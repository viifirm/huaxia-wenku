　　钦定四库全书　　　　　子部五
　　御定医宗金鉴　　　　　　医家类
　　提要
　　【臣】等谨案
　　御定医宗金鉴九十卷乾隆十四年奉
　　勅撰首为订正伤寒论注十七卷次为订正金匮要畧注八卷盖医书之最古者无过素问次则八十一难经然皆有论无方【案素问有半夏汤等一二方然偶然及之非其通例也】其有论有方者自张机始讲伤寒及杂证者亦以机此二书为宗然伤寒论为诸医所乱防如争大学之错简改本愈多而义愈晦病其説之太襍金匮要畧虽不甚聚讼然注者罕所发明又病其説之不详是以首订二书纠讹补漏以标证治之正轨次为删补名医方论八卷辑医方者往往仅题某丸某散治某病不知病状相似者病本多殊古人随证消息君臣佐使有其宜攻补缓急有其序或以相辅为用或以相制为功甚或以相反相激巧投而取效必明制方之意而后能详审病源以进退加减故方论并载也次为四脉要诀一卷取崔紫虚脉诀叅以内经阐虚实表里之要紫虚者宋道士崔嘉彦之号也其书简括而精宻李时珍濒湖脉学尝録以弁首故兹亦取以为凖次运气要诀一卷阐素问五运六气之理葢运气虽不可拘泥亦不可竟废故次于诊法次为诸科心法要诀五十四卷以尽杂证之变次为正骨心法要防五卷则古有是术而自薛已正体类要以外无専门之书故补其遗皆有图有説有歌诀俾学者既易考求又便诵习也自古以来惟宋代最重医学然林亿髙保衡等校刋古书而已不能有所发明其官撰医书如圣济总録太平恵民和剂局方等或博而寡要或偏而失中均不能实禆于治疗故圣济总録惟行节本而局方尤为朱震亨所攻此编仰体
　　圣主仁育之心根据古义而能得其变通叅酌时冝而必求其徴騐寒热不执成见攻补无所偏施于以拯济生民同登夀域
　　涵濡培飬之泽真无微之不至矣乾隆四十三年
　　五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀





　　钦定四库全书
　　御纂医宗金鉴首卷
　　奏疏
　　太医院院使加光禄寺卿衔【臣】钱斗保等谨
　　奏为钦奉
　　上谕事乾隆四年十一月十七日右院判【臣】王炳御医
　　【臣】呉谦
　　奉
　　上谕尔等衙门该修医书以正医学钦此【臣】等闻命之下曷胜惶惧欣跃医道废弛师范不立乆矣皆因
　　医书駮杂人不知宗今我
　　皇上圣慈仁心视民如子欲其同登寿域德意之厚与天无极此乃万世夀民公事随防同院使【臣】钱斗保左院判【臣】陈止敬御医【臣】刘裕铎合词恭
　　谢
　　天恩【臣】等窃闻上古之医通天之纪察地之理调其运和其化使上下合德皆神圣为之其道大也如此周时以冡宰领其职上保
　　圣躬下全民命其任重也如此至汉而降医入方技然习之者犹非常人淳于意张机之属迨后视医甚轻习之者仅为一己衣食计并不存心济世自好之士耻与同俦是以良医代乏其道日衰其术失传今惟我
　　皇上仰体
　　圣祖仁皇帝
　　世宗宪皇帝圣心未就下颁修医书之
　　防【臣】等思维医虽小道实天下苍生性命所关非诸末艺之可比也考医之书天元玉册本草灵枢素问三经始自伏羲氏神农氏轩辕黄帝与臣岐伯等所作也殷时伊尹着汤液本草战国时扁鹊着难经后汉时张机着伤寒论其书世逺词奥难明且多编次传写错譌自晋而下至今医书甚伙不能枚
　　举虽诸大家多所发明然亦各自成家或博而不精或杂而不一间有自相抵牾反足惑人者皆当改正注释分别诸家是非先自张机书起盖以前之书皆有法无方伤寒论金匮要畧杂病论创立方法格式始有法有方诚医宗之正派启万世之法程实医门之圣书也故先改正错譌注释以利天下时用【臣】等请将
　　大内所有医书发出再
　　命下京省除书坊现行医书外有旧医书无板者新医书未刻者并家藏秘书及世传经验良方着地方官婉谕购买或借抄録或本人愿自献者集送太医院
　　命官纂修上自三皇以至我
　　朝分门聚类删其駮杂采其精粹发其余蕴补其未备成书二部其小而约者以便初学诵读其大而博者以便学成参考使为师者必由是而敎为弟子者必由是而学则医学昌明夀民于万万世矣其纂修照何馆例书成如何颁给之处仰候
　　钦定谨此
　　奏
　　闻乾隆四年十二月初二日
　　奏奉
　　防着大学士鄂尔泰酌议具奏其一应纂修事宜幷着总管考核钦此








　　太保议政大臣大学士三等伯总管医书馆事务【臣】鄂尔泰谨
　　奏为遵
　　防酌议事太医院院使钱斗保等为钦奉
　　上谕纂修医书等因一折奉
　　防着大学士鄂尔泰酌议具奏其一应纂修事宜幷着总管考核钦此【臣】查修书各馆旧例所用纂修官提调官收掌官及考取誊録生监以及供事纸匠俱酌量人数足用多寡不等请
　　防遵行在案今防
　　皇上特命纂修医书以正医学【臣】谨详加酌议所修医书不必另行开馆即于太医院衙门内将现在闲房照例量加修葺尽可充用该医院官员到馆办事亦称近便其纂修官只需八员总修官须用二员御医呉谦刘裕铎应令充总修官仍兼纂修外其余纂修官八员应令太医院堂官并吴谦刘裕铎等将平日眞知灼见精通医学兼通文理之人保举选派如不足数再于翰林院及各部院官员内有通晓医学者酌量查派盖因前代医书词义深奥诠解不易而分门别类考订成书既欲理明亦须辞达既贵详晰尤须贯串此医理文理分修总修四者缺一必不能成完书以垂诸乆逺者也再院使钱斗保左院判陈止敬右院判王炳俱有本衙门办理事件且
　　内庭差事所关重大难以分任修书之事请将该馆一切应行事务令钱斗保等三员照看经理其收掌官酌用二员亦令该医院堂官于所属人员内选派再于该医院効力人等内选取字画尚好者以备誊録如不敷用照例行文国子监直隶学政将生监秉公考试务择字画端楷咨送本馆以凭选取供事酌用四名纸匠二名亦照例于内阁取用其在馆官员人役月支桌饭工食银两俱照八旗志书馆例支领其应用桌凳什物纸张笔墨等项照例酌量向各该处咨取至院使钱斗保等奏折内请将
　　大内所有医书发出再请
　　勅下直省除书坊现行医书外有旧医书无板者新医书未刻者并家藏秘书及世传经验良方着地方官婉谕购买或暂借抄録或本人愿自献者俱集送太医院等语应照所奏咨明该部行文各省督抚转饬地方官遵照办理可也【臣】未敢擅便谨
　　奏请
　　防于乾隆四年十二月十二日
　　奏奉
　　防医书馆与修书各馆不同该馆纂修等官公费着照修书各馆例减半支给余依议钦此



　　照管医书馆事务和硕和亲王【臣】昼谨
　　奏为遵
　　防议奏事乾隆五年二月初七日奉
　　防太医院设馆纂修医书一事着【臣】详细查明妥议具奏钦此钦遵【臣】谨查得院使钱斗保等以古今医书甚繁虽诸大家多所发明或博而不精或杂而不一皆当改正注释以利天下时用请将
　　大内所有医书发出
　　命下京省令将新旧医书并家藏秘书及世传经验良方集送太医院纂修成书等情经大学士伯鄂尔泰遵
　　防议称纂修医书不必另行开馆即于太医院闲房内修葺充用所需总修官二员应令呉谦刘裕铎充当仍兼纂修外其余纂修官祗需八员收掌官二员再于该院人员内选取字画尚好者以备誊録仍酌用供事四名纸匠二名该馆一切应行事务令钱斗保等三员照看经理至官员人役月支桌饭工食银两俱照八旗志书馆例支领所需桌凳纸张笔墨等项向各处咨取应用所请
　　大内医书发出
　　命下京省将新旧医书并家藏秘书及世传经验良方集送太医院之处应照所奏施行等因具
　　奏奉
　　防医书馆与修书各馆不同该馆纂修等官公费照修书各馆例减半支给余依议钦此钦遵【臣】
　　复详加确查该院遵
　　防将纂修事宜工食什物等项咨查各馆尚未移覆及行取各省医书之处亦未咨部通行其需用人员且未选定是以至今未曾开馆【臣】将未即速办情节询于钱斗保等据呉谦词称以前之书有法无方惟伤寒论金匮要畧杂病论等书创立始有法有方谦于余暇已详加删订书成八九稍加增减即可告竣等语窃思呉谦既称删订已成八九兼之
　　大内颁发医书详加参考诚如
　　圣谕纵天下之书亦未必有过于此者也请将
　　大内所有医书及呉谦删订未成之书一并发与太医院选择吉期即行开馆纂修其应行事宜俱照原议办理今既有
　　大内之书并呉谦未成之书足可纂修应将行文各省咨取医书之处毋庸议等因于乾隆五年二月十六日具
　　奏奉
　　防这所奏是馆内事宜亦着和亲王照看钦此




　　钦定四库全书
　　御纂医宗金鉴首卷
　　照管医书馆事务和硕和亲王【臣】昼等奉
　　勅纂修医书今已告成谨奉
　　表恭
　　进者伏以
　　帝德播生成易简协隂阳之撰
　　皇仁大胞与中和阐位育之功
　　敛箕福以敷民统寒燠雨旸而厪念
　　辨禹图而正位合刚柔燥湿以咸宜体好生之心以为心五辰顺布本博济之学以为学二气均调荡荡难名薄海蕴恬熙之化巍巍莫并普天防乐利之休【臣】等诚惶诚恐稽首顿首上言窃惟医书肇自灵素方药着于汉唐仓扁以前禁方每多不传之秘宋元而后著述皆属补救之文乃法立理明往哲示圆机之妙而执方废法后世鲜淹贯之儒非有明镜以烛其源流万物何以尽归仁夀必比玉防以通其表里羣言乃能得所防归钦惟
　　皇帝陛下
　　道接羲轩
　　业隆参赞
　　沛膏雨于山陬海澨蔀屋春生
　　扇仁风于云牖松扉瑶阶日丽既已登斯民于袵席更欲进斯世于吉康
　　念天时之寒暑不齐人事之寝兴难节将正医门之防
　　以昭爱养之方爰发
　　宫府藏书徧集古今典籍
　　特命【臣】等纂修既往以诏将来诚亿万年未遇之鸿恩千百世难逢之
　　旷典【臣】等四诊未谙五味粗分闻
　　命自
　　天悚惶无地愼选医员细陈纲目焚膏继晷不辞午夜丹铅分校合叅务竭一心研悦饮蔗浆以解热旁搜摩诘之诗进昌阳以引年逺证昌黎之説理求精当不尚竒衺词谢浮华惟期平易证详表里隂阳虚实寒热方按君臣佐使性味功能酌古以凖今芟繁而摘要书凡九十卷类分十一科恭辑书成敬呈
　　御览经
　　宸衷之鉴定弥觉义理精深防
　　圣主之披陈益见微文灿着
　　钦定嘉名医宗金鉴
　　赤文緑字诚哉寿世鸿编
　　云笈瑶函允矣仁民妙术悬之九市不妨家遇越人宝之千秋正使代生岐伯实乃万方之庆谁云一家之言伏愿
　　泽永春台
　　恩覃夏甸
　　修善政于六府水火金木土谷大德常流
　　培元化于一心知仁圣义中和神功默运将见阳回天上人歌舜日之舒长瑞溢寰中世戴尧天之广大矣【臣】等无任瞻
　　天仰
　　圣激切屏营之至谨奉
　　表恭
　　进以
　　闻

　　乾隆七年十二月十五日





　　钦定四库全书
　　御纂医宗金鉴首卷
　　诸臣职名
　　武英殿监理照管医书馆事务和硕和亲王【臣】　昼太保议政大臣大学士三等伯总管医书馆事务【臣】鄂尔泰经理提调官
　　太医院院使加光禄寺卿衔食三品俸纪録三次【臣】钱斗保内务府坐办堂郎中纪録三次【臣】吉　庆
　　内务府总管六库郎中纪录三次【臣】普　福内务府郎中兼佐领云骑尉纪録三次【臣】兴　贵太医院左院判食五品俸纪録三次【臣】陈止敬内　务府总领纪録三次【臣】福　宁
　　总修官
　　太医院右院判食五品俸兼经理事纪録三次【臣】呉　谦太医院右院判食五品俸纪録三次【臣】刘裕铎纂修官
　　太医院御医加二级纪録三次【臣】李毓清
　　太医院御医加二级纪録三次【臣】武维籓
　　太医院御医加二级纪録三次【臣】花三格
　　太医院御医加三级纪録三次【臣】施世德
　　太医院御医加一级纪録二次【臣】邓锡璋
　　太　医院御医　加　一　级【臣】樊君彩
　　太医院八品吏目加一级纪録二次【臣】刘　绅太医院八品吏目加一级纪録二次【臣】甄　瀚太医院八品吏目纪録三次【臣】何征图
　　太医院九品吏目纪録二次【臣】章垣采
　　太医院额外九品吏目加一级纪録二次【臣】金世荣太医院额外吏目加　一　级【臣】刘　植
　　原　任　钦　天　监　博　士【臣】刘裕锡遴　　选　廪　贡　　生【臣】孙埏柱
　　効力副纂修官
　　太　医　院　御　医　加　二　级【臣】俞士烜太医院八品吏目纪録二次【臣】朱伯德太医院九品吏目纪録二次【臣】栗　坚太医院九品吏目纪録二次【臣】张　隆太　医院医士纪録　三次【臣】张圣格太　医院医士纪録　三次【臣】李国勳太　医院恩粮纪録三　次【臣】屠文彬遴选监生　考授　县　丞【臣】祁宏源太　医　院　顶　带　吏　目【臣】肯国忠太　医　院　遴　选　医　生【臣】孙　铨太　医　院　遴　选　医　生【臣】呉　灏遴　　　选　　　生　　　员【臣】任永年校阅官
　　太　医院御医纪録二次【臣】沈恒寀
　　太　医院御　医　加　二　级【臣】盛继祖太医院御医加二级纪録二次【臣】施世琦太医院御医加一级纪録二次【臣】陈　灿太医院御医加二级纪録二次【臣】龚可法
　　太医院八品吏目加四级纪録二次【臣】朱廷锦太医院八品吏目纪録二次【臣】朱嘉猷
　　太医院吏目加一级军功纪録二次又二次【臣】陶起麟太　医院医士纪録二　次【臣】周　翯
　　太　医院医士纪録二　次【臣】姬　斌
　　收掌官
　　太医院额外吏目　加　一　级【臣】崔生伟太医院额外吏目　加　一　级【臣】甘　仁誊録官
　　监　　生　　捐　职　州　同【臣】福　海
　　监　　　　　　　　　　　　生【臣】改师立
　　监　　　　　　　　　　　　生【臣】唐明俊
　　监　　　　　　　　　　　　生【臣】孙　燕
　　监　　　　　　　　　　　　生【臣】萨克愼
　　监　　　　　　　　　　　　生【臣】姜起蛟
　　生　　　　　　　　　　　　　员【臣】马　玢
　　生　　　　　　　　　　　　　员【臣】张尔谌
　　生　　　　　　　　　　　　　员【臣】于　铎
　　生　　　　　　　　　　　　　员【臣】李成琯
　　武　　　　　　　　　　　　　生【臣】杨　瑛効力誊録官
　　监　　生　捐　职　　州　　同【臣】陈　诚监　　生　考　授　　县　　丞【臣】伍杰监　　生　考　授　　吏　　目【臣】舒量
　　监　　　　　　　　　　　　　生【臣】郑尚橒
　　生　　　　　　　　　　　　　员【臣】呉秉干
　　生　　　　　　　　　　　　　员【臣】刘文炯
　　生　　　　　　　　　　　　　员【臣】孙宏度
　　生　　　　　　　　　　　　　员【臣】马　琰
　　生　　　　　　　　　　　　　员【臣】雷开基
　　生　　　　　　　　　　　　　员【臣】冯　洲
　　生　　　　　　　　　　　　员【臣】章继轮
　　医　　　　　　　　　　　　生【臣】朱　观
　　武英殿监造
　　内务府南苑郎中兼佐领加五级纪録十次【臣】雅尔岱内务府钱粮衙门郎中兼佐领加五级纪録十一次【臣】永　保内务府愼刑司员外郎纪録一次【臣】永　忠同　知　加　一　级　纪　録　九　次【臣】英　亷内务府广储司司库加　二　级【臣】三　格监　　造　　加　　一　　　级【臣】李　保
　　监　　　　　　　　　　　　造【臣】郑桑格
　　库　　　　　　　　　　　　掌【臣】李延伟
　　库　　　　　　　　　　　　掌【臣】虎什泰



　　御纂医宗金鉴首卷诸臣职名
　　钦定四库全书
　　御纂医宗金鉴首卷
　　总目
　　卷一
　　订正伤寒论注
　　辨太阳病衇证并治上篇
　　卷二
　　订正伤寒论注
　　辨太阳病衇证并治中篇
　　卷三
　　订正伤寒论注
　　辨太阳病衇证并治下篇
　　卷四
　　订正伤寒论注
　　辨阳明病衇证并治全篇
　　卷五
　　订正伤寒论注
　　辨少阳病衇证并治全篇
　　卷六
　　订正伤寒论注
　　辨太隂病衇证并治全篇
　　卷七
　　订正伤寒论注
　　辨少隂病衇证并治全篇
　　卷八
　　订正伤寒论注
　　辨厥隂病衇证并治全篇
　　卷九
　　订正伤寒论注
　　辨合病并病衇证并治篇
　　卷十
　　订正伤寒论注
　　辨差后劳复食复隂阳易病衇证并治篇
　　卷十一
　　订正伤寒论注
　　辨坏病衇证并治篇
　　卷十二
　　订正伤寒论注
　　辨温病衇证并治篇
　　卷十三
　　订正伤寒论注
　　辨痉湿暍病衇证并治篇
　　卷十四
　　订正伤寒论注
　　辨霍乱病衇证并治篇
　　卷十五
　　订正伤寒论注
　　辨可汗病衇证篇
　　辨不可汗病衇证篇
　　辨可吐病衇证篇
　　辨不可吐病衇证篇
　　辨可下病衇证篇
　　辨不可下病衇证篇
　　卷十六
　　订正伤寒论注
　　平衇法篇
　　辨衇法篇
　　卷十七
　　订正伤寒论注
　　正误
　　存疑
　　陶隐居名医别録合药分剂法则
　　三隂三阳经衇图注
　　伤寒刺灸等穴图
　　卷十八
　　订正金匮要畧注
　　藏府经络先后第一
　　痉湿暍第二
　　卷十九
　　订正金匮要畧注
　　百合狐惑隂阳毒第三
　　疟病第四
　　中风歴节第五
　　血痹虚劳第六
　　肺痿肺痈欬嗽上气第七
　　卷二十
　　订正金匮要畧注
　　奔豚气第八
　　胸痹心痛短气第九
　　腹满寒疝宿食第十
　　五藏风寒积聚第十一
　　惊悸吐衄下血胸满瘀血第十二
　　卷二十一
　　订正金匮要畧注
　　痰饮欬嗽第十三
　　消渴小便利淋第十四
　　水气病第十五
　　卷二十二
　　订正金匮要畧注
　　黄疸病第十六
　　呕吐哕下利第十七
　　疮痈肠痈浸淫第十八
　　跌蹶手指臂肿转筋隂狐疝蛔虫第十九
　　卷二十三
　　订正金匮要畧注
　　妇人妊娠第二十
　　妇人产后病第二十一
　　妇人杂病第二十二
　　杂疗第二十三
　　卷二十四
　　订正金匮要畧注
　　禽兽虫鱼禁忌第二十四
　　果食菜谷禁忌第二十五
　　卷二十五
　　订正金匮要畧注
　　正误
　　存疑
　　卷二十六
　　删补名医方论
　　独参汤起至硃砂安神丸止【计二十五方】
　　卷二十七
　　删补名医方论
　　补中益气汤起至五味子散止【计二十五方】
　　卷二十八
　　删补名医方论
　　续命汤起至香薷饮止【计二十四方】
　　卷二十九
　　删补名医方论
　　黄连解毒汤起至外台茯苓饮止【计二十七方】
　　卷三十
　　删补名医方论
　　礞石滚痰丸起至托里消毒饮止【计二十四方】
　　卷三十一
　　删补名医方论
　　桂枝汤起至十枣汤止【计二十九方】
　　卷三十二
　　删补名医方论
　　大承气汤起至茵蔯蒿汤止【计二十五方】
　　卷三十三
　　删补名医方论
　　小柴胡汤起至白头翁汤止【计二十方】
　　卷三十四
　　四诊要诀
　　望色闻声问证切衇诊法
　　卷三十五
　　运气要诀
　　太虚图起至冲阳诸衇穴图止
　　卷三十六
　　伤寒心法要诀
　　伤寒传经从阳化热从隂化寒原委起至隂毒止
　　卷三十七
　　伤寒心法要诀
　　表热里热起至隂阳易止
　　卷三十八
　　伤寒心法要诀
　　类伤寒五证起至河间两解利法止
　　卷三十九
　　杂病心法要诀
　　眞中风
　　类中风
　　伤风
　　痓病
　　痹证
　　痿证
　　脚气
　　卷四十
　　杂病心法要诀
　　内伤
　　虚劳
　　劳瘵
　　自汗盗汗
　　失血
　　消渴
　　卷四十一
　　杂病心法要诀
　　神病
　　癫狂癎
　　诸气
　　遗精
　　赤白浊带
　　痰饮
　　欬
　　喘急哮吼
　　胀满水肿
　　卷四十二
　　杂病心法要诀
　　疟疾
　　霍乱
　　呕吐哕
　　翻胃噎膈
　　泄泻
　　痢疾
　　黄疸
　　积聚
　　疝
　　卷四十三
　　杂病心法要诀
　　头痛晕
　　眼目
　　牙齿口舌
　　咽喉
　　肩背痛
　　心腹诸痛
　　胸脇痛
　　腰痛
　　小便闭癃
　　遗尿不禁
　　大便燥结
　　卷四十四
　　妇科心法要诀
　　调经
　　经闭
　　卷四十五
　　妇科心法要诀
　　崩漏
　　带下
　　症瘕积痞痃癖疝
　　嗣育
　　卷四十六
　　妇科心法要诀
　　胎前诸证
　　卷四十七
　　妇科心法要诀
　　产后诸证
　　卷四十八
　　妇科心法要诀
　　产后诸证
　　卷四十九
　　妇科心法要诀
　　乳证
　　前隂诸证
　　杂证
　　卷五十
　　幼科心法要诀
　　四诊总括起至虎口三关部位
　　初生门【上】
　　卷五十一
　　幼科心法要诀
　　初生门【下】
　　惊风
　　癎证
　　卷五十二
　　幼科心法要诀
　　疳证
　　吐证
　　泻证
　　卷五十三
　　幼科心法要诀
　　感冒
　　瘟疫
　　暑证
　　霍乱
　　痢疾
　　疟疾
　　欬
　　喘证
　　卷五十四
　　幼科心法要诀
　　痰证
　　疝证
　　淋证
　　头痛
　　腹痛
　　黄疸
　　水肿
　　腹胀
　　卷五十五
　　幼科心法要诀
　　发热
　　积滞
　　癖疾
　　汗证
　　失血
　　杂证
　　卷五十六
　　痘疹心法要诀
　　痘门证治
　　卷五十七
　　痘疹心法要诀
　　痘疹并证治
　　卷五十八
　　痘疹心法要诀
　　痘中杂证【上】
　　卷五十九
　　痘疹心法要诀
　　痘中杂证【下】
　　男妇年长出痘门
　　疹门证治
　　卷六十
　　种痘心法要旨
　　种痘诸法
　　卷六十一
　　外科心法要诀
　　人身经络图歌起至药筒拔法歌止
　　卷六十二
　　外科心法要诀
　　肿痬主治类方
　　肿痬敷贴类方
　　溃痬主治类方
　　洗涤类方
　　膏药类方
　　痳药类方
　　去腐类方
　　生肌类方
　　卷六十三
　　外科心法要诀
　　头部
　　面部
　　卷六十四
　　外科心法要诀
　　项部
　　背部
　　腰部
　　卷六十五
　　外科心法要诀
　　眼部
　　鼻部
　　耳部
　　口部
　　唇部
　　齿部
　　卷六十六
　　外科心法要诀
　　舌部
　　喉部
　　胸乳部
　　卷六十七
　　外科心法要诀
　　腹部
　　腋部
　　肋部
　　内痈部
　　卷六十八
　　外科心法要诀
　　肩部
　　臑部
　　臂部
　　手部
　　卷六十九
　　外科心法要诀
　　下部
　　臀部
　　卷七十
　　外科心法要诀
　　股部
　　膝部
　　卷七十一
　　外科心法要诀
　　胫部
　　足部
　　卷七十二
　　外科心法要诀
　　发无定处【上】
　　卷七十三
　　外科心法要诀
　　发无定处【中】
　　卷七十四
　　外科心法要诀
　　发无定处【下】
　　卷七十五
　　外科心法要诀
　　杂证部
　　卷七十六
　　外科心法要诀
　　婴儿部
　　卷七十七
　　眼科心法要诀
　　目睛原始歌起至胎患内障歌止
　　卷七十八
　　眼科心法要诀
　　外障总名歌起至附外治方止
　　卷七十九
　　刺灸心法要诀
　　九鍼原始起至十二经衇气血多少歌止
　　卷八十
　　刺灸心法要诀
　　诸经起止全图起至足三阳经总穴名止
　　卷八十一
　　刺灸心法要诀
　　手太隂肺藏图起至脾经分寸歌止
　　卷八十二
　　刺灸心法要诀
　　手少隂心藏图起至心包络经分寸歌止
　　卷八十三
　　刺灸心法要诀
　　足少隂肾藏图起至肝经分寸歌止
　　卷八十四
　　刺灸心法要诀
　　奇经八衇总歌起至隂维衇分寸歌止
　　卷八十五
　　刺灸心法要诀
　　前面要穴图起至足部主病要穴歌止
　　卷八十六
　　刺灸心法要诀
　　灸难产图起至煮鍼药方止
　　卷八十七
　　正骨心法要旨
　　外治手法
　　卷八十八
　　正骨心法要旨
　　图形并内外证治诸法
　　卷八十九
　　正骨心法要旨
　　图形并内外证治诸法
　　卷九十
　　正骨心法要旨
　　杂证治法


　　御纂医宗金鉴首卷总目
　　钦定四库全书
　　御纂医宗金鉴首卷
　　凡例
　　一医书自灵素而后惟汉张机伤寒论金匮要畧二书实一衇相承但义理渊深方法微奥领防不易且多譌错旧注随文附防难以传信今于其错譌者悉为订正逐条详加注释更集诸注之实足阐发微义者以备叅考
　　一方者一定之法法者不定之方也古人之方即古人之法寓焉立一方必有一方之精意存于其中不求其精意而徒执其方是执方而昧法也旧有医方考医方解等书尚未能畅发前人之精意今于各书中能透发古方之精意者萃而集之不当者删之未备者补之
　　一天时之不齐民病所由生也素问言五运六气特详医不明此则不识亢害承制淫胜郁复之理不足以称医之良也但经文散见诸篇学者每有望洋之叹今搜集成编俾一览无遗庶易于融防贯通
　　一望闻问切古圣称为圣神工巧盖医者之首务也经云能合色衇可以万全又云闻其声而知其人之疾苦问其苦欲而知其病之所在是虽圣人不能舍此以为法也而况后学乎今取崔紫虚四言衇诀上合灵素之言望闻问切者集为一编学者熟读玩味临证之时自有得心应手之妙
　　一妇科诸证与方衇无异惟经带崩漏胎产症瘕不同兹集于此数证折衷羣书详加探讨病情方药要归正当其他诸证与方衇同者仍当于杂证门求之
　　一婴儿气血未充形神怯弱藏府柔脆风痰惊食诸邪易乘难去故急则为惊缓则成疳即吐泻感冒等证治之稍不如法皆足变生不测前贤称为难医不诚然哉非理明心细识精胆大未易擅塲兹分门别类博采羣书撮其精粹以为幼科指南
　　一痘疹亦婴儿之一证也而必耑其科者以其传变迅速犹方衇之伤寒不可以时日待也虽然治痘诚难而得其要防则难者易矣盖痘自禀赋天时人事以及发热见防起胀灌浆结痂落痂莫不有顺险逆之三候顺证不药而愈险证非药不愈逆证虽药无济业是科者能于此辨之明审之确更详察其虚实寒热所兼所挟之证而治之则于以挽回造化也无难矣疹证虽有数种惟痳疹一证变幻莫测更宜详究若夫种痘一法则又去逆就顺化险为平欲以人定胜天者也自宋以后始有是法皆互相授受未有成书今取耑科世业屡经试验方法载之于书
　　一眼科自灵枢大惑篇数语已足该后世五轮八廓之义千金外台又演其旨银海精微列证百余条龙木论分为五轮八廓内障外障七十二证宋金元明诸贤著述各有发明可谓既详且尽矣然五轮之説尚本于经而八廓则凭臆立论三因病情未见精切兹特据经订正采辑诸书精蕴弃其駮杂
　　一灵枢经为刺灸家鼻祖其文精微详尽铜人一图星罗棋布甲乙千金等书阐其意旨然精斯术者恒不易得何也诚以经衇流行交防支别过接之际与夫井荥兪经合原等穴毫厘一差千里遂谬非穷究博考口传心授鲜能得其奥旨近世惟天星奇穴犹有得其传者其他未之尝闻今取灵枢各家之书精研详究考其分寸明其行列一一绘图立説
　　一人身藏府根于内经络行于外气血流贯于其中医固无内外之可分也苐以证之形于外故称之曰外科经云六府不和留结为痈亦可知无外之非本于内矣是集绘图立説外以辨其形色部位经络内以察其藏府气血与夫隂阳虚实六淫七情病因方药内治外治诸法详载于篇
　　一正骨科向无成书各家著述惟凖防稍备然亦只言其证药而于经络部位骨度名目手法俱未尝详言之今考灵素骨度篇及十二经络与所伤部位及外治内治药饵手法器具一一绘图立説彚集成书
　　一证候传变难以言尽而其要不外隂阳表里寒热虚实八者而已是集凡论一证必于是八者反覆详辨故谓之心法经云知其要者一言而终不知其要流散无穷此之谓欤
　　一医者书不熟则理不明理不明则识不精临证游移漫无定见药证不合难以奏效今于古今之言病机病情治法方药上叅灵素弃其偏駮録其精粹编为歌钤学者易于成诵故曰要诀















　　御纂医宗金鉴首卷凡例
<子部,医家类,御纂医宗金鉴>
　　钦定四库全书
　　御纂医宗金鉴卷一
　　订正仲景全书凡例
　　一伤寒论与金匮要畧原是一书自林亿校刋遂分为二殊失先贤之意后赵开美仍合为一书今复其旧使后学知伤寒与杂证原非有二也
　　一全书经文诸家旧本或字有增减或节有分合或重出不书衍文或正误各不相同是集则以仲景全书为凖而参之各家以昭画一
　　一伤寒论金匮要畧法律本自井然但系千载遗书错误颇多虽经歴代注家编次诠解然各执己见位置无常难以为法兹集伤寒分经仍依方有执条辨而次序先后则更为变通金匮门类悉照林亿校本而纲领条目则详为分别并不拘泥前人惟在啓发后学足禆实用
　　一经中凡错简遗误文义不属应改补删移者审辨精覈皆详于本条经文之下其有全节文义不相符合絶难意解者虽勉加注释终属牵强然其中不无可采之句故另彚二帙一曰正误一曰存疑附之卷末以备参考金匮要畧仿此
　　一书中辞精义奥注释诚难若徒尚辞华必支离蔓衍何以阐发微言是注惟期简易明显发挥经旨间或旁参互证亦惟援引本经不事虚文用滋惑
　　一伤寒论自成无已创注以来踵之者百余家金匮要畧自赵良衍义后继之者十余人各有精义羽翼经文然或渉浮泛或近隐晦醇疵并见难以适从兹汰其重复删其冗防取其精确实有发明者集注于右用资考证
　　一上古有法无方自仲景始有法有方其规矩变化之妙立法成方之旨各有精义皆当眀晰兹于每方必审究其立方主治之理君臣佐使之相辅功能性味之相合一一解于其后即方中用水之甘澜麻沸火之宜文宜武煎之缓急渍之迟速服之频顿莫不各有适病之宜前人或置而不论者必备録而详解之
　　一是集伤寒则首六经次合病并病次差后劳复食复隂阳易次壊病温病痉湿暍霍乱次可汗不可汗可吐不可吐可下不可下次平衇辨衇法此一书之次第也首纲领次具证次出方次因误致变次因逆成壊此一篇之次第也首经文次注释次集注次方药次方解集解其经文有缺误者则加辨论于经文之下以按字冒之其与本条互相发明而非専论本条者加辨论于本注之后亦以按字冒之此逐条之次第也俾后学了然心目易于融防贯通金匮要畧序法仿此
　　一金匮二十五章内有与伤寒文同者十之一二虽为重出然亦间有义别之处今将伤寒论中已有専注者则不复赘释其与本经切要者必重加发明以阐扬其旨
　　一古人姓氏有传记详明者昭昭可考若仅书其字则无从知其名矣夫以其人竭虑殚精乆而冺其迹所不忍也故于无考者书其字可考者书其名以示不没其善之意









　　御纂医宗金鉴卷一凡例
　　钦定四库全书
　　御纂医宗金鉴卷一
　　订正仲景全书伤寒论注太阳上篇目録
　　桂枝汤
　　桂枝加附子汤
　　五苓散
　　麻黄杏子石膏甘草汤
　　十枣汤
　　桂枝加人参汤
　　葛根黄芩黄连汤
　　桂枝去芍药汤
　　桂枝去芍药加附子汤
　　桂枝加厚朴杏子汤
　　蒂散
　　大陷胸汤
　　小陷胸汤
　　三物白散
　　大陷胸丸
　　文蛤散












　　御纂医宗金鉴卷一目録
　　钦定四库全书
　　御纂医宗金鉴卷一
　　订正仲景全书伤寒论注
　　伤寒论后汉张机所着发眀内经奥旨者也并不引古经一语皆出心裁理无不该法无不备盖古经皆有法无方自此始有法有方啓万世之法程诚医门之圣书但世逺残阙多编次传写之误今博集诸家注释采其精粹正其错譌删其驳杂补其阙漏发其余蕴于以行之天下则大法微言益昭诸万世矣
　　辨太阳病衇证并治上篇
　　太阳主表为一身之外藩总六经而统荣卫凡外因百病之袭人必先于表表气壮则卫固荣守邪由何入经曰虽有大风苛毒勿之能害是也若表气虚则荣卫之气不能御外故邪得而乘之经曰虚邪不能独伤人必因身形之虚而后客之也卫阳也荣隂也风阳邪也寒隂邪也邪之害人各从其类故中风则卫受之伤寒则荣受之卫分受邪则有汗为虚邪桂枝证也荣分受邪则无汗为实邪麻黄证也荣卫俱受邪均无汗皆为实邪大青龙证也大纲三法用之得当其邪立解用违其法变病百出縁风为百病之长故以风中卫列为上篇寒伤荣与风寒两伤列为中下二篇其条目俱详于本篇之下俾读者开卷了然有所遵循也
　　太阳之为病衇浮头项强痛而恶寒
　　【注】太阳膀胱经也太阳之为病谓太阳膀胱经之所为病也太阳主表表统荣卫风邪中卫寒邪伤荣均表病也衇浮表病衇也头项强痛恶寒表病证也太阳经衇上额交巅入络脑还出别下项连风府故邪客其经必令头项强痛也恶寒者因风寒所伤故恶之也首揭此条为太阳病之提纲凡上中下三篇内称太阳病者皆指此衇证而言也
　　【按】荣卫二者皆胃中后天之谷气所生其气之清者为荣浊者为卫卫即气中之慓悍者也营即血中之精粹者也以其定位之体而言则曰气血以其流行之用而言则曰营卫营行衇中故属于隂也卫行衇外故属于阳也然营卫之所以流行者皆本乎肾中先天之一气故又皆以气言曰营气卫气也
　　【集注】滑夀曰衇在肉上行主表也
　　方有执曰表即皮肤荣卫丽焉故衇见尺寸俱浮知病在太阳表也项颈后也恶寒者该风而言也风寒初袭而郁于表不能再胜风寒之外忤故畏恶之
　　程应旄曰太阳经之见证莫确于头痛恶寒故首揭之
　　吴人驹曰头为三阳之通位项为太阳之専位有所障碍不得如常之柔和是为强痛
　　太阳病发热汗出恶风衇缓者名为中风
　　【注】太阳病即首条衇浮头项强痛而恶寒之谓也卫为表阳风属阳邪风邪中人则卫受之从其类也风中于卫即发热者以风卫皆阳其性本热故变热甚防不似伤寒待其闭郁而始热也卫病不能固表又为阳邪所蒸故腠理踈而汗出也汗出表虚为风所忤故恶风也风性柔软故衇缓也此承上条言太阳病又兼见此衇证者名曰中风以为中风病之提纲后凡称中风者皆指此衇证而言也
　　【集注】方有执曰衇缓即下文阳浮而隂弱之谓言既有如首条所揭之太阳病加之发热汗出恶风而衇缓者则其病乃是触犯于风所致故名中风汪琥曰中风非东垣所云中府中藏中血衇之谓盖中字与伤字同义仲景论中不直言伤风者恐后学不察以咳鼻塞声重之伤风混同立论故以中字别之也衇缓当作浮缓看浮是太阳病衇缓是中风衇中篇紧衇亦当仿此
　　太阳中风阳浮而隂弱阳浮者热自发隂弱者汗自出啬啬恶寒淅淅恶风翕翕发热鼻鸣干呕者桂枝汤主之
　　【注】太阳中风即上二条合而言之又详举其证以出其治也后凡称太阳中风者皆指此衇此证也隂阳指荣卫而言非指尺寸浮沉也阳浮即越人曰三菽之浮肺之浮也肺主皮毛取之而得者即卫分之浮也六菽之浮心之浮也心主血衇取之而得者即营分之浮也营分之浮较之卫分之浮则无力而弱故曰阳浮而隂弱也卫为风客则卫邪强而发热矣故曰阳浮者热自发营受邪蒸则营不固而汗出矣故曰隂弱者汗自出营卫不和则肌表踈缓故有啬啬之恶寒淅淅之恶风翕翕之发热也然在皮肤之表非若伤寒之壮热无汗恶寒虽近烈火而不减恶风虽处宻室而仍畏也皮毛内合于肺皮毛不固风邪侵肺则气壅而鼻鸣矣胸中者阳气之本卫阳为风邪所干不能敷布则气上逆而为干呕矣故宜桂枝汤解肌固表调和营卫也
　　【集注】程应旄曰啬啬恶寒者肌被寒侵怯而敛也淅淅恶风者肌因风洒踈难御也翕翕发热者肌得热蒸合欲扬也啬啬淅淅翕翕字俱从皮毛上形容较之伤寒之见证自有浮沉浅深之别
　　桂枝汤方
　　桂枝【三两去皮】　　　芍药【三两】
　　甘草【二两炙】　　　生姜【三两切】
　　大枣【十二枚擘】
　　右五味防咀三味以水七升微火煑取三升去滓适寒温服一升服已须歠热稀粥一升余以助药力温覆令一时许徧身漐漐微似有汗者益佳不可令如水流漓病必不除若一服汗出病差停后服不必尽剂若不汗更服依前法又不汗后服当小促其间半日许令三服尽若病重者一日一夜周时观之服一剂尽病证犹在者更作服若汗不出者乃服至二三剂禁生冷黏滑肉麫五辛酒酪臭恶等物
　　【按】桂枝汤方桂枝下有去皮二字夫桂枝气味辛甘全在于皮若去皮是枯木矣如何有解肌发汗之功宜删此二字后仿此
　　【方解】名曰桂枝汤者君以桂枝也桂枝辛温辛能发散温通卫阳芍药酸寒酸能收敛寒走隂营桂枝君芍药是于发汗中寓敛汗之旨芍药臣桂枝是于和营中有调卫之功生姜之辛佐桂枝以解表大枣之甘佐芍药以和中甘草甘平有安内攘外之能用以调和中气即以调和表里且以调和诸药以桂芍之相须姜枣之相得借甘草之调和阳表隂里气卫血营并行而不悖是刚柔相济以相和也而精义在服后须防啜稀粥以助药力盖谷气内充不但易为酿汗更使已入之邪不能少留将来之邪不得复入也又妙在温覆令一时许漐漐微似有汗是授人以微汗之法也不可令如水流漓病必不除是禁人以不可过汗之意也此方为仲景羣方之冠乃解肌发汗调和营卫之第一方也凡中风伤寒衇浮弱汗自出而表不解者皆得而主之其他但见一二证即是不必悉具故麻葛青龙发汗诸剂咸用之也若汗不出麻黄证也衇浮紧麻黄衇也固不可与桂枝汤然初起无汗已用麻黄发汗汗解后复烦衇浮数者与下后衇仍浮气上冲者及下后下利止而身痛不休者经中皆用此以解外诚以此时表虽未解腠理已踈邪不在皮毛而在肌肉且经汗下津液已伤故衇证虽同麻黄而主治当属桂枝也粗工妄谓桂枝汤専治中风不治伤寒使人疑而不用又谓専走肌表不治他病不知此汤倍芍药生姜加人参名桂枝新加汤用以治荣表虚寒肢体疼痛倍芍药加饴糖名小建中汤用以治里虚心悸腹中急痛再加黄耆名黄耆建中汤用以治虚损虚热自汗盗汗因知仲景之方可通治百病也适寒温服歠热稀粥以助药力欲使谷气内充易为酿汗也温覆令一时许微似有汗不令如水流漓谓不可过汗也盖取汗在不缓不急不多不少缓则邪必留连急则邪反不尽汗多则亡其阳汗少则病必不除若一服汗出病差谓病轻者初服一升病即解也停后服不必尽剂谓不可再服第二升恐其过也若不汗更服依前法谓初服不汗出未解再服一升依前法也又不汗后服谓病仍不解后服第三升也小促其间半日许令三服尽谓服此第三升当小促其服亦不可太缓以半日三时许为度令三服尽始适中其服之宜也若病重者初服一剂三升尽病不解再服一剂病犹不解乃更服三剂以一日一夜周十二时为度务期汗出病解而后已后凡有曰依服桂枝汤法者即此之谓也
　　太阳病发热汗出者此为荣弱卫强故使汗出欲救邪风者宜桂枝汤
　　【注】此释上条阳浮隂弱之义也经曰邪气盛则实精气夺则虚卫为风入则发热邪气因之而实故为卫强是卫中之邪气强也营受邪蒸则汗出精气因之而虚故为营弱是营中之隂气弱也所以使发热汗出也欲救邪风者宜桂枝汤
　　【集注】方有执曰上言阳浮而隂弱此言营弱卫强卫强即阳浮营弱即隂弱彼此互言而互相发明者也救者解救救防之谓不曰风邪而曰邪风者以本体言也
　　病人藏无他病时发热自汗出而不愈者此卫气不和也先其时发汗则愈宜桂枝汤
　　【注】此释上条荣卫不和之证而又就其时发热汗出者以明其治也藏里也无他病谓里无他病也有时发热有时不热有时汗出有时不汗出其表病流连而不愈者非荣不和是卫强不与荣和也当于未热未汗之时预用桂枝汤解肌发汗迎而夺之以遏其势则热退汗敛而病自愈矣
　　【集注】方有执曰时以暂言卫气不和者表有邪风而不和也先其时者言于未发热之先也
　　程知曰隂虚诸病亦时发热自汗若里无他病而时热自汗则为卫受风邪未得解散宜于将发之时先用桂枝汤乘其欲动而击之
　　程应旄曰桂枝为解肌之剂而有时云发汗者何也以其能助卫气升腾使正气得宣而汗出与麻黄汤逐邪气使汗从外泄者不同
　　汪琥曰及其发热自汗之时用桂枝汤发汗则愈苟失其时则风邪入里病热必深桂枝汤非所宜矣
　　病常自汗出者此为荣气和荣气和者外不谐以卫气不共荣气谐和故尔以荣行衇中卫行衇外复发其汗荣卫和则愈宜桂枝汤
　　【注】此又释上条荣卫所以不和之义也言病有时常自出汗者此为荣气已和也荣气和而热仍不解者则是卫外之气犹不谐而不与荣气共和谐也所以荣气虽和而时时自汗出病犹不解也盖以荣行衇中卫行衇外卫不和则荣虽和而病不解故复发其汗以抑卫而和荣荣卫和而病自愈矣亦宜桂枝汤
　　【集注】方有执曰此与上条同上以暂言此言常者谓无时不然也上言藏藏为隂而主里此言荣荣亦隂而主里以暂言故其词畧以常言故其词详两相互发义不殊也
　　喻昌曰此明卫受邪风荣自汗出之理凡汗出荣和而发热不解是卫强不与荣和也复发其汗俾风邪从肌窍外出斯卫不强而与营和矣正如中酒发狂酒去其人帖然也荣受寒邪不与卫和宜麻黄汤亦然
　　吴人驹曰上条发作有时此则无时而不自汗出但热不解者亦属荣卫不和盖荣卫相得之为和而荣不得独为之和也
　　张锡驹曰卫气者所以肥腠理司开阖卫外而为固也今受邪风不能卫外故常自汗出而热不解此为荣气和而卫不和也
　　魏荔彤曰前以桂枝解肌者和其卫而时发热之热止此以桂枝发汗者和其卫而常自汗之汗止盖发其表而热解矣故总结之曰荣卫和则愈
　　太阳病初服桂枝汤反烦不解者先刺风池风府却与桂枝汤则愈
　　【注】太阳病服桂枝汤外证不解者可更作服今初服不惟不解而反加烦是表邪太盛若遽与桂枝恐更生烦热故宜先行刺法疏其在经邪热然后却与桂枝发其肌腠风邪俾外内调和自然汗出而解矣
　　【集注】方有执曰桂枝全在服法发汗切要如经若服不如法汗不如经病必不除所以反烦反者转也言转加热闷也风池穴在耳后陷者中按之引于耳中手足少阳衇之防刺可入同身寸之四分风府穴在项上入髪际同身寸之一寸大筋内宛宛中督衇阳维二经之防刺可入同身寸之四分张志聪曰风池风府虽非太阳穴道乃属太阳经衇所循之部故刺之以衰太阳之病势
　　魏茘彤曰恐误认此为已传之躁烦故标出以示人言不解则太阳之证俱在但添一烦知其非传里之烦而仍为表未解之烦也
　　欲自解者必当先烦乃有汗而解何以知之衇浮故知汗出解也
　　【注】汗之不解而烦太阳证仍在者是表邪盛也有阳明证者是里热盛也然亦有欲自解而未解先烦者则又为邪正相争作汗之兆也当其烦时解与不解固不可定但诊其六衇俱浮则知邪欲还表当汗出而解矣
　　【集注】程知曰天地郁蒸而雨作人身烦闷而汗作当以衇浮决之设衇不浮则烦又为入里之矣程应旄曰如诊得衇浮即是邪还于表之兆切勿妄治其烦使汗却而当解者反不解也
　　沈眀宗曰夫自解证有从衂解有从下血而解有从下利而解有从小便暗除而解者此即太阳战汗之一端或从衇辨或从证叅仲景妙义散见诸篇务必合叅则备
　　病六七日手足三部衇皆至大烦而口噤不能言其人躁扰者必欲解也
　　【注】病至六七日手足隂阳三部衇皆至而浮忽然大烦口噤不能言躁扰不寜者此邪正俱实争胜作汗之象故曰必欲解也
　　【集注】成无己曰手足三部衇皆至为正气盛邪气虽甚必欲解也
　　若衇和其人大烦目重脸内际黄者此欲解也
　　【按】脸字当是睑字睑眼也作脸字非
　　【注】衇和而大烦者其解未可卜也若其人目重睑者是睑覆下垂目欲合也为隂来济阳之兆内际黄者为胃气来复之征故曰此欲解也
　　问曰衇病欲知愈未愈者何以别之答曰寸口闗上尺中三处大小浮沉迟数同等虽有寒热不解者此衇隂阳为和平虽剧当愈
　　【注】衇偏胜则病衇和平则愈今寸口闗上尺中三部衇俱见浮沉迟数大小同等隂阳和平之象即有寒热不解之病虽剧亦当愈也
　　【集注】内经曰寸口人迎两者相应若引绳大小齐等者名曰平人
　　程知曰大小浮沉迟数同等谓三部九无相失也盖大不甚大小不甚小浮不甚浮沉不甚沉迟不甚迟数不甚数为冲和平等之象也
　　病有发热恶寒者发于阳也无热恶寒者发于隂也发于阳者七日愈发于隂者六日愈以阳数七隂数六故也
　　【注】病谓中风伤寒也有初病即发热而恶寒者是谓中风之病发于卫阳者也有初病不发热而恶寒者是谓伤寒之病发于荣隂者也发于阳者七日愈发于隂者六日愈以阳合七数隂合六数也
　　【集注】方有执曰此推原中风伤寒之所以始以要其所以终之意凡在太阳皆恶寒也发起也愈瘳也程知曰此辨太阳病有发热有不发热之故也风阳也卫亦阳也寒隂也荣亦隂也中风伤寒均为表证而风入卫则邪发于阳而为热寒入荣则邪发于隂而不即热阳行速故常过经而迟愈一日隂行迟故常循经而早愈一日观此则风寒之辨了然矣
　　魏荔彤曰风伤卫寒伤荣既在太阳则未有不发热者但迟速有间耳至于恶寒则同也发于阳发于隂之义不过就风为阳卫亦阳寒为隂荣亦隂而言殊未及于三隂也
　　问曰凡病欲知何时得何时愈答曰假令夜半得病者明日日中愈日中得病者夜半愈何以言之日中得病夜半愈者以阳得隂则解也夜半得病明日日中愈者以隂得阳则解也
　　【注】凡病之起不外乎隂阳以为病非阳胜隂即隂胜阳凡病之愈亦不外乎隂阳以为和非阳得隂解即隂得阳解阳得隂解者谓日中得病今日夜半愈也隂得阳解者谓夜半得病明日日中愈也
　　【集注】方有执曰日中夜半以大畧言余时可仿此意而推也
　　太阳病头痛至七日已上自愈者以行其经尽故也若欲作再经者鍼足阳明使经不传则愈
　　【注】太阳病头痛至七日已上自愈者以行其经尽故也谓太阳受病其邪传行六日三阳三隂经尽至七日已上三阳三隂之病日衰大邪皆去此不作再经故自愈也再者再传阳明经也谓其邪已传经尽热盛不衰欲再转属阳明故也鍼足阳明以泄其热使其邪不再传则愈矣
　　【集注】方有执曰七日已上者该六日而言也
　　魏荔彤曰方有执谓鍼以遏其邪喻昌谓鍼以竭其邪言遏言竭皆言泄之也凡鍼刺者泄其盛气也故前言刺风池风府亦主泄其风邪暴甚之意因刺法乃治热之善防不欲人妄施汗下温三法也言足阳明自是胃之经穴必有实欲再传之势方可刺之
　　闵芝庆曰太阳受病以次而终于厥隂为传经尽诸经受病至七日已上自愈者为行其经尽故也今有自太阳再传之说若果传徧六经厥隂再传太阳太阳再传阳明则何不于厥隂未传太阳之前预鍼太阳而必待传阳明然后鍼阳明哉于此可知三隂从无再传太阳之病但转属阳明耳
　　风家表解而不了了者十二日愈
　　【注】风家谓太阳中风也表解谓用桂枝汤病已解也不了了者不清楚也言用桂枝汤其表已解而犹不清楚者在经余邪未尽耳十二日经尽之时余邪尽自然愈也
　　【集注】魏荔彤曰此条申眀太阳中风病愈后风邪留滞之证应聴其自愈也
　　太阳病头痛发热汗出恶风者桂枝汤主之【重出衍文】桂枝本为解肌若其人衇浮紧发热汗不出者不可与也常须识此勿令误也
　　【注】夫桂枝汤本为解肌中风表虚之药也若其人衇浮紧发热汗不出者乃伤寒表实之病不可与也常须识此为麻黄汤证勿令误与桂枝汤也
　　【集注】程应旄曰可与不可与在毫厘疑似之间误多失之于仓卒须常将营卫之分别处两两互勘隂阳不悖虚实了然不以桂枝误治衇浮紧汗不出之伤寒自不致以麻黄误治衇浮缓汗自出之中风矣
　　若酒客病不可与桂枝汤得之则呕以酒客不喜甘故也
　　【注】酒客谓好饮之人也酒客病谓过饮而病也其病之状头痛发热汗出呕吐乃湿热薫蒸使然非风邪也若误与桂枝汤服之则呕以酒客不喜甘故也
　　【集注】成无己曰酒客内热喜辛而恶甘桂枝汤甘酒客得之则中烦而呕
　　凡服桂枝汤吐者其后必吐脓血也
　　【注】凡酒客得桂枝汤而呕者以辛甘之品能动热助涌故也若其人内热素盛服桂枝汤又不即时呕出则益助其热所以其后必吐脓血也然亦有不吐脓血者则是所伤者轻而热不甚也
　　【集注】刘宏璧曰桂枝气味甚薄酒客不可与者举一以例其余也庸工不得其解每遇热盛之人但去桂枝于甘辛极热之类全无顾忌仲景岂意后人如此之愚哉即如产后不宜寒凉所以举一白芍之味酸微寒者以示戒今祗知除去白芍于三黄寒凉等药反恣用无忌殊不知圣人一语该括无穷味薄者尚不可与其味厚者可知微寒者既在宜禁而大寒者尤所当戒世俗不能引伸触类徒以卤莽灭裂为事可见上古医书非精详玩味乌能有得耶
　　太阳病发汗遂漏不止其人恶风小便难四肢微急难以屈伸者桂枝加附子汤主之
　　【注】太阳中风本当解肌若大发其汗如水流漓因而遂漏不止其人必腠理大开表阳不固故恶风也液伤于内膀胱津少故小便难也液伤于外复加风袭故四肢微急难以屈伸也宜桂枝加附子汤主之服依桂枝汤法者是于固阳敛液中和荣卫解风邪也
　　【集注】方有执曰此太阳中风误汗之变证小便难者以汗漏不止必亡阳亡津液亡阳则气不足亡津液则水道枮竭且小便者膀胱所司也膀胱本太阳经而为诸阳主气气不足则化不行矣
　　程知曰此阳气与隂液两亡复加外风袭入与真武证微细有别真武汤是救里寒亡阳之失急于回阳者桂枝加附子汤是救表寒漏风之失急于温经者
　　桂枝加附子汤方
　　于桂枝汤方内加附子一枚余依桂枝汤法
　　【集解】柯琴曰是方以附子加入桂枝汤中大补表阳也表阳密则汗漏自止恶风自罢矣汗止津回则小便自利四肢自柔矣汗漏不止与大汗出同而从化变病则异服桂枝麻黄汤大汗出后而大烦渴是阳陷于里急当救隂故用白虎加人参汤服桂枝麻黄汤发汗遂漏不止而不烦渴是亡阳于外急当救阳故用桂枝加附子汤要之发汗之剂用桂枝不当则阳陷于里者多用麻黄不当则阳亡于外者多因桂枝汤有芍药而无麻黄故虽汗大出而元府尚能自闭多不致亡阳于外耳
　　服桂枝汤大汗出后大烦渴不解衇洪大者白虎加人参汤主之
　　【注】大烦渴阳明证也洪大阳明衇也中风之邪服桂枝汤大汗出后不解大烦渴衇洪大者是邪已入阳明津液为大汗所伤胃中干燥故也宜与白虎加人参汤清热生津而烦渴自除矣
　　【集注】张璐曰白虎汤实解内蒸之热非治外经之热也昔人以石膏辛凉能解利阳明风热若不佐以麻葛之品何以走外此说似是而实非盖阳明在经之邪纵使有大热而不烦渴自有葛根汤桂枝加葛根汤等治法并无借于石膏也
　　白虎加人参汤【见阳明篇】
　　太阳病三日发汗不解蒸蒸发热者属胃也调胃承气汤主之
　　【注】太阳病三日发汗后热不解若仍阵阵发热有汗而不解者是太阳表证未罢也则当以桂枝汤和之今蒸蒸发热有汗而不解者乃属阳明里证不和也故用调胃承气汤
　　【集注】程应旄曰太阳病三日经期尚未深也何以发汗不解便属胃也盖以胃燥素盛故他表证虽罢而汗与热仍不解也第征其热如炊笼蒸蒸而盛则知其汗必连绵濈濈而来此即大便已鞕之征故曰属胃也热虽聚于胃而未见潮热讝语等证主以调胃承气汤者于下法内从乎中治以其为日未深故也
　　汪琥曰言太阳病不可拘以日数但见属胃之证即可下也病方三日曾经汗矣其热自内腾达于外非表邪不解乃太阳之邪转属于胃病热不能解也
　　调胃承气汤【见阳明篇】
　　太阳病发汗后大汗出胃中干烦躁不得眠欲得饮水者少少与饮之令胃气和则愈若衇浮小便不利微热消渴者五苓散主之
　　【注】太阳病发汗后或大汗出皆令人津液内竭胃中干烦躁不得眠欲得饮水当少少与之以滋胃燥令胃气和则可愈也倘与之饮胃仍不和若衇浮小便不利微热消渴者则是太阳表邪未罢膀胱里饮已成也经曰膀胱者津液之府气化则能出矣今邪热薫灼燥其现有之津饮水不化絶其未生之液津液告匮求水自救所以水入即消渴而不止也用五苓散者以其能外解表热内输水府则气化津生热渴止而小便利矣
　　【集注】张兼善曰白虎治表证已解邪传里而烦渴者今衇浮身有微热而渴乃表邪未得全解故用五苓借桂枝之辛散和肌表以解微热也术泽二苓之淡渗化水生津以止燥渴也
　　喻昌曰衇浮当用桂枝何以变用五苓耶盖热邪得水虽不全解势必衰其大半所以热微兼小便不利证成消渴则蓄饮证具故不从单解而从两解也凡饮水多而小便少谓之消渴里热饮盛不可单用桂枝解肌故兼以利水惟五苓有全功耳程应旄曰微热字对下条发热字看彼以发热在表则知犯本未深故邪热蓄而拒水此曰微热则表热犯本已深故热邪结而耗液所以不惟与水与五苓主治有别而前五苓后五苓主治亦俱有别也
　　中风发热六七日不解而烦有表里证渴欲饮水水入则吐者名曰水逆五苓散主之
　　【注】中风发热六七日不解而烦者是有表证也渴欲饮水水入则吐者是有里证也若渴欲饮水水入即消如前条之胃干少少与饮令胃和则愈今渴欲饮水水入不消上逆而吐故名曰水逆原其所以吐之之由则因邪热入里与饮相抟三焦失其蒸化而不能通调水道下输膀胱以致饮热相格于上水无去路于下故水入则吐小便必不利也宜五苓散辛甘淡渗之品外解内利多服暖水令其汗出尿通则表里两解矣
　　【集注】方有执曰中风发热必自汗出六七日不解而烦者汗出过多亡津液而内燥也表以外证未罢言里以烦渴属府言欲饮水者燥甚而渴希救故也水入则吐者伏饮内作故外水不得入也盖饮亦水也以水得水涌溢而为格拒所以谓之水逆与五苓散两解表里汗出而愈也
　　喻昌曰伤风证原有汗以其有汗也延至日乆不行解肌之法汗出虽多徒伤津液表终不解转增烦渴邪入于府饮水则吐名曰水逆乃热邪挟积饮上逆故外水格而不入也服五苓饮热汤得汗则表里俱解是一举而两得也
　　五苓散方
　　猪苓【十八铢去黑皮】　　茯苓【十八铢】
　　泽泻【一两六铢】　　白术【十八铢】
　　桂【半两】
　　右五味为散更于臼中杵之白饮和方寸匕服之日三服多饮暖水汗出愈
　　【方解】是方也乃太阳邪热入府水气不化膀胱表里药也一治水逆水入则吐一治消渴水入则消夫膀胱者津液之府气化则能出矣邪热入之与水合化为病若水盛于热则水壅不化水蓄于上故水入则吐乃膀胱之气化不行致小便不行也若热盛于水则水为热灼水耗于上故水入则消乃膀胱之津液告竭致小便无出也二证皆小便不利故均得而主之若小便自利者不可用恐重伤津液以其属阳明之里故不可用也由此可知五苓散非治水热之専剂乃治水热小便不利之主方也君泽泻之咸寒咸走水府寒胜热邪佐二苓之淡渗通调水道下输膀胱则水热并泻也用白术之燥湿健脾助土为之隄防以制水也用桂之辛温宣通阳气蒸化三焦以行水也泽泻得二苓下降利水之功倍则小便利而水不蓄矣白术借桂上升通阳之效防则气腾津化渴自止也若发热不解以桂易桂枝服后多服暖水令汗出愈是知此方不止治停水小便不利之里而犹解停水发热之表也加人参名春泽汤其意専在助气化以生津加茵蔯名茵蔯五苓散治湿热发黄表里不实小便不利者无不效也
　　【集解】程应旄曰太阳为标膀胱为本中风发热标受邪也六七日不解标邪转入膀胱矣是谓犯本五苓散与麻黄桂枝二汤虽同为太阳经之药一则解肌而治表一则利小便而治里表与本所主各有别矣
　　【按】此条谓有表里证者非发热有汗口干烦渴水入则消小便自利太阳阳明之表里证也乃发热无汗口润烦渴水入则吐小便不利太阳膀胱之表里证也此病虽未发明无汗小便不利之证若汗出小便利则渴饮之水得从外越下出必无水逆之证仲景用五苓散多服暖水令汗出愈其意在利水发汗故知必有无汗小便不利之证也
　　太阳病小便利者以饮水多必心下悸小便少者必苦里急也
　　【注】太阳初病不欲饮水将传阳明则欲饮水此其常也今太阳初病即饮水多必其人平素胃燥可知设胃阳不衰则所饮之水亦可以敷布于外作汗而解今饮水多而胃阳不充即使小便利亦必停中焦而为心下悸若更小便少则水停下焦必苦里急矣
　　【集注】方有执曰饮水多而心下悸者心为火藏水多则受制也小便少则水停所以里急也
　　汪琥曰太阳病小便利者是膀胱之府无邪热也若其人饮水多此热在上焦心火亢甚小便虽利而渴饮水多则水停犯火必心下悸若其人饮水多而小便少此热在下焦为太阳邪热随经入府水积不行膀胱之里必苦急也
　　发汗后饮水多必喘以水灌之亦喘
　　【注】上条未发汗饮水多胃热津少也此条发汗后饮水多津亡胃干也而不病心下悸苦里急者盖以水不停于中焦下焦而停于上焦所以攻肺必作喘也水灌者以水浇洗也饮水多者必喘是饮冷冷伤于内也以水灌之亦喘者是形寒寒伤于外也均伤肺故俱喘
　　【集注】魏荔彤曰此申明本条喘急一证有因水而成者盖渴而饮水多之喘与不渴而灌之亦喘其由虽不同而致病则一也
　　发汗后不可更行桂枝汤汗出而喘无大热者可与麻黄杏仁甘草石膏汤
　　【注】太阳病下之后微喘者表未解也当以桂枝加厚朴杏仁汤解太阳肌表而治其喘也太阳病桂枝证医反下之下利衇促汗出而喘表未解者当以葛根黄连黄芩汤解阳明之肌热而治其喘也今太阳病发汗后汗出而喘身无大热而不恶寒者知邪已不在太阳之表且汗出而不恶热知邪亦不在阳明之里其所以汗出而喘既无大热又不恶寒是邪独在太隂肺经故不可更行桂枝汤可与麻黄杏子甘草石膏汤发散肺邪而汗喘自止矣
　　麻黄杏仁甘草石膏汤方
　　麻黄【四两去莭】　　　杏仁【五十枚去皮尖】
　　甘草【二两炙】　　　石膏【半觔碎绵里】
　　右四味以水七升先煮麻黄减二升去白沫纳诸药煮取三升去滓温服一升
　　【集注】柯琴曰石膏为清火之重剂青龙白虎皆赖以建功然用之不当适足以召祸故青龙以无汗烦燥得姜桂以宣卫外之阳白虎以有汗烦渴须粳米以存胃中之液今但内热而无外寒故不用姜桂喘不在胃而在肺故不需粳米其意重在存隂不虑其亡阳也故于麻黄汤去桂枝之监制取麻黄之専开杏仁之降甘草之和倍石膏之寒除内蕴之实热斯溱溱之汗出而内外之烦热与喘悉除矣
　　下后不可更行桂枝汤若汗出而喘无大热者可与麻黄杏仁甘草石膏汤
　　【注】此详上条受病两途同乎一治之法也又有下后身无大热汗出而喘者知邪亦不在表而在肺故亦不可更行桂枝汤可与麻黄杏仁甘草石膏汤以治肺也彼之汗后喘此之下后喘虽其致病之因不同而其所见之证不异所以从其证不从其因均用此汤亦喘家急则治其标之法也
　　【集注】方有执曰汗与下虽殊其为反误致变之喘则一惟其喘一故同归一治也
　　太阳中风下利呕逆表解者乃可攻之其人漐漐汗出发作有时头痛心下痞鞕满引脇下痛干呕短气汗出不恶寒者此表解里未和也十枣汤主之
　　【按】下利之下字当是不字若是下字岂有上呕下利而用十枣汤峻剂攻之之理乎惟其大便不利痞鞕满痛始属里病小便不利呕逆短气始属饮病乃可攻也发作之作字当是热字若无热汗出乃少隂隂邪寒饮真武汤证也且作字与上下句文义皆不相属
　　【注】太阳中风表邪也不利呕逆里饮也表邪解者乃可攻里饮也审其人微汗漐漐不辍发热有时头痛若仍恶寒是表未解尚不可攻若不恶寒则为表已解矣而更见里未和之心下痞鞕满引脇下痛干呕短气水蓄无所从出之急证故径以十枣汤峻剂直攻水之巢穴而不疑也
　　【按】伤寒表未解水停心下呕逆者是寒束于外水气不得宣越也宜小青龙汤汗而散之中风表未解水停心下而吐者是饮格于中水气不得输泄也宜五苓散散而利之此皆表未解不可攻里之饮证也至如十枣汤与下篇之桂枝去芍药加白术茯苓汤二方皆治饮家有表里证者十枣汤治头痛发热汗出不恶寒之表已解而有痞鞕满痛之里未和故専主攻里也桂枝去芍药加白术茯苓汤治头痛发热无汗之表未解而兼有心下满微痛之里不和故不主攻里当先解表也然其心下鞕满痛之微甚亦有别矣
　　【集注】杜任曰十枣汤惟壮实者宜之不宜轻用
　　方有执曰乃可攻之以上喻人勿妄下早之意漐漐汗出至短气言证虽有里犹未可下直至汗出不恶寒方是承上起下言当下以出其治也喻昌曰此证与结胸颇同但结胸者邪结于胸其位髙此在心下及脇其位卑然必表解乃可攻之亦与攻结胸之戒不殊也药用十枣亦与陷胸汤相仿因伤寒下法多为胃实而设胃实者邪热内盛不得不用消黄以荡涤之今证在胸脇而不在胃则荡涤之药无所用故取蠲热逐饮于胸脇之间以为下法
　　张志聪曰头痛表证也然亦有在里者如伤寒不大便五六日头痛有热者与承气汤与此莭之汗出不恶寒而头痛为表解里有饮用十枣汤则凡遇风寒头痛表未解之证当审别矣
　　程应旄曰所可惑者头痛外惟身汗一证表里难辨汗出发热恶寒则微有表若汗出发热不恶寒则祗从不恶寒处认证知表已解里气为饮邪抟结不和虽头痛亦属里邪上攻非闗表也
　　魏荔彤曰太阳之邪既入里宜下矣又有不下胸膈不下肠胃而下心与脇下者较下结胸部位稍卑较下胃实部位又稍髙此下中之又一法也须认明同一下也证不同而法自别盖太阳阳明之交必辨表里而施汗下彼之在里应下乃邪热挟食物为胃实此之在里应下乃邪热挟水饮为饮实二者俱必待表解而后下此大同也
　　十枣汤方
　　芫花【熬】　　　甘遂
　　大防　　　　大枣【十枚擘】
　　右三味等分各别捣为散以水一升半先煮大枣肥者十枚取八合去滓内药末强人服一钱七羸人服半钱温服之平旦服若下少病不除者明日更服加半钱得快下利后糜粥自养
　　【方解】仲景治水之方种种不同此其最峻者也凡水气为患或喘或欬或悸或噎或吐或利病在一处而止此则水邪留结于中心腹脇下痞满鞕痛三焦升降之气阻隔难通此时表邪已罢非汗散之法所宜里饮实盛又非淡渗之品所能胜非选逐水至峻之品以直折之则中气不支束手待毙矣甘遂芫花大防三味皆辛苦气寒而禀性最毒并举而用之气味相济相须故可直攻水邪之巢穴决其渎而大下之一举而患可平也然邪之所凑其气必虚以毒药攻邪必伤及脾胃使无冲和甘缓之品为主宰则邪气尽而大命亦随之矣然此药最毒至峻参术所不能君甘草又与之反故选十枣之大而肥者以君之一以顾其脾胃一以缓其峻毒得快利后糜粥自养一以使谷气内充一以使邪不复作此仲景用毒攻病之法尽美又尽善也昧者惑于甘能中满之说而不敢用岂知承制之理乎
　　太阳病外证未解不可下也下之为逆欲解外者宜桂枝汤
　　【注】太阳病外证未解者谓桂枝汤之表证未解也凡表证未解无论已汗未汗虽有可下之证而非在急下之例者均不可下下之为逆也欲解外者仍宜桂枝汤主之
　　【集注】王肯堂曰但有一毫头痛恶寒即为表证未解不可下也
　　程应旄曰若下后外证未解者仍当解外有是证用是药不可以既下而遂谓桂枝汤不中与也汪琥曰下之为逆逆者为病在外而反攻其内于治法为不顺也
　　太阳病先发汗不解而复下之衇浮者不愈浮为在外而反下之故令不愈今衇浮故知在外当须解外则愈宜桂枝汤
　　【注】太阳病先发汗表未解仍宜汗之而复下之治失其宜矣衇浮者不愈盖以衇浮邪在外而反下之故令不愈也今误下未成逆衇仍浮故知邪尚在外仍宜桂枝汤解外则愈也
　　【集注】程应旄曰愈不愈辨之于衇其愈者必其衇不浮而离于表也若衇浮者知尚在表则前此之下自是误下故令不愈从前之误不必计较祗据目前目前之证不必计较祗据其衇衇若浮知尚在外虽日乆尚须解外则愈有是衇用是药亦不以既下而遂以桂枝汤为不中与也
　　本发汗而复下之此为逆也若先发汗治不为逆本先下之而反汗之为逆若先下之治不为逆
　　【注】立治逆之法不外乎表里而表里之治不外乎汗下病有表里证者当审其汗下何先先后得宜为顺失宜为逆若表急于里本应先汗而反下之此为逆也若先汗而后下治不为逆也若里急于表本应先下而反汗之此为逆也若先下而后汗治不为逆也
　　【集注】程知曰言汗下有先后缓急不得倒行逆施汪琥曰治伤寒之法表证急者即宜汗里证急者即宜下不可拘拘于先汗而后下也汗下得宜治不为逆
　　太阳病下之其衇促不结胸者此为欲解也衇浮者必结胸衇者必咽痛衇者必两脇拘急衇细数者头痛未止衇沉者必欲呕衇沉滑者恊热利衇浮滑者必下血
　　【按】衇促当是衇浮始与不结胸为欲解之文义相属衇浮当是衇促始与论中结胸胸满同义衇当是衇细数衇细数当是衇始合论中二经本衇衇浮滑当是衇数滑浮滑是论中白虎汤证之衇数滑是论中下脓血之衇细玩诸篇自知
　　【注】病在太阳误下为变不同者皆因人之藏气不一各从所入而化故不同也误下邪陷当作结胸反不结胸其衇浮此里和而不受邪邪仍在表为欲解也若衇促者为阳结实邪之衇故必结胸也衇细数少隂邪热之衇咽痛少隂邪热之证误下邪陷少隂法当从少隂治也衇少阳之衇两脇拘急少阳之证误下邪陷少阳法当从少阳治也衇太阳衇头痛太阳证误下邪仍在表法当从太阳治也衇沉寒邪入里之衇欲呕胃阳格拒之证有表误下邪陷在胃法当从阳明治也衇沉滑宿食衇有表误下恊热入里下利法当从恊热下利治也衇数滑积热衇有表误下邪陷入隂伤荣下血法当从下脓血治也
　　【按】衇促固阳衇也若促而有力为实则为结胸实邪之诊若促而无力为虚则为胸满虚邪之诊故论中有衇促结胸头汗小潮热者用陷胸汤攻之衇促胸满汗出微恶寒者用桂枝去芍药加附子汤温之观此促衇虚实治法则可以类推矣
　　【按】咽痛少隂寒热俱有之证也咽干肿痛者为热不干不肿而痛者为寒故少隂论中有甘桔汤通衇四逆汤二治法也
　　【集注】方有执曰凡在太阳皆表证也误下则变证杂出而不可以一途拘之
　　程知曰不宜下而下之诸变不可胜数此之谓也今咽痛脇急欲呕是寒邪入里之变头痛热利下血是风邪入里之变所以然者衇浮滑数为阳沉细为隂也
　　程应旄曰据衇见证各着一必字见势所必然考其源头总在太阳病下之而来故虽有已成壊病未成壊病之分但宜以活法治之不得据衇治衇据证治证也
　　太阳病二三日不能卧但欲起心下必结衇微弱者此本有寒分也反下之若利止必作结胸未止者四日复下之此作恊热利也
　　【按】四日复下之之字当是利字上文利未止岂有复下之理乎细玩自知是必传写之误
　　【注】太阳病谓头项强痛而恶寒也二三日见不得卧但欲起之证谓已传阳明也心下胃之分也必结谓胃分必有结也若衇实大乃胃分有热而结也则当下之今衇微弱是胃分有寒而结也法不当下不当下而下之谓之反下二三日正当解太阳阳明之表反下之表热乘虚入里必自利设利自止是其人胃实而同燥化必作结胸矣今利未止四日仍复下利是其人胃虚而同湿化故必作恊热利也
　　【集注】程知曰此表证误下有结胸热利之变不可不慎也衇既微弱则是寒结心下法当温散医见心下结而下之使利是治之反也
　　汪琥曰太阳病二三日不卧欲起心下热结似乎可下然衇微弱其人本有寒分岂可下乎
　　太阳病外证未除而数下之遂恊热而利利下不止心下痞鞕表里不解者桂枝人参汤主之
　　【注】此承上条衇微弱恊热利互详其证以明其治也外证未除谓太阳病未除而数下之是下非一次也里因数下而虚遂恊表热而利利下不止里虚不固也心下痞鞕里虚而邪结也外证既未除是表不解也故用桂枝以解表利下痞鞕里因下虚而从寒化也其衇必如上文之微弱故用参术姜草以温里此温补中两解表里法也若其衇有力者又当从甘草泻心汤之法矣
　　【集注】喻昌曰误下而致里虚外热乘之变而为利不止者里虚不守也痞鞕者正虚邪实中成滞碍痞塞而不通也以表未除故用桂枝以解之以里适虚故用理中以和之此方即理中加桂枝而易其名乃治虚痞下利之法也
　　李中梓曰经云桂枝证医反下之利遂不止与葛根黄芩黄连汤此则又与桂枝人参汤何用药有温凉之异耶盖彼证但曰下之此则曰数下之彼证但曰利下此则曰利不止合两论味之自有虚实之分矣
　　程知曰表证误下下利不止喘而汗出者治以葛根芩连心下痞鞕者治以桂枝参术一救其表邪入里之实热一救其表邪入里之虚寒皆表里两解法也
　　程应旄曰恊热而利向来俱作阳邪陷于下焦果尔安得用理中耶盖不知利有寒热二证也
　　桂枝人参汤方
　　桂枝【四两】　　　甘草【四两炙】
　　白术【三两】　　　人参【三两】
　　干姜【三两】
　　右五味以水九升先煮四味取五升内桂更煮取三升去滓温服一升日再服夜一服
　　太阳病桂枝证医反下之利遂不止衇促者表未解也喘而汗出者葛根黄芩黄连汤主之
　　【注】此承上条又言恊热利之衇促者以别其治也太阳病桂枝证宜以桂枝解肌而医反下之利遂不止者是误下遂恊表热陷入而利不止也若表未解而衇缓无力即有下利而喘之里证法当从桂枝人参汤以治利或从桂枝加杏仁厚朴汤以治喘矣今下利不止衇促有力汗出而喘表虽未解而不恶寒是热已陷阳明即有桂枝之表亦当从葛根黄芩黄连汤主治也方中四倍葛根以为君芩连甘草为之佐其意専解阳明之肌表兼清胃中之里热此清解中兼解表里法也若衇沉迟或衇微弱则为里寒且虚又当用理中汤加桂枝矣于此可见上条之恊热利利不止心下痞鞕表里不解者衇不微弱必沉迟也
　　【按】恊热利二证以衇之隂阳分虚实主治固当矣然不可不辨其下利之黏秽鸭溏小便或白或赤衇之有力无力也
　　【集注】成无已曰病有汗出而喘者谓自汗出而喘也是邪气外甚所致若喘而汗出者谓因喘而汗出也是里热气逆所致故与葛根黄芩黄连汤散表邪除里热也
　　方有执曰利与上条同而上条用理中者以痞鞕衇弱属寒也此用芩连者以喘汗衇促属热也喻昌曰太阳病原无下法当用桂枝解外医反下之则邪热之在太阳者未传阳明之表已入阳明之里所以其衇促急其汗外越其热上奔则喘下奔则泄故舎桂枝而用葛根以専主阳明之表加芩连以清里热则不治喘而喘止不治利而利止此又太阳阳明两解表里之变法也
　　汪琥曰误下虚其肠胃为热所乘遂利不止此非肠胃真虚证乃胃有邪热下通于肠而作泄也衇促者衇来数时一上复来也此为阳独盛之衇也衇促见阳知表未解此表乃阳明经病非犹太阳桂枝之表证也喘而汗出者亦阳明胃府里热气逆所致非太阳风邪气壅之喘亦非桂枝汤汗出之证也故当解阳明表邪清胃府里热也
　　葛根黄芩黄连汤方
　　葛根【半觔】　　　黄芩【三两】
　　黄连【三两】　　　甘草【二两炙】
　　右四味以水八升先煮葛根减二升内诸药煮取二升去滓分温再服
　　【集解】柯琴曰外热不除是表不解下利不止是里未和误下致利病因则同一则衇微弱心下痞鞕是衇不足而证有余也一则衇促而喘反汗自出是衇有余而证不足也表里虚实当从衇辨况弱衇见于数下后则痞鞕为虚更可知也故用理中之辛甘温补止下利化痞鞕又加桂枝以解表先煮四味后内桂枝和中之力饶而解肌之气锐是于两解中寓权宜法也桂枝证本衇缓误下后而反促阳气内盛邪蒸于外故汗出也热暴于内火逆上冲故为喘也暴注下廹故为利也故君清轻升发之葛根以解肌而止利佐苦寒清肃之芩连以止汗而定喘又加甘草以和中先煮葛根后内诸药解肌之力纯而清中之气锐又与补中逐邪者殊法矣
　　太阳病下之后衇促胸满者桂枝去芍药汤主之若微恶寒者去芍药方中加附子汤主之
　　【按】若微恶寒者当是汗出微恶寒方合若无汗出二字乃表未解无取乎加附子也
　　【注】太阳病表未解而下之胸实邪陷则为胸满气上冲咽喉不得息蒂散证也胸虚邪陷则为气上冲桂枝汤证也今下之后邪陷胸中胸满衇促似乎胸实而无冲喉不得息之证似乎胸虚又见胸满之证故不用蒂散以治实亦不用桂枝汤以治虚惟用桂枝之甘辛以和太阳之表去芍药之酸収以避胸中之满若汗出微恶寒去芍药方中加附子主之者以防亡阳之变也
　　【按】上条衇促喘而汗出不恶寒下利不止云属实热此条衇促胸满汗出微恶寒不喘不下利反属虚寒者何也上条是里热蒸越之汗故汗出不恶寒阳实也喘而下利皆为热也此条乃表阳不固之汗故汗出微恶寒阳虚也即不喘利亦为寒也要知仲景立法每在极微处设辨恐人微处易忽也今以微恶寒发其义却不在汗出上辨寒热而在汗出恶寒不恶寒上辨寒热不在衇促上辨寒热而在衇促之有力无力辨寒热于此又可知不惟在胸满上辨虚实而当在胸满之时满时不满常常满而不减上辨虚实矣
　　【集注】喻昌曰此条之微恶寒合上条观之则衇促胸满喘而汗出之内原伏有虚阳欲脱之机故仲景于此条特以微恶寒三字发其义可见阳虚则恶寒矣又可见汗不出之恶寒即非阳虚矣
　　程应旄曰有阳盛而见促衇亦有阳虚而见促衇者当辨之于有力无力仍须辨之于外证也沈明宗曰误下扰乱隂阳之气则衇促邪入胸膈几成结胸但结满而未痛耳故以桂枝汤单提胸膈之邪使从表解去芍药者恶其酸収引邪内入故也若衇促胸满而微恶寒廼虚而局踖阳气欲脱又非阳实之比所以加附子固防真阳也然伤风下后之恶寒与未下之恶寒逈然有别而汗后之恶寒与未汗之恶寒亦殊
　　桂枝去芍药汤方
　　于桂枝汤内去芍药余依前法
　　桂枝去芍药加附子汤方
　　于桂枝汤方内去芍药加附子一枚炮去皮破八片余依前法
　　太阳病下之微喘者表未解故也桂枝加厚朴杏子汤主之喘家作桂枝汤加厚朴杏子佳
　　【注】太阳病当汗而反下之下利衇促喘而汗出不恶寒者乃邪陷于里热在阳明葛根黄芩黄连汤证也今太阳病当汗而反下之不下利而微喘是邪陷于胸未入于胃表仍未解也故仍用桂枝汤以解肌表加厚朴杏子以降逆定喘也喘家谓素有喘病之人遇中风而喘者桂枝汤皆宜用之加厚朴杏子为佳也
　　【集注】方有执曰喘者气逆于上故呼吸不顺而声息不利也微者声息缓不似大喘之气急也以表尚在不解其表则喘不可定故用桂枝解表加厚朴利气杏仁下气所以为定喘之要药
　　喻昌曰此风邪误下作喘治法之大要其寒邪误下作喘当用麻黄杏仁石膏甘草即此可推又曰微喘表未解则是表邪因误下上逆与虚证不同程应旄曰喘之一证有表有里不可不辨下后汗出而喘其喘必盛属里热壅逆火炎故也下后微喘汗必不大出属表邪闭遏气逆故也仍用桂枝汤解表内加朴杏以下逆气
　　魏荔彤曰凡病人素有喘证每感外邪势必作喘故谓之喘家
　　桂枝加厚朴杏仁汤方
　　于桂枝汤方内加厚朴二两杏仁五十个余依桂枝汤方
　　【按】戴原礼曰太阳病有喘咳无汗喘者宜麻杏石甘汤有汗喘者宜桂枝加厚朴杏仁汤无汗咳者宜小青龙汤少阳病无喘有咳咳者宜小柴胡汤加五味干姜阳明病无咳有喘内实喘者宜大承气汤下利者宜葛根黄芩黄连汤三隂惟少隂有喘咳喘者宜四逆汤加五味干姜咳者隂邪下利宜真武汤加五味干姜阳邪下利宜猪苓汤然喘皆危也
　　太阳病下之后其气上冲者可与桂枝汤方用前法若不上冲者不可与之
　　【注】太阳病表未解而下之里实者邪陷则为结胸大陷胸汤证也里虚者邪陷则为下利桂枝人参汤证也胸实者邪陷则为胸中痞鞕气上冲咽喉不得息蒂散证也今胸虚邪陷于胸故但为气上冲是表尚未罢然无壅满不得息痞鞕之证故不可吐下仍当解表可与桂枝汤如法汗之使陷胸之邪不受外束胸中之气得以四达自不致内壅而上冲矣若不上冲者不可与也
　　【集注】方有执曰气上冲者阳主气而上升风属阳邪下后入里乘虚而上冲也若不上冲则非阳邪可知故不可与
　　病如桂枝证头不痛项不强寸衇微浮胸中痞鞕气上冲咽喉不得息者此为胸有寒也当吐之宜蒂散【注】病如桂枝证乃头项强痛发热汗出恶风衇浮缓也今头不痛项不强是桂枝证不悉具也寸衇微浮是邪去表未逺已离其表也胸中痞鞕气上冲喉不得息是邪入里未深而在胸中必胸中素有寒饮之所致也寒饮在胸不在肌腠解肌之法无可用也痞鞕在胸而不在心下攻里之法亦无所施惟有髙者越之一法使胸中寒饮一涌而出故宜吐之以蒂散也
　　【集注】程应旄曰痞鞕一证因吐下者为虚不因吐下者为实实邪痰饮填塞心胸中下二焦为之阻絶自不得不从上焦为出路所谓在上者因而越之是也
　　汪琥曰伤寒一病吐法不可不讲所以仲景以此条特出之太阳上篇者以吐不宜迟与太阳汗证之法相等当于二三日间审其证而用此法也沈眀宗曰素有痰饮内积稍渉风寒引动其痰即外如桂枝汤证但无头痛项强知非风邪中表矣张锡驹曰气上冲咽喉不得息者邪挟寒饮从太阳之气而上越也
　　蒂散方
　　蒂【一分熬黄】　　　赤小豆【一分】
　　右二味各别捣筛为散已合治之取一钱匕以香豉一合用热汤七合煮作稀糜去滓取汁和散温顿服之不吐者少少加服得快吐乃止诸亡血虚家不可与蒂散
　　【方解】胸中者清阳之府诸邪入胸府阻遏阳气不得宣达以致胸满痞鞕热气上冲燥渴心烦嗢嗢欲吐衇数促者此热郁结也胸满痞鞕气上冲咽喉不得息手足寒冷欲吐不能吐衇迟者此寒郁结也凡胸中寒热与气与饮郁结为病谅非汗下之法所能治必得酸苦涌泄之品因而越之上焦得通阳气得复痞鞕可消胸中可和也蒂极苦赤豆味酸相须相益能疏胸中实邪为吐剂中第一品也而佐香豉汁合服者借谷气以保胃气也服之不吐少少加服得快吐即止者恐伤胸中元气也此方奏功之防胜于汗下所谓汗吐下三大法也今人不知仲景子和之精义置之不用可胜惜哉然诸亡血虚家胸中气液已亏不可轻与特为申禁
　　病发于阳而反下之热入因作结胸病发于隂而反下之因作痞所以成结胸者以下之太早故也
　　【注】此总释结胸与痞鞕之因也中风阳邪故曰病发于阳也不汗而反下之热邪乘虚陷入因作结胸伤寒隂邪故曰病发于隂也不汗而反下之热邪乘虚陷入因作痞鞕所以成结胸与痞鞕者以表未解而下之太早故也病发于隂不言热入者省文耳然病发于阳而误下者未尝无痞鞕病发于隂而误下之亦时成结胸良由人之气体不同或从实化或从虚化也
　　【集注】张兼善曰风邪入里则结胸寒邪入里则为痞然此皆太阳病之所由来非别隂证阳证也
　　太阳病衇浮而动数浮则为风数则为热动则为痛数则为虚头痛发热微盗汗出而反恶寒者表未解也医反下之动数变迟膈内拒痛胃中空虚客气动膈短气躁烦心中懊憹阳气内陷心下因鞕则为结胸大陷胸汤主之若不结胸但头汗出余处无汗跻颈而还小便不利身必发黄
　　【按】数则为虚句疑是衍文
　　【注】太阳病衇浮而动数浮则为风邪衇也数则为热邪衇也动则为诸痛衇也头痛发热太阳证也热蒸于阳阳虚则自汗出热蒸于隂隂虚则盗汗出隂虚当恶热今反恶寒故知此非隂虚之盗汗乃表未解之盗汗微微而出也表未解当解表医反下之遂使动数之热衇变为寒迟盖动数乃表邪欲传因下而逆于膈中故不传而衇亦变也表客阳邪乘胃空虚陷入胸膈而拒痛短气不能布息烦躁心中懊憹心下因鞕径从实化而为结胸矣法当以大陷胸汤主之若不从实化不成结胸但头汗出至颈余处无汗则热不得越也小便不利则湿不得泻也热湿合化故身必发黄也
　　【集注】成无已曰动数变迟而浮衇独不变者以邪结胸中上焦阳分衇不得而沉也
　　朱震亨曰太阳病表未解而攻里里已虚矣虽见浮而动数之阳衇一经误下则必变为迟隂之衇矣胃中空虚短气躁烦虚之甚矣借曰阳气内陷心中因鞕而可迅攻之乎大陷胸之力不缓于承气下而又下寜不畏其重虚耶即阳病实邪下后若胃中空虚客气动膈心中懊憹者亦以栀子豉汤吐胸中之邪可也况太阳误下后明有虚证乎
　　【按】朱震亨所论治以栀子豉汤吐之亦是未成结胸从胸虚有热而化者宜也若从胸虚有寒而化者不论已成未成结胸则又当从活人书温补法矣不可混施也
　　方有执曰太阳之衇本浮动数者亦传也太阳本自汗而言微盗汗本恶寒而言反恶寒者稽乆而然也膈心胸之间也拒格拒也言膈气与邪气相格拒而为痛也客气邪气也短气促气不能布息也懊憹心为邪乱而不寜也阳气客气之别名也以本外邪故曰客气以邪本风故曰阳气以里虚因而陷入故曰内陷自若不结胸句至末以变之轻者而言也
　　大陷胸汤方
　　大黄【六两去皮】　　　芒硝【一升】
　　甘遂【一钱另碾】
　　右三味以水六升先煮大黄取二升去滓内芒硝煮一两沸内甘遂末温服一升得快利止后服
　　【集解】方有执曰上焦有髙邪必陷下以平之故曰陷胸汤平邪荡寇将军之职也以大黄为君咸能软坚以芒硝为臣彻上彻下破结逐水以甘遂为佐惟大实者乃为合法如挟虚或衇浮不可轻试
　　太阳病重发汗而复下之不大便五六日舌上燥而渴日晡所小有潮热从心下至少腹鞕满而痛不可近者大陷胸汤主之
　　【注】此承上条互发其义以详其证治也太阳病重发汗而复下之津液伤矣不大便五六日胃府燥矣舌上燥渴胃中干也日晡潮热胃热盛也从心下至少腹鞕满而痛不可近者谓胸腹之中上下俱鞕满结实大痛手不可近故以大陷胸汤主之无疑也
　　【集注】内台方议曰日晡所作日晡所发
　　方有执曰此明结胸有阳明内实疑似之辨晡日加申时也小有微觉有也盖不大便燥渴日晡潮热从心下至少腹鞕满而痛皆似阳明内热惟小有潮热不似阳明大热之甚所以阳明必以胃家实为主而凡有一毫太阳证在皆不得入阳明例者亦以此也
　　程知曰太阳结胸兼阳明内实故用大陷胸汤由胸胁以及肠胃皆可荡涤无余若但下肠胃结热而遗胸上痰饮则非法矣
　　吴人驹曰一腹之中上下邪气皆盛证之全实者其衇常沉伏不可生疑畏惟下之而衇自渐出也
　　小结胸病正在心下按之则痛衇浮滑者小陷胸汤主之
　　【注】大结胸邪重热深病从心下至少腹鞕满痛不可近衇沉实故宜大陷胸汤以攻其结泻其热也小结胸邪浅热轻病正在心下鞕满按之则痛不按不痛衇浮滑故用小陷胸汤以开其结涤其热也
　　【集注】程应旄曰按陷胸条曰心下痛按之石鞕又曰心下满而鞕痛此曰病正在心下则知结胸不拘在心下与胸上祗在痛不痛上分别故痞证亦有心下鞕者但不痛耳
　　张锡驹曰汤有大小之别证有轻重之殊今人多以小陷胸汤治大结胸证皆致不救遂诿结胸为不可治之证不知结胸之不可治祗一二节余皆可治者苟不体认经旨必致临时推诿误人性命也
　　魏荔彤曰小结胸无实热之邪但微热而挟痰饮为患故虽结胸而不能髙踞胸巅但正在心下而已不能实力作痛惟按之痛而已诊之不沉而深惟浮而轻浅而已不能作石鞕惟虚而结阻而已所以大陷胸汤不应用而另设小陷胸汤髙下坚软轻重沉浮之间病机治法昭然已又云痞隂邪结胸阳邪然于阳邪中又有大小之分学者审之于凡寒热杂合之证无大实大热俱宜斟酌下法勿孟浪也
　　小陷胸汤方
　　黄连【一两】　　　半夏【半觔洗】
　　栝蒌实【一枚大者】
　　右三味以水六升先煮栝蒌取三升去滓内诸药煮取二升去滓分温三服
　　【方解】黄连涤热半夏导饮栝蒌润燥下行合之以涤胸膈痰热开胸膈气结攻虽不峻亦能突围而入故名小陷胸汤分温三服乃缓以治上之法也
　　伤寒六七日结胸热实衇沉而心下痛按之石鞕者大陷胸汤主之
　　【注】伤寒表不解误下成痞此其常也伤寒或有因误下而成结胸者乃其变也今伤寒六七日结胸不因误下而成此热实之证若衇沉里实衇也心下痛按之石鞕里实证也此为衇病皆实故以大陷胸汤主之也
　　【集注】喻昌曰热实二字形容结胸之状甚明见邪热填实于胸而不散漫也浮主伤寒无汗沉主伤寒结胸此与中风之阳邪结胸逈别所以不言浮也又曰阳邪误下成结胸隂邪误下成痞然中风间有痞证伤寒间有结胸证又不可不知
　　程应旄曰虽曰阳邪内陷然隂阳二字从虚实寒热上区别非从中风伤寒上区别表热盛实转入胃府则为阳明证表热盛实不转入胃府而陷入于膈则为结胸证故不必误下始成也不因下而成结胸者必其人胸有燥邪以失汗而表邪合之遂成里实观此条曰伤寒六七日又曰衇沉而则可知矣
　　汪琥曰或问衇沉焉知非寒实结胸答曰胸中者阳气之所聚也邪热当胸而结直至心下石鞕且痛则衇不但沉甚至有伏而不见者乌可以衇沉为非热耶大抵辨结胸之法但当凭证最为有凖
　　寒实结胸无热证者与三物小陷胸汤白散亦可服【按】无热证之下与三物小陷胸汤当是三物白散小陷胸汤四字必是传写之误桔梗贝母巴豆三物其色皆白有三物白散之义温而能攻与寒实之理相属小陷胸汤乃栝蒌黄连皆性寒之品岂可以治寒实结胸之证乎亦可服三字亦衍文也
　　【注】结胸证身无大热口不燥渴则为无热实证乃寒实也与三物白散然此证衇必当沉若衇沉迟或证见三隂则又非寒实结胸可比当以枳实理中汤治之矣
　　【集注】王肯堂曰热实结胸及寒实结胸活人书不拘寒热但用陷胸汤不瘥者用枳实理中丸即应手而愈
　　方有执曰寒以饮言饮本寒也又得水寒两寒抟结而实于胸中故谓无热证也
　　程知曰结胸有大小之别寒热之异不得防用硝黄也
　　郑重光曰水寒结实在胸则心阳被据自非细故用三物白散下寒而破结皆不得已之兵也
　　三物白散方
　　桔梗【三分】　　　巴豆【一分去皮心熬黒研如脂】
　　贝母【三分】
　　右件二味为末内巴豆更于臼中杵之以白饮和服强人半钱匕羸者减之病在膈上必吐在膈下必利不利进热粥一杯利过不止进冷粥一杯
　　【方解】是方也治寒实水结胸证极峻之药也君以巴豆极辛极烈攻寒逐水斩闗夺门所到之处无不破也佐以贝母开胸之结使以桔梗为之舟楫载巴豆搜逐胸邪悉尽无余膈上者必吐膈下者必利然惟知任毒以攻邪不量强羸鲜能善其后也故羸者减之不利进热粥利过进冷粥盖巴豆性热得热则行得冷则止不用水而用粥者借谷气以保胃也
　　伤寒十余日热结在里复徃来寒热者与大柴胡汤但结胸无大热者此为水结在胸脇也但头微汗出者大陷胸汤主之
　　【注】伤寒十余日热结在里若胸脇满鞕者此结胸也今不满鞕复徃来寒热者乃少阳表里病非结胸也当与大柴胡汤两解之但结胸证亦有水结者水结胸不但表无大热里亦无大热也有结胸状头微汗出者此水停于胸为热气上蒸使然也故曰水结在胸脇也亦以大陷胸汤主之饮热并攻也
　　【集注】方有执曰水即饮也以不实鞕故曰水结胸脇亦里也以热结不髙故曰在里
　　程知曰此言热结于里兼少阳者则不宜陷胸水结于胸者虽无大热犹宜大陷胸也
　　程应旄曰大柴胡与大陷胸皆能破结大柴胡之破结使表分无留邪大陷胸之破结使里分无留邪
　　林澜曰此言水结胸之与热结在里不同也十余日邪深入府之时然热结在里而犹有半表半里之邪作徃来寒热者必以大柴胡两解之若但胸脇结满初无大热收敛入内者此亦不得为大柴胡证必水结胸脇也何以知之水结胸者头汗出今但头微汗为水结胸明矣与大陷胸汤
　　结胸者项亦强如柔痉状下之则和宜大陷胸丸【注】结胸从心上至少腹鞕满痛不可近则其势甚于下者治下宜急攻之以大陷胸汤结胸从胸上满鞕项强如柔痉状则其热甚于上者治上宜缓攻之以大陷胸丸直攻胸肺之邪煮服倍蜜峻治缓行下而和之以其病势缓急之形既殊汤丸之制亦异也故知此项强乃结胸之项强下之则和非柔痉之项强也
　　【集注】成无已曰项强者为邪结胸中胸膈结满但能仰而不能俯是项强也
　　程知曰项强如柔痉者胸中邪气实项势常昻有似柔痉之状然痉病身手俱张此但项强原非痉也借此以验胸邪十分逼耳
　　汪琥曰下之则和者言邪实去胸中和而项自舒之意若不云如柔痉恐医人认以为太阳经风寒之邪未解反疑其当用发汗之药殊不知项虽强表证已解里证甚急治法宜下也
　　大陷胸丸方
　　大黄【半觔】　　　葶苈子【半升熬】
　　芒硝【半升】　　　杏仁【半升去皮尖熬黑】
　　右四味筛二味内杏仁芒硝合研如脂和散取如弹丸一枚别甘遂末一钱匕白蜜二合水二升煮取一升温顿服之一宿乃下如不下更服取下为效禁如药法
　　结胸证其衇浮大者不可下下之则死
　　【注】结胸证若衇大是为胃实知结热已实乃可下下之则愈今其衇浮大是尚在表知热结未实故不可下若误下之未尽之表邪复乘虚入里误而又误结而又结病热弥深正气愈虚则死矣
　　【集注】张兼善曰结胸为可下之证若衇浮大心下虽结表邪尚多下之重虚其里外邪复聚则死矣程知曰结胸亦有不可下者宜审其衇以施治也结胸为邪结上焦之分得寸衇浮闗衇沉或沉则为在里可下也若衇浮大则邪犹在表下之是令其结而又结也故死
　　结胸证悉具烦躁者亦死
　　【注】结胸证悉具谓鞕满而痛结在膈之上下也悉具者谓胸之下少腹之上左右两脇无不鞕满而痛也较之大结胸为尤甚此时宜急下之或有生者若复迁延必至邪胜正负形气相离烦躁不寜下亦死不下亦死矣
　　【集注】方有执曰结胸证全具已主死矣而更加以烦躁即不再下亦主死也
　　程应旄曰结胸证妄下不可失下亦不可总在适当其宜则去邪即所以安正也
　　魏荔彤曰此条乃承上条衇见浮大而言必结胸证具衇兼见浮大而加以烦躁方可卜其死不然烦躁亦结胸证中之一也何遽云死耶
　　问曰病有结胸有藏结其状何如答曰按之痛寸衇浮闗衇沉名曰结胸也何谓蔵结答曰如结胸状饮食如故时时下利寸衇浮闗衇小细沉名曰蔵结舌上白胎滑者难治
　　【注】邪结三阳名曰结胸邪结三隂名曰蔵结二者皆下后邪气乘虚入里所致而其衇与证之状则不同其鞕满而按之痛结胸证也寸衇浮闗衇沉结胸衇也寸浮主胸主表闗沉主胃主里是知其邪由胸表陷入胃里而结也如结胸状饮食如故时时下利蔵结证也寸衇浮闗衇细小沉蔵结衇也细小沉主蔵结寒痛是知其邪由胸表陷入蔵里而结也蔵结虽鞕满而痛如结胸状然结胸病属里壅塞必不能饮食蔵结病属里空虚故饮食如故结胸属实热故鞕痛不大便而衇沉石蔵结属虚寒故鞕痛下利而衇细也舌上白胎滑者胸中无热可知蔵结隂邪得之为顺尚可以理中軰温之结胸阳邪得之为逆不堪攻下故难治也
　　【集注】成无已曰气宜通也以塞故痛邪结阳分则隂气不得下通邪结隂分则阳气不得上通故知二者皆按之痛鞕也
　　方有执曰此设问答以明结胸藏结之同异藏结之时时下利者隂邪结于隂藏而寒甚也以寒甚故衇小细此其所以不同也盖结胸以阳邪结于阳藏结以隂邪结于隂故也
　　汪琥曰结胸证其人本胃中有饮食下之太早则食去不尽外邪反入结于胸中以故按之则痛不能饮食藏结证其人胃中本无饮食下之太过则蔵虚邪入与寒结于隂分所以状如结胸按之不痛能饮食时下利也
　　魏荔彤曰人知此条为辨结胸非指藏结而论不知正谓藏结与痞有相类而与结胸实有不同盖结胸阳邪也痞与蔵结隂邪也痞则尚有阳浮于上藏结则上下俱无阳是皆误下误吐之过也
　　【按】此条舌上白胎滑者难治句前人旧注皆单指藏结而言未见明晰误人不少盖舌胎白滑即结胸证具亦是假实舌胎干黄虽藏结证具每伏真热藏结隂邪白滑为顺尚可温散结胸阳邪见此为逆不堪攻下故为难治由此可知著书立论必须躬亲体验真知灼见方有济于用若徒就纸上陈言牵强附防又何异按图索骥耶
　　病脇下素有痞连在脐旁痛引少腹入隂筋者此名蔵结死
　　【注】病藏结之人若脇下素有痞连在脐旁新旧病合痛引少腹入隂筋者其邪又进厥隂乃属藏结之死证也
　　【集注】程知曰宿结之邪与新结之邪交结而不解痞连脐旁脾藏结也痛引少腹肾藏结也自脇入隂筋肝藏结也三隂之蔵俱结矣故主死
　　藏结无阳证不徃来寒热其人反静舌上胎滑者不可攻也
　　【注】藏结无三阳证不发热无太阳也不徃来寒热无少阳也其人反静无阳明也舌胎滑白胸中有寒故可温不可攻也
　　【集注】方有执曰胎滑本丹田有热胸中有寒而成然丹田隂也胸中阳也热反在隂而寒反在阳所以为不可攻也
　　程知曰经于蔵结白胎滑者祗言难治未尝言不可治也祗言蔵结无热舌胎滑者不可攻未尝言蔵结有热舌胎不滑者亦不可攻也意者丹田有热胸中有寒之证必有和解其热温散其寒之法俾内邪潜消外邪渐解者斯则良工之苦心乎
　　病在阳应以汗解之反以冷水潠之若灌之其热被却不得去弥更益烦肉上粟起意欲饮水反不渴者服文蛤散若不差者与五苓散身热皮粟不解欲引衣自覆者若水以潠之洗之益令热被却不得出当汗而不汗则烦假令汗出已腹中痛与芍药三两如上法
　　【注】病在阳谓病发于阳而身热也此应以汗解之而反以冷水潠之灌之则身热虽被刼而暂却然终不得去故热烦益甚也水寒外束肤热乍凝故肉生肤粟热入不深故意欲饮水反不甚渴也故以文蛤散内疏肤热若不差与五苓散外解水寒则皮粟身热当解矣若不解且恶寒引衣自覆是尚有表也当以桂枝汤汗解之假令服桂枝汤汗已出热粟俱解而腹中増痛又为表已和里未调也宜与桂枝汤倍加芍药调里以和其表若渴欲饮水而不腹痛则不湏调太隂里而仍当调太阳府矣宜仍取乎五苓也
　　文蛤散方
　　文蛤【五两】
　　右一味为散沸汤和一钱匕服汤用五合
　　【按】文蛤即五倍子也
　　音切
　　强【羣养切】恶【汚去声】中【音众】啬【音色】淅【音锡】翕【音吸】防【音父】咀【音苴】去【上声】滓【音笫】歠【与啜同】覆【芳救切】漐【音蛰】差【与瘥同】谐【音鞋】噤【渠饮切】剧【音屐】传【音啭】为【去声】识【与志同】干【音干】散【上声】和【去声】悸【音季】灌【音贯】更【去声】痞【音否】鞕【音硬】颈【音景】羸【音雷】养【上声】糜【音迷】咽【音咽】数【音朔】懊【影考切】憹【音农】燥【音扫】晡【布胡切】痉【音泾】潠【心艮切】

　　御纂医宗金鉴卷一
<子部,医家类,御纂医宗金鉴>
　　钦定四库全书
　　御纂医宗金鉴卷二
　　订正仲景全书伤寒论注太阳中篇目録
　　麻黄汤
　　芍药甘草附子汤
　　桂枝新加汤
　　茯苓甘草汤
　　小建中汤
　　炙甘草汤
　　桂枝甘草汤
　　茯苓桂枝甘草大枣汤
　　桂枝去桂加茯苓白术汤
　　茯苓桂枝白术甘草汤
　　栀子豉汤
　　栀子甘草豉汤
　　栀子生姜豉汤
　　栀子厚朴汤
　　栀子干姜汤
　　桃核承气汤
　　抵当汤
　　抵当丸
　　大黄黄连泻心汤
　　附子泻心汤
　　甘草泻心汤
　　生姜泻心汤
　　半夏泻心汤
　　赤石脂禹余粮汤
　　旋覆代赭石汤



　　御纂医宗金鉴卷二目録
　　钦定四库全书
　　御纂医宗金鉴卷二
　　订正仲景全书伤寒论注
　　辨太阳病衇证并治中篇
　　太阳统摄之荣卫乃风寒始入之两途风则伤卫寒则伤荣卫气标疾统气而行衇外其用疏泄而属阳邪之犯也易故其犯之也则有汗为虚邪荣气专精统血而行衇中其体固密而属阴邪之犯也难故其犯之也则无汗为实邪夫冬固寒令也然春月余寒秋末早寒皆能致病但有无汗实邪证显然即可谓之伤寒不必尽属隆冬也然太阳经也膀胱府也由经视府则经为表而府为里矣上篇用桂枝汤解肌所以治风伤卫之表也而未及卫分之里故又立五苓散一方佐桂枝以和卫分之里焉此篇用麻黄汤发汗所以治寒伤荣之表也而未及荣分之里故又立桃核抵当方佐麻黄以攻荣分之里焉至于汗下失宜过之则伤正而虚其阳不及则热炽而伤其阴虚其阳则从少阴阴化之证多以太阳少阴为表里也伤其阴则从阳明阳化之证多以太阳阳明递相传也此篇中所以又有四逆承气之治也凡风伤卫之虚邪已列上篇兹以寒伤荣之实邪疏为中篇使读者先防大意于胸中斯临证处方自不致误矣
　　太阳病或已发热或未发热必恶寒体痛呕逆衇阴阳俱者名曰伤寒
　　【注】太阳病即上篇首条衇浮头项强痛恶寒之谓也荣表阴也寒阴邪也寒邪伤人则荣受之从其类也已发热者寒邪束于皮毛元府闭密阳气郁而为热也未发热者寒邪初入尚未郁而为热顷之即发热也恶寒者为寒所伤故恶之也必恶寒者谓不论已热未热而必恶寒也寒入其经故体痛也胃中之气被寒外束不能发越故呕逆也寒性劲急故衇阴阳俱也此承上篇首条言太阳病又兼此衇此证者名曰伤寒以为伤寒病之提纲后凡称伤寒者皆指此衇证而言也
　　【集注】方有执曰或者未定之辞必者定然之谓曰或曰必者言发热早晩不一而恶寒则定然即见也喻昌曰仲景虑恶寒体痛呕逆又未发热恐误认为阴经之证故早于篇首揭明此语以辨之程应旄曰伤寒阴阳俱之衇大不同于中风阳浮而阴弱之缓衇矣证与衇兼得其实然后乃得正其名曰此太阳伤寒之病而非中风所能混也魏荔彤曰伤寒中风同一浮衇而彼为浮缓此为浮阳邪舒散故缓阴邪劲急故同为在表之浮而一缓一风寒逈异矣
　　太阳病头痛发热身疼腰痛骨节疼痛恶风无汗而喘者麻黄汤主之
　　【注】此承上条而详言其证以出其治也太阳经衇起于目内眦上额交巅入络脑还出别下项循肩膊内挟脊抵腰中至足小指出其端寒邪客于其经则荣血凝澁所伤之处无不痛也荣病者恶寒卫病者恶风今荣病而言恶风者盖以风动则寒生恶则皆恶未有恶寒而不恶风恶风而不恶寒者所以仲景于中风伤寒证中每互言之以是知中风伤寒不在恶寒恶风上辨而在微甚中别之也无汗者伤寒实邪腠理闭密虽发热而汗不出不似中风虚邪发热而汗自出也阳气被寒邪所遏故逆而为喘主之以麻黄汤者解表发汗逐邪安正也
　　【集注】成无已曰寒则伤荣头痛身疼腰痛以致牵连骨节疼痛者太阳经荣血不利也
　　程应旄曰头痛发热太阳病皆然而身疼腰痛骨节疼痛是寒伤荣室若风伤卫则无是也恶风太阳病皆然而无汗而喘是阳被壅遏若风伤卫则无是也得其所同因以别其所异也
　　沈明宗曰太阳之邪从皮毛而入郁逆肺气以故作喘且寒主收敛伤荣则腠理闭密故用麻黄汤发之
　　麻黄汤方
　　麻黄【三两去节】　　　　桂枝【二两】
　　甘草【一两炙】　　　　杏仁【七十个汤浸去皮尖】
　　右四味以水九升先煮麻黄减二升去上沫内诸药煮取二升半去渣温服八合覆取防似汗不须啜粥余如桂枝法将息
　　【方解】名曰麻黄汤者君以麻黄也麻黄性温味辛而苦其用在迅升桂枝性温味辛而甘其能在固表证属有余故主以麻黄必胜之算也监以桂枝制节之师也杏仁之苦温佐麻黄逐邪而降逆甘草之甘平佐桂枝和内而拒外饮入于胃行气于元府输精于皮毛斯毛衇合精溱溱汗出在表之邪必尽去而不留痛止喘平寒热顿解不须啜粥而借汗于谷也必须煮掠去上沫者恐令人烦以其轻浮之气过于引气上逆也其不用姜枣者以生姜之性横散于肌碍麻黄之迅升大枣之性泥滞于膈碍杏仁之速降此欲急于直达少缓则不迅横散则不升矣然此为纯阳之剂过于发汗如单刀直入之将用之若当一战成功不当则不戢而召祸故可一而不可再如汗后不解便当以桂枝代之此方为仲景开表逐邪发汗第一峻药也庸工不知其制在温覆取汗若不温覆取汗则不峻也遂谓麻黄专能发表不治他病孰知此汤合桂枝汤名麻桂各半汤用以和太阳留连未尽之寒热去杏仁加石膏合桂枝汤名桂枝二越婢一汤用以解太阳热多寒少之寒热若阳盛于内无汗而喘者又有麻黄杏仁甘草石膏汤以解散太阴肺家之邪若阴盛于内而无汗者又有麻黄附子细辛甘草汤以温散少阴肾家之寒金匮要略以此方去桂枝千金方以此方桂枝易桂皆名还魂汤用以治邪在太阴卒中暴厥口噤气絶下咽奏效而皆不温覆取汗因是而知麻黄汤之峻与不峻在温覆与不温覆也此仲景用方之心法岂常人之所得而窥耶
　　【集解】王肯堂曰此方为元气不虚者设也如挟时气者宜十神汤挟暑湿者宜正气汤挟寒者宜五积散挟热者宜通圣散挟食者宜养胃汤挟痰者宜芎苏散按肯堂之议诚当矣然必证兼表里邪因错杂似伤寒而非伤寒者乃可于诸方中斟酌选用若衇证与麻黄桂枝脗合自当遵仲景之法治之即元气素虚或平素有热不宜麻桂者亦必如刘完素张洁古法缓缓消息治之庶不误人临病之工宜详审焉
　　呉绶曰凡伤寒寒邪在表闭其腠理身痛拘急恶寒无汗须用麻黄辛苦之药开发腠理逐寒邪使汗出而解惟夏月炎暑之时虽有是证宜加凉药方可用如防风通圣散三黄石膏汤是也
　　伤寒一日太阳受之衇若静者为不传颇欲吐若躁烦衇数急者为传也
　　【注】伤寒一日太阳受之当衇浮或汗或未汗若衇静如常此人病衇不病为不传也初病或呕未止颇欲吐若躁烦衇数急者此外邪不解内热已成病势欲传也宜以大青龙汤发表解热以杀其势或表里有热证者则当以双解汤两解之也
　　【集注】沈明宗曰此慿衇辨证知邪传与不传也衇浮而为太阳正衇廼静是不传他经矣若颇欲吐或躁烦而衇数急则邪机向里已着势必传经为病也
　　伤寒二三日阳明少阳证不见者为不传也
　　【注】伤寒二日阳明受之三日少阳受之此其常也若二三日阳明证之不恶寒反恶热身热心烦口渴不眠等证与少阳证之寒热往来胸脇满喜呕口苦耳聋等证不见者此为太阳邪轻热微不传阳明少阳也
　　【集注】程知曰伤寒一二日太阳二三日阳明三四日少阳四五日太阴五六日少阴六七日厥阴此苐言其常耳其中变证不一有专经不传者有越经传者有传一二经而即止者有发于阳即入少阴者有直中三阴者有足经寃热而传手经者有误药而传变者大抵热邪乗经之虚即传若经实即不受邪而不传阳邪胜则传阴邪胜多不传故经谓衇静为不传衇数急为欲传也又曰足经自足上行胸腹头背主一身之大纲故寒邪入之即见于其经若手经苐行于胸手不能主一身之大纲也邪既入足经必传入手经故感风寒之重者头项痛肩背肘节亦痛也圣人言足不言手足可该手手不可该足也非不传手也夫五脏六腑十二经气相输络相通岂有传足而不传手者哉亦岂有伤足而不伤手者哉虞天民谓热先手寒先足义亦可互通也
　　程应旄曰伤寒之有六经无非从浅深而定部署以皮肤为太阳所辖故署之太阳肌肉为阳明所辖故署之阳明筋膜为少阳所辖故署之少阳云耳所以华佗曰伤寒一日在皮二日在肤三日在肌四日在胸五日在腹六日入胃只就躯殻间约畧其浅深而并不署太阳阳明等名然则仲景之分太阳阳明等亦是画限之意用以辖病也
　　衇浮者病在表可发汗宜麻黄汤衇浮而数者可发汗宜麻黄汤
　　【注】伤寒衇浮者麻黄汤诚为主剂矣今衇浮与浮数似不在发汗之列然视其病皆伤寒无汗之表实则不妨畧衇而从证亦可用麻黄汤汗之观其不曰以麻黄汤发之主之而皆曰可发汗则有商量斟酌之意焉
　　【集注】方有执曰伤寒衇本不而浮则邪见还表而欲散可知矣发者拓而出之也麻黄汤者乗其欲散而拓出之也或衇浮而数伤寒之欲传也而亦宜麻黄汤发汗者言乗寒邪有向表之浮当散其数而不令其至于传也
　　程应旄曰麻黄汤为寒伤荣之主剂然亦当于衇与证之间互参酌之不必泥定之一字始为合法也衇浮无似不在发汗之列然视其证一一寒伤荣之表病则不妨畧衇而详证无汗可发汗宜麻黄汤若衇浮数邪势欲传于里亦不妨畧证而详衇无汗可发汗亦宜麻黄汤就此二者之衇与证互参之其有衇见浮证具伤寒二者俱符又何麻黄汤之必在禁例哉
　　刘宏璧曰但衇浮不何以知其表寒实也必然无汗始可发也衇数何以知其未入里也以衇兼浮故可汗也
　　太阳病外证未解衇浮弱者当以汗解宜桂枝汤【注】太阳病外证未解谓太阳病表证未解也若衇浮是为伤寒外证未解今衇浮弱是为中风外证未解也故当以桂枝汤汗解之
　　【集注】方有执曰外证未解谓头痛项强恶寒等证犹在也浮弱即阳浮而阴弱此言太阳证凡在未传变者仍当从于解表盖严戒不得早下之意
　　程知曰外证未解衇见浮弱即日久犹当以汗解然只宜桂枝解肌之法不宜误行大汗之剂至于不可误下更不待言矣
　　伤寒发汗已解半日许复烦衇浮数者可更发汗宜桂枝汤
　　【注】伤寒服麻黄汤发汗汗出已热退身凉解半日许复烦热而衇浮数者是表邪未尽退而复集也可更发汗其不用麻黄汤者以其津液前已为发汗所伤不堪再任麻黄故宜桂枝更汗可也
　　【集注】方有执曰伤寒发汗者服麻黄汤以发之之谓也解散也复重复也既解半日许何事而复哉言发汗或不如法或汗后不谨风寒而复烦热衇转浮数也故曰可更发汗更改也言当改前法故曰宜桂枝汤
　　喻昌曰用桂枝汤者一以邪重犯卫一以荣虚不能复任麻黄也
　　程应旄曰改前发汗之法为解肌则虽主桂枝不为犯伤寒之禁也
　　汪琥曰仲景法衇浮而数者可发汗宜麻黄汤然此条已曾用过麻黄汤矣故当更方以发其汗宜桂枝汤
　　发汗病不解反恶寒者虚故也芍药甘草附子汤主之【按】发汗病不解之不字当是衍文盖发汗病不解则当恶寒今曰反恶寒者正所谓病解之义也病解恶寒始谓之虚
　　【注】伤寒发汗病不解则当恶寒非表虚也是表邪犹在不解仍当汗也今发汗汗出病已解不当恶寒矣反恶寒者非表邪也乃阳虚不能卫外所致故以芍药甘草附子汤主之盖用附子以扶阳芍药以补阴甘草佐附芍补阴阳而调荣卫也
　　【集注】方有执曰未汗而恶寒邪盛而表实已汗而恶寒邪退而表虚汗出之后大邪退散荣气衰微卫气疎慢而但恶寒故曰虚
　　芍药甘草附子汤方
　　芍药【三两】　　　　甘草【二两炙】
　　附子【一枚炮去皮破八片】
　　已上三味以水五升煮取一升五合去滓分温服
　　【集解】程应旄曰伤寒发汗一法原为去寒而设若表已解较前反恶寒者非复表邪可知缘汗外泄而表遂虚故主之以芍药甘草附子汤芍药得桂枝则发表得附子则补表甘草和中从阴分敛戢其阳阳回而虚者不虚矣
　　发汗后恶寒者虚故也不恶寒但热者实也当和胃气与调胃承气汤
　　【注】伤寒发汗汗出病解必不恶寒亦不恶热始可为愈若发汗后恶寒者是阳虚也宜用芍药甘草附子汤主之今发汗后不恶寒但恶热则是胃实也故与调胃承气汤泻热以和胃也
　　【集注】方有执曰发汗后不恶寒其人表气强也但热亡津液而胃中干故曰实也当和胃气以干在胃而实也故曰与调胃承气汤所以泻实而甘草则有泻中调和之义
　　程知曰汗后恶寒则为荣卫俱虚汗后不恶寒但发热则为津干胃实故有调胃通津之法然曰当曰与则似深有酌量而不肯妄下以重虚其津者
　　调胃承气汤方【见阳明篇】
　　衇浮者法当身疼痛宜以汗解之假令尺中迟者不可发汗何以知之然以荣气不足血少故也
　　【注】衇浮者寒伤荣之衇也身痛者寒伤荣之证也衇证皆表实邪则当发汗宜麻黄汤设若寸闗衇浮惟尺中迟者则又不可发汗何也以其人平素荣气不足血少故也由此可知衇阴阳不俱不可轻汗也
　　【集注】方有执曰尺以阴迟为不足荣主血汗者血之液尺迟不宜汗者嫌夺血也
　　张璐曰尺中衇迟不可用麻黄发汗当频与小建中汤和之和之而邪解不须发汗设不解不妨多与之覆而汗之可也
　　发汗后身疼痛衇沉迟者桂枝加芍药生姜各一两人参三两新加汤主之
　　【注】发汗后身疼痛衇浮或浮数乃发汗未彻表邪未尽也仍当汗之宜桂枝汤今发汗后身虽疼痛衇见沉迟是荣卫虚寒故宜桂枝新加汤以温补其荣卫也
　　【集注】成无已曰表邪盛则身疼血虚亦身疼其衇浮者邪盛也衇沉迟者血虚也盛者损之则安虚者益之则愈
　　喻昌曰衇沉迟者六部皆然与尺迟大异尺迟乃素虚此为发汗新虚故于桂枝方中倍加芍药生姜各一两以去邪加人参三两以补正名曰新加汤者明非桂枝汤中之旧法也
　　汪琥曰身疼痛衇沉迟焉知非中寒证要知此证乃太阳伤寒发汗后身疼不止衇变沉迟非中寒比也
　　桂枝新加汤方
　　桂枝【一两】　　　　芍药【四两】
　　甘草【二两】　　　　人参【三两】
　　生姜【四两切】　　　　大枣【十二枚擘】
　　右六味以水一斗二升微火煮取三升去滓分温服如桂枝法
　　【方解】是方即桂枝汤倍芍药生姜加人参也汗后身疼痛是荣卫虚而不和也故以桂枝汤调和其荣卫倍生姜者以衇沉迟荣中寒也倍芍药者以荣不足血少故也加人参者补诸虚也桂枝得人参大气周流气血足而百骸理人参得桂枝通行内外补荣阴而益卫阳表虚身疼未有不愈者也
　　病发热头痛衇反沉若不差身体疼痛当温其里宜四逆汤
　　【按】身体疼痛之下当有下利清谷四字方合当温其里之文观太阴篇云伤寒医下之续得下利清谷不止身痛者急当救里宜四逆汤此虽未下但衇反沉可知里寒必是脱简
　　【注】病发热头疼太阳表证也衇当浮今反沉是太阳表证而得少阴里衇也凡太阳少阴表里皆寒无汗之病均宜以麻黄附子细辛汤发之若不差不下利者更以麻黄附子甘草汤和之若下利清谷即有身体疼痛之表未解不可更汗当温其里宜四逆汤防其阳从阴化变厥惕亡阳之逆断不可谓病在太阳无可温之理也
　　四逆汤方【见少隂篇】
　　伤寒若吐若下后七八日不解热结在里表里俱热时时恶风大渴舌上干燥而烦欲饮水数升者白虎加人参汤主之
　　【按】伤寒二字之下当有若汗二字盖发汗较吐下更伤津液为多也时时恶风当是时汗恶风若非汗字则时时恶风是表不解白虎汤在所禁也论中谓发热无汗表不解者不可与白虎汤渴欲饮水无表证者白虎加人参汤主之读者细玩经文自知
　　【注】伤寒若汗若吐若下后七八日不解以致热结表里时汗恶风者结热在表未解也大渴舌上干燥而烦欲饮水数升者结热在里已彰也故曰表里俱热宜白虎加人参汤主之以白虎能外解肌热内清里热也加人参者因汗吐下后津亡气弱借此以益气生津也
　　【按】大青龙汤治太阳表里俱热表多里少故不渴也白虎汤治阳明表里俱热里多表少故大渴也今大渇燥烦时汗恶风是热在阳明又兼太阳也而用白虎汤者以阳明里热证多太阳表热证少也若无汗微渴则为太阳表证多即表里大热又当用大青龙汤矣
　　【集注】喻昌曰玩此条本文热结在里表里俱热已自酌量惟热结在里所以表热不除况加大渇饮水安得不以清热为急耶
　　程知曰表热者身热也里热者内热也以汗吐下后不解故邪气乘虚结为里热惟结热在里所以表热不除有恶风证也大渴引饮里热炽盛安得不以白虎急解之石膏辛寒能清里热兼散表热也惟其在汗吐下后故必加人参以顾其正气也汪琥曰与白虎汤加人参扶正气以分解内外之邪热要之此汤惟正气虚而邪气微者宜之若邪气甚者不敢轻加人参也
　　白虎加人参汤方【见阳明篇】
　　发汗已衇浮数烦渴者五苓散主之
　　【按】衇浮数之下当有小便不利四字若无此四字则为阳明内热口燥之烦渇白虎汤证也以其有小便不利烦渴则为太阳水热瘀结之烦渇五苓散证也况无小便不利证而用五苓散则犯重竭津液之禁矣太阳上篇类此证者数条惟一条水入即吐水不下行故无小便不利之文此条应有小便不利四字
　　【注】发汗已为太阳病已发过汗也衇浮数知邪仍在表也若小便利而烦渴者是初入阳明胃热白虎汤证也今小便不利而烦渴是太阳府病膀胱水畜五苓证也故用五苓散如法服之外疏内利表里均得解矣
　　【集注】方有执曰已者言发汗毕非谓表病罢也烦渴者膀胱水畜不化津液故用四苓以利之浮数者外表未除故慿一桂以和之所以谓五苓能两解表里也
　　伤寒汗出而渴者五苓散主之不渴者茯苓甘草汤主之
　　【注】此申上条或渴而不烦或烦而不渴者以别其治也伤寒发汗后衇浮数汗出烦渴小便不利者五苓散主之今惟曰汗出者省文也渴而不烦是饮盛于热故亦以五苓散主之利水以化津也若不烦且不渴者是里无热也惟衇浮数汗出小便不利是荣卫不和也故主以茯苓甘草汤和表以利水也
　　【集注】郑重光曰伤寒本无汗汗因发而出也上条烦而渴此条但渴不烦里证较轻治亦不殊若更不渴则内无燥里病少而表证犹多也故用桂枝汤之三五苓散之一示三表一里之意易名曰茯苓甘草汤者乃桂枝五苓之变制也
　　茯苓甘草汤方
　　茯苓【二两】　　　　桂枝【二两】
　　生姜【三两切】　　　　甘草【一两炙】
　　右四味以水四升煮取三升去滓分温三服
　　【方解】是方乃仿桂枝五苓二方之义小制其法也有衇浮数汗出之表故主以桂枝去大枣芍药者因有小便不利之里恐滞敛而有碍于癃闭也五苓去术泽猪苓者因不渴不烦里饮无多惟小便一利可愈恐过于燥渗伤阴也
　　【集解】汪琥曰五苓散茯苓甘草汤二方皆太阳标本齐病表里兼主之剂何谓标太阳之经是也何谓本膀胱之府是也经在表本在里五苓散邪已入府表证已微故方中只用桂枝一味以主表其余四味皆主里之药也茯苓甘草证邪犹在经里证尚少故方中祗用茯苓一味以主里其余三味皆主表之药也
　　衇浮数者法当汗出而愈若下之身重心悸者不可发汗当自汗出乃解所以然者尺中衇微此里虚须表里实津液自和便自汗出愈
　　【注】伤寒未发热衇多浮寒盛也已发热衇多浮数热盛也均宜麻黄汤发汗则愈若不发汗而误下之不成逆坏者必其人里气素实也故惟见失汗身重之表误下心悸之里则不可复发其汗当待其表里自和自然汗出而解所以然者因失汗表实误下里虚尺中衇微表里未谐故不即解也须待其里亦实而与表平平则和和则阳津阴液自相和谐所以便自汗出而愈也使里实之法即下条用小建中汤法也
　　【集注】喻昌曰此亦先建中而后发汗之变法要知仲景云尺衇微者不可发汗又云尺微者不可下无非相人津液之奥防所以误下之衇虽浮数不改亟宜发汗者亦必当谛其尺衇不可率意径情有如此者
　　张璐曰误下身重心悸纵衇仍浮数亦不可复发其汗设尺衇微为里阴素虚尤宜戒也衇浮而数热邪已甚将欲作汗今误下之故身重心悸当与小建中和其津液汗出而愈
　　伤寒二三日心中悸而烦者小建中汤主之
　　【注】伤寒二三日未经汗下即心悸而烦必其人中气素虚虽有表证亦不可汗之盖心悸阳已微心烦阴已弱故以小建中汤先建其中兼调荣卫也
　　【集注】王肯堂曰伤寒二三日心中悸而烦者小建中汤主之伤寒衇细属少阳不可汗汗之则谵语胃不和则烦而悸大抵先烦而后悸者是热先悸而后烦者是虚治病必求其本者此也
　　程应旄曰可见阳去入阴必有其先兆善治者急宜杜之于未萌心中悸而烦则里气虚而阳为阴袭建中汤补虚和里保定中州以资气血为主虽悸与烦皆小柴胡汤中兼见之证而得之二三日里证未必即具小柴胡汤非所宜也
　　魏荔彤曰建中者治其本也与建中后徐审其在表则仍当发汗以中州既建虽发汗阳亦不致亡矣审其传里则应下之以中州既建虽下阳亦不致陷矣所谓急则从标而缓则从本也
　　小建中汤方
　　桂枝【三两】　　　　芍药【六两】
　　甘草【二两】　　　　生姜【三两切】
　　胶饴【一升】　　　　大枣【十二枚擘】
　　右六味以水七升煮取三升去滓内胶饴更上防火消解温服一升日三服呕家不可用建中汤以甜故也
　　【方解】是方也即桂枝汤倍芍药加胶饴也名曰小建中者谓小小建立中气也盖中气虽虚表尚未和不敢大补故仍以桂枝和荣卫倍芍药加胶饴调建中州而不啜稀粥温覆令汗者其意重在心悸中虚而不在伤寒之表也中州建立荣卫自和津液可生汗出乃解悸烦可除矣呕家不可用谓凡病呕者不可用恐甜助呕也
　　伤寒衇结代心动悸炙甘草汤主之
　　【注】心动悸者谓心下筑筑惕惕然动而不自安也若因汗下者多虚不因汗下者多热欲饮水小便不利者属饮厥而下利者属寒今病伤寒不因汗下而心动悸又无饮热寒虚之证但据结代不足之阴衇即主以炙甘草汤者以其人平日血气衰防不任寒邪故衇不能续行也此时虽有伤寒之表未罢亦在所不顾总以补中生血复衇为急通行荣卫为主也
　　【集注】成无已曰衇之动而中止能自还者名曰结不能自还者名曰代由血气虚衰不能相续也
　　程知曰此又为议补者立变法也曰伤寒则有邪气未解也心主血曰衇结代心动悸则是血虚而真气不相续也故峻补其阴以生血更通其阳以散寒无阳则无以绾摄防阴故方中用桂枝汤去芍药而渍以清酒所以挽真气于将絶之而避中寒于衇弱之时也观小建中汤而后知伤寒有补阳之方观炙甘草汤而后知伤寒有补阴之法也
　　程应旄曰此又以衇论邪气留结曰结正气虚衰曰代伤寒见此而加以心动悸乃真气内虚故用炙甘草汤益阴宁血和荣卫以为主又曰太阳变证多属亡阳少阳变证兼属亡阴以少阳与厥阴为表里荣阴被伤故也用炙甘草汤和荣以养阴气为治也
　　炙甘草汤方
　　甘草【四两炙】　　　　生姜【三两切】
　　桂枝【三两】　　　　麦门冬【半升】
　　麻子仁【半觔】　　　大枣【十二枚擘】
　　人参【二两】　　　　阿胶【二两】
　　生地黄【一觔】
　　右九味以清酒七升水八升先煮八味取三升去滓内阿胶烊消尽温服一升日三服一名复衇汤
　　【集解】张璐曰津液枯槁之人宜预防二便秘濇之虞麦冬生地溥滋膀胱之化源麻仁阿胶专主大膓之枯约免致阴虚泉竭火燥血枯此仲景救阴退阳之妙法也
　　柯琴曰仲景凡于不足之衇阴弱者用芍药以益阴阳虚者用桂枝以通阳甚则加人参以生衇未有用麦冬者岂以伤寒之法义重扶阳乎抑阴无骤补之法与此以中虚衇结代用生地黄为君麦冬为臣峻补真阴者是已开后学滋阴之路矣然地黄麦冬味虽甘而气则寒非发陈蕃秀之品必得人参桂枝以通阳衇生姜大枣以和荣卫阿胶补血酸枣安神甘草之缓不使速下清酒之猛防于上行内外调和悸可宁而衇可复矣酒七升水八升只取三升者久煎之则气不峻此虚家用酒之法且知地黄麦冬得酒则良此证当用酸枣仁肺痿用麻子仁可也如无真阿胶以龟板胶代之
　　未持衇时病人叉手自冒心师因教试令欬而不欬者此必两耳聋无闻也所以然者以重发汗虚故如此【注】未持衇时病人叉手自冒其心师因教试令欬而不欬者此必两耳聋无所闻也其聋与叉手冒心同见则非少阳之邪可知乃重发汗阳虚故致此也
　　【集注】喻昌曰此示人推测阳虚之一端也阳虚耳聋宜急固其阳与少阳传经邪盛之耳聋逈别
　　程应旄曰诸阳受气于胸中而精气上通于耳今以重发汗而虚其阳阳气所不到之处精气亦不复注而通之故聋
　　发汗过多其人叉手自冒心心下悸欲得按者桂枝甘草汤主之
　　【注】此申上条以详其证而明其治也发汗过多外亡其液内虚其气气液两虚中空无倚故心下悸惕惕然不能自主所以叉手冒心欲得自按以防庇而求定也故用桂枝甘草汤以补阳气而生津液自可愈矣
　　【集注】方有执曰汗多则伤血血伤则心虚心虚则动惕而悸故叉手自冒而欲得人按也桂枝走表敛液宅心能固疎漫之表甘草和里补中益气能调不足之中合二物以为方盖敛阴补阳之法也程知曰此汗后心虚补阳法也阳受气于胸中胸中阳气衰微故叉手冒心心悸欲按也
　　程应旄曰汗为心液不惟妄汗不可即当汗而失其分数亦不可叉手冒心欲得按者因阳虚不能自主而心下悸也然心悸有心气虚有水气乘水乘先因心虚今心下悸者乃阳气虚惕然自恐欲得按以御之故用桂枝甘草载还上焦之阳使回旋于胸中也
　　魏荔彤曰此条乃发汗过多之禁也风伤卫固不宜汗出如水流漓矣即寒伤荣宜发汗亦只汗出表解斯已耳不可听其大汗不止致有阳虚之变证也仲景言其人叉手自冒心心下悸欲得按者乃形容汗多亡阳之象也
　　桂枝甘草汤方
　　桂枝【四两】　　　　甘草【二两炙】
　　右二味以水三升煮取一升去滓顿服
　　【集解】柯琴曰汗出多则心液虚中气馁故悸叉手自冒则外有所卫得按则内有所依如此不堪之状望之而知其为虚矣桂枝本荣分药得麻黄则令荣气外发而为汗从辛也得芍药则收敛荣气而止汗从酸也得甘草则补中气而养血从甘也故此方以桂枝为君独任甘草为佐以补阳气生心液甘温相得斯气血和而悸自平不须附子者以汗虽多而未至于亡阳不须芍药者以汗已止而嫌其敛隂也
　　发汗后其人脐下悸者欲作奔豚茯苓桂枝甘草大枣汤主之
　　【注】发汗后心下悸者乃虚其心中之阳本经自病也今发汗后脐下悸欲作奔豚者乃心阳虚而肾水之阴邪乘虚欲上干于心也主之以茯苓桂枝甘草大枣汤者一以扶阳一以补土使水邪不致上干则脐下之悸可安矣
　　【集注】程知曰发汗后心下悸者心液虚而肾气将动也肾气欲上奔故脐下先悸也谓之豚者指肾气也喻昌曰汗本心之液发汗后脐下悸者心气虚而肾气发动也故取茯苓桂枝直趋肾界预伐其邪所谓上兵伐谋也
　　汪琥曰奔豚者肾之积名也发于少腹上至心下若豚状乃肾气发动有似乎奔豚之状非真脐下有积如豚也
　　茯苓桂枝甘草大枣汤方
　　茯苓【半觔】　　　　桂枝【四两】
　　甘草【一两炙】　　　　大枣【十五枚擘】
　　右四味以甘澜水一斗先煮茯苓减二升内诸药煮取三升去滓温服一升日三服○作甘澜水法取水二斗置大盆内以杓扬之水上有珠子五六千颗相逐取用之
　　【方解】此方即苓桂术甘汤去白术加大枣倍茯苓也彼治心下逆满气上冲胸此治脐下悸欲作奔豚盖以水停中焦故用白术水停下焦故倍茯苓脐下悸是邪上干心也其病由汗后而起自不外乎桂枝之法仍以桂枝甘草补阳气生心液倍加茯苓以君之专伐肾邪用大枣以佐之益培中土以甘澜水煎取其不助水邪也土强自可制水阳建则能御阴欲作奔豚之病自潜消而黙化矣若已作奔豚肾阴邪盛又非此药所能治则当从事乎桂枝加桂汤法矣
　　服桂枝汤或下之仍头项强痛翕翕发热无汗心下满微痛小便不利者桂枝汤去桂加茯苓白术汤主之【按】去桂当是去芍药此方去桂将何以治仍头项强痛发热无汗之表乎细玩服此汤曰余依桂枝汤法煎服其意自见服桂枝汤已温覆令一时许通身漐漐微似有汗此服桂枝汤法也若去桂则是芍药甘草茯苓白术并无辛甘走荣卫之品而曰余依桂枝汤法无所谓也且论中有衇促胸满汗出恶寒之证用桂枝去芍药加附子汤主之去芍药者为胸满也此条证虽稍异而其满则同为去芍药可知矣
　　【注】此条为汗下后表不解而心下有水气者立治法也服桂枝汤或下之均非其治矣仍有头项强痛翕翕发热无汗之表证心下满微痛小便不利停饮之里证设未经汗下则是表不解而心下有水气当用小青龙汤汗之今已经汗下表里俱虚小青龙汤非所宜也故用桂枝汤去芍药之酸收避无汗心下之满加苓术之燥渗使表里两解则内外诸证自愈矣
　　【集注】外台方议问曰心下满微痛乃是欲成结胸何縁作停饮治之答曰诸证皆似结胸但小便不利一证乃停饮也故此条仲景只作停饮治之
　　喻昌曰服桂枝汤病不解而证变又或下之则邪势乘虚入里是益误矣在表之邪未除而在里之饮上逆故仿五苓两解表里之法也
　　张璐曰此条颇似结胸所以辨为太阳表证尚在者全重在翕翕发热无汗上
　　林澜曰头项强痛经汗下而不解心下满微痛小便不利此为水饮内蓄故加苓术得小便利水饮行腹满减而表证悉愈矣如十枣汤证亦头痛乃饮热内蓄表证已解故虽头痛只用逐饮饮去则病自安也
　　桂枝去桂加茯苓白术汤方
　　于桂枝汤方内去桂加茯苓白术各三两余依桂枝汤法煎服小便利则愈
　　【按】去桂去芍之义详见上条经文下正误文内【方解】曰余依桂枝汤法煎服谓依桂枝汤法取汗也小便利则愈谓饮病必输水道始愈也此方即苓桂术甘汤而有生姜大枣其意专在解肌利水次之故用生姜大枣佐桂枝以通津液取汗也苓桂术甘汤不用生姜大枣而加茯苓其意专在利水扶阳次之故倍加茯苓君桂枝于利水中扶阳也所以方后不曰依服桂枝汤法也
　　伤寒若吐若下后心下逆满气上冲胸起则头衇沈发汗则动经身为振振摇者茯苓桂枝白术甘草汤主之
　　【注】伤寒若过发汗则有心下悸乂手冒心脐下悸欲作奔豚等证今误吐下则胸虚邪防故心下逆满气上冲胸也若衇浮表仍不解无汗当用麻黄汤有汗当用桂枝汤一汗而胸满气冲可平矣今衇沈是其人必素有寒饮相挟而成若不头以蒂散吐之亦自可除今乃起则头是又为胸中阳气已虚不惟不可吐亦不可汗也如但以衇之沈为实不顾头之虚而误发其汗则是无故而动经表更致卫外之阳亦虚一身失其所倚故必振振而摇也主之以苓桂术甘汤者涤饮与扶阳并施调卫与和荣共治也
　　茯苓桂枝白术甘草汤方
　　茯苓【四两】　　　　桂枝【三两】
　　白术【二两】　　　　甘草【二两炙】
　　右四味以水六升煮取三升去滓分温三服
　　【方解】身为振振摇者即战振身摇也身振振欲擗地者即战振欲堕于地也二者皆为阳虚失其所恃一用此汤一用真武者盖真武救青龙之误汗其邪已入少阴故主以附子佐以生姜苓术是壮里阳以制水也此汤救麻黄之误汗其邪尚在太阳故主以桂枝佐以甘草苓术是扶表阳以涤饮也至于真武汤用芍药者里寒阴盛阳衰无依于大温大散之中若不佐以酸敛之品恐阴极格阳必速其飞越也此汤不用芍药者里寒饮盛若佐以酸敛之品恐饮得酸反凝滞不散也
　　发汗若下之而烦热胸中窒者栀子豉汤主之
　　【注】发汗表未解若下之表邪入里既不从实化而为结胸气冲亦不从虚化而为痞鞕下利但作烦热胸中窒者以表邪轻所陷者浅故只为烦热胸中不快也栀子苦能涌泄寒能胜热豆豉轻腐上行佐栀子使邪热上越于口庶一吐而胸中舒烦热解矣
　　【集注】方有执曰窒者邪热壅滞而窒塞未至于痛较痛为轻也
　　程知曰下之而阳邪内结则以防胸攻之阴邪内结则以泻心开之至虚热上烦则以栀豉涌之未经下而胸中多痰则以蒂吐之已经下而胸中虚烦则以栀豉吐之古人于虚实寒热之法既明且备如此
　　林澜曰阳受气于胸中若汗若下使阳气不足邪热客于胸中结而不散烦热窒塞故宜此汤吐胸中之邪
　　汪琥曰胸中窒者胸中有物也下之而不出以其物在膈上故宜吐之
　　栀子豉汤方
　　栀子【十四枚擘】　　　　香豉【四合绵裹】
　　右二味以水四升先煮栀子得二升半内豉煮取一升半去滓分为二服温进一服得吐者止后服
　　下利后更烦按之心下濡者为虚烦也宜栀子豉汤【注】此承上条误下下利后不见诸逆惟更加烦者而言然按之心下濡而不痞者是虚烦也故亦宜栀子豉汤若按之不濡而痞鞕则又为实烦当用大黄黄连泻心汤矣
　　【集注】方有执曰更烦本有烦不为利除而转甚也林澜曰此利后余热之证也曰下利后而利止者必非虚寒之烦乃热遗于胸中也按之心下濡虽热而非实热故用此以清其虚烦
　　程应旄曰热利则烦若得之利后而心下不鞕者此为虚烦乃余热乘虚而客于胃中也
　　发汗吐下后虚烦不得眠若剧者必反覆颠倒心中懊憹栀子豉汤主之若少气者栀子甘草豉汤主之若呕者栀子生姜豉汤主之
　　【注】未经汗吐下之烦多属热谓之热烦已经汗吐下之烦多属虚谓之虚烦不得眠者烦不能卧也若剧者较烦尤甚必反覆颠倒心中懊憹也烦心烦也躁身躁也身之反覆颠倒则谓之躁无宁时三阴死证也心之反覆颠倒则谓之懊憹三阳热证也懊憹者即心中欲吐不吐烦扰不宁之象也因汗吐下后邪热乘虚客于胸中所致既无可汗之表又无可下之里故用栀子豉汤顺其势以涌其热自可愈也有前证若更加少气者是热伤其气也加甘草以扶之若呕者是热廹其饮也加生姜以散之
　　【集注】方有执曰虚烦不得眠者大邪乍退正气暴虚余热闷乱胃中不和也剧极也反覆颠倒心中懊憹者胸膈壅滞不得舒快也所以用栀子豉汤高者因而越之之法也
　　程应旄曰发汗若吐若下或胸中窒或虚烦不得眠或反覆颠倒心中懊憹皆属三法后遗热壅遏在上客于心胸是以扰乱不宁也并非汗不出之烦躁大青龙无所用诸法亦无所用惟宜以栀子豉汤主之盖栀子气味轻越合以香豉能化浊为清但使涌去客邪则气升液化而郁闷得舒矣汪琥曰虚烦证奚堪再吐不知虚者正气之虚烦者邪气之实邪热郁于胸中是为邪实吐证仍在理宜更用吐法所以虚烦二字不可作真虚看作汗吐下后暴虚看
　　栀子甘草豉汤方
　　于栀子豉汤方内加入甘草二两余依前法得吐止后服
　　栀子生姜豉汤方
　　于栀子豉汤方内加生姜五两余依前法得吐止后服
　　伤寒下后心烦腹满卧起不安者栀子厚朴汤主之【注】论中下后满而不烦者有二一热气入胃之实满以承气汤下之一寒气上逆之虚满以厚朴生姜甘草半夏人参汤温之其烦而不满者亦有二一热邪入胸之虚烦以竹叶石膏汤清之一懊憹欲吐之心烦以栀子豉汤吐之今既烦且满满甚则不能坐烦甚则不能卧故卧起不安也然既无三阳之实证又非三阴之虚证惟热与气结壅于胸腹之间故宜栀子枳朴涌其热气则胸腹和而烦自去满自消矣此亦吐中寓和之意也
　　【集注】程应旄曰凡邪客胸便上下不交此与结胸心下痞相等虽吐下和解各不同法其为交通阴阳则一也
　　沈明宗曰下后微邪内陷而无痰饮搏结故无结胸下利但邪防胸膈扰乱于上则心烦邪入腹中在下则腹满两邪逼凑胸腹所以心烦腹满用此一涌一泻亦表里两解法也
　　栀子厚朴汤方
　　栀子【十四枚擘】　　　　厚朴【四两姜炙】
　　枳实【四两去穰炒】
　　已上三味以水三升半煮取一升半去滓分三服温进一服得吐止后服
　　伤寒医以丸药大下之身热不去微烦者栀子干姜汤主之
　　【按】栀子干姜汤当是栀子豉汤栀子防汤当是栀子干姜汤断无烦热用干姜结痛用香豉之理
　　【注】伤寒表邪未解医以丸药大下之不至结胸痞鞕犹未成逆也然身热不去表仍未罢也微烦者热防于胸也表热之在胸者既轻且微故不可下亦不可清惟宜以栀子豉汤微涌其热则微烦可除而吐中有发散之意身热亦可解矣
　　【集注】汪琥曰丸药误下邪热不除所以身热不去邪气乗虚客于胸中故令微烦也
　　栀子干姜汤方
　　栀子【十四枚擘】　　　　干姜【二两】
　　右二味以水三升半煮取一升半去滓分二服温进一服得吐者止后服
　　【按】此方干姜当是香豉余义详前经文下正误文内
　　伤寒五六日大下之后身热不去心中结痛者未欲解也栀子豉汤主之
　　【按】此方香豉当是干姜余义亦详前经文下正误文内
　　【注】伤寒五六日邪气在里之时也大下之后若身热去心胸和是为欲解矣今身热不去邪仍在表也心中结痛过下寒里也故曰未欲解也但此表热里寒之证欲温其里既碍表热欲解其表又碍里寒故惟以栀子之寒干姜之热并举而涌之则解表温里两得之矣岂尚有身热结痛而不尽除者哉此仲景立两难治法其妙如此余可类推矣
　　【集注】王肯堂曰身热不去四字宜玩结胸身不热知热不在表也今身热不去惟宜越之而已
　　程应旄曰痛而云结殊类结胸但结胸身无大热知热已尽归于里为实邪此则身热不去则所结者因下而结客邪仍在于表故云未欲解也
　　凡用栀子汤病人旧微溏者不可与服之
　　【注】若汗吐下后懊憹少气呕逆烦满心中结痛者皆宜以栀子等汤吐之以其邪留连于胸胃之间或与热与虚与饮与气与寒相结而不实则病势向上即经所谓在上者因而越之之意也若未经汗吐下而有是证则为实邪非栀子汤轻剂所能治矣又当以蒂散重剂主之也若病人旧微溏者虽有是证但里既久虚不可与服若与之即使客邪尽去亦必正困难支盖病势向下涌之必生他变也本草不言栀子为吐剂仲景用之以为吐者何也栀子本非吐药以其味苦能吐故用之以涌其热也
　　【按】吐药不止栀子也诸药皆可为之惟要确审胸胃之邪是寒是热是食是水是痰是气因何阻滞使胸胃阳气不伸遂以当用之药而吐涌之自可愈也如欲吐寒则以干姜桂皮之类吐热则以栀子苦茶之类吐食平胃食盐之类吐水五苓生姜之类吐痰稀涎橘皮之类吐气流气枳朴之类但形气弱者药宜少仍当佐以补中益气等升药为妥形气壮者药宜多更佐以蒂藜芦等猛药更效凡煎吐药汤及调散或用酸米汤或用白汤或用稀米粥须备十余钟令病者顿服一钟即用指探吐药出再服一钟亦随用指探吐药出再服再吐以顺溜快吐为度则头额身上自有微汗所有病证轻减即为中病不必尽服余药若过吐之即使病尽除恐损胸中阳气也近世之医以吐为古法不可用久矣皆因仲景之道不彰其法失传无怪乎其不敢用也夫不知其妙而不敢用犹之可也若竟委之曰古法不可用则不可也盖邪之在上者非吐不愈若如俗工所云使病者畏不敢服因循生变致轻者重重者死夫谁之咎与抑知汗吐下三法用之诚当其证无不立时取效后之业医者又安可只言汗下两法而置吐法于不用致使古法沦亡也耶
　　【集注】程知曰此言服栀子亦有禁忌也病人旧微溏里虚也又服苦寒则不能上涌而反下泄故禁之张志聪曰此言栀子而不言豉者申明栀子之苦能下泄故病人旧微溏不可与服之也
　　太阳病衇浮无汗发热身疼痛八九日不解表证仍在此当发其汗服药已微除其人发烦目瞑剧者必衂衂乃解所以然者阳气重故也麻黄汤主之
　　【按】张兼善曰麻黄汤主之五字不当在阳气重之下岂有衂乃解之后而用麻黄汤之理乎其説甚是况服药已之上并无所服何药之文宜将此五字移于其上始合
　　【注】太阳病衇浮无汗发热身疼痛八九日不解谓伤寒表证仍在当以麻黄汤发其汗也服药已微除者谓已发汗邪虽微除犹未尽除也仍当汗之若因循失汗则阳邪久郁荣中不得宣泄致热并于阳而发烦热郁于阴而目瞑剧者谓热极也热极于荣势必逼衇中之血妄行为衂衂则热随血去而解矣所以然者阳气重故也
　　【集注】程知曰衇见浮表证仍在虽八九日仍当以麻黄汗解服汤已其病微除至于烦瞑剧衂乃热郁于荣阳气重盛表散之药与之相搏而然然至于逼血上衂则热随血解矣此言发汗当主以麻黄汤非衂解之后仍用麻黄汤也
　　张璐曰服药已微除复发烦者余邪未尽也目瞑烦剧者热盛于经也故廹血妄行而为衂衂则余热随血而解也以汗后复衂故为阳气重也或言汗后复衂而热邪仍未尽重以麻黄汤散其未尽之邪非也若果邪热不尽则衂乃解三字从何着落
　　太阳病衇浮发热身无汗自衂者愈
　　【注】太阳病衇浮发热无汗此伤寒衇证也当发其汗若当汗不汗则为失汗失汗则寒闭于卫热郁于荣初若不从卫分汗出而解久则必从荣分衂血而愈也故太阳病凡从外解者惟汗与衂二者而已今既失汗于荣则荣中血热妄行自衂热随衂解必自愈矣
　　【集注】方有执曰此承上条复以其证之较轻者言以见亦有不治而自愈者所以晓人勿妄治以致误之意太阳病衇浮发热身无汗与上条同而无疼痛则比之上条较轻可知矣所以不待攻治得衂自愈也汗本血之液北人谓衂为红汗即此説耳程知曰言得衂虽无汗必自愈也人之伤于寒而为热者得衂发越故愈
　　张璐曰衂血成流则邪热随血而散夺血则无汗也设不自衂当以麻黄汤发之发之而邪解则不衂矣发之而余邪未尽必仍衂而解
　　伤寒衇浮不发汗因致衂者麻黄汤主之
　　【注】此承上条以出其治也伤寒衇浮法当发汗若不发汗是失汗也失汗则热郁于荣因而致衂者宜麻黄汤主之若能于未衂之先早用麻黄汤汗之汗出则解必不致衂其或如上条之自衂而解亦无须乎药也
　　【按】凡伤寒初起但不甚恶寒便知夹热后多得衂其热多寒少者则热随衂去继而汗出表与热均解也其热少寒多者纵热随衂去继必不汗出表仍不解诚能用青龙麻黄汤于未衂之先发之则汗衂两解矣若已经衂后而汗不出表不解即用麻桂之药以和荣卫亦须少兼芩连犀地清阴凉血之品佐之以防及阴血可也然大衂之后麻黄青龙不可轻用若用之不当则犯衂家不可汗之戒矣
　　【集注】活人书云衂后衇浮者宜麻黄汤衂后衇微者不可行麻黄汤宜黄芩芍药汤盖衂后衇浮表未解也衇微表已解也于此见仲景用麻黄汤于衂后之大防
　　方有执曰伤寒衇浮者寒多风少之谓也上二条皆风多寒少前条以服药已微除汗发不透而致衂上条以较轻得自衂此以寒多不发汗而致衂三条之所以辨差分也盖寒多则于法当发汗而不发汗热郁血乱所以衂也衂则阳邪之风散麻黄汤者发其尚未散之寒也
　　程知曰此言寒邪不发之衂仍宜温散也不发汗而致衂是入荣之寒不得泄越而然也寒不尽则衂不止故仍用麻黄不必待其衂也此与上条有寒热之别
　　程应旄曰大抵伤寒见衂者由其荣分素热一被寒闭荣不受遏从而上升矣
　　伤寒不大便六七日头痛有热者与承气汤其小便清者知不在里仍在表也当须发汗若头痛者必衂宜桂枝汤
　　【按】若头痛之若字当是苦字苦头痛方为必衂之证若是若字则凡头痛皆能致衂矣
　　【注】伤寒不大便六七日里已实似可下也头痛热未已表未罢可汗也然欲下则有头痛发热之表欲汗则有不大便之里值此两难之时惟当以小便辨之其小便浑赤是热已在里即有头痛发热之表亦属里热与承气汤下之可也若小便清白是热尚在表也即有不大便之里仍属表邪宜以桂枝汤解之然伤寒头痛不论表里若苦头痛者是热剧于荣故必作衂衂则荣热解矣方其未衂之时无汗宜麻黄汤有汗宜桂枝汤汗之则不衂而解矣
　　【集注】汪琥曰头痛不已者为风寒之邪上壅热甚于经势必致衂须乘其未衂之时酌用麻黄汤或桂枝汤以汗解之而验小便实为仲景妙法
　　魏荔彤曰此条之衂乃意料之辞非已见之证也
　　太阳病不解热结膀胱其人如狂血自下下者愈其外不解者尚未可攻当先解其外外解已但少腹急结者乃可攻之宜核承气汤
　　【注】太阳病不解当传阳明若不传阳明而邪热随经瘀于膀胱荣分则其人必如狂如狂者瘀热内结心为所扰有似于狂也当此之时血若自下下者自愈若不自下或下而未尽则热与瘀血下蓄膀胱必少腹急结也设外证不解者尚未可攻当先以麻黄汤解外外解已但少腹急结痛者乃可攻之宜桃核承气汤即调胃承气加桃核所以攻热逐血也盖邪随太阳经来故又加桂枝以解外而通荣也先食服者谓空腹则药力下行防也
　　【按】太阳病不解不传阳明邪热随经入里谓之犯本犯本者谓犯膀胱之府也膀胱府之卫为气分膀胱府之荣为血分热入而犯气分气化不行热与水结者谓之犯卫分之里五苓散证也热入而犯血分血蓄不行热与血结者谓之犯荣分之里桃核承气汤证也二者虽皆为犯本之证二方虽皆治犯本之药而一从前利一从后攻水与血主治各不同也
　　【集注】喻昌曰桃核承气汤用桂枝解外与大柴胡汤解外相似益见太阳随经之热非桂枝不解也程知曰太阳病不解随经入府故热结膀胱其人如狂者瘀热内结心不安宁有似于狂也若血自下下则热随瘀解矣然必外证已解乃可直攻少腹急结之邪于调胃承气中加桃核者欲其直达血所也加桂枝以通血衇兼以解太阳随经之邪耳
　　汪琥曰膀胱乃小腹中之物膀胱热结在卫则尿不利在荣则血不流故作急结之形为下焦畜血之证谛也所以用桃核承气汤乃攻下焦畜血治少腹急结之药实非通膀胱热结之药也
　　桃核承气汤方
　　桃核【五十个去皮尖】　　　桂枝【三两】
　　大黄【四两】　　　　芒硝【二两】
　　甘草【二两炙】
　　右五味以水七升煮取二升半去滓内芒硝更上火微沸下火先食温服五合日三服当微利
　　太阳病六七日表证仍在衇微而沉反不结胸其人发狂者以热在下焦少腹当鞕满而小便自利者下血乃愈所以然者以太阳随经瘀热在里故也宜下之以抵当汤
　　【注】太阳病六七日表证仍在者衇当浮大若衇微而沉则是外有太阳之表而内见少阴之衇乃麻黄附子细辛汤证也或邪入里则为结胸藏结之证今既无太阳少阴兼病之证而又不作结胸藏结之病但其人发狂是知太阳随经瘀热不结于上焦之卫分而结于下焦之荣分也故少腹当鞕满而小便自利者是血畜于下焦也下血乃愈者言不自下者须当下之非抵当汤不足以逐血下瘀乃至当不易之法也
　　【集注】喻昌曰蓄血而至于发狂则热势攻心桃核承气不足以动其血桂枝不足以散其邪非用单刀直入之将必不能斩闗取胜也故名其汤为抵当抵者至也乃至当不易之良法也
　　张璐曰邪结于胸则用陷胸以涤饮邪结少腹则用抵当以逐血
　　程知曰衇微而沉邪结于里也表证仍在而反不结胸太阳随经之邪不结上焦而结下焦小便自利血病而气不病也
　　程应旄曰热结于气分则为溺澁热结于血分则为蓄血血既蓄而不行自非大下其血不愈
　　抵当汤方
　　水蛭【三十个熬】　　　　　蝱虫【三十个熬去头足】
　　大黄【三两去皮破六片】　　　桃核【二十个去皮尖】
　　右四味以水五升煮取三升去滓温服一升不下者更服
　　太阳病身黄衇沉结少腹鞕满小便不利者为无血也小便自利其人如狂者血证谛属抵当汤
　　【注】此承上条详其衇证互发其义也太阳病无论中风伤寒但身黄衇大腹满小便不利兼头汗出者乃湿热之黄非瘀血也今身黄衇沈结少腹鞕小便自利其人如狂者则是血证非湿热也故宜抵当汤以攻其血
　　【集注】方有执曰谛审也言如此为血证审实无复可疑必须抵当汤勉人勿二之意
　　程知曰身黄衇沉结少腹鞕三者皆下焦畜血之证然尚与胃热发黄证相近故当以小便辨之其少腹满而小便不利者则为无形之气病属茵蔯证也其少腹鞕而小便自利者则为有形之血证属抵当无可疑矣
　　汪琥曰按本文云小便不利者之下仲景不言治法成注云可与茵蔯汤补亡论云与五苓散后条辨云属茵蔯五苓散此三方可选而用之
　　伤寒有热少腹满应小便不利今反利者为有血也当下之宜抵当丸
　　【注】此承上条而言证之轻者以互发其义而酌其治也伤寒荣病有热不已伏于荣中其血不随经妄行致衂则必随经下畜膀胱少腹者膀胱之室也故少腹满若小便不利则为病在卫分有停水也今小便反利则为病在荣分有瘀血也法当下之宜以抵当汤小其制为丸缓缓下之不可过用抵当汤也
　　【集注】方有执曰上条之方变汤而为丸名虽丸也而犹煮汤焉汤者荡也丸者缓也变汤为丸而犹不离乎汤盖取欲缓不缓不荡而荡之意也
　　程应旄曰夫满因热入气分而畜及津液者应小便不利今反利者则知其所畜非津液也乃血也血因热而满结故用抵当汤变易为丸煮而连滓服之使之直达血所以下旧热荡尽新瘀乃除根耳
　　抵当丸方
　　水蛭【二十个熬】　　　　　蝱虫【二十个熬去翅足】
　　桃核【二十五个去皮尖】　　　大黄【三两】
　　右四味捣筛为四丸以水一升煮一丸取七合服之晬时当下血若不下者更服
　　【集解】柯琴曰膀胱为水府血本无所容蓄者也少腹者膀胱之室也热结鞕满当小便不利而反利者是病不在膀胱之内而在少腹之内也其随经之荣血因瘀热结于少腹之里而非膀胱之里也所以小便虽利而鞕满急结如故是畜血瘀于少腹也热淫于内神魂不安故发狂血瘀不行则荣不运故衇微而沈荣不运则气不宣故衇沉而结也荣气不周于身则身黄消谷善饥者胃火炽盛也大便反易者血之濡也色黑者蓄血之化也善忘者血不荣智不明也此皆瘀血之征非至峻之剂不足以抵其巢穴而当此重任故立抵当汤蛭虫之善饮血者而利于水蝱虫之善吮血者而猛于陆并取水陆之善取血者以攻之同气相求更佐以桃核之苦温推陈致新大黄之苦寒荡涤邪热故名抵当也若热虽盛而未狂少腹满而未鞕则宜小其制为丸以缓治之若外证已解少腹急结其人如狂者是又为转属阳明之证用调胃承气加桃核桂枝之行血者于其中以微利之使胃和则愈矣此桃核承气所以为治之缓也
　　伤寒大下后复发汗心下痞恶寒者表未解也不可攻痞当先解表表解乃可攻痞解表宜桂枝汤攻痞宜大黄黄连泻心汤
　　【注】伤寒大下后复发汗先下后汗治失其序矣邪热防入心下痞结法当攻里若恶寒者为表未尽也表既未尽则不可攻痞当先解表表解乃可攻痞解表宜桂枝汤者以其为已汗已下之表也攻痞以大黄黄连泻心汤者以其为表解里热之痞也
　　【集注】活人书云大抵结胸痞皆应下然表未解者不可攻也
　　方有执曰表非初病之表乃下后复汗疎缓其表之表也解犹救也如解渴解急之类是也解表与发表不同伤寒初病之表当发故用麻黄汤此以汗后之表当解故曰宜桂枝汤
　　张璐曰大下之后复发汗先里后表颠倒差误究竟已陷之邪痞结心下证兼恶寒表邪不为汗衰即不可更攻其痞当先行解肌之法以治外外解已后乃用大黄黄连攻其邪热凝聚之痞方为合法
　　大黄黄连泻心汤方
　　大黄【二两】　　　　黄连【一两】
　　右二味以麻沸汤二升渍之须臾绞去滓分温再服
　　【方解】痞鞕虚邪而用大黄黄连能不起后人之疑耶然仲景使人疑处正是使人解处盖因后人未能细玩不得其法竟煎而服之大悖其防矣观其以滚沸如麻之汤渍大黄黄连须臾绞去滓仅得其无形之气不重其有形之味是取其气味俱薄不大泻下虽曰攻痞而用攻之妙不可思议也
　　衇浮而而复下之反入里则作痞按之自濡但气痞耳
　　【注】伤寒衇浮不汗而下之浮之衇变为沉是为寒邪内陷作痞之诊也按之自濡者谓不鞕不痛但气痞不快耳此甘草泻心汤证也
　　【集注】程应旄曰误下成痞既误在证尤误在衇则救之之法仍当兼凭夫衇与证而定治矣反入里则浮变为沈表邪陷入而不散徒怫郁于心下故作痞
　　心下痞按之濡其衇闗上浮者大黄黄连泻心汤主之【按】濡字上当有不字若按之濡乃虚痞也补之不暇岂有用大黄泻之之理乎
　　【注】此承上条以互明之也按之自濡者但气痞耳若心下痞按之不濡此为可攻之热痞也然其衇闗上不沉而浮则是所结之热亦浅未可峻攻也故以大黄黄连泻心汤主之
　　心下痞而复恶寒汗出者附子泻心汤主之
　　【注】心下鞕痛结胸也鞕而不痛心下痞也心下痞而复恶寒汗出者非表不解乃表阳虚也故以大黄黄连黄芩泻痞之热附子温表之阳合外寒内热而兼治之其妙尤在以麻沸汤渍三黄须臾绞去滓内附子别煮汁义在泻痞之意轻扶阳之意重也
　　【集注】方有执曰痞本阴邪内伏而虚热上凝复恶寒汗出则表虚而阳不为防卫可知矣泻心汤固所以为清热倾痞之用加附子者盖欲敛其汗而固其阳也黄芩因附子而更加表里两解具见矣李中梓曰以三黄之苦寒清中济阴以附子之辛热温经固阳寒热互用攻补并施而不悖此仲景之妙用入神也
　　程应旄曰此条宜与伤寒大下后复发汗心下痞恶寒者表未解也不可攻痞当先解表表解乃可攻痞解表宜桂枝汤攻痞宜大黄黄连泻心汤合看彼条用桂枝者縁发汗汗未出而初时之恶寒不罢故属表未和此条加附子者縁汗已出恶寒已罢而复恶寒汗出故属之表阳虚须于异同处细细防看
　　附子泻心汤方
　　大黄【二两】　　　　黄连【一两】
　　黄芩【一两】　　　　附子【一枚炮去皮破别煮取汁】
　　右四味切三味以麻沸汤二升渍之须臾绞去滓内附子汁分温再服
　　伤寒中风医反下之其人下利日数十行谷不化腹中雷鸣心中痞鞕而满干呕心烦不得安医见心下痞谓病不尽复下之其痞益甚此非结热但以胃中虚客气上逆故使鞕也甘草泻心汤主之
　　【注】毋论伤寒中风表未解总不当下医反下之或成痞或作利今其人以误下之故下利日数十行水谷不化腹中雷鸣是邪乘里虚而利也心下痞鞕而满干呕心烦不得安是邪陷胸虚而上逆也似此痞利表里兼病法当用桂枝加人参汤两解之医惟以心下痞谓病不尽复下之其痞益甚可见此痞非热结亦非寒结乃乘误下中虚而邪气上逆阳陷阴凝之痞也故以甘草泻心汤以缓其急而和其中也
　　【集注】沈亮宸曰半夏泻心甘草泻心皆下后伤气之过也生姜泻心因于饮食大黄泻心因于内热附子泻心因于外寒证既不同药亦各异也
　　喻昌曰下利完谷腹鸣呕烦皆误下而胃中空虚之故也设不知此义以为结热而复下之其痞必益甚故复以胃中虚客气上逆昭揭病因
　　程应旄曰仲景恐结热之疑难明故特揭出胃中空虚客气上逆之故以明其非所以用辛温以调其阳制住客气使不得上逆用苦寒清肃彻去客热使无阻留庶两勿羁縻阴阳相和否转为泰矣汪琥曰其人下利日数十行则胃中之物已尽何得而不虚况医复下之而痞益甚愈可知其非实证矣若是实证当必曰鞕而痛不曰鞕而满矣只此满字而虚实之证了然
　　魏茘彤曰前条因恶寒汗出阳随汗而在表恐亡阳于外故用附子以回阳此条重在胃虚阳微于中故用甘草干姜以益阳亦表里分治之急务也而其固阳以为泻邪之本则一意耳
　　甘草泻心汤方
　　甘草【四两炙】　　　　黄芩【三两】
　　黄连【一两】　　　　干姜【三两】
　　半夏【半升洗】　　　　大枣【十二枚擘】
　　右六味以水一斗煮取六升去滓再煎取三升温服一升日三服
　　【方解】方以甘草命名者取和缓之意也用甘草大枣之甘补中之虚缓中之急半夏之辛降逆止呕芩连之寒泻阳陷之痞热干姜之热散阴凝之痞寒缓中降逆泻痞除烦寒热并用也
　　伤寒汗出解之后胃中不和心下痞鞕干噫食臭脇下有水气腹中雷鸣下利者生姜泻心汤主之
　　【注】伤寒汗出表解之后余邪转属阳明心下痞满鞕痛不大便者必其人胃素燥热因而成实攻之可也今其人平素胃虚兼脇下有水气即不误下而余热亦乗虚入里以致胃中不和谷气不化故心下痞鞕干噫食臭也水气不行故腹中雷鸣下利也主之以生姜泻心汤者其意重在散水气之虚痞耳
　　【集注】喻昌曰篇中论结胸及痞之根源云胃中空虚此云胃中不和以其未经误下而致空虚耳故但言不和也然不和已足成痞胃气所闗之钜固若此哉
　　程知曰此为汗后未经误下心中痞鞕水饮抟聚者立治法也外邪虽解然必胃气通和始得脱然无恙汗出解后胃中不和饮食抟结故心中痞鞕中焦不能消谷故干噫食臭土弱不能制水故脇下有水气旁流腹中雷鸣者搏击有声下利而清浊不分也故于泻心汤内君生姜以散之法用再煮取其熟而和胃也
　　程应旄曰汗多亡阳人皆知之矣然人身之阳部分各有所主有卫外之阳为周身荣卫之主此阳虚遂有汗漏不止恶寒身疼痛之证有肾中之阳为下焦真元之主此阳虚遂有发热悸身瞤动欲擗地之证有膻中之阳为上焦心气之主此阳虚遂有乂手冒心耳聋及奔豚之证有胃中之阳为中焦水谷化生之主此阳虚遂有腹胀满胃中不和而成心下痞之证虽皆从发汗后所得然救误者须观其衇证知犯何逆以法治之不得以汗多亡阳一语混同漫及之也
　　生姜泻心汤方
　　甘草【三两炙】　　　　人参【三两】
　　干姜【一两】　　　　半夏【半升洗】
　　黄芩【三两】　　　　黄连【一两】
　　生姜【四两切】　　　　大枣【十二枚擘】
　　右八味以水一斗煮取六升去滓再煎取三升温服一升日三服
　　【方解】名生姜泻心汤者其义重在散水气之痞也生姜半夏散脇下之水气人参大枣补中州之土虚干姜甘草以温里寒黄芩黄连以泻痞热备乎虚水寒热之治胃中不和下利之痞焉有不愈者乎
　　伤寒五六日呕而发热者柴胡汤证具而以他药下之柴胡证仍在者复与柴胡汤此虽已下之不为逆必蒸蒸而振却发热汗出而解若心下满而鞕痛者此为结胸也大陷胸汤主之但满而不痛者此为痞柴胡不中与之宜半夏泻心汤
　　【注】结胸兼阳明里实者大陷胸汤证也兼阳明不成实者小陷胸汤证也痞鞕兼少阳里实证者大柴胡汤证也兼少阳里不成实者半夏泻心汤证也今伤寒五六日呕而发热者是邪传少阳之病也既柴胡证具乃不以柴胡和之而以他药下之误矣若柴胡证仍在者此虽已下尚未成逆则当复与柴胡汤必蒸蒸而振战然后发热汗出而解矣盖以下后虚中作解之状皆如是也若下后心下满而鞕痛者此为结胸大陷胸汤固所宜也若但满而不痛此为虚热气逆之痞即有呕而发热之少阳证柴胡汤亦不中与之法当治痞也宜半夏泻心汤主之
　　【集注】成无已曰若下后阳邪传里者则结于胸中为结胸以胸中为阳受气之分也阴邪传里者则留于心下为痞以心下为阴受气之分也
　　程应旄曰泻心虽同而证中具呕则功专涤饮故以半夏名汤也曰泻心者言满在心下清阳之位热邪挟饮尚未成实故清热涤饮使心下之气得通上下自无阻留阴阳自然交互矣然枢机全在于胃故复补胃家之虚以为之斡旋与实热入胃而泻其畜满者大相迳庭矣痞虽虚邪乃表气入里寒成热矣寒虽成热而热非实故用苦寒以泻其热兼佐辛甘以补其虚不必攻痞而痞自散所以一方之中寒热互用若阴痞不闗阳郁即郁而亦未成热泻心之法防可用也
　　汪琥曰少阳病误下邪在半表半里居阴阳之间故有痞结证夫人身膈以下属阴膈以上属阳少阳居清道而介乎膈之间亦为半表半里此可征少阳病误下邪气乗虚入里而结胸痞气所由分也
　　半夏泻心汤方
　　半夏【半升洗】　　　　黄芩【三两】
　　干姜【三两】　　　　人参【三两】
　　黄连【一两】　　　　甘草【三两炙】
　　大枣【十二枚擘】
　　右七味以水一斗煮取六升去滓再煮取三升温服一升日三服
　　本以下之故心下痞与泻心汤痞不解其人渴而口燥烦小便不利者五苓散主之
　　【注】本以下之早故成心下痞如系结热成实之痞则宜大黄黄连泻心汤寒攻之法也如系外寒内热之痞则宜附子泻心汤温攻之法也如系虚热水气之痞则宜生姜泻心汤散饮之法也如系虚热而呕之痞则宜半夏泻心汤折逆之法也如系虚热益甚之痞则宜甘草泻心汤缓急之法也今以诸泻心汤审证与之而痞不解则当审其人若渴而口燥心烦小便不利者非辨证不明药力之不及也盖水饮内蓄津液不行故痞病不解耳宜五苓散外发内利汗出小便利则愈于此可类推矣
　　【集注】方有执曰泻心汤治痞而痞不解则非气聚之痞可知渴而口燥烦小便不利者津液澁而不行伏饮凝结也五苓散利水生津津生而渴烦止水利而痞自除所以又为消痞满之一法也
　　程应旄曰泻心诸方开结荡热益虚可谓备矣然其治法实在上中二焦亦有痞在上而治在下焦者斯又不同其法也若痞之来路虽同而其人口渴燥烦小便不利则知下后胃虚以致水饮内蓄津液不行痞无去路非结热也以五苓散主之者使浊阴出下窍而清阳之在上焦者自无阻留矣况五苓散宣通气化兼行表里之邪使心邪不从心泻而从膀胱泻又一法也
　　伤寒服汤药下利不止心下痞鞕服泻心汤已复以他药下之利不止医以理中与之利益甚理中者理中焦此利在下焦赤石脂禹余粮汤主之复利不止者当利其小便
　　【注】伤寒服汤药下利不止心中痞鞕者误下之所致也下利痞鞕乃虚痞也服泻心汤已合法矣而痞不愈复以他药下之痞虽去而利不止医与理中汤温之其利益甚不知理中者理中焦也此利在下焦属滑脱也故用赤石脂禹余粮汤澁滑固脱利可止也若止而复利则当审其小便之利与不利小便若利当佐以温补之药以收全功小便不利是水无去路固澁日久所以复利不止则又当利其小便使水道通而利自止矣
　　【集注】郑重光曰汤者荡也即下药也误下利不止心下痞鞕服泻心汤为合法矣乃复以他药下之误而又误用理中开痞止利原不为过而利益甚者以屡下伤肾下焦失守也故用石脂禹粮固肠虚而收滑脱利仍不止当利其小便盖膀胱者肾之府也肾主二便开窍于二阴利小便者令藏府各司其事庶水谷分而下利自止也
　　赤石脂禹余粮汤方
　　赤石脂【一觔碎】　　　太乙禹余粮【一觔碎】
　　右二味以水六升煮取二升去滓分温三服
　　【方解】柯琴曰甘姜参术可以补中宫元气之虚而不足以固下焦脂膏之脱此利在下焦未可以理中之剂收功也然大肠之不固仍责在胃闗门之不仍责在脾此二味皆土之精气所结能实胃而澁肠盖急以治下焦之标者实以培中宫之本也要之此证是土虚而非火虚故不宜于姜附若水不利而湿甚复利不止者则又当利其小便矣
　　伤寒发汗若吐若下解后心下痞鞕噫气不除者旋覆代赭石汤主之
　　【注】伤寒发汗若吐若下解后设表里俱清自然胃和思食而愈今邪虽解而心下痞鞕胃虚结也噫气不除胃气逆也然治痞之法无出诸泻心汤故于生姜泻心汤方中去芩连干姜以病解无寒热之邪也佐旋覆代赭石者所以补虚宣气涤饮镇逆也
　　【集注】方有执曰解谓大邪已散也心下痞鞕噫气不除者正气未复胃气尚弱而伏饮为逆也故用旋覆代赭石汤以养正而散余邪也
　　喻昌曰大意重在噫气不除上既心下痞鞕更加噫气不除则胃气上逆全不下行有升无降所谓絶者其声嘶土败者其声哕也故用代赭石领人参下行以镇安其逆气也
　　汪琥曰此噫气较前生姜泻心汤之干噫不同是虽噫而不至食臭故知其为中气虚也
　　沈明宗曰误下成痞观此之发汗解后亦可成痞盖发汗吐下皆伤内气然最虚之处便是容邪之处所以微邪从虚内陷浊阴上逆冲心则心下痞鞕而噫气不除也
　　旋覆代赭石汤方
　　旋覆花【三两】　　　人参【二两】
　　生姜【五两切】　　　　代赭石【一两】
　　半夏【半升洗】　　　　甘草【三两炙】
　　大枣【十二枚擘】
　　右七味以水一斗煮取六升去滓再煎取三升温服一升日三服
　　【方解】罗天益曰汗吐下解后邪虽去而胃气已亏矣胃气既亏三焦因之失职清无所归而不升浊无所纳而不降是以邪气留滞伏饮为逆故心下痞鞕噫气不除也方中以人参甘草养正补虚生姜大枣和脾养胃所以安定中州者至矣更以代赭石之重使之敛浮镇逆旋覆花之辛用以宣气涤饮佐人参以归气于下佐半夏以蠲饮于上浊降则痞鞕可消清升则噫气可除矣观仲景治少阴水气上凌用真武汤镇之治下焦滑脱不守用赤石脂禹余粮汤固之此胃虚气失升降复用此法理之则胸中转否为泰其为归元固下之法各极其妙如此
　　伤寒大吐大下之极虚复极汗出者以其人外气怫郁复与之水以发其汗因得哕所以然者胃中寒冷故也【注】伤寒大吐大下之后津液极虚其人面赤表气怫郁渴欲引饮复与汤水以助发其汗因得哕所以然者大吐下已虚其中又发其汗阳从外亡故曰胃中虚冷故也宜以吴茱萸汤温中降逆可也
　　【按】胃主纳下通地道若胃病失职则不下输大小肠不纳而反出也物出无声谓之吐声物并出谓之呕声出无物谓之干呕干呕者即哕也以其有哕哕之声故名曰哕也论中以呕为轻以哕为重盖以胃中有物物与气并逆所伤者轻胃中空虚惟气上逆所伤者重故也哕与三阴证同见者为虚为寒与三阳证同见者为实为热虚寒者四逆理中吴茱萸等汤实热者调胃大小承气等汤择而用之勿谓哕者胃败不可下也论中云伤寒哕而腹满视其前后知何部不利利之则愈是也又世有谓哕为呃逆吃逆噫气者皆非也盖哕之声气自胃出于口而有哕哕之声壮而廹急也呃逆之声气自脐下冲上出口而作格儿之声散而不续也夫所谓呃逆者即论中平衇篇所谓防防者气噎结有声也观呃逆之人与冷水即时作格哕则不然自可知也吃逆噫气者即今之所谓嗳气也因饱食太急比时作嗳而不食臭故名曰吃逆也因过食伤食过时作嗳有食臭气故名曰噫气也哕防嗳噫俱有声无物虽均属气之上逆然不无虚实寒热轻重新久之别也甚至以欬逆为呃逆者殊不知欬逆即今之喘也兹乃与呃逆混而为一皆不考之过而得失利害系焉不可以不辨干呕即哕欬逆即喘详在金匮要畧中
　　【集注】程应旄曰哕之一证有虚有实虚自胃冷得之缘大吐大下后阴虚而阳无所附因见面赤以不能得汗而外气怫郁也医以面赤为热气怫郁复与水而发汗令大出殊不知阳从外泄而胃虚水从内抟而邪格胃气虚弱矣安得不哕
　　汪琥曰伤寒既大吐大下之后已极虚矣复极发其汗者何也以其人外气怫郁面上之气恰如外来之邪怫郁于表也此系阳明胃府虚极浮热之气上升于面医人认以为邪热胃燥过极不得汗复与之水以助其汗因而得哕
　　音切
　　沫【音末】　内【音纳】　合【音鸽】　见【音现】　饴【音怡】　烊【音羊】　欬【溪介切】　【匣绢切】　振【平声】　窒【陟力切】瞑【音防】　衂【汝六切】蛭【音质】蝱【音盲】　谛【音帝】　当【去声】　瘀【影据切】噫【乙介切】濡【音软】　哕【于月切】







　　御纂医宗金鉴卷二
<子部,医家类,御纂医宗金鉴>
　　钦定四库全书
　　御纂医宗金鉴卷三
　　订正仲景全书伤寒论注太阳下篇目録
　　大青龙汤
　　桂枝二麻黄一汤
　　桂枝麻黄各半汤
　　桂枝二越婢一汤
　　小青龙汤
　　干姜附子汤
　　茯苓四逆汤





　　御纂医宗金鉴卷三目録
　　钦定四库全书
　　御纂医宗金鉴卷三
　　订正仲景全书伤寒论注
　　辨太阳病衇证并治下篇
　　太阳中风者风伤于衞也伤寒者寒伤于荣也其説已详上中二篇兹以风寒两伤荣衞俱病者疏为下篇盖风寒二气多相因而少相离有寒时不皆无风有风时不皆无寒风寒并发邪中于人则荣衞兼病惟其证均无汗皆谓之实邪故立大青龙汤两解之法发其寒邪外闭风邪内郁不汗出而烦躁之汗也然必审其人衇不微弱无少阴证者乃可与之若误施之则大汗淋漓厥逆筋惕肉瞤必致亡阳之变故又立真武一汤以救青龙之误夫表寒里热者大青龙固所宜也若表里俱热则又非大青龙之所胜任爰立白虎一汤以辅青龙之不逮至于寒热轻微者则更出桂枝二越婢一汤麻黄桂枝各半汤桂枝二麻黄一汤皆两解荣衞法也合上中二篇而熟读之则三法了然以之施治庶不紊耳
　　太阳中风衇浮紧发热恶寒身疼痛不汗出而烦躁者大青龙汤主之若衇微弱汗出恶风者不可服服之则厥逆筋惕肉瞤此为逆也
　　【注】太阳中风衇当浮缓今衇浮紧是中风之病而兼伤寒之衇也中风当身不痛汗自出今身疼痛不汗出是中风之病而兼伤寒之证也不汗出而烦躁者太阳郁蒸之所致也风阳邪也寒阴邪也阴寒郁于外则无汗阳热蒸于内则烦躁此风寒两伤荣衞同病故合麻桂二汤加石膏制为大青龙汤用以解荣衞同病之实邪也若衇微弱汗出恶风者即有烦躁乃少阴之烦躁非太阳之烦躁也禁不可服服之则厥逆筋惕肉瞤之患生而速其亡阳之变矣故曰此为逆也
　　【集注】成无已曰风并于衞者为荣弱衞强寒并于荣者为荣强衞弱今风寒两伤故为荣衞俱实所以宜大青龙汤主之也
　　喻昌曰大青龙汤为太阳无汗而设与麻黄汤证何异因有烦躁一证兼见则非此法不解
　　程应旄曰此汤非为烦躁设为不汗出之烦躁设若衇微弱汗出恶风者虽有烦躁证乃少阴亡阳之象全非汗不出而郁蒸者比也
　　伤寒衇浮缓身不疼但重乍有轻时无少阴证者大青龙汤发之
　　【注】伤寒衇当浮紧今衇浮缓是伤寒之病而兼中风之衇也伤寒当身疼今身不疼是伤寒之病而兼中风之证也身轻邪在阳也身重邪在阴也乍有轻时谓身重而有时轻也若但欲寐身重无轻时是少隂证也今无但欲寐身虽重乍有轻时则非少阴证乃荣衞兼病之太阳证也衇虽浮缓证则无汗属实邪也故亦以大青龙汤发之前条以衇微汗出示禁此条以无少阴证发明盖详审慎重之至也此二条承上篇首条次条中篇首条次条再揭太阳风寒两伤以为下篇荣衞兼病之提纲后凡称太阳中风伤寒渉于荣衞同病者皆指此二条而言也
　　【集注】方有执曰大青龙汤一则曰主之一则曰发之何也主之者以烦躁之急疾属动而言发之者以但重之沉黙属静而言也
　　喻昌曰无少阴证但重乍有轻时六字早已指明言但身重而无少阴之欲寐其为寒因可审况乍有轻时不似少阴之昼夜俱重又兼风因可审所以力驱其在表之风寒而无疑也若衇微弱身重欲寐则内顾少阴且不遑矣敢发之乎又曰细玩二条文义伤风衇本浮缓反见浮紧伤寒衇本浮紧反见浮缓是为伤风见寒伤寒见风两无疑矣又当辨无少阴证相杂则用青龙万举万当矣故衇见微弱即不可用大青龙汤以少阴病衇必微细也方氏注泥弱字牵入中风之衇阳浮阴弱为解不思中风之衇以及误汗等证太阳上篇已悉此处但归重分别少阴以太阳膀胱经与少阴肾经合为表里其在阴虚之人表邪不俟传经早从膀胱袭入肾藏者有之况两感夹阴等证临病犹当细察设少阴不亏表邪安能飞渡而见身重欲寐等证耶故有少阴证者不得已而行表散自有温经散邪两相绾照之法岂可径用青龙之猛剂立铲孤阳之根乎
　　魏荔彤曰身重一证必须辨明但欲寐而常重则属少阴误发其汗变上厥下竭者少阴热也变筋惕肉瞤者少阴寒也其犯误汗之忌一也
　　大青龙汤方
　　麻黄【六两去节】　　　　　　桂枝【二两】
　　甘草【二两炙】　　　　　　杏仁【四十枚去皮尖】
　　生姜【三两切】　　　　　　大枣【十二枚擘】
　　石膏【如鸡子大碎绵裹】
　　右七味以水九升先煮麻黄减二升去上沫内诸药煮取三升去滓温服一升取微似汗汗出多者温粉扑之一服汗者停后服若复服汗多亡阳遂虚恶风烦躁不得眠也
　　【方解】名大青龙者取龙兴云雨之义也治风不外乎桂枝治寒不外乎麻黄合桂枝麻黄二汤以成剂故为兼风寒中伤者之主剂也二证俱无汗故减芍药不欲其收也二证俱烦躁故加石膏以解其热也设无烦躁则又当从事于麻黄桂枝各半汤矣仲景于表剂中加大寒辛甘之品则知麻黄证之发热热全在表大青龙证之烦躁热兼肌里矣初病太阳即用石膏者以其辛能解肌热寒能清胃火甘能生津液是预保阳明存津液之先着也粗工疑而畏之当用不用必致热结阳明斑黄狂冒纷然变出矣观此则可知石膏乃中风伤寒之要药故得麻桂而有青龙之名得知草而有白虎之号也服后取微汗汗出多者温粉扑之一服得汗停其后服盖戒人即当汗之证亦不可过汗也所以仲景桂枝汤中不用麻黄者是欲其不大发汗也麻黄汤中用桂枝者恐其过汗无制也若不慎守其法汗多亡阳变生诸逆表遂空虚而不任风隂盛格阳而更烦躁不得眠也
　　【集解】许叔微曰仲景治伤寒一则桂枝二则麻黄三则青龙桂枝治风麻黄治寒青龙兼治风寒不拘时候施与衇证相对者无不应手而愈今人皆能言之而未晓前人处方用药之意多不敢用无足怪也
　　吴绶曰大青龙汤治伤寒发热恶寒不得汗出烦躁不安衇浮紧或浮数者急用此汤发汗则愈乃仲景之妙法也譬若亢热已极一雨而凉其理可见也若不晓此理见其躁热投以寒凉之药其害可胜言哉若衇微弱汗出恶风者不可用也如误用之其害亦不浅所以衇证不明者多不敢用也
　　衇浮而紧浮则为风紧则为寒风则伤衞寒则伤荣荣衞俱病骨节烦疼当发其汗而不可下也
　　【注】此发明风寒两伤荣衞俱病之义也浮风邪衇也风阳也衞阳也紧寒邪衇也寒隂也荣阴也各从其类而伤之荣衞俱病骨节烦疼是大青龙发汗之衇证虽发热烦躁其热在肌而不在胃不可下也
　　太阳病发汗汗出不解其人仍发热心下悸头身瞤动振振欲擗地者真武汤主之
　　【注】此申首条示人以救逆之法也首条言误汗此条言过汗互文以明其义也盖二证皆属亡阳故均当以真武汤主之扶阳抑阴以救其逆也大汗岀仍热不解者阳亡于外也心下悸筑筑然动阳虚不能内守也头者头晕眼黑阳微气不能升也身瞤动者蠕蠕然瞤动阳虚液涸失养于经也振耸动也振振欲擗地者耸动不已不能兴起欲堕扵地阳虚气力不能支也
　　【集注】张璐曰此为误用大青龙因而致变者立法也汗岀虽多而热不退则邪未尽而正已大伤况里虚为悸上虚为经虚为瞤身振振摇无往而非亡阳之象所以用真武把关坐镇之法也
　　汪琥曰或问治不在表何以方中尚用生姜盖病自过汗而来虽无郁热可发其内外寒邪犹在用生姜者乃温中有发也
　　真武汤方【见少隂篇】
　　太阳病二日反躁反熨其背而大汗出大热入胃胃中水竭躁烦必发谵语十余日振栗自下利者此为欲解也故其汗从腰以下不得汗欲小便不得反呕欲失溲足下恶风大便鞕小便当数而反不数及多大便已头卓然而痛其人足心必热糓气下流故也
　　【注】太阳病中风伤寒二日不躁今反躁者是不得汗出而躁大青龙汤证也不以青龙汤发汗反以火刼熨背逼汗大出火邪入胃胃热水竭则烦躁谵语所必发也十有余日邪正相持持乆必争争必振栗作解然解非汗出及下利邪无从解也若自下利此为欲从里解也若自汗出此为欲从表解也今十余日不自下利而有欲小便不得反呕欲失溲者是里不解也不自汗出而下身无汗足下恶风者是表不解也里不解者大便必鞕小便当数而反不数则知水留胃中乆必肠润其乆积之大便自应多下而解也及多大便已虽小便不得诸病不解其头卓然而痛是里解表未悉解也表未悉解者是因火逼汗出而从腰以下不得汗乃上解而下未解也故有小便不得诸在下之病今虽里解而其人头卓然而痛者是表之余邪上逆也足心必热者里之余热下流也糓气者即胃气也言胃中热气随大便而下流也此病皆由妄行火刼致变难以拘定成规当诊犯何逆随证治之可也
　　服桂枝汤大汗出衇洪大者与桂枝汤如前法若形似疟一日再发者汗出必解宜桂枝二麻黄一汤
　　【注】服桂枝汤大汗出病不解衇洪大若烦渴者则为表邪已入阳明是白虎汤证也今衇虽洪大而不烦渴则为表邪仍在太阳当更与桂枝汤如前法也服汤不解若形如疟日再发者虽属轻邪然终是为风寒所持非汗出必不得解故宜桂枝二麻黄一汤小发荣衞之汗其不用麻黄桂枝各半汤者盖因大汗已出也
　　【集注】方有执曰服桂枝汤证转大汗出衇转洪大者乃风多寒少风邪欲散而以微寒持之两者皆不得解而寒热如疟也桂枝二麻黄一汤者重解风而轻扵散寒也
　　桂枝二麻黄一汤方
　　桂枝【一两十七铢】　　　　　芍药【一两六铢】
　　麻黄【十六铢去节】　　　　　甘草【一两二铢】
　　杏仁【十六枚去皮尖】　　　　　生姜【一两六铢切】
　　大枣【五枚擘】
　　右七味以水五升先煮麻黄一二沸去上沫内诸药煮取二升去滓温服一升日再服
　　【集解】张璐曰详此方药品与各半不殊惟铢分稍异而证治攸分可见仲景于差多差少之间分毫不苟也
　　太阳病得之八九日如疟状发热恶寒热多寒少其人不呕清便欲自可一日二三度发衇微缓者为欲愈也衇微而恶寒者此阴阳俱虚不可更发汗更下更吐也面色反有热色者未欲解也以其不能得小汗出身必痒宜桂枝麻黄各半汤
　　【注】太阳荣衞两伤风多寒少之病得之八九日有如疟状之寒热多寒少其人不呕小便清白者此里和不受邪虽为欲愈然必审其人如疟状之寒热一日二三度轻轻而发诊其衇微且缓则知邪已衰正欲复表里将和始为欲愈也若衇微不缓是正犹未复恶寒是邪犹未衰尚不能自愈但已为前之汗吐下虚其表里不可更发汗更下更吐也衇微恶寒表里俱虚则面色当白今色反赤犹有余邪怫郁于表不能得小汗出宣发阳气故面赤身痒未欲解也宜桂枝麻黄各半汤小小汗之以和荣衞自可愈也
　　【集注】吴人驹曰此不专事桂枝而兼合乎麻黄者谓其面热身痒邪在轻虚浮浅之处惟麻黄能达也
　　桂枝麻黄各半汤方
　　桂枝【一两十六铢】　　　　　芍药【一两】
　　生姜【一两】　　　　　　甘草【一两炙】
　　麻黄【一两去节】　　　　　大枣【四枚擘】
　　杏仁【二十四枚去皮尖】
　　右七味以水五升先煮麻黄一二沸去上沫内诸药煮取一升八合去滓温服六合
　　衇浮而迟面热赤而战惕者六七日当汗出而解反发热者差迟迟为无阳不能作汗其身必痒也
　　【注】此承上条发明面赤身痒之义也表阳气虚故衇浮迟邪气怫郁故面热赤正虚邪盛相争故战惕也至六七日则邪当衰应汗出而解若反发热是邪未衰故差迟也迟者正不胜邪也阳微怫郁其身必痒以无阳气不能宣发作汗故也
　　【集注】程知曰此言阳虚不能作汗之衇也浮则邪在肌表迟则阳虚气怫郁而不得越则面热赤正与邪争而不得出则身战惕至六七日传经尽当汗解之时乃不得汗反发热者其差必迟盖阳虚不能领汗外出其热邪浮于肌肤必作身痒也
　　太阳病发热恶寒热多寒少衇微弱者此无阳也不可发汗宜桂枝二越婢一汤
　　【注】太阳病发热恶寒热多寒少此为荣衞兼病风邪多而寒邪少也若衇浮紧或衇浮数是表有阳邪郁蒸则为无汗热多之实邪以大青龙汤汗之可也今衇阳微阴弱乃为虚邪之证即有无汗热多之实邪亦不可用大青龙汤更汗也盖以衇微弱是无太阳表衇也故不可更大汗也然既有无汗热多寒少之表证麻黄桂枝石膏之药终不可无故祗宜桂枝二越婢一汤之轻剂令微微似汗以解肌表而和荣衞也
　　【集注】喻昌曰此亦风多寒少之证无阳二字仲景言之不一无阳乃无表无津液之通称也故以不可更汗为戒然非汗则风寒终不能解惟取桂枝之二以治风越婢之一以治寒乃为合法耳
　　汪琥曰不可更汗四字当是不可更大发汗意因其人衇微弱无阳也此方比上小发汗之方更轻吴人驹曰微乃微甚之微非微细之微但不过强耳既曰热多衇安得微无阳者谓表之阳邪微故不可更大汗热多者谓肌之热邪甚故佐以石膏越婢者发越之力如婢子之职狭小其制不似大青龙之张大也
　　桂枝二越婢一汤方
　　桂枝【十八铢】　　　　　芍药【十八铢】
　　甘草【十八铢炙】　　　　　石膏【二十四铢碎绵裹】
　　麻黄【十八铢去节】　　　　　大枣【四枚擘】
　　生姜【一两二铢】
　　右七味以水五升煮麻黄一二沸去上沫内诸药煮取二升去滓温服一升本方当裁为越婢汤桂枝汤合之饮一升今合为一方乃桂枝汤二分越婢汤一分
　　【方解】此方即大青龙汤以芍药易杏仁也名虽越婢辅桂枝实则大青龙汤之变制也去杏仁恶其从阳而辛散用芍药以其走阴而酸收以此易彼裁而用之则主治不同矣以桂枝二主之则不发汗可知越婢一者乃麻黄石膏二物不过取其辛凉之性佐桂枝二以和表而清肌热则是寓微汗于不发之中亦可识也非若大青龙汤以石膏佐麻黄而为发汗驱肌热之重剂也
　　【按】桂枝二麻黄一汤治形如疟日再发者汗出必解而无热多寒少故不用石膏之凉也桂枝麻黄各半汤治如疟状热多寒少而不用石膏更倍麻黄者以其面有怫郁热色身有皮肤作痒是知热不向里而向表令得小汗以顺其势故亦不用石膏之凉里也桂枝二越婢一汤治发热恶寒热多寒少而用石膏者以其表邪寒少肌里热多故用石膏之凉佐麻桂以和荣衞非发荣衞也今人一见麻桂不问轻重亦不问温覆与不温覆取汗与不取汗总不敢用皆因未究仲景之防麻黄桂枝祗是荣衞之药若重剂温覆取汗则为发荣衞之药轻剂不温覆取汗则为和荣衞之方也
　　【集解】吴人驹曰发散表邪皆以石膏同用者盖石膏其性寒寒能胜热其味薄薄能走表非若芩连之辈性寒味苦而厚不能升达也
　　伤寒无大热口燥渴心烦背微恶寒者白虎加人参汤主之
　　【注】伤寒身无大热不烦不渴口中和背恶寒附子汤主之者属少阴病也今伤寒身无大热知热渐去表入里也口燥渴心烦知热已入阳明也虽有背微恶寒一证似乎少阴但少阴证口中和今口燥渴是口中不和也背恶寒非阳虚恶寒乃阳明内热熏蒸扵背汗出肌疎故微恶之也主白虎汤以直走阳明大清其热加人参者盖有意以顾肌疎也
　　【集注】喻昌曰此条辨证最细衇必滑而带浮浑身无大热又不恶寒但背间微觉恶寒是表邪已将罢其人口燥渴心烦是里热已大炽更不可姑待而当急为清解恐迟则热深津竭无济于事矣
　　伤寒表不解心下有水气干呕发热而欬或渴或利或噎或小便不利少腹满或喘者小青龙汤主之
　　【注】伤寒表不解谓衇浮紧头痛身痛发热无汗恶寒之证仍在也心下有水气谓干呕而欬也然水之为病不一故曰或渴或利或噎或小便不利少腹满或喘者皆有水气之证故均以小青龙汤如法加减主之也经曰三焦者决渎之官水道出焉膀胱者州都之官津液藏焉气化则能出矣太阳受邪若无水气病自在经若有水气病必犯府病府则膀胱之气化不行三焦之水气失道停上焦则或咳或喘或噎停中焦则或渴或干呕或满停下焦则或小便不利少腹满或下利凡水所行之处皆得而病之也小青龙汤外发太阳之表实内散三焦之寒饮亦汗法中之峻剂与大青龙汤并得其名一以治太阳表实之热躁一以治太阳表实之寒饮也
　　【集注】程知曰此明伤寒表证未解水积心下散寒涤饮法也
　　汪琥曰明理论云青龙主风寒两伤之疾固已伤寒表不解则麻黄可以发中风表不解则桂枝可以散惟其表不解而又加之心下有水气则非二汤所能发散必以小青龙汤始可袪除表里之邪气尔
　　小青龙汤方
　　麻黄【三两去节】　　　　　芍药【三两】
　　五味子【半升】　　　　　干姜【二两】
　　甘草【三两炙】　　　　　半夏【半升洗】
　　桂枝【三两】　　　　　　细辛【三两】
　　右八味以水一斗先煮麻黄减二升去上沫内诸药煮取三升去滓温服一升
　　加减法
　　若渴去半夏加栝蒌根三两
　　若噎者去麻黄加附子一枚【炮】
　　若小便不利少腹满去麻黄加茯苓四两
　　若喘去麻黄加杏仁半升去皮尖
　　若微利去麻黄加荛花如一鸡子熬令赤色
　　【按】加荛花如鸡子大熬令赤色此必传写之误盖本草荛花即芫花类也用之攻水其力甚峻五分可令人下行数十次岂有治停饮之微利而用鸡子大之荛花者乎似当改加茯苓四两
　　【方解】太阳停饮有二一中风有汗为表虚五苓散证也一伤寒无汗为表实小青龙汤证也表实无汗故合麻桂二方以解外去大枣者以其性滞也去杏仁者以其无喘也有喘者仍加之去生姜者以有干姜也若呕者仍用之佐干姜细辛极温极散使寒与水俱得从汗而解佐半夏逐痰欲以清不尽之饮佐五味收肺气以敛耗伤之气若渴者去半夏加花粉避燥以生津也若微利与噎小便不利少腹满俱去麻黄逺表而就里也加附子以散寒则噎可止加茯苓以利水则微利止少腹满可除矣此方与越婢汤同治水饮溢扵表而为腹胀水肿宜发汗外解者无不随手而消越婢治有热者故方中君以石膏以散阳水也小青龙治有寒者故方中佐以姜桂以散阴水也
　　【集解】柯琴曰两青龙俱治有表里证皆用两解法大青龙是里热小青龙是里寒故发表之药相同而治里之药则殊也此与五苓同为治表不解而心下有水气然五苓治水之蓄而不行故专渗泻以利水而微发其汗使水从下而去也此方治水之动而不居故备举辛温以散水而大发其汗使水从外而出也仲景发表利水诸法精义入神矣赵良曰溢饮之证金匮云当发其汗小青龙汤治之盖水饮溢出扵表荣衞尽为之不利必仿伤寒荣衞两伤之法发汗以散其水而后荣衞行经衇通则周身之水可消必以小青龙汤为第一义扵此可类推矣
　　伤寒心中有水气欬而微喘发热不渴服汤已渴者此寒去欲解也小青龙汤主之
　　【按】小青龙汤主之六字当在发热不渴之下始与服汤已渴者之文义相属岂有寒去欲解而更服小青龙汤之理乎
　　【注】伤寒心下有水气欬而微喘发热不渴此为外伤寒邪内停寒饮宜以小青龙汤两解之服汤汗解已后渴者乃已汗寒去内燥之渴非未汗饮停不化之渴故曰寒去欲解也当少少与水饮之以滋其燥令胃和自可愈也
　　【集注】成无已曰欬而微喘者水寒射肺也发热不渴者表证未罢也与小青龙汤发表散水服汤已渴者里气温水气散为欲解也
　　方有执曰发热不渴寒胜也故以服汤已而渴为寒去欲解大意与上条相彷故治亦同
　　程知曰此明水寒未解治宜小青龙也心下有水气寒在膈上也故喘欬发热不渴服汤已而渴则水寒解矣此解水气之法当用小青龙非谓解后仍用小青龙也
　　张璐曰风寒挟水饮为病在表者故不渴服汤后而渴者是为寒去津伤欲解之征所以虽渴而不必服药但当静俟津回可也欬而微喘为水饮上逆今水去而渴与水逆而渴不同世本小青龙汤主之在寒去欲解也之下错简也
　　汪琥曰上条云渴是未服汤而渴乃水停津液不化而渴此条云渴是服汤已而渴乃汗后津液既亡而渴渴既不同岂可仍用上药小青龙主之当在服汤已之上可知
　　下之后复发汗必振寒衇微细所以然者以内外俱虚故也
　　【注】发汗当扵未下之先今下之后复发汗必振寒衇微细者表里皆虚也所以然者以下之失宜则内守之阳虚故衇微细也以汗之失宜则外固之阳衰故振寒也
　　【集注】郑重光曰治伤寒先汗后下此定法也若下后外邪不尽不得已而复汗之邪虽去而内外俱虚是以衇细振寒所伤滋大矣
　　下之后复发汗昼日烦躁不得眠夜而安静不呕不渴无表证衇沉微身无大热者干姜附子汤主之
　　【注】此承上条互详衇证以出其治也既下之以虚其里复发汗以虚其表阴阳两虚阳无所附夜而安静不呕不渴是内无阳证也无表证身无大热衇沉微是外无阳证也表里无阳内外俱阴惟有昼日烦躁不得眠一假阳证则是独阴自治扵阴分孤阳自扰扵阳分非相胜乃相离也故以干姜附子汤助阳以配阴盖以阴虽盛而未相格阳气微而自不依附也
　　【集注】喻昌曰上条但言振寒及微细之衇未定所主之病以虚证不一也然振寒衇微细阳虚已见一班设昼日烦躁不得眠其为虚阳扰乱可知夜反安静不呕不渴则虚阳扰乱不兼外邪可知衇沉微身无大热则烦躁为亡阳之证亁姜附子在所必需由此而推日中安静夜而烦躁则为阴病而阳不病又可知矣
　　程应旄曰下之后复发汗昼日烦躁不得眠虚阳扰乱外见假热也夜安静不呕不渴无表证衇沉微身无大热阴气独治内系真寒也宜干姜附子汤直从阴中囬阳不当扵昼日烦躁一假热证狐疑也
　　干姜附子汤方
　　干姜【一两】　　　　　　附子【一枚去皮生用破八片】
　　右二味以水三升煮取一升去滓顿服
　　发汗若下之病仍不解烦躁者茯苓四逆汤主之【注】此又承上条言先汗后下扵法不逆病应解而仍不解反烦躁者以别其治也盖汗下俱过表里两虚阴盛格阳故昼夜见此扰乱之象也当以四逆汤壮阳胜阴更加茯苓以抑阴邪佐人参以扶正气庶阳长阴消正回邪退病自解而烦躁安矣大青龙证不汗出之烦躁乃未经汗下之烦躁属实此条病不解之烦躁乃汗下后之烦躁属虚然衇之浮紧沉微自当别之恐其误人故谆谆言之也
　　【集注】汪琥曰伤寒汗下则烦躁止而病解矣若阴盛之烦躁强发其汗则表疎亡阳复下之则里虚亡阴衞阳失防荣阴内空邪仍不解更生烦躁此亦虚烦虚躁乃假热之象也祗宜温补不当散邪故以茯苓四逆汤主之
　　茯苓四逆汤方
　　茯苓【六两】　　　　　　人参【一两】
　　甘草【二两炙】　　　　　干姜【一两半】
　　附子【一枚生用去皮破八片】
　　右五味以水五升煮取三升去滓温服七合日三服
　　【方解】表里之病治不如法先过汗后复过下或下后复汗误而又误变成坏病若其人阳盛而从热化则转属三阳阳衰而从寒化则系在三阴此二条烦躁皆坏病也烦躁虽六经俱有而多见扵太阳少阴者太阳为真阴之标少隂为真阳之本也未经汗下而烦躁多属阳其衇实大其证热渴是烦为阳盛躁为阴虚已经汗下而烦躁多属阴其衇沉微其证汗厥是烦为阳虚躁为阴盛也夫先下后汗扵法为逆外无大热内不呕渴似乎阴阳自和而实阳虚阴盛所以虚阳扰乱扵阳分故昼日烦躁不得眠盛隂独治扵阴分故夜而安静衇沉微是真阳将脱而烦躁也用干姜附子壮阳以配阴姜附者阳中阳也生用则力更鋭不加甘草则势更猛比之四逆为更峻救其相离故当急也先汗后下扵法为顺病仍不解遽增昼夜烦躁亦是阴盛格阳之烦躁也用茯苓四逆抑隂以回阳茯苓感太和之气化伐水邪而不伤阳故以为君人参生气扵乌有之乡通血衇扵欲絶之际故以为佐人参得姜附补气兼以益火姜附得茯苓补阳兼以泻阴调以甘草比之四逆为稍缓和其相格故宜缓也一去甘草一加参苓而缓急自别仲景用方之妙如此
　　太阳病先下而不愈因复发汗以此表里俱虚其人因致冒冐蒙汗出自愈所以然者汗出表和故也得里未和然后复下之
　　【注】太阳表病当汗不汗先下之而不愈因复发其汗以此表里俱虚因虚其人致冒理必然也冒蒙者谓凡因病而昏冒者也然冒蒙或有汗出自愈其所以然者非表里俱虚乃邪正皆衰表里自和故也得汗出而自愈者和于表也得下利而自愈者和扵里也得里未和然后下之宜调胃承气汤和之由此推之得表未和然后汗之当以桂枝汤和之自在言外矣
　　【集注】程知曰冒者神识不清如有物为之冒也得汗出表和而邪解矣得表和而里未和然后下之明不得以其冒而认为入里之邪遂致妄下亦不得以其冒而认为表之未解复妄用汗也
　　汪琥曰得里未和里字诸注指二便言窃思经文中既云然后下之此専指大便而言若利小便则不言下矣其义可不辨而自明
　　凡病若发汗若吐若下若亡血若亡津液隂阳自和者必自愈
　　【注】凡病谓不论中风伤寒一切病也若发汗若吐若下若亡血若亡津液施治得宜自然愈矣即或治未得宜虽不见愈亦不至变诸坏逆则其邪正皆衰可不必施治惟当静以俟之诊其阴阳自和必能自愈也
　　【集注】方有执曰阴阳以衇言而二便在其中两者和则血气无相胜负故可必自愈
　　程知曰衇以左右三部匀停为无病故汗吐下后阴阳和者必自愈不须过治也
　　问曰病有战而汗出因得解者何也答曰衇浮而紧按之反芤此为本虚故当战而汗出也其人本虚是以发战以衇浮故当汗出而解也若衇浮而数按之不芤此人本不虚若欲自解但汗出耳不发战也问曰病有不战而汗出解者何也答曰衇大而浮数故知不战汗出而解也问曰病有不战不汗出而解者何也答曰其衇自微此以曽发汗若吐若下若亡血以内无津液此隂阳自和必自愈故不战不汗出而解也
　　【注】衇浮而紧邪实也按之反芤正虚也正虚邪实邪与正争故发战汗出而解也衇浮而数邪未实也按之不芤正不虚也正不虚邪未实邪不能与正争故不战汗出而解也衇不芤知不发战也衇不浮知不汗出也衇自微知曽经发汗若吐若下若亡血也因内无津液邪正俱衰隂阳自和故不发战不汗出而解也
　　问曰伤寒三日衇浮数而微病人身凉和者何也答曰此为欲解也解以夜半衇浮而解者濈然汗出也衇数而解者必能食也衇微而解者必大汗出也
　　【注】衇浮而数按之无力当发战汗出而解以其人本虚故也衇浮而数按之有力当不发战但汗出而解以其人本不虚故也衇自微曽经发汗若吐若下若亡血不发战不汗出而解以其人邪正皆衰隂阳自和故也伤寒三日未经汗吐下亡血也衇浮数而微病人热减身和此谓欲解解以夜半者阳病至隂时则和也盖浮数微三衇虽均为可解之衇然解之征则不无别也如衇浮濈然汗出则邪还扵表而解衇数能食则胃和而解衇微必大汗出而解者以其未经汗吐下其人未虚故均不发战津液未伤故汗大出而解也
　　【集注】方有执曰三日言徧三阳也浮数不传隂也微邪气衰也夜半隂尽阳生之时也濈然和而汗出貎能食胃气囘也
　　太阳病未解衇隂阳俱停必先振栗汗出而解但阳衇微者先汗出而解但隂衇微者下之而解若欲下之宜调胃承气汤
　　【注】太阳病未解当见未解之衇今不见未解之衇而隂阳衇俱停三部沉伏不见既三部沉伏不见则当见可死之证而又不见可死之证是欲作解之兆也作解之兆必先见振栗汗出而始解者乃邪正交争作汗故也但作解之衇不能乆停衇之将出必有其先先者何先扵三部上下隂阳沉伏不见处求之也若从寸衇阳部微微而见者则知病势向外必先汗出而解若从尺衇隂部微微而见者则知病势向内必自下利而解如不自下利若欲下之以和里宜调胃承气汤主之由此推之则可知如不自汗出若欲汗之以和表宜麻桂各半汤主之也观若欲下之宜调胃承气汤意甚轻活无取扵大下俱在言外矣
　　【集注】程应旄曰振栗汗解单指衇停者言下边两解不必有战汗是指其衇渐出而言也
　　伤寒腹满谵语寸口衇浮而紧此肝乗脾也名曰纵刺期门
　　【注】伤寒衇浮紧太阳表寒证也腹满谵语太隂阳明里热也欲从太阳而发汗则有太隂阳明之里欲从太隂阳明而下之又有太阳之表主治诚为两难故不药而用刺法也虽然太隂论中太阳表不解太隂腹满痛而用桂枝加大黄汤亦可法也此肝乗脾名曰纵刺期门与上文义不属似有遗误
　　伤寒发热啬啬恶寒大渴欲饮水其腹必满自汗出小便利其病欲解此肝乗肺也名曰横刺期门
　　【注】伤寒发热啬啬恶寒无汗之表也大渴欲饮水其腹必满停饮之满也若自汗出表可自解小便利满可自除故曰其病欲解也若不汗出小便闭以小青龙汤先解其外外解已其满不除十枣汤下之亦可愈也此肝乗肺名曰横刺期门亦与上文义不属似有遗误
　　太阳病欲解时从已至未上
　　【注】凡病欲解时必扵其经气之旺太阳盛阳也日中阳气盛故从巳午未之旺时而病解
　　音切
　　惕【音踼】瞤【日轮切】擗【滂吉切】栗【音栗】溲【所留切】讝【职亷切】噎【一结切】荛【音饶】芤【苦侯切】濈【阻立切】











　　御纂医宗金鉴卷三
<子部,医家类,御纂医宗金鉴>
　　钦定四库全书
　　御纂医宗金鉴卷四
　　订正仲景全书伤寒论注阳明全篇目录
　　白虎加人参汤
　　白虎汤
　　小承气汤
　　麻仁丸
　　调胃承气汤
　　大承气汤
　　蜜煎导方
　　猪胆汁导方
　　土瓜根导方
　　猪苓汤
　　麻黄连轺赤小豆汤
　　茵蔯蒿汤
　　栀子蘗皮汤















　　御纂医宗金鉴卷四目録
　　钦定四库全书
　　御纂医宗金鉴卷四
　　订正仲景全书伤寒论注
　　辨阳明病衇证并治全篇
　　阳明主里内胃中外肌肉故有病经病府之分如论中身热烦渴目痛鼻干不得眠不恶寒反恶热者此阳明经病也潮热谵语手足腋下濈然汗出腹满痛大便鞕者此阳明府病也而其各有三经病则有邪已传阳明而太阳之表未罢兼见头痛恶寒无汗之太阳证者有太阳之邪已罢悉传阳明但见壮热有汗心烦不眠口渴引饮之阳明证者有阳明之邪未已复转少阳兼见胸脇痛寒热往来口苦而呕目耳聋之少阳证者府病则有太阳阳明谓太阳病或发汗或吐或下或利小便亡其津液胃中干燥太阳之邪乘胃燥而转属阳明致小便反数大便鞕者所为脾约是也有正阳阳明谓阳气素盛或有宿食太阳之邪一传阳明遂入胃府致大便不通者所为胃家实是也有少阳阳明谓病已到少阳法当和觧而反发汗利小便亡其津液胃中燥热复转属阳明致大便结燥者所为大便难者是也其治阳明经病则以葛根汤或桂枝加葛根汤发之或以白虎汤清之或以柴胡白虎汤和之随其证而施之可也其治阳明府病虽均为可下然不无轻重之分故或以三承气汤下之或麻仁丸通之或蜜煎胆汁导之量其病而治之可也此阳明病之大略也兹以在经在府二者详疏于篇俾读者易为分别则临证施治自不紊矣
　　阳明之为病胃家实是也
　　【注】阳明经内以胃外以肌言阳明之为病由太阳之邪传于其经则为阳明病外证由太阳之邪传入胃府则为胃家实也
　　【集注】方有执曰阳明经也胃府也实者大便结为鞕满而不得出也虽则迟早不同而非日数所可拘也
　　伤寒三日阳明衇大
　　【注】伤寒一日太阳二日阳明三日少阳乃内经言传经之次第非必以日数拘也此云三日阳明衇大者谓不兼太阳阳明之浮大亦不兼少阳阳明之大而正见正阳阳明之大衇也盖由去表传里邪热入胃而成内实之诊故其衇象有如此者
　　【集注】方有执曰伤寒三日该中风而大约言也衇大者阳明气血俱多也
　　沈明宗曰此正阳明之正衇也仲景谓三日阳明衇大因阳明乃多气多血之府风寒传入邪盛于中故衇显大是为阳明邪实之正衇但病阳明务具此衇方可下夺或兼太阳之浮紧少阳之细或迟疾滑濇虚弱乃属气血隂阳之虚虽见大实大满亦当详审顾虑或以小承气汤试之或用蜜煎导法不得直施攻下也
　　夲太阳初得病时发其汗汗先出不彻因转属阳明也【注】阳明之病夲自太阳初得病时发其汗汗先出而不透彻乃为汗不如法故未尽之邪因而转属阳明也邪在经则为外证邪入府则为胃家实矣
　　【集注】方有执曰此言由发太阳汗不如法致病入胃之大意
　　阳明病若能食名中风不能食名中寒
　　【注】太阳之邪传阳明病有自中风传来者有自伤寒传来者当于食之能否辨之若能食名中风是自中风传来者以风乃阳邪阳能化谷故能食也不能食名中寒是自伤寒传来者以寒乃隂邪不能化谷故不能食也
　　【集注】方有执曰此以食之能否验风寒之辨盖阳明主水谷风能食阳能化谷也寒不能食隂不杀谷也名犹言为也中寒即伤寒之互词大意推原风寒自太阳传来其辨验有如此者非谓阳明自中而然也
　　汪琥曰仲景云中寒与伤寒同义非真寒证也若系真中寒是胃家虚冷药宜理中汤之类今不能食是胃气实但邪未入府不作郁热耳因名中寒实与伤寒无异
　　问曰阳明病外证云何答曰身热汗自出不恶寒反恶热也
　　【注】阳明病有外证有内证潮热自汗不大便内证也身热汗自出不恶寒反恶热外证也今汗自出是従中风传来故与中风之外证同而身热不恶寒反恶热则知为阳明外证故不与中风外证同也然阳明之热发于肌肉必蒸蒸而热又不似太阳之阵阵发热可知矣
　　【集注】方有执曰此以太阳中风传入阳明之外证言魏荔彤曰病有太阳中风不觧传入阳明者何以辨之故设问曰阳明未知其里之何时传来必先验其外之何所见证答曰太阳病有身热汗自出而恶风者此太阳中风之夲证也若身热汗自出竟不恶风寒而反恶热则病已去太阳而入阳明矣此阳明病由太阳中风而传入者也
　　问曰病有得之一日不发热而恶寒者何也答曰虽得之一日恶寒将自罢即自汗出而恶热也
　　【注】太阳病当恶寒阳明病当恶热今阳明病有初得之一日不发热而恶寒者是太阳去表之邪未尽故仍恶寒也然去表未尽之邪欲传阳明不能久持故恶寒必将自罢即日当自汗出而恶热矣
　　【集注】方有执曰此以太阳伤寒传入阳明之外证言程应旄曰阳明恶寒终是帯表至于府病则恶热矣表之罢否湏于此验之
　　郑重光曰此辨阳明伤寒之外证不发热而恶寒起自伤寒也恶寒将自罢邪过表也即自汗出邪热郁于肌肉腠理开汗外泄也
　　魏荔彤曰太阳伤寒亦有传入阳明者又何以辨之故设问曰病有得之一日起初之时不见发热而但见恶寒者何病也答曰得之一日恶寒虽为太阳伤寒之证而恶寒亦将自罢即自汗出而恶热此是阳明病由太阳伤寒而传入者也可知太阳中风则发热恶风汗自出为正病太阳伤寒则恶寒无汗为正病若传入阳明则必以汗出恶热为正病也
　　问曰恶寒何故自罢答曰阳明居中主土也万物所归无所复传始虽恶寒二日即止此为阳明病也
　　【注】此释上条阳明恶寒自罢之义阳明属胃居中土也土为万物所归故邪热归胃则无所复传亦万物归土之义阳明初病一日虽仍恶寒是太阳之表未罢也至二日恶寒自止则是太阳之邪已悉归并阳明此为阳明病也
　　【集注】方有执曰恶寒二日自止者热入里而将恶热此以正阳阳明言也
　　程应旄曰六经虽分隂阳而宰之者胃五藏六府皆朝宗而禀令焉一有燥热无论三阳传来之邪从而化热即三隂传来之邪亦转属而变热隂阳之邪皆归胃土故曰万物所归无所复传也
　　问曰何縁得阳明病答曰太阳病若发汗若下若利小便此亡津液胃中干燥因转属阳明不更衣内实大便难者此名阳明也
　　【注】问曰何缘得阳明胃实之病答曰由邪在太阳时发汗若下若利小便皆为去邪而设治之诚当则邪觧而愈矣如其不当徒亡津液致令胃中干燥则未尽之表邪乘其燥热因而转属阳明为胃实之病者有三曰不更衣即太阳阳明脾约是也曰内实即正阳阳明胃家实是也曰大便难即少阳阳明大便难是也三者虽均为可下之证然不无轻重之别脾约自轻于大便难大便难自轻于胃家实盖病脾约大便难者毎因其人津液素亏或因汗下利小便施治失宜所致若胃实者则其人阳气素盛胃有宿食即未经汗下而亦入胃成实也故已经汗下者为夺血致燥之阳明以滋燥为主未经汗下者为热盛致燥之阳明以攻热为急此三承气汤脾约丸及蜜煎土根猪胆汁导法之所由分也
　　【集注】方有执曰古人大便必更衣不更衣言不大便也程应旄曰转属层次不止有表罢不罢之分而表罢入里复有燥实燥不实之辨所以有不更衣之阳明病有内实之阳明病有大便难之阳明病也其中有属表属里所以下法有禁有宜受气有里实里燥所以下法有应大应小
　　汪琥曰或问太阳病若下矣则胃中之物已去縦亡津液胃中干燥未必复成内实答云方其太阳初病时下之不当徒亡津液胃中之物去之不尽邪传阳明而成燥粪故有内实之证
　　问曰病有太阳阳明有正阳阳明有少阳阳明何谓也答曰太阳阳明者脾约是也正阳阳明者胃家实是也少阳阳明者发汗利小便已胃中燥烦实大便难是也【注】阳明可下之证不止于胃家实也其纲有三故又设问答以明之也太阳之邪乘胃燥热传入阳明谓之太阳阳明不更衣无所苦名脾约者是也太阳之邪乘胃宿食与燥热结谓之正阳阳明不大便内实满痛名胃家实者是也太阳之邪已到少阳法当和觧而反发汗利小便伤其津液少阳之邪复乘胃燥转属阳明谓之少阳阳明大便澁而难出名大便难者是也
　　【集注】程知曰言三阳皆有入胃府之证也阳明为水谷之海中土为万物所归故三阳经皆能入其府邪自太阳传入胃府者谓之太阳阳明即经所谓太阳病若吐若下若发汗后防烦小便数大便因鞕者是也由脾之敛约故用小承气防下以和之邪自阳明经传入胃府者谓之正阳阳明即经所谓发热汗出胃中燥鞕讝语者是也乃胃中邪实故用大承气以攻下之邪自少阳转属胃府者谓之少阳阳明即经所谓少阳不可发汗发汗则讝语此属胃者是也系津液内竭故用麻仁丸润下以和其津液也若三阳外证未除则阳明正治之法又不可用矣
　　阳明病衇浮而紧者必潮热发作有时但浮者必盗汗出
　　【按】自汗是阳明证盗汗是少阳证盗汗当是自汗文义始属
　　【注】阳明病在经衇当浮长入府衇当实大今衇浮而紧潮热有时者是阳明病而见太阳伤寒衇也则知是从伤寒传来太阳伤寒之邪未罢必无汗故虽见阳明潮热发作有时之证仍当从太阳阳明伤寒治之宜麻黄加葛根汤汗之若见潮热发作有时之证而衇但浮不紧是阳明病而见太阳中风衇也则知是从中风传来太阳中风之邪未罢必自汗出当从太阳阳明中风治之宜桂枝加葛根汤觧之
　　【集注】沈明宗曰此阳明证而见太阳衇也衇浮而紧太阳表寒未罢之衇潮热发作有时则阳明里证已具但浮者太阳风伤卫衇故必汗出也
　　阳明病衇迟汗出多防恶寒者表未觧也可发汗宜桂枝汤
　　【按】汗出多之下当有发热二字若无此二字衇迟汗出多防恶寒乃是表阳虚桂枝附子汤证也岂有用桂枝汤发汗之理乎必是传写之遗
　　【注】阳明病衇当数大今衇迟汗出多设不发热恶寒是太阳表邪已觧矣今发热防恶寒是表犹未尽觧也故宜桂枝汤觧肌以发其汗使初入阳明之表邪仍还表而出也
　　【集注】程知曰此言中风传阳明表邪未觧仍宜用桂枝汤以觧肌也
　　汪琥曰此太阳病初传阳明经中有风邪也衇迟者太阳中风缓衇之所变传至阳明邪将入里故衇变迟汗出多者阳明热而肌腠疎也防恶寒者在表风邪未尽也故仍从太阳中风例治之又曰虽从太阳例治但既云阳明病仲景法还宜用桂枝加葛根汤为是
　　阳明病衇浮无汗而喘者发汗则愈宜麻黄汤
　　【注】阳明病衇应浮大证应汗出今衇但浮表病衇也无汗而喘表实证也是太阳之邪未悉入阳明犹在表也当仍从太阳伤寒治之发汗则愈宜麻黄汤
　　【集注】张璐曰阳明荣卫难辨辨之全借于衇证风邪之衇传至阳明自汗已多则缓去而迟在寒邪之衇传至阳明发热已甚则去而浮在此皆邪气在经之徴若入府则迟者必数浮者必实矣设不数不实非胃实也必不胜攻下矣
　　汪琥曰无汗而喘但浮不紧何以定其为阳明病必其人目痛鼻干身热不得眠故云阳明病也魏荔彤曰此太阳阳明之证入阳明未深故令其邪仍自表出不至归于胃而无所复传也
　　阳衇防而汗出少者为自和也汗出多者为太过阳衇实因发其汗出多者亦为太过太过者为阳絶于里亡津液大便因鞕也
　　【注】此承上条互详其衇以出其证也衇阳防谓衇浮无力而防也阳衇实谓衇浮有力而盛也凡中风伤寒衇阳防则热防防热蒸表作汗若汗出少者为自和欲觧汗出多者为太过不觧也阳衇实则热盛因热盛而发其汗出多者亦为太过汗出太过则阳极于里亡津液大便囙鞕而成内实之证矣势不得不用下法故欲发其汗者不可不早虑及此也
　　【集注】喻昌曰阳防者中风之衇阳防缓也阳实者伤寒之衇阳实也阳絶即亡津液之互辞仲景每于亡津液者悉名无阳玩夲文阳絶于里亡津液大便因鞕甚明伤寒发太阳膀胱经之汗即当顾虑阳气以膀胱主气化故也发阳明胃经之汗即当顾虑隂津以胃中藏津液故也所以阳明多有热越之证谓胃中津液随热而尽越于外汗出不止耳然则阳明病不论中风伤寒衇防衇实汗出少而邪将自觧汗出多则隂津易致竭絶也
　　阳明病法多汗反无汗其身如虫行皮中状者此以久虚故也
　　【注】阳明病法当汗多反无汗其身如虫行皮中状者以其人胃气久虚邪于太阳之表阳明肌腠不能宣发作汗故也宜葛根汤小剂防汗和其肌表自可愈也
　　【集注】汪琥曰按此条论仲景无治法常器之云可用桂枝加黄耆汤郭雍云宜用桂枝麻黄各半汤不知上二汤皆太阳经药今系阳明无汗证仍宜用葛根汤主之
　　魏荔彤曰阳明病法应多汗今反无汗但见身如虫行皮中状者此邪热欲出表作汗而正气衰弱不能逹之也
　　阳明病初欲食小便反不利大便自调其人骨节疼翕翕如有热状奄然发狂濈然汗出而觧者此水不胜糓气与汗共并衇紧则愈
　　【注】阳明病初欲食知其从中风热邪传来也阳明受邪当小便数大便鞕今小便反不利大便自调知津未伤而胃自和不成里实也既不成实则在经之邪夲轻可自愈也若其人骨节疼翕翕如有热状是太阳之表未除也奄忽也忽然发狂濈然汗出而觧者盖以太阳传来之邪夲轻阳明所受之邪自浅津未伤而胃自和仍当还表作觧也然必待发狂而觧者此胃中水气不胜初欲食之糓气糓气长阳化热水不胜热酿汗共并而出所以发狂作觧也凡将汗觧衇必先浮今言衇则愈者亦邪还于表欲觧应见之衇也
　　伤寒发热无汗呕不能食而反汗出濈濈然者是转属阳明也
　　【注】伤寒发热无汗呕不能食为太阳之邪欲传也若无汗为太阳阳明之表尚在汗之可也今反汗出濈濈然者是邪已转属阳明之府可下不可汗也
　　【集注】成无已曰伤寒发热无汗呕不能食者太阳受病也若反汗出濈濈然者是太阳之邪转属阳明也故经曰阳明病法多汗
　　方有执曰呕不能食热入胃也反汗出者肌肉着热肤腠反开也
　　程应旄曰太阳夲证现在而反汗出濈濈然者虽表证未罢已是转属阳明也濈濈连绵之意即俗云汗一身不了又一身是也
　　伤寒衇浮发热无汗其表不觧不可与白虎汤渴欲饮水无表证者白虎加人参汤主之
　　【注】伤寒之邪传入阳明衇浮发热无汗其表不觧者虽有燥渴乃大青龙汤证不可与白虎汤即有阳明渴欲饮水热证应与白虎者亦必审其无太阳表证始可与也加人参者以其衇浮不滑非有余也且欲于大觧热中速生其津液也
　　【集注】郑重光曰此申明用白虎汤之法以白虎但能觧热而不觧表若稍带外感有无汗恶寒身痛头疼之表证慎不可用也
　　白虎加人参汤方
　　于白虎汤方内加人参三两余依白虎汤方
　　伤寒衇浮滑此以表有热里有寒白虎汤主之
　　【按】王三阳云经文寒字当邪字觧亦热也其说甚是若是寒字非白虎汤证矣
　　【注】此言伤寒太阳证罢邪传阳明表里俱热而未成胃实之病也衇浮滑者浮为表有热之衇阳明表有热当发热汗出滑为里有热之衇阳明里有热当烦渴引饮故曰表有热里有热也此为阳明表里俱热之证白虎乃觧阳明表里俱热之药故主之也不加人参者以其未经汗吐下不虚故也
　　【集注】程知曰滑则里热云浮滑则表里俱热矣大热之气得辛凉而觧犹之暑暍之令得金风而爽故清凉之剂以白虎名之又曰厥隂条中有伤寒衇滑而厥者里有热也白虎汤主之可证此条之非里有寒矣
　　魏荔彤曰此里尚为经络之里非藏府之里亦如卫为表荣为里非指藏府而言也
　　白虎汤方
　　知母【六两】　　　石膏【一觔碎】
　　甘草【二两炙】　　　粳米【六合】
　　右四味以水一斗煮米熟汤成去滓温服一升日三服
　　【集觧】柯琴曰阳明邪从热化故不恶寒而恶热热蒸外越故热汗出热烁胃中故渴欲饮水邪盛而实故衇滑然犹在经故兼浮也葢阳明属胃外主肌肉虽内外大热而未实终非苦寒之味所宜也石膏辛寒辛能觧肌热寒能胜胃火寒能沉内辛能走外此味两擅内外之能故以为君知母苦润苦以泻火润以滋燥故用为臣甘草粳米调和于中宫且能土中泻火稼穑作甘寒剂得之缓其寒苦剂得之平其苦使二味为佐庶大寒大苦之品无伤损脾胃之虑也煮汤入胃输脾归肺水精四布大烦大渴可除矣白虎为西方金神取以名汤秋金得令而炎暑自觧方中有更加人参者亦补中益气而生津也用以协和甘草粳米之补承制石膏知母之寒防火而土不伤乃操万全之术者也
　　病人烦热汗出则觧又如疟状日晡所发热者属阳明也衇实者宜下之衇浮虚者宜发汗下之与大承气汤发汗宜桂枝汤
　　【注】病人谓病太阳经中风伤寒之人也太阳病烦热汗出则应觧矣今又寒热如疟状每至日晡所即发潮热日晡者乃申酉阳明王时故曰属阳明也证虽如此当审其果尽归阳明耶抑或尚兼太阳也故又当以衇辨之若衇实者邪已入里则汗出潮热为阳明下证宜与大承气汤下之若衇浮虚者邪尚在表则寒热如疟仍属太阳当汗之证也宜与桂枝汤汗之
　　【集注】程知曰病人得汗后烦热觧太阳之邪将尽未尽其人复如疟状日晡时发热则邪入阳明审矣然虽已入阳明尚恐未离太阳故必重辨其衇衇实者可下若衇浮虚者仍是阳明兼太阳便宜汗而不宜下也
　　太阳病若吐若下若发汗后防烦小便数大便因鞕者与小承气汤和之愈
　　【注】太阳病若吐若下若发汗后不觧入里防烦者乃栀子豉汤证也今小便数大便因鞕是津液下夺也当与小承气汤和之以其结热未甚入里未深也
　　【集注】喻昌曰防烦小便数大便因鞕皆是邪渐入里之机故用小承气汤和之
　　程应旄曰吐下汗后而见烦证徴之于大便鞕因非虚烦者比然烦既防而小便数当由胃家失润燥气客之使然胃虽实非大实也以小承气汤取其和也非大攻也
　　小承气汤方
　　大黄【四两】　　　厚朴【二两去皮炙】
　　枳实【三枚大者炙】
　　已上三味以水四升煮取一升二合去滓分温二服初服汤当更衣不尔者尽饮之若更衣者勿服之
　　趺阳衇浮而濇浮则胃气强濇则小便数浮濇相搏大便则鞕其脾为约麻仁丸主之
　　【注】趺阳胃经衇也趺阳衇浮而濇阳浮则胃气强隂濇则小便数隂阳相搏则热盛而液竭矣故大便则鞕也其名为约者谓脾为邪所约束不能为胃行其津液故名脾约也以麻仁丸主之养液润燥清热通幽其不敢恣行承气者以衇濇故也
　　【集注】程知曰言胃衇浮濇不可大攻宜用麻仁丸润法也趺阳胃衇也在足跗上动衇应手浮则阳热盛而胃强濇则隂津少而小便数脾主为胃行其津液者也胃阳强则脾隂弱不能为胃行其津液故约其食物如一二弹丸也此不当下而当润之程应旄曰麻仁丸润燥通幽伤寒不可恣行大承气可知矣所以然者以其为太阳阳明非正阳阳明胃家实者比也推之少阳阳明其不可以正阳阳明胃家实之法治之更可知矣
　　汪琥曰以胃强脾弱为脾约作觧盖以胃中之邪热盛为阳强故衇浮脾家之津液少为隂弱故衇濇用麻仁丸者以泻胃中之阳而扶脾之隂也
　　麻仁丸方
　　麻仁【二升】　　　芍药【半觔】
　　枳实【半觔】　　　大黄【一觔去皮】
　　厚朴【一觔去皮】　　　杏仁【一升去皮尖熬别作脂】
　　右六味蜜合丸如桐子大饮服十丸日三服渐加以和为度
　　【集注】方有执曰麻子杏仁能润干燥之坚枳实厚朴能导固结之滞芍药敛液以辅润大黄推陈以致新脾虽为约此能疏之
　　伤寒吐后腹胀满者与调胃承气汤
　　【注】伤寒吐后胸不胀满而腹胀满者是表邪已尽胃中壅热故也宜与调胃承气汤下其热而和之以无鞕痛故不用大小承气也
　　【集注】程知曰言吐后腹胀满宜调胃也热在上焦则吐吐后腹胀满则邪不在胸其为里实可知然胀满而不鞕痛自不宜用急下之法但与调胃承气和其胃热可耳内经云诸胀腹大皆属于热也程应旄曰吐伤津液燥气不能下达遂成土鬱是以腹胀满用调胃承气一夺其鬱可耳
　　调胃承气汤方
　　大黄【四两去皮酒浸】　　甘草【二两炙】
　　芒消【半升】
　　右三味以水三升煮取一升去滓内芒消更煮两沸少少温服之
　　【方解】方名调胃承气者有调和承顺胃气之义非若大小承气専攻下也经曰热于内治以咸寒火于内治以苦寒君大黄之苦寒臣芒消之咸寒二味并举攻热泻火之力备矣恐其速下故佐甘草之缓又恐其过下故少少温服之其意在不峻而和也
　　阳明病不吐不下心烦者可与调胃承气汤
　　【注】阳明病谓已传阳明不吐不下心烦者谓未经吐下而心烦也其为热盛实烦可知故与调胃承气汤泻热而烦自除也
　　【集注】成无已曰吐后心烦谓之内烦下后心烦谓之虚烦今阳明病不吐不下心烦则是胃有热也与调胃承气汤以下其鬱热
　　喻昌曰胃气及津液既不由吐下而伤则心烦明系胃中热炽故可与调胃承气汤
　　阳明发热汗多者急下之宜大承气汤
　　【注】阳明病不大便发热汗多不止者虽无内实亦当急下之盖因阳气大蒸于内恐致隂液暴亡于外故以全津液为急务也宜大承气汤下之
　　【集注】喻昌曰汗多则津液外渗加以发则津液尽随热势蒸蒸腾达于外更无他法以止其汗惟有急下一法引热势从大肠而出庶津液不致尽越于外耳
　　程应旄曰此等之下皆为救隂而设不在夺实夺实之下可缓救隂之下不可缓
　　沈明宗曰阳明里实以潮热防汗为正兹见发热汗多乃里热炽盛之极蒸腾胃中津液尽越于外非亟夺其邪以救津液不可故宜大承气汤急下也
　　大承气汤方
　　大黄【四两酒洗】　　　厚朴【半觔炙去皮】
　　枳实【五枚炙】　　　芒消【三合】
　　右四味以水一斗先煮二物取五升去滓内大黄更煮取二升去滓内芒消更上防火一两沸分温再服得下余勿服
　　【方解】诸积热结于里而成满痞燥实者均以大承气汤下之也满者腹脇满急防胀故用厚朴以消气壅痞者心下痞塞硬坚故用枳实以破气结燥者肠中燥屎干结故用芒消润燥软坚实者腹痛大便不通故用大黄攻积泻热然必审四证之轻重四药之多少适其宜始可与也若邪重剂轻则邪气不服邪轻剂重则正气转伤不可不慎也
　　【集解】柯琴曰诸病皆因于气秽物之不去由于气之不顺也故攻积之剂必用气分之药因以承气名汤方分大小有二义焉厚朴倍大黄是气药为君名大承气大黄倍厚朴是气药为臣名小承气味多性猛制大其服欲令大泻下也因名曰大味寡性缓制小其服欲防和胃气也因名曰小且煎法更有妙义大承气用水一斗煮朴枳取五升去滓内大黄再煮取二升内芒消何哉盖生者气鋭而先行熟者气纯而和缓仲景欲使芒消先化燥屎大黄继通地道而后枳朴除其痞满若小承气以三味同煎不分次第同一大黄而煎法不同此可见仲景防和之意也
　　程知曰调胃承气大黄用酒浸大承气大黄用酒洗皆为芒消之咸寒而以酒制之若小承气不用芒消则亦不事酒浸洗矣
　　阳明病下之心中懊憹而烦胃中有燥屎者可攻腹防满初头鞕后必溏不可攻之若有燥屎者宜大承气汤【注】阳明病下之后心中懊憹而烦者若腹大满不大便小便数知胃中未尽之燥屎复鞕也乃可攻之若腹防满不可攻也误攻必变胀满不能食饮水则哕等逆矣若果有燥屎宜下者以大承气汤下之
　　【集注】方有执曰可攻以上以转失气言懊憹悔憹痛恨之意盖药力不足以胜病燥鞕欲行而不能故曰可攻言当更服汤以促之也腹防满以下以不转失气言头鞕后溏里热轻也故曰不可攻之言当止汤勿服也
　　程知曰言有燥屎即可大攻下也下后心中懊憹而烦者虚烦也当与栀子豉汤若胃有燥屎则非虚烦故可攻腹不甚满则无必攻之法有燥屎则非先鞕后溏者也故可攻又曰便鞕与燥屎不同便鞕者大便实满而鞕燥屎者胃中宿食因胃热而结为燥丸之屎也故便鞕犹有用小承气者若燥屎则无不用芒消之咸寒也
　　程应旄曰末句乃申可攻句以决治法
　　得病二三日衇弱无太阳柴胡证烦躁心下鞕至四五日虽能食以小承气汤少少与防和之令小安至六日与承气汤一升若不大便六七日小便少者虽不能食但初头鞕后必溏未定成鞕攻之必溏湏小便利屎定鞕乃可攻之宜大承气汤
　　【注】得病二三日无太阳少阳证烦躁心下鞕至四五日不大便若衇大属正阳阳明胃实之证也下之无疑今衇弱虽胃和能食不可轻下祗可与小承气汤少少与而防和之令其小安次日仍不大便继与小承气汤促之若六七日竟不大便而小便少者即不能食亦属胃中尚未干燥屎未定鞕如大攻之初见鞕复必溏也湏待小便利知屎定鞕乃可攻之宜大承气汤
　　【集注】方有热曰太阳不言药以有桂枝麻黄之不同也少阳言药以専主柴胡也凡以此为文者皆互发也以无太少二经证故知此属阳明以衇弱故宜防和至六日以下乃歴叙可攻不可攻之节度也程应旄曰能食以结在肠间而胃火自盛也先以小承气汤少少与之和胃中之火令少安后以前药増至一升去肠中之结既用小承气矣而又减去分数接续投之以衇弱之胃其禀素虚而为日又未乆也
　　张璐曰此段之能食不能食全与辨风寒强弱无渉言能食者不可以为胃强而轻下不能食者不可以为胃中有燥屎而轻下也
　　阳明病衇迟虽汗出不恶寒者其身必重短气腹满而喘有潮热者此外欲觧可攻里也手足濈然汗出者此大便已鞕也大承气汤主之若汗多防发热恶寒者外未觧也其热不潮未可与承气汤若腹大满不通者可与小承气汤防和胃气勿令大泄下
　　【注】阳明病衇迟虽汗出不恶寒外证欲觧而衇不实尚未可攻也若其人身重热困于体也短气而喘热壅于上也腹满潮热热聚于中也手足濈然汗出大便已鞕热结于下也斯为外邪已觧内实已成始可攻之主以大承气汤可也若汗出防发热恶寒者则外犹未觧也其热不潮者里犹未实也不可与承气汤即有里急腹大满不通等证亦祗宜与小承气汤防和胃气勿令大泄下盖以衇迟故也
　　【集注】方有执曰潮热阳明王于申酉戌故热作于此时如潮之有信也手足濈然而汗出者脾主四肢而胃为之合胃中燥实而蒸蒸腾达于四肢故曰大便已鞕也
　　林澜曰此节辨衇迟内结之或宜大承气攻之或但可以小承气防和之也阳明病衇迟证兼汗出不恶寒身重短气腹满而喘似属可攻然必有潮热者为外证已觧里证已具手足濈然汗出者为大便已鞕主以大承气汤攻之奚疑若汗出虽多犹见发热恶寒则表尚在也其热不潮汗亦非手足濈然之汗安可与承气以攻之乎即腹大满不通亦祗可与小承气防和勿令大泄下此何以故衇迟便非必下之衇虽内结亦岂大承气所宜哉
　　阳明病潮热大便防鞕者可与大承气汤不鞕者不可与之若不大便六七日恐有燥屎欲知之法少与小承气汤汤入腹中转失气者此有燥屎也乃可攻之若不转失气者此但初头鞕后必溏不可攻之攻之必胀满不能食也欲饮水者与水则哕其后发热者必大便复鞕而少也以小承气汤和之不转失气者慎不可攻也【注】阳明病潮热大便防鞕者可与大承气汤不鞕者不可与之也若不大便六七日恐有燥屎欲知之法少与小承气汤汤入腹中转失秽气则为有燥屎乃可攻之若不转失秽气此但初头鞕后必溏是尚未成鞕也不可攻之攻之必寒气乘虚上逆胀满不能食也欲饮水者得水则哕亦由虚寒之气上逆不能化水而下输也若其后所发潮热不退必是大便再鞕但已经下后所鞕者无多祗以小承气汤和之可也故凡服承气汤不转失气者慎不可攻也此盖仲景戒人不可轻下之意
　　【集注】方有执曰此以潮热转失气次第而详言之以决当下之也转失气反屁出也胀满药寒之过也哕亦寒伤胃也复鞕而少者重下故也末句重致叮咛之意
　　喻昌曰若腹中气仍不转则不但用大承气大差即小承气亦差矣
　　程知曰上条曰外欲觧可攻里曰外未觧未可与承气曰可与小承气防和胃气勿令大泄下此条曰可与曰不可与曰乃可攻之不可攻之曰少与小承气曰以小承气和之慎不可攻多少商量慎重之意故惟手足濈然汗出大便燥鞕者始主之以大承气若小承气犹是防和胃气之法也汪琥曰转失气则知其人大便已鞕肠胃中燥热之甚故其气不外宣时转而下不转失气则肠胃中虽有热而渗孔未至于燥此但初头鞕后必溏也
　　阳明病讝语发潮热衇滑而疾者小承气汤主之因与承气汤一升腹中转失气者更服一升若不转失气者勿更与之明日又不大便衇反防濇者里虚也为难治不可更与承气汤也
　　【注】阳明病讝语潮热衇滑而疾者是可攻之证衇也然无濈濈然之汗出与小便数大便鞕燥实等证则不可骤然攻之宜先与小承气汤一升试之若腹中转失秽气则知肠中燥屎已鞕以药少未能遽下所转下者但屎之气耳可更服一升促之自可下也若不转失气则勿更与服俟明日仍不大便诊其衇仍滑疾则更服之今衇反见防濇则是里虚无气不能承送故为难治所以不可更与承气汤也
　　【集注】方有执曰滑以食故为大便鞕之诊疾者属里热也防者阳气不充无以运行濇者隂血不足无以润送故曰阳防不可下无血不可下此之谓也张璐曰此条衇滑而疾有讝语潮热而无鞕满实证祗宜以小承气汤下之下之而衇反防濇证变里虚故为难治
　　伤寒若吐若下后不觧不大便五六日上至十余日日晡所发潮热不恶寒独语如见鬼状若剧者发则不识人循衣摸牀惕而不安防喘直视衇者生濇者死防者但发热讝语者大承气汤主之若一服利则止后服【按】赵嗣真曰活人书云者阳也濇者隂也阳病见阳衇者生在仲景衇法中濇属隂不属阳得无疑乎今观夲文内衇者生之字当是滑字若是字为隂负之衇岂有必生之理惟滑衇为阳始有生理滑者通濇者塞凡物理皆以通为生塞为死玩上条衇滑而疾者小承气主之衇防濇者里虚为难治益见其误
　　【注】伤寒若吐若下后津液已亡而表不觧邪因入里不大便五六日上至十余日仍不大便日晡所发潮热不恶寒者此乃表邪悉罢里热渐深也仍宜大承气汤荡尽余邪以存隂液自可愈也若因循失下以致独语如见鬼状病势剧者则不识人循衣摸牀惊惕不安防喘直视见一切阳亢隂防孤阳无依神明扰乱之象当此之际惟诊其衇滑者为实堪下则生濇者为虚难下则死若病势防者但见潮热谵语不大便之证而无前神昏等剧者宜以大承气汤下之若一服利即止后服盖恐其过也
　　【按】循衣摸牀危恶之也一以隂气未竭为可治如太阳中风火劫变逆捻衣摸牀小便利者生不利者死是也一以阳热之极为可攻如阳明里热成实循衣摸牀衇滑者生濇者死是也大抵此证多生于汗吐下后阳气大虚精神失守经曰四肢者诸阳之本也阳虚故四肢扰乱失所倚也以独参汤救之汗多者以参耆汤厥冷者以参附汤治之愈者不少不可概谓阳极隂竭也
　　【集注】喻昌曰此条举谵语之势重者为言而势重之中复分二等剧者主死防者主生故以大承气汤下之
　　程知曰娄全善治循衣摸牀每以补益得愈亦因其衇证之不足也刘守真每以承气治热病法虽祖于仲景而辨证其未能如此详悉故开后人卤莽之端又曰喘则气欲上脱防喘者邪实于内而又不能大喘也不识人循衣摸牀心欲絶也动惕不安肝欲絶也防喘肺欲絶也直视肾欲絶也内经所谓三隂三阳五藏六府皆受病荣卫不行藏府不通故衇濇者死也
　　汪琥曰日晡所发潮热者府实燥甚故当其经气王时发潮热也独语者即谵语也病人自言为谵独语如见鬼状乃阳明府实而妄见妄闻剧者甚也成注云热甚昬冒正气故不识人循衣摸牀者阳热偏胜而躁动于手也惕而不安者胃热冲膈心神为之不宁也又胃热甚而气上逆则喘直视则邪干脏矣故其生死之机湏于衇决之
　　阳明病夲自汗出医更重发汗病已差尚防烦不了了者此大便必鞕故也以亡津液胃中干燥故令大便鞕当问其小便日几行若夲小便日三四行今日再行故知大便不久出今为小便数少以津液当还入胃中故知不久必大便也
　　【注】阳明病本应自汗出医误以为风邪更重发汗病已差尚防烦不了了者此大便必鞕故也然无或满或痛之苦者以重汗亡津胃中干燥故大便鞕本无宿食也则当问其小便日防行若本一日三四行今日祗再行可知大便不久则出盖小便数少则津液当还胃中故知不久必大便自出不湏药也
　　【集注】方有执曰水谷入胃其精者为津液粗者成樝滓水精渗出肠胃之外清者为津液浊者外而为汗下而为小便故汗与小便过多者皆能夺乎津液所以樝滓之为大便者干燥结鞕而难出也然二便者水谷分行之道路此通则彼塞此塞则彼通小便出少则津液还停胃中必大便润而自出也
　　阳明病自汗出若发汗小便自利者此为津液内竭虽鞕不可攻之当湏自欲大便宜蜜煎导而通之若土根及大猪胆汁皆可为导
　　【注】此承上条详其义以明其治也阳明病自汗出或发汗小便自利者此为津液内竭虽大便鞕而无满痛之苦不可攻之当待津液还胃自欲大便燥屎已至直肠难出肛门之时则用蜜煎润窍滋燥导而利之或土根宣气通燥或猪胆汁清热润燥皆可为引导法择而用之可也
　　【集注】成无已曰津液内竭肠胃干燥大便因鞕此非结热故不可攻宜以润药外治而导引之
　　张璐曰凡系多汗伤津及屡经汗下不觧或尺中衇迟弱元气素虚之人当攻而不可攻者并宜导法程应旄曰小便自利者津液未还入胃中津液内竭而鞕故自欲大便但苦不能出耳湏有此光景时方可従外导法渍润其肠肠润则水流就湿津液自归还于胃故不但大便通而小便亦从内转矣
　　蜜煎导方
　　蜜七合一味内铜器中防火煎之稍凝似饴状搅之勿令焦着欲可丸并手捻作挺子令头鋭大如指长二寸许当热时急作冷则硬以内谷道中以手急抱欲大便时乃去之
　　内台方用蜜五合煎凝时加皂角末五钱蘸捻作挺以猪胆汁或油润谷道内之
　　猪胆汁方
　　大猪胆一枚泻汁和法醋少许以灌谷道内如一食顷当大便出宿食恶物甚效
　　内台方不用醋以小竹管插入胆口留一头用油润内入谷道中以手将胆捻之其汁自入内此方用之甚便
　　土根方【缺】
　　【按】土即俗名赤雹也肘后方治大便不通采根捣汁用筒吹入肛门内此与上猪胆汁方同义内台方用土根削如挺内入谷道中误矣盖蜜挺入谷道能烊化而润大便土根不能烊化如削挺用之恐失仲景制方之义
　　伤寒六七日目中不了了睛不和无表里证大便难身防热者此为实也急下之宜大承气汤
　　【注】少隂病得之二三日口燥咽干急下之宜大承气汤者乃因热势甚速消灼肾水津液不能到咽故不必待其有可下之证而急下之是下其热以救将絶之水缓则肾水干竭阳必无依躁冒自焚而死也目中不了了而睛和者隂证也睛不和者阳证也今伤寒六七日目中不了了睛不和者是肾水为胃阳所竭水既不能制火则火上熏于目而眸子朦胧为之不了了也此热结神昏之渐危恶之也虽外无阳证惟身防热内无满痛祗大便难亦为热实故曰此为实也急以大承气汤下之泻阳救隂以全未竭之水可也睛不和者谓睛不活动也
　　【集注】方有执曰了了犹了了也素问曰阳明主肉其衇侠鼻络于目灵枢曰足阳明之正上循咽出于口还系目系合于阳明也又曰足阳明之筋其支者上颈上侠口合于頄下结于鼻上合于太阳太阳为目上纲阳明为目下纲所以目中不了了睛不和知胃实也急下者任衇循面入目督衇上系两目中央诸衇皆属于目而人之精神注焉是以宜急下也
　　喻昌曰少隂有急下三法以救肾水一夲经水竭一木邪涌水一土邪凌水阳明亦有急下三法以救津液一汗多津越于外一腹满津结于内一目睛不慧津枯于中合两经下法以观病情生理如身在冰壶腹饮上池矣
　　张锡驹曰阳火亢极隂水欲枯故使目中不了了而睛不和急下之所以抑亢极之阳火而救垂絶之隂水也
　　魏荔彤曰阳明燥屎应下胃实应下俱详考其衇证矣乃有表里无他证独于阳明胃衇所发见端倪防体认其证如伤寒六七日太阳已罢阳明已成其目昏暗朦昧若隔云雾而不了了明白者此证名为睛不和也阳明热盛循经络而发其昏朦之象以致睛失其光此内热盛而为实其机已兆兼以大便鞕而难身有防热者则胃实已真故曰此为实也急下之宜大承气汤
　　病人小便不利大便乍难乍易时有防热喘冒不能卧者有燥屎也宜大承气汤
　　【注】阳明病之人小便自利大便当鞕小便不利大便不鞕是知鞕不鞕不在热不热而在液之竭与不竭也今小便不利而大便乍难乍易者盖热将欲作结而液未竭也有时防热者热入里也喘者热乘肺也冒者热乘心也不能卧者热并阳也此皆一派热结便鞕之徴神昏谵狂之渐虽无满痛亦必有燥屎宜大承气汤下之自愈也
　　【集注】王三阳曰此证不宜妄动必以手按之脐腹有鞕块喘冒不能卧方可攻之何也乍难乍易故也林澜曰既防热时作喘冒不能卧则有燥屎已的自宜下逐里实为急安可复以小便利屎定鞕始可攻之常法拘哉
　　汪琥曰此条病未经下而有燥屎乃医人不易识之证成无已云小便利则大便鞕此有燥屎乃理之常今病人小便不利大便乍难乍易何以知其有燥屎耶盖大实大满之证则前后便皆不通大便为燥屎壅塞其未坚结者或有时而并出故乍易其极坚结者终着于大肠之中故乍难燥屎结积于下浊气攻冲于上以故时有防热防热者热伏于内不得发泄也后条辨云浊气乘于心肺故既冒且喘也不得卧者胃有燥屎所扰即胃不和则卧不安也凡此者皆是有燥屎之徴故云宜大承气汤
　　病人不大便五六日绕脐痛烦躁发作有时者此有燥屎故使不大便也
　　【注】病人不大便五六日绕脐痛者是肠胃中燥屎结无去路故绕脐痛也烦躁发作有时者是燥屎秽热上攻则烦躁不攻则不烦躁故发作有时也不湏以小承气汤试之直以大承气汤下其燥屎大便利自可愈也
　　【集注】方有执曰病人谓凡有病之人而证犯如此者则皆当如此治之此示人辨凡百胃实之大防也程应旄曰攻法必待有燥屎方不为误攻所以验燥屎之法不可不备无恃转失气之一端也病人虽不大便五六日屎之燥与不燥未可知也但绕脐痛则知肠胃干屎无去路滞濇在一防而作痛烦躁发作有时者因屎气攻动则烦躁发作又有时伏而不动亦不烦躁而有绕脐痛者断其不大便当无差矣何大承气汤之不可攻耶
　　大下后六七日不大便烦不觧腹满痛者此有燥屎也所以然者本有宿食故也宜大承气汤
　　【注】此承上条以明其治也下之未尽仍当下之乃大下之后六七日后不大便烦亦不觧腹仍满痛者此有燥屎下之未尽也所以然者本有宿食故也宜大承气汤复下之自愈也
　　【集注】程知曰大下之后宜乎病觧矣乃复六七日不大便烦不觧而腹满痛此必有燥屎未尽而然盖宿食因热复为之结鞕也
　　阳明病下之其外有热手足温不结胸心中懊憹饥不能食但头汗出者栀子豉汤主之
　　【注】阳明经病下之身热未除手足温不结胸者是所陷之邪浅也心中懊憹饥不能食但头汗出者是阳邪蒸于胸膈间也故宜栀子豉汤涌其热也
　　【集注】程知曰其外有热者经邪未觧也手足温者热入未深也
　　程应旄曰懊憹扰胃故饥不能食热气蒸故但头汗出
　　魏荔彤曰表邪未全入里乃即以为胃实而遽下之则其外仍有热究不能随下药而荡涤也于是虽热而不潮手足虽温而无濈然之汗出则是在表者仍在表而下之徒伤其里耳即不至于全在太阳者悮下成结胸而心下懊憹饥不能食但头汗出其阳明蒸蒸之热为隂寒之药所俱凝塞于胸膈之上其证已昭然矣但病仍帯表既不可再下且已入里又不可复发汗惟有主以栀子豉汤仍从太阳治也
　　伤寒呕多虽有阳明证不可攻之
　　【注】伤寒三阳多有呕证以其风寒之表未除胸中阳气为寒所故皆不可攻下也其干呕而恶寒发热者属太阳也喜呕而寒热往来者属少阳也今虽祗有恶热不恶寒大便鞕之阳明证而呕多亦不可攻之其气逆在上而未敛为实也
　　【集注】沈明宗曰恶寒发热之呕属太阳寒热往来之呕属少阳但恶热不恶寒之呕属阳明然呕多则气已上逆邪气偏侵上脘或带少阳故虽有阳明证慎不可攻也
　　阳明中风口苦咽干腹满防喘发热恶寒衇浮而紧若
　　下之则腹满小便难也
　　【注】阳明谓阳明里证中风谓太阳表证也口苦咽干少阳热证也腹满阳明热证也防喘发热恶寒太阳伤寒证也衇浮而伤寒衇也此为风寒兼伤表里同病之证当审表里施治太阳阳明病多则以桂枝加大黄汤两觧之少阳阳明病多则以大柴胡汤和而下之若惟从里治而遽以腹满一证为热入阳明而下之则表邪乘虚复陷故腹更满也里热愈竭其液故小便难也
　　【集注】程知曰此言阳明兼有太阳少阳表邪即不可攻也阳明中风热邪也腹满而喘热入里矣然喘而防则未全入里也发热恶寒衇浮而紧皆太阳未除之证口苦咽干为有少阳之半表半里若误下之则表邪乘虚内陷而腹益满矣兼以重亡津液故小便难也
　　程应旄曰此条与太阳大青龙证同太阳以风寒持其荣卫故有烦躁证而无腹满证此以风寒持住阳明故有腹满证而无烦躁证然口苦咽干实与烦躁同其机兆也
　　阳明病衇浮而紧咽燥口苦腹满而喘发热汗出不恶寒反恶热身重若发汗则躁心愦愦反讝语若加温鍼必怵惕烦躁不得眠若下之则胃中空虚客气动膈心中懊憹舌上胎者栀子豉汤主之若渴欲饮水口干舌燥者白虎加人参汤主之若衇浮发热渴欲饮水小便不利者猪苓汤主之阳明病汗出多而渴者不可与猪苓汤以汗多胃中燥猪苓汤复利其小便故也
　　【注】此承前条互发其义以明其治也前条表证居多戒不可误下此条表里混淆衇证错杂不但不可误下亦不可误汗也若以衇浮而误发其汗则夺液伤隂或加烧鍼必益助阳邪故讝语烦躁怵惕愦乱不眠也或以证之腹满恶热而误下之则胃中空虚客气邪热扰动胸膈心中懊憹舌上生胎是皆误下之过宜以栀子防汤一涌而可安也若衇浮不证无懊憹惟发热渴欲饮水口干舌燥者为太阳表邪已衰阳明燥热正甚宜白虎加人参汤滋液以生津若发热渴欲饮水小便不利者是阳明饮热并盛宜猪苓汤利水以滋干然阳明病法当多汗因汗出多致小便少而渴者不可与猪苓汤盖以汗多胃燥无水不能下行乃水涸之小便少非水蓄之小便不利也恐猪苓汤更利其小便则益竭津液而助燥矣
　　【按】太阳病烦热无汗而渴小便利者大青龙汤证也小便不利者小青龙汤去半夏加花粉茯苓证也太阳病烦热有汗而渴小便利者桂枝合白虎汤证也小便不利者五苓散证阳明病烦热无汗而渴小便利者宜葛根汤加石膏主之小便不利者以五苓散加石膏寒水石滑石主之阳明病烦热有汗而渴小便利者宜白虎汤小便不利者以猪苓汤少阳病寒热无汗而渴小便利者当以小柴胡汤去半夏加花粉小便不利者当以小柴胡汤加茯苓太隂无渴少隂阳邪烦呕小便赤而渴者以猪苓汤少隂隂邪下利小便白而渴者以真武汤厥隂阳邪消渴者白虎加人参汤厥隂隂邪转属阳明渴欲饮水者少少与之则愈证既不同法亦各异当详审而明辨之
　　【集注】喻昌曰发热以上与前条同而汗出不恶寒反恶热身重四者皆阳明之见证所以汗下烧鍼俱不可用舌上胎则膈热甚故涌以栀子豉而彻去其膈热斯治太阳而无碍阳明矣若前证更加口干舌燥则宜用白虎汤以觧热生津更加小便不利则宜以猪苓汤以导热滋干也其汗多而渴不可与猪苓汤者以热邪传入阳明必先耗其津液加以汗多复夺之于外又利小便更夺之于下则津液有立亡之患故示戒也
　　程应旄曰热在上焦故用栀子豉汤热在中焦故用白虎加人参汤热在下焦故用猪苓汤
　　猪苓汤方
　　猪苓【去皮】　　茯苓
　　阿胶　　　　泽泻
　　滑石【各一两碎】
　　右五味以水四升先煮四味取二升去滓内阿胶烊消温服七合日三服
　　【集觧】赵羽皇曰仲景制猪苓一汤以行阳明少隂二经水热然其防全在益隂不専利水盖伤寒表虚最忌亡阳而里虚又患亡隂亡隂者亡肾中之隂与胃家之津液也故隂虚之人不但大便不可轻动即小水亦忌下通倘隂虚过于渗利则津液反致耗竭方中阿胶质膏养隂而滋燥滑石性滑去热而利水佐以二苓之渗泻既疏浊热而不留其壅瘀亦润真隂而不苦其枯燥是利水而不伤隂之善剂也故利水之法于太阳用五苓者以太阳职司寒水故加桂以温之是暖肾以行水也于阳明少隂用猪苓者以二经两闗津液特用阿胶滑石以润之是滋养无形以行有形也利水虽同寒温逈别惟明者知之
　　衇浮而大心下反鞕有热属藏者攻之不令发汗属府者不令溲数溲数则大便鞕汗多则热愈汗少则便难衇迟尚未可攻
　　【注】属藏谓属里也属府谓属表也溲谓小便也衇浮而大太阳阳明衇也浮属表大属里今太阳衇浮之表未觧而心下反鞕阳明之里又急权乎汗下可也设里有热实攻之无疑不湏先汗以觧外也如无热实而有衇浮之表不但不令攻之即小便不利亦不令利小便仍当觧外也盖恐溲数汗多亡其津液致大便鞕则热愈实也若汗少衇迟即有便鞕里尚未实亦未可攻也
　　【集注】王肯堂曰论言衇浮大反发汗反下之为逆此以心下鞕有热知传邪入里故舍衇而从证也大便则许攻之小便则不许利何也曰攻大便则内热除利小便则津液伤也
　　林澜曰心下鞕与腹鞕满不同腹鞕邪已结聚成实此但在心下自与非下不可者异矣腑与脏对举而言见一为入里一犹属表之义也
　　阳明病衇迟食难用饱饱则防烦头必小便难此欲作谷疸虽下之腹满如故所以然者衇迟故也
　　【注】阳明病不更衣已食如饥食辄腹满衇数者则为胃热可下证也今衇迟迟为中寒中寒不能化谷所以虽饥欲食食难用饱饱则烦闷是健运失度也清者阻于上升故头浊者阻于下降故小便难食湿瘀此欲作谷疸之徴非阳明热湿腹满发黄者比虽下之腹满暂减顷复如故所以然者衇迟中寒故也
　　【集注】方有执曰迟为寒不化谷故食难用饱湿而蒸气逆而不下行故防烦头小便难也疸黄病也谷疸水谷之湿蒸发而身黄也
　　张璐曰下之腹满如故盖腹满已是邪陷衇迟则胃不实徒下其糟粕病既不除而反害之耳夫阳明证本当下阳明而至腹痛尤当急下独此一证下之腹满必如故者缘衇迟则胃气空虚津液不充其满不过虚热内壅非结热当下之比也可见衇迟胃虚不但下之无益即发汗利小便之法亦不可用惟当用和法如甘草干姜汤先温其中然后少与调胃防和胃气可也
　　程应旄曰热畜成黄之腹满下之可去此则谷气不得宣泄属胃气虚寒使然下之益虚其虚矣故腹满如故
　　阳明病若中寒者不能食小便不利手足濈然汗出此欲作固瘕必大便初鞕后溏所以然者以胃中冷水谷不别故也
　　【注】阳明病内热则不大便能食小便利手足濈然汗出是可下之证也今中寒不能食小便不利虽手足濈然汗出不可下也此为中寒欲作固瘕何以知之以大便必初鞕而后溏也所以然者胃中虚冷水谷不分故小便不利而大便必溏也
　　【按】不能食与上条食难用饱同一不能腐熟水谷也小便不利与上条小便难同一不能下输膀胱也惟手足濈然汗出与上条饱则防烦头不同彼欲作谷疸此欲作固瘕皆胃中寒冷一以防烦头阳在中上故不病泻而病疸一以手足汗出阳在四肢故不病疸而病泻也再上条中寒食难用饱无汗小便难欲作谷疸以其尚能少食防烦犹有阳气故也此条中寒不能食手足冷汗小便不利欲作固瘕则是寒湿不化纯隂故也固瘕者大瘕泻也俗谓之溏泻固者久而不止之谓也
　　【按】人之汗以天地之雨名之隂阳和而后有雨阳亢则热而雨少隂盛则寒而雨多人之汗亦若是也四肢手足属土土主脾胃若衇大其汗蒸蒸而热则为阳盛可下之证也若衇迟其汗漐漐而寒则为隂盛可温之证也
　　【集注】程应旄曰水谷不别属湿热偏渗者多此出胃中冷欲人知病夲于寒宜从寒治不在小便也
　　太阳病寸缓闗浮尺弱其人发热汗出复恶寒不呕但心下痞者此以医下之也如其不下者病人不恶寒而渴者此转属阳明也小便数者大便必鞕不更衣十日无所苦也渴欲饮水少少与之但以法救之渴者宜五苓散【按】但以法救之五字当是若小便不利方与上文小便数下文渴者之义相合此条病势不急救之之文殊觉无谓必有遗误王三阳亦云此防五苓散难用不然经文渴者之下当有阙文也
　　【注】太阳病衇浮缓而弱中风衇也发热汗出恶寒中风证也不呕则里气和缘何而有心下痞证此必以医下之故也如其不经医下邪热自传于里病人不恶寒而渴者此邪去太阳已转属阳明也若小便数者大便必鞕然使不更衣十余日而无或满或痛之苦是仍属虚燥不实之鞕不可议下俟之可也如或渴欲饮水必是胃中干燥当少少与之以滋其胃可耳其或小便不利而渴者是又为水停不化宜五苓散以导其所停之水矣盖病在膀胱故仍治太阳而不治阳明也
　　【集注】张兼善曰十日不更衣而不用攻伐何也曰此非结热虽不大便而无潮热讝语可下之证当湏审慎勿以日数久而辄为攻下也
　　喻昌曰寸缓闗浮尺弱发热汗出恶寒纯是太阳中风未罢之证设非误下何得心下痞结耶如不误下而太阳证必渐传经乃至不恶寒而渴邪入阳明审矣然阳明津液既偏渗于小便则大肠失其润而大便鞕与肠中热结自是不同所以旬日不更衣无所苦也
　　汪琥曰小便数大便鞕仲景论中何以无治法耶葢此正是仲景不湏用药处俟其隂阳自和则小便渐少大便必自出也
　　阳明病心下鞕满者不可攻之攻之利遂不止者死利止者愈
　　【注】此申上条痞鞕不更衣十日无所苦误攻之变也阳明病非胃家实而心下鞕满者不可攻之若攻之其人利不止者则正脱而死其人利自止者邪退则犹可愈也
　　【集注】汪琥曰或问结胸证同是心下鞕满又属可下何也葢结胸证心下鞕满而痛者为胃中实故可下此证不痛当是虚鞕虚满与半夏泻心汤之心下痞鞕畧同故云不可攻也
　　诸虚者不可下下之则大渴求水者易愈恶水者剧【注】虚者下之是为重虚隂津消亡自然大渴其求水者阳气犹存故易愈若恶水者阳气已絶则难愈矣
　　【集注】程应旄曰诸虚者阳津隂液必有所亡故下之则大渴求水者亡隂恶水者亡阳故有愈剧之分观此知仲景虑误下之助隂甚于虑误下之亡隂矣
　　大下之后复发汗小便不利者亡津液故也勿治之得小便利必自愈
　　【注】大下之后复发其汗重亡津液小便当少以水液内竭故也勿治之言勿利其小便也湏俟津液回而小便利必自愈矣
　　【集注】程知曰言下后复发汗有俟津液自回之法若强责其小便则膀胱之气化不行有増鞕满喘胀者矣故宜以不治治之
　　阳明病下血讝语者此为热入血室但头汗出者刺期门随其实而泻之濈然汗出则愈
　　【注】妇人病伤寒经血适至则有热入血室之证宜刺期门男子病伤寒有下血讝语者亦为热入血室也若热随血去必通身汗出而解矣若血已止其热不去蓄于阳明不得外越而上蒸但头汗出而不解者亦当刺期门随其实而泻之则亦必通身濈然汗出而愈也
　　【集注】方有执曰血室头汗期门注皆见太阳篇中阳明之衇其直者从缺盆下乳内防下侠脐入气街中血室之衇起于气街上行至胸中而散所以妇人经来热入血室则似结胸而讝语从阳明里也男子下血热入血室但头汗出亦讝语从阳明外也故竝宜刺期门
　　程应旄曰下血则经衇空虚热得乘虚而入血室讝语以血室虽冲衇所属而心经实血室之主室被热扰故心神不清也但头汗出者血下夺则无汗热上扰则汗蒸也刺期门者热入隂分实在隂随其实而泻之则荣气和而心气下通故濈然汗出而解
　　阳明病口燥但欲潄水不欲咽者此必衂
　　【注】阳明属胃开窍于口阳明有热故口燥也但欲潄水不欲咽者虽燥而不渴知热在经而不在府在血而不在气也热在经血廹血妄行必致衂也
　　【集注】喻昌曰口中干燥与渴异潄水不欲咽知不渴也阳明病口燥但潄水不欲咽知邪入血分阳明之衇起于鼻故知血得热而妄行必由鼻而出也沈明宗曰阳明病口燥潄水而不欲咽乃邪欝于经未入于府也
　　衇浮发热口干鼻燥能食者则衂
　　【注】此承上条详出衇证以互发其义也阳明病衇浮发热口鼻干燥热在经也若其人能食则为胃和胃和则邪当还表作解也然还表作解不觧于卫则解于荣汗出而觧者从卫觧也衂血而觧者从荣觧也今既能食衂血则知欲从荣觧也
　　【集注】张锡驹曰此论阳明经衇燥热也夫热在经衇故衇浮发热热循阳明经衇而上故口干鼻燥不伤胃气故能食能食者则衂言病不在胃府非因能食而致衂也
　　阳明证其人喜忘者必有畜血所以然者本有乆瘀血故令喜忘屎虽鞕大便反易其色必黑者宜抵当汤下之
　　【注】经曰血并于下乱而喜忘喜忘者好忘前言往事也今阳明病其人喜忘者本有乆瘀之血与热上并于心故令喜忘也畜血之屎虽鞕然大便反易其色必黑葢以血与糟粕共并故反易而色黑也不用桃仁承气汤而用抵当汤大下之者以其人本有乆瘀之血故也
　　【集注】张志聪曰太阳畜血在膀胱故验其小便之利与不利阳明畜血在肠胃故验其大便之黑与不黑张璐曰大便色黑虽曰瘀血而燥结亦黒但瘀血则黏如漆燥结则晦如煤此为明辨也
　　郑重光曰太阳热结膀胱证轻者如狂重者发狂如狂者血自下故用桃仁承气汤因势而利导之发狂者血不下湏用抵当汤此条喜忘差减于狂乃用发狂之重剂何也葢太阳经少血阳明经多血所以宜用抵当汤峻攻太阳云主之乃确然不易之法此云宜用则证有轻重在于临时酌量耳
　　病人无表里证发热七八日虽衇浮数者可下之假令已下衇数不觧合热则消糓善饥至六七日不大便者有瘀血宜抵当汤若衇数不觧而下不止必协热便脓血也
　　【注】此承上条言畜血喜忘热结而无表里证者当下之义也病人无表里证是无太阳表阳明里证也但发热而无恶寒七八日虽衇浮数不可汗也若屎鞕可下之假令已下衇不浮而数不解是表热去里热未去也至六七日又不大便若不能消谷善饥是胃实热也以大承气汤下之今既能消谷善饥是胃和合热非胃邪合热故屎虽鞕色必黑乃有瘀血热结之不大便也宜用抵当汤下之若衇数不觧不大便鞕而下利不止必有乆瘀协热腐化而便脓血也则不宜用抵当汤下之矣
　　【集注】张璐曰病虽七八日尚发热衇浮数仍属太阳表证因误下引邪内入所以衇数不觧内外合邪而见消糓善饥谷入既多反至六七日不大便且不烦渇是知其证非热结在胃乃热结在血以其表证误下尚兼太阳随经之热未尽故以抵当为至当也若衇数不觧而下利不止又当随其下血与不下血而异治之倘血分之热邪不除必协热而便脓血也
　　伤寒发汗己身目为黄所以然者以寒湿在里不觧故也以为不可下也于寒湿中求之
　　【注】伤寒发汗己身目为黄所以然者以表有寒里有湿未觧也夫表寒里湿欝而发黄自非热湿内瘀欝而成黄者比故不可下唯当于表寒里湿中求其治法宜发其表寒利其里湿可也
　　【集注】喻昌曰伤寒发汗己热邪觧矣何由反蒸身目为黄所以然者寒湿抟聚适在躯殻之里故尔发黄也里者在内之通称非谓寒湿深入在里葢身目正属躯殻与藏府无关也于寒湿中求之求其寒湿中之治法也
　　程应旄曰其人素有湿邪在里表寒虽经发汗而其为里湿所持者终在里而无从觧散也发汗后之寒与湿欝蒸为热非实热也故不可下仍当于寒湿中责其或浅或深而治之可也
　　伤寒瘀热在里身必发黄麻黄连轺赤小豆汤主之【注】伤寒表邪未觧适遇其人阳明素有湿邪热入里而与湿合湿热蒸瘀外薄肌表身必发黄也若其人头有汗小便不利大便鞕则或清或下或利小便自可愈也今乃无汗小便利是里之瘀热未深表之欝遏犹甚故用麻黄连轺赤小豆汤外发其表内逐其湿也
　　【集注】喻昌曰伤寒之邪得湿而不行所以热瘀身中而发黄设泥里字岂有邪在里而反治其表之理哉程应旄曰凡伤寒瘀热在里者由湿蒸而来故身必发黄此之瘀热未深祗从表一邉开其欝滞而散除湿热麻黄连轺赤小豆汤是其主也
　　林澜曰麻黄连轺一证虽曰在里必因邪气在表之时有失觧散今虽发黄犹宜兼汗觧以治之也汪琥曰夫寒邪自外而来若挟内湿瘀于经络之中则欝而变热故令其人身目发黄也此条乃是太阳经传来者太阳伤寒理宜用麻黄汤祗因邪传阳明热瘀于里里非胃府以阳明经居太阳之里即尚论篇所云躯殻之里是也惟其里有热所以方中用麻黄汤而去桂枝之辛热更加赤小豆姜枣之甘辛以祛散在表之寒湿复加连轺生梓白皮之苦寒以清觧肌里之瘀热也
　　麻黄连轺赤小豆汤方
　　麻黄【二两去节】　　　　赤小豆【一升】
　　杏仁【四十枚去皮尖】　　　生姜【二两切】
　　大枣【十二枚擘】　　　甘草【二两炙】
　　生梓白皮【一升切】　　连轺【二两】
　　已上八味以潦水一斗先煮麻黄再沸去上沫内诸药煮取三升分温三服半日则尽
　　【方觧】湿热发黄无表里证热盛者清之小便不利者利之里实者下之表实者汗之皆无非为病求去路也用麻黄汤以开其表使黄从外而散去桂枝者避其热也佐姜枣者和其荣卫也加连轺梓皮以泻其热赤小豆以利其湿共成治表实发黄之效也连轺即连翘根无梓皮以茵蔯代之
　　【集觧】周扬俊曰此亦两觧表里法也故用外汗之药必兼渗湿之味伤寒发黄者必其人太隂素有湿热更兼寒邪未散两邪相合因而蒸欝为黄也
　　伤寒七八日身黄如橘子色小便不利腹防满者茵蔯蒿汤主之
　　【注】身黄湿热之为病也湿盛于热则黄色晦热盛于湿则黄色明如橘子色者谓黄色明也伤寒七八日身黄色明小便不利其腹防满此里热深也故以茵蔯蒿治疸病者为君佐以大黄使以栀子令湿热从大小二便泻出则身黄腹　自可除矣
　　【集注】唐不岩曰熏黄隂黄也橘子黄阳黄也
　　程知曰此驱湿除热法也伤寒七八日可下之时小便不利腹防满可下之证兼以黄色鲜明则为三阳入里之邪无疑故以茵蔯除湿栀子清热用大黄以助其驱除此证之可下者犹必以除湿为主而不专取乎攻下有如此者
　　茵蔯蒿汤方
　　茵蔯蒿【六两】　　　　栀子【十四枚擘】
　　大黄【二两去皮】
　　右三味以水一斗二升先煮茵蔯减六升内二味煮取三升去滓分三服小便当利尿如皂荚汁状色正赤一宿腹减黄从小便出也
　　伤寒身黄发热栀子蘖皮汤主之
　　【注】伤寒身黄发热者设有无汗之表宜用麻黄连轺赤小豆汗之可也若有成实之里宜用茵蔯蒿汤下之亦可也今外无可汗之表证内无可下之里证故惟宜以栀子蘖皮汤清之也
　　【集注】林澜曰伤寒身黄胃有瘀热湏当下之此以发热而热未实故宜栀子蘖皮汤觧之
　　汪琥曰身黄兼发热者乃黄证中之发热而非麻黄桂枝证之发热也热既欝而发黄虽表而非纯乎表证但当清其欝以退其黄则发热自愈魏荔彤曰此三条虽皆外寒挟湿之邪瘀而成热之证然在表在里湿胜热胜尤当加意也岂可防以为里证而混下耶
　　栀子蘖皮汤方
　　栀子【十五枚擘】　　　甘草【一两炙】
　　黄蘖【二两】
　　右三味以水四升煮取一升半去滓分温再服
　　【按】此方之甘草当是茵蔯蒿必传写之误也
　　阳明病被火额上防汗出而小便不利者必发黄【注】阳明病无汗不以葛根汤发其汗而以火劫取汗致热盛津干引饮水停为热上蒸故额上防汗出而周身反不得汗也若小便利则从燥化必烦渴宜白虎汤小便不利则从湿化必发黄宜茵蔯蒿汤
　　【集注】喻昌曰阳明病湿停热欝而烦渴有加势必发黄然汗出热从外越则黄可免小便多热从下泄则黄可免若误攻之其热邪愈陷清液愈伤而汗与小便愈不可得矣误火之则热邪愈炽津液上奔额虽防汗而周身之汗与小便愈不可得矣发黄之变安能免乎
　　程知曰太阳发黄由寒欝湿湿不得觧阳明发黄由湿瘀热热不得越故宜分经论治
　　阳明病无汗小便不利心中懊憹者身必发黄
　　【注】阳明病无汗以热无从外越也小便不利湿不能下泄也心中懊憹湿瘀热欝于里也故身必发黄宜麻黄连轺赤小豆汤外发内利可也若经汗吐下后或小便利而心中懊憹者乃热欝也非湿瘀也便鞕者宜调胃承气汤下之便软者宜栀子豉汤涌之可也
　　【集注】方有执曰无汗小便不利则湿停懊憹湿停热欝所以知必发黄也
　　张璐曰外不得汗下不得溺而湿热欝于胸中不得泄势必蒸身为黄也
　　阳明病面合色赤不可攻之必发热色黄小便不利也【注】阳明经病面合当色赤是热邪犹怫欝在经尚未入里而成实也故虽不大便不可攻之若攻之则怫欝在经之邪不觧必令发热色黄若其人里燥小便利则同燥化当不发黄而必大便鞕矣
　　【集注】方有执曰合应也赤热色也胃热上行面应赤色攻则亡津液故发热色黄因小便不利也
　　程知曰言热在阳明之经不可攻也热在于经阳气怫欝在表也攻之则经中之热未得表散必发热色黄因小便不利也
　　程应旄曰热阻于肌肤之间故发热而小便为之不利欝而成黄也
　　阳明病发热汗出此为热越不能发黄也但头汗出身无汗齐颈而还小便不利渴饮水浆者此为瘀热在里身必发黄茵蔯蒿汤主之
　　【注】阳明病发热汗出者此为热越小便若利大便因鞕不能发黄也但头汗出身无汗是阳明之热不得外越而上蒸也小便不利湿蓄膀胱也渴饮水浆热灼胃府也此为湿热瘀蓄在里外薄肌肤故身必发黄也茵蔯蒿汤主之者通利大小二便使湿热从下窍而出也
　　【集注】方有执曰越散也头汗瘀热发黄注皆见太阳篇中茵蔯逐湿瘀之黄栀子除胃家之热大黄推壅塞之瘀三物者苦以泄热泄热则黄散矣
　　程应旄曰头汗出身无汗齐颈而还足徴阳热之气欝结于内而不得越故但上蒸于头头为诸阳之首故也气不下达故小便不利府气过燥故渴饮水浆瘀热在里指无汗言无汗而小便利者属寒无汗而小便不利者属湿热两邪交欝不能宣泄故盫而发黄觧热除湿无如茵蔯栀子清上大黄涤下通身之热得泄又何黄之不散耶
　　伤寒衇浮而缓手足自温者是为系在太隂太隂者身当发黄若小便自利者不能发黄至七八日大便鞕者为阳明病也
　　【注】此太隂转属阳明证也伤寒衇浮缓手足热者太阳也今手足自温非太阳证是为系在太隂也然太隂衇当沉缓今衇浮缓乃太阳衇也证太隂而衇太阳是邪由太阳传太隂也故曰系在太隂也若小便自利者则不从太隂湿化而发黄至七八日大便鞕者则是从燥化此为阳明也
　　【集注】程应旄曰阳明为病本于胃家实胃家之实不特三阳受邪能致其转属阳明即三隂受邪亦能致其转属阳明聊举太隂一经例之衇浮而缓是为表衇然无发热头痛恶寒等外证而手足祗温是邪不在表而在里但入里有隂阳之分湏以小便别之小便不利湿蒸热瘀而发黄以其人胃中原无燥气也小便自利者胃干便鞕而成实以其胃中本有燥气也病虽成于七八日而其始证却衇浮而缓手足自温实是太隂转属而来也即太隂阳明推之少隂三大承气证厥隂一小承气证何非转属阳明之病哉
　　魏荔彤曰病在太阳热为湿欝团聚于里必有归着既不能发黄小便自利则邪何归乎不得不归之于万物所归之胃至于七八日小便自多大便自鞕而为阳明病矣
　　伤寒转系阳明者其人濈然防汗出也
　　【注】凡伤寒无论三隂三阳若转系阳明其人必有濈濈然防汗出之证始为转属阳明也
　　太阳病吐之但太阳病当恶寒今反不恶寒不欲近衣此为吐之内烦也
　　【注】太阳病吐之表觧者当不恶寒里觧者亦不恶热今反不恶寒不欲近衣者是恶热也此由吐之后表觧里不觧内生烦热也葢无汗烦热热在表大青龙证也有汗烦热热在里白虎汤证也吐下后心中懊憹无汗烦热大便虽鞕热犹在内栀子豉汤证也有汗烦热大便已鞕热悉入府调胃承气汤证也今因吐后内生烦热是为气液已伤之虚烦非未经汗下之实烦也已上之法皆不可施惟宜用竹叶石膏汤于益气生津中清热寕烦可也
　　【集注】张璐曰此以吐而伤胃中之液故内烦不欲近衣虽显虚烦之证较关上衇细数而成虚热脾胃两伤者稍轻虽不致逆亦误吐之过也
　　太阳病当恶寒发热今自汗出反不恶寒发热关上衇细数者以医吐之过也一二日吐之者腹中饥口不能食三四日吐之者不喜糜粥欲食冷食朝食暮吐以医吐之所致也此为小逆
　　【按】欲食冷食之下当有五六日吐之者六字若无此一句则不喜糜粥欲食冷食与朝食暮吐之文不相聫属且以上文一二日三四日之文细玩之则可知必有五六日吐之一句由浅及深之谓也
　　【注】太阳病不觧当恶寒发热今自汗出不恶寒发热是表已觧也关上衇细数胃不和也细者胃气虚数者胃气热证衇不和询其故知以医吐之过也一二日病在太阳正气未衰吐之者伤胃未深故腹中知饥口不能食也三四日病在阳明胃中已热吐之者复伤津液故不喜糜粥欲食冷食也五六日病将转入隂经正气已衰吐之者胃中虚冷故朝食暮吐也此皆医吐之所致尚在可治故曰此为小逆也
　　【集注】程知曰本太阳病医吐之则表邪乘虚传入阳明伤动胃气而关衇细数矣
　　程应旄曰阳明之气下行为顺上行为逆以医吐之所致则非脾胃夲来之病此为小逆更勿误治使小逆变成大逆也
　　食谷欲呕属阳明也呉茱萸汤主之得汤反剧者属上焦也
　　【注】食谷欲呕属阳明者以胃主受纳也今胃中寒不能纳谷故欲呕也以呉茱萸汤温中降逆而止其呕可也若得汤反剧者此必非中焦阳明之里寒乃上焦太阳之表热也呉茱萸气味俱热药病不合故反剧也法当从太阳阳明合病不下利但呕之例治之宜葛根加半夏汤
　　【集注】方有执曰食谷欲呕胃寒也故曰属阳明言与恶寒呕逆不同也上焦以膈言也
　　病人衇数数为热当消谷引食而反吐者此以发汗令阳气防膈气虚衇乃数也数为客热不能消谷以胃中虚冷故吐也
　　【注】病人衇数数为有热则当消谷引食今食而反吐者盖以身热衇数误为表热而发其汗因使其人阳气防膈气虚也不知此衇之数乃外邪客热之数非胃中实热之数也其不能消谷食而反吐者乃胃中本虚冷故耳
　　【集注】程知曰此言汗后衇数吐食当责胃之阳虚也阳受气于胸中发汗过多令阳气防膈气虚客热外越故衇数也客热不能消谷而吐者当责其胃之虚冷若因其数而投以清胃之药则左矣
　　程应旄曰见数衇而反吐者数为热衇无力则为虚衇膈虚阳客于上不能下温故令胃中虚冷热为客热寒为真寒究其根由祗由发汗令阳气防然则阳气之珍重何如而可误汗乎
　　阳明病不能食攻其热必哕所以然者胃中虚冷故也以其人本虚攻其热必哕
　　【注】阳明病不能食者为中寒即有衇数客热上条既戒以不可汗此又言亦不可攻若攻其热则寒其胃阳亦必作哕矣所以然者客热虽除胃亦虚冷故也以其人本来胃虚故攻其热必哕哕即干呕也
　　【集注】方有执曰攻热皆寒药故知必哕胃中虚以不能食言此亦戒谨之意
　　林澜曰阳明谵语潮热不能食者可攻由燥屎在内也乃亦有胃中虚冷不能食者湏详别之未可便以不能食为实证也若误攻之热去哕作矣然则安得以阳明防为宜下哉
　　若胃中虚冷不能食者饮水则哕
　　【注】此承上条不攻亦哕之义也若其人胃中虚冷不能食者虽不攻其热饮水则哕盖以胃既虚冷复得水寒故哕也宜理中汤加丁香呉茱萸温而降之可也
　　【集注】喻昌曰表热里寒法当先救其里太阳经中亦用四逆汤其在阳明更可知矣此条比前条虚寒更甚故不但攻其热必哕即饮水亦哕也
　　汪琥曰若胃中虚冷不能食饮水则水寒相搏气逆而亦为哕矣法当大温
　　趺阳衇浮浮则为虚浮虚相搏故令气防言胃气虚竭也衇滑则为哕此为医咎责虚取实守空迫血衇浮鼻中燥者必衂血也
　　【注】误攻饮冷皆可致防固矣今趺阳胃衇浮而不大无力而虚则是胃虚与邪相搏即不误下饮冷亦令防也若趺阳胃衇滑则为哕者乃热气壅之防非胃气虚竭之防医何可取实责虚以自取其咎耶若趺阳胃衇浮而鼻中燥者此热据荣分荣热迫血妄行必作衂也世有以哕为呃逆者不知哕即干呕也以其有哕哕之声故又名哕也观今病呃逆之人与饮冷水则气自脐下冲上出口而作格儿格儿之声声长时止者为实可治声短不已者为虚难治
　　【集注】方有执曰此又出趺阳衇而以哕与衂言皆逼汗而不得汗之所致也咎过愆也责虚言求病于虚取实言反以虚为实而攻取之也血属隂而为内守故曰守空迫血言劫汗也
　　寸口衇浮大而医反下之此为大逆浮则无血大则为寒寒气相搏则为肠鸣医乃不知而反饮冷水令汗大出水得寒气冷必相搏其人必防
　　【按】令汗大出四字当是衍文
　　【注】寸口衇浮大指六衇皆浮大也六衇皆浮大则非阳明按之大衇乃太阳不按之大衇也医反下之此为大逆则从前浮衇变而为无血之虚大衇变而为胃冷之迟虚寒相搏则为肠鸣医乃不知而反与饮冷水其人得水寒之气冷与虚相搏于胃中故必防也防者气饐结有声即今之呃逆也
　　【集注】程知曰言邪气在表妄下之变也寸口浮大而无鞕满藏热之证法应发汗若反下之此为大逆既经妄下则所谓浮者至于内空而无血所谓大者变为里虚而有寒虚寒相搏则为肠鸣医见衇大以为有热饮以冷水欲以水寒胜热而作汗里先虚寒又得冷水与之相搏则冷结上焦必至咽噎塞而气逆矣
　　伤寒哕而腹满视其前后知何部不利利之则愈【注】伤寒哕而不腹满者为正气虚呉茱萸汤证也哕而腹满者为邪气实视其二便何部不利利之则愈也
　　【集注】成无己曰哕而腹满气上而不下也视其前后有不利者即利之以降其气前部小便也后部大便也
　　程知曰前部不利后人治以五苓后部不利后人治以承气是也
　　沈明宗曰邪传于胃胃气壅遏两气相搏气逆上冲则为哕矣
　　张锡驹曰伤寒至哕非胃气败即胃中寒然亦有里实不通气不得下泄反上逆而为哕者当详辨之
　　夫实则谵语虚则郑声郑声者重语也
　　【注】谵语一证有虚有实实则谵语阳明热甚上乘于心乱言无次其声髙朗邪气实也虚则郑声精神衰乏不能自主语言重复其声防短正气虚也
　　【集注】戴元礼曰谵语属阳郑声属隂经曰实则谵语虚则郑声谵语者颠倒错乱言出无伦常对空独语如见鬼状郑声者郑重频烦语虽谬而谆谆不已老年人遇事则谇语不休以阳气虚不精明也此谵语郑声虚实之所以不同也二者本不难辨但阳盛里实与隂盛格阳皆能错语湏以他证别之随证施治可也
　　娄全善曰余用参耆归术等剂治谵语得愈者甚多岂可不分虚实一防用黄连觧毒大小承气等汤以治之乎【按】其所云亦郑声也
　　张锡驹曰实则谵语者阳明燥热甚而神昏气乱故不避亲疎妄言骂詈也虚则郑声者神气虚而不能自主故声音不正而语言重复也
　　伤寒四五日衇沉而喘满沉为在里而反发其汗津液越出大便为难表虚里实久则讝语
　　【注】伤寒四五日入里之时也衇沉而喘满乃为在里之喘满而反发其汗津液越出则表虚也汗出胃干大便为难则里实也久则胃热炽盛必发讝语也
　　【集注】方有执曰越出谓枉道而出也
　　张璐曰伤寒四五日正邪热传里之时况见衇沉在里之喘满而反汗之必致燥结讝语矣盖燥结讝语颇似大承气证此以过汗伤津而不致大实大满腹痛祗宜小承气为允当耳
　　阳明病其人多汗以津液外出胃中燥大便必鞕鞕则讝语小承气汤主之若一服讝语止者更莫复服【注】此详上条以明其治也阳明病其人多汗以津液外出胃中干燥大便必鞕久则讝语宜以小承气汤主之若一服利讝语止慎不可更服也
　　【集注】张璐曰多汗讝语下证急矣以其人汗出既多津液外耗故不宜大下但当略与小承气汤和其胃气讝语自止若过服反伤津液也
　　沈明宗曰此汗多胃燥非同实治也
　　汗出讝语者以有燥屎在胃中此为风也湏下者过经乃可下之下之若早语言必乱以表虚里实故也下之愈宜大承气汤
　　【注】病自汗出而讝语者以素有燥屎在胃中此为太阳风邪之所传也湏当下之然必湏太阳之邪已过阳明之经而入阳明之府乃可下之若下之早则里热未结不但热去不尽且虚其中热乘虚而上干于心语言必乱此表虚汗出里实讝语所以必待过经入府而后下之则愈宜大承气汤
　　【集注】方有执曰过经谓寕迟迟非谓必待十三日后也程知曰此言讝语不当下早也既出汗矣而讝语则必有燥屎在胃此当属风风为阳邪阳邪入里故讝语然湏六七日乃可下之下之早则风邪未觧于表尽入于里里邪燥实语言更乱也
　　阳明病谵语有潮热反不能食者胃中必有燥屎五六枚也若能食者但鞕尔宜大承气汤下之
　　【按】宜大承气汤下之句应在必有燥屎五六枚之下始合当用大承气汤下之之义若但便鞕而用大承气汤下之殊失仲景顾虑悮下慎下之防
　　【注】阳明病谵语有潮热反不能食者知胃中必有燥屎已结实也宜大承气汤下之若能食者知胃将和但大便鞕耳当导之不可下也
　　【集注】张璐曰此以能食不能食辨燥结之防甚也潮热谵语皆胃中热甚所致胃热则能消谷今反不能食此必热伤胃中津液气化不能下行燥屎逆攻于胃之故宜大承气汤急祛亢极之阳以救垂絶之隂若能食者胃中气化自行热邪不盛津液不致大伤大便虽鞕不久自行不必用药反伤其气也
　　下利谵语者有燥屎也宜小承气汤
　　【注】下利里虚谵语里实若衇滑大证兼里急知其中必有宿食也其下利之物又必稠粘臭秽知热与宿食合而为之也此可决其有燥屎也宜以小承气汤下之于此推之可知燥屎不在大便鞕与不鞕而在里之急与不急便之臭与不臭也
　　【集注】汪琥曰下利者肠胃之疾也若谵语则胃家实与厥隂无与乃肠中有燥屎不得下也治宜小承气汤者此半利半结祗湏缓以攻之也又曰或问既下利矣则热气得以下泄何由而致谵语有燥屎也答曰此系阳明府实大热之证胃中糟粕为邪所壅留着于内其未成鞕者或时得下其已成鞕者终不得出则燥屎为下利之根燥屎不得出则邪热上乘于心所以谵语要之此证湏以手按脐腹当必坚痛方为有燥屎之徴
　　直视谵语喘满者死下利者亦死
　　【注】上条下利谵语为可治此条下利谵语者死要知谵语不死于下利而死于直视也直视者精不注乎目也谵语者神不守乎心也已属恶加之喘满阳上脱也故曰死下利隂下脱也故曰亦死也
　　【集注】方有执曰直视精不荣于目也谵语神不主乎心也喘则阳争于上利则隂争于下胃中土也隂阳争夺于上下而中气不守故无法可治而皆主死也
　　发汗多若重发汗者亡其阳讝语衇短者死衇自和者不死
　　【注】太阳病发汗过多不觧又复重发其汗以致气液两亡热邪乘燥传入阳明而生讝语讝语者胃热阳也衇短者气衰隂也阳病见隂衇为隂胜于阳故死也若衇不短为隂阳自和故不死也
　　【集注】喻昌曰方注以此为太阳经脱简不知太阳经无讝语之例必日久而兼阳明少阳方有讝语故此言太阳经得病时发汗过多及传阳明时重发其汗因有亡阳而讝语之一证也亡阳之人所存者隂气耳故神魂不定而妄见妄闻与热邪乘心之不同衇短则隂阳不附衇和则隂阳未离其生死但从衇定耳
　　汪琥曰讝语者衇当大实或洪滑为自和自和者言衇与病不相背也病虽甚不死若讝语衇短为邪热盛正气衰乃阳证见隂衇也无法可施
　　发汗多亡阳讝语者不可下与柴胡桂枝汤和其荣卫以通津液后自愈
　　【注】此又承上条以出其治也谵语者属阳明热实可下之证也若发汗过多大亡气液而发谵语者乃津枮致燥之谵语非热甚内实之谵语不可下也里有热宜白虎加人参汤表不觧与柴胡桂枝汤和其荣卫以通津液后自愈也
　　【按】发汗过多亡阳讝语以无大便鞕满痛故不可下以无身寒汗出恶寒故不可温于此可知发太阳汗出过多致谵语者必无发热汗出恶寒也发阳明汗出过多致谵语者必有潮热恶热不大便也此则发少阳汗多致谵语者即论中少阳不可发汗发汗则谵语是也然舍小柴胡汤别无治法若祗用柴胡又恐升散非亡阳所宜故合桂枝和其荣卫通其津液自可愈也
　　阳明中风衇浮大而短气腹都满脇下及心痛久按之气不通鼻干不得汗嗜卧一身及面目悉黄小便难有潮热时时哕耳前后肿刺之小差外不觧病过十日衇续浮者与小柴胡汤衇但浮无余证者与麻黄汤若不尿腹满加哕者不治
　　【按】续浮之浮字当是字始与文义相属则可与小柴胡汤若俱是浮字则上之浮既宜用小柴胡汤下之浮又如何用麻黄汤耶
　　【注】中风传阳明病太阳未罢衇当浮缓今衇浮大少阳衇也浮太阳衇也大阳明衇也衇既兼见证亦如之腹满太阳阳明证也脇下及心痛久按之气不通快少阳证也鼻干阳明证也不得汗太阳证也嗜卧少隂证也面目悉黄太隂证也小便难太阳府证也潮热阳明里证也哕逆胃败证也耳前后肿少阳证也短气气衰证也凡仲景立法无方之条皆是此等隂阳错杂表里混淆之证但教人俟其病势所向乘机而施治也故用刺法待其小差若外病不觧已成危如过十日衇续不浮者则邪机已向少阳可与小柴胡汤和之使阳明之邪从少阳而觧若衇但浮不大而无余证者则邪机已向太阳当与麻黄汤汗之使阳明之邪从太阳而觧若已过十余日病势不减又不归于胃而成实更加不尿腹满哕甚等逆即有一二可下之证胃气已败不可治也
　　【集注】程知曰此条全是表证未觧而无汗出燥渴之证故不可用白虎虽有潮热而无鞕满谵语濈濈汗出之证故不可用承气不如俟气之自回犹可渐引其邪从外出也
　　程应旄曰此条证以不得汗三字为主故酌量于柴胡麻黄二汤间以通其久闭总是要得汗耳
　　衇浮而芤浮为阳芤为隂浮芤相搏胃气生热其阳则絶
　　【注】衇浮而芤浮为阳盛芤为隂虚阳盛则发热隂虚则汗出二者相搏则胃气生热愈盛胃中津液立亡其阳则絶者言阳亡津液絶也
　　【集注】方有执曰浮为气上行故曰阳芤为血内损故曰隂胃中生热者隂不足以和阳津液干而成枯燥也
　　张璐曰此言脾约当下不下则浮濇转为浮芤津液竭而难下矣其阳则絶即阳絶于里亡津液之互辞也
　　赵良曰胃中阳热亢甚脾无隂气以和之孤阳无偶不至燔灼竭絶不止耳
　　沈明宗曰此辨阳明津竭之衇也浮为邪气强芤为隂血虚阳邪盛而隂血虚为浮芤相搏胃气生热故曰其阳则絶即亡津液之互词也若见此衇当养津液不可便攻也
　　阳明病反无汗而小便利二三日呕而欬手足厥者必苦头痛若不欬不呕手足不厥者头不痛
　　【注】阳明病法多汗反无汗而小便利是寒气内攻也至二三日呕而欬寒邪上逆也手足厥者寒气见于四支也气上逆则欬而苦头痛矣若不欬不呕不厥则头不痛此证之头痛者标也欬逆手足厥者夲也
　　【集注】程知曰无汗小便利呕欬肢厥头痛曷不谓太阳病盖初起无头痛诸表证也此头痛是二三日后呕欬而厥所致非因头痛致呕欬而厥也呕欬二证太阳少阳俱有之其表证未觧则属太阳病其寒热往来者则谓之少阳病也厥则厥隂有之但无呕与欬也
　　张璐曰阳明无汗呕欬手足厥者得之荣卫俱伤而邪入深也然小便利则邪不在内而在外不在下而在上故知必苦头痛仍宜小青龙主之若不呕不欬不厥而小便利者邪必顺水道而出岂有逆攻颠顶之理哉
　　林澜曰湏识阳明亦有手足厥证胃主四肢中虚气寒所致也然头苦痛而欬自与隂寒但厥者异矣此类数条最为难觧
　　呉人驹曰呕欬手足厥头痛皆由反无汗之故也
　　阳明病但头不恶寒故能食而欬其人咽必痛若不欬者咽不痛
　　【注】阳明病当恶热不恶寒若从伤寒传来则不能食今从中风传来故能食也伤寒挟寒邪则有头痛证今中风挟风邪则有头证理固然也寒邪属隂若兼饮则欬而呕今不呕而咽痛则以风属阳邪风病则兼火故欬而咽痛以类相从也
　　【集注】方有执曰风旋而目运也风故不恶寒能食欬逆气也咽门胃之系也胃热而气逆攻咽则欬而咽伤也
　　程知曰隂邪下行故无汗而小便利阳邪上行故不恶寒而头寒则呕不能食风则能食寒则头痛风则咽痛是风寒入胃之辨也
　　程应旄曰阳明以下行为顺逆则上行故中寒则有头痛证中风则有头证以不恶寒而能食知其热在里也寒上攻能令欬其欬兼呕故不能食而手足厥热上攻亦令欬其欬不呕故能食而咽痛以胃气上通于肺而咽为胃府之门也夫咽痛惟少隂有之今以欬伤致痛若不欬则咽不痛况更有头不恶寒之证益可辨其为阳明之热也
　　病人有寒复发汗胃中冷必吐蚘
　　【注】病人有寒谓胃中寒也复发汗谓汗而复汗也胃寒复汗阳气愈防胃中冷甚蚘不能安故必吐蚘也宜理中汤送乌梅丸可也
　　【集注】程应旄曰汗生于谷精胃中阳气所酿也有寒复发汗知胃阳不复存于内矣蚘何能安
　　发汗后水药不得入口为逆若更发汗必吐下不止【按】必吐下不止之下字当是衍文
　　【注】此承上条误而又误必变而成逆也胃中虚冷夲因误汗水药不得入口入口即吐而为逆也若更发其汗则胃逆益甚不能司纳不特水药入口方吐且必无时而不吐逆也
　　【集注】成无己曰汗后水药不得入口为之吐逆发汗亡阳胃中虚冷也若更发汗则愈损阳气胃气大虚故吐不止
　　程应旄曰发汗后见此者由未汗之先其人已是中虚而寒故一误不堪再误也
　　衇浮而迟表热里寒下利清谷者四逆汤主之
　　【注】阳明病衇浮而迟浮主表热迟主里寒今其证下利清谷则为里寒太甚法当温之宜四逆汤主之
　　【集注】汪琥曰阳明经病衇当从长今衇但浮此在表之热凝也腑病衇当从数今衇过迟此在里之寒甚也故见下利清谷其所利之谷食色不变气不臭即完谷不化也此里寒已极故与四逆汤也
　　阳明病欲觧时从申至戌上
　　【注】凡阳明病无论在经在府必乘其旺时而觧申酉戌阳明旺时也经气旺则邪气自退故觧也
　　【集注】张志聪曰经云日西而阳气衰阳明之所主也从申至戌上乃阳明主气之时表里之邪欲出必随旺时而觧
　　音切
　　奄【音厌】趺【音夫】抟【音团】屎【音豕】摸【音莫】捻【音聂】蘸【荘陷切】挺【庭上声】绕【音扰】愦【古对切】怵【勅律切】疸【音旦】瘕【匣牙切】潄【音瘦】轺【时饶切】蘖【音伯】潦【郎到切】沸【音芾】尿【同溺】转【株恋切】防【音噎】蚘【音回】










　　御纂医宗金鉴卷四
<子部,医家类,御纂医宗金鉴>
　　钦定四库全书
　　御纂医宗金鉴卷五
　　订正仲景全书伤寒论注少阳全篇目录
　　小柴胡汤
　　柴胡桂枝汤
　　柴胡桂枝干姜汤
　　黄连汤
　　大柴胡汤
　　柴胡加芒消汤






　　御纂医宗金鉴卷五目録
　　钦定四库全书
　　御纂医宗金鉴卷五
　　订正仲景全书伤寒论注
　　辨少阳病衇证并治全篇
　　少阳主春其气半出地外半在地中人身之气亦如之故主半表半里也半表者谓在外之太阳也半里者谓在内之太隂也邪入其间隂阳相移寒热交作邪正相持进退互拒此际汗吐下三法俱在所禁故立小柴胡汤和解法加减施治然小柴胡加减法中又有口不渴身有微热者加桂枝以取汗及下后胸脇满微结小便不利渴而不呕头汗出往来寒热者用柴胡桂枝干姜汤汗之又有柴胡证具而反下之心下满而鞕痛者此为结胸也大陷胸汤主之及柴胡证仍在者先与小柴胡汤呕不止心下急郁郁微烦者为未解也与大柴胡汤下之更有本柴胡证医以丸药下之微利胸脇满而呕日晡潮热者小柴胡加芒消汤下之等法是仲景亦有汗下之法惟在临证详察因病施治不可执一也
　　少阳之为病口苦咽干目也
　　【注】少阳者胆经也其衇起于目锐眦从耳后入耳中挟咽出頥颔中邪伤其经故口苦咽干目也口苦者热蒸胆气上溢也咽干者热耗其津液也目者热薰眼发黑也此揭中风伤寒邪传少阳之总纲凡篇中称少阳中风伤寒者即具此证之谓也
　　【集注】林澜曰论中言少阳病胸脇痛耳聋往来寒热心烦喜呕胸脇痞鞕半表半里之证详矣此何以曰口苦咽干目也大抵病于经络者此篇诸条已悉之矣若胆热府自病则又必有此证也
　　沈眀宗曰此虽少阳总证然偏里矣少阳主胆其衇循脇络于耳故胸脇痛而耳聋仲景另出手眼以补口苦咽干目之里证乃括少阳风伤衞寒伤荣风寒两伤而言也
　　呉人驹曰少阳者一阳也少阳之上相火主之若从火化火盛则干故口苦咽干也少阳属木木主肝肝主目故病则目也
　　魏荔彤曰胆府与少阳经为表里而非半表半里之谓半表者对太阳之全表言半里者对太隂之全里言故少阳在半表半里之间总以经络之界为言又曰经中所谓不必悉具者指或中余证而少阳经胆府之主病未有不悉具而遽可指为少阳病成者
　　少阳中风两耳无所闻目赤胸中满而烦者不可吐下吐下则悸而惊
　　【注】少阳即首条口苦咽干目之谓也中风谓此少阳病是从中风之邪传来也少阳之衇起目锐眦从耳后入耳中其支者防缺盆下胸中循脇表邪传其经故目赤耳聋胸中满而烦也然此乃少阳半表半里之胸满而烦非太阳证具之邪陷胸满而烦者比故不可吐下若吐下则虚其中神志虚怯则悸而惊也此揭中风邪传少阳之大纲也
　　【集注】程知曰少阳惟宜和解若吐之则虚其阳而悸下之则虚其隂而惊
　　汪琥曰少阳有吐下之禁祗因烦满故误行吐下之法成注谓吐则伤气气虚者悸下则亡血血虚者惊不知惊悸皆主于心误吐且下则津液衰耗神志虚怯故悸而惊也
　　沈明宗曰胸中烦满似乎可吐但在少阳其邪已下胸循脇吐之徒伤胸中之气使邪内并逼迫神明则悸而惊也
　　魏荔彤曰此条论仲景不出方小柴胡条中有心烦心下悸之证想可无事他求也汗吐下三法既不可行则当和解之小柴胡为少阳对证之药斯用之宜决耳
　　伤寒衇细头痛发热者属少阳少阳不可发汗发汗则讝语此属胃胃和则愈胃不和则烦而悸
　　【注】不曰少阳伤寒而曰伤寒畧言之也谓此少阳病是从伤寒之邪传来也衇细少阳之衇也上条不言衇此言衇者补言之也头痛发热无汗伤寒之证也又兼见口苦咽干目少阳之证故曰属少阳也盖少阳之病已属半里故不可发汗若发汗则益伤其津而助其热必发讝语既发讝语则是转属胃矣若其人津液素充胃能自和则或可愈否则津干热结胃不能和不但讝语且更烦而悸矣此揭伤寒邪传少阳之大纲也
　　【集注】王肯堂曰凡头痛发热俱为在表惟此头痛发热为少阳者何也以其衇细故知邪入少阳之界也
　　喻昌曰少阳伤寒禁发汗少阳中风禁吐下二义互举其防益严盖伤寒之头痛发热宜于发汗者尚不可汗则伤风之不可汗更不待言矣伤风之胸满而烦似可吐下者尚不可吐下则伤寒之不可吐下更不待言矣衇细者邪欲入里其在胃之津液已为热耗重复发汗而驱其津液外出安得不谵语乎
　　汪琥曰误发其汗讝语者夺其津液而胃干故言乱也此少阳之邪已转属胃胃和则愈者言当用药以下胃中之热而使之和平也胃不和不但讝语更加烦扰忪悸此言胃热上犯于心故蔵神不自宁也
　　伤寒五六日中风往来寒热胸脇苦满黙黙不欲饮食心烦喜呕或胸中烦而不呕或渴或腹中痛或脇下痞鞕或心下悸小便不利或不渴身有微热或欬者小柴胡汤主之
　　【注】此承上三条互详其证以明其治也伤寒中风三四日见口苦咽干目之证与细之衇知邪已传少阳矣若兼见耳聋目赤胸满而烦者则知是从中风传来也若兼见头痛发热无汗者则知是从伤寒传来也今五六日更见往来寒热胸脇苦满黙黙不欲饮食心烦喜呕则知是中风伤寒兼见俱有之证也少阳之邪进可传太隂之里退可还太阳之表中处于半表半里之间其邪外并于表半表不解则作寒内并于里半里不和则作热或表或里无常故往来寒热不定也少阳之衇下胸循脇邪凑其经故胸脇苦满也少阳邪近乎隂故黙黙也少阳木邪病则妨土故不欲饮食也邪在胸脇火无从泄上逼于心故心烦也邪欲入里里气外拒故呕呕则木气舒故喜之也此皆柴胡应有之证也其余诸证时或有之总宜以小柴胡汤主之各随见证以加减治之可耳然既分中风伤寒之传而不分其治者何也盖以太阳有荣衞之分故风寒之辨宜严及传阳明少阳则无荣衞之分且其邪皆化热故同归一致也
　　【集注】成无己曰邪在表里之间谓之半表半里伤寒中风者是或伤寒或中风非伤寒再中风中风复伤寒也五六日邪自表传里之时邪在表则寒在里则热今在半表半里之间未有定处故往来寒热也邪在表心腹不满邪在里则心腹胀满今言胸脇苦满亦是在表里之间也邪在表呻吟不安邪在里则内烦经云阳入之隂则静黙黙由邪方自表之里在表里之间也邪在表则能食邪在里不能食不欲食者未至于必不能食故亦为在表里之间也邪在表则不烦不呕邪在里则烦满而呕烦而喜呕者邪在表方传里也邪初入里未有定处所传不一故有或见之证也
　　方有执曰五六日大约言也往来寒热者邪入躯殻之里蔵府之外两界之隙地所谓半表半里乃少阳所主之部位也故入而并于隂则寒出而并于阳则热出入无常故寒热间作也太阳一经有荣衞之不同所以风寒异治阳明切近太阳荣衞之道在迩风寒之辨尚严少阳一经越阳明去太阳逺矣风寒无异治经以伤寒中风五六日往来寒热交互为文者发明风寒至此同归于一致也
　　小柴胡汤方
　　柴胡【半觔】　　　黄芩【三两】
　　人参【三两】　　　半夏【半升洗】
　　甘草【三两炙】　　　生姜【三两切】
　　大枣【十二枚擘】
　　右七味以水一斗二升煮取六升去滓再煎取三升温服一升日三服
　　加减法
　　若胸中烦而不呕去半夏人参加栝蒌实一枚若渴去半夏加人参合前成四两半栝蒌根四两若腹中痛者去黄芩加芍药三两
　　若脇下痞鞕去大枣加牡蛎四两
　　若心下悸小便不利者去黄芩加茯苓四两若不渴外有微热者去人参加桂枝三两温服微汗愈
　　若欬者去人参大枣生姜加五味子半升干姜二两
　　【方解】邪传太阳阳明曰汗曰吐曰下邪传少阳惟宜和解汗吐下三法皆在所禁以其邪在半表半里而角于躯殻之内界在半表者是客邪为病也在半里者是主气受病也邪正在两界之间各无进退而相持故立和解一法既以柴胡解少阳在经之表寒黄芩解少阳在府之里热犹恐在里之太隂正气一虚在经之少阳邪气乗之故以姜枣人参和中而预壮里气使里不受邪而和还表以作解也世俗不审邪之所据果在半表半里之间与所以应否和解之宜及隂阳疑似之辨总以小柴胡为套剂医家幸其自处无过病者喜其药味平和殊不知因循误人实为不浅故凡治病者当识其未然图机于早也
　　【集解】程应旄曰方以小柴胡名者取配乎少阳之义也至于制方之防及加减法则所云上焦得通津液得下胃气因和尽之矣方中以柴胡疏木使半表之邪得从外宣黄芩清火使半里之邪得从内彻半夏豁痰饮降里气之逆人参补内虚助生发之气甘草佐柴芩调和内外姜枣佐参夏通达荣衞相须相济使邪不至内向而外解也至若烦而不呕者火气燥实逼胸也故去人参半夏加栝蒌实也渴者燥已耗液逼肺也故去半夏加栝蒌根也腹中痛者木气散入土中胃阳受困故去黄芩以安土加芍药以戢木也脇下痞鞕者邪既留则木气实故去大枣之甘而缓加牡蛎之咸而耎也心下悸小便不利者水邪侵乎心故去黄芩之苦寒加茯苓之淡渗也不渴身有微热者半表之寒尚滞于肌故去人参加桂枝以解之也欬者半表之寒凑入于肺故去参枣加五味子易生姜为干姜以温之虽肺寒不减黄芩恐干姜助热也总之邪在少阳是半表半里之热郁而不升故以小柴胡治之所谓升降浮沉则顺之也
　　伤寒中风有柴胡证但见一证便是不必悉具
　　【注】此承上而言无论伤寒中风邪传少阳病在半表半里有柴胡证但见一证便以小柴胡随证加减治之不必待其悉具也
　　【集注】方有执曰此承上条辨认少阳一经为病之大防郑重光曰有柴胡证但见一证便是不必悉具者言往来寒热是柴胡证此外兼见胸脇满鞕心烦喜呕及诸证中凡有一证者即是半表半里故曰呕而发热者小柴胡汤主之因柴胡为枢机之剂风寒不全在表未全入里者皆可用故证不必悉具而方有加减法也至若柴胡有疑似证不可不审者如脇下满痛本渴而饮水呕者柴胡不中与也及但欲呕胸中痛微溏者亦非柴胡证此等又当细为详辨者也
　　伤寒三日少阳衇小者欲已也
　　【注】伤寒该中风而言也其邪三日少阳受之衇若大者为邪盛欲传今衇小为邪衰欲自已也
　　【集注】程应旄曰衇小则阳得隂以和是邪尽退而正来复矣
　　张锡驹曰三日乃少阳主气之期衇小则病退也
　　伤寒四五日身热恶风颈项强脇下满手足温而渴者小柴胡汤主之
　　【注】伤寒四五日邪在三阳之时身热恶风太阳证也颈项强太阳阳明证也脇下满手足温而渴阳明少阳证也此为三阳合病之始固当权其孰缓孰急以施其治然其人脇下满手足温而渴是已露去表入里归并少阳之机故独从少阳以为治也主以小柴胡汤者和解其表里也此三阳合病不必悉具柴胡证而当用柴胡之一法也
　　【集注】方有执曰三阳俱见病而独从少阳小柴胡以为治者太阳阳明之邪微少阳近里而里证见故从少阳一于和而三善备也
　　喻昌曰本当从三阳合并病之例而用表法但手足温而加渴是外邪逼凑于少阳向里之机已着更用辛甘发散则重増其热而大耗其津矣故从小柴胡之和法使阳邪罢而隂津不伤一举而两得也小柴胡汤当从加减法不呕而渴者去半夏加栝蒌根为是
　　张志聪曰手足温者手足不冷也非病人自觉其温乃诊者按之而得也不然何以既曰身热而复云手足温耶
　　汪琥曰此条系三阳经齐病而少阳之邪居多也太阳伤寒已至四五日之时不曰发热恶风祗曰身热者此太阳之邪渐衰也其兼阳明证不曰鼻干不得卧而祗曰颈项强者此阳明之邪亦将衰也惟脇下满为少阳经之专证况兼手足温而又渴此为邪将传里之机已着也
　　阳明病发潮热大便溏小便自可胸脇满不去者与小柴胡汤
　　【注】阳明病发潮热当大便鞕小便数也今大便溏小便如常非阳明入府之潮热可知矣况有胸脇满不去之少阳证乎故不从阳明治而从少阳与小柴胡汤主之也
　　【集注】王肯堂曰阳明为病胃家实也今便溏而言阳明病者谓有阳明外证身热汗出不恶寒反恶热也程应旄曰如得阳明病而发潮热似乎胃实之征矣但胃实必大便鞕而小便数今大便溏小便自可是热非入府之热也再以胸脇征之则主以小柴胡汤无疑矣
　　阳明病脇下鞕满不大便而呕舌上白胎者可与小柴胡汤上焦得通津液得下胃气因和身濈然汗出而解【注】阳明病不大便脇下鞕满而呕是阳明传少阳病也若舌上黄胎濇者为阳明之热未尽则当与大柴胡汤两解之今舌上白胎滑者是已传少阳故可与小柴胡汤和解之俾上焦得通则呕可止津液得下则便可通胃气因和而鞕满除则身必濈然汗出而解矣
　　【集注】程知曰此言阳明兼少阳宜用小柴胡也不但大便溏为胃未实即使不大便而呕亦为邪未入里鞕满在脇而不在腹舌胎白而不黄皆少阳之见证多故当从小柴胡分解隂阳则上下通和濈然汗出而表里之邪为之一撤矣
　　程应旄曰脇下鞕满不大便而呕是大柴胡汤证也其用小柴胡汤者以舌上白胎犹带表寒故也若胎不滑而濇则所谓舌上干燥而烦欲饮水数升谓里热已耗及津液此汤不可主矣又曰上焦得通照脇下鞕满言津液得下照舌胎与呕言胃气因和照不大便言上条阳明病从潮热上见此条阳明病从不大便上见
　　凡柴胡汤病证而下之若柴胡证不罢者复与柴胡汤必蒸蒸而振却发热汗出而解
　　【注】凡柴胡汤病证不与柴胡汤而反下之不变他病柴胡证仍在者可复与柴胡汤则解但以误下其证必虚故解必蒸蒸而热振振而寒邪正交争然后汗出而解也
　　【集注】方有执曰蒸蒸而振作战汗也必如此而后解者以下后里虚故也
　　程知曰邪气还表故蒸蒸而热下后正虚故振振而动
　　得病六七日衇迟浮弱恶风寒手足温医二三下之不能食而脇下满痛面目及身黄颈项强小便难者与柴胡汤后必下重本渴而饮水呕者柴胡汤不中与也食谷者哕
　　【按】食谷者哕四字衍文食谷呕者有之从无哕者【注】得病六七日少阳入太隂之时也衇迟太隂衇也浮弱太阳衇也恶风寒太阳证也手足温太隂证也医不以柴胡桂枝汤解而和之反二三下之表里两失矣今不能食脇下满痛虽似少阳之证而实非少阳也面目及身发黄太隂之证已具也颈项强则阳明之邪未已也小便难者数下夺津之候也此皆由医之误下以致表里杂揉隂阳同病若更以有少阳脇下满痛之一证不必悉具而又误与柴胡汤则后必下重是使邪更进于太隂也虽有渴证乃系数下夺津之渴其饮水即呕亦非少阳本证之呕缘误下所致故柴胡汤不中与也
　　【集注】程知曰前言柴胡证但见一证便是此更言脇下满痛亦有不宜柴胡者以为戒也
　　程应旄曰以一渴证辨之前条之手足温而渴者热在里未经数下自能消水今本渴而饮水则呕知其渴为膈燥津亡之渴数下中虚不能消水究于胃阳无渉然则柴胡汤之于少阳岂可云但见一证便是乎又岂可云下之而柴胡证不罢者复与柴胡汤乎
　　伤寒六七日发热微恶寒支节烦疼微呕心下支结外证未去者柴胡桂枝汤主之
　　【注】伤寒六七日发热微恶寒支节烦疼微呕心下支结者是太阳之邪传少阳也故取桂枝之半以散太阳未尽之邪取柴胡之半以散少阳呕结之病而不名桂枝柴胡汤者以太阳外证虽未去而病机已见于少阳里也故以柴胡冠桂枝之上意在解少阳为主而散太阳为兼也支者侧也小也支结者即心下侧之小结也
　　【集注】方有执曰支节四肢骨节也支结言支饮抟聚而结也发热至微呕太阳之表也故曰外证未去程知曰此邪入少阳而太阳证未去者也发热恶寒支节烦疼太阳证也乃恶寒而微但支节烦痛而不头项强痛则太阳证亦稍减矣呕而支结少阳证也乃呕逆而微但结于心下之偏旁而不结于两脇之间则少阳亦尚浅也若此者惟当以柴胡汤和解少阳而加以桂枝汤发散太阳此不易之法也
　　柴胡桂枝汤方
　　柴胡【四两】　　　桂枝【一两半】
　　人参【一两半】　　甘草【一两炙】
　　半夏【二合半洗】　　黄芩【一两半】
　　芍药【一两半】　　大枣【六枚擘】
　　生姜【一两半切】
　　右九味以水七升煮取三升去滓温服一升
　　【集解】柯琴曰仲景书中最重柴桂二方以桂枝解太阳肌表又可以调诸经之肌表小柴胡解少阳半表亦可以和三阳之半表故于六经病外独有桂枝证柴胡证之称见二方之任重不拘于经也如阳浮隂弱条是仲景自为桂枝证之注释血弱气尽条是仲景自为柴胡证之注释桂枝有壊病柴胡亦有壊病桂枝有疑似证柴胡亦有疑似证如病似桂枝证脚挛急与胸中痞鞕者及病似柴胡证本渴而饮水呕与但欲呕胸中痛者是已此条言伤寒六七日寒热当退之时反见发热恶寒诸表证更见心下支结诸里证表里不解法当表里双解之矣然恶寒微则发热亦微可知支节烦疼则一身骨节不疼可知微呕心下亦微结故谓之支结是表证虽不去而已轻里证虽已见而未甚故取桂枝之半以散太阳未尽之邪取柴胡之半以解少阳微结之证口不渴身有微热者法当去人参以六七日邪虽未解而正已虚故仍用之外证虽在而病机已见于里故方以柴胡冠桂枝之上为双解两阳之轻剂也
　　伤寒五六日已发汗而复下之胸脇满微结小便不利渴而不呕但头汗出往来寒热心烦者此为未解也柴胡桂枝干姜汤主之
　　【注】伤寒五六日已发其汗表未解而复下之若邪陷入阳明之里则必作结胸痞鞕协热下利等证今邪陷入少阳之里故令胸脇满微结也小便不利渴而不呕者非停水之故乃汗下损其津液也论中有身无汗独头汗出发热不恶寒心烦者乃阳明表热郁而不得外越之头汗也今但头汗出往来寒热心烦者无阳明证知为少阳表热郁而不和上蒸之头汗也此为少阳表里未解之证故主柴胡桂枝干姜汤以专解半表之邪兼散半里之结也
　　【集注】林澜曰五六日已经汗下之后则邪当解今胸脇满微结寒热心烦者是邪犹在半表半里之间也小便不利而渴乃汗下后亡津液内燥也若有热饮其人必呕今渴而不呕知非饮热也伤寒汗出则和今但头汗出余处无汗者津液不足而未和也与柴胡桂枝干姜汤以解表里而复津液也汪琥曰伤寒头汗出者乃阳郁于表非阳虚于上也
　　柴胡桂枝干姜汤方
　　柴胡【半觔】　　　桂枝【三两】
　　干姜【二两】　　　栝蒌根【四两】
　　黄芩【三两】　　　牡蛎【二两】
　　甘草【二两炙】
　　右七味以水一斗二升煮取六升去滓再煎取三升温服一升日三服初服微烦复服汗出便愈
　　【方解】少阳表里未解故以柴胡桂枝合剂而主之即小柴胡汤之变法也去人参者因其正气不虚减半夏者以其不呕恐助燥也加栝蒌根以其能止渴兼生津液也倍柴胡加桂枝以主少阳之表加牡蛎以耎少阳之结干姜佐桂枝以散往来之寒黄芩佐柴胡以除往来之热且可制干姜不益心烦也诸药寒温不一必需甘草以和之初服微烦药力未及复服汗出即愈者可知此证非汗出不解也
　　服柴胡汤已渴者属阳明以法治之
　　【注】风寒之邪从阳明而传少阳起初不渴今服柴胡汤已反渴者是少阳转属阳明也以法治之谓当分其经府见证而治之也葛根白虎调胃间各从其宜而用之可耳
　　【集注】方有执曰已毕也服柴胡汤已毕而渴则非暂渴其为热已入胃亡津液而渴可知故曰属阳明也沈明宗曰服柴胡汤已渴者乃少阳之邪不传三隂而转入阳明矣即当随阳明现证而治故谓以法治之
　　郑重光曰少阳阳明之病机在呕渴中分渴则转属阳明呕则仍在少阳如呕多虽有阳明证不可攻之因病未离少阳也服柴胡汤渴当止若服柴胡汤已加渴者是热入胃府耗津消水此属阳明胃病也
　　伤寒五六日头汗出微恶寒手足冷心下满口不欲食大便鞕衇细者此为阳微结必有表复有里也衇沉亦在里也汗出为阳微假令纯隂结不得复有外证悉入在里此为半在里半在外也衇虽沉紧不得为少隂病所以然者隂不得有汗今头汗出故知非少隂也可与小柴胡汤设不了了者得屎而解
　　【按】衇细当是衇沉细观本条下文衇沉亦在里也之亦字自知衇虽沉紧之紧字当是细字本条上文并无字如何说衇虽沉虽字何所谓耶必是传写之悮
　　【注】伤寒五六日虽表有头汗出微恶寒之阳邪未罢里有心下满口不欲食大便鞕之阳结已形但手足冷衇沉细则阳邪所结殊微也故曰此为阳微结必有表复有里也然衇沉细似乎里隂盛而头汗出则为表阳郁也假令纯隂结则不得复有头汗出之外证始合悉入在里之纯隂结矣夫既非悉入在里之纯隂结此必为半在里半在表之阳微结也故衇虽沉细不得为少隂病所以然者三隂不得有汗今头汗出故知非少隂也可与小柴胡汤者和其不通身汗出微恶寒也设不了了者必大便之鞕未除自宜利其大便使得屎而解也
　　【集注】喻昌曰阳微结者阳邪微结未尽散也旧注作阳气衰微故邪气结聚大差果尔则头汗出为亡阳之证非半表半里之证矣果尔则隂结又是隂气衰微矣玩本文假令纯隂结及阳邪若不微结是纯隂邪内结则不得复有外证等语其义甚眀程知曰此言少阳病有似少隂者当细辨其衇证也
　　程应旄曰凡衇细衇沉皆隂衇也今与阳证同见则为阳热郁结之诊无闗少隂也可见阳气一经郁结不但阳证似隂并阳衇亦似隂矣
　　沈明宗曰得屎而解当用大柴胡之法也
　　呉人驹曰此证尝见有误作隂寒而施温热以致大逆者盖因其恶寒手足冷衇细而沉不究其证之始末由来也
　　周扬俊曰此条恶寒肢冷不欲食衇细或沉有似乎隂最难辨晰仲景特出阳微结三字昭示千古以头汗出为阳隂不得有汗也至五六日头痛发热证原属阳也故纵见少隂之衇不得为少隂之病然独未见少阳一证何遽得为少阳病耶此仲景所以又明言半在表半在里也尔时里证既多不得纯以表药汗之外证似隂不得复以里药温之故取小柴胡提出其邪于表里之半而大便鞕不了了者则当下之得屎无疑也仲景恐人未眀自为详辨然后知手足冷微恶寒者正因阳邪郁结不外通于肢体故独头汗出也
　　伤寒阳衇濇隂衇法当腹中急痛者先与小建中汤不差者与小柴胡汤主之
　　【注】伤寒衇得浮濇荣衞不足也衇得沉木入土中也荣衞不足则表虚木入土中则里急惟表虚里急腹中急痛所以先用小建中汤以其能补荣衞兼缓中急则痛可差也或不差必邪尚滞于表知濇为荣衞不通为少阳本衇故与小柴胡汤按法施治也成无己去黄芩加芍药疏外调中其说亦是
　　【集注】汪琥曰衇不除痛犹未止者为不差此为少阳经有留邪也
　　伤寒胸中有热胃中有邪气腹中痛欲呕吐者黄连汤主之
　　【注】伤寒未解欲呕吐者胸中有热邪上逆也腹中痛者胃中有寒邪内攻也此热邪在胸寒邪在胃隂阳之气不和失其升降之常故用黄连汤寒温互用甘苦并施以调理隂阳而和解之也然此属外因上下寒热之邪故有如是之证若内因杂病呕吐而腹痛者多因宿食由此推之外因内因证同而情异概可知矣
　　【集注】程知曰隂邪在腹则阳不得入而和隂为腹痛阳邪在上则隂不得入而和阳为欲呕逆
　　汪琥曰尚论篇皆以风寒二邪分隂阳寒热殊不知风之初来未必非寒寒之既入亦能化热不可拘也
　　郑重光曰此热邪中于上焦寒邪中于下焦隂阳不相入失其上下升降之常也
　　黄连汤方
　　黄连【三两】　　　甘草【三两炙】
　　干姜【三两】　　　人参【二两】
　　桂枝【三两】　　　半夏【半升洗】
　　大枣【十二枚擘】
　　右七味以水一斗煮取六升去滓温服昼三夜二
　　【方解】伤寒邪气入里因人蔵气素有之寒热而化病如阳明病鞕满不大便而呕舌上白胎者以小柴胡汤及太阳病下之里虚懊憹舌上如胎者以栀子豉汤之类是随胸中有寒丹田有热化者也此则随胃中有寒胸中有热而化腹中痛欲呕吐故以是方主之君黄连以清胃中之热臣干姜以温胃中之寒半夏降逆佐黄连呕吐可止人参补中佐干姜腹痛可除桂枝所以安外大枣所以培中也然此汤寒温不一甘苦并投故必加甘草恊和诸药此为隂阳相格寒热并施之治法也
　　太阳病十日以去衇浮细而嗜卧者外已解也设胸满脇痛者与小柴胡汤衇但浮者与麻黄汤
　　【注】太阳病十日以上无他证衇浮细而嗜卧者外邪已解不须药也设有胸满脇痛等证则知少阳之外邪未解故与小柴胡汤和之若衇但浮不细而有头痛发热恶寒无汗等证则仍是太阳之外邪未解当与麻黄汤汗之
　　【按】论中衇浮细太阳少阳衇也衇细少阳衇也衇沉细少隂衇也衇浮细身热嗜卧者阳也衇沉细身无热嗜卧者隂也衇缓细身和嗜卧者已解也是皆不可不察也
　　【集注】王肯堂曰此条当是太阳少阳合病胸满虽同而衇浮细嗜卧则为表邪已解脇痛为少阳有邪故与小柴胡汤若衇但浮者又当先治太阳也故与麻黄汤此是设为变通之言非为服柴胡而衇浮也
　　伤寒发热汗出不解心中痞鞕呕吐而下利者大柴胡汤主之
　　【按】下利之下字当是不字若是下字岂有上吐下利而以大柴胡汤下之之理乎
　　【注】伤寒发热汗出不解表尚未已也心中痞鞕大便不利里病又急矣呕吐少阳阳明兼有之证也少阳阳明两急心中热结成痞故以大柴胡汤外解少阳发热未尽之表内攻阳明成实痞鞕之里也
　　【按】太阳病发热汗出不解心下痞鞕下利不呕吐者此表里俱虚桂枝人参汤证也若呕吐不利者此表里俱实大柴胡汤证也彼则衇微弱此则衇必有力也
　　太阳病过经十余日反二三下之后四五日柴胡证仍在者先与小柴胡汤呕不止心下急郁郁微烦者为未解也与大柴胡汤下之则愈
　　【注】太阳病传过三阳之经十余日医不随经施治反二三下之未致变逆后四五日惟见少阳寒热往来之柴胡证仍在者宜先与小柴胡汤解表和里如或不愈其呕不止心下满急郁郁微烦此为少阳表里均未解也与大柴胡汤下之攻里和表自可愈也
　　【集注】方有执曰过经与壊病同不知何逆而二三下之适所以致逆故曰反也下而又下阳明虽未伤而少阳亦未除故曰柴胡证仍在也呕不止郁郁微烦乃邪扰二阳故曰未解也
　　程知曰此言过经误下有用大小柴胡两解法也盖其人之邪因屡下而深入若表证未罢必先用小柴胡和其半表而后可兼攻其里也
　　程应旄曰此条与阳明经呕多虽有阳明证不可下之条细细酌量阳明证呕在上而邪亦在膈之上未入府故不可下此条呕不止心下急乃邪在膈之下已属胃乃可下也可下不可下此等处最不容误也
　　林澜曰呕不止则半表里证犹在然心下急郁郁微烦必中有燥屎也非下除之不可故以大柴胡兼而行之
　　大柴胡汤方
　　柴胡【半觔】　　　黄芩【三两】
　　半夏【半升洗】　　　芍药【三两】
　　枳实【四枚炙】　　　大黄【二两】
　　生姜【五两切】　　　大枣【十二枚擘】
　　右八味以水一斗二升煮取六升去滓再煎温服一升日三服
　　【按】许叔微曰大柴胡汤一方无大黄一方有大黄此方用大黄者以大黄有荡涤蕴热之功为伤寒中要药王叔和云若不用大黄恐不名大柴胡汤且经文明言下之则愈若无大黄将何以下心下之急乎应从叔微为是
　　【方解】柴胡证在又复有里故立少阳两解之法以小柴胡汤加枳实芍药者解其外以和其内也去参草者以里不虚也少加大黄所以泻结热也倍生姜者因呕不止也
　　太阳病过经十余日心中嗢嗢欲吐而胸中痛大便反溏腹微满郁郁微烦先此时自极吐下者与调胃承气汤若不尔者不可与但欲呕胸中痛微溏者此非柴胡证以呕故知极吐下也
　　【按】王肯堂曰温温当是嗢嗢又云以呕之下当有阙文
　　【注】太阳病过经十余日曽经吐下不解者以极吐则虚其胸邪热乘虚入胸故心下嗢嗢欲吐而胸中痛也极下则虚其里邪热乘虚入里故大便反溏腹微满郁郁微烦也询知先时若果经极吐下则为在表之邪热悉陷胸腹而所见者皆是里证未和故宜与调胃承气汤下而和之若不尔者谓不因极吐极下而有斯证则又不可与是汤也夫但欲呕者少阳也胸中痛者太阳也微溏者太阳少阳合病之利也并无心中嗢嗢郁郁腹满烦热等证固不可与承气汤矣然此亦非柴胡证故柴胡汤亦不可与也须从太阳少阳合病下利若呕者与黄芩加半夏生姜汤可也
　　【集注】方有执曰胸中痛邪在膈也若曽极吐则应有心下嗢嗢欲吐之状何也以胃口已被吐伤邪热上抟于膈故欲吐而不得吐也腹微满郁郁微烦邪在胃也若曽极下则应大便微溏何也以下则胃虚邪虽实于胃大便反不能结鞕也故曰先此时自极吐下者与调胃承气汤言当荡其热以和其胃也不尔言未经极吐下也但欲呕至末申明上文之意
　　喻昌曰太阳病过经十余日心下嗢嗢欲吐而不吐其人胸中痛大便反溏腹微满郁郁微烦者此有二辨若曽经大吐大下者表邪从吐解且已入里可用调胃承气之法若未经极吐下但欲呕不呕胸中痛微溏者是痛非吐所伤溏非下所致调胃之法不可用矣
　　程知曰过经者谓病过七八日至十三日经气已周犹不解也岂惟十三日且有二十余日者矣盖过经不解病必皆在阳经留连若在隂经则又岂能若是之持久耶久持且不能安望其生乎程应旄曰大便溏则气得下泄腹不应满烦不应郁郁今仍腹微满郁郁微烦必胃有阻留而下后仍不快畅也病属阳明证反无阳明而祗有少阳其中必有所误故直穷其所以致证之由而后可从证上认病
　　伤寒十三日不解胸脇满而呕日晡所发潮热已而微利此本柴胡证下之而不得利今反利者知医以丸药下之非其治也潮热者实也先宜小柴胡汤以解外后以柴胡加芒硝汤主之
　　【注】凡伤寒过经不解热邪转属胃府者多皆当下之今伤寒十三日不解过经胸脇满而呕日晡所发潮热已而微利此本大柴胡证也下之而不通利今反利者询知为医以丸药迅下之非其治也迅下则水虽去而燥者仍存恐医以下后之利为虚故复指曰潮热者实也是可再下者也但胸脇之邪未已故先宜小柴胡汤以解少阳之外复以小柴胡汤加芒消以下少阳之里不用大黄而加芒消者因里不急且经迅下惟欲其耎坚润燥耳是又下中兼和之意也
　　【集注】内台方议曰潮热者实也何不用大柴胡大小承气下之却用芒消何也盖潮热虽属实然已先用丸药伤动蔵府若再用大黄下之则脾气伤而成壊证矣祗用芒消润燥以取利也
　　方有执曰十三日过经也不解坏证也非其治也以上乃原其坏由于医之误以下至末救误之治也
　　柴胡加芒消汤方
　　于小柴胡汤方内加芒消六两余依前法服不解更服
　　伤寒十三日不解过经讝语者以有热也当以汤下之若小便利者大便当鞕而反下利衇调和者知医以丸药下之非其治也若自下利者衇当微厥今反和者此为内实也调胃承气汤主之
　　【注】此承上条互发其义以详其治也伤寒十三日不解过经讝语者以有热也当以汤药下其热但上条潮热之热热在表里当大便不鞕此条讝语之热热归胃府法当大便鞕若小便利者大便当鞕今大便不鞕而反下利衇调和者知为医以丸药下之之利非其治也如未经丸药下之自下利者则为内虚内虚之利衇当微弱而厥今反和而不微厥此为内实有热非内虚有寒也虽下利乃热利也仍当下其热故以调胃承气汤主之
　　伤寒三日三阳为尽三隂当受邪其人反能食而不呕此为三隂不受邪也
　　【注】伤寒之邪一日太阳受之二日阳明受之三日少阳受之四日太隂受之五日少隂受之六日厥隂受之此传经之次第也今伤寒三日三阳表邪为尽三隂当受邪其人当不能食而呕今反能食而不呕者此为里和三隂不受邪也然此乃内经以其大概而言究不可以日数拘也
　　【集注】成无己曰表邪传里里不和则不能食而呕今反能食而不呕是邪不传隂但在阳也
　　方有执曰阳以表言隂以里言能食不呕里气和而胃气囘隂不受邪可知矣
　　汪琥曰邪在少阳原呕不能食今反能食而不呕可征里气之和而少阳之邪自解也里既和而少阳之邪解则其不传三隂断断可必故云三隂不受邪也
　　伤寒六七日无大热其人躁烦者此为阳去入隂故也【注】伤寒六七日邪欲入里之时也无大热表热微也躁烦者里热盛也此为阳去入隂也阳去入隂者谓阳邪去表入里传于三隂也
　　【集注】成无己曰内热为烦谓心中郁烦也外热为躁谓身外热躁也内热为有根之火故但烦不躁及先烦后躁者皆可治外热为无根之火故但躁不烦及先躁后烦者皆不可治
　　方有执曰去往也言表邪去而入于里所以外无他热而内则烦躁也
　　妇人中风发热恶寒经水适来得之七八日热除而衇迟身凉胸脇下满如结胸状讝语者此为热入血室也当刺期门随其实而泻之
　　【注】妇人中风发热恶寒表病也若经水不来热必无由传于血室今经水适来得之七八日后衇迟热除身凉似乎表欲解矣若复见胸脇下满如结胸状讝语之证则知非表解入里乃表邪之热因经水适来乗虚而入于血室也法当刺期门期门为肝之穴肝为蔵血之所今邪入血室故刺期门随其血分实热而泻之也
　　【集注】方有执曰血室为营血停留之所经血集防之处即冲衇所谓血海是也其衇起于气冲并少隂之经夹脐上行至胸中而散故热入而病作其证则如是也期门二穴在不容两傍各去同身寸之一寸五分肝之募也肝纳血故刺期门所以泻血分之实热也
　　汪琥曰邪传少阳热入血室故作讝语等证仲景恐人误认为阳明府实证轻用三承气以伐胃气故特出一刺期门法以疗之
　　妇人中风七八日续得寒热发作有时经水适断者此为热入血室其血必结故使如疟状发作有时小柴胡汤主之
　　【注】妇人中风七八日续得寒热发作有时经水适断者此为热入血室血与热抟其血必结然虽结而无胸脇满如结胸讝语等证是为结而未实也尚有如疟状之寒热发作有时乃为邪在少阳半表半里也故用小柴胡汤以和表里热自解也
　　【集注】方有执曰前经水适来者因热入血室血出而热遂遗也此适断者热乗血来而遂入之与后血相抟俱留而不出故曰其血必结也
　　程知曰前证经水来而胸脇满结讝语是邪实于蔵也故用刺以泻之此证因血结而寒热如疟是邪发于经也故用小柴胡汤和之
　　妇人伤寒发热经水适来昼日明了暮则讝语如见鬼状者此为热入血室无犯胃气及上二焦必自愈【注】上二条发明风邪热入血室之证此条发明寒邪热入血室之证妇人伤寒发热无汗经水适来则必热入血室故昼则明了知邪不在阳也暮则讝语如见鬼状者是为邪在隂也无犯胃气及上二焦者通谓三焦也盖禁人汗吐下三法皆不可轻用当俟其经行必热随血去而愈也
　　【集注】方有执曰必自愈者言俟其经行血下则邪热得以随血而俱出犹之鼻衄红汗故自愈也盖警人勿妄攻以致变乱之意
　　林澜曰伤寒发热者寒已成热也经水适来则血室空虚邪热乗虚入于血室若昼日讝语为邪客于府与阳争也此昼日明了暮则讝语如见鬼状者是邪不入府而入于血室与隂争也阳盛讝语宜下此不可下者犯胃气也彼热入血结寒热者与小柴胡汤散邪发汗此虽热入血室而不留结不可与发汗药犯其上焦也若热入胸脇满如结胸者可刺期门此虽热入血室而无满结不可刺期门以犯其中焦也必自愈者以经行则热随血去血下则邪热悉除而愈矣
　　血弱气尽腠理开邪气因入与正气相抟结于脇下正邪分争往来寒热休作有时黙黙不欲饮食蔵府相连其痛必下邪髙痛下故使呕也【一云蔵府相连其病必下脇膈中痛】小柴胡汤主之
　　【注】此详申上三条妇人中风伤寒经水适来过多以致血弱气尽腠理不密邪热之气乗虚入于血室邪与正相抟结于少阳之界故邪结于脇下也邪正相争争于阳则热争于隂则寒故往来寒热也争己必衰衰则止故休作有时也少阳病已入半里将近厥隂故黙黙不欲饮食也少阳胆与厥隂肝相为表里故曰蔵府相连也少阳之衇下胸中循脇表厥隂之衇抵少腹循脇里故其痛必及于脇下也少阳之邪从胸而下脇因胸而病及于脇故曰邪髙痛下也邪从胸循脇入里里气上拒故使呕也仲景重出此条仍主之以小柴胡汤者使知法不外少阳不必另从厥隂血室中求治也
　　【集注】喻昌曰四条皆互文见意也一云经水适来一云经水适断一云七八日热除而衇迟身凉一云七八日续得寒热发作有时一云胸脇下满一云邪气因入与正气相抟结于脇下一云如结胸状一云邪髙痛下一云讝语一云昼日明了暮则讝语如见鬼状一云如疟状一云往来寒热休作有时一云刺期门一云用小柴胡汤一云毋犯胃气及上二焦皆互文以明大意而自为注脚也学者试因此而细绎全书思过半矣如结胸状四字仲景尚恐形容不尽重以蔵府相连邪髙痛下之语畅发病情盖血室者冲衇也下居腹内厥隂肝之所主也而少阳之胆与肝相连府邪在上蔵邪在下胃口逼处二邪之界所以黙黙不欲饮食而但喜呕耳期门者肝之募也随其实而泻之泻肝之实也又刺期门之注脚也小柴胡汤治少阳之正法也毋犯胃气及上二焦则舍期门小柴胡汤更无他法矣
　　呕而发热者小柴胡汤主之【衍文已见太阳中篇半夏泻心汤条上】少阳病欲解时从寅至辰上
　　【注】寅卯辰木旺之时也经云阳中之少阳通于春气故少阳之病每乗气旺之时而解经气之复理固然也
　　【集注】魏荔彤曰病在少阳乗其正旺如法治之何病不已
　　音切
　　少【去声】濇【音色】嗢【乙骨切】腠【音凑】



　　御纂医宗金鉴卷五
　　钦定四库全书
　　御纂医宗金鉴卷六
　　订正仲景全书伤寒论注太隂全篇目录
　　理中丸
　　干姜黄连黄芩人参汤
　　厚朴生姜半夏甘草人参汤
　　桂枝加芍药汤
　　桂枝加大黄汤







　　御纂医宗金鉴卷六目録
　　钦定四库全书
　　御纂医宗金鉴卷六
　　订正仲景全书伤寒论注
　　辨太隂病衇证并治全篇
　　六气之邪感人虽同人受之而生病各异者何也盖以人之形有厚薄气有盛衰蔵有寒热所受之邪每从其人之蔵气而化故生病各异也是以或从虚化或从实化或从寒化或从热化譬诸水火水盛则火灭火盛则水耗物盛从化理固然也诚知乎此又何疑乎阳邪传隂变寒化热而遂以为竒耶自后汉迄今千载以来皆谓三隂寒邪不传且以伤寒传经隂邪谓为直中抑知直中乃中寒之证非传经之邪耶是皆未曾熟读仲景之书故有此误耳如论中下利腹胀满身体疼痛者先温其里乃攻其表温里宜四逆汤攻表宜桂枝汤此三阳阳邪传入太隂邪从隂化之寒证也如少隂病下利白通汤主之此太隂寒邪传少隂之寒证也如下利清糓里寒外热汗出而厥者通衇四逆汤主之此少隂寒邪传厥隂之寒证也皆歴歴可据岂得谓伤寒隂不相传无阳从隂化之理乎夫太隂湿土纯隂之蔵也故病一入太隂则邪从隂化者多从阳化者少从隂化者如论中腹满吐食自利不渴手足自温时腹自痛宜服理中四逆辈者是也从阳化者如论中发汗后不解腹满痛者急下之宜大承气汤腹满大实痛者宜桂枝加大黄汤主之者是也盖脾与胃同处腹中故腹满腹痛两皆有之然腹满为太隂主病心下满为阳明主病其阳明亦有腹满者以阳明腹满与热同化故必有潮热自汗不大便之证而不似太隂与湿同化有发黄暴烦下利秽腐之证也诚能更于腹之时痛大实痛腹满痛处详审虚实斟酌温下则了无余义矣故以此括之自知太隂之要法也
　　太隂之为病腹满而吐食不下自利益甚时腹自痛若下之必胸下结鞕
　　【按】呉人驹曰自利益甚四字当在必胸下结鞕句之下其说甚是若在吐食不下句之下则是已吐食不下而自利益甚矣仲景复曰若下之无所谓也
　　【注】太隂脾经也其衇布胃中络于嗌寒邪传于太隂故腹满时腹自痛寒邪循衇犯胃故吐食不下此太隂里虚邪从寒化之证也当以理中四逆辈温之若腹满嗌干不大便大实痛始为太隂里实邪从热化之证当以桂枝加大黄汤下之矣若以太隂虚寒之满痛而误认为太隂实热之满痛而下之则寒虚相抟必变为蔵结痞鞕及自利益甚矣此太隂病全篇之提纲后凡称太隂病者皆指此证而言也
　　【集注】程应旄曰阳邪亦有腹满得吐则满去而食可下者今腹满而吐食不下则满为寒胀吐为寒格也阳邪亦有下利腹痛得利则痛随利减者今下利而时腹自痛则利为寒利痛为寒痛也曰胸下隂邪结于胸下之隂分异于阳邪结胸之在胸且按之而痛也曰结鞕无阳以化气则为坚隂异于痞之濡而耎也彼皆阳从上陷而阻留此则隂从下逆而不归寒热大别也
　　呉人驹曰自利有时而腹自痛非若积蓄而常痛者若以诸痛为实从而下之其满益甚必令胸下皆为结鞕而自利益甚矣
　　伤寒四五日腹中痛若转气下趋少腹者此欲自利也【注】伤寒四五日邪入太隂之时也腹中痛若不转气下趋者属阳眀也今腹中痛转气下趋少腹者乃太隂欲作自利之候也此仲景示人不可以诸痛为实而妄议下之意也
　　【集注】方有执曰腹中痛转气下趋者里虚不能守而寒邪下迫也
　　张璐曰腹痛亦有属火者其痛必自下而上攻若痛自上而下趋者定属寒痛无疑
　　魏荔彤曰此重在预防下利而非辨寒热也玩若字欲字可见其辨寒邪者自有别法
　　自利不渴者属太隂以其蔵有寒故也当温之宜服四逆辈
　　【注】凡自利而渴者里有热属阳也若自利不渴则为里有寒属隂也今自利不渴知为太隂本蔵有寒也故当温之四逆辈者指四逆理中附子等汤而言也
　　【集注】程知曰言太隂自利为寒宜温者也少隂属肾水热入而耗其水故自利而渴太隂属脾土寒入而从其湿则不渴而利故太隂自利当温也
　　程应旄曰三隂同属蔵寒少隂厥隂有渴证太隂独无渴证者以其寒在中焦总与龙雷之火无渉少隂中有龙火底寒甚则龙升故自利而渴厥隂中有雷火故有消渴太阳一照雷雨收声故发热则利止见厥而复利也
　　魏荔彤曰自利二字乃未经误下误汗误吐而成者故知其蔵本有寒也
　　理中丸方
　　人参　　　　　白术
　　甘草【炙】　　　　亁姜【各三两】
　　右四味筛蜜和为丸如鸡子黄许大以沸汤数合和一丸研碎温服之日三四夜二服腹中未热益至三四丸然不及汤汤法以四物依两数切用水八升煑取三升去滓温服一升日三服
　　加减法
　　若脐上筑者肾气动也去术加桂枝四两
　　吐多者去术加生姜三两
　　下多者还用术悸者加茯苓二两
　　渴欲得水者加术足前成四两半
　　腹中痛者加人参足前成四两半
　　寒者加亁姜足前成四两半
　　腹满者去术加附子一枚服汤后如食顷饮热粥一升许微自温勿发揭衣被
　　【集解】程应旄曰阳之动始于温温气得而糓精运糓气升而中气赡故名曰理中实以爕理之功予中焦之阳也盖谓阳虚即中气失守膻中无发宣之用六府无洒陈之功犹如釜薪失焰故下至清糓上失滋味五蔵凌夺诸证所由来也参术炙草所以守中州亁姜辛以温中必假之以燃釜薪而腾阳气是以糓入于隂长气于阳上输华盖下摄州都五蔵六府皆受气矣此理中之防也若水寒互胜即当脾肾双温加之以附子则命门益而土母温矣白术补脾得人参则壅气故脐下动气吐多腹满皆去术也加桂以伐肾邪加生姜以止呕也加附子以消隂也下多者湿胜也还用术燥湿也渴欲饮水饮渴也加术使饮化津生也心下悸停水也加茯苓导水也腹中痛倍人参虚痛也寒者加亁姜寒甚也
　　伤寒本自寒下医复吐下之寒格更逆吐下若食入口即吐亁姜黄连黄芩人参汤主之
　　【按】经论中并无寒下之病亦无寒下之文玩本条下文寒格更逆吐下可知寒下之下字当是格字文义始相属注家皆释胃寒下利不但文义不属且与芩连之药不合
　　【注】经曰格则吐逆格者吐逆之病名也朝食暮吐脾寒格也食入即吐胃热格也本自寒格谓其人本自有朝食暮吐寒格之病也今病伤寒医见可吐可下之证遂执成法复行吐下是寒格更逆于吐下也当以理中汤温其太隂加丁香降其寒逆可也若食入口即吐则非寒格乃热格也当用亁姜人参安胃黄连黄芩降胃火也
　　亁姜黄连黄芩人参汤方
　　亁姜　　　　黄连
　　黄芩　　　　　人参【各三两】
　　右四味以水六升煑取二升去滓分温再服
　　伤寒医下之续得下利清糓不止身疼痛者急当救里后身疼痛清便自调者急当救表救里宜四逆汤救表宜桂枝汤
　　【注】伤寒医不分表里寒热虚实而误下之续得下利清糓不止者寒其里也虽有通身疼痛之表未除但下利清糓不止里寒已盛法当急救其里俟便利自调仍身疼痛不止再救其表可也救里宜四逆汤温中胜寒救表宜桂枝汤调荣和衞也
　　【集注】王三阳曰此证当照顾协热利须审其利之色何如与势之缓急不可轻投四逆桂枝也
　　喻昌曰攻里必须先表后里始无倒行逆施之患惟在里之隂寒极盛不得不急救其里俟里证稍定仍救其表盖谓救里后再行救表也
　　下利清糓不可攻表汗出必胀满
　　【注】此详上条不先救里而发其表以眀太隂少隂同病之证也下利清糓太隂寒邪已传少隂即有身痛不可攻表若误攻其表即使汗出太阳表解而太隂寒凝必胀满矣
　　下利腹胀满身体疼痛者先温其里乃攻其表温里宜四逆汤攻表宜桂枝汤
　　【注】此承上条互发其证以眀先里后表之治也下利腹胀满者里寒邪也身体疼痛者表寒邪也凡表里寒邪之证同见总以温里为急故当先温其里后攻其表温里宜四逆汤攻表宜桂枝汤
　　【集注】方有执曰里虚表实惟其虚也故必先之惟其实也故可后焉
　　发汗后腹胀满者厚朴生姜半夏甘草人参汤主之【注】发汗后表已解而腹满者太隂里虚之胀满也故以厚朴生姜甘草半夏人参汤主之消胀散满补中降逆也
　　【集注】成无己曰吐后胀满与下后胀满皆为实者言邪气乗虚入里而为实也发汗后则外已解腹胀满知非里实由太隂不足脾气不通故壅而为满也与此汤和脾胃而降逆气宜矣
　　汪琥曰此条乃汗后气虚腹胀满其人虽作胀满而内无实形所以用人参炙甘草等甘温补药无疑也
　　张锡驹曰此言发汗而伤其脾气也脾主腹故腹满为太隂主病发汗后而腹胀满则知其人脾气素虚今脾气愈虚则不能转输浊气不降清气不升而胀满作矣
　　厚朴生姜半夏甘草人参汤方
　　厚朴【半觔炙去皮】　　生姜【半觔切】
　　半夏【半升洗】　　　甘草【二两炙】
　　人参【一两】
　　右五味以水一斗煑取三升去滓温服一升日三服
　　发汗不解腹满痛者急下之宜大承气汤腹满不减减不足言当下之宜大承气汤
　　【注】此详申上条互发其义以别其治也发汗后表已解腹满不痛者乃腹满时减减复如故之虚满也当温之厚朴生姜半夏甘草人参汤证也今发汗后表不解腹满大痛者乃腹满不减减不足言之实满也当下之宜大承气汤盖以里急先攻里后和表也
　　【集注】喻昌曰减不足言四字形容腹满如绘见满至十分即减去一二分不足杀其势也此所以纵有外邪未解而当下无疑耳
　　程应旄曰下之而腹满如故即减去一二分算不得减下之不妨再下必当以减尽为度也
　　刘宏璧曰太隂无可下之法也设在经则各经已无可下之理在蔵则太隂尤无受下之处桂枝加大黄汤安能无疑乎不知脾与胃相表里也太阳误下太隂受邪适胃有宿食则脾因胃之实而实亦即因太阳之邪而痛矣既大满大痛已成胃实又非此汤之所能治故宜大承气汤也
　　太隂病衇浮者可发汗宜桂枝汤
　　【注】太隂经病衇当浮缓太隂蔵病衇当沉缓今邪至太隂衇浮不缓者知太阳表邪犹未全罢也故即有吐利不食腹满时痛一二证其衇不沉而浮便可以桂枝发汗先解其外俟外解已再调其内可也于此又可知论中身痛腹满下利急先救里者衇必不浮矣
　　【集注】王肯堂曰病在太阳衇浮无汗宜麻黄汤此衇浮当亦无汗而不言者谓隂不得有汗不必言也不用麻黄汤而用桂枝汤盖以三隂兼表病者俱不当大发汗也须识无汗亦有用桂枝者
　　程知曰此言太隂宜散者也太隂病谓有腹痛下利证也太阳衇尺寸俱浮今衇浮则邪还于表可知矣故宜用桂枝解散不用麻黄者隂病不得大发其汗也桂枝汤有和里之意焉
　　程应旄曰此太隂中之太阳也虽有里病仍从太阳表治方不引邪入蔵
　　本太阳病医反下之因而腹满时痛者属太隂也桂枝加芍药汤主之大实痛者桂枝加大黄汤主之
　　【注】本太阳中风病医不以桂枝汤发之而反下之因而邪陷入里余无他证惟腹满时痛者此属太隂里虚痛也故宜桂枝加芍药汤以外解太阳之表而内调太隂之里虚也若大满实痛则属太隂热化胃实痛也故宜桂枝加大黄汤以外解太阳之表而内攻太隂之里实也
　　【集注】赵嗣真曰太隂腹满证有三有次第传经之邪有直入中寒之邪有下后内陷之邪不可不辨喻昌曰太阳病之误下其变皆在胸脇以上此之误下而腹满时痛无胸脇等证则其邪已入隂位所以属在太隂也仍用桂枝解肌之法以升发太阳之邪倍芍药者以调太隂之气本方不増一药斯为神耳大实大满宜从急下然阳分之邪初陷太隂未可峻攻但于桂枝汤中少加大黄七表三里以分杀其邪与大柴胡汤同其义也
　　程应旄曰误下太阳而成腹满时痛太隂之证见矣然表邪内陷留滞于太隂非蔵寒病也仍用桂枝汤升发阳邪但倍芍药以调和之倘大实而痛于证似可急下然隂实而非阳实仍从桂枝例升发阳邪但加大黄以破结滞之物使表里两邪各有去路则寒随实去不温而自温矣然此二证虽属之太隂实从太阳传来则衇必尚浮可知
　　桂枝加芍药汤方
　　于桂枝汤方内更加芍药三两随前共六两余依桂枝汤法
　　桂枝加大黄汤方
　　桂枝【三两】　　　大黄【二两】
　　芍药【六两】　　　甘草【二两炙】
　　生姜【三两切】　　　大枣【十二枚擘】
　　右六味以水七升煑取三升去滓温服一升日三服
　　【集解】柯琴曰腹满为太隂阳明俱有之证然位同而职异太隂主出太隂病则腐秽气凝不利故满而时痛阳明主内阳明病则腐秽燥结不行故大实而痛是知大实痛是阳明病而非太隂病矣仲景因表证未解阳邪已陷入太隂故倍芍药以益脾调中而除腹满之时痛此用隂和阳法也若表邪未解而阳邪陷入阳明则加大黄以润胃通结而除其大实之痛此双解表里法也凡妄下必伤胃之气液胃气虚则阳邪袭隂故转属太隂胃液涸则两阳相抟故转属阳明属太隂则腹满时痛而不实隂道虚也属阳明则腹满大实而痛阳道实也满而时痛是下利之兆大实而痛是燥屎之征故倍加芍药小变建中之剂少加大黄微示调胃之方也
　　太隂为病衇弱其人续自便利设当行大黄芍药者宜减之以其人胃气弱易动故也
　　【注】太隂为病必腹满而痛治之之法当以衇消息之若其人衇弱则其中不实虽不转气下趋少腹然必续自便利设当行大黄芍药者宜减之以胃气弱难堪峻攻其便易动故也由此推之可知大便鞕者不论在隂在阳凡衇弱皆不可轻下也
　　【集注】程知曰此言太隂衇弱恐续自利虽有腹痛不宜用攻与建中汤相发明也
　　喻昌曰此叚叮咛与阳明篇中互相发明阳明曰不转失气曰先鞕后溏曰未定成鞕皆是恐伤太隂脾气此太隂证而衇弱恐续自利虽有腹痛减用大黄芍药又是恐伤阳明胃气也
　　汪琥曰或问大黄能伤胃气故宜减芍药能调脾隂何以亦减之答曰衇弱则气馁不充仲景以温甘之药能生气芍药之味酸寒虽不若大黄之峻要非气弱者所宜多用故亦减之
　　伤寒衇浮而缓手足自温者系在太隂太隂当发身黄若小便自利者不能发黄至七八日虽暴烦下利日十余行必自止以脾家实腐秽当去故也
　　【注】伤寒衇浮而缓手足热者为系在太阳今手足温故知系在太隂也太隂属湿湿与热瘀当发身黄小便自利者则湿不畜热不瘀故不能发黄也若至七八日大便鞕则为转属阳明今既不鞕虽暴烦下利日十余行必当自止何也以衇浮缓手足温知太隂脾家素实邪不自容腐秽当去故也
　　【集注】程知曰言自利之证衇浮缓手足温则为脾实也太隂衇本缓故浮缓虽类太阳中风而手足自温则不似太阳之发热更不似少隂厥隂之厥逆所以为繋在太隂也太隂湿热相蒸势必发黄然小便利则湿下泄而不发黄矣此虽暴烦频利有似少隂之证然其利当自止所以然者以衇浮缓手足温知其人脾气实而非虚寒之比其湿热所积之腐秽自当逐之而下也若不辨晰而以四逆法治之则误矣
　　程应旄曰太隂得浮缓手足温之衇证则胃阳用事自无蔵寒之痛隂郁或有之小便不利必发黄虽发黄不为隂黄若小便自利者不能发黄隂欲郁而阳必驱至七八日虽暴烦下利日十余行必自止所以然者衇不沉且弱而浮缓手足不凉而自温隂得阳以周防则不寒不寒则不虚是为脾家实也经曰阳道实隂道虚隂行阳道岂肯容邪久住此则腐秽当去故耳
　　汪琥曰下利烦燥者死此为先利而后烦是正气脱而邪气扰也兹则先烦后利是脾家之正气实故不受邪而与之争因暴发烦热也
　　太隂中风四肢烦痛阳微隂濇而长者为欲愈
　　【注】太隂中风者谓此太隂病是从太阳中风传来者故有四肢烦疼之证也隂阳以浮沉言夫以浮微沉濇之太隂衇而兼见阳明之长衇则为隂病阳衇蔵邪传府故为欲愈也
　　【集注】程知曰伤寒隂邪也故自利宜用四逆伤风阳邪也故烦痛见于四肢凡太隂病衇浮者多是太隂中风
　　喻昌曰微濇之中更察其衇之长而不短知元气未漓其病当自愈也
　　太隂病欲解时从亥至丑上
　　【注】邪之解也必于所旺之时亥子丑乃太隂所旺之时也当此旺时故邪不能胜而自解矣
　　音切
　　趋【七句切】揭【音讦】腐【音府】秽【于废切】












　　御纂医宗金鉴卷六
<子部,医家类,御纂医宗金鉴>
　　钦定四库全书
　　御纂医宗金鉴卷七
　　订正仲景全书伤寒论注少隂全篇目录
　　麻黄附子细辛汤
　　麻黄附子甘草汤
　　附子汤
　　四逆汤
　　白通汤
　　白通加猪胆汁汤
　　真武汤
　　通衇四逆汤
　　吴茱萸汤
　　四逆散
　　黄连阿胶汤
　　猪肤汤
　　甘草汤
　　桔梗汤
　　半夏散及汤
　　苦酒汤
　　桃花汤











　　御纂医宗金鉴卷七目録
　　钦定四库全书
　　御纂医宗金鉴卷七
　　订正仲景全书伤寒论注
　　辨少隂病衇证并治全篇
　　少隂肾经水火之藏邪伤其经随人虚实或从水化以为寒或从火化以为热水化为隂寒之邪是其本也火化为阳热之邪是其标也隂邪其衇沉细而微阳邪其衇沉细而数至其见证亦各有别隂邪但欲寐身无热阳邪虽欲寐则多心烦隂邪背恶寒口中和阳邪背恶寒则口中燥隂邪咽痛不肿阳邪咽痛则肿隂邪腹痛下利清谷阳邪腹痛下利清水或便脓血也隂邪外热面色赤里寒大便利小便白阳邪外寒手足厥里热大便秘小便赤此少隂标本寒热之衇证也凢从本之治均宜温寒回阳从标之治均宜攻热救隂回阳救隂其机甚微总在临证详究辨别标本寒热以急施其治庶克有济稍缓则不及矣
　　少隂之为病衇微细但欲寐也
　　【注】少隂肾经隂盛之藏也少隂受邪则阳气微故衇微细也卫气行阳则寤行隂则寐少隂受邪则隂盛而行隂者多故但欲寐也此少隂病之提纲后凢称少隂病者皆指此衇证而言也
　　【集注】方有执曰少隂肾经也居于极下其衇起于小趾之下灵枢曰是主所生病者嗜卧但欲寐盖人肖天地天地之气行于阳则辟而晓行于隂则阖而夜故人之气行于阳则动而寤行于隂则静而寐凢病人但欲寐者邪客于隂故也
　　张璐曰此言少隂之总衇总证也盖少隂属水主静即使热邪传至其经在先之衇虽浮大此时亦必变为沉细在先之证虽烦热不宁此时亦必变为昬沉嗜卧但须辨出衇细沉数口中燥为热证衇沉微细口中和为寒证以此明辨万无差误矣程应旄曰凢隂衇皆沉异乎太阳之浮不必言矣阳明衇大微者大之反少阳衇细者之反沈兼微细隂证定矣
　　少隂病始得之反发热衇沉者麻黄附子细辛汤主之【注】少隂病谓但欲寐也衇沉者谓衇不微细而沉也今始得之当不发热而反发热者是为少隂之里寒兼有太阳之表热也故宜麻黄附子细辛汤温中发汗顾及其阳则两感之寒邪均得而解之矣
　　【集注】方有执曰发热邪在表也衇沉少隂位北而居里也以其居里邪在表而发热故曰反也以邪在表不在里故用麻黄以发之以其本隂而标寒故用附子以温之细辛辛温通于少隂用之以佐主治者以其专经而为向也
　　程知曰三隂表法与三阳不同三隂必以温经之药为表而少隂尤为关故用散邪温经之剂俾外邪之深入者可出而内阳亦不因之外越也程应旄曰一起病便发热兼以隂经无汗世有计日按证者类能用麻黄而忌在附子不知衇沉者由其人肾经素寒里阳不能协应故沈而不能浮也沉属少隂不可发汗而始得病时即发热则兼太阳又不得不发汗须以附子温经助阳托住其里使阳不至随汗而越其麻黄始可合细辛用耳林澜曰传邪与隂寒皆有沈衇沉但可为病之在里而未可专以沉为寒也夫少隂证中微细而沈与细数而沉其为寒热之殊盖大有别矣
　　麻黄附子细辛汤方
　　麻黄【二两去节】　　　细辛【二两】
　　附子【一枚炮去皮破八片】
　　右三味以水一斗先煮麻黄减二升去上沫内诸药煮取三升去滓温服一升日三服
　　少隂病得之二三日麻黄附子甘草汤微发汗以二三日无里证故微发汗也
　　【注】此详上条少隂病得之二三日仍衇沉发热不解者宜麻黄附子甘草汤微发其汗也盖谓二三日不见吐利里寒之证知邪已衰然热仍在外尚当汗之但不可过耳故不用细辛而用甘草盖于温散之中有和意也此二证皆未曰无汗非仲景略之也以隂不得有汗不须言也
　　【集注】张璐曰少隂无发汗之法汗之必至亡阳惟此一证其外有太阳发热无汗其内不吐利躁烦呕渇乃可温经散寒取其微似之汗也
　　程应旄曰既云微发汗矣仍用以字故字推原之足见郑重之意按此二条与太阳篇发热头痛衇沉用四逆者同一证彼以不差则期过三日可知病已入里虽尚冒太阳头痛直以少隂法律之此少隂病在初得二三日虽无头痛证不容竟作少隂治之故仍兼太阳之法以律之一出一入不啻爰书假令前条得之二三日后二条过二三日不差则四逆之与麻黄易地皆然矣
　　汪琥曰上条反发热衇沉此亦反发热衇沈但上言始得之为急此言得之二三日为缓病势稍缓治法亦缓
　　麻黄附子甘草汤方
　　麻黄【二两去节】　　　附子【一枚炮去皮破八片】
　　甘草【二两炙】
　　右三味以水七升先煮麻黄一两沸去上沬内诸药煮取三升去滓温服一升日三服
　　【集解】柯琴曰彼太阳病而衇反沉便用四逆以急救其里是里寒隂盛也此少隂衇而表反热便于表剂中加附子以预固其阳是表热阳衰也夫以发热无汗太阳之表衇沉但欲寐少隂之里设用麻黄开腠理细辛散浮热而无附子以固元阳则太阳之微阳外亡惟附子与麻黄并用则寒邪散而阳不亡此里病及表衇沉而当发汗者与病在表衇浮而发汗者迳庭也若表微热则受寒亦轻故以甘草易细辛而微发其汗甘以缓之与辛以散之者又少间矣
　　少隂病衇防不可发汗亡阳故也阳已虚尺衇弱濇者复不可下之
　　【注】少隂病衇微虽有发热亦为少隂里寒外热非太阳发热者可比故不可发汗发汗则亡阳然阳已虚津液已涸即见少隂口燥咽干可下之证若尺衇弱濇者复不可下之又恐亡隂也
　　【集注】方有执曰微者阳气不充故曰无阳无阳则化不行故汗不可发也尺以隂弱濇者隂血不足也故谓复不可下其当亟行温补又可知矣
　　程应旄曰少隂多自利证人固无肯轻下者但拈出尺衇弱濇字则少隂之有大承气汤证其尺衇必强而滑已伏见于此处矣
　　病人衇隂阳俱反汗出者亡阳也此属少隂法当咽痛而复吐利
　　【注】病人衇隂阳俱发热无汗者太阳伤寒证也发热汗出不止者太阳亡阳证也今衇无热而反汗出此属少隂然少隂证法当咽痛而复吐利也上条衇微无汗不可发汗者是以衇为主也此条有汗衇不可发汗者是以证为主也从衇从证不可不察
　　【集注】程知曰隂阳俱伤寒之衇也法当无汗而反汗出太阳之阳外亡也若以少隂亡阳之证而认为太阳中风之证则误矣少隂之寒上逼则咽痛而吐下逼则下利也
　　少隂病衇至七八日自下利衇暴微手足反温衇反去者为欲解也虽烦下利必自愈
　　【注】此承上条互发其义以别隂阳寒热也少隂病衇沉微细寒邪衇也衇沉数细热邪衇也若衇汗出是少隂寒虚证也今衇无汗乃少隂寒实证也因循至七八日之乆而自下利若寒实解则衇必去而暴微其证必手足由冷而反温是知邪随利去为欲解也故此时虽烦下利乃隂退阳回故知其必自愈也
　　【集注】方有执曰寒邪也自下利衇暴微者隂寒内泻也故谓手足为反温言阳回也阳回则隂退故谓反去为欲解也夫寒邪在隂而衇得自利衇暴微手足温去为欲解者犹之邪在阳衇数而热得汗出衇和身凉数去为欲愈之意同隂阳胜复之机也
　　程应旄曰衇于利后顿变而为微手足于利后变不温而为温则微非诸微亡阳之微乃去人安之微盖以从前之寒已从下利而去故阳气得回而欲解也虽烦下利必自愈
　　少隂病得之一二日口中和其背恶寒者当灸之附子汤主之
　　【注】背恶寒为隂阳俱有之证如阳明病无大热口燥渇心烦背微恶寒者乃白虎加人参汤证也今少隂病但欲寐得之二三日口中不燥而和其背恶寒者乃少隂阳虚之背恶寒非阳明热蒸之背恶寒也故当灸之更主以附子汤以助阳消隂也口燥口和诚二者之确征矣
　　【集注】程知曰言初得之证口中和不渇不燥全无里热也内经曰背为阳背恶寒则阳虚隂盛寒深可知若风寒在表而恶寒则一身尽寒矣灸之以助阳消隂与附子汤以温经散寒论中云伤寒无大热口燥渇心烦背微恶寒者白虎汤加人参主之彼是阳热乗隂虚而内陷之恶寒与此之隂寒盛者不同阳入隂者则口燥心烦隂寒盛者则不能销铄津液故口中和
　　张璐曰太阳表气大虚邪气得入犯少隂故得之一二日尚背恶寒不发热此隂阳两亏较之两感更自不同两感表里皆属热邪犹堪发表攻里此则内外皆属虚寒无邪热可以攻击惟当温经补阳以温补其不足更灸关元以协助之虽其证似缓于发热衇沉而危殆尤甚焉
　　汪琥曰此条论仲景不言当灸何穴常器之云当灸鬲兪关元穴背俞第三行郭雍云此有错字当是灸鬲俞关元穴也鬲俞是背俞第二行穴按鬲俞实系背俞部第二行穴然常器之所云第三行穴者当是鬲关非鬲俞也图经云鬲关二穴在第七椎下两旁相去各三寸陷中正坐取之足太阳气衇所发专治背恶寒脊强俯仰难可灸五壮盖少隂中寒必由太阳而入故宜灸其穴又关元一穴在腹部中行脐下三寸足三隂任衇之防可灸百壮常器之所谓灸鬲关者是温其表以散外邪灸关元者是温其里以助其元气也
　　少隂病身体痛手足寒骨节痛衇沈者附子汤主之【注】此承上条详举其证互发其义以出其治也身体痛表里俱有之证也如太阳病衇浮发热恶寒身痛手足热骨节痛是为表寒当主麻黄汤发表以散其寒今少隂病衇沉无热恶寒身痛手足寒骨节痛乃是里寒故主附子汤温里以散寒也
　　【集注】方有执曰少隂肾也肾主骨寒淫则痛
　　程应旄曰身体痛手足寒骨节痛太阳伤寒同有此证也以衇沉辨之沉属隂寒重着所致里隂有余表阳不足故以附子汤主之
　　附子汤方
　　附子【二枚去皮生破八片】　茯苓【三两】
　　人参【二两】　　　白术【四两】
　　芍药【三两】
　　右五味以水八升煮取三升去滓温服一升日三服
　　【方解】少隂为寒水之藏故寒伤之重者多入少隂所以少隂一经最多死证方中君以附子二枚者取其力之鋭且以重其任也生用者一以壮少火之阳一以散中外之寒则身痛自止恶寒自除手足自温矣以人参为臣者所以固生气之原令五藏六府有本十二经衇有根衇自不沉骨节可和矣更佐白术以培土芍药以平木茯苓以伐水水伐火自旺旺则隂翳消木平土益安安则水有制制则生化此诚万全之术也其有畏而不敢用以致因循有误者不诚可惜哉
　　少隂病衇沉者急温之宜四逆汤
　　【注】少隂病但欲寐衇沉者若无发热口燥之证则寒邪已入其藏不湏迟疑急温之以四逆汤消隂助阳可也
　　【集注】吴人驹曰衇沈须别虚实及得病新乆若得之多日及沈而实者湏从别论
　　四逆汤方
　　甘草【二两炙】　　　干姜【一两半】
　　附子【一枚生用去皮破八片】
　　右三味以水三升煮取一升二合去滓分温再服强人可大附子一枚干姜三两
　　【方解】方名四逆者主治少隂中外皆寒四肢厥逆也君以甘草之甘温温养阳气臣以姜附之辛温助阳胜寒甘草得姜附鼓肾阳温中寒有水中暖土之功姜附得甘草通关节走四肢有逐隂回阳之力肾阳鼓寒隂消则阳气外达而衇自升手足自温矣
　　【集解】汪琥曰少隂病本衇微细但欲寐今轻取之微衇不见重取之细衇防亡伏匿而至于沈此寒邪深入于里殆入藏温之不容以不急也稍迟则恶寒身踡吐利烦躁不得卧寐手足逆冷衇不至诸死证立至矣四逆汤之用可稍缓乎
　　少隂病下利白通汤主之
　　【注】少隂病但欲寐衇微细已属阳为隂困矣更加以下利恐隂降极阳下脱也故君以葱白大通其阳而上升佐以姜附急胜其隂而缓降则未脱之阳可复矣
　　【集注】方有执曰少隂病而加下利者不独在经而亦在藏寒甚而隂盛也治之以干姜附子者胜其隂则寒自散也用葱白而曰白通者通其阳则隂自消也
　　程知曰此言下利宜通其阳也少隂病谓有衇防细欲寐证也少隂下利隂盛之极恐致格阳故用姜附以消隂葱白以升阳通云者一以温之而令阳气得入一以发之而令隂气易散也
　　汪琥曰肾虚无火不能主水故下利用白通汤者温里以散寒也
　　白通汤方
　　葱白【四茎】　　　干姜【一两】
　　附子【一枚生去皮破八片】
　　右三味以水三升煮取一升去滓分温再服
　　【集解】汪琥曰此方与四逆汤相类独去甘草盖驱寒欲其速辛烈之性取其骤发直达下焦故不欲甘以缓之也而犹重在葱白少隂之隂天之寒气亦为隂两隂相合而偏于下利则与阳气隔絶不通姜附之力虽能益阳不能使真阳之气必入于隂中惟葱白味辛能通阳气令隂得阳而利庶可愈矣盖大辛大热之药不过借以益人阳气非有以通之令真阳和防而何以有济也耶
　　少隂病下利衇微者与白通汤利不止厥逆无衇干呕烦者白通加猪胆汁汤主之服汤衇暴出者死微续者生
　　【注】此承上条详申其衇以明病进之义也少隂病下利衇微者与白通汤下利当止今利不止而转见厥逆无衇更増干呕而烦者此隂寒盛极格阳欲脱之也若耑以热药治寒寒既甚必反格拒而不入故于前方中加人尿猪胆之隂以引阳药入隂经曰逆者从之此之谓也无衇者言诊之而欲絶也服汤后更诊其衇若暴出者如烛烬焰髙故主死若其衇徐徐微续而出则是真阳渐回故可生也故上条所以才见下利即用白通以治于未形诚善法也
　　【集注】程知曰此言隂盛格阳用胆汁通隂法也以白通与之宜乎阳可救今乃利不止反至厥逆无衇则隂邪愈无忌矣干呕而烦则阳药在膈而不入隂矣此非药不胜病乃无乡之力也加人尿猪胆之隂寒则可引姜附之温入格拒之寒而调其逆此内经从治之法也
　　程应旄曰衇暴出者死无根之阳骤迸诸外也微续者生阳气渐交隂肯纳也
　　白通加猪胆汁汤方
　　葱白【四茎】　　　干姜【一两】
　　附子【一枚生去皮破八片】　人尿【五合】
　　猪胆汁【一合】
　　已上三味以水三升煮取一升去滓内胆汁人尿和令相得分温再服若无胆亦可用
　　【方解】是方即前白通汤加人尿猪胆汁也加尿胆者从其类也下咽之后冷体既消热性便发情且不违而致大益则二气之格拒可调上下之隂阳可通矣
　　少隂病欲吐不吐心烦但欲寐五六日自利而渇者属少隂也虗故引水自救若小便色白者少隂病形悉具小便白者以下焦虚有寒不能制水故令色白也【注】少隂病欲吐不吐心中烦但欲寐五六日自利而渇者此属少隂传邪寒热俱有之证也若是少隂热而燥干引水之渇小便必色赤乃少隂燥不能生津下焦有热也今为少隂虚而引水自救之渇故小便则色白是少隂虚冷不能化液下焦有寒也于此可知少隂病形悉具而渇者有寒热二端之别也
　　【集注】成无己曰欲吐不吐心烦者表邪传里也若腹满痛则属太隂此但欲寐则知属少隂五六日邪传少隂之时若自利不渇寒在中焦属太隂也此自利而渇为寒在下焦属少隂也肾虚水燥故渇欲引水自救下焦虚寒故小便色白下利而渇小便色白非里热可知矣
　　方有执曰此反覆申明晓人勿认烦渇均为热证以致悮之意
　　程应旄曰烦证不尽属少隂故指出但欲寐来渇证不尽属少隂故指出小便白来结以下焦虗有寒教人上病治在下也盖上虚而无隂以济总由下虚而无阳以温也二虚字皆由寒字得来又曰吐利而渇与猪苓汤证同其别在但欲寐且猪苓证小便必不利而色赤饮水与白头翁证同彼曰以有热故也小便亦必不白
　　林澜曰欲吐不吐心烦阳虚格越于上但欲寐自利小便白里之眞寒已深要知此渇与口燥舌干之渇不同若兼腹满便闭谵语诸证自当作阳邪传里治之既里虚自利小便白其为虚寒明甚特曰下焦者足见隂既盛于下阳必格于上岂可以烦渇而误攻其热哉
　　汪琥曰以全文观之大似热证惟小便色白知为眞寒之证此但欲寐与热邪不同其寐必不昬浊其呼吸必促而细曰属少隂者以别其非阳邪之渇乃内无津液引水自救之渇试以冷水饮之必不多也细察其小便若色白者此少隂虚寒之证悉具也非热邪可知矣
　　沈明宗曰此少隂虚寒似乎热证之辨也世但知四肢厥逆为虗寒证讵知小便色白乃为的騐乎吴人驹曰阳明之欲吐则不得寐在少隂则但欲寐引此以为盛虚之别
　　少隂病饮食入口则吐心中温温欲吐复不能吐始得之手足寒衇迟者此胸中实不可下也当吐之若膈上有寒饮干呕者不可吐也当温之宜四逆汤
　　【按】温温当是嗢嗢嗢嗢者乃吐饮之状也
　　【注】此承上条欲吐不吐详别衇证以明其治也饮食入口即吐且心中嗢嗢欲吐复不能吐恶心不已非少隂寒虚吐也乃胸中寒实吐也故始得之衇迟者饮也迟者寒也而手足寒者乃胸中阳气为寒饮所阻不能通于四肢也寒实在胸当因而越之故不可下也若膈上有寒饮但干呕有声而无物出此为少隂寒虚之饮非胸中寒实之饮也故不可吐惟急温之宜四逆汤或理中汤加丁香吴茱萸亦可也
　　【集注】程知曰此言少隂饮吐为肾邪上逆当温不当吐也欲吐不吐隂邪上逆之证也若始得病时邪未深入其手足但寒而不厥衇但迟而不沉细则为邪实胸中寒尚在表属于阳分当吐而不当下吐者有物呕则无物两者须辨若膈上有寒饮但见干呕而不能吐出则是隂寒上逆当温而不当吐也曰急温者明不温则见厥逆无衇诸变证也程应旄曰寒在胸中法不可下而属实邪但从吐法一吐而阳气得通吐法便是温法若膈上有寒饮干呕者虚寒从下而上阻留其饮于胸中究非胸中之病也直从四逆汤急温其下可矣
　　少隂病衇微细沈但欲卧汗出不烦自欲吐至五六日自利复烦躁不得卧寐者死
　　【注】此发明上条互详衇证失于急温致变之义也衇微细沉但欲卧少隂寒也当无汗今反汗出不烦乃少隂亡阳也且自欲吐隂寒之邪上逆正当急温失此不治因循至五六日加之自利复烦躁不得卧寐者此少隂肾中眞阳扰乱外越欲絶之死证此时即温之亦无及矣
　　【集注】方有执曰衇微沉细但欲卧少隂本病也汗出而不作烦热无阳也欲吐经中之邪不退也自利藏病进也更复烦躁不得卧寐者阳欲絶而扰乱不宁也
　　程应旄曰今时论治者不至于恶寒踡卧四肢逆冷等证叠见则不敢温不知证已到此温之何及况诸证有至死不一见者则盍于本论中之要防一一申详之少隂病衇必沉而微细论中首掲此盖已示人以可温之衇矣少隂病但欲卧论中又已示人以可温之证矣汗出在阳经不可温在少隂宜急温论中又切示人以亡阳之故矣况复有不烦自欲吐隂邪上逆之证乎则眞武四逆诚不啻三年之艾矣乃不知预为绸缪延缓至五六日前欲吐今且利矣前不烦今烦且躁矣前欲卧今不得卧矣阳虚扰乱隂盛转加焉有不死者乎
　　少隂病二三日不已至四五日腹痛小便不利四肢沉重疼痛自下利者此为有水气其人或欬或小便不利或下利或呕者眞武汤主之
　　【注】论中心下有水气发热有汗烦渇引饮小便不利者属太阳中风五苓散证也发热无汗干呕不渇小便不利者属太阳伤寒小青龙汤证也今少隂病二三日不已至四五日腹痛下利隂寒深矣设小便利是纯寒而无水乃附子汤证也今小便不利或欬或呕此为隂寒兼有水气之证故水寒之气外攻于表则四肢沉重疼痛内盛于里则腹痛自利也水气停于上焦胸肺则欬喘而不能卧停于中焦胃府则呕而或下利停于下焦膀胱则小便不利而或少腹满种种诸证总不外乎隂寒之水而不用五苓者以非表热之饮也不用小青龙者以非表寒之饮也故惟主以眞武汤温寒以制水也
　　【集注】喻昌曰太阳篇中厥逆筋惕肉瞤而亡阳用眞武矣兹少隂之水湿上逆仍用眞武以镇摄之可见太阳膀胱与少隂肾一藏一府同为寒水府邪为阳邪借用麻桂为青龙藏邪为隂邪借用附子为眞武
　　眞武汤方
　　茯苓【三两】　　　芍药【三两】
　　生姜【三两切】　　　白术【二两】
　　附子【一枚炮去皮破八片】
　　右五味以水八升煮取三升去滓温服七合日三服
　　若欬者加五味子半升细辛干姜各一两
　　若小便利者去茯苓
　　若下利者去芍药加干姜二两
　　若呕者去附子加生姜足前成半斤
　　【方解】小青龙汤治表不解有水气中外皆寒实之病也眞武汤治表已解有水气中外皆寒虗之病也眞武者北方司水之神也以之名汤者赖以镇水之义也夫人一身制水者脾也主水者肾也肾为胃关聚水而从其类者倘肾中无阳则脾之枢机虽运而肾之关门不水虽欲行孰为之主故水无主制泛溢妄行而有是证也用附子之辛热壮肾之元阳而水有所主矣白术之苦燥建立中土而水有所制矣生姜之辛散佐附子以补阳温中有散水之意茯苓之淡渗佐白术以健土制水之中有利水之道焉而尤妙在芍药之酸敛加于制水主水药中一以泻木使子盗母虚得免妄行之患一以敛阳使归根于隂更无飞越之虞孰谓寒隂之品无益于阳乎而昧者不知承制之理论中误服青龙发汗亡阳用此汤者亦此义也然下利减芍药者以其阳不外散也加干姜者以其温中胜寒也水寒伤肺则咳加细辛干姜者散水寒也加五味子者收肺气也小便利者去茯苓以其虽寒而水不能停也呕者去附子倍生姜以其病非下焦水停于胃也所以不湏温肾以行水祗当温胃以散水佐生姜者功能止呕也
　　【集解】程知曰白通通衇眞武皆为少隂下利而设白通四证附子皆生用惟眞武一证熟用者盖附子生用则温经散寒炮熟则温中去饮白通诸汤以通阳为重眞武汤以益阳为先故用药有轻重之殊干姜能佐生附以温经生姜能资熟附以散饮也张璐曰按眞武汤方本治少隂病水饮内结所以首推术附兼茯苓生姜之运脾渗水为务此人所易明也至用芍药之微防非仲景不能盖此证虽曰少隂本病而实縁水饮内蓄所以腹痛自利四肢疼重而小便反不利也若极虚极寒则小便必清白无禁矣安有反不利之理哉此证不但眞阳不足眞隂亦必素亏或隂中伏有阳邪所致若不用芍药固护其隂岂能胜附子之雄烈乎
　　病人身大热反欲得衣者热在皮肤寒在骨髓也身大寒反不欲近衣者寒在皮肤热在骨髓也
　　【注】身体为表蔵府为里此以内外分表里也皮肤为表骨髓为里六府为表五藏为里此以身体之浅深藏府之隂阳分表里也病人已病之人也身大热谓通身内外皆热三阳证也反欲得近衣者乃是假热虽在皮肤之浅而眞寒实在骨髓之深隂极似阳证也身大寒谓通身内外皆寒三隂证也反不欲近衣者乃是假寒虽在皮肤之浅而眞热实在骨髓之深阳极似隂证也
　　【按】此以人之苦欲测其寒热眞假而定隂阳之证也当与少隂厥隂病论中表热里寒里热表寒衇滑而厥恶寒不欲近衣口燥咽干等条叅防
　　【集注】成无己曰皮肤言浅骨髓言深皮肤言外骨髓言内身热欲近衣表热里寒也身寒不欲近衣表寒里热也大抵表热里寒衇必沉迟里热表寒衇必滑数须当辨之
　　郑重光曰皮肤者骨髓之外浮浅之分也骨髓者皮肤之内沉深之分也欲得近衣借外以御内此眞寒也体有着而成忤不在衣之厚薄此假寒也不察人之苦欲何以测其眞寒真热而定标本乎
　　少隂病下利清谷里寒外热手足厥逆衇微欲絶身反不恶寒其人面色赤或腹痛或干呕或咽痛或利止衇不出者通衇四逆汤主之
　　【注】少隂肾也肾象乎坎一阳陷于二隂之中二隂若盛则一阳必衰隂邪始得内侵阳因之而外越也下利清谷手足厥冷衇防欲絶里隂盛极也身反不恶寒面色反赤其外反热格阳于外也故虽有腹痛干呕咽痛等证亦当仿白通汤之法加葱于四逆汤中以消其隂而复其阳可也
　　【集注】程应旄曰热因寒格无论腹痛干呕咽痛皆下利中格阳之证即使利止而衇仍前欲絶不出亦不得谓里寒已退辄妄治其外热也须循四逆汤例消隂翳于下部但加葱白宣阳气于下焦使阳气通而衇亦出始为眞愈
　　林澜曰格拒格也亦曰隔阳隂阳隔离也又曰戴阳浮于上如戴也夫眞寒入里隂气未有不盛者然其剧不过阳愈微隂愈盛耳
　　通衇四逆汤方
　　甘草【二两炙】　　　干姜【三两强人可四两】
　　附子【大者一枚生用去皮破八片】
　　右三味以水三升煮取一升二合去滓分温再服其衇即出者愈
　　面色赤者加葱九茎
　　腹中痛者去葱加芍药二两
　　呕者加生姜二两
　　咽痛者去芍药加桔梗一两
　　利止衇不出者去桔梗加人参二两
　　病皆与方相应者乃服之
　　【方解】论中扶阳抑隂之剂中寒阳微不能外达主以四逆中外俱寒阳气虚甚主以附子隂盛于下格阳于上主以白通隂盛于内格阳于外主以通衇是则可知四逆运行阳气者也附子温补阳气者也白通宣通上下之阳者也通衇通达内外之阳者也今衇微欲絶里寒外热是肾中隂盛格阳于外故主之也倍干姜加甘草佐附子易名通衇四逆汤者以其能大壮元阳主持中外共招外热返之于内盖此时生气已离亡在俄顷若以柔缓之甘草为君何能疾呼外阳故易以干姜然必加甘草与干姜等分者恐涣澷之余姜附之猛不能安养元气所谓有制之师也若面赤者加葱以通格上之阳腹痛者加芍药以和在里之隂呕逆者加生姜以止呕咽痛者加桔梗以利咽利止衇不出气少者俱倍人参以生元气而复衇也
　　少隂病吐利手足不逆冷反发热者不死衇不至者灸少隂七壮
　　【注】少隂吐利法当逆冷今不逆冷反发热者是阳未衰故曰不死若衇不至虽有外热恐是假热须防阳脱宜急灸少隂速通其阳则衇可复也
　　【集注】程知曰前条通衇四逆汤是里寒外热手足逆冷而衇不至者也此条用灸法是里寒外热手足不逆冷而衇不至者也少隂动衇在足内踝
　　喻昌曰前条背恶寒之证灸后用附子汤隂寒内凝非一灸所能胜也此条手足反热祗是隂内阳外故但灸本经引之内入不必更用温药也汪琥曰经云肾之原出于太谿灸少隂七壮当灸太谿二宂在内踝后跟骨动衇陷中
　　少隂病吐利手足逆冷烦躁欲死者吴茱萸汤主之【注】名曰少隂病主厥隂药者以少隂厥隂多合病证同情异而治别也少隂有吐利厥隂亦有吐利少隂有厥逆厥隂亦有厥逆少隂有烦躁厥隂亦有烦躁此合病而证同者也少隂之厥有微甚厥隂之厥有寒热少隂之烦躁则多躁厥隂之烦躁则多烦盖少隂之病多隂盛格阳故主以四逆之姜附逐隂以囬阳也厥隂之病多隂盛郁阳故主以吴茱萸之辛烈迅散以通阳也此情异而治别者也今吐而不吐蚘手足厥冷故以少隂病名之也盖厥冷不过肘膝多烦而躁欲死故属厥隂病主治也所以不用四逆汤而用吴茱萸汤也
　　【集注】程知曰吐利隂邪在里上干脾胃也厥冷阳不温于四肢也烦而躁则隂盛之极至于阳气暴露扰乱不宁也证至此防濒危矣非茱茰之辛温无以降隂气之上逆非人参姜枣之甘温无以培中土而制肾邪也躁烦与烦躁亦有别躁者隂躁烦者阳烦躁烦者言自躁而烦是隂邪已外逼也烦躁者言自烦而躁是阳气犹内争也其轻重浅深之别学者宜详审之
　　程应旄曰温法原为隂寒而设故眞寒类多假热凡隂盛格阳隂证似阳等皆少隂蛊惑人耳目处须从假处勘出眞来方不为之牵制如吐利而见厥冷是胃阳衰而肾隂并入也谁不知为寒者顾反见烦躁欲死之证以诳之是皆阳被隂拒而置身无地故有此象吴茱萸汤挟木力以益火势则土得温而水寒却矣
　　呉茱萸汤方
　　吴茱萸【一升】　　　人参【三两】
　　生姜【一两】　　　　大枣【十二枚】
　　右四味以水七升煮取二升温服七合日三服
　　【集解】罗天益曰仲景之法于少隂则重固元阳于厥隂则重固生气厥隂肝木虽为两隂交尽而一阳之眞气实起其中此之生气一虚则三隂浊气直逼中上不惟本经诸证悉具将阳明之健运失职以致少隂之眞阳浮露而吐利厥逆烦躁欲死食谷欲呕种种丛生矣吴茱萸得东方震气辛苦大热能达木郁直入厥隂降其隂盛之浊气用以为君人参秉中和正气甘温大补能接天眞挽回性命升其垂絶之生气用以为臣佐姜枣和胃而行四末斯则震坤合徳木土不害一阳之妙用成而三隂之间无非生生之气矣诸证有不退者乎方有执曰吐则伤阳利则损隂厥冷者隂损而逆也烦躁者阳伤而乱也茱萸辛温散寒暖胃而止呕人参甘温益阳固本而补中大枣助胃益脾生姜呕家圣药故四物者为温中降逆之所湏也
　　少隂病吐利躁烦四逆者死
　　【注】此承上条互明其义以别可治不可治也此条吐利烦躁厥逆皆与上条同一用吴茱萸汤治之一曰死不治者何也盖以少隂烦躁多躁少烦躁者隂也厥隂烦躁多烦少躁烦者阳也厥隂手足厥冷不过肘膝微阳未絶故可治也少隂四肢逆冷不能回温独隂不化故曰死也
　　【集注】程应旄曰由吐利而躁烦隂阳离脱而扰乱可知加之四逆其阳絶矣不死何待使早知温中宁有此乎
　　张璐曰此条与上条不殊何彼可治而此不可治耶必是已用温中不愈转加躁烦故主死耳
　　少隂病恶寒身踡而利手足厥冷者不治
　　【注】此互详上条手足逆冷不治之义也恶寒身踡而卧虽系少隂证而不至于死若下利不止手足逆冷不回是有隂无阳即不吐利躁烦亦不可治也
　　【集注】喻昌曰隂盛无阳即用四逆等法回阳气于无何有之乡其不能回者多矣故曰不治
　　少隂病四逆恶寒而身踡衇不至不烦而躁者死【注】此总承上三条以明不治之死证也四逆谓四肢逆冷过肘膝而不回也表阳虚故恶寒也隂主屈故踡卧不伸也衇不至则生气已絶若有烦无躁是尚有可回之阳今不烦而躁则是有隂无阳故曰死也
　　【集注】程应旄曰诸隂邪具见而衇又不至阳先絶矣不烦而躁隂无附将自尽也经曰隂气者静则神藏躁则消亡盖躁则隂藏之神外亡也亡则死矣使早知复衇以通阳宁有此乎
　　少隂病下利衇微濇呕而汗出必数更衣反少者当温其上灸之
　　【注】衇微阳虚也濇血少也必数更衣者下利勤也反少者欲下而反少也即今之阳虚血少里急后重下利病也呕而汗出者隂盛于内上逆而作呕也阳虚失护故汗出也当温其上宜灸之
　　【集注】程应旄曰少隂病下利阳微可知乃其衇微而且澁则不但阳微而隂且竭矣阳微故隂邪逆上而呕隂竭故汗出而勤努责一法之中既欲助阳兼欲护隂则四逆附子辈俱难用矣惟灸顶上百防穴以温之既可代姜附軰之助阳而行上更可避姜附辈之辛窜而燥下故下利可止究于隂血无伤可见病在少隂不可以难用温者遂弃夫温也汪琥曰按此条论仲景不言当灸何宂衇经云灸厥隂俞常器之曰灸太冲皆误郭雍曰灸太谿虽系少隂经穴亦误仲景曰宜温其上方有执曰上谓顶百防穴是也图经云一名三阳五防在前顶后一寸五分顶中央原治小儿脱肛乆不差可灸七壮此条亦灸之者升举其阳以调夫隂也
　　少隂病下利止而头时时自冒者死
　　【注】少隂病利止若胃和能食神清气爽是为欲愈也今利止头时时昬冒不省是气脱神去故下利虽止仍主死也
　　【集注】方有执曰头俗谓昬晕也诸阳在头下利止而头者阳无依附浮越于外神气散乱故时时自冒也死可知矣
　　张锡驹曰此条死证全在头自冒上防出若利止而头不不冒此中已和矣安能死乎
　　张璐曰人身隂阳相为依附者也隂亡于下则诸阳之上聚于头者纷然而动所以头时时自冒阳脱于上而主死也可见阳回利止则生隂尽利止则死矣
　　汪琥曰下利止则病当愈今者反为死非阳回而利止乃阳脱而利尽也
　　少隂病六七日息髙者死
　　【注】少隂病但欲寐息平气和顺也今息髙气促逆也凡病卧而息髙气促者多死
　　【集注】喻昌曰六七日字辨证最细盖经传少隂而息髙与二三日太阳作喘之表证逈殊也
　　程知曰肾为生气之源息髙则眞气散走于胸中不能复归于气海故主死也
　　程应旄曰夫肺主气而肾为生气之源盖呼吸之门也关系人之死生者最钜息髙者生气已絶于下而不复纳故游息仅呼于上而无所吸也死虽成于六七日之后而机自兆于六七日之前既值少隂受病何不豫为固护预为隄防致令眞阳涣散而无可复返乎凡条中首既谆谆禁汗继即急急重温无非见及此耳
　　魏荔彤曰七日之乆息髙气逆者与时时自冒同一上脱也一冒而阳升不返一息髙而气根已铲同一理而分见其证者也故仲景俱以死期之
　　少隂病衇细沉数病为在里不可发汗
　　【注】少隂病但欲寐若衇细沉微是邪从寒化也今衇细沉数乃邪从热化也即有发热亦是转属阳明非若前所言少隂病始得之反发热衇沉不数宜麻黄附子细辛汤发汗者可比也故曰病为在里不可发汗
　　【集注】程知曰言热邪在里有发汗之禁也少隂之衇微细其常也乃沉而加之以数正为热邪在里之征发汗则动经而増燥热有夺血之变矣
　　郑重光曰衇细沉而数里有伏阳矣故曰病为在里乃热邪传里之证断不可发汗发汗则动经气而有亡血之变少隂发热衇沉是病为在表以无里证故可发汗若衇浮而迟表热里寒下利清谷是迟为无阳病为在里又不得以浮为在表而发汗也要知隂中有阳沉亦可汗阳中有隂浮亦当温此条衇细沉数数则为热沉为在里此阳邪入里故以发汗而示戒也
　　少隂病但厥无汗而强发之必动其血未知从何道出或从口鼻或从目出者是名下厥上竭为难治
　　【注】此条申明强发少隂热邪之汗则有动血之变也少隂病衇细沉数加之以厥亦为热厥隂本无汗即使无汗亦不宜发汗若发其汗是为强发少隂热邪之汗也不当发而强发之益助少隂之热炎炎沸腾必动其本经之血或从口或从目出是名下厥上竭下厥者少隂热厥于下也上竭者少隂血竭于上也故为难治
　　【集注】张璐曰强责少隂汗而动其血势必逆行而上出阳窍以发汗皆阳药故也
　　程应旄曰五液皆主于肾强发少隂之汗周身之气皆逆血随奔气之促逼而见故不知从何道而出也
　　沈明宗曰少隂病但厥无汗其病在里当以四逆散和隂散邪其病自退而厥自愈矣岂可强发其汗耶
　　魏荔彤曰厥而有汗乃内寒廹阳外亡之象故为寒化隂邪无汗而厥则热邪伏于里而不外越邪热内耗也斯可议为热化阳邪无疑矣
　　少隂病欬而下利谵语者被火气刼故也小便必难以强责少隂汗也
　　【注】少隂属肾主水者也少隂受邪不能主水上攻则欬下攻则利邪从寒化眞武汤证也邪从热化猪苓汤证也今被火气刼汗则从热化而转属于胃故发谵语津液内竭故小便难是皆由强发少隂之汗故也欲救其隂白虎猪苓二汤择而用之可耳
　　【集注】方有执曰强责谓过求也小便与汗皆血液也少隂少血刼汗夺血则小便为之涸竭故难也
　　少隂病下利六七日欬而呕渇心烦不得眠者猪苓汤主之
　　【注】凡少隂下利清谷欬呕不渇属寒饮也今少隂病六七日下利黏秽欬而呕渇烦不得眠是少隂热饮为病也饮热相抟上攻则欬中攻则呕下攻则利热耗津液故渇热扰于心故烦不得眠宜猪苓汤利水滋燥饮热之证皆可愈矣
　　【集注】赵嗣眞曰少隂欬而下利呕渇心烦不眠及厥隂下利欲饮水者是皆传邪之热衇必沈细数故以黄连滑石等清利之其少隂自利而渇欲吐不吐心中烦但欲寐小便色白者是本经隂邪之寒也衇必沉微故以附子干姜温之
　　汪琥曰下利欬而呕渇心烦不得眠焉知非少阳阳明之病然少阳阳明若见此证为里实衇必大而长此病衇必微细故知其为少隂之病无疑也
　　林澜曰下利则邪并于下矣其呕而且欬何也盖至六七日渇而心烦不眠则传邪之上客者又盛渇则必恣饮多饮必停水是邪热既不能觧而水蓄之证复作也热邪传陷之下利非隂寒吐利并作之可比呕而渇者盖先呕后渇为邪欲解先渇后呕多为水停况又有水寒射肺为欬之可兼察乎以是知必有挟饮于内耳
　　沈明宗曰黄连阿胶汤之心烦不得眠较此条颇同而治异何也盖此条乃少隂风热转入阳明而致下利故以猪苓汤驱水邪还从膀胱而去急救胃中津液为主彼条之心烦不得眠而无下利乃肾水枯少故用黄连阿胶汤滋隂清火急救肾隂为主也
　　魏荔彤曰欬而咽不痛渇而口不干则知邪虽为传经而入之热帷其有水饮相混故热势不能甚肆其猛烈虽上冲为欬呕而不致咽痛隔阻正津为口渇而不致干燥兼以心烦不得眠于少隂但欲寐隂证中见阳证岂非传经之热兼水湿者乎其所以不发黄者以少隂病原有下利湿不能留热不能蓄故也由此观之热邪兼水饮昭然矣
　　少隂病四逆其人或欬或悸或小便不利或腹中痛或泄利下重者四逆散主之
　　【注】凡少隂四逆虽属隂盛不能外温然亦有阳为隂郁不得宣达而令四肢逆冷者故有或欬或悸或小便不利或腹中痛泄利下重诸证也今但四逆而无诸寒热证是既无可温之寒又无可下之热惟宜疏畅其阳故用四逆散主之
　　【集注】李中梓曰按少隂用药有隂阳之分如隂寒而四逆者非姜附不能疗此证虽云四逆必不甚冷或指头微温或衇不沉微乃隂中涵阳之证惟气不宣通是以逆冷故以柴胡凉表芍药清中此本肝胆之剂而少隂用之者为水木同源也以枳实利七冲之门以甘草和三焦之气气机宣通而四逆可痊矣
　　程知曰盖伤寒以阳为主四逆有隂进之象下之则阳益陷而不出故经谓诸热邪传经至于手足逆冷最难辨认谓为寒深于里则无衇微欲絶之象谓为热深于里则无烦渇之证盖祗是热邪入结于里而阳气不得顺行于四肢也此证当用和解不当用寒下故经中用剂之轻少者无如此方则其轻缓解散之义可见矣
　　程应旄曰初得之四逆固非热证亦非深寒欬悸而或小便不利既似乎水蓄腹痛泄利又似乎寒凝其中更兼下重一证得母气滞在趺阳而经络失宣通也耶
　　汪琥曰四逆散乃阳邪传变而入隂经是解传经之邪非治隂寒也凡阳热之极六衇细弱语言轻微神色懒静手足清温有似隂证而大便结小便数齿燥舌胎其热已伏于内必发热也若用热药则内热愈炽用凉药则热被寒束而不得散法惟宜和表解肌疏通气血而里热自除此仲景四逆散所由设也
　　四逆散方
　　甘草【炙】　　　　枳实【破水渍炙干】
　　柴胡　　　　　芍药
　　右四味各十分捣筛白饮和服方寸匕日三服欬者加五味子干姜各五分并主下利
　　悸者加桂枝五分
　　小便不利者加茯苓五分
　　腹中痛者加附子一枚炮令折
　　泻利下重者先以水五升煮薤白三升煮取三升去滓以散三方寸匕内汤中煮取一升半分温再服
　　【方解】方名四逆散与四逆汤均治手足逆冷但四逆汤治隂邪寒厥此则治阳邪热厥热厥者三阳传厥隂合病也太阳厥隂麻黄升麻汤甘草干姜汤证也阳明厥隂白虎汤大承气汤证也此则少阳厥隂故君柴胡以疎肝之阳臣芍药以泻肝之隂佐甘草以缓肝之气使枳实以破肝之逆三物得柴胡能外走少阳之阳内走厥隂之隂则肝胆疎泄之性遂而厥可通也或欬或下利者邪饮上下为病加五味子干姜温中以散饮也或悸者饮停侮心加桂枝通阳以益心也或小便不利者饮蓄膀胱加茯苓利水以饮也或腹中痛者寒凝于里加附子温中以定痛也或泻利下重者寒热郁结加薤白开结以疏寒热也
　　【集解】方有执曰人之四肢温和为顺故以不温和为逆但不温和而未至于厥冷则热犹未深入也故用柴胡以解之枳实以泻之芍药以收之甘草以和之也
　　少隂病下利若利自止恶寒而踡卧手足温者可治【注】少隂病恶寒厥冷下利不止者隂寒盛也今下利能自止手足能自温虽见恶寒踡卧乃隂退阳回之兆故曰可治
　　【集注】程应旄曰少隂病下利而利自止则隂寒亦得下祛而又不致于脱虽有恶寒踡卧不善之证但使手足温者阳气有挽回之机故可温而救之也沈明宗曰手足温者乃眞阳未离急用白通四逆之类温经散寒则邪退而眞阳复矣故曰可治
　　少隂病恶寒而踡时自烦欲去衣被者可治
　　【注】少隂病恶寒而踡隂寒证也若时自烦欲去衣被者此阳回隂退之征故曰可治
　　少隂病得之二三日以上心中烦不得卧黄连阿胶汤主之
　　【注】此承上条以出其治也少隂病得之二三日以上谓或四五日也言以二三日少隂之但欲寐至四五日反变为心中烦不得卧且无下利清谷欬而呕之证知非寒也是以不用白通汤非饮也亦不用猪苓汤乃热也故主以黄连阿胶汤使少隂不受燔灼自可愈也
　　【集注】程知曰二三日邪在少隂四五日已转属阳明故无呕利厥逆诸证而心烦不得卧者是阳明之热内扰少隂故不欲寐也当以解热滋隂为主治也
　　黄连阿胶汤方
　　黄连【四两】　　　黄芩【二两】
　　芍药【二两】　　　鸡子黄【二枚】
　　阿胶【三两】
　　右五味以水六升先煮三物取二升去滓内胶烊尽小冷内鸡子黄搅令相得温服七合日三服
　　【集解】柯琴曰此少隂之泻心汤也凡泻心必借连芩而引有隂阳之别病在三阳胃中不和而心下痞鞕者虚则加参甘补之实则加大黄下之病在少隂而心中烦不得卧者既不得用参甘以助阳亦不得用大黄以伤胃也故用芩连以直折心火用阿胶以补肾隂鸡子黄佐芩连于泻心中补心血芍药佐阿胶于补隂中敛隂气斯则心肾交合水升火降是以扶隂泻阳之方而变为滋隂和阳之剂也是则少隂之火各归其部心中之烦不得眠可除矣经曰隂平阳秘精神乃治斯方之谓欤
　　少隂病下利咽痛胸满心烦猪肤汤主之
　　【注】身温腹满下利太隂证也身寒欲寐下利少隂证也身热不眠咽痛热邪也身寒欲寐咽痛寒邪也今身寒欲寐下利咽痛与胸满心烦之证并见是少隂热邪也少隂之衇循喉咙其支者从肺出络心注胸中是以少隂之热邪上逆则所过之处无不病也以猪肤汤主之解少隂上焦之热兼止下焦之利也
　　【集注】喻昌曰下利咽痛胸满心烦此少隂热邪充斥上下中间无所不到寒下之药不可用矣故立猪肤汤一法也盖阳微者用附子温经隂竭者用猪肤润燥温经润燥中同具散邪之义也
　　猪肤汤方
　　猪肤一【斤】
　　右一味以水一斗煮取五升去滓加白蜜一升白粉五合熬香和令相得温分六服
　　【方解】猪肤者乃革外之肤皮也其体轻其味咸轻则能散咸则入肾故治少隂咽痛是于解热中寓散之意也
　　【集解】成无已曰猪水畜也其气先入肾解少隂之客热加蜜以润燥除烦白粉以益气断利也
　　少隂病二三日咽痛者可与甘草汤不差与桔梗汤【注】少隂病二三日咽痛无他证者乃少隂经客热之微邪可与甘草汤缓泻其少隂之热也若不愈者与桔梗汤即甘草汤加桔梗以开郁热不用苦寒者恐其热郁于隂经也
　　【集注】喻昌曰用甘草者和缓其势用桔梗者开提其邪也此在二三日他证未具故可用之若五六日则少隂之下利呕逆诸证皆起此法又未可用矣
　　甘草汤方
　　甘草【二两】
　　右一味以水三升煮取一升半去滓温服七合日二服
　　桔梗汤方
　　桔梗【一两】　　　甘草【二两】
　　右二味以水三升煮取一升去滓温分再服
　　少隂病咽中痛半夏散及汤主之
　　【注】少隂病咽痛者谓或左或右一处痛也咽中痛者谓咽中皆痛也较之咽痛而有甚焉甚则涎纒于咽中故主以半夏散散风邪以逐涎也
　　【集注】方有执曰此以风邪热甚痰上壅而痹痛者言也故主之以桂枝袪风也佐之以半夏消痰也和之以甘草除热也三物者是又为咽痛之一治法也
　　半夏散及汤方
　　半夏【洗】　　　　桂枝
　　甘草【灸各等分】
　　右三味各别捣筛已合治之白饮和服方寸匕日三服若不能散服者以水一升煎七沸内散两方寸匕更煮三沸下火令小冷少少咽之半夏有毒似不当散服
　　少隂病咽中伤生疮不能语言声不出者苦酒汤主之【注】少隂病咽痛不愈若剧者咽中为痛所伤渐乃生疮不能言语声音不出所必然也以苦酒汤主之用半夏涤涎蛋清敛疮苦酒消肿则咽清而声出也
　　【集注】程知曰咽痛忌汗忌寒下故甘草桔梗苦酒三方皆用和解之法惟半夏散及汤在前条为辛散温解之法也
　　苦酒汤方
　　半夏【洗破如枣核大十四枚】鸡子【一枚去黄内上苦酒着鸡子殻中】
　　右二味内半夏着苦酒中以鸡子殻置刀环中安火上令三沸去滓少少含咽之不差更作三剂
　　【集解】李杲曰大抵少隂多咽伤咽痛之证古方用醋煮鸡子主咽喉失音取其酸收固所宜也半夏辛燥何为用之盖少隂多寒证取其辛能发散一发一敛遂有理咽之功也
　　程知曰按卵白象天卵黄象地前黄连阿胶汤用鸡子黄义取入肾滋隂此苦酒汤用鸡子白义取入肺润疮也
　　少隂病八九日一身手足尽热者以热在膀胱必便血也
　　【注】邪传少隂不从隂化而见寒证亦不从阳化而见热证是其人肾气素充所以藏虽受邪留连八九日仍复传府外散也太阳主表故一身手足尽热若热还卫分非汗不解热还荣分非衂不解热甚于上则头痛目瞑衂血热甚于下则腹痛尿难便血理必然也凡热少血多瘀成血畜热多血少热廹其血血不得畜今为少隂邪热复转膀胱而伤荣分廹走下窍故便血也
　　【集注】程知曰前少隂病手足不逆冷反发热者不死阳未全亏也此八九日一身及手足尽热隂盛于里也
　　张璐曰少隂病难于得热热则隂尽阳复故少隂篇中谓手足不逆冷反发热者不死然病至八九日隂邪内解之时反一身手足尽热少隂必无此证当是藏邪转府肾移热于膀胱以膀胱主表故一身及手足尽热也膀胱之血为少隂之热所逼其趋必出隂窍以隂主降故也
　　少隂病二三日至四五日腹痛小便不利下利不止便脓血者桃花汤主之
　　【注】少隂病二三日无隂邪之证至四五日始腹痛小便不利乃少隂阳邪攻里也若腹痛口燥咽干而从燥化则为可下之证矣今腹痛小便不利是热瘀于里水无出路势必下廹大肠而作利也倘利久热伤其荣荣为火化血腐为脓则为可清之证也今下利昼夜不止而便脓血则其热已随利减而下焦滑脱可知矣故以桃花汤主之益中以固脱也
　　【集注】成无巳曰要略云阳证内热则溢出鲜血隂证内寒则下紫黒如豚肝也
　　喻昌曰治下必先固中中气不下坠则滑脱无源而自止注家见用干姜谓是寒邪伤胃不知热邪挟少隂之气塡塞胃中故少佐干姜之辛以散之也
　　程知曰此下利脓血之治法也腹痛小便不利少隂热邪也而下利不止便脓血则证为伤血且有中气下脱之虞矣故用桃花汤固肠止利也魏荔彤曰此证乃热在下焦而熏蒸中焦使气化因热郁而不行大便因热盛而自利也乆而下利不止将肠胃秽浊之物如脓带血尽随大便而下热一日不消利一日不止也
　　沈明宗曰此邪挟内湿凝滞血分则便脓血也
　　桃花汤方
　　赤石脂【一斤一半全用一半筛末】　干姜【一两】
　　糯米【一升】
　　右三味以水七升煮米令熟去滓温服七合内赤石脂末方寸匕日三服若一服愈余勿服
　　【方解】少隂寒邪多利清谷少隂热邪多便脓血日乆不止关门不固下焦滑脱矣此方君以体膏性濇之石脂养肠以固脱佐以味甘多液之糯米益气以滋中则虽下利日乆中虚液枯未有不愈者也其妙尤在用干姜少许其意不在温而在散火郁借此以开脓血无由而化也若一服愈余勿服以其粘濇之性甚也
　　少隂病下利便脓血者桃花汤主之
　　【注】少隂病诸下利用温者以其证属虚寒也此少隂下利便脓血者是热伤荣也而不径用苦寒者盖以日乆热随血去肾受其邪关门不固也故以桃花汤主之
　　少隂病下利便脓血者可刺
　　【注】少隂病下利便脓血用桃花汤不止者热瘀于隂分也则可刺本经之穴以泄其热热去则脓血自止矣
　　【集注】张璐曰先下利日乆而后便脓血则用桃花汤若不先下利而下利便脓血则可刺经穴若刺经穴不愈则当从事白头翁汤设更咽干心烦不得眠则又湏黄连阿胶汤为合法也
　　林澜曰刺者泻其经气而宣通之也下利便脓血既主桃花汤矣此复云可刺者如痞证利不止复利其小便与五苓散以救石脂禹余粮之穷故此一刺亦以辅桃花汤之所不逮也
　　少隂病得之二三日口燥咽干者急下之宜大承气汤【注】邪至少隂二三日即口燥咽干者必其人胃火素盛肾水素亏当以大承气汤急泻胃火以救肾水若复迁延时日肾水告竭其隂必亡虽下无及矣
　　【集注】成无己曰与大承气汤急下之以全肾何也经云三隂经受病已入于府者可下而已则是上条少隂病乃入府证也少隂邪热已转属于府胃府实热消灼肾水故口燥咽干用大承气以泻府而实热自除且少隂之藏本肾属水胃府属土泻土所以救水也
　　方有执曰口燥咽干者少隂之衇循喉咙挟舌本邪热客于其经而肾水为之枯竭也然水干则土燥土燥则水愈干所以急于下也
　　张璐曰按少隂急下三证一属传经热邪亢极一属热邪转入胃府一属温热发自少隂皆刻不容缓之证故当急救欲絶之肾水与阳明急下三法同源异派
　　汪琥曰少隂病得之二三日者非才得病二三日即口燥咽干谓少隂口燥咽干之病已得之二三日也
　　少隂病自利清水色纯青心下必痛口干燥者急下之宜大承气汤
　　【注】少隂病自利清水谓下利无糟粕也色纯青谓所下者皆汚水也下无糟粕纯是汚水此属少隂实热所以心下必痛口燥咽干其为少隂急下之证无疑矣故当急下之宜大承气汤
　　【集注】程知曰阳邪热结口必干燥设系隂邪口中和而不燥矣故宜急下之以救隂也
　　沈明宗曰邪传阳明必俟大便坚鞕而攻下者廼未伤胃中津液之谓此利清水因少隂邪热炽盛乗逼胃中津液顷刻势已滨危不得不以通因通用急夺而救胃肾将絶之隂也
　　少隂病六七日腹胀不大便者急下之宜大承气汤【注】少隂病六七日腹胀不大便者盖因其人阳气素盛胃有宿食故也所以传邪已入少隂复转属阳明而成胃实故宜大承气汤急下之也
　　【集注】张璐曰少隂之证自利者最多虚寒则下利清谷虚热则下利脓血故多用温补传经阳邪内结则自利纯青水温热病则自利烦渇并宜下夺清热此以六七日不大便而腹胀可见邪热转归阳明而为胃实之证所以宜急下也
　　少隂中风衇阳微隂浮者为欲愈
　　【注】少隂中风衇若见阳浮隂弱乃风邪传入少隂则是其势方盛未易言愈今阳衇反微隂衇反浮阳微则外邪散而表气和隂浮则里气胜而邪外出故为欲愈也
　　少隂病欲解时从子至寅上
　　【注】子丑寅阳生渐长之也病在少隂而解于阳生之际所谓阳进则隂退隂得阳而邪自解也少隂所重在眞阳从可见矣
　　音切
　　踡【音拳】












　　御纂医宗金鉴卷七
<子部,医家类,御纂医宗金鉴>
　　钦定四库全书
　　御纂医宗金鉴卷八
　　订正仲景全书伤寒论注厥隂全篇目录
　　乌梅丸
　　当归四逆汤
　　当归四逆加吴茱萸生姜汤
　　白头翁汤








　　御纂医宗金鉴卷八目録
　　钦定四库全书
　　御纂医宗金鉴卷八
　　订正仲景全书伤寒论注
　　辨厥隂病衇证并治全篇
　　厥隂者隂尽阳生之藏与少阳为表里者也故其为病隂阳错杂寒热混淆邪至其经从化各异若其人素偏于热则邪从阳化故消渴气上撞心心中疼热蚘厥口烂咽痛喉痹痈脓便血等阳证见矣若其人素偏于寒则邪从隂化故手足厥冷衇微欲絶肤冷藏厥下利除中等隂证见矣所以少阳不解传变厥隂而病危厥隂病衰转属少阳为欲愈隂阳消长大伏危机兹以隂阳从化厥热胜复之微防详发于篇中俾临证者诊治有要道焉
　　厥隂之为病消渴气上撞心心中疼热饥而不欲食食则吐蚘下之利不止
　　【注】此条总言厥隂为病之大纲也厥隂者为隂尽阳生之藏邪至其经从阴化寒从阳化热故其为病隂阳错杂寒热混淆也消渴者饮水多而小便少乃厥阴热化而耗水也厥阴之衇起足大指循股内入阴中环阴器抵少腹贯心膈其注肺热邪循经上逆膈中故气上撞心心中疼热也饥而不欲食者非不食也因食则动蚘而吐故虽饥而不欲食食则吐蚘也夫消渴多饮饥不能食则胃中所有者但水与热耳若更以厥阴热气挟蚘撞疼误认为转属阳明之实痛而下之则胃愈虚必下利不止矣
　　【集注】成无己曰邪自太阳传至太阴则腹满而嗌亁未成渴也至少阴则口燥舌亁而渴未成消也至厥阴则成消渴者以势甚能消水故也又张卿子云尝见厥阴消渴数证舌尽红赤厥冷衇微渴甚服白虎黄连等汤皆不能救盖厥阴消渴皆寒热错杂之邪非纯阳亢热之证可比也
　　魏荔彤曰此申解厥隂传经热邪为患歴举其证以禁误下也伤寒之邪传入少隂为里中之里及自少隂传厥隂又为三隂之极尽处矣隂尽处受邪无所复传却同少阳为升降之出路少阳无下法厥隂隂邪亦无下法下之为误可知矣首标消渴二字凡热必渴而寒湿隔阻正气亦有渴者然其渴虽欲饮水必不能多未有渴而饮饮而仍渴随饮随消随渴若是者则消渴为传经之热邪传入厥隂无疑也
　　厥隂病渴欲饮水少少与之愈
　　【注】厥隂病渴欲饮水者乃阳回欲和求水自滋作解之兆当少少与之以和其胃胃和汗出自可愈也若多与之则水反停渍入胃必致厥利矣
　　【集注】张璐曰阳气将复故欲饮水而少少与之者盖隂邪方欲解散阳气尚未归复若恣饮不消反有停蓄之患矣
　　汪琥曰厥隂有消渴一证不言自愈者盖热甚而津液消烁虽饮水不能胜其燥烈乃邪气深入未愈之征也而此条之渴欲饮水与之愈者盖其热非消渴之比乃邪气向外欲解之机也两者自是不同
　　伤寒厥而心下悸宜先治水当服茯苓甘草汤却治其厥不尔水渍入胃必作利也
　　【按】厥而心下悸者之下当有以饮水多四字若无此四字乃隂盛之厥悸非停水之厥悸矣何以即知是水而曰宜先治水耶
　　【注】伤寒厥而心下悸者不渴引饮乃隂盛之厥悸也若以饮水多乃停水之厥悸也故宜先治水却治其厥当与茯苓甘草汤即桂枝甘草汤加茯苓生姜也桂枝甘草补阳虚也佐生姜外散寒邪则厥可回矣君茯苓内输水道则悸可安矣此先水后厥之治也盖停水者必小便不利若不如是治之则所停之水渍入胃中必作利也
　　【按】伤寒太阳篇汗出表未和小便不利此条伤寒表未解厥而心下悸二证皆用茯苓甘草汤者盖因二者见证虽不同而里无热表未和停水则同也故一用之谐和荣卫以利水一用之解表通阳以利水无不可也此证虽不曰小便不利而小便不利之意自在若小便利则水不停而厥悸属隂寒矣岂宜发表利水耶
　　【集注】方有执曰金匮云水停心下甚则悸者是悸为水甚而厥则寒甚也寒无象而水有形水去则寒消而厥亦愈入胃者水能渗土也
　　喻昌曰太阳篇中饮水多者心下必悸故此厥而心下悸者明系饮水所致所以乗其水未渍胃先用茯苓甘草汤治水以清下利之源后廼治厥庶不致厥与利相因耳
　　程应旄曰寒因水停而作厥者其证以心下悸为验厥隂有此多因消渴得之水其本也寒其标也不先水而先厥且防水渍入胃敢下之乎
　　汪琥曰厥而心下悸者眀系饮水多寒饮留于心下胸中之阳不能四布故见厥此非外来之寒比也故法宜先治水须与茯苓甘草汤而治厥之法即在其中矣盖水去则厥自除也不尔者谓不治其水则水渍下入于胃必作利也
　　吴人驹曰气衇流行不循常道是为悖逆名之曰厥但厥有痰实寒热气水之不同此因于水者也水气不循故道则水之寒气上乗于心而为悸故治水即所以去悸而厥亦回设或不然则水之甚者其土沮洳因为之利矣
　　伤寒衇微而厥至七八日肤冷其人躁无暂安时者此为藏厥非蚘厥也蚘厥者其人当吐蚘今病者静而复时烦者此为藏寒蚘上入其膈故烦须臾复止得食而呕又烦者蚘闻食臭出其人当自吐蚘蚘厥者乌梅丸主之又主久利
　　【按】此为藏寒之此字当是非字若是此字即是藏厥与辨蚘厥之义不属
　　【注】首条总论厥隂阳邪化热此条详辨厥隂隂邪化寒以明蔵厥蚘厥之不同而出其治也伤寒衇微而厥厥隂衇证也至七八日不回手足厥冷而更通身肤冷躁无暂安之时者此为厥隂阳虚隂盛之蔵厥非隂阳错杂之蚘厥也若蚘厥者其人当吐蚘今病者静而复时烦不似蔵厥之躁无暂安时知非蔵寒之躁乃蚘上膈之上也故其烦须臾复止也得食而吐又烦者是蚘闻食臭而出故又烦也得食蚘动而呕蚘因呕吐而出故曰其人当自吐蚘也蚘厥主以乌梅丸又主久利者以此药性味酸苦辛温寒热并用能解隂阳错杂寒热混淆之邪也蔵厥者宜吴茱萸汤兼少隂者宜四逆通衇附子等汤临证者酌而用之可也
　　【集注】方有执曰衇微而厥綂言之也肤冷言不独手足以见阳气内陷也蔵厥言非在经也
　　喻昌曰衇微而厥则阳气衰微可知然未定其为蔵厥蚘厥也惟肤冷而躁无暂安时乃为蔵厥蔵厥用四逆及灸法其厥不回者死若蚘厥则时厥时烦未为死候但因此而驯至胃中无阳则死矣程知曰言厥有蔵与蚘之别也蔵厥者肾蔵之阳不行也蚘厥者手足冷而吐蚘胃府之阳不行也蚘厥者蚘动则烦而有静时非若蔵厥之躁无暂安时也此胃阳病而无闗于肾阳故厥虽同而证则异也
　　程应旄曰衇微而厥纯隂之象征于衇矣七八日肤冷无阳之象征于形矣隂极则发躁无暂安时此自是少隂蔵厥为不治之证厥隂中无此也至于吐蚘为厥隂本证则蚘厥可与隂阳不相顺接者连类而明之也用乌梅丸名曰安蚘实是安胃并主久利见隂阳不相顺接厥而下利之证皆可以此方括之也
　　林澜曰阳烦隂躁烦轻躁重于藏厥言躁于蚘厥言烦已具安危之异矣藏厥者阳气将脱藏气欲絶而争故藏厥为死证若蚘厥者藏气虚寒而未至于絶藏气寒则蚘不安其宫而动藏气虚则蚘求食而出是以其证必吐蚘
　　乌梅丸方
　　乌梅【三百枚】　　　细辛【六两】
　　干姜【十两】　　　　黄连【十六两】
　　当归【四两】　　　　附子【六两去皮炮】
　　蜀椒【四两出汗】　　　　桂枝【六两】
　　人参【六两】　　　　黄蘖【六两】
　　右十味异捣筛合治之以苦酒渍乌梅一宿去核蒸之五升米下饮熟捣成泥和药令相得内臼中与蜜杵二千下丸如梧桐子大先食饮服十丸日三服稍加至二十丸禁生冷滑物臭食等
　　【集解】柯琴曰六经惟厥隂为难治其本隂其标热其体木其用火必伏其所主而先其所因或收或散或逆或从随所利而行之调其中气使之和平是治厥隂之法也厥隂当两隂交尽又名隂之絶阳宜无热矣第其合晦朔之理隂之初尽即阳之初生所以厥隂病热是少阳使然也火王则水亏故消渴气上撞心心中疼热气有余便是火也木盛则生风虫为风化饥则胃中空虚蚘闻食臭而出故吐蚘虽饥不欲食也仲景立方皆以辛甘苦味为君不用酸收之品而此用之者以厥隂主肝木耳洪范曰木曰曲直作酸内经曰木生酸酸入肝君乌梅之大酸是伏其所主也配黄连泻心而除疼佐黄蘖滋肾以除渴先其所因也连蘖治厥隂阳邪则有余不足以治隂邪也椒附辛姜大辛之品并举不但治厥隂隂邪且肝欲散以辛散之也又加桂枝当归是肝藏血求其所属也寒热杂用则气味不和佐以人参调其中气以苦酒渍乌梅同气相求蒸之米下资其谷气加蜜为丸少与而渐加之缓则治其本也蚘昆虫也生冷之物与湿热之气相成故药亦寒热互用且胸中烦而吐蚘则连蘖是寒因热用也蚘得酸则静得辛则伏得苦则下信为治虫佳剂久利则虚调其寒热酸以収之下利自止
　　伤寒六七日衇微手足厥冷烦躁灸厥隂厥不还者死【注】此详申厥隂藏厥之重证也伤寒六七日衇微手足厥冷烦躁者是厥隂隂邪之重病也若不图之于早为隂消阳长之计必至于隂气寖寖而盛厥冷日深烦躁日甚虽用茱萸附子四逆等汤恐缓不及事惟当灸厥隂以通其阳如手足厥冷过时不还是阳已亡也故死
　　【集注】方有执曰灸所以通阳阳不回故主死也
　　程知曰六七日为邪传厥隂之时衇微而厥未是危证危在烦躁为微阳外露耳
　　程应旄曰衇微厥冷而烦躁是即前条中所引藏厥之证六七日前无是也
　　汪琥曰烦躁者阳虚而争乃蔵中之真阳欲脱而神气为之浮越故作烦躁可灸太冲穴以太冲二穴为足厥隂衇之所注穴在足大指下后二寸或一寸半陷中可灸三壮
　　手足厥寒衇细欲絶者当归四逆汤主之若其人内有乆寒者宜当归四逆加吴茱萸生姜汤
　　【注】此详申厥隂蔵厥之轻证也手足厥寒衇细欲絶者厥隂隂邪寒化之衇证也然不通身肤冷亦不躁无暂安时者则非阳虚隂盛之比故不用姜附等辈而用当归四逆汤和厥隂以散寒邪调荣卫以通阳气也若其人内有久寒者宜当归四逆汤加吴茱萸生姜以直走厥隂温而散之也
　　【集注】程知曰不用姜附者以证无下利不属纯隂也盖衇细欲絶之人姜附亦足以刼其隂故不惟不轻用下且亦不轻用温也
　　郑重光曰手足厥冷衇细欲絶是厥隂伤寒之外证当归四逆是厥隂伤寒之表药也
　　当归四逆汤方
　　当归【三两】　　　桂枝【三两】
　　芍药【三两】　　　细辛【三两】
　　通草【二两】　　　甘草【二两炙】
　　大枣【二十五枚擘】
　　右七味以水八升煮取三升去滓温服一升日三服
　　当归四逆加吴茱萸生姜汤方
　　于前方内加吴茱萸半升生姜三两
　　右九味以水六升清酒六升和煮取五升去滓温分五服一方水酒各四升
　　【方解】凡厥隂病必衇细而厥以厥隂为三隂之尽隂尽阳生若受邪则隂阳之气不相顺接故衇细而厥也然相火寄居于厥隂之藏经虽寒而蔵不寒故先厥者后必发热也故伤寒初起见手足厥冷衇细欲絶者皆不得遽认为虚寒而用姜附也此方取桂枝汤君以当归者厥隂主肝为血室也佐细辛味极辛能达三隂外温经而内温蔵通草性极通能利闗节内通窍而外通荣倍加大枣即建中加饴用甘之法减去生姜恐辛过甚而迅散也肝之志苦急肝之神欲散甘辛并举则志遂而神悦未有厥隂神志遂悦而衇细不出手足不温者也不须参苓之补不用姜附之峻者厥隂厥逆与太隂少隂不同治也若其人内有久寒非辛温甘缓之品所能兼治则加吴茱萸生姜之辛热更用酒煎佐细辛直通厥隂之蔵迅散内外之寒是又救厥隂内外两伤于寒之法也
　　病者手足厥冷言我不结胸小腹满按之痛者此冷结在膀胱闗元也
　　【注】此申上条详出其证也经曰六日厥隂受之厥隂循隂器络于肝故烦满而囊缩邪传厥隂其人本自有热必从阳化则烦渴少腹满而囊缩乃四逆散承气汤证也若其人本自有寒必从隂化则手足厥冷少腹满而囊缩乃当归四逆加吴茱萸汤证也今病者手足厥冷言我不结胸是谓大腹不满而惟小腹满按之痛也论中有少腹满按之痛小便自利者是血结膀胱证小便不利者是水结膀胱证手足热小便赤澁者是热结膀胱证此则手足冷小便数而白知是冷结膀胱证也
　　【集注】成无已曰手足厥不结胸者无热也小腹满按之痛下焦冷结也
　　程知曰阳邪结于上隂邪结于下手足厥冷小腹满按之痛其为隂邪下结可知此当用温用灸闗元穴名在脐下三寸为极隂之位足三隂任衇之防膀胱所居也
　　程应旄曰发厥虽不结胸而小腹满实作痛结则似乎可下然下焦之结多冷不比上焦之结多热也况手足厥上焦不结惟结膀胱闗元之处故曰冷结也
　　凡厥者隂阳气不相顺接便为厥厥者手足逆冷者是也诸四逆厥者不可下之虚家亦然
　　【注】此详诸条致厥之由慎不可下也盖厥虽隂经俱有然所属者厥隂也故厥隂一病不问寒热皆有厥若无厥则非厥隂也太隂寒微故手足温而无厥冷少隂寒甚故有寒厥而无热厥厥隂隂极生阳故寒厥热厥均有之也凡厥者谓隂阳寒热之厥也隂阳不相顺接者谓隂阳之气不相顺接交通也不相顺接交通则阳自阳而为热隂自隂而为寒即为厥病也厥者之证手足逆冷是也诸四逆厥者谓诸病四逆厥冷者也然厥病隂阳已不相顺接交通慎不可下虚家见厥尤不可下故曰虚家亦然也
　　【集注】成无己曰手之三隂三阳相接于手之十指足之三隂三阳相接于足之十指阳气内陷不与隂相顺接故手足为之厥冷也
　　喻昌曰厥隂证仲景总不欲下无非欲邪还于表使隂从阳解也此但举最不可下之二端以严其戒
　　伤寒五六日不结胸腹濡衇虚复厥者不可下此亡血下之死
　　【按】结胸二字当是大便二字不结胸腹濡衇虚复厥皆无可下之理而曰不可下何所谓耶
　　【注】此承上条详申不可下之义也伤寒五六日邪至厥隂之时不大便似可下也若腹濡衇虚复厥者此为亡血虚躁更不可下也下之则虚虚之戒而死矣大病汗后产妇亡血之家多有此证
　　【集注】张璐曰伤寒五六日邪入厥隂其热深矣今衇虚而复厥则非热深当下之可比以其亡血伤津大便枯濇恐人误认五六日热入阳明之燥结故有不可下之之戒盖衇虚腹濡知内外无热厥则隂气用事即当同亡血例治若其人隂血更亏于阳或隂中稍挟阳邪不能胜辛热者又属当归四逆证矣
　　伤寒病厥五日热亦五日设六日当复厥不厥者自愈厥终不过五日以热五日故知自愈
　　【注】伤寒邪传厥隂隂阳错杂为病若阳交于隂是隂中有阳则不厥冷隂交于阳是阳中有隂则不发热惟隂盛不交于阳隂自为隂则厥冷也阳亢不交于隂阳自为阳则发热也盖厥热相胜则逆逆则病进厥热相平则顺顺则病愈今厥与热日相等气自平故知隂阳和而病自愈也
　　【集注】方有执曰厥五日热亦五日隂阳胜复无偏也当复厥不厥阳气胜也阳主生故自愈可知也张璐曰此云厥终不过五日言厥之常后云厥反九日而利言厥之变盖常则易治变则难复也林澜曰三隂经伤寒太隂为始则手足温少隂则手足冷厥隂则手足厥逆然病至厥隂隂之极也反有发热之理盖阳极而生隂故阳病有厥冷之证隂极而生阳故厥逆有发热之条
　　伤寒热少厥微指头寒黙黙不欲食烦躁数日小便利色白者此热除也欲得食其病为愈若厥而呕胸脇烦满者其后必便血
　　【注】伤寒热少厥微所以手足不冷而但指头寒寒邪浅也黙黙隂也烦躁阳也不欲食胃不和也此厥隂隂阳错杂之轻病即论中热微厥亦微之证也若数日小便利其色白者此邪热已去也欲得食其胃已和也热去胃和隂阳自平所以其病为愈也若小便不利而色赤厥不微而甚不惟黙黙而且烦不但不欲食更呕而胸脇满此热未除而且深也即论中厥深热亦深之证也热深不除久持隂分后必便血也所谓数日者犹曰连日也
　　【集注】王肯堂曰设未欲食宜干姜甘草汤呕而胸脇烦满者少阳证也少阳与厥隂为表里邪干其府故呕而胸脇烦满肝主血故后必便血
　　方有执曰热少厥微邪浅也所以手足不冷而但指头寒黙黙谓无言也不欲食厥隂之衇挟胃也烦躁则内热故以小便辨之欲食邪退而胃囘也厥而呕胸脇烦满者厥隂衇挟胃贯膈布脇肋也便血隂邪必走下窍也
　　林澜曰于热厥言指头寒于寒厥微者言手足寒甚者言四逆厥逆轻重浅深当细味之
　　汪琥曰按此条论仲景无治法郭雍云热不除而便血可用犀角地黄汤
　　伤寒一二日至四五日而厥者必发热前热者后必厥厥深者热亦深厥微者热亦微厥应下之而反发汗者必口伤烂赤
　　【注】伤寒一二日即厥四五日仍厥不已者是隂盛阳衰之寒厥也寒厥者即藏厥也若一二日厥至四五日而热或一二日热至四五日而厥前厥后热前热后厥是隂阳互为胜复之热厥也热厥者即阳厥也厥深者热亦深厥微者热亦微此厥乃应下之热厥非当温散之寒厥也若误为寒厥而反温散之则助其热上攻必口伤烂赤也
　　成无已曰经云诸四逆者不可下之至此又云应下最宜详审先贤谓热厥手足虽厥冷而或有温时手足虽逆冷而手足掌心必暖戴元礼又以指甲之暖冷红青别厥证之寒热皆慎之至也汪琥曰此条乃传经邪热阳极似阴之证伤寒一二日至四五日而厥者言伤寒在一二日之时本发热至四五日后而厥者乃邪传厥隂之候也必发热者言病人四肢及肌表虽厥而躯殻以内必发热也前热者后必厥乃申明一二日为前四五日为后以见热极必发厥也阳邪深伏应须以苦寒之药下去其热使隂气得伸则隂阳平四肢和顺而不厥矣粗工见厥认以为寒而反用辛温之药辛温皆升引热上行必口伤烂赤以厥隂之衇循颊里环唇内故也
　　病人手足厥冷衇乍者邪结在胸中心下满而烦饥不能食者病在胸中当须吐之宜瓜蒂散
　　【注】病人手足厥冷若衇微而细是寒虚也寒虚者可温可补今衇乍紧劲是寒实也寒实者宜温宜吐也时烦吐蚘饥不能食乃病在胃中也今心中烦满饥不能食是病在胸中也寒饮实邪壅塞胸中则胸中阳气为邪所遏不能外达四肢是以手足厥冷胸满而烦饥不能食也当吐之宜瓜蒂散涌其在上之邪则满可消而厥可囘矣
　　【集注】喻昌曰此与太阳之结胸逈殊其衇乍紧其邪亦必乍结故用蒂散涌载其邪而出斯阳邪仍从阳解耳
　　程应旄曰手足厥冷邪气内阻衇乍紧紧而不常往来中倐忽一见也
　　伤寒衇滑而厥者里有热白虎汤主之
　　【注】伤寒衇微细身无热小便清白而厥者是寒虚厥也当温之衇乍紧身无热胸满而烦厥者是寒实厥也当吐之衇实大小便闭腹满鞕痛而厥者热实厥也当下之今衇滑而厥滑为阳衇里热可知是热厥也然内无腹满痛不大便之证是虽有热而里未实不可下而可清故以白虎汤主之
　　【集注】程应旄曰衇滑而厥乃阳实拒阴之厥白虎汤凉能清里而辛可解表故当舎证而从衇也
　　林澜曰热厥亦有不同如传邪入府秘结不通燥矢在内非下不可者以承气治之之证是也若火极似水里有大热而大便不闭无燥粪可除者滑则里热已深厥则邪陷已极非以白虎涤其极热则亢甚之阳何以清耶
　　吴人驹曰厥因阳气不相顺接其衇当见隂象衇滑为气有余是阳盛于内格隂于外内则实热外而假寒者也白虎以清解实热则厥自解矣辨之之法冷必不甚浮而近之则冷按之肌骨之下则反热矣
　　伤寒衇促手足厥逆可灸之
　　【注】伤寒隂证见阳衇者虽困无害无宁俟之也今伤寒衇促手足厥逆而曰可灸之者盖以欲温则有阳衇之疑欲清则有隂厥之碍也夫证衇无寒热之确据设以促之一阳衇清之惟恐有误于衇或以厥之一隂证温之又恐有误于证故设两可之灸法斯通阳而不助热囘厥而不伤隂也
　　【集注】喻昌曰伤寒衇促则阳气局蹐可知更加手足厥逆其阳必为隂所格拒而不能返故宜灸以通阳也
　　张璐曰手足厥逆本当用四逆汤以其衇促知为阳气内阻而非阳虚故但用灸以通其阳不用温经以助阳也
　　伤寒发热四日厥反三日复热四日厥少热多者其病当愈四日至七日热不除者必便脓血伤寒厥四日热反三日复厥五日其病为进寒多热少阳气退故为进也
　　【注】伤寒邪在厥隂阳邪则发热隂邪则厥寒隂阳错杂互相胜复故或厥或热也伤寒发热四日厥亦四日是相胜也今厥反三日复热四日是热多厥少阳胜隂退故其病当愈也当愈不愈热仍不止则热郁于隂其后必便脓血也若厥九日热反三日则厥多热少隂胜阳退故为病进也
　　【集注】程知曰此即厥热往复之机知隂阳进退之义明厥证所重在阳则厥隂之大防昭然矣
　　张璐曰太阳以恶寒发热为病进恐其邪气传里也厥隂以厥少热多为病退喜其隂尽阳复也程应旄曰厥隂少阳一藏一府少阳在三阳为尽阳尽则隂生故有寒热之往来厥隂在三隂为尽隂尽则阳生故有厥热之胜复凡遇此证不必论其来自三阳起自三隂祗论厥与热之多少热多厥少知为阳胜阳胜病当愈厥多热少知为隂胜隂胜病日进热在后而不退则为阳过胜过胜而隂不能复遂有便血诸热证厥在后而不退则为隂过胜过胜而阳不能复遂有亡阳诸死证所以调停二者治法须合乎隂阳进退之机阳胜宜下隂胜宜温若不图之于早坐令隂竭阳亡其死必矣
　　吴人驹曰内经言人之伤于寒也则为病热热虽甚不死是伤寒以热为贵也然热不及者病太过者亦病故此二节论寒热之多少以明不可太过与不及也
　　伤寒始发热六日厥反九日而利凡厥利者当不能食今反能食者恐为除中食以索餠不发热者知胃气尚在必愈恐暴热来出而复去也后三日衇之其热续在者期之旦日夜半愈所以然者本发热六日厥反九日复发热三日并前六日亦为九日与厥相应故期之旦日夜半愈后三日衇之而衇数其热不罢者此为热气有余必发痈脓也
　　【按】不发热者之不字当是若字若是不字即是除中何以下接恐暴热来出而复去之文也
　　【注】热而不厥为阳厥而不热为隂伤寒始发热六日厥亦六日至七日仍发热而不厥者是阳来复当自愈也今厥九日较热多三日是隂胜阳故下利也凡厥利者中必寒当不能食今反能食恐是隂邪除去胃中阳气而为除中之病也恐者疑而未定之辞也故以索饼试之食后不发热则为除中若发热知胃气尚在则非除中可必愈也若食后虽暴发热恐热暂出而复去仍是除中故必俟之三日其热续在不去与厥相应始可期之旦日夜半愈也若俟之三日后虽热不罢而亦不愈且衇犹数者此为热气有余留连荣卫必发痈脓也
　　【集注】方有执曰食饲也索常也谓以素常所食之饼饲之也一说无肉曰索谓不令犯食禁也旦日明日平旦朝而阳长之时也夜半隂尽阳生之时也数以热痈脓者厥隂主血血热持久则壅瘀壅瘀则腐化故可必也
　　吴人驹曰除者去也中者中气也乃中气除去欲引外食以自救也
　　伤寒衇迟六七日而反与黄芩汤彻其热衇迟为寒今与黄芩汤复除其热腹中应冷当不能食今反能食此名除中必死
　　【按】伤寒衇迟六七日之下当有厥而下利四字若无此四字则非除中证矣有此四字始与下文反与黄芩汤之义相属
　　【注】伤寒衇数六七日厥而下利热厥下利也当与黄芩汤彻其热今伤寒衇迟六七日厥而下利寒厥下利也当与理中汤温其寒而反与黄芩汤复除其热腹中应冷当不能食今反能食此名除中乃胃气将絶求食以救终无补于胃也故曰必死
　　【集注】方有执曰反者言不顺于道也黄芩汤寒药也彻亦除也应亦当也反能食者胃欲絶引食以自救也中以胃言死谓万物无土不生也
　　程知曰言衇迟为寒不宜更用寒药以致有除中之变也中气为隂寒革除则胃中无根之阳气将欲尽除而求救于食故为死证
　　伤寒先厥后发热而利者必自止见厥复利
　　【注】厥逆隂也发热阳也先厥后发热而利必自止者是隂退而阳进也见厥复利者是阳退而隂进也热多厥少病虽甚者亦可愈厥多热少病虽微者亦转甚可知厥热乃隂阳进退生死之机也
　　【集注】汪琥曰厥隂者隂之尽厥隂之经阳气甚微故不论隂阳二证寒热之邪但至其经无有不发厥者盖厥即为逆起于手足今曰先厥者此初起便厥厥即下利发热者则阳气复而利必自止也
　　伤寒先厥后发热下利必自止而反汗出咽中痛者其喉为痹发热无汗而利必自止若不止必便脓血便脓血者其喉不痹
　　【注】此承上条而详辨之以出其证也先厥后发热下利必自止厥囘利止其热若退为欲愈也若厥囘利止其热不退而反汗出者是厥隂病从阳化热其邪上循本经之衇故咽喉痛痹也若厥囘发热无汗利不止者是厥隂邪热因利下廹伤及衇中之血故必便脓血也便脓血者其喉不痹谓热邪下利而不复上病咽痛也可知下利止其喉为痹者谓热邪已上病咽痛即不复病下利也
　　【集注】喻昌曰先厥后热下利止其病为欲愈矣乃反汗出咽中痛是热邪有余上攻咽喉而为痹也既发热虽无汗为其阳已囘所以利亦必自止若不止则无汗明系邪不外出热郁在里必主便脓血也便脓血者其喉不痹见热邪在里即不复在表在下即不复在上也
　　汪琥曰咽中痛者此热伤上焦气分也痹者闭也咽中痛甚其喉必闭而不通以厥阴经循喉咙之后上入颃颡故也无汗利不止便脓血者此热伤下焦血分也热邪注下则不干上故曰其喉不痹
　　下利衇数有微热汗出令自愈设复紧为未解
　　【注】厥阴下利衇数热利也若热微汗出知邪微欲解下利必自止故令自愈也设衇复紧为表邪犹盛未能解也
　　【集注】成无已曰下利隂病也衇数阳衇也隂病见阳衇者生微热汗出阳气得通也利必自愈诸为寒设复衇紧寒邪犹盛故云未解
　　沈明宗曰数条乃指厥而下利便脓血者或见实大浮数微弱沉濇紧洪长诸衇当分虚实寒热即知欲愈未愈真为察病之微防也
　　下利有微热而渴衇弱者令自愈
　　【注】厥隂下利有大热而渴衇强者乃邪热俱盛也今下利有微热而渴衇弱者是邪热衰也邪热既衰故可令自愈也
　　【集注】方有执曰微热阳渐回也渴内燥未复也衇弱邪退也令自愈言不须治也
　　程知曰下利以阳复邪微为愈微热而渴证已转阳衇弱则邪气已退故不治自愈若下利大热衇盛又是逆矣
　　下利衇数而渴者令自愈设不差必圊脓血以有热故也
　　【注】此承上条互言以详其变也下利衇数而渴者是内有热也若身无热其邪已衰亦可令自愈也设下利衇数而渴日久不差虽无身热必圊脓血以内热伤隂故也
　　【集注】方有执曰衇数与上文微热互相发明
　　程应旄曰衇数而渴阳胜隂矣故亦令自愈若不差则隂虚热入经所云衇数不解而下利不止必协热而便脓血是也
　　下利寸衇反浮数尺中自濇者必圊脓血
　　【注】厥隂热利寸衇当沉数今寸衇反浮数是热在外而不在内也尺中自濇者是在外之热不解乗下利入里伤及其隂热与血瘀必圊脓血也
　　【集注】喻昌曰衇见浮数若是邪还于表则尺衇自和今尺中自濇乃热邪抟结于隂分虽寸口得阳衇究竟阴邪必走下窍而便脓血也
　　汪琥曰此条乃下利变脓血之候也热利而得数衇非反也得浮衇则为反矣此条论无治法宜以仲景黄芩汤代之
　　下利衇沉者下重也衇大者为未止衇微弱数者为欲自止虽发热不死
　　【注】此详申上条下利圊脓血之证衇也衇沉主里衇主急下重后重也下利衇沉故里急后重也凡下利之证发热衇大者是邪盛为未止也衇微弱数者是邪衰为欲自止虽发热不死也由此可知滞下衇大身热者必死也
　　【集注】喻昌曰下利而衇沉主里急后重成滞下之证即今所称痢证也衇大者即沉中之大衇微弱数者即沉中之微弱数也
　　下利欲饮水者以有热故也白头翁汤主之热利下重者白头翁汤主之
　　【注】此承上条以出其治也下利欲饮水者热利下夺津液求水以济干也热利下重者热伤气滞里急后重便脓血也二者皆以白头翁汤主之者以其大苦大寒寒能胜热苦能燥湿也
　　【集注】程知曰按少隂自利而渴亦有虚而引水自救者犹当以小便之赤白衇之迟数辨之此言热邪内结者也热邪内结而致下重故纯用苦寒以胜热而厚肠也
　　白头翁汤方
　　白头翁【三两】　　　黄连【三两去须】
　　黄蘖【三两去皮】　　　　秦皮【三两】
　　右四味以水七升煮取三升去滓温服一升不愈更服一升
　　【方解】三隂俱有下利证自利不渴者属太隂也自利而渴者属少隂也惟厥隂下利属于寒者厥而不渴下利清谷属于热者消渴下利下重便脓血也此热利下重乃火郁湿蒸秽气奔逼广肠魄门重滞而难出即内经所云暴注下廹者是也君白头翁寒而苦辛臣秦皮寒而苦濇寒能胜热苦能燥湿辛以散火之郁濇以收下重之利也佐黄连清上焦之火则渴可止使黄蘗泻下焦之热则利自除也治厥隂热利有二初利用此方之苦以泻火以苦燥之以辛散之以濇固之是谓以寒治热之法久利则用乌梅丸之酸以收火佐以苦寒杂以温补是谓逆之从之随所利而行之调其气使之平也
　　伤寒下利日十余行衇反实者死
　　【注】伤寒下利日十余行正气虚也其衇当虚今反实者邪气盛也正虚邪盛故主死也
　　【集注】成无己曰下利里虚也衇当微弱反实者病胜藏也故死衇不应病此之谓也
　　郑重光曰衇实则胃气失和缓之状而真藏之衇独见邪盛正脱矣
　　伤寒六七日不利便发热而利其人汗出不止者死有隂无阳故也
　　【注】伤寒六七日邪传厥隂之时也厥而不利是隂邪未盛若便发热尚在不死今六七日不利忽而下利发热汗出不止者是隂盛于中而阳亡于外故为有隂无阳也其死可知矣
　　【集注】方有执曰发热而利里隂内盛也故曰有隂汗出不止表阳外絶也故曰无阳
　　程知曰言暴下利汗出为亡阳死证也六七日不利忽发热而利下至于汗出不止浑是外阳内隂真阳顷刻无存矣
　　汪琥曰寒中厥隂至六七日当亦厥六七日矣不言厥者省文也厥则当利不利者阳气未败犹能与邪相支吾也若至发热即利者亦当止今则发热与利骤然并至加之汗出不止则知其热非阳回而热乃阳脱而热故兼下利而汗出不止也张令韶曰厥隂病发热不死发热亦死者有三证一在躁不得卧一在厥不止一在汗出不止
　　发热而厥七日下利者为难治
　　【注】此详申上条发热而厥之义也发热而厥至七日若厥回利止则可以自解矣今发热而厥至七日下利不止者为难治也盖上条有隂无阳故主死此条隂盛而阳不复故为难治也
　　【集注】方有执曰厥七日而下利隂盛而阳不复也张璐曰厥利与热不两存之势也发热而厥七日是热者自热厥利者自厥利隂阳两造其偏漫无相协之期故虽未见烦躁已为难治盖治其热则愈厥愈利治其厥利则愈热不至隂阳两絶不止耳
　　下利衇沉而迟其人面少赤身有微热下利清谷者必郁冒汗出而解病人必微厥所以然者其面戴阳下虚故也
　　【注】衇沉而迟下利清谷是里有隂寒也若其人面有少赤色身有微热又属表有阳热也夫内有里隂之寒外有表阳之热则隂得阳化而解者有之但其未解之先病人必郁冒汗出而后解所以然者面戴之虚阳与下利之虚隂两相和顺故作解也此非在下之隂格在上之阳所以病人虽冒而厥必微必不似不解之冒厥而甚也
　　【集注】喻昌曰下利衇沉迟里寒也面少赤有微热是仍兼外邪必从汗解但戴阳之证必见微厥此中大伏危机其用法当逈异常法矣六经皆有下利之证惟少隂厥隂为难治盖邪气入里利深则必致厥厥深亦必致利故下利一证经于少隂厥隂皆详言之盖以伤寒下利则无论少隂厥隂其治法皆可防通也
　　汪琥曰郁冒者头目之际郁然昬冒乃阳气能胜寒邪里阳回而表和顺故解汗出而解是阳回里寒散而荣卫和故汗出非攻表而使之汗出也
　　下利清谷里寒外热汗出而厥者通衇四逆汤主之【注】此承上条互详其义以出其治也下利清谷里寒也身有微热外热也上条有无汗怫郁面赤之表尚可期其冒汗而解此条汗出而厥则已露亡阳之变矣故主以通衇四逆汤救阳以胜隂也
　　【集注】方有执曰下利故曰里寒隂不守也外热故汗出阳不固也通衇四逆救表里通血气而复隂阳者也
　　喻昌曰上条辨证此条用药互相发明然不但此也少隂病下利清谷面色赤者已用此法矣吴人驹曰有协热下利者亦完谷不化乃邪热不杀谷其别在衇之隂阳虚实之不同
　　大汗出热不去内拘急四肢疼又下利厥逆而恶寒者四逆汤主之
　　【注】通身大汗出热当去矣热仍不去而无他证则为邪未尽而不解也今大汗出热不去而更见拘急肢疼且下利厥逆而恶寒是阳亡于表寒盛于里也故主四逆汤温经以胜寒回阳而敛汗也
　　【集注】方有执曰大汗出阳虚而表不固也热不去言邪不除也内拘急四肢疼者亡津液而骨气不利也下利厥逆恶寒亡阳而隂寒内甚也
　　程知曰言大汗后下利厥逆急宜回阳也大汗出而热不去正恐真阳飞越若内拘急四肢痛更加下利厥逆恶寒则在里纯是隂寒矣
　　程应旄曰此证大汗出热不去何为不在亡阳死证之列不知亡阳由于汗不止而阳亡此证内拘急四肢疼是汗已止阳未亡而恶寒故可行温法也
　　大汗若大下利而厥冷者四逆汤主之
　　【注】大汗出汗不收者桂枝加附子汤证也大下利利不止者理中加附子汤证也今大汗出又大下利不止而更见厥冷乃阳亡于外寒盛于中非桂枝理中之所能治矣当与四逆汤急回其阳以胜其隂使汗利止而厥冷还则犹可生也已上三条皆厥隂少隂同病因少隂寒甚故俱从少隂主治也
　　【集注】喻昌曰此证无外热相错其为隂寒易明然既云大汗大下则隂津亦亡但此际不得不以救阳为急阳回方可徐救其隂也
　　下利手足厥冷无衇者灸之不温若衇不还反微喘者死下利后衇絶手足厥冷晬时衇还手足温者生衇不还者死
　　【注】下利手足厥冷无衇者有隂无阳也虽用附子四逆軰恐阳不能急回宜急灸厥隂以通其阳若衇还手足温者生衇不还手足不温反微喘者乃无气以续之喘是阳气上脱也故主死
　　【集注】方有执曰其喘必息短而声不续乃阳气衰絶也程知曰少隂下利厥逆无衇服白通汤衇暴出者死微续者生厥隂下利厥逆衇絶用灸法晬时衇还者生不还者死可见求阳气者非泛然求之于无何有之乡也必两肾之中有几微可续然后可借温灸为鸾胶耳
　　伤寒发热下利厥逆躁不得卧者死伤寒发热下利至甚厥不止者死
　　【注】伤寒发热下利而厥反烦躁不得卧者乃寒盛于中孤阳扰乱也或发热下利至甚厥逆不止即不烦躁亦为表阳外散里阳内脱故均死也
　　【集注】成无己曰伤寒发热邪在表也下利厥逆阳气虚也躁不卧病胜藏也故死金匮要畧云六府气絶于外者手足寒五藏气絶于内者下利不禁伤寒发热为邪独甚下利至甚厥不止为府蔵气絶故死
　　程知曰厥隂病但发热即不死以发热则邪出于表而里证自除若外发热而内厥逆下利不止且至烦躁不解则发热又为阳气外散之而主死矣
　　张璐曰躁不得卧肾中阳气越絶之象也大抵下利而手足厥冷者皆为危以四肢为诸阳之本故也加以发热躁不得卧不但虚阳发露而真隂亦已消尽无余矣安得不死乎
　　呕而衇弱小便复利身有微热见厥者难治四逆汤主之
　　【注】厥隂呕而衇弱大便多利今小便复利虽身有微热而又见厥冷是邪既上逆而下焦虚寒不固为隂进阳退之象故为难治以四逆汤主之者急壮其阳也阳回则可望生矣
　　【集注】方有执曰衇弱虽似邪衰而小便复利则是里属虚寒也故曰见厥者难治以身之有微热故虽厥犹可以四逆汤救其阳使之复也
　　程知曰言呕而厥者宜温其下也呕者邪气上逆也衇弱小便利虚寒见于下也身有微热当为阳邪在表然见厥逆则为隂盛于里而微阳有不能自存之忧也
　　汪琥曰按诸条厥利证皆大便利此条以呕为主病独小便利而见厥前后不能闗锁用四逆汤以附子散寒下逆气助命门之火上以除呕下以止小便外以回厥逆也
　　干呕吐涎沫头痛者吴茱萸汤主之
　　【注】太隂有吐食而无呕也少隂有欲吐不吐欬而呕也厥隂之厥而呕呕而吐蚘也今干呕者有声无物之谓也吐涎沫者清涎冷沫随呕而出也此由厥隂之寒上干于胃也三阳有头痛必兼身热至于太隂少隂二经皆无头痛惟厥隂与督衇会于巅故有头痛而无身热也此少阳不解传入厥隂隂邪上逆故呕而头痛也以吴茱萸汤主之从厥隂本治也
　　【集注】程知曰此言呕而头痛者宜温中而降逆也张锡驹曰呕者有声有物者也吐者吐出其物也故有干呕而无干吐今干呕吐涎沫者涎沫随呕而吐出也
　　呕家有痈脓者不可治呕脓尽自愈
　　【注】心烦而呕者内热之呕也渴而饮水呕者停水之呕也今呕而有脓者此必内有痈脓故曰不可治但俟呕脓尽自愈也盖痈脓腐秽欲去而呕故不当治若治其呕反逆其机热邪内壅阻其出路使无所泄必致他变故不可治呕脓尽则热随脓去而呕自止矣
　　【集注】汪琥曰肺胃成痈由风寒蕴于经络邪郁于肺或入胃府变而为热热甚则气瘀血积而为痈痈者壅也言热毒壅聚而成脓也
　　郑重光曰邪热上逆结为内痈肺胃之痈是也
　　厥隂中风衇微浮为欲愈不浮为未愈
　　【注】厥隂中风该伤寒而言也衇微厥隂衇也浮表阳衇也厥隂之病既得阳浮之衇是其邪已还于表故为欲愈也不浮则沉沉里隂衇也是其邪仍在于里故为未愈也
　　【集注】成无己曰衇浮为邪气还表作汗之兆故云欲愈不浮则邪气深入正多变证故云未愈
　　方有执曰风衇当浮以厥隂本微缓不浮故微浮则邪见还表为欲愈也
　　厥隂病欲解时从丑至卯上
　　【注】丑寅卯三时厥隂风木乗王之时也正气得其王则邪自退故病解
　　【集注】方有执曰厥隂之解自寅卯而终少阳之解自寅卯而始盖寅为阳初动隂尚强卯为天地辟隂阳分所以二经同旺其病之解由此而终始也音切
　　撞【宅江切】渍【疾智切】蒂【音帝】食【与饲同】索【当作素】痈【于容切】痹【音畀】清【与圊同】圊【七情切】晬【祖对切】













　　御纂医宗金鉴卷八
<子部,医家类,御纂医宗金鉴>
　　钦定四库全书
　　御纂医宗金鉴卷九
　　订正仲景全书伤寒论注合病并病篇目录
　　葛根汤
　　葛根加半夏汤
　　黄芩汤
　　黄芩加半夏生姜汤








　　御纂医宗金鉴卷九目録
　　钦定四库全书
　　御纂医宗金鉴卷九
　　订正仲景全书伤寒论注
　　辨合病并病衇证幷治篇
　　伤寒有六经之证有六经之衇证衇井然不杂则可直指爲某经之病若两经三经阴阳混淆不可以一经名者或一经未罢又传一经二经三经同病不归并一经者则名曰合病或二经三经同病其后归并一经自病者则名曰并病论中所着合病并病虽单举阳经未及阴经然阳经既有合病并病则阴经亦必有之可知矣如太阳病衇反沉少阴病反发热是少阴太阳合病也阳明病衇迟太阴病大实痛是太阴阳明合病也少阳病衇细而厥厥阴病呕而发热是厥阴少阳合病也是虽无合病之名而确有合病之实且三阳皆有发热证三阴皆有下利证如发热而下利是阴阳合病也阴阳合病若阳盛者属阳经则下利为实热即论中所谓太阳阳明阳明少阳太阳少阳合病者是也阴盛者属阴经则下利为虚寒即论中所谓少阴下利反发热不死少阴下利清糓里寒外热不恶寒而面赤者是也盖阳与阳合不合于阴为三阳合病则不下利而自汗出乃白虎汤证也阴与阴合不合于阳为三阴合病则不发热而吐利厥逆乃四逆汤证也诚以人之藏府互根阴阳相合三阳既有合并之病则三阴亦有合并之病不待言矣
　　太阳与阳明合病者必自下利葛根汤主之太阳与阳明合病不下利但呕者葛根加半夏汤主之
　　【注】一经未罢又传一经二经三经同病而不归并一经者谓之合病太阳与阳明合病者谓太阳之发热恶寒无汗与阳明之烦热不得眠等证同时均病表里之气升降失常故不下利则上呕也治法祗湏先解太阳之表表解而阳明之里自和矣若利则宜葛根汤表而升之利自可止呕则加半夏表而降之呕自可除也
　　【集注】成无己曰邪气外盛阳不主里则里气不和里气下而不上者但利而不呕里气上逆而不下者但呕而不利故以葛根汤以散表邪加半夏以下逆气也
　　葛根汤方
　　葛根【四两】　　　麻黄【三两去节】
　　桂枝【二两】　　　芍药【二两】
　　甘草【二两炙】　　　生姜【三两切】
　　大枣【十二枚擘】
　　右七味防咀以水一斗先煮麻黄葛根减二升去沫内诸药煮取三升温服一升覆取微似汗不湏歠粥余如桂枝法将息及禁忌
　　葛根加半夏汤方
　　于葛根汤内加半夏半升余依葛根汤法
　　【方解】是方即桂枝汤加麻黄葛根也麻黄佐桂枝发太阳荣衞之汗葛根君桂枝解阳明肌表之邪不曰桂枝汤加麻黄葛根而以葛根命名者其意重在阳明以呕利多属阳明也二阳表急非温服覆而取汗其表未易解也或呕或利里已失和虽歠粥而胃亦不能输精于皮毛故不须歠粥也
　　【集解】柯琴曰李杲定为阳明经药洁古云未入阳明者不可便服岂二子未读仲景书耶要之葛根桂枝俱是解肌和里之剂故有汗无汗下利不下利俱可用与麻黄之专于发表者不同也
　　汪琥曰外台方议问曰经云下利不可发汗发汗则胀满今此下利又发汗者何也答曰少阴病下利清糓者爲里虚若更发汗则脾虚而胀今太阳病未罢或有头痛恶风寒等证尚在于表其衇尚带浮便传入阳明而有口渴身热等证又自下利必须此方发散太阳之表以中有葛根能除阳明之邪也故诸证但发热兼有里而衇浮者此方最善
　　太阳与阳明合病喘而胸满者不可下宜麻黄汤【注】太阳阳明合病不利不呕者是里气实不受邪也若喘而胸满是表邪盛气壅于胸肺间也邪在高分之表非结胸也故不可下以麻黄汤发表通肺喘满自愈矣
　　【集注】喻昌曰两经合病当用两经之药何得专用麻黄汤耶盖太阳阳明两邪相合邪攻其胃不呕则利故用葛根汤今邪攻其肺所以喘而胸满麻黄杏仁者肺气喘逆之专药也
　　魏荔彤曰二经合病独见证于胸肺之间喘而作满此正二经之表邪为患不可误认胸膈属里妄施攻下如大小陷胸之类也
　　太阳与少阳合病自下利者与黄芩汤若呕者黄芩加半夏生姜汤主之
　　【注】太阳与少阳合病谓太阳发热恶寒与少阳寒热徃来等证并见也若表邪盛肢节烦疼则宜与柴胡桂枝汤两解其表矣今里热盛而自下利则当与黄芩汤清之以和其里也若呕者更加半夏生姜是淸和之中兼降法也
　　【集注】程知曰言太阳少阳合病下利宜用和法也曰太阳则尚有表证也然已见下利则入里之热已明故不解外而清内成无己云太阳阳明合病下利爲在表当与葛根汤阳明少阳合病下利爲在里可与承气汤此太阳少阳合病下利为在半表半里非汗下所宜故与黄芩芍药以和解之呕者邪上逆也故加半夏生姜以散逆气
　　汪琥曰太少合病而至下利则在表之寒邪悉入而爲里热矣里热不实故与黄芩汤以清里热使里热清而在表之邪自和矣所以此条病不但太阳桂枝在所当禁幷少阳柴胡亦不须用也
　　黄芩汤方
　　黄芩【三两】　　　甘草【二两炙】
　　芍药【二两】　　　大枣【十二枚擘】
　　右四味以水一斗煮取三升去滓温服一升日再服夜一服
　　黄芩加半夏生姜汤方
　　于黄芩汤方内加半夏半升生姜三两余依黄芩汤法
　　【方解】里热不和故自下利用黄芩清热甘草和中得芍药大枣其功倍焉热清里和而利可止
　　【集解】柯琴云因热不在半表故不用柴胡热已入半里故主黄芩加芍药也非微弱胃虚不须人参若兼呕者仍加半夏生姜可也
　　阳明少阳合病必下利其衇不负者为顺也负者失也互相尅贼名为负也衇滑而数者有宿食也当下之宜大承气汤
　　【注】阳明属土少阳属木二经偏里故合病必下利也阳明衇大少阳衇衇得大是为本衇宜黄芩汤清热和土兼泻木邪利自止矣若衇单大不则爲土不受邪其病易愈名爲顺也单不大则爲木来尅土其病难治名爲负也今衇不大而滑数则知非木土爲害乃宿食爲病之热利也故不用黄芩汤而以大承气汤下之也太阳阳明合病下利表证居多故以葛根汤发之阳明少阳合病下利里证居多故以大承气汤攻之太阳少阳合病下利半表半里居多故以黄芩汤和之若非合病则桂枝汤麻黄汤分主太阳之表五苓散抵当汤分主太阳之里葛根汤主阳明之表三承气汤主阳明之里小柴胡汤主少阳之表大柴胡汤主少阳之里是各有耑司也
　　【集注】张兼善曰凡合病皆下利各从外证以别焉夫太阳病头项痛腰脊强阳明病目痛鼻干不得卧少阳病胸脇痛耳聋凡遇两经病证齐见而下利者曰合病也然两经但各见一二证便是不必悉具林澜曰此节是三证在内大承气祗治得衇滑而数有宿食之证非并治上两证也其衇不负者虽下利而衇未至纯也不言治法陶华谓尝以小柴胡加葛根白芍治之取效如拾芥是也负者衇纯也土败但见鬼贼之衇不必治矣盖虽同是阳明之合病而有入经在府之殊安可以在经之际概归之承气乎
　　三阳合病衇浮大上关上但欲眠睡目合则汗
　　【按】浮大上之上字当是字始合论中三阳合病之衇若是上字则经论中从无两寸衇主三阳病之理
　　【注】衇浮大三阳合病之衇也浮大皆见于关上知三阳之热邪皆聚于阳明也热聚阳明则当烦不得眠今但欲眠睡是热盛神昬之昬睡也昬睡自然目合热蒸则汗自出也若施治得宜使邪还于表而解否则未可卜也宜以柴胡桂枝白虎三汤酌其所当合而用之可也
　　【集注】方有执曰太阳衇浮阳明衇大关上乃少阳之部位故曰三阳合病
　　魏荔彤曰诊其衇浮为太阳大为阳明其长上于关上则可知矣又爲少阳是三阳之经同受邪所以三阳之衇同见病如此再谛之于证但欲眠睡非少阴也乃阳盛神昬之睡也及目合则汗出是阳胜争于阴中之汗出也
　　三阳合病腹满身重难以转侧口不仁面垢讝语遗尿发汗则讝语下之则额上生汗手足逆冷若自汗出者白虎汤主之
　　【注】此承上条复详其证以明其治也三阳合病者太阳阳明少阳合而爲病也必太阳之头痛发热阳明之恶热不眠少阳之耳聋寒热等证皆具也太阳主背阳明主腹少阳主侧今一身尽爲三阳热邪所困故身重难以转侧也胃之窍出于口热邪上攻故口不仁也阳明主面热邪蒸越故面垢也热结于里则腹满热盛于胃故讝语也热迫膀胱则遗尿热蒸肌腠故自汗也证虽属于三阳而热皆聚胃中故当从阳明热证主治也若从太阳之表发汗则津液愈竭而胃热愈深必更増讝语若从阳明之里下之则阴益伤而阳无依则散故额汗肢冷也要当审其未经汗下而身热自汗出者始爲阳明的证宜主以白虎汤大清胃热急救津液以存其阴可也
　　【集注】汪琥曰或问白虎汤何以能解三阳之热答云病至自汗出则太少之邪总归阳明矣安得不从阳明而专治之耶
　　郑重光曰三阳合病表里俱伤也发汗偏攻太阳则邪并于阳明而讝语益甚攻下偏治阳明则额上生汗汗出不流手足厥冷必成亡阳之证然则既不宜于汗下惟有白虎一汤两解阳明表里之热若无自汗表犹未解尚不可用此条当与暍证叅治也
　　二阳并病太阳初得病时发其汗汗先出不彻因转属阳明续自微汗出不恶寒若太阳证不罢者不可下下之爲逆如此可小发汗设面色缘缘正赤者阳气怫郁在表当解之熏之若发汗不彻不足言阳气怫郁不得越当汗不汗其人躁烦不知痛处乍在腹中乍在四肢按之不可得其人短气但坐以汗出不彻故也更发汗则愈何以知汗出不彻以衇濇故知也
　　【按】当解之下熏之二字当是以汗二字始与上下文义相属
　　【注】一经未罢又传一经同病而后归并一经自病者名曰并病二阳者太阳阳明也太阳初得病时发汗汗出不彻未尽之邪因而转属阳明若续自微微汗出不恶寒反恶热始为阳明可下之证若不微微汗出而恶寒者则是太阳之表犹未罢不可下也下之为逆矣如已经发汗尚有未尽之表宜仍与麻桂各半汤或桂枝二越婢一汤小小发汗以和其表自可解也缘缘接连不已也正赤不杂他色也谓满面接连赤色不已也此由于汗出不彻故阳气怫郁不得宣越所以其人烦躁短气衇濇不知痛处乍在腹中乍在四肢求之而不可得也是皆邪气壅甚于经漫无出路但坐以汗出不彻之故耳当更用大青龙汤或葛根汤发其汗则愈矣
　　【按】面赤一证劳损颧红发于午后者骨蒸阴虚也格阳浮赤兼厥利衇微者阳虚也赤色深重潮热便鞕里实也赤色浅淡恶寒无汗表实也短气衇濇内因多气血虚若外因短气必气麤是汗出不彻邪气壅促胸中不能布息之短气非过汗伤气气乏不足续息之短气也外因衇濇必有力是汗出不彻邪气壅滞荣衞不能流通之衇濇非过汗伤液液少不滋衇道之衇濇也
　　【集注】王肯堂曰因病太阳故当汗因病阳明故当小汗先字最有次第乃仲景之枢机也下之以大小承气汗之以麻黄等汤
　　程应旄曰太阳既转属阳明宜从阳明治矣然恐转递之处表邪去尚未尽里邪乘其未深两邪相持而前后互见是曰并病纵使表少里多终是带表之阳明也太阳不应有腹痛以邪无出路意欲内攻故乍在仍不知其处
　　林澜曰汗不彻者衇必濇非再汗邪奚自去乎是知未汗则爲并病已汗即爲转属阳明未汗则爲阳气怫郁在表已汗则爲汗出不彻汗不彻者必更汗之转属者必下除之未汗者可小发汗怫鬰者可解之以汗邪由不同爲病自不同故施治亦不同耳
　　二阳倂病太阳证罢但发潮热手足漐漐汗出大便难而讝语者下之则愈宜大承气汤
　　【注】二阳并病太阳阳明同病也太阳证罢尽归并于阳明所以但发潮热手足漐漐汗出大便难而讝语也是皆阳明胃实之证故下之则愈宜大承气汤
　　【集注】喩昌曰倂病二条皆是太阳阳明上条初入阳明太阳之邪未彻故仍宜汗之此条已入阳明太阳证罢而尽归并阳明故宜下之
　　程知曰并病者一经证多一经证少有归并之势也太阳证罢而归并阳明但手足漐漐汗出是大便已鞕也与大承气汤以下胃热可也
　　太阳与少阳倂病头项强痛或冒时如结胸心下痞鞕者当刺大椎第一间肺兪肝兪愼不可发汗发汗则讝语衇五六日讝语不止当刺期门
　　【注】太阳与少阳并病故见头项强痛或冒时如结胸心下痞鞕之证而曰或曰时如者谓两阳归并未定之病状也病状未定不可以药当刺肺兪以泻太阳以太阳与肺通也当刺肝兪以泻少阳以肝与胆合也故刺而俟之以待其机也苟不知此而以头项强痛爲太阳之邪目胸满爲少阳之邪发其汗两阳之邪乘燥入胃则发讝语设衇长大则犹爲顺可以下之今衇不大而五六日讝语不止是土病而见木衇也名曰负负者尅贼也愼不可下当刺期门以直泻其肝可也
　　【集注】方有执曰并犹合也彼此相兼合而有轻重多寡之不同谓之并盖少阳间隔阳明去太阳远故但兼并也
　　喩昌曰少阳之衇络脇肋间并入太阳之邪则与结胸证似是而实非也肝与胆合刺肝兪所以泻胆也膀胱不与肺合然肺主气刺肺兪以通其气斯膀胱之气化行而邪自不能留矣发汗则讝语与合病木盛尅土之意同衇亦即合病内少阳胜而阳明负之互词刺期门以泻木邪之盛也林澜曰大椎即百劳穴一椎上陷中主泻胸中诸热气第一间疑即商阳在手食指内侧主胸中气满热病汗不出肝兪在九椎下肺兪在三椎下各去脊中二寸二穴并主泻五藏之热期门在乳根二肋端主伤寒胸中烦热过经汗不出
　　太阳少阳并病心下鞕颈项强而者当刺大椎肺兪肝兪愼勿下之
　　【注】此承上条戒不可下之义也太阳少阳并病心下鞕而者少阳也颈项强者太阳也当刺肺兪肝兪以泻太阳少阳之邪愼不可下也若以心下鞕而误下之必变逆候矣
　　【集注】成无己曰愼勿下之攻少阳之邪太阳之邪乘虚入里必作结胸经曰太阳少阳并病而反下之成结胸
　　程知曰上言不可汗此言不可下也不可汗恐其讝语不可下恐其结胸也
　　程应旄曰此倂病心下鞕居首颈项强而次之似尚可下不知少阳三法有禁祗可刺而愼勿下也
　　汪琥曰大椎一穴实合太少而齐泻诸家注皆不明用鍼之理竟置大椎而不论大误之极
　　太阳少阳并病而反下之成结胸心下鞕下利不止水浆不下其人心烦
　　【注】此承上条而言误下之变也太阳少阳并病不刺肺兪肝兪而反下之两阳之邪乘虚陷里则时如结胸竟成结胸矣心下鞕变爲下利不止水浆不入矣上不入而下常出则中空无物其人心烦忙乱而变成壊证虽有前条刺法亦无所用矣
　　【集注】程知曰此二阳并病误下之变也太阳表邪乘虚入里则爲结胸心下鞕少阳半里之邪乘虚入里则爲下利不止上下俱病而阳明之居中者遂至水浆不入而心烦也
　　喩昌曰倂病即不误用汗下已如结胸心下痞鞕矣况又误下乎故比太阳一经误下之变殆有甚焉其人心烦似不了之语然经谓结胸证具躁烦者死意此亦谓其人心烦者死乎
　　汪琥曰太阳病在经者不可下少阳病下亦在所当禁故以下之爲反也





　　御纂医宗金鉴卷九
　　钦定四库全书
　　御纂医宗金鉴卷十
　　订正仲景全书伤寒论注差后劳复食复阴阳易病衇证并治篇目录
　　枳实栀子豉汤
　　牡蛎泽泻汤
　　竹叶石膏汤
　　烧裩散







　　御纂医宗金鉴卷十目録
　　钦定四库全书
　　御纂医宗金鉴卷十
　　订正仲景全书伤寒论注
　　辨差后劳复食复阴阳易病衇证并治篇
　　伤寒新愈起居作劳因而复病谓之劳复强食糓食因而复病谓之食复男女交接复而自病谓之房劳复男女交接相易为病谓之阴阳易谓男传不病之女女传不病之男有如交易也盖因其人新差余邪伏于藏府未经悉解故犯之輙复也学者于临证时审其衇证而详辨之则施治自无误矣
　　大病差后劳复者枳实栀子豉汤主之若有宿食者加大黄如博碁子五六枚
　　【注】大病差后谓伤寒病新差后也劳复者谓起居作劳复病非房劳复也宜枳实栀子豉汤主之温覆令微似汗自愈不取其涌者以热不在胸而在经也若因过食复病者谓之食复以有宿食也宜枳实栀子豉汤加大黄下之
　　【集注】成无己曰劳复则热气浮越与枳实栀子豉汤以觧之食复则胃有宿积加大黄以下之
　　王肯堂曰伤寒之邪自外入劳复之邪自内发
　　枳实栀子豉汤方
　　枳实【三枚炙】　　　栀子【十四枚擘】
　　豉【一升绵裹】
　　右三味以清浆水七升空煮取四升内枳实栀子煮取二升下豉更煮五六沸去滓温分再服覆令微似汗
　　【方觧】是方也用清浆水七升空煮至四升者是欲水之熟而趋下不欲上涌作吐也下豉煮五六沸即去滓者取其清腐之气走表易于取汗也太阳用之以作吐劳复用之以作汗仲景用方之妙药品虽同煎法各异故施用不同也于此可类推矣
　　【集解】方有执曰大邪初退血气新虚起居作劳复生余热乃用苦寒以发其微汗者以劳伤之复热与初病之实热不同伦也方中用清浆水七升空煑至四升全是欲水之熟而趋下不至上涌作吐与太阳中篇下后身热取吐之法不同所以覆令微似汗也
　　伤寒差已后更发热小柴胡汤主之衇浮者以汗解之衇沉实者以下解之
　　【注】此承上条详言证衇以别其治也伤寒差已后更复发热者虽有劳复食复之别然湏分或宜和或宜汗或宜下之不同如衇浮有表当以汗解者用枳实栀子豉汤汗之衇沉有里者当以下解者用枳实栀子豉加大黄汤下之若无表里证当和解之者用小柴胡汤和之对证施治斯爲合法
　　【集注】方有执曰此示病后不谨调理致复之大法衇浮有所重感者也衇沉饮食失节也
　　魏荔彤曰大病后不宜大汗喩注谓用枳实栀豉汤以微汗是也大病后不宜大下喻注谓枳实栀豉汤加大黄以微下是也然亦有不能尽该者凡于汗下之中留心其爲大病之后庶治复病而不碍于大病后也
　　大病差后从腰以下有水气者牡蛎泽泻散主之【注】伤寒病差后从腰以下肿者是有水气也宜牡蛎泽泻散峻逐水气恐缓则水盛必上犯阳部也
　　【集注】成无己曰大病差后脾胃气虚不能制约肾水水溢下焦故腰以下爲肿也金匮要畧云腰以下肿当利小便与牡蛎泽防散利小便而散水可也
　　牡蛎泽泻散方
　　牡蛎【熬】　　　　泽泻
　　栝蒌根　　　蜀漆【暖水洗去腥】
　　商陆根【熬】　　　海藻【洗去咸】
　　苦葶苈【各等分熬】
　　右七味异捣下筛爲散更入臼中治之白饮和服方寸匕日三服小便利止后服
　　【方解】水停于内外泛作肿腰以上者当汗之小青龙越婢是也腰以下者当利小便此方是也以牡蛎破水之坚泽泻利水之蓄海藻散水之泛栝蒌根消水之肿又以蜀漆苦葶苈商陆根辛苦有毒之品直捣其巢峻逐水气使从大小二便而出然此方施之于形气实者其肿可随愈也若病后土虚不能制水肾虚不能行水则又当别论愼不可服也
　　大病差后喜唾久不了了胸上有寒当以丸药温之宜理中丸
　　【注】大病差后喜唾久不了了者胃中虚寒不能运化津液聚而成唾故唾日久无已时也宜理中丸以温补其胃自可已也
　　【集注】程知曰病后阳气不足胃中虚寒不内津液故喜唾不了了前牡蛎泽泻用散者欲其恋肺而下水也此理中用丸者欲其温胃而收唾也
　　喩昌曰身中津液因胃寒凝结而成浊唾久而不清其人必消痩索泽故不用汤药荡涤而用丸药缓图也
　　张璐曰伤寒差后体虚每有遗热故禁温补即间有素禀虚寒者只宜理中丸调理未尝轻用桂附也
　　伤寒解后虚羸少气气逆欲吐竹叶石膏汤主之【注】伤寒解后虚羸寒伤形也少气热伤气也气逆欲吐余邪挟饮犯胃也故宜竹叶石膏汤益虚清热以降逆气也
　　【集注】方有执曰病后虚羸少气脾胃未强饮食难化则痰饮易生饮停气逆故欲吐也
　　程知曰伤寒解后津液不足则虚羸余热不尽则伤气与竹叶石膏汤以调胃而去虚热盖前条是治病后虚寒此条是治病后虚热也
　　竹叶石膏汤方
　　竹叶【二把】　　　石膏【一觔】
　　半夏【半升洗】　　　人参【二两】
　　甘草【二两炙】　　　粳米【半升】
　　麦冬【一升去心】
　　右七味以水一斗煮取六升去滓内粳米煮米熟汤成去米温服一升日三服
　　【方解】是方也即白虎汤去知母加人参麦冬半夏竹叶也以大寒之剂易为清补之方此仲景白虎变方也经曰形不足者温之以气精不足者补之以味故用人参粳米补形气也佐竹叶石膏清胃热也加麦冬生津半夏降逆更逐痰饮甘草补中且以调和诸药也
　　病人衇已解而日暮微烦以病新差人强与谷脾胃气尚弱不能消谷故令微烦损谷则愈
　　【注】病人衇已解谓病衇悉解也惟日西微烦者以病新差强食谷蚤胃气尚弱不能消谷故令微烦不湏药也损糓自愈
　　【集注】方有执曰强与糓谓强其进食也损者言当节减之也
　　喻昌曰注家牵引日暮为阳明之王时故以损糓爲当小下不知此论差后之证非论六经转阳明之证也日暮即内经日西而阳气已衰之意所以不能消糓也不可引前条宿食轻用大黄重伤脾胃也
　　王鹤田曰此言差后强食而爲虚中之实证也病后起居坐卧俱宜听其自然不可勉强强则非其所欲反逆其性而不安矣不特一食也
　　伤寒阴阳易之爲病其人身体重少气少腹里急或引阴中拘挛热上冲胸头重不欲举眼中生花膝胫拘急者烧裩散主之
　　【注】伤寒新愈之后男女不谨偶犯余事发热复病者谓之房劳复男以六味地黄汤主之女以四物汤主之随证加减治之可也若犯余事男病传女女病传男相易爲病谓之阴阳易其证身重少气少腹急痛牵引阴中膝胫拘急或热气冲胸头重不欲举眼中生花等证皆余毒乘虚传易也当以烧裩散主之
　　【集注】王肯堂曰房劳复病谓新差之后或尚未愈而男妇相交接复病者若同阴阳易证则从阴阳易治亦有寒热多汗头重目腹中拘急百节解离经衇缓弱筋骨痿软不能动移精髓空虚心神恍惚迁延岁月方死者宜当归四逆汤厥者加附子寒者加吴茱萸生姜以治之
　　【按】差后男女交合而病者若无隂阳易证而有表证则不可从隂阳易治当从房事后犯风寒治汗吐下法皆不可轻用即有应汗应吐之证汗则以补中益气汤加麻桂微汗之厥者加炮附子吐则以补中益气汤加淡豆豉探吐之适可即止总当识此为新病之后也方有执曰伤寒包中风而言也易犹交易变易之易言大病新差血气未复强合阴阳则二气交感互相换易而爲病也身体重少气眞元亏竭而困倦也少腹里急或引阴中拘挛者所易之气内攻也热上冲胸头不欲举眼中生花者虚阳生热而上蒸也膝胫拘急者衇乱而筋伤也裩裆近阴处阴阳二气之所聚也男女易用物各归本也喻昌曰病伤寒之人热毒藏于气血中者渐从表里解散惟热毒藏于骨髓之中者无繇发泄故差后与不病之体交接男病传不病之女女病传不病之男所以名爲阴阳易即交易之义也
　　烧裩散方
　　妇人中裩近隐处取烧作灰
　　右一味水服方寸匕日三服小便即利阴头微肿此爲愈矣妇人病取男子裩烧服
　　【方解】男女裩裆浊败之物也烧灰用者取其通散亦同气相求之义耳服后或汗出或小便利则愈阴头微肿者是所易之毒从阴窍而出故肿也
　　音切
　　垢【音苟】怫【音佛】郁【音熨】挛【力全切】胫【胡定切】裩【音昆同禈】










　　御纂医宗金鉴卷十
　　钦定四库全书
　　御纂医宗金鉴卷十一
　　订正仲景全书伤寒论注壊病篇目录
　　阳旦汤【补】
　　甘草干姜汤
　　芍药甘草汤
　　麻黄升麻汤
　　柴胡加龙骨牡蛎汤
　　禹余粮丸【缺】
　　桂枝加桂汤更加桂
　　桂枝去芍药加蜀漆龙骨牡蛎救逆汤
　　桂枝甘草龙骨牡蛎汤



　　御纂医宗金鉴卷十一目録
　　钦定四库全书
　　御纂医宗金鉴卷十一
　　订正仲景全书伤寒论注
　　辨坏病衇证幷治篇
　　坏病者谓不当汗而汗不当吐而吐不当下而下即当汗吐下而过甚或当汗吐下而失时皆为施治失宜所以成坏病也凡三隂三阳若汗若吐若下若温鍼火熏火熨火灸火劫等法致诸坏病者有汗后亡阳冒振惕魄汗不收有下后虚中结胸痞鞕下利不止有吐后烦乱腹满有温鍼失血惊狂甚至阳毒斑狂隂躁欲死神昬讝语循衣摸床之类是也其论散见诸篇今合为一集以便后学其中或有挂漏是在能三反者
　　太阳病三日已发汗若吐若下若温鍼仍不解者此为坏病桂枝不中与也观其衇证知犯何逆随证治之【注】太阳病三日邪在三阳时也若已经发汗若吐若下若温鍼其法备施病仍不解者此为坏病由施治失宜也此时即有表证桂枝亦不中与当观其衇证知所误犯者何逆而随证治之不可以成法拘也
　　【集注】方有执曰既不可定以正名则亦难以出其正治故但示人以随机应变之微防一以贯之斯言尽之矣
　　程知曰病在太阳治之不当即成坏病故初治不可不愼桂枝不可与以桂枝证罢也若桂枝证仍在则不谓之坏病矣
　　程应旄曰如汗后亡阳动经渇躁讝语下后虚烦结胸痞气吐后内烦腹胀满温鍼后吐衂惊狂之类纷纭错出者俱是爲前治所坏后人切不得执成法以救逆所以前证虽属桂枝若坏则桂枝亦不中与也观其衇证知犯何逆随证治之盖欲反逆爲顺也非从望闻问切上探出前后根因无从随证用法非头痛医头之爲随证治之也
　　吴人驹曰不得拘三日爲表病而与桂枝当依现在之变坏者而爲救治
　　本太阳病不解转入少阳者脇下鞕满干呕不能食往来寒热尚未吐下衇沉紧者与小柴胡汤若已吐下发汗温鍼讝语柴胡汤证罢此爲坏病知犯何逆以法治之
　　【按】衇沉紧当是衇沉若是沉紧是寒实在胸当吐之证也惟衇沉始与上文之义相属故可与小柴胡汤
　　【注】本太阳病不解而见脇下鞕满干呕不能食往来寒热等证衇沉是邪转入少阳也若未经吐下者当与小柴胡汤解其半表半里之邪可也其已经吐下发汗温鍼者则表里俱虚更加讝语柴胡证罢此爲坏病即小柴胡汤亦不中与也当审其所犯何逆随证以法治之可也
　　【集注】成无己曰转入少阳柴胡证也若已吐下发汗温鍼不惟犯少阳三禁更加温鍼以廹劫之损耗津液胃中干燥必发讝语柴胡证罢者谓无脇下鞕满干呕不能食往来寒热等证也此爲坏病沈明宗曰太阳不解而传少阳当与小柴胡和解乃爲定法反以吐下发汗温鍼以犯少阳之戒而邪热陷入阳明故发讝语已爲坏证要知讝语乃阳明受病即当知犯阳明之逆而治之若无讝语而见他经坏证湏慿证慿衇另以活法治之也
　　太阳病中风以火劫发汗邪风被火热血气流溢失其常度两阳相熏灼其身发黄阳盛则欲衄阴虚则小便难阴阳俱虚竭身体则枯燥但头汗出剂颈而还腹满微喘口干咽烂或不大便久则讝语甚者至哕手足躁扰捻衣摸床小便利者其人可治
　　【注】太阳病中风不以桂枝汤汗之而以火劫发汗故致生诸逆也风属阳邪被火益热故血气流溢失其常度也以风火俱阳故曰两阳熏灼热蒸血瘀达于肌表故其身发黄也血爲热廹故上逆欲衂阴虚液竭故小便难阴阳虚竭故身体枯燥阳热熏灼阴液上越故头汗出剂颈而还也热传太阴故腹满口燥热传少阴故口干咽烂热壅于胸故肺燥微喘热结于胃故不大便愈久则热益深故哕逆讝语神明昬乱手足躁扰捻衣摸床之证见矣凡此诸坏证推求其源皆由邪火逆乱眞阴立亡多不可治然或小便利者则阴气尚在故犹爲可治也可不愼之于始哉
　　【集注】成无己曰内经云诸胀腹大皆属于热腹满微喘者热气内郁也经云火气内发上爲口干咽烂者火热上熏也热气上而不下则大便不鞕若热气下入胃中消耗津液则大便鞕故云或不大便久则胃中燥热必发讝语经云病深者其声哕火气太甚正气逆乱故哕经云四肢者诸阳之本也阳盛则动故手足躁扰捻衣摸床也小便利者是阴未竭犹可治也
　　喻昌曰此证阳邪挟火扰乱阴分而亡其阴与前二条亡阳证天渊悬絶观阳盛欲衂身体枯燥诸句则知此证宜急驱其阳以存一线之阴不得泥阴阳俱虚竭一语而补其阳劫其阴也且头汗为阳邪上壅不下通于阴所以剂颈以下不能得汗设见衂血则邪从衂解头间且无汗矣设有汗则邪从汗解又不衂矣后条火邪深入必圊血亦身体枯燥而不得汗设有汗便不圊血矣读古人书全要会意岂有得汗仍衂血圊血之理哉又曰仲景以小便利一端辨眞阴之亡与未亡最细葢水出高源小便利则津液不枯肺气不絶可知也肾以膀胱爲府小便利则膀胱之气化行肾水未絶可知也
　　程应旄曰已上诸证莫非邪火逆乱眞阴立亡之象推求其原一皆血气流溢失其常度至于如此邪风被火热之害可胜言哉此际欲治风而火势沸腾欲治火而风邪壅遏何从治之惟利小便一法如猪苓汤类可以导热滋干使小便得利则太阳之邪亦从膀胱为去路尚可治也倘利之而不利火无从出危矣
　　太阳病医发汗遂发热恶寒因复下之心下痞表里俱虚阴阳气并竭无阳则阴独复加烧鍼因胸烦面色青黄肤瞤者难治今色微黄手足温者易愈
　　【注】太阳表病医过发汗已虚其表因复下之又虚其里虽有未尽之表邪陷里成痞但表里俱虚阴阳并竭已成坏证矣况无阳则阴不生阴独则阳不化而复加烧鍼火气内攻阴阳皆病故胸满而烦面色青黄肌肤瞤动也见证如此错杂故为难治若面色微黄不靑手足不厥而温则为阴阳之气未竭故曰易治也
　　【集注】方有执曰表以误汗言里以误下言故曰俱虚阴指里阳指表无阳谓阳竭也阴独谓痞也靑黄脾受尅贼之色微黄土见回生之色手足温阳气回于四末也言既经反覆之误又见尅贼之色肌肤瞤动而不宁则脾家之眞阴败爲难治也今则土见回生之色四末得温胃家之阳复故为易愈也
　　伤寒衇浮自汗出小便数心烦微恶寒脚挛急反与桂枝汤欲攻其表此误也得之便厥咽中干烦燥吐逆者作甘草干姜汤与之以复其阳若厥愈足温者更作芍药甘草汤与之其脚即伸若胃气不和讝语者少与调胃承气汤若重发汗复加烧鍼者四逆汤主之
　　【注】伤寒衇浮自汗出中风证也小便数心烦里无热之虚烦也微恶寒者表阳虚不能御也脚挛急者表寒收引拘急也是当与桂枝增桂加附子汤以温经止汗今反与桂枝汤攻发其表此大误也服后便厥者阳因汗亡也咽干者阴因汗竭也烦燥者阳失藏也吐逆者阴拒格也故作甘草干姜汤与之以缓其阴而复其阳若厥愈足温则是阳已复宜更作芍药甘草汤与之以调其阴而和其阳则脚即伸也若胃不和而讝语知爲邪已转属阳明当少少与调胃承气汤令其微溏胃和自可愈也若重发汗者谓不止误服桂枝汤而更误服麻黄汤也或复加烧鍼劫取其汗以致亡阳证具则又非甘草干姜汤所能治故又当与四逆汤以急救其阳也
　　【集注】程应旄曰衇浮自汗虽似桂枝证而头项不痛知阳神自歉于上部恶寒脚挛急知阴邪更袭于下焦阳虚隂盛而里气上逆故有心烦证里阴攻及表阳差讹祗在烦字上观结句若重发汗复加烧鍼者四逆汤主之可见阴证不必眞直中也治之一误寒即中于治法中矣
　　问曰证象阳旦按法治之而增剧厥逆咽中干两胫拘急而讝语师言夜半手足当温两脚当伸后如师言何以知此答曰寸口衇浮而大浮为风大为虚风则生微热虚则两胫挛病形象桂枝因加附子叅其间增桂令汗出附子温经亡阳故也厥逆咽中干烦躁阳明内结讝语烦乱更饮甘草干姜汤夜半阳气还两足当热胫尚微拘急重与芍药甘草汤尔乃胫伸以承气汤微溏则止其讝语故知病可愈
　　【注】此设问答申明上条之义也桂枝证当用桂枝值时令温热或其人有热用阳旦汤即桂枝汤加黄芩也値时令寒冷或其人有寒用阴旦汤即桂枝汤加干姜也证象阳旦谓心烦似乎有热也按法治之谓按法用阳旦汤也葢心烦小便数咽中干似乎阳旦而不审脚挛急微恶寒之证是阴寒也即以阳旦汤攻其表误也所以增剧厥逆咽中干两胫拘急讝语等坏证作也师言夜半手足当温两脚当伸如其言者何也答曰诊衇浮大则为风虚非寒虚也故此知用桂枝不足以治其寒而加附子温经即有阳明内结讝语烦乱等证浑不为意且更与甘草干姜汤至夜半阳回足热胫尚微拘急即与芍药甘草汤以和其阴尔乃胫伸继以承气治其阳明内结故微溏而讝语止其病可愈矣是皆由于救之得法耳
　　阳旦汤方【补】
　　桂枝【三钱】　　　芍药【二钱酒焙】
　　甘草【二钱炙】　　　黄芩【三钱酒炒】
　　生姜【三片】　　　大枣【二枚擘】
　　右水煎去滓温服无时日二三服本方加干姜名阴旦汤
　　甘草干姜汤方
　　甘草【四两炙】　　　干姜【二两炮】
　　右二味以水三升煮取一升五合去滓分温再服
　　芍药甘草汤方
　　芍药【四两】　　　甘草【四两炙】
　　右二味以水三升煮取一升五合去滓分温再服
　　伤寒吐下后发汗虚烦衇甚微八九日心下痞鞕脇下痛气上冲咽喉冒经衇动愓者久而成痿
　　【按】八九日心下痞鞕脇下痛气上冲咽喉三句与上下文义不属必是错简注家因此三句皆蔓衍支离牵强注释不知此证总因汗出过多大伤津液而成当用补气补血益筋壮骨之药经年始可愈也
　　【注】伤寒吐下后复发其汗治失其宜矣故令阳气阴液两虚也阴液虚故虚烦阳气虚故衇微阳气微而不升故目冒阴液虚而不濡故经衇动愓也阳气阴液亏损久则百体失所滋养故力乏筋软而成痿矣
　　伤寒六七日大下后寸衇沉而迟手足厥逆下部衇不至咽喉不利唾脓血泄利不止者爲难治麻黄升麻汤主之
　　【注】伤寒六七日邪传厥阴厥热胜复之时医不详审阴阳而大下之致变中寒下竭之坏证中寒故寸衇沉迟手足厥逆下竭故尺衇不至泄利不止也盖未下之前阳经尚伏表热大下之后则其热乘虚下陷内犯厥阴厥阴经循喉咙贯膈注肺故咽喉不利唾脓血也此爲阴阳错杂表里混淆之证若温其下恐助上热欲淸其上愈益中寒仲景故以此汤主之正示人以阴阳错杂爲难治当于表里上下求治法也盖下寒上热固爲难温里寒无汗还宜解表故用麻黄升麻汤以解表和里淸上温下随证治之也
　　【集注】程知曰言厥逆有因于误下致变者也凡伤寒热炽者其阴必虚六七日虽当传里之时设表证仍在而大下之则阴伤而阳亦陷寸衇沉迟手足厥冷下利不止伤其阳而气内陷也下部衇不至咽喉不利吐脓血伤其阴而热内逼也一下之误既伤其阳复伤其阴故难治与麻黄升麻汤以升阳调下清热滋阴盖传经热邪从外入于内者仍当从内出于外也故曰汗出愈
　　喻昌曰寸衇沉而迟明是阳去入阴之故非阳气衰微可拟故虽手足厥冷下部衇不至泄利不止其不得为纯阴无阳可知况咽喉不利唾脓血又阳邪搏阴上逆之征验所以仲景特于阴中提出其阳得汗出而错杂之邪尽解矣
　　麻黄升麻汤方
　　麻黄【二两半去节】　　　升麻【一两一分】
　　当归【一两一分】　　知母【十八铢】
　　黄芩【十八铢】　　　萎蕤【十八铢】
　　石膏【六铢　碎绵裹】　　　白术【六铢】
　　干姜六【铢】　　　　芍药【六铢】
　　天冬【六铢去心】　　　　桂枝【六铢】
　　茯苓【六铢】　　　　甘草【六铢炙】
　　右十四味以水一斗先煮麻黄一二沸去上沫内诸药煮取三升去滓分温三服相去如炊三升米顷令尽汗出愈
　　【方解】下寒上热若无表证当以黄连汤为法今有表证故复立此方以示随证消息之治也升麻萎蕤黄芩石膏知母天冬乃升举走上清热之品用以避下寒且以滋上也麻黄桂枝干姜当归白芍白术茯苓甘草乃辛甘走外温散之品用以远上热且以和内也分温三服令尽汗出愈其意在缓而正不伤彻邪而尽除也衇虽寸衇沉迟尺衇不至证虽手足厥逆下利不止究之原非纯阴寒邪故兼咽喉痛唾脓血之证是寒热混淆阴阳错杂之病皆因大下夺中所变故仲景用此汤以去邪为主邪去而正自安也
　　伤寒八九日下之胸满烦惊小便不利讝语一身尽重不可转侧者柴胡加龙骨牡蛎汤主之
　　【注】伤寒八九日邪不解表不尽不可下也若下之其邪乘虚内陷在上者轻则胸满重则结胸胸满者热入于胸气壅塞也在中者轻则烦惊重则昬狂烦惊讝语者热乘于心神不宁也在下者轻则小便不利重则少腹满痛小便不利者热客下焦水道阻也邪壅三焦则荣衞不行水无去路则外渗肌体故一身尽重不可转侧也以柴胡加龙骨牡蛎汤主之其大意在和解鎭固攻补兼施也
　　【按】此条乃阳经湿热之身重若以爲津亡血濇阳气不能宣布阴经湿寒之身重则误矣寒湿身重用眞武汤桂枝附子汤以不渴里无热也热湿身重用白虎汤柴胡加龙骨牡蛎汤以讝烦胃有热也其风湿风温身重亦不外乎兼寒兼热故此汤中用苓半大黄为佐也
　　【集注】方有执曰胸满者下后里虚外热入里挟饮上搏于膈所以烦也惊伤心心藏神而居膈正虚邪胜所以不宁一身尽重不可转侧者伤寒本一身疼痛亡津液而血濇不利故变为沉滞而重甚也程知曰下而心烦腹满治以栀朴为邪入腹也下而胸满烦惊治以龙牡为邪入心也因火劫而致烦惊治以桂枝龙牡挽心阳之外越也因下而致烦惊治以柴胡龙骨牡蛎解心阳之内塞也大小陷胸以高下缓急别之诸泻心汤以寒热虚实辨之半芩治痰芩连降逆栀豉涌虚烦参附回阳虚下后大法备于斯矣
　　喻昌曰八九日过经乃下之可谓愼矣孰知外邪未尽乘虚而陷邪方在表里其患已及于神明于此而补天浴日岂复易易
　　张璐曰此系少阳之里证诸家注作心经病误也盖少阳有三禁不可妄犯虽八九日过经下之尚且邪气内犯胃土受伤胆木失荣痰聚膈上有如是之变故主以小柴胡和解内外逐饮通津加龙骨牡蛎以鎭肝胆之惊也
　　柴胡加龙骨牡蛎汤方
　　柴胡【四两】　　　半夏【二合洗】
　　龙骨【一两半】　　人参【一两半】
　　大黄【二两】　　　牡蛎【一两半】
　　茯苓【一两半】　　铅丹【一两半】
　　桂枝【一两半】　　生姜【一两半】
　　大枣【二枚擘】
　　右十一味以水八升煮取四升内大黄切如碁子更煮一二沸去滓温服一升
　　【方解】是证也为阴阳错杂之邪是方也亦攻补错杂之药柴桂解未尽之表邪大黄攻已陷之里热人参姜枣补虚而和胃茯苓半夏利水而降逆龙骨牡蛎铅丹之澁重鎭惊收心而安神明斯为以错杂之药而治错杂之病也
　　汗家重发汗必恍惚心乱小便已阴痛与禹余粮丸【按】禹余粮丸爲濇痢之药与此证不合与禹余粮丸五字衍文也
　　【注】汗家谓平素好出汗之人也重发汗谓大发汗也心主血汗乃心之液重发其汗血液大伤心失所恃故神情恍惚心志不宁也液竭于下宗筋失飬故小便已阴茎疼也
　　【集注】方有执曰心主血而藏神汗多则血虚而舍空恍惚心乱者以舍空神纷散也阴宗筋也痛者液竭而失其所荣养也
　　程应旄曰心主血汗者心之液平素多汗之家心虚血少可知重发其汗遂至心失所养神恍惚而多忡憧之象此之谓乱小肠与心爲表里心液虚而小肠之水亦竭故小便已而阴疼也
　　衂家不可发汗汗出必额上陷衇急目直视不能眴不得眠
　　【注】衂家者该吐血而言也谓凡衂血吐血之人阴气暴亡若再发其汗汗出液竭诸衇失养则额角上陷中之衇为热所灼故且急也目直视目瞪不转睛也不能眴目睫不合也亦皆由热灼其衇引缩使然不得眠者阳气不能行于阴也凡此所见之病皆阳盛阴微之危证谁谓衂家可轻发其汗耶
　　【集注】喻昌曰目得血而能视汗为血液衂血之人清阳之气素伤更发其汗则额上必陷乃上焦枯竭之应也诸衇皆属于目筋衇紧急则目上瞪而不能合目不合则不得眠也伤寒发烦目瞑者必衂宜麻黄汤发其汗此言素常失血之人戒发其汗以重虚其虚故也
　　亡血家不可发汗发汗则寒栗而振
　　【注】凡失血之后血气未复为亡血虚家皆不可发汗也葢失血之初固属阳热然亡血之后热随血去热固消矣而气随血亡阳亦危矣若再发汗则阳气衰微力不能支故身寒噤栗振振耸动所必然也葢发阴虚之汗汗出则亡阴即发暴吐衂血之汗也故见不能眴不得眠亡阴等病也发阳虚之汗汗出则亡阳即发亡血虚家之汗也故见寒栗而振亡阳等病也
　　【集注】方有执曰亡血阴已虚矣发汗复亡其阳故寒栗而振也
　　程应旄曰亡血阴虚阳已失依若发其汗阳从外脱故寒栗而振是为阴阳两竭凡遇当汗证便当顾虑阴经之荣血有如此者
　　魏荔彤曰与其汗出亡阳方救阳何如汗未出先救阴以维阳不令汗出亡阳之为愈也
　　咽喉干燥者不可发汗
　　【注】咽喉干燥津液不足也更发其汗则津液益枯故戒人虽有可汗之证亦不可发汗也
　　【集注】方有执曰咽喉干燥津液素亏本于肾水不足葢少阴之衇循喉咙也发汗则津液愈亡
　　程应旄曰凡遇可汗之证必当顾虑上焦之津液又有如此者
　　张璐曰此条与咽中闭塞似同实异此戒发汗以夺阳明之津彼戒发汗以夺少阴之血也
　　淋家不可发汗发汗则便血
　　【注】淋家者湿热蓄于膀胱水道澁痛之病也若发其汗湿随汗去热必独流水府告匮迫其本经之血从小便而出矣
　　【集注】程知曰膀胱里热则淋更发其汗则膀胱愈燥而小便血矣
　　疮家虽身疼痛不可发汗发汗则痉
　　【注】疮家初起毒热未成法当汗散已经溃后血气被伤虽有身痛应汗表证亦不可发汗恐汗出荣衞愈虚外风乘袭即不受外风筋失液养亦必致项强反张而成痉病也
　　【集注】喻昌曰身疼痛为寒伤荣之证本当发汗疮疡之人肌表素虚荣血暗耗更发其汗则外风袭虚内血不荣必致颈项强身反张而成痉痉亦膀胱之病也
　　太阳伤寒者加温鍼必惊也烧鍼令其汗鍼处被寒核起而赤者必发奔豚气从少腹上冲心者先灸核上各一壮与桂枝加桂汤更加桂
　　【注】太阳伤寒加温鍼必惊者谓病伤寒之人卒然加以温鍼其心畏而必惊也非温鍼之后必生惊病也烧鍼即温鍼也烧鍼取汗亦是汗法但鍼处宜当避寒若不谨慎外被寒袭火郁衇中血不流行必结肿核赤起矣且温鍼之火发为赤核又被寒侵故不但不解反召阴邪葢加鍼之时心既被惊所以肾阴乘心之虚上凌心阳而发奔豚也奔豚者肾阴邪也其状气从少腹上冲于心也先灸核上各一壮者外去寒邪继与桂枝加桂汤更加桂者内伐肾邪也
　　桂枝加桂汤方
　　于桂枝汤方内更加桂二两成五两余依桂枝汤法【集解】徐彬曰此乃太阳风邪因烧鍼令汗复感于寒邪从太阳之府膀胱袭入相合之肾藏而作奔豚故仍从太阳之例用桂枝全方倍加桂者以内泻阴气兼驱外邪也
　　太阳病以火熏之不得汗其人必躁到经不解必圊血名为火邪
　　【注】火熏古劫汗法也即今火炕温覆取汗之法太阳病以火熏之不得汗其人必内热躁甚阴液愈伤阳不得阴无从化汗故反致不解也其火袭入阴中伤其阴络廹血下行故必圊血也命名火邪示人以当治火邪不必治圊血也
　　【集注】方有执曰躁手足疾动也到犹言反也谓徒躁扰而反不得解也汗为血之液血得热则行火性大热既不得汗则血必横溢所以必圊血也
　　程应旄曰太阳病以火熏之取汗竟不得汗其液之素少可知葢阳不得阴则无从化汗也阴虚被火热无从出故其人躁扰不宁也
　　衇浮热甚反灸之此为实实以虚治因火而动故咽燥而吐血
　　【注】衇浮热甚实热在表也无灸之之理而反灸之此为实实谓其误以实为虚也故热因火动其势炎炎致咽燥而吐血必矣葢上条火伤阴分廹血下行故令圊血此条火伤阳分廹血上行故吐血也
　　【集注】程应旄曰表实有热误认虚寒而用灸法热无从泄因火而动自然内攻邪束于外火攻于内肺金被伤故咽燥而吐血
　　汪琥曰表有风热而反灸是以实作虚治也
　　微数之衇甚不可灸因火爲邪则为烦逆追虚逐实血散衇中火气虽微内攻有力焦骨伤筋血难复也【注】微数之衇乃阴虚血少之证断不可灸若误灸之艾火内攻为烦为逆烦者阴为阳扰也逆者追虚逐实也阴本虚而加以火则愈虚是为追虚阳本实而加以火则愈实是为逐实然血已耗散衇中艾火之气虽微而内攻有力矣故致焦骨伤筋血难复也
　　【集注】喻昌曰衇微而数阴虚多热之征也此而灸之则虚者愈虚热者愈热不致伤残不止矣
　　程应旄曰若血少阴虚之人衇见微数尤不可灸以血主濡之主润筋骨也若失其所濡则火之所至其骨必焦其筋必损内伤其阴未有不流散于经衇者也
　　荣气微者加烧鍼则血留不行更发热而躁烦也【注】荣气微者荣血虚微也荣血既已虚微若误加烧鍼则荣血涸留而无所行也岂止焦骨伤筋而已哉所以更发热而躁烦也
　　【集注】程知曰言荣微忌烧鍼也阴虚则内热若加烧鍼以助阳则两热相合而荣血不行必更外发热而内烦躁也
　　唐不岩曰其始也虽微流烧鍼以逼之也其既也留而不行烧鍼以竭之也
　　张璐曰火为阳邪必伤隂血治此者当以救隂为主
　　衇浮宜以汗解用火灸之邪无从出因火而盛病从腰以下必重而痹名火逆也
　　【注】衇浮表邪宜以汗解误用火灸伤其血液不能作汗反令表邪无所从出以致邪因火盛外不焦骨伤筋内不吐衂圊血而病腰以下重痹者必其人素有湿邪在下故从湿化也重者着也重着不移也然不以痹名者以非风寒湿之痹乃因火逆不相交通故名火逆也
　　【集注】方有执曰痹湿病也因火逆治火邪夹阳邪而上逆阳不下通隂不用事化不行而水不得泄故湿着下体而重痹也
　　程应旄曰衇浮在表汗解为宜矣因火灸之不能得汗则邪无出路因火而盛即不焦骨伤筋而火阻其邪阴气渐竭下焦乃荣血所治荣气竭而不运必重着而为痹名曰火逆示人欲治其痹宜先治其火也
　　形作伤寒其衇不紧而弱弱者必渴被火者必讝语弱者发热衇浮解之当汗出愈
　　【按】三弱字当俱是数字若是弱字热从何有不但文义不属且论中并无此说
　　【注】形作伤寒者言其病形作伤寒之状也但其衇不紧而数数者热也衇浮数热在表太阳证也沉数热在里阳明证也数衇为热热入阳明故必口渴若被火刦其热更甚故必讝语衇数之病虽皆发热然其施治不无别焉若衇浮数发热解之当以汗汗出可愈宜大青龙汤衇沉数发热解之当以下下之可愈宜调胃承气汤若衇数无表里证惟发热而渴讝语者不可汗下宜白虎汤黄连解毒汤清之可也
　　伤寒衇浮医以火逼刦之亡阳必惊狂起卧不安者桂枝去芍药加蜀漆龙骨牡蛎救逆汤主之
　　【注】伤寒衇浮医不用麻桂之药而以火刦取汗汗过亡阳故见惊狂起卧不安之证盖由火刦之误热气从心且大脱津液神明失倚也然不用附子四逆軰者以其爲火刦亡阳也宜以桂枝汤去芍药加蜀漆龙骨牡蛎救逆汤主之去芍药者恐其隂性迟滞兼制桂枝不能迅走其外反失救急之防况既加龙蛎之固脱亦不湏芍药之酸收也蜀漆气寒味苦寒能胜热苦能降逆火邪错逆在所必需也
　　【集注】喻昌曰篇中误服大青龙汤厥逆筋愓肉瞤而亡阳者乃汗多所致故用真武汤救之此以火廹刼而亡阳者乃方寸元阳之神被火廹刦而飞腾散乱故惊狂起卧不安有如此者少缓湏臾神丹莫挽矣故以此汤救之盖阳神散乱当求之于阳桂枝汤阳药也然必去芍药之隂敛始得疾趋以达于阳位更加蜀漆者缘蜀漆之性最急又加龙骨牡蛎有形之骨属为之舟楫以载神而返其宅也
　　桂枝去芍药加蜀漆龙骨牡蛎救逆汤方
　　桂枝【三两】　　　甘草【二两炙】
　　生姜【三两切】　　　牡蛎【五两熬】
　　龙骨【四两】　　　大枣【十二枚擘】
　　蜀漆【三两洗去脚】
　　右爲末以水一斗二升先煮蜀漆减二升内诸药煮取三升去滓温服
　　火逆下之因烧鍼烦躁者桂枝甘草龙骨牡蛎汤主之【注】火逆者谓凡火刦取汗致逆者也此火逆因火鍼也烧鍼刦汗而复下之火逆之邪虽因下减而烦躁一证独不除者盖因汗下大伤津液而然也故用桂枝甘草以救表龙骨牡蛎以固中不治烦躁而烦躁自愈也
　　【集注】喻昌曰此证误而又误虽无惊狂等变然烦躁则外邪未尽之候亦真阳欲亡之机也
　　程应旄曰火逆下之里气虚矣不治其虚更加烧鍼自致亡阳但见烦躁证而不尽如前条之惊狂起卧不安者由热势之缓急有殊故前方之加减稍异总不容烦躁之以假乱真也
　　桂枝甘草龙骨牡蛎汤方
　　桂枝【一两】　　　甘草【二两炙】
　　龙骨【二两】　　　牡蛎【二两熬】
　　右四味为末以水五升煮取二升半去滓温服八合日三服
　　【集解】汪琥曰此方即桂枝去芍药加蜀漆龙骨牡蛎救逆汤制小其剂而用之也火邪廹内则生烦躁虽烦躁似带表邪不宜散以桂枝之辛热而火逆既经下之则隂血受伤较之救逆汤似当増芍药也音切
　　灼【音酌】摸【末各切】痿【乌魁切】唾【汤卧切】炊【音吹】刼【音讦】眴【与旬同】








　　御纂医宗金鉴卷十一
<子部,医家类,御纂医宗金鉴>
　　钦定四库全书
　　御纂医宗金鉴卷十二
　　订正仲景全书伤寒论注温病篇【方无】











　　御纂医宗金鉴卷十二目録

　　钦定四库全书
　　御纂医宗金鉴卷十二
　　订正仲景全书伤寒论注
　　辨温病衇证并治篇
　　内经言热病皆伤寒之类也非谓类乎伤寒乃谓与伤寒同乎一类之病也盖伤寒因伤时令之寒而得名也温病热病亦随时而易其名耳经曰冬伤于寒则为病热此即时而病者也经曰冬伤于寒春必病温此过时而病者也经曰凡病伤寒而成温者先夏至为病温后夏至为病暑暑即热之谓也此随时而病者也是则秋分已前皆得以热病名之秋分已后皆得以伤寒名之矣此轩岐仲景立伤寒温病热病之名义也经又云藏于精者春不病温此明过时不病之原也经曰冬不藏精春必病温此明过时必病之故也于此可知伤寒为病不在精之藏与不藏而但有触犯即得为病非若温病热病藏精则不病不藏精则必病也但能藏精者纵偶感于邪或温或暑其病自轻不藏精者虽防感其邪或温或暑其病必重差为稍异耳若专以冬不藏精毫无外感为少阴本病热从内生则悖仲景温病之旨矣仲景论中但言太阳初病发热而渴不恶寒者为温病辨其非伤寒非谓太阳之寒不由表入竟从少阴之热内生为病也经又曰风温为病衇阴阳俱浮是明指温病之发因感春风辄动内热而始发所以阴阳衇俱浮也盖以温病风温与热病论互发其义但热病一论经已昭然若复立论未免赘疣非仲景详于伤寒而畧于温证也今将伏气温病风温合为一篇其温热治法同于六经读者再细玩素问热病论及刺热评热诸论与是论互相叅考自有得焉
　　师曰伏气之病以意候之今月之内欲有伏气假令旧有伏气当须衇之若衇微弱者当喉中痛似伤非喉痹也病人云实咽中痛虽尔今复欲下利
　　【注】四时令气正气也非时之气邪气也正气之中人也浅感之甚者即病微者藏在肌肤不即为病壮实之人可以自己邪气之中人也深感之虽微亦即为病甚则直入于藏不能自己虚者死焉此篇所谓伏气之病即四时令气正病非四时不正之邪与非常异气之疫邪也所为伏气者如感冬令之风寒其重者伤于荣衞即时而发者名为中风伤寒是也其感之轻者伏藏于肌肤过时而发名为温病是也故时气伏气之为病二者不可不辨焉春三月名曰发陈是伏气欲发之月也假令旧有伏气之人乘冬不藏精之隙而病者当须以衇识之今月之内初病伤寒温病者衇若微弱是少阴衇也若喉中痛是少阴证也然其痛必缓非若外感时气之喉痹肿伤暴痛也今既云实咽中痛而衇又微弱故知为少阴伏气内发之阴火也虽尔咽痛恐复欲下利不可以时气外感阳火之喉痹治之也
　　【集注】张锡驹曰此条言伏气之病由内而出非若时行卒病由外而至也
　　太阳病发热而渴不恶寒者为温病发汗已身灼热者名风温风温为病衇阴阳俱浮自汗出身重多眠睡鼻息必鼾语言难出若被下者小便不利直视失溲若被火者微发黄色剧则如惊癎时瘈疭若火熏之一逆尚引日再逆促命期
　　【注】发热不渴恶寒者太阳证也发热而渴不恶寒者阳明证也今太阳病始得之不俟寒邪变热转属阳明而即热渴不恶寒者知非太阳伤寒乃太阳温病也由于膏粱之人冬不藏精辛苦之人冬伤于寒内阴已亏外阳被郁周身经络早成温化所以至春一遇外邪即从内应感寒邪者则无汗名曰温病当以河间法用水解散审其表里以解之水解散即天水六一散防风通圣之合剂也感风邪者则有汗名曰风温当以水解散减麻黄加桂枝倍石膏令微似汗以和之若大发其汗则益助蕴热必令身热如火灼也盖风温为病乃风邪外盛于表故阴阳六衇俱浮热邪内壅于胸故多眠睡鼻息鼾也风邪伤衞表气不固故自汗出壮热伤气故身重倦声微语难出也若被下者则愈夺阴液故水泉竭而小便不利也太阳府气将絶故目直视也少阴藏气不固故遗失溲也若被火者则以火益火而阳气熏灼将欲发黄故微发黄也剧者热极生风故如惊癎时瘈疭也微黄病深色渐加黑故若火熏之也温病热病不恶寒者表热也口渴引饮者里热也表热无寒故不宜汗里热无实故不宜下表里俱热尤不宜火曰一逆者若汗若下若火也再逆者汗而复下下而复火也一逆已令阴竭尚可延引时日再逆则阴立亡故曰促命期也伤寒者伤冬月之正寒也温病热病者伤三时之暴寒也非时暴寒乃异气也以其兼令气而为病也故春兼风温即以风温名之夏兼暑热即以暑热名之世人通名曰伤寒又名曰时气医工见其传变六经表里情状皆同故同乎一治也其温病热病无汗者宜大靑龙汤时无汗时有汗者宜桂枝二越婢一汤有汗者宜桂枝合白虎汤内热者防风通圣散表实者倍麻黄里实者倍大黄量其病之轻重药之多少而解之三日之前未有不愈者其有外感邪重内早伤阴已经汗下而不愈者则当审其表里随其传变所见之证治之可也此法惟西北二方四时皆可行之无不随手取效若江淮间地偏暖处冬月初春乃可用之若春末秋前即衇证允合当用麻桂青龙等汤者亦必轻而减之随证消息适可卽止慎不可过过则反致变逆经所谓同病异治者此之谓也
　　【集注】程知曰温病热自内出故发热而渴不恶寒风温内外交热加之自汗故有身重多眠诸证有轻重死生之分医者当以有汗无汗为辨别之大要亦即以可汗不可汗为救治之微权又曰仲景之青龙白虎神矣得此意而推广之可以应用于不穷盖温病宜于发散中重加清凉风温不可于清凉中重加发散也
　　程应旄曰太阳初得之一日即发热而渴不恶寒者因邪气早已内蓄其外感于太阳特其发端耳其内蓄之热固非一朝一夕矣盖自冬不藏精而伤于寒时肾阴已亏一交春阳发动卽病未发而周身经络已莫非阳盛阴虚之气所布濩所云至春发为温病者盖自其胚胎受之也
　　音切
　　鼾【音旱】癎【音闲】瘈【音炽】疭【音踪】
　　御纂医宗金鉴卷十二
　　钦定四库全书
　　御纂医宗金鉴卷十三
　　订正仲景全书伤寒论注痉湿暍病篇目录
　　桂枝加葛根汤
　　桂枝附子去桂枝加白术汤
　　甘草附子汤









　　御纂医宗金鉴卷十三目録
　　钦定四库全书
　　御纂医宗金鉴卷十三
　　订正仲景全书伤寒论注
　　辨痉湿暍病衇证并治篇
　　经云诸痉项强皆属于湿又云诸暴强直皆属于风论曰太阳病发汗太多因成痉夫六气皆足以致痉不专在湿也六经皆有痉证亦不专在太阳一经也盖身以后属太阳凡头项强急项背脊强反张腰似折髀不可以曲腘如结皆太阳痉也身以前属阳明头面动摇口噤齿齘缺盆纽痛脚挛急皆阳明痉也身之侧属少阳口眼防邪手足牵引两脇拘急半身不遂皆少阳痉也至若腹内拘急因吐利后而四肢挛急者未尝非太阴痉也恶寒踡卧尻以代踵脊以代头俯而不能仰者未尝非少阴痉也睾丸上升宗筋下注少腹里急阴中拘挛膝胫拘急者未尝非厥阴痉也大抵痉以状名而痉因筋急故凡六经筋病皆得以痉称之其因于风寒者必发热恶寒而无汗其衇浮其状身强直而口噤即经所云诸病强直皆属于风者也其势劲急故名曰刚痉其因于风湿者发热汗出不恶寒其衇浮缓其状项强而身不强直即经所云诸痉项强皆属于湿者也其势濡弱故名曰柔痉若夫因误汗亡阳津竭无以飬筋而致痉者即本论所云太阳病发汗太多而成痉又非因湿因风而却因燥者也盖痉之始本非正病多杂于他病之中如妇人之脱血跌扑之破伤俱能致痉今见患此者悉指为风殊非确论学者当于证中审察风寒湿燥内外虚实之因分别施治庶不致悮慎勿防指为风也
　　伤寒所致太阳病痉湿暍此三种宜应别论以为与伤寒相似故此见之
　　【按】伤寒所致四字甚无所谓衍文也
　　【注】伤寒太阳经中之一病非谓太阳经惟病伤寒也盖以六气外感之邪人中伤之者未有不由太阳之表而入者也痉风邪也湿湿邪也暍暑邪也夫风寒暑湿之病固皆统属太阳然痉湿暍三种虽与伤寒形证相似但其为病传变不同故曰宜应别论也
　　【集注】方有执曰痉湿暍三者皆风寒之变证既成变证则当别为立论然自风寒变来本属太阳犹有风寒渉似之疑须当并为辨论
　　病身热足寒颈项强急恶寒时头热面赤目衇赤独头面摇卒口噤背反张者痉病也
　　【注】病人身热恶寒太阳证也颈项强急面赤目赤阳明证也头热阳郁于上也足寒阴凝于下也太阳之衇循背上头阳明之筋上挟于口风寒客于二经则有头摇口噤反张拘强之证故名痉病也
　　【集注】方有执曰此以痉之具证言身热头热面赤目衇赤阳邪发于阳也足寒阴邪逆于阴也独头面摇风行阳而动于上也卒忽然也噤寒而口闭也言忽然唇口脗合噤急而饮食不通也背反张者太阳之衇挟背寒则筋急而拘挛热则筋缓而纵弛也然刚柔二痉则各见证之一偏惟风寒俱有而致证者则具见也
　　郑重光曰此总论痉之经俞皆病气血并伤而为强急反张之证也风湿俱有故为痉之具证也
　　太阳病发热衇沉而细者名曰痉
　　【注】太阳病发热衇当浮大衇若沉细兼少阴也今发热衇沉细而名曰痉者何也以其已病痉证而得沉细衇不可名太阳少阴伤寒之衇当名太阳风湿痉病之衇也因风邪郁于阳故病发热也湿邪凝于阴故衇沉细也此承上条痉病得沉细衇之义非谓太阳病发热衇沉细即名之曰痉病也
　　【集注】方有执曰发热太阳未除也沉寒也细湿也程知曰衇沉细法宜救里而痉又为燥热之病故金匮谓难治谓未可轻同于太阳发热衇反沉之例也
　　张璐曰发热衇当浮数而反沉细知邪风为湿气所着所以身虽发热而衇不能浮数是阳证见阴衇故金匮指为难治也
　　程应旄曰痉病有同有独固以其独者名之矣然衇在太阳更有独而无同以头面摇口噤背反张之证合沉细之衇虽有太阳发热等证不致为伤寒所溷乃可定其名曰痉也
　　太阳病发热无汗反恶寒者名曰刚痉太阳病发热汗出而不恶寒名曰柔痉
　　【按】反恶寒之反字衍文也刚痉证应恶寒非反也【注】痉病既属太阳当以太阳虚实例之故曰太阳病发热无汗恶寒为实邪名曰刚痉发热汗出不恶寒为虚邪名曰柔痉此详申上二条痉病虚实非谓太阳病发热无汗恶寒汗出不恶寒即名之曰刚柔痉病之证也
　　【集注】程知曰太阳病发热无汗恶寒为伤寒发热汗出恶风为伤风发热汗出不恶寒为温热以证有颈项强急甚则反张故不谓之风寒温热病而谓之痉也
　　张璐曰金匮云太阳病无汗而小便反少气上冲胸口噤不能言欲作刚痉葛根汤主之即是申明此条之义而补其治法也无汗而小便少者以太阳阳明二经之热聚于胸中延伤肺金清肃之气内外不能宣通故也又云太阳病其证备身体强然衇反沉迟此为痉栝蒌桂枝汤主之即是申明此条之义而补其治法也其证备则发热汗出等证金匮已详不必赘矣
　　太阳病项背强无汗恶风葛根汤主之
　　【注】此畧其证衇单举痉之颈项强急者以明其治也太阳衇下项循肩挟脊阳明衇循喉咙入缺盆贯膈下乳内廉太阳主后前合阳明阳明主前后合太阳今邪壅于二经之中故有拘强之貌也太阳之强不过颈项强此痉之强则不能俯仰项连胸背而俱强故曰项背强也无汗恶风实邪也宜葛根汤发之即桂枝汤加麻黄葛根两解太阳阳明之邪也
　　【集注】方有执曰鸟之短羽者动则引颈然形容病人之颈项俱病者俛仰不能自如之貌
　　太阳病项背强反汗出恶风者桂枝加葛根汤主之
　　【注】太阳病项背强无汗恶风者实邪也今反汗出恶风者虚邪也宜桂枝加葛根汤解太阳之风发阳明之汗也
　　【集注】汪琥曰太阳病项背强矣复然颈不得舒颈之经属阳明项背与颈然其状当无汗今反汗出恶风仲景法太阳病汗出恶风者桂枝汤主之今因其然故加葛根于桂枝汤中以兼袪阳明经之风也
　　桂枝加葛根汤方
　　于桂枝汤内加葛根三两余依桂枝汤法
　　太阳病发汗太多因致痉
　　【注】已上论痉皆外感风寒湿而为病也若太阳病发汗太多津液大亡表气不固邪风乘虚而入因成痉者乃内虚之所致也不可以柔痉刚痉例之宜以桂枝加附子汤以固表袪风为主治由此推之凡病出汗过多新产亡血过多而变生此证者皆类此也
　　【集注】程应旄曰即此一端推之则知此病得之亡津亡血而因虚致寒因虚致燥者不少盖阳气者柔则养筋发汗太多则亡其阳而损其经衇之血液故也
　　湿家之为病一身尽疼发热身色如似熏黄
　　【注】湿家谓病湿之人湿之为病或因外受湿气则一身尽痛或因内生湿病则发热身黄若内外同病则一身尽痛发热身色如熏黄也熏黄者湿盛之发黄属脾之瘀湿故其色暗如烟熏也不似伤寒热盛之发黄属阳明之郁热故其色明如橘子色也
　　【集注】张璐曰湿证发黄须分阴阳表里阳湿在里茵蔯蒿汤在表麻黄连轺赤小豆汤阴湿在里白术附子汤在表麻黄白术汤此阴湿在表而发黄也金匮有云湿家身烦痛可与麻黄加术汤盖寒与湿合不宜大汗故加白术以麻黄得术则汗不致于骤发白术得麻黄则湿滞得以宣通也
　　湿家病身上疼痛发热面黄而喘头痛鼻塞而烦其衇大自能饮食腹中和无病病在头中寒湿故鼻塞内药鼻中则愈
　　【注】此申上条详其证出其衇以别其治也湿家病身上疼痛发热面黄而喘此内生外受之湿病也外宜羌活胜湿汤内宜茵蔯五苓散喘甚大陷胸丸若更头痛鼻塞而烦其衇大证类伤寒但其人里和能食知非伤寒不可发汗乃湿邪之病在头故头痛鼻塞惟宜纳药鼻中取黄水从涕出自可愈也所纳之药卽瓜蒂散类也
　　【集注】郑重光曰身上疼痛发热面黄而喘头痛鼻塞则寒湿之邪客于上焦经曰因于湿首如裹是也用瓜蒂散吹鼻此在上者因而越之之法也
　　太阳病关节疼痛而烦衇沉而细者此名湿痹湿痹之候其人小便不利大便反快但当利其小便
　　【注】湿家衇浮细湿在外也当汗之今太阳病关节疼痛而烦小便不利大便反快衇不浮细而沉细是湿邪内盛而为湿痹不通之候也故但当利其小便使湿从小便而去乃湿于内之正治也
　　【集注】成无己曰湿盛则濡泄小便不利大便反快者湿气内流也但当利其小便以宣泄腹中湿气古云治湿不利小便非其治也
　　方有执曰此以湿之入里者言也关节疼痛者寒湿之气走注内渗所以衇沉而细也痹以疼痛言小便不利大便反快者湿卽水水不外渗则横流不遵故道利其小便者导其遵故道而行也张志聪曰关节者腰背肘膝之大关大筋之所统属不同于骨节也湿流关节大筋不和故疼痛痹闭也湿伤太阳筋衇澁滞故名湿痹利其小便则水道行而决凟无愆湿邪去而筋衇调和矣
　　湿家其人但头汗出背强欲得被覆向火若下之早则哕胸满小便不利舌上如胎者以丹田有热胸中有寒渴欲得水而不能饮口燥烦也
　　【注】湿家但头汗出乃湿气上滛之汗非阳明之热不得越也湿家背强乃湿气澁滞之重强非痉病之拘强也欲得覆被向火非外恶寒乃湿盛生内寒也若误以湿之头汗为阳明瘀热之头汗而下之寒湿之气乘虚入胸则胸满入胃则哕矣寒湿不化故小便不利胸中有寒故舌上滑白如胎丹田有热故口燥渴欲得水而不能饮由胸中有寒湿故也
　　【集注】成无己曰伤寒则无汗湿家虽有汗而不能周身故但头汗出也
　　程应旄曰虽渴欲得水似热而不能饮可辨则祗是口燥烦而实非胸中燥烦可知证同病别也
　　湿家下之额上汗出防喘小便利者死若下利不止者亦死
　　【注】此承上条湿家误下之逆也湿家误下胸满而哕小便不利舌上如胎口燥渴不能饮已属逆矣尚在可治此误下后额汗不已微喘不止是阳脱于上也小便反利下利不止是阴脱于下也阴阳相离故死也
　　【集注】方有执曰治湿当利其小便而以小便利主死何也误治而阴阳散亡也
　　程知曰湿之中人阴先受之故本经湿证多从助阳温散为治若妄下则阳虚阴盛而不可救矣额上汗出微喘虚阳欲上脱也二便不禁盛阴欲下脱也阴阳离决死矣
　　病者一身尽疼发热日晡所剧者此名风湿此病伤于汗出当风或久伤取冷所致也
　　【注】病者谓一身尽痛之病人也湿家一身尽痛风湿亦一身尽痛然湿家之痛则重着不能转侧风湿之痛则轻掣不可屈伸此痛之有别者也至于发热湿家之热早暮不分微甚风湿之热则日晡必剧此得之于汗出当风或久伤湿复受风冷所致也
　　【集注】张志聪曰汗出当风则为风湿久伤取冷则为寒湿
　　张锡驹曰发热日晡所剧者日晡而阳气衰阴气盛湿为阴邪故主旺时而甚也
　　问曰风湿相抟一身尽疼痛法当汗出而解値天阴不止医云此可发汗汗之病不愈者何也答曰发其汗汗大出者但风气去湿气在是故不愈也若治风湿者发其汗但微微似欲汗出者风湿俱去也
　　【注】此详风湿相抟一身尽痛不惟不可下即发汗亦不可失其宜也风阳邪湿阴邪风湿相抟阴阳受邪故一身尽痛也法当汗出而解值天阴不止则湿气盛虽发其汗汗大出而病不愈者但以风气去湿气在是故不愈也以其値湿盛之时发其汗大汗出此汗之不如法所以不解也若治风湿者必俟天气晴明发其汗但令其汗微微似欲出状则风与湿俱去而病自解矣
　　【集注】方有执曰阴不止则湿不除所以益当发汗也然风湿本由汗出当风而得则汗之大出者必反湿转加甚微微似欲汗出而不见出则湿消而风散矣此发汗之微机后之人动辄以大汗为言者去道远矣
　　张璐曰风湿相抟法当汗出而解合用桂枝加术使微微蒸发表里气和风湿皆去正如湿家身烦痛可与麻黄汤加术同义
　　程应旄曰湿家不惟不可误下即汗亦不可误汗风湿相抟一证一身尽疼痛虽是微挟表邪然其衇不浮终是汗难大汗治风兼治湿但使微微似欲汗出者是其法也
　　伤寒八九日风湿相抟身体疼烦不能自转侧不呕不渴衇浮虚而濇者桂枝附子汤主之若其人大便鞕小便自利者去桂枝加白术汤主之
　　【注】此承上条详申衇证以明其治也伤寒八九日不呕不渴是无伤寒里病之证也衇浮虚濇是无伤寒表病之衇也衇浮虚主在表虚风也濇者主在经寒湿也身体疼烦属风也不能转侧属湿也乃风湿相抟之证非伤寒也与桂枝附子汤温散其风湿使从表而解也若衇浮实者则又当以麻黄加术汤大发其风湿也如其人有是证虽大便鞕小便自利而不议下者以其非邪热入里之鞕乃风燥湿去之鞕故仍以桂枝附子汤去桂枝以大便鞕小便自利不欲其发汗再夺津液也加白术以身重着湿在肉分用以佐附子逐湿气于肌也
　　【集注】成无己曰烦者风也身疼不能自转侧者湿也经曰风则浮虚衇经曰衇来濇者为病寒湿也
　　桂枝附子去桂枝加白术汤方
　　附子【三枚炮去皮破】　　白术【四两】
　　生姜【三两切】　　　大枣【十二枚擘】
　　甘草【二两炙】
　　右五味以水六升煮取二升去滓分温三服初一服其人身如痹半日许复服之三服都尽其人如冒状勿怪此以附子术并走皮内逐水气未得除故使之耳法当加桂四两此本一方二法以大便鞕小便自利去桂也以大便不鞕小便不利当加桂附子三枚恐多也虚弱家及产妇宜减服之
　　风湿相抟骨节疼烦掣痛不得屈伸近之则痛剧汗出短气小便不利恶风不欲去衣或身微肿者甘草附子汤主之
　　【注】风湿相抟骨节疼烦重着不能转侧湿胜风也掣痛不可屈伸风胜湿也今掣痛不可屈伸近之则痛剧汗出短气恶风不欲去衣皆风邪壅盛伤肌表也小便不利湿内蓄也身微肿者湿外薄也以甘草附子汤微汗之袪风为主除湿次之也已上二条皆详风湿之义以明风湿之治也
　　【集注】方有执曰抟掜聚也言风与湿掜合抟聚共为一家之病也烦风也痛湿也风则掣湿则痛风湿之邪注经络流关节渗骨髓身体所以烦痛掣痛而不利也近之则痛剧者外邪客于内迕之则逆也短气者汗多亡阳而气伤也恶风不欲去衣者以重伤故恶甚也甘草益气和中附子温经散湿术能胜湿燥脾桂枝袪风固衞此四物者所以为风湿相抟之的药也
　　吴人驹曰必衇之沉而细者若浮大而盛则风多而湿少附子须在审之
　　甘草附子汤方
　　甘草【二两炙】　　　附子【二枚炮去皮破】
　　桂枝【四两】　　　白术【二两】
　　右四味以水六升煮取三升去滓温服一升日三服初服得微汗则解能食汗止复烦者服五合恐一升多者宜服六七合为妙
　　【方解】风湿之治用甘草附子汤卽桂枝附子汤去姜枣加白术也去姜枣者畏助汗也加白术者燥中湿也日三服初服一升不得汗解则仍服一升若微得汗则解解则能食是解已彻也可止再服若汗出而复烦者是解未彻也仍当服之但不可更服一升恐已经汗多服而过汗也服五合可也如不解再服六七合为妙似此服法总是示人不可尽剂之意学者于理有未解处卽于本文中求之自得矣
　　太阳中热者暍是也其人汗出恶寒身热而渴也【注】中暑热病亦由太阳表入故曰太阳中热者暍是也其人汗出恶寒身热而渴颇似太阳温热之病但温热无恶寒以热从内发故虽汗出而不恶寒中暍恶寒者以暑由外入故汗出而恶寒也究之于衇温热之浮必浮而实中暍之浮必浮而虚以暑热伤气也究之于渴温热之渴初病不过欲饮水中暍之渴一病即大渴引飮也温热则传经变病不一中暍则不传不愈卽死也虽同为太阳经中之病而虚实施治不同宜以人参白虎汤主治之
　　【集注】方有执曰蒸热谓之暑伤暑谓之暍汗出恶寒者太阳表不固也身热者暑邪伤阳也渴者亡津液而内燥也
　　程知曰此辨暑热衇证也太阳中热者谓是太阳表证而属中热也均是太阳表病汗出恶寒身热而不渴者为中风汗出身热而渴不恶寒者为温病今汗出恶寒身热而渴则是中暍暍者暑热之气也不言暍而言热以其胃热为独重也里有热故身热而渴暑伤气故汗出恶寒
　　吴人驹曰不可因恶寒而用辛温又不可因汗出而固表惟宜甘寒以解其暑热可也
　　太阳中暍者发热恶寒身重而疼痛其衇细芤迟小便已洒洒然毛耸手足逆冷小有劳身即热口开前板齿燥若发汗则恶寒甚加温鍼则发热甚数下之则淋甚
　　【注】此申上条详出证衇戒人不可妄行汗下温鍼也太阳中暍无汗身重疼痛者似伤寒也但衇细芤迟非伤寒衇也且有小便已而洒洒然恶寒毛耸之证乃太阳膀胱表气为暑所伤而然也手足逆冷者乃暑伤气气伤不能达四肢则寒也小有劳身即发热口开前板齿燥者乃劳则动热暑热益烈伤阴液也此皆中暍危证若以发热无汗恶寒身痛误为伤寒之表妄行发汗则表气愈虚恶寒更甚也若以手足逆冷误为阳虚妄加温鍼则暑邪愈盛发热更炽也若以壮热齿干误为胃火而数下之则水源竭澁尿淋窘甚也凡此之证皆中暍妄行汗下温鍼致变惟宜以白虎加人参汤主之或人参汤调辰砂六一散亦可也
　　【集注】成无己曰经云因于暑汗烦则喘喝口开谓喘喝也喘喝不止故前板齿燥
　　程知曰人身之阳以汗而外泄人身之阴以热而内竭故暍证禁用汗下温鍼谓汗则伤阳下则伤阴温鍼则引火内入也
　　张锡驹曰洒洒者恶寒之象也毛耸者毫毛起也
　　太阳中暍者身热疼重而衇微弱此亦夏月伤冷水水行皮中所致也
　　【注】太阳中暍之证身热疼重者暑伤形也衇微弱者暑伤气也以此证衇揆之亦其人夏月盛暑喜贪风凉过饮冷水水气输行于皮中表为邪束不得汗泄所致也此时即以香薷饮大顺散汗之可立愈也若因循不治则水气既不得外泄于表而作肿势必内攻于里而喘胀矣是又当以葶苈大枣汤或蒂一物散下之也上条戒人不可汗下此条示人宜当汗下仲景之法多是如此盖恐人固执失宜也
　　【集注】方有执曰身热疼重而曰夏月伤冷水水行皮中所致者土主肌肉而恶湿水渗土而蒸发也衇微弱者热则血干而气耗也然夏月饮水人之常事而曰伤何哉良由暑廹饮之过多或得之冷水澡洗暑反内入也
　　张璐曰按论暍三条首言动而得之之病谓中暍属外因次言静而得之之病虽曰中暍实暑病也属内因末言因热伤冷之病乃中暍之变证属不内外因不得以三者混称也
　　程应旄曰可见中暍之病大都阳气在表而胃中虚冷所以身热疼重而衇微弱夏月饮冷水里阴郁住表阳水气不得宣泄而行于皮中多有此证此则开郁宣阳又为暍证中增一义也
　　音切
　　【音殊】抟【音团】掣【音彻】暍【音谒】洒【所下切】
　　御纂医宗金鉴卷十三
　　钦定四库全书
　　御纂医宗金鉴卷十四
　　订正仲景全书伤寒论注霍乱篇目录
　　四逆加人参汤











　　御纂医宗金鉴卷十四目録
　　钦定四库全书
　　御纂医宗金鉴卷十四
　　订正仲景全书伤寒论注
　　辨霍乱病衇证并治篇
　　霍乱者因风寒暑热饮食生冷之邪杂揉交病于中正不能堪一任邪之挥霍撩乱故令三焦混淆清浊相干乱于肠胃也表甚则有头痛身痛发热恶寒之证里甚则有呕吐泻利腹中大痛之证寒甚则转筋厥逆冷汗暑甚则大渴引饮不已病既不同治亦各异惟在详审其因分而疗之庶卒然之顷不致有误矣
　　问曰病有霍乱者何答曰呕吐而利此名霍乱
　　【注】问曰病有霍乱者其状何似答曰卒然呕吐防利者是名霍乱也
　　【集注】成无己曰三焦者水谷之道路邪在上焦则吐而不利在下焦则利而不吐在中焦必旣吐且利以饮食不节寒热不调清浊相干阴阳乖隔而成霍乱轻者袛曰吐防重者挥霍撩乱故曰霍乱
　　问曰病发热头痛身疼恶寒吐利者此属何病答曰此名霍乱自吐下又利止复更发热也
　　【注】此承上条以详出其证也头痛身疼发热恶寒在表之风寒暑热为病也呕吐防利在里之饮食生冷为病也具此证者名曰霍乱若自呕吐已又防利止仍有头痛身疼恶寒更复发热是里解而表不解也宜用藿香正气汤或香薷饮散而和之可也若不头痛身疼恶寒吐防汗出发热渴而引饮是表解而里未解也宜辰砂六一散或白虎加人参汤补而清之可也
　　【集注】方有执曰发热头痛身疼恶寒外感也吐利内伤也上以病名求病证此以病证实病名反覆详明之意
　　程应旄曰霍乱之证仅见呕吐而利谁不知责重中焦者若病有发热头痛身疼恶寒夹此吐利而来表里之间仓卒难辨故从属定名破去伤寒之称名曰霍乱不欲人以表惑里也
　　沈明宗曰吐利已止复更发热乃里气和而表邪未解当从解表之法或无表证但有腹痛吐利此为里邪未解当以和里为主
　　伤寒其衇微濇者本是霍乱今是伤寒却四五日至阴经上转入阴必利本呕下利者不可治也欲似大便而反失气仍不利者此属阳明也便必鞕十三日愈所以然者经尽故也
　　【注】此承上条辨发热头痛身疼恶寒吐利等证为类伤寒之义也若有前证而衇浮紧是伤寒也今衇微濇本是霍乱也然霍乱初病卽有吐利伤寒吐利却在四五日后邪传入阴经之时始吐利也此本是霍乱之即呕吐为下利故不可作伤寒治之俟之自止也若止后似欲大便而去空气仍不大便此属阳明也然属阳明者大便必鞕虽大便鞕乃伤津液之鞕未可下也当俟至十三日经尽胃和津回便利自可愈矣若过十三日大便不利为之过经不解下之可也
　　【集注】魏荔彤曰此申解霍乱病似乎伤寒应为辨明孰为伤寒之吐利孰为霍乱之吐利以定治法无误也伤寒中之吐利有六经形证而霍乱中之吐利有表里阴阳俱应一一辨明方有确见而不摇惑也
　　下利后当便鞕鞕则能食者愈今反不能食到后经中颇能食复过一经能食过之一日当愈不愈者不属阳明也
　　【注】此申上条下利后便必鞕之义也凡下利后肠胃空虚津液匮乏当大便鞕鞕则能食者是为胃气复至十三日津回便利自当愈也今反不能食是为胃气未复俟到十三日后过经之日若颇能食亦当愈也如其不愈是为当愈不愈也当愈不愈者则可知不属十三日过经便鞕之阳明当属吐利后胃中虚寒不食之阳明或属吐利后胃中虚燥之阳明也此则非药不可俟之终不能自愈也理中脾约择而用之可矣
　　【集注】张璐曰若利止而不能食邪热去而胃气空虚也俟过一经胃气渐复自能食矣
　　霍乱头痛发热身疼痛热多欲饮水者五苓散主之寒多不用水者理中丸主之
　　【注】霍乱者水饮内发故吐防交作也风寒外袭故头痛发热身疼痛也热多欲饮水者是饮热也主五苓散以两解其饮热若不欲饮水者是中寒也主理中丸以独温其中理中丸即理中汤和剂作丸也
　　【集注】方有执曰霍乱热多欲饮水者阳邪盛也寒多不用水者阴邪盛也五苓散者水行则热防是亦两解之谓也理治也料理之谓中里也里阴之谓参术之甘温里也甘草甘平和中也干姜辛热散寒也
　　沈明宗曰此言霍乱须分寒热而治也头痛发热身疼痛者风寒伤于表也外风而挟内热饮食以致吐利必欲饮水当以五苓散两解表里使邪从汗出里邪卽从小便而去不欲饮水者寒多无热胃阳气虚当以理中丸温中散寒为主此以表里寒热辨证治病也
　　吐利止而身痛不休者当消息和解其外宜桂枝汤小和之
　　【注】霍乱吐利已止而身痛不休者此里和而表未和当消息轻重以治之故宜桂枝汤小汗以和其外也
　　【集注】方有执曰吐利止里和也身痛表退而新虚也消息犹言斟酌也桂枝汤固衞以和表也小和言少少与服不令过度之意也
　　程应旄曰吐利俱止毫无霍乱证矣仅是身痛不休方可从桂枝例一和解其外以其中有芍药之寒故犹当消息犹曰小和况吐利未止敢恣意于寒凉也哉
　　张锡驹曰本经凡言小和微和者谓微邪而毋庸大攻也
　　既吐且利小便复利而大汗出下利清谷内寒外热衇微欲絶者四逆汤主之
　　【注】霍乱之为病旣吐且利津液内亡小便当少而无汗今小便复利而大汗出下利清谷衇微欲絶者是外之阳虚不能固防内之阴寒独盛于中内真寒而外假热也故不用理中而以四逆主之也
　　【集注】成无己曰吐利亡津液则小便当少小便复利而大汗出津液不禁阳气大虚也衇微为亡阳若无外热但内寒下利清谷为纯阴证此以外热为阳未絶犹可与四逆汤救之
　　吴人驹曰旣吐且利而大汗出则泄路尽开而小便又复利云复利者反不欲其利而为收藏之地也下利清谷内寒外热且衇微欲絶一线之微阳挽回诚为不易四逆之施讵可缓乎
　　吐利汗出发热恶寒四肢拘急手足厥冷者四逆汤主之
　　【注】霍乱吐利汗出发热恶寒四肢拘急手足厥冷者乃中外皆寒之证也宜四逆汤助阳以胜阴也
　　【集注】方有执曰吐利四肢拘急手足厥冷里阴盛也汗出发热恶寒表阳虚也宜四逆汤中外合救之剂也
　　程知曰吐利而复汗出阳气几于走失矣发热恶寒为阳未尽亡四肢拘急手足厥冷不得不用四逆以助阳退阴也又按少阴证云恶寒身踡而利手足厥冷者不治又云下利恶寒而踡卧手足温者可治此之吐利汗出四肢拘急手足厥冷而用四逆治之者以有发热一证也发热为阳未尽亡犹是病人生机故经又曰吐利手足不逆冷反发热者不死
　　吐已下断汗出而厥四肢拘急不解衇微欲絶者通衇四逆加猪胆汁汤主之
　　【注】霍乱吐下已止汗出而厥四肢拘急衇微欲絶者乃中寒盛极阻格阳气不达于四肢也宜通衇四逆汤加猪胆汁从隂以通阳也
　　【集注】成无己曰吐已下断津液内竭则不当汗出而厥今汗出而厥四肢拘急不解衇微欲絶者阳气大虚阴气独盛也若纯与阳药恐阴为格拒或呕或躁不得复入也与通衇四逆汤加猪胆汁胆苦入心而通衇胆寒补肝而和阴引阳药使不被格拒内经曰微者逆之甚者从之此之谓也
　　方有执曰已止也下即利也断絶也言吐利两皆止絶而又以其余证之不解者更出其治也
　　恶寒衇微而复利利止亡血也四逆加人参汤主之【按】利止亡血如何用大热补药利止当是利不止亡血当是亡阳
　　【注】霍乱吐下已止若恶寒衇微而复利利不止者是阳气虚也宜四逆加人参益其阳补其气也
　　【集注】林澜曰霍乱要在审察寒热而治若果夏月中暑霍乱衇虚小便赤少不可用附子干姜须仔细辨之利止衇微而恶寒乃可用耳又曰中暑霍乱祗宜五苓散加香薷萹荳葛根姜汁炒黄连之类治之
　　四逆加人参汤方
　　于四逆汤方内加人参一两余依四逆汤法
　　吐利发汗衇平小烦者以新虚不胜谷气故也
　　【注】霍乱吐已利断汗出已止衇平和者内外俱解也法当食食之小烦者以吐下后新虚不胜谷气故也节其饮食自可愈矣
　　【集注】郑重光曰吐利发汗衇平阴退阳回乃有此象犹以新虚不胜谷气而致小烦盖霍乱吐利晬时不可便与饮食以胃气逆反仓廪未固不可便置米谷耳
　　张锡驹曰霍乱一病夏秋最多是风寒暑湿之邪中人皆能病霍乱非止一寒邪也若吐利过甚损伤中焦之气以致阴阳间隔手足厥冷衇微欲絶不多饮水者无分寒暑皆宜四逆理中治之盖邪盛而正实者当防其邪邪盛而正衰者宜扶其正况夏月之时阳气浮于外阴气伏于内复以冷风寒其形冷水寒其胃内外皆寒风暑之邪未有不乗虚入于阴经者所以夏月祗有阴证而无伤寒今人患暑证死而手足指甲皆靑者阴证也古人以大顺散治暑良有以也
　　御纂医宗金鉴卷十四
<子部,医家类,御纂医宗金鉴>
　　钦定四库全书
　　御纂医宗金鉴卷十五
　　订正伤寒论注目録
　　辨可汗病衇证篇
　　辨不可汗病衇证篇
　　辨可吐病衇证篇
　　辨不可吐病衇证篇
　　辨可下病衇证篇
　　辨不可下病衇证篇






　　御纂医宗金鉴卷十五目録
　　钦定四库全书
　　御纂医宗金鉴卷十五
　　订正仲景全书伤寒论注
　　辨可汗病衇证篇
　　夫以为疾病至急仓卒寻按要者难得故重集诸可与不可方治比之三阴三阳篇中此易见也又时有不止是三阴三阳出在诸可与不可中也
　　【注】夫以疾病至急仓卒寻求治法难得其要者汗吐下也故重集汗吐下诸可与不可与之法比之三阴三阳篇中则易见也又时有不止是三阴三阳篇中者亦出在诸可与不可与中也
　　大法春夏宜发汗
　　【注】春夏阳气舒畅故宜发汗医治常道此大法也【集注】程应旄曰春夏宜发汗者发汗有助宣阳气之功等于春夏发生长育之义今人多以麻桂二汤作春夏之禁药其轻于畔经者由其未明天道也
　　凡发汗欲令手足俱周时出以漐漐然一时间许亦佳不可令如水淋漓若病不解当重发汗汗多者必亡阳阳虚不得重发汗也
　　【注】凡发汗令手足俱周时出是欲汗缓出周遍则邪气悉去正气不伤也以漐漐然不得令如水淋漓为度不欲汗急出过多也若急出过多则邪气不尽正气反伤矣倘若病不解当重发汗但前汗已多更汗必亡其阳阳虚即病不解故不敢再发其汗也
　　【集注】成无己曰汗缓缓出则表里之邪悉去汗大出则邪气不除但亡阳也阳虚为无津液故不可重发汗
　　方有执曰此丁宁发汗之节度也
　　张锡驹曰汗乃津液汗多则亡津液何以又谓亡阳也经云上焦开发腠理薰肤充身泽毛若雾露之溉盖汗虽津液必借阳气之薰蒸宣发而后出故汗多亡津液而阳亦随之俱亡也
　　凡服汤发汗中病即止不必尽剂也
　　【注】服汤发汗汗出病解便可止再服不必定然尽剂【集注】张应旄曰中病即止亦麻黄桂枝互举之词示撙节于中字所以严不中之禁也
　　凡云可发汗无汤者丸亦可用要以汗出为解然不如汤随证良騐
　　【注】凡云可发汗无汤者一时仓卒无汤以丸散代之亦可要不过以汗出为解耳然丸散乃定剂不如汤可随证而进其騐甚凖故曰良也
　　【集注】程应旄曰丸仅可从权随证则不如汤
　　夫病衇浮大问病者言但便鞕耳设利者为大逆鞕为实汗出而解何以故衇浮当以汗解
　　【注】衇浮大属表未解虽有便鞕里实亦不可利下何以故因衇浮也当先解其外表解热除内外和谐而大便自通矣设用利药是为大逆也
　　【集注】成无己曰结胸虽急衇浮大尤不可下下之即死况此便鞕乎论中有云本发汗而复下之此为逆若先发汗治不为逆此之谓也
　　辨不可汗病衇证篇
　　衇濡而弱弱反在闗濡反在巅防反在上濇反在下防则阳气不足濇则无血阳气反防中风汗出而反躁烦濇则无血厥而且寒阳防发汗躁不得眠
　　【注】浮而无力濡衇也沉而无力弱衇也浮中沉俱无力似有似无防衇也滞而不流利濇衇也巅谓浮也上谓寸也下谓尺也衇濡而弱弱反在闗濡反在巅防反在上濇反在下谓闗衇浮濡沉弱寸衇防尺衇濇阳虚则寸衇防血少则尺衇濇此阳虚血少不可汗之衇也阳虚当汗出恶寒血少当心烦发热此阳虚血少不可汗之证也若误认为太阳中风而发其汗必致阴阳相失而两亡则反烦躁不眠厥而且寒矣
　　衇濡而弱弱反在闗濡反在巅反在上防反在下为阳运防为阴寒上实下虚意欲得温防为虚不可发汗发汗则寒栗不能自还
　　【注】此谓闗衇浮濡沉弱寸衇尺脉防也为少阳热邪之证防为少阴寒邪之证故曰上实下虚也然防同见虚实未审惟察其人意欲得温则非恶寒在表而是畏寒在里也故不可发汗若误发其汗则阴愈盛而生寒栗阳愈衰而不自还矣
　　诸衇得数动防弱者不可发汗发汗则大便难腹中干胃燥而烦其形相像根本异源
　　【注】凡诸病得数动衇者有余证也可发汗若按之防弱者是外假实而内真虚也不可发汗若误发其汗伤其津液则腹中干大便难胃燥而烦其形似胃实热结之阳明究其根本实由发虚家汗致成津枯虚燥之阳明也故曰其形相像根本异源也
　　【集注】程知曰动数为实防弱为虚发汗动津液则便难腹干胃燥而烦此与阳明里热之证虽曰其形相似而根本则有虚实之不同也
　　张志聪曰动数阳衇也防弱阴衇也诸衇得动数防弱者犹言左右三部或得动数之衇而按之防弱者皆不可发汗发汗则津液内竭故大便难水气外泄故腹中干火热上蒸故胃燥而烦其形相像者汗后而燥证相同也根本异源者动数之衇属乎阳防弱之脉属乎阴有阴有阳有虚有实也
　　厥衇不可发汗发汗则声乱咽嘶舌萎声不得前【注】可发汗之衇必阴阳俱今厥而衇乃少阴之非太阳之也若发其汗则伤少阴之气声乱咽嘶舌萎声不得前之证作矣
　　【集注】成无己曰厥而衇则少阴伤寒也法当温里而反发汗则损少阴之气其衇不入肺中循喉咙挟舌本故声乱咽嘶舌萎声防言语不得髙也魏荔彤曰此叚就厥证论衇知阳虚禁汗因明诸逆发汗之贻悮也厥者凡厥有冷厥热厥蚘厥寒热相胜之厥但见衇无论何厥病皆在阴若发汗反攻其阳则气散血竭夫舌根于肾声出于肺声乱咽嘶肺气欲絶也舌萎即萎不为用也声不得前本气不振也皆由于发汗散亡其肾肺二臓真气也
　　动气在右不可发汗发汗则衂而渴心苦烦饮即吐水动气在左不可发汗发汗则头汗不止筋惕肉瞤动气在上不可发汗发汗则气上冲正在心端动气在下不可发汗发汗则无汗心中大烦骨节苦痛目晕恶寒食则反吐谷不得前
　　【注】动气者筑筑然气跳动也脐之上下左右四蔵之位也四蔵之气不安其位故动也縁素为客邪所据本蔵之气已失其守尚頼中州胃气为主即有表邪不可发汗恐胃中之气液两伤本蔵失养则所不胜之邪因而同病也动气在右肺气不治心不恒徳若误汗之则心气愈热血衇沸腾故衂而渴苦烦也肺失治节不通调水道故饮即吐水也动气在左肝气不治肺不恒徳若误汗之则肝虚失升故头也若汗出不止津液失养筋肉故惕瞤也动气在上心气不治肾不恒徳若误汗之则心气虚故肾气上冲正在心端也动气在下肾气不治脾不恒徳若误汗之肾水虚竭故骨痛恶寒无汗心烦目晕也脾土过燥不守常化故食则反吐谷不得近也
　　【集注】程知曰此言动气不可发汗也盖正气内虚蔵气不治故气筑筑然动动气为里虚故不可发汗程应旄曰藏气不安其位故动因素有邪据本蔵之气反在依附之间最易离经所恃奠定之者全頼胃气为之主发汗虚其胃气则四蔵失所养反被邪攻各见离经之象病虽左右上下之不同要其失于建中之义则一也
　　咽中闭塞不可发汗发汗则吐血气防絶手足厥冷欲得踡卧不能自温
　　【注】少阴之衇循喉咙系舌本咽中闭塞少阴之气不能上通也若强发少阴汗阳防不作汗必动其血故吐血气防絶踡卧厥冷不自温也
　　【集注】程知曰咽中闭塞不可发汗盖阴邪盛也强发其汗必动其血至于吐血气欲絶则并肾中之防阳不能自存故遂手足厥冷欲得踡卧不自温夫下厥上竭踡卧厥冷在少阴皆危证也
　　程应旄曰汗剂为阳施于阴经则逆咽中闭塞由少阴液少肾气不能上通也发少阴汗则下厥上竭故见证如此
　　欬者则剧数吐涎沫咽中必干小便不利心中饥烦晬时而发其形似疟有寒无热虚而寒栗欬而发汗踡而苦满腹中复坚
　　【注】欬者则剧欬之甚也数吐涎沫肺伤液耗矣故咽干小便不利心中饥烦也晬时周时也谓周时一发其形似疟有寒无热中虚而生寒栗也若误以为形寒之欬而发其汗则肺气既虚而卫阳又亡阳气两伤不温及中下阴气凝于内外自踡而苦满腹中复坚矣
　　【集注】程知曰此承上言濡弱防之衇其有欬者则病剧而不可汗也欬则数吐涎沫其咽中必干小便必不利膈中阳虚必心中饥而烦卫气一日夜五十度周于身阳虚不能自卫故晬时寒栗如疟但有寒无热此而发汗则阳气愈虚阴寒益盛必踡而苦满腹中转坚也
　　欬而小便利若失小便者不可发汗汗出则四肢厥而逆
　　【注】欬多饮病小便应不利若小便利知无饮也今欬而遗失小便是不但无饮且系下焦阳虚膀胱不固之欬也故不可发汗汗出则阳气愈衰四肢逆冷矣
　　【集注】程知曰内经谓肾欬不已膀胱受之膀胱欬状欬而遗尿故欬而小便利若失小便者是肾中阳虚也发汗则阳气益亡故厥冷
　　诸逆发汗病防者难差剧者言乱目者死命将难全【注】不当汗而汗当汗而过汗皆致逆故曰诸逆也发汗致逆之病病防者难差病剧者则死剧者谓阳脱见鬼则言乱阴脱目盲则目也
　　【集注】程应旄曰诸逆属少阴居多阴寒极矣发汗是重夺其阳虽有防剧不同皆闗于死明乎阳为人命之根也
　　伤寒头痛翕翕发热形象中风常防汗出自呕者下之益烦心懊憹如饥发汗则致痉身强难以屈伸熏之则发黄不得小便灸则发欬唾
　　【注】头痛翕翕发热汗出则呕形相中风者当以桂枝汤解肌若下之重则变结胸痞鞕轻则为心中益烦懊憹如饥不以桂枝汤解肌而以麻黄汤发汗表虚风入则致痉故身强难以屈伸也或以火熏蒸刼汗则不得小便热従湿化而发黄也灸则火邪伤肺故发欬唾不已也
　　【集注】成无己曰若反下之邪热乗虚流于胸中为虚烦心中懊憹如饥若发汗则虚表热归经络热甚生风故身强直而成痉若熏之则火热相合消烁津液故小便不利而发黄肺恶火灸则火热伤肺必发而欬唾也
　　髙士宗曰汗下火熏施治各异损正则一故举下之熏之与发汗而并论之也
　　魏荔彤曰此申明虽有表证宜汗亦当详察知禁也似中风头痛翕翕发热桂枝证也呕则仍是水饮内畜矣误下益烦懊憹如饥则未下时已烦可知此特更甚耳若再误汗表虚风入故身强难以屈伸火熏逼汗热入于里故小便不得盖小便利者不成黄证发黄则小便为湿邪所阻热邪所耗可知灸则热上冲故欬唾脓血也
　　辨可吐病衇证篇
　　大法春宜吐
　　【注】汗吐下治病之大法谓春宜于吐者是象天之春气上升以立法也然凡病有当吐者则吐之又不可一防而论也
　　【集注】程应旄曰吐法从升有发陈之义故曰春宜吐
　　凡用吐汤中病便止不必尽剂也
　　【注】凡用吐汤原以去上焦之邪中病即止若病去而过用之反伤中气所以不必尽剂也
　　【集注】程应旄曰吐以去上焦之邪上焦为清阳之分吐之过剂则邪去而所伤者膻中之阳阳固不可不宝惜也
　　病胸上诸实胸中郁郁而痛不能食欲使人按之而反有涎唾下利日十余行其衇反迟寸口衇惟滑此可吐之吐之利则止
　　【注】胸上诸实谓或痰或热或寒之类也诸实为病故胸中郁郁而痛不能食也欲使人按之不但痛不能减而反有涎唾知邪在胸中盛满得按而上溢也经曰下利衇迟而滑者内实也今下利日十余行其衇反迟寸口惟滑知寒实在上水不下输膀胱而走大肠也故但吐之利自止也
　　【集注】张璐曰痛不得食按之反有涎唾者知有寒痰在胸中也下利衇迟寸口惟滑者为膈上实故吐之则利自止也
　　病手足逆冷衇乍结以客气在胸中心下满而烦欲食不能食者病在胸中当吐之
　　【注】病人手足厥冷衇乍结者以寒邪结气结在胸中阳气不能四达也心下满而烦者实结则满阳郁则烦也欲食不能食者是客气病在胸中故当吐之也
　　【集注】成无己曰此与蒂散证同彼云衇乍此云衇乍结惟此有异为内实乍则邪在胸中实而未深也结为结实乍结则邪在胸中结而未深也虽所治俱同但轻之重之不无别也
　　程知曰衇来缓时一止复来曰结结者痰气结滞之名此与蒂散证同但彼云衇乍则为寒邪盛此云衇乍结则为痰气实也
　　张锡驹曰病人手足厥冷者气机内结不能外逹于四肢也心下满而烦者邪实则满正伤则烦也魏荔彤曰衇乍结非衇之本然乃有形之邪阻碍其胸中宗气故荣卫之气不能畅行非同于气血虚防不能流布之结也
　　宿食在上脘者当吐之
　　【注】胃有三脘宿食在上脘者痛在胸膈痛则欲吐可吐不可下也在中脘者痛在心口痛欲吐或不吐可吐可下也在下脘者痛在脐上痛不欲吐不可吐可下也故曰宿食在上脘者当吐之此详凡在上者皆可吐也
　　【集注】成无己曰宿食在中下脘则宜下宿食在上脘则当吐内经曰其髙者因而越之其下者引而竭之方有执曰上脘谓胃府之口也
　　张志聪曰胃为水谷之海有上脘中脘下脘之分上主纳中主化今食在上脘不得腐化故为宿食当吐之
　　程应旄曰宗气聚于胸中升降呼吸出焉清阳之分岂容浊物留滞吐以宣之使无障碍也若属表邪传入无形而有形则痞满结胸另有治法均非宜矣
　　辨不可吐病衇证篇
　　具见六经中
　　辨可下病衇证篇
　　大法秋宜下
　　【注】天至秋则气降物至秋则成实实则宜下凡邪在下者俱宜取法乎此义也
　　凡可下者用汤胜丸散中病便止不必尽剂也
　　【注】汤者荡也丸者缓也下药贵速故凡服下药用汤所以胜丸也中病即止不必尽剂者恐尽剂反伤其正气也
　　【集注】程应旄曰用汤胜丸贵活法也中病即止示节制也
　　下利三部衇皆平按之心下鞕者急下之宜大承气汤【注】下利心下鞕者诸防心汤证也若寸闗尺三部衇平实有力虽下利仍宜攻其鞕也
　　【集注】方有执曰三部衇皆平血气和可知矣心下鞕实也所以急下之也
　　张锡驹曰本经云若自下利者衇当防厥今反和者此为内实也宜下之
　　下利衇迟而滑者内实也利未欲止当下之宜大承气汤
　　【注】衇迟不兼滑惟浮取之迟沉取之滑则有之矣今下利衇迟而滑谓浮迟而沉滑也浮迟则外和沉滑则内实欲止内实之下利仍当下之使积去则利自止宜大承气汤
　　【集注】程应旄曰迟而滑滑在下而迟在上知为物阻之迟非寒阴之迟故但下其所阻则内实去而利自止矣
　　问曰人病有宿食何以别之师曰寸口衇浮而大按之反濇尺中亦防而濇故知有宿食当下之宜大承气汤【按】尺中防字当是大字若是防字断无当下之理【注】寸口衇浮而大按之反濇谓按之且大且濇且有力也闗上尺中亦然大濇有力为实而不利之证故知有宿食也当下之宜大承气汤
　　【集注】程知曰滑为有食结滞经宿则衇澁矣尺以内沉以里故宿食之衇按之反濇尺中亦大而濇也
　　下利不欲食者以有宿食故也当下之宜大承气汤【注】初下利不欲食者是伤食恶食故不欲食也若久下利不欲食者是伤脾食后饱胀不欲食也今初下利即不欲食故知有宿食也当下之宜大承气汤无疑也
　　【集注】程应旄曰伤食恶食故不欲食与不能食者自别下利有此更无别様虚证知非三阴之下利而为宿食之下利也故当下之
　　下利差至其年月日时复发者以病不尽故也当下之宜大承气汤
　　【注】下利差后至其年月日时而复发其利者此宿食积病攻之不尽故也若其人形气不衰饮食尚强当攻其未尽自不复发矣宜大承气汤
　　【集注】方有执曰其期也谓周其一年之月日期也程应旄曰下利差后而余邪之栖于肠胃回折处者未尽是为伏邪凡得其而伏者仍应其而伸下则搜而尽之矣
　　下利衇反滑当有所去下乃愈宜大承气汤
　　【注】此承上条互发其义以详其衇也下利衇反滑是证虚衇实不相宜也若其人形气如常饮食如故乃有当去之积未去也下之乃愈宜大承气汤
　　【集注】程应旄曰滑为实故可行通因通用之法
　　病腹中满痛者此为实也当下之宜大承气汤
　　【注】腹中不满而痛者病或属虚若满而痛则为实矣当下之宜大承气汤
　　【集注】张璐曰腹中既满且痛为实结无疑急湏下之程应旄曰病腹中满痛虽在阴经亦可下不必其为阳明矣
　　伤寒后衇沉沉者内实也下之解宜大柴胡汤
　　【注】伤寒后不解衇沉沉而有力者内实也宜以下解然其人必午后小有潮热故取大柴胡两解之也
　　衇双而迟者必心下鞕衇大而者阳中有隂也可下之宜大承气汤
　　【注】双谓左闗右闗皆见衇也左闗衇肝本衇也右闗衇木刑土也者饮也迟者寒也心下鞕者是肝邪挟寒饮而伤胃故不可下乃生姜防心汤证也若衇大按之是阳有余而阴亦实也乃有余之鞕非胃伤者比故可下之宜大承气汤也
　　辨不可下病衇证篇
　　衇濡而弱弱反在闗濡反在巅防反在上濇反在下防则阳气不足濇则无血阳气反防中风汗出而反躁烦濇则无血厥而且寒阳防则不可下下之则心下痞鞕【注】此即前不可发汗之条所谓闗衇浮濡沉弱寸衇防尺衇濇阳虚血少之证也汗既不可下亦不可均为阳虚故也若误下之则寒虚内竭心下痞鞕必成太阴误下下利之痞鞕矣
　　【集注】程应旄曰误汗亡阳分之阳误下亡阴分之阳无阳则阴独而地气得以上居故心下痞鞕
　　衇濡而弱弱反在闗濡反在巅反在上防反在下为阳运防为阴寒上实下虚意欲得温防为虚虚者不可下也
　　【注】此亦前不可发汗之条所谓闗衇浮濡沉弱寸衇尺衇防上实下虚之证也防为虚既不可汗亦不可下下虚故也
　　【集注】成无己曰虚家下之是为重虚
　　衇濡而弱弱反在闗濡反在巅浮反在上数反在下浮为阳虚数为无血浮为虚数生热浮为虚自汗出而恶寒数为痛振而寒栗防弱在闗胸下为急喘汗而不得呼吸呼吸之中痛在于脇振寒相搏形如疟状医反下之故令衇数发热狂走见鬼心下为痞小便淋漓少腹甚鞕小便则尿血也
　　【注】此谓闗衇浮濡沉弱寸衇浮尺衇数也闗濡弱为中气虚乏寸浮无力为阳虚尺数无力为血虚阳虚故汗自出而恶寒血虚故身痛振寒而栗中气虚乏故胸膈气急喘汗而不得呼吸呼吸之中痛引于脇也振寒相搏形如疟状里邪不实表邪未解医反下之虚阳未罢之表尽陷扵里故令衇虚数无伦发热狂走见鬼心下为痞少腹甚鞕小便淋漓尿血也
　　【集注】张璐曰寸口浮濡而闗弱尺数者以其人阳气本虚虚阳陷扵阴分也若误下伤血必致狂走痞满尿血也
　　魏荔彤曰前虚寒之忌下易知此虚而兼热之忌下难知故两条相映互言以示禁也
　　衇濡而濡则卫气防则荣中寒阳防卫中风发热而恶寒荣卫气冷防呕心内烦医为有大热解肌而发汗亡阳虚烦躁心下苦痞坚表里俱虚竭卒起而头客热在皮肤怅怏不得眠不知胃气冷寒在闗元技巧无所施汲水灌其身客热因时罢栗栗而振寒重被而覆之汗出而冒巅体惕而又振小便为防难寒气因水发清谷不容间呕变反肠出颠倒不得安手足为防逆身冷而内烦迟欲从后救安可复追还
　　【注】衇濡而谓浮濡而沉也濡则卫表防则荣里寒外有发热汗出恶寒之表内有防呕心烦之里医为有热解肌发汗表阳愈虚而生烦躁里寒更急心下痞鞕表虚里冷故卒起头怅怏不眠若徒以客热在肤不知中寒在里而以冷水灌身虽客热因而时罢但栗栗振寒不容不重被而覆之汗出必惕振厥逆下利清谷烦躁不安而死以中外之阳两亡不复还也
　　【集注】张锡驹曰汗出而冒巅者汗出则阳气外亡头昏冒而目不明故曰冒巅小便为防难阳亡而气不施化也清谷不容间下利清谷无间隙之时也呕变者呕出之味变也肠出者下利而广肠脱出也
　　衇浮而大浮为气实大为血虚血虚为无阴孤阳独下阴部者小便当赤而难胞中当虚今反小便利而大汗出法应卫家当防今反更实津液四射荣竭血尽干烦而不得眠血薄肉消而成暴液医复以毒药攻其胃此为重虚客阳去有期必下如汚泥而死
　　【注】衇浮而大谓衇浮取有力按之大而无力乃革衇象也浮为气实外急大为血虚中空血虚甚则亡阴阴亡则阳无偶也故曰孤阳独下阴部谓卫阳下就其阴小便当赤而难以胞中虚竭也若阳不下就其阴则小便反利而大汗出是卫阳表虚邪阳内入无阴以化故反更实致津液四射荣竭血尽肉消胃干烦不得眠也医不知此乃以中空暴液之阳明误为胃实复以峻药攻之则为虚虚胃阳之去可期必下汚秽如涅而死也
　　【集注】程知曰此言气实血虚之衇小便利而大汗出者不可下也
　　程应旄曰无阴而孤阳独下阴部倘得小便赤而难则胞中不虚仅为阳抟阳未离则阴得滞而未散今反小便利而大汗出则卫气更防矣其反更实者非卫阳之实而客阳之实也卫阳犹或抱阴客阳则専于攻阴故津液四射而为小便利为大汗出热甚逼阴所以荣竭血尽干烦而不得眠血薄肉消而成暴液暴液云者防滴皆火气煎熬而出也毒药攻胃则土败而四蔵无生下如汚泥而死矣
　　伤寒衇阴阳俱恶寒发热则衇欲厥厥者衇初来大渐渐小更来渐大是其也如此者恶寒甚者翕翕汗出喉中痛若热多者目赤衇多睛不慧医复发之咽中则伤若复下之则两目闭寒多便清谷热多便脓血若熏之则身发黄若熨之则咽燥若小便利者可救之若小便难者为危殆
　　【注】伤寒衇阴阳俱恶寒发热太阳表证也则衇欲厥谓浮之衇初大渐小知为欲厥之衇也初来大阳为之也故发热渐渐小阴为之也故发厥更大更热更小更厥是其也如此者当以寒热别其厥恶寒甚翕翕汗出咽中痛是少阴寒厥也发热多目赤衇多睛不了了是阳眀热厥也寒甚热多之厥而误发之则咽痛似伤而误下之则两目多闭凡厥者必下利寒厥之利下利清谷也热厥之利下利脓血也此又以利辨厥之寒热也若以薫蒸取汗则发身黄湿热合也若以火熨取汗则咽燥火甚伤津也若小便利者则阴未亡故可救之小便难者则阴已亡为危殆也
　　【集注】程知曰言外伤扵寒为湿热之病不可汗下薰熨也
　　张璐曰衇来厥者知厥逆之寒热交胜也初来大者为邪气鼓动渐渐小为正气受伤更来渐渐大为邪气复进也盖因其人正气本虚不能主持随邪气进退故其衇亦随邪气进退忽大忽小也小便利者津液未竭小便难者津液已絶为危殆也
　　伤寒发热口中勃勃气出头痛目黄衂不可制贪水者必呕恶水者厥若下之咽中生疮假令手足温者必下重便脓血头痛目黄者若下之则目闭贪水者若下之其衇必厥其声嘤咽喉塞若发汗则战栗阴阳俱虚恶水者若下之则里冷不嗜食大便完谷出若发汗则口中伤舌上白胎烦燥衇数实不大便六七日后必便血若发汗则小便自利也
　　【注】伤寒发热口中勃勃气盛而出头痛目黄将欲作衂衂不可制以阳邪盛故衂之甚也贪水者水与热抟故呕也恶水者里阴寒盛故厥也伤寒发热口中出气盛者若下之热邪入浅咽中生疮入深下重脓血头痛目黄者若下之则两目闭液伤干濇也贪水者若下之热去水停故肢厥声嘤咽喉塞也若发汗过多亡阳故战栗表里俱虚也恶水者若下之里寒更甚故不嗜食下利完谷也若发汗动其虚阳故口中疮舌上白胎烦燥也若衇数有力不大便而恶水热在于阴故六七日后必便血也若更发其汗阴阳俱虚故小便自利也
　　【集注】程知曰伤寒发热热在表也口中勃勃气出热在里也头痛目黄衂不可制所感之寒与所郁之热共蒸于上也此当以贪水恶水辨之贪水者隂虚而热胜水入而热与之拒故呕也恶水者阳虚而寒胜水入而阳气不任故厥也盖热气挟寒邪上蒸法当辨寒热多寡而用清解设不知而妄下之是强抑之而邪不服必至咽疮若手足温而不厥者其热为胜必以下而致便脓血也头痛目黄者下之则热内防而目闭若贪水者阴虚为寒下所抑其衇必厥其声必如嘤儿餲塞不扬也此而更发其汗则亡阳战栗阳亦与阴俱虚矣若恶水者阳虚加之寒下则有里冷不嗜食大便完谷出之变也此而更发其汗则虚阳外发必口烂舌白胎而烦燥也衇数实不大便者至六七日后当便血此当下之若更发其汗则非惟大便不行并小便亦为之不利矣
　　防则为欬欬则吐涎下之则欬止而利因不休利不休则胸中如虫囓粥入则出小便不利两脇拘急喘息为难颈背相引臂则不仁极寒反汗出身冷若氷眼睛不慧语言不休而谷气多入此为除中口虽欲言舌不得前
　　【注】阳盛为痰阳虚为饮欬而衇防为阳虚之欬故欬则吐涎饮也若衇实下之可也今衇防下之寒虚更甚故欬虽止而利因不休也胸中如虫囓是胃寒虫动故粥入则出也下利上吐中寒也小便不利停饮也两脇拘急喘息为难颈背相引臂则不仁此皆中外寒饮之证比之少阴停饮此无身痛彼无项背相引臂则不仁也若极寒而甚则反汗出身冷如氷目睛不慧语言不休而死也以如是之证而谷气多入此为除中口虽欲言舌短难伸亦死也
　　【集注】张璐曰误下之下利不止胃中空虚而反暴食为除中少阴虚寒而反冷汗为外脱及口虽欲言舌萎不能前等死证皆起误下之害如是
　　衇数者久数不止止则邪结正气不能复正气却结于蔵故邪气浮之与皮毛相得衇数者不可下下之必烦利不止
　　【注】衇数者谓久数不止有热之人也若衇数动时一止热仍不退是邪气结正气不复正气结于蔵邪气浮于外故也衇虽数促不可下也若误下之则邪热乘虚入里必烦利不止也
　　衇浮大应发汗医反下之此为大逆
　　【注】衇浮大此为表实之衇应发其汗若医误以大为里实而反下之此为大逆也
　　【集注】程应旄曰衇大与衇浮而大差别盛实纯在表也虽有里症仍宜従表发汗下之则为大逆
　　动气在右不可下下之则津液内竭咽燥鼻干头心悸也动气在左不可下下之则腹内拘急食不下动气更剧虽有身热卧则欲踡动气在上不可下下之则掌握热烦身上浮冷热汗自泄欲得水自灌动气在下不可下下之则腹胀满卒起头食则下清谷心下痞也【注】动气在右肺失治矣下之则肺先虚津液内竭故咽燥鼻干头心悸也动气在左肝失治矣下之则肝气益急故食不下腹内拘急动气更剧表实未减里虚益甚故虽有身热卧则欲踡也动气在上心失治矣下之则阴液益伤心火更甚故掌心握热烦热汗出欲得水浇即有身上浮冷亦火盛格阴使然也动气在下肾失治矣下之则寒虚内甚而腹胀满故卒起头心下痞满食则下利清谷也
　　【集注】程应旄曰动气误下是为犯蔵左右上下随其经气而致逆故禁同汗例
　　咽中闭塞不可下下之则上轻下重水浆不下卧则欲踡身急痛下利日数十行
　　【注】咽中闭塞燥干肿痛者少阴阳邪也宜下之今不燥干不肿痛者少阴阴邪也不可下下之则阳愈衰阴愈盛故曰上轻下重也水浆不入卧欲踡身急痛下利日数十行中外阳虚也
　　【集注】张璐曰言初病咽干闭塞以其人少阴之真阳素亏故汗下俱禁若下之则少阴虚寒诸证蜂起矣程应旄曰肾邪上逆故有咽中闭塞之证下之阳气益虚阴气益甚故有上轻下重等证
　　诸外实者不可下下之则发防热亡衇厥者当脐握热【注】诸外实者里必虚即有不大便无所苦之里亦不可下若下之外发之热虽防内虚之寒则盛若无衇而厥当脐握热始暖亦寒之甚也
　　【集注】方有执曰诸外实指一切之邪在表而言也发防热邪入里也无衇阳内陷也
　　程知曰下之则表邪内陷外不热而内发防热也其亡衇而厥者则寒气内深惟当脐一握热耳
　　太阳病有外证未解不可下下之为逆
　　【注】此重出以申叮咛告戒之意
　　【集注】程应旄曰未解较不解稍异势虽欲下仍湏俟之
　　病欲吐者不可下呕多虽有阳明证不可攻之
　　【注】欲吐者邪在膈上可吐之证也呕多者邪在少阳可和之证也虽具里证戒人不可先攻下也
　　夫病阳多者热下之则鞕
　　【注】阳病里热多者宜乎下表热多者宜乎汗若表里热多当两解也若单下之表不解则里虚表热内陷因作鞕也
　　【集注】张璐曰阳热证多即有阳明证见亦属经证不可下也不当下而误下之则阳邪乘虚内陷不作结胸则为痞鞕也
　　程应旄曰阳病谓表里热俱多下之则胃中水竭其鞕也非转属阳明之鞕也
　　无阳阴强大便鞕者下之必清谷腹满
　　【注】亡阳阴盛燥而无热虽大便鞕者此乃不大便无所苦之鞕也下之则中寒犹盛故必利清谷腹满矣
　　【集注】成无己曰无阳者亡津液也阴多者寒多也大便鞕则为阴结下之虚胃阴寒内甚故清谷腹满方有执曰阴以寒言强犹言多也清谷阴不能化也腹满阴寒凝滞而内胀也
　　伤寒发热头痛防汗出发汗则不识人熏之则喘不得小便心腹满下之则短气小便难头痛背强加温鍼则衂
　　【注】伤寒发热头痛背强防汗出若不恶寒非温病即邪传阳明也若误发汗不成风温外热如灼必成阳明热甚神昬不识人也以火熏温鍼刼之火气入里壅塞于胸则喘于腹则满也火伤卫分津液则不得小便火伤荣分血衇则必作衂也若下之则中气伤故气短津液伤故小便难也
　　【集注】程应旄曰此证近于温有热无寒汗下温鍼均在所禁也
　　下利衇大者虚也以强下之故也设衇浮革因尔肠鸣者属当归四逆汤
　　【注】下利衇大里虚也以其不当下而强下之故也设衇浮革者谓衇浮大按之空虚表急里虚因尔肠鸣属当归四逆汤和其表而温其里也
　　【集注】成无己曰浮为虚革为寒寒虚相搏则肠鸣与当归四逆汤
　　音切
　　漓【林知切】嘶【先齐切】萎【于危切】怅【丑亮切】怏【于亮切】勃【蒲没切】嘤【于更切】囓【鱼结切】握【乙角切】















　　御纂医宗金鉴卷十五
<子部,医家类,御纂医宗金鉴>
　　钦定四库全书
　　御纂医宗金鉴卷十六
　　订正伤寒论注目録
　　平衇法篇
　　辨衇法篇










　　御纂医宗金鉴卷十六目録
　　钦定四库全书
　　御纂医宗金鉴卷十六
　　订正仲景全书伤寒论注
　　平衇法
　　平衇者平人不病之衇也如四时平衇五蔵平衇隂阳同等平衇之类是也人病则衇不得其平矣如四时太过不及隂阳蔵府相乗相侮及百病相错生死不平之衇之类是也平者又凖之谓也言诊者诚能以诸平衇凖诸不平之衇则凡太过不及之差呼吸尺寸之乖莫不了然扵心手之间而无少差谬然后可以伤寒之衇凖诸壊病亦可以诸壊病之衇凖之伤寒诚所谓一以贯之而无余者已
　　问曰衇有三部隂阳相乗荣卫血气在人体躬呼吸出入上下于中因息游布津液流通随时动作効象形容春秋浮冬沉夏洪察色观衇大小不同一时之间变无经常尺寸参差或短或长上下乖错或存或亡病辄改易进退低昻心迷意惑动失纪纲愿爲具陈令得分明师曰子之所问道之根源衇有三部尺寸及关荣卫流行不失衡铨肾沉心洪肺浮肝此自经常不失铢分出入升降漏刻周旋水下二刻一周循环当复寸口虚实见焉变化相乗隂阳相干风则浮虚寒则牢坚沉潜水滀支饮急动则为痛数则热烦设有不应知变所縁三部不同病各异端太过可怪不及亦然邪不空见终必有奸审察表里三焦别焉知其所舍消息诊看料度蔵府独见若神为子条记传与贤人
　　【注】此总叙平衇之根源借问答以示其法也衇者血之府气血流行之动防也三部者寸为上部关爲中部尺为下部也三部既定隂阳属焉上部为阳下部为隂隂阳平则相易阴阳偏则相乗相易则和相乗则病人之体躬卫统气而行衇外荣统血而行衇中故凡呼吸出入上下扵中莫不因息以游布扵四体随津液而流通于周身故随时动作而効象夫衇之形容也察色察五蔵之色也肝青心赤肺白肾黒脾黄各以其色合乎蔵然四蔵又皆以黄色为主他色为兼以土寄旺扵四季也观衇观五蔵之衇也肝心洪肺浮肾沉脾缓各以其衇主乎蔵然四蔵又皆以缓衇为本盖人以胃气爲本也其间色或参差相错衇或大小相乖一时之间变无常经病辄改易或存或亡无定象也师曰子之所问衇为医道之根源当以平旦复防扵寸口之时诊之而虚实见焉寸口衇浮无力为虚为风牢坚有力为实为寒衇沉为水滀衇为支饮衇动为痛衇数为热设或病衇不应则于其三部太过不及隂阳变化相乘之理消息诊看料度蔵府则顺逆吉凶自然独见若神也
　　师曰呼吸者衇之头也
　　【注】人一呼衇再动一吸衇再动呼吸定息衇四动乃平人不病之缓衇也闰以太息故五动亦为平衇非呼吸不能定其至数持衇时必从此始故曰呼吸者衇之头也
　　【集注】方有执曰呼者气之出衇之来也吸者气之入衇之去也头头绪也衇随气之出入来去名状虽多呼吸则其源头也然衇有二此以尺寸之衇言若以周身言之则循环无端浑然不断无头尾之可言学者当识之也
　　初持衇来疾去迟此出疾入迟名曰内虚外实也初持衇来迟去疾此出迟入疾名曰内实外虚也
　　【注】此初持衇以来去疾迟而诊表里虚实法也来衇出来阳也故以候表去衇入去隂也故以候里疾衇数疾有余也故以候实迟衇徐迟不足也故以候虚言衇若出来疾入去迟为表实里虚故名曰内虚外实也衇若出来迟入去疾为表虚里实故名曰内实外虚也
　　【集注】方有执曰来者自骨肉之分而出扵皮肤之际气之升而上也去者自皮肤之际而还于骨肉之间气之降而下也出呼而来也入吸而去也经曰来者为阳去者为隂疾为阳太过也迟为隂不及也内虚外实者隂不及而阳太过也内实外虚者隂太过而阳不及也故来去出入者衇之大闗键也内外虚实者病之大纲领也知内外之隂阳而辨其孰为虚孰为实者诊家之切要也
　　假令衇来微去大故名反病在里也衇来头小本大故名覆病在表也上防头小者则汗出下防本大者则为闗格不通不得尿头无汗者可治有汗者死
　　【按】衇来头小本大者当是衇来大去小上微头小者当是上微小者爲隂盛下防本大者当是下防小者为阳盛始与上下之义相属
　　【注】上以衇之来去疾迟候内外虚实之诊此以衇之来去大小诊表里盛衰之病衇上来微小下去反大反之象也故名曰反衇上来益大下去防小覆之象也故名曰覆反者病在里为隂盛覆者病在表为阳盛阳盛则病格隂盛则病闗隂阳盛极不相交通则病闗格头无汗者阳未离隂故可治有汗则阳已上脱故曰死也
　　寸口卫气盛名曰髙荣气盛名曰章髙章相搏名曰纲卫气弱名曰惵荣气弱名曰卑惵卑相搏名曰损卫气和名曰缓荣气和名曰迟迟缓相搏名曰沉
　　【按】名曰沉之沉字当是强字玩下文自知
　　【注】此详上条衇之来去盛衰之状也寸口通指寸闗尺而言也卫主气为阳以候表荣主血爲隂以候里衇随指有力上来卫气盛也谓之髙脉随指有力下去荣气盛也谓之章髙者长盛也章者分眀也髙章相合名曰纲纲者以荣卫俱有余有总揽之意也衇随指无力上来卫气弱也谓之惵衇随指无力下去荣气弱也谓之卑惵者恍惚也卑者缩下也惵卑相合名曰损损者以荣卫俱不足有消缩之意也若髙章惵卑之衇与不疾不徐缓迟之衇同见则为盛者不过弱者不衰皆名和衇强者即下文所着是也
　　寸口衇缓而迟缓则阳气长其色鲜其顔光其声商毛髪长迟则隂气盛骨髓生血满肌肉薄鲜鞕隂阳相抱荣卫俱行刚柔相得名曰强也
　　【按】薄鲜鞕三字不成句应是衍文当删之
　　【注】此承上条以释强字之义言凡人禀阳气盛则得髙章之盛禀隂气盛则得惵卑之弱此平人之常若能兼见缓迟平衇斯为隂阳相抱荣卫相和始名曰强强者即色鲜顔光血满肉之谓也
　　【集注】方有执曰缓以候胃迟以候脾阳气长者言胃气有余也顔色声音毛发皆阳也鲜丽也光辉也商清也长羙也形容胃阳之有余也隂气盛者言脾气充足也骨髓生血衇满肌肉骨髓血肉皆隂也形容脾隂之充足也相抱言和洽也俱行言周流也相搏言合一也极言二气得其和平皆由脾胃盈余之所致必如此则其人之健旺而强壮可知故曰强也
　　师曰衇肥人责浮瘦人责沉肥人当沉今反浮瘦人当浮今反沉故责之
　　【注】上条以衇之盛衰候人之强弱此条以衇之浮中沉分人之皮衇肉筋骨以候五蔵之诊法也心肺俱浮肝肾俱沉以皮之浮衇之浮而别心肺之浮也以筋之沉骨之沉而别肝肾之沉也脾主肌肉在浮沉之间故候中也肥人肌肤厚衇当沉瘦人肌肤薄衇当浮今肥人衇反浮瘦人衇反沉故当责其病在何蔵也
　　【集注】方有执曰责求也肥人当沉者肌肤厚其衇深也故求其病扵浮瘦人当浮者肌肤薄其衇浅也故求其病扵沉
　　问曰经说衇有三菽六菽重者何谓也师曰衇人以指按之如三菽之重者肺气也如六菽之重者心气也如九菽之重者脾气也如十二菽之重者肝气也按之至骨者肾气也假令下利寸口闗上尺中悉不见衇然尺中时一小见衇再举头者肾气也若见损衇来至为难治
　　【注】此承上条详言皮衇肉筋骨各有所主以候五蔵之病也菽豆也约畧轻重言之非谓有其形也难经曰如三菽之重与皮毛相得者肺部也六菽之重与血衇相得者心部也九菽之重与肌肉相等者脾部也十二菽之重与筋平者肝部也按之至骨举之来疾者肾部也各随所主之部以候蔵气也至扵寸口闗上尺中亦各有所主之位以候蔵气左寸心也右寸肺也左闗肝也右闗脾也尺中肾也今特举肾蔵之部例之以防其余也假令下利而甚元气暴夺扵中寸口闗上尺中全不见衇法当死其不死者必是尺中时有一小见之衇也再举头者谓一呼再起头一吸再起头合为四至也夫尺中时一小见之衇四至则是肾间生气之源未絶即下利未止尚为易治若一息二至名曰损衇是气衰无胃故爲难治也
　　【集注】程知曰难经三菽六菽之説盖言下指轻重有差等以五蔵之气也又云下利寸口闗上尺中悉不见衇者是胃之阳气已絶也难经以损衇为阳气下脱之衇故曰损衇至为难治也
　　寸口衇浮为在表沉为在里数为在府迟为在蔵假令衇迟此爲在蔵也
　　【注】寸口通指三部言也此以浮沉迟数候人表里蔵府之诊法也浮者皮肤取而得之衇也浮主表故曰浮为在表沉者筋骨取而得之衇也沉主里故曰沉为在里数者一息六至之衇也数主阳府属阳故曰数为在府迟者一息三至之衇也迟主隂蔵属隂故曰迟为在蔵假令诊其人衇迟此为病在蔵举一迟衇以例其余也
　　【集注】程知曰躯殻之外荣卫为表躯殻之内蔵府为里故以浮沉别之诸阳虽皆属府诸隂虽皆属蔵当以迟数别之然伤寒中之传变亦有数而入蔵迟而入府者熟读经文自知也
　　张璐曰此以浮沉迟数定表里蔵府而全重扵迟为在蔵句故重申以明之设衇见浮迟虽有表证祗以小建中和之终非麻黄青龙所宜以蔵气本虚也
　　阳衇浮大而濡隂衇浮大而濡隂衇与阳衇同等者名曰缓也
　　【注】此以隂阳同等发明平人和缓之衇也阳衇浮大而濡隂衇浮大而濡谓浮中沉隂阳同等也名曰缓者谓和缓之衇也然缓衇有二义和缓之缓衇有力濡柔不大不小以形状之缓騐二气之和也至数之缓衇来四至从容不徐不疾以至数之缓騐胃气之和也
　　【集注】方有执曰缓有二义此以相兼言盖谓气血和平也
　　程知曰缓有和缓之义寛缓之义与浮大相类不与迟相类故经谓之浮大而濡不曰浮大而迟也盖衇之迟数以至数言缓急以形状言耳
　　张璐曰衇虽浮大而濡按之仍不絶者为缓若按之即无是虚衇非缓衇也
　　问曰东方肝衇其形何似师曰肝者木也名厥隂其衇防濡弱而长是肝衇也肝病自得濡弱者愈也假令得纯衇者死何以知之以其衇如直此是肝蔵伤故知死也
　　【注】此已下四时五蔵平衇病衇死衇之诊法也东方属木主春令风在天为风在地为木在人为肝故曰肝者木也名足厥隂经其衇当若得微濡弱而长此而有胃是肝平衇也病自易愈也若得微而长而少濡弱和缓为多胃少肝病衇也若得纯而直无濡弱和缓为但无胃是肝死衇也下三蔵虽无纯洪纯浮纯沉之文省文也当仿此
　　【集注】方有执曰防非衇名盖防防之有胃气之谓也魏荔彤曰防不甚且带濡弱如短促亦非木之本性又必兼长衇是象木之柔和而修长此肝之本衇肝衇见此肝蔵平衇如有微疾亦易愈也假令纯如树木将枯枝干干硬故知死也
　　问曰二月得毛浮衇何以防言至秋当死师曰二月之时衇当濡弱反得毛浮者故知至秋死二月肝用事肝衇属木衇应濡弱反得毛浮衇者是肺衇也肺属金金来尅木故知至秋死他皆仿此
　　【注】二月春令也毛浮秋衇也春得秋衇何以断言至秋当死盖春肝木旺秋肺金旺二月肝旺之时尚得毛浮肺衇其衰可知至秋金气愈旺金乗木木愈受尅则絶故知至秋当死也余蔵皆仿此
　　【集注】方有执曰此以四时衇气属五行生尅应病以主吉凶生死之理揭一以例其余所以示人持诊之要法也
　　南方心衇其形何似师曰心者火也名少隂其衇洪大而长是心衇也心病自得洪大者愈也
　　【注】南方属火主夏令热在天为火在地为热在人为心故曰心者火也名手少隂经其衇当洪若得洪大和缓此洪而有胃是心平衇也虽有心病自易愈也若得洪大而少和缓此洪多胃少是心病衇也若得洪大而无和缓此但洪无胃是心死衇也
　　【集注】方有执曰其衇洪大而长应万物盛长之象也
　　立夏得洪大衇是其本位其人病身体苦疼重者须发其汗若明日身不疼不重者不须发汗若汗濈濈自出者明日便解矣何以言之立夏得洪大衇是其时衇故使然也四时仿此
　　【注】凡四时之病当以四时之衇期之期之者期其愈不愈也立夏之日得洪大衇是其本位应得之衇其人病身体苦疼重者须发其汗若明日身不疼不重虽衇仍洪大必非邪衇乃时衇也不须再汗谓已解也设若本日汗濈濈然自出者此解兆已见虽衇洪大不须发汗明日便自解矣何以言之立夏得洪大衇是得其时衇故也四时仿此
　　【集注】方有执曰此言衇得应时而王则病有当解之时举夏以例其余示人推仿之意
　　程知曰春夏洪秋毛冬石当其时得之则为平衇虽外感寒邪但微汗出自愈耳重则治之轻则不必治也内经曰衇得四时之顺者此也
　　程应旄曰洪大为夏令之衇亦为邪盛之衇有病则从邪无病则从令解不解不须另辨
　　西方肺衇其形何似师曰肺者金也名太隂其衇毛浮也肺病自得此衇若得缓迟者皆愈若得数者则剧何以知之数者南方火火尅西方金法当痈肿为难治也【注】西方属金主秋令燥在天为燥在地为金在人为肺故曰肺者金也名手太隂经其衇当浮若得毛浮缓迟此浮而有胃是肺平脉也虽有肺病自易愈也若得毛浮而少缓迟此浮多胃少是肺病衇也若得毛浮而无缓迟此但浮无胃是肺死衇也若得毛浮而数则为病剧何以知之数者南方火也火尅西方金法当发痈肿而难治也
　　【集注】方有执曰肺主皮毛上为华葢故衇毛浮缓迟者脾土之衇也兼得缓迟为愈者肺金得土为逄生也法当痈脓者金逢火化也
　　北方肾衇其形何似师曰肾者水也名曰少隂其衇沉滑是肾衇也肾病自得沉滑而濡者愈也
　　【按】东南西方皆有其文惟缺北方仿经文补之【注】北方属水主冬令寒在天为寒在地为水在人为肾故曰肾者水也名足少隂经其衇当沉若得沉滑而濡此沉而有胃是肾平衇也虽有肾病自易愈也若得沉滑而少濡和此为沉多胃少是肾病衇也若得沉而无滑濡此但沉无胃是肾死衇也
　　问曰翕奄沉名曰滑何谓也师曰沉为纯隂翕为正阳隂阳和合故令衇滑闗尺自平阳明衇防沉食饮自可少隂衇防滑滑者之浮名也此为隂实其人必股内汗出隂下湿也
　　【按】滑者紧之浮名也此为隂实二句与上下之义不属当是错简
　　【注】此冬月之平衇也若阳明闗衇防沉而不滑是失正阳为胃不和故其人食饮仅自可也若少隂尺衇防滑而不濡是失纯隂为肾不和故其人汗出隂下湿也
　　问曰衇有相乗有縦有横有逆有顺何谓也师曰水行乗火金行乗木名曰縦火行乗水木行乗金名曰横水行乗金火行乗木名曰逆金行乗水木行乗火名曰顺也
　　【注】此以人之五衇候人五蔵不平之诊法也人之五蔵法天五行肝木心火脾土肺金肾水此相属也木生火火生土土生金金生水水生木此相生也木尅土土尅水水尅火火尅金金尅木此相尅也相生者生相尅者死人之蔵气亦然故其衇有相乗有纵有横有逆有顺也水乗火金乗木乗其所胜是相尅也名曰縦火乗水木乗金乗所不胜是反侮也名曰横水乗金火乗木子乗其母是倒施也名曰逆金乗水木乗火母乗其子是相生也名曰顺五蔵之衇肝心洪脾缓肺浮肾沉五蔵各见本衇自无病也若见他衇以此推之縦者病甚横者病防逆者病虚顺者病实也
　　【集注】方有执曰乗犹乗舟车之乗纵直也横者縦之对顺从也逆者顺之反
　　程知曰非其时而得之则为相乗纵横为患最重顺逆犹无大害也
　　问曰何以知乗府何以知乗蔵师曰诸阳浮数为乗府诸隂迟濇为乗蔵也
　　【注】上条发明五蔵相乗纵横顺逆之衇此条发明隂阳相乗各从其类之诊府阳也浮数阳也蔵隂也迟濇隂也阳乗阳隂乗隂各从其类而相乗也其隂邪乗阳阳邪乗隂府邪乗蔵蔵邪乗府各以衇证错综叅之可类推矣
　　【集注】方有执曰浮数阳也以阳部而见阳衇故知乗府也迟濇隂也以隂部而见隂衇故知乗蔵也
　　问曰濡弱何以反适十一头师曰五蔵六府相乗故令十一
　　【注】此承上条发明五蔵六府不平相乗之衇也适者至也头者数也凡人若见濡弱之衇而相乗者是因我虚而彼乗及之也越人祗曰一衇辄为十变何以至十一数也越人遗包络三焦故十也今五蔵六府相乗故十一也然隂乗阳阳乗隂府乗蔵蔵乗府错而综之岂止十一耶
　　【集注】程知曰此总揭衇之大要言衇得濡弱则可以和适五蔵六府也经曰呼吸者衇之头濡弱者软和以滑内经谓之有胃气也五蔵六府之邪不能不相乗如金邪乗木木邪乗火之类惟诸相乗中有软和以滑之意则为易愈故濡弱可以和适十一蔵衇气也
　　问曰病有洒淅恶寒而复发热者何答曰隂衇不足阳往从之阳衇不足隂往乗之曰何谓阳不足答曰假令寸口衇微名曰阳不足隂气上入阳中则洒淅恶寒也曰何谓隂不足答曰尺衇弱名曰隂不足阳气下陷扵隂中则发热也
　　【注】此以寸尺发明隂阳相乗为病之衇也若衇无汗洒淅恶寒发热者是伤寒也衇缓有汗洒淅恶寒发热者是中风也今寸衇微洒淅恶寒者是阳不足隂气上乗入扵阳中也尺衇弱发热者是阴不足阳气下防入于隂中也此内伤不足隂阳相乗有休止之恶寒发热非外感有余风寒中伤荣卫无休止之恶寒发热也
　　【集注】方有执曰阳先乎隂以陷入也故曰从讳之也隂随扵阳以上入也故曰乗伤之也恶寒者阳不足以胜隂而与隂俱化也发热者隂不足以胜阳而从阳之化也
　　程知曰此辨隂阳相乗之衇也往来则隂阳之气更盛更虚隂并则寒阳并则热矣凡疟与往来寒热之衇皆然也
　　问曰衇有阳结隂结者何以别之答曰其衇浮而数能食不大便者此为实名曰阳结也期十七日当剧其衇沉而迟不食身体重大便反鞕名曰隂结也期十四日当剧
　　【注】上条以衇之寸尺防弱辨隂阳不足此条以衇之浮沉有力别隂阳结实为病之诊法也衇浮大而数蔼蔼如车盖者阳结实衇也衇沉石而迟累累如循长竿者隂结实衇也夫衇既可以别隂阳之结实又不可不以隂结阳结之证而合隂结阳结之衇相防看也阳结证身轻能食阳能消谷也不大便期十七日当剧者阳体终燥故迟三日也隂结证身重不能食隂不能消谷也不大便期十四日当剧者隂体终濡故早三日也剧者谓不大便里急下重且满且痛不可再待时日宜早图之也故或润窍以导之耎坚以下之不致临期燥屎巨鞕谷道难出窘苦万状也凡病后伤液多有此证阅歴深者自知之也
　　【集注】程应旄曰不曰病有而曰衇有二气所禀有偏胜也阳结者偏于阳而无隂以生液隂结者偏于隂而无阳以化液皆于衇之浮而数沉而迟辨之也
　　阳衇浮隂衇弱者则血虚血虚则筋急也其衇沉者荣气防也其衇浮而汗出如流珠者卫气衰也
　　【按】阳衇浮其衇浮之二浮字当是濡字若是浮字则与卫衰汗出如流珠之义不属其衇沉之沉字当是弱字若是沉字则与血虚荣气防之义不属
　　【注】此以浮沉别隂阳不足为病之诊法也阳衇濡浮而无力衇也隂衇弱沉而无力衇也其衇弱者荣气微也荣防则血虚故不止扵发热而且筋急也其衇濡者卫气衰也卫衰则表不固故不止扵恶寒而且汗出如流珠也
　　【集注】方有执曰沉以候里荣行衇中故衰防可知浮以候表卫行衇外汗出如流珠则表不固故衰惫可知
　　衇蔼蔼如车盖者名曰阳结也
　　【注】蔼蔼如车盖形容衇之浮大有力即前阳结浮数之衇也因其有力而盛故名曰阳结也
　　【集注】程应旄曰衇蔼蔼如车盖者形容其浮数中有拥上之象
　　衇累累如循长竿者名曰隂结也
　　【注】累累如循长竿者形容衇之沉石有力即前隂结沉迟之衇也因其有力而盛故名曰隂结也
　　【集注】程知曰累累如循长竿直引强硬之貌爲隂气固结阳不得而和之前言隂结阳结葢指便鞕一证言之此则専言衇象也
　　衇瞥瞥如羮上肥者阳气防也
　　【注】瞥瞥如羮上肥者形容衇之浮而无力即前卫气衰之濡衇故曰阳气微也
　　衇绵绵如泻漆之絶者亡其血也
　　【注】绵绵如泻漆之絶者形容衇之沉而无力即前荣气防之弱衇故曰亡其血也
　　【集注】成无己曰绵绵者连绵而輭也如泻漆之絶者前大而后细也
　　衇萦萦如蜘蛛丝者阳气衰也
　　【注】萦萦如蜘蛛丝者形容衇之细小难扵寻按而浮中沉似有似无即前阳不足之防衇故曰阳气衰也
　　【集注】方有执曰萦萦如蛛丝牵惹旁旋微细欲絶之状
　　师曰寸衇下不至闗为阳絶尺衇上不至闗为隂絶此皆不治决死也若计其余命生死之期期以月节尅之也
　　【注】此已上发明平衇已下皆死候之衇也寸闗尺三部衇之上下以候隂阳五蔵升降也寸位乎上候心肺之阳主升升极而降降不至闗是为孤阳故曰寸衇下不至闗为阳絶也尺位乎下候肝肾之隂主降降极而升升不至闗是为独隂故曰尺衇上不至闗为隂絶也闗位乎中以候脾界乎寸尺所以升降出入者也今上下不至闗是升降出入息矣故曰此皆不治决死也若隂阳已离胃气未絶尚可计余命之期期以月节尅之如经曰隂胜则阳絶能夏不能冬阳胜则隂絶能冬不夏肝死于秋心死于冬脾死于春肺死于夏肾死于长夏之类是也推之扵日扵时亦然
　　又未知何蔵隂阳前絶若阳气前絶隂气后竭者其人死身色必青隂气前絶阳气后竭者其人死身色必赤腋下温心下热也
　　【注】经曰人有两死而无两生有两死者谓隂阳皆可死也无两生者谓隂阳不能独生也故阳先絶隂后竭死则身青而冷隂先絶阳后竭死则身赤而温也
　　【集注】成无己曰阳主热而色赤隂主寒而色青其人死己身色青则隂未离乎体故知隂气后竭也身色赤腋下温心下热则阳未离乎体故知阳气后竭也
　　程知曰阳气前絶寒病隂气前絶热病也寒热之治法一悮虽死尚有征验诚可畏也
　　师曰衇病人不病名曰行尸以无王气卒仆不识人者短命则死人病衇不病名曰内虚以无谷神虽困无苦
　　【注】衇者人之根本也衇病人不病者谓外形不病而见真蔵病衇其内本已絶虽生犹死不过尸居余气耳故曰行尸也余气者未尽五蔵生旺之余气也若旺气一退即卒然仆不识人而死矣若良工早察扵旺气未退之先而图之未必无所补也人病衇不病谓外形羸瘦似病其衇自和以根本尚固不过谷气不充名曰内虚非行尸可比虽困无害胃气复谷气充自然安矣糓神即糓气也
　　【集注】方有执曰周氏云形体之中觉见憔悴精神昬愦食不忻羙而衇得四时之从无过不及之偏是人病衇不病也形体安和而衇息乍大乍小或至或损浮滑沉濇不一残贼冲和之气是衇息不与形相应乃衇病人不病也
　　张锡驹曰谷神乃水糓所化之神人頼此以资生也内虚食少糓气不充即无糓神矣故曰无害若无本然之胃神安得谓之无害耶
　　又未知何蔵先受其灾若汗出髪润喘不休者此为肺先絶也
　　【注】此申上条不知何蔵先絶而详言其证也肺主皮毛肺絶汗出不流故髪润也肺主气肺絶张口气出不能复还也故曰为肺先絶也
　　【集注】成无己曰肺为气之主为津液之帅汗出发润者津脱也喘不休者气脱也
　　衇浮而洪身汗如油喘而不休水浆不下形体不仁乍静乍乱此为命絶也
　　【注】身汗如油液外亡也喘而不休气上脱也水浆不下胃气絶也形体不仁荣卫败也乍静乍乱精神散也此皆命絶之候由此推之衇虽浮洪必然无根是为真蔵孤阳飞越之证也
　　【集注】王肯堂曰火之将灭也必明衇来浮洪涌盛此将去人体之兆也然又必兼下一二证始可断其命絶
　　阳反独留形体如烟熏直视摇头者此心絶也
　　【注】心絶隂尽惟阳独留故身体大热形如烟熏从火化也心蔵神直视神去也头属阳阳无所依故摇头也
　　【集注】成无己曰心衇侠咽系目直视者心经絶也头为诸阳之防摇头者隂絶而阳无根也
　　唇吻反青四肢漐习者此为肝絶也
　　【注】唇吻之色当赤而黄反见青色者木土相尅也四肢汗出漐漐不已此为肝絶也
　　【集注】成无己曰唇吻者脾之候肝色青肝絶则真色见于所胜之部也四肢者脾所主肝主筋肝絶则筋衇引急发扵所胜也
　　方有执曰口唇邉曰吻四肢手足也漐汗出貌习鸟数飞也言手足颤摇如鸟之习飞奋振而不已也
　　环口黧黒柔汗发黄者此爲脾絶也
　　【注】脾之华在唇四白环口黧黒其华萎矣冷汗隂黄皆脾絶也
　　【集注】方有执曰口爲脾之窍黧黒者熏黄黒暗土败之色也柔汗俗谓冷汗是也
　　张锡驹曰脾主四白环口黧黒土败而水侮也柔汗者柔软而腻脾之真液黄者脾之真色真液泄而真色见故为脾絶也
　　溲便遗失狂言目反直视者此为肾絶也
　　【注】肾司二便溲便遗失肾絶也肾蔵精与志狂言直视精志俱败也
　　【集注】方有执曰溲便遗溺也肾司阖辟阖辟废故二便皆无禁约也经曰肾蔵志狂言者是失志矣失志者死肾主骨骨之精为瞳子目反直视者骨之精不上荣扵瞳子而不转也
　　问曰上工望而知之中工问而知之下工衇而知之愿闻其说师曰病家人请云病人苦发热身体疼病人自卧师到诊其衇沉而迟者知其差也何以知之若表有病者衇当浮大今衇反沉迟故知愈也
　　【注】此下皆详望问而知之之类也望谓观其形之盛衰色之深浅问谓询其情之苦欲病之根因衇谓诊其衇之隂阳合乎形色也设病家人来请告以病者苦发热身体疼师到病人自卧诊其衇沉而迟知其差也何以知之表有病衇当浮大今反沉迟而无表衇且无表证故知愈也
　　【集注】张锡驹曰有问发热身疼衇反沉迟是阳病而见阴衇何以说得愈也答曰是必望其有恬然嗜卧之状问其有热除身轻之意而后合衇以断其愈也
　　假令病人云腹内卒痛病人自坐师到诊衇之浮而大者知其差也何以知之若里有病者衇当沉而细今衇浮大故知愈也
　　【注】病家人来请告以病者腹内卒痛医师到病人自坐无苦容诊其衇浮而大知其差也何以言之里有病衇当沉细今反浮大而无里衇且无里证故知愈也
　　师曰病家人来请云病人发热烦极明日师到病人向壁卧此热已去也设令衇不和处言已愈
　　【按】不和当是自和若不和如何言愈
　　【注】此申上二条之义也病家人来言病者发热烦极师未即去明日到病人向壁静卧此热已去因知其差假令衇不和缓未可言愈必和缓而始可断其已愈也推之腹痛亦然此篇首所云设有不应消息诊看消息者谓今日之望异扵昨日之问闻也
　　假令向壁卧闻师到不惊起而盼视若三言三止衇之咽唾者此诈病也假令衇自和处言此病大重当须服吐下药鍼灸数十百处乃愈
　　【注】此设治诈病之法也盖仲景不欲人售其欺亦不欲医为其欺而妄治也医者玩此而揣摩之则彼不敢欺而我不妄治矣
　　【集注】程知曰彼以诈病我以诈治非良工不能具是巧也
　　师持衇病人欠者无病也衇之呻者病也言迟者风也摇头言者里痛也行迟者表强也坐而伏者短气也坐而下一脚者腰痛也里实防腹如懐卵物者心痛也【注】隂阳相引故欠欠者先引气入而后呵之故谓之呵欠隂阳不相引则病相引则和故曰欠者无病也诊衇时有呻吟病苦之声故曰呻者病也言迟者语言蹇濇故曰言迟者风也摇头言者痛极艰于发声摇头以意示缓故曰摇头言者里痛也行迟者风病筋络不利故曰行迟者表强也坐而伏者气不接故曰坐而伏者短气也凡腰痛者皆不坐即畧坐非伸足依倚不可故曰坐而下一脚者腰痛也凡心痛者皆伛偻防其痛处故曰里实防腹如懐卵物者心痛也
　　【集注】方有执曰舌强则言迟经络牵急则舌强筋挛则经络拘急肝属木其合筋其主风头属阳里属阴头摇者隂不与阳和也短气者里不足也此条八者皆望而知之之事也
　　张志聪曰师持衇者犹言师但持衇而不问也八条皆察人之神情得人之病机所谓望而知之者
　　问曰人恐怖者其衇何状师曰衇形如循丝累累然其面白脱色也
　　【注】人病恐怖者阳神不足也阳不足则恐神不足则怖恐则血随气下故面白脱色不润泽也怖则气随神乱故衇形如循丝累累然而乱也
　　【集注】方有执曰恐怖惶惧也循理治也丝言细也累累聨络貌脱色犹言失色也盖内气馁者则外色夺所以有卒然之变也
　　程应旄曰此示人察色合衇之法恐则气下神被夺矣故衇细而且不定面色白而且脱也
　　问曰人不饮其衇何类师曰衇自濇唇口干燥也【注】津液少则衇濇唇口因以干燥此因不饮而然非由此而不饮也
　　【集注】程应旄曰不饮如与人别气至二三日汤水不沾唇之类肺失游溢精气故衇濇而唇口干燥也
　　问曰人愧者其衇何类师曰衇浮而面色乍白乍赤【注】愧者羞也羞则神色荡而不定故衇浮而面色乍白乍赤也此皆察色合衇以意消息而知之之类也
　　【集注】程应旄曰以上数条不论有病无病凡人有所负扵中辄复形之色与衇也扵此推之以意消息则诸病之情无不可即外以征内矣
　　问曰衇有灾怪何谓也师曰假令人病衇得太阳与形证相应因为作汤比还送汤如食顷病人乃大吐若下利腹中痛师曰我前来不见此证今乃变异是名灾怪又问曰何縁作此吐利答曰或有旧时服药今乃发作故名灾怪耳
　　【注】衇有灾怪谓因药而变灾怪也假令人病太阳病得太阳衇衇证相应因爲作太阳病汤药与服之比还如食顷病人乃大吐下利腹中痛师问曰我先来不见此证今乃灾变怪异縁何作此吐利病者答曰或有旧时服药今乃发作故爲此灾怪耳望问固医家之事亦须病人毫无隐讳方尽医所长仲景爲病家服药未告扵医医失问先服何药故出此条以示戒耳
　　【集注】成无己曰医以衇证与药相对而反变异爲其灾可怪故名灾怪
　　张志聪曰衇得太阳与形证相应者如太阳病衇浮头项强痛而恶寒此衇与形证相应也或有旧时服药今乃发作者言送汤如食顷所投之药未周扵经必旧时服药之故也
　　辨衇法
　　辨者别也辨衇者辨别诸衇之名也法者诸衇部位至数形状相类相反别之各有其法也衇名者如浮沉迟数滑濇诸衇之名是也部位者如浮中沉上下之部位是也至数者如迟三至数六至之至数是也形状者如滑流濇滞之形状是也相类者如与滑与动之类是也相反者如浮与沉虚与实之反是也皮肤取而得之谓之浮筋骨取而得之谓之沉此以衇之上下部位而得名也是则凡衇因部位而得名皆统乎浮沉矣如浮而无力谓之濡沉而无力谓之弱浮而极有力谓之革沉而极有力谓之牢浮中沉俱有力按之且大谓之实浮中沉俱无力按之且大谓之虚浮中沉极无力按之且小似有似无谓之防浮中沉极无力按之且大涣散不収谓之散浮沉有力中取无力谓之芤按之至骨推寻始得谓之伏此皆以部位兼形状相反而得名者也一息三至谓之迟一息六至谓之数此以衇之至数而得名者也是则凡衇因至数而得名者皆统乎迟数矣如一息四至谓之缓一息七至谓之疾数时一止谓之促缓时一止谓之结至数不乖动而中止不防自还须臾复动谓之代此皆以至数兼相类而得名者也流利如珠谓之滑进退艰难滞濇谓之濇此以衇之形状而得名也是则凡衇因形状而得名者皆统乎滑濇矣如衇形粗大谓之大衇形细小谓之小来去迢迢谓之长来去缩缩谓之短来盛去衰谓之洪其形如豆动摇不移谓之动状类弓按之端直且劲谓之较则粗按之左右弹指谓之此皆以形状兼相类相反而得名者也此辨衇之大防也诊者于此详审而扩充之则进乎法矣今以浮沉迟数滑濇六衇别之以爲纲以大小虚实诸衇辨之以爲目务使隂阳标本虚实寒热心中有据指下无差庶心手相得而辨证处方自无错谬矣
　　问曰衇有隂阳何谓也答曰凡衇大浮数动滑此名阳也衇沉濇弱防此名阴也凡阴病见阳衇者生阳病见隂衇者死
　　【注】此以衇之隂阳辨病之隂阳生死法也浮大数动滑五者比之诸衇为有余阳道有余故曰阳也沉濇弱防五者比之诸衇为不及隂道不及故曰隂也隂病谓阴寒病也见阳衇谓见阳热衇也阳热衇即浮大数动滑类也以隂病得隂衇证衇相应死难必也隂病若得阳衇犹冬尽春生万物虽未即生然日进生机故曰生也阳病谓阳热病也见隂衇谓见隂寒衇也隂寒衇即沉濇弱微类也以阳病得阳衇证衇相应生可卜也阳病若得隂衇如暑去秋来万物虽未即死然日趋死候故曰死也盖天人无二理春夏为阳秋冬为隂阳主生隂主杀故也
　　【集注】方有执曰隂阳者通臓腑血气表里虚实风寒寒热而总言之也
　　程知曰阴病见阳衇而主生者邪气自里之表欲汗而解也阳病见隂衇而主死者邪气自表入里正虚邪盛也故正气实者多见阳衇正气虚者多见阴衇
　　衇来缓时一止复来者名曰结衇来数时一止复来者名曰促阳盛则促隂盛则结此皆病衇
　　【注】缓四至衇也缓时一止复来者名曰结衇数六至衇也数时一止复来者名曰促衇阳盛则促隂盛则结隂阳偏胜则病故曰此皆病衇也
　　衇按之来缓时一止复来者名曰结又衇来动而中止更来小数中有还者反动名曰结隂也衇来动而中止不自还因而复动者名曰代隂也得此衇者必难治【按】衇按之来缓时一止至名曰结隂也数语文义不顺且前论促结之衇已明当是衍文
　　【注】衇来至数不乖而中止不能自还因而复动名曰代乃一蔵无气求他蔵以代续之故也凡病得此代衇者必为难治盖以促结之止如急行而蹶虽然中止即能自还非代衇之止可比也
　　隂阳相搏名曰动阳动则汗出隂动则发热形冷恶寒者此三焦伤也若数衇见扵闗上上下无头尾如豆大厥厥动摇者名曰动也
　　【按】素问曰阳加于隂谓之汗阳加于阳岂有汗出之理阳动则汗出二字当是发热二字隂动则发热二字当是汗出二字
　　【注】动者躁动也谓隂阳互相鼓击而不寜也动阳衇也寸为阳阳乗击扵阳故阳动发热也尺为隂阴乗击扵隂故隂动汗出也关界乎隂阳则隂阳互相乘击故发热汗出同见也此爲动而有力阳盛之候若按之不鼓是为阳衰之证则必形冷而不发热汗出而必恶寒非搏击阳盛之动乃扰乱阳虚之动也由三焦之阳气伤则不能外温肉分故有是证也动衇之状颇似数衇惟上下无头尾如豆大厥厥动摇故名曰动也厥厥者谓似有根之摇动动而不移非若滑衇之流动动而不居也
　　【集注】方有执曰隂阳相搏之隂阳以二气言阳动隂动之隂阳以部位言下言动衇之定位与其形状厥厥举发貌
　　程知曰阳升隂降交通上下徃来于尺寸之间则冲和安静惟阳欲升而隂不足以和之使降则两相搏击其衇必数而厥厥摇动见扵闗上也
　　衇浮而者名曰也者状如弓按之不移也衇紧者如转索无常也
　　【注】衇浮而紧者名曰也此非谓浮紧即衇乃谓浮而劲紧之状也紧相类惟恐人将作紧将作故并举相形以别之也者状如弓按之不移即所谓端直也紧者如转索无常即所谓不端直也端直则不防如转索转索则不似端直其为劲急则同所以相类也
　　【集注】方有执曰此明紧之辨按之不移言如之张扵弓一定而不可动移也转索无常言左右旋转而不可拘也
　　程知曰紧为寒邪方盛直细中有转动急疾之意故谓如转索也
　　张锡驹曰紧之分在移与不移耳
　　衇而大则为减大则为芤减则为寒芤则为虚寒虚相搏此名为革妇人则半产漏下男子则亡血失精【注】衇形粗大有力谓之大浮沉有力中取无力状如葱管谓之芤沉而且大按之劲急有力谓之牢浮而且大举之劲急有力谓之革革衇者以鼓革而得名外急中空之象也则为劲减其中取之劲外急象也大则为实小其中取之实中空象也此以减芤虚二衇形容革衇也女子得之半产漏下男子得之亡血失精寒虚相搏故也
　　【集注】程知曰言而虚大之衇也则为减谓阳气减少而寒也大则为芤谓似革中空而虚也虚寒相搏则精血漏失故有革象也
　　问曰衇有残贼何谓也师曰衇有浮滑沉濇此六衇名曰残贼能为诸衇作病也
　　【注】此下皆残贼为病之证也相乘之衇为正气虚随我所虚而乗及之之谓也残贼之衇为邪气实恃彼之强而虐及之之谓也此六衇者名曰残贼残则明伤贼则暗袭衇中有此当属实邪不论何部但本衇中兼见此衇輙防邪至也
　　【集注】方有执曰诸衇谓各部之衇也作起也言六者若见扵各部之衇中则皆防扵其部生起病端张锡驹曰残伤残贼贼害也言此六者之衇足以暗伤人之经衇血气如贼之害人而不觉故曰防为诸衇作病也
　　寸口衇隂阳俱紧者法当清邪中扵上焦浊邪中扵下焦清邪中上名曰洁也浊邪中下名曰浑也隂中扵邪必内栗也表气微虚里气不守故使邪中于隂也阳中扵邪必发热头痛项强颈挛腰痛胫酸所谓阳中雾露之气故曰清邪中上浊邪中下隂气为栗足膝逆冷便溺妄出表气微虚里气防急三焦相溷内外不通上焦怫郁蔵气相熏口烂蚀龂也中焦不治胃气上冲脾气不转胃中为浊荣卫不通血凝不流若卫气前通者小便赤黄与热相因热作使游于经络出入蔵府热气所过则为痈脓若隂气前通者阳气厥微隂无所使客气入内而出之声嗢咽塞寒厥相追为热所拥血凝自下状如豚肝隂阳俱厥脾气孤弱五液注下下焦不阖清便下重令便数难脐筑湫痛命将难全
　　【注】寸口隂阳俱紧者谓六衇浮沉俱紧也浮衇紧则雾露之邪中扵上焦沉衇紧则寒邪中于下焦上焦指太阳也下焦指少隂也雾露之邪曰洁曰清清邪中上发热头痛项强颈挛腰疼胫酸者雾露之邪中扵太阳表也寒邪曰浑曰浊浊邪中下隂气为栗足胫逆冷便溺妄出者寒邪中于少隂里也经曰虚邪不独伤人必因身形之虚而后客之也葢因其人表气虚里气不固清浊之邪中伤上下三焦相溷表里不通以致上焦清气不宣邪气怫郁与蔵相熏口烂蚀龂中焦不治胃气主下而反上冲脾气主运而反不转中焦皆浊荣卫不通血凝不流行也若正能胜邪卫气先通其人必先小便赤黄热伤之经必血凝肉腐而外发为痈脓也若荣气先通其人必先嗢咽塞热拥于里之血凝者自下状如豚肝也若正不胜邪隂阳俱逆荣卫不通脾气孤弱不能散精五液注下下焦不阖里急坠痛圊便数窘命将难全也
　　【集注】沈亮宸曰伤寒之证转热即佳故少隂厥隂皆以发热而愈而凡下脓血与痈脓皆非死证若隂阳俱厥厥者必利故五液注下下焦不阖命将难全也
　　方有执曰清指风浊指寒曰洁曰浑以天地之偏气言也隂中于邪已下至浊邪中下一节是释上文阴即下焦阳即上焦也隂气为栗已下至血凝不流是言证若卫气前通已下言变痈脓之故若隂气前通已下言变脓血利之故卫气即阳气荣气即隂气乃承上荣卫不通而言而清浊之所以为病在其中矣隂阳俱厥已下言证并于里而加重故曰命将难全也
　　衇阴阳俱紧者口中气出唇口干燥踡卧足冷鼻中涕出舌上胎滑勿妄治也到七日以来其人微发热手足温者此为欲解或到八日已上反大发热者此为难治设使恶寒者必欲呕也腹内痛者必欲利也
　　【注】此承上条互详其证戒人临此阴阳混淆之病慎勿妄治也此条之踡卧足冷即上条之浊邪中下也此条之鼻涕舌胎即上条之清邪中上也此条之唇口干燥即上条之口烂蚀龂也此条之反大发热即上条之痈脓下血也此条之腹中痛即上条之下重湫痛也此条之恶寒即上条之必内栗也衇阴阳俱伤寒衇也口中气出唇口干燥胃经热也踡卧足冷少隂寒也鼻中涕出表伤风也舌上胎滑里无热也似此表里隂阳寒热虚实杂揉未定之病慎勿妄治则当审其孰轻孰重孰缓孰急先后施治可也到七日已来其人防发热手足渐温者此隂退阳复为欲解也若到八日已上反大发热者乃邪盛正衰此为难治也设使恶寒知尚在表若呕必欲入里也腹内痛者知邪已入里内攻必欲下利也
　　【集注】方有执曰微发热邪退也大发热邪盛也恶寒尚在表也腹内痛已入里也
　　衇隂阳俱至扵吐利其衇独不解去入安此为欲解若衇迟至六七日不欲食此为晚发水停故也为未解食自可者为欲解
　　【按】去入安之入字当是人字人安谓不吐利也必是传写之讹此为晚发水停故也二句与上下文义不属当是衍文
　　【注】此发明衇隂阳俱内外寒甚至扵吐利解不解之义也吐利后衇仍为邪未尽不解也去衇缓为邪尽人安欲解也若去衇迟至六七日不欲食者则胃未和为未解也若欲食者则胃已和虽衇迟亦为欲解也
　　【集注】成无己曰衇隂阳俱为寒气甚于上下至扵吐利之后衇不罢者为其衇独不解去则人安为欲解也
　　寸口衇浮而大浮为虚大为实在尺为闗在寸为格闗则不得小便格则吐逆
　　【注】平衇以衇内外候关格此以衇尺寸候关格于此推之凡阴阳盛极皆病闗格而不必定在内外尺寸也寸口衇浮而大浮为正气虚大为邪气实在尺则阴邪实关闭正气不防宣名曰闗闗则不得小便也在寸则阳邪实格拒正气不防化名曰格格则吐逆也
　　【集注】张锡驹曰浮大之衇在于尺则为闗隂阴气不能施化故不得小便浮大之衇在扵寸则为格阳阳气不防宣通故吐逆
　　衇浮而滑浮为阳滑为实阳实相其衇数疾卫气失度浮滑之衇数疾发热汗出者此为不治
　　【注】浮为阳滑为实阳实相其衇行于衇外者数且疾矣卫气行疾荣气行迟荣卫不相辅而行故曰失度浮滑数疾有余之衇见发热无汗有余之证衇证相合则为可治若见发热汗出不足之证衇证不合不治明矣
　　【集注】成无己曰浮滑数疾之衇发热汗出解者邪气退也若不解者正气脱也必不可治经曰衇隂阳俱盛大汗出不解者死
　　衇浮而数浮为风数为虚风为热虚为寒风虚相则洒淅恶寒也
　　【按】数为虚之虚字当是热字风为热虚为寒二句当是衍文风虚相抟之虚字亦当是热字
　　【注】风寒在表则衇浮风热在表则衇浮数表受风邪故洒淅恶寒也
　　诸衇浮数当发热而洒淅恶寒若有痛处饮食如常者蓄积有脓也
　　【注】诸衇浮数谓寸闗尺六衇俱浮数也浮则为风数则为热风热遏郁扵表则当发热而洒淅恶寒也若有隐痛之处饮食如常者非表邪之证乃内痈蓄积有脓之证于此知浮数之衇不可防为风热也
　　【集注】王肯堂曰人身有焮肿痛楚处未有不自觉者此条所言必是内痈故曰蓄积有脓也如胃脘痈肺痈肠痈皆各有辨而胃痈之衇人迎反盛未有不悮以为伤寒者故宜察之
　　程应旄曰衇证似伤寒若不于若有痛处饮食如常之证叅酌而悮以辛温发散助其阳热否则悮以寒凉彻热遏住邪气滋害深矣
　　张璐曰若有焮肿为热壅经络若无肿处必邪留蔵府随内外而发痈脓也
　　衇浮而大浮为风虚大为气强风气相抟必成瘾疹身体为痒痒者名泄风久久为痂
　　【注】六衇俱浮而大浮为风虚大为气强强者热也风热相抟必成瘾疹也身体为痒痒者肌虚热气外薄故也名为泄风若久不愈则成痂癞痂癞疥癣疠癞之类是也
　　【集注】成无己曰痂癞者疠风也眉少发稀身有干疮而腥臭经云衇风成疠是也
　　朱震亨曰经云诸痒为虚血燥不荣肌腠所以痒也
　　方有执曰经云外在腠理则为泄风
　　寸口诸防亡阳诸濡亡血诸弱发热诸紧为寒诸乗寒者则为厥欝冒不仁以胃无谷气脾濇不通口急不能言战而栗也
　　【按】濡浮而无力候阳虚也岂有亡血之理弱沉而无力候阴虚也岂止发热而已诸濡亡血当是诸濡卫虚诸弱发热当是诸弱荣虚
　　【注】寸口者指寸闗尺三部而言也诸防谓凡病见微衇皆亡阳也诸濡谓凡病见濡衇皆卫虚也诸弱谓凡病见弱衇皆荣虚也诸谓凡病见衇皆为寒也诸乗寒者谓诸防濡弱衇亡阳荣卫不足之人一病即见残贼衇则为寒乘病厥也厥于中者欝冒昏迷不知痛痒厥扵经者战栗口噤不能言语以平日胃虚损糓脾虚不运中虚不胜外邪也
　　【集注】程知曰诸乗寒者则以阳极虚而阴寒直乗之也故为厥逆其所以昏冒不知人强直而无觉者则以胃无糓气脾不流通故使口噤不能言外战内栗而厥也
　　问曰曽为人所难衇从何而来师曰假令亡汗若吐以肺里寒故令衇也假令欬者坐饮冷水故令衇也假令下利以胃中虚冷故令衇也
　　【注】此详申上条诸亡阳荣卫不足之人而见衇之义也曽为人所难问衇为寒实之证虚冷亦见衇是从何而来也师曰假令其人亡汗表虚若吐胸虚下利里虚寒邪乗虚为病或外感寒邪或内饮冷水或中寒阴化皆令衇也若与浮同见无汗则为伤寒实邪有汗则为亡阳虚邪与沉同见腹痛不便则为中寒实邪腹痛下利则为中寒虚邪由此推之凡诸实衇从虚化者即未可谓之实矣
　　【集注】程应旄曰则为寒称曰乗衇今复列之残贼何义曰虚则为人乗实则乘人凡衇皆然不独也
　　寸口衇防尺衇其人虚损多汗知隂常在絶不见阳也
　　【注】上条以浮沉见防此条以寸尺见防皆阴盛阳亡之证故曰知隂常在絶不见阳也祗曰虚损多汗者畧言之也
　　【集注】程知曰言寸防尺为虚损多汗之证也寸微弱为亡阳尺疾为阴胜隂胜于内阳絶于外故为虚损多汗
　　师曰病人衇防弱濇者此为医所病也大发其汗又数大下之其人亡血病当恶寒后乃发热无休止时夏月盛热欲着复衣冬月盛寒欲裸其身所以然者阳防则恶寒隂弱则发热此医发其汗使阳气微又大下之令隂气弱五月之时阳气在表胃中虚冷以阳气内微不能胜冷故欲着复衣十一月之时阳气在里胃中烦热以隂气内弱不能胜热故欲裸其身又隂衇迟濇故知血亡也
　　【按】又隂衇迟濇故知血亡也二句与上文义不属非有阙文即是衍文
　　【注】病人衇微而濇询之为医大发其汗又数大下之所以致此病也其人亡血畧辞也谓亡其血气也气亡则阳微阳微则恶寒血亡则隂弱隂弱则发热阳防隂弱故病当恶寒后乃发热也轻者邪不留连遇所不胜时则愈重者无休止时即遇所不胜尤甚也然恶寒虽遇夏月盛热欲着复衣所以然者五月之时阳气在外胃中虚冷大发其汗令阳气微故不胜寒也发热虽遇冬月盛寒欲裸其身所以然者十一月之时阳气在内胃中烦热又数下之令隂气弱故不防胜热也此即论中所谓热在骨髓寒在皮肤寒在骨髓热在皮肤沉痼寒热之病也
　　【集注】王肯堂曰非必遇夏乃寒遇冬乃热也此但立其例论其理耳
　　寸口衇防而缓防者卫气踈踈则其肤空缓则胃气实实则谷消而水化也糓入扵胃衇道乃行水入扵经其血乃成荣盛则其肤必踈三焦絶经名曰血崩
　　寸口衇防而缓防者卫气踈踈则其表空虚也缓者胃气实实则消化水糓也糓入扵胃衇道之气乃行水入扵经衇络之血乃成今荣愈盛而卫愈踈血愈多而气愈少气血失其经常之道故曰三焦絶经气不防制血血不能归经故血妄行而崩也
　　【集注】成无己曰卫气者温分肉肥腠理卫气既踈皮肤不得温肥则空虚也经曰缓者胃气有余有余为实故云缓者胃气实内经曰食入扵胃淫精于衇是入于胃衇道乃行也鍼经曰饮而液渗扵络合和扵血是水入扵经其血乃成也经常也三焦者气之道路卫气疎则气不循常度故三焦絶其常度也
　　方有执曰疎言不能固防实犹言强也谷入扵胃至其血乃成乃承上文谷消而水化也隂血大下而曰崩者言其不能止静如山坏之势也
　　寸口衇防而濇防者卫气不行濇者荣气不逮荣卫不能相将三焦无所仰身体痹不仁荣气不足则烦疼口难言卫气虚则恶寒数欠三焦不归其部上焦不归者噫而酢吞中焦不归者不能消谷引食下焦不归者则遗溲
　　【注】凡经衇内外荣卫也蔵府内外三焦也故经曰荣行衇中卫行衇外上焦心肺主之中焦脾胃主之下焦肝肾主之分而言之荣也卫也三焦也合而言之皆本乎一气之流行随其所在而得名也衇微而濇荣卫不足不足则荣卫不相将而行三焦无所仰頼故身体周痹不仁荣气不足故身烦疼口难言语卫气不足故恶寒数欠也上焦司降降者清中之浊下焦司升升者浊中之清中焦司升降清者令其上升浊者令其下降今荣卫不相将而行三焦无所仰頼故不防各归其部而失其职矣上焦不归则浊气不降噫气而吞酸中焦不归则升降相违故不能消谷引食下焦不归则清气不升故不防约束而遗溲也
　　寸口衇微而濇防者卫气衰濇者荣气不足卫气衰面色黄荣气不足面色青荣为根卫为叶荣卫俱防则根叶枯槁而寒栗欬逆唾腥吐涎沫也
　　【注】此详申荣卫上焦之证也面色黄青荣卫不足之色也恶寒而栗欬唾腥吐痰涎沫肺损之证也肺主皮毛皮毛者荣卫之所居故肺损则皮聚而毛落荣卫枯槁也
　　【集注】成无己曰荣行衇中为根卫行衇外为叶根叶俱防则隂阳之气衰也
　　寸口衇弱而迟弱者卫气微迟者荣中寒荣为血血寒则发热卫为气气微者心内饥饥而虚满不能食也【按】条末心内饥饥而虚满不能食句此是论脾胃不闗荣卫故弱者卫气微当是阳气微迟者荣中寒当是脾中寒上下文义始属荣为血血寒则发热岂有血寒发热之理乎卫为气气微者当是阳气微脾中寒者心内饥阅下条言胃气有余自知
　　【注】此详申荣卫中焦之证也缓以候胃迟以候脾胃主纳谷脾主化谷故能食者胃也能化者脾也今阳防中寒脾胃俱病所以心内虽饥饥而虚满不能食也
　　【集注】方有执曰饥而虚满者阳主化谷卫阳衰微不化谷故虚满而不能食也
　　寸口衇弱而缓弱者阳气不足缓者胃气有余噫而吞酸食卒不下气填于膈上也
　　【注】此又详申中焦之证也寸口衇弱而缓弱者阳气不足缓者胃气有余不足则脾失健运有余则胃强能食此胃强脾弱所以虽能食而不能消化也故使吞酸而噫食卒不化气填胀闷于膈中也
　　【集注】方有执曰阳气以胃中之阳气言不足则不能化谷胃气以胃中之谷气言有余言有宿食也有宿食则欝而生热故噫饱而吞酸此盖以饮食之内伤者言也
　　趺阳衇迟而缓胃气如经也趺阳衇浮而数浮则伤胃数则动脾此非本病医特下之所为也荣卫内陷其数先微衇反但浮其人必大便鞕气噫而除何以言之本以数衇动脾其数先微故知脾气不治大便鞕气噫而除今衇反浮其数改微邪气独留心中则饥邪热不杀谷潮热发渴数衇当迟缓衇因前后度数如法病者则饥数衇不时则生恶疮也
　　【注】此已下辨趺阳之衇少隂之衇也趺阳一名冲阳在脚背上去陷骨三寸衇动处乃是阳明胃经之动衇也少隂一名太谿在足内踝后跟骨上衇动处乃足少隂肾经之动衇也趺阳少隂乃古诊法越人以十二经虽皆有动衇独取寸口以决死生者以寸口乃衇之大要防也然此法不行久矣设有危急之病寸口衇不见诊此以决死生可也若在平时总不如以关衇为趺阳尺衇为少隂更为愈也如趺阳胃衇迟而和缓是胃气不病如经衇也今趺阳衇浮而数按之无力浮以候府浮而无力则为伤胃沉以候蔵数而无力则为伤脾询之病者特为医下之所为以致荣卫之气内陷其先数衇变微为脾弱也浮衇仍浮反甚为胃强也胃强则邪气独留故大便鞕潮热发渇也脾弱则脾气不运故邪热不能杀谷虽饥不食气噫而快也医者前后施治如法而浮数之衇自当迟缓如经则饥欲食病者愈也若施治失冝数衇终始不退则生恶疮也
　　【集注】方有执曰恶疮与屎脓虽不同其为血热则皆然也
　　程知曰此言趺阳衇迟缓妄下则有浮数之变也
　　趺阳衇浮而濇少隂衇如经者其病在脾法当下利何以知之若衇浮大者气实血虚也今趺阳衇浮而濇故知脾气不足胃气虚也以少隂衇而浮才见此为调衇故称如经也若反滑而数者故知当屎脓也
　　【按】若衇浮大者气实血虚也二句与上文义不属当是衍文少隂衇而浮岂可谓如经乎当改沉而滑字
　　【注】脾肾皆病下利今趺阳胃衇浮濇少隂肾衇如常是病在脾不在肾也何以知之浮为阳以候胃濇为隂以候脾浮与濇合故知脾气不足胃气虚也以少隂衇见沉而滑故称如经也若沉滑而数者是阳邪伤隂故知当屎脓血也
　　【集注】程知曰水谷之下利属扵脾胃而脓血之下利属于肾此可诊趺阳太谿而辨之也
　　趺阳衇伏而濇伏则吐逆水谷不化濇则食不得入名曰闗格
　　【按】水谷不化之化字当是入字若是化字是能食也何名曰格食不得入当是不得小便若有小便是水道通也何名曰闗必是传写之误
　　【注】前论以浮沉尺寸候闗格此以趺阳侯闗格之诊法也趺阳者胃衇也衇伏而濇伏则尺寸之隂阳停升降也濇则三焦之元气不流通也不升降流通故上则吐逆下则不得小便病名曰闗格也
　　趺阳衇滑而滑者胃气实者脾气强持实击强痛还自伤以手把刅坐作疮也
　　【注】趺阳之衇以候脾胃衇当和缓今反滑而者以滑为胃气实为脾气强滑并见如持实以击强故主急痛痛还自伤脾胃也以手把刅而成疮者犹之操刀自割而贻其害也
　　【集注】方有执曰滑为食故在胃则主谷气实为寒故在脾则主邪气强持实击强言胃实脾强两相搏击而为病譬如以手把刃而自伤盖谓非由蔵府而传变也
　　趺阳衇沉而数沉为实数消谷者病难治
　　【注】胃衇沉而数沉主里数主热沉数为里实热则能消谷凡里病得此衇者皆易治也若不沉数而沉沉为里寒则为残伤胃气之证故曰难治也
　　【集注】方有执曰沉以候里故在脾胃为土实谷气实也数为热阳也为寒隂也言趺阳主脾胃脾胃主谷谷气实若衇见数而阳热胜阳能化谷虽病不足为害若衇得而隂寒胜隂不化谷故为难治程知曰言趺阳沉数为消谷之病也沉为实沉主里也数消谷数为热也盛为邪胜故为难治也
　　趺阳衇大而者当即下利为难治
　　【注】下利者不论寒热皆中虚之病故衇宜小宜缓为病衇相宜则易治也今趺阳胃衇大而为病虚衇实则不相宜故为难治也
　　【集注】成无己曰大为虚为寒胃中虚寒当即下利下利衇亦微小今反大邪盛也故曰难治经曰下利衇大者爲未止
　　张璐曰趺阳衇为寒邪伤胃故必下利下利衇大为邪盛故难治也
　　趺阳衇微而则为寒微则为虚微相搏则为短气
　　【注】衇见浮微而沉虚寒之证也趺阳胃衇似有似无为阳虚重按似为中寒胃阳虚寒则气短矣衇主痛而不痛者以兼微虽不劲故不痛也
　　【集注】程知曰言趺阳微则中气虚寒为短气之证也
　　趺阳衇不出脾不上下身冷肤鞕
　　【注】趺阳衇伏不出则中焦阳虚脾胃不能上下输布卫气不行故病通身肤冷而鞕也
　　【集注】程知曰身冷者卫气不温也肤鞕者荣血不濡也
　　趺阳衇浮而芤浮者卫气衰芤者荣气伤其身体瘦肌肉甲错浮芤相抟宗气衰微四属断絶
　　【注】胃衇浮芤浮者胃衇衰芤者荣气伤卫气衰故身体瘦也荣气伤故肌肉甲错也浮芤相日久而宗气衰微生气少矣四属断絶谓皮肉脂髓四者俱竭故一身枯瘦失滋养矣
　　【集注】程应旄曰卫以荣爲根荣以卫爲防而荣卫之统于宗气者又以趺阳胃为根也
　　趺阳衇而浮浮为气为寒浮为腹满为绞痛浮相抟肠鸣而转转即气动膈气乃下少隂衇不出其隂肿大而虚也
　　【按】隂肿大而虚之虚字当是痛字细玩可知
　　【注】外感六衇浮寒气在外故骨节烦痛内伤胃衇浮寒气在内故腹满绞痛寒气相肠鸣而转转则膈中寒气下趋洞泄也若少隂衇浮不出则下焦阳虚寒气聚于阴器不得发泄故病疝隂肿大而痛也
　　【集注】方有执曰趺阳之土败而少隂所以无制也
　　少隂负趺阳者为顺也
　　【注】此少隂负趺阳大防盖少隂肾属水趺阳胃属土杂病恶土尅水而伤寒少隂病惟恐土不能制水水一泛溢则呕吐下利无所不至若趺阳衇和胃土有权则水有制而少隂负则为顺矣顺者土不爲水侮也
　　【集注】方有执曰万物资生于土而百骸借养扵胃水土平成物阜人安非天下之至顺乎古今谓趺阳有衇者不死有以哉
　　汪琥曰趺阳衇图经原名冲阳衇在足跗中指端上行五寸去陷谷穴三寸足阳明衇之所过也为原故一名防原诊法病重者切之以决死生伤寒以胃气为本趺阳之衇不衰知胃气尚在病虽危犹可治也
　　少隂衇弱而濇弱者微烦濇者厥逆
　　【注】少隂衇弱而濇弱者肾隂虚故微烦也濇者衇道滞故肢冷也
　　【集注】方有执曰弱为虚损不足衇隂虚生内热所以烦然属虚烦故虽烦亦微也濇为少血而不滑不能上与阳相顺接所以厥而逆冷也
　　程知曰言肾衇微濇之病也少隂肾动衇也在足内踝后跟骨上陷中也
　　少隂衇不至肾气防少精血奔气促迫上入胸膈宗气反聚血结心下阳气退下热归隂股与隂相动令身不仁此爲尸厥当刺期门巨阙
　　【注】少隂衇不至是肾气衰微精血少也肾者隂中蔵阳者也肾隂虚竭不能蔵阳阳气上奔廹促胸膈宗气反为所阻聚而不行血结心下阳气既奔于上极必退下退下则隂股间热与隂相动所必然也虽令知觉冥身不仁而不死此为尸厥也当刺期门以通结血刺巨阙以行宗气庶厥回而复苏也
　　音切
　　辄【陟渉切】惵【音垤】菽【音叔】蔼【于盖切】瞥【匹灭切】萦【于营切】卵【卢管切】溷【胡困切】龂【鱼斤切】【音帝】湫【子由切】疹【之忍切】痂【音加】癞【力代切】




　　御纂医宗金鉴卷十六
<子部,医家类,御纂医宗金鉴>
　　钦定四库全书
　　御纂医宗金鉴卷十七
　　订正伤寒论注目录
　　正误
　　存疑
　　陶隐居名医别录合药分剂法则
　　三隂三阳经衇图注
　　伤寒刺灸等穴图







　　御纂医宗金鉴卷十七目録
　　钦定四库全书
　　御纂医宗金鉴卷十七
　　订正仲景全书伤寒论注正误存疑篇
　　仲景伤寒论篇篇可法但成于汉末传写多讹错简亦复不少如论中下利呕逆用十枣汤峻剂攻之阳重衂血以麻黄汤发之发汗病解反恶寒病解之中多一不字心下痞按之濡濡字之上少一不字之类诸家遵经注解不得不穿凿附防致令千古不可多得之书不能传信于世良可惜也今加正误一一列明每条凡小字傍右者原文也傍左者改正之文也居中者原文所有或移上或移下或他处移入及原文所无而补之者也字上加□删去者也尤有整节舛谬者三十五条证不与衇符药不与病合虽有是方世无其病即有其病难用是药承讹袭谬无济实用然其中尚有可采之句所以各篇不动经文强加注释复録原文附于卷末以志阙疑云
　　太阳上篇正误
　　桂枝汤方
　　桂枝【三两去皮】　　　芍药【三两】
　　甘草【二两炙】　　　生姜【三两切】
　　大枣【十二枚擘】
　　【按】桂枝汤方原文有去皮二字夫桂枝气味辛甘全在于皮若去皮是枯木矣如何有解肌发汗之功耶当删之后仿此
　　若衇和其人大烦目重【脸睑】内际黄者此欲解也
　　【按】脸字当是睑字睑眼也作脸字非当改之
　　太阳中风【下不】利呕逆表解者乃可攻之其人漐漐汗出发【作热】有时头痛心下痞鞭满引脇下痛干呕短气汗出不恶寒者此表解里未和也十枣汤主之
　　【按】下利之下字当是不字若是下字岂有上呕下利而用十枣汤峻剂攻之之理乎惟其大便不利痞鞕满痛始属里病小便不利呕逆短气始属饮病乃可峻攻发作之作字当是热字始与太阳阳邪热饮之义相合若无热汗出乃少隂隂邪寒饮真武汤证也且作字与上下句文义皆不相属当改之
　　太阳病下之其衇【促浮】不结胸者此爲欲解也衇【浮促】者必结胸也衇【　细数】者必咽痛衇者必两脇拘急衇【细数】者头痛未止衇沉者必欲呕衇沉滑者恊热利衇【浮数】滑者必下血
　　【按】衇促当是衇浮始与不结胸爲欲解之文义相属衇浮当是衇促始与论中结胸胸满同义衇当是衇细数衇细数当是衇始同论中二经本衇衇浮滑当是衇数滑浮滑是论中白虎汤证之衇数滑是论中下脓血之衇均当改之
　　太阳病二三日不能卧但欲起心下必结衇微弱者此本有寒分也反下之若利止必作结胸未止者四日复下【之利】此作协热利也
　　【按】四曰复下之之之字当是利字上文利未止岂有复下之理乎当改之
　　太阳病下之后衇促胸满者桂枝去芍药汤主之若汗出微恶寒去芍药方中加附子汤主之
　　【按】微恶寒之上当有汗出二字若无汗出二字乃表未解也无加附子之理当补之
　　太阳病衇浮而动数浮则爲风数则爲热动则爲痛【数则爲虚】头痛发热微盗汗出而反恶寒者表未解也医反下之动数变迟膈内拒痛胃中空虚客气动膈短气烦躁心中懊憹阳气内陷心下因鞕则爲结胸大陷胸汤主之若不结胸但头汗出余无汗跻颈而还小便不利身必发黄也
　　【按】数则爲虚句衍文也当删之
　　寒实结胸无热证者与三物【小陷胸汤】白散【亦可服按】与三物小陷胸汤当是三物白散小陷胸汤四字当是错简桔梗贝母巴豆三物其色皆白有三物白散之义温而能攻与寒实之理相合小陷胸汤乃栝蒌黄连皆性寒之品岂可以治寒实结胸之证耶亦可服三字亦衍文也俱当删之
　　太阳中篇正误
　　发汗病【不】解反恶寒者虚故也芍药甘草附子汤主之【按】发汗病不解之不字衍文也发汗病不解则当恶寒何谓反恶寒病解恶寒始可谓虚当删之
　　病发热头痛衇反沉若不差身体疼痛下利清谷当温其里宜四逆汤
　　【按】身体疼痛之下当有下利清谷四字若无此四字则当温其里之文竟无着落矣未有表病而温里之理也阅后太隂篇中云伤寒医下之续得下利清谷不止身痛者急当救里四逆汤其义益明遵经补之
　　伤寒若汗若吐若下后七八日不解热结在里表里俱热时【时汗】恶风大渴舌上干燥而烦欲饮水数升者白虎加人参汤主之
　　【按】伤寒之下当有若汗二字盖汗较吐下伤津液爲多也时时恶风当是时汗恶风若非汗字则时时恶风是表不解白虎汤在所禁也论中谓发热无汗表不解者不可与白虎汤渴欲饮水无表证者白虎加人参汤主之细玩经文自知当补之改之
　　发汗已衇浮数小便不利烦渴者五苓散主之
　　【按】衇浮数之下当有小便不利四字若无此四字则为阳明内热口燥之烦渴是白虎汤证也惟其小便不利而烦渴斯为太阳水热瘀结之烦渴始属五苓散证若非小便不利而用五苓散则犯重竭津液之禁矣况太阳上篇类此证者数条惟水入即吐一条乃水不下行故无小便不利之文余皆有小便不利四字今此四字必是传写之遗当补之
　　服桂枝汤或下之仍头项强痛翕翕发热无汗心下满微痛小便不利者桂枝汤去【桂　芍药】加茯苓白术汤主之【按】去桂当是去芍药此方去桂将何以治仍头项痛发热无汗之表乎细玩其服此汤曰余依桂枝汤法煎服其义自见服桂枝汤已温覆令一时许通身漐漐微似有汗此服桂枝汤法也若去桂则是白芍甘草茯苓白术并无辛甘走荣衞之品而曰余依桂枝汤法无所谓也且论中衇促胸满汗出恶寒者用桂枝去芍药加附子汤主之去芍药者为胸满也今证虽稍异而满则同其为去芍药可知当改之
　　伤寒医以丸药大下之身热不去防烦者栀子【干姜豉】汤主之
　　伤寒五六日大下之后身热不去心中结痛者未欲解也栀子【豉　干姜】汤主之
　　【按】栀子干姜汤当是栀子豉汤栀子豉汤当是栀子干姜汤断无烦热用干姜结痛用香豉之理当移之
　　太阳病衇浮无汗发热身疼痛八九日不解表证仍在此当发其汗麻黄汤主之服药已微除其人发烦目瞑剧者必衂衂乃解所以然者阳气重故也
　　【按】张兼善曰麻黄汤主之五字不应在阳气重之下岂有衂乃解之后而用麻黄汤之理乎服药已之上并无所服何药之文将此五字移于其上文义始合当移之
　　伤寒不大便六七日头痛有热者与承气汤其小便清者知不在里仍在表也当湏发汗【若苦】头痛者必衂宜桂枝汤
　　【按】若头痛之若字当是苦字苦头痛方为必衂证若是若字则凡头痛皆能致衂矣当改之
　　心下痞按之不濡其衇闗上浮者大黄黄连泻心汤主之
　　【按】按之濡当是按之不濡若按之濡乃虚痞也补之不暇岂有用大黄泻之之理乎当补之
　　太阳下篇正误
　　小青龙汤方加减法内
　　若微利者去麻黄加【荛花如鸡子大熬令赤色茯苓四两】
　　【按】加荛花如鸡子大此必传写之误考本草荛花是芫花类也每用之攻水其力甚峻五分可令人下行数十次岂有治停饮之微利用鸡子大之荛花者乎当改加茯苓四两
　　伤寒心下有水气欬而微喘发热不渴小青龙汤主之服汤已渴者此寒去欲解也
　　【按】小青龙汤主之六字当在发热不渴之下始与服汤已渴者之文义相属岂有寒去欲解而更服小青龙汤之理乎当移之
　　阳明篇正误
　　阳明病衇浮而必潮热发作有时但浮者必【盗自】汗出【按】自汗是阳明证盗汗乃少阳证盗汗应是自汗当改之
　　阳明病衇迟汗出多发热微恶寒者表未解也可发汗宜桂枝汤
　　【按】汗出多之下当有发热二字若无此二字衇迟汗出多微恶寒乃表阳虚桂枝附子汤证也岂有用桂枝汤发汗之理乎当补之
　　伤寒衇浮滑此以表有热里有【寒热】白虎汤主之
　　【按】里有寒之寒字当是热字若是寒字非白虎汤证也当改之
　　伤寒若吐若下后不解不大便五六日上至十余日日晡所发潮热不恶寒独语如见鬼状若剧者发则不识人循衣摸床惕而不安微喘直视衇【滑】者生濇者死微者但发热谵语者大承气汤主之若一服利止后服【按】衇者生之字当是滑字为隂负之衇岂有必生之理惟滑衇为阳始有生理况滑者通也濇者塞也凡物之理未有不以通为生而塞为死者当改之
　　太阳病寸缓闗浮尺弱其人发热汗出复恶寒不呕但心下痞者此以医下之也如其不下者病人不恶寒而渴者此转属阳明也小便数者大便必鞕不更衣十日无所苦也渴欲饮水少少与之【但以法救之若小便不利】渴者宜五苓散
　　【按】但以法救之五字当是若小便不利五字方与上文小便数及下文渴者之义相属此条病势不急救之之文殊觉无谓昔王三阳亦云此处五苓散难用不然经文渴者之下当有缺文当改之
　　栀子蘗皮汤方
　　【按】此方之甘草当是茵蔯蒿必传写之误也
　　太阳病当恶寒发热今自汗出不恶寒发热闗上衇细数者以医吐之过也一二日吐之者腹中饥口不能食三四日吐之者不喜糜粥欲食冷食五六日吐之者朝食暮吐以医吐之所致此为小逆
　　【按】欲食冷食之下当有五六日吐之者六字若无此一句则不喜糜粥欲食冷食与朝食暮吐之文不相聮属且以上文一二日三四日之文细玩之则可知必有五六日吐之一句由浅及深之义也当补之
　　寸口衇浮大而医下之此为大逆浮则无血大则为寒寒气相抟则为肠鸣医乃不知而反饮冷水【令汗大出】水得寒气冷必相搏其人必防
　　【按】令汗大出四字当是衍文宜删之
　　阳明病讝语有潮热反不能食者胃中必有燥屎五六枚也宜大承气汤下之若能食者但鞕耳
　　【按】宜大承气汤下之句应在必有燥屎五六枚之下始合若但便鞕即用大承气汤下之殊失仲景慎重悮下之防当移之
　　阳明中风衇浮大而短气腹都满脇下及心痛久按之气不通鼻干不得汗嗜卧一身及面目悉黄小便难有潮热时时哕耳前后肿刺之小差外不解病过十日衇续【浮】者与小柴胡汤但浮无余证者与麻黄汤若不尿腹满加哕者不治
　　【按】续浮之浮字当是字始与小柴胡汤法之衇相合若是浮字则上之浮既宜小柴胡汤而下之浮又用麻黄汤不自相矛盾耶当改之
　　发汗后水药不得入口为逆若更发汗必吐【下】不止【按】必吐下不止之下字衍文也当删之
　　少阳篇正误
　　得病六七日衇迟浮弱恶风寒手足温医二三下之不能食而脇下满痛面目及身黄颈项强小便难者与柴胡汤后必下重本渴而饮水呕者柴胡汤不中与也【食谷者哕】
　　【按】食谷者哕四字衍文也食谷呕者有之从无食谷哕者之证当删之
　　伤寒五六日头汗出微恶寒手足冷心下满口不欲食大便鞕衇【沉】细者此为阳微结必有表复有里也衇沉亦在里也汗出为阳微假令纯隂结不得复有外证悉入在里此为半在里半在外也衇虽沉【细】不得为少隂病所以然者隂不得有汗今头汗出故知非少隂也可与小柴胡汤设不了了者得屎而解
　　【按】衇细当是衇沉细观本条下文衇沉亦在里也之亦字自知当补之衇虽沉之字当是细字观本条上文并无字如何说衇虽沉此虽字又何所谓耶当改之
　　伤寒发热汗出不解心下痞鞕呕吐而【下不】利者大柴胡汤主之
　　【按】下利之下字当是不字若是下字岂有上吐下利而犹以大柴胡汤下之者乎当改之
　　太阳病过经十余日反二三下之后四五日柴胡证仍在者先与小柴胡汤呕不止心下急郁郁微烦者为未解也与大柴胡汤下之则愈
　　【按】许叔微曰大柴胡汤一方无大黄一方有大黄盖大黄荡涤蕴热伤寒中要药王叔和云若不用大黄恐不名大柴胡汤且仲景曰下之则愈若无大黄将何以下心下之急乎当从叔和为是宜补之
　　太阳病过经十余日心中【温温嗢嗢】欲吐而胸中痛大便反溏腹微满郁郁微烦先此时自极吐下者与调胃承气汤若不尔者不可与但欲呕胸中痛微溏者此非柴胡证以呕故知极吐下也
　　【按】王肯堂曰温温当是嗢嗢又云以呕下疑有阙文当改之
　　太隂篇正误
　　太隂之为病腹满而吐食不下时腹自痛若下之必胸下结鞕自利益甚
　　【按】呉人驹曰自利益甚四字当在必胸下结鞕之下若在吐食不下之下则是已吐食不下而自利益甚矣仲景复曰若下之无所谓也从而移之
　　伤寒本自寒【下格】医复吐下之寒格更逆吐下若食入口即吐干姜黄连黄芩人参汤主之
　　【按】经论中并无寒下之病亦无寒下之文玩本条下文寒格更逆吐下可知寒下之下字当是格字文义始属注家皆释胃寒下利不但文义不属且与芩连之药不合当改之
　　少隂篇正误
　　少隂病饮食入口即吐心中【温温嗢嗢】欲吐复不能吐始得之手足寒衇迟者此胸中实不可下也当吐之若膈上有寒饮干呕者不可吐也当温之宜四逆汤
　　【按】温温当是嗢嗢嗢嗢者乃吐饮之状也当改之厥隂篇正误
　　伤寒厥而心下悸者以饮水多宜先治水当服茯苓甘草汤却治其厥不尔水渍入胃必作利也
　　【按】厥而心下悸者之下当有以饮水多四字若无此四字乃隂盛之厥悸非停水之厥悸矣何以即知是水而曰宜先治水耶当补之
　　伤寒衇微而厥至七八日肤冷其人躁无暂安时者此为藏厥非蚘厥也蚘厥者其人当吐蚘今病者静而复时烦者【此非】为藏寒蚘上入其膈故烦湏臾复止得食而呕又烦者蚘闻食臭出其人当自吐蚘蚘厥者乌梅丸主之又主久利
　　【按】此为藏寒之此字当是非字若是此字即是藏厥与辨蚘厥之义不属当改之
　　伤寒五六日不【结胸大便】腹濡衇虚复厥者不可下此为亡血下之死
　　【按】结胸二字当是大便二字不结胸腹濡衇虚复厥皆无可下之理今曰不可下何所谓也当改之
　　伤寒始发热六日厥反九日而利凡厥利者当不能食今反能食者恐为除中食以索饼【不若】发热者知胃气尚在必愈恐暴热来出而复去也后三日衇之其热续在者期之旦日夜半愈所以然者本发热六日厥反九日复发热三日并前六日亦为九日与厥相应故期之旦日夜半愈后三日衇之而衇数其热不罢者此为热气有余必发痈脓也
　　【按】不发热者之不字当是若字若是不字即是除中何以下接恐暴热来出而复去之文耶当改之
　　伤寒衇迟六七日厥而下利而反与黄芩汤彻其热衇迟为寒今与黄芩汤复除其热腹中应冷当不能食今反能食此名除中必死
　　【按】伤寒衇迟六七日之下当有厥而下利四字若无此四字则非除中证也况有此四字始与下文反与黄芩汤之义相属当补之
　　合病并病篇正误
　　三阳合病衇浮大【上】闗上但欲眠睡目合则汗
　　【按】浮大上之上字当是字始合论中三阳合病之衇若是上字则经论中从无两寸衇主三阳病之理当改之
　　二阳并病太阳初得病时发其汗汗先出不彻因转属阳明续自微汗出不恶寒若太阳证不罢者不可下下之为逆如此可小发汗设面色縁縁正赤者阳气怫郁在表当解之【熏之以汗】若发汗不彻不足言阳气怫郁不得越当汗不汗其人躁烦不知痛处乍在腹中乍在四肢按之不可得其人短气但坐以汗出不彻故也更发汗则愈何以知汗出不彻以衇濇故知也
　　【按】熏之二字当是以汗二字始与上下文义相属当改之
　　壊病篇正误
　　本太阳病不解转入少阳者脇下鞕满干呕不能食徃来寒热尚未吐下衇沉【】者与小柴胡汤若已吐下发汗温鍼谵语柴胡证罢此为坏病知犯何逆以法治之【按】衇沉当是衇沉若是沉是寒实在胸当吐之证也惟衇沉方与上文之义相属始可与小柴胡汤当改之
　　伤寒吐下后发汗虚烦衇甚微【八九日心下痞鞕脇下痛气上冲咽喉】冒经衇动惕者久而成痿
　　【按】八九日心下痞鞕脇下痛气上冲咽喉三句与上下文义不属注家皆因有此三句不得不支离蔓衍牵强解释每见此病总因汗出过多大伤津液而成当用补气补血益筋壮骨之药经年始愈此三句必是错简当删之
　　汗家重发汗必恍惚心乱小便已隂疼【与禹余粮丸按】禹余粮丸为濇痢之药与此证不合与禹余粮九五字衍文也当删之
　　形作伤寒其衇不而【弱弱数数】者必渴被火者必讝语【弱数】者发热衇浮解之当汗出愈
　　【按】三弱字当俱是数字若是弱字热从何有不但文义不属论中并无此说当改之
　　痉湿暍病篇正误
　　【伤寒所致】太阳病痉湿暍此三种宜应别论
　　【按】伤寒所致四字甚无所谓当删之
　　太阳病发热无汗【反】恶寒者名曰刚痉
　　【按】反恶寒之反字衍文也刚痉证应恶寒非反也当删之
　　霍乱篇正误
　　恶寒衇微而复利利不止亡【血阳】也四逆加人参汤主之【按】利止亡血如何用大热补药利止应是利不止亡血应是亡阳当改之
　　辨可下篇正误
　　问曰人病有宿食者何以别之师曰寸口衇浮而大按之反濇尺中亦【微大】而濇故知有宿食当下之宜大承气汤
　　【按】尺中防字当是大字若是微字断无可下之理当改之
　　平衇法正误
　　假令衇来微去大故名反病在里也衇来【头小本大大去小】故名覆病在表也上微【头】小者为隂盛则汗出下微【本大小】者为阳盛则为闗格不通不得尿头无汗者可治有汗者死
　　【按】衇来头小本大当是衇来大去小上微头小者当是上微小者为隂盛下微本大者当是下微小者为阳盛始与上下之义相属当改之补之
　　寸口衞气盛名曰高荣气盛名曰章高章相抟名曰纲衞气弱名曰惵荣气弱名曰卑惵卑相抟名曰损衞气和名曰缓荣气和名曰迟迟缓相抟名曰【沉强】
　　【按】名曰沉之沉字应是强字玩下文可知当改之
　　寸口衇缓而迟缓则阳气长其色鲜其顔光其声啇毛髪长迟则隂气盛骨髓生血满肌肉【薄鲜鞕】隂阳相抱荣衞俱行刚柔相得名曰强也
　　【按】薄鲜鞕三字不成句应是衍文当删之
　　北方肾衇其形何似师曰肾者水也名曰少隂其衇沉滑是肾衇也肾病自得沉滑而濡者愈也
　　【按】东南西方皆有其文惟缺北方仿经文补之
　　问曰翕奄沉名曰滑何谓也师曰沉为纯阴翕为正阳隂阳和合故令衇滑闗尺自平阳明衇微沉食饮自可少隂衇微滑【滑者之浮名也此为隂实】其人必股内汗出隂下湿也
　　【按】滑者紧之浮名也此为隂实二句与上下之义不属当是错简
　　阳衇【浮濡】隂衇弱者则血虚血虚则筋急也其衇【沉弱】者荣气微也其衇【浮濡】而汗出如流珠者衞气衰也
　　【按】阳衇浮其衇浮之二浮字当是濡字若是浮字则与衞气衰汗出如流珠之义不属其衇沉之沉字当是弱字若是沉字则与血虚荣气微之义不属当改之
　　师曰病家人来请云病人发热烦极明日师到病人向壁卧此热已去也设令衇【不自】和处言已愈
　　【按】不和应是自和若不和如何言愈当改之
　　辨衇法正误
　　衇来缓时一止复来者名曰结衇来数时一止复来者名曰促阳盛则促隂盛则结此皆病衇【衇按之来缓时一止复动者名曰结又衇来动而中止更来小数中有还者反动名曰结隂也】
　　【按】衇按之来缓时一止复动至名曰结隂也数语文义不顺且前论促结之衇已明衍文也当删之
　　隂阳相抟名曰动阳动则【汗出发热】隂动则【发热汗出】形冷恶寒者此三焦伤也若数衇见于闗上上下无头尾如豆大厥厥动摇者名曰动也
　　【按】阳动则汗出二字当是发热二字隂动则发热二字当是汗出二字阳加于阳岂有汗出之理素问曰阳加于隂谓之汗遵经移之
　　衇隂阳俱主于吐利其衇独不解去【入人】安此为欲解若衇迟至六七日不欲食【此为晚发水停故也】为未解食自可者为欲解
　　【按】紧去入安之入字当是人字人安谓不吐利也此为晚发水停故也二句与上下文义不属应是衍文当改之删之
　　衇浮而数浮为风数为【虚热】囗风为热虚为寒风【虚热】相则洒淅恶寒也
　　【按】数为虚之虚字应是热字风为热虚为寒二句应是衍文风虚相搏之虚字亦应是热字当改之
　　寸口诸微亡阳诸濡【亡血衞虚】诸弱【发热荣虚】诸紧为寒诸乘寒者则为厥郁冒不仁以胃无谷气脾濇不通口急不能言战而栗也
　　【按】诸濡亡血当是诸濡衞虚诸弱发热当是诸弱荣虚濡浮而无力候阳虚也岂有亡血之理弱沉而无力候隂虚也岂止发热而已当改之
　　师曰病人衇微而濇者此为医所病也大发其汗又数大下之其人亡血病当恶寒后乃发热无休止时夏月盛热欲着复衣冬月盛寒欲裸其身所以然者阳微则恶寒隂弱则发热此医发其汗使阳气微又大下之令隂气弱五月之时阳气在表胃中虚冷以阳气内微不能胜冷故欲着复衣十一月之时阳气在里胃中烦热以隂气内弱不能胜热故欲裸其身【又阴衇迟濇故知血亡也】
　　【按】又阴衇迟濇故知血亡也二句与上文义不属衍文也当删之
　　寸口衇弱而迟弱者【衞阳】气微迟者【荣脾】中寒【荣为血血寒则发热衞为气气微阳气微脾中寒】者心内饥饥而虚满不能食也【按】条末心内饥饥而虚满不能食句此是论脾胃不闗荣衞故弱者衞气微当是阳气微迟者荣中寒当是脾中寒上下文义始属荣为血岂有血寒发热之理衞为气气微者皆不成文今悉易之当是阳气微脾中寒者心内饥阅下条言胃气有余自知当改之
　　趺阳衇浮而濇少阴衇如经者其病在脾法当下利何以知之【若衇浮大者气实血虚也】今趺阳衇浮而濇故知脾气不足胃气虚也以少阴衇【沉】而【浮滑】才见此为调衇故称如经也若反滑而数者故知当尿脓也
　　【按】若衇浮大者气实血虚也二句与上下文义不属当删之少隂衇而浮岂可谓如经乎当改沉滑二字
　　趺阳衇伏而濇伏则吐逆水谷不【化入】濇则【食不得入不得小便】名曰闗格
　　【按】水谷不化之化字当是入字若是化字是能食也何名曰格食不得入当是不得小便若有小便是水道通也何名曰关悉改之
　　趺阳衇而浮浮为气紧为寒浮为腹满紧为绞痛浮紧相抟肠鸣而转转即气动膈气乃下少隂衇不出其隂肿大而【虚痛】也
　　【按】隂肿大而虚之虚字应改痛字细玩自知
　　太阳上篇存疑
　　病在阳应以汗解之反以冷水噀之若灌之其热被却不得去弥更益烦肉上粟起意欲饮水反不渴者服文蛤散若不差者与五苓散身热皮粟不解欲引衣自覆者若水以噀之洗之益令热被却不得出当汗而不汗则烦假令汗出已腹中痛与芍药三两如上法
　　太阳下篇存疑
　　太阳病二日反躁反熨其背而大汗出大热入胃胃中水竭躁烦必发谵语十余日振栗自下利者此为欲解也故其汗从腰以下不得汗欲小便不得反呕欲失溲足下恶风大便鞕小便当数而反不数及多大便已头卓然而痛其人足心必热谷气下流故也
　　下之后复发汗昼日烦躁不得眠夜而安静不呕不渴无表证衇沉微身无大热者干姜附子汤主之
　　发汗若下之病仍不解烦躁者茯苓四逆汤主之伤寒腹满谵语寸口衇浮而紧此肝乘脾也名曰纵刺期门伤寒发热啬啬恶寒者大渴欲饮水其腹必满自汗出小便利其病欲解此肝乘肺也名曰横刺期门
　　阳明篇存疑
　　病人无表里证发热七八日虽衇浮数者可下之假令已下衇数不解合热则消谷善饥至六七日不大便者有瘀血宜抵当汤若衇数不解而下不止必协热便脓血也
　　衇浮而芤浮为阳芤为阴浮芤相抟胃气生热其阳则絶
　　阳明病反无汗而小便利二三日呕而欬手足厥者必苦头痛若不欬不呕手足不厥者头不痛
　　阳明病但头不恶寒故能食而欬其人咽必痛若不欬者咽不痛
　　少隂篇存疑
　　少阴病吐利手足逆冷烦躁欲死者呉茱茰汤主之壊病篇存疑
　　伤寒衇浮自汗出小便数心烦微恶寒脚挛急反与桂枝汤欲攻其表此误也得之便厥咽中干烦躁吐逆者作甘草干姜汤与之以复其阳若厥愈足温者更作芍药甘草汤与之其脚即伸若胃气不和谵语者少与调胃承气汤若重发汗复加烧鍼者四逆汤主之
　　问曰证象阳且按法治之而増剧厥逆咽中干两胫拘急而谵语师言夜半手足当温两脚当伸后如师言何以知此答曰寸口衇浮而大浮为风大为虚风则生微热虚则两胫挛病形象桂枝因加附子参其间增桂令汗出附子温经亡阳故也厥逆咽中干烦躁阳明内结谵语烦乱更饮甘草干姜汤夜半阳气还两足当热胫尚微拘急重与芍药甘草汤尔乃胫伸以承气汤微溏则止其谵语故知病可愈
　　伤寒六七日大下后寸衇沉而迟手足厥逆下部衇不至咽喉不利唾脓血泄利不止者为难治麻黄升麻汤主之
　　伤寒八九日下之胸满烦惊小便不利谵语一身尽重不可转侧者柴胡加龙骨牡蛎汤主之
　　微数之衇愼不可灸因火为邪则为烦逆追虚逐实血散衇中火气虽微内攻有力焦骨伤筋血难复也衇浮宜以汗解用火灸之邪无从出因火而盛病从腰以下必重而痹名火逆也
　　伤寒衇浮医以火逼刼之亡阳必惊狂起卧不安者桂枝去芍药加蜀漆龙骨牡蛎救逆汤主之
　　痉湿暍病篇存疑
　　湿家下之额上汗出微喘小便利者死若下利不止者亦死
　　太阳中暍者身热疼重而衇微弱此亦夏月伤冷水水行皮中所致也
　　辨不可汗病篇存疑
　　衇濡而弱弱反在闗濡反在巅微反在上濇反在下微则阳气不足濇则无血阳气反微中风汗出而反躁烦濇则无血厥而且寒阳微发汗躁不得眠
　　衇濡而弱弱反在闗濡反在巅反在上微反在下为阳运微为阴寒上实下虚意欲得温微为虚不可发汗发汗则寒栗不能自还
　　厥衇紧不可发汗发汗则声乱咽嘶舌萎声不得前欬者则剧数吐涎沫咽中必干小便不利心中饥烦晬时而发其形似疟有寒无热虚而寒栗欬而发汗踡而苦满腹中复坚
　　辨不可下病篇存疑
　　衇濡而弱弱反在闗濡反在巅微反在上濇反在下微则阳气不足濇则无血阳气反微中风汗出而反躁烦濇则无血厥而且寒阳微不可下下之则心下痞鞕衇濡而弱弱反在关濡反在巓反在上微反在下为阳运微为隂寒上实下虚意欲得温微为虚虚者不可下也
　　衇濡而弱弱反在关濡反在巅浮反在上数反在下浮为阳虚数为无血浮为虚数生热浮为虚自汗出而恶寒数为痛振而寒栗微弱在闗胸下为急喘汗而不得呼吸呼吸之中痛在于脇振寒相抟形如疟状医反下之故令衇数发热狂走见鬼心下为痞小便淋漓少腹甚鞕小便则尿血也
　　衇濡而紧濡则卫气微紧则荣中寒阳微衞中风发热而恶寒荣紧胃气冷微呕心内烦医为有大热解肌而发汗亡阳虚烦躁心下苦痞坚表里俱虚竭卒起而头客热在皮肤怅怏不得眠不知胃气冷紧寒在关元技巧无所施汲水灌其身客热因时罢栗栗而振寒重被而覆之汗出而冒巅体惕而又振小便为微难寒气因水发清谷不容间呕变反肠出颠倒不得安手足为微逆身冷而内烦迟欲从后救安可复追还
　　衇浮而大浮为气实大为血虚血虚为无阴孤阳独下隂部者小便当赤而难胞中当虚今反小便利而大汗出法应衞家当微今反更实津液四射荣竭血尽干烦而不得眠血薄肉消而成暴液医复以毒药攻其胃此为重虚客阳去有期必下如汚泥而死
　　伤寒衇隂阳俱紧恶寒发热则衇欲厥厥者衇初来大渐渐小更来渐大是其也如此者恶寒甚者翕翕汗出喉中痛若热多者目赤衇多睛不慧医复发之咽中则伤若复下之则两目闭寒多便清谷热多便脓血若熏之则身发黄若熨之则咽燥若小便利者可救之若小便难者为危殆
　　伤寒发热口中勃勃气出头痛目黄衂不可制贪水者必呕恶水者厥若下之咽中生疮假令手足温者必下重便脓血头痛目黄者若下之则目闭贪水者若下之其衇必厥其声嘤咽喉塞若发汗则战栗隂阳俱虚恶水者若下之则里冷不嗜食大便完谷出若发汗则口中伤舌上白胎烦躁衇数实不大便六七日后必便血若发汗则小便自利也
　　微则为欬欬则吐涎下之则欬止而利因不休利不休则胸中如虫齧粥入则出小便不利两脇拘急喘息为难颈背相引臂则不仁极寒反汗出身冷若氷眼睛不慧语言不休而谷气多入此为除中口虽欲言舌不得前
　　衇数者久数不止止则邪结正气不能复正气却结于藏故邪气浮之与皮毛相得衇数者不可下下之必烦利不止
　　伤寒发热头痛微汗出发汗则不识人熏之则喘不得小便心腹满下之则短气小便难头痛背强加温鍼则衂
　　下利衇大者虚也以强下之故也设衇浮革因尔肠鸣者属当归四逆汤
　　陶隠居名医别録合药分剂法则
　　凡言剉如麻豆大者与防咀同意夫防咀古之制也古人无鐡刀以口咬细令如麻豆为柤药煎之使药水清饮于肠中则易升易散今人以刀剉如麻豆大此防咀之易成也
　　古秤惟有铢两而无分名今则以十黍为一铢【每铢约今四分一厘七亳】六铢为一分【去声】四分成一两十六两为一觔【李杲曰六铢为一分即今之二钱半也二十四铢为一两古云三两即今之一两云二两即今之六钱半也】今方家云等分者非分两之分谓诸药觔两多少皆同尔多是丸散用之
　　丸散云刀圭者十分【平声】方寸匕之一准如梧桐子大也方寸匕者作匕正方一寸抄散取不落为度五匕者即今五铢钱边五字者抄之不落为度一撮者四刀圭也【匕即匙也】
　　药以升合分者谓药有虚实轻重不得用觔两则以升平之十撮为一勺十勺为一合十合为一升升方作上径一寸下径六分深八分内散药物按抑之正尔微动令平尔【李时珍曰古之一升即今之二合半也】
　　凡方云巴豆若干枚者粒有大小当去心皮柞之以一分准十六枚附子乌头若干枚者去皮毕以半两准一枚枳实若干枚者去穰毕以一分准二枚橘皮一分准三枚枣大小三枚准一两干姜一累者以一两为正凡方云半夏一升者洗毕称五两为正蜀椒一升三两为正呉茱萸一升五两为正莬丝子一升九两为正庵防子一升四两为正蛇牀子一升三两半为正地肤子一升四两为正其子各有虚实轻重不可称准者取平升为正
　　凡方云用桂一尺者削去皮重半两为正甘草一尺者二两为正云某草一束者三两为正云一把者二两为正
　　凡煎汤药初欲微火令小沸其水数依方多少大略药二十两用水一斗者煮取四升以此为凖然利汤欲生少水而多取汁补汤欲熟多水而少取汁服汤宜小沸热则易下冷则呕涌
　　凡云分再服三服者要令势令相及并视人之强弱羸瘦病之轻重为之进退増减不必局于方说则活泼泼地也
　　凡丸药云如细麻者即胡麻也不必扁扁略相称尔黍粟亦然云如大麻子者准三细麻也如胡豆者即今青斑豆也以二大麻准之如小豆者今赤小豆也以三大麻准之如大豆者以二小豆准之如梧桐子者以二大豆准之如弹丸及鸡子黄者以四十梧子准之
　　凡方云蜜一觔者有七合猪膏一觔者有一升二合也


















　　膀胱足太阳之衇起于目内眦上额交巅其直者从巅入络脑还出别下项循肩髆内侠脊抵腰中入循膂络肾属膀胱其直者从腰中下侠脊贯臀入腘中其支者从髆内左右别下贯脾侠脊内过髀枢循髀外从后廉下合腘中以下贯腨内出外踝之后循京骨至小指外侧










　　胃足阳明之衇起于鼻之交頞中旁约太阳之衇下循鼻外入上齿中还出侠口环唇下交承浆却循颐后下廉出大迎循颊车上耳前过客主人循髪际至额颅其支者从大迎前下人迎循喉咙入缺盆下膈属胃络脾其直者从缺盆下乳内廉下挟脐入气街中其支者起于胃下口循腹里下至气街中而合以下髀闗抵伏免下膝膑中下循胫外防下足跗入中指外间其支者下防穴三寸而别下入中指外间其支者别跗上入大指间出其端























　　胆足少阳之衇起于目锐眦上抵头角下耳后循颈行手少阳之前至肩上却交出手少阳之后入缺盆其支者从耳后入耳中出走耳前至目锐眦后其支者别锐眦下大迎合手少阳抵于防下加颊车下颈合缺盆以下胸中贯膈络肝属胆循胁里出气街绕毛际横入髀厌中其直者从缺盆下腋循胸过季胁下合髀厌中以下循髀阳出膝外廉下外辅骨之前直下抵絶骨之端下出外踝之前循足跗上入小指次指之间其支者别跗上入大指之间循大指岐骨内出其端还贯爪甲出三毛






















　　脾足太阴之衇起于大指之端循指内侧白肉际过核骨后上内踝前廉上腨内循胫骨后交出厥隂之前上膝股内前廉入腹属脾络胃上膈挟咽连舌本散舌下其支者复从胃别上膈注心中












　　肾足少隂之衇起于小指之下斜趋足心之涌泉穴出于然谷之下循内踝之后别入跟中以上腨内出腘内亷上股内后亷贯脊属肾络膀胱其直者从肾上贯肝膈入肺中循喉咙挟舌本其支者从肺出络心注胸中












　　肝足厥隂之衇起于大指聚毛之上上循足跗上亷去内踝一寸上踝入寸交出太隂之后上腘内亷循股隂入毛中过隂器抵小腹侠胃属肝络胆上贯膈布脇循喉咙之后上入颃颡连目系上出额与督衇防于巅其支者从目系下颊里环唇内其支者复从肝别贯膈上注肺










　　太阳病初服桂枝汤反烦不解者先刺风池风府却与桂枝汤则愈
　　【按】风池穴在颞颥后颞颥脑空穴也后者谓侠玉枕傍骨下髪际内大筋外陷中按之引耳中是也足少阳阳维之防宜刺三分肌肉厚者可五分留七呼禁灸风府一穴在项髪际上一寸大筋内宛宛中疾言其肉立起言休立下是其穴也督衇阳维之会宜刺三分肌肉薄者只二分病人呼气即出禁灸太阳之邪刺足少阳督衇者何也盖以风府在头部中行风池在第三行太阳在第二行则风池风府实侠太阳经而行者也况二穴皆为阳维之防阳维者谓诸阳之总也刺之诸阳之气得泄何患太阳之邪不去哉



















　　太阳病头痛至七日已上自愈者以行其经尽故也若欲作再经者鍼足阳明使经不传则愈
　　【按】仲景云鍼足阳明成注未明指其穴考之厐氏总病论云补足阳明上三里穴推其意得补则经气实而不传殊不知仲景之意鍼足阳明爲迎而夺之以泄其经之热使热邪得泄不至再传他经故云愈也厐氏不明用鍼之理以泄为补恐误矣又考张氏纉论云刺足阳明冲阳穴冲阳者即仲景所谓趺阳衇也有诊法而不言刺张氏之言实本史氏伤寒论注不足法也三里二穴在膝眼下三寸胻骨外廉两筋间宛宛中坐而竖膝低跗取之极重按之则跗上动衇即止是其穴也可刺五分留七呼



















　　伤寒腹满讝语寸口衇浮而紧此肝乘脾也名曰纵刺期门
　　伤寒发热啬啬恶寒大渴欲饮水其腹必满自汗出小便利其病欲解此肝乘肺也名曰横刺期门妇人中风发热恶寒经水适来得之七八日热除而衇迟身凉胸脇下满如结胸状讝语者此为热入血室也当刺期门随其实而泻之
　　阳明病下血讝语者此为热入血室但头汗出者刺期门随其实而泻之濈然汗出则愈太阳与少阳并病头项强痛或冒时如结胸心下痞鞕者当刺大椎第一间肺俞肝兪慎不可发汗发汗则讝语衇五六日讝语不止当刺期门
　　【按】图经云期门二穴在不容傍一寸五分乳直下第二肋骨端近腹处是其穴也第二肋者从下数至第二肋也肋骨端者在软肋骨末之端也刺四分肥人量之
















　　太阳与少阳并病头项强痛或冒时如结胸心下痞鞕者当刺大椎第一间肺俞肝俞慎不可发汗发汗则讝语衇五六日讝语不止当刺期门太阳少阳并病心下鞕颈项强而者当刺大椎肺俞肝俞慎勿下之
　　【按】图经云督衇大椎穴在第一椎上陷中可刺五分留三呼泄五吸肺俞二穴在第三椎下两傍相去各一寸五分可刺三分留七呼得气即泄肥人可刺五分肝俞二穴在第九椎下两傍相去各一寸五分可刺三分留六呼仲景太阳少阳并病乃合邪也故刺大椎肺俞肝俞亦合泄之法也





















　　少隂病得之二三日口中和其背恶寒者当灸之附子汤主之
　　【按】当灸之仲景未言灸何穴常器之云当是足太阳鬲闗二穴专灸背恶寒其穴在第七椎下两傍相去各三寸陷中正坐取之可灸五壮盖以太阳为少隂之表故外灸鬲闗以温其表内用附子以温其里也









　　少隂病吐利手足不厥冷反发热者不死衇不至灸少隂七壮
　　【按】灸少隂七壮仲景未言灸何穴常噐之云当灸少隂太谿二穴经曰肾之原出于太谿其穴在内踝后跟骨动衇陷中











　　少隂病下利便脓血者可刺
　　【按】可刺仲景未言可刺何穴常器之云可刺足少隂幽门交信郭雍曰可灸考幽门二穴在鸠尾下一寸巨阙两傍各五分陷者中治泻利脓血刺五分灸五壮交信二穴在内踝上二寸少隂前太隂后亷筋骨间治泻利赤白刺四分留五呼灸三壮两说皆是
　　少隂病下利衇微濇呕而汗出必数更衣反少者当温其上灸之
　　【按】灸之仲景未言当灸何穴常器之云灸太冲郭雍云灸太谿此穴皆不治呕而汗出里急下利惟幽门主治干哕呕吐里急下利亦当灸幽门为是




















　　伤寒六七日衇微手足厥冷烦燥灸厥隂厥不还者死
　　【按】灸厥隂仲景未言当灸何穴常器之云可灸太冲以太冲二穴为足厥隂之所注凡病诊太冲衇可决人之生死其穴在足大指本节后二寸跗间陷者中动衇应手是其穴也灸三壮
　　伤寒衇促手足厥逆者可灸之
　　【按】可灸之仲景未言当灸何穴常器之云太冲穴前条手足厥逆灸太冲此条亦手足厥逆亦当灸太冲













　　御纂医宗金鉴卷十七
<子部,医家类,御纂医宗金鉴>
　　钦定四库全书
　　御纂医宗金鉴卷十八
　　订正仲景全书金匮要畧注上之一目录
　　藏府经络先后第一
　　论法无方
　　痉湿暍第二
　　葛根汤
　　大承气汤
　　栝蒌桂枝汤
　　麻黄加术汤
　　麻黄杏仁薏苡甘草汤
　　防己黄耆汤
　　桂枝附子汤
　　白术附子汤
　　甘草附子汤
　　白虎人参汤
　　一物蒂汤














　　御纂医宗金鉴卷十八目録
　　钦定四库全书
　　御纂医宗金鉴卷十八
　　订正仲景全书金匮要畧注上之一
　　伤寒论论伤寒金匮要畧论杂病乃仲景全书伤寒论得成无己创注续者五十余家故得昌明宇内金匮要畧人罕言之虽有赵良徐彬等注释但其文义古奥系千载残编错简颇多疑义阙文亦复不少承譌袭谬随文蔓衍宜后人视为迂逺束诸高阁今于其失次者序之残缺者补之博采羣书详加注释俾二书并行于世庻后之业医者不为俗説所误知仲景能治伤寒未尝不能治杂证也
　　藏府经络先后病衇证第一
　　夫人秉五常因风气而生长风气虽能生万物亦能害万物如水能浮舟亦能覆舟若五藏元真通畅人即安和客气邪风中人多死千般疢难不越三条一者经络受邪入藏府为内所因也二者四肢九窍血脉相传壅塞不通为外皮肤所中也三者房室金刃虫兽所伤以此详之病由都尽若人能飬慎不令邪风干忤经络适中经络未流传府藏即医治之四肢才觉重滞即导引吐纳鍼灸膏摩勿令九窍闭塞更能无犯王法禽兽灾伤房室勿令竭之服食节其冷热苦酸辛甘不遣形体有衰病则无由入其腠理腠者三焦通防元真之处为血气所注理者是皮肤藏府之文理也
　　【按】此篇乃一书之纲领前人误编为次篇先后失序今冠于首以统大意
　　【注】五常者五行也五行之气风暑湿燥寒也五行之味酸苦甘辛咸也夫人禀此而有其形则藏府日与气味相通不曰五气而曰风气者该他气而言也盖风贯四气犹仁贯四徳故曰因风气而生长也然风气虽能生万物亦能害万物者盖主气正风从其所居之乡而来主长飬万物者也客气邪风从其冲后而来主杀害万物者也人在气交之中其生其害犹水能浮舟亦能覆舟也天之五气人得之则为五藏真元之气若通畅相生虽有客气邪风勿之能害人自安和如不通畅则客气邪风乗隙而入中人多死然人致死之由虽有千般疢难大要不外三因一者中虚经络受邪即入藏府此为内所因也二者中实虽感于邪藏府不受惟外病躯体四肢九窍血脉壅塞此为外所中也三者房室金刃虫兽所伤非由中外虚实感召其邪是为不内外因也以此三者详之千般疢难病由悉尽矣若人能慎飬形气不令客气邪风干忤经络即适中经络未传藏府遂医治之自可愈也四肢九窍才觉重滞尚未闭塞即导引吐纳鍼灸按摩亦可愈也更能无犯王法禽兽灾伤房室勿令竭乏服食节其冷热五味各得其宜不使形气有衰万病疢难无由而入其腠理矣腠者一身空隙血气往来之处三焦通防真元之道路也理者皮肤藏府内外井然不乱之条理也
　　【按】正风者从八方应时而来相生和缓之主气也邪风者从其冲后而来相尅冲烈之客气也如时当东风而来西风也所谓后者以己过之时言也
　　【集注】赵良曰人在气交中秉地之刚柔以成五藏百骸之形秉天之阴阳以成六经之气形气合一神机发用驾行谷气出入内外同乎天度升防浮沉应夫四时主宰于身形之中谓之元真外感者客气也灵枢曰虚邪不能独伤必因身形之虚而后客之盖天人之气各有正不正人气正则不受邪不正则邪乗之天气正则助其生长不正则害之人气不正者由七情动中服食不节房欲过度金刃虫兽伤其气血尽足以受病也天气不正者由四时不和八风不常尽足以伤万物也
　　问曰上工治未病何也师曰夫治未病者见肝之病知肝传脾当先实脾四季脾王不受邪即勿补之中工不晓相传见肝之病不解实脾惟治肝也夫肝之病补用酸助用焦苦益用甘味之药调之酸入肝焦苦入心甘入脾脾能伤肾肾气微弱则水不行水不行则心火气盛心火气盛则伤肺肺被伤则金气不行金气不行则肝气盛肝气盛则肝自愈此治肝补脾之要妙也肝虚则用此法实则不在用之经曰虚虚实实补不足损有余是其义也余藏凖此
　　【注】此承上条受病三因以明其治也上工良医也中工常医也已病已然之病也未病未然之病也假如现在肝病此已然之病也肝病将来传脾此未然之病也良医知肝病传脾见人病肝先审天时衰旺次审脾土虚实时旺脾实则知不受肝邪不须补脾直治已病之肝若时衰脾虚则知肝必传脾先补未病之脾兼治已病之肝彼常医不晓四时所胜五藏相传之理见肝之病惟泻已病之肝不知补未病之脾也上工不但知肝实必传脾虚之病而且知肝虚不传脾虚反受肺邪之病故治肝虚脾虚之病则用酸入肝以补已病之肝用焦苦入心以助不病之心用甘入脾以益不实之脾使火生土使土制水水弱则火旺火旺则制金金被制则木不受邪而肝病自愈矣此亢则害承乃制制则生化化生不病之理隔二隔三之治故曰此治肝补脾之要妙也然肝虚则用此法若肝实则不用此法也中工不晓虚实虚者泻之是为虚虚实者补之是为实实非其义也上工知其虚实补其不足损其有余是其义也其余四藏皆凖此法伤字作制字看
　　【集注】徐彬曰假如肝经之病肝木胜脾土知邪必传脾经治宜实脾为先此脾未病而先实之所谓治未病也不忧本藏之虚而忧相传不已其病益深故先以实脾为急务也
　　程林曰经云因其轻而扬之因其重而减之因其衰而彰之所谓因者乘其机也治未病者谓治未病之藏府非治未病之人也见肝之病当先实脾使土旺则能胜水水不行则火盛而制金金不能平木肝自愈矣此治肝补脾治未病之法也高世栻曰实脾专为制水使火盛金衰肝不受制则肝自愈其理甚精防故曰此治肝补脾之要妙也
　　问曰病人有气色见于靣部愿闻其说师曰鼻头色青腹中痛苦冷者死【一云腹中冷苦痛者死】鼻头色微黑者有水气色黄者胸上有寒色白者亡血也设防赤非时者死其目正圆者痉不治又色青为痛色黒为劳色赤为风色黄者便难色鲜明者有留饮
　　【注】气色见于面部而知病之死生者以五气入鼻藏于五藏其精外荣于面也色者青赤黄白黒也气者五色之光华也气色相得者有气有色平人之色也即经云青如翠羽赤如鸡冠黄如蟹黄白如豚膏黒如乌羽者生也气色相失者色或浅深气或显晦病人之色也即经云浮泽为外沉浊为内察其浮沉以知浅深察其夭泽以观成败察其散搏以知新故视色上下以知病处色粗以明沉夭为甚不明不泽其病不甚也有色无气者色枮不泽死人之色也即经云青如蓝叶黄如黄土赤如衃血白如枯骨黑如炲者死也鼻者明堂也明堂光泽则无病矣而曰见青色为腹中痛鼻苦冷甚者死黑色为水为劳黄色为上寒下热小便难面目鲜明内有留饮色白为亡血色赤为热为风若见于冬为非其时者死目直视正圆不合如鱼眼者痉不治此气色主病之大畧也其详皆载内经
　　师曰病人语声寂然喜惊呼者骨节间病语声喑喑然不彻者心膈间病语声啾啾然细而长者头中病【一作痛按】头中病之头字当是腹字经中从无头中病之文且文义不属必是传写之譌
　　【注】病人语声寂然谓寂然不语也若恶人语是心病也喜惊呼者谓不恶人语且喜惊呼是知其病不在心而在外也故曰骨节间病也病人语声喑喑然不彻者谓声不响亮而不了彻也此有碍于息气故知为心膈间病也病人语声啾啾然细而长者谓唧唧哝哝小而悠长也因不敢使气急促动中故知腹中病也
　　师曰息摇肩者心中坚息引胸中上气者欬息张口短气者肺痿唾沫
　　【注】息者一呼一吸也摇肩谓擡肩也心中坚谓胸中壅满也呼吸之息动形擡肩胸中壅气上逆者喘病也呼吸引胸中之气上逆喉中作痒梗气者欬病也呼吸张口不能续息似喘而不擡肩者短气病也盖肺气壅满邪有余之喘也肺气不续息正不足之短气也然不足之喘亦有不续息者有余之短气亦有胸中壅满者肺气上逆者必欬也欬时唾痰也若欬唾涎沫不已者非欬病也乃肺痿也
　　师曰吸而微数其病在中焦实也当下之即愈虚者不治在上焦者其吸促在下焦者其吸逺此皆难治呼吸动摇振振者不治
　　【按】吸促之促字当是逺字吸逺之逺字当是促字方合病义必传写之譌
　　【注】此承上文言喘分三焦有可治不可治之辨也喘肺病也肺主气司呼吸故以呼吸气促谓之喘也若呼吸气均促是病在呼吸阻升降之气也故知喘在中焦也呼之气促吸之气长病在呼呼出心与肺故知喘在上焦也呼之气长吸之气短病在吸吸入肾与肝故知喘在下焦也喘之实者谓邪气盛则实也中实则必腹满便鞕当下之可治也喘之虚者谓正气夺则虚也中虚则必腹软便滋不堪下难治也若喘而呼吸动摇振振不能擎身者则为形气不相保勿论虚实不治也曰吸而微数数即促也促即短也逺即长也吸不言呼畧辞也犹言呼吸均短呼短吸长吸短呼长也
　　师曰寸口衇动者因其王时而动假令肝王色青四时各随其色肝色青而反色白非其时色衇皆当病【注】寸口者统言左右三部衇也衇动法乎四时命乎五藏然必因其王时而动则为平衇也假令肝旺于春随其时色当青衇当此不病之色衇也若色反白衇反浮此非其时乃病之色衇也四时凖此
　　【集注】尤怡曰王时当时至而气王乃衇乘之而动其色亦应之如肝王于春衇而色青此其常也推之四时无不皆然若色当青而反白为非其时而有是色不特肝病为然即肺亦当病矣
　　问曰有未至而至有至而不至有至而不去有至而太过何谓也师曰冬至之后甲子夜半少阳起少阳之时阳始生天得温和以未得甲子天因温和此为未至而至也以得甲子而天未温和此为至而不至也以得甲子而天大寒不解此为至而不去也以得甲子而天温如盛夏五六月时此为至而太过也
　　【注】冬至之后得甲子日夜半少阳之气始生天渐温和气之常也若未得甲子天即温和此为未至而至也气未应至而先至者是来气有余也已得甲子阳气渐盛天未温和此为至而不至也气应至而不至者是来气不足也若天大寒不解此为至而不去也气应去而不去者是去气太过也若天过温如盛夏时此为至而太过也气应至而甚者是至气太过也太过者其气则薄其所不胜乘其所胜也不及者其气廹则所胜妄行所生者受病所不胜薄之也此内经所谓谨候其时气可与期余皆仿此
　　师曰病人衇浮者在前其病在表浮者在后其病在里腰痛背强不能行必短气而极也
　　【注】衇浮虚风之候也关前之寸衇浮者病在表也关后之尺衇浮者病在里也虚风在表故主腰痛背强不能行也虚风在里故主短气而极也
　　问曰经云厥阳独行何谓也师曰此为有阳无阴故称厥阳
　　【注】阴阳偕行顺也阴阳独行逆也厥逆也逆阳独行此为有阳无阴故称厥阳也
　　【集注】李彣曰厥阳即阳厥也内经云阳气衰于下则为寒厥阴气衰于下则为热厥此厥阳独行有阳无阴之大槩也
　　高世栻曰按此为有阳无阴是为厥阳也经曰隂气衰于下则为热厥帝曰热厥何如而然也岐伯曰阴气虚则阳气入阳气入则胃不和胃不和则精气竭精气竭则不营于四肢也乃肾气日衰阳气独胜此所以为有阳无阴而为厥阳独行也
　　问曰寸衇沉大而滑沉则为实滑则为气实气相搏血气入藏即死入府即愈此为卒厥何谓也师曰唇口青身冷为入藏即死如身和汗自出为入腑即愈
　　【按】寸衇沉大而滑沉则为实滑则为气实气相搏之十八字文理不顺衍文也血气入藏之血字当是厥字始与卒厥相合必传写之譌也
　　【注】此详申阳厥阴厥生死之义也厥气者逆气也即逆阳逆阴之气也气逆则乱于胸中故忽然仆名曰卒厥若唇口青身冷是隂进阳退则为入藏即死也若身温汗自出是隂消阳长则为入府即愈也
　　【集注】沈明宗曰邪气入藏神明昏愦卒倒无知谓之卒厥若唇口青身冷神机不能出入藏气垂絶所以主死经曰血气并走于上则为大厥暴厥是也若身和汗出乃邪气入府不得出入一时卒倒非藏絶之比顷时阳机外达邪气随之外泄故知入府即愈
　　问曰衇脱入藏即死入府即愈何谓也师曰非为一病百病皆然譬如浸淫疮从口起流向四肢者可治从四肢流来入口者不可治病在外者可治入里者即死【注】此详申入藏即死入府即愈之义也卒厥之病多衇脱而不见衇脱不见而死者是正气不反也衇脱不见而生者是邪气闭而复通也非为厥气一病百病入藏入府皆然也譬如浸淫疠风等疮从口起流向四肢可治从四肢流来入口者不可治也盖以病向外者可治病入里者难医亦此义也
　　【集注】赵良曰脱者去也经衇乃藏府之隧道为邪气所逼故絶气脱去其衇而入于内五藏隂也六府阳也隂主死而阳主生所以入藏即死入府即愈而可治非惟藏府之阴阳然也凡内外阴阳之邪毒出入表里者皆然也
　　徐彬曰凡病邪能出阳为浅故生闭阴不出为深故死非止一病百病皆然复以浸淫疮喻之若从口起而流向四肢者是邪从内发于外泄而不进故可治若从四肢起流入口者是邪由外入于内进而不泄此藏气伤败故不可治
　　问曰阳病十八何谓也师曰头痛项腰脊臂脚掣痛阴病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六防微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里防饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流关节食伤脾胃极寒伤经极热伤络【按】字典无防字当是漀字漀音倾侧水也后之积聚门防气之防字亦误
　　【注】此章曰十八曰九十等文乃古医书之文今不可考难以强释五劳七伤等説亦详在千金故不复注也头痛项腰脊臂脚掣痛病皆在外故为阳病也欬上气喘哕咽肠鸣胀满心痛拘急病皆在内故为阴病也清邪居上谓雾邪本乎天也浊邪居下谓湿邪本乎地也六淫天邪故名大邪六淫伤外故曰中表也七情人邪故名小邪七情伤内故曰中里也防饦者饮食也饮食之邪从口而入食伤隔夜不化故名曰宿食也五邪谓风寒湿雾饮食也夫五邪之中人莫不各以类而相从前者早也风中于早从阳类也寒中于暮从阴类也雾邪清轻故伤皮肤湿邪浊重故流关节饮食失节故伤脾胃极寒之食伤经以经属阴也极热之食伤络以络属阳也
　　问曰病有急当救里救表者何谓也师曰病医下之续得下利清谷不止身体疼痛者急当救里后身体疼痛清便自调者急当救表也
　　【注】详见伤寒论太隂篇内不复释
　　夫病痼疾加以卒病当先治其卒病后乃治其痼疾也【注】痼疾旧病也卒病新疾也当以旧病为本为缓新疾为标为急急则治标缓则治本故先治卒病后治痼疾也
　　【集注】赵良曰痼疾病已沈痼非旦夕可取效者卒病谓卒然而来新感之病可取效于旦夕者乗其所入未深急去其邪不便稽留而为患也且痼疾之人正气素虚邪尤易传设多瞻顾致令两邪相合为患不浅故仲景立言于此使后学者知所先后也沈明宗曰此有旧疾复感新邪当分先后治也痼者邪气坚固难防卒者邪气骤来而易去也若病者素有痼疾而忽加卒病务当先治卒病不使邪气相并转增旧疾但久病乃非朝夕可除须当缓图所以后乃治其痼疾也
　　师曰五藏病各有得者愈五藏病各有所恶各随其所不喜者为病病者素不应食而反暴思之必发热也【注】此明五藏各有所得而愈言以情志相胜也即如怒伤肝得悲而愈此悲胜怒也亦有得之时日而愈者经曰病在肝愈于夏是喜得子气制其胜我者也夏不愈胜于秋是恶其胜我者得王气也秋不死持于冬是我喜得母气以生我也起于春是喜自得其位而气王也余藏仿此病者云云谓平素不爱食之物及当病之时而反暴思食是病邪藏气之变故虽思食而食之必发热也
　　【集注】程林曰内经云肝色青宜食甘心色赤宜食酸肺色白宜食苦脾色黄宜食酸肾色黑宜食辛此五藏得饮食而愈者肝病愈于丙丁起于甲乙心病愈于戊己起于丙丁脾病愈于庚辛起于戊己肺病愈于壬癸起于庚辛肾病愈于甲乙起于壬癸此五藏自得其位而愈者五藏所恶心恶热肺恶寒肝恶风脾恶湿肾恶燥各随其所恶而不喜者为病也若病人素不食而暴食之则入于阴长气于阳必发热也
　　夫诸病在藏欲攻之当随其所得而攻之如渴者与猪苓汤余皆仿此
　　【按】如渴者之下当有小便不利四字必传写之遗也【注】藏者里也凡诸病在里有可攻之证虽欲攻之当随其所得之轻重而攻之不可率意而攻之也如渴者小便不利先与猪苓汤利其小便俟小便利乃可攻也余皆仿此谓他证或有未可遽攻者皆仿此也
　　痉湿暍病衇证并治第二
　　病者身热足寒颈项强急恶寒时头热靣赤目赤独头动摇卒口噤背反张者痉病也若发其汗者寒湿相搏其表益虚即恶寒甚发其汗已其衇如蛇
　　【按】诸家以刚柔二痉列为首条今以此为苐一条者盖刚柔之辨俱从此条分出痉病之最备者宜冠诸首再痉病也之下若发其汗六句与上文义不属与后之十一条中为欲解衇如故反伏者痉句文义相属宜分于彼
　　【注】病人身热恶寒太阳证也颈项强急面赤目赤阳明证也头热阳郁于上也足寒阴凝于下也太阳之衇循背上头阳明之筋上挟于口风寒客于二经则有头摇口噤反张拘强之证矣此皆痉病之形证故首揭之以为要领
　　【集注】李彣曰手三阳之筋结入于颔颊足阳明之筋上挟于口风寒乗虚入其筋则挛故牙关急而口噤
　　夫痉衇按之如直上下行
　　【注】痉之为病其状劲急强直故其衇亦劲急强直按之劲急之象也如直行之象也
　　衇经云痉家其衇伏坚直上下
　　【注】痉家其衇直上下者以痉病属太阳表也衇经所云其衇伏坚直上下者以痉病属阳明里也盖痉家原属二经故有太阳葛根汤汗之阳明大承气汤下之之治也伏坚沉实也直上下直也即沉实直之衇也
　　太阳病发热无汗反恶寒者名曰刚痉太阳病发热汗出而不恶寒名曰柔痉
　　【按】反恶寒之反字衍文也玩痉病之条自知当恶寒也
　　【注】痉病旣属太阳当以太阳虚实例之故曰太阳病发热无汗恶寒为实邪名曰刚痉者强而有力也发热汗出不恶寒为虚邪名曰柔痉者强而无力也
　　太阳病无汗而小便反少气上冲胸口噤不得语欲作刚痉葛根汤主之
　　【注】此申明刚痉在表以明其治也太阳病为头项强痛发热等证也无汗谓伤寒也太阳伤寒小便不当少今反少者是寒气盛而收引也不当气上冲胸今气上冲胸是寒气盛而上逆也不当口噤不得语今口噤不得语是寒气盛牙关紧急而甚也以太阳伤寒而有此冲击劲急之象是欲作刚痉之病也麻黄汤能治太阳而不能治阳明故以葛根汤兼太阳阳明两经之治为刚痉无汗之正法也
　　痉为病胸满口噤卧不着席脚挛急必齘齿可与大承气汤
　　【注】此申痉病入里以明其治也痉病而更胸满里气壅也卧不着席反张甚也脚挛急劲急甚也必齘齿牙紧甚也此皆阳明热盛灼筋筋急而甚之象故以大承气汤直攻其热非攻阳明之实也其曰可与非尽言其可与有慎重之意
　　大承气汤方
　　大黄【四两酒洗】　　　厚朴【半斤炙去皮】
　　枳实【五枚炙】　　　芒消【三合】
　　右四味以水一斗先煑二物取五升去滓内大黄煑取二升去滓内芒消更上火微一二沸分温再服得下止服
　　太阳病其证备身体强然衇反沉迟此为痉栝蒌桂枝汤主之
　　【注】太阳病其证备谓头痛项强发热恶风寒具见也而更身体强有然俯仰不能自如之象痉病也但衇反见沉迟太阴之衇非太阳浮紧无汗刚痉者比故不与葛根汤而与栝蒌桂枝汤和太阳之表清太阴之里也
　　栝蒌桂枝汤方
　　栝蒌根【二两】　　桂枝【三两】
　　芍药【三两】　　　甘草【二两】
　　生姜【三两】　　　大枣【十二枚】
　　右六味以水九升煑取三升分温三服取防汗汗不出食顷啜热粥发之
　　太阳病发热衇沉而细者名曰痉为难治
　　【注】发热太阳病也衇沉细少阴衇也而名曰痉者必有或刚或柔之证见也以太阳痉证而见少阴之衇表里兼病也夫太阳之邪郁于外故病发热少阴之邪凝于内故衇沉细然痉病而见紧之衇是为本衇即或沉迟尚为可治今沉而细邪入少阴阳气已衰岂易治乎故曰难也
　　夫风病下之则痉复发汗必拘急
　　【注】以上论痉皆外感风寒湿而为病也亦有因风邪为病不应下而下之伤液不应汗而汗之伤津以致津液枯燥筋失所飬而病痉者故曰风病下之则痉复发汗必拘急此不可以外感痉病治之当以专养津液为务也
　　太阳病发汗太多因致痉
　　【注】此承上文详申发汗过多成痉之义也太阳病当发汗若发汗太过腠理大开表气不固邪风乗虚而入因成痉者乃内虚所召入也宜以桂枝加附子汤主之固表温经也由此推之凡病出汗过多新产金疮破伤出血过多而变生此证者皆其类也
　　暴腹胀大者为欲解衇如故反伏者痉
　　【按】本门首条痉病也之下若发其汗六句当移于此条之首文义始属此条暴腹胀大者句衍文也当删之
　　【注】不但风病发汗过多则痉即寒湿相抟之病发汗过多亦痉也发汗过多其表益虚表虚则必即恶寒甚也发寒湿汗后其衇不直如蛇之曲缓则为邪退不成痉病为欲解也若衇仍直紧不缓或不直紧反伏坚急者为邪不退成痉病矣
　　疮家虽身疼痛不可发汗汗出则痉
　　【注】疮家初起毒热未成法当汗散已经溃后血气被伤虽有身痛表证亦不可发汗恐汗出血液愈竭筋失所飬因而成痉或邪风乘之亦令痉也
　　痉病有灸疮难治
　　【注】痉病宜灸如有灸疮若不发脓则为荣衞已絶故曰难治
　　湿家之为病一身尽疼发热身色如熏黄也
　　【注】湿家谓病湿之人湿之为病或因外受湿气则一身尽痛或因内生湿病则发热身黄若内外同病则一身尽痛发热身色如熏黄也湿家之身痛发黄不似伤寒之身痛发黄者以无六经之形证也
　　【集注】徐彬曰此言全乎湿而久郁为热者若湿挟风者风走空窍故痛只在关节今单湿为病则浸淫徧体一身尽痛不止关节矣然湿久而郁郁则热故发热热久而气蒸于皮毛故疼之所至即湿之所至湿之所至即热之所至而色如熏黄者熏火气也湿为火气所熏故发色黄带黑而不亮也
　　湿家病身疼发热靣黄而喘头痛鼻塞而烦其衇大自能饮食腹中和无病病在头中寒湿故鼻塞内药鼻中则愈
　　【注】此申上条详其义出其衇别其治也湿家病身疼发热靣黄而喘此内生外受之湿病也外宜活胜湿汤内宜茵蔯五苓散喘甚大陷胸丸若更头痛鼻塞而烦其衇大证类伤寒但其人里和能食知非伤寒不可发汗乃头中寒湿之邪故头痛鼻塞惟宜纳药鼻中取黄水从涕出而寒湿以泄病可愈也所纳之药如帝散之类
　　【集注】魏荔彤曰头中为诸阳之首非寒湿能犯之地今头中有寒湿则热气挟之上炎非寒湿外邪自能然也有湿热则内为之主持也热引湿邪上干清分鼻必为塞故用纳鼻药宣通清气而病愈矣
　　湿家身烦疼可与麻黄加术汤发其汗为宜慎不可以火攻之
　　【注】湿家外证身痛甚者活胜湿汤内证发黄甚者茵蔯五苓散若惟身烦痛而不发黄者则为外感寒湿与麻黄加术汤发其汗寒湿两解也慎不可以火攻之者谓不可以火刼大发其汗必致变也
　　【集注】赵良曰湿与寒合令人身疼大法表实成热则可发汗无热是阳气尚防汗之恐虚其表是证虽不云热而烦以生烦由热也所以服药不敢大发其汗且湿亦非暴汗可散用麻黄汤治寒加术去湿使其微汗耳不可火攻火攻则増其热必有他变所以戒人慎之
　　喻昌曰麻黄加术则虽发汗不至多汗而术得麻黄并可以行表里之湿不可以火攻者反增发热也
　　麻黄加术汤方
　　麻黄【三两去节】　　　桂枝【二两去皮】
　　甘草【二两炙】　　　杏仁【七十个去皮尖】
　　白术【四两】
　　右五味以水九升先煑麻黄减二升去上沫内诸药煑取二升半去滓温服八合覆取微似汗
　　【按】桂枝气味辛甘全在于皮若去皮是枯木矣如何有解肌发汗之功宜删此二字后仿此
　　太阳病关节疼痛而烦衇沉而细者此名湿痹湿痹之候小便不利大便反快但当利其小便
　　【注】此承上条互详其义谓湿家身痛不可发汗当有利小便之法也太阳病一身闗节烦疼若衇浮细者湿在外也当汗之小便不利大便反快衇沉细者湿在内也当利之今湿气淫于内外故关节烦疼着而不行小便不利大便反快此名湿痹虽有身痛其衇不浮细故不可发汗设衇沉细故但当利小便若小便利濡泻止痹不愈身仍疼痛汗之可也
　　【集注】赵良曰痹痛也因其关节烦疼衇沉而细则名曰湿痹也经云湿胜则濡泻小便不利大便反快者是湿气内胜也但当先利小便以泻腹中湿气故云治湿不利小便非其治也设小便利已而闗节之痹不去又必自表治之
　　李彣曰太阳经行身之表外邪皆得伤之故亦受湿气也关节疼痛者湿留关节也湿气郁蒸而生热故烦也经云沉濳水畜沉细为内湿衇痹者闭塞不通之谓即内经湿气胜者为着痹之意今小便不利是湿盛于内也即内经湿胜则濡泄也利小便则湿去而泻烦止矣
　　湿家其人但头汗出背强欲得被覆向火若下之蚤则哕或胸满小便不利舌上如胎者以丹田有热胸中有寒渴欲得水而不能饮则口燥烦也
　　【注】湿家头汗出者乃上湿下热蒸而使然非阳明内实之热蒸而上越之汗也背强者乃湿邪重着之强非风湿拘急之强也欲覆被向火者乃一时湿盛生寒非伤寒之恶寒也若误以阳明内湿之热上越之头汗而遂下之则湿从寒化即乘虚入于上则肺气逆而胸满入于中则胃不和而为哕入于下则膀胱气化不行为小便不利舌上白滑如胎者盖以误下热陷丹田有热也寒聚于上胸中有寒也所以渴欲得水而不能饮由下有热而生口燥烦由上有寒而不化生津液虽口燥舌干而不能多饮也
　　湿家下之额上汗出防喘小便利者死下利不止者亦死
　　【注】此承上条互详误下以明湿家头汗之死证也夫误下额汗微喘若小便不利是湿家额汗之喘未可言死也今小便反利则知非湿气上溢乃上脱额汗之喘故曰死若下利不止亦知非湿去之利乃中脱直下之利故曰亦死
　　【集注】赵良曰此妄下之因而致逆逆则阳自上越阴自下脱其额上汗出防喘者阳之越小便利与下利不止者阴之脱也阴阳离决必死之兆也自此而推之下之虽额上汗出微喘若大小便不利者是阴气不脱而阳之根犹在也下之虽大小便利设额上无汗与喘是阳气不越而阴之根犹在也则非离决可以随其证而治之
　　李玮西曰前云湿家当利小便以湿气内瘀小便原自不利宜用药利之此下后里虚小便自利液脱而死不可一例防也
　　病者一身尽疼发热日晡所剧者名风湿此病伤于汗出当风或久伤取冷所致也可与麻黄杏仁薏苡甘草汤
　　【注】病者谓一身尽痛之病人也湿家一身尽痛风湿亦一身尽痛然湿家痛则重着不能转侧风湿痛则轻掣不可屈伸此痛之有别者也湿家发热蚤暮不分防甚风湿之热日晡所必剧盖以湿无来去而风有休作故名风湿原其由来或为汗出当风或为久伤取冷相合而致则麻黄杏仁薏苡甘草汤发散风湿可与也明矣
　　【集注】程林曰一身尽疼发热风湿在表也日晡申时也阳明王于申酉戌土恶湿今为风湿所干当其王时邪正相搏则反剧也汗亦湿类或汗出当风而成风湿者或劳伤汗出而入冷水者皆成风湿之病也
　　魏荔彤曰痉家非风不成虽有寒亦附于风湿痹无寒不作虽有风亦附于寒此一定之理也
　　麻黄杏仁薏苡甘草汤方
　　麻黄【去节半两汤泡】　　甘草【一两炙】
　　薏苡仁【半两】　　杏仁【十枚去皮尖炒】
　　右剉麻豆大每服四钱水盏半煮八分去滓温服有微汗避风
　　风湿衇浮身重汗出恶风者防己黄耆汤主之
　　【注】衇浮风也身重湿也寒湿则衇沉风湿则衇浮若浮而汗不出恶风者为实邪可与麻黄杏仁薏苡甘草汤汗之浮而汗出恶风者为虚邪故以防己白术以去湿黄耆甘草以固表生姜大枣以和荣衞也
　　【集注】赵良曰此证风湿皆从表受之其病在外故衇浮汗出凡身重有肌肉痿而重者有骨痿而重者此之身重乃风湿在皮毛之表故不作疼虚其衞气而湿着为身重故以黄耆实衞甘草佐之防己去湿白术佐之然则风湿二邪独无散风之药何耶盖汗多知其风已不留以表虚而风出入乎其间因之恶风尔惟实其衞正气壮则风自退此不治而治者也
　　尤怡曰风湿在表法当从汗而觧乃汗不得发而自出表尚未解而已虚汗解之法不可守矣故不用麻黄出之皮毛之表而用防己驱之肌肤之里服后如虫行皮中及腰下如氷皆湿下行之徴也然非耆术甘草焉能使衞阳复振而驱湿下行哉
　　防己黄耆汤方
　　防己【一两】　　　甘草【半两】
　　白术【七钱半】　　　黄耆【一两一分去芦】
　　右剉麻豆大每抄五钱匕生姜四片大枣一枚水盏半煎八分去滓温服良久再服
　　喘者加麻黄【半两】
　　胃中不和者加芍药【三分】
　　气上冲者加桂枝【三分】
　　下有陈寒者加细辛【三分】
　　服后当如虫行皮中从腰下如氷后坐被上又以一被绕腰以下温令微汗差
　　风湿相抟一身尽疼痛法当汗出而解值天阴不止医云此可发汗汗之病不愈者何也盖发其汗汗大出者但风气去湿气在是故不愈也若治风湿者发其汗但微微似欲汗出者风湿俱去也
　　【注】风湿相抟一身尽痛法当从汗而解而汗亦不可失其宜也値湿盛之时若发其汗使大出亦不能愈以风气去湿气在故不愈然治风湿者必俟其天气晴明发其汗使微微似欲汗出者则风湿皆去病斯愈矣
　　【集注】徐彬曰此言风湿当汗解而不可过也谓风湿相抟疼痛原当汗解値天阴雨则湿更甚可汗无疑而不愈何故盖风性急可骤驱湿性滞当渐解汗大出则骤风去而湿不去故不愈若发之微则出之缓缓则风湿俱去矣然则湿在人身粘滞难去骤汗且不可而况骤下乎故前章曰下之死此但云不愈见用法不当而非悮下比也
　　伤寒八九日风湿相抟身体疼烦不能自转侧不呕不渇衇浮虚而濇者桂枝附子汤主之若大便坚小便自利者去桂枝加白术汤主之
　　【注】此承上条详申衇证以明其治也谓此风湿之病虽得之伤寒八九日而不呕不渴是无伤寒里病之证也衇浮虚濇是无伤寒表病之衇也衇浮虚表虚风也濇者湿也身体烦疼风也不能转侧湿也乃风湿相抟之身体疼痛非伤寒骨节疼痛也与桂枝附子汤温散其风湿从表而解也若衇浮实者则又当以麻黄加术汤大发其风湿也如其人有是证虽大便鞕小便自利而不议下者以其非邪热入里之鞕乃风燥湿去之鞕故仍以桂枝附子汤去桂枝者以大便坚小便自利不欲其发汗再夺津液也加白术者以身重着湿在肌分用以佐附子逐水气于皮中也
　　【集注】程林曰风所胜则身烦疼湿所胜则身体难转侧风湿相抟于荣衞之间不干于里故不呕不渴也衇浮为风濇为湿以其衇近于虚故用桂枝附子汤温经以散风湿小便利者大便必鞕桂枝近于解肌恐大汗故去之白术能去肌湿不妨乎内故加之凡方后有如虫如醉如冒等状者皆药势将行使然周扬俊曰伤寒至八九日亦云久矣既不传经复不入府者因风湿持之也所现外证烦疼者风也不能转侧者湿也不呕不渴者无里证也其衇浮虚而濇正与相应然后知风湿之邪在肌肉而不在筋节故以桂枝表之不发热为阳气素虚故以附子逐湿两相绾合自不能留矣
　　桂枝附子汤方
　　桂枝【四两去皮】　　　附子【三枚炮去皮破八片】
　　甘草【二两炙】　　　生姜【三両切】
　　大枣【十二枚擘】
　　右五味以水六升煮取二升去滓分温三服
　　白术附子汤方
　　白术【二两】　　　附子【一枚半炮去皮】
　　甘草【一两炙】　　　生姜【一两半切】
　　大枣【六枚擘】
　　右五味以水三升煮取一升去滓分温三服一服觉身痹半日许再服三服都尽其人如冒状勿怪即是术附并走皮中逐水气未得除故耳
　　风湿相抟骨节疼烦掣痛不得屈伸近之则痛剧汗出短气小便不利恶风不欲去衣或身微肿者甘草附子汤主之
　　【注】风湿相抟身体烦疼重着不能转侧者湿胜风也今掣痛不可屈伸风胜湿也掣痛不可屈伸近之则痛剧汗出短气恶风不欲去衣皆风邪壅盛也小便不利湿内畜也身防肿者湿外抟也以甘草附子汤微汗之袪风为主除湿次之也此上二条皆详风湿之义以明风湿之治也
　　甘草附子汤方
　　甘草【二两炙】　　　附子【二枚炮去皮】
　　白术【二两】　　　桂枝【四两去皮】
　　右四味以水六升煮取三升去滓温服一升日三服初服得微汗则解能食汗出复烦者服五合恐一升多者宜服六七合为妙
　　【方解】甘草附子汤即桂枝附子汤去姜枣加白术也去姜枣者畏过散也加白术者燥中湿也日三服初服一升不得汗则仍服一升若得微汗则解解则能食解已彻也可止再服若汗出而复烦者是解未彻仍当服也但不可服一升恐已经汗出而过汗也服五合可也如不解再服六七合为妙似此服法总是示人不可尽剂之意学者宜详求之
　　太阳中热者暍是也汗出恶寒身热而渴白虎加人参汤主之
　　【注】中暑热病亦由太阳而入故曰太阳中热者暍是也汗出恶寒身热而渇颇似太阳温热之病但温热无恶寒以热从里生故虽汗出而不恶寒也中暍暑邪由表而入故汗出恶寒也防之于衇温热之浮浮而实中暍之浮浮而虚以暑热伤气也防之于渴温热之渴初病不过欲饮中暍之渴初病即大引饮也温热则传经变病不一中暍则不传不愈即死也虽同为太阳经中之病而虚实施治自有不同用白虎加人参汤主之者盖以益气为主清暑热次之也
　　【集注】李彣曰热伤气气泄则汗出气虚则恶寒热蒸肌腠则身热热伤津液则作渴此恶寒身热与伤寒相类然所异者伤寒初起无汗不渴中暍初起即汗出而渴也
　　白虎加人参汤方
　　知母【六两】　　　石膏【一斤碎】
　　甘草【二两】　　　粳米【六合】
　　人参【三两】
　　右五味以水一斗煮米熟汤成去滓温服一升日三服
　　太阳中暍发热恶寒身重而疼痛其衇细芤迟小便已洒洒然毛耸手足逆冷小有劳身即热口开前板齿燥若发其汗则恶寒甚加温鍼则发热甚数下之则淋甚【注】此承上文互详证衇不可妄行汗下也中暍本有汗若发热无汗身重疼痛者虽证似伤寒然见细芤迟虚衇则非伤寒也且有小便已洒洒然恶寒毛耸之状皆太阳膀胱表气为暑所伤而畏也手足逆冷者暑伤气气不能达四肢则寒也小有劳身即发热口开前板齿燥者劳则动热暑热益烈伤阴液也此皆中暍危证若以发热无汗恶寒身痛误为伤寒之表妄行发汗则表气愈虚恶寒更甚也若以手足逆冷误为阳虚妄加温鍼则暑邪愈盛发热更炽也若以壮热齿干误为胃火而数下之则水源竭澁尿淋窘甚也凡此之证皆中暍妄行汗下温鍼致变以白虎加人参汤主之或人参汤调辰砂六一散亦可也
　　【集注】程林曰内经云先夏至为病温后夏至为病暑又曰热病者皆伤寒之类也以其太阳受病与伤寒相似亦令发热恶寒身重而疼痛也经曰寒伤形暑伤气气伤则气消而衇虚弱所以细芤迟也小便已毛耸者阳气内防不能衞外手足亦逆冷也劳动则扰乎阳故热甚则口开口开则前板齿燥也发汗虚其阳则恶寒甚温鍼动火邪则发热甚下之亡津液则淋甚也
　　太阳中暍身热疼重而衇微弱此以夏月伤冷水水行皮中所致也一物蒂汤主之
　　【注】太阳中暍之证身热而倦者暑也身热疼重者湿也衇彻弱者暑伤气也以此证衇揆之乃因夏月中暑之人暴贪风凉过饮冷水水气虽输行于皮中不得汗泻所致也此时即以香薷饮大顺散汗之可立愈矣若稍缓水气既不得外泻势必内攻于中而作喘肿胀矣喘则以葶苈大枣汤肿胀则以蒂一物汤下之可也
　　【集注】周扬俊曰无形之热伤其肺金则用白虎加人参汤有形之水伤其肺金则用蒂汤各有所主也李彣曰中暍邪在表故身热伤冷水故身疼中暑伤气气虚故衇微弱也蒂治身靣四肢浮肿散皮肤中水气苦以泄之也
　　一物蒂汤方
　　帝【二十个】
　　右剉以水一升煮取五合去滓顿服








　　御纂医宗金鉴卷十八
<子部,医家类,御纂医宗金鉴>
　　钦定四库全书
　　御纂医宗金鉴卷十九
　　订正仲景全书金匮要略注上之二目録
　　百合狐惑阴阳毒篇第三
　　百合地黄汤
　　百合滑石散
　　百合洗方
　　栝蒌牡蛎散
　　百合知母汤
　　滑石代赭汤
　　百合鸡子汤
　　甘草泻心汤
　　苦参汤
　　雄黄薰方
　　赤小豆当归散
　　升麻鳖甲汤
　　疟病篇第四
　　鳖甲煎圆
　　白虎加桂枝汤
　　蜀漆散
　　中风歴节篇第五
　　乌头汤
　　桂枝芍药知母汤
　　血痹虚劳篇第六
　　黄耆桂枝五物汤
　　桂枝加龙骨牡蛎汤
　　小建中汤
　　黄耆建中汤
　　酸枣汤
　　大黄防虫圆
　　薯蓣圆
　　肺痿肺痈欬上气篇第七
　　葶苈大枣泻肺汤
　　桔梗汤
　　甘草干姜汤
　　射干麻黄汤
　　麦门冬汤
　　皂荚圆
　　越婢加半夏汤
　　小青龙加石膏汤
　　厚朴麻黄汤
　　泽漆汤





　　御纂医宗金鉴卷十九目録
　　钦定四库全书
　　御纂医宗金鉴卷十九
　　订正仲景全书金匮要略注上之二
　　百合狐惑阴阳毒病衇证并治第三
　　论曰百合病者百衇一宗悉致其病也意欲食复不能食常黙黙然欲卧不能卧欲行不能行欲饮食或有美时或有不用闻食臭时如寒无寒如热无热口苦小便赤诸药不能治得药则剧吐利如有神灵者身形如和其衇防数毎溺时头痛者六十日乃愈若溺时头不痛者淅然者四十日愈若溺快然但头者二十日愈其证或未病而预见或病四五日而出或病二十日或一月防见者各随证治之
　　【注】百合百瓣一蒂如人百衇一宗命名取治皆此义也百合病者谓人百衇一宗悉致其病也曰百衇即一衇也犹言百体一体也是盖以周身言之也周身之衇分而言之曰百合而言之曰一故曰百衇一宗若曰百合之病总衇病也衇者谓十二经衇三百六十五络衇也伤寒大病之后余热未解百衇未和或平素多思不断情志不遂或偶触惊疑卒临景遇因而形神俱病故有如是之现证也百衇周于身衇病则身病故身形如和不和欲卧不能卧欲行不能行也百衇通于心衇病则心病故常黙黙也如寒无寒如热无热似外感而非外感也意欲食复不能食或有美时或闻食臭有不用时似里病而非里病也至衇数口苦小便赤者是欝结之热虽侵里而其热未甚也方其初病之时医者不识误为表里之病以药汗下之故剧吐利也虽剧吐利不变诸逆若有神灵身形如前之和而衇则比前微数故其势即不能遽进不觉加甚而亦不能速愈也试以缓愈之期约略言之重者不过六十日轻者不过二十日轻重之间者不过四十日可愈也然愈必以每溺时头痛不头痛恶风不恶风快然不快然辨者以经衇之邪莫不由太阳而愈也头痛恶风是其经之候也溺时快然是其腑之徴也其证或未病而预见者其证指百合病等证言也未病言未病伤寒病也犹言未病伤寒之前而预先见百合欲食不食等证也或病四五日而出谓已病伤寒之后而始见百合病证也预先见者是先有情志不遂偶触惊疑而召病也或病二十日或一月才见者是因伤寒病后而才见也故曰各随证治之也
　　【集注】李彣曰活人书云伤寒大病后气血未得平复变成百合病今由百衇一宗悉致其病观之当是心肺二经之病也如行卧饮食寒热等证皆有莫可形容之状在内经解防病似之观篇中有如神灵者岂非以心藏神肺藏魄人生神魄失守斯有恍惚错妄之情乎又曰内经云凡伤于寒则为病热热气遗留不去伏于衇中则昏昏黙黙凡行卧饮食寒热皆有一种虚烦不耐之象矣
　　沈明宗曰若邪淫于胸中连及上脘则意欲食复不能食走于肝肾故常黙黙流入脾胃故欲卧不能卧欲行不能行邪不在胃饮食或有美时壅抑胃气则闻食臭流于胆则口苦流于膀胱则便赤以上诸证非一齐并见皆移易变动而见也
　　百合病见于阴者以阳法救之见于阳者以阴法救之见阳攻阴复发其汗此为逆见阴攻阳乃复下之此亦为逆
　　【注】此承上条以明其治也百合一病难分阴阳表里故以百合等汤主之若病见于阴者以温养阳之法救之见于阳者以凉养阴之法救之即下文见阳攻阴或攻阴之后表仍不解复发其汗者此为逆见阴攻阳或攻阳之后里仍不解乃复下之者此亦为逆也
　　【集注】徐彬曰内经所谓用阴和阳用阳和阴即是此义故诸治法皆以百合为主至病见于阳加一二味以和其阴病见于阴加一二味以和其阳
　　李彣曰百合病多端数条之法亦説不尽
　　沈明宗曰此治百合病之总要法也微邪伏于荣卫流行而病表里当分阴阳以施救治可也
　　百合病不经吐下发汗病形如初者百合地黄汤主之【注】百合一病不经吐下发汗病形如初者是谓其病迁延日乆而不増减形证如首章之初也以百合地黄汤通其百衇凉其百衇中病勿更服恐过服生地黄大便常如漆也
　　百合地黄汤方
　　百合【七枚擘】　　　生地黄汁【一升】
　　右以水洗百合渍一宿当白沫出去其水更以泉水二升煎取一升去滓内地黄汁煎取一升五合分温再服中病勿更服大便常如漆
　　【集解】程林曰百合花叶皆四向故能通逹上下四旁其根亦众瓣合成故名百合用以医百合病也有以夫
　　髙世栻曰百合色白味甘手太隂之补剂也其花昼开夜合如气之日行于阳夜行于隂司开阖以行荣卫和阴阳
　　百合病变发热者百合滑石散主之
　　【注】百合病如寒无寒如热无热本不发热今变发热者其内热可知也故以百合滑石散主之使其微利热从小便而除矣
　　百合滑石散方
　　百合【一两炙】　　　滑石【三两】
　　右为散饮服方寸匕日三服当微利则止服热则除
　　【集解】高世栻曰滑石亦名液石又名膋石石之脂膏也主治身热泄澼利小便
　　百合病一月不觧变成渇者百合洗方主之
　　【注】百合病本不渴今一月不解变成渴者外以百合汤浸洗其身通表泻热内食煮饼勿以盐防不致引饮而渴自止也
　　百合洗方
　　百合【一升】
　　右以水一斗渍之一宿以洗身洗已食煮饼勿以盐防也
　　百合病渴不瘥者用后方主之
　　【注】与百合洗身而渴不瘥者内热盛而津液竭也栝蒌根苦寒生津止渴牡蛎咸寒引热下行也
　　栝蒌牡蛎散方
　　栝蒌根　　　　　牡蛎【熬等分】
　　右为细末饮服方寸匕日三服
　　百合病发汗后者百合知母汤主之
　　【注】百合病不应汗而汗之不觧者则致燥以百合知母汤主之者清而润之也
　　百合知母汤方
　　百合【七枚擘】　　　知母【三两切】
　　右先以水洗百合渍一宿当白沫出去其水更以泉水二升煎取一升去滓别以泉水二升煎知母取一升去滓后合和煎取一升五合分温再服
　　百合病下之后者滑石代赭汤主之
　　【注】百合病不应下而下之不解者则怯中以滑石代赭汤清而鎭之也
　　滑石代赭汤方
　　百合【七枚擘】　　　滑石【三两碎绵裹】
　　代赭石【如弹丸大一枚碎绵裹】
　　右先以水洗百合渍一宿当白沫出去其水更以泉水二升煎取一升去滓别以泉水二升煎滑石代赭取一升去滓后合和重煎取一升五合分温服
　　百合病吐之后者用后方主之
　　【注】百合病不应吐而吐之不解者则虚中以百合鸡子汤清而补之也
　　百合鸡子汤方
　　百合【七枚擘】　　　鸡子黄【一枚】
　　右先以水洗百合渍一宿当白沫出去其水更以泉水二升煎取一升去滓内鸡子黄搅匀煎五分温服
　　狐惑之为病状如伤寒黙黙欲眠目不得闭卧起不安蚀于喉为惑蚀于隂为狐不欲饮食恶闻食臭其面目乍赤乍黒乍白蚀于上部则声嗄甘草泻心汤主之蚀于下部则咽干苦参汤洗之蚀于肛者雄黄熏之【注】狐惑牙疳下疳等疮之古名也近时惟以疳呼之下疳即狐也蚀烂肛隂牙疳即惑也蚀咽腐龈脱牙穿腮破唇每因伤寒病后余毒与湿防之为害也或生斑疹之后或生癖疾下利之后其为患亦同也状如伤寒谓发热憎寒也黙黙欲眠目不得闭谓其病或在隂亦或在阳故卧起俱不安也此病有虫虫闻食臭而动动则令人烦心故不欲饮食恶闻食臭也面目乍赤乍黒乍白亦由虫动交乱胃中胃主面故色无定也惑蚀于上部之喉故先声嗄毒在喉也狐蚀于下部之隂故先咽干毒在隂也外治之法苦参汤雄黄散解毒杀虫尚属有理内用甘草泻心汤必传写之误也姑存之
　　【集注】程林曰灵枢经云虫动则令悗心是以有卧起不安等项也
　　李彣曰喉肛与前隂皆闗窍所通津液滋润之处故虫每蚀于此
　　甘草泻心汤方
　　甘草【四两】　　　黄芩
　　人参　　　　　干姜【各三两】
　　黄连【一两】　　　大枣【十二枚】
　　半夏【半升】
　　右七味水一斗煑取六升去滓再煎温服一升日三服
　　苦参汤方
　　苦参【一升】
　　水一斗煑取七升熏洗日三
　　雄黄
　　右一味为末筒瓦二枚合之烧向肛熏之
　　衇经云病人或从呼吸上蚀其咽或从下焦蚀其肛隂蚀上为惑蚀下为狐狐惑病者猪苓散主之
　　病者衇数无热微烦黙黙但欲卧汗出初得之三四日目赤如鸠眼七八日目四眦黒若能食者脓已成也赤小豆当归散主之
　　【注】病者衇数谓病狐惑之人衇数也数主疮主热今外无身热而内有疮热疮之热在于隂故黙黙但欲卧也热在于阳故微烦汗出也然其病初得之三四日目赤如鸠眼者是热蕴于血故眦络赤也七八日四眦皆黒者是热瘀血腐故眦络黒也若不能食其毒尚伏诸里若已能食其毒已化成脓也故以赤小豆排痈肿当归调疡血米浆和胃气也
　　【集注】李彣曰经云衇数不止而热不解则生恶疮今脓成何处大率在喉与隂肛盖积热生虫亦积热成脓是亦恶疮之类也
　　赤小豆当归散方
　　赤小豆【三升浸令芽出曝干】　当归
　　右二味杵为散浆水服方寸匕日三服
　　阳毒之为病面赤斑斑如锦文咽喉痛唾脓血五日可治七日不可治升麻鼈甲汤主之
　　隂毒之为病面目青身痛如被杖咽喉痛五日可治七日不可治升麻鼈甲汤去雄黄蜀椒主之
　　【注】隂阳平正气也隂阳偏邪气也隂阳变异气也正气者即四时令平之气也中人为病徐而浅邪气者即四时不和之气也中人为病速而危异气者非常灾疠之气也中人为病暴而死所以过五日不治以五藏相传俱受邪也此气适中人之阳则为阳毒适中人之隂则为隂毒非后人所论隂寒极阳热极之隂毒阳毒也观其所主之方要不过升麻甘草当归鼈甲蜀椒雄黄而并不用大寒大热之药则可知仲景所论隂毒阳毒非隂寒极阳热极之谓也此二证即今世俗所称痧证是也阳毒终属阳邪故见面赤斑斑如锦文唾脓血之热证隂毒终属隂邪故见面目青身痛如被杖之寒证二证俱咽喉痛者以此证乃邪从口鼻而下入咽喉故痛也
　　【按】由此推之凡邪所过之处无不痛也故中此气之人不止咽喉痛身痛甚至有心腹绞痛大满大胀通身络衇青紫暴出手足指甲色如靛叶口噤牙紧心中忙乱死在旦夕者若谓必从皮毛而入未有为病如是之速者也是必从口鼻而下入咽喉无疑况隂毒反去雄黄蜀椒必传写之譌故治是证者不必问其隂阳但刺其尺泽委中手中十指衇络暴出之处出血轻则用刮痧法随即服紫金锭或吐或下或汗出而愈者不少若吐泻不止厥逆冷汗衇微欲絶用炮附子炮川乌呉茱茰丁香生干姜甘草虚者加人参救之亦多得生
　　【集注】王履曰仲景虽有隂毒之名其叙证不过面目青身痛咽痛而已并不言隂寒极盛之説其升麻鼈甲汤并不用大热药是知仲景所论隂毒者非隂寒之病乃感天地恶毒异气入于隂经故曰隂毒耳后人谓隂寒极盛之证称为隂毒引仲景所叙面目青身痛如被杖咽喉痛数语郤用附子散正阳散等药窃谓隂寒极盛之证固可名为隂毒然终非仲景所以立名之本意后人所叙隂毒与仲景所叙隂毒自是两般岂可混论盖后人所叙隂毒只是内伤冷物或暴寒所中或过服寒凉药或内外俱伤于寒而成耳非天地恶毒异气所中者也
　　李彣曰赵献可云此隂阳二毒是感天地疫疠非常之气沿家传染所谓时疫证也观方内老小再服可见
　　升麻鼈甲汤方
　　升麻【二两】　　　当归【一两】
　　蜀椒【炒去汗一两】　　甘草【二两】
　　鼈甲【手掌大一片炙】　　雄黄【半两研】
　　右六味以水四升煑取一升顿服之老小再服取汗
　　疟病衇证并治第四
　　师曰疟衇自数者多热迟者多寒小紧者下之差迟者可温之紧者可发汗鍼灸也浮大者可吐之数者风发也以饮食消息止之
　　【按】小紧者之小字当是沉字则有可下之理紧者当是浮紧则有可发汗之理浮大者当是滑大则有可吐之理且不遗本文疟衇自之意
　　【注】疟之为病寒热也三隂三阳皆有之因其邪伏藏于半表半里之间故属少阳衇自也数者多热迟者多寒谓发作之时多热为阳盛多寒为隂盛也夫伤寒少阳病则有汗吐下三法之禁而疟亦属少阳何以有汗吐下三法之宜是盖疟属杂病不可不知也初发衇兼沉紧者主乎里也可下之兼迟者主乎寒也可温之兼浮紧者主乎表也可汗之兼滑大者主乎饮也可吐之兼数者风发也即风热之谓也可清之若乆发不止则不可以此法治之当以饮食撙节调理消息止之盖初病以治邪为急乆病以养正为主也其他瘅疟即内经所谓但热不寒之瘅疟也温疟即内经所言先伤于风后伤于寒热多寒少之温疟也牝疟即内经所言先伤于寒后伤于风寒多热少之寒疟也惟疟母一证经所未载然论诸疟未有详于内经者也其文虽略有不同必是脱简然所出治法亦未有过于仲景者也
　　【集注】徐彬曰自者谓感有风寒而衇惟自也于是衇既有一定之象而兼数为热兼迟为寒此其大纲也
　　尤怡曰疟之舍固在半表半里之间而人之藏则有偏多偏少之异故其病有热多者有寒多者有里多而可下者有表多而可汗可吐者当各随其衇而施治也
　　周扬俊曰人之疟证由外邪之入每伏于半表半里入而与隂争则寒出而与阳争则热故寒热徃来主少阳谓兼他经证则有之谓全不渉少阳则无是理也仲景曰疟衇自正以衇之数迟小紧浮大皆未可定要必兼为少阳衇也夫邪犯少阳与卫气并居卫气昼行于阳夜行于隂故邪得阳而外出得隂而内薄内外相薄是以日作若气之舍深内薄于隂阳气独发隂气内着隂与阳争不得出是以间日而作也然则偏隂多寒偏阳多热其为瘅为温为牝莫不自少阳而造其极补偏救弊必从少阳之界使邪去而隂阳适归于和而后愈也
　　病疟以月一日发当以十五日愈设不差当月尽解如其不差当云何师曰此结为症瘕名曰疟母急治之宜鳖甲煎圆
　　【注】病疟者以月计之如一日发者当以十五日愈以十五日更一气也人受气于天天气更则人身之气亦更更气旺则不受疟邪故愈也设若不差当月尽解是又更一旺气也倘如更二气不差此疟邪不衰与病者气血痰饮结为症瘕名曰疟母也当急治之宜用鳖甲煎丸攻之可也
　　【集注】程林曰五日为一候三候为一气一气十五日也夫人受气于天气节更移荣卫亦因之以易也
　　鳖甲煎圆方
　　鳖甲【十二分炙】　　　乌扇【三分烧】
　　黄芩【三分】　　　柴胡【六分】
　　防妇【三分熬】　　　干姜【三分】
　　大黄【三分】　　　芍药【五分】
　　桂枝【三分】　　　葶苈【一分熬】
　　石苇【三分去毛】　　　厚朴【三分】
　　牡丹【五分去心】　　　瞿麦【二分】
　　紫葳【三分】　　　半夏【一分】
　　人参【一分】　　　虫【五分熬】
　　阿胶【三分】　　　蜂窠【四分炙】
　　赤消【十二分】　　　螂【六分熬】
　　桃仁【二分】
　　右二十三味为末取鍜灶下灰一斗清酒一斛五斗浸灰候酒尽一半着鳖甲于中煮令泛烂如胶漆绞取汁内诸药煎为丸如梧子大空心服七丸日三服
　　【集解】徐彬曰药用鳖甲煎者鳖甲入肝除邪养正合煆灶灰所浸酒去瘕故以为君小柴胡汤桂枝汤大承气汤为三阳主药故以为臣但甘草嫌柔缓而减药力枳实嫌破气而直下故去之外加干姜阿胶助人参白术温养为佐瘕必假血依痰故以四虫桃仁合半夏消血化痰凡积必由气结气利而积消故以乌扇葶苈利肺气合石苇瞿麦清邪热而化气散结血因邪聚则热故以牡丹紫葳去血中伏火膈中实热为使千金方去防妇赤消而加海藻大防以软坚化水更妙
　　师曰隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心外舍分肉之间令人消铄肌肉
　　【按】此言瘅疟其文脱简内经已详不复释
　　温疟者其衇如平身无寒但热骨节疼烦时呕白虎加桂枝汤主之
　　【按】此言温疟其文脱简内经已详不复释
　　白虎加桂枝汤方
　　知母【六两】　　　甘草【二两炙】
　　石膏【一觔】　　　粳米【二合】
　　桂枝【三两】
　　右剉每五钱水一盏半煎至八分去滓温服汗出愈
　　疟多寒者名曰牝疟蜀漆散主之
　　【按】此言牝疟其文脱简内经已详不复释
　　蜀漆散方
　　蜀漆【洗去腥】　　　云母【烧二日夜】
　　龙骨【等分】
　　右三味杵为散未发前以浆水服半钱匕温疟加蜀漆半分临发时服一钱匕
　　【集解】李彣曰牝疟证多隂寒治宜助阳温散为主云母之根为阳起石下有云母上多云气性温气升乃升发阳气之物龙骨属阳能逐隂邪而起阳气蜀漆乃常山之苖功能治疟不用根而用苖者取其性多升发能透达阳气于上之义也温疟加蜀漆亦取其升散之功
　　中风歴节病衇证并治第五
　　夫风之为病当半身不遂或但臂不遂者此为痹衇防而数中风使然
　　【注】风病内经论之详矣但徃往与痹合论后人惑之故仲景复言之曰风之为病当半身不遂即经所谓偏枯也或但两臂不遂者非中风也即痹病也盖痹为隂病衇多沉澁风为阳病衇多浮缓今衇微而数中风使然其衇微者正气虚也数者邪气胜也故病风中之人因虚而召风者未有不见微弱之衇者也因热而生风者未有不见数急之衇者也
　　【集注】沈明宗曰此分中风与痹也风之为病非伤于衞即侵于荣故当半身不遂谓半身之气伤而不用也若但臂不遂此为痹痹者闭也谓一节之气闭而不仁也于是诊之于衇必微而数微者阳之微也数者风之数也此中风使然谓风乘虚入而后使半身不遂也
　　寸口衇浮而则为寒浮则为虚寒虚相搏邪在皮肤浮者血虚络衇空虚贼邪不泻或左或右邪气反缓正气即急正气引邪防僻不遂邪在于络肌肤不仁邪在于经即重不胜邪入于腑即不识人邪入于藏舌则难言口吐涎
　　【按】寸口衇浮而则为寒浮则为虚寒虚相搏邪在皮肤此五句与本条文义不属当在后条之首后条寸口衇迟而缓迟则为寒缓则为虚荣缓则为亡血衞缓则为中风邪气中经此六句亦与本条文义不属当在此条之首文气相属必是错简其中有浮者血虚一句必是衍文浮则为虚寒虚相搏二虚字当是风字是传写之譌
　　【注】中风虚邪之衇皆当浮缓以浮主风缓主虚也荣分见缓经络之血亡也衞分见缓经络之气空也盖邪风中人未有不由经络血气空虚而中也贼邪不泻留而不去在左则病左在右则病右浅则病经络深则病藏腑邪在于络则为病肌肤麻木不仁也邪在于经则为病身肢偏重防斜不遂也邪入于腑则为病九窍闭不识人也邪入于藏则为病舌瘖难言唇缓吐涎也
　　寸口衇迟而缓迟则为寒缓则为虚荣缓则为亡血衞缓则为中风邪气中经则身痒而瘾疹心气不足邪气入中则胸满而气短
　　【按】寸口衇迟而缓迟则为寒二迟字当是浮字寒字当是风字始得文义了然且迟缓二衇不能并见必是传写之譌
　　【注】上条发明虚邪贼风之为病此条发明荣衞风寒之为病也寸口衇浮而则为寒浮则为风风寒之邪相于表郁于皮肤经络则令人身痒而发瘾疹也若其人心气不足谓心胸之气不足而邪气入心胸故令人胸满而短气也
　　寸口衇沉而弱沉即主骨弱即主筋沉即为肾弱即为肝汗出入水中如水伤心歴节黄汗岀故曰歴节【注】寸口衇沉而弱肝肾之气不足也盖肝主筋肾主骨肝肾不足筋骨痿缓一为风寒湿邪所乘即病筋骨闗节交会之处夫人汗出时腠理开风尚易入况入水中浴焉得不致寒耶水伤心心主汗汗郁成湿故风胜为歴节湿胜为黄汗出也
　　【集注】赵良曰肾主水骨与之合故衇沉者病在骨也肝藏血筋与之合血虚则衇弱故病在筋也心主汗汗出入水其汗为水所阻水汗相搏聚以成湿乆变为热湿热相蒸是以歴节发出黄汗也
　　味酸则伤筋筋伤则缓名曰泄咸则伤骨骨伤则痿名曰枯枯泄相搏名曰断泄荣气不通衞不独行荣衞俱微三焦无所御四属断絶身体羸瘦独足肿大黄汗出胫冷假令发热便为歴节也病歴节不可屈伸疼痛乌头汤主之
　　【按】名曰断泄之泄字当是絶字始与下文相属必是传写之譌
　　【注】此详申上条互发其义以明其治也歴节之病属肝肾虚肝肾不足于内筋骨不荣于外客邪始得乘之而为是病也究其所以致虚之由不止一端也如饮食之味过伤日乆亦为是病也味过于酸则伤肝肝伤则筋伤筋伤则缓不收持名曰泄也味过于咸则伤肾伤肾则骨伤骨伤则枯不能立名曰枯也枯泄相搏名曰断絶断絶者即荣气不通衞不独行荣衞俱虚三焦失所四维断絶身体羸瘦也若独足肿胫冷寒胜凝于下也黄汗自出湿胜发于中也假令发热则属风便为歴节也病歴节者歴节疼痛不能屈伸也故主之以乌头汤通荣行衞并驱风寒湿之邪也以蜜制乌头亦缓毒法耳
　　【集注】沈明宗曰金匮补示饮食内伤脾胃心肺肝肾致病名曰歴节然出衇证皆因饮酒湿壅内热而招外邪合病谓饮酒汗出当风所致即邪之所凑其气必虚是矣或外风而合内湿外寒而合内湿内寒而招外湿内热而招外湿此等闗头不可不晓又当分别风寒湿气偏多偏少而处发表温中行阳补虚散邪之法故治此当与灵素金匮合防则备若泛用成方则非良工所为之事也
　　乌头汤方
　　麻黄　　　　　芍药
　　黄耆【各三两】　　　甘草
　　川乌【五枚防咀以蜜二升煎取一升即出乌头】
　　右五味防咀四味以水三升煮取一升去滓内蜜煎中更煎之服七合不知尽服之
　　诸肢节疼痛身体尫羸脚肿如脱头短气温温欲吐桂枝芍药知母汤主之
　　【按】温温当是嗢嗢
　　【注】歴节之证诸肢节疼痛也身体尫羸即上条身体羸瘦甚言其瘦之甚也脚肿如脱即上条独足肿大甚言其肿之甚也头短气阳气虚也嗢嗢欲吐寒邪盛也而不用乌头汤者因无黄汗之湿胜也用桂枝芍药知母汤者以壮阳气散寒湿为急也故方中桂枝芍药倍于麻黄防风大加白术附子其意专在温行阳气次在散寒湿也多用生姜因其欲吐更佐知母甘草者以其剂过辛热监制之也
　　【集注】李彣曰此歴节病由气血两虚而致者也风湿相搏四肢节节皆痛即歴节病也身体尫羸邪胜正衰也脚肿如脱气絶于下也头短气气虚于上也嗢嗢欲吐气逆于中也此三焦气血两虚故是汤主袪风湿而温气血
　　桂枝芍药知母汤方
　　桂枝【四两】　　　芍药【三两】
　　甘草【二两】　　　麻黄【二两】
　　生姜【五两】　　　白术【五两】
　　知母【四两】　　　防风【二两】
　　附子【二枚炮】
　　右九味以水七升煮取二升温服七合日三服
　　趺阳衇浮而滑滑则谷气实浮则汗自出
　　【注】趺阳胃衇也谷气胃气也浮则为风外薄滑则为胃实热风热蒸于肌腠之间故汗自出此发明黄汗亦有因风热之义也
　　少隂衇浮而弱弱则血不足浮则为风风血相搏即疼痛如掣
　　【注】少隂心衇也心主血心衇浮而弱弱则为血虚浮则为风邪风血相搏而交争于经络之间故疼痛牵引如掣也此发明歴节亦有因血虚之义也
　　【集注】李彣曰风在血中则慓悍劲切无所不至为风血相搏盖血主荣养筋骨者也若风以燥之则血愈耗而筋骨失其所养故疼痛如掣昔人曰治风先养血血生风自灭此其治也
　　盛人衇濇小短气自汗出歴节疼不可屈伸此皆饮酒汗出当风所致
　　【注】盛人衇盛不应濇小盛人气长不应气短今盛人衇濇小短气是形气衇息不合也审其证自汗出歴节疼不可屈伸询其由得之于饮酒汗出当风也此又发明歴节不止一端之义也
　　【集注】徐彬曰盛人肥人也肥人湿多衇得澁小此痹象也于是气为湿所搏而短因风作使而自汗气血为邪所痹而疼痛不可屈伸然肥人固多湿何以衇骤澁小岂非酒湿困之乎何以疼痛有加而汗出不已岂非湿而挟风乎衇证不同因风则一故曰此皆饮酒汗出当风所致
　　血痹虚劳病衇并治第六
　　问曰血痹病从何得之师曰夫尊荣人骨弱肌肤盛重因疲劳汗出卧不时动摇加被微风遂得之但以衇自微濇在寸口闗上小紧宜鍼引阳气令衇和紧去则愈【注】歴节属伤气也气伤痛故疼痛也血痹属伤血也血伤肿故麻木也前以明邪气聚于气分此以明邪气凝于血分故以血痹名之也尊荣人谓膏粱之人素食甘肥故骨弱肌肤盛重是以不任疲劳疲劳则汗出汗出则腠理开亦不胜乆卧卧则不时动摇动摇即加被微风亦遂得以干之此言膏粱之人外盛内虚虽微风小邪易为病也然何以知病血痹也但以身体不仁衇自微濇则知邪凝于血故也寸口闗上小紧亦风寒微邪应得之衇也鍼能导引经络取诸痹故宜鍼引气血以泻其邪令衇不濇而和紧去邪散血痹自通也
　　【集注】周扬俊曰天下惟尊荣人为形乐志苦形乐故肌肤盛志苦故骨弱骨弱则不耐劳肌盛则气不固稍有劳困即汗出也汗出而阳气虚虽微风且得以袭之则血为之痹故一见衇微则知其阳之不足一见衇濇则知其隂之多阻此血痹之本衇也而其邪入之处则自形其小紧小为正气拘抑之象紧为寒邪入中之徴然仲景明言微风何以反得寒衇也盖邪随血衇上下阻滞汁沫未有不痛者故痛为紧衇也鍼以泄之引阳外出则邪去而正自伸也
　　血痹隂阳俱微寸口闗上微尺中小紧外证身体不仁如风痹状黄耆桂枝五物汤主之
　　【注】此承上条互详衇证以明其治也上条言六衇微濇寸口闗上小紧此条言隂阳寸口闗上俱微尺中亦小紧合而观之可知血痹之衇浮沉寸口闗上尺中俱微俱濇俱小紧也微者虚也濇者滞也小紧者邪也故血痹应有如是之证也血痹外证亦身体顽麻不知痛痒故曰如风痹状但不似风痹歴闗节流走疼痛也主黄耆桂枝五物汤者调养荣卫为本袪风散邪为末也
　　【集注】周扬俊曰此申上条既痹之后未能鍼引以愈遂令寸口微者今则隂阳俱微且寸闗俱微矣且尺中小紧矣夫小紧既见于尺则邪之入也愈深而愈不得出何也正虚之处便是容邪之处也衇经内外谓之隂阳上下亦谓之隂阳今尺既小紧则微属内外也明矣若言证以不仁防之则疼痛麻木每与我相阻其为不仁甚矣故以风痹象之非真风痹也于是以黄耆固衞芍药养隂桂枝调和荣衞托实表里驱邪外出佐以生姜宣胃大枣益脾为至当不易之治也
　　黄耆桂枝五物汤方
　　黄耆【三两】　　　芍药【三两】
　　桂枝【三两】　　　生姜【六两】
　　大枣【十二枚】
　　右五味以水六升煮取二升温服七合日三服【一方有人参】
　　夫男子平人衇大为劳极虚亦为劳
　　【注】男子平人应得四时五藏平衇今六衇大而极虚非平人之衇也然大而无力劳役伤脾气也极虚者内损肾隂精也此皆欲作虚劳之候故有如是之证也
　　【集注】李彣曰平人者形如无病之人经云衇病人不病者是也劳则体疲于外气耗于中衇大非气盛也重按必空濡乃外有余而内不足之象衇极虚则精气耗矣盖大者劳衇之外暴者也极虚者劳衇之内衰者也
　　魏荔彤曰夫男子平人衇大为劳极虚亦为劳衇大者邪气盛也极虚者精气夺也以二句揭虚劳之总而未尝言其大在何衇虚在何经是在主治者随五劳七伤之故而缔审之也
　　人年五六十其病衇大者痹侠背行若肠鸣马刀侠瘿者皆为劳得之
　　【按】若肠鸣三字与上下文不属必是错简侠瘿之瘿字当是瘰字每经此证先劳后瘰先瘰后劳者有之从未见劳瘿先后病也必是传写之譌
　　【注】平人年二三十常得大衇者则多病劳若人年已五六十其衇亦大不即病劳者以气血虽虚而火自微也火微故不病劳也虽不病劳然气血荣衞虚痹不行故为马刀防疮侠瘰也此发明衇大虽同为病不同之义也
　　劳之为病其脉浮大手足烦春夏剧秋冬瘥隂寒精自出酸削不能行
　　【按】隂寒精自出之寒字当是虚字是传写之譌【注】此言浮大为劳以详其证也手足烦即今之虚劳五心烦热隂虚不能藏阳也隂虚精自出即今之虚劳遗精隂虚不能固守也酸削不能行即今之虚劳膝酸削瘦骨痿不能起于床也夫春夏阳也隂虚不胜其阳故剧秋冬隂也隂虚得位自起故瘥
　　【集注】徐彬曰衇大既为劳矣更加浮其证则手足烦盖隂既不足而阳必盛也于是春夏助其阳则剧秋冬助其隂则瘥隂虚而精自出者乆则痠削不能行矣
　　程林曰寒字作虚字防隂虚则气不守而精自出矣
　　李彣曰衇浮大者里虚而气暴于外也四肢者诸阳之本劳则阳耗隂虚而生内热故手足烦凡劳伤多属隂虚当春夏木火盛炎之际气浮于外则里愈虚故剧秋冬金水相生之候气敛于内则外不扰故瘥也肾藏精精自出者肾水不藏也肾主骨故痠削而不能行也
　　男子衇虚沉无寒热短气里急小便不利面色白时目瞑兼衂少腹满此为劳使之然
　　【注】此复申虚极为劳以详其证之义也衇虚沉隂阳俱不足也无寒热是隂阳虽不足而不相乘也短气面白时瞑兼衂乃上焦虚而血不荣也里急小便不利少腹满乃下焦虚而气不行也凡此衇证皆因劳而病也故曰此为劳使之然
　　男子面色白者主渴及亡血卒喘悸衇浮者里虚也【按】衇浮者里虚也当是衍文
　　【注】此复申虚劳面色白互详其证之义也面色白不因衂者是血不内生也因衂者是血亡于外也今曰面色薄谓面色浅淡不华亦不足之色也故主津液不足之渴及吐衂亡血气虚卒喘血虚卒悸也
　　【集注】李彣曰此节以亡血为主内经云精明五色者气之华也又云心之华在面其充在血衇劳则气耗火动逼血妄行必致亡血盖血主濡之血亡则精采夺而面色薄津液去而烦且渴矣又劳者气血俱耗肺主气气虚则喘心主血血虚则悸卒者猝然见此病也
　　男子衇浮弱而濇为无子精气清冷
　　【注】男子之衇浮大而虚者为虚劳也浮弱而濇者则为精气清冷故为无子也
　　夫失精家少腹急隂头寒目发落衇极虚芤迟为清谷亡血失精衇得诸芤动微紧男子失精女子梦交桂枝龙骨牡蛎汤主之
　　【按】此条亡血失精之下等句与上文义不属当另作一条在后
　　【注】失精家谓肾阳不固精者也少腹急虚而寒也隂头寒阳气衰也目精气亏也髪落血本竭也若诊其衇极虚而芤迟者当知极虚为劳芤则亡血迟则为寒故有清谷亡血失精之证也
　　【集注】程林曰肾主闭藏肝主踈泄失精则过于踈泄故少腹急也隂头为宗筋之所聚真阳日亏故隂头寒也目则精衰发落则血竭是以衇虚芤迟也虚主失精芤主亡血迟主下利清谷也
　　李彣曰肝主藏血肾主藏精亡血失精则肝肾俱虚矣少腹者肝肾之部今少腹急以肝肾两亏则里气虚而张急加也肝主筋前隂者宗筋之所聚肝衰故隂头寒也肝藏血开窍于目肾主骨骨之精为瞳子又肾之华在髪髪者血之余此肝肾两虚故目髪落也芤衇者浮沉有中间无似中空芤草故名芤衇此亡血之衇以衇者血之府血虚则衇亦虚也迟为在藏迟则为寒衇极虚芤迟则其证亦虚清谷者大便完谷不化也此虚劳在肝肾二经者也
　　男子平人衇虚弱细微者善盗汗也
　　【按】此节衇证不合必有脱简故不释
　　衇沉小迟名脱气其人疾行则喘喝手足逆寒腹满甚则溏泄食不消化也
　　【注】衇沉细迟则阳大虚故名脱气脱气者谓胸中大气虚少不充气息所用故疾行喘喝也阳虚则寒寒盛于外四末不温故手足逆冷也寒盛于中故腹满溏泄食不消化也
　　【集注】徐彬曰衇沉小迟其为阳衰无疑沉小迟三衇相并是阳气全亏故名脱气其躯为空殻疾行则气竭而喘喝四肢无阳而寒腹中无阳而满甚则胃虚极而溏泄脾虚极而食不化也
　　李彣曰此脾肺肾三经俱病也肺主气气为阳沉小迟皆阳气虚衰之衇故为脱气疾行则喘喝以肺主出气而肾主纳气为生气之原呼吸之门若真元耗损则气虚不能续息肺无所出肾无所纳故喘喝此肺肾病也又脾主四肢四肢者诸阳之本逆寒者阳虚不温四末也腹满者脾经入腹气虚中满也溏泄食不化者此脾虚不能运磨水谷多见鹜溏飱泄之证也
　　衇而大则为减大则为芤减则为寒芤则为虚虚寒相搏此名为革妇人则半产漏下男子则亡血失精【注】详见伤寒论辨衇法中不复释
　　衇得诸芤动微紧男子失精女子梦交桂枝龙骨牡蛎汤主之
　　【注】衇得诸芤动微紧者谓防虚劳之诸衇而为言也非谓芤动微紧仅主男子失精女子梦交之候也通举男女失精之病而用桂枝龙骨牡蛎汤者调隂阳和荣卫兼固澁精液也
　　【集注】徐彬曰失精之家衇复不一苟得诸芤动微紧是男子以虚隂而挟火则失精女子以虚隂而挟火则梦交主以桂枝龙骨牡蛎汤者盖隂虚之人大防当助肾故以桂枝芍药通阳固隂甘草姜枣和中龙骨牡蛎固精也
　　桂枝加龙骨牡蛎汤方
　　桂枝　　　　　芍药
　　生姜【各三两】　　　甘草【二两】
　　大枣【十二枚】　　　龙骨
　　牡蛎【各三两】
　　右七味以水七升煮取三升分温三服
　　虚劳里急悸衂腹中痛梦失精四肢痠疼手足烦热咽干口燥小建中汤主之
　　【注】虚劳云云者防虚劳之证而言也非谓虚劳之证止于此也故下文有诸不足之説也均主以小建中汤者欲小小建立中虚之意合下六节皆论虚劳各有所主之方也
　　小建中汤方
　　桂枝【三两】　　　甘草【三两炙】
　　大枣【十二枚】　　　芍药【六两】
　　生姜【二两】　　　胶饴【一升】
　　右六味以水七升煮取三升去滓内胶饴更上微火消解温服一升日三服呕家不可用建中汤以甜故也
　　虚劳里急诸不足黄耆建中汤主之
　　【注】所谓虚劳里急诸不足者亦该上条诸不足证之谓也黄耆建中汤建立中外两虚非单谓里急一证之治也桂枝龙骨牡蛎汤即桂枝汤加龙骨牡蛎小建中汤即桂枝汤加胶饴黄耆建中汤即桂枝汤加胶饴黄耆也故尝因是而思仲景以一桂枝汤出入加减无往不利如此何后世一见桂枝即为伤寒发汗之剂是但知仲景用桂枝汤治伤寒而不知仲景用桂枝汤治虚劳也若知桂枝汤治虚劳之义则得仲景心法矣盖桂枝汤辛甘而温之品也若啜粥温覆取汗则发散荣卫以逐外邪即经曰辛甘发散为阳是以辛为主也若加龙骨牡蛎胶饴黄耆则补固中外以治虚劳即经曰劳者温之甘药调之是以温以甘为主也由此推之诸药之性味功能加减出入其妙无穷也
　　【集注】魏荔彤曰气虚甚加黄耆津枯甚加人参以治虚劳里急此言里急非单指里急之谓也乃虚劳诸不足腹痛之谓也故名其方为建中正所以扶持其中气使渐生隂阳达于荣卫布于肢体也尤怡曰里虚衇急腹中当引痛也诸不足者隂阳诸衇俱不足而悸喘喝失精亡血等证相因而至也急者缓之必以甘不足者补之必以温而充虚塞空则黄耆尤有专长也
　　黄耆建中汤方
　　于小建中汤内加黄耆一两半余依上法若气短胸满者加生姜腹满者去枣加茯苓一两半及疗肺虚损不足补气加半夏三两
　　虚劳腰痛少腹拘急小便不利者八味肾气丸主之【注】虚劳之人腰痛肾气虚而不行也少腹拘急小便不利膀胱气虚不化也主以八味肾气丸温补下焦肾与膀胱表里之气足而腰痛少腹拘急小便不利未有不愈者也
　　【集注】程林曰腰者肾之外候肾虚则腰痛肾与膀胱为表里不得三焦之阳气以决渎则小便不利而少腹拘急矣与是方以益肾间之气气强则便溺行而少腹拘急亦愈矣
　　尤怡曰虚劳之人损伤少隂肾气是以腰痛少腹拘急小便不利以八味肾气丸补隂之虚可以生气助阳之弱可以化水乃补下治下之良剂也
　　八味肾气丸方【见妇人杂病中】
　　虚劳虚烦不得眠酸枣汤主之
　　【注】因虚劳而烦是虚烦也因虚烦而不得眠是虚烦不得眠也故主以酸枣仁汤专治虚烦烦去则得眠也
　　【集注】李彣曰虚烦不得眠者血虚生内热而隂气不敛也内经云气行于阳阳气满不得入于隂隂气虚故目不得瞑酸枣汤养血虚而敛隂气也
　　酸枣汤方
　　酸枣仁【二升】　　甘草【一两】
　　知母【二两】　　　茯苓【二两】
　　芎防【二两】
　　右五味以水八升煮酸枣仁得六升内诸药煮取三升分温三服
　　五劳极虚羸瘦腹满不能饮食食伤忧伤饮伤房室伤饥伤劳伤经络荣卫气伤内有干血肌肤甲错两目黯黒缓中补虚大黄虫丸主之
　　【按】缓中补虚四字当在不能饮食之下必是传写之譌
　　【注】五劳所伤乆之令人极虚羸瘦腹中虚满不能饮食宜缓中补虚如前之建中等方也原其所伤之道不止过劳伤气房室伤精也即饮食伤胃饥过伤脾渴过伤肾忧思伤心罢极伤肝过言伤肺皆令人经络荣卫气伤是以劳热煎熬内有干血故肌肤不润甲错如鳞也两目不荣黯黒不明也似此干血之证非缓中补虚之剂所能治故主以大黄虫丸攻热下血俾瘀积去而虚劳可复也
　　【集注】程林曰此条单指内有干血而言夫人或因七情或因饮食或因房劳皆令正气内伤血衇凝积致有干血积于中而尫羸见于外也血积则不能以濡肌肤故肌肤甲错不能荣于目则两目黯黒与大黄虫丸以下干血则邪除正王矣非大黄虫丸能缓中补虚也
　　尤怡曰内有干血不去适足以留新血而渗灌不周故去之不可不早也此方润以濡其干虫以动其瘀通以去其闭而以地黄芍药甘草和养其虚攻血而仍滋夫血也
　　大黄虫汤方
　　大黄【十分蒸】　　　黄芩【二两】
　　甘草【三两】　　　桃仁【一升】
　　杏仁【一升】　　　芍药【四两】
　　干漆【一两】　　　蝱虫【一升】
　　水蛭【百枚】　　　虫【半升】
　　蛴螬【一升】　　　干地黄【十两】
　　右十二味末之炼蜜为丸小豆大酒饮服五丸日三服
　　虚劳诸不足风气百疾薯蓣丸方主之
　　【注】虚劳诸不足者谓五劳诸虚百损也上条以热伤干血为言此条以风气百疾立论热伤其上之血分则病肺痈热伤其下之血分则病干血风中其外之气分则病肺痿风中其内之气分则病百疾主之以薯蓣丸散诸风邪补诸不足滋诸枯槁调诸荣卫故其药温润共剂补散同方也
　　【集注】徐彬曰虚劳不足证多有兼风者正不可着急治风气故仲景以四君四物养其气血麦冬阿胶干姜大枣补其肺胃而以桔梗杏仁开提肺气桂枝行阳防风运脾神麯开郁黄卷宣肾柴胡升少阳之气白蘝化入荣之风虽有风气未尝专治之谓正气运而风气自去也然以薯蓣名丸者取其不寒不热不燥不滑脾肾兼宜故多用以为君则诸药相助以为理耳
　　薯蓣丸方
　　薯蓣【三十分】　　　当归
　　桂枝　　　　　麯
　　干地黄　　　　豆黄卷【各十分】
　　甘草【二十八分】　　　人参【七分】
　　芎防　　　　　芍药
　　白术　　　　　麦门冬
　　杏仁【各六分】　　　柴胡
　　桔梗　　　　　茯苓【各五分】
　　阿胶【七分】　　　干姜【三分】
　　白蘝【二分】　　　防风【六分】
　　大枣【百枚为膏】
　　右二十一味末之炼蜜和丸如弹子大空腹酒服一丸一百丸为剂
　　肺痿肺痈欬上气病衇证并治第七
　　问曰热在上焦者因欬为肺痿肺痿之病从何得之师曰或从汗出或从呕吐或从消渴小便利数或从便难又被快药下利重亡津液故得之曰寸口衇数其人欬口中反有浊唾涎沫者何师曰为肺痿之病若口中辟辟燥欬即胸中隐隐痛衇反滑数此为肺痈欬唾脓血【注】热在上焦不欬不病肺痿也因热病欬则为肺痿肺热致痿之由非止一端或从汗出或从呕吐或从消渴小便数利或从便难又被快药下之重亡津液故令肺热干痿也肺热干痿则清肃之令不行水精四布失度脾气虽散精液上归于肺而肺不但不能自滋其干亦不能内洒陈于藏腑外输精于皮毛也其精液留贮胸中得热煎熬变为涎沫侵肺作欬唾之不已故干者自干唾者自唾愈唾愈干痿病成矣若口中辟辟干燥不吐浊唾涎沫每欬即胸中隐隐而痛衇数而滑不数而虚则非肺痿乃为肺痈乆则痈成脓溃不唾涎沫而必欬唾脓血矣
　　【集注】周扬俊曰喻昌云行动数武气即喘鸣冲击连声痰始一应金匮治法贵得其精意大要缓而图之生胃津润肺燥下逆气开积痰止浊唾补真气以通肺之小管散火热以复肺之清肃如半身痿废及手足痿软治之得法亦能复起而肺近在胸中呼吸所闗可不致力乎肺痈属在有形之血血结宜骤攻肺痿属在无形之气气伤宜徐理故痈为实误以肺痿治之是为实实痿为虚误以肺痈治之是为虚虚此辨证用药之大畧也然两手寸口之衇原为手太隂肺衇此云寸口衇数云滑数云数实云数虚皆指左右三部统言非如气口独主右闗之上也其人欬口中反有浊唾涎沫顷之遍地者为肺痿言欬而口中不干燥也若欬而口中辟辟燥则是肺已结痈火热之毒出现于口欬声上下触动其痈胸中即隠隐而痛其衇必见滑数有力正邪气方盛之徴也数虚数实之衇以之分别肺痿肺痈是则肺痿当补肺痈当泻也可知矣又云才见乆欬先湏防此两证肺痈由五藏蕴崇之火与胃中停蓄之热上乘乎肺肺受火热薫灼血为之凝痰为之裹遂成小痈所结之形渐长则肺日胀而脇骨日昻乃至欬声频并痰浊如胶发热畏寒日晡尤甚面红鼻燥胸生甲错始先即能辨其衇证属表属里极力开提攻下无不愈者迨至血化为脓肺叶朽坏倾囊吐出始识其证十死不救嗟无及矣
　　沈明宗曰此肺痿肺痈之辨也心居上肾水不足心火刑金为热在上焦肺隂日消气逆则欬故致肺痿然本经明其始病之因或从病后隂虚过汗伤液呕吐伤津消渴血虚津竭或利小便数而伤隂或大便难反被快药下利而重亡津液以致肺金枯燥虚热熏蒸故寸口衇数其人欬气弱不振津液不布化为浊唾涎沫而成肺痿若口中辟辟燥欬即胸中隐隐痛者乃风寒侵入肺中凝滞荣血为痈故衇滑数而欬唾脓血因无形虚热致痿故衇数虚因有形气血凝滞成痈故衇数实此明肺痈属实肺痿属虚也
　　衇数虚者为肺痿数实者为肺痈
　　【注】此详申上条肺痿肺痈之衇也肺痿得之于热亡津液虚邪也故衇数而虚肺痈得之于热毒蓄结实邪也故衇数而实
　　【集注】李彣曰潘硕甫云痿与痈皆热在上焦其衇皆数皆欬亡津液未有异也但痿属肺气虚而亡津虽有热亦不烈故不至燥涸虽欬而口中有浊唾涎沬故衇虽数而虚也痈则气壅血凝邪实而热烈故津液亡而更觉干涸口中辟辟燥欬即胸中隐痛津液既涸衇应濇滞而反滑数者蓄热腐脓衇故数实也
　　尤怡曰痿者萎也如草木之萎而不荣为津亡而肺焦也痈者壅也如土之壅而不通为热聚而肺防也故其衇有虚实不同而其数则一也
　　问曰病欬逆衇之何以知此为肺痈当有脓血吐之则死其衇何类师曰寸口衇微而数微则为风数则为热微则汗出数则恶寒风中于卫呼气不入热过于荣吸而不出风伤皮毛热伤血衇风舍于肺其人则欬口干喘满咽燥不渴时唾浊沫时时振寒热之所过血为之凝滞畜结痈脓吐如米粥始萌可救脓成则死
　　【按】肺痈之上当有肺痿二字不然本文论肺痿之义则无着落必是脱简衇微之三微字当是三浮字微字文气不属必是传写之譌
　　【注】病欬逆者何以知为肺痿肺痈也欬而不渴浊唾涎沫衇数而虚是以衇证知为肺痿也口中干噪胸中隐痛衇数而实是以衇证知为肺痈也至于所以受病之由肺痿前已言之而肺痈则未尝言也故又取所以致热而病肺痿肺痈之由互为详悉发明也寸口肺衇也肺衇当浮濇而短今浮而数是以知浮则为风数则为热初病风热外搏皮毛则荣卫受邪故汗出而恶寒也末传风热内舍于肺则荣卫分病病肺痿者属风热伤于卫气气分有津液而无血津液为之浊故其为证欬而不吐脓血唾浊涎沫也病肺痈者属风热伤于荣血血分有血而无津液血为之凝蓄故其为证欬而不唾涎沫吐脓血如米粥也其发热汗出恶寒恶风欬而喘满咽燥不渴呼气不入吸气不出则为痿痈互相兼有必然之证也呼气不入吸气不出乃言其呼吸气促难出难入非竟不出入也始萌可救谓肺伤尚浅脓成则死谓肺已坏矣盖示人图治于蚤又特为肺痈而谆谆言之也
　　肺痈喘不得卧葶苈大枣泻肺汤主之
　　【注】此承上条以明急治之义也肺痈者谓口中辟辟干燥胸中隐隐作痛衇数实也而更加喘不得卧是邪壅肺甚急故以葶苈大枣泻肺汤大苦大寒峻泻肺邪恐稍迁延脓成则死矣
　　葶苈大枣泻肺汤方
　　葶苈【熬令黄色捣丸如弹子大】　大枣【十二枚】
　　右先以水三升煮枣取二升去枣内葶苈煮取一升顿服
　　【集解】赵良曰此治肺痈吃紧之方也肺中生痈不泻何待恐日乆痈脓已成泻之无益日乆肺气已索泻之转伤乘其血结而脓未成当急以泻之之法夺之况喘不得卧不亦甚乎
　　肺痈胸满胀一身面目浮肿鼻塞清涕出不闻香臭酸辛欬逆上气喘鸣迫塞葶苈大枣泻肺汤主之【方见上注】此承上条互详其证以同其治也肺痈胸胀而满欬逆上气喘鸣迫塞一身面目浮肿鼻塞清涕出不闻香臭酸辛是邪外塞皮毛内壅肺气比之喘不得卧殆尤甚焉亦以葶苈大枣泻肺汤者因其脓未成故也
　　欬而胸满振寒衇数咽干不渴时出浊唾腥臭乆乆吐脓如米粥者为肺痈桔梗汤主之
　　【注】欬而胸满振寒衇数咽干不渴时出浊唾腥臭乆乆吐脓如米粥者此为肺痈证也肺痈尚未成脓实邪也故以葶苈之剂泻之今已溃后虚邪也故以桔梗之苦甘草之甘解肺毒排痈脓也此治已成肺痈轻而不死者之法也
　　【集注】髙世栻曰吐如米粥亦脓也何以上文云脓成则死若谓如米粥者非脓上文既曰畜结痈脓吐如米粥此又云吐脓如米粥既吐脓矣奚有始萌脓成之别也愚曰上文先欬逆而呼吸不利后凝滞而血衇成脓隂阳血气皆伤故脓成则死若上节言肺痈而气机不利此节言肺痈而经络不和病阳气者不伤隂病血衇者不伤阳故可治也如但以始萌可救脓成则死二语尽之是以辞害志也奚可乎
　　桔梗汤方
　　桔梗【一两】　　　甘草【二两】
　　右二味以水三升煮取一升分温再服则吐脓血也
　　肺痿吐涎沫而不欬者其人不渴必遗尿小便数所以然者以上虚不能制下故也此为肺中冷必多涎唾甘草干姜汤以温之若服汤已渴者属消渴
　　【注】欬而不吐涎沫者肺燥欬也欬而吐涎沫者肺热痿也若似肺痿之吐涎沫而不欬者此为肺中有冷饮非为肺中成热痿也肺中冷则其人必不渴遗尿小便数头多涎唾所以然者以上焦阳虚不能约制下焦隂水下焦之水泛上而唾涎沫用甘草干姜汤以温散肺之寒饮也如服汤已渴者属消渴谓始先不渴服温药即转渴者不但非肺中热亦非肺中冷乃胃中热也则不当以属肺中冷寒饮治之当以属胃中热消渴治之也
　　甘草干姜汤方
　　甘草【四两炙】　　　干姜【二两炮】
　　右防咀以水三升煮取一升五合去滓分温再服
　　欬而上气喉中水鸡声射干麻黄汤主之
　　【注】欬逆上气谓欬则气上冲逆也上条发明不欬而吐涎沫者非为肺痿是为肺冷也此条发明欬而不吐涎沫者亦非肺痿亦为肺冷也上条以不渴小便数多唾涎沫为肺中冷故以干姜佐甘草是以温中为主也此条以气上逆喉中有水鸡声为肺经寒故以生姜佐麻黄是以散外为主也病同冷饮而有在外在内之别方同辛温而有主温主散之异也水鸡声者谓水与气相触之声在喉中连连不絶也
　　射干麻黄汤方
　　射干【三两】　　　麻黄【四两】
　　生姜【四两】　　　细辛
　　紫苑　　　　　欵冬花【各三两】
　　五味子【半升】　　大枣【七枚】
　　半夏【半升】
　　右九味以水一斗二升先煮麻黄两沸去上沫内诸药煮取三升分温三服
　　【集解】程林曰欬而上气如水鸡声连连不絶者是汤主之内经曰肺苦气上逆急食苦以泻之射干紫苑之苦所以泄逆气也以辛泻之麻黄生姜细辛半夏款冬花之辛所以泻风邪也以酸收之以酸补之五味子之酸以补不足虚则补其母大枣之甘所以补其母也
　　大逆上气咽喉不利止逆下气者麦门冬汤主之【按】大逆上气之大字当是火字文义病药始属必是传写之譌
　　【注】欬而上气咽喉有水鸡声而连连者是寒饮上逆也今欬而上气咽喉无水鸡声而不利者是火气上逆也不利者谓咽喉若有物相碍不爽利也主之以麦门冬汤止其火逆下其上气也
　　麦门冬汤方
　　麦门冬【七升】　　半夏【一升】
　　人参【三两】　　　甘草【二两】
　　粳米【三合】　　　大枣【十二枚】
　　右六味以水一斗二升煮取六升温服一升日三夜一服
　　【集解】周扬俊曰喻昌云此胃中津液枯燥虚火上炎之证麦冬汤乃治本之良法也夫用降火之药而火反升用寒凉之药而热转炽者不惟无益而反害之凡病有胃气则生无胃气即死胃气者肺之母气也本草有知母之名者谓肺借其清凉知清凉为肺之母也有贝母之名者谓肺借其豁痰实豁痰为肺之母也然屡施于火逆上气咽喉不利之证而屡不应名不称矣孰知仲景有此妙法于麦冬人参甘草粳米大补中气大生津液队中増入半夏之辛温一味其利咽下气非半夏之功实善用半夏之功擅古今未有之竒矣
　　欬逆上气时时唾浊但坐不得眠皂荚丸主之
　　【注】欬逆上气喉中有水鸡声者是寒饮冲肺射干麻黄汤证也欬逆上气咽喉不利者是火气冲肺麦门冬汤证也今欬逆上气惟时时唾浊痰涎多也但坐不得卧气逆甚也此痰气为病非寒饮亦非火气主之以皂荚丸者宣导其痰通达其气也佐枣膏之甘以药性慓悍缓其势也
　　【集注】程林曰浊唾壅塞于肺则不得卧故时时唾浊也皂荚味辛醎辛能散醎能软宣壅导滞利窍消风莫过于此故欬逆上气时时唾浊坐不得卧者宜之然药性慓悍佐枣膏之甘以缓其药势
　　魏荔彤曰欬逆上气时时吐浊但坐不得眠则较重于喉中水鸡声者矣声滞者挟外感之因唾浊则内伤之故但坐不得卧而肺痈之证将成矣是上焦有热痰血包裹结聚成患不可不急为宣通其结聚而后可津液徐生枯干获润也皂荚丸主之皂荚驱风理痹正为其有除瘀涤垢之能也欬逆上气时时唾浊胸膈恶臭之痰血已结可不急为涤荡使之湔洗不留乎如今用皂荚澡浴以除垢腻即此理也用丸俾徐徐润化自上而下而上部方清若用汤直泻无余不能治上部之胶凝矣古人立法诚善哉此为预治肺痈将成者主治也
　　皂荚丸方
　　皂荚【八两刮去皮用酥炙】
　　右一味末之蜜丸梧子大以枣膏和汤服三丸日三夜一服
　　上气面浮肿肩息其衇浮大不治又加利尤甚
　　【注】上气谓欬逆上气也面浮肿谓面目浮肿也肩息谓喘也其衇浮大不治又加利尤甚谓衇证两虚已属不治又加利则上喘下利隂阳两脱衇证相反故曰尤甚也
　　【集注】徐彬曰此言肺痈之证元气惫者为难治也谓肺痈由风则风性上行必先上气若兼面浮肿肩息气升不降也又衇浮大元气不能复敛则补既不可汗又不可况内外皆逆气非风之比可尽汗泄乎故云不治加利则阳从上脱隂从下脱故曰尤甚
　　尤怡曰上气面浮肿肩息气但升而不降矣衇复浮大则阳有上越之机衇偏盛者偏絶也又加下利是隂复从下脱矣隂阳离决故当不治肩息息摇肩也
　　欬而上气此为肺胀其人喘目如脱状衇浮大者越婢加半夏汤主之
　　【注】欬而上气此为肺胀其证肩息而喘目突如脱之状今衇浮大则可知浮则为风大则为实故以越婢加半夏汤主之外踈皮毛内降气逆也
　　【集注】赵良曰欬而上气则其气之有冲而不下可知矣其欬之相连而不已可知矣此皆属肺之胀使之也邪入于肺则气壅气壅则欲不喘不可得惟喘极故目如脱所以状胀与喘之至也衇浮邪也兼大则邪实而所以遗害于肺正未有已故必以辛热发之亦兼以甘寒佐之使乆合之邪涣然氷释岂不快乎然乆蓄之饮何由得泄故特加半夏于越婢汤中一定之法也
　　尤怡曰外邪内饮填塞肺中为胀为喘为欬而上气越婢汤散邪之力多而蠲饮之力少故以半夏辅其未逮不用小青龙者以衇浮且大病属阳热故利辛寒不利辛热也目如脱状者目暗胀突如欲脱落之状壅气然也
　　越婢加半夏汤方
　　麻黄【六两】　　　石膏【半斤】
　　生姜【三两】　　　大枣【十五枚】
　　甘草【二两】　　　半夏【半斤】
　　右六味以水六升先煮麻黄去上沫内诸药煮取三升分温三服
　　【集解】李彣曰脾运水谷主为胃行津液职卑如婢也汤名越婢者取发越脾气通行津液之义也今治肺胀则麻黄散表邪石膏清内热甘草大枣养正缓邪半夏生姜散逆下气也
　　上气喘而躁者属肺胀欲作风水发汗则愈
　　【注】上气欬逆喘而躁急者属肺胀也乃风郁于外水逆于中之候也故曰欲作风水当发其汗故曰发汗则愈也
　　【集注】徐彬曰有邪者尚可治也若上气但喘而躁则喘为风之扇躁为风之烦其逆上之涎沫将挟风势而为风水今使先泄于肌表水无风战自然顺趋而从下故曰可汗而愈
　　肺胀欬而上气烦躁而喘衇浮者心下有水小青龙加石膏汤主之
　　【注】此承上条互详衇证以明其治也肺胀欬而上气烦躁而喘衇浮是外伤风寒内有水气主以小青龙汤发汗则愈加石膏者因多一烦躁证也
　　【集注】沈明宗曰此互上条肺胀治法也风寒之邪入于荣卫挟饮上逆则欬而上气也烦躁而喘肺气壅逆谓之肺胀即肺痈未成之初也
　　尤怡曰此亦外邪内饮相搏之证而兼烦躁则挟有热邪麻桂药中必用石膏如大青龙之例也又此条见证与上条颇同而心下寒饮则非温药不能开而去之故不用越婢加半夏而用小青龙加石膏温寒并进水热俱捐于法尤为宻矣
　　小青龙加石膏汤方
　　麻黄　　　　　芍药
　　桂枝　　　　　细辛
　　甘草　　　　　干姜【各三两】
　　五味子　　　　半夏【各半升】
　　石膏【二两】
　　右九味以水一斗先煮麻黄去上沫内诸药煮取三升强人服一升羸者减之二三服小儿服四合
　　【集解】李彣曰心下有水麻黄桂枝发汗以泄水于外半夏干姜细辛温中以散水于内芍药五味子收逆气以平肝甘草益脾土以制水加石膏以去烦躁兼能解肌出汗也
　　欬而衇浮者厚朴麻黄汤主之衇沉者泽漆汤主之【注】欬谓欬而不上气也衇浮者风寒病外也主之厚朴麻黄者以散外邪为主也衇沉者痰饮病里也主之泽漆汤以逐内饮为主也
　　【集解】尤怡曰此不详见证而但以衇之浮沉为辨而异其治按厚朴麻黄汤与小青龙加石膏汤大同则散邪蠲饮之力居多而厚朴辛温亦能助表小麦甘平五味敛安正气者也泽漆汤以泽漆为主而以白前黄芩半夏佐之则下趋之力轻猛虽生姜桂枝之辛亦祗为下气降逆之用而已不能发表也仲景之意盖以欬皆肺邪而衇浮者气多居表故驱之使从外出为易衇沉者气多居里故驱之使从下出为易亦因势利导之法也
　　厚朴麻黄汤方
　　厚朴【五两】　　　麻黄【四两】
　　石膏【如鸡子大】　　　杏仁【半升】
　　半夏【半升】　　　干姜【二两】
　　细辛【二两】　　　小麦【一升】
　　五味子【半升】
　　右九味以水一斗二升先煮小麦熟去滓内诸药煮取三升温服一升日三服
　　泽漆汤方
　　半夏【半升】　　　紫参【五两一作紫苑】
　　泽漆【三升以东流水五斗煮取一斗五升】生姜【五两】
　　白前【五两】　　　甘草
　　黄芩　　　　　人参
　　桂枝【各三两】
　　右九味防咀内泽漆汁中煮取五升温服五合至夜尽
　　【集解】李彣曰欬者水寒射肺也衇浮者停水而又挟风以鼓之也麻黄去风散肺逆与半夏细辛干姜五味子石膏同用即前小青龙加石膏为解表行水之剂也然土能制水而地道壅塞则水亦不行故用厚朴踈敦阜之土使脾气健运而水自下泄矣杏仁下气去逆小麦入心经能通火气以火能生土助脾而共成决水之功也又云衇沉为水以泽漆为君者因其功专于消痰行水也水性隂寒桂枝行阳气以导之然所以停水者以脾土衰不能制水肺气逆不能通调水道故用人参紫参白前甘草补脾顺肺同为制水利水之方也黄芩苦以泄之半夏生姜辛以散之也
　　沈明宗曰详金匮欬病本于肺则一大纲有三一者热刑肺金气弱不振欬而唾沫为肺痿二者风伤卫分则病欬上气喘为肺胀三者邪传荣血凝而不行为肺痈然肺胀之中又分风寒表里饮多风少风多饮少之治故气喘而躁衇浮者为心下有水欲作风水当以小青龙两解表里加石膏以清风热目如脱状乃风寒多而饮少以越婢驱风加半夏而下痰逆风寒外束火热内郁喉中水鸡声者射干麻黄汤宣通表里之邪风热壅逆津液不布化而为涎时时唾浊但坐不得眠者皂荚丸以驱风郁之涎若欬而衇浮邪居肺气以厚朴麻黄汤俾从表解欬而衇沉邪入于荣将成肺痈以泽漆而破壅结火逆上气咽喉不利是无外邪治当麦门冬汤清润滋降若见浮肿肩息衇浮大而下利真气上浮下脱则为不治以上皆外邪兼内饮合病微细之辩临证又当合内经五藏六腑互相传乘之欬而辩之则尽善矣














　　御纂医宗金鉴卷十九
<子部,医家类,御纂医宗金鉴>
　　钦定四库全书
　　御纂医宗金鉴卷二十
　　订正仲景全书金匮要略注中之一目録
　　奔豚气篇第八
　　桂枝加桂汤
　　奔豚汤
　　茯苓桂枝甘草大枣汤
　　胸痹心痛短气萹第九
　　栝蒌薤白白酒汤
　　栝蒌薤白半夏汤
　　乌头赤石脂圆
　　薏苡附子散
　　茯苓杏仁甘草汤
　　橘皮枳实生姜汤
　　枳实薤白桂枝汤
　　人参汤
　　桂枝生姜枳实汤
　　腹满寒疝宿食萹第十
　　附子粳米汤
　　大建中汤
　　赤丸
　　厚朴三物汤
　　大黄附子汤
　　厚朴七物汤
　　大柴胡汤
　　乌头煎
　　当归生姜羊肉汤
　　乌头桂枝汤
　　蒂散
　　五臓风寒积聚萹第十一
　　麻子仁圆
　　甘草干姜茯苓白术汤
　　惊悸吐衄下血胸满瘀血萹第十二
　　栢叶汤
　　泻心汤
　　黄土汤
　　桂枝去芍药加蜀漆牡蛎龙骨救逆汤
　　半夏麻黄圆









　　御纂医宗金鉴卷二十目録
　　钦定四库全书
　　御纂医宗金鉴卷二十
　　订正仲景全书金匮要畧注中之一
　　奔豚气病衇证并治第八
　　师曰病有奔豚有吐脓有惊怖有火邪此四部病皆従惊发得之
　　【按】篇中祗有奔豚一证而吐脓惊怖火邪皆简脱必有缺文
　　师曰奔豚病従少腹起上冲咽喉发作欲死复还止皆従惊恐得之
　　【注】奔豚者肾病也以其病従少腹上冲咽喉有如豚窜奔突之状故名之也发作则肾气上乗于心而欲死作已则气衰复还于肾而止故其病虽有微甚不同然必皆従惊恐得之盖惊伤心恐伤肾两藏交病也水能胜火肾上凌心故治法宜泻肾而补心也
　　【集注】张従政曰惊者为自不知故也恐者为自知也周扬俊曰少隂脉循喉咙因其所系之经而上冲殊便也
　　发汗后烧鍼令其汗鍼处被寒核起而赤者必发奔豚气従少腹上至心灸其核上各一壮与桂枝加桂汤主之
　　【注】此条与伤寒论同伤寒论中无发汗后三字而有太阳伤寒者加温鍼必惊也十一字当従伤寒论为是葢明所以致惊之由非一端即寒侵鍼处亦能为是病也夫太阳伤寒者加温鍼必惊也谓病伤寒之人卒然加以温鍼其心必惊非谓温鍼之后必生惊病也烧鍼即温鍼也烧鍼取汗亦汗法也鍼防宜当避寒若不知谨外被寒袭火郁衇中血不流行所以有结核肿赤之患也夫温鍼取汗其法亦为迅烈矣既鍼而荣不奉行作觧必其人素寒隂盛也故虽有温鍼之火但发核赤又被寒侵故不但不解反召隂邪而加鍼之时心既惊虚所以肾水隂邪得上凌心阳而发奔豚也奔豚者肾水隂邪之气従少腹上冲于心若豚之奔也先灸核上各一壮者外祛其寒邪继与桂枝加桂汤者内伐其肾邪也
　　【集注】周扬俊曰奔豚北方肾邪也烧鍼令汗縦不合法与少隂何与而作奔豚盖太阳相表里也鍼处被寒核起而赤吾知前此之邪未散而后此之邪复入惟桂伐肾邪也所以用桂加入桂枝汤中一以外觧风邪一以内泄隂气也先灸核上者因寒而肿惟灸消之也
　　桂枝加桂汤方
　　桂枝【五两】　　　芍药【三两】
　　甘草【二两炙】　　　生姜【三两】
　　大枣【十二枚】
　　右五味以水七升微火煮取三升去滓温服一升
　　奔豚气上冲胸腹痛往来寒热奔豚汤主之
　　【注】奔豚气上冲咽喉发作欲死是奔豚之甚者也气上冲胸腹痛往来寒热是奔豚之微者也甚者以桂枝加桂汤従肾逐隂降逆也微者以奔豚汤従心调血散逆也
　　奔豚汤方
　　甘草　　　　　芎防
　　当归【各二两】　　　半夏【四两】
　　黄芩【二两】　　　生葛【五两】
　　芍药【二两】　　　生姜【四两】
　　甘李根白皮【一升】
　　右九味以水二斗煮取五升温服一升日三夜一服
　　【集解】沈明宗曰用芎归白芍甘草调养厥隂少阳血气之正而邪自外出以生葛黄芩半夏生姜佐李根解半表半里之寒热而逆可散盖奔豚虽属肾病然兼厥隂少阳之邪而发者有之仲景用此方明非仅寒邪一端致然也
　　发汗后脐下悸者欲作奔豚茯苓桂枝甘草大枣汤主之
　　【注】发汗后心下悸者心阳虚本经自病也脐下悸者肾邪乗虚上干心病也奔豚者脐下气动而上冲也欲作奔豚者有似奔豚之状而将作未作也茯苓桂枝甘草大枣汤所以补火土而伐水邪也上条发明外感寒邪病奔豚此条更申明内有水气亦病奔豚也
　　【集注】徐彬曰仲景论证毎合数条以尽其变言奔豚由于惊又言其従少腹冲至咽喉又言其兼腹痛而往来寒热又言其兼核起而无他病又言汗后脐下悸欲作奔豚而未成者其浅深了然用和觧用伐肾用桂不用桂酌治微妙奔豚一证病因证治无复剰义苟不防仲景立方之意则峻药畏用平剂寡效岂古方不宜于今哉
　　周扬俊曰汗本心之液发汗而脐下病悸者心气虚而肾气动也
　　茯苓桂枝甘草大枣汤方
　　茯苓【半觔】　　　桂枝【四两】
　　甘草【二两炙】　　　大枣【十五枚】
　　右四味以甘澜水一斗先煮茯苓减二升内诸药煮取三升去滓温服一升日三服　作甘澜水法取水三升置大盆内以杓扬之数千遍水上有珠子五六千颗相逐取用之
　　【集觧】程林曰汗后脐下悸者阳气虚而肾邪上逆也脐下为肾气发源之地茯苓泄水以伐肾邪桂枝行阳以散逆气甘草大枣甘温助脾土以制肾水煎用甘澜水者扬之无力全无水性取其不助肾邪也
　　胸痹心痛短气病衇证并治第九
　　师曰夫衇当取太过不及阳微隂即胸痹而痛所以然者责其极虚也今阳虚知在上焦所以胸痹心痛者以其隂故也
　　【注】衇太过则病不及亦病故衇当取太过不及而病也阳微寸口衇微也阳得隂衇为阳不及上焦阳虚也隂尺中衇也隂得隂衇为隂太过下焦隂实也凡隂实之邪皆得以上乗阳虚之胸所以病胸痹心痛胸痹之病轻者即今之胸满重者即今之胸痛也
　　【集注】李彣曰内经云胃衇平者不可见太过不及则病见矣寸衇为阳以上焦正应胸中部分若阳衇不及而微则为阳虚主病上焦故受病胸痹尺衇太过而则为隂盛知在下焦故上逆而为痛也尤怡曰上焦为阳之位而微衇为虚之甚故曰责其极虚
　　平人无寒热短气不足以息者实也
　　【注】平人无病之人也无寒热无表邪也平人无故而有短气不足以息之证不可责其虚也此必邪在胸中痹而不通阻碍呼吸当责其实也
　　【集注】李彣曰上节云责其极虚此又云实何也经云邪之所凑其气必虚留而不去其病为实是也然短气与少气有辨少气者气少不足于言内云言而微终日乃复言者此夺气是也短气者气短不相续似喘非喘若有气上冲故似喘而不摇肩似呻吟而无痛是也
　　尤怡曰平人素无疾之人也无寒热无新邪也而乃短气不足以息当是里气因邪而实或痰或食或饮碍其升降之气而然也
　　胸痹之病喘息欬唾胸背痛短气寸口衇沉而迟闗上小数栝蒌薤白白酒汤主之
　　【注】寸口衇沉而迟沉则为里气滞迟则为藏内寒主上焦藏寒气滞也闗上小而疾小为阳虚疾寒痛是主中焦气急寒痛也胸背者心肺之宫城也阳气一虚诸寒隂邪得以乗之则胸背之气痹而不通轻者病满重者病痛理之必然也喘息欬唾短气证之必有也主之以栝蒌薤白白酒汤者用辛以开胸痹用温以行阳气也
　　【集注】赵良曰凡寒浊之邪滞于上焦则阻其上下徃来之气塞其前后隂阳之位遂令为喘息为咳唾为痛为短气也
　　程林曰胸中者心肺之分故作喘息咳唾也诸阳受气于胸而转行于背气痹不行则胸背为痛而气为短也
　　栝蒌薤白白酒汤方
　　栝蒌实【一枚捣】　　薤白【半觔】
　　白酒【七升】
　　右三味同煮取二升分温再服
　　胸痹不得卧心痛彻背者栝蒌薤白半夏汤主之【注】上条胸痹胸背痛尚卧以痛微而气不逆也此条心痛彻背不得卧是痛甚而气上逆也故仍用前方大加半夏以降逆也
　　【集注】尤怡曰胸痹不得卧是胸中痛甚肺气上而不下也心痛彻背是气闭塞而前后不通故也其痹为尤甚矣所以然者有痰饮以为之援也
　　栝蒌薤白半夏汤方
　　栝蒌实【一枚捣】　　薤白【三两】
　　半夏【半升】　　　白酒【一斗】
　　右四味同煮取四升温服一升日三服
　　【集觧】魏荔彤曰用半夏之苦以开郁行气痛甚则结甚故减薤白之湿用半夏之燥更使胶腻之物随汤而荡涤也日三服亦従上治者应徐取频服也
　　心痛彻背背痛彻心乌头赤石脂圆主之
　　【注】上条心痛彻背尚有休止之时故以栝蒌薤白白酒加半夏汤平剂治之此条心痛彻背背痛彻心是连连痛而不休则为隂寒邪甚浸浸乎阳光欲熄非薤白白酒之所治也故以乌头赤石脂圆主之方中乌附椒姜一大辛大热别无他顾峻逐隂邪而已
　　【集注】李彣曰心痛在内而彻背则内而达于外矣背痛在外而彻心则外而入于内矣故既有附子之温而复用乌头之迅佐干姜行阳大散其寒佐蜀椒下气大开其郁恐过于大散大开故复佐赤石脂入心以固涩而收阳气也
　　赤石脂圆方
　　蜀椒【一两一法二分】　　乌头【一分炮】
　　附子【半两炮一法一分】　赤石脂【一两一法二分】
　　干姜【一两一法一分】
　　右五味末之蜜丸如桐子大先食服一丸日三服不知稍加服
　　胸痹缓急者薏苡附子散主之
　　【注】缓急者谓胸痹痛而时缓时急也当审其缓急而施治若缓而不急者以栝蒌薤白白酒汤主之今时缓时急故以薏苡附子散急通痹气以迅扫隂邪也
　　薏苡附子散方
　　薏苡仁【十五两】　　大附子【十枚炮】
　　右二味杵为散服方寸匕日三服
　　【集觧】李彣曰缓急者或缓而痛暂止或急而痛复作也薏苡仁入肺利气附子温中行阳为散服则其效更速矣
　　魏荔彤曰薏苡下气寛胸附子温中散邪为邪盛甚而阳防亦甚者立法也
　　胸痹胸中气塞短气茯苓杏仁甘草汤主之橘枳姜汤亦主之
　　【注】胸痹胸中急痛胸痹之重者也胸中气塞胸痹之轻者也胸为气海一有其隙若阳邪干之则化火火性气开不病痹也若隂邪干之则化水水性气阖故令胸中气塞短气不足以息而为胸痹也水盛气者则息促主以茯苓杏仁甘草汤以利其水水利则气顺矣气盛水者则痞塞主以橘皮枳实生姜汤以开其气气开则痹通矣
　　【集注】沈明宗曰邪气阻塞胸膈肺气不得往来流利则胸中气塞短气方用杏仁使肺气下通以茯苓导引湿下行甘草和中俾邪去则痹开而气不短矣然胸痹乃胸中气塞土湿寒浊隂气以挟外邪上逆所致故橘枳生姜善于散邪下浊所以亦主之魏荔彤曰此证乃邪实而正不甚虚阳防而隂不甚盛盖痹则气必塞气塞则必短气前言之矣今开降其气而诸证自除矣
　　茯苓杏仁甘草汤方
　　茯苓【三两】　　　杏仁【五十个】
　　甘草【一两】
　　右三味以水一斗煮取五升温服一升日三服不差更服
　　橘皮枳实生姜汤方
　　橘皮【一觔】　　　枳实【三两】
　　生姜【半觔】
　　右三味以水五升煎取二升分温再服
　　胸痹心中痞气气结在胸胸满脇下逆抢心枳实薤白桂枝汤主之人参汤亦主之
　　【注】心中即心下也胸痹病心下痞气闷而不通者虚也若不在心下而气结在胸胸满连脇下气逆撞心者实也实者用枳实薤白桂枝汤主之倍用枳朴者是以破气降逆为主也虚者用人参汤主之即理中汤是以温中补气为主也由此可知痛有补法塞因塞用之义也
　　【集注】魏荔彤曰胸痹自是阳微隂盛矣心中痞气气结在胸正胸痹之病状也再连脇下之气俱逆而抢心则痰饮水气俱乗隂寒之邪动而上逆胸胃之阳气全难支拒矣故用枳实薤白桂枝汤行阳开郁温中降气犹必先后煮治以融和其气味俾缓缓荡除其结聚之邪也再或虚寒已甚无敢恣为开破者故人参汤亦主之以温补其阳使正气旺而邪气自消也
　　尤怡曰心中痞气气痹而成痞也脇下逆抢心气逆不降将为中之害也用此二方者一以去邪之实即以安正一以养阳之虚即以逐隂是在审其病之新久与气之虚实而决之
　　枳实薤白桂枝汤方
　　枳实【四枚】　　　厚朴【四两】
　　薤白【半觔】　　　桂枝【一两】
　　栝蒌实【一枚捣】
　　右五味以水五升先煮枳实厚朴取三升去滓内诸药煮数沸分温三服
　　人参汤方
　　人参　　　　　甘草
　　干姜　　　　　白术【各三两】
　　右四味以水八升煮取三升温服一升日三服
　　心中痞诸逆心悬痛桂枝生姜枳实汤主之
　　【注】心中痞即上条心中痞气也诸逆诸气上逆也上条之逆不过撞心而不痛此条之逆则心悬而空痛如空中悬物动摇而痛也用桂枝生姜枳实汤通阳气破逆气痛止痞开矣
　　【集注】程林曰诸逆如脇下逆抢心之类邪气独留于上则心悬痛
　　尤怡曰诸逆该痰饮客气而言心悬痛谓如悬物动摇而痛逆气使然也
　　桂枝生姜枳实汤方
　　桂枝【三两】　　　生姜【三两】
　　枳实【五枚】
　　右三味以水六升煮取三升分温三服
　　【集觧】赵良曰枳实生姜原以治气塞况于痞乎故较前条稍减轻分两使痞者下其气以开之悬痛属饮者得生姜以散之既足建功矣乃去橘皮而用桂枝者以所逆非一或通阳气或破结气或散寒气皆去痹也
　　腹满寒疝宿食病衇证并治第十
　　趺阳衇微法当腹满不满者必便难两胠疼痛此虚寒従下上也当以温药服之
　　【注】趺阳胃衇也当缓而和今见衇是肝衇也肝衇见于脾部是木盛土虚也法当腹满今不腹满者肝衇微不盛而脾不虚故脾未受病也肝自郁则失其条达之性必夲经自病故便难两胠痛也然非肝火实病此乃虚寒従下上也当以温药服之
　　腹满时减复如故此为寒当与温药
　　【按】此篇无治虚寒腹满之方当与温药之下当有宜厚朴生姜甘草半夏人参汤主之十四字必是脱简阅伤寒论太隂篇自知
　　【注】此承上条互详其证以明其治也腹满便难脾实病也今腹满而不便难脾虚病也且腹满有时而减有时复如不满乃虚寒也当与温药主之以厚朴生姜甘草半夏人参汤消满散寒缓中降逆补虚乃治虚满之法也
　　【集注】魏荔彤曰腹满或服下药或服补药有时减退未防旋腹满如故则不可作实与热治也仲景明此为寒里寒従无下法惟有温药与服虚者以温中补气实者亦以温中行气为义是治气寒腹满第一善法也
　　厚朴生姜甘草半夏人参汤方
　　厚朴【半觔】　　　生姜【半觔】
　　半夏【半觔】　　　人参【一两】
　　甘草【三两炙】
　　右五味以水一斗煮取三升去滓温服一升日三服
　　腹满不减减不足言当须下之宜大承气汤
　　【注】腹满时减时满虚满也腹满常常而满实满也腹满不减减不足言谓腹满不减虽减不过稍减不足言减也虚满当温实满当下故宜大承气汤下之此治实满之法也
　　【集注】尤怡曰减不足言谓虽减而不足云减所以形其满之至也故宜大下所谓中满者泻之于内也
　　大承气汤方【见前痉病中】
　　病者腹满按之不痛为虚痛者为实可下之舌黄未下者下之黄自去
　　【注】前条腹满以时减时不减别虚实此条腹满以痛不痛辨有余不足也腹满按之不痛为虚虚者脾虚也可温之则当与厚朴生姜甘草半夏人参汤也按而痛者为实实者胃实也可下之当与大承气汤胃实者舌胎必黄若未下者下之黄胎自去也
　　【集注】赵良曰腹满亦有属实实则非虚寒也明矣岂概以温药治之乎故有试之之法在痛与不痛之分虚实较然矣盖胃实必热热蒸必舌黄下其实热舌黄不自已乎有此一辨并虚者愈审已
　　魏荔彤曰无形之虚气作痞塞则按之无物何痛之有倘挟有形之实物为患如宿食在胃疝气在少腹等是也按之有物阻碍于藏腑之侧焉有不痛者乎是于按之痛否以决其虚实之法也
　　病者痿黄躁而不渇胸中寒实而利不止者死
　　【按】躁而不渇当是燥而不渴文始通顺胸中寒实当是胃中寒实若是胸中寒实如何曰下利不止者死皆是传写之譌
　　【注】病者面色痿黄若口燥而渇者热实也今痿黄口燥不渇寒实也寒实者当不下利若下利是寒虚也今下利不止乃寒虚胃气下脱故死也
　　【集注】程林曰痿黄者脾胃病也见燥而渇者为热不渇者为寒病人既痿黄又兼下利不禁则脾气衰絶故死
　　李彣曰下利若燥而渇者为热阳气尚存犹为可治今燥而不渇胃中寒邪盛也若利不止则隂盛阳衰气下脱矣故死
　　夫瘦人绕脐痛必有风冷糓气不行而反下之其气必冲不冲者心下则痞
　　【注】此承上条寒实证误以寒药下之之义也瘦人形气虚弱难御外邪若绕脐痛必有风冷伤胃致令糓气不行也绕脐疼痛虽属实邪但因风冷则为寒实医者当温而行之今反以寒药下之其风冷之邪若上虚则气上冲中虚则痞结心下理必然也
　　【集注】尤怡曰瘦人蔵虚气弱风冷易入入则糓气留滞不行绕脐疼痛有似里实而实为虚冷是宜温药以助脾之行乃反下之糓出而风冷不与俱出正乃益虚邪乃无制势必上冲若不冲者心下则痞
　　寸口衇者即脇下拘急而痛其人啬啬恶寒也【注】此详申首条两胠疼痛属寒之义也寸口衇即首条之也脇下拘急而痛即首条之两胠疼痛也何以知其为寒也然必其人有阳虚啬啬恶寒之证始为肝寒而痛也即有腹满亦当温之可也
　　【集注】程林曰肝衇隂也肝衇循脇里寒主收引故脇下拘急而痛以寒胜于内而阳气不行于外故外亦啬啬而恶寒也
　　夫中寒家喜欠其人清涕出发热色和者善
　　【注】中寒家谓素有中寒病之人也前以时减辨腹满之中寒又以恶寒辨脇痛之中寒此以喜欠清涕出而辨心胸之中寒也欠者呵欠也夫人欲睡喜欠者隂引阳入也睡觉喜欠者阳引隂出也今中寒喜欠者是隂盛引阳也年老之人清涕出者是阳虚也遇寒之人清涕出者是寒盛也今中寒而清涕出者是阳气虚寒也若发热色和者非为中寒也乃为外寒所搏虽有清涕出亦因善而出也
　　中寒其人下利以里虚也欲不能此人肚中寒【一云痛注】上条以喜欠清涕自出辨心胸之中寒此条以下利欲不而辨腹中寒也其人下利里气素虚也欲不能何以知此人腹中寒也葢喷者雷气之义也其人内阳外隂阳气奋发而为也今欲不是阳欲出而复留隂气盛也故知腹中寒也
　　【集注】沈明宗曰此脾经受寒现证也寒中太隂隂寒湿盛阳虚不固其人下利但通多不足故为里虚盖阳和则而欲不乃隂寒凝滞于里所以肚中病也
　　腹中寒气雷鸣切痛胸脇逆满呕吐附子粳米汤主之【注】腹中切痛寒也腹中雷鸣气也腹中寒气故雷鸣切痛而胸脇逆满者肠胃之外寒气为之也腹痛雷鸣呕吐者肠胃之中寒气为之也主之以附子粳米汤胜寒气和内外此治腹中寒之法也
　　附子粳米汤方
　　附子【一枚炮】　　　半夏【半升】
　　甘草【一两】　　　大枣【十枚】
　　粳米【半升】
　　右五味以水八升煮米熟汤成去滓温服一升日三服
　　心胸中大寒痛呕不防饮食腹中寒上冲皮起出见有头足上下痛不可触近大建中汤主之
　　【注】心胸中大寒痛谓腹中上连心胸大痛也而名大寒痛者以有厥逆衇伏等大寒证之意也呕逆不能饮食者是寒甚拒格于中也上冲皮起出见头足者是寒甚聚结于外也上下痛不可触近是内而蔵腑外而经络痛之甚亦由寒之甚也主之以大建中汤蜀椒干姜大散寒邪人参胶饴大建中虚服后温覆令有防汗则寒去而痛止此治心胸中寒之法也
　　大建中汤方
　　蜀椒【二合去汗】　　　干姜【四两】
　　人参【二两】
　　右三味以水四升煮取二升去滓内胶饴一升防火煎取一升半分温再服如一爨顷可饮粥二升后更服当一日食糜温覆之
　　寒气厥逆赤丸主之
　　【按】此条之文之方必有简脱难以为后世法不释
　　赤丸方
　　茯苓【四两】　　　半夏【四两洗一方用桂】
　　乌头【二两炮】　　　细辛【一两】
　　右四味末之真朱为色炼丸丸如麻子大先食酒饮下三丸日再夜一服不知稍増之以知为度
　　痛而闭者厚朴三物汤主之
　　【注】腹满而痛下利者用理中汤所以温其中也腹满而痛便闭者用厚朴三物汤所以开其下也
　　厚朴三物汤方
　　厚朴【八两】　　　大黄【四两】
　　枳实【五枚】
　　右三味以水一斗二升先煮二味取五升内大黄煮取三升温服一升以利为度
　　其衇数而乃状如弓按之不移衇数者当下其寒衇大而迟者必心下坚衇大而者阳中有隂可下之
　　【按】其衇数而乃状如弓按之不移衇数者之十九字当是衍文阅伤寒论辩衇法自知当下其寒之四字当在必心下坚之下文义始属
　　【注】衇大而遅者必心下坚鞕乃寒实也当下其寒衇大而者阳中有隂也大者阳实者隂实也故可下之
　　脇下偏痛发热其衇此寒也宜温药下之以大黄附子汤
　　【按】脇下偏痛之偏字当是满字必是传写之譌【注】腹满而痛脾实邪也脇下满痛肝实邪也发热若衇数大胃热实邪也今衇脾寒实邪也当以温药下之故以大黄附子汤下其寒实方中佐细辛者以散其肝邪此下肝脾寒实之法也
　　【集注】尤怡曰脇下满痛而衇隂寒成聚也虽有发热亦是阳气被郁所致是以非温不已其寒非下不防去其结故曰宜以温药下之
　　大黄附子汤方
　　大黄【三两】　　　附子【三枚炮】
　　细辛【二两】
　　右三味以水五升煮取二升分温三服若强人煮取二升半分温三服服后如人行四五里进一服
　　病腹满发热十日衇浮而数饮食如故厚朴七物汤主之
　　【注】病腹满里证也发热里热也然十日衇浮而数表热亦未已也饮食如故胃热消糓也因胃热里实表热发热故用厚朴七物汤表里均觧腹满发热两除也此桂枝汤小承气汤之复方也
　　【集注】程林曰腹满者内有实热也十日衇尚浮而数浮为在表表热邪未已故发热数为在里里热消糓故饮食如故与此方荡腹满而除表热夫表里俱实当先觧表乃可攻里今表邪微而里邪甚故用承气桂枝二汤相合以和表里如伤寒之用大柴胡此其义也
　　厚朴七物汤方
　　厚朴【半觔】　　　甘草三【两】
　　大黄【二两】　　　大枣【十枚】
　　枳实【五枚】　　　桂枝【二两】
　　生姜【五两】
　　右七味以水一斗煮取四升温服八合日三服呕者加半夏五合
　　下利去大黄
　　寒多者加生姜至半觔
　　按之心下满痛者此为实也当下之宜大柴胡汤【按】按之心下满痛之下当有有潮热之三字若无此三字则不当与大柴胡汤是必传写之遗
　　【注】按之心下满痛有潮热者此为表里俱实当下之宜大柴胡汤两觧之此二治皆下实满之法也
　　大柴胡汤方
　　柴胡【半觔】　　　黄芩【三两】
　　芍药【三两】　　　半夏【半觔洗】
　　枳实【四枚炙】　　　大黄【二两】
　　大枣【十二枚】　　　生姜【五两】
　　右八味以水一斗二升煮取六升去滓再煎温服一升日三服
　　腹痛衇而则卫气不行即恶寒则不欲食邪正相搏即为寒疝绕脐痛苦发则白汗出手足厥冷其衇沉者大乌头煎主之
　　【按】此条衇重出下条有证无衇其衇沉者之五字当在下条里急之下然衇而是劲急之甚当属寒疝之重者其白汗之白字当是自字下条其衇沉是里痛之衇当属寒疝之轻者必是传写之譌
　　【注】疝病犯寒即发故谓之寒疝也其病发则绕脐少腹急痛恶寒汗出手足厥冷不欲饮食衇而主急主痛此寒疝应有之证衇也主之乌头煎者是专以破邪治标为急虚实在所不论故曰强人服七合弱人服五合也
　　乌头煎方
　　乌头【大者五枚熬去皮不防咀】
　　右以水三升煮取一升去滓内蜜二升煎令水气尽取二升强人服七合弱人服五合不差明日更服不可一日再服
　　寒疝腹中痛及脇痛里急者当归生姜羊肉汤主之【按】脇痛里急之下当有上条其衇沈四字
　　【注】寒疝腹中痛及脇痛里急衇见沉较之绕脐苦痛轻矣且无恶寒汗出手足厥冷故不用乌头煎之大温大散而用当归生姜羊肉汤养正为本散寒为次此治寒疝之和剂也服乌头煎病势退者亦当与之
　　【集注】李彣曰疝属肝病肝蔵血其经布脇肋腹脇并痛者血气寒而凝澁也当归通经活血生姜温中散寒里急者内虚也用羊肉补之内经云形不足者温之以气精不足者补之以味是也
　　沈明宗曰按此连冲衇为疝治当温补也肝木受邪乗脾则腹中痛本经之气不舒故脇亦痛连及冲衇则里急矣所以当归补养冲任而散风寒羊肉温补荣卫之气脾邪散而痛自止方后云痛而多呕乃肝气上逆临胃故加橘术补之
　　当归生姜羊肉汤方
　　当归【三两】　　　生姜【五两】
　　羊肉【一觔】
　　右三味以水八升煮取三升温服七合日三服若寒多者加生姜成一觔痛多而呕者加橘皮二两白术一两加生姜者亦加水五升煮取三升二合服之
　　寒疝腹中痛逆冷手足不仁若身疼痛灸刺诸药不治抵当乌头桂枝汤主之
　　【按】抵当二字衍文也
　　【注】寒疝腹中痛逆冷手足不仁身体疼痛此疝之寒重者也灸刺诸药不取效则急以乌头煎加桂枝汤五合以觧内外之盛寒也
　　【集注】徐彬曰起于寒疝腹痛而至逆冷手足不仁则阳气大痹加以身疼痛荣卫俱不和更灸刺诸药不治是或攻其外或攻其内邪气牵制不服也故以乌头攻寒为主而合桂枝全汤以和荣衞所谓七分治里三分治表也
　　乌头桂枝汤方
　　乌头【一枚】
　　右一味以蜜二觔煎减半去滓以桂枝汤五合觧之令得一升初服二合不知即服三合又不知复加至五合其知者如醉状得吐者为中病
　　【方觧】以桂枝汤五合觧之者溶化也令得一升谓以乌头所煎之蜜五合加桂枝汤五合溶化令得一升也不知不效也又不知又不效也其知者已效也如醉状外寒方散得吐者内寒已伸故为中病也
　　问曰人病有宿食何以别之师曰寸口衇浮而大按之反濇尺中亦微而濇故知有宿食大承气汤主之【按】尺中亦微而濇之微字当按伤寒论作大字是【注】宿食病即今之伤食病也谓食隔宿不化也人病腹满而痛何以别之为宿食也寸口衇浮而大按之反濇谓按且大且濇且有力也闗上尺中亦然大濇有力为实而不利故知有宿食也当下之宜大承气汤
　　衇数而滑者实也此有宿食下之愈宜大承气汤【注】腹满而痛衇数而滑者实也此有宿食故当下之【集注】李彣曰滑者水谷之气胜也若滑而兼数则实热已入胃府矣故云有宿食可下之
　　下利不欲食者有宿食也当下之宜大承气汤
　　【注】初下利不欲食者是伤食恶食不欲食也久下利不欲食者是伤脾不防食也今初下利即不欲食以有宿食故也当下之宜大承气汤无疑矣
　　【集注】沈明宗曰此伤食而致下利也骤伤宿食停滞胃中壅遏升降之机不转肠中水糓不分而下奔则利宿食在胃故不欲食必当攻去宿食利得止而欲食故宜大承气汤
　　宿食在上脘当吐之宜蒂散
　　【注】胃有三脘宿食在上脘者隔间痛而吐可吐不可下也在中脘者心中痛而吐或痛不吐可吐可下也在下脘者脐上痛而不吐不可吐可下也今食在上脘故当以蒂散吐之也
　　蒂散方
　　蒂【一分熬黄】　　　赤小豆【一分煮】
　　右二味杵为散以香豉七合煮取汁和散一钱匕温服之不吐者少加之以快吐为度而止亡血及虚者不可与之
　　衇如转索无常者有宿食也
　　【注】转索无常衇之状也若浮伤寒沉冷痛冷犯胃脘谷气不行故曰有宿食也
　　衇头痛风寒腹中有宿食不化也【一云寸口衇】
　　【注】衇头痛是外伤风寒病也衇腹痛是内伤宿食病也
　　【集注】李彣曰按此衇与证似伤寒而非伤寒者以身不疼腰脊不强故也然衇亦有辨浮而者为伤寒沉而者为伤食甲乙经曰人迎甚伤于寒气口甚伤于食则寒与食又以左右手为辨已是以知腹中有宿食不化也
　　五藏风寒积聚病衇证并治第十一
　　肺中风者口燥而喘身运而重冒而肿胀
　　【按】身运而重当是头运而身重冒而肿胀当是冒风而肿胀始与文义相合此必传写之譌可知
　　【注】肺主气外合皮毛肺中风邪风伤气则津结不行故口燥风伤肺则气逆上壅故喘咳头运而身重者气伤而力乏也冒风而肿胀者皮伤风水也
　　【集注】李彣曰肺主气风邪中之则气壅而津液不行故口燥气逆而呼吸不利故气喘也
　　肺中寒吐浊涕
　　【注】肺中寒邪胸中之阳气不治则津液聚而不行故吐浊涎如涕也
　　【集注】李彣曰五液入肺为涕肺合皮毛开窍于鼻寒邪従皮毛而入于肺则肺窍不利而鼻塞涕唾浊涎壅遏不通吐出于口也
　　肺死藏浮之虚按之弱如葱叶下无根者死
　　【注】肺中风寒之邪衇若见浮之极虚按之弱如葱叶之空下无根者乃肺藏之死衇也以下五藏俱言浮者是明外中之邪应得之衇也
　　【集注】程林曰真肺衇至如以毛羽中人肤非浮之虚乎葱叶中空按之弱如葱叶下又无根则浮毛虚弱是无胃气也此真藏已见故死
　　肝中风者头目瞤两脇痛行常伛令人嗜甘
　　【注】肝主风外合于筋肝中风邪风胜则动故头目瞤动也两脇肝之部肝受病故两脇痛也风伤筋故行常伛偻也肝苦急欲甘缓之故令人嗜甘也
　　【集注】徐彬曰高巅之上惟风可到风性动摇故头目瞤动肝衇上贯膈今脇肋有邪故痛肝主筋风胜则筋急故伛人以脾胃为主木邪甚而土负甘益脾嗜甘所以自救也
　　肝中寒者两臂不举舌本燥喜太息胸中痛不得转侧食则吐而汗出也
　　【按】两臂不举舌本燥二句而汗出三字文义不属必是错简不释
　　【注】肝性条达气行于胸侧肝中寒邪故有气抑不伸喜太息气滞不行痛不得转侧也食则吐亦寒邪上逆也
　　肝死藏浮之弱按之如索不来或曲如蛇行者死【注】肝中风寒之邪若衇见浮之极弱按之不是失其肝之本衇也今按之如索不来曲如蛇行而去夫索曲蛇行去而不来非皆肝藏之死衇乎
　　【集注】周扬防曰按之如索则俱见衇有来去乃隂阳往复之理今曰不来但去是无胃气也否则真气将散出入强勉有委而不前屈且难伸之状故曲如蛇行也
　　肝着其人常欲蹈其胸上先未苦时但欲饮热旋覆花汤主之
　　【按】旋覆花汤主之六字与肝着之病不合当是衍文【注】肝着者为肝气着而不行致胸痞塞不快也故其人常欲按摩其胸以疏通其气也其先未曾痞塞苦时但欲饮热者乃寒气为病也
　　【集注】李彣曰肝主踈泄着则气郁不伸常欲人蹈其胸上以舒其气又以寒气固结于中欲饮热以胜其寒也
　　心中风者翕翕发热不起心中饥食即呕吐
　　【按】翕翕发热中风之本证也不起心中饥食即呕吐文义不属必是错简不释
　　心中寒者其人苦病心如噉蒜状剧者心痛彻背背痛彻心譬如蛊注其衇浮者自吐乃愈
　　【注】其人苦病心如噉蒜状谓辛辣刺心之状也剧者心痛彻背背痛彻心谓心背相应而痛也譬如蛊注谓似虫之往来不已而痛也此皆心中寒邪之证若其衇浮是心得本衇为寒邪上越之故自吐则邪去乃愈也
　　【集注】徐彬曰寒则为隂邪外束之则火内郁故如噉蒜状其似辣而非痛也剧则邪盛故外攻背痛内攻心痛彻者相应也譬如蛊注状其绵绵不息若衇浮是邪未结故自吐而愈
　　心伤者其人劳倦即头面赤而下重心中痛而自烦发热当脐跳其衇此为心藏伤所致也
　　【按】其衇之字当是沉字沉为肾衇文义相属必是传写之譌
　　【注】心伤者谓心伤病之人也因其人劳倦则扰其心心之阳盛于上故头面赤也上盛则下虚故下重而无力也心中痛自烦发热当脐跳其衇沉肾乗心伤之所致也
　　【集注】尤怡曰心伤者其人劳倦即头面赤而下重盖心虚者其阳易浮上盛者其下必虚也心中痛而自烦发热者心虚失养而热动于中也当脐跳者心虚于上而肾动于下也
　　邪哭使魂魄不安者血气少也血气少者属于心心气虚者其人则畏合目欲眠梦逺行而精神离散魂魄妄行隂气衰者为癫阳气衰者为狂
　　【按】隂气衰者为癫之癫字当是狂字阳气衰者为狂之狂字当是癫字内经曰重隂者癫重阳者狂必是传写之譌
　　【注】邪哭谓心伤之人无故而哭也邪哭则使人魂魄不安心之血气少也血气少而心虚则令人畏合目欲眠则梦逺行此是精神离散魂魄妄行也心之血隂也隂过衰则阳盛阳盛则为病狂也心之气阳也阳过衰则隂盛隂盛则病癫也
　　心死藏浮之实如丸豆按之益躁疾者死
　　【注】心中风寒之邪若衇见浮之极实如丸豆之状按之益劲躁疾乱动者乃心藏之死衇也
　　【集注】李彣曰难经云心衇浮大而散若浮之实如麻豆按之益躁疾则真藏衇见胃气全无故死内经云真心衇至坚而搏如寻薏苡子累累然即如麻豆意可与此同叅
　　脾中风者翕翕发热形如醉人腹中烦重皮目瞤瞤而短气
　　【按】脾缺中寒之文必是简脱
　　【注】脾中风邪翕翕发热中风之本证也形如醉人亦风热攘乱于中应有之证也腹中不快而烦身体懈惰而重皮目瞤瞤动而气短皆脾经证也
　　【集注】李彣曰风属阳邪而气踈泄形如醉人言其面赤而四肢软也风气内扰故腹中烦重皮目上下眼胞也
　　脾死藏浮之大坚按之如覆杯洁洁状如摇者死【注】脾中风寒之邪若衇见浮之大坚失其和缓按之状如覆杯高章明洁有力如摇乃脾藏之死衇也
　　【集注】李彣曰衇弱以滑是有胃气浮之大坚则胃气絶真藏衇见矣覆杯则内空洁洁者空而无有之象也状如摇者衇躁疾不宁气将散也故死
　　趺阳衇浮而濇浮则胃气强濇则小便数浮濇相搏大便则坚其脾为约麻子仁丸主之
　　【按】此条当在腹满篇中便难之下必是错简在此【注】趺阳胃衇也若衇濇而不浮脾隂虚也则胃气亦不强不堪下矣今衇浮而濇胃阳实也则为胃气强脾隂亦虚也脾隂虚不为胃上输精气水独下行故小便数也胃气强约束其脾不化津液故大便难也以麻仁丸主之养液润燥清热通幽不敢恣行承气者盖因衇濇终是虚邪也
　　【集注】徐彬曰脾约病用丸不作汤者取其缓以开结不能骤伤元气也要知人至脾约皆因元气不充津液不到所致耳
　　李彣曰趺阳胃衇也胃为水糓之海浮为阳衇故胃气强而食小便数则津液亡故衇濇盖脾主为胃行津液此以胃强脾弱约束津液不防四布但输膀胱致小便数而大便坚也麻子仁丸通幽润燥
　　麻子仁丸方
　　麻子仁【二升】　　　芍药【半觔】
　　枳实【一觔】　　　　大黄【一觔】
　　厚朴【一尺】　　　　杏仁【一升】
　　右六味末之炼蜜为丸梧子大饮服十丸日三以知为度
　　肾着之病其人身体重腰中冷如坐水中形如水状反不渇小便自利饮食如故病属下焦身劳汗出衣里冷湿久久得之腰以下冷痛腹重如帯五千钱甘姜苓术汤主之
　　【按】肾缺中风中寒二条必是简脱
　　【注】肾着者谓肾为寒湿所伤着而不行之为病也肾受寒湿故体重腰冷如坐水中虽形如水肿之状反不渇而小便自利非水也乃湿也饮食如故以病属下焦肾而不属中焦脾故也询其所以得之之由身劳汗出衣里冷湿久久伤之也是以腰下冷痛寒胜也腹重湿胜也如带五千钱形容重着之甚也以甘姜苓术汤补土以制水散寒以渗湿也
　　【集注】尤怡曰其病不在肾之中藏而在肾之外府故其治不在温肾以散寒而在燠土以胜水也
　　甘草干姜茯苓白术汤方
　　甘草【二两】　　　白术【二两】
　　干姜【四两】　　　茯苓【四两】
　　右四味以水五升煮取三升分温三服腰中即温
　　肾死藏浮之坚按之乱如转丸益下入尺中者死【注】肾中风寒之邪若见浮之极坚按之乱动有如转丸及下入尺中通然乱动皆肾死真藏之衇也
　　【集注】程林曰肾藏死浮之坚与内经辟辟如弹石曰肾死同意皆坚之象也按之则乱如转丸下入尺中者此隂阳离决之状也故死以上真藏与内经互有异同縂之衇无胃气现于三部中衇象形容不一也
　　问曰三焦竭部上焦竭善噫何谓也师曰上焦受中焦气未和不能消谷故噫耳下焦竭即遗溺失便其气不和不自禁制不须治久则愈
　　【注】三焦竭部者谓三焦因虚竭而不各归其部不相为用也上焦受气于中焦下焦生气于中焦互相为用则为和也若中焦虚竭不能消化水谷糓气不受则上焦不相为用而失和也失和则谷气郁而不宣故善噫也下焦虚竭不防供升生之气于中焦则失和也失和则肾气独沉自不禁故前遗溺而后失便也不湏治久则愈在善噫可也若遗溺失便未有不治防愈者恐是错简
　　【集注】程林曰竭虚也本经云三焦不归其部上焦不归者噫而酢吞中焦不归者不消谷引食下焦不归者则遗溲上焦胃上口也中焦脾也脾善噫脾不和则食息廹逆于胃口而为噫也经云膀胱不约为遗溺因气不和则溲便不约故遗失而不防自禁制也
　　师曰热在上焦者因欬为肺痿热在中焦者则为坚热在下焦者则尿血亦令淋秘不通大肠有寒者多鹜溏有热者便肠垢小肠有寒者其人下重便血有热者必痔
　　【注】热在上焦者萹中所谓肺痿吐涎沫也热在中焦者篇中所谓腹满坚痛也热在下焦者篇中所谓小便淋沥也其外大肠有寒者多清澈鹜溏即下利溏泻也有热者便稠粘肠垢即下利脓血也小肠有寒者下重便血即结隂便血也有热者热流于大肠蓄于肛门必病痔也
　　【集注】徐彬曰小肠为受盛之官与心为表里丙小肠也挟火以济隂而隂不滞挟气以化血而血归经有寒则气不上通而下重血无主气而妄行矣直肠者大肠之头也门为肛小肠有热则大肠传导其热而气结于肛门故痔痔者滞其丙小肠之热于此也
　　问曰病有积有聚有防气何谓也师曰积者藏病也终不移聚者腑病也发作有时展转痛移为可治防气者脇下痛按之则愈复发为防气诸积大法衇来细而附骨者乃积也寸口积在胸中微出寸口积在喉中闗上积在脐傍上闗上积在心下微下闗积在少腹尺中积在气冲衇出左积在左衇出右积在右衇两出积在中央各以其部处之【防作漀觧见首篇】
　　【注】病有积有聚有漀气当别之也积者藏病无时不有不移其处也聚者腑病发作有时展转痛移也为可治谓腑病易治也漀气者饮积脇下痛也按之则止不按复痛以水气得按暂散故痛暂止也此即其证而言之然诸积大法尤当以诊之也衇来沉伏附骨而细者乃诸积之证也若见两寸积在胸中也微出近鱼际积在喉中也两闗积在脐傍也上闗近寸积在心下也微下近尺积在少腹也尺中积在气冲也衇出左积在左衇出右积在右衇两出谓左右俱见积在中央也各以其部之处而诊积之所在也
　　【集注】徐彬曰积者迹也病气之属隂者也藏属隂两隂相得故不移不移者有専痛之处而无迁改也聚则如市井之物偶聚而已病气之属阳者也府属阳两阳相比则非如隂之凝故寒气感则发否则已所谓有时也既无定着则痛无常处故展转痛移其根不深故比积为可治也
　　李彣曰积为藏病深入在里故衇细而附骨也寸闗尺上下左右别积病之所在皆指细而附骨之部分即内经前以前后以后上竟上者胸喉中事也下竟下者少腹腰股膝胫足中事也
　　惊悸吐衄下血胸满瘀血病衇证并治第十二
　　寸口衇动而弱动即为惊弱则为悸
　　【注】寸口通指三部也衇动而弱主惊悸病也动即为惊以惊为外触而动也弱即为悸以悸为内生而怯也
　　【集注】徐彬曰惊为外邪袭心故其寸口衇动动者衇来乱动也悸乃神不自主故其寸口衇弱弱者衇沉无力也邪之所袭因心之虚故惊悸并见
　　李彣曰此寸口衇兼三部而言盖惊自外至者也惊则气乱故衇动而不宁悸自内惕者也悸因中虚故衇弱而无力
　　师曰夫衇浮目睛晕黄衄未止晕黄去目睛慧了知衄今止
　　【注】浮衇主阳主表若目睛清洁主阳表病也目睛晕黄主血衇病也葢以诸衇络于目而血热则赤血瘀则黄今目睛黄晕知其衄未止也若黄晕去目睛慧了知其衄已止故曰衄今止也
　　又曰従春至夏衂者太阳従秋至冬衂者阳明
　　【注】衄血阳络伤也下血隂络伤也太阳主外春夏主外故従春至夏衄血属太阳也阳明主内秋冬主内故従秋至冬衄血属阳明也
　　【集注】李彣曰衄血出于鼻手太阳经上防抵鼻目下为防足太阳经従巅入络脑鼻与脑通手阳明经挟鼻孔足阳明经起鼻交额中四经皆循鼻分故皆致衄太阳行身之表经云太阳为开是春生夏长阳气在外有开之义故春夏衄者太阳阳明行身之里经云阳明为阖是秋敛冬藏阳气在内有藏之义故秋冬衄者阳明
　　尤怡曰少阳之衇不入鼻额故不主衄
　　衄家不可汗汗出必额上陷衇急直视不能眴不得眠
　　【注】衄该吐血而言也衄血吐血之家隂已亾矣若发其汗汗出液竭诸衇失养则额角上陷中之衇为热所灼且急也目直视目瞪不转睛也不能眴目睫不合也亦为热灼其衇引缩使然也不得眠阳气不行于隂也凡此之病皆阳盛隂微之危证故衄家慎不可汗也
　　【集注】赵良曰足太阳经主表上巅入额贯目睛衄则在上络衇之血已脱若更发汗是重竭津液津液竭则衇枯故额上陷中衇而急牵引其目视不合也无血隂虚故不得眠
　　病人面无血色无寒热衇沉者衄衇浮弱手按之絶者下血烦欬者必吐血
　　【按】衇沉当是衇浮衇浮当是衇沉文义始属必传写之譌
　　【注】赤色血色也面无血色谓面白之人纯白而无赤面黄之人纯黄而不红也人有恐怖则面色脱白其状惊骇人有愧心乍白乍红其状惶怯今无故而面无血色则可知非惊愧致气乱血散也且无寒热病又可知非虚损不生血少血也既非血散又非血少当询之病人必有失血之故诊之于衇必有吐衄下血之因衄吐属阳故衇见浮按之必芤荣血空也下血属隂衇见沉弱按之欲絶荣气微也且衇色如斯而证兼烦欬是病在心肺故必吐血也
　　夫吐血欬逆上气其衇数而有热不得卧者死
　　【注】吐血欬逆肺大伤也上气肺无降也衇数有热火烁肺金也不得卧者阳不入隂故曰死也
　　【集注】赵良曰衇数有热阳独胜也不能卧隂已絶也隂既絶阳岂独生耶故死若得卧者隂未絶未可言死
　　程林曰吐血欬逆上气则肺藏伤矣衇数则虚热不去火来刑金矣隂血消亡故不得卧死可必矣
　　夫酒客欬者必致吐血此因极饮过度所致也
　　【注】酒性大热溃衇伤经极饮过度必致欬吐血也【集注】徐彬曰此言吐血不必由于气不摄血亦不必由于隂火炽盛其有酒客而致欬则肺伤已极又为欬所撃动必致吐血故曰极饮过度所致则治之者当以清酒热为主也
　　亡血不可发其表汗出则寒栗而振
　　【注】凡失血之后血气未复为亾血也皆不可发汗失血之初固属阳热亡血之后热随血去热虽消而气逐血虚阳亦防矣若发其汗则阳气衰微力不能支故身寒噤栗而振振耸动也发隂虚之汗汗出则亡隂即发吐衄之汗也故见不得眴不得眠亡隂之病也发阳虚之汗汗出则亡阳即发亡血之汗也故见寒栗而振亡阳之病也
　　【集注】李彣曰夺血者无汗以汗与血俱属心液血亡液竭无复余液作汗也今又发表则隂虚且更亡阳表间衞气虚极故寒栗而振
　　吐血不止者栢叶汤主之
　　【注】吐血之病热伤阳络当清其热劳伤阳络当理其损今以栢叶汤温散之品而治吐血不止者则必是热伏隂分用此宣发使热行阳分血不为热所廹则自止矣
　　栢叶汤方
　　栢叶　　　　　干姜【各三两】
　　艾【三把】
　　右三味以水五升取马通汁一升合煮取一升分温再服
　　【集觧】程林曰神农经云栢叶主吐血干姜主唾血艾叶主吐血马通者白马尿也凡尿必达洞肠乃出故曰通亦微温止吐血四味皆辛温行阳之品使血归经遵行隧道而血自止故吐血不止以栢叶汤主之也
　　心气不足吐血衄血泻心汤主之
　　【按】心气不足二字当是有余二字若是不足如何用此方治之必是传写之譌
　　【注】心气有余热盛也热盛而伤阳络廹血妄行为吐为衄故以大黄黄连黄芩大苦大寒直泻三焦之热热去而吐衄自止矣
　　泻心汤方
　　大黄【二两】　　　黄连
　　黄苓【各一两】
　　右三味以水三升煮取一升顿服之
　　病人胸满唇痿舌青口燥但欲潄水不欲咽无寒热衇微大来迟腹不满其人言我满为有瘀血
　　【注】表实无汗胸满而喘者风寒之胸满也里实便濇胸满烦热者热壅之胸满也面目浮肿胸满喘不得卧者停饮之胸满也呼吸不快胸满太息而稍寛者气滞之胸满也今病人无寒热他病惟胸满唇痿舌青口燥潄水不欲咽乃瘀血之胸满也唇舌血华之处也血病不荣故痿瘁色变也热在血分故口燥潄水不欲咽也衇微大来迟隂凝之证则当腹满今腹不满询之其人言我满在胸不在腹也与上如是之证推之为有瘀血也
　　病者如热状烦满口干燥而渇其衇反无热此为隂伏是瘀血也当下之
　　【注】此承上文互详证衇以明其治也如热状即所谓心烦胸满口干燥渇之热证也其人当得数大之阳衇今反见沉伏之隂衇是为热伏于隂乃瘀血也血瘀者当下之宜桃核承气抵当汤丸之类也
　　【集注】李彣曰血瘀内无实热故外证但如热状而其衇不数疾反无热也烦满者血瘀经气不舒燥渇者血瘀津液不布血属隂瘀则衇伏于内故为隂伏当下之以去瘀生新也
　　下血先便后血此逺血也黄土汤主之下血先血后便此近血也赤小豆当归散主之
　　【注】先便后血此逺血也谓血在胃也即古之所谓结隂今之所谓便血也先血后便此近血也谓血在肠也即古之所谓肠澼为痔下血今之所谓蔵毒肠风下血也一用黄土汤以治结隂之血従温也一用赤小豆当归散以治蔵毒之血従清也
　　【集注】赵良曰肠胃阳明经也以下血言胃居大肠之上若聚于胃必先便后血去肛门逺故曰逺血若聚大肠去肛门近故曰近血故治逺血黄土汤主之治近血赤小豆当归散主之
　　黄土汤方
　　甘草　　　　　干地黄
　　白术　　　　　附子【炮】
　　阿胶　　　　　黄芩【各三两】
　　灶中黄土【半觔】
　　右七味以水八升煮取三升分温二服
　　赤小豆当归散【方见狐惑】
　　寸口衇而大则为减大则为芤减则为寒芤则为虚寒虚相撃此名曰革妇人则半产漏下男子则亡血【注】详见伤寒辨衇篇内不复释
　　火邪者桂枝去芍药加蜀漆牡蛎龙骨救逆汤主之【按】此方是治火逆惊狂者与首条之衇动惊病不合必是错简
　　桂枝救逆汤方
　　桂枝【三两】　　　甘草【二两炙】
　　生姜【三两】　　　牡蛎【五两熬】
　　龙骨【四两】　　　大枣【十二枚】
　　蜀膝【三两洗去腥】
　　右为末以水一斗二升先煮蜀漆减一升内诸药煮取三升温服一升
　　心下悸者半夏麻黄丸主之
　　【按】此方是治寒水心下悸者与首条之衇弱悸病不合必是错简
　　半夏麻黄丸方
　　半夏　　　　　麻黄【等分】
　　右二味末之炼蜜和丸小豆大饮服三丸日三服


　　御纂医宗金鉴卷二十
<子部,医家类,御纂医宗金鉴>
　　钦定四库全书
　　御纂医宗金鉴卷二十一
　　订正仲景全书金匮要畧注中之二目録
　　痰饮欬嗽篇第十三
　　小半夏加茯苓汤
　　小半夏汤
　　五苓散
　　茯苓桂枝白术甘草汤
　　甘遂半夏汤
　　厚朴大黄汤
　　防己椒目葶苈大黄圎
　　十枣汤
　　大青龙汤
　　小青龙汤
　　木防己汤
　　木防己加茯苓芒消汤
　　泽泻汤
　　茯苓桂枝五味甘草汤
　　茯苓五味去桂加干姜细辛汤
　　苓桂五味甘草去甘草桂加干姜细辛半夏汤苓甘五味加姜辛半夏杏仁汤
　　苓甘五味加姜辛半杏大黄汤
　　消渇小便利淋篇第十四
　　猪苓汤
　　文蛤散
　　栝蒌瞿麦丸
　　蒲灰散
　　滑石白鱼散
　　茯苓戎盐汤
　　水气病篇第十五
　　枳实白术汤
　　桂枝去芍药加麻黄细辛附子汤
　　越婢汤
　　防己茯苓汤
　　越婢加术汤
　　甘草麻黄汤
　　麻黄附子汤
　　杏子汤
　　黄耆芍药桂枝苦酒汤
　　桂枝加黄耆汤







　　御纂医宗金鉴巻二十一目録
　　钦定四库全书
　　御纂医宗金鉴卷二十一
　　订正仲景全书金匮要畧注中之二
　　痰饮欬病衇证并治第十三
　　夫病人饮水多必暴喘满凡食少饮多水停心下甚者则悸防者短气衇双者寒也皆大下后里虚衇偏者饮也
　　【按】此条防者短气之下古夲有衇双者寒也等句文义不属当另分为一条在后
　　【注】凡病人食少饮多小便利者为消渇病小便不利者为留饮病留饮者即今之停水饮病也若水停上焦胸中则壅肺气不得降故暴喘满也若水停中焦心下甚者则凌心故病悸动不安防者则碍肺故病呼吸短气若水停下焦少腹则不输膀胱故必苦里急也仲景于此但言上中二焦不及下焦者非畧之也谓已详于伤寒论中也
　　【集注】程林曰饮水多则水气停泛于胸膈必暴喘满也凡人食少饮多则胃土不能防溢精气甚者必停于心下而为悸防者则阻于胸膈而为短气也
　　先渇后呕为水停心下此属饮家小半夏茯苓汤主之【注】水停心下中焦部也中焦属胃故不止病悸短气而亦病呕也病悸短气者是水停胃外从膈下而上干于胸也病呕者是水停胃内从胃中而上越于口也然必先渇饮水多而后作呕者方属饮家呕病也主小半夏汤者以止呕也加茯苓者以饮水多而病呕故兼利水也
　　【集注】魏荔彤曰水停心下阻隔正气不化生津液上于胸咽故渇也渇必饮水水得水而愈恣其冲逆所以先渇而后必呕也此属饮家当治其饮不可以为渇家治其渇也治饮则用辛燥治渇必用寒润大相迳庭可不明其属于何家而妄治之乎尤怡曰先渇后呕者夲无呕病因渇饮水水多不下而反上逆也故曰此属饮家小半夏止呕降逆加茯苓去其停水
　　小半夏加茯苓汤方
　　半夏【一升】　　　生姜【半觔】
　　茯苓【三两】
　　右三味以水七升煮取一升五合分温再服
　　呕家夲渇渇者为欲解今反不渇心下有支饮故也小半夏汤主之
　　【注】饮家渇者是水停气不化生津液而渇也呕家渇者是呕吐胃干燥伤津液而渇也故曰呕家夲应渇也先呕后渇者当少少与饮之以和胃生津为欲解也若呕吐后反不渇者是必心下素有支饮故也惟主小半夏汤止呕而不加茯苓者以不渇并无新饮且呕后已伤津液不可再行利水重竭津液也
　　【集注】李彣曰此专以治呕言呕家渇者为欲解以胃气复而津液生也若心下素有支饮则不燥自当不渇泛溢而呕也半夏生姜温能和胃气辛能散逆气为呕家圣药
　　小半夏汤方
　　半夏【一升】　　　生姜【半觔】
　　右二味以水七升煮取一升半分温再服
　　【集解】沈明宗曰此支饮上溢而呕之方也凡作呕必伤津液应当作渇故为呕家夲渇渇则病从呕去谓之欲解若心下有支饮停蓄胸膈致燥故呕而不渇则当治饮所以生姜散邪半夏涤饮呕自止矣
　　卒呕吐心下痞膈间有水悸者半夏加茯苓汤主之【注】卒然呕吐虽然不渇而心下痞塞是膈间有水凝结也者是水阻阳气不升也悸者是水气上干于心也即不渇无新饮而平日饮盛可知则不必顾及津液亦必加茯苓以利水斯结可开而阻可通也
　　【集注】赵良曰心下痞膈间有水悸者阳气必不宣散也经云以辛散之半夏生姜皆味辛夲草半夏可治膈上痰心下坚呕逆者亦上焦阳气虚不能升发所以半夏生姜并治之悸则心受水凌非半夏可独治必加茯苓去水下肾逆以安神神安则悸愈也
　　尤怡曰饮气逆于胃则呕吐滞于气则心下痞凌于心则悸蔽于阳则半夏生姜止呕降逆加茯苓去其水也
　　半夏加茯苓汤方【见前】
　　假令瘦人脐下有悸吐涎沫而癫此水也五苓散主之
　　【按】瘦人之瘦字当是病字癫之癫字当是巅字巅者头也文义相属此传写之譌
　　【注】悸者筑筑然跳动病也上条心下有悸是水停心下为病也此条脐下有悸是水停脐下为病也若欲作奔豚则为阳虚当以茯苓桂枝甘草大枣汤主之今吐涎沫水逆胃也巅水阻阳也则为水盛故以五苓散主之也
　　五苓散方
　　泽泻【一两一分】　　　猪苓【三分去皮】
　　茯苓【三分】　　　白术【三分】
　　桂【二分去皮】
　　右五味为末白饮服方寸匕日三服多饮暖水汗出愈
　　夫短气有防饮当从小便去之苓桂术甘汤主之肾气丸亦主之
　　【注】水停心下甚者病悸已明其治矣防者短气其治有二气虚短气是气少不能长息而短也防饮短气是水停阻碍呼吸而短也若呼之气短是心肺之阳有碍也用苓桂术甘汤以通其阳阳气通则膀胱之窍利矣吸之气短是肝肾之隂有碍也用肾气丸以通其阴阴气通则小便之闗开矣故曰苓桂术甘汤主之肾气丸亦主之也
　　茯苓桂枝白术甘草汤方
　　茯苓【四两】　　　桂枝
　　白术【各三两】　　甘草【二两】
　　右四味以水六升煮取三升分温三服小便则利
　　肾气丸方【见妇人杂病中】
　　【集觧】尤怡曰饮水病也治水必自小便去之苓桂术甘益土气以行水肾气丸温阳气以行水虽所主不同而利小便则一也
　　夫心下有留饮其人背寒冷如掌大留饮者脇下痛引缺盆欬则转甚胸中有留饮其人短气而渇四肢歴节痛衇沉者有留饮
　　【按】此条古夲内于四肢歴节痛之下有衇沉者有留饮一句当另为一条始合论衇之义短气而渇之渇字当是喘字四肢上当有缺文皆传写之譌
　　【注】停饮初病即以小半夏汤加茯苓五苓散肾气丸等药治之而愈者防邪也若邪甚而不去者留于心上则阻心阳必背寒冷留于脇下则碍肝气必脇下痛引缺盆欬转甚留于胸中则壅肺气必短气而喘留于身体则塞经络必四肢歴节痛也由此推之留于脾则腹肿身重留于肾则嚢足胫肿理必然也
　　膈上病痰满喘咳吐发则寒热背痛腰疼目泣自出其人振振身瞤剧必有伏饮
　　【注】伤饮之病留而不去谓之留饮伏而难攻谓之伏饮伏饮者乃饮留膈上伏而不出发作有时者也即今之或值秋寒或感春风发则必喘满咳吐痰盛寒热背痛腰疼咳剧则目泣自出咳甚则振振身动世俗所谓吼喘病也
　　【集注】程林曰痰饮留于膈则令人喘咳吐发于外则令人寒热背痛腰疼咳甚则肺叶举而目泣出喘甚则息摇肩而振振身瞤如此剧者必有伏饮
　　衇浮而细滑伤饮
　　【注】凡饮病得衇浮而细滑者为痰饮初病水邪未深之证也
　　【集注】李彣曰饮衇当沉今衇浮者水在肺也
　　衇沉者有留饮
　　【按】此条系在四肢歴节痛之下今分在此
　　【注】凡饮病得衇沉者为留饮水邪将深之言也【集注】程林曰衇得诸沉者当责有水故衇沉者为水饮李彣曰经云沉潜水蓄是也
　　病者衇伏其人欲自利利反快虽利心下续坚满此为留饮欲去故也甘遂半夏汤主之
　　【按】此为留饮欲去故也句当在利反快之下必传写之譌
　　【注】凡饮病得衇伏者为伏饮水邪已深之证也凡病饮之人欲自下利利后通快此为所留之饮欲自去而愈故也若虽利利反不快心下续有坚满乃所留之饮盘结不欲去也宜攻之以甘遂半夏汤方中反佐甘草以激之意在所向无前即潜伏难攻水结未有不破者因自下利故又佐芍药以约束之防胜后穷追不止也
　　甘遂半夏汤方
　　甘遂【大者三枚】　　　半夏【十二枚以水一升煮取半升去滓】
　　芍药【五枚】　　　甘草【如指大一枚炙】
　　右四味以水二升煮取半升去滓以蜜半升和药汁煎取八合顿服之
　　【集觧】程林曰留者行之用甘遂以决水饮结者散之用半夏以散痰饮甘遂之性直达恐其过于行水缓以甘草白蜜之甘收以芍药之酸虽甘草甘遂相反而实有以相使此酸收甘缓约之之法也灵枢经曰约方犹约囊其斯之谓欤
　　尤怡曰甘草与甘遂相反而同用之者盖欲其一战而留饮尽去因相激而相成也芍药白蜜不特安中亦缓药毒耳
　　问曰夫饮有四何谓也师曰有痰饮有悬饮有溢饮有支饮问曰四饮何以为异师曰其人素盛今瘦水走肠间沥沥有声谓之痰饮饮后水流在脇下欬吐引痛谓之悬饮饮水流行归于四肢当汗出而不汗出身体疼重谓之溢饮欬逆倚息气短不得卧其形如肿谓之支饮
　　【注】设问曰夫饮不止于留饮伏饮也而丗谓饮有四者何也师曰留饮伏饮言饮病新乆深浅之理也今丗所谓四者有痰饮悬饮溢饮支饮言饮病之情状也四饮亦不外乎留饮伏饮之理但因其水流之处特分之为四耳由其状而命之名故有四也痰饮者水饮走肠间不泻水精留膈间不输得阳煎熬成痰得隂凝聚为饮凡所在处有声故在上则防中有漉漉之声在下则肠间有沥沥之声即今之遇秋冬则发至春夏则止乆咳痰喘病也悬饮者饮后水流在脇下不上不下悬结不散欬唾引痛即今之脇下有水气停饮脇痛病也溢饮者饮后水流行归于四肢当汗出而不汗出壅塞经表身体疼重即今之风水水肿病也支饮者饮后水停于胸欬逆碍息短气不得卧其形如水肿状即今之停饮喘满不得卧之病也
　　【集注】赵良曰水行走下而髙原之水流入于川川入于海塞其川则洪水泛溢而人之饮水亦若是内经曰饮入于胃防溢精气上输于脾脾气散精上归于肺通调水道下输膀胱水精四布五经并行今所饮之水或因脾气而不上散或因肺气而不下通以致流溢随处停积而为病也
　　程林曰内经云土郁之发饮发于中以其性流衍不常治法亦有汗下温利之异
　　李彣曰夫饮有四而此独以痰饮名总之水积隂或为饮饮凝阳或为痰则分而言之饮有四合而言之总为痰饮而已
　　尤怡曰素盛今瘦知其津液尽化痰饮故不复外充形体而反下走肠间也饮水流溢者水多气逆也其流于脇下者则为悬饮其归于四肢者则为溢饮悬者悬于一处溢者溢于四旁其偏结而上附心肺者则为支饮支饮者如水之有木之有枝附近于臓而不正中也欬逆倚息不得卧者上廹肺也
　　水在心心下坚筑短气恶水不欲饮水在肺吐涎沫欲饮水水在脾少气身重水在肝脇下支满而痛水在肾心下悸
　　【按】心下悸之心字当是脐字必传写之譌
　　【注】四饮之水或留膈间或留肠间或留脇下或留肢体或留胸中然不能尽水之为病也故又发明水之在心者心下坚鞕短气而悸不欲饮水也水之在肺者吐涎沫渇欲饮水也水之在脾者少气身重也水之在肝者脇下支满而痛也水之在肾者脐下悸也医者以此触类而通之则水之病自无遁情矣
　　支饮胸满者厚朴大黄汤主之
　　【按】支饮胸满之胸字当是腹字若是胸字无用承气汤之理是传写之譌
　　【注】支饮胸满邪在肺也宜用木防己汤葶苈大枣汤支饮腹满邪在胃也故用厚朴大黄汤即小承气汤也
　　【集注】尤怡曰胸满疑作腹满支饮多胸满此何以独用下法厚朴大黄与小承气汤同设非腹中痛而闭者未可以此轻试也
　　厚朴大黄汤方
　　厚朴【一尺】　　　大黄【六两】
　　枳实【四枚】
　　右三味以水五升煮取二升分温再服
　　心下有痰饮胸脇支满目苓桂术甘汤主之
　　【注】此承上条详出其证以明其治也心下有痰饮谓痰饮之水流在膈间故胸脇支满支满则阻碍阳气不得上通于头目故目也主以苓桂术甘汤者利水而通阳气也
　　【集注】李彣曰胸脇支满痰饮停滞于中也目阻遏阳气不上升也茯苓淡渗以利水饮桂枝宣导以行阳气白术去湿健脾甘草和中益气同为补土制水之剂
　　苓桂术甘汤方【见上】
　　腹满口舌干燥此肠间有水气已椒苈黄圎主之【注】此又承上条互详其证以别其治也心下有痰饮喉间有漉漉声肠间有水气肠中有沥沥声者用苓桂术甘汤即温药和之之法也若更腹满则水结实矣口舌干燥则水不化矣故以防己椒目葶苈大黄前后分攻水结水结开豁则腹满可除水化津生则口燥可滋小服而频示缓治之意稍増者稍稍增服之口中有津液渇者乃饮渇也加芒消者以峻药力耳
　　【集注】李彣曰腹满水聚于胃也肠间有水气则湿渍中焦津液不为灌溉故口舌干燥前云水走肠间沥沥有声为痰饮此肠间有水气即痰饮也
　　防己椒目葶苈大黄圎方
　　防己　　　　　椒目
　　葶苈【熬】　　　　大黄【各一两】
　　右四味末之蜜丸如梧子大先食饮服一丸日三服稍增口中有津液渇者加芒消半两
　　【集觧】程林曰防己椒目导饮于前清者从小便而出大黄葶苈推饮于后浊者得从大便而下也此前后分消则腹满减而水饮行脾气转而津液生矣若渇则甚于口舌干燥加芒消佐诸药以下腹满而救脾土
　　衇沉而者悬饮内痛
　　【注】沉主里主饮悬饮之病属饮停里故主悬饮内痛也
　　病悬饮者十枣汤主之
　　【注】此承上条以明其治也主以十枣汤亦形气之实者宜之若形气稍虚又当临证斟酌也
　　【集注】赵良曰衇沉病在里也凡者为痛为饮为癖悬饮结积在内作痛故衇见沉
　　十枣汤方
　　芫花【熬】　　　　　　甘遂
　　大防【各等分】
　　右三味捣筛以水一升五合先煮肥大枣十枚取八合去滓内药末强人服一钱匕羸人服半钱平旦温服之不下者明日更服半钱得快利后糜粥自养
　　【集觧】李彣曰三物皆味苦苦以泄之能直达水饮窠囊之处但恐峻利泄人真元故加大枣甘以缓之且枣为脾果补土所以制水也
　　病溢饮者当发其汗大青龙汤主之小青龙汤亦主之【注】溢饮病属经表虽当发汗然不无寒热之别也热者以辛凉发其汗大青龙汤寒者以辛温发其汗小青龙汤故曰大青龙汤主之小青龙汤亦主之也
　　【集注】尤怡曰水气流行归于四肢当汗出而不汗出身体重痛谓之溢饮夫四肢阳也水在阴者宜利在阳者宜汗
　　大青龙汤方
　　麻黄【六两去节】　　　桂枝【二两】
　　甘草【二两炙】　　　杏仁【四十个去皮尖】
　　生姜【三两】　　　大枣【十二枚】
　　石膏【如鸡子大】
　　右七味以水九升先煮麻黄减二升去上沫内诸药煮取三升去滓温服一升取防似汗汗多者温粉扑之
　　小青龙汤方
　　麻黄【去节三两】　　　芍药【三两】
　　五味子【半升】　　干姜【三两】
　　甘草【三两炙】　　　细辛【三两】
　　桂枝【三两】　　　半夏【半升汤洗】
　　右八味以水一斗先煮麻黄减二升去上沫内诸药煮取三升去滓温服一升
　　【集觧】尤怡曰大青龙合桂麻而去芍药加石膏则水气不甚而挟热者宜之倘饮多而寒伏则必以小青龙为当也
　　肺饮不但苦喘短气
　　【注】为诸饮之证然专主者肝也水在肝部则病悬饮故衇沉也水在肺部则病支饮故衇不也喘咳短气肺饮证也脇下引痛肝饮证也今亦不见脇下引痛之肝证但见苦喘短气之肺证故曰肺饮不也
　　【集注】李彣曰为肝衇故肺饮不苦喘短气肺邪廹塞也前云咳逆倚息短气为支饮是也
　　支饮亦喘而不能卧加短气其衇平也
　　【注】支饮水在肺之病故亦喘而不能卧短气也其衇平谓见肺之平衇或浮或濇或短此详申上条不之义也
　　支饮不得息葶苈大枣汤主之
　　【注】此承上条以明其治也喘咳不能卧短气不得息皆水在肺之急证也故以葶苈大枣汤直泻肺水也
　　【集注】沈明宗曰此支饮偏溢于肺也支饮贮于胸膈上干于肺气逆则呼吸难以通彻故不得息然急则治标所以佐大枣之甘以保脾葶苈之苦以泄肺俾肺气通调脾得转输为峻攻支饮在肺之方也尤怡曰不得息肺满而气闭也葶苈入肺通闭泄满用大枣者不使伤正也
　　葶苈大枣汤方【见肺痈中】
　　膈间支饮其人喘满心下痞坚面色黧黒其衇沉紧得之数十日医吐下之不愈木防己汤主之虗者即愈实者三日复发复与不愈者宜木防己汤去石膏加茯苓芒硝汤主之
　　【注】支饮则喘满不得息水在胸肺也更兼心下痞坚则水盘结连引膈间故曰膈间支饮也面色黧黒水邪深结之色也其衇沉紧水邪深结之衇也水邪深结故有喘满痞坚之证也得之数十日医或吐之不愈者是水邪不单结在上故越之而不愈也或下之不愈者是水邪不单结在下虽竭之亦不愈也心下痞坚饮结在中可知故以木防己汤开三焦水结通上中下之气方中用人参以吐下后伤证也故水邪虚结者服之即愈若水邪实结者虽愈亦复发也即复与前方亦不能愈当以前方减石膏之寒凝加芒硝峻开坚结加茯苓直输水道未有不愈者也
　　【集注】李彣曰喘满痞坚膈间支饮逆上也面黒者饮属北方水色也衇沉为饮紧为寒皆阴衇以水饮禀隂寒之气也吐下俱行不愈则阴阳之气俱虚木防己汤补虚散饮虚者受补即愈实者饮邪固结不觧故复发不愈乃寒气凝聚未觧故去石膏恐寒胃也加茯苓淡以渗饮芒硝咸以软坚
　　木防己汤方
　　木防己【三两】　　　石膏【十二枚鸡子大】
　　桂枝【二两】　　　　人参【四两】
　　右四味以水六升煮取二升分温再服
　　木防己加茯苓芒硝汤方
　　木防己　　　　　桂枝【各二两】
　　人参　　　　　　茯苓【各四两】
　　芒硝【三合】
　　右四味以水六升煮取二升去滓内芒消再防煎分温再服防利则愈
　　心下有支饮其人苦冒泽泻汤主之
　　【注】心下膈下也水在膈上则喘满水在膈间则痞悸水在膈下则惟苦晕以泽泻汤之平和小剂主之治支饮之轻者可也若阳虚水盛又当从事乎苓桂术甘汤五苓散矣
　　【集注】尤怡曰水饮之邪上乘清阳之位则为冐冒者昏冐而神不清如有物冒蔽之也者目转而乍见黒也泽泻泄水气白术补土气以胜水也
　　泽泻汤方
　　泽泻【五两】　　　白术【二两】
　　右二味以水二升煮取一升分温再服
　　病痰饮者当以温药和之
　　【注】稠浊为痰阳之盛也稀清为饮隂之盛也有痰无饮当以凉药治之有饮无痰当以热药温之若痰而兼饮者此不可纯凉又不可纯热故当以温药和之可也
　　夫有支饮家咳烦胸中痛者不卒死至一百日或一嵗宜十枣汤
　　【注】支饮水在膈之上下也水乘肺则咳水乘心则烦水结胸则痛其人形气俱实以十枣汤攻之可也然病此卒不死或至百日或延至一年者以饮隂邪隂性迟故不卒死也
　　十枣汤方【见上】
　　咳家其衇为有水十枣汤主之
　　【注】此承上条以出其衇也咳家谓久咳之家也咳家未可攻也若衇其咳则为有水也有水可攻故以十枣汤攻之
　　【集注】魏荔彤曰咳者有饮冷而咳者有因外感风寒而咳者所谓形寒饮冷则伤肺也此外感风寒之咳也有因伤倦而咳者所谓阴虚内热火刑肺金此内伤虚劳之咳也于此俱无涉也仲景命之曰咳家专为痰饮在内逆气上冲之咳言也故其衇必无外感家之浮无内虚家之数但见者知有水饮在中为患也主之以十枣汤使水邪有所制斯下注而免于上厥也
　　衇双者寒也皆大下后里虚衇偏者饮也
　　【按】此条系在首条防者短气之下今分在此
　　【注】衇双者两手左右衇皆也偏者或左或右衇单也偏者饮也故当下之双者寒也不当下也即偏当下亦不可大下若大下之则虚其里单变而为双矣为隂衇重隂则寒故曰双者寒也此又示人不可以衇耑主饮也
　　衇数有寒饮冬夏难治
　　【按】衇数之数字当是迟字始与寒饮之理合是传写之譌
　　【注】单主饮固当下也若单兼迟而有寒饮不可下也寒饮之咳冬夏难治者以夏阴极于内冬隂极于外故也此承上二条详申衇饮病可下不可下之义也
　　乆咳数嵗其衇弱者可治实大数者死其衇虚者必苦冒其人夲有支饮在胸中故也治属饮家
　　【注】久咳数嵗即今之年年举发痰饮咳水喘之病也若其衇弱者知邪不进则为可治若实大数者知邪日进故死也若衇虚者知正气虚必苦冒也审其人素夲有支饮则不必治其咳宜于痰饮家求治法也
　　【集注】尤怡曰久咳数嵗不已者支饮渍肺而咳饮乆不已则咳乆不愈也咳乆者其气必虚而衇反实大数者则其邪犹盛以犹盛之邪而临已虚之气其能乆持乎故死若衇虚者正气固虚而饮气亦衰故可治然饮虽衰而正不能御亦足以上蔽清阳之气故其人必苦冒也此病为支饮所致去其饮则病自愈故曰治属饮家
　　咳逆倚息不得卧小青龙汤主之青龙汤下已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲冲气即低而反更咳胸满者用苓桂五味甘草汤去桂加干姜细辛以治其咳满咳满即止而更复渇冲气复发者以细辛干姜为热药也服之当遂渇而渇反止者为支饮也支饮者法当冒冒者必呕呕者复内半夏以去其水茯苓桂枝五味甘草汤去甘草桂枝加细辛干姜半夏汤主之水去呕止其人形肿者加杏仁主之其证应内麻黄以其人遂痹故不内之若逆而内之者必厥所以然者以其人血虚麻黄发其阳故也若面热如醉此为胃热上冲薫其面加大黄以利之
　　【按】小青龙汤下已之下字当是汗字大小青龙汤皆汗剂必是传写之譌
　　【注】咳逆古咳名也倚息今呼吸促也咳呼吸气促不得卧乆病多属痰饮新病毎兼形寒故宜以小青龙汤汗之以散内饮外寒也小青龙汤辛温大散惟有余之人宜之若误施之于不足之人辛热则伤隂故多唾口燥也大散则伤阳故手足厥逆也面热如醉阳外浮也小便难气上冲隂内竭也衇沉防里气弱也手足痹表气虚也时复冒虚之甚也虽隂阳表里俱虚然属误汗寒热错杂之壊病故与茯苓桂枝五味甘草汤先通阳和隂俟上冲气平再议他法也今气冲虽下而反更咳胸满者则知寒饮贮胸故嫌桂枝偏于走表加干姜细辛独胜中之寒饮也服之咳满即止而更复渇冲气复发则知隂火上逆为干姜细辛热药所动故也若服之时遂渇稍时而渇反止者则为其人素有支饮也支饮者法当冒冒者是因饮逆胸中作呕而冒非阳虚为饮所阻不升之冒也故仍以夲方复加半夏者以去水也更去甘草者恐甘助呕也水去呕止其人面形肿者加杏仁以降呕咳上逆之余邪若不因呕咳面肿则为风邪所袭应加麻黄今其人血虚手足痹阳虚手足厥且因呕咳后而肿故不加也若兼有面热如醉此为胃热上冲熏其面更加大黄以利胃热可也
　　苓桂五味甘草汤方
　　茯苓【四两】　　　桂枝【四两】
　　甘草【三两炙】　　　五味子【半升】
　　右四味以水八升煮取三升去滓分温三服
　　苓甘五味姜辛汤方
　　茯苓【四两】　　　甘草
　　干姜　　　　　细辛【各三两】
　　五味子【半升】
　　右五味以水八升煮取三升去滓温服半升日三服
　　苓桂五味甘草去甘草去桂加干姜细辛半夏汤方茯苓【四两】　　　细辛
　　干姜【各二两】　　　五味子
　　半夏【各半升】
　　右五味以水八升煮取三升去滓温服半升日三服
　　苓甘五味加姜辛半夏杏仁汤方
　　茯苓【四两】　　　甘草【三两】
　　五味子【半升】　　干姜【三两】
　　细辛【三两】　　　半夏【半升】
　　杏仁【半升去皮尖】
　　右七味以水一斗煮取三升去滓温服半升日三服
　　苓甘五味加姜辛半杏大黄汤方
　　茯苓【四两】　　　半夏【半升】
　　甘草【三两】　　　五味子【半升】
　　干姜【三两】　　　细辛【三两】
　　杏仁【半升去皮尖】　　大黄【三两】
　　右八味以水一斗煮取三升去滓温服半升日三服
　　消渇小便利淋病衇证并治第十四
　　厥阴之为病消渇气上冲心心中疼热饥而不欲食食即吐蚘下之利不止
　　【按】此条是伤寒论厥阴经正病与杂病消渇之义不同必是错简
　　寸口衇浮而迟浮即为虚迟即为劳虚则卫气不足劳则荣气竭
　　【按】此条当在虚劳篇中错简在此
　　【注】寸口通指左右三部而言也浮而有力为风浮而无力为虚按之兼迟即为虚劳之证故主卫外荣内虚竭也
　　趺阳衇浮而数浮即为气数即消谷而大坚气盛则溲数溲数即坚坚数相搏即为消渇
　　【按】而大坚句不成文大字之下当有便字必是传写之遗
　　【注】趺阳胃衇也胃衇浮盛按之而数为胃气热故善消谷也火盛消谷则大便必坚气盛消水则小便必数故溲数即坚也坚数相抟即为消谷消渇之病
　　趺阳衇数胃中有热即消谷引食大便必坚小便即数【注】此复申上条大便坚小便数之义也
　　男子消渇小便反多以饮一斗小便一斗肾气丸主之【注】饮水多而小便少者水消于上故名上消也食谷多而大便坚者食消于中故名中消也饮水多而小便反多者水消于下故名下消也上中二消属热惟下消寒热兼之以肾为水火之藏也饮一溲一其中无热消耗可知矣故与肾气丸从隂中温养其阳使肾隂摄水则不直趋下源肾气上蒸则能化生津液何消渇之有耶
　　【集注】程林曰小便多则消渇经曰饮一溲二者不治今饮一溲一故与肾气丸治之肾中之动气即水中之命火下焦肾中之火蒸其水之精气达于上焦若肺金清肃如云升而雨降则水精四布五经并行自无消渇之患今其人必摄养失宜肾水衰竭龙雷之火不安于下但炎于上而刑肺金肺热叶焦则消渇引饮其饮入于胃逰溢渗出下无火化直入膀胱则饮一斗溺亦一斗也故用桂附肾气丸助真火蒸化上升津液何消渇之有哉
　　沈明宗曰男子二字是指房劳伤肾火旺水亏而成消渇者
　　肾气丸方【见妇人杂病中】
　　衇浮小便不利防热消渇者宜利小便发汗五苓散主之
　　【注】衇浮病生于外也衇浮防热热在表也小便不利水停中也水停则不化津液故消渇也发表利水止渇生津之剂惟五苓散能之故以五苓散主之也于此推之曰衇浮可知上条衇沉也曰防热可知上条无热也且可知凡衇沉无热之消渇皆当用肾气丸方也
　　五苓散方【见痰饮中】
　　衇浮发热渇欲饮水小便不利者猪苓汤主之
　　【注】此与上条文同义异文同者衇浮小便不利发热防热渇欲饮水消渇也而义异者一以五苓散利水发汗一以猪苓汤利水滋干也审其所以义异之意必在有汗无汗之间也何以知之一以发汗为主其因无汗可知一以滋干为主其因有汗可知故文同而义异病同而治别也仲景之书言外寓意处甚多在学者以意防之自识也
　　猪苓汤方
　　猪苓【去皮】　　　茯苓
　　阿胶　　　　　滑石
　　泽泻【各一两】
　　右五味以水四升先煮四味取二升去滓内胶烊消温服七合日三服
　　渇欲饮水口干舌燥者白虎加人参汤主之
　　【注】消渇则渇欲饮水水入即消而仍口干舌燥者是热邪盛也故以白虎加人参汤清热生津也
　　白虎加人参汤方【见中暍中】
　　渇欲饮水水入则吐者名曰水逆五苓散主之
　　【注】渇欲饮水水入即吐名水逆者是里热防而水邪盛也故以五苓散利水止吐也
　　【集注】李彣曰内有积水故水入则拒格而上吐名水逆也五苓散利水故主之
　　渇欲饮水不止者文蛤散主之
　　【注】渇欲饮水水入则吐小便不利者五苓散证也渇欲饮水水入则消口干舌燥者白虎人参汤证也渇欲饮水而不吐水非水邪盛也不口干舌燥非热邪盛也惟引饮不止故以文蛤一味不寒不温不清不利专意于生津止渇也或云文蛤即今吴人所食花蛤性寒味咸利水胜热然屡试而不效尝考五倍子亦名文蛤按法制之名百药煎大能生津止渇故尝用之屡试屡验也
　　文蛤散方
　　文蛤【五两】
　　右一味杵为散以沸汤五合和服方寸匕
　　小便不利者有水气其人苦渇栝蒌瞿麦丸主之【注】小便不利水畜于膀胱也其人苦渇水不化生津液也以薯蓣花粉之润燥生津而苦渇自止以茯苓瞿麦之渗泄利水而小便自利更加炮附宣通阳气上蒸津液下行水气亦肾气丸之变制也然其人必衇沉无热始合法也
　　栝蒌瞿麦丸方
　　栝蒌根【二两即花粉】　　　茯苓【三两】
　　薯蓣【三两】　　　　附子【一枚炮】
　　瞿麦【一两】
　　右五味末之炼蜜丸梧子大饮服三丸日三服不知增至七八丸以小便利腹中温为知
　　【集解】李彣曰此方与五苓散同为利水生津之剂此用薯蓣即五苓用白术之义也但五苓兼外有防热故用桂枝走表此内惟水气故用附子温下也尤怡曰此下焦阳弱气冷而水气不行之证故以附子益阳气茯苓瞿麦行水气观方后云腹中温为知可以推矣其人苦渇则是水气偏结于下而燥火独聚于上夫上浮之焰非滋不熄下积之隂非暖不消而寒润辛温并行不悖此方为良法也求变通者于此三复焉
　　小便不利蒲灰散主之滑石白鱼散茯苓戎盐汤并主之
　　【注】无表里他证小便不利而渇者消渇水邪病也小便不利不渇者小便癃闭病也主蒲灰散滑石白鱼散者蒲灰乱髪血分药也滑石白鱼利水药也然必是水鬱于血分故并主是方也观东垣以通闗丸治热鬱血分之小便不利则可知在血分多不渇也主茯苓戎盐汤者茯苓淡渗白术燥湿戎盐润下亦必是水湿郁于下也盐为渇者之大戒观用戎盐则不渇可知也
　　【集注】魏荔彤曰小便不利者所因有不同治法亦不一仲师并列三方以俟主治者择其善而从之
　　蒲灰散方
　　蒲灰【七分】　　　滑石【三分】
　　右二味杵为散饮服方寸匕日三服
　　滑石白鱼散方
　　滑石【二分】　　　乱髪【三分烧】
　　白鱼【二分】
　　右三味杵为散饮服半钱匕日三服
　　茯苓戎盐汤方
　　茯苓【半觔】　　　白术【二两】
　　戎盐【弹丸大一枚】
　　右三味以水五升煮取三升分温三服
　　淋之为病小便如粟状小腹急痛引脐中
　　【注】小便不利及淋病皆或有少腹急痛引脐中之证然小便不利者水道澁少而不痛淋则溲数水道澁少而痛有不同也小便溺出状如粟米者即今之所谓石淋也
　　淋家不可发汗发汗必便血
　　【注】淋家湿热畜于膀胱之病也若发其汗湿从汗去热则独留水腑告匮热廹隂血从小便出即今之所谓血淋也
　　【集注】髙世栻曰淋家之膀胱津液先虚故不可发汗若发汗更夺其津液则膀胱气竭胞中并虚故必便血便血溺血也
　　水气病衇证并治第十五
　　少隂衇而沉则为痛沉则为水小便即难衇得诸沉者当责有水身体肿重
　　【按】衇得诸沉者一条乃始论水气病之衇当列于篇首但古夲衇得诸沉之上有少隂衇而沉四句文义不属并有脱简不释
　　【注】欬喘而不肿胀谓之痰饮肿重而不欬喘谓之水气沉衇得于诸部身体不肿重者当责为气也肿重者当责有水也以水畜于里故衇沉水溢于表故肿重也
　　水病衇出者死
　　【注】水病肉肿衇当不见今衇出者是气外散也故死【集注】沈明宗曰衇得诸沉沉为气郁不行于表则络衇虚虚即水泛皮肤肌肉故身体肿重当责有水但沉为正水而正水乃隂盛阳郁衇必沉极若陡见浮起是真气离根之象故曰水病衇出者死若风皮二水衇浮洪不在此例
　　问曰病下利后渇饮水小便不利腹满隂肿者何也答曰此法当病水若小便自利及汗出者自当愈
　　【注】病下利则虚其土伤其津也土虚则水易妄行津伤则必欲饮水若小便自利及汗出者则水精输布何水病之有惟小便不利则水无所从出故必病水病水者脾必虚不能制水故腹满也肾必虚不能主水故隂肿也于此推之凡病后伤津渇欲饮水小便不利者皆当防病水也
　　【集注】程林曰病下利则脾土衰而津液竭故渇引饮而土又不能制水故小便不利脾恶湿故腹满肾主水故隂肿此为病水无疑若小便利则水行汗出则水散虽不药而亦自愈矣
　　夫水病人目下有卧而目鲜泽衇伏其人消渇病水腹大小便不利其衇沉絶者有水可下之
　　【按】其人消渇之下古夲有病水腹大小便不利其衇沉絶者有水可下之四句与上文义不属当另分为一条在夲门五条之次始合里水衇证
　　【注】目下窠太隂也目下防肿水也惟土不能制水则水泛溢为病故水始病必先见防肿于目下也有卧状水病证也面目鲜泽水病色也沉甚衇伏水病衇也消渇引饮水病因也此皆水病先见之徴也
　　【集注】赵良曰内经色泽者病溢饮溢饮者渇而多饮溢于肠胃之外又曰水隂也目下亦隂也腹者至隂之所居也故水在腹便目下肿也灵枢曰水始起也目下防肿如如新卧起之状其人初由水谷不化津液以成消渇必多饮多饮则水积水积则气道不宣故衇伏矣
　　沈明宗曰水外走则泛溢于皮肤肌肉内逆则浸淫于脏腑肠胃相随胃衇上注于面目下如卧之状水主明亮而光润故面鲜泽为水病之騐也然水病因阳防隂盛经隧不利所以衇伏而胃中津液水饮外溢皮肤肌肉不溉喉舌故作消渇诚非真消渇也
　　师曰诸有水者腰以下肿当利小便腰以上肿当发汗乃愈
　　【注】诸有水者谓诸水病也治诸水之病当知表里上下分消之法腰以上肿者水在外当发其汗乃愈越婢青龙等汤证也腰以下肿者水在下当利小便乃愈五苓猪苓等汤证也
　　【集注】赵良曰身半以上天之分阳也身半以下地之分隂也而身之腠理行天分之阳小便通地分之隂故水停于天者开腠理而水从汗散水停于地者决其出闗而水自出矣即内经开鬼门洁净府法也
　　尤怡曰发汗利小便因其势而利之也
　　病水腹大小便不利其衇沉絶者有水可下之
　　【注】上条为水之在外在下者立法也若水在里者非其治矣腹者至隂脾也故病水必腹大也水畜于内故小便不利也其衇沉絶即伏衇也衇伏腹大小便不利里水已成故可下之十枣神祐之类酌而用之可也
　　【集注】程林曰腹大者为水在里小便不利者为水不行是以衇必沉伏也故宜下之以利其水
　　里水者一身面目黄肿其衇沉小便不利故令病水假如小便自利此亡津液故令渇也越婢加术汤主之【按】越婢加术汤主之七字当在后太阳病衇浮而条发汗即愈之下文义始属必是错简在此观其里有水之文自可知非越婢加术汤发表之药所能治矣
　　【注】此承上条言里水未实不可下不可利之义也里水者谓里有水也一身面目黄肿有水之证也衇沉有水之衇也虽有是证衇犹必渇而小便不利腹大者始为里有水也设不腹大满急此里水未实不可下也若小便自利此亡津液作渇非里有水作渇亦不可利小便也
　　【集注】尤怡曰里水水从里积与风水不同故其衇不浮而沉而盛于内者必溢于外故一身面目悉黄肿也水病小便当不利今反自利则津液消亡水病已而渇病起矣
　　越婢加术汤方【见下】
　　心下坚大如盘边如旋盘水饮所作枳实白术汤主之【注】心下坚大如盘边如旋盘此里水所作也似当下而不可下者以坚大而不满痛是为水气虚结未可下也故以白术倍枳实补正而兼破坚气行则结开两得之矣此里水不可下之和剂也
　　【集注】赵良曰心下胃上脘也胃气弱则所饮之水入而不消痞结而坚必强其胃乃可消痞白术健脾强胃枳实善消心下痞逐停水散滞气
　　程林曰此证如盘而不如杯是水饮散漫之状也以散漫于心下如盘不必辛热之剂以发之但用枳术以散之得腹中耎而水自消矣
　　沈明宗曰见心下坚大如盘当审虚实寒热衇之浮沉迟数大小为异毋得执方而悮用也
　　尤怡曰言水饮所作者所以别于气分也气无形以辛甘散之水有形以苦泄之
　　枳实白术汤方
　　枳实【七枚】　　　白术【二两】
　　右二味以水五升煮取三升分温三服腹中耎即当散也
　　【集觧】李彣曰枳实消胀苦以泄之也白术去湿苦以燥之也后张元素治痞用枳术丸亦从此汤化出但此乃水饮所作则用汤以荡涤之彼属食积所伤则用丸以消磨之一汤一丸各有深意非漫无主张也
　　趺阳衇当伏今反夲自有寒疝瘕腹中痛医反下之下之则胸满短气趺阳衇当伏今反数夲自有热消谷小便数今反不利此欲作水
　　【注】此明里有水兼寒兼热误下之义也里水衇伏非谓三部衇皆当伏乃谓趺阳胃衇当伏也若衇不伏反其人必夲自有寒也水寒同病则疝瘕腹中痛医误以为里水而下之水去寒留更虚其中故胸满短气也若衇不伏反数其人必夲自有热也水热同病当消谷而小便数不病水也今小便反不利此欲作水之病也
　　【集注】赵良曰趺阳当伏者非趺阳胃气之夲衇也为水畜于下其气伏故衇亦伏衇法曰伏者为水魏茘彤曰趺阳有水邪则当伏以胃阳为衣湿隂寒所固闭故阳明之衇不出也今反不惟水盛于里而且寒盛于中矣盖其人不止有水气之邪而更兼平日有积寒疝瘕腹中常常作痛水邪中又兼寒邪也医者不识其为隂寒乃以为水邪可下虽水下沉而寒邪上逆故胸满短气矣此病趺阳衇当伏今反数为夲自有热然夲自有热则当消谷小便数大便坚如伤寒胃实之证也今小便反不利则知为欲作水与湿热之邪无疑也
　　肝水者其腹大不能自转侧脇下腹痛时时津液防生小便续通
　　【注】以上发明表里上下之水以下发明五臓气血之水也肝主筋腹脇是其部也水邪干之外则筋缓不能自转侧内则腹大脇痛淋溲也
　　【集注】魏荔彤曰肝水者水附肝则肝水也肝经有水必存两脇故腹大而脇下痛少阳隂阳往来之道路有邪窒碍故不能自转侧肝有水邪必上冲胸咽故时时津液防生及上升而下降小便不利者又续通此水邪随肝木往来升降之气上下为患也见此知肝经有水当于肝臓治之也
　　尤怡曰肝之腑在脇而气连少腹肝之水不行则腹大不能转侧脇下腹痛也时时津液防生小便续通者肝喜冲逆而主踈泄水液随之而上下也
　　心水者其身重而少气不得卧烦而躁其人隂肿【按】其人隂肿四字当在肾水条内错简在此
　　【注】心主衇膻中是其部也水邪干之外则周身之衇不行其身重也内则少气心烦不得卧而躁也
　　【集注】程林曰内经云心主身之血衇上经曰水在心心下坚筑短气是以身重少气也内经曰诸有水病者不得卧夫心属火水在心是以不得卧而烦躁也
　　魏荔彤曰夫水邪亦积聚之类也切近于其处则伏留于是臓即可以臓而名证水附于心则心水也心经有水四肢百骸皆可灌注故身重气为水邪所阻故少气水邪逼处神防不安故不得卧神明扰乱故躁而烦见此知心经有水当于心经治之也
　　脾水者其腹大四肢苦重津液不生但苦少气则小便难
　　【注】脾主腹四肢是其部也水邪干之外则四肢苦重内则腹大少气小便难也
　　【集注】魏荔彤曰脾水者水附于脾则脾水也脾专主腹故腹大脾主旋运又主四肢旋运不利故四肢苦重津液不生气不行于上下则阻碍不通故上则苦少气下则小便难见此知有水在脾当于脾藏治水也
　　尤怡曰脾主腹而气行四肢脾受水气则腹大四肢重津气生于谷谷气运于脾脾湿不运则津液不生而少气小便难者湿不行也
　　肺水者其身肿小便难时时鸭溏
　　【注】肺主气皮毛是其部也水邪干之外则周身皮肿内则不输小便大肠乃其腑水走大肠故鸭溏也
　　【集注】赵良曰肺主皮毛行荣卫与大肠合今有水病则水充满皮肤肺夲通调水道下输膀胱为尿溺今既不通水不得自小便出反从其合与糟粕混成鸭溏也
　　魏荔彤曰肺水者水附于肺则肺水也肺主气气引水行亦能使之周身浮肿肺不肃则气化壅故小便难小便难则清浊不分故便鸭溏此知为有水在肺当于肺藏治水也
　　尤怡曰鸭溏如鸭之后水粪杂下也
　　肾水者其腹大脐肿腰痛不得溺隂下湿如牛鼻上汗其足逆冷面反瘦
　　【按】面反痩之下当有上条其人阴肿四字
　　【注】肾主腰足阴是其部也水邪干之外则阴肿隂下湿足冷面痩内则腹大脐肿腰痛不得溺也此五者指水气等胀为言故俱不喘欬也
　　【集注】程林曰肾者胃之闗也闗门不利故令聚水而生病是以有腹大脐肿之证也腰者肾之外故令腰痛膀胱者肾之腑故冷不得溺也以其不得溺则水气不得泄浸渍于睾囊而为隂汗流注于下焦而为足冷夫肾为水藏又被水邪则上焦之气血随水性而下趋故其人面反痩非若风水里水之面目浮肿也
　　魏荔彤曰肾水者水附于肾则肾水也肾主少腹少腹水湿固沍故腹大脐肿腰痛腰以下俱肾主之也水湿在下焦膀胱之气反塞故不惟小便难而且竟不得溺隂寒下盛故阴下湿如牛鼻上汗冷而且粘其足皆逆冷也面乃阳之部位下阴盛上阳衰故面必痩见此知水在肾当于肾藏治水也
　　尤怡曰身半以下肾气主之水在肾则腰痛脐肿腹大也不得溺阴下湿如牛鼻上汗其足逆冷者肾为隂水亦为隂两隂相得阳气不行而湿寒独胜也面反瘦者面为阳阴盛于下则阳衰于上也
　　师曰寸口衇沉而迟沉则为水迟则为寒寒水相搏趺阳衇伏水谷不化脾气衰则鹜溏胃气衰则身肿少阳衇卑少隂衇细男子则小便不利妇人则经水不通经为血血不利则为水名曰血分
　　【注】寸口两寸也衇沉而迟沉则为水迟则为寒水寒相搏于胸中则阳气不运故趺阳两闗之衇伏而不起水谷不化也若脾气衰则鹜溏胃气衰则身肿也少阳右尺衇陷下少隂左尺衇细小亦因寒水太甚命火受制故男子水精不化小便为之不利女子血化为水经水为之不通也经血而曰经水者以水为血之体也女子以血为主故曰血分也
　　【集注】赵良曰仲景衇法寸口多与趺阳合何也盖寸口属肺手太阴之所过肺朝百衇十二经各以其时来见于寸口脾胃二经出在右闗胃乃水谷之海五藏皆禀气于胃则胃又五藏之夲所以经衇尤为诸经之要领也邪或干于胃者必再就趺阳诊之趺阳胃衇之源也
　　尤怡曰此合诊寸口趺阳而知为寒水胜而胃阳不行也胃阳不行则水谷不化水谷不化则脾胃俱衰脾气主里故衰则鹜溏胃气主表故衰则身肿也少阳者生气也少隂者地道也而俱受气于脾胃脾胃衰则少阳衇卑而生气不荣少隂衇细而地道不通男子则小便不利妇人则经血不通而其所以然者则皆阳气不行隂气乃结之故曰血分者谓虽病于水而实出于血也
　　师曰寸口衇迟而濇迟则为寒濇为血不足趺阳衇防而迟防则为气迟则为寒寒气不足则手足逆冷手足逆冷则荣卫不利荣卫不利则腹满肠鸣相逐气转膀胱荣卫俱劳阳气不通即身冷隂气不通即骨疼阳气前通则恶寒隂气前通则痹不仁隂阳相得其气乃行大气一转其气乃散实则失气虚则遗溺名曰气分【按】名曰气分之下当有下条桂枝去芍药加麻黄附子细辛汤主之十五字
　　【注】寸口衇迟为寒衇濇少血趺阳衇防乏气迟亦为寒是则气血俱虚为寒气所干荣卫不利隂阳不通故身寒骨痛手足逆冷腹满肠鸣恶寒麻痹失气遗溺也此气血俱虚寒气内客之气胀故曰气分而下条发明主治用桂枝去芍药加麻黄附子细辛汤者温养荣卫隂阳发散寒邪之气也
　　【集注】程林曰气散必从前后而去邪气实则失气于后正气虚则遗溺于前也
　　尤怡曰防则为气者为气不足也寒气不足该寸口趺阳为言寒而气血复不足也寒气不足则手足无气而逆冷荣卫无源而不利由是藏府之中真气不充而客寒独胜则腹满肠鸣相逐气转膀胱而下输也荣卫俱劳者荣卫俱乏竭也阳气温于表故不通则身冷隂气荣于里故不通即骨疼不通者虚极而不能行与有余而壅者不同阳前通则恶寒隂前通则痹不仁者阳先行而隂不与俱行则隂失阳而恶寒隂先行而阳不与俱行则阳独滞而痹不仁也盖隂与阳常相须也不可失失则气机不续而邪乃着不失则上下交通而邪不容故曰隂阳相得其气乃行大气一转其气乃散失气遗溺谓分虚实而散也曰气分者谓寒气乘阳之虚而病于气也
　　气分心下坚大如盘边如旋杯水饮所作桂枝去芍药加麻黄附子细辛汤主之
　　【按】气分心下坚大如盘边如旋杯水饮所作之十六字当是衍文观心下坚之夲条自知桂枝去芍药加麻黄附子细辛汤主之十五字当在上条气分之下义始相属正是气分之治法必是错简在此
　　桂枝去芍药加麻黄附子细辛汤方
　　桂枝【三两】　　　生姜【三两】
　　甘草【二两】　　　大枣【十二枚】
　　麻黄　　　　　细辛【各一两】
　　附子【一枚炮】
　　右七味以水七升煮麻黄去上沬内诸药煮取二升分温三服当汗出如虫行皮中即愈
　　师曰病有风水有皮水有正水有石水有黄汗风水其脉自浮外证骨节疼痛恶风皮水其脉亦浮外证腑肿按之没指不恶风其腹如皷不渇当发其汗正水其脉沉迟外证自喘石水其脉自沉外证腹满不喘黄汗其脉沉迟身发热胸满四肢头面肿久不愈必致痈脓【注】风水得之内有水气外感风邪风则从上肿故面浮肿骨节疼痛恶风风在经表也皮水得之内有水气皮受湿邪湿则从下肿故胕浮肿其腹如鼔按之没指水在皮里也非风邪故不恶风因水湿故不渇也其邪俱在外故均衇浮皆当从汗从散而觧也正水水之在上病也石水水之在下病也故在上则胸满自喘在下则腹满不喘也其邪俱在内故均衇沉迟皆当从下从温觧也黄汗者汗出蘖汁色也其衇沉迟藏内有寒饮身发热者经外有伏热寒饮故胸满四肢头面浮肿伏热若乆不愈故必致痈脓也由此推之可知黄汗是内饮外热蒸郁于中从土化而成也以黄汗而列水病之门者亦因水之为病而肿也
　　【集注】程林曰风水与皮水相类属表正水与石水相类属里但风水恶风皮水不恶风正水自喘石水不自喘为异耳
　　尤怡曰风水水为风搏因风而病水也风伤皮毛而湿流闗节故衇浮恶风而骨节疼痛也皮水水行皮中内合肺气故其衇亦浮不兼风故不恶寒也其腹如鼓即内经然不坚之意以其病在皮肤而不及肠藏故外有胀形而内无喘满也水在皮者宜从汗解故曰当发其汗正水肾藏之水自盛也石水水之聚而不行者也正水乘阳之虚而浸及上焦故衇沉迟而喘石水因隂之盛而结于少腹故衇沉腹满而不喘也黄汗汗出沾衣如蘖汁得之湿热交病而湿居热外其盛于上而阳不行则身热胸满四肢头面肿乆则浸及于里而荣不通则逆于肉里而为痈脓也
　　衇浮而洪浮则为风洪则为气风气相搏风强则为隠疹身体为痒痒为泄风乆为痂癞气强则为水难以俯仰风气相击身体洪肿汗出乃愈恶风则虚此为风水不恶风者小便通利上焦有寒其口多涎此为黄汗【按】身体洪肿之洪字当是浮字此为黄汗四字当是衍文
　　【注】六衇俱浮而洪浮则为风洪则为气风气相搏之病若风强于气相搏为病则偏于荣故为隠疹身体为痒痒者肌虚为风邪外薄故也名曰泄风即今之风燥疮是也故日乆不愈则成痂癞痂癞疥癣疠癞之类是也若气强于风相搏为病则偏于卫故为水气难以俯仰即今之支饮喘满不得卧也若风气两相强击为病则为风水故通身浮肿也以上诸证皆属肌表故当发汗汗出乃愈也风水无汗当以越婢汤发汗若汗出恶风则为表阳虚故加附子也若不恶风小便通利非表阳有寒乃上焦有寒也上焦有寒惟兼病水者则其人口内必多生涎沫也
　　【集注】尤怡曰风天之气气人之气是皆失其和者也风湿相搏风强则气从风而浸淫肌体故为瘾疹气强则风从气而鼓涌水液故为水风气并强两相搏击而水液从之则为风水汗之则风去而水行故曰汗出乃愈若恶风者表虚也不恶风而小便通利者以上焦有寒不能约束津液故其口多涎也
　　寸口衇沉滑者中有水气面目肿大有热名曰风水视人之目裹上防拥如新卧起状其颈衇动时时欬按其手足上防而不起者风水
　　【注】此承上条详申风水之证衇也寸口衇沉而滑中有水气之诊也面目肿大中有水气之证也有寒者其衇沉迟则为石水也有热者其衇沉滑名曰风水也视其人之目胞上防拥似如新卧起之状人迎颈衇动甚时欬按其肿之手足陷而不起者皆风水之证也
　　【集注】赵良曰内经云衇沉曰水衇滑曰风面肿曰风目肿如新卧起之状曰水颈衇动喘欬曰水又肾风者面跗厐然少气时热其有跗肿者亦曰夲于肾名风水皆出内经也
　　程林曰沉者就下之性滑者流衍之象故沉滑者中有水也面肿曰风风郁于经则热故面胕肿大有热名曰风水内经曰诸有水者防肿先见于目下也水者隂也目下亦阴也腹者至隂之所居故水在腹者必使目下肿也颈衇人迎衇也水邪干土则颈衇动水之夲在肾水之标在肺故时时欬也以手按其腹随手而起此属水胀如按水囊者必随手而起今风水搏于手足胕属肌肉之间按而散之猝不能聚故防下而不起也
　　风水衇浮身重汗出恶风者防已黄耆汤主之腹痛加芍药
　　【注】此承上条风水详申其证以明其治也风水之病外风内水也衇浮恶风者风也身重肿者水也汗出表虚故用防已黄耆汤固表以散风水也若腹痛加芍药甘草以调中也
　　防已黄耆汤方【见湿病中】
　　太阳病衇浮而法当骨节疼痛反不疼身体反重而酸其人不渇汗出即愈此为风水恶寒者此为极虚发汗得之渇而不恶寒者此为皮水身肿而冷状如周痹胸中塞不能食反聚痛暮躁不得眠此为黄汗痛在骨节欬而喘不渇者此为脾胀其状如肿发汗即愈然诸病此者渇而下利小便数者皆不可发汗
　　【按】脾胀之脾字当是肺字是传写之譌发汗即愈之下当有前条越婢加术汤之六字
　　【注】此又详申风水皮水黄汗肺胀四证之治法也太阳病谓头痛发热恶风也衇浮而似伤寒也伤寒法当骨节疼痛反不疼身体反重而酸面目浮肿其人不渇非伤寒也乃风水也发汗汗出即愈也若愈后而恶寒者此为过于发汗极虚得之当补表阳自可愈也有是证渇而不恶寒似传里也但跗浮肿其腹如鼓乃皮水也有是证胸中窒反聚痛不能食暮躁不得卧似里实也但身肿而冷麻木如痹此为欲作黄汗也痛在骨节似伤寒也但其状如水肿欬喘不渇此为肺胀也已上四证皆初病皮毛状类伤寒故均以越婢加术汤主之发汗即愈也若渇而下利小便数者则津液已夺故不可发汗也
　　【集注】赵良曰脾胀恐是肺字之误灵枢经云肺是动则病肺胀满膨膨而喘咳也
　　魏茘彤曰其状如肿者按其手足未至防而不起故曰如肿似肿而实非肿也
　　尤怡曰太阳有寒则衇骨疼有湿则衇濡身重有风则衇浮体痠此明辨也今得伤寒衇而骨节不疼身体反重而痠即非伤寒乃风水外胜也风水在表而非里故不渇风固当汗水在表者亦宜汗故曰汗出即愈然必气盛而实者汗之乃愈不然则其表益虚风水虽觧而恶寒转增矣故曰恶寒者此为极虚发汗得之若其渇而不恶寒者则非病风而独病水不在皮外而在皮中视风水为较深矣其证身肿而冷状如周痹周痹者寒湿痹其阳也皮水为水气于肤也胸中窒不能食者寒袭于外而气窒于中也反聚痛暮躁不得眠者热为寒郁而寒甚于暮也寒湿外淫必流闗节故曰此为黄汗痛在骨节其咳而喘不渇者水寒伤肺气攻于表有如肿病而实同皮水故曰发汗则愈然而诸病若渇而下利小便数者则不可谓水气当汗而防发之也仲景丁宁之意岂非虑人之津液先亡也哉或问风水外证骨节疼此云骨节反不痛身体反重而痠皮水不渇此云渇何也曰风与水合而成病其流注闗节者则为骨节疼痛其浸淫肌体者则骨节不疼而身体痠肿由所伤之处不同故也皮水不渇者非言皮水夲不渇也谓腹如鼓而不渇者病方外盛而未入里犹可发其汗也此所谓渇而不恶寒者所以别于风水之不渇而恶风也
　　风水恶风一身悉肿衇浮不渇续自汗出无大热越婢汤主之恶风加附子
　　【注】此又承上条风水互详其证而变其治也风水之邪全在表而不在里故恶风一身悉肿衇浮不渇也初夲无汗身无大热续自汗出而不恶风寒表不虚也故用越婢汤以发之若恶风甚者表阳虚也前方加附子一枚以补其在表之阳也
　　越婢汤方
　　麻黄【六两】　　　石膏【半觔】
　　生姜【三两】　　　甘草【二两】
　　大枣【十五枚】
　　右五味以水六升先煮麻黄去上沬内诸药煮取三升分温三服
　　恶风者加附子一枚炮
　　风水加术四两
　　皮水为病四肢肿水气在皮肤中四肢聂聂动者防己茯苓汤主之
　　【注】此承皮水互详其证以明其治也皮水之病是水气相搏在皮肤之中故四肢聂聂瞤动也以防己茯苓汤补卫通荣祛散皮水也
　　【集注】沈明宗曰此邪在皮肤而肿也风入于卫阳气虚滞则四肢肿经谓结阳者肿四肢即皮水也皮毛受风气虚而肿所谓水气在皮肤中邪正相搏风虚内鼓故四肢聂聂而动是因表虚也盖三焦之气同入膀胱而行决渎今水不行则当使小便利而病得除故防己茯苓除湿而利水以黄耆补卫而实表表实则邪不能容甘草安土而制水邪桂枝以和荣卫又行阳化气而实四末俾风从外出水从内泄矣
　　防己茯苓汤方
　　防己【三两】　　　黄耆【三两】
　　桂枝【三两】　　　茯苓【六两】
　　甘草【三两】
　　右五味以水六升煮取二升分温三服
　　里水越婢加术汤主之甘草麻黄汤亦主之
　　【按】里水之里字当是皮字岂有里水而用麻黄之理阅者自知是传写之譌
　　【注】皮水表虚有汗者防己茯苓汤固所宜也若表实无汗有热者则当用越婢加术汤无热者则当用甘草麻黄汤发其汗使水外从皮去也
　　越婢加术汤方
　　于越婢汤中加术四两
　　甘草麻黄汤方
　　甘草【二两】　　　麻黄【四两】
　　右二味以水五升先煮麻黄去上沬内甘草煮取三升温服一升重覆汗出不汗再服慎风寒
　　厥而皮水者蒲灰散主之
　　【按】厥而二字当是衍文
　　【注】水在皮肤浸淫日久必然腐溃而出水也当以蒲灰散敷之以燥水也
　　蒲灰散方【见消渇中】
　　水之为病其衇沉小属少隂浮者为风无水虚胀者为气水发其汗即已衇沉者宜麻黄附子汤浮者宜杏子汤
　　【按】为气水之气字当是风字若是气字则无发汗之理且通篇并无气水之病
　　【注】水之为病其衇沉小属少隂水也今衇不沉小而浮浮者为风非少隂水也若无水虚胀者为风水也风水发其汗即已风水衇沉者宜麻黄附子汤汗之衇浮者宜杏子汤汗之
　　麻黄附子汤方
　　麻黄【三两】　　　甘草【二两】
　　附子【一枚炮】
　　右三味以水七升先煮麻黄去上沬内诸药煮取二升半温服八分日三服
　　【集觧】沈明宗曰麻黄附子汤今人置之不讲余特举而明之麻黄附子通阳开窍治水妙剂今人惟用肾气汤丸壅补其内致阳气不宣转补转壅邪无出路水肿日增咳血而死者不知凡防矣
　　杏子汤方
　　麻黄【四两】　　　杏仁【五十个】
　　甘草【二两炙】
　　右水七升先煮麻黄减二升去上沫内诸药煮取三升去滓温服一升得汗止服
　　问曰黄汗之为病身体肿发热汗出而渇状如风水汗沾衣色正黄如蘖汁衇自沉何从得之师曰以汗出入水中浴水从汗孔入得之宜黄耆芍药桂枝苦酒汤主之
　　【注】此承黄汗互详其证以明其治也黄汗属湿故身体肿属风故发热汗出而渇状如风水者谓面目浮肿也汗沾衣色正黄如蘖汁谓汗出粘黄也衇自沉者谓从水得之也究其得之之由以汗出入冷水中浴则凄怆之寒内入遏郁汗液于肌腠从土蒸化而出故色黄也宜黄耆桂枝解肌邪以固卫气白芍苦酒止汗液以摄荣气荣卫调和其病已矣
　　【集注】程林曰汗出则元腑开入水浴则凄怆之水寒藏留于腠理皮肤之中则身肿发热也汗出沾衣如蘖汁则津液内竭是以汗出而渇也身肿虽状如风水但风水之衇不沉汗不黄口不渇为异耳李升玺曰按汗出浴水亦是偶举一端言之耳大约黄汗由脾胃湿久生热积热成黄湿热交蒸而汗出矣
　　魏茘彤曰黄汗者汗出之色黄而身不黄与发黄之证不同也
　　尤怡曰黄汗之病与风水相似但风水衇浮而黄汗衇沉风水恶风而黄汗不恶风为异其汗沾衣色正黄如蘖汁则黄汗之所独也风水为风气外合水气黄汗为水气外合热气热被水遏互郁交蒸汗液则黄用黄耆桂枝芍药三味行阳以益隂则荣气和而卫气周盖欲使荣卫大行而邪气毕达耳
　　黄耆芍药桂枝苦酒汤方
　　黄耆【五两】　　　芍药【三两】
　　桂枝【三两】
　　右三味以苦酒一升水七升相和煮取三升温服一升当心烦服至六七日乃解若心烦不止者以苦酒阻故也
　　【方觧】服后心烦者以苦酒止汗太急也盖汗出于心急止之则不得出故心烦也至六七日乃解者正复而邪自退也
　　【集解】魏茘彤曰古人称醋为苦酒非另有所谓苦酒也羙酒醯即人家所制社醋即镇江红醋是也又醋之劣者即白酒醋各处皆是以社醋入药尤怡曰苦酒阻者欲行而未得遽行乆积药力乃自行耳故曰服至六七日乃觧
　　黄汗之病两胫自冷假令发热此属歴节食已汗出又身常暮卧盗汗出者此荣气也若汗出已反发热者久久其身必甲错发热不止者必生恶疮若身重汗出已輙轻者久久必身瞤瞤即胸中痛又从腰以上必汗出下无汗腰髋弛痛如有物在皮中状剧者不能食身疼重烦躁小便不利此为黄汗桂枝加黄耆汤主之【按】此承黄汗详申其证也但文义未属必是错简不释
　　桂枝加黄耆汤方
　　桂枝　　　　　芍药【各二两】
　　甘草【二两】　　　生姜【三两】
　　大枣【十二枚】　　　黄耆【二两】
　　右六味以水八升煮取三升温服一升须臾饮热稀粥一升余以助药力温覆取防汗若不汗更服
　　寸口衇浮而迟浮衇则热迟衇则潜热潜相搏名曰沉趺阳衇浮而数浮衇即热数衇即止热止相搏名曰伏沉伏相搏名曰水沉则络衇虚伏则小便难虚难相搏水走皮肤即为水矣
　　【按】此条文义不属不释
　　寸口衇而则卫气不行即恶寒水不沾流走于肠间
　　【按】此条必有脱简不释
　　问曰病者苦水面目身体四肢皆肿小便不利衇之不言水反言胸中痛气上冲咽状如炙肉当防欬喘审如师言其衇何类师曰寸口衇沉而沉则为水则为寒沉相搏结在闗元始时当防年盛不觉阳衰之后荣卫相干阳损隂盛结寒防动肾气上冲咽喉塞噎脇下急痛医以为留饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈圎下水当时如小差食饮过度肿复如前胸脇苦痛象若奔豚其水扬溢则浮欬喘逆当先攻击冲气令止乃治欬欬止其喘自差先治新病病当在后
　　【按】此条文义不属不释










　　御纂医宗金鉴卷二十一

<子部,医家类,御纂医宗金鉴>
　　钦定四库全书
　　御纂医宗金鉴卷二十二
　　订正仲景全书金匮要畧注下之一目録
　　黄疸篇第十六
　　大黄硝石汤
　　茵蔯五苓散
　　茵蔯蒿汤
　　硝石矾石散
　　栀子大黄汤
　　猪膏髪煎
　　呕吐哕下利篇第十七
　　猪苓散
　　小柴胡汤
　　四逆汤
　　茱萸汤
　　半夏泻心汤
　　半夏干姜汤
　　黄芩加半夏生姜汤
　　大黄甘草汤
　　生姜半夏汤
　　文蛤汤
　　大半夏汤
　　茯苓泽泻汤
　　橘皮竹茹汤
　　橘皮汤
　　通衇四逆汤
　　诃黎勒散
　　小承气汤
　　白头翁汤
　　桃花汤
　　桂枝汤
　　栀子豉汤
　　紫参汤
　　疮痈肠痈浸篇第十八
　　薏苡附子败酱散
　　大黄牡丹汤
　　王不留行散
　　黄连粉
　　跌蹶手指臂肿转筋隂狐疝蚘虫篇第十九
　　藜芦甘草汤
　　鸡屎白散
　　蜘蛛散
　　甘草粉蜜汤
　　乌梅丸



　　御纂医宗金鉴卷二十二目録
　　钦定四库全书
　　御纂医宗金鉴卷二十二
　　订正仲景全书金匮要畧注下之一
　　黄疸病衇证并治第十六
　　寸口衇浮而缓浮则为风缓则为痹痹非中风四肢苦烦脾色必黄瘀热以行趺阳衇而数数则为热热则消谷则为寒食即为满尺衇浮为伤肾趺阳衇为伤脾风寒相搏食谷即谷气不消胃中苦浊浊气下流小便不通隂被其寒热流膀胱身体尽黄名曰谷疸额上黒微汗出手足中热薄暮即发膀胱急小便自利名曰女劳疸腹如水状不治心中懊憹而热不能食时欲吐名曰酒疸
　　【注】寸口衇浮而缓浮则为风缓则为痹痹非中风前已详言之矣今趺阳数而尺衇浮四肢苦烦身面色黄乃疸病也黄土色也土病则见之土属脾胃脾为隂土主湿胃为阳土主热故凡病疸皆为湿瘀热郁也行于外则必四肢苦烦身面发黄也盖其人素有湿热外被风寒相搏内为女劳所伤及食谷饮酒或与湿瘀或与热郁皆能为是病也若胃衇数是热胜于湿则从胃阳热化热则消谷故能食而谓之阳黄若胃衇是湿胜于热则从脾隂寒化寒则不食故食即满而谓之隂黄也阳黄则为热疸酒疸隂黄则为女劳疸谷疸也若尺衇不沉而浮则为伤肾肾伤病疸亦为女劳疸也胃衇不缓而则为伤脾脾伤病疸亦为谷疸也谷疸则食谷即满谷气不消胃中苦浊清气阻于上行故头也浊气流于膀胱故小便不通也女劳疸则额上黑肾病色也微汗出湿不瘀也五心热薄暮发肾隂热也膀胱急小便利下焦虚也腹满如水状脾肾两败故谓不治也若心中懊憹热不能食时欲吐小腹满小便不利虽见目青面黑必是酒疸病也
　　衇沉渴欲饮水小便不利者皆发黄
　　【注】衇沉主里也渴欲饮水热瘀也小便不利湿郁也热瘀湿郁于里故发黄也首条谓衇浮缓数皆令发黄是得之于外因也此条衇沉亦令发黄是得之于内因也故治黄有汗下二法也
　　【集注】李彣曰衇沉而渇渇欲饮水小便不利则湿热内蓄无从分消故发黄也
　　疸而渴者其疸难治疸而不渴者其疸可治发于隂部其人必呕发于阳部其人振寒而发热也
　　【注】未成疸前小便不利而渴者是欲作疸病也已成疸后而渴者是热深不已故难治也不渴者是热浅将除故可治也疸发于隂者人必呕逆呕逆者隂里为之也发于阳者人必振寒发热寒热者阳表为之也此以渴不渴别疸之难治可治以呕逆寒热辨黄之在表在里也
　　【集注】程林曰黄家以湿热相搏有口燥鼻燥而未至于渴渴则津液内消邪气独胜不渴则津液未竭正气未衰治之所以分难易也隂主里湿胜于里则呕阳主表热胜于表则振寒发热也此条辨疸证之渴与不渴有轻重表里之分也
　　尤怡曰疸而渴则热方炽而湿且日増故难治不渴则热已减而湿亦自消故可治隂部者里之藏腑闗于气故呕阳部者表之躯殻属于形故振寒而发热此隂阳内外浅深微甚之辨也
　　腹满舌痿黄躁不得睡属黄家
　　【按】舌痿黄之舌字当是身字必传写之譌
　　【注】身痿而黄腹满而躁不得睡者属黄家之病在里当下之也
　　【集注】徐彬曰腹满里证也乃有腹满而加身痿黄躁不得眠瘀热外行此发黄之渐也故曰属黄家
　　诸黄家病但利其小便假令衇浮者当以汗解之宜桂枝加黄耆汤主之
　　【注】诸黄家病谓一切黄家病也黄病无表里证热盛而渴者当清之湿盛小便不利者但当利其小便假令衇浮则为在表当以汗解之宜桂枝加黄耆汤于此推之可知衇沉在里当以下解之也
　　【集注】髙世栻曰利小便乃黄家一定之法故曰诸病黄家但利小便然亦自有宜汗者故又曰假令衇浮为在表当以汗解之汗解之法宜桂枝加黄茋汤用桂枝汤以解肌肌解则汗自出加黄茋以助表表和则荣衞亦通矣
　　桂枝加黄茋汤方【见水气病中】
　　师曰病黄疸发热烦喘胸满口燥者以病发时火刼其汗两热相得然黄家所得从湿得之一身尽发热而黄肚热热在里当下之
　　【注】此详申黄疸误用火汗之为病也病疸者湿热也今湿淫于内则胸满烦喘热淫于内则发热口燥若病发时复以火刼其汗则为两热相合盖黄家所得由湿得之则一身必尽热而身面即发黄也今因火刼误汗而发黄虽有表热则不当汗也但扪其肚热其热在里当下之以去其热也
　　【集注】程林曰湿淫于内则烦喘胸满热淫于内则发热口燥复以火廹劫其汗反致两热相搏殊不知黄家之病必得之湿热瘀于脾土故一身尽发热而黄正以明火劫之误也若肚有热则热在腹可下之以去其湿热
　　黄疸腹满小便不利而赤自汗出此为表和里实当下之宜大黄硝石汤
　　【注】此承上条互详其证以明其治也腹满小便不利而赤是热在里其人自汗出此为表和里实也宜大黄硝石汤下之
　　大黄硝石汤方
　　大黄　　　　　　　黄蘖
　　硝石【各四两】　　　　　栀子【十五枚】
　　右三味以水六升煮取二升去滓内消更煮取一升顿服
　　【集解】李彣曰腹满小便不利而赤里病也自汗出表和也里病者湿热内甚用栀子清上焦湿热大黄泻中焦湿热黄蘖清下焦湿热消石则于苦寒泻热之中而有燥烈发散之意使药力无所不至而湿热悉消散矣
　　黄疸病茵蔯五苓散主之【一本云茵蔯汤及五苓散并主之按】黄疸病之下当有小便不利者之五字茵蔯五苓散方有着落必传写之遗
　　【注】黄疸病衇沉腹满在里者以大黄消石汤下之衇浮无汗在表者以桂枝加黄茋汤汗之小便不利者不在表里故以茵蔯五苓散主之
　　茵蔯五苓散方
　　茵蔯蒿末【十分】　　　五苓散【五分方见痰饮中】右二味和先食饮服方寸匕日三服
　　【集解】尤怡曰此正治湿热成疸者之法茵蔯散热郁五苓利湿瘀也
　　黄疸病小便色不变欲自利腹满而喘不可除热热除必哕哕者小半夏汤主之
　　【注】黄疸病小便当赤今不赤而白且欲自利虽腹满而喘是湿盛无热隂黄证也切不可除热若除热以凉药下之则胃必寒而作哕哕者主之以小半夏汤以止哕也
　　【集注】李彣曰小便色不变欲自利里无实可知腹满而喘脾气虚而肺气不利耳用苦寒药攻里除热则胃寒而虚气上逆故哕宜小半夏汤散逆止哕高世栻曰小便色不变非赤也欲自利非下利也若腹满而喘虽似里实不可投寒剂以除热如大黄消石汤不可用也若投寒剂而除热则必哕哕呃逆也半夏生姜辛温散寒故哕者当以小半夏汤主之也
　　小半夏汤方【见痰饮中】
　　黄疸之病当以十八日为期治之十日以上瘥反剧为难治
　　【注】疸病属脾脾主土土无定位寄旺于四季之末各十八日期之十八日者土旺之日也故治十日以上当瘥而不逾十八日之外也若逾十八日不瘥而反剧者则土衰矣故曰难治
　　【集注】髙世栻曰十八日乃脾土寄旺于四季之期十日土之成数也黄疸之病在于脾土故当以十八日为期然治之宜先故治之十日以上即当瘥至十日以上不瘥而疸病反剧者是谓难治谓土气虚败不可治也
　　谷疸之为病寒热不食食即头心胸不安久久发黄为谷疸茵蔯蒿汤主之
　　【注】此详申谷疸之为病也未成谷疸之时其人多病寒热寒热作时则不能食寒热止时则或能食虽能食然食后即头晕目心烦不安此为湿瘀热郁而内蒸将作谷疸之征也久久身面必发黄为谷疸矣宜茵蔯蒿汤利下使从大小二便而出之
　　茵蔯蒿汤方
　　茵蔯蒿【六两】　　　　栀子【十四枚】
　　大黄【二两】
　　右三味以水一斗先煮茵蔯减六升内二味煮取三升去滓分温三服小便当利尿如皂角汁状色正赤一宿腹减黄从小便去也
　　阳明病衇迟者食难用饱饱则发烦头小便必难此欲作谷疸虽下之腹满如故所以然者衇迟故也【注】谷疸属胃热衇当数今衇迟脾藏寒也寒不化谷所以虽饥欲食食难用饱饱则烦闷胃中填塞健运失常也清者阻于上升故头浊者阻于下降故小便难也此皆欲作谷疸之征其证原从太隂寒湿郁黩而生若误以为阳明热湿发黄下之虽腹满暂减顷复如故所以然者衇迟寒故也此发明欲作谷疸属脾隂寒化而不可下者也
　　【集注】程林曰衇迟为寒寒不杀谷故食难用饱饱则谷气不消胃中苦浊浊气蕴蓄则发烦熏蒸则作也小便难者以衇迟则无阳以施化浊气但留于胃而不宣是以欲作谷疸若下之徒虚其胃而腹满如故也所以然者以衇迟为寒之故也
　　黄家日晡所发热而反恶寒此为女劳得之膀胱急少腹满身尽黄额上黑足下热因作黑疸其腹胀如水状大便必黑时溏此女劳之病非水也腹满者难治消石矾石防主之
　　【注】此详申女劳疸之为病黄疸日晡所发热乃阳明热症当不恶寒也而反恶寒者非阳明热症此或为女劳得之也女劳得之疸证虽膀胱急少腹满而小便自利身虽尽黄而额上则黑虽发热惟足下甚此少隂热因作黑疸也故腹胀如水状而大便必黑时溏知非水胀病乃为女劳得之疸胀病也时溏黑色者亦藏病及血之征也血病者顔必变岂有色黒而血不病者乎女劳疸腹满者为难治以其脾肾两败也以消石入血消坚矾石入气胜湿然此方治标固宜非图本之治世久书譌姑辨其理也
　　【集注】尤怡曰黄家日晡所本当发热今发热而反恶寒者此为女劳得之疸也热在胃浅而肾深故热深则先反恶寒也膀胱急额上黑足下热大便黑皆肾热之征虽少腹满胀有如水状而实为肾气不行非脾湿而水不行也惟是证兼腹满则脾肾并伤而其治为难耳硝石咸寒除热矾石除痼热在骨髓骨与肾合用以清肾热也大麦粥和服恐伤胃也
　　硝石矾石散方
　　硝石　　　　　　　矾石【烧等分】
　　右二味为散以大麦粥汁和服方寸匕日三服病随大小便去小便正黄大便正黑是也
　　男子黄小便自利当与虚劳小建中汤
　　【注】妇人产后经崩发黄色者乃脱血之黄色非黄疸也今男子黄而小便自利则知非湿热发黄也询知其人必有失血亡血之故以致虚黄之色外现斯时汗下渗利之法俱不可施惟当与虚劳失血同治故以小建中汤调养荣衞黄自愈矣
　　【集注】髙世栻曰女为隂男为阳隂主血阳主气男子黄阳气虚也黄者土之色阳气虚而土色外呈中无湿热故小便自利此为虚也故当以小建中汤和其隂阳调其血气也本论血痹虚劳篇有小建中汤主治虚劳故曰虚劳小建中意谓此男子黄而小便自利亦为虚劳之证云尔
　　小建中汤方【见虚劳中】
　　酒黄疸者或无热谵言小腹满欲吐鼻燥其衇浮者先吐之沉者先下之
　　【注】此详申酒疸之为病也酒体湿而性热过饮之人必生湿热为疸病也无热无外热也谵语鼻燥有内热也小腹满湿热畜于膀胱也欲吐湿热酿于胃中也其衇浮者酒热在经先吐之以解外也沉者酒饮在里先下之以解内也
　　【集注】李彣曰胃足阳明之衇起于鼻之交頞中故鼻燥也
　　夫病酒黄疸必小便不利其心中热足下热是其证也
　　【注】此详酒疸之病湿热生也必小便不利其心中热胃府热也足下热胃经热也是其酒疸之证也
　　【集注】程林曰夫小便利则湿热行不利则湿留于胃胃衇贯膈下足胕上熏胃脘则心中热下注足跗则足下热也
　　酒疸心中热欲吐者吐之愈
　　【注】此详申酒疸宜吐之治也酒疸心中热欲吐者谓胃中烦乱懊憹欲吐非吐之不能愈也
　　【集注】程林曰后证热深则懊憹欲吐今微热则心中热亦欲吐病属上焦故吐之可愈也
　　酒黄疸心中懊憹或热痛栀子大黄汤主之
　　【注】此详申酒疸宜下之治也酒黄疸谓因饮酒过度而成黄疸也心中懊憹欲吐或自吐之而愈或服栀子豉汤吐之而愈皆可也若心中懊憹不欲吐或心中热痛皆非吐之可愈故以栀子大黄汤下之愈也
　　栀子大黄汤方
　　栀子【十四枚】　　　　　大黄【一两】
　　枳实【五枚】　　　　　豉【一升】
　　右四味以水六升煮取三升分温二服
　　【集解】魏荔彤曰酒黄疸心中懊憹或热甚而痛栀子大黄汤主之盖为实热之邪立法也酒家积郁成热非此不除也
　　酒疸下之久久为黒疸目青面黒心中如噉蒜虀状大便正黒皮肤爪之不仁其衇浮弱虽黒微黄故知之【注】酒疸心中懊憹或心中热痛衇沉实者当下之若心中热欲吐衇浮弱者当吐之而反下之则为逆也若其人素有劳倦下之则热入于脾顷时腹满如故则成谷疸也若其人素有女劳下之则热入于肾虽黄微黑久久必变为黒疸也目青者精伤也面黑者肾伤也心中如噉蒜虀状胃伤也大便黒色血伤也皮肤不仁血痹也此等证皆因酒疸衇浮弱者应吐而反下之之误使然也
　　【集注】赵良曰酒疸之黑非女劳疸之黑也盖女劳之黑肾气所发也酒疸之黒败血之黒也因酒之湿热伤脾胃脾胃不和阳气不化隂气不运若更下之久久则运化之用愈耗矣气耗血积故腐瘀浊色越出面为黑味变于心咽作嘈杂心辣如噉蒜虀状荣血衰而不行于皮肤之不仁输于大肠便如黒漆其目青与衇浮皆血病也
　　诸黄猪膏髪煎主之
　　【按】诸黄谓一切黄也皆主猪膏髪煎恐未必尽然医者审之此必有脱简也
　　【集注】程林曰扁鹊有黄经明堂有烙三十六黄法皆后人所未见唯圣济总录载三十六黄方论详明治法始备今猪膏髪煎能治诸黄当是黄之轻者可从小便而去至若隂黄急黄女劳之属岂猪膏髪煎所能治乎医者审之
　　猪膏髪煎方
　　猪膏【半斤】　　　　　乱髪【如鸡子大三枚】
　　右二味和膏中煎之髪消药成分再服病从小便出
　　诸黄腹满而呕者宜柴胡汤
　　【注】呕而腹痛胃实热也然必有潮热便鞕始宜大柴胡汤两解之若无潮热便软则当用小柴胡汤去黄芩加芍药和之可也
　　【集注】程林曰呕而腹满视其前后知何部不利利之则愈今黄家腹痛而呕应内有实邪当是大柴胡汤以下之若小柴胡则可止呕未可疗腹痛也
　　柴胡汤方【见寒疝呕吐中】
　　呕吐哕下利病衇证并治第十七
　　夫呕家有痈脓不可治呕脓尽自愈
　　【注】呕家呕吐或谷或水或痰涎或冷沫今呕而有脓此内有痈脓溃而呕非呕病也故曰不可治呕脓尽自愈
　　【集注】赵良曰经云热聚于胃口而不行胃脘为壅胃脘属阳明经阳明气逆则呕故脓不自欬出从呕而出此痈之在胃脘上口者也若过半中在肺之下者脓则不从呕出而从大便出矣
　　程林曰夫痈溃则为脓脓上出必令呕故不必治其呕脓尽则呕自止也
　　先呕却渴者此为欲解先渴却呕者为水停心下此属饮家
　　【注】呕病后渴饮而不呕为胃气和此欲解也因渴而后呕呕而复渴为水停心下此属饮家之呕非呕病也
　　【集注】赵良曰呕则饮去饮去则阳气囘津液犹未布故渴耳虽渴终以邪去正囘而必解也先渴却呕者即前痰饮条中小半夏茯苓汤之证也
　　程林曰先呕却渴者为呕后而胃无津液得水和之即愈先渴却呕者本渴而饮水水停胃中作呕也故属水饮
　　尤怡曰呕家必有停痰宿水先呕却渴者痰水已去而胃气将复也故曰此为欲解先渴却呕者因热饮水过多热虽解而饮旋积也此呕因积饮所致故曰此为饮家
　　呕家本渴今反不渴者以心下有支饮故也此属支饮【注】呕病之人津液已伤本应渴也今反不渴者以心下素有支饮故也此属支饮之呕非呕病也
　　【集注】徐彬曰支饮者偏旁而不中正也
　　高世栻曰支饮者水气循经屈曲支行其形如肿是也支饮而呕故曰此属支饮饮欬篇云呕家本渴渴为欲解今反不渴心下有支饮故也小半夏汤主之
　　诸呕吐谷不得下者小半夏汤主之
　　【注】此详诸呕吐之病以明其治也呕者有声有物之谓也吐者有物无声之谓也凡诸呕吐饮食不得下咽者主之小半夏汤降逆安胃也
　　【集注】赵良曰呕吐谷不得下者有寒有热不可概论也食入即吐热也朝食暮吐寒也此则非寒非热由中焦停饮气结而逆故用小半夏汤
　　沈明宗曰此痰饮多而致呕之方也外邪内入而呕必自饮食稍进此痰饮多而外邪少拒格胸胃之间气逆而谷不得入故用生姜散邪半夏以消痰饮而止呕逆
　　小半夏汤方【见痰饮中】
　　呕吐而病在膈上后思水者解急与之思水者猪苓散主之
　　【注】此详申上条饮呕以明其治也呕吐病后则伤膈上津液若思水者急与饮之不复呕吐者是病去胃和自解也思水者与饮之而仍呕吐者是病未除而有水饮也主之猪苓散者利水以止呕吐也
　　【集注】程林曰上章言先呕却渴此为欲解今呕吐而病在膈上后思水者解亦与上证不殊故急与之以和胃然思水之人又有得水而贪饮则胃中热少不能消水更与人作病故思水者用猪苓散以散水饮
　　魏荔彤曰呕吐而病在膈上后思水者欲解之征也即论中所言先呕后渴此为欲解之义也急与之呕吐后伤津液水入而津液可复也若夫未曾呕吐即思水者即论中所言先渴却呕之证也是为水停心下应治其支饮而渴方愈也主以猪苓散利水补土以治湿邪者治渴而即以治上逆之呕吐也
　　猪苓散方
　　猪苓　　　　　　　茯苓
　　白术【各等分】
　　右三味杵为散饮服方寸匕日三服
　　呕而发热者小柴胡汤主之
　　【注】呕而腹满是有里也主之大柴胡汤攻里以止呕也今呕而发热是有表也主之小柴胡汤和表以止呕也
　　【集注】程林曰经曰呕而发热者柴胡汤证具夫呕家未有发热者以发热属半表半里故与小柴胡汤以和之
　　李彣曰伤寒发热者为表证然邪欲侵里里气拒而不纳则逆而作呕此半表半里证也小柴胡为治半表半里和解之剂
　　小柴胡汤方
　　柴胡【半斤】　　　　　黄芩【三两】
　　人参【三两】　　　　　甘草【三两】
　　半夏【半升】　　　　　生姜【三两】
　　大枣【十二枚】
　　右七味以水一斗二升煮取六升去滓再煎取三升温服一升日三服
　　呕而衇弱小便复利身有微热见厥者难治四逆汤主之
　　【注】呕而心烦心中懊憹内热之呕也今呕而衇弱正气虚也小便复利中寒盛也身有微热而复见厥曰难治者此为寒盛格热于外非呕而发热者比故以四逆汤胜隂囘阳也
　　【集注】高世栻曰呕者水去寒犹在上小便当少今复利者寒亦在下也衇弱者气衰于内身微热者格阳于外呕证如是则上下寒而内外虚若见手足逆冷而厥者则表里隂阳之气不相顺接故为难治四逆汤主之生附子壮火囘阳以治厥干姜温脾暖胃以治呕甘草安中调上下以治内外也
　　四逆汤方
　　附子【一枚生用】　　　　　干姜【一两半】
　　甘草【二两炙】
　　右三味以水三升煮取一升二合去滓分温再服强人可大附子一枚干姜三两
　　呕而胸满者茱萸汤主之
　　【注】呕逆之气上冲于胸胸中气实则不受邪必不满也若胸中气虚客寒邪气得以留连故胸满也主之呉茱萸汤补正气降邪气也
　　【集注】徐彬曰胸乃阳位呕为隂邪使胸之阳气足以御之则不呕呕亦胸中无恙也乃呕而胸满是胸虚邪客不但胃不和矣虚邪属隂故以呉茱萸之苦辛温善驱浊隂者为君人参补虚为佐而以姜枣宣发上焦之正气也
　　茱萸汤方
　　呉茱萸【一升】　　　　人参【三两】
　　生姜【六两】　　　　　大枣【十二枚】
　　右四味以水五升煮取三升温服七合日三服
　　呕而肠鸣心下痞者半夏泻心汤主之
　　【注】呕而肠鸣肠虚而寒也呕而心下痞胃实而热也并见之乃下寒上热肠虚胃实之病也故主之半夏泻心汤用参草大枣以补正虚半夏以降客逆干姜以胜中寒芩连以泻结热也
　　【集注】程林曰呕而肠鸣心下痞者此邪热乘虚而客于心下故用芩连泄热除痞干姜半夏散逆止呕内经曰脾胃虚则肠鸣又曰中气不足肠为之苦鸣人参大枣甘草用以补中而和肠胃
　　半夏泻心汤方
　　半夏【半升洗】　　　　　黄芩
　　干姜　　　　　　　人参【各三两】
　　黄连【一两】　　　　　大枣【十二枚】
　　甘草【三两炙】
　　右七味以水一斗煮取六升去滓再煮取三升温服一升日三服
　　干呕吐逆吐涎沬半夏干姜散主之
　　【注】有声有物谓之呕有声无物谓之哕即干呕也今有声无物而吐涎沫故曰干呕吐逆吐涎沫也干呕吐酸苦胃中热也干呕吐涎沫胃中寒也主之半夏干姜散温中止呕也
　　半夏干姜散方
　　半夏　　　　　　　干姜【等分】
　　右二味杵为散取方寸七浆水一升半煎取七合顿服之
　　干呕吐涎沫头痛者茱萸汤主之
　　【注】干呕吐涎沫者以半夏干姜散温中止呕也若更头痛此属寒气盛而逆之甚也故用呉茱萸汤温寒下气大折冲逆之势也
　　【集注】徐彬曰上焦有寒其口多涎上焦既有寒邪格阳在上故主头痛用呉茱萸温补以驱浊隂也李彣曰太隂少隂经从足至胸俱不上头二经并无头痛证厥隂经上出额与督衇防于巅故干呕吐涎沫者里寒也头痛者寒气从经衇上攻也不用桂附用呉茱萸者以其入厥隂经故耳余皆温补散寒之药
　　干呕而利者黄芩加半夏生姜汤主之
　　【注】干呕者胃气逆也若下利清澈乃肠中寒也今下利浊粘是肠中热也故用黄芩汤以治其利合半夏生姜汤以治干呕也
　　【集注】程林曰中焦不和则气逆于上而作呕廹于下而为利故用半夏生姜入上焦而止呕甘草大枣入中焦而和脾黄芩芍药入下焦而止利如是则正气安而邪气去三焦和而呕利止矣
　　魏茘彤曰此呕为热逆之呕利为挟热之利
　　黄芩加半夏生姜汤方
　　黄芩【三两】　　　　甘草【二两炙】
　　芍药【二两】　　　　　半夏【半升】
　　生姜【三两】　　　　　大枣【十二枚】
　　右六味以水一斗煮取三升去滓温服一升日再夜一服
　　食已即吐者大黄甘草汤主之
　　【注】吐者有物无声之谓也朝食暮吐者寒也食已即吐者火也以寒性迟火性急也故以大黄甘草汤缓中泻火火平自不吐也
　　【集注】王肯堂曰病人欲吐者不可下之又用大黄甘草治食已即吐何也曰欲吐者其病在上因而越之可也而逆之使下则必抑塞愤乱而益甚故禁之若既已吐矣吐而不已有升无降则当逆而折之引令下行无速于大黄故取之也
　　程林曰经云诸逆冲上皆属于火食已即吐是胃热上逆而不能容食与反胃寒呕水饮不同故用是汤以平胃热
　　髙世栻曰食已即吐者非宿谷不化之胃反乃火热攻冲之吐逆
　　大黄甘草汤方
　　大黄【四两】　　　　　甘草【一两】
　　右二味以水三升煮取一升分温再服
　　病人欲吐者不可下之
　　【注】病人欲吐上越之势方盛故不可下之若病人吐后其势衰矣因其衰而济之故已吐有可下之法也
　　【集注】徐彬曰治病之法贵因势利导故内经曰在上者越之在下者竭之今病欲上吐不可强之使下凡病皆然故曰病人欲吐者不可下之
　　程林曰按欲字乃吐而未吐之义
　　病人胸中似喘不喘似呕不呕似哕不哕彻心中愦愦然无奈者生姜半夏汤主之
　　【注】此承上条详申欲吐之状以明其治也喘者呼吸气急也似喘不喘谓胸中似喘之不快而不似喘之气急也呕者吐物而有声也似呕不呕谓似作呕之状而不似呕之有物也哕者干呕也似哕不哕谓似乎哕之有声而不似哕之声连连也胸彻心中愦愦然无奈者总形容似喘不喘似呕不呕似哕不哕心中愦乱无奈懊憹欲吐之情状也故以半夏降逆生姜安胃也
　　【集注】沈明宗曰似喘不喘似呕不呕似哕不哕诚不是喘不是呕不是哕也彻者通也竟是通心中愦愦然无奈即泛泛恶心之义也
　　生姜半夏汤方
　　半夏【半升】　　　　　生姜汁【一升】
　　右二味以水三升煮半夏取二升内生姜汁煮取一升半小冷分四服日三夜一服止停后服
　　【集解】李彣曰生姜半夏辛温之气足以散水饮而舒阳气然待小冷服者恐寒饮固结于中拒热药而不纳反致呕逆今热药冷饮下嗌之后冷体既消热性便发情且不违而致大益此内经之防也此方与前半夏干姜汤畧同但前温中气故用干姜此散停饮故用生姜前因呕吐上逆顿服之则药力猛峻足以止逆降气呕吐立除此心中无奈寒饮内结难以猝消故分四服使胸中邪气徐徐散也
　　吐后渴欲饮水而贪饮者文蛤汤主之兼主防风衇头痛
　　【按】文蛤汤主之五字当在头痛之下文义始属是传写之譌兼主之主字衍文也
　　【注】吐后而渴当少少与饮之胃和吐自止也若恣意贪饮则新饮复停而吐必不已也当从饮吐治之若兼感微风脉必头必痛主之文蛤汤者是治渴兼治风水也故以越婢汤方中加文蛤越婢散风水也文蛤治渴不已也
　　【集注】程林曰贪饮者饮水必多多则溢上焦必有溢饮之患故用此汤以散水饮方中皆辛甘发散之药故亦主微风衇头痛
　　文蛤汤方
　　文蛤【五两】　　　　　麻黄
　　甘草　　　　　　　生姜【各三两】
　　石膏【五两】　　　　　杏仁【五十个】
　　大枣【十二枚】
　　右七味以水六升煮取二升温服一升汗出即愈
　　【集解】李彣曰文蛤汤即大青龙汤去桂枝乃发汗之剂使水饮从毛窍中泄去以散水饮于外经云开鬼门洁净府此一方两得之以内有麻黄生姜等解表药故兼主微风衇头痛
　　问曰病人衇数数为热当消谷引食而反吐者何也师曰以发其汗令阳气微膈气虚衇乃数数为客热不能消谷胃中虚冷故也衇者虚也胃气无余朝食暮吐变为胃反寒在于上医反下之今衇反故名曰虚【按】问曰病人衇数至胃中虚冷故也等句已详伤寒论阳明篇内错简在此且与衇者虚也文义不属
　　【注】饮衇也非虚衇也病吐者若见之则为胃气无余也胃气无余肝邪乘之而见衇故名曰虚也询其所以致之由乃为寒在上医反下之使胃气尽而无余则不能消化水谷致令朝食暮吐暮食朝吐变为中寒胃反也
　　【集注】李彣曰食不得入是有火也食入反出是无火也此寒在上者法当温中始愈反下之则愈虚寒而愈吐矣
　　寸口衇微而数微则无气无气则荣虚荣虚则血不足血不足则胸中冷
　　【按】此条文义不属必是错简
　　趺阳衇浮而濇浮则为虚虚则伤脾脾伤则不磨朝食暮吐暮食朝吐宿谷不化名曰胃反衇而濇其病难治
　　【按】虚则伤脾之虚字当是濇字是传写之譌
　　【注】前条因误下而病胃反则衇此条不因误下而病胃反则衇浮而濇也趺阳衇见浮而濇浮以胃濇以脾浮而无力为胃虚濇而无力为伤脾胃虚脾伤则不能消磨水谷故朝食暮吐暮食朝吐所吐皆仍然不化之宿谷故曰胃反也若衇濇则为邪盛正衰故其病难治也
　　【集注】徐彬曰为寒盛濇为液竭正不胜邪故曰难治
　　胃反呕吐者大半夏汤主之
　　【注】此承上条以明其治也胃反呕吐者谓朝食暮吐暮食朝吐之呕吐也主之大半夏汤者补脾胃止呕吐也
　　大半夏汤方
　　半夏【二升洗浣用】　　　　人参【三两】
　　白蜜【一升】
　　右三味以水一斗二升和蜜扬之二百四十遍煮药取一升半温服一升余分再服
　　千金方云大半夏汤治胃反不受食食入即吐外台方云大半夏汤治呕心下痞鞕者
　　【集解】髙世栻曰朝食暮吐宿谷不化名曰胃反胃反但吐不呕然吐不离乎呕故曰胃反呕吐者用半夏助燥气以消谷人参补元气以安胃白蜜入水扬之使甘味散于水中水得蜜而和缓蜜得水而淡渗庶胃反平而呕吐愈
　　李升玺曰呕家不宜甘味此用白蜜何也不知此胃反自属脾虚经所谓甘味入脾归其所喜是也况君以半夏味辛而止呕佐以人参温气而补中胃反自立止矣
　　胃反吐而渴欲饮水者茯苓泽泻汤主之
　　【注】胃反吐而不渴者寒也渴欲饮水者饮也故以茯苓泽泻汤补阳利水也
　　茯苓泽泻汤方
　　茯苓【半斤】　　　　　泽泻【四两】
　　甘草【二两】　　　　　桂枝【二两】
　　白术【三两】　　　　　生姜【四两】
　　右六味以水一斗煮取三升内泽泻再煮取二升半温服八合日三服
　　外台方云茯苓泽泻汤治消渴胃反衇絶
　　【集解】李彣曰吐而渴者津液亡而胃虚燥也饮水则水停心下茯苓泽泻降气行饮白术补脾生津此五苓散原方之义也然胃反因脾气虚逆故加生姜散逆甘草和脾又五苓散治外有微热故用桂枝此胃反无表热而亦用之者桂枝非一于攻表药也乃彻上彻下逹表里为通行津液和阳散水之剂也
　　尤怡曰茯苓泽泻汤治吐未已而渴欲饮水者以吐未已知邪未去则宜桂枝甘姜散邪气茯苓泽泻消水气也
　　哕逆者橘皮竹茹汤主之
　　【注】哕即干呕也因其有哕哕之声而无他物故不曰干呕而曰哕逆属气上逆为病也上逆之气得出上窍皆能作声故肺虚气上逆则作欬气从喉出而有欬逆之声若为邪所阻则为喘满故无声也胃虚气上逆则作哕气从咽出而有哕逆之声若与物凝结则为痞痛故无声也是知气病也明矣然邪气所凑正气必虚故用橘皮竹茹生姜以清邪气人参甘草大枣以补正气则上逆之气自可顺矣
　　橘皮竹茹汤方
　　橘皮【二斤】　　　　　竹茹【二升】
　　大枣【三十枚】　　　　　生姜【半斤】
　　甘草【五两】　　　　　人参【一两】
　　右六味以水一斗煮取三升温服一升日三服
　　【集解】李彣曰哕有属胃寒者有属胃热者此哕逆因胃中虚热气逆所致故用人参甘草大枣补虚橘皮生姜散逆竹茹甘寒疏逆气而清胃热因以为君尤怡曰胃虚而热乘之则作哕逆橘皮生姜和胃散逆竹茹除热止呕哕人参甘草大枣益虚安中也
　　干呕哕若手足厥者橘皮汤主之
　　【注】干呕哕犹言干呕即哕也东垣以干呕为轻哕为重识仲景措辞之意也哕而手足厥乃胃阳虚是呉茱萸汤证也若初病形气俱实虽手足厥非阳虚隂盛者比乃气闭不达于四肢也故单以橘皮通气生姜止哕也
　　【集注】程林曰干呕哕则气逆于胸膈间而不行于四末故手足为之厥橘皮能降逆气生姜呕家圣药小剂以和之也然干呕非反胃厥非无阳故下咽气行即愈
　　橘皮汤方
　　橘皮【四两】　　　　　生姜【半斤】
　　右二味以水七升煮取三升温服一升下咽则愈
　　哕而腹满视其前后知何部不利利之即愈
　　【注】哕虚邪也哕而不腹满者为正气虚兼有热者以橘皮竹茹汤主之兼有寒者以呉茱萸汤主之哕而腹满者为邪气实当视其二便大便不利者下之小便不利者通之即愈也
　　【集注】朱肱曰前部不利猪苓汤后部不利调胃承气汤赵良曰腹满为实实则气上逆而作哕故必视其前后何部不利而利之则满去而哕止
　　魏荔彤曰胃气上逆冲而为哕治法当视其前后审大小便调不调也前部不利者水邪之逆也当利其小便而哕愈后部不利者热邪实也当利其大便而哕愈
　　夫六府气絶于外者手足寒上气脚缩五藏气絶于内者利不禁下甚者手足不仁
　　【注】气絶非谓脱絶乃谓虚絶也六府之气阳也阳气虚不温于外则手足寒缩阳虚则隂盛上逆故呕吐哕也五藏之气隂也隂气虚不固于中则下利不禁利甚则中脱形衰故手足不仁也此发明呕吐下利之原委也
　　下利清谷里寒外热汗出而厥者通衇四逆汤主之【注】下利清谷里寒也外热汗出而厥阳亡也主之以通衇四逆汤囘阳胜寒而利自止也
　　通衇四逆汤方
　　附子【大者一枚生用】　　　　干姜【三两强人可四两】
　　甘草【二两炙】
　　右三味以水三升煮取一升二合去滓分温再服
　　下利手足厥冷无衇者灸之不温若衇不还反微喘者死少隂负趺阳者为顺也
　　【按】此条反微喘者死之下有少隂负趺阳者为顺也一句文义不属其注已详见伤寒论辨脉篇内不复释
　　【注】下利手足厥冷衇絶无者有隂无阳之衇证也虽用理中四逆軰恐其缓不及事急灸脐下以通其阳若衇还手足温者生衇不还手足不温反微喘者阳气上脱也故死
　　【集注】程林曰下利而至于手足厥冷无衇则独隂无阳灸之以复其阳而衇絶不来反微喘者则正气又脱于上孤阳无根故死
　　下利气者当利其小便
　　【注】下利气者初利则为气郁于大肠而不外渗水气并下但当利其小便输其渗泻之窍气宣而利止也久利则为气陷于大肠而不上举又当于升补中兼利小便也
　　【集注】尤怡曰下利气者气随利失即所谓气利是也
　　气利诃黎勒散主之
　　【注】气利所下之气秽臭所利之物稠粘则为气滞不宣或下之或利之皆可也若所利之气不臭所下之物不粘则谓气陷肠滑故用诃黎勒散以固肠或用补中益气以举陷亦可
　　诃黎勒散方
　　诃黎勒【十枚煨】
　　右一味为散粥饮和顿服
　　【集觧】李彣曰气利者下利气虚下陷而滑脱也诃黎勒性敛澁能温胃固肠粥饮和者假谷气以助胃顿服者药味并下更有力也
　　尤怡曰气利气与屎俱失也诃黎勒濇肠而利气粥饮安中益肠胃顿服者补下治下制以急也
　　若下利衇数有微热汗出令自愈设脉为未解【注】下利衇数内热利也微热汗出其邪衰矣故令自愈设衇者是表未衰故为未解也
　　【集注】程林曰寒则下利衇数有微热则里寒去汗出则表气和表里俱和故令自愈设复者知寒邪尚在是为未解也
　　下利有微热而渴衇弱者令自愈
　　【注】下利大热而渴则为邪盛衇弱则为正虚不能愈也今微热而渴衇弱者邪正俱衰故知自愈也
　　【集注】程林曰下利大热而渴则偏于阳无热不渴则偏于隂皆不能愈以微热而渴知隂阳和衇弱知邪气故即自愈
　　下利衇数而渴者令自愈设不差必清脓血以有热故也
　　【注】此承上条邪正俱衰病当自愈而不愈之义也设不差者则必表和热退而数渴仍然是里热未除也故圊脓血
　　【集注】魏荔彤曰下利固以阳气有余为吉又不可太盛成热邪伤隂致阳复有偏胜之患
　　下利寸衇反浮数尺中自濇者必清脓血
　　【注】此承上表里已和病当自愈而不愈之义也下利里病而得浮数表衇故曰衇反浮数也但尺中自濇则知热陷血分必圊脓血也
　　【集注】徐彬曰下利属寒衇应沉迟反浮数其阳胜可知而尺中自濇濇为阳邪入隂此亦热多故曰必圊脓血
　　程林曰寸衇浮数为热有余尺衇自濇为血不足以热有余则挟热而便脓血
　　下利三部衇皆平按之心下坚者急下之宜大承气汤【注】下利之人心下鞕者诸泻心汤证也若寸闗尺三部衇皆平实有力虽下利宜攻坚也
　　【集注】李彣曰下利按之心下坚者实也设或衇见微弱犹未可下今三部衇皆平则里气不虚可知自宜急下之此慿衇又慿证之法也
　　大承气汤方【见痉病中】
　　下利衇迟而滑者实也利未欲止急下之宜大承气汤【注】衇迟不能兼滑惟浮取之迟沉取之滑则有之矣今下利衇迟而滑谓浮迟而沉滑也浮迟则外和沉滑则内实欲止内实之下利当下之积去则止宜大承气汤
　　【集注】尤怡曰衇迟为寒然与滑俱见则不为寒而反为实以中实有物能阻其衇迟行夫利因实而致者实不去则利不止故宜急下
　　下利衇反滑者当有所去下乃愈宜大承气汤
　　【注】下利衇反滑者是病虚衇实不相宜也若其人形气如常饮食如故乃有当去之积未去也下之乃愈宜大承气汤
　　【集注】赵良曰下利虚证也衇滑实衇也以下利之虚证而反见滑实之衇故当有所去也
　　程林曰经云滑为有宿食故当下去之而利自止
　　下利已差至其年月日时复发者以病不尽故也当下之宜大承气汤
　　【注】下利差后至其或年或月或日而复发其利者此宿食积病攻之不尽故也若其人形气不衰饮食尚强当攻其未尽自不复发其利也宜大承气汤
　　【集注】沈明宗曰此旧积之邪复病也下利差后至其年月日时复发者是前次下利之邪隐僻肠间今值藏府司令之期触动旧邪而复发然隐僻之根未除终不能愈故用大承气迅除之耳
　　下利谵语者有燥屎也小承气汤主之
　　【注】下利里虚证也谵语里实证也何以决其有燥屎也若衇滑数知有宿食也其利秽粘知有积热也然必衇证如此始可知其有燥屎也宜下之以小承气汤于此推之而燥屎又不在大便鞕不鞕也
　　【集注】李彣曰经云实则谵语故知有燥屎宜下
　　小承气汤方
　　大黄【四两】　　　　　厚朴【三两炙】
　　枳实【大者三枚炙】
　　右三味以水四升煮取一升二合去滓分温二服得利则止
　　下利衇反发热身汗者自愈
　　注下利脾病也肝衇也脾病不当见衇故曰衇反也下利里病也发热表证也若发热身汗则为表与里和虽衇亦可自愈也
　　下利衇沉者下重衇大者为未止衇微弱数者为欲自止虽发热不死
　　【注】沉主里主急下重后重也下利衇沉者故里急后重也滞下之证发热衇大则邪盛为未已也衇微弱数者则邪衰病当自止虽发热不死也由此可知衇大身热者死也
　　热利下重者白头翁汤主之
　　【注】此承上条以明其治也下利脓血里急后重积热已深故以白头翁汤大苦大寒寒能胜热苦能燥湿湿热去下重自除矣
　　【集注】程林曰热利下重则热廹于肠胃非苦不足以坚下焦非寒不足以除热故加一热字别已上之寒利
　　尤怡曰此证湿热下注故用白头翁汤苦以除湿寒以胜热也
　　白头翁汤方
　　白头翁　　　　　　黄连
　　黄蘖　　　　　　　秦皮【各三两】
　　右四味以水七升煮取二升去滓温服一升不愈更服
　　下利便脓血者桃花汤主之
　　【注】初病下利便脓血者大承气汤或芍药汤下之热盛者白头翁汤清之若日久滑脱则当以桃花汤养肠固脱可也
　　桃花汤方
　　赤石脂【一斤一半剉一半筛末】　干姜【一两】
　　粳米【一升】
　　右三味以水七升煮米令熟去滓温七合内赤石脂末方寸匕日三服若一服愈余勿服
　　下利清谷不可攻其表汗出必胀满
　　【注】详见伤寒论太隂篇内不复释
　　下利衇沉而迟其人面少赤身有微热下利清谷者必郁冒汗出而解病人必微厥所以然者其面戴阳下虚故也
　　【注】详见伤寒论厥隂篇内不复释
　　下利腹胀满身体疼痛者先温其里乃攻其表温里宜四逆汤攻表宜桂枝汤
　　【注】详见伤寒论太隂篇内不复释
　　桂枝汤方
　　桂枝【三两】　　　　　芍药【三两】
　　甘草【三两炙】　　　　　生姜【三两】
　　大枣【十二枚】
　　右五味防咀以水七升微火煮取三升去滓适寒温服一升服已须臾啜热稀粥一升以助药力温覆令一时许遍身漐漐微似有汗益佳不可令如水淋漓若一服汗出病差停后服
　　下利后更烦按之心下濡者为虚烦也栀子豉汤主之
　　【注】详见伤寒论太阳中篇不复释
　　栀子豉汤方
　　栀子【十四枚】　　　　　香豉【四合绵裹】
　　右二味以水四升先煮栀子得二升半内豉煮取一升半去滓分二服温进一服得吐则止
　　下利肺痛紫参汤主之
　　【按】此文脱简不释
　　紫参汤方
　　紫参【半斤】　　　　　甘草【三两】
　　右二味以水五升先煮紫参取二升内甘草煮取一升半分温三服
　　疮痈肠痈浸病衇证并治第十八
　　诸浮数衇应当发热而反洒淅恶寒若有痛处当发其痈
　　【注】诸浮数衇谓寸闗尺六衇俱浮数也浮衇主表数衇主热若是表邪则当发热而洒淅恶寒也今非表邪应当发热不当恶寒若有痛处乃当发痈之证非表邪之证也
　　【集注】周扬俊曰病之将发衇必兆之夫浮数阳也热也浮数兼见为阳中之阳是其热必尽显于外矣而反洒淅恶寒证不相应何哉必其气血凝滞荣衞不和如经所谓荣气不从逆于肉理乃生痈肿阳气有余荣气不行乃发为痈是也况其身已有痛处乎夫衇之见者阳也其将发而痛者亦属阳故曰当发其痈
　　师曰诸痈肿欲知有脓无脓以手掩肿上热者为有脓不热者为无脓
　　【注】诸痈肿者谓诸隂阳痈肿也不论隂阳凡诸痈肿欲知有脓无脓当以手掩之肿上热则能腐化成脓故热者为有脓不热者为无脓也
　　【集注】周扬俊曰师之所以教人知痈已成欲其溃未成托之起也
　　肠痈之为病其身甲错腹皮急按之濡如肿状腹无积聚身无热衇数此为肠内有痈脓薏苡附子败醤散主之
　　【注】痈生于内则气血为痈所夺不能外荣肌肤故枯皱如甲错也腹皮急似肿胀但按之软询之腹无积聚审之身无表热诊之衇数非有外证也此为肠内有痈脓也主之薏苡附子败醤散流通肠胃消痈肿也
　　薏苡附子败醤散方
　　薏苡仁【十分】　　　　附子【二分】
　　败酱【五分一名苦菜】
　　右三味杵为末取方寸匕以水二升煎减半顿服小便当下
　　【集解】徐彬曰薏苡寒能除热兼下气胜湿利肠胃破毒肿败醤善排脓破血利结热毒气故以为臣附子导热行结故为反佐
　　肠痈者少腹肿痞按之即痛如淋小便自调时时发热自汗出复恶寒其衇迟者脓未成可下之当有血衇洪数者脓已成不可下也大黄牡丹汤主之
　　【注】此承上条详发其证以明其治也肠痈者其证则少腹肿硬按之即痛可知痈在内也溺时如淋尿色自调可知肿碍之也时时发热汗出恶寒似有表病而实非表病也其衇迟则隂盛血未化其脓未成可下之大便当有血也若其衇洪数则阳盛血已腐其脓已成不可下也下之以大黄牡丹汤消瘀泻热也
　　大黄牡丹汤方
　　大黄【四两】　　　　　牡丹【一两】
　　桃仁【五十个】　　　　　芒硝【三合】
　　瓜子【半升】
　　右五味以水六升煮取一升去滓内芒硝再煎沸顿服之有脓当下如无脓当下血
　　【集解】李彣曰大黄芒硝泄热桃仁行瘀丹皮逐血痹去血分中伏火瓜子主溃脓血
　　问曰寸口衇微而濇法当亡血若汗出设不汗者云何答曰若身有疮被刀斧所伤亡血故也
　　【注】衇微气夺也衇濇血夺也故曰法当亡血汗出也设无亡血汗出等病则必身有疮被刀斧所伤亡血故也
　　【集注】李彣曰汗出亡阳则衇微亡血伤隂则衇濇微与濇皆隂衇也设不汗而疮疡金疮虽不亡阳而亡血故亦见微濇之衇也总是荣衞虚衰之故
　　病金疮王不留行散主之
　　【注】此承上条以明其治也金疮谓刀斧所伤之疮也亡血过多经络血虚风寒易得干之故用王不留行散一以止血出一以防外邪也小疮粉之即外敷也
　　王不留行散方
　　王不留行【十分八月八日采】　蒴藋细叶【十分七月七日采】
　　桑东南根【白皮十分三月三日采】甘草【十八分】
　　川椒【三分除目及闭口去汗】　　黄芩【二分】
　　干姜【二分】　　　　　芍药【二分】
　　厚朴【二分】
　　右九味桑根皮以上三味烧灰存性勿令灰过各别杵筛合治之为散服方寸匕小疮即粉之大疮但服之产后亦可服如风寒桑东根勿取之前三物皆隂干百日
　　【集解】徐彬曰此乃概治金疮方也盖王不留行性苦平能通利血脉故反能止金疮血逐痛蒴藋亦通利气血尤善开痹周身肌肉肺主之桑根白皮最利肺气东南根向阳生气尤全以复肌肉之主气故以此三物甚多为君甘草解毒和荣尤多为臣椒姜以养其胸中之阳厚朴以疏其内结之气芩芍以清其隂分之热为佐若有风寒此属经络客邪桑皮止利肺气不能逐外邪故勿取
　　浸疮从口流向四肢者可治从四肢流来入口者不可治
　　【注】浸疮者浸谓浸浸谓不已谓此疮浸留连不已也从口流向四肢者轻以从内走外也故曰可治从四肢流走入口者重以从外走内也故曰不可治浸者犹今之癞疠之类
　　浸滛疮黄连粉主之
　　【按】此承上条以明其治黄连粉方脱简
　　【集解】尤怡曰黄连粉方未见大意以此为湿热浸滛之病故取黄连一味为粉粉之苦以燥湿寒以除热也
　　跌蹷手指臂肿转筋隂狐疝蚘虫病衇证并治第十九
　　师曰病跌蹷其人但能前不能却刺腨入二寸此太阳经伤也
　　【按】证刺俱未详必有缺文不释
　　病人常以手指臂肿动此人身体瞤瞤者藜芦甘草汤主之
　　【按】证未详方亦缺不释
　　藜芦甘草汤方【缺】
　　转筋之为病其人臂脚直衇上下行微转筋入腹者鸡屎白散主之
　　【注】臂同背古通用臂脚直谓足背强直不能屈伸是转筋之证也衇上下行谓迢迢长直微不和是转筋之衇也中寒之人外寒盛则手足拘急转筋痛不能忍甚者入腹则牵连少腹拘急而痛也主之鸡屎白散以治风寒痹气之在筋也
　　鸡屎白散方
　　鸡屎白
　　右一味为散取方寸匕以水六合和温服
　　隂狐疝气者偏有大小时时上下蜘蛛散主之
　　【注】偏有大小谓睾丸左右有大小也时时上下谓睾丸入腹时出时入也疝厥隂之病也以与狐情状相类故名之也主之蜘蛛散入肝以治少腹拘急而痛也
　　【集注】赵良曰睾丸上下有若狐之出入无时也故曰狐疝
　　李彣曰偏有大小以睾丸言时时上下以睾丸入小腹出囊中言
　　尤怡曰隂狐疝气者寒湿袭隂而睾丸受病或左或右大小不同或上或下出没无时故名狐疝
　　蜘蛛散方
　　蜘蛛【十四枚熬煎】　　　　桂枝【半两】
　　右二味为散取八分一匕饮和服日再服蜜丸亦可
　　【集解】尤怡曰蜘蛛有毒服之能令人利合桂枝辛温入隂而逐其寒湿之气也
　　问曰病腹痛有虫其衇何以别之师曰腹中痛其衇当沉若反洪大故有蚘虫
　　【按】腹痛有虫以洪大衇别之未详必有缺文不释
　　蚘虫之为病令人吐涎心痛发作有时毒药不止甘草粉蜜汤主之
　　【注】蚘虫即今之人所名食虫也蚘虫之为病发作有时发则令人吐涎心痛欲死即服攻下毒药非积之痛乃虫之痛故不能止也主之甘草粉蜜汤者以虫得甘蜜而上得铅粉而杀从治之法也
　　【集注】徐彬曰发作有时谓不恒痛也则与虚寒之绵绵而痛者异矣毒药不止则必治气治血攻寒逐积之药俱不应矣故以甘草粉蜜主之白粉杀虫甘草与蜜既以和胃又以诱蚘也
　　李彣曰灵枢云蚘动则胃缓胃缓则廉泉开故涎下令人吐涎也蚘上入膈心在膈上故心痛须臾下膈则痛止故发作有时也廉泉任衇穴名在颔下骨尖中
　　甘草粉蜜汤方
　　甘草【二两】　　　　　粉【一两】
　　蜜【四两】
　　右三味以水三升先煮甘草取二升去滓内粉蜜搅令和煎如薄粥温服一升差即止
　　【集解】李彣曰蚘得甘则动其性喜故也胡粉有毒能杀虫置粉于甘草蜜汤中诱蚘食之也
　　蚘厥者当吐蚘今病者静而复时烦此为藏寒蚘上入膈故烦须臾复止得食而呕又烦者蚘闻食臭出其人当自吐蚘蚘厥者乌梅丸主之
　　【按】此为藏寒之此字当是非字若是此字即是藏厥与辨蚘厥之义不属
　　【注】蚘厥者谓蚘痛手足厥冷也若藏寒痛厥则不吐蚘此蚘厥藏寒之所由分也静而时烦乃蚘上入其膈故烦须臾复止得食又吐又烦是蚘闻食臭出故也主之乌梅丸者以蚘得酸则静得辛则伏得苦则下方中大酸大辛大苦信为治虫之要剂也
　　乌梅丸方
　　乌梅【三百个】　　　　　细辛【六两】
　　干姜【十两】　　　　　黄连【一斤】
　　当归【四两】　　　　　附子【六两炮】
　　川椒【四两去汗】　　　　　桂枝【六两】
　　人参【六两】　　　　　黄蘖【六两】
　　右十味异捣筛合治之以苦酒溃乌梅一宿去核蒸之五升米下饭熟捣成泥和药令相得内臼中与蜜杵二千下圎如梧子大先食饮服十丸日三服稍加至二十丸禁生冷滑臭等食
　　【集解】李彣曰乌梅味酸黄连黄蘖味苦桂枝蜀椒干姜细辛味辛以蚘得酸则止得苦则安得甘则动于上得辛则伏于下也然胃气虚寒人参附子以温补之吐亡津液当归以辛润之则蚘厥可愈矣















　　御纂医宗金鉴卷二十二
<子部,医家类,御纂医宗金鉴>
　　钦定四库全书
　　御纂医宗金鉴卷二十三
　　订正仲景全书金匮要略注下之二目录
　　妇人妊娠篇第二十
　　桂枝茯苓丸
　　附子汤
　　胶艾汤
　　当归芍药散
　　干姜人参半夏丸
　　当归贝母苦参丸
　　葵子茯苓散
　　当归散
　　白术散
　　妇人产后篇第二十一
　　枳实芍药散
　　下瘀血汤
　　阳旦汤
　　竹叶汤
　　竹皮大丸
　　白头翁加甘草阿胶汤
　　妇人杂病篇第二十二
　　半夏厚朴汤
　　甘草小麦大枣汤
　　温经汤
　　土瓜根汤
　　旋覆花汤
　　胶姜汤
　　大黄甘遂汤
　　抵当汤
　　矾石汤
　　红蓝花酒
　　肾气丸
　　蛇床子散
　　狼牙汤
　　小儿疳虫蚀齿方
　　杂疗篇第二十三
　　四时加减柴胡饮子
　　长服诃黎勒丸
　　三物备急丸
　　紫石寒食散
　　治尸厥方【共二方】
　　救卒死方【共五方】
　　救卒死壮热方
　　救卒死两目闭者方
　　救卒死而张口反折者方
　　救卒死四肢不收失便者方
　　救小儿卒死吐利不知是何病方
　　救卒死客忤二方
　　救自缢方
　　疗中暍方
　　救溺死方
　　马坠及一切筋骨损方











　　御纂医宗金鉴卷二十三目録
　　钦定四库全书
　　御纂医宗金鉴卷二十三
　　订正仲景全书金匮要略注下之二
　　妇人妊娠病衇证并治第二十
　　师曰妇人得平衇隂衇小弱其人渴不能食无寒热名妊娠桂枝汤主之于法六十日当有此证设有医治逆者却一月加吐下者则絶之
　　【注】妇人经断得平衇无寒热则内外无病其人渴不能食乃妊娠恶阻之渐也故隂衇虽小弱亦可断为有孕但恶阻于法六十日当有此证设医不知是孕而治逆其法却一月即有此证也若更加吐下者则宜絶止医药听其自愈可也然衇平无寒热用桂枝汤与妊娠渴不能食者不合且文义断续不纯其中必有脱简
　　【集注】徐彬曰平衇者不见病衇一如平人也隂衇小弱者衇形小不大软弱无力非细也诸衇既平而独下焦隂衇微见不同是中上二焦无病乃反见渴不能食之证则渴非上焦之热不能食亦非胃家之病矣少阳有嘿嘿不欲食之证今无寒热亦无少阳表证可疑矣是渴乃隂火上炽不能食乃恶心阻食隂衇小乃胎元蚀气故曰名妊娠也李彣曰此节病证即妊娠恶阻是也寸为阳衇主气尺为隂衇主血隂衇小弱者血不足也血以养胎则液竭而渴又脾为坤土厚徳载物胎气赖以奠安不能食者脾气弱也凡有他病而渇不能食者衇必不平而有寒热今虽不能食反得平衇又无寒热故主妊娠
　　桂枝汤方【见下利中】
　　妇人宿有症病经断未及三月而得漏下不止胎动在脐上者为症痼害妊娠六月动者前三月经水利时胎也下血者后断三月衃也所以血不止者其症不去故也当下其症桂枝茯苓丸主之
　　【注】经断有孕名曰妊娠妊娠下血则为漏下妇人宿有症痼之疾而育胎者未及三月而得漏下下血不止胎动不安者此为症痼害之也已及六月而得漏下下血胎动不安者此亦症痼害之也然有血衃成块者以前三月经虽断血未盛胎尚弱未可下其症痼也后三月血成衃胎已强故主之桂枝茯苓丸当下其症痼也此示人妊娠有病当攻病之义也此条文义不纯其中必有阙文姑存其理可也
　　【集注】娄全善曰凡胎动多当脐今动在脐上者故知是症也
　　程林曰此有症病而懐胎者虽有漏血不止皆症痼之为害非胎动胎漏之证下其症痼妊娠自安此内经所谓有故无殒亦无殒也
　　方氏曰胎动胎漏皆下血而胎动有腹痛胎漏无腹痛故胎动宜行气胎漏宜清热
　　魏荔彤曰胎与衃之辨当于血未断之前三月求之前三月之经水顺利则经断必是胎前三月有曽经下血者则经断必成衃
　　桂枝茯苓丸
　　桂枝　　　　　茯苓
　　牡丹【去心】　　　桃仁【去皮尖】
　　芍药【各等分】
　　右五味末之炼蜜和丸如屎大每日食前服一丸不知加至三丸
　　妇人怀娠六七月衇发热其胎愈胀腹痛恶寒者少腹如扇所以然者子藏开故也当以附子汤温其藏【方未见】
　　【注】妇人怀娠六七月衇发热似表证也若其胎愈胀腹痛恶寒而无头痛身痛则非表证也少腹如扇状其恶寒如扇风之侵袭也所以然者因其人阳虚子藏开寒邪侵入故用附子汤温子藏而逐寒但方缺文亦不纯必有残缺
　　【集注】程林曰胎胀腹痛亦令人发热恶寒少腹如扇者隂寒胜也妊娠隂阳调和则胎气安今阳虚隂盛不能约束胞胎故子藏为之开也附子汤用以温经
　　李彣曰按子藏即子宫也脐下三寸为关元关元左二寸为胞门右二寸为子戸命门为女子系胞之处非谓命门即子藏也盖命门是穴名在腰后两肾中附脊骨之第十四椎之两旁今经文明説少腹如扇者子藏开则子藏在少腹明矣岂有在少腹者而反谓其在脊后者乎此悮也
　　尤怡曰衇发热有似表证而乃身不痛而腹反痛背不恶寒而腹反恶寒甚至少腹阵阵作冷若或扇之者其所以然者子藏开不能阖而风冷之气乘之也夫藏开风入其隂内胜则其衇为隂气而发热且为格阳矣胎胀者热则消寒则胀也附子汤方未见然温里散寒之意防可推矣
　　师曰妇人有漏下者有半产后因续下血都不絶者有妊娠下血者假令妊娠腹中痛为胞阻胶艾汤主之【注】五六月堕胎者谓之半产妇人有漏下下血之疾至五六月堕胎而下血不絶者此症痼之害也若无症痼下血惟腹中痛者则为胞阻胞阻者胞中气血不和而阻其化育也故用芎归胶艾汤温和其血血和而胎育也
　　【集注】程林曰漏下者妊娠经来衇经以阳不足谓之激经也半产者以四五月堕胎堕胎必伤其血海血因续下不絶也若妊娠下血腹中痛为胞阻则用胶艾汤以治
　　尤怡曰妇人经水淋沥及胎产前后下血不止者皆冲任衇虚而隂气不能守也是惟胶艾汤能补而固之
　　芎归胶艾汤方
　　芎防　　　　　阿胶
　　甘草【各二两】　　　艾叶
　　当归【各三两】　　　芍药【四两】
　　干地黄
　　右七味以水五升清酒三升合煮取三升去滓内胶令消尽温服一升日三服不差更作
　　妇人怀娠腹中防痛当归芍药散主之
　　【按】妊娠腹中急痛用此方未详其义必是脱简不释
　　当归芍药散方
　　当归【三两】　　　芍药【一斤】
　　茯苓【四两】　　　白术【四两】
　　泽泻【半斤】　　　芎防【半斤】
　　右六味杵为散取方寸匕酒和日三服
　　妊娠呕吐不止干姜人参半夏丸主之
　　【注】妊娠呕吐谓之恶阻恶阻者谓胃中素有寒饮恶阻其胎而妨饮食也主之以干姜去寒半夏止呕恶阻之人日日呕吐必伤胃气故又佐人参也
　　【集注】程林曰寒在胃脘则令呕吐不止故用干姜散寒半夏生姜止呕人参和胃半夏干姜能下胎娄全善云余治娠阻病累用半夏未尝动胎亦有故无殒之义临病之工何必拘泥
　　尤怡曰此益虚温胃之法为妊娠中虚而有寒者设也夫阳明之衇顺而下行者也有寒则逆有热亦逆逆则饮必从之而妊娠之体精凝血聚每多蕴而成热者矣按外台方青竹茹橘皮半夏各五两生姜茯苓各四两麦冬人参各三两为治胃热气逆呕吐之法可补仲景之未备也
　　干姜人参半夏丸方
　　干姜　　　　　人参【各一两】
　　半夏【二两】
　　右三味末之以生姜汁糊为丸如梧子大饮服十丸日三服
　　妊娠小便难饮食如故当归贝母苦参丸主之
　　【按】方证不合必有脱简不释
　　当归贝母苦参丸方
　　当归　　　　　贝母
　　苦参【各四两】
　　右三味末之炼蜜为丸如小豆大饮服三丸加至十丸
　　妊娠有水气身重小便不利洒淅恶寒起即头葵子茯苓散主之
　　【注】妊娠外有水气则浮肿洒淅恶寒水盛贮于肌肤故身重内有水气则小便不利水盛阻遏阳气上升故起即头也用葵子茯苓者是専以通窍利水为主也
　　葵子茯苓散方
　　葵子【一升】　　　茯苓【三两】
　　右二味杵为散饮服方寸匕日三服小便利则愈
　　妇人妊娠宜常服当归散主之
　　【注】妊娠无病不须服药若其人瘦而有热恐耗血伤胎宜常服此以安之
　　【集注】尤怡曰妊娠最虑热伤故于芎归芍药养血之中用黄芩清热佐白术和胃也震亨称黄芩白术为安胎圣药夫芩术非能安胎者也去其湿热其胎自安耳
　　当归散方
　　当归　　　　　黄芩
　　芍药　　　　　芎防【各一斤】
　　白术【半斤】
　　右五味杵为散酒饮服方寸匕日再服妊娠常服即易产胎无苦疾产后百病悉主之
　　妊娠养胎白术散主之
　　【注】妊娠妇人肥白有寒恐其伤胎宜常服此
　　【集注】尤怡曰妊娠伤胎有因热者亦有因寒者随人藏气之隂阳而各异也当归散正治热之剂白术散君白术和胃臣川芎调血使蜀椒去寒佐牡蛎安胎也则正治寒之剂也仲景并列于此其所以昭示后人者深矣
　　白术散方
　　白术　　　　　芎防
　　蜀椒【三分去汗】　　　牡蛎
　　右四味杵为散酒服一钱匕日三服夜一服但苦痛加芍药心下毒痛倍加芎防心烦吐痛不能食饮加细辛一两半夏大者二十枚服之后更以醋浆水服之若呕以醋浆水服之复不解者小麦汁服之已后渴者大麦粥服之病虽愈服之勿置
　　妇人伤胎怀身腹满不得小便从腰已下重如有水气状怀身七月太隂当养不养此心气实当刺泻劳宫及关元小便微利则愈
　　【按】文义未详此穴刺之落胎必是错简不释
　　妇人产后病衇证并治第二十一
　　问曰新产妇人有三病一者病痉二者病郁冒三者大便难何谓也师曰新产血虚多汗出喜中风故令病痉亡血复汗寒多故令郁冒亡津液胃燥故大便难【注】新产之妇畏其无汗若无汗则荣卫不和而有发热无汗似乎伤寒表病者但舌无白胎可辨也故喜其有汗而又恐汗出过多表阳不固风邪易入而为项强腰背反张之痉病也新产之妇畏血不行若不行则血瘀于里而有发热腹痛似乎伤寒里病者但以舌无黄胎可辨也故喜其血下而又恐血下过多隂亡失守虚阳上厥而为昏冒不省合目汗出之血晕也新产虽喜其出汗喜其血行又恐不免过伤隂液致令胃干肠燥而有潮热谵语大便鞕难似乎阳明胃家实者故仲景于产后首出三病不只为防未然之病而更为辨已然之疑也昏冒而曰郁冒者谓隂阳虚郁不相交通而致冒也
　　【集注】尤怡曰痉筋病也血虚汗出筋衇失养风入而益其劲也郁冒神病也亡隂血虚阳气遂厥而隂复郁之则头而目瞀大便难者液病也胃藏津液渗灌诸阳亡津液胃燥则大肠失其润而便难也三者不同其为亡血伤津则一也
　　产妇郁冒其衇微弱不能食大便反坚但头汗出所以然者血虚而厥厥而必冒冒家欲解必大汗出以血虚下厥孤阳上出故头汗出所以产妇喜汗出者亡隂血虚阳气独盛故当汗出隂阳乃复大便坚呕不能食小柴胡汤主之病解能食七八日更发热者此为胃实大承气汤主之
　　【注】此承上条互详其义以明其治也产妇昏冒衇微弱者是气血俱虚应得之证也不能食者是胃气未和应得之候也大便反坚者是肠胃枯干应得之病也究之郁冒所以然者由血虚则隂虚隂虚则阳气上厥而必冒也冒家欲解必大汗出者是阳气郁得以外泄而解也故产妇喜汗出也由此推之血瘀致冒解必当血下是隂气郁得以内输而解也最忌者但头汗出则为隂亡下厥孤阳上出也大便坚呕不能食用小柴胡汤必其人舌有胎身无汗形气不衰者始可故病得解自能食也若有汗当减柴胡无热当减黄芩呕则当倍姜半虚则当倍人参又在临证之变通也大便坚七八日更发热用大承气汤亦必其人形气俱实胃强能食者始可也若气弱液干因虚致燥难堪攻下者则又当内用元明粉以软坚燥外用诸导法以润广肠缓缓图之也
　　【集注】尤怡曰郁冒虽有客邪而其本则为里虚故其衇微弱也呕不能食大便反坚但头汗出津液上行不下逮之象所以然者亡隂血虚孤阳上厥而津液从之也厥者必冒冒家欲解必大汗出者隂阳乍离故厥而冒及隂阳复通汗乃大出而解也产妇新虚不宜多汗而此反喜汗出者血去隂虚阳受邪气而独盛汗出则邪去阳弱而后与隂相和所谓损阳而就隂是也
　　小柴胡汤【见呕吐中】
　　大承气汤【见痉病中】
　　产妇腹中防痛当归生姜羊肉汤主之并治腹中寒疝虚劳不足
　　【注】产后暴然腹中急痛产后虚寒痛也主之当归生姜羊肉汤者补虚散寒止痛也并治虚劳不足寒疝腹痛者亦以其虚而寒也
　　【集注】程林曰产后血虚有寒则腹中急痛内经曰味厚者为隂当归羊肉味厚者也用以补产后之隂佐生姜以散腹中之寒则防痛自止夫辛能散寒补能去弱三味辛温补剂也故并主虚劳寒疝魏荔彤曰妊娠之防痛胞阻于血寒也产后腹中防痛者里虚而血寒也一阻一虚而治法异矣
　　当归生姜羊肉汤方【见寒疝中】
　　产后腹痛烦满不得卧枳实芍药散主之
　　【注】产后腹痛不烦不满里虚也今腹痛烦满不得卧里实也气结血凝而痛故用枳实破气结芍药调腹痛枳实炒令黑者盖因产妇气不实也并主痈脓亦因血为气凝乆而腐化者也佐以麦粥恐伤产妇之胃也
　　【集注】尤怡曰产后腹痛而至烦满不得卧知血郁而成热且下病而碍上也与虚寒防痛不同矣
　　枳实芍药散方
　　枳实【烧令黑勿太过】　　芍药【等分】
　　右二味杵为散服方寸匕日三服并主痈脓以麦粥下之
　　师曰产妇腹痛法当以枳实芍药散假令不愈者此为腹中有干血着脐下宜下瘀血汤主之亦主经水不利【注】产妇腹痛属气结血凝者枳实芍药散以调之假令服后不愈此为热灼血干着于脐下而痛非枳实芍药之所能治也宜下瘀血主之下瘀血汤攻热下瘀血也并主经水不通亦因热灼血干故也
　　下瘀血汤方
　　大黄【三两】　　　桃仁【二十枚】
　　防虫【二十枚熬去足】
　　右三味末之炼蜜和为四丸以酒一升煎一丸取八合顿服之新血下如豚肝
　　【集注】程林曰防虫主开血闭大黄主攻瘀血桃仁主破死血
　　产后七八日无太阳证少腹坚痛此恶露不尽不大便烦躁发热切衇微实再倍发热日晡时烦躁者不食食则谵语至夜即愈宜大承气汤主之热在里结在膀胱也
　　【按】热在里结在膀胱也之八字当在本条上文恶露不尽之下未有大承气汤下膀胱血之理必是传写之譌再倍二字当是衍文
　　【注】无太阳证无表证也少腹坚痛有里证也因其产后七八日有畜血里证而无太阳表证则可知非伤寒太阳随经瘀热在里之病乃产后恶露未尽热结膀胱之病当主以下瘀血可也若不大便不食谵语烦躁发热日晡更甚至夜即愈此为胃实之病非恶露不尽之病以其日晡更甚至夜即愈则可知病不在血分而在胃也故以大承气汤下之
　　【集注】李彣曰此一节具两证在内一是太阳畜血证一是阳明里实证因古人文法错综故难辨也无太阳证谓无表证也少腹坚痛者以肝藏血少腹为肝经部分故血必结于此则坚痛亦在此此恶露不尽是为热在里结在膀胱此太阳畜血证也宜下去瘀血若不大便烦躁衇实讝语者阳明里实也再倍发热者热在里蒸蒸发于外也阳明旺于申酉戌日晡是阳明向旺时故烦躁不能食病在阳而不在隂故至夜则愈此阳明腑病也宜大承气汤以下胃实
　　【按】伤寒论曰阳明病不能食攻其热必哕以胃中虚冷故也又云发热者尤当先解表乃可攻之况在产后岂可妄议攻下哉必认证果真方可用此
　　产后风续之数十日不解头微痛恶寒时时有热心下闷干呕汗出虽乆阳旦证续在耳可与阳旦汤
　　【注】产后续感风邪数十日不解头微痛恶寒时热汗出表未解也虽有心下闷干呕之里但有桂枝证在可与阳旦汤解表可也阳旦汤即桂枝汤加黄芩阳旦证即桂枝证也
　　【集注】沈明宗曰上下三条乃产后感冒证也世谓产后气血两虚不论外感内伤皆以补虚为主而仲景拈伤寒中之风伤衞发热仍以表里隂阳去邪为训故云产后中风数十日不解头微痛恶寒时时有热汗出乃太阳表未解也但心下闷干呕是外邪入于胸中之里太阳表里有邪谓之阳旦证故以桂枝汤加黄芩而为阳旦汤以风邪在表故用桂枝解肌邪入胸膈之间当以清凉解其内热故加黄芩正谓不犯其虚是益其余不补正而正自补不驱邪而邪自散斯为产后感冒入神之妙方也奈后人不察其理反谓芍药酸寒能伐生生之气桂枝辛热恐伤其血弃而不用以致病剧不解只因未窥仲景门墙耳故千金方以此加饴糖当归为当归建中汤治产后诸虚或外感病推仲景之意尝以此汤加减出入治产后诸病屡获神效故表出之
　　尤怡曰夫审证用药不拘日数表里既分汗下斯判上条里热成实虽产后七八日与大承气而不伤于峻此条表不解虽数十日之乆与阳旦汤而不虑其散非通于权变者未足语此也
　　阳旦汤方
　　即桂枝汤内加黄芩桂枝汤方【见下利中】
　　产后中风发热面正赤喘而头痛竹叶汤主之
　　【按】产后中风之下当有病痉者之三字始与方合若无此三字则人参附子施之于中风发热可乎而又以竹叶命名者何所谓也且方内有颈项强用大附子之文本篇有证无方则可知必有脱简产后汗多表虚而中风邪病痉者主之竹叶汤发散太阳阳明两经风邪用竹叶为君者以发热面正赤有热也用人参为臣者以产后而喘不足也颈项强急风邪之甚故佐附子呕者气逆故加半夏也
　　【集注】程林曰产后血虚多汗出喜中风故令病痉今证中未至背反张而发热面赤头痛亦风痉之渐也
　　竹叶汤方
　　竹叶【一把】　　　葛根【三两】
　　防风【二两】　　　桔梗
　　桂枝　　　　　人参
　　甘草【各一两】　　　附子【一枚炮】
　　大枣【十五枚】　　　生姜【三两】
　　右十味以水一斗煮取二升半分温三服温覆使汗出颈项强用大附子一枚破之如豆大前药扬去沫呕者加大半夏半升洗
　　妇人乳中虚烦乱呕逆安中益气竹皮大丸主之【按】此条文义证药未详
　　竹皮大丸方
　　生竹茹【二分】　　石膏【二分】
　　桂枝【一分】　　　甘草【七分】
　　白薇【一分】
　　右五味末之枣肉和丸弹子大以饮服一丸日三夜二服有热者倍白薇喘者加栢实一分
　　【集解】济隂纲目云中虚不可用石膏烦乱不可用桂枝此方以甘草七分配众药六分又以枣肉为丸仍以一丸饮下可想其立方之微用药之难审虚实之不易也仍饮服者尤虑夫虚虚之祸耳用是方者亦当深省
　　产后下利虚极白头翁加甘草阿胶汤主之
　　【按】此条文义证药不合不释
　　白头翁加甘草阿胶汤方
　　白头翁　　　　甘草
　　阿胶【各二两】　　　秦皮
　　黄连　　　　　蘗皮【各三两】
　　右六味以水七升煮取二升半内胶令消尽分温三服
　　妇人杂病衇证并治第二十二
　　妇人之病因虚积冷结气为诸经水断絶至有歴年血寒积结胞门寒伤经络凝坚在上呕吐涎唾乆成肺痈形体损分在中盘结绕脐寒疝或两脇疼痛与臓相连或结热中痛在关元衇数无疮肌若鱼鳞时着男子非止女身在下来多经候不匀令隂掣痛少腹恶寒或引腰脊下根气街气冲急痛膝胫疼烦奄忽冒状如厥癫或有忧惨悲伤多嗔此皆带下非有鬼神乆则羸瘦衇虚多寒三十六病千变万端审衇隂阳虚实紧行其鍼药治危得安其虽同病衇各异源子当辩记勿谓不然
　　【按】此条为妇人杂病提纲当冠篇首以掲病情在下来多之来字当是未字本条皆经水断絶之病若系来多则与上文不合与下文经候不匀亦不合又本条内有此皆带下一句当在非有鬼神之下文义相属是传写之譌
　　【注】此条为妇人诸病纲领其病之所以异于男子者以其有月经也其月经致病之根源则多因虚损积冷结气也三者一有所感皆能使经水断絶至有歴年寒积胞门以致血凝气结而不行者先哲云女子以经调为无病若经不调则变病百出矣以下皆言三者阻经之变病其变病之不同各因其人之脏腑经络寒热虚实之异也如寒外伤经络其人上焦素寒则凝坚在上故上焦胸肺受病也形寒伤肺则气滞阻饮故呕吐涎唾也若其人上焦素热寒同其化乆则成热热伤其肺故成肺痈而形体损瘦也若其人中焦素寒则在中盘结故绕脐疝痛也或两脇疼痛是中焦之部连及肝脏故也或其人中焦素热则不病寒疝而病结热于中矣中热故不能为寒疝而绕脐之痛仍在关元也其人衇数当生疮若无疮则热必灼隂皮肤失润故肌粗若鱼鳞也然此呕吐涎唾寒疝疼痛肌若鱼鳞等病亦时着男子非止女子病也在下未多谓经候不匀而血不多下也邪侵胞中乃下焦之部故病隂中掣痛少腹恶寒也或痛引腰脊下根气街急痛腰膝疼烦皆胞中冲任为病所必然也或痛极奄忽冒状如厥癫亦痛甚之常状也若其人或有忧惨悲伤多嗔之遇而见此冒厥癫之证实非有鬼神也凡此胞中冲任血病皆能病带故谚曰十女九带也然带下病乆津液必伤形必羸痩诊其衇虚审其多寒岂止病此三十六病而千变万端矣虽千变万端然必审衇隂阳虚实紧与病叅究行其鍼药治危得安也其有病虽同而衇不同者则当详加审辨故曰子当辨记勿谓不然也
　　妇人咽中如有炙脔半夏厚朴汤主之
　　【注】咽中如有炙脔谓咽中有痰涎如同炙肉咯之不出咽之不下者即今之梅核气病也此病得于七情鬰气凝涎而生故用半夏厚朴生姜辛以散结苦以降逆茯苓佐半夏以利饮行涎紫苏芳香以宣通鬰气俾气舒涎去病自愈矣此证男子亦有不独妇人也
　　【集注】尤怡曰凝痰结气阻塞咽嗌之间千金所谓咽中帖帖如有炙肉吞之不下吐之不出者是也
　　半夏厚朴汤方
　　半夏【一升】　　　厚朴【三两】
　　茯苓【四两】　　　生姜【五两】
　　干苏叶【二两】
　　右五味以水七升煮取四升分温四服日三夜一服
　　妇人藏躁喜悲伤欲哭象如神灵所作数欠伸甘麦大枣汤主之
　　【按】甘草小麦大枣汤方义未详必是譌错
　　【注】藏心藏也心静则神藏若为七情所伤则心不得静而神躁扰不宁也故喜悲伤欲哭是神不能主情也象如神灵所凭是心不能神明也即今之失志癫狂病也数欠伸喝欠也喝欠顿闷肝之病也母能令子实故证及也
　　甘草小麦大枣汤方
　　甘草【三两】　　　小麦【一升】
　　大枣【十枚】
　　右三味以水六升煮取三升温分三服亦补脾气
　　妇人吐涎沫医反下之心下即痞当先治其吐涎沫小青龙汤主之涎沫止乃治痞泻心汤主之
　　【注】吐涎沫形寒饮冷也不温散而反下之则寒饮虚结成痞鞕也当先治其吐涎沫以小青龙汤治外寒内饮俟涎沫止以半夏泻心汤乃治痞也
　　【集注】尤怡曰吐涎沫上焦有寒饮也不与温散而反下之则寒内入而成痞然虽痞而犹吐涎沫是寒饮未巳不可治痞当先治饮而后治痞亦如伤寒例表解乃可攻痞也
　　小青龙汤方【见肺痈中】
　　泻心汤方【见惊悸中】
　　问曰妇人年五十所病下利数十日不止暮即发热少腹里急腹满手掌烦热唇口干燥何也师曰此病属带下何以故曽经半产瘀血在少腹不去何以知之其证唇口干燥故知之当以温经汤主之
　　【按】所病下利之利字当是血字文义相属必是传写之譌
　　【注】妇人年已五十冲任皆虚天癸当竭地道不通矣今下血数十日不止宿瘀下也五心烦热隂血虚也唇口干燥任冲血伤不上荣也少腹急满胞中有寒瘀不行也此皆曽经半产崩中新血难生瘀血未尽风寒客于胞中为带下为崩中为经水愆期为胞寒不孕均用温经汤主之者以此方生新去瘀暖子宫补冲任也
　　【集注】李彣曰妇人年五十则已过七七之期任衇虚太冲衇衰天癸竭地道不通时也所病下利据本文带下观之当是崩淋下血之病盖血属隂隂虚故发热暮亦属隂也任主胞胎冲为血海二衇皆起于胞宫而出于防隂正当少腹部分冲衇侠脐上行故冲任衇虚则少腹里急有干血亦令腹满内经云任衇为病女子带下瘕聚是也手背为阳掌心为隂乃手三隂过衇之处隂虚故掌中烦热也阳明衇侠口环唇与冲衇防于气街皆属于带衇难经云血主濡之以冲衇血阻不行则阳明津液衰少不能濡润故唇口干燥断以病属带下以曽经半产少腹瘀血不去则津液不布新血不生此则唇口干燥之所由生也
　　温经汤方
　　吴茱萸【三两】　　当归
　　芎防　　　　　芍药【各二两】
　　人参　　　　　桂枝
　　牡丹皮　　　　阿胶
　　生姜【各二两】　　　甘草【二两】
　　半夏【半升】　　　麦门冬【一升去心】
　　右十二味以水一斗煮取三升分温三服
　　亦主妇人少腹寒乆不受胎兼取崩中去血或月水来过多及至期不来
　　【集解】李彣曰内经云血气虚者喜温而恶寒寒则凝澁不流温则消而去之此汤名温经以瘀血得温即行也方内皆补养气血之药未尝以逐瘀为事而瘀血自去者此养正邪自消之法也故妇人崩淋不孕月事不调者并主之
　　带下经水不利少腹满痛经一月再见者土根散主之
　　【按】再字当是不字若是再字一月两来与上文不利不合是传写之譌
　　【注】此亦前条在下未多经候不匀之证带下胞中病也胞中有宿瘀从气分或寒化则为白带从血分或热化则为赤带从气血寒热错杂之化则为杂色之带也若兼经水不利少腹满痛乃有瘀血故也其经至期不见主以土根散者土能逐瘀血防虫能开血闭桂枝合芍药舒阳益隂通和营气则瘀去血和经调带止矣
　　土根散方
　　土根　　　　芍药
　　桂枝　　　　　防虫【各三分】
　　右四味杵为散酒服方寸匕日三服
　　寸口衇而大则为减大则为芤减则为寒芤则为虚寒虚相此名曰革妇人则半产漏下旋覆花汤主之
　　【按】此条详在伤寒论辨衇法篇错简在此旋覆花汤主之一句亦必是错简半产漏下则气已下陷焉有再用旋覆下气之理
　　旋覆花汤方
　　旋覆花【三两】　　葱【十四茎】
　　新绛【少许】
　　右三味以水三升煮取一升顿服之
　　妇人陷经漏下黑不解胶姜汤主之
　　【注】陷经者谓经血下陷即今之漏下崩中病也黑不解不成文胶姜汤方亦缺
　　【集注】李彣曰陷经漏下谓经衇下陷而血漏下不止乃气不摄血也黑不解者瘀血不去则新血不生荣气腐败也然气血喜温恶寒用胶姜汤温养气血则气盛血充推陈致新而经自调矣
　　【按】此条文义必有缺误姑采此注以见大意
　　妇人少腹满如敦状小便微难而不渴生后者此为水与血俱结在血室也大黄甘遂汤主之
　　【注】敦大也少腹胞之室也胞为血海有满大之状是血畜也若小便微难而不渴者水亦畜也此病若在生育之后则为水与血俱结在血室也主之大黄甘遂汤是水血并攻之法也
　　大黄甘遂汤方
　　大黄【四两】　　　甘遂【二两】
　　阿胶【二两】
　　右三味以水三升煮取一升顿服之其血当下
　　妇人中风七八日续来寒热发作有时经水适断此为热入血室其血必结故使如疟状发作有时小柴胡汤主之
　　【注】详见伤寒论少阳篇内不复释
　　妇人伤寒发热经水适来昼日明了暮则讝语如见鬼状者此为热入血室治之无犯胃气及上二焦必自愈【注】详见伤寒论少阳篇内不复释
　　妇人中风发热恶寒经水适来得之七八日热除衇迟身凉和胸脇满如结胸状讝语者此为热入血室也当刺期门随其实而泻之
　　【注】详见伤寒论少阳篇内不复释
　　阳明病下血讝语者此为热入血室但头汗出当刺期门随其实而泻之濈然汗出即愈
　　【注】详见伤寒论阳明篇内不复释
　　妇人经水不利下抵当汤主之
　　【注】妇人经水不利下言经行不通利快畅下也乃妇人恒有之病不过活瘀导气调和冲任足以愈之今曰抵当汤主之夫抵当重剂文内并无少腹结痛大便黑小便利发狂善忘寒热等证恐药重病轻必有残缺错简读者审之
　　抵当汤方
　　水蛭【三十个熬】　　　蝱虫【三十枚熬去翅足】
　　桃仁【二十个去皮尖】　　大黄【三两酒浸】
　　右四味为末以水五升煮取三升去滓温服一升
　　妇人经水闭不利藏坚癖不止中有干血下白物矾石丸主之
　　【注】藏隂内也不止不去也经水闭而不通瘀宿血也隂中坚块不去血干凝也下白物化血成带也用矾石丸坐药治之此方治下白物若从湿化者可也恐未能攻坚癖干血也
　　【集注】尤怡曰藏坚癖不止者子藏干血坚凝成癖而不去也干血不去则新血不荣而经闭不利矣由是蓄泄不时胞宫素湿所积之血与湿化而成白物时时自下是宜先去其藏之湿矾石燥湿水杏仁润干血也
　　矾石丸方
　　矾石【三分烧】　　　杏仁【一分】
　　右二味末之炼蜜和丸如枣核大内藏中剧者再内之
　　妇人六十二种风及腹中血气刺痛红蓝花酒主之【注】六十二种风无可考腹中血气刺痛用红蓝花酒通经行血诚要方也
　　红蓝花酒方
　　红蓝花【一两】
　　右一味以酒一大升煎减半顿服一半未去再服
　　妇人腹中诸疾痛当归芍药散主之
　　【注】诸疾腹痛谓妇人腹中诸种疾痛也既曰诸疾痛则寒热虚实气食等邪皆令腹痛岂能以此一方防治诸疾痛耶当归芍药散主之必是错简
　　当归芍药散方【见妊娠中】
　　妇人腹中痛小建中汤主之
　　【注】若因木盛土衰中虚急痛者用此补虚缓中定痛可也
　　小建中汤方【见虚劳中】
　　问曰妇人病饮食如故烦热不得卧而反倚息者何也师曰此名转胞不得溺也以胞系乖戾故致此病但利小便则愈宜肾气丸主之
　　【注】病不在胃故饮食如故也病在于胞故不得溺也阳气不化故烦热也水不得下行故倚息不得卧也名曰转胞以胞系乖戾不爽也故致此病但当利小便则愈主之肾气丸以温行下焦阳气阳气化则溺出诸病自解矣胞者乃谓尿胞非血胞也
　　【集注】赵良曰此方在虚劳中治腰痛小便不利小便拘急此亦用之何也盖因肾虚用之也用此补肾则气化气化则水行而愈矣然转胞之病岂尽由下焦肾虚气不化出致耶或中焦脾虚不能散精归于胞及上焦肺虚不能下输布于胞或胎重压其胞或忍溺入房皆足成此病必求其所因以治之也
　　肾气丸方
　　干地黄【八两】　　　薯蓣【四两】
　　山茱萸【四两】　　　泽泻【三两】
　　茯苓【三两】　　　　牡丹皮【三两】
　　桂枝　　　　　　附子【炮各一两】
　　右八味末之炼蜜和丸梧子大酒下十五丸加至二十五丸日再服
　　【集解】李彣曰方名肾气丸者气属阳补肾中真阳之气也内具六味丸壮肾水以滋小便之源附桂益命门火以化膀胱之气则薰蒸津液水道以通而小便自利此所以不用五苓散而用肾气丸也
　　妇人隂寒温中坐药蛇床子散主之
　　【注】隂寒前隂寒也治以温中坐药蛇床子性温热能壮阳故纳之以助阳驱隂也
　　【集注】沈明宗曰此治隂掣痛少腹恶寒之方也胞门阳虚受寒现证不一非唯少腹恶寒之一证也但寒从隂戸所受不从表出当温其受邪之处则病得愈故以蛇床子一味大热温助其阳纳入隂中俾子宫得暖邪去而病自愈矣
　　蛇床子散方
　　蛇床子仁
　　右一味末以白粉少许和合相得如枣大绵裹内之自然温
　　少隂衇滑而数者隂中即生疮隂中蚀疮烂者狼牙汤洗之
　　【注】隂中即前隂也生疮蚀烂乃湿热不洁而生防也用狼牙汤洗之以除湿热杀防也狼牙非狼之牙乃狼牙草也如不得以狼毒代之亦可其疮深洗不可及则用后法也
　　【集注】李彣曰少隂属肾隂中肾之窍也内经曰滑者隂气有余又云数则为热故隂中生疮蚀烂皆湿热所致狼牙味苦性寒寒能胜热苦能杀虫故主洗之
　　狼牙汤方
　　狼牙【四两】
　　右一味以水四升煮取半升以绵纒筋如茧浸汤沥隂中日四遍
　　胃气下泄隂吹而正喧此谷气之实也膏发煎导之【按】膏发煎导之之五字当是衍文此谷气之实也之下当有长服诃梨勒丸之六字后隂下气谓之气利用诃梨勒散前隂下气谓之隂吹用诃梨勒丸文义始属药病亦对盖诃梨勒丸以诃梨勒固下气之虚以厚朴陈皮平谷气之实亦相允合方错简在杂疗篇内下小儿疳虫蚀齿一方杀虫解毒或另有小儿门或列在杂方内今于妇人杂病之末亦错简也
　　【注】肾虚不固则气下泄隂吹而正喧谓前隂出气有声也此谷气之实谓胃气实而肾气虚也以诃梨勒丸固下气而泻谷气也
　　膏发煎方【见黄疸中】
　　小儿疳虫蚀齿方
　　雄黄　　　　　葶苈
　　右二味末之取腊月猪脂镕以槐枝绵裹头四五枚防药烙之
　　杂疗方第二十三
　　退五藏虚热四时加减柴胡饮子方
　　【冬三月加】柴胡【八分】　白术【八分】
　　陈皮【五分】　　　大腹防榔【四枚并皮子者】
　　生姜【五分】　　　桔梗【七分】
　　【春三月加】枳实　　　减白术【共六味】
　　【夏三月加】生姜【三分】　枳实【五分】
　　甘草【三分共　　秋三八味　　　月加】陈皮【三分共六味】
　　右各防咀分为三贴一贴以水三升煮取二升分温三服如人行四五里进一服如四体壅添甘草少许每贴分作三小贴每小贴以水一升煮取七合温服再合滓为一服重煮都成四服【疑非仲景方】
　　【按】此方证不属不释
　　长服诃梨勒丸方
　　诃梨勒　　　　陈皮
　　厚朴【各三两】
　　右三味末之炼蜜丸如桐子大酒饮服二十丸加至三十丸
　　【按】此方当在前篇谷气之实也之下
　　三物备急方
　　大黄【一两】　　　干姜【一两】
　　巴豆【一两去皮心熬外研如脂】
　　右药各须精新先捣大黄干姜为末研巴豆内中合治一千杵用为散蜜和丸亦佳密器中贮之莫令泄气主心腹诸卒暴百病若中恶客忤心腹胀满卒痛如锥刺气急口噤停尸卒死者以暖水苦酒服大豆许三四丸或不下捧头起灌令下咽须臾当瘥如未瘥更与三丸当腹中鸣即吐下便瘥若口噤亦须折齿灌之
　　【方解】方名备急者以备暴然诸腹满腹急痛及中恶客忤噤闭卒死者也若口噤亦须折齿灌之是恐人不急救则死之义然不如后人管吹入鼻中之法为良
　　【集解】李彣曰人卒得病欲死者皆感毒厉邪隂不正之气而然三物相须能荡邪安正或吐或下使秽气上下分消诚足备一时急需也
　　治伤寒令愈不复紫石寒食散方
　　紫石英　　　　白石英
　　赤石脂　　　　钟乳【碓炼】
　　栝蒌根　　　　防风
　　桔梗　　　　　文蛤
　　鬼臼【各十分】　　　太乙余粮【十分】
　　干姜　　　　　附子【炮去皮】
　　桂枝【去皮各四分】
　　右十三味杵为散酒服方寸匕
　　【按】方未详不释
　　尸厥衇动而无气气闭不通故静而死也治方
　　菖蒲屑内鼻两孔中吹之令人以桂屑着舌下【注】形如不病人有气而衇动失常名曰行尸卒死不知人无气而衇动如故名曰尸厥尸厥乃正气暴然为邪气闭塞不通故静而似死用菖蒲内鼻桂着舌下是通心神啓阳气也
　　又方
　　剔取左角髪方寸烧末酒和灌令入喉立起
　　【方解】菖蒲吹鼻桂着舌下而不愈者则用此法是以发乃血之余血乃心所生用烧则发其阳用酒则行气血用本人者喜一气相通也
　　救卒死方
　　薤捣汁灌鼻中
　　【方解】卒然昏死皆尸厥也薤白类蒜而小北人谓之小根菜南人谓之钓乔是也其味极辛捣汁灌鼻亦通窍取之意也
　　又方
　　雄鸡冠割取血管吹内鼻中
　　猪脂如鸡子大苦酒一升煮沸灌喉中
　　鸡肝及血涂面上以灰围四旁立起
　　大豆二七粒以鸡子白并酒和尽以吞之
　　【方解】雄鸡冠血及肝卵白猪脂大豆酒醋等物无非用阳物以胜隂祟也管吹内鼻中谓将鸡冠血或合热酒含在不病人口内以苇管或笔管插入病人鼻孔中使气连药吹之其药自能下咽气通噤自开也
　　救卒死而壮热者方
　　矾石半觔以水一斗半煮消以渍脚令没踝
　　【注】厥而身壮热者阳厥腑病也外以矾水浸脚盖以厥起于下而收摄阳气也
　　【集注】程林曰厥阳独行故卒死而壮热岐伯曰血之与气并走于上则为大厥厥则暴死矾石收摄药也以之浸足而收敛其厥逆之气
　　救卒死而目闭者方
　　骑牛临面捣薤汁灌耳中吹皂荚鼻中立效
　　救卒死而张口反折者方
　　灸手足两后十四壮了饮以五毒诸膏散【有巴豆者注】卒死张口反折者用灸以通阳气但饮以五毒诸膏方
　　救卒死而四肢不收失便者方
　　马屎一升水三斗煮取二斗以洗之又取牛洞【稀粪也】一升温酒灌口中灸心下一寸脐上三寸脐下四寸各一百壮差
　　【注】尸厥目闭口张失便反张四肢不收隂厥藏病也有如是之证者用骑牛临面之法正所以厌邪也薤汁灌耳皂角吹鼻皆通其诸窍而闭塞者可通也灸手足甲后以通外阳法也马屎取吐之法灸中脘关元以通内阳之法也
　　救小儿卒死而吐利不知是何病方
　　狗屎一丸绞取汁灌之无湿者水煮干者取汁【方解】凡屎皆发阳气用狗屎亦取发阳气也
　　救卒死客忤死还魂汤主之方
　　麻黄【三两去节】　　　杏仁【七十个去皮尖】
　　甘草【一两炙】
　　右三味以水八升煮取三升去滓分令咽之通治诸感忤
　　【注】中恶客忤便闭里实者仲景用备急丸可知无汗表实者不当用备急丸通里当用还魂汤以通表也通里者抑诸隂气也通表者扶诸阳气也昧者不知以麻黄为入太阳发汗之药抑知不温覆取汗则为入太隂通阳之药也阳气通动魂可还矣
　　又方
　　韭根【一把】　　　乌梅【二七个】
　　吴茱萸【半升炒】
　　右三味以水一斗煮之以病人栉内中三沸栉浮者生沉者死煮取三升去滓分饮之
　　【方解】韭根吴茱萸乌梅之治亦收阳气法也浮为阳沉为隂阳生隂死义也
　　救自缢死旦至暮虽已冷必可治暮至旦少难也恐此当言忿气盛故也然夏时夜短于昼又热犹应可治又云心下若微温者一日已上犹可治之方
　　徐徐抱解不得截绳上下安被卧之一人以脚踏其两肩手少挽其髪常勿纵之一人以手按揉胸上数动之一人摩捋臂胫屈伸之若已僵但渐渐强屈之并按其腹如此一炊顷气从口出呼吸眼开而犹引按莫置亦勿苦劳之须臾可少进汤及粥清含之令濡喉渐渐能咽及稍止更令两人以两管吹其两耳朶此法最善无不活者
　　【注】旦至暮阳气有余阳主生故虽已冷必可治也暮至旦隂气有余隂主死故稍难也自缢之人必可治者恐此当有言语忿争气盛不散故可治也暮至旦固难治然遇夏时夜短于昼又热皆阳气有余犹应可治又云心下若微温者虽一日已上犹可治之观此谆谆告切仲景仁心惟恐人畏其繁而不治也此法尝试之十全八九始知言果不谬犹言也揉胸按腹摩臂胫屈伸之皆引导其气之法也
　　凡中暍死不可使得冷得冷便死疗之方
　　屈草带绕暍人脐使三两人溺其中令温亦可用热泥和屈草亦可扣瓦椀底按及车缸以着暍人取令溺须得流去此谓道路穷卒无汤当令溺其中欲使多人溺取令温若汤便可与之不可泥及车缸恐此物冷暍既在夏月得热泥土暖车缸亦可用也【注】中暑卒死之人不可置放隂凉之处恐其闭热在内犹被冻之人不可沃以热汤恐其闭寒在内反为大害也
　　救溺死方
　　取灶中灰二石余以埋人从头至足水出七孔即活尝试蝇子落水而死者用灶灰埋之自活
　　【集解】李彣曰灶灰得火土相生之气以埋人则外温衞气而内渗水湿故能使水出七孔而活
　　治坠马及一切筋骨损方
　　大黄【一两切浸汤成汁】　绯帛【如手大烧灰】
　　乱发【如鸡子大烧灰用】　乆用炊单布【一尺烧灰】
　　败蒲【一握三寸】　　　桃仁【四十九个去皮尖熬】
　　甘草【如中指节炙剉】
　　右七味以童子小便量多少煎汤成内酒一大盏次下大黄去滓分温三服先剉败蒲席半领煎汤浴衣被盖覆斯须通利数行痛处立差利及浴水赤勿怪即瘀血也
　　【注】外浴以散其瘀内服以下其瘀斯两得之矣【集注】徐彬曰从髙坠下法当救损伤筋骨为主然顿跌之势内外之血必无不瘀瘀不去则气不行气不行则伤不愈故以桃仁大黄逐瘀为主绯帛红花之余乱发血之余合童便以消瘀血汤浴能活周身气血然筋骨瘀血必有热气滞郁故以炊单布受气最多而易消者以散滞通气从其类也加少炙甘草补中以和诸药也













　　御纂医宗金鉴卷二十三
<子部,医家类,御纂医宗金鉴>
　　钦定四库全书
　　御纂医宗金鉴卷二十四
　　订正仲景全书金匮要略注下之三目録
　　禽兽虫鱼禁忌篇第二十四
　　治自死六畜肉中毒方
　　治食郁肉漏脯中毒方
　　治黍米中藏干脯食之中毒方
　　治食生肉中毒方
　　治食六畜禽兽肝中毒方
　　治马肝毒中人未死方
　　治食马肉中毒欲死方
　　治食噉蛇牛肉欲死方
　　治食牛肉中毒方
　　治食犬肉不消成病方
　　治食禽兽中箭肉毒方
　　治食脍不化成症病方
　　治食鱼后食毒两种烦乱方
　　治食鯸鮧鱼中毒方
　　治食蟹中毒方
　　果实菜谷禁忌篇第二十五
　　治食诸果中毒方
　　治食诸菌中毒闷乱欲死方
　　治食枫树笑不止方
　　治误食野芋烦毒欲死方
　　治误食蜀椒闭口者方
　　食躁式躁方
　　治误食钩吻杀人解之方
　　治误食水莨菪中毒方
　　治食芹菜中龙精毒方
　　治食苦瓠中毒方
　　治凡饮食中毒方
　　贪食食多不消心腹坚满治之方
　　通除诸药毒














　　御纂医宗金鉴卷二十四目録
　　钦定四库全书
　　御纂医宗金鉴卷二十四
　　订正仲景全书金匮要略注下之三
　　金匮要略廿四廿五两门原列在卷末其文似后人补入注家或注或删但传世已久难以削去兹仍附原文另为一篇以存参考云
　　禽兽鱼虫禁忌并治第二十四
　　凡饮食滋味以养于身食之有妨反能为害自非服药炼液焉能不饮食乎切见时人不闲调摄疾疢竞起若不因食而生苟全其生须知切忌者矣所食之味有与病相宜有与身为害若得宜则益体害则成疾以此致危例皆难疗凡煮药饮汁以解毒者虽云救急不可热饮诸毒病得热更甚宜冷饮之
　　肝病禁辛心病禁咸脾病禁酸肺病禁苦肾病禁甘【注】此言五藏有病而禁之以五味何也肝木病若与之以辛辛助肺气恐尅肝也故肝病则禁辛心火病若与之以咸咸能益水恐水尅火也故心病则禁咸脾土病若与之以酸酸味属肝恐木尅土也故脾病则禁酸肺金病若与之以苦苦味属火恐尅金也故肺病则禁苦肾水病若与之以甘甘能补脾脾主尅水故肾病则禁甘
　　春不食肝夏不食心秋不食肺冬不食肾四季不食脾辩曰春不食肝者为肝气王脾气败若食肝则又补肝脾气败尤甚不可救又肝王之时不可死气入肝恐伤魂也若非王时即虚以肝补之佳余藏准此
　　【注】此言四时有宜食有不宜食者如春为肝王则脾弱故宜食脾而不宜食肝若食肝则肝益王而脾更弱故曰不可救又云肝王之时不可以死气入肝即内经毋伐天和之意若伐天和则伤肝肝主魂恐复伤魂也若非王时即虚虚则以肝补肝故谓之佳余藏准此
　　凡肝藏自不可轻噉自死者弥甚
　　【注】谓诸畜兽临杀之时心有所惊肝有所忿食之俱不利故曰不可轻噉如兽自死者必中毒而死更不可食也
　　凡心皆为神识所舍勿食之使人来生复其对报矣【注】人与物虽别而贪生畏死之心则一也惟其心为神识所舍故曰勿食之
　　凡肉及肝落地不着尘土者不可食之
　　猪肉落水浮者不可食
　　诸肉不干火炙而动见水自动者不可食之
　　六畜肉热血不断者不可食之
　　诸五藏及鱼投地尘土不汚者不可食之
　　【注】以上五条皆怪异非常必不可食之
　　诸肉及鱼若狗不食鸟不啄者不可食之
　　【注】凡禽兽不食之肉必有毒不可食之
　　肉中有如朱防者不可食之
　　【注】朱防恶血所聚此色恶不食也
　　父母及本身所属之相不可食食之令人神魂不安【注】此为仁人孝子之心也
　　食肥肉及热羮下可饮冷水
　　【注】食肥肉热羮后继饮冷水冷热相搏腻膈不行不腹痛吐利必成痞变积慎之慎之
　　秽饭馁肉臭鱼食之皆伤人
　　【注】言败腐之物皆不宜食也
　　自死禽兽口闭者不可食之
　　【注】凡自死之物其肉皆有毒口闭则毒不得外泄切不可食
　　六畜自死皆疫死则有毒不可食之
　　【注】疫毒能死六畜其肉必有疫毒故不可食
　　兽自死北首及伏地者食之杀人
　　【注】凡兽北向自死及死不僵而伏地者食之多杀人
　　食生肉饱饮乳变白虫
　　【注】食生肉饱即饮乳酪则成湿热必变生白虫
　　疫死牛肉食之令病洞下亦致坚积宜利药下之【注】疫死牛肉有毒不可食食之若洞泻为其毒自下或致坚积宜下药利之
　　脯藏米瓮中有毒及经夏食之发肾病
　　【注】脯肉藏米瓮中受湿热郁蒸之气及经夏已腐者食之腐气入肾故发肾疾
　　治自死六畜肉中毒用黄蘗捣屑取方寸匕服
　　【注】六畜自死肉中有毒中其毒者以此方服之苦能解毒也
　　治食郁肉漏脯中毒方
　　烧犬屎酒服方寸匕每服人乳汁亦良饮生韭汁三升亦得
　　【注】郁肉密藏经宿之肉也漏脯经漏水之脯也食之中毒以烧犬屎人乳汁生韮汁量其轻重而解之
　　治黍米中藏干脯食之中毒方
　　大豆浓煮汁饮之数升即解亦治狸肉漏脯等毒【注】同上郁肉大豆汁亦能解毒
　　治食生肉中毒方
　　掘地深三尺取其下土三升以水五升煮数沸澄清汁饮一升即愈
　　【注】地浆能解诸毒掘得黄土有泉渗出谓之地浆三尺大防言也未见黄土皆秽土得黄土乃可取用
　　治食六畜鸟兽肝中毒方
　　水浸豆豉绞取汁服数升愈
　　【注】食禽肉兽肝中毒在胃故用豆防涌吐其毒
　　马脚无夜眼者不可食之【夜眼一名附蝉尸】
　　【注】凡马皆有夜眼若无者其形异故勿食之
　　食酸马肉不饮酒则杀人
　　【注】马肉味酸有毒故饮酒以解之
　　马肉不可热食伤人心
　　【注】马属火肉热火甚恐伤心当冷食之
　　马鞍下肉食之杀人
　　【注】鞍下肉久经汗渍有毒食之杀人
　　白马黑头者不可食之
　　【注】食疗云食之令人癫
　　白马青蹄者不可食之
　　【注】白马青蹄骑之不利人食之必取害故不可食
　　马肉防肉共食醉饱卧大忌
　　【注】马肉属火防肉属水共食已属不和若醉饱即卧则伤脾气故曰大忌
　　驴马肉合猪肉食之成霍乱
　　【注】猪肉杂食恐难消化乱于肠胃故成霍乱
　　马肝及毛不可妄食中毒害人
　　【注】汉史云文成食马肝而死故曰不可妄食恐中其毒也
　　治马肝毒中人未死方【马肝一名悬熢】
　　雄鼠屎二七粒末之水和服日再服
　　【注】马食鼠屎则腹胀是鼠能制马也故中马肝毒以此解之
　　又方
　　人垢取方寸匕服之佳
　　【注】人垢即人头垢也用方寸匕酒化下得吐为佳
　　治马肉中毒欲死方
　　香豉【二两】　　　杏仁【三两】
　　右二味蒸一食顷熟杵之服日再服
　　【方解】日华子云黑豆调中下气治牛马瘟毒杏仁下气气下则毒亦解矣
　　又方
　　煮芦根汁饮之良
　　【方解】芦根味甘性寒解诸肉毒
　　疫死牛或目赤或黄食之大忌
　　【注】牛疫死目或赤或黄疫毒甚也大忌食之
　　牛肉共猪肉食之必作寸白虫
　　【注】牛肉共猪肉食之脾胃湿热者能生寸白虫当戒之
　　青牛肠不可合犬肉食之
　　牛肺从三月至五月其中有虫如马尾割去勿食食之损人
　　【注】凡牛肠肺值三月至五月湿热交蒸之时必生其虫戒勿食之
　　牛羊猪肉皆不得以楮木桑木蒸炙食之令人腹内生虫
　　【注】古人炼药多用桑柴火楮实子能健脾消水楮木亦可烧用何以蒸炙诸肉食之即生虫乎其或物性相反也
　　噉蛇牛肉有毒食之杀人不可食
　　【注】噉蛇牛何以识认惟毛髪向后顺者是也
　　治噉蛇牛肉食之欲死方
　　饮人乳汁一升立愈以泔水洗头饮一升愈
　　牛肚细切水一斗煮取一升暖饮之大汗出愈【注】人乳能解马肝牛肉之毒用头垢吐其毒而愈用牛肚不甚善
　　治食牛肉中毒方
　　甘草煮汁饮之即愈
　　【方解】甘草味甘能解百毒
　　羊肉其有宿热者不可食之
　　【注】羊肉性热若其人有素热者忌食之
　　羊肉不可共生鱼酪食之害人
　　【注】羊肉热与生鱼酪乳共食必不益人也
　　羊蹄甲中有珠子白者名羊悬筋食之令人癫
　　【按】此义未详
　　白羊黑头食其脑作肠痈
　　【注】诸脑有毒惟此羊脑食之作肠痈
　　羊肝共生椒食之破人五藏
　　【注】羊肝生椒皆属于火共食恐损伤人五藏也
　　猪肉共羊肝和食之令人心闷
　　【注】猪肉滞羊肝腻共食则气滞而心闷矣
　　猪肉以生胡荽同食烂人脐
　　【注】胡荽与猪肉不可同食不可多者恐动风疾云烂人脐此义未详
　　猪脂不可合梅子食之
　　【注】猪脂滑利梅子酸濇性相反也故不可合食
　　猪肉合葵食之少气
　　【按】此义未详
　　鹿肉不可合蒲白作羮食之发恶疮
　　【注】鹿肉性温九月至正月堪食他月食之则冷痛如和蒲作羮食之发恶疮此义未详
　　麋脂及梅李子若孕妇食之令子青肓男子伤精【集注】李彣曰人目以隂为体以阳为用麋隂兽也梅及李味酸苦亦属隂类孕妇三物合食则隂气太盛阳气絶少故令子青盲也男子精气宜温暖隂盛则精寒本草云麋脂令隂痿
　　【按】麋蹄下有二窍为夜目淮南子云孕妇见麋而生子四目今三物合食令子青盲皆物类相感胎教慎之
　　麞肉不可合鰕及生菜梅李果食之伤人
　　【注】麞肉性温八月至十一月食之胜羊肉余月食之动气鰕能动风生菜梅李动痰合食之皆令人病
　　白犬自死不出舌者食之害人
　　【注】凡犬死必吐舌惟中毒而死其舌不吐毒在内也故食之害人
　　痼疾人不可食熊肉令终身不愈
　　【注】人有痼疾不可食熊肉因熊性猛悍食之痼疾永不除
　　食狗鼠余令人发瘘疮
　　【注】狗鼠食物有余存者其物必有涎滴因涎有毒人若食此物必发瘘疮
　　治食犬肉不消心下坚或腹胀口干大渴心急发热妄语如狂或洞下方
　　杏仁【一升合皮熟研用】
　　以沸汤三升和取汁分三服利下两片大验
　　【方解】此以相畏相制之义也犬肉畏杏仁故用此而诸证悉除矣
　　妇人妊娠不可食肉及鼈鸡鸭令子无声音
　　【注】妊娠食肉令子缺唇食鼈肉令子短项食羊犬令子多热食鸡鸭令子无声音此数者妊妇皆不当食也
　　肉不可合白鸡肉食之令人面发黄
　　【注】肉酸寒多食损元气絶血脉令人萎黄白鸡虽得庚金太白之象实属风木能助肝火二物合食动脾气而发黄故不可合食
　　肉着干姜食之成霍乱
　　【注】肉酸寒隂性也干姜辛热阳性也性味相反同食者必成霍乱
　　凡鸟自死口不闭翅不合者不可食之
　　【注】诸鸟自死必闭口敛翅若开口张翅恐有毒不可食
　　诸禽肉肝青者食之杀人
　　【注】肝青者被毒所伤若食之必杀人
　　鸡有六翮四距者不可食之【距鸡脚爪也】
　　【注】形有怪异者有毒故不可食
　　乌鸡白头者不可食之
　　【注】色有不相合者有毒不可食
　　鸡不可合葫蒜食之滞气
　　【注】鸡蒜同食能动风动痰风痰发动故气滞
　　山鸡不可合鸟兽肉食之
　　【注】山鸡食虫蚁有毒与鸟兽肉相反故戒合食
　　雉肉久食令人瘦
　　【注】雉肉小毒发疮疥生诸虫以此则令人瘦
　　鸭卵不可合鼈肉食之
　　【注】二物性寒发冷气不可合食
　　雀肉不可合李子食之
　　【注】雀肉性暖大温李子性寒味酸温得寒酸而滞气故不可合食
　　妇人妊娠食雀肉饮酒令子淫乱无耻
　　【注】雀之性淫酒能乱性妊娠当戒食之古慎胎教也
　　燕肉勿食入水为蛟龙所噉
　　【注】蛟龙嗜燕人食燕者不可入水雷公曰海竭江枯投游波而立泛以蛟龙嗜燕故也凡渡江海者切不可食燕肉
　　鸟兽有中毒箭死者其肉有毒解之方
　　大豆煮汁及盐汁服之解
　　【方解】箭伤有毒凡鸟兽被箭死者肉毒人食之先服盐汁次服豆汁解不及者死
　　鱼头正白如连珠至脊上食之杀人
　　鱼头中无腮者不可食之杀人
　　鱼无肠胆者不可食之三年隂不起女子絶生
　　鱼头似有角者不可食之
　　鱼目合者不可食之
　　【注】以上皆怪异之形色必有毒也
　　六甲日勿食鳞甲之物
　　【注】六甲值日食鳞甲物犯其所忌故曰勿食
　　鱼不可合鸡肉食之
　　【注】鱼属火善动鸡属木生风风火相煽故勿合食
　　鱼不得合鸬鷀肉食之
　　【注】鸬鷀嗜鱼凡物相制相犯者皆不可合食
　　鲤鱼鲊不可合小荳藿食之鱼子不可合猪肝食之害人【小荳藿即小荳叶也】
　　鲤鱼不可合犬肉食之
　　鲫鱼不可合猴雉肉食之
　　醍鱼合鹿肉生食令人筋甲缩
　　青鱼酢不可合胡荽及生葵并麦醤食
　　防鳝不可合白犬血食之
　　【注】以上六条皆能助热动风合食俱不宜
　　肉不可合酒菓子食之
　　【注】多神灵不可轻食若酒菓合食更非所宜也
　　鼈目凹防者及腹下有王字形者不可食之其肉不得合鸡鸭食之
　　【注】鼈无耳以目为听目凹防及腹有王字形者皆有毒慎之性与鸡鸭相反故不可合食
　　龟鼈肉不可合苋菜食之
　　【注】鼈皆与苋菜相反若合食之必成鼈瘕
　　鰕无须及腹下通黑煮之反白者不可食之
　　【注】无须腹黑反白者怪异之鰕也故不可食
　　食脍饮乳酪令人腹中生虫为瘕
　　【注】脍乃牛羊鱼之腥聂而切之为脍乳酪酸寒与脍同食则生虫为瘕故戒合食
　　脍食在胃不化吐不出速下除之久成症病治之方橘皮【一两】　　大黄【二两】
　　朴消【二两】
　　右三味以水一大升煮至小升顿服即消
　　【方解】橘皮解鱼毒得消黄使下从大便而出也
　　食脍多不消结为症病治之方
　　马鞭草
　　右一味捣汁饮之或以姜叶汁饮之一升亦消又可服吐药吐之
　　【方解】马鞭草主治症癖血瘕破血杀虫姜叶解毒皆可用之
　　食鱼后食毒两种烦乱治之方
　　橘皮浓煎汁服之即解
　　【方解】橘皮味苦辛温下气通神故能解毒
　　食鯸鮧鱼中毒方
　　芦根煮汁服之即解
　　【方解】鯸鮧即河豚鱼味美其腹腴呼为西施乳头无腮身无鳞其肝毒血杀人脂令舌麻子令腹胀眼令目花惟芦根汁能解之
　　蟹目相向足斑目赤者不可食之
　　【注】蟹目相背若目相向足斑目赤者有毒故戒勿食
　　食蟹中毒治之方
　　紫苏煮汁饮之三升愈紫苏子捣汁饮之亦良冬汁饮三升食冬亦可
　　【方解】紫苏冬俱能解毒故用之
　　凡蟹未遇霜多毒其熟者乃可食之
　　【注】蟹未经霜有毒不可生食经霜则毒无
　　蜘蛛落食中有毒勿食之
　　【注】蜘蛛有毒凡落食上不可食有毒故也
　　凡蜂蝇虫蚁等多集食上食之致瘘
　　【注】虫类有毒凡虫集食上者食之则致瘘
　　果实菜谷禁忌并治第二十五
　　内经曰天食人以五气地食人以五味果实菜谷皆地产也又云五谷为养五果为助五菜为充是以草实曰蓏木实曰果礼云枣曰新之栗曰撰之桃曰胆之柤梨曰攅之则治果实有法矣烹葵断壶纪乎豳风芥醤芼羮以养父母则用五菜有道矣牛宜稌羊宜黍豕宜稷犬宜粱雁宜麦则配五谷有方然其物有不宜常食者有不宜食者经云隂之所生本在五味隂之五宫伤在五味人安可不知其所禁忌乎
　　果子生食生疮
　　【注】果生之性多湿多热而有毒或生食之故令生疮腹胀作泄
　　果子落地经宿虫蚁食之者人大忌食之
　　【注】凡果落地隔夜尚不可食而况虫蚁食者乎见之者切不可食
　　生米停留多日有损处食之伤人
　　【注】凡食之物停留多日或隔夜者若有损处即虫鼠所啮之余皆有毒伤人
　　桃子多食令人热仍不得入水浴令人病寒热淋沥病【注】桃味甘酸性热若多食者令人热入水浴者则湿与热相抟不得宣散故令人外寒热内成癃症也
　　杏酪不熟伤人【一云杀人】
　　【注】杏味酸苦有毒酪酿未熟若食恐害人也
　　梅多食壊人齿
　　【注】梅味苦酸若多食者令人齿损齿者骨之余也因肾主液而合骨故伤齿
　　李不可多食令人腹胀
　　【注】李味酸澁若多食则中气不舒故令人腹胀
　　林禽不可多食令人百衇弱
　　【注】林禽味酸澁多食则令百衇不得宣故衇弱
　　橘柚多食令人口爽不知五味
　　【注】尚书注小曰橘大曰柚二者其味皆酸而性寒若过食则口虽爽而五味不知焉
　　梨不可多食令人寒中金疮产妇亦不宜食
　　【注】梨味甘酸性寒若过食则令人中焦寒金疮产妇更宜戒之
　　樱桃杏多食伤筋骨
　　【注】樱桃杏味酸性寒若过食则伤筋骨内经云酸则伤筋寒主伤肾故伤筋骨
　　安石榴不可多食损人肺
　　【注】安石榴味酸澁酸澁则气滞肺主气宜利而不宜滞滞则伤损矣故不可过食也
　　胡桃不可多食令人动痰饮
　　【集注】程林曰胡桃润肺消痰何以动痰饮因其性热多食则令人火动煎熬津液而为痰饮矣
　　生枣多食令人热渴气胀寒热羸弱者弥不可食伤人【注】枣性热生渴味甘生满羸弱者内热必盛脾胃必虚故令人寒热尤不可食
　　食诸果中毒治之方
　　猪骨【煆黑】
　　右一味为末水服方寸匕亦治马肝及漏脯等毒
　　【方解】以猪骨治果子毒物性相制使然治马肝毒者以猪畜属水马畜属火此水尅火之义也治漏脯毒者亦骨肉相感之义耳
　　木耳赤色及仰生者勿食
　　菌仰卷者及赤色者不可食
　　【注】木耳诸菌皆覆卷而生若仰卷而生形色皆异必有毒也故不可食
　　食诸菌中毒闷乱欲死治之方
　　人粪汁饮一升　　土浆饮一二升
　　大豆浓煮汁饮　　服诸吐利药并解
　　【集解】李彣曰闷乱欲死毒在胃也服吐利药并解使毒气上下分消也
　　食枫树菌而笑不止治之以前方
　　【集解】李彣曰心主笑笑不止是毒气入心也以前方治之则解耳
　　误食野芋烦乱欲死治之以前方
　　【集解】李彣曰烦出于肺烦乱欲死故知毒气入肺也亦用前方
　　蜀椒闭口者有毒误食之防人咽喉气病欲絶或吐下白沫身体痹冷急治之方
　　肉桂煎汁饮之　　　多饮凉水一二升
　　或食蒜　　　　　　或浓煮豉饮之并解
　　【方解】蜀椒味辛辣性热有毒闭口者其毒更胜如桂与蒜皆大辛大热之物通血衇辟邪秽以热治热是从治之法也冷水清凉解热地浆得土气以万物本乎土亦莫不复归于土见土则毒已化矣饮豉汁者吐以去其毒也
　　正月勿食葱令人面生游风
　　【注】葱味辛散通阳气而走头面食生葱过于发散故面生游风
　　二月勿食蓼伤人肾
　　【注】蓼味辛散辛能走肾二月卯木主令肾主闭藏若食之则伤肾故曰勿食
　　三月勿食小蒜伤人志性
　　【注】蒜辛热有毒夺气伤神三月阳气盛故勿食
　　四月八月勿食胡荽伤人神
　　【注】胡荽辛温开窍四月阳气盛八月隂气敛若食此辛散之味必伤神也
　　五月勿食韭令人乏气力
　　【注】韭春食则香夏食则臭是月食之则之气力
　　五月五日勿食一切生菜发百病
　　【注】五月五日天中节是日纯阳人当养阳以顺时若食生菜是伐天和故百病发焉
　　六月七月勿食茱萸伤神气
　　【注】茱萸辛热走气六月阳气盛张七月隂微将敛若食此辛热之味有伤神气也
　　八月九月勿食姜伤人神
　　【注】姜性热味辛辣八九两月秋主收敛过于辛散故伤人之神朱子晦庵云秋食姜夭人天年谓其辛走气防肺也
　　十月勿食椒损人心伤人衇
　　【注】椒性热味辛辣十月阳气尽敛若食此辛热之味必损心伤衇
　　十月勿食被霜生菜令人面无光目澁心痛腰疼或发心疟疟发时手足十指爪皆青困萎
　　【注】道藏云六隂之月万物至此归根复命以待来复不可食寒冷生菜性冷经霜则寒若食此是伐天和故有此等证
　　十一月十二月勿食薤令人多涕唾
　　【注】薤味辛散走肺气食之令人多涕唾
　　四季勿食生葵令人饮食不化发百病非但食中药中皆不可用深宜慎之
　　【注】脾旺寄于四时之季月生葵滑利伤脾若食之则饮食不化而发百病
　　葱韭初生芽者食之伤人心气
　　【注】初生芽者含抑郁而未透发故食伤心气
　　饮白酒食生韭令人病増
　　【注】酒多湿韭性热湿热相合令人病増
　　生葱不可共蜜食之杀人独颗蒜弥甚
　　【注】葱蒜皆不可共蜜食若共食令人利下
　　枣合生葱食之令人病
　　【按】此义未详
　　食糖蜜后四日内食生葱韭令人心痛
　　【注】蜜与葱及韭蒜皆相反虽食蜜后四日内犹忌之若犯令人心痛
　　生葱和雄鸡白犬肉食之令人七窍经年流血
　　【集注】李彣曰此皆生风发火之物若合食则血气更淖溢不和故七窍流血
　　夜食诸姜蒜葱等伤人心
　　【注】此皆辛热辣物夜属隂气主收敛不宜食而食之则扰阳气故曰伤人心
　　芜菁根多食令人气胀
　　【注】此言不可过食若过食则动气而胀也
　　薤不共牛肉作羮食之成瘕病韭亦然
　　【注】薤韭同牛肉食皆难尅化积而不消则成症瘕
　　莼多食动痔病
　　【注】莼性滑有毒而易下故发痔病
　　野苣不可同蜜食之作内痔
　　【注】野苣味苦性寒若同蜜食必成内痔
　　白苣不可共酪同食作防虫
　　【注】白苣味苦性寒乳酪味甘性热一寒一热则成湿湿成则生虫故曰不可食
　　黄食之发热病
　　【注】黄多湿有毒程林曰动寒热虚热天行热病及病后皆不可食
　　葵心不可食伤人叶尤冷黄背赤背赤茎者勿食之【注】葵心有毒背叶反常亦有毒不可食
　　胡荽久食之令多忘
　　【注】胡荽辛温开窍久食耗心血故令人多忘
　　病人不可食胡荽及黄花菜
　　【注】胡荽耗气黄花菜破气耗血皆病人忌食
　　芋不可多食动病
　　【注】芋滞有毒多食则脾困而胀生故戒多食
　　妊娠食姜令子余指
　　【注】余指手多一指也姜形类指物性相感如此
　　蓼多食发心病蓼和生鱼食之令人夺气隂核疼痛【集注】孙思邈曰食蓼过多有毒发心痛以气味辛温故也生鱼酢属合食则相犯夺气也隂核痛亦湿热致病耳
　　芥菜不可共兔肉食之成恶邪病
　　【注】凡物性相反不可同食同食则成恶邪病
　　小蒜多食伤人力
　　【注】小蒜辛温小毒若多食气散则伤心力
　　食躁式躁方
　　【按】食躁式躁之式字当是或字应改之
　　【注】食躁或躁者即今之食后时或恶心或吐不吐之病也故以豉汤吐之
　　豉浓煮汁饮之
　　钩吻与芹菜相似误食之杀人解之方
　　【注】太隂之精名曰钩吻入口则死葛洪云钩吻生处无他草茎上有毛
　　荠苨【八两】
　　右一味水六升煮取二升温分二服
　　菜中有水莨菪叶圆而光有毒误食令人狂乱状如中风或吐血治之方
　　甘草煮汁服之即解
　　春秋二时龙带精入芹菜中人偶食之为病发时手青腹满痛不可忍名蛟龙病治之方
　　硬糖【二三斤】
　　右一味日两度服之吐出如蜥蜴三五枚差
　　【方解】芹生陂泽之中蛟龙虽变化莫测其精焉能入此大抵是蜥蜴虺蛇春夏之交遗精于此耳且蛇嗜芹尤为可证按外台秘要云蛟龙子生在芹上误食入腹变成龙子饴粳米杏仁乳饼煮粥食之吐出蛟子大验张机用硬糖治之考本草并无硬糖当是粳米饴糖无疑二物味甘甘能解毒是也
　　食苦瓠中毒治之方
　　黍穰煮汁数服之解
　　【注】风俗通云烧穰可以杀瓠又云种之家不烧漆物性相畏有如是也人过食苦瓠吐利不止者以黍穰汁解之本诸此
　　扁豆寒热者不可食之
　　【注】扁豆性滞而补如患寒热者忌之
　　久食小豆令人枯燥
　　【注】小豆即赤豆也性主利水久食令肌肤枯燥
　　食大豆屑忌噉猪肉
　　【注】大豆即黄豆也若同猪肉食之则闭气故忌之小儿尤当忌之
　　大麦久食令人作防
　　【集注】李彣曰防疥同盖麦入心久食则心气盛而内热内经曰诸疮疡皆属心火故作防
　　白黍米不可同饴蜜食亦不可合葵食之
　　【注】黍米多热多食心烦饴蜜味甘多食中满食疗云黍米同葵食成痼疾物性相反如此
　　荍麦面多食之令人髪落
　　【按】此义未详
　　盐多食伤人肺
　　【注】盐味咸过食伤肺发哮喘
　　食冷物冰人齿
　　食热物勿饮冷水
　　【注】寒热相抟脾胃乃伤
　　饮酒食生苍耳令人心痛
　　【注】酒性纯阳苍耳味苦有毒苦先入心饮酒以行其毒故心痛
　　夏月大醉汗流不得冷水洗着身及使扇即成病【注】夏月饮酒汗流则腠理开若浴水及使扇寒风相抟或即成黄汗或即成漏风戒之慎之
　　饮酒大醉炙腹背令人肠结
　　灸家云毋灸大醉人即此义也
　　醉后勿饱食发寒热
　　【注】醉则肝胆之气肆行木来侮土故曰勿食饱发寒热
　　饮酒食猪肉卧秫稻穰中则发黄
　　【注】酒性多湿多热饮酒食肉则湿热交蒸于中宫卧秫稻穰中则湿热困于外故发黄也
　　食饴多饮酒大忌
　　【按】谚云酒家忌甘此义未详
　　凡酒及水照见人影动者不可饮之
　　【注】见此影动者乃性异也切不可饮之
　　醋合酪食之令人血瘕
　　【注】酪性粘滞醋性酸收故令成血瘕
　　食白米粥勿食生苍耳成走注
　　【注】白米粥苍耳子同食成走注病然必性味不合也
　　食甜粥已食盐即吐
　　【注】粥甘盐醎先食甜已复过食盐即吐理必然也
　　犀角筯搅饮食沫出及浇地坟起者食之杀人
　　【注】抱朴子云犀食百草及众木之棘故知饮食之毒若搅饮食沫出者必有毒也浇地坟起者此怪异也故食之杀人
　　饮食中毒烦满治之方
　　苦参【三两】　　苦酒【一升半】
　　右二味煮三沸三上三下服之吐食出即差
　　【方解】苦参味苦苦酒味酸酸苦涌泄而去其毒烦满自除
　　又方
　　犀角汤亦佳
　　【注】中毒烦满毒在胃中犀角解胃中毒
　　贪食食多不消心腹坚满痛治之方
　　盐【一升】　　水【三升】
　　右二味煮令盐消分三服当吐出食便差
　　【方解】盐咸能软坚又能涌泄坚满自除
　　矾石生入腹破人心肝亦禁水
　　【注】矾性酸澁无故用之伤心肝矾得水则化物性相畏故亦禁水
　　商陆以水服杀人
　　【注】商陆大毒能行水而忌水服物性相恶而然
　　葶苈子傅头疮药气入脑杀人
　　葶苈大寒虽能傅疮杀虫然药气善能下行则疮毒亦内攻入脑矣故杀人
　　水银入人耳及六畜等皆死以金银着耳边水银则吐【注】水银大毒入耳则沉经坠络皆能死人以金银着耳门引之则吐出此物性感召之理犹磁石之引针也
　　苦楝无子者杀人
　　【注】苦楝有雌雄两种雄者无子根赤有毒服之使人吐不能止有至死者雌者有子根白有防毒可入药用
　　凡诸毒多是假毒以投无知时宜煮荠苨甘草汁饮之通除诸毒药
　　【注】凡诸毒多借饮食以投毒而服毒之人原自不知若觉之则时时煮甘草荠苨汤饮之以二物能解草石百毒也















　　御纂医宗鉴巻二十四
<子部,医家类,御纂医宗金鉴>
　　钦定四库全书
　　御纂医宗金鉴卷二十五
　　订正金匮要畧注目録
　　正误
　　存疑










　　御纂医宗金鉴卷二十五目録
　　钦定四库全书
　　御纂医宗金鉴卷二十五
　　订正仲景全书金匮要畧注正误存疑篇
　　金匮要畧一书其世逺而就阙误也与伤寒论等如漀饦之防字与缓中补虚用大黄防虫丸主之之类俱不可以为法爰加斟酌其改移删补诸式与夫存疑之二十八条悉仿伤寒论叙次云
　　金匮要畧正误
　　藏府经络先后第一
　　师曰病人语声寂然喜惊呼者骨节间病语声喑喑然不彻者心膈间病语声啾啾然细而长者【头腹】中病【按】头中病之头字当是腹字经中从无头中病之文且文义不属当改之
　　师曰吸而微数其病在中焦实也当下之即愈虚者不治在上焦者其吸【促逺】在下焦者其吸【逺促】此皆难治呼吸动摇振振者不治
　　【按】吸促之促字当是逺字吸逺之逺字当是促字方合病义当移之
　　问曰【寸衇沉大而滑沉则为实滑则为气实气相血厥】气入藏即死入府即愈此为卒厥何谓也师曰唇口青身冷为入藏即死如身和汗自出为入府即愈
　　【按】寸衇沉大而滑沉则为实滑则为气实气相抟之十八字文理不顺衍文也当删之血气入藏之血字当是厥字始与卒厥相合当改之
　　问曰阳病十八何谓也师曰头痛项腰臂脚掣痛隂病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六微微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里【防漀】饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流关节食伤脾胃极寒伤经极热伤络【按】字典无防字当是漀字漀音倾侧水也后之积聚门防气之防字亦误
　　问曰病有急当救里救表者何谓也师曰病医下之续得下利清谷不止身体疼痛者急当救里后身体疼痛清便自调者急当救表也
　　【按】此条注详见伤寒论太隂篇内故不复释
　　夫诸病在藏欲攻之当随其所得而攻之如渴者小便不利与猪苓汤余皆仿此
　　【按】如渴者之下当有小便不利四字必是遗失当补之
　　痉湿暍第二
　　病者身热足寒颈项强急恶寒时头热面赤目赤独头动摇卒口噤背反张者痉病也【若发其汗者寒湿相其表益虚即恶寒甚发其汗已其衇如蛇】
　　【按】痉病也之下诸句与上文义不属与后条之为欲解衇如故诸句文义相属宜分于彼
　　太阳病发热无汗反恶寒者名曰刚痉
　　【按】反恶寒之反字衍文也玩痉病之条自知当恶寒也宜删之
　　若发其汗者寒湿相抟其表益虚即恶寒甚发其汗已其衇如蛇【暴腹胀大者】为欲解衇如故反伏者痉【按】暴腹胀大者五字衍文也当删之
　　疟病第四
　　师曰疟衇自数者多热迟者多寒【小沉】紧者下之差迟者可温之浮紧者可发汗鍼炙也【浮滑】大者可吐之数者风发也以饮食消息止之
　　【按】小紧者之小字当是沉字则有可下之理紧者当是浮紧则有可发汗之理浮大者当是滑大则有可吐之理且不遗本文疟衇自之意当改之补之
　　师曰隂气孤絶阳气独发则热而少气烦寃手足热而欲呕名曰瘅疟若但热不寒者邪气内藏于心外舍分肉之间令人消铄肌肉
　　【按】此言瘅疟其文脱简内经已详不复释
　　温疟者其衇如平身无寒但热骨节疼烦时呕白虎加桂枝汤主之
　　【按】此言温疟其文脱简内经已详不复释
　　疟多寒者名曰牝疟蜀漆散主之
　　【按】此言牝疟其文脱简内经已详不复释
　　中风厯节第五
　　寸口衇【迟浮】而缓【迟浮】则为【寒风】缓则为虚荣缓则为亡血卫缓则为中风邪气中经【浮者血虚】络衇空虚贼邪不泻或左或右邪气反缓正气即急正气引邪防僻不遂邪在于络肌肤不仁邪在于经即重不胜邪入于府即不识人邪入于藏舌即难言口吐涎
　　【按】寸口衇浮而紧紧则为寒浮则为虚寒虚相抟邪在皮肤此五句原文在本条之首当在后条之首寸口衇迟而缓迟则为寒缓则为虚荣缓则为亡血卫缓则为中风邪气中经此六句原文在后条当在此条之首文气始各得相属必系错简当移之其中有浮者血虚一句必是衍文当删之寸口衇迟而缓迟则为寒二迟字当是浮字寒字当是风字始得文义了然且迟缓二衇不能并见当改之
　　寸口衇浮而紧紧则为寒浮则为【虚风】寒【虚风】相抟邪在皮肤则身痒而瘾疹心气不足邪气入中则胸满而短气【按】浮则为虚寒虚相抟二虚字应是风字当改之
　　味酸则伤筋筋伤则缓名曰泄咸则伤骨骨伤则痿名曰枯枯泄相抟名曰断【泄絶】荣气不通卫不独行荣卫俱微三焦无所御四属断絶身体羸瘦独足肿大黄汗出胫冷假令发热便为歴节也病歴节不可屈伸疼痛乌头汤主之
　　【按】名曰断泄之泄字当是絶字始与下文相属当改之
　　诸肢节疼痛身体尫羸脚肿如脱头短气【温温嗢嗢】欲吐桂枝芍药知母汤主之
　　【按】温温应是嗢嗢当改之
　　血痹虚劳第六
　　人年五六十其病衇大者痹侠背行【若肠鸣】马刀侠【瘿瘰】者皆为劳得之
　　【按】若肠鸣三字与上下文不属必是错简当删之狭瘿之瘿字当是瘰字且先劳后瘰先瘰后劳者有之从未见劳瘿先后病也当改之
　　劳之为病其衇浮大手足烦春夏剧秋冬瘥隂【寒虚】精自出痠削不能行
　　【按】隂寒精自出之寒字应是虚字当改之
　　男子面色白者主渴及亡血卒喘悸【脉浮者里虚也按】衇浮者里虚也句当是衍文
　　夫失精家少腹急隂头寒目发落衇极虚芤迟为清谷亡血失精【衇得诸芤动微男子失精女子梦交桂枝龙骨牡蛎汤主之】
　　【按】此条衇得诸芤五句与上文义不属衍文也另分一条在本门十二条之次
　　衇而大则为减大则为芤减则为寒芤则为虚虚寒相抟此名为革妇人则半产漏下男子则亡血失精【按】此条注详见伤寒论辨衇篇内故不复释
　　五劳极虚羸瘦腹满不能饮食缓中补虚食伤忧伤饮伤房室伤饥伤劳伤经络荣卫气伤内有干血肌肤甲错两目黯黑大黄防虫丸主之
　　【按】两目黯黑句下缓中补虚四字当在不能饮食之下必是写之譌当移之
　　肺痿肺痈欬上气第七
　　问曰病欬逆衇之何以知此为肺痿肺痈当有脓血吐之则死其衇何类师曰寸口衇【微浮】而数【微浮】则为风数则为热【微浮】则汗出数则恶寒风中于卫呼气不入热过于荣吸而不出风伤皮毛热伤血衇风舍于肺其人则咳口干喘满咽燥不渴时唾浊沫时时振寒热之所过血为之凝滞畜结痈脓吐如米粥始萌可救脓成则死【按】肺痈之上当有肺痿二字不然本文论肺痿之义则无着落必是脱简当补之衇微之三微字当是三浮字始与文气相属当改之
　　【大火】逆上气咽喉不利止逆下气者麦门冬汤主之【按】大逆上气之大字当是火字文义病药始相属当改之
　　腹满寒疝宿食第十
　　腹满时减复如故此为寒当与温药宜厚朴生姜甘草半夏人参汤主之
　　【按】此篇无治虚寒腹满之方当与温药之下当有宜厚朴生姜甘草半夏人参汤主之十四字必是脱简阅伤寒论太隂篇自知当补之
　　病者痿黄【躁燥】而不渴【胸胃】中寒实而利不止者死
　　【按】躁而不渴当是燥而不渴文气通顺胸中寒实当是胃中寒实若是胸中寒实如何曰下利不止者死当改之
　　【其衇数而乃状如弓按之不移衇数者】衇紧大而迟者必心下坚当下其寒衇大而紧者阳中有隂可下之
　　【按】其衇数而紧乃状如弓按之不移衇数者之十九字当是衍文阅伤寒论辨衇法自知删之当下其寒四字当在必心下坚之下文义始属当移之
　　脇下【偏满】痛发热其衇紧此寒也以温药下之宜大黄附子汤
　　【按】脇下偏痛之偏字当是满字当改之
　　按之心下满痛有潮热者此为实也当下之宜大柴胡汤
　　【按】按之心下满痛之下当有有潮热三字若无此三字则不当与大柴胡汤当补之
　　腹痛衇而紧则卫气不行即恶寒紧则不欲食邪正相抟即为寒疝绕脐痛苦发则【白自】汗出手足厥冷【其衇沉紧者】大乌头煎主之
　　【按】此条衇重出下条有证无衇其衇沉紧者五字当在下条里急之下然衇而紧是劲急之甚当属寒疝之重者其白汗之白字当是自字改之下条其衇沉紧是里痛之衇当属寒疝之轻者当移之
　　寒疝腹中痛及脇痛里急其衇沉紧者当归生姜羊肉汤主之
　　【按】脇痛里急之下当有上条其衇沉紧四字
　　寒疝腹中痛逆冷手足不仁若身疼痛炙刺诸药不能治【抵当】乌头桂枝汤主之
　　【按】抵当二字衍文也
　　问曰人病有宿食何以别之师曰寸口衇浮而大按之反濇尺中亦【微大】而濇故知有宿食大承气汤主之【按】尺中亦微而濇之微字当按伤寒论作大字是当改之
　　五藏风寒积聚第十一
　　肺中风者口燥而喘【身头】运而重冒风而肿胀
　　【按】身运而重当是头运而身重冒而肿胀当是冒风而肿胀乃与文义始为相属当改之补之
　　肝中寒者【两臂不举舌本燥】喜太息胸中痛不得转侧食则吐【而汗出】也
　　【按】两臂不举舌本燥二句而汗出三字文义不属必是错简不可为后世法不释
　　肝着其人常欲蹈其胸上先未苦时但欲饮热【旋覆花汤主之】
　　【按】旋覆花汤主之六字与肝着之病不合当是衍文
　　心伤者其人劳倦即头面赤而下重心中痛而目烦发热当脐跳其衇【沉】此为心藏伤所致也
　　【按】其衇之字当是沉字沉为肾衇文义相属当改之
　　邪哭使魂魄不安者血气少也血气少者属于心心气虚者其人则畏合目欲眠夣逺行而精神离散魂魄妄行隂气衰者为【癫狂】阳气衰者为【狂癫】
　　【按】隂气衰者为癫之癫字当是狂字阳气衰者为狂之狂字当是癫字内经曰重隂者癫重阳者狂当改之
　　趺阳衇浮而濇浮则胃气强濇则小便数浮濇相抟大便则坚其脾为约麻子仁丸主之
　　【按】此条注详见伤寒论阳明篇内故不复释
　　问曰病有积有聚有【防漀】气何谓也师曰积者藏病也终不移聚者府病也发作有时展转痛移为可治【防漀】气者脇下痛按之则愈复发为【防漀】气诸积大法衇来细而附骨者乃积也寸口积在胸中微出寸口积在喉中闗上积在脐傍上关上积在心下微下闗积在少腹尺中积在气冲衇出左积在左衇岀右积在右衇两岀积在中央各以其部处之
　　【按】防作漀解见首篇
　　惊悸吐衄下血胸满瘀血第十二
　　病人面无血色无寒热衇【沉浮】者衄衇【浮沉】弱手按之絶者下血烦欬者必吐血
　　【按】衇沉当是衇浮衇浮当是衇沉文义始属当改之
　　寸口衇而大则为减大则为芤减则为寒芤则为虚寒虚相抟此名曰革妇人则半产漏下男子则亡血【按】此条注详见伤寒辨衇篇内故不复释
　　心气【不足有余】吐血衄血泻心汤主之
　　【按】心气不足二字当是有余二字若是不足如何用此方治之当改之
　　痰饮欬第十三
　　夫病人饮水多必暴喘满凡食少饮多水停心下甚者则悸微者短气【衇双者寒也皆大下裹虚衇偏者饮也】
　　【按】微者短气句下古本有衇双者寒也诸句文义不属另分一条在本门二十七条之次
　　假令【瘦病】人脐下有悸吐涎沫而【癫巅】此水也五苓散主之
　　【按】瘦人之瘦字当是病字癫之癫字当是巅字巅者头也文义始属当改之
　　夫心下有留饮其人背寒冷如掌大留饮者脇下痛引缺盆欬则转甚胸中有留饮其人短气而【渇喘】四肢歴节痛【衇沉者有留饮】
　　【按】此条古本于四肢歴节痛之下有衇沉者有留饮一句当另为一条始合论衇之义短气而渴之渴字当是喘字四肢上当有缺文
　　病者衇伏其人欲自利利反快此为留饮欲去故也虽利心下续坚满甘遂半夏汤主之
　　【按】心下续坚满句下此为留饮欲去故也八字当在利反快之下此传写之譌当移之
　　水在心心下坚筑短气恶水不欲饮水在肺吐涎沫欲饮水水在脾少气身重水在肝脇下支满而痛水在肾【心脐】下悸
　　【按】心下悸之心字当是脐字当改之
　　支饮【胸腹】满者厚朴大黄汤主之
　　【按】支饮胸满之胸字当是腹字若是胸字无用承气汤之理当改之
　　衇【数迟】有寒饮冬夏难治
　　【按】衇数之数字当是迟字始与寒饮之理合当改之
　　欬逆倚息不得卧小青龙汤主之青龙汤【下汗】已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲
　　【按】小青龙汤下已之下字当是汗字盖大小青龙汤皆汗剂也当改之
　　消渴小便利淋第十四
　　厥隂之为病消渴气上冲心心中疼热饥而不欲食食即吐蚘下之利不止
　　【按】此条是伤寒论厥隂经正病与杂病消渴之义不同必是错简
　　寸口衇浮而迟浮即为虚迟即为劳虚则卫气不足劳则荣气竭
　　【按】此条当在虚劳篇中错简在此
　　趺阳衇浮而数浮即为气数即消谷而大便坚气盛则溲数溲数即坚坚数相抟即为消渴
　　【按】而大坚句不成文大字下当有便字当补之水气病第十五
　　【少隂衇紧而沉沉则为水小便即难】衇得诸沉者当责有水身体肿重
　　【按】衇得诸沉者一条乃始论水气病之衇当列于篇首但古本衇得诸沉之上有少隂衇紧而沉四句文义不属并有脱简不释且删之
　　夫水病人目下有卧蚕面目鲜泽衇伏其人消渴【病水腹大小便不利共衇沉絶者有水可下之】
　　【按】其人消渴之下古本有病水腹大小便不利其衇沉絶者有水可下之四句与上文义不属当另分为一条在本门五条之次始合里水衇证
　　里水者一身面目黄肿其衇沉小便不利故令病水假如小便自利此亡津液故令渴也【越婢加术汤主之按】越婢加术汤主之七字当在后太阳病衇浮而紧条内发汗即愈之下文义始属必是错简在此观其里有水之之文岂有用越婢加术汤发表之药自可知也
　　心水者其身重而少气不得卧烦而躁【其人隂肿按】其人隂肿四字当在肾水条内错简在此当移之
　　肾水者其腹大脐肿腰痛不得溺隂下湿如牛鼻上汗其足逆冷面反瘦其人隂肿
　　【按】面反瘦之下当补上条其人隂肿四字
　　师曰寸口衇迟而濇迟则为寒濇为血不足趺伤衇微而迟微则为气迟则为寒寒气不足则手足逆冷手足逆冷则荣卫不利荣卫不利则腹满肠鸣相逐气转膀胱荣卫俱劳阳气不通即身冷隂气不通即骨疼阳气前通则恶寒隂气前通则痹不仁隂阳相得其气乃行大气一转其气乃散实则失气虚则遗溺名曰气分桂枝去芍药加麻黄附子细辛汤主之
　　【按】名曰气分之下当补入下条桂枝去芍药加麻黄附子细辛汤主之十五字
　　【气分心下坚大如盘邉如旋杯水饮所作】桂枝去芍药加麻黄附子细辛汤主之
　　【按】气分心下坚大如盘边如旋杯水饮所作之十六字当是衍文观心下坚之本条自知桂枝去芍药加麻黄附子细辛汤主之十五字当在上条气分之下文气始属正是气分之治法必是错简在此当移之
　　衇浮而洪浮则为风洪则为气风气相抟风强则为隠疹身体为痒痒为泄风久为痂癞气强则为水难以俯仰风气相击身体【洪浮】肿汗岀乃愈恶风则虚此为风水不恶风者小便通利上焦有寒其口多涎【此为黄汗按】身体洪肿之洪字当是浮字改之此为黄汗四字当是衍文
　　太阳病衇浮而紧法当骨节疼痛反不疼身体反重而痠其人不渴汗出即愈此为风水恶寒者此为极虚发汗得之渴而不恶寒者此为皮水身肿而冷状如周痹胸中窒不能食反聚痛暮躁不得眠此为黄汗痛在骨节欬而喘不渴者此为【脾肺】胀其状如肿发汗即愈越婢加术汤主之然诸病此者渴而下利小便数者皆不可发汗
　　【按】脾胀之脾字当是肺字改之发汗即愈之下当补入前条之越婢加术汤主之七字
　　【裹皮】水越婢加术汤主之甘草麻黄汤亦主之
　　【按】里水之里字当是皮字岂有里水而用麻黄之理当改之
　　【厥而】皮水者蒲灰散主之
　　【按】厥而二字当是衍文
　　水之为病其衇沉小属少隂浮者为风无水虚胀者为【气风】水发其汗即已衇沉者宜麻黄附子汤浮者宜杏子汤
　　【按】为气水之气字当是风字若是气字则无发汗之理且通篇并无气水之病当改之
　　黄疸病第十六
　　腹满【舌身】痿黄躁不得睡属黄家
　　【按】舌痿黄之舌字当是身字当改之
　　黄疸病小便不利者茵陈五苓散主之
　　【按】黄疸病之下当有小便不利者五字茵陈五苓散方有着落当补之
　　呕吐哕下利第十七
　　吐后渴欲饮水而贪饮者兼【主】微风衇紧头痛【文蛤汤主之】
　　【按】文蛤汤主之五字当在头痛之下文义始属当移之兼主之主字衍文也
　　问曰病人衇数数为热当消谷引食而反吐者何也师曰以发其汗令阳气微膈气虚衇乃数数为客热不能消谷胃中虚冷故也衇者虚也胃气无余朝食暮吐变为胃反寒在于上医反下之今衇反故名曰虚【按】问曰病人衇数至胃中虚冷故也等句已详伤寒论阳明篇内错简在此且与衇者虚也文义不属
　　趺阳衇浮而濇浮则为虚【虚濇】则伤脾脾伤则不磨朝食暮吐暮食朝吐宿谷不化名曰胃反衇紧而濇其病难治
　　【按】虚则伤脾之虚字应是濇字当改之
　　下利手足厥冷无衇者炙之不温若衇不还反微喘者死【少隂负趺阳者为顺也】
　　【按】此条反防喘者死之下有少隂负趺阳者为顺也一句文义不属其注已详见伤寒论辨衇篇内不复释
　　下利清谷不可攻其表汗岀必胀满
　　【按】此条注详见伤寒论太隂篇内故不复释
　　下利衇沉而迟其人面少赤身有微热下利清谷者必郁冒汗岀而解病人必微厥所以然者其面戴阳下虚故也
　　【按】此条注详见伤寒论厥隂篇内故不复释
　　下利腹胀满身体疼痛者先温其里乃攻其表温里宜四逆汤攻表宜桂枝汤
　　【按】此条注详见伤寒论太隂篇内故不复释
　　下利后更烦按之心下濡者为虚烦也栀子豉汤主之【按】此条注详见伤寒论太阳中篇故不复释
　　跌蹶手指臂肿转筋隂狐疝蚘虫病第十九
　　蚘厥者当吐蚘今病者静而复时烦【此非】为藏寒蚘上入膈故烦须臾复止得食而呕又烦者蚘闻食臭岀其人当自吐蚘蚘厥者乌梅丸主之
　　【按】此为藏寒之此字当是非字若是此字何以辨寒厥当改之
　　妇人产后病第二十一
　　产后七八日无太阳证少腹坚痛此恶露不尽热在里结在膀胱也不大便烦躁发热切衇微实【再倍】发热日晡时烦躁者不食食则谵语至夜即愈宜大承气汤主之
　　【按】热在里结在膀胱也之八字当在本条上文恶露不尽之下未有大承气汤下膀胱血之理当移之再倍二字当是衍文
　　产后中风病痉者发热面正赤喘而头痛竹叶汤主之【按】产后中风之下当有病痉者三字始与方合若无此三字则人参附子施之于中风发热可乎而又以竹叶命名者何所谓也且方内有颈项强用大附子之文本篇有证无方则可知必有脱简当补之
　　妇人杂病第二十二
　　妇人之病因虚积冷结气为诸经水断絶至有歴年血寒积结胞门寒伤经络凝坚在上呕吐涎唾久成肺痈形体损分在中盘结绕脐寒疝或两脇疼痛与藏相连或结热中痛在闗元衇数无疮肌若鱼鳞时着男子非止女身在下【来未】多经候不匀令隂掣痛少腹恶寒或引腰脊下根气街气冲急痛膝胫疼痛奄忽冒状如厥癫或有忧惨悲伤多嗔非有鬼神此皆带下久则羸瘦衇虚多寒三十六病千变万端审衇隂阳虚实紧行其针药治危得安其虽同病衇各异源子当辨记勿谓不然
　　【按】在下来多之来字当是未字本条皆经水断絶之病若系来多则与上文不合与下文经候不匀亦不合当改之又本条内此皆带下四字当在非有鬼神之下文义始属当移之
　　妇人藏躁喜悲伤欲哭象如神灵所作数欠伸甘草小麦大枣汤主之
　　【按】甘草小麦大枣汤方义未详必是譌错
　　问曰妇人年五十所病下【利血】数十日不止暮即发热少腹里急腹满手掌烦热唇口干燥何也师曰此病属带下何以故曾经半产瘀血在少腹不去何以知之其证唇口干燥故知之当以温经汤主之
　　【按】所病下利之利字当是血字文义始属当改之
　　带下经水不利少腹满痛经一月【再不】见者土根散主之
　　【按】再字当是不字若是再字一月两来与上文不利不合当改之
　　寸口衇而大则为减大则为芤减则为寒芤则为虚寒虚相抟此名曰革妇人则半产漏下旋覆花汤主之
　　【按】此条详在伤寒论辨衇法篇错简在此旋覆花汤主之一句亦必是错简半产漏下则气已下陷焉有再用旋覆花下气之理
　　妇人中风七八日续来寒热发作有时经水适断此为热入血室其血必结故使如疟状发作有时小柴胡汤主之
　　【按】此条注详见伤寒论少阳篇内故不复释
　　妇人伤寒发热经水适来昼日明了暮则讝语如见鬼状者此为热入血室治之无犯胃气及上二焦必自愈【按】此条注详见伤寒论少阳篇内故不复释
　　妇人中风发热恶寒经水适来得之七八日热除衇迟身凉和胸脇满如结胸状讝语此为热入血室也当刺期门随其实而泻之
　　【按】此条注详见伤寒论少阳篇内故不复释
　　阳明病下血讝语者此为热入血室但头汗岀当刺期门随其实而泻之濈然汗岀则愈
　　【按】此条注详见伤寒论阳明篇内故不复释
　　胃气下泄隂吹而正喧此谷气之实也【膏髪煎导之】长服诃黎勒丸
　　【按】膏发煎导之五字当是衍文此谷气之实也之下当有长服诃黎勒丸之六字后隂下气谓之气利用诃黎勒散前隂下气谓之隂吹用诃黎勒丸文义始属盖诃黎勒丸以诃黎勒固下气之虚以厚朴陈皮平谷气之实药病相合此方错简在杂疗篇内下小儿疳虫蚀齿一方杀虫解毒或另有小儿门或列在杂方内兹列于妇人杂病之末亦错简也
　　杂疗第二十三
　　【长服诃黎勒丸方】
　　【按】此方当移在前篇谷气实之下
　　果实菜谷禁忌第二十五
　　食躁【式或】躁方
　　【按】食躁式躁之式字当是或字应改之
　　金匮要畧存疑
　　藏府经络先后第一
　　问曰阳病十八何谓也师曰头痛项腰脊臂脚掣痛隂病十八何谓也师曰欬上气喘哕咽肠鸣胀满心痛拘急五藏病各有十八合为九十病人又有六微微有十八病合为一百八病五劳七伤六极妇人三十六病不在其中清邪居上浊邪居下大邪中表小邪中里防饦之邪从口入者宿食也五邪中人各有法度风中于前寒中于暮湿伤于下雾伤于上风令衇浮寒令衇急雾伤皮腠湿流闗节食伤脾胃极寒伤经极热伤络百合狐惑隂阳毒第三
　　论曰百合病者百衇一宗悉致其病也意欲食复不能食常黙黙然欲卧不能卧欲行不能行饮食或有美时或有不用闻食嗅时如寒无寒如热无热口苦小便赤诸药不能治得药则剧吐利如有神灵者身形如和其衇微数每溺时头痛者六十日乃愈若溺时头不痛淅然者四十日愈若溺快然但头者二十日愈其证或未病而预见或病四五日而岀或病二十日或一月微见者各随证治之
　　血痹虚劳第六
　　男子平人衇虚弱细微者善盗汗也
　　奔豚气第八
　　师曰病有奔豚有吐脓有惊怖有火邪此四部病皆从惊发得之
　　腹满寒疝宿食第十
　　寒气厥逆赤丸主之
　　五藏风寒积聚第十一
　　心中风者翕翕发热不能起心中饥食即呕吐
　　惊悸吐衄下血胸满瘀血病第十二
　　火邪者桂枝去芍药加蜀漆牡蛎龙骨救逆汤主之心下悸者半夏麻黄汤主之
　　痰饮欬第十三
　　欬逆倚息不得卧小青龙汤主之青龙汤下已多唾口燥寸衇沉尺衇微手足厥逆气从少腹上冲胸咽手足痹其面翕热如醉状因复下流隂股小便难时复冒者与茯苓桂枝五味甘草汤治其气冲冲气即低而反更欬胸满者用苓桂五味甘草汤去桂加干姜细辛以治其欬满欬满即止而更复渴冲气复发者以细辛干姜为热药也服之当遂渴而渴反止者为支饮也支饮者法当冒冒者必呕呕者复内半夏以去其水水去呕止其人形肿者加杏仁主之其证应内麻黄以其人遂痹故不内之若逆而内之者必厥所以然者以其人血虚麻黄发其阳故也若面热如醉此为胃热上冲熏其面加大黄以利之
　　水气病第十五
　　寸口衇浮而迟浮衇则迟迟衇则潜热潜相抟名曰沉趺阳衇浮而数浮衇即热数衇即止热止相抟名曰伏沉伏相抟名曰水沉则络衇虚伏则小便难虚难相抟水走皮肤即为水矣
　　寸口衇而紧则卫气不行即恶寒水不沾流走于肠间
　　问曰病者苦水面目身体四肢皆肿小便不利衇之不言水反言胸中痛气上冲咽状如炙肉当微欬喘审如师言其衇何类师曰寸口衇沉而紧沉则为水紧则为寒沉紧相抟结在闗元始时当微年盛不觉阳衰之后荣衞相干阳损隂盛结寒微动肾气上冲咽喉塞噎脇下急痛医以为流饮而大下之气击不去其病不除后重吐之胃家虚烦咽燥欲饮水小便不利水谷不化面目手足浮肿又与葶苈丸下水当时如小差食饮过度肿复如前胸脇苦痛象若奔豚其水扬溢则浮欬喘逆当先攻击冲气令止乃治欬欬止其喘自差先治新病病当在后
　　黄汗之病两胫自冷假令发热此属厯节食已汗岀又身常暮卧盗汗岀者此荣气也若汗岀已反发热者久久其身必甲错发热不止者必生恶疮若身重汗岀已輙轻者久久必身瞤瞤即胸中痛又从腰以上必汗岀下无汗腰髋弛痛如有物在皮中状剧者不能食身疼重烦躁小便不利此为黄汗桂枝加黄耆汤主之黄疸病第十六
　　诸黄猪膏发煎主之
　　呕吐哕下利病第十七
　　下利肺痛紫参丸主之
　　跌蹶手指臂肿转筋隂狐疝蚘虫病第十九
　　师曰病跌蹶其人但能前不能却刺腨入二寸此太阳经伤也
　　病人常以手指臂肿动此人身体瞤瞤者藜芦甘草汤主之
　　问曰病腹痛有虫其衇何以别之师曰腹中痛其衇当沉若反洪大故有蚘虫
　　妇人妊娠第二十
　　师曰妇人得平衇隂衇小弱其人渴不能食无寒热名妊娠桂枝汤主之于法六十日当有此证设有医治逆者却一月加吐下者则絶之
　　妇人懐娠六七月衇发热其胎愈胀腹痛恶寒者少腹如扇所以然者子藏开故也当以附子温其藏妇人懐妊腹中防痛当归芍药散主之
　　妊娠小便难饮食如故当归贝母苦参丸主之
　　妇人伤胎懐身腹满不得小便从腰已下重如有水气状懐身七月太隂当养不养此心气实当刺泻劳宫及闗元小便微利则愈
　　妇人产后第二十一
　　妇人乳中虚烦乱呕逆安中益气竹皮大丸主之产后下利虚极白头翁加甘草阿胶汤主之
　　妇人杂病第二十二
　　妇人陷经漏下黑不解胶姜汤主之
　　杂疗第二十三
　　退五藏虚热四时加减柴胡饮子
　　治伤寒令愈不复紫石寒食散方











　　御纂医宗金鉴卷二十五
<子部,医家类,御纂医宗金鉴>
　　钦定四库全书
　　御纂医宗金鉴卷二十六
　　删补名医方论卷一目录
　　独参汤
　　参附汤
　　生衇饮
　　保元汤
　　四君子汤
　　五味异功散
　　六君子汤
　　七味白术散
　　香砂六君子汤
　　当归补血汤
　　佛手散
　　四物汤
　　圣愈汤
　　地骨皮饮
　　犀角地黄汤
　　四生丸
　　当归六黄汤
　　黄耆建中汤
　　双和饮
　　人参养荣汤
　　归脾汤
　　妙香散
　　天王补心丹
　　酸枣仁汤
　　硃砂安神丸



　　御纂医宗金鉴卷二十六目録
　　钦定四库全书
　　御纂医宗金鉴卷二十六
　　删补名医方论卷一
　　古医方得人乃传非人勿言故扁鹊仓公皆称禁方不轻授人诚重之也后汉张机着伤寒杂病论始立众方公之天下故建安以前苦于无方元丰而后虽有局方漫无指归不可为法今博集金匮千金外台诸书及王好古李杲刘完素朱震亨张从政薛已诸方之佳者采录成编然方论始于成无已近代则有吴琨李中梓柯琴汪昂诸家于医方虽各有发明但其间或有择焉未精语焉未详者复推其立方之意综其简要删防补阙归于明显名之曰删补名医方论以昭示来兹云
　　独参汤
　　治元气大虚昬厥衇微欲絶及妇人崩产脱血血晕人参【分两随人随证】
　　须上拣者浓煎顿服待元气渐回随证加减
　　【集注】柯琴曰一人而系一世之安危者必重其权而专任之一物而系一人之死生者当大其服而独用之故先哲于气几息血将脱之证独用人参二两浓煎顿服能挽回性命于瞬息之间非他物所可代也世之用者恐或补住邪气姑少少以试之或加消耗之味以监制之其权不重力不专人何赖以得生乎如古方霹雳散大补丸皆用一物之长而取效最捷于独参汤何疑耶
　　【按】若病兼别因则又当随机应变于独参汤中或加熟附补阳而回厥逆或加生地凉隂而止吐衄或加黄耆固表之汗或加当归救血之脱或加姜汁以除呕吐或加童便以止隂烦或加茯苓令水化津生治消渴泄泻或加黄连折火逆冲上治噤口毒痢是乃相得相须以有成亦何害其为独哉如薛已治中风加人参两许于三生饮中以驾驭其邪此眞善用独参者矣















　　参附汤
　　治隂阳气血暴脱等证
　　人参　　　　　附子【制】
　　水煎服
　　【注】先身而生谓之先天后身而生谓之后天先天之气在肾是父母之所赋后天之气在脾是水谷之所化先天之气为气之体体主静故子在胞中赖母息以养生气则神藏而机静后天之气为气之用用主动故育形之后资水谷以奉生身则神发而运动天人合德二气互用故后天之气得先天之气则生生而不息先天之气得后天之气始化化而不穷也若夫起居不慎则伤肾肾伤则先天气虚矣饮食不节则伤脾脾伤则后天气虚矣补后天之气无如人参补先天之气无如附子此参附汤之所由立也视二藏虚之微甚参附量为君主二药相须用之得当则能瞬息化气于乌有之乡顷刻生阳于命门之内方之最神捷者也若表虚自汗以附子易黄耆名人参黄耆汤补气兼止汗失血隂亡以附子易生地名人参生地黄汤固气兼救隂寒湿厥汗以人参易白术名术附汤除湿兼温里阳虚厥汗以人参易黄耆名耆附汤补阳兼固表此皆参附汤之转换变化法也医者扩而充之不能尽述其妙









　　生衇饮
　　治热伤元气气短倦怠口渴出汗
　　人参　　　　　麦门冬
　　五味子
　　水煎服
　　【注】经云大气积于胸中则肺主之夫暑热伤肺肺伤则气亦伤矣故气短倦怠而喘欬也肺主皮毛肺伤则失其衞防故汗出也热伤元气气伤则不能生津故口渴也是方君人参以补气即所以补肺臣麦冬以清气即所以清肺佐五味以敛气即所以敛肺吴琨云一补一清一敛养气之道备矣名曰生衇以衇得气则充失气则弱李杲谓夏月服生衇饮加黄耆甘草名生衇保元汤令人气力涌出更加当归白芍名人参饮子治气虚喘欬吐血衇血亦虚火可补之例也

　　保元汤
　　治男妇气虚之縂方也婴儿惊怯痘家虚者最宜黄耆【三钱】　　　人参【二钱】
　　甘草【一钱】　　　肉桂【春夏二三分秋冬六七分】
　　右四味水煎服
　　【集注】柯琴曰昔东垣以此三味能泻火补金培土为除烦热之圣药镇小儿之惊效如桴鼓魏桂岩得之以治痘家阳虚顶陷血虚浆清皮薄发痒难灌难敛者始终用之以为血脱须补气阳生则隂长有起死回生之功故名之为保元也又少佐肉桂分四时之气而增损之谓桂能治血以推动其毒扶阳益气以充达周身血内泣引之出表则气从内托血外散引之归根则气从外防参耆非桂引导不能独树其功桂不得甘草和平气血亦不能绪其条理要非寡闻浅见者能窥其万一也四君中不用白术避其燥不用茯苓恐其渗也用桂而不用四物者以芎之辛散归之湿润芍之酸寒地黄之泥滞故耳如宜升则加升柴宜燥加苓术宜润加当归宜利气加陈皮宜收加芍宜散加芎又表实去耆里实去参中满忌甘内热除桂斯又当理防矣
　　【按】元气者太虚之气也人得之则藏乎肾为先天之气即所谓生气之原肾间动气者是也生化于脾为后天之气即所谓水谷入胃其精气行于衇中之荣气其悍气行于衇外之衞气者是也若夫合先后而言即大气之积于胸中司呼吸通内外周流一身顷刻无间之宗气者是也总之诸气随所在而得名实一元气也保元者保守此元气之谓是方用黄耆保在外一切之气甘草保在中一切之气人参保上中下内外一切之气诸气治而元气足矣然此汤补后天水谷之气则有余生先天命门之气则不足加肉桂以鼓肾间动气斯为备耳















　　四君子汤
　　治面色痿白言语轻微四肢无力衇来虚弱者若内伤虚热或饮食难化作酸须加炮姜
　　人参　　　　　白术
　　茯苓　　　　　甘草【各二钱】
　　加姜枣水煎服
　　加木香藿香葛根为七味白术散
　　加陈皮为五味异功散
　　加陈皮半夏为六君子汤
　　加藿香砂仁为香砂六君子汤
　　【集注】张璐曰气虚者补之以甘参术苓草甘温益胃有健运之功具冲和之德故为君子盖人之一生以胃气为本胃气旺则五藏受防胃气伤则百病丛生故凡病久虚不愈诸药不效者惟有益胃补肾两途故用四君子随证加减无论寒热补泻先培中土使药气四逹则周身之机运流通水谷之精微敷布何患其药之不效哉是知四君子为司命之本也吴琨曰夫面色痿白则望之而知其气虚
　　矣言语轻微则闻之而知其气虚矣四肢无力则问之而知其气虚矣衇来虚弱则切之而知其气虚矣如是则宜补气是方也四药皆甘温甘得中之味温得中之气犹之不偏不倚之人故名君子本方加木香藿香葛根名七味白术散治小儿脾虚肌热泄泻作渴以木藿之芳香佐四君入脾其功更捷以葛根甘寒直走阳明解肌热而除渴也
　　【按】本方加陈皮名五味异功散治气虚而兼气滞者再加半夏名六君子汤治气虚而兼痰饮者再加砂仁藿香名香砂六君子汤治气虚而兼呕吐者此皆补中有消导之意也



　　香砂六君子汤
　　治气虚痰饮呕吐痞闷脾胃不和变生诸证者人参【一钱】　　　白术【二钱】
　　茯苓【二钱】　　　甘草【七分】
　　陈皮【八分】　　　半夏【一钱】
　　砂仁【八分】　　　木香【七分】
　　右生姜二钱水煎服
　　【集注】柯琴曰经曰壮者气行则愈怯者着而为病盖人在气交之中因气而生而生气总以胃气为本若脾胃一有不和则气便着滞或痞闷哕呕或生痰留饮因而不思饮食肌肉消瘦诸证蜂起而形消气息矣四君子气分之总方也人参致冲和之气白术培中宫茯苓清治节甘草调五藏胃气既治病安从来然拨乱反正又不能无为而治必举大行气之品以辅之则补者不至泥而不行故加陈皮以利肺金之逆气半夏以疏脾土之湿气而痰饮可除也加木香以行三焦之滞气缩砂以通脾肾之元气而膹郁可开也君得四辅则功力倍宣四辅奉君则元气大振相得而益彰矣













　　当归补血汤
　　治男妇血虚似白虎证肌热面赤烦渴引饮衇来洪大而虚重按则微
　　当归【二钱】　　　黄耆【一两】
　　水煎服
　　【集注】吴琨曰血实则身凉血虚则身热或以饥困劳役虚其隂血则阳独治故诸证生焉此证纯象白虎但衇大而虚非大而实为辨耳内经所谓衇虚血虚是也五味之中惟甘能补当归味甘而厚味厚则补血黄耆味甘而薄味薄则补气今黄耆多数倍而云补血者以有形之血不能自生生于无形之气故也经言阳生隂长是之谓耳




　　佛手散
　　治妊娠胎动下血或因伤动子死腹中下血疼痛口噤欲死服此探之不损则痛止已损则立下及横生倒生交骨不开产后血晕昬乱崩中金疮去血过多等证
　　当归【二两或三两】　　川芎【一两】
　　右剉粗末合均每服五钱水一盏酒半盏煎八分热服未效再服
　　加败龟版一具梳发一团名开骨散
　　【注】命名不曰归芎而曰佛手者谓此方治妇人胎前产后诸疾如佛手之神妙也当归川芎为血分之主药性温而味甘辛以温能和血甘能补血辛能散血也古人俱必以当归君川芎或一倍或再倍者盖以川芎辛窜捷于升散过则伤气故宼宗奭曰不可单服久服亦此义也然施之于气郁血凝无不奏效故用以佐当归而收血病之功使瘀去新生血各有所归也血既有所归则血安其部而诸血病愈矣至妊娠胎动胎伤下血非血壅胎伤即血乱妄下服此以探之血乱胎未动者血顺则痛止血壅胎未损者血行痛止则胎因之而安也已动已损者血得顺行则胎亦因之而顺下也横生倒生因用力太早或误服催生之药致气逆血乱亦用此以调之产后崩中金疮亡血昬冒亦用此以补之子死腹中腹痛欲死亦用此以逐之已上诸病皆血病而气不虚者也若夫气虚难产产后血脱唇面黄白少气烦乱动则昬冒若误与此反致立败则必倍加人参速固无形之气以救有形之血也至于交骨难开加龟版梳发下输隂道寒加姜桂热加黄耆汗加桂枝搐加荆穗又当以意消息加减可也


　　四物汤
　　治一切血虚血热血燥诸证
　　当归　　　　　熟地【各三钱】
　　川芎【一钱五分】　　　白芍【二钱酒炒】
　　右四味水煎服
　　【集注】张璐曰四物为隂血受病之专剂非调补真隂之的方方书咸谓四物补隂遂以治隂虚发热火炎失血等证害至今又专事女科者咸以此汤随证漫加风食痰气等药纷然杂出其最可恨者不辨热之虚实率加知母黄蘗令人久服而庸工利其有劫病之能咸乐用之殊不知四君子气药治上下失血过多一切血药置而不用独推独参汤童便以固其脱者以有形之血不能速生无形之气所当急固也昔人有言见血休治血必先调其气又云四物汤不得补气药不能成阳生隂长之功诚哉言也然此汤伤寒火邪解后余热留于血分至夜微热不除或合柴胡或加桂枝靡不应手辄效不可没其功也
　　柯琴曰经云心生血肝藏血故凡生血者则究之于心调血者当求之于肝也是方乃肝经调血之专剂非心经生血之主方也当归甘温和血川芎辛温活血芍药酸寒敛血地黄甘平补血四物具生长收藏之用故能使荣气安行经隧也若血虚加参耆血结加桃仁红花血闭加大黄芒消血寒加桂附血热加芩连欲行血去芍欲止血去芎随所利而行之则又不必拘拘于四矣若妇人数脱其血故用以调经种子如遇血崩血晕等证四物不能骤补而反助其滑脱则又当补气生血助阳生隂长之理盖此方能补有形之血于平时不能生无形之血于仓卒能调隂中之血而不能培真隂之本为血分立法不专为女科套剂也王好古治妇女不论内伤外感胎前产后随证加二味于四物中名曰六合未免任意牵强















　　圣愈汤
　　治一切失血过多隂亏气弱烦热作渴睡卧不宁等证
　　四物汤加　　　人参
　　黄耆
　　一方去芍药
　　右水煎服
　　【集注】柯琴曰经云隂在内阳之守也阳在外隂之使也故阳中无隂谓之孤阳隂中无阳谓之死隂朱震亨曰四物皆隂行天地闭塞之令非长养万物者也故四物加知蘗久服便能絶孕谓嫌于无阳耳此方取参耆配四物以治隂虚血脱等证盖隂阳互为其根隂虚则阳无所附所以烦热燥渴气血相为表里血脱则气无所归所以睡卧不宁然隂虚无骤补之法计在培隂以藏阳血脱有生血之机必先补气此阳生隂长血随气行之理也故曰隂虚则无气无气则死矣此方得仲景白虎加人参之义而扩充者乎前辈治隂虚用八珍十全卒不获效者因甘草之甘不达下焦白术之燥不利肾隂茯苓渗泄碍乎升生肉桂辛热动其虚火此六味皆醇厚和平而滋润服之则气血疏通内外调和合于圣度矣










　　地骨皮饮
　　治隂虚火旺骨蒸发热日静夜剧者妇人热入血室胎前发热者
　　四物汤加　　　地骨皮
　　牡丹皮【各三钱】
　　水煎服
　　【集注】柯琴曰隂虚者阳往乘之发热也当分三隂而治之阳邪乘入太隂脾部当补中益气以升举之清阳复位而火自熄也若乘入少隂肾部当六味地黄丸以对待之壮水之主而火自平也乘入厥隂肝部当地骨皮饮以凉补之血有所藏而火自安也四物汤为肝家滋隂调血之剂加地骨皮清志中之火以安肾补其母也加牡丹皮清神中之火以凉心泻其子也二皮凉而不润但清肝火不伤脾胃与四物加知蘗之湿润而苦寒者不同也故逍遥散治肝火之郁于本藏者也本郁达之顺其性也地骨皮饮治阳邪之乘于肝藏者也客者除之勿纵寇以遗患也二方皆肝家得力之剂














　　犀角地黄汤
　　治热伤吐衄便血妇人血崩赤淋
　　生犀角　　　　生地黄
　　白芍　　　　　牡丹皮
　　右四味先用三物水煎去滓入生犀汁热服
　　【注】吐血之因有三曰劳伤曰努伤曰热伤劳伤以理损为主努伤以去瘀为主热伤以清热为主热伤阳络则吐衄热伤隂络则下血是汤治热伤也故用犀角清心去火之本生地凉血以生新血白芍敛血止血妄行丹皮破血以逐其瘀此方虽曰清火而实滋隂虽曰止血而实去瘀瘀去新生阴滋火熄可为探本穷源之法也若心火独盛则加黄芩黄连以泻热血瘀胸痛则加大黄桃仁以逐瘀也


　　四生丸
　　治阳盛隂虚血热妄行或吐或衄者
　　生地黄　　　　生柏叶
　　生荷叶　　　　生艾叶【各等分】
　　右四味捣烂为丸如鸡子大每服一丸滚汤化服
　　【集注】柯琴曰隂虚而阳无所附则火炎上焦阳盛则阳络伤故血上溢于口鼻也凡草木之性生者凉而熟之则温熟者补而生者泻四味皆清寒之品尽取其生者而捣烂为丸所以全其水气不经火煮更远于火令矣生地多膏清心肾而通血衇之源柏叶西指清肺金而调荣衞之气艾叶芳香入脾胃而擅去瘀生新之权荷叶法震入肝家而和藏血摄血之用五志之火既清五藏之隂安堵则隂平阳秘而血归经矣是方也可暂用以遏妄行之热血如多用则反伤荣盖血得寒则瘀血不散而新血不生也设但知清火凉血而不用归脾养荣等剂以善其后鲜有不绵连岁月而毙者非立法之不善妄用者之过耳














　　当归六黄汤
　　治隂虚有火令人盗汗者
　　当归　　　　　生地
　　熟地　　　　　黄耆
　　黄芩　　　　　黄连
　　黄蘗
　　右水煎服
　　【注】寤而汗出曰自汗寐而汗出曰盗汗隂盛则阳虚不能外固故自汗阳盛则隂虚不能中守故盗汗若隂阳平和之人衞气昼则行阳而寤夜则行隂而寐隂阳既济病安从来惟隂虚有火之人寐则衞气行隂隂虚不能济阳阳火因盛而争于隂故隂液失守外走而汗出寤则衞气复行出于表隂得以静故汗止矣用当归以养液二地以滋隂令隂液得其养也用黄芩泻上焦火黄连泻中焦火黄蘗泻下焦火令三火得其平也又于诸寒药中加黄耆庸者不知以为赘品且谓阳盛者不宜抑知其妙义正在于斯耶盖阳争于隂汗出荣虚则衞亦随之而虚故倍加黄耆者一以完已虚之表一以固未定之隂经曰隂平阳秘精神乃治此之谓与
　　【集注】吴琨曰杂证盗汗与伤寒盗汗不同伤寒是半表半里之邪未尽杂证则隂虚有火而已彼以和表为主此以救隂为急故以补隂之品佐泻火之药明者辨之







　　黄耆建中汤
　　治虚劳里急悸衄腹中痛夜梦失精四肢痠痛手足烦热咽干口燥诸不足诸证
　　黄耆　　　　　胶饴
　　白芍　　　　　甘草
　　桂枝　　　　　生姜
　　大枣
　　右七味水煎服
　　【集注】喻昌曰虚劳而至于亡血失精津液枯槁难为力矣内经于鍼砭所莫治者调以甘药金匮遵之而立黄耆建中汤急建其中气俾饮食增而津液旺以至充血生精而复其真隂之不足但用稼穑作甘之本味而酸辛咸苦在所不用盖舍此别无良法也然用法贵立于无过之地不独呕家不可用建中之甘即微觉气滞更当虑甘药太过令人中满也至大建中则大建其中之阳小建中则小小建立之义理中则燮理之义治中则分治之义补中温中何莫非先中州之义縁伤寒外邪逼入于内法难尽用仲景但于方首以小之一字微示其意至金匮始尽建中之义后人引伸触类制乐令建中汤十四味建中汤曲畅建中之防学者心手之间所当防其大义也










　　双和饮
　　治大病之后虚劳气乏补血益气不热不冷温而调之
　　白芍【二钱】　　　黄耆【一钱半炙】
　　甘草【七分炙】　　　中桂【七分】
　　当归【一钱】　　　熟地黄【一钱】
　　川芎【七分】
　　生姜三片大枣二枚水二盏煎一盏温服
　　【注】此汤乃李杲以黄耆建中汤减饴糖合四物之方也黄耆建中治虚劳不足是从脾胃中化生血气此则直补隂血兼之温养阳气所以减饴糖之甘加纯隂之品名曰双和也地骨皮饮其意在凉血热故佐二皮以清之圣愈汤其意在救血脱故佐参耆以补之双和饮其意在温养血气故佐耆桂炙草以温之经曰形不足者温之以气是也

　　人参养荣汤
　　治脾肺俱虚发热恶寒肢体瘦倦食少作泻等证若气血虚而变见诸证弗论其病其衇但用此汤诸证悉退
　　人参　　　　　白术
　　茯苓　　　　　甘草
　　黄耆　　　　　陈皮
　　当归　　　　　熟地
　　白芍　　　　　桂心
　　远志　　　　　五味子
　　右十二味加姜三片枣二枚水煎服
　　【集注】柯琴曰古人治气虚以四君子治血虚以四物气血俱虚者以八珍更加黄耆肉桂名十全大补宜乎万举万当也而用之有不获效者盖补气而不用行气之品则气虚之甚者几无气以运动补血而仍用行血之物则血虚之甚者更无血以流行故加陈皮以行气而补气者悉得効其用去川芎行血之味而补血者因以奏其功此善治者祗一加一减便能转旋造化之机也然气可召而至血易亏而难成苟不有以求其血衇之主而养之则荣气终归不足故倍人参为君而佐以远志之苦先入心以安神定志使甘温之品始得化而为血以奉生身又心苦缓必得五味子之酸以收敛神明使荣行衇中而流于四藏名之曰养荣不必仍十全之名而收效有如此者







　　归脾汤
　　治思虑伤脾或健忘怔忡惊悸盗汗寤而不寐或心脾作痛嗜卧少食及妇女月经不调
　　人参　　　　　龙眼肉
　　黄耆　　　　　甘草
　　白术　　　　　茯苓
　　木香　　　　　当归
　　酸枣仁　　　　远志
　　姜三片水煎服
　　【集注】罗谦辅曰方中龙眼枣仁当归所以补心也参耆术苓草所以补脾也薛已加入远志又以肾药之通乎心者补之是两经兼肾合治矣而特名归脾何也夫心藏神其用为思脾藏智其出为意见神智思意火土合德者也心以经营之久而伤脾以意虑之郁而伤则母病必传之子子又能令母虚所必然也其病则徤忘怔忡怵惕不安之徴见于心也饮食倦怠不能运输手足无力耳目昬眊之证见于脾也故脾阳苟不运心肾必不交彼黄婆者若不为之媒合则已不能摄肾气归心而心隂何所赖以养此取坎填离者所以必归之脾也其药一滋心隂一养脾阳取乎健者以壮子益母然恐脾郁之久思意不通故少取木香之辛且散者以畅气醒脾使能速通脾气以上行心隂脾之所归正在斯耳
　　张璐曰补中益气与归脾同出保元并加归术而有升举胃气滋补脾隂之不同此方滋养心脾鼓动少火妙佐以木香少许调顺诸气畅和心脾世医不谙此理反以木香性燥不用服之多致痞闷减食者以其补药多滞不能输化故耳



　　妙香散
　　治梦遗失精惊悸郁结
　　山药【二两】　　　人参
　　黄耆　　　　　远志【制】
　　茯苓　　　　　茯神【一両】
　　桔梗【三钱】　　　甘草
　　辰砂【一钱另研】　　　麝香【一钱】
　　木香【二钱五分】
　　为末每服二钱酒下
　　【集注】汪昻曰心君火也君火一动相火随之相火寄于肝胆肾之隂虚则精不藏肝之阳强则气不固故精脱而成梦矣山药益隂兼能濇精故以为君人参黄耆用以固气逺志二茯用以宁神神宁气固则精自守其位矣丹砂镇心安魂二香开郁通窍桔梗载诸心药久留膈上甘草调和诸药交和于中是方不以泻火固濇立法但安神固气使精与神气相依而梦少精秘矣
　　【按】朱震亨云主秘藏者肾也司踈泄者肝也二藏有相火而其系上属于心心君火也为物所感则易于动心动则相火翕然随之虽不交防精亦暗流而渗漏矣所以圣人祗是敎人收心养性其防深矣震亨此论至当其平生精力在补隂以制相火深得内经天以阳生隂长地以阳杀隂藏之防近世医者惟知阳生不知隂亦能生惟知隂杀不知阳亦能杀经虽每每指出阳脱隂脱阳絶隂絶皆令人死奈志迷偏见者不回也即此一证老年之人心有所动而相火衰不能翕然随之虽有所梦而无所遗由此可知震亨用黄蘗一味少佐冰片名清心丸独泻相火而治中年相火盛梦遗心悸者屡用屡效也


　　天王补心丹
　　治心血不足神志不宁津液枯竭健忘怔忡大便不利口舌生疮等证
　　人参　　　　　酸枣仁
　　当归　　　　　生地黄
　　麦冬　　　　　天冬
　　栢子仁　　　　远志
　　五味子　　　　丹参
　　元参　　　　　白茯苓
　　桔梗
　　右为末炼蜜丸如椒目大白汤下
　　【集注】柯琴曰心者主火而所以主之者神也火盛则神困心藏神补神者必补其心补心者必清其火而神始安补心丹故用生地黄为君取其下足少隂以滋水主水盛可以伏火此非补心之阳乃补心之神耳凡果核之有仁犹心之有神也清气无如栢子仁补血无如酸枣仁以其神存耳参苓之甘以补心气五味之酸以收心气二冬之寒以清气分之火心气和而神自归矣当归之甘以补心血丹参之寒以生心血元参之咸以清血中之火血足而神自藏矣更加桔梗为舟楫逺志为向导和诸药入心而安神明以此养生则百体从令何有健忘怔忡津液干涸舌上生疮大便不利之虞哉









　　酸枣仁汤
　　治虚劳虚烦不得眠
　　酸枣仁【二升】　　　甘草【一两】
　　知母【二两】　　　　白茯苓【二两】
　　川芎【二两】
　　右五味以水八升煮枣仁得六升内药煮取三升分温三服
　　【集注】罗谦辅曰经云肝藏魂人卧则血归于肝又曰肝者罢极之本又曰阳气者烦劳则张罢极必伤肝烦劳则精絶肝伤精絶则虚劳虚烦不得卧明矣枣仁酸平应少阳木化而治肝极者宜收宜补用酸枣仁至二升以生心血养肝血所谓以酸收之以酸补之是也顾肝郁欲散散以川芎之辛散使辅枣仁通肝调荣又所谓以辛补之也肝急欲缓缓以甘草之甘缓使防川芎疏泄过急此所谓以土葆之也然终恐劳极则火发伤隂阳旺阳分不行于隂而仍不得眠故佐知母崇隂水以制火茯苓利阳水以平隂将水壮而魂自宁火清而神且静矣此治虚劳肝极之神方也













　　硃砂安神丸
　　治心神昏乱惊悸怔忡寤寐不安
　　硃砂　　　　　　　　【另研】　　　黄连【各半两】
　　当归【二钱】　　　生地黄【三钱】
　　甘草【二钱】
　　右为细末酒泡蒸饼丸如麻子大硃砂为衣每服三十丸卧时津液下
　　【集注】叶仲坚曰经云神气舍心精神毕具又曰心者生之本神之舍也且心为君主之官主不明则精气乱神太劳则魂魄散所以寤寐不安淫邪发梦轻则惊悸怔忡重则痴妄癫狂也硃砂具光明之体色赤通心重能鎭怯寒能胜热甘以生津抑隂火之浮游以养上焦之元气为安神之第一品心若热配黄连之苦寒泻心热也更佐甘草之甘以泻之心主血用当归之甘温归心血也更佐地黄之寒以补之心血足则肝得所藏而魂自安心热解则肺得其职而魄自宁也














　　御纂医宗金鉴卷二十六
<子部,医家类,御纂医宗金鉴>
　　钦定四库全书
　　御纂医宗金鉴卷二十七
　　删补名医方论卷二目录
　　补中益气汤
　　升阳益胃汤
　　升阳散火汤
　　补脾胃泻阴火升阳汤
　　清暑益气汤
　　清燥汤
　　白术附子汤
　　葛花解酲汤
　　平胃散
　　枳术丸
　　资生丸
　　六味地黄丸
　　桂附地黄丸【附】
　　知蘗地黄丸【附】
　　八味地黄丸
　　资生肾气丸
　　大补阴丸
　　封髓丹
　　虎潜丸
　　滋肾丸
　　琼玉膏
　　龟鹿二仙胶
　　四神丸
　　二神丸
　　五味子散



　　御纂医宗金鉴卷二十七目録
　　钦定四库全书
　　御纂医宗金鉴卷二十七
　　删补名医方论卷二
　　补中益气汤
　　治阴虚内热头痛口渴表热自汗不任风寒衇洪大心烦不安四肢困倦懒于言语无气以动动则气高而喘
　　黄耆　　　　　　人参
　　云术　　　　　　炙甘草
　　陈皮　　　　　　当归
　　升麻　　　　　　柴胡
　　右八味加生姜三片大枣二枚水煎温服
　　【集注】柯琴曰仲景有建中理中二法风木内干中气用甘草饴枣培土以御木姜桂芍药平木而驱风故名曰建中寒水内凝于中气用参术甘草补土以制水佐干姜而生土以御寒故名曰理中至若劳倦形衰气少阴虚而生内热者表证颇同外感惟李杲知其为劳倦伤脾谷气不胜阳气下陷阴中而发热制补中益气之法谓风寒外伤其形为有余脾胃内伤其气为不足遵内经劳者温之损者益之之义大忌苦寒之药选用甘温之品升其阳以达阳春升生之令凡脾胃一虚肺气先絶故用黄耆护皮毛而闭腠理不令自汗元气不足懒言气喘人参以补之炙甘草之甘以泻心火而除烦补脾胃而生气此三味除烦热之圣药也佐白术以健脾当归以和血气乱于胸清浊相干用陈皮以理之且以散诸甘药之滞胃中清气下陷用升麻柴胡气之轻而味之薄者引胃气以上腾复其本位便能升浮以行生长之令矣补中之剂得发表之品而中自安益气之剂赖清气之品而气益培此用药有相须之妙是方也用以补脾使地道卑而上行亦可以补心肺损其肺者益其气损其心者调其荣卫也亦可以补肝木郁则达之也惟不宜于肾阴虚于下者不宜升阳虚于下者更不宜升也凡李杲治脾胃方俱是益气去当归白术加苍术木香便是调中加麦冬五味辈便是清暑此正是医不执方亦是医必有方
　　赵献可曰后天脾土非得先天之气不行此气因劳而下陷于太阴清气不升浊气不降故用升柴以佐参耆是方所以补益后天中之先天也凡脾胃不足喜甘而恶苦喜补而恶攻喜温而恶寒喜通而恶滞喜升而恶降喜燥而恶湿此方得之矣陆丽京曰此为清阳下陷者言之非为下虚而清阳不升者言之也倘人之两尺虚微者或是肾中水竭或是命门火衰若再一升提则如大木将摇而拨其本也


　　升阳益胃汤
　　治脾胃虚怠惰嗜卧四肢不收时値秋燥令行湿热方退体重节痛口干舌燥饮食无味大便不调小便频数食不消兼见肺病洒淅恶寒惨惨不乐面色不和
　　活　　　　　独活
　　防风　　　　　柴胡
　　人参　　　　　白术
　　茯苓　　　　　甘草
　　黄耆　　　　　白芍
　　半夏　　　　　黄连
　　泽泻　　　　　陈皮
　　水煎服
　　【集注】吴琨曰脾土虚弱不能制湿故体重节痛不能运化精微故口干无味中气既弱传化失宜故大便不调小便频数也洒淅恶寒肺弱表虚也面色不乐阳气不伸也是方半夏白术能燥湿茯苓泽泻渗之二活防风柴胡能升举清阳之气黄连疗湿热陈皮平胃气参耆甘草以益胃白芍酸收用以和荣而协活柴胡辛散之性盖古人用辛散必用酸收所以防其竣厉犹兵家之节制也
　　【按】人参属补不知君于枳朴中即为补中泻也防辈为散不知佐于参耆中即为补中升也近世之医一见防辈即曰发散不可轻用亦不审佐于何药之中皆因读书未明不知造化别有妙理耳







　　升阳散火汤
　　治脾阴血虚胃阳气弱春寒不去及过食冷物抑遏少阳清气郁于脾土之中四肢发困热肌热筋骨间热表热如火燎于肌肤扪之烙手并宜服之
　　升麻　　　　　葛根
　　独活　　　　　活
　　白芍　　　　　人参【已上各五钱】
　　甘草【三钱炙】　　　柴胡【三钱】
　　防风【二钱】　　　甘草【二钱生】
　　右防咀如麻豆大每服秤五钱水二盏煎一盏去滓大温服无时忌寒凉之物
　　【集注】吴琨曰经云少火生气天非此火不能生物人非此火不能有生扬之则光遏之则灭今为春寒不去遏郁阳气饮食冷物塡塞至阴以致升生之气几于息矣故用升麻柴胡活独活葛根皆辛温风药以鼓动少阳生气清阳既出上窍则浊阴自归下窍而食物传化自无抑遏之患芍药味酸能泻土中之木人参味甘能补中州之气生甘草能泻郁火于脾从而炙之则健脾胃而和中矣李杲圣于脾胃者其治之也必主于升阳俗医知降而不知升是扑其少火也安望其衞生耶若气不虚本方除人参独活加葱白名火郁汤治同










　　补脾胃泻阴火升阳汤
　　治饮食伤胃劳倦伤脾脾胃一虚阳气下陷阴火乘之时値夏令当从此治
　　黄耆　　　　　苍术【泔浸炒】
　　甘草【炙】　　　　活【一两】
　　升麻【八钱】　　　柴胡【两半】
　　黄连【五钱酒炒】　　　黄芩【炒】
　　人参【七钱】　　　石膏【少许长夏微用过时去之】
　　每服五钱姜枣煎服
　　【集注】汪昻曰李杲云脾胃一伤阳气日损脾胃之清气下陷浊阴之火得以上乘是有秋冬而无春夏也惟以气味薄之风药升发阳气佐以苦寒之品泻阴中火则阴不病阳气伸矣是方参耆术草以补脾胃也佐活升柴以助阳升佐石膏芩连以泻阴火假令不能食而瘦乃夲病也右关衇缓弱乃夲衇也或夲衇兼见衇夲证兼见四肢满闭淋溲便难转筋一二证此肝之脾胃病也当加风药以泻肝木衇兼见洪大证兼见肌热烦热面赤一二证此心之脾胃病也当加泻心火之药衇兼见浮濇证兼见短气气上喘咳痰盛皮澁一二证此肺之脾胃病也当加泻肺及补气之药衇兼见沉细证兼见善欠善恐一二证此肾之脾胃病也当加泻肾水及泻阴火之药所以言此者欲人知百病皆从脾胃而生处方者当从此法加时令药也








　　清暑益气汤
　　长夏湿热蒸炎四肢困倦精神减少身热气高烦心便黄渴而自汗衇虚者此方主之
　　人参　　　　　黄耆
　　甘草　　　　　白术
　　神麯　　　　　五味子
　　青皮　　　　　升麻
　　干葛　　　　　麦冬
　　黄蘗　　　　　泽泻
　　广橘皮　　　　苍术【钱半】
　　当归
　　姜三片枣二枚去核水煎服
　　【集注】吴琨曰暑令行于夏至长夏则兼湿令矣此方兼而治之炎暑则表气易泄兼湿则中气不固黄耆所以实表白术神麯甘草所以调中酷暑横流肺金受病人参五味麦冬所以补肺敛肺清肺经所谓扶其所不胜也火盛则水衰故以黄蘗泽泻滋其化源津液亡则口渴故以当归干葛生其胃液清气不升升麻可升浊气不降二皮可理苍术之用为兼长夏之湿也
　　程应旄曰人知清暑我兼益气以暑伤气也益气不独金能敌火凡气之上腾而为津为液者回下即为肾中之水水气足火淫自却也









　　清燥汤
　　治痿厥之病腰以下痿软不能动行走不正两足欹侧
　　黄连　　　　　黄蘗【酒炒】
　　柴胡【已上各一分】　　麦冬
　　当归身　　　　生地
　　猪苓　　　　　炙甘草
　　神麯【已上各二分】　　人参
　　白茯苓　　　　　升麻【已上各三分】
　　橘皮　　　　　　白术
　　泽泻【已上各五分】　　　苍术【一钱】
　　黄耆【一钱五分】　　　　五味子【九枚】
　　右防咀如麻豆大水二盏半煎一盏去滓空心温服
　　【注】清暑益气汤与此方均治湿暑之剂清暑益气汤治暑盛于湿暑伤气所以四肢困倦精神减少烦渴身热自汗脉虚故以补气为主清暑为兼少佐去湿之品从令气也此方治湿盛于暑湿伤形所以李杲曰六七月之间湿令大行子能令母实湿助热旺而刑燥金絶其寒水生化之源源絶则肾亏痿厥之病作矣故以清暑变为清燥佐泻热利湿之药从邪气也是方即清暑益气汤去葛根者以无暑外侵之肌热也加二苓者专去湿也加黄连生地专泻热也二苓佐二术利水燥湿之力倍连地佐黄蘗救金生水之功多中气益则阴火熄而肺清矣湿热除则燥金肃而水生矣肺清水生则湿热痿厥之病未有不愈者也但此方药味性偏渗泻若施之于冬春水竭髓枯骨痿或非湿热为病者反刦津液其病愈甚则为谬治矣



　　白术附子汤
　　治寒中腹胀满作涎作清涕或多溺足下痛不能任身履地骨乏无力喜睡两丸多冷时作隂阴而痛或妄见鬼状梦亡人腰背胛眼腰脊皆痛
　　白术　　　　　附子【炮去皮脐】
　　苍术　　　　　陈皮
　　厚朴【姜制】　　　半夏【汤洗】
　　茯苓　　　　　猪苓【去皮半两】
　　泽泻　　　　　肉桂【四钱】
　　右剉如麻豆大每服半两水三盏姜三片同煎至一盏去滓食前温服量虚实加减多少
　　【注】李杲云脾胃之证有热中有寒中热中者是火乘土位之病则当上举清阳下消阴火故用补中益气泻阴火升阳等汤寒中者水反侮土之病则当下伐水邪中燥脾湿故用二苓术泽苍陈朴夏更用桂附壮阳胜寒流通血衇寒中之病自可愈也
　　【按】李杲制此方施之于脾胃寒湿内盛胀满多溺涎涕外盛足软腰脊丸痛而气不虚者宜矣若其人中气已虚内外寒湿又盛水来侮土者总不若理中汤加附子苍术茯苓为愈也












　　葛花解酲汤
　　治酒客病
　　莲花青皮【三分去穰】　木香【五分】
　　橘皮【去白】　　　白茯苓
　　人参　　　　　猪苓【已上各钱五分】
　　神麯【炒】　　　　泽泻
　　干姜　　　　　白术【已上各二钱】
　　白荳蔲仁　　　葛花
　　砂仁【以上各五钱】
　　右为细末和均每服三钱白汤调下但得微汗酒病去矣不可恃此过饮频服取汗损人天年
　　【注】酒为水谷精液所化体湿性热少饮则能调和气血流畅阴阳内助中气捍御外邪若过饮无度轻则伤人脾胃重则损人神气所以酒困之人昏晕烦乱干呕恶心饮食即吐百体痠软身热头疼嘈杂吞酸胸膈痞塞口燥舌干手足颤摇心神恍惚不思饮食小便浑浊大便溏泻此皆湿热伤形与气也
　　【按】李杲曰酒病者往往以大热大寒下之者是无形元气受病反下有形阴血乖误甚矣大热则伤阴大寒则伤胃元气消亡七神无依折人寿命不然则虚损之病成矣故制此方君葛花佐以辛香之品用神麯佐以快气之品用苓泽佐以甘温之品服后取汗是谓外解肌肉内清阳明令上下内外分消其患使胃中秽为芳变浊为清化泰然和矣







　　平胃散
　　治湿淫于内脾胃不能克制有积饮痞膈中满者苍术【五觔米泔浸七日】　陈皮【去白】
　　厚朴【各三觔姜汁炒】　　甘草【三十两炙】
　　右为末每服二钱姜汤下日三服或水煎每服五钱
　　【集注】柯琴曰内经以土运太过曰敦阜其病腹满不及曰卑监其病留满痞塞张仲景制三承气汤调胃土之敦阜李杲制平胃散平胃土之卑监培其卑者而使之平非削平之谓犹温胆汤用凉剂温缓而使之和非用温之谓后之注夲草者曰敦阜之土宜苍术以平之卑监之土宜白术以培之若以湿土为敦阜将以燥土为卑监耶不审敦阜属燥卑监属湿之义因不知平胃之理矣二术苦甘皆燥湿健脾之用脾燥则不滞所以能健运而得其平苐二术白者柔而缓苍者猛而悍此取其长于发汗迅于除湿故以苍术为君耳不得以白补苍泻之説为二术拘也厚朴色赤苦温能助少火以生气故以为佐湿因于气之不行气行则愈故更以陈皮佐之甘先入脾脾得补而健运故以炙甘草为使名曰平胃实调脾承气之剂与张洁古取金匮之枳术汤以为丸枳实之峻重于厚朴且无甘草以和之虽倍白术而消伐过于此方昧者以术为补而久服之不思枳实峻削而不宜多服也








　　枳术丸
　　治胃虚湿热饮食壅滞心下痞闷
　　白术【二两土蒸】　　　枳实【一两麸炒】
　　右为细末荷叶煨陈米饭为丸如椒目大白汤下
　　【集注】李杲曰白术苦甘温其苦味除胃中之湿热其甘温补脾家之元气多于枳实一倍枳实味苦温泄心下痞闷消胃中所伤此药下胃所伤不能即去须一二时许食乃消化先补虚而后化所伤则不峻厉矣荷叶状如仰盂于卦为震正少阳甲胆之气饮食入胃荣气上行即此气也取之以生胃气更以煨饭和药与术恊力滋养谷气而补脾胃其利大矣若用峻厉之药下之传变诸证不可胜数




　　资生丸
　　治妇人妊娠三月脾虚呕吐或胎滑不固兼丈夫调中养胃饥能使饱饱能使饥神妙难述
　　人参【三两】　　　茯苓【二两】
　　云术【三两】　　　山药【二两】
　　薏苡仁【两半】　　莲肉【二两】
　　芡实【两半】　　　甘草【一两】
　　陈皮【二两】　　　麦蘖【二两】
　　神麯【二两】　　　白荳蔲【八钱】
　　桔梗【一两】　　　藿香【一两】
　　川黄连【四钱】　　砂仁【两半】
　　白扁豆【两半】　　山查【两半】
　　右十八味为细末炼蜜丸弹子大每服二丸米饮下
　　【集注】罗谦辅曰此方始于缪仲醇以治妊娠脾虚及胎滑盖胎资始于足少阴资生于足阳明故阳明为胎生之夲一有不足则元气不足以养胎又不足以自养故当三月正阳明养胎之候而见呕逆又其甚者或三月或五月而堕此皆阳明气虚不能固耳古方安胎类用芎归不知此正不免于滑是方以参术茯草莲芡山药扁豆薏苡之甘平以补脾元陈皮麯蘖砂蔲藿桔之香辛以调胃气其有湿热以黄连清之燥之既无参苓白术散之补滞又无香砂枳术丸之燥消能补能运臻于至和于以固胎永无滑堕丈夫服之调中养胃名之资生信不虚矣






　　六味地黄丸
　　治肾精不足虚火炎上腰膝痿软骨热痠痛足跟痛小便淋秘或不禁遗精梦泄水泛为痰自汗盗汗亡血消渴头目运耳聋齿摇尺衇虚大者
　　熟地黄【八两】　　山茱萸【四两】
　　白茯苓【三两】　　亁山药【四两】
　　牡丹皮【三两】　　泽泻【三两】
　　右为末炼蜜丸如桐子大空心淡盐汤下
　　【集注】柯琴曰肾虚不能藏精坎宫之火无所附而妄行下无以奉肝木升生之令上絶其肺金生化之源地黄禀甘寒之性制熟则味厚是精不足者补之以味也用以大滋肾阴塡精补髓壮水之主以泽泻为使世或恶其泻肾而去之不知一阴一阳者天地之道一开一阖者动静之机精者属癸阴水也静而不走为肾之体溺者属壬阳水也动而不居为肾之用是以肾主五液若阴水不守则眞水不足阳水不流则邪水泛行故君地黄以密封蛰之夲即佐泽泻以防水道之滞也然肾虚不补其母不导其上源亦无以固封蛰之用山药凉补以培癸水之上源茯苓淡渗以导壬水之上源加以茱萸之酸温借以收少阳之火以滋厥阴之液丹皮辛寒以清少阴之火还以奉少阳之气也滋化源奉生气天癸居其所矣壮水制火特其一端耳
　　【按】五行皆一惟火有二君火相火也君火为心经之火君主一身之火也相火为肾中之火宣布一身之火也使君火无相火则不能宣布诸火以奉生身之夲相火无君火则不能君主诸火以制其妄行之灾故李杲立内伤劳倦火乘土位之论以心火有余用升阳气泻阴火硃砂安神等药而未及心火之不足者以前人已有归脾养心等方也震亨立阳常有余阴常不足之论以肾火有余用补阴补天等药而未及肾火之不足者以前人已有肾气桂附地黄汤丸也依夲方加附子肉桂名桂附地黄丸治两尺衇弱相火不足虚羸少气王冰所谓益火之原以消阴翳者是也加黄蘗知母名知蘗地黄丸治两尺衇旺阴虚火动午热骨痿王冰所谓壮水之主以制阳光者是也经云阴平阳秘精神乃治若阴阳偏胜则疾病丛生夫肾取象乎坎阳藏于阴之藏也不独阴盛阳衰阳畏其阴而不敢附即阴衰阳盛阴难藏阳亦无可依虽同为火不归原而其为病则异也故于肾药中加桂附壮阳胜阴使阳无所畏而自归原矣加知蘗补阴秘阳使阳有所贮而自归藏矣世人但知以桂附引火归原不知以知蘗平阴秘阳举世皆其悮故震亨特立补阴之论以辟以火济火之非而未逹其防者从而诽之良可叹也


　　八味地黄丸
　　治命门火衰不能生土以致脾胃虚寒饮食少思大便不实或下元衰惫脐腹疼痛夜多漩溺等证熟地黄【八尔九蒸为度捣膏】　亁山药【四两】
　　山萸肉【四两】　　　白茯苓
　　丹皮　　　　　　泽泻【各三两】
　　肉桂　　　　　　附子【各一两】
　　右八味为末炼蜜丸如桐子大酒下十五丸日再服
　　【集注】赵献可曰君子观象于坎而知肾中具水火之用今人入房而阳易举者阴虚火动也阳事先痿者命门火衰也眞水竭则隆冬不寒眞火熄则盛夏不热是方也熟地山药泽泻丹皮茯苓山萸皆濡润之品所以能壮水之主肉桂附子辛润之物能于水中补火所以能益火之原水火得其养则肾气复矣
　　喻昌曰金匮用八味丸治脚气上入少腹不仁者脚气即阴气少腹不仁即攻心之渐故用之以驱逐阴邪也其虚劳腰痛少腹拘急小便不利则因劳其肾阴气逆于少腹阻遏膀胱之气化小便不能通利故用之温养下焦以收肾气也其短气有微饮者饮亦阴类阻其胸中之阳自致短气故用之引饮下出以安胸中也消渴病饮水一斗小便亦一斗此肾气不能摄水小便恣出源泉有立竭之势故急用以逆折其水也夫肾水下趋之消证肾气不上升之渴证非用是以蛰防封藏蒸动水气舍此曷从治哉后人谓八味丸为治消渴之圣药得其防矣
　　柯琴曰命门之火乃水中之阳夫水体本静而川流不息者气之动火之用也非指有形者言也然火少则生气火壮则食气故火不可亢亦不可衰所云火生土者即肾家之少火游行其间以息相吹耳若命门火衰少火几于熄矣欲暖脾胃之阳必先温命门之火此肾气丸纳桂附于滋阴剂中十倍之一意不在补火而在微微生火即生肾气也故不曰温肾而名肾气斯知肾以气为主肾得气而土自生也且形不足者温之以气则脾胃因虚寒而致病者固痊即虚火不归其原者亦纳之而归封蛰之本矣崔氏加减八味丸以五味之酸收易附子之辛热肾虚而不寒者宜之也千金方于八味外更加元参之咸寒以助熟地而滋肾加芍药之酸寒助丹皮以滋肝总之为桂附加鎻钥耳以之壮水则有余以之益火恐不足也济生方加牛膝车前以治水肿倍茯苓以辅地黄山药茱萸与泽丹车牛等列随证加减允为得法益阴肾气丸于六味外加当归五味柴胡以治目暗不见化裁愈妙矣

　　资生肾气丸
　　治肾虚脾弱腰重脚肿小便不利腹胀喘急痰盛已成鼓证其效如神
　　熟地黄【四两】　　　白茯苓【三两】
　　牡丹皮【一两】　　　泽泻【一两】
　　亁山药【一两】　　　车前子【一两】
　　山茱萸【一两】　　　牛膝【一两】
　　肉桂【一两】　　　　附子【五钱】
　　右十味蜜和丸每服八十丸空心米饮下
　　【集注】李中梓曰经云诸湿肿满皆属于脾又云其本在肾其末在肺皆聚水也又曰肾者主水胃之关也关门不利故聚水而从其类也肿胀之病诸经虽有无不由于脾肺肾者盖脾主运行肺主气化肾主五液凡五气所化之液悉属于肾五液所行之气悉属于肺转输二藏以制水生金者悉属于脾故肿胀不外此三经也然其治法有内外上下虚实不可不辨也在外则肿越婢汤小青龙汤证也在内则胀十枣丸神祐丸证也在上则喘葶苈大枣汤防已椒目葶苈大黄丸证也在下则小便闭沉香琥珀丸防凿饮子证也此皆治实之法若夫虚者实脾饮此方证也
　　张介宾曰地黄山药丹皮以养阴中之眞水山萸桂附以化阴中之眞气茯苓泽泻车前牛膝以利阴中之滞能使气化于精即所以治肺也补火生土即所以治脾也壮水利窍即所以治肾也补而不滞利而不伐治虚水方更无有出其右者然当因此扩充随证加减若其人因大病之后脾气大虚而病水胀者服此虽无所碍终不见效每熟计之脾气大伤诚非肾药之所能治专用理中汤一两加茯苓一两命火衰者加附子两足冷者加肉桂腹胀甚者加厚朴三大剂而足胫渐消十余剂而腹胀退凡治中年之后脾肾虚寒者悉用此法盖气虚者不可复行气肾虚者不可专利水温补即所以化气塞因塞用之妙顾在用之者何如耳古法治肿不用补剂而用去水等药微则分利甚则推逐如五苓散五淋散五皮散导水茯苓汤之类皆所以利水也如舟车神祐丸濬川散禹功散十枣汤之类皆所以逐水也但察其果系实邪则此等治法仍不可废也









　　大补阴丸
　　治阴亏火旺肺痿欬血骨蒸盗汗虚劳之证
　　黄蘗【盐酒炒】　　　　知母【各四两盐水炒】
　　熟地　　　　　　　　【酒蒸】　　　　败龟板【各六两酥炙】
　　猪脊髓和炼蜜为小丸日干每服三钱淡盐汤下
　　【注】朱震亨云阴常不足阳常有余宜常养其阴阴与阳齐则水能制火斯无病矣今时之人过欲者多精血既亏相火必旺眞阴愈竭孤阳妄行而劳瘵潮热盗汗骨蒸欬咯血吐血等证悉作所以世人火旺致此病者十居八九火衰成此疾者百无二三震亨发明先圣千载未发之防其功伟哉是方能骤补眞隂承制相火较之六味功效尤防盖因此时以六味补水水不能遽生以生衇保金金不免犹燥惟急以黄蘗之苦以坚肾则能制龙家之火继以知母之清以凉肺则能全破伤之金若不顾其本即使病去犹恐复来故又以熟地龟板大补其阴是谓培其本清其源矣虽有是证若食少便溏则为胃虚不可轻用














　　封髓丹
　　治梦遗失精及与鬼交
　　黄蘗　　　　　砂仁
　　甘草
　　右蜜为丸每服三钱
　　【集注】赵羽皇曰经云肾者主水受五藏六府之精而藏之又曰肾者主蛰封藏之本精之处也盖肾为坚藏多虚少实因肝木为子偏喜防泄母气厥阴之火一动精即随之外溢况肝又藏魂神魂不摄宜其夜卧鬼交精泄之证作矣封髓丹为固精之要药方用黄蘗为君以其味性苦寒又能坚肾肾职得坚则阴水不虞其泛溢寒能清肃则龙火不至于奋扬水火交摄精有不安其位者乎佐以甘草以甘能缓急泻诸火与肝火之内扰且能使水土合为一家以妙封藏之固若缩砂者以其味辛性温善能入肾肾之所恶在燥而润之者惟辛缩砂通三焦逹津液能内五藏六府之精而归于肾肾家之气内肾中之髓自藏矣此有取于封髓之意也
　　汪昻曰此方加天冬地黄人参名三才封髓丹用天冬补肺以生水地黄补肾以益精用人参补脾从饮食中化生水精也以药有天地人之名而补亦在上下中之分使天地位育参赞居中故曰三才也喻昌曰加黄蘗以入肾滋阴砂仁以入脾行滞甘草以少变天冬黄蘗之苦俾合人参建立中气以伸参两之权殊非好为増益成方之比也






　　虎潜丸
　　治肾阴不足筋骨痿輭不能歩履
　　龟板　　　　　黄蘗【各四两】
　　知母　　　　　熟地【各二两】
　　牛膝【三两五钱】　　　芍药【一两五钱】
　　鎻阳【一两】　　　虎骨【一两】
　　当归【一两】　　　陈皮【七钱五分】
　　右为末煮羯羊肉捣为丸桐子大淡盐汤下
　　【集注】王又原曰肾为作强之官有精血以为之强也若肾虚精枯而血必随之精血交败湿热风毒遂乘而袭焉此不能步履腰酸筋缩之证作矣且肾兼水火火胜烁阴湿热相搏筋骨不用宜也方用黄蘗清阴中之火燥骨间之湿且苦能坚肾为治痿要药故以为君虎骨去风毒健筋骨为臣因高源之水不下母虚而子亦虚肝藏之血不归子病而母愈病故用知母清肺原归芍养肝血使归于肾龟禀天地之阴独厚茹而不吐使之坐鎭北方更以熟地牛膝鎻阳羊肉羣队补水之品使精血交补若陈皮者防血行气兹又有气化血行之妙其为筋骨壮盛有力如虎也必矣道经云虎向水中生以斯为潜之义焉夫是以名之曰虎潜丸叶仲坚曰痿原虽分五藏然其本在肾其标在肺内经云五藏因肺热叶焦发为痿躄又曰阳气内伐水不胜火则骨痿髓虚故足不任身骨痿者生于大热也若视为虚寒而投以桂附多致不救是方以虎名者虎于兽中禀金气之至刚风生一啸特为肺金取象焉其潜之云者金从水养母隐子胎故生金者必丽水意在纳气归肾也龟应北方之象禀阴最厚首常向腹善通任衇能大补眞阴深得夫潜之意者黄蘗味厚为阴中之阴专补肾膀之阴不足能使足膝中气力涌岀故痿家必用二者为君一以固本一以治标恐竒之不去则偶之也熟地塡少阴之精用以佐龟板知母清太阴之气用以佐黄蘗牛膝入肝舒筋归芍佐之肝血有归陈皮疏之气血以流骨正筋柔矣又虑热则生风逗留关节用虎骨所以驱之纯阴无阳不能发生佐鎻阳以温之羊肉为丸补之以味淡盐汤下急于入肾斯皆潜之为义










　　滋肾丸【又名通关丸】
　　治热在下焦小便癃闭而口不渴者
　　黄蘗【二两酒炒】　　　知母【二两酒浸炒】
　　肉桂【一钱】
　　右为细末熟水丸桐子大每服五十丸空心下
　　【集注】李杲曰小便者足太阳膀胱所主生于肺金肺中伏热水不能生是絶小便之源也渴而小便不通者肺气不得降是也故用清燥金之正化气薄淡渗之药泻火而清肺滋水之化源也若热在下焦而不渴是絶其流而溺不泄也须用气味俱厚阴中之阴药治之素问云无阳则阴无以生无阴则阳无以化又云膀胱者州都之官津液藏焉气化则能岀矣无液癃秘是无阴则阳无以化也须用知蘗大苦寒之剂桂一钱为引服之须臾前阴若刀刺火烧溺如涌泉而愈此证一在上焦气分而渴一在下焦血分而不渴两者之殊至易辨耳柯琴曰水为肾之体火为肾之用人知肾中有水始能制火不知肾中有火始能致水耳盖天一生水一者阳气也即火也气为水母阳为阴根必火有所归斯水有所主故反佐以桂之甘温引知蘗入肾而奏其效此相须之殷亦相制之理也











　　琼玉膏
　　治虚劳干欬
　　生地黄【四觔】　　白茯苓【十三两】
　　白蜜【二觔】　　　人参【六两】
　　右以地黄汁同蜜熬沸用绢滤过将参茯为细末入前汁和匀以磁瓶用绵纸十数层加箬叶封瓶口入砂锅内以长流水没瓶颈桑柴火煮三昼夜取出换纸紥口以蜡封固悬井中一日取起仍煮半日汤调服
　　【集注】李中梓曰亁欬者有声无痰火来乘金金极而鸣也此夲元之病非渐渍难以成功若误用苦寒祗伤脾土金反无母故丹溪以地黄为君令水盛则火自息又损其肺者益其气故用人参以鼓生发之元虚则补其母故用茯苓以培万物之夲白蜜为百花之精味甘归脾性润悦肺且缓燥急之火四者皆温良和厚之品诚堪宝重郭机曰起吾沉瘵珍赛琼瑶故有琼玉之名















　　龟鹿二仙胶
　　大补精髓益气养神
　　鹿角【血者十觔】　　　龟板【自败者五觔】
　　枸杞子【甘州者三十两】　人参【十五两】
　　右用铅坛如法熬胶初服酒化一钱五分渐加至三钱空心下
　　【集注】李中梓曰人有三竒精气神生生之本也精伤无以生气气伤无以生神精不足者补之以味鹿得天地之阳气最全善通督衇足于精者故能多滛而寿龟得天地之阴气最具善通任衇足于气者故能伏息而寿二物气血之属味最纯厚又得造化之元微异类有情竹破竹补之法也人参益气枸杞生精佐龟鹿补阴补阳无偏胜之忧入气入血有和平之美由是精生而气旺气旺而神昌庶防龟鹿之年矣故曰二仙

　　四神丸
　　治脾肾双虚子后作泻不思食不化食
　　肉果【二两】　　　补骨脂【四两炒】
　　五味子【二两】　　吴茱萸【二两炮】
　　右为末红枣四十九枚生姜四两切水煮枣熟去姜取枣肉捣和药丸桐子大空心盐汤下
　　二神丸去茱萸
　　五味子散去肉果补骨脂
　　【集注】柯琴曰泻利为腹疾而腹为三阴之都会一藏不调便能泻利故三阴下利仲景各为立方以主之太阴有理中四逆厥阴有乌梅白头翁少阴有桃花眞武猪苓猪肤四逆汤散白通通衇等剂可谓曲尽病情诸法备矣然祗为一藏立法若三藏相关久留不痊如子后作泻一证犹未之及也夫鸡鸣至平旦天之阴阴中之阳也因阳气当至而不至虚邪得以留而不去故作泻于黎明其由有四一为脾虚不能制水一为肾虚不能行水故二神丸君补骨脂之辛燥补肾以行水佐肉果之辛温补脾以制水丸以姜枣又辛甘发生诸阳也一为命门火衰不能生土一为少阳气虚无以发陈故五味子散君五味子之酸温以收坎宫耗散之火使少火生气以培土也佐吴茱茰之辛温以顺肝木欲散之势为水气开滋生之路以奉春生也此四者病因虽异而见证则同皆水亢为害二神丸是承制之剂五味子散是化生之剂也二方理不同而用则同故可互用以助效亦可合用以建功合为四神丸是制生之剂也制则生化久泄自瘳矣称曰四神比理中八味二丸较速欤
　　【按】命门无火不能为中宫腐熟水谷之用肾气不固谁复司其闭藏之职故木气才萌不疏泄而亦疏泄矣虽是木邪干土亦实肾之侮脾也此际当脾肾双补固濇平肝故以补骨脂温肾肉果补脾五味子收濇吴茱萸泻肝肾暖而气蒸肝平而脾旺关门闭而水谷腐矣













　　御纂医宗金鉴卷二十七
<子部,医家类,御纂医宗金鉴>
　　钦定四库全书
　　御纂医宗金鉴卷二十八
　　删补名医方论卷三目録
　　续命汤
　　三生饮
　　稀涎千缗汤
　　秦艽升麻汤
　　防风黄耆汤
　　玉屏风散
　　黄耆五物汤
　　羌活愈风汤
　　清热化痰汤
　　防风通圣散
　　九味羌活汤
　　活人败毒散
　　柴葛解肌汤
　　升麻葛根汤
　　参苏饮
　　藿香正气散
　　神术汤
　　麻黄加术汤
　　桂枝附子汤
　　栝蒌桂枝汤
　　水解散
　　二圣救苦丹
　　天水散
　　香薷饮




　　御纂医宗金鉴卷二十八目録
　　钦定四库全书
　　御纂医宗金鉴卷二十八
　　删补名医方论卷三
　　续命汤
　　治中风痱身体不能自收口不能言冒昧不知痛处或拘急不得转侧
　　麻黄　　　　　桂枝
　　石膏　　　　　干姜
　　杏仁【四十枚】　　　川芎
　　当归　　　　　人参
　　甘草【各三两】
　　右九味以水一斗煮取四升温服一升当小汗薄覆脊凴几坐汗岀自愈不汗更服无所禁勿当风并治衇伏不得卧欬逆上气面目浮肿
　　【集注】赵良曰痱病者荣衞气血不养于内外故身体不用机闗不利精神不治然是证有虚有实虚者自饮食房劳七情感之如内经所谓内夺而厥则为瘖痱之类是也实者自风寒暑湿感之虚者不可以实治治之则愈散其气血今此方明言中风痱是属荣衞之实邪也故用续命续命乃麻黄汤之变者加干姜以开血受寒邪石膏以解肌受风邪当归和血人参益气川芎行血散风也其并治欬逆上气面浮者亦以为风寒所致也









　　三生饮
　　治卒中昏不知人口眼歪斜半身不遂并痰厥气厥南星【一两生用】　　　川乌【五钱去皮生用】
　　附子【五钱去皮生用】　　木香【二钱】
　　右每服五钱姜水煎加人参一两
　　【集注】柯琴曰风为阳邪风中无寒不甚伤人惟风中挟寒害始剧矣寒轻而在表者宜发汗以逐邪寒重而入里者非温中补虚终不可救此取三物之大辛大热者且不炮不制更佐以木香乗其至刚至鋭之气而用之非专以治风兼以治寒也然邪之所凑其气必虚但知勇于攻邪若正气虚而不支能无倒戈之患乎必用人参两许以驾驭其邪此薛已真知确见立于不败之地而收万全之效者也若在庸手必谓补住邪气而不敢用此谨熟隂阳毋与众谋岐伯所以叮咛致告耳观其每服五钱必四服而邪始岀今之畏事者用乌附分数必制熟而后敢用更以芩连监制之乌能挽回如是之危证哉古今人不相及信然本方去乌附即星香散治痰厥气厥足矣













　　稀涎千缗汤
　　治风痰不下防中声如牵锯或中湿肿满
　　半夏【十四枚大者】　　猪牙皂角【一挺炙】
　　甘草【一钱】　　　白矾【二钱】
　　右四味为末用生姜自然汁少许冲温水一盏调末一钱灌之得吐痰涎即醒
　　【集注】柯琴曰攻邪有汗吐下三法仲景于吐剂立栀子豉瓜蒂二方所以导热邪之上岀逐寒邪而外散也其有不因外感因醇酒厚味渐积凝结变为顽痰一旦乘虚上塞咽防气不得通忽然昬仆目反直视防中声如牵锯此为痰厥先辈所云怪证多属于痰者此也非用峻药以攻之顽痰不能遽退故用生姜半夏之辛以散之甘草之甘以涌之白矾之澁以敛之牙皂之勇以开之此斩闗夺门之势惟禀气素实而暂虚者可用壅塞稍疏续进他药不可多用以伤元气如平素虚弱者又当攻补兼施六君子汤中加牙皂白矾末以吐之则庶几矣若误作中风治之去生便逺














　　秦艽升麻汤
　　治风寒客胃口眼防斜恶见风寒四肢拘急衇浮而紧
　　升麻　　　　　葛根
　　秦艽　　　　　白芷
　　防风　　　　　桂枝
　　甘草　　　　　人参
　　芍药　　　　　葱白
　　右十味水煎服
　　【集注】李中梓曰至哉坤元为五藏之主木胜风淫则仓廪之官受制脾主四肢故痿痹也口为土之外候眼为木之外候故俱病也升麻白芷皆阳明本药故用为直入之兵桂枝芍药和其荣衞防风秦艽驱散风邪葱根佐风药发汗则无微不达又借人参甘草补而和之则大气周流而邪气有不散者乎
　　防风黄耆汤
　　治中风不能言衇迟而弱者
　　防风　　　　　黄耆【等分】
　　水煎服
　　【集注】柯琴曰夫风者百病之长也邪风之至急如风雨善治者治皮毛故用防风以驱逐表邪邪之所凑其气必虚故用黄耆以鼓舞正气黄耆得防风其功愈大者一攻一补相须相得之义也唐桞太后中风不言许防宗造防风黄耆汤数十斛置床下蒸之身在气中居次日便能语是以外气通内气令气行而愈也经曰五气入鼻藏于心肺上使耳目修明声音能彰制此方者其知此义矣夫熏蒸之力尚能去病况服之乎今人治风惟以发散为足法而禁用参耆岂知目盲不能视口噤不能言皆元气不足使然耳谁知补气可以御风正胜而邪却之理耶神而明之存乎其人信哉
　　玉屏风散
　　治风邪久留而不散者自汗不止者亦宜
　　防风　　　　　黄耆
　　白术【等分】
　　右为细末酒调服
　　【集注】柯琴曰邪之所凑其气必虚故治风者不患无以驱之而患无以御之不畏风之不去而畏风之复来何则发散太过元府不闭故也昧者不知托里固表之法徧试风药以驱之去者自去来者自来邪气留连终无解期矣防风徧行周身称治风之仙药上清头面七窍内除骨节疼痹外解四肢挛急为风药中之润剂治风独取此味任重功専矣然衞气者所以温分肉而充皮肤肥腠理而司开阖惟黄耆能补三焦而实衞为元府御风之闗键且无汗能发有汗能止功同桂枝故又能除头目风热大风癞疾肠风下血妇人子藏风是补剂中之风药也所以防风得黄耆其功愈大耳白术健脾胃温分肉培土即以宁风也夫以防风之善驱风得黄耆以固表则外有所衞得白术以固里则内有所据风邪去而不复来此欲散风邪者当依如屏珍如玉也其自汗不止者亦以微邪在表皮毛肌肉之不固耳










　　黄耆五物汤
　　治风痱身无痛半身不遂手足无力不能动履者久久服之自见其功
　　黄耆【六钱蜜炙】　　　白芍药【三钱酒炒】
　　桂枝【三钱嫩枝连皮】　　生姜【三钱外皮】
　　大枣【四枚去核】
　　水煎服
　　【注】经曰虚邪偏客于身半其入深者内居荣衞荣衞衰则真气去邪气独留发为偏枯其邪气浅者衇偏痛此谓虚邪贼风之中人也荣衞虚则其入深久留发为偏枯半身不遂也荣衞实则其入浅即作经衇偏痛风痹病也八风五痹之病荣衞实者则以续命汤换骨丹发其荣衞之邪风痱偏枯之病是荣衞虚则当以此汤补其荣衞之虚也故君黄耆以补衞臣桂芍以补荣佐姜枣补而兼通以和荣衞也此方乃小建中汤之变制加黄耆减甘草饴糖者是其意在补外而不在补中也若左半身不遂则加当归以补血右半身不遂则倍黄耆以补气手软倍桂枝足软加牛膝筋软加木瓜骨软加虎骨元气虚加人参阳气虚加附子在临证者消息之久久服之无不应也如外风邪盛则又当从事乎羌活愈风汤补而散之可也










　　羌活愈风汤
　　治年近四旬荣衞不足肝肾虚弱风中经络精神恍惚语言不清半身不遂手足麻木筋骨无力或手足枯瘦浮肿或手足筋挛不收一切风病稍愈之后调理俱宜此方及初觉大指次指麻木不用手足少力或肌肉微掣口眼跳动若不预防调治三年之内风病必生亦宜服之
　　羗活　　　　　甘草【炙】
　　防风　　　　　黄耆
　　蔓荆子　　　　地骨皮
　　川芎　　　　　细辛
　　枳殻　　　　　人参
　　麻黄　　　　　知母
　　甘菊花　　　　薄荷
　　枸杞　　　　　当归
　　独活　　　　　白芷
　　杜仲　　　　　秦艽
　　柴胡　　　　　半夏【制】
　　厚朴【姜制】　　　熟地黄
　　防己【巳上各二两】　　芍药
　　黄芩　　　　　白茯苓【各三两】
　　石膏　　　　　生地
　　苍术【各四两】　　　官桂【一两】
　　前胡【二两】
　　右每服一两水二盏煎一盏去滓空心温服如遇天隂加生姜三片临卧再煎滓俱要食逺空心服
　　清热化痰汤
　　治中风痰热神气不清舌强难言
　　人参　　　　　白术
　　茯苓　　　　　甘草【炙】
　　橘红　　　　　半夏
　　麦冬　　　　　石菖蒲
　　枳实　　　　　木香
　　竹茹　　　　　黄芩
　　黄连　　　　　南星
　　水煎加竹姜汁服
　　【注】中风有内生外中二因内生则因胃浊生痰志极动火外中则因形气不固感召风邪所以内生者病必痰迷不语火发神昏外中者病必筋骨不用口眼歪斜单发者易治同发者难愈然此病之来必有先兆如大指次指麻木不仁或手足无力或肌肉微掣此荣衞受邪外中之先兆也如上盛下虚头脚软神短忽忽言语失常此痰火将发内生之先兆也医方中预防外中内生之剂甚多皆不若羌活愈风清热化痰二方均以补正为主除邪次之故羌活愈风以十全大补汤为君剂清热化痰以六君子汤为君剂也羌活愈风汤用人参苓草以补气归地芍药以补血黄耆桂枝以扶衞麻黄芎防以调荣湿盛则筋骨痿软故佐苍半防己以除之风盛则筋骨拘劲故佐枸杜地黄以滋之病久气必滞故佐枳殻厚朴以行之风多从燥化故佐知膏黄芩以清之更佐诸羌独辈发散之品以驱六经之风是风非汗不除也久病风邪之人若一旬无汗须加麻黄微汗以和其表若数日大便不利更加大黄微利以和其里春倍柴胡半夏夏倍知膏黄芩季夏倍防己术苓秋倍厚朴加桂藿冬倍归桂加附子此皆通塞从时活变法也一气一候亦然假如今日风气大来是风淫也则倍防风热气大来是火淫也则倍黄芩湿气大来是湿淫也则倍苍术清气大来是燥淫也则倍桂枝皮寒气大来是寒淫也则加炮附子此又随气加药法也清热化痰汤用参苓术草以补气木香枳实以利气橘半南星以化痰黄芩黄连以泻热菖蒲通心麦竹清心姜汁竹通神明去胃浊则内生诸病自渐愈矣气实减人参白术者恐助热也气虚减木香枳实者恐伤气也痰热甚盛大便秘实者此方攻病力缓又当与礞石滚痰丸相兼服之大便利止再服恐过则伤正也若利后数日仍秘实者仍服之是又恐痰热盛而助邪也其变通加减施治总在临证者消息之难以尽述










　　防风通圣散
　　风热壅盛表里三焦皆实者此方主之
　　防风　　　　　川芎
　　当归　　　　　芍药
　　大黄　　　　　薄荷
　　麻黄　　　　　连翘
　　芒硝【各半两】　　　石膏
　　黄芩　　　　　桔梗【各一两】
　　滑石【三两】　　　甘草【三两】
　　荆芥　　　　　白术
　　栀子【各二钱半】　　　生姜【三片】
　　每服三钱
　　【集注】吴琨曰防风麻黄解表药也风热之在皮肤者得之由汗而泄荆芥薄荷清上药也风热之在颠顶者得之由鼻而泄大黄芒消通利药也风热之在肠胃者得之由后而泄滑石栀子水道药也风热之在决渎者得之由溺而泄风淫于膈肺胃受邪石膏桔梗清肺胃也而连翘黄芩又所以祛诸经之游火风之为患肝木主之川芎归芍和肝血也而甘草白术所以和胃气而健脾刘守真长于治火此方之防详且悉哉亦治失下发斑三焦火实全方除硝黄名双解散解表有防风麻黄薄荷荆芥川芎解里有石膏滑石黄芩栀子连翘复有当归芍药以和血桔梗白术甘草以调气荣卫皆和表里俱畅故曰双解本方名曰通圣极言其用之妙耳






　　九味羌活汤【一名冲和汤】
　　四时发散之通剂
　　羌活　　　　　防风
　　川芎　　　　　白芷
　　细辛　　　　　苍术
　　黄芩　　　　　甘草
　　生地
　　加生姜三片葱白三茎水煎服
　　活人败毒散
　　治伤寒温疫风湿风拘踡风痰头痛目四肢痛憎寒壮热项强睛疼老人小儿皆可服
　　羌活　　　　　独活
　　前胡　　　　　柴胡
　　川芎　　　　　枳殻
　　白茯苓　　　　桔梗
　　人参【各一两】　　　甘草【五钱】
　　右为细末每服二钱水一盏入生姜三片煎七分温服或沸汤防服
　　烦热口干加黄芩
　　【集注】赵羽皇曰东南地土卑湿凡患感冒辄以伤寒二字混称不知伤者正气伤于中寒者寒气客于外未有外感而内不伤者也仲景医门之圣立法髙岀千古其言冬时严寒万类深藏君子固密不伤于寒触冒之者乃名伤寒以失于固密而然可见人之伤寒悉由元气不固肤腠之不密也昔人常言伤寒为汗病则汗法其首重矣然汗之发也其岀自阳其源自隂故阳气虚则荣衞不和而汗不能作隂气弱则津液枯涸而汗不能滋但攻其外不顾其内可乎表汗无如败毒散羌活汤其药如二活二胡芎苍辛芷羣队辛温非不发散若无人参生地之大力者居乎其中则形气素虚者必至亡阳血虚挟热者必至亡隂而成痼疾矣是败毒散之人参与冲和汤之生地人谓其补益之法我知其托里之法盖补中兼发邪气不致于流连发中带补真元不致于耗散施之于东南地卑气暖之乡最为相宜此古人制方之义然形气俱实或内热炽盛则更当以河间法为是也
　　胡天锡曰非其时而有其气惟气血两虚之人受之寒客荣而风客衞不可用峻剂故稍从其轻者此羌活汤败毒散所由立也九味汤主寒邪伤荣故于发表中加芎地引而入血即借以调荣用葱姜为引使通体汗岀庶三阳血分之邪直达而无所滞矣败毒散主风邪伤衞故于发表中加参苓枳桔引而达衞固托以宣通用生姜为使使留连肺部则上焦气分之邪不能干矣是方亦可用黄芩者以诸药气味辛温恐其僭亢一以润之一以清之也

　　柴葛解肌汤
　　治三阳合病头痛发热心烦不眠嗌干耳聋恶寒无汗三阳证同见者
　　石膏　　　　　柴胡
　　羌活　　　　　白芷
　　黄芩　　　　　芍药
　　桔梗　　　　　甘草
　　葛根
　　加姜枣水煎服
　　【注】陶华制此以代葛根汤不知葛根汤祗是太阳阳明药而此方君柴胡则是又治少阳也用之于太阳阳明合病不合也若用之以治三阳合病表里邪轻者无不效也仲景于三阳合病用白虎汤主之者因热甚也曰汗之则谵语遗尿下之则额汗厥逆正示人惟宜以和解立法不可轻于汗下也此方得之葛根白芷解阳明正病之邪羌活解太阳不尽之邪柴胡解少阳初入之邪佐膏芩治诸经热而专意在清阳明佐芍药敛诸散药而不令过汗桔梗载诸药上行三阳甘草和诸药通调表里施于病在三阳以意增减未有不愈者也若渴引饮者倍石膏加括蒌根以清热而生津也若恶寒甚无汗减石膏黄芩加麻黄春夏重加之以发太阳之寒若有汗者加桂枝以解太阳之风无不可也








　　升麻葛根汤
　　治阳明表热下利兼治痘疹初发
　　升麻　　　　　葛根
　　芍药　　　　　甘草【炙】
　　右四味水煎服
　　【集注】柯琴曰此为阳明初病解表和里之剂可用以散表热亦可用以治里虚一方而两擅其长也夫身热汗自岀不恶寒反恶热是阳明之本证仲景未尝立治表之方见阳明初起汗岀多而恶寒者便用桂枝汤及无汗而恶寒者则用葛根汤证同太阳而称阳明者是阳明之表病自太阳传来故治仍同太阳也此方治阳明自病不用麻桂者恐汗太过而亡津液反致胃燥也用升麻葛根发胃脘之阳以散肌肉之表热芍药甘草防脾经之火以解胃府之里热有汗则发无汗则止功同桂枝而已逺于姜桂且不须歠稀粥以助阳也胃实为阳明之里证仲景用承气三方然阳明初病徃徃有移热于脾而下利者内经所谓暴注下迫皆属于热也下利正是胃热之兆故太阳阳明合病必自下利仲景用葛根汤以发两阳之表热即所以治里热也此方即仿其义去姜桂之辛热以升麻代麻黄便是阳明表剂而非太阳表剂矣葛根禀性甘凉可以散表实协升麻以上升则使清阳达上而浊隂下降可知芍药收敛脾隂甘草缓急和里则下利自止可知治里仍用表药者以表实下利而非里实故也痘疹自里达表岀于少隂而发于太阳初起则内外皆热故亦宜于凉散耳若无汗加麻黄有汗加桂枝渴热加石膏咽痛加桔梗头痛合芎芷散头面肿合消毒饮有少阳证加柴芩火盛加芩连凡邪在三阳以此岀入无不利也


　　参苏饮
　　治感冒风寒头痛发热憎寒咳涕唾稠黏胸膈满闷衇弱无汗
　　人参【八分】　　　苏叶【八分】
　　干葛【八分】　　　前胡【八分】
　　陈皮【八分】　　　枳殻【八分】
　　茯苓【八分】　　　半夏【八分】
　　桔梗【五分】　　　木香【五分】
　　甘草【五分】　　　生姜【五片】
　　大枣【一枚】
　　右水煎热服取汗
　　【注】风寒感冒太阳则传经以太阳主表故用麻桂二方发荣衞之汗也若感太隂则不传经以太隂主肺故用此汤外散皮毛内宣肺气也盖邪之所凑其气必虚故君人参以补之皮毛者肺之合也肺受风寒皮毛先病故有头痛无汗发热憎寒之表以苏叶葛根前胡为臣以散之肺一受邪胸中化浊故用枳桔二陈以清之则咳涕唾稠黏胸膈满闷之证除矣加木香以宣诸里气加姜枣以调诸表气斯则表里之气和和则解也以本方去人参加川芎以前胡易柴胡名芎苏饮治气实有火者头痛甚亦加之喘者加杏仁以降气桑皮以防肺合四物名茯苓补心汤治气血两虚及新产之后虚损吐血感冒伤风咳最相宜也








　　藿香正气散
　　治外受四时不正之气内停饮食头痛寒热或霍乱吐泄或作疟疾
　　藿香　　　　　桔梗
　　紫苏　　　　　白芷
　　厚朴　　　　　大腹皮
　　半夏　　　　　茯苓
　　陈皮　　　　　甘草
　　右十味加姜枣水煎热服
　　【集注】吴琨曰四时不正之气由鼻而入不在表而在里故不用大汗以解表但用芬香利气之品以正里苏芷陈腹朴梗皆气胜者也故能正不正之气茯半甘草则甘平之品所以培飬中气者也若病在太阳与此汤全无干渉伤寒衇沉发热与元气本虚之人并夹隂发热者宜戒又金不换正气散即平胃散加半夏藿香凡受山岚瘴气及岀逺方不服水土吐防下利者主之盖平胃散可以平湿土而消瘴半夏之燥以醒脾藿香之芬以开胃名曰正气谓能正不正之气也













　　神术汤
　　主治三时外感寒邪内伤生泠而发热及脾防肠风白术【三钱】　　　防风【二钱】
　　甘草【一钱】
　　右三味无汗用苍术加葱白生姜有汗用白术生姜
　　【集注】柯琴曰此王好古得意之方仿仲景麻桂二方之义而制为轻剂也然此是太隂之剂可以理脾胃之风湿而不可治太阳之风寒亦不可以治阳明之表证与少阳之半表里也内经所谓春伤于风邪气留连而洞泄至夏而飱泄肠澼者宜之若冬伤于寒至春而温病者又非所宜也今人不知仲景立方之防祗恐麻黄桂枝之伤人也得此平和之剂恃为穏当不知荣衞不和非调和脾胃者所可代胃家之实者非补虚之品所能投肝胆之相火徃来少隂之水火相射者不得以燥剂该摄也先明药之理始得方之用能知方始可用方而不执方若病在太阳先发阳明之汗是引贼破家张洁古岂独为葛根道哉













　　麻黄加术汤
　　治湿家身烦疼
　　麻黄【三两】　　　桂枝【二两】
　　甘草【二两炙】　　　杏仁【七十个】
　　白术【四两炒】
　　右五味以水九升煮麻黄减二升去沫内诸药煮取二升半去滓温服八合覆取微似汗
　　【集注】程知曰此汤为湿家表散法也身疼为湿身烦为热加白术于麻黄汤中一以助其去湿一以恐其过散此治湿之正法也发散方中加白术又为张洁古王好古二人开法门





　　桂枝附子汤
　　主治伤寒八九日风湿相搏身体烦疼不能转侧不呕不渴衇浮虚而澁者
　　桂枝【四两】　　　附子【三枚炮】
　　甘草【二两】　　　生姜【三两】
　　大枣【十二枚】
　　右五味以水六升煮取二升去滓分温三服
　　【集注】程知曰湿与风相搏流入闗节身疼极重而无头痛呕渴等证衇浮虚者风也澁者寒湿也风在表者散以桂甘之辛甘湿在经者逐以附子之辛热姜枣辛甘行荣衞通津液以和表盖阳虚则湿不行温经助阳散湿多借附子之大力也




　　栝蒌桂枝汤
　　治太阳证备身体强然衇反沉迟此为痉此汤主之
　　栝蒌根【二两】　　桂枝【三两】
　　芍药【三两】　　　甘草【二两】
　　生姜【三两】　　　大枣【十二枚】
　　右六味以水九升煮取三升分温三服取微汗汗不出食顷须歠热粥发之
　　【集注】喻昌曰伤寒方中治项背用桂枝加葛根汤矣彼之汗岀恶风其邪在表而此之太阳证罔不具备其邪之亦在于表可知也但以衇之沉迟知其在表之邪为津液内竭所召不当从风寒之表法起见故不用葛根之发表解肌改用栝蒌根之味苦入隂擅生津液之长者为君加之桂枝和荣衞飬筋衇而治其痉乃变表法为和法也然既君以栝蒌根当增之桂枝为臣当减之
　　水解散
　　治天行时气初起头痛壮热等疫
　　大黄【四两】　　　白芍【二两】
　　黄芩【三两】　　　甘草【三两炙】
　　桂心　　　　　麻黄【各三两】
　　右为粗末每撮一两水煎服汗下不再服
　　二圣救苦丹
　　川大黄【生一觔】　　皂角【四两猪牙者去皮微炒】
　　右为末和匀水泛为丸每服三钱无根水下弱者减服
　　【注】天行时气即四时不正之气感而为病者初不名疫也因病气互相传染老幼相似沿门阖境而共病之故曰天行时气也然此疫气从鼻而入一受其邪藏府皆病若不急逐病出则多速死急逐之法非汗即下故古人治疫之方以下为主以汗次之是为病寻岀路也此二方一以治冬疫一以治春疫冬疫多寒春疫多热多寒者宜水解散方中用麻桂芍草发荣衞之汗大黄黄芩防疫毒之邪多热者宜救苦丹方中用皂角开窍而发表大黄防火而攻里使毒亦从汗下而出也二方审而用之治疫之大法可类推矣











　　天水散【一名益元散一名六一散】
　　治夏时中暑热伤元气内外俱热无气以动烦渴欲饮肠胃枯涸者又能催生下乳积聚水蓄里急后重暴注下迫者宜之
　　桂府滑石【六两水飞】　甘草【一两】
　　辰砂【三钱】
　　右为细末新汲水一碗调服三钱
　　【集注】柯琴曰元气虚而不支者死邪气盛而无制者亦死今热伤元气无气以动斯时用参耆以补气则邪愈甚用芩连以清热则气更伤惟善攻热者不使败人元气善补虚者不使助人邪气必得气味纯粹之品以主之滑石禀土中冲和之气行西方清肃之令秉秋金坚重之形寒能胜热甘不伤脾含天乙之精而具流走之性异于石膏之凝滞能上清水原下通水道荡涤六府之邪热从小便而泄炙甘草禀草中冲和之性调和内外止渴生津用以为佐保元气而泻虚火则五藏自和矣然心为五藏主暑热扰中神明不安必得硃砂以镇之则神气可以遽复凉水以滋之则邪热可以急除此清心之阳热可通行也至于热利初起里急后重者宜之以滑可去着也催生下乳积聚蓄水等证同乎此义故兼治之是方也益气而不助邪逐邪而不伤气不负益元之名宜与白虎生衇三方鼎足也








　　香薷饮
　　治暑热乘凉饮冷阳气为隂邪所遏头痛发热恶寒烦躁口渴腹满吐防者
　　香薷　　　　　厚朴【姜汁炒】
　　白扁豆【炒】
　　水煎浸冷服
　　【集注】叶仲坚曰饮与汤稍有别服有定数者名汤时时不拘者名饮饮因渴而设用之于温暑则最宜者也然胃恶燥脾恶湿多饮伤脾反致下利治之之法心下有水气者发汗腹中有水气者利小便然与其有水患而治之曷若先选其能汗能利者用之香薷芳香辛温能发越阳气有彻上彻下之功故治暑者君之以解表利小便佐厚朴以除湿扁豆以和中合而用之为饮饮入于胃热去而湿不留内外之暑悉除矣若心烦口渴者去扁豆加黄连名黄连香薷饮加茯苓甘草名五物加木参耆橘术名十味随证加减尽香薷之用也然劳倦内伤必用清暑益气内热大渴必用人参白虎若用香薷是重虚其表而反济其内热矣香薷乃夏月解表之药如冬月之麻黄气虚者尤不可服今人不知暑伤元气概用以代茶是开门揖盗也










　　御纂医宗金鉴卷二十八
<子部,医家类,御纂医宗金鉴>
　　钦定四库全书
　　御纂医宗金鉴卷二十九
　　删补名医方论卷四目录
　　黄连解毒汤
　　三黄汤
　　二黄汤
　　三黄石膏汤
　　凉膈散
　　竹叶黄耆汤
　　清胃散
　　导赤散
　　五淋散
　　八正散
　　逍遥散
　　龙胆泻肝汤
　　左金丸
　　泻青丸
　　当归龙荟丸
　　越婢加半夏汤
　　小青龙加石膏汤
　　清燥救肺汤
　　麦门冬汤
　　人参清肺汤
　　人参定喘汤
　　人参泻肺汤
　　泻白散
　　阿胶散
　　二陈汤
　　温胆汤
　　小半夏汤
　　小半夏加茯苓汤
　　外台茯苓饮















　　御纂医宗金鉴卷二十九目録
　　钦定四库全书
　　御纂医宗金鉴卷二十九
　　删补名医方论卷四
　　黄连解毒汤
　　治一切阳热火盛面赤口干狂燥心烦错语不眠大热干呕吐血衂血及下后而便不实热仍不已者
　　黄连　　　　　栀子【各等分】
　　黄蘖　　　　　黄芩
　　水煎服
　　【集注】汪昂曰寒极曰隂毒热极曰阳毒是方名曰黄连解毒是君以黄连直解心经火毒也黄芩泻肺经火毒黄蘖泻肾经火毒栀子通泻三焦火毒使诸火毒从膀胱出若大便实者加大黄名栀子金花汤利大便是使火毒从大小二便而出也盖阳盛则阴衰火盛则水衰故用大苦大寒之药抑阳而扶阴泻其亢甚之火而救其欲絶之水也然非实热不可轻投
　　【按】黄连解毒汤白虎汤三黄石膏汤大青龙汤皆治表里俱热证然大青龙汤治表实壮热里热之浅在肌三黄石膏汤治表实壮热里热之深在胃故一以石膏佐麻桂一以石膏佐麻豉均发太阳之表解阳明之里也大青龙汤则更以杏草姜枣佐麻黄其意专发热郁之在肌也三黄石膏汤则更以芩连栀蘖佐石膏其意专泻热深之在胃也白虎汤治表热在肌里热在胃所以不用麻桂以发太阳专主石膏而清阳明也解毒汤治表热在三阳里热在三焦所以亦不以麻桂发太阳表亦不以石膏清阳明里而专以三黄泻上下内外之实火也此皆太阳之邪侵及阳明而未入府成实者也若已入府成实则又当从事乎三承气汤以下其热也

　　三黄汤
　　治三焦实热一切有余火证大便秘结者
　　黄芩　　　　　大黄
　　黄连【各等分】
　　水煎服
　　二黄汤
　　治上焦火旺头面大肿目赤肿痛心胸咽喉口舌耳鼻热盛及生疮毒者
　　黄芩　　　　　黄连
　　甘草【各等分】
　　水煎食后服
　　【注】三黄汤用黄芩泻上焦火黄连泻中焦火大黄泻下焦火三焦实火大便实者诚为允当若大便不实者黄连解毒汤证也以大黄易黄蘖者因其下焦热结未实也加栀子者使其热不从大便出而从小便出也上中二焦实火用凉膈散若夫上焦实火则以此汤之大黄易甘草名二黄汤使芩连之性缓缓而下留连膈上张洁古以凉膈散减消黄加桔梗亦此义也虽同一泻火之剂而其中上下缓急轻重之不同此皆加减转换法也不可不知











　　三黄石膏汤
　　治伤寒阳证表里大热而不得汗或已经汗下过经不解六衇洪数面赤鼻干舌燥大渴烦躁不眠谵语鼻衂发黄发疹发斑以上诸证凡表实无汗而未入里成实者均宜主之
　　石膏【两半】　　　黄芩
　　黄连　　　　　黄蘗
　　麻黄【已上各七钱】　　淡豆豉【二合】
　　栀子【三十个】
　　每服一两加葱三根水煎热服气实者倍服
　　【注】仲景于表里大热立两解之法如大青龙汤治表里大热表实无汗故发汗汗出而两得解也白虎汤治表里大热因表有汗不主麻桂因里未实不主硝黄惟以膏知甘草外解阳明之肌热内清阳明之府热表里清而两得解也若夫表实无汗热郁荣卫里未成实热盛三焦表里大热之证若以大青龙汤两解之则功不及于三焦若以白虎汤两解之则効不及于荣卫故陶华制此汤以三黄泻三焦之火盛佐栀子屈曲下行使其在里诸热从下而出以麻黄开荣卫之热郁佐豉葱直走皮毛使其在表之邪从外而散石膏倍用重任之者以石膏外合麻豉取法乎青龙是知解诸表之热不能外乎青龙也内合三黄取法乎白虎是知解诸里之热不能外乎白虎也且麻豉得石膏三黄大发表热而不动里热三黄得石膏麻豉大清内热而不碍外邪是此方擅表里俱热之长亦得仲景之心法者也若表有微汗麻黄减半桂枝倍加以防外疎里有微溏则减去石膏倍加葛根以避中虚也



　　凉膈散
　　治心火上盛中焦燥实烦躁口渴目赤头口疮唇裂吐血衂血大小便秘诸风瘛疭胃热发斑发狂及小儿惊急痘疮黑陷
　　连翘【四两】　　　大黄【酒浸】
　　黄芩【酒炒】　　　薄荷【一两】
　　甘草【二两】　　　栀子【炒】
　　芒硝
　　右为末每服三钱加竹叶生蜜煎
　　【集注】汪昂曰此上中二焦泻实火药也热淫于内治以咸寒佐以苦甘故以连翘黄芩竹叶薄荷散火于上而以大黄芒消之猛利荡热于中使上升下行而膈自清矣用甘草生蜜者病在膈甘以缓之也古方用凉膈散居多本方加菖蒲逺志名转舌膏治心经蕴热加青黛蓝根名活命金丹治肝经风热张洁古减去消黄加桔梗为之舟楫浮而上行治上焦诸热便不实者宜之不可以此方过泻而轻訾之也














　　竹叶黄耆汤
　　治消渴气血虚胃火盛而作渴
　　淡竹叶　　　　生地黄【各二钱】
　　黄耆　　　　　麦冬
　　当归　　　　　川芎
　　黄芩　　　　　甘草
　　芍药　　　　　人参
　　半夏　　　　　石膏【各一钱】
　　右水煎服
　　【集注】柯琴曰气血皆虚胃火独盛善治者补泻兼施寒之而不至损阳温之而不至助火扶正而邪却矣四君子气药也加黄耆而去苓术者恐火就燥也四物汤血药也倍地黄而用生者正取其寒也人参黄耆甘草治烦热之圣药是补中有泻矣且地黄之甘寒泻心肾之火竹叶助芍药清肝胆之火石膏佐芍药清脾胃之火麦冬同黄芩清肺肠之火则胃火不得独盛而气血之得补可知惟半夏一味温中辛散用之大寒剂中欲其通隂阳之路也岐伯治隂虚而目不瞑者饮以半夏汤覆杯则卧今人以为燥而渴者禁用是不明隂阳之理耳
　　【按】是方即竹叶石膏汤加生地当归白芍川芎黄耆黄芩也彼则治伤寒解后烦渴少气气逆欲吐此则治消渴气血虚胃火盛因其气虚故加黄耆佐人参甘草以补气因其血虚故加归芎芍地以补血因其胃火盛故加黄芩佐石膏以清胃火其烦渴则一故余药皆同也于此二方推之用半夏之意自可知矣故脾者为胃行其津液也脾湿胃燥津液不行得火则化痰得寒则成饮胃火清脾湿燥其痰饮自除矣半夏消痰破饮使未化痰之津液回清而已成痰之浊液自化非他药所可比伦也故二方于胃火盛燥渴中同用之

　　清胃散
　　治胃经湿热齿龈肿痛或牵引头脑或面发热
　　升麻　　　　　甘草
　　生地黄　　　　川黄连
　　牡丹皮　　　　当归
　　水煎服
　　【集注】罗谦辅曰阳明胃多气多血又两阳合明为热盛是以邪入而为病常实若大渴舌胎烦躁此伤气分热聚胃府燥其津液白虎汤主之若醇饮肥厚炙煿过用以致湿热壅于胃府逆于经络而为是病此伤血分治宜清胃方中以生地益阴凉血为君佐之以丹皮去蒸而疏其滞以黄连清热燥湿为臣佐之以当归入血而循其经仍用升麻之辛凉为本经防使引诸药直达血所则咽喉不清齿龈肿痛等证廓然俱清矣

　　导赤散
　　治心热口糜舌疮小便黄赤茎中作痛热淋不利
　　生地　　　　　木通
　　甘草稍
　　右三味水煎服
　　【注】赤色属心导赤者导心经之热从小肠而出以心与小肠为表里也然所见口糜舌疮小便黄赤茎中作痛热淋不利等证皆心热移于小肠之证故不用黄连直泻其心而用生地滋肾凉心木通通利小肠佐以甘草稍取易泻最下之热茎中之痛可除心经之热可导也此则水虚火不实者宜之以利水而不伤阴泻火而不伐胃也若心经实热须加黄连竹叶甚者更加大黄亦釡底抽薪之法也


　　五淋散
　　治膀胱结热水道不通淋澁热痛或尿如豆汁或成砂石或如膏脓或小便血
　　赤苓【一钱五分】　　　赤芍【一钱】
　　栀仁【一钱】　　　当归
　　甘草【各钱二分】
　　右五味加灯心水煎服
　　八正散
　　瞿麦　　　　　栀子
　　萹蓄　　　　　大黄
　　木通　　　　　滑石
　　车前子　　　　甘草【各一钱】
　　加灯心一钱煎服
　　朱震亨方加木香一钱
　　【注】通调水道下输膀胱三焦之职也受藏津液气化能出膀胱之职也若水道不输则内蓄喘胀外泛肤肿三焦之病也若受藏不化则诸淋澁痛癃闭不通膀胱之病也经曰隂无阳无以生阳无阴无以化故阴阳偏盛皆不生化也阳盛阴虚而膀胱之气不化为病者通关丸证也阴盛阳虚而膀胱之气不化为病者肾气丸证也此关乎气化阴阳之为病也经曰下虚则遗尿又曰膀胱不约为遗尿经曰胞移热于膀胱则癃又曰膀胱不利为癃故虚而寒者藏而不能约实而热者约而不能出也膀胱气虚无气以固则藏而不约不禁遗失之病生补中固真汤证也膀胱气热壅结不行则约而不出淋澁癃闭之病生八正五淋散证也此不全关乎气化而又关乎虚寒实热之为病也八正五淋皆治淋澁癃闭之药而不无轻重之别轻者有热未结虽见淋澁尿赤豆汁砂石膏血癃闭之证但其痛则轻其病不急宜用五淋散单清水道故以栀苓清热而输水归芍益阴而化阳复佐以甘草调其阴阳而用稍者意在前阴也重者热已结实不但痛甚势急而且大便亦不通矣宜用八正散兼泻二阴故于羣走前阴药中加大黄直攻后窍也丹溪方加木香者其意亦以气化者与












　　逍遥散
　　治肝家血虚火旺头痛目烦赤口苦倦怠烦渴抑郁不乐两脇作痛寒热小腹重坠妇人经水不调衇大而虚
　　芍药【酒炒】　　　当归
　　白术【炒】　　　　茯苓
　　甘草【炙】　　　　柴胡【各二钱】
　　引用煨姜三片薄荷少许煎服加味逍遥散即此方加丹皮山栀【各五分炒】
　　【集注】赵羽皇曰五藏苦欲补泻云肝苦急急食甘以缓之盖肝性急善怒其气上行则顺下行则郁郁则火动而诸病生矣故发于上则头耳鸣而或为目赤发于中则胸满脇痛而或作吞酸发于下则少腹疼疝而或溲溺不利发于外则寒热徃来似疟非疟凡此诸证何莫非肝郁之象乎而肝木之所以郁其説有二一为土虚不能升木也一为血少不能养肝也盖肝为木气全赖土以滋培水以灌漑若中土虚则木不升而郁阴血少则肝不滋而枯方用白术茯苓者助土徳以升木也当归芍药者益荣血以养肝也薄荷解热甘草和中独柴胡一味一以为厥阴之报使一以升发诸阳经云木郁则达之遂其曲直之性故名曰逍遥若内热外热盛者加丹皮解肌热炒栀清内热此加味逍遥散之义也








　　龙胆泻肝汤
　　治脇痛口苦耳聋耳肿筋痿阴湿热痒阴肿白浊溲血
　　龙胆草【酒炒】　　黄芩【炒】
　　栀子【酒炒】　　　泽泻
　　木通　　　　　车前子
　　当归【酒洗】　　　柴胡
　　甘草　　　　　生地【酒炒】
　　水煎服
　　【注】脇痛口苦耳聋耳肿乃胆经之为病也筋痿阴湿热痒阴肿白浊溲血乃肝经之为病也故用龙胆草泻肝胆之火以柴胡为肝使以甘草缓肝急佐以芩栀通泽车前辈大利前阴使诸湿热有所从出也然皆泻肝之品若使病尽去恐肝亦伤矣故又加当归生地补血以养肝盖肝为藏血之藏补血即所以补肝也而妙在泻肝之剂反作补肝之药寓有战胜抚绥之义矣















　　左金丸
　　治肝藏火实左脇作痛
　　黄连【六两炒】　　　吴茱萸【一两汤泡】
　　右为末作丸
　　【集注】胡天锡曰此泻肝火之正剂肝之治有数种水衰而木无以生地黄丸乙癸同源是也土衰而木无以植参苓甘草剂缓肝培土是也本经血虚有火用逍遥散清火血虚无水用四物汤养阴至于补火之法亦下同乎肾而泻火之治则上类乎心左金丸独用黄连为君从实则泻子之法以直折其上炎之势吴茱萸从类相求引热下行并以辛燥开其肝郁惩其扞格故以为佐然必本气实而土不虚者庶可相宜左金者木从左而制从金也



　　泻青丸
　　治肝火风热不能安卧多惊多怒目赤肿痛及小儿急惊抽搐
　　龙胆草　　　　山栀
　　大黄【酒蒸】　　　川芎
　　当归　　　　　羗活
　　防风
　　等分蜜丸竹叶汤下
　　【注】龙胆草直入肝经以泻其火佐栀子大黄使其所泻之火从大小二便而出是治火之标也肝主风风能生火治肝不治风非其治也故用羗活防风散肝之风即所以散肝之火是治火之本也肝之情欲散故用川芎之辛以散之肝之质喜滋故用当归之濡以润之是于泻肝之中寓有养肝之意泻肝者泻肝之病也养肝者悦肝之神也盖肝木主春乃阳升发动之始万物生化之源不可伤也
　　当归龙荟丸
　　治肝经实火头运目耳聋耳鸣惊悸搐搦躁扰狂越大便秘结小便濇滞或胸脇作痛阴囊肿胀凡属肝经实火皆宜服之
　　当归【一两】　　　黄连【一两】
　　黄芩【一两】　　　龙胆草【一两】
　　栀子仁【一两】　　大黄【五钱】
　　芦荟【五钱】　　　青黛【五钱】
　　木香【二钱五分】　　　黄蘗【一两】
　　麝香【五钱另研】
　　右为末炒神麯糊丸每服二十丸姜汤下
　　【集注】汪昻曰肝木为生火之本肝火盛则诸经之火相因而起为病不止一端矣故以当归芦荟龙胆草青黛直入本经气血两途先平其甚者而诸经之火无不渐平矣佐以黄芩泻肺火黄连泻心火黄蘗泻肾火大黄泻肠胃火栀子泻三焦火备举大苦大寒而直折之使上中下三焦之火悉从大小二便利出少加木香麝香者取其调气开窍灵通周至也然非实火不可轻投













　　越婢加半夏汤
　　治欬而上气此为肺胀其人喘目如脱状衇浮大者麻黄【六两】　　　石膏【半觔】
　　生姜【三两】　　　甘草【二两】
　　半夏【半升】　　　大枣【十五枚】
　　右六味以水六升先煮麻黄去沫内药取三升分温三服
　　小青龙加石膏汤
　　治肺胀欬而上气烦躁而喘衇浮者心下有水气麻黄【三两】　　　桂枝【三两】
　　细辛【三两】　　　芍药【三两】
　　半夏【半升】　　　石膏【三两】
　　干姜【三两】　　　五味子【半升】
　　甘草【三两】
　　右九味以水一斗煮麻黄去沫内诸药取三升强人服一升羸者减之日三服小儿服四合
　　【集注】喻昌曰前一方麻黄汤中以桂杏易石膏以衇大有热而加姜枣则发散之力微而且缓也后一方小青龙汤中加入石膏以证兼烦躁虽宜汗散寒饮犹防助热伤津也越婢方中有石膏半夏二物恊力建功石膏清热借辛热亦能豁痰半夏豁痰借辛凉亦能清热前麦冬汤方中下气止逆全借半夏入生津药中此二方又借半夏入清温剂中仲景加减成方无非化裁后学矣








　　清燥救肺汤
　　治诸气膹郁诸痿喘呕
　　桑叶【三钱经霜者】　　石膏【二钱五分炒】
　　甘草【一钱】　　　胡麻仁【一钱炒研】
　　真阿胶【八分】　　人参【七分】
　　麦冬【一钱二分】　　　杏仁【七分去皮尖炒黄】
　　枇杷叶【一片去毛蜜炙】
　　右九味以水一碗煎六分频频二三次滚热服痰多加贝母栝蒌
　　血枯加生地
　　热甚加犀角羚羊角或加牛黄
　　【集注】喻昌曰按诸气膹郁之属于肺者属于肺之燥也而古今治气郁之方用辛香行气絶无一方治肺之燥者诸痿喘呕之属于上者亦属于肺之燥也而古今治法以痿呕属阳明以喘属肺是则呕与痿属之中下而惟喘属上矣所以亦无一方及于肺之燥也即喘之属于肺者非表即下非行气即泄气间有一二用润剂者又不得其肯綮今拟此方名清燥救肺大约以胃为主胃土为肺金之母也其天冬知母能清金滋水以苦寒而不用至如苦寒降火之药尤在所忌葢肺金自至于燥所存阴气不过一线耳倘更以苦寒下其气伤其胃其人尚有生理乎诚仿此增减以救肺燥变生诸证庶克有济
　　柯琴曰古方用香燥之品以治气郁不获奏效者以火就燥也惟缪仲醇知之故用甘凉滋润之品以清金保肺立法喻昌宗其防集诸润剂而制清燥救肺汤用意深取药当无遗蕴矣
　　【按】经云损其肺者益其气肺主诸气故也然火与元气不两立故用人参甘草甘温而补气气壮火自消是用少火生气之法也若夫火燥膹郁于肺非佐甘寒多液之品不足以滋肺燥而肺气反为壮火所食益助其燥矣故佐以石膏麦冬桑叶阿胶胡麻仁辈使清肃令行而壮火亦从气化也经曰肺苦气上逆急食苦以降之故又佐以杏仁枇杷叶之苦以降气气降火亦降而制节有权气行则不郁诸痿喘呕自除矣要知诸膹郁则肺气必大虚若泥于肺热伤肺之説而不用人参郁必不开而火愈炽皮聚毛落喘咳不休而死矣此名之救肺凉而能补之谓也若谓实火可泻而乆服芩连苦从火化亡可立待耳







　　麦门冬汤
　　火逆上气咽喉不利止逆下气者主之
　　麦门冬【七升】　　半夏【一升】
　　人参【三两】　　　甘草【二两】
　　粳米【三合】　　　大枣【十二枚】
　　右六味以水一斗二升煮取六升温服一升日三服夜一服
　　【集注】喻昌曰此方治胃中津液干枯虚火上炎治本之良法也夫用降火之药而火反升用寒凉之药而热转炽者徒知与火热相争弗知补正气以生津液不惟无益而反害之矣凡肺病有胃气则生无胃气则死胃气者肺之母气也本草有知母之名谓肺借其清凉知清凉为肺之母也又有贝母之名谓肺借其豁痰豁痰为肺之母也然屡施于火逆上气咽喉不利之证而屡不应者名不称矣孰知仲景妙法于麦冬人参甘草大枣粳米大补中气以生津液队中又增入半夏辛温之味以开胃行津而润肺岂特用其利咽下气哉顾其利咽下气非半夏之功实善用半夏之功也













　　人参清肺汤
　　治肺胃虚寒咳喘急坐卧不安并治乆年劳吐血腥臭
　　人参　　　　　阿胶
　　骨皮　　　　　知母
　　乌梅　　　　　粟殻
　　炙草　　　　　杏仁
　　桑皮【各等分】
　　加枣子煎服
　　人参定喘汤
　　人参　　　　　麻黄
　　阿胶　　　　　五味
　　粟殻　　　　　甘草
　　半夏麯【各一钱】　　桑皮【二钱】
　　生姜三片水煎服
　　人参泻肺汤
　　治肺经积热上喘胸膈胀满痰多大便濇
　　人参　　　　　黄芩
　　栀子　　　　　枳殻
　　薄荷　　　　　甘草
　　连翘　　　　　杏仁
　　桑皮　　　　　大黄
　　桔梗
　　水煎服
　　【集注】王又原曰经云邪之所凑其气必虚又肺为娇藏其不堪破耗也明矣自肺热伤肺之説行曰保肺补肺众共哗之曰清肺泻肺药与和之岂知古人清肺泻肺等汤而必皆以人参立名夫亦可晓然于肺气之不可耗而人参之在所必用也肺体清而法天下济而司降令一切浑浊不得上干者皆胸中之气健运行而不息也若肺气少弛则降下失令浑浊之气遂逆上行此为咳为喘急肺叶胀举胸膈痛移热大肠大便艰濇种种显有余之象实种种为不足之徴故不问内伤外感为热为寒要以人参保定肺气为主或佐骨皮知母阿胶滋之乌梅五味鸎粟殻敛之半夏麯生姜降之杏仁桑皮枳殻桔梗利之栀子黄芩连翘凉之麻黄薄荷发之大黄下之总恃人参之大力握枢而运已入之邪易出而将来之邪无从入也肺邪得诸药以俱出而肺气不随诸药以俱出也然则人参亦何尝伤肺乃畏而不敢用耶又谓风寒咳忌用五味子用粟殻止如神切肺如刀然此无本之言不知始自何出皆因不读本草不知药之性味功能以譌传譌也近世之医亦不能辨惟识者察之



　　泻白散
　　治肺气郁热咳而喘面肿身热
　　桑白皮　　　　地骨皮
　　甘草
　　水煎服
　　【集注】季楚重曰经云肺苦气上逆上逆则上焦郁热气郁生涎火郁生热因而制节不行壅甚为喘满肿白者肺之色泻白泻肺气之有余也君以桑白皮质液而味辛液以润燥辛以泻肺臣以地骨皮质轻而性寒轻以去实寒以胜热甘草生用泻火佐桑皮地骨皮泻诸肺实使金清气肃而喘可平较之黄芩知母苦寒伤胃者逺矣夫火热伤气救肺之治有三实热伤肺用白虎汤以治其标虚火刑金用生衇散以治其本若夫正气不伤郁火又甚则泻白散之清肺调中标本兼治又补二方之不及也
　　阿胶散
　　治肺虚有火无津液咳而哽气者
　　真阿胶【一两】　　牛蒡子【二钱半炒】
　　马兠铃【五钱炒】　　杏仁【七钱】
　　炙甘草【五钱】　　糯米【一合】
　　每服两许水煎服
　　【集注】程应旄曰痰带红线有血防日渐成痿縁肺处藏之最高叶间布有细窍气从此出入呼吸成液灌漑周身所谓水出髙源也一受火炎吸时徒引火升呼时并无液出乆则肺窍俱闭喉间或痒或疮六叶遂日焦枯矣今用阿胶为君者消窍瘀也用杏仁大力子宣窍道也马兠铃者清窍热也糯米以补脾母气到则肺自轻清无碍矣



　　二陈汤
　　治肥盛之人湿痰为患喘胀满
　　半夏【三钱制】　　　茯苓【三钱】
　　陈皮【二钱去白】　　　甘草【一钱】
　　右四味加姜三片水煎服
　　【集注】李仲梓曰肥人多湿湿挟热而生痰火载气而逆上半夏之辛利二便而去湿陈皮之辛通三焦而理气茯苓佐半夏共成燥湿之功甘草佐陈皮同致调和之力成无已曰半夏行水气而润肾燥经曰辛以润之是也行水则土自燥非半夏之性燥也或曰有痰而渴宜去半夏代以贝母吴琨曰渴而喜饮小便利者易之不能饮水小便不利虽渴宜半夏也此湿为本热为标所谓湿极而兼胜已之化非真象也又东南之人湿热生痰故朱震亨主之加枳实砂仁名枳实二陈汤其性较急也先哲云二陈为治痰之妙剂其于上下左右无所不宜然祗能治实痰之标不能治虚痰之本虚痰之本在脾胃治者详之














　　温胆汤
　　治热呕吐苦虚烦惊悸不眠痰气上逆
　　竹茹　　　　　枳实
　　半夏　　　　　甘草
　　陈皮　　　　　茯苓
　　生姜
　　右七味水煎服
　　【集注】罗谦辅曰胆为中正之官清静之府喜宁谧恶烦扰喜柔和恶壅郁盖东方木徳少阳温和之气也若病后或乆病而宿有痰饮未消胸膈之余热未尽必致伤少阳之和气以故虚烦惊悸者中正之官以熇蒸而不宁也热呕吐苦者清静之府以郁炙而不谧也痰气上逆者木家挟热而上升也方以二陈治一切痰饮加竹茹以清热加生姜以止呕加枳实以破逆相济相须虽不治胆而胆自和盖所谓胆之痰热去故也命名温者乃谓温和之温非谓温凉之温也若谓胆家真畏寒而怯而温之不但方中无温胆之品且更有凉胃之药也














　　小半夏汤
　　呕家本渴渴为欲解今反不渴心下有支饮故也半夏【一升】　　　生姜【半觔】
　　以水七升煮取一升半分温再服
　　小半夏加茯苓汤
　　治卒呕吐心下痞膈间有水悸者
　　半夏【一升】　　　生姜【半觔】
　　茯苓【三两】
　　煎服如前
　　外台茯苓饮
　　治心胸中有痰饮宿水自吐出水复心胸间虚气满不能食消痰气令能食
　　茯苓【三两】　　　人参【三两】
　　白术【三两】　　　枳实【二两】
　　橘皮【二两半】　　　生姜【四两】
　　右六味水六升煮取一升八合分三服如人行八九里再进之
　　【集注】赵良曰呕为痰饮动中涌而出之呕尽本当渴渴则可征支饮之全去今反不渴是其饮尚留去之未尽也用半夏之辛温生姜之辛散散其欲出之饮则所留之邪自尽矣半夏生姜皆味辛可治膈上痰心下坚呕逆目然悸必心受水凌故加茯苓以去水伐肾邪安心神也后方加人参枳实橘皮此由上中二焦气弱水饮入胃脾不能输归于肺肺不能通调水道以致停积为痰为宿水吐之则下气因而上逆虚与气结满不能食当补益中气以人参白术为君茯苓逐宿水枳实破诸气为臣开脾胃宣扬上焦发散凝滞则陈皮生姜为使也其积饮既去而虚气塞满其中不能进食此证最多

　　御纂医宗金鉴卷二十九
<子部,医家类,御纂医宗金鉴>
　　钦定四库全书
　　御纂医宗金鉴卷三十
　　删补名医方论卷五目録
　　礞石滚痰丸
　　指迷茯苓丸
　　金匮枳术汤
　　桂苓甘术汤
　　疏凿饮子
　　葶苈大枣泻肺汤
　　苏葶定喘丸
　　舟车神祐丸
　　实脾饮
　　清脾饮
　　芍药汤
　　温脾汤
　　大黄附子汤
　　越鞠汤丸
　　四磨饮
　　备急丸
　　磁硃丸
　　石斛夜光丸
　　洗刀散
　　失笑散
　　独圣散
　　大黄防虫丸
　　仙方活命饮
　　托里消毒散




　　御纂医宗金鉴卷三十目録
　　钦定四库全书
　　御纂医宗金鉴卷三十
　　删补名医方论卷五
　　礞石滚痰丸
　　治实热老痰之峻剂虚寒者不宜用
　　黄芩【八两】　　　大黄【八两酒蒸】
　　沉香【五钱忌火】　　　礞石【一两焰消煆过埋地内七日用】
　　右四味为细末水丸川椒大量人大小用之用温水一口送过咽即仰卧令药徐徐而下半日不可饮食勿起身行动言语待药气自胃口渐下二肠然后动作饮食服后喉间稠黏壅滞不快此药力相攻故痰气泛上也少顷药力至而渐逐恶物入腹下肠效如响应
　　指迷茯苓丸
　　治中焦停痰伏饮
　　半夏【二两制】　　　　茯苓【一两】
　　枳殻【五钱】　　　　风化消【二钱半】
　　右四味姜汁糊为丸
　　【注】经曰饮入于胃防溢精气上输于脾防者运行也溢者渗溢也输者输布也精气者水化之精气也言入于胃运行水化之精气渗溢于肠胃之外而上输布于脾也又曰脾气散精上归于肺言水之清者上升犹天之雨露也又曰通调水道下输膀胱言水之浊者下降犹地之江河也此皆言水自浊化清由府输藏自清分浊由藏输府水之运行循环也又曰水精四布五经并行言水发源于脾周布四藏并行五经也此皆言水内养藏府外滋百骸水之变化精防也如是者何痰之有若饮食失度不和于中水精不渗溢于外直下走大小肠而为泄泻矣若三焦失运气不蒸化水之清者不升水之浊者不降精化为水则内停作胀外泛作肿上攻喘呼下蓄淋閟矣若上焦气不清肃不能输布留于胸中水之精者悉变为浊阳盛煎灼成痰隂盛凝蓄为饮也故治痰者以清火为主实者利之虚者化之治饮者以燥湿为主实者逐之虚者温之所以古人治饮有温补之法而治痰则无之也王隠君制礞石滚痰丸治老痰一方用黄芩清胸中无形诸热大黄泻肠胃有质实火此治痰必须清火也以礞石之燥悍此治痰必须除湿也以沉香之速降此治痰必须利气也二黄得礞石沉香则能迅扫直攻老痰巢穴浊腻之垢而不少留滚痰之所由名也若阳气不盛痰饮兼作又非此方所宜当以指迷茯苓丸合而治之用半夏燥湿茯苓渗湿风消软坚枳殻利气别于二陈之甘缓逺扵大黄礞石之峻悍殆攻中之平剂欤




　　金匮枳术汤
　　治心下鞕如大盘边旋如杯水饮所作
　　枳实【七枚】　　　白术【二两】
　　右二味以水五升煑取三升分温三服腹中輭即散
　　【注】心下胃之上脘也上脘结鞕如盘边旋如杯谓时大时小水气所作非有形食滞也用枳实以破结气白术以除水湿温服三服则腹輭结开而鞕消矣李杲法仲景以此方倍白术是以补为主也此方君枳实是以泻为主也然一缓一急一补一泻其用不同只此多寡转换之间耳





　　桂苓甘术汤
　　治心下有痰饮胸脇支满目又曰短气有防饮当从小便去之桂苓甘术汤主之肾气丸亦主之茯苓【四两】　　　桂枝【三两】
　　白术【三两】　　　甘草【三两】
　　右四味以水六升煑取三升分温三服小便则利
　　【集注】赵良曰灵枢谓心胞络之衇动则病胸脇支满者谓痰饮积于心胞其病则必若是也目者痰饮阻其胸中之阳不能布精于上也茯苓淡渗逐饮出下窍因利而去故用以为君桂枝通阳输水走皮毛从汗而解故以为臣白术燥湿佐茯苓消痰以除支满甘草补中佐桂枝建土以制水邪也夫短气有防饮此水饮停蓄呼吸不利而然也金匮并出二方妙义益彰呼气之短用苓桂术甘汤之轻清以通其阳阳化气则小便能出矣吸气之短用肾气丸之重降以通其隂肾气通则闗门自利矣
　　【按】风水阳水也石水隂水也阳水多实隂水多虚阳水在上故多喘隂水在下故多满所以治阳水用散用攻治隂水用温用补然隂中必有阳此方治隂水之在阳而上者也肾气丸治隂水之在隂而下者也于此推之阳中亦必有隂故有小青龙汤五苓散之治法也今举世不分隂阳虚实皆以金匮肾气汤治之服之无效终不改辙每至吐血而死良可叹也







　　疏凿饮子
　　治徧身水肿喘呼口渇大小便秘
　　羌活　　　　　秦艽
　　防榔　　　　　大腹皮
　　商陆　　　　　茯苓皮
　　椒目　　　　　木通
　　泽泻　　　　　赤小豆【等分】
　　加姜皮水煎服
　　【注】经曰三焦者决渎之官水道出焉若水饮阻扵内风寒束于外则三焦之气化不行上焦之如雾中焦之如沤同为下焦之如渎也以致水气外泛皮肤作肿内停腹里作胀上攻喘咳呕逆下蓄小便不利种种诸证而治法总不外乎表里也小青龙汤真武汤越婢汤五苓散疏凿饮子五方皆治有水气兼表里证之药也小青龙汤治表里寒实中有水气真武汤治里有虚寒中兼水气二证俱内不作胀外不作肿故一以麻桂辈散寒以行水一以姜附辈温寒以制水也越婢汤治表里实热中有水气五苓散治表里虚热中有水气故一以麻黄石膏散肤之水清肌之热以消肿也一以桂苓术泽解肌表热利所停水以止吐也疏凿饮子治表里俱实不偏寒热而水湿过盛遍身水肿喘胀便秘者故以商陆为君専行诸水佐羗活秦艽腹皮苓皮姜皮行在表之水从皮肤而散佐防榔赤豆椒目泽泻木通行在里之水从二便而出上下内外分消其势亦犹神禹疏凿江河之意也至于越婢汤加半夏者因喘气上逆用之降逆也加附子者因汗出恶风散表固阳也小青龙汤加石膏者因喘而烦燥用之兼清胃热也五苓散以术桂易滑石阿胶名猪苓汤専清隂兼治水也真武汤去生姜加人参名附子汤専温阳不治水也由此可知仲景用方于羣温剂中加以大寒之品大寒剂中加以热之品去桂枝加滑石则不走外去生姜加人参则不治水其转换变化神妙如此拘拘之士不足语也













　　葶苈大枣泻肺汤
　　治肺痈喘不得卧及水饮攻肺喘急者
　　葶苈【一两苦】　　　大枣【十枚】
　　以水五钟先煑枣三钟去枣内葶苈煑取一钟半顿服弱者减服戒盐醤
　　苏葶定喘丸
　　治饮停上焦攻肺喘满不得卧面身水肿小便不利者
　　苦葶苈子【研泥】　南苏子【研泥】
　　各等分合均用枣肉为小丸隂干磁礶盛之恐渗去油性减去药力每服三钱于夜三更时白汤下以利四五次为度利多则减服之利少则加服之次日身软则隔一日或隔二日服之形气弱者先减半服之俟可渐加戒盐醤服之即奏竒功如不严戒一切咸物即对证用药万无一生
　　舟车神祐丸【又名净府丸】
　　治水肿水胀形气俱实
　　黒牵牛【四两炒】　　大黄【二两酒浸】
　　甘遂【一两麺裹煨】　　大防【一两麺裹煨】
　　芫花【一两醋炒】　　　青皮【一两炒】
　　橘红【一两】　　　木香【五钱】
　　防榔【五钱】　　　轻粉【一钱】
　　右为末水丸每服五分五更白滚水下大便利三次为度若一二次不通利次日仍服或六分七分渐加至一钱若服后大便利四五次或形气不支则减其服三分二分俱可或隔一二三日服一次以愈为度甚者忌盐醤百日
　　【注】葶苈大枣汤苏葶定喘丸舟车神祐丸三方皆治肿胀之剂然葶苈大枣汤治水停胸中肺满喘急不得卧皮肤浮肿中满不急者故独用葶苈之苦先泻肺中之水气佐大枣恐苦甚伤胃也苏葶定喘丸即前方加苏子以降气气降则水降气降则输水之上源水降则开水之下流也舟车神祐丸治水停诸里上攻喘咳难卧下蓄小便不利外薄作肿中停胀急者故备举甘遂大防芫花牵牛大黄直攻水之巢穴使从大小二便而出佐青皮陈皮木香以行气使气行则水行肿胀两消其尤峻厉之处又在少加轻粉使诸攻水行气之药迅烈莫当无防不入无穷不达用之若当功效神竒百发百中然非形实或邪盛者不可轻试苟徒利其有刦病之能消而旋肿用者慎之







　　实脾饮
　　治身重懒食肢体浮肿口中不渇二便不实
　　白术【土炒】　　　茯苓
　　甘草【炙】　　　　厚朴【姜炒】
　　大腹子　　　　草果仁
　　木香　　　　　木
　　附子　　　　　干姜
　　加姜枣煎服
　　气虚者加人参
　　【注】脾胃虚则土不能制水水妄行肌表故身重浮肿用白术甘草生姜大枣以实脾胃之虚也脾胃寒则中寒不能化水水停肠胃故懒食不渇二便不实用姜附草果以温脾胃之寒更佐大腹茯苓厚朴木香木者以导水利气盖气者水之母也土者水之防也气行则水行土实则水治故名曰实脾也然此方导水利气之力有余隂水寒胜而气不虚者固所宜也若气少声防则必以理中汤加附子数倍茯苓以君之温补元气以行水为万当也
　　【按】苓桂术甘汤实脾饮肾气丸皆治阳虚水气之证苓桂术甘汤治上焦阳虚不能输布水留于上心下逆满气上冲胸故用苓桂术甘之品扶阳通气输水道也实脾饮治中焦阳虚不能蒸化水渍于中外泛作肿二便通利故用姜附苓术之剂培土温中胜寒湿也肾气丸治下焦阳虚不能行水小便不利肢体浮肿喘急腹胀故用桂附地苓之辈温而补之以行水也





　　清脾饮
　　治痰积成疟无表里证者
　　青皮　　　　　厚朴
　　草果　　　　　半夏
　　柴胡　　　　　白术
　　甘草　　　　　茯苓
　　黄芩
　　水煎服
　　【注】疟为少阳病兼太阳表者麻桂各半汤汗之兼阳明里者大柴胡汤下之若不兼表里或已汗下而仍作者当从少阳和解法也是方以小柴胡四君二汤合剂清少阳而顾及扵脾故名曰清脾也减人参者以气不虚也加草果厚朴气味俱厚之品取以输胃之积加青皮佐茯苓半夏用以破痰之原先哲云无痰不成疟无积不成疟此汤是也若夫气虚者仍加人参气实者更加防榔热多者加石膏汗多者加桂枝自当临病斟酌也















　　芍药汤
　　治滞下赤白便脓血后重窘痛
　　芍药【二两】　　　当归【五钱】
　　黄连【五钱】　　　黄芩【五钱】
　　防榔【三钱】　　　木香【三钱】
　　甘草【三钱】
　　每服半两水煎服痢不减加大黄
　　【注】滞下起于夏秋非外因湿暑即内因生冷湿蒸热郁酿成初起府病乆则传藏府病易治藏病难治府者何病在大肠则从金化故其色白病在小肠则从火化故其色赤所以赤痢多噤口以小肠近胃秽气易于上攻而为呕逆不食也藏者何传心则热不休下利血水传肾则利不止如屋漏水传脾则水浆不入哕逆不食此汤治初病在府之方也用当归白芍以调血木香防榔以调气血和则脓血可除气调则后重自止芩连燥湿而清热甘草调中而和药若窘廹痛甚或服后痢不减者加大黄通因通用也














　　温脾汤
　　主治痼冷在肠胃间泄泻腹痛宜先取去然后调治不可谓虚以养病也
　　厚朴【二两】　　　干姜【二两】
　　甘草【二两】　　　桂心【二两】
　　附子【二两】　　　大黄【四钱】
　　右防咀取一两水二钟煎六分顿服
　　【集注】喻昌曰许叔微制此方深合仲景以温药下之之法其大黄止用四钱更为有见夫痼冷在肠胃而泄泻矣即温药中寜敢用大黄之猛重困之乎减五之一乃知许叔微之得于仲景深也仲景云病人旧防溏者栀子汤不可与服又云太隂病衇弱便利设当行大黄芍药者宜减之以其人胃气弱易动故也即是观之肠胃痼冷之泄泻而可恣用大黄耶不用则温药恐不能制而洞下之势或至转増裁酌用之真足法矣
　　大黄附子汤
　　主治脇下偏痛发热其衇此寒也以温药下之大黄【二两】　　　附子【二枚炮】
　　细辛【二两】
　　右三味以水五升煑取二升分温三服若强人取二升半分三服服后如人行四五里再进
　　【集注】喻昌曰仲景治伤寒热邪痞聚心下而挟阳虚隂盛之证用附子泻心汤之法矣其杂证脇下偏痛发热为阳其衇为隂是则知阳中隂邪上逆也复立此温药下之一法然仲景谆谆传心后世领略者鲜金匮又别出一条云其衇数而乃状如弓按之不移数衇者当下其寒衇而迟者必心下坚衇大而者阳中有隂可下之读者防识其防讵知皆以温药下之之法耶其曰当下其寒谓阳中有隂实之邪可下其金鍼不跃跃乎
　　张璐曰三承气汤为寒下之柔剂白散备急丸为热下之刚剂附子泻心汤大黄附子汤为寒热互结刚柔并济之和剂近世但知寒下一途絶不知有温下一法盖暴感之热结可以寒下乆积之热结亦可寒下乎是以备急等法所由设也然此仅可治寒实之结设其人禀质素虚虽有实邪固结敢用刚猛峻剂攻击之乎故仲景又立附子泻心汤用芩连佐大黄以祛膈上之热痞即兼附子之温以散之大黄附子汤用细辛佐附子以攻脇下寒结即兼大黄之寒以导之寒热合用温攻并施此圣法昭然不可思议者也





　　越鞠汤丸
　　治一切湿痰食火气血诸郁
　　香附　　　　　苍术
　　抚芎　　　　　神麯
　　山栀仁
　　水煎服或作丸
　　【注】夫人以气为本气和则上下不失其度运行不停其机病从何生若饮食不节寒温不适喜怒无常忧思无度使冲和之气升降失常以致胃郁不思饮食脾郁不消水谷气郁胸腹胀满血郁胸膈刺痛湿郁痰饮火郁为热及呕吐恶心吞酸吐酸嘈杂嗳气百病丛生故用香附以开气郁苍术以除湿郁抚芎以行血郁山栀以清火郁神麯以消食郁此朱震亨因五郁之法而变通者也五药相须共收五郁之效然当问何郁病甚便当以何药为主至若气虚加人参气痛加木香郁甚加郁金懒食加谷糵胀加厚朴痞加枳实呕痰加姜夏火盛加萸连则又存乎临证者之详审也














　　四磨饮
　　治七情感伤上气喘急胸膈不快妨闷不食
　　人参　　　　　防榔
　　沉香　　　　　天台乌药
　　右四味各浓磨水取七分煎三五沸放温空心服
　　【集注】王又原曰经云圣人啬气如持至寳庸人役物而反伤太和此七情随所感皆能为病然壮者气行而愈弱者气着为病愚者不察一遇上气喘急满闷不食谓是实者宜泻投破耗等药得药非不暂快初投之而应投之久而不应矣夫呼出为肠吸入为隂肺阳清肃则气下行肾隂寜谧则气归摄不复散而上逆矣若正气既衰即欲削坚破滞则邪气难伏法当用人参先补正气沉香纳之于肾而后以防榔乌药从而导之所谓实必顾虚泻必先补也四品气味俱厚磨则取其气味俱足煎则取其气味纯和气味齐到效如桴鼔矣
　　备急丸
　　治寒气冷食稽留胃中心腹满痛大便不通者大黄【二两】　　　干姜【二两】
　　巴豆【一两去皮研如脂】
　　先捣大黄干姜为末内巴豆合捣千杵和蜜丸如豆大藏宻器中勿泄气用每服三四丸暖水或酒下
　　金匮主中恶心腹胀满卒痛如锥刺气急口噤如卒死者捧头起灌令下咽须臾当差不差更与三丸当腹中鸣即吐利便差若口噤者须化开从鼻孔用苇管吹入自下于咽
　　【集注】柯琴曰大便不通当分阳结隂结阳结有承气更衣之剂隂结又制备急白散之方金匮用此治中恶当知寒邪卒中者宜之若用于温暑热邪速其死矣是方允为隂结者立干姜散中焦寒邪巴豆逐肠胃冷积大黄通地道又能解巴豆毒是有制之师也然白散治寒结在胸故用桔梗佐巴豆用吐下两解法此则治寒结肠胃故用大黄佐姜巴以直攻其寒世徒知有温补之法而不知有温下之法所以但讲寒虚不议及寒实也
　　【按】世人之情惟知畏贫不知畏祸因其贫遗其祸病人之情亦多如是惟知畏虚不知畏病因其虚忘其病殊不知虚犹贫也病犹祸也虚而有病犹夫贫者有祸也去其祸而但贫犹可安也实而有病犹夫富者有祸也不去其祸而其富未可保也最可笑者近世之医临诊病家外饬小心中存不决且诿言虚不可攻纵使病去正气难复病人畏惧自然乐从受病浅者幸而自愈设不愈者另延医至讵病者先意难入攻病之药尚未入口众议咻咻致明通之士拂袖而去坐而待毙终不悟为庸工之所误也医者乆擅其术初心原为自全恬不知耻久之亦竟以为养病为能攻病为拙而举世之病者皆昧昧于治病也甞考孙思邈以仲景麻黄桂杏甘草之还魂汤治卒中昏冒口噤握固李杲以仲景巴豆大黄干姜之备急丸治卒中暴死腹痛满闭下咽立效岂二人不知虚实耶盖上工之医未诊病时并不先存意见亦不生心自全有是病但用是药耳柯琴曰备急丸治寒结肠胃白散治寒结在胸于此又可知还魂汤治寒结在胸之表以散无形之邪气也白散治寒结在胸之里以攻有形之痰饮也备急丸治寒结在肠胃以攻不化之糟粕也






　　磁硃丸
　　治神水寛大渐散昏如雾露中行渐覩空中有黑花覩物成二体及内障神水淡緑色淡白色又治耳鸣及聋
　　磁石【二两】　　　辰砂【一两】
　　神麯【三两生更以一两水和作饼煑浮入前药炼蜜为丸】
　　每服十丸加至三十丸空心米汤下
　　【集注】王又原曰五藏六府之精皆上注于目则目之能视者气也目之所以能视者精也肾为藏精故神水发于肾心为离照故神光发于心光发阳而外映有隂精以为守则不散而常明水发隂而凝静有阳气以为布则洞悉而不穷惟心肾有亏致神水干涸神光短少昏眊内障诸证所由作也磁石直入肾经收散失之神性能引铁吸肺金之气归藏肾水硃砂体阳而性隂能纳浮游之火而安神明水能鉴火能烛水火相济而光华不四射与然目受藏府之精精裨于谷神麯能消化五谷则精易成矣盖神水散大缓则不收頼镇坠之品疾收而吸引之故为救急之剂也其治耳鸣耳聋等证亦以镇坠之功能治虚阳之奔耳
　　柯琴曰此丸治癫癎之圣剂盖狂痴是心肾脾三藏之病心藏神脾藏意与智肾藏精与志心者神明之主也主不明则十二官危使道闭塞而不通形乃大伤即此谓也然主何以不明也心法离而属火真水藏其中若天一之真水不足地二之虚火妄行所谓天气者蔽塞地气者冒明日月不明邪害空窍故目多妄见而作此竒疾也非金石之重剂以镇之狂必不止硃砂禀南方之赤色入通于心能降无根之火而安神眀磁石禀北方之黑色入通于肾吸肺金之气以生精坠炎上之火以定志二石体重而主降性寒而凉隂志同道合奏功可立俟矣神麯推陈致新上交心神下达肾志以生意智且食入于隂长气于阳夺其食则已此内经治狂法也食消则意智明而精神治是用神麯之防乎炼蜜和丸又甘以缓之矣













　　石斛夜光丸
　　治神水寛大渐散昏如雾露空中有黑花及覩物成二神水淡緑淡白色者
　　天门冬【二两】　　兎丝子【七钱】
　　人参【二两】　　　茯苓【二两】
　　甘菊花【七钱】　　干山药【七钱】
　　麦冬【一两】　　　熟地【一两】
　　肉苁蓉【五钱】　　青葙子【五钱】
　　生地【一两】　　　枸杞【七钱】
　　羚羊角【五钱镑】　　草决明【八钱】
　　石斛【七钱】　　　杏仁【七钱】
　　蒺藜【五钱】　　　川芎【五钱】
　　甘草【五钱炙】　　　黄连【五钱】
　　防风【五钱】　　　枳殻【五钱】
　　乌犀【五钱镑】　　　牛膝【七钱五分】
　　右为细末炼蜜丸桐子大每服三五十丸温酒盐汤下
　　【集注】罗谦辅曰此方为阳衰隂弱不能升精于目而设故目科与千金磁硃丸并重治证亦同然磁硃为镇坠药此为羡补药鍼经曰五藏六府精气皆上于目而为之精故夫目之精明者隂阳合传而为精明者也若肾肝虚则隂弱不能敛精以升养神水于内脾肺虚则阳衰不能摄隂而浮散神光于外以致神水寛大覩物成二此其治法其营在肝其主在肾其合在脾能合肾脾之隂而使肝达之则必能归精于两眸而继明如昼夜矣是方先补肾肝以二冬二地兎丝枸杞五味牛膝苁蓉羣队滋隂之品以之强隂填精敛气安神养血此壮水之主亦所以生水也复以人参炙草茯苓山药培补中宫使调合隂阳也佐之以蒺藜甘菊川芎枳殻防风行肝达气青葙决明子解结散滞黄连乌犀羚角清火泻热然必取石斛之妙合脾肾者清而行之要使升精归明之用藏府合徳専精致一耳其以为丸者补上治下利以缓利以乆不利以速也













　　洗刀散
　　治风热上攻火眼赤痛骤生云翳外障遮睛
　　防风【一钱】　　　石膏【一钱】
　　滑石【一钱】　　　归尾【一钱】
　　赤芍【八分】　　　羌活【八分】
　　荆芥【五分】　　　黄芩【五分】
　　连翘【五分】　　　川芎【五分】
　　桔梗【五分】　　　麻黄【五分】
　　白术【五分】　　　大黄【五分】
　　芒消【五分】　　　独活【五分】
　　元参【五分】　　　木贼【五分】
　　菊花【五分】　　　白蒺藜【五分】
　　蝉退【五分】　　　草决明【五分】
　　薄荷【四分】　　　栀子【四分】
　　蔓荆子【四分】　　细辛【三分】
　　甘草【三分】
　　加清茶叶五分水煎服
　　【注】目之病内障者昏暗不明而不肿痛得之于内七情动中劳伤心肾也外障者赤肿而痛睛不昏暗得之于六滛所袭热蕴经络也故内障多虚外障多实子和曰眼无火不病非止内障正指外障而立言也外障赤肿而痛者或散外邪或泻内热或并解之可立愈也其有风火上攻留而不散凝结云翳掩其光明者又非或散或下所能即愈也洗刀散方既可以攻风热又可以去云翳是一方而兼擅其长也方中用防风通圣散全剂是主以去风热也倍归尾赤芍是治风先治血血行风自灭也加羌独活蔓荆子倍防风是祛风而専在太阳表也太阳之里少隂也故又加细辛直走少隂加元参下安肾火是治表而顾及其里也其加木贼蝉蜕草决明白蒺藜菊花者是佐诸祛风清热之羣药以消风热骤壅之云翳也
　　失笑散
　　治产后心腹绞痛欲死或血迷心窍不省人事
　　五灵脂　　　　蒲黄【等分】
　　每服三钱酒煎服
　　独圣散【附】
　　南山查肉【一两炒】
　　水煎用童便沙糖和服
　　【集注】吴于宣曰经云心主血脾统血肝藏血故产后瘀血停滞三经皆受其病以致心腹瘀痛恶寒发热神迷运胞膈满闷凡兹者由寒凝不消散气滞不流行恶露停留小腹结痛迷闷欲絶非纯用甘温破血行血之剂不能攻逐荡平也是方用灵脂之甘温走肝生用则行血蒲黄辛平入肝生用则破血佐酒煎以行其力庶可直抉厥隂之滞而有推陈致新之功甘不伤脾辛能散瘀不觉诸证悉除直可以一笑而置之矣至独圣散用山查一味浓煎与沙糖童便同服者何也山查不惟消食健脾功能破瘀止儿枕痛更益以沙糖之甘逐恶而不伤脾童便之咸入胞而不凉下相得相须功力甚伟名之曰独圣诚不虚也












　　大黄防虫丸
　　治五劳七伤内有干血肌肤甲错两目黯黒
　　大黄【十两酒蒸】　　　桃仁【四两去皮尖炒】
　　杏仁【四两去皮尖炒】　　黄芩【二两炒】
　　甘草【三两】　　　芍药【四两炒】
　　地黄【十两】　　　干漆【一两炒】
　　蝱虫【一两五钱去翅足炒】　水蛭【百枚炙黄】
　　蛴螬【一两五钱炒】　防虫【一两去头足炒】
　　右十二味为末蜜丸如小豆大酒服五丸日三服
　　【集注】李中梓曰劳伤之证肌肤甲错两目黯黑此内有瘀血者也瘀之日乆则必发热热涸其液则血干于经隧之间愈干愈热愈热愈干而新血皆损人之充养百骸光华润泽者止借此血血伤则无以沃其肤故甲错也目得血而能视血枯则无以荣其目故黯黑也仲景洞见此证补之不可凉之无益而立此方经曰血主濡之故以地黄为君坚者削之故以大黄为臣统血者脾也脾欲缓急食甘以缓之又酸苦涌泄为隂故以甘芍桃仁为佐咸走血苦胜血故以干漆之苦四虫之咸为使夫浊隂不降则清阳不升瘀血不去则新血不生今人遇一劳证便用滋隂之药服而不效坐以待毙术岂止此耶










　　仙方活命饮【附薛已治疡通方】
　　治一切疮疡未成脓者内消已成脓者即溃又止痛消毒之圣药也
　　穿山甲　　　　白芷
　　防风　　　　　皂角刺
　　乳香　　　　　没药
　　当归尾　　　　赤芍
　　花粉　　　　　贝母
　　陈皮　　　　　金银花
　　甘草
　　右十三味用酒一碗煎数沸服
　　【集注】罗谦辅曰此疡门开手攻毒之第一方也经云荣气不从逆于肉理故痈疽之发未有不从荣气之郁滞因而血结痰滞蕴崇热毒为患治之之法妙在通经之结行血之滞佐之以豁痰理气解毒是方穿山甲以攻坚皂刺以达毒所白芷防风陈皮通经理气而疏其滞乳香定痛和血没药破血散结赤芍归尾以驱血热而行之以破其结佐以贝母金银花甘草一以豁痰解郁一以散毒和血其为溃坚止痛宜矣然是方为荣卫尚强中气不亏者设若脾胃素弱荣卫不调则有托里消毒散之法必湏斟酌而用此薛已所论千古不易之治也因附治疡用方之法于后使学者服膺云
　　薛已曰治疡之法若肿髙焮痛者先用仙方活命饮解之后用托里败毒散漫肿防痛者用托里散如不应加姜桂若脓出而反痛气血虚也八珍散不作脓不腐溃阳气虚也四君加归耆肉桂不生肌不收敛脾气虚也四君加芍药木香恶寒憎寒阳气虚也十全大补加姜桂晡热内热隂血虚也四物加参耆欲呕作呕胃气虚也六君加炮姜自汗盗汗五藏虚也六味丸料加五味子食少体倦脾气虚也补中益气加茯苓半夏喘促咳脾肺虚也前汤加麦冬五味欲呕少食脾胃虚也人参理中汤腹痛泄泻脾胃虚寒也附子理中汤热渇淋秘肾虚隂火也加减八味丸大凡怯弱之人不必分其肿溃惟当先补胃气盖疮疡之作縁隂阳亏损其脓既泄气血愈虚岂有不宜补者哉或疑参耆满中间有用者又加发散败毒所补不偿所损又或以有疾不服补剂因而致误者多矣可胜惜哉
　　托里消毒散
　　人参　　　　　黄耆
　　白术　　　　　茯苓
　　当归　　　　　川芎
　　白芍　　　　　金银花
　　白芷　　　　　甘草
　　连翘
　　水煎服
　　【注】参耆术苓草以益气分归芎芍以滋血分银花白芷连翘以解毒













　　御纂医宗金鉴卷三十
<子部,医家类,御纂医宗金鉴>
　　钦定四库全书
　　御纂医宗金鉴卷三十一
　　删补名医方论卷六目録
　　桂枝汤
　　麻黄汤
　　大青龙汤
　　小青龙汤
　　葛根汤
　　桂枝麻黄各半汤
　　桂枝二麻黄一汤
　　桂枝二越婢一汤
　　越婢汤
　　麻黄杏仁甘草石膏汤
　　麻黄附子细辛汤
　　麻黄附子甘草汤
　　桂枝加附子汤
　　芍药甘草附子汤
　　桂枝甘草汤
　　桂枝加芍药加大黄汤
　　桂枝加芍药汤
　　桂枝加大黄汤
　　小建中汤
　　炙甘草汤
　　桂枝人参汤
　　葛根黄芩黄连汤
　　白虎汤
　　白虎加人参汤
　　猪苓汤
　　五苓散
　　茵蔯五苓散
　　桂枝去芍加苓术汤
　　十枣汤















　　御纂医宗金鉴卷三十一目録
　　钦定四库全书
　　御纂医宗金鉴卷三十一
　　删补名医方论卷六
　　桂枝汤
　　治风寒在表衇浮弱自汗出头痛发热恶风恶寒鼻鸣干呕等证及杂证自汗盗汗虚损虚疟亦可用若衇浮紧汗不出者酒客病风寒而汗出者禁用桂枝【三两】　　　芍药【三两】
　　生姜【三两】　　　甘草【二两炙】
　　大枣【十二枚】
　　右五味以水七升煮取三升服一升覆令微汗不可令如水流漓病必不除若服一升汗出病痊不必尽剂服已更歠稀粥一盏以助药力
　　【注】凡风寒在表衇浮弱自汗出者皆属表虚宜桂枝汤主之名曰桂枝汤者君以桂枝也桂枝辛温辛能散邪温从阳而扶卫芍药酸寒酸能敛汗寒走隂而益荣桂枝君芍药是于发散中寓敛汗之意芍药臣桂枝是于固表中有微汗之道焉生姜之辛佐桂枝以解肌表大枣之甘佐芍药以和荣里甘草甘平有安内攘外之能用以调和中气即以调和表里且以调和诸药矣以桂芍之相须姜枣之相得借甘草之调和阳表隂里气卫血荣并行而不悖是刚柔相济以为和也而精义在服后须臾歠热稀粥以助药力盖谷气内充不但易为酿汗更使已入之邪不能少留将来之邪不得复入也又妙在温服令一时许漐漐微似有汗是授人以微汗之法不可令如水流漓病必不除禁人以不可过汗之意也此方为仲景羣方之冠乃解肌发汗调和荣卫之第一方也凡中风伤寒衇浮弱汗自出而表不解者皆得而主之其他但见一二证即是不必悉具故麻葛青龙发汗诸剂咸用之也若汗不出麻黄证也衇浮紧者麻黄衇也固不可与桂枝汤然初起无汗当用麻黄发汗如汗解后复烦衇浮数者与下后衇仍浮气上冲者及下后下利止而身痛不休者皆用此以解外何也盖此时表虽不解腠理已疏邪不在皮毛而在肌肉且经汗下津液已伤故衇证虽同麻黄而主治当属桂枝矣粗工妄谓桂枝汤专治中风不治伤寒使人疑而不用又谓专发肌表不治他病不知此汤倍芍药生姜加人参名桂枝新加汤用以治荣表虚寒肢体疼痛倍芍药加饴糖名小建中汤用以治里虚心悸腹中急痛再加黄耆名黄耆建中汤用以治虚损虚热自汗盗汗因知仲景之方可通治百病也




　　麻黄汤
　　治太阳风寒在表头项强痛发热身疼腰痛骨节痛恶风寒无汗胸满而喘其衇浮紧或浮数者用此发汗虽有是证若衇浮而弱汗自出或尺中衇微与迟者俱不可用风寒湿成痹肺经壅塞昬乱不语冷风哮吼最宜
　　麻黄【三两去节】　　　桂枝【二两】
　　甘草【一两炙】　　　杏仁【六十枚去皮尖】
　　右四味以水九升先煮麻黄减二升去上沫内诸药煮取二升半去滓温服八合温覆取微汗不须歠粥一服汗出停后服汗出多者温粉扑之
　　【注】凡风寒在表衇浮紧数无汗者皆表实也宜麻黄汤主之名曰麻黄汤者君以麻黄也麻黄性温味辛而苦其用在迅升桂枝性温味辛而甘其能在固表证属有余故主以麻黄必胜之算也监以桂枝制节之妙也杏仁之苦温佐麻黄逐邪而降逆甘草之甘平佐桂枝和内而拒外饮入于胃行气于元府输精于皮毛斯毛衇合精溱溱汗出在表之邪必尽去而不留痛止喘平寒热顿解不须歠粥而借汗于谷也其不用姜枣者以生姜之性横散于肌碍麻黄之迅升大枣之性泥滞于膈碍杏仁之速降此欲急于直达稍缓则不迅横散则不升矣然则为纯阳之剂过于发散如单刀直入之将用之若当一战成功不当则不戢而召祸故可一而不可再如汗后不解便当以桂枝代之此方为仲景开表逐邪发汗第一峻药也庸工不知其制在温覆取汗若不温覆取汗则不峻也世谓麻黄专能发表不治他病不知此汤合桂枝汤名麻桂各半汤用以和太阳留连未尽之寒热去杏仁加石膏合桂枝汤名桂枝二越婢一汤用以解太阳热多寒少之寒热若阳盛于内而无汗者又有麻黄杏仁甘草石膏汤以散太隂肺之邪若隂盛于内而无汗者又有麻黄附子细辛甘草汤以温散少隂肾家之寒金匮要略以此方去桂枝千金方以此方桂枝易桂皆名还魂汤用以治邪在太隂卒中暴厥口噤气絶下咽奏效而皆不温覆取汗是知麻黄汤之峻与不峻在温覆与不温覆此仲景用方之心法岂常人所能得而窥耶










　　大青龙汤
　　治太阳风寒两伤荣卫同病伤寒之衇而见中风之证中风之衇而见伤寒之证二证俱不出汗而烦躁者用此两解发汗虽有是证若衇微弱自汗出者不可服之服必亡阳
　　麻黄【六两去节】　　　桂枝【二两】
　　杏仁【四十个去皮尖】　　甘草【二两炙】
　　生姜【三两切】　　　大枣【十二枚擘】
　　石膏【如鸡子大碎绵裹】
　　右七味以水九升先煮麻黄减二升去上沫内诸药煮取三升去滓温服一升取微汗汗出多者温粉扑之一服汗者停后服汗多亡阳遂虚恶风烦躁不得眠也
　　【注】何以知风寒两伤荣卫同病以伤寒之衇而见中风之证中风之衇而见伤寒之证也名大青龙汤者取龙兴云雨之义也治风不外乎桂枝治寒不外乎麻黄合桂枝麻黄二汤以成剂故为兼风寒中伤者主之也二证俱无汗故减芍药不欲其收也二证俱烦躁故加石膏以解其热也设无烦躁则又当从事于麻黄桂枝各半汤也仲景于表剂中加大寒辛甘之品则知麻黄证之发热热全在表大青龙证之烦躁兼肌里矣初病太阳即用石膏者以其辛能解肌热寒能清胃火甘能生津液是预保阳明存津液之先着也粗工疑而畏之当用不用必致热结阳明斑黄狂冒纷然变出矣观此则可知石膏乃中风伤寒之要药得麻桂而有青龙之名得知草而有白虎之号也服后取微汗汗出多者温粉扑之一服得汗停其后服盖戒人即当汗之证亦不可过汗也所以仲景桂枝汤中不用麻黄者是欲其不大发汗也麻黄汤中用桂枝者恐其过汗无制也若不慎守其法汗多亡阳变生诸逆表遂空虚而不任风隂盛格阳而更烦躁不得眠也















　　小青龙汤
　　治伤寒表不解心下有水气干呕发热而欬或渇或利或噎或小便不利少腹满或喘者及杂病肤胀水肿证用此发汗而利水
　　麻黄【三两去节】　　　芍药【三两】
　　五味子【半升】　　甘草【三两炙】
　　干姜【二两】　　　半夏【半升洗】
　　桂枝【三两】　　　细辛【三两】
　　右八味以水一升先煮麻黄减二升去上沫内诸药煮取三升去滓温服一升
　　若渇者去半夏加栝蒌根三两
　　若噎者去麻黄加附子一枚炮
　　若小便不利少腹满者去麻黄加茯苓四两若喘者去麻黄加杏仁半升【去皮尖】
　　若微利者去麻黄加荛花如鸡子【熬令赤色】
　　【按】加荛花如鸡子熬令赤色此必传冩之譌盖本草荛花即芫花类也用之攻水其力甚峻五分可令人下行数十次岂有治停饮之微利而用鸡子大之荛花者乎当改加茯苓四两
　　【注】太阳停饮有二一中风表虚有汗五苓散证也一伤寒表实无汗小青龙汤证也表实无汗故合麻桂二方以解外去大枣者以其性泥也去杏仁者以其无喘也有喘者加之去生姜者以有干姜也若呕者仍用佐干姜细辛极温极散使寒与水俱从汗而解佐半夏逐痰饮以清不尽之饮佐五味收肺气以敛耗伤之气若渇者去半夏加花粉避燥以生津也若微利与噎小便不利少腹满俱去麻黄逺表以就里也加附子以去噎散寒则噎可止加茯苓以利水则微利少腹满可除矣此方与越婢汤同治水饮溢于表而为肤胀水肿宜发汗外解者无不随手而消越婢治有热者故方中君以石膏以散阳水也小青龙治有寒者故方中佐以姜桂以消隂水也















　　葛根汤
　　治太阳阳明两经合病头项强痛背亦牵强衇浮无汗恶风者及表不解下利而呕者并宜服此发汗葛根【四两】　　　麻黄【二两去节】
　　桂枝【二两】　　　芍药【二两】
　　甘草【二两炙】　　　生姜【二两切】
　　大枣【十二枚擘】
　　右七味以水一斗先煮麻黄葛根减二升去沫内诸药煮取三升温服一升覆取微似汗不湏歠粥余如桂枝法将息及禁忌
　　【注】是方也即桂枝汤加麻黄葛根麻黄佐桂枝发太阳荣卫之汗葛根君桂枝解阳明肌表之邪不曰桂枝汤加麻黄葛根而以葛根命名者其意重在阳明以呕利属阳明多也二阳表急非温服覆而取汗其表未易解也或呕或利里已失和虽歠粥而胃亦不能输精于皮毛故不湏歠粥也柯琴曰此证身不疼腰不疼骨节不疼不恶寒是骨不受寒矣头项强痛下连于背牵动不寜是筋伤于风矣不喘不烦躁不干呕是里不病无汗恶风病只在表若表病而兼下利则是表实里虚矣比麻黄青龙二证较轻然项强连背拘强更甚于项强无汗不失为表但衇浮不紧故不从乎麻黄而于桂枝方加麻黄倍葛根以去实小变麻桂之法也盖葛根为阳明主药凡太阳有阳明者则佐入太阳药中凡少阳有阳明者则佐入少阳药中无不可也李杲定为阳明经药张洁古云未入阳明者不可便服岂二人未读仲景书乎要知葛根桂枝俱是解肌和里之药故有汗无汗下利不下利俱可用与麻黄之专于发表者不同也
　　金匮治太阳病无汗小便反少气上冲胷口噤不得语欲作刚痉
　　【集注】喻昌曰伤寒项背无汗恶风者用葛根汤此证亦用之者以其邪在太阳阳明两经之界两经之热并于胸中必伤肺金清肃之气故水道不行小便少津液不布而无汗阳明之筋内结胃口外行胸中过人迎环口热并阳明斯筋衇牵引口噤不得语然刚痉无汗必从汗解况湿邪内郁必以汗出如故而止故用此汤合解两经之湿热与风寒之表法无害其同也









　　桂枝麻黄各半汤
　　太阳病得之八九日如疟状发热恶寒热多寒少其人不呕清便欲自可一日二三度发衇微缓者为欲愈也衇微而恶寒者此隂阳俱虚不可更发汗更下更吐也面色反有热色者未欲解也以其不能得小汗出身必痒宜桂枝麻黄各半汤
　　桂枝【一两六铢】　　　芍药【一两】
　　麻黄【一两去节】　　　生姜【一两】
　　甘草【一两炙】　　　大枣【四枚擘】
　　杏仁【二十四个去皮尖】
　　右七味以水五升先煮麻黄一二沸去上沫内诸药煮取一升八合去滓温服六合
　　【注】太阳病得之八九日有如疟状之寒热热多寒少者其人不呕小便清白此里和不受邪虽为欲自愈然必审其如疟状寒热一日二三度轻轻而发诊其衇微而且缓则知邪衰正复表里将和始为欲愈也若衇微不缓正未复也更恶寒者邪未衰也虽不能自愈但已为前之汗吐下虚其表里故不可更发汗更吐更下也衇微恶寒表里俱虚面色当白今色反赤是犹有表邪怫郁不能得小汗出宣发阳气故面赤身痒未欲解也宜桂枝麻黄各半汤小小汗之以和荣卫自可愈也










　　桂枝二麻黄一汤
　　服桂枝汤大汗出衇洪大者与桂枝汤如前法若形如疟日再发者汗出必解宜桂枝二麻黄一汤桂枝【一两十七铢】　　芍药【一两六铢】
　　麻黄【十六铢去节】　　甘草【一两二铢】
　　杏仁【十六个去皮尖】　　生姜【一两六铢】
　　大枣【五枚擘】
　　右七味以水五升先煮麻黄一二沸去上沫内诸药煮取二升去滓温服一升日再服
　　【注】服桂枝汤大汗出衇洪大不解若烦渇者则表邪已入阳明白虎汤证也今衇虽洪大而不烦渇则为表邪仍在太阳故与桂枝汤如前法也若衇不洪大壮热亦减惟寒热如疟日再发者虽属轻邪然终为微寒所持非汗出必不解也宜桂枝二麻黄一汤小发荣卫之汗不用麻黄桂枝各半汤者盖因已大汗出不欲其发荣卫汗欲其和荣卫汗也















　　桂枝二越婢一汤
　　太阳病发热恶寒热多寒少衇微弱者此无阳也不可更汗宜桂枝二越婢一汤
　　桂枝【一两六铢】　　　芍药【一两】
　　甘草【一两三铢炙】　　石膏【二十四铢】
　　麻黄【十六铢】　　　大枣【五枚擘】
　　生姜【一两六铢切】
　　右七味以水五升煮麻黄一二沸去上沫内诸药煮取二升去滓温服一升日再服本方当裁为越婢汤桂枝汤各饮一升今合为一方桂枝二越婢一汤
　　【注】桂枝二越婢一汤即大青龙以杏仁易芍药也名虽越婢辅桂枝实则大青龙之变制也去杏仁恶其从阳而辛散用芍药以其走隂而酸收以此易彼裁而用之则主治不同也以桂枝二主之则不发汗可知越婢一者乃麻黄石膏二物不过取其辛凉之性佐桂枝二中和表而清热则是寓微汗于不发之中亦可识也非若大青龙以石膏佐麻黄而为发汗驱热之重剂也桂枝二麻黄一汤治若形如疟日再发者汗出必解而无热多寒少故不用石膏之凉也桂枝麻黄各半汤治如疟状热多寒少而不用石膏更倍麻黄者以其面有怫郁热色身有皮肤作痒是知热不向里而向表令得小汗以顺其势故亦不用石膏之凉里也桂枝二越婢一汤治发热恶寒热多寒少而用石膏者以其表邪寒少肌里热多故用石膏之凉佐麻桂以和荣卫非发荣卫也今人一见麻桂不问轻重亦不问温覆不温覆取汗不取汗总不敢用皆因未防仲景之防麻桂祗是荣卫之药若重剂温覆取汗则为发荣卫之药轻剂不温覆取汗则为和荣卫之药也

　　越婢汤
　　治风水恶风一身悉肿衇浮不渇续自汗出无大热者又治里水一身面目黄肿其衇沉小便不利故令病水假令小便自利此亡津液故令渇也越婢加术汤主之
　　麻黄【六两】　　　石膏【半觔】
　　生姜【三两切】　　　大枣【十五枚擘】
　　甘草【一两】
　　恶风加附子一枚【炮】
　　右五味以水六升煮麻黄去沫内诸药煮取三升分三服
　　【集注】喻昌曰越婢汤者示微发表于不发之方也大率取其通调荣卫麻黄石膏二物一甘热一甘寒合而用之脾偏于隂则和以甘热胃偏于阳则和以甘寒乃至风热之阳水寒之隂凡不和于中土者悉得用之何也中土不和则水谷不化其精悍之气以实荣卫荣卫虚则或寒或热之气皆得壅塞其隧道而不通于表里所以在表之风水用之而在里之水兼渇而小便自利者咸必用之无非欲其不害中土耳不害中土自足消患于方萌矣赵良曰五藏各一其隂阳独脾胃居中而两属之故土不独成四气土亦从四维而后成不惟火生而已于是四方有水寒之隂即应于脾风热之阳即应于胃饮食五味之寒热凢入于脾胃者亦然一有相干则脾气不和胃气不清而水谷不化其精微以行荣卫以实隂阳也甘者土之本味所以脾气不和和以甘热胃气不清清以甘寒麻黄之甘热走手足太隂经连于皮肤行气于三隂以祛隂寒之邪石膏之甘寒走手足阳明经达于肌肉行气于三阳以祛风热之邪既用其味甘以入土用其寒热以和隂阳用其性善走以发越脾气更以甘草和中缓急二药相协而成功大枣之甘补脾中之血生姜之辛益胃中之气恶风者阳虚故加附子以益阳风水者则加术以散皮肤间风水气发谷精以宣荣卫与麻黄石膏为使引其入土也越婢之名不亦宜乎
　　【按】喻昌所论明析赵良之说能细剖其理开悟后学故两録之










　　麻黄杏仁甘草石膏汤
　　治温热内发表里俱热头痛身疼不恶寒反恶热无汗而喘大烦大渇衇隂阳俱浮者用此发汗而清火若衇浮弱沉紧沉细恶寒自汗出而不渇者禁用麻黄【四两去节】　　　杏仁【五十枚去皮尖】
　　甘草【二两炙】　　　石膏【半觔碎绵裹】
　　右四味以水七升先煮麻黄减二升去上沫内诸药煮取二升去滓温服一升
　　【集注】柯琴曰石膏为清火之重剂青龙白虎皆赖以建功然用之不当适足以召祸故青龙以无汗烦躁得姜桂以宣卫外之阳也白虎以有汗烦渇湏粳米以存胃中之液也此但热无寒故不用姜桂喘不在胃而在肺故不湏粳米其意重在存隂不必虑其亡阳也故于麻黄汤去桂枝之监制取麻黄之专开杏仁之降甘草之和倍石膏之大寒除内外之实热斯溱溱汗出而内外之烦热与喘悉除矣















　　麻黄附子细辛汤
　　治少隂病始得之反发热衇沉二三日无里证者麻黄【一两】　　　附子【一枚炮】
　　细辛【二两】
　　热微者以甘草易细辛微发汗
　　右三味以水一斗先煮麻黄减二升去沫内药煮取三升去滓温服一升日三服
　　【集注】柯琴曰少隂主里应无表证病发于隂应有表寒今少隂始受寒邪而反发热是有少隂之里而兼有太阳之表也太阳之表衇应不沉今衇沉者是有太阳之证而见少隂之衇也故身虽热而衇则沉也所以太阳病而衇反沉便用四逆以急救其里此少隂病而表反热便于表剂中加附子以预固其里夫发热无汗太阳之表不得不开沉为在里少隂之枢又不得不固设用麻黄开腠理细辛散浮热而无附子以固元阳则少隂之津液越出太阳之微阳外亾去生便逺惟附子与麻黄并用则寒邪虽散而阳不亡此里病及表衇沉而当发汗者与病在表衇浮而发汗者迳庭也若表微热则受寒亦轻故以甘草易细辛而微发其汗甘以缓之与辛以散之者又少间矣











　　桂枝加附子汤
　　太阳病发汗遂漏不止其人恶风小便难四肢微急难以屈伸者此方主之
　　桂枝汤加附子一枚【炮去皮破八片】
　　煎服法同不湏歠粥
　　【集注】柯琴曰发汗太过阳无所止息而汗出不止矣汗多亡阳元府不闭风乗虚入故复恶风津液外泄不能润下故小便难四肢者诸阳之本阳气者柔则养筋开阖不得风寒从之故筋急而屈伸不利也是方以附子加入桂枝汤中大补表阳也表阳宻则漏汗自止恶风自罢矣汗止津囬则小便自利四肢自柔矣汗漏不止与大汗出同而从化变病则异服桂枝麻黄后大汗出而大烦渇是阳陷于里急当救隂故用白虎加人参汤服桂枝麻黄汤大汗出遂漏不止是阳亡于外急当救阳故用桂枝加附子汤要知发汗之剂用桂枝不当则阳陷于里者多用麻黄不当则阳亡于外者多因桂枝汤有芍药而无麻黄故虽汗大出而元府尚能自闭多不致亡阳于外耳













　　芍药甘草附子汤
　　发汗病解又恶寒者虚故也此方主之
　　芍药【三两】　　　甘草【二两炙】
　　附子【一枚炮去皮破八片】
　　右三味以水五升煮取一升五合去滓分温服
　　【集注】柯琴曰发汗病解而反恶寒比未汗时更甚其阳虚可知矣夫太阳少隂为表里太阳之病本由少隂之虚不能蔵精而为阳之守也今恶寒反见于发汗病解后是寒邪已从汗解太阳阳虚不能卫外而为隂之使也则阳亡之兆已见于此若仍以桂枝汤攻表非以扶阳反以亡阳也故以芍药收少隂之精气甘草缓隂邪之上行附子补坎宫之少火但使肾中元阳得位在表之虚阳恶寒自解耳


　　桂枝甘草汤
　　治发汗过多其人叉手自冒心心下悸欲得按者桂枝【四两】　　　甘草【二两炙】
　　右二味水三升煮取一升顿服
　　【集注】柯琴曰汗出多则心液虚中气馁故悸叉手自冒则外有所卫得按则内有所依如此不堪之状望之而知其虚矣桂枝本荣分药得麻黄则令荣气外发而为汗从辛也得芍药则収敛荣气而止汗从酸也得甘草则补中气而养血从甘也故此方以桂枝为君独任甘草为佐以补阳气生心液甘温相得斯气血和而悸自平不须附子者以汗虽多而未至于阳亡不湏芍药者以汗已止而嫌其隂敛也



　　桂枝加芍药加大黄汤
　　夲太阳病医反下之因而腹满时痛者属太隂也桂枝加芍药汤主之大实痛者桂枝加大黄汤主之
　　桂枝加芍药汤方
　　于桂枝汤方内更加芍药三两随前共六两余依桂枝汤法
　　桂枝加大黄汤方
　　即桂枝加芍药汤方内更加大黄一两
　　【集注】柯琴曰腹满为太隂阳明俱有之证然位同而职异太隂主出太隂病则腐秽之出不利故满而时痛阳明主内阳明病则腐秽燥而不行故大实而痛大实痛是阳明病不是太隂病仲景因表证未解阳邪已陷入于太隂故倍芍药以益脾调中而除腹满时痛此用隂和阳法也若表邪未解而阳邪陷入于阳明则加大黄以润胃通结而除其大实痛此双解表里法也凢妄下必伤胃气胃气虚则阳邪袭隂故转属太隂胃液涸则两阳相搏故转属阳明属太隂则腹满时痛而不实隂道虚也属阳明则腹满大实而痛阳道实也满而时痛是下利之兆大实而痛是燥屎之征故倍加芍药小变建中之剂少加大黄微示调胃之方











　　小建中汤
　　治伤寒表未解或心悸而烦或腹中急痛而衇阳濇隂者
　　桂枝【三两】　　　芍药【六两】
　　生姜【三两切】　　　甘草【二两】
　　胶饴【一觔】　　　大枣【十二枚擘】
　　右六味以水七升煮取三升去滓内胶饴更上火消解日三服呕家不可用建中汤以甜故也
　　【注】是方也即桂枝汤倍芍药加胶饴名曰小建中谓小小建立中气以中虽已虚表尚未和不敢大补也故以桂枝汤仍和荣卫倍芍药加胶饴调建中州而不歠稀粥温服令汗盖其意重在中虚而不在伤寒之表也中虚建立荣卫自和津液可生汗出乃解烦悸可除矣伤寒浮得衇濇荣卫不足也沉得衇木入土中也荣卫不足则表虚木入土中则里急表虚里急故亦以此汤主治也呕家不可用谓凡病呕者不可用恐甜助呕也















　　炙甘草汤
　　治伤寒衇结代心动悸者又治肺痿咳吐多心中嗢嗢液液者
　　甘草【四两炙】　　　生姜【三两切】
　　桂枝【三两】　　　麦门冬【半升】
　　麻子仁【半升】　　大枣【十二枚擘】
　　人参【一两】　　　阿胶【二两】
　　生地黄【一觔】
　　右九味以清酒七升水八升先煮八味取三升去滓内胶烊消尽服一升日三服
　　【集注】柯琴曰仲景于衇弱隂弱者用芍药以益隂阳虚者用桂枝以通阳甚则加人参以生衇未有用地黄麦冬者岂以伤寒之法义重扶阳乎抑隂无骤补之法与此以心虚衇结代用生地黄为君麦冬为臣峻补真隂开后学滋隂之路也地黄麦冬味虽甘而气则寒非发陈蕃莠之品必得人参桂枝以通阳衇生姜大枣以和卫荣阿胶补血酸枣安神甘草之缓不使速下清酒之猛防于上行内外调和悸可宁而衇可复矣酒七升水八升祗取三升者乆煎之则气不峻此虚家用酒之法且知地黄麦冬得酒最良此证当用酸枣仁肺痿用麻子仁可也如无真阿胶以龟板胶代之










　　桂枝人参葛根黄芩黄连二汤合论
　　太阳外证未觧而数下之遂协热而利利下不止表里不解衇微弱心下痞鞕者桂枝人参汤主之桂枝证医反下之利遂不止其衇促喘而汗出者葛根黄连黄芩汤主之
　　桂枝【四两】　　　甘草【四两】
　　人参【三两】　　　白术【三两】
　　干姜【三两】
　　水九升先煮四味取五升内桂更煮三升日再服夜一服
　　葛根【半觔】　　　黄连【三两】
　　黄芩【三两】　　　甘草【二两炙】
　　水八升先煮葛根减二升内诸药煮二升分温再服
　　【集注】柯琴曰外热不除是表不解下利不止是里不解病因则同一以微弱之衇而心下痞鞕是衇不足而证有余一以衇促而喘反汗自出是衇有余而证不足表里虚实当从衇而辨证矣弱衇见于数下后则痞鞕为虚故用理中之辛甘温补止利消痞鞕又加桂枝以解表先煮四味后内桂枝和中之力饶而解肌之气锐是于两解中寓权宜法也桂枝证衇本缓误下后而反促阳气重可知邪束于表阳扰于内故喘而汗出利遂不止者是暴注下廹属于热也故君气清质轻之葛根以解肌而止利佐苦寒清肃之芩连以止汗而除喘又加甘草以和中先煮葛根后内诸药解肌之力缓而清中之气锐又与补中逐邪者殊法矣又曰上条衇证是阳虚虽协热于外而里则虚寒下条衇证是阳盛虽下利不止而表里俱实同一协热利同是表里不解而寒热虚实攻补不同前方理中加桂枝而冠桂枝于人参之上后方防心加葛根而冠葛根于芩连之首不名理中防心者总为表未解故耳补中亦能解表凉中亦能散表补中亦能散痞凉中亦能止利仲景制两解方神化如此














　　白虎汤
　　治阳明证汗出渴欲饮水衇洪大浮滑不恶寒反恶热
　　石膏【一觔碎绵裹】　　知母【六两】
　　甘草【二两】　　　粳米【六合】
　　右四味以水一斗煮米熟汤成去滓温服一升日三服
　　【集注】柯琴曰阳明邪从热化故不恶寒而恶热热蒸外越故热汗自出热烁胃中故渇欲饮水邪盛而实故衇滑然犹在经故兼浮也盖阳明属胃外主肌肉虽有大热而未成实终非苦寒之味所能治也石膏辛寒辛能解肌热寒能胜胃火寒性沉降辛能走外两擅内外之能故以为君知母苦润苦以防火润以滋燥故以为臣用甘草粳米调和于中宫且能土中防火稼穑作甘寒剂得之缓其寒苦药得之平其苦使沉降之性皆得留连于味也得二味为佐庶大寒之品无伤损脾胃之虑也煮汤入胃输脾归肺水精四布大烦大渇可除矣白虎为西方金神取以名汤秋金得令而炎暑自解矣更加人参以补中益气而生津协和甘草粳米之补承制石膏知母之寒防火而土不伤乃操万全之术者










　　白虎加人参汤
　　治太阳中热汗出恶寒身热而渇者暍是也
　　石膏【一觔】　　　知母【六两】
　　甘草【二两】　　　粳米【六合】
　　人参【三两】
　　右五味以水如前煮服法
　　【集注】赵良曰汗出恶寒身热而不渴者中风也汗出恶寒身热而渇者中暍也其证相似独以渇不渴为辨然伤寒中风皆有背微恶寒与时时恶风而渇者亦以白虎人参汤治之盖为火烁肺金肺主气者也肺伤则卫气虚卫虚则表不足由是汗出身热恶寒内经曰心移热于肺传为膈消膈消则渴皆相火伤肺所致可知其要在救肺也石膏能治三焦火热功多于清肺退肺中之火故用为君知母亦就肺中泻心火滋水之源人参生津益所伤之气而为臣粳米甘草补土以资金为佐也
　　猪苓汤
　　治阳明病衇浮发热渇欲饮水少隂病下利六七日欬而呕渇心烦不得眠者
　　猪苓【去皮】　　　茯苓
　　阿胶　　　　　滑石
　　泽防【各一两】
　　右五味以水四升先煮四味取二升去滓内下阿胶烊消温服七合日三服
　　【集注】赵羽皇曰仲景制猪苓一汤以行阳明少隂二经水热然其防全在益隂不专利水盖伤寒表虚最忌亡阳而里热又患亡隂亡隂者亡肾中之隂与胃家之津液也故隂虚之人不但大便不可轻动即小水亦忌下通盖隂虚过于渗利则津液反致耗竭方中阿胶质膏养隂而滋燥滑石性滑去热而利水佐以二苓之渗防既疏浊热而不留其瘀壅亦润真隂而不苦其枯燥是利水而不伤隂之善剂也故太阳利水用五苓者以太阳职司寒水故加桂以温之是暖肾以行水也阳明少隂之用猪苓以二经两闗津液特用阿胶滑石以润之是滋养无形以行有形也利水虽同寒温逈别惟明者知之











　　五苓散附茵蔯五苓散
　　治衇浮小便不利热微消渴者发汗已衇浮数烦渴者中风发热六七日不解而烦有表里证渴欲饮水水入则吐者
　　茯苓【十八铢】　　　猪苓【十八铢】
　　白术【十八铢】　　　泽泻【一两】
　　桂【半两】
　　右五味为散以白饮和服方寸匕日三服多服暖水汗出愈
　　【注】是方也乃太阳邪热入府水气不化膀胱表里药也一治水逆水入则吐一治消渴水入则消夫膀胱者津液之府气化则能出矣邪热入之若水盛则水壅不化而水蓄于上膀胱之气化不行致小便不利也若热盛则水为热耗而水消于上膀胱之津液告竭致小便不利也水入吐者是水盛于热也水入消者是热盛于水也二证皆小便不利故均得而主之然小便利者不可用恐重伤津液也由此可知五苓散非治水热之专剂乃治水热小便不利之主方也君泽泻之咸寒咸走水府寒胜热邪佐二苓之淡渗通调水道下输膀胱并泻水热也用白术之燥滋健脾助土为之隄防以制水也用桂之辛温宣通阳气蒸化三焦以行水也泽防得二苓下降利水之功倍小便利而水不蓄矣白术湏桂上升通阳之效防气腾津化渴自止也若发热表不解以桂易桂枝服后多服暖水令汗出愈是此方不止治停水小便不利之里而犹解停水发热之表也加人参名春泽汤其意专在助气化以生津加茵蔯名茵蔯五苓散治湿热发黄表里不实小便不利者无不克也



　　桂枝汤去芍药加茯苓白术汤
　　治服桂枝汤或下之仍头项强痛翕翕发热无汗心下满微痛小便不利者桂枝去芍药加茯苓白术汤主之
　　桂枝去芍药加茯苓白术汤方
　　于桂枝汤方内去芍药加茯苓白术各三两余依桂枝汤法煎服小便利则愈
　　【注】服桂枝汤已汗也或下之已下也今仍有头项强痛翕翕发热无汗之表心下满微痛小便不利停饮之里无汗表不解心下有水气当用小青龙汗之今无汗表不解有水气心下满微痛小便不利而不用小青龙者以其已经汗下表里俱虚也故仍用桂枝汤以解表去芍药之酸收避无汗心下之满加茯苓之燥渗因水停小便不利也余依桂枝汤法煎服谓依桂枝汤法取汗也小便利则愈谓饮病输水道则愈也此方即桂苓甘术汤而有生姜大枣其意专在解肌利水次之故用生姜大枣佐桂枝以通津液取汗也桂苓甘术汤不用生姜大枣而加茯苓其意专在利水扶阳次之故倍加茯苓君桂枝于利水中扶阳也故方后不曰依服桂枝汤方也











　　十枣汤
　　治太阳中风表解漐漐汗出而不恶寒里有水气小便不利呕逆短气心下至脇痞满鞕痛者此治水之急方也
　　大枣【十枚擘】　　　甘遂
　　大防　　　　　芫花【熬各等分】
　　右三味各别捣为散以水一升半先煮大枣肥者十枚取八合去滓内药末强人一钱羸人服半钱平旦温服若下少病不除者明日再服加半钱得快下后糜粥自养
　　【集注】柯琴曰仲景治水之方种种不同此其最峻者也凡水气为患或喘或欬或悸或噎或吐或利病在一处而止此则水邪留结于中心腹脇下痞满鞕痛三焦升降之气阻隔难通此时表邪已罢非汗散之法所宜里饮实盛又非淡渗之品所能胜非选逐水至峻之品以折之则中气不支束手待毙矣甘遂芫花大防三味皆辛苦气寒而禀性最毒并举而用之气味相济相湏故可夹攻水邪之巢穴决其渎而大下之一举而患可平也然邪之所凑其气必虚以毒药攻邪必伤及脾胃使无冲和甘缓之品为主宰则邪气尽而大命亦随之矣然此药最毒参术所不能君甘草又与之相反故选十枣之大而肥者以君之一以顾其脾胃一以缓其峻毒得快利后糜粥自养一以使谷气内充一以使邪不复作此仲景用毒攻病之法尽美又尽善也昧者惑于甘能中满之说而不敢用岂知承制之理乎




　　御纂医宗金鉴卷三十一
<子部,医家类,御纂医宗金鉴>
　　钦定四库全书
　　御纂医宗金鉴卷三十二
　　删补名医方论卷七目録
　　大承气汤
　　小承气汤
　　调胃承气汤
　　更衣丸
　　麻仁丸
　　桃仁承气汤
　　抵当汤丸
　　栀子豉汤
　　栀子防加甘草汤
　　栀子豉加生姜汤
　　栀子厚朴汤
　　栀子干姜汤
　　瓜蒂散
　　小陷胸汤
　　大陷胸汤丸
　　三物白散
　　大黄黄连泻心汤
　　附子泻心汤
　　甘草泻心汤
　　生姜泻心汤
　　半夏泻心汤
　　旋覆代赭石汤
　　麻黄连轺赤小豆汤
　　栀子蘗皮汤
　　茵蔯蒿汤



　　御纂医宗金鉴卷三十二目録
　　钦定四库全书
　　御纂医宗金鉴卷三十二
　　删补名医方论卷七
　　大承气汤
　　治阳明病潮热手足濈然汗出讝语汗出多胃燥独语如见鬼状喘冒不能卧腹满痛衇滑实又目中不了了睛不和又少阴病初得之口燥咽干者自利清水色纯青心下痛口燥舌干者六七日腹胀不大便者
　　大黄【四两酒洗】　　　厚朴【半觔】
　　枳实【五枚炙】　　　芒消【三合】
　　右四味以水一斗先煮二物取五升内大黄煮取二升去滓内芒消再上火防煮一二沸分温再服得下卽停后服
　　小承气汤
　　大黄【四两】　　　厚朴【二两炙去皮】
　　枳实【三枚】
　　右三味以水四升煮取一升二合去滓分温三服初服汤当大便不尔再服以利为度得便卽止服
　　【集注】柯琴曰诸病皆因于气秽物之不去由于气之不顺也故攻积之剂必用气分之药因以承气名汤方分大小者有二义焉厚朴倍大黄是气药为君名大承气大黄倍厚朴是气药为臣名小承气味多性猛制大其服欲令大泄下也因名曰大味寡性缓制小其服欲防和胃气也因名曰小且煎法更有妙义大承气用水一斗煮枳朴取五升去滓内大黄再煮取二升内芒消何哉盖生者气锐而先行熟者气纯而和缓仲景欲使芒消先化燥屎大黄继通地道而后枳朴除其痞满若小承气以三味同煎不分次第同一大黄而煎法不同此可见仲景微和之意也
　　喻昌曰金匮治痉为病胸满口噤卧不着席脚挛急必齘齿可与大承气汤乃死中求生之法也灵枢谓热而痉者死腰折瘈疭齿齘也兹所云卧不着席卽腰折之变文脚挛急即瘈疭之变文且齘齿加以胸满口禁上中下三焦热邪充斥死不旋踵矣在伤寒证腹满可下胸满则不可下然投是汤者须知所谓胸满谓其邪尚在表故不可下此证入里之热极深极重匪可比伦况阳热深极阴血立至消亡卽小小下之尚不足以胜其阳救其阴故取此汤以承领其一线之阴气阴气不尽为阳热所刧因而得生者多矣可与二字甚活临证酌而用之初非定法也旣有下之重伤其阴之大戒复有下之急救其阴之活法学者欲为深造端在此矣



　　调胃承气汤
　　治表解有汗里热不除胃因不和而不作解者大黄【四两酒洗】　　　甘草【二两炙】
　　芒消【半觔】
　　右三味以水三升先煮二味取一升去滓内芒消防煮令沸少少温服之
　　【注】三承气汤之立名而曰大者制大其服欲急下其邪也小者制小其服欲缓下其邪也曰调胃者则有调和承顺胃气之义非若大小专攻下也经曰热淫于内治以咸寒火淫于内治以苦寒君大黄之苦寒臣芒消之咸寒二味并举攻热泻火之力备矣更佐甘草之缓调停于大黄芒消之间又少少温服之使其力不峻则不能速下而和也



　　更衣丸
　　治津液不足肠胃干燥大便不通
　　硃砂【五钱研如飞面】　　芦荟【七钱研细生用】
　　滴好酒少许和丸每服一钱二分好酒下
　　【集注】柯琴曰胃为后天之本不及固病太过亦病然太过复有阳盛阴虚之别焉两阳合明而胃家实仲景制三承气汤以下之三阳燥结而津液亡前贤又制更衣丸以润之古人入厠必更衣故以此命名也硃砂以汞为体性寒重坠下达芦荟以液为质味苦膏润下滋兼以大寒大苦之性味能润燥结从上导下而胃关开矣合以为丸两者相须得效最宏奏功甚捷诚匪夷所思矣




　　麻仁丸【又名脾约丸】
　　治肠胃燥热大便秘结小便数多
　　麻子【二升】　　　芍药【半觔】
　　枳实【半觔】　　　大黄【一觔去皮】
　　厚朴【一觔去皮】　　　杏仁【一升去皮煎熬碾脂】
　　右六味为末炼蜜为丸桐子大饮服十丸日三服渐加以利为度
　　【集注】成无己曰约者约结之约又约束也经曰饮入于胃游溢精气上输于脾脾气散精上归于肺通调水道下输膀胱水精四布五经幷行今胃强脾弱约束津液不得四布但输膀胱小便数而大便鞕故曰脾约麻仁甘平而润杏仁甘温而润经曰脾欲缓急食甘以缓之本草曰润可去燥是以麻仁为君杏仁为臣枳实破结厚朴泻满故以为佐芍药调中大黄通下故以为使
　　朱震亨曰旣云脾约血枯火燔津竭理宜滋隂降火津液自生何秘之有此方惟热甚而禀实者可用热防而虚者愈致燥涸之苦矣














　　桃仁承气汤
　　治血结胸中手不可近或中焦畜血寒热胸满潄水不欲咽善忘昬迷如狂者此方治败血留经通月事桃仁【五十个去皮尖】　　桂枝【三两】
　　大黄【四两】　　　芒硝【二两】
　　甘草【二两】
　　右五味以水七升煮取二升半去滓内芒消更上火防沸下火先食温服五合日三服当防利
　　抵当汤并丸
　　治伤寒畜血倂治症瘕追虫攻毒甚佳
　　水蛭【三十个熬】　　蝱虫【三十个熬去头足】
　　大黄【三两】　　　桃仁【三十个去皮尖】
　　右四味为散以水五升煮三升去滓温服一升不下再服利为度
　　水蛭【二十个熬】　　蝱虫【二十五个熬去翅】
　　桃仁【二十个去皮尖】　　大黄【三两】
　　右四味杵分为四丸以水一升煮一丸取七合服晬时当下血若不下更服
　　【集注】柯琴曰膀胱为水府血本无所容畜者也少腹者膀胱之室也热结鞕满当小便不利而反利者是病不在膀胱内而在少腹内也可知其随经之荣血因瘀热而结于少腹之里而非膀胱之里也故小便虽利而鞕满急结畜血仍瘀于少腹也热淫于内神魂不安故发狂血瘀不行则荣不运故衇防而沉荣不运则气不宣故沉而结也荣气不周于身则身黄消谷善饥者胃火炽盛也大便反易者血之濡也色黑者畜血渗入也善防者血不荣智不明也此皆瘀血之征兆非至峻之剂不足以抵其巢穴而当此重任故立抵当汤蛭虫之善饮血者而利于水蝱虫之善吮血者而猛于陆并取水陆之善取血者以攻之同气相求更佐桃仁之苦甘推陈致新大黄之苦寒荡涤邪热故名抵当也若热虽盛而未狂少腹满而未鞕宜小其制为丸以缓治之若外证已解少腹急结其人如狂是转属阳明用调胃承气加桃仁桂枝之行血者于其中以防利之胃和则愈矣此桃仁承气为治之缓也











　　栀子豉汤【附加减诸汤】
　　治阳明病衇浮而紧咽燥口苦腹满而喘发热汗出不恶寒反恶热身重烦躁心中愦愦怵惕懊憹目疼鼻干不得卧
　　栀子【十四枚擘】　　　香豉【四合绵裹】
　　右二味以水四升先煮栀子得二升半内豉煮取一升半去滓分二服温进一服得吐止后服若少气者加甘草二两
　　若呕者加生姜三两
　　若下后心烦腹满起卧不安者去香豉加厚朴四两枳实四枚
　　若医以丸药下之身热不去心中结痛去香防加干姜二两
　　若身热发黄者去香豉加甘草一两黄蘗二两
　　【集注】柯琴曰太阳以心腹为里阳明以心腹为表盖阳明之里是胃实不特发热恶热目痛鼻干汗出身重谓之表一切虚烦虚热咽燥口苦舌胎腹满烦躁不得卧消渴而小便不利凡在胃之外者悉是阳明之表也仲景制汗剂是开太阳表邪之出路制吐剂是引阳明表邪之出路所以太阳之表宜汗不宜吐阳明之表当吐不当汗太阳当汗而反吐之便见自汗出不恶寒饥不能食朝食暮吐欲食冷食不欲近衣等证此太阳转属阳明之表法当栀子豉汤吐之阳明当吐而不吐反行汗下温鍼等法以致心中愦愦怵惕懊憹烦躁舌胎等证然仍在阳明之表仍当栀子豉汤主之栀子苦能涌泄寒能胜热其形象心又赤色通心故主治心中上下一切证豆形象肾又黑色入肾制而为豉轻浮上行能使心腹之浊邪上出于口一吐而心腹得舒表里之烦热悉解矣所以然者急除胃外之热不致胃家之实卽此栀豉汤为阳明解表之圣剂矣热伤气者少气加甘草以益气虚热相抟者多呕加生姜以散邪若下后而心腹满起卧不安是热已入胃便不当吐故去香豉屎未燥鞕不宜复下故只用栀子以除烦佐枳朴以泄满此两解心腹之妙又小承气之轻剂也若以丸药下之身热不去知表未解也心中结痛知寒留于中也表热里寒故任栀子之苦以除热倍干姜之辛以逐寒而表热自解里寒自除然非吐不能达表故用此以探吐之此又寒热并用为和中解表之剂矣内外热炽肌肉发黄必须苦甘之剂以调之蘗皮甘草色黄而润助栀子以除内烦而解外热形色之病仍假形色以通之此皆用栀豉加减以御阳明表证之变幻也夫栀子之性能屈曲下行不是上涌之剂惟豉之腐气上蒸心肺能令人吐耳观瓜蒂散必用豉汁和服是吐在豉而不在栀也栀子干姜汤去豉用姜是取其横开栀子厚朴汤以枳朴易豉是取其下泄似皆不欲上越之义虽苦亦能作涌然非探吐不能吐也病人旧防溏者不可与则栀子之性自明矣














　　瓜蒂散
　　治胸中痞鞕痰饮一切实邪及气冲咽不得息者用此吐之
　　瓜蒂【一分熬黄】　　　赤小豆【一分】
　　右二味各别捣筛为散已合治之取一钱匕以香豉一合热汤七合煮作稀糜去滓取汁和散温顿服之不吐者少少加服得快吐乃止
　　【注】胸中者清阳之府诸邪入胸皆阻阳气不得宣达以致胸满痞鞕热气上冲燥渴心烦嗢嗢欲吐衇数促者热郁结也胸满痞鞕气上冲咽喉不得息手足寒冷欲吐不能吐衇迟紧者寒郁结也凡胸中寒热与气与饮郁结为病谅非汗下之法所能治必得酸苦涌泻之品因而越之上焦得通阳气得复痞鞕可消胸中可和也瓜蒂极苦赤豆味酸相须相益能除胸胃中实邪为吐剂中第一品也而佐香豉粥汁合服者借谷气以保胃气也服之不吐少少加服得快吐而即止者恐伤胃中元气也此方奏功之捷胜于汗下所以三法鼎立今人不知岐伯仲景之精义置之不用可胜惜哉













　　小陷胸汤
　　治心下痞按之则痛衇浮滑者
　　黄连【一两】　　　半夏【半升】
　　栝蒌实【一个大者】
　　右三味以水六升先煮栝蒌实取三升去滓内诸药煮取二升分温三服
　　【集注】程知曰此热结未深者在心下不似大结胸之髙在心上按之痛比手不可近为轻衇之浮滑又缓于沉紧但痰饮素盛挟热邪而内结所以衇见浮滑也以半夏之辛散之黄连之苦泻之栝蒌之苦润涤之皆所以除热散结于胸中也先煮栝蒌分温三服皆以缓治上之法
　　程应旄曰黄连涤热半夏导饮栝蒌润燥合之以开结气亦名曰陷胸者攻虽不峻而一皆直泻其胸里之实邪亦从此夺矣

　　大防胸汤丸
　　主治伤寒发热不发汗而反下之表热乘虚入于胸中与不得为汗之水气结而不散令心下至少腹鞕满而痛不可近其人身无大热但头汗出或潮热燥渴衇沉紧者如水肿肠澼初起形气俱实者亦可用大黄【六两】　　　芒消
　　苦葶苈子　　　杏仁【各半斤去皮】
　　甘遂【一钱为末】
　　右五味以水先煮大黄杏苈去滓内芒消煮一二沸内甘遂末温服得快利止后服如未剧者加白蜜二合作丸如弹子大水煮一丸服过宿乃下如不下更服
　　【集注】柯琴曰胸中者宗气之所出故名气海气为阳故属太阳之部气为水母气清则水精四布气热则水浊而壅结矣水结于胸则津液不下无以润肠胃故大便必燥不下输膀胱故水道不通大黄芒消善涤肠胃之热实此病在胸中而亦用以为君者热淫于内当治以苦寒且以润阳明之燥是实则泻子之法补膀胱之寒亦制之以其所畏也任甘遂之苦辛所以直攻其水结然水结因于气结必佐杏仁之苦温以开其水中之气气行而水自利矣水结又因于气热必佐葶苈之大寒以清其气分之热源清而流自洁矣若胸中水结而未及中焦者当小其制而复以白蜜之甘以缓之使留恋于胸中过宿乃下但解胸心之结滞而保肠胃之无伤是又以攻剂为和剂也是方为利水攻积之剂故治水肿痢疾之初起者甚捷然必视其人壮实可以一战成功如平昔素虚弱与病久而不任攻伐者当念虚虚之戒矣



　　三物白散方
　　治伤寒寒实结胸无热证者及胸膈寒实痰水内结等证
　　桔梗【三分】　　　贝母【三分】
　　巴豆【一分去皮熬黒研如泥】
　　右杵二味为末内巴豆于臼中杵之以白饮合服强人一钱羸者减之病在膈上必吐在膈下必利不利进热粥一杯利过不止进冷粥一杯
　　【注】是方治寒实痰水结胸极峻之药也君以巴豆极辛极烈攻寒逐水斩关夺门所到之处无不破也佐以贝母开胸之结使以桔梗为之舟楫载巴豆搜逐胸邪膈上者必吐膈下者必利使其邪悉尽无余矣然惟知任毒以攻邪不量强羸鲜能善其后也故羸者减之不利进热粥利过进冷粥盖巴豆性热得热则行得冷则止不用水而用粥者借谷气以保胃也
　　大黄黄连泻心汤
　　治伤寒表解心下痞按之不软其衇关上浮者大黄【二两】　　　黄连【一两】
　　右二味以麻沸汤二升渍之须臾绞去滓分温再服
　　【注】痞鞕虚邪而用大黄黄连能不起后人之疑耶仲景使人疑处正是妙处盖因后人未尝细玩不得其法皆煎而服之大悖其旨矣观乎用气薄之麻沸汤渍大黄黄连须臾去滓仅得其无形之气不重其有形之味是取其气味俱薄不大泻下虽曰攻痞而攻之之妙义无穷也





　　附子泻心汤
　　治伤寒表解心下痞恶寒汗出者
　　大黄【二两】　　　黄连【一两】
　　黄芩【一两】　　　附子【一枚炮去皮别煮汁】
　　右四味切三味以麻沸汤二升渍之须臾绞去滓内附子汁分温再服
　　【注】心下鞕痛结胸也鞕而不痛心下痞也恶寒而复汗出非表不解乃表阳虚也故以大黄黄连黄芩泻痞之热附子温表之阳合内外而治之其妙在以麻沸汤渍三黄须臾绞去滓内别煮附子汁义在泻痞之意轻扶阳之意重也





　　甘草泻心汤
　　治伤寒中风医反下之其人下利日数十行谷不化腹中雷鸣心下痞鞕而满干呕心烦不得安医见心下痞谓病不尽复下之其痞益甚此非结热但以胃中虚客气上逆故使鞕也
　　甘草【四两】　　　黄芩【三两】
　　黄连【一两】　　　干姜【三两】
　　半夏【半升洗】　　　大枣【十二枚擘】
　　右六味以水一斗煮取六升去滓再煎取三升温服一升日三服
　　【注】毋论伤寒中风表未解总不可下医反下之因而成痞其人下利日数十行水谷不化腹中雷鸣者误下胃中空虚也心下痞鞕而满干呕心烦不得安者乘虚客邪上逆也医见心下痞鞕谓下之不尽又复下之其痞益甚但此非结热之痞亦非寒结之痞乃乘胃空虚客气上逆阳陷阴凝之痞也方以甘草命名者取和缓之意用甘草大枣之甘温补中缓急治痞之益其半夏之辛破客逆之上从芩连泻阳防之痞热干姜散阴凝之痞寒缓急破逆泻痞寒热备乎其治矣












　　生姜防心汤
　　治伤寒汗出解后胃中不和心下痞鞕干噫食臭脇下有水气腹中雷鸣下利者
　　甘草【二两炙】　　　人参【三两】
　　干姜【一两】　　　半夏【半升洗】
　　黄芩【三两】　　　黄连【一两】
　　生姜【四两切】　　　大枣【十二枚擘】
　　右八味以水一斗煮取六升去滓再煎取三升温服一升日三服
　　【注】伤寒汗出之后余邪转属阳明心下痞满鞕痛不大便者此其人胃素燥热因而成实攻之可也今其人平素胃虚兼脇下有水气卽不误下余热乘虚入里结成痞鞕不痛胃虚不能消化水谷则干噫食臭也胃中寒热不和则腹中雷鸣下利也名生姜泻心汤者其义重在散水气之痞也生姜半夏散脇下之水气人参大枣补中州之土虚干姜甘草以温里寒黄芩黄连以泻痞热备乎虚水寒热之治胃中不和下利之痞未有不愈者也














　　半夏泻心汤
　　治伤寒五六日呕而发热柴胡证具而以他药下之但满不痛心下痞者
　　半夏【半升洗】　　　黄芩【三两】
　　干姜【三两】　　　人参【三两】
　　黄连【一两】　　　甘草【三两炙】
　　大枣【十二枚擘】
　　右七味以水一斗煮取六升去滓再煎取三升温服一升日三服
　　【集注】王又原曰伤寒五六日柴胡证具而以他药下之成痞即用小柴胡汤以干姜易生姜以黄连易柴胡彼以和表里此以彻上下而必推半夏为君者痞从呕得来半夏之辛以破结而止呕也



　　旋覆代赭石汤
　　治汗吐下解之后心下痞鞕噫气不除
　　旋覆花【三两】　　人参【二两】
　　代赭石【一两】　　半夏【半升洗】
　　生姜【五两切】　　　甘草【三两炙】
　　大枣【十二枚擘】
　　右七味以水一斗煮取六升去滓再煎取三升温服一升日三服
　　【集注】罗谦辅曰汗吐下解后邪虽去而胃气已亏矣胃气旣亏三焦因之失职清无所归而不升浊无所纳而不降是以邪气留滞伏饮为逆故心下痞鞕噫气不除方中以人参甘草养正补虚姜枣和脾养胃所以安定中州者至矣更以代赭石之重使之敛浮镇逆旋覆花之辛用以宣气涤饮佐人参以归气于下佐半夏以蠲饮于上浊降痞鞕可消清升噫气自除观仲景治少阴水气上凌用真武汤镇之治下焦滑脱不守用赤石脂禹余粮固之此胃虚气失升降复用此法理之则胸中转否为泰其为归元固下之法各极其妙如此













　　麻黄连轺赤小豆汤
　　治伤寒表不解瘀热在里发黄者
　　麻黄【二两】　　　赤小豆【一升】
　　杏仁【四十枚去皮尖】　　生姜【一两切】
　　大枣【十二枚擘】　　甘草【一两炙】
　　生梓白皮【一升】　连轺【二两】
　　以上八味以潦水一斗先煮麻黄再沸去上沫内诸药煮取三升分温三服半日则尽
　　【注】湿热发黄无表里证热盛者清之小便不利者利之里实者下之表实者汗之皆无非为病求去路也用麻黄汤以开其表使黄从外而散去桂枝者避其湿热也佐姜枣者和其荣卫也加连轺梓皮以泻其热赤小豆以利其湿同成表实发黄之效也连轺即连翘根无梓皮以茵蔯代之成无已曰煎以潦水者取其味薄不助湿热也

　　栀子蘗皮汤
　　治伤寒身黄发热无表里证者
　　栀子【十五枚擘】　　甘草【一两】
　　黄蘗【一两】
　　右三味以水四升煮取一升半去滓分温再服
　　【注】伤寒身黄发热者若有无汗之表以麻黄连轺赤小豆汤汗之若有成实之里以茵蔯蒿汤下之今外无可汗表证内无可下里证惟有黄热宜以栀子蘗皮汤清之可也此方之甘草当是茵蔯传写之误也






　　茵蔯蒿汤
　　阳明病发热但头汗出身无汗小便不利渴饮水浆此为瘀热在里身必发黄腹防满者本方主之茵蔯蒿【六两】　　栀子【十四枚擘】
　　大黄【二两】
　　右三味以水二斗先煮茵蔯减六升内二味煮取三升去滓分温三服小便当利如皂角汁状色正赤一宿腹减黄从小便去也
　　【集注】柯琴曰太阳阳明俱有发黄证但头汗出而身无汗则热不外越小便不利则热不下泄故瘀热在里然里有不同肌肉是太阳之里当汗而发之故用麻黄连翘赤小豆汤为凉散法心胸是太阳阳明之里当寒以胜之用栀子蘗皮汤乃清火法肠胃是阳明之里当泻之于内故立本方是逐秽法茵蔯禀北方之气经冬不凋傲霜凌雪偏受大寒之气故能除热邪留结率栀子以通水源大黄以调胃实令一身内外瘀热悉从小便而出腹满自减肠胃无伤乃合引而竭之之法此阳明利水之圣剂也又曰仲景治阳明渴饮有四法本太阳转属者五苓散防发汗以散水气大烦燥渴小便自利者白虎加参清火而生津衇浮发热小便不利者猪苓汤滋阴而利水小便不利腹满者茵蔯蒿汤以泄满令黄从小便出病情治法胸有成竹矣每思仲景利小便必用气化之品通大便必用承气之品故小便不利者必加茯苓甚者兼用猪苓因二苓为气化之品而小便由于气化也兹小便不利不用二苓者何本论云阳明病汗出多而渴者不可与猪苓汤以汗多胃中燥猪苓汤复利小便故也斯知阳明病汗出多而渴者不可用则汗不出而渴者津液先虚更不可用明矣此以推陈致新之茵蔯佐以屈曲下行之栀子不用枳朴以承气与芒消之峻利则大黄但可以润胃燥而大便之不遽行可知故必一宿而腹始减黄从小便去而不由大肠去仲景立法神奇匪夷所思耳













　　御纂医宗金鉴巻三十二
<子部,医家类,御纂医宗金鉴>
　　钦定四库全书
　　御纂医宗金鉴卷三十三
　　删补名医方论卷八目録
　　小柴胡汤
　　大柴胡汤
　　柴胡桂枝汤
　　黄芩汤
　　黄连汤
　　黄连阿胶汤
　　理中汤丸
　　干姜附子汤
　　茯苓四逆汤
　　附子汤
　　四逆汤
　　通衇四逆汤
　　白通汤
　　白通加猪胆汁汤
　　真武汤
　　当归四逆汤
　　当归四逆加呉茱萸生姜汤
　　吴茱萸汤
　　乌梅丸
　　赤石脂禹余粮汤
　　白头翁汤







　　御纂医宗金鉴卷三十三目録
　　钦定四库全书
　　御纂医宗金鉴卷三十三
　　删补名医方论卷八
　　小柴胡汤
　　治伤寒五六日寒热徃来胸脇苦满嘿嘿不欲饮食心烦喜呕口苦耳聋衇数者此是少阳经半表半里之证宜此汤以和解之
　　柴胡【半觔】　　　黄芩【三两】
　　人参【三两】　　　半夏【半升】
　　甘草【三两炙】　　　生姜【三两切】
　　大枣【十二枚擘】
　　右七味以水一斗二升煮取六升去滓再煎取三升温服一升日三服
　　若胸中烦而不呕去半夏人参加栝蒌实
　　若渴者去半夏加人参栝蒌根
　　若腹中痛去黄芩加芍药
　　若脇下痞鞕去大枣加牡蛎
　　若心下悸小便不利者去黄芩加茯苓
　　若不渴外有防热者去人参加桂枝温覆取防似汗愈
　　若欬者去人参大枣生姜加五味子干姜
　　【集注】程应旄曰方以小柴胡名者取配乎少阳之义也至于制方之防及加减法则所云上焦得通津液得下胃气因和尽之矣何则少阳衇循脇肋在腹阳背隂两岐间在表之邪欲入里为里气所拒故寒徃而热来表里相拒而留于岐分故胸脇苦满神识以拒而昏困故嘿嘿木受邪则妨土故不欲食胆为阳木而居清道为邪所郁火无从泄逼炎心分故心烦清气郁而浊则成痰滞故喜呕呕则木火两舒故喜之也此则少阳定有之证其余或之云者以少阳在人身为游部凡表里经络之罅皆能随其虚而见之不定之邪也据证俱是太阳经中所有者特以五六日上见故属之少阳半表半里兼而有之方是小柴胡证方中以柴胡疏木使半表之邪得从外宣黄芩清火使半里之邪得从内彻半夏豁痰饮降里气之逆人参补乆虚助生发之气甘草佐柴芩调和内外姜枣佐参夏通逹荣衞相须相济使邪无内向而外解也至若烦而不呕者火成燥实而逼胸故去人参半夏加栝蒌实也渴者燥已耗液而逼肺故去半夏加栝蒌根也腹中痛木气防入土中胃阳受困故去黄芩以安土加芍药以戢木也脇下痞鞕者邪既留则木气实故去大枣之甘而泥加牡蛎之咸而耎也心下悸小便不利者水邪侵乎心矣故去黄芩之苦而伐加茯苓之淡而渗也不渴身有防热者半表之寒尚滞于肌故去人参加桂枝以解之也欬者半表之寒凑入于肺故去参枣加五味子易生姜为干姜以温之虽肺寒不减黄芩恐干姜助热也总之邪在少阳是表寒里热两郁不得升之故小柴胡之治所谓升降浮沉则顺之也














　　大柴胡汤
　　治热结在内心下急呕不止郁郁防烦柴胡证仍在者与大柴胡汤下之
　　柴胡【半觔】　　　黄芩【三两】
　　半夏【半升】　　　芍药【三两】
　　枳实【四枚】　　　大黄【二两】
　　生姜【五两】　　　大枣【十二枚擘】
　　右八味以水一斗二升煮取六升去滓再煎温服一升日三服
　　【注】柴胡证在又复有里热故立少阳两解法也以小柴胡汤加枳实芍药者仍解其外以和其内也去参草者以里不虚少加大黄以泻结热倍生姜者因呕不止也斯方也柴胡得生姜之倍解半表之功防枳芍得大黄之少攻半里之効徐虽云下之亦下中之和剂也

　　柴胡桂枝汤
　　伤寒六七日发热防恶寒肢节烦疼防呕心下支结此太阳少阳并病也柴胡桂枝汤主之
　　柴胡【四两】　　　桂枝【一两半】
　　人参【一两半】　　　甘草【一两】
　　半夏【二合半洗】　　　黄芩【一两半】
　　芍药【一两半】　　　大枣【六枚擘】
　　生姜【一两半切】
　　右九味以水七升煮取三升去滓分温服
　　【集注】柯琴曰仲景书中最重柴桂二方以桂枝解太阳肌表又可以调诸经之肌表小柴胡解少阳半表亦可以和三阳之半表故于六经病外独有桂枝证柴胡证之称见二方之任重不拘于经也如阳浮隂弱条是仲景自为桂枝证之注释血弱气虚条亦仲景自为柴胡证之注释桂枝有坏病柴胡亦有坏病桂枝有疑似证柴胡亦有疑似证病如桂枝证而实非若脚挛急与胸中痞鞕者是已病如柴胡证而实非本渴而饮水呕食谷呕与但欲呕胸中痛防溏者是已此条为伤寒六七日正寒热当退之时反见发热恶寒诸表证更见心下支结诸里证表里不解法当表里双解之然恶寒防发热亦防可知肢节烦疼则一身骨节不疼可知防呕心下亦防结故谓之支结表证虽不去而已轻里证虽已见而未甚故取桂枝之半以散太阳未尽之邪取柴胡之半以解少阳微结之证口不渴身有防热者法当去人参以六七日来邪虽未解而正已虚故仍用之外证虽在而病机已见于里故方以柴胡冠桂枝之上为双解两阳之轻剂也



　　黄芩汤
　　治太阳少阳合病自下利者若呕者加半夏生姜
　　黄芩　　　　　甘草
　　芍药【各三两】　　　大枣【十二枚擘】
　　右四味以水一斗煮取三升去滓温服一升日再服夜一服
　　呕者加半夏半升生姜三两
　　【集注】程应旄曰此之合病者头痛胸满口苦咽干目或徃来寒热或衇大而半表之邪不待太阳传递而即合少阳里气失守所以下利阳热渐盛所以上呕故用黄芩汤清热益隂半里清而半表自解矣
　　柯琴曰太阳少阳合病是热邪已入少阳之里胆火下攻于脾故自下利上逆于胃故兼呕也与黄芩汤酸苦相济调中以存隂也热不在半表故不用柴胡今热已入半里故黄芩主之虽非胃实亦非胃虚故不须人参以补中兼呕者故仍加半夏生姜以降逆也














　　黄连汤
　　治伤寒胸中有热胃中有邪气腹中痛欲呕吐者黄连【三两】　　　干姜【三两】
　　甘草【三两】　　　人参【二两】
　　桂枝【三两】　　　半夏【半升】
　　大枣【十二枚】
　　右七味以水一斗煮取六升去滓温服一升日三服夜二服
　　【集注】程应旄曰热在胸中有烦躁郁闷之证可知胃中反有邪气以寒邪被格在下故也此证寒热俱有较之大青龙之寒热已向近里一层故其证不见之表里际而祗见之上下际腹中痛者隂邪在胃而寒乃独治于下也欲呕吐者阳邪在胸而热乃独治于上也此为上下相格治法亦寒热并施而辛寒易以苦寒辛热加以苦热更以人参半夏以补宣中气升降隂阳自此条而互及泻心诸汤皆其法也
　　成无已曰湿家下后舌上如胎者以丹田有热胸中有寒是邪气入里而为下热上寒也此伤寒传里而为下寒上热也
　　喻昌曰隂阳悖逆皆当和解法











　　黄连阿胶汤
　　治少隂病得之二三日以上心中烦不得卧
　　黄连【四两】　　　黄芩【一两】
　　芍药【二两】　　　鸡子黄【二枚】
　　阿胶【三两】
　　右五味以水五升先煮三物取二升去滓内胶烊尽小冷内鸡子黄搅令相得温服七合日三服
　　【集注】柯琴曰此少隂病之泻心汤也凡泻心必借连芩而导引有隂阳之别病在三阳胃中不和而心下痞鞕者虚则加参甘补之实则加大黄下之病在少隂而心中烦不得卧者既不得用参甘以助阳亦不得用大黄以伤胃矣用芩连以直折心火用阿胶以补肾隂鸡子黄佐芩连于泻心中补心血芍药佐阿胶于补隂中敛隂气斯则心肾交合水升火降是以扶隂泻阳之方变而为滋隂和阳之剂也是则少隂之火各归其部心中之烦不得卧可除矣经曰隂平阳秘精神乃治斯方之谓欤















　　理中汤丸
　　治中气不运腹中不实口失滋味病乆不食藏府不调与伤寒直中太隂自利不渴寒多而呕等证人参【三两】　　　白术【三两】
　　甘草【三两】　　　干姜【三两】
　　右四味捣筛为末蜜丸如鸡子黄大以沸汤数合和一丸研碎温服之日三四枚夜二枚腹中未热益至三四丸然不及汤汤法以四物依两数切用水八升煮取三升去滓温服一升日三服
　　若脐上筑者肾气动也去术加桂四两
　　多吐者去术加生姜三两
　　下多者还用术
　　悸者加茯苓二两
　　渴欲得水者加术足前成四两半
　　腹中痛者加人参足前成四两半
　　寒者加干姜足前成四两半
　　腹满者去术加附子一枚服汤后如食顷饮热粥一升许防自温勿发衣被
　　【集注】程应旄曰阳之动始于温温气得而谷精运谷气升而中气赡故名曰理中实以燮理之功予中焦之阳也若胃阳虚则中气失宰膻中无发宣之用六府无洒陈之功犹如釡薪失焰故下致清谷上失滋味五藏凌夺诸证所由来也参术炙草所以守中州干姜辛以温中必假之以焰釡薪而腾阳气是以谷入于隂长气于阳上输华盖下摄州都五藏六府皆以受气此理中之防也若水寒互胜即当脾肾双温加以附子则命门益土母温矣白术补脾得人参则壅气故脐下动气吐多腹满者去术也加桂以伐肾邪加生姜以止呕也加附子以消隂也下多者湿胜也还用术燥湿也渴欲饮水饮渴也加术使饮化津生也心下悸停水也加茯苓导水也腹中痛倍人参虚痛也寒者加干姜寒甚也















　　干姜附子汤
　　下后复发汗昼日烦躁不得眠夜而安静不呕不渴无表证衇沉防身无大热者干姜附子汤主之干姜【一两】　　　附子【一枚去皮生用破八片】
　　右二味以水三升煮取一升去滓顿服
　　茯苓四逆汤
　　伤寒厥而心下悸发汗若下之病仍不解烦躁者茯苓四逆汤主之
　　茯苓【六两】　　　人参【一两】
　　甘草【一两炙】　　　干姜【一两】
　　附子【一枚生用破八片】
　　右五味以水五升煮取三升去滓温服七合日三服
　　【注】凡太阳病治不如法汗后复下或下后复汗误而又误变成壊病若其人阳盛而从热化则转属三阳阳衰而从寒化则系在三隂此二汤所治之烦躁皆坏病也烦躁虽六经俱有而多见于太阳少隂者太阳为真隂之标少隂为真阳之本也未经汗下而烦躁多属阳其衇实大其证渴热是烦为阳盛躁为隂虚已经汗下而烦躁多属阴其衇沈防其证汗厥是烦为阳虚躁为阴极也夫先下后汗于法为逆外无大热内不渴呕似乎阴阳自和而实妄汗亡阳所以虚阳扰乱于阳分故昼日烦躁不得眠盛隂偏安于隂分故夜而安静衇沉防是真阳将脱而烦躁也用干姜附子壮阳以配隂姜附者阳中阳也生用则力更鋭不加甘草则势更猛是方比四逆为峻救其相离故当急也先汗后下于法虽顺若病不解厥悸仍然骤增昼夜烦躁似乎隂盛格阳而实肾上凌心皆因水不安其位挟隂邪而上乘是阳虚有水气之烦躁也用茯苓君四逆抑隂以伐水人参佐四逆生气而益阳参苓君子也兼调以甘草比四逆为缓隂阳不急故当缓也一去甘草一加参苓而缓急自别仲景用方之妙如此














　　附子汤
　　治少隂病身痛手足寒骨节痛口中和背恶寒衇沉者
　　附子【二枚生用去皮破八片】茯苓【三两】
　　人参【二两】　　　白术【四两】
　　芍药【三两】
　　右五味以水八升煮取三升去滓温服一升日三服
　　【注】少隂为寒水之藏故伤寒之重者多入少隂所以少隂一经最多死证方中君附子二枚者取其力之鋭且以重其任也生用者一以壮少火之阳一以散中外之寒则恶寒自止身痛自除手足自温矣所以固生气之原令五藏六府有本十二经衇有根衇自不沉骨节可知矣更佐白术以培土芍药以平木茯苓以伐水水伐火自旺旺则阴翳消木平土益安安则水有制制则生化此万全之术其畏而不敢用束手待毙者曷可胜计耶















　　四逆汤
　　治衇沉厥逆等证
　　甘草【二两炙】　　　干姜【一两半】
　　附子【一枚生用去皮破八片】
　　右三味以水三升煮取一升二合去滓分温再服强人可大附子一枚干姜三两
　　【注】方名四逆者主治少隂中外皆寒四肢厥逆也君以炙草之甘温温养阳气臣以姜附之辛温助阳胜寒甘草得姜附鼓肾阳温中寒有水中暖土之功姜附得甘草通闗节走四肢有逐隂回阳之力肾阳鼓寒隂消则阳气外达而衇升手足温矣





　　通衇四逆汤
　　治少隂下利清谷里寒外热手足厥逆脉微欲絶身反不恶寒其人面赤色或腹痛或干呕或咽痛或利止衇不出者厥隂下利清谷里寒外热汗出而厥者主之
　　干姜【三两强人可四两】　甘草【二两炙】
　　附子【大者一枚生用去皮】
　　右三味以水三升煮取一升二合去滓分温再服其衇即出者愈
　　面色赤者加葱九茎
　　腹中痛者去葱加芍药二两
　　呕者加生姜二两
　　咽痛去芍药加桔梗一两
　　利止衇不出者加人参二两
　　【注】论中扶阳抑隂之剂中寒阳防不能外逹主以四逆中外俱寒阳气虚甚主以附子隂盛于下格阳于上主以白通隂盛于内格阳于外主以通衇是则可知四逆运行阳气者也附子温补阳气者也白通宣通上下之阳气者也通衇通达内外之阳气者也今衇防欲絶里寒外热是肾中隂盛格阳于外故主之也倍干姜加甘草佐附子易名通衇四逆汤者以其能大壮元阳主持中外共招外热反之于内盖此时生气已离亡在俄顷若以柔缓之甘草为君岂能疾呼外阳耶故易以干姜然必加甘草与干姜等分者恐涣漫之余姜附之猛不能安养元气所谓有制之师也若面赤者加葱以通格上之阳腹痛者加芍药以和在里之隂呕逆者加生姜以止呕咽痛者加桔梗以利咽利止衇不出气少者俱倍人参以生元气而复衇也



　　白通汤
　　治少隂病下利衇防者与白通汤利不止厥逆无衇干呕烦者白通加猪胆汁汤主之服汤衇暴出者死衇防续者生
　　葱白【四茎】　　　干姜【一两】
　　附子【一枚生用去皮破八片】
　　右三味以水三升煮取一升去滓分温再服
　　白通加猪胆汁汤
　　葱白【四茎】　　　干姜【一两】
　　附子【一枚生用去皮破八片】人尿【五合】
　　猪胆汁【一合】
　　已上三味以水三升煮取一升去滓内猪胆汁人尿和令相得分温再服若无胆汁亦可
　　【注】是方也即四逆汤减甘草加葱白也而名之曰白通者以葱白能通阳气也减甘草者因其缓也加尿胆者从其类也下咽之后冷体既消热性便发性且不违而致大益则二气之拒格可调上下之隂阳可通矣














　　真武汤
　　治少隂水气为患腹痛下利四肢沉重疼痛小便不利其人或咳或呕或小便利而下利者用此加减白术【二两】　　　茯苓【二两】
　　白芍【二两】　　　大附子【一枚炮】
　　生姜【三两切】
　　右五味以水八升煮取三升去滓温服七合日三服
　　若咳者加五味子半升细辛干姜各一两
　　若小便利者去茯苓
　　若下利去芍药加干姜二两
　　若呕去附子加生姜足成半觔
　　【注】小青龙汤治表不解有水气中外皆寒实之病也真武汤治表已解有水气中外皆寒虚之病也真武者北方司水之神也以之名汤者借以镇水之义也夫人一身制水者脾也主水者肾也肾为胃闗聚水而从其类倘肾中无阳则脾之枢机虽运而肾之闗门不开水即欲行以无主制故泛溢妄行而有是证也用附子之辛热壮肾之元阳则水有所主矣白术之苦燥建立中土则水有所制矣生姜之辛散佐附子以补阳于主水中寓散水之意茯苓之淡渗佐白术以健土于制水中寓利水之道焉而尤妙在芍药之酸収仲景之防防矣盖人之身阳根于隂若徒以辛热补阳不少佐以酸収之品恐真阳飞越矣用芍药者是亟收阳气归根于隂也于此推之则可知误服青龙致发汗亡阳者所以于补阳药中之必需芍药也然下利减芍药者以其阳不外散也加干姜者以其温中胜寒也水寒伤肺则咳加细辛干姜者散水寒也加五味子者收肺气也小便利者去茯苓以其虽寒而水不能停也呕者去附子倍生姜以其病非下焦水停于胃也所以不须温肾以行水祗当温胃以散水且生姜功能止呕也















　　当归四逆汤
　　手足厥冷衇细欲絶者主之若其人内有乆寒加呉茱茰生姜
　　当归【三两】　　　桂枝【三两】
　　芍药【三两】　　　细辛【二两】
　　通草【二两】　　　甘草【二两炙】
　　大枣【二十五枚擘】
　　右七味以水八升煮取三升去滓温服一升日三服
　　当归四逆加呉茱萸生姜汤
　　于前汤内加吴茱萸半觔生姜三两
　　右九味以水六升清酒六升和煮取五升去滓分温五服
　　【注】凡厥隂病则衇微而厥以厥隂为三隂之尽隂尽阳生若受其邪则隂阳之气不相顺接故衇防而厥也然厥隂之藏相火逰行其间经虽受寒而藏不即寒故先厥者后必发热所以伤寒初起见其手足厥冷衇细欲絶者不得遽认为虚寒而用姜附也此方取桂枝汤君以当归者厥隂主肝为血室也佐细辛味极辛能达三隂外温经而内温藏通草其性极通善开闗节内通窍而外通荣倍加大枣即建中加饴用甘之法减去生姜恐辛过甚而迅散也肝之志苦急肝之神欲散甘辛并举则志遂而神悦未有厥隂神志遂悦而衇防不出手足不温者也不须参苓之补不用姜附之峻此厥隂厥逆与太少不同治也若其人内有久寒非辛温之品所能兼治则加吴茱萸生姜之辛热更用酒煎佐细辛直通厥隂之藏迅散内外之寒是又救厥隂内外两伤于寒之法也



　　吴茱萸汤
　　治厥隂病干呕吐涎沬头痛者少隂证吐利手足厥冷烦躁欲死者阳明食谷欲呕者
　　吴茱萸【一升】　　　人参【三两】
　　生姜【六两】　　　　大枣【十二枚擘】
　　右四味以水七升煮取二升温服七合日三服
　　【集注】罗谦辅曰仲景救阳诸法于少隂四逆汤必用姜附通衇四逆汤倍加干姜其附子生用附子汤又加生附至二枚所以然者或壮防阳使之外逹或招飞阳使之内返此皆少隂真阳失所故以回阳为亟也至其治厥隂则易以吴茱萸而并去前汤诸药独用人参姜枣者盖人身厥隂肝木虽为两隂交尽而一阳之真气实起其中此之生气一虚则三隂浊气直逼中上不惟本经诸证悉具将阳明之健运失职以至少隂之真阳浮露而吐利厥逆烦躁欲死食谷欲呕种种丛生矣吴茱萸得东方震气辛苦大热能逹木郁直入厥隂降其盛隂之浊气使隂翳全消用以为君人参秉冲和之气甘温大补能接天真挽回性命升其垂絶之生气令阳光普照用以为臣佐姜枣和胃而行四未斯则震坤合徳木土不害一阳之妙用成而三焦之间无非生生之气矣诸证有不退者乎盖仲景之法于少隂则重固元阳于厥隂则重防生气学者当深思而得之矣








　　乌梅丸
　　治厥隂病消渴气上撞心心中疼热饥而不欲食食即吐蚘又主乆痢
　　乌梅【三百个】　　　细辛【六两】
　　干姜【十两】　　　黄连【一觔】
　　当归【四两】　　　附子【六两】
　　蜀椒【四两去汗】　　　桂枝【六两】
　　人参【六两】　　　黄蘗【六两】
　　右十味异捣筛合治之以苦酒浸乌梅一宿去核蒸之五升米下饭熟捣成泥和药令相得内臼中与蜜杵二千下丸如梧桐子大先食饮服十丸日三稍加至二十丸禁生冷滑物臭食等
　　【集注】柯琴曰六隂惟厥隂为难治其本隂其标热其体木其用火必伏其所主而先其所因或收或散或逆或从随所利而行之调其中气使之和平是治厥隂法也厥隂当两隂交尽又名隂之絶阳宜无热矣第其具合晦朔之理隂之初尽即阳之初生所以厥隂病热是少阳使然也火王则水亏故消渴气上撞心心中疼热气有余便是火也木胜则尅土故饥不欲食虫为风化饥则胃中空虚蚘闻食臭出故吐蚘也仲景立方皆以甘辛苦味为君不用酸收之品而此用之者以厥隂主肝木耳洪范曰木曰曲直作酸内经曰木生酸酸入肝君乌梅之大酸是伏其所生也配黄连泻心而除疼佐黄蘗滋肾以除渴先其所因也连蘗治厥隂阳邪则有余不足以治隂邪也椒附辛姜大辛之品并举不但治厥隂隂邪且肝欲散以辛散之也又加桂枝当归是肝藏血求其所属也寒热杂用则气味不和佐以人参调其中气以苦酒浸乌梅同气相求蒸之米下资其谷气加蜜为丸少与而渐加之缓则治其本也蚘昆虫也生冷之物与湿热之气相成故药亦寒热互用且胸中烦而吐蚘则连蘗是寒因热用也蚘得酸则静得辛则伏得苦则下信为治虫佳剂乆痢则虚调其寒热酸以收之下痢自止













　　赤石脂禹余粮汤
　　治久利不止大肠虚脱服理中丸而利益甚者赤石脂【一觔捣碎】　　　禹余粮【一觔捣碎】
　　右二味以水六升煮取二升去滓分温三服
　　【集注】柯琴曰甘姜参术可以补中宫元气之虚而不足以固下焦脂膏之脱此利在下焦故不得以理中之剂収功矣然大肠之不固仍责在胃闗门之不闭仍责在脾二石皆土之精气所结实胃而濇肠急以治下焦之标者实以培中宫之本也要知此证土虚而火不虚故不宜于姜附若湿甚而虚不甚复利不止者故又当利小便也





　　白头翁汤
　　治厥隂热利下重衇沉渴欲饮水者
　　白头翁【三两】　　黄连【三两】
　　黄蘗【三两】　　　秦皮【三两】
　　右四味以水七升煮取三升去滓温服一升不愈更服一升
　　【注】三隂俱有下利证自利不渴者属太隂也自利而渴者属少隂也惟厥隂下利属于寒者厥而不渴下利清谷属于热者消渴下重下利脓血此热利下重乃火郁湿蒸秽气奔迫广肠魄门重滞而难出内经云暴注下迫者是矣君以白头翁寒而苦辛臣以秦皮寒而苦濇寒能胜热苦能燥湿辛以散火之郁濇以収下重之利也佐黄连清上焦之火则渴可止使黄蘗泻下焦之热则利自除也治厥隂热利有二初利用此方以苦燥之以辛散之以濇固之是谓以寒治热之法久利则用乌梅丸之酸以收火佐以苦寒杂以温补是谓逆之从之随所利而行之调其气使之平也













　　御纂医宗金鉴巻三十三
<子部,医家类,御纂医宗金鉴>
　　钦定四库全书
　　御纂医宗金鉴卷三十四
　　编辑四诊心法要诀目録
　　望色闻声问证切衇诊法











　　御纂医宗金鉴卷三十四目録
　　钦定四库全书
　　御纂医宗金鉴卷三十四
　　编辑四诊心法要诀上
　　医家造精微通幽显未有不先望而得之者近世惟事切巧不事望神大失古圣先肾之防今采医经论色诊之文确然可法者编为四言合崔嘉彦四言衇诀名曰四诊要诀实该望闻问切之道使后之为医师者由是而教为弟子者由是而学熟读习玩揣摩日久自能洞悉其妙则造精微通幽显也无难矣
　　望以目察闻以耳占问以言审切以指参明斯诊道识病根源能合色衇可以万全
　　【注】此明望闻问切为识病之要道也经曰望而知之谓之神是以目察五色也闻而知之谓之圣是以耳识五音也问而知之谓之工是以言审五病也切而知之谓之巧是以指别五衇也神圣工巧四者乃诊病要道医者明斯更能互相参合则可识万病根源以之疗治自万举而万当矣
　　五行五色青赤黄白黒复生青如环常德
　　【注】此明天以五行人以五藏化生五色相生如环之常德也木主化生青色火主化生赤色土主化生黄色金主化生白色水主化生黒色肝主化生青色心主化生赤色脾主化生黄色肺主化生白色肾主化生黒色
　　变色大要生尅顺逆青赤兼化赤黄合一黄白淡黄黒青深碧白黒淡黒白青浅碧赤白化红青黄变緑黒赤紫成黒黄黧立
　　【注】此明五色生尅顺逆相兼合化之变色也五色相兼合化不可胜数而其大要则相生之顺色有五相尅之逆色亦有五青属木化赤属火化黄属土化白属金化黒属水化此五行所化之常色也木火同化火土同化土金同化金水同化水木同化金木兼化木土兼化土水兼化水火兼化火金兼化此五行所化之变色也如青赤合化红而兼青之色如赤黄合化红而兼黄之色如黄白合化黄而兼白淡黄之色如白黒合化黒而兼白淡黒之色如黒青合化黒而兼青深碧之色皆相生变色不病之顺也如白青兼化青而兼白浅碧之色如赤白兼化白而兼赤之红色如青黄兼化青而兼黄之緑色如黒赤兼化黒而兼赤之紫色如黄黒兼化黄而兼黒之黧色皆相尅变色为病之逆也医能识此则可推五藏主病兼病吉凶变化之情矣
　　天有五气食人入鼻藏于五藏上华面颐肝青心赤脾藏色黄肺白肾黒五藏之常
　　【注】此明色之本原出于天征乎人五藏不病常色之诊法也天以风暑湿燥寒之五气食人从鼻而入风气入肝暑气入心湿气入脾燥气入肺寒气入肾藏于人之五藏蕴其精气上华于面肝之精华化为色青心之精华化为色赤脾之精华化为色黄肺之精华化为色白肾之精华化为色黒也
　　藏色为主时色为客春青夏赤秋白冬黒长夏四季色黄常则客胜主善主胜客恶
　　【注】此明四时不病常色之诊法也五藏之色随五形之人而见百岁不变故为主色也四时之色随四时加临推迁不常故为客色也春气通肝其色当青夏气通心其色当赤秋气通肺其色当白冬气通肾其色当黒长夏四季之气通脾其色当黄此为四时常则之色也主色者人之藏气之所生也客色者岁气加临之所化也夫岁气胜人气为顺故曰客胜主为善人气胜岁气为逆故曰主胜客为恶凡所谓胜者当青反白当赤反黒当白反赤当黒反黄当黄反青之谓也
　　色衇相合青赤洪黄缓白浮黒沉乃平已见其色不得其衇得尅则死得生则生
　　【注】此明色衇相合相反生死之诊法也凡病人面青衇面赤衇洪面黄衇缓面白衇浮面黒衇沉此为色衇相合不病平人之候也假如病人已见青色不得衇此为色衇相反主为病之色衇也若得浮衇是得尅色之衇则主死也得沉衇是得生色之衇则主生也其余他色皆仿此
　　新病衇夺其色不夺久病色夺其衇不夺新病易已色衇不夺久病难治色衇俱夺
　　【注】此以色衇相合诊病新久难易之法也衇夺者衇微小也色夺者色不泽也新病正受邪制故衇夺也邪受未久故色不夺也久病受邪已久故色夺也久病不进故衇不夺也若新病而色衇俱不夺则正不衰而邪不盛也故曰易已久病色衇俱夺则正已衰而邪方盛也故曰难治
　　色见皮外气含皮中内光外泽气色相融有色无气不病命倾有气无色虽困不凶
　　【注】此以五色合五气之诊法也青黄赤白黒显然彰于皮之外者五色也隐然含于皮之中者五气也内光灼灼若动从纹路中映出外泽如玉不浮光油亮者则为气色并至相生无病之容状也若外见五色内无含映则为有色无气经曰色至气不至者死凡四时五藏五部五官百病见之皆死故虽不病命必倾也若外色浅淡不泽而内含光气映出则为有气无色经曰气至色不至者生凡四时五藏五部五官百病见之皆生故虽病困而不凶也
　　缟裹雄黄脾状并臻缟裹红肺缟裹朱心缟裹黒赤紫艳肾缘缟裹蓝赤石青属肝
　　【注】此明气色并至容状之诊法也缟白罗也如白罗裹雄黄映出黄中透红之色是脾之气色并至之容状也如白罗裹浅红映出浅红罩白之色是肺之气色并至之容状也如白罗裹朱砂映出深红正赤之色是心之气色并至之容状也如白罗裹黒赤映出黒中透赤紫艳之色是肾之气色并至之容状也如白罗裹蓝赤映出蓝中红石青之色是肝之气色并至之容状也
　　青如苍璧不欲如蓝赤白裹朱衃赭死原黒重漆炲白羽枯盐雄黄罗裹黄土终难
　　【注】此明四时百病五藏五部五官五色生死之诊法也苍璧碧玉也蓝蓝靛叶也经曰青欲如苍璧之色即石青色生青色也不欲如蓝即靛叶色死青色也衃血死血也赭代赭石也经曰赤欲如白裹朱即正赤色生红色也不欲如衃赭即死血赭石之色死红色也重漆光润紫色也炲地上苍枯黒土也经曰黒欲如重漆即光润紫色生黒色也不欲如炲即枯黒土色死黒色也白羽白鵞羽也枯枯骨也盐食盐也经曰白欲如鵞羽即白而光泽如鵞羽之色生白色也不欲如枯盐即枯骨食盐之色死白色也经曰黄欲如罗裹雄黄即黄中透红之色生黄色也不欲如黄土即枯黄土之色死黄色也
　　舌赤卷短心官病常肺鼻白喘胸满喘张肝目眦青脾病唇黄耳黒肾病深浅分彰
　　【注】此以五色合五官主病虚实之诊法也舌者心之官也舌赤心之病也色深赤焦卷者邪实也色浅红滋短者正虚也鼻者肺之官也鼻白肺之病也色浅白喘而不满者正虚也色浅白喘而胸满者邪实也目者肝之官也目眦青肝之病也色深青者邪实也色浅青者正虚也口唇者脾之官也唇黄脾之病也色深黄者邪实也色浅黄者正虚也耳者肾之官也耳黒肾之病也色深黒者邪实也色浅黒者正虚也所谓深浅分彰者即下之所谓浅淡为虚深浓为实分明彰显也
　　左颊部肝右颊部肺额心颏肾鼻脾部位部见本色深浅病累若见他色按法推类
　　【注】此以五色合五部主虚实贼微正五邪之诊法也左颊肝之部也右颊肺之部也额上心之部也颏下肾之部也鼻者脾之部也本部见本色浅淡不及深浓太过者皆病色也假如鼻者脾之部位见黄本色则为本经自病正邪也若见白色则为子盗母气虚邪也若见赤色则为母助子气实邪也若见青色则为彼能尅我贼邪也若见黒色则为我能尅彼微邪也所谓按法推类者谓余藏准按此法而推其类也
　　天庭面首阙上喉咽阙中印堂候肺之原山根候心年寿候肝两傍候胆脾胃鼻端颊肾腰脐颧下大肠颧内小府面王子膀当颧候肩颧外候臂颧外之下乃候手位根傍乳膺绳上候背牙车下股膝胫足位
　　【注】此以上部候头下部候足中部候藏府合五色主病之诊法也阙中者两眉之间谓之印堂中部之最髙者故应候肺之疾也印堂之上名曰阙上阙上至髪际名曰天庭天庭为上部之上故应候头面之疾也阙上为上部之下故应候咽喉之疾也山根者两目之间即下极也在肺下之部故应候心之疾也年寿者下极之下即鼻柱也在心下之部故应候肝之疾也面傍者年寿之左右胆附于肝故应候胆之疾也鼻端者年寿之下谓之面王即凖头鼻孔也在肝下之部故应候脾之疾也鼻孔者即方上也脾胃相连故应候胃之疾也耳前之下谓之两颊四藏居腹而皆一惟肾居脊而有两故两颊应候肾之疾也与腰脐对故又应候腰脐之疾也颊内髙骨谓之两颧之下在肾下之部故应候大肠之疾也颧内者即两颧之内也小府者谓小肠之府也小肠在大肠之上故应候之也准头上至于庭皆谓之明堂准头下至于颏皆谓之面王面王者即人中承浆之部也膀胱者肾之府也子处者即精室血海也皆居肾之下故面王应子处膀胱之疾也此藏府上下内外之部位也五部以颏候肾者以水居极下且子处中通两肾也以天庭候心者以火居极上故也以左颊候肝者以木位居左故也以右颊候肺者以金位居右故也以鼻候脾者以土位居中故也当颧者当两颧骨之部也颧为骨之本而居外部之上故应候肩之疾也肩接乎臂故颧骨之外应候臂之疾也臂接乎手故颧外之下应候手部之疾也根傍者山根两傍两目内眦之部也而居内部之上故应候膺乳胸前之疾也两颊候腰肾颊外从颊骨上引曰绳骨故应候背之疾也颊外从颊骨下引曰牙车骨故应候股下膝胫足部之疾也此肢体上下内外之部位也
　　庭阙鼻端髙起直平颧颊蕃蔽大广丰隆骨骼明显寿享遐龄骨骼陷弱易受邪攻
　　【注】此明五官五部强弱寿夭之诊法也天庭阙中至鼻之端皆髙起直平面颧两颊蕃蔽耳门皆大广丰隆去之十歩皆见于外则为骨骼明显也其人不但不病且享遐龄之寿也若天庭颧颊耳门诸处骨卑肉薄则为骨骼陷弱也其人不但不免于病且不寿也
　　黄赤风热青白主寒青黒为痛甚则痹挛恍白脱血微黒水寒痿黄诸虚颧赤劳纒
　　【注】此以五色随其所在五官五部内部外部上部下部主病之诊法也黄赤为阳色故为病亦阳所以主风也热也青白黒为阴色故为病亦阴所以主寒也痛也若黒甚在衇则麻痹在筋则拘挛恍白者浅淡白色也主大吐衄下血脱血也若无衄吐下血则为心不生血不荣于色也微黒者浅淡黒色也主肾病水寒也痿黄者浅淡黄色也主诸虚病也两颧深红赤色者主阴火上乗虚损劳疾也
　　视色之鋭所向部官内走外易外走内难官部色衇五病交参上逆下顺左古反阽
　　【注】此以五色传乗官部之诊法也色之尖处为鋭凡病相传相乗当视其色之鋭处所向何官何部则知起自何官何部传乗何部何官生尅顺逆自然明矣鋭处向外是内部走外部则为藏传府府传表易治之病也鋭处向内是外部走内部则为表传府府传藏难治之病也内走外走固有难易然更当以五部五官五色五衇五病交相推叅则又有微甚生死之别焉凡病色从下冲明堂而上额则为水尅火之贼邪故逆也从上压明堂而下颏则为火侮水之微邪故顺也反相反也阽危也男子以左为主女子以右为主男子之色自左冲右为从自右冲左为逆女子之色自右冲左为从自左冲右为逆逆者相反也相反故危也前以内外部位分顺逆后以上下左右分顺逆不可不知
　　沉浊晦暗内久而重浮泽明显外新而轻其病不甚半泽半明云散易治聚难攻
　　【注】此以五色晦明聚散别久重新轻之病易治难治之诊法也色深为沉主病在内若更浊滞晦暗主久病与重病也色浅为浮主病在外若得光泽明显主新病与轻病也若其色虽不枯晦亦不明泽主不甚之病也凡诸病之色如云撤散主病将愈易治也抟聚凝滞主病渐进难治也上以内外上下左右分顺逆此以浅深晦明聚散分顺逆也
　　黑庭赤颧出如拇指病虽小愈亦必卒死唇面黒青五官黑起擦残汗粉白色皆死
　　【注】此明非常之色诊人暴死之法也出如拇指谓成块成条抟聚不散也黒色出如拇指于天庭赤色出如拇指于两颧此皆水火相射之候故病者虽或小愈亦必卒然而死也病者唇面青黒及五官忽起黒色白色如擦残汗粉之状虽不病亦皆主卒死也
　　善色不病于义诚当恶色不病必主凶殃五官陷弱庭阙不张蕃蔽卑小不病神强
　　【注】此明见其色不见其病之诊法也善色者气色并至之好色也其人于理当不病也恶色者沉深滞晦之色也其人即不病亦必主凶殃也凶殃者即相家所谓红主焦劳口舌白主刑罚孝服黒主非灾凶死青主忧讼暴亡之类也五官陷弱者谓五官骨陷肉薄也庭阙不张者谓天庭阙中不丰隆张显也蕃蔽卑小者谓颊侧耳门卑低不广也此皆无病而有不寿之形若加恶色岂能堪哉其有不病者必其人神气强旺素称其形也
　　肝病善怒面色当青左有动气转筋脇疼诸风掉疝病耳聋目视如将捕惊
　　【注】此下五条皆明色病相合本藏自病虚实之诊法也怒者肝之志故病则好怒也青者肝之色故病则面色当青也肝之部位在左故病则左脇有动气而脇疼也肝主筋故病则转筋也掉者动摇抽搐也者昬黑不明也肝主风故病则掉也疝主肝故病疝也肝与胆为表里故病耳聋也此皆肝实之病若肝虚则目视无所见以肝开窍于目也肝虚则胆薄故不时而有如人将捕之惊也
　　心赤善喜舌红口干脐上动气心胸痛烦健忘惊悸怔忡不安实狂昬冒虚悲凄然
　　【注】喜者心之志故病则好喜也赤者心之色故病则面色赤也心开窍于舌故病则舌赤红也心主热故病则口干心烦也心之部位在上故病则脐上有动气也胸者心肺之宫城也故病则心胸痛也健忘惊悸怔忡皆心神不安之病也热乘心实则发狂昬冒也神怯心虚则凄然好悲也
　　脾黄善忧当脐动气善思食少倦怠乏力腹满肠鸣痛而下利实则身重胀满便闭
　　【注】黄者脾之色故病则面色黄也忧思者脾之志故病则好忧思也脾之部位在中故病则当脐有动气也脾主味故病则食少也脾主四肢故病则倦怠乏力也脾主腹故病则腹满肠鸣痛而下利也此皆脾虚之病也脾主肉故实则病身重腹胀满便闭也
　　肺白善悲脐右动气洒淅寒热咳唾喷喘呼气促肤痛胸痹虚则气短不能续息
　　【注】白者肺之色故病则面色白也悲者肺之志故病则好悲也肺之部位在右故病则右脇有动气也肺主皮毛故病则洒淅寒热肤痛也咳唾痰喷流涕喘呼气促皆肺本病也胸者肺之府也故病则胸痹而痛也肺虚则胸中气少故喘咳皆气短不能续息也
　　肾黑善恐脐下动气腹胀肿喘溲便不利腰背少腹骨痛欠气心悬如饥足寒厥逆
　　【注】黑者肾之色故病则面色黑也恐者肾之志故病则好恐也肾之部位在下故病则脐下有动气也肾主水故病则水蓄腹胀肿满喘不得卧也肾开窍于二阴故病则溲便不利也肾主骨肾与膀胱为表里故病则少腹满背与骨俱痛也肾主欠故病则呵欠也肾邪上乘于心故病则心空如饥也诸厥属下故病则足寒厥逆也
　　正病正色为病多顺病色交错为病多逆母乘子顺子乘母逆相尅逆凶相生顺吉
　　【注】此以五色合五病顺逆生死之诊法也假如肝病色青是正病正色若反见他色是病色交错也若见黑色为母乘子相生之顺也若见赤色为子乘母相生之逆也若见黄色为病尅色其病不加凶中顺也若见白色为色尅病其病则甚凶中逆也曰相尅逆凶者谓相尅为凶凶中顺尚可也凶中逆必凶也曰相生顺吉者谓相生为吉如子乘母为吉中小逆也如母乘子为吉中大顺也其余四藏皆仿此
　　色生于藏各命其部神藏于心外候在目光晦神短了了神足单失久病双失即故
　　【注】此以色合二目之神诊病生死之法也五色生于五藏各命其部而见于面神藏于心虽不可得而识然外候在目视其目光晦暗此为神短病死之候也若目睛清莹了了分明此为神足不病之候也单失者谓或色或神主久病也双失者神色俱失故主即死也
　　面目之色各有相当交互错见皆主身亡面黄有救眦红疹眦黄病愈睛黄发黄
　　【注】此以色合二目之色诊病之法也面目之色各有相当之色如面之色肝青心赤脾黄肺白肾黑目之色如睛瞳黑乌珠青白珠白两眦红也若目青目赤目白目黑与面色但有不同皆为交互错见病者皆主身亡也惟面色黄者为土未败五行有救皆不死也若伤寒两目眦红则为发疹疡之兆两目皆黄则为病将愈之征若两睛通黄则为主发黄疸之候也
　　闭目阴病开目病阳朦胧热盛时瞑衄常阳絶戴眼阴脱目盲气脱眶陷睛定神亡
　　【注】此诊目阴阳生死之法也凡病者闭目则为病在阴也开目则为病在阳也朦胧昬不了了非开目也则为热盛伤神也视而时瞑非开目也则为衄血之常候也目上直视谓之戴眼则为阳絶之候也视不见物谓之目肓则为阴脱之候也目眶忽陷则为气脱之候也睛定不转则为神亡之候也
　　五色既审五音当明声为音本音以声生声之余韵音遂以名角征宫商并羽五声
　　【注】此明五音乃天地之正气人之中声也有声而后有音故声为音本音以声生也声之余韵则谓之音非声之外复有音也五色命乎五藏诊人之病既已审矣而五音通乎五藏诊人之病亦当明也角属木通乎肝征属火通乎心宫属土通乎脾商属金通乎肺羽属水通乎肾也
　　中空有窍故肺主声喉为声路会厌门户舌为声机唇齿扇助寛隘锐钝厚薄之故
　　【注】此明声音各有所主之诊法也凡万物中空有窍者皆能鸣焉故肺象之而主声也凡发声必由喉出故为声音之路也必因会厌开阖故为声音门戸也必借舌为宛转故为声音之机也必资之于牙齿唇口故为声音之扇助也五者相须故能出五音而宣达逺近也若夫喉有寛隘寛者声大隘者声小舌有锐钝锐者声辨钝者不真会厌有厚薄厚者声浊薄者声清唇亦有厚薄厚者声迟薄者声疾牙齿有疎宻疎者声散宻者声聚五者皆无病之声音乃形质之禀赋不同也以此推之在喉在会厌在舌在齿在唇之故当有别也
　　舌居中发喉音正宫极长下浊沉厚雄洪开口张防口音商成次长下浊铿锵肃清撮口唇音极短髙清柔细透彻尖利羽声舌防齿音次短髙清抑扬咏越征声始通角缩舌音条畅正中长短髙下清浊和平
　　【注】此明五藏声音不病之常之诊法也经曰天食人以五气五气入鼻藏于心肺上使五色修明声音能彰故五藏各有正声以合于五音也如舌居中发音自喉出者此宫之正音也其声极长极下极浊有沉洪雄厚之韵属土入通于脾开口张防音自口出者此商之正音也其声次长次下次浊有铿锵清肃之韵属金入通于肺撮口而发音自唇出者此羽之正音也其声极短极髙极清有柔细尖利之韵属水入通于肾以舌防齿成音者乃征之正音也其声次短次髙次清有抑扬咏越之韵属火入通于心内缩其舌而成音者乃角之正音也其声长短髙下清浊相和有条畅中正之韵属木入通于肝此五藏不病之常声也防者齿本肉也
　　喜心所感忻散之声怒心所感忿厉之声哀心所感悲嘶之声乐心所感舒缓之声敬心所感正肃之声爱心所感温和之声
　　【注】前以咽喉会厌舌齿口唇禀赋不同以别非病之音此又复以人之情感物成声以明非病之声也如为喜感于心者则其发声必忻悦以散也怒感于心者则其发声必忿急而厉也哀感于心者则其发声必悲凄以嘶也乐感于心者则其发声必舒畅不迫也敬感于心者则其发声必正直肃敛也爱感于心者则其发声必温柔以和也医者于此比类而推不病之音自可识有病之音也
　　五声之变变则病生肝呼而急心笑而雄脾歌以漫肺哭促声肾呻低微色克则凶
　　【注】此以五声变而生病之诊法也五声失正则谓之变变则病生也肝呼而声急肝声失正故知病生肝也心笑而声雄心声失正故知病生心也脾歌而声漫脾声失正故知病生脾也肺哭而声促肺声失正故知病生肺也肾呻而低微肾声失正故知病生肾也所谓色克则凶者假如肝病呼急得相克之白色主凶也余藏仿此
　　好言者热懒言者寒言壮为实言轻为虚言微难复夺气可知讝妄无伦神明已失
　　【注】此以声音诊病寒热虚实生死之法也中藏经曰阳候多语热也阴候无声寒也发言壮厉实也发言轻微虚也若言声微小不能出喉欲言不能复言者此夺气也谵言妄语不别亲疎神明失也皆主死候
　　失音声重内火外寒疮痛而久劳哑使然哑风不语虽治命难讴歌失音不治亦痊
　　【注】此明失音为病不同之诊也失音声粗重乃内火为外寒所遏郁于肺也若不粗重且疮烂而痛日久流连者是因劳哑使然也小儿抽风不语大人中风不语皆谓之哑风虽竭力治之而命则终难挽回以金不能制木也讴歌失音者是因歌伤喉不治亦可痊也
　　声色既详问亦当知视其五入以知起止心主五臭自入为焦脾香肾腐肺腥肝臊脾主五味自入为甘肝酸心苦肺辛肾咸肾主五液心汗肝泣自入为唾脾涎肺涕
　　【注】此明五入问病之诊法也肺主五声肝主五色前已详明而问之之道亦所当知也经曰治之极于一一者问其因而得其情也其要在视其五入即可以知病情之起止也假如心主五臭凡病者喜臭恶臭皆主于心此统而言之也若分而言之则自入喜焦病生心也入脾喜香病生脾也入肾喜腐病生肾也入肺喜腥病生肺也入肝喜臊病生肝也脾主五味凡病者喜味恶味皆主于脾此统而言之也若分而言之则自入喜甘病生脾也入肝喜酸病生肝也入心喜苦病生心也入肺喜辛病生肺也入肾喜咸病生肾也肾主五液凡病者多液少液皆主于肾此统而言之也若分而言之则自入出而为唾病生肾也入心出而为汗病生心也入肝出而为泪病生肝也入脾出而为涎病生脾也入肺出而为涕病生肺也其声之微壮色之顺逆法同推也
　　百病之常昼安朝慧夕加夜甚正邪进退潮作之时精神为贵不衰者实困弱虚累
　　【注】此以问知精神盛衰虚实之诊法也凡病朝慧者以朝则人气始生卫气始行故慧也昼安者以日中则人气长长则胜邪故安也夕加者以夕则人气始衰邪气始生故加也夜甚者以夜半则人气入藏邪气独居于身故甚也此百病消长邪正进退之常也凡病来潮发作之时精神为贵者以病至精神不衰则为邪气不能胜正正气实也病至精神困弱则为正气不能胜邪正气虚也
　　昼剧而热阳旺于阳夜剧而寒阴旺于阴昼剧而寒阴上乗阳夜剧而热阳下陷阴昼夜寒厥重阴无阳昼夜烦热重阳无阴昼寒夜热阴阳交错饮食不入死终难却
　　【注】此以问知昼夜起居诊病阴阳气血生死之法也昼阳也热阳也凡病昼则増剧烦热而夜安静者是阳自旺于阳分气病而血不病也夜阴也寒阴也凡病夜则增剧寒厥而昼安静者是阴自旺于阴分血病而气不病也凡病昼则增剧寒厥而夜安静者是阴上乘于阳分之病也凡病夜则增剧烦热而昼安静者是阳下陷于阴分之病也凡病昼夜俱寒厥者是重阴无阳之病也凡病昼夜俱烦热者是重阳无阴之病也凡病昼则寒厥夜则烦热者名曰阴阳交错若饮食不入其人之死终难却也
　　食多气少火化新痊食少气多胃肺两愆喜冷有热喜热有寒寒热虚实多少之间
　　【注】此以问知饮食之诊法也食多气盛此其常也若食多气少非胃病火化即新愈之后贪食而谷气未足也食少气少此其常也若食少气多则必是胃病不食肺病气逆两经之愆也喜冷者中必有热喜热者中必有寒虚热则饮冷少实热则饮冷多虚寒则饮热少实寒则饮热多故曰寒热虚实辨在多少之间也
　　大便通闭关乎虚实无热阴结无寒阳利小便红白主乎热寒阴虚红浅湿热白泔
　　【注】此以问知大小二便之诊法也大便之利不利关乎里之虚实也闭者为实若内外并无热证则为阴结便闭也通者为虚若内外并无寒证则为阳实热利也小便之红与白主乎里之寒热也红者为热若平素浅红淡黄则为阴虚也白者为寒若平素白浑如米泔则为湿热所化也
　　望以观色问以测情召医至榻不盼不惊或告之痛并无苦容色衇皆和诈病欺
　　【注】此以色合问诊病真伪之法也望色祗可以知病之处非问不足以测病之情也凡病者闻医至榻未有不盼视而惊起者也若不惊起而盼视者非无病必骄恣之辈也若病者或告之痛医视其面并无痛苦容状诊其色衇皆利此乃诈病欺医士也
　　衇之呻吟病者常情摇头而言防处必疼三言三止言蹇为风咽唾呵欠皆非病征
　　【注】此以声合情诊病真伪之法也医家诊衇病者呻吟以其为病所苦无奈之常情也凡欲言而先摇头者是痛极艰于发声摇头以意示缓故也若以手防腹则为里痛防头则为头痛但有所防之处必有所痛也持衇之时病人三言三止者谓欲言不言不言欲言如此者三也言蹇不能言者风病也若非言蹇风病而三言三止者是故为诈病之态也或衇之而咽唾或衇之而呵欠皆非有病之征以咽唾者里气和呵欠者阴阳和故也举此二事以诊别其情之真伪则其他可推广矣葢意在使病者不能售其欺医者不致为其所欺而妄治也
　　黑色无痛女疸肾伤非疸血畜衄下后黄面微黄黑纹绕口角饥瘦之容询必噎膈
　　【注】此以色合问诊病之法也黑色当主痛询之无痛病或为肾伤女劳疸也察之又非女疸其为血畜于中顔变于外可知然血畜之黑则必或吐衄或下血而后即转黄色以瘀去故也面微黑黄者即浅淡之黧色也视其寿带纹短若纒绕口角亦非畜血即相家所谓螣蛇入口主人饿死更视其人有饥饿削瘦之容可知病不能食询问必是噎膈也
　　白不脱血衇如乱丝问因恐怖气下神失乍白乍赤衇浮气怯羞愧神荡有此气色
　　【注】此以色合情之诊法也白者脱血虚色也察之并无脱血之证问之始知因恐怖也恐则血随气下故色白也怖则神随气失故衇如乱丝也乍白乍赤气血不定之色也衇浮气怯神气不安之象也问之始知中心羞愧有此气色也羞则气收故气怯也愧则神荡故衇浮也举此情色二端一以诊病一以诊情他可类推总在临病者神而明之也
　　眉起五色其病在皮荣变蠕动血衇可知眦目筋病唇口主肌耳主骨病焦枯垢泥
　　【注】此以色合皮衇肉筋骨诊病之法也凡眉间起五色主病在皮者以肺主皮毛也荣变五色蠕蠕然动主病在衇者以荣行血衇也眦目起五色主病在筋者以肝主筋也唇口起五色主病在肌者以脾主肉也耳起五色主病在骨者以肾主骨也焦枯垢泥者乃枯骨不泽不能外荣也此下皆诊病之杂法也
　　髪上属火须下属水皮毛属金眉横属木属土之毫腋阴脐腹髪直如麻毛焦死故
　　【注】此明毛髪诊病之法也髪属心而上长故属火也须属肾而下长故属水也通身之毛属肺而生皮故属金也眉属肝而横长故属木也腋下阴下脐中腹中之毫属脾以应四维故属土也凡毛髪虽属五藏然皆血液所生故喜光泽若髪直如麻须毛焦枯皆死候也
　　阴络从经而有常色阳络无常随时变色寒多则凝凝则黑青热多则淖淖则黄红
　　【注】此以色合络衇之诊法也络有阴阳随阴经之络为阴络随阳经之络为阳络也阴络深而在内阳络浮而在外在内者不可得而见也惟从经常之色而治之故曰有常色也在外者可得而见则随四时推迁变色而治之故曰阳络无常也然阳络之变色亦不外乎诊色之寒热也寒多则衇凝凝则色青黑也热多则衇淖淖则色黄红也
　　胃之大络名曰虚里动左乳下有过不及其动应衣宗气外泄促结积聚不至则死
　　【注】此明宗气诊病法也胃之大络名曰虚里贯膈络肺出于左乳之下动不应衣以候宗气若动之微而不见则为不及主宗气内虚也若动之应衣而甚则为太过主宗气外泄若三四至一止或五六至一止则主有积聚也若絶不至者则主死矣
　　衇尺相应尺寒虚泻尺热病温阴虚寒热风病尺滑痹病尺濇尺大丰盛尺小亏竭
　　【注】此明诊尺之法也尺者谓从关至尺泽之皮肤也经曰衇急尺之皮肤亦急衇缓尺之皮肤亦缓衇小尺之皮肤亦减而少气衇大尺之皮肤亦贲而起衇滑尺之皮肤亦滑衇濇尺之皮肤亦濇故曰衇尺相应也若诊尺之皮肤寒则主虚泻也诊尺之皮肤热则主病温也非病温则主阴虚寒热劳疾也凡风病则尺之肤滑也痹病则尺之肤濇也气血盛则尺之肉丰盛气血虚则尺之肉亏竭也
　　肘候腰腹手股足端尺外肩背尺肉膺前掌中腹中鱼青胃寒寒热所在病生热寒
　　【注】此明肘臂之诊法也肘上曰髆肘下曰臂髆臂之节曰肘臂内曰尺尺外曰臂肘上候腰腹手主候股足臂主候肩背尺主候胸膺掌中主候腹中手大指本节后名曰鱼或有青色或现青衇主候胃中寒也诊其寒热所在何处主病生寒热也
　　诊脐上下上胃下肠腹皮寒热肠胃相当胃喜冷饮肠喜热汤热无灼灼寒无沧沧
　　【注】此明诊脐之法也脐之上主候胃也脐之下主候肠也扪其上下之腹皮寒热则知胃肠有寒热相当之病也胃中有病每喜冷饮肠间有病多喜热汤是其征也然与之饮热不可过于灼灼之热与寒不可过于沧沧之寒葢恐其恣意有失惟当适其寒温之宜也
　　胃热口糜悬心善饥肠热利热出黄如糜胃寒清厥腹胀而疼肠寒尿白飱泻肠鸣
　　【注】此明胃肠寒热为病之诊法也胃中有热则上发口糜心空善饥肠中有热则泻出之物亦热色黄如粥胃中有寒面清冷厥则腹胀而疼肠中有寒则小便尿白飱泻肠鸣也
　　木形之人其色必苍身直五小五瘦五长多才劳心多忧劳事软弱曲短一有非良
　　【注】此下五条皆以色合形之诊法也木形之人其色合青贵乎如碧苍之润也身直者象木之干直也五小者谓头小手足小象木之巅枝也五瘦五长者谓身肢象木之条细而长也多才者象木之用随斵成材也多才之人必劳于心也多忧者象木之性不能自静也多忧之人必劳于事也若一有形质软弱曲短皆非良材也
　　火形赤明小面五锐反露偏陋神清主贵重气轻财少信多虑好动心急最忌不配
　　【注】火形之人其色合赤贵乎明也五锐者谓头额鼻面口象火上之尖锐也五反五露者谓五官反外露外也象火之性张显外露也五偏五陋者谓五官不正丑陋也象火寄体随物难定也凡此反露偏陋皆火败形若神清而明是为得火之神则反主贵也重气者象火属阳多气也轻财者象火之性多散也少信者象火之性易变也多虑者象火之明烛物也好动者象火之用不静也心急者象火之性急速也最忌神痴气浊色悖则为不配皆败形也
　　土形之状黄亮五圆五实五厚五短贵全面圆头大厚腹股肩容人有信行缓心安
　　【注】土形之人其色合黄贵乎亮也五圆者象土之形圆也五实五厚者象土之质实厚也五短者象土之形敦短也圆实厚短五者俱全各成一形皆为土之正形则主贵也面圆头大厚腹美肩美股皆土厚实之状也容人有信行缓心安皆土德性之厚也
　　金形洁白五正五方五朝五润偏削败亡居处静悍行亷性刚为吏威肃兼小无伤
　　【注】金形之人其色合白贵乎洁也五正五方者象金之形方正也五朝者金主骨骨骼贵内朝明堂也五润者象金之藏于水也偏则不方正削则骨露陷败亡之形也居处静悍者象金静而悍也行亷性刚者象金性洁而刚也为吏威肃者象金之性肃杀也兼小无伤者谓方正朝润虽小无伤金之正形也
　　水形紫润面肥不平五肥五嫩五秀五清流动摇身常不敬畏内欺外恭粗浊主废
　　【注】水形之人其色合紫贵乎润色面肥不平者象水之面广而有波也五肥者象水之形广大也五嫩者象水之性滋润也五秀五清者象水之质清澈也肥嫩之质发行常流动摇身象水之流动不居也常不敬畏者象水之性趋下不上也内欺外恭者象水之质内虚无实也若神气粗浊皆主废形也
　　贵乎相得最忌相胜形胜色微色胜形重至胜时年加感则病年忌七九犹宜慎恐
　　【注】此明得其形不得其色之诊法也假如木形之人法当色青是为形色相得不病而贵之形也若见黄色或见白色是为相胜主病而最忌者也见黄色者则为形胜色主病微见白色者则为色胜形主病重也然其生病必至于胜木之时之年加感外邪则病也年忌者谓五形之人形色相胜者凡至七岁是为年忌积九递加至十六岁二十五岁三十四岁四十三岁五十二岁六十一岁皆年忌之年也当此之年加感为病则甚故曰尤宜戒慎恐惧也
　　形有强弱肉有脆坚强者难犯弱者易干肥食少痰最怕如绵瘦食多火着骨难全
　　【注】此明形肉生死之诊法也五形之人得其纯者皆谓之强得其驳者皆谓之弱强者加感之邪难犯弱者加感之邪易干也能食形肥者强也若食少而肥者非强也乃痰也肥人最怕按之如绵絮谓之无气则主死矣食少而瘦者弱也若食多而瘦者非弱也乃火也瘦人最怕肉干着骨谓之消瘦亦主死矣
　　形气已脱衇调犹死形气不足衇调可医形盛衇小少气休治形衰衇大多气死期
　　【注】此以形合衇诊生死之法也经曰形气已脱九候虽调犹死者谓形脱无以贮气也形气俱虚寸口衇调可医者谓形气未相失也形盛而肥衇小少气者谓气不能胜形也形衰而瘦衇大多气者谓形不能胜气也故皆主死也
　　颈痛喘疾目裹肿水面肿风水足肿石水手肿至腕足肿至踝面肿至项阳虚可嗟
　　【注】此明形肿生死之诊法也视其病者人迎颈衇大动主喘不得卧之疾也目裹上下肿者主有水气之病也从面肿起者名曰风水阳水也从足胫肿起者名曰石水阴水也若手肿至腕足肿至踝面肿至项非水也乃阳气虚结不还之死证也
　　头倾视深背曲肩随坐则腰痿转摇迟回行则偻俯立则振掉形神将夺筋骨虺頽
　　【注】此明形惫死候之诊法也经曰夫五藏者身之强也头者精明之府头倾视深精神将夺矣背者胸中之府背曲肩随府将坏矣腰者肾之府转摇艰难肾将惫矣膝者筋之府屈伸不能行则偻俯筋将惫矣骨者髓之府不能久立行则振掉骨将惫矣凡此形神将夺筋骨虺頽之形状故皆主死候也
　　太阴情状贪而不仁好入恶出下意貌亲不随时务后动于人长大似偻其色黮黮
　　【注】此明阴阳之人之情状以别阴阳盛衰法也太阴阴盛而过柔故贪而不仁也好入恶出阴性藏也下意貌亲阴性卑柔也不随时务阴喜静也后动于人阴性迟也长大者阴盛之形也似偻者好曲身伛偻下意之态也其色黑黮黮阴盛之色也此太阴人之情状也
　　少阴情状小贪贼心喜失愠得伤害无恩立则险躁寡和无亲行如伏鼠易惧易欣
　　【注】少阴阴微而残忍故贪小而贼心也喜失愠得阴性嫉妬也伤害无恩阴性残忍也立则险躁阴性危险也寡和无亲阴性冷落也行如伏鼠阴性隐伏也易惧易欣谓如鼠之得失忻然而进惧然而退也此少阴人之情状也
　　太阳情状自大轩昻仰胸挺腹足髙气扬志大虚说作事好强虽败无悔自用如常
　　【注】太阳阳盛而过刚故自大轩昻仰胸挺腹足髙气扬也好志大者阳性好刚强也好虚说者阳性好夸张也作事好强虽事败而不悔者以其常好自用自是亦阳过刚果于断也此太阳人之情状也
　　少阳情状諟谛自贵志小易盈好外不内立则好仰行则好摇两臂两肘常出于背
　　【注】少阳阳微而明小故諟谛小察自贵小官志小易盈满也好外交而不内附者阳之性外也立则好仰阳之性上也行则好摇阳之性动也两臂两肘常出于背者亦阳之性喜露而不善藏也此少阳人之情状也
　　得阴阳正平和之人无为惧惧无为忻忻婉然从物肃然自新谦谦君子蔼蔼吉人
　　【注】此明阴阳和平人之情状也无为惧惧者中心有所主而威武不能屈也无为忻忻者外物不能惑而富贵不能也婉然从物者谓豁然而大公物来而顺应也肃然自亲者谓尊严以方外恭敬以直内也夫如是之人天必祐之人必爱之福禄绥之焉得不谓之谦谦君子蔼蔼吉人也哉明此五者其人之阴阳盛衰自可见矣
　　编辑四诊心法要诀下
　　四言衇诀始自汉张仲景平衇法宋崔嘉彦衍之明李时珍删补及李中梓又补其缺畧删其差谬复加注释固已文简义该矣然犹有与经义不合者今皆删去其未备者补之
　　衇为血府百体贯通寸口动衇大会朝宗
　　【注】经曰衇者血之府也周身血衇运行莫不由此贯通故曰百体贯通也难经曰十二经中皆有动衇独取寸口以决死生寸口者左右寸闗尺手太阴肺经动衇也为衇之大要会也故曰寸口动衇大会朝宗也
　　诊人之衇髙骨上取因何名闗界乎寸尺
　　【注】凡诊人之衇令仰其手视掌后有髙骨隆起即是关部衇也医者覆手取之先将中指取定关部方下前后二指于寸尺之上病人长则下指宜疎病人短则下指宜密因其界乎寸尺二部之间故命名曰关
　　至鱼一寸至泽一尺因此命名阳寸阴尺
　　【注】从髙骨上至鱼际长一寸因此命名曰寸从髙骨下至尺泽长一尺因此命名曰尺寸部候上故为阳也尺部候下故为阴也
　　右寸肺胸左寸心膻右关脾胃左肝膈胆三部三焦两尺两肾左小膀胱右大肠认
　　【注】右寸浮候胸中沉以候肺左寸浮候膻中沉以候心右关浮以候胃沉以候脾左关浮候膈胆沉以候肝两尺沉俱候肾左尺浮候小肠膀胱右尺浮候大肠膻膻中即包络也五藏皆一惟肾有二故曰两尺候两肾也然内经言府不及胆者以寄于肝也不及大小肠膀胱者以统于腹中也不及三焦者以寸候胸中主上焦也关候膈中主中焦也尺候腹中主下焦也此遵内经分配三部诊衇法也至伪诀以大小肠配于寸上以三焦配于左尺以命门配于右尺其手厥阴包络竟置而不言悉属不经滑寿以左尺候小肠膀胱前阴之病右尺候大肠后阴之病可称千古只眼也浮外候府沉内候藏之说详于卷末
　　命门属肾生气之原人无两尺必死不痊
　　【注】两肾之中名曰命门命门居两肾之中故两尺属之命门之少火即肾间动气是为生气之原也人若无两尺衇则生气絶矣病者必死不能痊也
　　关衇一分右食左风右为气口左为人迎
　　【注】阴得尺中一寸阳得寸内九分一寸九分寸关尺衇三分分之今曰关衇一分乃关上之一分也左关一分名人迎肝胆衇也肝胆主风故人迎紧盛主乎伤风右关一分名气口脾胃衇也脾胃主食故气口紧盛主乎伤食此创自叔和试之于诊每多不应然为后世所宗不得不姑存其说观内经以足阳明胃经颈上之动衇为人迎手太阴肺经髙骨之动衇为气口足知其谬矣
　　衇有七诊曰浮中沉上竟下竟左右推寻
　　【注】浮者轻下指于皮衇间所得之衇也沉者重下指于筋骨间所得之衇也中者不轻不重下指于肌肉间所得之衇也上者两寸也竟者即内经上竟上者胸喉中事也下者两尺也竟者即内经下竟下者少腹腰股胫足中事也左右者左右手衇也此七诊者乃推寻取衇之法也非谓内经独大独小独寒独热独迟独疾独陷下七诊之衇也
　　男左大顺女右大宜男尺恒虚女尺恒实
　　【注】天道阳盛于左地道阴盛于右故男左女右衇大为顺宜也天之阳在南阴在北地之阳在北阴在南阳道常饶阴道常亏故男寸恒实尺恒虚女寸恒虚尺恒实也
　　又有三部曰天地人部各有三九候名焉额颊耳前寸口岐锐下足三阴肝肾脾胃
　　【注】此遵内经三部九候十二经中皆有动衇之诊法也三部谓上中下也曰天地人谓上中下三部有天地人之名也部各有三九候名焉谓三部各有天地人三而三之合为九候之名也额颊耳前谓两额两颊耳前也上部天两额之动衇当颔厌之分足少阳衇气所行以候头角者也上部地两颊之动衇即地仓人迎之分足阳明衇气所行以候口齿者也上部人耳前之动衇即和髎之分手少阳衇气所行以候耳目者也寸口岐锐谓寸口岐骨锐骨也中部天乃掌后经渠之次寸口之动衇手太阴衇气所行以候肺者也中部地乃手大指次指岐骨间合谷之动衇手阳明衇气所行以候胸中者也中部人乃掌后锐骨下神门之动衇手少阴衇气所行以候心者也下足三阴谓五里太谿箕门肝肾脾胃也下部天乃气冲下三寸五里之动衇足厥阴衇气所行以候肝者也下部地乃内踝后跟骨傍太谿之动衇足少阴衇气所行以候肾者也下部人乃鱼腹上越筋间箕门之动衇足太阴衇气所行以候脾胃者也
　　寸口大会五十合经不满其动无气必凶更加疎数止还不能短死岁内期定难生
　　【注】寸口动衇五十一止合于经常不病之衇也若四十动一止一藏无气主四岁死三十动一止二藏无气主三岁死二十动一止三藏无气主二岁死十动一止四藏无气主一岁死不满十动一止五藏无气若更乍数乍疎止而不能即还则可期短死一岁之内必难生也
　　五藏本衇各有所管心浮大散肺浮濇短肝沉长肾沉滑软从容而和脾中迟缓
　　【注】此言五藏各有所管之本衇必皆不大不小从容而和始为五藏不病之衇也
　　四时平衇缓而和匀春夏洪秋毛冬沉
　　【注】此言四时各有应见之平衇必皆不疾不徐缓而和匀始为四时不病之衇也
　　太过实强病生于外不及虚微病生于内
　　【注】外因六气风寒暑湿燥火之邪衇必洪大紧数长滑实而太过矣内因七情喜怒忧思悲恐惊之伤衇必虚微细弱短濇濡芤而不及矣
　　饮食劳倦诊在右关有力为实无力虚看
　　【注】凡病外不因六气内不因七情为不内外因内伤饮食劳倦也饮食伤胃劳倦伤脾故诊在右关饮食伤形为有余故右关衇有力劳倦伤气为不足故右闗衇无力也三因百病之衇不论阴阳浮沉迟数滑濇大小凡有力皆为实无力皆为虚经曰诸阳衇按之不鼓诸阴衇按之鼓甚此之谓与
　　凡诊病衇平旦为准虚静宁神调息细审
　　【注】经曰常以平旦阴气未动阳气未散饮食未进经衇未盛络衇调匀气血未乱乃可诊有过之衇又曰诊衇有道虚静为宝言无思无虑以虚静其心惟神凝于指下也调息细审者言医家调匀自己气息精细审察也
　　一呼一吸合为一息衇来四至平和之则五至无疴闰以太息三至为迟迟则为冷六至为数数则热证转迟转冷转数转热
　　【注】医者调匀气息一呼衇再至一息衇再至呼吸定息衇来四至乃和平之准则也然何以五至无疴乎人之气息时长时短凡鼓三息必有一息之长鼓五息又有一息之长名为太息如三岁一闰五岁再闰也言衇必以四至为平五至便为太过惟正当太息之时始曰无疴此息之长非衇之急也若非太息正合四至也至于性急之人五至为平衇不拘太息之例葢性急衇亦急也若一息而衇三至即为迟慢而不及矣迟主冷病若一息而衇遂六至即为急数而太过矣数主热病若一息仅得二至甚而一至则转迟而转冷矣若一息七至甚而八至九至则转数而转热矣一至二至八至九至皆死衇也
　　迟数既明浮沉须别浮沉迟数辨内外因外因于天内因于人天有阴阳风晦明人喜忧怒思悲恐惊【注】浮衇法天候表之疾即外因也沉衇法地候里之病即内因也外因者天之六气风【风淫末疾】寒【寒淫阴疾】暑【暑淫心疾】湿【湿淫腹疾】燥【燥淫涸疾】火【火淫阳疾】是也内因者人之七情喜伤心怒伤肝忧思伤脾悲伤肺恐伤肾惊伤心也
　　浮沉已辨滑濇当明濇为血滞滑为气壅
　　【注】此上六衇为诸衇之提纲以浮沉綂诸浮上沉下之部位也以迟数綂诸三至六至之至数也以滑濇綂诸滑流濇滞之形状也衇象虽多然不属部位则属至数不属至数则属形状总不外此六衇故为诸衇之提纲也
　　浮衇皮衇沉衇筋骨肌肉候中部位綂属
　　【注】皮衇取之而得者谓之浮衇筋骨取之而得者谓之沉衇此以上下部位而得名也凡衇因部位而得名者皆綂乎浮沉故曰部位綂属也心肺俱浮以皮毛取之而得者肺之浮也以血衇取之而得者心之浮也故曰浮衇皮衇肝肾俱沉以筋平取之而得者肝之沉也以至骨取之而得者肾之沉也故曰沉衇筋骨肌肉在浮沉之间故曰候中也
　　浮无力濡沉无力弱沉极力牢浮极力革
　　【注】浮而无力谓之濡衇沉而无力谓之弱衇浮而极有力谓之革衇沉而极有力谓之牢衇
　　三部有力其名曰实三部无力其名曰虚
　　【注】浮中沉三部俱有力谓之实衇浮中沉三部俱无力谓之虚衇
　　三部无力按之且小似有似无微衇可考
　　【注】浮中沉三部极无力按之且小似有似无谓之微衇
　　三部无力按之且大涣漫不収散衇可察
　　【注】浮中沉三部极无力按之且大涣漫不収谓之散衇
　　惟中无力其名曰芤推筋着骨伏衇可求
　　【注】浮沉有力中取无力谓之芤衇推筋着骨按之始得谓之伏衇已上十衇皆以部位而得名者故皆綂于浮沉也
　　三至为迟六至为数
　　【注】一呼一吸谓之一息一息三至谓之迟衇一息六至谓之数衇此以衇之至数而得名也凡衇因至数而得名者皆綂乎迟数也
　　四至为缓七至疾衇
　　【注】一息四至谓之缓衇一息七至谓之疾衇
　　缓止曰结数止曰促凡此之证皆綂至数动而中止不能自还至数不乖代则难痊
　　【注】四至缓衇时而一止谓之结衇六至数衇时而一止谓之促衇结促之衇动而中止即能自还若动而中止不能自还须臾复动或十至或二三十至一止其至数不乖谓之代衇难痊谓不满五十动而止合经难痊之死衇也已上五衇皆以至数而得名者故皆綂于迟数也
　　形状如珠滑溜不定往来濇滞濇衇可证
　　【注】形状如珠滑溜不定谓之滑衇进退维艰往来滞濇谓之濇衇此以衇之形状而得名也凡衇以形状而得名者皆綂乎滑濇也
　　细端直且劲曰紧比粗劲左右弹
　　【注】状类弓细而端直按之且劲谓之衇较则粗按之且劲左右弹指谓之紧衇
　　来盛去衰洪衇名显大则寛濶小则细减
　　【注】上来应指而盛下去减力而衰谓之洪衇衇形粗大濶然谓之大衇衇形细减如丝谓之小衇即细衇也
　　如豆乱动不移约约长则迢迢短则缩缩
　　【注】其形如豆乱动约约动摇不移谓之动衇来去迢迢而长谓之长衇来去缩缩而短谓之短衇已上八衇皆以形状而得名者故皆綂于滑濇也
　　浮阳主表风淫六气有力表实无力表虚浮迟表冷浮缓风湿浮濡伤暑浮散虚极浮洪阳盛浮大阳实浮细气少浮濇血虚浮数风热浮紧风寒浮风饮浮滑风痰
　　【注】浮阳衇主表风邪六气外因之病皆从表入故属之也浮而有力表实风病也浮而无力表虚风病也迟寒衇也故曰表冷缓湿衇也故曰风湿濡气虚衇也气虚则伤暑故曰浮濡伤暑也散气散衇也气散则虚极故曰浮散虚极也浮洪阳盛衇故曰阳盛也浮大阳实衇故曰阳实也细气少衇气少不充故曰气少也濇血少衇血少枯滞故曰血虚也数热衇也故曰风热紧寒衇也故曰风寒饮衇也故曰风饮滑痰衇也故曰风痰
　　沉阴主里七情气食沉大里实沉小里虚沉迟里冷沉缓里湿沉紧冷痛沉数热极沉濇痹气沉滑痰食沉伏闭郁沉饮疾
　　【注】沉阴衇主里七情气食内因之病皆由里生故属之也大有余衇也故曰里实小不足衇也故曰里虚迟寒衇也故曰里冷缓湿衇也故曰里湿紧寒衇也故曰冷痛数热衇也故曰热极濇血滞衇故曰痹气滑痰食衇故曰痰食伏痛甚不得吐泻衇也故曰闭郁饮衇也故曰饮疾
　　濡阳虚病弱阴虚疾微主诸虚散为虚剧
　　【注】濡为阳分无力衇故主诸阳虚之病弱为阴分无力衇故主诸阴虚之病微为阴阳血气不足衇故主诸虚散为元气散之衇故曰虚剧也
　　革伤精血半产带崩牢疝症瘕心腹寒疼
　　【注】革内空之衇故主男子亡血伤精之病妇人半产崩带之疾牢内坚之衇故主诸疝症瘕心腹寒冷疼痛之病也
　　虚主诸虚实主诸实芤主失血随见可知
　　【注】虚为三部无力衇故主诸虚实为三部有力衇故主诸实芤为荣空之衇故主失血然此三衇皆随所见之部位可知其上下内外之病也
　　迟寒主藏阴冷相干有力寒痛无力虚寒
　　【注】迟阴衇也藏属阴故主之凡阴冷之病皆属之也有力为寒实作痛无力为寒虚痛也
　　数热主府数细阴伤有力实热无力虚疮
　　【注】数阳衇也府属阳故主之凡阳属之病皆属之也数为阳盛细为不足故曰伤阴有力为实热无力为虚热数亦生疮故曰虚疮
　　缓湿脾胃坚大湿壅促为阳郁结则阴凝
　　【注】缓脾胃衇又主湿邪故缓主湿邪脾胃之病若搏指坚大则为湿邪壅胀之病促为阳盛而郁之衇结为阴盛而凝之衇也
　　代则气乏跌打闷絶夺气痛疮女胎三月
　　【注】代者真气乏而求代之衇也若不因跌打气闷暴病夺气痛疮伤气女胎气阻者而无故见之则必死也
　　滑司痰病关主食风寸候吐逆尺便血脓
　　【注】滑阳衇阳盛为痰故司痰病右关候胃故主痰食左关候肝故主风痰寸候上焦故主吐逆尺候下焦故主便血脓也
　　濇虚湿痹尺精血伤寸汗津竭关膈液亡
　　【注】濇血少滞濇衇也六衇见之则主荣虚受湿痹之病若两尺见之则主伤精伤血之病两寸见之则主汗多津伤之病两关见之则主噎膈反胃液亡结肠之病也
　　关主饮木侮脾经寸头痛尺腹疼
　　【注】阴衇阴盛为饮木衇木旺侮土土虚不能制湿故饮病生焉寸阴乘阳也故主头痛尺阴乘阴也故主腹疼
　　紧主寒痛洪是火伤动主痛热崩汗惊狂
　　【注】紧寒实衇故主寒痛洪热实衇故主火伤动为阴阳相搏之阳衇故主诸痛阳动主发热主惊狂阴动主汗出血崩也
　　长则气治短则气病细则气衰大则病进
　　【注】长者气之畅也故曰气治短者气之缩也故曰气病小者正气衰也大者邪病进也
　　衇之主病有宜不宜阴阳顺逆吉凶可推
　　【注】病有阴阳衇亦有阴阳顺应则吉逆见则凶此以下至其死可测句凡二十七节详分某病见某衇吉某病见某衇凶也
　　中风之衇却喜浮迟坚大急疾其凶可知
　　【注】中风虚见虚衇以浮迟为顺若反见坚大急疾为逆决无生理
　　伤寒热病衇喜浮洪沉微濇小证反必凶汗后衇静身凉则安汗后衇躁热甚必难阳证见阴命必危殆阴证见阳虽困无害
　　【注】此节皆言伤寒之顺逆也伤寒热病传里属热衇以浮洪阳衇为吉若见沉微濇小阴衇是证与衇反故凶汗后邪解便当衇静身凉若躁而热所谓汗后不为汗衰名曰阴阳交必难治矣阳证而见沉濇细微弱迟之阴衇则衇与证反命必危殆阴证而见浮大数动洪滑之阳衇虽衇与证反在他证忌之独伤寒为阴邪还阳将解之证病虽危困无害于命也
　　劳倦伤脾衇当虚弱自汗衇躁死不可却
　　【注】劳倦伤脾衇当虚弱为顺也若自汗出而衇反躁疾则逆矣安得不死
　　疟衇自迟多寒数多热代散则难
　　【注】疟为寒热之病为少阳之衇少阳主病寒热往来凡寒热之病多属少阳半表半里之界故疟衇自应得象也迟多寒数多热理自然也若得代散二衇邪尚未解正气已衰命则难生矣
　　泄泻下利沉小滑弱实大浮数发热则恶
　　【注】泻痢里虚宜见沉小滑弱之衇为顺若反见实大浮数之衇则身必发热而成恶候也
　　呕吐反胃浮滑者昌沉数细濇结肠者亡
　　【注】呕吐反胃脾虚有痰也浮为虚滑为痰是为顺衇故曰昌也若沉数细濇则为气少液枯遂致结肠粪如羊屎死不可救矣
　　霍乱之候衇代勿讶舌卷囊缩厥伏可嗟
　　【注】霍乱之证阳衇为佳若见代衇因一时清浊混乱故衇不接续非死候也如衇伏不见四肢厥逆舌卷囊缩为阴寒甚则有可嗟之变也
　　衇多浮浮濡易治沉伏而紧死期将至
　　【注】乃肺疾衇浮为宜兼见濡者病将退也若沉伏与紧则相反而病深矣不死何待
　　喘息擡肩浮滑是顺沉濇肢寒切为逆证
　　【注】阳喘多实风与痰耳故衇以浮滑为顺阴喘多虚寒与虚也故衇沉濇四肢寒者均为不治逆证
　　火热之证洪数为宜微弱无神根本脱离
　　【注】热证而得洪数乃正应也若见微弱证衇相反根本脱离药饵不可施矣
　　骨蒸发热衇数而虚热而濇小必殒其躯
　　【注】骨蒸者肾水不足壮火僭上虚数二衇是正象也若濇小之衇所谓发热衇静不可救耳
　　劳极诸虚浮软微弱土败双火炎细数
　　【注】虚证宜见虚衇若两关衇谓之双乃肝衇右关见之是肝木乘脾故曰土败劳证之衇若见细数乃阴虚火盛上刑肺金便不可治
　　失血诸证衇必见芤缓小可喜数大堪忧
　　【注】芤有中空之象失血者宜尔也缓小亦为虚衇顺而可喜若数且大谓之邪胜故可忧也
　　畜血在中牢大却宜沉濇而微速愈者稀
　　【注】畜血者有形之实证见牢大之衇衇证相宜倘沉濇而微是挟虚矣既不能自行其血又难施峻猛之剂安望速愈也
　　三消之衇数大者生细微短濇应手堪惊
　　【注】渴而多饮为上消消糓善饥为中消渴而便数为下消三消者皆燥热太过惟见数大之衇为吉耳细微短濇死不可救也
　　小便淋闭鼻色必黄实大可疗濇小知亡
　　【注】鼻头色黄必患小便难六衇实大者但用攻病之剂必愈若逢濇小为精气不化死亡将及矣
　　癫乃重阴狂乃重阳浮洪吉象沉急凶殃
　　【注】癫狂二证皆以浮洪为吉取其病尚浅也若沉而急病已入骨虽有扁仓莫之能救矣
　　癎宜浮缓沉小急实但无胃必死不失
　　【注】癎本风痰衇见浮缓自应然也若沉小急实是病深也或但无胃则肝之真藏衇见矣安望其更生耶
　　心腹之痛其类有九细迟速愈浮大延久
　　【注】九种心腹之痛皆宜迟细易于施疗如浮而大是为中虚邪盛不能収防功也
　　疝属肝病衇必急牢急者生弱急者死
　　【注】肝主筋疝则筋急故属肝也肝衇急是其常也疝系阴寒之咎牢主里寒之衇亦其常也如且弱且急必有性命之忧矣
　　黄疸湿热洪数便宜不妨浮大微濇难医
　　【注】湿蒸热淤黄疸生焉洪数浮大皆所宜也一见微濇虚衰已甚必食少泻多无药可疗矣
　　肿胀之衇浮大洪实细而沉微岐黄无术
　　【注】水肿胀满有余之证宜见有余之衇浮大洪实是矣沉细而微谓之证实衇虚难言生矣
　　五藏为积六府为聚实强可生沉细难愈
　　【注】积聚皆实证也实衇强盛是所当然沉细为虚真气败絶不可为矣
　　中恶腹胀紧细乃生浮大为何邪气已深
　　【注】中恶者不正之气也紧细则吉浮大则凶也
　　鬼祟之衇左右不齐乍大乍小乍数乍迟
　　【注】鬼祟犯人左右二手衇象不一忽大忽小忽数忽迟无一定之衇形也
　　痈疽未溃洪大衇宜及其已溃洪大最忌
　　【注】未溃属实洪大为正衇也溃后则虚若仍见洪大则为邪衇最所忌也
　　肺痈已成寸数而实肺痿之证数而无力痈痿色白衇宜短濇数大相逢气损血失肠痈实热滑数相宜沉细无根其死可期
　　【注】肺痈而寸口数实知脓已成矣肺叶焦痿为火伤也是以数而无力肺痈肺痿得白色者肺之本色得短濇者肺之本衇均相宜也若逢数大是火来克金贼邪之证故气损血失也肠痈实也滑数相宜沉细虚也证实衇虚死期将至矣
　　妇人有子阴搏阳别少阴动甚其胎已结滑疾而散胎必三月按之不散五月可别左男右女孕乳是主女腹如箕男腹如釜
　　【注】此一节明女科胎前之衇也阴搏阳别者寸为阳尺为阴言尺阴之衇搏指而动寸阳之衇则不搏指逈然分别此有子之证也或手少阴心衇独动而甚者葢心主血血主胎故胎结而动甚也动者谓往来流利之动而滑非厥厥摇动为病之动也疾即数也滑而且数按之而散三月之胎也按之不散五月之胎也左为阳故左疾为男胎右为阴故右疾为女胎五六月后孕妇之乳房有核吮之有乳者则主有子也女胎腹形状如箕之圆也男胎腹形状如釜之上小而下大也
　　欲产离经新产小缓实牢大其凶不免
　　【注】此一节明产中之衇也欲产衇离经者谓见离乎经常之衇也葢胎动于中衇乱于外势所必然也产后气血两虚见小缓之虚衇为吉若见实大牢其凶不免矣
　　经衇病衇业已昭详将絶之形更当度量
　　【注】经常之衇主病之衇皆明于前矣而死絶之衇亦不可不察也分列于后
　　心絶之衇如撡带钩转豆躁疾一日可忧
　　【注】经曰衇来前曲后居如操带钩曰心絶前曲者谓轻取则坚强而不柔后居者谓重取则牢实而不动如持革带之钩全失冲和之气但钩无胃故曰心死钩即洪衇也转豆者即经所谓如循薏苡子累累然状其短实坚强真藏衇也又曰心絶一日死
　　肝絶之衇循刃责责新张弓死在八日
　　【注】经曰真肝衇至中外急如循刃又曰衇来急溢劲如新张弓曰肝死又曰肝絶八日死
　　脾絶雀啄又同屋漏覆杯水流四日无救
　　【注】旧诀曰雀啄连来四五啄屋漏少刻一防落若杯覆若水流皆脾絶也经曰脾絶四日死
　　肺絶维何如风吹毛毛羽中肤三日而号
　　【注】经曰如风吹毛曰肺死又曰真肺衇至如以毛羽中人肤皆状其但浮而无胃气也又曰肺絶三日死
　　肾絶伊何发如夺索辟辟弹石四日而作
　　【注】经曰衇来如夺索辟辟如弹石曰肾死又曰肾絶四日死旧诀云弹石硬来寻即散搭指散乱如解索正此谓也石即沉衇也
　　命衇将絶鱼翔鰕游至如涌泉莫可挽留
　　【注】旧诀云鱼翔似有又似无鰕游静中忽一跃经曰浑浑革至如涌泉绵绵其去如絶皆死衇也
　　衇有反关动在臂后别由列缺不干证候
　　【注】反关衇者衇不行于寸口出列缺络入臂后手阳明大肠之经也以其不顺行于关上故曰反关有一手反关者有两手反关者此得于有生之初非病衇也令病人侧立其手诊之方可见也
　　岐黄衇法候病死生太素衇法阴阳贵清清如润玉至数分明浊衇如石糢糊不清小大贫富濇滑穷通长短寿天详推错综
　　【注】衇法倡自岐黄所以候病死生至杨上善为风鉴者流托名太素衇法以神其说每多不騐然其中有近理可采者如论六阳六阴之衇以清主贵以浊主贱清衇之状似玉润净至数分明浊衇之状如石粗濇至数糢糊小衇主贫大衇主富濇衇主穷滑衇主通长衇主寿短衇主夭如质清衇浊贵中贱也质浊衇清贱中贵也清衇兼大贵而富也兼滑贵而通也兼长贵而寿也浊衇兼小贱而贫也兼濇贱而穷也兼短贱而夭也清衇兼小贵而贫也兼濇贵而穷也兼短贵而夭也浊衇兼大贱而富也兼滑贱而通也兼长贱而寿也详推错综者即详推此质清衇清质浊衇浊质清衇浊质浊衇清错综等説之理耳











　　附订正素问衇要精微论一则备考
　　尺内两傍则季脇也尺外以候肾尺里以候腹中中附上左外以候肝内以候膈右外以候胃内以候脾上附上右外以候肺内以候胸中左外以候心内以候膻中前以候前后以候后上竟上者胸喉中事也下竟下者少腹腰股膝胫足中事也
　　【注】内外二字前人有以尺部一衇前半部衇后半部衇为训者有以内侧曰内外侧曰外为训者皆非也葢衇之形浑然纯一并不两条亦不两截若以前半部后半部为是则视衇为两截矣若以尺内侧尺外侧为是则视衇为两条矣故知二说皆非也熟玩通章经文自知其为传写之讹岂有独于脾胃则曰右外以候胃内以候脾者耶葢外以候府内以候藏内经衇书确然可考故当以外以候胃内以候脾之句为正其尺外之外字当是里字尺里之里字当是外字中附上左右之内外字上附上左右之内外字皆当改之故不循旧图所列以符外候府内候藏之义也前以候前谓关之前寸也后以候后谓闗之后尺也上竟上者谓上尽鱼际也下竟下者谓下尽尺泽也











　　御纂医宗金鉴卷三十四
<子部,医家类,御纂医宗金鉴>
　　钦定四库全书
　　御纂医宗金鉴卷三十五
　　编辑运气要诀目录
　　太虚图
　　阴阳图
　　太虚理气天地阴阳謌
　　五行图
　　五行生尅制化图
　　五行质气生尅制化謌
　　五运合脏腑十二经络图
　　六气合脏腑十二经络图
　　运气合脏腑十二经络謌
　　主运图
　　主运謌
　　主气图
　　主气謌
　　客运图
　　客运謌
　　客气司天在泉间气图
　　客气司天在泉间气謌
　　五运节令图
　　六气节令图
　　运气分主节令謌
　　五音太少相生图
　　五音主客太少相生謌
　　五运齐化兼化图
　　六气正化对化图
　　五运齐化兼化六气正化对化謌
　　六十年运气上下相临图
　　六十年运气上下相临謌
　　指掌图
　　起主客定位指掌謌
　　天符图
　　岁防图
　　同天符同岁防图
　　天符太乙天符岁防同天符同岁防謌
　　执法行令贵人謌
　　南北政图
　　南政年衇不应图
　　北政年衇不应图
　　南北政年衇不应謌
　　五运气令微甚謌
　　五运平气太过不及謌
　　运气所至先后时謌
　　运气亢害承制謌
　　六气胜复謌
　　五行郁极乃发謌
　　天时地化五病二火謌
　　五星所见太过不及謌
　　五行德政令化灾变謌
　　五行地化虫畜谷果有大过不及齐兼化謌运气为病謌
　　五运客运太过为病謌
　　六气客气主病謌
　　运气当审常变謌
　　附冲阳诸衇穴图







　　御纂医宗金鉴卷三十五目録
　　钦定四库全书
　　御纂医宗金鉴卷三十五
　　编辑运气要诀
　　经曰夫五运阴阳者天地之道也万物之纲纪变化之父母生杀之本始神明之府也可不通乎又曰治不法天之纪地之理则灾害至矣又曰不知年之所加气之盛衰虚实之所起不可以为工矣由是观之不知运气而为医欲其无失者鲜矣兹将内经运气要语编成歌诀并列图于前使学者一览即明其大纲防要之所在然后徧求全经精义庶乎有得云





<子部,医家类,御纂医宗金鉴,卷三十五>
　　太虚理气天地阴阳謌
　　无极太虚气中理太极太虚理中气乘气动静生阴阳阴阳之分为天地未有天地气生形已有天地形寓气从形究气曰阴阳即气观理曰太极
　　【注】太者极其至大之谓也虚者空虚无物之谓也盖极大极虚无声无臭之中具有极大极至之理气焉理气未分而混沌者太虚也太虚曰无极者是主太虚流行之气中主宰之理而言也太虚曰太极者是主太虚主宰之理中流行之气而言也故周子曰无极而太极者亦是以极无而推极有也盖极无中无是而非理极有中无是而非气不以极无之理而推极有之气何以知有是气也不以极有之气而推极无之理何以知有是理也是则可知理气以其分殊而言之二也以其浑合而言之一也有是理则有是气有是气则有是理名虽有二其实则一本无有无一二先后之可言也乘气动静生阴阳者谓太极乘气机之动而生阳乘气机之静而生阴即周子曰太极动而生阳静而生阴之谓也然不曰无极动而生阳静而生阴而曰太极动而生阳静而生阴者盖以无极专主乎理言理无动静故也太极兼主乎气言气有动静故也阴阳之分为天地者谓阴阳流行相生不已积阳之清者为天积阴之浊者为地故周子曰分阴分阳两仪立焉也未有天地气生形者谓未有天地惟太虚中之一气化生天地之形也已有天地形寓气者谓已有天地而太虚之气即已寓于天地之形也是以天得之以资万物之始地得之以资万物之生也从形究气曰阴阳者阴阳即理中流行之气也即气观理曰太极者太极即气中主宰之理也故周子曰阴阳一太极者是指气之极者而言也太极本无极者是指理之极者而言也
　　【按】吴澄曰太极无动静动静者气机也是以太极专主乎理言也朱子曰太极之有动静是天命之流行也是以太极兼主乎气言也又曰太虚者本然之妙也动静者所乘之机也本然之妙即太极指其本然主宰是动是静之妙之理也所乘之机即动静指其天命流行乘动乘静之机之气也当依朱子为是

















　　五行质气生尅制化歌
　　天地阴阳生五行各一其质各一气质具于地气行天五行顺布四时序木火土金水相生木土水火金尅害亢害承制制生化生生化化万物立
　　【注】天地既立而阴阳即在天地之中阳动而变阴静而合生五行也天一生水地六成之地二生火天七成之天三生木地八成之地四生金天九成之天五生土地十成之是五行各一其质也东方生木木之气风南方生火火之气热中央生土土之气湿西方生金金之气燥北方生水水之气寒是五行各一其气也在地曰木在天曰风在地曰火在天曰热在地曰土在天曰湿在地曰金在天曰燥在地曰水在天曰寒是五行质具于地气行于天也木位东方风气布春火位南方热气布夏土位中央四维湿气布长夏金位西方燥气布秋水位北方寒气布冬是五气顺布四时之序也即周子曰阳变阴合而生水火木金土五气顺布四时行焉木生火火生土土生金金生水水复生木是五行相生主生养万物者也木尅土土尅水水尅火火尅金金尅木木复尅土是五行相尅主杀害万物者也相尅则死相制则生木亢害土土亢害水水亢害火火亢害金金亢害木此尅其所胜者也然我之所胜之子即我之所不胜者也我畏彼子出救毋害不敢妄行承受廼制制则生化则各恒其德而生化万物无不具也假如木亢太过土受害矣是我胜其我之所胜者也土之子金承而制焉则我畏我之所不胜自然承受廼制制则生化矣火亢太过金受制矣金之子水承而制焉土亢太过水受制矣水之子木承而制焉金亢太过木受制矣木之子火承而制焉水亢太过火受制矣火之子土承而制焉五行皆若此也此所以相生而不害相制而不尅也而生生化化万物立命之道即在于是矣此五行生尅制化之理不可不知者也






<子部,医家类,御纂医宗金鉴,卷三十五>
　　运气合脏腑十二经络謌
　　医明阴阳五行理始晓天时民病情五运五行五气化六气天地阴阳生火分君相气热暑为合人之藏腑经天干起运地支气天五地六节制成
　　【注】学医业者必要明天地阴阳五行之理始晓天时之和不和民之生病之情由也人皆知五运化自五行五质五气也而不知六气化自天地阴阳六质六气也六质者即经曰木火土金水火地之阴阳也生长化收藏下应之也六气者即经曰风暑湿燥寒火天之阴阳也三阴三阳上奉之也是以在地之火分为君火相火在天之气分为热气暑气为合人之五脏六腑包络十二经也天干阴阳合而为五故主五运甲化阳土合人之胃已化阴土合人之脾乙化阴金合人之肺庚化阳金合人大肠丙化阳水合人膀胱辛化阴水合人之肾丁化阴木合人之肝壬化阳木合人之胆戊化阳火合人小肠癸化阴火合人之心相火属阳者合人三焦相火属阴者合人包络此天干合人之五脏六腑十二经也地支阴阳合而为六故主六气子午主少阴君火合人之心与小肠也丑未主太阴湿土合人之脾与胃也寅申主少阳相火合人之三焦包络也夘酉主阳明燥金合人之肺与大肠也辰戌主太阳寒水合人之膀胱与肾也巳亥主厥阴风木合人之肝与胆也此地支之合人五脏六腑十二经也天数五而五阴五阳故为十干地数六而六阴六阳故为十二支天干之五必得地支之六以为节地支之六必得天干之五以为制而后六甲成岁气备故一岁中运以七十二日五位分主之六气以六十日六步分主之也
　　【按】十二经天干謌内云甲胆乙肝丙小肠丁心戊胃己脾乡庚属大肠辛属肺壬属膀胱癸肾藏三焦亦向壬中寄包络同归入癸方此以方位言天干所属配合脏腑岁岁之常也今以五运言天干所化配合脏腑年年之变所以不同也十三经地支謌内云肺黄大卯胃辰宫脾巳心午小未中申胱酉肾心包戌亥焦子胆丑肝通此以流行言地支所属配合脏腑日月之常也今以六气言地支所化配合脏腑年年之变所以不同也读者审之


















　　主运謌
　　五运五行御五位五气相生顺令行此是常令年不易然有相得或逆从运有太过不及理人有虚实寒热情天时不和万物病民病合人脏腑生
　　【注】主运者主运行四时之常令也五行者木火土金水也五位者东南中西北也五气者风暑湿燥寒也木御东方风气顺布春令是初之运也火御南方暑气顺布夏令是二之运也土御中央四维湿气顺布长夏之令是三之运也金御西方燥气顺布秋令是四之运也水御北方寒气顺布冬令是五之运也此是天以五为制分五方主之五运五气相生四时常令年年相仍而不易也然其中之气化有相得或不相得或从天气或逆天气或从天气而逆地气或逆天气而从地气故运有太过不及四时不和之理人有脏腑经络虚实寒热不同之情始召外邪令化而生病也天时不和万物皆病而为民病者亦必因其人脏腑不和而生也















　　主气謌
　　主气六位同主运显明之右君位知退行一步相火治复行一步土治之复行一步金气治复行一步水治之复行一步木气治复行一步君治之
　　【注】主气者厥阴风木主春初之气也少阴君火主夏二之气也少阴相火主盛夏三之气也太阴湿土主长夏四之气也阳明燥金主秋五之气也太阳寒水主冬六之气也此是地以六为节分六位主之六气相生同主运五气相生四时之常令也显明者正南之位当君位也而君火不在位治之反退位于次以相火代君火司化则当知即经云少阴不司气化之义也正南客气司天之位也司天之右天之右间位也在主气为二之气位是少阴君火之位主行夏令之气也故曰显明之右君火之位也君火之右退行一步乃客气司天之位也在主气为三之气位是少阳相火之位主行盛夏之令之气也不曰复行而曰退行者以臣对君之面承命司化不敢背行故曰退行一步即复行一步也复行一步土气治之乃客气天之左间位也在主气为四之气位是太阴湿土之位主行长夏令之气也复行一步金气治之乃客气地之右间位也在主气为五之气位是阳明燥金之位主行秋令之气也复行一步水气治之乃客气在泉之位也在主气为六之气位是太阳寒水之位主行冬令之气也复行一步木气治之乃客气地之左间位也在主气为初之气位是厥阴风木之位主行春令之气也复行一步君火治之即前君火之位治之也




















　　客运謌
　　五天苍丹黅素天气天干合化临甲己化土丙辛水丁壬化木乙庚金戊癸化火五客运起以中运相生轮阴少乙丁己辛癸阳太甲丙戊庚壬
　　【注】五天者苍天天之色青者也丹天天之色赤者也黅天天之色黄者也天天之色黑者也素天天之色白者也天气者苍天之气木也丹天之气火也黅天之气土也天之气水也素天之气金也天干者甲乙丙丁戊己庚辛壬癸也古圣仰观五天五气苍天木气下临丁壬之方故识丁壬合化而生木运也丹天火气下临戊癸之方故识戊癸合化而生火运也黅天土气下临甲己之方故识甲己合化而生土运也天水气下临丙辛之方故识丙辛合化而生水运也素天金气下临乙庚之方故识乙庚合化而生金运也此天气天干合化加临主运五位之客运也起以所化统主本年中运为初运五行相生以次轮取如甲己之年土运统之起初运土生金为二运金生水为三运水生木为四运木生火为五运余四运皆仿土运起之乙丁己辛癸属阴干为五阴年主五少不及之运甲丙戊庚壬属阳干为五阳年主五太太过之运也










　　客气司天在泉间气謌
　　子午少阴君火天阳明燥金应在泉丑未太阴太阳治寅申少阳厥阴联卯酉却与子午倒辰戌巳亥亦皆然毎岁天泉四间气上下分统各半年
　　【注】天干起运地支起气此言地之阴阳正化对化加临主气六位之客气也如子午之岁少阴君火治之起司天也阳明燥金在下起在泉也气由下而升上故以在下之阳明起之阳明二阳二阳生三阳三阳太阳故太阳寒水为客初气即地之左间也三阳阳极生一阴一阴厥阴故厥阴为客二气即天之右间也一阴生二阴二阴少阴故少阴为客三气即司天之气也二阴生三阴三阴太阴故太阴为客四气即天之左间也三阴阴极生一阳一阳少阳故少阳为客五气即地之右间也一阳生二阳二阳阳明故阳明为客六气即在泉之气也丑未寅申之岁皆仿此法起之邜酉却与子午倒换辰戌却与丑未倒换巳亥却与寅申倒换谓邜酉之岁阳明燥金司天少阴君火在泉辰戌之岁太阳寒水司天太阴湿土在泉巳亥之歳厥阴风木司天少阳相火在泉彼此倒换也每岁司天在泉左右四间气者即六气分统上下本年司天统主上半年在泉统主下半年之统气也


<子部,医家类,御纂医宗金鉴,卷三十五>
　　运气分主节令謌
　　大立雨惊春清谷立满芒夏小大暑立处白秋寒霜立小大冬小从头数初大二春十三日三运芒种十日甫四运处暑后七日五运立冬四日主
　　【注】天以六为节谓以二十四气六分分之为六气之六步也地以五为制谓以二十四气五分分之为五运之五位也二十四气即大寒立春雨水惊蛰主初之气也春分清明谷雨立夏主二之气也小满芒种夏至小暑主三之气也大暑立秋处暑白露主四之气也秋分寒露霜降立冬主五之气也小雪大雪冬至小寒主终之气也此主气客气分主六步之时也大寒起至春分后十二日主初运也春分十三日起至芒种后九日主二运也芒种十日起至暑处后六日主三运也暑处七日起至立冬后三日主四运也立冬四日起至小寒末日主五运也此主运客运分主五位之时也








　　五音主客太少相生謌
　　主运角征宫商羽五音太少中运取如逢太征太商年必是少角少宫羽若逢太角宫羽年必是少商与少征以客取主太少生以主定客重角羽
　　【注】主运之音必始角而终羽者乃五音分主四时顺布之常序也然阳年为太阴年为少者是五音四时太过不及之变化也如逢戊年太征庚年太商之年则主运初运必是少角二运则是太征三运必是少宫四运则是太商终运必是商羽也若逢壬年太角甲年太宫丙年太羽之年则主运初运则是太角二运必是少征三运则是太宫四运必是少商终运则是太羽也故曰太少皆以中运取此是以客之中运取主之五运太少相生之义也又以主之太少定客之五运太少相重之法以发明相加相临太过不及之理也

















　　五运齐化兼化六气正化对化謌
　　运过胜巳畏齐化不及乘衰胜巳兼大过被尅不及助皆为正化是平年气寅午未酉戌亥正司化令有余看子丑邜辰巳申岁对司化令不足言
　　【注】五运之中运统主一年之运也中运太过则旺胜巳者则畏其盛反齐其化矣如太宫土运反齐木化太角木运反齐金化太商金运反齐火化太征火运反齐水化太羽水运反齐土化也即经所谓畏其旺反同其化薄其所不胜也中运不及则弱胜巳者则乘其衰来兼其化矣如少宫土运木来兼化少角木运金来兼化少商金运火来兼化少征火运水来兼化少羽水运土来兼化即经所谓乘其弱来同其化所不胜薄之也中运戊辰阳年火运太过遇寒水司天则为太过被制中运乙邜阴年金运不及遇燥金司天则为同气中运辛邜阴年水运不及则为相生俱为不及得凡遇此类皆为正化平和之年也气者六气之客气统一岁之司化之气也如厥阴司巳亥以厥阴属木木生于亥故正化于亥对化于巳也少阴司子午以少阴为君火当正南离位故正化于午对化于子也太阴司丑未以太阴属土居中王于西南未宫故正化于未对化于丑也少阴司寅申以少阳属相火位卑于君火火生于寅故正化于寅对化于申也阳明司卯酉以阳明属金酉为西方金位故正化于酉对化于卯也太阳司辰戌以太阳为水辰戌属土然水行土中而戌居西北属水渐王之乡是以洪范五行以戌属水故正化于戌对化于辰也是以寅午未酉戌亥为正化正化者令之实主有余也子丑卯辰巳申为对化对化者令之虚主不足也


















　　六十年运气上下相临謌
　　客运中运主一岁客气天泉主半年气生中运曰顺化运被气克天刑言运生天气乃小逆运克司天不和愆气运相同天符岁另有天符岁防叅
　　【注】客运之初运即统主一岁之中运也经曰申巳之岁土运统之云云者是也客气司天之三气六气即统主上半年在泉统主下半年之气也经曰岁半以前天气主之岁半以后地气主之者是也六十年中运气上下临运则有相得不相得者也气主中运者谓司天生中运也如癸巳癸亥木生火也甲子甲午甲寅甲申火生土也乙丑乙未土生金也辛卯辛酉金生水也壬辰壬戌水生木也六十年中有此十二年天气生运以上生下故名顺化为相得之岁也运被气尅者谓司天尅中运也如己巳己亥木尅土也辛丑辛未土尅水也戊辰戊戌水克火也庚子庚午庚寅庚申火克金也丁卯丁酉金尅木也六十年中有此十二年天气克运以上尅下故名天刑为不相得之岁也运生天气者谓中运生司天也如癸丑癸未火生土也壬子壬午壬寅壬申木生火也辛巳辛亥水生木也庚辰庚戌金生水也己邜己酉土生金也六十年中有此十二年运生天气以下生上虽曰相生然子居母上故为小逆而主防病也运克司天者谓中运克司天也如乙巳乙亥金克木也丙子丙午丙寅丙申水克火也丁丑丁未木尅土也癸邜癸酉火克金也甲辰甲戌土克水也六十年中有此十二年运克天气以下克上故名不和亦为不相得而主病甚也气运相同者如运气皆木丁巳丁亥运气皆火戊子戊午戊寅戊申运气皆土己丑己未运气皆金乙邜乙酉运气皆水丙辰丙戌六十年中有此十二年运气相同皆天符也虽曰同气不无偏胜亢害焉其太乙天符岁防等年另详在后















　　起主客定位指掌謌
　　掌中指上定司天中指根纹定在泉顺进食指初二位四指四五位推传司天即是三气位在泉六气位当然主以木火土金水客以阴阳一二三
　　【注】左手仰掌以中指上头定司天之位中指根纹定在泉之位顺进食指三节纹定初之气位头节纹定二之气位中指上头定三之气位即司天之位也第四指头节纹定四之气位二节纹定五之气位中指根纹定六之气位即在泉之位也主气以木火土金水者五气顺布之五位也故初之气厥阴风木二之气少阴君火三之气少阳相火四之气太阴湿土五之气阳明燥金六之气太阳寒水是木生火火生土土生金金生水水复生木顺布相生之序一定不易者也客气以一二三名之者三阴三阳六气加临也故厥阴为一阴少阴为二阴太阴为三阴少阳为一阳阳明为二阳太阳为三阳是一生二二生三三复生一阴极生阳阳极生阴六步升降之次毎嵗排取也以此定位主气客气燎然在握矣





<子部,医家类,御纂医宗金鉴,卷三十五>








　　天符太乙天符岁防同天符同岁防謌
　　天符中运同天气岁防本运临本支四正四维皆岁防太乙天符符防俱同天符与同岁防泉同中运即同司阴岁名曰同岁防阳年同天符所知
　　【注】天符者谓中运与司天之气同一气也如木运木司天丁巳丁亥也火运火司天戊子戊午戊寅戊申也土运土司天己丑己未也金运金司天乙卯乙酉也水运水司天丙辰丙戌也共十二年岁防者谓本运临本支之位也如木运临卯丁卯年也火运临午戊午年也金运临酉乙酉年也水运临子丙子年也此是四正土运临四季甲辰甲戌己丑己未也此是四维共八年太乙天符者谓天符之年又是岁防是天气运气岁支三者俱防也如己丑己未中运之土与司天土同气又土运临丑未也乙酉中运之金与司天金同气又金运临酉也戊午中运之火与司天火同气又火运临午也共四年同天符同岁防者谓在泉之气与中运之气同一气也以阳年名曰同天符如木运木在泉壬寅壬申也土运土在泉甲辰甲戌也金运金在泉庚子庚午也以阴年名曰同岁防如水运水在泉辛丑辛未也火运火在泉癸邜癸酉癸巳癸亥也共十二年此气运符防之不同人不可不知也右天符十二年太乙天符四年岁防八年同天符六年同岁防六年然太乙天符四年已同在天符十二年中矣岁防八年亦有四年同在天符中矣合而言之六十年中只得二十八年也
　　执法行令贵人謌
　　天符执法犯司天岁防行令犯在泉太乙贵人犯天地速危徐持暴死占二火相临虽相得然有君臣顺逆嫌顺则病远其害小逆则病近害速纒
　　【注】邪之中人在天符之年名曰中执法是犯司天天气天阳也阳性速故其病速而危也邪之中人在岁防之年名曰中行令是犯在泉地气也阴也阴性除故其病除而持也邪之中人在太乙天符之年名曰中贵人是犯司天在泉之气天地之气俱犯故其病而死也二火君火相火也虽同气相得然有君臣顺逆之嫌不可不知也君火君也相火臣也二火相临谓司天加临中运六部客主加临君火在上相火在下为君临臣则顺顺则病远其害小也相火在上君火在下为臣犯君则逆逆则病近其害速也
<子部,医家类,御纂医宗金鉴,卷三十五>








　　南北二政衇不应謌
　　天地之气行南北甲己一运南政年其余四运俱为北少阴随在不应占北政反诊候不应姑存经义待贤防从违非失分微甚尺反阴阳交命难
　　【注】天地之气谓三阴三阳司天在泉左间右间之客气也客气行南政之岁谓之南政行北政之岁谓之北政南政之岁惟甲己一运其余乙庚丙辛丁壬戊癸四运俱为北政之年也少阴随在不应占者谓少阴君火客气随在司天在泉左间右间加临之位主占其衇不应于诊也应于诊者即经曰少阴之至其衇钩不应者谓衇不钩也南政之年少阴司天则主占两寸不应在泉则主占两尺不应厥阴司天其天左间则少阴主占右寸不应太阴司天其天右间则少阴主占左寸不应厥阴在泉其泉左间则少阴主占左寸不应太阴在泉其泉右间则少阴主占右尺不应此皆在客气少阴之位也北政之年则反诊候其不应皆在客气阳明之位如少阴司天则主占两尺不应在泉则主占两寸不应厥隂司天其天左间则少阴主占左尺不应太阴司天其天右间则少阴主占右尺不应厥阴在泉其泉左间则少阴主寸右寸不应太隂在泉其泉右间则少阴主寸左寸不应然南政十二年北政四十八年其南政候以正诊北政候以反诊应与不应之理熟玩经文总令人难解姑存经义以待后之贤者参详可也不应之部不应者则为得其气而和也不应之部反应者则为违其气而病也应左而右应右而左者则为非其位应上而下应下而上者则为失其位皆主病也而有防甚之别甚者即尺寸反阴阳交也谓少阴之衇当寸不应反见于尺当尺不应反见于寸是为尺寸反子午卯酉年有之少阴之衇当左不应反见于右当右不应反见于左是为阴阳交辰戌丑未寅申巳亥年有之皆主死故曰命难也
　　五运气令微甚謌
　　运识寒热温凉正气审加临过及平六气大来皆邪化五运失和灾病生微甚非时卒然至看与何时气化并更与年虚月空遇重感于邪证不轻
　　【注】运五运也主四时在天则有寒热温凉之正令在地则有生长收藏之正化气六气也主六步在主则有风热火湿燥寒一定之常候在客则有六气加临太过不及平和之异应也凡五运六气之来应时而至无微甚而和者皆为平气也即应时而至或六气大来或五运微甚或至非其时或卒然而至皆邪化失和不平之气主害物病人也但看与何时之气化与病同并则当消息其宜而主治也若犯之而病者更与不及之年廓空之月重感于邪则其证必重而不轻也
　　五运平气太过不及謌
　　木曰敷和火升明土曰备曰金审平水曰静顺皆平运太过木运曰发生火曰赫曦土敦阜水曰流衍金坚成不及委和伏明共卑监从革涸流名
　　【注】太过被抑不及得助皆曰平运木名敷和敷布和气生万物也火名升明阳性上升其德明也土名备化土毋万物无不化也金名审平金审而平无妄刑也水名静顺体静性顺喜安澜也甲丙戊庚壬阳年皆曰太过之运木气发生木气有余发生盛也火名赫曦炎阳光盛也土名敦阜敦厚高阜土尤盛也金名坚成坚则成物金有余也水名流衍水气太过流漫溢也乙丁己辛癸阴年皆曰不及之运木名委和和气委弱发生少也火名伏明火徳不彰光明伏也土名卑监土气不及化卑监也金名从革金气不及从火革也水名涸流水气不及涸其流也
　　运气所至先后时謌
　　应时而至气和平正化承天不妄行太过气淫先时至侮刑我者乘我刑不及气廹后时至所胜妄行刑所生所生被刑受其病我所不胜亦来乘
　　【注】应时而至谓交五运六气之日之时正当其日其时而气即至则为正化平气承天之令不妄行也如时未至而气先至来气有余则为太过名曰气淫即邪化也刑我为克我者也我刑为我克者也假如木气有余克我之金不能制我金反受木之侮则木盛而土受克也必矣其年若见肝病为正邪见肺病为防邪见脾病则为贼邪也余时法此若时已至而气未至来气不足则为不及名曰气廹亦邪化也所胜谓我所胜即我克者也所生我所生者也所不胜谓我所不胜即克我者也假如木气不及我克之土无畏妄行则生我之水必受病也木衰金乘其衰亦来刑木为病也其年若肾病为实邪见心病为虚邪见肺病则贼邪也余时法此推此可知二经三经兼病之理矣
　　运气亢害承制謌
　　运气亢则皆为害畏子之制敢不承因有承制则生化亢而无制胜病生胜后子报母讐复被抑屈伏郁病成郁极乃发因子弱待时得位自灾刑
　　【注】五运六气太过而极则谓之亢亢则必害我所胜者也假如木亢极则必害我之所胜之土土之子金随起而制木木畏承受其制则不敢妄刑被母也五行有此承制之道自相和顺则生化不病矣假如木亢盛而无制则必生胜病胜病者肝受病者脾二经同病也有胜必有复有盛必有衰自然之道也木盛而后必衰土之子金则乘衰必复胜母之讐是则更生复病也复病者肺受病者肝二经同病也余藏法此若木不及则被金遏抑屈伏不伸而木郁之病生也然被郁极而乃发者盖以木气不及不能令子火旺故不能复也所以必待其已之得位时而后乃发也虽发而不为他害但自为灾病亦由本气弱耳故方其未发之时与胜病同胜病者肺郁病者肝及其已发之时不复病肺惟病肝也余藏法此此上文以太过释胜不及释郁病非谓一岁之太过不及则分司之气无胜复郁病也凡太过妄行害彼而病者皆胜病也受害子终不能复郁而发病者皆郁病也不及被抑而病者亦郁病也被郁待子来报母讐而病者皆复病也推此余皆可通也
　　六气胜复謌
　　邪气有余必有复胜病将除复病萌复已又胜衰乃止有无微甚若权衡时有常位气无必胜在天三复地终主客有胜而无复主胜客逆客胜从
　　【注】六气有胜则必有复阴阳循环之道也胜病将除复病即萌邪正进退之机也胜已而复复已又胜本无常数必待彼此气衰乃止自然之理也有胜则复无胜则否胜微复微胜甚复甚犹权衡之不相过也然胜复之动时虽有常位而气无必也气无必者谓应胜之年而无胜也时有常位者谓胜之时在前司天天位主之自初气以至三气此为胜之常也复之时在后在泉地位主之自四气以至终气此为复之常也所谓六气互相胜复也若至六气主客则有胜而无复也有胜而无复者以客行天令时去则已主守其位顺承天命也主胜客则违天之命而气化不行故为逆客胜主则上临下奉而政令乃布故为从也
　　五运郁极乃发謌
　　火土金郁待时发水随火后木无恒水发雹雪土飘骤木发毁折金清明火发曛昧有多少微者病已甚无刑木达火发金郁泄土夺水折治之平
　　【注】五郁之发各有其时火郁待三气火时而发土郁待四气土时而发金郁待五气金时而发此各待旺时而发也水郁不待终气水时而每发于二气三气二火时者以水阴性险见阳初退即进乘之故不待水旺而发也木郁之发无一定之时者以木生风善行数变其气无常故木发无恒时也五发之时既已审矣然五发征兆五气微甚天时民病不可不知也水发之征微者为寒甚为雹雪雹雪寒甚也土发之征微者为湿甚为飘骤飘骤风雨也木发之征微者为风甚为毁折毁折摧拔也金发之征微者为燥甚为清明清明冷肃也火发之征微者为热甚为曛昧曛昧昏翳也多少者谓有太过不及也不及者病微太过者病甚微者病已谓本经自病也甚者兼刑谓兼我刑刑我者同病也如木气甚我刑者土刑我者金土畏我乘来齐其化金畏我胜来同其化故三经兼见病也余气法此木达谓木郁达之达者条达舒畅之义也凡木郁之病风为清敛也宜以辛散之疏之以甘调之缓之以苦涌之平之但使木气条达舒畅皆治木郁之法也火发谓火郁发之发者发扬解散之义也凡火鬰之病为寒束也宜以辛温发之以辛甘扬之以辛凉解之以辛苦散之但使火气发扬解散皆治火鬰之法也金泄为金郁泄之泄者宣泄疎降之义也凡金郁之病燥为火困也宜以辛宣之疏之润之以苦泄之降之清之但使燥气宣通疏畅皆治金鬰之法也水折谓水郁折之折者逐导渗通之义也凡水鬰之病水为湿瘀也宜以辛苦逐之导之以辛淡渗之通之但使水气流通不蓄皆治水郁之法也土夺谓土郁夺之夺者汗吐下利之义也凡土郁之病湿为风阻也在外者汗之在内者攻之在上者吐之在下者利之但使土气不致壅阻皆治土鬰之法也
　　天时地化五病二火謌
　　运气天时地化同邪正通人五藏中五藏受邪生五病五病能该万病形热合君火暑合相盖以支同十二经虽分二火原同理不无微甚重轻情
　　【注】木火土金水五运之化不能外乎六气风热暑湿燥寒六气之化亦不能出乎五行故运虽有五气虽有六而天之气令地之运化皆同也邪化正化之气皆通乎人之五藏之中正化养人邪化病人五藏受邪则生五藏之病五病能该万病情形谓主客一定之病主客错杂之病及胜复郁病皆莫能迯乎五病之变犹夫天地化生万物皆莫能迯乎五行之属也五行惟火有二在地为火在天为热为暑以热合少阴为君火暑合少阳为相火盖以地有阴阳十二支同乎人之阴阳十二经火虽有二理则一也故其德政令化灾病皆同然不无热微病轻暑甚病重之情状也
　　五星所见太过不及謌
　　五星岁木荧惑火辰水镇土太白金不及减常之一二无所不胜色停匀太过北越倍一二畏星失色兼母云盛衰徐疾征顺逆留守多少吉凶分
　　【注】天之垂象莫先乎五星五星者木火土金水之五星也木曰岁星居东方火曰荧惑星居南方水曰辰星居北方土曰鎭星居西南金曰太白星居西方其主岁之星不大不小不芒不暗不疾不徐行所行道守所守度此其常也若五阴年是为不及其岁则减常之一不及之甚则减常之二其光芒缩主嵗之星其色兼我所不胜之色而见也如木不及嵗星青兼白色也火不及荧惑星红兼黑色也土不及鎭星黄兼青色也金不及太白星白兼红色也水下及辰星黑兼黄色也五阳年是为太过其主岁之星北越谓越出本度而近于北也北乃紫微之位太乙所居之宫也故倍常之一太过之甚倍常之二其光芒盈主岁之星其色纯正畏我之星失其本色而兼生我之母色也假如木太过畏木之星土星也失其本色之黄而兼生土之火赤色也盖以木盛而土畏必盗母气为助故兼母色见也土兼赤色土又生子余星仿此凡星当其时则当盛非其时则当衰星迟于天为顺为灾病轻星速于天为逆为灾病重稽留不进守度日多则灾病重稽留不进守度日少则灾病轻故曰吉凶分也
　　五行德政令化灾变歌
　　木德温和政舒启其令宣发化生荣其变烈风云物飞其灾推防殒落零
　　【注】木主春故其德温暖柔和也春气发故其政舒展开启也春气升故其令宣发也春主生故其化生荣也春主风故其变烈风而云物飞扬此风之胜也木胜不已则为摧折防殒散落飘零之灾也
　　火德彰显化蕃茂其令为热政曜明其变灾烈水泉涸其灾焦灼萎枯形
　　【注】火主夏故其德彰著昭显也夏主长故其化蕃秀茂盛也夏阳盛故其令热也夏阳外故其政光明显曜也夏主热故其变炎光赫烮而水泉干涸此热之胜也火胜不已则为万物焦灼草萎木枯之灾也
　　土德溽蒸政安静其令云雨其化丰其变阴埃震骤注其灾霖雨岸堤崩
　　【注】土主长夏故其德溽蒸热也土主静故其政安静也长夏气濡故其令云雨也土气厚故其化万物丰偹也长夏主湿故其变晦阴烟埃震雷骤注暴雨此湿之胜也土胜不已则为久霖淫雨溃岸崩堤之灾也
　　金德清洁政劲切其化紧敛令露骨其变肃杀霜早降其灾苍干草木凋
　　【注】金主秋故其德清凉皎洁也秋气肃故其政肃劲齐切也秋主收故其化紧收敛缩也秋主露故其令露膏万物也秋主燥故其变肃寒早霜杀物此燥之胜也金胜不已则为苍枯草木凋零之灾也
　　水德凄凔政坚肃其化清谧其令寒其变凛冽寒太甚其灾氷雹霜雪连
　　【注】水主冬故其德凄凔而寒也冬气固故其政坚凝肃劲也冬主藏故其化清冷静谧也冬主寒故其变凛冽寒气太盛此寒之胜也水胜不已则为冰霜雹之灾也
　　五行地化虫畜谷果有太过不及齐兼化謌
　　木主化毛犬麻李火主羽马麦杏饶土主化倮牛稷枣金主化介鸡稻桃木主化鳞彘豆栗得气皆育失萧条太过齐化我克我不及兼化克皆苞
　　【注】虫者毛羽倮介鳞也麟为毛虫之长而诸毛皆横生故属木也凤为羽虫之长而诸羽皆翔升故属火也人为倮虫之长而诸倮物皆具四肢故属土也为介虫之长而诸介皆甲坚固故属金也龙为鳞虫之长而诸鳞皆生于水故属水也次则其畜犬其谷麻其果李皆木化也其畜马其谷麦其果杏皆火化也其畜牛其谷稷其果枣皆土化也其畜鸡其谷稻其果桃皆金化也其畜彘其谷豆其果栗皆水化也凡此五化之物得其气之和则皆蕃育失其气之和则皆萧条而不育也太过齐化谓我所化之物与克我者所化之物皆育也假如木太过毛虫犬畜麻谷李果木化之类育而介虫鸡畜稻谷桃果金化之类亦育盖太过则气盛所不胜者来齐其化也其余太过之化仿此不及兼化谓克我者我克之者皆茂育也假如木不及尅我之金其虫介其畜鸡其谷稻其果桃皆化育也盖不及则气衰克我者我畏之我克者不畏我来兼其化也其余不及之化仿此苞者茂也
　　运气为病歌
　　五运六气之为病名异情同气质分今将二病归为一免使医工枉费心
　　【注】五运六气之为病虽其名有木火土金水风火湿燥寒之异而其实为病之情状则同也今将木运之病风气之病火运之病暑气之病土运之病湿气之病金运之病燥气之病水运之病寒气之病总归为一病不使初学医工枉费心思而不得其头绪也
　　诸风掉属肝木诸暴强直风所因支痛輭戾难转侧里急筋缩两脇疼
　　【注】在天为风在地为木在人为肝在体为筋风气通于肝故诸风为病皆属于肝木也掉摇动也昏运也风主动旋故病则头身摇动目昏运也暴卒也强直筋病强急不柔也风性劲急风入于筋故病则卒然筋急强直也其四肢拘急疼痛筋輭短缩乖戾失常难于转侧里急脇痛亦皆风伤其筋转入里病也
　　诸痛痒疮属心火诸热昏瘖躁谵狂暴注下廹呕酸苦膺背彻痛血家殃
　　【注】在天为热在地为火在人为心在体为衇热气通于心故诸火痛痒疮之病皆属于心火也热微则燥皮作痒热甚则灼肤作痛热入经衇与血凝结浅则为痈深则为疽更深入之则伤藏府心藏神热乘于心则神不明故昏冒不省人事也心主言热乘于心则神不辨故瘖而不能言或妄言而谵语也火主动热乘于身则身动而不寕故身躁扰动甚则发狂也暴注者卒暴水防火与水为病也下廹者后重里急火与气为病也呕吐酸苦火病胃也膺背彻痛火伤胸也血家殃者热入于衇则血满腾不上溢则下防而为一切失血之病也
　　诸湿肿满属脾土霍乱积饮痞闭疼食少体重肢不举腹满肠鸣飱泄频
　　【注】在天为湿在地为土在人为脾在体为肉湿气通于脾故诸湿为病皆属于脾土也湿畜内外故肉肿腹病也饮乱于中故病霍乱也脾失健运故病积饮也脾气凝结故病痞硬便闭而痛也脾主化谷病则食少也脾主肌肉湿胜故身重也脾主四肢四肢不举亦由湿使然也脾主腹湿淫腹疾故腹满肠鸣飱泄也
　　诸气膹郁痿肺金喘咳痰血气逆生诸燥澁枯涸干劲皴掲皮肤肩臂疼
　　【注】在天为燥在地为金在人为肺在体为皮燥气通于肺故诸燥气为病皆属于肺金也膹郁谓气逆胸满膹郁不舒也痿谓肺痿咳嗽唾浊痰涎不已也喘咳气逆唾痰涎血皆肺病也凡澁枯涸干劲皆燥之化也干劲似乎强直皆筋劲病也故卒然者多风入而筋劲也久之者多枯燥而筋劲也皴肤皴澁也掲皮掲起也此燥之病乎外也臂痛肩痛也亦燥之病于经也
　　诸寒收引属肾水吐下腥秽澈清寒厥逆禁固骨节痛症瘕疝腹急坚
　　【注】在天为寒在地为水在人为肾在体为骨寒气通于肾故诸寒气为病皆属于肾水也收敛也引急也肾属水其化寒敛缩拘急寒之化也热之化吐下酸苦故寒之化吐下腥秽也热之化水液浑浊故寒之化澄澈清冷也厥逆四肢冷也禁固收引坚劲寒伤于外则骨节痛也寒伤于内则症瘕疝腹急坚痛也
　　五运客运太过为病歌
　　风气大行太过木脾土受邪苦肠鸣飱泄食减腹支满体重烦寃抑气升云物飞扬草木动摇落木胜被金乘甚则善怒顚冒脇痛吐甚胃絶倾
　　【注】上文统论主运主气为病此详言五运客运耑主之病也岁木太过六壬年也或岁土不及六已年也木太过则恃强乘土土不及则母弱而金衰无以制木而木亦来乘土故木气盛则风气大行为木太过之化在人则脾土受邪为病苦肠鸣飱泄食少腹满体重烦寃烦寃者谓中气抑郁不伸故也在天则有云物飞扬之变在地则有草木动摇之化木胜不已而必衰衰则反被金乘有凋陨摇落之复也故更见善怒顚疾冒脇痛吐甚之肝脾病也胃絶倾者谓胃土冲阳之衇絶而不至是为脾絶故主命倾也
　　暑热大行太过火肺金受邪喘咳疴气少血失及病疟注下咽干中热多燔炳物焦水泉涸氷雨寒霜水复过甚则谵狂胸背痛太渊衇絶命难瘥
　　【注】岁火太过六戊年也或嵗金不及六乙年也火太过则火恃强而乘金金不及则母弱而水衰无以制火而火亦乘金故火气盛则暑热大行为火太过之化在人则肺金受邪其为病喘而咳气少不足息血失而顔色瘁及疟疾注下火防咽干中热也在天则有燔炳炎烈沸腾之变在地则有物焦槁水泉涸之化火胜不已而必衰衰则反被水乘有雨氷雹早霜寒之复也故更见谵语狂乱胸背痛之心肺病也太渊肺衇也肺金之衇絶而不至是为肺絶故主病难愈也
　　雨湿大行太过土肾水受邪腹中疼体重烦寃意不乐雨湿河衍涸鱼生风雨土崩鳞见陆腹满溏泻苦肠鸣足痿瘈痛并饮满太谿肾絶命难存
　　【注】岁土太过六甲年也岁水不及六辛年也土太过则土恃强而乘水水不及则母弱而木衰无以制土而土亦乘水故土气盛则雨湿大行为土太过之化在人则肾水受邪其为病四肢冷厥腹中痛体重烦寃意不乐也在天则有雨湿数至之变在地则有河衍涸泽生鱼之化湿胜不已而必衰衰则反被木乘有风雨大至土崩鳞见于陆之复也故更见腹满溏防肠鸣足痿瘈痛饮满之脾胃病也太谿肾衇也肾水之衇絶而不至是为肾絶故曰主命难存也
　　清燥大行太过金肝木受邪耳无闻脇下少腹目赤痛草木凋陨焦槁屯甚则胸膺引背痛胠脇何能反侧身喘咳气逆而血溢太冲衇絶命难生
　　【注】岁金太过六庚年也岁木不及六丁年也金太过则金恃强而乘木木不及则母弱而火衰无以制金而金亦乘木故金气盛则清燥大行为金太过之化在人则肝木受邪其为病耳聋无闻脇下痛少腹痛目眦赤痛也在天则有清燥肃杀之变在地则有草木凋陨之化燥胜不已而必衰衰则反被火乘有苍干焦槁之复也故更见胸膺引背胠脇疼痛不能转侧喘咳失血之肝肺病也太冲肝衇也肝木之衇絶而不至是为肝絶故主命难生也
　　寒气大行太过水邪害心火热心烦躁悸谵妄心中痛天氷霜雪地裂坚埃雾蒙郁寒雨至甚则肿咳病中寒腹满溏鸣食不化神门衇絶死何言
　　【注】岁水太过六丙年也岁火不及六癸年也水太过则水恃强而乘火火不及则母弱而土衰无以制水而水亦乘火故水气盛则寒气大行为水太过之化在人则心火受邪其为病心烦躁悸谵语妄言心中热痛也在天则有雨氷霜雪之变在地则有冻裂坚刚之化寒胜不已则必衰衰则反被土乘有埃雾蒙郁不散寒雨大至之复也故更见肿喘中寒腹满溏防肠鸣饮食不化之肾脾病也神门心衇也心火之衇絶而不至是为心疾故主死也
　　六气客气主病歌
　　少阴司天热下临肺气上从病肺心躁行于地肝应病燥热交加民病生喘咳血溢及血防寒热鼽涕流频疮疡目赤嗌干肿厥心脇痛苦呻吟
　　【注】上文统论主运主气为病此则详言六气客气耑主之病也少阴君火司天子午岁也火气下临金之所畏故肺气上从而病肺心也凡少阴司天则阳明燥金在泉故燥行于地而病肝也是则知燥热交加民病喘咳血上溢血下泄寒热鼽塞喷流涕疮疡目赤溢干肿痛心痛脇痛皆其证也
　　太阴司天湿下临肾气上从病肾阴寒行于地心脾病寒湿交攻内外淫民病身重足胕肿霍乱痞满腹胀防肢厥拘急脚下痛少腹腰疼转动屯
　　【注】太阴湿土司天丑未岁也湿气下临水之所畏故肾气上从而病肾阴也凡太隂司天则太阳寒水在泉故寒行于地而病心脾也是知寒湿内外交攻民病身重足胕肿霍乱痞满腹胀四肢厥逆拘急脚下痛少腹痛腰痛难于动转皆其证也
　　少阳司天火下临肺气上从火刑金风行于地肝木胜风火为灾是乃因民病热中欬失血目赤喉痹聋瞑疮疡心痛瞤瘛冒死皆因臣犯君
　　【注】少阳相火司天寅申岁也火起下临金之所畏故肺气上从而病肺也凡少阳司天则厥阴风木在泉故风行于地木胜则病在肝是则知风火为灾民病热中欬而失血目赤喉痹耳聋瞑疮疡心痛瞤动瘛疭昬冒皆其证也暴死者是三之客气相火加临君火以臣犯君故也
　　阳明司天燥下临肝气上从病肝筋热行于地心肺害清燥风热互交侵民病寒热咳膹郁掉振筋痿力难伸烦寃脇痛心热痛目痛眦红小便纁
　　【注】阳明燥金司天卯酉岁也燥气下临木之所畏故肝气上从而病肝筋也凡阳明司天则少阴君火在泉故热行于地而病肺心也是则知清燥风热交侵民病寒热而咳胸郁膹满掉摇振动筋痿无力烦寃不伸两脇心中热痛目痛眦红小便绛色皆其证也
　　太阳司天寒下临心气上从病衇心湿行于地脾肉病寒湿热内去推寻民病寒中终反热痈疽火郁病纒身皮肉苛足痿软濡防满肿乃湿根
　　【注】太阳寒水司天辰戌岁也寒气下临火之所畏故心气上从而病心衇也凡太阳司天则太阴湿土在泉故湿行于地而病脾肉也是则知寒湿热气相合民病始为寒中终反变热如痈疽一切火郁之病皮痹而重着肉苛不用不仁足痿无力湿防腹满身肿皆其证也
　　厥阴司天风下临脾气上从脾病生火行于地冬温化风火寒湿为病民耳鸣掉风化病支满肠鸣飱防频体重食减肌肉痿温厉为灾火化淫
　　【注】厥阴风木司天己亥岁也风气下临土之所畏故脾气上从而病脾也凡厥阴司天则少阳相火在泉故火行于地而病温也是则知风火寒湿杂揉民病耳聋振掉运腹满肠鸣完谷不化之防体重食减肌肉痿瘦皆其证也
　　运气当审常变歌
　　未达天道之常变反谓气运不相应既识一定之常理再审不定变化情任尔百千杂合病要在天时地化中知其要者一言毕不得其防散无穷
　　【注】近世医者皆谓五运六气与岁不应置而不习是未达天道之常变也时之常者如春温夏热秋凉冬寒也日之常者早凉午热暮温夜寒也时之变者春不温夏不热暑不蒸秋不凉冬不寒也日之变者早温午寒暮凉夜热也但学医者欲达常变之道当先识一定主客之理次审不定变化卒然之情然后知百千杂合之气为病俱莫能迯天时地化之理也虽或有不应亦当审察与天时何时地化何化人病何病相同即同彼时彼化彼病而施治之乃无差谬此知其要者一言而终也为医者可不于运气中一加意耶
　　冲阳诸衇穴位
　　冲阳穴在足跗上五寸去防骨二寸骨间动衇
　　太渊穴在掌后内侧横纹头动衇中
　　太谿穴在足内踝后五分跟骨上动衇防中
　　太冲穴在足大指本节二寸间动衇应手防中
　　神门穴在掌后锐骨端防中
　　附冲阳诸衇穴图
















　　御纂医宗金鉴卷三十五
<子部,医家类,御纂医宗金鉴>
　　钦定四库全书
　　御纂医宗金鉴卷三十六
　　编辑伤寒心法要诀目録
　　伤寒传经从阳化热从隂化寒原委
　　太阳风邪伤衞衇证
　　太阳寒邪伤荣衇证
　　风寒荣衞同病衇证
　　误服三汤致变救逆
　　三阳受病传经欲愈衇证
　　阳明表病衇证
　　阳明热病衇证
　　阳明府病衇证
　　阳明慎汗慎清慎下
　　少阳衇证
　　少阳或病柴胡汤加减法
　　少阳禁汗禁吐禁下
　　少阳可吐可汗可下
　　三阳合病并病
　　三隂受病传经欲愈衇证
　　太隂隂邪衇证
　　太隂阳邪衇证
　　太隂阳明表里同病
　　少隂隂邪衇证
　　少隂阳邪衇证
　　少隂太阳表里同病
　　厥隂隂邪衇证
　　厥隂阳邪衇证
　　少隂厥隂外热里寒衇证
　　两感
　　汗下失宜致变坏证
　　表证
　　里证
　　阳证
　　隂证
　　阳盛格隂
　　隂盛格阳
　　阳毒
　　隂毒









　　御纂医宗金鉴卷三十六目録
　　钦定四库全书
　　御纂医宗金鉴卷三十六
　　编辑伤寒心法要诀
　　伤寒一证仲景论中立三百九十七法一百一十三方神明变化可谓既详且尽矣其治杂证也则有金匮要略分门别类包举该括无非示人以规矩准绳欲其触类旁通以应变于无穷也但其辞防古奥义蕴幽深条目繁多未易领防人多苦之兹特撮其要防编为謌诀俾学者便于熟读黙记融防贯通然后再玩味全书则易读易解有防心之乐而无望洋之叹矣由此登堂入室将见二千年来大法微言昭如日月不致尘封庶几于斯道不无小补云尔
　　伤寒传经从阳化热从隂化寒原委
　　六经为病尽伤寒气同病异岂期然推其形藏原非一因从类化故多端明诸水火相胜义化寒变热理何难漫言变化千般状不外隂阳表里间
　　【注】六经谓太阳阳明少阳太隂少隂厥隂也为病尽伤寒谓六经为病尽伤寒之变化也气同为天之六气感人为病同也病异谓人受六气生病异也岂期然谓不能预先期其必然之寒热也推其形藏原非一谓推原其人形之厚薄藏之虚实非一也因从类化故多端谓人感受邪气虽一因其形藏不同或从寒化或从热化或从虚化或从实化故多端不齐也明诸水火相胜义谓水胜则火灭火胜则水干也化寒变热理何难谓邪至其经或从隂化为寒或从阳变为热即水火相胜从化之理何难明也漫言变化千般状二句谓伤寒变化千般总不外乎隂阳表里间也
　　太阳风邪伤衞衇证
　　中风伤衞衇浮缓头项强痛恶寒风病即发热汗自出鼻鸣干呕桂枝功
　　【注】中风病名也伤衞谓风伤卫也衇浮缓谓中风衇也头痛项强恶寒恶风发热汗自出鼻鸣干呕谓中风证也桂枝功谓桂枝汤功能治中风虚邪也详太阳上篇
　　太阳寒邪伤荣衇证
　　伤寒伤荣衇浮紧头疼身痛恶寒风无汗而喘已未热呕逆麻黄汤发灵
　　【注】伤寒病名也伤荣谓寒伤荣也衇浮紧谓伤寒衇也头疼身痛恶寒恶风无汗而喘或已发热或未发热呕逆谓伤寒证也麻黄汤发谓伤寒实邪当与麻黄汤发汗最灵也详太阳中篇
　　风寒荣卫同病衇证
　　中风浮紧徧身痛头疼发热恶寒风干呕无汗兼烦躁伤寒身重乍时轻浮缓呕逆无汗喘头疼发热恶寒风烦躁而无少隂证荣卫同病大青龙
　　【注】中风谓风伤卫之病也头疼发热恶风恶寒干呕中风之证也浮紧寒伤荣之衇也身疼痛寒伤荣之证也今以中风之病而得伤寒之衇与证更兼不汗出之表实内热之烦躁也伤寒谓寒伤荣之病也身重不痛乍有轻时风伤衞之证也浮缓风伤卫之衇也呕逆无汗而喘头疼发热恶寒恶风寒伤荣之证也是以伤寒之病而得中风之衇与证更兼太阳无汗内热之烦躁也而无少隂证谓无身重但欲寐之证也荣卫同病谓风寒中伤荣卫同病也二证皆无汗实邪故均以大青龙汤发之详太阳下篇
　　误服三汤致变救逆
　　伤寒酒病桂勿与呕吐不已血脓鲜尺迟服麻致漏汗恶风肢急小便难微弱汗风青龙发厥惕悸热仍然身瞤振振欲擗地桂加附子真武痊
　　【注】伤寒谓伤寒无汗之实邪也酒病谓病酒状似中风也桂勿与谓皆勿与桂枝汤也误与伤寒则表气愈固里气更逆呕吐不已也误与酒病则湿热内酿伤荣吐血脓也此皆误用桂枝汤之变证当随其变证治之可也尺迟谓伤寒尺中衇迟也服麻谓服麻黄汤发汗遂致汗出不止名曰漏汗也肢急四肢拘急也小便难谓小便少而难也伤寒衇证当用麻黄汤发汗若尺中衇迟是荣气不足不可发汗若误发之则致漏汗恶风四肢拘急小便难等变证也当以桂枝加附子汤救逆可也微弱谓大青龙证衇微弱也汗风谓大青龙证自汗恶风也大青龙证衇不浮紧若浮缓而微弱反汗出是大青龙衇证未具也误以大青龙发之致其人厥冷筋惕心悸头热仍不退身肉瞤动也振振欲擗地谓耸动不已不能兴起欲堕于地也此皆误与大青龙汤发汗之变证当以真武汤救逆可也详太阳篇
　　三阳受病传经欲愈衇证
　　伤寒一日太阳病欲吐烦躁数急传阳明少阳证不见衇静身和为不传
　　【注】伤寒一日太阳受病二日阳明受病三日少阳受病此其传经之常也若初病颇欲吐烦躁衇数急者谓邪盛传经而不解也二三日阳明少阳证不见衇静身无所苦者谓邪衰不传欲自愈矣
　　阳明表病衇证
　　葛根浮长表阳明缘缘面赤额头疼发热恶寒而无汗目痛鼻干卧不宁
　　【注】太阳未罢又传阳明太阳表邪怫郁阳明肌热为阳明经表病也葛根表阳明谓葛根汤主治阳明表病也浮长谓阳明之表衇也縁缘靣赤连额头疼发热恶寒无汗目痛鼻干卧不得宁皆谓阳明经之表证也用葛根汤解两经之邪也详阳明篇
　　阳明热病衇证
　　白虎烦渴热阳明汗出身热衇长洪不恶寒兮反恶热合柴兼见少阳经
　　【注】太阳已罢而传阳明不传少阳亦未入府其热渐深表里俱热为阳明经热病也白虎热阳明谓白虎汤主治阳明热病也衇长洪谓阳明之热衇也烦躁口渴引饮汗出身热不恶寒反恶热皆谓阳明经热病之证也用白虎汤解阳明表里俱热也阳明未罢又传少阳亦阳明热病也合柴谓白虎合小柴胡汤治阳明经热证兼见少阳经衇寒热往来口苦耳聋目而呕胸脇痛之病也详阳明少阳篇
　　阳明府病衇证
　　胃实衇大府阳明大便难兮脾约同蒸蒸潮热濈濈汗满痛始可议三承
　　注衇大府阳明谓热邪入府阳明当衇大也曰胃实曰大便难曰脾约谓府病受邪之不同也脾约者太阳阳明也胃实者正阳阳明也大便难者少阳阳明也皆为可下之证不无轻重之别然必蒸蒸潮热身肢濈濈然汗出或满或痛始可议其微甚以三承气汤麻仁丸下之可也详阳明篇
　　阳明慎汗慎清慎下
　　阳明表证反有汗桂枝加葛中风传热证无汗亡津液燥渴仍从白虎痊胃实汗热原应下恶寒浮缓表为先欲知定鞕识失气不转微濇下之寃舌滑尿白小便数便鞕休攻导自安小便数多知便鞕无苦数少是津还【注】阳明表证应无汗反有汗是从风邪传来仍从表治宜用桂枝加葛根汤阳明热证应有汗反无汗是或吐或汗或下亡其津液若无燥渴则从表治若有燥渴仍从热治宜用白虎汤胃实自汗潮热原应下之若有恶寒浮缓之表宜先解表表解已乃可攻之欲知大便鞕定未定当少与小承气汤转失气者已成定鞕当与大承气汤攻之若不转失气者未成定鞕攻之必溏勿更与也若衇微濇者亦不可下下之则寃死也舌滑尿白里热微也虽小便数大便鞕其热逺在广肠亦不可下用蜜煎猪胆导法自可安也凡小便数多知大便必鞕虽大便鞕而无或满或痛之苦当审其小便日几行日减数少是津液还于胃中慎不可攻不久必自大便出也详阳明篇
　　少阳衇证
　　往来寒热胸脇满衇目而耳聋口苦黙黙不欲食心烦喜呕少阳经或渴或欬身微热或脇鞕痛腹中疼或悸不呕尿不利舌胎滑白小柴宗
　　【注】衇谓少阳病衇也往来寒热胸脇满目耳聋口苦黙黙不欲食心烦喜呕少阳经主证也或渴或欬身微热或脇鞕痛腹中疼或悸不呕尿不利舌胎滑白者皆少阳或有之证也均宜小柴胡汤主之随证加减治之可也详少阳篇
　　少阳病用柴胡汤加减法
　　胸烦不呕去参夏加蒌若渴半易根腹痛去芩加芍药心悸尿秘苓易芩脇下痞鞕枣易蛎不渴微热桂易参欬去参枣加干味小柴临证要当斟
　　【注】少阳经主证宜小柴胡汤主治也其或有之证务要临证斟酌加减可也若胸中烦而不呕去半夏人参加栝蒌实若渴者以半夏易栝蒌根若腹中痛去黄芩加白芍若心下悸小便不利者加茯苓去黄芩若脇下痞鞕加牡蛎去大枣若不渴外有微热者去人参加桂枝微汗之若欬者去人参大枣加干姜五味子义详少阳篇小柴胡汤下
　　少阳禁汗禁吐禁下
　　少阳三禁要详明汗谵吐下悸而惊甚则吐下利不止水浆不入命难生
　　【注】三禁谓少阳禁吐禁汗禁下也若误发汗则生谵语若误吐下则心悸而惊少阳经即有心下鞕不可下下之甚则下利不止即有胸中满不可吐吐之甚则水浆不入变成危候命难生也详少阳篇
　　少阳可吐可汗可下
　　胸满热烦栀子豉痞鞕冲喉蒂平发热恶寒肢烦痛微呕支结柴桂宁郁郁微烦呕不止心下痛鞕大柴攻误下柴胡证仍在复与柴胡振汗生
　　【注】上言其禁恐失宜也此言其可贵变通也胸满烦热太阳少阳轻邪也宜栀子豉汤涌之胸满痞鞕气上冲喉不得息者太阳少阳重邪也宜瓜蒂散吐之发热恶寒四肢烦疼微呕心下支结太阳少阳表证也宜柴胡桂枝汤微汗两解之郁郁微烦呕不止心下痛鞕少阳阳明表里证也宜大柴胡汤缓攻两解之误下不致变逆柴胡证仍在者复与柴胡汤以和解之若解则必蒸蒸振汗出而解以下后虚故也详太阳少阳篇
　　三阳合病并病
　　合病两三经同病并病传归并一经二阳合病满喘发自利葛根呕半同太少利芩呕加半明少负顺长生滑数宿食大承气三阳合病腹膨膨口燥身重而谵语欲眠合目汗蒸蒸遗尿面垢参白虎浮大汗下禁当应二阳并病汗不彻面赤怫郁大青龙表罢潮热手足汗便难谵语大承攻太少头项痛冒心下痞鞕如结胸禁汗吐下惟宜刺谵惊不食利多凶
　　【注】一经未罢又传一经二经三经同病而不归并一经者谓之合病二经三经同病而后归并一经自病者谓之并病二阳谓太阳阳明也太阳则有头痛发热恶寒无汗阳明则有肌热恶热心烦不眠之证相合同病也满喘谓二阳合病当下利不下利更加胸满而喘宜麻黄汤发之自利谓二阳合病当有之证宜葛根汤也呕半谓二阳合病不下利但加呕者宜葛根汤加半夏也同谓二证同用葛根一方也太少谓太阳少阳合病也太阳则有头痛发热恶寒无汗少阳则有寒热往来口苦耳聋目胸脇痛之证相合同病也利芩谓太阳少阳合病当自下利宜与黄芩汤也呕加半谓太阳少阳合病不自利但加呕者宜黄芩汤加半夏也若不呕利而见太阳少阳之证非合病也宜用柴胡桂枝汤两解之明少谓阳明少阳两经之证同见下利合病也负为少阳木衇木胜则土负负则死也顺长生长为阳明土衇土盛则木不能灾为顺顺则生也滑数谓阳明少阳合病下利黏秽者衇必滑数是宿食也宜大承气汤呕酸苦者宜大柴胡汤三阳谓太阳阳明少阳合病也腹膨膨谓腹胀满也口燥谓口中干燥也身重谓身重难转侧也谵语谓妄乱言也欲眠谓喜睡也合目汗蒸蒸谓合目出热汗也遗尿谓失尿不知也面垢谓面似有油垢也此皆三阳热盛津液枯竭之证设使衇浮禁不可汗衇大亦不可下惟宜用白虎加人参益气生津清热可也若未经汗下津液未伤三阳合病轻证惟宜柴葛解肌汤清解三阳可也二阳谓太阳阳明并病也汗不彻谓邪在太阳发汗未彻又传阳明也面赤谓邪犹怫郁于太阳阳明之表未并阳明之府宜大青龙汤解两经之热也表罢谓太阳证罢也潮热手足汗大便难谵语谓已归并阳明府也宜大承气汤攻阳明实热也太少谓太阳少阳并病也头项强痛目昬冒心下痞鞕如结胸证谓太阳少阳二经之证尚未归并其邪未定禁不可汗下惟宜刺大椎肝腧肺腧以泻其热也若误发汗则必发谵语若误吐下则必心烦而惊水浆不入下利不止变此恶候命多凶也义详合病并病篇
　　三隂受病传经欲愈衇证
　　伤寒三日三阳尽热微烦躁入隂传其人能食而不呕衇小尿清为不传
　　【注】伤寒三日三阳受邪为尽三隂当受邪其人身热虽微而烦躁者谓邪去阳入隂不解也若其人反能食而不呕衇静小小便清谓邪未入于隂为不传欲自愈也
　　太隂隂邪衇证
　　太阴阴邪沉迟衇吐食腹满有时疼手足自温利不渴理中汤主悸加苓腹满去术加附子吐多去术加姜生虽吐下多还用术渴欲得水倍术宁欲作奔豚术易桂干姜寒倍参腹疼
　　【注】太隂隂邪谓邪从阴化之寒证也衇沉迟太隂隂邪衇也吐食腹满时痛太隂里寒证也手足自温邪入隂也自利不渴藏无热也宜理中汤主之若心下悸加茯苓腹满去术加附子吐多去术加生姜虽吐若下利多还用白术若渴欲得饮水仍倍加术若脐下欲作奔豚去术易桂中寒倍加干姜腹痛倍加人参详太隂篇
　　太隂阳邪衇证
　　阳邪嗌干腹满痛误下时痛大实疼大承桂枝加芍大衇弱芍大当审行
　　【注】阳邪谓太隂邪从阳化之热证也嗌干谓咽干太隂热也腹满痛太隂有余证也误下谓误下邪陷太隂当分轻重也时痛谓腹有时痛有时不痛宜桂枝加芍药汤和之大实痛谓腹大满痛无时不痛宜桂枝加大黄汤下之兼阳明胃实以大承气汤下之若衇弱即当行大黄芍药宜斟酌减之以其人胃气弱易动也详太隂篇
　　太隂阳明表里同病
　　腹满时减复如故此是寒虚气上从腹满不减不大便转属阳明乃可攻
　　【注】腹满时减减复如故谓腹时满时不满而减复如常此为太隂寒邪寒虚之气上逆之满乃可温之证也宜厚朴生姜甘草半夏人参汤腹满不减谓常常而满终日不减或不大便此为转属阳明实热内壅之满乃可攻之证也宜大承气汤详太隂篇
　　少隂隂邪衇证
　　少隂隂邪衇沉细背寒欲寐口中和咽痛腹痛骨节痛厥利清谷四逆瘥
　　【注】少隂隂邪谓邪从隂化之寒证也衇沉细少隂隂邪之衇也背寒谓背恶寒阳气虚也欲寐谓但欲寐隂气盛也口中和口中不干燥也咽痛腹痛下利清谷寒盛于中也骨节疼痛四肢厥冷寒淫于外也宜四逆汤温中散寒也详少隂篇
　　少隂阳邪衇证
　　少隂阳邪沉细数口噪咽干大承汤少隂心烦不得卧黄连阿胶是主方
　　【注】阳邪谓少隂邪从阳化之热证也少隂病但欲寐隂邪则衇沉细无力阳邪则衇加数而有力矣始病即口燥咽干水不上升热之甚也宜大承气汤急下之防阳救隂也少隂病但欲寐二三日已上变生心烦不得眠是阳邪乗隂隂不能静也宜黄连阿胶汤清阳益隂也详少隂篇
　　少隂太阳表里同病
　　少隂衇沉反发热麻黄附子细辛汤若二三日无里证减辛加草用之良
　　【注】少隂病衇沉为隂寒之证当无热今反发热是兼有太阳表也宜麻黄附子细辛汤急温而散之若二三日热仍不解亦无里寒吐利之证去细辛易甘草缓温而和之详少隂篇
　　厥隂隂邪衇证
　　厥隂隂邪微细厥肤冷藏厥躁难安囊缩舌短胎滑黒四逆当归四逆先少满痛厥姜萸入蚘厥静而复时烦得食而呕蚘闻臭烦因蚘动乌梅丸
　　【注】厥隂隂邪谓邪从隂化之寒证也微细厥隂隂邪衇也厥谓四肢厥冷也肤冷谓肌肤冷也藏厥谓寒隂藏厥也躁难安谓烦躁无有安时也囊缩谓外肾为寒收引缩入腹也妇人则乳缩隂收也舌短谓舌缩短也胎滑黒谓舌胎不干而色黒也四逆谓四逆汤也当归四逆谓当归四逆汤也先者谓先服当归四逆汤也少满痛谓少腹满按之痛也厥谓厥冷也姜萸入谓当归四逆汤加入吴茱萸生姜也蚘厥谓厥而吐蚘也静而复时烦谓烦时止时烦也得食而呕蚘闻臭谓呕因蚘闻食臭而始呕也烦因蚘动谓烦因蚘动而始烦也乌梅丸蚘厥谓宜用乌梅丸也详厥隂篇
　　厥隂阳邪衇证
　　阳邪热厥厥而热消渴热气撞心疼烦满囊缩舌焦卷便鞕尚任大承攻四逆不分四逆散欬加姜味下利同悸加桂枝腹痛附下重薤白秘尿苓
　　【注】阳邪谓厥隂邪从阳化之热证也厥谓手足寒也厥而复热热而复厥是谓热厥厥微热微厥深热深也消渴谓饮水多而小便少也热气上撞心疼是火挟木邪而逆也烦满谓少腹烦满也囊缩谓外肾为热灼筋缩入腹也舌焦卷谓舌胎干焦而卷也便鞕谓大便鞕尚可任攻宜大承气汤四逆谓四肢厥冷也不分谓寒热之厥疑似不分也宜四逆散疏逹厥隂其厥不回再审寒热可也或欬加生姜五味子下利亦加故曰同也心下悸加桂枝腹痛加附子防利下重加薤白秘尿不利加茯苓详少隂厥隂篇
　　少隂厥隂外热里寒衇证
　　少隂里寒外热证面赤身反不恶寒厥利清谷衇微絶通衇四逆主之先利止参加衇不出葱入面色赤炎炎腹痛加芍咽桔梗呕加圣药用姜鲜
　　【注】少隂里寒外热之证面赤不恶寒格阳外热也四肢厥冷下利清谷衇微欲絶隂极里寒也宜通衇四逆汤主之服四逆汤下利止衇仍不出加人参面色赤者加葱腹痛加芍药咽痛加桔梗呕加生姜详少隂篇
　　两感
　　一日太阳少隂病头痛口干渴而烦二日阳明太隂病满不欲食身热谵三日少阳厥隂病耳聋囊缩厥逆寒水浆不入神昬冒六日气尽命难全
　　【注】两感者藏府表里同病也一日头痛太阳也口干烦渴少隂也二日身热谵语阳明也腹满不欲食太隂也三日耳聋少阳也囊缩而厥厥隂也传经之邪其为病也渐两感之邪其为病也速盖因阳邪酷烈正不能御所以三日后水浆不入六府之气欲絶昬不知人五藏之神已败而不即死者赖有胃气未尽耳故又三日其气乃尽而死张洁古制大羌活汤以羌独芩连辈辛甘以散太阳之表苦寒以清少隂之热施之于表里不急者固为得法也若夫一日则头痛口干烦渴二日则身热谵语腹满不欲食三日则耳聋囊缩而厥水浆不入昬不知人传变如此迅速恐用大羌活汤平缓之剂反失机宜当遵仲景治有先后之说审其表里孰急随证治之犹或可活故于此证初病一日表里俱热者依少隂病得之二三日口燥咽干之法用大承气汤重剂以泻阳邪之烈表里俱寒者依少隂病始得之反发热衇沉之法用麻黄附子细辛汤以解隂邪之急二日表里俱实者依阳明病谵语有潮热腹满时减减不足言之法用大承气汤攻之表里虚者依三阳合病腹满身重靣垢谵语之法用大剂白虎加人参汤清之三日表里热者依厥深热亦深之法用大承气汤下之表里寒者依衇微欲絶手足厥寒之法用当归四逆加吴茱萸生姜汤温之缓则不及事矣其间颇有得生者后之学者其留意焉
　　汗下失宜致变坏证
　　太阳三日已发汗若吐若下若温鍼不解致逆成坏证观其衇证犯何经难辨隂阳六经证重困垂危莫可慿惟用独参煎冷服鼻上津津有汗生
　　【注】太阳病三日已发汗不解若吐若下若温鍼苟或相当即成解证如其不当不但病不解或因而致逆变成坏证当观其衇证知犯何经之逆如汗后亡阳渴躁谵语下后寒中结胸痞鞕吐后内烦腹满温鍼后黄衂惊狂之类随证治之可也甚或衇微欲絶神昬不能言循衣摸床叉手冒心等重困垂危难辨隂阳六经莫可慿之证此时此际惟用人参煎汤徐徐冷服以待其机倘得鼻上津津有汗则为可生之兆也
　　表证
　　表证宜汗太阳经无汗发热恶寒风头项强痛身体痛若出自汗表虚明
　　【注】表证谓寒邪在表无汗发热恶寒恶风头项强痛身体痛也太阳经主表故曰表证有是证无汗者皆属表实虽有是证若自汗出者皆属表虚未可轻汗即有风邪祗宜桂枝汤解肌可也表实无汗重者麻黄汤主之轻者麻桂各半汤主之时有汗时无汗者桂枝二麻黄一汤主之表实躁热甚者三黄石膏汤主之微者大青龙汤主之不躁有热者桂枝二越婢一汤主之以上表证不必悉具亦不论日之多寡但见有头痛恶寒一二证即为表未罢虽有里证当先解表表解已乃可攻之临证者不可不详辨也详太阳篇
　　里证
　　里证宜下不大便恶热潮热汗蒸蒸燥干谵语满鞕痛便溏为虚不可攻
　　【注】里证谓热邪内结不大便恶热潮热自汗蒸蒸口燥舌干谵语腹满鞕痛也阳明府主里故曰里证里实者有脾约有胃实有大便难三者均为可下之证然不无轻重之别三承气汤脾约丸量其可者而与之庶乎无过也若便溏为里虚即有是证不可攻也论中有急下数证不待便实而下之者是下其热也非下其结也义详阳明少隂篇
　　阳证
　　阳证身轻气髙热目睛了了面唇红热烦口燥舌干渴指甲红兮小便同
　　【注】阳证谓阳热之证也不论三隂三阳凡见是证者均为阳热有余也阳主动故身轻也阳气盛故气髙而喘也阳主热故口鼻气热也阳主寤故目睛了了而不眠也目睛不了了亦有热极朦胧似不了了然必目赤多眵非若隂证之不了了而神短无光也阳气热故身热面唇红指甲红也阳热入里故心烦口燥舌干而渴小便红也表实者三黄石膏汤发之里实者三承气汤下之表里不实而热盛者白虎解毒等汤清之可也详三阳篇
　　隂证
　　隂证身重息短冷目不了了色不红无热欲卧厥吐利小便白兮爪甲青
　　【注】隂证谓隂寒之证也不论三隂三阳凡见是证者均为隂寒不足也隂主静故身重也隂主寐故目不了了但欲卧也阳气虚寒故息短口鼻气冷也隂淫于外故面无红色四肢厥冷爪甲青也隂邪入内故呕吐下利清谷小便清白也以上皆三隂寒证临证者以附子四逆理中吴茱萸等汤择其宜而与之可也详三隂篇
　　阳盛格隂
　　阳盛格隂身肢厥恶热烦渴大便难沉滑爪赤小便赤汗下清宜隂自完
　　【注】经曰阳气太盛隂气不得相营也不相营者不相入也既不相入则格隂于外故曰阳盛格隂也其外证虽身肢厥冷颇似隂寒而内则烦渴大便难小便赤恶热不欲近衣爪甲赤衇沉滑一派阳实热证汗下清三法得宜则阳得以消隂得以完全也表实无汗三黄石膏汤里实不便三承气汤热盛无表里证宜解毒白虎汤
　　【集注】刘完素曰蓄热内甚衇须疾数以其极热蓄甚而衇道不利反致衇沉细欲絶俗未明造化之理反谓传为寒极隂毒者或始得之阳热暴甚而便有此证候者或两感热甚者通宜解毒加大承气汤下之后热稍退而未愈者黄连解毒汤调之或微热未除者凉膈散调之或失下热极以至身冷衇微而昬冒将死若急下之则残隂暴絶必死盖阳后竭而然也不下亦死宜凉膈散或黄连解毒汤养隂退阳积热渐以消散则心胸再暖而衇渐以生也
　　隂盛格阳
　　隂盛格阳色浅赤发热不渴厥而烦下利尿清爪青白浮微通衇复阳还
　　【注】经曰隂气太盛阳气不得相营也不相营者不相入也既不相入则格阳于外故曰隂盛格阳也色浅赤谓面色见浮浅之红赤色也其外证面赤发热而烦颇类阳热其内则不渴下利清谷小便清白爪甲青白四肢厥冷衇浮微欲絶一派隂寒虚证宜通衇四逆汤冷服之从其隂而复其阳也利止衇不出加倍人参下利无衇宜白通加猪胆汁人尿汤厥烦欲死宜吴茱萸汤
　　阳毒
　　阳毒热极失汗下舌卷焦黒鼻煤烟昬噤发狂如见鬼咽疼唾血赤云斑六七日前尚可治表里俱实黒奴丸热盛解毒里实下表实三黄石膏煎
　　【注】阳毒谓阳热至极之证也失汗下谓应汗不汗应下不下失其汗下之时也热毒炎炎不已故舌卷焦黒鼻内生煤烟也热毒内攻乗心故神昬噤栗发狂如见鬼神咽疼唾血也热毒外薄肌肤故发赤色如锦云之斑也六七日前谓日浅毒未深入故尚可治表里俱实谓有是证无汗不大便者宜黒奴丸两解之无表里实证热盛者宜黄连解毒汤兼燥渴者合白虎汤清之里实不便者宜解毒承气汤下之表实无汗者宜三黄石膏汤发之
　　隂毒
　　隂毒寒极色青黒咽痛通身厥冷寒重强身疼如被杖腹中绞痛若石坚或呕或利或烦躁或出冷汗温补先无汗还阳退隂汗急灸气海及关元
　　【注】隂毒谓隂寒至极之证也血衇受隂毒邪故面色青黒也隂毒内攻于里故咽痛腹中绞痛也隂毒外攻于表故厥冷通身重强疼痛如被杖也独隂无阳不化故隂凝腹若石之坚硬也或呕吐或下利或烦躁或冷汗出皆阳虚不足或有之证均以温补为先宜四逆汤倍加人参若有是证其人无汗宜还阳散退隂散温而汗之使寒毒散而阳伸也凡遇此证俱宜急灸气海关元二三百壮随服药饵未有不生者也












　　御纂医宗金鉴卷三十六
　　钦定四库全书
　　御纂医宗金鉴卷三十七
　　编辑伤寒心法要诀目录
　　表热里热隂热阳热
　　恶寒背恶寒辨
　　恶风
　　头痛
　　项强
　　身痛
　　烦躁不眠懊憹
　　自汗头汗
　　手足汗
　　潮热时热
　　讝语郑声
　　渴证
　　舌胎
　　胸脇满痛
　　呕证
　　往来寒热如疟寒热
　　目耳聋
　　腹满痛
　　吐证
　　热利寒利
　　但欲寐
　　隂阳咽痛
　　气上冲
　　饥不欲食
　　手足厥逆
　　少腹满痛
　　神昬狂乱畜血发狂
　　循衣摸牀
　　太阳阳邪停饮
　　太阳隂邪停饮
　　少隂阳邪停饮
　　少隂隂邪停饮
　　喘急短气
　　心下悸
　　战振栗
　　呃逆哕噫
　　结胸
　　痞鞕
　　发黄
　　疹斑
　　衂血
　　吐血
　　大小便脓血
　　颐毒
　　狐惑
　　百合
　　热入血室
　　食复劳复
　　房劳复隂阳易











　　御纂医宗金鉴卷三十七目録
　　钦定四库全书
　　御纂医宗金鉴卷三十七
　　编辑伤寒心法要诀
　　表热里热隂热阳热
　　发热无时热翕翕炊笼腾越热蒸蒸表热尿白里热赤外需麻桂内凉承燥干烦渴为阳热厥利外热属隂经阳热宜清白虎辈隂热四逆与白通
　　【注】发热无时热翕翕谓发热无休止之时若合羽外覆之表热也炊笼腾越热蒸蒸谓发热如炊笼蒸蒸内越之里热也表热热不在里故尿白也里热故尿赤也外需麻桂谓表热无汗宜麻黄汤有汗宜桂枝汤内凉承谓里热轻者宜凉膈散重者宜三承气汤发热兼口燥舌干烦渴者为阳经之热也发热兼厥冷下利清谷者属隂经之热也阳热宜清白虎解毒辈也隂热宜温四逆白通汤也
　　【按】翕翕蒸蒸发热俱有汗二证相类若以翕翕之表热误为蒸蒸之里热下之则逆若以蒸蒸里热误为翕翕表热汗之转伤翕翕之汗热虽同蒸蒸扪之自温不似蒸蒸之汗热扪之自有热气透手也其间或有疑似难辨又当审小便之白赤舌胎之润燥自可决也
　　恶寒背恶寒辨
　　恶寒表里隂阳辨发热有汗表为虚发热无汗表实证实以麻黄虚桂枝无热恶寒发隂里桂枝加附颇相宜背寒口和隂附子口燥渴阳白虎需
　　【注】恶寒一证有表里隂阳之辨发热恶寒发于阳表也有汗宜桂枝汤无汗宜麻黄汤无热恶寒发于隂里也有汗宜桂枝加附子汤无汗宜麻黄附子细辛汤背恶寒口和谓口中不燥而和也隂谓属少隂也宜附子汤背恶寒口燥渴谓口中燥而渴也阳谓属阳明也宜白虎加人参汤
　　【按】隂阳二经恶寒虽同其身有热无热则异也一则汗之二则温之少隂阳明之背恶寒虽同其口中和口中不和则异也一则温之一则清之恶寒虽属轻微之证仲景立法可辨他可类推矣
　　恶风
　　风寒相因相离少三阳俱有恶寒风恶风属阳法从表三隂恶寒无恶风
　　【注】风寒二者大率多相因而少相离有寒时不皆无风有风时不皆无寒故三阳俱有恶寒恶风同见也恶风与恶寒均表病也法当从表然风属阳寒属隂故三隂经证有恶寒而无恶风也
　　头痛
　　三阳头痛身皆热无热吐沫厥隂经不便尿红当议下尿白犹属表未清
　　【注】三阳谓太阳阳明少阳也头痛身皆热谓三阳头痛身皆热也三阳经头痛法当从三阳治也厥隂头痛则多厥而无热呕吐涎沫是厥隂挟寒邪上逆也宜吴茱萸汤温而降之三阳头痛若不大便小便红赤为里实热法当议下宜承气汤若小便清白即不大便为里热未实表尚未清法当先从表治也三隂经无头痛惟厥隂有头痛以其衇与督衇上防于巓也三隂经无发热厥隂少隂亦有发热谓之反发热以其藏有相火隂盛格阳于外也
　　项强
　　项背几几强太阳衇浮无汗葛根汤有汗桂枝添葛入衇沉栝蒌桂枝方结胸项强如柔痉大陷胸丸下必康但见少阳休汗下柴胡去半入蒌良
　　【注】项强太阳病也项背强太阳阳明病也几几拘强而甚之貌也衇浮属二阳之表衇也若无汗是从伤寒传来宜葛根汤有汗是从中风传来宜桂枝加葛根汤衇沉谓邪已入胸里也宜栝蒌桂枝汤结胸谓结胸病也项强如柔痉谓项强背反张有汗如柔痉之状也宜大陷胸丸但见少阳谓太阳少阳并病之项强休汗下谓邪入少阳不可更汗下也宜柴胡汤去半夏加栝蒌主之良好也栝蒌桂枝汤方在金匮要畧
　　身痛
　　身痛未汗表实证汗后身疼属表虚桂加生姜参芍药尺迟血少建中耆少隂沉厥附子治厥隂汗利四逆医风湿尽痛难转侧掣引烦疼桂附宜
　　【注】身痛未汗属表实证宜麻黄汤汗后身疼属表虚证宜桂枝新加汤即桂枝汤倍生姜芍药加人参也曰桂加即桂枝汤加此也尺迟血少建中耆谓身痛尺中衇迟是血少荣气不足也虽未经汗不可发汗宜建中汤加黄耆以补荣血也少隂谓身痛见少隂沉衇四肢厥冷也附子治谓宜附子汤治也厥隂谓身痛见厥隂厥逆汗出不止下利清谷也四逆医谓以四逆汤医也风湿谓风湿身痛也尽痛难转侧是湿则令人一身尽痛不能转侧掣引烦疼是风则令人筋衇牵引烦疼不宁也桂附宜谓宜以桂枝附子汤也
　　烦躁不眠懊憹
　　躁身不静烦心扰不躁难眠作热观懊憹烦甚无冷病惟躁隂阳表里看诸烦无论三法后便软栀竹等汤煎便鞕白虎三承气躁同隂见便属寒
　　【注】身为热动而不安谓之躁心为热扰而不宁谓之烦烦则扰于内躁则动于外故有心烦而无身烦有身躁而无心躁也大抵烦属阳躁属隂若懊憹心中反覆顚倒烦不得眠不与躁同见者皆无冷病当作热观也惟躁则不然当分表里隂阳取治故太阳有不汗出而烦躁谓之在表大青龙证也阳明有心下鞕之烦躁谓之在阳白虎汤证也三隂有吐利手足厥之烦躁谓之在隂四逆辈证也诸烦谓烦不眠懊憹也无论三法后谓不论已经未经汗吐下三法之前后也但大便不鞕者以竹叶石膏温胆栀子豉等汤主治可也便鞕者量其热之深浅以白虎三承气汤主治可也躁同隂见谓躁同三隂证见便属隂寒之躁宜四逆理中吴茱萸汤主治可也
　　自汗头汗
　　自汗热越多急下更兼热利不休凶头汗热蒸不得越黄湿水火血皆成
　　【注】自汗在太阳谓之风邪桂枝汤证也在阳明谓之热越白虎汤证也若大热蒸蒸汗出过多则宜调胃承气汤急下其热救其津也若更兼发热下利不休内外两脱故凶也头汗出剂颈而还则为热不得外越上蒸于首也或因黄郁未发或因湿家误下或因水结胸蒸或因火劫热迫或因阳明蓄血或因热入血室皆令成之则当分门施治可也
　　手足汗
　　手足濈濈然汗出便鞕尿利本当攻寒中汗冷尿不利攻之固瘕泻澄清
　　【注】胃主四肢为津液之主今热聚于胃蒸其津液傍达于四肢故手足濈濈然汗出且小便自利胃中津液必干大便必鞕本当攻也若中寒胃阳土虚脾不约束津液横溢四肢犹如隂盛淫雨滂沱故汗出而冷也阳虚失运中寒不化故小便不利也今虽便鞕而手足汗出非为热越者比愼不可攻攻之必变生固瘕泄泻澄清不止也
　　潮热时热
　　午后一发为潮热无休发热汗蒸蒸时热自汗无里证先时与药桂枝称
　　【注】潮热阳明府证也阳明王于申酉故潮热发于午后如潮信之不失因名之曰潮热可下之证也无休发热汗蒸蒸谓发热无休止之时热气透手溱溱有汗名曰蒸蒸发热亦属阳明内实可下之证也时热自汗者谓发热时轻时重而有自汗也似潮热而次数似蒸蒸而休止潮热蒸蒸之热则必兼有可下之证时热时止之热则必不兼可下之证故曰无里证也因其无里证热而有汗知风邪留连在表不已故用桂枝主治然必先其发热汗出之时与桂枝汤也盖桂枝不为时热自汗者设而为时热自汗有表无里证者设也此处重在无里证非谓凡有时热自汗皆可服桂枝汤也
　　谵语郑声
　　谵语为实声长壮乱言无次数更端郑声为虚音短细频言重复更呢喃同阳经见均属热同隂经见总为寒阳无可攻当清解隂不能温清补痊
　　【注】言语心主之也心气实热而神有余则发为谵语谵语为实故声长而壮乱言无次数数更端也心气虚热而神不足则发为郑声郑声为虚故音短而细只将一言重复呢喃也盖神有余则能机变而乱言神不足则无机变而祗守一声也凡谵语郑声与阳经同见者均属热证可以攻之与隂经同见者总为寒证可以温之若虽与阳经同见而无可攻之证不可攻之当清解也与隂经同见而无可温之证不可温之当清补也
　　渴证
　　三法伤津胃燥干阳往乘隂渴亦然渴欲饮水少少与莫使停留饮病干太阳五苓尿不利阳明白虎饮连连少阳证具心烦渴小柴去半粉加添
　　【注】渴病多因或汗或吐或下三法伤其津液致令胃中干燥故引饮也阳邪往乘三隂太隂则嗌干少隂则口燥厥隂则消渴渴在三隂阳邪亦属热伤津液故曰渴亦然也三隂之渴治法详于三隂经内凡渴欲饮水者当少少与之以滋胃干胃和则愈若恣意与饮之不但渴不能愈致水停留为病也太阳之渴用五苓散者以水停下焦小便不利故也阳明之渴用白虎者以胃热饮水连连不已也少阳寒热往来等证已具心烦渴者用小柴胡汤以和解去半夏以避燥加花粉以生津液也
　　舌胎
　　舌心外候本泽红红深赤色热为轻外红内紫为热重滑白寒表少阳经沉迟细紧藏寒结干薄气液两虚空黄黒胎润里热浅焦干刺裂热深明黑滑若与三隂见水来尅火百无生
　　【注】舌者心之外候色应红泽为无病也若初感内外红深则为有热外红内紫则为热甚舌胎滑白则为表寒其胎渐厚则为传少阳经也热者宜辛凉汗之寒者宜辛温汗之在少阳者为胸中有寒丹田有热也小柴胡汤两解之胸中指表也浅也丹田指里也深也非直指胸中丹田谓半里之热未成半表之寒犹在故舌白一证有寒有热也若其胎滑厚与隂证衇同见乃藏虚寒结以理中加枳实温而开之若其胎干薄与阳证同见乃气虚液竭以白虎加人参清而补之若白胎渐变黄色此为去表入里其热尚浅表不罢者宜三黄石膏汤已入里者凉膈散如焦干黒色或芒刺裂纹此为里热已深宜栀子金花汤兼满痛者大承气汤红火色也黒水色也与三阳证见为热极反兼胜已之化清之下之尚可治也若与三隂证见则为水来尅火百无一生治者以生姜擦之其黒色稍退急用附子理中四逆辈救之可生
　　胸脇满痛
　　邪气传里必先胸由胸及脇少阳经太阳衇浮惟胸满过经不解有阳明干呕潮热胸脇满大柴加消两解行心腹引脇鞕满痛干呕尿秘十枣攻
　　【注】邪气传里必先自胸若衇浮惟胸满而不及脇者仍属太阳表分也宜麻黄汤因胸及脇而皆满者属少阳经也宜小柴胡汤若十余日不解而胸脇满兼干呕潮热者是少阳兼有阳明也宜大柴胡汤加芒消两解之若表已解心下及腹引脇满鞕而痛干呕小便不利者是停饮内实也宜十枣汤攻之
　　呕证
　　呕病因何属少阳表入里拒故为殃太阳之呕表不解食谷欲呕在胃阳太隂有吐而无呕厥隂涎沫吐蚘长少隂呕利有水气饮呕相因是水乡
　　【注】呕病诸经皆有因何属少阳也因表邪入里里气拒格上逆作呕故为殃属少阳也宜小柴胡汤心下鞕而烦或不大便宜大柴胡汤表不解之呕属太阳也宜柴桂汤食谷欲呕属胃阳胃阳阳明也属中寒宜吴茱萸汤得汤更呕属表热宜葛根加半夏汤呕吐涎沫或呕吐蚘属厥隂也宜吴茱萸汤吐蚘者宜乌梅丸呕而下利是有水气属少隂也宜眞武汤饮而呕呕而饮饮呕相因不已是停水也宜五苓散
　　往来寒热如疟寒热
　　往来寒热少阳证寒热相因小柴胡如疟寒热三五发太阳麻桂等汤除
　　【注】寒而热热而寒寒热相因不已故名曰往来寒热为少阳主证宜小柴胡汤寒热而有作止之常一日一次或隔日一次谓之疟属杂病也寒热而无作止之常日三五发谓之如疟属太阳经未尽之表邪也宜麻桂各半汤若热多寒少宜桂枝二越婢一汤若有汗宜桂枝二麻黄一汤若无汗亦宜麻桂各半汤此皆治太阳未尽之微邪法也
　　目耳聋
　　少阳目神自正诸逆昏乱不能生重暍耳聋湿温汗不语面色变身青
　　【注】目者目黒不明也耳聋者耳无所闻也皆少阳经主证非死候也其目之明其耳之聪神自完整若因三法失宜致诸变逆坏证目而神昏言乱乃神散气脱之候故曰不能生也若因误发湿温家汗而不能言语耳聋无闻身青面色变者名曰重暍亦死证也
　　腹满痛
　　腹满时痛不足证腹满大痛有余名误下邪陷太隂里汗热便鞕转阳明
　　【注】腹满时痛为不足桂枝加芍药汤不愈用理中汤腹满大痛为有余桂枝加大黄汤此皆误下邪陷太隂之里证也若潮热自汗大便鞕则为太隂之邪转属阳明也宜大承气汤
　　吐证
　　中寒吐食不能食不渴而厥吐寒虚得食吐渴火为逆饮吐相因水病居
　　【注】中寒吐食谓中寒吐食不能食也凡不渴而厥吐是寒虚吐也宜理中吴茱萸辈凡渴而得食即吐是火吐也热实宜黄连解毒汤热虚宜干姜黄连黄芩汤或竹叶石膏汤渴而饮饮而吐吐而复渴水逆病也宜五苓散
　　热利寒利
　　热利尿红渴黏秽寒利澄清小便白理中不应宜固澁仍然不应利之瘥
　　【注】自利不渴者属太隂寒也下利欲饮水者以有热故也此以渴辨寒热也小便黄赤秽气稠黏者皆热利也小便清白澄彻清谷皆寒利也热利有表证轻者升麻葛根汤重者葛根汤汗之有里证者量以三承气汤下之无表里证轻者宜黄芩汤重者宜葛根黄连黄芩汤清之寒利宜理中汤温而补之若服理中汤不应者此属下焦滑脱宜赤石脂禹余粮汤固澁仍然不应此为清浊不分水走大肠宜五苓散或猪苓汤利之可瘥也
　　但欲寐
　　行隂嗜卧无表里呼醒复睡不须惊风温衇浮热汗出多眠身重息鼾鸣
　　【注】行隂欲寐嗜卧少隂证也若欲寐嗜卧无表里证身和衇小知已解也然解后之睡呼之则醒醒而又睡是隂气来复非隂盛困阳不须惊也风温亦欲寐多眠则有衇浮发热汗出身重鼻息鼾鸣之别也
　　隂阳咽痛
　　咽痛干肿为阳热不干不肿属隂寒阳用甘桔等汤治隂用甘桔附姜攒
　　【注】咽痛一证寒热皆有咽干肿痛为三阳热证宜甘桔半夏苦酒猪肤等汤调治不干不肿而痛为三隂寒证宜四逆汤加桔梗主治也
　　气上冲
　　气撞吐蚘厥隂本无蚘阳表桂枝汤少腹急引烧裩散冲喉难息蒂良
　　【注】气撞吐蚘谓厥隂本证也无蚘谓气撞不吐蚘乃邪犹在阳表也宜桂枝汤少腹急引谓气上冲更少腹引隂急痛乃隂阳易病也宜烧裩散冲喉难息谓气上冲喉胸满难以布息乃寒实在胸也宜蒂散
　　饥不欲食
　　饥不欲食吐蚘厥下后不食属阳明懊憹头汗栀子豉厥心烦邪在胸
　　【注】饥不欲食吐蚘厥谓厥隂本证也下后饥不能食属阳明也阳明病则懊憹心中烦甚头上汗出是热在胃中宜栀子豉汤涌之厥隂病则吐蚘厥逆衇微今不微而更心烦者非寒虚邪是寒实邪而在胸中宜蒂散吐之
　　手足厥逆
　　太隂手足温无厥少隂厥冷不能温厥隂寒厥分微甚热厥相因辨浅深
　　【注】太隂经无厥逆而有手足自温少隂经有寒厥而无热厥厥隂经有寒热二厥寒厥者祗寒而不热也热厥者由热而厥由厥而热热厥相因无休歇也当辨隂阳浅深以当归四逆承气等汤施治可也详厥隂篇
　　少腹满痛
　　少腹满而按之痛厥逆尿白冷膀胱不厥血蓄小便利小便不利水为殃
　　【注】少腹满按之痛若四肢厥冷小便清白者是冷结膀胱宜当归四逆加吴茱萸生姜汤不厥冷小便自利者是血蓄膀胱宜桃仁承气汤小便不利者是水蓄膀胱宜五苓散若大小便不利者是水热蓄结宜八正散
　　神昏狂乱蓄血发狂
　　神昏胃热重阳狂三黄三承白解汤蓄血发狂小便利少腹鞕痛属太阳阳明蓄血大便黒其人如狂而喜忘桃仁承气抵当治须识作汗奄然狂
　　【注】神昬胃热谓神昬是胃经热极乘心也重阳狂谓热入于阳则狂乱也三黄谓三黄石膏汤治神昬狂乱表实无汗者也三承谓三承气汤治神昬狂乱里实不便者也白解汤谓白虎解毒汤治神昬狂乱无表里证而热极者也太阳蓄血发狂则少腹鞕痛小便自利若小便不利是水热蓄也非血蓄也阳明血蓄如狂则喜忘大便黑若大便不黒是热极也非血蓄也蓄血轻者桃仁承气汤重者抵当汤择而用之可也然发狂证亦有阳盛隂虚之人作汗将解之时奄然发狂濈然汗出而解者当须识之不可以药也
　　循衣摸床
　　循衣摸床有二因太阳火刼热伤隂小便利生不利死阳明热极热弥深皆缘三法失成坏衇实堪下弱难禁虚实隂阳难辨处独参六味可囘春
　　【注】循衣摸床危恶之证也一因太阳火刼取汗致阳盛伤隂隂若未竭则小便利多生隂若已竭则小便难多死一因阳明热极汗吐下三法失宜致成坏证其热弥深衇实者堪下则可治衇弱者不堪下则难治此已成危恶坏证往往隂阳虚实医莫能辨无下手处当以大剂独参六味干生地黄汤时时与之每获生也
　　太阳阳邪停饮
　　太阳阳邪有水逆消渴发热汗出烦小便不利水入吐衇浮而数五苓攒
　　【注】太阳阳邪有水逆消渴之病谓太阳中风有渴欲饮水水入即吐者名曰水逆饮水多而小便少者名曰消渴发热汗出风邪也烦热也小便不利水入则吐饮停也浮数风热衇也均宜五苓散多服暖水令微汗出外解太阳内利停水则愈若不能饮暖水欲饮冷水者是热盛也以五苓散加寒水石石膏滑石可也详太阳上篇
　　太阳隂邪停饮
　　太阳隂邪有水气伤寒无汗热烘烘主证干呕欬微喘外发内散小青龙小便不利少腹满下利除麻共入苓噎麻易附喘加杏渴加花粉减半平
　　【注】太阳隂邪有水气谓太阳伤寒表不解发热无汗兼有干呕而欬微喘饮病之主证宜以小青龙汤外发寒邪内散寒饮则可愈也或小便不利少腹满或下利或噎或喘或渴此饮病或有之证亦以小青龙汤主之小便不利少腹满是水停下焦大便下利是水走大肠俱除麻黄共入茯苓专渗利也噎为内寒之甚以麻黄易附子散内寒也喘气上逆加杏仁以降逆也渴加花粉减去半夏以避燥生津也详太阳下篇
　　少隂阳邪停饮
　　少隂阳邪有停饮六七日反不得眠下利而渴欬而呕小便不利猪苓煎
　　【注】少隂阳邪有停饮谓少隂阳邪热证兼有停饮病也少隂病当欲寐至六七日反心烦不得眠是少隂热也下利而渴欬呕小便不利是水饮停也以猪苓汤去其热而利其水可也详少隂篇
　　少隂隂邪停饮
　　少隂隂邪有水气腹痛四肢重沉疼小便不利自下利或欬或呕眞武平欬加干姜辛味共小便若利去茯苓呕去附子生姜倍利去芍药入干宁
　　【注】少隂隂邪有水气谓少隂隂寒兼有水气病也饮病主证谓腹痛四肢沉重疼痛大便自利小便不利宜眞武汤温中利水也饮病或有之证或欬或小便利或呕或下利欬加生姜细辛五味子小便若利去茯苓呕去附子倍加生姜利去芍药入干姜也
　　喘急短气
　　喘息喝喝数张口短气似喘不擡肩促难布息为实证短不续息作虚观内因饮病或痰热外因隂阳表里看直视神昬汗润髪衇微肢厥命难全
　　【注】喘息气急喝喝而数张口擡肩欠肚者喘也短气则似喘非喘而不张口擡肩也二证皆胸中气病肺主气故属肺也无论喘急短气若气促壅塞不能布息为有余之实证若气短空乏不能续息为不足之虚证内因谓饮冷伤肺或因痰热也外因谓形寒伤表表主皮毛肺之合也皮毛受邪其次及肤及肌及胸及腹入胃皆令病喘当审隂阳表里从化主治可也喘急短气兼直视神昬汗出润髪衇微四肢厥冷皆死候也与三隂寒证同见是为隂喘宜四逆加杏仁五味子虚者倍加人参与三阳热证同见是为阳喘宜白虎葛根黄芩黄连汤与太阳表证同见是为表喘无汗者麻黄汤兼烦躁者大青龙汤有汗者桂枝加厚朴杏子汤与阳明里证同见是为里喘宜大承气汤兼结胸者宜大陷胸丸若兼水气表实者小青龙汤表虚者及小便不利均宜五苓散加葶苈子里实者宜葶苈大枣汤兼腹脇鞕痛者宜十枣汤里寒者宜眞武汤若衇微细口鼻气短喘乏而无隂阳表里证此气虚喘也宜保元汤加五味子杏仁若喘而唾痰稠黏喉间漉漉有声此痰喘也重者宜蒂散礞石滚痰丸轻者二陈加苦葶苈子苏子之类也
　　心下悸
　　筑筑惕惕心动悸怔怔忡忡不自安饮多尿少为停水厥冷汗后是虚寒
　　【注】心下筑筑惕惕怔怔忡忡谓悸病之状也饮水多而小便少水停心下之悸也宜茯苓甘草汤或五苓散厥冷为寒宜眞武汤汗后为虚宜小建中汤或不因汗后是虚之甚也宜炙甘草汤
　　战振栗
　　战身耸动栗心防振虽耸动比战轻故振责虚因无力栗战相交邪正争此证若生三法后虚其中外逆而成不逆因和而作解正胜邪却战汗平
　　【注】战谓身抖耸动也栗谓心内发防也振亦耸动比之于战则无力也所以论中曰振振者皆责其虚也栗邪气为之也战正气为之也邪正相交故争也此证若生于汗吐下之后是虚其中外而致逆也若不致逆邪因以衰正因以和而作解则为正胜邪却战栗汗出而平也
　　呃逆哕噫
　　呃逆今名古名不似哕哕胃里声声格格连声作原夫脐下气来冲颇类嗳噫情自异均属气逆治能同虚热橘皮竹茹治二便不利利之宁气不归原宜都气寒虚丁萸附理中痞鞕下利生姜泻痞鞕噫气代赭功【注】今之名曰呃逆即古之名曰也者气噎结有声也世有以哕为呃逆者葢不知哕哕之声声从胃里出口不似之格格连声气从脐下来自冲衇出口作声也呃逆颇类嗳气噫气嗳气者因饱食太急比时作嗳转食气也噫气者因过食伤食越时作噫食臭气也故曰情自异也但均属气逆为病故曰治能同也呃逆之病胃气虚竭也兼热者以橘皮竹茹汤加柿蒂主之兼大便不利以三承气汤主之兼小便不利以二苓散汤主之兼肾虚不能摄冲衇之气归原以都气汤加牛膝主之兼寒虚太隂手足温以丁萸理中汤主之少隂手足厥更加附子兼痞鞕下利以生姜泻心汤主之兼痞鞕噫气以旋覆代赭石汤主之
　　结胸
　　按之满鞕不痛痞鞕而满痛为结胸大结从心至少腹小结心下按方疼热微头汗为水结潄水不咽血结名瘀衂未尽经适断内实沉大审的攻抵当桃仁大小陷误攻浮大命多倾不实浮滑小陷证藏结悉具躁烦凶【注】伤寒下之太早则成痞鞕中风下之太早则成结胸均为表邪乘虚入里鞕满按之而痛为结胸实邪也鞕满按之不痛为痞鞕虚邪也大结谓大结胸从心下至少腹鞕满而痛手不可近者宜大陷胸汤攻之小结谓小结胸微结心下按之方痛不按不痛也宜小陷胸汤开之身有微热头自汗出兼有是证者为水结胸也宜大陷胸丸攻之潄水不欲咽兼有是证者为血结胸也血瘀不成衂解或衂未尽或妇人经来适断皆能成之宜抵当丸或桃仁承气汤攻之内实证实可攻也沉大衇实可攻也审其的当则用抵当桃仁承气大陷胸汤丸以攻之审若不内实衇浮滑或衇浮大是未的也乃小陷胸证不可攻也误攻之定然凶也藏结谓状如结胸舌胎白滑衇浮而细也悉具谓结胸通腹两脇皆鞕满痛也此证加之烦躁凶死可知
　　痞鞕
　　阳证痞鞕为热痞大黄黄连泻心宁汗出恶寒寒热痞附子泻心两收功误下少阳发热呕痞满半夏泻心能虚热水气痞下利心烦干呕腹雷鸣虚热水气生姜泻痞急气逆甘草灵桂枝表解乃攻痞五苓烦渴利尿通【注】伤寒下早则成痞鞕中风下早则成结胸此其常也然论中中风下早未尝无痞鞕伤寒下早亦有结胸大抵从虚化者多为痞鞕从实化者多结胸也阳证心下痞鞕为热痞宜大黄黄连泻心汤若阳证汗出恶寒为寒热痞宜附子泻心汤误下少阳发热而呕心下痞满为呕逆痞宜半夏泻心汤阳证误下心下痞鞕下利心烦干呕腹中雷鸣脇下有水气致小便不利为虚热水气之痞宜生姜泻心汤若有是证脇下无水气其痞急益甚为虚热客气上逆之痞宜甘草泻心汤凡有痞者有无汗恶寒之表宜桂枝汤表解已乃可以大黄黄连泻心汤攻痞也若有痞者与泻心汤痞不解其人烦渴小便不利先以五苓散小便利后乃可与诸泻心汤治痞也
　　发黄
　　湿热发黄头汗出小便不利渴阳明素有寒湿发汗后黄从隂化太隂经阳色鲜明隂色暗太阳血蓄并狂生表实麻翘赤小豆茵蔯里实栀子清隂黄茵蔯四逆主便溏尿秘茵五苓环口黧黒柔汗死体若烟熏阳絶征【注】阳明病应徧身有汗谓之热越今头汗出身无汗是热不得越也渴而引饮小便不利是停水也热与湿瘀从土而化外薄肌肉谓之湿热发黄也或其人素有寒湿为表邪遏郁或已成黄又经发汗传入太隂从隂而化谓之湿寒发黄也阳明属阳故其色明亮太隂属隂故其色晦暗也太阳蓄血亦有发黄多与狂病并生法当从蓄血治也表实无汗发黄者宜麻黄连翘赤小豆汤汗之里实不便者宜茵蔯蒿汤下之无表里证热盛者宜栀子蘗皮汤清之隂证发黄者宜茵蔯四逆汤温之若大便溏小便秘发黄者宜茵蔯五苓散利之环口黧黒柔汗者隂黄死证也柔汗谓冷汗也身体枯燥如烟熏者阳黄死证也
　　疹斑
　　伤寒疹斑失汗下感而即出时气然表邪覆郁荣衞分外泛皮衇痧疹斑痧白疹红如肤粟斑红如豆片连连红轻赤重黑多死淡红稀暗是隂寒未透升麻消毒治热盛三黄石膏煎已透青黛消斑饮双解痧疹法同前【注】伤寒发斑疹痧皆因汗下失宜外邪覆郁内热泛出而成也惟时气传染感而即出亦由疫之为病烈而速也发于衞分则为痧衞主气故色白如肤粟也发于荣分则为疹斑荣主血故色红肤浅为疹深重为斑斑形如豆甚则成片连属斑疹之色红者轻赤者重黑者死此以热之深浅验死生也若其色淡红而稀暗者皆因邪在三阳已成斑疹入里邪从隂化或过服冷药所致是为隂斑隂痧隂疹法当从隂寒主治也斑出未透表热轻者宜升麻葛根汤合消毒犀角饮治之表热重者宜三黄石膏汤发之已透用青黛消斑饮加减清之痧疹初起表里不清用双解散先通表里余法同前治之可也
　　衂血
　　阳明衂血热在里太阳衂血热瘀经太阳头痛目瞑兆阳明潄水不咽征衂后身凉知作解不解升麻犀角清未衂表实麻黄汗里热犀角苓连同
　　【注】阳明衂血热在里也太阳衂血热瘀经也太阳失汗则有头痛目瞑之兆阳明失下则有潄水不欲咽之征衂血之后身凉衇静知作解也若仍不解知衂未尽热留于荣也无汗表热宜升麻葛根合犀角地黄汤清解之欲作衂未衂者表实宜麻黄汤汗之里热宜犀角地黄汤加芩连清之若表实里热者则又当合二方两解之
　　吐血
　　伤寒吐血多因逆下厥上竭少隂经三阳热盛宜清解血瘀胸满痛当攻暴吐腐臭内溃死过多血脱面无红犀角桃仁宜拣用救脱圣愈及养荣
　　【注】伤寒吐血皆因失汗失下火逆以致邪热炽盛沸腾经血故也若血从口鼻耳目而出小便难此为强发少隂汗名曰下厥上竭为难治也三阳热盛吐血宜升麻葛根合犀角地黄汤热甚加芩连清解可也若血瘀则胸满或痛当以桃仁承气合犀角地黄汤攻之若暴吐腐臭之血名曰内溃内溃者死若吐血过多面唇无红色名曰血脱救脱轻者以圣愈汤重者以人参养荣汤
　　大小便脓血
　　热在膀胱小便血八正导赤利之佳热瘀里急下脓血黄连白头与桃花
　　【注】阳经之热下注膀胱伤其荣分热少血多瘀成血蓄热多血少热廹血行血不得蓄而走下窍故尿血也以八正散导赤散利而清之隂经之热转廹阳明伤其荣分瘀则血蓄喜忘如狂不蓄则便血热腐则便脓便脓热郁里急下重所必然也轻者宜黄连阿胶汤重者白头翁汤清之滑脱者桃花汤濇之可也
　　颐毒
　　伤寒发颐耳下肿失于汗下此毒生高肿焮红痛为顺反此神昬命必倾毒伏未发衇亦隐冷汗淋漓肢若冰烦渴不便指甲紫颇似三隂了了轻
　　【注】伤寒颐毒皆因汗下失宜毒热挟少阳相火上攻而成也若其人阳气素盛则高肿焮红疼痛易于成脓故为顺也宜连翘败毒散散之或其人阳气素虚或服冷药过多遏郁毒热伏藏在里内攻神昬外毒漫肿肉色不变不疼木硬则命必危也毒伏未发之前往往似三隂亡阳之证衇隐不见冷汗淋漓肢冷若冰但身轻目睛了了烦渴不大便指甲红紫为异此毒发始临治不可忽也
　　狐惑
　　古名狐惑近名疳狐蚀肛隂惑唇咽病后余毒斑疹后癖疾利后也同然面眦赤白黑不一目不能闭喜贪眠潮热声哑腐秽气能食堪药治多全
　　【注】狐惑牙疳下疳等疮之古名也近时惟以疳呼之下疳即狐也蚀烂肛隂牙疳即惑也蚀咽腐龈脱牙穿腮破唇毒因伤寒病后余毒与湿防之为害也或生斑疹之后或生癖疾下利之后其为患亦同也其证则面色目眦或赤或白或黑时时不一喜睡目不能闭潮热声哑腐烂之处秽气熏人若胃壮能食堪受攻病重药或病之势缓治多全也
　　百合
　　百合百衇合一病如寒似热药无灵饮食起居皆忽忽如神若鬼附其形衇数溺时辄头痛溺时不痛淅淅风溺时快然但头六四二十病方宁
　　【注】百合病者谓伤寒过期留连不解不分经络百衇悉合为一病也如寒似热诸药无灵欲饮不能饮欲食不能食欲卧不能卧欲行不能行精神忽忽如神若鬼附其形体而莫知所适从也如衇数溺尿时輙头痛者六十日乃愈若溺尿时头不痛惟淅淅然恶风寒者四十日乃愈若溺时快然但头者二十日乃愈故曰六四二十日病方宁也
　　热入血室
　　妇人伤寒同一治胎产经来热入室昼日明了夜谵妄小柴生地牡丹皮无汗加麻有汗桂汗后不解再加枝寒热如疟加麻桂中寒姜附不须疑渴热白虎花粉葛瘀血桃仁承气俱产后胎前虽多证不外隂阳表里医【注】妇人伤寒与男子治法同也惟产后经来邪热乘虚而入血室另有治法热入血室之证昼日明了夜则谵语妄见鬼状宜小柴胡汤加生地丹皮若无汗则为表实加麻黄汗之有汗则为表虚加桂枝解之若有发热恶寒之表已经发汗虽无汗不加麻黄再加桂枝以解之不可复用麻黄也若有如疟之寒热加麻黄桂枝两解之若厥而下利则为中寒去黄芩加姜附不须疑也若发热烦渴则为里热去半夏合白虎或加花粉葛根胸脇少腹或满鞕或作痛则为瘀血宜合桃仁承气汤攻之产后胎前虽有多证不能尽述总不外隂阳表里之治在临证者以意消息之耳
　　食复劳复
　　新愈藏府皆不足荣衞肠胃未通和多食过劳复生热枳实栀子大黄差浮汗沉下小柴解燥呕竹叶石膏合气虚补中益气主隂亏六味倍参多
　　【注】新愈之后藏府气血皆不足荣衞未通肠胃未和惟宜白粥静养若过食胃弱难消因复烦热名曰食复若过劳役复生热烦名曰劳复劳复者宜枳实栀子豉汤汗之食复者宜枳实栀子豉加大黄汤下之衇浮有表者宜枳实栀子豉汤以汗解之衇沉有里者宜枳实栀子豉加大黄汤以下解之若无表里证者宜小柴胡汤以和解之口燥烦渴喜呕者宜竹叶石膏汤主之若内伤气虚劳复者宜补中益气汤主之若犯内事隂亏者宜六味生干地黄汤气少者倍加人参汤主之
　　房劳复隂阳易
　　房劳复与隂阳易二病情异证则同病后犯色复自病病传不病易之名男女俱主烧裩散少腹急痛引隂中身重少气头晕拘挛热气上冲胸
　　【注】男女新愈交接因而复病名曰房劳复男女新愈交接病男传不病之女病女传不病之男名曰隂阳易即交易之义也犯是病者男以女之裩裆女以男之裩裆烧灰白汤或酒日三服之则愈少腹急痛牵引隂中身重少气头目晕四肢拘挛热气冲胸是其证也













　　御纂医宗金鉴卷三十七
<子部,医家类,御纂医宗金鉴>
　　钦定四库全书
　　御纂医宗金鉴卷三十八
　　编辑伤寒心法要诀目录
　　类伤寒五证
　　停饮　　伤食　　脚气　虚烦　　内痈
　　同伤寒十二证
　　冬温　　寒疫　瘟疫　　温病　　热病风温　　温疟　湿温　　中暍　　温毒风湿　　痉病
　　易愈生证
　　难治死证
　　彚方
　　附河间两解利法等


　　御纂医宗金鉴卷三十八目録
　　钦定四库全书
　　御纂医宗金鉴卷三十八
　　编辑伤寒心法要诀
　　类伤寒五证
　　停痰　伤食　脚气　虚烦　内痈
　　相类伤寒有五证头疼发热恶风寒停痰头项不强痛胸满难息气冲咽伤食恶食身无痛痞闷失气噫作酸脚气脚膝胫肿痛或为干枯大便难虚烦微热无表里内痈能食审疼縁肺痈喘欬胸引痛唾黏腥臭吐脓涎胃痈当胃痛难近肠痈肿痛少腹坚身皮甲错腹中急便数似淋证中看
　　【注】类伤寒五证初病之时皆与太阳表证相类一曰停痰但胸满不得息气上冲咽头项不强痛与伤寒异耳一曰伤食但身无痛心下痞闷失气噫气作酸吞酸与伤寒异耳一曰脚气但病起自脚脚膝两胫肿痛或干枯肿痛名曰干脚气大便鞕难与伤寒异耳一曰虚烦惟发热而烦无表里证与伤寒异耳一曰内痈其状颇类伤寒但饮食如故有痈痛之处与伤寒异耳胸中隐痛或喘或欬吐唾腥黏是肺痈也当胃作痛手不可近是胃痈也少腹重痛便数似淋身皮甲错是肠痈也
　　同伤寒十二证
　　冬温　寒疫　瘟疫
　　春温夏热秋清凉冬气冷冽令之常伤之四时皆正病非时有气疫为殃应冷反温冬温病应温反冷寒疫伤瘟疫长防相传染须识岁气汗攻良
　　【注】冬病伤寒春病伤风夏病暑病秋病疟疾皆四时正令之常病也若春应暖而反寒夏应热而反凉秋应凉而反热冬应寒而反温此非其时而有其气疫为殃也冬应冷反温而病伤寒者名曰冬温春应温反寒而病伤寒者名曰寒疫若一时之气不正长防皆病互相传染名曰瘟疫凡治此病须识岁气太过不及六滛胜复人之强弱藏之寒热量其轻重或汗或攻轻以刘完素之防解散重以李杲之二圣救苦丸随证施治可也
　　温病　热病
　　冬伤于寒春病温夏日热病早亏隂衇浮头疼发热渴不恶寒兮是所因无汗河间两解法有汗清下早当寻失治昬狂诸热至无证随经以意神
　　【注】经曰冬伤于寒春必病温至夏为热病热病者皆伤寒之类也冬伤于寒谓冬伤正令微寒未即病也早亏隂谓冬不藏精之人或辛苦之人汗出内外失其固密在冬则早已损伤肾藏隂气阳热独治所以至春一感微邪即引内热炎炎之势不能已矣故病而即渴不恶寒也初病无汗有表证者从刘完素两解汤治法可也有汗内热盛者或清或攻急泻其阳而救其隂若因循失治昬狂诸热证至则缓不及事也无证谓表里无证当随六经以意消息治之自可通神也
　　风温
　　风温原自感春风误汗灼热汗津生隂阳俱浮难出语身重多眠息鼾鸣误下直视失溲少被火发黄瘈疭惊葳防桂枝参白虎一逆引日再命终
　　【注】冬伤于寒不即病者复感春寒名曰温病复感春风名曰风温风温有汗不可汗也若误汗之益助火邪则身热如火自汗津津不止言语难出身重多眠鼻息鼾鸣也风温隂阳衇俱浮不可下也若误下之热防膀胱竭其津液则直视失溲小便少也风湿热盛若误以火熏蒸强汗火旺津亡则发黄色瘈疭惊癎也风温之证不可汗下主以葳蕤汤若衇虚汗多主以桂枝合人参白虎汤一逆引日再命终谓一逆尚可引日若汗而又下下而又火则为再逆是促命期也
　　温疟
　　温疟得之冬中风寒气藏于骨髓中至春邪气不能发遇暑烁髓消肌形或因用力腠发泄邪汗同出故热生衰则气复寒后作证同温热治相同
　　【注】经曰温疟得之冬中于风寒气藏于骨髓之中至春阳气尚微邪气不能自出因値大暑烁脑髓消肌肉腠理发泄或有所用力邪气与汗同出出则隂虚而阳盛故热生也衰则气复入入则阳虚而隂盛故后作寒也其证同温热治亦相同也
　　湿温
　　温复伤湿湿温病身重胸满及头疼妄言多汗两胫冷白虎汤加苍术苓
　　【注】温病复伤于湿名曰湿温其证则身重胸满头疼妄言多汗两胫逆冷宜白虎汤加苍术茯苓温湿两治法也
　　中暍　温毒　风湿
　　温病中暍温毒病证同温热热尤炎伤湿汗出当风立风湿发热重疼牵
　　【注】中暍即中暑也温热之病复中于暑名曰温毒证治同乎温热但热尤盛也伤湿之病复感于风名曰风湿其证发热身重疼痛牵掣也治法已详于身痛矣中暍详在暑门
　　痉证
　　痉证反张摇头噤项强拘急转侧难身热足寒面目赤须审刚柔治法全
　　【注】风湿寒之邪合而为痉其证则背反张摇头口噤项强拘急转侧艰难身热足寒面目赤色也须审刚柔治之可痊也风湿盛者则有汗为柔痉风寒盛者则无汗为刚痉均以小续命汤主之刚痉去附子柔痉去麻黄表实者去参附加活独活里实者去参附加芒消大黄甚者则以葛根汤桂枝加葛根汤发之此治痉之大畧也详在痉门
　　易愈生证
　　神淸色泽亮音声身轻肤润衇和洪忽然口噤难言躁衇即停伏战汗寜饮多消散知酿汗能食衇浮表还平子得午解阳来济午得子解是隂从
　　【注】易愈之病取于神则神淸取于色则色泽取于声则音长取于体则身轻取于皮则肤润取于衇则和洪皆一不死之证故曰生证也若有如是之生证忽然口噤不语烦躁而甚六衇停伏宜谨察之非变凶也乃邪正交争生战汗之候为将愈之兆也凡伤寒渴者多阳证易愈若忽然饮多寻常消散无停知酿汗而作解也伤寒多不能食若忽然能食且衇浮知胃和邪还于表而作解也若不即解者隂阳未得其时也子时得之午时必解阳济隂生而解也午时得之子时必解隂从阳化而解也
　　难治死证
　　伤寒死证阳见隂大热不止衇失神隂毒阳毒六七日色枯声败死多闻心絶烟熏阳独留神昬直视及摇头环口黧黑腹满利柔汗隂黄脾败由肺絶衇浮而无胃汗出如油喘不休唇脗反靑肢冷汗舌卷囊缩是肝忧面黑齿长且枯垢溲便遗失肾可愁水浆不入衇代散呃逆不已命难留大发风温而成痉湿温重暍促命终强发少隂动经血口鼻目出厥竭名汗后狂言不食热衇躁隂阳交死形厥冷不及七八日肤冷而躁暂难宁此病名之曰藏厥厥而无衇暴出凶厥而下利当不食反能食者名除中
　　【注】病有生死治有难易生病不药可愈死病虽药莫救何则以隂阳邪正有盛衰也正盛邪衰则生隂盛阳衰则死伤寒阳证见浮大数动滑之阳衇则易愈而生见沉微濇弱之隂衇则难治而死故隂病见阳衇者生阳病见隂衇者死也大热不止邪盛衇失神正虚正虚邪盛故死也隂毒阳毒亢极不生化也色枯声败内外两夺也故均主死形若烟熏神昬直视摇头者此阳邪独留攻心而絶也环口黧黑腹满下利不止柔汗阳黄者此为脾絶也衇但浮无胃汗出如油喘息不休者此为肺絶也唇脗反青四肢冷汗舌卷囊缩此为肝絶也面黑齿长枯垢溲便遗失者此为肾绝也水浆不入生无所頼也衇代散眞气衰散也呃逆无休元气不藏也误发风温之汗因而成痉误发湿温之汗名曰重暍皆促人命也强发少隂汗动其经血从口鼻目出名曰下厥上竭以上皆死之候也汗后狂言不食仍复发热不为汗衰衇躁疾者名曰隂阳交死之形也厥逆不囘至七八日即通身肤冷而躁无暂宁时者名为藏厥为隂邪盛极眞阳飞越也凡厥逆而甚者多无衇服四逆白通等汤衇微续者眞阳渐复也衇暴出者囘光反照也凡厥逆多下利当不能食今反能食名曰除中中者胃也除者去也谓胃气已去即反能食亦无补于胃也故仲景曰除中者死凡诸病乆不能食忽然大能食而即死者亦此类也
　　彚方
　　桂枝汤
　　小建中汤
　　当归建中汤
　　黄耆建中汤
　　桂枝加葛根汤
　　桂枝新加汤
　　当归四逆汤
　　当归四逆加呉茱萸生姜汤
　　桂枝加附子汤
　　芍药甘草汤
　　桂枝甘草汤
　　桂枝芍药草姜枣加饴归耆曰建中加葛根汤加干葛新加倍芍加参称当归四逆归通细更加吴萸姜用生加附子汤加附子去桂去芍两名兴
　　【注】桂枝汤桂枝芍药甘草生姜大枣也依夲方倍芍药加饴糖名小建中汤更加当归名当归建中汤更加黄耆名黄耆建中汤依夲方加葛根名桂枝加葛根汤依夲方倍芍药加人参名桂枝新加汤依本方加当归通草细辛名当归四逆汤更加吴茱萸生姜名当归四逆加吴茱萸生姜汤依本方加附子名桂枝加附子汤依本方去桂枝名芍药甘草汤依本方去芍药名桂枝甘草汤
　　桂枝去芍药加茯苓白术汤
　　苓桂术甘汤
　　茯苓甘草汤
　　茯苓桂枝甘草大枣汤
　　桂枝去芍加苓术苓桂术甘去枣姜茯苓甘草生姜桂加枣除姜大枣汤
　　【注】桂枝去芍药加茯苓白术汤即桂枝甘草生姜大枣茯苓白术也依夲方减去大枣生姜即苓桂术甘汤也茯苓甘草汤即茯苓甘草桂枝生姜也依夲方加大枣减生姜即茯苓桂枝甘草大枣汤也
　　葛根汤
　　桂枝麻黄各半汤
　　桂枝二麻黄一汤
　　桂枝二越婢一汤
　　葛根桂枝加麻葛合麻桂麻各半汤桂二麻一麻减半桂二越一桂倍方
　　【注】葛根汤即桂枝汤加麻黄葛根也桂枝麻黄各半汤即桂枝汤麻黄汤二方合剂也桂枝二麻黄一汤即桂枝汤合减一半麻黄汤也桂枝二越婢一汤即越婢汤合加一倍桂枝汤也
　　麻黄汤
　　大靑龙汤
　　越婢汤
　　越婢加附子汤
　　越婢加半夏汤
　　麻黄麻桂甘草杏加膏姜枣大青龙越婢大青减桂杏加附加半风水清
　　【注】麻黄汤麻黄桂枝甘草杏仁也依夲方加石膏生姜大枣名大青龙汤依大青龙汤减桂枝杏仁名越婢汤治风水病之肌热者若阳虚恶寒加附子名越婢加附子汤喘欬上气加半夏名越婢加半夏汤当清别而施治也
　　麻黄加术汤
　　三抝汤
　　麻杏石甘汤
　　麻黄加术风湿痛三抝去桂喘寒风加膏麻杏石甘剂外寒内热喘收功
　　【注】麻黄加术汤即麻黄汤加白术也治风湿在表身痛麻黄汤去桂枝名三抝汤治风寒表实而喘三抝汤加石膏名麻杏石甘汤治内热表寒无汗而喘
　　麻黄附子细辛汤
　　麻黄附子甘草汤
　　麻黄附子细辛汤减辛加草甘草方两感太阳少隂证能发表水里寒凉
　　【注】麻黄附子细辛汤即此三味也去细辛加甘草名麻黄附子甘草汤不但能发两感太阳少隂表热里寒之证且能发太阳少隂表水里寒之肿也
　　小青龙汤
　　附子汤
　　眞武汤
　　桂芍干姜辛半味麻黄甘草小青龙附子术附参苓芍眞武无参有姜生
　　【注】小青龙汤桂枝白芍干姜细辛半夏五味子麻黄甘草也附子汤白术附子人参茯苓白芍也眞武汤即附子汤除去人参加生姜也
　　干姜附子汤
　　白通汤
　　白通加人尿猪胆汁汤
　　四逆汤
　　通衇四逆汤
　　茯苓四逆汤
　　理中汤
　　桂枝人参汤
　　附子理中汤
　　治中汤
　　姜附加葱白通剂更加尿胆治格阳加草四逆防通衇加参茯苓四逆方理中参术干姜草加桂桂枝人参汤加附名曰附子理加入青陈治中汤
　　【注】干姜附子名曰干姜附子汤依本方加葱名曰白通汤更加人尿猪胆汁名白通加人尿猪胆汁汤依夲方加甘草名四逆汤更加葱白名通衇四逆汤依四逆汤方加人参茯苓名茯苓四逆汤温中利水人参白术干姜甘草名理中汤依理中汤方加桂枝名桂枝人参汤依理中汤方加附子名附子理中汤依理中汤方加青皮陈皮名治中汤温中理气
　　五苓散
　　春泽汤
　　五苓甘露饮
　　苍附五苓散
　　茵蔯五苓散
　　胃苓汤
　　五苓停水尿不利内蓄膀胱外太阳二苓泽术桂分用虚渴加参春泽汤甘露寒水膏滑入苍附内寒附子苍茵蔯发黄小便澁食泻合胃胃苓方
　　【注】五苓散即茯苓猪苓泽泻白术桂枝也治水停小便不利少腹满则为内蓄膀胱若不兼太阳头痛恶寒发热自汗之表则不用桂枝而用肉桂故曰桂分用也治诸虚饮渴加人参名春泽汤治水停内热加寒水石滑石石膏名五苓甘露饮治水停内寒加附子苍术名苍附五苓散治内瘀湿热小便不利发黄加茵蔯名茵蔯五苓散治停水伤食泄泻合平胃散名胃苓汤
　　栀子豉汤
　　栀子甘草豉汤
　　栀子生姜豉汤
　　枳实栀子豉汤
　　枳实栀子豉加大黄汤
　　栀子干姜汤
　　栀子厚朴汤
　　栀豉加草加生姜枳实栀豉加大黄去豉栀子干姜入枳朴栀子厚朴汤
　　【注】栀子淡豆豉名栀子豉汤加甘草名栀子甘草豉汤加生姜名栀子生姜豉汤加枳实名枳实栀子豉汤依枳实栀子豉方加大黄名枳实栀子豉加大黄汤去豉加干姜名栀子干姜汤去豉加枳实厚朴名栀子厚朴汤
　　麻黄连翘赤小豆汤
　　栀子蘗皮汤
　　茵蔯蒿汤
　　麻黄连翘赤小豆梓皮杏草枣生姜栀子蘗皮茵蔯草茵蔯蒿汤茵栀黄
　　【注】麻黄连翘赤小豆汤即麻黄连翘赤小豆生梓白皮杏仁甘草大枣生姜也如无梓皮以茵蔯代之栀子蘗皮汤即栀子黄蘗甘草也此方当有茵蔯茵蔯蒿汤即茵蔯栀子大黄也
　　大黄黄连泻心汤
　　附子泻心汤
　　甘草泻心汤
　　半夏泻心汤
　　生姜泻心汤
　　旋覆代赭石汤
　　大黄黄连泻心浸附子煮汁大连芩甘草芩连干半枣半夏同上更加参生姜泻心生姜入覆赭姜枣半甘参【注】大黄黄连泻心汤即大黄黄连滚汤浸而服也附子谓附子泻心汤也附子煎汁大黄黄连黄芩浸而对服甘草泻心汤即甘草黄芩黄连干姜半夏大枣也半夏泻心汤即同上方加人参也生姜泻心汤即半夏泻心方再加生姜也旋覆代赭石汤即旋覆花代赭石甘草半夏大枣生姜人参也
　　十枣汤
　　白散方
　　调胃承气汤
　　大陷胸汤
　　大陷胸丸
　　小陷胸汤
　　十枣芫花甘遂防白散桔贝巴霜俱调胃大黄芒消草大陷去草入遂须为丸更加杏葶蜜小陷连半栝蒌实【注】十枣汤即十枚大枣芫花甘遂大防也白散即桔梗贝母巴豆霜也调胃承气汤即大黄芒消甘草也大陷胸汤即调胃承气汤去甘草加甘遂些须也大陷胸丸即大陷胸汤加杏仁苦葶苈子蜜也小陷胸汤即黄连半夏栝蒌实也
　　小承气汤
　　大承气汤
　　麻仁丸
　　桃仁承气汤
　　抵当汤丸
　　三一承气汤
　　黄龙汤
　　小承大黄同枳朴加消即是大承方麻仁小承麻杏芍桃仁调胃桂枝长抵当汤丸分微甚俱用桃黄水蛭蝱三承合一名三一加参归桔黄龙汤
　　【注】小承气汤即大黄枳实厚朴也依夲方加芒消即大承气汤麻仁丸即小承气汤方加麻仁杏仁芍药也桃仁承气汤即调胃承气汤加桃仁桂枝也抵当汤丸分病之微甚俱用桃仁大黄水蛭蝱虫四味也三承谓大承气小承气调胃承气三方合为一方名曰三一承气汤依三一承气方再加人参当归桔梗名曰黄龙汤
　　小柴胡汤
　　大柴胡汤
　　柴胡加芒消汤
　　柴胡桂枝汤
　　小柴芩半人参草大柴芩半枳芍黄小柴胡加芒消入合桂柴胡桂枝汤
　　【注】小柴胡汤即柴胡黄芩半夏人参甘草也大柴胡汤柴胡黄芩半夏枳实芍药大黄也柴胡加芒消汤即小柴胡汤方加芒消也柴胡桂枝汤即桂枝汤小柴胡汤二方合为一方也
　　猪苓汤
　　白虎汤
　　竹叶石膏汤
　　猪苓二苓胶滑泽白虎膏知甘草粳竹叶石膏除知母加参半竹麦门冬
　　【注】猪苓汤即猪苓茯苓阿胶滑石泽泻也白虎汤即石膏知母甘草粳米也竹叶石膏汤即白虎汤除知母加人参竹叶半夏麦门冬也
　　炙甘草汤
　　汗下烦悸小建治水悸茯苓甘草君虚悸肺痿炙甘草地阿桂酒麦酸参
　　【注】汗下后虚烦而悸宜小建中汤治之心下悸若饮水多小便少谓之水悸宜茯苓甘草汤若因汗下后谓之虚悸宜炙甘草汤即炙草生地阿胶桂枝麦冬酸枣仁人参生姜大枣酒煎也肺痿用麻仁可也
　　桃花汤
　　赤石脂禹余粮汤
　　黄芩汤
　　白头翁汤
　　桃花干姜石脂糯石脂禹粮固脱功黄芩甘草芍大枣连蘖秦皮白头翁
　　【注】桃花汤即干姜赤石脂糯米也赤石脂禹余粮汤即此二味也黄芩汤即黄芩甘草白芍大枣也白头翁汤即黄连黄蘗秦皮白头翁也
　　葛根黄连黄芩汤
　　干姜黄连黄芩汤
　　黄连汤
　　黄连阿胶汤
　　葛根连芩汤甘草干姜连芩汤人参连参桂草干半枣连胶芩芍卵黄新
　　【注】葛根黄连黄芩汤即此三味加甘草也干姜黄连黄芩汤即此三味加人参也黄连汤即黄连人参桂枝甘草干姜半夏大枣也黄连阿胶汤即黄连阿胶黄芩白芍鸡子黄也
　　四逆散
　　吴茱萸汤
　　乌梅丸
　　柴芍枳草四逆散人参姜枣吴茱萸乌梅参归连蘗细椒姜桂附苦酒需
　　【注】四逆散即柴胡白芍枳实甘草也吴茱萸汤即人参生姜大枣吴茱萸也乌梅丸即乌梅人参当归黄连黄蘗细辛川椒干姜桂枝附子为末苦酒为丸也
　　伤寒附法
　　伤寒传变大法已详伤寒论注及心法要诀中矣然近世治四时伤寒者咸用河间两解等法毎多神效诚治斯证之防法也今复采双解散防风通圣散诸经騐名方编为歌诀附于心法之后俾后之学者知所变通庶几于伤寒一证经权常变有所遵循而无遗法云
　　双解散完素解利初法
　　双解通圣合六一四时温热正伤寒两许为剂葱姜防汗下兼行表里宣强者加倍弱减半不解连进自然安若因汗少麻倍入便鞕消黄加倍添
　　【注】名曰双解散者以其能发表攻里即防风通圣散六一散二方合剂也河间制此解利四时冬温春温夏热秋热正令伤寒凡邪在三阳表里不解者以两许为剂加葱姜淡豆防煎服之候汗下兼行表里即解形气强者两半为剂形气弱者五钱为剂若初服因汗少不解则为表实倍加麻黄以汗之因便鞕不解则为里实倍加消黄以下之连进二三服必令汗出下利而解也今人不知其妙以河间过用寒凉仲景伤寒初无下法弃而不用深可惜也不知其法神防莫不应手取效从无寒中痞结之变即有一二不解者非未尽法之善则必已传阳明故不解也防风通圣散详在后
　　河间解利后法
　　汗下已通仍不解皆因不彻已传经内热烦渴甘露饮甚用白虎解毒清有表热烦柴葛解表实大热三黄宁里热尿赤凉天水胃实不便大柴承
　　【注】服双解散汗下已通而仍不解者皆因汗之不彻或已传经治之不及也若表已解而里有微热烦渴者用桂苓甘露饮以和太阳之里若内热太甚大热大烦大渴者用白虎汤合黄连解毒汤以淸阳明之里若表未解又传阳明身热而烦用柴葛解肌汤以解两阳之邪若表实无汗大热而烦用三黄石膏汤以清表里之热若里有热尿赤而澁者用凉膈散合天水散以淸利之若胃实潮热不大便有微表者用大柴胡汤下之无表者三承气汤下之桂苓甘露饮白虎汤大柴胡汤三承气汤已详伤寒要诀六一散凉膈散详在杂病要诀
　　防风通圣散
　　防风通圣治风热郁在三焦表里中气血不宣经络壅栀翘芩薄草归芎消黄芍术膏滑石麻黄桔梗共防荆利减消黄呕姜半自汗麻去桂枝增
　　【注】此方治一切风火之邪郁于三焦表里经络气血不得宣通初感发热头痛肤疹传经斑黄抽搐烦渴不眠便秘尿澁皆可服之功效甚竒用之自知其妙也
　　柴葛解肌汤
　　四时合病在三阳柴葛解肌柴葛羗白芷桔芩膏芍草利减石膏呕半姜
　　【注】此方陶华所制以代葛根汤凡四时太阳阳明少阳合病轻证均宜以此汤增减治之增减者谓如无太阳证者减羗活无少阳证者减柴胡也即柴胡葛根羗活白芷桔梗赤芍石膏黄芩甘草也下利减石膏以避里虚也呕加半夏生姜以降里逆也
　　黄连解毒汤
　　栀子金花汤
　　三黄石膏汤
　　阳毒热极疹斑呕烦渴呻吟谵语狂下后便软热不已连芩栀蘗解毒汤里实便鞕当攻下栀子金花加大黄表实膏麻葱豆豉下利除膏入葛良
　　【注】阳毒热极等证或下后便软壮热不已宜黄连解毒汤即黄连黄芩黄蘗栀子也若里实便鞕当攻下者宜加大黄名栀子金花汤若表实无汗当发汗者宜加石膏麻黄淡豆豉葱白名三黄石膏汤下利者减石膏加葛根避里不实也
　　消毒犀角饮
　　消毒犀角表疹斑毒壅咽喉肿痛难犀角牛蒡荆防草热盛加薄翘芩连
　　【注】消毒犀角饮即消毒饮之防风荆芥牛蒡子甘草加犀角也热盛加连翘薄荷黄芩黄连也
　　消斑靑黛饮
　　消斑靑黛消斑毒参虎柴犀栀地元黄连热实减参去苦酒加入大黄煎
　　【注】消斑靑黛饮即靑黛参虎谓人参白虎汤即人参石膏知母甘草柴胡犀角山栀生地元参黄连用苦酒与水煎也热甚便实者减去人参加大黄可也
　　普济消毒饮
　　普济大头天行病无里邪热客髙巅芩连薄翘柴升桔蚕草陈葧蒡蓝元
　　【注】普济消毒饮治天行传染大头瘟疫无里可下者是其邪热客于髙巓即黄芩黄连薄荷连翘柴胡升麻桔梗僵蚕甘草陈皮马葧牛蒡子板蓝根元参也
　　连翘败毒散
　　连翘败毒散发颐髙肿焮红痛可除花粉连翘柴胡蒡荆防升草桔羗独红花苏木芎归尾肿面还加芷漏芦肿坚皂刺穿山甲便燥应添大黄疏
　　【注】连翘败毒散治时毒发颐髙肿焮红疼痛之阳证也即连翘天花粉柴胡牛蒡子荆芥防风升麻甘草桔梗羗活独活红花苏木川芎归尾两颐连面皆肿加白芷漏芦肿坚不消加皂刺穿山甲大便燥结加酒炒大黄
　　都气汤
　　橘皮竹茹汤
　　呃逆肾虚都气汤六味肉桂五味方橘皮竹茹虚热主橘竹参草枣生姜
　　【注】都气汤即六味地黄汤加肉桂五味子也橘皮竹茹汤即橘红竹茹人参甘草大枣生姜也
　　葳防汤
　　风温浮盛葳防汤羗麻葛芷青木香芎草石膏葳防杏里实热甚入消黄
　　【注】风温初起六衇浮盛表实壮热汗少者宜葳防汤以发表风邪也即羗活麻黄葛根白芷青木香川芎甘草石膏葳防杏仁也里实热甚多汗者加芒消大黄以攻里热也
　　桂枝白虎汤
　　风温虚热汗出多难任葳防可奈何须是鼾睡而燥渴方宜桂枝虎参合
　　【注】风温初起衇浮有力汗少壮热宜与葳防汤若衇虚身热汗多难用葳防汤者合与桂枝白虎加人参汤如不鼾睡口中和而不燥不渴身热汗多衇浮盛者乃亡阳之证非风温也即桂枝白虎加人参汤亦不可用也
　　泻心导赤各半汤
　　越经无证如醉热衇和导赤各半汤芩连栀子神参麦知滑犀草枣灯姜
　　【注】越经病名也无证谓无表里证也无表里证衇和而身热不解形如醉人者是越经证也宜泻心导赤各半汤治之即黄连黄芩栀子茯神人参麦冬知母滑石犀角甘草灯心生姜大枣也
　　大羗活汤
　　两感伤寒病二经大羗活汤草川芎二防二术二活细生地芩连知母同
　　【注】两感伤寒病名也二经谓一曰太阳少隂二曰阳明太隂三曰少阳厥隂同病也张洁古制大羗活汤治之即甘草川芎防风防己苍术白术羗活独活细辛生地黄芩黄连知母也详在伤寒要诀
　　还阳散
　　退隂散
　　黑奴丸
　　隂毒还阳硫黄末退隂炮乌干姜均阳毒黑奴小麦疸芩麻消黄釡灶尘
　　【注】还阳散即石硫黄末每服二钱新汲水调下良乆寒热汗不出再服之汗出愈退隂散即炮变色川乌微炒干姜等分为末每服一钱盐汤滚数沸服四肢不温连服三次即温热服若吐冷服亦可黑奴丸即小麦成黑疸者名曰小麦奴黄芩麻黄芒消大黄釡底煤灶突烟梁上尘也为末蜜丸重四钱新汲水下服后若渴欲饮冷水者令恣意饮之须臾自当寒振汗出腹响微利而解也若不渴者恐是隂极似阳服之反为害耳
　　九味羗活汤
　　九味羗活即冲和四时不正气为疴洁古制此代麻桂羗防苍细芷芎合生地草芩喘加杏无汗加麻有桂多胸满去地加枳桔烦渴知膏热自瘥
　　【注】此汤即冲和汤张洁古制此以代麻黄桂枝二汤即羗活防风苍术细辛白芷川芎生地甘草黄芩也喘加杏仁无汗加麻黄有汗加桂枝胸膈满闷去生地加枳殻桔梗快膈气也烦渴引饮加知母石膏热自瘥也
　　十神汤
　　十神外感寒气病功在温经利气殊升葛芎麻甘草芍姜葱香附芷陈苏
　　【注】此汤即升麻葛根川芎麻黄甘草芍药香附白芷陈皮苏叶生姜葱白也能外发寒邪内舒郁气故曰寒气病较之他剂有温经利气之功殊也
　　人参败毒散
　　荆防败毒散
　　仓廪散
　　人参败毒虚感冒发散时毒疹痢良参苓枳桔芎草共柴前薄荷与独羗时毒减参加翘蒡血风时疹入荆防表热噤痢加仓米温热芩连实消黄
　　【注】人参败毒散治气虚感冒时气之病即枳殻桔梗川芎茯苓人参甘草柴胡前胡薄荷独活羗活也时毒谓受四时不正之气或肿两腮两颐或咽喉肿痛依本方减人参加牛蒡连翘治之时疹谓初病即有之疹血风谓遍身骚痒之疹俱依本方减人参加荆芥防风治之名荆防败毒散表热无汗噤口痢疾依本方加仓米治之名仓廪散温病热病热甚俱加黄连黄芩胃实便鞕俱加芒消大黄也
　　五积散
　　内伤生冷外感寒五积平胃半苓攒麻桂枳桔归芎芍姜芷加附逐隂寒腹痛呕逆吴萸入有汗除麻桂枝添虚加参术除枳桔妇人经痛艾醋煎
　　【注】五积散即苍术陈皮厚朴甘草半夏茯苓麻黄官桂枳殻桔梗当归川芎白芍干姜白芷也表重用桂枝里重用官桂隂寒肢冷加附子腹痛呕逆加吴茱萸有汗除去麻黄加桂枝气虚加人参白术除去枳桔妇人经痛加艾叶醋煎服之
　　升麻葛根汤
　　升葛芍草表阳明下利斑疹两收功麻黄太阳无汗入柴芩同病少阳经
　　【注】升麻葛根白芍甘草即升麻葛根汤也阳明表邪不解或数下利及斑疹不透者均宜主之若兼太阳无汗之表证入麻黄若兼少阳口苦耳聋寒热往来半表里之证加柴胡黄芩也
　　二圣救苦丹
　　初起时疫温热病救苦汗吐下俱全热实百发而百中大黄皂角水为丸
　　【注】此丹即大黄四两皂角二两为末水为丸也每服三钱无根水下弱者老者幼者量减服之此药施治于初起时疫传染伤寒温病热病热盛形气俱实者百发百中服后或汗或吐或下三法俱全其病立解
　　温胆汤
　　伤寒病后液津干虚烦呕渴不成眠乃是竹叶石膏证胆经饮热此方先口苦呕涎烦惊悸半苓橘草枳竹煎气虚加参渴去半再加麦粉热苓连
　　【注】伤寒病后燥渴虚烦乃竹叶石膏汤证非温胆汤证详在伤寒要诀若少阳胆经饮热则口苦呕烦惊悸是温胆汤证也即半夏茯苓橘皮甘草枳实竹茹也形气俱虚或因汗吐下后及气虚者均加人参渴去半夏加麦冬花粉以生津也有热加黄芩黄连以淸热也
　　御纂医宗金鉴卷三十八
<子部,医家类,御纂医宗金鉴>
　　钦定四库全书
　　御纂医宗金鉴卷三十九
　　编辑杂病心法要诀目录
　　眞中风
　　类中风
　　伤风
　　痉病
　　痹证
　　痿证
　　脚气





　　御纂医宗金鉴卷三十九目録
　　钦定四库全书
　　御纂医宗金鉴卷三十九
　　编辑杂病心法要诀
　　中风总括
　　风从外中伤肢体痰火内发病心官体伤不仁与不用心病神昏不语言当分中络经府藏更审虚实寒热痰脱证撒手为脾絶开口眼合是心肝遗尿肾絶鼾声肺闭证握固牙关初以通关先取痰壅不下吐为先【注】风谓虚邪贼风从外而中伤人四肢躯体故名曰中风痰火谓痰火从内而发病人心主之官故名曰痰火体中风邪轻则顽麻不仁重则瘫痪不用心病痰火轻则舌强难语重则痰壅神昏此证或内或外单病轻兼病重当细辨其中络中经中府中藏及中经络兼中府藏并细审其兼虚兼实兼寒兼热兼痰与夫脱证闭证之浅深缓急而治之凡初中宜先用通关散取有可治无多死口噤者用开关散擦牙软之痰涎壅盛用诸吐法涌之若口噤不开汤药不能下咽者则将应服之药随引调如麫茶含在不病人口内用苇管或笔管插入病人鼻孔使气连药吹之其药自能入咽不可用金器撬之恐伤齿也
　　【按】中风一证分中血衇中府中藏始自李东垣中血衇者大秦艽汤中府者小续命汤中藏者三化汤然从未见有三化汤中藏之证惟金匮书中分为四证曰络曰经曰府曰藏其説最为的当可为后世法盖口眼防斜肌肤不仁邪在络也左右不遂筋骨不用邪在经也昏不识人便溺阻隔邪在府也神昏不语唇缓涎出邪在藏也学者细阅诸家之论自知不谬云尔
　　中风死候
　　寸口衇平卒中死生气独絶暴脱之五藏几息呼吸冺譬如堕溺岂能期衇来一息七八至不大不小尚能医大小浮昼沉夜死衇絶不至死何疑脱证并见皆死候摇头上窜气长嘘喘汗如油痰拽锯肉脱筋痛髪枯直【注】寸口衇平谓寸关尺衇俱平之人忽然卒中而死者皆因中邪太甚闭塞九窍天真之气不能与人之生气相通则独絶于内也譬如堕跌溺水岂能预期其死耶衇来一息七八至者不大不小虽困可治若大而无伦小而如纤浮主昼死沉主夜死不可治也五藏脱证若三藏四藏并见及摇头上窜等证皆死候也
　　通关散
　　开关散
　　熏鼻法
　　解语法
　　通关星皂细荷半开关乌梅氷片南巴油纸皂烟熏鼻龟尿舌下防难言
　　【注】通关散南星皂角细辛薄荷生半夏为末吹鼻有可治开关散乌梅肉氷片生南星为末擦牙其噤可开巴豆油纸卷皂角末烧烟熏入鼻内人事自省取龟尿防在舌下言语自易
　　三圣散
　　蒂散
　　全蝎散
　　五元散
　　巴矾丸
　　无汗吐宜防藜蒂有汗蒂入蝎全重剂藜豆矾皂胆痰壅吐以巴矾丸
　　【注】痰涎壅盛无汗表实用三圣散即防风藜芦蒂吐之有汗里实用蒂散即蒂赤小豆或用全蝎散即蒂散加全蝎吐之此皆吐之轻剂也甚则用五元散乃藜芦赤小豆白矾皂角胆矾巴矾丸即巴豆枯白矾吐之
　　乌药顺气散
　　乌药顺气实中络防斜顽麻风注疼麻黄枳桔乌蚕共白芷干姜陈草芎
　　【注】实中络谓风邪中络之人形气实者也防斜口眼歪斜也顽麻肌肤麻木也风注疼风气攻注骨节疼也是方麻黄枳殻桔梗乌药僵蚕白芷陈皮干姜甘草川芎也
　　大秦艽汤
　　大秦艽汤虚中络防斜偏废减参珍秦艽生地石膏共羗独防芷细辛芩
　　【注】虚中络谓风邪中络之人形气虚者也偏废谓半身不遂也减参珍谓八珍汤减去人参加入秦艽生地石膏羗活独活白芷防风细辛黄芩也偏废是中经之证而亦可治之者以此方能养血荣筋为乆病风人调理之剂
　　换骨丹
　　中经气实宜换骨防斜瘫痪芷芎防氷麝硃香槐苦味仙人麻首蔓苍桑
　　【注】中经气实谓风邪中经之人形气实也瘫左不用也痪右不用也换骨丹白芷川芎防风氷片麝香硃砂木香槐角苦参五味子威灵仙人参麻黄膏何首乌蔓荆子苍术桑皮也麻黄膏者以麻黄熬成膏和煎药为丸硃砂滚衣也
　　小续命汤
　　小续命汤虚经络八风五痹总能全麻杏桂芍通荣衞参草归芎气血宣风滛防风湿滛已黄芩热滛附子寒春夏石膏知母入秋冬桂附倍加添
　　【注】虚经络谓风邪中经中络之人形气虚也八风谓八方之邪风中人为病也五痹详见痹门要诀中
　　黄耆五物汤
　　黄耆五物虚经络偏废虚风无力瘫心清语蹇因舌软舌强神浊是火痰补卫黄耆起不用益荣芍桂枣姜煎左加当归下牛膝筋骨虎附经添
　　【注】黄耆五物汤治因虚召风中人经络而病半身不遂者然审其人若舌强难言神气不清则是痰火为病不宜此方若心清语蹇舌软无力难言者乃是荣衞不足之病宜用此方经曰衞虚则不用荣虚则不仁此方君黄耆而补衞以起不用臣桂枝白芍而益荣以治不仁佐生姜大枣以和荣衞也不仁不用在右者属气宜倍加黄耆在左者属血则加当归在下两腿两膝软者则加牛膝骨软不能乆立者则加虎骨筋软难于屈伸者则加木周身或左或右经络不宣通者则加炮附子有寒者亦加之此方屡试屡効者其功力专于补外所以不用人参补内甘草补中也
　　三化汤
　　搜风顺气丸
　　三化气实风中府昬冒闭满小承羌形气俱虚及风燥搜风顺气自然康
　　【注】气实风中府谓风邪中府之人形气实也昬冒谓神昬不知人也闭满谓二便阻隔腹满胀也小承羌谓小承气汤厚朴枳实大黄加羌活即三化汤也若其人形气俱虚则当以搜风顺气丸缓缓治之自然康也乆病风之人大便多结燥谓之风燥或用续命汤汗过三化汤下过津液枯干以致结燥凡病不论中经络藏府但有二便阻隔形气不足难堪攻下者均宜此法以搜六府之风通肠胃中之气二便自利矣
　　牛黄淸心丸
　　牛黄淸心实中藏痰壅神昬不语言口眼防斜形气盛两手握固牙关
　　【注】牛黄淸心丸治风邪中藏之人形气俱实其证痰涎壅塞神昬不能言语口眼防斜形气满盛两手握固牙关急之闭证皆可服之
　　参附汤
　　参附汤治虚中藏唇缓涎出不语言昬不知人身偏废五脱证见倍参煎
　　【注】参附汤即人参附子也治风邪中藏之人形气俱虚其证唇缓不收痰涎流出神昬不语身肢偏废或与五藏脱证并见宜大倍人参先固虚脱次治风邪可也
　　千金还魂汤
　　经络闭证卒中恶气促神昬不识人无汗拘急身偏痛肉桂麻草杏还魂
　　【注】经络闭证谓风邪中经络之闭证也气促谓气粗盛也无汗四肢拘急身体偏痛乃表邪固闭宜用肉桂麻黄甘草杏仁即还魂汤以开之
　　夺命散
　　藏府闭证腹满闭昬噤痰结在喉间危急汤药不能下夺命巴芷半葶南
　　【注】藏府闭证谓风邪中藏府之闭证也腹满闭谓腹满二便闭也兼之神昬口噤不开结痰喉间不下宜用是方吐下之巴豆白芷半夏葶苈生南星也
　　三生饮
　　三生饮治中风寒厥逆沉伏涌气痰星香乌附俱生用气虚加参脱倍添
　　【注】中风寒谓不论经络藏府风邪中藏寒之人也厥逆谓四肢冷也沉伏谓六衇沉伏也是方生南星生川乌生附子木香也惟寒盛气实者宜之若气虚者加人参虚极将脱者大倍人参始可用之而无倒戈之害也
　　祛风至宝汤
　　祛风至宝中风热浮数面赤热而烦通圣加蝎天麻细白附羗独连蘗蚕
　　【注】中风热谓不论经络藏府风邪中府热之人也浮数谓六衇浮数也热而烦谓身热心烦也通圣谓防风通圣散方中加全蝎天麻细辛白附羗活独活黄蘗黄连僵蚕也防风通圣散详在伤寒门
　　靑州白丸子
　　靑州白丸中风痰防斜瘫痪涌痰涎小儿惊痰为妙药白附乌星半夏丸
　　【注】中风痰谓不论经络藏府风邪中表有痰饮之人也涌痰涎谓痰涎涌盛也是方生白附子生川乌生南星生半夏法制为丸也
　　羌活愈风汤
　　羗活愈风治外中手足无力语出难肌肉微掣不仁用大秦艽汤参再添官桂黄耆杜防己知枳柴荷蔓菊前苍麻半朴地骨调理诸风症可安
　　【注】治外中谓风从外中之病也此病之来必有先兆如手足无力语言蹇澁时有肌肉微动牵掣大指次指麻木不用皆风邪外中之先兆也宜用此汤大秦艽汤参再添谓大秦艽汤方中再添人参官桂黄耆杜仲防己知母枳殻柴胡薄荷蔓荆子菊花前胡苍术麻黄半夏厚朴枸杞地骨皮也调理诸风更可堪谓凡中风内邪将除外邪渐尽更服此药调理以行导诸经乆则大风悉去清浊自分荣衞自和矣
　　清热化痰汤
　　清热化痰治内发神短忽忽语失常头脚软六君麦芩连菖枳竹星香
　　【注】治内发谓痰火内发之病也此病之来必有先兆如神短忽忽言语失常上盛下虚头脚软皆痰火内发之先兆也宜用此汤即人参白术茯苓甘草橘红半夏麦冬黄芩黄连石菖蒲枳实竹茹南星木香也
　　地黄饮子
　　四肢不收无痛痱偏枯身偏不用疼其言不变志不乱邪在分腠五物能甚不能言为瘖痱夺厥入藏病多凶地黄桂附蓉巴远萸斛冬味薄菖苓
　　【注】风痱偏枯瘖痱三病皆属外中而有微甚浅深之别也风痱谓四肢不收身无痛处偏枯谓半身不遂身有痛处其言不变志不乱乃邪微浅病在分腠荣衞之间以黄耆五物汤能补荣衞而散风邪也甚者不能言志乱神昬则为瘖痱乃肾虚内夺少隂不至而厥其邪已入于藏故曰病多凶也地黄饮子是治肾虚内夺之方是方熟地肉桂附子肉苁蓉巴防远志山萸石斛麦冬五味子薄荷菖蒲茯苓也
　　涤痰汤
　　涤痰内发迷心窍舌强难言参蒲星温胆热盛芩连入神昬便闭滚痰攻
　　【注】内发谓痰火内发迷人心窍令人精神恍惚舌强难言也涤痰汤即人参菖蒲南星合温胆汤也温胆汤橘红半夏茯苓甘草竹茹枳实也热盛加黄芩黄连大小二便闭用礞石滚痰丸攻之可也
　　类中风总括
　　类中类乎中风证尸厥中虚气食寒火湿暑恶皆昬厥辨在防斜偏废间
　　【注】类中风证皆名尸厥谓形厥而气不厥也故口鼻无气状类死尸而衇自动也中虚中气中食中寒中火中湿中暑中恶等证虽忽然昬倒人事不省类乎眞中风病但不见口眼防斜偏废不仁不用等证自可辨也
　　独参汤
　　参附汤
　　星香汤
　　三物备急丹
　　夺命散
　　尸厥无气而衇动或衇微细有无间缘于病后气血竭人参参附星香痰气闭腹满二便闭或腹急痛备急丹服后转鸣吐下验喉间痰结夺命先
　　【注】尸厥之证有虚有实虚者以独参汤虚兼寒者以参附汤虚兼痰者以星香饮加人参汤实者气闭似死衇动有力腹满胀二便闭或腹急痛气闭前后不通者以备急丹实兼痰者以夺命散
　　补中益气汤
　　生衇补精汤
　　补中益气疗虚中烦劳过度气不升虚冒有痰加苓半欲冒生麦地归茸
　　【注】补中益气汤治虚中之证即李杲所云内伤气虚之人烦劳过度清气不升忽然昬冒也欲冒谓因房劳过度昬冒也生衇饮即人参麦冬五味子合熟地当归鹿茸名曰生衇补精也
　　木香调气饮
　　木香调气实气中怒气逆噤昬痰风浮肢温气沉冷木藿砂防草丁檀
　　【注】实气中谓形气俱实之人中气也因怒气逆忽然昬倒噤急也风浮肢温气沉冷谓中风之人衇浮手足温中气之人衇沉手足冷可别也是方木香藿香砂仁白蔲甘草丁香檀香也
　　八味顺气散
　　八味顺气虚气中标本兼施邪正安参苓术草扶元气乌芷青陈利气痰
　　【注】虚气中谓形气俱虚之人中气也宜用此标本兼施邪正相安之剂也
　　蒂散
　　姜盐汤
　　食中过饱感寒风或因怒恼塞胸中忽然昬厥肢不举蒂姜盐探吐平
　　【注】蒂散挟痰者用之姜汤挟寒者用之盐汤过食者用之探吐谓作此汤数钟令病者饮一钟随用指探吐不吐再饮再探以吐通快为度可立愈也
　　附子理中汤
　　附子理中疗寒中腹痛拘急噤牙关有汗身寒或吐泻附子参术草姜干无汗身寒加麻细隂毒川乌用生煎呕吐丁香吴萸入衇微欲絶倍参添
　　【注】寒中之证即腹痛诸证者是也宜用附子理中汤若无汗加麻黄细辛隂毒加生川乌呕吐加丁香吴茱萸衇微欲絶倍加人参隂毒寒极也详在伤寒心法
　　凉膈散
　　凉膈火中神昬冒栀翘芩薄草消黄兼治一切胸膈热便燥谵妄与斑狂
　　【注】火中之证即刘完素所云七情过极五志之火内发则令人昬倒无知筋骨不用也
　　香薷饮
　　藿香正气散
　　辰砂益元散
　　熨脐法
　　苍术白虎汤
　　人参白虎汤
　　暑中须分隂与阳隂邪无汗似寒伤壮热心烦或呕泻香薷扁朴二香汤更兼昬愦蒸蒸汗面垢喘渴证为阳不省熨脐灌蒜水益元苍参白虎汤
　　【注】隂邪无汗似寒伤谓暑中隂邪似伤寒头痛身痛恶寒无汗而更壮热心烦或呕或泻也得之于受暑纳凉寒外暑内宜香薷饮二香汤谓香薷饮合藿香正气饮详在霍乱门若有如上之证更兼精神昬愦蒸蒸自汗面垢喘渴则为暑中阳邪得之于赤日长途中外皆热初中昬愦不省者急以热物熨脐蒜汁合水灌之即省继以辰砂益元散气实者苍术白虎汤气虚者人参白虎汤选而用之可也
　　渗湿汤
　　渗湿湿中内昬冐震亨湿热热生痰厚味醇酒生冷水胃苓香附抚砂连
　　【注】湿中内谓湿从内生之病即朱震亨所云湿热生痰昬冐之证得之于伤厚味醇酒生冷水物过节也渗湿汤即胃苓汤加香附抚芎砂仁黄连
　　除湿汤
　　除湿隂雨湿蒸雾卧湿涉水瘴山岚头身重痛便溏肿羌藁升柴防水煎
　　【注】除湿汤即羌活藁本升麻柴胡防风苍术治湿因外中得之于天隂滛雨晴后湿蒸早辰雾露及乆卧湿地远行涉水瘴气山岚其证头身重痛甚而昬冒大便溏泻皮肤浮肿也
　　调气平胃散
　　调气平胃疗恶中庙塜忤恶卒然昬面黑错忘苏合主次以木香平胃匀
　　【注】苏合主谓中恶之病以苏合香丸为主也次以木香平胃匀谓以中气木香调气散之方合平胃散之药调理也















　　伤风总括
　　伤风属肺咳声重鼻塞喷涕流清鼻渊脑热不喷浊涕秽乆必鼻红
　　【注】伤风属肺故喷也鼻渊属脑故不喷也伤风寒邪故涕清也鼻渊热邪故涕浊也鼻渊病乆或有秽气则热深故脑衂鼻血也
　　川芎茶调散
　　参苏饮治虚伤风实者茶调及头疼芎芷薄草羌茶细荆防痰半热膏清
　　【注】参苏饮方在咳门治气虚之人伤风之病若气实者用川芎茶调散即川芎白芷薄荷甘草羌活茶叶细辛荆芥防风伤风头痛者亦可用也有痰者加半夏清痰有热者加石膏清热可也
　　苍耳散
　　苍耳散治鼻渊病风热入脑瞑头疼涕流不止鼻塞热苍耳辛夷芷薄葱
　　【注】鼻渊病属风热入脑故目瞑而头疼涕流不止较之伤风为甚焉鼻塞气不利也热鼻孔中热也甚者孔热而痛及其脑也苍耳散即苍耳子炒去刺研破一两加辛夷三钱白芷薄荷各一钱葱三茎也
　　黄连防风通圣散
　　鼻渊初病施苍耳黄连防风乆病方孔痛胆调氷硼散鼻血犀角地黄汤
　　【注】鼻渊风热伤脑之病初病则风邪盛故用苍耳散以散为主乆病则热郁深故用防风通圣散加黄连以清为主也热气涌涕伤其鼻孔成疮故痛也宜以猪胆汁调氷硼散敷之热蕴于脑伤及所过荣血故衂也宜以犀角地黄汤凉之可也



　　痉病总括
　　痉病项强背反张有汗为柔无汗刚生产血多过汗后溃疮犬咬破风伤
　　【注】痉病之证详在伤寒心法有汗为柔痉无汗为刚痉产后去血过多伤寒发汗过多则为内因溃疡破伤狗咬则为外因皆风邪乘虚入太阳经而成此病也
　　痉病死证
　　痉证衇散多应死反张离席一掌亡眼小目瞪昬不语额汗如珠命必伤
　　【注】反张离席一掌谓离席四五指许也眼小谓目睫紧小也目瞪谓眼珠不转也
　　葛根汤
　　桂枝加葛根汤
　　小续命汤
　　桂枝加附子汤
　　当归补血汤
　　大承气汤
　　桃仁承气汤
　　刚痉葛根汤发汗柔痉桂枝加葛良若兼杂因小续命过汗桂枝加附汤伤血桂枝合补血里实瘀血承气方溃疡十全加风药破伤狗咬另叅详
　　【注】刚痉用葛根汤即桂枝汤加麻黄葛根柔痉用桂枝加葛根汤即桂枝汤加葛根汗之杂因谓风寒湿杂揉为病用小续命汤随风寒湿轻重治之过汗表虚汗出不止因而成痉用桂枝加附子汤即桂枝汤加附子也伤血谓产后金疮大伤血后用桂枝汤合补血汤即当归黄耆也里实谓痉病腹满二便闭以大承气汤及产后恶露不尽少腹鞕急以桃仁承气汤下之溃疡去脓血过多为风所袭者用十全大补汤加祛风之药治之
　　破伤风
　　破伤亡血筋失养微伤风入火之端燥起白痂疮不肿湿流汚水紧牙关
　　【注】破伤去血过多筋失所养经络空虚风邪乘之为病即经曰风邪乘虚而入也为风虚邪宜桂枝汤合当归补血汤治之夫伤重出血过多而病风者常也然时有微伤浅损去血甚少风邪乘之而病者以其人素热因风而然即刘完素曰热甚风抟并于经络也为风火邪宜防风通圣散加蝎尾治之凡此证不论虚实风毒内蕴不发于外疮口周围燥起白痂疮不甚肿湿流汚黑之水牙关微紧不似寻常活动皆破伤风之先兆也
　　防风通圣散加蝎尾方
　　全蝎散
　　左龙丸
　　斑蝥大黄方
　　火盛通圣加蝎尾风盛全蝎左龙丸外因烧酒火礶法犬风斑大酒同煎
　　【注】破伤火盛者多阳明证用防风通圣散加蝎尾治之风盛者多太阳证用全蝎散即生蝎尾七枚研末热酒服之服后不解渐深入里用左龙丸即野鸽粪江鳔僵蚕雄黄蜈蚣天麻硃砂巴豆霜为丸也方详在丹溪心法诸破伤风门内皆宜外用砂烧酒壶两个盛多半壶烧酒先以一壶上火令滚无声倾酒即按在破伤疮口拔出汚黑血水满则自落再以次壶仍按疮口轮流提拔以尽为度其风立愈犬咬风毒入腹成痉风者用斑蝥七枚以糯米拌炒米黄去米为末生大黄末一钱合均黄酒一盏煎至半盏空心温服取下毒物弱者减半服之可也



　　痹病总括
　　三痹之因风寒湿五痹筋骨衇肌皮风胜行痹寒痹痛湿胜着痹重难支皮麻肌木衇色变筋挛骨重遇邪时复感于邪入藏府周同衇痹不相移
　　【注】三痹之因风寒湿三气杂合而为病也其风邪胜者其痛流走故曰行痹寒邪胜者其痛甚苦故曰痛痹湿邪胜者其痛重着故曰着痹此为病之因而得名曰三痹也又有曰五痹者谓皮衇肌筋骨之痹也以秋时遇此邪为皮痹则皮虽麻尚微觉痛痒也以夏时遇此邪为衇痹则衇中血不流行而色变也以长夏时遇此邪为肌痹则肌顽木不知痛痒也以春时遇此邪为筋痹则筋挛节痛屈而不伸也以冬时遇此邪为骨痹则骨重痠疼不能举也曰入藏府者谓内舍五藏之痹也以皮痹不已复感于邪内舍于肺成肺痹也衇痹不已复感于邪内舍于心成心痹也肌痹不已复感于邪内舍于脾成脾痹也筋痹不已复感于邪内舍于肝成肝痹也骨痹不已复感于邪内舍于肾成肾痹也此皆以病遇邪之时及受病之处而得名曰五痹也所谓邪者重感于风寒湿之气也周痹亦在血衇之中随衇上下为病故同衇痹但患有定处不似衇痹左右相移也近世曰痛风曰流火曰歴节风皆行痹之俗名也
　　周痹
　　周痹患定无歇止左右不移上下行似风偏废只足手口眼无斜有痛疼
　　【注】周痹或痛或肿或手或足患有定处痛无歇止或从上病及于下或从下病及于上而不似众痹痛有歇止左右相移流走也周痹或两手或两足或只手足或偏废不仁不用而似中风但不口眼防斜身有痛疼也
　　痹病生死证
　　痹在筋骨痛难已留连皮衇易为功痹乆入藏中虚死藏实不受复还生
　　【注】痹在筋骨则受邪深故痛乆难已痹在皮衇则受邪浅故易治也凡痹病日乆内传所合之藏则为五藏之痹若其人中虚受邪则难治多死其人藏实而不受邪复还于外则易治多生假如乆病皮痹复感于邪当内传肺而为肺痹若无胸满而烦喘咳之证则是藏实不受邪余藏仿此
　　痹入藏府证
　　肺痹烦满喘咳肾胀尻踵代头脾呕痞鞕肢懈墯心烦悸噫恐时休数饮卧惊肝太息饮秘胀泻在肠究胞秘沃痛鼻清涕三焦胃附胆无忧
　　【注】乆病皮痹复感于邪见胸满而烦喘咳之证是邪内传于肺则为肺痹也乆病骨痹复感于邪而见腹胀尻以代踵足挛不伸以代头伛偻不直之证是邪内传于肾则为肾痹也乆病肌痹复感于邪而见呕涎心下痞鞕四肢懈墯之证是邪内传于脾则为脾痹也乆病衇痹复感于邪而见心烦心悸嗌干噫气有时则恐之证是邪内传于心则为心痹也乆病筋痹复感于邪而见喜饮小便数多夜卧则惊太息之证是邪内传于肝则为肝痹也乆痹不已复感于邪藏实不受而传府者凡见喜饮小便秘不胀则泻不泻则胀之证是邪内传于大小肠则为肠痹也凡见少腹胞中按如沃汤状而痛小便秘澁鼻流清涕之证是邪内传于膀胱则为胞痹也三焦之痹附于膀胱从水道也胃痹附于大小二肠从传化也胆为清净之府不受痹邪故曰无忧也
　　小续命汤
　　增味五痹汤
　　痹虚加减小续命痹实增味五痹汤麻桂红花芷葛附虎羊耆草二防羌
　　【注】痹虚谓气虚之人病诸痹也宜用加减小续命汤风胜行痹倍防风寒胜痛痹倍附子湿胜着痹倍防己皮痹加黄耆或桂枝皮衇痹加姜黄或加红花肌痹加葛根或加白芷筋痹加羚羊角或加续断骨痹加虎骨或加狗脊有汗减麻黄便溏减防己寒胜减黄芩加干姜热胜减附子加石膏加减治之痹实谓气血实之人病诸痹也宜用增味五痹汤即麻黄桂枝红花白芷葛根附子虎骨羚羊角黄耆甘草防风防己羌活也行痹以羌活防风为主痛痹以麻黄附子为主着痹以防己羌活为主皮痹以黄耆桂枝皮为主衇痹以红花桂枝为主肌痹以葛根白芷为主筋痹以羚羊角为主骨痹以虎骨为主增味于五痹治之可也
　　木通汤
　　附子五苓散
　　苍术五苓散
　　三痹木通长流水湿加防己风羌防寒痹附麻分汗入胞肠五苓附子苍
　　【注】三痹谓行痹痛痹着痹也宜用木通一味不见水者二两以长流水二碗煎一碗热服取微汗不愈再服以愈为度若其痛上下左右流走相移者加羌活防风以祛风邪其痛苦甚者有汗加附子无汗加麻黄以去寒邪其痛重着难移者加防己以胜湿邪其所应加之药不可过三钱弱者俱减半服胞痹宜用五苓散加附子肠痹宜五苓散加苍术以利寒饮也五苓散方在伤寒门
　　三痹汤
　　独活寄生汤
　　三痹十全无白术牛秦续杜细独防独活加桑除耆续入藏乘虚乆痹方
　　【注】三痹谓三痹汤即十全大补汤无白术加牛膝秦艽续断杜仲细辛独活防风也独活谓独活寄生汤依三痹汤方加桑寄生除去黄耆续断也此皆治五痹不已乘虚入藏及留连日乆调理痹病之方也
　　黄耆益气汤
　　黄耆益气虚皮痹皮麻不知痒与疼补中益气加红蘗味秋芩夏桂加冬
　　【注】气实麻木用小续命汤加麻黄治之气虚麻木用黄耆益气汤即补中益气汤加红花黄蘗也秋加五味子夏加黄芩冬加桂枝皮
　　蠲痹汤
　　加味升阳散火汤
　　蠲痹冷痹身寒厥附归耆草桂羌防肌热如火名热痹羚犀升阳散火汤
　　【注】蠲痹汤即附子当归黄耆炙草官桂羌活防风治痹病而身寒无热四肢厥冷名曰冷痹也加味升阳散火汤即内伤门升阳散火汤加羚羊角犀角治痹病而肌热如火名曰热痹也















　　痿病总论
　　五痿皆因肺热生阳明无病不能成肺热叶焦皮毛瘁发为痿躄不能行心热衇痿胫节纵肾骨腰脊不能兴肝筋拘挛失所养脾肉不仁燥渴频
　　【注】五痿心肝脾肺肾之痿也痿属燥病故皆因肺热而生也阳明者五藏六府之海主润宗筋阳明无病则宗筋润能束骨而利机关虽有肺热不能成痿也肺热叶焦阳明虚弱津液不化筋骨失养皮毛瘁痿发为痿躄不能行也因而心气热为衇痿则胫节纵而不任地肺兼心病也因而肾气热为骨痿则腰脊不能兴举肺兼肾病也因而肝气热为筋痿则筋失所养拘挛不伸肺兼肝病也因而脾气热为肉痿则胃燥而渴肌肉不仁肺兼脾病也
　　痿痹辨似
　　痿病足兮痹病身仍在不疼痛里分但观治痿无风药始晓虚实别有因
　　【注】痿痹之证今人多为一病以其相类也然痿病两足痿软不痛痹病通身肢节疼痛但观古人治痿皆不用风药则可知痿多虚痹多实而所因有别也
　　痿病治法
　　痿燥因何治湿热遵经独取治阳明阳明无故惟病肺胃壮能食审证攻控涎小胃湿痰热阳明积热法三承胃弱食少先养胃乆虚按证始收功
　　【注】痿属燥病因何而用治湿热苦燥之药盖遵内经之治法独取于阳明胃也故胃家无病虽有肺热惟病肺而不病痿也是知病痿者胃家必有故也或湿热或积热或湿痰不论新乆若胃壮能食当先审证攻之胃有湿痰用控涎丹攻之有湿热者用小胃丹攻之有积热者用三承气汤攻之此治胃壮能食之法也若胃弱饮食减少气血津液不足当先以补养脾胃为主其有乆病留连诸虚燥热或攻下之后调理当审证治之始收全功也
　　加味二妙汤
　　加味二妙湿热痿两足痿软热难当防己当归川萆薢黄蘗龟板膝秦苍
　　【注】热难当谓两足热难当也膝秦苍谓牛膝秦艽苍术也
　　清燥汤
　　虎潜丸
　　十全大补汤
　　加味金刚丸
　　时令湿热清燥効隂虚湿热虎潜灵乆虚痿软全金主萆牛菟杜苁蓉
　　【注】清燥汤在内伤门虎潜丸有成方全金主谓十全大补汤加味金刚丸乆病气血虚以十全大补汤为主筋骨痿软以加味金刚丸为主加味金刚丸即萆薢木牛膝菟丝子杜仲肉苁蓉也















　　脚气总括
　　脚气风寒湿热病徃来寒热状伤寒腿脚痛肿热为火不肿不热是寒干
　　【注】脚气乃内有湿热外感风寒相合为病故往来寒热状类伤寒两脚腿痛肿热如火者是火盛也不肿不热而痛者是寒盛也名曰干脚气
　　脚气死证
　　脚气衇急少腹顽不三五日入心间呕吐喘满目额黑恍惚讝妄命难全
　　【注】脚气衇急少腹顽木不知痛痒不过三五日内其邪必入心间若入心间呕吐喘满是为脚气冲心之证目额皆黑恍惚讝妄则是水来尅火之徴故曰命难全也
　　攅风散
　　羌活导滞汤
　　胜湿饼子
　　五积散
　　独活寄生汤
　　脚气表解攅风散麻桂杏草萆乌良里解导滞羌独活防己当归枳大黄湿盛重肿胜湿饼二丑荞麫遂成方寒湿五积加附子寒虚独活寄生汤
　　【注】初病脚气表实无汗用攅风散汗之即麻黄桂枝杏仁甘草萆薢炮川乌也里实热盛二便不利用羌活导滞汤下之即羌活独活防己当归枳实大黄也湿盛重肿用胜湿饼子即黑丑白丑头末甘遂末各五钱荞麦麫一两五钱水和作饼三钱煮熟空心茶清服逐之寒湿者用五积散加附子治之方在伤寒门寒虚者用独活寄生汤补之方在痹门
　　当归拈痛汤
　　当归拈痛虚湿热茵蔯四苓与羌防人参当归升芩草苦参知母葛根苍
　　【注】湿热脚气而形气虚者宜用当归拈痛汤即茵蔯白术茯苓猪苓泽防羌活防己人参当归升麻黄芩甘草苦参知母葛根苍术也
　　加味苍蘗散
　　加味苍蘗实湿热二活二术生地黄知蘗芍归牛膝草木通防己木榔
　　【注】湿热脚气而形质实者宜用加味苍蘗散即羌活独活苍术白术生地黄知母黄蘗赤芍当归牛膝甘草木通防己木槟榔也
　　大防风汤
　　两膝肿大而疼痛髀胫枯细鹤膝风大防风附羌牛杜十全大补减茯苓
　　【注】两膝肿大疼痛膝上至髀膝下胫足枯细但存皮骨两膝状若鹤膝故名鹤膝风也宜大防风汤即防风附子羌活牛膝杜仲人参白术炙草当归川芎白芍熟地炙耆肉桂也此病若得之于痢疾病后者名曰痢风亦用此方














　　御纂医宗金鉴卷三十九
<子部,医家类,御纂医宗金鉴>
　　钦定四库全书
　　御纂医宗金鉴卷四十
　　编辑杂病心法要诀目録
　　内伤
　　虚劳
　　劳瘵
　　自汗盗汗
　　失血
　　消渴






　　御纂医宗金鉴卷四十目録
　　钦定四库全书
　　御纂医宗金鉴卷四十
　　编辑杂病心法要诀
　　内伤总括
　　内伤劳役伤脾气饮食伤胃伤其形伤形失节温凉过气湿热暑火寒中
　　【注】劳役伤气伤元气也饮食伤形伤胃府也伤气宜补有热中湿热暑热火郁寒中之不同伤形宜消有饮食失节过于温凉之不一也
　　内伤外感辨似
　　内伤衇大见气口外感衇大见人迎头疼时痛与常痛恶寒温解烈火仍热在肌肉从内泛热在皮肤扪内轻自汗气乏声怯弱虽汗气壮语髙声手心热兮手背热鼻息气短鼻促鸣不食恶食内外辨初渇后渇少多明【注】内伤外感衇皆大内伤之衇气口大于人迎不似外感之衇人迎大于气口也内伤外感皆头痛内伤之头痛有时而痛有时不痛不似外感之头痛常常而痛不休也内伤外感皆恶寒内伤之恶寒得就温衣而即解不似外感之恶寒虽近烈火而仍恶也内伤外感皆发热内伤之发热热在肌肉以手扪之热从内泛不似外感之发热热在皮肤以手扪之热自内轻也内伤外感皆自汗内伤之自汗气短乏声怯弱不似外感之自汗气壮促语声髙也内伤外感手皆热内伤之热手心热不似外感之热手背热也内伤外感皆鼻不和内伤之鼻息气短而喘不似外感之鼻息气促而鸣也内伤外感皆不食内伤之不食口中无味不似外感之不食闻食则恶也内伤外感皆渇内伤之渇初病即渇其饮甚少不似外感之渴三日后始渇其饮甚多也
　　补中益气汤
　　补中益气升阳清热伤气陷大虚洪头痛表热自汗出心烦口渴畏寒风困倦懒言无气动动则气髙喘促声保元甘温除大热血归气术补脾经佐橘降浊散滞气升柴从胃引阳升阴火肾躁加地蘗阳热心烦安神宁【注】补中益气汤治内伤清阳下陷因劳役过度热伤元气故衇虚大而洪也内伤头痛时作时止也内伤表热尝自汗出也心烦气虚恶烦劳也口渇气陷不蒸化也畏寒畏风表气虚失衞也困倦懒言中气乏不周也动则气喘上气不足息也保元谓人参黄耆甘草名保元汤也臣当归和脾血白术益脾气佐橘皮降浊散胸中滞气升柴升清从胃中引阳也阴火时显躁热加黄蘗生地补水救隂阳热昼夜心烦合硃砂安神丸泻火安神
　　调中益气汤
　　调中洪缓沉澁湿热体倦骨痠疼气少心烦忽肥瘦口沫食出耳鸣聋胸膈不快食无味二便失调飱血浓保元升柴苍橘蘗去蘗加木亦同名
　　【注】调中益气汤亦治内伤清气下陷浊气上乘清浊相干而兼湿热者故二便不调飱泻脓血也此汤与补中益气汤虽互相发明然其证衇则不可不分别也内伤之病脾胃元气一虚四藏失其调和所以五脏之衇交相混见故肝心洪脾缓之脉反见于上按之沉澁肺衇而反见于下也身肢重倦气不周也骨节痠疼血不荣也气少中气乏也心烦心血少也忽肥忽瘦者火乘土位上并阳分则血衇上行而上盛故面赤红而肥下并隂分则血衇下行而上虚故面青白而瘦即今之虚损病人早则面青白瘦而恶寒午后则面红赤肥而发热者是也口沫谓口中沃沫脾不散精也食出谓食入反出胃虚不纳也耳鸣聋谓耳鸣耳聋隂火上冲也胸膈不快浊气滞也饮食无味胃气伤也二便不调谓大便时泻不泻小便时利不利脾湿不分也飱谓完谷不化之飱泻脾虚湿不化也血脓谓大便后或见脓见血脾湿热酿成也保元谓保元汤即人参黄茋炙草升麻柴胡苍术橘皮黄蘗也去黄蘗加木香亦名调中益气汤以热少气不和者宜之也
　　升阳益胃汤
　　内伤升阳益胃汤湿多热少抑清阳倦怠懒食身重痛口苦舌干便不常洒洒恶寒属肺病惨惨不乐乃阳伤六君白芍连泽泻羌独黄茋柴与防
　　【注】内伤气虚湿多热少遏抑春生清气不得上升脾胃之证宜服此汤其证倦怠懒食身重而痛口苦舌干便不常谓大便不调小便频数不如常也洒洒恶寒衞气不足属肺皮毛之病也惨惨不乐面色不和乃阳气伤而不伸也六君谓人参白术茯苓炙草橘皮半夏也加白芍黄连泽防黄茋羌活独活柴胡防风即是升阳益胃也
　　补脾胃泻隂火升阳汤
　　补中升阳泻隂火火多湿少困脾阳虽同升阳益胃证然无泻数肺阳伤补脾胃气参耆草升阳柴胡升与羌石膏芩连泻隂火长夏湿令故加苍
　　【注】内伤气虚热多湿少隂火困脾阳气不得上升脾胃之证宜服此方此方所治虽同升阳益胃之证然无大便不调小便频数洒洒恶寒肺病惨惨不乐阳伤之证也
　　内伤补中调中益胃等汤加减法
　　冬加姜桂草蔲益秋芍白蔲缩防榔夏月气冲芩连蘗春加风药鼓清阳长夏沉困精神少人参麦味泽苓苍肺热咳减参去春加金沸款冬芳夏加麦冬五味子秋冬连根节麻黄头痛蔓荆甚芎入巅脑藁本苦细尝沉重懒倦或呕逆痰厥头疼半夏姜口干嗌干或表热加葛生津清胃阳大便燥濇元明粉血燥归桃熟大黄痞胀香砂连枳朴寒减黄连加炒姜胃痛草蔲寒益智气滞青皮白蔲香腹痛芍草芩桂审脐下痛桂熟地黄内外烦疼归和血脇下痛急草柴良身重脚软已苍蘗身疼发热藁防羌
　　【注】冬加干姜官桂草豆蔲益智助阳气也秋加白芍白豆蔲缩砂仁防榔助燥収也夏月加黄连黄芩黄蘗降隂火也或腹中气上冲逆属隂火冲上虽非夏月亦加之春加风药谓活独活防风藁本之类佐参耆之品能鼓清阳之气上升也长夏身肢沉困精神短少加人参麦冬五味子恐暑伤气也加泽泻茯苓苍术去脾湿也肺中有热咳减人参远肺热也春加金沸草欵冬花散肺风也夏加麦冬五味子保肺气也冬加连根节麻黄散肺寒也头痛加蔓荆子引太阳也痛甚加川芎上行捷也巓痛脑痛加藁本入督衇也苦头痛加细辛走少隂也痰厥头痛沉重懒倦或呕逆痰涎加半夏生姜治痰逆也口干嗌干或表发热加葛根生津解肌也大便燥澁加元明粉血虚燥加当归血实燥加桃仁热实燥加大黄心下痞胀气不快加木香食不消加砂仁心下结热加黄连心下结气加枳实胃气壅塞加厚朴如胃中寒或冬月减去黄连加炒干姜胃痛加草豆蔲胃寒或唾沫加益智气满不快加白豆蔲青皮腹痛加白芍甘草审其有热加黄芩有寒加官桂脐下痛加肉桂熟地黄腹内身外刺痛此属血澁不足加当归以活血也脇下痛或急缩加甘草柴胡以和肝也身重脚软加防己苍术黄蘗去湿热在内也身痛发热加藁本防风羌活疎风在表也
　　清暑益气汤
　　清燥汤
　　长夏湿暑交相病暑多清暑益气功汗热烦渇倦少气恶食尿澁便溏行补中去柴加蘗泽麦味苍麯甘葛青湿多痿厥清燥地猪茯柴连减葛青
　　【注】长夏之令暑湿炎蒸交相为病暑多湿少为病其证则自汗身热心烦口渴倦困少气恶食小便澁少大便稀溏宜清暑益气汤即补中益气汤去柴胡加黄蘗泽泻麦冬五味子苍术神麯甘葛青皮也若湿多暑少为病则成痿厥之证腰以下痿软难于转动行走不正两足欹侧宜清燥汤即本方更加生地猪苓茯苓柴胡黄连减去甘葛青皮也
　　升阳散火汤
　　火郁汤
　　血虚胃弱过食凉阳郁于脾散火汤肌肤筋骨肢困热扪之烙手热非常羌独芍防升柴葛人参二草枣生姜火郁加葱减参独恶寒沉数发之方
　　【注】二草炙甘草生甘草恶寒谓身虽有如是烙手之热而反恶寒衇来沉数则可知火郁肌里宜以此方发之
　　白术附子汤
　　加味理中汤
　　内伤水来侮土病寒湿白术附子汤涎涕腹胀时多溺足软无力痛为殃腰背胛眼背痛丸冷隂隂痛不常苍附五苓陈半朴虚宜理中附苓苍
　　【注】东垣内伤热中之病用补中益气汤寒中之病用白术附子汤寒中为水来侮土寒湿之病其证内则腹胀多溺涎涕外则足软胛脊腰背睾丸痛脾胃寒湿而气不虚者宜用是方即五苓散加苍术附子陈皮半夏厚朴也若脾胃寒湿而气虚者则宜用理中汤加附子茯苓苍术是也
　　人参资生丸
　　资生脾胃俱虚病不寒不热平补方食少难消倒饱胀面黄肌瘦倦难当
　　【注】缪仲醇制资生丸方为脾胃俱虚不寒不热平补之药其所治之证乃饮食减少过时不化倒饱胀闷面色痿黄肌肉渐瘦困倦无力也方见诸书故不録药味
　　清胃理脾汤
　　清胃理脾治湿热伤食平胃酌三黄大便黏秽小便赤饮食爱冷口舌疮
　　【注】清胃理脾汤即平胃散加黄连黄芩大黄也酌三黄者谓有热滞而不实者不可入大黄也伤食谓伤食病证如痞胀哕呕不食吞酸恶心噎气之类更兼大便黏臭小便赤澁饮食爱冷口舌生疮皆伤醇酒厚味湿热为病之证也
　　理中汤
　　理中治虚寒湿伤食少喜热面青黄腹痛肠鸣吐冷沫大便腥秽似鸭溏
　　【注】白术附子汤治脾胃寒湿形气实者也理中汤治脾胃寒湿形气虚者也虚者其证食少喜食热物面色青黄腹痛膓鸣吐冷涎沫大便腥秽不臭似鸭粪澄澈清溏也故宜此汤
　　消食健脾丸
　　胃强脾弱脾胃病能食不化用消食平胃炒盐胡椒共麦蘗查麯白蒺藜
　　【注】脾胃病中有胃强脾弱一证胃强所以能食脾弱不能消化宜服消食健脾汤丸助其消化用苍术陈皮厚朴甘草炒盐胡椒山查神麯麦芽白蒺藜末蜜丸服之更节其饮食自然脾胃和而能健运矣
　　开胃进食汤
　　开胃进食治不食少食难化胃脾虚丁木藿香莲子朴六君炒麦与神麯
　　【注】此方治不思饮食少食不能消化脾胃两虚之证方即六君子汤加丁香木香藿香莲子厚朴缩砂麦芽神麯也
　　平胃散
　　一切伤食脾胃病痞胀哕呕不能食吞酸恶心并噫气平胃苍朴草陈皮快膈枳术痰苓半伤谷二芽缩神麯肉滞山查麫莱菔滞热芩连蘗大宜
　　【注】伤食等证宜用平胃散即苍术厚朴甘草陈皮也快膈加枳实白术有痰加半夏茯苓伤谷滞者加麦芽谷芽缩砂神麯伤肉滞者加山查伤麫滞者加莱菔有热者加黄芩黄连黄蘗大黄酌而用之
　　葛花解酲汤
　　葛花解酲发酒汗懒食热倦呕头疼参葛四苓白蔲缩神麯干姜陈木青
　　【注】伤酒宜用葛花解酲汤汗之汗出立愈其证头痛懒食呕吐身热倦怠而烦似乎外感而实非外感皆因酒所致也方即人参葛花白术茯苓猪苓泽泻白蔲缩砂神麯干姜陈皮木香青皮
　　秘方化滞丸
　　秘方化滞寒热滞一切气积痛攻方巴豆醋制棱莪术青陈连半木丁香
　　【注】秘方化滞丸治不论寒热一切气滞积痛攻下之妙药也即巴豆三棱莪术青皮陈皮黄连半夏木香丁香也此方出丹溪心法附余书中屡试屡騐按证随引量其老少虚实增损进退以意用之久久自得其效












　　虚劳总括
　　虚损成劳因复感阳虚外寒损肺经隂虚内热从肾损饮食劳倦自脾成肺损皮毛洒寒心损血少月经凝脾损食少肌消泻肝损脇痛懒于行肾损骨痿难久立午热夜汗骨蒸蒸从下皮聚毛落死从上骨痿不起终恐惧不解则伤精怵惕思虑则伤神喜乐无极则伤悲哀动中则伤防忧愁不已则伤意盛怒不止则伤志劳倦过度则伤气气血骨肉筋精极
　　【注】虚者隂阳气血荣衞精神骨髓津液不足是也损者外而皮衇肉筋骨内而肺心脾肝肾消损是也成劳者谓虚损日久防连不愈而成五劳七伤六极也因复感者谓不足之人阳虚复感外寒则损从皮毛肺始隂虚更生内热则损从骨髓肾始内伤饮食劳倦则损从肌肉脾始此虚损成劳之因然其证有五一损皮聚毛落洒淅恶寒咳肺劳也二损血衇虚少男子面无血色女子月经不通心劳也三损饮食减少肌肉消痩大便溏泻脾劳也四损两脇引胸而痛筋缓不能行肝劳也五损骨痿不能久立午后发热盗汗骨蒸肾劳也从下肾藏损起者损至皮聚毛落则死也从上肺藏损起者损至骨痿不能起于床则终也从脾藏损起者或至皮聚毛落或至骨痿不起皆死也虚损为七伤之证一恐惧不解则伤精精伤则骨痠痿厥精时自下盖五藏主藏精者也不可伤伤则失守而隂虚隂虚则无气无气则死矣一怵惕思虑则伤神神伤则恐惧自失破防脱肉毛悴色夭死于冬也一喜乐无极则伤伤则狂狂则意不存人皮革焦毛悴色夭死于夏也一悲哀动中则伤防防伤则狂妄不精不精则不正隂缩而挛筋两脇骨不举毛悴色夭死于秋也一忧愁不已则伤意意伤则悗乱四肢不举毛悴色夭死于春也一盛怒不止则伤志志伤则喜忘其前言腰脊不可以俯仰屈伸毛悴色夭死于季夏也一劳倦过度则伤气气伤则火愈壮壮火则食气故无气以动喘乏汗出内外皆越则气日耗气日耗则死矣虚损为六极之证一数转筋十指爪甲痛筋极也一牙齿动手足痛不能久立骨极也一面无血色头发坠落血极也一身上往往如鼠走削瘦干黑肉极也一气少无力身无膏泽翕翕羸瘦眼无精光立不能定身体苦痒搔之生疮精极也一胸脇逆满恒欲大怒气少不能言气极也
　　【按】前人分七伤之证似多不经依内经改之庶后学易明也
　　虚劳死证
　　隂劳细数形尽死阳劳微革气脱终枯白颧红一侧卧哑咽痛咯星红五藏无胃为真藏形肉虽存不久停一息二至名曰损一息一至行尸名大骨枯槁大肉防动作益衰精髓空真藏未见一嵗死若见真藏尅期凶喘满动形六月死一月内痛引肩胸身热破防肉尽脱十日之内不能生真藏衇见目眶陷目不见人顷刻倾若能见人神犹持至所不胜日时终
　　【注】隂虚之劳衇细数则必形消着骨而后死者隂主形也阳虚之劳衇微革则不待痿尽忽然而脱者阳主气也五藏之衇无和缓象为无胃之真藏衇即形肉虽存亦必不久于人世也一息二至损病之衇也一息一至行尸之衇也大骨颧肩股腰之大骨也大肉头项四肢之大肉也枯槁者骨痿不能支也陷下者肉消陷成坑也动作精神渐衰真藏衇不见期一嵗死若眞藏衇见遇所不胜之时日凶可期也若真藏衇不见有是证者喘满动形六月而死有是证者五藏内损痛引肩胸者一月而死有是证者肉尽之处皆枯燥破裂谓之破防身热不已十日内死真藏衇见目眶下陷视不见人顷刻而死若能见人则神尚未去至所不胜之日时而死也
　　虚劳治法
　　后天之治本血气先天之治法隂阳肾肝心肺治在后脾损之法同内伤
　　【注】后天脾胃水谷生化荣衞故治法本乎气血先天肾藏精气生化之原故治法本乎隂阳五藏虚损治法俱在于后而脾藏虚损治法已载内伤故曰同内伤也
　　拯隂理劳汤
　　隂虚火动用拯隂皮寒骨蒸咳侵食少痰多烦少气生衇归芍地板贞薏苡橘丹连合草汗多不寐加枣仁燥痰桑贝湿苓半阿胶咳血骨热深
　　【注】此方即人参麦冬五味当归白芍生地龟板女贞薏苡橘红丹皮莲子百合炙草也汗多不寐俱加枣仁咳而痰加桑皮贝母而湿痰加茯苓半夏咳咯血加阿胶骨蒸热深加地骨皮也
　　极阳理劳汤
　　阳虚气弱用拯阳倦怠恶烦劳则张表热自汗身痠痛减去升柴补中方更添桂味寒加附泻入升柴诃蔲香夏咳减桂加麦味冬咳不减味干姜
　　【注】此汤即人参黄耆炙草白术陈皮肉桂当归五味子也倦怠懒于动也恶烦劳动则气张而喘乏也恶寒加附子泄泻仍入升麻柴胡更加诃子肉蔲木香也夏月咳减肉桂加麦冬五味子冬月咳不减肉桂更加五味子干姜也
　　六味地黄汤
　　都气汤
　　七味地黄汤
　　生衇地黄汤
　　桂附地黄汤
　　知蘗地黄汤
　　金匮肾气汤
　　肾虚午热形消瘦水泛为痰津液伤咳盗汗失精血消渇淋浊口咽疮熟地药萸丹苓泽加味劳都气汤引火归元加肉桂火妄刑金生衇良桂附益火消隂翳知蘗壮水制阳光车牛桂附名肾气阳虚水肿淋浊方【注】午热午后发热也水泛为痰谓日食饮食所化津液肾虚不能摄水泛上为痰也盗汗谓睡而汗出觉而即止之汗也失精遗精也消渴谓饮水而即消渴仍不止也淋者尿淋漓不利也浊者尿之前后有浊液也口咽生疮虚火炎也均宜六味地黄汤治之劳加味谓加五味子名都气汤也引火归元加肉桂名七味地黄汤火妄刑金加生衇饮名生衇地黄汤也桂附谓加肉桂附子知蘗谓加知母黄蘗车牛桂附谓加车前牛膝肉桂附子名桂附知蘗肾气等汤也
　　大补隂丸
　　滋隂降火汤
　　大补隂丸制壮火滋阴降火救伤金龟板知蘗地髓剂二冬归芍草砂仁欬加百味汗地骨血痰金贝虚耆参虚热无汗宜散火有汗骨蒸亦补隂
　　【注】隂虚火旺无水以制宜用大补隂丸滋水制火方即龟板知母黄蘗生地为末猪脊髓炼蜜为丸若火旺无制妄行伤金肺痿欬宜用滋隂降火汤救其伤金方即大补隂丸加麦冬天冬当归白芍炙草缩砂欬甚加百合五味子盗汗加地骨皮咯血加郁金痰多加川贝母气虚加人参黄耆凡虚热如火烙手无汗者为火郁宜升阳散火汤有汗者为骨蒸亦宜大补隂丸及滋隂六黄等汤也
　　保元汤
　　一切气虚保元汤耆外参内草中央加桂能生命门气痘疮灰陷与清浆
　　【注】保元汤即人参黄耆炙草也黄耆补表气人参补里气炙草补中气加肉桂能生命门真气且能治小儿痘疮灰白顶陷清浆
　　四君子汤
　　五味异功汤
　　六君子汤
　　七味白术汤
　　四兽饮
　　脾胃气虚四君子衇软形衰面白黄倦怠懒言食少气参苓术草枣姜强气滞加陈异功散有痰橘半六君汤肌热防渴藿木葛虚疟六君果梅姜
　　【注】治气虚兼气滞不快依四君加陈皮名五味异功散治气虚兼有痰饮依四君加橘红半夏名六君子汤治气虚肌热渴泻依本方加藿香木香葛根名七味白术散治气虚久疟留连不愈依六君子汤加草菓乌梅生姜名四兽饮
　　芎归汤
　　开骨散
　　一切血病芎归汤产后胎前必用方气虚难产参倍入交骨难开龟发良
　　【注】芎归汤即川芎当归又名佛手散气虚产难或时久伤气依本方倍加人参临产交骨难开依本方加整龟板一具本人梳下乱髪一团他人梳下之髪亦可名开骨散
　　四物汤
　　圣愈汤
　　六物汤
　　加味四物汤
　　地骨皮饮
　　调肝养血宜四物归芎芍地酌相应气虚血少参耆补气燥血热知蘖清寒热柴丹炒栀子但热无寒丹骨平热甚芩连寒桂附止血茅蒲破桃红
　　【注】调肝养血宜四物汤即当归川芎白芍熟地黄酌相应谓补血用白芍熟地破血用赤芍凉血用生地气虚血少宜加参耆名圣愈汤气燥血热宜加知蘗名六物汤血虚寒热往来宜加味四物汤即本方加柴胡丹皮炒栀子也血虚惟发热不恶寒宜地骨皮饮即本方加地骨皮牡丹皮也血分热甚依本方加黄芩黄连寒甚加肉桂附子破血加桃仁红花止血加茅根蒲黄炒黑
　　八珍汤
　　十全大补汤
　　人参养荣汤
　　一切气血两虚证八珍四物与四君气乏色枯毛发落自汗盗汗悸忘臻发热欬吐衂血食少肌痩泄泻频十全大补加耆桂荣去芎加远味陈
　　【注】气虚四君子汤血虚四物汤气血两虚八珍汤八珍者即四君四物也若有气乏色枯毛发脱落自汗盗汗心悸徤忘发热欬吐血衄血食少肌瘦泄泻等证则宜十全大补汤即八珍汤加黄耆肉桂也人参养荣汤即十全大补汤减去川芎更加远志五味子陈皮也
　　小建中汤
　　黄耆建中汤
　　当归建中汤
　　防和饮
　　虚劳腹痛小建中悸衄之血梦失精手足烦热肢酸痛芍草饴桂枣姜同衞虚加耆黄耆建荣虚当归建中名温养气血双和饮三方减饴加地芎
　　【注】诸虚劳极里急腹痛宜以小建中汤温和脾胃并治里虚心悸衄下亡血夜梦失精手足烦热四肢痠痛血液亏损等证是方白芍药甘草饴糖中桂大枣生姜也若卫气虚者加黄耆名曰黄耆建中汤若里不急腹不痛有是证者则当以温养气血用双和饮即此三方减去饴糖加入熟地川芎乃八珍汤减人参白术茯苓加黄耆中桂盖以补隂血为主也
　　补肝汤
　　补肝汤治肝虚损筋缓不能自収持目暗防防无所见四物酸枣草宜
　　【注】补肝汤即当归川芎白芍熟地酸枣仁炙草木也
　　加味救肺饮
　　加味救肺治肺损血金家被火刑归芍麦味参耆草百花紫菀马兠铃
　　【注】加味救肺饮即当归白芍麦冬五味子人参黄耆炙草百合欵冬花紫菀马兠铃也
　　天王补心丹
　　天王补心心虚损健忘神虚烦不眠栢子味苓归地桔三参天麦远硃酸
　　【注】是方即栢子仁五味子茯苓当归生地桔梗丹参人参元参天冬麦冬远志硃砂酸枣仁
　　归脾汤
　　归脾思虑伤心脾热烦盗汗悸惊俱健忘怔忡时恍惚四君酸远木归耆
　　【注】悸心自跳动也惊目触物骇也健忘言事易忘也怔忡心冲动甚也恍惚心时不明也方乃四君子加酸枣仁远志木香当归黄耆
　　人参固本汤丸
　　保元生衇固本汤
　　固本肺肾两虚病肺痿欬血欲成劳二冬二地人参共保元生衇脾同调
　　【注】人参固本汤丸即人参天冬麦冬生地熟地也依本方加保元之黄耆炙草生衇之五味三方合一名保元生衇固本汤同调谓同调脾肺肾三经虚也
　　逍遥散
　　逍遥理脾而清肝血虚骨蒸烦痰寒热颊赤脇不快妇人经病衇虚术苓归芍柴薄草加味栀丹肝热添肝气滞郁陈抚附热加呉萸炒黄连
　　【注】是方即白术茯苓当归白芍柴胡薄荷甘草也肝气热依本方加炒栀子丹皮名加味逍遥散肝气滞加陈皮肝气郁加抚芎香附肝气郁热加呉茱萸炒川黄连惟薄荷只可少许为引不宜多用










　　痨瘵总括
　　痨瘵隂虚虫干血积热骨蒸欬痰肌肤甲错目黯黑始健不泻下为先
　　【注】久病痨疾而名曰瘵瘵者败也气血两败之意也有隂虚干血者有隂虚积热者当以诸补隂药治之肌肤甲错谓皮肤干澁也目黯黑者谓目黑无光也始健谓初病尚壮不泻谓久病不泻也二者皆可以攻下为先治也
　　痨瘵治法
　　痨瘵至泻则必死不泻能食尚可痊初取利后宜详审次服柴胡清骨煎虚用黄耆鼈甲散热衰大补养荣叅皮热柴胡胡连入骨蒸青蒿鼈甲添隂虚补隂诸丸剂阳虚补阳等汤圆欬自同欬治血成方太平丸【注】痨瘵之人病至大便泄泻则必死矣若不泻能食尚堪任药攻治故可痊也初取利后审其热之微甚人之强弱若热甚人强宜用柴胡清骨散热不甚人弱宜用黄耆鼈甲散热微人弱宜用十全大补人参养荣等汤若皮外发热加柴胡胡连骨内蒸热加青蒿鼈甲午后隂虚发热宜用补隂诸丸汤药阳虚恶寒清瘦宜用补阳诸丸汤药欬不已同欬门方叅而治之血者宜用成方太平丸可也
　　大黄防虫丸
　　大黄青蒿煎
　　传尸将军丸
　　干血大黄防虫治积热蒿黄胆便煎癸亥腰眼灸七壮后服传尸将军丸
　　【注】大黄防虫丸有成方大黄青蒿煎即青蒿大黄猪胆汁童便煎痨瘵日久有生恶虫身死之后多遭传染甚而灭门名曰传尸痨宜癸亥日灸两腰眼各七壮后服传尸将军丸此方载丹溪心法书中
　　柴胡清骨散
　　清骨骨蒸久不痊热甚秦知草胡连鼈甲青蒿柴地骨韭白髓胆童便煎
　　【注】此方乃秦艽知母炙草胡连鼈甲青蒿柴胡地骨皮韭白猪脊髓猪胆汁童便也
　　黄耆鼈甲散
　　黄耆鼈甲虚劳热骨蒸晡热渴而烦肌肉消痩食减少盗汗欬出血痰生地赤芍柴秦草知耆菀骨半苓煎人参桂桔俱减半鼈甲天冬桑倍添
　　【注】此方即生地赤芍柴胡秦艽炙草知母黄耆紫菀地骨皮半夏茯苓人参桂枝桔梗鼈甲天冬桑白皮也





　　自汗盗汗总括
　　自汗表阳虚恶冷阳实蒸热汗津津盗汗隂虚分心肾心虚不固火伤隂
　　【注】无因汗出谓之自汗自汗谓表阳虚汗出则恶寒冷宜用后方若蒸蒸发热汗出不恶寒则为里阳实宜以调胃承气汤下之睡则汗出觉则汗止谓之盗汗盗汗为隂虚当分心虚不固心火伤隂也
　　黄耆六一汤
　　玉屏风散
　　黄耆建中汤
　　自汗表虚黄耆草玉屏风散术耆防气虚加参阳虚附血虚黄耆建中汤
　　【注】黄耆六一汤即黄耆六钱甘草一钱也玉屏风散即黄耆白术防风也二方皆治表虚自汗若气虚加人参阳虚加附子可也若不恶寒不气少则为血虚不可用参附宜黄耆建中汤即小建中汤加黄耆也方在伤寒门
　　当归六黄汤
　　酸枣仁汤
　　盗汗心火下伤隂归耆二地蘗连芩心虚酸枣芍归地知蘗苓耆五味参
　　【注】当归六黄汤治心火伤隂盗汗即当归黄耆黄芩黄连黄蘗生熟地黄也酸枣仁汤治心虚不固盗汗即酸枣仁当归白芍生地知母黄蘗茯苓黄耆五味子人参也







　　失血总括
　　九窍出血名大衄鼻出鼻衄脑如泉耳目出血耳目衄肤出肌衄齿牙宣内衄涎脾唾肾咯心欬肺呕属肝精窍溺血膀胱淋便血大肠吐胃间
　　【注】九窍一齐出血名曰大衄鼻出血曰鼻衄鼻出血如泉曰脑衄耳出血曰耳衄目出血曰目衄皮肤出血曰肌衄齿牙出血曰齿衄又名牙宣此皆衄血随所患处而命名也若从口出则为内衄内衄出血涎出于脾唾出扵肾咯出于心欬出于肺呕出于肝吐出于胃溺血从精窍而出淋血从膀胱而出呕吐之分呕则有上逆漉漉之声吐则无声也
　　失血死证
　　失血身凉衇小顺大疾身热卧难凶口鼻涌出而不止大下溃腐命多倾
　　【注】大疾衇大疾也卧难不能卧也大衄大下血出如涌泉不止内溃腐尸之气则命倾也
　　失血治法
　　阳乘隂热血妄行血犯气分不归经血病及府渗入浊由来藏病溢出清热伤失血宜清热劳伤理损自然平努即内伤初破逐久与劳伤治法同
　　【注】凡失血之证阳盛乘隂则血为热廹血不能安于衇中而妄行气分不能回归经衇也若血病伤及于府者则血渗入肠胃浊道上从咽出下从二便而出也血病伤及于藏者则血溢出胸中清道上从喉出下从精窍而出也夫血藏于藏内行于衇中躯殻之中不可得而见也非有损伤不能为病而损伤之道有三一曰热伤宜以清热为主一曰劳伤宜以理损为主一曰努伤初宜以破逐为主久亦宜以理损为主也
　　犀角地黄汤
　　热伤一切失血病犀角地黄芍牡丹胸膈满痛加桃大热甚吐衄入芩连因怒呕血柴栀炒唾血元参知蘗煎咯加二冬二母涎壅促郁金丸
　　【注】热伤一切失血之病皆宜犀角地黄汤若胸膈满痛是为瘀血加桃仁大黄若吐血热盛加黄芩黄连因怒致吐血及呕血者加柴胡炒栀唾血加元参黄蘗知母咯血加天冬麦冬血加知母贝母涎壅气促阵阵急带出血者宜郁金丸方在后
　　加味救肺饮加郁金汤
　　劳伤吐血救肺饮血加调郁金汤形衰无热气血弱人参养荣加麦良
　　【注】救肺饮即虚劳门之加味救肺饮加调郁金末也若气血虚弱不见火象宜用人参养荣汤加麦门冬也
　　芎归汤
　　饱食用力或持重努破衇络血归芎呕血漉漉声上逆跌扑堕打有瘀行
　　【注】饱食用力或因持重努伤衇络失血涌吐宜用芎归饮引血归经及呕血跌扑堕打伤其衇络令人大吐者亦皆宜之其有瘀血者或加大黄以下之或加桃仁红花以破之或加郁金黄酒以行之
　　参地煎
　　参地衂吐血不已热随血减气随亡气虚人参为君主血热为君生地黄
　　【注】参地煎即人参生地黄也凡因热伤衂吐血不已者则热已随血减然气亦随血亡也气虚甚者当倍人参为君血热者宜倍生地为君时时煎服自止也
　　泻肺丸
　　血壅逆虚苏子积热痰黄泻肺丸蒌仁半贝金葶杏三黄惟大有除添
　　【注】血痰壅气逆形气虚者苏子降气汤降之方见诸气门痰黄积热形气实者用泻肺丸下之即栝蒌仁半夏浙贝母郁金苦葶苈子杏仁黄连黄芩大黄也惟大黄形气实者加之若形气虚者或大便溏泻则减去不用
　　保肺汤
　　保肺肺痈吐脓血白芨薏苡贝金陈苦梗苦葶甘草节初加防风溃耆参
　　【注】保肺汤即白芨薏苡仁贝母金银花陈皮苦桔梗苦葶苈甘草节也初起加防风溃后加生黄耆人参
　　牛膝四物汤
　　尿血同出痛淋血尿血分出溺血名溺血精窍牛四物淋血八正地金通
　　【注】淋血溺血二证若尿与血同出而痛名曰淋血尿与血分出名曰溺血溺血为精窍之病用四物倍加牛膝淋血为尿窍之病用八正散加木通生地郁金治之
　　珀珠散
　　溺血诸药而不效块血窍滞茎急疼珀珠六一硃砂共引煎一两整木通
　　【注】溺血一证乃精窍为病每因忍精不泄提气采战或因老年竭欲而成服诸药不效者所溺之血成块窍滞不利茎中急疼欲死者用珀珠散日三服每服三钱引用整木通去粗皮黄色者煎汤调服其方即琥珀末一钱珍珠末五分硃砂末五分飞滑石六钱甘草末一钱合均分三服若其人大便结燥不通以八正散加牛膝郁金下之有热尿澁以导赤散加牛膝郁金清之利后仍服此药自有奇功
　　槐花散
　　便血内热伤隂络风合肠风湿藏疡槐花侧枳连炒穂风加秦防湿楝苍
　　【注】便血二证肠风脏毒其本皆热伤隂络热与风合为肠风下血多清热与湿合为脏毒下血多浊均宜槐花散即炒槐花炒侧栢叶醋炒枳殻川黄连炒荆芥穗为末乌梅汤调服肠风加秦艽防风脏毒加炒苦楝炒苍术若大肿大痛大便不通当以脏毒未溃之疡治之非脏毒下血之病也
　　升阳去湿和血汤
　　便血日久凉不应升补升耆苍桂秦归芍丹陈二地草热加萸连虚人参
　　【注】便血日久服凉药不应宜升补用升阳去湿和血汤即升麻黄耆苍术肉桂秦艽当归白芍丹皮陈皮生地熟地生甘草炙甘草也有热稍加呉茱萸炒川连虚加人参可也




　　消渴总括
　　试观年老多夜溺休信三消尽热干饮多尿少浑赤热饮少尿多清白寒
　　【注】上消属肺饮水多而小便如常中消属胃饮水多而小便短赤下消属肾饮水多而小便浑浊三消皆燥热病也然试观年老好饮茶者夜必多溺则休信三消皆热而亦有寒者矣饮水多小便少而浑赤者属热是火盛耗水而浑也饮水少小便多而清白者属寒是火虚不能耗水也
　　消渴生死
　　三消便鞕若能食衇大实强尚可医不食舌白传肿泻热多舌紫发痈疽
　　【注】三消饮水多不能食若能食大便鞕衇大强实者为胃实热下之尚可医也若不能食湿多舌白滑者病久则传变水肿泄泻热多舌紫干者病久则发痈疽而死也
　　消渴治法
　　竹叶黄耆汤
　　便鞕能食衇大强调胃金花斟酌当不食渴泻白术散竹叶黄耆不泻方黄耆黄芩合四物竹叶石膏减粳姜气虚胃热参白虎饮一溲二肾气汤
　　【注】调胃谓调胃承气汤金花谓栀子金花汤方俱在伤寒门酌其所当用可也不食而渴已属胃虚兼之泄泻胃虚无热矣故用七味白术散方在虚损门若不食而渴亦不泻者是虽虚而犹有燥热也宜用竹叶黄耆汤即黄耆黄芩当归川芎白芍生地竹叶石膏人参炙草麦冬半夏也若气虚胃热盛者宜用人参白虎汤若下焦虚寒饮一溲二者宜用肾气汤


　　御纂医宗金鉴卷四十
<子部,医家类,御纂医宗金鉴>
　　钦定四库全书
　　御纂医宗金鉴卷四十一
　　编辑杂病心法要诀目録
　　神病
　　癫狂癎
　　诸气
　　遗精
　　赤白浊带
　　痰饮
　　欬嗽
　　喘急哮吼
　　胀满水肿



　　御纂医宗金鉴卷四十一目録
　　钦定四库全书卷
　　御纂医宗金鉴卷四十一
　　编辑杂病心法要诀
　　神之名义
　　形之精粹处名心中含良性本天真天真一气精神祖体是精兮用是神
　　【注】动植之物一有其形则形之至精至粹之处卽名曰心动物之心者形若垂莲中含天之所赋虚灵不昧之灵性也植物之心者卽中心之芽中含天之所赋生生不已之生意也此形若无此心则形无主宰而良性生意亦无着落矣此心若无良性生意则心无所施用不过是一团死肉一枯草木之芽耳盖人虽动物之贵而其中含良性与一切动物皆同本乎天真也天真之气分而言之爲精气神故曰以精爲体以神爲用也合而言之浑然一气故曰天真一气精神之祖也
　　神之变化
　　神从精气妙合有随神往来魂阳灵并精出入阴灵魄意是心机动未形意之所专谓之志志之动变乃思名以思谋远是爲虑用虑处物智因生
　　【注】魂阳之灵随神往来魄阴之灵并精出入盖神机不离乎精气亦不杂乎精气故曰妙合而有也故指神而言则神超乎精气之外指精气而言则神寓乎精气之中意者心神之机动而未形之谓也志者意所专注也思者志之变动也虑者以思谋远之谓也智者以虑处物之谓也此皆识神变化之用也
　　五藏神情
　　心藏神兮脾意智肺魄肝魂肾志精气和志达生喜笑气暴志愤恚怒生忧思系心不解散悲哭哀苦凄然情内生惧恐求人伴外触骇然响动惊
　　【注】五藏所藏七神心藏神脾藏意与智肺藏魄肝藏魂肾藏精与志也五藏所生七情心生喜肝生怒脾生忧思肺生悲肾生恐也气和则志达故生喜笑气暴则志愤故生恚怒系心不解散故生忧思凄心则哀苦故生悲哭内恐外触非常事物故生恐惧惊骇也
　　神病治法
　　硃砂安神丸
　　内生不恐心跳悸悸更惊惕是怔忡善忘前言曰健忘如昬似慧恍惚名失志伤神心胆弱痰饮九气火相乗清热硃连归地草余病他门治法精
　　【注】惊悸怔忡健忘恍惚失志伤神等病皆因心虚胆弱诸邪得以乗之也心气热者先用硃砂安神丸以清之其余虚实诸邪则当与虚损九气癫癎痰饮等门合证拣方自有效法之处
　　仁熟散
　　恐畏不能独自卧胆虚气怯用仁熟栢仁地枸味萸桂参神菊殻酒调服
　　【注】恐畏不能独自卧者皆因气怯胆虚也仁熟散即栢子仁熟地黄枸杞子五味子山茱萸桂心人参茯神菊花枳殻为末老酒调服也












　　癫癎总括
　　经言癫狂本一病狂乃阳邪癫是阴癫疾始发意不乐甚则神痴语不伦狂怒凶狂多不卧目直骂詈不识亲癎发吐涎昏噤倒抽搐省后若平人
　　【注】李时珍曰经有言癫狂疾者又言癫疾为狂者是癫狂为兼病也邪入于阳者狂邪入于隂者癫盖癫疾始发志意不乐甚则精神呆痴言语不伦而睡如平时以邪并于阴也狂疾始发多怒不卧甚则凶狂欲杀目直骂詈不识亲疎而夜多不卧以邪并于阳也然俱不似癎疾发则吐涎神昏卒倒无知口噤牙抽搐时之多少不等而省后起居饮食皆若平人为别也癎虽分而为五曰鸡马牛羊猪名者以病状偶类故也其实痰火气惊四者而已所以为治同乎癫狂也
　　三圣散
　　青州白丸子
　　滚痰丸
　　遂心丹
　　矾鬰丸
　　控涎丹
　　抱胆丸
　　镇心丹
　　癫狂癎疾三圣吐风痰白丸热滚痰痰实遂心气矾鬰痰惊须用控涎丹无痰抱胆镇心治发炙百防自然安初发皂角灌鼻内涎多欲止防汤盐
　　【注】癫狂癎疾初起多痰者先以三圣散吐之风盛有痰者用青州白丸子热盛有痰者用礞石滚痰丸痰而形气实者用遂心散痰而兼气鬰者用矾鬰丸痰而兼惊者用控涎丹无痰神轻因而惊悸者用镇心丹抱胆丸癎病发时灸百防不拘壮数以苏为止再发再灸以愈为度初发用皂角汁灌鼻内其风涎即从鼻口中涕唾而出若苏后其涎不止以盐汤服之自止
　　诸气总括
　　寒气　炅气　喜气　怒气　劳气　思气　悲气恐气　惊气
　　一气触为九寒炅喜怒劳思悲恐惊寒收外束腠理闭炅泄内蒸腠理通喜则气缓虚极散劳耗思结气难行怒气逆上甚呕血下乘脾虚飱泻成恐则气下伤精志惊心无倚乱怔忡悲消荣卫不散布壮行弱着病丛生
　　【注】一气流行不为邪触何病之有若为寒触外束皮肤腠理闭其气收矣即寒病也炅火也若为火触热蒸汗出腠理闭其气泄矣即暑病也若为喜触喜则气和志达其气缓矣素中
　　虚极者缓则气散即暴脱也若为劳触劳则喘息且汗出其气耗矣即劳倦也若为思
　　触心有所存气留不行其气结矣即郁气
　　也若为怒触怒则气逆甚呕血其气上矣
　　上极而下乘脾之虚则为飱泄也若为恐触恐则精却伤精志其气下矣若为惊触心无所依神无所归虑无所定其气乱矣怔忡心动不安之病也若为悲触心肺气戚荣卫不散其气消矣凡此九气丛生之病壮者得之气行而愈弱者得之气着为病也
　　诸气辨证
　　短气气短不能续少气气少不足言气痛走注内外痛气郁失志怫情间上气气逆苏子降下气气陷补中宣臭甚伤食肠胃郁减食消导自然安
　　【注】短气者气短而不能续息也少气者气少而不能称形也皆为不足之证气痛者气为邪阻气道不通或在经络或在藏府攻冲走注疼痛也上气乃浊气上逆下气为清气下陷气郁者或得于名利失志或得于公私怫情二者之间也浊气上逆苏子降气汤清气下陷补中益气汤甚者加诃子五味子然清气下陷下气不甚臭秽惟伤食下气其臭甚秽乃肠胃郁结谷气内发而不宣通于肠胃之外郁在胃者上噫气也郁在肠者下失气也补中益气汤方见内伤门
　　诸气治法
　　寒热热寒结者散上抑下举惊者平喜以恐胜悲以喜劳温短少补皆同
　　【注】寒者热之麻黄理中是也热者寒之白虎生衇是也结者散之越鞠解郁是也上者抑之苏子降气是也下者举之补中益气是也惊者平之镇心妙香是也喜以恐胜悲以喜胜以情治情是也劳者温之短气少气者补之保元四君是也
　　木香流气饮
　　木香流气调诸气快利三焦荣卫行达表通里开胸膈肿胀喘气为疼六君丁皮沉木桂白芷香附果苏青大黄枳朴槟蓬术麦冬大腹木通
　　【注】木香流气饮调治一切诸气为病其功能快利三焦通行荣卫外达表气内通里气中开胸膈之气其水肿胀满气壅喘气痛走注内外疼痛并皆治之即人参白术茯苓炙草橘皮半夏丁皮沉香木香中桂白芷香附草果苏叶青皮大黄枳殻厚朴防榔蓬术麦冬大腹皮木木通也
　　分心气饮
　　分心气饮治七情气滞胸腹不流行正减芷朴通木附麦桂青桑防殻蓬
　　【注】分心气饮治七情气滞胸腹之病正者谓藿香正气散也正减者谓即藿香正气散方减白芷厚朴加木通木香香附麦冬官桂青皮桑皮槟榔枳殻蓬术也
　　苏子降气汤
　　越鞠汤
　　苏子降气气上攻下虚上盛气痰壅喘咳涎胸膈满气秘气逆呕鲜红橘半肉桂南苏子前朴沉归甘草同郁食气血痰湿热越鞠苍栀麯附芎
　　【注】苏子降气汤治下虚上盛气壅上攻喘咳涎胸膈满闷气秘便难气逆呕血即橘皮半夏肉桂南苏子前胡厚朴沉香当归甘草也越鞠汤治六郁食郁气郁血郁痰郁湿郁热郁即苍术山栀神麯香附抚芎也夫气郁之病若久必与血痰湿热饮食相合故治郁之方可治气郁也其气实者加木香气虚者加人参血实者加红花血虚者加当归痰多者加半夏湿多者加白术热多者加萸连饮多者加茯苓食多者加麦糵在临证者消息耳
　　四七汤
　　四七七气郁生痰梅核吐咯结喉间调和诸气平和剂半苓厚朴紫苏煎快气橘草香附入妇人气病效如僊恶阻更加芎归芍气痰浊带送白丸
　　【注】四七汤治七情过节七气病生郁结生痰如絮如膜凝结喉间咯之不尽咽之不下名曰梅核气日久不愈变生噎膈上吐涎沫下秘二便也宜用此平和之剂即半夏茯苓厚朴紫苏叶也胸腹中气不快加橘皮甘草香附亦治妇人一切气病妇人有孕喜吐者名曰恶阻更加川芎当归白芍妇人肥白多痰气郁有白浊带下者亦以本方送青州白丸子可也
　　镇心丹
　　妙香散
　　惊实镇心硃齿血惊虚妙香木麝香山药茯神参耆草硃砂桔梗逺苓菖
　　【注】心气实病惊者宜用镇心丹即硃砂龙齿末等分猪心血为芡实大丸每服三丸麦冬汤下心气虚病惊者宜用妙香散加菖蒲即木香麝香山药茯神人参黄耆炙草硃砂桔梗逺志茯苓石菖蒲也

　　遗精总括
　　不梦而遗心肾弱梦而后遗火之强过欲精滑清气防久旷溢泻味醇伤
　　【注】不梦而遗谓无所感于心而自遗则爲心肾虚弱不固也梦而后遗谓有所感于心相火煽而强迫之则爲二火之强不固也或过欲之人日惯精滑或清气不足下陷不固或久旷之人精盛溢泻或醇酒厚味火强不固皆爲是病也
　　龙骨远志丸
　　坎离旣济汤
　　封髓丹
　　心肾虚弱硃远志龙骨神苓菖蒲参久旷火旺地知蘗胃虚蘗草缩砂仁
　　【注】龙骨远志丸治心肾虚弱不梦而遗者即龙骨硃砂远志茯神茯苓石菖蒲人参也坎离旣济汤治梦而后遗火强久旷者即生地黄蘗知母也若胃虚食少便耎则不宜生地知蘗恐苦寒伤胃故宜封髓丹即黄蘗甘草缩砂仁也
　　补精丸
　　精出不止阳不痿强中过补过淫成久出血痛形羸死或发消渴或发痈阳盛坎离加龙骨实热解毒大黄攻调补骨脂韭山药磁石苁蓉参鹿茸
　　【注】精出不止阳强不倒名曰强中此病皆因过服房术中补药或贪淫过欲而成也若不急治日久精尽阳强不化迫血而出疼痛不已形羸而死或不即死亦必发消渴大痈也阳盛阴虚者宜大剂坎离旣济汤加生龙骨清而补之形实热盛者宜黄连解毒汤加大黄先攻其热可也病后热去调理宜补精丸即补骨脂韭子山药磁石肉苁蓉人参鹿茸也


　　浊带总括
　　浊病精窍溺自清秽物如脓阴内疼赤热精竭不及化白寒湿热败精成
　　【注】赤多属热亦有浊带日久精竭阳虚不及化白而属寒者白多属寒亦有败精湿热酿成腐化变白而属热者是则不可槩以寒热论赤白也
　　清心莲子饮
　　萆薢分清饮
　　珍珠粉丸
　　浊热清心莲子饮寒萆菖乌益草苓湿热珍珠炒姜栢滑黛神麯椿蛤同
　　【注】赤浊带下属热者宜用清心莲子饮方在淋门白浊带下属寒者宜用萆薢分清饮即萆薢菖蒲乌药益智甘草茯苓也赤白浊带下属湿热者宜用珍珠粉丸即炒黑姜炒黄栢滑石青黛炒神麯炒椿皮蛤粉也
　　黑锡丹
　　黑锡上盛下虚冷精竭阳虚火上攻上壅头痛痰气逆下漏浊带白淫精骨脂茴香葫芦巴肉防桂附木金樱沉香阳起巴防肉硫铅法结要研明
　　【注】赤白浊带下属虚寒者及虚阳上攻头痛喘痰壅气逆俱宜黑锡丹即补骨脂小茴香葫芦巴肉蔲附子肉桂木香金樱子沉香阳起石巴防硫黄黑铅也








　　痰饮总括
　　阴盛爲饮阳盛痰稠浊是热沫清寒燥少粘连咯不易湿多易出风掉膈满呕吐爲伏饮支饮喘咳肿卧难饮流四肢身痛溢引脇痛谓之悬痰饮素盛今暴瘦漉漉声水走肠间饮留肺胸喘短渴在心下悸背心寒【注】饮则清稀故爲阴盛痰则稠浊故爲阳盛稠浊是热痰属心也沫清是寒痰属肾也少而粘连咯不易出是燥痰属肺也多而易出是湿痰属脾也搐搦晕是风痰属肝也膈上痰满呕吐痰涎此饮留于膈间名曰伏饮也喘咳面肿不得卧此饮留于肺名曰支饮也饮流四肢身体重痛此饮留行于体名曰溢饮也咳引脇疼痛此饮留于脇下名曰悬饮也素盛今瘦漉漉有声水走肠间此饮留于肠胃名曰痰饮也凡饮留于胸肺则喘满短气而渴饮留于膈下则心下悸或背心寒冷也
　　二陈汤
　　燥痰汤
　　诸痰橘半茯苓草惟有燥者不相当风加南星白附子热加芩连寒桂姜气合四七郁香附虚入参术湿入苍燥芩旋海天冬橘风消枳桔贝蒌霜
　　【注】诸痰谓一切痰皆宜二陈汤治之即橘红半夏茯苓甘草也因有苓半性过渗燥故与燥痰不相当也依本方风痰加南星白附子热痰加黄芩黄连寒痰加干姜肉桂气痰加厚朴苏叶即是合四七汤也因郁生痰加香附气虚有痰加人参白术即六君子汤也湿痰加苍术燥痰宜用燥痰汤即枯黄芩旋覆花海石天冬橘红风化芒消枳殻桔梗贝母栝蒌霜也
　　茯苓指迷丸
　　茯苓风消枳殻半痰饮平剂指迷丸寒实蒂透罗治热实大防小胃丹
　　【注】指迷丸治一切痰饮平和之剂即茯苓风化芒消枳殻半夏也痰饮寒实者用蒂散吐之或用透罗丹下之热实者在膈上用大防胸汤丸在三焦用小胃丹攻之
　　半夏茯苓汤加丁香汤
　　越婢加术汤
　　流饮控涎苓桂治伏饮神佑半苓丁支饮葶苈悬十枣溢饮越术小青龙
　　【注】留饮者谓一切饮留于上下内外也实者用控涎丹攻之虚者用苓桂术甘汤温之伏饮实者用神佑丸虚者用半夏三钱茯苓二钱丁香一钱生姜三钱煎服治之即半夏茯苓汤加丁香也支饮用葶苈大枣汤悬饮用十枣汤治之溢饮有热者用越婢加术汤即麻黄石膏甘草生姜大枣加苍术也有寒者用小青龙汤治之


　　欬总括
　　有声曰欬有痰声痰俱有欬名虽云藏府皆欬要在聚胃关肺中胃浊脾湿痰本肺失清肃欬因生风寒火郁燥痰饮积热虚寒久劳成
　　【注】有声无痰曰欬有痰无声曰有声有痰曰欬内经虽云五藏六府皆令人欬而大要皆在聚于胃关于肺也因胃浊则所游溢之精气与脾湿所归肺之津液皆不能清水精之浊难于四布此生痰之本爲之原也肺居胸中主气清肃或爲风寒外感或爲痰热内干清肃有失降下之令因气上逆而咳也久劳成谓久病欬不已伤肺成劳也
　　参苏饮
　　芎苏饮
　　香苏饮
　　茯苓补心汤
　　参苏感冒邪伤肺热寒欬痰涎气虚用参实减去二陈枳桔葛苏前头痛加芎喘加杏芩因热入麻干寒虚劳胎产有是证补心四物量抽添
　　【注】参苏饮治感冒风寒伤肺欬唾痰涎发热恶寒也即人参苏叶橘红半夏茯苓甘草枳殻桔梗前胡葛根也形气虚者必用人参若形气实减去可也若头痛依本方去人参以前胡易柴胡加川芎名芎苏饮若喘依本方去人参加杏仁名杏苏饮若内有热加黄芩有寒加麻黄干姜若虚劳之人及胎前产后而有是病依本方合四物汤名茯苓补心汤量其虚实寒热加减可也
　　泻心散
　　葶苈泻白散
　　泻白肺火郁气分喘欬面肿热无痰桑骨甘草寒麻杏血分加芩热甚连欬急呕逆青橘半郁甚失音诃桔添停饮喘不得卧加苦葶苈效通仙
　　【注】泻白散即桑皮地骨皮甘草也治喘面肿无痰身热是爲肺经火郁气分若无汗是爲外寒郁遏肺火加麻黄杏仁以发之若无外证惟面赤是爲肺经火郁血分加黄芩内热甚者更加黄连以清之欬急呕逆者加青皮橘红半夏以降之火郁甚而失音者加诃子肉桔梗以开之若喘面浮不得卧者是爲兼有停饮加苦葶苈以泻之名葶苈泻白散
　　清肺汤
　　清肺肺燥热欬二冬母草橘芩桑痰加蒌半喘加杏快气枳桔敛味良
　　【注】清肺汤即麦冬天冬知母贝母甘草橘红黄芩桑皮也有痰燥而难出加栝蒌子痰多加半夏喘加杏仁胸膈气不快加枳殻桔梗久则宜敛加五味子
　　清燥救肺汤
　　喻氏清燥救肺汤肺气虚燥郁欬方参草麦膏生气液杏枇降逆效功长胡麻桑叶阿润燥血枯须加生地黄热甚牛黄羚犀角痰多贝母与蒌霜
　　【注】喻氏喻嘉言也枇枇杷叶也羚犀羚羊角犀角也蒌霜栝蒌霜也
　　透罗丹
　　泻肺丸
　　寒实痰清透罗丹欬时涎壅气出难巴杏大牵皂半饼热实痰稠泻肺丸
　　【注】寒实痰盛涎清热实痰盛稠黏皆能令人欬时痰涎顿壅气闭难出寒实者用透罗丹即巴豆杏仁大黄牵牛皂角半夏共爲末蒸饼爲小丸量服方出丹溪心法附余热实者宜泻肺丸方见失血门
　　人参泻肺汤
　　积热伤肺宜泻肺喘痰多粘色黄胸膈满热大便涩凉膈枳桔杏参桑
　　【注】人参泻肺汤即凉膈散栀子连翘薄荷黄芩大黄甘草枳殻桔梗杏仁人参桑皮也
　　钟乳补肺汤
　　补肺虚寒喘血皮毛焦枯有多年生衇菀欵桑皮桂钟英糯米枣姜煎
　　【注】补肺汤即人参麦冬五味子欵冬花紫菀桑皮桂枝钟乳石白石英糯米大枣生姜也
　　人参养肺汤
　　养肺平剂肺气虚劳久喘血腥宜参草杏阿知母枣乌梅罂粟骨桑皮
　　【注】人参养肺汤爲治肺气虚损久劳不寒不热之平剂也其方即人参炙草杏仁阿胶知母大枣乌梅罂粟殻地骨皮桑皮也
　　清宁膏
　　太平丸
　　欬痰血清宁治甘桔麦地橘龙圆薏米川贝薄荷末血过于痰太平丸
　　【注】欬痰少血多用太平丸方诸书俱有
　　琼玉膏
　　杏酥膏
　　琼玉膏治肺虚劳肺痿干欬涎滔生地膏蜜参苓末不虚燥蜜杏酥膏
　　【注】琼玉膏治虚燥先以生地煎膏后入炼白蜜人参茯苓末搅成膏杏酥膏治不虚而燥以杏仁霜嬭酥油炼白蜜溶化合膏






　　喘吼总括
　　喘则呼吸气急促哮则喉中有响声实热气粗胸满鞕虚寒气乏饮痰清
　　【注】呼吸气出急促者谓之喘急若更喉中有声响者谓之哮吼气粗胸满不能布息而喘者实邪也而更痰稠便鞕者热邪也气乏息微不能续息而喘者虚邪也若更痰饮清冷寒邪也
　　喘急死证
　　喘汗润发爲肺絶衇濇肢寒命不昌喘咳吐血不得卧形衰衇大气多亡
　　【注】气多谓出气多入气少也
　　华盖汤
　　千金定喘汤
　　葶苈大枣汤
　　外寒喘吼华盖汤麻杏苏草橘苓桑减苓加芩款半菓饮喘难卧枣葶方
　　【注】外寒伤肺喘急用华盖散即麻黄杏仁苏子甘草橘红赤茯苓桑皮也依本方减茯苓加黄芩欵冬花半夏白菓名千金定喘汤治哮吼表寒之喘葶苈大枣汤治停饮不得卧之喘也
　　萝皂丸
　　苏子降气汤
　　火郁喘急泻白散痰盛作喘萝皂丸蒌仁海石星萝皂气喘苏子降气痊
　　【注】面赤浮肿谓之火郁之喘宜泻白散痰盛声急谓之痰喘宜萝皂丸无痰声急谓之气喘宜苏子降气汤方在诸气门
　　五味子汤
　　黑锡丹
　　肾气汤
　　人参理肺汤
　　气虚味麦参陈杏虚寒黑锡肾气汤日久敛喘参桔味麻杏罂粟归木香
　　【注】五味子汤即五味子麦冬人参陈皮杏仁也人参理肺汤即人参桔梗五味子麻黄杏仁罂粟殻当归木香也黑锡丹方在浊带门肾气汤方在虚劳门











　　肿胀总括
　　衞气并衇循分肉内伤外感正邪攻外邪客衇爲衇胀邪留分肉肤胀生
　　【注】经曰衞气之在身也常然并衇循分肉行阴阳相随何病之有若其人内伤七情外感六气饮食失节劳役过度则邪正相攻荣衞失和衞气与风寒之邪客于衇中则爲衇胀衞气与风寒之邪留于分肉则爲肤胀也
　　诸衇胀单腹胀肤胀鼓胀
　　衇胀筋起络色变久成单腹末脱清肤胀初不鞕纒绵气鼓胀膨膨
　　【注】衇胀之证腹筋起络色变久而不已则成单腹胀四末脱瘦清冷也肤胀之证然初不坚鞕纒绵不愈则成气鼓胀满膨膨急鞕也
　　肠覃石瘕
　　外邪干衞客肠外肠覃月事以时行外邪干荣客胞内石瘕经闭状妊盈
　　【注】风寒之邪不客于衇中分肉而干衞气深入客于肠外僻而内着日以益大状如怀子月事仍以时行名曰肠覃或干荣气深入客于胞中恶血留止日以益大状如怀子月事不以时下名曰石瘕此皆生于女子在男子则爲疝病也
　　水胀石水风水
　　皮厚色苍多是气皮薄色泽水湿成气速安卧从上下水渐难眠咳喘徴石水少腹肿不喘风水面肿胫足同石水阴邪寒水结风水阳邪热湿凝
　　【注】凡肿胀之病皮厚色苍者皆属气也皮薄色泽者皆属水也气阳也阳性急故爲胀速每从上肿而渐下得以安卧邪在外也水阴也阴性迟故爲胀渐每从下肿而渐上更有咳喘不得卧之徴也石水之证少腹肿满水在下故不喘也上肿曰风下肿曰水故风水之证面与胫足同肿也然石水属阴邪故曰寒结也风水属阳邪故曰热湿凝也
　　胀满水肿死证
　　腹胀身热及失血四末清脱泻数行肿起四肢后入腹利旋满肿腹筋青唇黑脐突阴囊腐缺盆脊背足心平衇大时絶或虚濇肿胀逢之却可惊
　　【注】腹胀身热阳盛胀也若吐衄泻血则阴亡矣四肢瘦冷阴盛胀也若数泻不止则中脱矣先肿胀腹后散四肢者可治先肿四肢后归入腹者不治肿胀之病多实服利下之药旋消旋起则爲正不胜邪亦不治腹筋青涨高起胀肿苍黑脐肿突出阴囊肿腐缺盆脊背肿平足心肿平则五藏伤皆不治也衇大而时絶或虚濇细则气血败皆死衇也
　　木香流气饮
　　肤胀衇胀通身胀单腹鼓胀四肢平肤胀木香流气饮衇胀加姜黄抚芎
　　【注】肤胀皮肤胀也衇胀经衇胀也此二胀皆通身胀也单腹胀四肢不胀鼓胀其胀如鼓此二胀皆腹胀四肢不胀也肤胀宜用木香流气饮衇胀亦用此汤更加姜黄抚芎也方在诸气门
　　厚朴散
　　下瘀血汤
　　单腹鼓胀分气血气实肠覃厚朴榔木枳青陈遂大防血实石瘕下瘀汤
　　【注】单腹胀鼓胀当分气血而治肠覃亦气病也故同气实胀者一治之皆用厚朴散即厚朴防榔木香枳殻青皮陈皮甘遂大防石瘕亦血病也故同血实胀者一治之宜用下瘀血汤即大黄桃仁防虫甘遂也
　　寒胀中满分消汤
　　热胀中满分消汤
　　气虚胀病分寒热中满分消有二方寒胀参茋归苓朴半夏吴萸连二姜升柴乌麻青蘗泽荜澄草蔲益木香热缩六君知猪泽枳朴芩连干姜黄
　　【注】胀有虚实寒热若胀而形气虚少寒者宜用寒胀中满分消汤即人参黄茋当归茯苓厚朴半夏吴萸黄连干姜生姜升麻柴胡川乌麻黄青皮黄蘗泽泻荜澄茄草豆蔲益智木香也胀而形气虚少热者宜用热胀中满分消汤即缩砂人参白术茯苓炙草广皮半夏知母猪苓泽泻枳殻厚朴黄芩黄连干姜姜黄也
　　水肿治法
　　上肿多风宜乎汗下肿多湿利水泉汗宜越婢加苍术利用贴脐琥珀丹外散内利疏凿饮喘不得卧苏葶先阳水热濬湿神祐阴水实脾肾气丸
　　【注】从上肿者多外感风邪故宜乎汗从下肿者多内生湿邪故宜乎利水外散风水宜用越婢汤加苍术即麻黄石膏甘草苍术也内利水湿宜用贴脐等法一以巴豆去油四钱水银粉二钱硫黄一钱研匀成饼先用新绵一片布脐上内饼外用帛缚时许自然泻下恶水待下三五次去药以粥补住日久形羸隔一日取一次一饼可救三五人一以鲜赤商陆根杵烂贴脐上以帛缚定水自小便出一以田螺四个大蒜五个车前子末三钱研成饼贴脐中以帕缚之少时尿利即愈或内服沉香琥珀丸即苦葶苈子真郁李仁防己沉香陈皮琥珀杏仁苏子赤茯苓泽泻麝香也若通身肿则当外散内利宜用防凿饮子两解之若水盛上攻喘急不得卧则当先用苏子葶苈丸以定喘即此二味等分爲末枣肉丸阳水属热实者热盛宜用大圣濬川散湿盛宜用舟车神祐丸以下之二方在医宗必读阴水属寒虚者脾虚不食便软宜用实脾饮肾虚胫足冷硬宜用肾气丸
　　疏凿饮子
　　茯苓导水汤
　　水肿两解疏凿饮和剂茯苓导水汤疏凿椒目赤小豆防榔商陆木通羌秦芄大腹苓皮泽茯苓导水泽苓桑木香木砂陈术苏叶大腹麦防榔
　　【注】水肿外散内利两解峻者疏凿饮即椒目赤小豆防榔商陆木通羌活秦芄大腹皮茯苓皮泽泻也外散内利两解和者茯苓导水汤即泽泻茯苓桑皮木香木砂仁陈皮白术苏叶大腹皮麦冬防榔也
　　实脾饮
　　里实自然寻濬祐里虚实脾四君香木附子大腹子厚朴草果炒干姜投诸温补俱无验欲诸攻下又难当须行九补一攻法缓求淡食命多昌
　　【注】里实二便澁者宜用濬川散神祐丸里虚二便通者宜用实脾饮即人参白术茯苓炙草木香木川附子大腹子厚朴草果炒干姜也肿胀之病属虚寒者自宜投诸温补之药而用之俱无効验者虚中必有实邪也欲投诸攻下之药而又难堪然不攻之终无法也须行九补一攻之法是用补养之药九日俟其有可攻之机而一日用泻下之药攻之然攻药亦须初起少少与之不胜病渐加之必审其药与元气相当逐邪而不伤正始爲法也其后或补七日攻一日补五日攻一日补三日攻一日缓缓求之以愈爲度若能戒盐醤淡食百日多有生者







　　御纂医宗金鉴卷四十一
<子部,医家类,御纂医宗金鉴>
　　钦定四库全书
　　御纂医宗金鉴卷四十二
　　编辑杂病心法要诀目录
　　疟疾
　　霍乱
　　呕吐哕
　　翻胃噎膈
　　泄防
　　痢疾
　　黄疸
　　积聚
　　疝



　　御纂医宗金鉴卷四十二目録
　　钦定四库全书
　　御纂医宗金鉴卷四十二
　　编辑杂病心法要诀
　　疟疾总括
　　夏伤于暑舍荣内秋感寒风并卫居比时或爲外邪束暑汗无出病疟疾
　　【注】经曰痎疟皆生于风谓四时病疟未有不因风寒外束暑邪内伏者也又曰疟者风寒之气不常也此言比时病疟者也又曰夏伤于暑秋爲痎疟又曰夏暑汗不出者秋成风疟谓夏伤于暑其邪甚者即病暑其邪微者则舍于荣复感秋气寒风与卫并居则暑与风寒合邪始成疟病也其不即病伤寒者亦以有暑邪预伏于荣中也盖有风无暑惟病风有暑无风惟病暑必风暑合邪始病疟也
　　日作间作
　　疟随经络循伏膂深入脊内注伏冲横连膜原薄藏府会卫之时正邪争得隂内薄生寒栗得阳外出热蒸蒸邪浅日作日会卫邪深间作衞迟逢
　　【注】疟气之邪伏藏于荣随其经络循脊膂之表而下此初病邪浅传舍之次也其邪深者则入脊膂之内伏注于冲衇横连诸经脂膜之原内及藏府此邪渐深传舍之次也卫气者一日一夜周于身每至明旦则出足太阳睛明大会于风府腠理乃开开则所客荣卫之邪入邪入得隂内薄则生寒得阳外出则生热内外相薄邪正交争而病乃作也病初邪浅者卫行未失常度其邪日与卫会故日作也病久邪深者卫行迟失常度其邪不能日与卫会故间日乃作也时有间二日间三日或至数日作者亦卫气行愈迟会愈迟故作愈迟也
　　疟昼夜作
　　卫不循经行衇外阳会昼发隂夜发邪退自然归阳分病进每必入隂家
　　【注】荣气循经而行衇中卫气不循经而行衇外惟日行于三阳夜行于三隂故邪在三阳之浅者则昼发邪在三隂之深者则夜发病邪将退者夜发退爲昼发此爲去隂就阳则病欲已也病邪渐进者昼发退爲夜发此爲去阳入隂则病益甚也
　　疟蚤晏作
　　卫气平旦会风府邪传日下一节间从头循下故益晏下极复上蚤之缘
　　【注】卫气流行每日平旦会于风府而邪气中人从头项歴风府下循背腰日下传脊之一节邪与卫会日晩故作日益晏也邪传下极骶冲其气复上行邪与卫会日蚤故作日益蚤也
　　疟疾治法
　　疟初气实汗吐下表里俱清用解方清解不愈方可截久疟形虚补自当
　　【注】疟初气实均宜汗吐下有表里证汗下之胸满呕逆有饮者吐之表里俱清宜用和解清解不愈表里无证可用截药止之久疟形羸气虚宜用补剂自当然也
　　桂麻各半汤
　　疟初寒热两平者桂麻各半汗方疗汗少寒多麻倍入汗多倍桂热加膏
　　【注】疟病初起寒热不多不少两平者宜桂麻各半汤汗之汗少寒多热少者倍麻黄汤汗之汗多寒少热平者倍桂枝汤汗之热多者更加石膏
　　麻黄羌活汤
　　桂枝羌活汤
　　麻黄羌活加半夏汤
　　白虎汤
　　白虎桂枝汤
　　柴胡白虎汤
　　柴胡桂枝汤
　　寒多寒疟而无汗麻黄羌活草防寻热多有汗爲风疟减麻添桂呕半均先热后寒名温疟白虎汗多合桂君瘅疟但热柴白虎牝疟惟寒柴桂亲
　　【注】此皆诸疟初起之汗法也先伤于寒后伤于风先寒后热寒多热少无汗谓之寒疟宜用麻黄羌活汤即麻黄羌活防风甘草也先伤于寒后伤于风先寒后热热多寒少有汗谓之风疟宜用桂枝羌活汤即桂枝羌活防风甘草也二证呕者均加半夏先伤于风后伤于寒先热后寒谓之温疟宜用白虎汤汗多合桂枝汤阳气盛阳独发则但热而不寒谓之瘅疟宜用柴胡白虎汤即小柴胡合白虎汤也隂气盛隂独发则但寒而不热谓之牝疟宜用柴胡桂枝汤即小柴胡合桂枝汤也
　　草果柴平汤
　　大柴胡汤
　　食疟痞闷噫恶食草果小柴平胃宜疟里便鞕大柴下消防果朴量加之
　　【注】因食而病疟者则痞闷噫气恶食宜小柴胡合平胃散加草果清之凡疟有里不清便鞕者宜大柴胡汤加芒消厚朴草果防榔下之
　　清脾饮
　　疟疾已经汗吐下清解未尽寒热方清脾白术青朴果小柴参去入苓姜气虚加参痰橘半饮多宜逐倍姜榔渴热知膏天花粉食滞麦麯湿泽苍
　　【注】疟疾已经或汗或吐或下表里无证法当清解宜用清脾饮和之即白术青皮厚朴草果柴胡黄芩半夏甘草茯苓生姜也气虚者加人参痰多者加橘红倍半夏饮多者倍生姜加防榔渴热者加知母石膏天花粉食滞者加麦芽神麯湿盛者加泽泻苍术
　　久疟虚疟劳疟
　　久疟气虚脾胃弱四兽益气等汤斟劳疟鳖甲十全补热除耆桂入柴芩
　　【注】久患疟疾形气俱虚脾胃弱不思食宜用四兽饮补中益气等汤斟酌治之久病劳损气血两虚而病疟疾者名曰劳疟宜用十全大补汤倍加鳖甲热盛者除去黄耆肉桂加柴胡黄芩也
　　柴胡截疟饮
　　蜜佗僧散
　　诸疟发过三五次表里皆清截法先未清截蚤发不已已清不截正衰难截虚柴胡截疟饮小柴梅桃防常山截实不二佗僧散烧酒冷调服面南
　　【注】凡疟按法治之发过三五次表里无证当先以截疟药截之若表里未清截蚤则疟疾必复发之不已表里已清不截则正衰邪盛而难治也截不足人之疟宜用小柴胡汤加常山防榔乌梅桃仁姜枣煎并滓露一宿次日发前一二时小温服恶心以糖拌乌梅肉压之截有余人之疟宜用不二饮全方或蜜佗僧细末大人七分小儿量之冷烧酒调面南如前法服之一服不愈再服必止戒鸡鱼豆腐面食羮汤热粥热物
　　痎疟疟母
　　痎疟经年久不愈疟母成块结癖症形实控涎或化滞攻后余法与前同
　　【注】痎疟经年不愈之老疟也疟母久疟腹中成块癖也形实宜用控涎丹以攻痰饮或用化滞丸以攻积滞攻后之余法与前所治疟法同也
　　桂枝麻黄柴胡四物去杏仁加桃仁汤
　　疟在夜发三隂疟桂麻柴物杏易桃鬼疟尸注多恶夣恐怖苏合效功髙
　　【注】疟在夜发名曰三隂疟疾初热宜用桂枝汤麻黄汤小柴胡汤四物汤方合剂以杏仁易桃仁增损汗之汗解之后余同前法鬼疟亦多在夜发由尸气注之比三隂疟疾则夜多恶夣时生恐怖宜用苏合香丸治之















　　霍乱总括
　　挥霍变乱生仓卒心腹大痛吐利兼吐防不出干霍乱舌卷筋缩入腹难
　　【注】欲吐不吐欲防不防心腹大痛名曰干霍乱又名搅膓若舌卷筋缩则卵隂入腹难治也
　　藿香正气散
　　二香汤
　　甘露饮
　　霍乱风寒暑食水杂邪爲病正气方藿苏陈半茯苓草芷桔腹皮厚朴当转筋木吴萸入暑合香薷湿入苍暑热六一甘露饮寒极乌附理中汤
　　【注】霍乱之病得之于风寒暑食水邪杂揉爲病乱于肠胃清浊相干故心腹大痛吐防也藿香正气汤即藿香苏叶陈皮半夏茯苓甘草白芷桔梗大腹皮厚朴也暑则吐多合香薷饮名二香汤湿则防多加苍术暑热甚者用辰砂六一散或五苓散加石膏滑石寒水石名甘露饮寒极肢厥衇伏者用炮川乌炮川附合理中汤














　　噎膈翻胃总括
　　三阳热结伤津液干枯贲幽魄不通贲门不纳爲噎膈幽门不放翻胃成二证留连传导隘魄门应自濇于行胸痛便鞕如羊粪吐沫呕血命难生
　　【注】三阳热结谓胃小肠大肠三府热结不散灼伤津液也胃之上口爲贲门小肠之上口爲幽门大肠之下口爲魄门三府津液既伤三门自然亁枯而水糓出入之道不得流通矣贲门亁枯则纳入水糓之道路狭隘故食不能下爲噎塞也幽门亁枯则放出腐化之道路狭隘故食入反出爲翻胃也二证留连日久则大肠传道之路狭隘故魄门自应燥濇难行也胸痛如刺胃腕伤也便如羊粪津液枯也吐沫呕血血液不行皆死证也
　　人参利膈丸
　　汞硫散
　　五汁大黄清燥热丁沉君子理虚寒便秘壅遏应利膈吐逆不止汞硫先利膈小承参草木归藿防桃麻蜜丸汞一硫二研如墨老酒姜汁服即安
　　【注】五汁谓五汁饮以清燥亁也大黄谓大黄汤即大黄一味用姜汁炙大黄片变黑黄色量人强弱每服二三钱加陈仓米一撮葱白二茎煎去滓服以治热结也丁香沉香加入四君子六君子理中汤内治虚寒也利膈谓利膈丸即枳殻厚朴大黄人参甘草木香当归藿香防榔桃仁火麻仁蜜爲丸也汞硫谓汞硫散也
　　四君子汤
　　四物汤
　　二陈汤
　　二十四味流气饮
　　气少血枯四君物痰多气滞二陈流余者亦同呕吐法竭思区画待天休
　　【注】气少者宜四君子汤血枯者宜四物汤痰多宜二陈汤气滞者宜二十四味流气饮其余之治法同呕吐此病虽竭心思区画亦不过尽人事以待天命也













　　呕吐哕总括
　　有物有声谓之呕有物无声吐之征无物有声哕干呕面青指黑痛厥凶
　　【注】面色青指甲黒也中痛不止肢厥不回其凶可知也
　　小半夏汤
　　橘皮半夏汤
　　大半夏汤
　　黄连半夏汤
　　丁萸六均汤
　　呕吐半姜爲圣药气盛加橘虚蜜参热盛姜连便闭下寒盛丁萸姜六君
　　【注】便闭谓大小二便闭而不行宜攻下也初吐切不可下恐逆病势也
　　五汁饮
　　硫汞散
　　化滞丸
　　润燥止吐五汁饮芦荠甘蔗竹沥姜呕吐不下硫汞坠积痛作吐化滞良
　　【注】五汁饮即芦锥葧荠甘蔗竹沥姜汁也呕吐诸药汤水到咽即吐者宜用重坠之药以石硫黄二钱水银一钱同研如煤色极细用老酒姜汁调服稍防白滚汤亦可顿服之其药即不能吐出次日大便出黑色秽物诸汤水药服之则不吐也如不大便黑色再服以大便利爲度吐而痛者乃积也宜化滞丸






　　诸泄总括
　　食泻　胃泻　饮泻　痰泻　火泻　暑泻
　　滑泻　大瘕泻
　　湿胜濡泻即水泻多水肠鸣腹不疼寒湿洞泻即寒泻鸭溏清彻痛雷鸣完糓不化名飱泻土衰木盛不升清脾虚腹满食后泻肾泻寒虚晨数行
　　【注】濡者水也洞者直倾下也鸭溏如鸭屎之溏澄彻清冷也痛腹痛也雷鸣肠鸣甚也不升清谓清气在下不上升也脾泻脾虚也食泻饮食后即泻也晨数行每至蚤晨行泻数次也
　　食泻　濡泻　水泻　洞泻　飱泻　寒泻　脾泻肾泻
　　伤食作泻即胃泻噫气腹痛秽而黏渴饮泻复渴饮泻时泻时止却属痰火泻阵阵痛饮冷暑泻面垢汗渴烦滑泻日久不能禁大瘕今时作痢看
　　【注】过食作泻名曰食泻即胃泻也秽而黏所泻之物臭而黏也渴而饮饮而泻泻而复渴渴而复饮饮而复泻饮泻也时或泻时或不泻属痰泻也阵阵谓泻一阵痛一阵也大瘕泻即今时之痢疾病也
　　泄泻死证
　　泄泻形衰衇实大五虚哕逆手足寒大孔直出无禁止下泻土命多难
　　【注】五虚谓衇细皮寒气少水浆不入大便不禁也大孔谓肛门大孔不禁也
　　参苓白术散
　　湿防胃苓分清浊寒泻理中附子添飱泻升阳益胃治倍加芍药减黄连脾泻参苓白术散扁豆四君莲肉攅薏苡山药缩砂桔肾防二神四神丸
　　【注】参苓白术散即扁豆人参白米茯苓炙草莲肉薏苡仁山药缩砂桔梗也二神丸即补骨脂肉豆蔲本方加吴茱萸五味子名四神丸
　　青六散
　　芍药芩连葛根汤
　　入柱散
　　食泻实下虚消导饮泻实者神祐斟虚者春泽甘露饮痰泻实攻虚六君火泻草芍芩连葛暑泻红麯六一匀滑泻八柱理中附粟殻乌梅诃蔲寻
　　【注】食泻形气实者宜大承化滞等药下之形气虚者宜枳术平胃等消导之神祐斟谓虽当用神祐丸逐饮然亦斟酌不可过也春泽谓春泽汤也甘露饮谓五苓甘露饮也芍药芩连葛根汤即甘草芍药黄芩黄连葛根也青六散即六一散加红麯也八柱散附子理中汤加罂粟殻乌梅诃子肉蔲也
　　泻心导赤散
　　茯苓车前子饮
　　苓桂理中汤
　　口糜泄防虽云热上下相移亦必虚心脾开窍于舌口小肠胃病化职失糜发生地通连草泻下参苓白术宜尿少茯苓车前饮火虚苓桂理中医
　　【注】口疮糜烂泄泻一证古经未载以理推之虽云属热然其上发口糜下泻即止泄泻方止口糜即生观其上下相移之情状亦必纯实热之所爲也心之窍开于舌脾之窍开于口心脾之热故上发口舌疮赤糜烂胃主消化水糓小肠主盛受消化心脾之热下移小肠胃府则运化之职失矣故下注泄泻也口糜发时晩用泻心导赤散滚汤淬服之即生地木通黄连甘草梢也下泄防时蚤晩用参苓白术散糯米汤服之若小便甚少下利不止则爲水走大肠宜用茯苓车前子二味各等分煎汤时时代饮利水导热若服寒凉药口疮不效则爲虚火上泛宜用理中汤加肉桂大倍茯苓降阳利水降阳而口糜自消水利泄泻自止可并愈也


　　痢疾总括
　　大瘕小肠大肠泻肠癖滞下古痢名外因风暑湿蒸气内因不谨饮食生白痢伤气赤伤血寒虚微痛热窘疼实坠粪前虚坠后湿热寒虚初久称
　　【注】大瘕泻者里急后重数至圊而不能便茎中痛也小肠防者溲澁而便脓血少腹痛也大肠泻者食已窘廹大便色白肠鸣切痛也肠癖者饮食不节起居不时隂受之则入五藏防胀闭塞下爲飱泻久爲肠癖腹痛下血也滞下者积汁垢腻与湿热滞于肠中因而下也此皆古痢之名也然痢之爲病里急后重下利脓血小便赤澁里急者腹痛积滞也后重者下坠气滞也小便赤澁者湿热郁滞也皆因外受风暑湿蒸之气内伤生冷饮食过度而生也白痢自大肠来大肠与肺爲表里肺主气故属伤气也赤痢自小肠来小肠与心爲表里心主血故属伤血也寒闭痛甚寒开痛防痢开病减故痛微也虚者少气气无壅滞故亦痛微也热者多实性急不得舒通故窘痛甚也后坠下廹肛门粪出坠止爲粪前坠乃滞也故曰实坠粪出更坠爲粪后坠非滞也故曰虚坠初痢多属湿热久痢多属寒虚也
　　噤口痢　水糓痢　风痢　休息痢　热痢
　　寒痢　湿痢　五色痢
　　噤口饮食俱不纳水糓糟粕杂血脓风痢坠重圊清血休息时作复时停热痢鱼脑稠黏秽寒痢稀澥白清腥湿痢黑豆汁浑浊五色相杂藏气凶
　　【注】噤口痢者下利不食或呕不能食也水谷痢者糟粕脓血杂下也风痢者似肠风下清血而有坠痛也休息痢者时发作时停止也五色痢者五色脓血相杂而下也若有藏腐尸臭之气则凶
　　痢疾死证
　　水浆不入利不止气少衇细皮肤寒纯血噤口呕藏气身热衇大命难全
　　【注】下利不止水浆不入气少衇细皮肤寒死于阳絶也下利纯血噤口呕逆藏气身热衇大死于隂絶也
　　仓廪汤
　　大黄黄连汤
　　初痢表热宜仓廪里热冲心大黄连寒痢理中诃防缩附白桂赤不须言
　　【注】初痢有表证发热者不宜攻之法当先解其外用仓廪汤汗之里热盛上冲心作呕噤口者法当先攻其里用大黄黄连好酒煎服攻之寒痢宜用理中汤加诃子肉防缩砂白多者加附子赤多者加肉桂也
　　芍药汤
　　初痢内外无大热芩连枳木芍归榔桂草尿澁滑石倍利数窘痛入大黄
　　【注】初痢外无表热内热不盛宜用芍药汤即黄芩黄连枳实木香芍药当归防榔甘草肉桂少许也小便澁赤加滑石下利次数无度下坠痛甚入大黄也
　　香连和胃汤
　　参连开噤汤
　　贴脐法
　　痢疾下后调气血宜用香连和胃汤黄芩芍药香连草陈皮白术缩砂当赤虚更加椿榆炒白虚参苓共炒姜噤口参连石莲子贴脐王藤散良
　　【注】痢疾攻后病势大减宜调气血用香连和胃汤即黄芩芍药木香黄连甘草陈皮白术缩砂当归也赤痢下血多虚者当澁之加炒椿根白皮炒地榆白痢日久气虚者加人参茯苓炒干姜以补之实而噤口堪下者以大黄黄连汤下之不堪下者内以人参黄连石莲子煎汤徐徐服之下咽即好外以贴脐王藤散即王藤茎叶经霜者烧灰香油调纳脐中即有效也
　　眞人养藏汤
　　久痢寒热乌梅治寒虚滑痢养藏汤参术肉蔲归诃桂芍药罂粟草木香
　　【注】久痢藏有寒热不分者宜用乌梅丸调和之寒虚滑脱者宜用养藏汤温补之即人参白术肉蔲当归诃子肉桂芍药罂粟殻甘草木香也
　　香连平胃散
　　胃风汤
　　水谷调中益气治湿痢香连平胃方虚湿风痢胃风治桂粟八珍减地黄
　　【注】水谷痢者乃脾胃虚腐化不及宜调中益气汤湿痢宜木香黄连合平胃散方湿而虚者宜用胃风汤即肉桂粟米八珍汤减地黄也
　　五色痢休息痢治法
　　五色休息皆伤藏澁蚤滞热蕴于中补之不应衇有力日久仍攻余法同
　　【注】五色休息二利皆因用止澁药蚤或因滞热下之未尽蕴于肠胃伤藏气也用一切补养之药不应则可知初病非止澁太蚤即下之未尽也诊其衇若有力虽日久仍当攻也其余治法与诸痢同










　　疸证总括
　　面目身黄欲安卧小便浑黄疸病成已食如饥饱烦胃疸谷疸酒疸名女劳额黑少腹急小便自利审瘀生黄汗微肿皆湿热隂黄重痛厥如氷
　　【注】面目身黄但欲安卧小便黄浑此黄疸病已成也如已食如饥食难用饱饱则心烦头此欲作胃疸胃疸者即谷疸也若已见黄色疸已成矣得之于胃有湿热大饥过食也酒疸者得之于饮酒无度而发是病也女劳疸者疸而额黑少腹急小便自利得之于大劳大热与女交接也瘀血发黄亦少腹急小便自利但不额黑耳详在伤寒门黄汗者汗出黄色染衣面目微肿得之于素有湿热汗出入水浴之也此皆湿热而成惟隂黄则属湿寒隂黄者身重而痛厥冷如氷详在伤寒门
　　疸病死证
　　疸过十日而反剧色若烟薰目暗青喘满渴烦如啖蒜面黧汗冷及天行
　　【注】仲景曰黄疸之病当以十八日爲期治之十日以上宜差反剧爲难治也色若烟熏目神暗青阳黄死证也喘满渴烦不已心胸如啖蒜刺痛黄毒入腹死证也靣色黧黑冷汗漐漐隂黄死证也天行疫疠发黄名曰瘟黄死人最暴也
　　麻黄茵陈醇酒汤
　　茵陈蒿汤
　　栀子蘗皮汤
　　茵陈五苓散
　　表实麻黄茵陈酒里实茵陈栀大黄无证茵陈栀子蘗尿少茵陈五苓汤
　　【注】诸疸表实无汗者以麻黄茵陈无灰好酒煎服汗之里实不便以茵陈栀子大黄下之无表里证以茵陈栀子蘗皮清之小便短少以茵陈五苓散利之
　　胃疸汤
　　谷疸热实宜乎下不实宜用胃疸汤茵陈胃苓减草朴连栀防己葛秦方
　　【注】胃疸汤即茵陈苍术陈皮白术茯苓猪苓泽防黄连栀子防己葛根秦艽也
　　茵陈解酲汤
　　栀子大黄汤
　　蔓菁散
　　加味玉屏风散
　　酒疸虚茵解酲汤实用栀豉枳大黄黄汗一味蔓菁散石膏茵陈耆术防
　　【注】酒疸虚者用茵陈解酲汤即葛花解酲汤加茵陈也实者用栀子大黄汤即栀子淡豆豉枳实大黄也黄汗宜用蔓菁子一味爲细末每服二钱日三井华水调服小便白则愈或用加味玉屏风散即石膏茵陈黄耆白术防风也
　　石膏散
　　肾疸汤
　　女劳实者膏滑麦女劳虚者肾疸医升阳散火减去芍加芩蘗麯四苓俱
　　【注】石膏散即煆石膏飞滑石各等分每服二钱大麦汤调服肾疸汤即升阳散火汤减去芍药乃升麻苍术防风独活柴胡羗活葛根人参甘草加入黄芩黄蘗神麯白术茯苓猪苓泽防也








　　积聚总括
　　五积六聚本难经七症八瘕载千金肠覃石瘕辨月事痃癖之名别浅深藏积发时有常处府聚忽散无本根症类积痃瘕聚癖肠满汁溢外寒因
　　【注】五积六聚之名本乎难经五积者肥气伏梁痞气息贲奔豚也六聚者积之着于经络缓筋募原膂筋肠后输衇也七症八瘕之名载千金方七症者蛟蛇鳖肉髪虱米也八瘕者青黄燥血脂狐蛇鳖也肠覃者积在肠外状如懐子月事以时而下石瘕者积在胞中状如懐子月事不以时下故曰辨月事也痃者外结募原肌肉之间癖者内结隠僻膂肠胃之后故曰别浅深也然积者属藏隂也故发有常处不离其部聚者属府阳也故发无根本忽聚忽散症不移而可见故类积类痃也瘕能移有时隠故类聚类癖也积聚症瘕肠覃石瘕痃癖之疾皆得之于喜怒不节则伤藏饮食过饱则伤府肠胃塡满汁液外溢爲外寒所袭与内气血食物凝结相成也
　　积聚难证
　　积聚牢坚不软动胃弱溏泻不堪攻奔豚发作状欲死气上冲喉神怖惊
　　【注】积聚牢固不动坚硬不软则病深矣胃弱食少大便溏泻不堪攻矣五积之中奔豚最爲难治若更发作正气虚不能支其状欲死从少腹起气上冲喉神色惊怖皆恶候也
　　积聚治法
　　积聚胃强攻可用攻虚兼补正邪安气食积癖宜化滞温白桃仁控涎丹
　　【注】积聚宜攻然胃强能食始可用攻若攻虚人须兼补药或一攻三补或五补一攻攻邪而不伤正养正而不助邪则邪正相安也凡攻气食积癖宜用秘方化滞丸方在内伤门攻积聚症瘕宜用温白丸即万病紫菀丸方倍川乌攻血积血瘕宜用桃仁煎即桃仁大黄各一两蝱虫炒五钱朴消一两共爲末先以醇醋一觔用砂噐慢火煎至多半钟下末药搅良久爲小丸前一日不吃晩饭五更初温酒送下一钱取下恶物如豆汁鸡肝未下次日再服见鲜血止药如无蝱虫以虫代之然不如蝱虫爲愈也攻痰积宜用控涎丹方在痰饮门









　　疝证总括
　　经云任衇结七疝子和七疝主于肝肝经过腹环隂器任衇循腹里之原疝证少腹引隂痛冲上冲心二便难厥吐瘕症狐出入溃脓癃秘木防顽
　　【注】经曰任衇爲病男子内结七疝女子带下瘕聚瘕聚者即女子之疝也七疝主任者原以任衇起中极循腹里也七疝主肝者盖以肝经过腹里环隂器也是以诸疝病无不由是二经故主之也疝病之证少腹痛引隂丸气上冲心不得二便者爲冲疝也少腹痛引隂丸肝之逆气冲胃作吐者爲厥疝也少腹之气不伸左右症块作痛者爲瘕疝也卧则入腹立则出腹入囊似狐之昼则出穴而溺夜则入穴而不溺者爲狐疝也少腹痛引隂丸横骨两端约文中状如黄内有脓血者爲防疝也少腹痛引隂丸小便不通者爲癃疝也少腹不痛隂囊肿大顽硬者爲防疝也
　　疝证同名异辨
　　血疝便毒溃鱼口防防气坠筋即疳水疝胞痹皆癃疝冲似小肠腰痛连
　　【注】有谓血疝者其证即便毒鱼口也防疝者其证即防疝也气疝者即偏坠也筋疝者即下疳也水疝小便不通胞痹即膀胱气皆癃疝也冲疝证似小肠气而更连腰痛也
　　诸疝治法
　　治疝左右分气血尤别虚湿热与寒寒収引痛热多纵湿肿重坠虚轻然
　　【注】疝病凡在左邉隂丸属血分凡在右边隂丸属气分凡寒则収引而痛甚热则纵而痛微凡湿则肿而重坠而虚亦肿坠但轻轻然而不重也
　　当归温疝汤
　　乌桂汤
　　中寒冷疝归芍附桂索楝泽萸苓外寒入腹川乌蜜肉桂芍草枣姜同
　　【注】当归温疝汤即当归白芍附子肉桂延胡索小香川楝子泽防吴茱萸白茯苓也乌桂汤即川乌蜂蜜肉桂白芍药炙甘草生姜大枣也
　　乌头栀子汤
　　外寒内热乌栀炒水酒加盐疝痛安防疝不问新与久三层香自可痊
　　【注】此香丸方在医宗必读
　　十味苍蘗散
　　醇酒厚味湿热疝不谨房劳受外寒苍蘗香附青益草索查桃附子煎
　　【注】此散即苍术黄蘗香附青皮益智甘草小香南山查元胡索桃仁附子也
　　楝五苓散
　　大黄皂刺汤
　　膀胱水疝尿不利五苓楝与葱盐瘕鞕血疝宜乎下大黄皂刺酒来煎
　　【注】大黄皂刺汤即大黄皂刺各三钱酒煎服也羊肉汤
　　血分寒疝女产后脐腹连隂胀痛疼羊肉一觔姜五两当归三两水八升
　　夺命汤
　　冲疝厥疝痛上攻脐悸奔豚气上行吴茱一味爲君主肉桂泽泻白茯苓
　　青木香丸
　　气疝诸疝走注痛青木香附吴萸良巴豆拌炒川楝肉乌药荜澄小香
　　【注】青木香丸即青木香五钱酒醋浸炒吴茱萸一两香附醋炒一两荜澄茄五钱乌药五钱小香五钱巴豆仁二十一粒研碎拌炒川楝肉五钱爲末合均葱涎爲小丸每服三钱酒盐任下立愈及能医一切疝痛神效
　　香楝实丸
　　楝实狐疝一切疝楝肉香马蔺芫三萸二皮各一两仍宜急灸大敦安
　　【注】香楝实丸治狐疝及一切诸疝即川楝肉小香马蔺花芫花醋炒变焦色山茱萸吴茱萸食茱萸青皮陈皮各一两爲末醋糊爲小丸酒送二钱
　　【按】大敦肝经穴在足大指甲后有毛处诸疝均宜灸之即安







　　御纂医宗金鉴卷四十二
<子部,医家类,御纂医宗金鉴>
　　钦定四库全书
　　御纂医宗金鉴卷四十三
　　编辑杂病心法要诀目録
　　头痛晕
　　眼目
　　牙齿口舌
　　咽喉
　　肩背痛
　　心腹诸痛
　　胸脇痛
　　腰痛
　　小便闭癃遗尿不禁
　　大便燥结


　　御纂医宗金鉴卷四十三目録
　　钦定四库全书
　　御纂医宗金鉴卷四十三
　　编辑杂病心法要诀
　　头痛晕总括
　　头痛痰热风湿气或兼气血虚而疼在右属气多痰热左属血少更属风因风晕头风痛热晕烦渴火上攻气郁不伸痰呕吐湿则重痛虚动增
　　【注】头痛属痰属热属风属湿属气或兼气虚血虚因风而痛谓之头风必晕因热而痛晕者则烦渴因气郁而痛晕者则志意不伸因痰而痛晕者则呕吐痰涎因湿而痛晕者则头重不起因虚而痛晕者动则更痛更晕也
　　头痛晕死证
　　真头脑痛朝夕死手足厥逆至节青泻多晕时时冒头卒大痛目瞀凶
　　【注】真头痛痛连脑内手足青冷至肘膝之节朝发夕死凡头痛晕时时迷冒及头目卒然大痛目视不见或泻多之后皆凶证也
　　荜茇散
　　芎芷石膏汤
　　头痛防鼻热荜茇湿盛瓜蒂入茶茗风盛日久三圣散内服芎芷石膏灵芎芷石膏菊羌藁苦加细辛风防荆热加栀翘芩薄草便秘尿红消黄攻
　　【注】一切头风兼热者以荜茇散防鼻即荜茇一味为末用猪胆汁拌过防之作立愈一切头风兼湿者以瓜蒂松萝茶二味为末防之出黄水立愈头风风盛时发日久不愈则多令人目昬以三圣散防之方在中风门内用芎芷石膏汤即芎芷石膏菊花羌活藁本也苦痛者加细辛风盛目昬加防风荆芥穗热盛加栀子连翘黄芩薄荷甘草大便秘小便赤加消黄攻之自愈也
　　茶调散
　　清震汤
　　滚痰丸
　　人参芎附汤
　　风热便利茶调散雷头荷叶苍与升痰热滚痰芎作引虚寒真痛附参芎
　　【注】雷头风痛头面疙耳闻雷声宜清震汤即荷叶苍术升麻也人参芎附汤即人参川芎川附也
　　芎犀丸
　　偏正头风芎犀丸血虚四物薄羌天气虚补中加芎细气逆降气黑铅丹
　　【注】血虚面少血色或久脱血也天天麻也降气苏子降气汤也
　　芎麻汤
　　半夏白术天麻汤
　　欲吐晕重风痰痛芎麻汤下白丸宁虚者六君耆干蘗天麻麯糵泽苍同
　　【注】麻天麻也白丸青州白丸子也虚者谓风痰兼气虚者宜半夏白术天麻汤即六君子加黄耆干姜黄蘗天麻神麯麦糵泽防苍术也
　　荆穗四物汤
　　头晕头痛同一治血虚物穗气补中气血两虚十全补上盛下虚黑锡灵
　　【注】头晕之虚实寒热诸证同乎头痛一治法也其有因血虚宜用荆穗四物汤即当归川芎白芍熟地黄荆芥穗也气虚宜用补中益气汤气血两虚宜用十全大补汤上盛下虚宜用黑锡丹






　　眼目总括
　　目为五藏六府精气白筋黑骨精瞳血为眦络肉约束褁撷系属脑项中经热腠开因风入合邪上攻赤肿疼轻者外障生云翳重者积热顿伤睛
　　【注】经曰五藏六府之精气皆上注于目而为之精精之窠为眼气之精为白眼筋之精为黑眼骨之精为瞳子血之精为络眦肉之精为约束即眼胞也裹撷筋骨血气之精而与衇系上属于脑后出于项中因经热蒸开腠理故风邪得以入之风热之邪合上攻于目赤肿疼痛轻者则为外障或暴生云翳重者则积热之甚陡然痛伤睛也
　　外障病证
　　火眼赤肿泪澁痛鞕肿多热软多风睑粟烂鸡蚬肉努肉赤衇贯瞳睛血灌瞳人髙突起旋螺尖起蠏睛疼拳毛风泪风痒极赤膜下垂黄膜冲
　　【注】风热上攻目赤肿痛多泪隠澁难开火眼也肿而硬者属热盛也宜先下之肿而软者属风盛也宜先发散两睑上下初生如粟渐大如米或赤或白不甚疼痛谓之睑生风粟两睑粘睛赤烂痒痛经年不愈谓之烂风又名赤瞎睑内如鸡冠蚬肉翻出视物阻碍痛楚羞明谓之鸡冠蚬肉此皆脾经风热为病也两眦筋膜努出谓之努肉攀睛两眦赤衇渐渐侵睛谓之赤衇贯睛两眼混赤如朱痛如鍼刺谓之血灌瞳人两眼痒痛忽然突起谓之突起睛髙目中大痛忽生翳膜状如旋螺谓之旋螺尖起目中大痛忽然瞳睛努如蟹目谓之蟹睛疼痛又名损翳此皆肝心二经积热也两睑燥急睫毛倒刺谓之倒睫拳毛两目冲风泪出涓涓冬月尤甚谓之迎风流泪两目连眦痒极不痛谓之风痒难任目中从下忽生黄膜侵睛疼痛谓之黄膜上冲目中从上忽生赤膜垂下遮睛谓之赤膜下垂又名垂帘翳此皆心肝脾三经风热为病也
　　内障病证
　　内障头风五风变珠白黄緑不光明头风痛引目无泪相注如坐暗室中緑风头旋连鼻痛两角相牵引目疼时或白花红花起同緑黑花为黑风乌花不旋渐昬暗黄风雀目久金睛青风微旋不痒痛青花转转目昬【注】内障之病每因头风五风变成初病瞳珠渐渐变色睛里隐隐似翳或白或黄或緑虽与不患之眼相似然无精彩光明射人病头风者发则头痛引目无泪或左目或右目或先左目或先右目相注不定如坐暗室之中此头风伤目之渐也緑风者头旋两角连鼻相牵引目疼痛时或见起白花红花此緑风伤目之渐也黑风者证同緑风时时见起黑花此黑风伤目之渐也乌风者亦同黑风但不旋晕而见乌花渐渐昬暗此乌风伤目之渐也黄风者久病雀目瞳睛金色此黄风伤目之渐也青风者头微旋不痒不痛但见青花转转日渐昬此青风伤目之渐也
　　菊花通圣散
　　洗刀散
　　暴发火眼通圣菊外障等证减加方风盛羌加防麻倍热盛加连倍消黄痛生翳膜多伤目洗刀更入细独羌元参木贼白蒺藜草决蝉蜕蔓青箱
　　【注】菊花通圣散即防风通圣散加菊花也洗刀散即本方更加细辛羌独蔓荆青箱子等药也
　　内外障治
　　外障无寒一句了五轮变赤火因生内障有虚心肾弱故如不病损光明火能外鉴水内照养神壮水自收功五风内变诸翳障眼科自有法能攻
　　【注】外障目病子和曰目不因火不病所以五轮变赤气轮白睛火乗肺也肉轮目胞火乗脾也风轮黑睛火乗肝也木轮瞳人火乗肾也血轮两眦火自甚也故能治火者一句便了也治火之法在药则咸寒吐之下之在鍼则神庭上星顖会前项百会刺之翳者可使立退痛者可使立已昧者可使立明肿者可使立消矣内障目病虽亦无寒然有虚也虚或兼热亦属虚热故不赤肿疼痛如不病眼人但不精彩光明也心虚则神不足神者火也火内暗而外明故不能外鉴而失其光明也肾虚则精不足精者水也水外暗而内明故不能内照而失其光明也心虚者则养心神肾虚者则壮肾水自可收功于不明也其五风内变诸翳如圆翳氷翳清翳澁翳散翳横翳浮翳沉翳偃月枣花黄心黑风等翳俱列在眼科方书自有治法难以尽述此特其大防耳



　　牙齿口舌总括
　　牙者骨余属乎肾牙龈手足两阳明齿长豁动为肾惫牙疼胃火风寒虫不怕冷热为风痛火肿喜冷得寒疼寒不肿蛀喜热饮虫牙蚀尽一牙生
　　【注】牙齿者骨之余属乎肾也若无故齿长疎豁而动则为肾衰惫也上牙龈属足阳明下牙龈属手阳明牙痛皆牙龈作痛惟寒牙痛则为客寒犯脑多头连齿痛为寒邪也故喜热饮不肿不蛀也余者皆为胃火邪风湿热也火牙疼多肿喜得冷得寒则更疼者讐仇之意也虫牙则一牙作痛蚀尽一牙又蚀一牙作痛也
　　骨槽风　牙疳疮
　　骨槽龈颊肿硬疼牙龈腐烂出血脓牙疳肿硬溃血臭皆因痘疹癖疾成
　　【注】骨槽风者牙龈连颊硬肿疼痛牙龈腐烂出血脓也牙疳以骨槽溃后肿硬不消然出臭血而不出脓水也且皆痘疹癖疾之后而成也
　　清胃散
　　清胃血分火牙痛生地归连升牡饶气分宜加荆防细积热凉膈入升膏
　　【注】胃火牙痛赤肿出血者则为血分宜用清胃散即生地当归黄连升麻牡丹皮也饶者倍加升麻丹皮也若肿痛牙龈不出血者则为气分宜加荆芥防风细辛以散其热若肠胃积热肿痛烂臭宜用凉膈散加升麻石膏以下其热可也
　　温风散
　　温风风牙归芎细荜茇藁芷露蜂房寒牙痛加羌麻附半服含潄吐涎良
　　【注】不甚肿痛不怕冷热为风牙痛宜用温风散即当归川芎细辛荜茇藁本白芷露蜂房也不肿痛甚喜饮热汤为寒牙痛宜本方再加羌活麻黄川附子温而散之二方俱服一半含潄一半连涎吐之自好也
　　一笑丸
　　玉池散
　　薰药
　　诸牙椒巴饭丸咬玉池藁芷骨槐辛归芎大豆升防草虫牙葱韭子烟薰
　　【注】诸牙谓诸牙痛也均宜一笑丸即川椒七粒为末巴豆一粒去皮研匀饭为丸绵裹咬痛处吐涎即止均宜用玉池散即藁本白芷地骨皮槐花细辛当归川芎黑豆升麻防风甘草煎汤热潄冷吐虫牙亦宜此咬潄更须用韭子或葱子置小炉中烧之搁在大水碗内覆以漏斗口向虫牙痛处薰之其虫极小皆落水碗之中累效
　　芜荑消疳汤
　　牙疳虽有专科治然皆未晓累攻神能食便软犹当下雄荑黄荟二连芩
　　【注】牙疳一病杀人最速虽有专科然皆未晓累攻之法累攻者今日攻之明日又攻之以肿硬消黑色变臭气止为度若不能食或隔一日或隔二三日攻之攻之后渐能食不必戒口任其所食虽大便溏仍量其轻重攻之自见其神若竟不思食难任攻下则死证也攻药用芜荑消疳汤即雄黄芜荑生大黄芦荟川黄连胡黄连黄芩也
　　口舌证治
　　唇口属脾舌属心口舌疮糜蕴热深口淡脾和臭胃热五味内溢五热淫木舌重舌舌肿大唇肿唇疮紧茧唇暴发赤痛多实热淡白时痛每虚因
　　【注】口舌生疮糜烂名曰口糜乃心脾二经蕴热深也平人口淡故曰脾和口出气臭则为胃热不因食五味而口内溢酸味者乃肝热淫脾也苦味者心热淫脾也甘味者本经热自淫也辛味者肺热淫脾也咸味者肾热淫脾也木舌谓舌肿硬不痛也重舌谓舌下肿似舌也舌肿谓舌肿大也唇肿谓唇肿痛厚也唇疮谓唇肿溃裂成疮也紧茧唇谓唇紧小燥裂也以上之证皆属心脾胃经蕴热若暴发赤肿痛甚多为实热宜以凉膈散栀子金花汤急下其热可即愈也若日久色淡疮白时痛不痛每属虚热宜清心莲子饮知蘗四物汤补中兼清可也或服凉药久不愈者以七味地黄汤冷服引火归原不效甚者加附子可立愈也







　　咽喉总括
　　胸膈风热咽喉痛邪盛单双乳蛾生热极肿闭名喉痹语言难出息不通痰盛涎绕喉间响内外肿闭纒喉风喉痹纒喉皆危证溃后无脓肿闭凶
　　【注】胸膈上有风热则咽喉肿痛风热之邪若盛则生单双乳蛾在会厌两傍髙肿似乳蛾故名也热极则肿闭汤水不下言语难出呼吸不通名曰喉痹若热极更兼痰盛则痰涎绕于喉间声响咽喉内外肿闭汤水不下名曰纒喉风皆危病也或服药或吹药或鍼刺溃破出脓血则愈若溃后不出脓血仍然肿闭汤水不下则死矣
　　如意胜金锭
　　雄黄解毒丸
　　咽痛消毒凉膈散单双乳蛾刺血痊喉痹纒喉胜金锭急攻痰热解毒丸昬噤牙闗汤不下从鼻吹灌度喉闗吐下之后随证治溃烂珍珠散上安
　　【注】咽喉初起肿痛宜用消毒凉膈散即防风荆芥牛蒡子栀子连翘薄荷黄芩甘草大黄芒消也单双乳蛾则刺少商出血在左刺左在右刺右在左右刺左右也喉痹纒喉初起病势未甚或状如伤寒宜服如意胜金锭即硫黄川芎腊茶火消薄荷生川乌生地黄各等分为末葱自然汁合为锭重一钱薄荷汤磨化服甚者连进三次若痰涎壅盛喉间内外肿闭汤水难下病势危急宜用雄黄解毒丸即雄黄水飞郁金细末各二钱半巴豆仁肥白者十四粒微去油以成散为度合均醋糊为丸如菉豆茶清下七丸便利吐痰则愈若昬冒牙闗噤急汤不能下将药用醋化开十丸按中风门之法防入鼻内吐下则愈其后随证调治可也若虽愈咽喉溃烂以珍珠散上之即好
　　吹喉七寳散
　　咽喉诸证七寳散消皂雄硼二矾细研如尘取一字吹中患处效如神
　　【注】咽喉诸证谓咽喉肿痛单双乳蛾喉痹纒喉也七寳散即火消牙皂全雄黄硼砂白矾胆矾也













　　肩背总括
　　通气防风汤
　　通气太阳肩背痛羌独藁草蔓防芎气滞加木陈香附气虚升柴参耆同血虚当归白芍药血瘀姜黄五灵红风加灵仙湿二术研送白丸治痰凝
　　【注】李杲羌活胜湿汤又名通气防风汤治太阳经风湿肩背痛即羌活独活藁本甘草蔓荆子防风川芎也兼气郁滞痛者则常常作痛加木香陈皮香附也气虚郁痛者则时止时痛加升麻柴胡人参黄耆也血虚郁痛者则夜甚时止加当归白芍药也血瘀郁痛者则夜痛不止加姜黄五灵脂红花也风气郁盛者痛则项肩强加威灵仙也湿气郁甚者痛则肩背重加苍术白术也痰风凝郁者痛则呕用本汤研送青州白丸子也


　　心腹诸痛总括
　　心痛岐骨防处痛横满上胸下胃脘当脐脾腹连腰肾少腹小大肠脇肝虫痛时止吐清水疰即中恶寒外干悸分停饮与思虑食即停食冷内寒水停痰饮热胃火气即气滞血瘀縁随证分门检方治真心黑厥至节难【注】岐骨防处痛名心痛横满连胸名肺心痛下连胃脘名胃心痛连脐名脾心痛连腰名肾心痛连少腹名大肠小肠痛连脇名肝心痛时止吐清水名虫心痛中恶腹痛名疰痛寒邪外干名中寒痛悸而痛名悸心痛水停心下属饮也思虑伤心属伤也停食痛停水痛停痰痛胃火痛气滞痛血瘀痛皆不死之证也当分门施治惟真心痛面色黑四肢逆冷至节死证也
　　化滞丸
　　清中汤
　　攻湿积热求化滞攻寒积水备急丹火痛二陈栀连防虫用乌梅饮控涎
　　【注】化滞丸成方也清中汤即陈皮半夏茯苓甘草姜炒山栀黄连草豆防也
　　木香流气饮
　　七情郁结流气饮思虑悸痛归脾汤内寒理中外五积疰痛备急血抵当
　　小建中汤
　　木来乗土腹急痛缓肝和脾小建中血虚寒痛羊肉治气虚理中加陈青
　　【注】羊肉谓羊肉汤也
　　乌头栀子汤
　　刦诸郁痛乌栀子刦而复痛入元明已经吐下或虚久急痛欲死求鸦鸣
　　【注】诸郁谓诸寒火郁而痛也寒多炮川乌为主热多姜炒栀子为主元明元明粉也鸦鸣谓以真鸦片末或加麝香少许饭丸如桐子大每服三五丸引在本草名一粒金丹















　　胸脇总括
　　栝蒌薤白白酒汤
　　栝蒌薤白半夏汤
　　栝蒌薤白白酒汤胸痹胸背痛难当喘息短气时咳唾难卧仍加半夏良
　　【注】栝蒌薤白白酒汤即栝蒌实小根菜水白酒煎也颠倒木金散
　　胸痛气血热饮痰颠倒木金血气安饮热大防小防治顽痰须用控涎丹
　　【注】胸痛之证须分属气属血属热饮属老痰颠倒木金散即木香郁金也属气郁痛者以倍木香君之属血郁痛者以倍郁金君之为末每服二钱老酒调下虚者加人参更效胸中有痰饮热作痛者轻者小防胸汤重者大防胸汤丸治之若吐唾稠黏痰盛则用控涎丹
　　枳芎散
　　枳橘散
　　柴胡疎肝汤
　　加味逍遥散
　　左金丸
　　当归龙荟丸
　　脇痛左属瘀留血轻金芎枳草重攻右属痰气重逐饮片姜橘枳草医轻肝实太息难转侧肝虚作痛引肩胸实用疎肝柴芍草香附枳陈与川芎肝虚逍遥加芎细陈皮生姜缓其中肝虚左金实龙荟一条扛起积食攻【注】左属瘀血轻谓瘀血轻者宜用枳芎散重攻谓瘀血重者宜以攻血之剂也枳芎散即枳殻抚芎郁金甘草也右属痰气重逐饮谓以控涎十枣逐痛之重者也枳橘散即枳殻橘皮片子姜黄甘草医痛之轻者也柴胡疎肝散即柴胡白芍甘草香附枳殻陈皮川芎也逍遥散即白术茯苓当归白芍柴胡炙草薄荷少许加川芎细辛陈皮生姜也左金即左金丸呉茱萸黄连也肝实火旺者当归龙荟丸积食者以化滞丸积饮者以控涎丹














　　腰痛总括
　　腰痛肾虚风寒湿痰饮气滞与血瘀湿热闪挫凡九种面忽红黑定难医
　　【注】腰痛之证其因不同有肾虚有风有寒有湿有痰饮有气滞有血瘀有湿热有闪挫凡患腰痛极甚而面色忽红忽黑是为心肾交争难治之证也
　　安肾丸
　　腰痛悠悠虚不举寄生青娥安肾丸胡卢骨脂川楝续桃杏茴苓山药盐
　　【注】寄生谓独活寄生汤青娥丸即补骨脂杜仲核桃仁也安肾丸即胡卢巴补骨脂川楝肉川续断桃仁杏仁小茴香茯苓山药也盐盐汤为引也
　　羌活胜湿汤
　　通经丸
　　腰痛属寒得热减五积呉萸桃杜安寒湿重着胜湿附内实通经硫面牵风痛无常掣引足经虚当用寄生痊经实非汗不能解续命汤加牛杜穿
　　【注】五积散加呉茱萸桃仁杜仲羌活胜湿汤即防风通气汤加附子也通经丸即硫黄黑牵牛头末麦麫合丸煮浮起服方出本草小续命汤加牛膝杜仲炒穿山甲也
　　通气散
　　活络丹
　　气滞闪挫通气散木陈穿索草茴牵血瘀不移如锥刺日轻夜重活络丹
　　【注】通气散即木香陈皮穿山甲元胡索甘草小茴香白牵牛也活络丹即川乌草乌南星地龙乳香没药也加五灵脂麝香丸效
　　苍蘗散
　　煨肾散
　　湿热热注足苍蘗二妙牛杜己瓜芎腰如物覆湿痰畜煨肾椒盐遂有功
　　【注】苍蘗散即苍术黄蘗牛膝杜仲防己木瓜川芎也煨肾散即猪腰子剖开入川椒食盐甘遂末湿纸裹煨熟酒食之













　　小便闭癃遗尿不禁总括
　　膀胱热结为癃闭寒虚遗尿与不禁闭即尿闭无滴出少腹胀满痛难伸癃即淋沥滴出茎中澁痛数而勤不知为遗知不禁石血膏劳气淋分
　　【注】膀胱热结轻者为癃重者为闭膀胱寒虚轻者为遗尿重者为不禁闭者即小便闭无防滴下出故少腹满胀痛也癃者即淋沥防滴而出一日数十次或勤出无度故茎中澁痛也不知而尿出谓之遗尿知而不能固谓之小便不禁
　　小便闭遗尿死证
　　呕哕尿闭为闗格若出头汗命将倾伤寒狂冒遗尿死尿闭细濇不能生
　　【注】上为呕哕不入下为小便不通则阴阳之气闗格若出头汗则为阳絶故命倾也伤寒狂冒属阳邪盛遗尿属阴不守若尿闭衇细澁知阴亦竭故俱死也
　　治癃闭熨吐汗三法
　　阴阳熨脐葱白麝冷热互熨尿自行宣上木通葱探吐逹外葱汤薰汗通
　　【注】用葱白一觔细剉入麝香五分拌匀分二包置脐上先以炭火熨斗熨之半炷香时换一包以冷水熨斗熨之互相递熨以尿通为度服诸药不效或服药即时吐出或服攻下药不利宜用宣上法以木通老葱煎汤服顷时探吐再服再吐以尿通为度服诸药不效或身无汗宜用逹外法以葱汤入木桶内令病人坐于杌上没脐为度匝腰系裙以覆之少时汗出其尿自出欲尿时不可出桶即于桶内溺之恐出桶气收而尿又回也
　　小便不通
　　通闗丸
　　热实不化大便鞕癃闭八正木香痊阳虚不化多厥冷恶寒金匮肾气丸阴虚不化发午热不渴知蘗桂通闗气虚不化不急满倦怠懒言春泽煎
　　【注】小便不通热实者宜用八正散加木香阳虚者宜用金匮肾气丸阴虚者宜用通闗丸即知母黄蘗肉桂少许也气虚宜用春泽汤即五苓散加人参也
　　八正散
　　石淋犹如鹻结铛是因湿热炼膀胱一切热淋八正扁通滑栀瞿草车黄
　　【注】八正散即扁蓄木通瞿麦栀子滑石甘草车前子大黄也
　　小蓟饮子
　　血淋心遗热小肠实热仍宜下之良清热小蓟栀滑淡归藕通蒲草地黄
　　【注】淡淡竹叶也藕藕节也蒲蒲黄也
　　海金沙散
　　鹿角霜丸
　　膏淋尿浊或如涕精溺俱出海草滑热盛八正加苍术虚用秋苓鹿角佳
　　【注】海海金沙也秋秋石也苓茯苓也鹿角鹿角霜糯米糊为丸也
　　加味八正散
　　气淋肺热难清肃八正石苇木葵沉内伤气虚不能化五苓益气自通神
　　【注】八正散加石苇木香冬葵子沉香五苓合补中益气汤
　　补中益气汤合五苓散
　　清心莲子饮
　　劳淋内伤补中苓肾气知蘗过淫成劳心清心莲地骨耆芩车麦草参苓
　　【注】内伤劳脾用补中益气汤合五苓散劳肾阳虚用金匮肾气汤阴虚用知蘗地黄汤思虑劳心用清心莲子饮是方即莲子地骨皮黄耆黄芩车前子麦门冬生甘草人参白茯苓也
　　琥珀散
　　痰淋七气白丸子热燥清热用滋阴诸淋平剂琥珀木葵蓄通滑归郁金
　　【注】七气汤见诸气门青州白丸子见类中风门滋阴通闗丸也木木香也葵冬葵子也
　　桂附地黄丸
　　补中益气汤加白果方
　　坎离既济汤加山萸肉五味子方
　　遗尿不禁淋尿白桂附补中白果煎补之不应或尿赤生地知蘗萸味攅
　　【注】遗尿不禁及诸淋尿色白者皆属寒虚寒者用桂附地黄汤加白果虚者用补中益气汤加白果凡遗尿不禁诸淋尿色赤者或补之不应者亦有热虚用坎离既济汤即生地知母黄蘗加山萸肉五味子也
　　大便燥结总括
　　热燥阳结能食数寒燥阴结不食迟实燥食积热结胃食少先鞕后溏脾气燥阻隔不降下血燥干枯老病虚风燥久患风家候直肠结鞕导之宜
　　【注】热燥即阳结也能食而衇浮数有力与三阳热证同见者也寒燥即阴结也不能食而衇沉迟有力与三阴寒证同见者也实燥即胃实鞕燥也与腹满痛同见者也虚燥即脾虚先鞕后溏之燥也与少气腹缩同见者也气燥即气道阻隔之燥也与噎膈反胃同见者也血燥即血液干枯之燥也与久病老虚同见者也风燥即久患风病之燥也从风家治直肠结即燥屎巨鞕结在肛门难出之燥也从导法治之
　　结燥治法
　　温脾汤
　　握药法
　　热实脾约三承气寒实备急共温脾大黄姜附桂草朴寒虚硫半握药医虚燥益气消黄入血燥润肠与更衣气燥四磨参利膈风燥捜风顺气宜
　　【注】温脾汤即大黄干姜附子肉桂甘草厚朴也硫半丸即硫黄半夏也握药即巴豆仁干姜韭子良姜硫黄甘遂白槟榔各五分为末合均饮和分二粒先以花椒汤洗手麻油涂手心握药移时便防欲止则以冷水洗手益气即补中益气汤加大黄朴消润肠丸即当归生地枳殻桃仁火麻仁各等分为末蜜丸米饮早服更衣丸即生芦荟硃砂末等分饭丸酒服四磨汤即人参乌药沉香槟榔也参利膈即人参利膈丸也搜风顺气即搜风顺气丸也


　　御纂医宗金鉴卷四十三
<子部,医家类,御纂医宗金鉴>
　　钦定四库全书
　　御纂医宗金鉴卷四十四
　　编辑妇科心法要诀目録
　　调经门
　　妇科总括
　　天癸月经之原
　　妇人不孕之故
　　月经之常
　　月经异常
　　外因经病
　　内因经病
　　不内外因经病
　　血色不正病因
　　气秽清浊病因
　　愆期前后多少病因
　　经行发热时热
　　经行寒热身痛
　　经行腹痛
　　经行泻吐
　　错经妄行成吐衄崩
　　经水过多兼时下白带
　　调经证治
　　四君子汤
　　异功散
　　六君子汤
　　香砂六君子汤
　　七味白术散
　　参苓白术散
　　归脾汤
　　逍遥散
　　八珍汤
　　十全大补汤
　　双和饮
　　人参养荣汤
　　理中汤
　　四物汤
　　桂枝四物汤
　　麻黄四物汤
　　柴胡四物汤
　　玉烛散
　　先期证治
　　芩连四物汤
　　地骨皮饮
　　胶艾四物汤
　　芩术四物汤
　　桃红四物汤
　　当归补血汤
　　圣愈汤
　　姜芩四物汤
　　佛手散
　　过期证治
　　过期饮
　　双和饮
　　圣愈汤
　　人参养荣汤
　　经行发热时热证治
　　加味地骨皮饮
　　六神汤
　　逍遥散
　　经行寒热身痛证治
　　羌桂四物汤
　　逍遥散
　　黄耆建中汤
　　经行腹痛证治
　　当归建中汤
　　加味乌药汤
　　琥珀散
　　大温经汤
　　吴茱萸汤
　　经行吐泻证治
　　参苓白术散
　　理中汤
　　七味白术散
　　香砂六君子汤
　　错经妄行吐衄崩证治
　　三黄四物汤
　　犀角地黄汤
　　经闭门
　　血滞经闭
　　血亏经闭
　　血枯经闭
　　经闭久成劳
　　妇人经断复来
　　室女经来复止
　　师尼室寡经闭
　　血滞经闭证治
　　三和汤
　　吴茱萸汤
　　琥珀散
　　四物汤
　　血枯血亏经闭证治
　　六味地黄汤
　　玊烛散
　　养荣汤
　　十全大补汤
　　经闭久成劳证治
　　刼劳散
　　妇人经断复来证治
　　芩心丸
　　益隂煎
　　十全大补汤
　　八珍汤
　　逍遥散
　　归脾汤
　　室女师尼寡妇经闭证治
　　大黄防虫丸
　　泽兰叶汤
　　栢子仁丸
　　逍遥散
　　妇病难治
　　诊看妇人湏先问经期妊娠
　　御纂医宗金鉴卷四十四目録
　　钦定四库全书
　　御纂医宗金鉴卷四十四
　　编辑妇科心法要诀
　　调经门
　　妇科总括
　　男妇两科同一治所异调经崩带症嗣育胎前并产后前隂乳疾不相同
　　【注】妇人诸病本与男子无异故同其治也其异于男子者惟调经经闭带浊崩漏症瘕生育子嗣胎前产后诸病及乳疾前隂诸证不相同耳故立妇人一科以分门而详治焉业是科者必先读方衇心法诸书然后读此自有豁然贯通之妙
　　天癸月经之原
　　先天天癸始父母后天精血水谷生女子二七天癸至任通冲盛月事行
　　【注】先天天癸谓肾间之动气乃禀自父母资其始也后天精血谓水谷之所化得之形成之后资其生也经曰女子一七而肾气盛谓肾间动气盛也二七而天癸至谓先天癸水中之动气至于女子胞中也冲为血海任主胞胎冲任皆起于胞中所以任衇通太冲衇盛月事以时下故能有子也
　　妇人不孕之故
　　不子之故伤任冲不调带下经漏崩或因积血胞寒热痰饮脂膜病子宫
　　【注】女子不孕之故由伤其任冲也经曰女子二七而天癸至任衇通太冲衇盛月事以时下故能有子若为三因之邪伤其冲任之衇则有月经不调赤白带下经漏经崩等病生焉或因宿血积于胞中新血不能成孕或因胞寒胞热不能摄精成孕或因体盛痰多脂膜壅塞胞中而不孕皆当细审其因按证调治自能有子也
　　月经之常
　　月经三旬时一下两月并月三居经一年一至为避年一生不至孕暗经
　　【注】女子隂类也以血为主其血上应太隂下应海潮月有盈亏潮有朝夕月经三旬一下与之相符故又谓之月水月信也女子月经一月一行者其常也或先或后乃其病也然亦有两月一行谓之并月者有三月一行谓之居经者有一年一行谓之避年者有一生不行而依然能孕育谓之暗经者此所禀之不同而亦非病不湏治也
　　月经异常
　　经期吐血或衄血上溢妄行曰逆经受孕行经曰垢胎受孕下血漏胎名
　　【注】妇女月经一月一下此其常也若经行而吐血衄血上溢妄行者是谓逆经有受孕之后月月行经而产子者是谓垢胎有受孕数月其血忽下而胎不陨者是谓漏胎此皆月经之异乎常者也
　　外因经病
　　天地温和经水安寒凝热沸风荡然邪入胞中任冲损妇人经病本同叅
　　【注】经曰天地温和则经水安静天寒地冻则经水凝泣天暑地热则经水沸溢卒风起则经水波涌而陇起六滛之邪入于胞中则损伤冲任故妇人经病本此同叅也如寒则血凝热则血沸风则血荡然波涌而大下亦犹经水之被寒热风而不得安澜也
　　内因经病
　　妇人从人不専主病多忧忿鬰伤情血之行止与顺逆皆由一气率而行
　　【注】妇人从人凡事不得専主忧思忿怒鬰气所伤故经病因于七情者居多盖以血之行止顺逆皆由一气率之而行也
　　不内外因经病
　　血者水谷之精气若伤脾胃何以生不调液竭血枯病合之非道损伤成
　　【注】血者水谷之精气也在男子则化为精在妇人则化为血上为乳汁下为月水若内伤脾胃健运失职饮食减少血无以生则经必不调亦有女子天癸既至逾期不得与男子合未期思与男子合与夫经正行时而合此皆合之非道亦致不调或过滛合多则液竭产多乳众则血枯亦皆能损伤隂血致成经病也
　　血色不正病因
　　血从阳化色正红色变紫黒热之徴黄泔淡红湿虚化更审瘀块黯与明
　　【注】血属隂从阳化故其色以正红为正虽有经病亦易为治也若色变深红紫黒乃热之徴也或黄如米泔乃湿化也浅淡红白乃虚象也更当审其有瘀有块色黯色明以治之若黯而紫黒兼见冷证多属寒凝若明而紫黒兼见热证多属热结也
　　气秽清浊病因
　　热化稠黏臭必秽寒化清澈臭则腥内溃五色有臓气时下而多命必倾
　　【注】凡血为热所化则必稠黏臭秽为寒所化则必清澈臭腥若是内溃则所下之物杂见五色似乎脓血若更有臓腐败气且时下不止而多者是危证也其命必倾矣
　　愆期前后多少
　　经来前后为愆期前热后滞有虚实淡少为虚不胀痛紫多胀痛属有余
　　【注】经来或前或后谓之愆期皆属经病经来往前赶日不足三旬者属血热若下血多色深红而浊则为有余之热若下血少色浅淡而清则为不足之热也经来往后退日过三旬后者属血滞若色浅淡血少不胀痛者则属气虚血少濇滞不足之病若色紫血多腹胀痛者则属气实血多瘀滞有余之病也
　　经行发热时热
　　经行发热时潮热经前血热经后虚发热无时察客热潮热午后审隂虚
　　【注】经行发热时热潮热之病若在经前则为血热之热经后则为血虚之热发热时热多是外感湏察客邪之热午后潮热多属里热当审隂虚之热也
　　经行寒热身痛
　　经来寒热身体痛当分荣卫与虚实有汗不胀卫不足无汗而胀荣有余
　　【注】经来之时恶寒发热身体疼痛者当分荣卫虚实若发热恶寒身痛不胀而有汗者属卫虚荣不足若发热恶寒身胀痛而无汗者属荣实卫有余也
　　经行腹痛
　　腹痛经后气血弱痛在经前气血凝气滞腹胀血滞痛更审虚实寒热情
　　【注】凡经来腹痛在经后痛则为气血虚弱经前痛则为气血凝滞若因气滞血者则多胀满因血滞气者则多疼痛更当审其凝滞作胀痛之故或因虚因实因寒因热而分治之也
　　经行泻吐
　　经行泄泻是脾虚鸭溏清痛乃寒湿胃弱饮伤多呕饮食伤必痛吐其食
　　【注】经行泄泻乃脾虚也若鸭溏冷痛是寒湿也经行呕吐是胃弱也若呕出涎饮则是伤饮若吐出食物则是伤食然伤食者多痛而吐食伤饮者不痛而呕饮也
　　错经妄行成吐衄崩
　　逆行吐血错行崩热伤隂阳络妄行血多热去当用补血少虽虚湏主清
　　【注】妇女经血逆行上为吐血衄血及错行下为崩血者皆因热盛也伤隂络则下行为崩伤阳络则上行为吐衄也若去血过多则热随血去当以补为主如血少热尚未减虽虚仍当以清为主也
　　经水过多兼时下白带
　　多清浅淡虚不摄稠黏深红热有余兼带时下湿热秽形清腥秽冷湿虚
　　【注】经水过多清稀浅红乃气虚不能摄血也若稠黏深红则为热盛有余或经之前后兼赤白带而时下臭秽乃湿热腐化也若形清腥秽乃湿瘀寒虚所化也
　　调经证治
　　四君子汤
　　异功散
　　六君子汤
　　香砂六君子汤
　　七味白术散
　　参苓白术散
　　归脾汤
　　逍遥散
　　八珍汤
　　十全大补汤
　　双和饮
　　养荣汤
　　理中汤
　　补养元气四君子参苓术草枣生姜异功加陈兼理气虚痰橘半六君汤呕吐香砂六君子渴泻七味藿葛香脾泻参苓白术散薏桔山莲砂扁方思虑伤脾损心血归脾归耆枣逺香减参加柴归芍薄逍遥调肝理脾方合物八珍兼补血耆桂十全大补汤去参苓术双和饮去芎加陈养荣汤脾胃虚寒吐且泻理中减苓加干姜【注】四君子汤补养元气虚弱通用之方即人参茯苓白术灸草引用枣姜也异功散是于补气中兼理其气即四君子汤加陈皮也六君子汤治脾虚痰饮即四君子汤加橘红半夏也香砂六君子汤治胃虚呕吐即六君子汤加藿香砂仁也七味白术散治脾虚渇泻即四君子汤加藿香葛根木香也参苓白术散治脾胃虚泻即四君子汤加薏苡桔梗山药莲肉砂仁扁豆也归脾汤治思虑损伤心脾气血即四君子加当归黄耆枣仁逺志木香也逍遥散调肝理脾即四君子汤减人参加柴胡当归白芍薄荷也八珍汤于补气中兼补其血即四君子汤合四物汤也十全大补汤大补气血即八珍汤加黄耆肉桂也双和饮平补气血即十全大补汤减人参茯苓白术也人参养荣汤于补气中专养荣血即十全大补汤减川芎加陈皮也理中汤治脾胃虚寒吐泻即四君子汤去茯苓加干姜也
　　四物汤
　　桂枝四物汤
　　麻黄四物汤
　　柴胡四物汤
　　玊烛散
　　妇人血病主四物归芎白芍熟地黄血瘀改以赤芍药血热易用生地黄表热有汗合桂草表热无汗合麻黄少阳寒热小柴并阳明热合调胃汤
　　【注】四物汤乃妇人经产一切血病通用之方故主之也其方即当归川芎白芍药熟地黄凡血瘀俱减白芍药改用赤芍药破之血热俱去熟地黄易用生地黄凉之风感太阳卫分发热有汗夲方合桂枝汤以桂枝甘草解之名桂枝四物汤寒伤太阳荣分发热无汗本方合麻黄汤以麻黄杏仁桂枝甘草发之名麻黄四物汤邪传少阳半表半里往来寒热本方合小柴胡汤以柴胡黄芩半夏人参甘草和之名柴胡四物汤邪传阳明里热便结本方合调胃承气汤以大黄朴消甘草下之名玊烛散
　　先期证治
　　芩连四物汤
　　地骨皮饮
　　胶艾四物汤
　　芩术四物汤
　　桃红四物汤
　　当归补血汤
　　圣愈汤
　　姜芩四物汤
　　佛手散
　　芎归汤
　　先期实热物芩连虚热地骨皮饮丹血多胶艾热芩术逐瘀桃红紫块黏血少浅淡虚不摄当归补血归耆先虚甚参耆圣愈补热滞姜芩丹附延逐瘀芎归佛手散又名芎归效若仙
　　【注】经水先期而至属热而实者用四物汤加黄芩黄连清之名芩连四物汤属热而虚者用四物汤加地骨皮丹皮凉之名地骨皮饮血多无热者用四物汤加阿胶艾叶止之名胶艾四物汤血多因热者用四物汤加黄芩白术和之名芩术四物汤若血多有块色紫稠黏乃内有瘀血用四物汤加桃仁红花破之名桃红四物汤先期血少浅淡乃气虚不能摄血也用当归补血汤补之其方即当归黄耆也若虚甚者则当用四物汤加人参黄耆补之名圣愈汤若血濇少其色赤者乃热盛滞血用四物汤加姜黄黄芩丹皮香附延胡通之名姜芩四物汤逐瘀湏用佛手散即四物汤去生地白芍又名芎归汤逐瘀血其效如神也
　　过期证治
　　过期饮
　　过期血滞物桃红附莪桂草木香通血虚期过无胀热双和圣愈及养荣
　　【注】经水过期不至因血气凝滞胀痛者用过期饮其方即四物汤加桃仁红花香附莪术肉桂甘草木香木通也若过期不至并不胀痛者乃无血可行是血虚也宜用双和饮圣愈汤人参养荣汤
　　经行发热证治
　　加味地骨皮饮
　　六神汤
　　经来身热有表发内热地骨加胡连经后六神加耆骨逍遥理脾而清肝
　　【注】经来发热有表邪证者用前桂枝四物等汤发之若内热者用地骨皮饮加胡连清之名加味地骨皮饮经后发热乃血虚内热用四物汤加黄耆地骨皮补而凉之名六神汤若脾虚肝热用逍遥散理脾而清肝
　　逍遥散【方见前调经门】
　　经行身痛证治
　　羌桂四物汤
　　黄耆建中汤
　　经来身痛有表发无表四物羌桂枝经后血多黄耆建耆桂芍草枣姜饴
　　【注】经来时身体痛疼若有表证者酌用前麻黄四物桂枝四物等汤以发之若无表证者乃血衇壅阻也宜用四物汤加羌活桂枝以疏通经络名羌桂四物汤若经行后或血去过多者乃血虚不荣也宜用黄耆建中汤以补之其方即小建中汤桂枝白芍甘草姜枣饴糖加黄耆也
　　经行腹痛证治
　　当归建中汤
　　加味乌药散
　　琥珀散
　　经后腹痛当归建经前胀痛气为殃加味乌药汤乌缩延草木香香附榔血凝碍气疼过胀本事琥珀散最良棱莪丹桂延乌药寄奴当归芍地黄
　　【注】经后腹痛或去血过多乃血虚也宜用当归建中汤补之其方即小建中汤加当归也经前腹胀痛乃血气凝滞若胀过于痛是气滞其血也宜用加味乌药汤开之其方即乌药缩砂延胡索甘草木香香附防榔也若痛过于胀是血凝碍气也宜用琥珀散破之其方即三棱莪术丹皮官桂延胡索乌药刘寄奴当归赤芍生地黄也
　　大温经汤
　　吴茱萸汤
　　胞虚寒病大温经来多期过小腹疼归芎芍草人参桂吴丹胶半麦门冬不虚胞受风寒病吴茱萸汤更加风藁细干姜茯苓木减去阿胶参芍芎
　　【注】凡胞中虚寒一切经病皆因经水来多胞虚受寒所致或因受寒过期不行小腹冷痛者宜用大温经汤即当归川芎白芍炙草人参肉桂吴茱萸丹皮阿胶半夏麦门冬也若胞中不虚惟受风寒为病宜吴茱萸汤依大温经汤方更加防风藁本细辛干姜茯苓木香减去阿胶人参白芍药川芎即是呉茱萸汤也
　　经行吐泻证治
　　经泻参苓白术散鸭溏清痛理中汤肌热渇泻七味散呕饮香砂六君汤
　　【注】经来泄泻乃脾虚也宜用参苓白术散鸭溏清澈冷痛乃虚寒也宜用理中汤肌热渇泻乃虚热也宜用七味白术散呕饮痰水乃虚湿也宜用香砂六君子汤
　　经行吐衄证治
　　三黄四物汤
　　犀角地黄汤
　　经前吐衄为热壅三黄四物大芩连经后吐衄仍有热犀角地黄芍牡丹
　　【注】经前吐血衄血乃内热壅廹其血宜用三黄四物汤泻之其方即四物汤加大黄黄芩黄连经后吐血衄血虽仍有热亦不宜泻但当用犀角地黄汤清之其方即犀角生地黄赤芍药牡丹皮也
　　调经门彚方
　　四君子汤
　　人参　　　　　白术【土炒】
　　茯苓【各二钱】　　　甘草【一钱】
　　右剉姜枣水煎服
　　异功散
　　人参　　　　　白术【土炒】
　　茯苓【各二钱】　　　甘草【五分炙】
　　陈皮【二钱】
　　右剉加生姜水煎服
　　六君子汤
　　人参　　　　　白术【土炒】
　　茯苓　　　　　半夏
　　陈皮【各一钱】　　　甘草【五分炙】
　　右剉姜枣水煎服
　　香砂六君子汤【即本方加藿香叶砂仁】
　　七味白术散
　　人参　　　　　白术【土炒】
　　茯苓【各一钱五分】　　甘草【五分炙】
　　藿香　　　　　木香
　　干葛【各一钱】
　　右剉水煎服
　　参苓白术散
　　人参　　　　　白术【土炒】
　　茯苓　　　　　山药【炒】
　　甘草　　　　　莲肉【去心】
　　白扁豆【各一钱五分姜汁炒】薏苡仁【炒】
　　砂仁　　　　　桔梗【各八分】
　　右为细末每服二钱姜枣汤调服
　　归脾汤
　　人参　　　　　黄耆【炙】
　　白术　　　　　　　　【土炒】　　　茯神
　　当归　　　　　龙眼肉
　　逺志　　　　　　　　【去心】　　　枣仁【各一钱炒】
　　木香　　　　　甘草【各五分炙】
　　右剉姜枣水煎服
　　逍遥散
　　当归　　　　　　　　【酒洗】　　　白芍【酒炒】
　　白茯苓　　　　柴胡【各一钱】
　　甘草【五分炙】　　　白术【一钱土炒】
　　右剉散水一盏半加薄荷煎服
　　八珍汤
　　人参　　　　　白术【土炒】
　　茯苓　　　　　甘草
　　熟地　　　　　当归
　　川芎　　　　　白芍【各等分】
　　右加姜枣煎服
　　十全大补汤
　　人参　　　　　白术
　　茯苓　　　　　黄耆
　　当归　　　　　熟地
　　白芍　　　　　川芎【各一钱】
　　肉桂　　　　　甘草【各五分炙】
　　右姜枣水煎服
　　双和饮【即十全大补汤去人参白术茯苓】
　　人参养荣汤【即十全大补汤去川芎加陈皮】
　　理中汤
　　白术　　　　　人参
　　干姜　　　　　甘草【各一钱炙】
　　右剉水煎服
　　四物汤
　　熟地【二钱】　　　川芎【一钱】
　　白芍【二钱炒】　　　当归【二钱】
　　右为粗末水煎服
　　芩连四物汤【即本方加黄芩黄连】
　　芩术四物汤【即本方加黄芩白术】
　　桃红四物汤【即本方加桃仁红花】
　　羌桂四物汤【即本方加羌活桂枝】
　　柴胡四物汤
　　川芎　　　　　当归
　　白芍　　　　　熟地【各一钱五分】
　　柴胡　　　　　人参
　　黄芩【各二钱】　　　甘草【五分】
　　半夏【二钱制】
　　右为末每五钱水煎服
　　玊烛散
　　当归　　　　　川芎
　　熟地　　　　　白芍【各二钱】
　　大黄　　　　　芒消
　　甘草【各一钱】
　　右剉每服八钱水煎食前服
　　地骨皮饮
　　当归　　　　　生地【各二钱】
　　白芍【一钱】　　　川芎【八分】
　　牡丹皮　　　　地骨皮【各二钱】
　　水煎服
　　胶艾四物汤
　　熟地　　　　　当归
　　川芎　　　　　白芍
　　阿胶【蛤粉末炒成珠】　　艾叶【各一钱】
　　甘草【五分炙】
　　右剉水酒各半煎空心服
　　桂枝四物汤
　　当归　　　　　熟地
　　川芎【各二钱】　　　白芍【三钱炒】
　　桂枝【三钱】　　　甘草【一钱炒】
　　姜枣煎服
　　麻黄四物汤
　　当归　　　　　熟地
　　白芍　　　　　川芎【各二钱】
　　麻黄　　　　　桂枝【各一钱】
　　杏仁【二十粒】　　　甘草【一钱】
　　姜枣煎服
　　当归补血汤
　　当归【三钱】　　　黄耆【一两蜜炙】
　　右水煎服
　　圣愈汤
　　熟地　　　　　　　　　　　【酒拌蒸半日】白芍【酒拌】
　　川芎　　　　　人参【各七钱五分】
　　当归　　　　　　　　【酒洗】　　　黄耆【各五钱炙】
　　右水煎服
　　姜芩四物汤
　　当归　　　　　熟地
　　赤芍　　　　　川芎
　　姜黄　　　　　黄芩
　　丹皮　　　　　延胡索
　　香附【各等分制】
　　水煎服
　　佛手散【又名芎归汤】
　　川芎【二两】　　　当归【三两】
　　右为细末每服二钱水一盏酒二分煎七分温服
　　过期饮
　　熟地　　　　　白芍【炒】
　　当归　　　　　香附【各二钱】
　　川芎【一钱】　　　红花【七分】
　　桃仁泥【六分】　　蓬莪术
　　木通【各五分】　　甘草【炙】
　　肉桂【各四分】　　木香【八分】
　　右水二钟煎一钟食前温服
　　加味地骨皮饮
　　生地　　　　　当归
　　白芍【各二钱】　　川芎【八分】
　　牡丹皮　　　　地骨皮【各三钱】
　　胡连【一钱】
　　右水煎服
　　六神汤
　　熟地　　　　　当归
　　白芍　　　　　川芎
　　黄耆　　　　　地骨皮【各等分】
　　右防咀水煎
　　小建中汤
　　白芍【三钱炒】　　　桂枝【一钱】
　　甘草【八分炙】
　　右姜枣水煎服
　　黄耆建中汤
　　黄耆　　　　　　　【炙】　　　　肉桂【各一两】
　　白芍【二两炒】　　　甘草【七钱炙】
　　右每服五钱姜枣水煎服日二三服
　　如虚甚者加附子
　　当归建中汤
　　当归【一两】　　　白芍【二两炒】
　　肉桂【一两】　　　甘草【七钱炙】
　　右防咀每服三钱加生姜枣水煎空心服
　　加味乌药汤
　　乌药　　　　　缩砂仁
　　木香　　　　　延胡索
　　香附　　　　　　　【制】　　　　甘草
　　防榔【各等分】
　　右细剉每服七钱生姜三片水煎温服
　　琥珀散
　　三棱　　　　　莪术
　　赤芍　　　　　当归
　　刘寄奴　　　　丹皮
　　熟地　　　　　官桂
　　乌药　　　　　延胡索【各一两】
　　右前五味用乌豆一升生姜半觔切片米醋四升同煮豆烂为度焙干入后五味同为末每服二钱温酒调下空心食前服
　　大温经汤
　　吴茱萸　　　　　　　　　【汤泡】　　丹皮
　　白芍　　　　　人参
　　肉桂　　　　　当归
　　川芎　　　　　阿胶【碎炒】
　　甘草【各一钱炙】　　麦冬【二钱去心】
　　半夏【二钱半制】
　　右加生姜水煎食前服
　　吴茱萸汤
　　当归　　　　　肉桂
　　吴茱萸　　　　丹皮
　　半夏　　　　　　　【制】　　　　麦冬【各二钱】
　　防风　　　　　细辛
　　藁夲　　　　　干姜
　　茯苓　　　　　木香
　　炙甘草【各一钱】
　　水煎服
　　三黄四物汤
　　当归　　　　　白芍
　　川芎　　　　　生地
　　黄连　　　　　黄芩
　　大黄
　　右剉水煎服
　　大黄量虚实用
　　犀角地黄汤
　　芍药【七钱半】　　生地【半觔】
　　牡丹皮【一两去心浄酒浸】
　　犀角【一两如无以川升麻代】
　　右防咀每服五钱水煎服
　　有热如狂者加黄芩二两




　　经闭门
　　血滞经闭
　　石瘕寒气客胞中状如懐子不经行胞闭热气廹肺欬伤心气血不流通
　　【注】经曰石瘕生于胞中寒气客于子门子门闭寒气不得通恶血当泻不泻衃以留止日以益大状如懐子月事不以时下皆生于女子可导而下此论经闭因寒气客于下故病血瘕而不病肺劳也经曰月事不来者胞衇闭也胞衇者属心而络于胞中今气上廹于肺心气不得下通故月事不来也此论胞衇闭因热气攻于上故廹肺作欬病肺劳而不病血瘕也
　　血亏经闭
　　二阳之病发心脾不月有不得隠曲血枯其传为风消息贲者死不能医
　　【注】二阳者阳明胃也女子有隠曲不得之情则心脾气鬰不舒以致二阳胃病饮食日少血无以生故不月也血虚则生内热愈热愈虚肌肉干瘦如风之消物故名曰风消也火盛无制心乗肺金金气不行不能运布水精留于胸中津液悉化为痰咳不已日久成劳传为息贲则不能医矣息贲者喘也
　　血枯经闭
　　脱血过滛产乳众血枯渐少不行经骨蒸面白两颧赤懒食消瘦咳频
　　【注】失血过多而与爪甲之色俱浅淡黄白乃脱血病也或因过滛精竭或因产多乳众伤血血枯经来渐少二三月后经闭不行以致证见骨蒸肌热面色枯白两颧红赤懒于饮食皮干消瘦咳频频不已多成虚损之证
　　久成劳
　　男劳已详心法内女损隂血传风消或因病后素禀弱经闭咳血风劳
　　【注】男子虚劳治法已详于杂病心法要诀虚劳门内女子之劳多因损其隂血或因病后伤其隂血或因素禀隂血不足然必见隂亏骨蒸血枯经闭咳日久不已之证始名曰劳若不咳则谓之虚不可谓之劳也风消者古劳证名也女子曰血风劳者盖以内经曰劳风发于肺下是谓虚病之人感受风邪则肺受之故始病必先咳也若不先解风邪而即补者未有不因久不已而成劳者也故曰血风劳也
　　妇人经断复来
　　妇人七七天癸竭不断无疾血有余已断复来审其故邪病相干随证医
　　【注】妇人七七四十九嵗时天癸竭地道不通当月水不下若月水不断不见他证乃血有余不可用药止之若已断或一年或三五年复来者当审其有故无故是何邪所干随证医治也
　　室女经来复止
　　室女经来复不来若无所苦不为灾必是避年未充足若见虚形命可哀
　　【注】室女年幼气血尚未充足有经来数月复又不来者若无他证所苦则不得谓之灾疾必是避年或气血未充若兼见虚损形状则为室女血枯经闭童劳多属难治故曰命可哀也
　　师尼室寡经闭
　　师尼室寡异乎治不与寻常妇女同诊其衇出寸口知其心志不遂情调经若不先识此错杂病状岂能明和肝理脾开郁气清心随证可收功
　　【注】师道姑也尼女僧也室未适夫之女也寡少而亡夫之妇也异乎治者谓不与寻常妇女同其治也如诊其衇出寸口则知其心志不遂情志之为病也凡欲调妇女一切经病若不先识此因则不能明情志错杂难名之病状也治此证者当以和肝理脾开郁清心随证施治自可收功也
　　血滞经闭证治
　　三和汤
　　石瘕带表吴茱萸攻理琥珀散最宜胞闭三和汤四物消黄连薄草芩栀
　　【注】寒气客于胞中血留不行而成石瘕兼表证多者宜吴茱萸汤温散之里证多者宜琥珀散攻之胞衇闭上廹于肺心气不得下通故月事不来宜三和汤清之即四物汤合凉膈散乃朴消大黄连翘薄荷甘草栀子黄芩也如大便不实者去消黄
　　吴茱萸汤
　　琥珀散
　　四物阳【方俱见前调经门】
　　血枯血亏经闭证治
　　六味地黄汤
　　胃热烁血玊烛散失血血枯养荣汤地黄汤治房劳损萸药苓丹泽地良乳众血枯经若闭湏用十全大补方【注】经曰二阳之病发心脾女子不月二阳胃也胃热甚则烁其血血海干枯故月事不下宜以玉烛散泄其胃热则经血自行若因素有吐衄之证或生育过多则血海干枯及房劳过伤隂血乳众伤其血液皆足以致经闭失血多者宜养荣汤主之房劳过者以六味地黄汤滋之即山萸山药白茯苓丹皮泽泻熟地黄也乳众者以十全大补汤培补之
　　玊烛散
　　养荣汤
　　十全大补汤【俱见前调经门】
　　经闭久成劳证治
　　刼劳散
　　月水不行蒸潮汗食减咳血风劳刼劳散用参苓芍归地甘耆半味胶
　　【注】经闭久又见骨蒸潮热盗汗自汗饮食减少之证则谓之血风劳宜用刼劳散即人参茯苓白术当归生地甘草黄耆半夏五味子阿胶也
　　妇人经断复来
　　芩心丸
　　益隂煎
　　经断复来血热甚芩心醋丸温酒吞益隂知蘗龟生地缩砂炙草枣姜寻血多热去伤冲任十全大补与八珍怒忧思肝脾损逍遥归脾二药斟
　　【注】妇人七七四十九嵗后天癸不行若止而复来无他证者乃血有余不得用药止之若因血热者宜芩心丸用黄芩心末二两醋丸温酒送下或用益隂煎即知母黄蘗龟板生地缩砂炙草也若血去过多热随血去冲任虚损其血不固者宜十全大补汤八珍汤若因怒气伤肝肝不蔵血忧思伤脾脾不摄血者宜于逍遥散归脾汤二方斟酌用之
　　十全大补汤
　　八珍汤
　　逍遥散
　　归脾汤【俱见前调经门】
　　室女师尼寡妇经闭证治
　　大黄防虫丸
　　泽兰叶汤
　　栢子仁丸
　　室女经闭多血结大黄防虫桃杏仁蝱蛭蛴螬甘草芍干漆生地及黄芩不足泽兰归草芍栢子仁丸用栢仁熟地泽兰牛卷续相兼久服自然行师尼寡妇逍遥散附兰丹地郁栀芩
　　【注】室女经闭多有气血凝结者宜用大黄防虫丸破血行气其经自通方用大黄防虫桃仁杏仁蝱虫水蛭蛴螬甘草白芍干漆生地黄芩蜜丸服若其人虚弱不任攻下则用泽兰叶汤即泽兰叶当归甘草白芍也兼服栢子仁丸方用栢子仁熟地泽兰叶牛膝卷栢续断丸服煎丸并进久久其血自行至于师尼寡妇经闭之证多属郁热宜用逍遥散加香附泽兰叶丹皮生地郁金黑栀黄芩以和肝理脾清心开郁其经自通也
　　逍遥散【方见前调经门】
　　妇病难治
　　谚云妇病不易治盖以幽居情郁疑执拗不喜望闻问讳疾忌医术莫施
　　【注】防宗奭曰宁治十男子莫治一妇人谓妇人之病多不易治也盖以妇人幽居情郁忧恚爱憎多疑所懐不遂性执偏拗诊时又不令医师观形望色闻声问病富贵之家居奥室之中处帏幔之内且复以帕蒙手既不能行望色之神又不能尽切衇之巧未免详问问之觉繁反谓医学不精往往并药不信不知问非易事非精于医者必不能问也夫望闻问切四者欲去其三即是神医亦无由施其术也此古今之通患谓之曰妇人不易治不诚然防
　　诊看妇人湏先问经期妊娠
　　未诊妇人女子病先问经期与妊娠不详误药非细事疑似难明昧所因
　　【注】未诊妇人女子之病必先问经期与有无妊娠若不详细审问倘用药误触之则所闗匪细多变生他证疑似难明岂不昧其病之所因哉
　　经闭门彚方
　　三和汤
　　当归　　　　　川芎
　　大黄　　　　　朴消
　　白芍　　　　　地黄
　　黄芩　　　　　栀子
　　连翘　　　　　薄荷
　　甘草【各等分】
　　右剉每服八钱水煎服
　　六味地黄汤
　　熟地【八钱】　　　山萸肉
　　山药【各四钱】　　丹皮
　　泽泻　　　　　茯苓【各三钱】
　　右清水煎服
　　刼劳散
　　白芍【六两】　　　黄耆【四两炙】
　　甘草　　　　　　　【炙】　　　　人参【去芦】
　　当归　　　　　　　　　　【去芦酒洗】　熟地【洗净焙干】
　　五味子　　　　阿胶【各一两炒珠】
　　右防咀每服三钱水一盏生姜七片枣三枚煎至九分温服无时日三
　　芩心丸
　　用黄芩心枝条者三两【米泔浸七日炙干又浸又炙如此七次】
　　右为末醋丸如桐子大每服七十丸空心温酒送下日进二服
　　益隂煎
　　生地【三钱】　　　知母
　　黄蘗【各二钱】　　龟板【四钱醋炙】
　　缩砂仁　　　　甘草【各一钱炙】
　　右剉水煎服
　　大黄防虫丸
　　大黄　　　　　赤芍
　　生地　　　　　桃仁
　　杏仁　　　　　干漆
　　甘草　　　　　防虫
　　蝱虫　　　　　蛭虫
　　蛴螬　　　　　黄芩【各等分】
　　右末炼蜜丸每服丸数量虚实増减
　　泽兰叶汤
　　泽兰叶【三两】　　　当归
　　白芍【各一两】　　　甘草【五钱】
　　右为粗末每服五钱水二盏煎一盏温服
　　栢子仁丸
　　栢子仁　　　　　　　　　　【炒另研】　　牛膝【酒洗】
　　卷栢【各五钱】　　　泽兰叶
　　续断【各二两】　　　熟地【三两五钱酒浸半日石臼内杵成膏】
　　右为细末炼蜜丸如桐子大空心米饮下三十丸






　　御纂医宗金鉴卷四十四
<子部,医家类,御纂医宗金鉴>
　　钦定四库全书
　　御纂医宗金鉴卷四十五
　　编辑妇科心法要诀目録
　　崩漏门
　　崩漏总括
　　崩漏证治
　　荆芩四物汤
　　加味四物汤
　　胶艾四物汤
　　琥珀散
　　八珍汤
　　十全大补汤
　　益气养荣汤
　　补中益气汤
　　益胃升阳汤
　　调经升阳除湿汤
　　失笑散
　　地榆苦酒
　　带下门
　　五色带下总括
　　带下证治
　　呉茱萸汤
　　补中益气汤
　　六君子汤
　　六味地黄汤
　　归脾汤
　　四物汤
　　清白散
　　四君子汤
　　导水丸
　　万安丸
　　威喜丸
　　固精丸
　　加味四物汤
　　逍遥散
　　症瘕积痞痃癖疝诸证门
　　症瘕积聚痞瘀血血蛊总括
　　症瘕证治
　　大七气汤
　　食症证治
　　乌药散
　　血症证治
　　血竭散
　　痞证治
　　助气丸
　　积聚证治
　　开郁正元散
　　瘀血血蛊证治
　　桃奴散
　　失笑散
　　玊烛散
　　痃癖疝证总括
　　痃癖证治
　　葱白散
　　疝病证治
　　当归散
　　治诸积大法
　　嗣育门
　　胎孕之原
　　男女完实
　　种子时候
　　分男女论
　　双胎品胎
　　衇见有子
　　胎男女论
　　辨别孕病
　　分经养胎
　　受孕分房静养
　　安胎母子二法
　　胎前用药三禁
　　安胎审宜调治








　　御纂医宗金鉴卷四十五目録
　　钦定四库全书
　　御纂医宗金鉴卷四十五
　　编辑妇科心法要诀
　　崩漏门
　　崩漏总括
　　淋沥不断名为漏忽然大下谓之崩紫黒块痛多属热日乆行多损任冲脾虚不摄中气陷暴怒伤肝血妄行临证审因须细辨虚补瘀消热用清
　　【注】妇人经行之后淋沥不止名曰经漏经血忽然大下不止名为经崩若其色紫黑成块腹脇胀痛者属热瘀若日乆不止及去血过多而无块痛者多系损伤任冲二经所致更有忧思伤脾脾虚有不能摄血者有中气下陷不能固血者有暴怒伤肝肝不藏血而血妄行者临证之时湏详审其因而细细辨之虚者补之瘀者消之热者清之治之得法自无不愈
　　崩漏证治
　　荆芩四物汤
　　崩漏血多物胶艾热多知栢少芩荆漏濇香附桃红破崩初胀痛琥珀攻日乆气血冲任损八珍大补养荣宁思虑伤脾归脾治伤肝逍遥香附青
　　【注】崩血漏血去血过多者宜用胶艾四物汤补之如属热多者宜用知蘗四物汤清之热少者宜用荆芩四物汤和之若漏血濇少此属血滞宜用四物汤加香附桃仁红花破之若崩血初起胀痛此属瘀凝宜用琥珀散攻之崩漏日乆气血已亏冲任伤损者宜用八珍汤十全大补汤人参养荣汤量补其损伤若因思虑伤脾者宜用归脾汤补之恚怒伤肝者宜用逍遥散加炒香附青皮平之
　　胶艾四物汤
　　四物汤
　　琥珀散
　　八珍汤
　　十全大补汤
　　人参养荣汤
　　归脾汤
　　逍遥散【方俱见前调经彚方内】
　　补中益气汤
　　益胃升阳汤
　　气陷补中益气举保元升柴归术陈益胃升阳加芩麯腹痛加芍减参
　　【注】崩漏日乆脾伤食少中气下陷不能载血者宜用补中益气汤益胃升阳汤升举之补中益气汤即人参黄耆甘草保元汤加升麻柴胡当归白术陈皮也益胃升阳汤即补中益气汤加黄芩神麯也若腹痛者宜加白芍药有热者用黄芩无热者用肉桂调之咳者肺热也减人参
　　调经升阳除湿汤
　　夹水水泻不甚弱调经升阳除湿汤耆草升柴归苍术羌独藁本蔓荆防
　　【注】崩漏下血夹水或日水泻一二次形气不甚弱者宜用调经升阳除湿汤其方即黄耆甘草升麻柴胡当归苍术羌活独活藁本蔓荆子防风也以风药先胜其湿若形气虚弱者则当加人参陈皮合补中益气汤补中胜湿可也
　　失笑散
　　地榆苦酒煎
　　杀血心痛失笑散蒲黄五灵脂定疼崩血不已防滑脱地榆苦酒止崩
　　【注】崩血心腹痛甚者名曰杀血心痛乃血滞不散宜用失笑散其方即蒲黄五灵脂也先定其痛痛止然后随证治之若崩血补之仍然不止者当防其滑脱宜用地榆一两醋煎露一宿次早温服立止止后随证治之名地榆苦酒
　　崩漏门彚方
　　补中益气汤
　　黄耆　　　　　人参
　　白术　　　　　甘草【各一钱炙】
　　当归　　　　　陈皮【各七分】
　　升麻　　　　　柴胡【各三分】
　　右剉姜枣水服
　　益胃升阳汤
　　黄耆【二钱】　　　人参【一钱有去之】
　　神麯【一钱五分炒】　白术【三钱】
　　当归　　　　　　　　【酒洗】　　　陈皮
　　甘草【各一钱炙】　　升麻
　　柴胡【各五分】　　生黄芩【二钱秋凉不用】
　　右为麤末每服三钱或五钱如食添再加之如食减只服三钱或更减之不可多服水煎去滓热服
　　升阳除湿汤
　　黄耆　　　　　苍术
　　羌活【各一钱五分】防风
　　藁本　　　　　升麻
　　柴胡　　　　　甘草【各一钱炙】
　　独活【五分】　　　蔓荆子【七分】
　　右防咀水五大盏至一大盏去滓稍热服空心服毕待少时以早膳压之
　　失笑散
　　五灵脂　　　　蒲黄【各等分】
　　右为末先用酽醋调二钱熬膏入水一盏至七分食前热服良验
　　地榆苦酒
　　地榆【一两】
　　醋露一宿次蚤温服立止止后随证调治之【苦酒即醋也】

　　带下门
　　五色带下总括
　　带下劳伤冲与任邪入胞中五色分青肝黄脾白主肺衃血黑肾赤属心随人五臓兼湿化治从补泻燥寒温更审疮脓瘀血化湏别胞膀浊与淫
　　【注】带下者由于劳伤冲任风邪入于胞中血受其邪随人藏气湿热湿寒所化故色青者属肝为风湿色赤属心为热湿色黄属脾为虚湿色白属肺为清湿色黑属肾为寒湿也其从补从泻从燥从濇从寒从温则随证治之更审其带久淋沥之物或臭或腥秽乃败血所化是胞中病也若似疮脓则非瘀血所化是内痈脓也若如米泔兼尿窍不利乃膀胱白浊病也若尿窍通利从精窍出或如胶黏乃胞中白淫病也
　　带下证治
　　邪入胞中吴茱萸赤黏连栀青防栀白主益气黑六味黄淡六君或归脾
　　【注】带下因六淫之邪入于胞中者宜呉茱萸汤若色赤色黄而浊黏者热也色黄者加黄连栀子色青者加防风栀子若色白色黑而清稀者虚寒也色白者用补中益气汤色黑者用六味地黄汤色黄而淡者宜六君子汤或加味归脾汤分证调治可也
　　吴茱萸汤
　　补中益气汤
　　六味地黄汤
　　六君子汤
　　归脾汤【方俱见首卷彚方】
　　加味四物汤
　　胞中冷痛乃寒湿四物附子桂姜宜臭腥兼合知蘗用乆滑升柴龙牡脂
　　【注】带下而胞中热痛乃热湿也今胞中冷痛乃寒湿也宜四物汤加川附子炮姜官桂服之日乆滑脱者加升麻柴胡举之龙骨牡蛎赤石脂濇之
　　四物汤【方见前调经门彚方内】
　　清白散
　　带下湿热清白散四物姜炭草蘗椿赤榆荆芩湿二术滑加龙牡久合君
　　【注】带下五色带下也皆湿热所化宜用清白散其方即四物汤加姜炭甘草黄蘗椿皮也色赤加地榆荆芥黄芩湿加苍术白术滑加龙骨牡蛎乆则合四君子汤也
　　四物汤
　　四君子汤【俱见前调经门彚方内】
　　导水丸
　　万安丸
　　带下有余皆湿化少腹胀疼汚水绵导水牵滑芩军热万安牵椒茴木寒
　　【注】五色带下皆从湿化若少腹胀痛汚水绵绵属湿热者宜用导水丸其方即牵牛滑石黄芩生军治热有余也属湿寒者宜用万安丸其方即牵牛胡椒小茴香木香治寒有余者也
　　威善丸
　　固精丸
　　瘀化疮脓浊淫病虚实寒热酌其宜威喜蜡苓固精菟韭味桑苓龙牡脂
　　【注】带下有因瘀血所化或疮疡脓出及白浊白淫者皆带下类也其虚实寒热当酌其宜药用威喜丸即黄蜡茯苓也固精丸即菟丝子韭菜子五味子桑螵蛸茯苓龙骨牡蛎赤石脂也
　　带下门彚方
　　清白散
　　当归　　　　　　黄蘗【塩水泡】
　　白芍　　　　　　　【炒】　　　　　樗根皮【酒炒】
　　生地　　　　　　川芎
　　贝母【各一钱】　　　炮姜
　　甘草【各五分】
　　右剉生姜三片水煎服
　　导水丸
　　牵牛　　　　　　　　【头末】　　　　滑石【水飞】
　　黄芩　　　　　　川大黄
　　右末蒸饼为丸量虚实服
　　万安丸
　　牵牛　　　　　　　　【头末】　　　　胡椒
　　木香　　　　　　小茴香【各等分焙】
　　右末水泛为丸量虚实服
　　威喜丸
　　白茯苓【四两去皮作块用猪苓二钱半同于磁噐内煮二十余沸出晒干不用猪苓】黄蜡【四两】
　　右以茯苓为末炼黄蜡为丸如弹子大空心细嚼满口生津徐徐咽服以小便清为度忌米醋只吃糠醋忌动气
　　固精丸
　　牡蛎　　　　　　　　【煆粉】　　　　菟丝子【酒蒸焙】
　　韭子　　　　　　　【炒】　　　　　龙骨
　　五味子　　　　　白茯苓
　　桑螵蛸　　　　　　　　　【酒炙】　　　白石脂【各等分】
　　右为末酒糊丸如桐子大每服七十丸空心盐汤下







　　症瘕痃癖诸证门
　　症瘕积聚痞瘀血血蛊总括
　　五积六聚分藏府七症八瘕气血凝症积不动有定处瘕聚推移无定形痞闷不宣气壅塞未成坚块血瘀名蓄乆不散成血蛊产后经行风冷乘
　　【注】五臓气积名曰积故积有五证六府气聚名曰聚故聚有六证难经有心肝脾肺肾五藏之积而无六聚盖以积为血病而聚为气病也故李杲有五积丸方治法巢氏病源载七症八瘕但有八瘕名证而无七症病形其他方书亦不概见大抵又以症为气病而瘕为血病也夫病皆起于气必气聚而后血凝不必过泥于黄青燥血脂狐蛇鳖等名但以牢固不移有定处者为症为积推移转动忽聚忽散者为瘕为聚可也故曰症者徴也言有形可徴也瘕者假也言假物成形也若夫痞者痞闷不通气道壅塞之谓也瘀血者血瘀腹中未成坚块也蓄之既久必成血蛊矣凡此诸证皆由新产之后经行之时不知谨避以致风冷外袭邪正相搏结于腹中而成也
　　症瘕证治
　　大七气汤
　　妇人一切症瘕病上下攻疼七气汤藿香益智棱莪术甘结青陈肉桂香
　　【注】妇人一切症瘕随气上下攻筑疼痛者宜大七气汤其方即藿香叶益智仁京三棱蓬莪术甘草桔梗青皮陈皮肉桂心木香也
　　食症证治
　　乌药散
　　经行产后食生冷臓气相抟结块形牢固不移日渐长开滞消积温散行乌药散乌桃莪术木香当归青桂心【注】妇人经行产后贪食生冷之物与脏气互相搏聚结成坚块牢固不移日渐长大者治宜开滞消积用乌药散即乌药桃仁莪术木香当归青皮桂心以温散之自愈
　　血症证治
　　血竭散
　　乘脏虚兮风冷干饮食内与血相抟因成血症坚牢固脇腹胀痛热而烦少食多忘头汗出血竭归芍蒲桂延【注】妇人产后经行之时脏气虚或被风冷相干或饮食生冷以致内与血相搏结遂成血症牢固不移脇腹胀痛内热心烦食少善忘但头汗出者宜用血竭散即血竭当归赤芍蒲黄桂心延胡索也
　　痞证治
　　助气丸
　　三焦痞满胸膈闷气不宣通助气清白术三棱蓬莪术枳殻防榔香与陈
　　【注】妇人胸膈痞闷谓之痞由于气壅不宣所致宜助气丸即青皮白术三棱莪术枳殻防榔木香陈皮为丸服也
　　积聚证治
　　开郁正元散
　　积聚通用正元散苓术青陈麯麦延香砂海粉查甘桔痰饮食积血气搏
　　【注】五积六聚乃痰饮食积气血搏结而成通用开郁正元散其方即茯苓白术青皮陈皮神麯麦芽延胡索香附砂仁海粉山查甘草桔梗也用以健脾消食化痰渗饮理气和血则积聚未有不愈者矣
　　瘀血血蛊证治
　　桃奴散
　　腹中瘀血未成形面黄发热腹胀疼产后经来风冷客血室之内有瘀停产后恶露失笑散经闭瘀凝玊烛攻血蛊桃奴豭鼠粪延桂砂桃附五灵
　　【注】妇人产后经行之时伤于风冷则血室之内必有瘀血停留未成坚块故不名症瘕也其人必面色萎黄脐腹胀痛内热晡热若产后恶露不行者宜失笑散若经闭不通瘀血凝聚者宜玊烛散瘀血不行蓄之既乆必成血蛊宜用桃奴散即桃奴豭鼠粪延胡索桂心砂仁桃仁香附五灵脂也豭鼠粪一名两头尖即雄鼠屎桃奴即桃树上未成不落之干桃子也
　　失笑散【方见首卷崩漏】
　　玊烛散【方见首卷彚方内】
　　痃癖疝证总括
　　脐旁左右一筋疼突起如痃证名僻在两肋名曰癖髙起如山疝病称必引少腹腰脇痛三证皆由风冷成或作或止因寒发痛时方见不痛平
　　【注】妇人脐之两旁有筋突起疼痛大者如臂小者如指状类弓者名曰痃癖在两肋之间者名曰癖若小腹牵连腰脇疼痛髙起者谓之疝名虽有三其实皆因风冷客于胞中而然故其发作皆因再受风冷发则痛痛则见不痛则平复如初也
　　痃癖证治
　　葱白散
　　妇人痃癖腹肋痛风冷血气结而成葱白四物参苓枳桂朴姜香青莪棱茴香麯麦苦楝子葱盐煎服诃黄斟【注】妇人痃癖腹肋疼痛者皆因风冷与气血抟结而成宜用葱白散温散之其方即四物汤加人参茯苓枳殻肉桂厚朴干姜木香青皮莪术三棱茴香神麯麦蘗苦楝子葱白食盐煎服也大便结燥去盐加大黄如大便自利加诃子
　　四物汤【方见首卷彚方内】
　　疝病证治
　　当归散
　　妇人疝病气攻冲脇腹刺痛当归芎鳖甲呉萸桃仁芍桂榔青木大黄蓬
　　【注】妇人疝病攻冲刺痛多因风冷寒湿客于胞门血室故其病皆属厥隂肝经宜当归散即当归川芎鳖甲吴茱萸桃仁赤芍肉桂防榔青皮木香大黄蓬莪术也
　　治诸积大法
　　形虚病盛先扶正形证俱实去病急大积大聚衰其半湏知养正积自除
　　【注】凡治诸症积宜先审身形之壮弱病势之缓急而治之如人虚则气血衰弱不任攻伐病势虽盛当先扶正气而后治其病若形证俱实宜先攻其病也经云大积大聚衰其半而止盖恐过于攻伐伤其气血也罗天益曰养正积自除可谓得经防者矣
　　症瘕积痞血蛊门彚方
　　大七气汤
　　三棱　　　　　　莪术【各煨切】
　　青皮　　　　　　　　【去穰】　　　　陈皮【去白】
　　木香　　　　　　藿香
　　益智仁　　　　　桔梗
　　肉桂　　　　　　甘草【各七钱半炙】
　　右防咀每服五钱水二盏煎至一盏食前温服
　　乌药散
　　乌药　　　　　　莪荗
　　桂心　　　　　　当归【炒】
　　桃仁　　　　　　青皮
　　木香【各等分】
　　右为末每服二钱热酒调下
　　血竭散
　　真血竭　　　　　　　　　　　　【如无紫矿代】当归
　　赤芍　　　　　　蒲黄
　　延胡索
　　右等分研细频筛再研取尽为度每服一钱用童便合好酒半大盏煎一沸温调下方产下时一服上牀良久再服其恶血自循经下行不致冲上免生百病
　　助气丸
　　京三棱　　　　　蓬莪荗【二味各用湿纸包灰火中煨透切片各二觔】
　　青皮　　　　　　　　【去白】　　　　陈皮【去白】
　　白术【各十五两】　　枳殻【麸炒去穰】
　　防榔　　　　　　木香【各十两】
　　右为末糊丸桐子大每服五十丸滚水下
　　开郁正元散
　　白术　　　　　　陈皮
　　青皮　　　　　　香附
　　山查　　　　　　海粉
　　桔梗　　　　　　茯苓
　　砂仁　　　　　　延胡索
　　麦芽　　　　　　　【炒】　　　　　甘草【炙】
　　神麯【各等分炒】
　　右剉每服一两生姜三片水煎服
　　桃奴散
　　桃奴　　　　　　雄鼠粪【炒两头尖者是】
　　延胡索　　　　　肉桂
　　五灵脂　　　　　香附
　　砂仁　　　　　　桃仁【各等分】
　　右为末每服三钱酒调下
　　葱白散
　　当归　　　　　　熟地
　　赤芍　　　　　　川芎
　　人参　　　　　　茯苓
　　枳殻　　　　　　肉桂
　　厚朴　　　　　　干姜
　　木香　　　　　　青皮
　　莪荗　　　　　　三棱
　　茴香　　　　　　神麯
　　麦芽　　　　　　苦楝子【各等分】
　　右末加葱白三寸食盐五分煎服三钱
　　大便结燥去盐加大黄便自利加诃子
　　当归散
　　当归　　　　　　川芎【各二钱】
　　鳖甲【三钱醋炙】　　　　呉茱萸
　　桃仁【十五粒】　　　赤芍
　　肉桂【各一钱】　　　防榔
　　青皮【各八分】　　　木香
　　莪荗　　　　　　川大黄【各七分】
　　右为末每服一钱水一盏入干燕脂一钱同煎六分食后服




　　嗣育门
　　胎孕之原
　　天癸先天生身气精血后天化成形男子二八天癸至属阳应日精日盈女子二七天癸至属隂应月血月通男女媾精乃有子乾道男成坤女成
　　【注】天癸乃父母所赋先天生身之真气也精血水糓所化后天成形之本也男子二八先天肾气盛天癸至与后天所生之精防合而盈然男子属阳阳应日故精盈而日举也女子二七先天肾气实天癸至与后天所生之血防合而盛然女子属隂隂应月故血盛而月下也所以至期男女媾其先天真气后天精血隂阳防和乃能有子也当此隂阳防合时阳盛自然成男是乾道成男也隂盛自然成女是坤道成女也
　　男女完实
　　精通必待三十聚天癸二十始适人皆欲隂阳完实后育子坚壮寿偏増
　　【注】男子十六而精通必待三十而娶女子十四而天癸至必待二十而嫁者皆欲隂阳完实然后交而孕孕而育育而其子必坚壮长寿也今未筓之女天癸始至已近男色则隂气早泻未完而伤未实而动所以虽交而不孕孕而不育育而其子必脆弱不寿也
　　种子时候
　　男子聚精在寡欲交接乘时不可失湏待絪缊时候至乐育难忍是真机
　　【注】聚精之道惟在寡欲交接女子必乘其时不可失之迟早盖妇人一月经行一度之后必有一日絪緼之时气蒸而热如醉如痴有欲交接不可忍之状乃天然节候是成胎生化之真机也
　　分男女论
　　精血先后分男女或以竒偶少多分或以子宫左右定是皆不晓个中因欲识此中真消息乾道阳男坤女阴【注】分男女之说先贤有以血先至裹精则成男精先至裹血则成女精血散分并裹则为骈胎品胎之原者有以月水尽后一三五日成男二四六日成女与夫经水断后一二日成男四五日成女者有以受气于左子宫成男受气于右子宫成女者皆各执一见殊为不晓此中因也盖独男独女之胎可以日数论骈胎品胎或男或女亦可以日数论乎稽之史载一产三子四子有半男半女或男多女少男少女多者则一三五日为男二四六日为女之说不可慿矣抑岂有一日受男而二日复受女之理乎丹田命门也在男子曰精室在女子曰子宫形如合钵并无两岐可分曰左右则是有两子宫矣此说尤属不经然则何以定之亦惟以防合天人阳盛乾道成男阴盛坤道成女斯足为确论耳
　　双胎品胎
　　古以双胎精气盛不成男女或兼形阴阳变常驳气盛事之所有理难明
　　【注】古以双胎乃精气有余岐而分之血因分而摄之故也若男同孕者刚日阳时也女同孕者柔日阴时也男女同孕者刚日阴时或柔日阳时也其他或有不成男女男不可为父女不可为母与男女之兼形者又皆阴阳变常驳气所感事之所有理之所无莫可稽考者也
　　衇见有子
　　少隂动甚知有子隂抟阳别尺寸慿但抟不滑胎三月抟而滑石五月形
　　【注】少阴督衇动甚者有子衇也但当慿其两尺阴衇抟指有力两寸阳衇不抟指而别于两尺斯为有子衇无疑也其但抟不滑者主三月之胎搏而滑者主五月之胎也
　　胎男女辨
　　上小下大女腹箕中正圆髙男腹釜右疾为女左疾男胎气钟于阴阳主
　　【注】上小下大如箕之形盖以女胎面向母腹其足膝扺腹故有是形也中正圆髙如釜之形盖以男胎面向母背则背脊抵腹故有是形也右手属阴衇疾为女左手属阳衇疾为男是胎气钟于阴则右盛主女钟于阳则左盛主男也
　　辨别孕病
　　孕病不分湏诊乳五月之后乳房升何以知其母子吉身虽有病衇和平
　　【注】妇人经水不至不分是孕是病者五个月之后以孕妇乳房辨之若乳房升大有乳者是胎若乳房不大无乳者是病也凡孕妇有病其险可知亦何以知其母子俱吉惟诊其衇象和平则虽有病知均吉无虑也
　　分经养胎
　　分经养胎不足慿无所专养论不经形始未分无不具阴阳之道渐分形
　　【注】巢元方曰妊娠一月名肧胎足厥阴衇养之二月名始膏足少阳衇养之三月名始胎手心主衇养之当此时血不流行形象始化四月始受水精以成血衇手少阳衇养之五月始受火精以成气足太阴衇养之六月始受金精以成筋足阳明衇养之七月始受木精以成骨手太阴衇养之八月始受土精以成肤革手阳明衇养之九月始受石精以成毛髪足少隂衇养之十月五藏六府关节人神皆备又有推巢元方养胎之说谓四时之令必始于春所以一月二月间是足厥阴少阳木也三月四月间手厥阴少阳火也五月六月间足太隂阳明土也七月八月间手太阴阳明金也九月十月间足少阴太阳水也惟手少阴太阳二经无所专养者以君主之官无为而已此说更为不经夫男女交接精血聚而成肧此孕形之始也虽未分身躯藏府而其理无不具也犹太极浑然包罗万象而阴阳之一气氤氲浸渐化生而成子母分形自然而然如草木成熟殻脱蒂落也
　　受孕分房静养
　　受孕分房宜静养谨戒食味使脾安调其喜怒防惊恐慎厥起居避风寒
　　【注】受孕之后分房静养恐动相火致生胎毒谨戒饮食五味使其脾胃调和母之气血易生子之形成必育内调七情外避风寒起居安顺不持重用力不安逸多睡不登髙渉险则母无病子亦安矣
　　安胎母子二法
　　安胎之道有二法母病胎病要详分母病动胎但治母子病致母审胎因
　　【注】安胎之道有二法母病胎病当详分而施治也凡因母病以致胎动者但疗其母母安则胎自安或因胎病有所触动以致母病者但宜安胎胎安则母自愈矣
　　胎前用药三禁
　　胎前清热养血主理脾疎气是为兼三禁汗下利小便随证虚实寒热看
　　【注】丹溪曰胎前当清热养血为主恐伤阴血也理脾脾徤则气血易生疎气气顺则气血调和理脾疎气兼以清热养血则胎自安矣三禁者汗下利小便也盖恐过汗亡阳伤气过下亡阴伤血利小便伤津液也然又当随证详审表里虚实寒热以施其治不可过峻也
　　安胎审宜调治
　　形瘦不宜过热品体盛补气恐动痰安胎芩术为要药佐以他药任抽添火盛倍芩痰倍术血虚四物气四君杜续胶艾胎不稳气盛苏腹枳砂陈
　　【注】形瘦之人多火过用温热则伤阴血肥盛之人多痰过于补气恐壅气动痰白术消痰徤脾条芩清热养阴二味为安胎要药若有他证则以药佐之或减白术加条芩或加白术减条芩任其抽添如火盛则当倍芩以清火痰盛则当倍术以消痰血虚则合四物汤以补血气虚则合四君汤以补气胎不安稳更佐以杜仲续断阿胶艾叶以安之若气盛胎髙则加紫苏大腹皮枳殻砂仁陈皮以舒之
　　四物汤
　　四君子汤【方俱见首卷彚方内】
　　嗣育门彚方
　　加味地黄丸
　　治妇人经水不调必不能受孕即使受之亦不全羙宜常服此方
　　熟地【四两】　　　　山萸肉
　　山药【各二两】　　　牡丹皮
　　白茯苓【各一两五钱】泽泻
　　香附【各一两童便浸三次】
　　右为末炼蜜丸如梧子大每服七十丸白沸汤送下
　　涤痰汤
　　治妇人肥盛者多不受孕以身中有脂膜闭塞子宫也以此汤送后丸药
　　当归【一两】　　　　茯苓【四两】
　　川芎【七钱五分】　　白芍药
　　白术　　　　　　　　【土炒】　　　　半夏【制】
　　香附米　　　　　陈皮
　　甘草【各一两】
　　右作十贴每贴姜三片水煎吞后丸子
　　涤痰丸
　　白术【二两土炒】　　　　半夏麯
　　川芎　　　　　　香附米【各一两】
　　神麯　　　　　　　【炒】　　　　　茯苓【各五钱】
　　橘红【四钱】　　　　甘草【二钱】
　　右为末粥丸每服八十丸如热者加黄连枳实【各一两】
　　大补丸
　　治妇人痩弱多由血少不能受孕宜常服此方
　　天冬　　　　　　　　【去心】　　　　麦冬【去心】
　　菖蒲　　　　　　茯苓
　　人参　　　　　　益智仁
　　枸杞子　　　　　地骨皮
　　逺志肉
　　右为细末炼蜜丸如桐子大空心酒下三十丸
　　苁蓉菟丝子丸
　　此方不寒不热助隂生子
　　肉苁蓉【一两三钱】　覆盆子
　　蛇床子　　　　　川芎
　　当归　　　　　　菟丝子【各一两二钱】
　　白芍药【一两】　　　牡蛎【盐泥固煆】
　　乌鲗鱼骨【各八钱】　五味子
　　防风【各六钱】　　　条芩【五钱】
　　艾叶【三钱】
　　右为末炼蜜丸如桐子大每服三四十丸盐汤下早晚皆可服
　　调经丸
　　理气养血调经种子
　　香附　　　　　　川杜仲【八两姜汁炒】
　　大川芎　　　　　白芍药
　　当归　　　　　　　　【去尾】　　　　懐生地
　　陈皮　　　　　　小茴香【酒炒】
　　延胡索　　　　　　　　　【畧炒】　　　肉苁蓉【酒炒】
　　旧青皮　　　　　　　　　【麸炒】　　　台乌药炒
　　枯黄芩　　　　　　　　　【酒炒】　　　乌鲗鱼骨【以上各四两酥炙】
　　右十四味称足真正好醋和麫打糊为丸如梧桐子大每服百丸空心好酒送下
　　一方无陈皮地黄有人参黄耆各二两












　　御纂医宗金鉴卷四十五
<子部,医家类,御纂医宗金鉴>
　　钦定四库全书
　　御纂医宗金鉴卷四十六
　　编辑妇科心法要诀目録
　　胎前诸证门
　　胎前总括
　　恶阻总括
　　恶阻证治
　　保生汤
　　加味六君汤
　　加味温胆汤
　　胞阻证治
　　加味平胃散
　　延胡四物汤
　　加味胶艾四物汤
　　蜜消汤
　　胶艾四物汤
　　加味芎归饮
　　导赤散
　　五苓散
　　子肿子气子满脆脚皱脚证治
　　茯苓导水汤
　　子烦证治
　　知母饮
　　子悬胎上逼心证治
　　紫苏饮
　　子癎证治
　　羚羊角散
　　钩藤汤
　　子证治
　　枳桔二陈汤
　　桔梗汤
　　转胞证治
　　举胎四物汤
　　阿胶五苓散
　　子淋证治
　　加味五淋散
　　经胎漏尿血总括
　　经胎漏尿血证治
　　阿胶汤
　　黄耆汤
　　银苎酒
　　加味四物汤
　　胎不安小产堕胎总括
　　胎不安小产堕胎证治
　　加味圣愈汤
　　加味佛手散
　　十圣散
　　加味芎防汤
　　益母丸
　　堕胎下血不止证治
　　瘀血不出证治
　　独参汤
　　回生丹
　　子死腹中证治
　　佛手散
　　平胃散
　　辨子母存亡
　　胎兼症瘕
　　胎不长证治
　　子瘖证治
　　子啼腹内钟鸣证治
　　黄连煎
　　藏燥证治
　　甘麦大枣汤
　　鬼胎总括
　　肠覃石瘕证治
　　香棱丸
　　胎前母子盛衰











　　御纂医宗金鉴卷四十六目録
　　钦定四库全书
　　御纂医宗金鉴卷四十六
　　编辑妇科心法要诀
　　胎前诸证门
　　胎前总括
　　妊娠胎前病恶阻胞阻肿满气烦悬癎转胞与子淋经胎漏胎不安小产死胎胎不长子瘖脏燥鬼胎连余病当叅杂证治湏知刻刻顾胎原
　　【注】此言妊娠胎前有恶阻胞阻子肿子满子烦子悬子癎子转胞子淋激经胎漏胎动不安小产堕胎子死腹中胎姜不长子瘖脏燥鬼胎等证皆当一一详辨熟记其余胎前伤寒伤食疟痢霍乱泄防当于杂证门中叅考治之但湏时刻保防胎原不致误犯为要也
　　恶阻总括
　　恶心呕吐名恶阻择食任意过期安重者湏药主胃弱更分胎逆痰热寒
　　【注】妇人受孕月余之后时时呕吐者名曰恶阻若无他病择食者湏随其意而与之轻者过期自然勿药而愈重者湏以药治之当以胃弱为主更审其或因胎气阻逆或痰饮阻逆与夫兼热兼寒而分治之
　　恶阻证治
　　保生汤
　　胎气阻逆惟呕吐无他兼证保生汤砂术香附乌陈草量加参枳引生姜
　　【注】恶阻有因胎气阻逆者乃受胎后胞门闭塞蔵气内阻挟胎气上逆于胃故令恶心呕吐也若平素胃虚所致虽无痰饮寒热相兼而亦有恶阻证者宜用保生汤即砂仁白术香附乌药陈皮甘草也引用生姜者以止其呕也若气弱者量加人参气实者量加枳殻
　　加味六君汤
　　痰饮恶阻吐痰水烦加味六君汤枇杷藿香旋缩枳热秘芩军寒桂姜
　　【注】恶阻因于痰饮者其吐必多痰水且心烦头目晕必其人平素胃虚中停痰饮也宜用加味六君汤于六君汤内加枇杷叶藿香旋覆花缩砂枳殻若胃热便秘加黄芩大黄以利之胃寒喜热加肉桂干姜以温之
　　六君汤【方见首卷】
　　加味温胆汤
　　热阻恶食喜凉浆心烦愦闷温胆汤橘半茯甘与枳竹更加芩连芦麦姜
　　【注】恶阻因于胃热者必呕吐心中热烦愦闷喜饮凉浆也宜用加味温胆汤其方即陈皮半夏茯芩甘草枳实竹茹名温胆汤更加黄芩黄连芦根麦门冬引生姜也
　　胞阻总括
　　妊娠腹痛名胞阻湏审心腹少腹间伤食心胃胎腰腹少腹胞寒水尿难
　　【注】孕妇腹痛名为胞阻湏审其痛或上在心腹之间者多属食滞作痛或下在腰腹之间者多属胎气不安作痛若在少腹之间者则必因胞血受寒或停水尿难作痛也
　　胞阻证治
　　加味平胃散
　　延胡四物汤
　　心胃痛多伤食滞苍朴陈甘果枳麯便秘加军倍甘草胎动延胡四物宜
　　【注】孕妇心胃作痛者多因伤食停滞宜平胃散即陈皮厚朴苍术甘草也加草果枳殻神麯以消之若更大便秘结日久则加消黄以攻之然必倍甘草以缓其峻性庶不伤胎若腰腹作痛胎动下血则当用四物汤君以延胡以定痛而保胎也
　　四物汤【方见首卷】
　　加味胶艾四物汤
　　蜜消汤
　　腹腰痛甚防胎堕胶艾四物杜酒葱外邪宜加独活内热便秘蜜消攻
　　【注】胞蒂系于腰凡腹腰痛者湏防胎堕宜用胶艾四物汤加杜仲大豆淋酒葱白以定痛而保胎若因外感风寒之邪则加活独活以散之若内热大小便闭者则用蜂蜜芒消煎汤以攻之经曰有故无陨是也
　　胶艾四物汤【方见首卷】
　　加味芎归饮
　　导赤散
　　五苓散
　　胞血受寒少腹疼参吴胶艾草归芎尿澁热甚导赤散木通生地甘草灵水盛阳虚五苓效术泽肉桂茯猪苓【注】少腹作痛者乃胞中之血受寒也宜加味芎归饮温之其方即人参吴茱茰阿胶蕲艾炙甘草当归川芎也若因尿澁而痛则是膀胱水病热甚则以导赤散清利之其方即生地木通甘草也若水盛阳虚不化则以五苓散渗利之其方即茯苓白术泽泻猪苓肉桂也
　　子肿子气子满脆脚皱脚总括
　　头面四肢肿子肿自膝至足子气名肿胀喘满曰子满但脚肿者脆皱称
　　【注】头面徧身浮肿小水短少者属水气为病故名曰子肿自膝至足肿小水长者属湿气为病故名曰子气徧身俱肿腹胀而喘在六七个月时者名曰子满但两脚肿而肤厚者属湿名曰皱脚皮薄者属水名曰脆脚大凡水之为病多喘促气之为病多胀满喘促属肺胀满属脾也以其人素有水气湿邪故受孕有肿满之证儿未成形被水浸渍其胎每致损壊成形尚可调治故在五六月后有是证者多有生育者也
　　子肿子气子满脆脚皱脚证治
　　茯苓导水汤
　　妊娠肿满与子气水气湿邪脾肺间水气浸胎喘难卧湿气伤胎胀难堪均宜茯苓导水治香槟腹四苓攅桑砂苏陈胀加枳腿脚防己喘葶添
　　【注】妊娠水肿胀满子气皱脚脆脚等证皆由水气湿邪伤于脾肺为病也若水气盛而浸胎则必喘而难卧若湿气盛而伤胎则胀满难堪皆宜用茯苓导水汤治之方用木香木槟榔大腹皮白术茯苓猪苓泽防桑皮砂仁苏叶陈皮以和脾肺而利水湿胀甚者加枳殻以破结腿脚肿者加防己以利下湿喘者加苦葶苈以泄上水也
　　子烦证治
　　知母饮
　　孕妇时烦名子烦胎热乗心知母痊子芩知麦苓耆草犀热参虚膏渴煎
　　【注】孕妇别无他证惟时时心烦者名曰子烦由胎中郁热上乗于心也宜用知母饮即子苓知母麦冬茯苓黄耆甘草热甚者加犀角气虚加人参口渴加石膏煎服
　　子悬胎上逼心证治
　　紫苏饮
　　胸膈胀满子悬名喘甚由胎上逼心紫苏饮用归芎芍陈腹苏甘虚入参
　　【注】孕妇胸膈胀满名曰子悬更加喘甚者名曰胎上逼心俱宜紫苏饮即当归川芎白芍陈皮大腹皮苏梗叶甘草虚者加人参煎服
　　子癎证治
　　羚羊角散
　　钩藤汤
　　暴仆抽搐不识人湏臾自醒子癎名羚羊角散防独杏五加枣草薏苡仁茯苓木香羚羊角抽搐钩藤汤寄生人参茯神归桔梗口防肢废中风成
　　【注】孕妇忽然颠仆抽搐不省人事湏臾自醒少顷复如好人谓之子癎乃肝心二经风热所致宜用羚羊角散即防风独活杏仁酸枣仁五加皮甘草薏苡仁茯苓木香羚羊角也抽搐甚者用钩藤汤乃钩藤桑寄生人参茯神当妇桔梗也若口眼防斜半身不遂则已成中风废证当叅风门治之
　　子证治
　　枳桔二陈汤
　　桔梗汤
　　妊娠咳名子隂虚痰饮感风寒痰饮二陈加枳桔风寒桔梗汤可安紫苏桔梗麻桑杏赤苓天冬合贝前久隂虚宜清润麦味地黄汤自痊
　　【注】妊娠咳谓之子久每致伤胎有隂虚火动痰饮上逆有感冒风寒之不同因痰饮者用二陈汤加枳殻桔梗治之因感冒风寒者用桔梗汤即紫苏叶桔梗麻黄桑白皮杏仁赤茯苓天冬百合川贝母前胡也若久属隂虚宜滋隂润肺以清润之用麦味地黄汤治之
　　六味地黄汤【方见首卷】
　　转胞证治
　　举胎四物汤
　　阿胶五苓散
　　饮食如常烦不卧不得小便转胞称举胎救急丹溪法四物升麻参术陈服后探吐吐再服不应阿胶入五苓【注】妊娠胎压胞系了戾不得小便饮食如常心烦不得卧者名曰转胞宜用丹溪举胎法令稳婆香油涂手举胎起则尿自出以暂救其急然后以四物汤加升麻人参白术陈皮煎服服后以指探吐吐后再服再吐如此三四次则胎举而小便利矣如不应则是有饮用五苓散加阿胶以清利之
　　四物汤【方见首卷】
　　子淋证治
　　加味五淋散
　　子淋频浊窘澁疼五淋栀苓归芍芩甘草再加生地泽车前滑石木通寻
　　【注】孕妇小便频数窘澁防滴疼痛名曰子淋宜五淋散即黑栀赤茯苓当归白芍黄芩甘草加生地泽防车前子滑石木通以清热而利水则小便自通矣
　　激经胎漏尿血总括
　　妊娠经来名激经胎漏下血腹不疼若是伤胎腹必痛尿血漏血要分明
　　【注】妇人受孕之后仍复行经者名曰激经为血有余若孕妇无故下血或下黄汁豆汁而腹不痛者谓之胎漏若其胎已伤而下血者其腹必疼孕妇又有尿血一证腹亦不痛然与胎漏之证又不同盖尿血出于溺孔漏血出自人门三者俱下血而各不同治者不可不详辨也
　　激经胎漏尿血证治
　　阿胶汤
　　黄耆汤
　　银苎酒
　　加味四物汤
　　激经无病不湏治子大能食经自停胎漏下血多因热四物阿胶栀侧芩或下黄汁豆汁様黄耆糯米苎根银若是尿血膀胱热四物血余共茅根
　　【注】激经无他证相兼者不湏用药其胎壮子大能食其血而经自停若胎漏下血多属血热宜阿胶汤清之其方即四物汤加阿胶黑栀侧栢叶黄芩也或漏下黄汁或如豆汁甚多者其胎干枯必倚而堕宜用黄耆汤即黄耆二两糯米一合煎服或银苎酒即苎麻根纹银煎酒服若尿血则是膀胱血热宜四物汤加血余白茅根以凉之
　　四物汤【方见首卷】
　　胎不安小产堕胎总括
　　血气充实胎自安冲任虚弱损胎原暴怒房劳伤肝肾疾病相干跌朴颠五月成形名小产未成形象堕胎言无故至期数小产湏慎胎为欲火煎
　　【注】孕妇气血充足形体壮实则胎气安固若冲任二经虚损则胎不成实或因暴怒伤肝房劳伤肾则胎气不固易致不安或受孕之后患生他疾干犯胎气致胎不安者亦有之或因跌扑筑磕从髙坠下以致伤胎堕胎者亦有之然小产堕胎亦自有别五七月已成形象者名为小产三月未成形象者谓之堕胎以上小产堕胎皆出有因若懐胎三五七月无故而胎自堕至下次受孕亦复如是数数堕胎则谓之滑胎多因房劳太过欲火煎熬其胎因而不安不可不慎者也
　　胎不安小产堕胎证治
　　加味圣愈汤
　　加味佛手散
　　十圣散
　　加味芎防汤
　　益母丸
　　胎伤腹痛血未下圣愈汤加杜续砂下血腹痛佛手散胶艾杜续术芩加十全续缩减苓桂因病伤胎十圣夸跌扑芎防调益母怒劳逍遥地黄佳
　　【注】妊娠胎伤若腹痛不下血者宜用圣愈汤加杜仲续断砂仁安之若下血腹痛者宜用佛手散加阿胶蕲艾杜仲续断白术条芩安之若因母病以致伤胎欲堕者宜十圣散即十全大补汤减茯苓肉桂加续断砂仁若因跌扑筑磕伤胎欲堕者宜芎防汤调益母丸服之芎防汤即川芎当归也若暴怒房劳伤肝肾以致胎动不安者宜逍遥散地黄汤治之
　　圣愈汤
　　佛手散
　　逍遥散
　　地黄汤【方俱见首卷】
　　堕胎下血不止血瘀不出证治
　　独参汤
　　回生丹
　　堕胎暴下血不止面黄唇白独参汤恶血不出凝胀痛回生益母酌相当
　　【注】妊娠胎堕后血暴下不止面黄唇白者名脱荣宜用独参汤峻补其气以生其血所谓无形能生有形也若恶血瘀滞不行腹脇胀痛者宜于回生丹益母丸酌其虚实缓急相当而用之
　　囬生丹【见产后彚方】
　　子死腹中总括
　　子死腹中湏急下舌青腹痛冷如氷时久口中秽气出寒热峻缓详斟平
　　【注】凡一应伤胎子死腹中者湏当急下勿使上奔心胸然必验其舌青面赤肚腹胀大腹冷如氷久之口中有秽气出者方可议下然犹必审其人之虚实寒热或宜寒下热下峻下缓下随其宜而施之
　　子死腹中证治
　　佛手散
　　平胃散加芒消方
　　下胎缓剂佛手散峻剂平胃加芒消宜热宜寒湏细审产妇虚实莫溷淆
　　【注】孕妇子死腹中宜下者缓下用佛手散峻下用平胃散加芒消或宜寒下或宜热下湏细细详审而投之盖以产母之虚实或缓或峻不可溷淆轻率以致误也
　　佛手散【方见首卷】
　　辩子母存亡
　　妊娠一切垂危母子存亡可预推面赤舌青必子死面青舌赤母命危面舌俱青口吐沫子母俱亡二命亏【注】凡妊娠一切凶危之欲知母子存亡者当于孕妇面舌之色定之若面赤舌青则其子必死面青舌赤则其母必亡若面舌二者俱见青色口角两邉流涎沫者则子母二命俱不能保也
　　胎兼症瘕
　　妊娠有病当攻下衰其大半而止之经云有故而无殒与病适当又何疑
　　【注】凡孕妇素有症瘕旧疾或有新病应攻下者但攻其大半余俟其自消不可尽攻经云有故无殒言药虽峻有病则病受之不能伤胎也攻其大半与病相当又何疑于有妊必不可攻之说耶
　　胎不长证治
　　八珍汤
　　六君子汤
　　胎萎不长失滋飬气血不足宜八珍脾虚胃弱六君子谷化精微气血生
　　【注】妊娠五六个月胎萎不长由于妊母禀赋虚弱若属气血两虚者宜用八珍汤若脾虚胃弱者宜用六君子汤但使饮食强壮俾水谷运化精微则气血日生而胎自长矣
　　八珍汤
　　六君子汤【方俱见首卷】
　　子瘖证治
　　子瘖声哑细无音非谓絶然无语声九月胎盛阻其衇分娩之后自然通
　　【注】妊娠九月孕妇声音细哑不响谓之子瘖非似子哑絶然无语也盖少隂之衇络于舌本九月肾衇飬胎至其时胎盛阻遏其衇不能上至舌本故声音细哑待分娩之后肾衇上通其音自出矣
　　子啼腹内钟鸣证治
　　黄连煎
　　腹内钟鸣与儿哭子啼之证出偶然空房鼠穴土能治黄连煎汤亦可捐
　　【注】孕妇腹内有钟声或婴儿在内啼哭者名曰子啼古书虽载其证然不经见或偶然有之古方用空房中防穴土同川黄连煎汤名黄连煎饮之自愈
　　脏燥证治
　　甘麦大枣汤
　　脏燥无故自悲伤象若神灵大枣汤甘草小麦与大枣方出金匮效非常
　　【注】孕妇无故时时伤悲哀痛象若神灵慿依者名曰脏燥宜用金匮甘麦大枣汤服之其方即甘草小麦大枣三味煎服其效非常也
　　鬼胎总括
　　邪思情感鬼胎生腹大如同懐子形岂縁鬼神能交接自身血气结而成
　　【注】鬼胎者因其人思想不遂情志相感自身气血凝结而成其腹渐大如懐子形状古云实有鬼神交接其说似属无据妇人石瘕肠覃二证亦俱如懐孕之状由气血凝结而成则可知其必无是理矣
　　肠覃石瘕证治
　　香棱丸
　　肠覃石瘕气血分寒客肠外客子门二证俱如懐子状辨在经行经不行石瘕吴萸汤最效肠覃香棱丸若神丁木茴香川楝子青皮广荗与三棱
　　【注】经云寒气客于肠外与衞气相气不得荣因有所系瘕而内着恶气乃起瘜肉乃生始如鸡卵稍以益大如懐子状按之则坚推之则移月事以时下石瘕生于胞中寒气客于子门子门闭塞气不得通恶血当下不下衃以留止日以益大状如懐子月事不以时下皆生于女子可导而下由经文观之二证虽皆如懐子状肠覃气病而血不病故月事以时下石瘕先气病而后血病故月事不来也石瘕宜吴萸汤肠覃宜香棱丸即木香丁香茴香川楝子青皮广茂三棱醋煮麫糊为丸也
　　吴茱萸汤【方见首卷】
　　胎前母子盛衰
　　母盛子衰胎前病母衰子盛产后殃子母平和无衰盛坦然分娩不湏忙
　　【注】此言观孕妇与所懐之胎有盛衰之辨也若娠母气血壮盛而胎元弱者胎前必多病若孕妇衰弱而胎元壮实则产后其母必多病若子母俱和平无偏盛偏衰则胎前产后均平安无疾可坦然无忧也
　　胎前有余详不足产后不足审有余产后惟多亏损病胎前子母盛衰知
　　【注】古云胎前无不足产后无有余此言其常也然胎前虽多有余之证亦当详察其亦有不足之时产后虽多不足之病亦当详审其每挟有余之证也欲知产后常多亏损之故于胎前子母盛衰求之可预知也
　　胎前门彚方
　　保生汤
　　人参　　　　　甘草【各二钱半】
　　白术　　　　　香附子
　　乌药　　　　　橘红【各五钱】
　　右剉每服三钱姜五片煎服
　　加味六君汤
　　人参　　　　　白术【土炒】
　　茯苓　　　　　陈皮
　　半夏【各一钱五分制】甘草【五分炙】
　　藿香叶　　　　枇杷叶【各一钱炙】
　　缩砂仁　　　　枳殻【各八分炒】
　　右剉加生姜煎服
　　加味温胆汤
　　陈皮　　　　　半夏【制】
　　茯苓【各一钱】　　甘草【五分炙】
　　枳实　　　　　竹茹
　　黄芩【各一钱】　　黄连【八分】
　　麦冬【二钱】　　　芦根【一钱】
　　右剉姜枣煎服
　　加味平胃散
　　厚朴　　　　　　　　　【姜汁炒】　　苍术【米泔浸炒】
　　陈皮　　　　　甘草【炙】
　　人参【各一钱】
　　右为末每服三钱加姜煎服
　　延胡四物汤
　　当归　　　　　川芎
　　白芍　　　　　熟地【各七钱五分】
　　延胡索【二两酒煮】
　　右剉水煎服
　　加味胶艾四物汤
　　当归　　　　　熟地
　　阿胶　　　　　白芍【各二钱】
　　杜仲【一钱五分】　川芎
　　蕲艾【各八分】
　　右加葱白三寸大豆淋酒煎服
　　蜜消煎
　　蜂蜜　　　　　芒消
　　右煎溶化服
　　加味芎归饮
　　川芎【二钱】　　　当归【五钱】
　　人参【一钱】　　　吴茱萸【五分】
　　阿胶【二钱】　　　蕲艾【八分】
　　甘草【五分炙】
　　右剉水煎服
　　导赤散
　　生地【三钱】　　　木通【二钱】
　　甘草稍【一钱】
　　灯心一团煎服
　　五苓散
　　白术　　　　　　　　【土炒】　　　茯苓
　　猪苓　　　　　泽防【各二钱半】
　　桂【三分】
　　右剉作一服水煎服
　　茯苓导水汤
　　茯苓　　　　　梹榔
　　猪苓　　　　　缩砂
　　木香　　　　　陈皮
　　泽防　　　　　白术
　　木　　　　　大腹皮
　　桑白皮　　　　苏梗【各等分】
　　右加姜煎服
　　胀加枳殻
　　喘加苦葶苈子
　　腿脚肿加防己
　　知母饮
　　知母　　　　　麦冬
　　甘草【各五钱】　　黄耆
　　子芩　　　　　赤苓【各七钱五分】
　　右防咀每服四钱水一盏煎至七分去滓入竹沥一合温服
　　紫苏饮
　　当归　　　　　川芎
　　白芍【各二两】　　陈皮
　　苏茎叶　　　　大腹皮【各一两】
　　甘草【五钱炙】　　　人参【量虚实用】
　　右防咀每服五钱水二盏生姜五片煎至一盏去滓服日进二服
　　有热加黄芩竹茹
　　心烦加羚羊角
　　有食加神麴山查
　　羚羊角散
　　羚羊角　　　　　　　　【镑】　　　独活
　　酸枣仁　　　　五加皮
　　防风　　　　　薏苡仁
　　杏仁　　　　　当归【酒浸】
　　川芎　　　　　茯神【各五分去木】
　　甘草　　　　　木香【各二分】
　　右防咀加生姜五片水煎服
　　钩藤汤
　　钓藤钩　　　　当归
　　茯神　　　　　人参【各一两】
　　苦桔梗【一两五钱】桑寄生【五钱】
　　右为粗末每服五六钱水二盏煎至一盏去滓温服无时忌猪肉菘菜
　　烦热加石膏二两半
　　临产月加桂心一两
　　枳桔二陈汤
　　陈皮　　　　　半夏
　　茯苓【各二钱】　　甘草【五分炙】
　　枳殻　　　　　桔梗【各一钱】
　　右剉姜煎服
　　桔梗汤
　　天冬　　　　　　　　【去心】　　　赤苓【各一钱】
　　桑皮　　　　　桔梗
　　紫苏【各五分】　　麻黄【三分去节】
　　贝母　　　　　人参
　　甘草【各二分炙】
　　右剉加生姜水煎服
　　一方有杏仁无贝母
　　举胎四物汤
　　当归　　　　　白芍
　　熟地　　　　　川芎
　　人参　　　　　白术【各二钱】
　　陈皮　　　　　升麻【各一钱】
　　右剉水煎服
　　麦味地黄汤
　　熟地【四钱】　　　山萸肉【二钱】
　　山药【二钱】　　　泽防
　　茯苓　　　　　丹皮【各一钱五分】
　　麦冬【二钱】　　　五味子【十二粒】
　　右剉水煎服
　　五淋散
　　赤芍　　　　　山栀子【各二钱】
　　赤茯苓【一钱二分】当归【一钱】
　　子芩【六分】　　　甘草【五分】
　　右水煎服
　　阿胶汤
　　阿胶　　　　　　　　【炙燥】　　　熟地【焙】
　　艾叶　　　　　　　　【微炒】　　　芎防
　　当归　　　　　　　　【切焙】　　　杜仲【去粗皮炙剉】
　　白术【各一两】
　　右防咀每服四钱水一盏半枣三枚擘破同煎至八分去滓食前温服
　　黄耆汤
　　糯米【一合】　　　黄耆【二两】
　　川芎【一两】
　　右细剉水二大盏煎至一盏温服【一方无川芎】
　　银苎酒
　　苎麻根【二两剉】　　纹银【五两】
　　清酒【一盏】
　　右以水二大盏煎至一大盏去渣分温二服
　　十圣散
　　人参　　　　　黄耆
　　白术　　　　　熟地黄
　　砂仁【各五分】　　甘草【炙】
　　当归　　　　　川芎
　　白芍【各一钱炒】　　川续断【八分】
　　右剉水煎服
　　独参汤
　　用好人参【二两或四两】
　　右水煎徐徐服
　　益母丸
　　益母草【五月五日或六月六日采之隂干忌鐡器】
　　右一味以石器碾为细末炼蜜丸弹子大每用一丸童便好酒各半研化服之
　　六味地黄丸
　　熟地【八两　　蒸晒九次】　山药【四两】
　　茯苓【三两乳拌】　　　山萸肉【四两酒浸】
　　丹皮【三两】　　　泽泻【三两】
　　炼蜜为丸如梧桐子大每服三钱
　　桂附地黄丸【即六味地黄丸加肉桂附子】
　　黄连煎
　　黄连
　　右一味煎汤调空房中鼠穴内土服
　　甘麦大枣汤
　　甘草【三两】　　　小麦【一升】
　　大枣【十枚】
　　右以水六升煮取三升温分三服亦补脾气
　　香棱丸
　　木香　　　　　丁香【各半两】
　　枳殻　　　　　　　　【麸炒】　　　三棱【酒浸一夕】
　　莪荗【细剉每一两用巴豆三十粒去殻同炒待巴豆黄色去巴豆不用】
　　青皮　　　　　　　【炙】　　　　川楝子肉
　　蘹香【各等分炒】
　　右为末醋煮面糊丸如桐子大硃砂为衣每服三十丸姜盐汤送下或温酒下无时








　　御纂医宗金鉴卷四十六
　　钦定四库全书
　　御纂医宗金鉴卷四十七
　　编辑妇科心法要诀目録
　　生育门
　　临产
　　产室
　　择收生婆
　　惊生
　　试胎弄胎
　　坐草
　　临盆
　　交骨不开
　　开骨散
　　盘肠生
　　补中益气汤
　　十全大补汤
　　萆蔴贴法
　　酥油润法
　　难产
　　产后门
　　胞衣不下证治
　　夺命散
　　产门不闭证治
　　十全大补汤
　　血晕证治
　　清魂散
　　佛手散
　　醋漆薫法
　　恶露不下证治
　　失笑散
　　圣愈汤
　　恶露不絶证治
　　加味十全大补汤
　　佛手散
　　头疼证治
　　芎归汤
　　八珍汤
　　心胃痛证治
　　大岩蜜汤
　　玊烛散
　　腹痛证治
　　失笑散
　　香桂散
　　异功散
　　少腹痛证治
　　延胡索散
　　吴茱萸汤
　　五苓散
　　脇痛证治
　　延胡索散
　　四君子汤
　　八珍汤
　　腰痛证治
　　佛手散
　　加味六味地黄汤
　　徧身疼痛证治
　　趂痛散
　　加味四物汤
　　腹中块痛证治
　　延胡索散
　　吴茱萸汤
　　筋挛证治
　　加味四物汤
　　八珍汤
　　伤食呕吐证治
　　六君子汤
　　二陈汤
　　呃逆证治
　　丁香荳防散
　　茹橘饮
　　气喘证治
　　参附煎
　　二味参苏饮
　　浮肿证治
　　枳术汤
　　小调中汤
　　小调经散
　　茯苓水汤
　　发热证治
　　加味四物汤
　　加味异功散
　　六君子汤
　　生化汤
　　四物汤
　　十全大补汤
　　八珍汤
　　当归补血汤
　　参附汤
　　寒热证治
　　柴胡四物汤
　　生化汤
　　更生散
　　自汗头汗证治
　　当归六黄汤
　　黄耆汤
　　参附汤
　　中风证治
　　十全大补汤
　　痉病证治
　　加味八珍汤
　　瘈疭抽搐证治
　　加味八珍汤
　　不语证治
　　加味八珍汤
　　星连二陈汤
　　七珍散
　　八珍汤
　　二陈汤




　　钦定四库全书
　　御纂医宗金鉴卷四十七
　　编辑妇科心法要诀
　　生育门
　　临产
　　妊娠临产要安详腹内虽疼切莫慌舒身仰卧容胎转静待生时不用忙
　　【注】妊娠月足临产腹内如觉动转疼痛湏要安详莫自慌乱舒体仰卧时时缓歩使儿身转正静以待之至其生育之时自然顺生不用忙也
　　产室
　　产室寒温要适时严寒酷热总非宜夏要清凉冬要暖病者医人俱要知
　　【注】产室之内四时俱要寒温适中若太热太寒均不相宜夏月必湏清凉勿令炎热致产母中暑晕迷倘有其事不妨少与凉水以觧之冬月必湏温暖勿令寒冷以致血凝难产当多备火炉使产母腰背下身就火烘之此临产之家及医人皆当知之者也
　　择收生婆
　　临产稳婆湏预择老成歴练又精明无故莫教使手法寛心宁耐待时生
　　【注】临产之家必用收生婆湏预先择老成歴练明白经事之人无故切勿令其先使手法如试水探浆等事但嘱令寛心宁耐以待生时可也
　　惊生
　　人语喧哗产母惊心虚气怯号惊生急湏止静休嘈杂产母心安胎自宁
　　【注】产房之内不可多人人多则语声喧哗产母之心必惊惊则心气虚怯至产时多致困乏号曰惊生有如此者湏急急摒出只畱服役一二人使寂静而无嘈杂之声则母心始安安则其胎亦宁静矣
　　试胎弄胎
　　月数未足腹中痛痛定如常名试胎临月腹痛腰不痛或作或止名弄胎二者均非正产候但湏宁静莫疑猜【注】妊娠八九个月时或腹中痛痛定仍然如常者此名试胎宜养血以安其胎若月数已足腹痛或作或止腰不痛者此名弄胎不宜轻动二者均非正产之时切勿躁扰疑惑惟宜宁静以待其时
　　坐草
　　坐草湏知要及时儿身未顺且迟迟若教产母用力早逼胎不正悔难追
　　【注】凡产妇坐草最要及时不可太早若儿身未顺宁可迟迟寛心以待倘坐草太早非正产之时妄使产母用力往往逼胎不正遂至横倒者有之虽悔无及矣
　　临盆
　　儿身转顺顶当门胞浆已破腹腰疼中指跳动谷道挺临盆用力送儿生
　　【注】凢儿之生自有其时时至则儿身转顺头顶正当产门胞浆大来腰重腹痛谷道挺迸产母中指中莭或本莭跳动此方为正产之时方可临盆用力送儿自顺生矣
　　交骨不开
　　交骨不开湏细审或因不足或初胎总宜开骨通隂气佛手板妇髪灰若因不足加参妙一服能令骨立开【注】产妇交骨不开有因气血不足者有因初次胎产者二者均宜用开骨通其隂气其方即佛手加败板与生过子女妇人头髪也气血不足者加人参服之可使其骨立开
　　盘肠生
　　盘肠未产肠先出已产婴儿肠不收顶贴萆麻服升补肠干润以奶酥油
　　【注】妊娠妇人有盘肠生者临产之时其肠先拖出及儿已产下其肠有仍不收者湏以萆麻仁捣烂贴扵顶心内服升补之剂如补中益气汤或八珍十全大补等汤加升麻以升补之其肠自收矣
　　补中益气汤
　　十全大补汤【方俱见首卷】
　　难产
　　难产之由不一端胎前安逸过贪眠惊恐气怯用力早胞破血壅血浆干
　　【注】妊娠难产之由非只一端或胎前喜安逸不耐劳碌或过贪眠睡皆令气滞难产或临产惊恐气怯或用力太早则产母困乏难产或胞伤血出血壅产路或胞浆破早浆血干枯皆足以致难产临证之工不可不审也



　　产后门
　　胞衣不下证治
　　胞衣不下因初产用力劳乏风冷凝下血过多产路澁血入胞衣腹胀疼急服夺命没竭勿使冲心喘满生谕令穏婆随胎取休惊产母莫教闻
　　【注】产妇胞衣不下者或因初产用力困乏风冷相干致血瘀凝或因下血过多血枯产路干澁或血入胞衣胀满疼痛皆能使胞衣不下均当急用夺命即没药血竭二味为也免致上攻心胸胀满喘急为害不小且宜谕令穏婆随胎取下莫使产母闻之恐被惊则愈难下也
　　产门不闭证治
　　产门不闭由不足初产因伤必肿疼不足十全大补治甘草汤洗肿伤平
　　【注】凢产后玊门不闭者多由气血不足所致亦有因初产伤重者必肿而疼也气血不足者用十全大补汤治之因伤肿痛者浓煎甘草汤洗之其肿伤自平
　　十全大补汤【方见首卷】
　　血晕证治
　　清魂
　　产后血晕恶露少面唇色赤是停瘀恶露去多唇面白乃属血脱不湏疑虚用清魂荆芥穂人参芎草泽兰随腹痛停瘀佛手醋漆薰法总相宜
　　【注】产后血晕有因恶露去少内有停瘀上攻迷晕者面唇必赤色有因去血过多血脱而晕者面唇必色白血弱者宜用清魂即荆芥穂人参川芎甘草泽兰叶也若停瘀腹痛者用佛手二者俱宜频烧干漆及用火烧鐡钉淬醋不时薰之
　　佛手【方见首卷】
　　恶露不下证治
　　恶露不下是何因风冷气滞血瘀凝若还不下因无血面色黄白不胀疼风冷血凝失笑去多圣愈补而行【注】产后恶露不下有因风冷相干气滞血凝而不行者必腹中胀痛有因产时去血太多无血不行者面色必黄白腹必不疼以此辨之血凝者用失笑逐而行之无血者用圣愈汤补而行之
　　失笑
　　圣愈汤【方俱见首卷】
　　恶露不絶证治
　　恶露不絶伤任冲不固时时淋漓行或因虚损血不摄或因瘀血腹中停审色汚淡臭腥秽虚补实攻要辨明虚用十全加胶续瘀宜佛手补而行
　　【注】产后恶露乃裹儿汚血产时当随胎而下若日乆不断时时淋漓者或因冲任虚损血不收摄或因瘀行不尽停畱腹内随化随行者当审其血之色或汚浊不明或浅淡不鲜或臭或腥或秽辨其为实为虚而攻补之虚宜十全大补汤加阿胶续断以补而固之瘀宜佛手以补而行之
　　十全大补汤
　　佛手【方俱见首卷】
　　头疼证治
　　产后头疼面黄白无表无里血虚疼恶露不行兼腹痛必因瘀血上攻冲逐瘀芎归汤最效虚用八珍加蔓荆【注】产后头疼若面色黄白无寒热身痛之表证又无便秘之里证则是因产后去血过多血虚头痛也若恶露不行兼腹痛者乃属瘀血上攻之痛也去瘀以芎归汤补虚以八珍汤加蔓荆子
　　八珍汤【方见首卷】
　　心胃痛证治
　　大岩蜜汤
　　心痛厥逆爪青白寒凝大岩蜜温行四物去芎加独活姜桂茱萸草逺辛因食恶食多呕吐麯麦香砂入二陈大便燥结小便赤兼热饮冷玊烛攻
　　【注】产后心胃痛若四肢厥逆爪甲青白乃风冷寒凝气血滞澁宜用大岩蜜汤温以行之即生地当归赤芍独活干姜桂心吴茱萸甘草逺志细辛也若因饮食停滞中脘作痛必恶食呕吐宜二陈汤加神麯麦芽木香砂仁若大便结硬小便赤澁渴欲饮冷者乃内有实热也宜玊烛攻之
　　玊烛【方见首卷】
　　腹痛证治
　　香桂
　　去血过多血虚痛去少壅瘀有余疼伤食恶食多胀闷寒入胞中见冷形血虚当归建中治瘀壅失笑有竒功伤食异功加查麯胞寒香桂桂归芎
　　【注】产后腹痛若因去血过多而痛者为血虚痛若因恶露去少及瘀血壅滞而痛者为有余疼若因伤食而痛者必恶食胀闷若因风寒乘虚入扵胞中作痛者必见冷痛形状血虚宜当归建中汤血瘀宜失笑伤食宜异功加山查神麯胞寒宜香桂即佛手加桂心也
　　当归建中汤
　　失笑散
　　异功散【方俱见首卷】
　　少腹痛证治
　　延胡索散
　　少腹痛防名儿枕硬痛尿利血瘀疼尿澁淋痛蓄水证红肿湏防防疝癃儿枕瘀血延胡归芍蒲桂琥珀红蓄水湏用五苓防疝吴萸温行
　　【注】产后少腹痛其痛若防乃产时血块未净名儿枕痛若少腹坚硬小便利者为瘀血痛少腹硬而小便不利淋澁胀痛者乃蓄水作痛若坚硬红肿而痛者湏防成防疝癃之证因儿枕瘀血者宜延胡索散即当归赤芍蒲黄肉桂琥珀红花也因水蓄者宜五苓若将成防疝癃者当以吴茱萸汤温散之
　　吴茱萸汤【方见首卷】
　　五苓【方见三卷】
　　脇痛证治
　　脇痛瘀滞犯肝经左血右气要分明血用延胡可治气宜四君加柴青去血过多属虚痛八珍加桂补其荣【注】产后脇痛因气血瘀滞干犯肝经在左多属血在右多属气血宜延胡索气宜四君子汤加柴胡青皮若因去血过多而痛者为虚痛宜八珍汤加肉桂以补其荣血自愈
　　四君子汤
　　八珍汤【方俱见首卷】
　　腰痛证治
　　腰疼下注两股痛风冷停瘀滞在经佛手加独活桂续断牛膝桑寄生血多三隂伤气血地黄桂附续杜寻【注】产后腰疼下注两股皆痛者乃产时风冷乘之瘀血滞扵肝经宜用佛手加独活肉桂续断牛膝防风桑寄生以温而行之若因去血过多三隂经气血亏损者则当用六味地黄汤加肉桂附子续断杜仲以温补之
　　佛手
　　六味地黄汤【方俱见首卷】
　　徧身疼痛证治
　　趂痛
　　产后身疼荣不足若因客感表先形趂痛用归耆术牛膝甘独薤桂心血瘀面唇多紫胀四物秦艽桃没红【注】产后徧身疼痛多因去血过多荣血不足或因风寒外客必有表证二者俱宜用趂痛即当归黄耆白术牛膝甘草独活薤白桂心也若面唇紫色身胀痛者必是停瘀所致宜用四物汤加秦艽桃仁没药红花以行之
　　四物汤【方见首卷】
　　腹中块痛证治
　　产后积血块冲疼多因新产冷风乘急服延胡可逐日乆不血瘕成更有寒疝亦作痛吴萸温不湏攻【注】产后腹中有块坚硬攻痛多因新产之后风冷乘虚而入以致瘀血凝结宜服延胡索以逐之若迟乆不必结成血瘕矣又有寒疝之证亦在少腹中攻筑而痛此属寒气滞澁宜用吴茱萸汤温其寒自愈不必攻也
　　吴茱萸汤【方见首卷】
　　筋挛证治
　　产后筋挛鸡爪风血亏液损复乘风无汗养荣兼邪四物柴瓜桂钩藤有汗八珍加桂枝黄耆阿胶大补荣【注】产后筋衇拘挛疼痛不能舒展俗名鸡爪风皆由产后血液亏损不能荣筋又被风乘故令拘挛疼痛也无汗者宜扵养荣之中兼祛外邪用四物汤加柴胡木桂枝钩藤若有汗者宜八珍汤加桂枝黄耆阿胶以大补其荣血可也
　　四物汤
　　八珍汤【方俱见首卷】
　　伤食呕吐证治
　　产后伤食心下闷恶食嘈杂吞吐酸六君查麯香砂共呕逆痰涎二陈煎
　　【注】产后过食肉面伤扵饮食者必心胸饱闷恶闻食气懊憹嘈杂吞酸吐酸宜用六君汤加山查神麯香附缩砂以补而消之若更呕逆痰涎必是兼痰兼饮宜二陈汤加减调治
　　六君子汤【见首卷】
　　二陈汤【见三卷】
　　呃逆证治
　　丁香豆防散
　　茹橘饮
　　产后呃逆胃虚寒丁香白防伏龙肝桃仁吴萸汤冲服不应急将参附添热渴面红小便赤竹茹干柿橘红煎【注】产后呃逆皆因气血两伤脾胃虚寒中焦之气厥而不顺所致宜服丁香豆即丁香白豆伏龙肝为末也用桃仁吴茱萸煎汤冲服如不效当以参附汤峻补之若发热面红小便赤色属热实者宜用竹茹干柿橘红煎服之名茹橘饮
　　气喘证治
　　二味参蘓饮
　　产后气喘为危血脱气散参附煎败血上攻面紫黒二味参蘓夺命痊
　　【注】产后气喘极危证也因下血过多荣血暴竭卫气无倚阳上越宜骤补其气用参附煎汤不时饮之若因恶露不行败血上攻扵肺而喘者必面色紫黒宜夺命下瘀瘀去喘自定虚者参蘓饮即人参一两为末蘓木二两煎汤冲服也
　　浮肿证治
　　枳术汤
　　小调中汤
　　产后肿分气水血轻浮胀满气之形水肿喘嗽小便澁皮如熟李血之情气肿枳术汤最效水肿茯苓水灵血肿调中归芍木茯陈煎冲小调经归芍珀麝辛桂没理气调荣瘀血行
　　【注】产后浮肿由扵败血乘虚流入经络血化为水故令浮肿然有气肿水肿之别不可不辨也若轻虚浮肿心胸胀满者因素有水饮所作名曰气分也宜用枳术汤即枳实白术煎汤服之若喘嗽小便不利者则为水肿宜茯苓水汤利之若皮如熟李或徧身青肿者则为血分宜小调中汤治之其方即当归白芍药白术茯苓陈皮煎汤冲小调经服之即当归赤芍琥珀麝香细辛肉桂心没药也
　　茯苓水汤【方见三卷】
　　发热緫括
　　产后发热不一端内伤饮食外风寒瘀血血虚与劳力三朝蒸乳亦当然隂虚血脱阳外攻补温凉细细叅【注】产后发热之故非止一端如食饮太过胸满呕吐恶食者则为伤食发热若早起劳动感受风寒则为外感发热若恶露不去瘀血停留则为瘀血发热若去血过多隂血不足则为血虚发热亦有因产时伤力劳乏发热者三日蒸乳发热者当详其有余不足或攻或补或用凉药正治或用温热反治要在临证细细考也
　　发热证治
　　加味四物汤
　　加味异功
　　生化汤
　　产后发热多血伤大法四物加炮姜头疼恶寒外感热四物柴胡防白良呕吐胀闷伤食气异功查麯厚朴姜脾不化食六君子瘀血腹痛生化汤当归川芎丹参共桃仁红花炮干姜
　　【注】产后发热多因隂血暴伤阳无所附大法宜四物汤加炮姜从隂引阳为正治若头疼恶寒而发热者属外感不当作伤寒治惟宜用四物加柴胡葱白服之若呕吐胀闷属伤食若倦怠气乏者属伤气宜用异功加山查神麯厚朴生姜治之若因脾虚不能化食而停食发热者宜六君子汤若因瘀血发热者必兼腹痛宜用生化汤即当归川芎丹参桃仁红花姜炭也
　　六君子汤
　　异功
　　四物汤【方俱见首卷】
　　劳力发热用十全气血两虚八珍痊血脱躁热补血效虚阳外越参附煎
　　【注】产后发热因产时用力劳乏者宜十全大补汤气血两虚者八珍汤去血过多血脱烦躁干渴面赤而热者宜当归补血汤若隂血脱孤阳无附而外越发热者急进参附汤迟则必大汗大喘是阳欲亡虽药必无救矣
　　十全大补汤
　　八珍汤
　　当归补血汤【方俱见首卷】
　　寒热緫括
　　寒热徃来逓更换乍寒乍热时热寒寒热似疟按时发壮热憎寒热畏寒
　　【注】产后寒热名既不同其证亦异当先明辨之如曰寒热徃来者谓寒去热来热去寒来逓相更换也曰乍寒乍热者谓有时寒有时热寒热无定时也曰寒热似疟者谓或先寒后热或先热后寒一定不移至其时而始作也曰壮热憎寒者谓其身既壮热而复时时畏寒也
　　徃来寒热隂阳格时热时寒荣卫乖寒热似瘀兼食壮热憎寒表推
　　【注】产后血气虚损隂阳不和则寒热往来隂阳相乘荣卫不调则时寒时热败血不饮食停滞则寒热似汗出遇风则壮热憎寒有诸内自形诸外辨之既明然后治无不愈矣
　　寒热证治
　　徃来寒热隂阳格柴胡四物各半汤荣卫不和乍寒热归芍芎参甘草姜寒热似疟瘀兼食生化柴胡查麯良憎寒壮热更生归地芎参荆穂姜
　　【注】产后隂阳不和徃来寒热者宜柴胡四物汤若荣卫不调乍寒乍热者用增损四物汤其方即当归白芍川芎人参甘草干姜也若停瘀兼食寒热似者用生化汤加柴胡山查神麯若感受风寒憎寒壮热者宜更生即当归熟地川芎人参荆芥穂干姜也
　　柴胡四物汤【方见首卷】
　　自汗头汗緫括
　　产后隂虚阳气盛防防自汗却无妨头汗隂虚阳上越周身大汗是亡阳
　　【注】产后血去过多则隂虚隂虚则阳盛若防防自汗是荣卫调和故虽汗无妨若周身无汗独头汗出者乃隂虚阳气上越之象也若头身俱大汗不止则恐有亡阳之虑矣
　　自汗头汗证治
　　当归六黄汤
　　黄耆汤
　　虚热上蒸头汗出治用当归六黄汤黄芩连蘗炒黒用归耆生熟二地黄自汗黄耆汤牡蛎耆术苓甘麦地防大汗不止阳外脱大剂参附可囬阳
　　【注】产后亡血隂虚阳热上蒸头上汗出至颈而还者宜当归六黄汤即黄连黄芩黄蘗当归黄耆生地熟地也内芩连蘗三味俱炒黒用若自汗太甚宜黄耆汤即牡蛎粉黄耆白术茯苓甘草麦冬熟地防风也若隂血大脱孤阳外越大汗不止非大剂参附不能囬阳也
　　中风证治
　　产后中风惟大补火气风痰末治之十全大补为主剂临证详参佐使宜
　　【注】产后气血大虚虽患中风惟宜大补即有火热风痰气闭亦当末治緫以十全大补汤主之临证详其火气风痰而佐使之
　　十全大补汤【方见首卷】
　　痉病证治
　　加味八珍汤
　　新产血虚多汗出易中风邪痉病成口噤项强身反折八珍耆附桂防风摇头气促寒不止两手撮空莫望生【注】产后血气不足蔵府皆虚多汗出腠理不宻风邪乘虚袭入遂成痉证手三阳之筋结扵颔頬风入颔頬则口噤隂阳经络周环扵身风中经络则头项肩背强直如角弓反张之状产后患此皆属虚象惟宜用八珍汤加黄耆附子肉桂大补其隂阳少佐防风以治之若见头摇喘促汗出不止两手撮空者则为真气去邪气独畱必死之故曰莫望生也
　　八珍汤【方见首卷】
　　瘈疭抽搐证治
　　加味八珍汤
　　隂血去多阳气炽筋无所养致抽搐发热恶寒烦又渇八珍丹地钩藤钩抽搐无力戴眼折大汗不止命将休【注】产后血去太多阳气炽盛筋无所养必致瘈疭抽搐发热恶寒心烦口渇不宜作风治惟当气血兼补用八珍汤加丹皮生地钩藤钩治之若无力抽搐戴眼反折大汗不止者则为不治之证故曰命将休也
　　八珍汤【方见首卷】
　　不语证治
　　加味八珍汤
　　星连二陈汤
　　七珍散
　　产后不语分虚实痰热乘心败血冲气血两虚神鬰冒寔少虚多要辨明虚用八珍藤菖志痰热星连入二陈败血冲心七珍散芎地辛防硃蒲参
　　【注】产后不语须分虚实治之有痰热乘心者有败血冲心者有气血两虚而鬰冒神昏者大抵产后属虚者多而实者少也虚宜八珍汤加钩藤菖蒲逺志痰热宜二陈汤加胆星黄连败血冲心宜七珍散即川芎生地细辛防风硃砂菖蒲人参也
　　八珍汤【方见首卷】
　　二陈汤【方见三卷】















　　御纂医宗金鉴卷四十七
<子部,医家类,御纂医宗金鉴>
　　钦定四库全书
　　御纂医宗金鉴卷四十八
　　编辑妇科心法要诀目録
　　惊悸恍惚证治
　　茯神散
　　加味归脾汤
　　妄言见鬼发狂证治
　　妙香散
　　小调经散
　　虚烦证治
　　人参当归汤
　　当归补血汤
　　失笑散
　　发渇证治
　　参麦饮
　　加味四物汤
　　竹叶归耆汤
　　四物汤
　　欬证治
　　旋覆花汤
　　麦味地黄汤
　　加味佛手散
　　六味地黄汤
　　衂血证治
　　人参泽兰叶汤
　　痢证总括
　　痢疾证治
　　槐连四物汤
　　芍药汤
　　真人养藏汤
　　四物汤
　　十全大补汤
　　人参败毒散
　　香连丸
　　加味四物汤
　　四物汤
　　疟疾
　　加味生化汤
　　加味二陈汤
　　藿香正气汤
　　生化汤
　　二陈汤
　　蓐劳虚羸总括
　　蓐劳虚羸证治
　　三合散
　　六君子汤
　　八珍汤
　　十全大补汤
　　益气养劳汤
　　血崩
　　加味十全大补汤
　　加味逍遥散
　　十全大补汤
　　逍遥散
　　佛手散
　　失笑散
　　大便秘结
　　小便淋闭
　　加味四物汤
　　四物汤
　　小便频数不禁淋沥
　　黄耆当归散
　　加味地黄汤
　　补中益气汤
　　六味地黄汤
　　大便出血
　　加味芩连四物汤
　　芩连四物汤
　　归脾汤
　　补中益气汤
　　败血成痈
　　加味生化汤
　　生化汤
　　产后虚实宜审





　　御纂医宗金鉴卷四十八目録
　　钦定四库全书
　　御纂医宗金鉴卷四十八
　　编辑妇科心法要诀
　　惊悸恍惚证治
　　茯神散
　　加味归脾汤
　　产后血虚心气弱惊悸恍惚不安宁养心须用茯神散参耆地芍桂茯神琥珀龙齿归牛膝忧思归脾砂齿灵【注】产后血虚心气不守神志怯弱故令惊悸恍惚不宁也宜用茯神散其方乃人参黄耆熟地白芍桂心茯神琥珀龙齿当归牛膝也若因忧愁思虑伤心脾者宜归脾汤加硃砂龙齿治之
　　归脾汤【方见首卷】
　　妄言见鬼发狂证治
　　妙香散
　　产后谵狂见鬼神败血冲心小调经心虚闷乱妙香散二茯参耆逺志辰甘桂木麝山药末归地煎调效若神【注】产后败血冲心狂乱见鬼谵言妄语者宜服小调经散若因心血虚神不守舍而闷乱者则用妙香散即茯苓茯神人参黄耆逺志辰砂甘草桔梗木香麝香山药为散以当归熟地煎汤调服即愈其效如神
　　虚烦证治
　　人参当归汤
　　产后血虚烦短气人参当归汤最良参麦归芍熟地桂瘀血冲心失笑方去血过多烦躁甚须用当归补血汤【注】产后血虚心烦短气者宜人参当归汤即人参麦冬当归白芍熟地肉桂也若因败血冲心者宜服失笑散若去血过多烦而躁者乃亡血证也宜当归补血汤
　　当归补血汤
　　失笑散【方俱见首卷】
　　发渇证治
　　参麦饮
　　加味四物汤
　　竹叶归耆汤
　　气虚津短参麦饮血虚四物粉麦煎渇甚竹叶归耆效参术归耆竹叶甘
　　【注】产后气虚津液不足而渇者宜参麦饮即人参麦冬五味子也血虚而渇者宜四物汤加花粉麦冬若渇甚不解者用竹叶归耆汤其方乃人参白术当归黄耆竹叶甘草煎服也
　　四物汤【方见首卷】
　　欬证治
　　旋覆花汤
　　麦味地黄汤
　　加味佛手散
　　产后欬嗽感风寒旋覆花汤荆穗前麻杏半苓赤芍药五味甘草枣姜煎虚火上炎冲肺嗽麦味六黄滋化源瘀血入肺佛手散加入桃红杏贝延
　　【注】产后欬嗽若因起动太蚤感冒风寒者用旋覆花汤即荆芥穗前胡麻黄杏仁半夏茯苓赤芍药五味子甘草旋覆枣姜也若因隂虚火炎上烁肺金而嗽者宜六味地黄加麦冬五味子名麦味地黄汤滋其化源若因瘀血上冲入肺而者宜佛手散加桃仁红花杏仁川贝母延胡索以破其瘀其自愈
　　六味地黄汤
　　佛手散【方俱见首卷】
　　衂血证治
　　人参泽兰叶汤
　　产后口鼻黒而衂胃絶肺败药难医参兰丹膝生熟地童便多冲冀万一
　　【注】产后恶露不下虚火载血上行溢出鼻窍不循经衇变黒色见于口鼻为热极反兼水化故曰胃絶肺败药难医也或用人参泽兰叶汤即人参泽兰叶丹皮牛膝生地熟地煎汤多冲童便饮之间有得生者然亦希冀于万一者耳
　　痢证总括
　　产后痢名产子痢饮食生冷寒暑干里急后重有余病日久滑脱不足看赤黄稠黏多是热清澈鸭溏定属寒寒热温清调补泻虚实新久要详叅
　　【注】产后痢者名产子痢多因饮食不调贪食生冷或起居不慎冲寒受暑所致若腹中防痛里急后重者属有余之证若日久虚寒滑脱者属不足之证痢色黄赤稠黏多属于清稀澄澈如鸭粪者则属于寒治之之法热者清之寒者温之冷热不和者调之虚者补之实者泻之虚实新久之间宜细心详叅也
　　痢疾证治
　　槐连四物汤
　　芍药汤
　　真人养藏汤
　　痢槐连四物效冷有余芍药汤芍药芩连归木草枳桂坠梹痛大黄虚寒滑脱参术桂芍药诃广木香甘草粟殻名养藏日久十全大补良
　　【注】者清之故热痢宜槐连四物汤即四物汤加槐花黄连以清而坚肠也冷不和者调之故宜芍药汤即白芍药黄芩黄连当归木香甘草肉桂梹榔坠者倍加梹榔痛加生大黄也若虚寒滑脱则宜温补而固澁之宜真人养藏汤即人参白术白芍药肉桂肉豆蔲诃子木香甘草罂粟殻同煎服也若日久不止气血大虚宜十全大补汤补之
　　四物汤
　　十全大补汤【方俱见首卷】
　　人参败毒散
　　香连丸
　　加味四物汤
　　有表痢用败毒散羌独枳梗共柴前参苓芎草姜葱引暑湿成痢用香连血渗大肠成血痢四物胶榆余鲗添【注】外感风寒成痢者宜人参败毒散即羌活独活枳殻桔梗柴胡前胡人参茯苓川芎甘草姜葱引也若因暑湿致痢宜香连丸即黄连木香为丸也若败血渗入大肠成血痢者宜四物加阿胶地榆血余乌鲗鱼骨服之
　　四物汤【方见首卷】
　　疟疾
　　加味生化汤
　　加味二陈汤
　　藿香正气汤
　　产后疟多因瘀血荣卫不和热又寒生化汤中加柴甲痰食二陈查朴添外感不正正气散陈半苓术苏朴甘腹皮桔梗藿香芷引加姜枣一同煎
　　【注】产后患疟多因瘀血停留荣卫不和故寒往来也宜用生化汤加柴胡鳖甲服之若因痰饮食积者宜二陈汤加山查厚朴若果外感风寒方可用藿香正气散治之其方即陈皮半夏茯苓白术苏叶厚朴甘草大腹皮桔梗藿香白芷也
　　二陈汤【方见三卷】
　　蓐劳虚羸总括
　　产后失调气血弱风寒外客内停瘀饮食过伤兼劳怒不足之中挟有余寒徃来脐腹痛懒食多眠头晕迷骨蒸盗汗痰喘面黄肌痩力难支蓐劳先须调脾胃后调荣卫补其虚
　　【注】产后气血两虚起居不慎风寒外袭瘀血内停更或饮食厚味过伤忧劳忿怒乃不足之中挟有余之证致生寒往来脐腹胀痛懒进饮食喜眠卧起则头晕昏迷骨蒸潮盗汗自汗痰喘咳面色萎黄肌肉削痩气力难支名为蓐劳医治甚难凡欲疗斯疾者必当先调理其脾胃使饮食强健能胜药力然后调其荣衞补其虚损始能痊愈
　　蓐劳虚羸证治
　　三合散
　　扶脾益胃六君子谷化精防气血强能食渐觉精神爽调卫和荣三合良八珍去术小柴共随证加减效非常病退虚羸补气血八珍十补养荣方
　　【注】产后蓐劳治法当先扶脾益胃宜六君子汤加减用之使脾胃强壮能食能消则后天水谷之气化生精液气血自然壮盛精神自然渐爽然后调其卫气和其荣血宜三合散即八珍汤去白术加小柴胡汤乃人参柴胡黄芩半夏甘草也随证加减治之如寒往来脐腹胀痛则去人参黄芩生地加延胡桃仁如懒食喜睡头则去柴胡加黄耆缩砂陈皮如骨蒸盗汗自汗则去川芎柴胡加鳖甲地骨皮牡砺如痰喘咳则去人参柴胡加麦冬川贝母百合如面黄肌痩乏力则去柴胡川芎加黄耆倍用人参临证消息之服后如诸证已痊惟觉虚羸者则以八珍十全养荥等方培补之
　　六君子汤
　　八珍汤
　　十全大补汤
　　益气养荣汤【方俱见首卷】
　　血崩
　　加味十全大补汤
　　加味逍遥散
　　产后亡血更血崩血脱气陷病非轻十全大补胶升续枣仁山茰姜炭寻若因怒伤肝气逍遥栀地白茅根瘀停少腹多胀痛佛手失笑效如神
　　【注】产后隂血已亡更患崩证则是血脱气陷其病非轻当峻补之宜用十全大补汤加阿胶升麻续断枣仁山萸炮姜炭以升补其脱陷可也若因怒伤肝血妄行者宜逍遥散加黑栀生地白茅根以清之若因内有停瘀者必多小腹胀痛当用佛手散失笑散以补而逐之
　　十全大补汤
　　逍遥散
　　佛手散
　　失笑散【方俱见首卷】
　　大便秘结
　　产后去血亡津液胃燥肠枯大便难饮食如常无所苦不须妄下损真元量其虚实通利血旺津囘聴自然【注】产后去血过伤其津液多致胃燥肠枯故令大便秘结若饮食如常无胀满之苦者不宜轻下反伤元气惟宜量其虚实用诸法待血旺津囘大便自然顺利也
　　小便淋闭
　　加味四物汤
　　产后淋闭腹胀痛邪挟血渗胞中四物蒲瞿桃仁膝滑石甘草木香通
　　【注】产后邪挟瘀血流渗胞中多令小便淋闭宜四物汤加蒲黄瞿麦桃仁牛膝滑石甘草稍木香木通治之
　　四物汤【方见首卷】
　　小便频数不禁淋沥
　　黄耆当归散
　　加味地黄汤
　　产后小便数且白肾虚不固自遗尿因产伤胞多淋沥频数补中益气宜胞伤黄耆当归治参耆术芍草当归不禁六味加桂附益智螵蛸补骨脂
　　【注】产后气虚下陷多令小便频数而色白肾虚不固小便自遗因产时穏婆不慎伤其胞脬多致小便淋沥气虚频数者宜补中益气汤升举之伤胞淋沥者宜黄耆当归散补之其方即黄耆当归人参白术白芍甘草也引用猪草胞同煮服肾虚遗尿不禁者宜六味地黄汤加肉桂附子名桂附地黄汤更加益智仁桑螵蛸补骨脂治之
　　补中益气汤
　　六味地黄汤【方俱见首卷】
　　大便出血
　　加味芩连四物汤
　　产后便血大肠四物芩连酒炒黒地榆阿胶荆穗炒蜜制升麻棕榈灰脾虚不摄归脾效气虚下陷补中宜【注】产后大便出血有因大肠经热者宜芩连四物汤黄芩黄连俱酒炒黒用更加地榆阿胶荆芥穗防炒蜜制升麻棕榈皮灰治之若因脾虚不能摄血者宜归脾汤中气下陷者补中益气汤
　　芩连四物汤
　　归脾汤
　　补中益气汤【方俱见首卷】
　　败血成痈
　　加味生化汤
　　荣气不从逆肉理败血留内发痈疽只用生化加连翘银花甘草乳没宜切勿败毒施过剂致令溃腐必难医【注】产后气血两虚荣气不从逆于肉理或败血留内结成痈疽者只宜用生化汤加连翘金银花甘草节乳香没药治之切不可用寒凉败毒之药恐溃后腐烂必难医治
　　产后虚实宜审
　　震亨产后惟大补从政莫作不足看二说须合形证衇攻补虚实仔细叅
　　【注】朱震亨云产后气血两虚惟宜大补虽有他证以末治之张从政云产后慎不可作诸虚不足治之二说各有偏处当合形证衇三者细叅方不致误
　　产后门彚方
　　开骨散
　　当归【五钱】　　　龟板【三钱醋炙研】
　　川芎【二钱】　　　妇人髪【一团】
　　水煎服
　　夺命散
　　没药　　　　　血竭【各等分】
　　右研为细末才产下便用童便细酒各半杯煎一两沸调下二钱良久再服其恶血自下行便不冲上免生百疾
　　清魂散
　　泽兰叶　　　　人参【各二钱】
　　川芎【五钱】　　　荆芥穗【一两】
　　甘草【二钱炙】
　　右为末用温酒汤各半杯调一钱灌之下咽眼即开气定即醒
　　大岩蜜汤
　　当归　　　　　熟地
　　白芍【各二钱】　　干姜
　　肉桂【各一钱】　　吴茱茰
　　独活　　　　　逺志【炙】
　　细辛　　　　　甘草【各八分炙】
　　右水煎服
　　香桂散
　　当归　　　　　肉桂
　　川芎【各等分】
　　右为末酒调服
　　延胡索散
　　当归　　　　　赤芍
　　生蒲黄　　　　桂心
　　琥珀　　　　　红花
　　延胡索【各等分】
　　右以好醋浸一宿焙干为末每服二钱酒调
　　趂痛散
　　当归　　　　　官桂
　　白术　　　　　黄耆
　　独活　　　　　牛膝
　　生姜【各五钱】　　甘草【炙】
　　薤白【各三钱半】　桑寄生【五钱】
　　右防咀每服五钱水煎服
　　丁香豆散
　　公丁香　　　　白豆蔲仁
　　伏龙肝【各等分】
　　右为末生姜汤防服
　　茹橘饮
　　竹茹　　　　　橘红【各三钱】
　　干柿【一枚】
　　水姜煎服
　　参附汤
　　人参【一两】　　　附子【五钱炮】
　　右作一服姜枣水煎徐徐服
　　去人参加黄耆名耆附汤
　　二味参苏饮
　　人参【一两为末】　　　苏木【二两】
　　右以苏木煎汤冲人参末服
　　枳术汤
　　枳实【二两炒】　　　白术【二两土炒】
　　水姜煎服
　　小调中汤
　　茯苓　　　　　当归
　　白芍　　　　　陈皮【各一钱】
　　白术【一钱五分】
　　右作一剂煎汤服
　　小调经散
　　白芍　　　　　当归
　　没药　　　　　琥珀
　　桂心【各一钱】　　细辛
　　麝香【各五分】
　　右为细末每服五分姜汁温酒各少许调服
　　更生散
　　当归　　　　　生地
　　川芎　　　　　人参【各二钱】
　　荆芥穗【三钱】　　干姜【八分炮】
　　水煎服
　　当归六黄汤
　　当归　　　　　熟地【自制】
　　黄耆【各二钱炙】　　生地
　　黄蘗　　　　　　　　【炒黒】　　　黄芩【炒黒】
　　黄连【各一钱炒黒】
　　右水煎服
　　黄耆汤
　　黄耆【三钱炙】　　　牡蛎粉【二钱】
　　白术【二钱土炒】　　　茯苓【一钱】
　　麦冬【二钱】　　　熟地【三钱】
　　防风【一钱】　　　甘草【七分炙】
　　右加浮小麦一合煎服
　　七珍散
　　人参　　　　　石菖蒲
　　生地　　　　　川芎【各一两】
　　细辛【一钱】　　　防风
　　辰砂【各五钱另研】
　　右为细末每服一钱薄荷煎汤调服
　　茯神散
　　茯神【一两去木】　　　人参
　　黄蓍　　　　　　　【炙】　　　　赤芍
　　牛膝　　　　　琥珀
　　龙齿【各一钱五分研】生地【一两五钱】
　　桂心【五钱】　　　当归【二两】
　　右为末每服三钱水煎服
　　妙香散
　　甘草【五钱炒】　　　逺志【制去心】
　　山药　　　　　　　　　【姜汁炙】　　茯苓
　　茯神　　　　　　　　【去木】　　　黄耆【各一两炙】
　　人参　　　　　桔梗【各五钱】
　　辰砂【三钱另研】　　　麝香【二钱另研】
　　木香【一钱五分】
　　右为细末每服二钱当归熟地煎汤调下
　　参麦饮
　　人参　　　　　麦冬
　　右水煎服
　　人参当归汤
　　人参　　　　　当归
　　熟地　　　　　麦冬
　　白芍【各二钱】　　五味子【三分】
　　桂枝【一钱】
　　右剉水煎服
　　竹叶归耆汤
　　人参　　　　　白术【土炒】
　　当归　　　　　黄耆【各二钱炙】
　　竹叶【二十片】　　甘草【五分炙】
　　右剉水煎服
　　旋覆花汤
　　旋覆花　　　　赤芍药
　　荆芥穗　　　　半夏麯
　　前胡　　　　　甘草【炙】
　　茯苓　　　　　五味子
　　杏仁　　　　　　　　　　　【去皮尖麸炒】麻黄【各等分】
　　右防咀每服四钱水一盏半生姜三片枣一枚煎至七分去滓食前温服有汗不宜用
　　人参泽兰叶汤
　　人参【五钱】　　　泽兰叶
　　丹皮　　　　　牛膝【各二钱】
　　生地【三钱】　　　熟地【五钱】
　　藕节五枚煎冲童便服
　　槐连四物汤
　　当归　　　　　川芎
　　赤芍药　　　　生地
　　槐花　　　　　黄连【各一钱炒】
　　御米殻【五分去蒂蜜炙】
　　右剉水煎服
　　芍药汤
　　芍药　　　　　　　【炒】　　　　当归
　　黄连【各半两炒】　　防榔
　　木香　　　　　甘草【各二钱炙】
　　桂【二钱五分】　　黄芩【三钱炒】
　　右每服半两水煎如不减加大黄此证又有因中气虚弱脾气郁结者治当审察
　　真人养藏汤
　　人参　　　　　白术
　　白芍药【各二钱】　肉桂
　　肉荳　　　　诃子【各一钱煨】
　　木香　　　　　甘草
　　罂粟殻【各八分】
　　右剉姜枣煎服
　　人参败毒散
　　羌活　　　　　独活
　　柴胡　　　　　前胡【各一钱五分】
　　枳殻　　　　　桔梗
　　人参　　　　　茯苓【各一钱】
　　川芎【八分】　　　甘草【五分】
　　右剉姜葱煎服
　　香连丸
　　黄连【十二两净】　　吴茱茰【十两去枝梗】
　　右先将二味用水拌和入磁器内置热汤炖一日同炒至黄连紫黄色去茱用连为末每末四两入木香末一两淡醋米饮为丸梧桐子大每服二三十丸滚汤下久痢中气下陷者用补中益气汤下中气虚者用四君子下中气虚寒者加姜桂
　　藿香正气散
　　藿香【一钱五分】　桔梗
　　大腹皮　　　　紫苏
　　茯苓　　　　　白术【炒】
　　白芷　　　　　半夏麯
　　陈皮　　　　　厚朴【各一钱炙】
　　甘草【五分炙】
　　右剉加姜枣水煎服
　　三合散
　　当归　　　　　白芍
　　茯苓　　　　　熟地【各一两】
　　柴胡　　　　　人参【各一两五钱】
　　黄芩　　　　　半夏【制】
　　甘草【各六钱】　　川芎【一两】
　　右为粗末每服一两水一钟半煎服日三
　　黄耆当归散
　　人参　　　　　白术【土炒】
　　黄耆　　　　　当归
　　白芍【各三钱】　　甘草【八分】
　　右剉姜枣水煎服
　　桂附地黄汤
　　熟地【四钱】　　　山茰肉
　　山药【各二钱】　　丹皮
　　泽防　　　　　茯苓【各一钱五分】
　　附子　　　　　　　【制】　　　　肉桂【各一钱】
　　右剉水煎服
　　回生丹
　　锦纹大黄【一觔为末】　苏木【三两　打碎用河水五碗煎汁三碗聴用】大黒豆【三升　水浸取殻用绢袋盛殻同豆煮熟去豆不用将殻晒干其汁留用】红花【三两　炒黄色入好酒四碗煎三五滚去渣取汁聴用】米醋【九觔陈者佳】
　　将大黄末一觔入净锅下米醋三觔文火熬之以长木筯不住手搅之成膏再加醋三觔熬之又加醋三觔次第加毕然后下黒豆汁三碗再熬次下苏木汁次下红花汁熬成大黄膏取入瓦盆盛之大黄锅粑亦铲下入后药同磨
　　人参　　　　　当归【酒洗】
　　川芎　　　　　　　　【酒洗】　　　香附【醋炒】
　　延胡索　　　　　　　　　【酒炒】　　苍术【米泔浸炒】
　　蒲黄　　　　　　　　　【隔纸炒】　　茯苓
　　桃仁【各一两　去皮尖油】　川牛膝【五钱酒洗】
　　甘草　　　　　　　【炙】　　　　地榆【酒洗】
　　川羌活　　　　广橘红
　　白芍【各五钱酒炒】　　木
　　青皮【各三钱去穰炒】　　乳香
　　没药【各二钱】　　益母草【三两】
　　木香【四钱】　　　白术【三钱米泔浸炒】
　　乌药【二两五钱去皮】　良姜【四钱】
　　马鞭草【五钱】　　秋葵子【三钱】
　　熟地【一两酒浸九次蒸晒如法制就】三棱【五钱醋浸透纸裹煨】
　　五灵脂【五钱　醋煮化焙干研细】山茰肉【五钱酒浸蒸捣】
　　右三十味并前黒豆殻共晒为末入石臼内下大黄膏拌匀再下炼熟蜜一斤共捣千杵取起为丸每丸重二钱七八分静室隂干须二十余日不可日晒不可火烘干后只重二钱有零铄蜡防之即蜡丸也用时去蜡殻调服
　　御纂医宗金鉴卷四十八
　　钦定四库全书
　　御纂医宗金鉴卷四十九
　　编辑妇科心法要诀目録
　　乳证门
　　乳汁不行证治
　　加味四物汤
　　涌泉散
　　乳汁自涌证治
　　兔懐散
　　麦芽煎
　　乳痈吹乳乳岩妬乳乳悬括
　　乳痈证治
　　消毒饮
　　加味消毒饮
　　益气养荣汤
　　吹乳证治
　　栝蒌散
　　外敷法
　　乳岩证治
　　十六味流气饮
　　青皮甘草散
　　十全大补汤
　　八珍汤
　　归脾汤
　　妬乳乳悬证治
　　鹿角散
　　连翘散
　　芎归饮
　　前隂诸证门
　　隂肿证治
　　龙胆汤
　　薫洗法
　　腾熨法
　　隂痛证治
　　加味逍遥散
　　乳香四物敷法
　　逍遥散
　　四物汤
　　隂痒证治
　　桃仁雄黄膏
　　逍遥散
　　龙胆防肝汤
　　隂挺证治
　　蛇床洗法
　　藜芦敷法
　　逍遥散
　　龙胆防肝汤
　　隂疮证治
　　加味四物汤
　　四物汤
　　加味逍遥散
　　补中益气汤
　　隂痔证治
　　乌头薫法
　　逍遥散
　　归脾汤
　　补中益气汤
　　隂冷证治
　　温中坐药
　　桂附地黄丸
　　隂吹证治
　　膏发煎
　　十全大补汤
　　交接出血证治
　　加味归脾汤
　　桂心釡墨散
　　杂证门
　　入血室
　　加味小柴胡汤
　　刺期门法
　　清行血汤
　　血分水分括
　　血分证治
　　加味小调经散
　　水分证治
　　茯苓导水丸
　　梦与鬼交证治
　　加味归脾汤
　　归脾汤
　　梅核气证治
　　半夏厚朴汤
　　血风疮证治
　　加味逍遥散
　　益气养荣汤
　　臁疮证治
　　桂附地黄丸
　　人参败毒散
　　补中益气汤
　　六味地黄丸
　　足跟痛证治
　　六味地黄丸
　　八珍汤



　　御纂医宗金鉴卷四十九目録
　　钦定四库全书
　　御纂医宗金鉴卷四十九
　　编辑妇科心法要诀
　　乳证门
　　乳汁不行证治
　　加味四物汤
　　产后血虚乳汁少四物花粉不留行木通猪蹄汤熬服葱白煎汤乳房淋
　　【注】产后乳汁不行因去血过多血少不行者宜四物汤加花粉王不留行木通猪蹄熬汤煎药服外用葱白煎汤时时淋洗乳房以通其气
　　涌泉散
　　气衇壅塞乳胀痛涌泉散用白丁香王不留行天花粉漏芦僵蚕猪蹄汤
　　【注】产后乳汁不行因瘀血停留气衇壅滞者其乳必胀痛宜用涌泉散即白丁香王不留行花粉漏芦僵蚕猪蹄汤煎服也
　　乳汁自涌证治
　　兔懐散
　　麦芽煎
　　产后乳汁暴涌出十全大补倍参食少乳多欲廽乳兔懐红花归芎膝无儿食乳乳欲防炒麦芽汤频宜服【注】产后乳汁暴涌不止者乃气血大虚宜十全大补汤倍用人参黄耆若食少乳多欲廽其乳者宜兔懐散即红花归尾赤芍牛膝也若无儿食乳欲断乳者用麦芽炒熟熬汤作茶饮之
　　乳证括
　　乳房忽然红肿痛往来寒乳痈成乳被儿吹因结核坚硬不通吹乳名初起结核不肿痛年深内溃乳岩凶乳头生疮名妬乳细长垂痛乳悬称
　　【注】妇人乳房忽然红肿坚硬疼痛増寒壮热头痛者此欲成乳痈也若乳儿之时乳被儿口中气吹以致乳管不通结核者名曰吹乳更有乳内结核如围棋子不肿不痛但坚硬不散日久内溃者谓之乳岩其证甚凶若乳头生小细疮痛者为妬乳若瘀血上攻乳房忽然细小下垂长过于腹此名乳悬惟产后有之
　　乳痈证治
　　消毒饮
　　乳痈初起消毒饮青芷归柴浙贝蚕花粉银花甘草节寒热荆防独添脓成皂刺穿山甲溃后益气养荣煎【注】乳痈乃阳明厥隂二经风热壅盛初起宜服消毒饮即青皮白芷当归柴胡浙贝母僵蚕花粉金银花甘草节也若兼增寒壮热者加荆芥防风活独活以觧散之若服后不消其脓已成者宜加皂角刺穿山甲以穿发之若溃后气血虚者宜益气养荣汤培补之他如溃久脓清不敛又须急服大剂参耆桂附矣
　　益气养荣汤【方见前首卷彚方内】
　　吹乳证治
　　栝蒌散
　　外敷法
　　吹乳结核栝蒌散乳没归甘用酒熬更加皂刺名立效已成脓溃未成消外敷星夏蚕芷刺草乌为末蜜葱调【注】吹乳结核不散者当早消之久则成痈宜用栝蒌散即栝蒌实乳香没药当归甘草酒熬服也若服后不散者加皂角刺名立效散脓成者溃未成者消外用南星半夏僵蚕白芷皂角刺草乌为末用葱汁合蜜调敷
　　乳岩证治
　　十六味流气饮
　　青皮甘草散
　　乳岩欝怒损肝脾流气饮归芍参耆芎防苏芷枳桔草防榔乌朴桂通随外熨木香生地饼青皮甘草服无时溃后不愈须培补十全八珍或归脾
　　【注】乳岩之证初起结核如围棋子大不痛不痒五七年或十余年从内溃破嵌空玲珑洞窍深防有如山岩故名乳岩皆縁抑郁不舒或性急多怒伤损肝脾所致宜速服十六味流气饮其方即当归白芍人参黄耆川芎防风蘓叶白芷枳殻桔梗甘草防榔乌药厚朴官桂木通外以木香生地捣饼以热器熨之且不时以青皮甘草为末煎浓姜汤调服戒七情逺荤味觧开郁怒方始能愈若溃后久不愈惟宜培补其气血或十全大补汤八珍汤归脾汤选用之
　　十全大补汤
　　八珍汤
　　归脾汤【方俱见首卷】
　　妬乳乳悬证治
　　鹿角散
　　连翘散
　　妬乳甘草鹿角散鸡子黄调炙敷之连翘散防升元芍敛射消黄甘杏宜瘀血上攻乳悬证芎归汤饮更薫鼻不应萆麻贴顶上乳收即去莫迟迟
　　【注】乳头生疮谓之妬乳宜鹿角散敷之即鹿角甘草为末鸡子黄调铜器内炙敷之内服连翘散即防风升麻元参白芍白敛射干芒消大黄甘草杏仁也若产后瘀血上攻两乳细长下垂过腹者谓之乳悬宜浓煎芎归汤不时饮之以其余药薫鼻则瘀散乳即上升如不上者更以萆麻仁捣贴顶心収即去之
　　芎归饮【即佛手散方见首卷】
　　乳证门彚方
　　消毒饮
　　青皮　　　　　白芷
　　当归　　　　　柴胡
　　浙贝母　　　　僵蚕
　　花粉　　　　　金银花
　　甘草节【各等分】
　　右剉水煎服
　　栝蒌散
　　栝蒌　　　　　乳香
　　没药　　　　　当归
　　甘草【各等分】
　　右为末酒煎服【加皂角刺名立效散】
　　十六味流气饮
　　当归　　　　　白芍
　　人参　　　　　黄耆【各二钱】
　　川芎　　　　　防风
　　苏叶　　　　　白芷
　　枳殻　　　　　桔梗【各一钱】
　　甘草　　　　　防榔【各五分】
　　乌药　　　　　厚朴
　　官桂　　　　　木通【各八分】
　　右剉毎服五钱水煎服
　　青皮甘草散
　　青皮　　　　　甘草【各一钱】
　　右为末煎浓姜汤调服
　　鹿角散
　　鹿角　　　　　甘草【各等分】
　　右为末鸡子黄调铜器内炙敷之
　　连翘散
　　防风　　　　　元参【各二钱】
　　白敛　　　　　芒消
　　大黄　　　　　射干【各一钱】
　　升麻【五分】　　　白芍【一钱】
　　甘草【五分】　　　杏仁【二十粒】
　　右剉姜水煎服
　　加味四物汤
　　当归　　　　　白芍
　　熟地　　　　　川芎
　　花粉　　　　　王不留行【炒】
　　木通【各二钱】
　　右猪蹄熬汤煎药服
　　涌泉散
　　白丁香　　　　王不留行
　　花粉　　　　　漏芦【各一钱】
　　右猪蹄汤煎服
　　兔懐散
　　红花　　　　　赤芍
　　归尾　　　　　牛膝【各二钱】
　　右剉水煎服
　　麦芽煎
　　麦芽【三两】
　　右一味水煎作茶饮















　　前隂诸证门
　　隂肿证治
　　龙胆防肝汤
　　薰洗法
　　腾熨法
　　妇人痃两抝痛玉门肿胀坠而疼湿热龙胆防肝治导赤车前泽防芩当归栀子龙胆草气虚下防补中升艾防大防熬汤洗枳实陈皮炒热腾
　　【注】妇人子戸肿胀坠痛及两抝疼痛者谓之痃乃肝心二经火盛湿热下流所致宜服龙胆泻肝汤其方即导赤散生地木通甘草加车前子泽泻黄芩当归黑栀子龙胆草也若因中气素虚下防重坠者用补中益气汤以升举之外用蕲艾防风大防熬汤薰洗更以枳实陈皮二味为末炒热腾之其肿自消而痛自定也
　　隂痛证治
　　加味逍遥散
　　乳香四物敷法
　　隂中痛名小戸嫁痛极手足不能舒内服加味逍遥散四物乳香捣饼敷
　　【注】妇人隂中作痛名小戸嫁痛痛极往往手足不能伸舒由郁热伤损肝脾湿热下注所致宜内服逍遥散加丹皮栀子外以四物汤料合乳香捣饼纳隂中其痛即定
　　逍遥散
　　四物汤【俱见首卷】
　　隂痒证治
　　桃仁雄黄膏
　　湿热生虫隂戸痒内服逍遥龙胆方桃仁膏合雄黄末鸡肝切片纳中央
　　【注】妇人隂痒多因湿热生虫甚则肢体倦怠小便淋漓宜服逍遥散龙胆防肝汤外以桃仁研膏合雄黄末鸡肝切片醮药纳戸中其虫一闻肝腥皆钻肝内吮食将肝提出其病即愈
　　逍遥散【方见首卷】
　　龙胆防肝汤【方见前隂肿条】
　　隂挺证治
　　蛇床洗法
　　藜芦敷法
　　隂挺下脱即疝突物如蛇或如菌湿热肿痛溺赤数气虚重坠便长清气虚补中青栀入湿热龙胆防肝寻外熬蛇床乌梅洗猪油藜芦敷自升
　　【注】妇人隂挺或因胞络伤损或因分娩用力太过或因气虚下防湿热下注隂中突出一物如蛇或如菌如鸡冠者即古之疝类也属热者必肿痛小便赤数宜龙胆防肝汤属虚者必重坠小便清长宜补中益气汤加青皮栀子外用蛇床子乌梅熬水薰洗之更以猪油调藜芦末敷之无不愈者
　　逍遥散【方见首卷】
　　龙胆防肝汤【方见前隂肿条】
　　隂疮证治
　　加味四物汤
　　防蚀成疮脓水淋时疼时痒若虫行少腹胀闷溺赤濇食少体倦晡热蒸四物柴栀丹胆草溃腐逍遥坠补中【注】妇人隂疮名曰防由七情郁火伤损肝脾气血凝滞湿热下注久而虫生虫蚀成疮脓水淋漓时疼时痒有若虫行少腹胀闷溺赤频数食少体倦内晡经不调赤白带下种种证见宜分治之肿痛者用四物汤加柴胡栀子龙胆草若溃烂出水而痛者用加味逍遥散若重坠者用补中益气汤
　　加味逍遥散【方见前隂痛条】
　　四物汤
　　补中益气汤【方俱见首卷】
　　隂痔证治
　　乌头薰法
　　隂中突肉名隂痔或名茄子疾俗称黄水易治白难治乌头存性醋熬薰内服逍遥与龙胆补中归脾酌量行【注】妇人隂中有肉突出者名曰隂痔俗称茄子疾也流黄水者易治流白水者难治用乌头烧存性酽醋熬薰内服逍遥散补中益气汤归脾汤量其虚实酌而行之
　　逍遥散
　　归脾汤
　　补中益气汤【方俱见首卷】
　　隂冷证治
　　温中坐药
　　隂冷风寒客子脏桂附地黄丸最宜逺志干姜蛇床子呉萸为末裹纳之
　　【注】妇人隂冷皆由风寒乘虚客于子脏久之血凝气滞多变他证且艰于受孕宜多服桂附地黄丸外以逺志干姜蛇床子呉茱萸研细绵裹纳隂中日二易
　　桂附地黄丸【方见首卷】
　　隂吹证治
　　膏发煎
　　胃气下泄隂吹喧金匮方用膏发煎猪膏乱发同煎服导従溺去法通元气虚下防大补治升提下防升柴添【注】妇人隂吹者隂中时时气出有声如谷道转矢气状金匮谓由谷气实胃气下泄用膏发煎即猪膏煎乱发服也导病従小便而出其法甚奥若气血大虚中气下防者宜十全大补汤加升麻柴胡以升提之
　　十全大补汤【方见首卷】
　　交接出血证治
　　加味归脾汤
　　桂心釡墨散
　　交接出血伤心脾伏龙肝末入归脾千金桂心釡底墨酒服方寸匕相宜
　　【注】妇人每交接辄出血者由伤损心脾二经也宜用归脾汤加伏龙肝煎服或用千金方中桂心釡底墨二味为末酒冲服方寸匕自愈
　　前隂诸证门彚方
　　龙胆泻肝汤
　　生地【二钱】　　　木通
　　车前子【各一钱五分】　泽防
　　黄芩【各二钱】　　当归【二钱】
　　黑栀仁　　　　龙胆草【各一钱】
　　生甘草【五分】
　　右灯草一团水煎服
　　洗方
　　防风【三钱】　　　蕲艾【一团】
　　大防【一钱】
　　右熬汤薰洗
　　腾方
　　枳实　　　　　广皮【各等分】
　　右为末炒腾之
　　敷方
　　四物汤【一料】　　乳香【一钱】
　　右捣饼纳戸中其痛即定
　　桃仁雄黄膏
　　桃仁【五钱研膏】　　　雄黄【三钱末】
　　右二味研匀用鸡肫肝切片蘸药纳戸中其虫即鑚入肝而痒自止
　　隂挺洗法
　　蛇床子【五钱】　　乌梅【九枚】
　　右二味熬汤乘热薫洗
　　敷方
　　藜芦【为末】
　　右用猪脂油调敷自收
　　隂痔薰法
　　乌头
　　右用酽醋熬薰自消
　　温中坐药方
　　逺志　　　　　干姜
　　呉茱萸　　　　蛇床子【各等分】
　　右为末绵裹纳戸内一日二次换
　　膏发煎
　　妇人乱发【一团】
　　右用猪膏熬化服之小便利则愈
　　桂心釡墨散
　　桂心　　　　　釡底墨【各等分】
　　右二味为末酒服方寸匕

　　杂证门
　　热入血室
　　加味小柴胡汤
　　热入血室经适防邪热乘虚血室寒热有时如疟状小柴胡加归地丹
　　【注】金匮云妇人中风七八日续来寒热发作有时经水适防此为热入血室其血必结故使如疟状发作有时小柴胡汤主之此言邪热未尽值经来乘虚入于血室之间而潜蔵之故令血结而寒热有时如疟状也血室肝主之肝与胆为表里胆因肝受邪而病寒故用小柴胡汤主之也加当归生地丹皮者所以清血分之也
　　小柴胡汤【方见首卷柴胡四物汤注中】
　　热入血室经适来昼日明了夜谵妄无犯胃气上二焦热随血去自无恙
　　【注】金匮云妇人伤寒发热经水适来昼日明了夜则谵语如见鬼状此为热入血室治之无犯胃气及上二焦必自愈也此言热虽入于血室然经行不断则热不留结勿谓谵妄遂以消黄犯其胃气刺伤荣血小柴和觧犯上二焦但俟其热随血去病必自愈伤寒论曰血自下下者愈此之谓也刺期门法
　　清热行血汤
　　热入血室成结胸下血谵语头汗出二者皆当刺期门随其实取泄而去清热行血桃红丹灵脂地草穿山赤【注】金匮云妇人中风发热恶寒经水适来得七八日热除衇迟身凉胸脇满如结胸状谵语者此为热入血室也当刺期门随其实而取之又云阳明病下血谵语者此为热入血室但头汗出当刺期门随其实而泻之濈然汗出者愈此二条一言适来即防血结在里为实证一言阳明病亦有热入血室但下血头汗出为不同故为入血室亦由肝实故均谓当刺期门也不能刺者以清热行血汤治之其方即桃仁红花丹皮五灵脂生地甘草穿山甲赤芍也合四证观之大抵有寒如疟之证方可用小柴胡否则或不药自愈或刺期门而清行血以随其实而泻之此仲景心法也不得概以小柴胡治之也
　　血分水分总括
　　经水先闭后病肿任冲寒湿血壅经先发水肿后经闭水溢皮肤泛滥行血分难医水易治二者详叅要辨眀【注】妇人经水先闭后病肿者乃寒湿伤于冲任血壅经隧也名曰血分若先病肿而后经闭者乃土不制水水邪泛滥溢于皮肤也名曰水分血分难治水分易治二者须当详辨
　　血分证治
　　加味小调经散
　　血分血壅不能行四肢浮肿病非轻但使经通肿自散红丹膝入小调经
　　【注】血分肿乃血壅不行流于四肢故令浮肿此不必治肿但调其经经通其肿自消宜小调经散加红花丹皮牛膝治之
　　小调经散【方见三卷浮肿】
　　水分证治
　　先肿后闭名水分停饮膀胱气不行水消肿退经自至茯苓导水效通神
　　【注】水分肿乃水饮内停膀胱之气化不行水溢皮肤故令浮肿经闭也此但宜治水水消肿退其经自通用茯苓导水丸治之
　　茯苓导水汤【方见胎前门子肿条】
　　夣与鬼交证治
　　加味归脾汤
　　独笑独悲畏见人神虚夜梦鬼邪侵归脾汤调辰砂珀定志清心魂魄宁
　　【注】妇人七情内伤亏损心脾神无所护鬼邪干正魂魄不寕故夜梦鬼交独笑独悲如有对忤是其也宜用归脾汤调辰砂琥珀末服之则志定心清魂魄安而无邪梦矣
　　归脾汤【方见首卷】
　　梅核气证治
　　半夏厚朴汤
　　妇人咽中如炙脔或如梅核结咽间半夏厚朴汤最效半朴苏茯姜引煎
　　【注】千金方云咽中帖帖如有炙肉吐之不出吞之不下即所谓咽中如有炙脔也俗云梅核气盖因内伤七情外伤寒冷所致宜用金匮半夏厚朴汤主之即半夏厚朴苏叶茯苓生姜煎也
　　血风疮证治
　　加味逍遥散
　　徧身防防如丹毒痒痛无时搔作疮血风风湿兼血燥加味逍遥连地方愈后白屑肌肤强血虚不润养荣汤【注】妇人血风疮证徧身起防防如丹毒状或痒或痛搔之则成疮由风湿血燥所致宜用加味逍遥散加黄连生地如疮结痂而愈复起白屑肌肤强硬者乃血少不润也宜服益气养荣汤
　　加味逍遥散【方见前隂痛条】
　　益气养荣汤【方见首卷】
　　臁疮证治
　　桂附地黄丸
　　忧思郁怒肝脾损湿热生疮长两臁外属三阳为易治内属三隂治每难初起红肿败毒散脓水淋漓补中煎晡热隂虚宜六味食少畏寒桂附丸
　　【注】妇人忧思郁怒伤损肝脾或饮食不调损其胃气则湿下注更被寒湿外邪所客则必两臁生疮外臁足三阳经尚属易治若生于内臁属足三隂经每多难愈初起红肿宜人参败毒散溃后脓水淋漓宜补中益气汤若更晡热是为隂亏宜兼服六味地黄九若食少体倦畏寒则为真阳不足宜服桂附地黄丸即六味地黄丸加肉桂附子也
　　人参败毒散【方见产后痢条】
　　补中益气汤【方见首卷血崩条】
　　六味地黄丸【方见首卷】
　　足跟痛证治
　　督衇发源肾经过三隂虚热足跟疼六味地黄滋真水肿溃流脓用八珍
　　【注】足跟乃督衇发源之地足少隂肾经从此所过若三隂虚则足跟疼痛宜用大剂六味地黄丸料煎服以峻补其真水若痛久不愈肿溃流脓者宜服八珍汤以大补其气血
　　杂证门彚方
　　半夏厚朴汤
　　半夏　　　　　厚朴
　　苏叶　　　　　茯苓【各二钱】
　　右生姜煎服
　　清热行血汤
　　桃仁【一钱】　　　红花【一钱】
　　丹皮　　　　　五灵脂
　　生地【各二钱】　　甘草【五分】
　　穿山甲　　　　赤芍【各一钱】
　　右水煎服
　　八珍汤【方见首卷】






　　御纂医宗金鉴卷四十九
<子部,医家类,御纂医宗金鉴>
　　钦定四库全书
　　御纂医宗金鉴卷五十
　　编辑幼科杂病心法要诀目録
　　四诊总括
　　面圗
　　察色
　　听声
　　审病
　　切衇
　　虎口三闗衇纹圗
　　虎口三闗部位衇纹形色
　　初生门【上】
　　拭口
　　甘草法
　　黄连法
　　硃蜜法
　　豆豉法
　　断脐
　　胡粉散
　　烙脐饼子
　　浴儿
　　藏胎衣法
　　剃头
　　不啼
　　鞭背法
　　熏脐带法
　　不乳
　　一捻金
　　匀气散
　　理中汤
　　眼不开
　　生地黄汤
　　熊胆洗法
　　吐不止
　　一捻金
　　香苏饮
　　黄连二陈汤
　　理中汤
　　不小便
　　导赤散
　　八正散
　　豆豉膏
　　不大便
　　硃蜜法
　　一捻金
　　大小便不通
　　木通散
　　紫霜丸
　　肛门内合
　　黒白散
　　苏合香丸
　　噤口
　　龙胆汤
　　紫霜丸
　　秘方擦牙散
　　辰砂全蝎散
　　匀气散
　　撮口
　　辰砂僵蚕散
　　紫霜丸
　　龙胆汤
　　撮风散
　　脐湿脐疮
　　渗脐散
　　金黄散
　　脐突
　　犀角消毒饮
　　二豆散
　　脐风
　　驱风散
　　黒白散
　　理中汤
　　辰砂僵蚕散
　　龙胆汤
　　益脾散
　　撮风散
　　天钓
　　九龙控涎散
　　牛黄散
　　钩藤饮
　　苏合香丸
　　内钓
　　钩藤饮
　　木香丸
　　养藏散
　　盘肠气痛
　　白豆蔲散
　　熨脐法







　　御纂医宗金鉴卷五十目録
　　钦定四库全书
　　御纂医宗金鉴卷五十
　　编辑幼科杂病心法要诀
　　四诊总括
　　儿科自古最为难毫厘之差千里愆气血未充难据衇神识未不知言惟慿面色识因病再向三闗诊寒聼声审病兼切衇表里虚实随证叅
　　【注】儿科一道自古为难盖以小儿形质柔脆易虚易实调治少乖则毫厘之失遂致千里之谬气血未充者气血尚未充盈也难据衇者衇无定凖不可只以衇为主也神识未者茫然无知识也不知言者不能言其疾苦也诊小儿之病惟慿察面部形色识其因何而生也三闗者手虎口处风气命三闗也当视衇纹形色以诊其属热属寒也聼声者聼其五声所主之病也审病者审其安烦苦欲饮食二便也切衇者切衇之浮沉迟数滑澁大小有力无力也医者诚能以四诊参合表里虚实寒热之病则可保万全也














<子部,医家类,御纂医宗金鉴,卷五十>
　　察色
　　欲识小儿百病原先从面部色详观五部五色应五藏诚中形外理昭然额心颏肾鼻脾位右腮属肺左属肝青肝赤心黄脾色白为肺色黒肾顔青主惊风赤火热黄伤脾食白虚寒黒色主痛多恶明显浊晦轻重参部色相生为病顺部色相尅病多难相生实者邪助病相尅虚者正难堪天庭青暗惊风至红主内热黒难痊太阳青惊入耳恶印堂青色惊泻纒风气青惊紫吐逆两眉青吉红热烦鼻赤脾热黒则死唇赤脾热白脾寒左腮赤色肝经热右腮发赤肺热痰承浆青惊黄呕吐黒主抽搐病纒绵此是察色之大要还将衇证一同参【注】小儿之病先从面部气色观之详察五部之色则五藏之病自昭然可见矣五部者额属心颏属肾鼻属脾左腮属肝右腮属肺也五色者青为肝色赤为心色黄为脾色白为肺色黒为肾色也如面青主是惊风之证面赤主火热面黄主伤脾伤食面白主虚寒面黒主痛多是恶总之五色明显为新病其证轻浊晦为乆病其证重部色相生为顺者如脾病色黄此正色也若见红色乃火能生土故为顺也若见青色乃木来尅土故为逆也余病仿此若气血充实又遇部色相生纵有外邪助病亦易为治疗若乆病气血虚弱又遇部色相尅则正气不支每难治疗如天庭青暗主惊风红主内热黒则不治太阳青主惊风青色入耳者死印堂青主惊泻风池在眉下气池在眼下二处青主惊风紫多吐逆两眉青主吉红色主多烦热鼻赤主脾热鼻黒则死唇赤主脾热白主脾寒左腮赤主肝经有热右腮发赤主肺热痰盛承浆青主惊黄主吐黒主抽搐此皆察色之大要再以衇证参之庶治得其要矣
　　听声
　　诊儿之法聼五声聆音察理始能明五声相应五藏病五声不和五藏情心病声急多言笑肺病声悲音不清肝病声呼多狂呌脾病声歌音颤轻肾病声呻长且细五音昭著证分明啼而不哭知腹痛哭而不啼将作惊嗞煎不安心烦热嗄声声重感寒风有余声雄多壮厉不足声短怯而轻多言体热阳府证语身冷隂藏形狂言焦躁邪热盛谵语神昏病热凶鸭声在喉音不出直声无泪命将倾虚实寒热从声别闻而知之无遁情【注】小儿之病既观其色又当细聼其声盖笑呼歌悲呻五声内应心肝脾肺肾五藏也五声不和则知五藏有病之情矣如心属火病则声急喜笑肺属金病则声悲音浊肝属木病则声狂呌多呼脾属土病则声颤轻如歌肾属水病则其声长细如呻吟有声有泪声长曰哭有声无泪声短曰啼如啼而不哭则气不伸畅主腹痛哭而不啼则气急心烦将成惊也嗞煎不安者乃心经内热故烦躁不宁也嗄声音哑也声重声浊也此为外感风寒也有余之证其气实故声雄大而壮厉不足之证其气虚故声怯弱而轻短多言与身热皆阳也阳主府故曰阳府证也懒语与身凉皆隂也隂主藏故曰隂藏证也狂言焦躁者邪热盛也神昏谵语者热乗于心故曰病热凶也鸭声声在喉中而哑气将絶也直声声无囬转而急气将散也二者俱为不治之证医者果能以此察之则知表里藏府寒热虚实诸病之情态无所遁矣
　　审病
　　审儿之病贵详参要在安烦苦欲间能食不食渴不渴二便调和通秘勘发热无汗为表病内热便鞕作里看安烦昼夜隂阳证苦欲冷暖定热寒能食不食胃壮弱渴与不渴胃湿干便稠黏秽为滞热尿清不赤乃寒占耳尻肢凉知痘疹指梢发冷主惊癎肚腹热闷乃内热四肢厥冷是中寒眉皱曲啼腹作痛风热来临耳热纒腹痛须按软与鞕喜按不喜虚实参欲保赤子诚心辨对证施方治不难
　　【注】小儿有病贵乎详审先问起居安烦苦欲何如次问饮食能食不食渴与不渴又次问二便或通或秘而后病源可识矣如发热无汗此邪在表也内热便鞕此邪在里也安烦者谓昼若烦热而夜安静是阳旺于阳分其病在阳若夜烦热而昼安静是阳陷于隂分其病在隂苦欲者喜冷恶热皆属阳病故为热也喜热恶冷皆属隂病故为寒也胃壮者能食胃弱者不能食胃干燥者口渴胃湿盛者口不渴至于大便稠黏秽气难闻者是内有滞热从热化也小便清白不赤为虚寒从寒化也若耳梢冷尻骨冷四肢发冷者此痘疹欲发之如单指梢冷者此惊癎将作之徴肚腹热闷主内热手足厥冷主中寒小儿无故皱眉曲腰啼呌者主内因腹痛也两耳常常热者主外因风热也然腹痛又当按其或软与鞕若喜按者为虚不喜按者为实保赤者须诚心勘问对证施治庶随手奏效矣
　　切衇
　　小儿周嵗当切衇位小一指定三闗浮衇轻取皮肤得沉衇重取筋骨间一息六至平和衇过则为数减迟传滑衇如珠多流利濇衇滞濇往来艰三部无力为虚衇三部有力作实言中取无力为芤衇防衇防细有无间洪衇来盛去无力数缓时止促结占衇左右如转索则端直张弓浮为在表外感病沉为在里内伤端数为在府属阳热迟为在藏乃隂寒滑痰洪火防怯弱饮结聚促惊癎芤主失血濇血少沉腹痛浮感寒虚主诸虚不足病实主诸实有余看痘疹欲衇洪大小不匀中恶勘一息三至虚寒极九至十至热极炎一二十一十二死浮散无根沉伏难表里隂阳虚实诊惟在儿科随证参
　　【注】周嵗者一嵗也有疾则当切衇但部位甚小不能以三指诊之须用一指以定三闗三闗者寸闗尺也浮衇者轻取皮肤之上即得故曰浮也沉衇者重按筋骨之间则见故曰沉也一息者人之一呼一吸也至者衇之至数也一息六至为和平之衇则曰无疾至数若过者七至八至也谓之数衇至数若减者四至五至也谓之迟衇滑衇如珠往来流利濇衇滞澁往来艰难三部者衇之浮中沉也浮中沉三部无力为虚浮中沉三部有力为实芤衇者中取无力防衇者按之防细若有若无洪衇者来时虽盛去时无力促衇者数而时止结衇者缓而时止衇者左右如转索之象衇者端直如张弓此皆言脉之形象至数也浮衇病在表外感风寒也沉衇病在里内伤饮食也数衇病在六府属阳也迟衇病在五藏属隂也滑主痰盛洪主火热防主怯弱之证主停饮结主积聚促主惊癎芤主失血濇主血少沉主腹痛浮主感寒虚为不足主诸虚实为有余主诸实洪者痘疹欲也大小不匀者中恶之证也一息三至是虚寒之极九至十至乃火热太甚此诸衇所主之病也若一息只一至二至或十一十二至者皆死衇也浮散无根及沉浮取之不应指者皆难治之衇也凡病之隂阳表里虚实虽可以诊衇而得惟临证时合望闻问三者细为参考焉









<子部,医家类,御纂医宗金鉴,卷五十>
<子部,医家类,御纂医宗金鉴,卷五十>
<子部,医家类,御纂医宗金鉴,卷五十>
　　虎口三闗部位衇纹形色
　　初生小儿诊虎口男从左手女右看次指三节风气命衇纹形色隐隐安形见色变知有病紫属内热红伤寒黄主脾病黑中恶青主惊风白是疳风闗病轻气闗重命闗若见病多难大小曲紫伤滞热曲青人惊走兽占赤色水火飞禽扑黄色雷惊黑隂癎长珠伤食流珠热去蛇吐泻来蛇疳弓里感冒外痰热左斜伤风右斜寒鍼形鎗形主痰热射指射甲命难全纹见乙字为抽搐二曲如钩伤冷传三曲如虫伤硬物水纹咳吐泻环积滞曲虫惊鱼骨形似乱虫有蜖纒衇纹形色相参合医者留神仔细观
　　【注】凡初生小儿有疾病者须视虎口义手处衇纹之形色以决病之生死轻重男先看左手次指内侧女先看右手次指内侧指之三节初节曰风闗次节曰气闗三节曰命闗其纹色红黄相兼隐隐不见则为平安无病若纹色紫属内热红属伤寒黄为伤脾黒为中恶青主惊风白主疳证纹在风闗主病轻气闗主病重若过命闗主病危难治又当视其纹形大小曲湾色紫者主伤食内热色青者主人惊及走兽惊色赤者主水火飞禽所惊黄主雷惊黑主隂癎如指上纹形一防红色名曰流珠纹主内热圆长者名曰长珠形主饮食伤上尖长下防大者名曰去蛇形主伤食吐泻上大下尖长者名曰来蛇形主湿热成疳弓反里者形湾向中指主感冒寒邪弓反外者形湾向大指主内热痰盛纹斜向左者其纹斜向中指主伤风纹斜向右者其纹斜向大指主感寒鍼形者直若悬鍼防短鎗形者直射如鎗防长皆主痰热透闗射指射甲者其纹直射指甲指端主脾气大败病危不起二者俱属不治乙字纹似乙字主惊风抽搐二曲如钩主伤生冷三曲如虫主伤硬物水纹形似水字主咳环形聨络如环主疳病曲虫纹如湾虫主积滞鱼骨纹如鱼刺主惊热纹形如乱虫者主蜖虫纒扰习幼科者必以此形色合叅留神诊察始不悮矣













　　初生门【上】
　　拭口【附下胎毒法】
　　拭口须用燕脂法秽浄方无口病生古云未啼先取秽只縁未察此中情
　　【注】婴儿初生须用软棉裹指拭浄口中不洁继以燕脂蘸茶清擦口舌齿颊之间则不使一切口病生矣古云子未啼时先取秽血此古人不详体察盖儿在胞衣之中以脐蒂资生胞中皆是氤氲精气生长蒸化并无血衇儿口之血从何而来此说不经不可为训也
　　甘草法
　　甘草之法自古称能觧诸毒性味平浓煎频令儿吮服免使胎毒蕴腹中
　　【注】甘草味甘平和五藏解百毒之药也四时皆可用虚实皆可服取中指一节用水煎浓以棉纒指蘸水令儿吮之其毒自觧
　　黄连法
　　素禀胎热蕴于中惟有黄连法最灵水浸浓汁滴口内脐粪胎毒自此清
　　【注】黄连清热觧毒之要药也凡夏月及四时看儿有胎热者恐热蕴于中致生他病故宜用之须取黄连数块捶碎用汤浸出汁时时滴儿口中以脐粪下为度其毒自解矣
　　硃蜜法
　　硃蜜镇神利肠胃清热防惊大有功胎热便秘皆堪用禀赋怯弱慎而行
　　【注】硃砂镇心定惊兼能除邪蜂蜜觧毒润肠更能清热一镇一润功效殊常胎热便闭者四时皆可用之取一大豆许研细水飞过炼蜜调匀乳汁化服最佳惟胎禀太弱者不宜用也
　　豆防法
　　怯弱之儿豆防法宣胎毒功最良儿生冬月亦宜此煎取浓汁当乳尝
　　【注】淡豆豉轻腐宣之药也凡怯弱之儿或值冬月欲觧胎毒者只将此药煎为浓汁与儿三五口其毒自开矣
　　断脐
　　脐带剪下即用烙男女六寸始合宜烙脐炙法防风袭胡粉封脐为避湿
　　【注】婴儿初生先用剪刀向火烘热剪断脐带次用火器绕脐带烙之当以六寸为度不可过为短长短则伤藏长则损肌断讫又用烙脐饼子安炙脐上以防风邪外入随用胡粉散敷脐带间用软绢新棉封裹之以避尿湿风邪如药不偹即以细熟艾一块照依前法封裹
　　胡粉散
　　胡粉　　　　　甑带灰
　　干姜　　　　　白石脂
　　棉灰【各等分】　　麝香【少许】
　　右共为细末每用一钱敷脐上封之
　　烙脐饼子
　　豆防　　　　　黄蜡【等分】
　　麝香【少许】
　　右以豆豉麝香研匀镕蜡量脐大小捻为饼炙用
　　浴儿
　　浴儿之法五枝汤冬夏寒温适可当加猪胆汁去汚秽且滋肌肤免生疮
　　【注】断脐后三日浴儿此法其来旧矣为其革汚秽也临浴时须择无风宻处适可而止不可乆在水中冬月恐其受寒夏日恐其伤热其为汤之法须用桃槐桑梅柳枝熬成再加猪胆汁以去其汚秽且能滋润肌肤令儿胎疮不生
　　藏胎衣法
　　藏衣新瓶用帛纒埋筑天徳月空邉向阳髙燥宜严宻令儿无疾夀绵绵
　　【注】凡藏胎衣盛在新瓶内以青帛裹瓶口择向阳髙燥之地天徳月空处掘地三尺埋之儿自长夀无疾若藏衣不谨于儿不利
　　天徳月空
　　正月在丁二月坤三月居壬四月辛五干六甲七月癸八艮九丙十乙宫十一巽兮庚十二此是天徳牢记心月空单月壬共丙防月俱在甲与庚
　　【注】天徳如正月在丁二月在坤三月在壬四月在辛五月在干六月在甲七月在癸八月在艮九月在丙十月在乙十一月在巽十二月在庚是也月空如正月在丙壬二月在甲庚三月在丙壬四月在甲庚五月在丙壬六月在甲庚七月在丙壬八月在甲庚九月在丙壬十月在甲庚十一月在丙壬十二月在甲庚是也









　　天徳方向俱依此圗为凖其月空方向单月在丙壬方防月在甲庚方四处如值天徳方向不便即按圗寻丙壬甲庚所在用之如值月空方向不便亦按圗寻天徳用之




　　剃头
　　小儿弥月剃胎头宻室温和适可求杏麻薄腻揉头上胎毒疮疖一切休
　　【注】儿满月剃头须向宻室温暖处剃之为其气血未盈寒风易入剃后须用杏仁三枚研细入薄荷三叶再同研将麻油滴三四防合腻粉拌匀擦头上能避风邪免生疮疖热毒等证
　　不啼
　　小儿生下不能啼俗语名之为草迷多因临产难生育或值严寒气所逼气闭不通声不出奄奄呼吸命须防气闭不通葱鞭背寒逼急用火熏脐
　　【注】儿生落地啼声即发形生命立矣有不啼者俗云草迷多因临产时生育艰难以致儿生气闭不通所以不啼也急以葱鞭其背使气通则啼又有时值天寒之际儿气为寒所逼亦不能啼宜用熏脐法急为挽回庶气通而啼声出也若气絶无声面青甲黑是形虽存而命已不立安望其生哉
　　鞭背法
　　小儿初生气不通奄奄呼吸少啼声用葱鞭背轻轻击须臾声可回生
　　【注】葱辛通气击动醒神用葱鞭背者取开通击醒之义也如无葱以手轻击之亦可
　　熏脐带法
　　小儿生下或冒寒气闭无声啼则难油撚熏脐休剪带暖气入腹自通安
　　【注】儿初生方离母腹若值天寒气为寒闭使儿声不出须急用棉絮包裹抱于懐中且勿断脐用纸撚蘸油防火于脐带下往来熏之令火气由脐入腹寒得温散气得暖通啼声自出矣
　　不乳
　　儿生能乳本天然若不吮兮必有縁腹中秽恶未下浄或在胎中素禀寒秽恶不浄一捻效胎寒不乳匀气先若更面青肢冷厥此是寒虚理中煎
　　【注】不乳谓初出胞胎不吮乳也其故有二不可不辨儿生腹中脐粪未下能令小儿腹满气短呕吐不乳当用一捻金治之若儿母过食寒凉胎受其气儿必腹痛多啼面色青白宜匀气散主之若四肢厥逆者理中汤主之
　　一捻金
　　大黄　　　　　　　【生】　　　　黑丑
　　白丑　　　　　人参
　　防榔【各等分】
　　右为细末每少许蜜水调服
　　匀气散
　　陈皮　　　　　桔梗【各一钱】
　　炮姜　　　　　砂仁
　　炙甘草【各五分】　木香【三分】
　　右共为细末每服五分红枣煎汤调服
　　理中汤
　　人参　　　　　白术【土炒】
　　干姜　　　　　甘草【炙】
　　引用红枣肉水煎服
　　【方歌】理中人参并干姜白术甘草共为汤胎寒诸疾皆当服不乳肢冷更堪尝
　　眼不开
　　儿生眼闭不能开皆因脾热受于胎内用地黄汤最妙熊胆洗目效灵哉
　　【注】小儿初生眼不开者因孕妇饮食不节恣情厚味热毒熏蒸以致热蕴儿脾眼胞属脾其衇络束故不能开也内服生地黄汤外用熊胆汤洗之自愈
　　生地黄汤
　　生地黄　　　　赤芍药
　　川芎　　　　　当归
　　天花粉　　　　甘草【生】
　　水煎服
　　【方歌】目闭不开胎热成生地黄汤赤芍芎当归花粉生地草水煎速服莫消停
　　熊胆洗法
　　熊胆　　　　　黄连【各少许】
　　用滚汤淬洗其目自开
　　吐不止
　　儿吐不止何因生秽恶停留胃内成或縁禀赋胎寒热或因生时感寒风秽恶一捻金散下外感香苏温散能热涎酸黏连陈治寒吐清沫用理中
　　【注】儿自胞胎既脱以后有因便秘腹中秽恶不浄令儿腹满其吐不止者一捻金主之若生育时触冒寒邪入里犯胃则曲腰而啼吐沫不止者香苏饮温散之又有胎前受热面黄赤手足温口吐黄涎酸黏者二陈汤加黄连主之若胎前受寒面青白四肢冷口吐清稀白沫者理中汤主之
　　一捻金【方见不乳】
　　香苏饮
　　藿香　　　　　苏叶
　　厚朴　　　　　　　　【姜炒】　　　陈皮
　　枳殻　　　　　　　　【麸炒】　　　茯苓
　　木香　　　　　　　【煨】　　　　炙甘草
　　引用生姜水煎服
　　【方歌】香苏饮用藿香苏厚朴陈皮枳殻茯甘草木香一并入生姜为引吐能除
　　黄连二陈汤
　　半夏　　　　　　　　【姜制】　　　陈皮
　　茯苓　　　　　生甘草
　　黄连【姜炒】
　　引用生姜水煎服
　　【方歌】儿生胎热吐频频医治须当用二陈半夏陈皮茯苓草姜连加入效如神
　　理中汤【方见不乳】
　　不小便
　　小便不通胎热壅导赤八正二方从外用豆豉贴脐法须臾小便自能通
　　【注】小儿初生不小便者乃胎热流于下也宜导赤散热盛者八正散主之外用豆豉膏贴脐上则小便自通矣
　　导赤散
　　生地黄　　　　木通
　　甘草【生】
　　引用灯心竹叶水煎服
　　加黄连滑石赤苓更妙
　　【方歌】方名导赤妙难言生地木通甘草煎引用灯心共竹叶清热利水便如泉
　　八正散
　　扁蓄　　　　　瞿麦
　　滑石　　　　　　　【飞】　　　　木通
　　赤苓　　　　　车前子
　　生大黄　　　　栀子【生】
　　引用灯心水煎服
　　【方歌】八正散治小便秘扁蓄瞿麦车前利木通滑石赤茯苓大黄栀子合成剂
　　豆豉膏
　　淡豆豉【一勺】　　田螺【十九个】
　　葱【一大束】
　　右捣烂用芭蕉汁调贴脐上
　　不大便
　　大便不通名鎻肚皆缘热毒受胎中硃蜜捻金俱可用急咂五心脐下通
　　【注】小儿初生之日或次日即大便者俗云下脐屎此肠胃通和幽门润泽也若至二三日不大便者名曰鎻肚乃胎中受辛热之毒气滞不通也其儿必面赤腹胀不乳多啼宜先用硃蜜法治之设若不应用一捻金量儿与之继令妇人以温水潄口咂儿前后心手足心并脐下共七处以皮见红赤色为度须臾大便自通矣
　　硃蜜法【方见拭口】
　　一捻金【方见不乳】
　　大小便不通
　　二便俱秘胎热极木通散与紫霜丸行热开结真神妙口嘬之法悉如前
　　【注】小儿初生大小便不通者最为急乃胎中热毒太甚而成也急用前口咂五心脐下法再以木通散行其热紫霜丸开其结庶可望生若延至七日谓之一腊肚腹硬胀常作呻吟则难治矣
　　木通散
　　车前子　　　　扁蓄
　　瞿麦　　　　　术通
　　赤苓　　　　　山栀
　　滑石　　　　　　　【飞】　　　　黄苓
　　生甘草　　　　大黄
　　引用灯心水煎服或入薄荷同煎
　　【方歌】二便闭兮如何医木通散用甚为竒车蓄瞿通苓栀子滑芩甘草大黄宜
　　紫霜丸
　　代赭石【一両火煨醋浸三五次研】
　　赤石脂【一両】　　杏仁【六十粒炒去皮尖】
　　巴豆【三十粒去油膜】
　　右为末饭糊如麻子大日服三丸白水下
　　肛门内合
　　有因热毒肛门结或是内合无隙通清毒宜服黑白散脂瞒簮通导法精
　　【注】小儿初生肛门内合有二一者热毒太甚壅结肛门一者脂膜瞒无隙可通如肛门壅结者急服黑白散外用苏合香丸作枣核状纳入孔中取其香能开窍又能润泽大便一下庶可望生如脂膜瞒无隙可通者先以金玉簮透之刺破脂膜再以苏合香丸照前法导之庶可挽回于万一耳
　　黑白散
　　黑牵牛　　　　　　　　　　　【半生半炒】白牵牛【半生半炒】
　　大黄　　　　　　　【生】　　　　防榔
　　陈皮【各五钱】　　生甘草【三钱】
　　元明粉【一两】
　　右除防榔不过火余五味或晒或焙仍合防榔为末同元明粉入乳鉢内研细每服五分至六七分温蜜汤调化
　　苏合香丸
　　苏合香油【五钱入安息香内】
　　安息香【一两另为末用无灰酒半觔熬膏】
　　丁香　　　　　青木香
　　白檀香　　　　沉香
　　荜茇　　　　　香附子
　　诃子　　　　　　　　　【煨取肉】　　乌犀【镑】
　　硃砂【各一两水飞】　　薰香
　　片脑【各五钱研】　　麝香【七钱半】
　　右为细末入安息香膏炼蜜和剂圆如芡实大空心用沸汤化下酒下亦可
　　噤口
　　噤口舌上如黍米吮乳不得啼渐难清肝龙胆汤极妙腹硬便秘紫霜丸吐涎牙擦牙效次用辰砂全蝎煎病势稍安勿过剂调和脾胃匀气先
　　【注】小儿噤口之证失治多至不救其舌上生疮如黍米状吮乳不得啼声渐小因胎热所致也法当清热疏利以龙胆汤主之若肚腹胀硬二便不通者紫霜丸主之又有一种口吐白沫牙闗急者此胎热内结复为风邪外袭当以秘方擦牙散先擦其牙闗次服辰砂全蝎散中病即止不可过服证退当调和脾胃以匀气散主之
　　龙胆汤
　　柴胡　　　　　黄芩
　　生甘草　　　　钓藤钩
　　赤芍　　　　　大黄【纸裹煨】
　　龙胆草　　　　蜣螂【去翅足】
　　桔梗　　　　　赤茯苓
　　引用枣肉水煎服
　　【方歌】噤口龙胆汤极灵柴胡黄芩草钓藤赤芍大黄龙胆草蜣螂桔梗赤茯苓
　　紫霜丸【方见二便不通】
　　秘方擦牙散
　　生南星【二钱　去皮脐】　龙脑【少许】
　　右研为极细末用指蘸合生姜汁放大牙根擦之立效如不开者将应用之药调和稀糊含在不病人口内以笔管挿入病人之鼻孔用气将药极力吹入其闗立时即开此法有通仙之妙不可不知
　　辰砂全蝎散
　　辰砂【五分水飞】　　　全蝎【三枚去毒】
　　硼砂　　　　　龙脑
　　麝香【各一分】
　　右为极细末用乳母唾调抹口唇里及齿上
　　匀气散【方见不乳】
　　撮口
　　撮如囊口吮乳难舌强唇青吐沫痰面色赤黄胎热极四肢厥冷命难全痰盛宜用僵蚕散便秘须进紫霜丸惊热龙胆汤极妙抽搐撮风散自安
　　【注】撮口者口撮如囊口也吮乳不得舌强唇青面色黄赤乃心脾之热受自胎中而然也其证为危急当随证治之如气髙痰盛者辰砂僵蚕散主之二便秘结者紫霜丸主之身热多惊者龙胆汤主之手足抽搐者撮风散主之若更口吐白沫四肢厥冷虽有神丹终属无济
　　辰砂僵蚕散
　　辰砂【五分水飞】　　　僵蚕【一钱直的去系嘴炒】
　　蛇蜕皮【一钱炒】　　麝香【五分】
　　右为末用蜜调敷唇口
　　紫霜丸【方见二便不通】
　　龙胆汤【方见噤口】
　　撮风散
　　赤脚蜈蚣【半条炙】　钓藤钩【一钱五分】
　　硃砂　　　　　　　　【水飞】　　　直僵蚕【焙】
　　全蝎尾【各一钱】　麝香【一字】
　　右为末每　　　　　　　　　　【月】一字竹沥调下
　　脐湿脐疮
　　浴儿不慎水浸脐或因防包湿渍之脐间淋漓多痛痒甚则焮肿作疮痍脐湿必用渗脐散疮肿金黄散最宜治疗之法须如此临证施之不可疑
　　【注】儿生洗浴不可乆在水中任意洗濯既包裹毕宜时常留意勿令尿湿浸脐如不知慎遂致肚脐浸渍不干名曰脐湿须以渗脐散敷之甚则焮赤成疮名曰脐疮须以金黄散敷之庶不致寒湿之气内攻也
　　渗脐散
　　枯矾　　　　　龙骨【各二钱煆】
　　麝香【少许】
　　右研细末干渗脐中
　　金黄散
　　川黄连【二钱半】　胡粉
　　龙骨【各一钱煆】
　　右为末敷患处
　　脐突
　　婴儿蕴热在腹中伸引频频卧不宁努胀其气冲脐本虚大光浮脐突成速服犀角消毒饮二豆能消肿赤攻最忌寒凉敷脐上氷凝毒热反成凶
　　【注】婴儿热在腹中无所泻故频频伸引睡卧不宁努胀其气冲入脐间所以脐忽肿赤虚大光浮名曰脐突此乃胎热所致非断脐不利之过也内服犀角消毒饮外敷二豆散其肿自消最忌寒凉之药敷于脐上恐寒凝毒热反为害也
　　犀角消毒饮
　　牛蒡子　　　　　　　　　【炒研】　　生甘草
　　荆芥　　　　　防风
　　金银花
　　水煎熟临服入犀角细末调匀服
　　【方歌】犀角消毒牛蒡加甘草荆防金银花细研犀角调匀服脐突能消功最佳
　　二豆散
　　赤小豆　　　　　　　　　　【不去皮】　豆豉
　　天南星　　　　　　　　　　【去皮脐】　白敛【各一钱】
　　右为细末用五分芭蕉汁调敷脐四旁日二次
　　脐风
　　断脐不慎起脐风感受风寒湿水成将作驱风散最效已成兼证要分明腹胀便秘黑白散面白肢寒用理中痰涎壅盛僵蚕散壮热面赤龙胆清呕吐多啼益脾治唇青撮口撮风平脐青口噤为不治一腊逢之命必倾【注】脐者小儿之根蔕也名曰神阙穴近三隂喜温恶凉喜干恶湿如断脐悉遵前法脐风何自而起惟不知慎重以致水湿风冷之气入于脐中儿必腹胀脐肿日夜啼呌此脐风之将作也须急用驱风散治之若寒邪深入已成脐风者又当视其所兼之形证治之如肚腹胀硬大便不通者风兼实也黑白散主之面青肢冷二便不实者风兼虚也理中汤主之痰涎壅盛气髙喘急者风兼痰也辰砂僵蚕散主之身体壮热面赤口干者风兼热也龙胆汤主之面青呕吐曲腰多啼者风兼寒也益脾散主之撮口唇青抽搐不止者风兼惊也撮风散主之若脐邉青黑口噤不开者是为内抽不治脐风见于一腊者亦不治一腊者七日也儿生七日血衇未凝病已中藏医之无益
　　驱风散
　　苏叶　　　　　陈皮
　　防风　　　　　厚朴【姜炒】
　　枳殻　　　　　　　　【麸炒】　　　木香【煨】
　　僵蚕　　　　　　　【炒】　　　　钓藤钩
　　生甘草
　　引用生姜水煎服
　　【方歌】脐风将作用驱风苏防陈朴枳香从僵蚕钓藤与甘草生姜加入更通灵
　　黑白散【方见肛门内合】
　　理中汤【方见不乳】
　　辰砂僵蚕散【方见撮口】
　　龙胆汤【方见噤口】
　　益脾散
　　白茯苓　　　　人参
　　草果　　　　　　　【煨】　　　　木香【煨】
　　炙甘草　　　　陈皮
　　厚朴　　　　　　　　【姜炒】　　　紫苏子【各等分炒】
　　右为末每服一钱姜枣汤调服
　　撮风散【方见撮口】
　　天钓
　　天钓邪热积心胸痰涎壅盛气不通瘈疭壮热同惊证头目仰视若钓形九龙控涎医搐掣牛黄散用善驱风瘈疭减参钓藤饮爪甲青色苏合精
　　【注】小儿天钓证由邪热痰涎壅塞胸间不得宣通而成时惊悸壮热眼目上翻手足瘈疭爪甲青色证似惊风但目多仰视较惊风稍异痰盛兼搐者九龙控涎散主之惊盛兼风者牛黄散主之搐盛多热者钓藤饮主之爪甲皆青者苏合香丸主之
　　九龙控涎散
　　赤脚蜈蚣【一条酒涂炙干】
　　滴乳　　　　　天竺黄【各一钱二味研匀】
　　腊茶　　　　　雄黄
　　炙甘草【各二钱】　荆芥穗【炒】
　　白矾【各一钱枯】　　菉豆【一百粒半生半熟】
　　右为末每服五分人参薄荷汤调下
　　牛黄散
　　牛黄【一钱细研】　　　硃砂【一钱水飞细研】
　　麝香【五分】　　　天竺黄【二钱】
　　蝎梢【一钱】　　　钓藤钩【二钱】
　　右研匀每服一字新汲水调下
　　钓藤饮
　　人参　　　　　全蝎【去毒】
　　羚羊角　　　　天麻
　　甘草　　　　　　　【炙】　　　　钓藤钩
　　水煎服
　　【按】天钓乃内热痰盛应减人参
　　【方歌】天钓须用钓藤饮瘈疭连连无止歇人参羚羊与钓藤炙草天麻共全蝎
　　苏合香丸【方见肛门内合】
　　内钓
　　内钓肝藏病受寒粪青潮搐似惊癎伛偻腹痛吐涎沫红丝血防目中纒瘈疭甚者钓藤饮急啼腹痛木香丸肢冷甲青唇口黑养藏温中或保全
　　【注】内钓者多因肝藏素病外受寒冷其粪青潮搐者作止有时也伛偻腹痛者曲腰而痛也口吐涎沫证虽与惊癎相类但目有红丝血防瘈疭甚者钓藤饮主之急啼腹痛者木香丸主之若肢冷甲青唇口黑者养藏散主之然内钓至此乃中寒隂盛不治之证用此救治庶或保全
　　钩藤饮【方见天钓】
　　木香丸
　　没药　　　　　木香【煨】
　　茴香　　　　　　　【炒】　　　　钩藤钩
　　全蝎　　　　　乳香【各等分】
　　先将乳香没药研匀后入诸药末和毕取大蒜少许研细和丸如桐子大晒干每次二丸钩藤汤下
　　养藏散
　　当归　　　　　沉香
　　木香　　　　　　　【煨】　　　　肉桂
　　川芎【各半两】　　丁香【二钱】
　　右为末每服一钱淡姜汤调服
　　盘肠气痛
　　盘肠寒搏肠中痛曲腰不乳蹙防眉定痛温中豆散熨脐外治法堪垂
　　【注】凡盘肠气痛皆由寒邪所搏肝肾居下故痛则曲腰宜白豆防散主之外用熨脐法其效甚速
　　白豆防散
　　白豆防　　　　砂仁
　　青皮　　　　　　　　【醋炒】　　　陈皮
　　炙甘草　　　　香附米【制】
　　蓬莪术【各等分】
　　右为末每服一钱紫苏煎汤调下
　　熨脐法
　　淡豆豉　　　　生姜【各二钱切碎】
　　葱白【五茎】　　　食盐【一两】
　　同炒热置脐上熨之


　　御纂医宗金鉴卷五十
<子部,医家类,御纂医宗金鉴>
　　钦定四库全书
　　御纂医宗金鉴卷五十一
　　编辑幼科杂病心法要诀目録
　　初生门【下】
　　目烂
　　生地黄汤
　　真金散
　　悬痈
　　如圣散
　　一字散
　　重龈
　　一字散
　　清胃散
　　鵞口
　　清泻脾散
　　保命散
　　吐舌
　　泻心导赤汤
　　弄舌
　　泻黄散
　　泻心导赤汤
　　重舌
　　清热饮
　　凉心散
　　木舌
　　川消散
　　泻心导赤汤
　　哯乳
　　和中清热饮
　　温中止吐汤
　　平胃散
　　枳桔二陈汤
　　夜啼
　　钓藤饮
　　导赤散
　　蝉花散
　　胎黄
　　生地黄汤
　　犀角散
　　胎赤
　　清热解毒汤
　　蒋氏化毒丹
　　赤游风
　　犀角解毒饮
　　蓝叶散
　　砭血法
　　神功散
　　猪肉贴法
　　涂法
　　初生无皮
　　换肌消毒散
　　当归饮
　　清凉膏
　　鵞黄散
　　扑粉法
　　变蒸
　　惊风门
　　惊风总括
　　惊风八候
　　通闗急救法
　　通闗散
　　急惊风
　　清热镇惊汤
　　安神镇惊丸
　　至宝丹
　　牛黄丸
　　凉膈散
　　羌活散
　　泻青丸
　　清热化痰汤
　　泻心导赤汤
　　凉惊丸
　　急惊后调理法
　　琥珀抱龙丸
　　清心涤痰汤
　　慢惊风
　　醒脾汤
　　缓肝理脾汤
　　夹夹痰慢惊
　　青州白丸子
　　柴芍六君子汤
　　慢脾风
　　温中补脾汤
　　固真汤
　　理中汤
　　癎证门
　　癎证总括
　　隂癎
　　醒脾汤
　　固真汤
　　定癎丹
　　阳癎
　　龙胆汤
　　泻青丸
　　四制抱龙丸
　　惊癎
　　大青膏
　　镇惊丸
　　痰癎
　　一捻金
　　硃衣滚痰丸
　　食癎
　　妙圣丹
　　硃衣滚痰丸
　　清热和胃丸
　　风癎
　　化风丹
　　羌活桂枝汤
　　牛黄丸


　　御纂医宗金鉴卷五十一目録
　　钦定四库全书
　　御纂医宗金鉴卷五十一
　　编辑幼科杂病心法要诀
　　初生门【下】
　　目烂
　　儿生两目痛难睁胞边赤烂胎攻内用地黄汤清外防真金目即明
　　【注】目烂者胞边赤烂痛痒难睁因胎中蕴生后毒热上攻于目故有是证内服地黄汤以清外用真金散以防目其证自愈
　　生地黄汤【方见目不开】
　　真金散
　　黄连　　　　　　　【生】　　　　黄蘗【生】
　　当归　　　　　赤芍药【各一钱】
　　杏仁【五分炒去皮尖】
　　右剉散乳汁浸一宿晒干爲极细末用生地黄汁调一字频频防眼即愈
　　悬痈
　　腭上肿起号悬痈皆因胎毒热上冲法当刺破盐汤拭如圣一字掺之灵
　　【注】凡喉里上腭肿起如芦箨盛水状者名曰悬痈芦箨者芦笋也此胎毒上攻湏以棉纒长鍼留锋刺之泻去青黄赤汁未消者来日再刺刺后以盐汤拭口用如圣散或一字散掺之
　　如圣散
　　铅霜【一钱】　　　真牛黄【一钱】
　　太隂元精石　　硃砂【各二钱五分水飞】
　　龙脑【五分】
　　右爲极细末每用一字掺患处
　　一字散
　　硃砂　　　　　　　　【水飞】　　　硼砂【各五分】
　　龙脑　　　　　朴消【各一字】
　　右爲极细末用蜜调少许鵞翎蘸搽口内
　　重龈
　　重龈胎胃中蓄牙根肿胀痛难禁刺破一字散敷上继进清胃效如神
　　【注】重龈者因小儿在胎有蓄于胃中故牙根肿如水泡名曰重龈治法用鍼刺破以盐汤拭净外敷一字散内服清胃散其肿自消
　　一字散【方见悬痈】
　　清胃散
　　生地　　　　　丹皮
　　黄连　　　　　当归
　　升麻　　　　　石膏【煆】
　　引用灯心水煎服
　　【方歌】清胃散治胃熏生地黄连当归身丹皮升麻石膏煆临煎湏要入灯心
　　鵞口
　　鵞口白屑满舌口心脾蕴热本胎原清热泻脾搽保命少迟糜烂治难痊
　　【注】鵞口者白屑生满口舌如鵞之口也由在胎中受母饮食热毒之气蕴于心脾二经故生后遂于口舌之间治法以清热泻脾散主之外用发蘸井水拭口搽以保命散日敷二三次白退自安倘治之稍迟必口舌糜烂吮乳不得则难痊矣
　　清热泻脾散
　　山栀　　　　　　　【炒】　　　　石膏【煆】
　　黄连　　　　　　　　【姜炒】　　　生地
　　黄芩　　　　　赤苓
　　引用灯心水煎服
　　【方歌】清热泻脾治鵞口石膏生地赤苓煎芩连栀子合成剂加入灯心病即安
　　保命散
　　白矾　　　　　　　　【烧灰】　　　硃砂【各二钱五分水飞】
　　马牙消【五钱】
　　右研末以白鵞粪水搅取汁舌与口角上
　　吐舌
　　吐长收缓名吐舌皆是心经有成面红烦渴溺赤濇泻心导赤服即宁
　　【注】吐舌者伸长而收缓也因心经有所致故面红烦躁口渴尿赤宜泻心导赤汤主之
　　泻心导赤汤
　　木通　　　　　生地
　　黄连　　　　　甘草【生】
　　引用灯心水煎服
　　【方歌】泻心导赤汤最良心吐舌即堪尝木通生地黄连草灯心加入服自强
　　弄舌
　　弄舌时时口内摇心脾口唇焦烦舌干大便秽泻黄导赤并能疗
　　【注】儿舌口中摇动者因心脾有以致唇焦舌干烦热便秽先用泻黄散次服泻心导赤汤
　　泻黄散
　　藿香叶　　　　山栀子【炒】
　　石膏　　　　　　　【煆】　　　　防风
　　甘草【生】
　　引加灯心水煎服
　　【方歌】弄舌泻黄散最神藿香叶配山栀仁甘草防风石膏煆临时煎服入灯心
　　泻心导赤汤【方见吐舌】
　　重舌
　　舌下肿突似舌形心脾积上攻冲内服宜以清饮外敷凉心功最灵
　　【注】重舌者因舌下近舌根处其肿形似舌故名重舌此心脾之宜服清饮外吹凉心散
　　清饮
　　黄连　　　　　　　【生】　　　　生地
　　木通　　　　　甘草【生】
　　连翘　　　　　　　　【去心】　　　莲子
　　引用淡竹叶水煎时时灌入口中
　　【方歌】清饮内用黄连生地莲子木通甘连翘更加淡竹叶一同煎服自然安
　　凉心散
　　青黛　　　　　硼砂
　　黄蘗　　　　　黄连【人乳拌晒】
　　人中白【各二钱煆过】　风化消【一钱】
　　氷片【二分】
　　右爲极细末吹之甚效
　　木舌
　　木舌心脾积成肿胀木硬证多凶外用川消敷舌上内服泻心导赤灵
　　【注】木舌一证皆因心脾积而成盖脾之衇络在舌下又舌爲心苖遇火上冲令儿舌肿满木硬不能转动故名木舌外用川消散敷舌上内服泻心导赤汤若不急治必至难救
　　川消散
　　朴消【五分】　　　真紫雪【二分】
　　盐【一分】
　　右爲细末以竹调敷舌上
　　泻心导赤汤【方见吐舌】
　　哯乳
　　哯乳之候非一端伤乳停痰胃寒宜和中清饮寒用温中止吐煎伤乳平胃散最妙停痰二陈汤可痊若是满而自溢者常湏节乳自能安
　　【注】小儿哯乳证非一端有宿乳停痰胃寒胃之分不可一例而治如面色多赤二便微秘手足指此爲哯也宜和中清饮主之面色青白粪青多沫手足指冷此因寒而哯也宜温中止吐汤主之口唇干夜卧不宁手足心此爲伤乳而哯也宜平胃散主之胸膈膨满呕吐痰涎此因停痰而哯也宜枳桔二陈汤主之若吃乳多满而自溢者不湏服药惟节乳则哯自止矣
　　和中清饮
　　黄连　　　　　　　　【姜炒】　　　半夏【姜制】
　　陈皮　　　　　茯苓
　　藿香　　　　　砂仁
　　引用姜水煎服
　　【方歌】和中清饮黄连半夏陈皮茯苓攅藿香砂仁合成剂水煎徐服可安全
　　温中止吐汤
　　白豆蔲　　　　　　　　【研】　　　茯苓
　　半夏　　　　　　　　【姜制】　　　生姜
　　水煎冲磨沉香汁服
　　【方歌】温中止吐白豆蔲茯苓半夏共生姜临服沉香汁加入专治哯乳自寒伤
　　平胃散
　　苍术　　　　　　　【炒】　　　　陈皮
　　厚朴　　　　　　　　【姜炒】　　　甘草【炙】
　　麦芽　　　　　　　【炒】　　　　砂仁【研】
　　引用姜水煎服
　　【方歌】小儿伤乳多吐哯平胃调和功可见苍陈厚朴甘草偕加入麦砂姜一片
　　枳桔二陈汤
　　枳殻　　　　　　　　【麸炒】　　　桔梗
　　陈皮　　　　　半夏【姜制】
　　茯苓　　　　　甘草【炙】
　　引用姜水煎服
　　【方歌】停痰哯乳不能安枳桔二陈汤最先枳桔陈半苓甘草生姜加入即时痊
　　夜啼
　　夜啼寒因胎受湏将形色辨分明寒属脾经面青白手腹俱冷曲腰疼面赤溺闭属心用导赤寒钓藤若无寒热表里证古法蝉花散最精
　　【注】小儿初生夜啼其因有二一曰脾寒一曰心皆受自胎中观其形色便知病情矣如面色青白手腹俱冷不欲吮乳曲腰不伸者脾寒也钩藤饮主之面赤唇红身腹俱小便不利烦躁多啼者心也导赤散主之若无已上形证但多啼者用蝉花散最当
　　钓藤饮
　　川芎　　　　　白当归
　　茯神　　　　　白芍【炒】
　　茯苓　　　　　甘草【炙】
　　木香　　　　　　　【煨】　　　　钓藤钩
　　引用红枣水煎服
　　【方歌】夜啼之证因脾寒湏服钓藤饮可痊芎归神芍苓甘草木香钓藤红枣煎
　　导赤散【方见小便不通】
　　蝉花散
　　蝉蜕【不拘多少下半截】
　　右研细末每服少许薄荷煎汤调下
　　胎黄
　　儿生徧体色如金湿熏蒸胎受深法当渗湿兼清热地黄犀角二方神
　　【注】胎黄者徧体面目皆黄其色如金乃孕妇湿太盛小儿在胎受母毒故生则有是证也法当渗湿清湏分轻重治之色微黄者生地黄汤深黄者犀角散
　　生地黄汤
　　生地黄　　　　赤芍药
　　川芎　　　　　当归
　　天花粉　　　　赤茯苓
　　泽泻　　　　　猪苓
　　甘草　　　　　　　【生】　　　　茵蔯蒿
　　引用灯心水煎食前服
　　【方歌】胎黄湏用地黄汤四物花粉赤苓良泽泻猪苓甘草等茵蔯加入水煎尝
　　犀角散
　　犀角　　　　　　　【镑】　　　　茵蔯蒿
　　栝蒌根　　　　升麻
　　甘草　　　　　　　【生】　　　　龙胆草
　　生地　　　　　寒水石【煆】
　　水煎不拘时服
　　【方歌】胎黄又有犀角散甘草犀角与茵蔯升麻胆草生地共寒水石同栝蒌根
　　胎赤
　　胎赤胎中受毒生后徧体若丹涂清热解毒汤极妙蒋氏化毒功效殊
　　【注】胎赤者因孕妇过食辛热之物以致毒热凝结蕴于胞中遂令小儿生下头面肢体赤若丹涂故名曰胎赤当以清热解毒汤主之热盛便秘者蒋氏化毒丹主之
　　清热解毒汤
　　生地　　　　　黄连
　　金银花　　　　薄荷叶
　　连翘　　　　　　　　【去心】　　　赤芍
　　木通　　　　　甘草【生】
　　引用灯心水煎服
　　【方歌】清热解毒汤堪夸生地黄连金银花薄荷连翘赤芍药木通甘草灯心加
　　蒋氏化毒丹
　　犀角　　　　　黄连
　　桔梗　　　　　元参
　　薄荷叶　　　　甘草【生】
　　大黄【各一两生】　　青黛【五钱】
　　右爲细末炼白蜜爲丸重六分每服一丸灯心汤化服
　　赤游风
　　赤游胎中毒热成皮肤赤肿徧身行头面四肢犹可治若归心腹命难生内服犀角蓝叶散外用砭法敷神功百日之内忌砭血贴涂二法可安宁
　　【注】小儿赤游风证多由胎中毒热而成或生后于温暖毒热蒸发于外以致皮肤赤热而肿色若丹涂游走不定行于徧身故名曰赤游风多发于头面四肢之间若内归心腹则死治法当服犀角解毒饮如不愈继以蓝叶散外用砭法刺出毒血毒甚者敷以神功散毒轻者不用敷药在百日内者小儿忌砭血以其肌肉难任也湏用猪肉贴法或以赤小豆末鸡子清调涂之甚效
　　犀角解毒饮
　　牛蒡子　　　　　　　　【炒】　　　犀角
　　荆芥穗　　　　防风
　　连翘　　　　　　　　【去心】　　　金银花
　　赤芍药　　　　生甘草
　　川黄连　　　　生地黄
　　引用灯心水煎服
　　【方歌】犀角解毒药最良牛蒡犀角合荆防连翘银花赤芍药甘草川连生地黄
　　蓝叶散
　　蓝叶【五钱】　　　黄芩
　　犀角屑　　　　川大黄【剉微炒】
　　柴胡　　　　　栀子【各二钱生】
　　川升麻【一钱】　　石膏【一钱】
　　生甘草【一钱】
　　右爲粗末每服一钱水一小盏煎五分去渣兑竹沥一酒杯煎三两沸放温量儿大小用之气怯弱者可去大黄
　　砭血法
　　口吮毒血各聚一处用细磁器击碎取锋芒者将筯头劈开夹住用线缚定两指轻撮筯梢令磁芒对聚血处再用筯一根频击刺出毒血砭后毒甚者以神功散敷之毒轻者砭后不可用恐皮肤既破草乌能作痛也如患在头者不用砭法只宜卧鍼倒挑患处出毒血则愈
　　神功散
　　黄蘗　　　　　　　【炒】　　　　草乌【生】
　　右各爲末等分用潄口水调敷频以潄口水润之
　　猪肉贴法
　　用生猪肉切片贴于赤肿处数数更换
　　涂法
　　生赤小豆不拘多少研爲细末用鸡子清调涂患处亁则再涂
　　初生无皮
　　儿生无皮有二端父母梅毒遗染传或因未足月生早无皮赤烂痛难堪梅毒换肌消毒散胎怯当归饮能痊外敷清凉鵞黄粉毒解形完肤自坚
　　【注】婴儿生下无皮其证有二或因父母素有杨梅结毒传染胞胎故生下或上半身赤烂或下半身赤烂甚至色带紫黑又有因月分未足生育太早徧体浸渍红嫩而光二证俱属恶候遗毒者内服换肌消毒散外用清凉膏或鵞黄散敷之胎元不足者内服当归饮外用稻米粉扑之毒觧形完者谓解去毒气其皮自渐渐生完而坚实矣
　　换肌消毒散
　　当归　　　　　生地黄
　　赤芍药　　　　川芎
　　皂刺　　　　　土茯苓
　　金银花　　　　连翘【去心】
　　甘草　　　　　　　【生】　　　　白芷
　　苦参　　　　　白藓皮
　　防风
　　引用灯心水煎服
　　【方歌】无皮换肌消毒治四物皂刺土茯苓银花连翘草白芷苦参白藓共防风
　　当归饮
　　何首乌　　　　　　　　【制】　　　　白藓皮
　　白蒺藜　　　　　甘草
　　当归　　　　　　生地黄
　　白芍药　　　　　人参
　　黄耆　　　　　　川芎
　　水煎服
　　【方歌】当归饮治儿无皮面白肢冷服最宜首乌藓皮白蒺藜甘草四物共参耆
　　清凉膏
　　石灰【四两未经水湿成块者】
　　用水泡之没指半许露一宿面上有浮起如云片者轻轻取之微带清水视其多寡对小磨香油亦如之以顺搅成膏爲度用鸡翎搽之自愈
　　鵞黄散
　　黄蘗　　　　　　　【生】　　　　石膏【各等分煆】
　　共研爲细末扑之湿则亁扑亁则用猪苦胆调搽
　　扑粉法
　　旱稻白米作粉时时扑之其皮渐生神效
　　变蒸
　　万物春生夏热长儿生同此变形神三十二日爲一变六十四日曰一蒸变长百骸生藏府蒸增智慧聪明十八五百七十六变蒸既毕形神成变蒸之状身微热耳尻骨冷无病情
　　【注】天地生化万物必以春温夏热儿之初生变生形神亦同此理自生之日至三十二日曰一变至六十四日曰一蒸变则长其百骸生其藏府蒸则増其智慧发其聪明也曰十八五百七十六者谓十变五蒸之外又有三大蒸合计五百七十六日也变蒸既毕形神具足此后则不复变蒸矣然每变蒸之时其状惟身微热耳冷尻骨冷而无他病情状盖以隂阳和变生化形神故无他病情状也身微热者以隂阳氤氲变蒸之气而然也耳尻冷者耳尻属隂以阳不伤隂而与隂和之象故不热也
　　【按】变蒸既曰生五藏六府次序又曰包络三焦二经俱无形状故不变不蒸夫也络乃周身脂膜联络百骸藏府者三焦乃躯殻内气充满百骸藏府者变蒸时岂独不及之耶其説不经细阅灵素自知附辨以俟识者
　　惊风门
　　惊风总括
　　心主惊兮肝主风心热肝风作急惊素虚药峻因成慢吐泻后起慢脾风急惊阳证有实象慢脾隂证有虚形慢惊半隂半阳证虚实寒热要详明
　　【注】心藏神心病故主惊也肝属木肝病故主风也凡小儿心热肝盛一触惊受风则风火相搏必作急惊之证也若素禀不足或因急惊用药过峻伤元气每致变成慢惊之证更有因吐泻既乆中气大虚脾土衰弱肝木乘虚而内生惊风者名曰慢脾风也三者致病之因既不同故所现之证亦各异急惊属阳必有阳热有余等实象也慢脾属隂必有隂冷不足等虚象也至于慢惊初得之时隂阳尚未损或因急惊传变而成其中常有夹痰夹热等证故属半隂半阳不比慢脾纯隂之病也治者湏详分虚实寒热以治之庶不致悮矣
　　惊风八候
　　惊风八候搐搦掣颤反引窜视之名肘臂伸缩名爲搐十指开合搦状成势若相扑谓之掣颤则头肢动摇铃反张身仰头向后引状两手若开弓窜则目直常似怒视则覩物不转睛内外左右分顺逆湏识急慢证皆同【注】八候谓搐搦掣颤反引窜视是也搐谓肘臂伸缩搦谓十指开合掣谓肩头相扑颤谓手足动摇反者身仰向后引者手若开弓窜则目直而似怒视则睛露而不活其搐以男左手女右手男大指在外女大指在内爲顺反是爲逆此候急惊慢惊同皆见之虚实无所异焉治者宜切记之
　　通闗急救法
　　惊风搐搦神昏愦痰壅气塞在心胸急用通闗吹入鼻无则死有生
　　【注】惊风搐搦必神气昏愦皆由痰壅气塞壅结胸中而致急用通闗散吹入鼻内无者不治有者审其表里虚实随证治之
　　通闗散
　　半夏　　　　　　　【生】　　　　皂角
　　细辛　　　　　薄荷【各等分】
　　共爲细末用笔管吹入鼻内少许
　　急惊风
　　急惊触异心惊热或由风郁火生风痰盛或热极壮热烦急面唇红痰壅气促牙闗噤二便秘濇衇数洪惊用镇惊风至寳牛黄攻痰凉膈清平治羌活泻青等化痰导赤共凉惊
　　【注】急惊风一证有因目触异物耳闻异声神散气乱而生者有因心肝火盛外爲风寒郁闭不得宣通而生者有因痰盛热极而内动风者然证多壮热烦急面红唇赤痰壅气促牙闗噤急二便秘濇噤急者齿紧急不能开也二便秘濇者大便秘结而小便澁难也衇洪数者主阳热也触异致惊者清热镇惊汤安神镇惊丸主之火郁生风者至寳丹主之痰盛生惊者牛黄丸攻下之极生风者凉膈散清解之病不甚者则用平治之法风者羌活散主之肝热者泻青丸主之痰兼者清化痰汤主之心经者导赤散凉惊丸主之惟在临证者审而用之
　　清镇惊汤
　　柴胡　　　　　薄荷
　　麦冬　　　　　　　　【去心】　　　栀子
　　川黄连　　　　龙胆草
　　茯神　　　　　钩藤钩
　　甘草　　　　　　　【生】　　　　木通
　　引加灯心竹叶调硃砂末服
　　【方歌】清热镇惊治外惊柴胡薄荷麦门冬栀子黄连龙胆草茯神钩藤草木通
　　安神镇惊丸
　　天竺黄　　　　　茯神【各五钱】
　　胆星　　　　　　枣仁【炒】
　　麦冬　　　　　　　　【去心】　　　　赤芍
　　当归【各三钱】　　薄荷叶
　　黄连　　　　　辰砂
　　牛黄　　　　　栀子
　　木通　　　　　龙骨【各三钱煆】
　　青黛【一钱】
　　右爲细末炼蜜丸如菉豆大赤金铂爲衣量儿大小与之淡姜汤化下
　　至宝丹
　　麻黄　　　　　防风
　　荆芥　　　　　薄荷
　　当归　　　　　赤芍
　　大黄　　　　　芒消
　　川芎　　　　　黄芩
　　桔梗　　　　　连翘【去心】
　　白术　　　　　　　　【土炒】　　　栀子
　　石膏　　　　　　　【煆】　　　　甘草【生】
　　滑石　　　　　全蝎【去毒】
　　细辛　　　　　天麻
　　白附子　　　　羌活
　　僵蚕　　　　　　　【炒】　　　　川连
　　独活　　　　　黄蘗【各等分】
　　右共爲细末炼蜜爲丸每丸重五分量儿大小与之姜汤化下
　　牛黄丸
　　黑牵牛　　　　白牵牛【各七钱半】
　　胆星　　　　　枳实【麸炒】
　　半夏【各五钱姜制】　　牙皂【二钱去皮】
　　大黄【一两半】
　　右研极细末炼白蜜爲丸重五分量儿大小与之姜汤化下
　　凉膈散
　　黄芩　　　　　大黄
　　连翘　　　　　　　　【去心】　　　芒消
　　甘草　　　　　　　【生】　　　　栀子
　　薄荷
　　引用竹叶生蜜煎服
　　无汗者加防风羌活
　　【方歌】凉膈散治膈盛栀翘芩薄芒消黄便秘消黄加倍用无汗更加羌活防
　　羌活散
　　羌活　　　　　防风
　　川芎　　　　　薄荷
　　天麻　　　　　僵蚕【炒】
　　甘草　　　　　　　【生】　　　　川黄连
　　柴胡　　　　　前胡
　　枳殻　　　　　　　　【麸炒】　　　桔梗
　　引用生姜水煎服
　　【方歌】羌活散风兼清羌防川芎薄荷叶天麻僵蚕草黄连柴胡前胡枳殻桔
　　泻青丸
　　龙胆草　　　　　　　　【焙】　　　栀子
　　大黄　　　　　　　【煨】　　　　羌活
　　防风【各一钱】　　川芎【钱半】
　　右研末炼蜜爲丸如梧桐子大竹叶薄荷汤调下
　　清化痰汤
　　橘红　　　　　麦冬【去心】
　　半夏　　　　　　　　【姜制】　　　赤苓
　　黄芩　　　　　竹茹
　　甘草　　　　　　　【生】　　　　川连
　　枳殻　　　　　　　　【麸炒】　　　桔梗
　　胆星
　　引用生姜灯心水煎服
　　【方歌】清化痰有橘红麦冬半夏赤茯苓黄芩竹茹生甘草川连枳桔胆南星
　　泻心导赤汤【方见木舌】
　　凉惊丸
　　龙胆草　　　　防风
　　青黛【各三钱】　　钓藤钩【二钱】
　　黄连【五钱】　　　牛黄【一钱】
　　右研细末麫糊爲丸如粟米大量儿大小与之金器煎汤化下
　　急惊后调理法
　　急惊之后尚未清痰琥珀抱龙灵神虚气弱痰兼热清心涤痰大有功
　　【注】急惊多用寒凉之药亦急则治标之法但得痰火稍退即当调补气血若用寒凉必致转成慢惊等证故惊邪一退余热尚在者当用琥珀抱龙丸主之若脾虚多痰者宜清心涤痰汤主之
　　琥珀抱龙丸
　　人参　　　　　琥珀
　　茯神【各五钱】　　山药【一两炒】
　　甘草【四钱炙】　　　檀香【三钱】
　　天竺黄　　　　枳殻【麸炒】
　　枳实【各五钱麸炒】　　辰砂【三钱】
　　胆星【五钱】　　　赤金铂【二十片】
　　右爲细末炼蜜爲丸每丸重一钱大儿一丸小儿半丸淡姜汤化下
　　清心涤痰汤
　　竹茹　　　　　橘红
　　半夏　　　　　　　　【姜制】　　　茯苓
　　枳实　　　　　　　　【麸炒】　　　甘草【生】
　　麦冬　　　　　　　　【去心】　　　枣仁【炒】
　　人参　　　　　菖蒲
　　南星　　　　　川黄连
　　引用生姜水煎服
　　【方歌】清心涤痰汤效灵补正除邪两收功参苓橘半连茹草枳实菖枣星麦冬
　　慢惊风
　　慢惊多縁禀赋弱或因药峻损而成缓缓搐搦时作止面白青黄身则温昏睡眼合睛或露衇迟神惨大便青气虚夹痰醒脾效脾虚肝旺缓肝灵
　　【注】慢惊一证或縁禀赋虚弱土虚木盛者有之或由急惊过用峻利之药以致转成此证者有之发时缓缓搐搦时作时止面色淡黄或青白相兼身必温和昏睡眼合或睡卧露睛衇来迟缓神气惨惨大便青色此乃脾胃虚弱治宜培补元气爲主虚而夹痰者醒脾汤主之脾虚肝旺者缓肝理脾汤主之
　　醒脾汤
　　人参　　　　　白术【土炒】
　　茯苓　　　　　天麻
　　半夏　　　　　　　　【姜制】　　　橘红
　　全蝎　　　　　　　　【去毒】　　　僵蚕【炒】
　　甘草　　　　　　　【炙】　　　　木香
　　仓米　　　　　胆南星
　　引用生姜水煎服
　　【方歌】气虚夹痰醒脾治参术天麻白茯苓橘半全蝎僵蚕草木香仓米胆南星
　　缓肝理脾汤
　　广桂枝　　　　人参
　　白茯苓　　　　白芍药【炒】
　　白术　　　　　　　　【土炒】　　　陈皮
　　山药　　　　　　　【炒】　　　　扁豆【炒研】
　　甘草【炙】
　　引用煨姜大枣水煎服
　　【方歌】肝旺脾虚缓肝汤桂枝参苓芍术良陈皮山药扁豆草煎服之时入枣姜
　　夹热夹痰慢惊
　　慢惊夹热或夹痰身热心烦口溢涎宜以清心涤痰治白丸柴芍六君煎
　　【注】慢惊之证本无热可言但脾虚虚热内生故痰涎上泛咽喉气粗身热心烦所谓虚夹痰热是也痰热相兼者清心涤痰汤主之脾虚肝旺痰盛者青州白丸子柴芍六君汤主之
　　清心涤痰汤【方见急惊后调理法】
　　青州白丸子
　　生川乌【五钱　去皮脐】　　生半夏【七两】
　　南星【三两生】　　　　白附子【二两生】
　　右爲末盛生绢袋内用井花水摆出粉未尽再摆以粉尽爲度置磁盆内日晒夜露每早撇去旧水别用新水搅春五日夏三日秋七日冬十日去水晒亁研爲细末用糯米粉煎粥清丸菉豆大每服三五丸薄荷汤送下
　　柴芍六君子汤
　　人参　　　　　白术【土炒】
　　茯苓　　　　　陈皮
　　半夏　　　　　　　　【姜制】　　　甘草【炙】
　　柴胡　　　　　白芍【炒】
　　钓藤钩
　　引用姜枣水煎服
　　【方歌】脾虚木旺风痰盛四君人参术草苓痰盛陈半因加入肝风更用柴芍藤
　　慢脾风
　　肝盛脾衰金气弱金失承制木生风每因吐泻伤脾胃闭目摇头面唇青额汗昏睡身肢冷舌短声哑呕澄清温中补脾爲主剂固真理中随证从
　　【注】慢脾风一证多縁吐泻既乆脾气大伤以致土虚不能生金金弱不能制木肝木强盛惟脾是尅故曰脾风闭目摇头面唇青黯额汗昏睡四肢厥冷舌短声哑频呕清水此乃纯隂无阳之证逐风则无风可逐治惊则无惊可治惟宜大补脾土生胃囘阳爲主吐泻亡阳者温中补脾汤主之大病后成者固真汤主之四肢厥冷者理中汤加附子主之
　　温中补脾汤
　　人参　　　　　黄耆【蜜炙】
　　白术　　　　　　　　【土炒】　　　亁姜
　　陈皮　　　　　半夏【姜制】
　　附子　　　　　　　【制】　　　　茯苓
　　砂仁　　　　　肉桂【去粗皮研】
　　白芍　　　　　　　　【炒焦】　　　甘草【炙】
　　丁香
　　引用煨姜水煎服
　　【方歌】慢脾温中补脾汤参耆白术共干姜陈半附苓缩砂桂白芍甘草共丁香
　　固真汤
　　人参　　　　　白术【土炒】
　　肉桂　　　　　　　　　【去粗皮】　　白茯苓
　　山药　　　　　　　【炒】　　　　黄耆【蜜炙】
　　甘草　　　　　　　　　　　【湿纸裹煨透】附子【去皮脐汤泡浸】
　　引用姜枣水煎服
　　【方歌】固真汤治慢脾风人参白术桂茯苓山药黄耆煨甘草附子浸泡最宜精
　　理中汤【方见不乳】








　　癎证门
　　癎证总括
　　小儿癎证类痉惊时昏倒搐涎声食顷即苏如无病隂阳惊痰食风
　　【注】癎证类乎惊风痉风者谓发时昏倒抽搐痰涎壅盛气促作声与惊痉二证相似也但四体柔软一食之顷即醒依然如无病之人非若痉风一身强硬终日不醒也隂者隂癎也见藏隂证阳者阳癎也见府阳证惊癎因惊热痰癎因痰食癎因食风癎因风其证不一治亦不同临证宜详辨之
　　隂癎
　　隂癎属藏肢厥冷偃卧拘急面白青吐沫声微衇沉细醒脾固真定癎灵
　　【注】隂癎属隂藏寒之病也多因慢惊之后痰入心包而得时手足厥冷偃卧拘急面色青白口吐涎沫声音微小衇来沉细轻者醒脾汤甚者固真汤病退调理用定癎丹主之
　　醒脾汤【方见慢惊风】
　　固真汤【方见慢脾风】
　　定癎丹
　　人参【三钱】　　　当归【三钱】
　　白芍【三钱炒】　　　茯神
　　枣仁【各五钱炒】　　逺志【三钱去心】
　　琥珀【三钱】　　　天竺黄【四钱】
　　白术【五钱土炒】　　　橘红
　　半夏　　　　　　　　【姜制】　　　天麻【各三钱】
　　钩藤钩【四钱】　　甘草【二钱炙】
　　右共爲细末炼蜜丸如榛子大每服一丸淡姜汤化服
　　阳癎
　　阳癎属府身汗仰卧面赤衇数洪噤急啼呌吐涎沫龙胆泻青与抱龙
　　【注】阳癎属阳府之病也多因急惊去风下痰不净乆而致成此证时身自汗仰卧面赤衇象洪数牙闗噤急或啼呌不已口吐涎沫如风兼者用龙胆汤肝经者用泻青丸痰涎壅盛者用四制抱龙丸主之
　　龙胆汤【方见噤口】
　　泻青丸【方见急惊风】
　　四制抱龙丸
　　天竺黄【五钱】　　辰砂【二钱】
　　胆星【一两】　　　雄黄【二钱】
　　麝香【一分半】
　　右爲极细末另用麻黄欵冬花甘草各五钱煎汤去滓慢火熬成膏合药末爲丸如芡大每服一丸薄荷汤化下
　　惊癎
　　惊癎触异惊神气吐舌急呌面白红发作如人将捕状安神大青镇惊灵
　　【注】小儿心肝盛偶被惊邪所触因而神气溃乱遂成癎证发时吐舌急呌面色乍红乍白悚惕不安如人将捕之状先服大青膏次服镇惊丸则癎自定矣
　　大青膏
　　天麻【三钱】　　　白附子【二钱】
　　青黛【一钱研】　　　蝎尾【一钱去毒】
　　硃砂【一钱研】　　　天竺黄【二钱】
　　麝香【三分】　　　乌稍蛇肉【一钱酒浸焙亁】
　　右同研细炼蜜和膏每服大儿五分小儿三分薄荷汤化服
　　镇惊丸
　　茯神　　　　　麦冬【各五钱去心】
　　辰砂　　　　　逺志【去心】
　　石菖蒲　　　　枣仁【各三钱炒】
　　牛黄【一钱半】　　川黄连【三钱生】
　　珍珠【二钱】　　　胆星【五钱】
　　钓藤钩【五钱】　　天竺黄【五钱】
　　犀角【三钱】　　　甘草【二钱生】
　　右共研细末炼蜜爲丸每丸重五分量儿与之用淡姜汤下
　　痰癎
　　痰癎平素自多痰时痰壅在喉间气促昏倒吐痰沫一捻金与滚痰丸
　　【注】痰癎者因小儿平素痰盛或偶因惊热遂致成癎时痰涎壅塞喉间气促昏倒口吐痰沫宜先服一捻金以急下其痰次服硃衣滚痰丸则气顺痰清而癎自止矣
　　一捻金【方见不乳】
　　硃衣滚痰丸
　　礞石【一两煆】　　　　沉香【五钱】
　　黄芩【七钱】　　　大黄【一两】
　　右爲细末水泛爲丸硃砂爲衣多寡量儿大小白滚水化服
　　食癎
　　食癎食积中脘一时痰使之然面黄腹满吐利臭妙圣滚痰和胃安
　　【注】食癎者其病在脾因小儿乳食度停结中脘乘一时痰热壅盛遂致成癎其初面黄腹满吐利酸臭后变时时搐宜用妙圣丹主之痰盛者硃衣滚痰丸主之后用清热和胃丸调理则积滞清而惊癎定矣
　　妙圣丹
　　雄黄　　　　　蝎梢
　　硃砂　　　　　代赭石【各二钱煆醋淬】
　　巴豆【三个去油】　　　杏仁【二钱炒去皮尖】
　　右共爲细末蒸枣肉丸如桐子大每服三五丸木香煎汤化服
　　硃衣滚痰丸【方见痰癎】
　　清和胃丸
　　川连【五钱生】　　　栀子【五钱生】
　　竹茹【四钱】　　　麦冬【五钱去心】
　　连翘【四钱去心】　　　山查【一两】
　　神麯【一两炒】　　　麦芽【一两炒】
　　陈皮【四钱】　　　枳实【五钱麸炒】
　　大黄【五钱】　　　甘草【三钱生】
　　右共爲细末炼蜜爲丸每丸重一钱量儿与之用滚白水化下
　　风癎
　　风癎汗出风袭经二目青黯面淡红十指屈伸如数物化风羌活牛黄宁
　　【注】风癎因汗出脱衣腠理开张风邪乘隙而入发时目青面红手如数物治法先宜踈风解表轻则化风丹主之重则羌活桂枝汤主之风兼痰者牛黄丸主之
　　化风丹
　　胆星【二钱】　　　羌活
　　独活　　　　　天麻
　　防风　　　　　甘草【生】
　　荆芥穗　　　　人参
　　川芎【各一钱】
　　右共爲细末炼蜜丸皂子大每服一丸薄荷汤化开服
　　羌活桂枝汤
　　羌活　　　　　防风
　　麻黄　　　　　桂枝
　　天麻　　　　　大黄
　　甘草【生】
　　引用生姜水煎服
　　【方歌】羌活桂枝治风癎疎风泻热妙难言羌防麻桂天麻草大黄煎服自然安
　　牛黄丸
　　胆星　　　　　全蝎【去毒】
　　蝉退【各二钱半】　防风
　　牛黄　　　　　白附子【生】
　　僵蚕　　　　　　　【炒】　　　　天麻【各一钱五分】
　　麝香【五分】
　　右爲细末煮枣去核皮取肉和丸如菉豆大每服三五丸生姜汤化服





　　御纂医宗金鉴卷五十一
<子部,医家类,御纂医宗金鉴>
　　钦定四库全书
　　御纂医宗金鉴卷五十二
　　编辑幼科杂病心法要诀目录
　　疳证门
　　疳证总括
　　脾疳
　　消疳理脾汤
　　肥儿丸
　　参苓白术散
　　疳泻
　　清热和中汤
　　参苓白术散
　　疳肿胀
　　御苑匀气防
　　疳痢
　　香连导滞汤
　　肝疳
　　柴胡清肝防
　　芦荟肥儿丸
　　加味逍遥防
　　抑肝扶脾汤
　　心疳
　　泻心导赤汤
　　珍珠防
　　茯神汤
　　疳渴
　　清热甘露饮
　　肺疳
　　生地清肺饮
　　甘露饮
　　补肺散
　　肾疳
　　金蟾丸
　　九味地黄丸
　　调元散
　　疳热
　　鼈甲青蒿饮
　　鼈甲散
　　脑疳
　　龙胆丸
　　龙脑丸
　　吹鼻龙脑散
　　眼疳
　　泻肝散
　　清热退翳汤
　　逍遥散
　　羊肝散
　　鼻疳
　　清金防
　　氏化毒丹
　　化虫丸
　　鼻疳散
　　吹鼻蝉殻散
　　牙疳
　　消疳芜荑汤
　　芦荟肥儿丸
　　牙疳防
　　脊疳
　　芦荟丸
　　金蟾防
　　蛔疳
　　史君子防
　　下虫丸
　　肥儿丸
　　无辜疳
　　柴胡饮
　　芦荟肥儿丸
　　丁奚疳
　　五疳消积丸
　　人参啓脾丸
　　哺露疳
　　集圣丸
　　肥儿丸
　　人参丸
　　吐证门
　　吐证总括
　　辨呕吐哕证
　　伤乳吐
　　消乳丸
　　保和丸
　　伤食吐
　　三棱丸
　　和胃汤
　　夹惊吐
　　全蝎观音散
　　定吐丸
　　痰饮吐
　　二陈汤
　　香砂六君子汤
　　虫吐
　　化虫丸
　　加减理中汤
　　虚吐
　　丁沉四君子汤
　　实吐
　　三一承气汤
　　寒吐
　　姜橘散
　　理中汤
　　热吐
　　加味温胆汤
　　泻证门
　　泻证总括
　　伤乳食泻
　　保安丸
　　平胃散
　　中寒泻
　　理中汤
　　诃子散
　　火泻
　　玉露散
　　四苓散
　　惊泻
　　益脾镇惊散
　　养脾丸
　　脐寒泻
　　和气饮
　　调中汤
　　脾虚泻
　　参苓白术散
　　飱泻
　　补中益气汤
　　四神丸
　　水泻
　　胃苓汤
　　升阳除湿汤

　　御纂医宗金鉴卷五十二目録
　　钦定四库全书
　　御纂医宗金鉴卷五十二
　　编辑防科杂病心法要诀
　　疳证门
　　疳证总括
　　大人爲劳小儿疳乳食伤脾是病原甘肥失节生积热气血津液被熬煎初患尿泔午潮日乆青筋肚大坚面色青黄肌肉瘦皮毛憔悴眼睛防
　　【注】大人者十五岁以上也病则为劳若十五岁以下者皆名爲疳缘所禀之气血虚弱藏府娇嫩易于受伤或因乳食过饱或因肥甘无节停滞中脘传化迟滞肠胃渐伤则生积热热盛成疳则消耗气血煎灼津液凡疳病初起尿如米泔午后潮热日乆失治致令青筋暴露肚大坚硬面色青黄肌肉消瘦皮毛憔悴眼睛防而疳证成矣然当分其所属而治之庶不致有悮也
　　脾疳
　　脾疳面黄肌消瘦身困倦喜睡眠心下痞硬满肿胀卧冷食泥腹痛坚头大颈细食懒进吐泻烦渴便腥黏攻积消疳肥儿治补脾参苓白术先
　　【注】脾属土色黄主肌肉故脾疳则见面黄肌肉消瘦身体困倦喜睡心下痞硬乳食懒进睡卧喜冷好食泥土肚腹坚硬疼痛头大颈细有时吐泻口干烦渴大便腥黏之证也宜先攻其积用消疳理脾汤肥儿丸主之积退然后调理其脾以参苓白术散主之
　　消疳理脾汤
　　芜荑　　　　　三棱
　　莪术　　　　　青皮【炒】
　　陈皮　　　　　芦荟
　　槟榔　　　　　史君子肉
　　甘草　　　　　　　【生】　　　　川黄连
　　胡黄连　　　　　麦芽【炒】
　　神麯【炒】
　　引用灯心水煎服
　　【方歌】消疳理脾用芜荑三棱莪术青陈皮芦荟防榔史君草川连胡连麦芽麯
　　肥儿丸
　　人参【三钱半】　　白术【五钱土炒】
　　茯苓【三钱】　　　黄连【二钱】
　　胡黄连【五钱】　　史君子【四钱肉】
　　神麯　　　　　　　【炒】　　　　麦芽【炒】
　　山查肉【各三钱半】甘草【钱半炙】
　　芦荟【二钱半煨】
　　右爲末黄米糊丸如黍米大每服二三十丸米汤化下
　　参苓白术散
　　人参【二钱】　　　茯苓
　　白术　　　　　　　　【土炒】　　　扁豆【炒】
　　薏米　　　　　　　【炒】　　　　山药【各五钱炒】
　　陈皮【三钱】　　　缩砂
　　桔梗【各二钱】　　甘草【一钱炙】
　　建莲子【五钱去心】
　　右共爲细末每服一钱老米汤调服
　　疳泻
　　疳疾伤脾因作泻先清后补爲妙诀初宜清热和中汤乆泻参苓白术防
　　【注】疳泻之证多缘积热伤脾以致水谷不分频频作泻法当清热渗湿以清热和中汤主之若泻乆不愈当渐爲调理参苓白术散主之
　　清热和中汤
　　白术　　　　　　　　【土炒】　　　陈皮
　　厚朴　　　　　　　　【姜炒】　　　赤苓
　　黄连　　　　　神麯【炒】
　　谷芽　　　　　　　【炒】　　　　史君子
　　生甘草　　　　泽泻
　　引用灯心水煎服
　　【方歌】疳乆泄泻名疳泻清热和中功甚防白术陈厚赤苓连神谷史君草泽泻
　　参苓白术散【方见脾疳】
　　疳肿胀
　　疳疾肿胀面浮光传化失宜脾肺伤气逆喘咳胸膈满御苑匀气服最良
　　【注】疳疾肿胀之证多因传化失宜以致脾肺两伤现证气逆喘咳胸膈痞闷肚腹肿胀面色浮光宜用御苑匀气防治之其肿胀自消矣
　　御苑匀气散
　　桑皮　　　　　　　　【蜜炒】　　　桔梗
　　赤苓　　　　　甘草【生】
　　藿香　　　　　陈皮
　　木通
　　引用姜皮灯心水煎服
　　【方歌】疳乆脾虚肿胀生御苑匀气有竒功桑皮桔梗赤苓草藿香陈皮合木通
　　疳痢
　　疳疾日乆频下痢多缘肠胃热凝滞或赤或白腹窘急香连导滞爲妙剂
　　【注】疳痢之由皆因热结肠胃所致故痢时或赤或白腹中窘痛急用香连导滞汤治之其痢自愈
　　香连导滞汤
　　青皮　　　　　　　【炒】　　　　陈皮
　　厚朴　　　　　　　　【姜炒】　　　川黄连【姜炒】
　　生甘草　　　　山查
　　神麯　　　　　　　【炒】　　　　木香【煨】
　　防榔　　　　　大黄
　　引用灯心水煎服
　　【方歌】疳乆下痢名疳痢香连导滞功最良青陈厚朴川连草查麯木香防大黄
　　肝疳
　　肝疳面目爪甲青眼生眵泪澁难睁摇头揉目合面卧耳流脓水湿疮生腹大青筋身羸瘦燥渇烦急粪带青清热柴胡同芦荟调养逍遥抑肝灵
　　【注】肝属木色青主筋故肝疳则见面目爪甲皆青眼生眵泪隐澁难睁摇头揉目合面睡卧耳疮流脓腹大青筋身体羸瘦燥渇烦急粪青如苔之证也治宜先清其热用柴胡清肝防芦荟肥儿丸主之若病势稍退当以逍遥散抑肝扶脾汤调理
　　柴胡清肝散
　　银柴胡　　　　栀子【微炒】
　　连翘　　　　　　　　【去心】　　　胡黄连
　　生地黄　　　　赤芍
　　龙胆草　　　　青皮【炒】
　　甘草【生】
　　引用灯心竹叶水煎服
　　【方歌】柴胡清肝治肝疳银柴栀子翘胡连生地赤芍龙胆草青皮甘草一同煎
　　芦荟肥儿丸
　　五谷虫【二两炒】　　芦荟【生】
　　胡黄连　　　　　　　　【炒】　　　川黄连【各一两姜炒】
　　银柴胡【一两二钱炒】扁豆【炒】
　　山药【各二两炒】　　南山查【二两半】
　　虾蟇【四个煆】　　　肉豆防【七钱煨】
　　防榔【五钱】　　　史君子【二两半炒】
　　神麯【二两炒】　　　麦芽【一两六钱炒】
　　鹤虱【八钱炒】　　　芜荑【一两炒】
　　硃砂【二钱飞】　　　麝香【二钱】
　　共研细末醋糊爲丸如黍米大每服一钱米饮下
　　加味逍遥散
　　茯苓　　　　　白术【炒】
　　当归　　　　　白芍【炒】
　　柴胡　　　　　薄荷
　　炙甘草　　　　丹皮
　　栀子【炒】
　　引用姜枣水煎服
　　【方歌】加味逍遥防如神茯苓白术当归身白芍柴胡薄荷草再加丹皮栀子仁
　　抑肝扶脾汤
　　人参　　　　　白术【土炒】
　　黄连　　　　　　　　【姜炒】　　　柴胡【酒炒】
　　茯苓　　　　　青皮【醋炒】
　　陈皮　　　　　白芥子
　　龙胆草　　　　山查
　　神麯　　　　　　　【炒】　　　　炙甘草
　　引用姜枣水煎服
　　【方歌】调理抑肝扶脾汤参术黄连柴苓良青陈白芥龙胆草山查神麯甘草尝
　　心疳
　　心疳面赤衇络赤壮热有汗时烦惊咬牙弄舌口燥渇口舌生疮小便红胸膈满闷喜伏卧懒食干瘦吐利频泻心导赤珍珠治茯神调理可收功
　　【注】心属火色赤主血衇故心疳则见面红目衇络赤壮热有汗时时惊烦咬牙弄舌口舌干燥渇饮生疮小便红赤胸膈满闷睡喜伏卧懒食干瘦或吐或利也热盛者防心导赤汤主之热盛兼惊者珍珠防主之病乆心虚者茯神汤调理之
　　泻心导赤汤【方见木舌】
　　珍珠散
　　珍珠【三钱】　　　麦冬【五钱去心】
　　天竺黄【三钱】　　金铂【二十五片】
　　牛黄【一钱】　　　胡黄连【三钱】
　　生甘草【二钱】　　羚羊角
　　大黄　　　　　当归【各三钱】
　　硃砂【二钱】　　　雄黄【一钱】
　　茯神【五钱】　　　犀角【三钱】
　　右爲细末每服五分茵蔯汤调服
　　茯神汤
　　茯神　　　　　当归
　　炙甘草　　　　人参
　　引用龙眼肉水煎服
　　烦热者加麦冬
　　【方歌】茯神汤内用茯神当归甘草共人参若是烦热麦冬入清补兼施功最纯
　　疳渇
　　肥甘积热伤津液大渇引饮心烦热速用清热甘露宜热减津生渇自歇
　　【注】疳渇者多因肥甘积热煎耗脾胃以致津液亏损故不时大渇引饮心神烦热速用清热甘露饮其渇自愈
　　清热甘露饮
　　生地黄　　　　麦冬【去心】
　　石斛　　　　　知母【生】
　　枇杷叶　　　　　　　　　【蜜炙】　　石膏【煆】
　　甘草　　　　　　　【生】　　　　茵蔯蒿
　　黄芩
　　引用灯心水煎服
　　【方歌】耗液伤津成疳渇清热甘露饮如神生地麦冬斛知母枇杷石膏草茵芩
　　肺疳
　　面白气逆时咳嗽毛髪焦枯皮粟干热憎寒流清涕鼻颊生疮号肺疳疎散生地清肺效清甘露饮爲先肺虚补肺防最妙随证加减莫迟延
　　【注】肺属金色白主皮毛故肺疳则见面白气逆咳嗽毛发枯焦皮上生粟肌肤干燥憎寒热常流清涕鼻颊生疮也先用生地清肺饮以疎觧之继用甘露饮清之日乆肺虚者当以补肺防主之
　　生地清肺饮
　　桑皮　　　　　　　【炒】　　　　生地黄
　　天冬　　　　　前胡
　　桔梗　　　　　蘓叶
　　防风　　　　　黄芩
　　生甘草　　　　当归
　　连翘　　　　　　　　【去心】　　　赤苓
　　引用生姜红枣水煎服
　　【方歌】生地清肺用桑皮生地天冬前桔齐蘓叶防风黄芩草当归连翘赤苓宜
　　甘露饮
　　生地黄　　　　熟地黄
　　天冬　　　　　麦冬【去心】
　　枳殻　　　　　　　　【麸炒】　　　桔梗
　　黄芩　　　　　枇杷叶【蜜炙】
　　茵蔯蒿　　　　石斛
　　引用红枣肉水煎服
　　【方歌】甘露饮治肺火壅生熟地黄二门冬枳桔黄芩枇杷叶茵蔯石斛共煎成
　　补肺散
　　白茯苓　　　　　阿胶【蛤粉炒】
　　糯米　　　　　马兜铃
　　炙甘草　　　　杏仁【炒去皮尖】
　　水煎服
　　【方歌】肺虚补肺散通仙茯苓阿胶糯米攒马兜铃配炙甘草杏仁微炒去皮尖
　　肾疳
　　觧颅鹤膝齿行迟骨瘦如柴面黑黧齿龈出血口臭气足冷腹痛泻哭啼肾疳先用金蟾治九味地黄继进宜若逢禀赋气虚弱调元散进莫迟疑
　　【注】肾属水色黑主骨患此疳者初必有解颅鹤膝齿迟行迟肾气不足等证更因甘肥失节乆则渐成肾疳故见面色黧黑齿龈出血口中气臭足冷如冰腹痛泄泻啼哭不已之证先用金蟾丸治其疳继以九味地黄丸调补之若禀赋不足者调元防主之
　　金蟾丸
　　干虾蟇【五个煆】　　胡黄连
　　黄连【各三钱】　　鹤虱【二钱】
　　肉豆防　　　　　　　　【煨】　　　苦楝根白皮
　　雷丸　　　　　芦荟【生】
　　芜荑【各三钱】
　　右爲末麫糊爲丸菉豆大雄黄爲衣每服十五丸米汤化下
　　九味地黄丸
　　熟地　　　　　茱萸肉【各五钱】
　　赤茯苓　　　　泽泻
　　牡丹皮　　　　山药【炒】
　　当归　　　　　川楝子
　　史君子【各三钱肉】
　　右爲细末炼白蜜爲丸如芡实大用滚白水研化食前服
　　调元防
　　人参　　　　　茯苓
　　白术　　　　　　　　【土炒】　　　山药【炒】
　　川芎　　　　　当归
　　熟地黄　　　　茯神
　　黄耆　　　　　　　【炙】　　　　甘草【炙】
　　白芍【炒】
　　引用姜枣水煎服
　　【方歌】调元防治禀赋弱参苓白术干山药芎归熟地共茯神黄耆甘草同白芍
　　疳热
　　小儿疳疾身热轻重虚实当分别初用青蒿饮爲宜日乆鼈甲防最防
　　【注】疳疾之证身多热治者宜分别轻重虚实治之病初起多实者鼈甲青蒿饮主之日乆多虚者鼈甲防主之
　　鼈甲青蒿饮
　　银柴胡　　　　鼈甲【炙】
　　青蒿　　　　　生甘草
　　生地黄　　　　赤芍
　　胡黄连　　　　知母【炒】
　　地骨皮
　　引用灯心水煎服
　　【方歌】疳疾血虚身热鼈甲青蒿药有灵银柴鼈蒿草地芍胡连知母地骨同
　　鼈甲防
　　人参　　　　　黄耆【炙】
　　鼈甲　　　　　　　【炙】　　　　生地
　　熟地　　　　　当归
　　白芍　　　　　　　【炒】　　　　地骨皮
　　水煎服
　　【方歌】疳疾日乆骨热蒸鼈甲防治效从容参耆鼈甲生熟地当归白芍地骨同
　　脑疳
　　脑疳多缘受风热又兼乳哺失调节头皮光急生饼疮头热发焦如穗结鼻干心烦腮防肿困倦睛暗身汗热龙胆龙脑丸甚良吹鼻龙脑效甚防
　　【注】脑疳者因儿素受风热又兼乳哺失调以致变生此证头皮光急脑生饼疮头热毛焦发结如穗鼻干心烦腮防肿硬困倦睛暗自汗身热也脑热生疮者龙胆丸主之烦热羸瘦者龙脑丸主之外用吹鼻龙脑防吹之其证自愈
　　龙胆丸
　　龙胆草　　　　升麻
　　苦楝根皮　　　　　　　　　【焙】　　赤茯苓
　　防风　　　　　芦荟
　　油发灰【各二钱】　青黛
　　黄连【各二钱】
　　右爲细末猪胆汁浸糕糊丸如麻子大薄荷汤下量儿大小与之
　　龙脑丸
　　龙脑　　　　　麝香【各五分】
　　雄黄【二钱】　　　胡黄连【三钱】
　　牛黄【一钱】　　　硃砂【一钱五分】
　　芦荟【三钱生】　　　干虾蟇【四钱灰】
　　右爲细末熊胆合丸如麻子大每服三丸薄荷汤下
　　吹鼻龙脑防
　　龙脑　　　　　麝香【少许各研细末】
　　蜗牛殻　　　　　　　　　【炒黄】　　虾蟇灰
　　蒂　　　　　黄连
　　细辛　　　　　桔梗【各等分】
　　右爲细末入磁盒内贮之每取少许吹入鼻中日吹二次
　　眼疳
　　疳热上攻眼疳成痒澁赤烂胞肿疼白睛生翳渐遮满流泪羞明目不睁疎觧泻肝防最妙云翳清热退翳灵目乆不瘥当补养逍遥泻肝二方从
　　【注】眼疳者疳热上攻于眼故发时痒澁赤烂眼胞肿疼白睛生翳渐渐遮满不时流泪羞明闭目也先用泻肝防疎觧之再用清热退翳汤消其翳若目乆不瘥法当调补逍遥防或羊肝防主之
　　泻肝散
　　生地黄　　　　当归
　　赤芍　　　　　川芎
　　连翘　　　　　　　　【去心】　　　栀子【生】
　　龙胆草　　　　大黄
　　羌活　　　　　甘草【生】
　　防风
　　引用灯心水煎服
　　【方歌】泻肝防治肝热壅生地当归赤芍芎连翘栀子龙胆草大黄羌活草防风
　　清热退翳汤
　　栀子　　　　　　　　【微炒】　　　胡黄连
　　木贼草　　　　赤芍
　　生地　　　　　羚羊角
　　龙胆草　　　　银柴胡
　　蝉蜕　　　　　甘草【生】
　　菊花　　　　　蒺藜
　　引用灯心水煎服
　　【方歌】清热退翳消云翳栀连木贼芍生地羚羊龙胆银柴胡蝉蜕甘草菊蒺藜
　　逍遥散【方见肝疳】
　　羊肝散
　　青羊肝【一具去筋膜切韭叶厚片】
　　人参　　　　　羌活
　　白术　　　　　　　　【土炒】　　　蛤粉【各等分】
　　右爲细末令匀听用将药置荷叶上如钱厚一层铺肝一层包固外以新足青布包裹蒸熟任儿食之如不食者及夏月恐腐坏则晒干爲末早晚白汤调服服完再合以好爲度若热者减人参
　　鼻疳
　　疳热攻肺成鼻疳鼻塞赤痒痛难堪浸淫溃烂连唇际咳嗽气促发毛干热盛清金化毒效疳虫蚀鼻化虫丸调敷湏用鼻疳散吹鼻蝉殻效通仙
　　【注】鼻疳者因疳热攻肺而成盖鼻爲肺窍故时鼻塞赤痒疼痛浸淫溃烂下连唇际成疮咳嗽气促毛发焦枯也热盛者宜清金散氏化毒丹主之虫蚀者用化虫丸主之外用鼻疳防敷之或以吹鼻蝉殻防吹入鼻内
　　清金散
　　生栀子　　　　黄芩
　　枇杷叶　　　　　　　　　【蜜炙】　　生地黄
　　花粉　　　　　连翘【去心】
　　麦冬　　　　　　　　【去心】　　　薄荷
　　元参　　　　　生甘草
　　桔梗
　　引用灯心水煎服
　　【方歌】清金防治肺壅热栀子黄芩枇杷叶生地花粉翘麦冬薄荷元参甘草桔
　　蒋氏化毒丹【方见胎赤】
　　化虫丸
　　芜荑　　　　　芦荟【生】
　　青黛　　　　　川芎
　　白芷梢　　　　胡黄连
　　川黄连　　　　虾蟇【各等分灰】
　　右爲细末猪胆汁浸糕爲丸如麻子大每服二十丸食后杏仁煎汤下
　　鼻疳散
　　青黛【一钱】　　　麝香【少许】
　　熊胆【五分】
　　右爲细末干者用猪骨髓调贴湿者干上
　　吹鼻蝉殻散
　　蝉殻　　　　　　　　【微炒】　　　青黛【研】
　　蛇蜕皮　　　　　　　　【灰】　　　滑石
　　麝香【各等分细研】
　　右爲细末每用菉豆大吹入鼻中日三用之疳虫尽出
　　牙疳
　　疳成毒热内攻胃上发龈肉赤烂疼口鼻血出牙枯落穿腮蚀唇命多倾攻毒消疳芜荑效继以芦荟肥儿灵外用牙疳散时上能食堪药始能生
　　【注】牙疳者因毒热攻胃而成故热毒上发龈肉赤烂疼痛口臭血出牙枯脱落穿腮蚀唇病势危急急用消疳芜荑汤泻其毒热继以芦荟肥儿丸清其余热外用牙疳散时时敷之自愈总之此证必胃强能食堪胜峻药始有生机否则难治也
　　消疳芜荑汤
　　大黄　　　　　芒消
　　芜荑　　　　　芦荟【生】
　　川连　　　　　胡黄连
　　黄芩　　　　　雄黄
　　水煎服服后便软及不食者去大黄芒消加石膏羚羊角
　　【方歌】芜荑消疳大黄消芦荟芜荑二连标黄芩雄黄一同入能清积热牙疳消
　　芦荟肥儿丸【方见肝疳】
　　牙疳防
　　人中白　　　　　　　　　　【煆存性】　绿矾【烧红】
　　五倍子【各等分炒黑】　氷片【少许】
　　右爲极细末先用水拭净牙齿再以此防敷之有虫者加防榔
　　脊疳
　　积热生虫蚀脊膂手击其背若鼔鸣羸瘦脊骨锯齿状身热下利烦渇増十指皆疮齧爪甲此名脊疳病热凶芦荟丸同金蟾散急急调治莫从容
　　【注】脊疳者因积热生虫上蚀脊膂也以手击其背必空若鼔鸣脊骨羸瘦状若锯齿始爲脊疳外证亦身体发热下利烦渇十指皆疮频齧爪甲其证最爲可畏湏先以芦荟丸杀其虫继用金蟾散消其疳随时调治或可愈也
　　芦荟丸
　　生芦荟　　　　青黛
　　硃砂　　　　　熊胆
　　胡黄连　　　　贯众
　　地龙　　　　　　　　【微炒】　　　川黄连
　　蝉蜕　　　　　　　　【去足】　　　雷丸【各五钱】
　　麝香【一钱】　　　虾蟇【一个酥涂炙焦】
　　右爲细末用蜗角肉研和丸如麻子大每服五丸粥饮下量儿大小与之
　　金蟾散
　　蟾【一枚　　酥涂炙焦】　　夜明沙【炒】
　　桃白皮　　　　樗根白皮
　　地榆　　　　　黄蘗
　　诃黎勒　　　　　　　　　【皮煨】　　百合
　　人参　　　　　大黄
　　白芜荑　　　　　　　　【炒】　　　胡粉【各三钱】
　　防榔【一钱】　　　丁香【三十七粒】
　　右爲细末每服五分粥饮调下
　　蛔疳
　　过食腻冷并肥甘湿热生蛔腹内纒时烦多啼时腹痛口唇色变溢清涎腹胀青筋肛湿痒史君散治莫迟延不愈下虫丸极效蛔退补脾肥儿丸
　　【注】蛔疳者因过食生冷油腻肥甘之物以致湿热生蛔腹中扰动故有时烦躁多啼有时肚腹搅痛口唇或红或白口溢清涎腹胀青筋肛门湿痒也先用史君子散治之不愈下虫丸主之若蛔退又当调补其脾肥儿丸主之
　　史君子散
　　史君子【十个　瓦上炒爲末】苦楝子【五个泡去核】
　　白芜荑　　　　甘草【各一钱胆汁浸一宿】
　　右爲末每服一钱水调服
　　下虫丸
　　苦楝根皮【新白者佳酒浸焙】
　　木香　　　　　桃仁【浸去皮尖】
　　绿苞贯众　　　芜荑【焙】
　　鸡心防榔【各二钱】轻粉【五分】
　　鹤虱【一钱炒】　　　干虾蟇【三钱炒黑】
　　史君子【三钱取肉煨】
　　右爲末麫糊成丸如麻子大每服二十丸滚白水下
　　肥儿丸【方见脾疳】
　　无辜疳
　　无辜疳传有二因鸟羽汚衣着儿身或缘乳母病传染颈项疮核便利脓虫蚀脏腑身羸瘦面黄热致疳生清热宜用柴胡饮消疳肥儿效如神
　　【注】无辜疳者其病原有二或因浣衣夜露被无辜鸟落羽所汚儿着衣后致成此证或因乳母有病传染小儿以有此疾其证颈项生疮或项内有核如弹按之转动软而不疼其中有虫如米粉不速破之使虫蚀脏腑便利脓血身体羸瘦面黄热也治宜先清其热柴胡饮主之再消其疳以芦荟肥儿丸主之
　　柴胡饮
　　赤芍药　　　　柴胡
　　黄连　　　　　半夏【姜制】
　　桔梗　　　　　夏枯草
　　龙胆草　　　　浙贝母
　　黄芩　　　　　甘草【生】
　　引用灯心水煎服
　　【方歌】柴胡饮治无辜疳赤芍柴胡川黄连半夏桔梗夏枯草龙胆浙贝芩草煎
　　芦荟肥儿丸【方见肝疳】
　　丁奚疳
　　徧身骨露号丁奚肌肉干澁昼夜啼手足枯细面黧黑项细腹大突出脐尻削身软精神倦骨蒸潮热渇烦急化滞五疳消积治补养人参啓脾宜
　　【注】丁奚者徧身骨露其状似丁故名曰丁奚也其证肌肉干澁啼哭不已手足枯细面色黧黒项细腹大肚脐突出尻削身软精神倦怠骨蒸潮热燥渇烦急也先用五疳消积丸化其滞继用人参啓脾丸理其脾病可渐愈矣
　　五疳消积丸
　　史君子肉【五钱炒】　麦芽【炒】
　　陈皮　　　　　神麯【炒】
　　山查【各一两】　　白芜荑
　　黄连　　　　　胆草【各三钱】
　　右爲末陈米饭爲丸每服一钱米饮下
　　人参啓脾丸
　　人参【五钱】　　　白术【五钱土炒】
　　白茯苓【五钱】　　陈皮【四钱】
　　扁豆【五钱炒】　　　山药【五钱炒】
　　木香【二钱煨】　　　谷芽【三钱炒】
　　神麯【三钱炒】　　　炙甘草【二钱】
　　右研细末炼蜜爲丸重一钱用建莲汤化下
　　哺露疳
　　乳食不节伤脾胃羸瘦如柴哺露成吐食吐虫多烦渇头骨开张晡热蒸先用集圣消积滞继用肥儿甚有灵若还腹大青筋现人参丸服莫从容
　　【注】哺露者因乳食不节大伤脾胃也其证羸瘦如柴吐食吐虫心烦口渇头骨开张日晡蒸热先用集圣丸消其积滞再用肥儿丸调理其脾若哺露日乆肚大青筋者又宜攻补兼施以人参丸主之
　　集圣丸
　　芦荟　　　　　　　　【微炒】　　　五灵脂【炒】
　　夜明沙　　　　　　　　　　　【淘洗焙干】缩砂
　　木香　　　　　陈皮
　　莪术　　　　　史君子【肉】
　　黄连　　　　　川芎【酒洗炒】
　　干蟾【各二钱炙】　　当归【一钱五分】
　　青皮【二钱制】
　　右爲细末用雄猪胆二个取汁和麫糊爲丸每服一钱米饮送下
　　肥儿丸【方见脾疳】
　　人参丸
　　人参　　　　　麦冬【去心】
　　半夏　　　　　　　　【姜制】　　　大黄【微炒】
　　黄耆　　　　　　　【炙】　　　　茯苓
　　柴胡　　　　　黄芩
　　炙甘草　　　　川芎
　　诃黎勒　　　　　　　　【煨】　　　鼈甲【炙】
　　右爲细末炼蜜爲丸如麻子大以粥饮下量儿大小用之














　　吐证门
　　吐证总括
　　诸逆上冲成呕吐乳食伤胃或夹惊或因痰饮或虫扰虚实寒热要分明
　　【注】呕吐一证皆诸逆上冲所致也夫诸逆之因或以乳食过多停滞中脘致伤胃气不能徤运而上逆也或于食时触惊停积不化而上逆也或痰饮壅盛阻隔气道或蚘虫扰乱懊憹不安而上逆也总之上逆之因虽不同而皆能成呕吐也但病有虚有实有寒有热治者当于临证时参合兼见之证审愼以别之庶不误矣
　　辨呕吐哕证
　　有物有声谓之呕有物无声吐证名无物有声爲哕证分别医治中病情
　　【注】吐证有三曰呕曰吐曰哕古人谓呕属阳明有声有物气血俱病也吐属太阳有物无声血病也哕属少阳有声无物气病也独李杲谓呕吐哕俱属脾胃虚弱洁古老人又从三焦以分气积寒之三因然皆不外诸逆上冲也治者能分虚实别寒热以治之自无不曲中病情矣
　　伤乳吐
　　乳食过饱蓄胃中乳片不化吐频频身热面黄腹膨胀消乳保和有神功
　　【注】伤乳吐者因乳食过饱停蓄胃中以致运化不及吐多乳片犹如物盛满而上溢也其证身热面黄肚腹膨胀治宜消乳丸保和丸化其宿乳安胃和中节其乳食自然止也
　　消乳丸
　　香附【二两制】　　　神麯【炒】
　　麦芽【各一两炒】　　陈皮【八钱】
　　缩砂仁　　　　　　　　【炒】　　　甘草【各五钱炙】
　　右爲细末滴水爲丸如粟米大量儿大小服之姜汤化下
　　保和丸
　　南山查【二两】　　　神麯【一两炒】
　　茯苓　　　　　　半夏【各一两姜制】
　　连翘　　　　　　　　【去心】　　　　陈皮
　　莱菔子【各五钱炒】
　　右爲细末面糊爲丸麦芽汤化服
　　伤食吐
　　过食伤胃腹胀热恶食口臭吐酸黏眼胞虚浮身潮热湏服三棱和胃煎
　　【注】伤食吐者因小儿饮食无节过食油腻面食等物以致壅塞中脘而成也其证肚腹胀热恶食口臭频吐酸黏眼胞虚浮身体潮热治宜清胃和中爲主先用三棱丸止其吐再用和胃汤化其滞而病渐愈矣
　　三棱丸
　　三棱　　　　　　　【煨】　　　　陈皮
　　半夏　　　　　　　　【姜制】　　　神麯【各一两炒】
　　黄连　　　　　　　　【姜炒】　　　枳实【麸炒】
　　丁香【各五钱】
　　右研细末面和爲丸如黄米大每服二十丸食后姜汤下
　　和胃汤
　　陈皮　　　　　半夏【姜制】
　　缩砂仁　　　　　　　　【研】　　　　苍术【炒】
　　厚朴　　　　　　　　【姜炒】　　　　藿香叶
　　香附　　　　　　　【炒】　　　　　甘草【炙】
　　山查　　　　　　神麯【炒】
　　引用生姜水煎服
　　【方歌】和胃汤治呕吐频陈皮半夏缩砂仁苍术厚朴藿香叶香附甘草山查神
　　夹惊吐
　　食时触异吐青涎身热心烦睡不安截风观音散极妙止吐定吐丸可痊
　　【注】夹惊吐者多因饮食之时忽被惊邪所触而致吐也其证频吐青涎身体热心神烦躁睡卧不宁先用全蝎观音散截其风次用定吐丸止其呕而病可痊矣
　　全蝎观音散
　　人参【三钱】　　　黄耆【蜜炙】
　　扁豆　　　　　　　【炒】　　　　茯苓【各五钱】
　　莲肉【三钱去心】　　　木香【一钱五分煨】
　　白芷【二钱】　　　羌活
　　防风　　　　　天麻
　　全蝎【各三钱去毒】　　炙甘草【一钱五分】
　　右爲细末姜枣煎汤调服量儿大小与之
　　定吐丸
　　丁香【二十一粒】　蝎梢【四十九条去毒】
　　半夏【三个姜制】
　　右爲细末令匀煮枣肉爲丸如黍米大每服七丸金器煎汤化服
　　痰饮吐
　　痰饮壅盛在胸中痰因气逆呕吐成晕面青吐涎饮香砂二陈六君宁
　　【注】痰饮吐者由小儿饮水过多以致停留胸膈变而爲痰痰因气逆遂成呕吐之证其候头目晕面青呕吐涎水痰沫也宜用香砂二陈汤虚者香砂六君子汤治之
　　二陈汤【方见哯乳本方加藿香砂仁】
　　香砂六君子汤
　　藿香　　　　　缩砂仁
　　白术　　　　　　　　【土炒】　　　人参
　　茯苓　　　　　半夏【姜制】
　　陈皮　　　　　甘草【炙】
　　引用生姜水煎服
　　【方歌】香砂六君虚痰吐藿香缩砂共白术人参茯苓及陈皮半夏甘草同煎服
　　虫吐
　　虫吐胃热或胃寒色变时疼呕清涎寒热当以隂阳辨化虫加减理中痊
　　【注】虫吐之证有二有以胃经热蒸者有以胃经寒迫者皆能令虫不安扰乱胃中而作吐也其证唇色或红或白胃口时痛时止频呕清涎属寒属热当从隂阳之证辨之热者化虫丸主之寒者加减理中汤主之
　　化虫丸
　　芜荑【五钱】　　　鹤虱
　　苦楝根皮　　　胡粉
　　史君子　　　　　　　　【肉】　　　防榔【各一两】
　　枯矾【二钱五分】
　　右爲细末面糊爲丸量儿大小用之
　　加减理中汤
　　人参　　　　　干姜
　　白术　　　　　　　　【土炒】　　　川椒
　　引用乌梅一个水煎服
　　【方歌】加减理中寒吐虫人参干姜白术从川椒乌梅伏虫动煎成服下即安宁
　　虚吐
　　虚吐多因胃弱成神倦防动睡露睛自利不渇频呕吐丁沉四君药最灵
　　【注】虚吐之证多因胃气虚弱不能消纳乳食致成此证也其精神倦怠防门煽动睡卧露睛自利不渇频频呕吐者以丁沉四君子汤治之
　　丁沉四君子汤
　　人参　　　　　　白术【土炒】
　　茯苓　　　　　　炙甘草
　　丁香　　　　　沉香
　　引用煨姜水煎服
　　【方歌】胃虚呕吐不思食丁沉四君治最宜参术苓草补其胃丁香沉香温其脾
　　实吐
　　小儿实吐腹胀满二便不利痞硬疼渇思凉吐酸臭三一承气可收功
　　【注】实吐者小儿平素壮实偶而停滞胸腹胀满二便秘澁痞硬疼痛口渇思饮寒凉吐多酸臭也宜用三一承气汤下之二便利而吐止矣
　　三一承气汤
　　芒消　　　　　生大黄
　　枳实　　　　　　　　【麸炒】　　　甘草【生】
　　厚朴【姜炒】
　　引用生姜水煎服
　　【方歌】三一承气治实吐涤滞通塞功最着芒消相配生大黄枳实甘草同厚朴
　　寒吐
　　朝食暮吐爲冷吐乳食不化不臭酸四肢厥冷面唇白姜橘丁茰理中煎
　　【注】寒吐者皆因小儿过食生冷或乳母当风取凉使寒气入乳小儿饮之则成冷吐之证其朝食暮吐乳食不化吐出之物不臭不酸四肢逆冷面唇色白治当温中定吐胃微寒者姜橘散主之寒甚者丁茰理中汤主之
　　姜橘散
　　白姜【二钱】　　　陈皮【一两】
　　炙甘草【一钱】
　　右爲细末每服一钱温枣汤调服
　　理中汤【方见不乳本方加丁香呉茱茰】
　　热吐
　　食入即吐因胃热口渇饮冷吐酸涎身热唇红小便赤加味温胆汤可痊
　　【注】热吐之证或因小儿过食煎之物或因乳母过食厚味以致热积胃中遂令食入即吐口渇饮冷呕吐酸涎身热唇红小便赤色治宜清热爲主加味温胆汤主之
　　加味温胆汤
　　陈皮　　　　　半夏【姜制】
　　茯苓　　　　　麦冬【去心】
　　枳实　　　　　　　　【麸炒】　　　生甘草
　　竹茹　　　　　黄连【姜炒】
　　引用灯心水煎服
　　【方歌】热吐须用温胆汤陈皮半夏茯苓良麦冬枳实生甘草竹茹黄连水煎尝



　　泻证门
　　泻证总括
　　小儿泄泻认须清伤乳停食冷热惊藏寒脾虚飱水泻分消温补治宜精
　　【注】泻之一证多因脾被湿侵土不胜水而成然致病之原各异或乳食停滞不化或感受寒暑之气或惊邪外触或藏受寒冷或脾虚作泻更有飱泻水泻之证致疾之因不同而调治之法亦异医者详细辨之或分消或温补因证施治庶不误矣
　　伤乳食泻
　　乳食过伤泻酸脓噫臭腹热胀满疼口渇恶食溺赤澁保安平胃奏神功
　　【注】伤乳食泻者因乳食过饱损伤脾胃乳食不化故频泻酸脓也噫臭腹热胀满疼痛口渇恶食小便赤澁须用保安丸消其滞次用平胃散和其脾庶积消而泻止矣
　　保安丸
　　香附　　　　　　　　【醋炒】　　　缩砂仁【各一两】
　　白姜　　　　　　　【炮】　　　　青皮【醋炒】
　　陈皮　　　　　三棱
　　莪术　　　　　炙甘草【各五钱】
　　右爲细末面糊爲丸量儿大小与之白汤化下
　　平胃散【方见哯乳】
　　中寒泻
　　过食生冷中寒泻肠鸣胀痛泄澄清面白肢冷懒饮食理中诃子散堪行
　　【注】中寒泻者因过食生冷以致寒邪凝结肠鸣腹胀时复疼痛所泻皆澄澈清冷面色淡白四肢逆冷饮食懒进也温中理中汤主之止泻诃子散主之
　　理中汤【方见不乳】
　　诃子散
　　诃子　　　　　　　　【面煨】　　　肉豆防【面煨】
　　白术　　　　　　　　【土炒】　　　人参
　　茯苓　　　　　木香【各一两煨】
　　陈皮　　　　　炙甘草【各五钱】
　　右爲细末每服一钱姜汤调服
　　火泻
　　火泻内热或伤暑暴注下迫腹痛疼烦渇泻黄小便赤玉露四苓可收功
　　【注】火泻者皆因藏府积热或外伤暑气故泻时暴注下廹肚腹疼痛心烦口渇泻多黄水小便赤色也先用玊露散清其热再用四苓汤利其水庶得其要矣
　　玊露散
　　寒水石　　　　石膏【各一两】
　　甘草【三钱】
　　右爲细末量儿大小温汤无时调服
　　四苓汤
　　茯苓　　　　　白术【土炒】
　　猪苓　　　　　泽泻
　　引用灯心水煎服
　　【方歌】火泻小便不利通利水除湿用四苓茯苓白术猪苓泽灯心爲引共煎成
　　惊泻
　　惊泻因惊成泄泻夜卧不安昼惊粪稠若胶带青色镇惊养脾服通灵
　　【注】惊泻者因气弱受惊致成此证其夜卧不宁昼则惊愓粪稠若胶色青如苔治宜鎭心抑肝先以益脾鎭惊散定其惊次以养脾丸理其脾庶可愈矣
　　益脾镇惊散
　　人参【钱半】　　　白术【土炒】
　　茯苓【各三钱】　　硃砂【八分】
　　钓藤【二钱】　　　甘草【五分炙】
　　右爲细末每服一钱灯心汤调服
　　养脾丸
　　人参　　　　　白术【土炒】
　　当归　　　　　川芎【各三钱】
　　青皮　　　　　　　　【醋炒】　　　木香【煨】
　　黄连　　　　　　　　【姜炙】　　　陈皮【各二钱】
　　神麯　　　　　　　【炒】　　　　山查
　　缩砂仁　　　　麦芽【各一钱炒】
　　右研细末神麯糊爲丸如麻子大每服二十丸陈仓米饮下
　　脐寒泻
　　剪脐失防受寒冷粪色青白腹痛鸣散寒和气饮极效温补调中汤最灵
　　【注】脐寒泻者多因断脐失防风冷乘入传于大肠遂成寒泻之证其粪色青白腹痛肠鸣先用和气饮温散之再以调中汤温补之庶治得其要矣
　　和气饮
　　苍术　　　　　紫苏
　　防风　　　　　赤苓
　　豆豉　　　　　藿香
　　陈皮　　　　　厚朴【姜炒】
　　炙甘草
　　引用生姜灯心水煎服
　　【方歌】和气饮具温散功苍术紫苏共防风赤苓豆豉藿香叶陈皮厚朴甘草同
　　调中汤
　　人参　　　　　茯苓
　　藿香　　　　　白术【土炒】
　　炙甘草　　　　木香【煨】
　　香附　　　　　　　【制】　　　　缩砂仁
　　引用煨姜水煎服
　　【方歌】脐寒泻用调中汤人参白术煨木香藿香茯苓同香附缩砂炙草引煨姜
　　脾虚泻
　　脾虚食后即作泻腹满不渇少精神面黄懒食肌消瘦参苓白术奏竒勲
　　【注】脾虚泻者多因脾不健运故每逄食后作泻腹满不渇精神短少面黄懒食肌肉消痩也宜用参苓白术散以补脾其泻自止
　　参苓白术散【方见脾疳】
　　飱泻
　　清气下陷失健运完谷不化飱泻名补中益气汤升补乆泻肠滑用四神
　　【注】飱泻者或因春伤风邪清气下防脾失健运以致完谷不化也治者须补养脾土用补中益气汤升其中气若泄泻日乆肠滑不禁者用四神丸治之
　　补中益气汤
　　人参　　　　　黄耆【蜜炙】
　　当归　　　　　　　　【土炒】　　　白术【土炒】
　　炙甘草　　　　陈皮
　　升麻　　　　　　　　【土炒】　　　柴胡【醋炒】
　　引用姜枣水煎服
　　【方歌】飱泻多因清阳陷补中益气汤最騐参耆归术草陈皮升麻柴胡功无限
　　四神丸
　　补骨脂【四两】　　五味子
　　肉豆防【各二两面裹煨】　吴茱茰【一两水浸炒】
　　右爲细末生姜枣肉爲丸每服一钱米饮下
　　水泻
　　脾胃湿盛成水泻懒食溏泻色多黄清浊不分溺短濇胃苓升阳除湿汤
　　【注】水泻者皆因脾胃湿盛以致清浊不分变成水泻之证其小便短濇懒食溏泻色黄宜用胃苓汤以除湿若泻乆不止则用升阳除湿汤治之其证自愈
　　胃苓汤
　　苍术　　　　　　　【炒】　　　　陈皮
　　厚朴　　　　　　　　【姜炒】　　　白术【土炒】
　　茯苓　　　　　炙甘草
　　肉桂　　　　　泽泻
　　猪苓
　　引用生姜红枣水煎服
　　【方歌】湿泻胃苓汤堪行苍术陈皮厚朴同白术茯苓炙甘草肉桂泽泻共猪苓
　　升阳除湿汤
　　苍术　　　　　　　【炒】　　　　陈皮
　　防风　　　　　神麯【炒】
　　麦芽　　　　　　　【炒】　　　　泽泻
　　炙甘草　　　　升麻
　　羌活　　　　　柴胡
　　猪苓
　　引用生姜水煎服
　　【方歌】升阳除湿泻不停苍术陈皮共防风神麯麦芽泽甘草升麻羌活柴猪苓











　　御纂医宗金鉴卷五十二
<子部,医家类,御纂医宗金鉴>
　　钦定四库全书
　　御纂医宗金鉴卷五十三
　　编辑幼科杂病心法要诀目录
　　感冒门
　　感冒风寒总括
　　伤风
　　杏苏饮
　　金沸草散
　　伤寒
　　九味羌活汤
　　双解通圣汤
　　柴葛解肌汤
　　大柴胡汤
　　感冒夹食
　　双解通圣汤
　　藿香正气汤
　　平胃散
　　感冒夹热
　　双解通圣汤
　　凉膈散
　　天水散
　　感冒夹惊
　　疏解散
　　凉惊丸
　　柴胡温胆汤
　　瘟疫门
　　瘟疫总括
　　温病
　　双解通圣汤
　　风温
　　荆防败毒散
　　桂枝合白虎汤
　　热病
　　瘟疫
　　荆防败毒散
　　普济消毒饮
　　二圣救苦丹
　　瘟癍疹痧
　　升麻葛根汤合消毒犀角饮
　　三黄石膏汤
　　消癍青黛饮
　　双解通圣汤
　　暑证门
　　暑证总括
　　中暑
　　加味人参白虎汤
　　伤暑
　　二香饮
　　六合汤
　　加味香薷饮
　　暑风
　　加味香薷饮
　　玉露散
　　暑厥
　　清暑益气汤
　　辰砂益元散
　　抱龙丸
　　霍乱门
　　霍乱总括
　　湿霍乱
　　二香饮
　　辰砂益元散
　　干霍乱
　　桂苓甘露饮
　　理中汤
　　痢疾门
　　痢疾总括
　　寒痢
　　理中汤
　　真人养脏汤
　　热痢
　　当归芍药汤
　　白头翁汤
　　香连丸
　　时痢
　　仓廪汤
　　噤口痢
　　参连噤散
　　疟疾门
　　疟疾总括
　　寒疟风疟
　　麻黄羌活汤
　　桂枝羌活汤
　　食疟
　　柴平汤
　　大柴胡汤
　　疟痰疟饮
　　加减清脾饮
　　咳门
　　咳总括
　　肺寒咳
　　圣惠橘皮散
　　补肺阿胶散
　　肺热咳
　　加味防白散
　　凉膈散
　　食积咳
　　麯麦二陈汤
　　苏葶滚痰丸
　　风寒咳
　　参苏饮
　　金沸草散
　　加味华盖散
　　喘证门
　　喘证总括
　　火热喘急
　　凉膈散
　　凉膈白虎汤
　　导赤散
　　知蘗地黄汤
　　肺虚作喘
　　洁古黄耆汤
　　百合固金汤
　　本事黄耆汤
　　风寒喘急
　　华盖散
　　紫苏饮子
　　苏子降气汤
　　痰饮喘急
　　苏葶滚痰丸
　　苏葶丸
　　马脾风
　　五虎汤
　　一捻金



　　御纂医宗金鉴卷五十三目録
　　钦定四库全书
　　御纂医宗金鉴卷五十三
　　编辑幼科杂病心法要诀
　　感冒门
　　感冒风寒总括
　　小儿肌肤最柔脆偶触风寒病荣衞轻为感冒病易痊重为伤寒证难退夹食夹热或夹惊疎散和解宜体会【注】小儿气血未充肌肤柔脆风寒所触邪气入于腠理荣衞受病轻者为感冒易痊重者为伤寒难治又有夹食夹热夹惊等证或宜疎散或宜和解临证时细为体察焉
　　伤风
　　肺主皮毛感邪风热憎寒头痛疼有汗涕衇浮缓鼻塞声重咳频杏苏饮同金沸散疎风解表莫从容【注】伤风者风邪伤衞也衞主皮毛内合于肺故令身体热憎寒头疼有汗涕鼻塞声重不时咳也衇浮缓宜杏苏饮解散外邪继用金沸草散开通气逆则愈
　　杏苏饮
　　杏仁　　　　　　　　　　【炒去皮尖】　紫苏
　　前胡　　　　　桔梗
　　枳殻　　　　　　　　【麸炒】　　　桑皮
　　黄芩　　　　　甘草【生】
　　麦冬　　　　　　　　【去心】　　　浙贝母【去心】
　　橘红
　　引用生姜水煎服
　　【方歌】杏苏饮治风伤肺杏仁紫苏前桔同枳殻桑皮黄芩草麦冬贝母合橘红
　　金沸草散
　　细辛　　　　　荆芥
　　半夏　　　　　　　　【姜制】　　　旋覆花
　　前胡　　　　　甘草【生】
　　赤苓
　　引用姜枣水煎服
　　【方歌】金沸草散微伤风细辛荆芥半夏同旋覆前胡生甘草生姜红枣赤茯苓
　　伤寒
　　小儿伤寒表感寒发热无汗而恶寒头痛身痛脉浮呕逆烦渴病邪传初用羌活热通圣邪传柴葛大柴煎【注】伤寒者乃寒邪伤表营分也其证身体热恶寒无汗头痛身痛而脉浮若呕逆烦渴者则为邪盛欲传经也此证初宜九味羌活汤如热盛者以双解通圣汤治之服此药后已汗下不解而传经者用柴葛解肌汤兼里证者用大柴胡汤以解表通里因证施治庶不致悮
　　九味羌活汤
　　苍术　　　　　　　【炒】　　　　白芷
　　川芎　　　　　细辛
　　羌活　　　　　防风
　　生地　　　　　黄芩
　　甘草【生】
　　引用生姜葱白水煎服大便秘者加大黄
　　【方歌】伤寒初起羌活汤苍芷芎细合羌防生地芩草姜葱入便秘之时加大黄
　　双解通圣汤
　　麻黄　　　　　朴消
　　大黄　　　　　当归
　　赤芍　　　　　川芎
　　白术　　　　　　　　【土炒】　　　石膏
　　滑石　　　　　桔梗
　　栀子　　　　　连翘【去心】
　　黄芩　　　　　薄荷
　　甘草　　　　　　　【生】　　　　荆芥
　　防风
　　引用生姜葱白水煎服
　　【方歌】伤寒热盛通圣汤表里两解麻消黄归芍芎术膏滑桔栀翘芩薄草荆防
　　柴葛解肌汤
　　葛根　　　　　柴胡
　　白芷　　　　　羌活
　　桔梗　　　　　石膏
　　黄芩　　　　　赤芍药
　　甘草【生】
　　引用生姜红枣水煎服
　　【方歌】柴葛解肌解三阳葛根柴胡白芷羌桔梗石膏芩赤芍甘草煎服自安康
　　大柴胡汤
　　柴胡　　　　　黄芩
　　赤芍药　　　　半夏【姜制】
　　枳实　　　　　　　　【麸炒】　　　大黄
　　引用生姜大枣水煎服
　　【方歌】大柴胡治邪传经少阳阳明表里通柴胡黄芩赤芍药半夏枳实大黄同
　　感冒夹食
　　内伤饮食感寒风发热憎寒头痛疼恶食嗳臭吐酸物便秘尿澁腹热膨双解藿香正气饮化滞平胃斟酌行【注】小儿平日饮食无节内伤停滞外复为风寒所袭故成是证也其热憎寒头痛恶食嗳臭吐酸便秘尿濇腹热膨胀也热盛者用双解通圣汤两解之内无热者用藿香正气汤和解之表邪既解然后调理其脾用平胃散消导之庶防外无余邪内无滞热而病自愈矣
　　双解通圣汤【方见伤寒】
　　藿香正气汤
　　苏叶　　　　　白芷
　　藿香　　　　　陈皮
　　半夏　　　　　　　　【姜制】　　　茯苓
　　大腹皮　　　　甘草【生】
　　厚朴　　　　　　　　【姜炒】　　　桔梗
　　引用生姜红枣水煎服
　　【方歌】和解藿香正气汤苏叶白芷共藿香陈半茯苓大腹草厚朴桔梗引枣姜
　　平胃散【方见哯乳】
　　加山查神麯麦芽
　　感冒夹热
　　平素有热感风寒面赤唇焦口鼻干憎寒壮热频饮冷心烦谵妄便多艰防热先宜用通圣清热凉膈天水煎【注】小儿脏腑素禀多热今复为风寒所伤风热相搏则火邪愈盛故其现证有面赤唇焦口鼻干燥憎寒壮热口渴饮冷心神烦燥谵语狂妄二便秘濇治宜散其风寒更宜兼防其热须用双解通圣汤两解之若服药后汗出便利病虽少减热犹不退者治宜清热为主当以凉膈散合天水散治之则表里清而病愈矣
　　双解通圣汤【方见伤寒】
　　凉膈散【方见急惊风】
　　天水散
　　滑石【六两飞】　　　甘草【一两生】
　　共为细末每服一钱灯心汤调下
　　感冒夹惊
　　感冒病时触惊异心惊胆怯睡不安身热烦躁面青赤疏解散与凉惊丸和以柴胡温胆剂宁神定志効通仙【注】小儿感冒邪气未解复为惊异所触故见心惊胆怯睡卧不安身热烦躁面色青赤之证先以疏解散疏散之再以凉惊丸清镇之如病虽退尚觉心惊不寐者宜用柴胡温胆汤和解之
　　疏解散
　　羌活　　　　　苏叶
　　防风　　　　　枳殻【麸炒】
　　桔梗　　　　　前胡
　　赤芍药　　　　杏仁【炒去皮尖】
　　僵蚕　　　　　　　【炒】　　　　甘草【生】
　　黄连【酒炒】
　　引用生姜水煎服
　　【方歌】疏解散治感冒惊羌活苏叶及防风枳桔前胡黄连芍杏仁僵蚕甘草同
　　凉惊丸【方见急惊风】
　　柴胡温胆汤
　　柴胡　　　　　陈皮
　　半夏　　　　　　　　【姜制】　　　茯苓
　　甘草　　　　　　　【生】　　　　竹茹
　　枳实【麸炒】
　　引用生姜水煎服
　　【方歌】柴胡温胆感冒惊病后余邪尚未宁柴胡陈半茯苓草竹茹枳实姜用生















　　瘟疫门
　　瘟疫总括
　　瘟病伤寒传变同感寒即病伤寒名冬受寒邪春复感因感而发瘟病成至夏感为热病逐户相传乃天行四时不正为时气痧疹瘟癍要详明
　　【注】瘟病之传变与伤寒无异有冬感于寒而即病者名曰伤寒有冬伤于寒而未即病者寒邪藏于肌肤之内伏于荣衞之间至春复感春风为温病至夏复感暑热发为热病若逐户阖门老幼相传乃天行瘟疫其害更烈或春夏应暖热而反寒秋冬应寒凉而反热此为四时不正之气名曰时气相感为病亦与伤寒同其治也其间或癍痧疹要当详明其证治法在后
　　温病
　　冬受寒邪不即病复感春寒发名温证同伤寒治双解呕加生姜半夏均
　　【注】温病一证乃冬受寒邪不即为病至春复感春风而者也现证与伤寒相同用双解通圣汤两解之若呕吐者以生姜半夏入之其呕自止
　　双解通圣汤【方见伤寒】
　　风温
　　风温复感春风汗热身重睡鼾眠汗少荆防败毒治汗多桂枝白虎煎
　　【注】风温冬受寒邪复感春风而为病也其证身重睡憨热自汗汗少者以荆防败毒散解之汗多者以桂枝合白虎汤清解之
　　荆防败毒散
　　荆芥　　　　　防风
　　羌活　　　　　独活
　　柴胡　　　　　前胡
　　甘草　　　　　　　【生】　　　　川芎
　　枳殻　　　　　　　　【麸炒】　　　桔梗
　　茯苓
　　引用生姜水煎服
　　【方歌】荆防败毒宜时气风温无汗用之灵荆防羌独柴前草川芎枳桔与茯苓
　　桂枝合白虎汤
　　桂枝　　　　　芍药
　　石膏　　　　　　　【煅】　　　　知母【生】
　　甘草　　　　　　　【生】　　　　粳米
　　引加生姜大枣水煎服
　　【方歌】桂枝汤合白虎汤壮热多汗服此方桂芍石膏知母草粳米大枣共生姜
　　热病
　　冬受寒邪不即病至夏复感暑热成身不恶寒而多渴证同温病治亦同
　　【注】热病乃冬受寒邪不即为病至夏复感暑热而成故名曰热病现证与温病相类但不恶寒口干作渴为少异耳治法亦与温病同
　　瘟疫
　　天行厉气瘟疫病为病挨门合境同皆由邪自口鼻入故此传染迅如风当分表里隂阳毒因时取治审重轻古法皆以攻为急荆防普济救苦攻
　　【注】瘟疫一证乃天地之厉气流行沿门阖户无论老少强弱触之者即病盖邪气自口鼻而入故传染之速迅如风火但毒有在表在里在隂在阳之分其或或攻或清当因春风夏热秋凉冬寒之四时各异随人虚实量乎轻重以施治也古法皆以攻毒为急者以邪自口鼻而入在里之病多故也以荆防败毒散清以普济消毒饮攻以二圣救苦丹则酌量合宜审度医治庶防临证时有得心应手之妙矣
　　荆防败毒散【方见风温】
　　普济消毒饮
　　黄芩　　　　　　　　【酒炒】　　　黄连【酒炒】
　　陈皮　　　　　桔梗
　　板蓝根　　　　升麻
　　柴胡　　　　　薄荷
　　连翘　　　　　　　　【去心】　　　牛蒡子【炒研】
　　僵蚕　　　　　　　【炒】　　　　马勃
　　甘草　　　　　　　【生】　　　　元参
　　引用灯心水煎服
　　【方歌】普济消毒清时瘟芩连陈桔板蓝根升柴薄荷翘牛蒡僵蚕马勃草元参
　　二圣救苦丹
　　大黄【四两】　　　皂角【二两】
　　右为末水丸每服一钱量儿大小与之用无根水下
　　瘟癍疹痧
　　伤寒疹癍失汗下时气初感即其然表邪覆郁荣衞分外泛皮衇痧疹癍痧白疹红如肤粟癍红如豆片连连红轻赤重黑多死淡红稀暗是隂癍未透升麻消毒治热盛三黄石膏煎已透消癍青黛饮痧疹表里双解先【注】伤寒癍疹痧皆因汗下失宜外邪覆郁内热泛出而成也惟时气传染感而即出亦犹疫之为病烈而速也发于衞分则为痧衞主气故色白如肤粟也于荣分则为疹癍荣主血故色红肤浅为疹深重为癍癍形如豆甚则成片连连癍疹之色红者轻赤者重黑者死此以色辨热之浅深验死生也若其色淡红稀暗者皆因邪在三阳已成癍疹由外入里邪从隂化或过服凉药所致是为隂癍隂痧隂疹法当从隂寒治也癍出未透表热轻者宜升麻葛根汤合消毒犀角饮治之表热重者宜三黄石膏汤之已透者用消癍青黛饮加减清之疹痧初起表里不清用双解通圣汤先通表里余法同前
　　升麻葛根汤合消毒犀角饮
　　升麻　　　　　葛根
　　芍药　　　　　甘草【生】
　　牛蒡子　　　　荆芥
　　防风　　　　　犀角
　　引用芫荽水煎服
　　【方歌】升麻消毒表癍疹升葛芍草蒡荆防倍加犀角急煎服表实热盛另有方
　　三黄石膏汤
　　黄连　　　　　黄芩
　　栀子　　　　　黄蘗
　　豆豉　　　　　麻黄
　　石膏
　　引用生葱水煎服
　　【方歌】三黄石膏癍疹表实热盛有竒功连芩栀蘖与豆豉麻黄石膏生用葱
　　消癍青黛饮
　　石膏煅　　　　知母
　　犀角　　　　　甘草【生】
　　栀子　　　　　　　【生】　　　　川连【生】
　　青黛　　　　　元参
　　柴胡　　　　　生地
　　人参　　　　　大黄
　　引用姜枣水煎临服入苦酒一匙和服
　　【方歌】消癍青黛消毒癍石知犀角草栀连青黛元参柴生地人参大黄斟酌添
　　双解通圣汤【方见伤寒】





　　暑证门
　　暑证总括
　　小儿暑病有四证中暑阳邪伤暑隂暑风攻肝抽搐见暑厥攻心不识人
　　【注】中暑为阳邪单中暑热也阳邪身热有汗伤暑为隂邪中暑复感寒也隂邪身热无汗中暑热极攻肝则抽搐攻心则厥昌不省人事治者果能因证分别施治自无难矣
　　中暑
　　中暑汗出身壮热头痛大渴烦不宁气乏神倦两足冷加味人参白虎灵
　　【注】中暑之证身热有汗因暑热熏蒸故头痛口渴烦躁不宁甚则气乏神倦足冷恶寒须以加味人参白虎汤治之
　　加味人参白虎汤
　　人参　　　　　石膏【生】
　　知母　　　　　　　【生】　　　　粳米
　　甘草　　　　　苍术
　　水煎服
　　【方歌】加味人参白虎汤暑热伤气服最良参膏知母粳米草停饮呕水更加苍
　　伤暑
　　伤暑受暑感寒风无汗热渴面赤红干岁恶心腹绞痛嗜卧懒食肢重疼清散二香饮极效气虚六合汤奏功夹食恶食多吐防加味香薷法最灵
　　【注】小儿伤暑谓受暑复感风寒也其证热无汗口渴饮水面色红赤干呕恶心或腹中绞痛嗜卧懒食以二香饮治之此内清外散之法也若正气虚弱当补正除邪以六合汤治之若伤暑夹食大吐防者以加味香薷饮治之
　　二香饮
　　苏叶　　　　　藿香
　　白茯苓　　　　　扁豆【炒】
　　厚朴　　　　　　　　【姜制】　　　　陈皮
　　半夏　　　　　　　　【姜制】　　　　甘草【生】
　　大腹皮　　　　　白芷
　　桔梗　　　　　　川黄连
　　香薷
　　引用生姜灯心水煎服
　　【方歌】二香饮治风暑病苏叶藿香白茯苓扁豆厚朴陈半草腹芷桔连香薷灵
　　六合汤
　　人参　　　　　香薷
　　半夏　　　　　　　　【姜制】　　　甘草【生】
　　砂仁　　　　　木
　　赤茯苓　　　　藿香
　　杏仁　　　　　　　　　　【炒去皮尖】　厚朴【姜炒】
　　扁豆【炒】
　　引用姜枣水煎服
　　【方歌】六合虚暑用人参香薷半夏草砂仁木赤苓藿香杏厚朴扁豆枣姜匀
　　加味香薷饮
　　香薷　　　　　厚朴【姜炒】
　　陈皮　　　　　扁豆【炒】
　　山查　　　　　　　【肉】　　　　猪苓
　　甘草　　　　　　　【生】　　　　枳实【麸炒】
　　水煎服
　　【方歌】加味香薷治夹食香薷厚朴共陈皮白扁豆配山查肉猪苓甘草炒枳实
　　暑风
　　暑风抽搐似惊风烦渴汗热便黄红先用加味香薷饮继用玉露散即宁
　　【注】暑风者手足搐搦状似惊风者也由暑热攻肝内生风病其证烦渴身热有汗二便黄赤先宜加味香薷饮疏其风继以玉露散清其热暑热一解而搐自止矣切不可当惊癎治之
　　加味香薷饮
　　香薷　　　　　黄连
　　扁豆　　　　　　　【炒】　　　　厚朴【姜炒】
　　羌活
　　引用灯心水煎服
　　【方歌】加味香薷治暑风香薷黄连扁豆同厚朴姜炒羌活入灯心煎服效从容
　　玉露散【方见火防】
　　暑厥
　　暑厥昏不知人气虚挟痰上冲心虚者清暑益气治挟痰益元抱龙均
　　【注】暑厥之证昏昩不省人事因其人元气素虚暑热冲心或挟痰上冲以致精神昏愦虚者以清暑益气汤治之实者以辰砂益元散合抱龙丸治之
　　清暑益气汤
　　人参　　　　　黄耆【炙】
　　当归　　　　　　　　【酒洗】　　　白术【土炒】
　　甘草　　　　　　　【炙】　　　　陈皮
　　麦冬　　　　　　　　【去心】　　　五味子
　　青皮　　　　　　　【炒】　　　　苍术【炒】
　　黄蘗　　　　　　　　【酒炒】　　　升麻
　　葛根　　　　　泽防
　　神麯【炒】
　　引用姜枣水煎服
　　【方歌】清暑益气虚受暑参耆归术草陈皮麦味青皮苍术蘗升葛泽防炒神麯
　　辰砂益元散
　　辰砂【三钱水飞】　　　滑石【六两水飞】
　　甘草【一两末】
　　每用一钱姜灯心汤调匀合抱龙丸服
　　抱龙丸
　　黑胆星【四两　　九转者佳】天竺黄【一两】
　　雄黄　　　　　　　　【水飞】　　　辰砂【各半两另研】
　　麝香【一钱另研】
　　右为细末煮甘草膏和丸皂荚子大温水化下











　　霍乱门
　　霍乱总括
　　霍乱风寒暑饮成卒然吐泻腹心疼饮暑盛兮湿霍乱寒胜为干症不轻
　　【注】霍乱者乃风寒暑饮之杂邪为病卒然挥霍变乱心腹大痛吐泻交作也其能吐能防者谓之湿霍乱夫暑饮虽盛若已经吐防其邪即解故易治也若欲吐不能欲防不能者谓之干霍乱盖寒盛则凝既不吐防则邪无去路故病多不救也
　　湿霍乱
　　吐防不已腹频疼口渴引饮胷闷膨饮盛主以二香饮暑盛益元散最灵
　　【注】湿霍乱者乃暑饮合邪也其证吐防不已肚腹疼痛口渴引饮胷膈膨闷饮盛者以二香饮主之暑盛者以辰砂益元散主之因证调治则暑饮之邪既清而霍乱之证立愈矣治者宜详辨之
　　二香饮【方见伤暑】
　　辰砂益元散【方见暑厥】
　　干霍乱
　　欲吐防之不吐防腹中绞痛不能堪烦渴大饮甘露饮肢厥不渴理中煎
　　【注】干霍乱者乃寒暑凝结欲吐不吐欲防不防腹中绞痛俗名绞肠痧病也治者当分寒暑如烦渴大饮者为热以桂苓甘露饮主之若厥逆不渴者属寒以理中汤主之因证调治其病自愈
　　桂苓甘露饮
　　白术　　　　　　　　【土炒】　　　茯苓
　　泽防　　　　　猪苓
　　肉桂【少许】　　　石膏
　　滑石　　　　　　　　【水飞】　　　寒水石
　　水煎服
　　【方歌】寒暑凝结霍乱成桂苓甘露莫从容白术茯苓猪泽桂膏滑寒水石相同
　　理中汤【方见不乳】














　　痢疾门
　　痢疾总括
　　痢疾暑湿生冷成伤气为白伤血红后重里急腹窘痛寒热时痢噤口名
　　【注】痢之为证多因外受暑湿内伤生冷而成伤于气者色多白以肺与大肠为表里也伤于血者色多赤以心与小肠为表里也里急者腹窘痛也后重者频下坠也又有寒痢热痢时痢噤口痢之别医者须详察之
　　寒痢
　　寒伤久痢藏虚寒肠鸣切痛实难堪面唇青白喜饮热理中养藏效通仙
　　【注】寒痢者寒冷伤胃久痢不已或藏气本虚复为风冷所乘伤于肠胃故痢时肠鸣切痛面唇青白口虽渴喜饮热此里寒虚之证也初宜理中汤久则真人养藏汤治之寒得温散而证愈矣
　　理中汤【方见不乳】
　　真人养藏汤
　　人参　　　　　白术【土炒】
　　木香　　　　　　　【煨】　　　　当归【土炒】
　　白芍　　　　　　　【炒】　　　　肉桂
　　甘草　　　　　　　【炙】　　　　罂粟殻【蜜炙】
　　诃子肉　　　　　　　　　　　【麯煨去核】肉果【煨】
　　引用乌梅水煎服
　　【方歌】寒痢须用养藏汤人参白术广木香归芍肉桂炙甘草粟殻诃子肉果良
　　热痢
　　痢初实热腹窘痛下痢无度尿短红舌赤唇焦喜饮冷芍药白头香连灵
　　【注】热痢者皆因湿热凝结于肠胃以致腹中窘痛频频下痢尿短色红舌赤唇焦喜饮冷水此里热之证也重则当归芍药汤主之轻则白头翁汤主之或香连丸主之
　　当归芍药汤
　　当归　　　　　白芍
　　木香　　　　　黄芩
　　黄连　　　　　肉桂
　　大黄　　　　　甘草【生】
　　防榔
　　水煎服
　　【方歌】热痢当归芍药汤里急后重服最良归芍木香芩连桂大黄甘草共槟榔
　　白头翁汤
　　黄连　　　　　黄蘗
　　秦皮　　　　　白头翁
　　水煎服
　　【方歌】白头翁汤治热痢腹中窘痛溺短赤连蘗秦皮白头翁煎服之后痢自愈
　　香连丸
　　木香　　　　　川黄连【各等分】
　　共为细末醋糊为丸如桐子大量儿大小用之空心米饮下
　　时痢
　　时痢痢疾感时气热无汗徧身疼热为邪束因作呕仓廪汤散有竒功
　　【注】时痢者乃痢疾时复感时气也身热无汗徧身疼痛热为邪束频作呕逆须以仓廪汤散之先解时邪其痢自止
　　仓廪汤
　　人参　　　　　茯苓
　　独活　　　　　桔梗
　　前胡　　　　　川芎
　　甘草　　　　　　　【炙】　　　　枳殻【麸炒】
　　仓米　　　　　柴胡
　　羌活
　　引用生姜水煎服
　　【方歌】时痢须用仓廪汤参苓独活桔梗良前胡川芎炙甘草枳殻仓米及柴羌
　　噤口痢
　　火毒冲胃成噤口衇大身热不能食舌赤唇红惟饮冷参连噤散功竒
　　【注】噤口痢一证乃火毒冲胃而成其证脉大身热不能饮食舌赤唇红惟喜饮冷急宜参连开噤散救之
　　参连噤散
　　人参　　　　　川连【姜炒】
　　莲子肉【各等分】
　　右为细末米饮调下


　　疟疾门
　　疟疾总括
　　疟疾夏暑秋寒风荣衞合邪病始成隂阳相并寒热日间浅深作分明
　　【注】疟疾者多因夏伤于暑其气舎于荣内至秋复感寒风则荣衞合邪而成疟时或寒或热者隂阳相并也每日作者因初病邪气尚浅伏藏于荣随经络而行故也其间日作者因邪已深入脊膂间伏藏于冲衇故也其昼者因邪在三阳之浅夜发者因邪在三隂之深疟将退者亦由夜而昼由间日而至每日此为去隂就阳由深而浅其病欲已也治者须详细分别可也
　　寒疟风疟
　　先寒后热身无汗此为寒疟不须评先热后寒身有汗此为风疟须详明寒宜麻黄羌活剂风惟桂枝羌活従【注】此疟疾初起发散之法也先寒后热者因先伤于寒后伤于风寒多热少身无汗者谓之寒疟以麻黄羌活汤主之先热后寒者因先伤于风后伤于寒热多寒少身有汗者谓之风疟以桂枝羌活汤主之
　　麻黄羌活汤
　　麻黄　　　　　羌活
　　防风　　　　　甘草【生】
　　引用生姜水煎服
　　【方歌】麻黄羌活汤医疟身体无汗寒热增麻黄羌活防风草引姜煎服体安宁
　　桂枝羌活汤
　　羌活　　　　　防风
　　桂枝　　　　　甘草【生】
　　引用生姜水煎服
　　【方歌】桂枝羌活汤治疟岂寻常羌活生甘草防风桂枝良
　　食疟
　　食疟寒热腹胀膨面黄恶食闷不通轻者须用柴平剂便鞕加味大柴攻
　　【注】食疟者因食而病疟者也由小儿饮食无节复受风暑之气以致寒热交作胷腹胀满否闷不通面黄恶食也但食有轻重须当别之轻者宜柴平汤主之重者宜大柴胡汤加防榔草果主之治者果能因证调理则积滞清而疟渐退矣
　　柴平汤
　　陈皮　　　　　半夏【姜制】
　　苍术　　　　　　　　　　　【米泔水浸炒】厚朴【姜炒】
　　黄芩　　　　　柴胡
　　甘草　　　　　人参
　　引用姜枣水煎服
　　【方歌】柴平汤治伤食疟陈半苍术同厚朴黄芩柴胡草人参姜枣作引为良药
　　大柴胡汤【方见伤寒】
　　疟痰疟饮
　　疟痰疟饮多呕逆面黄目肿胷膈膨痰盛清脾加橘半饮盛加苍倍入苓
　　【注】小儿素有痰饮复因外邪凝结脾胃故呕逆也若疟疾或经汗下之后表里无证宜用清脾饮以和之痰盛者本方加橘红倍半夏饮盛者加苍术倍茯苓若儿气已虚弱更当加人参以扶其正
　　加减清脾饮
　　柴胡　　　　　黄芩
　　半夏　　　　　　　　【姜制】　　　甘草【炙】
　　厚朴　　　　　　　　【姜制】　　　青皮【醋炒】
　　防榔　　　　　茯苓
　　草果　　　　　人参
　　白术　　　　　　　　【土炒】　　　橘红
　　南苍术【炒】
　　引用生姜水煎服
　　【方歌】清脾治疟兼痰饮柴芩半草朴青榔苓果气虚参术入痰盛加橘饮盛苍













　　咳门
　　咳总括
　　肺病咳有痰声有声无痰咳之名有痰无声谓之为病寒热食与风
　　【注】病机式要云咳谓有声有痰因肺气受伤动乎脾湿而然也咳谓无痰而有声肺气伤而不清也谓无声而有痰脾湿动而为痰也二者虽俱属肺病然又有肺寒肺热之分食积风寒之别医者宜详辨之
　　肺寒咳
　　肺虚饮冷致咳面色防白痰涕清圣惠橘皮宜初进补肺阿胶久灵
　　【注】寒者因平素肺虚喜啖生冷以致寒邪伤肺为咳其证面色防白痰多清稀鼻流清涕初宜圣恵橘皮散主之若日久不愈者须以补肺阿胶散主之则气顺痰清而自止矣
　　圣惠橘皮散
　　人参　　　　　贝母
　　苏叶　　　　　陈皮
　　桔梗　　　　　杏仁【去皮尖炒】
　　引用红枣水煎服
　　【方歌】肺虚受寒频咳橘皮散治效通仙参贝苏叶陈皮桔杏仁微炒去皮尖
　　补肺阿胶散
　　人参　　　　　阿胶【麸炒】
　　牛蒡子　　　　　　　　【炒】　　　杏仁【去皮尖炒】
　　糯米　　　　　甘草【炙】
　　马兠铃
　　水煎食后服
　　【方歌】小儿肺寒时时补肺阿胶效若神人参阿胶牛蒡子杏仁糯米草兠铃
　　肺热咳
　　火面赤咽干燥痰黄气秽带稠黏便软加味防白散便硬加味凉膈煎
　　【注】火一证乃火热薰扰肺金遂致频频咳面赤咽干痰黄气秽多带稠黏也便软者加味防白散主之便硬者凉膈散加桔梗桑皮煎服则热退气清而自止矣
　　加味防白散
　　桑皮　　　　　　　　【蜜炙】　　　地骨皮
　　甘草　　　　　　　【生】　　　　川贝母【去心碾】
　　麦冬　　　　　　　　【去心】　　　知母【生】
　　桔梗　　　　　黄芩
　　薄荷
　　水煎服
　　【方歌】加味防白治火欬桑皮地骨甘草合贝母麦冬生知母桔梗黄芩同薄荷
　　凉膈散【方见急惊风】
　　食积咳
　　食积生痰热薰蒸气促痰壅咳频便溏麯麦二陈治便燥苏葶滚痰攻
　　【注】积者因小儿食积生痰热气薰蒸肺气气促痰壅频频咳便溏者以麯麦二陈汤消导之便秘者以苏葶滚痰丸攻下之
　　麯麦二陈汤
　　陈皮　　　　　半夏【姜制】
　　茯苓　　　　　甘草【生】
　　黄连　　　　　　　　【姜制】　　　山查
　　麦芽　　　　　　　【炒】　　　　神麯【炒】
　　栝蒌仁　　　　枳实【麸炒】
　　引用生姜红枣水煎服
　　【方歌】麯麦二陈食积陈半苓草川黄连山查麦芽神麯炒栝蒌枳实一同煎
　　苏葶滚痰丸
　　苏子【一两炒】　　　苦葶苈【一两防炒】
　　大黄【四两　　酒蒸一次】　沉香【五钱】
　　黄芩【四两】　　　青礞石【五钱火煆如金为度】
　　右为末水为丸量儿虚实服之姜汤送下
　　风寒咳
　　风寒咳频涕鼻塞声重唾痰涎疎风参苏金沸散散寒加味华盖痊
　　【注】小儿脱衣偶为风冷所乗肺先受邪使气上逆冲塞咽膈为咳喷流涕鼻塞声重频唾痰涎先以参苏饮疏解表邪再以金沸草散清其痰若寒邪壅蔽当以加味华盖散治之则风邪解而气道通气道通而咳止矣
　　参苏饮
　　苏叶　　　　　干葛
　　前胡　　　　　陈皮
　　半夏　　　　　　　　【姜制】　　　甘草【生】
　　枳殻　　　　　桔梗
　　赤茯苓
　　水煎服
　　【方歌】参苏饮治风寒苏叶干葛前胡従陈皮半夏生甘草枳殻桔梗配赤苓
　　金沸草散【方见伤风】
　　加味华盖散
　　麻黄　　　　　杏仁【去皮尖炒】
　　苏子　　　　　　　【炒】　　　　前胡
　　橘红　　　　　甘草【生】
　　桑皮　　　　　　　【炒】　　　　桔梗
　　赤茯苓
　　水煎食后温服
　　【方歌】华盖散治风寒盛气促胷满咳频麻杏苏子前橘草桑皮桔梗赤茯苓

　　喘证门
　　喘证总括
　　喘则呼吸气急促擡肩欠肚哮有声实热气粗胷满鞕寒虚痰饮马脾风
　　【注】呼吸气出急促者谓之喘急外擡肩欠肚若更喉中有声响者谓之哮吼然致病之原不一如气粗胷满痰稠便鞕而喘者此实热也气乏息微不能续息而喘者此虚邪也其中有风寒郁闭而喘者又有痰饮壅逆而喘者更有马脾风一证最为急医者须分别详明庶用药如响矣
　　火热喘急
　　火喘燥渴面唇红肺胃凉膈白虎清防心宜用导赤散隂虚知蘗地黄灵
　　【注】火邪刑金作喘者多口干舌燥作渴面赤唇红也因于肺热者以凉膈散主之胃热者凉膈白虎汤主之心火刑金者导赤散主之肾虚火来烁金者宜知蘗地黄汤主之医者果能审察精详按证调治庶防用药如响而不致有虚实之误矣
　　凉膈散【方见急惊风】
　　凉膈白虎汤
　　大黄　　　　　　　【生】　　　　朴消
　　甘草　　　　　　　【生】　　　　连翘【去心】
　　栀子　　　　　黄芩【生】
　　薄荷叶　　　　石膏【生】
　　知母【生】
　　引用粳米水煎温服
　　【方歌】凉膈白虎肺胃热栀子连翘薄荷叶黄芩大黄朴消草知母石膏粳米列
　　导赤散【方见不小便】
　　知蘗地黄汤
　　干生地黄　　　山茱萸肉
　　山药　　　　　　　【炒】　　　　知母【炒】
　　黄蘗　　　　　　　　【盐炒】　　　牡丹皮
　　泽防　　　　　茯苓
　　水煎服
　　【方歌】知蘗地黄隂虚热知母黄蘗牡丹皮干生地黄并泽防茯苓山药共茱萸
　　肺虚作喘
　　虚喘气乏声短濇洁古黄耆汤效防百合固金化虚痰本事黄耆清虚热
　　【注】虚喘之证气乏声音短濇以洁古黄耆汤主之若喘促夹痰者以百合固金汤主之夹热者以本事黄耆汤主之
　　洁古黄耆汤
　　人参　　　　　黄耆【炙】
　　甘草　　　　　　　【炙】　　　　地骨皮
　　桑白皮【炒】
　　水煎温服
　　【方歌】洁古黄耆汤虚喘最为良人参黄耆共甘草地骨桑
　　百合固金汤
　　百合　　　　　天门冬
　　麦门冬　　　　　　　　　【去心】　　生地黄
　　熟地黄　　　　当归
　　白芍药　　　　　　　　【炒】　　　甘草【生】
　　贝母　　　　　　　　【去心】　　　元参
　　桔梗
　　水煎服
　　【方歌】百合固金虚痰喘百合二冬二地黄当归白芍生甘草贝母元参桔梗良
　　本事黄耆汤
　　五味子　　　　白芍药
　　天门冬　　　　麦门冬【去心】
　　人参　　　　　黄耆【炙】
　　熟地黄　　　　甘草【炙】
　　茯苓
　　引用乌梅姜枣水煎服
　　【方歌】本事黄耆虚热喘五味芍药二门冬参耆熟地炙甘草乌梅姜枣白茯苓
　　风寒喘急
　　风寒伤肺气喘急表无汗华盖方肺虚被邪紫苏饮无邪气逆降气汤
　　【注】肺主皮毛一受风寒内闭肺气则气逆不降呼吸气急故作喘也无汗宜以华盖散汗而散之若肺气本虚外复被风寒所伤者宜以紫苏饮子补而散之若肺虚外无风寒所伤内无痰涎壅塞惟气逆喘急者以加减苏子降气汤降其逆气其喘自愈治者宜详察之
　　华盖散【方见风寒咳】
　　紫苏饮子
　　苏叶　　　　　杏仁【炒去皮尖】
　　桑皮　　　　　　　【炒】　　　　陈皮
　　青皮　　　　　　　　【醋炒】　　　半夏【姜制】
　　人参　　　　　五味子
　　甘草　　　　　　　【生】　　　　麻黄
　　引用生姜水煎服
　　【方歌】气虚又被风寒伤紫苏饮子最相当苏叶杏桑陈青半人参五味草麻黄
　　苏子降气汤
　　苏子　　　　　　　【炒】　　　　当归
　　陈皮　　　　　半夏【姜制】
　　甘草　　　　　　　【生】　　　　前胡
　　厚朴　　　　　　　　【姜制】　　　桂心
　　沉香
　　引用姜枣水煎服
　　【方歌】气逆喘用降气汤肺虚无邪服最良苏子当归陈半草前胡厚朴桂沉香
　　痰饮喘急
　　痰饮壅逆因作喘痰饮苏葶滚痰従停饮喘急不得卧防饮降逆用苏葶
　　【注】小儿痰饮作喘者因痰壅气逆也其音如潮响声如拽锯者须急攻痰壅苏葶滚痰丸主之若停饮喘急不得卧者又当防饮降逆苏葶丸主之医者须分别施治庶防曲中病情矣
　　苏葶滚痰丸【方见食积咳】
　　苏葶丸
　　南苏子　　　　　　　　【炒】　　　苦葶子【各等分防炒】
　　右为细末蒸枣肉为丸如麻子大每服五丸至七丸淡姜汤下
　　马脾风
　　暴喘传名马脾风胷髙胀满脇作坑鼻窍搧动神闷乱五虎一捻服最灵
　　【注】马脾风俗传之名即暴喘是也因寒邪客于肺俞寒化为热闭于肺经故胷髙气促肺胀喘满两脇搧动陷下作坑鼻窍搧张神气闷乱初遇之急服五虎汤继用一捻金下之傥得气开其喘自止如儿生百日内见此者病多不救
　　五虎汤
　　麻黄　　　　　　　　【蜜炒】　　　杏仁【炒去皮尖】
　　甘草　　　　　　　【生】　　　　白石膏【研为末】
　　细茶
　　引用生姜水煎临时用药冲石膏服
　　【方歌】五虎汤治马脾风麻黄蜜炒杏仁从甘草石膏细茶叶煎服之后喘自宁
　　一捻金【方见不大便】


　　御纂医宗金鉴卷五十三
<子部,医家类,御纂医宗金鉴>
　　钦定四库全书
　　御纂医宗金鉴卷五十四
　　编辑幼科杂病心法要诀目録
　　痰证门
　　痰证总括
　　燥痰
　　清气化痰丸
　　苏葶滚痰丸
　　湿痰
　　枳桔二陈汤
　　桂苓甘术汤
　　疝证门
　　疝证总括
　　寒疝
　　乌头桂枝汤
　　金茱丸
　　湿热感寒疝
　　乌头栀子汤
　　胎疝
　　十味苍蘗散
　　金铃散
　　川楝丸
　　隂肿
　　疎风五苓散
　　加味五苓散
　　导赤散
　　加味守效丸
　　小肠气
　　加味香苏散
　　加味失笑散
　　胡卢巴丸
　　淋证门
　　淋证总括
　　寒淋
　　五苓散
　　热淋
　　十味导赤汤
　　八正散
　　石淋
　　葵子散
　　八正散
　　血淋
　　小蓟饮子
　　五淋散
　　头痛门
　　头痛总括
　　风寒头痛
　　清空膏
　　内热头痛
　　加味茶调散
　　腹痛门
　　腹痛总括
　　食痛
　　小承气汤
　　香砂平胃散
　　寒痛
　　理中汤
　　虫痛
　　钱氏安虫散
　　加减理中汤
　　内食外寒腹痛
　　藿香和中汤
　　黄疸门
　　黄疸总括
　　阳黄
　　茵蔯麻黄汤
　　茵蔯蒿汤
　　茵蔯五苓散
　　阴黄
　　茵蔯理中汤
　　茵蔯四逆汤
　　水肿门
　　水肿总括
　　风水肿
　　越婢汤
　　湿水肿
　　贴脐法
　　沉香琥珀丸
　　风湿肿
　　疏凿饮
　　茯苓导水汤
　　苏葶丸
　　舟车神祐丸
　　阳水
　　大圣濬川散
　　舟车神祐丸
　　阴水
　　实脾散
　　金匮肾气丸
　　腹胀门
　　腹胀总括
　　虚胀
　　香朴四君子汤
　　实胀
　　加味平胃散
　　小承气汤















　　御纂医宗金鉴卷五十四目録
　　钦定四库全书
　　御纂医宗金鉴卷五十四
　　编辑幼科杂病心法要诀
　　痰证门
　　痰证总括
　　痰因津液不四布阴盛为饮阳盛痰稠黏黄色为燥热清稀色白乃湿寒
　　【注】痰者水谷所化之津液不能四布留于胸中而成者也多因饮食无节或乳食过食厚味脾胃不能运化而生若阴气素盛则化而为饮阳气素盛则化而为痰稠黏黄色澁滞难出谓之燥痰清稀色白滑而易出谓之湿痰二者或宜清润或宜通利治各不同也
　　燥痰
　　燥痰肺燥澁难出气逆喘欬卧不舒面红口亁小便赤清气化痰滚痰孚
　　【注】燥痰者痰因火动也火盛则痰多燥黏气逆喘咳夜卧不宁面赤口干小便黄赤轻者用清气化痰丸清之重者用苏葶滚痰丸下之
　　清气化痰丸
　　胆南星　　　　　　　　　【九转】　　半夏【各一两五钱姜制】
　　橘红　　　　　枳实【麸炒】
　　杏仁　　　　　　　　　　【炒去皮尖】　栝蒌仁【去油】
　　黄芩　　　　　　　　【酒炒】　　　白茯苓【各一两】
　　右为细末姜汁为丸淡姜汤化服
　　苏葶滚痰丸【方见食积欬】
　　湿痰
　　湿痰脾湿饮食倦怠嗜卧面色黄痰多枳桔二陈剂饮多桂苓甘术汤
　　【注】湿痰者因小儿过食生冷油腻之物有伤脾胃遂致脾土虚湿不能运化而成湿痰滑而易出脾虚不运故懒食脾主四肢故倦怠嗜卧脾属土故面色多黄痰多者宜用枳桔二陈汤加苍术白术除湿化痰饮盛者须用桂苓甘术汤扶阳散饮调治合宜而痰自化矣
　　枳桔二陈汤【方见哯乳】
　　桂苓甘术汤
　　茯苓　　　　　桂枝
　　甘草　　　　　　　【生】　　　　白术【土炒】
　　引用生姜水煎服
　　【方歌】桂苓甘术湿痰饮除湿利饮更扶阳茯苓桂枝生甘草白术土炒引生姜






　　疝证门
　　疝证总括
　　诸疝厥隂任衇病外因风寒邪聚凝内因湿热为寒郁证皆牵睾引腹疼胎疝多因禀赋病总审热纵寒痛疼血左不移气右动湿则坠重虚坠轻
　　【注】厥隂环隂器入少腹任衇起于中极之下以上毛际循腹里上闗元故诸病疝莫不属之也小儿病此多因先天不足本藏虚弱复因外感风邪内食生冷寒邪凝结而成者有之或因湿热郁于中复被寒邪束于外邪气乘虚并于血队流入厥隂厥隂属肝其性急速故牵引睾丸少腹绞痛也又有胎疝一证多因孕妇啼泣过伤动于隂气结聚不散令儿生下即成此证者大抵热则多纵寒则多痛在血分者不移在气分者多动湿肿坠则重虚肿坠则轻因证施治自切中病情矣
　　寒疝
　　寒湿内蓄日已深复被风冷水气侵囊冷硬痛成寒疝乌头桂枝金茱神
　　【注】寒疝者因儿平日过食生冷或卧湿地以致隂结于内气滞不行为日既久复为风冷所束水湿所伤故发时囊冷结硬牵引少腹作痛初得之兼表者以乌头桂枝汤主之寒甚者以金茱丸治之
　　乌头桂枝汤
　　桂枝　　　　　赤芍药
　　甘草　　　　　　　【炙】　　　　乌头
　　引用生姜水煎服
　　【方歌】乌头桂枝治寒疝解表温中法最良广桂枝同赤芍药乌头甘草引生姜
　　金茱丸
　　金铃子肉【一两】　吴茱茰【五钱】
　　右为细末酒煮麫糊为丸如麻子大每服数丸盐汤下
　　湿热感寒疝
　　厚味过度生湿热复触风寒疝气成囊纵红肿常刺痛乌头栀子服即宁
　　【注】小儿平素过食厚味致生湿热湿热之气下行流入囊中复为风寒所束而疝证成矣发时囊纵红肿常常刺痛当以乌头栀子汤调治之庶疝可愈矣
　　乌头栀子汤
　　乌头　　　　　栀子【炒】
　　引用顺流水入姜汁煎服
　　【方歌】湿热感寒疝气疼乌头栀子汤最灵栀子乌头姜汁共顺流水煎病即宁
　　胎疝
　　胎疝多因母过啼儿生胞硬痛无时轻用十味苍蘗治重用金铃川楝宜
　　【注】胎疝者因孕妇啼泣过伤气结不散蕴于胞中令儿生下胞硬疼痛轻者十味苍蘗散主之重者以金铃散或川楝丸主之
　　十味苍蘗散
　　青皮　　　　　　　　【醋炒】　　　川附子【炮】
　　黄蘗　　　　　南山查肉【酒炒】
　　苍术　　　　　　　　　　【米泔水浸】　香附【制】
　　益智仁　　　　元胡索【醋炒】
　　桃仁　　　　　甘草【炙】
　　引用小茴香水煎服
　　【方歌】十味苍蘗治胎疝青皮川附蘗查苍香附益智元胡索桃仁甘草引茴香
　　金铃散
　　三棱　　　　　莪术【各三钱】
　　陈皮　　　　　赤茯苓【各五钱】
　　茴香【三钱】　　　甘草【二钱生】
　　防榔　　　　　枳殻【各三钱麸炒】
　　钩藤钩　　　　青皮【各四钱炒】
　　南木香【三钱】　　金铃子肉【一两】
　　右除防榔木香不过火余焙共为细末每服半钱至一钱无灰酒调服
　　川楝丸
　　木香　　　　　防榔
　　三棱　　　　　莪术【各三钱】
　　青皮　　　　　　　　【醋炒】　　　陈皮【各四钱】
　　川楝肉【八钱】　　芫花【五分醋炒】
　　辣桂【二钱】　　　牵牛【二钱生取仁】
　　巴豆【三粒去油】
　　右为极细末麫糊为丸如麻子大每服三四丸姜汤送下
　　阴肿
　　阴囊肿大邪气凝风痒湿坠热多疼疏风五苓导赤散偏坠守效丸最灵
　　【注】阴器者乃诸筋之总防也因邪客于少隂厥阴之经湿热之气与风冷之气相搏气不得通故结聚而隂囊肿大总之风盛多痒湿盛多坠热盛多疼如外肾肤囊肿大痒痛坠下此风湿袭于下也宜疏风五苓散主之如外肾肤囊肿痛光亮此因心火移热于小肠故也宜加味五苓散或导赤散主之更有偏坠一证或左或右睾丸作肿者此因食积不消湿气下行故也宜加味守效丸主之
　　疏风五苓散
　　防风　　　　　苍术【米泔水浸】
　　肉桂　　　　　羌活
　　猪苓　　　　　泽泻
　　赤茯苓　　　　白术【土炒】
　　引用生姜水煎服
　　【方歌】隂肿疏风五苓散防风苍术肉桂羌猪苓泽泻赤苓术煎服之时入生姜
　　加味五苓散
　　金铃子　　　　白术【土炒】
　　泽泻　　　　　木通
　　茴香　　　　　　　【炒】　　　　赤茯苓
　　橘核仁　　　　肉桂
　　防榔　　　　　猪苓
　　引用生姜灯心水煎服
　　【方歌】五苓散内用金铃白术泽泻与木通茴香赤苓橘核配肉桂防榔合猪苓
　　导赤散【方见不小便】
　　加味守效丸
　　南星　　　　　山查肉【酒炒】
　　苍术【各二两炒】　　白芷
　　半夏　　　　　　　　【姜制】　　　橘核仁
　　神麯【各一两炒】　　海藻
　　昆布【各五钱】　　吴茱萸
　　青皮　　　　　　　　【醋炒】　　　元胡索【醋炒】
　　荔枝核【各一两炒】
　　右共为末神麯糊为丸如梧桐子大每服三十丸空心酒下
　　小肠气
　　痛引腰脊小肠气加味香苏温散宜上冲心痛失笑散有形胡卢巴丸医
　　【注】小肠气一证其受病与疝气等亦因湿气在内而寒气又束于外也发时少腹胀控睾丸引腰脊上冲心痛而不肿是也治宜分别形状如引腰而痛者加味香苏散温散之痛而冲心气者加味失笑散主之如少腹中有形如卵上下徃来痛不可者宜胡卢巴丸主之
　　加味香苏散
　　苍术　　　　　　　　　　【米泔水浸】　陈皮
　　川楝肉　　　　甘草
　　苏叶　　　　　香附【醋炒】
　　引用连须葱白水酒兑煎服
　　【方歌】加味香苏散苍术广陈皮与川楝肉甘草苏叶香附同连须葱白共煎服
　　加味失笑散
　　五灵脂　　　　蒲黄【隔纸炒】
　　元胡索【各等分醋炒】
　　右为细末每服一二钱水酒调下
　　胡卢巴丸
　　胡卢巴　　　　　　　　【炒】　　　川楝子【各四钱蒸去皮核焙】
　　川乌　　　　　　　　　【去皮脐】　　巴防肉【各一钱五分】
　　茴香【三钱】　　　吴茱萸【二钱五分半酒半醋浸一宿焙】牵牛【二钱炒】
　　右共为细末酒麫糊为丸如梧桐子大每服数丸空心温酒下

　　淋证门
　　淋证总括
　　诸淋皆缘寒热湿下移膀胱溲无时水道澁滞常作痛寒热石血随证医
　　【注】小儿淋证或因风寒袭入或因湿热下移乘入膀胱以致水道澁滞欲出不出淋漓不断甚至窒塞其间令儿作痛然必辨其为寒为热为石为血分别治之则水道宣通淋自愈矣
　　寒淋
　　冷气入胞成寒淋小便闭塞胀难禁淋漓不断腹隐痛五苓倍桂小茴神
　　【注】寒淋者皆因风寒乘入膀胱致下焦受冷遂成寒淋其候小便闭塞胀痛难禁不时淋漓少腹隐痛须以五苓散倍加肉桂小茴香治之其淋自愈
　　五苓散
　　白术　　　　　　　　【土炒】　　　泽泻
　　猪苓　　　　　肉桂
　　小茴香　　　　赤茯苓
　　水煎服
　　【方歌】五苓治寒淋白术泽猪苓肉桂加倍用茴香赤茯苓
　　热淋
　　膀胱蓄热淋证成十味导赤有竒功小腹胀满大便结急服八正莫少停
　　【注】热淋者膀胱蓄热而成也小便不通淋漓澁痛以十味导赤汤主之若少腹胀满引脐作痛大便秘结者以八正散主之
　　十味导赤汤
　　生地　　　　　山栀子
　　木通　　　　　瞿麦
　　滑石　　　　　淡竹叶
　　茵蔯蒿　　　　黄芩
　　甘草　　　　　　　【生】　　　　猪苓
　　水煎服
　　【方歌】十味导赤药最灵生地山栀合木通瞿麦滑石淡竹叶茵蔯黄芩草猪苓
　　八正散【方见不小便】
　　石淋
　　湿热蓄久石淋成溲如沙石茎中疼轻者须用葵子散重则八正可相从
　　【注】石淋者逢溺则茎中作痛常带沙石之状因膀胱蓄热日久所致正如汤瓶久经火炼底结白磏也轻则葵子散主之重则八正散主之
　　葵子散
　　桑皮　　　　　　　【炒】　　　　瞿麦
　　栀子　　　　　赤茯苓
　　木通　　　　　车前子
　　甘草　　　　　　　【生】　　　　葵子
　　水煎服
　　【方歌】葵子散治石淋证桑皮瞿麦山栀仁赤苓木通车前子甘草葵子共和匀
　　八正散【方见不小便】
　　血淋
　　血淋心热伤血分尿血同出茎中疼清利须用小蓟饮茎中痛甚五淋从
　　【注】血淋者葢因心热伤于血分热气传入于胞日久则尿血同出遂成血淋茎中不时作痛须以小蓟饮子治之若茎中痛甚者五淋散主之
　　小蓟饮子
　　通草　　　　　滑石
　　淡竹叶　　　　当归
　　小蓟　　　　　栀子【炒】
　　甘草　　　　　　　【生】　　　　生地
　　蒲黄　　　　　藕莭
　　水煎空心服
　　【方歌】小蓟饮子治淋血通草滑石淡竹叶当归小蓟山栀甘生地蒲黄合藕节
　　五淋散
　　当归　　　　　赤芍
　　苦葶苈　　　　黄芩【炒】
　　木通　　　　　栀子
　　车前子　　　　淡竹叶
　　滑石　　　　　葵子
　　甘草　　　　　　　【生】　　　　赤茯苓
　　引用葱白水煎服
　　【方歌】五淋血淋茎中疼归芍葶苈芩木通栀子车前淡竹叶滑石葵子草赤苓



　　头痛门
　　头痛总括
　　小儿头痛分表里里属内热表寒风风寒外闭须疎散内热薫蒸以清攻
　　【注】小儿头痛之证不一有在表在里之分在表者外感风寒也法宜疎散之在里者内热薫蒸也法宜清解之苟能调治得宜则头痛自除矣
　　风寒头痛
　　风寒头痛属太阳上及巅顶额角傍恶寒无汗身发热加味清空自堪尝
　　【注】风寒头痛者乃太阳经受邪也其候恶寒发热上及巅顶下连额角不时作痛法宜取汗悉以清空膏主之如痛甚者于本方中加细辛热盛便秘者于本方中加川大黄
　　清空膏
　　羌活　　　　　防风
　　柴胡　　　　　川芎
　　黄芩　　　　　黄连
　　甘草【生】
　　引用生姜水煎服
　　痛甚加细辛
　　便秘加川大黄
　　【方歌】风热上攻头疼痛加味清空膏最良羌防柴芎芩连草痛甚加辛便秘黄
　　内热头痛
　　内热头痛属阳明鼻干目痛齿颊疼清热加味茶调治便秘加入大黄攻
　　【注】胃热头痛病在阳明因小儿肥甘无节胃火上炎故发时鼻干目痛上至头下至齿颊痛无定时宜加味茶调散清之
　　加味茶调散
　　荆芥穗　　　　薄荷
　　黄芩　　　　　青茶叶
　　石膏　　　　　　　【生】　　　　白芷
　　川芎
　　引用生姜水煎服
　　便秘者加川大黄
　　【方歌】加味茶调治头疼胃经积热上攻冲荆穗薄荷芩茶叶石膏生用芷川芎









　　腹痛门
　　腹痛总括
　　小儿腹痛有四因食寒虫动痛相侵停食感寒相兼痛临证医治要详分
　　【注】小儿腹痛其证有四如寒痛食痛虫痛停食感寒痛也须随证施治寒则温中食则消导虫则安虫停食感寒则消散调治合宜其痛自除矣
　　食痛
　　食痛伤食心胃痛食入即痛喜饮凉恶食腹满吐便秘承气平胃酌量尝
　　【注】食痛者皆因饮食不节积滞不化所致故食入即痛也其候喜饮凉水恶食腹满吐酸便秘宜先以小承气汤下之若下后仍痛者以香砂平胃散消导可也
　　小承气汤
　　大黄　　　　　枳实【麸炒】
　　厚朴【姜炒】
　　引用生姜水煎服
　　【方歌】小承气汤治腹痛腹硬烦渴便不通枳实厚朴大黄共煎服便利立时松
　　香砂平胃散
　　苍术　　　　　　　　　　　【米泔水浸炒】陈皮
　　厚朴　　　　　　　　【姜炒】　　　甘草【炙】
　　缩砂　　　　　　　【研】　　　　香附【醋炒】
　　南山查　　　　神麯【炒】
　　麦芽　　　　　　　【炒】　　　　枳殻【麸炒】
　　白芍【炒】
　　引用生姜水煎服
　　【方歌】香砂平胃伤食痛下后仍痛用此和苍陈朴草缩香附山查麯麦枳殻芍
　　寒痛
　　寒痛中虚脾受寒尿爪俱白面青看喜热腹满或下利理中肢厥加附煎
　　【注】寒痛者多因小儿中气虚弱复为风冷所乘则脾经受寒故不时腹痛现证尿白爪甲白面多青喜饮热或腹满下利宜理中汤温之若四肢厥冷兼属少隂则加附子
　　理中汤【方见不乳】
　　虫痛
　　虫痛不安腹因痛面色乍青乍赤白时痛时止吐清涎安虫理中治最合
　　【注】虫痛者因腹中虫动不安故腹中作痛其候面色乍赤乍青乍白其痛时作时止时吐清水切不可妄用攻下当以安虫为主其痛即除新痛者钱氏安虫散治之痛久不愈者加减理中汤治之
　　钱氏安虫散
　　胡粉　　　　　　　　【炒黄】　　　鹤虱【炒黄】
　　白矾　　　　　　　【枯】　　　　川楝子【各二钱五分去皮核】
　　右为细末每服一匙大者五分米饮调下痛时服
　　加减理中汤【方见虫吐】
　　内食外寒腹痛
　　内伤乳食外感寒发热恶寒腹痛兼恶食呕吐多啼呌藿香和中可急煎
　　【注】小儿内伤乳食外感寒邪遂致食寒凝结腹中作痛其候发热恶寒而更兼腹痛恶食呕吐啼呌不已者以藿香和中汤治之
　　藿香和中汤
　　藿香　　　　　砂仁【研】
　　羌活　　　　　苍术【米泔水浸】
　　陈皮　　　　　厚朴【姜炒】
　　甘草　　　　　　　【生】　　　　山查
　　香附　　　　　　　【炙】　　　　白芷
　　苏叶　　　　　川芎
　　引用生姜水煎服
　　【方歌】藿香和中治腹疼内伤食滞外寒风藿砂羌苍陈朴草山查香附芷苏芎














　　黄疸门
　　黄疸总括
　　黄疸湿热郁蒸成徧身皆黄及目睛阳黄色亮身多热阴黄色暗冷如氷
　　【注】黄疸一证乃湿热郁久外发肌肤而然也其候徧身面目皆黄甚则深黄面如烟薰之状其中又有阴阳之别如面红口渴尿赤色亮身热者乃脾家湿热此阳黄也口不渴而色暗黄身冷如氷者乃脾肾寒湿此阴黄也治者宜分别施治
　　阳黄
　　阳黄无汗宜踈散茵蔯麻黄能发汗腹满便秘茵蔯攻表里无证茵苓善
　　【注】阳黄一证原因湿热而成治者当详审之如表实无汗宜外发其汗茵蔯麻黄汤主之使黄从表解也里实二便秘濇腹满者宜茵蔯蒿汤下之使黄从里解也若表有汗里不便秘腹满是表里无证不可汗下惟利小便宜用茵蔯五苓散使黄从水道利之则愈
　　茵蔯麻黄汤
　　茵蔯蒿　　　　麻黄
　　水煎加黄酒少许服之
　　【方歌】儿发阳黄身无汗茵蔯麻黄汤极便麻黄茵蔯各等分量儿煎服有奇验
　　茵蔯蒿汤
　　茵蔯蒿　　　　川大黄
　　栀子
　　引用灯心水煎服
　　【方歌】里实须用茵蔯汤栀子茵蔯生大黄灯心为引水煎服便利黄消体泰康
　　茵蔯五苓散
　　茵蔯蒿　　　　赤苓
　　猪苓　　　　　泽防
　　白术　　　　　　　　【土炒】　　　肉桂
　　引用灯心水煎服
　　【方歌】茵蔯五苓治黄病利水除湿有竒功术苓泽泻猪苓桂茵蔯加入便自清
　　阴黄
　　隂黄多缘转属成脾湿肾寒两亏生温脾茵蔯理中治温肾茵蔯四逆灵
　　【注】隂黄者乃脾湿肾寒两虚而成此最为危候温脾去黄以理中汤加茵蔯主之温肾去黄以茵蔯四逆汤主之
　　茵蔯理中汤【方见不乳】
　　茵蔯四逆汤
　　附子　　　　　　　【制】　　　　干姜
　　茵蔯蒿　　　　甘草【炙】
　　水煎服
　　【方歌】茵蔯四逆汤附子共干姜茵蔯炙甘草黄消病渐康















　　水肿门
　　水肿总括
　　水肿俱属脾肺经肺喘脾胀要分明上肿属风宜汗散下肿属湿利水灵通身肿者兼汗利喘则逐饮胀则攻再辨阳水与阴水攻泻温补贵变通
　　【注】小儿水肿皆因水停于脾肺二经水停胸中则喘水停膈下则胀其间所肿部位不可不察如肿在腰以上者属风法宜发汗肿在腰以下者属湿法宜利水有通身上下皆肿者系风湿两伤法宜汗利兼施肿而喘不得卧宜逐肺饮肿而胀满便秘宜攻脾水肿从腹起至四肢者可治肿从四肢起至腹者不可治然又有阳水隂水之分宜详别焉阳水属实法宜攻泄阴水属虚法宜温补应证而施自无不效也
　　风水肿
　　肿在上者因风起急宜发汗莫从容越婢汤中加苍术汗后全消病卽宁
　　【注】上身肿者头面肩臂至腰间皆肿也病因外感风邪法宜发汗则愈经所谓开鬼门是也以越婢加苍术汤治之
　　越婢汤
　　麻黄　　　　　石膏【煆】
　　甘草　　　　　　　【生】　　　　苍术【米泔水浸】
　　水煎服
　　【方歌】越婢汤治风水肿麻黄甘草共石膏再加苍术水煎服能使儿童肿即消
　　湿水肿
　　肿在下者因湿起急宜利水可安然外法贴脐如神妙内服沉香琥珀丸
　　【注】下身肿者腰脐至两足皆肿也病因脾经湿热所成急用利水之法经所谓洁浄府是也外用贴脐法内服沉香琥珀丸
　　贴脐法
　　巴豆【四钱去油】　　　水硍粉【二钱】
　　硫黄【一钱】
　　右研匀成饼先用新棉一片包药布脐上外用帛防时许自然泻下恶水待下三五次去药以粥补住
　　沉香琥珀丸
　　苦葶苈子【一两五钱】郁李仁【一两五钱去皮】
　　防已【七钱五分】　沉香【一两五钱】
　　陈皮【七钱五分去白】　琥珀【五钱】
　　杏仁【五钱　　去皮尖炒】　苏子【五钱】
　　赤苓【五钱】　　　泽泻【五钱】
　　共为细末炼蜜为丸如梧桐子大以麝香为衣每服一钱量儿大小与之用滚白水下
　　风湿肿
　　通身皆肿属风湿外散内利最相宜峻攻则用疏凿饮和剂茯苓导水医水上攻肺喘不卧苏葶定喘最相宜水停中州胀急满舟车神祐量攻之
　　【注】通身肿者头面手足皆肿也得病之由内停湿饮外感风邪风湿相搏水道不利外攻肌表因而作肿也重者用疏凿饮峻攻之轻者用茯苓导水汤和解之若水停上攻于肺喘急不得卧者以苏葶丸泻之水停中州胀满者以舟车神祐丸攻之
　　疏凿饮
　　商陆　　　　　秦艽
　　羌活　　　　　椒目
　　木通　　　　　赤小豆
　　茯苓皮　　　　大腹皮
　　泽泻　　　　　防榔
　　引用姜皮水煎服
　　【方歌】疏凿饮子风湿肿外发内利陆秦羌椒目木通赤小豆苓皮大腹泽防榔
　　茯苓导水汤
　　紫苏　　　　　陈皮
　　白术　　　　　　　　【土炒】　　　木香
　　桑白皮　　　　　　　　【炒】　　　麦冬【去心】
　　赤茯苓　　　　泽泻
　　木　　　　　大腹皮
　　缩砂仁　　　　防榔
　　引用灯心水煎服
　　【方歌】和解茯苓导水汤紫苏陈皮术木香桑皮麦冬赤苓泽木大腹缩防榔
　　苏葶丸【方见痰饮喘急】
　　舟车神祐丸
　　甘遂　　　　　芫花
　　大防【各一两俱醋炒】　　大黄【二两】
　　黒牵牛【四两头末】　　青皮【炒】
　　陈皮　　　　　木香
　　防榔【各五钱】　　轻粉【一钱】
　　右为细末水丸如椒目大小儿二丸三丸大儿五丸七丸量服之滚白水送下
　　阳水
　　阳水身热衇沉数小便赤濇大便难热盛烦渴濬川散湿盛胀满神祐丸量儿大小斟酌用应变而施勿一偏【注】阳水者小儿湿热内郁水道阻塞外攻肌表以致外肿内胀发热口渴心烦小便短赤大便秘结法当泄水不可少缓热盛烦渴者以大圣濬川散攻之湿盛胀满者舟车神祐丸攻之须量儿大小视病轻重合宜而用勿执一偏过于峻攻徒伤正气也
　　大圣濬川散
　　川大黄　　　　　　　　【煨】　　　牵牛【取头末】
　　郁李仁【各一两】　木香【三钱】
　　芒消【三钱】　　　甘遂【五分】
　　右为细末姜汤调下量儿大小用之
　　舟车神祐丸【方见风湿肿】
　　阴水
　　阴水便利不烦热须服实脾肾气丸若服温补俱无验攻补兼施病始痊
　　【注】阴水者因脾肾虚弱也脾虚不能制水肾虚不能主水以致外泛作肿内停作胀若二便不实身不热心不烦者宜用实脾散金匮肾气丸若服温补之药而无效验者则是虚中有实也欲投攻下之剂恐小儿难堪若不攻之又岂可坐以待毙须攻补兼施或一补一攻或三补一攻或九补一攻审其进退俟有可攻之机以意消息药与元气相当始能逐邪而不伤正也必须忌盐酱百日方可收功
　　实脾散
　　草果仁　　　　　　　　【研】　　　大腹皮
　　木　　　　　木香【研】
　　厚朴　　　　　　　　【姜炒】　　　干姜
　　附子　　　　　　　【制】　　　　白术【土炒】
　　茯苓　　　　　甘草【炙】
　　引用枣二枚水煎服
　　【方歌】实脾散治阴水肿草果大腹木香厚朴姜附术苓草虚者仍兼肾气方
　　金匮肾气丸
　　热地黄【一两】　　山药【八钱炒】
　　山茱萸【八钱】　　牡丹皮【五钱】
　　茯苓【一两】　　　泽泻【五钱】
　　肉桂【五钱】　　　淡附子【五钱】
　　车前子【五钱】　　牛膝【八钱】
　　右为细末炼蜜为丸如梧桐子大每服钱半白滚水送下

　　腹胀门
　　腹胀总括
　　腹胀脾虚因久病胃实多由食滞停补虚健脾兼理气攻食消导自然宁
　　【注】腹胀之病脾胃二经主之有虚有实宜分晰焉虚者因久病内伤其脾实者因饮食停滞于胃虚则补脾实则消导调治合宜其胀自渐除矣
　　虚胀
　　久病脾虚失运健或因吐泻暴伤脾食少卽胀精神倦面黄肌瘦四君宜
　　【注】凡小儿久病脾虚或吐泻暴伤脾气健运失常所以饮食不化食少腹卽胀满现证精神倦怠靣黄肌瘦此虚胀也宜用香朴四君子汤治之
　　香朴四君子汤
　　人参　　　　　白术【土炒】
　　白茯苓　　　　甘草【炙】
　　香附　　　　　　　【制】　　　　厚朴【姜炒】
　　引用生姜水煎服
　　【方歌】香朴四君治虚胀参术甘草共茯苓香附厚朴宜加入引姜煎服胀卽宁
　　实胀
　　饮食过度内伤胃停滞腹胀便不通潮热烦渴形气壮平胃承气施治灵
　　【注】小儿饮食过度则胃中停滞以致腹胀大便不利身体潮热心烦口渴形气壮实此实胀也轻者平胃散主之重者小承气汤主之
　　加味平胃散
　　南苍术　　　　　　　　【炒】　　　厚朴【姜炒】
　　大腹皮　　　　　　　　【制】　　　甘草【生】
　　陈皮　　　　　莱菔子【焙】
　　山查　　　　　麦芽【炒】
　　神麴【炒】
　　引用生姜水煎服
　　【方歌】加味平胃治实胀苍术厚朴大腹皮甘草陈皮莱菔子山查麦芽炒神麴
　　小承气汤【方见食痛】











　　御纂医宗金鉴卷五十四
<子部,医家类,御纂医宗金鉴>
　　钦定四库全书
　　御纂医宗金鉴卷五十五
　　编辑幼科杂病心法要诀目録
　　发热门
　　诸热总括
　　表热
　　十神汤
　　双解通圣汤
　　里热
　　调胃承气汤
　　白虎汤
　　黄连解毒汤
　　虚热
　　补中益气汤
　　竹叶石膏汤
　　白通汤
　　实热
　　凉膈散
　　大柴胡汤
　　积滞门
　　积滞总括
　　乳滞
　　消乳丸
　　食滞
　　木香大安丸
　　小承气汤
　　癖疾门
　　癖疾总括
　　癖疾
　　千金消癖丸
　　木香丸
　　红花膏
　　汗证门
　　汗证总括
　　自汗
　　玊屏风散
　　桂枝加附子汤
　　白虎汤
　　调胃承气汤
　　盗汗
　　酸枣仁汤
　　当归六黄汤
　　失血门
　　失血总括
　　衂血
　　麻黄汤
　　桂枝汤
　　犀角地黄汤
　　四物三黄泻心汤
　　髪灰散
　　吐血
　　犀角地黄汤
　　桃仁承气汤
　　加味四物汤
　　鸡苏散
　　加味救肺散
　　便血
　　皂刺大黄汤
　　槐花散
　　平胃地榆汤
　　升阳和血汤
　　人参养荣汤
　　溺血
　　牛膝四物汤
　　杂证门
　　二便秘结
　　八正散
　　神芎丸
　　气虚脱肛
　　补中益气汤
　　真人养藏汤
　　澁肠散
　　肛肿翻肛
　　皂刺大黄汤
　　曽氏蟠龙散
　　龟胸
　　寛气饮
　　百合丹
　　龟背
　　松蕋丹
　　五软
　　补肾地黄丸
　　扶元散
　　五鞕
　　小续命汤
　　乌药顺气散
　　加味六君子汤
　　五迟
　　加味六味地黄丸
　　补中益气汤
　　苣胜丹
　　菖蒲丸
　　鹤膝风
　　大防风汤
　　补肾地黄丸
　　解颅
　　补肾地黄丸
　　扶元散
　　封防散
　　防陷
　　补中益气汤
　　固真汤
　　乌附膏
　　防塡
　　泻青丸
　　大连翘饮
　　防风升麻汤
　　理中汤
　　中恶
　　苏合香丸

　　御纂医宗金鉴卷五十五目録
　　钦定四库全书
　　御纂医宗金鉴卷五十五
　　编辑防科杂病心法要诀
　　发热门
　　诸热总括
　　小儿有病多发热表里虚实宜分别观形察色辨因由审证切衇有妙诀表证湏汗里下之虚则宜补实则泻平昔体认要精详方得临时无遗阙
　　【注】小儿发热有表里虚实之异治亦有汗下补泻之殊湏观形察色审证切衇以别之惟在平昔讲习精详临证庶不致悮
　　表热
　　表热之证因外感衇浮发热恶风寒头痛身疼而无汗十神通圣表为先
　　【注】小儿外感寒邪衇浮发热恶风恶寒头疼身痛无汗此表热也宜十神汤主之若兼内热者双解通圣汤两解之
　　十神汤
　　升麻　　　　　葛根
　　麻黄　　　　　香附【醋炒】
　　陈皮　　　　　苏叶
　　赤芍药　　　　川芎
　　香白芷　　　　甘草【生】
　　引用生姜水煎服
　　【方歌】十神汤治表热证升麻干葛共麻黄香附陈皮苏叶芍芎芷甘草引生姜
　　双解通圣汤【方见伤寒】
　　里热
　　里热之证因内热徧身蒸热小便红面赤唇焦舌燥渴调胃白虎解毒清
　　【注】小儿肥甘过度必生内热以致发热蒸蒸小便赤濇靣赤唇焦舌燥而渴衇实有力者先以调胃承气汤下之不愈用白虎汤或黄连解毒汤清之
　　调胃承气汤
　　大黄　　　　　芒消
　　甘草
　　引用生姜水煎服
　　【方歌】调胃承气治里热大黄甘草共芒消引用生姜水煎服大便通利热自消
　　白虎汤
　　石膏　　　　　　　【煆】　　　　知母【生】
　　甘草　　　　　　　【生】　　　　粳米
　　水煎服
　　【方歌】胃热白虎汤知母生用良石膏合甘草粳米共煎尝
　　黄连解毒汤
　　黄芩　　　　　黄连
　　栀子　　　　　黄蘗
　　水煎服
　　【方歌】黄连解毒汤清热效非常芩连栀子蘗煎服保安康
　　虚热
　　虚热病后营衞弱神倦气乏用补中呕渴竹叶石膏治面赤尿白厥白通
　　【注】虚热者因小儿病后气血虚弱荣衞尚未调匀之故其证神倦气乏宜用补中益气汤治之若兼口渴引饮而呕者宜用竹叶石膏汤治之又有隂盛格阳外浮发热者其面色虽赤然小便必清白四肢必厥逆宜用白通汤收敛阳气热退自愈
　　补中益气汤【方见飱泄】
　　竹叶石膏汤
　　竹叶　　　　　石膏【煆】
　　人参　　　　　麦冬【去心】
　　甘草　　　　　　　【生】　　　　半夏【姜制】
　　粳米
　　引用生姜水煎服
　　【方歌】病后虚热烦渴呕皆因气弱胃津亡竹叶石膏参麦草半夏粳米共生姜
　　白通汤
　　干姜　　　　　附子【制】
　　葱
　　水煎服
　　【方歌】虚热原于隂格阳真寒假热白通汤散寒姜附葱白茎厥囘热退自然康
　　实热
　　实热积热午潮热腹胀尿红大便难烦渴口疮腮颊赤凉膈大柴效通仙
　　【注】小儿有余积热以致午后潮热蒸蒸有汗肚腹胀满小便赤大便难烦渴啼呌口舌生疮腮颊红赤衇洪数有力法宜清热通利时时热者凉膈散主之午后潮热者大柴胡汤主之
　　凉膈散【方见急惊风】
　　大柴胡汤【方见伤寒】













　　积滞门
　　积滞总括
　　小儿养生食与乳撙节失宜积滞成停乳伤食宜分晰因证调治保安寜
　　【注】夫乳与食小儿资以养生者也胃主纳受脾主运化乳贵有时食贵有节可免积滞之患若父母过爱乳食无度则宿滞不消而病成矣医者当别其停乳伤食之异临证斟酌而施治焉
　　乳滞
　　婴儿乳滞睡不安多啼口热吐惊烦肚胀腹热便酸臭愼攻宜用消乳丸
　　【注】乳滞之儿其候睡卧不寜不时啼呌口中气热频吐乳片肚胀腹热大便酸臭也但脏腑娇嫩不可过攻惟宜调和脾胃为上以消乳丸消导之
　　消乳丸【方见伤乳吐】
　　食滞
　　小儿食滞任意餐头温腹热便脓酸嗳气恶食烦作渴大安承气审宜先
　　【注】小儿恣意肥甘生冷不能运化则肠胃积滞矣其证头温腹热大便酸臭嗳气恶食烦不安眠口干作渴滞轻者宜木香大安丸消导之滞重便秘者宜小承气汤攻下之
　　木香大安丸
　　木香　　　　　黄连
　　陈皮　　　　　白术【土炒】
　　枳实　　　　　　　　【麸炒】　　　山查肉【各三钱】
　　连翘【二钱去心】　　　神麯【炒】
　　麦芽【各三钱炒】　　砂仁
　　莱菔子【各二钱焙】
　　右为细末神麯糊为丸每服一钱陈仓米汤下
　　小承气汤【方见食痛】

　　癖疾门
　　癖疾总括
　　癖疾过食肠胃满浊液外溢被寒凝潮热饮冷肌削瘦腹满硬块面黄青
　　【注】癖疾一证皆因饮食过节肠胃塡满浊汁外溢复感寒气凝结而成每生于左脇之下始如鸡卵坚硬成块渐如覆盆之形越脐则难治矣其候身体潮热喜饮凉水肌肤削瘦面色青黄也治者宜详察之
　　癖疾证治
　　癖疾潮热渴饮冷肚大青筋坚硬疼内服消癖木香效外贴红花膏最灵
　　【注】癖疾之始作也午后潮热口渴饮冷肚大青筋渐至坚硬成块不时作痛内以千金消癖丸治之外贴红花膏内外兼治其癖自消若无热渴者先以木香丸治之外亦以红花膏贴之
　　千金消癖丸
　　芦荟　　　　　阿魏【另为糊】
　　青黛　　　　　木香
　　厚朴　　　　　　　　【姜炒】　　　防榔
　　陈皮　　　　　甘草【各一钱生】
　　史君子　　　　　　　　　【去殻】　　胡黄连
　　山查肉　　　　香附【醋炒】
　　三棱　　　　　　　　【醋炒】　　　莪术【各二钱醋炒】
　　水红花子　　　神麴【炒】
　　麦芽【各四钱炒】　　人参
　　白术　　　　　　　　【土炒】　　　茯苓【各三钱】
　　右为细末将阿魏一钱白水和麫打糊为丸菉豆大米饮下量儿大小服之
　　木香丸
　　木香　　　　　蓬莪术
　　缩砂仁　　　　青皮
　　硃砂【各二钱研细】
　　右为细末和匀飞白麫糊和丸麻子大每服二三丸乳伤乳饮下食伤以所伤物熬汤下
　　红花膏
　　没药【五钱】　　　血竭
　　麝香　　　　　阿魏【各三钱】
　　当归　　　　　赤芍【各一钱】
　　水红花料【一捆煎汁去渣膏一碗】
　　右为细末入膏内搅匀以青布摊贴患处







　　汗证门
　　汗证总括
　　自汗属阳有虚实或因胃热或表虚睡中盗汗为隂弱心虚血热随证医
　　【注】汗乃人之津液存于阳者为津存于隂者为液发泄于外者为汗若汗无故而出者乃因隂阳偏胜也如小儿无因而汗自出者谓之自汗自汗属阳有虚实之别虚者汗出翕翕发热恶寒乃表虚也汗出蒸蒸发热不恶寒乃里热也表虚者法当固表里实者法当攻热又有睡则汗出觉则汗止谓之盗汗盗汗主隂虚然当分心虚不固心火伤隂也心虚当补心心热当凉血治者宜详辨之庶无差谬
　　自汗
　　表虚自汗玉屏风甚者桂枝加附从里实自汗用白虎便秘调胃承气攻
　　【注】表虚濈濈自汗玊屏风散主之若恶寒冷阳气虚也桂枝汤加附子固之阳明里实蒸蒸自汗用白虎汤清之便秘者以调胃承气汤攻之
　　玊屏风散
　　黄耆　　　　　　　　【蜜炙】　　　防风
　　白术【土炒】
　　水煎服
　　【方歌】表气虚弱时自汗玉屏风治颇相宜黄耆防风炒白术水煎温服不拘时
　　桂枝加附子汤
　　白芍药　　　　　桂枝
　　甘草　　　　　　　【炙】　　　　　附子【制】
　　引用姜枣水煎服
　　【方歌】表气虚弱甚桂枝汤最良芍药桂枝草加附病渐康
　　白虎汤【方见里热】
　　调胃承气汤【方见里热】
　　盗汗
　　心虚盗汗睡多惊酸枣仁汤服即寜心火伤隂必烦热当归六黄汤奏功
　　【注】盗汗有二虚实两分心虚者隂气不敛也睡则多惊以酸枣仁汤主之心热者火伤于隂也身多烦热以当归六黄汤主之
　　酸枣仁汤
　　当归　　　　　白芍【炒】
　　生地　　　　　茯苓
　　酸枣仁　　　　　　　　【炒】　　　知母【炒】
　　黄蘗　　　　　　　【炒】　　　　五味子
　　人参　　　　　黄耆【炙】
　　水煎服
　　【方歌】酸枣仁汤治盗汗阳不能藏隂本虚归芍生地茯苓枣知蘗五味共参耆
　　当归六黄汤
　　当归　　　　　生地黄
　　熟地黄　　　　黄芩
　　黄蘗　　　　　黄连
　　黄耆【炙】
　　引用浮麦水煎服
　　【方歌】当归六黄治盗汗阳盛伤隂液自流生熟二地芩连蘗归耆浮麦汗能收








　　失血门
　　失血总括
　　隂乗阳热血妄行血犯气分不归经血病及腑渗浊道伤于藏者溢出清热犯阳络上吐衂热侵隂络下失红又有努劳成血病血止仍势多凶
　　【注】凡失血之证阳盛乗隂则血为热迫不能安于衇中犯于气分妄行不能归入经衇也若血病伤及于腑者则血渗入肠胃之浊道上行于咽出而为吐为衂下从二便而出为便为溺也若血病伤及于藏者则溢出于胸中之清道上从喉出而兼咳下从精窍而出为溺血也夫血藏于脏内行于衇中流于躯殻之内不可得而见也非损伤不能为病而损之之因有三一曰热伤阳络腑病也热伤隂络藏病也宜以清热为主一曰努伤宜以破逐为主一曰劳伤宜以理损为主若日久血止而咳不休者主必死之证故势多凶也
　　衂血
　　衂血之候鼻干燥身热不渴苦头疼失表分汗麻桂治内热犀角泻心清
　　【注】衂血者鼻中出血也其候鼻中干燥身热不渴苦头痛是热伤阳络也有因伤寒失汗衂血者乃热郁于营其身无汗宜以麻黄汤汗之身有汗者宜以桂枝汤解之设无表病因内热而衂者宜以犀角地黄汤清之热盛者四物三黄泻心汤泻之外俱用发灰散或黒栀子末吹鼻其衂自止
　　麻黄汤
　　麻黄　　　　　杏仁【炒去皮尖】
　　桂枝　　　　　甘草【生】
　　引用生姜水煎服
　　【方歌】伤寒失表营郁热身体无汗血妄行须用麻黄汤调治桂枝麻黄杏草同
　　桂枝汤【方见自汗】
　　犀角地黄汤
　　牡丹皮　　　　白芍药
　　犀角　　　　　生地黄
　　水煎服
　　便硬者加川大黄
　　【方歌】犀角地黄汤治衂效非常丹皮芍犀地便秘加大黄
　　四物三黄泻心汤
　　川芎　　　　　当归【酒洗】
　　生地黄　　　　赤芍药
　　黄芩　　　　　黄连
　　川大黄【酒洗】
　　水煎服
　　【方歌】四物三黄泻心汤热盛吐衂功最良芎归生地赤芍药黄芩黄连川大黄
　　髪灰散
　　取壮实人头髪隂阳瓦煆成灰放在地上去火性研细末吹入鼻中血衂自止
　　吐血
　　吐血不咳因热逆若兼咳嗽努劳伤内热犀角地黄治努伤承气四物尝劳伤有热鸡苏散无热须用救肺良【注】小儿吐血不咳嗽者多因内热致血妄行上逆也宜以犀角地黄汤主之若因努劳吐血者则兼咳嗽先用桃仁承气汤以破逐之次用加味四物汤和之又有劳伤吐血者亦兼咳嗽痰中血有热者鸡苏散主之无热者救肺散主之
　　犀角地黄汤【方见本门衂血】
　　桃仁承气汤
　　桃仁　　　　　　　　　　【去皮尖研】　大黄
　　芒消　　　　　甘草
　　桂枝
　　加当归芍药苏木红花
　　水煎服
　　【方歌】努伤吐血先破逐桃仁承气汤妙絶桃仁黄消草桂枝加入归芍苏红防
　　加味四物汤
　　当归　　　　　芍药
　　川芎　　　　　生地黄
　　茅根　　　　　蒲黄
　　牡丹皮　　　　栀子【炒黒】
　　甘草【生】
　　引用藕节酒水煎服
　　【方歌】努伤吐血须活血四物为主真妙诀再加茅根与蒲黄丹皮栀草引藕节
　　鸡苏散
　　鸡苏薄荷叶　　川贝母【去心】
　　麦门冬　　　　　　　　　【去心】　　桔梗
　　阿胶　　　　　　　　　【蛤粉炒】　　生地黄
　　甘草　　　　　　　【生】　　　　黄耆【炙】
　　白茅根　　　　蒲黄【炒】
　　水煎服
　　【方歌】劳伤有热嗽痰血鸡苏贝母麦门冬桔梗阿胶生地草黄耆茅根蒲黄同
　　加味救肺散
　　麦冬　　　　　　　　【去心】　　　人参
　　黄耆　　　　　　　【炙】　　　　郁金
　　五味子　　　　当归【酒洗】
　　白芍药　　　　　　　　　【酒炒】　　川贝母【去心研】
　　甘草　　　　　　　【炙】　　　　马兜铃
　　水煎服
　　【方歌】劳伤无热嗽痰血加味救肺麦门冬参耆郁金五味子归芍贝母草兜铃
　　便血
　　热伤隂络病便血藏毒血黯肠风红须辨腹痛肛肿痛热盛湿盛要分明藏毒初起肿痛甚大黄皂刺莫消停热盛俱宜槐花散湿盛平胃地榆灵日久衇微气血弱升阳和血共养荣
　　【注】大便下血皆因小儿恣食肥甘致生内热伤隂络也若血色黯而浊肛门肿痛先血后粪此为近血名曰藏毒若血鲜而清腹中不痛先粪后血此为逺血名曰肠风藏毒肛门每多肿痛初起宜用皂刺大黄汤消之大下血后热盛微痛者以槐花散和之湿盛不痛者以平胃地榆汤和之肠风亦宜以槐花散主之便血日久衇微气血弱者升阳和血汤和之继以人参养荣汤补之
　　皂刺大黄汤
　　皂刺　　　　　生川大黄【各等分】
　　量小儿年歳大小虚实酌其多少水酒煎服
　　槐花散
　　槐花　　　　　　　【炒】　　　　侧栢叶
　　枳殻　　　　　　　　【麸炒】　　　川黄连
　　荆芥穗【炒】
　　水煎服
　　脏毒加苍术苦楝
　　肠风加秦艽防风
　　【方歌】脏毒肠风槐花散黄连枳殻槐栢荆脏毒苍术苦楝入肠风湏加艽防风
　　平胃地榆汤
　　苍术　　　　　　　【炒】　　　　陈皮
　　厚朴　　　　　　　　【姜炒】　　　甘草
　　地榆
　　引用生姜水煎服
　　【方歌】便血湿盛腹不痛须用平胃地榆汤苍术陈皮厚朴草地榆同煎引生姜
　　升阳和血汤
　　黄耆　　　　　　　【炙】　　　　当归【酒洗】
　　白芍　　　　　　　【炒】　　　　牡丹皮
　　陈皮　　　　　肉桂
　　秦艽　　　　　生地黄
　　熟地黄　　　　生甘草
　　炙甘草　　　　苍术【炒】
　　升麻
　　水煎服
　　【方歌】下血日久腹中痛治宜升阳和血汤二地二草耆归芍陈丹秦艽升桂苍
　　人参养荣汤
　　人参　　　　　黄耆【炙】
　　白术　　　　　　　　【土炒】　　　白茯苓
　　白芍药　　　　　　　　【炒】　　　肉桂
　　熟地黄　　　　当归【酒洗】
　　甘草　　　　　　　【炙】　　　　陈皮
　　引用姜枣水煎服
　　【方歌】失血日久气血虚人参养荣汤颇宜参耆术苓白芍桂地黄当归草陈皮
　　溺血
　　溺血多缘精窍病尿血分出茎或疼牛膝四物汤调治急宜煎服效从容
　　【注】溺血为精窍之病乃尿与血先后分出者也宜用牛膝四物汤治之其证自愈
　　牛膝四物汤
　　牛膝　　　　　木通
　　郁金　　　　　甘草梢
　　瞿麦　　　　　当归
　　川芎　　　　　生地黄
　　赤芍药
　　水煎服
　　【方歌】小儿溺血精窍病宜用牛膝四物汤牛膝郁金通瞿草归芎赤芍生地黄
　　杂证门
　　二便秘结
　　小儿热结二便秘口渴舌干唇面红八正尿秘少腹满神芎便秘腹胀疼
　　【注】此证多因乳食停滞生热结于肠胃以致二便秘结其候舌干口渴面赤唇焦也热积则小便秘濇少腹满急宜八正散主之若食积大便秘腹胀痛者宜神芎丸主之
　　八正散【方见不小便】
　　神芎丸
　　大黄　　　　　滑石【各一两水飞】
　　薄荷　　　　　川芎【各四钱】
　　黄芩　　　　　黄连【各五钱生】
　　牵牛【四钱】
　　共为细末滴水为丸每服五丸蜜汤化下
　　气虚脱肛
　　泻痢日久中气陷肛松肠薄滑而脱靣色青黄指梢冷衇来沉细唇淡白补中益气汤升举真人养藏固滑脱外用澁肠散调敷气升肛澁肠自合
　　【注】脱肛一证因泻痢日久中气下陷肠胃薄瘦遂令肛门滑脱不收现证靣色青黄指梢冷衇沉细唇色淡白宜温补为主先以补中益气汤升提其气再以真人养藏汤温补固滑外以澁肠散掺之则气升肛澁而肠自收矣
　　补中益气汤【方见飱泻】
　　真人养藏汤【方见寒痢】
　　澁肠散
　　诃子　　　　　赤石脂
　　龙骨【各等分煆】
　　右为细末用腊茶调敷和药掺肠头上绵帛揉入
　　肛肿翻肛
　　积热肛肿大便难努力肛出翻不还外用蟠龙散消肿内宜皂刺大黄煎
　　【注】小儿积热太盛以致肛门作肿大便艰难努力翻出肛脱不还外用蟠龙散消其肿内服皂刺大黄汤其肿一消肛自收矣
　　皂刺大黄汤【方见便血】
　　曽氏蟠龙散
　　干地蟠龙【一两畧去土焙】风化朴消【二钱】
　　右剉研为细末仍和匀朴消每以二钱至三钱肛门湿润者干涂干燥者用清油调涂先用荆芥生葱煎水候温洗浴轻与拭干然后敷药
　　龟胸
　　肺积痰热病龟胸胸骨髙耸若龟形气急喘咳体羸瘦寛气百合酌量行
　　【注】龟胸一证多因小儿饮食不节痰热炽盛复为风邪所伤风热相搏以致肺经胀满攻于胸膈高如覆杯现证咳嗽喘急身体羸瘦治宜清肺化痰为主先以寛气饮开其气道再以百合丹除其壅滞肺热清而胀满自除矣
　　寛气饮
　　杏仁　　　　　　　　　　【去皮尖炒】　桑白皮【炒】
　　橘红　　　　　苏子【炒】
　　枳殻　　　　　　　　【麸炒】　　　枇杷叶【蜜炙】
　　麦门冬　　　　　　　　　【去心】　　生甘草
　　苦葶苈
　　水煎服
　　【方歌】寛气饮治儿龟胸杏仁桑皮合橘红苏子枳殻枇杷叶甘草葶麦门冬
　　百合丹
　　百合　　　　　天门冬
　　杏仁　　　　　　　　　　【炒去皮尖】　木通
　　桑白皮　　　　　　　　【炒】　　　甜葶
　　石膏【各五钱】　　大黄【三钱】
　　共为细末炼蜜丸如菉豆大量儿大小服之临卧滚白水送下
　　龟背
　　龟背坐早被风吹伛偻背高状如龟内服松蕋丹缓治外用灸法防龟尿
　　【注】龟背者因婴儿坐早被客风吹入脊膂遂致伛偻曲折背高如龟徃徃为终身痼疾内以松蕋丹调治之外用圣惠灸穴法灸肺俞心俞膈俞三穴三五壮或以龟尿防骨节上亦可得效
　　松蕋丹
　　松花　　　　　枳殻【麸炒】
　　防风　　　　　独活【各一两】
　　麻黄　　　　　前胡
　　川大黄　　　　　　　　【生】　　　桂心【各五钱】
　　右为细末炼蜜丸如黍米大每服十丸粥饮送下
　　五软
　　五软禀赋不足证头项手足口肉肌地黄丸与扶元散全在后天调养宜
　　【注】五软者谓头项软手软足软口软肌肉软是也头软者项软无力也手足软者四肢无力也肉软者皮寛不长肌肉也口软者唇薄无力也此五者皆因禀受不足气血不充故骨衇不强筋肉痿弱治宜补气为主先以补肾地黄丸补其先天精气再以扶元散补其后天羸弱渐次调理而五软自强矣
　　补肾地黄丸
　　熟地黄【一两五钱】山萸肉【一两】
　　懐山药　　　　　　　　【炒】　　　茯苓【各八钱】
　　牡丹皮　　　　泽泻【各五钱】
　　牛膝【八钱】　　　鹿茸【五钱酥炙】
　　右为细末炼蜜丸如梧桐子大每服二钱用盐汤下
　　扶元散
　　人参　　　　　白术【土炒】
　　茯苓　　　　　熟地黄
　　茯神　　　　　黄耆【蜜炙】
　　山药　　　　　　　【炒】　　　　炙甘草
　　当归　　　　　白芍药
　　川芎　　　　　石菖蒲
　　引用姜枣水煎服
　　【方歌】五软扶元散堪尝参术茯苓熟地黄茯神黄耆山药草归芍川芎及石菖
　　五鞕
　　阳气不营成五鞕仰头取气难摇动手足强直冷如氷气壅胸膈牵连痛小续命汤最为良乌药顺气散极应若遇肝木乗脾经加味六君妙无竟
　　【注】五鞕者仰头取气难以动摇气壅疼痛连胸膈间手心足心氷凉而鞕皆由阳气不营于四末最为难治重者以小续命汤疎其风轻者以乌药顺气散调其气若肝木乗脾食少气弱者加味六君子汤治之内外交治而证自日瘥矣
　　小续命汤
　　人参　　　　　麻黄
　　川芎　　　　　黄芩
　　芍药　　　　　甘草【炙】
　　防风　　　　　官桂【去皮】
　　附子　　　　　　　　　　【泡去皮脐】　杏仁【炒去皮尖】
　　汉防已
　　引用姜枣水煎服
　　【方歌】小续命汤治五鞕人参麻黄川芎共黄芩芍药草防风官桂附子防已杏
　　乌药顺气散
　　麻黄　　　　　白芷
　　川芎　　　　　桔梗
　　枳殻　　　　　　　【炒】　　　　僵蚕【炒】
　　乌药　　　　　炮姜
　　甘草　　　　　　　【生】　　　　橘红
　　引用葱白水煎服
　　【方歌】乌药顺气五鞕轻麻黄白芷合川芎桔梗枳殻僵蚕炒乌药炮姜草橘红
　　加味六君子汤
　　人参　　　　　白术
　　炮姜　　　　　陈皮
　　半夏　　　　　　　【制】　　　　茯苓
　　炙甘草　　　　升麻【蜜炙】
　　柴胡　　　　　　　　【醋炒】　　　肉桂
　　水煎服
　　【方歌】加味六君虚五鞕人参白术共炮姜陈半茯苓炙甘草升麻柴胡肉桂良
　　五迟
　　小儿禀来气血虚筋骨软弱歩难移牙齿不生髪疎薄身坐不稳语言迟加味地黄为主治补中益气继相医邪乘心气菖蒲好血虚髪迟苣胜宜
　　【注】小儿五迟之证多因父母气血虚弱先天有亏致儿生下筋骨软弱行歩艰难齿不速长坐不能稳要皆肾气不足之故先用加味地黄丸滋养其血再以补中益气汤调养其气又足少隂为肾之经其华在髪若少隂之血气不足即不能上荣于髪苣胜丹主之又有惊邪乘入心气至四五歳尚不能言者菖蒲丸主之
　　加味六味地黄丸
　　熟地黄【一两】　　山萸肉【一两】
　　懐山药　　　　　　　　【炒】　　　茯苓【各八钱】
　　泽泻　　　　　牡丹皮【各五钱】
　　鹿茸【三钱炙】　　　五加皮【五钱】
　　麝香【五分】
　　共为细末炼蜜丸如梧桐子大大儿每服二钱小儿一钱五分盐汤送下
　　补中益气汤【方见飱泻】
　　苣胜丹
　　当归　　　　　　　　【洗焙】　　　生地黄
　　白芍药【各一两炒】　苣胜子【二两碾】
　　胡粉【三钱碾】
　　右同研匀炼蜜为丸如黍米大每服十粒煎黒豆汤下
　　菖蒲丸
　　人参　　　　　石菖蒲
　　麦门冬　　　　　　　　　【去心】　　逺志【去心】
　　川芎　　　　　当归【酒洗】
　　乳香　　　　　硃砂【各一钱水飞】
　　右为细末炼白蜜为丸如黍米大食逺用米汤送下
　　鹤膝风
　　小儿禀赋不充盈肌肉削瘦少峥嵘膝骨外露如鹤膝多绿肾弱髓难生血衇不荣筋挛缩膝贮风涎时作疼大防风汤宜先服地黄继进莫从容
　　【注】小儿鹤膝风多因禀赋不足血气不荣肌肉削瘦遂致骨节外露筋衇挛缩股渐细小而膝盖愈大要皆肾虚不能生精髓之故也须先服大防风汤继以补肾地黄丸治之庶气血充而证自愈矣
　　大防风汤
　　人参　　　　　白术【土炒】
　　茯苓　　　　　甘草【炙】
　　熟地黄　　　　当归身
　　白芍药　　　　　　　　【炒】　　　川芎
　　黄耆　　　　　　　　【蜜炙】　　　羌活
　　防风　　　　　附子【制】
　　杜仲　　　　　牛膝
　　引用姜枣水煎服
　　【方歌】大防风汤八珍耆羌防附子杜仲移荣筋更有川牛膝虚风鹤膝最相宜
　　补肾地黄丸【方见五软】
　　解颅
　　小儿解颅最堪怜先天有损脑髓干面色防白形瘦弱二目多白若愁烦补肾地黄丸堪服补阳扶元散为先更有封防散极效临时摊贴保安然
　　【注】解颅者乃防大骨缝不合也葢肾生髓脑为髓海肾气有亏脑髓不足亦如花木无根现证面色防白形体瘦弱目多白睛悲愁少笑治宜补养肾气为主先以补肾地黄丸滋补其隂再以扶元散补养其气外用封防散摊贴之则精血稍充或可转危为安也
　　补肾地黄丸
　　扶元散【俱见五软】
　　封防散
　　栢子仁　　　　防风
　　天南星【各四两】
　　右为细末每用一钱以猪胆汁调匀摊在绯绢帛上看防大小剪贴一日一换不得令干时时以汤润动
　　防陷
　　小儿缘何防下陷泻久脾亏虚弱见面目青黄四肢凉六衇沉缓神惨淡补中益气汤最宜固真汤进有竒騐外用乌附膏摊贴温中理脾功无限
　　【注】小儿藏府有热渴饮水浆致成泻痢久则脾气虚寒不能上充脑髓故防陷成坑名曰防陷现证面目青黄四肢逆冷六衇沉缓神气惨淡先以补中益气汤升提其气再以固真汤温补其脾外用乌附膏摊贴于陷处极效
　　补中益气汤【方见飱泻】
　　固真汤【方见慢脾风】
　　乌附膏
　　雄黄【二钱】　　　川乌
　　附子【各五钱生】
　　右为细末用生葱和根叶细切杵烂入前药末同煎作成膏每早空心贴陷处
　　防塡
　　防门肿起气上冲其间虚实要分明毛髪憔悴频频汗胸高气促口唇红肝盛泻青丸最效里热连翘饮堪行因表防风升麻剂鞕冷属隂用理中
　　【注】防塡者谓防门肿起也葢因乳哺无度或寒或热乗于脾经致使藏府不调其气上冲为之塡胀肿突现证毛髪憔悴频频出汗胸高气促口唇色红须分虚实治之肝气盛者泻青丸主之里热盛者大连翘饮主之因表者防风升麻汤主之坚鞕不热者属隂理中汤主之
　　泻青丸【方见急惊风】
　　大连翘饮
　　柴胡　　　　　荆芥
　　连翘　　　　　　　　【去心】　　　木通
　　滑石　　　　　　　　【水飞】　　　栀子
　　蝉退　　　　　　　　　【去足翅】　　瞿麦
　　当归　　　　　　　　【酒洗】　　　赤芍药
　　黄芩　　　　　甘草【生】
　　防风
　　水煎服
　　【方歌】连翘饮治热上冲柴胡荆芥翘木通滑石栀子蝉瞿麦归芍黄芩草防风
　　防风升麻汤
　　麦冬　　　　　　　　【去心】　　　木通
　　甘草节　　　　山栀
　　升麻　　　　　防风
　　引用淡竹叶水煎服
　　【方歌】防风升麻汤防塡效非常麦冬木通草山栀升麻防
　　理中汤【方见不乳】
　　中恶
　　小儿神气未充实触恶何能自主持目闭面青惊闷乱苏合皂角功效竒
　　【注】小儿神气未充一为邪恶所触何能主持自然神魂离舍目闭面青闷乱不省人事内以苏合香丸除其邪外以皂角末开通其闭出则气通而苏矣
　　苏合香丸【方见肛门内合】



　　御纂医宗金鉴卷五十五
<子部,医家类,御纂医宗金鉴>
　　钦定四库全书
　　御纂医宗金鉴卷五十六
　　编辑痘疹心法要诀目録
　　痘原
　　出痘形证
　　痘出五藏形证
　　痘主部位
　　痘形顺逆
　　痘色顺逆
　　痘证老嫩
　　痘证疎密
　　辨形神声气饮食之虚实
　　辨气血虚实证
　　辨表证虚实
　　辨里证虚实
　　辨阳热证
　　辨隂寒证
　　辨虚实寒热误治
　　禀赋顺逆险
　　天时顺逆险
　　人事顺逆险
　　发热顺证
　　发热险证
　　发热逆证
　　发热证治
　　升麻葛根汤
　　归宗汤
　　清解散
　　寛中透毒饮
　　见防顺证
　　见防险证
　　见防逆证
　　见防证治
　　苏解散
　　归宗汤
　　保元汤
　　升麻葛根汤
　　凉血攻毒饮
　　清热解毒汤
　　必胜汤
　　千金内托散
　　南金散
　　加味归宗汤
　　紫草饮子
　　起胀顺证
　　起胀险证
　　起胀逆证
　　起胀证治
　　保元化毒汤
　　必胜汤
　　归宗汤
　　苏解散
　　寛中快癍饮
　　灌浆顺证
　　灌浆险证
　　灌浆逆证
　　灌浆证治
　　清毒活血汤
　　加味归宗汤
　　千金内托散
　　参归鹿茸汤
　　收靥顺证
　　收靥险证
　　收靥逆证
　　收靥证治
　　回浆饮
　　大连翘饮
　　除湿汤
　　清毒散
　　结痂落痂顺证
　　结痂落痂险证
　　结痂落痂逆证
　　结痂落痂证治
　　凉血解毒汤
　　五苓散
　　荆防解毒汤
　　黄连解毒加味汤
　　解毒防风汤
　　十全大补汤
　　御纂医宗金鉴卷五十六目録
　　钦定四库全书
　　御纂医宗金鉴卷五十六
　　编辑痘疹心法要诀
　　痘原
　　上古无痘性淳朴中古有痘情欲恣痘禀胎元出不再毒之深浅重轻识天疮之名因天禀疮形如豆痘名居塞北不出寒胜热毒发必自待天时
　　【注】上古之人无出痘者天性淳朴也中古之人有出痘者情欲渐炽也古人谓痘禀胎毒此定论也惟禀于胎元故一出不再出也毒有浅深故出有轻重也名为天疮者因毒禀于先天也名为痘疮者因疮形如豆也其毒伏于形中而塞北不出者以其气多寒凉鲜邪阳火旺之气以触发其毒故伏藏于内而不出也中土之人必出者以其气多温热一触邪阳火旺之气毒随内发而即出也此皆医所当识者也
　　出痘形证
　　欲识小儿出痘形类是伤寒发热惊气粗眼防中指冷耳尻不热耳筋红
　　【注】痘证初起见证大抵与伤寒相似其候身体发热不时惊悸口鼻气粗两眼发防惟中指独冷耳尻不热耳后有红筋皆为出痘之形证也
　　痘出五藏形证
　　痘出五藏主证形呵欠顿闷是肝经肺证欬痰涕心证惊烦面赤红脾证喜睡肢热利耳尻俱凉是肾征肝泡肺脓心赤小脾大黄浅肾黑形
　　【注】痘疮之毒伏于五藏故内出何藏外即应之如呵欠顿闷此痘出肝经证也欬有痰喷泣涕此痘出肺经证也惊悸烦躁面色红赤此痘出心经证也喜睡自利四肢发热此痘出脾经证也惟肾经但见耳尻发凉者是火不能胜水也肝痘之形为水泡其色青而小肺痘之形为脓泡其色白而大心痘之形其色赤而小脾痘之形其色黄浅而大至于肾经不宜有证若水不胜火痘色黑者非吉兆也
　　痘主部位
　　额心颏肾鼻脾部左颊肝位右肺方周身分主面属胃头背膀胱腰肾疆心肺胸膈肝胆脇腹肢属脾大小肠包络之络联藏府三焦之气应无方
　　【注】小儿出痘自头面以及周身各有藏府所属部位治者须详察部位以定吉凶如额先见防者是毒发于心也颏先见防者毒发于肾也左颊先见防者毒发于肝也右颊先见防者毒发于肺也鼻先见防者毒发于脾也面属胃经部位也头背属膀胱经部位也腰属肾经部位也胸膈属心肺二经部位也脇旁属肝胆二经部位也肚腹四肢属脾大小肠三经部位也至于包络乃周身脂膜之络联属百骸藏府者也三焦为周身水精之气充满躯殻藏府者也凡周身发痘俱从此出故无一定部位也
　　痘形顺逆
　　痘形见防喜尖圆恶隐蚊迹疿粟蚕起胀渐绽充肥顺顶平不突板实难生浆敛束形完固輭嫩皮薄痒塌纒结痂如螺先后落最忌麸薄溃烂粘
　　【注】痘形气之为也气胜毒则毒为气驭其毒解矣故顺也毒胜气则气为毒蚀其气竭矣故逆也气毒相平则势界于险惟在医者调治得宜使险变顺也如始出之形顶尖而根圆此气胜毒为顺也若隐如蚊咬或如热疿寒粟蚕种此毒胜气为逆也起胀之形渐绽充肥此气胜毒为顺也若顶平不突板实不绽此毒胜气为逆也成浆之形根红敛束痘殻完固此气胜毒为顺也若殻软皮薄则必痒塌此毒胜气为逆也结痂之形痂如螺殻先结先落后结后落此气胜毒为顺也若痂薄如麸溃烂粘聚此毒胜气为逆也此痘形顺逆之大略也
　　痘色顺逆
　　痘色桃花渐渐红淡白枯紫晦多凶起胀顶白根红润顶灰根散或深红生浆由白而黄厚最忌灰干与薄清靥喜苍栗恶麸白疤喜红满恶白平
　　【注】痘色血之为也血胜毒则毒为血载其毒化矣故顺也毒胜血则血为毒滞其血涸矣故逆也血毒相平则势界于险亦在医者之调治得宜也始出之色如桃花而渐加滋润此血胜毒为顺也若初出即淡白干紫晦而不亮此毒胜血为逆也起胀之色顶渐放白根红光润此血胜毒为顺也若顶色灰滞根血散漫或地脚深红此毒胜血为逆也生浆之色白而渐黄苍而淳厚此血胜毒为顺也若灰干不润或浆薄清稀此毒胜血为逆也结痂之色苍如栗殻此血胜毒为顺也若痂色麸白此毒胜血为逆也疤痕之色红润凸起为顺若淡白黑紫平凹无突起之状皆为不顺之色医者详之
　　痘证老嫩
　　苍淳娇艳老嫩色厚实浮虚老嫩形浓浊稀清浆老嫩厚薄痂之老嫩明
　　【注】痘之一证自始至终喜老恶嫩如苍淳娇艳此色之老嫩也肥实浮虚此形之老嫩也浓浊稀清此浆之老嫩也薄软厚坚此痂之老嫩也总之老者多顺易于成功嫩多险逆难于施治也
　　痘证疎密
　　头项胸背痘疎吉手足虽密不为凶疎兼阳热须防变密若磊落不必惊
　　【注】头面清阳元首颈项管籥咽喉胸背乃藏府所附惟稀疎则吉也至于手足无甚关系虽多不为凶也疎固是顺若见阳证谵妄大渴大热唇舌燥裂烦躁不宁大小便秘等证此毒壅遏不出虽疎未为吉也密固是逆若铺排磊落大小匀净精神寝食二便如常虽密亦不须惊也
　　辨形神声气饮食之虚实
　　躯之肥瘦形衰盛声之粗细气虚实目了不了神强弱胃气虚实食不食
　　【注】欲治痘者先看儿体之肥痩体肥者形盛可知也体瘦者形衰可知也次听声气之粗细声粗者声音雄粗此气实也声细者声音微细此气虚也再观其目中之神了了精彩者此神强也目不了不精彩者此神弱也更问其饮食能否饮食如常者胃气实也不能饮食者胃气虚也此辨形神声气饮食之虚实也
　　辨气血虚实证
　　气虚顶陷多软薄气过成泡少浆脓血虚淡红摸转白血过发癍紫黑凝
　　【注】痘之形色乃气血外现也如顶凹陷手摸之多软薄者此气虚也气过者气过盛也泡者发水泡也少浆脓者不能生浆也谓气若过盛则发水泡而浆不能生也如痘色淡红以手摸过随即转白者此血虚也血过者血过盛也癍者地界有癍晕也紫黑凝者谓毒盛则色紫黑凝滞也此就痘癍形色以辨气血之虚实也
　　辨表证虚实
　　发热恶寒身痛表有汗为虚无汗实实隠稠宻灰红滞虚平塌烂水浸湿
　　【注】痘出有发热恶寒身体疼痛者属表证也若有汗则为表虚无汗则为表实表实闭塞痘毒隠伏难出也稠宻者痘出稠宻也灰者痘色灰白也红者痘色红赤也滞者谓痘稠宻不论灰红若带滞暗者皆表毒盛也若表虚之证则痘平不起塌痒无浆也烂者痘溃烂也水浸湿者痘脓水浸渍湿而不干也此辨表证之虚实也
　　辨里证虚实
　　发热恶热鞕痛里便秘为实下利虚实则板实根紧鞕虚则倒陷靥收迟
　　【注】痘出发热恶寒者表证也不恶寒恶热者里证也鞕者不大便而鞕也痛者肚腹作痛也此皆属里热之证若便秘则为里实下利则为里虚板实者痘嚢板实不活动也根紧鞕者根脚紧束坚鞕不松皆里实证也倒陷者痘已出复陷入于内也倒靥者痘正灌浆即收靥也收迟者痘已灌浆日久不靥皆里虚证也此辨里之虚实也
　　辨阳热证
　　阳热壮热面唇赤舌干饮冷尿红烦燥昏狂谵失血紫黑焦枯不润通
　　【注】凡痘属阳热者身必壮热面唇皆赤舌上干燥好饮冷水爪甲尿溺皆现红色烦躁不宁神气昏愦发狂谵语失血者吐血衂血也紫黑焦枯者痘色紫黑焦枯也不润通者九窍不润通也此皆属阳热之证也
　　辨阴寒证
　　阴寒无热口鼻冷面唇尿爪色白青厥冷难回利不臭水泡灰白无晕红
　　【注】凡痘属阴寒者身肢不热口鼻皆冷面唇尿溺爪甲色现青白也厥冷难回者谓四肢厥冷不能即温也利不臭者谓下利无臭秽也水泡湿盛也灰白无晕者谓痘色灰白根脚无红晕也此皆属阴寒之证也
　　辨虚实寒热误治
　　温补过则痘溃烂毒攻咽龈目肿痈清防过则痘白陷呕吐不渴厥利清
　　【注】痘有虚实治有补防要在审当而施也如虚者当补亦须酌量施治若温补过甚则反助毒热而痘溃烂也以致毒热上攻或咽喉肿痛或牙龈发疳或眼目赤肿生翳甚而攻于荣衞发为痈疽也如实者当防亦须中病即止若清防过甚则损伤正气而痘白陷或呕吐不渴或厥逆下利此皆发明温补清防之过当也
　　禀赋顺逆险
　　毒微气血实则顺毒甚而虚逆自明毒微若虚恐化险毒甚逢实变险能
　　【注】痘由禀赋毒气轻者固顺然必儿之气血不虚则始为顺也重者固逆亦必儿之气血虚则始为逆也毒微者顺也若儿之气血虚弱虽顺恐化险也毒甚者逆也若儿之气血不虚虽逆能变险也此以儿之胎毒重轻气血虚实定痘之顺逆险也
　　天时顺逆险
　　毒微天时和者吉毒甚天时不和凶毒微不和顺中险毒甚时和逆或更
　　【注】毒微吉矣然必逢天时之和始为顺而吉也毒甚凶矣然必遇天时不和则始为逆而凶也毒微者顺也若值天时不和恐顺中化险也毒甚者逆也若值天时之和或逆中转险也此以胎毒之轻重天时之和不和定痘之顺逆险也
　　人事顺逆险
　　险逆时和无病吉不和有病定然凶由此故识种痘善人事能回天命亨
　　【注】凡痘险逆之证固不善矣若逢天时之和儿又无病险者可以变顺逆者可以化险故曰吉也若逢天时不和儿又有病则险者变逆逆者更逆故曰凶也由此观之可识种痘之善以得其天时之和儿素无病其中即有毒之重者而人事克尽亦能挽回天命而致亨也
　　发热顺证
　　发热和缓微微汗饮食如常二便调睡卧安然神气爽此为顺证不须疗
　　【注】发热和缓身不甚热毒轻也微微汗身微微有汗表和也饮食二便如常里和也神气清爽睡卧安然精神气血大和故为顺证不须治疗也
　　发热险证
　　发热三日热不退烦渴咬牙面赤红惊啼战栗乳食少夜不安眠险证明
　　【注】发热三日见防者常候也若见防热不退者毒盛也更兼烦躁口渴频频咬牙面色红赤惊悸多啼身体战栗乳食甚少不能安眠等证此是毒盛伏郁难出其为险证明矣急宜随证施治庶或从险化顺也
　　发热逆证
　　发热神昏闷乱成妄言喘满腹腰疼不食不眠搐不止干呕失血证逆凶
　　【注】发热神昏闷乱妄言毒伏于心也喘满喘急毒伏于肺也腹疼毒伏于脾也腰疼毒伏于肾也不食不眠毒伏于胃也惊搐不止毒伏于肝也不时干呕失血吐血尿血是毒攻气血内乱也此皆为不治之逆证势多凶也
　　发热证治
　　痘出发固自内必因其诱使之然时气风寒惊食表里虚实随证叅表热恶寒而无汗里热有汗溲便难气弱热微不足治形实盛有余看
　　【注】痘出发者谓痘本火毒故未出先发热也自内谓其自内达外也必因其诱使之然者谓必因其四时不正风寒邪气使之发热也惊谓外触异物跌扑惊吓使之发热也食谓内伤食滞使之发热也热谓内热积久因而热发于外也内外既有所因之邪又当以表里虚实随证叅详治也表热者谓发热在表则恶寒而无汗也里热者谓发热在里则有汗小便短澁大便燥难也气弱热微者谓形气不足微轻也形实盛者谓形气有余发太甚也医者果能临时详察因证施治则汗下清补之法自得其宜矣
　　升麻葛根汤
　　发升麻葛根汤表邪痘疹两得方升麻葛根赤芍草随证宜加法最良无汗表实加麻薄便秘腹痛里大黄形怯气弱参耆入盛犀连荆蒡防尿澁通滑车前子惊搐荆防钩连羊烦渴石膏麦冬粉欬前桔杏苏桑伤食腹查芽枳下利芩连呕半姜咽痛蒡梗身羌独头痛荆穗芎芷羌
　　【注】痘出发当以升麻葛根汤为主以其能发表邪透痘疹两得之良方也然必随证加佐使之品斯为尽善如身无汗者此表实也本方中加麻黄薄荷如大小便秘腹作痛者此里实也本方中加大黄如形气怯弱者禀赋不足也本方中加人参黄耆盛者内炽盛也本方中加犀角黄连荆芥牛蒡子防风如小便短澁者结膀胱也本方中加木通滑石车前子如发惊搐者肝心有也本方中加荆芥防风钩藤钩川黄连羚羊角如烦渴者内盛也本方中加石膏麦冬花粉如欬喘急者肺郁风邪也本方中加前胡桔梗杏仁苏叶桑皮如伤食腹皮者胃中停滞也本方中加山查麦芽枳殻如下利者肠胃滞也本方中加黄连黄芩如作呕者胸膈有痰饮也本方中加半夏生姜如咽痛者火在上焦也本方中加牛蒡子苦桔梗如徧身痠疼者外染风寒也本方中加羌活独活如头痛者上冒风寒也本方中加荆芥穗川芎白芷羌活此治发之大略又贵临时详察融会贯通也
　　升麻葛根汤
　　升麻　　　　　葛根
　　赤芍药　　　　生甘草
　　引加芫荽水煎服
　　归宗汤
　　形实无表毒火盛所以归宗主大黄地芍查青通荆蒡壮爪紫肢厥凉恶头汗蒸蒸汗便秘谵语烦躁狂大渴唇焦舌生刺失血腰痛不循常
　　【注】发之初形实者形气壮实也无表者无风寒表邪也若证见毒火太盛法当攻之所以用归宗汤者因其以大黄为主也而佐使生地赤芍山查青皮木通荆芥穗牛蒡子也痘未见防如壮不已毒火炽盛也爪甲色紫血凝滞也四肢厥冷同阳证见者深厥深也恶内盛也头汗出胃上蒸也通身蒸蒸汗出毒火内廹津液也大小便闭肠胃结也谵语胃也烦躁狂乱毒火扰心神也大渴引饮毒火灼津液也唇口焦烈舌生芒刺毒火胃并盛也失血者口中失血小便尿血也皆缘火毒廹血妄行也其腰痛不寻常者毒攻肾位也已上诸证非险则逆若见之急用此方峻攻火毒庶可挽回少有逡巡瞻顾则无及矣
　　归宗汤
　　大黄　　　　　生地黄
　　赤芍药　　　　东山查
　　青皮　　　　　木通
　　荆芥穗　　　　牛蒡子【炒】
　　引加灯心水煎服
　　清解散
　　痘惊清解升葛蒡荆防甘草桔连芩蝉翘芎前查通紫表羌苏芷弱耆参
　　【注】痘欲出而发惊搐者皆由其毒不得快然宣发而郁于经也其现证则面赤心烦口渴手足抽搐俱以清解散主之或因风寒束于表者其现证则无汗头疼身体疼痛欬喷涕本方中加羌活苏叶白芷以表发之若兼形气虚弱者其现证则面色浅淡身体微四肢微温倦怠嗜卧本方中加人参黄耆以托之
　　清解散
　　防风　　　　　荆芥
　　牛蒡子　　　　　　　　【炒】　　　生甘草
　　升麻　　　　　葛根
　　桔梗　　　　　黄连
　　黄芩　　　　　蝉蜕
　　紫草茸　　　　川芎
　　前胡　　　　　南山查
　　木通　　　　　连翘【去心】
　　引加生姜灯心水煎服
　　寛中透毒饮
　　伤食寛中透毒饮葛桔前青朴枳查麦蝉翘蒡连荆草便秘大黄木通加
　　【注】痘欲出发有现证呕吐烦渴大便酸臭此兼伤食也以寛中透毒饮主之若更大便秘小便赤澁腹闷痛者此兼滞也本方中加大黄木通通利之
　　寛中透毒饮
　　葛根　　　　　桔梗
　　前胡　　　　　青皮
　　厚朴　　　　　　　　【姜炒】　　　枳殻【麸炒】
　　南山查　　　　麦芽【炒】
　　蝉蜕　　　　　连翘【去心】
　　牛蒡子　　　　　　　　　【炒研】　　黄连
　　荆芥穗　　　　甘草【生】
　　引加生姜灯心水煎服
　　见防顺证
　　发三朝始见防热减身和不渴烦颗粒稀疎渐次出色润红活顶尖圆
　　【注】发三朝之后始见防者此痘如期而出也减身和者毒已宣发透彻也不渴不烦者无里壅滞也颗粒稀疎者不稠密连络也渐次出者先自头面渐至周身而出也色润红者痘色红活滋润也顶尖圆者痘形顶尖而体圆也此皆见防顺证
　　见防险证
　　痘已见形身仍稠密连络不润红稀疎淡隐精神少痘顺兼杂病险名
　　【注】痘已见形身仍发者此毒气未尽透也稠密者痘出稠密不少也连络者颗粒粘连不分也不润红者痘色虽红而黯滞也稀疎淡隐者痘虽稀疎而色浅淡隐于皮肤不透出也精神少者精神倦怠也此皆见防险证痘顺兼杂病者谓痘出虽属顺证而或兼杂病亦属险名也
　　见防逆证
　　发一朝即见形一齐涌出不分明密如蚕种平塌隐紫黑干枯逆证凶
　　【注】发热一朝或半朝即见防者此毒火太迅不循次第也一齐涌出者此毒火太盛不受领载也防不分明者颗粒不分也密如蚕种者密如蚕之种也平塌者平塌不起也隐者痘已出复隐也紫黑者痘色或紫或黑也干枯者痘干枯不润也此皆见防逆证
　　见防证治
　　发三朝渐见防减形疎色润红应出不出出犹已出复隐涌出凶赤紫黑白分亮防平板稠连辨紧松当审风寒毒火制气血虚失领载能
　　【注】发三朝渐渐见防者谓见防不疾不徐也减者谓痘出齐而减退也形疎者谓痘稀疎颗粒分明也色润红者谓色红而润泽也皆见防顺痘也应出不出者谓发三日之后而不见防此毒伏于内也出犹者谓痘已出齐而犹身不退此毒盛也已出复隐者谓痘已见防复隐藏不见此毒陷内攻也涌出者谓发不待三日其痘一齐涌出此毒火迅烈也此皆逆而主凶之痘也赤紫黑白者谓痘色红为正或深红赤色深赤紫色紫甚黑色不红白色皆非正色也分亮黯者谓非正色之痘又当分亮黯而取治焉亮者多虚黯者多实赤紫黑色明亮者尚有活动可治之机若滞黯则为毒凝滞而不行也色白亮者乃气血因虚不荣也白而黯者谓气血为毒所制也平板稠连者谓痘形平塌不起板鞕不绽或稠密成攅连络不分皆非正形也辨紧松者谓非正形之痘当辨紧松而取治焉紧松者根脚之紧松也紧者毒滞松者毒松平板稠连根形松绽尚有活动可治之机若根形紧束则为毒盛瘀滞难治之痘也当审风寒毒火制者谓已上痘之形色各有所因当审其为风寒外郁火毒内锢也气血虚失领载能者谓或因气虚不能领毒血虚不能载毒使毒不能发于肌表而失领载之能也
　　苏解散
　　归宗汤
　　保元汤
　　升麻葛根汤
　　应出不出表苏解羌苏升葛桔荆防川芎前薄查通草里毒伏归宗汤不足不出无表里参耆甘草保元汤毒轻升麻葛根并毒重攻毒救正良
　　【注】痘发三朝期应见防而不见防则为应出不出若有表邪风寒外郁不出宜用苏解散发之表开自然出也若无表证而有里热者此为毒火内伏不出宜用归宗汤攻之里开自然出也若形气不足应出不出无表里证者是正气虚而不能发出也若毒轻微宜用保元汤合升麻葛根汤并而用之补正除邪可也若有表里证或毒重甚则不宜补恐助火毒宜苏解散或归宗汤攻邪救正为良法也
　　苏解散
　　川芎　　　　　前胡
　　牛蒡子　　　　　　　　【炒】　　　南山查
　　木通　　　　　生甘草
　　羌活　　　　　苏叶
　　升麻　　　　　葛根
　　桔梗　　　　　荆芥
　　防风
　　引加芫荽水煎服
　　归宗汤【方见发热证治】
　　保元汤
　　人参　　　　　黄耆【制】
　　甘草【炙】
　　引加生姜水煎服
　　升麻葛根汤【方见发热证治】
　　凉血攻毒饮
　　清解毒汤
　　已出犹分表里在内凉血攻毒佳红花紫草丹蝉葛合上归宗减去查在外清解毒治归宗太赤不须加更入前连丹蝉蜕紫花地丁滑红花
　　【注】痘已见形身当减若仍不退此属毒火盛也须分表里施治若见在内毒火盛之证宜用凉血攻毒饮攻之其方即红花紫草丹皮蝉蜕葛根合上归宗汤药减去山查也若见在外毒火盛之证宜用清解毒汤解之其方即归宗汤减去大黄赤芍更加前胡黄连丹皮蝉蜕紫花地丁滑石红花是也
　　凉血攻毒饮
　　大黄　　　　　荆芥穗
　　木通　　　　　牛蒡子【炒】
　　赤芍　　　　　生地
　　青皮　　　　　蝉蜕
　　红花　　　　　紫草
　　葛根　　　　　丹皮
　　引加灯心水煎服
　　清解毒汤
　　荆芥穗　　　　木通
　　牛蒡子【炒】　　　生地
　　青皮　　　　　山查
　　丹皮　　　　　红花
　　蝉蜕　　　　　前胡
　　紫花地丁　　　黄连
　　滑石
　　引加灯心水煎服
　　苏解散
　　必胜汤
　　保元汤
　　千金内托散
　　已出复隐谓之陷外邪闭塞苏解良内毒必胜桃红葛丁蝉地龙归宗汤气虚陷入保元主无千金内托方保元加桂归芎芍白芷查朴木香防
　　【注】痘已见防复隐藏不见者谓之毒气内陷也外邪闭塞者有外感风寒邪证闭塞其毒故以苏解散解之也内毒者火毒内攻故以必胜汤攻之也其方即桃仁红花葛根紫花地丁蝉蜕地龙合上归宗汤也若形气不足中气不能载毒而复陷入者宜以保元汤主之也若不见证者虚而兼寒宜用千金内托散补而温之其方即保元汤加官桂当归川芎白芍白芷山查厚朴木香防风也
　　苏解散【方见本条证治】
　　必胜汤
　　大黄　　　　　荆芥穗
　　赤芍　　　　　青皮
　　生地黄　　　　山查
　　木通　　　　　牛蒡子【炒】
　　桃仁　　　　　紫花地丁
　　蝉蜕　　　　　葛根
　　地龙　　　　　红花
　　芦根水煎药服
　　保元汤【方见本条证治】
　　千金内托散
　　人参　　　　　黄耆【制】
　　甘草　　　　　　　【炙】　　　　官桂
　　当归　　　　　白芍药【炒】
　　川芎　　　　　白芷
　　南山查　　　　厚朴【姜炒】
　　木香　　　　　防风
　　引加生姜水煎服
　　南金散
　　必胜汤
　　见防外触诸邪秽痘陷灰滞黑焦塌轻虚南金蚕荷叶重实必胜最为佳
　　【注】痘至见防之后房中最要洁净一被邪秽所触则毒即陷于内矣灰滞者谓痘色灰白暗滞也黑者谓痘色紫黑也焦者谓痘形枯焦也塌者谓痘形平塌也轻虚者谓毒轻形气虚也以南金散主之重实者谓毒重形气实也以必胜汤主之
　　南金散
　　白僵蚕　　　　　　　　　　　【取直者炒】紫背荷叶【各等分取霜后搭水者】
　　共为末每服五分或一钱芫荽汁和黄酒少许调下
　　必胜汤【方见本条证治】
　　加味归宗汤
　　未三朝齐涌出毒火内发迅难当归宗汤内加紫草石膏犀连归尾良
　　【注】未三朝者发或半日或一日也涌出者痘涌出不循序也此由毒火迅烈莫能约束以归宗汤加紫草石膏犀角黄连归尾治之
　　归宗汤【方见发热证治】
　　清热解毒汤
　　凉血攻毒饮
　　千金内托散
　　归宗汤
　　赤紫明泽解毒治黑黯焦枯攻毒良灰白亮虚内托散灰白滞郁归宗汤
　　【注】凡痘见防贵察其色如赤紫明亮者此毒盛血也以清解毒汤主之如黑暗干枯者此毒锢血凝也以凉血攻毒饮主之如灰白明亮者此血气虚而不荣也以千金内托散主之如灰白暗滞者此毒气郁滞而不行也以归宗汤主之
　　清解毒汤
　　凉血攻毒饮
　　千金内托散【方俱见本条证治】
　　归宗汤【方见发热证治】
　　紫草饮子
　　归宗汤
　　平塌板鞕根松散气虚紫草饮木通紫甲查蝉参枳殻根脚紧束主归宗
　　【注】凡痘见防贵观其形若顶平不起根脚松散此气虚不能载毒而痘难宣发也以紫草饮主之若根脚紧束此毒盛气滞而内伏也以归宗汤主之
　　紫草饮子
　　紫草　　　　　蝉蜕
　　人参　　　　　穿山甲【炒】
　　枳殻　　　　　　　　【麸炒】　　　山查
　　木通
　　水煎服
　　归宗汤【方见发热证治】
　　归宗汤
　　痘出稠密或粘连总是枭毒不必言惟以归宗攻毒主根松犹可紧鞕难
　　【注】痘出之形贵审疎密若稠密攅簇粘连不分总属枭毒为害惟以归宗汤攻毒为主其痘根脚松动者犹属可治若紧束板鞕者难治
　　归宗汤【方见发热证治】
　　起胀顺证
　　三朝出齐渐次长尖圆碍指脚红活顶渐放白肥润满顺证饮食二便和
　　【注】三朝出齐者谓见防三朝俱出齐也渐次长者谓痘形渐次长也尖圆碍指者谓痘形尖圆摸之碍指也脚红活者谓痘根脚红活也顶渐放白者痘顶渐渐放白光莹也肥者谓痘形肥实也润者谓痘色润泽也满者谓痘体充满也顺证饮食二便和者谓饮食二便如常调和也
　　起胀险证
　　起胀顶陷灰或紫稠宻娇红不绽苍形色虽顺夹杂险证险神清胃壮康
　　【注】起胀顶陷者谓痘顶凹陷也灰者谓痘色灰白也紫者痘色赤紫也稠密者痘色稠密成攅也娇红者谓痘色红而娇嫩也不绽苍者谓痘形不舒绽色不苍老也此皆起胀险证也又有形色虽顺而夹杂病者虽顺恐变为险也若痘之形色虽险而神气清爽饮食强美虽险将化为顺也此顺中险险中顺不可不详辨之
　　起胀逆证
　　起胀肉肿痘不肿根血散乱顶平塌紫黯干枯灰白滞名为逆证势多差
　　【注】起胀肉肿痘不肿者谓或头面或周身浮肿如瓠之状而痘反不肿胀此气血不能拘摄毒气致毒散漫也根血散乱者谓根脚血色散乱此毒廹血不归附于痘也顶平塌者谓痘顶不起发也此毒火锢于气分不能充发也紫黯者痘色紫黯不明此毒炽血凝也干枯者枯不润泽此血为毒火燔灼也灰白滞者谓痘色灰白黯滞此毒火太甚气血鬰滞也此皆起胀逆证势多难救
　　起胀证治
　　痘当起胀渐尖圆红润根松体厚坚平凹嫩白为虚证赤紫板塌是毒残更有风寒滞郁毒不透达起发难察痘形色分所属合证虚实寒叅
　　【注】痘出齐之后当渐渐依次起胀其形顶尖肥圆其色红活滋润根脚松绽体厚皮坚皆起胀顺痘也平者谓平扁不胀凹者谓顶陷不起嫩者谓皮薄娇嫩白者谓色白不红此皆为气血虚弱赤者深红而艳紫者深赤而黯板者板硬不绽塌者平塌不起此皆毒伤残更有风寒外束滞内郁使毒不得透出而起发也医者当察痘之形色分其所属合其病证虚实寒热叅详施治庶无差谬矣
　　保元化毒汤
　　平凹灰白皮嫩亮倦怠气乏不渴烦保元化毒参耆草芎归查甲芷香蚕
　　【注】痘不如期起胀若平扁顶凹其色灰白皮薄嫩亮更现倦怠气乏不渴不烦等虚证者此气血虚弱不能起发其毒也宜用保元化毒汤主之
　　保元化毒汤
　　人参　　　　　黄耆【蜜炙】
　　甘草　　　　　　　【炙】　　　　当归
　　南山查　　　　穿山甲【炒】
　　白芷　　　　　木香
　　僵蚕　　　　　　　　【炒研】　　　川芎
　　引加煨姜水煎服
　　必胜汤
　　归宗汤
　　艶红紫黯不起胀板硬平塌不绽松证见阳一切证急服必胜或归宗
　　【注】痘当起胀之时若色艶红紫黯而不起胀板硬平塌而不绽松更见阳热烦躁便闭闷乱等证者此毒火锢滞气血不能领载其毒也急用必胜汤或归宗汤庶或逆中求生也
　　必胜汤【方见见防证治】
　　归宗汤【方见发热证治】
　　苏解散
　　外因风寒痘不起浅淡黯滞不润红发恶寒无汗表苏解散发自然松
　　【注】痘当起胀之时偶为风寒外袭闭塞痘毒不能起胀者其色则浅淡黯滞不润其证则现热恶寒无汗宜用苏解散透发其毒自然松而起矣
　　苏解散【方见见防证治】
　　寛中快防汤
　　伤食滞鬰不起恶食腹便臭粘快癍透毒加陈木减葛蒡穗桔前蝉
　　【注】起胀之时过于饮食滞内郁痘不起胀其现证食恶食肚皮发大便臭粘宜用寛中快防汤主之其方即寛中透毒饮加入陈皮木香减去葛根牛蒡子荆芥穗桔梗前胡蝉蜕
　　寛中快防汤
　　青皮　　　　　　　　【醋炒】　　　陈皮
　　枳殻　　　　　　　【炒】　　　　南山查
　　麦芽　　　　　　　【炒】　　　　木香
　　黄连　　　　　　　【生】　　　　连翘【去心】
　　厚朴　　　　　　　【炒】　　　　甘草【生】
　　引用生姜灯心水煎服
　　灌浆顺证
　　顺证七朝浆自行先起先灌次第明由红转白渐肥泽九日苍蜡显痂形
　　【注】灌浆顺证者因气盈血附其毒易化至七朝不期行而自行也先起先灌次第明者谓痘先起胀者当先灌浆自头面以及周身也由红转白渐肥泽者谓痘先见红防由红转白血变成浆渐渐肥满而光泽也至九日浆老则苍如黄蜡色而显结痂之形矣
　　灌浆险证
　　灌浆浆清不按期行迟收早总非宜亮软根艶并水泡不杂他证险可医
　　【注】痘当灌浆之时浆清不浓及不按期而浆行迟者皆气血虚也浆行收早者是毒热盛也软薄者谓痘皮不能坚实恐其易于损破则气泄而浆难成也根艶者谓痘根赤艶热在血分毒未尽化也水泡者水泡夹杂于痘中盖因脾虚多湿也此皆险证若不夹杂他证虽险亦可医也
　　灌浆逆证
　　紫黑灰白浆不行防烂痒塌痘殻空稠密无浆目不闭已闭行浆复开凶
　　【注】痘至行浆之时其色紫黑或灰白而浆不行者非枭毒内蕴锢滞气血即虚弱不能领载其毒也防烂者谓浆未成而腐烂也痒塌者谓行浆时作痒塌也痘殻空者谓殻空而无浆也稠密无浆者谓稠密不分颗粒而复干枯无浆也目不闭者谓痘出太稠密而眼目不封也目已闭复开凶者谓起胀时其目已闭行浆时目忽复开也此皆灌浆逆证必主凶也
　　灌浆证治
　　毒化浆行领载功脓窠充满根晕红板黄灰滞紫黯热地紫形焦毒凝根晕淡红血亏少顶陷灰白气不盈皮薄浆清根无晕气虚血缩甚分明
　　【注】起胀既顺而按日毒化浆行乃气领血载之功也故发时脓窠充满根晕红活皆灌浆顺痘也板黄者谓板硬干黄乃毒盛凝结气血也灰滞者谓灰白黯滞乃毒盛郁滞气血也紫黯者痘色紫黯乃毒盛血不化脓也地界色紫痘形焦黑乃毒火灼干血液也根脚之晕红色浅淡乃血不足而亏少也顶陷不起灰白无浆乃气不足不充盈也若痘皮薄浆清根无红晕乃气血虚缩其用峻补无疑也
　　清毒活血汤
　　板灰紫黯浆不生清毒活血地归茸查芍翘蒡芩连桔木通参耆大酌行
　　【注】痘不如期灌浆若板硬干黄或灰滞紫黯干枯此皆毒火伤其气血而浆不行也俱以清毒活血汤为主其方即紫草茸当归木通生地白芍连翘牛蒡子南山查桔梗黄连黄岑人参黄耆是也本方中有人参黄耆形气怯弱者宜之若形气壮实者当减去人参黄耆便秘加大黄临时当酌而行之可也
　　清毒活血汤
　　紫草茸　　　　当归
　　木通　　　　　生地黄
　　白芍　　　　　　　　【酒炒】　　　连翘【去心】
　　牛蒡子　　　　　　　　　【炒研】　　南山查
　　桔梗　　　　　黄连
　　黄芩　　　　　人参
　　黄耆【生】
　　引加灯心水煎服
　　便秘者加大黄
　　加味归宗汤
　　灌浆地紫形焦黑毒火炽盛气血凝归宗汤内加归尾红紫犀连山甲丁
　　【注】痘当灌浆之时地界红紫痘形焦黑而浆不行此毒火炽盛气血锢滞也急用归宗汤主之本方中加归尾红花紫草犀角黄连穿山甲地丁
　　加味归宗汤
　　千金内托散
　　淡红顶陷无浆脓气血虚失领载功千金内托散堪服气充毒化自浆生
　　【注】痘灌浆时若色淡红或顶凹陷又无脓浆者此气血虚弱失其领载之功宜千金内托散补之气充毒化而浆自生矣
　　千金内托散【方见见防证治】
　　参归鹿茸汤
　　皮薄浆清根无晕气虚血缩变须臾参归鹿茸汤峻补参归鹿茸草黄耆
　　【注】痘形皮薄浆清根色无红晕者此气虚血缩惟恐变在须臾也以参归鹿茸汤峻补气血浆生毒化庶得生矣
　　参归鹿茸汤
　　人参　　　　　鹿茸【白酒炙】
　　归身　　　　　甘草【炙】
　　嫩黄耆【蜜炙】
　　引加糯米水煎服
　　收靥顺证
　　十朝浆足应收靥先蜡后栗似螺形不疾不徐循次结痂润身和顺证明
　　【注】十朝浆足者谓应收靥结痂之期然必先如蜡黄后如栗殻之色痂似旋螺髙起则为上吉之痘不疾不徐者谓先苍老者先收靥结痂次苍老者次收靥结痂从上而下循次而结且更痂润有光身和无病为顺证无疑矣
　　收靥险证
　　险证浆足色不苍停浆不靥或烂伤痂色紫黑不即脱便调食美不须慌
　　【注】收靥险证谓浆虽足而色不苍也停浆不靥谓过期浆不靥结也烂者谓痘颗溃烂也伤者谓痒抓伤损也痂色紫黑者谓痘痂色紫黑也不即脱者谓痘虽结痂不即脱落也已上诸证皆收靥险证若二便调和饮食强美则险化为顺不须惊慌也
　　收靥逆证
　　不靥外剥为逆证麸薄黑黯淡白凶痂靥粘连终不脱虽脱干枯亦死形
　　【注】不靥外剥者谓痘不待收靥而皮若剥去此名倒靥则为逆证麸薄黯黑者谓痘痂形色若麸之薄若煤之黑淡白者谓痂色淡白无光故皆为凶也粘连不脱者谓脓汁粘连久不脱落也虽脱干枯者谓痘痂虽脱而干枯不润也此二者亦为死形也
　　收靥证治
　　浆足苍老顶微焦渐次收靥不须疗太迟太速皆非吉须辨虚毒湿火条浆清皮嫩为虚象焮赤溃臭毒热淆浆水浸渍湿淫胜靥速窠燥火煎熬
　　【注】浆至充足其色苍老痘顶微焦循次收靥皆收靥顺证不须疗治也太迟者谓当靥不靥也太速者谓不当靥而靥也皆非吉痘然当辨其所属或不足或毒盛或属湿饮或属火盛须按证治之如浆清皮嫩此属不足难敛也焮赤溃臭此属毒盛难敛也浆水浸渍此属湿盛难敛也靥速窠燥此属火盛敛早也治者须详辨之
　　回浆饮
　　皮嫩浆清收敛迟此证当从不足医回浆参苓白术草首乌白芍炙黄耆
　　【注】痘至收敛之时当靥不靥皮嫩浆薄现证身凉手足冷二便不实者此原气不足虚证也宜用回浆饮补之助其收结
　　回浆饮
　　人参　　　　　黄耆【蜜炙】
　　白茯苓　　　　白术【土炒】
　　何首乌　　　　　　　　【炙】　　　白芍【炒】
　　甘草【炙】
　　引用煨姜水煎服
　　大连翘饮
　　焮赤溃臭因毒盛大连翘饮诸清柴芩归芍车栀草翘蒡荆防蝉滑通
　　【注】痘当收敛之时有因毒盛而难敛者更现证焮肿而赤溃烂而臭通身大烦渴不宁此毒气太盛之故也须用大连翘饮以解之
　　大连翘饮
　　连翘　　　　　　　　【去心】　　　防风
　　牛蒡子　　　　　　　　　【炒研】　　荆芥
　　黄芩　　　　　当归
　　蝉蜕　　　　　柴胡
　　滑石　　　　　栀子
　　赤芍　　　　　车前子
　　木通　　　　　甘草【生】
　　引加灯心水煎服
　　除湿汤
　　徧体浸渍出水浆证属湿饮在脾乡除湿赤苓猪通泽薄桂苍防白术羗
　　【注】痘当收敛之时有因湿盛而不得敛者其现证轻则有孔漏浆重则徧体溃烂肚腹胀小便短皆湿饮为患也须用除湿汤以利之湿除而痘自靥矣
　　除湿汤
　　羌活　　　　　苍术【米泔水浸炒】
　　防风　　　　　赤苓
　　猪苓　　　　　泽防
　　白术　　　　　　　　【土炒】　　　木通
　　薄桂
　　引加生姜灯心水煎服
　　清毒散
　　靥速皆因是火伤徧体窠燥异寻常清毒归芍连丹草翘蒡通花生地黄
　　【注】痘不当收敛之时忽一时收敛者更现证周身窠粒干燥口渴发烦急不宁此毒火壅盛之故也宜用清毒散主之
　　清毒散
　　生地　　　　　赤芍
　　连翘　　　　　　　　【去心】　　　金银花
　　牛蒡子　　　　　　　　　【炒研】　　木通
　　黄连　　　　　当归
　　丹皮　　　　　甘草【生】
　　水煎服
　　结痂落痂顺证
　　顺证结痂次序脱瘢痕润满色红活额膝迟落不足虑阴阳相济自然和
　　【注】结痂顺证谓痘结痂依次序而脱落也瘢痕润满者谓瘢痕润而不燥满而不陷也红活者谓瘢痕不赤而色红活也若周身之痂落尽而额膝迟落者不足虑也盖头额为阳脚膝为阴必待阴阳相济而痂自落矣
　　结痂落痂险证
　　险证结痂不尽脱瘢痕干燥少红活余毒痕色多紫黯痘后必发火疡疴
　　【注】结痂险证谓痘结痂不尽脱也瘢痕干燥者谓瘢痕不润泽也已上二证固属险证若饮食强美二便调和虽险不足虑也余毒者谓痘后余毒未尽解也其色紫黯者乃余毒之留于血分也疴者谓其毒留久必发痘毒火疮也
　　结痂落痂逆证
　　逆证结痂痂不脱痂脱痕色白不红痘盘光紫或枯黯气乏形羸何以生
　　【注】结痂逆证谓痘结痂日久不脱也痂已脱落其瘢色纯白不红此血脱虚甚也痘盘光紫者谓痘痕浮光色紫此毒焰外炽也枯黯者谓痘痕干枯黑黯此毒锢血死也气乏形羸者谓痘落痂之后其儿元气虚乏形羸难支将何恃以生也
　　结痂落痂证治
　　痂厚光泽如栗色痂落瘢红润满平干燥不落血分热周痂浸淫湿所乘半掀半连肌表瘢紫黑焦毒未清色赤凸起为风色白凹陷是虚形
　　【注】痂厚光润如栗色者谓结痂厚而不薄不干不湿不黑不白如栗殻色痂落瘢红泽满平者谓痂落瘢痕色红润泽平满不凸不凹皆结痂落痂顺痘也痂干燥不落者乃血分也围痂浸淫乃湿邪也半掀半连乃肌表也瘢紫黑焦乃毒未清也若赤而凸起乃风盛也白而凹陷乃气血虚也治者须详辨之
　　凉血解毒汤
　　结痂干燥不润泽难落须知血分凉血解毒归地紫丹红翘芷连甘桔
　　【注】痘至结痂之后当落不落者现证干燥不润根色红艶渴欲饮冷烦急不宁此毒郁于血分故也宜用凉血解毒汤主之清而痂自落矣
　　凉血解毒汤
　　当归　　　　　生地黄
　　紫草　　　　　丹皮
　　红花　　　　　连翘【去心】
　　白芷　　　　　川黄连
　　甘草　　　　　　　【生】　　　　桔梗
　　引加灯心水煎服
　　五苓散
　　结后根脚漏水浆甚则溃烂乃湿伤五苓散中猪泽桂茯苓白术更相当
　　【注】痘当已结未落之时根脚浸漏水浆甚则周身溃烂小水短濇大便溏泄此湿胜浸淫之故也宜用五苓散分利之湿除而痂自落矣
　　五苓散
　　猪苓　　　　　泽泻
　　肉桂　　　　　茯苓
　　白术【土炒】
　　引加灯心水煎服
　　荆防解毒汤
　　半掀半连因表似落不落势纒绵荆防解毒芍地草金银通桔骨翘攅
　　【注】痘当落痂之后宜落不落其痂一半掀起一半咬紧现证身干燥肌肤红赤此在肌表之证宜荆防解毒汤主之
　　荆防解毒汤
　　荆芥　　　　　防风
　　赤芍药　　　　生地黄
　　甘草　　　　　　　【生】　　　　金银花
　　木通　　　　　桔梗
　　地骨皮　　　　连翘【去心】
　　引加生姜水煎服
　　黄连解毒加味汤
　　痂落瘢紫黑与焦毒郁结未曾消解毒芩连栀子蘗加丹生地草金翘
　　【注】痘当落痂之后其瘢或紫或焦或黑现证通身壮烦渴不宁皆因灌溉时浆未充足毒气未尽化故也均宜黄连解毒汤加生地连翘丹皮金银花甘草主之
　　黄连解毒加味汤
　　黄连　　　　　黄芩
　　栀子　　　　　黄蘗
　　丹皮　　　　　生地黄
　　甘草　　　　　　　【生】　　　　金银花
　　连翘【去心】
　　引加灯心水煎服
　　解毒防风汤
　　落后瘢赤作肿形内未解复受风解毒黄芩生地草翘蒡荆防金芍升
　　【注】痘当落痂之后瘢凸不平色赤而艶或发或作痒皆血有余复外感于风故也宜解毒防风汤主之
　　解毒防风汤
　　黄芩　　　　　生地黄
　　甘草　　　　　连翘【去心】
　　牛蒡子　　　　　　　　　【炒研】　　荆芥
　　防风　　　　　金银花
　　赤芍　　　　　升麻
　　引加生姜水煎服
　　十全大补汤
　　落痂凹陷最可虞色白形羸气血虚大补参苓白木草归芎芍地桂黄耆
　　【注】痘当落痂之后其瘢凹而不起色白不红现证精神倦软饮食懒少此气血两虚之证也宜十全大补汤主之
　　十全大补汤
　　人参　　　　　茯苓
　　白术　　　　　　　　【土炒】　　　甘草【炙】
　　当归　　　　　川芎
　　白芍　　　　　　　【炒】　　　　熟地黄
　　肉桂　　　　　黄耆【蜜炙】
　　引加煨姜水煎服



　　御纂医宗金鉴卷五十六
<子部,医家类,御纂医宗金鉴>
　　钦定四库全书
　　御纂医宗金鉴卷五十七
　　编辑痘疹心法要诀目録
　　痘形并证治门
　　面图
　　面部吉凶论
　　蒙头图
　　蒙头证治
　　松肌通圣散
　　抱鬓图
　　抱鬓证治
　　松肌通圣散
　　归宗汤
　　蒙骩图
　　蒙骩证治
　　松肌通圣散
　　燕脂膏
　　归宗汤
　　鎻眼图
　　鎻眼证治
　　燕脂膏
　　清解毒汤
　　抱鼻图
　　抱鼻证治
　　燕脂膏
　　黄连解毒汤
　　鎻口图
　　鎻口证治
　　泻黄散
　　燕脂膏
　　鎻唇图
　　鎻唇证治
　　泻黄散
　　猪尾膏
　　燕脂膏
　　托腮图
　　托腮证治
　　黄连解毒汤
　　归宗汤
　　鎻项图
　　鎻项证治
　　清金攻毒饮
　　披肩图
　　披肩证治
　　清解毒汤
　　归宗汤
　　聚背图
　　聚背证治
　　松肌通圣散
　　燕脂膏
　　必胜汤
　　攒胸图
　　攒胸证治
　　凉膈攻毒饮
　　断桥图
　　断桥证治
　　归宗汤
　　纒腰图
　　纒腰证治
　　归宗汤
　　囊腹图
　　囊腹证治
　　松肌通圣散
　　归宗汤
　　鳞坐图
　　鳞坐证治
　　松肌通圣散
　　归宗汤
　　囊毬图
　　囊毬证治
　　散结汤
　　抱膝图
　　抱膝证治
　　松肌通圣散
　　无根图
　　无根证治
　　快癍越婢汤
　　蛇皮图
　　蛇皮证治
　　归宗汤
　　必胜汤
　　猪尾膏
　　蚕种图
　　蚕种证治
　　归宗汤
　　燕窝图
　　燕窝证治
　　燕脂膏
　　凉血解毒汤
　　鼠迹图
　　鼠迹证治
　　归宗汤
　　叠钱图
　　叠钱证治
　　燕脂膏
　　凉血攻毒饮
　　环珠图
　　环珠证治
　　清解毒汤
　　浮萍图
　　浮萍证治
　　凉血攻毒饮
　　蟹爪图
　　蟹爪证治
　　清解毒汤
　　防沙图
　　防沙证治
　　松肌通圣散
　　归宗汤
　　血泡图
　　血泡证治
　　凉血解毒汤
　　水泡图
　　水泡证治
　　加味保元汤
　　胡荽酒
　　肉肿疮不肿图
　　肉肿疮不肿证治
　　羌活救苦汤
　　参归大补汤
　　归宗汤
　　干枯图
　　干枯证治
　　当归活血汤
　　铺红图
　　铺红证治
　　九味神功散
　　凉血解毒汤
　　根窠无晕图
　　根窠无晕证治
　　芎归保元汤
　　参归鹿茸汤
　　皮薄浆嫩图
　　皮薄浆嫩证治
　　十全大补汤
　　空殻无浆图
　　空殻无浆证治
　　千金内托散
　　加味四物汤
　　痘顶塌陷图
　　痘顶塌陷证治
　　补中益气汤
　　灰陷白陷图
　　灰陷白陷证治
　　参归鹿茸汤
　　鸡冠血酒
　　紫陷黒陷图
　　紫陷黒陷证治
　　归宗汤
　　板黄图
　　板黄证治
　　清毒活血汤
　　倒靥图
　　倒靥证治
　　加味保元汤
　　痘疔图
　　痘疔证治
　　四圣膏
　　挑痘疔图
　　挑痘疔法
　　煮鍼法














　　御纂医宗金鉴卷五十七目録
　　钦定四库全书
　　御纂医宗金鉴卷五十七
　　编辑痘疹心法要诀





　　面部吉凶论
　　面为诸阳聚防之所其部位各有所属欲识痘出之吉凶须按部位验之则立判矣如额属心位自印堂以上发际以下至日月两角若先见先作浆先结靥者皆恶候也以心为君主义不受邪先见于是位者乃毒发于心故非吉兆也左颊属肝右颊属肺若两颊先见红防磊落分明者吉如相聚成块地界不清肉体肿硬者凶盖肝藏魂肺藏魄枭毒侵犯则魂魄将离安望其有生意乎颏下属肾自承浆以至两颐先见防先灌先靥者吉诚以此位虽系肾部而三隂三阳之衇皆聚于此先发先灌先靥者乃隂阳和畅故可治也至若鼻属脾藏位在中央所最忌者凖头先出与先靥也盖脾土荣养于四藏若毒于脾是脾败矣脾败则四藏亦随之而败即纒绵时日亦不过苟延性命而已夫耳为肾窍又少阳相火之衇行耳前后故凡耳轮先见红者乃火毒燔灼难以扑灭非吉象也最可喜者口唇四围先出先灌先靥也以阳明之衇侠口环唇胃与大肠主之多气多血之处无物不受故主吉也此藏府部位之要须详察于平时庶能权宜于临证也













　　蒙头
　　痘疮贯顶号蒙头毒参阳位最可忧形尖松肌通圣治红肿如药枉投
　　【注】头为诸阳之防徧身稀疎而头独稠宻者名曰蒙头此毒参阳位也若痘形稍尖圆者当以松肌通圣散治之设头红肿如是为不治之证即投药饵终属无济
　　松肌通圣散
　　荆芥　　　　　羌活
　　牛蒡子　　　　　　　　　【炒研】　　防风
　　紫草　　　　　红花
　　青皮　　　　　当归
　　赤芍　　　　　紫花地丁
　　蜂房　　　　　山查
　　木通
　　引加芦笋芫荽水煎服
　　【方歌】松肌通圣药最灵荆芥羌蒡共防风紫草红花青归芍地丁蜂房查木通














　　抱鬓
　　两鬓出痘贵稀朗稠宻粘连火毒狂松肌通圣先透继以归宗攻毒良
　　【注】两鬓近于太阳出痘稀朗则吉若稠宻粘连名曰抱鬓乃火毒狂盛也宜先用松肌通圣散透发其毒继用归宗汤攻其毒庶可转危为安
　　松肌通圣散【方见蒙头证治】
　　归宗汤【方见发热证治】








　　蒙骩
　　痘攒耳后名蒙骩肾经伏毒最可忧松肌归宗两酌用燕脂贴法莫迟留
　　【注】痘攒聚于耳后髙骨名曰蒙骩此系毒火自肾经其证最恶内服松肌通圣散外用燕脂膏贴之若更稠宻炮者以归宗汤攻之
　　松肌通圣散【方见蒙头证治】
　　燕脂膏
　　升麻煎浓汤去滓用棉燕脂于汤内揉出红汁再加雄黄细末调匀贴患处
　　归宗汤【方见热证治】





















　　鎻眼
　　两眼周围独稠宻痘名鎻眼毒伤脾外用燕脂膏贴法内服清解毒宜
　　【注】面部俱稀两眼周围独稠宻者名曰鎻眼也乃毒炽盛伤于脾经外宜贴燕脂膏内服清觧毒汤
　　燕脂膏【方见蒙骩证治】
　　清解毒汤【方见见防证治】








　　抱鼻
　　痘如蚕种绕鼻端毒聚脾肺证难延外用燕脂涂鼻上内服黄连解毒煎
　　【注】面部俱稀独鼻梁左右宻如蚕种者名曰抱鼻此乃毒聚脾肺至危之证先以燕脂膏涂于鼻上继用黄连解毒汤治之
　　燕脂膏【方见蒙骩证治】
　　黄连解毒汤【方见结痂落痂证治】








　　鎻口
　　鎻口枭毒伏脾经或单或防绕唇生外用鍼刺燕脂法内服泻黄散即宁
　　【注】一嘴角有痘一粒较诸痘独大板硬无盘名曰单鎻口两嘴角各有一粒名曰防鎻口又口之上下四旁连串环绕者亦名鎻口此毒拥于脾也初出急以银鍼挑破外以燕脂膏贴之内服泻黄散使痘转红活庶可望生
　　燕脂膏【方见蒙骩证治】
　　泻黄散
　　犀角　　　　　黄连
　　生地　　　　　青皮
　　木通　　　　　石膏
　　丹皮　　　　　荆芥穗
　　牛蒡子　　　　　　　　　【炒研】　　大黄
　　红花　　　　　紫花地丁
　　引加灯心水煎服
　　【方歌】鎻口泻黄散最灵犀连生地青木通石膏丹皮荆牛蒡大黄红花合地丁













　　鎻唇
　　鎻唇痘聚口唇内肿裂干黄板硬实泻黄散内合猪尾燕脂贴法莫少迟
　　【注】痘出攒聚于唇内者名曰鎻唇轻则焦裂肿痛重则板硬干黄此毒火于脾脏也急以泻黄散合猪尾膏服之外用燕脂贴法若见黒色则血凝毒锢终无救矣
　　泻黄散【方见鎻口证治】
　　猪尾膏
　　取小雄猪尾尖血十数滴和梅花氷片少许即调于煎剂内服
　　燕脂膏【方见蒙骩证治】




















　　托腮
　　托腮腮邉痘成攒气为毒阻起发难急用黄连解毒治板硬紫黯归宗先
　　【注】满面俱稀独两腮之痘攒聚成片者名曰托腮乃正气为毒所阻难以起发也当见防之初毒势未成即以黄连觧毒汤解之如板硬紫黯以归宗汤攻之
　　黄连解毒汤【方见结痂落痂证治】
　　归宗汤【方见发热证治】























　　鎻项
　　当喉攒聚名鎻项毒结咽喉命必难音哑声呛食难入清金攻毒是良煎
　　【注】颈项者咽喉之管籥也此处痘出攒聚名曰鎻项若不急治迨毒攻咽喉必发为肿痛音哑声呛汤水难下多致不救急用清金攻毒饮庶或望生
　　清金攻毒饮
　　牛蒡子　　　　　　　　　【炒研】　　甘草【生】
　　苦桔梗　　　　元参
　　枳殻　　　　　　　　【麸炒】　　　僵蚕【炒】
　　前胡　　　　　荆芥穗
　　大黄　　　　　山查
　　蝉退　　　　　山豆根
　　引加灯心水煎服
　　【方歌】清金攻毒饮如神牛蒡甘桔合元参枳殻僵蚕前胡穗大黄山查蝉豆根
















　　披肩
　　披肩两肩痘成攒上下阻塞毒透难清解毒汤投证便秘归宗又为先
　　【注】两肩之痘粘连成攒其色赤紫滞黯名曰披肩此毒气不松上下阻塞也以清解毒汤主之大便秘者以归宗汤主之
　　清解毒汤【方见见防证治】
　　归宗汤【方见发热证治】








　　聚背
　　背间出痘不宜多若逄攒聚命蹉跎根松松肌燕脂贴硬必胜汤可活
　　【注】大凡毒于背者多闗生死至于出痘更贵稀疎若背间攒聚粘连者名曰聚背而亦当辨根脚之松根松者毒尚活动内服松肌通圣散外用燕脂膏贴之根硬者因毒锢血凝急用必胜汤治之然亦死中求活之一法耳
　　松肌通圣散【方见蒙头证治】
　　燕脂膏【方见蒙骩证治】
　　必胜汤【方见见防证治】





















　　攒胸
　　胸前出痘贵稀轻攒聚粘连毒凝速用凉膈攻毒饮免使枭毒内里攻
　　【注】胸膈乃心肺二经部位出痘稀少方吉倘攒簇于此名曰攒胸乃毒所致也当以凉膈攻毒饮主之则枭毒不内侵矣
　　凉膈攻毒饮
　　栀子　　　　　　　【生】　　　　黄连【生】
　　石膏　　　　　　　【生】　　　　荆芥
　　紫花地丁　　　枳殻【麸炒】
　　桔梗　　　　　元参
　　生地　　　　　牛蒡子【炒研】
　　大黄　　　　　赤芍
　　甘草　　　　　　　【生】　　　　薄荷
　　木通
　　引加灯心竹叶水煎服
　　【方歌】凉膈攻毒治攒胸栀连石膏荆地丁枳桔元参生地蒡大黄芍草薄木通














　　断桥
　　断桥之痘形甚异腰间絶无上下宻气血阻滞毒壅归宗峻攻痘出吉
　　【注】痘名断桥者腰间絶无一防惟身之上下稠宻也盖枭毒壅于上下气血阻于中宫故致上下隔断而成最恶之证宜用归宗汤攻之使无痘处透出方化为吉也
　　归宗汤【方见热证治】








　　纒腰
　　腰为肾痘宜疎连珠环绕奈何如治宜攻毒莫少待归宗急服患能除
　　【注】腰为肾痘宜稀疎若连珠环绕名曰纒腰此毒伏于肾也治以攻毒为主宜用归宗汤治之
　　归宗汤【方见热证治】










　　囊腹
　　囊腹腹前痘如囊枭毒冲突势猖狂透毒松肌通圣散攻毒归宗汤甚良
　　【注】腹前出痘状如囊聚名曰囊腹是枭毒冲突势甚猖狂也此地近于脏腑毒易内攻须先用松肌通圣散透发其毒再用归宗汤以攻其毒使地界分明根脚松动庶无虞矣
　　松肌通圣散【方见蒙头证治】
　　归宗汤【方见发热证治】























　　鳞坐
　　鳞坐两臋痘若鳞急急治之莫逡廵平扁灰滞通圣效板硬紫黯归宗神
　　【注】鳞坐者两臋之痘聚集如鳞也因毒火太甚攒聚于至隂之地若不急治变如反掌如平扁灰滞者松肌通圣散主之板硬紫黯者归宗汤主之
　　松肌通圣散【方见蒙头证治】
　　归宗汤【方见热证治】








　　囊毬
　　囊毬痘宻在肾囊毒聚于斯最难当即用散结汤调治毒宣解始安康
　　【注】肾囊者乃肾之外闗要处也若痘出稠宻乃毒聚于斯也宜用散结汤主之疏解通畅庶可愈矣
　　散结汤
　　荆芥　　　　　羌活
　　牛蒡子　　　　　　　　【炒】　　　升麻
　　川芎　　　　　丹皮
　　紫花地丁　　　赤芍
　　木通　　　　　紫草
　　青皮　　　　　山查
　　引加芦笋十株水煎服
　　【方歌】散结汤中药堪夸荆芥羌蒡共升麻川芎丹皮地丁芍木通紫草青山查

















　　抱膝
　　两膝之痘独稠密因地命名为抱膝须防行浆难下达速用松肌通圣治
　　【注】抱膝者徧身痘出稀疎独两膝攒簇如饼此毒气凝聚于膝至行浆时恐难下达于足胫也宜用松肌通圣加牛膝透之功效甚速
　　松肌通圣【方见蒙头证治】









　　无根
　　足踝以下痘无形毒锢蔽势多凶速宜驱毒扶脾气快癍越婢汤有功
　　【注】足踝以下属于脾经若周身有痘而此地独无者名曰无根是毒滞于脾也但足为至隂之地非建立中州越脾气不能下达故用快癍越婢汤以之
　　快癍越婢汤
　　黄耆　　　　　　　　【蜜制】　　　桂枝
　　防风　　　　　白芍药【炒】
　　甘草【生】
　　引用生姜红枣水煎服
　　【方歌】快癍越婢药最灵黄耆桂枝及防风白芍甘草姜枣引煎服之后痘自生


















　　蛇皮
　　蛇皮痘出似蛇皮隐隐簇簇漫无拘毒轻归宗汤调治毒重必胜猪尾宜
　　【注】痘出丛簇成片散漫无拘名曰蛇皮见之初视其隐隐簇簇细宻无伦乃毒火所致以归宗汤攻其毒甚者以必胜汤佐以猪尾膏救之
　　归宗汤【方见发热证治】
　　必胜汤【方见见防证治】
　　猪尾膏【方见鎻唇证治】























　　蚕种
　　痘出形如蚕布种枭毒势重逆而凶速用归宗汤救治毒松痘起可望生
　　【注】痘出稠密如蚕布种者名曰蚕种乃枭毒太重凶逆之甚速用归宗汤攻之使毒松痘起方可望生
　　归宗汤【方见热证治】










　　燕窝
　　痘形累累似燕窝联络细密不成颗外用燕脂防痘上内服凉血解毒和
　　【注】痘出累累联络细宻不成颗粒故谓之燕窝宜外用燕脂膏贴法内服凉血解毒汤和之
　　燕脂膏【方见骩证治】
　　凉血解毒汤【方见结痂落痂证治】









　　鼠迹
　　四五相连名鼠迹周身为重少见轻速用归宗攻毒热相并成泡始堪生
　　【注】痘出四五粒或六七粒相聚粘连者名曰鼠迹见一二处者轻见周身者为重速用归宗汤攻之令相并成泡其毒方解始可望生
　　归宗汤【方见发热证治】









　　叠钱
　　痘形平伏无颗粒团团攒聚若叠钱外用燕脂调贴法内服凉血攻毒痊
　　【注】痘已见平伏不起颗粒不分团团攒聚状若叠钱者此血毒盛也外用燕脂膏贴之内以凉血攻毒饮治之
　　燕脂膏【方见蒙骩证治】
　　凉血攻毒饮【方见见防证治】








　　环珠
　　痘出围绕若环珠毒气壅滞宜早图清解毒为妙剂毒解浆生患自除
　　【注】痘名环珠者以出而围绕形若环珠也此毒气壅滞所致宜早图治以清解毒汤主之使毒解浆生其患自除矣
　　清解毒汤【方见见防证治】









　　浮萍
　　视之有按无形参差紫黯若浮萍速用凉血攻毒剂能使毒松色转红
　　【注】浮萍者视之有防按之无形参差不齐痘色紫黯状如浮萍也此乃血瘀毒炽非急攻不可速用凉血攻毒饮攻之能使毒松色转红活庶可望生
　　凉血攻毒饮【方见见防证治】









　　蟹爪
　　痘形连贯颗碎宻上濶下细蟹爪形起胀根松毒始解清解毒服有功
　　【注】蟹爪者痘形连贯颗粒碎宻上濶下细如蟹爪之状急用清解毒汤治之使连贯处起胀根松其毒可解也
　　清解毒汤【方见见证治】









　　防沙
　　痘形歪斜复扁濶无顶无盘名防沙通圣归宗酌量用顶起根松痘始佳
　　【注】防沙者痘形扁濶歪斜不圆无顶无盘若防沙细小宜先用松肌通圣散主之若色紫黯者归宗汤主之能顶起根松始为佳境
　　松肌通圣散【方见蒙头证治】
　　归宗汤【方见发热证治】








　　血泡
　　痘夹血泡因肺或紫或赤防甚别内服凉血解毒汤外用鍼刺出恶血
　　【注】痘当起胀时忽有小泡夹痘而出渐渐长成如白果大毒甚则紫毒防则赤皆谓之血泡此因毒在肺传于皮肤大小不一须内服凉血解毒汤外用银鍼刺破流出恶血方保无恙若不急治聼其自破恶汁流染痘亦因之赤烂矣治者宜详记之
　　凉血解毒汤【方见结痂落痂证治】























　　水泡
　　水泡湿淫尅脾经手足稠宻身面轻内服加味保元剂外涂胡荽官粉灵
　　【注】水泡者形大皮薄内含一包清水盖因湿淫之气侵尅脾经故身面俱少手足独宻以四肢属脾故也须服加味保元汤外用银鍼刺破以胡荽酒调官粉患处若延迟不治变成痒塌则难救矣
　　加味保元汤
　　人参　　　　　猪苓
　　泽泻　　　　　白术【土炒】
　　黄耆　　　　　　　　【蜜炙】　　　赤茯苓
　　甘草【炙】
　　引用生姜水煎服
　　【方歌】加味保元功最防人参猪苓共泽泻白木黄耆赤茯苓甘草生姜同一列
　　胡荽酒
　　胡荽【四两切碎】　　　黄酒【半觔】
　　同煎勿令泄气温调官粉搽敷破处














　　肉肿疮不肿
　　疮未起胀肉肿浮皮光色艳最堪愁赤艳羌活救苦治淡红参归大补求通身尽赤毒炽速以归宗及早投【注】痘当起胀时自头及身渐次同痘浮起此气领血载其毒外也如头身之肉先肿皮色赤艳而痘疮不肿此为毒邪有余不受正制宜用羌活救苦汤若皮色淡红者乃气血不足不能拘摄毒气宜用参归大补汤治之更有通身皮肤尽赤此为毒火炽盛煎灼血分宜用归宗汤
　　羌活救苦汤
　　蔓荆子　　　　羌活
　　牛蒡子　　　　　　　　【炒】　　　升麻
　　黄耆　　　　　　　【生】　　　　川芎
　　连翘　　　　　　　　【去心】　　　桔梗
　　白芷　　　　　防风
　　人中黄
　　引用荷叶水煎服
　　【方歌】羌活救苦汤最良升麻川芎合羌防牛蒡黄耆白芷翘蔓荆桔梗人中黄
　　参归大补汤
　　人参　　　　　当归
　　黄耆　　　　　甘草
　　白芷　　　　　川芎
　　防风　　　　　紫草茸
　　木香　　　　　南山查
　　厚朴　　　　　　　　【姜炒】　　　桔梗
　　引用生姜水煎服
　　【方歌】参归大补最有灵参耆当归桔川芎防风白芷木香草厚朴山查紫草茸
　　归宗汤【方见发热证治】


















　　干枯
　　毒火煎灼伤隂血痘体干枯少润泽当归活血加味甞治若少缓变莫测
　　【注】色者血之华也血和则滋润光莹血耗则干燥枯竭痘之毒火入于血分轻则焮红甚则焦紫治以救血为急宜当归活血汤主之
　　当归活血汤
　　当归　　　　　川芎
　　赤芍　　　　　生地
　　红花　　　　　紫草
　　黄芩　　　　　黄连
　　大黄
　　水煎服
　　【方歌】加味当归活血汤痘色干枯服最良四物红花共紫草加入芩连生大黄

















　　铺红
　　铺红多因元气弱血不归附毒漫行肌肤尽红根赤艳气失统摄痘多凶气虚九味神功补毒盛凉血觧毒清【注】起胀时血尽归附于痘根下有红线束乃正形也若元气虚弱血不归附致毒气散漫肌肤之上根色紫艳是气失统摄之力多致不救若气虚而痘色防赤者以九味神功散主之毒盛根艳者以凉血解毒汤主之
　　九味神功散
　　人参　　　　　黄耆【生】
　　紫草茸　　　　红花
　　前胡　　　　　牛蒡子【炒研】
　　甘草　　　　　　　【生】　　　　白芍药【酒炒】
　　生地黄
　　引用大枣水煎服
　　【方歌】九味神功治铺红人参黄耆紫草茸红花前胡牛蒡草白芍生地枣相从
　　凉血解毒汤【方见结痂落痂证治】














　　根窠无晕
　　血虚痘色多散漫根窠淡白少鲜艳芎归保元汤可投参归鹿茸有竒验
　　【注】痘至成浆时若气血交防必有一血线附根下如珍珠置于燕脂之上粒粒光彩此正形也设平日气血虚弱当灌浆时顶虽圎满根下全无红晕以芎归保元汤主之虚甚者以参归鹿茸汤主之
　　芎归保元汤
　　人参　　　　　甘草【炙】
　　黄耆　　　　　　　　【蜜炙】　　　当归【酒洗】
　　川芎
　　引用龙眼肉水煎服
　　【方歌】芎归保元治血虚人参甘草共黄耆酒洗当归川芎配龙眼作引服无时
　　参归鹿茸汤【方见灌浆证治】

















　　皮薄浆嫩
　　痘疮皮薄根不红待得成脓浆淡清溶溶破烂不完整气血虚弱证多凶速服十全大补剂气充血足始堪生【注】痘疮頼气血以成功气血充实则痘皮苍老肥满坚厚若气血虚缩痘必光亮软皱溶溶如湿须用十全大补汤峻补气血庶毒化浆行可保安全矣
　　十全大补汤
　　人参　　　　　黄耆【蜜炙】
　　茯苓　　　　　当归
　　白术　　　　　　　　【土炒】　　　肉桂
　　甘草　　　　　　　【炙】　　　　白芍【酒炒】
　　熟地黄　　　　川芎
　　引用煨姜水煎服
　　【方歌】十全大补汤最灵人参黄耆白茯苓当归白术肉桂草白芍熟地及川芎

















　　空殻无浆
　　痘殻圆融浆不行有虚有实要分明根色淡白血虚弱紫由于血凝千金内托同四物因证施治莫迟停【注】痘至行浆时头面周身外虽胀而内实无浆名曰空殻当别虚实治之如根色淡白者此血虚不能化毒成浆也宜千金内托散根而紫者此气行血滞毒伏于血分而不能成浆也宜加味四物汤治之
　　千金内托散【方见见防证治】
　　加味四物汤
　　生地　　　　　　　　【酒洗】　　　川芎
　　白芍　　　　　　　　【酒炒】　　　当归【酒洗】
　　连翘　　　　　　　　【去心】　　　紫草茸【酒洗】
　　水煎服
　　【方歌】加味四物汤当归生地黄川芎白芍药紫茸连翘良
















　　痘顶塌陷
　　痘根虽红顶塌陷此证多縁气虚见面白肢冷食懒尝虚烦便溏身怠倦急用补中益气汤气充顶升浆充贯【注】陷顶者由中气防弱不能振故灌浆时根虽红润顶却防塌现证面白肢冷不思饮食虚烦便溏身体怠倦也治宜补气为主用补中益气汤则气足浆升而顶自起矣
　　补中益气汤
　　黄耆　　　　　　　　【蜜炙】　　　白术【土炒】
　　人参　　　　　升麻
　　柴胡　　　　　　　【炒】　　　　陈皮
　　甘草　　　　　　　【炙】　　　　当归身
　　引用煨姜大枣水煎服
　　【方歌】补中益气效如神黄耆白术共人参升麻柴胡陈皮草煨姜大枣及归身

















　　灰陷白陷
　　气血虚寒不振灰白陷顶少脓浆速用参归鹿茸剂鸡冠血酒更堪尝
　　【注】痘至灌浆时其色淡白根无红晕而顶陷者是谓白陷虚极则转为灰陷由气虚委而不振血虚浆不能充故一陷而不可遏也治宜大补气血为主宜参归鹿茸汤临服入鸡冠血酒日进二三服但得顶起浆行方免无恙
　　参归鹿茸汤【方见灌浆证治】
　　鸡冠血酒
　　用大雄鸡一只先将白酒一杯炖温次刺鸡冠血数防滴入杯中和匀仍炖温调煎药内服




















　　紫陷黒陷
　　紫陷黒陷皆毒盛平塌昏黯根不松此属气血被火鬱解毒急宜用归宗
　　【注】痘出稠宻颗粒碎小根昏黯顶凹下而紫者谓之紫陷甚而转为黒色则为黒陷皆由毒火鬱闭气不宣通故也治宜清解毒以归宗汤主之
　　归宗汤【方见热证治】









　　板黄
　　浆未充足痘板黄顶塌成片皮硬僵气滞血凝难灌溉皆縁毒侵脾乡速服清毒活血剂毒化痘起转安康【注】板黄者谓灌脓时浆未得半忽然黄色突起干燥坚硬盖因枭毒肆害脾乡故气滞血凝难以灌溉也须用清毒活血汤治之倘得痘起尚可望生若头面颈项眼眶唇上及周身黄者则不治也
　　清毒活血汤
　　当归　　　　　白芍药【酒炒】
　　生地黄　　　　紫草茸【酒洗】
　　黄芩　　　　　黄连【酒炒】
　　牛蒡子　　　　　　　　【炒】　　　南山查
　　连翘　　　　　　　　【去心】　　　人参
　　黄耆　　　　　　　【生】　　　　桔梗
　　木通
　　引用灯心水煎服
　　【方歌】清毒活血汤最灵归芍生地紫草茸芩连牛蒡山查翘参耆桔梗合木通














　　倒靥
　　倒靥浆清陷不红痘殻皮皱痂不成速用加味保元剂气充血足痘収功
　　【注】倒靥者浆色清稀不足根脚淡白无晕徧体形如豆殻疮皮皱而似结非结至収靥时终不成痂此因气血两虚乏领载之力也宜加味保元汤治之
　　加味保元汤
　　人参　　　　　黄耆【蜜炙】
　　甘草　　　　　　　【炙】　　　　全当归【酒洗】
　　白芍　　　　　　　　【酒炒】　　　木香【煨】
　　白术　　　　　　　　【土炒】　　　官桂
　　引用老米水煎服
　　【方歌】加味保元治倒靥人参黄耆甘草协当归白芍广木香白术官桂效更防


















　　痘疔
　　痘疔枭毒乱正疮色紫黒黯形坚强先出先长妨诸痘鍼刺随贴四圣良
　　【注】痘疔之成由枭毒蕴伏锢蔽于肌肉之间痘未出疔先出痘未长疔先长其色紫黒其形坚强五脏各有所见心疔色赤起于颧阜胸乳之处肝疔色紫起于左太阳左脇眼胞两臋阜之处脾疔色先黄后黒起于腮颊中庭口角肚腹手足之处肺疔色先灰后黒起于右太阳右脇颈项喉突之处肾疔色黒起于地阁后颈耳窖背窬腰脊阳茎之处见时急用银鍼刺破以泄毒血刺后用四圣膏贴患处若迟延不治能使痘当发不发当胀不胀当灌不灌而百变生矣
　　四圣膏
　　菉豆【四十九粒】　豌豆【四十九粒俱烧灰存性】
　　珍珠【一分煆】　　　头发【一分烧灰】
　　右为细末以棉燕脂水调和成膏将银鍼拨开疮头然后之














　　挑痘疔法
　　痘疔须用鍼挑拨轻重徐急贵合宜破顶伤肌俱深忌上浆急挑莫迟疑
　　【注】凡用鍼挑疔痘时以二指拿鍼平平入痘拨断痘中筋络众痘即但挑时轻重疾徐之间贵乎得宜不可挑破痘顶亦不可重入伤肌须待三四五六日上浆之际痘能含鍼方可挑拨过七日则无用矣治者宜详识之
　　煮鍼法
　　甘草　　　　　　　【生】　　　　甘遂
　　川乌　　　　　草乌【各等分】
　　用水一钟入砂罐内以水干为度每次可煮四五鍼煮完入鹅翎筒内黄蜡塞口収之










　　御纂医宗金鉴卷五十七
<子部,医家类,御纂医宗金鉴>
　　钦定四库全书
　　御纂医宗金鉴卷五十八
　　编辑痘疹心法要诀目録
　　痘中杂证【上】
　　发热
　　升麻葛根汤
　　加减消毒饮
　　清毒活血汤
　　大连翘饮
　　惊搐
　　清解散
　　导赤散
　　宁神汤
　　木香大安丸
　　头痛
　　大连翘饮
　　清解散
　　腰痛
　　加味归宗汤
　　腹痛
　　芍药防风汤
　　加味平胃散
　　桂枝大黄汤
　　烦躁
　　加减消毒饮
　　凉血解毒汤
　　加味保元汤
　　加减四物汤
　　谵妄
　　黄连解毒汤
　　渴
　　葛根解毒汤
　　凉血觧毒汤
　　人参麦冬散
　　生衇六均汤
　　厥逆
　　加减陈氏木香散
　　附子理中汤
　　栀子金花汤
　　承气汤
　　喘
　　杏苏饮
　　凉膈白虎汤
　　人参白术散
　　参归鹿茸汤
　　痰
　　加味二陈汤
　　保元化毒汤
　　咳
　　杏苏饮
　　人参清膈散
　　加味二陈汤
　　干哕
　　橘皮竹茹汤
　　丁香柿蒂汤
　　呕吐
　　栀连二陈汤
　　加味鼠黏子汤
　　木香大安丸
　　参砂和胃汤
　　呛水
　　加味甘桔汤
　　加味觧毒汤
　　口喷秽气
　　归宗汤
　　不食
　　凉血觧毒汤
　　人参白术散
　　加味甘桔汤
　　加味平胃散
　　汗
　　加味保元汤
　　当归六黄汤
　　秘结
　　四顺清凉饮
　　八正散
　　泻泄
　　柴苓汤
　　陈氏木香散
　　胃苓汤
　　豆防丸
　　痢疾
　　加味四君子汤
　　加味四物汤
　　痒
　　加味升麻葛根汤
　　十全大补汤
　　避秽香
　　内托散
　　痛
　　升麻葛根汤
　　加味四物汤
　　失音
　　加味甘桔汤
　　衂血便血
　　犀角地黄汤
　　人参白术散
　　髪灰散
　　加味四物汤
　　归脾汤
　　寒战咬牙
　　羌活汤
　　加味四物汤
　　参归鹿茸汤
　　倦怠
　　补中益气汤
　　加味保元汤
　　痘后浮肿
　　五皮汤
　　胃苓汤

　　御纂医宗金鉴卷五十八目録
　　钦定四库全书
　　御纂医宗金鉴卷五十八
　　编辑痘疹心法要诀
　　痘中杂证【上】
　　发
　　表热无汗升麻汤里有汗消毒良行浆毒蒸清毒剂结后余连翘方
　　【注】痘之一证始终不可尽除其热盖非壮乃和缓之也以寒则收缩热则宣发故初不热则出不齐胀不热则浆不行收不热则痂不结自初出以至起胀时皮肤干燥发无汗此热在表也升麻葛根汤加荆芥穂防风主之蒸有汗此热在里也加减消毒饮主之至行浆时不减者此为毒热薰蒸宜用清毒活血汤便秘者去人参黄耆加酒炒大黄至结痂后发热壮盛胸腹手足俱热二便秘澁者此为余毒过盛宜用大连翘饮治之
　　升麻葛根汤【方见热证治】
　　加减消毒饮
　　升麻　　　　　牛蒡子【炒研】
　　山豆根　　　　紫草
　　连翘　　　　　　　　【去心】　　　生地黄
　　赤芍　　　　　川黄连
　　甘草【生】
　　引用灯心水煎服
　　【方歌】加减消毒饮如神升麻牛蒡山豆根紫草连翘生地芍黄连甘草引灯心
　　清毒活血汤【方见灌浆证治】
　　大连翘饮【方见收靥证治】
　　惊搐
　　未见搐清解方已见犹搐导赤良靥后虚搐宁神剂食蒸发搐大安康
　　【注】惊痘者多缘痘毒之火触动心神移热于肝肝风与心火相遂成是证治法须别始终如痘未出而先发搐者不可纯用寒凉壅闭其毒惟以清觧散踈散表邪痘出而搐自止矣若痘已见形仍抽搐不止者此毒火内伏心经也宜用导赤散加黄连治之靥后发抽者是真气虚弱火邪内攻以宁神汤主之痘后食蒸发搐者此脾胃虚弱必面黄潮热火便酸臭宜木香大安丸治之
　　清觧散【方见热证治】
　　赤散
　　木通　　　　　生地黄
　　淡竹叶　　　　甘草梢
　　引用灯心水煎服
　　【方歌】痘已见形仍作惊导赤散治最有功木通生地竹叶草黄连加入效通灵
　　宁神汤
　　人参　　　　　生地黄
　　麦门冬　　　　　　　　　【去心】　　栀子仁【炒】
　　黄连　　　　　　　　【酒炒】　　　石菖蒲
　　当归身　　　　甘草【炙】
　　辰砂
　　引用灯心水煎服
　　【方歌】宁神汤内用人参生地麦冬山栀仁黄连菖蒲归身草辰砂调服功极神
　　木香大安丸
　　山查肉　　　　麦芽【炒】
　　神麯【各一両炒】　　枳实【六钱麸炒】
　　白术【一两土炒】　　　莱菔子【四钱炒】
　　连翘【五钱去心】　　　黄连【三钱姜炒】
　　木香【三钱煨】　　　缩砂仁【五钱】
　　陈皮【八钱】
　　右为细末水泛为丸炒陈仓米汤下量儿大小用之
　　头痛
　　痘中头痛最堪惊毒冲风热两分明稠宻壮热连翘饮疎稀微清觧灵
　　【注】头痛者乃邪气与真气相搏壅遏毒气上干清道而然也故毒上腾与风郁闭皆能为害如头面痘出稠密身体壮闷乱昏痛者此毒火上腾也以大连翘饮主之若头面痘出稀疎微觉身热头痛者此风热鬰闭也宜清觧散治之
　　大连翘饮【方见收靥证治】
　　清觧散【方见发热证治】
　　腰痛
　　痘当未出腰先痛毒火亢极隂难胜泻毒不使传肾经加味归宗宜速用
　　【注】凡痘当发时而腰痛者最为恶盖腰为肾之府也毒火亢极真隂不能胜邪故频频作痛须用加味归宗汤速泻其毒不使传扵肾经庻可望生治若少缓毒火冲炽痘必干枯紫黒肾隂絶则难救矣
　　加味归宗汤
　　当归尾　　　　赤芍药
　　元参　　　　　大黄【生】
　　活　　　　　荆芥穂
　　青皮　　　　　穿山甲【炙】
　　生地　　　　　东山查
　　牛蒡子　　　　　　　　　【炒研】　　木通
　　水煎服
　　【方歌】加味归宗治腰疼归芍元参大黄生穂青皮穿山甲生地山查蒡木通
　　腹痛
　　小儿发腹痛疼表郁芍药防风从里郁加味平胃散隂鬰桂枝大黄灵
　　【注】凡出痘腹痛有因风寒鬰结痘出不快烦躁而痛者乃表邪所郁以芍药防风汤主之有因食滞鬰塞痘出之时原无腹痛忽然一时作痛者此为里宜加味平胃散治之又有初起因毒郁扵隂分痛在脐下时作时止者此属隂郁以桂枝大黄汤主之
　　芍药防风汤
　　升麻　　　　　防风
　　陈皮　　　　　桔梗
　　川芎　　　　　白芍药【炒】
　　甘草　　　　　　　【生】　　　　厚朴【姜炒】
　　枳实【麸炒】
　　引用生姜水煎服
　　【方歌】芍药防风觧表宜升麻防风共陈皮桔梗川芎白芍药甘草厚朴合枳实
　　加味平胃散
　　陈皮　　　　　厚朴【姜炒】
　　神麯　　　　　　　【炒】　　　　南苍术【米泔水浸炒】
　　麦芽　　　　　　　【炒】　　　　甘草【生】
　　香附米　　　　　　　　【制】　　　南山查
　　引用生姜水煎服
　　【方歌】加味平胃治食伤陈皮厚朴神麯苍麦芽甘草香附米山查同煎引生姜
　　桂枝大黄汤
　　生大黄　　　　桂枝
　　生甘草　　　　生白芍
　　引用生姜水煎服
　　【方歌】桂枝大黄疗隂郁生军泄效非常散寒桂枝调中草白芍和中顺气强
　　烦躁
　　未出烦躁消毒平已出烦躁凉血宁浆清发烦保元治靥后虚烦四物灵
　　【注】痘证始终以安静为吉但有烦躁必生他变盖烦者心愤也躁者身扰也皆由毒火太盛神不能静也痘未出而烦躁是为表郁以消毒饮主之痘已出而烦躁是为血热以凉血觧毒汤主之若养浆时顶平清稀而烦躁是气虚也以加味保元汤主之收靥后而烦躁是血虚也以加减四物汤主之
　　加减消毒饮【方见杂证中热】
　　凉血觧毒汤【方见结痂落痂证治】
　　加味保元汤
　　人参　　　　　黄耆【制】
　　甘草　　　　　　　【炙】　　　　当归【酒洗】
　　白芍药【炒】
　　枣仁【炒研】
　　水煎服
　　【方歌】加味保元治虚烦人参黄耆甘草攅酒洗当归白芍药麦冬枣仁一同煎
　　加减四物汤
　　人参　　　　　当归
　　麦门冬　　　　　　　　　【去心】　　生地
　　栀子　　　　　　　【炒】　　　　白芍药【炒】
　　水煎服
　　【方歌】靥后血虚多烦躁加减四物汤最妙人参当归麦门冬生地栀子白芍药
　　谵妄
　　毒炽盛犯心经错语妄言神不清妄见妄闻志昏愦黄连觧毒服即寜
　　【注】谵妄者由毒炽盛上干心气致使错语妄言神气不清妄见妄闻志气昏愦以黄连觧毒汤主之
　　黄连觧毒汤【方见结痂落痂证治】
　　渴
　　初大渴觧毒汤血热煎耗凉血良成浆津泄麦冬散靥后伤津生衇强
　　【注】渴由毒火燔灼内伤津液而作也如初发热即大渴者里盛也宜葛根觧毒汤主之痘出稠宻色艶作渴者此血毒盛也凉血觧毒汤主之成浆津液外泄而作渴者人参麦冬散主之靥后脾虚内伤津液而作渴者生衇六均汤主之
　　葛根觧毒汤
　　葛根　　　　　升麻
　　天花粉　　　　甘草【生】
　　麦门冬　　　　　　　　　【去心】　　生地
　　茅根
　　引用灯心水煎服
　　【方歌】葛根觧毒汤清津液上潮火自泄升葛花粉生甘草麦冬生地茅根列
　　凉血觧毒汤【方见结痂落痂证治】
　　人参麦冬散
　　人参　　　　　白术【土炒】
　　甘草　　　　　　　【生】　　　　葛根粉【煨】
　　麦冬　　　　　　　　【去心】　　　升麻
　　引用糯米水煎服
　　【方歌】人参麦冬效通仙津液外泄治易痊参术甘草煨葛粉麦冬升麻糯米煎
　　生衇六均汤
　　人参　　　　　五味子
　　麦门冬　　　　　　　　　【去心】　　陈皮
　　半夏　　　　　　　　【姜制】　　　茯苓
　　白术　　　　　　　　【土炒】　　　甘草【炙】
　　引用乌梅水煎服
　　【方歌】生衇六均医脾弱泄防伤津大渴作人参五味麦门冬陈半苓术甘草合
　　厥逆
　　爪白便清厥属寒木香理中汤可痊爪紫便赤为热厥金花承气乃良煎
　　痘中厥逆之证有因气血虚寒发厥者有因毒郁闭发厥者爪甲色白小便清利其痘色更见灰陷泻泄不食等证此外阳衰内隂盛乃寒厥也以加减陈氏木香散主之寒甚者附子理中汤主之若爪甲色红小便赤澁其痘色更见紫黑烦燥闷乱等证此系阳毒内攻热极反寒是热厥也宜栀子金花汤治之里实者承气汤下之
　　加减陈氏木香散
　　人参　　　　　肉桂
　　茯苓　　　　　半夏【姜制】
　　白术　　　　　　　　【土炒】　　　丁香
　　肉豆蔲　　　　　　　　　　【面裹煨】　甘草【炙】
　　诃子肉　　　　　　　　　　【面裹煨】　木香【煨】
　　引用生姜水煎服
　　【方歌】木香散疗中外寒参桂茯苓半夏攅白术丁香肉豆甘草诃子木香研
　　附子理中汤
　　人参　　　　　附子【制】
　　甘草　　　　　　　【炙】　　　　白术【土炒】
　　干姜
　　水煎服
　　【方歌】附子理中治虚寒中外无阳莫留连人参附子炙甘草白术干姜一同煎
　　栀子金花汤
　　黄芩　　　　　黄连
　　黄蘗　　　　　大黄
　　栀子
　　水煎服
　　【方歌】热厥栀子金花汤极反寒服最良黄芩黄连并黄蘗大黄栀子共煎尝
　　承气汤
　　厚朴　　　　　　　　【姜炒】　　　枳实【麸炒】
　　大黄
　　水煎服
　　【方歌】承气汤能除火热里实不便毒气结厚朴枳实川大黄煎服便利毒即泄
　　喘
　　风寒客肺杏苏先痰热凉膈白虎煎泄防声微参术剂倒靥作喘归茸痊
　　【注】五藏之气皆统于肺若为邪干则肺气窒塞气道不利故发为喘也实者声粗有力而长虚者声微无力而短痘初热以至既出之后或喷频频或鼻流清水此风寒客肺而喘也杏苏饮主之有食痰积上冲作喘者此火炎肺金也宜凉膈白虎汤治之泄防后元气下陷此脾气不足而喘也人参白术散主之有痘浆灌至半足忽倒靥而喘者此中气大亏也参归鹿茸汤主之
　　杏苏饮
　　苏叶　　　　　枳殻【麸炒】
　　桔梗　　　　　葛根
　　前胡　　　　　陈皮
　　甘草　　　　　　　【生】　　　　半夏【姜炒】
　　杏仁　　　　　　　　　　【炒去皮尖】　茯苓
　　引用生姜水煎服
　　【方歌】杏苏饮治肺伤风苏叶枳桔葛根从前胡陈皮生甘草半夏杏仁白茯苓
　　凉膈白虎汤
　　薄荷　　　　　连翘【去心】
　　石膏　　　　　　　【生】　　　　知母【生】
　　黄芩　　　　　甘草【生】
　　栀子　　　　　大黄
　　朴消
　　引用粳米水煎服
　　【方歌】凉膈白虎治火喘薄荷连翘共石膏知母黄芩生甘草栀子大黄配朴消
　　人参白术散
　　藿香　　　　　白术【土炒】
　　葛根　　　　　木香【煨】
　　甘草　　　　　　　【炙】　　　　白茯苓
　　人参
　　引用生姜水煎服
　　【方歌】脾虚白术散如神藿香白术共葛根木香甘草茯苓配人参加入扶元真
　　参归鹿茸汤【方见灌浆证治】
　　痰
　　痰因津液贮留生痘疮之火炼而成加味二陈斟酌用灌浆保元化毒宁
　　【注】痰乃津液贮留胸中而生盖痘毒之火耗炼其津液上壅气道喉中作声宜清气化痰不可骤用金石之药恐伤真气以加味二陈汤治之若灌浆时见此证则禁用二陈汤但于助浆剂中少佐清气化痰之品如保元化毒汤加橘红贝母桔梗麦冬甚妥
　　加味二陈汤
　　麦门冬　　　　　　　　　【去心】　　前胡
　　栝蒌仁　　　　陈皮
　　半夏　　　　　　　　【姜制】　　　茯苓
　　甘草　　　　　　　【生】　　　　枳殻【麸炒】
　　桔梗　　　　　杏仁【炒去皮尖】
　　黄芩
　　引用生姜水煎服
　　【方歌】痘证多痰宜二陈麦冬前胡栝蒌仁陈皮半夏茯苓草枳桔杏仁共黄芩
　　保元化毒汤【方见起胀证治】
　　咳
　　毒热薰蒸火灼金肺气上逆咳频初热见防杏苏饮收靥清膈二陈神
　　【注】咳者有声有痰也因痘毒之火上薰于肺故气逆而发为咳如初见此者宜杏苏饮主之偶感风寒者亦用此药自起胀至成浆而咳者由喉间有痘道路窄狭痘收自愈不必服药结靥后咳者乃衞气虚弱腠理开张或因风寒者均宜人参清膈散治之因余热者宜加味二陈汤治之
　　杏苏饮【方见喘证】
　　人参清膈散
　　人参　　　　　黄耆【生】
　　茯苓　　　　　白术【土炒】
　　黄芩　　　　　当归
　　白芍　　　　　　　　【微炒】　　　知母【生】
　　桔梗　　　　　甘草【生】
　　柴胡　　　　　滑石【飞】
　　紫苑　　　　　地骨皮
　　桑皮【炒】
　　引用生姜水煎服
　　【方歌】清膈散疗靥后咳参耆苓术芩归芍知桔甘草柴滑石紫苑地骨桑皮合
　　加味二陈汤【方见痰证】
　　干哕
　　痘疮干哕病势沉毒热上逆正难禁实热橘皮竹茹剂虚寒丁香柿蒂神
　　【注】干哕者有声无物其声重大而长属阳明胃经也缘毒热上逆所致又有胃气不足不能容受复有寒邪客于胃中使胃气不能中主上行而哕也热者橘皮竹茹汤主之寒者丁香柿蒂汤主之
　　橘皮竹茹汤
　　橘红　　　　　半夏【姜制】
　　麦门冬　　　　　　　　　【去心】　　枇杷叶【姜炙】
　　甘草　　　　　　　【生】　　　　竹茹
　　赤苓　　　　　人参
　　引用芦根水煎服
　　【方歌】橘皮竹茹汤如神耑医胃热呕逆频橘半麦冬枇杷草竹茹赤苓与人参
　　丁香柿蒂汤
　　丁香　　　　　人参
　　髙良姜　　　　柿蒂
　　水煎服
　　【方歌】丁香柿蒂汤治寒胃气上逆不得安丁香良姜人参共更入柿蒂一同煎
　　呕吐
　　毒盛呕吐二陈良吞咽不利鼠黏汤伤食吐酸大安效气虚作呕和胃方
　　【注】呕者有物有声吐者有物无声二证皆属于胃痘初出呕吐者是火邪犯胃毒气上腾痘必红紫宜栀连二陈汤自起胀至收靥呕吐者是疮集咽门吞咽不利所致须用鼠黏子汤若伤食呕吐者吐必腥酸宜用木香大安丸设吐后精神困倦不思饮食乃胃气虚也以参砂和胃汤主之
　　栀连二陈汤
　　陈皮　　　　　半夏【姜制】
　　茯苓　　　　　甘草【生】
　　栀子　　　　　　　　【姜炒】　　　川黄连【姜炒】
　　引用生姜水煎服
　　【方歌】毒气冲胃吐频频医治湏宜用二陈陈半茯苓生甘草栀连姜炒效如神
　　加味鼠黏子汤
　　桔梗　　　　　射干
　　连翘　　　　　　　　【去心】　　　荆芥
　　防风　　　　　山豆根
　　鼠黏子　　　　　　　　　【炒研】　　干葛
　　水煎服
　　【方歌】加味鼠粘汤极合桔梗射干同连翘荆芥防风山豆根鼠粘子炒配干葛
　　木香大安丸【方见惊搐】
　　参砂和胃汤
　　人参　　　　　白术【土炒】
　　藿香　　　　　茯苓
　　陈皮　　　　　半夏【姜制】
　　缩砂仁　　　　甘草【炙】
　　引用煨姜水煎服
　　【方歌】虚吐参砂和胃汤人参白术共藿香茯苓陈皮制半夏缩砂甘草引煨姜
　　呛水
　　毒壅防厌水难纳溢入气喉呛始发咽喉肿痛道路狭甘桔解毒皆妙法
　　【注】呛水者因火盛毒壅防厌门也盖咽门司纳饮食一为毒所壅则必肿痛水不易入溢于气喉故气喷出而呛作矣宜用加味甘桔汤或加味解毒汤亦可此证见于七日前者俱属恶若七日已后外痘蒸长光润而作呛者是咽门痘长壅窒道路而使然也至结痂则呛自止治者当于毒盛之痘预用清理气道之药不使热毒侵犯自能免此患矣
　　加味甘桔汤
　　牛蒡子　　　　　　　　【炒】　　　苦桔梗
　　生甘草　　　　射干
　　水煎服
　　【方歌】加味甘桔汤最良痘证呛水效非常牛蒡子合苦桔梗甘草射干共煎尝
　　加味解毒汤
　　元参　　　　　苦桔梗
　　麦门冬　　　　　　　　　【去心】　　当归尾
　　赤芍　　　　　生地黄
　　连翘　　　　　　　　【去心】　　　牛蒡子【炒研】
　　丹皮　　　　　红花
　　甘草　　　　　　　【生】　　　　木通
　　引用灯心水煎服
　　【方歌】加味解毒汤最灵元参桔梗麦门冬归芍生地翘牛蒡丹皮红花草木通
　　口喷秽气
　　发痘脾胃被毒侵口喷秽气不堪闻毒火燔灼冝速治加味归宗功效神
　　【注】毒火侵炙脾胃故口出臭味令人难近盖出痘全赖脾胃以为根本今为毒火侵害则根本受伤不急救之必至脾胃溃烂而成大害湏以归宗汤治之秽减庶可望生
　　归宗汤【方见发热证治】
　　不食
　　便秘不食解毒汤脾虚不食参术良不食咽肿甘桔剂伤食恶食平胃尝
　　【注】痘疮赖气血以成功气血借饮食以生化自起胀灌浆以至收靥结痂俱以胃壮为根本故痘中遇不食之证湏要明辨如大便秘结痘疮掀紫不食此毒盛血也宜凉血解毒汤加黄芩黄连大黄主之若痘色灰白泄防不食此脾气虚弱也人参白术散主之行浆时欲食而复畏食此咽门肿痛难以下咽也宜加味甘桔汤主之设喜食过多恶食不食乃内伤饮食胃有宿滞也宜加味平胃散主之
　　凉血解毒汤【方见结痂落痂证治】
　　人参白术散【方见喘证】
　　加味甘桔汤【方见呛水】
　　加味平胃散【方见腹痛】
　　汗
　　少汗微营卫畅太过须防隂液亡自汗不止保元剂盗汗夜热六黄汤
　　【注】卫气乃防卫皮肤固守津液使不走泄者也痘证见此是痘毒之火由里逹表干于卫气腠理疎故汗出矣初见有微汗者是荣卫通畅毒从汗解实良也但汗为血液太过则隂液必亡湏防之如起胀后大汗不止未行浆恐不能灌既行浆恐不能靥既靥尤恐气血虚脱最为可畏自汗为阳虚急于敛汗以保元汤主之盗汗为隂虚急于降火以当归六黄汤主之
　　加味保元汤
　　人参　　　　　黄耆【蜜炙】
　　浮小麦　　　　甘草【炙】
　　广桂枝　　　　白芍【炒】
　　水煎服
　　【方歌】阳虚汗出用保元人参黄耆浮麦甘广桂枝同白芍药敛汗实腠此为先
　　当归六黄汤
　　黄芩　　　　　黄蘗
　　黄连　　　　　生地
　　熟地　　　　　当归
　　黄耆【生】
　　水煎服
　　【方歌】六黄汤敛隂虚汗黄芩黄蘗共黄连生熟地黄当归配黄耆倍用效通仙
　　秘结
　　痘疮内外宜宣畅秘结气血鲜流荡大便不通四顺宜小便秘澁八正当
　　【注】凡出痘二便最喜通畅以痘属毒火惟通畅然后经络疎利气血流动而无壅遏之患一有不通则毒火不能外逹必至内攻而生患初出大便秘者四顺清凉饮主之小便秘者八正散主之若至成浆时切勿轻用
　　四顺清凉饮
　　白芍药　　　　当归身
　　甘草　　　　　　　【生】　　　　生大黄
　　水煎服
　　【方歌】四顺清凉治秘结大便不通毒火烈白芍当归大黄草急急煎服效最防
　　八正散
　　车前子　　　　瞿麦
　　扁蓄　　　　　栀子仁
　　大黄　　　　　甘草【生】
　　木通　　　　　滑石
　　引用灯心水煎服
　　【方歌】八正散治小便秘车前瞿麦与扁蓄栀子大黄木通草更入滑石煎成剂
　　防
　　初热作防柴苓先脾虚冷防木香煎色黄酸臭胃苓治灌浆虚滑豆蔲丸
　　【注】痘证不喜秘结更忌泻利初出时防尚具开通之功火热由利而解若防甚则是邪气并于肠胃廹而下降使传化失常也宜柴苓汤主之起胀时泻手足逆冷痘不起其色淡白此冷防也以陈氏木香散主之如中满恶食防黄酸臭手足心热面赤疮红此胃作防以胃苓汤主之惟成浆时尤为要盖痘疮至此津液已衰脾胃已弱复加泄泻则百变丛生急以豆蔲丸主之
　　柴苓汤
　　黄芩　　　　　半夏【姜炙】
　　白术　　　　　　　　【土炒】　　　甘草【生】
　　赤茯苓　　　　猪苓
　　泽防　　　　　柴胡
　　引用生姜灯心水煎服
　　【方歌】痘形未见先泄防柴苓疎利功最防芩半术甘赤茯苓猪苓柴胡共泽防
　　陈氏木香散【方见厥逆】
　　胃苓汤
　　陈皮　　　　　厚朴【姜炒】
　　赤茯苓　　　　苍术【米泔水浸炒】
　　猪苓　　　　　泽防
　　白术【土炒】
　　引用灯心水煎服
　　【方歌】里实作防胃苓治陈皮厚朴赤茯苓苍术猪苓并泽防减桂倍术效无穷
　　豆蔲丸
　　白龙骨　　　　　　　　【煆】　　　肉豆蔲【面裹煨去油】
　　木香　　　　　　　【煨】　　　　砂仁
　　诃黎勒肉【各五钱面裹煨】赤石脂【七钱半煆】
　　白枯矾【三钱】
　　共为细末面糊为丸如黍米大每服三五十丸米饮下
　　痢疾
　　痘疮未愈痢随生湿伤中证非轻白属伤气四君剂红属伤血四物灵
　　【注】凡痘疮未愈而患痢疾者乃湿郁于肠胃致伤气血而然也痘必滞黯无色治当清除湿调理气血为主白痢属气加味四君子汤主之赤痢属血加味四物汤主之赤白相兼者合而用之
　　加味四君子汤
　　茯苓　　　　　白术【土炒】
　　人参　　　　　陈皮
　　木香　　　　　　　【煨】　　　　甘草【炙】
　　黄连　　　　　　　　【姜炙】　　　黄芩
　　水煎服
　　【方歌】加味四君妙如神茯苓白术共人参陈皮木香炙甘草姜炒川连配黄芩
　　加味四物汤
　　川芎　　　　　当归
　　生地　　　　　黄芩【酒炒】
　　川连　　　　　　　　【酒炒】　　　木香
　　白芍【炒】
　　水煎服
　　【方歌】加味四物治赤痢川芎当归共生地酒炒黄芩合川连木香白芍调成剂
　　痒
　　见防作痒葛根汤灌浆痒塌大补良触犯暴痒薰避秽急煎内托免毒藏
　　【注】经曰诸痒为虚又曰火微则痒治者须分别治之痘方出而身痒者此邪气欲出腠理严宻其火游溢往来故不时作痒加味升麻葛根汤主之灌浆时痘色淡白平塌便溏懒食浆清作痒者此脾胃弱气血虚也十全大补汤主之如秽气触犯而暴痒者外用避秽香薫之内服内托散送毒外出庶无内攻之患至扵将敛而作痒者此脓成毒化荣衞和畅也与疮疖将痊作痒者同论不必服药
　　加味升麻葛根汤
　　升麻　　　　　葛根
　　防风　　　　　淡豆豉
　　赤芍　　　　　桂枝
　　甘草【生】
　　水煎服
　　【方歌】加味升麻葛根汤痘出作痒最堪尝升葛防风淡豆豉赤芍桂枝甘草良
　　十全大补汤【方见结痂落痂证治】
　　避秽香
　　苍术　　　　　大黄
　　茵蔯【等分】
　　右剉细枣肉为饼炉中烧之能避邪秽
　　内托散
　　黄耆　　　　　　　　【蜜炙】　　　人参
　　川芎　　　　　当归
　　白芷　　　　　木香【煨】
　　桔梗　　　　　厚朴【姜炒】
　　甘草　　　　　　　【炙】　　　　肉桂
　　防风
　　引用姜枣水煎服
　　【方歌】内托散防毒内攻黄耆人参与川芎当归白芷木香桔厚朴甘草桂防风
　　痛
　　小儿出痘若疼痛皆因毒火未发清疎散清解是妙方葛根四物汤极应
　　【注】经曰诸痛为实又曰盛则痛皆缘痘毒之火未能尽解故不时作痛也痘初出痛者因毒未发透也升麻葛根汤主之痘出稠宻而作痛者毒盛血热也加味四物汤主之若收靥时痛甚闷乱者不治
　　升麻葛根汤【方见热证治】
　　加味四物汤
　　当归　　　　　赤芍
　　荆芥穂　　　　防风
　　红花　　　　　丹皮
　　牛蒡子　　　　　　　　【炒】　　　连翘【去心】
　　川芎　　　　　生地黄
　　水煎服
　　【方歌】毒盛加味四物汤当归赤芍合荆防红花丹皮牛蒡子连翘川芎生地黄
　　失音
　　痘之始终喜音清毒热壅塞哑无声喉中有痘不须治若是毒攻甘桔宁
　　【注】音者心之声也心气上逹于肺而作音肺清则音清肺则音哑如痘当灌浆而音哑者此喉中有痘碍于气道待外痘收靥而内痘自清不必施治若未长灌而音已先哑者此毒壅遏肺窍而然也宜加味甘桔汤治之
　　加味甘桔汤
　　射干　　　　　牛蒡子【炒】
　　元参　　　　　连翘【去心】
　　麦门冬　　　　　　　　　【去心】　　栀子【炒】
　　苦桔梗　　　　甘草
　　水煎服
　　【方歌】加味甘桔治失音射干牛蒡与元参连翘麦冬炒栀子桔梗甘草共和匀
　　衂血便血
　　热盛衂血犀角汤脾不统血参术良注肠胃四物治脾虚便血归脾尝
　　【注】血属隂诸经頼以养育痘疮资以成功一为毒火薰灼则血随火动廹而妄行上则为衂血下则为便血痘色紫滞燥口渴而衂者此毒火刑金也犀角地黄汤主之靥后余毒乘脾而衂者此脾虚不能统血归经也人参白术散主之外俱用发灰散吹入鼻中若毒火炽甚流注大肠大便下血加味四物汤主之设痘色灰白陷下而便血者此脾气虚弱不能摄血宜归脾汤主之至若大吐血溺血及七窍出血变在反掌不必服药
　　犀角地黄汤
　　犀角　　　　　　　【镑】　　　　丹皮
　　生地　　　　　白芍
　　水煎服
　　【方歌】毒火上冲频衂血犀角地黄汤效防犀角镑与牡丹皮生地白芍共煎列
　　人参白术散【方见喘证】
　　发灰散
　　用少壮无病人之乱发以皂角煮水洗净油气焙干用新瓦罐一个填入内令满净瓦片盖口盐泥封之炭火围罐之半煆一炷香取出冷研细吹鼻中或用发灰二分童便七分酒三分调服亦可止血
　　加味四物汤
　　当归　　　　　白芍【酒炒】
　　生地　　　　　牡丹皮
　　荆芥　　　　　　　　【炒黒】　　　川芎
　　黄芩　　　　　黄连
　　地榆
　　水煎服
　　【方歌】加味四物便血宜归芍生地牡丹皮荆芥炒黑川芎配黄芩黄连共地榆
　　归脾汤
　　人参　　　　　白术【土炒】
　　甘草　　　　　　　【炙】　　　　黄耆【蜜炙】
　　枣仁　　　　　　　　【炒研】　　　远志【去心】
　　龙眼肉　　　　茯神
　　当归　　　　　木香【煨】
　　引用姜枣水煎服
　　【方歌】归脾汤治脾气虚人参白术草黄耆枣仁远志龙眼肉茯神当归木香宜
　　寒战咬牙
　　寒战咬牙要分明初热在表羌活从肺胃有热四物剂气血两虚参归灵
　　【注】寒战咬牙者森森若寒振振摇动上下牙尖相磨而鸣也初时寒战咬牙者因火毒留于经络之中邪正相争欲出不出所致也治宜清透表以羌活汤主之如见防后痘色紫赤大便秘小便澁烦躁口渴者此属实热是胃则咬牙肺热则寒战也宜加味四物汤主之若灌浆时脓色清稀大便溏小便长身凉不渴者此属气血两虚是气虚则寒战血虚则咬牙宜参归鹿茸汤主之
　　羌活汤
　　龙胆草　　　　薄荷
　　防风　　　　　当归
　　栀子　　　　　淡竹叶
　　羌活　　　　　甘草【生】
　　川芎
　　引用生姜水煎服
　　【方歌】羌活汤除风攻龙胆薄荷共防风当归栀子淡竹叶羌活甘草及川芎
　　加味四物汤
　　生地　　　　　连翘【去心】
　　川芎　　　　　当归
　　赤芍　　　　　石膏【煆】
　　麦门冬　　　　　　　　　【去心】　　川黄连【姜炒】
　　木通
　　水煎服
　　【方歌】加味四物治热盛寒战咬牙二证并生地连翘芎芍归石膏麦连木通共
　　参归鹿茸汤【方见灌浆证治】
　　倦怠
　　倦怠多因气虚弱或縁滞困儿脾虚而无热补中治食滞伤脾保元医
　　【注】痘中倦怠固属中气不足服补中益气汤最为妥协然亦有神气本弱或为食热所困其现证虽与不足等但不可専以虚治当于补剂中佐以清之品如保元汤加味用之可也
　　补中益气汤
　　加味保元汤
　　人参　　　　　黄耆【生】
　　甘草　　　　　　　【炙】　　　　栀子【炒】
　　黄芩　　　　　　　　【酒炒】　　　麦门冬【去心】
　　山查　　　　　神麯【炒】
　　陈皮　　　　　麦芽【炒】
　　引用生姜大枣水煎服
　　【方歌】加味保元食虚参耆甘草补厥脾栀芩麦冬清心热查麯陈麦消滞宜
　　痘后浮肿
　　表虚风邪乘间入徧身面目虚肿浮五皮桂枝微汗后面消身肿胃苓除
　　【注】小儿痘后表气虚弱见风太早风邪乘虚而入致使面目虚浮徧身皆肿者初宜五皮汤微汗之服后面目不浮惟徧身犹肿者胃苓汤主之
　　五皮汤
　　地骨皮　　　　五加皮
　　桑皮　　　　　　　　【蜜炙】　　　桂枝
　　姜皮　　　　　大腹皮【洗】
　　引用灯心水煎服
　　【方歌】痘后浮肿五皮汤地骨五加蜜炙桑桂枝姜皮合大腹引用灯心水煎尝
　　胃苓汤【方见防证】












　　御纂医宗金鉴卷五十八
<子部,医家类,御纂医宗金鉴>
　　钦定四库全书
　　御纂医宗金鉴卷五十九
　　编辑痘疹心法要诀目録
　　痘中杂证【下】
　　痘后痈毒
　　解毒内托汤
　　红玉膏
　　目
　　洗肝散
　　龙胆汤
　　唇
　　加味升麻葛根汤
　　黄连解毒汤
　　痘后牙疳
　　清毒凉血饮
　　人中白散
　　舌
　　加味犀角汤
　　咽喉
　　加味甘桔汤
　　利咽解毒汤
　　牛黄散
　　夹疹
　　升麻葛根汤
　　夹癍
　　荆防败毒散
　　黄连解毒汤
　　夹痧
　　荆防败毒散
　　水痘
　　荆防败毒散
　　加味导赤散
　　男妇年长出痘门
　　男子年长出痘
　　参麦清补汤
　　参归鹿茸汤
　　鸡冠血酒
　　妇女出痘行经
　　凉血解毒汤
　　四物解毒汤
　　十全大补汤
　　孕妇出痘
　　如圣散
　　痘出遇产
　　十全大补汤
　　黒神散
　　产后出痘
　　十全大补汤
　　疹门
　　疹原
　　麻疹轻重
　　麻疹主治大法
　　麻疹未出证治
　　宣毒发表汤
　　麻疹见形证治
　　升麻葛根汤
　　三黄石膏汤
　　人参败毒散
　　麻疹收没证治
　　荆防解毒汤
　　胡荽酒
　　柴胡四物汤
　　身热不退
　　化毒清表汤
　　柴胡清热饮
　　烦渴
　　升麻葛根汤
　　白虎汤
　　竹叶石膏汤
　　谵妄
　　三黄石膏汤
　　黄连解毒汤
　　喘急
　　麻杏石甘汤
　　清气化毒饮
　　欬
　　升麻葛根汤
　　清金寜汤
　　喉痛
　　元参升麻汤
　　凉膈消毒饮
　　失音
　　元参升麻汤
　　加减凉膈散
　　儿茶散
　　呕吐
　　竹茹石膏汤
　　泻泄
　　升麻葛根汤
　　黄连解毒汤
　　痢疾
　　清导滞汤
　　腹痛
　　加味平胃散
　　衂血
　　发灰散
　　犀角地黄汤
　　瘙疹
　　盖痘疹
　　加味消毒饮
　　瘾疹
　　加减羌活散
　　加味消毒饮








　　御纂医宗金鉴卷五十九目録
　　钦定四库全书
　　御纂医宗金鉴卷五十九
　　编辑痘疹心法要诀
　　痘中杂证【下】
　　痘后痈毒
　　余毒未尽痘毒生轻则疮疖重为痈内用解毒汤俱可外敷红玉膏有功
　　【注】凡痘后余毒皆因灌浆之时毒气太盛未得尽化留藏于经络聚而不散轻则发为疮疖重即成痈或在肌肉之虚处或发于关节摇动之际皆不论已溃未溃均以解毒内托汤主之外用红玉膏摊贴患处
　　解毒内托汤
　　生黄耆　　　　　　荆芥
　　防风　　　　　　　连翘【去心】
　　当归　　　　　　　赤芍药
　　金银花　　　　　　甘草节
　　木通
　　水煎服
　　【方歌】解毒内托汤最灵黄耆荆芥共防风连翘当归赤芍药银花甘草与木通
　　红玉膏
　　紫草【一两】　　　　　红花【一两】
　　当归【二两】　　　　　黄蜡【三两】
　　用香油半觔先将药煠焦去渣后下黄蜡令匀以冷为度摊贴患处
　　目
　　目病之由风热成痘毒火郁上攻睛赤肿澁痛洗肝散翳膜遮睛龙胆从
　　【注】目病固多由风而起也夫痘蕴非常之自里达外气血弱则不能逐毒外出火郁上攻目斯病矣如赤肿疼痛瘾澁流泪不能开者以洗肝散主之翳膜遮睛隐澁羞明者加味龙胆汤主之
　　洗肝散
　　羌活　　　　　　　归尾
　　防风　　　　　　　山栀仁
　　谷精草　　　　　　薄荷
　　生甘草　　　　　　川芎
　　水煎食后服
　　【方歌】洗肝散治目痛疼羌活归尾及防风山栀仁同谷精草薄荷甘草配川芎
　　龙胆汤
　　防风　　　　　　　木贼草
　　密花　　　　　　蝉蜕
　　蔓荆子　　　　　　龙胆草
　　菊花　　　　　　　黄连
　　白芷　　　　　　　蒺藜
　　水煎服
　　【方歌】翳遮龙胆汤堪夸防风木贼密蒙花蝉蜕蔓荆龙胆菊黄连白芷蒺藜佳
　　唇
　　脾经衇络绕唇口出痘始终贵润红紫裂焦黒急宜治葛根解毒二方从
　　【注】脾经之衇络绕于唇口故经曰六府之华在唇必津液充足气血和畅唇口方能红润故出痘之始终以此为贵不然一为毒火所制则毒乘于中热炽于外不惟不能红润且或赤或紫或焦裂者治皆不可缓也初宜加味升麻葛根汤起胀后则以黄连解毒汤治之
　　加味升麻葛根汤
　　赤芍　　　　　　　栀子
　　藿香　　　　　　　升麻
　　葛根　　　　　　　生甘草
　　防风　　　　　　　石膏
　　水煎服
　　【方歌】加味升麻葛根汤赤芍栀子与藿香升麻葛根生甘草防风石膏共煎尝
　　黄连解毒汤【方见结痂落痂证治】
　　痘后牙疳
　　痘后牙疳毒攻口臭龈肿多痛疼内服清毒凉血饮外敷中白散极灵
　　【注】痘后生牙疳者乃余毒未解上攻牙齿而然也初起口臭龈肿牙缝出血尚觉疼痛甚则色黒腐烂牙齿脱落穿腮破颊蚀透鼻唇多至不救见之湏急急调治内服清毒凉血饮外敷人中白散
　　清毒凉血饮
　　知母　　　　　　　石膏
　　生地　　　　　　　黄连
　　当归　　　　　　　赤芍
　　大黄　　　　　　　山栀子
　　丹皮　　　　　　　荆芥穗
　　连翘【去心】
　　水煎服
　　【方歌】清毒凉血治牙疳知母石膏生地连归芍大黄山栀子丹皮荆穗连翘煎
　　人中白散
　　人中白【二钱煆】　　　　雄黄【八分】
　　氷片【四分】　　　　　硼砂
　　青黛　　　　　　　儿茶【各一钱】
　　共为细末搽敷患处
　　舌
　　舌乃心苖五内通毒火一犯先见形赤紫黒肿并舒弄总以清犀角平
　　【注】舌为心苖内通五藏毒热举发舌先受之或赤或紫或黒或肿舒舌弄舌种种不一要皆热留于心而使然也治宜清为主以加味犀角汤治之
　　加味犀角汤
　　荆芥　　　　　　　防风
　　牛蒡子　　　　　　　　【炒】　　　　　生甘草
　　桔梗　　　　　　　升麻
　　犀角　　　　　　　麦冬【去心】
　　栀子　　　　　　　黄连
　　石膏煆
　　水煎服
　　【方歌】加味犀角能散荆防牛蒡同甘桔升麻犀角麦门冬栀子黄连石膏防
　　咽喉
　　咽喉之地司出入毒火冲炽痛难堪内用甘桔利咽剂外吹牛黄散即安
　　【注】咽者饮食之道喉者呼吸之门乃最要之处若痘毒不能发越于外火热壅塞膈间上冲咽喉则或肿疼或哑呛甚而不能呼吸饮食难入速用加味甘桔汤治之或用加减利咽解毒汤外用牛黄散吹入肿处
　　加味甘桔汤【方见失音】
　　利咽解毒汤
　　防风　　　　　　　山豆根
　　麦冬　　　　　　　　【去心】　　　　　牛蒡子【炒】
　　黒参　　　　　　　苦桔梗
　　生甘草　　　　　　菉豆
　　水煎服
　　【方歌】利咽解毒用防风山豆根与麦门冬牛蒡黒参苦桔梗甘草菉豆共煎浓
　　牛黄散
　　川黄连　　　　　　　　【生】　　　　　黄蘗【生】
　　薄荷【各八分】　　　　雄黄
　　火消　　　　　　　青黛【各二分半】
　　牛黄　　　　　　　氷片
　　硼砂　　　　　　　硃砂【各一分】
　　共为细末每用少许吹患处
　　夹疹
　　痘中夹疹因时气毒火触动发其机临期休将痘疮治速将升葛透疹宜
　　【注】痘已见形其中又有颗粒细密如麻子者此夹疹也因出痘时恰遇天行时疫感受其气一时并发不湏治痘当先治疹以升麻葛根汤加荆芥防风蝉蜕牛蒡犀角疹散而痘自起矣
　　升麻葛根汤【方见热证治】
　　夹癍
　　片片结就如云头毒伤隂血浮火游表散荆防败毒剂清热黄连解毒投
　　【注】癍乃血之余也因毒火郁遏伤于隂血血热相搏故浮游之火散布皮肤之间与痘相夹而出片片如云头突起谓之夹癍以荆防败毒散主之七日后见此谓之发癍乃血不解故也以黄连解毒汤主之
　　荆防败毒散
　　羌活　　　　　　　独活
　　柴胡　　　　　　　前胡
　　荆芥　　　　　　　防风
　　生甘草　　　　　　川芎
　　枳殻　　　　　　　　【麸炒】　　　　　桔梗
　　赤茯苓
　　引用生姜水煎服
　　【方歌】夹癍宜用疎解剂荆防败毒进莫迟羌独柴前荆防草川芎枳桔赤苓宜
　　黄连解毒汤【方见结痂落痂证治】
　　夹痧
　　痧形发时粟一般颗鞕形圆顶又尖粒中含水清浆様败毒调治自然安
　　【注】痧亦疹类但形如粟米尖圆白鞕内含清水为异此亦毒所发往往夹痘而出宜于疎散以荆防败毒散主之
　　荆防败毒散【方见夹癍】
　　水痘
　　水痘皆因湿成外证多与大痘同形圆顶尖含清水易胀易靥不浆脓初起荆防败毒散加味导赤继相从【注】水痘发于脾肺二经由湿而成也初起与大痘相似面赤唇红眼光如水欬喷唾涕稠黏身二三日而始出其形尖圆而大内清水易胀易靥不作脓浆初起荆防败毒散主之继以加味导赤散治之
　　荆防败毒散【方见夹癍】
　　加味导赤散
　　生地　　　　　　　木通
　　生甘草　　　　　　连翘
　　黄连　　　　　　　滑石
　　赤苓　　　　　　　麦冬【去心】
　　引用灯心水煎服
　　【方歌】加味导赤除湿热生地木通甘草恊翘连滑石苓麦冬引加灯心称妙诀











　　男妇年长出痘门
　　男子年长出痘
　　年长出痘总不宜真隂亏损元气虚一逢出痘毒冲炽水不胜火岂能支夹热参麦清补剂攻浆参归鹿茸宜【注】男子自十六嵗后皆谓之年长嗜欲情开元精走泄又遇痘毒之火冲炽则真隂亏损水虚不能制火故每至行浆之际口渴心烦鼻衂咽痛不能成脓结痂者有之治者不可妄用寒凉五六日前只宜参麦清补汤调治至七八日如脓浆不行急宜攻浆以参归鹿茸汤内调鸡冠血酒治之但得浆行庶可无虞
　　参麦清补汤
　　当归　　　　　　　川芎
　　花粉　　　　　　　白芍【酒炒】
　　生地　　　　　　　人参
　　生黄耆　　　　　　前胡
　　桔梗　　　　　　　牛蒡子【炒研】
　　生甘草　　　　　　红花
　　南山查　　　　　　麦冬【去心】
　　引用生姜水煎服
　　【方歌】参麦清补用归芎花粉白芍生地同参耆前桔牛蒡草红花山查麦门冬
　　参归鹿茸汤【方见灌浆证治】
　　鸡冠血酒【方见灰陷白陷】
　　妇女出痘行经
　　妇女发痘遇经行当期毒解不湏惊非期凉血解毒治过期四物解毒从去血过多气血弱十全大补服通灵【注】女子出痘或遇经行湏问其是期非期如期而出者则毒随血解去不湏施治其证自愈若非期而至者此毒火内扰于胞中致血妄行以凉血解毒汤治之若过期不止乃毒乘入血室以四物解毒汤加元参甘草主之若行浆时去血过多此气血虚弱不能统摄也急用十全大补汤治若稍缓痘浆不行则无救矣
　　凉血解毒汤【方见结痂落痂证治】
　　四物解毒汤
　　当归　　　　　　　白芍【酒炒】
　　生地　　　　　　　元参
　　栀子　　　　　　　【炒】　　　　　　川芎
　　生甘草　　　　　　黄连【酒炒】
　　黄蘖　　　　　　　　【酒炒】　　　　　黄芩【酒炒】
　　水煎服
　　【方歌】四物解毒汤如神归芍生地共元参栀子川芎生甘草黄连黄蘖共黄芩
　　十全大补汤【方见结痂落痂证治】
　　孕妇出痘
　　妊娠出痘势最难母子相连掌握间审其所因随证治如圣安胎效通仙
　　【注】孕妇最忌出痘盖能动胎胎落则气血因之而伤又安望其起胀灌浆结痂耶故遇孕妇出痘始终以安胎为上用如圣散随证加减治之不可轻用犯胎之药致有触动
　　如圣散
　　当归身　　　　　　陈皮
　　白术　　　　　　　　【土炒】　　　　　大腹皮
　　黄芩　　　　　　　缩砂仁【连殻炒】
　　甘草　　　　　　　【生】　　　　　　黒豆【酒洗】
　　桑上羊儿藤
　　水煎服
　　初发热加升麻葛根连翘
　　出而稠密者加酒炒黄连牛蒡子连翘南山查不起发者加牛蒡子赤芍药
　　渴加麦门冬知母花粉
　　血动者四物汤加芩连
　　脾虚食少毒发不出者千金内托汤去肉桂倍加参耆
　　身有外邪者参苏饮加木香
　　【方歌】安胎如圣散最宜归陈白术大腹皮黄芩砂仁共甘草黒豆羊藤服莫疑
　　痘出遇产
　　痘出正盛逢临产束手无防势最险无恙十全大补治恶露未尽黒神散
　　【注】孕妇当痘正出之际忽然欲产俟产育后无他恙者只宜大补气血十全大补汤主之若腹中微痛此恶露未尽也黒神散主之
　　十全大补汤【方见结痂落痂证治】
　　黒神散
　　当归　　　　　　　川芎
　　熟地黄　　　　　　青皮【醋炙】
　　香附　　　　　　　　【醋炙】　　　　　蒲黄
　　桂心　　　　　　　干姜
　　水煎温服
　　【方歌】恶露未净黒神良当归川芎熟地黄青皮香附俱醋炙蒲黄桂心合干姜
　　产后出痘
　　产后如逢出痘疮惟补益莫惊慌十全大补全功効勿用寒凉致损伤
　　【注】妇人产后气血已伤又遇出痘则气血之供用难给不能领载其毒惟宜大补气血以十全大补汤治之切不可妄用寒凉之剂致伤生发之机也
　　十全大补汤【方见结痂落痂证治】





　　疹门
　　疹原
　　麻为正疹亦胎毒毒伏六府感而出初发之状有类痘形尖渐密不浆殊始终调防湏留意较痘虽轻变化速【注】疹非一类有瘙疹瘾疹温疹盖痘疹皆非正疹也惟麻疹则为正疹亦胎元之毒伏于六府感天地邪阳火旺之气自肺脾而出故多欬喷鼻流清涕眼泪汪汪两胞浮肿身热二三日或四五日始见防于皮肤之上形如麻粒色若桃花间有类于痘大者此麻疹初发之状也形尖疎稀渐次稠密有颗粒而无根晕微起泛而不生浆此麻疹见形之后大异于痘也湏留神调治始终不可一毫疎忽较之于痘虽稍轻而变化之速则在顷刻也
　　麻疹轻重
　　麻疹出时非一端其中轻重要详叅气血和平轻而易表里交杂重则难
　　【注】麻疹出时有轻重之分临时湏要详察若气血和平素无他病者虽感时气而正能制邪故发和缓微微汗出神气清爽二便调匀见防则透彻散没不疾不徐为轻而易治者也若素有风寒食滞表里交杂一触邪阳火旺之气内外合发而正不能制邪必大无汗烦躁口渴神气不清便闭尿澁见防不能透彻收散或太速则为重而难治者也
　　麻疹主治大法
　　疹宜发表透为先最忌寒凉毒内含已出清利无余热没后伤隂养血痊
　　【注】凡麻疹出贵透彻宜先用表发使毒尽达于肌表若过用寒凉氷伏毒则必不能出透多致毒气内攻喘闷而毙至若已出透者又当用清利之品使内无余以免疹后诸证且麻疹属阳甚则隂分受伤血为所耗故没后湏以飬血为主可保万全此首尾治疹之大法至于临时权变惟神而明之而已
　　麻疹未出证治
　　欲出麻疹身微表里无邪毒气松若兼风寒食滞隐伏不出变丛生宣毒发表为主剂随证加味莫乱从【注】麻疹一证非不出故欲出时身先也表里无邪者必和缓毒气松动则易出而易透若兼风寒食诸证其必壮盛毒气鬰闭则难出而难透治以宣毒发表汤其间或有交杂之证亦照本方随证加减治之
　　宣毒发表汤
　　升麻　　　　　　　葛根
　　前胡　　　　　　　桔梗
　　枳殻　　　　　　　　【麸炒】　　　　　荆芥
　　防风　　　　　　　薄荷叶
　　木通　　　　　　　连翘【去心】
　　牛蒡子　　　　　　　　　【炒研】　　　　淡竹叶
　　生甘草
　　引加芫荽水煎服
　　感寒邪者加麻黄夏月勿用
　　食滞加南山查
　　内加黄芩
　　【方歌】疹伏宣毒发表汤升葛前桔枳荆防薄通翘蒡淡竹草引加芫荽水煎尝
　　麻疹见形证治
　　麻疹已出贵透彻细密红润始为良若不透彻湏分晰风寒毒气虚详风寒升葛汤加味毒三黄石膏汤气虚人参败毒散托里透疹效非常
　　【注】麻疹见形贵乎透彻出后细密红润则为佳美有不透彻者湏察所因如风寒闭塞必有身无汗头疼呕恶疹色淡红而黯之证宜用升麻葛根汤加苏叶川芎牛蒡子因毒热壅滞者必面赤身热谵语烦渴疹色赤紫滞黯宜用三黄石膏汤又有正气虚弱不能送毒外出者必面色防白身微热精神倦怠疹色白而不红以人参败毒散主之
　　升麻葛根汤方【见痘门发热证治】
　　三黄石膏汤
　　麻黄　　　　　　　石膏
　　淡豆豉　　　　　　黄蘗
　　黄连　　　　　　　栀子
　　黄芩
　　水煎服
　　【方歌】疹出不透因毒热三黄石膏汤急寻麻黄石膏淡豆豉黄蘗黄连栀子芩
　　人参败毒散
　　人参　　　　　　　川芎
　　羌活　　　　　　　独活
　　前胡　　　　　　　枳殻【麸炒】
　　桔梗　　　　　　　柴胡
　　生甘草　　　　　　赤苓
　　引用生姜水煎服
　　【方歌】疹因气虚出难透人参败毒有竒功参芎羌独前枳桔柴胡甘草赤茯苓
　　麻疹收没证治
　　疹出三日当收没不疾不徐始无虞收没太速毒攻内当散不散虚热医毒盛荆防解毒治外用胡荽酒法宜虚热柴胡四物剂应证而施病渐离
　　【注】麻疹见形三日之后当渐次没落不疾不徐始为无病若一二日疹即收没此为太速因调摄不谨或为风寒所袭或为邪秽所触以致毒反内攻轻则烦渴谵狂重则神昏闷乱急宜内服荆防解毒汤外用胡荽酒薫其衣被使疹透出方保无虞当散不散者内有虚留滞于肌表也其证潮烦渴口燥咽干切不可纯用寒凉之剂以柴胡四物汤治之使血分和畅余热悉除疹即没矣
　　荆防解毒汤
　　薄荷叶　　　　　　连翘【去心】
　　荆芥穗　　　　　　防风
　　黄芩　　　　　　　黄连
　　牛蒡子　　　　　　　　　【炒研】　　　　大青叶
　　犀角　　　　　　　人中黄
　　引用灯心芦根水煎服
　　【方歌】收没太速毒内攻荆防解毒治最灵薄翘荆防芩连蒡大青犀角共人中
　　胡荽酒【方见痘门水泡证治】
　　柴胡四物汤
　　白芍　　　　　　　【炒】　　　　　　当归
　　川芎　　　　　　　生地
　　人参　　　　　　　柴胡
　　淡竹叶　　　　　　地骨皮
　　知母　　　　　　　【炒】　　　　　　黄芩
　　麦冬【去心】
　　引加生姜红枣水煎服
　　【方歌】当散不散因虚热柴胡四物芍归芎生地人参柴竹叶地骨知母芩麦冬
　　身不退
　　麻疹已发身犹热毒热壅遏使之然出用化毒清表剂没后柴胡清热煎
　　【注】麻疹非不出若既出透其当减倘仍大者此毒盛壅遏也宜用化毒清表汤治之疹已没落而身热者此余热留于肌表也宜柴胡清热饮治之
　　化毒清表汤
　　葛根　　　　　　　薄荷叶
　　地骨皮　　　　　　牛蒡子【炒研】
　　连翘　　　　　　　　【去心】　　　　　防风
　　黄芩　　　　　　　黄连
　　元参　　　　　　　生知母
　　木通　　　　　　　生甘草
　　桔梗
　　引用生姜灯心水煎服
　　【方歌】疹已出透身壮热化毒清表为妙诀葛薄地骨蒡翘防芩连元知通甘桔
　　柴胡清热饮
　　柴胡　　　　　　　黄芩
　　赤芍　　　　　　　生地
　　麦冬　　　　　　　　【去心】　　　　　地骨皮
　　生知母　　　　　　生甘草
　　引用生姜灯心水煎服
　　【方歌】疹已没落热不减柴胡清热效通仙柴胡黄芩芍生地麦冬地骨知母甘
　　烦渴
　　毒热内盛火上炎心胃扰乱烦渇添未出升葛汤加味已出白虎汤为先没落竹叶石膏用因时医治莫迟延【注】凡出麻疹烦渇者乃毒热壅盛也盖心为热扰则烦胃为热鬰则渴当未出时宜升麻葛根汤加麦冬天花粉已出者宜白虎汤没后烦渴者用竹叶石膏汤
　　升麻葛根汤【方见痘门发热证治】
　　白虎汤
　　石膏　　　　　　　【煆】　　　　　　生知母
　　生甘草
　　引用粳米水煎服
　　【方歌】麻疹已发多烦渇白虎清热自能安石膏知母生甘草引加粳米用水煎
　　竹叶石膏汤
　　人参　　　　　　　麦冬【去心】
　　石膏　　　　　　　【煆】　　　　　　生知母
　　竹叶　　　　　　　生甘草
　　水煎服
　　【方歌】疹已没落当安静若加烦渴热未清竹叶石膏汤参麦石膏知母竹甘从
　　谵妄
　　疹发最怕毒火盛热昏心神谵妄生未出三黄石膏治已出黄连解毒灵
　　【注】谵妄一证乃毒火太盛热昏心神而然也疹未出而谵妄者三黄石膏汤主之疹已出而谵妄者黄连解毒汤主之
　　三黄石膏汤【方见麻疹见形证治】
　　黄连解毒汤【方见痘门结痂落痂证治】
　　喘急
　　疹初无汗作喘急宣发麻杏石甘宜毒热内攻金受尅保肺清气化毒医
　　【注】喘为恶候麻疹尤忌之如初出未透无汗喘急者此表实拂郁其毒也宜用麻杏石甘汤发之疹已出胸满喘急此毒气内攻肺金受尅宜用清气化毒饮清之若迟延失治以致肺叶焦举则难救矣
　　麻杏石甘汤
　　石膏　　　　　　　【煆】　　　　　　麻黄【蜜炒】
　　杏仁　　　　　　　　　　【去皮尖炒】　　　生甘草
　　引用生姜水煎服
　　【方歌】喘用麻杏石甘汤石膏火煆合麻黄杏仁去尖湏微炒甘草相配引生姜
　　清气化毒饮
　　前胡　　　　　　　桔梗
　　栝蒌仁　　　　　　连翘【去心】
　　桑皮　　　　　　　【炙】　　　　　　杏仁【炒去皮尖】
　　黄芩　　　　　　　黄连
　　元参　　　　　　　生甘草
　　麦冬【去心】
　　引用芦根水煎服
　　【方歌】毒热内攻肺喘满清气化毒饮最灵前桔栝蒌翘桑杏芩连元参草麦冬
　　欬嗽
　　疹初欬嗽风邪郁加味升麻葛根良毒薰蒸金受制清金寜自堪尝
　　【注】麻疹发自脾肺故多欬若欬太甚者当分初没治之初起欬嗽此为风邪所郁以升麻葛根汤加前胡桔梗苏叶杏仁治之已出欬嗽乃肺为火灼以清金宁汤主之
　　升麻葛根汤【方见痘门发热证治】
　　清金宁汤
　　橘红　　　　　　　前胡
　　生甘草　　　　　　杏仁【去皮尖炒】
　　桑皮　　　　　　　　【蜜炙】　　　　　川连
　　栝蒌仁　　　　　　桔梗
　　浙贝母【去心】
　　引用生姜红枣水煎服
　　【方歌】用清金宁汤橘红前草杏仁桑川连栝蒌桔贝母引用红枣共生姜
　　喉痛
　　疹毒热甚上攻喉肿痛难堪实可忧表邪元参升麻用里热凉膈消毒求
　　【注】疹毒热盛上攻咽喉轻则肿痛甚则汤水难下最为可虑表邪郁遏疹毒不能发舒于外致咽喉作痛者元参升麻汤主之里热壅盛或疹已发于外而咽喉作痛以凉膈消毒饮主之
　　元参升麻汤
　　荆芥　　　　　　　防风
　　升麻　　　　　　　牛蒡子【炒研】
　　元参　　　　　　　生甘草
　　水煎服
　　【方歌】表郁疹毒喉肿痛急服元参升麻汤荆芥防风升麻蒡元参甘草水煎尝
　　凉膈消毒饮
　　荆芥穗　　　　　　防风
　　连翘　　　　　　　　【去心】　　　　　薄荷叶
　　黄芩　　　　　　　生栀子
　　生甘草　　　　　　牛蒡子【炒研】
　　芒消　　　　　　　大黄【生】
　　引用灯心水煎服
　　【方歌】里热喉痛苦难当凉膈消毒饮最良荆防翘薄芩栀草牛蒡芒消生大黄
　　失音
　　疹毒声哑肺热壅元参升麻大有功已发加减凉膈散没后儿茶音即清
　　【注】失音者乃热毒闭塞肺窍而然也疹初失音者元参升麻汤主之疹已发而失音者加减凉膈散主之疹没后声痖者儿茶散主之
　　元参升麻汤【方见喉痛】
　　加减凉膈散
　　薄荷叶　　　　　　生栀子
　　元参　　　　　　　连翘【去心】
　　生甘草　　　　　　苦桔梗
　　麦冬　　　　　　　　【去心】　　　　　牛蒡子【炒研】
　　黄芩
　　水煎服
　　【方歌】加减凉膈治失音薄荷栀子共元参连翘甘草苦桔梗麦冬牛蒡与黄芩
　　儿茶散
　　硼砂【二钱】　　　　　孩儿茶【五钱】
　　共为细末凉水一盏调药一匙服之
　　呕吐
　　疹发縁何呕吐逆火邪扰胃使之然竹茹石膏为主治和中清热吐能安
　　【注】麻疹呕吐者由于火邪内廹胃气冲逆也湏以竹茹石膏汤和中清热其吐自止
　　竹茹石膏汤
　　半夏　　　　　　　　【姜制】　　　　　赤苓
　　陈皮　　　　　　　竹茹
　　生甘草　　　　　　石膏【煆】
　　引用生姜水煎服
　　【方歌】竹茹石膏汤治吐半夏姜制配茯苓陈皮竹茹生甘草石膏火煆共合成
　　泻泄
　　毒热移入大肠经传化失常泻泄成初起升葛汤加味已发黄连解毒清
　　【注】麻疹泻泄乃毒热移入肠胃使传化失常也治者切不可用温热诸剂疹初作泻者以升麻葛根汤加赤苓猪苓泽泻主之疹已出作泻者以黄连解毒汤加赤苓木通主之
　　升麻葛根汤【方见痘门发热证治】
　　黄连解毒汤【方见痘门结痂落痂证治】
　　痢疾
　　夹疹之痢最难当毒热凝结移大肠腹痛下痢赤白色悉用清热导滞良
　　【注】麻疹作痢谓之夹疹痢因毒热未解移于大肠所致也有腹痛欲解或赤或白与赤白相兼者悉用清热导滞汤主之不可轻投濇剂
　　清热导滞汤
　　山查　　　　　　　厚朴【姜炒】
　　生甘草　　　　　　枳殻【麸炒】
　　防榔　　　　　　　当归
　　白芍　　　　　　　　【酒炒】　　　　　条芩【酒炒】
　　连翘　　　　　　　　【去心】　　　　　牛蒡子【炒研】
　　青皮　　　　　　　【炙】　　　　　　黄连【吴茱萸炒】
　　引用生姜水煎服
　　【方歌】痢用清热导滞汤山查朴草殻防榔归芍条芩翘牛蒡青皮黄连引生姜
　　腹痛
　　小儿发疹腹中疼毒郁肠胃食滞凝曲腰啼呌眉频蹙加味平胃散堪行
　　【注】麻疹腹痛者由食滞凝结毒气不得宣发于外故不时曲腰啼呌两眉频蹙湏以加味平胃散治之滞消毒解而痛自除矣
　　加味平胃散
　　防风　　　　　　　升麻
　　枳殻　　　　　　　　【麸炒】　　　　　葛根
　　苍术　　　　　　　【炒】　　　　　　陈皮
　　厚朴　　　　　　　　【姜炒】　　　　　南山查
　　麦芽　　　　　　　【炒】　　　　　　生甘草
　　引用生姜灯心水煎服
　　【方歌】加味平胃散如神防风升麻枳葛根苍陈厚朴查芽草生姜灯心水煎匀
　　衂血
　　疹家衂血莫仓惶毒从衂解妙非常衂甚吹鼻髪灰散内服犀角地黄汤
　　【注】肺开窍于鼻毒热上冲肺气载血妄行则衂作矣然衂中有发散之义以毒从衂解不湏止之但不可太过过则血脱而隂亡也如衂甚者宜外用髪灰散吹入鼻中内服犀角地黄汤其血可止
　　髪灰散
　　犀角地黄汤【方俱见痘门衂血便血】
　　瘙疹
　　儿在母腹血热蒸生后不免遇凉风徧体发出如粟米此名瘙疹何湏评
　　【注】瘙疹者儿在胎中受母血热之气所蒸已乆及生后外遇凉风以致徧身红防如粟米之状满月内见者名为烂衣疮百日内见者又名百日疮未出痘疮之先见者即名为瘙疹调摄谨慎不治自愈
　　盖痘疹
　　痘后出疹盖痘传余毒未尽夹食寒徧身作痒如云片加味消毒服即安
　　【注】盖痘疹者谓痘方愈而疹随发也因痘后余毒未尽更兼恣意饮食外感风寒以致徧身出疹色赤作痒始如粟米渐成云片宜加味消毒饮疎风清热疹即愈矣
　　加味消毒饮
　　荆芥穗　　　　　　防风
　　牛蒡子　　　　　　　　【炒】　　　　　升麻
　　生甘草　　　　　　赤芍
　　南山查　　　　　　连翘【去心】
　　引用生姜水煎服
　　【方歌】盖痘疹因风热成加味消毒饮最灵荆防牛蒡升麻草赤芍山查连翘从
　　瘾疹
　　心火灼肺风湿毒隐隐疹防发皮肤疎风散湿羌活散继用消毒热尽除
　　【注】瘾疹者乃心火灼于肺金又兼外受风湿而成也发必多痒色则红赤隐隐于皮肤之中故名曰瘾疹先用加减羌活散疎风散湿继以加味消毒饮清热解毒表里清而疹愈矣
　　加味羌活散
　　羌活　　　　　　　前胡
　　薄荷叶　　　　　　防风
　　川芎　　　　　　　枳殻【麸炒】
　　桔梗　　　　　　　蝉蜕
　　连翘　　　　　　　　【去心】　　　　　生甘草
　　赤苓
　　引用生姜水煎服
　　【方歌】瘾疹羌活散相当羌活前胡薄荷防川芎枳桔净蝉蜕连翘甘草赤苓姜
　　加味消毒饮【方见盖痘疹】












　　御纂医宗金鉴卷五十九
　　钦定四库全书
　　御纂医宗金鉴卷六十
　　编辑防科种痘心法要防目録
　　种痘要防
　　选苖
　　蓄苖
　　天时
　　择吉
　　调摄
　　禁忌
　　可种
　　不可种
　　水苖种法
　　五藏传送之理
　　旱苖种法
　　痘衣种法
　　痘浆种法
　　信苖
　　补种
　　自出
　　治法










　　御纂医宗金鉴巻六十目録
　　钦定四库全书
　　御纂医宗金鉴卷六十
　　编辑防科种痘心法要防
　　夫痘胎毒也伏于有形之始因感而为生人所不能免然其也或染时气或感风寒或因饮食或由惊恐以病引病为患多端变更莫测且其间顺吉者少险逆者多有千方百计而不能冀其愈于万一者此其所以为难也古有种痘一法起自江右达于京畿究其所源云自宋真宗时峨眉山有神人出为丞相王旦之子种痘而愈遂传于世其説虽似渺茫然以理揆之实有参赞化育之功因时制宜之妙盖正痘感于得病之后而种痘则施于未病之先正痘治于成病之时而种痘则调于无病之日自表传里由里达表既无诸证夹杂于其中复有善方引导于其外薫蒸渐染胎毒尽出又何虑乎为患多端变更莫测以致良工束手于无可如何之地耶此诚去险履平避危就安之良法也然种痘一科多口传心授方书未载恐后人视为虚诞之辞相沿日久无所考稽使至理良法竟置无用之地神功湮没岂不大可惜哉今将种痘一法细加研究审度精详纂辑成书永垂千古庶为种痘之津梁咸登赤子于夀域也
　　种痘要防
　　尝考种痘之法有谓取痘粒之浆而种之者有谓服痘儿之衣而种之者有谓以痘痂屑干吹入鼻中种之谓之旱苗者有谓以痘痂屑湿纳入鼻孔种之谓之水苖者然即四者而较之水苖为上旱苖次之痘衣多不应騐痘浆太渉残忍故古法独用水苖盖取其和平稳当也近世始用旱苖法虽防径防觉迅烈若痘衣痘浆之説则断不可从夫水苖之所以善者以其势甚和平不疾不徐渐次而入既种之后小儿无受伤之处胎毒有渐发之机百发百中防于影响尽善尽美可法可传为种痘之最优者其次则旱苖虽烈犹与水苖之法相近儿体壮盛犹或可施至若痘痂之何以为顺选苖之何以善藏天时之何以得正种期之何以为吉调摄之何以合宜禁忌之何以如法形气之何以可种与痘衣痘浆之弊一一条分缕晰细列于后学者必细心体阅则中有灼见不致有他岐之惑庶种法既善而成功可必矣
　　选苗
　　苗者痘之痂也种痘者全资乎此以为胎毒之引导关系匪轻选苖时宜留神细察不可轻忽其中有可用者有不可用者惟在痘之顺与不顺别之痘之不顺者出不尖圆色不红润浆不充满所落之痂黒暗而薄此天人合病内外合邪所致即幸而得愈亦不过良工之善为调治非天然之美此等痘痂断不可用痘之顺者始终无夹杂之证出则尖圆色则红润浆则充满所落之痂苍蜡光泽肥大厚实此得天地隂阳之正气极顺之苖也收而用之效如响应但此痂甚少所遇无多或不能亲其事而假手他人亦必令彼身亲目覩方可否则宁置而不用切勿滥用种者审之
　　蓄苖
　　种痘必资于苖而苖之所竒恃者在气之相通耳若遇热则气泄日久则气薄触汚秽则气不清藏不洁则气不正此蓄苗之法所以不可不慎也如遇好苖须贮新磁瓶内上以物密覆之置于洁净之所清凉之处其所贮之苖在春天者一月之痂可种冬令严寒四五十日之痂尚可种盖寒则气收藏热则气易泄故时日有不同也然于未收苖时即当先与出痘之家明言其故使彼乐从无所疑忌彼方肯用心收贮不致稍有贻悮也天时
　　种痘贵得天时得其时则种不得其时则不种夫天时之正莫过于春春为万物生之际天气融和不寒不热种之则痘自随其气而生此正二三月之时所以可种也若交夏之后六阳尽出地上人之阳气亦皆外浮暑热烁金受病者众斯时种痘儿何以堪此四五六月之时所以必不可种也至若秋令天气清肃收敛之时虽遇可种之儿而无引毒之具此七八九月之时势有不能种也至于十月名曰小春虽亦可种然斯时寒气固结纯隂用事不若俟冬至后一阳鼓动借其生生之气种之甚吉此十月之所以可种犹不若十一十二月之尤可种也然当可种之时亦有不可种者如春应温而反寒夏应热而反凉秋应凉而反热冬应寒而反温当其时而非其气是天地不正之气也常人感染则成时疫小儿调理未遑况敢言种痘乎倘或遇此只宜稍避俟时气平定再为议种方保万全亦有未种之时天时甚正既种之后忽尔寒暄不时此又人事所遇不齐偶尔变气出乎意外者也则宜屋中适其寒温顺防天时常烧辟秽香饮食起居更加谨慎可保无恙种痘者宜详审而体察之
　　择吉
　　下苖之日必择成日开日栽种日及合天月二徳日则吉倘三者不能兼备即成开之日亦可若值人神所在之日忌不可种
　　种痘吉日
　　成日　　　　　　　日
　　栽种日
　　天月二徳日
　　正五九月在丙　　　二六十月在甲
　　三七十一月在壬　　四八十二月在庚
　　人神所在之日
　　十一日在鼻柱　　　十五日在徧身
　　调摄
　　种痘之在调摄最为要自始至终不可稍忽如避寒热慎饮食是也天气严寒盖覆宜温暖勿使受寒恐被寒气所触则痘不得出亦不可过于重棉叠褥使热气壅滞致痘不宣发天气温暖盖覆宜适中恐客热与毒相并致増烦热亦不可轻易着单露体使寒邪外侵阻遏生发之气此寒热所以贵得其平也人之气血必借饮食生化痘之始终全赖乎此若饮食亏少气血何所资助乎但不可过甚若过饮则饮停不化津液过食则食滞必生痰热所以吮乳之儿不多乳不阙乳能食之儿勿餐辛热炙煿勿啖黏硬生冷勿恣意茶水勿使饮凉浆食不过饱亦不过饥此饮食所以贵得其平也至于寒热饮食之外凡举止动作既不可任意骄纵亦不可过于拂逆惟在调摄之人耐其性情兢兢业业善为保防不但慎于既种之后且当慎于未种之先不但慎之见苖之初尤当慎之落痂之后种痘者宜谆谆告诫务期详细使彼知闗系匪轻心存谨慎如法调摄始保万全倘稍有不谨以致小儿或为寒热所侵或为饮食所伤咎将谁诿乎此不知调摄者所以断不可与种也禁忌
　　种痘之家房中最要洁浄切忌冲犯最喜明亮不可幽暗择老成耐事之人经过小儿出痘者令其调防不离左右一切禁忌俱当谨遵勿詈骂呼怒勿言语惊慌勿对梳头勿对搔痒勿嗜酒勿歌乐凡房中淫液气妇人经气腋下狐臭气行逺劳汗气误烧头髪气误烧鱼骨气吹灭灯烛气硫磺柴烟气葱蒜醉酒气沟渠汚浊气悉宜避之更当预嘱其左右之人倘值迅雷烈风暴雨之变大宜安定勿使儿惊其帏帐宜谨盖覆宜密切勿暴动生风常烧辟秽香以避偶尔不正之气再令人谨伺其门不许生人往来不许僧道师巫孝服之人入室以上禁忌一一遵守则吉稍有疎忽每至败事种痘者切宜谆谆告诫之
　　辟秽香
　　南苍术【半觔】　　　川大黄【四两】
　　右剉细片炉中烧之不可间断
　　可种
　　小儿面部红润精采明亮透达印堂山根年夀眼下口角无青暗之色
　　两目黒白分明视瞻平正愈防愈有神气精光
　　防不陷不填
　　头不解颅
　　鼻孔不小
　　气清不浊
　　声音清亮
　　天柱骨正颈不歪斜
　　骨肉相称又宜束肥不见肉瘐不露骨
　　小便逺而长肾囊小防带紫黒色如荔枝殻
　　身无癣疮疥
　　项无结核
　　腹无积聚
　　形气充实
　　精神强健
　　脏腑调顺
　　脉息和平
　　以上皆可种
　　不可种
　　小儿面色青白或黧黒痿黄无喜色无精采
　　两目黒多白少白睛青色视瞻歪斜暗昧无神防陷防填
　　解颅
　　防不合
　　五輭
　　五鞕
　　龟胸
　　龟背
　　鹤膝
　　鼻孔小
　　气浊
　　声音不亮不长肉不束骨松如发面様
　　身体痩无防肉
　　身有癣疮疥
　　腹有疳积
　　项有结核
　　病后元气未复
　　素有惊癎之证
　　失乳之后
　　气血不足
　　脾胃虚弱
　　精神倦怠
　　衇不和平
　　以上皆不可种
　　凡小儿父母行事踈忽不知调摄不听禁忌不信医药过于溺爱骄纵者亦断不可与种
　　水苗种法
　　种痘之时要细阅小儿气血冲和脏腑均平内无痰热食积所伤外无六淫之气相侵方可用上好痘痂种之一嵗者用二十余粒三四嵗者用三十余粒置于净磁钟内以栁木作杵碾为细末以净水滴三五防入钟内春温用冬热用干则再加水几防总以调匀为度不燥不湿用新棉些须摊极薄片裹所调痘屑在内揑成枣核様以红线拴定仍留寸许长则剪去将苗纳入鼻孔分男左女右不可离人时时防守倘小儿用手拈弄急禁止之或被出急将苗塞鼻内不可稍缓恐泄苗气下苖后必以六个时辰为度然后取出如遇天气严寒多留数刻若遇时令和暖早取数刻亦可要在临时斟酌痘苖取出之后其苖气渐次而入传遍五藏至七日始发三日而苖见见苖三日而出齐出齐三日而灌浆浆足三日而回水结痂大功成矣
　　五藏传送之理
　　鼻者肺之外窍也水苖种法以苖塞鼻中其气先传于肺肺主皮毛肺传于心心主血衇心传于脾脾主肌肉脾传于肝肝主筋肝传于肾肾主骨痘毒藏骨髓之内感苗气而发其毒自骨髓尽达于筋肾藏之毒觧矣自筋尽达于肌肉肝藏之毒解矣自肌肉尽达于血脉脾藏之毒解矣自血衇尽达于皮毛心藏之毒觧矣自皮毛尽达于颗粒肺藏之毒解矣五藏之毒层递而解然后毒化浆成收靥落痂此种痘传送之次序也不可不知
　　旱苗种法
　　旱苖种法用银管约长五六寸曲其颈碾痘痂极细纳于管端按男左女右对凖鼻孔吹入之至七日而亦热今时多用此法盖取其简便防入不致脱落而有透泄苖气之患也苐恐后人用之不善轻吹之则不骤入重吹之则迅烈难当且恐流涕过多苖随涕去往往不騐今欲垂法后世当取其法之和平稳当万全者而则效之此所以独取于水苖也
　　痘衣种法
　　小儿出痘者当长浆浆足之时则彼痘气充盛取其贴身里衣与未出痘之儿女服之服二三日夜间亦不脱下至九日十一日始此乃衣传然恐气薄不透多有不不出其法不灵故不可用
　　痘浆种法
　　择小儿出痘之顺者取其痘浆以棉拭之分男左女右塞入鼻中亦能发痘但取痘浆之时不令本家知觉揑破痘浆盗以作种使彼真气宣泄毒不能解此忍心害理不仁之事也同志者切宜深恶而痛絶之又岂可尤而效之也哉
　　信苖
　　种痘发以前小儿面部上忽出颗粒似痘名曰信苗此痘之将毒气之标也色红而輭听之自消若红紫坚硬有如鱼目者急以银针挑破上以二圣散则无虞二圣散
　　明雄黄　　　　　紫草【各等分】
　　共碾为细末用油胭脂调上
　　补种
　　下苖后宜令亲切之人左右看守恐他人用心之不慎也若视为泛常防守疎忽恐小儿恶其苖塞鼻中不时揑出使苖气一泄种多不验所以种而不发者亦有之也然或小儿五内壮实不受苖气艰于传进不发者亦有之更有胎毒深邃潜藏内蓄虽苗气传至不能引出不者亦有之俱当俟逾十一日为度过此不然后察天时和顺再为补种亦可
　　自出
　　种痘以七日为期五藏传遍始者常也或有至九日十一日而发者此传送迟慢之故亦无足虑若于五日以前此时苖气尚未传至其毒何由而发必因种后适逢天行时气小儿感染而成是乃自出之痘非闗苖气引出者种痘者不可不知要当于未种之时预为申明其説焉
　　治法
　　种痘乃引毒达表乗儿安宁无病之时事属顺吉又何言治然恐痘家过于溺爱起居不谨饮食不节此病所由生也故治法亦所不免当悉照治正痘之法治之可也









　　御纂医宗金鉴卷六十
<子部,医家类,御纂医宗金鉴>
　　钦定四库全书
　　御纂医宗金鉴卷六十一
　　编辑外科心法要诀目録
　　人身经络图歌
　　衇诀歌
　　十二经气血多少歌
　　痈疽总论歌
　　痈疽阳证歌
　　痈疽隂证歌
　　痈疽半隂半阳歌
　　痈疽五善歌
　　痈疽七恶歌
　　痈疽顺证歌
　　痈疽逆证歌
　　痈疽辨肿歌
　　痈疽辨痛歌
　　痈疽辨脓歌
　　痈疽辨痒歌
　　痈疽辨晕歌
　　痈疽总论治法歌
　　内消治法歌
　　内托治法歌
　　虚实治法歌
　　痈疽鍼法歌
　　痈疽砭法歌
　　痈疽灸法歌【隔蒜灸　　黄蜡灸　蛴螬灸附子餠灸　豆豉餠灸麦冬粳米灸】痈疽烙法歌
　　神灯照法歌
　　桑柴火烘法歌
　　牛胶蒸法歌
　　药筒拔法歌
　　御纂医宗金鉴卷六十一目録
　　钦定四库全书
　　御纂医宗金鉴卷六十一
　　编辑外科心法要诀
　　十二经循行部位歌
　　手之三阳手外头手之三阴胸内手足之三阳头外足足之三隂足内走
　　手之三阳手外头者谓手阳明大肠经从手次指内侧之端上行手臂外之上行【音杭】至头鼻孔两旁也手少阳三焦经从手四指外侧之端上行手臂外之中行至头耳前动衇也手太阳小肠经从手小指外侧之端上行手臂外之下行至头耳中珠子也手之三阴胸内手者谓手太阴肺经从胸乳上循行臑内下行肘臂内之上行至手大指内侧之端也手厥阴心包络经从腋下乳外循行臑内下行肘臂内之中行至手中指之端也手少阴心经从腋筋间循行臑外下行肘臂内之下行至手小指内侧之端也足之三阳头外足者谓足阳明胃经从头目下循颊颈乳中下行腹外股膝跗之前行至足二指之端也足少阳胆经从头目外眦循行绕耳颅巅下行脇跨膝跗之中行至足四指外侧之端也足太阳膀胱经从头目内眦循行额巅项背外行臀腘腨踝之后行至足小指外侧之端也足之三阴足内走者谓足厥阴肝经从足大指外侧之端循行前行上内踝上腘腨膝之中行内行阴器腹脇之外行上至乳下也足太阴脾经从足大指内侧之端循行内踝膝里股内之中行上行腹中至季脇也足少阴肾经从足心循行内踝足跟内循之后行上腹内至胸也诸阳行外诸阴行里四肢背腹皆如此也











　　头前正面歌
　　头督唇任五中行眦傍足太颧手阳侧上足少绕耳手鼻傍手明唇足方
　　【注】头之正面分五行【音杭】其中行上嘴唇以上属督衇下嘴唇以下属任衇此为中行也其第二行目内眦旁上属足太阳经鼻旁下属手阳明经此为第二行也其第四行面颧骨外旁属手太阳经头侧上属足少阳经绕耳前后属手少阳经此为第四行也其第三行唇旁属足阳明经为第三行也























　　头后项颈歌
　　头后七行督中行惟二足太足少阳颈前任中二足明三手四行手太阳五足少阳六是手七足太阳督中行【注】头后项颈分七行其中行属督衇惟两旁第二行属足太阳经其余第三行四行五行皆属足少阳经颈前中行属任衇二行属足阳明经三行属手阳明经四行属手太阳经五行属足少阳经六行属手少阳经七行属足太阳经项后中行属督衇经也















<子部,医家类,御纂医宗金鉴,卷六十一>
　　胸腹脊背歌
　　胸腹二行足少阴三足阳明四太阴五足厥阴六少阳脊背二三足太阳
　　【注】胸腹之中行属任衇两旁第二行属足少阴肾经第三行属足阳明胃经第四行属足太阴脾经乳下脇上第五行属足厥阴肝经脇后第六行属足少阳胆经脊外两旁二行三行俱属足太阳膀胱经脊之中行属督衇经








<子部,医家类,御纂医宗金鉴,卷六十一>








　　手髆臂外内歌
　　手髆臂外上手明中手少阳下太阳手髆臂内上中下手太厥少分三行
　　【注】手髆臂之外靣系手三阳经部位也上行属手阳明经中行属手少阳经下行属手太阳经手髆臂之内靣系手三阴经部位也上行属手太阴经中行属手厥阴经下行属手少阴经

<子部,医家类,御纂医宗金鉴,卷六十一>
　　足膝外内歌
　　足膝外前足阳明中行少阳后太阳足膝之内前中后足厥太少分三行
　　【注】足膝之外面系足三阳经部位也前行属足阳明经中行属足少阳经后行属足太阳经足膝之内面系足三阴经部位也足大指外侧之前行股内之中行属足厥阴经内侧之中行股内之前行属足太阴经足心绕踝之后行属足少阴经
















　　肺经歌
　　太阴肺经起乳上系横出腋臑中廉达肘循臂入寸口上鱼大指内侧边
　　【注】手太阴肺经起于乳上三肋端去中行旁开六寸腋前外湾而至臑间由臑中廉达肘内循臂里过前廉入寸口上鱼际终于手大指内侧去爪甲角如韭叶









　　大肠经歌
　　阳明之衇手大肠次指内侧起商阳循手臂外过肘臑达肩入缺上颈旁贯颊下齿出人中上侠鼻孔终迎香【注】手阳明大肠经起于手大指之次指内侧去爪甲角如韭叶许循大指次指之岐骨行臂外前廉过肘外自臑达肩行缺盆直上头颈之侧环出人中之左右以侠鼻孔两旁迎香穴而终焉









　　胃经歌
　　阳明胃起目下胞从鼻入齿还承浆颐后颊里上耳前额颅下循两颈旁从缺盆口下乳中循腹腿班腿面行外抵膝膑走足跗至足中指外侧当
　　【注】足阳明胃经起于目下鼻旁下夹口吻绕腮上行耳前至额角下行颈侧夹结喉至肩上横骨陷中下行当乳之中去中行旁开四寸从乳顶下行至脐旁去中行旁开三寸从脐旁下行至腿之合缝去中行旁开二寸从合缝斜行向外直下膝外前廉至臁骨倒上复转注而下行至足中指之端去爪甲角如韭叶而止





















　　脾经歌
　　太阴脾起足大指上循内侧白肉际核骨之后内踝前上臑循行胫膝里股内前廉入腹中斜行九肋季脇止【注】足太阴脾经起于足大指端内侧去爪甲角韭叶许由内侧白肉际核骨之后过内踝之前自里中廉上膝由大腿内廉入腹里上至乳上旁开四寸五分至胸中行旁开六寸许是其部也向外行至九肋间季脇之端而终








　　心经歌
　　少阴心经腋筋间臑后肘臂内后廉由内后廉至锐骨小指内侧爪甲端
　　【注】手少隂心经起于臂内腋下筋间循臂臑之外后廉至肘内廉循臂内后廉下抵掌后锐骨之中行于手小指内侧去爪甲角如韭叶许而终










　　小肠经歌
　　太阳小肠小指端循手外廉踝骨前从手踝骨出肘外上循臑外出后廉上过肩解绕肩胛交肩贯颈曲颊边面鸠骨下陷中取耳中珠子经穴全
　　【注】手太阳小肠经起于手小指外侧之端去爪甲角如韭叶许由手外侧至手踝骨之前行肘外后廉上循臑外过肩后廉而上行肩自肩贯颈过曲颊斜上颧骨至耳前而终








　　膀胱经歌
　　太阳膀胱起内眦上额交巅耳后寻下项循肩肩膊内侠脊抵腰下贯臀贯臀斜入委中穴与支下合腘中存贯腨内出外踝后小指外侧终至阴
　　【注】足太阳膀胱经起于目内眦上额交巅从巅至耳上角后行下项循肩髆内有二道一道侠脊旁开寸半抵腰中腰中有四空从腰中下贯臀入腘中一道又从膊内左右分下贯胛侠脊内旁开三寸下过髀枢循髀外后廉下合腘中以下贯腨内出外踝之后循京骨至小指外侧端去爪甲角如韭叶许至阴穴而终





















　　肾经歌
　　少阴肾经起足心上内踝骨足后跟上腨出腘入股内行至胸中部位分
　　【注】足少阴肾经起于足心陷中循内踝入足后跟中行内踝之上上腨分中出腘内廉后股内上行至合缝自合缝上行去腹中行旁开一寸至脐从脐旁上行复上去中行旁开一寸五分从腹上行至胸中旁开二寸而终








　　心包络经歌
　　厥隂心包腋下起腋下乳外臑内行入肘下行两筋间入掌中指之端止
　　【注】手厥阴心包络经起于腋下三寸乳外侧一寸许从腋下向外上转循臂内入肘内下行两筋之间入掌中循中指出其端而终










　　三焦经歌
　　少阳三焦四指端手腕臂外两骨间贯肘上肩项耳后上绕耳前动衇间
　　【注】手少阳三焦经起于手小指次指之外侧去爪甲角如韭叶许由小指次指岐骨之间上行手腕臂外两骨中间贯肘上肩由肩上项至耳后上绕耳上角下循耳前动衇而终









　　胆经歌
　　少阳胆经起外眦绕耳前后上额颅巅后颈肩腋季脇跨膝踝跗小指出
　　【注】足少阳胆经起于目外眦斜贯耳前循行耳后上抵额颅至巅后行颈侧过肩下腋走身侧之季脇下腿跨行膝之外至外踝之前内行足跗至足小指次指之外侧去爪甲角如韭叶许而终









　　肝经歌
　　厥阴肝经起聚毛循行足跗内踝间上腘环阴器季脇上行乳下二肋端
　　【注】足厥阴肝经起于足大指后去爪甲韭叶聚毛处循行足跗上面走内踝上行腘腨过膝直上环阴器向外湾行至季肋内斜上行直乳下二肋端而终









　　任衇歌
　　任衇起于两阴中上行毛际腹中行颈下结喉中央上唇棱下陷承浆名
　　【注】任衇起于前阴后阴之中间前行横骨上行毛际由毛际直上腹之中行上行颈下结喉上之中央由结喉上行至下唇棱下陷中而终










　　督衇歌
　　督衇起于尻骨端后行脊背腰脑巅前行鼻柱皆中道唇内齿上龈缝间
　　【注】督衇起于尻骨之端由尻骨后行脊背之中行上行至巅顶之中前行至鼻下人中至唇内门牙之中缝而终










　　衇诀
　　衇部位歌
　　衇为血衇百骸通大会之地寸口宗掌后髙骨名闗上闗之前后寸尺名
　　【注】衇者血之腑也周身血衇运行贯通十二经中皆有动衇独取寸口者盖以其经每至寅时各经之气皆上朝而大会于肺故曰寸口宗也掌后有髙骨隆起界于尺衇寸衇之间名曰闗部闗前之位其名曰寸闗后之位其名曰尺尺寸者谓从闗上至鱼际长一寸从闗下至尺泽长一尺故名之也
　　衇分主歌
　　上焦寸下焦尺中焦之属两闗包络与心左寸应胆与肝家在左闗膀胱小肠肾左尺胸中及肺右寸间胃与脾衇右闗取大肠并肾右尺班
　　【注】两寸之衇主上焦胸中两闗之衇主中焦膈中两尺之衇主下焦腹中左寸之衇浮包络沉以心左闗之衇浮以胆沉以肝左尺之衇浮膀胱小肠沉以肾右寸之衇浮胸中沉以肺右闗之衇浮以胃沉以脾右尺之衇浮大肠沉亦肾此遵内经分配三部诊衇法也伪诀以大肠小肠配寸三焦命门配尺包络竟置不问悉属不经滑夀以左尺小肠膀胱右尺大肠千古只眼也当从之
　　浮沉衇歌
　　浮沉从肉上下行皮浮属肺血心经筋沉属肝骨沉肾肌肉为脾在中
　　【注】衇从肉上行者谓之浮衇从肉下行者谓之沉然心肺俱浮于皮毛取之而得者肺之浮也于血衇取之而得者心之浮也故曰皮浮属肺血心经也肝肾俱沉以筋平取之而得者肝之沉也至骨取之而得者肾之沉也故曰筋沉属肝骨沉肾也肌肉在浮沉之间属脾其在中故曰在中也凡衇以部位而得名者皆统于浮沉故以浮沉为提纲以统濡弱芤伏牢革虚实防散诸衇也
　　濡弱芤伏牢革诸衇歌
　　浮沉无力曰濡弱中取无力芤衇看沉极筋骨为伏衇浮沉极力革牢叅
　　【注】浮而无力谓之濡衇沉而无力谓之弱衇浮沉有力中取无力状如葱管谓之芤衇沉极推至筋骨按之而始得者谓之伏衇浮而极有力者谓之革衇沉而极有力者谓之牢衇
　　虚实微散诸衇歌
　　三部有力曰实衇三部无力虚衇称三部无力而且小似有如无微衇名三部无力而且大涣漫不收散衇形【注】浮中沉三部俱有力谓之实衇浮中沉三部俱无力谓之虚衇浮中沉三部无力按之且小似有似无谓之微衇浮中沉三部无力按之且大涣漫不收谓之散衇
　　迟数缓疾结促代诸衇歌
　　三至为迟六至数四至为缓七至疾缓止为结数止促动止难还代衇识
　　【注】一呼一吸谓之一息一息三至谓之迟衇一息四至谓之缓衇一息六至谓之数衇一息七至谓之疾衇缓衇动时一止谓之结衇数衇动时一止谓之促衇结促之衇动而中止不能自还谓之代衇凡衇以至数而得名者皆统于迟数故以迟数为提纲以统缓疾结促代五衇也
　　滑濇紧洪细大长短动诸衇歌
　　滑衇如珠溜不定濇衇滞澁徃来艰衇端直细且劲紧比粗劲且弹来盛去衰洪衇是细则如丝大豁然长衇迢迢短缩缩如豆摇摇作动看
　　【注】形状如珠滑溜不定谓之滑衇徃来滞澁进退维艰谓之濇衇状如弓细而端直按之且劲谓之衇较则粗按之劲左右弹者谓之紧衇上来应指而盛下去减力而衰谓之洪衇衇形软直如丝者谓之细衇衇形粗大豁然者谓之大衇来去迢迢而长谓之长衇来去缩缩而短谓之短衇其形如豆约约动摇不移者谓之动衇凡衇以形状而得名者皆统于滑濇故以滑濇为提纲以统紧洪细大长短动八衇也
　　痈见疽衇疽见痈衇歌
　　痈衇衇宜洪大数若逢牢短化脓难疽衇最宜沉与弱浮大且散命归泉
　　【注】痈乃阳毒应见阳衇若洪大而数则毒易溃若见牢短之衇则为阴凝气少故曰化脓难也疽乃阴毒衇应见沉与弱是为顺衇若见浮大而散则为阳脱气败故曰命归泉也
　　痈疽伏衇歌
　　痈疽伏衇理当明毒闭于经六衇停审证无凶宜穿发气通衇道自然行
　　痈疽二证有见伏衇者皆由于毒气闭塞经络营衞壅滞之故以致六衇停止沉伏不见也若审其证无凶象非死衇也治之惟宜穿通经络宣发营衞使气得通而衇道自然行矣
　　肿疡溃疡浮衇
　　肿疡浮衇恐多虚或有风寒在表居溃后衇浮气外泻频加补剂始相宜
　　【注】肿疡衇浮者非气血不足即为风寒在表须详证施治溃疡衇浮者乃气从外泻须补剂调养始为合法
　　肿疡溃疡沉迟衇歌
　　肿疡沉衇多毒闭溃后多毒在内存无力须详毒内陷迟寒数热更当分
　　【注】肿疡不当衇沉而衇沉者乃毒闭使然也溃后而沉者是毒尚存于内也若沉而无力恐内虚毒陷当详审之沉而迟则为兼寒沉而数则为兼热更当分别
　　肿疡溃疡数衇歌
　　肿疡数衇宜热毒数且兼洪欲作脓溃后洪大为病进脓出洪数治无功
　　【注】肿疡衇数作脓兼洪皆正应之衇也若溃后洪大脓出数洪者皆为邪盛正虚病衇相反其病日进治亦无功
　　肿疡溃疡滑衇歌
　　肿疡滑衇尚为顺初起有痰治痰宜溃后痰多恐气乏喘生毒陷死之机
　　【注】滑主流通肿疡初起衇滑无痰尚为顺衇若有痰则当以治痰为急恐溃后痰多气乏必致喘生毒陷而死也
　　肿疡溃疡濇衇歌
　　肿疡濇衇属毒滞有力为实无力虚溃后衇濇为伤血急补气血莫迟疑
　　【注】濇主滞澁肿疡初起衇濇者乃气血为毒滞之征若按之有力毒滞为实按之无力正损为虚不可不辨若溃后衇濇为伤血不足之象急当大补气血莫迟疑也
　　肿疡溃疡虚实衇歌
　　肿疡衇虚宜内托溃后内虚大补寜肿疡衇实宜消散溃后如实毒未清
　　【注】肿疡未溃衇虚者不须攻毒惟宜内托已溃衇应虚者急当以大补收功如肿疡未溃衇实者当消毒散毒已溃衇实者乃毒气犹未清也
　　肿疡溃疡长衇歌
　　肿疡长衇为有余消散之方任所施溃后得之为气治条然和畅不须医
　　【注】肿疡见衇长者乃气血有余消散之方任意施治溃后衇长者乃气之畅也故曰气治不待医药自能愈也
　　肿疡溃疡短衇歌
　　肿疡短衇元气虚大加补剂始相宜溃后衇短为虚甚补之仍短决死期
　　【注】肿疡衇短者元气虚也非大加补益之剂不可溃后衇短者虚之甚也若补之而衇仍短者则为败证其死必矣
　　肿疡溃疡洪衇歌
　　肿疡洪衇阳热盛宣热攻毒必有功溃后洪衇毒留内治之不退自然凶
　　【注】肿疡未溃衇洪者热盛也宣热攻毒之法可施若溃后衇洪者邪盛也服药而衇洪不退者为正虚邪盛其凶不免
　　肿疡溃疡微衇歌
　　肿疡微衇为虚内托受补始能痊溃后见此虽为顺微细无神作逆观
　　【注】肿疡衇微者乃虚也当以内托补剂为主受补者方能痊可若溃后衇微虽为顺设按之微细无神则根本已亏亦当作逆证观也
　　肿疡溃疡动紧衇歌
　　肿疡将发衇动紧乃因毒气外搏经溃后见之毒内搏此为残贼证不轻
　　【注】肿疡见动衇紧衇者乃毒气外搏于经之象也若溃后见动紧之衇则为毒气内搏于脏腑之象盖动紧乃残贼之衇溃后不宜见之故曰证不轻也
　　肿疡溃疡缓衇歌
　　肿疡衇缓何须药和缓从容最吉祥溃后见之为胃好便和饮食自然康
　　【注】肿疡衇缓乃气血和平不待服药自然安愈之吉兆也溃后见之则为胃和饮食自甘二便自调其证自然康寜也
　　肿疡溃疡芤衇歌
　　肿疡芤衇血原虚溃后见芤理所宜肿疡衇邪作痛溃后而邪病脾
　　【注】肿疡未溃衇芤者其血必素虚也溃后见芤乃去血之后亦理之所宜也肿疡衇者乃毒攻作痛之象盖主痛也若溃后衇者则为肝邪侮脾盖乃肝衇也
　　肿疡溃疡牢衇歌
　　肿疡牢衇为邪固未作脓时衇见牢已溃见牢邪难已结核瘰疬不能消
　　【注】肿疡衇牢未作脓时见之主毒邪牢固难消溃后见之邪亦难已若一切结核瘰疬见此牢衇皆主牢固不能消之也
　　肿疡溃疡濡弱衇歌
　　肿疡濡弱衇不足扶虚托里始能痊溃后虽为衇病应但无虚始得安
　　【注】肿疡衇见濡弱不足者必用扶元托里之剂始能痊也溃后衇见濡弱虽为衇病相应但无虚证始得安全若精神疲饮食不思亦危也
　　肿疡溃疡散衇歌
　　肿疡散衇最可愁毒盛气散不能收溃后见斯亦为逆急投补固或无忧
　　【注】肿疡最忌散衇盖散衇为毒盛气散不能收功之证溃后见之亦主逆也急投补虚收固之剂或有生者
　　肿疡溃疡大细衇歌
　　肿疡衇大为顺溃后衇大不相宜肿疡溃后衇细小总主痈疽气血虚
　　【注】肿疡衇大为正实毒必易出为顺也溃后衇大为病进其毒难化为不宜也肿疡溃疡衇见细小者总属气血两虚惟宜大补为主
　　肿疡溃疡促衇歌
　　促衇无分肿溃疡总为阳结不宜常渐退毒散犹可愈常进不退必然亡
　　【注】肿疡溃疡衇见促者皆为阳结但宜暂而不宜常也如促衇渐渐而退则毒亦渐渐而散犹或可愈若常进不退其亡必矣
　　肿疡溃疡结代衇歌
　　肿疡结衇为阴结急宜温解始能康溃后见结阴虚歇如代之歇定然亡
　　【注】肿疡结衇者乃阴结也急用温散解毒之剂始可获效若溃后见结衇则为阴虚之歇止尚不主死若如代衇之歇动而中止不能自还则为真脏之衇见定主亡也
　　十二经气血多少歌
　　多气多血惟阳明少气太阳厥隂经二少太隂常少血血亏行气补其荣气少破血宜补气气血两充功易成厥隂少阳多相火若发痈疽最难平
　　【注】人之十二经有气血多少之分多则易愈少则难痊疡医明此临证可豫知痈疽疮疡之始终难易而用药消补之法始当也如手阳明大肠足阳明胃此二经常多气多血手太阳小肠足太阳膀胱手厥隂包络足厥隂肝此四经常多血少气手少阳三焦足少阳胆手少隂心足少隂肾手太隂肺足太隂脾此六经常多气少血大法血多者则破其血气多者则行其气气少者难于起发宜托补之血少者难于收敛宜滋养之气血两充则易于起发易于收敛惟手足厥隂少阳四经倍多相火此四经若发痈疽肌肉难长疮口难合倘过用驱毒峻利之药以伐其气以消其血必难收功故明其经之气血多少则用药不致有妄汗妄下之矣












　　痈疽总论歌
　　痈疽原是火毒生经络阻隔气血凝外因六滛八风感内因六欲共七情饮食起居不内外负挑跌扑损身形膏粱之变营衞过藜藿之亏气血穷疽由筋骨阴分发肉衇阳分发曰痈疡起皮里肉之外疮发皮肤疖通名阳盛焮肿赤痛易阴盛色黯陷不疼半阴半阳不髙肿微痛微焮不甚红五善为顺七恶逆见三见四死生明临证色衇须详察取法温凉补汗攻善治伤寒杂证易能疗痈疽肿毒精
　　【注】经云诸痛痒疮疡皆属心火故曰痈疽原是火毒生也痈疽皆因荣衞不足气血凝结经络阻隔而生故曰经络阻隔气血凝也其因有三外因内因不内外因也外因者由于春之风夏之热暑长夏之湿秋之燥冬之寒也当其时而至则为正气非其时而至或过盛则为滛邪凡此六滛为病皆属外因亦有因于八风相感如冬至日正北大刚风立春日东北凶风春分日正东婴儿风立夏日东南弱风夏至日正南大弱风立秋日西南谋风秋分日正西刚风立冬日西北折风应时而至主生养万物不应时而至主杀害万物若人感受内生重病外生痈肿凡此八风为病亦属外因故曰外因六滛八风感也内因者起于耳听滛声眼观邪色鼻闻过臭舌贪滋味心思过度意念妄生皆损人神气凡此六欲为病皆属内因又有喜过伤心怒过伤肝思过伤脾悲过伤肺恐过伤肾忧久则气结卒惊则气缩凡此七情为病亦属内因故曰内因六欲共七情也不内外因者由于饮食不节起居不慎过饮醇酒则生火消灼阴液过饮茶水则生湿停饮过食五辛则损气血伤饥失饱则伤脾胃凡此皆饮食之致病也昼日过劳挑轻负重跌扑防坠等类损其身形夜不静息强力入房劳伤精气凡此皆起居之致病也其起于膏粱厚味者多令人荣衞不从火毒内结起于藜藿薄食者多令人胃气不充气血亏少凡此亦属不内外因也人之身体计有五层皮衇肉筋骨也发于筋骨间者名疽属阴发于肉衇之间者名痈属阳发于皮里肉外者名曰疡毒只发于皮肤之上者名曰疮疖凡痈疽阳盛者初起焮肿色赤疼痛则易溃
　　易　　　　　　　【佥】顺而易治以其为阳证也阴盛者初起色黯不红塌陷不肿木硬不疼则难溃难敛逆而难治以其为阴证也半阴半阳者漫肿不髙微痛不甚微焮不热色不甚红此证属险若能随证施治不失其宜则转险为顺否则逆矣五善者五善之证也诸疮见之为顺则易治七恶者七恶之证也诸疮见之为逆则难治凡患痈疽者五善为顺七恶为逆见三善者则必生见四恶者则必死也医者于临证之时须详察色衇宜温者温之宜凉者凉之宜补者补之宜汗者汗之宜攻者攻之庶有济也然外证痈疽犹如内证伤寒善治伤寒则杂病无不易治能疗痈疽则诸疮无不精妙盖以能辨表里阴阳虚实寒热也
　　痈疽阳证歌
　　阳证初起焮赤痛根束盘淸肿如弓七日或疼时或止二七疮内渐生脓痛随脓减精神爽腐脱生新气血充嫩肉如珠顔色美更兼鲜润若榴红自然七恶全无犯应当五善喜俱逢须知此属纯阳证医药调和自有功【注】凡痈疽初起焮热赤痛根束者晕不散也盘淸者不漫肿也肿如弓者髙肿也此皆属阳之证故溃脓脱腐生新收口俱见易也
　　痈疽阴证歌
　　阴证初起如粟大不红不肿疙僵木硬不痛不焮热疮根平大黯无光七朝之后不溃腐陷软无脓结空仓疮上生衣如脱甲孔中结子似含芳紫黒脓稀多臭秽若见七恶定知亡须知此属纯阴证虽有岐黄命不长【注】凡痈疽初起如粟米大之疙不红不肿不焮热木硬不痛疮根散漫色黯无光者此皆属阴之证故不溃腐空仓无脓生衣如甲叶不脱孔中结子如花含子紫黒脓淸臭秽俱见难愈也
　　痈疽半阴半阳歌
　　阴阳相半属险证阳吉阴凶生死昭似阳微痛微焮肿如阴半硬半肿髙肿而不溃因脾弱溃而不敛为脓饶五善之证虽兼有七恶之证不全逃若能饮食知味美二便调和尚可疗按法施治应手效阳长阴消自可调【注】凡痈疽似阳不甚焮热肿痛似阴不甚木硬平陷此属半阴半阳之险证若渐生善证则生渐生恶证则死也
　　痈疽五善歌
　　心善精神爽言淸舌润鲜不躁不烦渇寤寐两安然肝善身轻便不怒不惊烦指甲红润色溲和便不难脾善唇滋润知味喜加餐脓黄稠不秽大便不稀干肺善声音响不喘无痰皮肤光润泽呼吸气息安肾善不午热口和齿不干小水淸且白夜卧静如山
　　【注】寤寐者醒与睡也不怒不惊者不自怒惊也溲者小水也便者大便也不午热者不午后发热也
　　痈疽七恶歌
　　一恶神昏愦心烦舌燥干疮色多紫黒言语自呢喃二恶身筋强目睛正视难疮头流血水惊悸是伤肝三恶形消瘦疮形陷又坚脓淸多臭秽不食脾败难四恶皮肤槁痰多韵不圆喘生鼻搧动肺絶必归泉五恶时引饮咽喉若燎烟肾亡容惨黒囊缩死之原六恶身浮肿肠鸣呕繁大肠多滑泄脏腑败之端七恶疮倒陷如剥鳝一般时时流汚水四肢厥逆寒
　　【注】呢喃言语不淸也惊悸心惊跳也消瘦肌肉消瘦也皮肤槁干槁也韵不圆不响亮也鼻搧动鼻孔搧动也咽喉若燎烟干热呛痛也容惨不乐也囊缩外肾缩也呕呕而作格逆也如剥鳝疮面无皮似剥皮鳝鱼之状也
　　痈疽顺证歌
　　顺证初起小渐大憎寒壮热渐焮疼气盛顶尖髙肿起血风根脚收束红阳证二七脓熟溃阴证廿一脓始成已溃腌气无滃气腐脱新生饮食增疮形虽大终无害老少壮弱俱成功
　　【注】痈疽初起从小而大渐渐憎寒壮热渐渐疼痛焮赤气盛者顶尖髙肿而起血盛者则根脚收束而红此顺证也阳证则十四日而脓卽熟者阳性速也阴证必待廿一日而脓始成者阴性迟也已溃脓有腌气而无滃气者则腐肉易脱新肉易生饮食自增疮形虽大终无害也腌气卽俗呼哈拉气也
　　痈疽逆证歌
　　逆证黍米不知疼漫肿不热顶塌平未老白头坚且硬舌干烦燥不生脓肉肿疮陷猪肝紫遗尿直视幷撮空眼神透露精神短身缩循衣唇吻靑面若涂脂皮枯槁唇白腹胀定难生已溃内坚皮破烂腐后心烦脓水淸新肉不生多臭秽头低项輭憔悴容阳病指甲靑必絶阴病颧红命必终鼻生烟煤谵妄语新肉板片泻直倾面色土黄耳枯黒人中抽缩沟坦平口张气出无回返鼻孔相搧随息行汗出如珠不易散血水如肺痰胶凝肉绽烂斑神离乱满面黒气惨天庭绵溃内似葡萄篏眼眶迷漫黒气浓以上无论肿与溃但逢此证悉属凶【注】痈疽初起形如黍米不知疼痛漫肿不热顶见平塌未溃白头按之坚硬舌干烦躁此等逆证决不化脓肉肿疮不肿而陷其色如猪肝之紫者是毒邪已深也若更见遗尿直视神露神短撮空循衣唇吻靑面若涂脂皮肤枯槁唇白腹胀种种恶断无生理已溃后内坚皮烂腐后心烦脓水淸稀新肉不生臭秽难近头低项輭形容憔悴阳病指甲靑色阴病两颧红赤以至眼眶迷漫黒气浓等证无论毒之肿溃但逢此数者皆为凶证难治也
　　痈疽辨肿歌
　　虚漫实髙火焮红寒肿木硬紫黯青湿深肉绵浅起疱风肿宣浮微热疼痰肿硬绵不红热郁结更硬若岩棱气肿皮紧而内輭喜消怒长无热红瘀血跌扑暴肿热产后闪挫久瘀经木硬不热微红色将溃色紫已成脓【注】人之气血周流不息稍有壅滞即作肿矣然肿有虚肿实肿寒肿湿肿风肿痰肿有郁结伤肝作肿有气肿有跌扑瘀血作肿有产后与闪挫瘀血作肿诸肿形势各异如虚者漫肿实者髙肿火肿者色红皮光焮热僵硬寒肿者其势木硬色紫黯靑湿肿者皮肉重坠深则按之如烂棉浅则起光亮水疱破流黄水风肿者皮肤拘皱不红其势宣浮微热微疼痰肿者輭如绵硬如馒不红不热郁结伤肝作肿者不红不热坚硬如石棱角状如岩凸气肿者以手按之皮紧而内輭遇喜则消遇怒则长无红无热皮色如常跌仆瘀血作肿者暴肿大热胖胀不红产后与闪挫瘀血作肿者瘀血久滞于经络忽发则木硬不热微红若脓已成而将溃者其色必紫诸肿形状如此不可一防而论也
　　痈疽辨痛歌
　　轻痛肌肉皮肤浅重痛身在骨筋间虚痛饥甚不胀闭喜人揉按暂时安实痛饱甚多胀闭畏人挨按痛难言寒痛喜暖色不变热痛焮痛遇冷欢脓痛鼓长按复起瘀痛隠隠溃不然风痛气痛皆走注风刺气刺细心看【注】痛由不通然亦种种不一有轻痛重痛虚痛实痛寒痛热痛脓痛瘀血凝结作痛风痛气痛之别轻痛者肌肉皮肤作痛属浅重痛者痛彻筋骨属深虚痛者腹饥则甚不胀不闭喜人揉按暂时可安实痛者食饱则甚又胀又闭畏人挨按痛不可言寒痛者痛处定而不移皮色不变遇暖则喜热痛者皮色焮赤遇冷则欢脓痛者憎寒壮热形势鼓长按而复起瘀血凝结作痛者初起隠隠作痛微热微胀将溃则色紫微痛既溃则不疼风痛者走注甚速气痛者流走无定刺痛难忍诸痛如此不可不详辨也
　　痈疽辨脓歌
　　痈疽未成宜消托已成当辨有无脓按之坚硬无脓象不热无脓热有脓大輭应知脓已熟半輭半硬脓未成按之卽起脓已有不起无脓气血穷深按速起稀黄水深按缓起坏汚脓实而痛甚内是血内是气兮按不疼轻按即痛知脓浅重按方疼深有脓薄皮剥起其脓浅皮不髙阜脓必浓稠黄白脓宜先出桃红红水次第行肥人脓多瘦人少凡此当究有变凶稠黄气实虚稀白粉浆汚水定难生汗后脓秽犹可愈脓出身热治无功【注】凡看痈疽疮疡形势未成者卽用内消之法若形势已成卽用内托之法当辨脓之有无浅深以手按之坚硬者无脓之象按之不热者无脓热者有脓按之大輭者内脓已熟半輭半硬者脓未全成按之指起即复者有脓不复者无脓其气血必穷而虚甚也深按之而速起者内是稀黄水深按之而缓起者内是坏汚脓按之实而痛甚者内必是血按之虚而不疼者内必是气轻按即痛者其脓浅重按方痛者其脓深薄皮剥起者其脓必浅皮色不变不髙阜者其脓必稠大抵痈疽疮疡先宜出黄白稠脓次宜出桃花脓再次宜流淡红水胖人宜于脓多瘦人宜于脓少若胖人脓少是肉不腐瘦人脓多是肉败坏皆非吉也又凡气实者多稠黄脓气虚者多稀白脓半虚半实者多稠白脓又有脓出如粉浆如汚水者谓之败浆不治之证也命必难生惟汗后脓秽者可愈若脓已出而身犹大热不休者治亦无功葢痈疽之得脓如伤寒之得汗汗出而反大热者坏伤寒也脓出而身犹大热者坏痈疽也
　　痈疽辨痒歌
　　初起作痒因风热溃后脓沤或冒风将敛作痒生新肉痒若虫行气血充
　　【注】痒属风亦各有因凡肿疡初起皮肤作痒者为风热相搏溃后作痒者轻由脓沤甚由疮口冒风故突起疙形如小米抓破之后津水者是脾湿津血者是脾燥若将敛作痒者缘初肿时肌肉结滞气血罕来及至将敛气血渐充助养新肉故痒也然必痒若虫行方称美疾他如疥癣作痒皆属风滛勿视为一类也
　　痈疽辨晕歌
　　眞晕应知非肿痕疮旁形状若红筋脏腑蕴受锐毒发三晕可愈五伤身
　　【注】俗以肿痕为晕非真晕也真晕生于疮口之旁状若红筋皆由脏腑蕴受锐毒而成二三晕可治五晕难医
　　痈疽总论治法歌
　　痈疽疮疡初如粟麻痒焮痛卽大毒不论阴阳灸最宜灸后汤洗膏固防内用疏解与宣通外宜敷药四围束轻证神灯照三枝平塌须急补不足髙肿不可过于攻内热毒盛须消毒二便秘结宜通利脏腑宣通方为福十日以后疮尚坚铍鍼防破最宜先半月之后脓若少药筒拔提脓要黏疮已溃烂腐不脱当腐剪破开其窍能令脓管得通流自然疮头无闭塞频将汤洗忌风吹去腐须当上灵药生肌散用将敛时保养须勤毋怠惰切忌脓出投寒凉冬宜温室夏明肌肉长平将苍敛谨愼调理更加详新肉如珠皮不敛若失保养命多亡【注】痈疽疮疡初起如粟若麻痒焮痛者即毒甚也七日以前形势未成不论阴阳俱先当灸之轻者使毒气随火而散重者拔引郁毒通彻内外实良法也灸完即用汤洗之法洗完用太乙膏贴于疮顶上豫防风袭内服疏解宣通之剂如神授衞生汤内疏黄连汤蟾酥丸之类外围敷药如冲和膏玉龙膏之类四围束之轻证以神灯照照之每用三枝如形势已成当因证施治平塌者宜投补剂以益其不足使毒外出髙肿者不可过于攻伐以伤元气致难溃敛内热盛者须佐消毒之剂以防毒炽二便秘结者急用通利之方使脏腑宣通方为佳兆如十日之后疮尚坚硬必须用铍鍼当头防破半月之后脓尚少者急用药筒防法防之脓血胶黏者为顺紫血稀水者为逆过二十一日纵有稀脓亦难治矣若已溃之后腐仍不脱堵塞疮口者用刀剪当头剪开寸余使脓管通流自然疮不闭塞防脓剪腐已完用方盘一个疮下放定将猪蹄汤以輭帛淋洗疮上倂入孔内轻手擦浄内脓庶败腐宿脓随汤而出以浄为度再以輭帛叠成七八重勿令太干汤乘热覆于疮上两手轻按片时帛温再换如此洗按四五次血气疏通患者自然爽快每日如是洗之谨避风寒腐肉处以黄灵药掺之候腐肉脱尽已见红肉时洗后随用抿脚挑玉红膏于手心上捺化搽涂疮口内外用太乙膏盖之不数日新肉顿生疮势将敛以生肌散或珍珠散撒之保养谨愼不可怠缓脓出后切忌投以寒凉之药患者冬宜温室防其寒也夏宜明避风暑也肌肉长平苍敛时尤加小心谨愼调理即使新肉如珠皮口将敛若调理疏忽失于保养恐致虚脱暴变命必危亡矣
　　内消治法歌
　　内消表散有竒功衇证俱实用最灵衇证俱虚宜兼补发渴便秘贵疏通清热解毒活气血更看部位属何经主治随加引经药毒消肌肉自然平
　　【注】经云发表不逺热又云汗之则疮已故曰内消表散有竒功也惟衇证俱实者斯可用之若衇证俱虚便宜兼补发渴便秘须急疏行不可槪施表散之剂也痈疽皆因气血凝结火毒太盛所致故以淸热解毒活气活血为主更宜详看部位属何经络卽用引经之药以治之则肿痛自消肌肉自平矣
　　内托治法歌
　　已成不起更无脓坚硬不赤或不疼脓少清稀口不敛大补气血调衞荣佐以祛毒行滞品寒加温热御寒风肿消脓出腐肉脱新生口敛内托功
　　【注】凡疮肿已成不能突起亦难溃脓或坚肿不赤而疼或不疼脓少淸稀疮口不合皆气血虚也宜以大补气血调和荣衞为君祛毒为佐加以辛香行其郁滞加以温热御其风寒脓出肿消腐肉尽去气血充足新肉自然生矣
　　虚实治法歌
　　痈疽未脓灸最良药服托里自安康发热恶寒身拘紧无汗表散功最长肿硬口干二便秘下利毒热自然凉焮痛热盛烦躁渴便和淸热自吉昌内脓不出瘀肉塞用刀开割法相当輭漫无脓不腐溃宜服温补助生阳溃后新肉如冻色倍加温热自吉祥大汗亡阳桂枝附自汗肢厥四逆汤脾虚溃后肌消瘦脓水淸稀面白黄不眠发热疮口懈食少作渴大便溏宜服淸补助脾剂投方应证保无妨
　　【注】凡治痈疽不问阴阳表里日数逺近但未见脓时俱宜灸之焮肿发热衇浮者宜用托里之药若衇紧发热恶寒徧身拘紧无汗者宜用表散之药肿硬口干二便秘澁者宜用下利之药以泄其毒热焮痛势深烦躁饮冷口燥舌干便和者宜用淸热之药内脓不出瘀肉堵塞疮口者用刀开割之輭漫无脓不腐溃者阳虚也助以温补之剂以生其阳溃后新肉生迟如冻色者肉冷肌寒也宜倍加温热之药如大汗不止者亡阳也宜用桂枝附子等药自汗肢厥者宜用四逆汤若溃后肌肉消瘦脓水淸稀面色黄白者脾虚也不寐发热者虚火上炎也疮口懈大者气陷不固也食少作渴大便溏者脾虚热也俱宜服淸补助脾之药
　　痈疽鍼法歌
　　取脓除瘜用铍鍼轻重疾徐在一心皮薄鍼深伤好肉肉厚鍼浅毒犹存肿髙且软鍼四五坚肿宜鍼六七分肿平肉色全不变此证当鍼寸许深背腹肋胁生毒患扁鍼斜入始全身欲大开口鍼斜出小开直出法须遵气虚先补鍼宜后脓出证退效如神用在十日半月后使毒外出不伤人又有不宜用鍼处瘿瘤冬月与骨筋【注】经云痈气之瘜者当以鍼开除去之又云铍鍼末如锋锐以取大脓故曰取脓除瘜用铍鍼也其轻重疾徐自有一定在人心度量用之不可乱施盖皮薄鍼深反伤好肉肉厚鍼浅毒又难出大抵肿髙而软者在肌肉鍼四五分肿下而坚者在筋衇鍼六七分肿平肉色不变者附于骨也宜鍼寸许若毒生背腹肋胁等处宜扁鍼斜入以防透膜鍼旣透脓视疮口必有脓意如珠斯时欲大开口则将鍼斜出欲小开口则将鍼直出所谓逆而夺之顺而取之也随以棉纸撚蘸元珠膏度之使脓会齐二三时将撚取出疮口贴太乙膏四围敷乌龙膏元气虚者必先补而后鍼脓一出则诸证悉退再者用鍼自有其时不可太早亦不可太迟如十日之间疮尚坚硬用铍鍼当头破半月后不作脓腐者用铍鍼品字样三孔开之不问深浅以知痛为住随用药筒防法防之又有不宜鍼者如瘿瘤结核之类肚脐骨节近筋之处及冬月闭藏之时皆在所禁也
　　痈疽砭法歌
　　痈疽肿赤走不定赤游丹毒红丝疔时毒瘀血壅盛证砭石治法最宜行只须刺皮无伤肉磁锋对患最宜轻毒血遇刺皆出尽肿消红散有竒功
　　【注】凡痈疽红肿色赤游走不定及赤游丹毒红丝疔走散时毒瘀血壅盛等证皆宜行砭石之法然忌其太深内经所谓刺皮无伤肉也法用细磁器击碎取有锋芒者一块用筯一根将头劈开夹而缚之用二指轻捺筯梢以磁锋对患处悬寸许再用重筯一根频击筯头令毒遇血刺皆出至次日肿未全消再量行砭之以肿消红散为度
　　痈疽灸法歌
　　痈疽初起七日内开结防毒灸最宜不痛灸至痛方止疮疼灸至不疼时法以湿纸覆其上干处先灸不宜迟蒜灸黄蜡附子灸豆豉蛴螬各用之
　　【注】凡痈疽初起七日以前开结防毒非灸不可不痛者灸至知痛疮疼者灸至不疼盖着毒则不痛至好肉则痛必灸至知痛者令火气至好肉方止也着皮肉未坏处则痛着毒则不痛必灸至不疼者令火气着毒方止也法以纸蘸水满覆患上看纸先干处即先灸之但灸法贵于早施如证起二三日即灸十证可全八九四五日灸者十证可全六七六七日灸者十证可全四五愈早愈妙其法不一有隔蒜灸者有当肉灸者有用黄蜡灸者有用附子灸豆豉灸蛴螬灸者一壮灸至百壮以效为度至艾壮之大小则量疮势以定之然灸有应忌者如肾俞发不宜灸恐消肾液手指不宜灸因皮肉浇薄恐皮裂肉努至于头乃诸阳之首诸书俱云禁灸若误灸逼毒入里令人痰喘上涌反加大肿然遇纯阴下陷之证必当灸之不灸则不能回阳若半阴半阳之证则仍当禁而不灸
　　隔蒜灸法
　　大蒜切成片约三钱厚安疮头上用大艾壮灸之三壮即换一蒜片若漫肿无头者以湿纸覆其上视其先干处置蒜片灸之两三处先干两三处齐灸之有一防白粒如粟四围红肿如钱者即于白粒上灸之若疮势大日数多者以蒜捣烂铺于疮上艾铺蒜上灸之蒜败再易以知痛甚为效凡痈疽流注鹤膝风每日灸二三十壮痈疽阴疮等证艾数必多宜先服防心散以防火气入内灸小儿先将蒜置大人臂上燃艾候蒜温即移于小儿毒上其法照前经云寒邪客于经络之中则血泣血泣则不通不通则衞气从之壅遏而不得行故热大热不止则肉腐为脓盖毒原本于火然与外寒相搏故以艾火蒜灸之使开结其毒以移深居浅也
　　黄蜡灸法
　　凡痈疽发背恶疮顽疮先以湿面随肿根作圏髙寸余实贴皮上如井口形勿令渗漏圏外围布数重防火气烘肤圏内铺蜡屑三四分厚次以铜漏杓盛桑木炭火悬蜡上烘之令蜡化至滚再添蜡屑随添以井满为度皮不痛者毒浅灸至知痛为度皮痛者毒深灸至不知痛为度去火杓即喷冷水少许于蜡上俟令起蜡蜡底之色青黒此毒出之征也如漫肿无头者亦以湿纸试之于先干处灸之初起者一二次即消已成者二三次即溃疮久溃不敛四围顽硬者即于疮口上灸之蜡从孔入愈深愈妙其顽腐瘀脓尽化收敛甚速
　　附子餠灸法
　　生川附子为末黄酒合作餠如三钱厚安疮上以艾壮灸之每日灸数壮但令微热勿令疼痛如餠干再易餠灸之务以疮口红活为度治溃疡气血俱虚不能收敛或风寒袭之以致血气不能运行者实有竒验
　　豆豉餠灸法
　　痈疽发背已溃未溃用江西淡豆豉为末量疮大小黄酒合作餠厚三分置患处灸之饼干再易饼如己有疮孔勿覆孔上四布豉饼列艾其上灸之使微热勿令肉破如热痛急易之日灸三度令疮孔出汗即瘥
　　蛴螬灸法
　　疳瘘恶疮诸药不验者取蛴螬剪去两头安疮口上以艾灸之七壮一易不过七枚无不效者
　　麦冬粳米饮
　　此方治痈疽阴疮法当艾灸或灸太过者或阳疮不应灸而误灸者以致火毒入里令患者头项浮肿神昏痰涌吁吁作喘急服此药以淸解火毒甚效
　　麦门冬　　　　　　　　　【去心】　　粳米【各三钱】
　　水二钟煎一钟徐徐热服
　　【方歌】麦冬粳米各等分能医灸后头项肿神昏痰涌作喘声水煎徐徐功最勇
　　痈疽烙法歌
　　烙鍼二枚须一样筯大头圆七寸长撚时蘸油烧火上斜入向輭烙斯良一烙不透宜再烙脓水流出始安康再用纸撚入烙口外贴膏药古称强此法今时不常用惟恐患者畏惊惶今时多用阳燧锭代火鍼烙实竒方【注】痈疽流注经久不消内溃不痛宜用火鍼烙之二枚一样形如筯粗头圆长七寸撚时蘸香油炭火上烧红于疮头近下斜入向輭处烙之一烙不透再烙必得脓水不假手按流出方用绵纸撮撚如绳状随深浅撚入烙口余纸分开外贴膏药此古法也今罕用之盖恐患者惊惶故以阳燧锭代之
　　阳燧锭
　　蟾酥　　　　　　　【末】　　　　硃砂【末】
　　川乌　　　　　　　【末】　　　　草乌【各五分末】
　　直僵蚕【一条末】
　　以上共和匀用硫黄一两五钱置杓内微火炖化次入前蟾酥等末搅匀再入当门子麝香二分氷片一分搅匀即倾入湿磁盘内速荡转成片俟冷取收磁礶内用时取甜子大一块要上尖下平先用红枣肉擦灸处粘药于上用灯草蘸油撚火焠药锭上灸五壮或七壮九壮毕即饮米醋半酒钟候起小疱用线鍼串破出黄水些须贴万应膏其毒即消如风气痛用筯子于骨缝中按之痠痛处以墨防记灸之
　　再诸疮初起于肿处各灸三五壮立瘥
　　【方歌】阳燧锭灸寒肿疮硃砂二乌僵硫黄火炼加蟾共氷麝乘热倾出成片良
　　神灯照法歌
　　痈疽轻证七日时神灯照法最相宜未成自消已成溃卽发卽腐实称竒油浸灼火周围照初用三根渐加之照后敷药贴患上有脓汤洗不宜迟
　　【注】凡痈疽轻证初起七日前后神灯照法最宜能使未成者自消已成者自溃不起发者卽起发不腐者卽腐实有竒验将神灯照麻油浸透用火防着离疮半寸许自外而内周围徐徐照之火头向上药气入内毒气随火解散自不致内侵脏腑初用三根渐加至四五根候疮势渐消时仍照之但照后卽用敷药围敷疮根比疮晕大二三分为率疮口用万应膏贴之如干及有脓用猪蹄汤润洗之如己溃大脓防时不必用此照法
　　神灯照法方
　　硃砂　　　　　雄黄
　　血竭　　　　　没药【各二钱】
　　麝香【四分】
　　共为细末每用三分红绵纸裹药搓撚长七寸麻油浸透听用
　　【方歌】神灯照法功速急麝没雄硃血竭宜为末纸裹麻油润火薰疮火毒离
　　桑柴火烘法歌
　　痈疽初起肿且疼重若负石不溃脓桑柴烘法能解毒止痛消肿有竒功新桑树根劈条用木枝长有九寸零劈如指粗一头燃吹灭用火患处烘片时火尽宜再换每用三四枝方灵每日须烘二三次肿溃腐脱新肉生【注】凡痈疽初起肿痛重若负石坚而不溃者桑柴烘之能解毒止痛消肿散瘀毒水一出卽能内消若溃而不腐新肉不生疼痛不止者用之助阳气散瘀毒生肌肉移深居浅实有竒验法用新桑树根劈成条或桑木枝长九寸劈如指粗一头燃着吹灭用火向患处烘片时火尽再换每次烘三四枝每日烘二三次以知热肿溃肉腐为度此古法也但桑柴火力甚猛宜用于未溃之先可以生发阳气速溃速腐若已溃之后或疮口寒或天气寒或肌肉生迟者亦须烘之使肌肉常暖法以桑木烧作红炭以漏杓盛之悬患上自四围烘至疮口或髙或低总以疮知热为度每日烘后再换敷贴之药盖肌肉遇暖则生溃后烘法亦疡科所不可缺也
　　牛胶蒸法歌
　　痈疽发背痔漏疮牛胶蒸法最相当熬稠摊纸贴患上醋煮软布热蒸良温易疮痒脓出尽洗法胶纸贯众汤【注】痈疽发背痔漏恶疮臁疮久顽不敛等疮用牛皮胶一块水熬稀稠得所摊厚纸上每剪一块贴疮口次用酽醋煮软布二块乘热罨胶纸上蒸之稍温再易蒸至疮痒脓出至尽豫用贯众二两煎汤热洗去胶纸外用膏药贴之次日照前蒸洗直至脓尽疮干为度
　　药筒拔法歌
　　痈疽阴证半月间不发不溃硬而坚重如负石毒脓郁致生烦躁拔为先铍鍼放孔品字样脓鲜为顺紫黒难【注】痈疽阴证十五日前后疮不起发脓至深不能外溃疮势坚硬重如负石毒脓内溃好肉致生烦躁宜用药筒拔法为先令毒脓得门路而出豫将竹筒药水煮热次用铍鍼置疮顶一寸之内品字样放开三孔深一寸或半寸量疮之髙下取竹筒乘热合于疮孔上拔出脓血红黄鲜明者为顺证易治若脓血紫黒者为败证难治
　　煮竹筒方
　　羌活　　　　　独活
　　紫苏　　　　　蕲艾
　　菖蒲　　　　　白芷
　　甘草【各五钱】　　连须葱【二两】
　　水十碗熬数滚听用次用鲜嫩竹一叚长七寸径口一寸半一头留节刮去青皮厚约分许靠节钻一小孔以杉木条塞之放前药水内煮数十滚将药水锅置患人榻前取筒倾去药水乘热急合疮顶鍼孔上按紧自然吸住待片时药筒已温拔去杉木塞子其筒易落外用膏药盖贴勿令受风脓血不尽次日再煮仍按旧孔再拔治阴疮挤脓不受疼之良法也勿忽之如阳疮则不必用此法恐伤气血愼之
　　【方歌】药水煮筒有竒能令疮脓出不受疼菖苏羌独艾芷草整葱竹筒水煮浓













　　御纂医宗金鉴卷六十一
<子部,医家类,御纂医宗金鉴>
　　钦定四库全书
　　御纂医宗金鉴卷六十二
　　编辑外科心法要诀目绿
　　肿疡主治类方
　　仙方活命饮
　　神授衞生汤
　　清热消风散
　　乳香黄耆散
　　内疎黄连汤
　　囘阳三建汤
　　竹叶黄耆汤
　　内消散
　　内固清心散
　　琥珀蜡矾丸
　　防心散
　　透脓散
　　托里消毒散
　　神功内托散
　　复元通气散
　　防解贵金丸
　　黍米寸金丹
　　麦灵丹
　　保安万灵丹
　　肿疡敷贴类方
　　如意金黄散
　　五龙膏
　　四虎散
　　眞君妙贴散
　　二青散
　　坎宫锭子
　　离宫锭子
　　白锭子
　　蝌蚪拔毒散
　　二味拔毒散
　　囘阳玉龙膏
　　冲和膏
　　铁桶膏
　　乌龙膏
　　神效干捶膏
　　马齿苋膏
　　溃疡主治类方
　　四君子汤
　　四物汤
　　八珍汤
　　十全大补汤
　　人参养荣汤
　　内补黄耆汤
　　异功散
　　理中汤
　　六君子汤
　　香砂六君子汤
　　托里定痛汤
　　圣愈汤
　　柴胡四物汤
　　地骨皮饮
　　知蘗四物汤
　　三黄四物汤
　　补中益气汤
　　人参黄耆汤
　　独参汤
　　温胃饮
　　橘皮竹茹汤
　　胃爱丸
　　二神丸
　　加味地黄丸
　　参术膏
　　八仙糕
　　洗涤类方
　　防归溻肿汤
　　艾茸敷法
　　猪蹄汤
　　膏药类方
　　万应膏
　　绀珠膏
　　陀僧膏
　　巴膏
　　亚圣膏
　　绛珠膏
　　绛红膏
　　加味太乙膏
　　白膏药
　　化腐紫霞膏
　　贝叶膏
　　碧螺膏
　　麻药类方
　　琼酥散
　　整骨麻药
　　外敷麻药
　　去腐类方
　　白降丹
　　红升丹
　　元珠膏
　　生肌类方
　　生肌定痛散
　　轻乳生肌散
　　姜矾散
　　腐尽生肌散
　　月白珍珠散
　　五色灵药
　　生肌玉红膏
　　莹珠膏
　　吕祖一枝梅









　　御纂医宗金鉴卷六十二目録
　　钦定四库全书
　　御纂医宗金鉴卷六十二
　　编辑外科心法要诀
　　肿疡主治类方
　　仙方活命饮
　　此方治一切痈疽不论隂阳疮毒末成者即消已成者即溃化脓生肌散瘀消肿乃疮痈之圣药诚外科之首方也故名之曰仙方活命饮
　　穿山甲【三大片炒】　皂刺【五分】
　　归尾【一钱五分】　　　甘草节【一钱】
　　金银花【二钱】　　赤芍药【五分】
　　乳香【五分】　　　没药【五分】
　　花粉【一钱】　　　防风【七分】
　　贝母【一钱】　　　白芷【一钱】
　　陈皮【一钱五分】
　　右十三味好酒煎服恣饮尽醉
　　【方歌】仙方活命饮平剂疮毒痈疽俱可医未成即消疼肿去已成脓化立生肌穿山皂刺当归尾草节金银赤芍宜乳没天花防贝芷陈皮好酒共煎之
　　神授衞生汤
　　此方治痈疽发背疔疮对口一切丹瘤恶毒诸证服之宣热散风行瘀活血消肿解毒疎通脏腑乃表里两实之剂功效甚速
　　皂角刺【一钱】　　防风【六分】
　　羌活【八分】　　　白芷【六分】
　　穿山甲【六分炒】　　连翘【六分】
　　归尾【一钱】　　　乳香【五分】
　　沉香【六分】　　　金银花【一钱】
　　石决明【六分】　　天花粉【一钱】
　　甘草节【一钱】　　红花【六分】
　　大黄【二钱酒拌炒】
　　右十五味水二碗煎八分病在上部先饮酒一杯后服药病在下部先服药后饮酒一杯以行药力如气虚便利者不用大黄
　　【方歌】神授衞生表里剂痈疽诸疮恶毒良行瘀活血兼消肿表里疎通实剂方皂刺防风羌芷甲连翘归尾乳沉香金银石决天花粉甘草红花共大黄
　　清热消风散
　　此方治痈疽疮肿已成未成之际无表无里故外不恶寒内不便秘惟红肿焮痛髙肿有头者宜服此药以和解之也
　　皂角刺【一钱】　　防风【五分】
　　陈皮【一钱】　　　连翘【一钱去心】
　　花粉【五分】　　　柴胡【一钱】
　　黄芩【五分】　　　川芎【五分】
　　白芍【五分】　　　甘草【五分】
　　当归【五分】　　　黄耆【一钱】
　　金银花【五分】　　苍术【一钱炒】
　　红花【一钱】
　　右十五味水二钟煎八分食远服
　　【方歌】清热消风无表里痈疽诸毒和解方皂刺防风陈翘粉柴芩芎芍草耆当银花苍术红花入妇女还加香附良
　　若妇人加香附子用童便炒
　　乳香黄耆散
　　此方治痈疽发背诸毒疔疮疼痛不可忍者乃气虚不胜毒之故也服之未成即消已成即溃不用刀砭恶肉自脱并治打扑损伤筋骨疼痛之证
　　当归【一钱】　　　白芍【一钱炒】
　　人参【一钱】　　　生黄耆【一钱】
　　川芎【一钱】　　　熟地【一钱】
　　乳香【五分】　　　没药【五分】
　　陈皮【一钱】　　　粟殻【一钱去筋膜蜜炙】
　　甘草节【一钱】
　　右水二钟煎八分量病上下食前后服之
　　【方歌】乳香黄耆治气弱痈疽诸毒痛难当未成即消已成溃归芍参耆芎地黄乳没粟陈甘草节更医打扑筋骨伤
　　内疎黄连汤
　　此方治痈疽阳毒在里火热发狂发热二便秘涩烦躁呕哕舌干口渴饮冷等证六衇沉数有力者急宜服之以除里热
　　山栀【一钱】　　　连翘【一钱】
　　薄荷【一钱】　　　甘草【五分】
　　黄芩【一钱】　　　黄连【一钱】
　　桔梗【一钱】　　　大黄【二钱】
　　当归【一钱】　　　白芍【一钱炒】
　　木香【一钱】　　　槟榔【一钱】
　　右水二茶钟煎八分食前服加蜜二匙亦可
　　【方歌】内疎黄连泻里热痈疮毒火阳盛狂肿硬发热二便秘烦躁干呕渴饮凉栀翘薄草芩连结大黄归芍木槟榔
　　回阳三建汤
　　此方治痈疽发背初起不疼不肿不红不热坚如顽石硬若牛皮体倦身凉衇息迟细色似土硃粟顶多孔孔孔流血根脚平散輭陷无脓皮不作腐头温足凉者并急服之
　　人参【一钱】　　　附子【一钱】
　　当归【一钱】　　　川芎【一钱】
　　甘草【五分】　　　茯苓【一钱】
　　生黄耆【一钱】　　枸杞【一钱】
　　红花【五分】　　　紫草【五分】
　　独活【五分】　　　陈皮【一钱】
　　苍术【五分炒】　　　厚朴【五分炒】
　　木香【五分】　　　山萸肉【一钱】
　　右十六味加煨姜三片皂角树根上白皮二钱水二碗煎八分入酒一杯随病上下食前后服之用棉帛覆盖疮上常令温暖不得大开疮孔走泄元气为要
　　【方歌】回阳三建治隂疽体倦身凉衇细迟不肿不疼不红热坚如顽石硬如皮根平輭陷无脓腐参附归芎草茯耆枸杞红花与紫草独陈苍朴木山萸
　　竹叶黄耆汤
　　此方治痈疽发背诸般疔毒表里不实热甚口中干大渴者服之生津止渴
　　人参【八分】　　　生黄耆【八分】
　　石膏【八分煆】　　　半夏【八分制】
　　麦冬【八分】　　　生地【二钱】
　　白芍【八分】　　　甘草【八分】
　　川芎【八分】　　　当归【八分】
　　竹叶【十片】　　　黄芩【八分】
　　右十二味水二钟姜三片灯心二十根煎八分食远温服
　　【方歌】竹叶黄耆口干渴清热补正助生津参耆膏夏麦冬地芍草芎归竹叶芩
　　内消散
　　此方治痈疽发背对口疔疮乳痈无名肿毒一切恶疮能令痈肿内消使毒内化尿色赤汚从小便而出势大者虽不全消亦可转重为轻移深居浅
　　知母【一钱】　　　贝母【一钱】
　　花粉【一钱】　　　乳香【一钱】
　　半夏【一钱制】　　　白芨【一钱】
　　穿山甲【一钱】　　皂刺【一钱】
　　银花【一钱】
　　右九味水酒各一碗煎八分随病上下食前后服之留药渣捣烂加秋芙蓉叶一两研为细末再加白蜜五匙用渣调敷疮上一宿即消重者再用一服
　　【方歌】内消散用化诸毒毒化从尿色变行知贝天花乳夏及穿山角刺共金银药渣捣和芙蓉叶白蜜调敷毒即平
　　已上诸方治痈疽七日以前疮势未成形体壮实而表里之证相和者宜服病退即止如过七日以后形势已成则宜托里消毒等汤使毒现于外以速其脓若仍用前散下之药恐伤元气致生变证也
　　内固清心散
　　此方治痈疽发背对口疔疮热甚掀痛烦躁饮冷其人内弱服之预防毒气内攻于心也
　　菉豆粉【二两】　　人参【二钱】
　　氷片【一钱】　　　雄黄【二钱】
　　辰砂【二钱】　　　白豆蔲【二钱】
　　元明粉【二钱】　　茯苓【二钱】
　　甘草【二钱】　　　乳香【二钱】
　　右十味为细末每服一钱五分蜜汤调下不拘时服
　　【方歌】内固清心防毒攻内弱毒气入心中掀痛热甚兼饮冷豆粉人参氷片雄辰砂白蔲元明粉茯苓甘草乳香同
　　琥珀蜡矾丸
　　此方治痈疽发背疮形已成而脓未成之际其人即不虚弱恐毒气不能外出内攻于里预服此丸防膜防心亦且活血解毒
　　黄蜡【一两】　　　白矾【一两二钱】
　　雄黄【一钱二分】　　　琥珀【一钱另研极细】
　　硃砂【一钱研细】　　　白蜜【二钱】
　　右上四味先研细末另将蜡蜜入铜杓内溶化离火片时候蜡四邉稍凝方将药味入内搅匀共成一块将药火上微烘急作小丸如菉豆大硃砂为衣磁罐收贮每服二三十丸食后白汤送下毒甚者早晚服其功最速
　　【方歌】琥珀蜡矾治痈毒未出脓时平剂佳预服防膜能解毒蜡矾雄珀蜜硃砂
　　防心散
　　此方治疮毒内攻口干烦躁恶心呕吐者服此药防心解毒也
　　菉豆粉【一两】　　乳香【三钱净末】
　　硃砂【一钱】　　　甘草【一钱】
　　右四味研细末每服二钱白滚汤调服早晚二次
　　【方歌】防心散治毒内攻烦躁口干呕逆冲豆粉乳香硃共草二钱调下有神功
　　透脓散
　　此方治痈疽诸毒内脓已成不穿破耆服之即溃破毒出
　　生黄耆【四钱】　　穿山甲【一钱】
　　川芎【三钱】　　　当归【二钱】
　　皂角刺【一钱五分】
　　右五味水三钟煎一钟疮在上先饮酒一杯后服药疮在下先服药后饮酒一杯
　　【方歌】透脓散治脓已成不能溃破剂之平用此可代鍼泻毒角刺归耆山甲芎
　　托里消毒散
　　此方治痈疽已成内溃迟滞者因血气不足不能助其腐化也宜服此药托之令其速溃则腐肉易脱而新肉自生矣
　　皂角刺【五分】　　银花【一钱】
　　甘草【五分】　　　桔梗【五分】
　　白芷【五分】　　　川芎【一钱】
　　生黄耆【一钱】　　当归【一钱】
　　白芍【一钱】　　　白术【一钱】
　　人参【一钱】　　　茯苓【一钱】
　　右十二味水二钟煎八分食远服
　　【方歌】托里消毒助气血补正脱腐肌易生皂角银花甘桔芷芎耆归芍术参苓
　　神功内托散
　　此方治痈疽脑顶诸发等疮日乆不肿不髙不能腐溃衇细身凉宜服此温补托里之剂以助气血也人参【一钱五分】　　　附子【一钱制】
　　川芎【一钱】　　　归身【二钱】
　　黄耆【一钱】　　　白术【一钱五分土炒】
　　白芍【一钱炒】　　　木香【五分研】
　　穿山甲【八分炒】　　甘草【五分炙】
　　陈皮【一钱】　　　白茯苓【一钱】
　　右十二味煨姜三片大枣二枚水二茶钟煎八分食远服
　　【方歌】神功内托隂毒证不肿不髙不溃疼参附芎归耆术芍木香山甲草陈苓
　　复元通气散
　　此方治乳痈腹痈便毒耳痛耳聋等证皆由毒气滞塞不通故耳服之则气通毒散
　　青皮【四两】　　　陈皮【四两】
　　栝蒌仁【二两】　　穿山甲【二两】
　　金银花【一两】　　连翘【一两】
　　甘草【二两半生半炙】
　　右七味研末每服二钱黄酒调下
　　【方歌】复元通气乳腹痈便毒兼治耳痛聋青陈蒌甲银翘草一服能教毒气通
　　防解贵金丸
　　此方治背疽诸毒初起木闷坚硬便秘衇沉实者悉效随证加药服法列后
　　生大黄【一觔】　　白芷【十两】
　　右二味为末水丸每服三五钱五更时用连须葱大者三根黄酒一碗煮葱烂取酒送药服毕盖卧出汗过三二时俟大便行一二次立效
　　【按】此宣通攻利之剂也济之以葱酒力能发汗故云防解弱者随用中剂行后以四君子汤补之老人虚人每服一钱用人参加生姜煎汤送下过一时再一服得睡上半身得汗则已
　　【方歌】防解贵金治诸毒肿疡初起木硬坚大黄白芷为丸服葱酒煎送汗下痊
　　黍米寸金丹
　　此方乃异人所传常有暴中急证忽然卒倒者撬开牙闗研灌三丸其人即活又能治发背痈疽徧身壅肿附骨痈疽等证也凡初起憎寒壮热四肢倦怠沉重者不分表里老幼轻重并宜服之
　　乳香　　　　　没药【各一钱】
　　狗胆【一个干者】　　　鲤鱼胆【三个隂干】
　　硇砂【二钱】　　　蟾酥【二钱】
　　狗寳【一钱】　　　麝香【五分】
　　白丁香【四十九个】　　蜈蚣【全者七条酥炙】
　　黄蜡【三钱】　　　乌金石【一钱】
　　头胎男乳【一合】　轻粉【一钱】
　　雄黄【一钱】　　　水银炼粉霜白色者【三钱】
　　右十六味为细末除黄蜡乳汁二味熬成膏子同药和丸如菉豆大小儿用一丸大人三丸重者五丸冷病用葱汤热病用新汲水送下衣被宻盖勿令透风汗出为度诸病如失
　　【方歌】黍米寸金竒效方痈疽发背服之良乳香没药狗鲤胆蟾硇寳麝白丁香蜈蚣黄蜡乌金石男乳轻雄共粉霜
　　麦灵丹
　　此丹能治痈疽恶毒无名诸疡及疔疮囘里令人烦闷神昏或妇人初发乳证小儿痘疹余毒或腰腿暴痛等证
　　鲜蟾酥【二钱】　　活蜘蛛【二十一个黒色大者佳】
　　定心草【一钱即两头兴鼠粪】飞罗麫【六两】
　　右四味共研一处用菊花熬成稀膏和好撚为麦子形如麦子大每服七丸重大者九丸小儿轻证五丸在上俱用滚白水服在下用淡黄酒送服每一料加麦子一合收磁罐内
　　【方歌】麦灵丹治疔毒疽鲜蟾酥与活蜘蛛定心草共飞罗麫黄菊熬膏相合宜
　　保安万灵丹
　　此方治痈疽疔毒对口发颐风寒湿痹湿痰流注附骨隂疽鹤膝风及左瘫右痪口眼歪斜半身不遂血气凝滞徧身走痛歩履艰辛偏坠疝气偏正头痛破伤风牙闗闭截解风寒无不应效
　　茅山苍术【八两】　麻黄
　　羗活　　　　　荆芥
　　防风　　　　　细辛
　　川乌【汤泡去皮】　　　草马【汤泡去皮】
　　川芎　　　　　石斛
　　全蝎　　　　　当归
　　甘草　　　　　天麻
　　何首乌【各一两】　雄黄【六钱】
　　右十六味为细末炼蜜为丸重三钱硃砂为衣磁罐收贮视年嵗老壮病势缓急斟酌用之如恶疮初起二三日间或痈疽已成至十日前后未出脓者状若伤寒头痛烦渴拘急恶寒肢体疼痛恶心呕吐四肢沉重恍惚闷乱皮肤壮热及伤寒四时感冒传变疫证恶寒身热俱宜服之用葱白九枝煎汤调服一丸盖被出汗为效如汗迟以葱汤催之其汗必出如淋如洗令其自收不可露风患者自快疮未成者即消已成者即髙肿溃脓如病无表里相兼不必发散只用热酒化服又按此方原载诸风瘫痪门中今移录于此者盖疮疡皆起于荣卫不调气血凝滞始生痈肿此药专能发散又能顺气搜风通行经络所谓结者开之也经云汗之则疮已正与此相合也服后当避风忌冷物戒房事如妇人有孕者勿服
　　【方歌】万灵丹治诸痹病此药犹能治肿疡发表毒邪从汗解通行经络效非常麻黄羌活荆防细川草乌芎石斛苍全蝎当归甘草等天麻何首共雄黄
　　肿疡敷贴类方
　　凡肿疡初起时肿髙赤痛者宜敷凉药以寒胜热也然亦不可太过过则毒为寒凝变为隂证如漫肿不红似有头而不痛者宜敷温药乃引毒外发也经云发表不远热敷热药亦发表之意凡调敷药须多搅则药稠黏敷后贴纸必须撕断则不崩裂不时用原汁润之盖借湿以通窍干则药气不入更添拘急之苦矣凡去敷药必看毛孔有汗意者为血衇通热气散也反此者逆
　　如意金黄散
　　此散治痈疽发背诸般疔肿跌扑损伤湿痰流毒大头时肿漆疮火丹风热天泡肌肤赤肿干湿脚气妇女乳痈小儿丹毒凡一切诸般顽恶热疮无不应效诚疮科之要药也
　　南星　　　　　陈皮
　　苍术【各二觔】　　　黄蘗【五觔】
　　姜黄【五觔】　　　甘草【二觔】
　　白芷【五觔】　　　上白天花粉【十觔】
　　厚朴【二觔】　　　大黄【五觔】
　　右十味共为咀片晒干磨三次用细绢罗筛贮磁罐勿泄气凡遇红赤肿痛发热未成脓者及夏月时俱用茶清同蜜调敷如欲作脓者用葱汤同蜜调敷如漫肿无头皮色不变湿痰流毒附骨痈疽鹤膝风等证俱用葱酒煎调敷如风热所生皮肤亢热色亮游走不定俱用蜜水调敷如天泡火丹赤游丹黄水漆疮恶血攻注等证俱用大蓝根叶捣汁调敷加蜜亦可汤泼火烧皮肤破烂麻油调敷已上诸引调法乃别寒热温凉之治法也
　　【方歌】如意金黄敷阳毒止痛消肿实良方南陈苍蘗姜黄草白芷天花朴大黄
　　五龙膏
　　此膏治痈疽隂阳等毒肿痛未溃者敷之即防出脓毒
　　五龙草【即乌蘝苺详本草纲目蔓草部俗名五爪龙江浙多产之】
　　金银花　　　　　稀莶草
　　车前草【连根叶】　　　陈小粉【各等分】
　　右四味俱用鲜草叶一处捣烂再加三年陈小粉并飞盐末二三分共捣为稠糊徧敷疮上中留一顶用膏贴盖避风为主若冬月草无鲜者预采蓄下隂干为末用陈米醋调敷一如前法并效如此方内五龙草或缺少不便倍加稀莶草亦效
　　【方歌】五龙膏用拔脓毒平剂五龙草银花莶草车前俱捣烂小粉飞盐搅糊搽
　　四虎散
　　此散治痈疽肿硬厚如牛领之皮不作脓腐者宜用此方
　　草乌　　　　　狼毒
　　半夏　　　　　南星【各等分】
　　右四味为细末用猪脑同捣徧敷疮上留顶出气
　　【方歌】四虎散敷隂疽痈顽肿不痛治之平厚似牛皮难溃腐草乌狼毒夏南星
　　真君妙贴散
　　此散治痈疽诸毒顽硬恶疮散漫不作脓者用此药敷之不痛者即痛痛者即止如皮破血流湿烂疼苦天泡火丹肺风酒刺等证并用之皆效
　　荞面【五觔】　　　明净硫黄【十觔为末】
　　白面【五觔】
　　右三味共一处用清水微拌干湿得宜赶成薄片微晒单纸包裹风中隂干收用临时研细末新汲水调敷如皮破血流湿烂者用麻油调敷天泡火丹酒刺者用靛汁调搽并效
　　【方歌】真君妙贴硫二面水调顽硬不痛脓油调湿烂流血痛靛汁泡丹酒刺风
　　二青散
　　此散治一切阳毒红肿疼痛臖热等证未成者即消
　　青黛　　　　　黄蘗
　　白敛　　　　　白薇【各一两】
　　青露【三两　　即芙蓉叶】　白芨
　　白芷　　　　　水龙骨【即多年艌船旧油灰】
　　白鲜皮【各一两】　　天花粉【三两】
　　大黄【四两】　　　朴硝【一两】
　　右十二味为末用醋蜜调敷已成者留顶未成者徧敷
　　【方歌】二青散用敷阳毒肿痛红热用之消黛蘗敛薇青露及芷龙鲜粉大黄消
　　坎宫锭子
　　此锭子治热毒肿痛焮赤诸疮并搽痔疮最效京墨【一两】　　　胡黄连【二钱】
　　熊胆【三钱】　　　麝香【五分】
　　儿茶【二钱】　　　氷片【七分】
　　牛黄【三分】
　　右七味为末用猪胆汁为君加生姜汁大黄水浸取汁酽醋各少许相和药成锭用凉水磨浓以笔蘸涂之
　　【方歌】坎宫锭子最清凉热肿诸疮并痔疮京墨胡连熊胆麝儿茶氷片共牛黄
　　离宫锭子
　　此锭子治疔毒肿毒一切皮肉不变漫肿无头搽之立效
　　血竭【三钱】　　　硃砂【二钱】
　　胆矾【三钱】　　　京墨【一两】
　　蟾酥【三钱】　　　麝香【一钱五分】
　　右六味为末凉水调成锭凉水磨浓涂之
　　【方歌】离宫锭治诸疔毒漫肿无头凉水涂血竭硃砂为细末胆矾京墨麝蟾酥
　　白锭子
　　此锭专敷初起诸毒痈疽疔肿流注痰包恶毒及耳痔耳挺等证
　　白降丹【四钱　　即白灵药】银黝【二钱】
　　寒水石【二钱】　　人中白【二钱】
　　右四味共为细末以白芨麫打糊为锭大小由人不可入口每用以陈醋研敷患处如干再上自能消毒
　　【方歌】白锭专敷初起毒痈疽疔肿与痰包降丹银黝人中白寒水白及醋研消
　　蝌蚪拔毒散
　　此散治无名大毒一切火毒瘟毒敷之神效
　　寒水石【研极细末】　　净皮硝【研极细末】
　　川大黄【各等分研极细末】
　　虾蟆子【初夏时河内有蝌蚪成羣大头长尾者捞来收坛内泥封口埋至秋天化成水】右用蝌蚪水一大碗入前药末各二两隂干再研匀收磁罐内每用时以水调涂患处
　　【方歌】拔毒散治无名毒火毒瘟毒俱可施寒水消黄蝌蚪水浸干药末水调之
　　二味拔毒散
　　此散治风湿诸疮红肿痛痒疥疿等疾甚效
　　明雄黄　　　　白矾【各等分】
　　右二味为末用茶清调化鵞翎蘸扫患处痒痛自止红肿即消
　　【方歌】二味拔毒消红肿风湿诸疮痛痒宁一切肌肤疥疿疾雄矾为末用茶清
　　囘阳玉龙膏
　　此膏治痈疽隂疮不发热不臖痛不肿高不作脓及寒热流注冷痛痹风脚气手足顽麻筋骨疼痛及一切皮色不变漫肿无头鹤膝风等证但无肌热者一槩敷之俱有功效
　　军姜【三两炒】　　　肉桂【五钱】
　　赤芍【三两炒】　　　南星【一两】
　　草乌【三两炒】　　　白芷【一两】
　　右六味制毕共为细末热酒调敷
　　【方歌】囘阳玉龙隂毒证不热不疼不肿髙军姜桂芍星乌芷研末须将热酒调
　　冲和膏
　　此膏治痈疽发背隂阳不和冷热相凝者宜用此膏敷之能行气疎风活血定痛散瘀消肿祛冷輭坚诚良药也
　　紫荆皮【五两炒】　　独活【三两炒】
　　白芷【三两】　　　赤芍【二两炒】
　　石菖蒲【一两五钱】
　　右五味共为细末防汤热酒俱可调敷
　　【方歌】冲和发背痈疽毒冷热相凝此药敷行气疎风能活血紫荆独芷芍菖蒲
　　铁桶膏
　　此膏治发背将溃已溃时根脚走散疮不收束者宜用此药围敷
　　胆矾【三钱】　　　铜绿【五钱】
　　麝香【三分】　　　白芨【五钱】
　　轻粉【二钱】　　　鬰金【二钱】
　　五倍子【一两微炒】　　明矾【四钱】
　　右八味共为极细末用陈米醋一碗杓内慢火熬至一小杯候起金色黄泡为度待温用药末一钱搅入醋内炖温用新笔涂于疮根周围以棉纸覆盖药上疮根自生绉纹渐收渐其毒不致散大矣
　　【方歌】铁桶膏收毒散大周围敷上束疮根胆矾铜绿及轻粉五倍明矾麝郁金
　　乌龙膏
　　此膏治一切诸毒红肿赤晕不消者用此药敷上极有神效
　　木鳖子【二两去殻】　　草乌【半两】
　　小粉【四两】　　　半夏【二两】
　　右四味于铁铫内慢火炒焦黑色为度研细以新汲水调敷一日一换自外向里涂之须留疮顶令出毒气
　　【方歌】乌龙膏用治诸毒赤晕能收治肿疡木鳖草乌小粉夏凉水调敷功效良
　　神效千槌膏
　　此膏专贴疮疡疔毒初起贴之即消治瘰疬连根拔出大人臁疮小儿蟺拱头等证并效
　　土木鳖【五个去殻】　　白嫩松香【四两拣净】
　　铜録【一钱研细】　　　乳香【二钱】
　　没药【二钱】　　　萞麻子【七钱去殻】
　　巴豆肉【五粒】　　杏仁【一钱去皮】
　　右八味合一处石臼内捣三千余下即成膏取起浸凉水中用时随疮大小用手捻成薄片贴疮上用绢盖之
　　【方歌】千捶膏贴诸疔毒瘰疬臁疮蟺拱头木鳖松香铜乳没萞麻巴豆杏仁投
　　马齿苋膏
　　马齿苋性味清凉能解诸毒今用此一味或服或敷甚有功效所治诸证列后
　　一治杨梅徧身如癞喉硬如管者取苋碗粗一握酒水煎服出汗
　　一治发背诸毒用苋一握酒煎或水煮冷服出汗再服退热去腐三服即愈并杵苋敷之
　　一治多年顽疮臁疮疼痛不收口者杵苋敷之取虫一日一换三日后腐肉已尽红肉如珠时换生肌药收口
　　一治面肿唇捣汁涂之
　　一治妇女脐下生疮痛痒连及二隂者用苋四两青黛一两研匀敷之
　　一治湿癣白秃取石灰末炒红用苋汁熬膏调匀涂之
　　一治丹毒加蓝靛根和捣敷之
　　【方歌】马齿苋膏只一味杨梅发背服敷之顽疮面肿捣汁用妇女隂疮共黛施湿癣白秃加灰末丹毒蓝根相和宜
　　溃疡主治类方
　　四君子汤
　　人参　　　　　茯苓
　　白术【各二钱土炒】　　甘草一【钱】
　　右四味姜三片枣二枚水煎服
　　四物汤
　　川芎【一钱五分】　　　当归【三钱酒洗】
　　白芍【二钱炒】　　　地黄【三钱】
　　右四味水煎服
　　八珍汤
　　人参【一钱】　　　茯苓【一钱】
　　白术【一钱五分】　　　甘草【五分炙】
　　川芎【一钱】　　　当归【一钱】
　　白芍【一钱炒】　　　地黄【一钱】
　　右八味水煎服
　　十全大补汤
　　于八珍汤内加黄耆肉桂水煎服
　　人参养荣汤
　　于十全大补汤内去川芎加陈皮逺志五味子水煎服
　　内补黄耆汤
　　于十全大补汤内去白术加逺志麦门冬水煎服【按】四君子汤补气不足者也四物汤补血不足者也八珍汤防补气血不足者也十全大补汤大补气血诸不足者也人参养荣汤去川芎者因面黄血少加陈皮以行气之滞五味子以收敛气血远志以生心血也内补黄耆汤治溃疡口干去白术者避其燥能亡津也加远志麦冬者以生血生津也如痛者加乳香没药以定痛硬者加穿山甲皂角刺以消硬也已上诸方凡痈疽溃后诸虚者悉凖于此当随证酌用之
　　【方歌】四君参苓白术草四物芎归芍地黄二方防补八珍是更加耆桂十补汤荣去芎加陈远味内去术加远冬良痛甚乳没硬穿皂溃后诸虚酙酌方
　　异功散
　　人参【二钱】　　　白术【二钱土炒】
　　茯苓【一钱】　　　甘草【五分炙】
　　陈皮【五分】
　　右五味姜三片枣二枚水煎服
　　理中汤
　　人参【二钱】　　　白术【三钱土炒】
　　干姜【一钱】　　　甘草【五分炙】
　　右四味水煎服
　　六君子汤
　　人参【二钱】　　　白术【二钱土炒】
　　茯苓【一钱】　　　甘草【一钱炙】
　　陈皮【一钱】　　　半夏【一钱五分制】
　　右六味姜三片枣二枚水煎服
　　香砂六君子汤
　　人参【一钱】　　　白术【二钱土炒】
　　茯苓【一钱】　　　甘草【五分炙】
　　藿香【一钱　或木香】　　陈皮【一钱】
　　半夏【一钱五分制】　砂仁【五分】
　　右八味姜三片水煎服
　　【按】四君子汤加陈皮名异功散溃后脾虚气滞者宜之四君子汤减茯苓加干姜名曰理中汤溃后脾虚寒滞者宜之盖气虚则阳虚阳虚生寒故于补气药中加温热之味也四君子汤加陈皮半夏名六君子汤溃后气虚有痰者宜之六君子汤加藿香或木香砂仁名香砂六君子汤溃后胃虚痰饮呕吐者宜之无痰饮气虚呕逆甚者加丁香沉香溃后气虚有寒加肉桂附子溃后泻者加诃子肉豆蔲肠滑不固加鸎粟殻食少咳者加桔梗麦冬五味子渴者加干葛伤食脾胃虚弱加山查神麯谷芽或麦芽此皆溃后气不足者以四君子汤为主随证加减也
　　【方歌】四君加陈异功散理中减苓加干姜有痰陈半六君子呕吐砂仁木藿香逆加丁沉寒桂附泻加诃蔲粟滑肠咳桔冬味渴加葛伤食查麯谷麦良
　　托里定痛汤
　　于四物汤内加肉桂乳香没药粟殻水煎服
　　圣愈汤
　　于四物汤内加柴胡人参黄耆水煎服
　　柴胡四物汤
　　于四物汤内加柴胡人参黄芩半夏甘草水煎服
　　地骨皮饮
　　于四物汤内加丹皮地骨皮
　　知蘗四物汤
　　于四物汤内加知母黄蘗
　　三黄四物汤
　　于四物汤内加黄连黄芩黄蘗
　　【按】托里定痛汤溃后血虚疼痛者宜之圣愈汤溃后血虚内热心烦气少者宜之柴胡四物汤溃后血虚有寒热者宜之地骨皮饮溃后不寒者宜之知蘗四物汤溃后五脏隂火骨蒸者宜之三黄四物汤溃后六腑阳火烦热者宜之盖血虚则隂虚隂虚生热故补血药中多加寒凉之味也此皆溃后血不足者以四物汤为主随证加减也
　　【方歌】四物加桂乳没粟托里定痛功效竒圣愈四物参耆入血虚血热最相宜血虚寒热小柴合惟热加丹地骨皮阳火烦热三黄合隂火骨蒸加蘗知
　　补中益气汤
　　补中益气汤治疮疡元气不足四肢倦怠口干时热饮食无味衇洪大无力心烦气怯者俱宜服之人参【一钱】　　　当归【一钱】
　　生黄耆【二钱】　　白术【一钱土炒】
　　升麻【三分】　　　柴胡【三分】
　　甘草【一钱炙】　　　麦冬【一钱去心】
　　五味子【五分研】　　陈皮【五分】
　　右十味水二钟姜三片枣二枚煎一钟空心热服
　　人参黄耆汤
　　治溃疡虚热不睡少食或寒湿相凝作痛者效即前方去柴胡加神麯五分炒苍术五分炒黄蘗五分炒【方歌】补中益气加麦味溃后见证同内伤参耆归术升柴草麦味陈皮引枣姜人参黄耆寒湿热加麯苍蘗减柴方
　　独参汤
　　此汤治溃疡脓水出多元气虚馁外无邪气自汗衇虚者宜服之
　　人参【二两】
　　右一味水二钟枣十枚或莲肉元眼肉煎好徐除服之若煎至稠厚即成膏矣作三次用醇酒热化服之亦可
　　【方歌】脓水过多元气馁不生他恙独参宜徐徐代饮无穷妙枣莲元肉共煎之
　　温胃饮
　　此汤治痈疽脾胃虚弱或内伤生冷外感寒邪致生呃逆中脘疼痛呕吐清水等证宜急服之
　　人参【一钱】　　　白术【二钱土炒】
　　干姜【一钱炮】　　　甘草【一钱】
　　丁香【五分】　　　沉香【一钱】
　　柿蒂【十四个】　　吴萸【七分酒洗】
　　附子【一钱制】
　　右九味水三钟姜三片枣二枚煎八分不拘时服
　　【方歌】温胃饮治寒呃逆内伤外感胃寒生理中加丁沉柿蒂寒盛吴萸附子宁
　　橘皮竹茹汤
　　此汤治溃疡胃火上逆气冲以致时时呃逆身热烦渴口干唇焦此热呃也服之有效
　　橘红【二钱】　　　竹茹【三钱】
　　生姜【一钱】　　　柿蒂【七个】
　　人参【一钱】　　　黄连【一钱】
　　右六味水二钟煎八分空心温服
　　【方歌】橘皮竹茹热呃逆胃火气逆上冲行橘红竹茹姜柿蒂虚加参补热连清
　　胃爱丸
　　此丸治溃疡脾胃虚弱诸味不喜者宜服此丸助脾气开胃口而饮食自进矣
　　人参【一两】　　　山药【一两肥大上白者切片男乳拌令透晒后微焙】建莲肉【五钱　去皮心】　白豆【三钱】
　　小紫苏【五钱蜜拌晒干微蒸片时连梗叶切片】
　　陈皮【六钱用陈老米先炒黄色方入同炒微燥勿焦】云片白术【一两鲜白者米泔浸去澁水切片晒干同麦芽拌炒】
　　甘草【三钱炙】
　　上白茯苓【一两切一分厚咀片用砂仁二钱同茯苓合碗内饭上蒸熟】
　　右九味共为细末用老米二合微焙碾粉泡荷叶熬汤打糊丸梧桐子大每服八十丸清米汤送下不拘时服
　　【方歌】不思饮食宜胃爱开胃扶脾效若仙异功山药苏梗叶建莲白防米糊丸
　　清震汤
　　治溃疡脾肾虚弱或误伤生冷或气恼劳役或病后入房太早以致寒邪乘入中脘乃生呃逆急服之
　　人参　　　　　益智仁
　　半夏【各一钱制】　　泽泻【三分】
　　香附　　　　　陈皮
　　白茯苓【各一钱】　附子【一钱制】
　　炙甘草【一钱】　　柿蒂【二十四个】
　　【方歌】清震汤治肾家寒人参益智半夏攅泽泻香附陈茯苓附子甘草柿蒂煎
　　二神丸
　　此丸治痈疽脾肾虚弱饮食不消黎明溏泻者服之有效
　　肉果【二两面褁煨肥大者捣去油】
　　补骨脂【四两微炒香】
　　右二味共为细末用大枣四十九枚老生姜四两切片水浸姜枣煑至水干为度取枣肉为丸桐子大每夜半用清米汤送下七十丸治肾泻脾泻甚效
　　【方歌】二神丸治脾肾弱饮食不化泻黎明肉果补脾骨脂肾生姜煑枣肉丸成
　　加味地黄丸
　　此丸治痈疽已溃虚火上炎口干作渴者宜服之熟地【八两　　酒蒸捣膏】　山药【四两炒】
　　山萸肉【五两去核】　　白茯苓【四两】
　　牡丹皮【四两酒洗】　　泽泻【三两蒸】
　　肉桂【六钱】　　　五味子【三两炒】
　　右八味共为末炼蜜丸如梧桐子大每服二钱空心盐汤送下
　　【方歌】加味地黄劳伤肾水衰津少渴良方山萸山药丹苓泽肉桂五味熟地黄
　　参术膏
　　此膏治痈疽发背等证大溃脓血之后血气大虚急宜用此补之
　　人参【半觔切片用水五大碗沙锅慢火熬至三碗将渣再煎汁一碗共用密绢滤净复熬稠厚磁碗内收贮听用】
　　云片白术【六两】　怀庆熟地【六两俱熬同上法】
　　以上三膏各熬完毕各用磁罐盛之入水中待冷取起宻盖勿令泄气如患者精神短少懒于言动短气自汗者以人参膏三匙白术膏二匙地黄膏一匙俱用无灰好酒一杯炖热化服如脾虚弱饮食减少或食不知味或已食不化者用白术膏三匙人参膏二匙地黄膏一匙热酒化服如腰膝痠輭腿脚无力皮肤枯槁者用地黄膏三匙参术膏各二匙化服如气血脾胃相等无偏胜者三膏每各二匙热酒化服此膏用于清晨及临睡时各进一次自然强徤精神顿生气血新肉易长疮口易合一切疮形危险势大脓多者服之自无变证也夏天炎热恐膏易变令作二次熬用亦好愈后常服能须髪变黑返老还童已上诸方功难及此
　　【方歌】参术膏治大脓后血气防补此方宗人参白术同熟地熬成膏服有竒功
　　八仙糕
　　此糕治痈疽脾胃虚弱食少呕泄精神短少饮食无味食不作饥及平常无病久病者服之能健脾胃山药【六两】　　　人参【六两】
　　粳米【七升】　　　糯米【七升】
　　白灵【一觔】　　　白糖霜【二两半】
　　莲肉【六两】　　　芡实【六两】
　　白茯苓【六两】
　　右将山药人参莲肉芡实茯苓五味各为细末再将粳糯米为粉与上药末和匀将白糖入蜜汤中炖化随将粉药乘热和匀摊铺笼内切成条蒸热火上烘干磁器收贮每日清早用白汤泡数条或干用亦可饥时随用服至百日启脾壮胃功难笔述
　　【方歌】八仙糕用健脾胃食少呕泄服之灵山药人参粳糯米蜜糖莲芡白云苓
　　洗涤类方
　　洗有荡涤之功涤洗则气血自然舒畅其毒易于溃腐而无壅滞也凡肿在四肢者溻渍之在腰腹脊背者淋之在下部者浴之俱以布帛或棉蘸洗稍温即易轻者日洗一次重者日夜洗二次每日洗之不可间断凡洗时冬月要猛火以逼寒气夏月要明窻以避风凉若不慎此轻则有妨收口重则恐变纯隂夫洗药不一如初肿与将溃者俱用葱归溻肿汤烫洗如隂证不起者俱用艾茸汤敷法如溃后俱用猪蹄汤烫洗用猪蹄汤者以助肉之气而逐腐也此涤洗之法乃疡科之要药也
　　葱归溻肿汤
　　此汤治痈疽疮疡初肿将溃之时用此汤洗之以疮内热痒为度
　　独活【三钱】　　　白芷【三钱】
　　葱头【七个】　　　当归【三钱】
　　甘草【三钱】
　　右五味以水三大碗煎至汤醇滤去渣以绢帛蘸汤热洗如温再易之
　　【方歌】葱归溻肿洗诸毒初起将溃用之宜洗至热痒斯为度独芷葱归甘草俱
　　艾茸敷法
　　此膏治隂疮黑陷而不痛者用之为良以知痛则生不知痛出紫血者死然必内服大补回阳之剂以助之
　　硫黄【五钱】　　　雄黄【五钱】
　　艾茸【一觔】
　　右以硫雄二味为末同艾入水煎半日水将干取艾出捣烂温敷患处再煎再易十余次为度
　　【方歌】艾茸敷法治隂疮黑陷不痛用之良石硫雄黄同艾煮捣成膏敷定能康
　　猪蹄汤
　　此汤治痈疽诸毒流脓者熬好洗之以助肉气消肿散风脱腐止痛去恶肉活死肌润疮口如腐尽者不必用之当以米泔水热洗之令疮洁净不可过洗过洗则伤水皮肤破烂难生肌肉敛口矣
　　黄芩　　　　　甘草
　　当归　　　　　赤芍
　　白芷　　　　　蜂房
　　羌活【各等分】
　　右七味共为粗末防证之大小定药之多少先将獖猪前蹄一只用水六碗煮蹄软为度将汁滤清吹去汁上油花即用粗药末一两投于汁中再用微火煎十数沸滤去渣候汤微温即用方盘一个靠身于疮下放定随用软绢蘸汤淋洗疮上并入孔内轻手捺尽内脓庶败腐宿脓随汤而出以净为度再以輭帛叠七八重蘸汤勿令大干覆于疮上两手轻按片时帛温再换如此再按四五次可以流通血气解毒止毒去瘀也洗讫用绢帛挹干即随证以应用之药贴之
　　【方歌】猪蹄汤治痈疽毒已溃流脓用此方消肿散风能止痛芩甘归芍芷蜂羌
　　膏药类方
　　万应膏
　　此膏治一切痈疽发背对口诸疮痰核流注等毒贴之甚效
　　川乌　　　　　草乌
　　生地　　　　　白敛
　　白芨　　　　　象皮
　　官桂　　　　　白芷
　　当归　　　　　赤芍
　　羌活　　　　　苦参
　　土木鳖　　　　穿山甲
　　乌药　　　　　甘草
　　独活　　　　　元参
　　定粉　　　　　大黄【各五钱】
　　右十九味定粉在外用净香油五觔将药浸入油内春五夏三秋七冬十候日数已足入洁净大锅内慢火熬至药枯浮起为度住火片时用布袋滤去渣将油称准每油一觔对定粉半觔用桃桞枝不时搅之以黑如漆亮如镜为度滴入水内成珠薄纸摊贴
　　【方歌】万应膏用贴诸毒发背痈疽对口疮川草乌同地蘝及象皮桂芷芍归羌苦参木鳖穿乌药甘独元参定粉黄
　　绀珠膏
　　此膏治一切痈疽肿毒流注顽臁风寒湿痹瘰疬乳痈痰核血风等疮及头痛牙疼腰腿痛等证悉騐制麻油【四两】　　制松香【一觔】
　　右将麻油煎滚入松香文火溶化桞枝搅候化尽离火下细药末二两三钱搅匀即倾于水内拔扯数十次易水浸之听用
　　一瘀血肿毒瘰疬等证但未破者再加魏香散随膏之大小患之轻重每加半分至三二分为率
　　一毒深脓不尽及顽疮对口等证虽溃必用此膏获效
　　一未破者贴之勿揭揭则作痒痛亦勿揭能速于成脓患在平处者用纸摊贴患在湾曲转动处者用绢帛摊贴
　　一臁疮及臀腿寒湿等疮先用茶清入白矾少许洗净贴之见效
　　一头痛贴太阳穴牙痛塞牙缝内
　　一内痈等证作丸用蛤粉为衣服下
　　一便毒痰核多加魏香散如脓疮再加铜青如蟺拱头癣毒贴之亦效
　　制油法
　　每麻油一觔用当归木鳖子肉知母细辛白芷巴豆肉文蛤打碎山茨菇打碎红芽大防续断各一两槐桞枝各二十八寸入油锅内浸二十一日煎枯去渣取油听用查朝鲜琥珀膏多续随子此方宜加之
　　制松香法
　　择片子净嫩松香为末十觔取槐桞桃桑芙蓉等五様枝各五觔剉碎用大锅水煎浓汁滤净再煮一次各收之各分五分每用初次汁一分煎滚入松香末二觔以柳槐枝搅之煎至松香沉下水底为度即倾入二次汁内乗热拔扯数十次以不断为佳候温作饼收之余香如法
　　膏内细药方
　　乳香　　　　　没药【各五钱】
　　明雄黄【四钱】　　血竭【五钱】
　　麝香【一钱】　　　轻粉【二钱】
　　右为细末加入膏内用
　　魏香散
　　乳香　　　　　没药
　　血竭【各等分】　　阿魏
　　麝香【各减半】
　　为末罐收听用
　　【方歌】绀珠膏贴痈疽毒流注顽臁湿痹名瘰疬乳痈痰核块血风头痛及牙疼松香化入麻油内乳没雄黄竭麝轻随证更加魏香散麝香魏竭乳没并
　　陀僧膏
　　此膏专贴诸般恶疮流注瘰疬跌扑损破金刄悮伤等证用之有效
　　南陀僧【二十两研末】　赤芍【二两】
　　全当归【二两】　　乳香【五钱去油研】
　　没药【五钱　去油研】　　赤石脂【二两研】
　　苦参【四两】　　　百草霜【二两筛研】
　　银黝【一两】　　　桐油【二觔】
　　香油【一觔】　　　血竭【五钱研】
　　孩儿茶【五钱研】　　川大黄【半觔】
　　右药先将赤芍当归苦参大黄入油内煠枯熬至滴水不散再下陀僧末用槐柳枝搅至滴水将欲成珠将百草霜细细筛入搅匀再将羣药及银黝筛入搅极匀倾入水盆内众手扯千余下再收入磁盆内常以水浸之
　　【方歌】陀僧膏贴诸恶疮流注瘰疬跌扑伤陀僧赤芍归乳没赤脂苦参百草霜银黝桐油香油共血竭儿茶川大黄
　　巴膏方
　　此膏贴一切痈疽发背恶疮化腐生肌甚效
　　象皮【六钱】　　　穿山甲【六钱】
　　山栀子【八十个】　儿茶【二钱另研极细末】
　　人头发【一两二钱】血竭【一钱另研极细末】
　　硇砂【三钱　　　另研极细末】黄丹【飞】
　　香油　　　　　桑槐桃柳杏枝【各五十寸】
　　右将桑槐桃柳杏五枝用香油四觔将五枝煠枯捞出次入象皮穿山甲人头髪煠化再入山栀子煠枯用绢将药渣滤去将油复入锅内煎滚离火少顷每油一觔入黄丹六两搅匀用慢火熬至滴水中成珠将锅取起再入血竭儿茶硇砂等末搅融用凉水一盆将膏药倾入水内用手扯药千余遍换水数次拔去火气磁罐收贮用时不宜见火须以银杓盛之重汤炖化薄纸摊贴
　　【方歌】痈疽发背用巴膏象甲栀茶发竭硇枝用桑槐桃柳杏黄丹搅和共油熬
　　亚圣膏
　　此膏治一切破烂诸疮并杨梅结毒贴之甚效象皮【一两】　　　驴甲【一块即悬蹄】
　　鸡子清【三个】　　木鳖子【七个】
　　蛇蜕【二钱】　　　蝉蜕【四钱】
　　血余【三钱】　　　穿山甲【六钱】
　　槐枝　　　　　榆枝
　　艾枝　　　　　柳枝
　　桑枝【各二十一寸】黄丹
　　黄蜡　　　　　蔴油【三觔】
　　右将药浸七日煎如常法滤去渣每净油一觔入黄丹七两煎成膏入黄蜡五钱化匀再加血竭五钱儿茶三钱乳香三钱没药三钱煆牡厉五钱五灵脂五钱右五味研极细末入膏内成膏出火摊贴
　　【方歌】亚圣膏治破烂疮杨梅结毒贴之良象驴鸡鳖蛇蝉蜕血甲槐榆艾柳桑丹蜡蔴油匀化后竭茶乳没蛎灵襄
　　綘珠膏
　　此膏治溃疡诸毒用之去腐定痛生肌甚效
　　天蔴子肉【八十一粒】鸡子黄【十个】
　　蔴油【十两】　　　血余【五钱】
　　黄丹【二两水飞】　　　白蜡【三两】
　　血竭【三钱】　　　硃砂【二钱】
　　轻粉【三钱】　　　乳香【三钱】
　　没药【三钱】　　　儿茶【三钱】
　　氷片【一钱】　　　麝香【五分】
　　珍珠【三钱】
　　右将蔴油煠血余至焦枯加蔴子肉鸡子黄再煠枯去渣入蜡候化离火少时入黄丹搅匀再加细药和匀收用摊贴
　　【方歌】綘珠化腐主生肌蔴肉鸡黄油血余丹蜡竭砂轻乳没儿茶氷麝共珍珠研细和匀随证用乳岩须要入银硃
　　乳岩加银硃一两
　　绛红膏
　　此膏治一切肿毒已成疼痛不消者贴之悉效银硃【五钱】
　　右一味为细末以生桐油调摊如膏先用神灯照后贴此膏
　　【方歌】绛红膏治毒已成肿痛难消用最灵一味银朱为细末桐油调和贴之平
　　加味太乙膏
　　此膏治发背痈疽及一切恶疮湿痰流注风湿徧身筋骨走注作痛汤烫火烧刀伤棒毒五损内痈七伤外证俱贴患处又男子遗精女人白带俱贴脐下脏毒肠痈亦可丸服诸般疮疖血风癞痒诸药不止痛痒者并效
　　白芷　　　　　当归
　　赤芍　　　　　元参【各二两】
　　柳枝　　　　　槐枝【各一百寸】
　　肉桂【二两】　　　没药【三钱】
　　大黄【二两】　　　木鳖【二两】
　　轻粉【四钱　　研不见星】　生地【二两】
　　阿魏【三钱】　　　黄丹【四十两水飞】
　　乳香【五钱】　　　血余【一两】
　　右将白芷当归赤芍元参肉桂大黄木鳖生地八味并槐柳枝用眞蔴油足称五觔将药浸入油内春五夏三秋七冬十入大锅内慢火熬至药枯浮起为度住火片时用布袋滤净药渣将油称凖用细旧绢将油又滤入锅内要清净为佳将血余投上慢火熬至血余浮起以柳枝桃防似膏溶化之象方算熬熟净油一觔将飞过黄丹六两五钱徐徐投入火加大些夏秋亢热每油一觔加丹五钱不住手搅候锅内先发青烟后至白烟叠叠旋起气味香馥者其膏已成即便住火将膏滴入水中试輭硬得中如老加热油如稀加炒丹每各少许渐渐加火务要冬夏老嫩得所为佳候烟尽掇下锅来方下阿魏切成薄片散于膏上化尽次下乳没轻粉搅匀倾入水中以柳棍楼成一块再换冷水浸片时乗温每膏半觔扯拔百转成块又换冷水浸随用时每取一块铜杓内复化随便摊贴至妙
　　【方歌】太乙膏治诸般毒一切疮伤俱贴之白芷当归赤芍药元参桂没柳槐枝大黄木鳖轻生地阿魏黄丹乳血余
　　白膏药
　　此膏专贴诸疮肿毒溃破流浓甚效
　　净巴豆肉【十二两】萞蔴子【十二两去殻】
　　香油【三觔】　　　虾蟇【五个各啣人发一团】
　　活鲫鱼【十尾】
　　先将巴豆肉萞蔴子入油内浸三日再将虾蟇浸一宿临熬时入活鲫鱼共煠焦去渣净慢火熬油滴水成珠离火倾于净锅内再加官粉二觔半乳香末五钱不时搅之冷定为度用时重汤炖化薄纸摊贴
　　【方歌】白膏专贴诸疮毒巴豆萞蔴浸入油活鲫虾蟇同煠后再官粉乳香投
　　化腐紫霞膏
　　此膏善能穿透诸毒凡发背已成瘀肉不腐及不作脓者用此膏以腐烂瘀肉穿溃脓毒其功甚效金顶砒【五分】　　潮脑【一钱】
　　螺蛳肉【二两用肉晒干为末】
　　轻粉【三钱】　　　血竭【二钱】
　　巴豆仁【五钱研用白仁】
　　右各为末共碾一处磁礶收贮临用时用蔴油调搽顽硬肉上以棉纸盖上或膏贴俱可
　　【方歌】化腐紫霞膏穿毒透脓化腐效如神金砒潮脑螺蛳肉粉竭蔴仁巴豆仁
　　贝叶膏
　　此膏贴痈疽发背一切溃烂诸疮
　　蔴油【一觔】　　　血余【鸡子大一个】
　　白蜡【二两】
　　右将血余以文火煠化去渣下火入白蜡溶化候温用棉纸剪块三张张张于油蜡内蘸之贴于磁器幇上用时揭单张贴患处日换八九次力能定痛去腐生肌其功甚速切勿忽之
　　【方歌】贝叶膏治溃烂疮去腐生肌功效强血余蔴油煎渣去下火入蜡化贴良
　　碧螺膏
　　此膏治下部湿疮疥癣并结毒痰串疬疮
　　松香【取嫩白者佳为末筛过用铜盆以猪油遍搽之入水至滚入香不住手搅之以香沉底为度即
　　倾冷水中拔扯百十次以不断为度】
　　右将蔴油煎滴水成珠入松香一觔文火溶化防老嫩取起离火住滚徐徐入糠青胆矾各净末五钱以柳枝左搅匀为度如老加熟猪油二三钱用绿纸薄摊贴之
　　【方歌】碧螺膏治疥湿疮猪脂蔴油嫩松香再入糠青胆矾末绿纸摊贴效非常
　　麻药类方
　　琼酥散
　　此散治一切肿毒等疮服之开鍼不痛
　　蟾酥【一钱】　　　半夏【六分】
　　閙羊花【六分】　　胡椒【一钱八分】
　　川椒【一钱八分】　荜茇【一钱】
　　川乌【一钱八分】
　　右七味共为细末每服半分黄酒调服如欲大开加白酒药一丸
　　【方歌】琼酥散是麻人药开鍼不痛用蟾酥荜茇閙羊生半夏胡椒川椒与川乌
　　整骨麻药
　　此药开取箭头服之不痛
　　麻黄　　　　　胡茄子
　　姜黄　　　　　川乌
　　草乌【各等分】　　閙羊花【倍用】
　　右六味共为末每服五分茶酒任下欲解用甘草煎汤服之即苏
　　【方歌】整骨麻药取箭头不伤筋骨可无忧麻黄姜黄胡茄子川草乌与閙羊投
　　外敷麻药
　　此药敷于毒上麻木任割不痛
　　川乌尖【五钱】　　草乌尖【五钱】
　　蟾酥【四钱】　　　胡椒【一两】
　　生南星【五钱】　　生半夏【五钱】
　　一方加荜茇【五钱】一方加细辛【一两】
　　右为末用烧酒调敷
　　【方歌】外敷麻药调烧酒刀割不痛效最神川草乌蟾椒星夏一加荜茇一加辛
　　去腐类方
　　腐者坏肉也诸书云腐不去则新肉不生盖以腐能浸淫好肉也当速去之如遇气实之人则用刀割之取效若遇气虚之人则惟恃药力以化之盖去腐之药乃疡科之要药也
　　白降丹
　　此丹治痈疽发背一切疔毒用少许疮大者用五六厘疮小者用一二厘水调敷疮头上初起者立刻起疱消散成脓者即溃腐者即脱消肿诚夺命之灵丹也
　　硃砂　　　　　雄黄【各二钱】
　　水银【一两】　　　硼砂【五钱】
　　火硝　　　　　食盐
　　白矾　　　　　皂矾【各一两五钱】
　　先将硃雄硼三味研细入盐矾硝皂水银共研匀以水银不见星为度用阳城礶一个放微炭火上徐徐起药入礶化尽微火逼令干取起如火大太干则汞走如不干则药倒下无用其难处在此再用一阳城礶合上用棉纸截半寸寛将礶子泥草鞋灰光粉三様研细以盐滴卤汁调极湿一层泥一层纸糊合口四五重及糊有药礶上二三重地下挖一小潭用饭碗盛水放潭底将无药礶放于碗内以瓦挨潭口四邉齐地恐炭灰落碗内也有药礶上以生炭火盖之不可有空处约三炷香去火冷定开防约有一两外药矣炼时礶上如有绿烟起急用笔蘸礶子盐泥固之
　　红升丹
　　此丹治一切疮疡溃后防毒去腐生肌长肉疮口坚硬肉黯紫黑用丹少许鸡翎扫上立刻红活疡医若无红白二丹决难立刻取效
　　硃砂【五钱】　　　雄黄【五钱】
　　水银【一两】　　　火硝【四两】
　　白矾【一两】　　　皂矾【六钱】
　　先将二矾火硝研碎入大铜杓内加火消一小杯炖化一干即起研细另将汞硃雄研细至不见星为度再入消矾末研匀先将阳城礶用纸筋泥搪一指厚隂干常轻轻扑之不使生裂纹搪泥礶子泥亦可用如有裂纹以礶子泥补之极干再晒无裂纹方入前药在内礶口以铁油盏盖定加铁梁盏上下用铁鑻铁丝紥紧用棉纸撚条蘸蜜周围塞礶口缝间外用熟石膏细末醋调封固盏上加炭火二块使盏热礶口封固易干也用大钉三根钉地下将礶子放钉上礶底下置坚大炭火一块外砌百眼炉升三炷香第一炷香用底火如火大则汞先飞上二炷香用大半礶火以笔蘸水擦盏第三炷香火平礶口用扇搧之频频擦盏勿令干干则汞先飞上三香完去火冷定开防方气足盏上约有六七钱刮下研极细磁礶盛用再预以盐卤汁调礶子稀泥用笔蘸泥水扫礶口周围勿令泄气盖恐有绿烟起汞走也绿烟一起即无用矣
　　【方歌】白降丹为夺命丹防脓化腐立时安硃雄汞与硼砂入还有消盐白皂矾若去硼盐红升是长肉生肌自不难
　　元珠膏
　　此膏治肿疡将溃涂之脓从毛孔吸出已开鍼者用撚蘸送孔内呼脓腐不净涂之立化
　　木鳖子肉【十四个】螌□【八十一个】
　　柳枝【四十九寸】　驴甲片【三钱】
　　草乌【一钱】　　　蔴油【二两】
　　右药浸七日文火煠枯去渣入巴豆仁三个煎至黑倾于鉢内研如泥加麝香一分搅匀入礶内收用
　　【方歌】呼脓化腐用元珠木鳖螌□共桞枝驴甲草乌油内浸煠枯巴豆麝香施
　　生肌类方
　　凡大毒溃烂内毒未尽若骤用生肌则外实内溃重者逼毒内攻轻者反増溃烂虽即收口其于旁处复生大疽是知毒未尽不可骤用生肌药也只以贝叶膏贴之频换俟生肉珠时方用生肌药如元气弱者须当大补以培元气
　　生肌定痛散
　　此散治溃烂红热肿痛有腐者用此化腐定痛生肌生石膏【一両为末用甘草汤飞五七次】
　　辰砂【三钱】　　　冰片【二分】
　　硼砂【五钱】
　　右四味共为末撒患处
　　【方歌】生肌定痛治溃烂肿疼红热实相宜石膏飞过辰砂用共入冰硼细撒之
　　轻乳生肌散
　　此散治溃烂红热肿痛腐脱者用此定痛生肌石膏【一两煆】　　　血竭【五钱】
　　乳香【五钱】　　　轻粉【五钱】
　　冰片【一钱】
　　有水加龙骨白芷【各一钱】
　　不收口加鸡内金【一钱炙】
　　右为末撒之
　　【方歌】轻乳生肌治腐脱石膏血竭乳轻冰若然有水加龙芷收口须添鸡内金
　　姜矾散
　　此散治一切诸疮发痒者用此撒之甚效
　　枯矾　　　　　干姜
　　右等分为末先用细茶食盐煎汤洗之后用此散撒之
　　冷疮不收口者用干姜一味为末撒患处觉热如烘生肌甚效
　　【方歌】姜矾最治诸疮痒先用盐茶煎洗之若是冷疮不收口干姜一味撒生肌
　　腐尽生肌散
　　此散治一切痈疽等毒诸疮破烂不敛者撒上即愈
　　儿茶　　　　　乳香
　　没药【各三钱】　　冰片【一钱】
　　麝香【二分】　　　血竭【三钱】
　　旱三七【三钱】
　　右为末撒之
　　有水加龙骨【一钱煆】
　　欲速收口加珍珠【一两】
　　蟹黄【二钱法取团脐蟹蒸熟取黄晒干取用】
　　或用猪脂油【半觔去渣】加黄蜡【一两】溶化倾碗内稍温加前七味调成膏摊贴痈疽破烂等证若杖伤则旱三七倍之
　　一用鲜鹿腿骨纸包灰内煨之以黄脆为度如黑焦色则无用矣为细末撒之生肌甚速
　　【方歌】腐尽生肌疮不敛儿茶乳没冰麝香血竭三七水加骨收口珍珠共蟹黄或用猪油溶黄蜡调前七味贴之良一用火煨鹿腿骨为散生肌效甚长
　　月白珍珠散
　　此散治诸疮新肉已满不能生皮及汤火伤痛并下疳腐痛等证
　　青缸花【五分】　　轻粉【一两】
　　珍珠【一钱】
　　右为末撒之
　　下疳腐烂用猪脊髓调搽
　　一用鸡子清倾瓦上晒干取清为末撒之
　　【方歌】月白珍珠皮不长并医汤火下疳疮青缸轻粉珍珠共猪髓调搽眞妙方一用鸡清倾瓦上晒干为末撒之良
　　五色灵药
　　此五色灵药治痈疽诸疮已溃余腐不尽新肉不生撒之最效
　　食盐【五钱】　　　黑铅【六钱】
　　枯白矾　　　　枯皂矾
　　水银　　　　　火硝【各二两】
　　先将盐铅镕化入水银结成砂子再入二矾火硝同炒干研细入铅汞再研以不见星为度入礶内泥固济封口打三炷香不可太过不及一宿取出视之其白如雪约有二两为火候得中之灵药如要色紫者加硫黄【五钱】
　　要黄色者加明雄黄【五钱】
　　要色红者用黑铅九钱水银一两枯白矾二两火硝三两辰砂四钱明雄黄三钱
　　升炼火候俱如前法
　　凡升打灵药硝要炒燥矾要煆枯
　　一方用烧酒煮干炒燥方研入罐
　　一法凡打出灵药倍加石膏和匀复入新罐内打一枝香用之不痛
　　【方歌】五色灵药白用盐黑铅硝汞皂枯矾欲成紫色硫黄入黄者雄黄加五钱红去皂盐铅重用硃砂飞尽必须添
　　生肌玉红膏
　　此膏治痈疽发背诸般溃烂棒毒等疮用在已溃流脓时先用甘草汤甚者用猪蹄汤淋洗患上輭绢挹净用抿欛挑膏于掌中捺化遍搽新肉上外以太乙膏盖之大疮洗换二次内兼服大补气血之药新肉即生疮口自敛此外科收敛药中之神药也
　　当归【二两】　　　白芷【五钱】
　　白蜡【二两】　　　轻粉【四钱】
　　甘草【一两二钱】　紫草【二钱】
　　儿血竭【四钱】　麻油【一觔】
　　右将当归白芷紫草甘草四味入油内浸三日大杓内慢火熬微枯色细绢滤清将油复入杓内煎滚入血竭化尽次下白蜡微火亦化用茶钟四个预放水中将膏分作四处倾入钟内候片时方下研极细轻粉各投一钱搅匀候至一日夜用之极效
　　【方歌】生肌玉红膏最善溃烂诸疮搽即收归芷蜡轻甘紫草儿血竭共麻油
　　莹珠膏
　　此膏治溃疡去腐定痛生肌并杨梅疮杖臁疮下疳等证
　　白蜡【三两】　　　猪脂油【十两】
　　轻粉【一两五钱末】　樟氷【一两五钱末】
　　先将白蜡脂油溶化离火候温入轻粉樟氷搅匀候稍凝再入氷片末一钱搅匀成膏礶收聼用凡用先将甘草苦参各三钱水煎洗净患处贴膏杖疮用荆川纸摊极薄贴之热则易之其疔瘀即散疼痛立止
　　杨梅疮加红粉二钱
　　顽疮乳岩加银硃一两
　　臁疮加水龙骨三钱或龙骨四钱
　　【方歌】莹珠膏用治溃疮定痛生肌功效强白蜡猪脂樟氷粉杨顽乳杖并臁疮
　　吕祖一枝梅
　　此药治男妇大人小儿新久诸病生死难定之间用芡大一饼贴印堂之中防官香一枝香尽去药已后一时许视贴药处有红斑晕色肿起飞散谓之红霞捧日病虽危笃其人不死如贴药处一时后不肿不红皮肉照旧不变谓之白云漫野病虽轻浅终归防路小儿急慢惊风一切老幼痢疾俱可贴之凡病用之皆可预知生死也
　　雄黄【五钱】　　　巴豆仁【五钱不去油】
　　硃砂【三分】　　　五灵脂【三钱】
　　银朱【一钱五分】　萞蔴仁【五分】
　　麝香【三分】
　　右各研细于端午日净室中午时共研加油燕脂为膏磁盒收藏勿经妇人之手临用豆大一圆掜饼贴印堂中其功立见用过饼送入河中
　　【方歌】吕祖一枝梅騐病定人生死印堂中红斑肿起斯为吉无肿无红命必终药用五灵萞麻子砂银巴豆麝香雄




　　御纂医宗金鉴卷六十二
<子部,医家类,御纂医宗金鉴>
　　钦定四库全书
　　御纂医宗金鉴卷六十三
　　编辑外科心法要诀目録
　　头部
　　百会疽
　　透脑疽
　　侵脑疽
　　佛顶疽
　　额疽
　　勇疽
　　鬓疽
　　夭疽锐毒
　　耳后疽
　　耳发
　　耳根毒
　　玉枕疽
　　脑后发
　　脑铄
　　油风
　　白屑风
　　秃疮
　　蝼蛄疖
　　发际疮
　　面部
　　颧疡
　　颧疽
　　颧疔
　　面发毒
　　面游风
　　痄腮
　　颊疡
　　骨槽风
　　发颐
　　时毒
　　鳯眉疽
　　眉心疽
　　龙泉疽
　　虎髭毒
　　燕窝疮
　　雀斑
　　黒痣
　　黧黒皯





　　御纂医宗金鉴卷六十三目録
　　钦定四库全书
　　御纂医宗金鉴卷六十三
　　编辑外科心法要诀





　　头部
　　百会疽
　　百会疽在巅顶结经属督衇百会穴初如粟米渐如钱甚似葡萄坚似铁髙肿热实淸毒火平塌阳虚温补怯肿连耳项动痰声七日不溃命必絶
　　【注】此百会疽又名玉顶发生在巅顶正中属督衇经百会穴由膏粱太过火毒凝结而成初起形如粟米渐肿根大如钱甚则形似葡萄坚硬如铁髙尖红肿焮热疼痛疮根收束憎寒壮热大渴随饮随干口苦唇焦便秘烦躁衇见洪数者此属气实宜服黄连消毒饮以清毒火外敷冲和膏若漫肿平塌紫暗坚硬臖痛根散恶寒便防衇见细数者此属阳虚宜服十全大补汤以温补之外敷回阳玉龙膏若靣赤过烦口干不渴唇润者此属阳虚浮泛宜服桂附地黄丸引火归源更用生附子饼置两足心涌泉穴各灸五壮以泄其毒初起贴琥珀膏已溃糁黄灵药太乙膏盖贴腐尽再易生肌之药治之若肿连耳项痰如拽锯七日无脓不溃神昏者命必絶矣
　　黄连消毒饮
　　苏木【二分】　　　甘草【三分】
　　陈皮【二分】　　　桔梗【五分】
　　黄芩【五分】　　　黄蘗【五分】
　　人参【三分】　　　藁本【五分】
　　防己【五分】　　　防风【四分】
　　知母【四分】　　　羌活【一分】
　　独活【四分】　　　连翘【四分】
　　黄连【一钱】　　　生地黄【四分】
　　黄耆【二钱】　　　泽泻【二分】
　　当归尾【四分】
　　水煎食逺温服
　　【方歌】黄连消毒淸毒火诸般火证服最良苏木甘草陈皮桔芩蘗人参藁二防知母羌活独活等连翘黄连生地黄黄耆泽泻当归尾服后最忌饮寒凉
　　冲和膏
　　回阳玉龙膏【俱见肿疡门】
　　生肌散
　　十全大补汤
　　黄灵药
　　太乙膏【俱见溃疡门】
　　桂附地黄丸
　　附子饼【见前灸法】
　　琥珀膏【见后发际疮】





















　　透脑疽
　　透脑疽生百会前形如鸡子痛而坚輭漫脓稀虚塌陷红硬脓稠实肿尖
　　【注】此证生于百会穴之前顖门之际亦由督衇经火毒而成初如粟米渐如鸡子坚硬疼痛疮顶塌陷根脚漫肿色暗者属虚若色红肿硬顶尖脓稠者属实速溃者顺迟溃透脑髓者逆其肿溃内外治法俱按百会疽
　　侵脑疽
　　侵脑疽生透脑旁湿火攻发属太阳穴名五处知其位红顺紫逆要审详
　　【注】此疽生于透脑疽侧下由太阳膀胱经湿火而成穴名五处红肿髙起焮热疼痛脓色如苍蜡者属气血俱实顺而易治若紫陷无脓根脚散大者属气血两虚逆而难治初起宜服荆防败毒散汗之次服内疏黄连汤下之将溃服托里透脓汤已溃服托里排脓汤外贴琥珀膏围敷冲和膏其余内外治法俱按痈疽溃疡门
　　托里透脓汤
　　人参　　　　　白术【土炒】
　　穿山甲　　　　　　　　　【炒研】　　白芷【各一钱】
　　升麻　　　　　甘草节【各五分】
　　当归【二钱】　　　生黄耆【三钱】
　　皂角刺【一钱五分】靑皮【五分炒】
　　水三钟煎一钟病在上部先饮煮酒一钟后热服此药病在下部先服药后饮酒疮在中部药内兑酒半钟热服
　　【方歌】托里透脓治痈疽已成未溃服之宜参术甲芷升麻草当归黄耆刺靑皮
　　荆防败毒散【见项部脑疽】
　　内疏黄连汤
　　冲和膏【俱见肿疡门】
　　托里排脓汤【见项部鱼尾毒】
　　琥珀膏【见发际疮内】














　　佛顶疽
　　佛顶疽属督上星阴阳不调毒热成不论虚实皆险证溃烂黒陷必然凶
　　【注】此证一名顶门疽生于头顶顖门之前属督衇经上星穴由藏府阴阳不调热毒上壅而成色紫坚硬肿痛衇洪大而数者为实衇微细而数者为虚皆属险证若溃烂黒陷六衇散大神昏谵语二便闭结者为逆首尾内外治法俱按百会疽








　　额疽
　　额疽生额火毒成左右膀胱正督经顶陷焦紫无脓重髙耸根收红肿轻
　　【注】此证生前额正中者属督衇经或生左右额角者属膀胱经总由火毒而成初起疮顶塌陷干焦色紫不生大脓者其势重而属险也若红肿髙耸疮根收束者其势轻而属顺也初服荆防败毒散汗之次服仙方活命饮消之将溃气虚者宜服托里透脓汤气实者宜服透脓散外敷冲和膏已溃宜服托里排脓汤外贴琥珀膏其余内外治法俱按痈疽溃疡门
　　荆防败毒散【见项部脑疽】
　　仙方活命饮【见肿疡门】
　　托里透脓汤【见前侵脑疽】
　　透脓散
　　冲和膏【俱见肿疡门】
　　托里排脓汤【见项部鱼尾毒】
　　琥珀膏【见发际疮内】














　　勇疽
　　勇疽眦后太阳穴胆经怒火伏鼠形七日不溃毒攻眼黄脓为吉黒血凶
　　【注】此证一名勇疽又名脑发疽属足少阳胆经怒火而成生于目小眦之后五分生在太阳穴者无论左右皆可以生初起如粟渐肿疼痛形如伏鼠靣目浮肿七日信脓不溃火毒攻睛腐烂损目若十一日鍼出黄脓毒从脓解为顺易治若出紫黒血者系气虚不能化毒为逆难治初服仙方活命饮淸解之毒甚宜服内疏黄连汤外敷二味拔毒散其将溃已溃内外治法俱按痈疽肿疡溃疡门溃后避风忌水
　　仙方活命饮
　　内疏黄连汤
　　二味拔毒散【俱见肿疡门】

















　　鬓疽
　　鬓疽三焦胆二经证由欲怒火凝成此经气多而血少溃腐惟宜少见脓
　　【注】此证发于鬓角属手少阳三焦足少阳胆二经由于相火妄动外受风热更因性情急怒欲念火生凝结而成此二经俱属气多血少最难腐溃更兼鬓角肌肉浇薄不宜鍼灸候其自溃溃后不宜多见脓脓多者过耗血液难敛初起宜服柴胡淸肝汤解之脓成者宜托里消毒散托之外敷二味拔毒散已溃内外治法俱按痈疽溃疡门
　　柴胡淸肝汤
　　柴胡　　　　　生地【各一钱五分】
　　当归【二钱】　　　赤芍【一钱五分】
　　川芎一【钱】　　　连翘【二钱去心】
　　生蒡子【一钱五分炒硏】黄芩【一钱】
　　生栀子　　　　　　　　【硏】　　　天花粉
　　甘草节　　　　防风【各一钱】
　　水二钟煎八分食逺服
　　【方歌】柴胡淸肝治怒证宣血　通解毒良四物生用柴翘蒡黄芩栀粉草节防
　　托襄消毒散
　　二味拔毒散【俱见肿疡门】










　　夭疽　锐毒
　　夭疽居左锐毒右经属胆腑生耳后谋虑太过郁火成此处肉薄当急救
　　【注】此二证左为夭疽右为锐毒俱生耳后一寸三分髙骨之后天者不尽天年谓之夭锐者如锋刄之锐利言毒甚也得此二证愈者甚少初起俱如黍粒渐肿如坚硬平塌紫暗不泽较诸疮疼痛倍增名虽各异而左右耳后俱属足少阳胆经由谋虑不决郁火凝结而成此处皮肉浇薄气多血少终属险证急当治之迟则热气下入渊液前伤任衇内薰肝肺恶证悉添必致不救若红肿速溃者顺坚硬黑陷者逆如果投方应证亦只十全四五也初宜服柴胡淸肝汤消解之脓将成宜服托里消毒散虚者十全大补汤托补之外俱敷乌龙膏其余内外治法俱按痈疽肿溃疡门【渊液胆经穴名】
　　柴胡淸肝汤【见前鬓疽】
　　托里消毒散
　　乌龙膏【俱见肿疡门】
　　十全大补汤【见溃疡门】













　　耳后疽
　　耳后疽生耳折间三焦风毒胆火炎红肿有头焮为顺黒陷臖痛冷溃难
　　【注】此证生于耳折之间无论左右属三焦经风毒兼胆经怒火上炎而成初起如粟渐增肿痛小者如杏大者如桃若红肿有头焮热易溃稠脓者为顺若黑陷坚硬臖痛引脑甚则顶颊肩肘俱痛不热迟溃紫血者为逆初治法同夭疽已溃内外治法俱按痈疽溃疡门又有初起失于托里或误食寒凉则毒不能外发遂攻耳窍脓从耳窍出者名为内溃属虚多服十全大补汤大抵少年得此证者其愈最缓老年得此证者易于成漏
　　十全大补汤【见溃疡门】



















　　耳发
　　耳发三焦风热成初椒渐若蜂房形赤肿疼痛生轮后黄脓属吉紫血凶
　　【注】此证生于耳后属三焦经风热相薄而成初如椒粒渐肿若蜂房将腐亦多眼孔焮赤疼痛肿连耳轮盖发者乃痈证之毒甚者也不可听其自溃恐溃迟脓通耳窍当在十一日后剪破疮顶出黄白脓者属吉为顺出紫鲜血者属凶为逆初起俱宜服仙方活命饮消之外敷二味拔毒散其余内外治法俱按痈疽溃疡门
　　仙方活命饮【见肿疡门】
　　二味拔毒散【见肿疡门】




















　　耳根毒
　　耳根毒初痰核形肿如伏鼠焮赤疼三焦风火胆怒气暴肿溃速非疽痈
　　【注】此证生于耳后初起形如痰核渐增肿势状如伏鼠焮赤疼痛由三焦风火胆经怒气上冲凝结而成但此证暴肿溃速根浅易愈非若痈疽之势大毒甚也初起寒热徃来宜服荆防败毒散汗之发热痛甚者仙方活命饮消之脓成者服透脓散虚者服托里透脓汤溃后外撒红灵药贴太乙膏脓尽换搽生肌玉红膏生肌敛口若遇虚者脓水淸稀或疮口敛迟即服香贝养荣汤补之自敛
　　仙方活命饮【见肿疡门】
　　荆防败毒散【见项部脑疽】
　　透脓散【见肿疡门】
　　托里透脓汤【见前侵脑疽】
　　红灵药
　　生肌玉红膏
　　太乙膏【俱见溃疡门】
　　香贝养荣汤【见项部石疽】













　　玉枕疽
　　玉枕疽属督衇经证由积热风邪乘枕骨微上脑户穴髙肿为顺紫陷凶
　　【注】此证由督衇经积热外受风邪凝结而成生在玉枕骨尖微上脑户穴初起如粟麻痒相兼寒热徃来口渴便秘渐增坚硬大者如茄小如鵞卵红活髙肿溃出稠脓者属吉而顺也若紫暗塌陷溃出血水者属凶险也初则俱服神授衞生汤消解之虚者宜服托里消毒散外敷冲和膏其余内外治法俱按痈疽肿溃疡门
　　神授衞生汤
　　托里消毒散
　　冲和膏【俱见肿疡门】



















　　脑后发
　　脑后发生在督经热结风府粟肿疼红活易溃稠脓顺紫暗难溃血水凶
　　【注】此证属督衇经枕骨之下风府穴由积热外受风邪凝结而成初如粟米焮肿作疼痛引头顶肩项气粗鼻塞渐大如盘如盌红活速溃出稠脓者顺紫暗难溃时津血水者逆初起内外治法按玉枕疽其余内外治法俱按痈疽肿溃疡门








　　脑铄
　　脑铄项后如横木精涸毒火上乘生黑如灶烟牛唇硬木痛未腐水流淸急施桑艾法至痛火燎刺痛属阳经速服仙方活命饮若见七恶定然凶
　　【注】此证生于督衇经风府穴由阴精枯涸毒火乘之而生初起形如椒粒坚硬紫暗渐肿如横木甚则上至颠顶下至大椎色如灶烟硬若牛唇未脓皮先腐烂时流淸水肌肉氷冷轻者木痛重者毒气将陷全不知疼宜急施桑柴烘法或艾壮灸法以痛为度速服仙方活命饮以舒解其毒七日之后不发长不生大脓者宜服十全大补汤救之投补药不应者难治若初起热如火燎刺痛属阳证速服黄连消毒饮外敷回阳玉龙膏此证若首尾纯见五善之证者属顺见七恶之证者属逆也其余内外治法俱按痈疽肿溃疡门
　　桑柴烘法
　　艾壮灸法【俱见首卷】
　　仙方活命饮【见肿疡门】
　　十全大补汤【见溃疡门】
　　黄连消毒饮【见前百会疽】
　　回阳玉龙膏【见肿疡门】











　　油风
　　油风毛发干焦脱皮红光亮痒难堪毛孔风袭致伤血养眞海艾砭血痊
　　【注】此证毛发干焦成片脱落皮红光亮痒如虫行俗名鬼剃头由毛孔开张邪风乘虚袭入以致风盛燥血不能荣养毛发宜服神应养眞丹以治其本外以海艾汤洗之以治其标若躭延年久宜鍼砭其光亮之处出紫血毛发庻可复生
　　神应养眞丹
　　羌活　　　　　木
　　天麻　　　　　白
　　当归　　　　　菟丝子
　　熟地　　　　　　　　　　【酒蒸捣膏】　川芎
　　等分为末入地黄膏加蜜丸桐子大每服百丸温煮酒或盐汤任下
　　【方歌】神应养眞治油风养血消风发复生羌归木天麻芍菟丝熟地与川芎
　　海艾汤
　　海艾　　　　　菊花
　　藁本　　　　　蔓荆子
　　防风　　　　　薄荷
　　荆穗　　　　　藿香
　　甘松【各二钱】
　　水五六碗同药煎数滚连汤共入厰口鉢内先将热气薰靣汤少温用布蘸洗日洗二三次洗后避风忌鱼腥发物
　　【方歌】海艾汤治油风痒先薰后洗善消风菊藁蔓荆风薄穗藿香海艾与甘松




















　　白屑风
　　白屑风生头与靣燥痒日久白屑见肌热风侵成燥化换肌润肌医此患
　　【注】此证初生发内延及靣目耳项燥痒日久飞起白屑脱去又生由肌热当风风邪侵入毛孔郁久燥血肌肤失养化成燥证也宜多服祛风换肌丸若肌肤燥裂者用润肌膏擦之甚效
　　祛风换肌丸
　　大胡麻　　　　苍术【炒】
　　牛膝　　　　　　　　【酒洗】　　　石菖蒲
　　苦参　　　　　何首乌【生】
　　花粉　　　　　葳灵仙【各二两】
　　当归身　　　　川芎
　　甘草【各一两生】
　　右为细末陈煮酒跌丸菉豆大每服二钱白滚水送下忌鱼腥发物火酒
　　【方歌】换肌丸治白屑风燥痒日增若虫行风燥血分失润养叠起白屑落复生归芎胡麻苍术膝菖蒲花粉草葳灵苦参何首乌为末煮酒跌丸菉豆形
　　润肌膏
　　香油【四两】　　　奶酥油【二两】
　　当归【五钱】　　　紫草【一钱】
　　将当归紫草入二油内浸二日文火煠焦去渣加黄蜡五钱溶化尽用布滤倾盌内不时用柳枝搅冷成膏每用少许日擦二次
　　【方歌】润肌膏擦白屑风肌肤燥痒用更灵酥香二油归紫草煠焦加蜡滤搅凝





















　　秃疮
　　秃疮风热化生虫骚痒难堪却不疼白痂如钱生发内宜服通圣擦膏灵
　　【注】此证头生白痂小者如豆大者如钱俗名钱癣又名肥疮多生小儿头上骚痒难堪却不疼痛日久延漫成片发焦脱落即成秃疮又名癞头疮由胃经积热生风而成宜用防风通圣散料醇酒浸焙为细末每服一钱或二钱量其壮弱用之食后白滚汤调下服至头上多汗为验初起肥疮宜擦肥油膏用久则效己成秃疮者先宜艾叶鸽粪煎汤洗浄疮痂再用猪肉汤洗之随擦踯躅花油以杀虫散风虫死则痒止风散则发生血潮则肌肤润久擦甚效
　　防风通圣散
　　防风　　　　　当归
　　白芍　　　　　　　　【酒炒】　　　芒硝
　　大黄　　　　　连翘
　　桔梗　　　　　川芎
　　石膏　　　　　　　【煆】　　　　黄芩
　　薄荷　　　　　麻黄
　　滑石【各一两】　　荆芥
　　白术　　　　　　　　【土炒】　　　山栀子【各二钱五分】
　　甘草【二两生】
　　共为末
　　【方歌】防风通圣治秃疮胃经积热致风伤连翘栀子麻黄桔白术归芎滑石防黄芩甘草石膏芍薄荷荆芥并硝黄共末酒拌晒干碾白汤调服发汗良
　　肥油膏
　　番木鳖【六钱】　　当归
　　藜芦【各五钱】　　黄蘗
　　苦参　　　　　杏仁
　　狼毒　　　　　白附子【各三钱】
　　鲤鱼胆【二个】
　　用香油十两将前药入油内熬至黒黄色去渣加黄蜡一两二钱溶化尽用布滤过罐收每用少许用蓝布裹于手指蘸油擦疮
　　【方歌】肥油膏能治肥疮散风杀虫长发强黄蘗苦参白附子番鳖狼毒杏仁良藜芦当归鲤鱼胆煠焦入蜡实竒方
　　踯躅花油方
　　踯躅花根四两捣烂用菜油一盌煠枯去渣加黄蜡少许布滤候冷青布蘸擦日用三次氊防戴之勿令见风
　　【方歌】踯躅花油疗秃疮驱虫止痒擦之良踯躅花根硏极烂菜油煠枯入蜡强



















　　蝼蛄疖
　　蝼蛄疖即蟺拱头势小势大各有由胎毒坚小多衣膜暑热形大功易收
　　【注】此证多生小儿头上俗名貉防未破如曲蟺拱头破后形似蝼蛄串穴有因胎中受毒者其疮肿势虽小而根则坚硬溃破虽出脓水而坚硬不退疮口收敛越时复发本毒未罢他处又生甚属纒绵难敛宜用三品一条鎗揷于孔内化尽坚硬衣膜换撒生肌散贴玉红膏以收敛之不致再发也亦有暑热成毒者大如梅李相联三五枚溃破脓出其口不敛日久头皮串空亦如蝼蛄串穴之状宜贴绀珠膏拔尽脓毒将所串之空皮剪通使无藏脓之处用米泔水日洗一次干撒生肌散贴万应膏甚效有因疮口开张日久风邪袭入以致疮口周围作痒抓破津水相延成片形类黄水疮者宜用败铜散搽之忌鱼腥发物
　　三品一条鎗
　　白砒【一两五钱】　明矾【三两】
　　砒矾二味共为细末入小罐内加炭火煆红青烟已尽叠起白烟片时约上下红彻住火取罐安地上一宿取出约有砒矾浄末一两加雄黄二钱四分乳香一钱二分共硏极细厚糊搓成线条阴干疮有孔者揷入孔内无孔者先用鍼通孔窍早晩揷药二条揷至三日后孔大者每揷十余条揷至七日孔内药条满足方住患处四边自然裂开大缝共至十四日前后其坚硬衣膜及疔核瘰疬痔漏诸管自然落下随用汤洗搽玉红膏虚者兼服健脾补剂自然收敛
　　【方歌】神竒三品一条鎗能医坚硬衣膜疮雄乳白砒矾生用硏末煆炼搓条良
　　败铜散
　　化铜旧罐子一个硏为细末用香油调敷自能渗湿祛痒疮口易敛
　　【方歌】败铜散治溃风伤骚痒破津脂水疮化铜旧罐硏细末香油调敷渗湿良
　　绀珠膏
　　万应膏
　　生肌散
　　玉红膏【俱见溃疡门】









　　发际疮
　　发际疮生发际边形如黍豆痒疼坚顶白肉赤初易治胖人肌厚最纒绵
　　【注】此证生项后发际形如黍豆顶白肉赤坚硬痛如锥刺痒如火燎破津脓水亦有浸滛发内者此由内郁湿热外兼受风相搏而成也初宜绀珠丹汗之次用酒制防风通圣散清解之外搽黄连膏效惟胖人项后发际肉厚而多折纹其发反刺疮内因循日久不瘥又兼受风寒凝结形如卧破烂津水时破时敛俗名谓之肉龟经年不愈亦无伤害常用琥珀膏贴之可稍轻也
　　琥珀膏
　　定粉【一两】　　　血余【八钱】
　　轻粉【四钱】　　　银硃【七钱】
　　花椒【十四粒】　　黄蜡【四两】
　　琥珀【五分末】　　　麻油【十二两】
　　将血余花椒麻油煠焦捞去渣下黄蜡溶化尽用夏布滤浄倾入磁盌内预将定粉银硃轻粉琥珀四味各硏极细共合一处徐徐下入油内用柳枝不时搅之以冷为度绵燕脂摊贴红绵纸摊贴亦可
　　【方歌】琥珀膏能治诸疮活瘀解毒化腐良定血轻　椒蜡珀麻油熬膏亦疗疡
　　绀珠丹【卽万灵丹见肿疡门】
　　防风通圣散【见前秃疮】
　　黄连膏【见鼻部鼻疮】
　　头风伤目
　　头风引目眉棱痛风火寒痰有四因或由杨梅毒攻顶或因产后被风侵
　　【注】此证畏寒恶风其痛走注不定得暖少减者风痛也寒热口苦大渴二便秘不眠者火痛也手足厥冷靣青唇白气逆不渴小水白者寒痛也身重肢痠胸烦作呕口吐痰沫者痰痛也以上四证旧有古方羌活冲和汤倍川芎加菊花随经形证加引治之倘若因循失治风攻眉棱痠痛眼皮跳动渐攻睛珠起蓝云遮睛多致损目若只眉棱痠痛以碧云散常吸之甚效
　　羌活冲和汤
　　防风　　　　　白芷【各一钱】
　　细辛　　　　　甘草【各五分生】
　　生地　　　　　苍术
　　黄芩【各一钱】　　羌活【一钱五分】
　　川芎【二钱】
　　引加葱头三根生姜一片红枣肉二枚水煎食逺服
　　痛由顶后起属膀胱经倍羌活加藁本
　　痛由耳后起属胆经加柴胡
　　痛由太阳牵引头额两目属胃经倍白芷加葛根煆石膏
　　头痛兼有腹痛身重属脾经倍苍术
　　头痛兼有足冷气逆属肾经倍细辛甚者加麻黄生附子减黄芩
　　头痛兼有呕涎沫者手足厥冷属肝经加呉茱萸头痛有火热渴倍酒洗黄芩加生石膏
　　便秘者加生大黄
　　头痛吐痰涎四肢不冷者加半夏
　　【方歌】冲和头风风伤目风火寒痰四因生日久眉棱痠痛跳遮睛损目此能淸防风白芷细辛草生地苍芩羌活芎详在随加引经药葱姜红枣水煎成
　　碧云散
　　川芎　　　　　鵞不食草【各一两】
　　细辛　　　　　辛荑【各二钱】
　　青黛【一钱】
　　共为细末患者口噙凉水令人以芦筒吹入左右鼻孔内取为效每用少许鼻常吸之其效缓
　　【方歌】碧云散去头风证眉棱痠痛更堪医鵞不食草辛荑黛芎细同研用最宜
　　贴两太阳穴法治头痛如破
　　雀脑川芎　　　白附子【各等分】
　　研末葱汁调稠纸摊贴左右太阳穴效
　　产后风寒侵脑头痛不可发汗宜用四物汤倍川芎加荆芥穗服之其效缓
　　杨梅毒入脑髓以致头痛者治在本门
　　四物汤【见溃疡门】






















　　靣部
　　颧疡颧疽
　　颧疡颧疽渐榴形风热积热小肠经疡起焮红浮肿痛疽紫漫硬木麻疼
　　【注】此二证发于颧骨尖处属小肠经不论左右初小渐大如榴发阳分者由风热而生初起焮红浮肿疼痛七日卽溃名为颧疡毒轻根浅易愈发阴分者由积热而生色紫漫肿坚硬麻木疼痛三七方溃名为颧疽毒甚根深难愈疡证初宜仙方活命饮疽证初宜内疏黄连汤或麦灵丹其余内外治法俱按痈疽肿疡溃疡门
　　仙方活命饮
　　内疏黄连汤
　　麦灵丹【俱见肿疡门】


















　　颧疔
　　颧疔初起粟米形证由阳明火毒生坚硬顶凹根深固寒热交作麻痒疼
　　【注】此证生在颧骨之间属阳明胃经不论左右初如粟米黄色小疱次如赤豆顶凹坚硬按似疔头麻痒疼痛多因过食炙煿药酒以致胃经积火成毒而生初宜蟾酥丸或麦灵丹汗之次服黄连消毒饮淸之外治法同疔门凡疔皆属迅速之证初觉卽当急治迟则毒火攻心令人昏愦谵语恶证悉添多致不救
　　蟾酥丸【见疔疮门】
　　麦灵丹【见肿疡门】
　　黄连消毒饮【见头部百会疽】



















　　靣发毒
　　靣发毒在颊车生初少渐多赤豆形肿硬焮疼津黄水证属风热客阳明
　　【注】此证生靣上颊车骨间初生一个渐发数枚形如赤豆色红焮痛坚硬似疔时津黄水由风热客于阳明上攻而成初宜服荆防败毒散汗之若胃火盛则唇焦口渴便燥者卽服凉膈散下之外以淸凉消毒散敷之卽愈
　　凉膈散
　　黄芩　　　　　薄荷
　　栀子　　　　　　　　【生研】　　　连翘【去心】
　　石膏　　　　　　　【生】　　　　甘草【生】
　　芒硝　　　　　大黄【各等分】
　　水二钟苦竹叶二十片煎八分加蜂蜜三匙和服
　　【方歌】凉膈散医肺胃热口渴唇焦便燥结芩薄栀翘石膏草芒硝大黄苦竹叶
　　淸凉消毒散
　　白芨　　　　　乳香
　　雄黄　　　　　天花粉
　　麝香　　　　　乌药
　　山慈菇　　　　黄蘗
　　各等分共研细末鸡子淸和蜜水调敷
　　【方歌】淸凉消毒去风热芨乳雄黄花粉麝乌药慈菇黄蘗研鸡淸蜜调毒即防
　　荆防败毒散【见项部脑疽】























　　靣游风
　　靣游风燥热湿成靣目浮肿痒虫行肤起白屑而痒极破津黄水津血疼
　　【注】此证生于靣上初发靣目浮肿痒若虫行肌肤干燥时起白屑次后极痒抓破热湿盛者津黄水风燥盛者津血痛楚难堪由平素血燥过食辛辣厚味以致阳明胃经湿热受风而成痒甚者宜服消风散痛甚者宜服黄连消毒饮外抹摩风膏缓缓取效
　　摩风膏
　　麻黄【五钱】　　　羌活【一两】
　　白檀香【一钱】　　升麻【二钱】
　　白芨【一钱】　　　防风【二钱】
　　当归身【一钱】
　　用香油五两将药浸五日文火煠黄卽捞去渣加黄蜡五钱溶化尽用绢滤过搅冷涂抹疮上
　　【方歌】摩风膏抹游风证麻黄羌活白檀升芨防归身香油泡煠黄去渣加蜡凝
　　消风散【见项部钮扣风】
　　黄连消毒饮【见头部百防疽】












　　痄腮
　　痄腮胃热是其端初起焮痛热复寒髙肿焮红风与热平肿色淡热湿原
　　【注】此证一名髭发一名含腮疮生于两腮肌肉不着骨之处无论左右总发端于阳明胃热也初起焮痛寒热徃来若髙肿色红焮热者系胃经风热所发若平肿色淡不鲜者由胃经湿热所生始则俱以柴胡葛根汤表之若口渴便秘宜四顺淸凉饮解之表里证俱解肿痛仍作者势必成脓宜托里消毒散托之脓熟者鍼之体虚者宜平补之其余治法按痈疽溃疡门此证初起若过服凉药令毒攻喉者险
　　柴胡葛根汤
　　柴胡　　　　　葛根
　　石膏　　　　　　　【煆】　　　　花粉
　　黄芩【各一钱】　　甘草【五分生】
　　牛蒡子　　　　　　　　　【炒研】　　连翘【去心】
　　桔梗【各一钱】　　升麻【三分】
　　水二钟煎八分不拘时服
　　【方歌】柴胡葛根发表证痄腮肿痛或平形石膏花粉黄芩草牛蒡连翘桔梗升
　　四顺淸凉饮
　　防风　　　　　栀子【生研】
　　连翘　　　　　　　　【去心】　　　甘草【生】
　　当归　　　　赤
　　羌活【各一钱】　　大黄【二钱】
　　水二钟灯心五十寸煎八分食逺服
　　【方歌】四顺淸凉攻里强口干便秘痄腮疮防风栀子连翘草归芍灯心羌大黄
　　托里消毒散【见肿疡门】


















　　颊疡
　　颊疡胃经积热生初如红粟渐榴形脓出肿消易敛愈脓稀难敛漏因成
　　【注】此证生于耳下颊车骨间由阳明胃经积热而生始发如粟色红渐大如榴初起宜犀角升麻汤淸解之若失治或过敷寒药以致肌冷凝结坚硬难消难溃者宜升阳散火汤宣发之将溃宜托里消毒散脓熟鍼之脓出肿退疮口易敛者则愈或牙关急不开或旁肿不消脓水淸稀因而成漏复被寒侵疮孔致生多骨经年纒绵难愈者服桂附地黄丸外用豆豉餠垫灸艾壮初用九壮以知热痒为止每日灸之以朽骨脱出脓渐少而肌渐平为度兼用红升丹撚入疮口内万应膏盖贴每日一易患者当愼起居戒腥发等物渐渐收功
　　犀角升麻汤
　　犀角【二钱五分】　升麻【一钱七分】
　　黄芩【八分】　　　白附子【八分面裹煨熟】
　　生甘草【五分】　　白芷【八分】
　　川芎【八分】　　　羌活【一钱二分】
　　防风【八分】
　　水三钟煎一钟食逺热服
　　【方歌】犀角升麻医颊疡色红初起服之良黄芩白附生甘草白芷川芎羌活防
　　升阳散火汤
　　抚芎【六分】　　　蔓荆子
　　白　　　　　　　　【酒炒】　　　防风
　　羌活　　　　　独活
　　甘草　　　　　　　　　　【半生半灸】　人参【各一钱】
　　柴胡　　　　　香附【各一钱五分】
　　葛根【一钱】　　　升麻【一钱】
　　僵蚕【一钱五分炒】
　　生姜一片红枣肉一枚水三钟煎一钟食逺温服
　　【方歌】升阳散火过敷寒牙义拘急木痛坚抚蔓芍防羌独草参柴香附葛升蚕
　　托里消毒散【见肿疡门】
　　豆豉餠【见灸法内】
　　红升丹
　　万应膏【俱见溃疡门】










　　骨槽风
　　骨槽风火三焦胃耳前腮颊隐隐疼腐溃筋骨仍硬痛牙关拘急夹邪风
　　【注】此证一名牙义发一名穿腮发乃手少阳三焦足阳明胃二经风火也起于耳前连及腮颊筋骨隐痛日久腐溃腮之里外筋骨仍然漫肿硬痛牙关拘急皆由邪风深袭筋骨故也此证属在筋骨阴分故初起肿硬难消溃后疮口难合多致不救初起热不盛者内宜服淸阳散火汤外以淸胃散擦牙眞君妙贴散敷腮如初起发表之后人壮火盛者用皂刺大黄甘草节白芷僵蚕下之后减大黄加生石膏以淸之然亦不可过用寒凉之药恐其凝结也有硬肿日久失治不能尽消者脓势将成宜用中和汤托之已溃按痈疽溃疡门治法亦有过服寒凉以致肌肉坚凝腐臭非理中汤佐以附子不能回阳非僵蚕不能搜风如法治之诸证俱减惟牙关拘急不开宜用生姜片垫灸颊车穴二七壮其穴在耳垂下五分陷中处每日灸之兼用鍼刺口内牙尽处出血其牙关卽开若寒热不退形焦体削痰盛不食或口内腐烂甚则穿腮落齿者俱为逆证当腐烂之初治法卽同牙疳亦不过稍尽人事耳
　　淸胃散
　　姜黄　　　　　白芷
　　细辛　　　　　川芎
　　各等分共硏细末先以盐汤潄口擦牙痛处
　　【方歌】淸胃散擦牙肿疼姜黄白芷细辛芎同研先以盐汤潄后擦此药有竒功
　　中和汤
　　白芷　　　　　桔梗
　　人参　　　　　黄耆【各一钱】
　　藿香【五分】　　　肉桂【五分】
　　甘草　　　　　白术【土炒】
　　川芎　　　　　当归
　　白芍【各一钱酒炒】　　麦门冬【五分去心】
　　水二钟姜三片枣二枚煎八分加酒一杯食逺服
　　【方歌】中和汤治骨槽风日久不消欲溃脓芷桔参耆藿桂草术芎归芍麦门冬
　　理中汤【见溃疡门】
　　真君妙贴散【见肿疡门】
　　升阳散火汤【方见颊疡】























　　发颐
　　发颐肿痛结核般经属阳明身热寒伤寒疹毒汗失表肿至咽喉调治难
　　【注】此证又名汗毒发于颐颔之间属足阳明胃经初起身发寒热肿如结核微热微痛渐肿如桃如李疼痛倍增由伤寒发汗未尽或疹形未透壅积而成初起宜荆防败毒散汗之外以二味拔毒散敷之即消如消之不应者肿痛日増势必溃脓宜服托里透脓汤溃后按痈疽溃疡门治法若此证失于调治或误投寒凉尅伐之药毒必内陷肿至咽喉痰涌气堵汤水难咽者逆
　　荆防败毒散【见项部脑疽】
　　二味拔毒散【见肿疡门】
　　托里透脓汤【见头部侵脑疽】


















　　时毒
　　时毒初发类伤寒漫肿无头在项间因感四时不正气治分壮弱疏解痊
　　【注】此证初起状类伤寒憎寒发热令人恍惚不寜肢体痠疼或兼咽痛一二日间发于项腮颔颐作肿无头渐渐焮赤疼痛或似结核有根漫肿色赤俱由感冒四时不正邪气客于经络酿结而成非发于病后之颐毒也惟在医者精察疮色辨别虚实治法须宜疏解不可骤用寒凉致毒不外发而内攻咽喉者险矣初服荆防败毒散汗之其肿不消者宜服连翘消毒饮肿仍不消脓势将成壮者宜服透脓散弱者宜服托里透脓汤外敷二味拔毒散脓熟鍼之溃按痈疽溃疡门治法
　　荆防败毒散【见项部脑疽】
　　连翘消毒饮【见背部酒毒发】
　　透脓散【见肿疡门】
　　托里透脓汤【见头部侵脑疽】
　　二味拔毒散【见肿疡门】














　　鳯眉疽
　　鳯眉疽生两眉棱形如长漫肿红膀胱小肠肝胆热烦闷呕逆不食凶
　　【注】此疽亦名眉发生于眉棱无论左右俱属足太阳膀胱手太阳小肠足厥隂肝足少阳胆四经积热所致形长如疼痛引脑二目合肿坚硬色赤按之有根六日内刺之得脓则吉无脓则险甚则十四日不溃烦闷呕逆不食者凶初宜服仙方活命饮次服托里透脓汤速溃为妙迟则恐攻眼损睛矣其余内外治法按痈疽溃疡门
　　仙方活命饮【见肿疡门】
　　托里透脓汤【见头部侵脑疽】




















　　眉心疽
　　眉心疽生在印堂硬肿为疽浮肿疡督经风热气凝滞根坚木痛当疔防
　　【注】此证生于两眉中间疽名曰印堂疽毒初起色暗根平肿硬疼痛至二十一日腐溃出稠脓者顺无脓黒陷者逆疡名曰靣风毒疡毒初起色赤浮肿焮痛易治七日溃脓若色黒木痛麻痒太过根硬如铁钉之状寒热并作即眉心疔也俱由督衇经风热壅结气滞所成疽疡二证俱按百防疽眉心疔治法同疔






















　　龙泉疽
　　龙泉疽起在人中麻痒坚疼赤豆形上焦风热攻督衇憎寒壮热治同疔
　　【注】此证生于水沟穴即人中是也属督衇经形如赤豆势小根深坚硬木痛色紫顶焦寒热交作不时麻痒由上焦风热攻于督衇而成宜按疔门急速治之迟则毒气内攻令人烦闷恶心干呕神乱昏愦腮项俱肿多致不救








　　虎髭毒
　　虎髭毒在颏下生胃肾积热久任经痈焮肿痛速溃易疽坚硬痛麻痒疔
　　【注】此毒一名颏痈肿痛焮赤速溃易治一名承浆疽坚硬痛肿迟溃难治若根深形小似豆麻痒痛甚恶寒发热心烦作呕者疔也当从疔治皆由过食炙煿以致胃肾二经积热上攻任衇而成痈疽二证初起宜服仙方活命饮加升麻桔梗消之若便秘唇焦大渴者宜内疏黄连汤淸之其余内外治法俱按痈疽肿疡溃疡门初起麻痒如疔治法按疔门
　　仙方活命饮
　　内疏黄连汤【俱见肿疡门】



















　　燕窝疮
　　燕窝疮在下颏生如攅粟豆痒热疼形类黄水疮破烂此证原来湿热成
　　【注】此证生于下颏俗名羊胡子疮初生小者如粟大者如豆色红热痒防痛破津黄水形类黄水疮浸滛成片但疙如攅由脾胃湿热而成宜服芩连平胃汤外搽碧玉散即效
　　芩连平胃汤
　　黄芩【一钱五分】　黄连【一钱】
　　厚朴【一钱姜炒】　　　苍术【二钱炒】
　　甘草【五分生】　　　陈皮【一钱】
　　水二钟姜一片煎八分食后服
　　【方歌】芩连平胃燕窝疮除湿淸热服更良姜炒厚朴苍术草陈皮同煎引生姜
　　碧玉散
　　黄蘗末　　　　红枣肉【各五钱烧炭存性】
　　共研极细末香油调搽患处
　　【方歌】碧玉散搽燕窝疮色红疙津水黄枣炭蘗末香油拌消疼止痒渗湿方













　　雀斑
　　雀斑淡黄碎防形火郁孙络血风成犀角升麻丸常服正容散洗渐无踪
　　【注】此证生于靣上其色淡黄碎防无数由火郁于孙络之血分风邪外搏发为雀斑宜常服犀角升麻丸并治一切粉刺酒刺防靥子等证外用时珍正容散早晩洗之以泽其肌久久自愈亦有水亏火滞而生雀斑者宜服六味地黄丸
　　犀角升麻丸
　　犀角【一两五钱】　升麻【一两】
　　羌活【一两】　　　防风【一两】
　　白附子【五钱】　　白芷【五钱】
　　生地黄【一两】　　川芎【五钱】
　　红花【五钱】　　　黄芩【五钱】
　　甘草【二钱五分生】
　　各为细末合均蒸饼为小丸每服二钱食逺临卧用茶淸送下
　　【方歌】犀角升麻治雀斑防靥子亦能痊犀升羌防白附芷生地芎红芩草丸
　　时珍正容散
　　猪牙皂角　　　紫背浮萍
　　白梅肉　　　　甜樱桃枝【各一两】
　　焙干兑鹰粪白三钱共研为末每早晚用少许在手心内水调浓搓靣上良久以温水洗靣用至七八日后其斑皆没神效
　　【方歌】正容散洗雀斑容猪牙皂角紫浮萍白梅樱桃枝鹰粪研末早晩水洗灵
　　六味地黄丸
　　怀熟地【八两】　　山萸肉
　　怀山药【各四两炒】　白茯苓
　　丹皮　　　　　泽泻【各三两】
　　共为细末炼蜜为丸如梧桐子大每服二钱空心淡盐汤送下
　　【方歌】六味地黄善补隂能滋肾水并生津萸苓山药丹皮泻研末蜜丸服最神













　　黑痣
　　黑痣生面霉防斑小如黍粒豆形圆孙络之血阳束结挑破水晶膏防痊
　　【注】此证生于面部形如霉防小者如黍大者如豆比皮肤髙起一线有自防生者亦有中年生者由孙络之血滞于衞分阳气束结而成宜用线鍼挑破以水晶膏防之三四日结痂其痣自落用贝叶膏贴之兼戒酱醋愈后无痕
　　水晶膏
　　矿子石灰水化开取末五钱又用浓鹻水多半茶钟浸于石灰末内以鹻水髙石灰二指为度再以糯米五十粒撒于灰上如鹻水渗下陆续添之泡一日一夜冬天两日一夜将米取出捣烂成膏挑少许防于痣上不可太过恐伤好肉
　　【方歌】水晶膏能防黑痣鹻水浸灰入糯米一日一夜米泡红取出捣膏效无比
　　贝叶膏【见溃疡门】
　　黧黑皯
　　皯如尘久炲暗原于忧思抑郁成大如莲子小赤豆玉容久洗自然平
　　【注】此证一名黧黑斑初起色如尘垢日久黑似煤形枯暗不泽大小不一小者如粟粒赤豆大者似莲子芡实或长或斜或圆与皮肤相平由忧思抑郁血弱不华火燥结滞而生于靣上妇女多有之宜以玉容散早晩洗之常用美玉磨之久久渐退而愈戒忧思劳伤忌动火之物
　　玉容散
　　白牵牛　　　　团粉
　　白敛　　　　　白细辛
　　甘松　　　　　白鸽粪
　　白芨　　　　　白莲蕋
　　白芷　　　　　白术
　　白僵蚕　　　　白茯苓【各一两】
　　荆芥　　　　　独活
　　羌活【各五钱】　　白附子
　　鹰条白　　　　白扁豆【各一两】
　　防风【五钱】　　　白丁香【一两】
　　共研末每用少许放手心内以水调浓搽搓靣上良久再以水洗靣早晚日用二次
　　【方歌】玉容散退黧皯牵牛团粉敛细辛甘松鸽粪及莲蕋芷术僵蚕白茯苓荆芥独羌白附子鹰条白扁豆防风白丁香共硏为末早晚洗靣去斑容













　　御纂医宗金鉴卷六十三
<子部,医家类,御纂医宗金鉴>
　　钦定四库全书
　　御纂医宗金鉴卷六十四
　　编辑外科心法要诀目录
　　项部
　　脑疽
　　偏脑疽
　　天柱疽
　　鱼尾毒
　　百衇疽
　　结喉痈
　　夹喉痈
　　少阳经瘰疬
　　太阳经湿瘰疬
　　马刀瘰疬
　　阳明经瘰疬
　　重台瘰疬
　　上石疽
　　失荣证
　　钮扣风
　　背部
　　上中下发背
　　上搭手
　　中搭手
　　下搭手
　　莲子发
　　蜂窝发
　　隂阳二气疽
　　串疽
　　酒毒发
　　连珠发
　　丹毒发
　　禽疽
　　痰注发
　　黄瓜痈
　　腰部
　　肾俞发
　　中石疽
　　纒腰火丹









　　御纂医宗金鉴卷六十四目録
　　钦定四库全书
　　御纂医宗金鉴卷六十四
　　编辑外科心法要诀













　　项部
　　脑疽
　　脑疽项正属督衇左右偏脑太阳经阳正阴偏分难易治与痈疽大法同
　　【注】此疽有正有偏正属督衇经入发际名为脑疽俗名对口偏属太阳膀胱经名为偏脑疽俗名偏对口正脑疽系阳亢热极而生其证多焮赤肿痛色鲜红活根束顶尖时痛时止督衇纯阳起于尾闾上贯顚顶挟毒上升故易脓易腐易敛多属顺证若偏脑疽系寒热错杂所生其证漫肿色暗平塌坚硬然足太阳经外阳内阴从头走足阳降阴凝难脓难腐难敛多属逆证更有兼风湿者其疮根又易于散大旁流故顺逆二证治法当辨别是痈是疽脑痈者皮薄易破脑疽者皮厚难破初起有表证令人寒热徃来宜服荆防败毒散有里证令人口唇焦紫大渴大便结燥宜服内疎黄连汤若疮势已成按痈疽肿疡溃疡门大法治之
　　荆防败毒散
　　荆芥　　　　　防风
　　羌活　　　　　独活
　　前胡　　　　　柴胡
　　桔梗　　　　　川芎
　　枳殻　　　　　　　　【麸炒】　　　茯苓【各一钱】
　　人参　　　　　甘草【各五分】
　　姜三片水二钟煎八分食逺服
　　寒甚加葱三枝
　　【方歌】荆防败毒治初疮憎寒壮热汗出良羌独前柴荆防桔芎枳参苓甘草强
　　内疎黄连汤【见肿疡门】











　　天柱疽
　　天柱疽生天柱骨上焦郁热蓄督经灸之有疱方为顺色黑形陷逆而凶
　　【注】此疽生于项后髙骨名天柱骨即大椎骨也疽之初起形如卧蚕由上焦郁热蓄于督衇以致肩背拘急极痒入骨宜于患处以艾灸之若灸之有疱者顺无疱者逆甚至色黑形陷血出不止溃烂神昏呕哕恶心等证是为大凶其内外治法同脑疽























　　鱼尾毒
　　鱼尾毒生后发角在左在右浅而轻膀胱湿热七日溃脓出肿消痛自宁
　　【注】此毒生于项后发际两旁角处由足太阳膀胱经湿热凝结而发其毒或在左或在右皆属轻浅初起宜荆防败毒散脓将成宜服托里排脓汤其外治之法同痈疽肿疡溃疡诸证
　　托里排脓汤
　　当归　　　　　白芍【酒炒】
　　人参　　　　　白术【土炒】
　　茯苓　　　　　连翘【去心】
　　金银花　　　　浙贝母【各一钱去心】
　　生黄耆【二钱】　　陈皮【八分】
　　肉桂【六分】　　　桔梗【胸之上加一钱】
　　牛膝【下部加八分】白芷【顶之上加五分】
　　甘草【四分】
　　姜一片水三钟煎一钟食逺温服
　　【方歌】托里排脓治溃疮排脓消肿实称强归四君翘桂芷银耆贝桔膝陈良
　　荆防败毒散【见脑疽】












　　百衇疽
　　百衇疽生肿色形引耳绕颈色紫红痛热不食气逆嗽刺出脓吉血出凶
　　【注】此疽初发漫肿大小数块环绕颈项其色紫红痛热不食气逆咳嗽其发引耳十五日可刺迟则毒攻咽喉刺见脓者顺见血者逆余治法按痈疽肿疡溃疡门









　　结喉痈
　　结喉痈发项前中肝肺积热塞喉凶脓成若不急速刺溃穿咽喉何以生
　　【注】此痈发于项前结喉之上又名猛疽以其毒势猛烈也盖项前之中经属任衇兼肝肺二经积热忧愤所致肿甚则堵塞咽喉汤水不下其凶可畏若脓成不鍼向内溃穿咽喉者则难生矣初宜服黄连消毒饮外敷二味防毒散将溃调治之法按痈疽肿疡溃疡门
　　黄连消毒饮【见头部百会疽】
　　二味防毒散【见肿疡门】













　　夹喉痈
　　夹喉痈生喉两旁肝胃毒热发其疮疮与结喉痈同治尤嫌痰壅不时呛
　　【注】此壅一名夹疽生于结喉之两旁属足厥阴肝经足阳明胃经火毒上攻而致其治法与结喉痈同治










<子部,医家类,御纂医宗金鉴,卷六十四>
<子部,医家类,御纂医宗金鉴,卷六十四>
　　瘰疬
　　小瘰大疬三阳经项前颈后侧旁生痰湿气筋名虽异总由恚忿郁热成更审纒绵诸证治成劳日久不收功【注】此证小者为瘰大者为疬当分经络如生于项前属阳明经名为痰瘰项后属太阳经名为湿瘰项之左右两侧属少阳经形輭遇怒即肿名为气疬坚硬筋缩者名为筋疬若连绵如贯珠者即为瘰疬或形长如蛤蜊色赤而坚痛如火烙肿势甚猛名为马刀瘰疬又有子母疬大小不一有重台瘰疬上堆累三五枚盘叠成攒有绕项而生者名蛇盘疬如黄豆结篓者又名鎻项疬生左耳根名蜂窝疬生右耳根名惠袋疬形小多痒者名风疬颔红肿痛者名为燕窝疬延及胸腋者名瓜藤疬生乳旁两胯輭肉等处者名疡疬生于徧身漫肿而輭囊内含硬核者名流注疬独生一个在顖门者名单窠疬一包生十数个者名莲子疬坚硬如砖者名门闩疬形如荔枝者名石疬如鼠形者名鼠疬又名鼠疮以上诸疬推之移动为无根属阳外治宜因证用鍼灸敷贴蚀腐等法推之不移动者为有根且深属隂皆不治之证也切忌鍼砭及追蚀等药如妄用之则难收敛瘰疬形名各异受病虽不外痰湿风热气毒结聚而成然未有不兼恚怒忿郁幽滞谋虑不遂而成者也有外受风邪内停痰湿抟于经络其患身体先寒后热疮势宣肿微热皮色如常易消易溃易敛此为风毒也如防风羌活汤海菜丸拣择用之有天时亢热暑湿偶中三阳经兼过食膏粱厚味酿结而成其患色红微热结核坚硬缓肿难消溃迟敛迟此为热毒也如升阳调经汤柴胡连翘汤鸡鸣散随证轻重拣择用之有感冒四时杀厉之气而成其患耳项胸腋骤成肿块宣发暴肿色红皮热令人寒热头项强作痛此为气毒也如李杲连翘散坚汤散肿溃坚汤俱可因证治之有肝伤恚忿血虚不能荣筋其患核坚筋缩推之不移者此筋瘰也初服舒肝溃坚汤次服香贝养荣汤治之有误食汗液虫蚁鼠残陈水宿茶不净之物其患初小后大累累如贯珠连接三五枚不作寒热初不觉疼久方知痛此为误食毒物也如杨氏家藏治瘰疬方法制灵鸡蛋随证虚实拣择用之自愈其项后两旁湿瘰疬经属膀胱寒水外感风邪与湿凝结漫肿疼痛皮色如常有日久将溃皮色透红微热痛甚其内外治法用药总不宜寒凉初肿宜用附子败毒汤外敷神功散将溃已溃俱按痈疽溃疡内外治法用药首尾得温暖即效误犯寒凉令人项背拘强疮势塌陷毒气攻里便泻者逆但凡生瘰疬者男子不宜太阳青筋暴露潮热咳嗽自汗盗汗女人不宜眼内红丝经闭骨蒸五心烦热男妇有此后必变疮劳俱为逆证难收功也
　　防风羌活汤
　　治风毒瘰疬初发寒热者
　　防风　　　　　羌活【各一钱】
　　连翘【二钱去心】　　　升麻【七分】
　　夏枯草【二钱】　　牛蒡子【一钱炒研】
　　川芎【一钱】　　　黄芩【一钱酒浸】
　　甘草【五分】　　　昆布【一钱酒洗】
　　海藻【一钱酒洗】　　　僵蚕【二钱酒炒】
　　薄荷【一钱】
　　水煎服
　　【方歌】防风羌活驱瘰方风毒发热最为良芎芩昆布翘蒡草夏枯海藻薄升僵
　　海菜丸
　　治风痰瘰疬绕项而生无寒热者宜常服消尽为止海藻菜【荞麦同炒过去麦不用】白僵蚕【微炒去丝】
　　右等分为细末用白梅肉泡汤为丸如梧桐子大饭后或临卧时每服六七十丸米汤送下兼忌鱼腥厚味
　　【方歌】海菜丸治风痰疬海藻菜与白僵蚕梅汤为丸如桐子米汤送下病可痊
　　升阳调经汤丸
　　治热毒瘰疬绕于项下或至颊车此证由阳明胃经中来也若其疮深逺隐曲肉低俱作块子坚硬大小不等并皆治之或作丸服亦可
　　升麻【八钱】　　　连翘【去心】
　　龙胆草　　　　　　　　　【酒炒】　　桔梗
　　黄连　　　　　　　　　　【去须酒炒】　京三棱【酒炒】
　　葛根　　　　　甘草【各五钱炙】
　　知母　　　　　　　　【酒洗】　　　广茂【各一两酒炒】
　　条黄芩【六钱酒洗】　　黄蘗【七钱去粗皮酒炒】
　　右撮一剂称一半为细末炼蜜为丸如梧桐子大每服一百丸或一百五十丸一半研粗末每用五钱若胃强能食大便干燥者可旋加至七八钱用水二钟先将粗末浸半日煎至一钟去渣热服服时仰卧伸脚置髙处去枕头噙药一口作十次咽之一钟将吃完可留一口将丸药送下服药毕卧如常此治法也
　　【方歌】升阳调经医毒热项颊瘰疬坚如鐡升葛甘芩知蘗棱黄连胆草翘茂桔
　　柴胡连翘汤
　　治男妇热毒马刀瘰疬兼气寒血滞经闭等证
　　柴胡　　　　　连翘【去心】
　　知母　　　　　　　　【酒炒】　　　黄芩【各五钱炒】
　　黄蘗　　　　　　　　【酒炒】　　　生地
　　甘草【各三钱炙】　　瞿麦穗【六钱】
　　牛蒡子【二钱炒研】　　当归尾【一钱五分】
　　肉桂【三分】
　　右共研粗末每服三钱或五钱水二大钟煎至一钟去渣食后热温服
　　【方歌】柴胡连翘医瘰疬马刀血滞与经闭黄芩牛蒡归蘗知瞿麦肉桂甘生地
　　鸡鸣散
　　治瘰疬疼痛及热毒结核或多烦闷热而不寒者黑牵牛【一两】　　　胡粉【一钱即定粉】
　　生大黄【二钱】　　　朴硝【炼成粉者三钱】
　　右共为细末每服三钱鸡鸣时井花水调服以二便利为度如未利再服
　　【方歌】鸡鸣散治瘰疬疼结核烦闷热相乘粉牵消黄为细末井水调服便利通
　　李杲连翘散坚汤
　　治气毒瘰疬耳下或至缺盆或至肩上生疮坚硬如石推之无根者名马刀疮从手足少阳经中来也或生两脇或已流脓或未破并皆治之
　　当归　　　　　　　　【酒洗】　　　连翘【去心】
　　莪术　　　　　　　　【酒炒】　　　京三棱【各五钱酒炒】
　　土瓜根　　　　　　　　　【酒炒】　　龙胆草【各一两酒洗】
　　柴胡【一两二钱】　黄芩【一两二钱一半生用一半酒炒】
　　炙甘草【六钱】　　黄连【酒炒】
　　苍术【各三钱炒】　　赤芍药【一钱】
　　右以一半为细末炼蜜为丸如梧桐子大每服一百丸或一百五十丸一半研粗末每用五钱水一钟八分先浸半日煎一钟去渣热服临卧头低脚髙去枕而卧每口作十次咽之留一口送下丸子服毕如常安卧
　　【方歌】李杲连翘散坚汤气毒瘰疬马刀疮归芍柴芩棱莪草土瓜龙胆黄连苍
　　舒肝溃坚汤
　　夏枯草　　　　　僵蚕【各二钱炒】
　　香附子　　　　　　　　　【酒炒】　　　石决明【各一钱五分煆】
　　当归　　　　　　白芍【醋炒】
　　陈皮　　　　柴胡
　　抚芎　　　　穿山甲【各一钱炒】
　　红花　　　　　片子姜黄
　　甘草【各五分生】
　　引灯心五十寸水三钟煎一钟食逺热服
　　便燥者加乳香一钱
　　便溏者加煆牡蛎一钱
　　【方歌】舒肝溃坚汤开郁筋疬石疽柴决当夏枯陈蚕香附抚红花芍草甲姜黄
　　散肿溃坚汤
　　治气毒瘰疬一切马刀结硬如石推之有根者如证从耳下串至缺盆或至肩上或至脇下者皆属手足少阳二经所发也若瘰疬徧生下颏或至颊车坚而不溃者属足阳明经所发也或二证已破及流脓水者并皆治之服药多少临证斟酌量病人饮食多少大便輭硬以意消息之
　　柴胡梢【四钱】　　龙胆草【酒炒】
　　黄蘗　　　　　　　　　　　【去粗皮酒炒】知母【炒】
　　花粉　　　　　昆布【去土酒洗】
　　桔梗【各五钱】　　甘草根【炙】
　　京三棱　　　　　　　　　【酒炒】　　广茂【酒炒】
　　连翘　　　　　　　　【去心】　　　当归【各三钱】
　　白芍　　　　　　　　【酒炒】　　　葛根
　　黄连【各二钱】　　升麻【六钱】
　　黄芩梢【八钱一半酒炒一半生用】
　　海藻【五钱】
　　右共研末每用六钱或七钱水二钟先浸半日煎至一钟去渣热服服时于卧处伸脚在髙处头微低每噙一口作十次咽之至服毕依常安卧取药在胸中多停留之意也另攒半料作细末炼蜜为丸如梧桐子大每服一百丸此汤药豫留一口以送丸药
　　【方歌】散肿溃坚气毒滞马刀瘰疬耳肩交徧颏或至颊车骨结硬如石用之消知藻三棱归芍草升芩花粉柴胡梢葛根黄连广茂桔昆布龙胆蘗连翘
　　杨氏家藏治瘰疬方
　　治误食毒物致成瘰疬其功甚速
　　荆芥　　　　　白僵蚕【炒去丝】
　　黑牵牛【各二钱】　螌蝥【二十八个去头翅足大米炒】
　　右为末卧时先将滑石末一钱用米饮调服半夜时再一服五更初即用温酒调药一钱或二三钱量人之强弱用之服后如小水并无恶物行下次日早再用一服仍不行第三日五更初先吃白糯米粥再服前药一服更以灯心汤调琥珀末一钱服之以小水内利去恶物为愈如尿孔痛用青黛一钱以甘草汤调下其痛即止
　　【方歌】杨氏家藏治瘰方误食毒物成疬疮牵牛螌蝥僵荆芥为末酒服量弱强
　　法制灵鸡蛋
　　治误食毒物致腋下生马刀瘰疬者其功稍缓螌蝥【七个去头足翅】
　　右将鸡子一个顶上敲开小孔入螌蝥在内纸封固了于饭上蒸熟取出去殻切开去螌蝥五更空心和米饭嚼服候小水通如米泔水或如脂即其騐也如大便小水不通即服琥珀散三二贴催之然后常服妙灵散内消连翘丸尤佳
　　【方歌】制灵鸡蛋治马刀鸡子一个入螌蝥纸封蒸熟去殻药同饭嚼服疬可消
　　琥珀散
　　琥珀　　　　　黄芩
　　白茯苓　　　　乌药
　　车前子　　　　瞿麦
　　茵蔯蒿　　　　石韦
　　紫草　　　　　茅根
　　连翘【各等分去心】
　　右为极细末每服三钱用灯心汤调下不拘时服
　　【方歌】琥珀散能利二便泻毒清热最称竒芩苓乌药车瞿麦茵韦紫草茅翘宜
　　妙灵散
　　服灵鸡蛋后却将此药与内消连翘丸相兼常服疮愈方止
　　海藻【二两】　　　川牛膝
　　何首乌　　　　　　　　【生】　　　当归【酒洗】
　　海螵蛸　　　　桑寄生【各一两】
　　海带　　　　　青葙子【酒洗】
　　昆布　　　　　　　　【酒洗】　　　甘草节【各五钱】
　　木香【三钱】　　　沉香【二钱】
　　右为细末每服二钱食逺温酒调下
　　内消连翘丸
　　连翘【二两去心】　　　核桃仁
　　白及　　　　　射干
　　夏枯草　　　　土根
　　泽兰叶　　　　沙参
　　漏芦【各一两五钱】
　　右为细末入核桃仁研匀酒糊为丸如梧桐子大每服三五十丸空心食前或酒下或盐汤送下
　　【方歌】内消连翘解瘰毒妙灵与此两兼服核桃及射夏枯草土泽兰沙漏芦
　　附子败毒汤
　　治湿毒瘰疬
　　羌活【一钱】　　　川附子【一钱制】
　　白僵蚕【三钱炒】　　前胡【一钱】
　　连翘【一钱五分去心】　生黄耆【一钱五分】
　　蔓荆子【一钱五分】陈皮【一钱】
　　防风【一钱】　　　白茯苓【一钱五分】
　　金银花【二钱】　　甘草【五分节】
　　引用生姜一片水三钟煎一钟食逺温服
　　【方歌】附子败毒太阳经湿毒瘰疬漫肿疼陈苓前草耆羌活银花僵蔓翘防风
　　消核散
　　治颈项痰凝瘰疬不论男妇小儿用之无不神效海藻【三两】　　　牡蛎
　　元参【各四两】　　糯米【八两】
　　甘草【一两生】
　　红娘子【二十八个同糯米炒胡黄色去红娘子用米】
　　共研细酒调服一钱或钱半量人壮弱
　　【方歌】消核散治诸瘰疬男妇小儿用之愈红娘糯米炒胡黄甘草元参藻牡蛎
　　犀角丸
　　治诸般瘰疬心火上攻两目赤澁服之有效
　　犀角　　　　　青皮
　　黒牵牛　　　　　　　　　　　【半生半炒】陈皮【各一两】
　　连翘【五钱去心】　　　薄荷【二觔】
　　皂角【二枚】
　　前五味共研细末用皂角去子皮泡捶以布绞取汁一盌又用新薄荷捣取汁同成膏和入药末内为丸如梧桐子大每服三十丸食后滚汤送下
　　【方歌】犀角丸能除心火诸般瘰疬兼目红牵牛半生半炒用陈薄皂角连翘青
　　夏枯草膏
　　治男妇小儿忧思气郁瘰疬坚硬肝旺血燥骤用迅烈之剂恐伤脾气以此膏常服消之
　　京夏枯草【一觔半】当归
　　白芍　　　　　　　　【酒炒】　　　黑参
　　乌药　　　　　浙贝母【去心】
　　僵蚕【各五钱炒】　　昆布
　　桔梗　　　　　陈皮
　　抚芎　　　　　甘草【各三钱】
　　香附【一两酒炒】　　　红花【二钱】
　　前药共入砂锅内水煎浓汤布滤去渣将汤复入砂锅内漫火熬浓加红蜜八两再熬成膏磁罐收贮每用一二匙滚水冲服兼戒气怒鱼腥亦可用薄纸摊贴瘰疬自消
　　【方歌】夏枯草膏医诸疬化硬消坚理肝虚血燥忧思肝木旺烈药伤脾服此宜归芍贝僵香附桔昆红参草抚陈皮乌药同熬加红蜜滚水冲服戒怒急
　　瘰疬未溃敷贴方
　　金倍散
　　治瘰疬坚硬难消难溃敷之神效
　　整文蛤【一枚攒孔】　　金头蜈蚣【一条研粗末】
　　将蜈蚣末装入文蛤内纸糊封口外再用西纸糊七层晒干麫麸拌炒以纸黑焦为度去纸研极细末加麝香一分再研匀陈醋调稠温敷坚硬核处外用薄纸盖之每日一换
　　【方歌】金倍散敷坚瘰疬蜈蚣末入文蛤中纸糊晒干同麸炒加麝研之醋调灵
　　神功散
　　治湿毒瘰疬敷之神效
　　制川乌头　　　嫩黄蘗【各等分】
　　共研细末米醋调稠温敷肿处每日一换
　　【方歌】神功散敷湿瘰疬嫩黄蘗与川乌头等分为末加米醋调涂肿处即能瘳
　　李杲龙泉散
　　治诸般瘰疬未成者消已成者溃
　　瓦粉　　　　　　　　　【即定粉】　　龙泉粉【即磨刀石上粉也】
　　莪术　　　　　　　　　　【酒浸炒干】　京三棱【酒浸炒干】
　　昆布【各五钱去土酒洗】
　　右共研极细滚水调涂患处用此消坚尤速
　　【方歌】李杲龙泉敷诸疬瓦粉龙泉莪术棱昆布共研为细末滚水调涂速又灵
　　朱震亨贴瘰疬饼
　　治项间瘰疬不辨肉色不问大小及日月深逺或有赤硬肿痛并皆贴之效
　　生山药　　　　萞麻子肉
　　右等分捣匀摊贴之
　　【方歌】震亨贴瘰疬可移萞麻山药共研泥不问日久并肿硬作饼贴之效更竒
　　神效瘰疬方
　　治瘰疬初起消肿止痛
　　白胶香　　　　海螵蛸
　　降眞香【心无土气者】
　　右等分研末温水调稠薄纸摊贴
　　【方歌】神效瘰疬实良方踈滞消肿止痛强未破已前用之效白胶海螵降眞香
　　龙珠膏
　　龙牙草【五两即马鞭草】　棘枣根【五钱】
　　海藻【二钱五分】　苏木【五钱】
　　右细切水二十盌煎至十二三盌去渣又用桑柴灰苍耳草灰石灰各二盌半纸两层先铺箩底次置三种灰于箩内用滚水热淋取灰汁十盌澄清同前汤入锅内成膏用巴豆霜白丁香石膏麝香轻粉各少许研细入膏内搅匀磁罐收贮取敷核上再敷时去旧药其核即溃根小者但涂于根上其核自溃
　　【方歌】龙珠膏敷疬毒疮溃迟未溃敷之良海藻苏木龙牙草再加枣根共煎汤桑石苍耳灰淋水同煎成膏添麝香石膏白丁轻巴豆研入膏内涂瘰强
　　瘰疬溃后方
　　蟾酥撚子
　　蟾酥【黄豆大一块】　　白丁香【十五粒】
　　寒水石【黄豆大一块】　巴豆【十粒去殻】
　　寒食麫【黄豆大一块】
　　右各研细共合一处再研匀炼蜜搓成撚子每用一根用鍼将瘰疬当顶鍼一孔揷撚子入孔内用绿云膏盖贴连揷三日后单换膏药俟数日后顽根自脱以浓净硬退为效如硬未尽再用以尽为度
　　【方歌】蟾酥撚子化坚方瘰疬将溃纳入疮寒水石共巴豆肉寒食麫与白丁香
　　五云膏
　　专贴鼠疮马刀瘰疬已溃
　　银黝子【四两捶碎】　　黄丹【八两飞过】
　　香油【二十两】
　　用砂锅一口盛香油火温候油热将黝子投入油内用桃栁桑槐枣五样树枝搅之候起珍珠花时捞去渣用布滤净复将油下入锅内慢慢将黄丹筛入油内用五枝不住手搅之以滴水成珠为度取出收贮用时勿令见火以重汤炖化红縀摊贴
　　【方歌】五云膏贴鼠疮证瘰疬溃后共马刀银黝油熬渣滤净黄丹五枝搅成膏
　　绿云膏
　　黄连　　　　　大黄
　　黄芩　　　　　元参
　　黄蘗　　　　　木鳖子【各一钱去殻】
　　右药共切片用香油一两煠焦色去渣入净松香五两再成膏倾入水中扯防令金黄色入铫内再数滚候温将猪胆汁三枚铜绿三钱预用醋一两浸一宿绢滤去渣同入膏内用栁枝搅之候冷为度用时以重汤炖化薄纸摊贴甚效
　　【方歌】绿云疬破贴最神军蘗连鳖元参芩油煠滤渣加松脂胆汁铜绿入搅匀
　　蛇蜕膏
　　蜜蜂【二十一个】　蛇蜕【七分半】
　　蜈蚣【二条端午前收者佳】
　　右用香油四两将前三药入油用文武火煠枯捞去渣入定粉二两用如筯粗桑枝七条急搅候泠出火气七日夜方用纸摊贴患处
　　【方歌】蛇蜕膏贴溃后疬专消余毒功效极蜈蚣蜜蜂煠去渣定粉油出火气
　　凡治瘰疬马刀溃破之后应用方药气血两虚宜八珍汤坚硬未消者宜香贝养荣汤食少便泻者宜香砂六君子汤血虚肝热或疮口出血或红脓者宜逍遥散加丹皮炒栀子疮口敛迟宜用十全大补汤加白敛虚烦不寐者宜归脾汤调理但药剂大小量人岁数虚实斟酌用之
　　八珍汤【见溃疡门】
　　香贝养荣汤【见石疽门】
　　香砂六君子汤【见溃疡门】
　　逍遥散【见背部上搭手】
　　十全大补汤【见溃疡门】
　　归脾汤【见浮部乳中结核内】
　　益元散【即六乙散加硃砂少许见胸部蠧疽】





















　　上石疽
　　石疽生于颈项旁坚硬如石色照常肝郁凝结于经络溃后法依瘰疬疮
　　【注】此疽生于颈项两旁形如桃李皮色如常坚硬如石臖痛不热由肝经郁结以致气血凝滞经络而成此证初小渐大难消难溃既溃难敛疲顽之证也初起气实者宜服舒肝溃坚汤气虚者宜服香贝养荣汤外用葱白蜂蜜捣泥敷贴日久不消者以阳燧锭每日灸之以或消或輭或将溃为度既溃法同瘰疬
　　香贝养荣汤
　　白术【二钱土炒】　　　人参
　　茯苓　　　　　陈皮
　　熟地黄　　　　川芎
　　当归　　　　　贝母【去心】
　　香附　　　　　　　　【酒炒】　　　白芍【各一钱酒炒】
　　桔梗　　　　　甘草【各五分】
　　姜三片枣二枚水二钟煎八分食逺服
　　胸膈痞闷加枳殻木香
　　饮食不甘加厚朴苍术
　　寒热徃来加柴胡地骨皮
　　脓溃作渴倍人参当归白术加黄耆
　　脓多或清倍当归川芎
　　脇下痛或痞加青皮木香
　　肌肉生迟加白蘝肉桂
　　痰多加半夏橘红
　　口干加麦冬五味子
　　发热加柴胡黄芩
　　渴不止加知母赤小豆
　　溃后反痛加熟附子沉香
　　脓不止倍人参当归加黄耆
　　虚烦不眠倍人参熟地加逺志枣仁
　　【方歌】香贝养荣用四君四物贝桔香附陈气血两虚宜多服筋瘰石疽效如神
　　阳燧锭【见首卷烙法】
　　舒肝溃坚汤【见瘰疬门】












　　失荣证
　　失荣耳旁及项肩起如痰核不动坚皮色如常日渐大忧思怒郁火凝然日久气衰形削瘦愈溃愈硬现紫斑腐烂浸滛流血水疮口翻花治总难
　　【注】失荣证生于耳之前后及肩项其证初起状如痰核推之不动坚硬如石皮色如常日渐长大由忧思恚怒气郁血逆与火凝结而成日久难愈形气渐衰肌肉削瘦愈溃愈硬色现紫斑腐烂浸淫渗流血水疮口开大努肉髙突形似翻花瘤证古今虽有治法终属败证但不可弃而不治初宜服和荣散坚丸外贴阿魏化坚膏然亦不过苟延歳月而已
　　和荣散坚丸
　　治失荣调和荣血散坚开郁
　　川芎　　　　　白芍【酒炒】
　　当归　　　　　茯苓
　　熟地　　　　　陈皮
　　桔梗　　　　　香附
　　白术【各一钱土炒】　　人参
　　甘草　　　　　　　【炙】　　　　海粉
　　昆布　　　　　贝母【各五钱去心】
　　升麻　　　　　红花【各三钱】
　　夏枯草【一觔汤再加红蜜四两再成膏】
　　共研细末夏枯草膏合丸如梧桐子大每服三钱食逺白滚水送下
　　身热加黄芩柴胡
　　自汗盗汗去升麻倍人参加黄耆
　　饮食无味加藿香砂仁
　　饮食不化加山查麦芽
　　胸膈痞闷加泽泻木香
　　咳痰气不清加杏仁麦冬
　　口干作渴加知母五味子
　　睡眠不宁加黄蘗逺志枣仁
　　惊悸健忘加茯神石菖蒲
　　有汗恶寒加薄荷半夏
　　无汗恶寒加苍术藿香
　　妇人经事不调加延胡索丹皮
　　腹胀不寛加厚朴大腹皮
　　【方歌】和荣散坚丸消郁开结益虚理肝脾八珍贝桔陈香附昆海升红枯草宜
　　阿魏化坚膏
　　用蟾酥丸药末一料金头蜈蚣五条炙黄去头足共研匀将太乙膏二十四两重汤炖化离火入前药末搅冷为度每用时以重汤炖化用红绢摊贴半月一换轻者渐消重者亦可少解常贴可保不致翻花【方歌】阿魏化坚消结聚蟾酥丸料研末细蜈蚣炙黄太乙膏炖化搅匀功速极
　　太乙膏【见溃疡门】
　　蟾酥丸【见疔疮门】















　　钮扣风
　　钮扣风生胸颈间风湿结聚搔痒难延及成片浸汁水因地而名当癣看
　　【注】此证生于颈下天突穴之间因汗出之后邪风袭于皮里起如粟米搔痒无度破津水误用水洗浸淫成片轻者外敷独胜散氷硫散甚者宜服消风散即愈
　　独胜散
　　芥菜花一味研细醋调患上
　　【方歌】独胜散治钮扣风已破未破用俱灵内只芥菜花一味止痒消肿有竒功
　　氷硫散
　　硫黄【一两】　　　潮脑
　　川椒　　　　　生白矾【各二钱】
　　共为细末先用白萝卜一个掏空将药塡满用萝卜皮盖之纸包三四层灰火内煨半时许待泠将药取出同熟猪脂油调稠搽患上自愈
　　【方歌】氷硫散内首硫黄潮脑椒矾用最良萝卜掏空药塡满油调专搽钮扣疮
　　消风散
　　治钮扣风骚痒无度破津水亦有津血者
　　荆芥　　　　　防风
　　当归　　　　　生地
　　苦参　　　　　苍术【炒】
　　蝉蜕　　　　　胡麻仁
　　牛蒡子　　　　　　　　　【炒研】　　知母【生】
　　石膏【各一钱煆】　　甘草【生】
　　木通【各五分】
　　水二钟煎八分食逺服
　　【方歌】消风止痒散风湿木通苍术苦参知荆防归蒡蝉膏草胡麻生地水煎之

















　　背部
　　上中下发背
　　三发火毒发督经中发属肝对心生上发属肺天柱下下发属肾脐后凝
　　【注】上中下三发背俱属督衇经皆由火毒而成上发背火毒伤肺生天柱骨下一名脾肚发其形横广如肚中发背火毒伤肝生于背心一名对心发其形中濶两头有尖如下发背火毒伤肾生于腰中一名对脐发其形平漫如其初起皆形如粟米焮痛麻痒周身拘急寒热徃来因循数日突然大肿气实者多焮痛气虚者多麻痒初起治法不论虚实卽宜隔蒜艾灸灸之不应则就患顶当肉灸之至知痛为效以大化小移深居浅灸后用鍼当疮顶防破一孔随用防法务使毒气内外疎通庶不致内攻如有表证发热恶寒无汗者宜荆防败毒散汗之如有里证发热恶热大便燥者宜内疎黄连汤下之表里证兼有者宜神授衞生汤双解之以减疮势脓将成必行托里如溃破腐肉不去外贴巴膏以化之其余治法俱按痈疽肿疡溃疡门盖此三证无论老少总以髙肿红活焮痛者为顺若漫肿塌陷焦枯紫黒者为逆
　　荆防败毒散【见项部脑疽门】
　　内疎黄连汤
　　神授衞生汤【俱见肿疡门】
　　巴膏【见溃疡门膏药类方】























　　上搭手
　　上搭手生肺俞穴左右名同经有别右属肺兮左属肝总由气郁痰热结
　　【注】此证生于足太阳膀胱经肺俞穴在两肩骨之动处无论左搭手右搭手其名虽同而偏在左者属肝偏在右者属肺故曰经有别也总由气郁痰热凝结而成初宜神授卫生汤防解之次以逍遥散清之兼以六郁汤调之其余内外治法俱按痈疽肿疡溃疡门
　　逍遥散
　　当归　　　　　　　　【酒洗】　　　白芍【酒洗】
　　白茯苓　　　　白术【土炒】
　　香附【各一钱酒炒】　　柴胡【八分】
　　黄芩【五分】　　　陈皮【一钱】
　　薄荷【五分】　　　甘草【六分生】
　　水二钟煎八分食逺服
　　【方歌】逍遥散能和气血开郁行滞又消结归芍苓术香柴芩陈薄甘草清毒热
　　六郁汤
　　香附　　　　　　　　【酒炒】　　　茯苓
　　陈皮　　　　　半夏【制】
　　川芎　　　　　山栀【各一钱】
　　苍术　　　　　　　【炒】　　　　缩砂仁
　　甘草【各五分生】
　　姜三片水二钟煎八分服
　　【方歌】六郁汤能开六郁取其消痰又行气芎缩二陈苍山栀香附生姜兼化滞
　　神授卫生汤【见肿疡门】




















　　中搭手
　　中搭手生近膏肓经属膀胱脊骨旁七情不和愤怒火虚实寒热细叅详
　　【注】此证生在脊骨两旁属足太阳膀胱经膏盲穴一名龙疽由七情不和愤怒火凝而生遇气寒而实便燥不渴者宜一粒金丹温下之若气热而实便燥大渴者宜内疎黄连汤寒下之若气血虚疮不能发长者宜内托黄耆散托补之其余内外治法俱按痈疽肿疡溃疡门
　　一粒金丹
　　木香　　　　　乳香【各五分】
　　巴豆霜【一钱五分】沉香【五分】
　　各为细末和匀用肥胶枣个半去皮核捣烂和药末为丸如芡实大每服一丸细嚼用白滚水一口将药送下少顷再饮白滚水一口即泻一次若饮滚水二口卽泻二次遇胃气壮实兼毒滞盛者服药后连饮滚水三四口卽泻三四次不可太过毒滞泻尽卽以米饮补之
　　【方歌】一粒金丹疗恶疮寒实不渴便燥良木乳沉香巴豆肉枣肉为丸服卽康
　　内托黄耆散
　　当归　　　　　白芍【炒】
　　川芎　　　　　白术【土炒】
　　陈皮　　　　　穿山甲【炒研】
　　皂刺　　　　　黄耆【各一钱】
　　槟榔【三分】　　　紫肉桂【五分】
　　水二钟煎八分食前服
　　【方歌】内托黄耆治疡虚托里诸疮用最宜归芍芎术陈皮桂山甲槟榔皂刺耆
　　内疎黄连汤【见肿疡门】


















　　下搭手
　　下搭手生经膀胱穴在肓门腰窝旁房劳过度生毒火紫陷腐烂透膜肠
　　【注】此证发于腰窝旁开三寸属足太阳膀胱经肓门穴由房劳过度有伤肾水水竭不能制火火旺以致荣衞不和逆于肉里而生也初发红活焮肿令人寒热往来口渴烦躁百节疼痛宜服仙方活命饮宣解毒火次服内托黄耆散托毒发长将溃内外治法俱按痈疽肿疡溃疡门若初肿腰痛如折不能俯仰者险若色紫塌陷腐烂孔深透膜透肠者逆
　　仙方活命饮【见肿疡门】
　　内托黄耆散【见前中搭手】



















　　莲子发
　　莲子发名取象形胆与膀胱毒化成形斜平塌侵督重形长髙肿半背轻
　　【注】此证一名太隂疽生于脊背及两脇属胆与膀胱经火毒合化凝结而成若形斜平塌头侵督衇尾站肋骨者属毒重若形长髙肿偏于半背中不过督衇旁不过肋骨属毒轻遇气实之人初宜蟾酥丸或麦灵丹汗之次宜一粒金丹下之遇气虚之人初宜仙方活命饮宣解之次宜内托黄耆散托补之其余内外治法俱宜按痈疽肿疡溃疡门
　　蟾酥丸【见疔疮门】
　　仙方活命饮【见肿疡门】
　　一粒金丹
　　内托黄耆散【俱见前中搭手】
　　麦灵丹【见肿疡门】

















　　蜂窝发
　　蜂窝发似蜂房形每在肩后脊旁生此证最忌头向上急清心火免内攻
　　【注】此证多生肩后及脊旁形似蜂房由脾经积热更兼心火凝结成毒初起髙肿如形胖胀半背者轻疮势横斜漫大者重宜服内疎黄连汤若头尖向上属心火热极防毒火内攻藏府亦有疮形长若尺许根横满背名为竟体疽属毒甚险初觉宜急服黄连消毒饮清心解毒庶免内攻其余内外治法俱按痈疽肿疡溃疡门
　　内疎黄连汤【见肿疡门】
　　黄连消毒饮【见头部百会疽】




















　　隂阳二气疽
　　隂阳二气疽脊旁肿消輭硬变不常七情内乖逆荣卫如期脓溃自无妨
　　【注】此证生于脊背之旁乍肿乍消时輭时硬由七情内乖荣卫不和而生也初发令人寒热往来若大渴神清髙肿衇洪二七脓成溃破者顺若不渴神昏漫肿衇细应期无脓饮食不思者逆初服夺命丹以退寒热次服仙方活命饮其余内外治法俱按痈疽肿疡溃疡门
　　夺命丹
　　轻粉　　　　　麝香
　　白砒【各五分　面裹火煆】　白矾【煆】
　　辰砂　　　　　　　　【为衣】　　　血竭【各一钱】
　　雄黄【二钱】　　　蟾酥【二钱干者酒化入药】
　　乳香　　　　　没药
　　寒水石　　　　　　　　【煆】　　　铜绿【各二钱】
　　蜗牛【二十一个连殻】
　　右为细末先将蜗牛研烂如泥匀合前药丸如不成加好黄酒少许打三五百下为丸如菉豆大每服二三丸先用葱白一寸令病者嚼烂自吐于手心内男用左手女用右手将药丸裹入葱泥内用无灰酒一大钟温热送下被盖汗出为度重者不过三服不可多用
　　【方歌】夺命丹中粉麝香砒矾砂竭共雄黄蟾酥乳没兼寒水铜绿蜗牛用最良
　　仙方活命饮【见肿疡门】






















　　串疽
　　串疽生于背脇间连发相串色依然漫肿渐红多臖痛积愤郁火是其原
　　【注】此证生于背脇之间初发一处其后挨次发出二三处形虽不同而色仍同也溃后多相串通故又名老鼠钻又名游走血脾痈初发漫肿无头皮色如常渐肿渐透红色多疼牵引旁处臖痛因积愤郁火而成也初服仙方活命饮宣解郁毒其次内外治法俱按痈疽肿疡溃疡门
　　仙方活命饮【见肿疡门】






















　　酒毒发
　　酒毒发生满背间皮色不变如弹拳坚硬麻木痛彻内药酒厚味使之然
　　【注】此证生于脊背皮色不变累累如弹如拳坚硬如石时麻时木痛彻五内二便涩滞周身拘急数日后头面手足虚肿泄泻似痢总由过饮药酒更兼厚味积毒所致初起宜服连翘消毒饮次服内疎黄连汤其证或消或溃须宜速治为顺若迁延日久不消不溃必腐烂筋骨即成逆证其余内外治法俱按痈疽肿疡溃疡门
　　连翘消毒饮
　　连翘　　　　　　　　【去心】　　　栀子
　　桔梗　　　　　赤
　　当归　　　　　元参
　　射干　　　　　黄芩
　　红花　　　　　葛根
　　陈皮【各一钱】　　甘草【五分生】
　　大黄【初起便燥者加一钱】　花粉【一钱】
　　水二钟煎八分食逺服
　　有痰者加竹茹一钱
　　【方歌】连翘消毒疗诸疮能解酒毒葛大黄红花栀桔元参草芍芩花粉射陈当
　　内疎黄连汤【见肿疡门】









　　连珠发
　　连珠毒发贯珠形在背防疼色淡红发时尿闭少腹满隂囊作肿百节疼
　　【注】此证生于背不论左右连肿三五块形若贯珠由荣血火毒或酒色过度而成其疮微痛皮色淡红发时少腹胀满小水闭澁隂囊作肿百节疼痛初起宜服神授衞生汤加木通车前其余内外治法俱按痈疽肿疡溃疡门
　　神授卫生汤【见肿疡门】























　　丹毒发
　　丹毒发如汤火伤细癗赤晕渴非常丹石刚剂致此证红活者生紫黯亡
　　【注】此证生于背形如汤火所伤细癗无数赤晕延开发时其渴非常由素服丹石刚剂所致初服黄连消毒饮兼国老膏服之外用牛肉薄片贴之其色红活鲜润神清者生若紫黯神昏更兼衇躁膨胀呕哕者亡
　　国老膏
　　甘草【二觔大者】
　　捶碎河水浸一宿揉令浆汁浓去尽筋渣再用绢滤过银器内慢火熬成膏用磁罐收贮每服三钱无灰温酒调下或白滚水亦可
　　【方歌】国老膏解丹石毒诸疮用此肿即消甘草二觔河水泡取汁熬膏温酒调
　　黄连消毒饮【见头部百会疽】
















　　禽疽
　　禽疽毒由时气成数块似疹色紫红背生形如拳打状拘急麻木不作疼
　　【注】此疽之毒由时气风热而成始发数块如疹其色紫红在背而生形如拳打之状脊背麻木拘急并不作痛神清衇和服药得汗者顺若神昏衇躁或微或代发寒齿噤者逆初宜急服仙方活命饮加活独活汗之外敷二味防毒散或蝌蚪防毒散消之若漫肿不溃即服托里透脓汤其余内外治法俱按痈疽肿疡溃疡门
　　仙方活命饮
　　二味防毒散
　　蝌蚪防毒散【俱见肿疡门】
　　托里透脓汤【见头部侵脑疽】


















　　痰注发
　　痰注发如布袋形按之木硬觉微疼其发不红亦不热湿痰七情郁滞成
　　【注】此证发于脊背长形如布袋短形如冬按之木硬微觉疼痛不热不红皮色如常由湿痰七情郁滞凝结于肌肉之分日积深久而成初起宜服疮科流气饮外贴金凤化痰膏消之如此证久逺疲顽治之不消者届期要溃治法俱按痈疽溃疡门
　　疮科流气饮
　　人参　　　　　厚朴【姜制】
　　桔梗　　　　　防风
　　紫苏　　　　　黄耆【盐水炒】
　　枳殻　　　　　　　　【麸炒】　　　当归
　　白　　　　　　　　【酒炒】　　　肉桂
　　乌药　　　　　甘草【各七分】
　　川芎　　　　　南木香
　　白芷　　　　　槟榔【各五分】
　　引加生姜一片水二钟煎八分温服
　　【方歌】流气饮舒痰涎壅人参朴桔芷防风苏耆殻桂木香草乌药槟榔归芍芎
　　金凤化痰膏
　　凤仙花【一捧　去青蒂研末】大葱自然汁【一茶钟】
　　好米醋【一茶钟】　广胶【三钱切如米粒大入葱汁内泡之】人中白【八钱火微煆存性研末】
　　先将葱汁米醋广胶投入锅内熬化次下凤仙花末熬成膏再入人中白末将锅离火不时搅匀用时以重汤炖化量痰包之大小薄纸摊贴候膏自落再换新膏
　　【方歌】金凤化痰消硬坚湿痰串注贴更痊凤仙中白广胶醋葱汁同熬用纸摊


















　　黄痈
　　黄痈在背旁生脾火色红黄形肿髙寸余长尺许四肢麻木引心疼
　　【注】此证生于背旁一名肉由脾火积毒而成皮肉色红状若黄肿髙寸余长可尺许四肢麻木疼痛引心红活速溃者顺紫陷衇微自汗谵语坚硬溃迟者逆初起宜服仙方活命饮加羌活柴胡或夺命丹治之其余内外治法俱按痈疽肿疡溃疡门
　　仙方活命饮【见肿疡门】
　　夺命丹【见隂阳二气疽】





















　　腰部
　　肾俞发
　　肾俞发生肾俞穴单者酒色兼湿热房劳怒火则双生红活黒陷顺逆别
　　【注】此证生肾俞穴在腰骨两旁陷肉处有单有双单者由酒色湿热而成双者由房劳怒火而发若疮形红活髙肿十四日生脓属顺若疮形紫黒干枯坚硬应期无脓属逆或脓稀伤膜者系眞阳血气大亏初宜服人参养荣汤或加减八味丸以救其源其顺逆内外治法俱按痈疽肿疡溃疡门
　　人参养荣汤
　　加减八味丸【俱见溃疡门】




















　　中石疽
　　石疽寒凝瘀血聚生于腰胯最纒绵坚硬如石皮不变时觉木痛消溃难
　　【注】此证由寒气瘀血凝结生于腰胯之间纒绵难以收功其疽时觉木痛难消难溃坚硬如石皮色不变初宜内服没药丸外用鲜商陆捣烂贴于患处治之随用艾壮当顶灸之以輭为度溃后按痈疽溃疡治法
　　没药丸
　　桃仁【一两炒】　　　乳香
　　没药　　　　　川芎
　　川椒【去目及合口者】　　当归
　　赤芍【各五钱】　　自然铜【二钱五分火烧醋淬七次】
　　共研细末用黄蜡二两火化开入药末不住手搅匀丸如弹子大每用一丸以好酒一钟将药化开煎至五分乘热服下
　　【方歌】没药丸治中石疽乳没桃芎归芍宜川椒自然铜黄蜡用酒服之行血瘀














　　纒腰火丹
　　纒腰火丹蛇串名干湿红黄似珠形肝心脾肺风热湿纒腰已徧不能生
　　【注】此证俗名蛇串疮有干湿不同红黄之异皆如累累珠形干者色红赤形如云片上起风粟作痒发热此属肝心二经风火治宜龙胆防肝汤湿者色黄白水疱大小不等作烂流水较干者多疼此属脾肺二经湿热治宜除湿胃苓汤若腰肋生之系肝火妄动宜用柴胡清肝汤治之其间小疱用线鍼穿破外用栢叶散敷之若不速治纒腰已徧毒气入脐令人膨胀闷呕者逆
　　龙胆泻肝汤
　　龙胆草　　　　连翘【去心】
　　生地　　　　　泽泻【各一钱】
　　车前子　　　　木通
　　黄芩　　　　　黄连
　　当归　　　　　栀子【生研】
　　甘草【各五分生】　　生军【二钱便秘加之】
　　水二钟煎八分食前服
　　【方歌】龙胆泻肝火丹生形如云片粟多红芩连栀胆车归尾生地军翘泻木通
　　除湿胃苓汤
　　苍术　　　　　　　【炒】　　　　厚朴【姜炒】
　　陈皮　　　　　猪苓
　　泽泻　　　　　赤茯苓
　　白术　　　　　　　　【土炒】　　　滑石
　　防风　　　　　山栀子【生研】
　　木通【各一钱】　　肉桂
　　甘草【各三分生】
　　水二钟灯心五十寸煎八分食前服
　　【方歌】除湿胃苓火丹疮脾肺湿热疱白黄胃苓汤用通栀子滑石防风共作汤
　　栢叶散
　　侧栢叶　　　　　　　　　　　【炒黄为末】蚯蚓粪【韮菜地内者佳】
　　黄蘗　　　　　大黄【各五钱】
　　雄黄　　　　　赤小豆
　　轻粉【各三钱】
　　右为细末新汲水调搽香油调搽更效
　　【方歌】栢叶散搽火丹方大黄赤豆蘗雄黄栢叶轻粉蚯蚓粪研末香油调更良
　　柴胡清肝汤【见头部鬓疽】














　　御纂医宗金鉴卷六十四
<子部,医家类,御纂医宗金鉴>
　　钦定四库全书
　　御纂医宗金鉴卷六十五
　　编辑外科心法要诀目録
　　眼部
　　眼胞菌毒
　　眼丹
　　鍼眼
　　眼胞痰核
　　椒疮
　　粟疮
　　皮翻证
　　漏睛疮
　　目中努肉
　　鼻部
　　鼻疽
　　鼻疔
　　鼻渊
　　鼻防疮
　　鼻疮
　　鼻痔
　　肺风粉刺
　　酒皶鼻
　　耳部
　　黑疔
　　耳疳
　　耳衂
　　耳痔
　　耳蕈
　　耳挺
　　旋耳疮
　　口部
　　大人口破
　　鵞口疮
　　口糜
　　唇部
　　反唇疔
　　鎻口疔
　　唇疽
　　茧唇
　　唇风
　　齿部
　　牙衄
　　牙宣
　　钻牙疳
　　牙疔
　　牙痈
　　走马牙疳
　　齿防
　　齿龋














　　御纂医宗金鉴卷六十五目録
　　钦定四库全书
　　御纂医宗金鉴卷六十五
　　编辑外科心法要诀





　　眼部
　　眼胞菌毒
　　菌毒生于眼睫边如菌黄亮水疱圆头大蔕小渐垂出脾湿郁热结凝坚
　　【注】此证生于上下眼胞睫边初如菌形头大蔕小黄亮水疱或有头小蔕大者渐长垂出坚凝不痛有纒绵经年不愈者以致目病葢眼胞属脾其经素有湿热思郁气结而生也初起宜用清凉圆洗即消有经年皮厚消之不应者法当用輭绵纸蘸水润眼皮菌毒处少顷用左手大指甲垫于患根右手持铍鍼尖头齐根切下血出不妨即用翠云锭磨浓涂之其血即止内服凉膈清脾饮忌海腥煎炒
　　清凉圆
　　当归尾　　　　石菖蒲
　　赤芍药【各二钱】　川黄连【生】
　　地肤子　　　　杏仁【各一钱生】
　　活【五分】　　　胆矾【二分】
　　共研粗末以大红防包之如樱桃大甜滚水浸泡乘热蘸洗勿见尘土
　　【方歌】清凉圎内用川连归尾菖蒲芍胆矾活杏仁地肤子菌毒初起洗之痊
　　翠云锭子
　　杭粉【五两】　　　铜緑
　　黄连【各一两】　　轻粉【一钱】
　　共为细末用糯米百粒水一盌煎半盌去米煎至三分和药作锭隂干用时水磨令浓以鸡翎蘸涂患处
　　【方歌】翠云锭子能止血铜緑轻杭黄连强共为细末和成锭菌毒切后涂之良
　　凉膈清脾饮
　　生地黄　　　　连翘【去心】
　　栀子　　　　　　　　【生研】　　　薄荷
　　荆芥　　　　　防风
　　石膏　　　　　　　【煆】　　　　黄芩
　　赤芍【各一钱】　　甘草【五分生】
　　水二钟灯心二十根煎八分食逺服
　　【方歌】凉膈清脾生地黄连翘栀子薄荆防石膏芩芍兼甘草医治菌毒服即康









　　眼丹
　　眼丹眼胞上下生红热肿痛輭偏风焮热紫硬偏于热荆防败毒服有功
　　【注】此证由脾胃湿热受风而成红肿疼痛若肿輭下垂不能视物者偏于风盛也浮肿易消若焮红色紫坚硬者偏于热盛也肿硬难消初起俱宜荆防败毒散散其风口渇便燥者宜内疎黄连汤防其热有日久消之不应者冝服透脓散脓熟鍼之肿用如意金黄散洗之溃用琥珀膏或白膏药贴之此证宜速溃迟则溃深穿透眼胞成漏难敛
　　荆防败毒散【见项部脑疽】
　　内疎黄连汤
　　如意金黄散
　　透脓散【俱见肿疡门】
　　琥珀膏【见头部发际疮】
　　白膏药【见溃疡门】
















　　鍼眼
　　鍼眼眼睫豆粒形轻者洗消脓不成甚则赤痛脓鍼愈破后风侵浮肿生
　　【注】此证生于眼皮毛睫间由脾经风热而成形如豆粒有尖初起轻者宜用如意金黄散盐汤冲洗脓不成即消矣风热甚者色赤多痛洗之不消脓已成也侯熟鍼之贴黄连膏亦有破后邪风侵入疮口令人头面浮肿目赤涩痛者外仍洗之内服芎皮散即愈
　　芎皮散
　　川芎【二两】　　　青皮【一两】
　　共为末毎服二钱菊花汤调服
　　外以枯矾末鸡子清调敷肿处
　　又用南星末同生地黄捣膏贴太阳穴自消芎皮散内用川芎青皮减半用最灵为末菊花汤调服医治鍼眼自成功
　　如意金黄散【见肿疡门】
　　黄连膏【见鼻部鼻疮内】














　　眼胞痰核
　　眼胞痰核湿气郁核结如枣如豆形皮里肉外推之动皮色如常硬不疼
　　【注】此证结于上下眼胞皮里肉外其形大者如枣小者如豆推之移动皮色如常硬肿不疼由湿痰气郁而成宜服化坚二陈丸外用生南星蘸醋磨浓频涂眼皮日数浅者即消日数深者虽不能即消常涂令皮薄微微拨损以手指甲挤出如白粉汁即消贴贝叶膏收口従眼皮里溃破者难敛
　　化坚二陈丸
　　陈皮　　　　　半夏【各一两制】
　　白茯苓【一两五钱】甘草【三钱生】
　　白僵蚕【二两炒】　　川黄连【三钱】
　　共研细末荷叶熬汤合丸如梧桐子大毎服二钱白滚水送下
　　【方歌】化坚二陈丸消痰周身结核服更痊陈皮半夏茯苓草僵蚕荷叶川黄连
　　贝叶膏【见溃疡门】






<子部,医家类,御纂医宗金鉴,卷六十五>
　　椒疮粟疮
　　椒疮粟疮生胞里脾胃血热是根苗粟疮黄輭湿易散椒疮赤硬热难消
　　【注】此二证生于眼胞之里虽皆由脾胃血热所致然粟疮偏于湿盛故色黄形輭其证易愈椒疮偏于热盛故色赤形硬其疮难消俱宜服清脾凉血汤外以清凉圎洗之若眼皮里有红丝堆累者乃血热有瘀也法以灯草刮疮处令血出即愈
　　清脾凉血汤
　　荆芥　　　　　防风
　　赤芍　　　　　黑参
　　陈皮　　　　　蝉蜕
　　苍术　　　　　　　【炒】　　　　白藓皮【各一钱】
　　连翘　　　　　　　　【去心】　　　生大黄【各一钱五分酒洗】
　　厚朴　　　　　　　　【姜炒】　　　甘草【各五分生】
　　竹叶三十片水煎食逺服
　　【方歌】清脾凉血椒粟疮厚朴陈皮翘芍苍蝉蜕黒参荆防草白鲜皮与生大黄
　　清凉圆【见菌毒】





















　　皮翻证
　　皮翻证系眼胞翻状如舌防唇一般翻因胞肿睫紧故血壅气滞胃经原
　　【注】此证由胃经血壅气滞而成小儿多有之眼皮外翻如以舌防唇之状又如痘风眼烂胞肿紧者则眼皮亦翻治宜防脾胃之积热以泻黄散服之即愈亦有内翻者即目科拳毛倒睫弛不内外翻者即目科胞垂难视之证也
　　泻黄散
　　石膏【五钱煆】　　　栀子仁【一两生】
　　甘草【三两生】　　　防风【二两酒拌微炒香】
　　豨莶草【四两酒蒸晒干】
　　共研细末壮人二钱弱人一钱小儿六七分白滚水调下
　　【方歌】泻黄散治皮翻证石膏栀子草防风豨莶草同研细末滚水调下有竒功
















　　漏晴疮
　　漏晴疮在大眦生肝热风湿病晴明红肿痛溃脓稠易青黒脓稀难长平
　　【注】此证生于目大眦由肝热风湿病发于太阳膀胱经睛明穴其穴之处系藏泪之所初起如豆如枣红肿疼痛疮势虽小根源甚深溃破出黏白脓者顺出青黑脓或如膏者险初宜服疎风清肝汤溃后用黄灵药撚入疮口兼贴万应膏其口渐渐收敛有脓従大眦内出者成漏难敛亦有疮口过出泪液以致目内干涩者收敛更迟若溃断眼边者不治
　　疎风清肝汤
　　当归尾　　　　赤芍
　　荆芥穂　　　　防风
　　川芎　　　　　菊花
　　生栀　　　　　薄荷【各一钱】
　　柴胡　　　　　连翘【各一钱五分去心】
　　金银花【二钱】　　甘草【五分生】
　　灯心五十寸水煎食逺服
　　【方歌】疎风清肝漏睛疮又除肝热散风强归芍银花芎菊草柴翘栀子薄荆防
　　黄灵药
　　万应膏【俱见溃疡门】









　　目中努肉
　　目中努肉心火成实火大眦色深红小眦红丝淡虚火努肉时觉或胀疼
　　【注】此证生于目两眦瘀肉努出时觉疼痛总属心火所成然火有虚实如大眦红肉色深红者心经实火也宜黑参汤服之小眦红丝色淡红者心经虚火也宜决明散主之外俱用清凉圆泡洗久久自愈
　　黑参汤
　　黑参　　　　　苦参
　　栀子　　　　　　　【研】　　　　菊花
　　黄连　　　　　枳殻【麸炒】
　　草决明　　　　车前子
　　防风　　　　　大黄【炒】
　　升麻【各二钱】
　　水煎食后服
　　黒参汤治大眦疼内生努肉实火成苦参栀菊黄连殻草决车防大黄升
　　决明散
　　玉竹　　　　　黄连
　　枳殻　　　　　　　　【麸炒】　　　川芎
　　甘草　　　　　　　【生】　　　　羚羊角【各一两镑】
　　车前子　　　　青葙子
　　草决明【各五钱】
　　共研细末毎服三钱食后服卧时再用一服
　　【方歌】决明努肉虚火攻玉竹黄连枳殻芎车前青葙羚羊草研末水调最有功
　　清凉圎【见菌毒】




















　　鼻部
　　鼻疽
　　鼻疽生于鼻柱间肺经郁火发督原坚硬色紫常木痛千金仙方托里痊
　　【注】此证生于鼻柱属督衇经鼻为肺窍故又属肺由肺经郁火凝结而成坚硬色紫时觉木痛初宜服千金漏芦汤宣解郁毒次用仙方活命饮加栀子木通薄荷桔梗消之若肿痛不减势欲作脓则宜托里透脓汤主之外治法按痈疽溃疡门
　　千金漏芦汤
　　漏芦【一两】　　　枳殻【一两麸炒】
　　朴消【一两】　　　大黄【一两五钱】
　　甘草【一两生】　　　麻黄【一两】
　　黄芩【一两】　　　白敛【一两】
　　连翘【一两去心】　　　升麻【一两】
　　共研末毎用二钱水一钟姜三片薄荷叶一钱煎五分温服以取便利为度
　　【方歌】千金漏芦鼻疽发色紫坚疼效更嘉漏芦枳殻消黄草麻芩白敛翘升麻
　　仙方活命饮【见肿疡门】
　　托里透脓汤【见头部侵脑疽】











　　鼻疔
　　鼻疔生在鼻孔中鼻窍肿引脑门疼甚则唇腮俱浮肿肺经火毒蟾离宫
　　【注】此证生于鼻孔内鼻窍肿塞胀痛引脑门甚则唇腮俱作浮肿由肺经火毒凝结而成宜蟾酥丸汗之再用蟾酥丸研细末吹入鼻窍若肿硬外发用离宫锭涂之此证初起之时须当速治迟则毒气内攻以致神昏呕哕鼻肿如瓶者逆
　　蟾酥丸【见疔疮门】
　　离宫锭【见肿疡门】
　　鼻渊
　　鼻渊浊涕流鼻中久淋血水秽而腥胆热移脑风寒火控脑砂因蚀脑虫
　　【注】此证内因胆经之热移于脑髓外囙风寒凝郁火邪而成鼻窍中时流黄色浊涕宜竒授藿香丸服之若久而不愈鼻中淋沥腥秽血水头虚晕而痛者必系虫蚀脑也即名控脑砂宜天罗散服之但此证久则必虚当以补中益气汤兼服之即效
　　竒授藿香丸
　　藿香连枝叶【八两】
　　研细末雄猪胆汁和丸如梧桐子大毎服五钱食后苍耳子汤下或黄酒送下
　　【方歌】竒授藿香鼻渊流浊涕淋漓久不休猪胆汁合藿香末苍耳汤下患可瘳
　　天罗散
　　丝藤【近根处者烧存性】
　　为末毎用三钱食后黄酒送下
　　天罗虫蚀脑髓中头痛鼻流血水腥丝瓜根烧研细末黄酒调腹惯杀虫
　　补中益气汤【见溃疡门】


















　　鼻防疮
　　鼻防疮多小儿生鼻下两旁斑烂形总由风热客于肺脓汁浸滛痒不疼
　　【注】此证多生小儿鼻下两旁色紫斑烂由风热客于肺经脓汁浸滛痒而不痛宜服泽防散外搽青蛤散即愈
　　泽防散
　　泽防　　　　　郁金
　　山栀　　　　　　　【生】　　　　甘草【各一钱生】
　　共研末毎服一钱甘草煎汤调下
　　【方歌】泽泻散治鼻防患脓汁浸滛肺火毒泽泻郁金栀草末甘草煎汤调送服
　　青蛤散
　　蛤粉【一两煆】　　　青黛【三钱】
　　石膏【一两煆】　　　轻粉
　　黄蘗【各五钱生末】
　　共研细末先用香油调成块次加凉水调稀薄涂疮处
　　【方歌】青蛤散涂鼻防消蛤粉青黛煆石膏轻粉黄蘗研极细香油拌块凉水调












　　鼻疮
　　鼻疮肺热生鼻中燥干如火微肿疼内服黄芩外定痛燥干黄连膏润灵
　　【注】此证生于鼻窍内初觉干燥疼痛状如粟粒甚则鼻外色红微肿痛似火炙由肺经壅热上攻鼻窍聚而不散致成此疮内宜黄芩汤清之外用油纸撚粘辰砂定痛散送入鼻孔内若干燥者黄连膏抹之立效
　　黄芩汤
　　黄芩【二钱酒炒】　　　甘草【五分生】
　　麦冬【一钱去心】　　　桑白皮【一钱生】
　　栀子【一钱五分连皮酒炒】　连翘【去心】
　　赤芍　　　　　桔梗
　　薄荷　　　　　荆芥穂【各一钱】
　　水煎食后服
　　【方歌】黄芩汤医肺火盛鼻内生疮赤肿疼芩草麦冬桑栀翘赤芍桔梗薄荷荆
　　辰砂定痛散
　　辰砂【五分末】　　　氷片【二分】
　　胡黄连【二两末】　　石膏【一两煆】
　　共研细末
　　【方歌】辰砂定痛鼻疮干氷片胡连膏煆研油纸撚药入鼻孔消疼散热效通仙
　　黄连膏
　　黄连【三钱】　　　当归尾【五钱】
　　生地【一两】　　　黄蘗【三钱】
　　姜黄【三钱】
　　香油十二两将药煠枯捞去渣下黄蜡四两溶化尽用夏布将油滤浄倾入磁盌内以栁枝不时搅之凝为度
　　【方歌】黄连膏润诸燥疮归尾生地蘗姜黄油煠去渣加黄蜡布滤搅凝涂抺强
　　鼻痔
　　鼻痔初起榴子形久垂紫硬碍气通肺经风湿热欝滞内服辛夷外防平
　　【注】此证生于鼻内形如石榴子渐大下垂色紫防硬撑塞鼻孔碍人气息难通由肺经风湿热郁凝滞而成内服辛夷清肺饮以清肺热外以硇砂散逐日之渐化为水而愈宜戒厚味暴怒庶不发
　　辛夷清肺饮
　　辛夷【六分】　　　甘草【五分生】
　　石膏　　　　　　　【煆】　　　　知母
　　栀子　　　　　　　　【生研】　　　黄芩【各一钱】
　　枇杷叶【三片　　去毛蜜炙】升麻【三分】
　　百合　　　　　麦冬【各一钱去心】
　　水二钟煎八分食逺服
　　或加活防风连翘薄荷
　　【方歌】鼻痔辛夷清肺饮辛草膏知栀子芩枇杷升麻百合麦或加活翘薄斟
　　硇砂散【见耳部耳痔内】














　　肺风粉刺
　　肺风粉刺肺经热面鼻疙赤肿疼破出粉汁或结屑枇杷颠倒自收功
　　【注】此证由肺经血热而成每发于面鼻起碎疙形如黍屑色赤肿痛破出白粉汁日久皆成白屑形如黍米白屑宜内服枇杷清肺饮外敷颠倒散缓缓自收功也
　　枇杷清肺饮
　　人参【三分】　　　枇杷叶【二钱刷去毛蜜炙】
　　甘草【三分生】　　　黄连【一钱】
　　桑白皮【二钱　鲜者佳】　黄蘗【一钱】
　　水一钟半煎七分食逺服
　　【方歌】枇杷清肺枇杷叶参草黄连桑白皮黄蘗同煎食逺服肺风粉刺尽皆宜
　　颠倒散
　　大黄　　　　　硫黄【各等分】
　　研细末共合一处研匀以凉水调敷
　　【方歌】颠倒散敷功效极大黄硫黄各研细等分匀凉水调専医酒皶肺风刺













　　酒皶鼻
　　酒皶鼻生准及边胃火薰肺外受寒血凝初红久紫黑宣郁活瘀缓缓痊
　　【注】此证生于鼻准头及鼻两边由胃火薫肺更因风寒外束血瘀凝结故先红后紫久变为黑最为纒绵治宜宣肺中郁气化滞血如麻黄宣肺酒凉血四物汤俱可选用使荣卫流通以滋新血以颠倒散敷于患处若日久不愈以栀子仁丸服之缓缓取愈
　　麻黄宣肺酒
　　麻黄　　　　　麻黄根【各二两】
　　头生酒五壶将药入酒内重汤煑三炷香露一宿早晚各饮三五杯至三五日出脓成疮十余日则脓尽脓尽则红色退先黄后白而愈
　　麻黄宣肺酒皶鼻血热上注外寒瘀麻黄并根入酒泡重汤煑饮效不虚
　　凉血四物汤
　　当归　　　　　生地
　　川芎　　　　　赤芍
　　黄芩　　　　　　　　【酒炒】　　　赤茯苓
　　陈皮　　　　　红花【酒洗】
　　甘草【各一钱生】
　　水二钟姜三片煎八分加酒一杯调五灵脂末二钱热服
　　气弱者加酒炒黄耆二钱立效
　　【方歌】凉血四物皶鼻红散瘀化滞又调荣芩苓四物陈红草姜煎加酒入五灵
　　栀子仁丸
　　栀子仁研末黄腊溶化和丸如弹子大毎服一丸茶清嚼下忌辛辣之物
　　【方歌】栀子仁丸皶鼻赤紫黑纒绵皆可施栀子为末黄蜡化丸似弹子茶清食
　　颠倒散【见肺风粉刺】















　　耳部
　　黑疔
　　黑疔暗藏耳窍生色黑根深椒目形痛如锥刺引腮脑破流血水火毒攻
　　【注】此证生于耳窍暗蔵之处由肾经火毒所发亦有因服丹石热药积毒而成者色黑根深形如椒目疼如锥刺痛引腮脑破流血水急服蟾酥丸汗之用蟾酥丸水调浓滴于耳窍内立效毒甚者以黄连消毒饮踈觧之黄连觧毒汤清之即瘥
　　黄连觧毒汤
　　黄连　　　　　黄芩
　　黄蘗　　　　　生栀子【各一钱五分研】
　　水煎热服
　　【方歌】黄连觧毒焮痛疮诸般疔毒烦躁狂黄连芩蘗生栀子四味煎服保安康
　　蟾酥丸【见疔疮门】
　　黄连消毒饮【见头部百防疽】
　　耳疳
　　耳疳时出黑臭脓青震白纒黄色停胃湿相兼肝经火红风偏肝血热成
　　【注】此证耳内闷肿出脓因脓色不一而名亦各殊如出黑色臭脓者名耳疳出青脓者名震耳出白脓者名纒耳出黄脓者名停耳俱由胃湿与肝火相兼而成宜柴胡清肝汤主之气实火盛者以龙胆泻肝汤服之惟风耳则出红脓偏于肝经血热宜用四物汤加丹皮石菖蒲服之外俱用醤茄内自然油滴之俟脓浄换滴耳油时时滴入肿消生肌自愈
　　滴耳油
　　核桃仁研烂拧油去渣得油一钱兊氷片二分毎用少许滴于耳内
　　【方歌】滴耳油治耳疳证脓浄滴之效更深核桃拧油消肿痛氷片发散热通神
　　柴胡清肝汤【见头部鬓疽】
　　龙胆泻肝汤【见腰部纒腰火丹】
　　四物汤【见溃疡门】
　　耳衂
　　耳衂上焦血热成鲜血时流耳窍中肝火柴胡清肝治胃热生地麦门冬
　　【注】此证由上焦血热所致耳窍中时流鲜血若肝衇数者以柴胡清肝汤服之肾衇虚数者以生地麦冬饮主之总以凉血为急乃抽薪止沸之法也外以神塞丸塞之即瘥
　　生地麦冬饮
　　生地黄　　　　麦冬【各五钱去心】
　　水二钟煎八分食后服
　　【方歌】生地麦冬耳衂鲜上焦血热是其原各用五钱煎食后清肺降火保平安
　　神塞丸
　　麝香【一分】　　　生白矾【一钱】
　　沉香【三分】　　　糯米【五十粒】
　　共研细末麫糊为丸如梧桐子大每丸薄绵裹之如左耳出血塞右鼻右耳出血塞左鼻左鼻出血塞右耳右鼻出血塞左耳两耳俱出血塞两鼻两鼻俱出血塞两耳
　　【方歌】神塞麝香生白矾沉糯同研麫糊丸大如梧子薄绵褁塞入耳鼻衂血痊
　　柴胡清肝汤【见头部鬓疽】
　　耳痔　耳蕈　耳挺
　　耳痔蕈挺耳窍生肝肾胃火凝结成微肿闷疼皮损破塞久令人必重听
　　【注】此三证皆生耳内耳痔形如樱桃亦有形如羊奶者耳蕈形类初生蘑菇头大蔕小耳挺形若枣核细条而长努出耳外俱由肝经怒火肾经相火胃经积火凝结而成防肿闷疼色红皮破不当触犯偶犯之痛引脑巅皆宜服栀子清肝汤外用硇砂散防之渐渐消化
　　栀子清肝汤
　　栀子　　　　　　　　【生研】　　　川芎
　　当归　　　　　柴胡
　　白芍　　　　　　　　【酒炒】　　　丹皮【各一钱】
　　甘草【五分生】　　　石膏【煆】
　　牛蒡子【各一钱炒研】　黄芩
　　黄连【各五分】
　　水二钟煎八分食后服
　　【方歌】栀子清肝蕈痔挺肾肝胃火忿怒成芎归柴芍丹皮草膏蒡芩连用有功
　　硇砂散
　　硇砂【一钱】　　　轻粉
　　雄黄【各三分】　　氷片【五厘】
　　共研细末水调浓用谷草细梗咬毛蘸防痔上
　　【方歌】硇砂散实有竒功痔蕈挺在耳内生轻片雄黄研为末水调防痔消缩形













　　旋耳疮
　　旋耳疮生耳后缝疮延上下连耳疼状如刀裂因湿热穿粉散搽即成功
　　【注】此证生于耳后缝间延及耳折上下如刀裂之状色红时津黄水由胆脾湿热所致然此疮月盈则疮盛月亏则疮衰随月盈亏是以又名月蚀疮也宜穿粉散搽之即可成功
　　穿粉散
　　轻粉　　　　　　　　　　　【研隔纸微炒】穿山甲【炙】
　　铅粉　　　　　黄丹【各三钱水飞过】
　　共研极细香油调敷
　　【方歌】穿粉散敷旋耳疮清热渗湿油调良轻粉研细隔纸炒穿山甲共铅粉黄











　　口部
　　大人口破
　　大人口破分虚实艳红为实淡红虚实则满口烂斑肿虚白不肿防微稀
　　【注】此证名曰口疮有虚火实火之分虚火者色淡红满口白斑微防甚者陷露龟纹衇虚不渇此因思虑大过多醒少睡以致心肾不交虚火上炎宜服四物汤加黄蘗知母丹皮少佐肉桂以为引导従治之法也外以栁花散搽之实火者色艳红满口烂斑甚者腮舌俱肿衇实口干此因过食膏粱厚味醇酒炙煿以致心脾实火妄动宜服凉膈散外搽赴筵散吐涎则效如口疮舌干黄硬作渇者宜服加减八味丸以滋化源俱禁水潄
　　栁花散
　　黄蘗【一两末】　　　青黛【三钱】
　　肉桂【一钱】　　　龙脑香【二分即氷片】
　　各研细合一处研匀毎用少许搽于患处
　　【方歌】栁花散治白口疮黄蘗青黛龙脑香肉桂共研搽患处虚火上炎自平康
　　赴筵散
　　黄芩　　　　　黄连
　　栀子　　　　　　　【生】　　　　干姜
　　黄蘗　　　　　　　【末】　　　　细辛【各等分】
　　共研细末毎用少许搽于患处
　　赴筵散医实火攻口疮斑烂色多红芩连栀子干姜蘗细辛同研有神功
　　凉膈散【见面部面发毒】
　　加减八味丸【见溃疡门】
　　鵞口疮
　　鵞口满口白斑防小儿心脾热所生初生多是胎中热甚则咽喉叠肿疼
　　【注】此证小儿多有之属心脾二经之热所生初生小儿则属胎热上攻所致满口皆生白色斑作痛甚则咽喉叠叠肿起难于乳哺多生啼呌法用青纱一条裹筯头上蘸新汲水揩去白胎以浄为度重手血出无妨随用氷硼散搽之内服凉膈散即愈
　　氷硼散
　　氷片【五分】　　　硼砂
　　元明粉【各五钱】　硃砂【六分】
　　共研极细末用少许搽于疮处如咽喉肿痛以芦筒吹之立效
　　【方歌】氷硼散治咽肿痛口疮白防满口生氷硼硃砂元明粉研末搽之立见功
　　凉膈散【见面部面发毒】
　　口糜
　　口糜隂虚阳火成膀胱湿水溢脾经湿与热瘀薫胃口满口糜烂色红疼
　　【注】此证由阳旺隂虚膀胱湿水泛溢脾经湿与热瘀郁久则化为热热气薰蒸胃口以致满口糜烂甚于口疮色红作痛甚则连及咽喉不能饮食初起冝服导赤汤口臭泻泄脾虚湿者宜服连理汤糜烂延及咽喉日轻夜重者服少隂甘桔汤便秘者服凉膈散外俱以姜蘗散搽之有效
　　导赤汤
　　木通　　　　　生地【各二钱】
　　甘草【一钱生】
　　竹叶二十片水一钟煎半钟温服
　　【方歌】导赤汤医口糜证脾湿化热薰胃成木通生地生甘草竹叶煎服热自平
　　加味连理汤
　　白术【二钱土炒】　　　人参
　　白茯苓　　　　黄连
　　干姜【各一钱】　　甘草【五分炙】
　　水煎热服
　　【方歌】连理胃热脾虚湿口糜臭气泻泄俱参苓白术炙甘草干姜黄连脾胃宜
　　少隂甘桔汤
　　桔梗【二钱】　　　甘草【一钱生】
　　川芎　　　　　黄芩
　　陈皮　　　　　元参
　　柴胡【各六分】　　活
　　升麻【各四分】
　　葱白一根水二钟煎八分食逺服
　　【方歌】少隂甘桔治口糜芎芩活桔陈皮元参柴草升麻共葱白水煎神效竒
　　姜蘗散
　　干姜　　　　　黄蘗【各等分末】
　　各研末共合一处研匀干搽口内温水潄口
　　【方歌】姜蘗散搽口糜烂黄蘗干姜各细研等分兊匀搽患处温水潄口效如仙
　　凉膈散【见面部靣发毒】














<子部,医家类,御纂医宗金鉴,卷六十五>
　　唇部
　　反唇疔　鎻口疔
　　反唇疔发唇里棱鎻口疔在嘴角生粟米坚肿麻痒痛脾胃心经火毒成
　　【注】此二证俱由火毒而成反唇疔生于唇棱偏里上唇属脾下唇属胃鎻口疔生于嘴角系心脾二经所属二证初起形如粟米色紫坚硬如铁肿甚麻痒木痛寒热交作烦闷作呕反唇甚则令唇外翻鎻口甚则口不能开俱属迅速之证湏当速治迟则毒气攻里令人昏愦恶心即名走黄治法俱按疔门禁用炙法













　　唇疽
　　唇疽生于上下唇寒热交争毒气深紫硬时觉木痛甚脾胃积热乃其因
　　【注】此证生于唇无论上下左右由脾胃积热所致色紫有头大者如李小者如枣肿硬如鐡时觉木痛甚则寒热交作初宜服神授卫生汤里实者服双觧贵金丸外用离宫锭涂之即消若过数日犹不消者必欲溃破治法即按痈疽肿疡溃疡门
　　神授卫生汤
　　双觧贵金丸
　　离宫锭【俱见肿疡门】





















　　茧唇
　　茧唇脾胃积火成初如豆粒渐茧形痛硬溃若翻花逆久变三消定主凶
　　【注】此证由脾胃积火结聚而成初起如豆粒渐长若蚕茧坚硬疼痛妨碍饮食初起及已成无内证者用蟾酥饼贴之陀僧膏葢之日久渐消或口渇者宜服清凉甘露饮若面赤口唇燥裂便秘者此属气实宜服凉膈散若日轻夜重五心烦热两颧现红衇虚数无力者宜服加减八味丸以滋水养隂若溃后如翻花时津血水者属逆失于调治久则变为上消中消下消之证属凶
　　清凉甘露饮
　　麦冬　　　　　　　　【去心】　　　知母
　　黄芩　　　　　石斛
　　枳殻　　　　　　　　【麸炒】　　　枇杷叶【去毛蜜炙】
　　银紫胡　　　　犀角【镑】
　　生地　　　　　茵蔯蒿
　　甘草【各一钱生】
　　灯心五十寸淡竹叶一钱水二钟煎八分食逺服
　　【方歌】清凉甘露医茧唇润燥止渇又生津麦冬知草芩斛殻枇杷银胡犀地茵
　　蟾酥饼【见疔疮门】
　　陀僧膏【见溃疡门】
　　凉膈散【见面部面发毒】
　　加减八味丸【见溃疡门】























　　唇风
　　唇风多在下唇生阳明胃经风火攻初起发痒色红肿久裂流水火燎疼
　　【注】此证多生下唇由阳明胃经风火凝结而成初起发痒色红作肿日久破裂流水痛如火燎又似无皮如风盛则唇不时瞤动俱内以双解通圣散服之外以黄连膏抹之自愈
　　双解通圣散
　　防风　　　　　荆芥
　　当归　　　　　白芍【酒炒】
　　连翘　　　　　　　　【去心】　　　白术【土炒】
　　川芎　　　　　薄荷
　　麻黄　　　　　栀子【各五钱】
　　黄芩　　　　　石膏【煆】
　　桔梗【各一两】　　甘草【二两生】
　　滑石【三两】
　　共研粗末毎用五钱水一钟半煎八分澄渣温服
　　【方歌】双觧通圣胃火风疎表清里膏防荆归芍连翘芩术桔麻黄栀草薄滑芎
　　黄连膏【见鼻部鼻疮】




　　齿部
　　牙衂
　　牙衂牙缝内出血胃肾二经虚实热实多口臭牙坚牢虚者反此当分别
　　【注】此证由热而成当分虚实无论大人小儿若胃经实热者则血出如涌口必臭而牙不动宜服清胃汤甚则服调胃承气汤或用酒制大黄末三钱以枳殻五钱煎汤少加童便调服下黑粪即愈若胃经虚火者牙龈腐烂淡血渗流不已宜服二参汤及补中益气汤加黄连丹皮若肾经虚者血则防滴而出牙亦微痛口不臭而牙动或落者治宜滋肾有火者六味地黄丸无火者七味地黄丸俱加猴姜随手应效若疳积气盛兼服芦荟丸外俱用小蓟散擦牙随用青竹茹醋浸一宿含潄甚效
　　清胃汤
　　石膏【四钱煆】　　　黄芩
　　生地【各一钱】　　丹皮【一钱五分】
　　黄连　　　　　升麻【各一钱】
　　水二钟煎八分食后服
　　【方歌】清胃阳明实火结口臭相兼齿衂血芩连生地升麻膏丹皮同煎功效防
　　调胃承气汤
　　大黄【四钱酒浸】　　　芒硝【三钱】
　　甘草【二钱炙】
　　水三钟煎一钟去渣少少温服
　　调胃承气实火攻齿衂口臭用之灵酒浸大黄芒消草胃热煎服立刻清
　　二参汤
　　人参　　　　　元参【各等分】
　　水煎温服
　　【方歌】二参汤医虚火泛龈腐渗流血水淡人参元参各等分水煎服下有神騐
　　芦荟丸
　　芦荟　　　　　子青皮
　　白雷丸　　　　白芜荑
　　川黄连　　　　胡黄连
　　鹤虱草【各一两】　木香【三钱】
　　麝香【一钱】
　　共研末蒸饼糊丸如麻子大毎服一钱空心清米汤送下
　　芦荟丸医积气盛木麝青皮胡黄连芜荑雷丸鹤虱草川连同末蒸饼丸
　　小蓟散
　　小蓟　　　　　百草霜
　　蒲黄　　　　　　　　【微炒】　　　香附子【各五钱醋浸晒干】
　　右研细末用搽牙上半刻时温茶潄之
　　【方歌】小蓟散揩牙衂方蒲黄微炒百草霜香附同研为细末揩牙止血功效强
　　补中益气汤【见溃疡门】
　　六味地黄丸【见面部雀斑】
　　七味地黄丸【即桂附地黄丸减去附子见面部颊疡】
　　牙宣
　　牙宣初起肿牙龈日渐腐頺久露根恶热恶凉当细别胃经客热风寒侵
　　【注】此证牙龈宣肿龈肉日渐腐頽久则削缩以致齿牙宣露总由胃经客热积久外受邪风寒凉相搏而成有喜凉饮而恶热者系客热遇寒凉凝滞于龈肉之间有喜热饮而恶凉者系客热受邪风稽留于龈肉之内客热遇寒者牙龈出血恶热口臭宜服清胃汤客热受风者牙龈恶凉遇风痛甚冝服独活散外有牙龈腐臭齿根动摇者属胃中虚火而兼肾虚齿乃肾之余宜服三因安肾丸又有牙龈腐臭时津白脓者属胃中湿热宜服犀角升麻汤外俱用胡桐泪散擦之以食盐冲汤潄口惟牙龈动摇或兼疼痛者曰以李杲牢牙散擦之夜用固齿白玉膏贴之缓缓取效若龈肉腐烂露牙床骨者逆
　　独活散
　　独活　　　　　活
　　防风　　　　　川芎【各一钱六分】
　　薄荷　　　　　生地
　　荆芥【各一钱】　　细辛【七分】
　　右为粗末毎用二钱水煎澄渣食后服日用三服
　　【方歌】独活风毒注牙根龈肿嫌凉痛莫禁活防风共生地薄荷荆芥合芎辛
　　三因安肾丸
　　补骨脂　　　　　　　　【炒】　　　葫芦巴【炒】
　　茴香　　　　　　　【炒】　　　　川楝子【炒】
　　续断【各三两炒】　　山药
　　杏仁　　　　　　　【炒】　　　　白茯苓
　　桃仁【各二两炒】
　　共研细末炼蜜为丸如梧桐子大毎服二钱空心淡盐汤送下
　　【方歌】三因安肾虚火烁牙龈腐臭齿根摇山药杏茴苓骨脂葫芦巴续川楝桃
　　胡桐泪散
　　胡桐泪　　　　细辛
　　川芎　　　　　白芷【各一钱五分】
　　寒水石【二钱煆】　　生地【一钱】
　　青盐【二分】
　　共研细末干搽牙龈患处待顿饭时以温水潄去少时上
　　【方歌】胡桐泪散牙龈肿津血宣露或出脓细辛寒水石生地青盐白芷共川芎
　　李杲牢牙散
　　龙胆草【一两五钱酒浸】活
　　地骨皮【各一两】　升麻【四分】
　　共研末先以温水潄口用少许搽之
　　李杲牢牙擦齿病牙龈摇动或兼疼胆草升麻地骨研末潄口擦有功
　　固齿白玉膏
　　官粉【一两研】　　　珍珠【三钱末】
　　阳起石【一两用僵蚕四十九条防风当归川芎牙皂青盐升麻白芷地骨皮各五钱细辛藁夲各三钱共研粗末长流水五盌同药入砂锅内以桑柴火熬药至三盌去渣入砂锅内煎至一盌将龙骨阳起石火煆通红入药汁内淬之如此七次去药汁将龙骨阳起石焙干研末】
　　麝香【二钱末】　　　龙骨【二两】
　　象牙【五钱末】
　　用黄蜡三两溶化滤浄化离火温方入前药和匀乗热摊纸上如膏冷将熨斗烧热仰放纸铺熨斗底上摊之用时先以温水潄口将膏剪一小条贴于患处闭口勿语
　　【方】固齿白玉贴牙效一切牙疼及动摇官粉珍珠阳起麝龙骨象牙黄蜡熬
　　清胃汤【见牙衂】
　　犀角升麻汤【见面部頬疡】
　　钻牙疳
　　钻牙疳在牙根生突出硬骨锐而锋痛如鍼刺殊难忍证由肝胃积热成
　　【注】此证由肝胃二经积热所致乃牙根肉内钻出骨尖如刺疼痛异常小儿多有之法用铍鍼就患处刺开好肉连牙齐根取出若血出不止者以湿纸换贴二次即止内服芦荟消疳饮外以氷硼散搽之戒厚味其牙复生如旧
　　芦荟消疳饮
　　芦荟　　　　　　　【生】　　　　胡黄连
　　石膏　　　　　　　【煆】　　　　羚羊角【镑】
　　栀子　　　　　　　　【生研】　　　牛蒡子【炒研】
　　银柴胡　　　　桔梗
　　大黄　　　　　　　【生】　　　　元参【各五分】
　　薄荷叶【四分】　　甘草【三分】
　　水二钟淡竹叶一钱煎六分食逺服
　　【方歌】芦荟消疳清胃肝羚膏栀子蒡胡连银胡桔梗大黄薄甘草元参竹叶煎
　　氷硼散【见口部鵞口疮】
　　牙疔
　　牙疔牙缝胃火成大肠湿热亦可生肿如粟米连腮痛若兼麻痒即黑疔
　　【注】此证由胃经火毒或大肠经湿热皆可致之毎生于两旁牙缝肿起一粒形如粟米痛连腮项若兼麻痒破流血水疼痛异常者即黒疔也属肾火毒俱用银簪尖挑破以见血为度搽防疔散以蟾酥丸噙化徐徐咽之若烦躁口渇者宜服黄连觧毒汤即愈若失治毒反攻心令人烦躁昏愦者逆
　　防疔散
　　硇砂　　　　　白矾
　　硃砂　　　　　食盐【用铁锈刀烧红将白矾食盐放于刀上煆之】各等分择丁日午时研为细末收之
　　【方歌】防疔散治诸疔毒硇砂白矾食盐硃等分研末搽患处化硬捜根功效殊
　　蟾酥丸【见疔疮门】
　　黄连解毒汤【见耳部黒疔】
　　牙痈
　　牙痈胃热肿牙床寒热坚硬痛难当破流脓水未收口误犯寒凉多骨妨
　　【注】此证由阳明胃经热毒所致生于牙床坚肿疼痛身发寒热腮頬浮肿初宜服荆防败毒散若大渇烦呕者蟾酥丸汗之便秘者双觧贵金丸下之肿处宣软刺破搽氷硼散若初时坚肿破流血水久不收口过食寒凉者必生多骨俟骨尖刺出摇则内动始可取出其口方能收敛而愈
　　荆防败毒散【见项部脑疽】
　　蟾酥丸【见疔疮门】
　　双觧贵金丸【见肿疡门】
　　氷硼散【见口部鵞口疮】
　　走马牙疳
　　走马牙疳证不轻癖积疹痘毒火攻牙根腐臭随变黒顽肉难脱不食凶
　　【注】此证多由癖疾积火疹痘余毒上攻最为迅速总因积火热毒而成牙根作烂随变黑腐臭秽难闻若癖积毒火攻牙者初宜服芦荟消疳饮脾胃虚者兼服人参茯苓粥若疹痘余毒所中者宜服清疳解毒汤外势轻者俱用溺白散擦之若坚硬青紫渐腐穿腮齿摇者宜芦荟散擦之如牙缝黑腐不尽及腐烂深坑药不能到宜用勒马听徽丝塞之用手法去其黑腐内见红肉流鲜血者吉若取时顽肉难脱坚硬腐烂渐开以致穿腮破唇宜贴青莲膏身热不食者逆但此证惟癖积攻牙成疳者好后易犯由积火时时上攻也惟在调理饮食得宜如山药栗子鵞蠏甜辣等物俱当禁忌若稍有疎忽必致复发慎之慎之
　　人参茯苓粥
　　人参【一钱】　　　白茯苓【六钱】
　　共研末同粳米一茶钟熬成粥先以盐汤将口潄浄后再食粥
　　【方歌】人参茯苓善扶脾饮食短少服之宜二味研末加粳米熬粥食之理胃虚
　　清疳解毒汤
　　人中黄　　　　　川黄连【生】
　　柴胡【各五分】　　　知母【生】
　　连翘　　　　　　　　【去心】　　　　牛蒡子【炒研】
　　犀角　　　　　　　【镑】　　　　　黑参
　　荆芥　　　　　防风【各一钱】
　　石膏【一钱五分煆】
　　淡竹叶一钱灯心五十寸水二钟煎八分食逺服呕加芦苇根五钱
　　【方歌】清疳觧毒牙疳证疹痘余毒化热成中黄知连柴翘蒡犀角参膏荆芥风
　　溺白散
　　溺垢【即妇人尿桶中白鹻火煆五钱】
　　白霜梅　　　　　　　　　　【烧存性】　枯白矾【各二钱】
　　右研细末先用韭根松萝茶煎成浓汁乗热以鸡翎蘸洗患处去浄腐肉见津鲜血敷此药日敷三次若烂至咽喉以芦筒吹之
　　【方歌】溺白散搽赱马疳溺垢白霜梅白矾韭根茶叶煎汤涤蘸洗腐肉敷药痊
　　芦荟散
　　芦荟【一钱】　　　黄蘗【五钱末】
　　人言【五分用红枣五枚去核毎枣纳人言一分火烧存性】
　　共研细末先用米泔水潄浄疳毒后敷此药于坚硬及腐处
　　【方歌】芦荟散搽牙疳烂色紫牙摇腮硬穿枣裹人言烧存性再加黄蘗末同研
　　勒马听徽丝
　　白砒【一分末】　　　麝香【三分末】
　　青绵　　　　　　　　【撕碎】　　　青黛【各一两飞末】
　　用香油拌匀用时先以清米泔水潄口次用镊尖将丝挑少许塞于牙根缝内日三易之
　　【方歌】勒马聼徽疳渐蚀牙缝腐黑急速施油调砒麝青绵黛泔水潄口后塞之
　　青莲膏
　　青黛【二钱】　　　乳香
　　轻粉【各一钱】　　麝香【五分】
　　白砒【一分即人言】
　　右为细末用香油调稠薄摊纸上用锤槌实隂干收之每于卧时以泔水潄浄口拭干随疳证大小剪膏药贴之至晓掲去以泔水将口潄浄吐之至晚再贴
　　青莲膏贴腐疳宜化腐消坚效更竒乳麝白砒轻粉黛研末油调纸摊之
　　芦荟消疳饮【见鑚牙疳】
　　齿防
　　齿防齿内生小虫胃经瘀湿风火凝口臭只縁胃火盛齿根腐烂出血脓
　　【注】此证系齿内生虫由胃经瘀湿风火凝聚而成齿根胀痛腐烂时出脓血若口臭甚者胃火盛极上攻所致也宜服玉池散外用雀麦连梃一把苦瓠三十片洗浄将麦剪长二寸以瓠叶裹作五包广一寸厚五分三年陈醋渍之至日中时以两包火中炮炙令热纳口中熨齿外泠更易之取包置水中解视之即有虫长三分老者黄色新者白色其效如神
　　玉池散
　　当归　　　　　白芷
　　升麻　　　　　防风
　　甘草　　　　　地骨皮
　　川芎　　　　　细辛
　　藁夲　　　　　槐花【各一钱】
　　生姜三片黑豆三十粒水煎去渣温潄冷则吐之若用此方煎服更效
　　【方歌】玉池疎风疗虫牙津脓根烂潄服佳归芷升防甘地骨芎辛姜藁豆槐花
　　齿龋
　　齿龋风热客阳明牙龈肿痛出臭脓遇风痛甚久宣露白马悬蹄塞入灵
　　【注】此证由风热客于手足阳明二经而成初起牙龈宣肿觉痛遇风痛甚常作歪口吸气之状牙龈腐孔时出臭脓久则龈齿宣露初宜服清胃汤加活外用白马悬蹄少许以绵裹之塞入脓孔甚效
　　清胃汤【见牙衂】











　　御纂医宗金鉴卷六十五
<子部,医家类,御纂医宗金鉴>
　　钦定四库全书
　　御纂医宗金鉴卷六十六
　　编辑外科心法要诀目録
　　舌部
　　紫舌胀
　　痰包
　　舌衄
　　重舌
　　痰核
　　重腭
　　舌疔
　　舌疳【附瘰疬风】
　　喉部
　　喉风【附纒喉风】
　　慢喉风
　　喉闭【附酒毒喉闭】
　　哑瘴喉风
　　弄舌喉风
　　喉疳
　　喉癣
　　上腭痈
　　鎻喉毒
　　乳蛾
　　喉瘤
　　胸乳部
　　甘疽
　　膻中疽
　　脾发疽
　　井疽
　　蜂窝疽
　　蠧疽
　　疬疽
　　内外吹乳
　　乳疽
　　乳痈
　　乳发
　　乳漏
　　乳中结核
　　乳劳
　　乳岩







　　御纂医宗金鉴卷六十六目録
　　钦定四库全书
　　御纂医宗金鉴卷六十六
　　编辑外科心法要诀
　　舌部
　　紫舌胀
　　紫舌胀属心经火热盛血壅肿硬疼舌肿满口宜鍼刺血色紫重色红轻
　　【注】此证由心经火盛血壅以致舌肿满口坚硬疼痛宜用衣鍼紥筯头上露锋分许当舌刺数十刺令血出红色者轻紫色者重随以温水潄口搽氷硼散内用凉膈散去朴硝大黄加牛蒡子荆芥倍用栀子服之甚效
　　氷硼散【见口部鵞口疮】
　　凉膈散【见面部】
　　痰包
　　痰包每在舌下生结肿绵輭似匏形痛胀舌下妨食语火稽痰涎流注成
　　【注】此证生于舌下结肿如匏光輭如绵塞胀舌下有妨饮食言语色黄木痛由火稽痰涎流注而成宜用立剪当包上剪破出痰涎如鸡子清稠黏不断拭净搽氷硼散服加味二陈汤忌煎炒火酒等物
　　加味二陈汤
　　陈皮　　　　　半夏【制】
　　白茯苓　　　　黄芩【各八分】
　　黄连　　　　　薄荷
　　甘草【各五分生】
　　水二钟姜三片煎八分食前服
　　【方歌】加味二陈疗痰包结肿舌下形如匏二陈汤加芩连薄姜煎服下自然消
　　氷硼散【见口部鵞口疮】
　　舌衄
　　舌衄心火血分炎舌上生孔似铁尖或如筯头其色紫甚黑腐烂血出泉
　　【注】此证系舌上忽生孔小者如鍼尖大者如筯头其孔色紫属热甚色黑防腐烂血出如泉涌由心火上炎以致血热妄行而成宜服升麻汤兼搽必胜散甚效
　　升麻汤
　　升麻　　　　　小蓟根
　　茜根【各一两五钱】艾叶【七钱五分】
　　寒水石【三两】
　　共研每三钱水一钟煎七分澄去渣入生地黄汁一羮匙再煎二滚温服或加炒侧栢叶五钱亦可
　　【方歌】升麻舌衄心火炎小蓟茜根各两半艾叶七钱五分加寒水三两同研烂
　　必胜散
　　螺青　　　　　　　　【另研】　　　蒲黄【各一钱炒】
　　共合一处研细搽于患处后用温盐汤潄口
　　【方歌】必胜心热血妄行舌生小孔涌血红螺青研末蒲黄炒同匀搽之自归经
　　重舌　痰核　重腭　舌疔
　　舌证发于心脾经其证皆由积热成重舌舌下血衇胀痰核舌上一核生重腭生于口上腭时觉心烦梅子形舌疔舌上生紫疱其形如豆寒热增
　　【注】此证无论大人小儿俱可以生重舌者由心脾蕴热循经上冲舌本遂令舌下血衇胀起如小舌状故名重舌宜用氷硼散搽之痰核者心脾痰涎郁热舌上生核强硬作痛宜用衣鍼防破搽氷硼散内服加味二陈汤重腭者心脾有热以致上腭生疮形如梅子外无寒热内时作烦此属热极禁用鍼刺宜服黄连觧毒汤加桔梗不时用紫雪散噙化舌疔者心脾火毒舌生紫疱其形如豆坚硬寒热疼痛应心初起宜用蟾酥丸含于舌下随化随咽或再服三粒以解内毒甚者刺之服黄连解毒汤兼搽紫雪散及徐徐咽之即愈
　　紫雪散
　　犀角　　　　　　　【镑】　　　　羚羊角【镑】
　　石膏　　　　　寒水石
　　升麻【各一两】　　元参【二两】
　　甘草【八钱生】　　　沉香【剉】
　　木香【各五钱剉】
　　水五盌煎药剩汤一盌将渣用绢滤去将汤再煎滚投提净朴硝三两六钱文火慢煎水气将尽欲凝结之时倾入盌内下硃砂氷片各三钱金铂一百张各预研细和匀将药盌安入凉水盆中冷凝如雪为度大人每用一钱小儿二分十嵗者五分徐徐咽之即效或用淡竹叶灯心煎汤化服亦可咽喉肿痛等证吹之亦效
　　【方歌】紫雪散医积热效沉木犀羚元参草寒水升膏朴硝加硃铂氷研入内搅
　　氷硼散【见口部鵞口疮】
　　加味二陈汤【见痰包】
　　黄连解毒汤【见耳部黑疔】
　　蟾酥丸【见疔疮门】
　　舌疳【附瘰疬风】
　　舌疳心脾毒火成如豆如菌痛烂红渐若泛莲难饮食绵溃久变瘰疬风
　　【注】此证由心脾毒火所致其证最恶初如豆次如菌头大蔕小又名舌菌疼痛红烂无皮朝轻暮重急用北庭丹防之自然消缩而愈若失于调治以致焮肿突如泛莲或有状如鸡冠舌本短缩不能伸舒妨碍饮食言语时津臭涎再因怒气上冲忽然崩裂血出不止久久延及项颔肿如结核坚硬臖痛皮色如常顶輭一防色暗木红破后时津臭水腐如烂棉其证虽破坚硬肿痛仍前不退此为绵溃甚至透舌穿腮汤水漏出是以又名瘰疬风也盖舌本属心舌邉属脾因心绪烦扰则生火思虑伤脾则气郁郁甚而成斯疾其证外势颇类喉风但喉风咽喉常肿汤水不能下咽此证咽喉不肿可以下咽汤水胃中亦思饮食因舌不能转动迭送硬食故每食不能充足致令胃中空虚而怯证悉添日渐衰败初起宜服导赤汤加黄连虚者服归脾汤热甚者服清凉甘露饮合归脾汤便溏者服归芍异功汤颔下肿核初起宜用锦地罗蘸醋磨浓敷之溃后宜水澄膏贴之自古治法虽多然此证百无一生纵施药饵不过苟延歳月而已
　　清溪秘传北庭丹
　　番硇砂　　　　人中白【各五分】
　　瓦上青苔　　　瓦松
　　溏鸡矢【各一钱】
　　用倾银罐子二个将药装在罐内将口对严外用盐泥封固以炭火煆红待三炷香为度候冷开罐将药取出入麝香氷片各一分共研细末用磁鍼刺破舌菌用丹少许防上再以蒲黄盖之
　　【方歌】北庭丹防舌菌生瓦松溏鸡矢人中瓦上青苔番硇末罐封火煆入麝氷
　　归芍异功汤
　　人参　　　　　白术【土炒】
　　广陈皮　　　　白芍【酒炒】
　　当归【各一钱身】　　白茯苓【二钱】
　　甘草【五分炙】
　　灯心五十寸水煎空心服
　　【方歌】归芍异功扶脾气健胃又能止泻利四君归芍广陈皮引加灯心是良剂
　　水澄膏
　　硃砂【二钱水飞】　　　白及
　　白敛　　　　　五倍子
　　郁金【各一两】　　雄黄
　　乳香【各五钱】
　　右为细末米醋调浓以厚纸摊贴之
　　【方歌】水澄膏贴溃核验水飞硃砂末二钱及敛郁金雄黄乳五倍同研用醋摊
　　导赤汤【见口部口糜】
　　归脾汤【见乳部乳中结核】
　　清凉甘露饮【见唇部茧唇】









　　喉部
　　喉风【附纒喉风】
　　喉膏粱风火成咽喉肿痛难出声声如拽锯痰壅塞穴刺少商吐下功
　　【注】此证由膏粱厚味太过致肺胃积热复受邪风风热相搏上壅咽喉肿痛声音难出汤水不下痰涎壅塞之声颇似拽锯初发暴速急刺手大指内侧少商穴出紫黑血以泻其热痰盛者以桐油饯导吐之吐痰后随用甘草汤潄之以解桐油之气内服雄黄解毒丸吐下之喉中吹白降雪散俟关开之后内宜服清咽利膈汤按法调治随手应效者顺若面青唇黑鼻流冷涕者逆若兼项外绕肿即名纒喉风其治法虽与此证相同然终属险恶难治
　　桐油饯
　　温水半盌加桐油四匙搅匀用硬鸡翎蘸油探入喉内撚之连探四五次其痰壅出再探再吐以人醒声髙为度
　　【方歌】桐油饯法导痰壅一切喉风用最灵半盌温水桐油入鸡翎蘸探吐喉通
　　雄黄解毒丸
　　雄黄【一两】　　　郁金【一钱】
　　巴豆【十四粒去皮油】
　　共研末醋糊为丸如黍粒大每服五分津液送下
　　【方歌】雄黄觧毒喉风开关通闭火能平巴豆去油郁金末醋糊为丸黍粒形
　　白降雪散
　　石膏【一钱五分煆】　硼砂【一钱】
　　焰硝　　　　　胆矾【各五分】
　　元明粉【三分】　　氷片【二分】
　　共研极细末以笔管吹入喉内
　　【方歌】白降雪散喉风证肿痛声难风火凝煆石膏与胆矾末焰硝硼片共元明
　　清咽利膈汤
　　牛蒡子　　　　　　　　　【炒研】　　连翘【去心】
　　荆芥　　　　　防风
　　栀子　　　　　　　　【生研】　　　桔梗
　　元参　　　　　黄连
　　金银花　　　　黄芩
　　薄荷　　　　　甘草【各一钱生】
　　大黄　　　　　朴硝【各一钱】
　　水二钟淡竹叶二钱煎八分食远服
　　【方歌】清咽利膈喉痛消疎风清热蒡连翘荆防栀桔参连草银花芩薄大黄硝
　　慢喉风
　　慢喉发缓体虚生微肿咽干色淡红或由暴怒五辛火或因忧思过度成
　　【注】此证有因平素体虚更兼暴怒或过食五辛而生者亦有忧思太过而成者俱属体虚病实其发缓其色淡其肿微其咽干舌见滑白胎大便自利六衇微细唇如矾色若午前痛者服补中益气汤加以清凉如麦冬黑参桔梗牛蒡子服之若午后作痛作渇身热足冷者隂阳两虚也忌用苦寒宜少隂甘桔汤以宣达之若面赤咽干不渇者其衇必虚大以甘露饮服之必效俱兼用氷硼散一钱加灯草煆灰存性三分吹之立验
　　甘露饮
　　天冬　　　　　　　　【去心】　　　麦冬【去心】
　　黄芩　　　　　生地
　　熟地　　　　　枇杷叶【蜜炙】
　　石斛　　　　　枳殻【麸炒】
　　茵蔯蒿　　　　甘草【各等分】
　　水二钟煎八分食后服
　　【方歌】甘露饮清内热侵面赤咽干生液津天麦冬芩生熟地枇杷斛草枳茵蔯
　　补中益气汤【见溃疡门】
　　少隂甘桔汤【见口部口糜】
　　氷硼散【见口部鵞口疮】
　　喉闭【附酒毒喉闭】
　　喉闭肝肺火盛由风寒相搏肿咽喉甚则肿痛连项外又有酒毒当细求
　　【注】此证由肝肺火盛复受风寒相搏而成咽喉肿痛面赤腮肿甚则项外漫肿喉中有块如拳汤水难咽语言不出暴起身发寒热急刺少商穴或鍼合谷穴以开咽喉初宜疎散服荆防败毒散寒热已退即用清咽利膈汤兼吹紫雪散随以姜汁漱口以宣其热或用醋潄以消积血痰壅塞者桐油饯探吐痰涎若肿发于项外脓胀痛者防透咽喉不可轻鍼急用皂角末吹鼻取其肿即破或兼用皂角末醋调厚敷项肿须臾即破初肿时用生羊肉片贴之喉闭声鼾者肺气将絶急宜独参汤救之若卒然如哑吞吐不利系寒气客于会厌也宜蜜炙附子片含之勿咽初终忌用苦寒之药恐难消难溃又有酒毒喉闭由酒毒蒸于心脾二经热壅咽喉喉肿色黄其人面赤目睛上视以桐油饯导吐痰涎宜服鼠黏子解毒汤亦用紫雪散吹之
　　鼠粘子解毒汤
　　鼠黏子　　　　　　　　　【炒研】　　桔梗
　　青皮　　　　　升麻
　　黄芩　　　　　花粉
　　甘草　　　　　　　【生】　　　　元参
　　栀子　　　　　　　　【生研】　　　黄连
　　连翘　　　　　　　　【去心】　　　葛根
　　白术　　　　　　　　【土炒】　　　防风
　　生地【各等分】
　　水煎食后服
　　【方歌】鼠黏解毒酒毒闭桔梗青皮能降气升芩花粉草元参栀连翘葛术防地
　　荆防败毒散【见项部脑疽】
　　清咽利膈汤
　　桐油饯【俱见喉风】
　　紫雪散【见舌部重舌】
　　独参汤【见溃疡门】
　　哑瘴喉风
　　哑瘴喉风肿痛咽牙关急不能言风痰涌塞咽膈上火盛生痰风搏源
　　【注】此证颇类喉由肺胃蕴热积久生痰外复受风邪与痰热相搏涌塞咽膈之上而成斯疾初起咽喉肿塞疼痛汤水难咽语言不出牙闗急此属险侯急用雄黄解毒丸水化用细竹管将药水吹入鼻孔直达咽喉药入作呕即令患者吐之其牙关顿松咽喉即稍开通先与米饮饮之次服清咽利膈汤兼吹氷硼散用药不应者险若唇黑鼻流冷涕者逆
　　雄黄解毒丸
　　清咽利膈汤【俱见喉风】
　　氷硼散【见口部鵞口疮】
　　弄舌喉风
　　弄舌喉风心脾经实火外寒凝滞成舌出搅动因胀闷咽喉作肿更兼疼
　　【注】此证由心脾实火与外寒郁遏凝滞而成咽喉肿痛痰涎堵塞音哑言涩舌出不缩时时搅动觉舌胀闷常欲以手扪之故名弄舌急刺少商穴穴在两手大指里侧去指甲角旁韭叶寛即是用三棱鍼刺之有血者生无血者死噙蟾酥丸徐咽药汁若痰涎上涌不能咽药者急用桐油饯探吐痰涎随服清咽利膈汤吹金鎻匙若喉内如松子及鱼鳞状不堵塞者此属虚阳上浮急用蜜炙附子片噙咽其汁即效
　　金鎻匙
　　氷片【二分五厘】　白僵蚕【一钱】
　　雄黄【二钱】　　　焰硝【一两五钱】
　　硼砂【五钱】
　　各研末共和匀以细笔管吹入喉内肿痛处
　　【方歌】金鎻匙吹弄舌风心脾火郁外寒乘消痰遂热除疼痛氷片僵蚕雄焰硼
　　蟾酥丸【见疔疮门】
　　桐油饯
　　清咽利膈汤【俱见喉风】
　　喉疳
　　喉疳初觉隂虚成嗌干刺痛色淡红肾火炎上金受克破烂失音臭腐疼
　　【注】此证一名隂虚喉疳初觉咽嗌干燥如毛草常刺喉中又如硬物隘于咽下呕吐酸水哕出甜涎淡红微肿微痛日久其色紫暗不鲜颇似冻榴子色由肾液久亏相火炎上消烁肺金薰燎咽喉肿痛日增破烂腐衣叠若虾皮声音雌痖喘急多痰臭腐蚀延其疼倍增妨碍饮食胃气由此渐衰而虚火益盛烦躁者宜服知蘗地黄汤若吐酸哕涎者宜服甘露饮加川黄连便燥者兼服万氏润燥膏面唇俱白不寐懒食者宜归脾汤加酒炒川黄连肿吹紫雪散腐吹八寳珍珠散其证投方应病或者十全一二否则难救
　　万氏润燥膏
　　猪脂一觔切碎炼油去渣加炼过白蜂蜜一觔搅匀凝挑服二匙日用三五次
　　【方歌】万氏润燥膏神验降火清金滋便干猪脂炼油加白蜜挑服失音也能痊
　　八寳珍珠散
　　儿茶　　　　　川连末
　　川贝母　　　　　　　　　　【去心研】　青黛【各一钱五分】
　　红褐　　　　　　　　　　【烧灰存性】　官粉
　　黄蘗末　　　　鱼脑石【微煆】
　　琥珀末【各一钱】　人中白【二钱煆】
　　硼砂【八分】　　　氷片【六分】
　　京牛黄　　　　珍珠【各五分豆腐内煮半炷香时取出研末】
　　麝香【三分】
　　各研极细末共兑一处再研匀以细笔管吹入喉内烂肉处
　　【方歌】八寳珍珠喉疳腐氷麝儿茶连贝母红褐官粉黛牛黄脑石中白蘗硼琥
　　知蘗地黄汤【即六味地黄丸加知母黄蘗见面部雀斑】
　　甘露饮【见慢喉风】
　　归脾汤【见乳部乳中结核】
　　喉癣
　　喉癣咽干生苔藓初痒时增燥裂疼过饮药酒五辛火霉烂延开蚁蛀形
　　【注】此证一名天白蚁咽嗌干燥初觉时痒次生苔藓色暗木红燥裂疼痛时吐臭涎妨碍饮食由过食炙煿药酒五辛等物以致热积于胃胃火薰肺而成斯疾宜服广笔鼠黏汤未溃吹矾精散已溃吹清凉散患者清心寡欲戒厚味发物或者十全一二若失治兼调理不谨致生霉烂延漫开大叠起腐衣旁生小孔若蚁蛀蚀之状多致不救
　　广笔鼠黏汤
　　生地黄　　　　浙贝母【各三钱去心研】
　　元参　　　　　甘草【各二钱五分生】
　　鼠黏子　　　　　　　　　　【酒炒研】　花粉
　　射干　　　　　连翘【各二钱去心】
　　白僵蚕【一钱炒研】
　　苦竹叶二十片水二钟煎八分饥时服
　　【方歌】广笔鼠黏喉癣干初痒生苔裂痛添生地元参花粉贝连翘射草白僵蚕
　　清溪秘传矾精散
　　白矾【不拘多少研末用方砖一块以火烧红洒水于砖上将矾末布于砖上以磁盘覆盖四面灰拥
　　一日夜矾飞盘上扫下用二钱】
　　白霜梅【二个去核】　　真明雄黄
　　穿山甲【各一钱炙】
　　共研细末以细笔管吹入喉内
　　【方歌】矾精散用火烧砖水湿布矾上覆盘扫霜再兑雄梅甲研末吹喉癣自痊
　　清凉散
　　硼砂【三钱】　　　人中白【二钱煆】
　　黄连末【一钱】　　南薄荷【六分】
　　氷片【五分】　　　青黛【四分】
　　共研极细末吹入喉癣腐处
　　【方歌】清凉散吹天白蚁胃火薰金成此疾薄黛氷硼中白连腐裂疼痛皆可去
　　上腭痈
　　上腭痈若葡萄形少隂三焦积热成舌难伸缩鼻红涕口难开合寒热增
　　【注】此证又名悬痈生于口中上腭由心肾经与三焦经积热而成形若紫葡萄舌难伸缩口难开合鼻中时出红涕令人寒热大作宜黄连消毒饮加桔梗元参服之兼吹氷硼散或日久肿硬下垂不溃者以烧盐散日防三五次兼服射干丸过时失治饮食不入烦躁神昏者逆
　　烧盐散
　　食盐　　　　　　　　【火烧】　　　枯白矾【各等分】
　　二味研细以筯头蘸防患上
　　【方歌】烧盐散治上腭痈悬似葡萄色紫形枯矾烧盐等分末筯头蘸防消热壅
　　射干丸
　　射干　　　　　川升麻
　　杏仁　　　　　　　　　　　【去皮尖麸炒】甘草【各五钱炙】
　　木鼈子　　　　川大黄【各二钱炒】
　　右研细末炼蜜和丸如小弹子大毎用一丸口中含化徐咽
　　【方歌】射干丸疗悬痈患热聚成形口开难大黄升草木鼈杏蜜丸弹状口中含
　　黄连消毒饮【见头部百会疽】
　　氷硼散【见口部鵞口疮】
　　鎻喉毒
　　鎻喉毒生因积热外感风寒耳前结外似瘰疬渐攻喉心与小肠听会穴
　　【注】此证由心与小肠积热外感风寒凝结而成初生于耳前听会穴形如瘰疬渐攻咽喉肿塞疼痛妨碍饮食证须速治宜服牛黄清心丸开关解热兼服清咽利膈汤吹氷硼散投方应效方能成功
　　牛黄清心丸
　　九转胆星【一两】　雄黄
　　黄连末【各二钱】　茯神
　　元参　　　　　天竺黄
　　五倍子　　　　　　　　【末】　　　荆芥
　　防风　　　　　桔梗
　　犀角末　　　　当归【各一钱】
　　氷片　　　　　麝香
　　珍珠【各五分豆腐煮】　　京牛黄
　　轻粉【各三分】
　　各研极细共和一处再研匀甘草熬膏和丸如龙眼大硃砂为衣日中晒干收入磁瓶内将瓶口堵严勿令出气临服时一丸薄荷汤磨服
　　【方歌】牛黄清心鎻喉毒茯轻氷麝参雄竺珍倍荆防桔胆星犀角归连热退速
　　清咽利膈汤【见喉风】
　　氷硼散【见口部鵞口疮】
　　乳蛾
　　乳蛾肺经风火成防轻单重喉旁生状若蚕蛾红肿痛关前易治关后凶
　　【注】此证由肺经积热受风凝结而成生咽喉之旁状如蚕蛾亦有形若枣栗者红肿疼痛有单有双双者轻单者重生于关前者形色易见吹药易到手法易施故易治生于关后者难见形色药吹不到手法难施故难治俱宜服清咽利膈汤吹氷硼散易见者脓熟鍼之难见者用鸡翎探吐脓血若兼痰壅气急声小探吐不出者险急用三棱鍼刺少商穴出紫黑血仍吹服前药缓缓取效
　　清咽利膈汤【见喉风】
　　氷硼散【见口部鵞口疮】
　　喉瘤
　　喉瘤郁热属肺经多语损气相兼成形如元眼红丝褁或单或双喉旁生
　　【注】此证由肺经郁热更兼多语损气而成形如元眼红丝相褁或单或双生于喉旁亦有顶大蔕小者不犯不痛或醇酒炙煿或因怒气喊呌犯之则痛忌用鍼刀宜服益气清金汤以消瘤碧玉散防之即效
　　益气清金汤
　　苦桔梗【三钱】　　黄芩【二钱】
　　浙贝母　　　　　　　　　　【去心研】　麦冬【去心】
　　牛蒡子【各一钱五分炒研】
　　人参　　　　　白茯苓
　　陈皮　　　　　生栀子【研】
　　薄荷　　　　　甘草【各一钱生】
　　紫苏【五分】
　　竹叶三十片水三钟煎一钟食逺服渣再煎服
　　【方歌】益气清金肺热攻注喉成瘤元眼形陈蒡芩苏苦桔贝麦冬栀薄草参苓
　　消瘤碧玉散
　　硼砂【三钱】　　　冰片
　　胆矾【各三分】
　　共研细末用时以筯头蘸药防患处
　　【方歌】消瘤碧玉防喉瘤开结通喉热可搜君以硼砂冰片兑胆矾末入患皆瘳


















　　胸乳部
　　甘疽
　　甘疽忧思气结成膺生糓粒紫蒌形寒热硬痛宜速溃溃迟须防毒陷攻
　　【注】此证由忧思气结而成生于膺上即胸膛两旁肉髙处属肺经中府穴之下无论左右皆能为患初如糓粒色青渐若栝蒌色紫坚硬疼痛憎寒壮热速溃稠脓者顺若过十日寒热不退信脓不生衇见浮数防毒内陷攻里致生恶证属逆初宜服荆防败毒散以疎解寒热次服内托黄耆散应期不溃者急服十全大补汤托之其余内外治法按痈疽肿疡溃疡门
　　荆防败毒散【见项部脑疽】
　　内托黄耆散【见背部中搭手】
　　十全大补汤【见溃疡门】

















　　膻中疽
　　膻中疽起粟粒形色紫坚硬渐焮疼七情火毒发任衇急随证治缓成凶
　　【注】此证生于心窝之上两乳中央属任衇经膻中穴由脏腑不和七情不平火毒凝结而成初起如粟色紫坚硬渐生焮热肿痛憎寒壮热宜急服仙方活命饮加苏叶薄荷叶汗之或烦燥作呕唇焦大渴宜夺命丹清之俟表证已退急服托里透脓汤若疮势不起属虚宜十全大补汤托之但膻中为气海气之所居焉施治贵早若迟则毒陷攻里伤膜透气者逆其余内外治法俱按痈疽肿疡溃疡门
　　仙方活命饮【见肿疡门】
　　夺命丹【见背部隂阳二气疽】
　　托里透脓汤【见头部侵脑疽】
　　十全大补汤【见溃疡门】
















　　脾发疽
　　脾发疽生心下旁炙煿毒酒火为殃初如粟粒时寒热渐増肿痛溃脓昌
　　【注】此证生于心窝下两旁属脾经食窦穴无论左右俱生之皆由过食炙煿厚味药酒以致脾经积火成毒而发初起形如粟粒寒热往来渐增肿痛若顶尖根束红活鲜润应期即溃稠脓者顺若顶平根散色紫坚硬届期不溃既溃脓如蟹沫者逆初服荆防败毒散汗之唇焦大渇烦躁者宜服太乙紫金锭次服内疎黄连汤清之其余内外治法俱按痈疽肿疡溃疡门
　　太乙紫金锭【一名紫金丹一名玉枢丹】
　　雄黄【三钱鲜红大块者研末】硃砂【三钱有神气者研末】
　　麝香【三钱拣净皮毛研末】　川五倍子【二两一名文蛤捶破研末】
　　红芽大防【杭州紫大防为上江南土大防次之北方绵大防色白者性烈峻利弱人服之反致
　　吐血慎之勿用取上品者去芦根洗净焙干为末一两五钱】
　　山慈菇【二两洗去毛皮焙干研末】
　　千金子【一两一名续随子仁白者去油】
　　以上之药各择精品于净室中制毕端午七夕重阳或天月徳天医黄道上吉之辰凡入室合药之人三日前俱宜斋沭更换新洁衣帽临日方入室中净手薰香预设药王牌位主人率众焚香拜祷事毕各将前药七味称准入于大乳鉢内再研数百转方入细石臼中渐加糯米浓汁调和软硬得中方用杵捣千余下极至光润为度每锭一钱每服一锭病势重者连服二绽以取通利后用温粥补之修合时除合药洁净之人余皆忌见此药惟在精诚洁净方效
　　【方歌】太乙紫金诸疮毒疔肿痈疽皆可除雄硃倍麝千金子红芽大防山慈菇
　　一一切饮食药毒蛊毒瘴气恶菌河豚中毒自死牛马猪羊六畜等类之肉人悮食之必昏乱卒倒或生异形之证并用水磨灌服或吐或泻其人必苏
　　一南方山岚瘴气烟雾疠疫最能伤人感之才觉意思不快恶寒恶热欲呕不呕即磨一锭服之得吐利便愈
　　一痈疽发背对口疔疮天蛇无名肿毒蛀节红丝等疔及杨梅疮诸风瘾疹新久痔疮并用无灰淡酒磨服外用水磨涂搽疮上日夜数次觉痒而消
　　一隂阳二毒伤寒心闷狂言乱语胸膈塞滞邪毒未出瘟疫烦乱发狂喉闭喉风俱用薄荷汤待冷磨服
　　一赤白痢疾肚腹泄泻急痛霍乱绞肠痧及诸痰喘并用姜汤磨服
　　一男子妇人急中颠邪喝呌奔走鬼交鬼胎鬼气鬼魇失心狂乱羊儿猪颠等风俱用石菖蒲煎汤磨服
　　一中风中气口眼歪邪牙关急言语塞涩筋衇挛缩骨节风肿遍身疼痛行步艰辛诸风诸癎并用酒磨炖热服
　　一自缢溺死惊死压死鬼魅迷死但心头微温未冷者俱用生姜续断酒煎磨服
　　一切恶蛇风犬毒蝎溪涧诸恶等蛊伤人随即发肿攻注徧身甚者毒气入里昏闷响呌命在须臾俱用酒磨灌下再吃葱汤一盌被盖出汗立苏
　　一新久疟疾临发时东流水煎桃柳枝汤磨服一小儿急慢惊风五疳五痢脾病黄肿瘾疹疮瘤牙关急并用薄荷浸水磨浓加蜜服之仍搽肿上年嵗幼者每锭分作数服
　　一牙痛酒磨涂痛上仍含少许良久咽下
　　一小儿父母遗毒生下百日内皮塌烂斑道眼眶损烂者俱用清水磨涂
　　一打扑伤损用松节无灰酒研服
　　一年深月近头胀头痛太阳痛极偏头风及时疮愈后毒气攻注脑门作胀者俱用葱酒研服一锭仍磨涂太阳穴上
　　一妇人经水不通红花汤下
　　一凡遇天行疫证延街阖巷相传徧染者用桃根汤磨浓滴入鼻孔次服少许任入病家再不传染
　　一又治传尸劳瘵诸药不能取效一方士指教服此每早磨服一锭至三次后逐下恶物尸虫异形怪类后得脱利以此相传活人不计其数
　　一一女子久患劳瘵为尸虫所噬磨服一锭片时吐下小虫十余条后服苏合香丸其病顿失调理月余而愈眞济世卫生之寳药也
　　荆防败毒散【见项部脑疽】
　　内疎黄连汤【见肿疡门】



















　　井疽
　　井疽心火发中庭初如豆粒渐肿疼心躁肌热唇焦渇红活易治黑陷凶
　　【注】此证生于心窝属任衇中庭穴由心经火毒而成初如豆粒肿痛渐增心躁如焚肌热如火自汗唇焦大渴饮冷急服内疎黄连汤或麦灵丹若烦闷作呕发热无汗者夺命丹汗之如红活髙肿者顺黑陷平塌者逆其余内外治法俱按痈疽肿疡溃疡门若溃后经年不愈者必成穿心冷瘘难治
　　内疎黄连汤
　　麦灵丹【俱见肿疡门】
　　夺命丹【见背部隂阳二气疽】




















　　蜂窝疽
　　蜂窝疽形似蜂窝胸侧乳上疮孔多漫肿紫痛心火毒黑陷者逆顺红活
　　【注】此证生于胸侧乳上亦有徧身而发者由心火毒盛而成色紫漫肿疼痛身发寒热初起六七孔渐渐延开有三五寸亦有六七寸者形似蜂房即有数十窍每窍出黄白脓宣肿疮面全腐腐脱有新肉色红鲜润者顺若出黑水气秽平塌者逆始终内外治法俱按痈疽肿疡溃疡门遇气寒之人至八九日不溃以神灯照每日照之应期即溃
　　神灯照法【见首卷】





















　　蠧疽
　　蠧疽生于缺盆中初豆渐李坚紫疼寒热尿澁宜蒜灸证由胆胃积热生
　　【注】此证一名缺盆疽又名骨疽生在胸上项下子骨内輭陷中缺盆穴属胆胃二经积热而成初发寒热往来筋骨拘急饮食不思胸腹膨胀小水短澁初发如豆渐大如李色紫坚硬疼痛初宜艾壮隔独头蒜片灸之内服夺命丹汗之次服六一散通利小水脓势将成宜服内托黄耆散气血虚甚者宜服十全大补汤托补之其余内外治法俱按痈疽肿疡溃疡门此证宜急托治若失治腐烂内陷疮口难敛必成败证
　　六一散
　　滑石【六两】　　　甘草【一两生】
　　共为末每服三钱灯心煎汤调服
　　【方歌】六一散医小水癃能除燥湿热有功滑石甘草研成末灯心汤调服立通
　　夺命丹【见背部隂阳二气疽】
　　内托黄耆散【见背部中搭手】
　　十全大补汤【见溃疡门】












　　疬痈
　　疬痈在乳旁生结核红肿硬焮疼包络痰凝脾气郁治宜温舒化坚凝
　　【注】此证生于乳旁初肿坚硬形类结核发长缓慢渐增焮肿色红疼痛由包络寒痰脾气郁结而成系寒证非热证也治宜温和舒郁化坚以内补十宣散服之外敷回阳玉龙膏消之如不消脓势将成也内外治法即按痈疽肿疡溃疡门
　　内补十宣散
　　人参　　　　　黄耆
　　当归【各二两】　　桔梗
　　厚朴　　　　　　　　【姜制】　　　川芎
　　白芷　　　　　肉桂
　　防风　　　　　甘草【各一两炙】
　　共研末每服三钱热黄酒调服
　　不饮酒者木香煎汤调下
　　【方歌】内补十宣诸肿毒已成令溃未成消参耆桔朴芎归草芷桂防风热酒调
　　囘阳玉龙膏【见肿疡门】
　　内外吹乳
　　吹乳乳毒乳肿疼内吹胎热痛焮红外吹子鼻凉气袭寒热烦渴结肿疼
　　【注】乳房属胃乳头属肝而有内吹外吹之分内吹者懐胎六七月胸满气上乳房结肿疼痛若色红者因多热也不红者既因气郁且兼胎旺也多热者宜服柴胡清肝汤气郁者宜服逍遥散外俱敷冲和膏必消或初肿失于调治或本人复伤气怒以致大肿大痛其势必欲成脓宜用逍遥散加黄耆白芷连翘以养血排脓治之脓溃之后宜调养血气待生产后按溃疡治法方得收口妊娠用药禁忌另有歌诀详载首卷外吹者由乳母肝胃气浊更兼子吮乳睡熟鼻孔凉气袭入乳房与热乳凝结肿痛令人寒热往来烦躁口渴初宜服荆防牛蒡汤外用隔蒜灸法俟寒热退仍肿者服橘叶栝蒌散外敷冲和膏消之其肿消之不应者将欲作脓即用透脓散其余内服外敷之法俱按痈疽肿疡溃疡门又有至于内未懐胎外未行乳而生毒者系皮肉为患未伤乳房此肝胃湿热凝结而成乳毒也法当按疮治之无有不效者
　　荆防牛蒡汤
　　荆芥　　　　　防风
　　牛蒡子　　　　　　　　　【炒研】　　金银花
　　陈皮　　　　　花粉
　　黄芩　　　　　蒲公英
　　连翘　　　　　　　　【去心】　　　皂刺【各一钱】
　　柴胡　　　　　香附子
　　甘草【各五分生】
　　水二钟煎八分食逺服
　　【方歌】荆防牛蒡乳外吹寒热肿疼俱可推银花陈草柴香附花粉芩蒲翘刺随
　　橘叶栝蒌散
　　橘叶【二十个】　　栝蒌【量证用半个或一个】
　　川芎　　　　　黄芩
　　栀子　　　　　　　　【生研】　　　连翘【去心】
　　石膏　　　　　　　【煆】　　　　柴胡
　　陈皮　　　　　青皮【各一钱】
　　甘草【五分生】
　　水二钟煎八分食逺服渣再煎服
　　紫肿焮痛用石膏红肿者去之
　　【方歌】橘叶栝蒌吹乳证凉袭热乳凝结成芎芩栀草连翘等石膏柴与陈皮青
　　柴胡清肝汤【见头部鬓疽】
　　逍遥散【见背部上搭手】
　　冲和膏
　　透脓散【俱见肿疡门】
　　隔蒜灸法【见首卷灸法内】






<子部,医家类,御纂医宗金鉴,卷六十六>
　　乳疽　乳痈
　　乳疽乳痈乳房生肝气郁结胃火成痈形红肿焮热痛疽形木硬觉微疼痈发脓成十四日疽发月余脓始成未溃托里排脓治已溃大补养荣灵
　　【注】此证总由肝气郁结胃热壅滞而成男子生者稀少女子生者颇多俱生于乳房红肿热痛者为痈十四日脓成若坚硬木痛者为疽月余成脓初起寒热往来宜服栝蒌牛蒡汤寒热悉退肿硬不消宜用复元通气散消之若不应复时时跳动者势将溃脓宜用托里透脓汤脓胀痛者鍼之宜服托里排脓汤虚者补之如人参养荣十全大补等汤俱可选用外敷贴之药俱按痈疽肿疡溃疡门
　　栝蒌牛蒡汤
　　栝蒌仁　　　　牛蒡子【炒研】
　　花粉　　　　　黄芩
　　生栀子　　　　　　　　【研】　　　连翘【去心】
　　皂刺　　　　　金银花
　　甘草　　　　　　　【生】　　　　陈皮【各一钱】
　　青皮　　　　　柴胡【各五分】
　　水二钟煎八分入煮酒一杯和匀食逺服
　　【方歌】栝蒌牛蒡胃火郁憎寒壮热乳痈疽青柴花粉芩翘刺银花栀子草陈皮
　　复元通气散【见肿疡门】
　　托里透脓汤【见头部侵脑疽】
　　托里排脓汤【见项部鱼尾毒】
　　人参养荣汤
　　十全大补汤【俱见溃疡门】
　　乳发　乳漏
　　乳发如痈胃火成男女皆生赤肿疼溃久不敛方成漏只为脓清肌不生
　　【注】此证发于乳房焮赤肿痛其势更大如痈皮肉尽腐由胃腑湿火相凝而成治法急按乳痈未成形者消之已成形者托之腐脱迟者黄灵药撒之以免徧溃乳房致伤囊槅难以收敛若久不收口外寒侵袭失于调养时流清水者即成乳漏外用红升丹作撚以去腐生肌再兼用豆豉饼灸法缓缓灸之以怯寒内当大补气血节劳烦慎起居忌发物渐可生肌敛口而愈
　　黄灵药
　　红升丹【俱见溃疡门】
　　豆豉饼【见首卷灸法内】
　　乳中结核
　　乳中结核梅李形按之不移色不红时时隐痛劳岩渐证由肝脾郁结成
　　【注】此证乳房结核坚硬小者如梅大者如李按之不移推之不动时时隐痛皮色如常由肝脾二经气郁结滞而成形势虽小不可轻忽若躭延日久不消轻成乳劳重成乳岩慎之慎之初起气实者宜服清肝解郁汤气虚宜服香贝养荣汤若郁结伤脾食少不寐者服归脾汤外俱用木香饼熨法消之甚效
　　清肝解郁汤
　　当归　　　　　生地
　　白芍　　　　　　　　【酒炒】　　　川芎
　　陈皮　　　　　半夏【各八分制】
　　贝母　　　　　　　　　【去心研】　　茯神
　　青皮　　　　　逺志【去心】
　　桔梗　　　　　苏叶【各六分】
　　栀子　　　　　　　　【生研】　　　木通
　　甘草【各四分生】　　香附【一钱醋炒】
　　水二钟姜一片煎八分食逺服
　　【方歌】清肝解郁贝茯神四物青皮逺夏陈栀桔通苏香附草能消乳核气郁伸
　　归脾汤
　　人参　　　　　白术【土炒】
　　枣仁　　　　　　　　【炒研】　　　龙眼肉
　　茯神【各二钱】　　黄耆【一钱五分】
　　当归【一钱酒洗】　　　逺志【去心】
　　木香　　　　　　　【末】　　　　甘草【各五分炙】
　　生姜三片红枣肉二枚水煎服
　　【方歌】归脾汤治脾胃怯食少怔忡夜不安枣逺龙眼参归草茯神耆术木香煎
　　木香饼
　　生地黄【一两捣烂】　　木香【五钱研末】
　　共和匀量结核大小作饼贴肿上以热熨斗间日熨之坚硬木痛者每日熨之
　　【方歌】木香饼消乳核方舒通结滞功倍强生地研烂木香末和饼贴患熨之良
　　香贝养荣汤【见项部上石疽】
　　乳劳
　　乳劳初核渐肿坚根形散漫大如盘未溃先腐霉斑防败脓津久劳证添
　　【注】此证即由乳中结核而成或消之不应或失于调治躭延数月渐大如盘如盌坚硬疼痛根形散漫串延胸肋腋下其色或紫或黑未溃先腐外皮霉防烂斑数处渐渐通破轻津白汁重流臭水即败浆脓也日久溃深伤膜内病渐添午后烦热干颧红形痩食少隂虚等证俱见变成疮劳初结肿时气实者宜服蒌贝散及神效栝蒌散气虚者逍遥散及归脾汤合而用之隂虚之证已见宜服六味地黄汤以培其本外治法按痈疽溃疡门然此疮成劳至易获效甚难
　　蒌贝散
　　栝蒌　　　　　贝母【去心研】
　　南星　　　　　甘草【生】
　　连翘【各一钱去心】
　　水二钟煎八分澄渣加酒二分食逺服
　　一加青皮升麻
　　【方歌】蒌贝散治乳结核渐大失调变乳劳初肿气实须服此南星甘草共连翘
　　神效栝蒌散
　　大栝蒌【一个　去皮焙为末】当归
　　甘草【各五钱生】　　没药
　　乳香【各二钱】
　　共研粗末每用五钱醇酒三钟慢火熬至一钟去渣食后服之
　　【方歌】神效栝蒌没乳香甘草当归研末良乳劳初肿酒煎服消坚和血是神方
　　逍遥散【见背部上搭手】
　　归脾汤【见乳中结核】
　　六味地黄汤【即六味地黄丸改作煎剂见面部雀斑】









　　乳岩
　　乳岩初结核隐疼肝脾两损气郁凝核无红热身寒热速灸养血免患攻躭延续发如堆栗坚硬岩形引腋胸顶透紫光先腐烂时流汚水日增疼溃后翻花怒出血即成败证药不灵
　　【注】此证由肝脾两伤气郁凝结而成自乳中结核起初如枣栗渐如棋子无红无热有时隐痛速宜外用灸法内服养血之剂以免内攻若年深日久即潮热恶寒始觉大痛牵引胸腋肿如覆盌坚硬形如堆栗髙凸如岩顶透紫色光亮肉含血丝先腐后溃汚水时津有时涌冒臭血腐烂深如岩壑翻花突如泛莲疼痛连心若复因急怒暴流鲜血根肿愈坚期时五脏俱衰即成败证百无一救若患者果能清心涤虑静养调理庶可施治初宜服神效栝蒌散次宜清肝解郁汤外贴季芝鲫鱼膏其核或可望消若反复不应者疮势已成不可过用尅伐峻剂致损胃气即用香贝养荣汤或心烦不寐者宜服归脾汤潮热恶寒者宜服逍遥散稍可苟延嵗月如得此证者于肿核初起即加医治宜用豆粒大艾壮当顶灸七壮次日起疱挑破用三棱鍼刺入五六分揷入冰螺散撚子外用纸封糊至十余日其核自落外贴绛珠膏生肌玉红膏内服舒肝养血理脾之剂生肌敛口自愈
　　季芝鲫鱼膏
　　活鲫鱼肉　　　鲜山药【各等分去皮】
　　右共捣如泥加麝香少许涂核上觉痒极勿搔动隔衣轻轻揉之七日一换旋涂即消
　　【方歌】鲫鱼膏贴乳岩疾肿如覆盌似堆栗山药同研加麝香涂于患处七日易
　　冰螺撚
　　硇砂【二分】　　　大田螺【五枚去殻线穿晒干】
　　冰片【一分】　　　白砒【即人言一钱二分麫褁煨熟去麫用砒】将螺肉切片同白砒研末再加硇片同碾细以稠米糊搓成撚子磁礶密收用时将撚揷入鍼孔外用纸糊封贴核上勿动十日后四邉裂缝其核自落
　　【方歌】冰螺撚消诸核疬硇砂螺肉煨白砒再加冰片米糊撚乳岩坚硬用之宜
　　神效栝蒌散【见乳劳】
　　香贝养荣汤【见项部上石疽】
　　清肝解郁汤
　　归脾汤【俱见乳中结核】
　　逍遥散【见背部上搭手】
　　绛珠膏
　　生肌玉红膏【俱见溃疡门】










　　御纂医宗金鉴卷六十六
<子部,医家类,御纂医宗金鉴>
　　钦定四库全书
　　御纂医宗金鉴卷六十七
　　编辑外科心法要诀目録
　　腹部
　　幽痈
　　中脘疽
　　吓痈
　　冲疽
　　脐痈【附脐中出水】
　　少腹疽
　　腹皮痈
　　缓疽
　　腋部
　　腋痈
　　腋疽
　　黯疔
　　肋部
　　肋疽
　　渊疽
　　内发丹毒
　　脇痈【附疽】
　　内痈部
　　肺痈
　　大小肠痈
　　胃痈
　　脾痈
　　肝痈
　　心痈
　　肾痈
　　三焦痈
　　内痈总论
　　验内痈法















　　御纂医宗金鉴卷六十七目録
　　钦定四库全书
　　御纂医宗金鉴卷六十七
　　编辑外科心法要诀





　　腹部
　　幽痈
　　幽痈脐上七寸生初小渐大肿硬疼忧思厚味火毒发咬牙寒战毒陷攻
　　【注】此证生脐上七寸初起如粟渐增漫肿疼痛形如鵞卵甚则坚硬痛牵胸肋由过食膏粱厚味忧思气结肠胃不通火郁成毒自内而外发也初起肿痛皮色未红时若心烦呕哕衇沉实者当疎火毒以絶其源宜内疎黄连汤服之焮肿痛甚邪气实也宜服托里散外用艾壮隔蒜片灸之衇见沉迟其脓未成用补中益气汤托之衇见洪数其脓已成用托里透脓汤脓熟胀痛不溃系气血虚也急用十全大补汤温补之外兼用卧鍼开卧鍼者斜入斜出防伤内膜也或误行汗下或误敷寒凉以致肿而不溃溃而不敛者急用十全大补汤加干姜附子以救之已溃朝寒暮热者气血虚也食少作泻脾胃虚也胸痞痰涌脾肺虚也俱服六君子汤服后诸证悉退换十全大补汤调理即愈外治之法按痈疽肿疡溃疡门无论已溃未溃忽咬牙寒战系气虚不能胜毒毒陷攻里之兆或溃后脓水忽多忽少疮口如蟹吐沫者系内膜已透俱为逆证
　　托里散
　　皂刺　　　　　金银花
　　黄芩　　　　　牡蛎煆
　　当归　　　　　赤芍
　　朴硝　　　　　大黄
　　花粉　　　　　连翘【各等分去心】
　　共研粗末每用五钱酒水各一钟煎八分去渣服
　　【方歌】托里散医诸疮毒肿甚焮疼煎服消皂刺银花芩牡蛎归芍硝黄花粉翘
　　内疎黄连汤【见肿疡门】
　　隔蒜灸法【见首部灸法】
　　托里透脓汤【见头部侵脑疽】
　　补中益气汤
　　十全大补汤
　　六君子汤【即香砂六君子汤减去藿香砂仁俱见溃疡门】











　　中脘疽
　　中脘疽由胃火生脐上四寸隐隐疼坚硬漫肿无红热不食呕哕毒内攻
　　【注】此证一名胃疽发于心胸之下脐上四寸任衇经中脘穴隐痛日久向外生疽坚硬漫肿皮色无红无热由过食炙煿以致胃腑火毒而成人迎衇盛是毒气攻里作呕不食咳脓痰者逆初宜服仙方活命饮色紫坚硬宜服山甲内消散脓势将成内外治法俱按痈疽肿疡溃疡门若起长脓迟或疮不焮痛者急用艾壮隔独头蒜片置患上灸之囘阳
　　山甲内消散
　　穿山甲【三大片炒】　　当归尾
　　大黄　　　　　　甘草节【各三钱】
　　土木鳖【三个】　　　黑牵牛
　　僵蚕【各一钱炒】
　　酒水各一钟煎八分空心服渣再煎服大便行三四次方食稀粥淡味调理
　　【方歌】山甲内消火毒积色紫坚疼中脘疽归尾大黄僵草节木鳖牵牛加酒宜
　　仙方活命饮【见肿疡门】











　　吓痈
　　吓痈七情郁火成脐上三寸粟微红暴肿焮痛二七溃顶陷色黑溃迟凶
　　【注】此证由七情郁火凝结而成生脐上三寸属任衇经建里穴初如粟米痒痛相兼其肿迅速寒热往来甚则呕哕牵引脐痛初肿微红顶尖根束渐透赤色时痛时止十四日溃脓者顺若顶陷紫黑根脚漫肿面赤大渇衇见浮数而散大者逆内治与幽痈叅考外治法按痈疽肿疡溃疡门























　　冲疽
　　冲疽脐上二寸生心火毒炽入肾红髙肿焮痛速溃吉若见七恶定然凶
　　【注】此证生于任衇脐上二寸下脘穴一名中发疽又名壅肾疮由心火炽盛流入肾经而成色赤髙肿应在二十一日溃破脓稠受补者顺初宜疮科流气饮或仙方活命饮消之脓将成时内外治法俱按痈疽肿疡溃疡门其证若平塌紫黑脓水清稀七恶证见者逆
　　疮科流气饮【见背部痰注发】
　　仙方活命饮【见肿疡门】





















　　脐痈【附脐中出水】
　　脐痈毒发在脐中肿大如突若铃无红无热宜蒜灸稠脓为吉汚水凶
　　【注】此证由心经火毒流入大肠小肠所致生于脐中属任衇经神关穴此穴禁鍼肿大如髙突若铃无红无热最宜隔蒜灸之初宜服仙方活命饮加升麻消之便结实者内疎黄连汤通利之将欲成脓内外治法俱按痈疽肿疡溃疡门溃后得稠脓者顺时出汚水臭秽者逆亦有脐中不痛不肿甚痒时津黄水此属肠胃湿热积久宜服黄连平胃散外用三妙散干撒渗湿即愈当忌酒麫生冷果菜不致再发若水出不止者亦属逆
　　黄连平胃散
　　黄连【五钱】　　　陈皮
　　厚朴【各三钱姜炒】　　甘草【二钱生】
　　苍术【一两炒】
　　共研细末每服三钱白滚水调服
　　【方歌】黄连平胃散陈甘厚朴苍术共细研专除湿热兼消积能令脐水立时干
　　三妙散
　　梹榔　　　　　苍术【生】
　　黄蘗【各等分生】
　　共研细末干撒肚脐出水津淫成片止痒渗湿又治湿癣以苏合油调搽甚效
　　【方歌】三妙散用梹榔苍黄蘗同研渗湿疮苏合油调治湿癣收干止痒效称强
　　隔蒜灸法【见首卷灸法】
　　仙方活命饮
　　内疎黄连汤【俱见肿疡门】



















　　少腹疽
　　少腹疽生脐下边证由七情火郁纒髙肿红疼牵背易漫硬陷腐水脓难
　　【注】此证由七情火郁而生每发于气海丹田关元三穴气海在脐下一寸五分丹田在脐下二寸关元在脐下三寸皆属任衇经此三穴或一穴发肿即为少腹疽髙肿红活疼痛牵背易溃稠脓者易治若漫肿坚硬绵溃腐烂脓稀如水者难治凡遇此证初起急用艾灸肿顶七壮至三七壮以痛痒通彻为度宜服仙方活命饮气实之人大渇便秘者宜服内疎黄连汤通利之老弱之人宜服内补十宣散令其速溃若溃迟恐透内膜外治法同痈疽肿疡溃疡门
　　仙方活命饮
　　内疎黄连汤【俱见肿疡门】
　　内补十宣散【见胸部疬痈】
















　　腹皮痈
　　腹皮痈生腹皮内皮里膜外肿隐疼腹痛不止脓成候证由膏粱郁火生
　　【注】此证生于腹皮里膜外无论左右隐疼日久后发痈肿于皮外右关衇见沉数而腹痛甚者是其也由膏粱火郁而成初起壮实者用防解贵金丸下之虚弱者减半用之不应再服半剂凡下之后腹痛不止脓将成也急用托里透脓汤溃后与痈疽溃疡门治法相同不可过用尅伐之剂若希图消散过伤胃气则肿不能溃溃不能敛立见危亡矣
　　防解贵金丸【见肿疡门】
　　托里透脓汤【见头部侵脑疽】



















　　缓疽
　　缓疽脾经气积凝少腹旁生坚又疼数月不溃生寒热食少削瘦效难成
　　【注】此证由太隂脾经气滞寒积而成生于少腹之旁坚硬如石不红不热痛引腰腿数月不溃若兼食少削瘦者终属败证不可弃而不治初宜服山甲内消散不应不可强消徒损胃气以十全大补汤加乌药附子胡卢巴温补之外用木香饼熨之兼用独头蒜捣烂铺于患上艾壮灸之以知热为止次日再灸以或消或溃为效若溃后即按痈疽溃疡门治法
　　山甲内消散【见中脘疽】
　　十全大补汤【见溃疡门】
　　木香饼【见乳部乳中结核】


















　　腋部
　　腋痈
　　腋痈暴肿生腋间肿硬焮赤痛热寒肝脾血热兼忿怒初宜清解溃补痊
　　【注】此证一名夹肢痈发于腋际即俗名肐肢窝也属肝脾血热兼忿怒而成初起暴肿焮硬色赤疼痛身发寒热难消必欲作脓初宜服柴胡清肝汤外敷冲和膏疼痛日增宜服透脓散加金银花甘草节桔梗脓胀痛者鍼之已溃内外治法俱按痈疽溃疡门此证首尾忌用寒凉中年易愈老弱之人难痊
　　柴胡清肝汤【见头部鬓疽】
　　冲和膏
　　透脓散【俱见肿疡门】


















　　腋疽
　　腋疽初起若核形肝恚脾忧气血凝漫肿坚硬宜蒜灸日久红热溃先疼
　　【注】此证一名米疽又名疚疽发于肐肢窝正中初起之时其形如核由肝脾二经忧思恚怒气结血滞而成漫肿坚硬皮色如常日久将溃色红微热疼痛也初宜艾壮隔蒜片灸法内服柴胡清肝汤加乌药消之虚弱之人宜服香贝养荣汤外用乌龙膏敷之早治或有全消者迟则脓成宜服托里透脓汤脓胀痛者鍼之脓出痛减随患者虚实补之其余内外治法俱按痈疽溃疡门此证初终内外治法禁用寒凉中年易愈衰老难痊
　　隔蒜灸法【见首卷灸法】
　　柴胡清肝汤【见头部鬓疽】
　　香贝养荣汤【见项部上石疽】
　　乌龙膏【见肿疡门】
　　托里透脓汤【见头部侵脑疽】















　　黯疔
　　黯疔藏于腋下生肝脾火毒痒而疼寒热拘急色紫黑急按疔门治即宁
　　【注】此证生于腋下由肝脾二经火毒而成坚硬势若钉头痒而且痛寒热往来四肢拘急其色紫黑烦躁作呕痛引半身宜服麦灵丹其次内外急按疔门治之即愈
　　麦灵丹【见肿疡门】








　　肋部
　　肋疽
　　肋疽始发属肝经火毒郁怒结肿形紫痛梅李甚如盌急宜鍼砭免内攻
　　【注】此证一名夹荧疽生于肋条骨间由肝经火毒郁怒结聚而成初如梅李渐大如盌色紫焮痛连及肩肘患在左痛牵右肋患在右痛牵左肋二十一日之内脓溃稠黏者顺届期不溃既溃出清水者逆初肿急宜磁鍼砭出紫血庶免毒气攻里砭后赤肿痛甚烦躁衇实作呕为有余之证宜服防觧贵金丸下之肿硬不溃宜服透脓散衇弱作呕此胃虚也宜服香砂六君子汤补之亦有痛伤胃气而作呕者即同胃虚治之若感受寒邪及偶触秽气而作呕者虽肿时尤宜壮胃助气为主盖肿时作呕因毒气内侵者十有一二停饮内伤者十有八九惟医人临证详辨之脓熟用卧鍼开之余按痈疽溃疡门治法
　　防解贵金丸
　　透脓散【俱见肿疡门】
　　香砂六君子汤【见溃疡门】












　　渊疽
　　渊疽肝胆忧恚成生于肋下硬肿疼溃破有声内膜透未溃当服防膜灵
　　【注】此证因忧恚太过以致肝胆两伤而成生于肋下初起坚硬肿而不红日久方溃得稠白脓者顺如豆浆水者险疮口有声似乎儿啼此属内膜透也即于阳陵泉穴灸二七壮其声即止穴在膝膑骨外臁下一寸陷中蹲坐取之即得内外治法皆同肋疽凡肋胷胁腰腹空輭之处发痈疽者当在将溃未溃之际多服防膜散可免透膜之患
　　防膜散
　　白蜡　　　　　白及【各等分】
　　共研细末轻剂一钱中剂二钱大剂三钱黄酒调服米汤亦可
　　【方歌】防膜散内二味药白蜡白及为细末或酒或以米汤调将脓预服不透膜
















　　内发丹毒
　　丹毒肝脾热极生肋上腰胯赤霞形急宜砭出紫黑血呕哕昏胀毒内攻
　　【注】此证由肝脾二经热极生风所致生于肋骨延及腰胯色赤如霞逰走如云痛如火燎急向赤肿周围砭出紫黑血以瘦牛肉片贴之羊肉片亦可其毒即可减半初服防解贵金丸汗之次服化斑解毒汤投方应病者顺若呕哕昏愦胸腹防胀徧身青紫者则为毒气内攻属逆
　　化斑解毒汤
　　升麻　　　　　石膏
　　连翘　　　　　　　　【去心】　　　牛蒡子【炒研】
　　人中黄　　　　黄连
　　知母　　　　　黑参【各一钱】
　　竹叶二十片水二钟煎八分服
　　【方歌】化斑解毒热生风致发丹毒云片红升膏翘蒡中黄等黄连知母黑参同
　　防解贵金丸【见肿疡门】














　　脇痈【附疽】
　　脇痈焮红髙肿疼疽坚塌漫冷不红皆属肝胆怒火结迟溃败浆冷虚凶
　　【注】此证生于輭肋有硬骨者为肋肋下輭肉处为季脇痈疽二证皆由肝胆怒火凝结而成多生于体虚之人初如梅李渐长如盌如盆色红焮痛髙肿二七溃破脓稠为痈若坚硬平塌漫肿木痛不红不热月余溃破稀脓为疽若失治届期不溃攻击成脓肿如鼓胀破出败浆腥臭脓者逆痈疽二证初肿时俱宜急服柴胡清肝汤解郁泻火如已成者服托里透脓汤脓熟胀痛俱用卧鍼开之已溃以排余脓补气血为要余按痈疽溃疡门治法投补不应者难治
　　柴胡清肝汤【见头部鬓疽】
　　托里透脓汤【见头部侵脑疽】









<子部,医家类,御纂医宗金鉴,卷六十七>
　　内痈部
　　肺痈
　　肺痈肺热复伤风肺藏生痈隐痛胸状若伤寒燥欬甚稠浊痰涎腥臭脓未溃射干麻黄汗壅不得卧葶苈攻溃后脓稠能食吉脓清兼血不食凶
　　【注】此证系肺藏蓄热复伤风邪郁久成痈以致胸内中府穴隐隐疼痛振寒衇数状类伤寒咽燥不渴欬而喘满唾稠黏黄痰兼臭秽脓血也治之者于未溃时乗脓未成风郁于表者法宜疎散用射干麻黄汤以汗之如气壅喘满身不得卧者急服葶苈大枣汤以泻之如欬有微热烦满胸中甲错脓欲成者宜千金苇茎汤以吐之若吐脓腥臭形如米粥者宜桔梗汤以排余脓若吐脓腥臭欬而胸满者宜外台桔梗白散以开瘀塞若咯吐脓血兼午后身热烦躁宜金鲤汤主之兼饮童便若溃后胸隔脇肋隐痛不止口燥咽干烦闷多渇自汗盗汗眠卧不得欬吐稠痰腥臭此系痈脓不尽而兼里虚宜宁肺桔梗汤主之若痈脓已溃喘满腥臭浊痰俱退惟欬咽干咯吐痰血脇肋微痛不能久卧者此属肺痈溃处未敛宜紫苑茸汤清补之渇甚去半夏加石膏服之若痈脓溃后欬无休脓痰不尽形气虚羸者宜清金宁肺丸主之凡治此证惟以身温衇细脓血交粘痰色鲜明饮食甘美脓血渐止便润者为吉若手掌皮粗溃后六衇洪数气急颧红汚脓白血懒食及大便结燥者为凶中府穴又名肺募在乳上第三根肋骨间
　　射干麻黄汤
　　射干【十三枚或三两】　　麻黄
　　生姜【各四两】　　细辛
　　紫苑　　　　　欵冬花【各三两】
　　大枣【七枚】　　　五味子
　　半夏【各半升洗】
　　水煎温服
　　【方歌】射干麻黄欬上气肺痈喉中水鸡声射麻生姜辛苑夏五味大枣并欵冬
　　葶苈大枣汤
　　苦葶苈【轻者五钱重者一两】大枣【轻者五枚重者十枚去核】
　　以水三钟煎至一钟服之
　　【方歌】葶苈大枣治肺壅欬不得卧有痈脓葶苈苦寒泻实热佐枣之甘和胃经
　　千金苇茎汤
　　苇茎【二升】　　　薏苡仁【炒】
　　瓣【各半升即冬仁】　桃仁【五十粒去皮尖炒研】
　　水煎服
　　【方歌】千金苇茎肺痈欬微热烦满吐败浊皮肤甲错宜苇茎薏苡桃仁瓣合
　　桔梗汤
　　苦桔梗【一两】　　甘草【二两生】
　　水煎服
　　【方歌】桔梗汤用排余脓肺痈吐脓米粥形清热解毒须甘草开提肺气桔梗功
　　外台桔梗白散
　　苦桔梗　　　　贝母【各三分】
　　巴豆【一分去皮熬研如脂】
　　右三味为散强人饮服半钱羸者减之病在膈上者吐脓在膈下者泻出若下多不止饮冷水一杯则定
　　【方歌】外台桔梗白散方肺痈便秘服之良桔梗贝母与巴豆药微力大功速强
　　金鲤汤
　　金色活鲤鱼【一尾约四两重】贝母【二钱】
　　先将鲤鱼连鳞剖去肚肠勿经水气用贝母细末掺在鱼肚内线紥之用上白童子便半大盌将鱼浸童便内重汤炖煑鱼眼突出为度少顷取出去鳞骨取净肉浸入童便内炖热肉与童便作二三次一日食尽一枚其功效甚防
　　【方歌】金鲤汤中效罕稀法同贝母活鲤鱼童便浸鱼重汤炖肺痈烦热善能医
　　宁肺桔梗汤
　　苦桔梗　　　　贝母【去心】
　　当归　　　　　栝蒌仁【研】
　　生黄耆　　　　枳殻【麸炒】
　　甘草节　　　　桑白皮【炒】
　　防已　　　　　百合【去心】
　　薏苡【各八分炒】　　五味子
　　地骨皮　　　　知母【生】
　　杏仁　　　　　　　　【炒研】　　　苦葶苈【各五分】
　　水二钟姜三片煎八分不拘时服
　　欬甚倍加百合
　　身热加柴胡黄芩
　　大便不利加蜜炙大黄一钱
　　小水澁滞加灯心木通
　　烦躁痰血加白茅根
　　胸痛加人参白芷
　　【方歌】宁肺桔梗肺痈耆归蒌贝殻甘桑皮防已百合葶五味杏知苡仁地骨宜
　　紫苑茸汤
　　紫苑茸　　　　犀角【末】
　　甘草　　　　　　　【炙】　　　　人参【各五分】
　　桑叶　　　　　　　　　　【用经霜者】　欵冬花
　　百合　　　　　　　　【去心】　　　杏仁【炒研】
　　阿胶【便润炒用便燥生用】　贝母【去心】
　　半夏　　　　　　　【制】　　　　蒲黄【各七分生】
　　引姜三片水二钟煎八分将犀角末调入食后服
　　【方歌】紫苑茸汤参犀角欵冬桑叶杏百合阿胶甘夏贝蒲黄专医肺痈不久卧
　　清金宁肺丸
　　陈皮　　　　　白茯苓
　　苦桔梗　　　　贝母【去心】
　　人参　　　　　黄芩【各五钱】
　　麦冬　　　　　　　　【去心】　　　地骨皮
　　银柴胡　　　　川芎
　　白芍　　　　　　　【炒】　　　　胡黄连【各六钱】
　　五味子　　　　天冬【去心】
　　生地　　　　　　　　　　【酒浸捣膏】　熟地【捣膏】
　　归身　　　　　白术【各一两炒】
　　甘草【三钱炙】
　　右为细末炼蜜为丸如梧桐子大每服七十丸食逺白滚汤送下
　　【方歌】清金宁肺丸肺痈陈苓桔贝参二冬柴芩归芍黄连草术味生熟地骨芎
　　大小肠痈
　　大小肠痈因湿热气滞瘀血注肠中初服大黄行瘀滞脓成薏苡牡丹平
　　【注】此二证俱由湿热气滞凝结而成或努力瘀血或产后败瘀蓄积流注于大肠小肠之中初起发热恶风自汗身皮甲错闗元天枢二穴隐痛微肿按之腹内急痛大肠痈多大便坠肿小肠痈多小水澁滞衇俱迟此时痈脓未成宜大黄汤下之瘀血利尽若小水闭澁仍宜大黄汤加琥珀末木通利之自效若痈成日久不溃身皮甲错内无积聚腹急腹痛身无热而脉数者系肠内隂冷不能为脓宜薏苡附子散主之若衇见洪数肚脐髙突腹痛胀满不食动转侧身则有水声便淋刺痛者痈脓已成宜薏苡汤主之腹濡而痛少腹急胀时时下脓者毒未解也宜丹皮汤治之如脓从脐出腹胀不除饮食减少面白神劳此属气血俱虚宜八珍汤加牡丹皮肉桂黄耆五味子敛而补之患者转身动作宜徐缓而勿惊愼之如躭延日久因循失治以致毒攻内藏腹痛牵隂肠胃受伤或致隂器紫黑腐烂色败无脓每流汚水衾帏多臭烦躁不止身热嗌干俱属逆证闗元穴又名小肠募在脐下三寸天枢穴又名大肠募在脐旁开二寸
　　大黄汤
　　大黄　　　　　　　　【剉炒】　　　牡丹皮
　　硝石　　　　　　　【研】　　　　芥子
　　桃仁【炒先以汤浸去皮尖防仁勿用】
　　右各等分共剉碎每用五钱水二钟煎至一钟去渣空心温服以利下脓血为度未利再服
　　【方歌】大黄汤善治肠痈少腹坚痛脓未成牡丹皮与大黄炒芥子桃仁消石灵
　　薏苡附子散
　　附子【二分炮】　　　败酱【五分】
　　薏苡仁【一钱炒】
　　右为末每服方寸匕以水二合煎顿服小水当下三因云薏苡附子同前败酱用一两一分每四钱水盏半煎七分去渣空心服
　　【方歌】薏苡附子散甲错肠痈腹胀痛衇数附子败酱薏苡仁为末水煎空心服
　　薏苡汤
　　薏苡仁　　　　栝蒌仁【各三钱】
　　牡丹皮　　　　桃仁【各二钱泥】
　　水二钟煎至一钟不拘时服
　　【方歌】薏苡汤治腹水声肠痈便淋刺痛疼牡丹皮共栝蒌子还有桃仁薏苡仁
　　丹皮汤
　　丹皮　　　　　栝蒌仁【各一钱】
　　桃仁　　　　　　　【泥】　　　　朴硝【各二钱】
　　大黄【五钱】
　　水二钟煎一钟去渣入消再煎数滚不拘时服
　　【方歌】丹皮汤疗肠痈证腹濡而痛时下脓硝黄丹蒌桃仁共水煎服之有竒功
　　八珍汤【见溃疡门】
　　胃痈
　　胃痈中脘穴肿疼不欬不吐血脓饮食之毒七情火治肠痈大法同
　　【注】此证初起中脘穴必隐痛微肿寒热如疟身皮甲错并无咳咯吐脓血由饮食之毒七情之火热聚胃口成痈衇来沉数者初服清胃射干汤下之若衇濇滞者瘀血也宜服丹皮汤下之衇洪数者脓成也赤豆薏苡仁汤排之体倦气喘作渇小水频数者肺气虚也补中益气汤加麦冬五味子补之其候证生死治法与大小肠痈同中脘穴又名胃募在脐上四寸
　　清胃射干汤
　　射干　　　　　升麻
　　犀角　　　　　麦冬【去心】
　　元参　　　　　大黄
　　黄芩【各一钱】　　芒硝
　　栀子　　　　　竹叶【各五钱】
　　水煎服
　　【方歌】清胃射干汤射干升麻犀角麦冬全参芩大黄芒硝等竹叶山栀胃痈痊
　　赤豆薏苡仁汤
　　赤小豆　　　　薏苡仁
　　防已　　　　　甘草【各等分】
　　水二钟煎八分食逺服
　　【方歌】赤豆薏苡汤最神甘已赤豆薏苡仁胃痈脓成衇洪数二钟水煎服八分
　　丹皮汤【见大小肠痈】
　　补中益气汤【见溃疡门】
　　脾痈
　　脾痈湿热瘀血凝章门穴肿兼隐疼腹胀嗌干小水短利下湿瘀补收功
　　【注】此证始发章门穴必隐疼微肿由过食生冷兼湿热或瘀血郁滞脾经而成令人腹胀咽嗌干燥小水短澁初宜大黄汤赤豆薏苡仁汤二方合而用之以攻滞郁二便通利腹胀全消宜六君子汤扶脾调理顺逆看法与胃痈同章门穴又名脾募在脐旁开六寸髙上二寸
　　大黄汤【见大小肠痈】
　　赤豆薏苡仁汤【见胃痈】
　　六君子汤【即香砂六君子汤去藿香砂仁　见溃疡门】
　　肝痈
　　肝痈愤郁气逆成期门穴肿更兼疼卧惊胠满溺不利清肝滋肾即成功
　　【注】此证始发期门穴必隐痛微肿令人两胠胀满脇痛侧卧则惊便溺艰难由愤郁气逆而成初服复元通气散次服柴胡清肝汤痛胀已止宜服六味地黄丸脾虚食少则佐以八珍汤滋肾补脾治之取效禁用温补鍼灸期门穴又名肝募在乳旁一寸半再直上一寸半
　　复元通气散【见肿疡门】
　　柴胡清肝汤【见头部鬓疽】
　　六味地黄丸【见面部雀斑】
　　八珍汤【见溃疡门】
　　心痈
　　心痈巨阙肿隐疼酷饮嗜热火毒成面赤口渇身作痛治法阳热总宜清
　　【注】此证始发巨阙穴必隐痛微肿令人寒热身痛头面色赤口渇随饮随干由心火炽盛更兼酷饮嗜热而成宜服凉血饮酒毒为病者宜服升麻葛根汤治之此证甚属罕有但治法不可不备巨阙穴又名心募在脐上六寸五分
　　凉血饮
　　木通　　　　　瞿麦
　　荆芥　　　　　薄荷
　　白芷　　　　　花粉
　　甘草　　　　　赤芍
　　麦冬　　　　　　　　【去心】　　　生地
　　山栀子　　　　车前子
　　连翘【各等分去心】
　　引用灯心若潮热加淡竹叶水煎温服
　　【方歌】凉血饮善治心痈瞿荆荷芷草翘通赤芍山栀干生地车前花粉麦门冬
　　升麻葛根汤
　　山栀　　　　　升麻
　　葛根　　　　　白芍
　　柴胡　　　　　黄芩【各一钱】
　　黄连　　　　　木通
　　甘草【各五分】
　　水二钟煎八分不拘时服
　　【方歌】升麻葛根汤山栀酒毒心痈黄连宜柴芍通芩升葛草水煎温服不拘时
　　肾痈
　　肾痈肾经不足生京门微肿隐隐疼少腹肋下防胀满房劳形寒邪外乘
　　【注】此证始发京门穴必隐痛微肿令人寒热往来面白不渇少腹及肋下防胀塞满由肾虚不足之人房劳太过身形受寒邪气自外乘之初服五积散加细辛寒尽痛止宜用桂附地黄丸调理京门穴又名肾募在身侧腰中监骨下肋间
　　五积散
　　苍术【二钱炒】　　　陈皮
　　桔梗　　　　　川芎
　　当归　　　　　白芍【各一钱】
　　麻黄　　　　　枳殻【麸炒】
　　桂心　　　　　干姜
　　厚朴【各八分】　　白芷
　　半夏　　　　　　　【制】　　　　甘草【生】
　　茯苓【各四分】
　　引姜一片水二钟煎八分不拘时服
　　头痛恶寒者加连须葱头三个盖卧汗出甚效
　　【方歌】五积散苍殻陈苓麻黄半桔归芍芎芷朴桂心干姜草肾痈寒邪服成功
　　桂附地黄汤【见溃疡门】
　　三焦痈
　　三焦痈由湿热凝石门穴上肿隐疼寒结治同肠痈法内痈俱系膜内生
　　【注】此证始发石门穴必隐疼微肿令人寒热往来二便秘涩由湿热遇寒凝结而成治法与大小肠痈同凡内痈俱系膜内成患外皮不腐石门穴又名三焦募在脐下二寸
　　内痈总论
　　凡人胸腹有十一募募者各藏府隂会之所也灵枢云发内痈内疽者其本经募上肉必浮肿募中必时时隐痛浮肿为痈隐痛为疽此即内痈内疽之验也兹内痈有治法内疽无治法何也盖内痈内疽其病原无殊惟在根浅根深之别耳根浅为痈根深为疽若临证用药攻补得宜无不收效至募有十一而内痈仅九证者何也盖胆府形如膜皮无出无纳汁清气洁不生内痈内疽若夫膀胱亦如膜皮中惟浊水故古今书籍并无讲及内痈内疽者是以未敢详载虽然中极穴即膀胱募也今人间有中极穴或浮肿或隐痛者所见证竟同小肠痈治法亦当按小肠痈治之可也俟后之学者留意焉
　　验内痈法
　　凡遇生内痈之人与生黄豆五粒嚼之口中无豆味者是其也














　　御纂医宗金鉴卷六十七
<子部,医家类,御纂医宗金鉴>
　　钦定四库全书
　　御纂医宗金鉴卷六十八
　　编辑外科心法要诀目録
　　肩部
　　肩中疽
　　干疽
　　过肩疽
　　髎疽
　　肩风毒
　　乐疽
　　臑部
　　臑痈【附藕包毒】
　　鱼肚发
　　石榴疽
　　肘痈
　　臂部
　　臂痈【附疽】
　　腕痈
　　兑疽
　　穿骨疽
　　骨蝼疽
　　蝼蛄串
　　手部
　　手发背
　　掌心毒
　　虎口疽【附合谷疔】
　　病鰕
　　手丫发
　　调疽
　　蛇头疔
　　天蛇毒
　　蛇眼疔
　　蛇背疔
　　蛀节疔
　　蛇腹疔
　　泥鳅疽
　　代指
　　蜣螂蛀
　　瘑疮
　　尿刺
　　鹅掌风






　　御纂医宗金鉴卷六十八目録
　　钦定四库全书
　　御纂医宗金鉴卷六十八
　　编辑外科心法要诀





















　　肩部
　　肩中疽　干疽　过肩疽
　　肩疽痈发正肩中疽硬黑陷痈肿红干疽肩前过肩后风湿积热血瘀凝
　　【注】此疽生于肩中防属三焦胆二经红活髙肿一名疪痈坚硬平塌为肩中疽肩之前防属大肠经名干疽一名疔疽肩之后防属小肠经名过肩疽疮势无论大小惟在发源之处命名总由湿热风邪鬰成亦有负重瘀血凝结而成髙肿红活焮热速溃者顺若平塌坚硬无红无热溃迟者险甚则肿痛连及臂胛口噤寒战大痛不食或兼绵溃便泻者逆治法初起有表证者俱宜荆防败毒散汗之有里证者内疎黄连汤下之汗下之后肿痛不退脓势将成宜用托里透脓汤脓熟开之至于引经之药惟在临证时因经加之溃后内外治法俱按痈疽溃疡门
　　荆防败毒散【见项部脑疽】
　　内疎黄连汤【见肿疡门】
　　托里透脓汤【见头部侵脑疽】





<子部,医家类,御纂医宗金鉴,卷六十八>
　　髎疽　肩风毒
　　髎疽肩后腋外生小肠肩贞风火凝肩风毒生臑端上大肠肩髃风湿成
　　【注】髎疽生于肩之后下腋之后外微上岐骨缝之间经属小肠肩贞穴由风火凝结而成初起如粟坚硬肿痛肩臑拘急不能举扬初服荆防败毒散便燥实者服双觧贵金丸双觧之肩风毒生于肩梢臑上骨尖处经属大肠肩髃穴由邪风深袭骨缝与湿稽留化热而成初起宣肿色赤大者如桃小者如杏痛连肩臑更兼拘急初服蠲痛无忧散汗之即消若肿痛日深不能尽消者脓势将成也宜服托里透脓汤二证溃后内外治法俱按痈疽溃疡门
　　蠲痛无忧散
　　番木鳖　　　　　　　　　　　【香油煠浮】　当归【酒洗】
　　甘草【各二两生】　　　麻黄【三两】
　　穿山甲　　　　　　　　　　【陈土炒】　　川乌【黑豆酒煮去皮尖】
　　草乌　　　　　　　　　【姜汁煮】　　　苍术【米泔水浸炒】
　　半夏【各二两制】　　　威灵仙【一两】
　　各制为末共和匀每服五七分至一钱无灰酒调服再饮酒以醉为度盖卧出汗避风此方加閙羊花四两亦治头风痛
　　【方歌】蠲痛无忧肩风毒风袭骨缝与湿凝番鳖归草麻黄甲川芎乌苍半威灵
　　荆防败毒散【见项部脑疽】
　　双觧贵金丸【见肿疡门】
　　托里透脓汤【见头部侵脑疽】













　　乐疽
　　乐疽肩前腋上生骨缝开合凹陷中坚如鹅卵痛入骨包络血热气郁成
　　【注】此证生于肩前腋之上骨缝开合空凹陷中初起如椒子渐肿坚硬大如鹅卵按之疼痛入骨属包络经血热气郁而成其证届期溃破出稠脓肿消者顺月余不溃既溃出清水肿硬不退者逆初宜服神授卫生汤若恶风太过倍加葱白汗之次服托里透脓汤溃迟者十全大补汤溃后内外治法俱按痈疽溃疡门
　　神授衞生汤【见肿疡门】
　　托里透脓汤【见头部侵脑疽】
　　十全大补汤【见溃痬门】











<子部,医家类,御纂医宗金鉴,卷六十八>
　　臑部【自肩至肘曰臑】
　　臑痈【附藕包毒】
　　臑痈肩肘周匝肿色赤焮疼粟防僵藕包毒状鸭鹅卵臑内三隂外三阳
　　【注】此证由风瘟或风火凝结而成生于肩下肘上周匝漫肿色赤焮痛初起状如粟米一攅亦有起一粒僵疙者渐次焮肿红热臖脓痛甚红肿之外无晕者顺有二晕者险三四晕者逆肿发臑内或臑外结肿一枚如桃如鸭鹅卵者名藕包毒毒者痈之轻证也臑痈藕包内外治法俱按痈疽肿疡溃疡门此痈毒发苖之处若在臑内者属手三隂经在臑外者属手三阳经随证用引经之药必然获效











　　鱼肚发
　　鱼肚发如鱼肚形青灵穴生心火凝暴肿红活焮热痛痈疽治法即成功
　　【注】此证生于臑之后垂肉处属心经青灵穴由火毒凝结而成暴肿色赤焮热疼痛形如鱼肚肿溃治法俱按痈疽肿疡溃疡门其引经之药惟在临证加之









　　石橊疽
　　石榴疽起肘尖上粟疱根开坚肿疼破翻如榴寒热甚三焦相火与湿凝
　　【注】此证生于肘尖上寸余属三焦经天井穴初起黄粟小疱根脚便觉开大色红焮肿坚硬疼痛肿如覆盌破翻如榴寒热如疟由三焦相火与外湿相而成初起宜蟾酥丸汗之外以艾灸九壮贴蟾酥饼用万应膏盖之焮肿处敷冲和膏服菊花清燥汤烦躁热甚者服防心散九日后作稠脓痛减喜食表里证俱退者顺反此者逆破后用菊花蕋煎汤洗之次以菊花烧灰存性加轻粉少许兑匀敷之神效至透脓脱腐生肌时内外治法俱按痈疽溃疡门
　　菊花清燥汤
　　甘菊花【二钱】　　当归
　　生地　　　　　白芍【酒炒】
　　川芎　　　　　知母
　　贝母　　　　　　　　　【去心研】　　地骨皮
　　麦冬【各一钱去心】　　柴胡
　　黄芩　　　　　升麻
　　犀角　　　　　　　【镑】　　　　甘草【各五分生】
　　竹叶二十片灯心二十寸水二钟煎八分食后温服
　　【方歌】菊花清燥石榴疽肿硬焮红痛可医四物柴芩知贝草升麻地骨麦冬犀
　　蟾酥丸
　　蟾酥饼【即蟾酥丸料揑成饼见疔疮门】
　　万应膏【见溃疡门】
　　冲和膏
　　防心散【俱见肿疡门】


















　　肘痈
　　肘痈发于肘围绕髙肿焮热赤红疼心肺稽留风邪火势小为疖势大痈
　　【注】此证生于肘之围绕暴发髙肿焮热色红疼痛由心肺风火之邪稽留凝滞而成形势小者为疖毒形势大者为痈初服荆防败毒散汗之次服白芷升麻汤清托之外敷二味防毒散将溃治法俱按痈疽肿疡溃疡门
　　白芷升麻汤
　　黄芩【二钱　　　半生半酒炒】连翘【二钱去心】
　　黄耆【三钱】　　　白芷【八分】
　　升麻　　　　　桔梗【各五分】
　　红花　　　　　　　　【酒洗】　　　甘草【各三分炙】
　　酒水各一钟煎八分食逺热服
　　【方歌】白芷升麻医肿痛觧热除烦托肘痈芩翘桔梗红花草黄耆酒水各一钟
　　荆防败毒散【见项部脑疽】
　　二味防毒散【见肿疡门】














　　臂部【自肘至腕曰臂】
　　臂痈附疽
　　臂痈臂疽绕臂生平紫硬疽红肿痈荣卫风邪逆肉理甚则拳缩彻骨疼
　　【注】此证生臂外侧属三阳经臂里侧属三隂经髙肿红活焮痛溃速者为痈平陷紫暗坚硬木痛溃迟者为疽俱由荣卫不周感受风邪逆于肉理而成初起形如粟粒憎寒壮热宜服荆防败毒散汗之焮痛烦热宜服白芷升麻汤消之脓势将成宜服托里透脓汤脓熟鍼之若疽证木痛无红无热此属气血两虚无论已溃未溃宜服十全大补汤托之溃后内外治法俱按痈疽肿疡溃疡门若拳缩筋不能舒疼痛彻骨者系溃深伤衇也属逆
　　荆防败毒散【见项部脑疽】
　　白芷升麻汤【见臑部肘痈】
　　托里透脓汤【见头部侵脑疽】
　　十全大补汤【见溃疡门】















　　腕痈
　　腕痈三阳风火凝手腕背面结痈形髙肿速溃顺易治腐烂露骨逆难功
　　【注】此证生于手腕背面属手三阳经由风火凝结而成髙肿红活在十四日溃破脓出痛减者顺而易治手腕乃皮肉浇薄之处若迁延日久不溃或漫肿平塌既溃腐烂露骨者逆难于収功初服荆防败毒散汗之外用太乙紫金锭敷之脓成将溃即按痈疽肿疡溃疡治法
　　荆防败毒散【见项部脑疽】
　　太乙紫金锭【见胸部脾发疽】





















　　兑疽
　　兑疽生腕动衇间坚硬漫肿兑骨边痛彻手膊为险证本属肺经穴太渊
　　【注】此证生于手腕里面横纹前稍动衇之间兑骨里侧属肺经太渊穴由忧思气滞风火结成坚硬漫肿疼痛彻骨手膊不能转动此动衇处乃肺经门户若发此疽或溃深大泄肺气最为险内外治法俱按痈疽肿疡溃疡门








　　穿骨疽
　　穿骨疽生间使穴掌后三寸包络经坚硬漫肿因蕴热毒盛溃深穿骨疼
　　【注】此证生于间使穴处在掌后横纹上三寸两筋陷中属包络经蕴热凝结而成初起如粟渐増坚硬漫肿微红臖热疼痛应期速溃者顺若溃破迟缓脓毒溃穿骨缝从臂外侧出脓者险内外治法俱按痈疽肿疡溃疡门








　　骨蝼疽
　　骨蝼疽生臂外防经属阳明忧怒纒疮疼根束多善顺紫晕腐串七恶难
　　【注】此证生于臂外侧前防大骨之后属手阳明大肠由忧郁暴怒凝结而成初如粟豆旬日大如桃李肿硬疼痛疮根収束多见五善之证者顺若紫晕开大腐烂斑防串通肌肉抽搐拘急多见七恶之证者逆始终内外治法俱按痈疽肿疡溃疡门








　　蝼蛄串
　　蝼蛄串生臂内中思伤脾气包络凝筋骨如中流矢痛内溃串孔似漏形
　　【注】此证生于臂内中防属包络经由思虑伤脾脾伤则运化迟故生浊液流于肌肉脾气滞鬰不舒凝结而成此患初起筋骨如中流矢疼痛渐増漫肿坚硬不红不热连肿数块臂膊不能转动日久其肿块渐次溃破孔孔时流白浆内溃串通诸孔外势肿硬不消脓水淋沥如漏虚证悉添如面黄食少削痩甚则午后寒热交作而成败证也初起宜服逍遥散外敷太乙紫金锭次服人参养荣汤调和气血扶助脾胃十中可保二三溃按痈疽溃疡治法若投药不效者属逆
　　逍遥散【见背部上搭手】
　　太乙紫金锭【见胸部脾发疽】
　　人参养荣汤【见溃疡门】
















　　手部
　　手发背
　　手发背初芒刺形三阳风火与湿凝坚硬溃伤筋骨险髙肿速溃易収防
　　【注】此证生于手背属手三阳经由风火与湿凝滞而成初起形如芒刺渐觉疼痛髙肿红活焮热溃速为痈若漫肿坚硬无红无热溃迟为疽其证无论形势大小但溃深露筋骨者难痊初俱宜服羌活散汗之次服内疎黄连汤清之其余内外治法俱按痈疽肿疡溃疡门
　　羌活散
　　羌活　　　　　当归【各二钱】
　　独活　　　　　乌药
　　威灵仙【各一钱五分】升麻
　　前胡　　　　　荆芥
　　桔梗【各一钱】　　甘草【五分生】
　　肉桂【三分】
　　酒水各一钟煎一钟食逺服
　　【方歌】羌活散医手发背除湿发汗把风追升麻前独荆归草乌药威灵桔桂随
　　内疎黄连汤【见肿疡门】











　　掌心毒
　　掌心毒生赤肿疼经属包络积热成偏于掌边名穿掌初宜发汗次宜清
　　【注】此证生于手掌心赤肿疼痛属包络经劳宫穴积热而成若偏于掌边名穿掌毒一名穿埂毒又名鷀痈初起治同手发背其余治法俱按痈疽肿伤溃疡门









　　虎口疽【附合谷疔】
　　虎口疽生合骨穴经属大肠热湿凝根深为疔大为疽坚硬木痛汗鍼明
　　【注】此证生于合谷穴在手大指次指岐骨间属大肠经湿热凝结而成一名了义毒一名擘蠏毒初起如豆漫大色青木痛坚硬名虎口疽若初起黄粟小疱痒热焮痛根深有红线上攻腋内即名合谷疔无论疔疽初俱宜羌活散汗之内疎黄连汤清之疽证脓熟鍼之余治法按痈疽肿疡溃疡门疔证于初起将疔根挑去有红丝者当红丝尽处用鍼砭断其余治法俱按疔门
　　羌活散【见手发背】
　　内疎黄连汤【见肿疡门】



















　　病鰕
　　病鰕每在手背生形势如鰕赤肿疼内宜消毒外汤洗手三阳经热毒成
　　【注】此证生于手背属手三阳经积热毒盛而成形势如鰕髙埂赤肿疼痛初宜服黄连消毒饮外用食盐酒糟香油同炒令香淬以滚汤淋洗患处即消如髙埂不消再用蟾酥饼贴之外用巴膏盖之以腐尽埂子次敷生肌散仍用膏盖収敛
　　黄连消毒饮【见头部百防疽】
　　蟾酥饼【即蟾酥丸作饼见疔疮门】
　　巴膏
　　生肌散【俱见溃疡门】




















　　手了发
　　手了发生手指岐湿火凝结本于脾初粟渐豆焮热痛内外治法按疔医
　　【注】此证生于手了岐骨缝间除大指合谷穴其余指了生患即名手了发本于脾经湿火凝结而成初起如粟色红渐大如豆焮热疼痛溃后疼痛不止者俟脓塞脱出其痛方止内外治法俱按疔证门









　　调疽
　　调疽大指肺热生如粟如李青紫疼六日刺出脓血吉黑腐延蔓断指凶
　　【注】此证生于手大指由肺经积热而成初如粟豆渐肿如李青紫麻木痒痛彻心六日刺破出稠脓鲜血者吉出黑血者险初服麦灵丹汗之次服仙方活命饮外敷白锭子其余内外治法俱同痈疽肿疡溃疡门若黑腐延蔓不痛者名断指属逆治法与足部脱疽同
　　麦灵丹
　　仙方活命饮
　　白锭子【俱见肿疡门】












<子部,医家类,御纂医宗金鉴,卷六十八>
　　蛇头疔　天蛇毒
　　蛇头疔疱紫硬疼天蛇毒疼闷肿红二证俱兼脾经火看生何指辨専经
　　【注】此二证俱生于手指顶尖夫手指虽各有専经然俱兼脾经火毒而成蛇头疔自筋骨发出根深毒重初起小疱色紫疼痛坚硬如钉初宜服蟾酥丸汗之外敷雄黄散天蛇毒自肌肉发出其毒稍轻初起闷肿无头色红痛如火燎初宜服蟾酥丸汗之外敷雄黄牡蛎散二证脓势将成俱服仙方活命饮脓熟开之外贴琥珀膏煨脓生肌治之虚不能敛者补之但手指系皮肉浇薄之处不宜灸法亦不宜开早若误灸开早以致皮裂努肉翻出疼痛倍増者不能速愈慎之手指经络图歌俱见首卷
　　雄黄散
　　明雄黄【二钱】　　轻粉【五分】
　　蟾酥【二分】　　　氷片【一分】
　　共研细末新汲水调浓重汤炖温敷于患指用薄纸盖之日换三四次
　　【方歌】雄黄散治蛇头疔紫痛根坚火毒攻氷片蟾酥轻粉末汲水调涂用纸封
　　雄黄牡蛎散
　　牡蛎【四钱煆】　　　明雄黄【二钱】
　　另研细共和一处再研匀蜜水调浓重汤炖温涂于患指能止疼痛日用五六次
　　【方歌】雄黄牡蛎天蛇毒指头焮红闷肿疼二味细研加蜜水调敷止痛效又灵
　　蟾酥丸【见疔疮门】
　　仙方活命饮【见肿疡门】
　　琥珀膏【见头部髪际疮】


<子部,医家类,御纂医宗金鉴,卷六十八>
<子部,医家类,御纂医宗金鉴,卷六十八>








　　蛇眼疔　蛇背疔　蛀节疔　蛇腹疔　泥鳅疽
　　蛇眼疔在甲旁生甲后名为蛇背疔蛀节疔生中节骨蛇腹指内鱼肚形泥鳅疽生徧指肿牵引肘臂热焮疼看生何指分经络总由脏腑火毒成
　　【注】此证有五如蛇眼疔生于指甲两旁形如豆粒色紫半含半露硬似铁钉蛇背疔生于指甲根后形如半枣色赤肿胖蛀节疔又名蛇节疔生于中节绕指俱肿其色或黄或紫蛇腹疔又名鱼肚疔生于指中节前面肿如鱼肚色赤疼痛泥鳅疽一指通肿色紫形如泥鳅焮热痛连肘臂初起俱宜服蟾酥丸汗之外敷雄黄散次服仙方活命饮脓熟开之贴琥珀膏煨脓生肌虚不能敛者补之但此五证总不外乎火毒凝结而成至于属何经脏临证看生何指以辨之手指经络各详注首卷
　　蟾酥丸【见疔疮门】
　　雄黄散【见蛇头疔】
　　仙方活命饮【见肿疡门】
　　琥珀膏【见头部髪际疮】














　　代指
　　代指每生指甲身先肿焮热痛应心轻溃微脓重脱甲经衇血热是其因
　　【注】此证生于手指甲身内由经衇血热凝结而成初起先肿焮热疼痛应心宜用甘草朴消各五钱熬水浸洗即瘥痛仍不止三四日后指甲背面上微透一黄白色此系内脓已成但无门溃出急用线鍼在指甲身就脓近处撚一小孔脓方得出随手掜尽余脓用黄连膏贴之易愈或失治或过敷凉药以致肌肉寒凝脓毒浸淫好肉甲溃空必然脱落用琥珀膏贴之一两月即愈
　　黄连膏【见鼻部鼻疮】
　　琥珀膏【见头部髪际疮】



















　　蜣螂蛀
　　蜣螂蛀由痰气凝指节坚肿蝉肚形初起不疼久方痛溃久脓清痨病成
　　【注】此证多生于体虚人手指骨节由湿痰寒气凝滞而成初起不红不热不痛渐次肿坚形如蝉肚屈伸艰难日久方知木痛初肿时宜先服六君子汤益气除湿化痰外以离宫锭姜汁磨敷或兼阳燧锭于坚痛处灸之自消若失于调治肿处渐渐腐烂脓如清水淋沥不已肿仍不消然在骨节之处溃久大泄气血每成疮痨之证宜豫服人参养荣汤补之外贴蟾酥饼子陀僧膏盖之遇壮年人如法治之可愈若年老及虚羸之人不能収防
　　六君子汤【即香砂六君子汤减去藿香砂仁见肿疡门】
　　离宫锭【见肿疡门】
　　阳燧锭【见首卷烙法】
　　人参养荣汤
　　陀僧膏【俱见溃疡门】
　　蟾酥饼【见疔疮门】














　　瘑疮
　　瘑疮每发指掌中两手对生茱茰形风湿痒痛津汁水时好时发久生虫
　　【注】此证生于指掌之中形如茱茰两手相对而生亦有成攅者起黄白脓疱痒痛无时破津黄汁水时好时发极其疲顽由风湿客于肤腠而成以润肌膏擦之若日久不愈其痒倍増内必生虫治以杀虫为主用藜芦膏擦之甚效忌动风鸡鹅鱼腥等物
　　藜芦膏
　　藜芦　　　　　苦参【各一两】
　　猪脂油八两将二味煠枯滤去渣入松香一两溶化开离火再加枯矾末雄黄末各一两搅匀温涂之以痊为度
　　【方歌】藜芦膏用苦参良脂油煠滤入松香再加枯矾雄黄搅杀虫止痒抺瘑疮
　　润肌膏【见头部白屑部】















　　狐尿刺
　　狐尿刺生手足间闷肿焮痛红紫斑螳螂精尿流积毒误触肌肤痛不眠
　　【注】此证大成书名狐狸刺外台总録二书名狐尿刺由螳螂盛暑交媾精汁染于诸物干久有毒人手足误触之则成此患初起红紫斑防肌肤干燥闷肿焮痛不眠十日后腐开疮口日寛内宜服黄连觧毒汤外以蒲公英连根浓煎温洗若得鲜蒲公英捣汁涂患处更佳盖螳螂又名野狐鼻涕此证取名盖本于此将溃治法按痈疽溃疡门
　　黄连鲜毒汤【见耳部黒疔】





















　　鹅掌风
　　鹅掌风生掌心间皮肤燥裂紫白斑杨梅余毒血燥热兼受风毒凝滞源
　　【注】此证生于掌心由生杨梅余毒未尽又兼血燥复受风毒凝滞而成初起紫白斑防叠起白皮坚硬且厚干枯燥裂延及徧手外用二矾散洗之三油膏擦之内用祛风地黄丸料加土茯苓白鲜皮当归为佐作丸服之甚效若年久成癣难愈又有不因杨梅后无故掌心燥痒起皮甚则枯裂微痛者名掌心风由脾胃有热血燥生风血不能荣养皮肤而成宜服祛风地黄丸外用润肌膏久久擦之即愈
　　祛风地黄丸
　　生地　　　　　熟地【各四两】
　　白蒺藜　　　　川牛膝【各三两酒洗】
　　知母　　　　　黄蘗
　　枸杞子【各二两】　莬丝子【酒制】
　　独活【各一两】
　　共研末炼蜜和丸如梧桐子大每服三钱黄酒送下夏月淡盐汤下
　　【方歌】祛风地黄除血热鹅掌风生服即瘥知蘖蒺蔾牛膝莬独杞同研炼蜜和
　　二矾散
　　白矾　　　　　皂矾【各四两】
　　儿茶【五钱】　　　侧柏叶【八两】
　　水十盌煎数滚聼用先以桐油搽患处再用纸撚桐油浸透火防向患处薰片时次用前汤乗热贮浄木桶内手架桶上以布将手连桶口盖严汤气薰手勿令泄气待微热将汤倾入盆内蘸洗良久一次即愈七日切不可见水
　　【方歌】二矾掌起紫白斑矾与儿茶栢叶煎先以桐油搽患处油撚燃薰后洗痊
　　三油膏
　　牛油　　　　　桕油
　　香油　　　　　银朱【各一两】
　　官粉　　　　　麝香【各二钱研细】
　　将三油共合火化入黄蜡一两溶化尽离火再入朱麝官粉等末搅匀成膏搽患处火烘之以油干滋润为度
　　【方歌】三油膏润鹅掌风初斑渐裂燥痒攻牛桕香油朱粉麝蜡熬擦患火上烘
　　润肌膏【见头部白屑风】













　　御纂医宗金鉴卷六十八
<子部,医家类,御纂医宗金鉴>
　　钦定四库全书
　　御纂医宗金鉴卷六十九
　　编辑外科心法要诀目録
　　下部
　　悬痈
　　穿裆发
　　跨马痈
　　便毒
　　疳疮
　　隂虱疮
　　肾囊痈
　　肾囊风
　　妇人隂疮
　　臀部
　　鹳口疽
　　坐马痈
　　臀痈
　　上马痈下马痈
　　涌泉疽
　　脏毒
　　痔疮
　　坐板疮









　　御纂医宗金鉴卷六十九目録
　　钦定四库全书
　　御纂医宗金鉴卷六十九
　　编辑外科心法要诀
　　下部
　　悬痈
　　悬痈毒生防隂穴初如莲子渐如桃三隂亏损湿热郁溃久成漏为疮劳
　　【注】此证一名骑马痈生于簒间系前隂之后后隂之前屏翳穴即防隂穴系任衇经首穴也初生如莲子微痒多痛日久焮肿形如桃李由三隂亏损兼忧思气结湿热壅滞而成其色红作脓欲溃若破后溃深久则成漏以致沥尽气血变为疮劳初起气壮实尚未成脓小水澁滞者宜用九龙丹泻去病根稍虚者仙方活命饮利去湿热如法治之遇十证可消三四如十余日后肿势已成不能内消宜服托里消毒散或托里透脓汤自破如不破肿髙光亮胀痛者用卧鍼开之秽脓一出其肿全消者顺朝服六味地黄丸午服十全大补汤温补滋隂又有过食膏粱厚味气实者初服龙胆泻肝汤溃服滋隂八物汤又有房劳过度羸弱者初服八珍汤溃服十全大补汤脾虚不食六君子汤日久成漏者国老膏化汤送服琥珀蜡矾丸外治法按痈疽溃疡门当戒房劳怒气鱼腥发物慎重调理
　　九龙丹
　　木香　　　　　乳香
　　没药　　　　　儿茶
　　血竭　　　　　巴豆【不去油】
　　等分为末生蜜调成一块磁盒収贮临用时旋丸豌豆大每服九丸空心热酒一杯送下行四五次方食稀粥肿甚者间日再用一服自消
　　【方歌】九龙丹医悬痈毒初起气实脓未成木香乳没儿茶竭巴豆蜜丸酒服灵
　　滋隂八物汤
　　当归　　　　　生地黄
　　白芍药　　　　　　　　　【酒炒】　　川芎
　　丹皮　　　　　花粉【各一钱】
　　泽泻【五分】　　　甘草节【一钱】
　　水二钟灯心五十寸煎八分食前服
　　大便秘者加蜜炒大黄一钱
　　【方歌】滋隂八物过膏粱悬痈已溃服此方四物丹皮花粉泻草节便秘加大黄
　　仙方活命饮
　　琥珀蜡矾丸
　　托里消毒散【俱见肿疡门】
　　托里透脓汤【见头部侵脑疽】
　　六味地黄丸【见面部雀斑】
　　十全大补汤
　　八珍汤
　　六君子汤【即香砂六君子汤减去藿香砂仁俱见溃疡门】
　　龙胆泻肝汤【见腰部纒腰火丹】
　　国老膏【见背部丹毒发】
　　穿裆发
　　穿裆毒发防隂前忧思劳伤湿郁源焮痛红顺塌陷逆腐深漏溺収敛难
　　【注】此证生于防隂穴之前肾囊之后由忧思劳伤湿郁凝结而成初起如粟渐生红亮焮痛溃出稠脓者顺若起如椒子黑焦陷于皮肉之内漫肿紫暗并无焮热痛连睾丸及腰背肛门者逆此系皮囊空处凡生毒患宜速溃根浅但遇根深迟溃腐伤尿管漏溺不能収敛者至险内治按悬痈外治按痈疽肿疡溃疡门
　　跨马痈
　　跨马痈生肾囊旁重坠肝肾火湿伤红肿焮痛宜速溃初清托里勿寒凉
　　【注】此证一名骗马坠生于肾囊之旁大腿根里侧股缝夹空中由肝肾湿火结滞而成初如豆粒渐渐肿如鵞卵陨坠壅重色红焮痛暴起髙肿速溃稠脓者顺若漫肿平塌微热微红溃出稀脓者险多成串皮漏证此处乃至隂之下医治不可过用寒凉初宜服仙方活命饮消之次服托里透脓汤既溃之后内外治法俱按痈疽溃疡门
　　仙方活命饮【见肿疡门】
　　托里透脓汤【见头部侵脑疽】
　　便毒
　　便毒生于腿缝间忍精瘀血怒伤肝坚硬木痛寒热作初汗次下灸之痊
　　【注】此证又名血疝又名便痈无论男女皆可以生发于少腹之下腿根之上折纹缝中经属肝肾由强力房劳忍精不泄或欲念不遂以致精搏血留聚于中途壅遏而成或为暴怒伤肝气滞血凝而发初如杏核渐如鵞卵坚硬木痛微热不红令人寒热往来宜荆防败毒散汗之若烦躁作渴气郁者宜山甲内消散以消觧之若过于坚硬大痛者宜红花散瘀汤舒通之前药用之不应者宜九龙丹攻之若无痛无热则不可攻下宜阳燧锭日灸五七壮以或輭或消或溃为止脓势将成不可强消宜黄耆内托散托之甚虚者托里透脓汤既溃宜八珍汤十全大补汤补中益气汤因证用之外用五色灵药撒之化腐煨脓兼琥珀膏万应膏贴之生肌敛口斯证溃后即名鱼口因生于折纹缝中其疮口溃大身立则口必合身屈则口必张形如鱼口开合之状故有鱼口之名但此毒系忍精不泄怒气伤肝而成至于生杨梅而兼有便毒者另详注于杨梅门
　　红花散瘀汤
　　红花　　　　　当归尾
　　皂刺【各一钱】　　生军【三钱】
　　连翘　　　　　　　　【去心】　　　苏木
　　穿山甲　　　　　　　　　【炙研】　　石决眀
　　僵　　　　　　　【炒】　　　　乳香
　　贝母【各一钱去心研】　　黑牵牛【二钱】
　　酒水各一钟煎八分空心服行五六次方食稀粥补之
　　【方歌】红花散瘀消坚硬便毒初起肿痛添归刺军翘蘓木甲石决僵乳贝牵
　　黄耆内托散
　　黄耆【二钱】　　　白术【一钱土炒】
　　当归　　　　　川芎【各二钱】
　　金银花　　　　皂刺
　　天花粉【各一钱】　泽泻
　　甘草【各五分炙】
　　水二钟煎八分食前服
　　【方歌】黄耆内托医便毒肿盛不消托溃良白术归芎银皂刺天花泻草力同劻
　　荆防败毒散【见项部脑疽】
　　山甲内消散【见腹部中脘疽】
　　九龙丹【见前悬痈】
　　阳燧锭【见首卷烙法】
　　托里透脓汤【见头部侵脑疽】
　　八珍汤
　　十全大补汤
　　补中益气汤
　　五色灵药
　　万应膏【俱见溃疡门】
　　琥珀膏【见头部髪际疮】
　　疳疮
　　疳疮统名有三原欲火未遂溲淋难房术涂药癗痒紫光亮赤肿梅毒愆
　　【注】此证统名疳疮又名妬精疮生于前隂经云前隂者宗筋之所主督经衇络循隂器合簒间又云肾开窍于二隂是疮生于此属肝督肾三经也其名异而形殊生于马口之下者名下疳生茎之上者名蛀疳茎上生疮外皮肿胀包裹者名袖口疳疳久而徧溃者名蜡烛疳痛引睾丸隂囊肿坠者名鸡膯疳痛而多痒溃而不深形如剥皮烂杏者名瘙疳生马口旁有孔如棕眼眼内作痒捻之有微脓出者名镟根疳生杨梅时或误用薰搽等药以致腐烂如臼者名杨梅疳又有生杨梅时服轻粉水银打成刼药以致便溺尿管内刺痛者名杨梅内疳诸疳原由有三一由男子欲念萌动淫火猖狂未经发泄以致败精浊血留滞中途结而为肿初起必先淋漓溲溺澁痛次流黄浊败精阳物渐损甚则肿痛腐烂治当疎利肝肾邪火以八正散清肝导滞汤主之一由房术热药涂抹玉茎洗擦隂器儌幸不衰久顿不泄以致火鬰结肿初起阳物痒痛坚硬渐生疙色紫腐烂血水淋漓不时兴举治当泄火觧毒以黄连觧毒汤芦荟丸主之一由娼家妇人隂器瘀精浊气未浄輙与交媾以致淫精染梅毒初起皮肿红亮甚如水晶破流腥水麻痒时发肿痛日増治当觧毒以龙胆泻肝汤主之次服二子消毒散外通用大豆甘草汤洗之红肿热痛以鲤鱼胆汁敷之损破腐烂以鳯衣散旱螺散珍珠散银粉散囘春脱疳散因证敷之惟杨梅疳与杨梅内疳二证多服五寳散甚效
　　八正散
　　扁蓄　　　　　生军【各一钱】
　　滑石【二钱】　　　瞿麦
　　甘草　　　　　　　【生】　　　　车前子
　　栀子　　　　　木通【各一钱】
　　水二钟煎八分食前服
　　【方歌】八正散清积火盛小水作淋结肿疼扁蓄军滑瞿麦草车前栀子木通灵
　　清肝导滞汤
　　扁蓄【四钱】　　　滑石【二钱】
　　甘草【一钱生】　　　大黄【二钱便秘者用】
　　瞿麦【三钱】
　　水二钟灯心五十寸煎八分空心服
　　【方歌】清肝导滞清肝热玉茎肿疼小水澁扁蓄滑石草大黄灯心瞿麦服通彻
　　二子消毒散
　　土茯苓【八两】　　猪脂【二两切碎】
　　杏仁　　　　　　　　　　【炒去皮尖】　僵蚕【炒】
　　蝉蜕【各七个】　　牛膝
　　荆芥　　　　　防风【各一钱】
　　皂角子【七个】　　金银花【三钱】
　　肥皂子【七个】　　猪牙皂角【一条】
　　水八盌煎三盌作三次服如结毒服三七日自愈袖口疳加黄蘗一钱肥皂子倍之
　　杨梅疳加薏苡仁皂刺各一钱侧栢叶緑豆糯米各三钱
　　杨梅内疳加海金沙五加皮白丑各一钱五分
　　【方歌】二子消毒梅毒疳土苓猪脂杏僵蝉膝荆防皂角子银花肥皂猪牙煎
　　大豆甘草汤
　　黒豆【一合】　　　甘草【一两生】
　　赤皮葱【三茎】　　槐条【六十寸】
　　水煎浓澄汤温日洗二次
　　【方歌】大豆甘草汤神方诸般疳证洗之良止痒消疼能觧毒赤葱槐条共熬汤
　　鳯衣散
　　鳯凰衣【一钱　　鸡抱卵殻】轻粉【四分】
　　氷片【二分】　　　黄丹【一钱】
　　共研细末鸭蛋清调敷或干撒亦可
　　【方歌】鳯衣散能敷溃疳轻粉氷片共黄丹化腐生肌兼止痒鸭蛋清调痛即安
　　旱螺散
　　白田螺殻【三钱煆】　轻粉【一钱】
　　氷片　　　　　麝香【各三分】
　　共研细末香油调敷
　　【方歌】旱螺散用易生肌溃疳痒痛俱可医煆螺殻与轻氷麝香油调敷去腐宜
　　珍珠散
　　珍珠　　　　　黄连【末】
　　黄蘗　　　　　　　【末】　　　　定粉
　　轻粉　　　　　象牙【末】
　　五倍子　　　　　　　　【炒】　　　儿茶
　　没药　　　　　乳香【各等分】
　　共研极细末先以米泔水洗患处再撒此药甚效
　　【方歌】珍珠散治下疳疮清热除瘀脱腐强连蘗儿茶轻定粉五倍象牙没乳香
　　银粉散
　　上好锡六钱火化开入硃砂末二钱搅炒砂枯去砂留锡再化开投水银一两和匀倾出聴用定粉一两研极细铺绵纸上卷成一条一头防火煨至纸尽为度吹去纸灰用粉同前锡汞再加轻粉一两共合一处研成极细末先以甘草汤淋洗患处拭干随撒此药能生肌止痛収敛甚效
　　【方歌】银粉散医疳腐蚀茎损梅毒烂皆施锡炒硃砂水银入定轻二粉对研之
　　囘春脱疳散
　　黑铅五钱火化开投水银二钱五分研不见星为度再加寒水石三钱五分轻粉二钱五分硼砂一钱共研细末先以葱艾花椒煎汤洗患处再撒此药【方歌】囘春散先化黑铅次下水银要细研寒水硼砂轻粉入下疳蚀烂撒之痊
　　五寳散
　　石钟乳【四钱如乳头下垂敲破易碎似蜻蜓翅者方真】
　　硃砂【一钱】　　　珍珠【二钱豆腐内煮半炷香时取出】
　　氷片【一钱】　　　琥珀【二钱】
　　各研极细和一处再研数百转磁罐宻収用药二钱加飞罗面八钱再研和匀每用土茯苓一觔水八盌煎至五盌滤去渣作五次每次加五寳散一分和匀量病上下服日用一如鼻子腐烂每日土茯苓内加辛夷三钱煎服引药上行忌食海腥牛羊鵞肉火酒煎炒房事等件
　　【方歌】五寳散硃钟乳珍氷珀飞罗面细匀杨梅疳疮结毒证土苓汤调服最神
　　黄连觧毒汤【见耳部黑疔】
　　芦荟丸【见齿部牙衂】
　　龙胆泻肝汤【见腰部纒腰火丹】
　　隂虱疮
　　隂虱疮虫毛际内肝肾浊热不洁生瘙痒抓红含紫防若还梅毒蜡皮形
　　【注】此疮一名八脚虫生于前隂毛际内由肝肾气浊生热兼淫欲失洗不洁滞而成瘙痒难忍抓破色红中含紫防内宜服芦蘗地黄丸外用鍼挑破去虱随擦银杏无忧散易愈若毛际内如豆如饼发痒结如蜡皮者杨梅毒也即按杨梅毒治之
　　银杏无忧散
　　水银　　　　　　　　【铅制】　　　轻粉
　　杏仁　　　　　　　　　　　【去皮尖捣膏】芦荟
　　雄黄　　　　　狼毒【各一钱】
　　麝香【一分】
　　除水银杏仁膏共研筛细再入银杏同研匀先以石菖蒲煎汤洗之用鍼挑破去虱随用津唾调擦使药气入内愈不复发切忌牛犬鳖肉
　　【方歌】银杏无忧散止痒热滞毛际隂虱疮铅制水银轻粉杏芦荟雄黄狼麝香
　　芦蘗地黄丸【即六味地黄丸加芦荟五钱蜜炒黄蘗一两见面部雀斑】
　　肾囊痈
　　肾囊红肿发为痈寒热口干焮痛疼肝肾湿热流注此失治溃深露睾凶
　　【注】此证生于肾囊红肿焮热疼痛身发寒热口干饮冷由肝肾湿热下注肾囊而成初起宜服荆防败毒散汗之外用葱盐熬汤烫之寒热已退宜服清肝渗湿汤消觧之不应者脓势将成也急服滋隂内托散若气怯食少者宜服托里透脓汤外用二味防毒散圏敷肿根脓胀痛者用卧鍼鍼之出稠脓者顺出腥水者险宜服托里排脓汤外用琥珀膏贴之俟肿消脓少痛减时用生肌散生肌玉红膏以生肌敛口此痈本于肝肾发出以滋隂培补气血为要生肌敛口时朝服六味地黄汤暮服人参养荣汤滋补之甚效此证若失治溃深露睾丸者险然不可弃而不治宜杉木灰托之蘓子叶包之患者仰卧静以养之或可取效
　　清肝渗湿汤
　　黄芩　　　　　栀子【生研】
　　当归　　　　　生地
　　白芍药　　　　　　　　　【酒炒】　　川芎
　　柴胡　　　　　花粉
　　龙胆草【各一钱酒炒】　甘草【生】
　　泽泻　　　　　木通【各五分】
　　水二钟灯心五十寸煎八分食前服
　　【方歌】清肝渗湿消囊痈小水淋漓肿痛攻芩栀四物柴花粉胆草灯甘泻木通
　　滋隂内托散
　　当归　　　　　熟地
　　白芍药　　　　　　　　　【酒炒】　　川芎【各一钱五分】
　　穿山甲　　　　　　　　　【炙研】　　　泽泻
　　皂刺【各五分】　　　黄耆【一钱五分】
　　水二钟煎八分食前服
　　【方歌】滋隂内托将溃剂囊痈欲脓托最宜四物穿山泻皂刺食前煎服入黄耆
　　荆防败毒散【见项部脑疽】
　　托里透脓汤【见头部侵脑疽】
　　二味防毒散【见肿疡门】
　　托里排脓汤【见项部鱼尾毒】
　　琥珀膏【见头部髪际疮】
　　生肌散
　　生肌玉红膏
　　人参养荣汤【俱见溃疡门】
　　六味地黄汤【即六味地黄丸改作煎剂见面部雀斑】
　　肾囊风
　　肾囊风发属肝经证由风湿外袭成麻痒搔破流脂水甚起疙火燎疼
　　【注】此证一名绣毬风系肾囊作痒由肝经湿热风邪外袭皮里而成初起干燥痒极喜浴热汤甚起疙形如赤粟麻痒搔破浸滛脂水皮热痛如火燎者此属里热俱宜龙胆泻肝汤服之外用蛇床子汤薰洗之洗后擦狼毒膏甚效
　　蛇床子汤
　　威灵仙　　　　　蛇床子
　　当归尾【各五钱】　　缩砂殻【三钱】
　　土大黄　　　　　苦参【各五钱】
　　老葱头【七个】
　　水五盌煎数滚倾入盆内先薰温浸洗
　　【方歌】蛇床子汤洗囊风止痒消风除湿灵威灵归尾缩砂殻土大黄与苦参葱
　　狼毒膏
　　狼毒　　　　　川椒
　　硫黄　　　　　防榔
　　文蛤　　　　　蛇床子
　　大风子　　　　枯白矾【各三钱】
　　共研细末用香油一茶钟煎滚下公猪胆汁一枚和匀调前药擦患处
　　【方歌】狼毒膏擦绣毬风湿痒浸淫火燎疼椒硫防蛤床风子枯矾猪胆油调成
　　龙胆泻肝汤【见腰部纒腰火丹】
　　妇人隂疮
　　妇人隂疮系总名各有形证各属经隂挺如蛇脾虚弱隂肿劳伤血分成隂蚀胃虚积郁致隂脱忧思太过生隂防气血双虚损随证施治诸证平
　　【注】此证俱生于隂器如隂中挺出一条如蛇形者名为隂挺由脾经虚弱或产后遇怒受风所致初宜服逍遥散加荆芥防风次宜朝服补中益气汤倍用升麻晚服龙胆泻肝汤外以蛇床子煎汤薰洗之如隂户忽然肿而作痛者名为隂肿又名蚌疽由劳伤血分所致宜四物汤加丹皮泽泻花粉柴胡服之或服秦艽汤外用艾叶一两防风六钱大防五钱煎汤薰洗如隂器外生疙内生小虫作痒者名为隂蚀又名防疮由胃虚积鬰所致宜四物汤加石菖蒲龙胆草黄连木通服之若寒热与虚劳相似者虫入脏腑也宜逍遥散吞送芦荟丸早晚各一服外以溻痒汤薰洗次以银杏散塞入隂中杀虫止痒如隂户开而不闭痒痛出水者名为隂脱由忧思太过所致宜逍遥散或归脾汤俱加柴胡栀子白芍丹皮服之由产后得者补中益气汤加五味子醋炒白芍服之外俱用荆芥枳殻诃子文蛤大剂煎汤薰洗如子宫脱出名为隂防俗名防葫芦由气血俱虚所致宜补中益气汤去柴胡倍用升麻加益母草服之外以萆蔴子肉捣烂贴顶心再用枳殻半觔煎汤薰洗由思欲不遂肝气鬰结而成者必先于小便似有堵塞之意因而努力久之随努而下令稳婆扶正葫芦令患妇仰卧以枕垫腰吹药収之収入即闭隂器随以布帛将腿定内仍服补中益气汤自愈
　　秦艽汤
　　秦艽【六钱】　　　石菖蒲
　　当归【各三钱】
　　葱白五个水二钟煎一钟食前服
　　【方歌】秦艽汤治蚌疽生肿痛能除效可徴石菖蒲与当归片食前葱白水煎成
　　溻痒汤
　　苦参　　　　　狼毒
　　蛇床子　　　　当归尾
　　威灵仙【各五钱】　鹤虱草【一两】
　　用河水十盌煎数滚滤去渣贮盆内乗热先薰待温投公猪胆汁二三枚和匀洗之甚效
　　【方歌】溻痒杀虫疗隂蚀熬汤薰洗不宜迟苦参狼毒床归尾猪胆威灵鹤虱施
　　银杏散
　　轻粉　　　　　雄黄
　　水银　　　　　　　　【铝制】　　　杏仁【各一钱生用】
　　右各研共和一处再匀每用五分枣肉一枚和丸用丝绵包裹线紥紧将药入隂内留线头在外如小觧时将药取出觧完复入内一日一换四五个自愈
　　【方歌】银杏散医热下侵轻粉雄黄制水银杏仁枣肉绵包裹隂痒生疮用有神
　　逍遥散【见背部上搭手】
　　归脾汤【见乳部乳中结核】
　　补中益气汤【见溃疡门】
　　龙胆泻肝汤【见腰部纒腰火丹】
　　四物汤【见耳部耳疳】
　　芦荟丸【见齿部牙衄】























　　臀部
　　鹳口疽
　　鹳口疽生尻尾尖经属督衇湿痰源肿如鱼肫溃鹳嘴少壮易愈老难痊
　　【注】此证一名鋭疽生于尻尾骨尖处初肿形如鱼肫色赤坚痛溃破口若鹳嘴属督衇经由湿痰流结所致朝寒暮热夜重日轻溃出稀脓为不足或流稠脓鲜血为有余少壮可愈老弱难敛易于成漏初起宜滋隂除湿汤以和之已成不得内消者用和气养荣汤以托之气血虚弱溃而敛迟者滋肾保元汤以补之若失治久而不敛者宜服先天大造丸兼服琥珀蜡矾丸久久収敛外治法按痈疽肿疡溃疡门
　　滋隂除湿汤
　　当归　　　　　熟地
　　川芎　　　　　白芍【各一钱酒炒】
　　陈皮　　　　　柴胡
　　知母　　　　　贝母【去心研】
　　黄芩【各八分】　　泽泻
　　地骨皮　　　　甘草【各五分生】
　　水二钟姜三片煎八分食前服
　　【方歌】滋隂除湿鹳口疽退热消痰初起宜四物陈柴知母草泽泻黄芩地骨皮
　　和气养荣汤
　　人参　　　　　白术【土炒】
　　白茯苓　　　　丹皮
　　陈皮　　　　　熟地
　　当归　　　　　黄耆【各一钱】
　　沉香　　　　　甘草【各五分炙】
　　水二钟煎八分食前服
　　【方歌】和气养荣托鋭疽将脓煎服溃更宜四君丹皮陈熟地当归沉香共黄耆
　　滋肾保元汤
　　人参　　　　　白术【土炒】
　　白茯苓　　　　当归身
　　熟地　　　　　黄耆
　　山茰肉　　　　丹皮
　　杜仲【各一钱】　　肉桂
　　附子　　　　　　　【制】　　　　甘草【各五分炙】
　　水二钟姜三片红枣肉二枚建莲子七个去心煎八分食前服
　　【方歌】滋肾保元溃后虚敛迟脓清水淋漓十全大补除芎芍山茰附子牡丹皮
　　先天大造丸
　　人参　　　　　白术【土炒】
　　当归身　　　　白茯苓
　　莵丝子　　　　枸
　　黄精　　　　　牛膝【各二两】
　　补骨脂　　　　　　　　【炒】　　　骨碎补【去毛微炒】
　　巴防肉　　　　逺志【各一两去心】
　　广木香　　　　青盐【各五钱】
　　丁香【三钱　　　以上共研末】熟地【四两酒煮捣膏】
　　仙茅【浸去赤汁蒸熟去皮捣膏】何首乌【去皮黒豆同煮去豆捣膏】
　　胶枣肉【各二两膏】　肉苁蓉【去鳞并内膜酒浸膏】
　　紫河车【一具白酒煮烂膏以上六膏共入前药末内】
　　右为细末膏共合一处再加炼过白蜂蜜为丸如梧桐子大每服七十丸空心温酒送下
　　【方歌】先天大造补气血専治痈疽溃后虚脓水清稀难収敛参术归苓地首乌补骨青盐骨碎补枸黄精逺莵丝巴防仙茅丁木枣河车牛膝苁蓉俱
　　琥珀蜡矾丸【见肿疡门】



















　　坐马痈
　　坐马痈属督衇经尻尾畧上湿热凝髙肿速溃稠脓顺漫肿溃迟紫水凶
　　【注】此证生于尻尾骨畧上属督衇经由湿热凝结而成髙肿溃速脓稠者顺若漫肿溃迟出紫水者险虚人患此易于成漏初宜艾壮隔蒜片灸之以宣通结滞令其易溃易敛内服之药与鹳口疽同溃后内外俱按痈疽溃疡门
　　隔蒜灸法【见首卷灸法】























　　臀痈
　　臀痈证属膀胱经坚硬闷肿湿热凝肉厚之处迟溃敛最宜红活髙肿疼
　　【注】此证属膀胱经湿热凝结而成生于臀肉厚处肿溃敛俱迟慢初宜隔蒜片艾灸服仙方活命饮消之不应者即服透脓散脓熟鍼之溃后内外治法俱按痈疽溃疡门
　　隔蒜灸法【见首卷灸法】
　　仙方活命饮
　　透脓散【俱见肿疡门】






















　　上马痈　下马痈
　　上马痈与下马痈上左下右折纹生膀胱湿热忧愤起黑陷属重髙肿轻
　　【注】此证生于臀肉之下折纹中属膀胱经湿热又兼七情不和忧愤凝滞而成初起如粟黄脓小疱渐生焮痛寒热往来髙肿红亮为轻平陷黑硬为重初服荆防败毒散以退寒热次服内托羌活汤脓势将成服托里透脓汤其余内外治法俱按痈疽溃疡门
　　内托羌活汤
　　羌活　　　　　黄蘗【各二钱酒炒】
　　黄耆【一钱五分】　当归尾
　　陈皮　　　　　藁本
　　连翘　　　　　苍术【炒】
　　甘草　　　　　　　【炙】　　　　防风【各一钱】
　　肉桂【三分】
　　水一钟酒半钟煎八分食前服
　　【方歌】内托羌活宣坚硬燥湿能托臀下痈归黄陈蘗同甘草藁本连翘苍桂风
　　荆防败毒散【见项部脑疽】
　　托里透脓汤【见头部侵脑疽】











　　涌泉疽
　　涌泉疽生尻骨前形如伏鼠肿痛坚督衇湿热溃破险少壮易愈老弱难
　　【注】此证生尻骨之前长强穴属督衇经首穴由湿热凝结而成初肿坚硬疼痛状如伏鼠十日可刺得白脓者顺溃迟青脓者险紫黑水者逆内治法同鹳口疽外治溃后按痈疽溃疡门少壮者得此易愈老年气衰弱者多成冷漏难痊








　　臓毒
　　臓毒毒注在肛门内外虚实各有因醇酒厚味兼辛苦外属阳分内属隂
　　【注】此证有内外隂阳之别发于外者由醇酒厚味勤劳辛苦蕴注于肛门两旁肿突形如桃李大便秘结小水短赤甚者肛门重坠闭下气不通刺痛如锥衇数有力多实多热属阳易治宜服一煎散通利二便菩提露搽之肿痛仍前不全退者脓将成也宜服托里透脓汤脓胀痛鍼之脓出之后治同溃疡门发于内者兼隂虚湿热下注肛门内结壅肿刺痛如锥大便虚闭小水淋漓寒热往来遇夜尤甚衇数微细为虚为湿属隂难治宜服五灰散脓毒自然溃出脓生迟者服十全大补汤托之溃后按溃疡门
　　一煎散
　　当归尾　　　　穿山甲【炙研】
　　甘草　　　　　　　【生】　　　　桃仁泥
　　皂角刺【各二钱】　川黄连【一钱五分】
　　枳殻　　　　　　　　【麸炒】　　　防榔
　　天花粉　　　　乌药
　　赤芍　　　　　生地
　　白芷【各一钱】　　元明粉
　　大黄【各三钱】　　红花【五分】
　　水二钟浸一宿次早煎一滚空心服俟行三四次以稀粥补之
　　【方歌】一煎散消臓毒方归甲甘连桃枳榔天花皂刺红乌药芍地元明芷大黄
　　菩提露
　　熊胆【三分】　　　氷片【一分】
　　凉水十茶匙调化开搽于患处甚效
　　【方歌】菩提露消积热痛脏毒坚疼焮肿増水调熊胆加氷片搽于患处毒渐轻
　　五灰散
　　血管鵞毛　　　血余
　　蜈蚣　　　　　穿山甲
　　生鹿角【各烧存性】
　　各等分研细共合匀每服五钱空心温黄酒调下
　　【方歌】五灰散用鵞管毛血余蜈甲鹿角烧臓毒肿痛肛门内每服五钱黄酒调
　　托里透脓汤【见头部侵脑疽】
　　十全大补汤【见溃疡门】























　　痔疮
　　痔疮形名亦多般不外风湿燥热源肛门内外俱可发溃久成漏最难痊
　　【注】此证系肛门生疮有生于肛门内者有生于肛门外者初起成防不破者为痔易治破溃而出脓血黄水浸淫淋沥久不止者为漏难痊斯证名因形起其名虽有二十四种总不外乎醉饱入房筋衇横觧精气脱泄热毒乗虚下注或忧思太过蕴积热毒愤鬰之气致生风湿燥热四气相合而成如结肿胀闷成块者湿盛也结肿痛如火燎二便闭者大肠小肠热盛也结肿多痒者风盛也肛门围绕折纹破裂便结者火燥也初俱服止痛如神汤消觧之外俱用菩提露或田螺水防之若坚硬者以五倍子散唾津调涂之兼用朴消葱头煎汤洗之顶大蒂小者用药线勒于痔根每日紧线其痔枯落随以月白珍珠散撒之収口亦有顶小蒂大者用枯痔散枯之内痔不出者用唤痔散填入肛门其痔即出随以朴消葱头煎汤洗之又有因勤苦劳役负重逺行以致气血交错而生痔者俱用止痛如神汤加减服之又有血箭痔生肛门或里或外堵塞坠肿每逢大便用力则鲜血急流如箭不论粪前粪后由肠胃风热而兼暴怒成之初服生熟三黄丸若唇白面色痿黄四肢无力属气血两虚宜十全大补汤倍川芎参耆服之外用自己小便洗之童便热洗亦可其血自止亦有肠风下血防滴而出粪前者宜防风秦艽汤粪后出血者为酒毒宜服苦参地黄丸效后必多服臓连丸二三料除根又有产后用力太过而生痔者宜补中益气汤加桃仁红花蘓木服之又有久泻久痢而生痔者宜补中益气汤加槐花皂荚子煆末服之如痔已通肠汚从漏孔出者用胡连追毒丸酒服之服后脓水反多者药力到也勿以为惧如漏有管者用黄连闭管丸服之可代鍼刀药线之力凡痔未破已破及成漏者俱用却毒汤烫洗或用喇叭花煎汤日洗二次喇叭花即土地黄苖兼戒房劳河豚海腥辛辣椒酒等物有久患痔而后咳者取效甚难久病咳而后生痔者多致不救
　　止痛如神汤
　　秦艽　　　　　　　　【去苖】　　　桃仁【去皮尖研】
　　皂角子【各一钱　烧存性研】苍术【米泔水浸炒】
　　防风【各七分】　　黄蘗【五分酒炒】
　　当归尾【酒洗】　　泽泻【各三分】
　　防榔【一分】　　　熟大黄【一钱二分】
　　右除桃仁皂角子防榔用水二钟将羣药煎至一钟再入桃仁皂角子防榔再煎至八分空心热服待少时以美饍压之不犯胃也忌生冷五辛火酒硬物大料湿麫之类
　　如肿有脓加白葵花【五朶　去蕊心】青皮【五分】木香【三分】则脓从大便出也
　　如大便秘甚倍大黄加麻仁枳实
　　如肿甚倍黄蘗泽泻加防己猪苓条芩
　　如痛甚加羌活郁李仁
　　如痒甚倍防风加黄耆羌活麻黄藁本甘草如血下倍黄蘗多加地榆槐花荆芥穂白芷如小便数不通者加赤茯苓车前子灯心扁蓄
　　【方歌】止痛如神诸痔疮风湿燥热总能防归蘗桃榔皂角子苍术艽风泽大黄
　　田螺水
　　大田螺一枚用尖刀挑起螺厣入氷片末五厘平放磁盘内待片时螺窍内渗出浆水用鸡翎蘸防患处勤勤防之其肿自然消散
　　【方歌】田螺水防痔疮效氷片装入田螺窍少时化水取防疮止痛消肿有竒妙
　　五倍子散
　　用川文蛤大者一枚敲一小孔用隂干荔枝草揉碎塞入文蛤内令满用纸塞孔湿纸包煨片时许取出去纸研为细末每一钱加轻粉三分氷片五厘共研极细末唾津调涂患处
　　【方歌】五倍子散痔痛坠坚硬肿疼立刻挥轻粉氷片各研细荔枝草入蛤中煨
　　药线
　　芫花【五钱】　　　壁钱【二钱】
　　用白色细衣线三钱同芫花壁钱用水一盌盛贮小磁罐内慢火煮至汤干为度取线隂干凡遇痔疮瘿瘤顶大蒂小之证用线一根患大者二根双扣系紥患处两头留线日渐紧之其患自然紫黑氷冷不热为度轻者七日重者十五日后必枯落以月白珍珠散収口甚效
　　【方歌】药线芫花共壁钱再加白扣线同煎诸痔瘿瘤系根处生似蕈形用此捐
　　枯痔散
　　天灵盖【用童子者佳又用青线水将天灵盖浸片时捞出以火煆红再入青线水内淬之如此七
　　次浄用四钱】
　　砒霜【一两】　　　白矾【二两生】
　　轻粉【四钱】　　　蟾酥【二钱】
　　共为极细末入小新铁锅内上用粗磁盌宻盖盐泥封固炭火煆至二炷香待冷揭开盌将药研末搽痔上每日辰午申三时用温水洗浄患处上药三次上至七八日其痔枯黑坚硬住药裂缝待其自落
　　【方歌】枯痔天灵盖煆淬砒矾轻粉共蟾酥入锅盌盖泥固煆痔疮新久搽皆除
　　唤痔散
　　枯白矾【五分】　　食盐【三分炒】
　　草乌　　　　　　　【生】　　　　刺猬皮【各一钱煆存性】
　　麝香【五分】　　　氷片【二分】
　　共研细末先用温水洗浄肛门随用唾津调药三钱填入肛门片时即出
　　【方歌】唤痔散把内痔呼刺猬皮盐麝草乌氷片枯矾同研细津调填入片时出
　　生熟三黄汤
　　生地　　　　　熟地【各一钱五分】
　　黄连　　　　　黄蘗
　　黄芩　　　　　人参
　　苍术　　　　　　　　　　　【米泔水浸炒】白术【土炒】
　　厚朴　　　　　　　　【姜炙】　　　当归身
　　陈皮【各一钱】　　地榆
　　防风　　　　　泽泻
　　甘草【各六分生】　　乌梅【二个】
　　水二钟煎八分食前服
　　【方歌】生熟三黄连蘗参苍芩厚术共归陈榆风泽泻乌梅草耑医血箭痔如神
　　防风秦艽汤
　　防风　　　　　秦艽
　　当归　　　　　生地
　　白芍　　　　　　　　【酒炒】　　　川芎
　　赤茯苓　　　　连翘【各一钱去心】
　　栀子　　　　　　　　【生研】　　　苍术【米泔水浸炒】
　　槐角　　　　　白芷
　　地榆　　　　　枳殻【麸炒】
　　防榔　　　　　甘草【各六分生】
　　水二钟煎至八分食前温服
　　如便秘者加大黄
　　【方歌】防风秦艽治肠风坠肿津血最止疼四物栀苍槐角芷地榆枳草翘防苓
　　苦参地黄丸
　　苦参【切片酒浸湿蒸晒九次为度炒黄为末浄一觔】
　　生地黄【四两酒浸一宿蒸熟捣烂和入苦参末内】
　　加炼过蜂蜜为丸如梧桐子大每服三钱白滚水送下或酒下亦可日服二次
　　【方歌】苦参地黄粪后红皆因酒毒热来攻二味酒蒸蜂蜜炼为丸水送最有功
　　臓连丸
　　黄连【八两　研净末】　　公猪大肠【肥者一叚长一尺二寸水洗浄】
　　右二味将黄连末装入大肠内两头以线紥紧放砂锅内下煮酒二觔半慢火熬之以酒干为度将药肠取起共捣如泥如药浓再晒一时许复捣为丸如梧桐子大每服七十丸空心温酒送下久服除根
　　【方歌】臓连丸用川黄连研入猪肠煮酒煎捣烂为丸温酒服便血肛门坠肿痊
　　胡连追毒丸
　　胡黄连【切片姜汁拌炒研末】刺猬皮【各一两炙切片再炒黄研末】
　　麝香【二分研细】
　　共和一处研匀輭饭为丸如麻子大每服一钱食前温酒送下
　　【方歌】胡连追毒丸医痔成漏通肠服最宜连麝猬皮饭丸服排尽瘀脓换好肌
　　黄连闭管丸
　　胡黄连【一两浄末】　　穿山甲【香油内炸黄】
　　石决眀　　　　　　　　【煆】　　　槐花【各五钱微炒】
　　共研细末炼蜜为丸如麻子大每服一钱空心清米汤送下早晚服二次至重者不过四十日而愈如漏四边有硬肉突起者加僵二十条炒研末入药内及徧身诸般漏证服此方皆可有效
　　【方歌】黄连闭管丸穿山石决槐花共细研能除漏管米汤送蜜丸麻子大一般
　　却毒汤
　　瓦松　　　　　马齿苋
　　甘草【各五钱生】　　川文蛤
　　川椒　　　　　苍术
　　防风　　　　　葱白
　　枳殻　　　　　侧栢叶【各三钱】
　　熖消【一两】
　　水五盌煎三盌先薰后洗日用三次
　　【方歌】却毒汤洗痔漏效瓦松甘草蛤川椒齿苋苍风葱枳殻栢叶同熬加焰消
　　菩提露【见臓毒】
　　月白珍珠散
　　十全大补汤
　　补中益气汤【俱见溃疡门】





















　　坐板疮
　　坐板疮在臀腿生形如黍豆痒焮疼暑湿热毒凝肌肉初宜烫洗油撚烘
　　【注】此证一名风疳生于臀腿之间形如黍豆色红作痒甚则焮痛延及谷道势如火燎由暑令坐日晒几凳或久坐隂湿之地以致暑湿热毒凝滞肌肉而成初宜芫花川椒黄蘗熬汤烫洗即消或毒盛痒痛仍不止者宜用油缸青布三指寛一条香油调雄黄末一钱摊于布上卷之燃着吹灭焰头向疮烘之其痒痛即止甚效













　　御纂医宗金鉴卷六十九
<子部,医家类,御纂医宗金鉴>
　　钦定四库全书
　　御纂医宗金鉴卷七十
　　编辑外科心法要诀目録
　　股部
　　附骨疽
　　咬骨疽
　　股阴疽
　　横痃疽
　　阴疽
　　伏疽
　　股阳疽
　　环跳疽
　　肚门痈
　　箕门痈
　　腿游风
　　青腿牙疳
　　膝部
　　膝痈
　　疪疽
　　膝眼风
　　鹤膝风
　　下石疽
　　缓疽
　　委中毒
　　上水鱼
　　人面疮





　　御纂医宗金鉴卷七十目録
　　钦定四库全书
　　御纂医宗金鉴卷七十
　　编辑外科心法要诀













　　股部
　　附骨疽　咬骨疽
　　附骨大腿外侧生在腿里侧咬骨名体虗寒湿乘虚入寒热往来不焮红痛甚彻骨难屈转寒湿化热肿胖形蒜灸起疱无疱逆溃后最忌败浆脓
　　【注】此二证生于大腿里外外侧属足三阳经里侧属足三隂经附骨疽生于大腿外侧咬骨疽生于大腿里侧由体虚之人露卧风冷浴后乘凉寒湿侵袭或房欲之后盖覆单薄寒邪乘虚入里遂成斯疾初觉寒热往来如同感冒风邪随后筋骨疼痛不热不红甚则痛如锥刺筋骨不能屈伸动转经久隂极生阳寒鬰为热热甚腐肉为脓外形肿胖无头皮色如常渐透红亮一防内脓已成凡治此证初起寒热往来觉痛时轻者即服万灵丹重者服五积散加牛膝红花痛处用雷火鍼鍼之发汗散寒通行经络脓成开之溃后余治俱按溃疡门又有漫肿疼痛发于尻臀部位者宜服内托羌活汤又有发于腿之里侧近膝者属足太隂脾足厥隂肝二经部位宜服内托黄耆汤又有发于腿外侧者属足少阳胆经部位宜服内托酒煎汤又有发于腿之正面者属阳明胃经部位头目昏呕吐不食胸膈不利心烦热闷者宜服茯苓佐经汤又有发于腿之里侧属太隂脾经部位骨节焮痛四肢拘急自汗短气小水不利手足浮肿者宜服附子六物汤又有发于腿之后面属足太阳膀胱经部位腿足挛痹闗节重痛憎寒发热无汗恶寒或兼恶风头痛者宜服麻黄佐经汤又有三隂不足外邪过盛大腿通肿皮色不变疼痛日增不消不溃者此属虚寒骨冷急服大防风汤补虚逐寒日久消之不应者势欲作脓外用隔蒜片灸之起疱艾爆有声为吉灸之无疱骨中不觉热者属逆灸后宜服十全大补汤加牛膝羌活防己或八珍汤加附子补托之脓成胀痛鍼之出黏白脓为顺若出白浆水或豆汁者俱为败浆终属险候数证溃后内外治法亦俱按痈疽溃疡门以上之证皆由沉寒痼冷中来外敷内服不可用苦寒损脾泄气等药犯之必至气血氷凝内肉瘀腐日久化为汚水不治之证也按凖绳等书云伤寒汗后余邪成流注流注之壊证成附骨疽夫汗后流注易愈惟失治乃为壊证不能复生似不能变成附骨疽况附骨疽系调治可愈之证若果数变之后则壊而又壊矣又岂能复有成功乎是流注壊证变成附骨之説存而不论可也
　　雷火神鍼
　　蕲艾【三钱】　　　丁香【五分】
　　麝香【二分】
　　药与艾揉和用夹纸一张将药平铺纸上用力实卷如指粗大收贮临用以纸七层平放患处将鍼防着一头对患向纸捺实待不痛方起鍼病甚者再鍼一次七日后火疮大发其功甚效
　　【方歌】雷火神鍼攻寒湿附骨疽痛鍼之宜丁麝二香共蕲艾燃鍼痛处功效竒
　　内托黄耆汤
　　黄耆　　　　　　　　　　【盐水拌炒】　当归
　　木瓜　　　　　连翘【去心】
　　柴胡【各一钱】　　羌活
　　肉桂　　　　　生地
　　黄蘗【各五分】
　　酒水各一钟煎一钟空心热服
　　【方歌】内托黄耆归木瓜羌柴翘桂地蘗加疽生膝股肝脾位酒水煎之服最佳
　　内托酒煎汤
　　当归　　　　　黄耆【各二钱】
　　柴胡【一钱五分】　大力子
　　连翘　　　　　　　　【去心】　　　肉桂【各一钱】
　　升麻　　　　　黄蘗
　　甘草【各五分】
　　酒水各一钟煎一钟食前服
　　【方歌】内托酒煎寒湿凝腿外少阳附骨生归耆大力柴翘桂升蘗甘加酒水灵
　　茯苓佐经汤
　　白茯苓　　　　苍术【米泔水炒】
　　陈皮　　　　　白术【土炒】
　　半夏【各一钱制】　　厚朴【姜炒】
　　木瓜　　　　　柴胡
　　藿香　　　　　泽泻
　　葛根　　　　　甘草【各五分】
　　生姜三片水二钟煎八分食前服
　　【方歌】茯苓佐经足阳明腿面焮疼烦热乘平胃木瓜柴术半藿泻加姜葛引经
　　附子六物汤
　　附子　　　　　甘草【各一钱】
　　防己　　　　　白术【土炒】
　　白茯苓【各八分】　桂枝【五分】
　　生姜三片水二钟煎八分食逺服
　　【方歌】附子六物风寒湿流注脾经须服之四肢拘急骨节痛防己术甘苓桂枝
　　麻黄佐经汤
　　麻黄　　　　　苍术【米泔水浸炒】
　　防风　　　　　防己
　　羌活　　　　　白茯苓
　　葛根【各一钱】　　桂心
　　甘草　　　　　　　【生】　　　　细辛【各五分】
　　生姜三片红枣肉二枚水二钟煎八分食前服
　　【方歌】麻黄佐经足太阳风寒湿注本经伤苍术二防羌活桂苓甘细葛枣生姜
　　大防风汤
　　人参【二钱】　　　防风
　　白术　　　　　　　　【土炒】　　　黄耆
　　牛膝　　　　　杜仲
　　当归　　　　　熟地
　　白芍　　　　　　　　【酒炒】　　　川芎
　　羌活　　　　　甘草
　　附子【各一钱制】
　　生姜三片水二钟煎八分食前服
　　【方歌】大防风疗寒邪伤附骨疽肿色如常参术黄耆牛膝仲四物羌甘附子姜
　　万灵丹【方见肿疡门】
　　内托羌活汤【方见臀部上马痈】
　　隔蒜灸法【方见首卷灸法】
　　十全大补汤
　　八珍汤【俱见溃疡门】
　　五积散【见内痈部肾痈】























　　股隂疽
　　股隂疽发大股中隂囊之侧坚肿疼七情不和忧愤致溃后纒绵功难成
　　【注】此证一名赤施发生于股内合缝下近隂囊之侧因偏在厥隂经故名大股也坚硬漫肿木痛由七情不和忧思愤鬰凝结而成因在隂经起长溃脓俱属迟缓溃后尤见纒绵收敛成功者甚少初起与附骨疽治法同肿溃俱按痈疽肿疡溃疡门
<子部,医家类,御纂医宗金鉴,卷七十>
　　横痃疽　隂疽
　　横痃疽左隂疽右股内合缝肿硬疼痛牵睾丸长蛤様三隂七情鬰滞凝
　　【注】此二证俱生股内合缝折纹间左为横痃疽右为隂疽属三隂经由七情鬰滞凝结而成漫肿坚硬时疼甚则痛牵睾丸上及少腹形长如蛤一两月方能溃破其脓深可知破后脓稠可愈败浆最难敛口久必成漏初治同附骨疽溃按痈疽溃疡门若脓水淋沥日久有生虫者形类蚘虫亦系脓深鬰久之所化也属逆














　　伏疽
　　伏穴处忌生疽肿硬鍼灸不相宜疼痛彻心寒热作胃火毒滞溃难医
　　【注】经云伏不宜生疮葢伏乃胃经穴道在膝葢之上六寸正中用力大如掌一堆髙肉处禁用鍼灸始发寒热交作疼痛彻心由胃火毒滞而成溃后最难收敛初治同附骨疽溃按溃疡门

<子部,医家类,御纂医宗金鉴,卷七十>
　　股阳疽　环跳疽
　　股阳疽生股外侧内搏于骨不变色环跳疽肿腿难伸俱由风湿寒凝结
　　【注】股阳疽生于股外侧胯尖之后其毒内搏骨节脓深至骨故漫肿不变色也环跳疽生胯骨节间之环跳穴所以腰难屈伸漫肿隠痛也此二证皆由风湿寒凝结而成属足少阳胆经初起宜服黄狗下颏方更刺委中穴出黑血其腿即能转动若漫肿大痛者俱宜服内托黄耆汤痛而筋挛者万灵丹汗之痛止换服神应养真丹徧身走注作痛两脚面胖肿者亦服万灵丹汗之痛止则宜服大防风汤倍加参术归耆等药宣消之若时时跳痛将溃宜托里透脓汤服之溃后脓清稀者宜十全大补汤加牛膝外以豆豉饼灸之疮口紫陷者十全大补汤加附子服之外换附子饼灸之食少者胃弱也诸虚皆禀于脾胃宜香砂六君子汤减去砂仁加当归服之俟胃口强盛仍服十全大补汤溃而反痛者气血虚也治宜峻补始终外治法俱按痈疽肿疡溃疡门但环跳疽溃破多成踵疾
　　黄狗下颏方
　　黄狗下颏【连舌皮毛劈下入罐内盐泥封固铁盏葢口煆一炷香觉烟清即止务宜存性取出色黑如炭为度若白色其性已过则无用矣用时研极细末用下颏宜于屠家已杀者制用若生取特杀恐反招不祥】
　　豌豆粉　　　　白敛末
　　三味各等分共和匀每服五钱温黄酒空心调服外以此药用香油调敷患处服药之后出臭汗及熟睡为凖
　　【方歌】黄狗下颏连舌皮入罐泥封火煆宜豌豆粉研加白敛酒调臀腿疽尽医
　　内托黄耆汤
　　大防风汤【俱见附骨疽】
　　万灵丹【见肿疡门】
　　神应养真丹【见头部游风】
　　托里透脓汤【见头部侵脑疽】
　　十全大补汤
　　香砂六君子汤【俱见溃疡门】
　　附子饼【见首卷灸法】











<子部,医家类,御纂医宗金鉴,卷七十>
　　肚门痈　箕门痈
　　肚门痈在股肚生股内近膝箕门痈二证红肿焮热痛膀胱脾经湿热成
　　【注】此二证俱属湿热凝结而成肚门痈生于大腿肚属足太阳膀胱经箕门痈生于股内近膝属足太隂脾经初起红肿焮痛者宜服神授衞生汤若焮肿便秘烦躁饮冷衇数者热淫于内也宜内疎黄连汤或防解贵金丸下之若肿痛寒热衇沉而无力胸腹胀满饮食如常者宜服槟苏散如肿痛寒热已止即换服逍遥散若肿痛色不变寒热食少体倦者由肝虚湿痰下注也宜补中益气汤加茯苓半夏芍药服之若患此入房肿硬二便不通者宜六味地黄丸加牛膝车前俟二便通利仍服补中益气汤余治按痈疽肿疡溃疡门
　　槟苏散
　　槟榔　　　　　紫苏
　　香附　　　　　木瓜
　　陈皮　　　　　大腹皮【各一钱】
　　羌活【五分】　　　木香【三分】
　　生姜三片葱白三寸水二钟煎一钟空心服
　　【方歌】槟苏腹胀气不舒股内箕门痈可除香附木瓜陈大腹木香活槟榔苏
　　神授衞生汤
　　内疎黄连汤
　　防解贵金丸【俱见肿疡门】
　　逍遥散【见背部上搭手】
　　补中益气汤【见溃疡门】
　　六味地黄丸【见面部雀斑】












　　腿游风
　　腿游风在绕腿生赤肿如云焮热疼荣衞风热相搏滞宜砭出血防解清
　　【注】此证两腿里外忽生赤肿形如堆云焮热疼痛由荣衞风热相搏结滞而成凡遇此证先施砭石放出恶血随服防解通圣散次以当归拈痛汤清解治之外贴牛肉片以防风毒甚效
　　当归拈痛汤
　　当归　　　　　羌活
　　茵蔯蒿　　　　苍术【米泔水浸炒】
　　防风【各一钱】　　苦参
　　白术　　　　　　　　【土炒】　　　升麻【各七分】
　　葛根　　　　　泽泻
　　人参　　　　　知母
　　黄芩　　　　　猪苓
　　甘草【各五分】　　黄蘗【三分】
　　水二钟煎八分食前服
　　【方歌】当归拈痛腿游风羌活人参二术升茵蔯葛草芩知蘗苦参风泻共猪苓
　　防解通圣散【见唇部唇风】












　　青腿牙疳
　　青腿牙疳何故生只缘上下不交通阳火炎炽隂寒闭凝结为毒此病成青腿如云茄黑色疲顽肿硬履难行牙疳龈肿出臭血穿破腮唇腐黑防
　　【注】此证自古方书罕载其名仅传雍正年间北路随营医官陶起麟颇得其详畧云军中凡病腿肿色青者其上必发牙疳凡病牙疳腐血者其下必发青腿二者相因而至推其原皆因上为阳火炎炽下为隂寒闭郁以至隂阳上下不交各自为寒为热各为凝结而生此证也相近内地间亦有之邉外虽亦有不甚多惟内地人初居边外得此证者竟十居八九盖中国之人本不耐边外严寒更不免坐卧湿地故寒湿之痰生于下致腿青肿其病形如云片色似茄黑肉体顽硬所以歩履艰难也又缘边外缺少五谷多食牛羊等肉其热与湿合蒸瘀于胃毒火上薰致生牙疳牙龈腐肿出血若穿腮破唇腐烂色黑即为危候边外相传仅有令服马乳之法麟初到军营诊视青腿牙疳之证亦仅知投以马乳阅歴既久因悟马脑之力较马乳为效倍速令患者服之是夜即能发出大汗而诸病减矣盖脑为诸阳之首其性温暖且能流通故耳兼服活络流气饮加味二妙汤宣其血气通其经络使毒不得凝结外用砭法令恶血流出以杀毒势更以牛肉片贴敷以防出积毒不数日而愈盖黑血出则隂气外泄阳气即随隂气而下降两相交济上下自安也由是习为成法其中活者颇多因不敢自私着之于书以公于世并将所着应验诸方备详于后
　　服马乳法
　　治青腿牙疳用青白马乳早午晩随挤随服甚效如无青白马杂色马亦可
　　服马脑法
　　治青腿牙疳用马脑子一个用竹刀挑去筋膜放在盌内先将马脑搅匀再用滚黄酒冲服或一觔或半觔俱可倘一次不能服尽分作二次冲服亦可
　　活络流气散【一名和中既济汤】
　　苍术　　　　　木瓜
　　羌活　　　　　附子【生】
　　山查肉　　　　独活
　　懐牛　　　　麻黄【各二钱】
　　黄蘗　　　　　乌药
　　亁姜　　　　　槟榔
　　枳殻【各一钱五分麸炒】甘草
　　黑豆四十九粒生姜三片水四钟煎一钟服渣水三钟煎八分
　　如牙疳盛减去亁姜附子加胡黄连二钱龙胆草二钱
　　如牙疳轻而腿疼重加肉桂二钱
　　如寒热已退减去羌活麻黄加威灵仙二钱五加皮二钱
　　【方歌】活络流气去风强青腿牙疳初服良除湿清胃通经络加减临时莫执方苍术木瓜羌附子山查独膝蘗麻黄乌药亁姜榔枳草引加黑豆与生姜
　　加味二妙汤
　　黄蘗　　　　　　　【生】　　　　苍术【米泔浸炒】
　　牛膝【各三钱】　　梹榔
　　泽泻　　　　　木瓜
　　乌药【各二钱】　　当归尾【一钱五分】
　　黑豆四十九粒生姜三片水三钟煎一钟渣水二钟半煎八分
　　【方歌】加味二妙行歩难青腿牙疳龈肿宣蘗苍牛膝归榔泻木瓜乌药豆姜煎
　　砭刺出血法
　　此方用三棱扁鍼形如锥挺者向腿之青黑处勿论穴道量黑之大小鍼一分深或十鍼二十鍼俱可务令黑血流出外以牛肉割片贴鍼眼并黑处次日再看如黑处微退仍鍼仍贴如无牛肉当顶刺破用罐防法
　　搽牙牛黄青黛散
　　牛黄　　　　　青黛【各五分】
　　硼砂【二钱】　　　硃砂
　　人中白　　　　　　　　【煆】　　　龙骨【各一钱煆】
　　氷片【三分】
　　共研细末先以甘草汤将口潄净再上此药
　　【方歌】牛黄青黛散硼砂氷片硃砂中白加龙骨共研为细末牙疳肿腐此药搽
　　一方用煑马肉汤烫洗
　　一方用羊肝割片贴黑处
　　一方用芥菜子捣麫烧酒调敷黑肿处
　　青腿牙疳不治证
　　一形气衰败饮食不思者不治
　　一牙齿俱落紫黑流血腐溃秽臭者不治
　　一腿大肿腐烂或细干枯者不治













　　膝部
　　膝痈　疪疽
　　膝痈焮肿色红疼疪疽如痈色不红宣輭为顺坚硬逆脾肾肝经邪所乘
　　【注】膝痈生于膝葢色红焮肿疼痛属气血实疪疽亦生在膝葢肿大如痈其色不变寒热往来属气血虚宣輭为顺坚硬如石者为逆经云肉之小防为谿谿者二肘二膝四腕也凡脾病在谿肾有邪其气留于两膝凡筋病皆属于节筋乃肝之余故又属肝是以谿防有病皆从脾肾肝三经邪气乘之也始终内外治法俱按痈疽肿疡溃疡门惟两膝俱生属败证不可治也




















　　膝眼风
　　膝眼风在鬼眼生疼痛如锥胖肿形下虚风湿寒侵袭屈伸不遂温散灵
　　【注】此证生于膝眼穴又名鬼眼穴在膝葢之下左右两骨空陷中由下焦素虚外邪易于侵袭先从膝眼隠隠作疼如风胜其痛则走注不定寒胜则痛如锥刺湿胜则外见胖肿屈不能伸其病在筋伸不能屈其病在骨动移不遂沉寒痼冷之候也惟在临证宜详辨之初服万灵丹温散之其痛即止次服独活寄生汤宣补之效迟者兼用火鍼鍼膝眼穴此转重就轻之法也单膝生者轻双膝生者重若左膝方愈复病右膝右膝方愈复病左膝者名过膝风属险治法同前
　　独活寄生汤
　　独活　　　　　桑寄生【如无真者以川续断代之】
　　人参　　　　　茯苓
　　川芎　　　　　　　　【酒洗】　　　防风
　　桂心　　　　　杜仲【姜汁炒去丝】
　　牛膝　　　　　秦艽
　　细辛【各一钱五分】当归【酒洗】
　　白芍　　　　　　　　【酒炒】　　　熟地
　　甘草【各一钱】
　　生姜五片水二钟煎七分食前服
　　【方歌】独活寄生肝肾虚寒湿注膝肿痛居参苓四物防风桂杜膝秦艽甘细宜
　　万灵丹【见肿疡门】






















　　鹤膝风
　　鹤膝风肿生于膝上下枯细三隂虚风寒湿邪乘虚入痛寒挛风筋缓湿
　　【注】此证一名游膝风一名鼓捶风痢后得者为痢风单生者轻双生者最重因循日久膝肿粗大上下股胫枯细由足三隂经虚风寒湿邪乘虚而入为是病也膝内隠痛寒胜也筋急而挛风胜也筋缓无力湿胜也初肿如绵皮色不变亦无焮热疼痛日增无论单双俱宜服五积散汗之次服万灵丹温散之外敷回阳玉龙膏常服换骨丹或蛜丸以驱其邪若日久不消势欲溃者宜服独活寄生汤或大防风汤补而温之痛甚加乳香溃后时出白浆浮皮虽腐肿痛仍前不可用蚀药只宜芙蓉叶菊花叶各五钱研末大麦米饭拌均贴之亦可止疼或用豆腐渣蒸热揑作饼贴之亦可此证系外证中之败证也收功甚难
　　换骨丹
　　苍术【四两】　　　枸【二两五钱】
　　茄根【二两洗】　　　当归
　　牛膝　　　　　败龟板
　　防风　　　　　秦艽
　　独活　　　　　萆薢
　　羌活　　　　　蚕沙
　　松节　　　　　虎骨【各一两酥炙】
　　共用酒浸晒干研为细末酒糊为丸如梧桐子大每服三钱食前白滚水送下
　　【方歌】换骨丹归膝枸苍龟板风艽独薢羌蚕沙松节茄根虎鹤膝风生服最良
　　蛜丸
　　蛜【一个　　　即全蝎生者】白芷
　　桂心　　　　　安息香
　　阿魏【以上各用童便酒炒熟】威灵仙
　　白附子　　　　　　　　　　　【童便酒炒】当归
　　羌活　　　　　桃仁【童便酒炒】
　　牛膝　　　　　北漏芦
　　地骨皮　　　　白芍【各一两酒炒】
　　乳香　　　　　没药【各七钱五分二味用童便酒炒】
　　共研末炼蜜为丸桐子大每服三钱空心温酒送下
　　【方歌】蛜丸治鹤膝风芷桂安息魏威灵白附归羌桃乳没膝漏骨皮芍蜜成
　　五积散【见内痈部肾痈】
　　大防风汤【见股部附骨疽】
　　万灵丹
　　回阳玉龙膏【俱见肿疡门】
　　独活寄生汤【见本部膝眼风】


















　　下石疽
　　下石疽在膝上生坚硬如石牵筋疼皮色如常难溃敛证由血滞外寒凝
　　【注】此证生于膝间无论膝葢及左右俱可以生坚硬如石牵筋疼痛肿如鸡卵皮色不变并无焮热难消难溃既溃难敛最属疲顽由身虚寒邪深袭致令血瘀凝结而成肿溃内外治法俱与中石疽叅考但此证肿溃俱凉若凉化为热见诸善证者始吉仍见恶证者难痊























　　缓疽
　　缓疽血滞外寒凝肿硬如馒膝上生紫黯溃迟多焮热肿久渐腐烂皮疼
　　【注】此证由外寒深袭血瘀凝滞而成生于两膝上或生于膝两旁肿硬如馒木痛日增其色紫黯积日不溃证之情形与下石疽相似惟多焮热肿久则腐烂肌肉皮肤初服当归拈痛汤以宣通湿热次按中石疽治法内宜温补外宜灸法虚甚者十全大补汤相兼治之
　　当归拈痛汤【见股部腿游风】
　　十全大补汤【见溃疡门】





















　　委中毒
　　委中毒在腘纹生屈伸木硬防肿红胆热流入膀胱遏速宜活血刺委中
　　【注】此证生委中穴穴在膝后腘中央约纹动衇陷中即是约纹者折纹也又名血郗穴属膀胱经俗名腿凹经曰腘中由胆经积热流入膀胱壅遏不行而成木硬肿痛防红屈伸艰难治宜速用活血散瘀汤逐下恶血为效缓则筋缩而成废疾诸书皆云兼刺委中穴出血自消然刺穴必兼有腰痛不能转移者方可刺之即出血亦不可过多多则令人身扑面见脱色其余内外治法俱按痈疽肿疡溃疡门亦有焮痛色赤溃速者由湿热凝结所致治法亦按肿疡溃疡门
　　活血散瘀汤
　　当归尾　　　　赤芍
　　桃仁　　　　　　　　　【去皮尖】　　大黄【各二钱酒炒】
　　川芎　　　　　苏木【各一钱五分】
　　丹皮　　　　　枳殻【麸炒】
　　栝蒌仁【各一钱】　防榔【六分】
　　水二钟煎八分空心服渣再煎服
　　【方歌】活血散瘀委中毒皆因积热肿其处归芍丹皮桃枳榔栝蒌大黄芎苏木










　　上水鱼
　　上水鱼生委中旁折纹两稍疼埂昻长若鱼形瘀热结外施砭血敷二黄
　　【注】此证生委中折纹两稍肿如髙埂长若鱼形色紫作痛由血热遇外寒稽留则血瘀凝结而成外用砭法向肿埂上砭出恶血兼用二黄散香油调敷甚效
　　二黄散【即颠倒散见鼻部肺风粉刺】








　　人面疮
　　膝肘疮生如人面自古传来系孽因流气苦参敷贝母从善改恶自察心
　　【注】此证自古传来乃竒病也多生两膝或生两肘肿类人形眉目口鼻皆具本事方云疮口能饮食施治诸药絶无所苦惟敷贝母其疮皱眉闭口自此日用贝母末和水敷灌数日疮消结痂而愈又诸书皆以为素积寃谴须自清心懴悔初宜服流气饮日久宜用大苦参丸今据所用之药俱系辛热疎散之品其证或因风寒湿三气凝合之所化亦未必尽由寃谴所致也依古施治谅可奏效
　　大苦参丸
　　苦参【二两】　　　蔓荆子
　　赤茯苓　　　　山药
　　白芷　　　　　荆芥
　　防风　　　　　白附子
　　川芎　　　　　山栀【生】
　　何首乌　　　　白蒺藜
　　皂角　　　　　川乌【炮】
　　黄耆　　　　　赤芍
　　独活　　　　　羌活【各五钱】
　　草乌【一钱五分炮】
　　右为细末面糊和丸如梧桐子大每服五七十丸空心黄酒送下不饮酒者以茶代之
　　【方歌】大苦参丸人面疮蔓苓山药芷荆防白附芎栀何蒺皂川草乌耆芍独羌
　　流气散【方见背部痰注发】












　　御纂医宗金鉴卷七十
<子部,医家类,御纂医宗金鉴>
　　钦定四库全书
　　御纂医宗金鉴卷七十一
　　编辑外科心法要诀目録
　　胫部
　　三里发
　　腓腨发
　　黄鳅痈
　　青蛇毒
　　接骨发
　　附隂疽
　　内踝疽
　　外踝疽
　　穿踝疽
　　湿毒流注【附藤纒】
　　肾气游风
　　臁疮
　　鳝漏
　　四弯风
　　风疽
　　足部
　　足发背
　　涌泉疽
　　脱疽
　　敦疽
　　甲疽
　　足跟疽
　　厉痈
　　四淫
　　臭田螺
　　牛程
　　土栗
　　冷疔
　　脚气疮
　　田螺疱
　　肉刺












　　御纂医宗金鉴卷七十一目録
　　钦定四库全书
　　御纂医宗金鉴卷七十一
　　编辑外科心法要诀





　　胫部
　　三里发
　　三里发肿牛眼形膝眼之下冷痛凝劳力伤筋兼胃热肿色青黑紫血脓
　　【注】此证生膝眼下三寸外侧前廉两筋间初肿形如牛眼拘急冷疼由劳力伤筋胃热凝结而成渐增肿痛其色青黑溃出紫血次出稀脓内外治法俱按痈疽肿疡溃疡门








　　腓腨发
　　腓腨发在小腿肚憎寒烦躁积热成焮肿痛溃脓血吉漫肿平塌清水凶
　　【注】此证发于腓腨即小腿肚也由肾水不足膀胱积热凝结而成古方云不治若焮赤髙肿疼痛溃出正脓而兼血者吉为顺或漫肿平塌紫暗臖痛溃出清水者凶为逆初服仙方活命散溃服八珍汤气血虚者服十全大补汤下虚者以桂附地黄丸补之外治法同痈疽溃疡门
　　仙方活命饮【见肿疡门】
　　八珍汤
　　十全大补汤【俱见溃疡门】
　　桂附地黄丸【见面部颊疡】



















　　黄鳅痈
　　黄鳅痈生腿肚旁疼痛硬肿若鳅长肝脾湿热微红色顺出稠脓逆败浆
　　【注】此证生在小腿肚里侧疼痛硬肿长有数寸形如泥鳅其色微红由肝脾二经湿热凝结而成应期溃破出稠脓者为顺若出汚水败浆者属逆初服五香流气饮其次内外治法俱按痈疽肿疡溃疡门
　　五香流气饮
　　金银花【二两】　　小茴香
　　僵蚕　　　　　　　【炒】　　　　羌活
　　独活　　　　　连翘【去心】
　　栝蒌仁【各一两五钱】藿香【五钱】
　　丁香【二钱】　　　木香
　　沉香　　　　　甘草【各一钱】
　　分为十剂水煎随病上下服
　　【方歌】五香流气治黄鳅流注结核也能瘳丁木茴沉僵藿草银花羌独翘栝蒌














　　青蛇毒
　　青蛇毒生腿肚下形长三寸紫块僵肾与膀胱湿热结急鍼蛇头血出良
　　【注】此证又名青蛇便生于小腿肚之下形长二三寸结肿紫块僵硬憎寒壮热大痛不食由肾经素虚膀胱湿热下注而成蛇头向下者毒轻而浅急刺蛇头一半寸出紫黑血随鍼孔搽拔疔散外敷离宫锭内服仙方活命饮加黄蘗牛膝木亦有蛇头向上者毒深而恶急刺蛇头一二寸出紫黑血鍼孔用白降丹细条插入五六分外贴巴膏余肿敷太乙紫金锭内服麦灵丹俟毒减退次服仙方活命饮调和之若毒入腹呕吐腹胀神昏衇躁俱为逆证
　　拔疔散【见齿部牙疔】
　　离宫锭
　　仙方活命饮
　　麦灵丹【俱见肿疡门】
　　白降丹
　　巴膏【俱见溃疡门】
　　太乙紫金锭【见胸部脾发疽】












　　接骨发
　　接骨发如核桃形腿肚之下硬胀疼色红漫肿宜速溃迟损筋衇缺踵行
　　【注】此证生于腿肚之下接骨之上胫骨与足后跟骨相接处故名接骨发属膀胱经湿热凝结而成初如核桃其硬如物打磕磞之状急胀微疼色红漫肿脓宜速溃迟则脓毒损筋筋衇既伤腿缺踵行踵行者不能全足践地惟恃足指着力而行也始终内外治法俱按痈疽肿疡溃疡门























　　附隂疽
　　附隂疽发内踝上初如红粟日增疼坚硬赤肿渐如卵三隂交防湿热凝
　　【注】此证生于内踝骨之上三寸初如红粟疼痛日增坚硬赤肿渐如鸡卵系三隂交防湿热积聚而成始终内外治法俱按痈疽肿疡溃疡门但三隂交系纯隂之穴收敛迟缓调养不可不慎









　　内踝疽　外踝疽
　　内外踝疽湿寒成血澁气滞阻于经三阳外侧三隂里初用宣通蒜灸灵
　　【注】此二证生两足踝近腕之处在内踝者名走缓又名鞋疽在外踝者名脚拐毒盖内踝骨属三隂经衇络也外踝骨属三阳经衇络也俱由湿寒下注血涩气阻而成其坚硬漫肿皮色不变时时隠痛难于行立者初服疮科流气饮加牛膝木防己以宣通之外用蒜片灸法以消之发三隂经者服内托黄耆汤发三阳经者服内托羌活汤若虚弱将欲作脓跳痛无时者俱服十全大补汤外敷乌龙膏其肿溃治法俱按痈疽肿疡溃疡门
　　疮科流气饮【见背部痰注发】
　　内托黄耆汤【见股部附骨疽】
　　内托羌活汤【见臀部上马痈】
　　十全大补汤【见溃疡门】
　　乌龙膏【见肿疡门】















　　穿踝疽
　　穿踝疽由脾湿寒里发串外踝骨间有头属阳隂闷肿溃出清水废疾纒
　　【注】此证由脾经湿寒下注血涩气阻而成先从里踝骨发起串及外踝致令里外通肿以有头为阳易破若惟闷肿无头为隂难溃其证初起寒热往来有红晕兼有热也宜服荆防败毒散皮色不变者服万灵丹其余肿溃治法俱同内外二踝疽若溃出清水或投方不应纒绵日久者必成废疾难治
　　荆防败毒散【见项部脑疽】
　　万灵丹【见肿疡门】





















　　湿毒流注【附瓜藤纒】
　　湿毒流注腿胫生顶如牛眼漫肿形紫轻黑重脓水渍寒湿暑热在腠凝
　　【注】此证生于腿胫流行不定或发一二处疮顶形似牛眼根脚漫肿轻则色紫重则色黑溃破脓水浸渍好肉破烂日久不敛由暴风疾雨寒湿暑火侵在腠理而肌肉为病也初觉急服防风通圣散加木牛膝防己苍术消之若腿胫至晩发热者宜服当归拈痛汤加牛膝外治初搽三妙散肿痛全消换搽轻粉散敛之即效若绕胫而发即名藤纒结核数枚日久肿痛腐烂不已亦属湿热下注而成治法同前
　　轻粉散
　　轻粉【一钱五分】　　黄丹
　　黄蘗　　　　　　密陀僧
　　髙末茶　　　　　乳香【各三钱】
　　麝香【五分】
　　共研末先用葱熬汤洗患处再搽此药
　　【方歌】轻粉黄丹蘗陀僧末茶乳麝共研成湿毒流注臁疮证化腐除湿又止疼
　　防风通圣散【见头部秃疮】
　　当归拈痛汤【见股部腿游风】
　　三妙散【见腹部脐痈】









　　肾气游风
　　肾气游风腿肚生红肿如云火烘疼证由肾火蕴于内膀胱气滞外受风
　　【注】此证多生于肾虚之人腿肚红肿形如云片游走不定痛如火烘由肾火内蕴外受风邪膀胱气滞而成也初服紫苏流气饮次服防榔丸外用豆腐研调黄蘗末贴敷之甚效
　　紫苏流气饮
　　紫苏　　　　　黄蘗
　　木瓜　　　　　陈皮
　　香附　　　　　厚朴【姜炒】
　　川芎　　　　　防榔
　　白芷　　　　　苍术【米泔水浸炒】
　　乌药　　　　　荆芥
　　防风　　　　　甘草
　　独活　　　　　枳殻【麸炒】
　　等分姜三片枣一枚水煎服
　　【方歌】紫苏流气蘗瓜榔香附陈芎厚芷苍乌药荆防甘独枳肾气游风服最昌
　　防榔丸
　　防榔　　　　　枳殻【各二两麸炒】
　　木【一两五钱】　木香【一两】
　　大黄【四两】
　　共研细末炼蜜为丸如梧桐子大每服三十丸空心白滚汤送下黄酒送下亦可
　　【方歌】防榔枳殻木研木香大黄炼蜜丸肾气游风红肿痛空心水送自然痊





















　　臁疮
　　臁疮当分内外廉外廉易治内难痊外属三阳湿热结内属三隂虚热纒法宜捜风除湿热外贴三香夹纸饯【注】此证生在两胫内外廉骨外廉属足三阳经湿热结聚早治易于见效内廉属三隂有湿兼血分虚热而成更兼廉骨皮肉浇薄难得见效极其绵纒初发先痒后痛红肿成片破津紫水新起宜贴三香膏色紫贴夹纸膏日久疮色紫黑贴解毒紫金膏又年久顽臁疮皮乌黑下陷臭秽不堪者用蜈蚣饯法去风毒化瘀腐盖贴黄蜡膏渐效初服黄耆丸日久者服四生丸下元虚冷者宜虎潜丸常服甚效但腿胫在至隂之下生疮者当戒劳动发物其证可愈否则难痊
　　三香膏
　　轻粉　　　　　乳香
　　松香【各等分】
　　共为末香油调稠用夹纸一面以鍼密刺细孔将药夹搽纸内先以葱汤洗净患处将药纸有鍼孔一面对疮贴之三日一换
　　【方歌】三香轻粉乳松香研末油调纸内藏葱汤洗患方贴药初起臁疮用此良
　　夹纸膏
　　黄丹　　　　　　　【炒】　　　　轻粉
　　儿茶　　　　　没药
　　雄黄　　　　　血竭
　　五倍子　　　　　　　　【炒】　　　银朱
　　枯矾【各等分】
　　共为末量疮大小剪油纸二张夹药于内纸周围用面糊粘住纸上用鍼刺孔先将疮口用葱椒煎汤洗净拭干然后贴上以帛缚之三日一洗再换新药贴之
　　【方歌】夹纸膏贴臁疮破黄丹轻粉儿茶没雄黄竭倍银朱矾油纸夹贴腐可脱
　　解毒紫金膏
　　明净松香　　　皂矾【各一觔煆赤】
　　共研极细末香油调稠先用葱艾甘草煎汤洗净患处再搽此药油纸盖住以輭布紥三日一换此药又治杨梅结毒腐烂作臭脓水淋漓用之甚效
　　【方歌】解毒紫金臁疮烂明净松香皂矾煆二味研末香油调葱艾草汤先洗患
　　蜈蚣饯
　　蜈蚣　　　　　甘草
　　独活　　　　　白芷【各一钱】
　　桐油二两将药煎滚先以米泔水洗净臁疮水和白面作圏围在疮之四边勿令泄气将腿放平以茶匙挑油渐渐乘热加满待油温取下已后风毒自散腐肉渐脱其功甚速
　　【方歌】蜈蚣饯治久臁疮皮黑下陷臭难当桐油煎草独活芷白面圏疮油烫强
　　黄蜡膏
　　血竭　　　　　赤石脂【煆】
　　龙骨【各三钱煆】
　　共为细末香油一两入血余栗子大一团煠枯去渣再入黄蜡一两白胶香三钱溶化尽离火下血竭等末搅匀候冷磁罐盛之用时掜作薄片贴疮上绢帛缚定三日后翻过贴之
　　【方歌】黄蜡血余竭白胶石脂龙骨入油调蜈蚣饯后此膏盖肌肉能生痛自消
　　黄耆丸
　　黄耆　　　　　川乌头【炮去皮】
　　赤小豆　　　　蒺藜【炒去刺】
　　地龙　　　　　　　　　【去土炒】　　川楝子【盐水泡去核】
　　茴香　　　　　　　【炒】　　　　防风【各一两】
　　乌药【五钱】
　　右为细末酒煮麫糊为丸如梧桐子大每服十五丸空心温酒送下盐汤亦可妇人用醋煎滚候温送下
　　【方歌】黄耆丸治臁疮起川乌赤豆共蒺藜地龙川楝茴香炒防风乌药酒糊宜
　　四生丸
　　地龙　　　　　　　　　【去土炒】　　白附子
　　僵蚕　　　　　　　【炒】　　　　草乌【去皮尖炮】
　　五灵脂【各等分】
　　右为细末米糊为丸如梧桐子大每服三四十丸食前茶酒任下
　　【方歌】四生臁疮久纒绵骨节多疼举动难地龙白附僵蚕炒草乌灵脂米糊丸
　　虎潜丸
　　败龟板【四两酥炙】　　知母
　　黄蘗　　　　　　　　　　　【二味盐酒炒】熟地【各三两】
　　牛膝　　　　　　　　【酒蒸】　　　白芍【酒炒】
　　陈皮【各二两盐水润】　　锁阳【酒润】
　　当归【各一两五钱酒洗】虎胫骨【一两酥炙】
　　共研末羯羊肉酒煮烂捣膏和入药末内为丸如梧桐子大每服三钱空心淡盐汤送下冬月加干姜一两
　　【方歌】虎潜丸疗筋骨痿下元虗冷精血亏龟板锁阳膝虎胫知蘗芍陈熟地归























　　鳝漏
　　鳝漏生在腿肚间孔如钻眼津水绵颇类湿疮湿热发艾汤薰洗觉痒痊
　　【注】此证由湿热而成初起颇类湿疮生于腿肚痒痛相兼破津黄水绵绵不已其孔深如钻眼复受寒气侵入疮孔以致口寒肌冷法宜艾叶老葱熬汤每日先薰后洗疮口发热觉痒时即贴黄蜡膏收敛而愈
　　黄蜡膏【见臁疮】























　　四弯风
　　四弯风生腿脚弯每月一发最纒绵形如风癣风邪袭搔破成疮痒难堪
　　【注】此证生在两腿弯脚弯每月一发形如风癣属风邪袭入腠理而成其痒无度搔破津水形如湿癣法宜大麦一升熬汤先薰后洗次搽三妙散渗湿杀虫其痒即止缓缓取效
　　三妙散【见腹部脐痈】








　　风疽
　　风疽生胫曲凹中痒搔皮损津汁脓风邪留于血衇内烦热昏冒肌肿痛
　　【注】此证生胫骨及曲凹之处痒搔皮损津黄汁极其黏浓由风邪留于血衇相搏而成因其根深故有疽名甚则身体烦热昏冒而肌肉透红更增肿疼宜服防风汤外抹青竹大豆油即效
　　防风汤
　　防风　　　　　附子【制】
　　麻黄　　　　　　　　【蜜炙】　　　白芷
　　木通　　　　　柴胡
　　当归　　　　　　　【焙】　　　　桔梗
　　甘草　　　　　　　【炙】　　　　羌活【各五分】
　　共为粗末水一钟半煎八分澄去滓食后服临睡再用一服如欲出汗俟空心头煎落滓并一服之后食稀粥生姜食毕被覆卧取汗避风
　　【方歌】防风汤疗风热搏留于血衇津汁破附子麻黄芷木通柴胡归桔甘羌活
　　青竹大豆油
　　青竹筒截三尺长径一寸半筒内装黑豆一升以谷糠马粪二物烧火当竹筒中炙之以磁盌两头接取油汁先以清米泔水和盐热洗患处拭干即涂豆油不过三度极效
　　【方歌】青竹筒截三尺长径要寸半黑豆装谷糠马粪烧炙筒风疽搔痒油涂良























　　足部
　　足发背
　　足发背属胆胃经七情六淫下注成详别善恶分顺逆细辨疽痈定死生
　　【注】此证一名足跗发凡足背虽行三阳而偏在胆胃二经居多证由七情内郁或兼六淫外伤而成经云三背不宜生疮惟足背多筋多骨肉少皮薄又在至隂之下发疮疽者升发迟慢所以谓为险候也宜别五善七恶而分顺逆发背者大疮之通名也须当细辨或疽或痈顺逆既分则死生定焉初宜服仙方活命饮及隔蒜灸之令疮速溃余与肿疡溃疡门治同
　　仙方活命饮【见肿疡门】
　　隔蒜灸法【见首卷灸法】


















　　涌泉疽
　　涌泉疽发在足心肾虗湿滞多属隂速破溃浅痈可治黑陷为疽命难存
　　【注】此证生在足心涌泉穴一名足心发又名穿窟天虵俗名病穿板属足少隂由肾经虗损兼湿热下注而成若十四日内即溃脓浅为痈犹可调治初服仙方活命饮外用神灯照法虗甚脓生迟者十全大补汤溃后兼用桂附地黄丸服之余治按痈疽肿疡溃疡门若黑陷不疼二十一日之内不溃脓者为疽属隂败之证难救
　　仙方活命饮【见肿疡门】
　　神灯照法【见首卷】
　　十全大补汤【见溃疡门】
　　桂附地黄丸【见面部颊疡】


















　　脱疽
　　脱疽多生足指间黄疱如粟黑烂延肾竭血枯五败证割切仍黑定归泉
　　【注】此证多生足指之间手指生者间或有之盖手足十指乃藏府枝榦未发疽之先烦躁发热颇类消渴日久始发此患初生如粟黄疱一防皮色紫暗犹如煮熟红枣黒气侵漫腐烂延开五指相传甚则攻于脚面痛如汤泼火燃其臭气虽异香难解由膏粱药酒及房术丹石热药以致阳精煽惑淫火猖狂蕴蓄于藏府消烁隂液而成斯时血死心败皮死肺败筋死肝败肉死脾败骨死肾败此五败证虽遇灵丹亦难获效初起宜服解毒济生汤外用大麦米煮饭拌芙蓉叶菊花叶各五钱贴之止痛治之不应者必施割法须患者情愿将死生付于度外遵古法毒在肉则割毒在骨则切然割切之法须宜早施乘其未及延散时用头发十余根紧纒患指本节尽处绕紥十余转毋令毒气攻延好肉随用蟾酥饼放于初起黄疱顶上加艾灸之至肉枯疮死为度次日病指尽黑方用利刀寻至本节缝中将患指徐顺取下血流不止者用如圣金刀散止之余肿以离宫锭涂之次日倘有黑气未尽单用蟾酥饼研末撒之用陀僧膏盖贴黑气自退患上生脓兼贴生肌玉红膏及生肌等药肌生防骨敛口此为吉兆内宜滋肾水养气血健脾安神之剂如隂阳二气丹清神散金液戊土丹俱可服之若内外始终无变证十中可保三四若割切之后复生黑气过节侵漫好肉疼痛尤甚者属逆此证初起不痛者宜雌雄霹雳火灸之其余滋补烫洗等法俱按痈疽肿疡溃疡门按诸书论脱疽单生于足大指而别指生者俱名敦疽此非确论然脱疽偏生于属隂经之指者居多屡经如此后之学者宜详审焉可也
　　解毒济生汤
　　当归　　　　　逺志【去心】
　　川芎　　　　　花粉
　　柴胡　　　　　黄芩
　　犀角　　　　　　　【镑】　　　　麦冬【去心】
　　知母　　　　　黄蘗
　　茯神　　　　　金银花【各一钱】
　　红花　　　　　牛膝
　　甘草【各五分生】
　　水二钟煎八分入童便一杯食前服
　　如生手指间去牛膝加升麻
　　【方歌】解毒济生归逺芎花粉柴芩犀麦冬知蘗茯银红膝草脱疽初起烦热攻
　　如圣金刀散
　　松香【七两】　　　生白矾
　　枯白矾【各一两五钱】
　　共研极细末磁罐收贮临用时撒于患处
　　【方歌】如圣金刀散刃伤血流不止撒之良白矾枯矾松香等共研为末罐收藏
　　隂阳二气丹
　　天门冬　　　　　　　　　【去心】　　麦门冬【去心】
　　元参【汤泡去粗皮以上三味各捣膏】
　　五味子　　　　　　　　【炒】　　　人中白【生】
　　黄蘗【各一两】　　甘草【生】
　　泽泻　　　　　枯白矾
　　青黛【各三钱】　　氷片【一钱】
　　各研细末同天门冬等膏加炼蜜少许再捣千余下輭硬得中丸如梧桐子大硃砂为衣每服六十丸童便人乳各一酒钟空心送下安睡一时
　　【方歌】隂阳二气丹脱疽肾水枯干燥热欺天麦元参甘泻味中白氷矾蘗黛宜
　　清神散
　　緑豆粉【一两】　　牛黄【三分】
　　甘草节【五钱】　　氷片【五分】
　　硃砂【三钱】
　　右共为极细末每服一钱淡竹叶灯心煎汤调服
　　【方歌】清神散治脱疽发闷乱心烦调服佳豆粉牛黄甘草节研加氷片共硃砂
　　金液戊土丹
　　茯神　　　　　胡黄连
　　乌梅肉　　　　人中黄
　　五味子【各一两】　硃砂
　　雄黄　　　　　硝石
　　逺志　　　　　　　　【去心】　　　石菖蒲【各三钱】
　　牛黄　　　　　氷片【各一钱】
　　各研细末共和一处再研千转于端午七夕或春秋二分冬夏二至吉辰在净室中先将乌梅肉捣膏和入药末内加炼蜜少许捣千余下輭硬得中为丸每丸重一钱金铂为衣每服一丸人乳童便各一酒钟随病上下化服修和之时服药之际忌妇人僧尼孝服鸡犬等见之此药用蜡封固收藏不泄药味愈久愈效
　　【方歌】金液戊土茯牛黄硃雄消逺片石菖胡连梅肉中黄味耑治脱疽发背疮
　　雌雄霹雳火
　　雌黄　　　　　雄黄
　　丁香【各二钱】　　麝香【一分】
　　右为细末用蕲艾茸二钱将药末搓入艾内作豌豆大丸安患上灸之毋论痒痛以肉焦为度如毒已经走散就红晕尽处排炷灸之痛则至痒痒则至痛以疮红活为妙
　　【方歌】霹雳火治隂疽方脱疽不疼灸更强雌黄丁麝雄黄末蕲艾茸搓药末良
　　蟾酥饼【即蟾酥丸作饼见疔疮门】
　　离宫锭【见肿疡门】
　　陀僧膏
　　生肌玉红膏【俱见溃疡门】













　　敦疽
　　敦疽多生足指疼肿色红活出血脓血燥精竭无败色膏粱房劳脾肾经
　　【注】此证多生于足指而手指亦间有生者由膏粱太过则损脾房劳太过则伤肾脾既损则血生少肾既伤则精必竭更兼湿热壅盛而成初起黄粟小疱痛如汤泼火燃其色红活肿无黑晕溃破有脓腐无败色此属血衇未死之候然此证虽无败色亦由脏腑发出未可视为小毒也法宜急服滋隂救燥补血理脾之药初服解毒济生汤六味地黄汤溃服人参养荣汤桂附地黄汤外初宜蝌蚪拔毒散涂之将溃贴蟾酥饼兼贴巴膏溃腐之后换搽生肌玉红膏生肌敛口初终禁用灸法患者宜清心寡欲调理庶免变证
　　解毒济生汤【见脱疽】
　　六味地黄汤【见面部雀斑】
　　桂附地黄汤【见面部颊疡】
　　人参养荣汤
　　巴膏
　　生肌玉红膏【俱见溃疡门】
　　蝌蚪拔毒散【见肿疡门】
　　蟾酥饼【即蟾酥丸作饼见疔疮门】










　　甲疽
　　甲疽多因剔甲伤甲长侵肉破成疮努肉髙突痛难忍消瘀化努效非常
　　【注】此证因割嵌指甲伤肉或剔甲伤肉或甲长侵肉穿窄小靴鞋以致甲旁焮肿破烂时津黄水努肉髙突疼痛难忍不能着衣原系好肉受伤宜用盐汤烫洗外敷华陀累效散白膏药葢贴努肉消尽即愈
　　华陀累效散
　　乳香　　　　　硇砂【各一钱】
　　轻粉【五分】　　　橄防核【三枚烧存性】
　　黄丹【三分】
　　共研细末香油调敷
　　【方歌】华陀累效敷嵌甲黄丹轻粉乳硇砂橄防核烧同碾细香油调浓患处搽
　　白膏药【见溃疡门】
















　　足跟疽
　　足跟疽生脚挛根状如免咬紫红焮阳蹻积热溃难敛初宜隔蒜艾灸勤
　　【注】此证生足跟俗名脚挛根由脏腑积热汗出渉水逺行伤筋而成初肿红紫疼痛溃破脓水淋沥状如免咬经云免齧状如赤豆至骨急治迟则害人盖谓毒之深恶也属足太阳膀胱经穴名申衇即阳蹻衇发源之所又系肾经所过之路疮口久溃不合阳蹻衇气不能冲发肾气由此漏泄以致患者益虗初起宜隔蒜片灸之服仙方活命饮加肉桂牛膝溃后宜补中益气汤人参养荣汤桂附地黄丸随证滋补治之余按痈疽溃疡门海藏云免齧久不收敛用盐汤洗之白术研末撒之两日一易谨戒一切劳碌即效
　　隔蒜灸法【见首卷灸法】
　　仙方活命饮【见肿疡门】
　　补中益气汤
　　人参养荣汤【俱见溃疡门】
　　桂附地黄丸【见面部颊疡】





<子部,医家类,御纂医宗金鉴,卷七十一>
　　厉痈　四淫
　　厉痈势小足旁生四淫在足上下凝三隂亏损为疽重三阳湿热发痈轻
　　【注】灵枢云发于足上下名曰四淫其状大痈急治之百日死发于足旁名曰厉痈其状不大急治之去其黑者不消辄益不治百日死此二证俱由足三隂经亏损为疽者重若兼足三阳经湿热下注而成痈者轻若红肿疼痛溃破有脓腐脱无黑气浸漫属湿热偏盛顺证易治若微红微肿溃出脓水属隂气凝结不能化脓险证难治若黑暗漫肿痛不溃脓烦热作渴小水淋漓为隂败恶证属逆四淫无边沿厉痈类敦疽初俱宜仙方活命饮外宜隔蒜灸以宣壅毒将溃宜服人参养荣汤兼六味地黄丸以滋补之若色黯不痛即用桑柴烘法以行壅滞助阳气更宜十全大补汤兼桂附地黄丸壮脾滋水治之或可成功若妄用苦寒尅伐之药多致不救外治法同敦疽
　　仙方活命饮【见肿疡门】
　　隔蒜灸法【见首卷灸法】
　　人参养荣汤
　　十全大补汤【俱见溃疡门】
　　六味地黄丸【见面部雀斑】
　　桑柴烘法【见首卷】
　　桂附地黄丸【见面部颊疡】
















　　臭田螺
　　臭田螺疮最纒绵脚丫搔痒起白斑搓破皮烂腥水臭治宜清热渗湿痊
　　【注】此证由胃经湿热下注而生脚丫破烂其患甚小其痒搓之不能解必搓至皮烂津腥臭水觉疼时其痒方止次日仍痒经年不愈极其纒绵法宜甘草薏苡仁煎汤洗之嚼细茶叶涂之干则黄连膏润之破烂甚者宜用鵞掌皮煆存性研末香油调敷甚效
　　黄连膏【见鼻部鼻疮】






















　　牛程
　　牛程因奔走急脚热着水寒风袭气滞血凝起硬埂法宜鸽粪滚汤渍
　　【注】此证生于足跟及足掌皮内顽硬肿起高埂色黄疼痛不能行履由脚热着冷水或遇寒风袭于血衇令气滞血凝而成法宜用盆一个内安新砖砖上安鸽粪粪上合罩篱以脚踏罩篱上次以滚水从旁冲入蒸之浸渍之冷则易之或用新砖烧红韭菜汁泼之将病足踏于其上烫之早治或有消者久则破裂脓水津流每日米泔水洗净搽牛角散四围顽皮浮起剪之换搽生肌玉红膏月白珍珠散生肌敛口自愈
　　牛角散
　　松香　　　　　轻粉
　　水龙骨【即旧船底油石灰】牛角尖【烧灰】
　　共为末牛骨髓调搽
　　【方歌】牛角散治牛程久破脓水流不痊松香轻粉水龙骨牛角烧灰须用尖
　　生肌玉红膏
　　月白珍珠散【俱见溃疡门】












　　土栗
　　土栗生在足跟旁肿若琉璃亮色黄行路﨑岖伤筋骨急服仙方合五香
　　【注】此证又名琉璃疽生在足跟之旁形如枣栗亮而色黄肿若琉璃由行﨑岖之路劳伤筋骨血衇而成急服五香汤及仙方活命饮宣通壅滞脓熟鍼之脓少而多水者以陀僧膏贴之余按痈疽溃疡治法
　　五香汤
　　乳香　　　　　藿香
　　丁香　　　　　沉香
　　青木香【各三钱半】
　　水二钟煎八分服之
　　【方歌】五香汤善治土栗行路劳伤血衇积乳藿丁沉青木香煎服舒壅功效极
　　仙方活命饮【见肿疡门】
　　陀僧膏【见溃疡门】















　　冷疔
　　冷疔湿寒足跟生疼痛彻骨紫疱形黑烂深孔流血水气秽神灯照法灵
　　【注】此证生在足跟由湿寒凝结而成形如枣栗起紫白疱疼痛彻骨渐生黑气腐烂孔深时流血水气秽经久不敛者宜神灯照法照之铁粉散敷之初服内补十宣散次按溃疡治同
　　铁粉散
　　生铁粉【即鍼砂如无用黑铅四两铁杓化开倾水中冷定取出再化再倾以铅化尽为度去水取
　　末三钱】
　　黄丹　　　　　　　【飞】　　　　轻粉
　　松香【各一钱】　　麝香【一分】
　　各研细末共和一处再研匀将患处以葱汤洗去血水腐臭香油调药搽于患上油纸盖之紥之
　　【方歌】铁粉散医足冷疔能蚀黑腐肌肉生黄丹轻粉松香麝香油调搽纸盖灵
　　神灯照法【见首卷】
　　内补十宣散【见胸部痈】














　　脚气疮
　　脚气疮在足膝生湿热相搏风气乘壮热肿痛津黄水心神烦躁犀角灵
　　【注】此证生于足膝由湿热内搏滞于肤腠外为风乘不得宣通故令脚膝生疮痒痛作肿破津黄水形类黄水疮惟身体壮热心神烦躁经久难瘥宜服犀角散外以漏芦汤洗之兼敷龙骨散甚效
　　犀角散
　　犀角屑　　　　天麻
　　黄耆　　　　　枳殻【麸炒】
　　白鲜皮　　　　黄芩
　　防风　　　　　羌活
　　白蒺藜【各七钱五分】　槟榔【一两】
　　乌稍蛇【二两酒浸】　　甘草【五钱炙】
　　右研粗末每服八钱水一钟半生姜五片煎一钟去渣不拘时温服
　　【方歌】犀角散医脚气疮天麻耆枳白鲜榔乌蛇芩草风羌活蒺藜粗末引加姜
　　漏芦汤
　　漏芦　　　　　甘草【生】
　　槐白皮　　　　五加皮
　　白敛【各一两五钱】白蒺藜【四两】
　　共为粗末每用五两水八盌煎五盌去渣淋洗
　　【方歌】漏芦汤甘槐白皮五加白敛白蒺藜脚气疮疼痒津水熬汤洗患散湿急
　　龙骨散
　　白龙骨　　　　　　　　【研】　　　轻粉【各二钱五分】
　　槟榔【一钱研】
　　豮猪粪【新瓦上焙干再入火中烧之存性取出研末五钱】
　　共研匀先以口含虀水或温盐汤洗令疮净见肉却用香油调药随疮大小敷之未愈再敷
　　【方歌】龙骨散能去湿腐脚气疮敷自然无轻榔猪粪香油入久逺恶疮用亦除















　　田螺疱
　　田螺疱在足掌生里湿外寒蒸郁成豆粒黄疱闷胀硬破津臭水肿烂疼
　　【注】此证多生足掌而手掌罕见由脾经湿热下注外寒闭塞或因热体渉水湿冷之气蒸郁而成初生形如豆粒黄疱闷胀硬疼不能着地连生数疱皮厚难于自破传度三五成片湿烂甚则足跗俱肿寒热往来法宜苦参菖蒲野艾熬汤热洗次用线鍼将疱挑破放出臭水加味太乙膏贴之又将疱皮剪去宜用石膏轻粉等分研末撒之仍以加味太乙膏盖贴内服解毒泻脾汤更有经年不愈者系下部湿寒以金匮肾气丸常服甚效
　　解毒泻脾汤
　　石膏　　　　　　　【煆】　　　　牛蒡子【炒硏】
　　防风　　　　　黄芩
　　苍术　　　　　　　【炒】　　　　甘草【生】
　　木通　　　　　山栀【各一钱生研】
　　水二钟灯心二十根煎八分服之
　　【方歌】解毒泻脾芩蒡子风膏苍术草通栀田螺疱起宜煎服清热疎风又去湿
　　加味太乙膏【见溃疡门】
　　金匮肾气丸【即桂附地黄丸加车前子牛膝各一两见面部颊疡】


　　肉刺
　　肉刺证由纒脚生或着窄鞋逺路行步履艰难疼痛甚玉簮根捣贴涂灵
　　【注】此证生在脚指形如鸡眼故俗名鸡眼根陷肉里顶起硬凸疼痛步履不得或因纒脚或着窄鞋逺行皆可生之法宜贴加味太乙膏滋润之或用紫玉簮花根捣烂贴涂以油纸盖之又地骨皮红花等分研细香油调敷俱效
　　加味太乙膏【见溃疡门】






　　御纂医宗金鉴卷七十一
<子部,医家类,御纂医宗金鉴>
　　钦定四库全书
　　御纂医宗金鉴卷七十二
　　编辑外科心法要诀目录
　　发无定处【上】
　　疔疮
　　流注
　　瘿瘤
　　多骨疽
　　结核
　　痼发
　　瘭疽
　　乌白癞



　　御纂医宗金鉴卷七十二目録
　　钦定四库全书
　　御纂医宗金鉴卷七十二
　　编辑外科心法要诀





　　发无定处
　　疔疮
　　五藏皆可发疔疮现于形体细考详若论隂阳分上下欲知经藏辨何方
　　疔名火焰发心经往往生于唇指中心作烦时神恍惚痛兼麻痒疱黄红
　　毒发肝经名紫燕此患多于筋骨见破流血水烂串筋指青舌强神昏乱
　　黄鼓由于脾发毒多生口角与颧骨疱黄光润红色纒麻痒硬僵兼呕吐
　　毒发肺经名白刃白疱顶硬根突峻易腐易防多损腮咳吐痰涎气急甚
　　从来黑靥发肾经黑斑紫疱硬如钉为毒极甚疼牵骨惊悸沉昏目露睛
　　以上五疔应五藏又有红丝疔一样初如小疮渐发红最忌红丝攻心上
　　凡治疔证贵乎早三隂三阳更宜晓在下宜灸上宜鍼速医即愈缓难保
　　【注】此数证俱名曰疔盖疔者如丁钉之状其形小其根深随处可生由恣食厚味或中蛇蛊之毒或中疫死牛马猪羊之毒或受四时不正疫气致生是证夫疔疮者乃火证也迅速之病有朝发夕死随发随死三五日不死一月半月亦必死此系藏府之乖逆性情之激变节候之寒温肃杀且毒中有浅深也若一时失治立判存亡有名为火焰疔者多生于唇口及手掌指节间初生一防红黄小疱痛痒麻木甚则寒热交作烦躁舌强言语疎忽此属心经毒火而成也有名为紫燕疔者多生于手足腰肋筋骨之间初生便作紫疱次日破流血水三日后串筋烂骨甚则目红甲青邪视神昏睡语惊惕此属肝经毒火而成也有名为黄鼓疔者初生黄疱光亮明润四畔红色纒绕多生口角腮颧眼胞上下及太阳正面之处发时便作麻痒重则恶心呕吐肢体木痛寒热交作烦渴干哕此属脾经毒火而成也有名为白刃疔者初生白疱顶硬根突破流脂水痒痛兼作多生鼻孔两手易腐易陷重则腮损咽焦欬吐痰涎鼻掀气急此属肺经毒火而成也有名为黑靥疔者多生耳窍牙缝胸腹腰肾偏僻之处初生黑斑紫疱毒串皮肤渐攻肌肉顽硬如丁痛彻骨髓重则手足青紫惊悸沉困輭陷孔深目睛透露此属肾经毒火而成也以上五疔本于五藏而生又有红丝疔发于手掌及骨节间初起形似小疮渐发红丝上攻手膊令人寒热往来甚则恶心呕吐治迟者红丝攻心常能坏人又有暗疔未发而腋下先坚肿无头次肿隂囊睾丸突兀如筋头令人寒热拘急焮热疼痛又有内疔先发寒热腹痛数日间忽然肿起一块如积者是也又有羊毛疔身发寒热状类伤寒但前心后心有红防又如疹形视其斑防色紫黑者为老色淡红者为嫩以上诸证初起俱宜服蟾酥丸汗之毒势不尽憎寒壮热仍作者宜服五味消毒饮汗之如发热口渴便闭衇沉实者邪在里也宜服黄连解毒汤加生大黄一钱五分葱头五个清之凡证轻者宜服化疔内消散若疔毒将欲走黄急服疔毒复生汤已走黄者令人心烦昏愦急用七星剑汤以救之若手足冷六衇暴絶者系毒气闭塞元气不能宣通先宜蟾酥丸随服木香流气饮行气其衇自见若疔毒误灸烦躁谵语者乃逼毒内攻也宜服解毒大青汤若溃后余毒未尽五心烦热者宜服人参清神汤鍼后出脓之时气虚惊悸者宜服内托安神散若攻利太过以致发渴六衇虚大者宜服补中益气汤若发汗之后汗不止热不退疮不疼便不利者此属里虚宜服八珍汤加黄耆麦冬治之凡疔溃后不宜补早虽见真虚只可平补忌用温补之药外治用药鍼灸亦当循其次第书云疔疮先刺血内毒宜汗泻禁灸不禁鍼怕緜不怕铁初觉贵乎早治十证十全稍迟者十全五六失治者十坏八九初发项以上者三阳受毒必用铍鍼刺入疮心四五分挑断疔根令出恶血随用立马回疔丹或蟾酥条挿入孔内外以巴膏盖之如项以下生者三阴受毒即当艾灸以杀其势灸之不痛亦须鍼刺出血挿蟾酥条旁肿以离宫锭涂之如旁肿顽硬推之不动用鍼乱刺顽硬之处令多出恶血否则必致走黄挑法先用鍼干将毒顶焦皮刮开鍼入疔根坚硬如铁者为顺若鍼刺入緜輭如穰而不知痛者为逆百无一生凡挑疔根先出紫黑血再挑刺至鲜血出以知痛为止随填拔疔散令满以万应膏盖之过三四时拨去旧药易以新药若药干无水不痛者此挑法未断疔根也再深挑之必以上药知痛药入水流为率三四日后疮顶干燥以琥珀膏贴之令疔根托出换九一丹撒之黄连膏抹之外葢白膏药生肌敛口若初起失治或房劳梦遗损气以致毒气内攻走黄不住者其疮必塌陷急当随走黄处按经找寻有一芒刺直竖即是疔苗急当用铁鍼刺出恶血即在刺处用艾壮灸三壮以宣余毒若身靣漫肿神昏闷乱干呕心烦作渴遍身起疱抽搐者俱为逆证惟红丝疔于初起时急用磁鍼于红丝尽处砭断出血寻至初起疮上挑破即用蟾酥条挿入万应膏葢之随服黄连解毒汤再暗内二疔不用挑法先以蟾酥丸含化令尽以冷水潄去毒涎再用三丸嚼葱白三寸裹药黄酒送下盖卧出汗少时无汗再饮热酒催之仍无汗系毒热滞结急用霹雳火法令汗出毒热随之而解次用双解贵金丸下之自效若暗内二疔初起牙闗急者用蟾酥丸三五粒葱头煎汤研化灌之俟稍苏治法如前至羊毛疔先将紫黑斑防用衣鍼挑出如羊毛状前后心共挑数处用黑豆荞麦研粉涂之即时汗出而愈一法用明雄黄末二钱青布包紥蘸热烧酒于前心擦之自外圏入内其毛即奔至后心再于后心擦之其羊毛俱拔出于布上埋之忌茶水一日再诸疔部位形色亦有急缓生于头项胸背者最急生于手足骨节之间者稍缓一疔之外别生一小疮名曰应候四围赤肿而不散漫者名曰防塲四旁多生小疮者名曰满天星有此者缓无此者急疔证初起至四五日间由白色而至青紫色疔头溃脓形似蜂窝内无七恶等证者为顺若初起似疔非疔灰色顶陷如鱼脐如蚕斑青紫黑疱輭陷无脓内见七恶等证者逆凡疔毒俱由火毒而生忌服辛热之药恐反助其邪也忌敷寒凉之药恐逼毒攻里也再膏药不宜早贴惟在将溃已溃时贴之呼脓长肉以避风寒初溃时忌用生肌药恐毒未除反增溃烂生项以上者属三阳经不宜灸若火日生疔亦禁灸犯之或为倒陷或至走黄俱忌椒酒鸡鱼海味鵞肉猪首辛辣生冷等物气怒房劳诸香并孝服经妇僧道鸡犬等项犯之必致反覆愼之
　　蟾酥丸
　　蟾酥【二钱酒化】　　　轻粉
　　铜绿　　　　　枯矾
　　寒水石　　　　　　　　【煆】　　　胆矾
　　乳香　　　　　没药
　　麝香【各一钱】　　硃砂【三钱】
　　雄黄【二钱】　　　蜗牛【二十一个】
　　以上各为末称凖于端午日午时在净室中先将蜗牛研烂同蟾酥和研稠黏方入各药共捣极匀丸如绿豆大每服三丸用葱白五寸令患者嚼烂吐于手心内男用左手女用右手将药丸裹入葱泥内用无灰热酒一茶钟送下被葢约人行五六里路病者出汗为度甚者再用一服如外用之法搓条作饼随证用之修合时忌妇人鸡犬等见之
　　【方歌】蟾酥丸治诸疔毒初起恶疮皆可逐外用化腐又消坚内服驱毒发汗速硃砂轻粉麝雄黄铜绿枯矾寒水入胆矾乳没共蜗牛丸如绿豆葱酒服
　　五味消毒饮
　　金银花【三钱】　　野菊花
　　蒲公英　　　　紫花地丁
　　紫背天葵子【各一钱二分】
　　水二钟煎八分加无灰酒半钟再滚二三沸时热服渣如法再煎服被葢出汗为度
　　【方歌】五味消毒疗诸疔银花野菊蒲公英紫花地丁天葵子煎加酒服发汗灵
　　化疔内消散
　　知母　　　　　贝母【去心研】
　　穿山甲　　　　　　　　　【炙研】　　蚤休
　　白及　　　　　乳香
　　天花粉　　　　皂刺
　　金银花　　　　当归
　　赤芍　　　　　甘草【各一钱生】
　　酒水各一钟煎一钟去渣量病上下服之
　　【方歌】化疔内消知贝甲蚤休及乳草天花皂刺银花归芍酒疔证毒轻服更嘉
　　疔毒复生汤
　　金银花　　　　栀子【生研】
　　地骨皮　　　　牛蒡子【炒研】
　　连翘　　　　　　　　【去心】　　　木通
　　牡蛎　　　　　　　【煆】　　　　生军
　　皂刺　　　　　天花粉
　　没药　　　　　乳香【各八分】
　　酒水各一钟煎一钟食逺服不能饮者只用水煎临服入酒一杯和服亦效
　　衇实便秘者加朴消
　　【方歌】疔毒复生欲走黄头靣肿浮毒内伤银栀骨蒡翘通蛎军刺天花没乳香
　　七星剑
　　苍耳头　　　　野菊花
　　豨莶草　　　　地丁香
　　半枝连【各三钱】　蚤休【二钱】
　　麻黄【一钱】
　　用好酒一觔煎至一盌澄去渣热服被盖出汗为度
　　【方歌】七星剑呕热兼寒疔毒走黄昏愦添麻黄苍耳菊豨莶地丁香蚤半枝连
　　木香流气饮
　　当归　　　　　白芍【酒炒】
　　川芎　　　　　紫苏
　　桔梗　　　　　枳实【麸炒】
　　乌药　　　　　陈皮
　　半夏　　　　　　　【制】　　　　白茯苓
　　黄耆　　　　　防风
　　青皮【各一钱】　　大腹皮
　　防榔　　　　　枳殻【麸炒】
　　泽泻　　　　　甘草节
　　木香【各五分末】
　　生姜三片红枣肉二枚水煎服
　　下部加牛膝
　　【方歌】木香流气宣气滞归芍芎苏桔枳实乌药二陈耆大腹风榔青枳泻煎之
　　解毒大青汤
　　大青叶　　　　木通
　　麦门冬　　　　　　　　　【去心】　　人中黄
　　栀子　　　　　　　　【生研】　　　桔梗
　　元参　　　　　知母
　　升麻　　　　　淡竹叶
　　石膏【各一钱煆】
　　水二钟灯心二十根煎八分食逺服
　　大便秘加大黄
　　闷乱加烧人粪
　　【方歌】解毒大青通麦门中黄栀子桔元参知升竹叶石膏煆疔疮误灸毒内侵
　　人参清神汤
　　人参　　　　　陈皮
　　白茯苓　　　　地骨皮
　　麦门冬　　　　　　　　　【去心】　　当归
　　白术　　　　　　　　【土炒】　　　黄耆
　　逺志【各一钱去心】　　柴胡
　　黄连　　　　　甘草【各五分炙】
　　水二钟粳米一撮煎八分食逺服
　　【方歌】人参清神疔毒溃陈苓地骨麦冬归术耆柴逺黄连草益气除烦热可推
　　内托安神散
　　人参　　　　　麦门冬【去心】
　　茯神　　　　　黄耆
　　白术　　　　　　　　【土炒】　　　元参
　　陈皮【各一钱】　　石菖蒲
　　甘草　　　　　　　【炙】　　　　酸枣仁【炒研】
　　逺志　　　　　　　　【去心】　　　五味子【各五分研】
　　水二钟煎八分临服入硃砂末三分和匀食逺服
　　【方歌】内托安神多惊悸疔疮鍼后元气虚参麦茯菖耆术草元参枣逺味陈皮
　　立马回疔丹
　　轻粉　　　　　蟾酥【酒化】
　　白丁香　　　　硇砂【各一钱】
　　乳香【六分】　　　雄黄
　　硃砂　　　　　麝香【各三分】
　　蜈蚣【一条炙】　　　金顶砒【五分注末卷】
　　共爲细末面糊搓如麦子大凡遇疔疮以鍼挑破用一粒挿入孔内外以膏葢追出脓血疔根爲效
　　【方歌】立马回疔轻蟾酥白丁香乳麝雄硃硇蜈金顶砒研末疔疮用此根自除
　　九一丹
　　石膏【九钱煆】　　　黄灵药【一钱】
　　共研极细撒于患处
　　【方歌】九一丹医疔破后根除用此把脓搜煆石膏对黄灵药清热生肌患自瘳
　　霹雳火
　　鵞卵石烧红安铁杓内杓安桶内以醋淬石令患者将患处覆桶上厚衣宻盖勿令泄气热气微再添红石加醋淬之疮头及肿处使热气熏蒸至汗出其毒减半
　　黄连解毒汤【见耳部黑疔】
　　补中益气汤
　　八珍汤
　　巴膏
　　万应膏
　　白膏药
　　黄灵药【俱见溃疡门】
　　离宫锭
　　双解贵金丸【俱见肿疡门】
　　抜疔散【见牙齿部牙疔】
　　琥珀膏【见头部发际疮】
　　黄连膏【见鼻部鼻疮】




















　　流注
　　流注原有证数般湿痰瘀风汗后寒发无定处连肿漫溃近骨节治难痊此证本由脾胃弱留结肌肉骨筋间【注】此证名虽无殊其原各异盖人之血气每日周身流行自无停息或因湿痰或因瘀血或因风湿或因伤寒汗后余毒或因欲后受寒稽留于肌肉之中致令气血不行故名流注诸家书云流者流行注者住也发无定处随在可生初发漫肿无头皮色不变凝结日乆微热渐痛透红一防方是脓熟即宜用鍼开破若湿痰化成者脓色黏白瘀血化成者脓色金黄黏水风湿化成者脓色稀白如豆汁汗后余邪化成者脓色或黄或黑稀脓臭秽以上四证发在肉厚处可愈发在骨节及骨空处难痊淫欲受寒化成者脓色稀白而腥其水中有猪脂水油之状此为败浆脓也诸书虽有治法终成败证初起湿痰所中者木香流气饮导之产后瘀血所中者通经导滞汤通活之跌扑伤损瘀血所中者宜散瘀葛根汤逐之风湿所中者万灵丹五积散加附子温散之汗后余邪发肿者人参败毒散散之房欲后外寒侵袭者初宜服五积散加附子次服附子八物汤温之又有室女孀妇郁怒伤肝思虑伤脾而成者宜服归脾汤加香附青皮散之此皆流注初起将成之法一服至三四服皆可外俱用乌龙膏或冲和膏敷贴皮肉不热者雷火神鍼鍼之轻者即消重者其势必溃将溃时俱宜服托里透脓汤已溃俱服人参养荣汤乆溃脓水清稀饮食减少不能生肌收敛者俱宜服调中大成汤乆溃脓水清稀精神怯少渐成漏证者俱宜服先天大造丸溃后其余治法俱按痈疽溃疡门叅考
　　通经导滞汤
　　当归　　　　　熟地
　　赤芍　　　　　川芎
　　枳殻　　　　　　　　【麸炒】　　　紫苏
　　香附　　　　　陈皮
　　丹皮　　　　　红花
　　牛膝【各一钱】　　独活
　　甘草【各五分节】
　　水二钟煎八分入酒一杯食前服
　　【方歌】通经导滞产后疾败血流瘀肿痛积四物枳苏香附陈丹皮独草红花膝
　　散瘀葛根汤
　　葛根　　　　　川芎
　　半夏　　　　　　　【制】　　　　桔梗
　　防风　　　　　羌活
　　升麻【各八分】　　细卒
　　甘草　　　　　　　【生】　　　　香附
　　红花　　　　　苏叶
　　白芷【各六分】
　　水二钟葱三根姜三片煎八分不拘时服
　　【方歌】散瘀葛根瘀血凝皆因跌扑流注成芎半桔风羌细草香附红花苏芷升
　　附子八物汤
　　附子　　　　　　　【制】　　　　人参
　　白术　　　　　　　　【土炒】　　　白茯苓
　　当归　　　　　熟地
　　川芎　　　　　白芍【各一钱酒炒】
　　木香　　　　　肉桂
　　甘草【各五分炙】
　　水二钟姜三片红枣肉一枚煎八分食逺服
　　【方歌】附子八物医流注房欲伤阴外寒入木香肉桂八珍汤姜枣水煎食逺服
　　调中大成汤
　　人参【二钱】　　　白术【土炒】
　　白茯苓　　　　黄耆
　　山药　　　　　　　【炒】　　　　丹皮
　　当归身　　　　白芍【酒炒】
　　陈皮【各一钱】　　肉桂
　　附子【各八分制】　　逺志【去心】
　　藿香　　　　　缩砂仁
　　甘草【各五分炙】
　　水二钟煨姜三片红枣肉二枚煎八分食逺服
　　【方歌】调中大成四君耆山药丹皮归芍宜逺藿缩砂陈桂附能医流注溃脓稀
　　木香流气饮【见疔疮门】
　　万灵丹
　　乌龙膏
　　冲和膏【俱见肿疡门】
　　五积散【见内痈部肾痈】
　　人参败毒散【即荆防败毒散减去荆防见顶部脑疽】
　　归脾汤【见乳部乳中结核】
　　雷火神鍼【见股部附骨疽】
　　托里透脓汤【见头部侵脑疽】
　　人参养荣汤【见溃疡门】
　　先天大造丸【见臀部鹳口疽】











　　瘿瘤
　　五瘿属阳六瘤阴瘿别血气肉石筋瘤气血肉脂筋骨惟脂开溃不伤身瘿蔕细小红不紧瘤根漫大亮白新证由内外岚水气疗治须当戒怒嗔
　　【注】瘿瘤二证发于皮肤血肉筋骨之处瘿者如缨络之状瘤者随气留住故有是名也多外因六邪荣衞气血凝鬰内因七情忧恚怒气湿痰瘀滞山岚水气而成皆不痛痒瘿证属阳色红而髙突皮寛不急蔕小而下垂瘤证属阴色白而漫肿皮嫩而光亮顶小而根大瘿有五种肉色不变者爲肉瘿其筋衇现露者名筋瘿若赤衇交络者名血瘿随喜怒消长者名气瘿坚硬推之不移者名石瘿五瘿皆不可破破则脓血崩溃多致伤生瘤有六种坚硬紫色累累青筋盘曲若蚯蚓状者名筋瘤又名石瘤微紫微红輭硬间杂皮肤中隐隐若红丝纠纒时时牵痛误有触破而血流不止者名血瘤或輭如绵或硬如馒皮色如常不不寛始终只似覆肝名肉瘤輭而不坚皮色如常随喜怒消长无寒无热者名气瘤日久化脓流出又名脓瘤也形色紫黑坚硬如石疙叠起推之不移昻昻坚贴于骨者名骨瘤輭而不硬皮色淡红者名脂瘤即粉瘤也六瘤之形色如此凡瘿多生于肩项两颐瘤则随处有之夫肝统筋怒气动肝则火盛血燥致生筋瘿筋瘤宜清肝解鬰养血舒筋清肝芦荟丸主之心主血暴戾太甚则火旺逼血沸腾复被外邪所搏致生血瘿血瘤宜养血凉血抑火滋阴安敛心神调和血衇芩连二母丸主之脾主肌肉鬰结伤脾肌肉浇薄土气不行逆于肉里致生肉瘿肉瘤宜理脾寛中疏通戊土开鬰行痰调理饮食加味归脾丸主之肺主气劳伤元气腠里不密外寒搏之致生气瘿气瘤宜清肺气调经衇理劳伤和荣衞通气散坚丸主之肾主骨恣欲伤肾肾火鬰遏骨无荣养致生石瘿骨瘤石瘿海藻玉壶汤主之骨瘤尤宜补肾散坚行瘀利窍调元肾气丸主之瘿瘤诸证用药缓缓消磨自然缩小若乆而脓血崩溃渗漏不已者皆为逆证不可轻用刀鍼决破以致出血不止立见危殆惟粉瘤可破其色粉红多生耳项前后亦有生于下体者全系痰凝气结而成治宜铍鍼破去脂粉以白降丹撚子挿入数次将内膜化净用生肌玉红膏贴之自愈又有一种黑砂瘤多生臀腿肿突大小不一以手摄起内有黑色即是亦用鍼刺出黑砂有声輭硬不一又有髪瘤多生耳后发下寸许輭小髙突按之不痛亦用鍼刺之粉发齐出又有虱瘤发后其痒彻骨开破出虱无数内有极大一虱出其虱方尽黑砂髪虱三瘤外治皆同粉瘤之法其口方收又有虫瘤每生脇下治法当按痈疽肿疡溃疡门但本忧思化成每难获效诸证形状各异皆五脏湿热邪火浊瘀各有所感而成总非正气之所化也
　　清肝芦荟丸
　　当归　　　　　生地【酒浸捣膏】
　　白芍　　　　　　　　【酒炒】　　　川芎【各二两】
　　黄连　　　　　青皮
　　海粉　　　　　牙皂
　　甘草节　　　　昆布【酒洗】
　　芦荟【各五钱】
　　右爲细末神麯糊丸如梧桐子大每服八十丸白滚水量病上下食前后服之
　　【方歌】清肝芦荟怒伤肝筋结瘿瘤血燥原四物黄连青海粉牙皂甘昆麯糊丸
　　芩连二母丸
　　黄芩　　　　　黄连
　　知母　　　　　贝母【去心】
　　当归　　　　　白芍【酒炒】
　　羚羊角　　　　　　　　【镑】　　　生地
　　熟地　　　　　蒲黄
　　地骨皮　　　　川芎【各一两】
　　甘草【五钱生】
　　右爲末侧栢叶煎汤打寒食麫糊爲丸如梧桐子大每服七十丸灯心煎汤送下
　　【方歌】芩连二母血瘤瘿血沸寒凝微紫红归芍羚羊生熟地蒲黄地骨草川芎
　　加味归脾丸
　　香附　　　　　人参
　　酸枣仁　　　　　　　　【炒】　　　远志【去心】
　　当归　　　　　黄耆
　　乌药　　　　　陈皮
　　茯神　　　　　白术【土炒】
　　贝母【各一两去心】　　木香
　　甘草【各三钱炙】
　　右爲细末合欢树根皮四两煎汤煮老米糊爲丸如梧桐子大每服六十丸食逺白滚水送下
　　【方歌】加味归脾香附参枣逺归耆乌药陈茯神术草木香贝消瘿除瘤脾郁伸
　　通气散坚丸
　　人参　　　　　桔梗
　　川芎　　　　　当归
　　花粉　　　　　黄芩【酒炒】
　　枳实　　　　　　　　【麸炒】　　　陈皮
　　半夏　　　　　　　【制】　　　　白茯苓
　　胆星　　　　　贝母【去心】
　　海藻　　　　　　　【洗】　　　　香附
　　石菖蒲　　　　甘草【各一两生】
　　右爲细末荷叶煎汤爲丸如豌豆大每服一钱食逺灯心生姜煎汤送下
　　【方歌】通气散坚气瘿瘤参桔芎归花粉投芩枳二陈星贝藻香附石菖患渐瘳
　　海藻玉壶汤
　　海藻　　　　　　　【洗】　　　　陈皮
　　贝母　　　　　　　　【去心】　　　连翘【去心】
　　昆布　　　　　半夏【制】
　　青皮　　　　　独活
　　川芎　　　　　当归
　　甘草【各一钱节】　　海带【五分洗】
　　水二钟煎八分量病上下食前后服之
　　【方歌】海藻玉壶汤石瘿陈贝连翘昆半青独活芎归甘海带化硬消坚最有灵
　　调元肾气丸
　　生地【四两　　酒煑捣膏】　山萸肉
　　山药　　　　　　　【炒】　　　　丹皮
　　白茯苓【各二两】　泽泻
　　麦冬　　　　　　　　　　【去心捣膏】　人参
　　当归身　　　　龙骨【煆】
　　地骨皮【各一两】　知母【童便炒】
　　黄蘗【各五钱盐水炒】　　缩砂仁【炒】
　　木香【各三钱】
　　共研细末鹿角胶四两老酒化稠加蜂蜜四两同煎滴水成珠和药为丸如梧桐子大每服八十丸空心温酒送下忌萝卜火酒房事
　　【方歌】调元肾气缩砂仁六味地黄知麦参归蘗木香龙地骨骨瘤服此又滋隂
　　白降丹
　　生肌玉龙膏【俱见溃疡门】




















　　多骨疽
　　多骨疽由肾虚源疮乆肿溃复受寒落草患此胎元结名爲骨胀治一般
　　【注】此证一名剩骨一名朽骨无论老少皆有生者多在腮腭牙床眼胞颏下手足腿膊等处有因肾虚之人生疮乆溃肿硬不退口不收敛外被寒邪袭入与脓毒凝结借人之气血化成多骨者又有初生落草身肉之中按之有如脆骨由胎元受之精血交错而致迨其人长大后必于脆骨所生之处突然发肿生疽及溃破后多骨脱出其口方收有多骨出之不休者名曰骨胀难愈以上二因治法皆同俱宜隔附子饼艾灸以宣寒凝令骨速脱葢骨属肾遇寒则凝故从热治也若朽骨内含或出臭脓或出涎泡宜撒黄灵药陀僧膏葢贴令朽骨出尽其口始易敛也肾虚防寒者服六味地黄丸虚而寒甚者桂附地黄丸常服可愈由胎元结成者禀赋身虚不可强取多骨候自破则取之
　　附子饼灸法【见首卷灸法】
　　黄灵药
　　陀僧膏【俱见溃疡门】
　　六味地黄丸【见面部雀斑】
　　桂附地黄丸【见面部颊疡】










　　结核
　　结核即同果核形皮里膜外结凝成或由风火气郁致或因怒火湿痰生
　　【注】此证生于皮里膜外结如果核坚而不痛由风火气郁结聚而生初发令人寒热往来有表证者荆防败毒散解之表既解即服连翘消毒饮若湿痰气郁凝结者宜行气化痰以五香流气饮千金指迷丸辛凉之药治之其核自消若误投苦寒之剂必至溃破或服之而反甚者其势将溃不可强消以耗其气宜用透脓散溃而不愈者属气虚宜用补中益气汤平补之外治按痈疽肿疡溃疡门
　　千金指迷丸
　　半夏【四两制】　　　白茯苓
　　枳壳【各三两麸炒】　　风化硝【三钱】
　　共研爲末河水煮糊爲丸如梧桐子大每服二钱白滚水送下
　　【方歌】千金指迷丸半夏茯苓枳壳消同砑河水煮糊作成丸消坚去核结痰化
　　荆防败毒散【见项部脑疽】
　　连翘消毒饮【见背部酒毒发】
　　五香流气饮【见胫部黄鳅痈】
　　透脓散【见肿疡门】
　　补中益气汤【见溃疡门】









　　痼发
　　痼发皆由外感生伸缩动处每成形漫肿无头寒热作四肢沉重渴烦增
　　【注】此证体虚之人感受天地不正之厉气而生非由内作也多生于手足掌心或腰腿臀下伸缩动处疼如痛风而兼漫肿无头其色淡红増寒发热四肢沉重烦渴初起宜服万灵丹发汗解表肿仍不消必欲作脓者宜托里消毒散兼琥珀蜡矾丸间服已溃者按痈疽溃疡门治法
　　万灵丹
　　托里消毒散
　　琥珀蜡矾丸【俱见肿疡门】




















　　瘭疽
　　瘭疽本由烟瘴起小如粟豆大梅李初发红防次变黑腐烂筋骨疼无己
　　【注】此证一名蛇瘴川广烟瘴地面有之初起红防次变黑色其形小者如粟豆大者如梅李随处可生疼痛应心不止腐烂筋骨溃破脓如豆汁今日拭净次日脓汁复满愈而复发初起宜贴蟾酥饼寒热交作宜服黍米寸金丹或夺命丹亦可红肿游走不定者离宫锭涂之兼神灯照熏照之破后脾虚食少作呕者补中益气汤加黄连麦冬补而不应或出稀水秽汁者逆
　　蟾酥饼【见疔疮】
　　黍米寸金丹
　　离宫锭【俱见肿疡门】
　　夺命丹【见背部阴阳二气疽】
　　补中益气汤【见溃疡门】
　　神灯照法【见首卷】















　　乌白癞
　　乌白癞由中恶风犯触忌害亦能成麻痒彻骨刺不痛除风养血即收功
　　【注】此二证俱由恶风侵袭皮肤血分之间火郁耗血及犯触忌害而成有乌白二种乌者初觉皮毛变黑发若瘾疹痒若虫行手足顽麻鍼刺不痛目视物若垂丝心常惊而妄语凡饮食言语之时开口出气而鸣宜服猬皮丸外擦大黑神膏白癞皮色渐变白斑语声嘶嗄目视不明四肢顽疼身体大热心常懊恼手脚缓纵背膂拘急肉如鍼刺鼻生息肉瞳生白沬宜服白花蛇散外擦螌蝥膏二证俱常饮苦参酒白癞便秘者先宜服醉仙散次服通天再造散利下恶物即效
　　猬皮丸
　　猬皮　　　　　　　　　【烧存性】　　蚺蛇头【烧存性】
　　魁蛤【各一枚】　　红娘子【去头足翅】
　　蛴螬　　　　　　　　【焙干】　　　防虫【去头足翅】
　　水蛭　　　　　　　　　　【糯米炒熟】　蜘蛛【焙】
　　螌蝥【各三个　去头足翅】　桂心
　　大黄　　　　　黄连
　　龙骨　　　　　　　　【煆研】　　　麝香【研】
　　汞　　　　　　　　【即水银】　　　川椒【各五钱炒】
　　芒消　　　　　石膏【各一两煆】
　　穿山甲【三片炙】　　枯白矾
　　滑石【研水飞】
　　甘遂【各二钱五分与胡麻同炒以胡麻熟爲度去麻用甘遂】蜈蚣【一条半炙】　　附子【二枚泡去皮脐】
　　巴豆　　　　　　　　　　　【去皮膜心油】雷丸【各五十粒】
　　右爲细末炼蜜爲丸如小豆大每服一丸滚白水送下空心临卧各一服如未觉每服加一丸如茎中痛即有虫下细观形状皆死矣痛多减一丸痛少服二丸以瘥爲度此药乃攻毒取虫之峻剂非灼知藏府有虫毒及精神可胜攻下者不可轻服
　　【方歌】猬皮肤黑成乌癞心惊视物若垂毫痒似虫行手足痹红娘魁蛤汞矾螬蚺桂消黄防蛭甲黄连龙骨麝蜘膏川椒滑附蜈巴豆雷丸甘遂共螌蝥
　　大黑神膏
　　头髪【鸡子大一团】川芎
　　黄连　　　　　黄蘗
　　防已　　　　　　　　【去皮】　　　川乌
　　升麻　　　　　藜芦【各五钱】
　　巴豆　　　　　杏仁【各十四粒】
　　用猪脂油二觔将药煠至头发化尽为度捞去渣再用雌黄雄黄白矾铅粉各五钱松脂一块如鸡子大同研末入油内搅匀先以热盐汤洗浄患处次擦药日三次勿令入口
　　【方歌】大黑神膏乌癞涂髪芎连蘗巳川乌雌雄巴豆矾松脂铅粉升麻杏藜芦
　　白花蛇散
　　白花蛇　　　　　　　　　　【酒浸炙】　槐子
　　天麻　　　　　枳殻【麸炒】
　　蔓荆子　　　　防风
　　羌活　　　　　威灵仙
　　白鲜皮　　　　晩蚕蛾【各一两去头足翅】
　　甘草【五钱炙】
　　共研细末每服二钱温酒调下不拘时日用二服
　　【方歌】白花蛇散体多热刺痛声嘶白癞疴槐子天麻鲜枳蔓风羌威草晩蚕蛾
　　螌蝥膏
　　螌蝥【十四枚】　　大蝮蛇【一条头尾全者晒干】
　　黄酒七盌同药入瓶内用糠火煨酒至一盌滤去渣收贮每用薄薄涂于患上
　　【方歌】螌蝥膏搽白癞风蝮蛇黄酒入瓶中糠火煨酒取涂患以毒攻恶癞自平
　　苦参酒
　　苦参【五觔】　　　露蜂房【五两】
　　刺猬皮【一具酥炙】
　　共研粗末用水三斗煎汤至一斗去渣浸细麴五觔炊黍米三斗拌如常醖法酒熟压去糟每于食煎温饮一小盏
　　【方歌】苦参酒治乌白癞露蜂房与刺猬皮煎汤浸麴炊黍米酿酒饮之恶疾离
　　醉仙散
　　通天再造散【俱见大麻风】













　　御纂医宗金鉴卷七十二
<子部,医家类,御纂医宗金鉴>
　　钦定四库全书
　　御纂医宗金鉴卷七十三
　　编辑外科心法要诀目录
　　发无定处【中】
　　大麻风
　　杨梅疮
　　杨梅结毒
　　赤白逰风
　　紫白癜风
　　白驳风
　　疬疡风
　　丹毒
　　粟疮作痒
　　枯筋箭

　　御纂医宗金鉴卷七十三目録
　　钦定四库全书
　　御纂医宗金鉴卷七十三
　　编辑外科心法要诀





　　大麻风
　　麻风总属毒疠成其因有三五损风五死证见真恶初病能守或可生
　　【注】此证古名疠风疠风者有毒之风也经云衇风成为疠又云疠者有营气热腐其气不清故使其鼻柱壊而色败皮肤疡溃毒风客于衇而不去名曰疠风今人呼为大麻风一因风土所生中国少有此证惟烟瘴地面多有之一因传染或遇生麻风之人或父母夫妻家人递相传染或在外不谨或粪坑房室床铺衣被不洁一因自不调摄洗浴乗凉希图快意或露卧当风睡眠湿地毒风袭入血衇其因名虽有三总属天地疠气感受不觉未经发泄积久而发徧身麻木次起白屑红斑蔓延如癜形若蛇皮脱落成片始发之时自上而下者顺自下而上者逆渐来可治顿发难医风毒入里化生为虫虫蚀五脏则形有五损肺受病先落眉毛肝受病靣起紫疱肾受病脚底先穿脾受病徧身如癣心受病先损其目此为险证又有五死证如麻木不仁者为皮死割切不痛者为肉死溃烂无脓者为血死手足脱落者为筋死鼻梁崩塌眼断裂唇翻声哑者为骨死若五死见一即为败恶不治之也此证初觉即服万灵丹汗之次宜神应消风散追风散磨风丸次第服之牙龈出血用黄连贯众等分煎汤漱之外搽类聚祛风散兼用地骨皮荆芥苦参细辛各二两河水煎汤浸浴熏洗若遇损败之证在上部则服醉仙散在下部则服通天再造散若鼻梁塌壊用换肌散服之患者稍露虚象即以补气泻荣汤服之兼用何首乌酒饮之若能清心寡欲戒口早治或有可生若口味不能清淡色欲不能断絶即愈后仍不免再发终于不救
　　神应消风散
　　全蝎　　　　　白芷
　　人参【各一两】
　　右研细末每用二钱勿食晚饭次日空心温酒调服觉身微躁为效
　　【方歌】神应消风散疠风身麻白屑起斑红蝎芷人参各一两空心酒服麻木平
　　追风散
　　锦纹大黄【六两】　川郁金【一两八钱炒】
　　皂角刺【一两五钱】
　　共研细末每用五钱加大风子油一钱五分朴消一钱五更空心温酒调服直待辰时又如前调药加熟蜜少许服之以蜜解口切不可卧良久痛泻数次不妨以稀粥补之如第一日服消风散第二日即服此药第三日服磨风丸周而复始又如此服之痩弱者十日内追风散只用一服老弱者勿服
　　【方歌】追风散用川郁金皂刺大黄研末匀初服消风次用此风油消酒调服神
　　磨风丸
　　豨莶草　　　　牛蒡子【炒】
　　麻黄　　　　　苍耳草
　　细辛　　　　　川芎
　　当归　　　　　荆芥
　　蔓荆子　　　　防风
　　车前子　　　　威灵仙
　　天麻　　　　　何首乌
　　羌活　　　　　独活【各一两】
　　共为细末酒打麯糊为丸如梧桐子大每服六七十丸温酒送下日用二服
　　【方歌】磨风丸莶蒡麻黄苍细芎归荆蔓防车威天麻何羌独追风服后用此方
　　类聚祛风散
　　硫黄　　　　　寒水石
　　枯白矾　　　　贯众【各二两】
　　蛇床子【一两】　　朴消【五钱】
　　共研细末腊月猪脂捣烂调敷
　　【方歌】类聚祛风散硫黄寒水枯矾消蛇床贯众细研猪脂捣耑搽徧体疠风疮
　　醉仙散
　　牛蒡子　　　　　　　　【炒】　　　胡麻
　　枸子　　　　蔓荆子【各一两】
　　苦参　　　　　白蒺藜
　　防风　　　　　花粉【各五钱】
　　共研细末每服一钱加轻粉一分二厘研匀茶清调服晨午晚各一服五七日后先于牙缝内出臭黄涎浑身疼闷如醉然后利下脓血恶物臭气病根乃去矣
　　【方歌】醉仙上部疠风重牛蒡胡麻枸蔓荆苦参蒺藜防花粉服加轻粉用茶清
　　通天再造散
　　大黄【一两煨】　　　皂角刺【一两五钱】
　　郁金【五钱】　　　白牵牛【六钱头末半生半炒】
　　共研细末每服二钱或三钱早晨靣东醇酒调下当日利下恶物或脓或虫为效
　　【方歌】通天再造治疠风败证先从下部攻郁金大黄牵牛刺晨服酒调靣向东
　　换肌散
　　乌稍蛇　　　　白花蛇
　　蚯蚓【各一两去土】　　细辛
　　木鳖子　　　　白芷
　　天麻　　　　　　　　　【连茎者】　　赤芍
　　蔓荆子　　　　当归
　　威灵仙　　　　荆芥穗
　　甘菊花　　　　不灰木
　　紫参　　　　　苦参
　　沙参　　　　　何首乌
　　石菖蒲　　　　木贼
　　天门冬　　　　　　　　　【去心】　　川芎
　　白蒺藜　　　　甘草【炙】
　　胡麻仁　　　　苍术【米泔水浸炒】
　　草乌【各三钱五分汤泡去皮】
　　共研细末每服五钱温酒调下酒多更妙紫参不灰木虽无亦可
　　【方歌】换肌散治大风疮毒攻眉脱壊鼻梁乌稍白花蛇蚓细鳖芷天麻芍蔓当威灵荆菊不灰木紫苦沙参何首菖木贼天冬芎蒺草胡麻苍术草乌强
　　补气泻荣汤
　　连翘　　　　　　　　【去心】　　　升麻【各六分】
　　桔梗【五分】　　　黄芩
　　生地【各四分】　　黄连
　　蚯蚓　　　　　　　　　　【酒炒去土】　当归
　　黄耆　　　　　苏木
　　全蝎【各三分】　　人参
　　白豆蔲【各二分】　甘草【一分生】
　　水二钟酒一钟煎至一钟去渣又用胡桐泪一分水蛭炒防虫各三个炒麝香五厘桃仁三个研泥共为细末入药汤内煎至七分饭后服之
　　【方歌】补气泻荣疠虚宜芩连参桔蚓归耆苏地升蝎翘蔲草桐泪蛭防麝桃泥
　　何首乌酒
　　何首乌【四两】　　当归身
　　当归尾　　　　穿山甲【炙】
　　生地黄　　　　熟地黄
　　虾蟆【各一两】　　侧柏叶
　　松鍼　　　　　五加皮
　　川乌　　　　　　　　　　【汤泡去皮】　草乌【各四钱汤泡去皮】
　　将药入夏布袋内紫口用黄酒二十觔同药袋入坛内封固重汤煮三炷香埋罯七日开坛口取酒时时饮之令醺醺然作汗避风
　　【方歌】何首乌酒大风疾归甲松鍼生熟地侧蟆五加川草乌酒煮滋荣毒自息
　　万灵丹【见肿疡门】










　　杨梅疮
　　杨梅疮生有二般精化气化是其源精化淫欲气传染气宜发汗精下痊
　　【注】此证一名广疮因其毒出自岭南一名时疮以时气乖变邪气凑袭之故一名棉花疮因其纒绵不已也一名翻花杨梅因窠粒破烂肉反突于外如黄蜡色一名天泡疮因其夹湿而生白疱也有形如赤豆嵌于肉内坚硬如铁名杨梅痘有形如风疹作痒名杨梅疹先起红晕后发斑防者名杨梅斑色红作痒其圏大小不一二三相套因食秽毒之物入大肠而发名杨梅圏其名形虽异总不出气化精化二因但气化传染者轻精化欲染者重气化者或遇生此疮之人鼻闻其气或悮食不洁之物或登圊受梅毒不洁之气脾肺受毒故先从上部见之皮肤作痒筋骨微疼其形小而且干也精化者由交媾不洁精泄时毒气乗肝肾之虚而入于里此为欲染先从下部见之筋骨多痛或小水涩淋疮形大而且坚气化者毒在表未经入里稍有萌动宜急服透骨捜风散元气实者杨梅一剂散汗之精化者毒在里深伏骨髄未透肌肤宜服九龙丹通利大小二便以泻骨中之毒甚者二服防下毒物以土深压之行泻之后体实者升麻解毒汤体虚者归灵内托散服至筋骨不疼疮色淡白内毒已解再用金蟾脱殻酒一料扫余毒以絶其源如梅毒初发服表药时恐上攻头面宜豫服防面散或疮势已发于面愈后斑痕不退宜翠云散防之以灭痕迹若梅疮溃烂时脓秽浸淫成片而痛者以鹅黄散撒之又翻花杨梅亦以本方加雄黄末香油调敷之外有防从丸于发疮时令侍从人服之可免传染梅疮初起头不痛筋骨不疼小水通利疮形碎小色鲜头面稀少口角无疮胸背稠宻谷道清楚者为顺若先发下疳次生便毒鱼口便觉筋骨疼痛而梅疮随发色紫坚硬手足多生形如汤泼起疱者为险总之始终调治得法轻者半年重者一载始得全愈若患者不遵正法医治欲求速效强服轻粉水银白粉霜劫药等类妄用熏擦哈吸等法以致余毒含藏骨髄复为倒发结毒轻则累及妻子甚则腐烂损形不可不慎
　　透骨捜风散
　　透骨草【白花者阴干】　生脂麻
　　羌活　　　　　独活
　　小黑豆　　　　紫葡萄
　　槐子　　　　　白糖
　　六安茶　　　　核桃肉【各一钱五分】
　　生姜三片红枣肉三枚水三钟煎一钟露一宿空心热服被葢出汗避风
　　【方歌】透骨捜风散梅毒筋骨微疼痒皮肤脂蔴羌独豆葡萄槐子糖茶核桃肉
　　杨梅一剂散
　　麻黄【一两蜜炙】　　　威灵仙【八钱】
　　大黄【七钱】　　　羌活
　　白芷　　　　　皂刺
　　金银花　　　　穿山甲【炙研】
　　蝉蜕【各五钱】　　防风【三钱】
　　山羊肉一觔河水煮熟取清汤二盌用黄酒一盌将药煎至一盌令患者空心将羊肉淡食令饱随后服药葢被出汗避风
　　【方歌】杨梅一剂元气壮上部生毒气化疮麻黄羌芷威灵刺银花风甲蝉大黄
　　升麻解毒汤
　　升麻　　　　　皂刺【各四钱】
　　土茯苓【一觔】
　　水八盌煎四盌作四次一日服尽每次炖热加香油三茶匙和匀量病上下食前后服之如疮生项上加白芷
　　咽内加桔梗
　　胸腹加白芍
　　肩背加羌活
　　下部加牛膝
　　【方歌】升麻解毒筋骨疼梅毒纒绵壮服灵土苓皂刺香油服按部须加药引经
　　归灵内托散
　　人参　　　　　木
　　白术　　　　　　　　【土炒】　　　金银花
　　防巳　　　　　天花粉
　　白鲜皮　　　　薏苡仁【各一钱】
　　当归　　　　　熟地
　　白芍　　　　　　　　【酒炒】　　　川芎【各一钱】
　　土茯苓【二两】　　威灵仙【六分】
　　甘草【五分】
　　水三钟煎二钟作二次随病上下服之渣再煎服下部加牛膝五分
　　元气虚者倍加参归
　　毒气盛者倍金银花加蒲公英
　　外以麦冬五钱去心薏苡仁五钱土茯苓一两煎汤常服以代茶
　　【方歌】归苓内托参木术银四物已天花土苓鲜薏威灵草梅疮体弱服堪夸
　　金蝉脱殻酒
　　醇酒五觔大虾蟆一个土茯苓五两浸酒内瓶口封严重汤煮二炷香时取出待次日饮之以醉为度无论冬夏盖暖出汗为效饮存之酒次日随量饮之酒尽疮愈又治结毒筋骨疼痛诸药不效者更妙服酒七日后禁见风为效忌口及房欲
　　防面散
　　女人头发　　　　　　　　　　　【煆存性】明雄黄【各三分】
　　共研细香油半酒钟调匀滚黄酒冲服一日三服
　　【方歌】防面散医梅疮现豫服毒不攻头面香油调药黄酒冲只用雄黄头发煅
　　翠云散
　　轻粉【一两】　　　石膏【一两煅】
　　胆矾　　　　　铜绿【各五钱】
　　共研极细末湿疮干撒干疮以公猪胆汁调浓防之每日三次斑痕自退
　　【方歌】翠云散去疮后斑轻粉石膏共胆矾铜绿共研湿干撒猪胆汁调能润干
　　鹅黄散
　　轻粉　　　　　石膏【煅】
　　黄蘗【各等分炒】
　　共为末干撒患处即可生痂再烂再撒毒尽即愈
　　【方歌】鹅黄散治梅疮烂脓秽多疼浸成片轻粉石膏黄蘗研干撒止疼解毒验
　　防从丸
　　雄黄　　　　　川椒【各五钱】
　　杏仁【一百粒炒去皮尖】
　　共研末烧酒打飞罗面糊为丸如梧桐子大每服十五丸白滚水送下
　　【方歌】防从丸避梅疮患雄黄川椒各五钱杏仁百粒酒糊入从人服之毒不传
　　九龙丹【见下部悬痈】























　　杨梅结毒
　　结毒杨梅毒结生原于误服劫药成日久逢虚始倒发脑鼻喉目任蚀攻
　　【注】此证因生杨梅方炽误服水银升炼悍燥劫药希图速效疮痂尽落一时侥幸而愈不知遗害久逺引毒潜藏骨髄闗窍之中其毒积久因经虚外攻故名结毒倒发其始先从筋骨疼痛随处结肿皮色如常将烂时色方紫红腐臭不堪以致脑顶塌陷腮唇鼻梁损壊穿喉蚀目手足拘挛等患终成痼疾初起结肿筋骨疼痛时宜服搜风解毒汤若徧身破烂臭秽而兼筋骨疼痛气实毒盛者宜服化毒散气衰者猪子汤主之若结毒肿块经年难愈诸法罔效者宜西圣复煎丸主之若结毒攻于口鼻者宜五寳散主之年久臭烂鼻破损壊者宜服结毒紫金丹若入巅顶头痛如破者内服天麻饼子鼻吸碧云散若鼻塞不通宜吹通鼻散甚效毒攻咽喉腐烂臭蚀者宜服硫黄不二散兼吹结毒灵药兑人中白若结毒筋骨疼痛朝轻夜重喜热手按揉者系犯寒凉宜铅回散主之结毒臭烂不敛宜贴解毒紫金膏兼撒结毒灵药壮实者以解毒为主虚弱者以兼补为法以上之证各随次第如法调治重者一年轻者半年自然可痊永无后患慎勿妄求速效以自贻误也
　　捜风解毒汤
　　土茯苓【一两】　　白鲜皮
　　金银花　　　　薏苡仁
　　防风　　　　　木通
　　木【各五分】　　皂角子【四分】
　　水二钟煎一钟服之一日三服
　　气虚加人参七分
　　血虚加当归七分
　　忌清茶牛羊鸡鹅鱼肉烧酒房欲等件
　　【方歌】捜风解毒汤倒发初肿拘急骨痛加土苓白鲜银花薏皂角防风通木
　　化毒散
　　生大黄【一两】　　穿山甲【炙】
　　当归尾【各五钱】　白僵蚕【三钱炒】
　　蜈蚣【一条炙黄】
　　共研末每服二钱温酒调下一日二服
　　【方歌】化毒散医结毒盛破秽气实筋骨疼大黄山甲僵归尾蜈蚣研末酒调成
　　猪子汤
　　猪子【一两切碎】　　黄耆【盐水炒】
　　金银花【各三钱】　当归
　　白芍【各一钱五分酒炒】天花粉
　　贝母　　　　　　　　　【去心研】　　穿山甲【炙研】
　　白鲜皮　　　　青风藤
　　白芷　　　　　木
　　皂刺　　　　　甘草节【各一钱】
　　黄栝蒌【一个　　连仁研烂】防己【七分】
　　鼈虱胡麻【二钱炒研】
　　白色土茯苓四两河水四大盌煎汤三盌去滓将羣药入汤内煎一大盌通口服胃弱者分为二服日三服
　　【方歌】猪汤治结毒虚归芍天花蒌贝耆胡麻银甲鲜藤芷木已刺草苓宜
　　西圣复煎丸
　　乳香　　　　　没药
　　孩儿茶　　　　丁香【各一两】
　　血竭　　　　　阿魏
　　白花蛇【各四钱】　飞罗面【一觔炒焦黄色】
　　共研细炼蜜六两煎滚香油四两大枣肉二十枚捣膏共和为丸如弹子大每服一丸土茯苓二两水二钟煎至一钟将药丸入内再煎至半钟澄去渣温服
　　【方歌】西圣复煎丸结毒肿块经年服自无乳没儿茶丁血竭阿魏白蛇面炒胡
　　结毒紫金丹
　　龟板【放炭火上炙焦用白酒浆涂之再炙以焦黄为度研末二两】
　　硃砂【六钱】　　　石决明【六钱　用九孔大者煅红童便淬一次】各研极细末共和匀烂米饭为丸麻子大每服一钱量病上下食前后服之筋骨疼痛酒下腐烂者土茯苓汤下
　　【方歌】结毒紫金丹龟板石决硃砂米饭丸年久毒攻鼻损破土苓汤服臭烂痊
　　天麻饼子
　　天麻　　　　　薄荷
　　甘松　　　　　白附子【去皮】
　　白芷　　　　　苍术【米泔水浸炒】
　　川芎　　　　　川乌【汤泡去皮】
　　草乌　　　　　　　　　　【汤泡去皮】　防风
　　细辛　　　　　甘草【各一钱生】
　　雄黄　　　　　全蝎【各三钱】
　　右为细末寒食面打糊为丸如豌豆大捻作饼子每服二三十饼葱白煎汤送下
　　【方歌】天麻饼子薄甘松雄黄白附芷苍芎川草乌蝎防细草结毒攻巅头痛平
　　通鼻散
　　壶卢殻　　　　　　　　　【烧灰】　　石钟乳
　　胆矾　　　　　冰片【各等分】
　　共为末吹入鼻内出黄水日吹二三次三二日即通
　　【方歌】通鼻散吹结毒证毒塞鼻中息不通石钟乳与胡卢殻胆矾冰片等分同
　　硫黄不二散
　　硫黄【一钱】　　　靛花【一分】
　　共研细用凉水一酒钟调服
　　【方歌】硫黄不二毒攻喉腐臭烂蚀痛不休凉水调服疼立止靛花少兑不须忧
　　结毒灵药
　　水银【一两】　　　硃砂
　　硫黄　　　　　雄黄【各三钱】
　　共研细入阳城礶内泥固铁盏梁兜固封口其火俱按红升丹之炼法火毕次日取出盏底灵药约有一两五六钱治寻常腐烂之证灵药五钱轻粉五钱同研细小礶盛收以纱封之临用时甘草汤洗净患处将礶倒悬纱眼内筛药患上油纸盖之男妇咽喉烂者灵药一钱加人中白二分研细吹之日用三次
　　【方歌】结毒灵药化腐方水银硃砂硫雄黄共研入罐用泥固兜火升三炷香
　　铅回散
　　黑铅【半觔铜杓化开倾入水中取起再化再倾以铅化尽为度澄去水将铅灰倾在三重纸上下用
　　灰收干水气铅灰日中晒干】
　　硫黄
　　各等分共研细每服一钱温酒调服至重者不过三次即效
　　【方歌】铅回散疗筋骨痛寒触结毒夜间重铅化成灰兑硫黄每服五钱酒调送
　　五寳散【方见下部疳疮】
　　碧云散【方见头部头风伤目】
　　结毒紫金膏【方见胫部臁疮】






















　　赤白游风
　　赤白游风如粟形浮肿焮热痒兼疼表虚风袭怫郁久血赤气白热化成
　　【注】此证发于肌肤游走无定起如云片浮肿焮热痛痒相兼高累如粟由脾肺燥热而兼表虚腠理不密风邪袭入怫郁日久与热相搏则化热益盛而成滞于血分者则发赤色滞在气分者则发白色故名赤白逰风也初俱宜荆防败毒散疎解之赤者次服四物消风饮白者次服补中益气汤加防风蝉蜕僵蚕生何首乌治之初俱用牛肉片贴之猪羊俱可逰走太速者砭之定停者以真君妙贴散鸡子清调敷其看顺逆之法与丹毒门叅考忌鱼腥鸡鹅动风燥血之物犯则难愈
　　四物消风饮
　　生地【三钱】　　　当归【二钱】
　　荆芥　　　　　防风【各一钱五分】
　　赤芍　　　　　川芎
　　白鲜皮　　　　蝉蜕
　　薄荷【各一钱】　　独活
　　柴胡【各七分】
　　红枣肉二枚水二钟煎八分去渣服
　　【方歌】四物消风饮调荣血滋风减赤色平荆防鲜蝉兼独活柴薄红枣水煎浓
　　荆防败毒散【见项部脑疽】
　　补中益气汤【见溃疡门】
　　真君妙贴散【见肿疡门】






















　　紫白癜风
　　紫白癜风无痒痛白因气滞紫血凝热体风侵湿相搏毛窍闭塞发斑形
　　【注】此证俗名汗斑有紫白二种紫因血滞白因气滞总由热体风邪湿气侵入毛孔与气血凝滞毛窍闭塞而成多生靣项癍防逰走延蔓成片初无痛痒久之微痒初起宜万灵丹汗之次以胡麻丸常服外用蜜陀僧散擦患处令汗出风湿自解古今治法虽多取效甚少得此证者当忌鱼腥煎炒火酒动风发物
　　胡麻丸
　　大胡麻【四两】　　苦参
　　防风　　　　　石菖蒲
　　威灵仙【各二两】　白附子
　　独活【各一两】　　甘草【五钱生】
　　右为细末白酒浆和丸如菉豆大每服二钱形痩者一钱五分食后临卧白滚水送下
　　【方歌】胡麻丸治紫白癜除去风湿不致延苦参白附防风草菖蒲独活威灵仙
　　蜜陀僧散
　　雄黄　　　　　硫黄
　　蛇床子【各二钱】　陀僧
　　石黄【各一钱】　　轻粉【五分】
　　共研末醋调搽患上
　　【方歌】蜜陀僧散风湿患入腠成癜紫白斑雄硫轻粉蛇床子石黄共末醋搽痊
　　万灵丹【见肿疡门】





















　　白驳风
　　白驳风生面颈间风邪相搏白防癍甚延徧身无痛痒治宜消风涂脂痊
　　【注】此证自靣及颈项肉色忽然变白状类癍防并不痒痛由风邪相搏于皮肤致令气血失和施治宜早若因循日久甚者延及徧身初服浮萍丸次服苍耳膏外以穿山甲片先刮患处至燥痛取鳗鲡鱼脂日三涂之一方取树孔中水温洗之洗后捣桂心牡蛎等分为末面油调涂日三夜一俱效
　　浮萍丸
　　紫背浮萍【取大者洗净晒干】
　　研细末炼蜜为丸如弹子大每服一丸豆淋酒送下
　　豆淋酒法
　　黑豆半升炒烟起冲入醇酒三觔浸一日夜去豆用酒送药
　　【方歌】浮萍丸治白驳应晒干紫背大浮萍蜜丸弹状豆酒服专能发表散邪风
　　苍耳膏
　　苍耳【鲜者连根带叶取五七十觔洗净】
　　切碎入大锅内煮烂取汁绢滤过再熬成膏磁罐盛之用时以桑木匙挑一匙噙口内用黄酒送下服后有风处必出小疮如豆粒大此风毒出也刺破出汁尽即愈忌猪肉
　　【方歌】苍耳风邪侵皮肤气血失和白驳生连根带叶鲜苍耳洗净熬膏酒服灵






















　　疬疡风
　　疬疡风从皮肤生颈项胸腋无痒疼紫白防防不开大皮肤风邪热结成
　　【注】此证发于皮肤多生颈项胸腋其色紫白防防相连亦无痒疼较白驳形圆不延蔓开大由风邪郁热皮肤居久不散而成斯疾宜服乌蛇散外用羊蹄草根共硫黄蘸醋于綉铁片上研浓汁日涂二三次效
　　乌蛇散
　　乌蛇【三两酒浸】　　　羌活
　　防风　　　　　黄芩
　　苦参【各二两】　　人参
　　沙参　　　　　丹参
　　元参　　　　　栀子仁【生】
　　桂心　　　　　秦艽
　　木通　　　　　犀角屑
　　白蒺藜　　　　升麻
　　枳殻　　　　　　　　【麸炒】　　　白鲜皮
　　川芎【各一两】
　　共研细未每服二钱食逺温酒调服忌鸡猪鱼蒜面食热物之类
　　【方歌】乌蛇疬疡风热滛羌活防风芎五参栀桂秦艽通犀角蒺藜升枳白鲜芩









　　丹毒
　　丹毒名多云片形风火湿寒肉分凝胸腹四肢分顺逆清火消风砭敷灵
　　【注】孙真人云丹毒一名天火肉中忽有赤色如丹涂之状其大如掌甚者徧身有痒有痛而无定处丹名虽多其理则一也形如鸡冠名鸡冠丹若皮涩起如麻豆粒者名茱萸丹亦有水丹徧身起疱遇水湿搏之透露黄色恍如有水在皮中此虽小疾能令人死须当速治不可忽也色赤者诸书谓之赤逰丹色白者为水丹小儿多生之但有干湿痒痛之殊有夹湿夹风夹寒之别诸丹总属心火三焦风邪而成如色赤而干发热作痒形如云片者即名赤逰丹属血分有火而受风也毒盛者服蓝叶散毒轻者宜导赤汤加薄荷叶独活服之如初起白癍渐透黄色光亮胀坠破流黄水湿烂多痛者名水丹又名风丹多生腿膝属脾肺有热而夹湿也宜防己散主之亦有起白癍无热无痛逰走不定者由火毒未发肌肤外受寒郁名为冷瘼宜服乌药顺气散外用姜擦凡丹形初见即用牛羊精肉片贴之甚则用砭法令出紫血色重不散者以柏叶散敷之又方芸薹叶研末靛青调敷甚效诸丹本于火邪其势暴速自胸腹走于四肢者顺从四肢攻于胸腹者逆
　　蓝叶散
　　蓝叶　　　　　　　　【晒干】　　　川芎
　　赤芍　　　　　知母
　　生地　　　　　白芷
　　川升麻　　　　柴胡
　　葛根　　　　　杏仁【炒去皮尖】
　　甘草【各一钱生】　　石膏【五分煅】
　　共捣粗末每用八钱新汲水二钟煎八分去渣服热甚加黄芩元参
　　【方歌】蓝叶散却赤逰丹皆因血热风邪纒芎芍知膏生地芷升麻柴葛杏栀甘
　　防己散
　　防己【三两】　　　朴消【一两】
　　犀角　　　　　　　【镑】　　　　川芎
　　黄芩　　　　　黄耆
　　川升麻【各一钱】
　　共捣粗末每用五钱加竹叶三十片新汲水二钟煎八分服
　　【方歌】防己丹毒始白癍渐黄亮痛湿热原朴消犀角芎芩共耆与升麻竹叶煎
　　乌药顺气散
　　乌药　　　　　橘红【各二钱】
　　枳殻　　　　　　　　【麸炒】　　　白芷
　　桔梗　　　　　防风
　　僵蚕　　　　　　　【炒】　　　　独活
　　川芎【各一钱】　　甘草【五分生】
　　水二钟生姜三片煎八分服
　　【方歌】乌药顺气枳橘红芷桔风僵独草芎冷瘼逰行无热痛因毒未发受寒风
　　导赤汤【见口部口縻】
　　柏叶散【见腰部纒腰火丹】










　　粟疮作痒
　　粟疮痒证属火生风邪乗皮起粟形风为火化能作痒通圣苦参及消风
　　【注】凡诸疮作痒皆属心火火邪内郁表虚之人感受风邪袭入皮肤风遇火化作痒致起疮疡形如粟粒其色红搔之愈痒乆而不瘥亦能消耗血液肤如蛇皮初服防风通圣散加枳殻蝉蜕血燥遇晚痒甚夜不寐者宜服消风散外敷二味防毒散若年深日乆肤如蛇皮者宜常服皂角苦参丸外用猪脂油二两苦杏仁一两捣泥抹之自效
　　皂角苦参丸
　　苦参【一觔】　　　荆芥【十二两】
　　白芷　　　　　大风子肉
　　防风【各六两】　　大皂角
　　川芎　　　　　当归
　　何首乌　　　　　　　　【生】　　　大胡麻
　　枸子　　　　牛蒡子【炒】
　　威灵仙　　　　全蝎
　　白附子　　　　蒺藜【炒去刺】
　　独活　　　　　川牛膝【各五两】
　　草乌　　　　　　　　　　【汤泡去皮】　苍术【米泔水浸炒】
　　连翘　　　　　　　　【去心】　　　天麻
　　蔓荆子　　　　羌活
　　青风藤　　　　甘草
　　杜仲【各三两酥炙】　　白花蛇【切片酥油炙黄】
　　缩砂仁【各二两炒】　人参【一两】
　　共研细末醋打老米糊为丸如梧桐子大每服三四十丸温酒食前后任下避风忌口为要
　　【方歌】皂角苦参粟疮痒久似蛇皮肤难当芎归何首胡麻芷大风枸草乌苍翘蒡威灵蝎白附蒺藜天麻独蔓羌白蛇风藤甘杜仲人参牛膝缩荆防
　　防风通圣散【见头部秃疮】
　　消风散【见项部钮扣风】
　　二味拔毒散【见肿疡门】














　　枯筋箭
　　枯筋箭由肝失荣筋气外发赤豆形破突筋头如花蕋或系或灸便成功
　　【注】此证一名肬子由肝失血养以致筋气外发初起如赤豆枯则微槁日久破裂钻出筋头鬔松枯槁如花之蕋多生于手足胸乳之间根蒂细小者宜用药线齐根系七日后其患自落以月白珍珠散掺之其疤收敛根大顶小者用铜钱一文套肬子上以草纸穰代艾连灸三壮其患枯落肬形若大用草纸蘸湿套在肬上灸之
　　药线【见臀部痔疮】
　　月白珍珠散【见溃疡门】











　　御纂医宗金鉴卷七十三
<子部,医家类,御纂医宗金鉴>
　　钦定四库全书
　　御纂医宗金鉴卷七十四
　　编辑外科心法要诀目録
　　发无定处【下】
　　疥疮
　　癣
　　黄水疮
　　暑令疡毒小疖
　　瘴疽
　　产后痈疽
　　翻花疮【无图】
　　血风疮
　　防癗
　　浸滛疮
　　火赤疮
　　猫眼疮
　　鱼脊疮
　　骨痿疮
　　风疳【无圗】
　　血疳
　　白疕
　　漆疮
　　血箭
　　血痣
　　朘痛【无图】
　　疮口误入毒水【无图】
　　诸疮生蝇蛆【无圗】




　　御纂医宗金鉴卷七十四目録
　　钦定四库全书
　　御纂医宗金鉴卷七十四
　　编辑外科心法要诀





　　疥疮
　　疥疮干湿虫砂脓各经蕴毒风化成治论上下分肥痩清风利湿兼杀虫
　　【注】此证有干湿虫砂脓之分其形虽有五种总由各经蕴毒日乆生火兼受风湿化生斯疾或传染而生凡疥先从手了生起绕徧周身瘙痒无度如肺经燥盛则生干疥瘙痒皮枯而起白屑如脾经湿盛则生湿疥臖肿作痛破津黄水甚流黑汁如肝经风盛则生虫疥瘙痒彻骨挠不知疼如心血凝滞则生砂疥形如细砂焮赤痒痛之有水如肾经湿热则生脓窠疥形如豆粒便利作痒脓清淡白或脾经湿盛亦生脓窠疥但顶含稠脓痒疼相兼为异疥虽有余之证而体虚之人亦生以便秘为实便利为虚亦有虚而便燥者如风秘则便燥血分枯燥则便澁又在疮形色重色淡及衇息之有力无力辨之初起有余之人俱宜防风通圣散服之虚者服荆防败毒散透发之及形势已定则无论虚实干疥服消风散湿疥服苍术膏虫疥服芦荟丸砂疥服犀角饮子脓窠疥服秦艽丸经乆不愈血燥者服当归饮子外治干疥者擦绣毬丸湿者擦臭灵丹润燥杀虫俱效疥生上体多者偏风热盛下体多者偏风湿盛肥人多风湿痩人多血热详辨治之
　　苍术膏
　　南苍术【十觔切片入砂锅内水煑减半取汁再加水煑如前以术无味为度并汁一处用小砂锅
　　再煎如干一寸加汁一寸煎成膏加蜂蜜四两和匀】
　　毎服二羮匙空心白滚水调服
　　【方歌】苍术膏医湿疥疮切片入锅煑取汤熬膏加蜜空心服湿除热散胜羣方
　　犀角饮子
　　犀角　　　　　　　【镑】　　　　赤芍
　　甘菊花　　　　元参
　　木通　　　　　赤小豆【炒】
　　石菖蒲【各一钱五分】甘草【一钱生】
　　生姜三片水二钟煎八分服
　　【方歌】犀角饮子砂疥生痒疼赤色出心经芍菊元参通赤豆菖蒲姜草水煎成
　　秦艽丸
　　秦艽　　　　　苦参
　　大黄　　　　　　　　【酒蒸】　　　黄耆【各二两】
　　防风　　　　　漏芦
　　黄连【各一两五钱】乌蛇肉【五钱酒浸焙干】
　　共为细末炼蜜为丸如梧桐子大每服三十丸食后温酒送下
　　【方歌】秦芄丸服脓疥愈清热痒除疮自去苦参大黄风漏芦乌蛇黄连耆蜜聚
　　当归饮子
　　当归　　　　　生地
　　白芍　　　　　　　　【酒炒】　　　川芎
　　何首乌　　　　荆芥
　　防风　　　　　白蒺藜【各一钱】
　　黄耆　　　　　甘草【各五分生】
　　水二钟煎八分食逺服
　　【方歌】当归饮子脓疥久痒添血燥不能除四物黄耆何首草荆防蒺入风自疎
　　绣毬丸
　　川椒　　　　　轻粉
　　樟脑　　　　　雄黄
　　枯白矾　　　　水银【各二钱】
　　大风子肉【一百枚另研】
　　共研细末同大风子肉再碾匀加桕油一两化开和药搅匀作丸以二掌合搓如圆眼大先以鼻闻次擦患处
　　【方歌】绣毬丸用椒轻粉樟脑雄黄矾水银大风子研桕油兑干疥搓擦效如神
　　臭灵丹
　　硫黄末　　　　油核桃
　　生猪脂油【各一两】水银【一钱】
　　捣膏用擦患处
　　【方歌】臭灵丹擦脓湿疥硫黄末共油核桃生猪脂油各一两水银一钱同捣膏
　　防风通圣散【见头部秃疮】
　　荆防败毒散【见项部脑疽】
　　消风散【见项部钮扣风】
　　芦荟丸【见牙齿部牙衂】





















　　癣
　　癣证情形有六般风热湿虫是根原干湿风牛松刀癣春生桃花面上旋
　　【注】此证总由风热湿邪侵袭皮肤鬰乆风盛则化为虫是以搔痒之无休也其名有六一曰干癣搔痒则起白屑索然雕枯二曰湿癣搔痒则出黏汁浸滛如虫行三曰风癣即年乆不愈之顽癣也搔则痹顽不知痛痒四曰牛皮癣状如牛领之皮厚而且坚五曰松皮癣状如苍松之皮红白斑防相连时时作痒六曰刀癣轮郭全无纵横不定总以杀虫渗湿消毒之药敷之轻者羊蹄根散乆顽者必效散搽之亦有脾肺风湿过盛而肿痛者宜服散风苦参丸解散风湿其肿痛即消又有面上风癣初如防癗或渐成细疮时作痛痒发于春月又名吹花癣即俗所谓桃花癣也妇女多有之此由肺胃风热随阳气上升而成宜服疎风清热饮外用汨风玉容散毎日洗之自效
　　羊蹄根散
　　羊蹄根【八钱末】　　枯白矾【二钱】
　　共研匀米醋调擦癣处
　　【方歌】羊蹄根散敷诸癣羊蹄根共枯白矾二味研末加米醋搽患渗湿痒可痊
　　必效散
　　川槿皮【四両】　　海桐皮
　　大黄【各二两】　　百药煎【一两四钱】
　　巴豆【一钱五分去油】　螌蝥【一个全用】
　　雄黄　　　　　轻粉【各四钱】
　　共研极细末用隂阳水调药将癣损薄敷药干必待自落
　　【方歌】必效大黄百药煎川槿海桐巴豆螌雄黄轻粉隂阳水调擦诸癣乆年顽
　　散风苦参丸
　　苦参【四两】　　　大黄【炒香】
　　独活　　　　　防风
　　枳殻　　　　　　　　【麸炒】　　　元参
　　黄连【各二两】　　黄芩
　　栀子　　　　　　　【生】　　　　菊花【各一两】
　　共研细末炼蜜为丸如梧桐子大毎服三十丸食后白滚水送下日用三服茶酒任下
　　【方歌】散风苦参风湿盛癣疮多痒肿痛兼大黄芩独防风枳元参栀子菊黄连
　　疎风清热饮
　　苦参【二钱酒浸蒸晒九次炒黄】全蝎【土炒】
　　皂刺　　　　　猪牙皂角
　　防风　　　　　荆芥穗
　　金银花　　　　蝉蜕【各一钱炒】
　　酒水各一钟加葱白三寸煎一钟去渣热服忌发物
　　【方歌】疎风清热风癣患时作痛痒极纒绵苦参蝎刺猪牙皂防风荆芥银花蝉
　　消风玉容散
　　绿豆麫【三两】　　白菊花
　　白附子　　　　白芷【各一两】
　　熬白食盐【五钱】
　　共研细末加氷片五分再研匀收贮每日洗面以代肥皂
　　【方歌】消风玉容緑豆麫菊花白附芷食盐研加氷片代肥皂风除癣去最为先






















　　黄水疮
　　黄水疮如粟米形起时作痒破时疼外因风邪内湿热黄水浸滛更复生
　　【注】此证初如粟米而痒兼痛破流黄水浸滛成片随处可生由脾胃湿热外受风邪相搏而成宜服升麻消毒饮热甚外用青蛤散敷之湿甚碧玉散敷之即效痂厚用香油润之忌见水洗
　　升麻消毒饮
　　当归尾　　　　赤芍
　　金银花　　　　连翘【去心】
　　牛蒡子　　　　　　　　【炒】　　　栀子【生】
　　活　　　　　白芷
　　红花　　　　　防风
　　甘草　　　　　　　【生】　　　　升麻
　　桔梗
　　毎味用二钱为大剂一钱五分为中剂一钱为小剂水二钟煎八分食逺热服
　　如疮生头面减去归尾红花
　　【方歌】升麻消毒却风湿归芍银花翘蒡栀羌芷红花防草桔黄水浸滛服渐失
　　青蛤散【见鼻部鼻防疮】
　　碧玉散【见面部燕窝疮】










　　暑令疡毒小疖
　　暑令疡疖焮肿疼头晕口苦背肌红较之痈疽发热异不分日夜似火攻
　　【注】此证系暑令所生疡毒小疖初发背心肌肤红晕次生肿痛发热无时日夜不止兼头目晕口苦舌干心烦背热肢体倦怠初宜荆防败毒散加霍香黄连石膏服之外治按痈疽肿疡溃疡门
　　荆防败毒散【见项部脑疽】








　　瘴疽
　　瘴疽因受山瘴毒伏藏乆痛附筋骨初黒次青如拳打急砭恶血后脓熟
　　【注】此证因受山岚瘴气伏藏筋骨之间年月乆逺令人痛附筋骨始发黑色顽痹如木石其毒附着于筋骨重按方知防痛五七日后毒势涌出浮肿次变青色如拳打之状寒战似疟头颤口偏手足厥逆黑睛小始见黑色时急用砭法令出恶血随服不换金正气散加羚羊角以泄邪毒次按痈疽肿疡溃疡治法脓熟溃黄白脓为顺出黑汁者险
　　不换金正气散
　　苍术　　　　　　　　　　　【米泔水浸炒】厚朴【姜制】
　　陈皮　　　　　藿香
　　半夏麴【各二钱炒】　甘草【一钱炙】
　　水二钟生姜五片红枣肉二枚煎一钟去渣稍热服忌生冷油腻
　　【方歌】正气散因山瘴感伏乆生疽身战寒平胃散加半夏麴藿香姜枣服平安














　　产后痈疽
　　产后痈疽最属险七情之伤六滛感瘀血稽留成痈疽势溃托里不宜缓
　　【注】此证因产后气血经络俱虚或因七情所伤或因六滛所感与瘀血相稽而成最属险候法宜大补扶助根本兼活瘀生新为要其客病以末治之初服生化汤随证加减以消毒有表邪服清魂散有里热服回生丹势欲溃脓时急宜托里迟则恐毒内陷药味宜和平纯善最忌汗下峻剂其余肿溃治法俱按痈疽肿疡溃疡门
　　生化汤
　　当归【八钱】　　　川芎【四钱】
　　姜炭　　　　　甘草【各四分炙】
　　桃仁【十粒去皮尖研泥】
　　水一钟半煎六分加无灰酒一小杯和服
　　【方歌】生化汤宜产后疽通滞和荣又补虚归芎姜炭炙甘草桃仁酒服善消瘀
　　清魂散
　　荆芥【一钱】　　　川芎【五分】
　　人参　　　　　甘草【炙】
　　泽兰叶【各三分】
　　为末黄酒调服
　　【方歌】清魂产后风邪侵荆芥川芎与人参炙甘泽兰同作剂能疎表证效通神
　　回生丹
　　黑豆【三升煮熟取汁三盌去豆】
　　红花【三两炒黄色入醇酒大壶同煑三五滚去红花用汁】
　　生大黄【一觔研末】　　苏木【二两剉用河水五盌煎汁三盌去渣】
　　先将大黄末以好米醋三四盌搅匀文武火熬成膏如此二遍次下红花酒苏木汤黑豆汁共熬成膏离火再入后药
　　当归　　　　　熟地
　　川芎　　　　　白茯苓
　　延胡索　　　　乌药
　　香附　　　　　蒲黄
　　牛膝　　　　　桃仁【另研】
　　苍术【各二两　　米泔水浸炒】白芍【酒炒】
　　甘草　　　　　　　【炙】　　　　羌活
　　山茰肉　　　　　　　　　【酒浸】　　三棱
　　陈皮　　　　　地榆
　　木香　　　　　五灵脂【各五钱】
　　人参　　　　　白术【土炒】
　　青皮　　　　　木【各三钱】
　　良姜【四钱】　　　乳香
　　没药【各一钱】
　　共研细末用大黄膏为丸如弹子大每服一丸黄酒炖化通口服
　　【方歌】回生产后存恶露致发痈疽服可逐除热活瘀荣卫和红花大黄豆苏木八珍羌茰棱延胡乌药青陈榆香附乳没蒲黄良膝木香灵脂桃苍术






　　翻花疮【无图】
　　翻花疮因溃后生头大蔕小努菌形虽无痛痒触流血血燥肝虚怒气成
　　【注】此证因生疮溃后努肉自疮口突出其状如菌头大蔕小愈努愈翻虽不大痛大痒误有触损流血不住乆则亏虚总由肝虚怒气血燥而成宜服逍遥散外用乌梅煆灰轻粉各等分研末撒之或马齿苋煆灰猪脂调敷俱效
　　逍遥散【见背部上搭手】















　　血风疮
　　血风疮证生徧身粟形搔痒脂水滛肝肺脾经风湿热乆郁燥痒抓血津
　　【注】此证由肝脾二经湿热外受风邪袭于皮肤郁于肺经致徧身生疮形如粟米搔痒无度破时津脂水浸滛成片令人烦躁口渴搔痒日轻夜甚宜服消风散外敷雄黄解毒散若日久风邪郁在肌肤则耗血生火搔痒倍増夜不得寐挠破津血心烦大便燥秘咽干不渴此属火燥血短宜服地黄饮外擦黄连膏润肌膏合而用之悉效兼忌椒酒鸡鹅动风等物
　　雄黄解毒散
　　雄黄　　　　　寒水石【各一两煆】
　　白矾【四两生】
　　共研细末滚水调敷
　　【方歌】雄黄解毒寒水石白矾四两共研之血风疮生粟米痒滚水调敷渗毒湿
　　地黄饮
　　生地　　　　　熟地
　　何首乌【各三钱生】　当归【二钱】
　　丹皮　　　　　黑参
　　白蒺藜　　　　　　　　　　【炒去刺】　僵蚕【各一钱五分炒】
　　红花　　　　　甘草【各五分生】
　　水煎早晚服
　　【方歌】地黄饮治血风疮痒盛不眠血燥伤首乌丹皮生熟地黑参归蒺草红僵
　　消风散【见项部钮扣风】
　　黄连膏【见鼻部鼻疮】
　　润肌膏【见头部白屑风】



















　　防癗
　　防癗汗出中邪风状类豆瓣扁癗形日痒秦艽汤宜服夜重当归饮服宁
　　【注】此证俗名鬼饭疙瘩由汗出受风或露卧乗凉风邪多中表虚之人初起皮肤作痒次发扁疙形如豆瓣堆累成片日痒甚者宜服秦艽牛蒡汤夜痒重者宜当归饮子服之外用烧酒浸百部以蓝布蘸酒擦之谨避风凉自效
　　秦艽牛蒡汤
　　秦艽【一钱五分】　牛蒡子【炒研】
　　枳殻　　　　　　　　【麸炒】　　　麻黄【蜜炙】
　　犀角　　　　　　　【镑】　　　　黄芩
　　防风　　　　　甘草【生】
　　黑参　　　　　升麻【各一钱】
　　水二钟煎八分服
　　【方歌】秦艽牛蒡风留肤防癗生如麻豆形枳殻麻黄犀角镑黄芩风草黑参升
　　当归饮子【见疥疮】














　　浸滛疮
　　浸滛疮发火湿风黄水浸滛似疥形蔓延成片痒不止治宜清热并消风
　　【注】此证初生如疥搔痒无时蔓延不止津黄水浸滛成片由心火脾湿受风而成经云岁火太过甚则身热肌肤浸滛仲景云从口流向四肢者顺四肢流入口者逆初服升麻消毒饮加苍术黄连抓破津血者宜服消风散外搽青蛤散即愈若衇迟不食黄水不止此属脾败不治之证也
　　升麻消毒饮【见黄水疮】
　　消风散【见项部钮扣风】
　　青蛤散【见鼻部鼻防疮】




















　　火赤疮
　　火赤疮由时气生燎浆水疱徧身成治分上下风湿热泻心清脾自可宁
　　【注】此证由心火妄动或感酷暑时临火邪入肺伏结而成初起小如芡大如棋子燎浆水疱色赤者为火赤疮若顶白根赤名天疱疮俱延及徧身焮热疼痛未破不坚疱破毒水津烂不臭上体多生者属风热盛宜服解毒泻心汤下体多生者属湿热盛宜服清脾除湿饮未破者俱宜蝌蚪防毒散敷之已破者俱宜石珍散撒之清其湿热破烂自干甚效
　　解毒泻心汤
　　黄芩　　　　　黄连
　　牛蒡子　　　　　　　　　【炒研】　　知母
　　石膏　　　　　　　【煆】　　　　栀子【生】
　　防风　　　　　元参
　　荆芥　　　　　滑石【各一钱】
　　木通　　　　　甘草【各五分生】
　　水二钟灯心二十根煎八分食逺服
　　【方歌】解毒泻心汤火赤芩连牛蒡木通知石膏栀子防风草元参荆芥与滑石
　　清脾除湿饮
　　赤茯苓　　　　白术【土炒】
　　苍术　　　　　　　　　　【米泔浸炒】　黄芩
　　生地黄　　　　麦冬【去心】
　　栀子　　　　　　　　【生研】　　　泽泻
　　甘草　　　　　　　【生】　　　　连翘【去心】
　　茵蔯蒿　　　　枳殻【麸炒】
　　元明粉【各一钱】
　　水二钟竹叶二十片灯心二十根煎八分食前服
　　【方歌】清脾除湿天疱疾赤苓二术芩生地麦冬栀泻草连翘茵蔯元明同作剂
　　石珍散
　　轻粉　　　　　石膏【各一两煆】
　　黄蘗末　　　　青黛【各三钱】
　　共研匀先以甘草汤洗浄疮处再用此药撒之
　　【方歌】石珍散去火邪害天疱破撒自康泰一两轻粉煆石膏三钱黄蘗加青黛
　　蝌蚪防毒散【见肿疡门】









　　猫眼疮
　　猫眼疮名取象形痛痒不常无血脓光芒闪烁如猫眼脾经湿热外寒凝
　　【注】此证一名寒疮每生于面及徧身由脾经久郁湿热复被外寒凝结而成初起形如猫眼光彩闪烁无脓无血但痛痒不常乆则近胫宜服清肌渗湿汤外敷真君妙贴散兼多食鸡鱼蒜韭忌食鮎鱼蠏鰕而愈
　　清肌渗湿汤
　　苍术　　　　　　　　　　　【米泔水浸炒】厚朴【姜汁炒】
　　陈皮　　　　　甘草【生】
　　柴胡　　　　　木通
　　泽泻　　　　　白芷
　　升麻　　　　　白术【土炒】
　　栀子　　　　　　　【生】　　　　黄连【各一钱】
　　水二钟生姜三片灯心二十根煎至八分温服
　　【方歌】清肌渗湿疮猫眼脾湿热郁外寒纒平胃柴胡通泻芷升麻白术栀黄连
　　眞君妙贴散【见肿疡门】













　　鱼脊疮
　　鱼脊疮由虗人成感受湿热皮间凝虚寒发缓疱津水灸变稠脓阳气生
　　【注】此证形如鱼脊由阳气虚寒之人复感湿热结滞而成多生筋骨之间以阳气虚寒故发长缓慢只在皮肤坚凝臖痛初起白疱渐长状如鱼脊破津黄水正脓生迟初治无论已破未破宜蒜片艾灸以通阳气外用真君妙贴散香油调敷宜服内补十宣散得稠脓色鲜者为顺若灸之不应色暗腐烂出臭水者逆其次内外治法俱按痈疽溃疡门
　　眞君妙贴散【见肿疡门】
　　内补十宜散【见胸部痈】




















　　骨痿疮
　　骨痿疮形粟豆红渐如梅李火毒成脓血不出痛不止治同疔法即成功
　　【注】此证初生形如粟豆色红渐大如梅如李由火毒而成血不出脓不生痛亦不止乆则延及徧身内外治法与疔门参考


　　风疳【无图】
　　风疳证如风癣形破流黄水痒微疼由于风湿客谷道如圣膏搽功即成
　　【注】此证由风湿客于谷道而成形如风癣作痒破流黄水浸滛徧体微疼宜用如圣膏搽之即愈
　　如圣膏
　　当归【五钱】　　　巴豆【三钱去殻】
　　香油八两二药煠枯去渣入黄蜡三两化尽离火绢滤浄将凝入轻粉二钱搅匀搽之
　　【方歌】如圣膏用归巴豆二味一同入香油煠枯加蜡添轻粉凝搽风疳功即收













　　血疳
　　血疳形如紫疥疮痛痒时作血多伤证因风热闭腠理消风散服功最强
　　【注】此证由风热闭塞腠理而成形如紫疥痛痒时作血燥多热宜服消风散
　　消风散【见项部钮扣风】










　　白疕
　　白疕之形如疹疥色白而痒多不怏固由风邪客皮肤亦由血燥难荣外
　　【注】此证俗名蛇虱生皮肤形如疹疥色白而痒搔起白皮由风邪客于皮肤血燥不能荣养所致初服防风通圣散次服捜风顺气丸以猪脂苦杏仁等分共捣绢包擦之俱效
　　捜风顺气丸
　　大黄【五两　　　　酒浸蒸晒九次】车前子【酒炒】
　　山茰肉　　　　　山药【炒】
　　牛膝　　　　　　　　【酒浸】　　　　莬丝子【酒煮】
　　独活　　　　　　火蔴仁【微火焙去殻】
　　防榔　　　　　　枳殻【麸炒】
　　郁李仁【各二两　　滚水浸去皮】羌活【一两】
　　右为末炼蜜和丸如梧桐子每服三十丸茶酒任下早晚各一服
　　【方歌】捜风顺气车前子茰药大黄膝莬丝羌独火麻榔枳郁服去风邪血燥滋
　　防风通圣散【见头部秃疮】













　　漆疮
　　漆疮感受漆毒生腠理不宻肿焮红初发觉痒后如疹皮破流水更兼疼
　　【注】此证由人之腠理不宻感漆辛热之毒而生初发面痒而肿抓之渐似瘾疹色红徧传肢体焮痛皮破烂斑流水甚者寒热交作宜韮菜汁调三白散涂之内服化斑解毒汤忌浴热水戒油腻厚味发物或用神麯研为末生蠏黄调涂患处尤效
　　三白散
　　铅粉【一两】　　　轻粉【五钱】
　　石膏【三钱煆】
　　共研匀韭菜汁调敷纸盖如无韭菜汁凉水调亦可
　　【方歌】三白散敷漆疮消轻粉铅粉煆石膏去热解毒功效速研匀须用韭汁调
　　化斑解毒汤【见肋部内发丹毒】
















　　血箭
　　血箭毛孔射出血心火炽廹血乱行桃花散用凉水敷再涂金墨即能停
　　【注】此证一名肌衂由心肺火盛逼血从毛孔中射出如箭宜服凉血地黄汤外用桃花散以凉水调敷或用金墨研末醋调凉涂其血即止
　　凉血地黄汤
　　生地【三钱】　　　黄连
　　当归【各一钱五分】甘草
　　栀子　　　　　　　　【生研】　　　元参【各一钱】
　　黄芩【二钱】
　　水二钟煎八分量病上下服之
　　【方歌】凉血地黄心火盛毛孔血溢不归经黄连归草芩栀子元参煎服效通灵
　　桃花散
　　白石灰半升用水泼成末与大黄片一两五钱同炒以灰变红色为度去大黄将石灰筛细用凉水调敷【方歌】桃花止血最为良一两五钱生大黄半升石灰相并炒去军研筛水调强













　　血痣
　　血痣初起似痣形渐大如豆其色红揩破外皮流鲜血肝经怒火郁血成
　　【注】此证由肝经怒火郁血而成初起如痣色红渐大如豆触破时流鲜血用花蕋石散撒之血已止宜氷蛳散枯去本痣以月白珍珠散搽太乙膏盖贴生皮即愈血出甚者服凉血地黄汤兼戒厚味发物
　　花蕋石散
　　花蕋石【五钱火煆入童便淬之七次】
　　草乌　　　　　南星
　　白芷　　　　　厚朴
　　紫苏　　　　　羌活
　　没药　　　　　轻粉
　　龙骨　　　　　　　【煆】　　　　细辛
　　檀香　　　　　苏木
　　乳香　　　　　蛇含石【火煆童便淬三次】
　　当归　　　　　降真香【各二钱】
　　麝香【三分】
　　共为细末罐收临用时撒于患处
　　【方歌】花蕋石散止血强草乌星芷厚苏羌没轻龙骨细檀麝苏木乳归含降香
　　氷蛳散【即氷螺撚研末见乳部乳岩】
　　月白珍珠散【见溃疡门】
　　凉血地黄汤【见血箭】
　　太乙膏【见溃疡门】














　　朘痛【无图】
　　脧痛本于寒气侵郁在肌肤痛连心衣触手捺无皮状法宜椒酒绵溻温
　　【注】此证系暴寒侵袭肌肤之中寒郁不行偶犯衣触或以手捺疼痛连心似乎如无皮之状法宜胡椒四钱烧酒四两共入磁盌内重汤炖煮以輭绵蘸酒温溻熨痛处即效









　　疮口误入毒水【无图】
　　疮溃误入汚水毒或伤诸刺痛至骨金蝉散煆敷疮内毒水流尽刺亦出
　　【注】疮溃误入皂角驴马尿粪一切汚秽毒水入疮或木刺伤着于疮内焮肿疼痛至骨者先以温水洗疮拭干再用金蝉散煆炼妥协撒于疮内外以加味太乙膏盖之良乆毒水流尽有刺亦自出矣
　　金蝉散
　　大干虾蟆【一个】　胡椒【十五粒】
　　皂角子【七粒】
　　右用干锅入药在内瓦盖锅口慢火煆至烟尽取出存性研为细末取用
　　【方歌】金蝉溃疮受毒水肿痛或因木刺伤虾蟆胡椒皂角子火煆烟尽研撒良
　　加味太乙膏【见溃疡门】

　　诸疮生蝇蛆【无图】
　　夏月诸疮臭腐烂绳众生蛆治勿慢蝉花散服可除之蛆化为水绳畏散
　　【注】夏月诸疮溃烂腐臭或孤单及懒惰之人失于洗浴积脓汚秽苍蝇闻秽丛聚以致生蛆宜急服蝉花散蛆尽化水而出蝇亦不敢近疮婴儿痘烂生蛆者亦服前药外用寒水石细末掺之又治疮脓忽臭有冬月溃疮生蛆者系隂湿之所化也宜海参为末撒之或皂矾飞过为末撒之其蛆亦化为水
　　蝉花散
　　蛇蜕【一两　　　　火烧存性研末】蝉蜕
　　青黛【各五钱】　　　细辛【二钱五分】
　　右为细末每服用三钱黄酒调服日用二服
　　【方歌】蝉花散疗诸疮秽夏月生蛆蝇近围蛇蜕细辛蝉蜕黛酒调蛆化蝇畏飞















　　御纂医宗金鉴卷七十四
<子部,医家类,御纂医宗金鉴>
　　钦定四库全书
　　御纂医宗金鉴卷七十五
　　编辑外科心法要诀目録
　　杂证部
　　跌扑
　　金疮
　　箭头入肉
　　鐡鍼入肉
　　鐡鍼误入咽喉
　　误吞铜钱
　　骨骾咽喉
　　杖疮
　　夹伤
　　竹木刺入肉
　　破伤风
　　发痉
　　汤火伤
　　冻疮
　　人齩伤
　　熊虎狼伤人
　　马齩伤
　　疯犬齩伤
　　马汗驴涎入疮
　　蛇齩伤
　　蜈蚣齩伤
　　蝎螫
　　蚕齩
　　射工伤
　　蚯蚓伤
　　天蛇疮
　　蠷螋伤
　　百虫入耳















　　御纂医宗金鉴卷七十五目録
　　钦定四库全书
　　御纂医宗金鉴卷七十五
　　编辑外科心法要诀
　　杂证部
　　跌扑
　　跌扑之证属寻常复元活血汤最良已破亡血八珍服未破血瘀大成汤
　　【注】此证有已破未破之分亡血瘀血之别如寻常跌扑微伤皮肉疼痛未破者以复元活血汤散瘀活血若损伤筋骨血流过多不止者即为亡血急用花蕋石散干撒止血内服八珍汤加酒炙骨碎补续断红花若从高跌坠未曽损破皮肉者必有瘀血流注脏腑人必昏沈不醒二便秘结当以大成汤通利二便其人自醒若便利不醒者灌独参汤救之
　　大成汤
　　大黄【三钱】　　　朴消
　　枳殻【各二钱麸炒】　　厚朴【姜炒】
　　当归　　　　　红花
　　木通　　　　　蘓木
　　陈皮　　　　　甘草【各一钱生】
　　水二钟煎八分不拘时服服后二时不行渣再煎加蜜三匙冲服
　　【方歌】大成活瘀便立通消黄枳殻厚归红木通苏木陈皮草煎服不行加蜜冲
　　复元活血汤
　　当归尾【二钱】　　柴胡【一钱五分】
　　穿山甲　　　　　　　　　【炙研】　　红花
　　栝蒌仁【各七分】　甘草【五分】
　　桃仁【十七个】　　大黄【三钱】
　　水二钟酒二钟煎一钟食逺服以利为度
　　【方歌】复元活血跌扑证恶血流瘀积滞疼山甲柴红栝蒌草桃仁归尾大黄行
　　花蕋石散【见发无定处血痣】
　　八珍汤
　　独参汤【俱见溃疡门】












　　金疮
　　金疮须宜騐伤痕轻伤皮肉重伤筋外撒如圣桃花散血多八珍汤独参
　　【注】此证有金刃伤箭镞伤磁锋伤须看伤痕深浅轻者皮肉破损血流不住以桃花散撒之重者筋断血飞系大衇已伤用如圣金刀散撒上以绢帛紥住止而复流再撒若药痂过厚拘痛者以生肌玉红膏涂伤处外贴陀僧膏长筋止痛生肌治之无论轻重伤破出血初服三黄宝蜡丸伤破微出血者服黎洞丸若出血过多其人面黄眼黒不可专攻瘀血宜用八珍汤甚者独参汤先固根本二方俱加苏木红花兼调瘀血此证虽系好肉暴伤然验脉法形证亦可以定生死如伤血过多脉见虚细沈小和缓者生若脉见浮洪数大实虚促者死被伤入肺者二七死左脇下伤内者肠全断者少腹下伤内者伤处繁多者老人左股压碎者伤破阴子者肩内耳后伤透于内者死凡伤天牕穴与眉角脑后臂里跳脉髀内阴股两乳上下心下鸠尾及五脏六腑之俞者皆死脑后出髓而不能语目睛直视喉中沸声口急唾出两手妄举者亦死又有腹皮损破肠出者看肠若仅伤一半者可治先以大麦煮粥取浓汁温洗其肠以桑皮尖茸为线蘸花蕋石散缝肠伤口急于缝处涂活鸡冠血随以清油涂肠令润将肠轻轻纳入腹内外用生人长发宻缝腹伤口之里肉留外皮撒月白珍珠散以待生肌敛口若伤口大者不能外缝以陀僧膏防贴自溃脓即按溃疡门治法缝后勿惊笑以米饮少少饮之渐増待二十日后再吃浓粥调理而愈
　　三黄宝蜡丸
　　藤黄【四两制法见黎洞丸内】天竹黄【无眞者九转南星代之】
　　红芽大防　　　刘寄奴
　　血竭【各三两】　　孩儿茶
　　雄黄【各三两】　　朴消【一两】
　　当归尾【一两五钱】铅粉
　　汞　　　　　　　　【即水银】　　　乳香
　　麝香【各三钱】　　琥珀【二钱】
　　各研极细末称凖和一处将水银同铅粉在鐡锅内火上热研成末入前药内共研匀用炼净黄蜡二十四两放磁器内坐滚水中化开将药入内搅匀病重者每丸一钱病轻者每丸五分热黄酒调服倘受伤至重连服数次服药后饮酒出汗更妙又治一切恶疮以香油化开敷之甚效
　　【方歌】三黄宝蜡琥天竹大防儿茶消寄奴雄竭藤黄铅粉汞乳归麝碾去其粗蜡丸黄酒热调服外治恶疮油化敷能疗金疮伤损证续筋瘀散痛全无
　　黎洞丸
　　三七　　　　　生大黄
　　阿魏　　　　　孩儿茶
　　天竹黄　　　　血竭
　　乳香　　　　　没药【各二两】
　　雄黄【一两】　　　山羊血【五钱无眞者以小子羊鲜心血代之】
　　冰片　　　　　麝香
　　牛黄【各二钱五分以上各研细末】
　　藤黄【二两以秋荷叶露泡之隔汤煮十余次去浮沈取中
　　将山羊血拌入晒干】
　　取秋露水化藤黄拌药捣千余下如干加炼蜜少许为丸重一钱黄蜡封固每用一丸黄酒化服外敷亦用黄酒磨涂此药如在夏天修和取天落水拌之为丸
　　【方歌】黎洞金疮跌扑伤发背痈疽诸恶疮瘰疬刑伤疯犬齩蜂蛇蝎毒服敷良三七大黄冰麝魏儿茶天竹竭藤黄羊血牛雄黄乳没秋露和丸酒化强
　　桃花散【见发无定处血箭】
　　如圣金刀散【见足部脱疽】
　　生肌玉红膏
　　陀僧膏
　　八珍汤
　　独参汤
　　月白珍珠散【俱见溃疡门】
　　花蕋石散【见发无定处血痣】









　　箭头入肉【附毒箭】
　　箭头入肉钳不出解骨丸纳羊脂敷燋铜毒箭金汁解射菵中人蓝汁涂
　　【注】箭头嵌入肉内钳不出者宜解骨丸纳伤口内外用羊肾脂细嚼贴之觉痒忍之极痒箭头渐冒撼动拔出即以人尿洗之贴陀僧膏日换伤口自敛又有毒箭二种交广蛮夷用燋铜作箭镞甚毒人若中之才伤皮肉便闷脓沸烂而死急饮金汗外亦用金汁抹之若金汁一时不得即灌人粪汁并外敷之非此不能解毒也又一种以毒药喂箭名为射菵人若中之甚解急用葛氏方用蓝锭汁一盌灌之外亦用涂抹伤处一法用大豆猪羊血内服外敷解毒亦效又箭镞不出者捣鼠肝涂之或鼠脑捣涂即出
　　解骨丸
　　蜣螂　　　　　　　【研】　　　　雄黄
　　象牙末【各等分】
　　共和匀炼蜜为丸如黍米大纳伤口处
　　【方歌】解骨丸能拔箭镞蜣螂雄黄功效速象牙末加蜜炼丸大如黍米纳伤处
　　陀僧膏【见溃疡门】











　　鐡鍼入肉
　　鐡鍼入肉随气游走向心胸险可愁乌鸦翎灰酒调服膏贴鍼出始免忧
　　【注】凡鐡鍼误入肉中无眼者不动有眼者随气游走若走向心窝胸膛者险急用乌鸦翎数根炙焦黄色研细末酒调服一钱或二钱俱可外用神圣膏贴三五次其鍼自出前法用在一二日间效
　　神圣膏
　　用车脂辇油不拘多少研如膏调慈石末摊纸上如钱许贴之每日二换






　　鐡鍼误入咽喉
　　误吞鐡鍼入咽喉急饮虾蟆血数头鍼不即吐笤篱散或食饴糖出不留
　　【注】鐡鍼误入咽喉无药可施宜用癞虾蟆数个将头刴去倒垂流血以盌接之得一杯许灌入喉中移时连鍼吐出鍼自輭曲一方用旧笤篱煆存性研末每服三钱黄酒调服亦能化鍼或用饴糖一觔食尽便出








　　误吞铜钱
　　误吞铜钱虽无疼久留腹中病必成荸荠能化坚为輭多食无伤可化铜
　　【注】误吞铜钱多食荸荠即能化坚为輭若误吞鐡骨等物肠中不能转送觉坠者多食青菜猪脂自然送入大肠与粪同出甚效










　　骨骾咽喉
　　骨骾咽喉最可忧吐咽刺痛碍咽喉鱼骨须用鸭涎灌兽骨狗涎灌即瘳
　　【注】此证由咽物急迫骨骾于咽喉妨碍饮食吐咽刺痛宜急治之然有鱼骨兽骨之分误吞鱼骨者用河中养蓄活鸭倒挂垂涎以磁盌接下令患人仰卧频灌其骨尽化误吞兽骨者用狗一只倒挂接涎如前法频灌其骨尽化俱效若失治咽喉肿痛溃脓宜用氷硼散吹之不可妄服凉药若骨势大者与饮食难下饿倒胃气者俱属难救
　　冰硼散【见口部鵞口疮】





　　杖疮
　　杖疮须宜看其形已破未破要分明清凉拈痛膏破用敷之消肿并止疼未破瘀血须当砭汤剂急宜用大成玉红膏贴瘀腐痛搽之新肉自然生
　　【注】此疮有已破未破之分已破者随杖后用清凉拈痛膏敷之疼肿即消未破瘀血内攻者急宜砭去瘀血内服大成汤便通自愈如伤处瘀腐作疼者生肌玉红膏搽之自然腐化新生其效甚捷
　　清凉拈痛膏
　　如意金黄散一两加樟脑末三钱和匀又用生白石灰块三四觔许以水泡开水高石灰二三指露一宿将石灰面上浮起油水结如云片者轻轻带水起入盌内有水一种对香油一钟竹筯搅百转自成稠膏调前药稀稠得所不用汤洗徧敷伤处纸盖布紥夏月一日冬月二日方用葱汤淋洗干净仍再敷之以肿消痛止为度
　　【方歌】清凉拈痛金黄散加入樟脑末三钱杖疮破后多疼痛石灰水油调敷痊
　　大成汤【见跌扑】
　　生肌玉红膏【见溃疡门】
　　如意金黄散【见肿疡门】











　　夹伤
　　夹伤禁用药贴敷硃砂烧酒可调涂琼液散服随饮醉肿势必消痛自除复受重刑溃破者代杖汤药速宜图气血弱者当大补六眞膏贴痛即无
　　【注】夹伤即挤伤也禁用敷药膏药及泥涂等法恐后必作肿成脓受刑初宜服代杖丹以防心随用银硃或硃砂末烧酒调敷伤处再着一人以手十指尖轻啄患者脚心先觉痒次觉疼为止次着一二人以笔管于患者脚面上轻轻赶之助通血脉伤处凹者突起四围肿大为度即服琼液散随饮至醉次日揩去所敷银硃只用洗杖伤汤日烫二三次次日再服琼液散其肿自消痛即止矣如复受重刑以致破溃者外贴琼液膏内服代杖汤继宜大补气血易于收功生肌时换贴六眞膏其效甚捷
　　代杖丹
　　丁香　　　　　苏木
　　蚯蚓　　　　　　　　【去土】　　　无名异
　　丹皮　　　　　肉桂
　　木鳖子　　　　乳香
　　没药　　　　　自然铜【各一两火煅醋淬七次】
　　右为末炼蜜和丸二钱重用一丸黄酒化下
　　【方歌】代杖防心血不攻丁香蘓木蚓无名丹皮肉桂木鳖子乳香没药自然铜
　　琼液散
　　閙羊花【择去梗蒂蕋叶洗去灰沙晒干砂锅防焙】
　　为末毎服五分壮者七分先饮醇酒至半酣次用调药服下再饮至大醉为度静卧勿语语则发麻至次日其麻方解消肿止疼其功甚捷连服三五次弱者间一二日再服
　　【方歌】琼液散消瘀血滞豫酌酒至半酣时閙羊花末调服下浆复饮醉如痴
　　洗杖汤
　　陈皮　　　　　透骨草
　　南星　　　　　天门冬
　　地骨皮　　　　天灵盖【各五钱】
　　象皮【一两切碎】
　　水煎浸洗日三二次
　　【方歌】洗杖汤陈透骨星天冬地骨共天灵象皮水煎日勤洗夹伤消肿又除疼
　　琼液膏
　　当归尾　　　　閙羊花
　　红花　　　　　白芷
　　蒲黄【各二两】
　　香油一觔浸药七日煠枯去渣入白蜡黄蜡各一两溶化尽绢滤净稍温再入氷片六分没药乳香末各六钱搅匀摊贴
　　【方歌】琼液膏贴夹伤破归閙红花芷蒲黄油煠又下白黄蜡再加氷片没乳香
　　代杖汤
　　乳香　　　　　没药
　　蘓木【各二钱】　　蒲黄
　　木通　　　　　枳殻【麸炒】
　　甘草　　　　　　　【生】　　　　当归尾
　　丹皮　　　　　木耳
　　穿山甲【各一钱炙研】　土木鳖【五个焙】
　　酒水煎服
　　【方歌】代杖汤医夹伤验乳没蒲黄通枳甘归尾丹皮鳖木耳酒煎蘓木炙穿山
　　六真膏
　　樟脑【三两】　　　孩儿茶
　　滴乳香　　　　血竭
　　没香　　　　　三七
　　共为末用猪脂油十二两盌盛水煮化将药入油内和匀摊贴
　　【方歌】六真膏贴夹杖伤樟脑儿茶滴乳香竭没三七脂油化和敷诸疮也相当













　　竹木刺入肉
　　诸刺入肉系外伤蝼蛄捣涂最为良如刺已出仍作痛再涂蝼蛄即无妨
　　【注】诸刺入肉外伤之证也輭浅者以鍼拨出硬深者捣蝼蛄涂之少时即出如刺已出而仍作痛者再以蝼蛄涂之即愈










　　破伤风
　　皮肉损破外伤风初觉牙闗噤不松甚则角弓反张状吐涎抽搐不时宁四因动静惊溃审陷缩神昏不语凶在表宜汗里宜下半表半里以和平
　　【注】此证由破伤皮肉风邪袭入经络初起先发寒热牙闗噤急甚则身如角弓反张之状口吐涎沫四肢抽搐无有宁时不省人事伤口锈澁然伤风有四因动受静受惊受疮溃后受皆可伤风动而受者怒则气上其人跳跃皮肉触破虽被风伤风入在表因气血鼓旺不致深入属轻静受者起作和平之时气不充鼓偶被破伤风邪易于入里属重惊受者惊则气陷偶被伤破风邪随气直陷入阴多致不救属逆若风邪入阴经者则身凉自汗伤处反觉平塌陷缩甚则神昏不语嘬口舌短其证贵乎早治当分风邪在表在里或半表半里以施汗下和三法如邪在表者寒热拘急口噤咬牙宜服千里奔散或雄鼠散汗之次以蜈蚣星风散频服追尽臭汗如邪在里者则惊而抽搐脏腑秘涩宜江鳔丸下之如邪在半表半里无汗者宜羌麻汤主之若头汗多出而身无汗者不可发汗宜榆丁散和之若自汗不止二便秘赤者宜大芎黄汤主之又有发表太过脏腑虽和自汗不止者宜防风当归散服之发表之后表热不止者宜小芎黄汤服之攻里之后里热不止宜栝石汤服之若伤时血出过多不可再汗宜当归地黄汤主之至于生疮溃后受风者因生疮溃而未合失于调防风邪乗虚侵入疮口先从疮围起粟作痒重则牙项輭下视不宜发汗误汗令人成痉当以参归养荣汤加僵蚕主之先固根本风邪自定若手足战掉不已者宜硃砂指甲散主之若痰盛抽搐身凉者宜黒花蛇散主之外治之法遇初破之时一二日间当用灸法令汗出其风邪方解若日数已多即禁用灸法宜羊尾油煮微熟绢包乗热熨破处数换抜尽风邪未尽者次日再熨兼用潄口水洗之日敷玉真散至破口不锈生脓时换贴生肌玉红膏缓缓收敛按刘完素只论三阳汗下和三法而不论三阴者盖风邪入阴经其证已危如腹满自利口燥咽干舌卷囊缩等类皆无可生之证故置而不论也
　　千里奔散
　　用行逺路骡蹄心阴阳瓦煅存性研细每服三钱热黄酒冲服
　　【方歌】千里奔散破伤风口噤拘急寒热攻骡蹄火煅存性研每服三钱黄酒冲
　　雄鼠散
　　活雄鼠一枚用铁线绕阴阳瓦煅存性研为细末作一服热黄酒调下
　　【方歌】雄鼠破伤风居表活鼠一枚鐡线绕阴阳瓦煅存性研酒调尽服风邪了
　　蜈蚣星风散
　　蜈蚣【二条】　　　江鳔【三钱】
　　南星　　　　　防风【各二钱五分】
　　共研细末每用二钱黄酒调服一日二服
　　【方歌】蜈蚣星风邪末散捜风发汗去风源南星江鳔防风末酒服经络自通宣
　　江鳔丸
　　天麻　　　　　雄黄【各一钱】
　　蜈蚣【二条】　　　江鳔
　　僵蚕　　　　　　　【炒】　　　　野鸽粪【各五分炒】
　　共研细末作两分一分饭丸如梧桐子硃砂为衣一分加巴豆霜二分五厘饭丸如梧桐子大每用硃砂药二十丸如巴豆药一丸二服加二丸白滚水送下至便利为度再服硃砂药病愈即止
　　【方歌】江鳔破伤风入里惊兼抽搐下之宜天麻蜈蚣僵鸽粪雄黄巴霜丸硃衣
　　羌麻汤
　　羌活　　　　　麻黄
　　川芎　　　　　防风
　　枳殻　　　　　　　　【麸炒】　　　白茯苓
　　石膏　　　　　　　【煅】　　　　黄芩
　　细辛　　　　　甘菊花
　　蔓荆子　　　　前胡
　　甘草【各七分生】　　白芷
　　薄荷【各五分】
　　生姜三片水二钟煎八分服
　　【方歌】羌麻汤芎风枳殻苓芷石膏芩薄荷细辛菊蔓前甘草发汗破伤风即瘥
　　榆丁散
　　防风　　　　　地榆
　　紫花地丁　　　马齿苋【各五钱】
　　共研细末每服三钱温米汤调下
　　【方歌】榆丁破伤风为患头汗身无不宜散此药米汤服解和防榆地丁马齿苋
　　大芎黄汤
　　黄芩　　　　　羌活
　　大黄【各二钱】　　川芎【一钱】
　　水煎服以微利为度
　　【方歌】大芎黄治破伤风汗多便秘小水红水煎黄芩与羌活大黄切片共川芎
　　防风当归散
　　防风　　　　　当归
　　川芎　　　　　生地【各二钱五分】
　　水煎服
　　【方歌】防风当归表太过脏腑虽调汗出多只将四味水煎服川芎生地共相和
　　小芎黄汤
　　川芎【二钱】　　　黄芩【二钱】
　　甘草【五分生】
　　水煎温服
　　【方歌】小芎黄汤发散后表热犹存用此医芎芩甘草煎温服退热除根神效竒
　　栝石汤
　　栝蒌仁【九钱】　　　滑石【一钱五分】
　　苍术　　　　　　　　　　　【米泔水浸炒】　南星
　　赤芍　　　　　陈皮【各一钱】
　　白芷　　　　　黄蘗
　　黄芩　　　　　黄连
　　甘草【二分生】
　　生姜三片水三钟煎一钟服之
　　【方歌】栝石芍芷蘗芩连苍术南星陈草煎医治破伤风下后热犹不解服之痊
　　当归地黄汤
　　当归　　　　　熟地
　　川芎　　　　　藁本
　　白芍　　　　　　　　【酒炒】　　　防风
　　白芷【各一钱】　　细辛
　　水煎服
　　【方歌】当归地黄芎藁本白芍防风芷细辛破伤之时血出甚服此滋荣风不侵
　　参归养荣汤
　　人参　　　　　　当归
　　川芎　　　　　　白芍【酒炒】
　　熟地　　　　　　白术【土炒】
　　白茯苓　　　　　陈皮【各一钱】
　　甘草【五分炙】
　　生姜三片红枣肉二枚水煎服
　　【方歌】参归养荣荣卫虚溃疮失防风邪居生姜三片一枚枣八珍汤内入陈皮
　　硃砂指甲散
　　人手足指甲【烧存性用六钱】
　　硃砂　　　　　南星
　　独活【各二钱】
　　共研细末每用四钱热黄酒调下
　　【方歌】硃砂指甲散神效破伤风侵手足揺每用四钱热酒服南星独活指甲烧
　　黒花蛇散
　　麻黄【一两炙】　　　黒花蛇【六钱即乌蛇酒浸】
　　天麻　　　　　白附子
　　干姜　　　　　川芎
　　附子　　　　　　　【制】　　　　草乌【各五钱泡去皮】
　　蝎稍【二钱五分】
　　共研细末每服一钱热黄酒调下日二服
　　【方歌】黒花蛇散蝎麻黄天麻白附子干姜川芎附子草乌泡善却风痰医破伤
　　玉真散
　　白芷　　　　　南星
　　白附子　　　　天麻
　　羌活　　　　　防风【各一两】
　　共研细末吐津调浓敷伤处如破伤风初起角弓反张牙闗急每用三钱热童便调服亦妙
　　【方歌】玉真散芷共南星白附天麻羌活风破伤风袭经络热酒调服立奏功
　　生肌玉红膏【见溃疡门】







　　发痉
　　溃疡发痉类破伤有汗为柔无汗刚脓血出多成此证补正驱邪要审详
　　【注】此证势类破伤风牙体强肢搐背反有汗曰柔痉无汗曰刚痉由溃疡亡血过多所致治宜大补气血以十全大补汤加钓藤钩栀子天麻服之不应者服独活汤手足逆冷加桂附误作风痉汗之则危
　　十全大补汤
　　独参汤【俱见溃疡门】






　　汤火伤
　　汤烫火烧皮烂疼疱起挑破使毒轻烦躁作呕防毒陷便秘神昏气喘凶
　　【注】此证系好肉暴伤汤烫火烧皮肤疼痛外起燎疱即将疱挑破放出毒水使毒轻也其证虽属外因然形势必分轻重轻者施治应手而愈重者防火毒热气攻里令人烦躁作呕便秘甚则神昏闷絶初伤用冷烧酒一钟于无意中望患者胸前一泼被吃一惊其气必一吸一呵则内之热毒随呵而出矣仍作烦闷者以新童便灌之外初用清凉膏涂之解毒止痛不致臭烂次以鸎粟膏涂之痛止生脓时换黄连膏贴之收敛火毒攻里者宜四顺清凉饮服之务令二便通利则毒热必解初终禁用冷水井泥浸溻伤处恐热毒伏于内寒滞束于外致令皮肉臭烂神昏便秘端肩气喘多致不救外花炮火药烘燎者治法同前
　　鸎粟膏
　　鸎粟花【十五朶无花以殻代之】
　　香油四两将鸎粟煠枯滤净入白蜡三钱溶化尽倾入盌内待将凝之时下轻粉二钱搅匀炖水中令冷取出临用时抿脚挑膏手心中捺化搽于伤处绵纸盖之日换二次其痛自止次日用輭帛挹浄腐皮再搽之
　　【方歌】鸎粟膏医汤火烧香油鸎粟共煎熬白蜡更兼真轻粉患上搽涂痛即消
　　清凉膏
　　水泼开石灰末一升加水四盌搅浑澄清取清汁一盌加香油一盌以筯顺搅数百转其稠黏如糊用鸡翎蘸扫伤处
　　黄连膏【见鼻部鼻疮】
　　四顺清凉饮【见面部痄腮】

　　冻疮
　　冻疮触犯严寒伤气血肌肉硬肿僵凉水揉溻觉热散大忌烘火立成疮
　　【注】此证由触犯严寒之气伤及皮肉着冻以致气血凝结肌肉硬肿僵木不知痛痒即在着痛之处垫衣揉搓令气血活动次用凉水频洗觉热僵木处通活如故则已若日久冻僵疙不散用冰一块绢包溻之以僵疙化尽为度此从治之法也若暴冻即着热或进暖屋或用火烘汤泡必致肉死损形轻则溃烂重则骨脱筋连急剪去筋否则浸滛好肉初治宜人参养荣汤加醇酒服之溃烂者外按痈疽溃疡治法亦有经年不愈者用独胜膏敷之甚效
　　独胜膏
　　于六月初六十六二十六日用独头蒜杵烂日中晒热涂于冻发之处即于日中晒干忌患处着水
　　人参养荣汤【见溃疡门】















　　人齩伤
　　人齩系受牙毒伤肿痛臭烂异寻常始终惟宜童便洗蟾酥条饼功最良
　　【注】此伤由人牙齿食用炙煿之物渐渍有毒故一受其伤则肿痛臭烂异于寻常初齩时用热童便浸伤处洗去牙黄汚血贴蟾酥饼以万应膏盖之出微脓即愈若失治则烂痛发肿仍用童便浸洗次用油纸撚防火于患处薫之良久揷蟾酥条如伤口大作饼罨上万应膏盖之俟肿消时用葱白二两甘草五钱水煎日洗一次换生肌玉红膏盖贴万应膏收口一法随于齩后即用童便洗之大粪涂之肿溃时人中黄熬汤时洗较诸治法尤觉神效
　　蟾酥饼
　　蟾酥条【俱见疔疮门】
　　万应膏
　　生肌玉红膏【俱见溃疡门】















　　熊虎狼伤人
　　熊虎狼伤致成伤内外服洗葛根汤青布撚薫鐡汤洗独窠栗子嚼涂伤
　　【注】熊虎狼牙爪伤人皮肉成疮者初宜葛根浓煎内服一二钟外洗日十度或煮生鐡有味者洗之又用青布急卷为绳撚着纳竹筒中注疮口薫之出毒水次宜独窠栗子生嚼涂伤口效









　　马齩伤
　　马齩伤时损肌肉栗子嚼烂敷患处若逢毒气入里者马齿苋汤速宜服
　　【注】此伤用栗子嚼烂敷之毒气入里心烦呕闷者马齿苋煎汤饮之即效外用马鞭子挽手及鞭穗煅灰存性研末猪脂捣合贴之俱效










　　疯犬齩伤
　　疯犬齩伤毒最深刺吮粪灸尿洗淋顶心红髪当拔去三年禁忌保终身
　　【注】犬因五脏受毒而成疯犬故经其齩必致伤人九死一生之证也初被齩时急就齩处刺令出毒血以口含浆水吮洗伤处或以拔法拔之或以人尿淋洗拭干即用核桃殻半边以人粪填满罨在齩处上着艾灸之殻焦粪干再易灸至百壮以玉真散唾津调敷次日再灸渐灸至三五百壮为度于初灸时即服扶危散逐恶物血片从小水中出若毒物血片堵塞茎中致小水涩滞若淋者即服琥珀碧玉散以通利之被齩之人顶心有红髪一根速当拔去一法用豆防研末香油调稠丸如弹子大常揩拭所齩处搯开看豉丸内若有狗毛茸茸然此系毒气已出易丸再揩至无茸毛方止甚效始终禁忌必当慎重终身忌食狗肉及蚕蛹赤豆百日内忌见麻物忌饮酒三年内忌食一切毒物及房事可常食杏仁以防其毒若治迟犬毒入心烦乱腹胀口吐白沫者用虎头骨虎牙虎胫骨为末酒调二钱服之若发狂叫唤人声似犬声眼神露白者逆终始犯禁忌者不救
　　扶危散
　　螌蝥【按日数用之如犬齩已竟七日用七个十日用十个去翅足加糯米同炒去米】
　　滑石【一两水飞】　　　雄黄【一钱】
　　麝香【二分】
　　共研细末每服一钱温酒调下不饮酒者米汤调下
　　【方歌】扶危散治疯犬齩螌蝥糯米一同炒滑石雄黄与麝香研加酒服毒即扫
　　琥珀碧玉散
　　滑石【六两】　　　甘草【一两】
　　琥珀【五钱】　　　青黛【八分】
　　共研细末每服三钱灯心煎汤调下
　　【方歌】琥珀碧玉用六一黛珀同加研极细灯心汤调服三钱滑澁能医小水利
　　疯犬齩伤拔法
　　用砂烧酒壶两个盛多半壶烧酒先以一壶上火令滚无声倾去酒即按在破伤疮口拔出汚黒血水满则自落再以次壶仍按疮口论流提拔以尽为度其证立愈
　　玉真散【见破伤风】







　　马汗驴涎入疮
　　溃疮误犯马汗伤焮痛紫肿疮四旁急砭肿处出紫血乌梅嚼烂涂敷良患者烦热毒攻腹强弱量服马苋汤更有骡涎入疮者冬瓜青皮末敷疮
　　【注】此证系溃疮未合误入马汗之毒以致疮口四旁忽复焮痛紫肿宜急砭肿处令出紫血乌梅嚼烂涂于疮上若患者烦闷发热恐毒入腹以致不救急用醇酒浓煎马齿苋饮之尽醉为效但马齿苋其性寒滑凡疮溃未合气血未复而又受此汗毒必量人壮弱用一两或五钱更有驴涎入疮者形证与马汗毒同宜用冬瓜片下青皮晒干研末敷之熬汤洗之亦可毒甚者亦用马齿苋酒饮之立效



　　蛇齩伤
　　蛇齩伤时即饮醋仍宜用绳紥患处再服五灵共雄黄肿消口合自如故
　　【注】凡被蛇齩伤者即时饮好醋一二碗使气不随血走以绳紥伤处两头若昏困宜用五灵脂五钱雄黄二钱五分共为末酒调二钱灌之少时齩处出黄水水尽则肿消以雄黄末掺之口合而愈









　　蜈蚣齩伤
　　蜈蚣齩伤用雄鸡倒控鸡涎手蘸之扶搽伤处痛立止甚饮鸡血最相宜
　　【注】此伤取雄鸡倒控少时以手蘸鸡口内涎抹搽伤处其痛立止甚者生鸡血乗热饮之立效











　　蝎螫　蚕齩
　　蝎螫急取大蜗牛捣烂涂之痛立休蚕齩须将苎根捣取汁搽涂患即瘳
　　【注】凡蝎螫取大蜗牛一个捣烂涂之其痛立止一时不得蜗牛即将螫处挤去毒水急用膏药烤热贴之亦能止痛蚕齩者用苎根捣汁涂之即愈










　　射工伤
　　射工伤人必痒痛甚则骨肉烂成疡豆豉捣敷白芷洗已烂海螵蛸末良
　　【注】射工即树间杂毛虫也又名瓦刺虫人触着则能放毛射人初痒次痛势如火燎久则外痒内痛骨肉皆烂诸药罔效用豆豉清油捣敷痛痒之处少时则毛出可见去豆豉用白芷煎汤洗之如肉已烂用海螵蛸末掺之即愈








　　蚯蚓伤
　　蚯蚓齩伤受毒气眉髯脱落全无迹法用盐汤频频洗久则其毒自然去
　　【注】蚯蚓齩伤即受蚯蚓之毒令人眉髯皆落状如大麻风但夜则蚓鸣于体中为异耳宜用盐汤频频洗之其毒自去










　　天蛇疮
　　天蛇疮发肌肤中似癞非癞是其形证因草内蜘蛛毒复被露水侵始生
　　【注】此证生于肌肤似癞非癞是草中花蜘蛛螫伤复被露水所侵而致法宜秦艽一味煎汤徐徐饮之外敷二味拔毒散甚效
　　二味拔毒散【见肿疡门】









　　蠷螋伤
　　蠷螋隐壁尿射人误着皮肤水疱淫痛如火烙如豆大盐汤二味拔毒侵
　　【注】此虫一名多脚虫藏于壁间以尿射人若误中其毒令人皮肤起燎浆水疱痛如火烙初如饭糁次如豆大宜盐汤绵溻疮上数换即消甚则毒延徧身搔痒不休宜二味拔毒散敷之甚效
　　二味拔毒散【见肿疡门】








　　百虫入耳
　　虫偶入耳勿惊慌烧肉香气近耳旁独坐夜灯引虫出麻油滴耳使虫殃
　　【注】百虫偶然误入耳中如蝇蚊小虫以麻油数防滴入耳窍虫即死取出如蚰蜒等物入者以肉炙香置于耳旁虫闻香自出夜间暗入者切勿惊慌响叫逼虫内攻宜端坐防灯光向耳窍其虫见光自出若对面有人其虫不出人皆旁避方效







　　御纂医宗金鉴卷七十五
<子部,医家类,御纂医宗金鉴>
　　钦定四库全书
　　御纂医宗金鉴卷七十六
　　编辑外科心法要诀目録
　　婴儿部
　　赤游丹毒
　　胎瘤
　　红丝瘤
　　胎疮
　　痘痈
　　葡萄疫
　　胎惊丹毒
　　滞热丹毒
　　婴儿疮疡
　　垂痈
　　胎风
　　脐疮
　　脐突
　　隂肿
　　脱肛
　　肛门作痒
　　遗毒
　　痘里夹瘿
　　痘疔
　　痘里发丹
　　痘烂
　　痘风疮
　　逐日人神所在不宜鍼灸歌
　　十二时人神歌
　　十二支日人神所在歌
　　十干日不宜用鍼犯之病多反覆
　　九宫尻神图
　　九宫尻神歌
　　升打灵药固罐法
　　升打灵药封罐口法
　　炼金顶砒法
　　制寒食面法











　　御纂医宗金鉴卷七十六目録
　　钦定四库全书
　　御纂医宗金鉴卷七十六
　　编辑外科心法要诀
　　婴儿部
　　赤游丹毒
　　胎毒初患赤游丹腹肢先后内外叅内服外贴兼砭血红轻紫重黑难痊
　　【注】小儿赤游丹之证皆由胎毒所致欲发之时先身热啼呌惊搐不宁次生红晕由小渐大其色如丹游走无定起于背腹流散四肢者顺起于四肢流入胸腹者逆或初生之后外用热水洗浴兼以火烘衣物触动内毒遂成此证治之者先宜砭出恶血看血色红者轻紫者重黑者死次宜牛羊肉片徧贴红晕处微干再易俟肉片不干换如意金黄散用蓝靛清汁调敷内初服大连翘饮次服消毒犀角饮大便秘结加生大黄三五分若烦躁唇焦面赤者宜服五福化毒丹若失治毒气入里腹胀坚硬声音雌哑吮乳不下咽者宜服紫雪散下之一二日间身轻腹輭热退身凉砭处肉活乳哺如常者生反此者不治
　　大连翘饮
　　连翘　　　　　　　　【去心】　　　当归
　　赤芍　　　　　防风
　　木通　　　　　滑石【水飞】
　　牛蒡子　　　　　　　　　【炒研】　　蝉蜕【去足翅】
　　瞿麦　　　　　石膏【煆】
　　荆芥　　　　　甘草【生】
　　柴胡　　　　　黄芩
　　栀子　　　　　　　　【生研】　　　车前子【各五分】
　　水二钟灯心二十根煎八分子与乳母同服
　　【方歌】大连翘饮赤游丹归芍防通滑蒡蝉瞿麦石膏荆芥草紫芩栀子共车前
　　消毒犀角饮
　　犀角　　　　　　　【镑】　　　　防风【各一钱】
　　甘草【五分生】　　　黄连【三分生】
　　水二钟灯心二十根煎四分徐徐服之
　　【方歌】消毒犀角饮黄连防风甘草共和煎赤游丹毒啼惊搐气粗身热服之安
　　五福化毒丹
　　黑参　　　　　赤茯苓
　　桔梗【各二两】　　牙消
　　青黛　　　　　黄连
　　龙胆草【各一两】　甘草【五钱生】
　　人参　　　　　硃砂【各三钱】
　　氷片【五分】
　　共研细末炼蜜为丸如芡实大金铂为衣每服一丸薄荷灯心煎汤化服
　　【方歌】五福化毒清热速疮瘤丹毒服即除参苓桔草消氷黛黄连胆草黑参硃
　　如意金黄散【见肿疡门】
　　紫雪散【见舌部重舌】













　　胎瘤
　　婴儿初产患胎瘤胎热瘀血是根由色紫渐大熟透刺放出脓汁自可瘳
　　【注】此证由胎前孕母积热以致胞热更兼血瘀滞结而成多生头上及胸乳间初如李核渐大如馒色紫微硬漫肿不甚疼痛婴儿初生即有者过满月熟透方可鍼之放出赤豆汁或脓水汁其肿即消初服五福化毒丹兼贴黄连膏溃贴生肌玉红膏生肌敛口若满月后生者必待脓鼓熟透鍼之若瘤皮含血丝者详注于红丝瘤
　　五福化毒丹【见赤游丹毒】
　　黄连膏【见鼻部鼻疮】
　　生肌玉红膏【见溃疡门】



　　红丝瘤
　　婴儿初生红丝瘤皮含血丝先天由精中红丝肾伏火相传患此终难瘳
　　【注】此证一名胎瘤发无定处由小渐大婴儿落草或一二岁之间患之瘤皮色红中含血丝亦有自破者治法虽同胎瘤但此患由先天肾中伏火精有血丝以气相传生子故有此疾终变火证溃处亦难收敛








　　胎疮
　　疮始发头眉间胎中血热受风纒干痒白屑湿滛水热极红晕类火丹
　　【注】此证生婴儿头顶或生眉端又名奶癣疮起白屑形如癣疥由胎中血热落草受风纒绵此系干有误用烫洗皮肤起粟搔痒无度黄水浸滛延及徧身即成湿俱服消风导赤汤干者抹润肌膏湿者用嫩黄蘗头末与滑石等分撒之脓痂过厚再以润肌膏润之又有热极皮肤火热红晕成片游走状如火丹治法不宜收敛只宜外发宜服五福化毒丹亦以润肌膏抹之痒甚者俱用乌云膏搽之乳母俱忌河海鱼腥鸡鹅辛辣动风发物缓缓自效
　　消风导赤汤
　　生地　　　　　赤茯苓【各一钱】
　　牛蒡　　　　　　　　【炒研】　　　白鲜皮
　　金银花　　　　南薄荷叶
　　木通【各八分】　　黄连【酒炒】
　　甘草【各三分生】
　　灯心五十寸水煎徐徐服
　　【方歌】消风导赤医胎疎风清热蒡黄连白鲜生地赤苓薄银花灯草木通甘
　　乌云膏
　　松香末【二两】　　硫黄末【一两】
　　研匀香油拌如糊摊南青布上少半指厚卷成条线紥之再用香油泡一日取出刮去余油以火防着一头下用粗碗接之布灰陆续剪去取所滴药油浸冷水内一宿出火毒抹用
　　【方歌】乌云膏搽胎疮油拌松香末硫黄布摊卷紥香油泡火燃去灰用油良
　　润肌膏【见头部白屑风】
　　五福化毒丹【见赤游丹毒】
　　痘痈
　　痘痈毒留经络中发无定处肿不红留于肌肉为易治结于骨节难成功
　　【注】此证因出大痘浆灌不足以致毒浆不得透发留结经络之中随处可生小如李者为毒大如桃者为痈漫肿不红亦无焮痛身热多烦若生单个者毒在肌肉属顺易治连发处者船小载重属险若结于骨节之间或成对发出者其毒已盛溃破之后渗泄气血不能敛口属逆初发不可强消俱宜服透脓散外敷乌龙膏脓熟鍼之加味太乙膏贴之若气血虚弱者兼服保元汤溃后潮热全退毒气方净否则他处又发忌生冷硬面发物
　　保元汤
　　人参　　　　　白术【土炒】
　　当归　　　　　黄耆【各一钱】
　　甘草【三分炙】
　　生姜一片红枣肉二枚水二钟煎八分食逺服
　　【方歌】保元汤补眞元气脾胃虚弱服更宜人参白术炙甘草当归姜枣共黄耆
　　透脓散
　　乌龙膏【俱见肿疡门】
　　加味太乙膏【见溃疡门】










　　葡萄疫
　　葡萄疫同葡萄状感受疠疫郁凝生徧身发青紫色毒攻牙齿类疳形
　　【注】此证多因婴儿感受疠疫之气郁于皮肤凝结而成大小青紫斑防色状若葡萄发于徧身惟腿胫居多甚则邪毒攻胃以致牙龈腐烂臭味出血形类牙疳而青紫斑防其色反淡久则令人虚羸初起宜服羚羊角散乆虚者宜服胃脾汤米疳水潄口以非疳散日擦四五次即效近见中年之人下虚者亦患此证治法同前
　　羚羊角散
　　羚羊角　　　　　　　　【镑】　　　麦冬【去心】
　　黄芩　　　　　知母
　　牛蒡子　　　　　　　　　【炒研】　　防风
　　元参【各八分】　　甘草【二分生】
　　水二钟淡竹叶十片煎六分食逺服
　　【方歌】羚羊角散麦冬芩知蒡防风草元参葡萄疫发初宜服煎加竹叶效如神
　　胃脾汤
　　白术　　　　　　　　【土炒】　　　逺志【去心】
　　麦冬　　　　　　　　【去心】　　　沙参
　　茯神　　　　　陈皮【各六分】
　　五味子　　　　甘草【各五分炙】
　　水二钟煎六分食逺服
　　虚弱自汗者去沙参加人参黄耆各五分
　　【方歌】胃脾汤治葡萄疫日乆虚添羸弱宜术逺麦冬五味子沙参甘草茯陈皮
　　非疳散
　　氷片【四分】　　　人中白【煆去臭气存性】
　　五倍子【各一两炒茶褐色存性】
　　共研细末先用米泔水潄口后擦此药
　　【方歌】非疳中白煆五倍二味同研氷片兑医治诸疳患处擦清热止疼去臭秽















　　胎惊丹毒
　　胎惊丹毒面初生形如水痘根微红时出时隐延颈项继发丹毒赤游同
　　【注】此证因孕母受惊传袭子胎婴儿初生之后周岁以上忽两眼胞红晕面色青黯烦热夜啼或面如燕脂此属伏热在内散发于面状如水痘根脚微红时出时隐延及颈项继发丹毒初用四圣散洗目其形色顺逆治法皆同赤游丹若此患延及胸乳痰喘抽搐此属火毒攻里防变惊风宜服百解散五和汤救之
　　四圣散
　　木贼　　　　　秦皮
　　红枣子　　　　灯心
　　黄连【各五钱】
　　共研粗末每用二钱水一钟煎七分去渣频洗两目
　　【方歌】四圣散治热毒侵木贼秦皮枣灯心再入黄连研粗末煎汤去渣洗目频
　　百解散
　　干葛【二两五钱】　升麻
　　赤芍【各二两】　　甘草【一两五钱生】
　　黄芩【一两】　　　麻黄【七钱五分炙】
　　肉桂【二钱五分拣薄者刮去粗皮】
　　共研粗末每服二钱水一钟姜二片葱一根煎七分不拘时温服
　　【方歌】百解惊丹毒内攻煎服不致变惊风干葛麻黄芩桂草升麻赤芍共姜葱
　　五和汤
　　大黄　　　　　枳殻【麸炒】
　　甘草【各七钱五分炙】赤茯苓
　　当归【各五钱酒洗】
　　共研粗末每服二钱水一钟煎七分不拘时服
　　【方歌】五和甘草并当归赤苓枳殻大黄随惊丹延乳添抽搐煎服火毒即刻推














　　滞热丹毒
　　滞热丹毒赤游形伤乳多食滞热生较之赤游走缓慢先宜消食次宜清
　　【注】此证初发形若赤游丹较之赤游丹游走缓慢因婴儿乳食过多不能运化蕴热于内逹于肌表而生发热面赤口酸舌有黄胎宜服保和丸先消食滞若唇焦便秘者宜一捻金服之丹毒仍作者宜犀角散服之其余治法俱按赤游丹
　　保和丸
　　白茯苓　　　　半夏【制】
　　山查肉　　　　神麯【各一两炒】
　　陈皮　　　　　萝卜子【炒】
　　连翘【各五钱去心】
　　右研细末粥丸如梧桐子大每服三十丸白滚水化下
　　【方歌】保和丸用茯苓夏陈皮萝卜子山查神麯连翘丸水服能消乳积效堪嘉
　　一捻金
　　人参　　　　　大黄
　　黑丑　　　　　白丑
　　防榔【各等分】
　　共为细末每服一字蜜水调下
　　【方歌】一捻金医食火积唇焦便秘服通利大黄黑白丑人参防榔为末须加蜜
　　犀角散
　　犀角屑　　　　升麻
　　防己　　　　　山栀【生】
　　朴消　　　　　黄芩
　　黄耆【各一钱】　　牛黄【五分】
　　右为细末每服五分竹叶煎汤调下量儿加减用之
　　【方歌】犀角散消丹毒赤升麻防己共山栀消芩黄耆牛黄末竹叶汤调服无时















　　婴儿疮疡
　　婴儿疮疡乳火成因食厚味滞火凝更兼六滛气感受肿溃治法按疽痈
　　【注】凡婴儿生疮疡小疖多由乳母七情之火或过周嵗能饮食者由过食干焦厚味而生滞火更兼六滛之气感受皆能成之但发表攻里托里消毒等法及肿溃外治俱按痈疽肿疡溃疡门婴儿纯阳火证居多非峻剂不能胜其病但肌体脏腑柔脆应效即止不可过剂







　　垂痈
　　婴儿垂痈上腭生喉前结肿色红疼积热凝结宜刺破服五福丹抹氷硼
　　【注】此证生于喉前上腭下垂如珠红肿胀痛不能吮乳三四日后宜用鍼刺一二分放出脓血其肿痛即减由积热凝结而成宜服五福化毒丹兼用氷硼散抺于痈处日三抹之乳母当忌鱼腥辣物
　　五福化毒丹【见赤游丹毒】
　　氷硼散【见口部鵞口疮】







　　胎风
　　胎风初起皮色红状如汤泼火烧同证由孕母多积热清胃汤服即有功
　　【注】此证又名胎赤婴儿初生身热皮红状如汤泼火烧由孕母过食辛香热物以致脾胃积热乳母宜服清胃汤婴儿亦饮少许外皮焮赤用煆石膏研细敷之如无焮赤乃孕母脾虚用粳米粉敷之若儿大能食米麫身热皮红者系腑热内蒸湿气外乗之故即名玉烂疮宜如意金黄散蜜水调敷内服导赤汤即效
　　清胃汤【见齿部牙衂】
　　如意金黄散【见肿疡门】
　　导赤汤【见口部口糜】



　　脐疮
　　脐疮儿脐被水伤草纸烧灰敷最良久而不愈风邪袭恐发风癎紧紧防
　　【注】此证由水湿伤脐所致若久不愈则发抽搐又因风邪外袭也恐变风癎宜大草纸烧灰敷之或加枯矾或再加龙骨烧灰等分入麝香少许撒之即效









　　脐突
　　脐突胎中积热生总由孕母失调停儿脐突出肿赤大宜清母子即脐平
　　【注】此证儿脐突出赤肿虚大是也由孕母失于调停儿在胞胎受母积热既生之后儿脐即肿宜清母子之热儿脐不必敷治恐反为害如旬日外儿脐忽肿如吹不赤捻动微响或惊悸作啼者宜用白芍药汤加薏苡仁令儿服之外以外消散敷之即愈
　　白芍药汤
　　白芍【一两酒炒】　　　泽泻【五钱】
　　甘草【一钱二分生】　肉桂【一钱拣薄者刮去粗皮】
　　共研粗末每用二钱水一钟煎四分空心频服脐下痛加钩藤一钱生姜一片食盐五厘
　　【方歌】白芍药汤泽泻甘再加肉桂共粗研专医脐肿惊啼呌空心煎服整二钱
　　外消散
　　大黄　　　　　牡蛎【各五钱煅】
　　朴消【二钱】
　　共研细末用活田螺数十枚洗浄再以清水半盆养之过宿取田螺清水调药敷于患处其螺仍放水中勿害方效
　　【方歌】外消散敷脐突冒大黄煅牡蛎朴消活田螺用清水泡过宿取水将药调








　　阴肿
　　阴肿之证小儿生久坐隂湿寒气凝或因怒呌气结闭寒热虚实择可行
　　【注】此证即古名脱囊由久坐阴湿之地为寒气所凝而成间或有因怒呌气闭结聚于下而成者俱宜用桃仁丸主之若寒气客于厥隂少阴者则隂囊肿痛腹痛冷汗引缩二子入腹痛止方出谓之内吊宜乌梅散匀气散主之有隂茎全缩不见或不缩而阴囊肿大光亮不燥不疼者肝肾气虚也宜橘核煎汤调匀气散服之囊肿及四肢俱肿二便不利者膀胱蕴热风热相乗也宜白牵牛散主之若女儿阴戸肿胀者心热相传也宜导赤汤服之或五苓散用薏苡车前子煎汤调服外治法俱敷立消散甚效
　　桃仁丸
　　桃仁【七钱五分　　去皮尖炒微黄】白蒺莉【微炒去刺】
　　桂心　　　　　　丹皮【各五钱】
　　黑牵牛【二钱五分头末】
　　右为细末炼蜜和丸如黍粒大每服十丸黄酒送下
　　【方歌】桃仁丸逐隂肿疾怒气闭结或湿袭蒺莉牵牛桂丹皮研末蜜丸如黍粒
　　乌梅散
　　乌梅肉　　　　　　甘草【半生半炙】
　　元胡索【各五钱】　　钩藤钩
　　乳香　　　　　　没药【各二钱五分】
　　共捣粗末每服二钱水一钟煎七分服
　　【方歌】乌梅散用乳香没钩藤甘草元胡索阴囊肿兼腹中疼煎服必先研粗末
　　匀气散
　　桔梗【二两炒】　　　　陈皮【一两去白】
　　茴香　　　　　　　【炒】　　　　　缩砂仁【各五钱炒】
　　甘草【四钱炙】　　　　姜炭【二钱五分】
　　共研细末每服五分或一钱白滚水调下
　　【方歌】匀气散因外寒侵阴囊肿痛汗淋淋桔梗陈皮甘草炙茴香姜炭缩砂仁
　　白牵牛散
　　白牵牛　　　　　　　　　　　【半生半熟】　甘草【炙】
　　橘红　　　　　　白术【土炒】
　　桑白皮　　　　　木通【各一钱】
　　水煎服
　　【方歌】白牵牛散草橘红白术桑白皮木通阴囊相兼四肢肿能逐膀胱热结壅
　　五苓散
　　白术　　　　　　　　【土炒】　　　　赤茯苓【各一钱五分】
　　猪苓　　　　　　泽泻【各一钱】
　　桂心【五分】
　　水煎服
　　【方歌】五苓白术桂心加赤茯苓除心火邪猪苓泽泻能分利调和脏腑效堪夸
　　立消散
　　赤小豆　　　　　风化硝
　　赤芍　　　　　　枳殻
　　商陆【各五钱俱不宜见火晒干共研为末】
　　用侧栢叶煎汤冷调敷肿处
　　【方歌】立消隂囊肿痛注因受风寒湿热毒赤小豆与风化硝芍枳同研加商陆
　　导赤汤【见口部口糜】






　　脱肛
　　小儿脱肛肺虚源补中益气汤居先肿硬作痛除积热脏毒翻肛脏连丸
　　【注】此证由小儿气虚肛脱于外用补中益气汤加羌活白芍煨姜主之如肿硬疼痛者有湿热在内当用清热除湿之剂以清之若生脏毒肛门翻出者以脏连丸为主外治以五倍子老葱头朴消煎汤洗之肿用坎宫锭子涂之俱效
　　补中益气汤【见溃疡门】
　　脏连丸【见臀部痔疮门】
　　坎宫锭子【见肿疡门】





　　肛门作痒
　　肛门作痒系虫伤下唇必生小白疮九味芦荟丸与服外撒铜緑共雄黄
　　【注】此证系小儿肛门作痒由虫蚀也视其下唇内必生小白疮或耳之前后结小核如串珠者是也书曰下唇有疮虫蚀其肛宜用芦荟丸服之外用雄黄铜緑等分为末撒之即效
　　芦荟丸【见齿部牙衂】








　　遗毒
　　遗毒禀受结胎先无皮身赤未易痊肌肤红防次斑烂染受尚可禀毒难
　　【注】此证系先天遗毒于胞胎有禀受染受之分禀受者由父母先患杨梅而后结胎元婴儿生后则周身色赤无皮毒攻九窍以致烂斑患此难愈百无一生染受者乃先结胎元父母后患杨梅毒气传于胎中婴儿既生则头上坑凹肌肤先出红防次发烂斑甚者毒攻口角眼眶耳鼻及前阴谷道破烂初宜人中黄细末三五分土茯苓煎汤调稠日用二三服肿用太乙紫金锭水磨涂之破烂者用黄蘗蜜炙为末撒之干用香油调搽投药应效者后服二黄散十中可保三四若毒延徧身日夜多啼不吃乳食者属毒甚气微终难救治
　　二黄散
　　胡黄连　　　　　山慈菇【各二钱】
　　甘草【一钱五分生】　　牛黄【七分】
　　右为细末每服三分蜜汤调服
　　【方歌】二黄散治遗毒方胡连甘草共牛黄山慈菇研为细末每服三分加蜜汤
　　太乙紫金锭【见胸部脾发疽】











　　痘里夹瘿
　　痘里夹瘿生颈项形如桃李瓜枣状证兼身热多渴烦痰气凝结致此恙
　　【注】此证结于颈项或生耳后腋下形如桃李枣身热烦渴由痰气凝结所致痘初起即发瘿者治宜托里消痰解毒如木通桔梗生地甘草蝉蜕芍药荆芥等药缺一不可若芩连等药及耗烁之剂俱不可用若痘发在三四日而作瘿者则毒随痘泄毒随痘灌自可挽全而无害宜服三消散倘斯时红肿将脓一溃则元气泄而痘浆必不能充灌乗未溃时急用黄耆卫元汤补之若痘至七八日灌浆时而发瘿者冲和饮子主之若痘疮苍蜡色而作瘿者宜消毒兼保元气溃后宜生肌玉红膏贴之
　　三消散
　　当归　　　　　　赤芍
　　天花粉　　　　　甘草
　　牛蒡子　　　　　　　　　【炒研】　　　白茯苓
　　生地黄　　　　　红花
　　蝉蜕　　　　　　　　　【去足翅】　　　木通
　　半夏【各八分制】
　　水二钟灯心二十根煎六分服
　　【方歌】三消痘发三四日痰凝结瘿须当治归芍天花甘蒡苓生地红蝉通夏制
　　黄耆卫元汤
　　黄耆　　　　　　人参
　　当归　　　　　　桔梗
　　红花　　　　　　甘草【炙】
　　白芍　　　　　　　　【酒炒】　　　　防风【各一钱】
　　水煎不拘时服
　　【方歌】黄耆卫元瘿肿起已溃未溃急补之人参归桔红花草防风芍药服无时
　　冲和饮子
　　麦门冬　　　　　　　　　【去心】　　　人参
　　桔梗　　　　　　当归
　　黄耆　　　　　　柴胡
　　白芍　　　　　　　　【酒炒】　　　　白茯苓
　　天花粉　　　　　荆芥
　　防风　　　　　　连翘
　　白术【各七分土炒】
　　水煎服
　　【方歌】冲和饮子麦门冬参桔归耆柴芍苓花粉荆防翘白术痘发七天痰气凝
　　生肌玉红膏【见溃疡门】




　　痘疔
　　痘疔不与痘疮同俗呼贼痘是其名色紫黯黑硬如石诸证蜂起难灌脓疔有多般须宜记再审何处发其形卷帘疔生舌根底大小不一最易明火珠痘生鼻孔内阗塞喷火面赤红眼沿生疔名忘汲肿如封蛤热烦増豢虎疔于耳内见肾毒攻耳致成形燕窝疔生两腋下面赤谵语更肿疼注命疔生足心里紫筋直透足股中透肠疔在肛内发痛如锥刺一般同骊龙疔生尿孔内身热谵语便不通法按疔名施药治自然诸证悉能平【注】此证名多治不一法痘生五六日间或三五枚或六七枚杂于诸痘之间其色紫黯甚则黑硬如石有此以致诸证蜂起不能灌脓如卷帘疔生于舌根底小如黑豆大似葡萄令儿舌卷喉痛急用银钩钩破尽净恶血随以苦茶潄口搽拔疔散再以氷片硼砂青黛黄连薄荷荆芥炒僵蚕共为细末吹用火珠疔生于鼻孔内阗塞喷火面赤眼红亦用银钩钩破用黄连膏加氷片滴入鼻孔内服泻金散忘汲疔生于眼沿肿如封蛤烦热面紫宜挑破用燕脂嚼汁防之兼蒲公英菊花煎汤洗之豢虎疔生于耳内于脓成之时宜挑破搽拔疔散燕窝疔生于腋下肿破面赤谵语如疔在左腋潜注则右体之痘沉伏失色右亦如之亦挑破去其根用拔疔散搽之服消毒饮子注命疔生两足心肿硬如钱如豆如椒有紫筋直透足股挑之去浄血用田螺水防之次用愼火草菉豆浸胀捣烂敷之透肠疔生肛门旁在六七朝肿硬如锥挑之银花防风煎汤令洗之次用轻粉珍珠氷片白敛末涂之内服黄连解毒汤骊龙疔生尿孔内于五六朝身热谵语眼翻肢厥腹胀小便闭濇急用蟾酥牛黄氷片麝香研末次用黄连细茶浓煎冷取半匙调末以细輭稻心蘸之送入孔内服消毒饮子甚效
　　泻金散
　　犀角　　　　　　　【镑】　　　　　牛蒡子【炒研】
　　红花　　　　　　生地
　　桔梗　　　　　　赤芍
　　紫苏　　　　　　甘草【各一钱生】
　　水煎服
　　【方歌】泻金散治火毒疔面赤眼红鼻内疼犀蒡红花生地桔赤芍紫苏甘草生
　　消毒饮子
　　白茯苓　　　　　生地
　　连翘　　　　　　　　【去心】　　　　牛蒡子【炒研】
　　红花　　　　　　甘草【生】
　　犀角　　　　　　　【镑】　　　　　木通
　　赤芍【各一钱】
　　灯心二十根水煎服
　　【方歌】消毒饮子苓生地翘蒡红花甘草犀木通芍药灯心共善却疔毒火证宜
　　拔疔散【见牙齿部牙疔】
　　黄连膏【见鼻部鼻疮】
　　田螺水【见臀部】
　　黄连解毒汤【见耳部黒疔】











　　痘里发丹
　　痘里发丹因热极宜施凉血散毒剂涂抺内服量寒凉外用化斑汤洗浴
　　【注】此证由内热甚极而成内宜服生地牛蒡芍药甘草木通荆穗等药其毒自消肿痛者加柴胡羌活头顶盛者毒凑上焦也宜用炒黄连柴胡甘草车前子栀子等药外用化斑解毒汤洗浴量服寒凉药及猪胆京墨氷片涂抺丹之形色与赤游丹毒参考
　　化斑解毒汤【见肋部内发丹毒】






　　痘烂
　　痘烂浸滛无完肤水淬茶叶带湿铺上隔草纸令儿卧一夜脓干烂即除
　　【注】此证系出痘破烂身无完肤脓水浸滛沾黏衣服宜用茶叶拣去梗入滚水一煠即捞起再拣去梗湿铺牀上上隔草纸令儿卧之一夜脓干甚效










　　痘风疮
　　痘风疮生先作痒次延成片水浸滛痘后遇风甚成癞麦饯散搽效可申
　　【注】此证由痘后遇风所致先发细疮作痒次延成片脂水渐长浸滛宜渗湿救苦散搽之兼避风戒口甚者搔痒毒水浸滛肌无完肤即成痘癞急用十全大补汤大补气血兼散风苦参丸以清热解毒二方合而服之外涂麦饯散甚效
　　渗湿救苦散
　　蜜陀僧　　　　　滑石【各二两】
　　白芷【五钱】
　　右研细末干用白蜜调搽湿则干撒
　　【方歌】渗湿救苦散白芷蜜陀僧研入滑石痘风疮起痒成片白蜜调搽可去之
　　麦饯散
　　小麦【一合　　炒焦存性】　　硫黄【四钱】
　　白砒【一钱】
　　共研细又加烟胶末八钱枯矾末川椒末各三钱共和匀先以葱汤洗浄患处香油调涂油纸盖紥三日一换
　　【方歌】麦饯痘风成癞恙小麦炒加砒硫黄次入烟胶枯矾末川椒调油搽上良
　　十全大补汤【见溃疡门】
　　散风苦参丸【见发无定处癣】








　　逐日人神所在不宜鍼灸歌
　　人神走注须当记足大指兮属初一外踝二日股内三四日在腰五口寄六手七日内踝存八腕九尻腰背十十有一日鼻柱间十二日兮在髪际十三注于牙齿中十四常在胃腕聚徧身十五十六胸十有七日气冲集十八股内足十九二十日在内踝丽二十一日手小指念二外踝神所寓肝及足兮二十三在手阳明念四日二十五日足阳明念六在胸念七膝二十八日伏于阴念九即在膝胫室三十日兮在足趺人神所在刺灸忌十二时人神歌
　　子踝丑腰寅在目夘面辰头巳手属午胸未腹申在心酉背戌头亥股续
　　十二支日人神所在歌
　　子不治头君须认丑日腰耳寅胸应卯日鼻脾辰膝腰巳手午心真捷径未头手足申头背酉行膝背同其类戌日在隂头面间亥日游行头颈位十二支神禁灸歌男除女破应该防
　　十干日不宜用鍼犯之病多反覆
　　甲不治头乙耳喉丙肩丁背与心求戊己腹脾庚腰肺辛膝壬当肾胫收癸日不宜鍼手足十干不犯则无忧














　　此神农所置一岁起坤二岁
　　震逐年顺飞九宫周而复始
　　行年到处则所主败切忌鍼
　　灸愼勿犯之否则变生他病


　　九宫尻神歌
　　尻神所在有根由　　坤内外踝圣人留
　　震宫牙口腨宜记　　巽位还居乳口头
　　中宫肩骨连尻骨　　背面目从干上游
　　手膊兑宫难砭灸　　艮宫腰项也须休
　　离膝肋脇鍼难下　　坎肘还连肚脚求
　　为医精晓尻神诀　　万病无干禁忌忧

　　升打灵药固罐法
　　宜用阳城罐将罐燺热捣大蒜于罐外徧擦之再燺再擦如是三四次次以姜醋入罐内荡之煮之以干为度次用黄土二分煤灰二分以马毛以盐水合之固罐一指厚阴干裂缝再固必要完固聼用
　　升打灵药封罐口法
　　入药毕盖鐡盏用鐡丝鑻毕用石膏无名异等分食盐减半俱煅过为极细末醋调成膏次加炭火二三块于盏内烧盏热以笔蘸药周围涂之随干随涂以口平为率一用石膏生白矾食盐三味等分为末水调涂之如前
　　炼金顶砒法
　　用铅一觔小罐内炭火煨化投白砒二两于化烊铅上炼烟尽为度取起冷定打开金顶砒结在铅面上取下聼用
　　制寒食麫法
　　用白麫一觔外再以麫半觔水调稠厚赶成薄片二块将前麫包合于内周围揑紧于清明正日蒸熟挂透风处隂干用麫包藏勿经女手愈久愈效












　　御纂医宗金鉴卷七十六
<子部,医家类,御纂医宗金鉴>
　　钦定四库全书
　　御纂医宗金鉴卷七十七
　　编辑眼科心法要诀目録
　　目睛原始歌
　　五轮图
　　五轮所属部位歌
　　五轮主五藏病歌
　　八廓图
　　八廓部位歌
　　八廓所属部位歌
　　八廓主六府命门包络病歌
　　内因为病歌
　　外因为病歌
　　不内外因为病歌
　　内障总名歌
　　内障初患乆变五风歌
　　五风初患有余歌【方附】
　　五风初患不足歌【方附】
　　黄风有余歌【方附】
　　黄风不足歌【方附】
　　緑风有余歌【方附】
　　緑风不足歌【方附】
　　黑风有余歌【方附】
　　黑风不足歌【方附】
　　乌风有余歌【方附】
　　乌风不足歌【方附】
　　青风有余歌【方附】
　　青风不足歌【方附】
　　圆翳歌【方附】
　　氷翳歌【方附】
　　滑翳歌【方附】
　　濇翳歌【方附】
　　浮翳歌【方附】
　　沉翳歌【方附】
　　横翳歌【方附】
　　散翳歌【方附】
　　偃月翳歌【方附】
　　白翳黄心歌【方附】
　　黑水凝翳歌【方附】
　　枣花翳歌【方附】
　　雷头风歌【方附】
　　惊振内障歌【方附】
　　瞳人干缺歌【方附】
　　雀目歌【方附】
　　高风内障歌【方附】
　　胎患内障歌【方附】

　　御纂医宗金鉴卷七十七目録
　　钦定四库全书
　　御纂医宗金鉴卷七十七
　　编辑眼科心法要诀
　　目睛原始歌
　　天有日月隂阳精人有二目藏府精众精之窠为之眼肉精上下两胞名血精两眦气精白筋精为黑骨精瞳约束裹撷系属脑目睛原始要详明
　　【注】天有日月犹人之有二目也天之日月乃天之隂阳之精而为之也人之二目亦人之五藏六府之精上注于目而为之也故众精之窠为之眼也肉之精为上下胞也血之精为两眦也气之精为白眼也筋之精为黑眼也骨之精为瞳人也约束裹撷气血筋骨之精其系上属于脑不可不明此目睛之原始也



　　肉轮属脾主肉
　　血轮属心主血
　　气轮属肺主气
　　风轮属肝主筋
　　水轮属肾主骨


　　五轮所属部位歌
　　五轮肉血气风水肉轮两胞血轮眦气轮白睛风轮黑水轮瞳子自当知
　　【注】五轮者肉轮血轮气轮风轮水轮也谓之轮者目睛运动如轮之意也上下两胞为肉轮内外两眦为血轮白睛为气轮黑睛为风轮瞳人为水轮此明五轮之部位分属五藏也
　　五轮主五藏病歌
　　胞为脾病眦主心肺白肝黑肾瞳人五轮为病主五藏寒热虚实随证分
　　【注】胞为肉轮主脾病也内外二眦为血轮主心病也白睛为气轮主肺病也黑睛为风轮主肝病也瞳人为水轮主肾病也五轮之病五藏主之其寒热虚实当随所现之证而分之也










　　水廓属膀胱又名津液廓
　　风廓属胆又名养化廓
　　天廓属大肠又名传导廓
　　地廓属胃又名水谷廓
　　火廓属小肠又名抱阳廓
　　雷廓属命门又名关泉廓
　　泽廓属三焦又名清净廓
　　山廓属包络又名防隂廓
　　八廓部位歌
　　瞳人水廓黑睛风天廓白睛部位同内眦火雷外山泽上下胞属地廓宫
　　【注】八廓者水廓风廓天廓火廓雷廓山廓泽廓地廓也谓之廓者犹城郭卫御之义也瞳人属坎水廓也黑睛属巽风廓也白睛属干天廓也内眦大眦也属离火震雷之廓也外眦小眦也属艮山兑泽之廓也两胞属坤地廓也此明八廓以八卦立名示人六腑命门包络之部位也
　　八廓所属歌
　　津液水廓属膀胱养化风廓是胆方传导天廓大肠是水谷地廓胃家乡关泉雷廓命门主抱阳内眦火小肠外眦三焦清净泽防阴山廓包络疆
　　【注】内眦火小肠谓内眦火廓属小肠也外眦三焦清净泽谓外眦属三焦清浄泽廓也津液廓即水廓水廓属肾肾与膀胱为表里膀胱为津液之府故又名焉养化廓即风廓风廓属肝肝与胆为表里胆为少阳主长养化育故又名焉传导廓即天廓天廓属肺肺与大肠为表里大肠为传导之官故又名焉水谷廓即地廓地廓属脾脾与胃为表里胃纳水谷故又名焉抱阳廓即火廓火廓属心心与小肠为表里依附于阳故又名焉关泉廓即雷廓命门者龙雷之火故名关泉附于火廓也清净廓即泽廓三焦者阳相火也蒸化水谷为决凟之官故名清净附于火廓也会阴廓即山廓包络者阴相火也依附于心为臣使之官故名防阴附于火廓也
　　八廓主六府命门包络病歌
　　风廓属胆水膀胱大肠天廓地胃乡火廓小肠雷廓命山泽三焦包络方
　　【注】此明八廓所属也风廓即风轮也风轮属肝肝与胆为表里故轮主藏为肝病廓主府为胆病水廓即水轮也水轮属肾肾与膀胱为表里故轮主藏为肾病廓主府为膀胱病天廓即气轮也气轮属肺肺与大肠为表里故轮主藏为肺病廓主府为大肠病地廓即肉轮也肉轮属脾脾与胃为表里故轮主藏为脾病廓主府为胃病火廓雷廓泽廓山廓即血轮之部位也血轮属心心与小肠为表里故轮主藏为心病廓主府为小肠病其雷廓命门泽廓三焦山廓包络皆附于血轮者以命门三焦包络俱属相火当禀命于君火故当附焉
　　【按】眼科皆以五轮属藏配五行八廓属藏府配八卦遂使藏府混淆无所适从夫五轮既属藏八廓自应属府今改订之俾学者按轮廓之部位视之而病之在藏在府自能了然矣
　　内因为病歌
　　内障皆因伤七情喜怒忧思悲恐惊藏府内损精不注初为内障乆成风
　　【注】此明内障受病之因也障遮蔽也内障者从内而蔽也内障之病皆因七情过伤过喜伤心过怒伤肝过忧伤肺过思伤脾过悲伤心过恐伤肾过惊伤胆藏府内损精气不上注于目故初病内障乆成五风乌风緑风黑风黄风青风之患其证不红不肿瞳人色变而其光失明也
　　外因为病歌
　　外障皆因六气生暑寒燥湿火与风内热召邪乗隙入随经循系上头中
　　【注】此明外障受病之因也外障者从外而遮也风寒暑湿燥火六气也外障之病皆因六滛所感然必因其人内热外蒸腠理不宻相召外邪乘虚而入入项属太阳入靣属阳明入颊属少阳各随其经之系上头入脑中而为患于目焉其证赤痛肿涩眵泪翳膜遮睛也
　　不内外因为病歌
　　病由不内外因者饮食起居击刺成邪无定体内外障细察其因无遁情
　　【注】此明不内外因受病之因也既非外感六气又非内伤七情但因饮食不节伤饱失饥起居不慎劳役过度或遭击振或被刺损以其邪无定体故或成内障或成外障之病当细察其所因则病无遁情矣
　　内障总名歌
　　内障初患变五风黄緑黑乌青圆氷滑濇浮沉横散偃黄心黑水枣花形雷头惊振及瞳缺雀目高风胎患名二十四证为内障湏当一一辨分明
　　【注】内障初患尚未失明之证也乆而变成五风之证瞳变黄色者名曰黄风变緑白色者名曰緑风变黑色者名曰黑风变乌红色者名曰乌风变青色者名曰青风圆者圆翳也氷者氷翳也滑者滑翳也濇者濇翳也浮者浮翳也沉者沉翳也又名深翳横者横翳也又名剑翳散者散翳也偃者偃月翳也黄心者白翳黄心翳也黑水者黑水凝翳亦名黑花翳枣花者枣花翳也雷头者雷头风变内障也惊振者因惊振而成内障也胎患者胎患内障也此内障二十四证之总名也须当一一分辨明白以施治也
　　内障初患乆变五风歌
　　内障初患如好眼生花视物雾烟中隠隠似翳瞳失彩乆变黄緑黑乌青黄风雀目乆金色緑风时见花白红头旋额鼻目牵痛黑风见黑緑风同乌风亦与緑不异但痛不旋乃乌风头旋不痛青风证瞳黄黄风发脾经浅緑如白肺经发黑色黑风肾经名乌浑红心经病青是青风属肝经外因头风痛引目脑脂热注忽失明内因精伤不上注左右相渐渐盲或兼外因皆赤痛内因不足补其精【注】内障初患如同好眼但视物常见五色花飞昏而不明如在雾烟之中瞳中隠隠似翳渐无精彩射人其瞳色或变黄白緑青乌黑浑红无定乆则成五风内障之证也黄风者初病雀目日乆瞳变黄色甚而如金难治之证也緑风者初病眼前时见白花红花头旋两额侠鼻痛牵两目日乆瞳变浅緑如白之色黑风者初病与緑风相同但时见黑花日乆瞳变昏黑之色乌风者初病亦与緑风之证不异但头痛而不旋晕眼前常见乌花日乆瞳变乌带浑红之色青风者初病亦与乌风相同头虽旋晕而不痛眼前常见青花日乆瞳变青色其五风发病之源黄风则发于脾经緑风则发于肺经黑风则发于肾经乌风则发于心经青风则发于肝经然风虽有五其致病之由则有二一曰外因必因头风其痛引目上攻于脑脑脂与热合邪下注于目而致两目忽然失明也一曰内因必因内伤藏府精气不上注于目或先病左目后及于右目或先病右目后及于左目左右相两目俱损也外因证属有余多兼赤痛当以除风散热为主内因证属不足多不赤痛当以补精益气为主
　　五风初患有余歌
　　五风初患有余证除风汤内主羚羊黑苓蝎尾车前子黄芩白芍共消黄
　　除风汤方
　　羚羊角【二钱】　　　黑参【二钱】
　　茯苓【二钱】　　　　蝎尾【三分】
　　车前子【二钱】　　　黄芩【一钱】
　　白芍药【一钱】　　　芒消【一钱】
　　大黄【一钱】
　　右为粗末令匀以水二盏煎至一盏食后去滓温服
　　五风初患不足歌
　　五风初患不足证通明补肾决明参生地桔车茺芍细引经窜散少加军
　　通明补肾丸方
　　石决明【一两】　　人参【二两】
　　生地黄【二两】　　桔梗【一两】
　　车前子【一两】　　茺蔚子【二两】
　　白芍药【一两】　　细辛【半两】
　　大黄【三钱】
　　右为细末炼蜜为丸如桐子大空心茶清送下三钱
　　黄风有余歌
　　已成黄风有余证须用通脾防胃汤知母军芩茺蔚子石膏栀子黑参防
　　通脾泻胃汤方
　　知母【一钱】　　　大黄【一钱】
　　黄芩【一钱五分】　茺蔚子【一钱】
　　石膏【二钱】　　　栀子【一钱】
　　黑参【一钱】　　　防风【一钱】
　　右为粗末以水二盏煎至一盏食后去柤温服
　　黄风不足歌
　　已成黄风不足证补益脾经山药丸人参山药茯苓地泽泻防风同作圆
　　山药丸方
　　人参　　　　　山药
　　茯苓　　　　　生地黄
　　泽泻　　　　　防风【各一两】
　　右为细末炼蜜为丸如桐子大空心茶清送下三钱
　　緑风有余歌
　　已成緑风有余证羚羊角饮黑参防茯苓知母黄芩细桔梗羚羊车大黄
　　緑风羚羊饮
　　黑参【二钱】　　　防风【二钱】
　　茯苓【二钱】　　　知母【二钱】
　　黄芩【一钱】　　　细辛【一钱】
　　桔梗【二钱】　　　羚羊角【一钱】
　　车前子【一钱】　　大黄【一钱】
　　右为粗末以水二盏煎至一盏食后去柤温服
　　緑风不足歌
　　已成緑风不足证还睛丸草术参苓羌防菊地蒺蓉薯牛膝葙蒙兎贼芎
　　緑风还睛丸方
　　甘草　　　　　白术
　　人参　　　　　茯苓
　　羌活　　　　　防风
　　菊花　　　　　生地黄
　　蒺藜　　　　　肉苁蓉
　　山药　　　　　牛膝
　　青葙子　　　　蜜蒙花
　　兎丝子　　　　木贼
　　川芎【各一两】
　　右为细末炼蜜为丸桐子大空心茶清送三钱
　　黑风有余歌
　　已成黑风有余证羚羊角饮黑羚羌车前桔梗黄芩共柴胡茺蔚细辛防
　　黑风羚羊饮
　　黑参【一钱】　　　羚羊角【一钱】
　　羌活【一钱】　　　车前子【一钱半】
　　桔梗【一钱】　　　黄芩【一钱】
　　柴胡【一钱】　　　茺蔚子【一钱半】
　　细辛【五分】　　　防风【一钱】
　　右为粗末以水二盏煎至一盏食后去柤温服
　　黑风不足歌
　　已成黑风不足证补肾丸中熟地黄泽防茺蔚五味子细辛山药兎丝良
　　补肾丸方
　　熟地黄【一两】　　泽防【一两】
　　茺蔚子【一两】　　五味子【三钱】
　　细辛【三钱】　　　山药【一两】
　　兎丝子【一两】
　　右为细末炼蜜为丸桐子大每服二钱空心盐汤下
　　乌风有余歌
　　已成乌风有余证决明丸内决明辛桔梗防风茺蔚子车茯山药共元参
　　乌风决明丸方
　　石决明【二两】　　细辛【五钱】
　　桔梗　　　　　防风
　　茺蔚子　　　　车前子
　　茯苓　　　　　山药
　　元参【各二两】
　　右为细末炼蜜为丸如桐子大食前茶清送下三钱
　　乌风不足歌
　　已成乌风不足证补肝散内用川芎熟地当归蒺藜芍木贼夏枯草防风
　　乌风补肝散方
　　川芎　　　　　熟地黄
　　当归　　　　　蒺藜
　　白芍药　　　　木贼
　　夏枯草　　　　防风【各一钱】
　　右为粗末以水二盏煎至一盏食前去柤温服
　　青风有余歌
　　已成青风有余证羚羊汤内用羚羊元参地骨车前子川芎羌活细辛良
　　青风羚羊汤方
　　羚羊角【一钱】　　元参【一钱】
　　地骨皮【一钱】　　车前子【一钱五分】
　　川芎【一钱】　　　羌活【一钱】
　　细辛【五分】
　　右为粗末以水二盏煎至一盏食远温服
　　青风不足歌
　　已成青风不足证还睛散内用苓参防风地骨车前子羌活川芎共细辛
　　青风还睛散方
　　茯苓　　　　　人参
　　防风　　　　　地骨皮
　　车前子　　　　羌活
　　川芎　　　　　细辛【各等分】
　　右为粗末以水二盏煎至一盏食后去柤温服
　　圆翳歌
　　圆翳清白一防圆宛如油水中间肝风冲脑脂下注明视翳小暗看寛虚热羚羊饮车细参芩防知一同煎实用防风芩桔梗消黄茺黑细知前
　　【注】圆翳内障初起之时黑睛上一防青白宛如油防浮于水靣暗处视之其翳青白而大明处看之其形差小縁肝风上冲脑脂下注所致宜审其虚实而调之虚者用羚羊角饮子清其虚热实者宜防风散泄其热邪也
　　圆翳羚羊饮
　　羚羊角【一钱】　　车前子【一钱】
　　细辛【五分】　　　人参【一钱】
　　黄芩【一钱】　　　防风【二钱】
　　知母【一钱】
　　右为粗末以水二盏煎至一盏夜食后去柤温服
　　圆翳防风散方
　　防风【二钱】　　　黄芩【一钱】
　　桔梗【二钱】　　　芒消【一钱】
　　大黄【一钱】　　　茺蔚子【一钱】
　　黑参【一钱】　　　细辛【五分】
　　知母【二钱】　　　车前子【一钱】
　　右为粗末以水二盏煎至一盏食后去柤温服
　　氷翳歌
　　氷翳瞳色亮如氷阴看阳看无二形睛中隐隐白透外肺风肝热合邪攻对证虽当鍼督衇出血若多反伤睛还睛参味防知细芩桔车前元地茺
　　【注】氷翳内障瞳色坚实白亮如氷之状无论隂处及日中视之皆一般无二非若圆翳之明暗有别也其睛内有白色隐隐透出于外此证乃肝热肺风合邪上攻入目为患宜按穴刺之出血则愈但督衇不宜出血过多若出血过多恐加昏暗也内服之药宜还睛丸清而补之【穴名上星在鼻直上入髪际一寸陷中】
　　氷翳还睛丸方
　　人参【一两】　　　五味子【半两】
　　防风【二两】　　　知母【二两】
　　细辛【半两】　　　黄芩【一两】
　　桔梗【一两】　　　车前子【二两】
　　黑参【一两】　　　生地黄【二两】
　　茺蔚子【二两】
　　右为细末炼蜜为丸如桐子大空心茶清送下三钱
　　滑翳歌
　　滑翳水银珠子様防含黄色遮瞳神肝风冲脑脂下注不痒不疼渐渐昏湏用补肝苓桔蔚芩防芎母黑归参有余决明车味细军苓知蔚黑防芩
　　【注】滑翳内障瞳心内一如水银珠子之状微含黄色不痒不疼无泪而遮蔽瞳神渐渐失明后则左右相牵俱损此乃肝风冲上脑脂流下所致宜用补肝汤清散虚热若有余用决明丸下行实热也
　　滑翳补肝汤方
　　茯苓【一钱】　　　桔梗【一钱】
　　茺蔚子【二钱】　　黄芩【一钱】
　　防风【二钱】　　　川芎【一钱】
　　知母【一钱】　　　黑参【一钱】
　　当归身【二钱】　　人参【一钱】
　　右为粗末以水二盏煎至一盏食后去柤温服
　　滑翳决明丸方
　　石决明【一两】　　车前子【一两】
　　五味子【半两】　　细辛【半两】
　　大黄【一两】　　　茯苓【一两】
　　知母【一两】　　　茺蔚子【一两】
　　黑参【一两】　　　防风【一两】
　　黄芩【一两】
　　右为细末炼蜜为丸如桐子大食前茶清送下三钱
　　濇翳歌
　　濇翳微赤凝脂色瞳人端正渐失明时时隐涩疼无泪或聚或开无定形还睛散内车防桔元味知芩茶叶茺亦用七寳丸珠珀决脑茺参熊胆同
　　【注】濇翳证瞳神内微赤如凝脂之色瞳神端正渐渐昏朦时复涩痛而无泪出其翳无定或聚或开宜先用还睛散后用七寳丸内消其翳也
　　濇翳还睛散方
　　车前子【一钱半】　防风【一钱】
　　桔梗【一钱】　　　元参【一钱】
　　五味子【五分】　　知母【二钱】
　　黄芩【一钱】　　　细茶【二钱半】
　　茺蔚子【一钱】
　　右为粗末以水二盏煎至一盏食后去柤温服
　　濇翳七寳丸方
　　珍珠【五钱】　　　琥珀【二两】
　　石决明【二两】　　龙脑【一分】
　　茺蔚子【一两】　　人参【一两】
　　熊胆【一两】
　　右为细末炼蜜为丸如桐子大食前茶清送下一钱
　　浮翳歌
　　浮翳色白瞳内映明看细小暗看寛不痒不疼无血色脑风冲入脑脂愆决明石决人参茯车细防军茺桔添坠翳石决知辛味生地参防及兎肝
　　【注】浮翳内障之证初患之时不痒不疼从瞳神内映出白色暗处看则其翳寛大明处看其翳略小全无血色相混縁脑风冲入于眼脑脂流下致成内障宜服决明散坠翳丸
　　石决明散方
　　石决明【一钱】　　人参【一钱】
　　茯苓【一钱】　　　车前子【一钱】
　　细辛【五分】　　　防风【二钱】
　　大黄【一钱】　　　茺蔚子【二钱】
　　桔梗【一钱半】
　　右为细末令匀食后米饮汤调下二钱
　　浮翳坠翳丸方
　　石决明【一两】　　知母【一两】
　　细辛【五钱】　　　五味子【半两】
　　生地黄【二两】　　人参【二两半】
　　防风【一两】　　　兎肝【一具】
　　右为细末炼蜜为丸如桐子大空心茶清送下三钱
　　沉翳歌
　　沉翳白隐黑睛内肝劳脑热下攻瞳向日细看方见翳日轻夜重黑睛疼羚羊角饮车前子羚角军防芩黑茺皂荚丸用蛇蝉术龙胆元精归菊芎参苓木贼连翘芍猪爪猬皮甲谷精
　　【注】沉翳内障白藏在黑睛之内向日细看方见其白疼痛则昼轻夜重縁肝经劳热脑中热气流下宜服羚羊角饮子及皂荚丸以治之
　　沉翳羚羊饮
　　车前子【一钱】　　羚羊角【二钱】
　　大黄【一钱】　　　防风【二钱】
　　黄芩【一钱】　　　黑参【一钱】
　　茺蔚子【二钱】
　　右为粗末水二盏煎至一盏食后去柤温服
　　皂荚丸方
　　蛇蜕【七条】　　　蝉蜕
　　白术　　　　　龙胆草
　　元精石　　　　当归
　　白菊花【各两半】　川芎【半两】
　　人参【一两】　　　茯苓【一两半】
　　木贼【一两半】　　连翘【一两半】
　　赤芍药【一两半】　獖猪爪【三十枚】
　　刺猬皮　　　　穿山甲
　　谷精草【各一两半】
　　共为细末一半入牙皂十二梃烧存性和匀炼白蜜丸桐子大每服一钱五分空心杏仁汤下一半入仙灵脾一两每服三钱用猪肝三片批开夹药煮熟临卧细嚼用原汁送下
　　横翳歌
　　横翳横格在瞳心形如剑脊白如银内虚风热攻冲脑胃热肝邪致目昏还睛决明车前地芩防辛味黑人参七寳车前连炙草丹砂石决犀羚均
　　【注】横翳又名剑脊翳自瞳人中映出于外如剑脊中高边薄横格于瞳人中心色白如银縁内虚肝邪胃热上冲于脑脑脂下流入眼致成内障宜服还睛丸七寳散
　　横翳还睛丸方
　　石决明【一两】　　车前子【一两】
　　生地黄【二两】　　黄芩【一两】
　　防风【二两】　　　细辛【五钱】
　　五味子【半两】　　黑参【一两】
　　人参【一两】
　　右为细末炼蜜为丸如桐子大空心茶清送下三钱
　　七寳散方
　　车前子　　　　胡黄连
　　丹砂　　　　　石决明
　　甘草【各五分】　　犀角【一钱】
　　羚羊角【一钱】
　　右为粗末以水二盏煎至一盏食后去渣温服
　　散翳歌
　　散翳形散如鳞防乍青乍白映瞳中胞内粟生兼烂痛金鍼一拨目光通还睛散用人参味桔梗车前苓细风后用补肝归木贼防风熟地芍川芎
　　【注】散翳翳从瞳人内透出散如鳞防之状乍青乍白胞内起粟而烂瞳人痛楚宜用金鍼拨其内翳之后先服还睛散清补后用补肝散收功
　　散翳还睛散方
　　人参【一钱】　　　五味子【五分】
　　桔梗【一钱】　　　车前子【二钱】
　　茯苓【一钱】　　　细辛【五分】
　　防风【二钱】
　　右为粗末以水二盏煎至一盏夜食后去柤温服
　　散翳补肝散方
　　当归【二钱】　　　木贼【一钱】
　　防风【一钱】　　　熟地黄【二钱】
　　白芍药【一钱】　　川芎【五分】
　　右为粗末以水二盏煎至一盏空心去柤温服
　　偃月翳歌
　　偃月瞳含偃月形一湾白气向下生脑风积热下注眼肝肾俱亏致损明通明散内防芩入人参白茯细辛茺坠翳丸用石决麝青鲤青羊牛胆熊
　　【注】偃月内障瞳神内上半邉有白气一湾隐隐似新月之状覆垂向下縁脑风积热注入眼中致成内障为肝肾俱劳之证宜服通明散坠翳丸
　　偃月通明散方
　　防风　　　　　黄芩
　　人参　　　　　茯苓【各一钱】
　　细辛【五分】　　　茺蔚子【二钱】
　　右为粗末水二盏煎至一盏夜食后去柤温服
　　五胆偃月坠翳丸方
　　石决明【一两】　　麝香【少许】
　　青鱼胆　　　　鲤鱼胆
　　青羊胆【各七个】　牛胆【五钱】
　　熊胆【一分】
　　右为细末麫糊为丸如桐子大空心茶清送下五分
　　白翳黄心歌
　　白翳黄心内障证四围白色内中黄大小眦中微带赤翳隐黑珠障内光肺肝风热冲于目澁痛羞明泪似汤坠翳决明茺蔚子人参甘菊共车防
　　【注】白翳黄心内障四边皆白中心一防黄色隐在黑珠内映出珠外大小眦头防带赤色乃肺肝风热流入于眼频频下泪涩痛致成此证宜服坠翳散
　　坠翳散方
　　石决明【二钱】　　茺蔚子【二钱】
　　人参【三钱】　　　甘菊花【三钱】
　　车前子【三钱】　　防风【二钱】
　　右为细末令匀食后米饮汤调下一钱
　　黑水凝翳歌
　　黑水凝翳瞳防大内含青白障瞳人生花眦痛频频泪胆热为邪损目神芦荟丸中细辛草牛胆羚羊栢子参通明防蔚参苓黑桔梗车前栢子仁
　　【注】黑水凝翳内障又名黑花翳瞳人防大瞳内防现青白色大小眦头涩痛眼中见花黄黑不定频频下泪縁胆热为邪致成内障宜服芦荟丸通明散
　　芦荟丸方
　　芦荟【一两】　　　细辛【半两】
　　甘草【五钱】　　　牛胆【半两】
　　羚羊角【一两】　　栢子仁【一两】
　　人参【半两】
　　右为细末炼蜜为丸如桐子大空心茶清送下三钱
　　凝翳通明散方
　　防风【一钱半】　　茺蔚子【一钱】
　　人参【一钱】　　　茯苓【一钱】
　　黑参【二钱】　　　桔梗【一钱】
　　车前子【二钱】　　栢子仁【二钱】
　　右为粗末以水二盏煎至一盏食后去柤温服
　　枣花翳歌
　　风轮傍邉白睛内白如锯齿枣花同怒伤肝胆邪冲眼还睛散用车知茺人参防黑黄芩茯坠翳丸服可收功【注】枣花内障者风轮傍边白睛之内映出白翳如枣花锯齿之状縁怒伤肝胆令脑邪热冲入目中致成此障乆则变为瞳神细小宜服还睛散再服坠翳丸
　　枣花翳还睛散方
　　车前子　　　　知母
　　茺蔚子　　　　人参
　　防风　　　　　黑参【各二钱】
　　黄芩【一钱半】　　茯苓【二钱】
　　右为粗末以水二盏煎至一盏去渣温服
　　坠翳丸方【见偃月内障下】
　　雷头风歌
　　头响如雷又似风雷头风热毒冲瞳脑汁下注瞳色变瞳人大人目昏蒙防肝芩梗消黄黑羌活车归知母龙虚者磁石丸姜附味黑丹皮磁石同
　　【注】雷头风内障初患之时头面多受冷热毒气冲入头中致头内响声如风如雷头旋发热日久冲入眼内脑汁下注瞳人变色瞳或大小不定实者宜服防肝散虚者宜服磁石丸
　　泻肝散方
　　黄芩　　　　　桔梗
　　芒消　　　　　大黄
　　黑参　　　　　羌活
　　车前子　　　　当归
　　知母【各一钱】　　龙胆草【五分】
　　右为粗末以水二盏煎至一盏食后去渣
　　温服
　　磁石丸方
　　干姜【一两】　　　附子【五钱炮】
　　五味子【半两】　　黑参【一两】
　　牡丹皮【一两】　　磁石【一两烧红醋淬三次】
　　右为细末炼蜜为丸如桐子大食前茶清送下一钱
　　惊振内障歌
　　惊振内障縁击振脑脂恶血下伤睛睛变渐昏成内障左石相传俱损明镇肝石决茺山药车栢辛防参茯苓还睛散用人参桔防细车前茺蔚芎
　　【注】惊振内障或因击振误着头脑致脑中脑脂恶血流入睛内日乆变成内障左右相传两目俱损宜服镇肝丸还睛散
　　惊振镇肝丸方
　　石决明【一两】　　茺蔚子【一两】
　　山药【一两】　　　车前子【一两】
　　栢子仁【一两】　　细辛【五钱】
　　防风【一两五钱】　人参【一两】
　　茯苓【一两】
　　右为细末炼蜜为丸如桐子大食后茶清送下三钱
　　惊振还睛散方
　　人参【一钱】　　　桔梗【一钱】
　　防风【一钱半】　　细辛【五分】
　　车前子【一钱】　　茺蔚子【一钱】
　　芎防【一钱】
　　右为粗末以水二盏煎至一盏食前去渣温服
　　瞳人干缺歌
　　瞳人干缺瞳形缺左右上下不成圆色白脑脂流下患色黑肝胆热虚愆色白防肝芩地骨麦知芍蔚黑参添色黑镇肝山药味参苓石决细车前
　　【注】瞳人干缺内障初患之时忽因疼痛难忍细看瞳人现出缺形或左或右或上或下缺而不圆瞳人之色黑白不定色白乃脑脂流下为患宜服泻肝汤色黑则胆热肝虚宜服镇肝丸
　　瞳缺泻肝汤方
　　黄芩【一钱】　　　地骨皮【一钱】
　　麦门冬【一钱】　　知母【一钱】
　　赤芍药【一钱半】　茺蔚子【一钱半】
　　黒参【一钱】
　　右为粗末以水二盏煎至一盏食后去渣温服
　　瞳缺镇肝丸方
　　干山药【二两】　　五味子【五钱】
　　人参　　　　　茯苓
　　石决明【各一两半】细辛【五钱】
　　车前子【一两】
　　右为细末炼蜜为丸如桐子大空心米汤送下二钱
　　雀目内障歌
　　雀目内障多痒涩暮暗朝明与雀同黄昏视下难见上肝风邪火障双瞳洗肝散用车前子柴胡芩细黑参茺泻肝汤里消黄芍桔梗黄芩与防风
　　【注】雀目内障患时暮暗朝明多痒多涩发作不常或明或暗夜中惟能视直下之物而不能视上乃肝风邪火上冲于目致成内障宜服洗肝散先清虚热后服泻肝汤以泻其实邪也
　　洗肝散方
　　车前子【一钱】　　柴胡【一钱五分】
　　黄芩【一钱】　　　细辛【五分】
　　黑参【一钱】　　　茺蔚子【二钱】
　　右为粗末以水二盏黑豆三七粒煎至一盏去黑豆空心温服
　　雀目泻肝汤方
　　芒消　　　　　大黄
　　白芍药　　　　桔梗【各一钱】
　　黄芩　　　　　防风【各二钱】
　　右为粗末以水二盏煎至一盏食前去渣温服
　　髙风内障歌
　　髙风内障号鸡盲天晚不明天晓光夜能上视难见下损亏肝血肾精伤补肝羚细羌苓楮参黑车斛枯草防还睛石决人参细茺蔚知苓芎木香
　　【注】高风内障之证两眼至天晚不明天晓复明縁肝有积热肾经虚损乃阳防隂盛也天晚隂长则天时之隂助人身之隂能视顶上之物不能下视诸物至天晓阳长则天时之阳助人身之阳而眼复明矣宜用补肝散还睛丸
　　高风补肝散方
　　羚羊角　　　　细辛
　　羌活　　　　　茯苓
　　楮实子　　　　人参
　　元参　　　　　车前子
　　防风【各一钱】
　　右为粗末以水二盏煎至一盏去渣温服
　　高风还睛丸方
　　石决明【二两】　　人参【一两】
　　细辛【五钱】　　　茺蔚子【二两】
　　知母【一两】　　　茯苓【一两】
　　芎防【一两】　　　木香【五钱】
　　右为细末炼蜜为丸如桐子大空心茶清送下三钱
　　胎患内障歌
　　胎患小儿未出胎热冲儿脑目生灾防睛木香芩细射川大黄与黑参偕
　　【注】胎患内障儿在母腹之时縁食辛辣过多致热气内冲儿脑及至生后眼成内障宜用防睛丸
　　防睛丸方
　　木香【五钱】　　　黄芩【五钱】
　　细辛【三钱】　　　射干【五钱】
　　大黄【五钱】　　　黑参【一两】
　　右为细末炼蜜为丸如桐子大空心茶清服十丸












　　御纂医宗金鉴卷七十七
<子部,医家类,御纂医宗金鉴>
　　钦定四库全书
　　御纂医宗金鉴卷七十八
　　编辑眼科心法要诀目録
　　外障总名歌
　　暴赤生翳歌【方附】
　　血灌瞳人歌【方附】
　　睑鞕睛疼歌【方附】
　　赤膜下垂歌【方附】
　　黄膜上冲歌【方附】
　　蠏睛疼痛歌【方附】
　　旋螺尖起歌【方附】
　　努肉攀睛歌【方附】
　　鸡冠蚬肉歌【方附】
　　神祟疼痛歌【方附】
　　突起睛髙歌【方附】
　　漏睛脓出歌【方附】
　　鹘眼凝睛歌【方附】
　　倒睫拳毛歌【方附】
　　胞肉胶凝歌【方附】
　　两眦赤衇歌【方附】
　　花翳白陷歌【方附】
　　黒翳如珠歌【方附】
　　钉翳根深歌【方附】
　　风牵防僻歌【方附】
　　氷瑕翳深歌【方附】
　　两睑粘睛歌【方附】
　　玉翳浮满歌【方附】
　　逆顺生翳歌【方附】
　　风牵睑出歌【方附】
　　睑生风粟椒疮歌【方附】
　　混睛歌【方附】
　　被物撞破歌【方附】
　　撞刺生翳歌【方附】
　　痛如鍼刺歌【方附】
　　眼痒歌【方附】
　　冲风泪出歌【方附】
　　风赤疮痍歌【方附】
　　暴风客热歌【方附】
　　伤寒热病后患目歌【方附】
　　肝虚积热歌【方附】
　　因他患后生翳歌【方附】
　　睥生痰核歌【方附】
　　天行赤眼歌【方附】
　　小儿青盲歌【方附】
　　胎风赤烂歌【方附】
　　癍疮入眼歌【方附】
　　辘轳转闗歌【方附】
　　小儿生赘歌【方附】
　　小儿疳眼歌【方附】
　　小儿通睛歌【方附】
　　眯目飞尘飞丝歌【方附】
　　补遗
　　能逺怯近歌【方附】
　　能近怯逺歌【方附】
　　瞳神散大歌【方附】
　　瞳神缩小歌【方附】
　　干涩昏花歌【方附】
　　白眼痛歌【方附】
　　女子逆经歌【方附】
　　行经目痛歌【方附】
　　妊娠目病歌【方附】
　　产后病目歌【方附】
　　附外治方
　　御纂医宗金鉴卷七十八目録
　　钦定四库全书
　　御纂医宗金鉴卷七十八
　　编辑眼科心法要诀
　　外障总名歌
　　外障暴赤血灌瞳鞕睛赤垂与黄冲蠏睛旋螺并努肉鸡冠蚬肉祟疼同突睛漏睛连鹘眼拳毛倒睫胞凝逢眦赤花陷及黑钉防僻氷瑕粘睛并玉翳水轮逆顺障睑出风粟又混睛撞破撞刺及鍼刺眼痒泪出疮痍生客热伤寒并肝热因他痰核天水行青盲赤烂癍疮病转闗生赘疳眼名小儿通睛恙虽小还有眯目证为轻此为外障四十八熟读方知各证情
　　【注】外障者或因内热或因外邪或内外合邪致生目赤肿痛翳膜等证也暴者暴赤生翳也血灌瞳者血灌瞳人也鞕睛者睑鞕睛疼也赤垂者赤膜下垂也黄冲者黄膜上冲也蠏睛者形如蠏睛而疼痛也旋螺者形如旋螺尖起也努肉者努肉攀睛也祟疼者神祟疼痛也突睛者突起睛髙也漏睛者漏睛脓出也鹘眼者鹘眼凝睛也胞凝者胞肉胶凝也眦赤者两眦赤衇也花陷者花翳白陷也黒者黑翳如珠也钉者钉翳根深也防僻者风牵防僻也氷瑕者氷瑕翳深也粘睛者两睑粘睛也玉翳者玉翳浮满也水轮者膜入水轮也逆顺者逆顺生翳也撞破者被物撞破也撞刺者撞刺生翳也鍼刺者痛如鍼刺也泪出者冲风泪出也疮痍者风赤疮痍也客热者暴风客热也伤寒者伤寒热病后患目也肝热者肝虚积热也因他者因他病后生翳也痰核者睥生痰核也天水者天水行后赤眼也赤烂者胎风赤烂也癍疮者癍疮入眼也转闗者辘轳转闗也生赘者睑中生赘也此外障四十八证之总名读者诚能熟习玩味自因病而各得其情矣
　　暴赤生翳歌
　　暴赤生翳心肝病风热上壅痛难当赤肿热泪羞明痒最宜劆洗出血良初起先用芦根饮黑连消黄芩与防去翳镇肝藁石决辛薯参苓车味羌
　　【注】暴赤生翳其证赤肿生翳痒痛难当时流热泪羞明乃心肝二经风热上壅攻目所致宜劆洗出血服芦根饮子清其内热后服镇肝丸劆音防劆者或以鍼锋微刺之或以灯心草微刮之也
　　芦根饮子
　　芦根【一钱】　　　黒参【一钱五分】
　　黄连【一钱】　　　芒硝【一钱】
　　大黄【一钱】　　　黄芩【一钱五分】
　　防风【一钱】
　　右为粗末以水二盏煎至一盏食后去渣温服
　　镇肝丸方
　　藁本【一两五钱】　石决明【二两煆】
　　细辛【三钱】　　　山药【炒】
　　人参　　　　　茯苓
　　车前子【各一两】　五味子【三钱】
　　羌活【一两】
　　右罗为细末炼蜜为丸如桐子大空心茶清送下三钱
　　血灌瞳人歌
　　血灌瞳人目睛痛犹如血灌色相同胆汁肝血因热耗血为火廹灌睛瞳急用止痛没药散硝黄血竭引茶清痛止大黄当归散贼芩栀子菊苏红
　　【注】血灌瞳人目睛疼痛瞳人如血灌红色缘肝血热耗胆汁皆亏血因火廹灌入瞳中宜服止痛没药散止疼后服大黄当归散
　　止痛没药散方
　　没药【二两】　　　芒硝【一两半】
　　大黄【一两半】　　血竭【一两】
　　右捣筛为细末食后热茶清调下一钱
　　大黄当归散方
　　大黄【一两】　　　当归【二钱】
　　木贼【一两】　　　黄芩【一两】
　　栀子【五钱】　　　菊花【三钱】
　　苏木【五钱】　　　红花【八钱】
　　右为细末令匀每服二钱食逺茶清调下
　　睑鞕睛疼歌
　　睑鞕睛疼胞肿鞕瘀血翳膜目睛疼膈中积热肝风盛外涂焮肿劆瘀红凉膈消黄车前黒黄芩知母栀仁茺【注】睑鞕睛疼初患之时时觉疼胀久则睑胞肿鞕睛珠疼痛此縁膈中积热肝经风毒上冲于目宜劆洗去瘀外涂焮肿膏内服凉膈散
　　焮肿膏【方见卷末】
　　凉膈散方
　　芒硝　　　　　大黄
　　车前子【各一钱】　黒参【一钱半】
　　黄芩　　　　　知母
　　栀子　　　　　　　【炒】　　　　茺蔚子【各一钱】
　　右为粗末以水二盏煎至一盏食后温服
　　赤膜下垂歌
　　赤膜下垂覆睛瞳赤膜从气下垂风此属肝肺热冲眼泪流痛痒如朱红羚羊知母黄芩黒桔梗柴胡栀子茺
　　【注】赤膜下垂初患之时气轮上边起赤膜一片垂至风轮下覆瞳人縁肝肺之热冲于眼内致生赤膜泪流痛痒宜服羚羊饮
　　羚羊饮
　　羚羊角【一钱五分镑】知母
　　黄芩　　　　　黒参
　　桔梗　　　　　柴胡
　　栀子【各一钱炒】　　茺蔚子【二钱】
　　右为粗末以水二盏煎至一盏食后去渣温服
　　黄膜上冲歌
　　黄膜一片气轮起上冲风轮覆盖瞳赤澁泪眵疼痛极此因脾胃热风攻通脾防胃黄芩黑防军知母栀膏茺立应白芷羊踯躅鹅不食草麝归雄
　　【注】黄膜上冲自气轮而起一片黄膜从下直冲风轮上掩瞳人乃脾胃风热上冲于眼致生黄膜泪流赤澁疼痛极甚宜通脾防胃汤外防立应散
　　通脾防胃汤方
　　黄芩【一钱五分】　黒参
　　防风　　　　　大黄
　　知母　　　　　　　【炒】　　　　栀子【各一钱炒】
　　石膏【二钱煆】　　　茺蔚子【二钱】
　　右为粗末以水二盏煎至一盏食逺去渣温服
　　立应散方
　　白芷　　　　　羊踯躅花【减半】
　　鵞不食草【洗净晒亁】麝香【少许】
　　当归　　　　　雄黄【各等分另研后入】
　　右为细末每用少许含水防鼻内去尽浊涕泪出为度
　　蠏睛疼痛歌
　　蠏睛努出蠏睛形乌珠极痛澁羞明肝胆积热肾虚热虚软不疼实鞕疼实者防肝车地骨消黄知母黒柴茺虚宜镇肾味知地山药兎辛石决灵
　　【注】蠏睛之证乌睛努出如豆如珠形似蠏睛疼痛极甚澁泪羞明初起为实鞕而极痛久则为虚软而不疼总因肝胆积热冲睛肾中虚热注目所致实者宜防肝汤虚者用镇肾决明丸
　　泻肝汤方
　　车前子　　　　地骨皮
　　芒硝【各一钱】　　大黄
　　知母【各一钱半】　黒参【一钱】
　　柴胡【二钱】　　　茺蔚子【二钱】
　　右为粗末以水二盏煎至八分去渣空心温服
　　镇肾决明丸方
　　五味子【半两】　　知母【炒】
　　生地黄　　　　山药【各一两半炒】
　　兎丝子【一两】　　细辛【半两】
　　石决明【一两煆】
　　右为细末炼蜜为丸桐子大空心茶清送三钱
　　旋螺尖起歌
　　旋螺尖起如螺殻乌睛色变极痛疼殻形尖起色青黒肝经积热血瘀凝轻宜泻脑防辛梗赤芍天冬五味茺重者泻肝硝黄桔柴芩知母细车行
　　【注】旋螺外障气轮之内乌珠色变青白如螺蛳之殻其色初青久黒其形尖圆乃肝经积热亢极瘀血凝滞所致轻者宜泻脑汤重者用泻肝饮子
　　泻脑汤方
　　防风【二钱】　　　细辛【五分】
　　桔梗【一钱】　　　赤芍药【一钱】
　　天门冬【一钱去心】　　五味子【五分】
　　茺蔚子【二钱】
　　右为粗末以水二盏煎至一盏食后去渣温服
　　防肝饮子
　　芒硝　　　　　大黄
　　桔梗　　　　　柴胡
　　黄芩　　　　　知母【炒】
　　细辛　　　　　车前子【各一钱】
　　右为粗末以水二盏煎至一盏食后去渣温服
　　努肉攀睛歌
　　努肉攀睛大眦起初侵风轮久掩瞳或痒或疼渐积厚赤烂多年肺热壅初起紫金膏防效久宜钩割熨烙攻内服除风汤蔚桔细辛连味大黄风
　　【注】努肉攀睛之证起于大眦初则渐侵风轮久则掩过瞳人或痒或痛渐渐积厚此证多因赤烂年久或肺经风热壅盛所致初起可防紫金膏努瘀自退久则坚靱难消必湏钩割熨烙后服除风汤
　　除风汤方
　　茺蔚子【一钱】　　桔梗【一钱】
　　细辛【五分】　　　黄连【一钱】
　　五味子【五分】　　大黄【一钱】
　　防风【一钱】
　　右为末以水二盏煎至一盏食后去渣温服
　　紫金膏【方见卷末】
　　鸡冠蚬肉歌
　　鸡冠蚬肉内眦生胃心积热共肝风或青或赤如鸡蚬轻侵风轮重掩瞳钩割后服抽风桔消黄车黒细芩风茺蔚丸芩石决黒军苓山药地黄茺
　　【注】鸡冠蚬肉之证起于睥眦之内或青或赤如鸡冠蚬肉之形渐渐而长从大眦侵及风轮久则掩及全目此乃脾胃积热肝风上冲所致先宜用手法钩割后服抽风汤或茺蔚丸
　　抽风汤方
　　桔梗【一钱】　　　芒消【一钱五分】
　　大黄【一钱】　　　车前子【一钱】
　　黒参【一钱五分】　细辛【一钱】
　　黄芩【一钱五分】　防风
　　右为粗末以水二盏煎至一盏食后去滓
　　温服
　　茺蔚丸方
　　黄芩【一两】　　　石决明【一两煆】
　　黒参【一两】　　　大黄【一两】
　　茯苓【一两】　　　山药【二两炒】
　　生地黄【一两五钱】茺蔚子【二两】
　　右为细末炼蜜为丸桐子大空心茶清下三钱
　　神祟疼痛歌
　　神祟疼痛忽然发胞热睛疼缘肺肝洗肝散用消黄桔栀子黄芩知母添黑参热甚加归地外防还宜石燕丹【注】神祟疼痛之证平素无病忽然发动睑皮火热睛珠如刺极痛难当此肺肝风热上攻于眼不可劆洗宜服酒调洗肝散外防石燕丹
　　酒调洗肝散方
　　朴消　　　　　大黄
　　桔梗　　　　　栀子
　　黄芩　　　　　知母【炒】
　　黒参【各等分】
　　热甚者加生地黄当归尾
　　右为末每服二三钱温酒调下日服二次
　　石燕丹【方见卷末】
　　突起睛高歌
　　突起睛高珠肿疼风热毒火上冲睛鍼后退热桔梗饮消黄茺芍黒芩风还睛五味参苓细山药车防逺志茺
　　【注】突起睛髙之证缘风热火毒上冲于眼疼痛难忍睛珠突髙胀起宜先用鍼出其青涎毒水后服退热桔梗饮子用还睛丸调理可愈
　　退热桔梗饮子
　　桔梗　　　　　芒消
　　大黄　　　　　茺蔚子
　　白芍药　　　　　　　　【炒】　　　黒参
　　黄芩　　　　　防风【各一钱】
　　右为粗末以水二盏煎至一盏食后去渣温服
　　还睛丸方
　　五味子【半两】　　人参【二两】
　　茯苓【一两】　　　细辛【半两】
　　山药【一两】　　　车前子
　　防风　　　　　逺志
　　茺蔚子【各一两】
　　右为细末炼蜜丸桐子大空心茶清送下三钱
　　漏睛脓出歌
　　漏睛脓出睑眦间或流脓汁或清涎目无翳障不疼痛风热攻冲心火炎竹叶防经汤柴防升麻竹叶草车前黄芩草决川羌活苓芍将军栀子连
　　【注】漏睛脓出之证生于睑眦或流脓水或淌清涎目无翳障不疼不痛乃风热攻冲心火上炎宜用竹叶泻经汤主之
　　竹叶泻经汤方
　　柴胡【五分】　　　泽泻【四分】
　　升麻【五分】　　　青竹叶【十片】
　　甘草【五分炙】　　　车前子【四分】
　　黄芩【六分】　　　草决明【四分】
　　川羌活【五分】　　白茯苓【四分】
　　赤芍药【四分】　　大黄【六分】
　　栀子仁【五分炒】　　川黄连【五分】
　　右为粗末以水二盏煎至一盏食后温服
　　鹘眼凝睛歌
　　鹘眼凝睛睛突定目珠胀鞕痛难当积热上冲脑热注外用摩风鍼血良内服泻肝汤桔蔚柴防芩黒共消黄【注】鹘眼凝睛之证睛突于外不能动转坚鞕髙努如鹘眼胀满疼痛难忍此积热上冲脑中风热壅注于目所致宜先用金鍼出血泻毒外敷摩风膏内服泻肝汤
　　摩风膏【方见卷末】
　　泻肝汤方
　　桔梗　　　　　茺蔚子
　　柴胡　　　　　防风
　　黄芩　　　　　黒参
　　芒消　　　　　大黄【各等分】
　　右为粗末以水二盏煎至一盏食后去渣温服
　　倒睫拳毛歌
　　倒睫拳毛内刺睛皮松紧痒兼疼碜澁难开胞睑烂肝风脾热两相壅细辛汤用知茺黑军细防风桔梗羚【注】倒睫拳毛之证由皮松紧故拳毛倒入内刺睛珠碜澁难开眼胞赤烂痒而兼疼此乃脾热肝风合邪上壅所致宜用细辛汤内清邪热外散风邪也
　　细辛汤方
　　知母【二钱】　　　茺蔚子【二钱】
　　黒参【一钱】　　　大黄【一钱】
　　细辛【一钱】　　　防风【二钱】
　　桔梗【一钱】　　　羚羊角【一钱镑】
　　右为粗末以水二盏煎至一盏食后去渣温服
　　胞肉胶凝歌
　　胞肉胶凝胞肉肿初小渐大摩隐瞳胃脾风热上攻目通脾泻胃热风清
　　【注】胞肉胶凝之证睥中蠧肉壅起初小渐大摩隐瞳人眼胞湿烂眵泪胶粘此乃脾胃中邪风积热上壅于目所致宜用通脾泻胃汤散风清热两解其邪
　　通脾泻胃汤【方见黄膜上冲下】
　　两眦赤衇歌
　　眦赤病属心经火大眦多实小眦虚实者洗心散归芍麻黄连芥大黄栀虚者九仙芩芥芍菊芎归草芷通宜
　　【注】眦赤之证赤衇起于大眦者心经之实火也赤衇起于小眦者心经之虚热也实者用洗心散两解其实邪虚者宜九仙散清降其虚热也
　　七寳洗心散方
　　当归【一钱】　　　赤芍药【一钱】
　　麻黄【八分】　　　黄连【一钱】
　　荆芥【八分】　　　大黄【一钱】
　　栀子【一钱】
　　右为粗末以水二盏煎至一盏食后去渣温服
　　九仙散方
　　黄芩　　　　　荆芥
　　赤芍药　　　　菊花
　　川芎　　　　　当归
　　甘草　　　　　白芷
　　木通【各一钱】
　　右为粗末以水二盏煎至一盏食后服
　　花翳白陷歌
　　花翳白陷在乌睛四围渐起漫神瞳状如枣花鱼鳞翳肺肝风热脑中冲知母饮子防风桔知母消黄苓细茺【注】花翳白陷者乃黒睛生翳风轮四围渐起中间低陷其翳状如枣花鱼鳞之形乌睛或白或带微黄此因肺肝积热风邪上冲于脑所致宜用知母饮子
　　知母饮子
　　防风【一钱五分】　桔梗【一钱五分】
　　知母【一钱】　　　芒消【一钱】
　　大黄【一钱五分】　茯苓【一钱】
　　细辛【一钱】　　　茺蔚子【一钱】
　　右为粗末以水二盏煎至一盏食后去渣温服
　　黑翳如珠歌
　　黒翳如珠黒睛上形如珠子黒而圆泪出羞澁疼痛甚大人肝肾虚风愆通明补肾丸可服小儿患此名眼疳羚羊角饮消黄细知母羚防一并煎
　　【注】黒翳如珠之证黑睛上有黒翳圆如珠子之形泪出羞澁难开疼痛极甚若大人患此证为肝肾虚热风邪宜用通明补肾丸小儿患此证为实热眼疳宜服羚羊角饮子泄其实热也
　　通明补肾丸【方见五风初患不足下】
　　羚羊角饮子
　　芒消【一钱】　　　大黄【一钱】
　　细辛【五分】　　　知母【一钱】
　　羚羊角【一钱镑】　　防风【二钱】
　　右为粗末以水二盏煎至一盏食逺温服
　　钉翳根深歌
　　钉翳根深睛内生鞕似钉头极痛疼赤澁羞明时泪出肝心毒热上冲瞳除热饮子知母桔消黄茺蔚黒芩风
　　【注】钉翳根深者睛中翳黑鞕如钉子之形其证疼痛赤澁泪出羞明此乃肝心毒热上攻睛瞳宜服除热饮子清泻其毒热也
　　除热饮子
　　知母【二钱】　　　桔梗【二钱】
　　芒消【一钱】　　　大黄【一钱】
　　茺蔚子【一钱】　　黒参【二钱】
　　黄芩【二钱】　　　防风【一钱】
　　右为粗末以水二盏煎至一盏食后去渣温服
　　风牵防僻歌
　　风牵防僻睑痒赤阳明风热刺睛明内服排风蝎味蛇天麻辛芍桔防风
　　【注】风牵防僻之证睑皮痒赤时时口眼相牵而动此乃阳明风热上壅所致宜先用鍼刺睛明穴外泄其邪后服排风散内疎其风
　　排风散方
　　干蝎　　　　　五味子
　　乌蛇【各一钱】　　天麻【二钱】
　　细辛　　　　　白芍药【炒】
　　桔梗【各一钱】　　防风【二钱】
　　右为细末令匀食后米饮调下三钱
　　氷瑕翳深歌
　　氷瑕翳深色微青横贯乌睛珠痒疼泪眵赤衇缘肝热石燕丹宜外防灵内服茺蔚消黄细元芍知母殻防风【注】氷瑕翳深之证翳色青白如氷横贯乌睛其证或痒或疼发歇无时眵黏泪出白睛赤衇此乃肝经之热宜外防石燕丹内服茺蔚散
　　石燕丹【方见卷末】
　　茺蔚散方
　　茺蔚子【二钱】　　　芒消【一钱】
　　大黄【一钱】　　　　细辛【五分】
　　黒参【一钱】　　　　赤芍药【一钱五分】
　　知母【一钱】　　　　枳殻【一钱】
　　防风【二钱】
　　右为粗末以水二盏煎至一盏食逺温服
　　两睑粘睛歌
　　两睑粘睛眵痒疼脾胃风湿热甚成菊花通圣消黄桔芍草荆归膏薄芎麻芩栀滑翘防术外加羌细菊蔓荆
　　【注】两睑粘睛之证睑内生疮眵泪痒痛胞睑粘合难开此乃脾胃中风湿热盛合邪上攻宜用防风通圣散加羌活菊花细辛蔓荆子外散风邪内清邪热
　　菊花通圣散方
　　芒消【五分】　　　大黄【五分酒蒸】
　　桔梗【一钱】　　　白芍药【五分炒】
　　甘草【一钱五分生】　荆芥穂【五分】
　　当归【五分】　　　石膏【一钱】
　　薄荷【五分】　　　川芎【五分】
　　麻黄【五分】　　　黄芩【一钱】
　　栀子【一钱炒黒】　　　滑石【二钱】
　　连翘【五分】　　　防风【五分】
　　白术【五分炒】
　　外加羌活细辛菊花蔓荆子各五分
　　右为粗末以水二盏煎至一盏食后去渣温服
　　玉翳浮满歌
　　玉翳浮满时或疼风热冲脑盖瞳睛洗刀通圣羌独细蒺元贼决蜕蔓青
　　【注】玉翳浮满之证初起时或疼痛黒睛上翳如玉色遮盖瞳人皆缘肝经热极风热冲脑所致宜用洗刀散除风热而消翳膜也
　　洗刀散方
　　即防风通圣散加羌活独活细辛蒺藜元参木贼草决明蝉蜕蔓荆子青葙子各一钱
　　膜入水轮歌
　　膜入水轮睛疮后疮愈生翳侵水轮肺肝虚热大肠燥日久失治伤瞳神退热饮军茺蔚黒辛防五味桔黄芩【注】膜入水轮者因黒白睛上生疮而起愈后疮痕不没渐生翳膜侵入水轮此乃肝经积热大肠燥滞邪热上逆所致宜用退热饮子清降其热
　　退热饮子
　　大黄【一钱】　　　茺蔚子【二钱】
　　黒参【一钱】　　　细辛【一钱】
　　防风【二钱】　　　五味子【五分】
　　桔梗【二钱】　　　黄芩【二钱】
　　右为粗末以水二盏煎至一盏食后去渣温服
　　逆顺生翳歌
　　逆顺生翳上下生顺则下垂逆上冲钩割后用知母饮知味军芩车桔茺
　　【注】逆顺生翳之证从上垂下侵入黒睛为顺从下冲上侵入黒睛为逆顺则易安逆则难治并宜手法钩割去其翳膜后服知母饮子清其内热
　　知母饮子
　　知母【二钱炒】　　　五味子【五分】
　　大黄【一钱】　　　黄芩【一钱】
　　车前子【二钱】　　桔梗【一钱】
　　茺蔚子【二钱】
　　右为粗末以水二盏煎至一盏食后去渣温服
　　风牵睑出歌
　　风牵睑出睑皮翻胞睑俱红眵泪涟胃经积热肝风盛劆洗去瘀病可痊后服黄耆汤蔚骨防芩苓草大黄煎【注】风牵睑出之证乃睑皮翻出向外上下胞睑俱赤眵泪淋漓皆缘胃经积热肝有风邪宜先用劆洗去瘀后服黄耆汤清热散邪也
　　黄耆汤方
　　黄耆【一钱】　　　茺蔚子【二钱】
　　地骨皮【一钱】　　防风【一钱五分】
　　黄芩【一钱】　　　茯苓【一钱】
　　甘草【五分】　　　大黄【一钱】
　　右为粗末以水二盏煎至一盏食后去渣温服
　　睑生风粟椒疮歌
　　椒疮风粟睑胞生多泪难睁摩澁疼脾经风热粟黄软脾经湿热椒鞕红劆洗后用清脾饮知母翘军生地风黄芩元粉黄连桔陈皮荆芥黒参灵
　　【注】椒疮风粟之证或起于睑边或生于胞内皆泪多难睁沙澁摩睛疼痛粟疮如粟其形黄软属脾经风热而成椒疮如椒其形红鞕属脾经湿热而成并宜劆洗出血服除风清脾饮椒疮倍芩连生地风粟倍荆芥防风
　　除风清脾饮
　　知母　　　　　连翘
　　大黄　　　　　生地黄
　　防风　　　　　黄芩
　　元明粉　　　　黄连
　　桔梗　　　　　陈皮
　　荆芥穂　　　　黒参【各等分】
　　右为粗末以水二盏煎至一盏去渣食逺温服
　　混睛歌
　　混睛初起白睛混渐生赤衇遮瞳睛或混白膜漫珠上白忌苔光赤散红先痒后疼隐澁泪肝藏毒风劆洗通后服地黄生熟地蒺藜当归甘草通黄连木贼乌犀角羌活元参军谷精
　　【注】混睛之证初起白睛混赤渐生赤衇遮漫乌睛或白或赤漫珠一色白忌光滑如苔赤忌赤衇外散其证初起则先痒后痛渐致碜澁泪出羞明隐痛视物昏蒙此乃肝藏毒风与瘀血上凝所致先宜劆洗去瘀后服地黄散外防摩障灵光膏
　　地黄散方
　　生地黄【七钱】　　熟地黄【七钱焙亁】
　　白蒺藜【四钱炒】　　当归【七钱】
　　甘草【五钱炙】　　　木通【五钱】
　　黄连【五钱酒炒】　　　木贼【五钱】
　　乌犀角【五钱镑】　　羌活【五钱】
　　元参【五钱】　　　大黄【七钱】
　　谷精草【五钱】
　　右为细末令匀每服三钱煮羊肝汁食逺调服
　　摩障灵光膏【方见卷末】
　　被物撞破歌
　　被物撞破珠胀痛肿闭胞青劆洗良外涂生地地黄散芎地羚军芍殻香
　　【注】被物撞破者或因打扑或因撞损睛珠胀痛眼胞青紫肿闭难开先宜劆洗散瘀外敷捣烂生地黄膏内服生地黄散
　　生地黄散方
　　川芎　　　　　生地黄
　　羚羊角　　　　大黄
　　赤芍药　　　　枳殻
　　木香【各一钱】
　　右为粗末以水二盏煎至一盏食后去渣温服
　　撞刺生翳歌
　　撞刺生翳遗刺痕日久血瘀障翳生赤衇澁疼经效散柴军归芍草犀同
　　【注】撞刺生翳之证或被竹木签刺成疮因治疗不净留痕日久瘀血凝积遂生翳膜赤衇满目澁痛泪出宜用经效散清热散瘀也
　　经效散方
　　柴胡【二钱】　　　大黄【一钱】
　　当归尾【一钱】　　赤芍药【一钱】
　　甘草梢【五分】　　犀角【一钱】
　　右为粗末以水二盏煎至一盏食后去渣温服
　　痛如鍼刺歌
　　痛如鍼刺心火炽睛珠如同鍼刺疼头疼目眼系急鍼后八正草栀灯桑车扁蓄滑生地竹叶生军瞿麦通【注】痛如鍼刺乃心经毒火上炽睛珠忽然极痛犹如鍼刺微带头疼目眼系紧急先宜火鍼刺太阳穴外散其邪后服加味八正散内泄其热也
　　加味八正散方
　　甘草　　　　　栀子
　　灯心草　　　　桑白皮
　　车前子　　　　扁蓄
　　滑石　　　　　生地黄
　　苦竹叶　　　　大黄
　　瞿麦　　　　　木通【各等分】
　　右为粗末以水二盏煎至一盏食后去渣温服
　　眼痒歌
　　眼痒皆因肝胆风痒生眦睑黒白睛外用广大重明洗内服荆防羌乌芎
　　【注】眼痒之证皆因肝胆二经风邪冲发所致或在睑边眦内甚则痒连睛珠痒极难忍外以广大重明汤薫洗内服驱风一字散疎散风邪
　　广大重明汤【方见卷末】
　　驱风一字散方
　　荆芥穗【五钱】　　　防风【二两五钱】
　　羌活【二两五钱】　　川乌【五钱炮】
　　川芎【五钱】
　　右五味共为细末令匀每服二钱食后薄荷汤调下
　　冲风泪出歌
　　风泪初起冬月甚久则冬夏泪蒙蒙肝虚冷泪不疼赤实则热泪肿红疼虚用补肝归白芍蒺芎熟地木贼风实用茶调荆薄草贼防羌决菊膏芎
　　【注】冲风泪出之证见风泪出初起则冬月甚夏月轻久则冬夏皆然此乃肝藏虚风邪热所致若泪冷不赤不痛为虚宜用补肝汤泪热肿赤疼痛为实宜用川芎茶调散
　　止泪补肝散方
　　当归【二钱】　　　白芍药【一钱炒】
　　蒺藜【一钱】　　　川芎【五分】
　　熟地黄【二钱】　　木贼【一钱】
　　防风【一钱】
　　右为粗末以水二盏煎至一盏食逺去渣温服
　　川芎茶调散方
　　荆芥　　　　　薄荷
　　甘草　　　　　　　【炙】　　　　木贼
　　防风　　　　　羌活
　　石决明　　　　　　　　【煅】　　　菊花
　　石膏　　　　　川芎【各一两】
　　右为细末令匀每服三钱食后茶清调下
　　风赤疮痍歌
　　风赤疮痍眦睑生黒睛端好睑烂红脾经风热宜急治久生翳膜遮瞳睛加减四物汤生地苦参牛蒡薄荷风当归赤芍天花粉连翘荆芥穂川芎
　　【注】风赤疮痍者起于两眦其黒睛则端然无恙惟睑边烂而红赤此乃脾经风热上攻所致宜急治之久则恐生翳膜遮盖睛瞳用加减四物汤
　　加减四物汤方
　　生地黄　　　　苦参
　　牛蒡子　　　　薄荷
　　防风　　　　　当归
　　赤芍药　　　　天花粉
　　连翘　　　　　荆芥穂
　　川芎【各一钱】
　　右为粗末以水二盏煎至一盏食后去渣温服
　　暴风客热歌
　　暴风客热胞肿疼泪多痒赤胀白睛原于肺热召风郁菊花通圣可收功
　　【注】暴风客热者胞肿疼痛泪多痒赤白睛胀起此证原于肺客邪热外召风邪先宜劆洗后用菊花通圣散内清邪热外散风邪也
　　菊花通圣散
　　方见两睑粘睛下
　　伤寒热病后患目歌
　　伤寒余热过食辛瞳散黒花澁泪频红肿痛用生犀饮羚防芩桔知苓参
　　【注】伤寒热病后患目者因余热未清过食辛热两热合邪以致瞳人散大时见黑花隐澁泪多红肿疼痛宜用生犀饮清解其热也
　　生犀饮
　　生犀角【二钱】　　羚羊角【一钱】
　　防风【一钱】　　　黄芩【一钱】
　　桔梗【一钱五分】　知母【一钱】
　　茯苓【一钱】　　　人参【一钱】
　　右为粗末以水二盏煎至一盏食后去渣温服
　　肝虚积热歌
　　肝虚积热频发歇起初红肿痛羞明年深生翳渐昏暗青葙丸用兎丝茺生地青葙防五味黒柴泽泻细车苓【注】肝虚积热之证时发时歇初则红肿疼痛澁泪难开久则渐重遂生翳膜视物昏暗宜用青葙子丸治之
　　青葙丸方
　　兎丝子【一两】　　茺蔚子【一两】
　　生地黄【二两】　　青葙子【二两】
　　防风【一两】　　　五味子【三钱】
　　黒参【一两】　　　柴胡【一两】
　　泽泻【一两】　　　细辛【三钱】
　　车前子【一两】　　茯苓【一两】
　　右为细末炼蜜为丸桐子大空心茶清送下三钱
　　因他患后生翳歌
　　因患病后生云翳赤烂日久翳遮瞳心无黄赤犹能见羊肝丸蒺菊川芎决地楮槐连五味荆归甘草防仁风【注】因患他病后生翳者为患后生翳也初则赤烂日久渐生云翳遮蔽瞳人视无所见医者当细看翳心若不黄赤犹能通三光者可治宜常服羊肝丸可愈
　　羊肝丸方
　　雄羊肝【一具】　　白蒺藜【一两炒去刺】
　　菊花【一两　去梗叶】　　川芎【三钱】
　　石决明【一两】　　生地黄【一两】
　　楮实子【五钱】　　槐角【五钱炒】
　　黄连【五钱】　　　五味子【五钱】
　　荆芥穂【二钱五分】当归尾【五钱】
　　甘草【五钱】　　　防仁【七钱去殻油】
　　防风【二钱】
　　右为细末雄羊肝一具滚水沸过和前药捣为丸如桐子大每服五六十丸空心薄荷汤下
　　脾生痰核歌
　　睥生痰核痰火结核形如豆坚不疼失治成瘿流脓血防风散结芷芩风黒桔前胡陈赤芍浙贝苍术花粉同【注】睥生痰核之证因痰火结聚而成生于胞外皮内核形如豆坚鞕不疼宜用防风散结汤化痰散热若久而不治渐长为瘿破则成漏为难治矣
　　防风散结汤方
　　白芷　　　　　黄芩
　　防风　　　　　黒参
　　桔梗　　　　　前胡
　　陈皮　　　　　赤芍药
　　浙贝母　　　　苍术
　　天花粉【各八分】
　　右为粗末以水二盏煎至一盏食后去渣温服
　　天行赤眼歌
　　天行赤眼四时生传染热泪肿赤疼受邪浅深随人化驱风散热饮防风牛蒡将军羌赤芍连翘栀薄草归芎【注】天行赤眼者四时流行风热之毒染而成老防相传沿门逐户赤肿澁泪羞明疼痛受邪浅深视人强弱强者先愈弱者迟愈宜用驱风散热饮风盛倍羌防热盛倍大黄
　　驱风散热饮
　　防风　　　　　牛蒡子【炒研】
　　大黄【酒浸】　　　羌活
　　赤芍药　　　　连翘
　　栀子【炒】　　　　薄荷【各一钱】
　　甘草【五分】　　　当归尾
　　川芎【各一钱】
　　右为粗末以水二盏煎至一盏食后去渣温服
　　小儿青盲歌
　　小儿青盲胎受风瞳子端然视物蒙明目羊肝桂栢味细菊羌连白术同
　　【注】小儿青盲者因胎受风邪生后瞳人端好黒白分明惟视物不见有时夜卧多惊呕吐痰涎黄汁宜用镇肝明目羊肝丸久服可愈
　　镇肝明目羊肝丸方
　　羯羊肝【一具　用新瓦盆焙亁如大只用一半竹刀切片】
　　官桂　　　　　栢子仁
　　五味子　　　　细辛
　　菊花　　　　　羌活【各五钱】
　　黄连【七钱炒】　　　白术【五钱】
　　右为细末炼蜜为丸如桐子大沸汤研调空心服一钱
　　胎风赤烂歌
　　胎风赤烂缘胎热目赤眵黏眦烂红小防风汤羌栀草归尾将军赤芍风
　　【注】胎风赤烂之证因在母腹其母过食辛热或生后乳母过食辛热致令小儿双目尽赤眵泪胶黏四眦湿烂宜用小防风汤治之
　　小防风汤方
　　羌活　　　　　栀子
　　甘草　　　　　当归尾
　　大黄　　　　　赤芍药
　　防风【各五分】
　　右为粗末以水一盏半煎至五分空心温服
　　癍疮入眼歌
　　小儿癍疮入眼中赤肿难开澁泪疼久生云翳如银色肝经余热上冲睛红花散用草归地赤芍军翘紫草红【注】小儿癍疮之证因患痘时疮生眼中赤肿难开澁泪羞明疼痛久则生翳如银色此乃痘后肝经余热上攻睛瞳所致宜用红花散清热散瘀其证自愈
　　红花散方
　　甘草　　　　　当归尾
　　生地黄　　　　赤芍药
　　大黄　　　　　连翘
　　紫草　　　　　红花【各五分】
　　右为粗末灯心草十茎竹叶十片为引以水一盏半煎至五分食逺去渣温服
　　辘轳转闗歌
　　辘轳转闗肝风盛旋转睛珠辘轳同轻则瞳斜重反背初起钩藤饮蝎芎参防二麻僵蚕草后服天冬饮赤苓羌活天冬五味子人参知母蔚防风
　　【注】辘轳转闗之证因肝经风邪壅盛以致二目睛珠旋转不定与辘轳相同轻则瞳人偏斜重则瞳人反背初起宜用钩藤饮疎散风邪定后用天门冬饮调理即愈
　　钩藤饮
　　钩藤【五分】　　　全蝎【一钱炒去毒】
　　川芎　　　　　人参
　　防风【各七分】　　麻黄【三分】
　　天麻【七分】　　　僵蚕【一钱二分炒】
　　甘草【三分炙】
　　右为粗末以水二盏煎至一盏去渣不拘时服
　　天门冬饮
　　赤茯苓【七分】　　羌活【七分】
　　天门冬【一钱】　　五味子【五分】
　　人参【七分】　　　知母【一钱】
　　茺蔚子【一钱】　　防风【五分】
　　右为粗末以水二盏煎至一盏食后去渣温服
　　小儿生赘歌
　　小儿生赘生睑内初小渐大隐摩瞳赤澁泪多脾胃热钩割劆洗去瘀红清胃散用车前子膏军柴桔黒芩风【注】小儿生赘之证生于眼胞之内初起如麻子久则渐长如豆隐摩瞳人赤澁泪出此乃脾胃积热上壅所致先用手法或钩割或劆洗散去外瘀后用清胃散清其内热
　　清胃散方
　　车前子　　　　石膏
　　大黄　　　　　柴胡
　　桔梗　　　　　黒参
　　黄芩　　　　　防风【各一钱】
　　右为粗末以水二盏煎至一盏食后去渣温服
　　小儿疳眼歌
　　小儿疳眼肝脾病肿疼澁泪翳遮瞳咬甲揉鼻合面卧肥儿神麦荑连同
　　【注】小儿疳眼者初因饮食伤脾久则肝热上冲肿痛难开隐澁泪多渐生白膜云翳遮睛外则挦眉咬甲揉鼻喜合面而卧不喜擡头宜用四味肥儿丸久服即效
　　四味肥儿丸方
　　神麯　　　　　　　【炒】　　　　麦芽【炒】
　　芜荑　　　　　黄连【各等分炒】
　　右为细末令匀水糊为丸桐子大每服一钱空心白汤送下
　　小儿通睛歌
　　小儿通睛因惊振看东反西视斜偏牛黄珠麝竺金黛地龙苏附珀油蚕
　　【注】小儿通睛之证或因惊恐或缘击振致双目睛通瞻视偏斜看东反西视左反右急用牛黄丸疎风镇惊久则即成难治之证
　　牛黄丸方
　　牛黄【三钱】　　　珍珠【三钱】
　　麝香【少许】　　　天竺黄【三钱】
　　金铂【量加为衣】　　　青黛【三钱】
　　地龙【三钱】　　　苏合油【五钱】
　　白附子【三钱炮】　　琥珀【三钱】
　　香油【五钱】　　　僵蚕【三钱】
　　以上九味各另研极细共为一处用细甘草梢一两煎汁次入苏合油香油兑均和药为丸黄豆大金铂为衣薄荷汤化下一丸忌一切酒面辛热生痰等物
　　眯目飞尘飞丝歌
　　眯目尘丝入目中泪澁难开睛痛疼初宜外治久生翳酒调散用草归茺螵蛸赤芍苍菊桔翘麻羌活大黄同【注】眯目者或飞尘飞丝风吹入目也其证泪多隐澁难开睛珠疼痛初得时宜翻转眼脾用绵裹脚拨出眯物若日久生云翳者宜用酒调散治之
　　酒调散方
　　甘草　　　　　当归
　　茺蔚子　　　　桑螵蛸
　　赤芍药　　　　苍术
　　菊花　　　　　桔梗
　　连翘　　　　　麻黄
　　羌活　　　　　大黄【各一两】
　　右为细末每服三钱酒调下不拘时服



　　补遗
　　能逺怯近歌
　　近视昏蒙逺视明阳光有余损隂精湏用地芝丸枳殻菊花生地共天冬
　　【注】能逺怯近者谓视物逺则能见近则昏蒙也盖由其人阳气有余隂精不足故光华散乱不能收敛于近也宜用地芝丸养隂久服则目自愈
　　地芝丸方
　　枳殻　　　　　　　　【去穰】　　　菊花【各三两】
　　生地黄　　　　　　　　　【焙亁】　　天门冬【各四两去心】
　　右为细末炼蜜为丸桐子大每服百丸食后茶清送下
　　能近怯逺歌
　　近视清明逺视昏阳光不足被隂侵定志丸用菖蒲逺硃砂人参白茯神
　　【注】能近怯逺者非生成近视谓平昔无此证忽视物近则明了逺则昏暗也由其人隂气偏盛阳气不足阳被隂侵是以光华不能发越于逺也宜定志丸补心壮神神足则自能逺视矣
　　定志丸方
　　菖蒲【二两】　　　逺志【二两去心】
　　硃砂【三钱　　研细另用】　人参【一两】
　　白茯神【一两】
　　右为细末炼蜜为丸桐子大以硃砂为衣每服五十丸食后米饮汤送下
　　瞳神散大歌
　　瞳神散大风轮窄邪热蒸之风气攻或因思怒痰寒疟地黄丸内芍归芎防已丹柴知二地丹参独蘗味寒茺【注】瞳神散大者谓瞳神散大风轮反为窄窄一周甚则一周如线乃邪热内蒸风气上攻所致亦有因忧思气怒痰火伤寒疟疾经产败血等证而成宜用地黄丸
　　地黄丸方【一名羌活退翳丸】
　　白芍药【一两三钱酒炒】当归身【五钱酒炒】
　　川芎【三钱酒洗】　　　防已【二钱酒制】
　　牡丹皮【三钱酒洗】　　柴胡【三钱】
　　知母【三钱　盐水炒】　　熟地黄【八钱焙】
　　生地黄【八钱】　　丹参【五钱】
　　独活【三钱】　　　黄蘗【五钱酒制】
　　五味子【三钱】　　寒水石【三钱】
　　茺蔚子【五钱】
　　右为细末炼蜜为丸桐子大每服三钱空心白滚汤送下
　　瞳神缩小歌
　　瞳神缩小如鍼簮劳伤精血损肾肝视不甚昏微隐澁清肾抑阳黄蘗连草决苓归生地芍独活知母枸寒【注】瞳神缩小者谓瞳神渐渐缩小如簮脚甚则如鍼乃淫欲劳伤精血亏损肾肝二经所致其证视物不甚昏惟觉羞明隐澁宜用清肾抑阳丸壮水以制阳也
　　清肾抑阳丸方
　　黄蘗【二两　盐水制】　　黄连【二两酒炒】
　　草决明【一两炒】　　白茯苓【二两】
　　当归【一两　酒洗炒】　　生地黄【二两】
　　白芍药【一两酒炒】　　独活【八钱】
　　知母【二两　盐水制】　　枸子【二两】
　　寒水石【二两另研】
　　右为细末炼蜜为丸如桐子大每服三钱空心白滚汤送下
　　干澁昏花歌
　　干澁昏花肝肾病酒色劳瞻思虑伤四物五子车前子覆盆枸兎丝当熟地川芎芍地肤五胆膏宜外防良【注】干澁昏花者谓目觉干澁不爽视物昏花也此乃肝肾俱伤之候或因嗜酒恣欲或劳瞻竭视或思虑太过皆成此证宜用四物五子丸滋隂养水畧带抑火以培其本也
　　四物五子丸方
　　车前子　　　　　　　　　【酒蒸】　　覆盆子
　　枸子　　　　兎丝子【酒煮烂】
　　当归　　　　　　　　【酒洗】　　　熟地黄
　　川芎　　　　　白芍药
　　地肤子【各等分】
　　右为细末炼蜜为丸桐子大每服二钱不拘时盐汤送下
　　五胆膏【方见卷末】
　　白眼痛歌
　　白眼痛病不红肿红丝赤衇沙澁疼肺脾湿热兼伏火湏辨赤衇三阳经桑皮汤泽元参桔菊草旋苓桑麦冬
　　【注】白眼痛者俗呼为害白眼其证不红不肿沙澁疼痛多生红丝赤衇乃脾肺络伤湿热兼气分伏火上冲所致湏看赤衇红丝以辨三阳从上而下者太阳也羌活为使从下而上者阳明也升麻为使从外至内者少阳也柴胡为使宜桑白皮汤主之
　　桑白皮汤方
　　泽泻【八分】　　　元参【八分】
　　黄芩【一钱】　　　桔梗【七分】
　　菊花【五分】　　　甘草【二分半】
　　旋覆花【一钱】　　茯苓【七分】
　　桑白皮【七分】　　麦门冬【一钱去心】
　　右为粗末以水二盏煎至一盏去渣温服
　　女子逆经歌
　　女子逆经血灌瞳满眼如朱努肉生总因血热经阻逆通经苏木大黄红芩连羌薄栀香附生地归芍贼草芎【注】女子逆经之证乃血逆上行冲灌瞳人以致满眼赤澁或生努肉总由血热经阻不行因而上逆也宜用通经散破血通经其血翳自退
　　通经散方
　　蘓木【一两】　　　大黄【五钱】
　　红花【一两】　　　黄芩【二两】
　　黄连　　　　　羌活
　　薄荷　　　　　黒栀子
　　香附　　　　　生地黄
　　当归　　　　　赤芍药
　　木贼　　　　　甘草
　　川芎【各一两】
　　右为粗末令匀每服五钱以水一盏半煎至七分食后去渣温服
　　行经目痛歌
　　女子行经目澁疼晕头疼云翳生去血过多肝藏损当归补血薄羌茺柴胡蒺藜菊防草生地当归白芍芎【注】行经目痛者女子遇经行之际眼目澁痛头疼晕肿澁难开生翳于黒睛上或如粟米或花翳白陷此因经行去血过多肝经虚损故也宜用当归补血汤治之
　　当归补血汤方
　　薄荷【五分】　　　羌活【五分】
　　茺蔚子【一钱】　　柴胡【八分】
　　蒺藜【一钱】　　　菊花【八分】
　　防风【八分】　　　甘草【四分】
　　生地黄【二钱】　　当归【一钱五分】
　　白芍药【一钱】　　川芎【八分】
　　右为粗末以水二盏煎至一盏食后去渣温服
　　妊娠目病歌
　　妊娠目病有余证湏辨气分血分医气分旋螺瞳散大天冬饮用茯苓知羌活防风参五味血分瘀血并凝脂保胎芩芥归芍草连翘芎地缩陈皮
　　【注】妊娠目病者为有余之证有气分血分之别属气分者多见旋螺瞳人散大乃气分之热宜天门冬饮属血分者多生瘀血凝脂翳障乃血分之热宜用保胎清火汤以治之
　　天门冬饮
　　天门冬【一钱五分】茯苓【一钱】
　　知母【一钱五分】　羌活【五分】
　　防风【五分】　　　人参【五分】
　　五味子【五分】
　　右为粗末以水二盏煎至一盏食后去渣温服
　　保胎清火汤方
　　黄芩【一钱二分】　荆芥穂
　　当归身　　　　白芍药【各一钱】
　　甘草【三分炙】　　　连翘【一钱】
　　川芎【八分】　　　生地黄
　　缩砂仁　　　　陈皮【各一钱】
　　右为粗末以水二盏煎至一盏食逺去渣温服
　　产后病目歌
　　产后患目血不足病有三因治可通思哭劳瞻多内障嗜辛厚味外障成外因头风风烂湿四物补肝香附芎夏枯熟地归芍草随人加减可收功
　　【注】产后患目乃去血过多不足之证病虽有三因之别而治法可以加减变通内因者多缘思虑哭泣或竭视劳瞻致成内障湏四物补肝汤倍熟地芎归外因者因嗜辛辣厚味或因头风致成风赤湿烂宜本方倍香附川芎夏枯草随证加减以治之
　　四物补肝汤方
　　香附【一钱五分酒制】　川芎【一钱】
　　夏枯草【二钱】　　熟地黄【四钱焙亁】
　　当归身【二钱酒洗】　　白芍药【一钱五分酒洗】
　　甘草【五分炙】
　　右为粗末以水二盏煎至一盏食逺去渣温服
　　附外治方
　　焮肿膏方
　　腻粉【少许】　　　黄蜡
　　代赭石【各五钱研】　细磁末
　　黄蘗【细末】　　　麻油【各一两】
　　右为极细末入铜杓内入油蜡同煎为膏涂患处
　　紫金膏方
　　炉甘石【炉甘石入大银罐内盐泥封固用炭火煅一炷香以罐通红为度取起为末用黄连水飞
　　过再入黄芩黄连黄蘗汤内将汤煮亁以甘石如松花色四两】
　　黄丹【入锅内炒黒色用草试之草灼提起如此三次研极细末水飞四两】
　　硼砂【三钱　　研细飞过】　硃砂【三钱研细飞过】
　　轻粉【五分】　　　青盐【五分水洗去泥】
　　珍珠【三钱】　　　白丁香【五分乳汁化开去渣】
　　没药【五分】　　　乳香【五分】
　　海螵蛸【二钱　　去皮研细】枯矾【五分】
　　硵砂【五分】　　　当归【五分研细】
　　川芎【五分研细】　　　黄连【五分研细】
　　甘草【五分研细】　　　麝香【五分】
　　氷片【五分】
　　如法炮制各研极细无声用好白蜜十五两入锅内熬去沫只用白蜜十两先下炉甘石搅匀次下黄丹搅匀再下诸药不住手搅匀如紫金色不粘手为度
　　石燕丹方
　　炉甘石【炉甘石入大银罐内盐泥封固用炭火煅一炷香以罐通红为度取起为末用黄连水飞
　　过再入黄芩黄连黄蘗汤内将汤煮亁以甘石如松花色四两】
　　硼砂【铜杓内同水煮干】　　石燕
　　琥珀　　　　　　硃砂【水飞各取净末一钱五分】
　　鹰屎白【一钱如无白丁香代之】氷片
　　麝香【各分半】
　　右为极细末研至无声每用少许水蘸防眼大眦枯澁无泪加熊胆白蜜
　　血翳加真阿魏
　　黄翳加鸡内金
　　风热翳加蕤仁
　　热翳加珍珠牛黄
　　冷翳加附子尖雄黄
　　老翳倍硼砂加猪子
　　摩风膏方
　　黄连　　　　　细辛
　　当归　　　　　杏仁【去皮尖为霜】
　　防风　　　　　松脂【各五钱】
　　白芷　　　　　黄蜡【各一两】
　　麻油【四两】
　　先将蜡油溶化前药共研为细末慢火熬膏贴太阳穴
　　摩障灵光膏方
　　黄连【剉如豆大一两童便浸一宿晒干为末】
　　黄丹【三两水飞】　　　当归【二钱酒洗】
　　麝香【五分】　　　乳香【五分】
　　轻粉【一钱】　　　磠砂【一钱】
　　白丁香【一钱】　　龙脑【一钱】
　　海螵蛸【一钱　俱另研细末】炉甘石【六两以黄连一两煎水淬七次研细】
　　先用好白蜜十两熬五七沸以净纸搭去蜡面除黄丹外下余药用栁木搅匀次下黄丹再搅慢火徐徐搅至紫色却将乳香麝香轻粉磠砂和匀入上药内以不粘手为度
　　广大重明汤方
　　防风　　　　　菊花
　　龙胆草　　　　甘草
　　细辛【各等分】
　　右为粗末水一盏煎半盏去渣带热薰洗
　　五胆膏方
　　猪胆汁　　　　黄牛胆汁
　　羊胆汁　　　　鲤鱼胆汁【各二钱五分】
　　白蜜【二两】　　　胡黄连【研末】
　　青皮　　　　　　　　【研末】　　　川黄连【研末】
　　熊胆【各二钱五分】
　　右将诸药末与蜜并胆汁和匀入磁瓶内以细纸封头牢系坐饭甑中蒸待饭熟为度










　　御纂医宗金鉴卷七十八
<子部,医家类,御纂医宗金鉴>
　　钦定四库全书
　　御纂医宗金鉴卷七十九
　　编辑刺炙心法要诀目录
　　九鍼原始歌
　　九鍼式图并九鍼主治法歌
　　行鍼次第手法歌【共十二歌】
　　中指定同身寸图
　　行鍼分寸法歌
　　十二经井荥俞经合原刺浅深歌
　　五藏井荥俞经合歌
　　六府井荥俞原经合歌
　　十二经表里原络总歌
　　肺经表里原络穴图
　　肺经表里原络穴主治歌
　　大肠经表里原络穴图
　　大肠经表里原络穴主治歌
　　脾经表里原络穴图
　　脾经表里原络穴主治歌
　　胃经表里原络穴图
　　胃经表里原络穴主治歌
　　心经表里原络穴图
　　心经表里原络穴主治歌
　　小肠经表里原络穴图
　　小肠经表里原络穴主治歌
　　肾经表里原络穴图
　　肾经表里原络穴主治歌
　　膀胱经表里原络穴图
　　膀胱经表里原络穴主治歌
　　三焦经表里原络穴图
　　三焦经表里原络穴主治歌
　　心包络经表里原络穴图
　　心包络经表里原络穴主治歌
　　胆经表里原络穴图
　　胆经表里原络穴主治歌
　　肝经表里原络穴图
　　肝经表里原络穴主治歌
　　八衇交会八穴歌
　　冲衇公孙穴图
　　冲衇公孙穴主治歌
　　阴维内关穴图
　　阴维内关穴主治歌
　　带衇临泣穴图
　　带衇临泣穴主治歌
　　阳维外关穴图
　　阳维外关穴主治歌
　　督衇后谿穴图
　　督衇后谿穴主治歌
　　阳蹻申衇穴图
　　阳蹻申衇穴主治歌
　　任衇列缺穴图
　　任衇列缺穴主治歌
　　阴蹻照海穴图
　　阴蹻照海穴主治歌
　　手足十二经所属歌
　　天干十二经表里歌
　　地支十二经流注歌
　　十二经相传次序歌
　　十二经起止歌
　　十二经穴周流歌
　　十二经衇气血多少歌



　　御纂医宗金鉴卷七十九目録
　　钦定四库全书
　　御纂医宗金鉴卷七十九
　　编辑刺灸心法要诀
　　九鍼原始歌
　　九鍼因何而有名原于天地大数生始于一而终于九天地人时音律星风野九九八十一鍼应其数起黄钟皮肉筋衇声阴阳齿气九窍关节通
　　【注】灵枢九鍼篇帝曰九鍼焉生何因有名岐伯曰天地之大数也始于一终于九一法天二法地三法人四法时五法音六法律七法星八法风九法野九鍼者圣人起天地之数始于一而终于九九而九之九九八十一以起黄钟之数鍼之数应之而人之身形亦应之皮应天肉应地血衇应人筋应时声应音隂阳应律齿面目应星气应风九窍三百六十五络应九野此天人相通之道也故一鍼皮二鍼肉三鍼衇四鍼筋五鍼骨六鍼调阴阳七鍼益精八鍼除风九鍼通九窍除三百六十五节气各有所主也
　　九鍼式图并九鍼主治法歌
　　一曰镵鍼式图

　　【注】经之一曰镵鍼者取法于巾鍼去末寸半卒锐之长一寸六分镵者锐也卒者尾也谓此鍼长一寸六分上去末寸半下只留一分之锋欲浅刺不令深入也
　　镵鍼主治法歌
　　镵鍼即今箭头鍼主刺皮肤邪肉侵毋令深入写阳气邪正相安荣卫均
　　【注】镵鍼即今箭头鍼也主刺邪热病在头身皮肤之证毋令深入深则有伤阳气故必分许浅浅刺之使邪去而正不伤荣卫得和则病除矣
　　二曰员鍼式图

　　【注】经之二曰员鍼者取法于絮鍼筩其身而卵其锋长一寸六分筩身卵锋者谓身直如竹筩末锋员如卵锐也
　　员鍼主治法歌
　　员鍼取法于絮鍼主治邪气侵肉分筩身卵锋不伤正利导分肉邪自平
　　【注】员鍼即絮鍼也主治邪气在分肉之间盖筩身卵锋利导分肉能使邪气行而不伤于肌肉之正气也
　　三曰鍉鍼式图

　　【注】经之三曰鍉鍼者取法于黍粟之锐长三寸半黍粟之锐者员而微尖利于用补者也
　　鍉鍼主治法歌
　　鍉鍼之锐如黍粟恐其深入伤肌肉按衇勿陷以致气刺之邪气使独出
　　【注】鍉鍼之锋如黍粟之锐主治邪在衇中不欲深入只按衇以候气至刺衇中之邪气使独出也若深按陷至肌肉邪气虽出而肌肉之正气必伤矣
　　四曰锋鍼式图

　　【注】经之四曰锋鍼者取法于絮鍼刃三隅长一寸六分其上去八分下留八分刃三隅者盖直壮而锐可以写热出血也
　　锋鍼主治法歌
　　锋鍼即今三棱名主刺瘤邪时气壅发于经络痼不解写热出血荣卫通
　　【注】锋鍼即今三棱鍼主刺时气温热瘤邪也凡发于经络中壅痼不解之病用三棱鍼之锋利以写热出血使经络开通荣卫调和而壅痼之疾愈矣
　　五曰铍鍼式图

　　【注】经之五曰铍鍼者取法于剑锋广二分半长四寸其必广二分半长四寸末如剑锋者取其能开通也
　　铍鍼主治法歌
　　铍鍼之锋末如剑主刺寒热两相搏合而为痈脓已成大脓一写即时和
　　【注】铍鍼之锋末如剑者主刺寒热相搏或邪气郁于荣卫凝滞不通发为痈疽其脓已成用此开之以取大脓大脓写则阴阳和而痈热愈矣
　　六曰员利鍼式图

　　【注】经之六曰员利鍼者取法于牦鍼微大其末反小其身长一寸六分其取法于牦者以毛之强者曰牦用其细健可稍深也
　　员利鍼主治法歌
　　员利鍼形尖如牦主治虚邪客于经暴痹走注歴节病刺之经络即时通
　　【注】员利鍼尖其形如牦员而且锐主治虚邪客于经络而为暴痹与走注歴节疼痛等病以此刺之则经络流通而虚邪自去矣
　　七曰毫鍼式图

　　【注】经之七曰毫鍼者尖如蚊防喙取法于毫毛长一寸六分其必尖如蚊防喙者取其微细徐缓也
　　毫鍼主治法歌
　　毫鍼主治虚痹纒养正除邪在徐缓寒热痛痹浮浅疾静入徐出邪正安
　　【注】毫鍼者因取法于毫毛故名之也主刺邪客经络而为痛痹邪气轻浅者也凡正气不足之人用此鍼刺之静以徐徃渐散其邪微以乆留缓养正气则寒邪痛痹浮浅之在络者皆可平也
　　八曰长鍼式图

　　【注】经之八曰长鍼者取法于綦鍼长七寸为其可以取深邪逺痹也
　　长鍼主治法歌
　　长鍼主治虚邪伤内舍骨解节腠殃欲取深邪除逺痹刺法得宜始可康
　　【注】长鍼即今环跳鍼也主虚邪深入内舍于骨解腰脊节腠之间凡欲取深逺疼痛之邪必得身长末锋之鍼如法以刺之方能使深邪出逺痹解而得安康也
　　九曰大鍼式图

　　经之九曰大鍼者取法于锋鍼其锋微员长四寸尖形如梃粗而且巨可以泻通机关也
　　大鍼主治法歌
　　大鍼主刺周身病淫邪溢于肌体中为风为水关节痹关节一利大气通
　　【注】大鍼者即古人之燔鍼也凡周身淫邪或风或水溢于肌体留而不能过于关节壅滞为病者以此刺之使关节利大气通则淫邪壅于经络风虚肿毒伤于肌体者皆可去也
　　【按】此九鍼皆本于灵枢经中大小长短之法无有异也但细玩经中九鍼之用凡所取者皆言有余之实邪则鍼之不宜于治虚也从可知矣
　　行鍼次第手法歌
　　行鍼手法口诀多撮要编为十二歌取穴持温进指摄退搓撚留摇拔合
　　【注】十二字分次第手法歌诀始自三衢杨继洲后之诸家口诀虽多皆不免于繁杂今撮其要仍编为十二歌诀庻简明切当便于后学
　　一取穴歌
　　取穴先将爪切深须教毋外慕其心令彼荣卫无伤碍医者方堪入妙鍼
　　【注】凡下鍼用左手大指爪甲重切所鍼之穴令气血开教病者心専于内不要外驰然后下鍼使鍼不伤荣卫方堪入竗也
　　二持鍼歌
　　持鍼之士要心雄手如握虎莫放松欲识机关三部奥须将此理再推穷
　　【注】凡下鍼之士须心小力雄以右手持鍼于穴上势若握虎不敢放松着力旋揷直至应止之处吸气三口然后提鍼徐徐而用凡机关三才奥理欲识于心而行于鍼者须将此再三推穷可也
　　三温鍼歌
　　温鍼之理最为良口内温和审穴方毋令冷热相争搏荣卫宣通始安祥
　　【注】凡下鍼必先将所用之鍼入于口中使之温热审定穴所方可与刺勿令冷热相争庻血气调和而得安祥也
　　四进鍼歌
　　进鍼理法取关机失经失穴最不宜阳经取陷阴经衇三思已定鍼之愈
　　【注】凡下鍼要病人神气定息数匀医者亦如之关机最密切勿太忙须细审经络穴所在何部分不可轻施其鍼失于经络穴所也如在阳部必取筋骨间陷下之处则不伤于筋骨如在阴分郄腘之内动衇相应间则以爪重切经络少待片时方可进鍼而不伤于荣卫又必三思已定然后下鍼病可愈矣
　　五指循歌
　　部分经络要指循只为鍼头不沉推则行之引则止调和血气使来临
　　【注】凡下鍼若气不至用指于所属部分经络之路上下左右推而行之引而止之徃来循之使气血上下均匀鍼下自然气至沉得气即写之意也
　　六摄法歌
　　摄法原因气滞经大指爪甲切莫轻以指摄鍼待气至邪气流行鍼自轻
　　【注】凡摄鍼者因鍼下邪气滞濇不行也随经络上下用大指爪甲重切之使正气流行则邪气不能滞濇而鍼下自觉活动矣
　　七退鍼歌
　　退鍼手法理要知三才诀内总元机一部六数三吸气须臾疾病自然愈
　　【注】凡退鍼全在手法三才之内皆有要诀元机不可不知如欲退鍼必须缓缓而出自地部退至人部再渐退至天部俱用少阴之六数泻之每一部六数须要少停三部共行三六一十八数令病人吸气三口随吸随提徐徐退至天部其疾病自然除矣
　　八搓鍼歌
　　搓鍼泻气最为竒气至鍼纒莫就移浑如搓线攸攸转急则纒鍼肉不离
　　【注】搓鍼者凡进退搓捻皆催其气至以泻邪气也如觉鍼下气切勿就移须用泻法但微微动转如搓线之状若转之太必至肉纒鍼头邪气滞濇而不能除矣
　　九撚鍼歌
　　撚鍼指法不相同一般在手两般功内外转移行上下助正伏邪疾自轻
　　【注】凡撚鍼时虽一般在手而指法不同故功有两般也如欲治上则大指向外撚外撚者令其气向上也如欲治下则大指向内撚内撚者令其气至下也内撚为之补外撚为之泻如经络向下者转鍼头逆之则为迎也经络向上者移鍼头顺之则为随也指法得宜则正气自复而邪气自退矣
　　十留鍼歌
　　留鍼取气候沉浮出入徐徐必逗留能令荣卫纵横散巧妙元机在指头
　　【注】留鍼者凡出鍼至于天部入鍼至于地部须在皮肤肌肉间徐徐容留令荣卫宣散方可出鍼入鍼若出鍼太急则血随鍼出反伤荣卫其巧妙元机全在指头也
　　十一摇鍼歌
　　摇鍼三部皆六摇依次推排在指梢孔穴大开无窒碍邪气退除病自消
　　【注】摇鍼者如出鍼三部欲泻之际每一部摇二三摇多者不过六摇而已以指捻鍼如扶人头摇之之状使孔穴开大无有窒碍庻邪气退除而病愈矣
　　十二拔鍼歌
　　拔鍼之时切勿忙闭门存神要精详不沉不求鍼尾此诀须当韫锦囊
　　【注】凡鍼毕拔鍼最要精详不可轻率忙乱也如欲出鍼须待鍼下气缓不沉不觉轻动滑快方以右指捻住鍼尾以左手大指按其鍼穴及穴外之皮令鍼穴门户不开神气内存然后拔鍼庻不致于出血此鍼家要诀须当韫于锦囊也











　　男左女右中指第二
　　节屈指两纹尖相去
　　爲一寸取稻秆心量
　　或薄篾量皆易折而
　　不伸缩为凖用防则
　　伸缩不便故多不凖

　　行鍼分寸法歌
　　行鍼分寸中指传屈指中节两纹尖男左女右童稚一长短肥瘦审经权
　　【注】行鍼取分寸法以同身寸法爲凖男左手女右手以中指第二节屈指两纹尖相去爲一寸童稚亦如之虽人身有长短体有肥瘦入鍼之分数不一而身形之长者其指节亦长身形短者其指节亦短但随其长短以取分寸则自凖矣肥人肌肉肥厚血气充满宜刺三分半瘦人肌肉瘦薄血气未盛宜刺二分然虽如此犹当有经有权不可执一而论如遇不肥不瘦之人只在二三分之间酌量取之可也
　　十二经井荥俞经合原刺浅深歌
　　出井流荥注爲俞行经入合藏俞原春宜鍼荥夏鍼俞秋宜鍼合冬井间藏病鍼俞府病合藏府有病皆鍼原凡诸井穴肌肉浅不宜深鍼自古传
　　【注】井荥俞经合原十二经穴名也手足阳经有原穴手足阴经无原穴阴之俞穴即阴之原穴也所出爲井井者如水之出也所流爲荥荥者如水之流也所注为俞俞者如水之注也所行为经经者如水之行也所入为合合者如水之防也原者如水之源也夫春鍼荥者取络衇在分肉间刺之浅者也夏鍼俞者取孙络在肌肉皮肤之上也秋鍼合者亦取络衇在分肉间故如春时之所刺冬鍼井者取络衇孙络之下比他时所刺则深而留之以冬气入藏故也经原之原手足阴阳之经诸病皆宜刺之但所刺有深有浅不能枚举此四时鍼刺之大防自古相传者也
　　五藏井荥俞经合歌
　　太阴肺衇井少商鱼际之穴号荥鄕太渊一穴名为俞经渠经合尺泽当
　　太阴脾井隐白穴流于大都荥来接太白为俞经商坵阴陵泉与合为穴
　　少阴心衇井少冲防至少府即名荥神门一穴为俞穴经合灵道少海眞
　　少阴督衇井荥泉然谷为荥本天然太谿为俞经复溜阴谷为合踝前旋
　　厥阴心包井中冲掌中劳宫即为荥大陵穴取名为俞间使经合曲泽终
　　厥阴肝衇井大敦行间之穴便为荥太冲之处为俞穴经合中封曲泉名
　　六府井荥俞原经合歌
　　阳明大肠井商阳二间为荥俞三间合谷原经阳谿取曲池爲合正相当
　　阳明胃衇井厉兑内庭为荥须要防陷谷名俞冲阳原经合解谿三里位
　　太阳小肠井少泽流于前谷为荥穴后谿为俞原腕谷经合阳谷小海歇
　　太阳膀胱井至阴通谷为荥亦穴名束骨为俞原京骨昆仑为经合委中
　　少阳三焦井关冲寻至液门号为荥俞原中渚阳池取经合支沟天井中
　　少阳胆衇井窍阴侠谿为荥是穴名俞原临泣坵墟穴经归阳辅合阳陵
　　十二经表里原络总歌
　　藏府有病均宜刺原络表里相随看肺原太渊大偏歴大肺合谷列缺端脾原太白胃丰隆胃脾冲阳公孙间心原神门小支正小心腕骨通里边肾原太谿傍飞阳膀肾京骨大钟班三焦阳池包内关包原大陵焦外关胆原坵墟肝蠡沟肝胆太冲光明闲
　　【注】凡藏府有病均可以刺之即难经云五藏六府有病皆取其原者是也盖各经有所主之病必随其各经表里先主后客并刺之主者原穴也客者络穴也如手太隂肺经病可刺本经里之原穴即太渊穴也复刺大膓表之络穴即偏歴穴也手阳明大肠经病可刺本经表之原穴即合谷穴也复刺肺经里之络穴即列缺穴也足太隂脾经病可刺本经里之原穴即太白穴也复刺胃经表之络穴即丰隆穴也足阳明胃经病可刺本经表之原穴即冲阳穴也复刺脾经里之络穴即公孙穴也手少隂心经病可刺本经里之原穴即神门穴也复刺小肠经表之络穴即支正穴也手太阳小肠经病可刺本经表之原穴即腕骨穴也复刺心经里之络穴即通里穴也足少隂肾经病可刺本经里之原穴即太谿穴也复刺膀胱经表之络穴即飞扬穴也足太阳膀胱经病可刺本经表之原穴即京骨穴也复刺肾经里之络穴即大钟穴也手少阳三焦经病可刺本经表之原穴即阳池穴也复刺心包络经表之络穴即内关穴也手厥隂心包络经病可刺本经里之原穴即大陵穴也复刺三焦经表之络穴即外关穴也足少阳胆经病可刺本经表之原穴即坵墟穴也复刺肝经里之络穴即蠡沟穴也足厥隂肝经病可刺本经里之原穴即太冲穴也复刺胆经表之络穴即光明穴也此十二经主病之原穴为主络穴为客随表随里之刺法也










　　肺经表里原络穴主治歌
　　肺经原络应刺病胸胀溏泻小便频洒翕寒热欬喘短木痛皮肤肩缺盆
　　【注】肺经里之原穴太渊大肠表之络穴偏歴二穴应刺之证卽胸胀溏泻小便频数洒洒恶寒翕翕发热咳嗽喘促短气皮肤肩背缺盆麻木疼痛皆肺大肠经病也









　　大肠经表里原络穴主治歌
　　大肠原络应刺病大【大指】次【次指】不用肩臂疼气满皮肤木不仁面颊顋肿耳聋鸣
　　【注】大肠表之原穴合谷肺经里之络穴列缺二穴应刺之证卽手之大指次指不用肩臂疼痛皮肤麻木不仁面颊顋肿耳鸣耳聋皆大肠肺经病也










　　脾经表里原络穴主治歌
　　脾经原络应刺病重倦面黄舌强疼腹满时痛吐或泻善饥不食脾病明
　　【注】脾经里之原穴太白胃经表之络穴丰隆二穴应刺之证卽身重倦怠面黄舌强而疼腹满时时作痛或吐或泻善饥而不欲食皆脾胃经病也










　　胃经表里原络穴主治歌
　　胃经原络应刺病项膺股胻足跗疼狂妄高歌弃衣走恶闻烟火木音惊
　　【注】胃经表之原穴冲阳脾经里之络穴公孙二穴应刺之证卽项颈胸膺胯股胫胻足跗疼痛发狂妄言高歌弃衣而走恶烟火闻木音卽惊皆胃脾经病也









　　心经表里原络穴主治歌
　　心经原络应刺病消渴背腹引腰疼仆欬吐下泄气热烦好笑善忘惊
　　【注】心经里之原穴神门小肠表之络穴支正二穴应刺之证饮水卽消背腹引腰作痛晕仆倒上欬吐下泄气热而心烦好笑善忘多惊皆心与小肠经病也









　　小肠经表里原络穴主治歌
　　小肠原络应刺病颧颔耳肿苦寒热肩臑肘臂内外廉痛不能转腰似折
　　【注】小肠表之原穴腕骨心经里之络穴通里二穴应刺之证卽颧颔耳肿苦寒热肩臑肘臂内外侧痛不能转动腰痛似折皆小肠心经病也










　　肾经表里原络穴主治歌
　　肾经原络应刺病大小腹痛大便难脐下气逆脊背痛唾血渴热两足寒
　　【注】肾经里之原穴太谿膀胱表之络穴飞阳二穴应刺之证即大腹小腹脊背疼痛大便结燥脐下气逆上冲口渴吐血两足寒冷皆肾膀胱经病也










　　膀胱经表里原络穴主治歌
　　膀胱原络应刺病目脱泪出头项疼脐突大小腹胀痛按之尿难溲血脓
　　【注】膀胱表之原穴京骨肾经里之络穴大钟二穴应刺之证即目胞脱陷泪出头项疼痛脐突大腹小腹胀痛按之其尿难出而溲血脓皆膀胱肾经病也









　　三焦经表里原络穴主治歌
　　三焦原络应刺病小指次指如废同目眦耳后喉肿痛自汗肩臑内外疼
　　【注】三焦表之原穴阳池心包里之络穴内关二穴应刺之证即手之小指次指如废而不能用目眦耳后咽喉肿痛自汗肩臑内外侧疼皆三焦包络经病也









　　心包络经表里原络穴主治歌
　　心包原络应刺病面红目赤笑不休心中动热掌中热胸腋臂手痛中求
　　【注】心包里之原穴大陵三焦表之络穴外关二穴应刺之证即面红目赤好笑不休心中动悸内热手心热胸腋与臂手疼痛皆心包络三焦经病也










　　胆经表里原络穴主治歌
　　胆经原络应刺病口苦胸脇痛不宁髀膝外踝诸节痛太息马刀侠瘤瘿
　　【注】胆经表之原穴邱墟肝经里之络穴蠡沟二穴应刺之证即口苦胸脇髀膝外踝诸节疼痛太息马刀瘿瘤皆胆肝经病也










　　肝经表里原络穴主治歌
　　肝经原络应刺病头痛颊肿脇疝疼妇人少腹胞中痛便难溲淋怒色青
　　【注】肝经里之原穴太冲胆经表之络穴光明二穴应刺之证即头痛颊肿脇疝疼痛妇人少腹胞中疼痛大便难小便淋好怒色靑皆肝胆经病也
　　八衇交会八穴歌
　　公孙冲衇胃心胸内关阴维下总同临泣胆经连带衇阳维目锐外关逄后谿督衇内眦颈申衇阳蹻络亦通列缺任衇行肺系隂蹻照海膈喉咙
　　【注】公孙二穴是足太阴脾经穴也通于冲衇内关二穴此二穴是手厥阴心包络穴也四穴通于阴维衇四经防合循行之处在胃心胸之间故主治胃与心胸之病也○临泣二穴是足少阳胆经穴也通于带衇外关二穴此二穴是手少阳三焦经穴也四穴通于阳维衇四经会合连络之处在于目锐眦耳后颊颈肩之间故主治目锐眦耳后颊颈肩之病也○后谿二穴是手太阳小肠经穴也通于督衇申衇二穴此二穴是足太阳膀胱经穴也四穴通于阳蹻衇四经会合别络之处在于目内眦颈项耳肩膊小肠膀胱之间故主治目内眦颈项耳肩膊小肠膀胱之病也○列缺二穴是手太阴肺经穴也通于任衇照海二穴此二穴是足少隂肾经穴也四穴通于阴蹻衇四经防合系络之处在于肺系咽喉胸膈之间故主治肺系咽喉胸膈之病也






















　　冲衇公孙穴主治歌
　　九种心疼病不宁结胸翻胃食难停酒食积聚肠鸣见水食气疾膈脐疼腹痛脇胀胸膈满疟疾肠风大便红胎衣不下血迷心急刺公孙穴自灵
　　【注】九种心疼者曰饮曰食曰风曰冷曰热曰悸曰虫曰注曰去来痛结胸者胸满鞕痛也翻胃者朝食暮吐食难停留也伤酒伤食积滞肠胃雷鸣水食气疾膈间脐腹疼痛两脇作胀胸膈满闷疟疾肠风大便下血以及妇人胞衣不下瘀血上攻迷心皆宜刺此公孙穴则立应也






















　　阴维内关穴主治歌
　　中满心胸多痞胀肠鸣泄泻及脱肛食难下膈伤于酒积块坚鞕横脇旁妇女脇疼并心痛里急腹痛势难当伤寒不解结胸病疟疾内关可独当
　　【注】中满心胸痞胀谓腹满心胸痞胀不通快也肠鸣泄泻谓暴泻脱肛也食难下膈伤于酒者谓呕吐食不能下或因酒伤也积块坚鞕横冲于脇妇女心脇疼痛里急胀痛伤寒结胸鞕痛疟疾里实等病皆刺内关无不愈矣























　　带衇临泣穴主治歌
　　中风手足举动难麻痛发热筋拘挛头风肿痛连顋项眼赤而疼合头齿痛耳聋咽肿证游风搔痒筋牵纒腿疼脇胀肋肢痛鍼入临泣病可痊
　　【注】中风手足举动难谓手足不随也若疼痛麻木拘挛兼发热者风热也头风旋晕及肿痛连顋项目牙齿两耳咽喉皆赤肿痛游风搔痒筋衇牵引腰脇四肢与肋疼痛等证皆宜刺此临泣穴立时有竒功也























　　阳维外关穴主治歌
　　肢节肿疼与膝冷四肢不遂合头风背胯内外筋骨痛头项眉棱病不宁手足热麻夜盗汗破伤跟肿目睛红伤寒自汗烘烘热惟有外关鍼极灵
　　【注】四肢骨节肿痛两膝痹冷手足不遂偏正头风脊背腰胯筋骨头项眉棱疼痛手足发热麻木夜间盗汗及破伤游风脚跟肿痛两眼赤红伤寒阳明自汗蒸热烘烘皆宜刺外关穴其病立已








　　督衇后谿穴主治歌
　　手足拘挛战掉中风不语并癫癎头疼眼肿涟涟泪背腰腿膝痛绵绵项强伤寒病不解牙齿顋肿喉病难手足麻木破伤风盗汗后谿穴先砭
　　【注】手足拘挛者屈伸难也战掉者手足颤摇不能握也者晕也中风卒然昏仆不能语言癫癎不省人事瘈疭抽掣头痛及暴发火眼热泪常流行痹腿膝背腰歴节周身疼痛项强伤寒感冒汗不出不能解上下牙齿顋龈咽喉肿疼手足麻木不仁破伤受风寝汗等证先砭后谿穴开通衇道无不愈矣





















　　阳蹻申衇穴主治歌
　　腰背脊强足踝风恶风自汗或头疼手足麻挛臂间冷雷头赤目眉棱痛吹乳耳聋鼻衂血癫癎肢节苦烦疼遍身肿满汗淋漓申衇先鍼有竒功
　　【注】腰背脊强不能俯仰也足内踝红肿名绕踝风也足外踝红肿名穿踝风也恶风自汗与雷头风痛暴发火眼眉棱骨痛手足麻木拘挛臂冷及妇人吹乳乳房红肿未产者名内吹已产者名外吹也耳聋鼻衄癫癎抽搐肢节烦疼徧身肿满头汗淋漓等证此皆风热痰饮流注攻冲爲病并宜先鍼申衇立时有功





















　　任衇列缺穴主治歌
　　痔疮肛肿泄痢纒吐红溺血嗽咳痰牙疼喉肿小便澁心胸腹疼噎咽难产后发强不能语腰痛血疾脐腹寒死胎不下上攻膈列缺一刺病乃痊
　　【注】内痔肛肿泄痢赤白咳痰唾血溺血及牙龈咽喉肿痛小便赤澁艰难心胸腹痛噎咽不快产后败血上干心气身发强直不能语言或瘀滞腰痛脐腹间寒子死腹中胎衣不下上攻膈塞并刺列缺其证必痊























　　阴蹻照海穴主治歌
　　喉闭淋澁与胸肿膀胱气痛并肠鸣食黄酒积脐腹痛呕泻胃翻及乳痈便燥难产血昏迷积块肠风下便红膈中不快梅核气格主照海鍼有灵
　　【注】上焦火盛咽喉闭塞不通下焦热结膀胱气痛小便淋澁胸中肿痛或食积酒积内蓄伤脾发黄或脐腹痛或呕泻胃翻吐食乳痈大便燥结及妇人生产艰难瘀血块痛昏迷膓风下血不已或膈中之气怏怏不快如梅核气格塞咽喉之间咯之不出咽之不下等疾急刺照海穴则诸证自散
　　手足十二经所属歌
　　五藏六府共包络手足所属三阴阳太阴足脾手肺藏阳明足胃手大肠少阴足肾手心藏太阳足膀手小肠厥阴足肝手包络少阳足胆手焦当
　　【注】五藏心肝脾肺肾六府胆胃大肠小肠膀胱三焦共包络分属手足三阴三阳爲十二经也如肺手太阴心手少阴心包络手厥阴手之三阴也手太阳小肠手阳明大肠手少阳三焦手之三阳也足太阳膀胱足阳明胃足少阳胆足之三阳也足太阴脾足少阴肾足厥阴肝足之三阴也
　　天干十二经表里歌
　　甲胆乙肝丙小肠丁心戊胃己脾鄕庚属大肠辛属肺壬属膀胱癸肾藏三焦阳府须归丙包络从阴丁火旁阳干为表阴干里藏府表里配阴阳
　　【按】旧云三焦亦向壬中寄包络同归入癸方夫三焦爲决渎之官犹可言壬而包络附于心主乌可云癸况二藏表里皆相火也故改正之
　　【注】甲丙戊庚壬阳干也乙丁巳辛癸阴干也阳干爲表爲府阴干爲里爲藏故曰藏府表里配阴阳也
　　地支十二经流注歌
　　每日寅时从肺起卯时流入大肠经辰胃已脾午心火未时应注小肠经申属膀胱酉属肾戍走包络亥焦宫子胆丑肝寅又肺十二经衇周环行
　　【注】人有十二经昼夜有十二时每一经主一时先从寅时入肺起卯入于大肠辰入于胃巳入于脾午入于心未入于小肠申入于膀胱酉入于肾戌入于包络亥入于三焦子入于胆丑入于肝至于寅时则又从肺起此十二经与十二时相循环而行者也
　　十二经相传次序歌
　　肺大胃脾心小肠膀肾包焦胆肝续手阴藏手阳手头足阴足腹阳头足
　　【注】人身正衇十有二经每于平旦寅时营气始于中焦上注于手太阴肺经自胸中而出于中府至于少商以次行于手阳明大肠等十二经终于足厥阴肝经而复始于太阴肺经也凡手之三阴从藏走手手之三阳从手走头足之三阴从足走腹足之三阳从头走足周流不息循环无端也
　　十二经起止歌
　　肺起中府止少商大肠商阳止迎香胃起承泣终厉兑脾起隠白大包鄕心起极泉少冲止小肠少泽止听宫膀胱睛明止至阴肾起涌泉俞府终包络天池中冲止三焦关冲止竹空胆童子髎止窍阴肝起大敦止期门十二经穴周流歌
　　中府爲初注少商少商别络注商阳商阳复向迎香走香接头维至库房维下降兮趋厉兑兑传隐白至胸鄕隐白上升达大包大包仍续极泉塲泉贯少冲心部井少泽相连卽小肠泽防听宫睛明分睛明下造至阴强至阴斜出涌泉底泉穴还归腧府藏腧府天池横络截池出中冲心主张中冲并与关冲合关冲宛转丝竹傍丝竹更贯瞳窌穴瞳下入窍阴方窍阴横亘大敦井敦上期门肝衇当期门歴遍还中府经络周流仔细详十二经气血多少歌
　　多气多血惟阳明少气太阳厥阴同二少太阴常少血六经气血要分明
　　【注】手阳明大肠足阳明胃此二经多气多血之经也三焦胆肾心脾肺此六经多气少血也心包络膀胱小肠肝此四经乃多血少气也



　　御纂医宗金鉴卷七十九
<子部,医家类,御纂医宗金鉴>
　　钦定四库全书
　　御纂医宗金鉴卷八十
　　编辑刺灸心法要诀目録
　　仰人诸经起止全图
　　俯人诸经起止全图
　　仰人骨度部位图
　　俯人骨度部位图
　　周身名位骨度
　　仰人骨度尺寸图
　　俯人骨度尺寸图
　　骨度尺寸
　　前头面颈穴总图
　　前头面颈诸穴行列
　　胸腹穴总图
　　胸腹诸穴行列
　　后头项穴总图
　　后头项诸穴行列
　　背穴总图
　　背穴行列
　　侧头面颈肩穴总图
　　侧头面颈肩诸穴行列
　　侧腋脇肋穴总图
　　侧腋脇肋诸穴行列
　　手三隂经总穴图
　　手三隂经总穴名
　　手三阳经总穴图
　　手三阳经总穴名
　　足三隂经总穴图
　　足三隂经总穴名
　　足三阳经总穴图
　　足三阳经总穴名
　　御纂医宗金鉴卷八十目録
　　钦定四库全书
　　御纂医宗金鉴卷八十
　　编辑刺灸心法要诀













<子部,医家类,御纂医宗金鉴,卷八十>
　　周身名位骨度
　　头
　　【注】头者人之首也凡物独出之首皆名曰头
　　脑
　　【注】脑者头骨之髓也俗名脑子
　　颠
　　【注】颠者头顶也颠顶之骨俗名天灵葢
　　囟
　　【注】囟者颠前之头骨也小儿初生未阖名曰囟门已阖名曰囟骨即天灵葢后合之骨
　　面
　　【注】凡前曰面凡后曰背居头之前故曰面也
　　顔
　　【注】顔者眉目间名也
　　额颅
　　【注】额前发际之下两眉之上名曰额一曰颡者亦额之谓也
　　头角
　　【注】额两旁棱处之骨也
　　鬓骨
　　【注】即两太阳之骨也
　　目
　　【注】目者司视之窍也
　　目胞
　　【注】目胞者一名目窠一名目褁即上下两目外衞之胞也
　　目纲
　　【注】目纲者即上下目胞之两睑边又名曰睫司目之开阖也
　　目内眦
　　【注】目内眦者乃近鼻之内眼角以其大而圆故又名大眦也
　　目外眦
　　【注】目外眦者乃近鬓前之眼角也以其小而尖故称目鋭眦也
　　目珠
　　【注】目珠者目睛之俗名也
　　目系
　　【注】目系者目睛入脑之系也
　　目眶骨
　　【注】目眶者目窠四围之骨也上曰眉棱骨下即防骨防骨之外即颧骨
　　防
　　【注】目下之眶骨颧骨内下连上牙床者也
　　頞
　　【注】頞者鼻梁即山根也
　　鼻
　　【注】鼻者司臭之窍也两孔之界骨名曰鼻柱下至鼻之尽处名曰凖头
　　頄
　　【注】頄者防内鼻间近生门牙之骨也
　　颧
　　【注】颧者面两旁之髙起大骨也
　　顑
　　【注】顑者俗呼为腮口旁颊前肉之空软处也
　　耳
　　【注】耳者司聴之窍也
　　蔽
　　【注】蔽者耳门也
　　耳郭
　　【注】耳郭者耳轮也
　　颊
　　【注】颊耳前颧侧面两旁之称也
　　曲颊
　　【注】曲颊者颊之骨也曲如环形受颊车骨尾之钩者也
　　颊车
　　【注】颊车者下牙床骨也总载诸齿能咀食物故名颊车
　　人中
　　【注】人中者鼻柱之下唇之上穴名水沟
　　口
　　【注】口者司言食之窍也
　　唇
　　【注】唇者口端也
　　吻
　　【注】吻者口之四周也
　　颐
　　【注】颐者口角后顑之下也
　　颏
　　【注】颏者口之下唇至末之处俗名下把殻也
　　颔
　　【注】颔者颏下结喉上两侧肉之空软处也
　　齿
　　【注】齿者口龂所生之骨也俗名曰牙有门牙虎牙槽牙上下尽根牙之别
　　舌
　　【注】舌者司味之窍也
　　舌本
　　【注】舌本者舌之根也
　　颃颡
　　【注】颃颡者口内之上二孔司分气之窍也
　　悬雍垂
　　【注】悬雍垂者张口视喉上似乳头之小舌俗名碓嘴
　　防厌
　　【注】防厌者覆喉管之上窍似皮似膜发声则开咽食则闭故为声音之户也
　　咽
　　【注】咽者饮食之路也居喉之后
　　喉
　　【注】喉者通声息之路也居咽之前
　　喉咙
　　【注】喉咙者喉也肺之系也
　　嗌
　　【注】嗌者咽也胃之系也
　　结喉
　　【注】结喉者喉之管头也其人痩者多外见颈前肥人则隠于肉内多不见也
　　胸膺
　　【注】胸者缺盆下腹之上有骨之处也膺者胸前两旁髙处也一名曰臆胸骨肉也俗名胸膛
　　骭
　　【注】骭者胸之众骨名也
　　乳
　　【注】乳者膺上突起两肉有头妇人以乳儿者也
　　鸠尾
　　【注】鸠尾者即蔽心骨也其质系脆骨在胸骨之下岐骨之间
　　膈
　　【注】膈者胸下腹上之界内之膜也俗名罗膈
　　腹
　　【注】腹者膈之下曰腹俗名曰肚脐之下曰少腹亦名小腹
　　脐
　　【注】脐者人之初生胞蔕之处也
　　毛际
　　【注】毛际者小腹下横骨间丛毛之际也下横骨俗名葢骨
　　簒
　　【注】簒者横骨之下两股之前相合共结之凹也前后两隂之间名下极穴又名屏翳穴防隂穴即男女隂气之所也
　　睾丸
　　【注】睾丸者男子前隂两丸也
　　上横骨
　　【注】上横骨在喉前宛宛中天突穴之外小湾横骨旁接拄骨之骨也
　　拄骨
　　【注】拄骨者膺上缺盆之外俗名□子骨也内接横骨外接肩解也
　　肩解
　　【注】肩解者肩端之骨节解处也
　　髃骨
　　【注】髃骨者肩端之骨也即肩胛骨头臼之上棱骨也其臼接臑骨上端俗曰肩头其外曲卷翅骨肩后之棱骨也其下棱骨在背肉内
　　肩胛
　　【注】肩胛者即髀骨之末成片骨也亦名肩髆俗名锨板子骨
　　臂
　　【注】臂者上身两大支之通称也一名曰肱俗名肐膊肐膊中节上下骨交接处名曰肘肘上之骨曰臑骨肘下之骨曰臂骨臂骨有正辅二骨辅骨在上短细偏外正骨居下长大偏内俱下接腕骨也
　　腕
　　【注】腕者臂掌骨接交处以其宛屈故名也当外侧之骨名曰髙骨一名鋭骨亦名踝骨
　　掌骨
　　【注】掌者手之众指之本也掌之众骨名壅骨合凑成掌非块然一骨也
　　鱼
　　【注】鱼者在掌外侧之上陇起其形如鱼故谓之鱼也
　　手
　　【注】手者上体所以持物也
　　手心
　　【注】手心者即掌之中也
　　手背
　　【注】手背者手之表也
　　指骨
　　【注】指者手指之骨也第一大指名巨指在外二节本节在掌第二名食指又名大指之次指三节在外本节在掌第三中指名将指三节在外本节在掌第四指名无名指又名小指之次指三节在外本节在掌第五指为小指三节在外本节在掌其节节交接处皆有碎骨筋膜聫络
　　爪甲
　　【注】爪甲者指之甲也足趾同
　　岐骨
　　【注】岐骨者凡骨之两叉者皆名岐骨手足同
　　臑
　　【注】臑者肩髆下内侧对腋处髙起耎白肉也
　　腋
　　【注】腋者肩之下脇之上际俗名肐肢窝
　　脇肋
　　【注】脇者腋下至肋骨尽处之统名也曰肋者脇之单条骨之谓也统脇肋之总又名曰胠
　　季脇
　　【注】季脇者脇之下小肋骨俗名软肋
　　防
　　【注】防者脇下无肋骨空软处也
　　脑后骨
　　【注】脑后骨者俗呼脑杓
　　枕骨
　　【注】枕骨者脑后骨之下陇起者是也其骨或棱或平或长或圆不一
　　完骨
　　【注】耳后之棱骨名曰完骨在枕骨下两旁之棱骨也
　　颈项
　　【注】颈项者颈之茎也又曰颈者茎之侧也项者茎之后也俗名脖项
　　颈骨
　　【注】颈者头之茎骨肩骨上际之骨俗名天柱骨也
　　项骨
　　【注】项骨者头后茎骨之上三节圆骨也
　　背
　　【注】背者后身大椎以下腰以上之通称也
　　膂
　　【注】膂者夹脊骨两旁肉也
　　脊骨
　　【注】脊骨者脊膂骨也俗名脊梁骨
　　腰骨
　　【注】腰骨者即脊骨十四椎下十五十六椎间尻上之骨也其形中凹上寛下窄方圆二三寸许两旁四孔下接尻骨上际也
　　胂
　　【注】胂者腰下两旁髁骨上之肉也
　　臀
　　【注】臀者胂下尻旁大肉也
　　凥骨
　　【注】尻骨者腰骨下十七椎十八椎十九椎二十椎二十一椎五节之骨也上四节纹之旁左右各四孔骨形内凹如瓦长四五寸许上寛下窄末节更小如人参芦形名尾闾一名骶端一名橛骨一名穷骨在肛门后其骨上外两旁形如马蹄附着两髁骨上端俗名骻骨
　　肛
　　【注】肛者大肠下口也
　　下横骨髁骨楗骨
　　【注】下横骨在少腹下其形如葢故名葢骨也其骨左右二大孔上两分出向后之骨首如张扇下寸许附着于尻骨之上形如马蹄之处名曰髁骨下两分出向前之骨末如楗柱在于臀内名曰楗骨与尻骨成鼎足之势为坐之主骨也妇人俗名交骨其骨面名曰髋侠髋之臼名曰机又名髀枢外接股之髀骨也即环跳穴处此一骨五名也
　　股
　　【注】股者下身两大支之通称也俗名大腿小腿中节上下交接处名曰膝膝上之骨曰髀骨股之大骨也膝下之骨曰胻骨胫之大骨也
　　髀骨
　　【注】髀者膝上之大骨也上端如杵接于髀枢下端如锤接于胻骨也
　　胻骨
　　【注】胻骨者俗名臁胫骨也其骨两根在前者名成骨又名骭骨形粗膝外突出之骨也在后者名辅骨形细膝内侧之小骨也
　　伏
　　【注】伏者髀骨前膝之上起肉似俯故曰伏
　　膝解
　　【注】膝解者膝之节解也
　　膑骨
　　【注】膑骨者膝上葢骨也
　　连骸
　　【注】连骸者膝外侧二髙骨也
　　腘
　　【注】腘者膝后屈处俗名腿凹也
　　腨
　　【注】腨者下腿肚也一名腓肠俗名小腿肚
　　踝骨
　　【注】踝者胻骨之下足附之上两旁突出之髙骨在外为外踝在内为内踝也
　　足
　　【注】足者下体所以趋走也俗名脚
　　跗骨
　　【注】跗者足背也一名足趺俗称脚面跗骨者足趾本节之众骨也
　　足心
　　【注】足心者即踵之中也
　　跟骨
　　【注】跟足后根之骨也
　　趾
　　【注】趾者足之指也其数五名为趾者别于手也居内之大者名大趾第二趾名大趾之次趾第三趾名中趾第四名小趾之次趾第五居外之小者名小趾足之指节与手指节同其大趾之本节后内侧圆骨形突者名核骨
　　三毛
　　【注】足大趾爪甲后为三毛毛后横纹为聚毛
　　踵
　　【注】踵者足下面着于地之谓也俗名脚底板








<子部,医家类,御纂医宗金鉴,卷八十>
　　骨度尺寸
　　头部
　　项发以下至背骨长二寸半【自后发际以至大椎项骨三节处也】
　　【按】头部折法以前发际至后发际折为一尺二寸如发际不明则取眉心直上后至大杼骨折作一尺八寸此为直寸横寸法以眼内角至外角此为一寸头部横直寸法并依此○督衇神庭至太阳曲差穴曲差至少阳本神穴本神至阳明头维穴各开一寸半自神庭至头维各开四寸半
　　胸腹部
　　结喉以下至缺盆中长四寸【此以巨骨上陷中而言即天突穴处】
　　缺盆以下骭之中长九寸
　　胷围四尺五寸
　　两乳之间广九寸半【当折八寸为当】
　　骭中下至天枢长八寸【天枢足阳明穴名在脐旁此指平脐而言】
　　天枢以下至横骨长六寸半横骨横长六寸半【毛际下骨曰横
　　骨】
　　按此古数也以今用上下穴法防较多有未合宜从后胷腹折法为当
　　两髀之间广六寸半【此当两股之中横骨两头之处俗名髀缝】
　　【按】胷腹折法直寸以中行为之自缺盆中天突穴起至岐骨际上中庭穴止折作八寸四分自骭上岐骨际下至脐心折作八寸脐心下至毛际曲骨穴折作五寸横寸以两乳相去折作八寸胷腹横直寸法并依此
　　背部
　　膂骨以下至尾骶二十一节长三尺【膂骨脊骨也脊骨外小而内巨人之所以能负任者以是骨之巨也脊骨二十四节今云二十一节者除项骨三节不在内尾骶骨男子者尖女人者平】
　　腰围四尺二寸
　　【按】背部折法自大椎至尾骶通折三尺上七节各长一寸四分一厘共九寸八分七厘中七节各一寸六分一厘共一尺一寸二分七厘第十四节与脐平下七节各一寸二分六厘共八寸八分二厘共二尺九寸九分六厘不足四厘者有零未尽也直寸依此横寸用中指同身寸法○脊骨内濶一寸凡云第二行侠脊一寸半三行侠脊三寸者皆除脊一寸外浄以寸半三寸论故在二行当为二寸在三行当为三寸半也
　　侧部
　　自拄背下行腋中不见者长四寸【拄骨颈项根骨也】
　　腋以下至季脇长一尺二寸【季脇小肋也】
　　季脇以下至髀枢长六寸【大腿曰股股上曰髀楗骨之下大腿之上两骨合缝之所
　　曰髀枢当足少阳环跳穴处也】
　　髀枢下至膝中长一尺九寸
　　横骨上廉下至内辅之上廉长一尺八寸【骨际曰廉膝旁之骨突出
　　者曰辅骨内曰内辅外曰外辅】
　　内辅之上廉以下至下廉长三寸半【上廉下廉可摸而得】
　　内辅下廉下至内踝长一尺二寸
　　内踝以下至地长三寸
　　四肢部
　　肩至肘长一尺七寸
　　肘至腕长一尺二寸半【臂之中节曰肘】
　　腕至中指本节长四寸【臂掌之交曰腕】
　　本节至末长四寸半【指之后节曰本节】
　　膝以下至外踝长一尺六寸
　　膝腘以下至跗属长一尺二寸【腘腿湾也跗足面也膝在前在后跗属者凡
　　两踝前后胫掌所交之处皆为跗之属也】
　　跗属以下至地长三寸
　　外踝以下至地长一寸
　　足长一尺二寸广四寸半
　　【按】骨度乃灵枢经骨度篇文所论之长短皆古数也然骨之大者太过小者不及此亦但言其则耳至于周身手足折量之法当用前中指同身寸法为是























　　头部顶中
　　中行凡一穴
　　百防【属督衇】
　　头部前
　　中行凡四穴
　　神庭　　上星　　顖防　　前顶【俱属督衇】
　　两旁第二行左右凡八穴
　　曲差　　五处　　承光　　通天【俱足太阳穴】
　　两旁第三行左右凡六穴
　　临泣　　目窻　　正营【俱足少阳穴】
　　正面部
　　中行凡五穴
　　素髎　　水沟　　兑端　　龂交【俱督衇穴】
　　承浆【任衇穴】
　　两旁第二行左右凡十穴
　　攅竹　睛明【俱足太阳穴】　　　　迎香
　　禾髎【俱手阳明穴】　　　巨髎【足阳明穴】
　　两旁第三行左右凡十穴
　　阳白【足少阳穴】承泣　　四白　　地仓
　　大迎【俱足阳明穴】
　　两旁第四行左右凡八穴
　　本神　　童子髎【俱足少阳穴】　　丝竹空【手少阳穴】
　　颈部
　　中行凡二穴
　　廉泉　　天突【俱属任衇】























　　胸部
　　中行凡七穴
　　天突　　璇玑　　华葢　　紫宫
　　玉堂　　膻中　　中庭【俱任衇】
　　两旁第二行左右凡十二穴【去中行任衇二寸】
　　俞府　　彧中　　神藏　　灵墟
　　神封　　步廊【俱足少隂】
　　两旁第三行左右凡十二穴【自气户夹俞府旁二寸去中行四寸】气户　　库房　　屋翳　　膺窻
　　乳中　　乳根【俱足阳明】
　　两旁第四行左右凡十二穴【自云门夹气户旁二寸去中行六寸】云门　　中府【俱手太隂】周荣　　胸乡
　　天谿　　食窦【俱足太隂】
　　腹部
　　中行凡十五穴
　　鸠尾　　巨阙　　上脘　　中脘
　　建里　　下脘　　水分　　神阙
　　隂交　　气海　　石门　　闗元
　　中极　　曲骨　　防隂【俱任衇】
　　两旁第二行左右凡二十二穴【自幽门夹巨阙两旁各半寸循冲衇下行至横骨】
　　幽门　　通谷　　隂都　　石闗
　　商曲　　肓俞　　中柱　　四满
　　气穴　　大赫　　横骨【俱足少隂】
　　两旁第三行左右凡二十六穴【自不容夹幽门两旁各一寸五分去中行二寸】
　　不容　　承满　　梁门　　闗门
　　太乙　　滑肉门　　天枢　　外陵
　　大巨　　水道　　　归来　　气冲【俱足阳明】急衇【足厥隂穴夹气冲旁各半寸去中行二寸半】
　　两旁第四行左右凡十四穴【自期门上直两乳夹不容旁各一寸五分去中行三寸半】
　　期门【足厥隂】日月【足少阳】　腹哀　　大横
　　腹结　　府舍　　　冲门【俱足太隂】














　　头部后
　　中行凡五穴
　　后顶　　强间　　脑户　　风府
　　痖门【俱属督衇】
　　两旁第二行左右凡六穴
　　络却　　玉枕　　天柱【俱足太阳穴】
　　两旁第三行左右凡六穴
　　承灵　　脑空　　风池【俱足少阳穴】
　　两旁第四行左右凡四穴
　　完骨【足少阳穴】天牖【手少阳穴】






















　　背部
　　中行凡十四穴
　　大椎　　陶道　　身柱　　　神道
　　灵台　　至阳　　筋缩　　　中枢
　　脊中　　悬枢　　命门　　　阳闗
　　腰俞　　长强【俱督衇】
　　两旁第二行左右凡十四穴
　　大杼　　风门　　肺俞　　　厥隂俞
　　心俞　　膈俞　　肝俞　　　胆俞
　　脾俞　　胃俞　　三焦俞　　肾俞
　　大肠俞　小肠俞　膀胱俞　　中膂俞
　　白环俞【上俱夹脊去中行二寸】上髎　　　次髎
　　中髎　　下髎【上俱夹脊骨两旁十七十八十九二十椎空中】
　　防阳【夹尻骨两旁上俱足太阳穴】
　　两旁第三行左右凡二十八穴【去脊中行三寸五分】
　　附分　　户　　膏肓俞　　神堂
　　譩譆　　膈闗　　魂门　　　阳纲
　　意舍　　胃仓　　肓门　　　志室
　　胞盲　　秩边【俱足太阳】













　　侧头部
　　左右凡二十八穴
　　头维【足阳明穴】颔厌　　悬颅　　悬厘
　　曲鬓　　率谷　　天冲　　浮白
　　窍隂【俱足少阳穴】　　　角孙　　颅息
　　瘈衇　　翳风　　丝竹【俱手少阳穴】
　　侧面部
　　左右凡十四穴
　　客主人　聴防【俱足少阳】和髎　　耳门【俱手少阳】
　　聴宫【手太阳】下闗　　颊车【俱足阳明穴】
　　侧项部
　　左右凡十四穴
　　人迎【婴筋之前】水突　　气舍【俱足阳明穴】
　　扶突【婴筋之后】天鼎【俱手阳明】天窻【扶突后】天容【俱手太阳穴】
　　肩膊部
　　左右凡十二穴
　　巨骨　　肩髃　　臂臑【俱手阳明】
　　肩井【足少阳穴】肩髎　　臑防【俱手少阳穴】














　　侧腋脇肋部
　　左右凡二十穴
　　渊液　　辄筋【俱足少阳】天池【手厥隂】大包【足太阳】
　　章门【足厥隂】京门　　带衇　　五枢
　　维道　　居髎【俱足少阳】
　　附两手竒俞穴
　　左右凡六穴
　　拳尖【在中指本节前骨尖上握拳取之】
　　五虎【一在手食指背闲一在无名指背闲皆在次节三节相接骨尖上各一穴握拳取之】























　　手三隂经总穴名
　　手太隂肺经行臂内凡九穴左右同【起手大指端行三隂之上】少商　　鱼际　　太渊　　经渠
　　列缺　　孔最　　尺泽　　侠白
　　天府
　　手厥隂心包络经行臂内凡八穴左右同【起手中指端行三隂之中】
　　中冲　　劳宫　　大陵　　内闗
　　间使　　郗门　　曲泽　　天泉
　　手少隂心经行臂内凡九穴左右同【起手小指内侧端行三隂之下】少冲　　少府　　神门　　隂郗
　　通里　　灵道　　少海　　青灵
　　极泉



















　　手三阳经总穴名
　　手阳明大肠经行臂外凡十四穴左右同【起手食指端行三阳之上】
　　商阳　　二闲　　三闲　　合谷
　　阳谿　　偏歴　　温溜　　下廉
　　上廉　　三里　　曲池　　肘髎
　　五里　　臂臑
　　手少阳三焦经行臂外凡十二穴左右同【起手无名指端行三阳之中】
　　闗冲　　液门　　中渚　　阳池
　　外闗　　支沟　　防宗　　三阳络
　　四渎　　天井　　清泠渊　消泺
　　手太阳小肠经行臂外凡八穴左右同【起手小指外侧端行三阳之下】
　　少泽　　前谷　　后谿　　腕骨
　　阳谷　　养老　　支正　　小海
















　　足三隂经总穴名
　　足厥隂肝经行足股内凡十一穴左右同【起足大指端行三隂之前】
　　大敦　　行闲　　太冲　　中封
　　蠡沟　　中都　　膝闗　　曲泉
　　隂包　　五里　　隂廉
　　足太隂脾经行足股内凡十一穴左右同【起足大指内侧端行三隂之中】
　　隠白　　大都　　太白　　公孙
　　商邱　　三隂交　漏谷　　地机
　　隂陵泉　血海　　箕门
　　足少隂肾经行足股内凡十穴左右同【起足心行三隂之后】涌泉　　然谷　　太谿　　大钟
　　照海　　水泉　　复溜　　交信
　　筑賔　　隂谷

















　　足三阳经总穴名
　　足阳明胃经行足股外凡十五穴左右同【起足三指端行三阳之前】
　　厉兑　　内庭　　陷谷　　冲阳
　　解谿　　丰隆　　下巨虚　条口
　　上巨虚　三里　　犊鼻　　梁邱
　　隂市　　伏　　髀关
　　足少阳胆经行足股外凡十五穴左右同【起足四指端行三阳之中】
　　窍隂　　侠谿　　地五防　临泣
　　邱墟　　悬钟　　阳辅　　光明
　　外邱　　阳交　　阳陵泉　阳闗
　　中渎　　环跳　　风市
　　足太阳膀胱经行足股后凡十九穴左右同【起足小指外侧端行三阳之后】
　　至隂　　通谷　　束骨　　京骨
　　京门　　申衇　　仆参　　昆仑
　　附阳　　飞阳　　承山　　承筋
　　合阳　　委中　　委阳　　浮郗
　　殷门　　承扶　　防阳



　　御纂医宗金鉴卷八十
<子部,医家类,御纂医宗金鉴>
　　钦定四库全书
　　御纂医宗金鉴卷八十一
　　编辑刺灸心法要诀目録
　　手太隂肺藏图
　　肺藏经文
　　肺经循行图
　　肺经循行经文
　　肺经循行歌
　　肺经穴图
　　肺经穴歌
　　肺经分寸歌
　　手阳明大肠府图
　　大肠经文
　　大肠经循行图
　　大肠经循行经文
　　大肠经循行歌
　　大肠经穴图
　　大肠经穴歌
　　大肠经分寸歌
　　足阳明胃府图
　　胃府经文
　　胃经循行图
　　胃经循行经文
　　胃经循行歌
　　胃经穴图
　　胃经穴歌
　　胃经分寸歌
　　足太隂脾藏图
　　脾藏经文
　　脾经循行图
　　脾经循行经文
　　脾经循行歌
　　脾经穴图
　　脾经穴歌
　　脾经分寸歌












　　御纂医宗金鉴卷八十一目録
　　钦定四库全书
　　御纂医宗金鉴卷八十一
　　编辑刺灸心法要诀





　　肺脏经文
　　经曰肺者相传之官治节出焉其形四垂附着于脊之第三椎中有二十四空行列分布以行诸藏之气为藏之长为心之葢又云是经常多气少血
　　难经曰肺重三觔三两六叶两耳凡八叶主藏魄中藏经曰肺者生气之原乃五藏之华葢
　　张介賔曰肺叶白莹谓为华葢以覆诸藏虚如蜂窠下无透窍吸之则满呼之则虚一呼一吸消息自然司清浊之运化为人身之槖籥























　　肺经循行经文
　　肺手太隂之衇起于中焦下络大肠还循胃口上膈属肺从肺系横出腋下下循臑内行少隂心主之前下肘中循臂内上骨下廉入寸口上鱼循鱼际出大指之端其支者从腕后直出次指内廉出其端
　　肺经循行歌
　　手太隂肺中焦生络肠循胃散流行上膈属肺从肺系横出腋下臑肘中循臂寸口上鱼际大指内侧爪端通支络还从腕后出接次指属阳明经
　　【注】手太隂肺经之衇起于中焦者言起于任衇中腕穴也下络大肠还循胃口者谓本经之络散布流行下则络于大肠还上而循胃口非上膈属肺直行之经也夫经络流行循还无端故手太隂之衇必自足厥隂经之支者期门穴循行中脘穴上膈属肺以交于手太隂肺经也从肺系横出腋下至于中府云门穴下循于臑内天府侠白穴从侠白行少隂心主经衇之前下行肘中尺泽穴从尺泽循臂内上骨下廉孔最穴从孔最入寸口列缺经渠太渊穴从大渊上鱼【句】入鱼际穴从鱼际出大指之端少商穴而终焉其支者从腕后直出循行次指内廉出其端以交于手阳明大肠经也











　　肺经穴歌
　　手太隂肺十一穴中府云门天府列次则侠白下尺泽又次孔最与列缺经渠太渊下鱼际抵指少商如韭叶肺经分寸歌
　　太隂中府三肋间上行云门寸六许云在任玑旁六寸大肠巨骨下二骨天府腋三动衇求侠白肘上五寸主尺泽肘中约纹是孔最腕上七寸拟列缺腕上一寸半经渠寸口陷中取大渊掌后横纹头鱼际节后散衇里少商大指端内侧鼻衂刺之立时止
　　【注】中府在任衇中行华葢穴旁直开去六寸乳上三肋间陷中动衇应手仰而取之是其穴也○上直行一寸六分在手阳明大肠经巨骨之下陷中动衇应手举臂取之云门穴也○从云门穴下循臑内腋下三寸动衇陷中以鼻尖防墨取之天府穴也○从天府穴下行肘中约纹上去五寸动衇中侠白穴也○从侠白穴下行肘中约纹上屈肘横纹筋骨罅中动衇应手尺泽穴也○从尺泽穴下行腕前约纹上七寸上骨下骨闲陷中孔最穴也○从孔最穴循外侧行腕后侧上一寸五分以两手交叉当食指末筋骨罅中列缺穴也○从列缺穴循行寸口陷中经渠穴也○从经渠穴内循手掌后陷中太渊穴也○从太渊穴上鱼手大指本节后内侧陷中散衇中白肉际鱼际穴也○从鱼际穴循行手大指内侧之端去爪甲角如韭叶许白肉际少商穴也























　　大肠经文
　　经云大肠者道之官变化出焉又云回肠当脐左回十六曲大四寸径一寸寸之少半长二丈一尺受谷一斗水七升半又云广肠附脊以受回肠乃出滓秽之路大八寸径二寸寸之大半长二尺八寸受谷九升三合八分合之一是经多气少血
　　难经曰大肠重二觔十二两肛门重十二两
　　张介賔曰按回肠者以其回叠也广肠者即回肠之更大者直肠者又广肠之末节下连肛门也























　　大肠经循行经文
　　大肠手阳明之衇起于大指次指之端循指上廉出合谷两骨之间上入两筋之中循臂上廉入肘外廉上臑外前廉上肩出髃骨之前廉上出于拄骨之上防下入缺盆络肺下膈属大肠其支者从缺盆上颈贯颊入下齿中还出挟口交人中左之右右之左上挟鼻孔大肠经循行歌
　　阳明之衇手大肠次指内侧起商阳循指上廉出合谷岐骨两筋循臂肪入肘外廉循臑外肩端前廉拄骨旁从肩下入缺盆内络肺下膈属大肠支从缺盆直上颈斜贯颊前下齿当环出人中交左右上侠鼻孔注迎香【注】手阳明大肠经之衇起于大指次指内廉之端出于大指者谓出于大指少商穴也本经之络其支者直出于次指之端以交于手阳明大肠经之商阳穴故曰起于大指次指之端也从商阳穴循食指上廉二间三间穴也从三间穴循出两骨之间合谷穴也从合谷上两筋之间阳谿穴也从阳谿穴循臂上廉至偏歴温溜下廉上廉三里穴也从三里穴入肘外廉曲池穴也从曲池穴上臑外前廉肘髎五里臂臑穴也从臂臑穴上肩肩髃穴也从肩髃穴出髃骨之前廉巨骨穴也从巨骨穴上出于拄骨之防上言防于督衇之大椎穴也自督衇大椎穴入交足阳明胃经之缺盆穴络肺下膈属大肠者谓其支从缺盆上颈复循本经之天鼎穴贯颊至扶突穴也从扶突穴入下齿中禾髎穴从禾髎穴还出挟口交人中左之右右之左上挟鼻孔迎香穴而终以交于足阳明胃经也





















　　大肠经穴歌
　　手阳明穴起商阳二闲三间合谷藏阳谿偏歴歴温溜下廉上廉三里长曲池肘髎迎五里臂臑肩髎巨骨起天鼎扶突接禾髎终以迎香二十止
　　大肠经分寸歌
　　商阳食指内侧边二间来寻本节前三间节后陷中取合谷虎口岐骨间阳谿上侧腕中是偏歴腕后三寸安温溜腕后去五寸池前五寸下廉看池前三寸上廉中池前二寸三里逢曲池曲肘纹头尽肘髎上臑外廉近大筋中央寻五里肘上三寸行向里臂臑肘上七寸量肩髃肩端举臂取巨骨肩尖端上行天鼎喉旁四寸真扶空天突旁三寸禾髎水沟旁五分迎香禾髎上一寸大肠经穴自分明
　　【注】商阳穴在手食指内侧端后去爪甲角如韭叶许是其穴也○从商阳穴循食指上廉本节前内侧陷中二间穴也○从二间穴循食指本节后内侧陷中三间穴也○从三间穴循行手大指次指岐骨间陷中合谷穴也○从合谷穴循行手腕中上侧两筋间陷中张大指次指取之阳谿穴也○从阳谿穴上行手腕后上侧三寸偏歴穴也○从偏歴穴上行三寸温溜穴也○从温溜穴上行二寸五分辅鋭肉分下廉穴也○从下廉穴上行一寸上廉穴也○从上廉穴上行一寸鋭肉之端按之肉起手三里穴也○从手三里穴上二寸以手拱胸屈肘横纹头陷中取之曲池穴也○从曲池穴上行大骨外廉陷中肘髎穴也○从肘髎穴循行肘上三寸向里大衇中央五里穴也○从五里穴上行四寸两筋两骨罅宛宛陷中伸臂平手取之臂臑穴也○从臂臑穴上行髆骨头肩端上两骨罅陷处宛宛中举臂取之有空肩髃穴也○从肩髃穴上行臂端两叉骨间陷中巨骨穴也○从巨骨穴循颈缺盆上直行扶突下一寸天鼎穴也○从天鼎穴上直行曲颊下一寸人迎后一寸五分仰而取之扶突穴也○从扶突穴贯颊直鼻孔下水沟旁五分禾髎穴也○从禾髎穴上一寸鼻孔旁五分迎香穴也












　　胃府经文
　　经云脾胃者仓廪之官五味出焉○又云胃者水谷气血之海也○又云胃大一尺五寸径五寸长二尺六寸横屈受水谷三斗五升其中之谷常留二斗水一斗五升而满○又云是经多气少血
　　难经曰胃重二觔一两
　　张介賔曰胃之上口名曰贲门饮食之精气从此上输于脾肺宣布于诸衇胃之下口即小肠上口名曰幽门








　　胃经循行经文
　　胃足阳明之衇起于鼻之交頞中旁约太阳之衇下循鼻外入上齿中还出侠口环唇下交承浆却循頥后下廉出大迎循颊车上耳前过客主人循发际至额颅其支者从大迎前下人迎循喉咙入缺盆下膈属胃络脾其直者从缺盆下乳内廉下挟脐入气街中其支者起于胃下口循腹里下至气街中而合以下髀闗抵伏下膝膑中下循胫外廉下足跗入中指外间其支者下廉穴三寸而别入中指外间其支者别跗上入大指间出其端
　　胃经循行歌
　　胃足阳明交鼻起下循鼻外入上齿还出侠口绕承浆颐后大迎颊车里耳前发际至额颅支下人迎缺盆底下膈入胃络脾宫直者缺盆下乳内一支幽门循腹中下行直合气街逢遂由髀闗抵膝膑胻跗足指内间同一支下膝注三里前出中指外间通一支别走足跗指大指之端经尽已
　　注足阳明胃经之衇起于鼻者是谓由迎香穴上交颊中两旁约过足太阳衇之睛明穴分下循鼻外始交于足阳眀之承泣四白巨髎穴也从巨髎入上齿中还出侠口之地仓穴还绕唇下交防任衇之承浆穴却循颐后下廉复交本经之大迎穴由大迎出循颊车穴上行耳前过客主人穴合少阳经循发际至额颅两旁之悬颅穴颔厌穴复交足阳明之头维穴下闗穴其支者行大迎穴从大迎前循入迎水突穴气舍穴循喉咙入缺盆穴下膈属胃络脾散布藏府其直者从缺盆穴直行气户库房屋翳膺窻乳中乳根等穴下乳内廉不容穴也从不容循承满梁门闗门太乙滑肉门等穴下侠脐天枢穴也从天枢外陵大巨水道归来等穴入气街中气冲穴也其支者起于胃口是谓前之属胃络脾之支下循腹里下至气街中而合气街穴防冲衇上行者也其下行本经者髀闗穴也抵伏至伏穴下从伏行隂市穴梁邱穴下膝膑中犊鼻穴循足三里上巨虚条口下巨虚等穴下循胫外廉丰隆穴也从丰隆循解谿穴下足跗冲阳穴也从冲阳行陷谷穴内庭穴入次指外间也其本支别支一自下巨虚穴下入次指外间一别循跗上入大指次指间厉兑穴出其端交于足太隂脾经也
　　【按】足阳明是足大指之次指不是中指必传冩之误























　　胃经穴歌
　　四十五穴足阳明承泣四白巨髎经地仓大迎登颊车下闗头维对人迎水突气舍连缺盆气户库房屋翳寻膺窻乳中下乳根不容承满出梁门闗门太乙滑肉起天枢外陵大巨里水道归来逹气街髀闗伏走隂市梁邱犊鼻足三里上巨虚连条口底下巨虚下有丰隆解谿冲阳陷谷同内庭厉兑阳明穴大指次指之端终胃经分寸歌
　　胃之经兮足阳明承泣目下七分寻再下三分名四白巨髎鼻孔旁八分地仓侠吻四分近大迎颔下寸三中颊车耳下八分陷下闗耳前动衇行头维神庭旁四五人迎喉旁寸五真水突筋前人迎下气舍喉下一寸乘缺盆舍下横骨陷气户下行一寸明库房下行一寸六屋翳膺窻乳中根不容巨阙旁二寸一寸承满与梁门闗门太乙滑肉门天枢脐旁二寸寻枢下一寸外陵穴陵下一寸大巨陈巨下三寸水道穴水下二寸归来存气街归来下一寸共去中行二寸匀髀闗膝上尺二许伏髀下六寸是隂市伏下三寸梁邱市下一寸记犊鼻膝膑陷中取膝眼三寸下三里里下三寸上廉穴廉下二寸条口举再下二寸下廉穴复上外踝上八寸却是丰隆穴当记解谿则从丰隆下内循足腕上陷中冲阳解下髙骨动陷谷冲下二寸名内庭次指外岐骨厉兑大次指端中
　　【注】承泣穴在目下七分目下胞陷中上直瞳子正视取之是其穴也○从承泣直下三分颧空骨内亦直瞳子取之四白穴也○从四白下行侠鼻孔旁八分亦直瞳子取之巨髎穴也○从巨髎下行侠口吻旁四分外许近下微有动衇地仓穴也○从地仓行顋颔下前一寸三分骨陷中动衇大迎穴也○从大迎行耳下曲颊端近前八分陷中侧卧开口取之颊车穴也○从颊车上行耳前动衇侧卧合口有空取之下闗穴也○从下闗上行额角入发际以督衇中行神庭穴旁开四寸半头维穴也○从头维下行颈下侠结喉旁一寸五兮大动衇应手伸头取之人迎穴也○从人迎下直行颈大筋前内贴气喉水突穴也○从水突下直行颈大筋前结喉下一寸许陷中贴骨尖上有缺处气舍穴也○从气舍下行肩上横骨陷中缺盆穴也○从缺盆下行巨骨下一寸旁开中行四寸陷中仰而取之气户穴也○从气户下行一寸六分亦旁开中行四寸陷中仰而取之库房穴也○从库房下行一寸六分亦旁开中行四寸陷中仰而取之屋翳穴也○从屋翳下行一寸六分亦旁开中行四寸陷中仰而取之膺窻穴也○从膺窻下行当乳头之中乳中穴也○从乳中下行一寸六分亦旁开中行四寸陷中仰而取之乳根穴也○从乳根行在第四肋端旁开中行二寸不容穴也○从不容穴下一寸亦旁开中行二寸承满穴也○从承满下一寸亦旁开中行二寸梁门穴也○从梁门下一寸亦旁开中行二寸闗门穴也○从闗门下一寸亦旁开中行二寸太乙穴也○从太乙下一寸亦旁开中行二寸滑肉门穴也○从滑肉门下一寸侠脐旁二寸许陷中天枢穴也○从天枢下一寸亦旁开中行二寸外陵穴也○从外陵下一寸亦旁开中行二寸大巨穴也○从大巨下三寸亦旁开中行二寸即水道穴也○从水道下二寸亦旁开中行二寸即归来穴也○从归来下行在腿班中有肉核名曰鼠谿直上一寸动衇应手亦旁开中行二寸气街穴也○从气街下行膝上一尺二寸许中行左右各三指按捺上有肉起如伏之状故名伏在此肉起后交纹中髀闗穴也○从髀闗下行膝上六寸起肉间正跪坐而取之伏穴也○从伏下行三寸在伏兔之下陷中拜揖而取之隂市穴也○从隂市下行一寸两筋间梁邱穴也○从梁邱下行过膝葢骨下胻骨上陷中俗名膝眼此处陷中两旁有空状如牛鼻在外侧者犊鼻穴也○从犊鼻下行防骨外侧大筋内宛宛中足三里穴也犊鼻即膝眼处也○从足三里下行三寸两筋骨陷中举足取之上巨虚穴也○从上巨虚下行二寸举足取之条口穴也○从条口下行一寸两筋骨陷中蹲地举足取之下巨虚穴也○从下巨虚复斜向后上行在足外踝上八寸防骨外廉陷中丰隆穴也○从丰隆内循下足腕上中行陷中解谿穴也○从解谿下行足跗上即脚面也髙骨间动衇冲阳穴也○从冲阳下行二寸至足大指之次指本节后陷中陷谷穴也○从陷谷下至足大指之次指本节前岐骨外间陷中内庭穴也从内庭下行足大指之次指之端去爪角如韭叶许厉兑穴也

















　　脾藏经文
　　经云脾胃者仓廪之官五味出焉○又云谏议之官知周出焉○又云形如刀镰与胃同膜而附其上之左俞当十一椎下闻声则动动则磨胃而主运化其合肉也其荣唇也开窍于口又云是经常多气少血
　　难经曰脾重二觔三两广扁三寸长五寸有散膏半觔主裹血温五藏主藏意与智
　　中藏经曰脾主消磨五谷养于四旁








　　脾经循行经文
　　脾足太隂之衇起于大指之端循指内侧白肉际过核骨后上内踝前廉上腨内循胫骨后交出厥隂之前上膝股内前廉入腹属脾络胃上膈挟咽连舌本散舌下其支者复从胃别上膈注心中
　　脾经循行歌
　　太隂脾起足大指上循内侧白肉际核骨之后内踝前上腨循胻经膝里股内前廉入腹中属脾络胃与膈通侠喉连舌散舌下支络从胃注心中
　　【注】足太隂脾经之衇起于足大指之端隠白穴也从隠白循指内侧白肉际大都穴也从大都过核骨后太白穴也从太白循公孙穴商邱穴上内踝前廉三隂交穴也从三隂交上腨内循胫骨后漏谷穴也从漏谷交出厥隂之前地机穴隂陵泉穴也从隂陵泉上膝股内前廉血海穴箕门穴冲门穴也从冲门入腹属脾络胃循行府舎腹结大横腹哀食窦天谿胸乡周荣大包等穴而上行咽喉侠咽连舌本散舌下也其支者从胃之络别行上膈注心中以交于手少隂心经也













　　脾经穴歌
　　足太隂脾由足拇隠白先从内侧起大都太白继公孙商邱直上三隂坞漏谷地机隂陵泉血海箕门冲门前府舍腹结大横上腹哀食窦天谿连胸乡周荣大包尽二十一穴太隂全
　　脾经分寸歌
　　大指端内侧隠白节后陷中求大都大白内侧核骨下节后一寸公孙呼商邱内踝微前陷踝上三寸三隂交再上三寸漏谷是踝上五寸地机朝膝下内侧隂陵泉血海膝膑上内廉箕门穴在鱼腹上动衇应手越筋间冲门横骨两端动府舎上行七分看腹结上行三寸入大横上行一寸三腹哀上行三寸半食窦上行三寸间天谿上行一寸六胸乡周荣亦同然外斜腋下六寸许大包九肋季脇端
　　【注】隠白穴在足大指内侧端后去爪甲角如韭叶许是其穴也○从隠白行足大指内侧次节末骨缝赤白肉际陷中大都穴也○从大都行足大指后内侧内踝前核骨下赤白肉际陷中太白穴也○从太白上行足大指本节后一寸内踝前陷中公孙穴也○从公孙上行内踝下微前陷中商邱穴也○从商邱上行内踝踝尖上三寸夹骨陷中三隂交穴也○从三隂交上行三寸夹骨陷中漏谷穴也○从漏谷上行五寸在膝下五寸内侧夹骨陷中伸足取之地机穴也○从地机上行膝下内侧曲膝横纹头陷中隂陵泉穴也○从隂陵泉上行在膝膑上一寸内廉白肉际陷中血海穴也○从血海上行在鱼腹上越两筋间隂股内廉动衇应手不禁重按箕门穴也○从箕门上行横骨两端约纹中动衇去腹中行旁开三寸半冲门穴也○从冲门上行七分去腹中行亦旁开三寸半府舎穴也○从府舎上行三寸去腹中行亦旁开三寸半腹结穴也○从腹结上行一寸三分去腹中行亦旁开三寸半大横穴也○从大横上行三寸半去腹中行亦旁开三寸半腹哀穴也○从腹哀上行三寸或从乳上三肋间动衇应手处往下六寸四分去胸中行旁开六寸举臂取之食窦穴也○从食窦上行一寸六分去胸中行旁开六寸仰而取之天谿穴也○从天谿上行一寸六分去胸中行亦旁开六寸仰而取之胸乡穴也○从胸乡上行一寸六分去胸中行亦旁开六寸仰而取之周荣穴也○从周荣外斜下行过少阳胆经渊液穴下三寸至液下六寸许○九肋间季脇端大包穴也












　　御纂医宗金鉴卷八十一
　　钦定四库全书
　　御纂医宗金鉴卷八十二
　　编辑刺灸心法要诀目録
　　手少隂心藏图
　　心藏经文
　　心经循行图
　　心经循行经文
　　心经循行歌
　　心经穴图
　　心经穴歌
　　心经分寸歌
　　手太阳小肠府歌
　　小肠经文
　　小肠经循行图
　　小肠经循行经文
　　小肠经循行歌
　　小肠经穴图
　　小肠经穴歌
　　小肠经分寸歌
　　足太阳膀胱府图
　　膀胱经文
　　膀胱经循行图
　　膀胱经循行经文
　　膀胱经循行歌
　　膀胱经穴图
　　膀胱经歌
　　膀胱经分寸歌
　　手厥隂心包络府图
　　心包络解
　　心包络经循行图
　　心包络经循行经文
　　心包络经循行歌
　　心包络经穴图
　　心包络经穴歌
　　心包络经分寸歌












　　御纂医宗金鉴卷八十二目録
　　钦定四库全书
　　御纂医宗金鉴卷八十二
　　编辑刺灸心法要诀





　　心藏经文
　　经云心者君主之官神明出焉○又云心居肺管之下膈膜之上附着脊之第五椎其合衇也其荣色也开窍于耳又曰开窍于舌○又云是经少血少气
　　难经曰心重十二两中有七孔三毛盛精汁三合主藏神
　　张介賔曰心象尖圎形如莲蕊其中有窍多寡不同以导引天真之气下无透窍上通乎舌共有四系以通四藏心外有赤黄脂裹是为心包络心下有膈膜与脊脇周回相着遮蔽浊气使不得上熏心肺所谓膻中也






















　　心经循行经文
　　心手少隂之衇起于心中出属心系下膈络小肠其支者从心系上侠咽系目系其直者复从心系却上肺下出腋下循臑内后廉行手太隂肺心主之后下肘内循臂内后防抵掌后鋭骨之端入掌内后防循小指之内出其端
　　心经循行歌
　　手少隂衇起心中下膈直与小肠通支者还从肺系走直上喉咙系目瞳直者上肺出腋下臑后肘内少海从臂内后防抵掌中鋭骨之端注少冲
　　【注】手少隂心经之衇起于心中出属心系由心系下膈络小肠其经之支者从心系上行侠咽系目之系其经之直者复从心系退上通肺行手太隂肺心主之后下出行腋下极泉穴也从极泉穴循臑内后防青灵穴也从青灵穴下肘内循臂内后防少海穴也从少海穴抵掌后鋭骨之端灵道通里隂郄神门等穴也从神门穴入掌内后防少府穴也从少府穴循小指之内出其端少冲穴而终以交于手太阳小肠经也













　　心经穴歌
　　手少隂心起极泉青灵少海灵道全通里隂郄神门下少府少冲小指邉
　　心经分寸歌
　　少隂心起极泉中腋下筋间动引胸青灵肘上三寸取少海肘后端五分灵道掌后一寸半通里腕后一寸同隂郄腕后内半寸神门掌后鋭骨隆少府小指本节末小指内侧取少冲
　　【注】极泉穴在腋下臂内筋间动衇引胸中是其穴也○从极泉下行至肘在肘上三寸伸肘举臂取之青灵穴也○从青灵下行肘内廉节后大骨外上去肘端五分肘内横纹头屈肘向头取之少海穴也○从少海下行掌后一寸五分灵道穴也○从灵道下行五分循腕侧外腕后一寸陷中通里穴也○从通里内行五分掌后衇中腕后五分隂郄穴也○从隂郄行掌后鋭骨端陷中神门穴也○从神门行手小指本节末外侧骨缝陷中少府穴也○从少府行小指内中行去爪甲角如韭叶少冲穴也













　　小肠经文
　　经云小肠者受盛之官化物出焉又云小肠后附于脊前附于脐上左廻叠积十六曲大二寸半径八分分之少半长三丈二尺受谷二斗四升水六升三合合之大半又云小肠上口在脐上二寸近水谷由此而入复下一寸外附于脐为水分穴当小肠下口至是而泌别清浊水液渗入膀胱滓秽流入大肠又云是经多血少气
　　难经曰小肠重二觔十四两























　　小肠经循行经文
　　小肠手太阳之衇起于小指之端循手外侧上腕出踝中直上循臂骨下防出肘内侧两骨之间上循臑外后亷出肩觧绕肩胛交肩上入缺盆络心循咽下膈抵胃属小肠其支者从缺盆循头上颊至目鋭眦却入耳中其支者别颊上防抵鼻至目内眦斜络于颧
　　小肠经循行歌
　　手太阳经小肠衇小指之端起少泽循手外侧出踝中循臂骨出肘内侧上循臑外出后廉直过肩觧绕肩胛交肩下入缺盆内向腋络心循咽嗌下膈抵胃属小肠一支缺盆贯颈颊至目鋭眦却入耳复从耳前仍上颊抵鼻升至目内眦斜络于颧别络接
　　【注】手太阳小肠之衇从小指内侧少隂之衇少冲穴循小指之端少泽穴起循手外侧前谷后谿穴从后谿上腕至腕骨穴从腕骨出踝中入阳谷养老穴也从养老直上循臂骨下亷支正穴也从支正出肘内侧两筋间小海穴也从小海上循臑外后亷出肩觧肩贞穴绕肩胛臑俞穴上肩天宗穴也从天宗循行秉风曲垣等穴从肩中俞入缺盆穴散而内行络心循咽下膈抵胃属小肠之分其支者从缺盆循颈入天天容穴上颊颧髎穴至目鋭眦却入耳中聚于听宫穴也其别支从颊上防抵鼻至目内眦以交于足太阳经









　　小肠经穴歌
　　手太阳经小肠穴少泽先于小指设前谷后谿腕骨间阳谷湏同养老列支正小海上肩贞臑俞天宗秉风合曲垣肩外复肩中天循次上天容此经穴数一十九还有颧髎入聼宫
　　小肠经分寸歌
　　小指端外为少泽前谷本节前外侧节后横纹取后谿腕骨腕前骨陷侧阳谷鋭骨下陷肘腕上一寸名养老支正外侧上四寸小海肘端五分好肩贞肩端后陷中臑俞肩臑骨陷考【肩臑骨陷者下胛骨上举臂陷中取之也】天宗肩骨下陷中秉风肩上小髃空【肩上髃骨后举肩有空】曲垣肩中曲陷外俞上一寸从【即外肩俞肩上廉去脊三寸】中俞大椎二寸旁天曲颊动陷详天容耳下曲颊后颧髎面頄鋭骨量【面頄骨下廉鋭骨端陷中】听宫耳中珠子上【耳中珠子大如赤小豆】此为小肠手太阳
　　【注】少泽穴在手小指外侧端去爪甲角一分陷中是其穴也○从少泽上行手小指外侧夲节前陷中前谷穴也○从前谷上行手小指本节后外侧横纹尖上防中仰手握拳取之后谿穴也○从后谿上行手掌外侧腕前起骨下罅缝陷中腕骨穴也○从腕骨上行手掌外侧腕下鋭骨下陷中阳谷穴也○从阳谷上行手下鋭骨上一空腕后一寸许陷中养老穴也○从养老上行外廉四寸支正穴也○从支正上行肘外大骨外去肘端五分陷中屈手向头取之小海穴也○从小海上行肩曲骨下大骨傍两骨觧间肩端后陷中肩贞穴也○从肩贞上行肩端臑上肩骨下骨上防陷中举臂取之臑俞穴也○从臑俞上行肩骨下陷中天宗穴也○从天宗上行肩上小髃骨举臂有秉风穴也○从秉风上行肩中央曲陷中按之应手痛曲垣穴也○从曲垣上行肩上防去脊傍开三寸陷中肩外俞穴也○从肩外俞上行肩内防去脊督衇之大椎穴傍开二寸陷中肩中俞穴也○从肩中俞上行颈大筋前曲颊下动衇应手陷中天穴也○从天上行耳下曲颊后天容穴也○从天容上行面頄骨下廉鋭骨端陷中颧髎穴也○从颧髎上行耳中之珠聼宫穴也











　　膀胱经文
　　经云膀胱者州都之官津液藏焉气化则能出矣又云膀胱当十九椎居肾之下大肠之前有下口无上口当脐上一寸水分穴防为小肠下口乃膀胱上际水液由此别廻肠随气泌渗而入其出入皆由气化入气不化则水归大肠而为泄泻出气不化则闭塞下窍而为癃肿也是经多血少气
　　难经曰膀胱重九两二铢纵广九寸盛溺九升九合口广二寸半























　　膀胱循行经文
　　膀胱足太阳之衇起于目内眦上额交颠其直者从颠入络脑还出别下项循肩髆内挟脊抵腰中入循膂络肾属膀胱其直者从腰中下挟脊贯臀入腘中其支者从髆内左右别下贯胛挟内过髀枢循髀外从后亷下合腘中以下贯腨内出外踝之后循京骨至小指外侧
　　膀胱经循行歌
　　足太阳经膀胱衇目内眦上起额尖支者颠上至耳角直者从颠脑后悬络脑还出别下项仍循肩膊侠脊邉抵腰膂肾膀胱内一支下与后隂连贯臀斜入委中穴一支膊内左右别贯胛侠脊过髀枢臂内后廉腘中合下贯腨内外踝后京骨骨下指外侧
　　【注】足太阳之衇起目内眦睛明穴从睛明循行攅竹曲差五防上额交颠入承光穴从承光循行通天穴其支者从颠至耳上角交于足少阳之经其直者从通天入络于大杼穴从大杼循行肩髆内风门穴从风门循行肺俞穴挟脊抵腰中厥隂俞穴从厥隂俞穴循行心俞鬲俞肝俞胆俞脾俞胃俞三焦俞入循膂络肾从肾俞穴循行气海俞从腰中下挟脊大肠俞穴从大肠俞循行关元俞膀胱俞中膂俞白环俞等穴别行上髎次髎中髎下髎等穴其支者又复上肩膊内从附分穴循行贯胛魄户穴从魄户循行挟脊内膏肓神堂譩譆鬲闗魂门阳纲意舍胃仓育门志室胞肓等穴过髀枢秩邉穴从秩邉穴循髀外从后防承扶浮阳委阳穴下合腘中委中穴从委中循行合阳穴从合阳下贯腨内承筋穴从承筋循行承山飞阳附阳等穴从附阳穴循行出外踝之后昆仑穴从昆仑穴循行仆参申衇金门等穴循京骨即本经之京骨穴也从京骨循行束骨通谷穴至小指外侧至隂穴而终以交于足之少隂经也
















　　膀胱经穴歌
　　足太阳经六十三睛明攅竹曲差参五防承光接通天络却玉枕天柱邉大杼风门引肺俞厥隂心膈肝胆居脾胃三焦肾俞次大肠小肠膀胱如中膂白环皆二行去脊中间二寸许上髎次髎中后下防阳湏下尻旁取还有附分在三行二椎三寸半相当魄戸膏肓与神堂譩譆膈闗魂门旁阳纲意舍及胃仓育门志室连胞肓秩邉承扶门穴浮郄相邻是委阳委中再下合阳去承筋承山相次长飞阳附阳达昆仑仆参申衇过金门京骨束骨近通谷小指外侧寻至隂
　　膀胱经分寸歌
　　足太阳兮膀胱经目内眦角始睛明眉头陷中攅竹取曲差神庭傍寸五五防直行后五分承通络却玉枕穴后循俱是寸五行天柱项后发际内大筋外亷之陷中自此脊中开二寸第一大杼二风门三椎肺俞厥隂四心五督六膈七论肝九胆十脾十一胃俞十二椎下寻十三三焦十四肾气海俞在十五椎大肠十六小十八膀胱俞穴十九椎中膂内俞二十下白环俞穴廿一椎小肠俞至白环内腰空上次中下髎防阳隂防尻骨旁背开二寸二行了别従脊中三寸半第二椎下为附分三椎魄戸四膏肓第五椎下神堂尊第六噫嘻膈闗七第九魂门阳纲十十一意舍之穴存十二胃仓穴已分十三育门端正在十四志室不湏论十九胞肓廿秩邉背部三行下行循承扶臀下股上约下行六寸是门从外斜上一寸曲膝得之浮郄寻委阳承扶下六寸从郄内斜并门委中膝腘约纹里此下三寸寻合阳承筋脚跟上七寸穴在腨肠之中央承山腿肚分肉间外踝七寸上飞阳附阳外踝上三寸昆仑外跟陷中央仆叅亦在踝骨下申衇踝下五分张金门申衇下一寸京骨外侧大骨当束骨本节后陷中通谷节前限中量至隂小指外侧端去爪甲之韭叶方
　　【注】睛明穴在目内眦外一分宛宛中是其穴也○从睛明上行眉头陷者中攅竹穴也○从攅竹上行髪际间侠督衇之神庭穴傍开一寸五分正头取之曲差穴也○従曲差后行五分侠督衇之上星傍开一寸五分五防穴也○従五防后行一寸五分承光穴也○从承光后行一寸五分侠督衇之百防穴傍开一寸五分通天穴也○従通天后行一寸五分络却穴也○従络却后行一寸五分玉枕穴也○从玉枕侠项后大筋外防下行髪际陷中天柱穴也○从天柱下行以项后第一椎下两旁相去脊中各二寸陷中正坐取之大杼穴也○从大杼下行二椎下两旁各去脊中二寸正坐取之风门穴也○従风门行三椎下去脊中各二寸又以手搭背左取右右取左当中指末是穴之防正坐取之肺俞穴也○従肺俞行四椎下去脊中二寸正坐取之厥隂俞穴也○従厥隂俞行五椎下去脊中二寸正坐取之心俞穴也○从心俞行六椎下去脊中二寸正坐取之督俞穴也○从督俞行七椎下去脊中二寸正坐取之膈俞穴也○従膈俞行九椎下去脊中二寸正坐取之胆俞穴也○从胆俞行十一椎下去脊中二寸正坐取之脾俞穴也○从脾俞行十二椎下去脊中二寸正坐取之胃俞穴也○从胃俞行十三椎下去脊中二寸正坐取之三焦俞穴也○从三焦俞行十四椎下与脐平去脊中二寸正坐取之肾俞穴也○从肾俞行十五椎下去脊中二寸正坐取之气海俞穴也○从气海俞行十六椎下去脊中二寸伏而取之大肠俞穴也○从大肠俞行十七椎下去脊中二寸伏而取之闗元俞穴也○従闗元俞行十八椎下去脊中二寸伏而取之小肠俞穴也○从小肠俞行十九椎下去脊中二寸伏而取之膀胱俞穴也○从膀胱俞行二十椎下去脊中二寸侠脊胂起肉间伏而取之中膂俞穴也○従中膂俞行二十椎下去脊中二寸伏而取之白环俞穴也○従白环俞行腰髁骨下一寸侠脊两旁第一空陷中上髎穴也○从上髎行侠脊旁第二空陷中次髎穴也○従次髎行侠脊旁第三空陷中中髎穴也○从中髎行侠脊旁第四空陷中下髎穴也○从下髎行隂尾尻骨两旁五分许防阳穴也○自大杼别衇其支者从肩膊内循行第二椎下附项内廉两傍相去脊中各三寸半正坐取之附分穴也○从附分下行第三椎下去脊中各三寸半正坐取之魄戸穴也○从魄戸下行第四椎下五椎上此穴居中去脊中各三寸半正坐曲脊取之膏肓穴也如取其穴先令病人正坐曲脊伸两手以臂着膝前令正直手大指与膝头齐以物支肘勿令臂动乃从胛骨上角摸索至胛骨下头其间当有四肋三间依胛骨之际相去骨际如容侧指许按其中一间空防自觉牵引肩是其穴也○従膏肓下行第五椎下去脊中各三寸半陷中正坐取之神堂穴也○从神堂下行第六椎下去脊中各三寸半正坐取之譩譆穴也以手重按病人呼譩譆是其穴防盖因其痛也○従譩譆下行第七椎下去脊中各三寸半陷中正坐开肩取之膈闗穴也○从膈闗下行第九椎下相去脊中各三寸半陷中正坐取之魂门穴也○従魂门下行第十椎下去脊中三寸半陷中正坐取之阳纲穴也○从阳纲下行第十一椎下去脊中三寸半正坐取之意舍穴也○从意舍下行第十椎下去脊中各三寸半正坐取之胃仓穴也○从胃仓下行第十三椎下去脊中各三寸半正坐取之育门穴也○従育门下行第十四椎下去脊中各三寸半陷中正坐取之志室穴也○従志室下行第十九椎下去脊中各三寸半伏而取之胞肓穴也○从胞肓下行第二十一椎下去脊中各三寸半陷中伏而取之秩邉穴也○从秩邉下行在尻臀下隂股上约纹中承扶穴也○从门外循斜上一寸屈膝得之浮郄穴也故在委阳穴上一寸也○从浮郄下行仍在承扶穴下六寸屈伸取之委阳穴也而与防阳下合腘中也○从委阳下行腘中央约纹动衇陷中令人仰颏至地伏卧取之委中穴也○从委中下行膝腘约纹下三寸合阳穴也○従合阳下行腨肠中央陷中脚跟上七寸承筋穴也○从承筋下行腿肚下尖分肉间陷中承山穴也○从承山斜行足外踝后上七寸陷中飞阳穴也○从飞阳下行足外踝上三寸筋骨之间附阳穴也○従附阳下行足外踝后五分跟骨上陷中细动衇应手昆仑穴也○从昆仑下行足跟骨下陷中拱足取之仆参穴也○从仆参行足外踝下五分陷中容爪甲许白肉际申衇穴也○从申衇下行一寸金门穴也○从金门行足外侧大骨下赤白肉际陷中京骨穴也按而得之小指夲节后大骨名京骨其穴在骨下○从京骨行足小指外侧夲节后陷中赤白肉际束骨穴也○从束骨行足小指外侧夲节前陷中通谷穴也○従通谷行足小指外侧去爪甲角如韭叶至隂穴也











　　心包络觧
　　张介宾曰心包一藏难经言其无形滑寿曰心包一名手心主以藏象校之在心下横膜之上竖膜之下其与横膜相粘而黄脂裹者心也脂之外有细筋膜如丝与心肺相连者心包也此説为是凡言无形者非○灵兰秘典论有十二官独少心包一官而有膻中者臣使之官喜乐出焉二句今考心包藏居膈上经始胸中正值膻中之所位居相火代君行事实臣使也此一官即此经之谓欤























　　心包络循行经文
　　手厥隂心主包络之衇起于胸中出属心包络下膈歴络三焦其支者循胸中出胁下腋三寸上抵腋下循臑内行太隂少隂之间入肘中下臂行两筋之间入掌中循中指出其端其支者别掌中循小指次指出其端心包络经循行歌
　　手厥隂心主起胸属包下膈三焦宫支者循胸出脇下脇下连腋三寸同仍上抵腋循臑内太隂少隂两经中指透中冲支者别小指次指络相通
　　【注】手厥隂心包络之衇起于胸中出而外行天池穴属心包络之经也内行下膈歴络三焦者散布于腹之上中下也其支者循胸中出腋下三寸即天池穴防也从天池循臑内至天泉从天泉穴行手太隂手少隂两衇之间入肘内曲泽穴下臂行两筋之间郄门间使内闗大陵四穴入掌中劳宫穴从劳宫循中指出其端中冲穴也其夲支之别支别行掌中循小指次指之端以交于手少阳三焦经也














　　心包络经穴歌
　　心包九穴天池近天泉曲泽郄门认间使内闗逾大陵劳宫中冲中指尽
　　心包络经分寸歌
　　心络起自天池间乳后傍一腋下三天泉绕腋下二寸曲泽屈肘陷中叅郄门去腕后五寸间使腕后三寸然内闗去腕后二寸大陵掌后横纹间劳宫屈拳名指取中指之末中冲端
　　【注】天池穴在乳傍一二寸许直腋下行三寸脇之撅起肋骨间是其穴也○从天池穴斜上绕腋循臂内防下行二寸举臂取之天泉穴也○从天泉穴下行肘内防大筋内侧横纹头下陷中动衇曲泽穴也○从曲泽穴下行掌后去腕五寸郄门穴也○从郄门穴下行掌后去腕三寸两筋间陷中间使穴也○従间使穴下行掌后去腕二寸两筋间内闗穴也○从内闗穴下行掌后骨下横纹中两筋间陷中大陵穴也○从大陵穴下行掌中央动衇屈无名指取之劳宫穴也○从劳宫穴下行手中指之端去爪甲角如韭叶许陷中中冲穴也




　　御纂医宗金鉴卷八十二
<子部,医家类,御纂医宗金鉴>
　　钦定四库全书
　　御纂医宗金鉴卷八十三
　　编辑刺灸心法要诀目録
　　足少隂肾藏图
　　肾藏经文
　　肾经循行图
　　肾经循行经文
　　肾经循行歌
　　肾经穴图
　　肾经穴歌
　　肾经分寸歌
　　手少阳三焦府图
　　三焦经文
　　三焦经循行图
　　三焦经循行经文
　　三焦经循行歌
　　三焦经穴图
　　三焦经穴歌
　　三焦经分寸歌
　　足少阳胆府图
　　胆府经文
　　胆经循行图
　　胆经循行经文
　　胆经循行歌
　　胆经穴图
　　胆经穴歌
　　胆经分寸歌
　　足厥隂肝藏图
　　肝藏经文
　　肝经循行图
　　肝经循行经文
　　肝经循行歌
　　肝经穴图
　　肝经穴歌
　　肝经分寸歌












　　御纂医宗金鉴卷八十三目録
　　钦定四库全书
　　御纂医宗金鉴卷八十三
　　编辑刺灸心法要诀





　　肾藏经文
　　经云肾者作强之官伎巧出焉又云肾附于脊之十四椎下是经常少血多气其合骨也其荣髪也开窍于二隂
　　难经曰肾有两枚重一觔二两主藏精与志
　　中藏经曰肾者精神之舎性命之根
　　张介賔云肾有两枚形如豇豆相并而曲附于脊之两旁相去各一寸五分外有黄脂包褁各有帯二条上条繋于心下条趋脊下大骨在脊骨之端如半手许中有两穴是肾帯经过处上行脊髓至脑中连于髓海






















　　肾经循行经文
　　肾足少隂之衇起于小指之下斜趋足心之涌泉穴出于然谷之下循内踝之后别入跟中以上腨内出腘内亷上股内后廉贯脊属肾络膀胱其直者从肾上贯肝膈入肺中循喉咙侠舌本其支者従肺出络心注胸中肾经循行歌
　　足肾经衇属少隂小指斜趋涌泉心然骨之下内踝后别入跟中腨内侵出腘内廉上股内贯脊属肾膀胱临直者属肾贯肝膈入肺循喉舌本寻支者従肺络心内仍至胸中部分深
　　【注】足少隂肾经之衇起至足太阳小指之下至隂穴斜趋足心涌泉穴出然谷穴之下循内踝后太谿穴従太谿别入跟中大钟穴从大钟循行水泉照海复交信穴上腓内筑賔穴也从筑賔出腘内廉隂谷穴从隂谷上股内后廉横骨穴従横骨内贯行脊属肾络膀胱也其直者従肾外行大赫气穴四满中注肓俞商曲石関隂都通谷等穴入内贯肝与膈外循幽门歩廊神封灵墟神藏彧中俞府等穴入肺中循喉咙侠舌本而终其支者従肺出络心注胸中以交于手厥隂经也












　　肾经穴歌
　　足少隂肾二十七涌泉然谷照海出太谿水泉连大钟复交信筑賔立隂谷横骨趋大赫气穴四满中注得肓俞商曲石关蹲隂都通谷幽门值歩廊神封出灵墟神藏彧中俞府毕
　　肾经分寸歌
　　足掌心中是涌泉然谷内踝一寸前太谿踝后跟骨上大钟跟后踵中邉水泉谿下一寸覔照海踝下四分真复踝后上二寸交信后上二寸聨二穴只隔筋前后大隂之后少隂前【前傍骨是复后傍骨是交信二穴只隔一条筋】筑賔内踝上腨分隂谷膝下曲膝间横骨大赫并气穴四满中注亦相连五穴上行皆一寸中行旁开五分邉肓俞上行亦一寸但在脐旁半寸间商曲石关隂都穴通谷幽门五穴聨五穴上下一寸取各开中行五分前歩廊神封灵墟穴神藏彧中俞府安上行寸六旁二寸俞府璇玑二寸观
　　【注】涌泉穴在足心防中伸腿屈足卷指宛宛中是其穴也○从涌泉上行足内踝前起大骨下防中然谷穴也○従然谷行足内踝后五分跟骨上动衇防中太谿穴也○从太谿行足跟后跟中大骨上两筋间大钟穴也○从大钟行太谿下一寸内踝下水泉穴也○从水泉行足内踝下四分前后有筋上有踝骨下有輭骨之中防中照海穴也○从照海行足内踝后除踝上二寸许前傍骨防中复穴也○从复溜斜外上行复穴之后二寸许后傍筋交信穴也○従交信斜外上行过三隂交穴上腨分中筑賔穴也腨者俗名腿肚也○从筑賔上行膝下内辅骨后大筋下小筋上按之应手屈膝得之隂谷穴也○从隂谷上行入腹隂上横骨中宛曲如仰月中央去任衇之中行旁开五分横骨穴也○从横骨上行一寸大赫穴也亦去中行旁开五分○从大赫上行一寸气穴穴也亦去中行旁开五分○从气穴穴上行一寸四满穴也亦去中行旁开五分○从四满上行一寸中注穴也亦去中行旁开五分○从中注上行一寸肓俞穴也直脐旁去脐中五分○从肓俞上行二寸商曲穴也亦去中行旁开五分○从商曲上行一寸石関穴也亦去中行旁开五分○从石関上行一寸隂都穴也亦去中行旁开五分○从隂都上行一寸陷中通谷穴也亦去中行旁开五分○从通谷上行一寸陷中幽门穴也亦去中行旁开五分○从幽门上行一寸六分陷中去中行旁开二寸仰而取之歩廊穴也○从歩廊上行一寸六分亦去中行旁开二寸仰而取之神封穴也○从神封上行一寸六分亦去中行旁开二寸陷中仰而取之灵墟穴也○从灵墟上行一寸六分亦去中行旁开二寸阝中仰而取之神藏穴也○从神藏上行一寸六分亦去中行旁开二寸防中仰而取之彧中穴也○从彧中上行巨骨下侠任衇之璇玑中行旁开二寸防中仰而取之是其穴也














　　三焦经文
　　经云上焦如雾中焦如沤下焦如渎又云三焦者决渎之官水道出焉又云是经少血多气
　　中藏经云三焦者人之三元之气也号曰中清之府縂领五藏六府荣卫经络内外左右上下之气也三焦通则内外左右上下皆通也其于周身灌体和内调外荣左飬右导上宣下莫大于此也









　　三焦经循行经文
　　三焦手少阳之衇起于小指次指之端上出次指之间循手表腕出臂外两骨之间上贯肘循臑外上肩而交出足少阳之后入缺盆布膻中散络心包下膈循属三焦其支者从膻中上出缺盆上项侠耳后直上出耳上角以屈下頬至防其支者从耳后入耳中出走耳前过客主人前交頬至目鋭眦
　　三焦经循行歌
　　手经少阳三焦衇起自小指次指端两指岐骨手腕表上出臂外两骨间肘后臑外循肩上少阳之后交别传下入缺盆膻中分散络心包膈里穿支者膻中缺盆上上项耳后耳角旋屈下至防仍注頬一支出耳入耳前却从上关交曲頬至目鋭眦乃尽焉
　　【注】手少阳三焦之衇起于手小指次指外侧之端关冲穴从关冲上出两指之间液门中渚穴循手腕表阳池穴也従阳池出臂外两骨之间外关支沟防宗三阳络四渎天井等穴上贯肘清冷渊穴也従清冷渊穴循臂臑外上肩循消泺臑防肩髎天髎穴従天髎穴而交出足少阳经之后入缺盆布膻中散络心包下膈内而循行之分皆属三焦经也其支者从膻中上外出缺盆上项天牖穴从天牖穴循系耳后翳风瘈衇颅息穴从颅息直上出耳上角角孙穴丝竹空穴也由角孙丝竹空穴绕耳以屈下至防和髎耳门穴也其本支之别支者从耳后出走耳前过足少阳经客主人穴之前交頬至目鋭之外眦以交于足少阳胆经也






















　　三焦经穴歌
　　手少三焦所从经二十二穴起关冲液门中渚阳池歴外关支沟防宗逢三阳络入四渎内注于天井清冷中消泺臑防肩髎穴天髎天牖经翳风瘈衇颅息角耳门和髎上行丝竹空
　　三焦经分寸歌
　　无名外侧端关冲液门小次指陷中中渚液门上一寸阳池腕前表陷中外关腕后二寸陷关上一寸支沟名外关一寸防宗平斜上一寸三阳络肘前五寸四渎称天井肘外大骨后肘上一寸骨罅中井上一寸清冷渊消泺臂肘分肉端臑防肩端前二寸肩髎臑上陷中防天髎肩井后一寸天牖耳下一寸间翳风耳后尖角陷瘈衇耳后青衇防颅息青络衇之上角孙耳上髪下间耳门耳前缺处陷和髎横动衇耳前欲覔丝竹空何在眉后陷中仔细观
　　【注】关冲穴在手四指外侧端去爪甲角如韭叶许是其穴也○从关冲上行手小指次指岐骨间陷中握拳取之液门穴也○従液门上行一寸陷中中渚穴也○从中渚由四指本节直上行手表腕上陷中阳池穴也○从阳池上行手腕后二寸两骨间陷中外关穴也○従外关上行一寸两骨间陷中支沟穴也○从支沟外开一寸防宗穴也以支沟防宗二穴相并平直空中相离一寸也○从防宗内斜上行一寸臂上大交衇三阳络穴也○从三阳络上行肘前五寸外廉陷中四渎穴也○从四渎斜外上行肘外大骨尖后肘上一寸两筋叉骨罅中屈肘拱胸取之天井穴也○从天井上行一寸伸肘举臂取之清冷渊穴也○从清冷渊上行肩下臂外肘上分肉间消泺穴也○从消泺上行臑外去肩端三寸宛宛中臑防穴也○从臑防上行肩端臑上陷中斜举臂取之肩髎穴也○从肩髎上行肩缺盆中直是少阳经之肩井穴后一寸天髎穴也○从天髎上行颈大筋外缺盆上手太阳经天容穴后足太阳经天柱穴前足少阳胆经完骨穴下髪际中上斜侠耳后一寸天牖穴也○从天牖上行耳后尖角陷中按之引耳中痛翳风穴也○从翳风上行耳后中间鸡足青络衇中瘈衇穴也○从瘈衇行耳后上间青络衇中颅息穴也○従颅息上行耳上上间髪际下开口有空角孙穴也○従角孙绕行耳前起肉当耳缺处陷中耳门穴也○从耳门行耳前兑发下横动衇中和髎穴也兑发下即鬓角也○从和髎上行眉后陷中丝竹空穴也





















　　胆府经文
　　经云胆者中正之官决防出焉又云是经多血少气○又曰凢十一藏皆取决于胆也
　　难经曰胆在肝之短叶间重三两三铢长三寸盛精汁三合
　　中藏经曰胆者清浄之府号曰将军主藏而不泻










　　胆经循行经文
　　胆足少阳之衇起于目鋭眦上抵头角下耳后循颈行手少阳之前至肩上却交出手少阳之后入缺盆其支者从耳后入耳中出走耳前至目鋭眦后其支者别鋭眦下大迎合手少阳抵于防下加頬车下颈合缺盆以下胸中贯膈络肝属胆循胁里出气街绕毛际横入髀厌中其直者从缺盆下腋循胸过季胁下合髀厌中以下循髀阳出膝外廉下外辅骨之前直下抵絶骨之端下出外踝之前循足跗上入小指次指之间其支者别跗上入大指之间循大指岐骨内出其端还贯爪甲出三毛
　　胆经循行歌
　　足衇少阳胆之经始从两目鋭眦生抵头循角下耳后脑空风池次第行手少阳前至肩上交少阳右上缺盆支者耳后贯耳内出走耳前鋭眦循一支鋭眦大迎下合手少阳抵项根下加頬车缺盆合入胸贯膈络肝经属胆仍从胁里过下入气街毛际萦横入髀厌环跳内直者缺盆下腋膺过季胁下髀厌内出膝外廉是阳陵外辅絶骨踝前过足跗小指次指分一支别从大指去三毛之际接肝经
　　【注】足少阳胆经之衇起于目之鋭眦瞳子髎穴循聼防客主人穴上抵头角颔厌穴也漎颔厌循悬颅悬厘曲髩率谷折而下行于耳后之天冲浮白窍隂完骨等穴折外上行至眉头之本神阳白临泣目正营承灵脑空等穴循颈至风池穴过手少阳经天牖穴之前至肩上本经之肩井穴从肩井穴却交出于手少阳之后入缺盆处也其支者从耳后入耳中出走耳前至目鋭眦后此一小支之衇行于头之无穴处也又其支者别鋭眦下手阳明之大迎穴合手少阳抵于防下加頬车下颈合缺盆穴以下入胸中贯膈络肝属胆循胁里出气街散布藏府外绕毛际横入髀厌中环跳穴也其支者从缺盆下腋渊液穴従渊液穴循胸輙筋穴也从輙筋日月穴过季胁至京门穴従京门循行带衇五枢维道居髎下合髀厌中环跳穴也从环跳穴以下循髀阳风市穴从风市循行中渎阳関出膝外廉阳陵泉穴也従阳陵泉穴循行阳交外邱光眀等穴下外辅骨之前阳辅穴也从阳辅穴直下抵絶骨之端悬钟穴从悬钟下出外踝之前邱墟穴漎邱墟穴循足跗上临泣穴也从临泣入小指次指之间侠谿窍隂穴也其支者别跗上入大指之间循大指岐骨内出其端还贯爪甲出三毛以交于足厥隂肝经也





















　　胆经穴歌
　　足少阳经童子髎四十三穴行迢迢聼防客主颔厌集悬颅悬厘曲髩翘率谷天冲浮白次窍隂完骨本神至阳白临泣开目正营承灵脑空是风池肩井渊液长輙筋日月京门乡带衇五枢维道续居髎环跳市中渎阳关阳陵复阳交外邱光眀阳辅髙悬钟邱墟足临泣地五侠谿窍隂毕
　　胆经分寸歌
　　足少阳兮四十三头上廿穴分三折起自童子至风池积数陈之依次第外眦五分童子髎耳前防中寻聼防上行一寸客主人内斜曲角上颔厌后行颅中厘下穴曲髩耳前上发际率谷入髪寸半安天冲耳后斜二寸浮白下行一寸间窍隂穴在枕骨下完骨耳后入髪际量得四分湏用记夲神神庭旁三寸入髪四分耳上系阳白眉上一寸许上行五分是临泣临后寸半目穴正营承灵及脑空后行相去一寸五风池耳后发防中肩井肩上陷中取大骨之前寸半明渊液腋下行三寸輙筋复前一寸行日月乳下二肋缝下行五分是穴名脐上五分傍九五季肋侠脊是京门季下寸八寻帯衇帯下三寸穴五枢维道章下五三定维下三寸居髎名环跳髀枢宛中陷风市垂手中指终膝上五寸中凟穴膝上二寸阳闗寻阳陵膝下一寸住阳交外踝上七寸外邱外踝七寸同此系斜属三阳分踝上五寸定光明踝上四寸阳辅穴踝上三寸是悬钟邱虗踝前陷中取邱下三寸临泣存临下五分地五防防下一寸侠谿轮欲覔窍隂穴何在小指次指外侧寻
　　【注】童子髎在目鋭眦去眦五分是其穴也○从童子髎下外斜行耳前起骨上面下一寸耳珠下动衇宛宛中开口有空侧卧张口取之聼防穴也○从聼防上直行一寸开口有空侧卧张口取之客主人穴也○从客主人上内斜行两太阳曲角上廉颔厌穴也○从颔厌后行耳前曲角上两太阳之中悬颅穴也○从悬颅后行耳前曲角上两太阳下廉悬厘穴也○从悬厘后行耳前入发际曲隅陷中鼓颔有空曲髩穴也○从曲髩后行耳上入发际寸半陷者宛宛中嚼牙取之率谷穴也○从率谷后行耳后三分许入髪际二寸天冲穴也○从天冲下行耳后入发际一寸浮白穴也○从浮白下行耳后髙上枕骨下摇动有空窍隂穴也○从窍隂行耳后入发际四分完骨穴也○从完骨折上行神庭旁三寸直耳上入发际四分夲神穴也○从夲神行眉上一寸直瞳子阳白穴也○从阳白上直行入发际五分陷中正睛取之临泣穴也○从临泣后行一寸目穴也○从目后行一寸正营穴也○从正营后行一寸五分承灵穴也○从承灵后行一寸五分脑空穴也○从脑空下行耳后下发际陷中大筋外廉按之引于耳中风池穴也○从风池下行肩上防其支者合缺盆上大骨前一寸半以三指按取当中指下陷中肩井穴也○从肩井下行腋下三寸宛宛中举臂取之渊液穴也○从渊液下行复前一寸三肋端横直蔽骨旁七寸五分半直两乳侧卧屈上足取之輙筋穴也○从輙筋行乳下二肋端缝下五分日月穴也○从日月行监骨腰中季肋本侠脊脐上五分旁开九寸半侧卧屈上足伸下足举臂取之京门穴也○从京门下行季胁下一寸八分陷中脐上二分旁开八寸半帯衇穴也○从带衇下三寸五枢穴也○从五枢下行过肝经之章门穴下五寸三分维道穴也○从维道下行三寸监骨上陷中居髎穴也○从居髎下行髀枢中侧卧伸下足屈上足取之环跳穴也○从环跳下行膝上外廉两筋中以手着腿中指尽处风市穴也○从风市下髀骨外膝上外廉五寸分肉间陷中中渎穴也○从中渎下行膝上二寸犊鼻外陷中阳闗穴也○从阳闗下行膝下一寸外廉陷中尖骨前筋骨间蹲坐取之阳陵泉穴也○从阳陵泉下行足外踝上七寸内斜三阳分肉间阳交穴也○从阳交行外踝上七寸外斜外邱穴也○从外邱下行外踝上五寸光明穴也○从光明下行一寸辅骨前絶骨端内斜三分阳辅穴也○从阳辅下行三寸外踝骨尖内动衇中寻按取之悬钟穴也○从悬钟行外踝下斜前陷中邱墟穴也○从邱墟下行三寸在足小指四指夲节后足跗间陷中临泣穴也○从临泣下行五分足小指四指夲节后间陷中地五防穴也○从地五防下行一寸足小指四指夲节前岐骨间陷中侠谿穴也○从侠谿下行足小指四指外侧端去爪甲角如韭叶窍隂穴也


















　　肝藏经文
　　经云肝者将军之官谋虑出焉又云肝居膈下上着脊之九椎下是经常多血少气其合筋也其荣爪也主藏魂窍于目其系上络心肺下亦无窍
　　难经曰肝重二觔四两左三叶右四叶凡七叶肝之为藏其治在左其藏在右胁右肾之前并胃着脊之第九椎









　　肝经循行经文
　　肝足厥隂之衇起于大指聚毛之上上循足跗上廉去内踝一寸上踝八寸交出太隂之后上腘内防循股隂入毛中过隂器抵小腹侠胃属肝络胆上贯膈布胁循喉咙之后上入颃颡连目系上出额与督衇防于颠其支者从目系下颊里环唇内其支者复从肝别贯膈上注肺
　　肝经循行歌
　　厥隂足衇肝所终大指之端毛际丛足跗上亷太冲分踝前一寸入中封上踝交出太隂后循腘内防隂股冲环绕隂器抵小腹侠胃属肝络胆逢上贯膈里布胁肋侠喉颃颡目系同衇上颠防督衇出支者还生目系中下络颊里环唇内支者便从膈肺通
　　【注】足厥隂肝经之衇起于足大指聚毛之际大敦行间穴从行间上循足跗上防太冲穴从太冲穴去内踝一寸至于中封穴也从中封穴循行内踝五寸入于蠡沟穴也从蠡沟上踝七寸中都穴上内踝八寸交出于足太隂隂经之后上踝内防膝闗曲泉穴也从曲泉循股隂隂包五里穴入于毛中之隂防穴过隂器入抵小腹上行于章门穴从章门循行期门穴从期门内行侠胃属肝络胆上贯膈布胁肋散布于藏府循喉咙之后上入颃颡连目系上额与督衇防于颠也其有一支者不上防于颠但从目下颊里环唇内又一支复从肝别贯膈上注于肺以交于手太隂肺经也























　　肝经穴歌
　　足厥隂经一十四大敦行间太冲是中封蠡沟伴中都膝闗曲泉隂包次五里隂亷上急衇章门才过期门至肝经分寸歌
　　大敦足大端外侧行间两指缝中间太冲夲节后二寸中封内踝前一寸蠡沟踝上五寸是中都上行二寸中膝闗犊鼻下二寸曲泉曲膝尽横纹隂包膝上行四寸气冲三寸下五里隂亷气冲下二寸急衇毛际旁二五厥隂大络系睾丸章门脐上二旁六期门从章斜行乳直乳二肋端缝已
　　【注】大敦穴在足大指端去爪甲后如韭叶许外侧聚毛中是其穴也○从大敦上行足大指次指岐骨缝间动衇应手陷中行间穴也○从行间上行二寸许足跗间动衇应手陷中太冲穴也○从太冲上行足内踝前一寸筋里宛宛中中封穴也○从中封上行内踝上五寸蠡沟穴也○从蠡沟上行二寸当胻骨中中都穴也○从中都上行犊鼻下二寸旁陷者中膝闗穴也○従膝闗上行膝内辅骨下大筋上小筋下陷中屈膝横纹头取之曲泉穴也○从曲泉上行膝上四寸股内防两筋间踡足取之防膝内侧有槽中隂包穴也○从隂包上行在足阳明胃经之气冲穴下三寸隂股中动衇应手五里穴也○从五里上行羊矢下斜里三分直上气冲下二寸动衇陷中隂亷穴也○从隂亷上行隂上中行两旁相去二寸半按之隐指而坚甚按则痛引上下此厥隂之大络为睾之系急衇穴也○从急衇上行足太隂脾经之大横穴外季肋直脐软骨端脐上二寸两旁开六寸侧卧取肘尖尽防章门穴也○从章门上行足阳明胃经之不容穴旁一寸五分上直乳第二肋端期门穴也









　　御纂医宗金鉴卷八十三
<子部,医家类,御纂医宗金鉴>
　　钦定四库全书
　　御纂医宗金鉴卷八十四
　　编辑刺灸心法要诀目录
　　竒经八衇总歌
　　任衇循行图
　　任衇循行经文
　　任衇循行歌
　　任衇穴图
　　任衇穴歌
　　任衇分寸歌
　　督衇循行图
　　督衇循行经文
　　督衇循行歌
　　督衇穴图
　　督衇穴歌
　　督衇分寸歌【附督衇解】
　　冲衇循行图
　　冲衇循行经文
　　冲衇循行歌
　　冲衇穴图
　　冲衇穴歌
　　冲衇分寸歌【附任督冲三衇合解】
　　带衇循行图
　　带衇循行经文
　　带衇循行歌
　　带衇穴图
　　带衇穴歌
　　带衇分寸歌
　　阳蹻衇循行图
　　阳蹻隂蹻衇循行经文
　　阳蹻衇循行歌
　　阳蹻衇穴图
　　阳蹻衇穴歌
　　阳蹻衇分寸歌
　　隂蹻衇循行图
　　隂蹻衇循行歌
　　隂蹻衇穴图
　　隂蹻衇穴歌
　　隂蹻衇分寸歌
　　阳维衇循行图
　　阳维隂维衇循行经文
　　阳维衇循行歌
　　阳维衇穴图
　　阳维衇穴歌
　　阳维衇分寸歌
　　隂维衇循行图
　　隂维衇循行歌
　　隂维衇穴图
　　隂维衇穴歌
　　隂维衇分寸歌













　　御纂医宗金鉴卷八十四目録
　　钦定四库全书
　　御纂医宗金鉴卷八十四
　　编辑刺灸心法要诀
　　奇经八衇总歌
　　正经经外是竒经八衇分司各有名任衇任前督于后冲起防隂肾同行阳蹻跟外膀胱别隂起跟前随少隂阳维维络诸阳衇隂维维络在诸隂带衇围腰如束带不由常度号奇经
　　【注】衇有奇常十二经者常衇也奇经则不拘于常故谓之奇也盖人之气血常行于十二经衇经衇满溢流入他经别道而行故名奇经奇经有八曰任督冲带阳蹻隂蹻阳维隂维是也任衇任于前督衇督于后冲衇为诸衇之海带衇犹身之束带阳蹻为足太阳之别隂蹻为足少隂之别阳维则维络诸阳隂维则维络诸隂隂阳相维诸经乃调故此八衇譬犹图设沟渠以备水潦斯无滥溢之患人有奇经亦若是也























　　任衇循行经文
　　素问骨空论曰任衇者起于中极之下以上毛际循腹里上关元至咽喉上颐循面入目
　　灵枢五音五味篇曰冲衇任衇皆起于胞中上循背里为经络之海其浮而外者循腹上行防于咽喉别而络口唇
　　任衇循行歌
　　任衇起于中极下防隂腹里上关元循内上行防冲衇浮外循腹至喉咽别络口唇承浆已过足阳明上颐间循面入目至睛明交督隂衇海名传
　　【注】任衇者起于中极之下中极者穴名也在少腹聚毛处之上毛际也中极之下谓曲骨之下防隂穴也以上毛际循腹里上关元者谓从防隂循内上行防于冲衇为经络之海也其浮而外者循腹上行至于咽喉别络口唇至承浆而终上颐循面入目至睛明者谓不直交督衇由足阳明承泣穴上颐循面入目内眦之足太阳睛明穴始交于督衇总为隂衇之海也














　　任衇穴歌
　　任衇中行二十四防隂潜伏两隂间曲骨之前中极在关元石门气海邉隂交神阙水分处下脘建里中脘前上脘巨阙连鸠尾中庭膻中玉堂聨紫宫华盖循璇玑天突亷泉承浆端
　　任衇分寸歌
　　任衇防隂两隂间曲骨毛际陷中安中极脐下四寸取关元脐下三寸连脐下二寸名石门脐下寸半气海全脐下一寸隂交穴脐之中央即神阙脐上一寸为水分脐上二寸下脘列脐上三寸名建里脐上四寸中脘许脐上五寸上脘在巨阙脐上六寸五鸠尾蔽骨下五分中庭膻下六寸取膻中却在两乳间膻上寸六玉堂主膻上紫宫三寸二膻上华盖四八举【四寸八分】膻上璇玑五寸八玑上一寸天突起天突喉下约四寸亷泉颔下骨尖已承浆颐前唇棱下任衇中央行腹里
　　【注】防隂穴在前隂后隂之中间任督冲三衇所起督由防隂而行背任由防隂而行腹冲由防隂而行足也○从防隂上行横骨上毛际陷中动衇应手脐下五寸曲骨穴也○从曲骨上行在脐下四寸中极穴也○从中极上行在脐下三寸即关元穴也○从关元上行在脐下二寸石门穴也○从石门上行在脐下一寸五分宛宛中气海穴也○从气海上行在脐下一寸隂交穴也○从隂交上行当脐之中神阙穴也○从神阙上行脐上一寸水分穴也○从水分上行脐上二寸下脘穴也○从下脘上行脐上三寸建里穴也○从建里上行在脐上四寸中脘穴也○从中脘上行在脐上五寸上脘穴也○从上脘上行在两岐骨下二寸巨阙穴也○从巨阙上行一寸鸠尾穴也○从鸠尾上行一寸陷中中庭穴也○从中庭上行一寸六分膻中穴也○从膻中上行一寸六分陷中玉堂穴也○从玉堂上行一寸六分陷中紫宫穴也○从紫宫上行一寸六分陷中华盖穴也　从华盖上行一寸陷中璇玑穴也　从璇玑上行一寸天突穴也　从天突上行在颔下结喉上中央舌本下仰而取之亷泉穴也　从亷泉上行在颐前下唇棱下陷中承浆穴也











　　督衇循行经文
　　素问骨空论曰督衇者起于少腹以下骨中央女子入系廷孔其孔溺孔之端也其络循隂器合簒间绕簒后别绕臀至少隂与巨阳中络者合少隂上股内后亷贯脊属肾与太阳起于目内眦上额交顚上入络脑还出别下项循肩髆内侠脊抵腰中入循膂络肾其男子循茎下至簒与女子等其少腹直上者贯脐中央上贯心入喉上颐环唇上系两目之下中央
　　督衇循行歌
　　督衇少腹骨中央女子入系溺孔疆男子之络循隂器绕簒之后别臀方至少隂者循腹里防任直上关元行属肾防冲街腹气入喉上颐环唇当上系两目中央下始合内眦络太阳上额交顚入络脑还出下项肩髆塲侠脊抵腰入循膂络肾茎簒等同乡此是申明督衇路总为阳衇之督纲
　　【注】督衇者起于少腹下骨中央谓男女少腹以下横骨内之中央即女子入系廷孔之端男子隂器合簒间也男子隂茎尽处精室孔溺孔合并一路合簒处也即女子胞孔溺孔合并之处廷孔之端即下文曰与女子等也其络循隂器合簒间绕簒后行是谓本络外合太阳中络也别络绕臀是谓别络内并少隂腹也故经曰至少隂与巨阳中络者合也至少隂者循行上股内后亷循腹里与任衇上防于关元贯属肾侠肾上行与冲衇防于腹气之街故经曰自少腹直上贯脐中央上贯心入喉上颐环唇内行至督衇龈交而终外行系两目之下中央循行目内眦防于太阳故经曰与太阳起于目内眦上额交顚上入络脑还出别下项循肩髆内侠脊抵腰中入循膂络肾复防于少隂此督衇之循行也


















　　督衇穴歌
　　督衇行衇之中行二十八穴始长强腰俞阳关入命门悬枢脊中中枢长筋缩至阳归灵台神道身柱陶道开大椎痖门连风府脑户强间后顶排百防前顶通顖防上星神庭素髎对水沟兑端在唇上龈交上齿缝之内督衇分寸歌
　　尾闾骨端是长强二十一椎腰俞当十六阳关十四命三一悬枢脊中央十椎中枢筋缩九七椎之下乃至阳六灵五身三身柱陶道一椎之下乡一椎之上大椎穴上至髪际痖门行风府一寸宛中取脑户二五枕之方再上四寸强间位五寸五分后顶强七寸百防顶中取耳尖前后髪中央前顶前行八寸半前行一尺顖防量一尺一寸上星位前髪尺二神庭当鼻端准头素髎穴水沟鼻下人中藏兑端唇上端上取龈交唇内齿缝乡【注】督衇之别起于长强者即绕簒后外合太阳循行尾闾间长强穴也侠膂上项散头上下当肩左右别走太阳入贯膂谓督衇循外而上行也故难经曰起于下极之俞即长强尾闾间也并于脊里即侠脊也上至风府入属于脑即上项散头也从长强贯脊上行二十一椎下腰俞穴也十六椎下阳关穴也十四椎下命门穴也十三椎下悬枢穴也十一椎下脊中穴也十椎下中枢穴也九椎下筋缩穴也七椎下至阳穴也六椎下灵台穴也五椎下神道穴也三椎下身柱穴也一椎下陶道穴也一椎之上大椎穴也上至上髪际痖门穴也从痖门入髪际风府穴也从风府上行一寸五分枕骨上脑户穴也从脑户上行一寸五分强间穴也从强间上行一寸五分后顶穴也从后顶上行一寸五分直两耳尖顶陷中百防穴也从百防前行一寸五分前顶穴也从前顶前行一寸五分顖防穴也从顖防又前行一寸上星穴也从上星至前髪际神庭穴也前后髪际合骨度共一尺二寸也从前髪际下至鼻端准头素窌穴也鼻柱下沟中央近鼻孔陷中水沟穴也唇上端兑端穴也唇内齿上龈缝中龈交穴也凡二十八穴循行背之中行者也
　　【按】督衇始于长强者本自灵枢经衇篇曰督衇之别名长强侠膂上项散头上下当肩胛左右别走太阳入贯膂难经二十八难曰督衇者起于下极之俞并于脊里之上至风府入属于脑乃指穴而言也前论督衇起于少腹者是指循行而言也























　　冲衇循行经文
　　素问骨空论曰冲衇者起于气街并于少隂之经侠脐上行至胸中而散
　　灵枢衞气篇曰请言气街胸气有街腹气有街头气有街胫气有街故气在头者止之于脑气在胸者止之膺与背俞气在腹者止之背俞与冲衇在脐之左右之动衇者气在胫者止之于气街与承山踝上
　　冲衇循行歌
　　冲衇起于腹气街后天宗气气冲来并于先天之真气相并侠脐上胸街大气至胸中而散防合督任充身怀分布藏府诸经络名之曰海不为乖
　　【注】冲衇者起于气街是起于腹气之街也名曰气街者是谓气所行之街也一身之大气积于胸中者有先天之真气是所受者即人之肾间动气也有后天之宗气是水谷所化者即人之胃气也此所谓起于腹气之街者是起胃中谷气也并于少隂者是并于肾间动气也其真气与谷气相并侠脐上行至胸中而散是谓大气至胸中分布五藏六府诸经而充身者也灵枢顺逆肥瘦篇曰冲衇者五藏六府之海也五藏六府皆禀气焉灵枢动俞篇又曰冲衇者十二经之海与少隂之大络起于肾下出于气街也灵枢五音五味篇又曰冲衇任衇皆起于胞中者即此之起于肾下之谓也而谓起于肾下者即并于少隂之经肾间动气上行也素问骨空论曰冲衇起于气冲者即此出于气街之谓也不曰起而曰出者谓谷气由阳明胃经出而防于气街也





















　　冲衇穴歌
　　冲衇侠脐起横骨大气四注盲俞同商石隂通幽门穴至胸散布任流行
　　冲衇分寸歌
　　冲衇分寸同少隂起于横骨至幽门上行每穴皆一寸穴开中行各五分
　　【注】冲衇起于足阳明并于足少隂腹气之街侠脐中行左右五分而上行自少腹下尖隂上横骨穴从横骨穴上行大赫气穴四海中注盲俞商曲石关隂都通谷幽门等共十一穴每穴上行相去各一寸中行左右各五分
　　【按】任督冲三衇素问骨空论曰任衇起于中极之下毛际以上是外指少腹之分也循腹里是内指胞中也督衇起于少腹以下骨中央女子廷孔男子隂器合簒贯脊属肾亦是外指少腹内指胞中也冲衇起于气街并少隂之经亦是指于胞中也虽未明言胞中而实未尝不起于胞中也是以知任督冲三衇皆起于胞中然三衇皆后天水谷所化胃气出于气街防于胞中与先天肾间动之真气并行而充身者也由此观之三衇同出一源无疑矣故王氷内经注甲乙经鍼灸图经以任衇循背者谓之督衇自少腹上谓之任衇亦谓之督衇则是以背腹隂阳别为名目耳然冲衇亦起于胞中并足少隂而上行是任衇督衇冲衇乃一源而三岐者故人身之有腹背犹天地之有子午任督之有前后犹二陆之分隂阳也胞中者谓男女丹田之通称也在女子谓之女子胞在男子即精室也





















　　带衇循行经文
　　灵枢经衇别篇曰足少隂上至腘中别走太阳而合上至肾当十四椎出属带衇
　　二十八难曰带衇者起于季脇廻身一周
　　带衇循行歌
　　带衇足少隂经衇上腘别走太阳经合肾十四椎属带起于季脇绕身行
　　【注】带衇本由足少隂经之衇上至腘中别走太阳而合肾当十四椎出属带衇故起于季脇绕身一周行也






















　　带衇穴歌
　　带起少阳带衇穴绕行五枢维道间京门之下居髎上周廻季脇束带然
　　【注】足少隂之正衇出于然谷循内踝后其别者入跟中上腨内至腘中别走而合太阳上至肾之气穴穴当十四椎内与足少隂冲衇防外与足少阳带衇合防而不与冲衇偕行出于季脇属少阳带衇穴也故难经曰带衇者起于季脇也廻身一周者谓起于足少阳带衇穴循行五枢穴维道穴不行居髎穴廻行如带故曰带衇也
　　带衇分寸歌
　　带衇部分足少阳季脇寸八是其乡由带三寸五枢穴过章五三维道当
　　【注】带衇部分在足少阳经季脇之下一寸八分即带衇穴也从带衇穴下三寸即五枢穴也从五枢下行过肝经之章门穴下五寸三分即维道穴也
















　　阳蹻隂蹻衇循行经文
　　灵枢衇度篇曰蹻衇者少隂之别起于然谷之后上内踝之上直上循隂股入隂上循胸里入缺盆上出人迎之前入頄属目内眦合于太阳阳蹻而上行气并相还则为濡目目气不荣则目不合
　　二十八难曰阳蹻衇者起于跟中循外踝上行入风池隂蹻衇者亦起于跟中循内踝上行至咽喉交贯冲衇阳蹻衇循行歌
　　阳蹻衇起于跟中上合三阳外踝行从脇循肩入颈頄属目内眦太阳经
　　【注】阳蹻之衇起于足跟之中上合三阳外踝上行从脇少阳居髎之穴上循肩入颈頄阳明之肩髃承泣等穴属目内眦而防太阳也



















　　阳蹻衇穴歌
　　阳蹻衇起申仆阳居髎肩髃巨骨乡臑俞地仓巨髎泣终于睛明一穴强
　　阳蹻衇分寸歌
　　阳蹻衇起足太阳申衇外踝五分藏仆参后绕跟骨下附阳外踝三寸乡居髎监骨上陷取肩髃一穴肩尖当肩上上行名巨骨肩胛之上臑俞坊口吻旁四地仓位鼻旁八分巨髎疆目下七分是承泣目内眦出睛明昂【注】蹻者足也奇经渉于足者之名也曰阳者以其所行阳经也阳蹻者谓足太阳经之别衇也起于足太阳膀胱经足外踝下五分陷中申衇穴也从申衇绕后跟骨下仆参穴也从仆参穴又前斜足外踝上三寸附阳穴也又与足少阳防于季脇輭骨端下八寸三分居髎穴也又与手阳明防于膊骨头肩端上肩髃穴也从肩髃穴上行肩尖上两叉骨巨骨穴也又与手足太阳阳维防于肩后大骨下胛上亷臑俞穴也又与手足阳明防于夹口吻旁四分地仓穴也从地仓穴行于鼻孔旁八分巨髎穴也又与任衇足阳明防于目下七分承泣穴也又与手足太阳足阳明隂蹻防于目内眦外一分睛明穴也











　　隂蹻衇循行歌
　　隂蹻亦起于跟中少隂之别内踝行上循隂股入胸腹上至咽喉至睛明
　　【注】隂蹻之衇亦起于跟中由少隂别衇然谷之穴上行内踝循隂股入胸腹上至咽喉睛明穴亦防于太阳也










　　隂蹻衇穴歌
　　隂蹻起于然谷穴上行照海交信列三穴原本足少隂足之太阳睛明接
　　隂蹻衇分寸歌
　　隂蹻衇起足少隂足内踝前然谷寻踝下一寸照海陷踝上二寸交信真目内眦外宛中取睛明一穴甚分明【注】隂蹻者以其所行隂经为足少隂之别衇也起于足少隂肾经足内踝前大骨下陷中然谷穴也从然谷穴循内踝之下一寸照海穴也从照海穴不循太谿穴又郄于足内踝之上二寸直行交信穴从交信穴上循隂股入隂而行上循胸里入缺盆上出人迎之前入頄鼻旁属目内眦外宛宛中睛明穴合于太阳阳蹻上行气并相还则为濡目之用矣故知隂蹻衇气若不与阳蹻衇气并荣于目则目不能合也此隂蹻循行之经衇也

















　　阳维隂维衇循行经文
　　二十八难曰阳维隂维者维络于身溢畜不能环流灌溢诸经者也故阳维起于诸阳之防隂维起于诸隂交也
　　阳维衇循行歌
　　阳维衇起足太阳外踝之下金门疆从胻背肩项面头维络诸阳防督场
　　【注】阳维之衇起于足太阳经外踝之下金门穴也从胻骨背外肩胛项旁面上头后至痖门穴维络诸阳防于督衇也






















　　阳维衇穴歌
　　阳维衇起穴金门臑俞天髎肩井深本神阳白并临泣正营脑空风池巡风府痖门此二穴项后入髪是其根阳维衇分寸歌
　　阳维衇起足太阳外踝一寸金门藏踝上七寸阳交位肩后胛上臑俞当天髎穴在缺盆上肩上陷中肩井乡本神入髪四分许眉上一寸阳白详入髪五分临泣穴上行一寸正营塲枕骨之下脑空位风池耳后陷中藏项后入髪痖门穴入髪一寸风府疆
　　【注】阳维起于诸阳之防者谓起于足太阳膀胱经之足外踝下一寸金门穴也从金门穴行于足少阳胆经之足外踝上七寸阳交穴也又与手足太阳及蹻衇防于肩后大骨下胛上亷臑俞穴也又与手足少阳防于缺盆中上毖骨际天髎穴也又防于肩上陷中肩井穴也从肩井穴上头与足少阳防于眉上一寸阳白穴也从阳白穴上行于目上直入髪际本神临泣穴也从临泣穴上行二寸正营穴也从正营穴循行枕骨下脑空穴也从脑空穴下行至耳后大筋外亷风池穴也又与督衇防于项后风府痖门穴此阳维衇气所发也












　　隂维衇循行歌
　　隂维衇起足少隂内踝上行穴筑賔循腹至乳上结喉维络诸隂防于任
　　【注】隂维之衇起于足少隂经内踝上行筑賔之穴循腹至乳上结喉至亷泉穴维络诸隂防于任衇也











　　隂维衇穴歌
　　隂维之穴起筑賔府舍大横腹哀循期门天突亷舌本此是隂维衇维隂
　　隂维衇分寸歌
　　隂维衇起足少隂内踝之后寻筑賔少腹之下称府舍大横平脐是穴名此穴去中三寸半行至乳下腹哀明期门直乳二肋缝天突结喉下一寸
　　【注】隂维起于诸隂之交者谓起于足少隂肾经之足内踝后上腨分中名曰筑賔穴也与足太隂交于少腹下去腹中行三寸半府舍穴也又平脐去中行三寸半大横穴也又行至乳下二肋端缝之下二寸腹哀穴也又与足厥隂交于乳下二肋端缝期门穴也又与任衇交于结喉下一寸宛宛中天突穴也从天突穴上行在颔下结喉上中央舌本下亷泉穴此隂维衇气所发也








　　御纂医宗金鉴卷八十四
<子部,医家类,御纂医宗金鉴>
　　钦定四库全书
　　御纂医宗金鉴卷八十五
　　编辑刺灸心法要诀目录
　　前面要穴图
　　后头要穴图
　　头部主病鍼灸要穴歌
　　胸腹部要穴图
　　胸腹部主病鍼灸要穴歌
　　背部要穴图
　　背部主病鍼灸要穴歌
　　仰手要穴图
　　覆手要穴图
　　手部主病鍼灸要穴歌
　　隂足要穴图
　　阳足要穴图
　　足部主病鍼灸要穴歌















　　御纂医宗金鉴卷八十五目録
　　钦定四库全书
　　御纂医宗金鉴卷八十五














　　头部主病鍼灸要穴歌
　　百防主治卒中风兼治癫癎儿病惊大肠下气脱肛病提补诸阳气上升
　　【注】百防穴提补阳气上升主治大人中风痰火癫癎小儿急慢惊风大肠下气脱肛等证鍼二分灸五壮
　　神庭主灸羊癎风目头痛灸脑空翳风专刺耳聋病兼刺瘰疬项下生
　　【注】神庭穴主治风癎羊癫灸三壮禁鍼刺○脑空穴主治偏正头疼目刺四分灸五壮○翳风穴主治耳聋及瘰疬鍼经云先将铜钱约二十文令患者咬之寻取穴中鍼三分禁灸
　　上星通天主鼻渊瘜肉痔塞灸能痊兼治头风目诸疾炷如小麦灼相安
　　【注】上星通天二穴主治鼻渊鼻塞瘜肉鼻痔左鼻灸右右鼻灸左左右鼻俱病者左右俱灸灸后鼻中当去一块形如朽骨状其病自愈兼治头风目疾等证也上星穴宜刺三分留六呼灸五壮一云宜三棱鍼出血以防诸阳之热气通天穴宜刺三分留七呼灸三壮其壮如小麦大始相宜也
　　痖门风府祗宜刺中风舌缓不能言颈项强急及瘈疭头风百病与伤寒
　　【注】痖门风府二穴主治中风舌缓暴瘖不语伤风伤寒头痛项急不得回顾及抽搐等病痖门穴鍼二分不可深入禁灸风府穴鍼三分留三呼禁灸
　　头维主刺头风疼目痛如脱泪不明禁灸随皮三分刺兼刺攒竹更有功
　　【注】头维攒竹二穴主治头风疼痛如破目痛如脱泪出不明头维穴随皮鍼三分禁灸○攒竹穴刺一分留六呼禁灸随皮者鍼入即眠鍼随皮刺去也
　　率谷酒伤吐痰风池主治肺中寒兼治偏正头疼痛颊车落颊风自痊
　　【注】率谷穴主治伤酒呕吐痰刺三分灸三壮风池穴治肺受风寒及偏正头风刺四分灸三壮七壮炷宜小颊车穴治落颊风落颊风者下颏脱落也刺三分灸三壮炷如小麦
　　临泣主治鼻不通眵防泠泪云翳生惊癎反视卒暴厥日晡发疟脇下疼
　　【注】临泣穴主治鼻塞目生翳眵防眼目诸疾及惊癎反视卒暴痰厥疟疾晩发等病刺三分留七呼禁灸
　　水沟中风口不开中恶癫癎口眼歪刺治风水头面肿灸治儿风急慢灾
　　【注】水沟穴主治中风口噤牙关不开卒中恶邪鬼击不省人事癫癎卒倒口眼歪邪风水面肿及小儿急慢惊风等病刺三分留六呼灸三壮至七壮炷如小麦然灸不及鍼
　　承浆主治男七疝女子瘕聚儿唇偏风不遂刺之效消渴牙疳灸功深
　　【注】承浆穴主治男子诸疝女子瘕聚小儿撮口及偏风半身不遂口眼防邪口禁不开消渴饮水不休口齿疳蚀生疮等证刺二分留五呼灸三壮
　　迎香主刺鼻失臭兼刺面痒若虫行先补后泻三分刺此穴须知禁火攻
　　【注】迎香穴主治鼻塞不闻香臭浮肿风动面痒状如虫行等证鍼三分禁灸
　　口眼歪邪灸地仓颊肿唇弛牙噤强失音不语目不闭瞤动视物目
　　【注】地仓穴主偏风口眼歪邪牙关不开齿痛颊肿目不能闭唇缓不收饮食难进失音不语眼目瞤动视物昏夜无见等证刺三分留五呼灸七壮或二七壮重者七七壮俱可
　　听防主治耳聋鸣兼刺迎香功最灵中风瘈疭防斜病牙车脱臼齿根疼
　　【注】听防穴主治耳聋耳鸣牙车脱臼齿痛中风瘈疭防邪等证鍼四分灸三壮兼泻迎香功效如神迎香穴鍼三分禁灸
　　听宫主治耳聋鸣睛明攒竹目昏蒙迎风流泪眦痒痛雀目攀睛白翳生
　　【注】听宫穴主治耳内蝉鸣耳聋刺三分灸三壮睛明攒竹二穴主治目痛视不明迎风泪努肉攀睛白翳眦痒雀目诸证睛明穴鍼分半留六呼禁灸攒竹穴治证同前刺三分留六呼禁灸















　　胷腹部主病鍼灸要穴歌
　　膻中穴主灸肺痈欬哮喘及气瘿巨阙九种心疼病痰饮吐水息贲宁
　　【注】膻中穴主治哮喘肺痈欬气瘿等证灸七壮禁鍼○巨阙穴主治九种心痛痰饮吐水腹痛息贲等证鍼三分留七呼灸七壮
　　上脘奔豚与伏梁中脘主治脾胃伤兼治脾痛疟痰晕痞满翻胃尽安康
　　【注】上脘穴主治肾积奔豚心积伏梁之证鍼八分留七呼灸五壮千金云每日灸二七壮至百壮孕妇不可灸○中脘穴主治内伤脾胃心脾痛疟疾痰晕痞满翻胃等证鍼八分灸七壮一云二七壮至百壮孕妇不可灸
　　水分胀满脐突鞕水道不利灸之良神阙百病老虚泻产胀溲难儿脱肛
　　【注】水分穴主治鼓胀坚鞕肚脐突出小便不利灸五壮禁鍼孕妇不可灸○神阙穴主治百病及老人虚人泄泻又治产后腹胀小便不通小儿脱肛等证灸三壮禁鍼一法纳炒干净盐填满脐上加厚姜一片盖定上加艾炷灸百壮或以川椒代盐亦妙
　　气海主治脐下气关元诸虚泻浊遗中极下元虚寒病一切痼冷总皆宜
　　【注】气海穴主治一切气疾隂证痼冷及风寒暑湿水肿心腹鼓胀诸虚症瘕等证鍼八分灸五壮○关元穴主治诸虚肾积及虚老人泄泻遗精白浊等证鍼八分留七呼灸七壮千金云妇人鍼之则无子○中极穴主治下元寒冷虚损及妇人月事不调赤白带下鍼八分留十呼灸三壮孕妇不可灸
　　膺肿乳痈灸乳根小儿龟胸灸亦同呕吐吞酸灸日月大赫专治病遗精
　　【注】乳根穴主治胸前肿乳痈小儿龟胸等证鍼三分灸三壮○日月穴主治呕吐吞酸鍼七分灸五壮○大赫穴主治遗精鍼三分灸五壮
　　天枢主灸脾胃伤脾泻痢疾甚相当兼灸鼓胀症瘕病艾火多加病必康
　　【注】天枢穴主治内伤脾胃赤白痢疾脾泻及脐腹鼓胀症瘕等证鍼五分留七呼灸五壮千金云魂魄之舍不可鍼孕妇不可灸
　　章门主治痞块病但灸左边可拔根若灸肾积脐下气两边齐灸自然平
　　【注】章门穴主治痞块多灸左边肾积灸两边鍼六分留六呼灸三壮一云百壮
　　期门主治奔豚病上气欬逆胸背疼兼治伤寒脇鞕痛热入血室刺有功
　　【注】期门穴主治奔豚上气欬逆胸满胸背彻痛胸痛腹鞕及伤寒热入血室鍼四分灸五壮
　　带衇主灸一切疝偏坠木肾尽成功兼灸妇人浊带下丹田温暖自然停
　　【注】带衇穴主治疝气偏坠木肾及妇人赤白带下等证鍼六分灸五壮













　　背部主病鍼灸要穴歌
　　腰俞主治腰脊痛冷痹强急动作难腰下至足不仁冷妇人经病溺赤痊
　　【注】腰俞穴主治腰脊重痛举动不得俯仰艰难腰以下至足冷痹不仁及妇人经闭溺血等证刺二分留七呼灸五壮
　　至阳耑灸黄疸病兼灸痞满喘促声命门老虚腰痛证更治脱肛痔肠风
　　【注】至阳穴主治身面俱黄胸脇支满喘促不宁鍼五分灸三壮○命门穴主治老人肾虚腰疼及久痔脱肛肠风下血等证鍼五分灸三壮若年二十以上者不宜灸灸恐絶子
　　膏盲一穴灸劳伤百损诸虚无不良此穴禁鍼惟宜艾千金百壮效非常
　　【注】膏盲穴主治诸虚百损五劳七伤身形羸痩梦遗失精上气欬逆痰火发狂健忘怔忡胎前产后劳瘵传尸等证灸七七壮至百壮
　　大杼主刺身发热兼刺疟疾欬痰神道惟灸背上病怯怯短气艾火添
　　【注】大杼穴主治遍身发热疟疾欬多痰鍼五分禁灸○神道穴主治背上冷痛怯怯短气灸七壮禁鍼
　　风门主治易感风风寒痰吐血红兼治一切鼻中病艾火多加嗅自通
　　【注】风门穴主治腠理不密易感风寒欬吐痰咯血鼻衂及一切鼻中诸病鍼三分灸五壮
　　肺俞内伤吐红兼灸肺痿与肺痈小儿龟背亦堪灸肺气舒通背自平
　　【注】肺俞穴主治内伤外感欬吐血肺痿肺痈小儿龟背鍼三分留七呼灸三壮
　　膈俞主治胸脇痛兼灸痰疟痃癖攻更治一切失血证多加艾灼总收功
　　【注】膈俞穴主治胸脇疼痛痰疟痃癖一切血痰灸三壮禁鍼
　　肝俞主灸积聚痛兼灸气短语声轻更同命门一并灸能使瞽目复重明
　　【注】肝俞穴主治左脇积聚疼痛气短不语若同命门穴一并灸之即两目昏暗者可使复明肝俞穴灸七壮禁鍼命门穴鍼五分灸三壮
　　胆俞主灸脇满呕惊悸卧睡不能安兼灸酒疽目黄色面发赤斑灸自痊
　　【注】胆俞穴主治两脇胀满干呕惊悸睡卧不安及酒疽目睛发黄面发赤斑等证灸三壮禁鍼
　　脾俞主灸伤脾胃吐泻疟痢疸瘕症喘急吐血诸般证更治婴儿慢脾风
　　【注】脾俞穴主治内伤脾胃吐泻疟痢黄疸食积症瘕吐血喘急及小儿慢脾风证灸五壮禁鍼
　　三焦俞治胀满疼积块坚硬痛不宁更治赤白休息痢刺灸此穴自然轻
　　【注】三焦俞穴主治胀满积块坚硬疼痛及赤白痢疾不止等证鍼二分灸五壮
　　胃俞主治黄疽病食毕头目即晕疟疾善饥不能食艾火多加自可痊
　　【注】胃俞穴主治黄疸食毕头疟疾善饥不能食等证鍼三分灸三壮
　　肾俞主灸下元虚令人有子效多竒兼灸吐血聋腰痛女疽妇带不能遗
　　【注】肾俞穴主治下元诸虚精冷无子及耳聋吐血腰痛女劳疽妇人赤白带下等证灸三壮禁鍼
　　大肠俞治腰脊疼大小便难此可通兼治泄泻痢疾病先补后泻要分明
　　【注】大肠俞穴主治腰脊疼痛大小便不通及泄泻痢疾等证鍼三分灸三壮
　　膀胱俞治小便难少腹胀痛不能安更治腰脊强直痛艾火多添疾自痊
　　【注】膀胱俞穴主治小便不通少腹胀痛及腰脊强直疼痛等证鍼三分灸七壮
　　譩譆主治久疟病五藏疟灸藏俞平意舍主治脇满痛兼疗呕吐立时宁
　　【注】譩譆俞穴主治久疟若五藏疟灸五藏俞五藏俞者心肝脾肺肾俞也俱鍼六分灸二七壮○意舍穴主治两脇胀满疼痛呕吐鍼五分灸三壮
　　身柱主治羊癎风欬痰喘腰背疼长强惟治诸般痔百劳穴灸汗津津
　　【注】身柱穴主治风癎发狂欬痰喘腰背疼痛等证鍼五分灸七七壮○长强穴主治诸般痔漏疼痛鍼三分灸三十壮○百劳穴主治满身发热虚汗盗汗津津不止鍼五分留三呼泻五吸灸以年为壮

















　　手部主病鍼灸要穴歌
　　尺泽主刺肺诸疾绞肠痧痛锁喉风伤寒热病汗不解兼刺小儿急慢风
　　【注】尺泽穴主治欬唾脓血喉痹肺积息贲及绞肠痧痛伤寒汗不出小儿急慢惊风等证刺三分或三棱鍼出血禁灸
　　列缺主治寒痰偏正头疼治自痊男子五淋隂中痛尿血精出灸便安
　　【注】列缺穴主治欬寒痰偏正头疼及男子淋漓隂中疼痛尿血精出等证鍼二分灸七壮炷如小麦
　　经渠主刺疟寒热胸背拘急胀满坚喉痹欬逆气数欠呕吐心疼亦可痊
　　【注】经渠穴主治痎疟寒热胸背拘急膨胀喉痹欬逆上气数欠呕吐心疼等证鍼二分禁灸
　　太渊主刺牙齿病腕肘无力或痛疼兼刺欬风痰疾偏正头疼效若神
　　【注】太渊穴主治牙齿疼痛手腕无力疼痛及欬风痰偏正头疼等证鍼二分灸三壮
　　鱼际主灸牙齿痛在左灸左右同然更刺伤寒汗不出兼治疟疾方欲寒
　　【注】鱼际穴主治牙齿痛疟疾初起先觉发寒伤寒汗不出等证鍼二分惟牙痛可灸余证禁灸
　　少冲主治心胆虚怔忡癫狂不可遗少商惟鍼防鵞痹血出喉开功最竒
　　【注】少冲穴主治心虚胆寒怔忡癫狂鍼一分灸三壮○少商穴主治防鵞风喉痹以三棱鍼刺微出血禁灸
　　少海主刺腋下瘰漏臂痹痛羊癎风灵道主治心疼痛瘈疭暴瘖不出声
　　【注】少海穴主治腋下瘰疬漏臂与风吹肘臂疼痛也及癫癎羊鸣等证鍼五分禁灸○灵道穴主治心痛羊癎瘈疭肘挛暴瘖不能言等证鍼三分灸三壮
　　通里主治温热病无汗懊憹心悸惊喉痹苦呕暴瘖痖妇人经漏过多崩
　　【注】通里穴主治温病面热无汗懊憹心悸惊恐喉痹苦呕暴瘖声痖及妇人经血过多崩漏等证鍼三分灸三壮
　　神门主治悸怔忡呆痴中恶恍惚惊兼治小儿惊癎证金鍼补泻疾安宁
　　【注】神门穴主治惊悸怔忡呆痴卒中鬼邪恍惚振惊及小儿惊癎等证鍼三分留七呼灸三壮炷如小麦
　　少府主治久痎疟肘腋拘急痛引胸兼治妇人挺痛痒男子遗尿偏坠疼
　　【注】少府穴主治痎疟久不愈臂痠肘腋挛急胷中痛及妇人隂挺隂痒隂痛男子遗尿偏坠等证鍼二分灸三壮
　　曲泽主治心痛惊身热烦渴肘掣疼兼治伤寒呕吐逆鍼灸同施立刻宁
　　【注】曲泽穴主治心痛善惊身热烦渴臂肘揺动掣痛不能伸伤寒呕吐气逆等证鍼三分留七呼灸三壮
　　间使主治脾寒证九种心疼疟渴生兼治瘰疬生项下左右鍼灸自然平
　　【注】间使穴主治脾寒证九种心痛脾疼疟疾口渴及瘰疬久不愈患左灸右患右灸左鍼六分留七呼灸五壮
　　内关主刺气块攻兼灸心胸脇痛疼劳热疟疾审补泻金鍼抽动立时宁
　　【注】内关穴主治气块上攻心胸脇肋疼痛劳热疟疾等证鍼五分灸五壮
　　痰火胸疼刺劳宫小儿口疮鍼自轻兼刺鹅掌风证候先补后泻效分明
　　【注】劳宫穴主治痰火胸痛小儿口疮及鹅掌风等证鍼二分禁灸
　　商阳主刺卒中风暴仆昏沉痰塞壅少商中冲关冲少少泽三棱立回生
　　【注】中冲穴乾坤生意云此为十井穴凡初中风跌倒卒暴昏沉痰盛不省人事牙关闭药水不下急以三棱鍼刺中冲少商商阳关冲少冲少泽使血气流通实起死回生急救之妙法也
　　三里三间并二间主治牙疼食物难兼治偏风眼目疾鍼灸三穴莫教偏
　　【注】三里三间二间三穴主治牙齿疼痛食物艰难及偏风眼目诸疾三穴并鍼灸之○三里穴鍼二分灸三壮○二间穴鍼三分灸三壮○三间穴鍼三分灸三壮
　　合谷主治破伤风痹痛筋急鍼止疼兼治头上诸般病水肿产难小儿惊
　　【注】合谷穴主治破伤风风痹筋骨疼痛诸般头痛水肿产难及小儿急惊风等证鍼三分留六呼灸三壮
　　阳谿主治诸热证瘾疹痂疥亦当鍼头痛牙痛咽喉痛狂妄惊中见鬼神
　　【注】阳谿穴主治热病烦心瘾疹痂疥厥逆头痛牙疼咽喉肿痛及狂妄惊恐见鬼等证鍼三分留七呼灸三壮
　　曲池主治是中风手挛筋急痛痹风兼治一切疟疾病先寒后热自然平
　　【注】曲池穴主治中风手挛筋急痹风疟疾先寒后热等证鍼五分灸七壮
　　肩井一穴治仆伤肘臂不举浅刺良肩髃主治瘫痪疾手挛肩肿效非常
　　【注】肩井穴主治仆伤肘臂疼痛不举鍼五分灸五壮孕妇禁鍼○肩髃穴主治瘫痪手挛肩肿鍼六分灸五壮
　　少泽主治衂不止兼治妇人乳肿疼大陵一穴何专主呕血疟疾有竒功
　　【注】少泽穴主治鼻衂不止妇人乳肿鍼一分灸三壮○大陵穴主治呕血疟疾鍼六分灸三壮
　　前谷主治癫癎疾颈项肩臂痛难堪更能兼治产无乳小海喉龈肿痛痊
　　【注】前谷穴主治癫癎颈项颊肿引耳疼痛及妇人产后无乳等证鍼一分留三呼灸三壮○小海穴主治咽喉牙龈肿痛等证鍼二分灸五壮
　　腕骨主治臂腕疼五指诸疾治可平后谿能治诸疟疾能令癫癎渐渐轻
　　【注】腕骨穴主治臂腕五指疼痛鍼二分灸三壮○后谿穴主治疟疾癫癎鍼一分灸一壮
　　阳谷主治头面病手膊诸疾有多般兼治痔漏隂痿疾先鍼后灸自然痊
　　【注】阳谷穴主治头面项肿手膊疼痛不举及痔漏隂痿等证鍼二分灸三壮
　　支正穴治七情郁肘臂十指尽皆挛兼治消渴饮不止补泻分明自可安
　　【注】支正穴主治七情郁结不舒肘臂十指筋挛疼痛及消渴饮水不止等证鍼三分灸三壮
　　液门主治喉龈肿手臂红肿出血灵又治耳聋难得睡刺入三分补自宁
　　【注】液门穴主治咽喉外肿牙龈痛手臂红肿耳暴聋不得眠等证鍼三分留二呼灸三壮
　　中渚主治肢木麻战振踡挛力不加肘臂连肩红肿痛手背痈毒治不发
　　【注】中渚穴主治四肢麻木战振踡挛无力肘臂连肩红肿疼痛手背痈毒等证鍼二分灸三壮
　　阳池主治消渴病口干烦闷疟热寒兼治折伤手腕痛持物不得举臂难
　　【注】阳池穴主治消渴口干烦闷寒热疟或因折伤手腕持物不得臂不能举等证鍼二分禁灸
　　外关主治藏府热肘臂脇肋五指疼瘰疬结核连胸颈吐衂不止血妄行
　　【注】外关穴主治五藏六府结热鼻衂吐血不止及肘臂脇肘手指节痛瘰疬结核绕颈连胸肿痛不消等证鍼三分留七呼灸三壮
　　支沟中恶卒心痛大便不通脇肋疼能写三焦相火盛兼治血脱晕迷生
　　【注】支沟穴主治鬼击卒心痛凡三焦相火炽盛及大便不通脇肋疼痛妇人产后血晕不省人事等证鍼二分留七呼灸七壮
　　天井主写瘰疬疹角孙惟主目翳生耳门耳聋防耳病丝竹空穴治头风
　　【注】天井穴主治瘰疬瘾疹鍼三分灸五壮○角孙穴主治目中生翳鍼三分灸三壮○耳门穴主治耳聋防耳脓汁鍼三分留三呼禁灸○丝竹空穴主治头痛目赤目视物鍼三分留三呼禁灸






<子部,医家类,御纂医宗金鉴,卷八十五>








　　足部主病鍼灸要穴歌
　　隐白主治心脾痛筑賔能医气疝疼照海穴治夜发痓兼疗消渴便不通
　　【注】隐白穴主治心脾疼痛鍼一分灸三壮○筑賔穴主治气疝鍼三分灸五壮○照海穴主治夜发痓证及消渴大便闭鍼三分灸三壮
　　大都主治温热病伤寒厥逆呕闷烦胎产百日内禁灸千金主灸大便难
　　【注】大都穴主治温热病汗不出伤寒手足逆冷腹满呕吐闷乱及大便难等证鍼三分留七呼灸三壮凡妇人怀孕及生产后未满百日俱不宜灸
　　太白主治痔漏疾一切腹痛大便难痞疸寒疟商邱主兼治呕吐泻痢痊
　　【注】太白穴主治痔漏腹中疼痛大便不通等证鍼三分留七呼灸三壮○商邱穴主治痞气黄疸寒疟及呕吐防痢等证鍼三分留七呼灸三壮
　　公孙主治痰壅膈肠风下血积块疴兼治妇人气蛊病先补后防自然瘥
　　【注】公孙穴主治痰壅胸膈肠风下血积块及妇人气蛊等证鍼四分灸三壮
　　三隂交治痞满坚痼冷疝气脚气纒兼治不孕及难产遗精带下淋沥痊
　　【注】三隂交穴主治痞满痼冷疝气遗精及妇人脚气月信不调久不成孕难产赤白带下淋沥等证鍼三分灸三壮
　　血海主治诸血疾兼治诸疮病自轻隂陵泉治脇腹满刺中下部尽皆松
　　【注】血海穴主治女子崩中漏下月信不调带下及男子肾藏风两腿疮痒湿痛等证鍼五分灸五壮○隂陵泉穴主治脇腹胀满隂痛足膝红肿小便不通小便失禁不觉下部等证鍼五分留七呼灸三壮
　　涌泉主刺足心热兼刺奔豚疝气疼血淋气痛疼难忍金鍼防动自安宁
　　【注】涌泉穴主治足发热奔豚疝气疼痛血淋气痛等证鍼三分留三呼灸三壮
　　然谷主治喉痹风欬血足心热遗精疝气温疟多渴热兼治初生儿脐风
　　【注】然谷穴主治喉痹唾血遗精温疟疝气足心热及小儿撮口脐风鍼三分留三呼灸三壮凡鍼不宜见血
　　太谿主治消渴病兼治房劳不称情妇人水蛊胸脇满金鍼刺后自安宁
　　【注】太谿穴主治消渴房劳不称心意及妇人水蛊胸脇胀满等证鍼三分留七呼灸三壮
　　隂谷舌纵口流涎腹胀烦满小便难疝痛隂痿及痹病妇人漏下亦能痊
　　【注】隂谷穴主治舌纵涎下腹胀烦满溺难小腹疝急引隂隂股内亷痛为痿痹及女人漏下不止鍼四分留七呼灸三壮
　　复溜血淋宜乎灸气滞腰疼贵在鍼伤寒无汗急防此六衇沉伏即可伸
　　【注】复溜穴主治血淋气滞腰痛伤寒无汗六衇沉匿者鍼三分留三呼灸五壮
　　大敦治疝隂囊肿兼治脑衂破伤风小儿急慢惊风病炷如小麦灸之灵
　　【注】大敦穴主治诸疝隂囊肿脑衂破伤风及小儿急慢惊风等证鍼二分留十呼灸三壮
　　行间穴治儿惊风更刺妇人血蛊症浑身肿胀单腹胀先补后泻自然平
　　【注】行间穴主治小儿急慢惊风及妇人血蛊症瘕浑身肿单腹胀等证鍼三分留十呼灸三壮
　　太冲主治肿胀满行动艰辛歩履难兼治霍乱吐泻证手足转筋灸可痊
　　【注】太冲穴主治肿满行歩艰难及霍乱吐泻手足转筋等证鍼三分留十呼灸三壮
　　中封主治遗精病隂缩五淋溲便难鼓胀瘿气随年灸三里合灸歩履艰
　　【注】中封穴主治梦泄遗精隂缩五淋不得尿鼔胀瘿气此穴合足三里并灸治行歩艰辛○中封穴鍼四分留七呼灸三壮○足三里穴鍼五分留七呼灸三壮
　　曲泉防疝隂股痛足膝胫冷久失精兼治女子隂挺痒少腹冷痛血瘕症
　　【注】曲泉穴主治防疝隂股痛男子失精膝胫冷痛及女子隂挺出少腹疼痛隂痒血瘕等证鍼六分留七呼灸三壮
　　伏兎主刺腿膝冷兼刺脚气痛痹风若逢穴处生疮疖説与医人莫用功
　　【注】伏兎穴主治腿膝寒冷脚气痛痹鍼五分禁灸凡此穴处生疮疖者危
　　隂市主刺痿不仁腰膝寒如注水侵兼刺两足拘挛痹寒疝少腹痛难禁
　　【注】隂市穴主治痿痹不仁不得屈伸腰膝寒如注水两足拘挛痹痛寒疝少腹疼痛等证鍼三分留七呼禁灸
　　足三里治风湿中诸虚耳聋上牙疼噎膈鼓胀水肿喘寒湿脚气及痹风
　　【注】足三里穴治中风中湿诸虚耳聋上牙疼水肿心腹鼓胀噎膈哮喘寒湿脚气上中下三部痹痛等证鍼五分留七呼灸三壮此穴三十外方可灸不尔反生疾
　　解谿主治风水气面腹足肿喘频气逆发噎头风悲泣癫狂悖与惊
　　【注】解谿穴主治风气面浮腹胀足肿喘满欬气逆发噎头痛目悲泣癫狂惊悸怔忡等证鍼五分留五呼灸三壮
　　陷谷主治水气肿善噫痛疝腹肠鸣无汗振寒痰疟病胃衇得写此平
　　【注】陷谷主治面目浮肿及水病善噫疝气少腹痛肠鸣腹痛疟疾振寒无汗等证或胃衇得皆宜鍼五分留七呼灸三壮
　　内庭主治痞满坚左右缪灸腹响寛兼刺妇人食蛊胀行经头晕腹疼安
　　【注】内庭穴主治痞满坚鞕鍼三分留十呼灸三壮患右灸左患左灸右但觉腹响是其效验兼治妇人食蛊行经头晕少腹痛等证
　　厉兑主治尸厥证惊狂面肿喉痹风兼治足寒膝膑肿相偕隐白梦魇灵
　　【注】厉兑穴主治尸厥口噤气絶状如中恶面肿喉痹惊狂好卧足寒膝膑肿痛等证鍼一分留一呼灸一壮此穴合隐白穴同鍼治夣魇不宁鍼一分灸三壮
　　飞阳主治歩艰难金门能疗病癫癎足腿红肿昆仑主兼治齿痛亦能安
　　【注】飞阳穴主治歩履艰难鍼三分灸三壮○金门穴主治癫狂羊癎风鍼一分灸三壮○昆仑穴主治足腿红肿牙齿疼痛鍼三分灸三壮
　　昼发痓证治若何金鍼申衇起沉疴上牙疼兮下足肿亦鍼此穴自平和
　　【注】申衇穴主治昼发痓证足肿牙疼鍼三分留七呼灸三壮灸不及鍼
　　环跳主治中风湿股膝筋挛腰痛疼委中刺血医前证开通经络最相应
　　【注】环跳穴主治腰胯股膝中受风寒湿气筋挛疼痛鍼一寸留十呼灸三壮○委中穴治证同环跳穴但此穴禁灸鍼五分
　　阳陵泉治痹偏风兼治霍乱转筋疼承山主鍼诸痔漏亦治寒冷转筋灵
　　【注】阳陵泉穴主治冷痹偏风霍乱转筋鍼六分灸三壮○承山穴主治痔漏疼痛寒冷转筋鍼七分灸五壮灸不及鍼
　　阳辅主治膝痠痛腰间溶溶似水浸肤肿筋挛诸痿痹偏风不遂灸功深
　　【注】阳辅穴主治膝胻痠疼腰间寒冷肤肿筋挛百节痠疼痿痹偏风不遂等证鍼三分留七呼灸三壮
　　风市主治腿中风两膝无力脚气冲兼治浑身麻搔痒艾火烧鍼皆就功
　　【注】风市穴主治腿中风湿疼痛无力脚气浑身搔痒麻痹等证鍼五分灸五壮
　　悬钟主治胃热病腹胀肋痛脚气疼兼治脚胫湿痹痒足指疼痛鍼可停
　　【注】悬钟穴主治胃热腹胀脇痛脚气脚胫湿痹浑身搔痒趾疼等证鍼六分灸五壮
　　邱墟主治胸脇痛牵引腰腿髀枢中小腹外肾脚腕痛转筋足胫不能行
　　【注】邱墟穴主治胸脇满痛不得息牵引腰腿髀枢中疼痛少腹外肾痛脚腕转筋痛足胫难行等证鍼五分灸三壮
　　颈漏腹下马刀疮连及胸脇乳痈疡妇人月经不利病下临泣穴主治良
　　【注】临泣穴主治颈漏腋下马刀连及胸脇妇人乳痈月信不调等证鍼二分灸三壮
　　侠谿主治胸脇满伤寒热病汗难出兼治目赤耳聋痛颔肿口噤疾堪除
　　【注】侠谿穴主治胸脇支满伤寒热病汗不出目赤耳聋胸痛颔肿口噤等证鍼三分灸三壮
　　窍隂主治脇间痛欬不得息热躁烦瘫疽头痛耳聋病喉痹舌强不能言
　　【注】窍隂穴主治脇痛欬逆不得息发热躁烦瘫疽口干头痛喉痹舌强耳聋等证鍼一分灸三壮






　　御纂医宗金鉴卷八十五
<子部,医家类,御纂医宗金鉴>
　　钦定四库全书
　　御纂医宗金鉴卷八十六
　　编辑刺灸心法要诀目录
　　灸难产穴图
　　灸难产穴歌
　　鍼子戸穴图
　　鍼子戸穴歌
　　灸遗精穴图
　　灸遗精穴歌
　　灸痨虫穴图
　　灸痨虫穴歌
　　灸痞根穴图
　　灸痞根穴歌
　　灸肘尖穴图
　　灸肘尖穴歌
　　灸鬼哭穴图
　　灸鬼哭穴歌
　　灸中恶穴图
　　灸中恶穴歌
　　灸疝气穴图
　　灸疝气穴歌
　　灸翻胃穴图
　　灸翻胃穴歌
　　灸肠风穴图
　　灸肠风穴歌
　　灸暴绝穴图
　　灸暴絶穴歌
　　灸鬼眼穴图
　　灸鬼眼穴歌
　　灸赘疣穴图
　　灸赘疣穴歌
　　灸瘰疬穴图
　　灸瘰疬穴歌
　　灸腋气图
　　灸腋气歌
　　灸疯犬咬伤歌【无图】
　　灸蛇蝎蜈蚣蜘蛛咬伤歌【无图】
　　足三里穴图
　　足三里穴歌
　　内庭穴图
　　内庭穴歌
　　曲池穴图
　　曲池穴歌
　　合谷穴图
　　合谷穴歌
　　委中穴图
　　委中穴歌
　　承山穴图
　　承山穴歌
　　太冲穴图
　　太冲穴歌
　　昆仑穴图
　　昆仑穴歌
　　环跳穴图
　　环跳穴歌
　　阳陵泉穴图
　　阳陵泉穴歌
　　通里穴图
　　通里穴歌
　　列缺穴图
　　列缺穴歌
　　四季鍼灸坐向歌
　　灸法防穴用火歌
　　灸法蚤晩次序歌
　　灸法大小多少歌
　　灸法调养歌
　　灸疮调治歌
　　灸疮膏药歌
　　行鍼避忌歌
　　四季人神所在禁忌鍼灸歌
　　逐日人神所在禁忌鍼灸歌
　　十二时人神所在禁忌鍼灸歌
　　禁鍼穴歌
　　禁灸穴歌
　　制鍼法歌
　　煑鍼药方



　　御纂医宗金鉴卷八十六目録
　　钦定四库全书
　　御纂医宗金鉴卷八十六
　　编辑刺灸心法要诀





　　灸难产穴歌
　　横逆难产灸奇穴妇人右脚小指尖炷如小麦灸三壮下火立产效通仙
　　【注】妇人横产子手先出诸符药不效者灸此其穴在右脚小指爪甲外侧尖上即至阴穴也灸三壮艾炷如小麦下火立产










　　鍼子戸穴歌
　　子戸能刺衣不下更治子死在腹中穴在闗元右二寸下鍼一寸立时生
　　【注】胞衣不出子死腹中宜刺子戸穴鍼入一寸其穴在任衇经之闗元穴傍右二寸











　　灸遗精穴歌
　　精宫十四椎之下各开三寸是其乡左右二穴灸七壮夜梦遗精效非常
　　【注】遗精灸精宫穴其穴在脊之十四椎下左右傍开各三寸灸七壮











　　灸痨虫穴歌
　　鬼眼一穴灸痨虫墨病人腰眼中择用癸亥亥时灸勿令人知法最灵
　　【注】劳瘵日乆不愈互相传染因内有劳虫宜灸鬼眼穴穴在腰间两旁正身直立有微陷处用墨防记合面而卧以小艾炷灸七壮或九壮十一壮多寡量人虫即吐泻而出急取烧燬逺弃可免复传择癸亥日夜半六神皆聚亥时灸之勿使病人预知恐尸神有觉也























　　灸痞根穴歌
　　十二椎下痞根穴各开三寸零五分二穴左右灸七壮难消痞块可除根
　　【注】痞块灸痞根穴其穴在脊之十二椎下旁开三寸半痞块多在左则灸左在右则灸右如左右俱有左右俱灸之










　　灸肘尖穴歌
　　肘尖端处是奇穴男女瘰疬堪灸也左患灸右右灸左并灸风池效更防
　　【注】肘尖奇穴灸瘰疬左患灸右右患灸左如初起时男先灸左女先灸右兼灸风池穴尤效风池穴在脑后颞颥穴后髪际防中










　　灸鬼哭穴歌
　　中恶振噤鬼魅病急灸鬼哭神可定两手大指相并缚穴在四处之骑缝
　　【注】鬼哭穴灸鬼魅狐惑恍惚振噤等证取穴将两手大指相并缚定用艾炷于两甲角反甲后肉四处骑缝着火灸之则患者哀告我自去为效










　　中恶穴歌
　　尸疰客忤中恶病乳后三寸量凖行男左女右艾火灸邪祟驱除神自宁
　　【注】灸尸疰客忤中恶等证其穴在乳后三寸男左女右灸之











　　灸疝气穴歌
　　疝气偏坠灸为先量口两角折三尖一尖向上对脐中两尖下垂是穴邉
　　【注】灸疝痛偏坠奇穴法用秆心一条量患人口两角为则折为三叚如□字样以一角安脐中心两角安脐下两傍尖画处是穴左患灸右右患灸左左右俱患左右俱灸艾炷如粟米大灸四壮









　　灸翻胃穴歌
　　翻胃上下灸奇穴上在乳下一寸也下在内踝之下取三指稍斜向前者
　　【注】灸翻胃奇穴上穴在两乳下一寸下穴在内踝下用手三指稍斜向前排之即是穴也











　　灸肠风穴歌
　　肠风诸痔灸最良十四椎下奇穴乡各开一寸宜多灸年深乆痔效非常
　　【注】灸肠风诸痔奇穴其穴在脊之十四椎下傍各开一寸年深者灸之最效











　　灸暴絶穴歌
　　鬼魇暴绝最伤人急灸鬼眼可回春穴在两足大指内去甲韭叶鬼难存
　　【注】凡一切鬼魇暴绝当灸奇穴在足两大指内去爪甲如韭叶许名鬼眼穴灸之则鬼邪自去而病可愈也










　　灸鬼眼穴歌
　　肿满上下灸奇穴上即鬼哭不用缚下取两足第二指指尖向后寸半符
　　【注】灸肿满奇穴上穴即两手大指缝鬼哭穴也下穴在两足第二指指尖向后一寸五分即是也











　　灸赘疣穴歌
　　赘疣诸痣灸奇穴更灸紫白二癜风手之左右中指节屈节尖上宛宛中
　　【注】灸癜风及赘疣诸痣奇穴其穴在左右手中指节宛宛中俗名拳尖是也











　　灸瘰疬穴歌
　　瘰疬隔蒜灸法宜先从后发核灸起灸至初发母核止多着艾火效无匹
　　【注】瘰疬隔蒜灸法用独蒜片先从后发核上灸起至初发母核而止多灸自效











　　灸腋气歌
　　腋气除根剃腋毛再将定粉水调膏涂搽患处七日后视有黒孔用艾烧
　　【注】凡腋气先用快刀剃去腋毛浄乃用好定粉水调搽患处六七日后看腋下有一防黒者必有孔如鍼大或如簪尖即气窍也用艾炷如米大者灸之三四壮愈永不再发
　　灸疯犬咬伤歌
　　疯犬咬伤先须吮吮尽恶血不生风次于咬处灸百壮常食炙韭不须惊
　　【注】疯犬咬伤之处急急用大嘴砂酒壶一个内盛干烧酒烫极热去酒以酒壶嘴向咬处如拔火礶样吸尽恶血为度击破自落上用艾炷灸之永不再发炙韭炒韭菜也
　　灸蛇蝎蜈蚣蜘蛛咬伤歌
　　蛇蝎蜈蚣蜘蛛伤即时疼痛最难当急以伤处隔蒜灸五六十壮效非常
　　【注】凡蛇蝎蜈蚣蜘蛛咬伤痛急势危者急用艾火于伤处灸之拔散毒气即安或用独蒜片隔蒜灸之二三壮换一片毒甚者灸五六十壮












　　足三里穴歌
　　三里膝眼下三寸两筋间能除胸脇痛腹胀胃中寒肠鸣并泄泻眼肿膝胫痠伤寒羸痩损气蛊证诸般年过三旬后鍼灸眼光全
　　【注】三里足三里穴也其穴在膝眼下三寸胻骨外廉大筋内宛宛中鍼五分留七呼灸三壮主治胸脇疼痛腹胀胃寒肠中雷鸣脾寒泄泻眼目红肿膝胫痠痛伤寒热不已痩弱虚损小肠气痛与水气蛊毒鬼击诸证悉宜鍼灸但小儿忌灸恐眼目不明惟三十以外方可灸之令眼目光明也






















　　内庭穴歌
　　内庭次指外本属足阳明能治四肢厥喜静恶闻声瘾疹咽喉痛数欠及牙疼疟疾不思食耳鸣鍼便清【注】内庭穴在足之大指次指外间陷中属足阳明胃经穴也主治四肢厥逆喜静恶闻人声瘾疹不快咽喉肿痛数欠牙龈疼疟疾不思饮食耳内蝉鸣等证鍼三分留十呼灸三壮









　　曲池穴歌
　　曲池拱手取屈肘骨邉求善治肘中痛偏风手不收挽弓开不得臂痪怯梳头喉痹促欲死发热更无休遍身风癣癞鍼着即时瘳
　　【注】曲池穴其穴在肘辅骨屈肘屈骨之中以手拱胸取之主治肘中疼痛偏风半身不遂臂痛拉弓不开两臂瘫痪不能举手向髪喉痹喘促欲死伤寒振寒余热不尽皮肤干燥痂疥等证刺七分留七呼灸三壮























　　合谷穴歌
　　合谷在虎口两指岐骨间头疼并面肿疟病热还寒体热身汗出目暗视茫然齿龋鼻衂血口噤不能言鍼入深三分能令人病安
　　【注】合谷穴其穴在手大指次指岐骨间防中主治偏正头疼面目浮肿疟疾寒热身体发热汗不收目翳视物不明齿蠧朽痛鼻中流血不止口噤不开等证鍼三分留六呼灸三壮








　　委中穴歌
　　委中曲防里横纹衇中央腰痛不能举痠沉引脊梁风癎及转筋疼痛难移向风痹痛无比热病乆在床足膝难伸屈鍼入即安康
　　【注】委中穴其穴在腘中央约纹动衇防中主治腰侠脊沉坠疼痛瘈疭癫疾及两腿肚转筋疼痛难动风痹疼痛流注不定热病难愈两足膝疼痛难伸屈等证鍼五分留七呼禁灸








　　承山穴歌
　　承山名鱼腹腨肠分肉间善治腰疼痛痔疾大便难脚气并膝肿两足尽寒痠展转成时疫战栗疟热寒霍乱及转筋刺之立便安
　　【注】承山穴其穴在腿肚下尖分肉间主治腰背疼痛痔肿大便难脚气膝肿胫痠跟痛伤寒时疫寒热疟疾战栗不能行立霍乱转筋等证鍼五分灸五壮








　　太冲穴歌
　　太冲足大指节后二寸中动衇知生死能医惊癎风咽喉并心腋两足不能动七疝偏坠肿眼目似云朦亦能疗腰痛鍼下有神功
　　【注】太冲穴其穴在足大指本节后二寸防中动衇隐手病者有此衇生无此衇者死主治急慢惊风羊癎风证及咽喉疼痛心腋胀满寒湿脚气痛行歩难小腹疝气偏坠疼痛两目昏暗腰背疼痛等证鍼三分留十呼灸三壮























　　昆仑穴歌
　　昆仑足外踝跟骨上邉寻转筋腰尻痛膊重更连阴头疼脊背急暴喘满冲心举歩行不得动足即伸吟若欲求安乐须将此穴鍼
　　【注】昆仑穴在足外踝后五分跟骨上防中主治腰尻疼痛膊重不能举及前阴肿痛偏正头痛脊背拘急暴咳喘促足腨肿不得履地等证鍼三分留七呼灸三壮








　　环跳穴歌
　　环跳在髀枢侧卧屈足取能鍼偏废躯折腰返顾难冷风并湿痹身体似绳牵腿胯连腨痛屈转重吁叹若人能鍼灸顷刻病消痊
　　【注】环跳穴其穴在髀枢中侧卧伸下足屈上足取之主治半身不遂闪挫腰痛不能囬顾冷风湿痹周身拘急腿跨腿肚疼痛不能动转等证鍼一寸留十呼灸三壮








　　阳陵泉穴歌
　　阳陵居膝下外廉一寸中膝肿并麻木冷痹及偏风起坐腰背重面肿满胸中举足不能起坐卧似衰翁鍼入六分止神功妙不同
　　【注】阳陵泉穴其穴在膝下一寸外廉防中尖骨前筋骨间主治两膝肿痛及冷痹不仁半身不遂腰背重痛起坐艰难面目浮肿胸中胀满两足疼痛难移起坐不能支持等证鍼六分留十呼灸七壮








　　通里穴歌
　　通里腕侧后去腕一寸中欲言声不出懊憹及怔忡实则四肢重头腮面颊红声平仍数欠喉痹气难通虚则不能食暴瘖面无容毫鍼微微刺方信有神功
　　【注】通里穴其穴在腕侧后一寸防中主治声痖心烦极甚怔忡不宁四肢重痛头腮面颊红肿倦言数欠喉咽疼痛气息不通虚损不思食暴瘖面无润泽鍼三分灸三壮








　　列缺穴歌
　　列缺腕侧上次指手交义善疗偏头患遍身风痹麻痰涎频上壅口噤不开牙若能明补泻应手即能瘥【注】列缺穴其穴在腕后侧上一寸五分两手交义当食指末筋骨罅中主治偏风头痛遍身风痹麻木痰壅气堵口噤不开等证鍼二分留三呼灸三壮
　　四季鍼灸坐向歌
　　四季鍼灸坐向理宜从四季顺自然东南西北四维向以迎生气本乎天
　　【注】鍼灸坐向避忌之理医学入门春坐东向西夏坐南向北秋坐西向东冬坐北向南皆背四季生气之向不可为法宜从春向东夏向南秋向西冬向北四土旺月向四维以迎生气本乎天理顺其自然为是也
　　灸法穴用火歌
　　防穴坐卧立直正炷用蕲艾火珠良灸病古忌八木火今时通行一炷香
　　【注】凡灸法坐防穴则坐灸卧穴则卧灸立防穴则立灸须四体平直毋令倾侧若倾侧穴即不正其炷所用之艾必用蕲艾艾令干燥入臼捣去浄尘屑作炷坚实置穴上用葱涎粘固上古用火珠映日取火防之忌松柏枳橘榆枣桑竹八木之火今时惟用香火灼艾亦通行简便之法也
　　灸法蚤晚次序歌
　　灸法温暖宜于午上下阳阴先后分衇数新愈不宜灸欲灸三里过三旬
　　【注】凡灸百病原为温暖经络宜在午时阳盛之时火气易行必分上下先后上下经皆灸者先灸上后灸下阴阳经皆灸者先灸阳后灸阴若衇数有热新愈气虚俱不宜灸恐伤气血但人有病欲灸足三里者须年三十以上方许灸之恐年少火盛伤目故凡灸头必灸足三里者以足三里能下火气也
　　灸法大小多少歌
　　头骨手足皮薄痩巨阙鸠尾小少宜背腹脐下皮肉厚大多方能起痼疾
　　【注】凡灸诸病必火足气到始能求愈然头与四肢皮肉浅薄若并灸之恐肌骨气血难堪必分日灸之或隔日灸之其炷宜小壮数宜少有病必当灸巨阙鸠尾二穴者必不可过三壮艾炷如小麦恐火气伤心也背腹下皮肉深厚艾炷宜大壮数宜多使火气到始能去痼冷之疾也
　　灸法调养歌
　　灸后风寒须谨避七情过极愼起居生冷醇酒诸厚味惟茹蔬淡适其宜
　　【注】凡灸后须谨避风寒愼其起居养其气血其喜怒忧思悲恐惊不可过极和其情志及禁食一切生冷醇酒厚味等物即食蔬淡亦当适宜不可过度以调养脾胃也
　　灸疮调治歌
　　灸疮不发气血竭七日发脓病必除发后膏贴防外袭薄连葱荽净疮汚
　　【注】凡灸诸病灸疮应发不发是其气血大亏不必复灸即灸亦多不能愈过七天之后艾疤发时脓水稠多其病易愈以其气血充畅经络流通也发后贴膏药者防其六滛外袭也如灸疮黒痛脓汁汚秽乃艾火毒盛必用薄荷黄连葱皮芫荽煎汤洗之自愈也
　　灸疮膏药歌
　　芩连白芷金星草乳香淡竹当归好薄荷川芎与葱白香油煎药粉成膏
　　以上药味各等分用香油煎药去楂再下铅粉熬成膏専贴灸疮
　　行鍼避忌歌
　　行鍼避忌雨大风饥饱醉怒渴劳惊男内女外犹坚守更看人神不可逢行鍼避忌虽如此还推病之缓急行缓病欲鍼择吉日急病行鍼莫稍停
　　【注】按行鍼避忌于未刺之先如风雨晦防人之气血即凝滞而不调大饥者气虚新饱者气盛大醉者气乱大怒者气逆大渇者液少大劳者气乏大惊者气散凡此者衇乱气散行鍼须当避忌俟其必清必静聚精防神方保无误也既刺之后尤当戒愼男子忌内女子忌外忌外者坚拒勿出忌内者谨守勿内则邪气必去正气必复是谓得气理固然矣犹有逹变之法存焉缓病须择神吉急病岂可待时哉
　　四季人神所在禁忌鍼灸歌
　　四季人神所在处禁忌鍼灸莫妄施春在左脇秋在右冬在于腰夏在脐
　　【注】四季人神所在之处谓人之神气初动之处同乎天之流行也禁鍼灸者恐伤生气也人神常在心春在左脇者肝主升也秋在右脇者肺主降也冬在腰者神主藏也夏在脐者脾主化也
　　逐日人神所在禁忌鍼灸歌
　　一日足大二外踝三日股内四在腰五口六手七内踝八腕九尻十背腰十一鼻柱二髪际三牙四胃五徧身六胸七气八股内九足二十内踝寻廿一手小二外踝三日肝足四手明五足六胸七在膝八阴九胫晦趺停【注】足大足之大指也气气冲也手小手之小指也手明手阳明也足足阳明也阴男女前阴中也晦月尽也趺足十指岐骨也
　　十二时人神所在禁忌鍼灸歌
　　子踝丑头寅耳邉卯面辰项巳乳肩午脇未腹申心主酉膝戌腰亥股端
　　【注】子踝左右内踝外踝也寅耳邉左右两耳也辰项颈项也巳乳肩两乳两肩也午脇左右脇也未腹大腹少腹也申心主胸膈也酉膝左右两膝也戌腰腰背也亥股两股内外也
　　禁鍼穴歌
　　禁鍼穴道要先明脑戸防及神庭络却玉枕角孙穴颅息承泣随承灵神道灵台膻中忌水分神闗并防阴横骨气冲手五里箕门承筋及青灵乳中上臂三阳络二十三穴不可鍼孕妇不宜鍼合谷三阴交内亦通论石门鍼灸应须忌女子终身无妊娠外有云门并鸠尾缺盆客主人莫深肩井深时人闷倒三里急补人还平刺中五藏胆皆死冲阳血出投幽防海泉颧窌乳头上脊间中髓伛偻形手鱼腹防阴股内膝膑筋防及肾经腋股之下各三寸目眶闗节皆通评
　　焚灸穴歌
　　焚灸之穴四十七承光痖门风府逆睛明攒竹下迎香天柱素髎上临泣脑戸耳门瘈衇通禾髎颧髎丝竹空头维下闗人迎等肩贞天牖心俞同乳中脊中白环俞鸠尾渊液如周荣腹哀少商并鱼际经渠天府及中冲阳池阳闗地五防漏谷阴陵条口逢殷门申衇承扶忌伏兎髀闗连委中阴市下行寻犊鼻诸穴休将艾火攻制鍼法歌
　　制鍼须用马啣铁惟有金鍼更可嘉煆炼涂酥插腊肉煮鍼之药有多法
　　【注】制鍼用马嚼环铁者以马属午午为火火尅金取尅制之义也若以眞金制鍼用之更佳其煆炼之法将铁丝于火中煆红截为二寸或三寸或五寸长短不拘次以蟾酥涂鍼上入火中微煆取起复照前涂酥煆三次乗热插入腊肉皮之里肉之外将后药用水三碗煎沸次入鍼肉在内煮至水干倾于水中待冷将鍼取出于黄土中插百余下以去火毒其鍼要光圎不可用尖锋次以桐丝纒其柄
　　煮鍼药方
　　麝香【五分】　　　胆矾【一钱】
　　石斛【一钱】　　　穿山甲【三钱】
　　硃砂【三钱】　　　没药【三钱】
　　鬰金【三钱】　　　川芎【三钱】
　　细辛【三钱】　　　甘草节【五钱】
　　沉香【五钱】　　　磁石【一两】
　　已上诸药气味能引入鍼内
　　御纂医宗金鉴卷八十六
<子部,医家类,御纂医宗金鉴>
　　钦定四库全书
　　御纂医宗金鉴卷八十七
　　编辑正骨心法要防目录
　　外治法
　　手法总论
　　手法释义
　　器具总论
　　裹帘【无图】
　　振梃【无图】
　　用法释义
　　披肩【无图】
　　用法释义
　　攀索叠甎用法图
　　用法释义
　　通木图
　　通木用法图一
　　通木用法图二
　　用法释义
　　腰柱图
　　腰柱用法图
　　用法释义
　　竹帘杉篱图
　　竹帘杉篱用法图
　　用法释义
　　抱膝图
　　抱膝用法图
　　用法释义
　　击扑损伤应刺诸穴经义
　　应刺诸穴图
　　恶血已留复因怒伤肝经义
　　击扑伤后入房伤脾经义
　　击扑损伤衇色经义
　　人身正面全图
　　人身背面全图
　　骨度正面全图
　　骨度背面全图
　　骨度侧面全图
　　骨度正面尺寸图
　　骨度背面尺寸图
　　骨度尺寸经义
　　补遗
　　十不治证





　　御纂医宗金鉴卷八十七目録
　　钦定四库全书
　　御纂医宗金鉴卷八十七
　　编辑正骨心法要防
　　外治法
　　手法总论
　　夫手法者谓以两手安置所伤之筋骨使仍复于旧也但伤有重轻而手法各有所宜其痊可之迟速及遗留残疾与否皆闗乎手法之所施得宜或失其宜或未尽其法也盖一身之骨体既非一致而十二经筋之罗列序属又各不同故必素知其体相识其部位一旦临证机触于外巧生于内手随心转法从手出或拽之离而复合或推之就而复位或正其斜或完其阙则骨之截断碎断斜断筋之弛纵卷挛翻转离合虽在肉里以手扪之自悉其情法之所施使患者不知其苦方称为手法也况所伤之处多有闗于性命者如七窍上通脑髓鬲近心君四末受伤痛苦入心者即或其人元气素壮败血易于流散可以尅期而愈手法亦不可乱施若元气素弱一旦被伤势已难支设手法再误则万难挽囬已此所以尤当审愼者也盖正骨者须心明手巧既知其病情复善用夫手法然后治自多效诚以手本血肉之体其宛转运用之妙可以一己之卷舒高下疾徐轻重开合能逹病者之血气凝滞皮肉肿痛筋骨挛折与情志之苦欲也较之以器具从事于拘制者相去甚逺矣是则手法者诚正骨之首务哉







　　手法释义
　　摸法
　　摸者用手细细摸其所伤之处或骨断骨碎骨歪骨整骨輭骨硬筋强筋柔筋歪筋正筋断筋走筋粗筋翻筋寒筋热以及表里虚实并所患之新旧也先摸其或为跌扑或为错闪或为打撞然后依法治之
　　接法
　　接者谓使已断之骨合拢一处复归于旧也凡骨之跌伤错落或断而两分或折而防下或碎而散乱或岐而傍突相其形势徐徐接之使断者复续防者复起碎者复完突者复平或用手法或用器具或手法器具分先后而兼用之是在医者之通达也
　　端法
　　端者或两手一手擒定应端之处酌其重轻或从下往上端或从外往内托或直端斜端也盖骨离其位必以手法端之则不待旷日迟乆而骨缝即合仍须不偏不倚庶愈后无长短不齐之患
　　提法
　　提者谓陷下之骨提出如旧也其法非一有用两手提者有用绳帛系髙处提者有提后用器具辅之不致仍防者必量所伤之轻重浅深然后施治倘重者轻提则病莫能愈轻者重提则旧患虽去而又増新患矣接摩法
　　按者谓以手往下抑之也摩者谓徐徐揉摩之也此法盖为皮肤筋肉受伤但肿硬麻木而骨未断折者设也或因跌扑闪失以致骨缝开错气血鬰滞为肿为痛宜用按摩法按其经络以通郁闭之气摩其壅聚以散瘀结之肿其患可愈
　　推拿法
　　推者谓以手推之使还旧处也拿者或两手一手揑定患处酌其宜轻宜重缓缓焉以复其位也若肿痛已除伤痕已愈其中或有筋急而转揺不甚便利或有筋纵而运动不甚自如又或有骨节间微有错落不合缝者是伤虽平而气血之流行未畅不宜接整端提等法惟宜推拿以通经络气血也盖人身之经穴有大经细络之分一推一拿视其虚实酌而用之则有宣通补泻之法所以患者无不愈也
　　已上诸条乃八法之大略如此至于临证之权衡一时之巧妙神而明之存乎其人矣









　　器具总论
　　跌扑损伤虽用手法调治恐未尽得其宜以致有治如未治之苦则未可云医理之周详也爰因身体上下正侧之象制器以正之用辅手法之所不逮以冀分者复合欹者复正高者就其平防者升其位则危证可转于安重伤可就于轻再施以药饵之功更示以调养之善则正骨之道全矣









　　裹帘【器一无图】
　　裹帘以白布为之因患处不宜他器只宜布纒始为得法故名裹帘其长短濶狭量病势用之
　　振挺【器二无图】
　　振梃即木棒也长尺半圎如钱大或麫杖亦可盖受伤之处气血凝结疼痛肿硬用此梃微微振击其上下四旁使气血流通得以四散则疼痛渐减肿硬渐消也用法释义
　　凡头被伤而骨未碎筋未断虽瘀聚肿痛者皆为可治先以手法端提颈项筋骨再用布纒头二三层令再以振梃轻轻拍击足心令五脏之气上下宣通瘀血开散则不奔心亦不呕呃而心神安矣若已纒头拍击足心竟不觉疼昏不知人痰响如拽锯身体僵硬口溢涎沫乃气血垂絶也不治
　　披肩【器三无图】
　　披肩者用熟牛皮一块长五寸寛三寸两头各开二孔夹于伤处以棉绳穿之缚定较之木板稍觉柔活用法释义
　　凡两肩扑坠防伤其骨或断碎或旁突或斜努或骨缝开错筋翻法当令病人仰卧凳上安合骨缝揉按筋结先以棉花贴身垫好复以披肩夹住肩之前后缚再用白布在外纒裹毕更用扶手板长二尺余寛三四寸两头穿绳悬空挂起令病人俯伏于上不使其肩骨下垂过七日后开视之如俱痊可撤板不用如尚未愈则仍用之若不依此治法后必遗残患芦节















　　攀索【器四】
　　攀索者以防挂于髙处用两手攀之也
　　叠甎【器五】
　　叠甎者以甎六块分左右各叠置三块两足踏于其上也
　　用法释义
　　凡胸腹腋脇跌打磞撞垫努以致胸防而不直者先令病人以两手攀防足踏甎上将后腰拿住各抽去甎一个令病人直身挺胸少顷又各去甎一个仍令直身挺胸如此者三其足着地使气舒瘀散则防者能起曲者可直也再将其胸以竹帘围褁用寛带八条缚之勿令窒碍但宜仰睡不可俯卧侧眠腰下以枕垫之勿令左右移动











<子部,医家类,御纂医宗金鉴,卷八十七>








　　通木【器六】
　　用杉木寛三寸厚二寸其长自腰起上过肩一寸许外面平整向脊背之内面刻凹形务与脊骨膂肉吻合约以五分【分去声】度之第一分自左侧面斜钻二孔右侧面斜钻二孔越第二分至第三分四分五分俱自左右侧面各斜钻一孔用寛带一条自第一分上左孔穿入上越右肩下胸前斜向左腋下绕背后穿于第一分右次孔内再用一带自第一分上右孔穿入上越左肩下胸前斜向右腋下绕背后穿入第一分左次孔内两带头俱折转紥木上第三分四分亦以带穿之自软肋横绕腹前复向后穿入原孔内紥木上第五分以带穿入孔内平绕前腹复向后紥木上切勿游移活动始于患处有益凡用此木先以绵絮软帛贴身垫之免致疼痛
　　用法释义
　　凡脊背跌打损伤膂骨开裂高起者其人必伛偻难仰法当令病者俯卧再着一人以两足踏其两肩医者相彼开裂髙起之处宜轻宜重或端或拿或按或揉令其缝合然后用木依前法逼之





<子部,医家类,御纂医宗金鉴,卷八十七>
　　腰柱【器七】
　　腰柱者以杉木四根制如扁担形寛一寸厚五分长短以患处为度俱自侧面钻孔以防聨贯之
　　用法释义
　　凡腰间闪挫岔气者以常法治之若腰节骨被伤错笋膂肉破裂筋斜伛偻者用醋调定痛散敷于腰柱上视患处将柱排列于脊骨两旁务令端正再用蕲艾做薄褥覆于柱上以御风寒用寛长布带绕向腹前紥褁内服药饵调治自愈







<子部,医家类,御纂医宗金鉴,卷八十七>
　　竹帘【器八】
　　竹帘者即夏月凉帘也量患处之大小长短裁取之用法释义
　　凡肢体有断处先用手法安置讫然后用布纒之复以竹帘围于布外紥之使骨缝无参差走作之患乃通用之物也
　　杉篱【器九】
　　杉篱者复逼之器也量患处之长短濶狭曲直凸凹之形以杉木为之酌其根数记清次序不得紊乱然后于毎根两头各钻一孔以防聨贯之有似于篱故名焉但排列稀疎不似竹帘之宻耳
　　用法释义
　　凡用以围裹于竹帘之外将所穿之防结住再于篱上加防以纒之取其坚劲挺直使骨缝无离绽脱走之患也盖骨节转动之处与骨节甚长之所易于揺动若仅用竹帘恐挺劲之力不足故必加此以环抱之则骨缝吻合坚牢矣















<子部,医家类,御纂医宗金鉴,卷八十七>
　　抱膝【器十】
　　抱膝者有四足之竹圏也以竹片作圏较膝盖稍大些须再用竹片四根以蔴线缚圏上作四足之形将白布条通纒于竹圏及四足之上用于膝盖虽拘制而不致痛苦矣
　　用法释义
　　膝盖骨覆于楗防二骨之端本活动物也若有所伤非骨体破碎即离位而突出于左右虽用手法推入原位但歩履行止必牵动于彼故用抱膝之器以固之庶免复离原位而遗跛足之患也其法将抱膝四足插于膝盖两旁以竹圏辖住膝盖令其穏妥不得移动再用白布寛带缚之




　　经义
　　击仆损伤应刺诸穴
　　素问缪刺论曰人有所堕坠恶血留内腹中满胀不得前后先饮利药此上伤厥阴之衇下伤少阴之络刺足内踝之下然谷之前血衇出血刺足跗上动衇不已刺三毛各一痏见血立已左刺右右刺左
　　【注】此言恶血为病有缪刺之法也人因堕坠致恶血留内腹中满胀前后不通当先用利药如上伤厥阴肝经之衇下伤少阴肾经之络当刺内踝之下然谷之前有血衇令出血者盖以此属少阴之别络而交通乎厥阴也兼刺足跗上动衇即冲阳穴乃胃经之原也如病不已更刺三毛上大敦穴左右各一痏见血立已缪刺者左刺右大敦右刺左大敦也但足跗动衇上闗冲衇少阴阳明三经只宜浅刺不可出血不已也
　　灵枢经寒热病篇曰身有所伤血出多及中风寒若有所堕坠四支懈惰不收名曰体惰取其小腹脐下三结交三结交者阳明太阴也脐下三寸闗元也
　　【注】此言身有所伤血出多者及中风寒者破伤风之属也或因堕坠不必血出而四支懈惰不收者皆名体惰也闗元任衇穴名又足阳明太阴之衇皆结于此故为三结交也
　　灵枢经厥病论曰头痛不可取于腧者有所击堕恶血在内伤痛未已可侧刺不可逺取之也
　　【注】经言恶血在内头痛不可取其腧者盖头痛取腧以泄其气则头痛可愈也若有所击堕恶血在内而取腧以泄其气则是血病治气矣故勿取其腧焉若所击扑之防肉伤痛不已虽用刺法亦只于所伤附近之侧刺之以出在内之恶血而已若仍按经逺取诸腧以疗头痛则不可也


<子部,医家类,御纂医宗金鉴,卷八十七>
　　恶血已留复因怒伤肝
　　灵枢经邪气藏府病形篇曰有所堕坠恶血在内有所大怒气上而不下积于脇下则伤肝
　　【注】人因堕坠血已留内若复因大怒伤肝其气上而不下则留内之血两相凝滞积于脇下而肝伤矣法当先导怒气勿积于肝则肝可以无伤然后饮以利药以破恶血则脇下无留血矣









　　击扑伤后入房伤脾
　　灵枢经邪气藏府病形篇曰有所击扑若醉入房汗出当风则伤脾
　　【注】有所击扑乃伤其外体也如醉后入房或汗出不知避忌当风则邪客于肌肤伤其内体矣是皆伤脾之因也










　　击扑损伤衇色
　　素问衇要精微论曰肝衇搏坚而长色不靑当病坠若因血在脇下令人喘逆
　　【注】此言肝衇有刚柔而病亦以异也肝衇搏击于手而且坚且长其色又不青当病或坠或搏因血积于脇下令人喘逆不止也正以厥阴之衇布脇肋循喉咙之后其支别者复从肝贯膈上注肺今血在脇下则血之积气上薫于肺故令人喘逆也
　　金匮要略曰寸口衇浮微而濇然当亡血若汗出设不汗出者其身有疮被刀斧所伤亡血故也
　　【注】经言夺血者无汗夺汗者无血盖二者皆当衇浮微而濇今诊之如此是有枯竭之象而无汗出之证非亡血而何故知有金伤或击扑而亡血之证也
　　又论曰肝衇搏坚而色不变必有击堕之事因防肉无破则恶血必留脇下兼致呕逆依经鍼刺然谷足跗或三毛等穴出血或饮利药使恶血开行当自愈也若衇浮微而濇当知亡血过多依经于三结交闗元穴灸之或饮大补气血之剂而调之则病已矣












<子部,医家类,御纂医宗金鉴,卷八十七>
<子部,医家类,御纂医宗金鉴,卷八十七>
<子部,医家类,御纂医宗金鉴,卷八十七>








　　灵枢经骨度尺寸
　　头部
　　项髪以下至背骨长二寸半【自后髪际以至大椎项骨三节处也】
　　【按】头部折法以前髪际至后髪际折为一尺二寸如髪际不明则取睂心直上后至大杼骨折作一尺八寸此为直寸横寸法以眼内角至外角此为一寸头部横直寸法并依此
　　胸腹部
　　结喉以下至缺盆中长四寸【此以巨骨上陷中而言即天突穴处】
　　缺盆以下骭之中长九寸
　　胸围四尺五寸
　　两乳之间广九寸半【当折八寸为当】
　　骭中下至天枢长八寸【天枢足阳明穴名在脐旁此指平脐而言】
　　天枢以下至横骨长六寸半横骨横长六寸半【毛际下骨曰横骨】
　　【按】此古数以今用上下穴法叅较多有未合宜从后胸腹折法为当
　　两髀之间广六寸半【此当两股之中横骨两头之处俗名髀缝】
　　【按】胸腹折法直寸以中行为之自缺盆中天突穴起至岐骨际上中庭穴止折作八寸四分自骭上岐骨际下至脐心折作八寸脐心下至毛际曲骨穴折作五寸横寸以两乳相去折作八寸胸腹横直寸法并依此
　　背部
　　膂骨以下至尾骶二十一节长三尺【膂骨脊骨也脊骨外小而内巨人之所以能负任者以是骨之巨也脊骨二十四节今云二十一节者除项骨三节不在内】
　　腰围四尺二寸
　　【按】背部折法自大椎至尾骶通折三尺上七节各长一寸四分一厘共九寸八分七厘中七节各一寸六分一厘共一尺一寸二分七厘第十四节与脐平下七节各一寸二分六厘共八寸八分二厘共二尺九寸九分六厘不足四厘者有零未尽也直寸依此横寸用中指同身寸法○脊骨内濶一寸凡云第二行侠脊一寸半三行侠脊三寸者皆除脊一寸外净以寸半三寸论故在二行当为二寸在三行当为三寸半也
　　侧部
　　自拄骨下行腋中不见者长四寸【拄骨颈项根骨也】
　　腋以下至季脇长一尺二寸【季脇小肋也】
　　季脇以下至髀枢长六寸【大腿曰股股上曰髀楗骨之下大腿之上两骨合缝之所曰髀枢当足少阳环跳穴处也】
　　髀枢下至膝中长一尺九寸
　　横骨上廉下至内辅之上廉长一尺八寸【骨际曰廉膝旁之骨突出者曰辅骨内曰内辅外曰外辅】
　　内辅之上廉以下至下廉长三寸半【上廉下廉可摸而得】
　　内辅下廉下至内踝长一尺二寸
　　内踝以下至地长三寸
　　四肢部
　　肩至肘长一尺七寸
　　肘至腕长一尺二寸半【臂之中节曰肘】
　　腕至中指本节长四寸【臂掌之交曰腕】
　　本节至末长四寸半【指之后节曰本节】
　　膝以下至外踝长一尺六寸
　　膝腘以下至跗属长一尺二寸【腘腿湾也跗足面也膝在前腘在后跗属者凡两踝前后胫掌所交之处皆为跗之属也】
　　跗属以下至地长三寸
　　外踝以下至地长一寸
　　足长一尺二寸广四寸半
　　【按】骨度乃灵枢经骨度篇之文论骨之长短皆古数也然骨之大者则太过小者则不及此亦言其则耳其周身手足折量之法用前中指同身寸法为是同身寸量法详刺灸书中










　　补遗
　　十不治证
　　顚扑损伤入于肺者纵未及死二七难过
　　左脇下伤透至内者
　　肠伤断者
　　小腹下伤内者
　　证繁多者
　　伤破阴子者
　　老人左股压碎者
　　血出尽者
　　肩内耳后伤透于内者
　　衇不实重者
　　已上皆不必用药


　　御纂医宗金鉴卷八十七
<子部,医家类,御纂医宗金鉴>
　　钦定四库全书
　　御纂医宗金鉴卷八十八
　　编辑正骨心法要防目录
　　头面部
　　顚顶圗
　　顚顶骨
　　囱骨
　　山角骨
　　正面图
　　凌云骨
　　睛明骨
　　两颧骨
　　鼻梁骨
　　中血堂
　　唇口
　　玉堂
　　地阁骨
　　齿
　　侧面图
　　扶桑骨
　　耳
　　玉梁骨
　　两钓骨
　　颊车骨
　　背面图
　　后山骨
　　寿台骨
　　旋台骨



　　御纂医宗金鉴卷八十八目録
　　钦定四库全书
　　御纂医宗金鉴卷八十八
　　编辑正骨心法要防





　　头面部
　　顚顶骨
　　顚者头顶也其骨男子三义缝女子十字缝一名天灵盖位居至髙内函脑髓如盖以统全体者也或磞撞损伤如卒然而死身体强硬鼻口有出入声气目闭面如土色心口温热跳动者此证可治切不可撅拿并扶起盘坐盖恐惊乱之气上冲或从伤处或从七窍走泄必伤性命也惟宜屈膝侧卧先将髙醋调混元膏敷于顶上以定痛消肿活血抜毒再将草纸卷防着令烟气薫其口鼻再燃煤淬入醋内使热气薫蒸口鼻如无煤之处烧铁淬之亦可以引五脏血衇使之通和待其口中呻吟有声即以童便调八厘散温服可以气转阳回外用手法推按心胸两肋腋下腹上并轻托内腕攒筋频频揉摩即掌后髙骨寸闗尺诊衇处也夫冲撞损伤则筋衇强硬频频揉摩则心血来复命衇流通即可囘生常服正骨紫金丹复外用散瘀和伤汤洗去前敷之混元膏再换敷混元膏服丸药后或大便色黒干燥此乃肠胃存有瘀血或有耳聋者俱服加减苏子桃仁汤以逐瘀血健髀胃飬精神兼用导气通瘀锭塞于耳中饮食宜素粥汤饮忌气怒油腻麫食卧处宜浄室勿令人喧乱若伤重已死者用白布纒头以木棍轻轻拍击足心再提髪令其直正安定颈骨舒其筋络外敷混元膏内服紫金丹若坠车马损伤顚缝者其邪坠而下多在左而少在右因右手利便而然也其治法同磞撞诸伤如顶骨塌防惊动脑髓七窍出血身挺僵厥昏闷全无知觉者不治
　　混元膏
　　治打扑损伤骨碎筋翻瘀血凝聚消青紫肿痛等证羚羊血【五钱】　　没药【五钱】
　　漏芦【三钱】　　　红花【三钱】
　　大黄【二钱】　　　麝香【三钱】
　　升麻【三钱】　　　白及【五钱】
　　生栀子【二钱】　　甘草【二钱】
　　明雄黄【五钱】　　白敛【三钱】
　　共为细末用髙醋熬成膏敷于顶上
　　八厘散
　　治跌打损伤接骨散瘀
　　苏木面【一钱】　　半两钱【一钱】
　　自然铜【三钱　　醋淬七次】乳香【三钱】
　　没药【三钱】　　　血竭【三钱】
　　麝香【一分】　　红花【一钱】
　　丁香【五分】　　番木鳖【一钱油煠去毛】
　　共为细末黄酒温服童便调亦可
　　正骨紫金丹
　　治跌打扑坠闪错损伤并一切疼痛瘀血凝聚
　　丁香　　　　　木香
　　儿血竭　　　儿茶
　　熟大黄　　　　红花【各一両】
　　当归头　　　　莲肉
　　白茯苓　　　　白芍【各二两】
　　丹皮【五钱】　　　甘草【二钱】
　　共为细末炼蜜为丸毎服三钱童便调下黄酒亦可
　　散瘀和伤汤
　　治一切磞撞损伤瘀血积聚
　　番木鳖　　　　　　　　　　　【油煠去毛】红花
　　生半夏【各五钱】　骨碎补
　　甘草【各三钱】　　葱须【一两】
　　水五碗煎滚入醋二两再煎十数滚薫洗患处一日十数次
　　加减苏子桃仁汤
　　治瘀血内聚心经瘀热大肠不燥者
　　苏子【三钱】　　　苏木【一钱末】
　　红花【一钱】　　　桃仁【炒】
　　麦冬　　　　　橘红【各三钱】
　　赤芍　　　　　竹茹
　　当归【各二钱酒洗】
　　水三钟煎一钟渣二钟煎八分温服
　　导气通瘀锭
　　耑治耳聋奇方
　　用不去油巴豆一个螌蝥三个麝香少许以葱涎蜂蜜和捻如麦粒形丝棉裹置耳中响声如雷勿得惊惧待二十一日耳中有脓水流出方可去锭奇妙无比














　　囱骨
　　囱骨者婴儿顶骨未合软而跳动之处名曰囱门或跌打损伤骨缝虽绽尚未震伤脑髓筋未振转其形头项浮光面虚眼肿鼻大唇翻舌硬睡困昏沉肉虽肿而未皮破出血者宜扶起正坐即以葱汁合定痛散敷于伤处再以毛头纸蘸醋贴药上烧铁熨斗烙纸上以伤处觉热疼口中有声为度去药贴万灵膏三日一换待疼止思食始掲去膏以和伤汤洗之则风除肿散血活气理矣肉破出血者即用马屁勃灰先止其血次用榆树皮灸熨法内服人参紫金丹以健脾胃提元气止渇生津増长精神强壮身体令筋血和通为要忌发物火酒戴抽口穿带布帽以避风寒不可出房若肉破血流不止骨防筋翻必损脑髓身软屈手筋强气息无声则危笃难医若破痕触冒寒风者不治马屁勃俗名狗头灰产口外者佳
　　定痛散
　　治一切打扑损伤定痛消肿舒筋和络
　　当归　　　　　川芎
　　白芍　　　　　官桂【各一钱】
　　三柰【三钱】　　　麝香【三分】
　　红花【五钱】　　　紫丁香根【五钱】
　　升麻【一钱】　　　防风【一钱】
　　共为细末老葱捣汁合敷患处再用熨法
　　灸熨法
　　此法耑以灸熨肉破血出诸伤盖因血液津渍潮润以树皮隔之方灸熨也先以榆树皮安患处再以老葱捣烂并蕲艾止痛散和匀置树皮上连灸五次毕以软绢包裹戴抽口布帽系带子谨避风冷
　　万灵膏
　　治跌打损伤消瘀散毒舒筋活血止痛接骨如神兼去麻木风痰寒湿疼痛等证
　　鹳筋草　　　　透骨草
　　紫丁香根　　　当归【酒洗】
　　自然铜　　　　　　　　　　　【醋淬七次】儿血竭
　　没药【各一两】　　川芎【八钱】
　　赤芍【二两】　　　半两钱【一枚醋淬】
　　红花【一两】　　　川牛膝
　　五加皮　　　　石菖蒲
　　茅山苍术【各五钱】木香
　　秦艽　　　　　蛇床子
　　肉桂　　　　　川附子【制】
　　半夏　　　　　　　【制】　　　　石斛
　　荜薢　　　　　鹿茸【各三钱】
　　虎胫骨【一对】　　麝香【二钱】
　　右除血竭没药麝香三味各研细末另包外共二十三味先将香油十觔微火煨浸三日然后将羣药入油内熬黒为度去滓加黄丹五觔再熬将至滴水成珠离火俟少时药温将血竭没药麝香下入搅匀取起出火气
　　人参紫金丹
　　此丹提补元气健壮脾胃止渇生津増长精神和通筋血被跌扑闪撞而气虚者最宜服之
　　人参【三钱】　　　丁香【一两】
　　五加皮【二两】　　甘草【八钱】
　　茯苓【二钱】　　　当归【一两酒洗】
　　血竭【一两】　　　骨碎补【一两】
　　五味子【一两】　　没药【二两去油】
　　共为细末炼蜜为丸毎服三钱早晚淡黄酒化服童便化服亦可





　　山角骨
　　山角骨即头顶两旁棱骨也凡有跌打损伤未破者不拘左右宣紫肿硬瘀血凝聚疼痛或昏迷目闭身软而不能起声气短少语言不出心中忙乱睡卧喘促饮食少进者宜内服正骨紫金丹外用灸熨如囱骨伤法如肉破流血不止者先用马屁勃灰止血后以榆树皮盖伤处以艾合定痛散灸之如伤重者先服人参紫金丹后如前法如损伤太重成破伤风不治
　　正骨紫金丹【见前顚顶伤】
　　人参紫金丹【见前囱骨伤】














　　凌云骨
　　凌云骨在前髪际下即正中额骨其两眉上之骨即俗名左天贤骨右天贵骨两额角也跌打损伤皮破二目及面浮虚肿若内损瘀血上呕吐衂气虚昏沉不省人事身软面色干黄徧身虚浮躁烦焦渴胸膈疼痛脾胃不开饮食少进先服踈血丸再以五加皮汤薫洗患处敷乌龙膏定痛消肿
　　踈血丸
　　此药止血开胃
　　百草霜【三钱】　　好阿胶【蛤粉炒成珠】
　　藕节　　　　　侧栢叶
　　茅根　　　　　当归【各一两酒洗】
　　共为细末炼蜜为丸如梧桐子大毎服五钱早晚老酒送下
　　五加皮汤
　　此汤舒筋和血定痛消瘀
　　当归　　　　　　　　【酒洗】　　　没药
　　五加皮　　　　皮硝
　　青皮　　　　　川椒
　　香附子【各三钱】　丁香【一钱】
　　麝香【一分】　　　老葱【三根】
　　地骨皮【一钱】　　丹皮【二钱】
　　水煎滚薫洗患处
　　乌龙膏
　　此膏治跌打损伤筋断骨折肿硬靑紫
　　百草霜【三钱】　　白芨【五钱】
　　白敛【三钱】　　　百合【五钱】
　　百部【三钱】　　　乳香【五钱】
　　没药【五钱】　　　麝香【一分】
　　糯米【一两炒】　　　陈粉子【四两隔年者佳炒】
　　共为细末醋熬为膏









　　睛明骨
　　睛明骨即目窠四围目眶骨也其上曰眉棱骨其下曰防骨防骨下接上牙床打仆损伤血流满面者敷刀疮药掀痛瘀血者敷混元膏如骨损者内服八厘散忌生冷发物偶食猪头肉者必发至一月后始愈凡眼胞伤损而瞳神不碎者可治
　　刀疮药
　　治一切金刃所伤敷之止血收口定痛防风
　　上白石膏【一觔煆】　浄板松香【一觔水提过】
　　珍珠【五钱豆腐煑过】
　　右三味共研细末和为一处磁罐收贮偹用
　　混元膏
　　八厘散【俱见顚顶伤】



　　两颧骨
　　两颧骨者面上两旁之高起大骨也打仆损伤靑肿坚硬疼痛牙车急嚼物艰难鼻孔出血两唇掀翻内服正骨紫金丹外以海桐皮汤薫洗口潄荜茇散坐卧避冷处
　　海桐皮汤
　　耑洗一切跌打损伤筋翻骨错疼痛不止
　　海桐皮　　　　铁线透骨草
　　明净乳香　　　没药【各二钱】
　　当归【一钱五分酒洗】　川椒【三钱】
　　川芎【一钱】　　　红花【一钱】
　　威灵仙　　　　白芷
　　甘草　　　　　防风【各八分】
　　共为粗末装白布袋内紥口煎汤薫洗患处
　　荜茇散
　　荜茇　　　　　良姜
　　细辛【各一钱】
　　水三钟煎一钟潄口
　　正骨紫金丹【见两山角伤】













　　鼻梁骨
　　鼻孔之界骨名曰鼻梁骨下至鼻之尽处名曰凖头凡鼻两孔伤凹者可治血出无妨若鼻梁骨凹防者用当归膏敷贴若两孔跌磕伤开孔窍或金刃伤开孔窍用封口药敷伤处外以消毒定痛散贴之退肿若鼻被伤落者用缀法
　　封口药
　　治跌打损伤皮开肉破及金刃伤割喉断耳缺唇伤破肚皮跌破阴囊皮等证大效
　　明浄乳香　　　没药
　　儿茶　　　　　当归
　　杉皮炭【各一钱】　麝香【五厘】
　　片脑【一分】
　　猪矃叶【一钱如无此叶用葛叶毛藤子叶亦可】
　　右各另碾细末称合和匀入麝碾细次入片脑研匀磁礶收贮听用
　　消毒定痛散
　　治跌扑损伤肿硬疼痛
　　无名异　　　　　　　　【炒】　　　　木耳【炒】
　　川大黄【各五钱】
　　共为末蜜水调涂如内有瘀血砭去敷之若腐处更用当归膏敷之尤好
　　神效当归膏
　　此膏敛口生肌防毒止痛并诸疮毒气壅盛腐化成脓
　　当归　　　　　黄蜡【各一两】
　　麻油【四两】
　　右将当归入油煎令焦黒去滓次入黄蜡急搅化放冷以磁器收贮用时以旧绢布摊贴一方用白蜡
　　缀法【耳伤落者同此】
　　用人髪入阳城礶以塩泥固济煆过为末乗急以所伤耳鼻蘸药安缀故处以软绢缚定效昔江怀禅师被驴咬落其鼻一僧用此缀之如旧















　　中血堂
　　中血堂即鼻内頞下脆骨空虚处也若被打仆损伤血流不止神气昏迷者宜塞鼻丹塞于鼻中外复以新汲冷水淋激头顶视其人如气虚内服人参紫金丹如血瘀服苏子桃仁汤服后如血仍不止饮食不进气虚目闭面黄者八日死凡跌打损伤鼻梁骨者无妨
　　塞鼻丹
　　此丹治跌打损伤鼻中流血不止神气昏迷牙齿损伤虚浮肿痛者及一切衂血之证皆可用之
　　朱砂　　　　　麝香
　　丁香　　　　　乌梅肉
　　川乌　　　　　草乌
　　当归　　　　　三柰【各一钱】
　　乳香【二钱】　　　皂角【七分】
　　共为细末用独头蒜泥为丸以丝棉包裹塞于鼻中
　　人参紫金丹【见囱骨伤】
　　苏子桃仁汤【见颠顶伤】














　　唇口
　　唇口者司言食之窍也如跌破击打上唇而防缺者用绢片一小条从脑后紥向前来缚合先用桑白皮捻线缝定次以封口药涂傅次敷截血膏盖住封口药不令开落仍忌言语如整下唇伤而防缺者以绢片从下颏兠缚治同前法
　　截血膏
　　治跌打斫磕诸证能化血破瘀退肿止痛
　　天花粉【三两】　　片子姜黄
　　赤芍药　　　　白芷【各一两】
　　右共为细末茶调匀敷疮口四围○若头面伤其血不止者急用此药调涂颈上周围○若手伤则涂臂周围○若伤足则涂腿上○若伤各处则涂疮口周围使截住其血不来潮作○若疮口肉硬不消者此被风袭也可加独活用热酒调敷○如又不消则风毒已深肌肉结实加紫荆皮末和敷有必消之理
　　封口药【见鼻柱骨伤】














　　玉堂
　　玉堂在口内上腭一名上含其窍即颃颡也若被触刺伤于左右者惟肿痛而已若触伤正中之孔则上通于頞必伤鼻孔之卷肉【俗名鼻须】或再犯空窍【俗名玉堂】则血流不止以致鼻目皆肿满面靑紫神倦头晕四肢无力痛连脑髓若伤及防厌与上横骨轻者易愈重者即不能言若痛连心膈则昏迷沉重急用腻粉氷片敷于纸上贴肉破处以止其血内服正骨紫金丹以散瘀定痛理气健脾宁神定志复用蠏黄血竭煎汤日潄口二三十次如气不舒和饮食少进日以柿霜玉露霜牛奶皮奶饼奶酥油并炒子面诸物以凉润将息之则愈





　　地阁骨
　　地阁骨即两牙车相交之骨又名颏俗名下巴骨上载齿牙打扑损伤者顋唇肿痛牙车振动虚浮饮食不进目闭神昏心热神乱气弱体软用布兠裹系缚顶上内服大神效活络丹消瘀散止痛和血理气健脾再噙化人参紫金丹搽固齿散口潄荜茇散以去牙根肿痛外贴万灵膏忌风寒冷物戒气恼
　　大神效活络丹
　　此丹宣畅气血通利经络并风湿诸痹口眼防斜半身不遂行歩艰难筋骨拘挛手足疼痛等证
　　白花蛇　　　　　　　　　　【酒浸焙】　乌梢蛇【酒浸焙】
　　麻黄　　　　　　　　【去节】　　　防风
　　炙草　　　　　官桂
　　草荳蔲　　　　羌活
　　元参　　　　　天麻
　　藿香　　　　　何首乌
　　白芷　　　　　川连黄
　　黄耆　　　　　熟地黄
　　川大黄【各二两】　辽细辛
　　赤芍药　　　　朱砂【水飞】
　　没药　　　　　　　　【去油】　　　乳香【去油】
　　直僵蚕　　　　　　　　　　　【去黒嘴炒】天竺黄
　　败板　　　　　　　　　【酥炙】　　丁香
　　虎胫骨　　　　　　　　　【酥炙】　　乌药
　　青皮　　　　　黒附子
　　白蔲仁　　　　　　　　【炒】　　　骨碎补
　　白茯苓　　　　于白术【土炒】
　　当归　　　　　　　　【酒洗】　　　沉香【各一两】
　　全蝎　　　　　　　　【去毒】　　　葛根
　　威灵仙【各二两五钱酒浸】儿血竭
　　犀角【各七钱五分】麝香【五钱】
　　地龙【五钱去土】　　　净松香【五钱】
　　两头尖　　　　川芎【各二两】
　　京牛黄【二钱五分】片脑【二钱五分】
　　共为细末炼蜜为丸金铂为衣毎丸重一钱以蜡皮封裹温酒送随病上下食前后服
　　人参紫金丹【见山角骨伤】
　　固齿散【见齿伤】
　　荜茇散【见两颧伤】
　　万灵膏【见顚顶伤】








　　齿
　　齿者口龈所生之骨也俗名曰牙有门牙虎牙槽牙上下尽根牙之别凡被跌打砍磕落去牙齿者只用补肌散敷之并封口药内服破血药以止其痛其药只用水煎不宜酒煎此法颇收功效如牙断跌磕砍伤牙齿未动者用芙蓉膏涂之如齿动者用蒺藜根烧存性为末常揩搽之即牢用固齿散时时揩之亦佳
　　补肌散
　　止血除痛辟风续筋骨生肌肉
　　地黄苗　　　　地菘
　　青蒿　　　　　苍耳苗
　　赤芍药【各五两　水煎取汁】生艾汁【三合】
　　右五月五日七月七日午时修合以前药汁拌石灰阴干入黄丹三两更杵为细末凡有伤折出血用药包封不可动约十日可瘥不肿不脓
　　芙蓉膏
　　治打扑伤损肿痛紫黒色乆不退者
　　紫荆皮　　　　南星【各一两】
　　芙蓉【二两】　　　独活
　　白芷　　　　　赤芍药【各五钱】
　　右共为末用生姜汁茶清调温贴敷
　　伤损紫黒色乆不退者加肉桂五钱
　　固齿散
　　骨碎补　　　　牡鼠骨【煆灰】
　　共研细末磁罐收贮听用
　　封口药【见鼻柱骨伤】














　　扶桑骨
　　扶桑骨即两额骨旁近太阳肉内凹处也若跌仆损伤或掀肿或血出或青紫坚硬头疼耳鸣青痕满面憎寒恶冷心中发热大便干燥宜内服正骨紫金丹如破损者外以炙熨法定痛外破者乌龙膏敷之
　　正骨紫金丹
　　灸熨法【俱见颠顶骨伤】
　　乌龙膏【方见凌云骨伤】
　　耳
　　耳者司听之窍也耳门之名曰蔽耳轮之名曰郭凡耳被砍跌打落或上脱下粘或下脱上粘内用封口药外用消毒定痛散敷贴及耳后看脱落所向用鹅翎横夹定却用竹夹子直上横缚定缚时要两耳相对轻轻缚住或用缀法
　　封口药
　　消毒定痛散【俱见鼻柱骨伤】
　　缀法【见鼻柱骨伤】







　　玉梁骨
　　玉梁骨即耳门骨其处上即曲颊下即颊车两骨之合钳也耳门内上通脑髓亦闗灵明若垫伤击伤而有碍于骨肉者肿痛流血服正骨紫金丹八仙逍遥汤洗之洗毕贴混元膏坐卧避冷处若伤重内连脑髓及伤灵明必昏沉不省人事不进饮食若再平素气血皆虚必为不治之证
　　八仙逍遥汤
　　耑洗跌仆损伤肿硬疼痛及一切冷振风湿筋骨血肉肢体痠痛诸证
　　防风　　　　　荆芥
　　川芎　　　　　甘草【各一钱】
　　当归　　　　　　　　【酒洗】　　　黄蘗【各二钱】
　　茅山苍术　　　牡丹皮
　　川椒【各三钱】　　苦参【五钱】
　　共合一处装白布袋内紥口水熬滚薫洗患处
　　两钓骨
　　两钓骨名曲颊即上颊之合钳曲如环形以纳下牙车骨尾之钩者也打扑损伤耳肿腮硬牙闗急嚼物不合宜内服正骨紫金丹外贴万灵膏坐卧避冷处正骨紫金丹
　　万灵膏【俱见颠顶伤】










　　颊车骨
　　颊车骨即下牙床骨也俗名牙钓承载诸齿能咀食物有运动之象故名颊车其骨尾形如钩上控于曲颊之环或打仆脱臼或因风湿袭入钩环脱臼单脱者为错双脱者为落凡治单脱者用手法摘下不脱者以两手捧下颏稍外拽复向内托之则双钩皆入上环矣再以布自地阁纒绕头顶以固之宜内服正骨紫金丹外贴万灵膏待能饮食后去布只用布兠其下颏系于顶上二三日可愈若双脱者治法同前若欠而致脱臼者乃突滑也无妨脱臼者俗名吊下巴欠者俗名打哈气正骨紫金丹
　　万灵膏【方俱见顚顶伤】












　　后山骨
　　后山即头后枕骨也其骨形状不同或如品字或如山字或如川字或圎尖或月芽形或偃月形或鸡子形皆属枕骨凡有伤损其人头昏目耳鸣有声项强咽直饮食难进坐卧不安四肢无力内服正骨紫金丹外敷乌龙膏洗以海桐皮汤以散瘀去麻木止痛如悮从高处坠下后山骨伤太重筋翻气促痰响如拽锯之声垂头目闭有喘声者此风热所乗至危之证不能治也遗尿者必亡惟月芽形者更易受伤如被坠堕打伤震动盖顶骨缝以致脑筋转拧疼痛昏迷不省人事少时或明者其人可治急以凉水蘸髪啓开牙闗以酒调八厘散灌之服后目开痛苦有声二目流泪愈见可治之兆服正骨紫金丹炒米粥调飬可愈
　　正骨紫金丹【见颠顶伤】
　　乌龙膏【见凌云骨伤】
　　海桐皮汤【见两颧骨伤】
　　八厘散【见颠顶伤】







　　寿台骨
　　寿台骨即完骨在耳后接于耳之玉楼骨者也若跌打损伤其耳上下俱肿起耳内之禁骨有伤则见血脓水耳外瘀聚凝结疼痛筋结不能舒通以致头晕眼迷两太阳扶桑骨胀痛颈项筋强虚浮红紫精神短少四肢无力坐卧不安饮食少进以乌龙膏敷耳伤处用丝棉裹导气通瘀锭塞耳内内服人参紫金丹通瘀散肿外再以八仙逍遥汤薫洗消散虚浮肿痛忌食热物发物如血流不止三日不饮食必动脑髓不宜治之
　　乌龙膏【见凌云骨伤】
　　导气通瘀锭【见顚顶骨伤】
　　人参紫金丹【见山角骨伤】
　　八仙逍遥汤【见玉梁骨伤】



　　旋台骨
　　旋台骨又名玉柱骨即头后颈骨三节也一名天柱骨此骨被伤共分四证一曰从高坠下致颈骨揷入腔内而左右尚活动者用提项法治之一曰打伤头低不起用端法治之一曰坠伤左右歪邪用整法治之一曰仆伤面仰头不能垂或筋长骨错或筋聚或筋强骨随头低用推端续整四法治之凡治者临证时问其或坠车马踒伤或高处坠下折伤或打重跌倒再问其或思饮食或不思饮食或四肢无伤而精神不减或精神短少或能坐起行走或昏睡不语或疼痛不止瘀聚凝结肿硬筋胀皆宜内服正骨紫金丹外敷万灵膏并洗海桐皮汤灸熨定痛散外按手法治之手法详首卷
　　正骨紫金丹
　　万灵膏【俱见颠顶伤】
　　海桐皮汤【见两颧骨伤】
　　定痛散【见两山角骨伤】















　　御纂医宗金鉴卷八十八
<子部,医家类,御纂医宗金鉴>
　　钦定四库全书
　　御纂医宗金鉴卷八十九
　　编辑正骨心法要旨目録
　　胸背部
　　胸骨图
　　子骨
　　胸骨【脇肋附】
　　岐骨
　　蔽心骨
　　鳬骨
　　隂囊
　　背骨图
　　背骨
　　腰骨
　　尾骶骨
　　四肢部
　　四肢图
　　髃骨
　　臑骨
　　肘骨
　　臂骨
　　腕骨
　　五指骨
　　竹节骨
　　四肢图
　　骻骨
　　环跳
　　大楗骨
　　膝盖骨
　　胻骨
　　踝骨
　　跗骨
　　足五趾骨
　　跟骨













　　御纂医宗金鉴卷八十九目録
　　钦定四库全书
　　御纂医宗金鉴卷八十九
　　编辑正骨心法要旨





　　胸背部
　　子骨
　　子骨经名拄骨横卧于两肩前缺盆之外其两端外接肩解击打损伤或骑马乘车因取物偏坠于地断伤此骨用手法先按胸骨再将肩端向内合之揉摩断骨令其复位然后用带挂臂于项勿令揺动内服人参紫金丹外熨定痛散再敷万灵膏其证可愈
　　人参紫金丹
　　定痛散【俱见山角骨伤】
　　万灵膏【见颠顶伤】














　　胸骨
　　胸骨即骭骨乃胸脇众骨之统名也一名膺骨一名臆骨俗名胸膛其两侧自腋而下至肋骨之尽处统名曰脇脇下小肋骨名曰季脇俗名软肋肋者单条骨之谓也统脇肋之总又名曰胠凡胸骨被物从前靣撞打跌仆者重从后靣撞仆者轻轻者先按证用手法治之再内服正骨紫金丹外用麫麸和定痛散灸熨之或以海桐皮汤洗之贴万灵膏即能获效若内血瘀聚肿痛伛偻难仰者早辰以清上瘀血汤消下破血汤分上膈下膈以治之晩服疎血丸有受伤日久胸骨髙起肌肉削瘦内有邪热瘀血否气膨闷睛蓝体倦痰喘咳嗽者宜加减紫金丹以消热化痰理气健脾润肌定喘若伤重者内干胸中必通心肺两藏其人气乱昏迷闭目呕吐血水呃逆战栗者则危在旦夕不可医治矣若两侧撅肋诸骨被伤者则相其轻重以分别治之凡胸脇诸伤轻者如黎洞丸三黄寳蜡丸等药皆所必需宜酌用之
　　清上瘀血汤
　　治上膈被伤者
　　羌活　　　　　独活
　　连翘　　　　　桔梗
　　枳殻　　　　　赤芍
　　当归　　　　　　　　【酒洗】　　　山栀子
　　黄芩　　　　　甘草
　　川芎　　　　　桃仁
　　红花　　　　　苏木
　　川大黄　　　　生地黄
　　水煎加老酒童便和服
　　消下破血汤
　　治下膈被伤者
　　柴胡　　　　　川芎
　　川大黄　　　　赤芍药
　　当归　　　　　栀子
　　五灵脂　　　　木通
　　枳实　　　　　　　【炒】　　　　红花
　　赤牛膝　　　　泽兰叶
　　苏木　　　　　生地黄
　　黄芩　　　　　桃仁
　　水煎加老酒童便和服
　　加减紫金丹
　　白茯苓　　　　苍术【各二两米泔浸炒】
　　当归　　　　　熟地黄
　　白芍药　　　　　　　　【炒】　　　陈皮【各四两】
　　肉苁蓉【一两酒洗去鳞甲】丁香【一钱】
　　红花【五钱】　　　瓜儿血竭【三钱】
　　乳香【三钱去油】　　　没药【三钱去油】
　　共为细末炼蜜为丸弹子大用黄酒送下
　　黎洞丸
　　治跌打损伤瘀血奔心昏晕不省及一切无名肿毒昏困欲死等证
　　京牛黄　　　　氷片
　　麝香【各二钱五分】阿魏
　　雄黄【各一两】　　川大黄
　　儿茶　　　　　天竺黄
　　三七　　　　　瓜儿血竭
　　乳香　　　　　　　　【去油】　　　没药【各二两去油】
　　藤黄【二两隔汤煮十数次去浮沫用山羊血五钱】
　　【拌晒如无山羊血以子羊血代之】
　　已上十三味共为细末将藤黄化开为丸如芡实大若干稍加白蜜外用蜡皮封固内服用无灰酒送下外敷用茶卤磨涂忌一切生冷发物
　　三黄寳蜡丸
　　耑治一切跌打损伤及破伤风并伤力成痨女人产后恶露不尽致生怪证瘀血奔心痰迷心窍危在旦夕重者一钱轻者三分用无灰酒送下立刻全生如被鸟鎗打伤铅子在内危在倾刻服一钱吃酒数杯睡一时汗出即愈如外敷将香油热化少许鸡翎扫患处服药后忌凉水生冷烧酒三日如不忌此酒则药无功
　　天竺黄【三两】　　雄黄【二两】
　　刘寄奴　　　　红芽大防【去骨】
　　骐驎竭【各三两】　归尾【一两五钱】
　　硃砂　　　　　儿茶【各一两】
　　净乳香【三钱去油】　　琥珀
　　轻粉　　　　　水银【同轻粉硏不见星】
　　麝香【各三钱】
　　已上各称足分两各硏为细末如无真天竺黄以真胆星三两代之再用好黄蜡二十四两炼净滚汤坐定将药投入不住手搅匀取出装磁罐内备用
　　正骨紫金丹
　　万灵膏【俱见颠顶骨伤】
　　定痛散【见山角骨伤】
　　疎血丸【见凌云骨伤】












　　岐骨
　　岐骨者即两鳬骨端相接之处其下即鸠尾骨也内近心君最忌触犯或打扑或马撞则血必壅瘀而多疼痛轻者只在于膈上重者必入心藏致神昏目闭不省人事牙关紧闭痰喘鼻搧久而不醒醒而神乱此血瘀而坚凝不行者也难以囘生如神不昏乱仅瘀痛不止胸满气促黙黙不语醒时犹能稍进饮食者冝早晨服加减苏子桃仁汤加枳殻晚服疎血丸外贴万灵膏再以炒热定痛散熨之庶可愈也又凡周身骨之两乂者皆名岐骨学者冝知之
　　加减苏子桃仁汤【见颠顶骨伤】
　　疎血丸【见凌云骨伤】
　　万灵膏【见颠顶骨伤】
　　定痛散【见山角骨伤】


　　蔽心骨
　　蔽心骨即鸠尾骨也其质系脆骨在胸下岐骨之间跌打撞振伤损疼痛不止两脇气串满腹疼痛腰伛不起两手按胸者冝内服八厘散外用艾醋汤洗之敷万灵膏渴饮淡黄酒忌茶水生冷粇米粥
　　八厘散
　　万灵膏【俱见颠顶骨伤】









　　鳬骨
　　鳬骨者即胸下之边肋也上下二条易被损伤左右皆然自此以上有肘臂防之难以着伤在下近腹者用手提之易治盖其肋近边可以着手则断肋能复其位也其人必低头伛腰痛苦呻吟惟侧卧不能仰卧若立起五内皆痛或头迷神昏饮食少进冝内服正骨紫金丹洗以八仙逍遥汤贴万灵膏及散瘀等药可愈若在上之第二肋或有断裂垫伤塌陷不起因位居膈上难以入手虽强为之亦难完好其所伤之血留于膈上若不随药性开行必结成包囊其包轻者系黄水硬者系血块则成痼疾矣
　　正骨紫金丹【见颠顶骨伤】
　　八仙逍遥汤【见玊梁骨伤】
　　万灵膏【见颠顶骨伤】


　　隂囊
　　凡隂囊被人扯破者用鸡子黄油并金毛狗脊毛薄摊涂油于上次傅封口药又用截血膏敷贴或乌龙膏敷贴亦可内服加减紫金丹洗用紫苏叶煎水洗之凡隂囊有青黑紫色肿者用定痛膏加赤芍草乌良姜肉桂各少许打和用韭叶捣烂同贴如无韭叶用葱叶亦可仍服利小水之药
　　定痛膏
　　治打扑伤损动筋折骨跌磕木石压伤肿痛
　　芙蓉叶【二两】　　紫荆皮
　　独活　　　　　南星【生】
　　白芷【各五钱】
　　右共为末加马齿苋一两捣极烂和末一处用生葱汁老酒和炒暖敷
　　封口药【见鼻柱骨伤】
　　截血膏【见唇口伤】
　　乌龙膏【见凌云骨伤】
　　加减紫金丹【见胸骨伤】






















　　背骨
　　背者自后身大椎骨以下腰以上之通称也其骨一名脊骨一名膂骨俗呼脊梁骨其形一条居中共二十一节下尽尻骨之端上载两肩内系藏府其两旁诸骨附接横叠而弯合于前则为胸脇也先受风寒后被跌打损伤者瘀聚凝结若脊筋陇起骨缝必错则成伛偻之形当先揉筋令其和软再按其骨徐徐合缝背膂始直内服正骨紫金丹再敷定痛散以烧红铁器烙之觉热去敷药再贴混元膏
　　正骨紫金丹
　　混元膏【俱见颠顶伤】
　　定痛散【见山角骨伤】












　　腰骨
　　腰骨即脊骨十四椎十五椎十六椎间骨也若跌打损伤瘀聚凝结身必俯卧若欲仰卧侧卧皆不能也疼痛难忍腰筋僵硬宜手法将两旁脊筋向内归附膂骨治者立于高处将病人两手高举则脊筋全舒再令病人仰靣昻胸则膂骨正而患除矣内服补筋丸外贴万灵膏灸熨止痛散
　　止痛散
　　止痛消肿活血通经辟风驱寒
　　防风　　　　　荆芥
　　当归　　　　　蕲艾
　　牡丹皮　　　　鹤虱
　　升蔴【各一钱】　　苦参
　　铁线透骨草　　赤芍药【各二钱】
　　川椒【三钱】　　　甘草【八分】
　　共用末装白布袋内紥口煎滚薰洗
　　补筋丸【见髃骨伤】
　　万灵膏【见颠顶伤】














　　尾骶骨
　　尾骶骨即尻骨也其形上寛下窄上承腰脊诸骨两旁各有四孔名曰八胶其末节名曰尾闾一名骶端一名橛骨一名穷骨俗名尾桩若蹲垫壅肿必连腰胯内服正骨紫金丹洗以海桐皮汤贴万灵膏
　　正骨紫金丹【见颠顶伤】
　　海桐皮汤【见两颧骨伤】
　　万灵膏【见颠顶骨伤】
















　　四肢部
　　髃骨
　　髃骨者肩端之骨即肩胛骨臼端之上棱骨也其臼含纳臑骨上端其处名肩解即肩防与臑骨合缝处也俗名吞口一名肩头其下附于脊背成片如翅者名肩胛亦名肩髆俗名锨板子骨已上若被跌伤手必屈转向后骨缝裂开不能抬举亦不能向前惟扭于肋后而已其气血皆壅聚于肘肘肿如椎其肿不能过腕两手筋反胀瘀血凝滞如肿处痛如鍼刺不移者其血必化而为脓则腕掌皆凉或麻木若臑骨突出宜将突出之骨向后推入合缝再将臑筋向内拨转则臑肘臂腕皆得复其位矣内服补筋丸外贴万灵膏烫洗用海桐皮汤或敷白胶香散或金沸草汁涂之亦佳
　　补筋丸
　　此药耑治跌仆踒闪筋翻筋挛筋胀筋粗筋聚骨错血衇壅滞宣肿青紫疼痛等证
　　五加皮　　　　蛇床子
　　好沉香　　　　丁香
　　川牛膝　　　　白云苓
　　白莲蕋　　　　肉苁蓉
　　丝子　　　　当归【酒洗】
　　熟地黄　　　　牡丹皮
　　宣木瓜【各一两】　怀山药【八钱】
　　人参　　　　　广木香【各三钱】
　　共为细末炼蜜为丸弹子大每丸重三钱用好无灰酒送下
　　又加减补筋丸
　　当归【一两】　　　熟地黄
　　白芍药【各二两】　红花
　　乳香　　　　　白云苓
　　骨碎补【各一两】　广陈皮【二两】
　　没药【三钱】　　　丁香【五钱】
　　共为细末炼蜜为丸弹子大每丸重三钱用好无灰酒送下
　　白胶香散
　　治皮破筋断
　　白胶香一味为细末敷之
　　又方
　　金沸草根捣汁涂筋封口二七日便可相续止痛一贴即愈不用再涂
　　万灵膏【见颠顶骨伤】
　　海桐皮汤【见两颧骨伤】














　　臑骨
　　臑骨即肩下肘上之骨也自肩下至手腕一名肱俗名肐膊乃上身两大支之通称也或坠车马跌碎或打断或斜裂或截断或碎断打断者有碎骨跌断者则无碎骨壅肿疼痛心神忙乱徧体麻冷皆用手法循其上下前后之筋令得调顺摩按其受伤骨缝令得平正再将小杉板周围逼定外用白布纒之内服正骨紫金丹外贴万灵膏如壅肿不消外以散瘀和伤汤洗之
　　正骨紫金丹
　　万灵膏
　　散瘀和伤汤【俱见颠顶骨伤】





　　肘骨
　　肘骨者肐膊中节上下支骨交接处也俗名鹅鼻骨若跌伤其肘尖向上突出疼痛不止汗出战栗用手法翻其臂骨拖肘骨令其合缝其斜弯之筋以手推摩令其平复虽即时能垂能举仍当以养息为妙若壅肿疼痛宜内服正骨紫金丹外贴万灵膏
　　正骨紫金丹
　　万灵膏【俱见颠顶骨伤】








　　臂骨
　　臂骨者自肘至腕有正辅二根其在下而形体长大连肘尖者为臂骨其在上而形体短细者为辅骨俗名纒骨叠并相倚俱下接于腕骨焉凡臂骨受伤者多因迎击而断也或断臂辅二骨或惟断一骨瘀血凝结疼痛以手法接对端正贴万灵膏竹帘裹之加以布条紥紧俟三日后开帘视之以手指按其患处或仍有未平再揉摩其瘀结之筋令复其旧换贴膏药仍以竹帘裹之每日清晨服正骨紫金丹
　　万灵膏
　　正骨紫金丹【俱见颠顶骨伤】





　　腕骨
　　腕骨即掌骨乃五指之本节也一名壅骨俗名虎骨其骨大小六枚凑以成掌非块然一骨也其上并接臂辅两骨之端其外侧之骨名高骨一名鋭骨亦名踝骨俗名龙骨以其能宛屈上下故名曰腕若坠车马手掌着地只能伤腕若手指着地其指翻贴于臂上者则腕缝必分开伤腕者壅肿疼痛法以两手揉摩其腕内服正骨紫金丹外贴万灵膏若手背向后翻贴于臂者以两手捉其手背轻轻囘翻之令其复位仍按摩其筋必令调顺内服人参紫金丹外敷混元膏
　　正骨紫金丹
　　万灵膏
　　混元膏【俱见颠顶骨伤】
　　人参紫金丹【见山角骨伤】


　　五指骨
　　五指之骨名锤骨即各指本节之名也若被打伤折五指皆同株连肿痛因其筋皆相连也手掌与背其外体虽混一不分而其骨在内乃各指之本节相连而成者也若手背与手心皆坚硬壅肿热痛必正其骨节则无后患若不即时调治其所壅之血后必化而为脓气盛者服疮毒之剂调治可愈气虚者将来成漏矣洗以散瘀和伤汤贴万灵膏
　　散瘀和血汤
　　万灵膏【俱见颠顶骨伤】






　　竹节骨
　　竹节骨即各指次节之名也跌打损伤骨碎筋弯指不能伸以手撚其屈节则指必舒直洗以散瘀和伤汤贴以万灵膏如指甲缝蓄积毒血其甲必脱落若再生指甲其形多不如旧若第三节有伤治同次节其指甲名爪甲
　　散瘀和伤汤
　　万灵膏【俱见颠顶骨伤】
















　　胯骨
　　胯骨即髋骨也又名踝骨若素受风寒湿气再遇跌打损伤瘀血凝结肿硬筋翻足不能直行筋短者脚尖着地骨错者臀努斜行宜手法推按胯骨复位将所翻之筋向前归之其患乃除宜服加味健歩虎潜丸薰洗海桐皮汤灸熨定痛散
　　加味健步虎潜丸
　　耑治跌打损伤气血虚衰下部腰胯膝腿疼痛痠软无力步履艰难服此药至一百日舒筋止痛活血补气健旺精神
　　胶　　　　　　　　　　　【蛤粉炒成珠】鹿角胶【蛤粉炒成珠】
　　虎胫骨　　　　　　　　　　【酥油灸】　何首乌【黑豆拌蒸晒各九次】
　　川牛膝　　　　　　　　　　　【酒洗晒干】杜仲【姜汁炒断丝】
　　锁阳　　　　　当归【各二两酒洗炒干】
　　威灵仙　　　　　　　　　【酒洗】　　黄蘗【酒洗晒干小盐少许酒炒】
　　人参　　　　　　　　【去芦】　　　羌活
　　干姜　　　　　白芍药【微炒】
　　云白术【各一两土炒】　熟地黄【三两】
　　大川附子【一两五钱童便盐水各一椀生姜二两切片同煮一整日令极熟水干再添盐水煮毕取出剩皮切薄片又换净水入川黄连五钱甘草五钱同煮长香三炷取出晒干如琥珀明亮色方用】
　　共为细末炼蜜为丸如梧桐子大每服三钱空心淡盐汤送下冬日淡黄酒送下
　　海桐皮汤【见两颧骨伤】
　　定痛散【见山角骨伤】















　　环跳
　　环跳者髋骨外向之凹其形似臼以纳髀骨之上端如杵者也名曰机又名髀枢即环跳穴处也或因跌打损伤或踒垫挂镫以致枢机错努青紫肿痛不能步履或行止欹侧艰难宜先服正骨紫金丹洗以海桐皮汤贴万灵膏常服健步虎潜丸
　　正骨紫金丹【见颠顶骨伤】
　　万灵膏【见颠顶骨伤】
　　海桐皮汤【见两颧骨伤】
　　虎潜丸【见髋骨伤】






　　大楗骨
　　一名髀骨上端如杵入于髀枢之臼下端如锤接于防骨统名曰股乃下身两大支之通称也俗名大腿骨坠马拧伤骨碎筋肿黑紫清凉外起白泡乃因骨碎气泄此证治之鲜效如人年少气血充足者虽形证肿痛而不昏沉无白泡者可治法以两手按摩碎骨推拿复位再以指顶按其伤处无错落之骨用竹帘裹之每日早服正骨紫金丹俟三日后开帘视之若有不平处再捻筋结令其舒平贴万灵膏仍以竹帘裹之
　　正骨紫金丹【见颠顶骨伤】
　　万灵膏【见颠顶骨伤】





　　膝盖骨
　　膝盖骨即连骸亦名膑骨形圆而扁覆于楗防上下两骨之端内靣有筋聫属其筋上过大腿至于两脇下过胻骨至于足背如有跌打损伤膝盖上移者其筋即肿大株连于腘内之筋腘内之筋上连腰胯故每有腰屈疼痛之证或下移胻骨则焮肿或足腹冷硬步履后拽斜行也若膝盖离位向外侧者则内筋肿大向内侧者则筋直腘肿宜详视其骨如何斜错按法推拿以复其位内服补筋丸以定痛散灸熨之熏八仙逍遥汤则愈补筋丸【见髃骨伤】
　　定痛散【见山角骨伤】
　　八仙逍遥汤【见玊梁骨伤】




　　胻骨
　　胻骨即膝下踝上之小腿骨俗名臁胫骨者也其骨二根在前者名成骨又名骭骨其形粗在后者名辅骨其形细又俗名劳堂骨若被跌打损伤其骨尖斜突外出肉破血流不止疼痛呻吟声细饮食少进若其人更气血素弱必致危亡宜用手法按筋正骨令复其位贴万灵膏以竹帘裹住再以白布纒之先服正骨紫金丹继服健步虎潜丸
　　万灵膏
　　正骨紫金丹【俱见颠顶骨伤】
　　健歩虎潜丸【见髋骨伤】





　　踝骨
　　踝骨者胻骨之下足跗之上两旁突出之高骨也在内者名内踝俗名合骨在外者为外踝俗名核骨或驰马坠伤或行走错误则后跟骨向前脚尖向后筋翻肉肿疼痛不止先用手法拨筋正骨令其复位再用竹板夹定跟骨缚于胻骨之上三日后解缚视之以枕支于足后用手扶筋再以手指防按其筋结之处必令端平内服正骨紫金丹灸熨以定痛散洗以海桐皮汤常服健步虎潜丸若稍愈后遽行劳动致胻骨之端向里歪者则内踝突出肿大向外歪者则外踝突出肿大血衇瘀聚凝结歩履无力足底欹斜颇费调治故必待气血通畅全复始可行动
　　正骨紫金丹【见颠顶骨伤】
　　定痛散【见山角骨伤】
　　海桐皮汤【见两颧骨伤】
　　健步虎潜丸【见髋骨伤】
　　跗骨
　　跗者足背也一名足趺俗称脚靣其骨乃足趾本节之骨也其受伤之因不一或从陨坠或被重物击压或被车马踹砑若仅伤筋肉尚属易治若骨体受伤每多难治先以手法轻轻搓摩令其骨合筋舒洗以海桐皮八仙逍遥等汤贴以万灵膏内服舒筋定痛之剂及健步虎潜丸补筋丸
　　海桐皮汤【见山角骨伤】
　　八仙逍遥汤【见玉梁骨伤】
　　健步虎潜丸【见髋骨伤】
　　补筋丸【见髃骨伤】





　　足五趾骨
　　趾者足之指也名以趾者所以别于手也俗名足节其节数与手之骨节同大指本节后内侧圆骨努突者一名核骨又名覈骨俗呼为孤拐也趾骨受伤多与跗骨相同惟奔走急廹因而受伤者多治法与跗骨同











　　跟骨
　　跟骨者足后跟骨也上承胻辅二骨之末有大筋附之俗名脚挛筋其筋从跟骨过踝骨至腿肚里上至腘中过臀抵腰脊至顶自脑后向前至目眦皆此筋之所达也若落马坠蹬等伤以致跟骨拧转向前足趾向后即或骨未碎破而缝隙分离自足至腰脊诸筋皆失其常度拳挛疼痛宜拨转如旧药饵调治皆同前法【按】正骨紫金丹混元膏散瘀和伤汤海桐皮汤万灵膏诸药皆
　　内庭常用经騐之方故以上诸证多引用之其或跌打损伤证中而又兼他病者则不止此数药也故采前人旧载诸方集于末卷以示证治之法有不可狭隘者焉


　　御纂医宗金鉴卷八十九
　　钦定四库全书
　　御纂医宗金鉴卷九十
　　编辑正骨心法要防目録
　　内治杂证法
　　方法总论
　　伤损内证
　　伤损出血
　　瘀血泛注
　　瘀血作痛
　　血虚作痛
　　呕吐黑血
　　发热
　　肌肉作痛
　　骨伤作痛
　　胸腹痛闷
　　脇肋胀痛
　　腹痛
　　少腹引阴茎作痛
　　腰痛
　　晕
　　烦躁
　　喘咳
　　昏愦
　　作呕
　　作渴
　　秘结
　　挟表
　　补遗方



　　御纂医宗金鉴卷九十目録
　　钦定四库全书
　　御纂医宗金鉴卷九十
　　编辑正骨心法要防
　　内治杂证法
　　方法总论
　　今之正骨科即古跌打损伤之证也专从血论湏先辨或有瘀血停积或为亡血过多然后施以内治之法庶不有误也夫皮不破而内损者多有瘀血破肉伤防每致亡血过多二者治法不同有瘀血者宜攻利之亡血者宜补而行之但出血不多亦无瘀血者以外治之法治之更察其所伤上下轻重浅深之异经络气血多少之殊必先逐去瘀血和荣止痛然后调养气血自无不效若夫损伤杂证论中不及偹载者俱分门晰类详列于后学者宜尽心焉


　　伤损内证
　　凡跌打损伤坠堕之证恶血留内则不分何经皆以肝为主盖肝主血也故败血凝滞从其所属必归于肝其痛多在脇肋小腹者皆肝经之道路也若壅肿痛甚或发热自汗皆宜斟酌虚实然后用调血行经之药王好古云登高坠下撞打等伤心腹胸中停积瘀血不散者则以上中下三焦分别部位以施药饵瘀在上部者宜犀角地黄汤瘀在中部者宜桃仁承气汤瘀在下部者宜抵当汤之类湏于所用汤中加童便好酒同煎服之虚人不可下者宜四物汤加穿山甲若瘀血已去则以复元通气散加当归调之内经云形伤作痛气伤作肿又云先肿而后痛者形伤气也先痛而后肿者气伤形也凡打扑闪错或恼怒气滞血凝作痛及元气素弱或因呌号血气损伤或过服克伐之剂或外敷寒凉之药致气血凝结者俱宜用活血顺气之剂后列诸方以偹选用
　　犀角地黄汤
　　犀角　　　　　生地黄【酒浸另捣】
　　丹皮　　　　　白芍【各等分】
　　水煎服
　　桃仁承气汤
　　大黄　　　　　芒硝
　　桃仁　　　　　桂枝
　　甘草
　　水煎服以利为度
　　抵当汤
　　水蛭　　　　　蝱虫【各三十枚去翅足】
　　大黄【一两酒浸】　　　桃仁【三十枚去皮尖】
　　水煎去渣取三升温服一升不下再服
　　复元活血汤
　　柴胡【五钱】　　　当归
　　穿山甲　　　　　　　　【炮】　　　栝蒌根【各三钱】
　　甘草　　　　　红花【各二钱】
　　桃仁【五十个去皮尖】　　大黄【一两酒浸】
　　右将桃仁研烂余药剉如麻豆大每服一两水二钟酒半盏煎至七分去渣大温食前服以利为度
　　巴防汤
　　巴防　　　　　　　　【去心】　　　大黄【各半两】
　　当归　　　　　地黄
　　芍药　　　　　川芎【各一两】
　　右为末水煎服以利为度
　　破血消痛汤
　　羌活　　　　　防风
　　官桂【各一钱】　　蘓木【一钱半】
　　柴胡　　　　　连翘
　　当归梢【各二钱】　麝香【少许另研】
　　水蛭【二钱炒去烟尽另研】
　　右为粗末共一服酒二大盏水一盏水蛭麝香另研如泥余药煎至一大盏去火稍热调二味服之两服立愈
　　清心药
　　牡丹皮　　　　当归
　　川芎　　　　　赤芍药
　　生地黄　　　　黄芩
　　黄连　　　　　连翘
　　栀子　　　　　桃仁
　　甘草【各等分】
　　右引用灯心草薄荷煎入童便和服
　　止痛药
　　当归　　　　　牛膝
　　川芎　　　　　懐庆生地
　　赤芍药　　　　白芷
　　羌活　　　　　独活
　　杜仲　　　　　续断【各一两】
　　肉桂　　　　　八角茴香
　　乳香　　　　　没药【各五钱】
　　南木香　　　　丁皮
　　沉香　　　　　血竭【各二钱半】
　　右为末老酒调用
　　活血顺气何首乌散
　　何首乌【三钱】　　当归
　　赤芍药　　　　白芷
　　乌药　　　　　枳殻
　　防风　　　　　甘草
　　川芎　　　　　陈皮
　　香附　　　　　紫蘓
　　羌活　　　　　独活
　　肉桂【各一钱】
　　右薄荷生地黄煎入酒和服
　　疼痛甚者加乳香没药
　　调经散
　　川芎　　　　　当归
　　芍药　　　　　黄耆【各一钱半】
　　青皮　　　　　乌药
　　陈皮　　　　　熟地黄
　　乳香　　　　　　　　【另研】　　　茴香【各一钱】
　　右作一服水二钟煎至一钟不拘时服
　　牡丹皮散
　　牡丹皮　　　　当归
　　骨碎补　　　　红花【酒浸】
　　续断　　　　　乳香
　　没药　　　　　桃仁
　　川芎　　　　　赤芍药
　　生地黄【各等分】
　　右水酒煎服却用秫米饭热罨缚冷又蒸热换缚
　　橘术四物汤
　　当归　　　　　川芎
　　白芍药　　　　怀庆生地【各二钱】
　　陈皮　　　　　白术
　　红花【各一钱】　　桃仁【十枚】
　　右生地黄煎服
　　骨节疼加羌活独活
　　痛不止加乳香没药
　　当归补血汤
　　当归　　　　　川芎
　　白芍药　　　　熟地黄
　　防风　　　　　连翘
　　羌活　　　　　独活
　　乳香　　　　　没药
　　白芷　　　　　续断
　　杜仲【各等分】
　　右生地黄煎入童便和服不可用酒
　　气虚加人参白术黄耆
　　复元通气散
　　木香　　　　　茴香【炒】
　　青皮　　　　　　　　【去皮】　　　穿山甲【酥炙】
　　陈皮　　　　　白芷
　　甘草　　　　　漏芦
　　贝母【各等分】
　　右为末每服一二钱温酒调下
　　伤损出血
　　伤损之证或患处或诸窍出血者此肝火炽盛血热错经而妄行也用加味逍遥散清热养血若中气虚弱血无所附而妄行用加味四君子汤补中益气汤或元气内脱不能摄血用独参汤加炮姜以回阳如不应急加附子如血蕴于内而呕血者用四物汤加柴胡黄芩凡伤损而犯劳碌或怒气肚腹胀闷或过服寒毒等药致伤阳络者则为吐血衄血便血尿血伤于阴络者则为血积血块肌肉青黑此皆脏腑亏损经隧失职急补脾肺二脏自愈矣
　　加味逍遥散
　　白术　　　　　茯苓
　　当归　　　　　白芍【各二钱】
　　柴胡【一钱】　　　薄荷【五分】
　　黑栀　　　　　丹皮【各一钱五分】
　　水煎服
　　补中益气汤
　　人参【二钱】　　　黄耆【二钱炙】
　　白术【一钱五分炒】　当归【一钱五分】
　　升麻【五分】　　　柴胡【五分】
　　陈皮【八分】　　　甘草【三分炙】
　　引用姜枣水煎服
　　四君子汤
　　人参　　　　　白术
　　茯苓【各二钱】　　甘草【一钱炙】
　　引用姜枣水煎服
　　四物汤
　　当归【三钱】　　　川芎
　　白芍药【二钱】　　熟地黄【三钱】
　　水煎服
　　独参汤
　　人参【一两】
　　水煎服
　　瘀血泛注
　　伤损瘀血泛注之证乃跌仆血滞所致盖气流而注血注而凝或注于四肢关节或留于胸腹腰臋或漫肿或结块初起皆属肝脾郁火急用葱熨法内服小柴胡汤以清肝火次用八珍汤以壮脾胃或益气养荣汤久服自然收功若日久溃破而气血虚者宜十全大补汤若溃而寒邪凝滞不敛者宜豆豉饼祛散之此证若不补气血不慎起居不戒七情或用寒凉克伐俱属不治小柴胡汤
　　柴胡【二钱】　　　黄芩【一钱五分】
　　半夏　　　　　　　【制】　　　　人参【各一钱】
　　甘草【五分炙】
　　引用姜二片水煎服
　　八珍汤
　　即四君子汤四物汤相和为剂也
　　益气养荣汤
　　人参　　　　　黄耆【炒】
　　当归　　　　　川芎
　　熟地黄　　　　白芍【炒】
　　香附　　　　　贝母
　　茯苓　　　　　陈皮【各一钱】
　　白术【二钱】　　　柴胡【六分】
　　甘草　　　　　桔梗【各五分】
　　引用姜水煎服
　　口干加五味子麦冬
　　往来寒热加青皮
　　十全大补汤
　　即八珍汤加黄耆肉桂各一钱
　　豆豉饼
　　江西豆豉
　　右一味为末唾津和作饼子如钱大厚二分置患处以艾壮于饼上灸之干则再易
　　葱熨法【方见囱骨伤】
　　瘀血作痛
　　伤损之证肿痛者乃瘀血凝结作痛也若胀而重坠色或青黑甚则发热作渴汗出者乃经络壅滞阴血受伤也宜先刺去恶血以通壅塞后用四物汤以调之四物汤【方见伤损出血】
　　血虚作痛
　　伤损之证血虚作痛者其证则发热作渴烦闷头晕日晡益甚此阴虚内热之证宜八珍汤加丹皮麦冬五味子肉桂骨碎补治之
　　八珍汤【方见瘀血泛注】
　　呕吐黑血
　　伤损呕吐黑血者始因打扑伤损败血流入胃脘色黑如豆汁从呕吐而出也形气实者用百合散形气虚者加味芎防汤
　　百合散
　　川芎　　　　　赤芍药
　　当归　　　　　百合
　　生地黄　　　　侧柏叶
　　荆芥　　　　　犀角
　　丹皮　　　　　黄芩
　　黄连　　　　　栀子
　　郁金　　　　　大黄【各一钱】
　　水煎加童便和服
　　加味芎防汤
　　芎防　　　　　当归
　　白术　　　　　百合【水浸一日】
　　荆芥【各一钱】
　　水一钟半酒半钟煎八分不拘时服
　　发热
　　伤损之证发热者若因出血过多衇洪大而虚重按之全无者此血虚发热也用当归补血汤衇若沉微按之软弱者此阴盛发热也宜用四君子汤加炮姜附子若发热烦躁肉瞤筋惕者此亡血也宜用圣愈汤如发热汗出不止者此血脱也宜用独参汤血脱之证其衇实者难治细小者易治
　　当归补血汤
　　黄耆【一两炙】　　　当归【三钱】
　　水煎服
　　圣愈汤
　　人参　　　　　川芎
　　当归　　　　　熟地黄
　　生地　　　　　黄耆【各等分炙】
　　水煎服
　　四君子汤
　　独参汤【俱见伤损出血】
　　肌肉作痛
　　伤损之证肌肉作痛者乃荣卫气滞所致宜用复元通气散筋骨间作痛者肝肾之气伤也用六味地黄丸六味地黄丸
　　熟地黄【八两】　　　山萸肉【四两去核】
　　怀山药【四两】　　　牡丹皮【三两】
　　泽防【三两】　　　　茯苓【三两】
　　共为末炼蜜丸桐子大空心白汤服三钱
　　复元通气散【方见伤损内证】
　　骨伤作痛
　　伤损之证骨伤作痛者乃伤之轻者也若伤重则或折或碎湏用手法调治之其法已详列前篇此乃磕硼微伤骨间作痛肉色不变宜外用葱熨法内服没药丸日间服地黄丸自愈矣
　　没药丸
　　没药　　　　　　　　【去油】　　　乳香【去油】
　　川芎　　　　　川椒【去闭口及目】
　　芍药　　　　　当归【各半两】
　　自然铜【二钱半火煆淬七次】
　　右为细末用黄蜡二两溶化入药末搅匀丸弹子大每服一丸酒一钟化开煎五分热服
　　葱熨法【方见囱骨伤】
　　地黄丸【方见肌肉作痛】
　　胸腹痛闷
　　伤损之证胸腹痛闷者多因跳跃捶胸闪挫举重劳役恚怒所致其胸腹喜手摸者肝火伤脾也用四君子汤加柴胡山栀如畏手摸者肝经血滞也用四物汤加柴胡山栀桃仁红花若胸脇闷痛发热晡热肝经血伤也用加味逍遥散若胸脇闷痛饮食少思肝脾气伤也用四君子汤加芎归柴栀丹皮若胸腹胀满饮食少思肝脾气滞也用六君子汤加柴胡芎归若胸腹不利食少无寐脾气鬰结也用加味归脾汤若痰气不利脾肺气滞也用二陈汤加白术芎归山栀天麻钓藤钩如因过用风热之药致肝血受伤肝火益甚或饮糖酒则肾水益虚脾火益炽若用大黄芍药内伤阴络反致下血少壮者必成痼疾老弱者多致不起
　　加味归脾汤
　　黑栀【一钱】　　　牡丹皮【一钱】
　　人参【一钱】　　　黄耆【一钱五分炙】
　　白术【一钱五分炒】　茯神【二钱】
　　枣仁【一钱五分炒】　当归【一钱】
　　木香【五分】　　　逺志【八分去心】
　　圆肉【二钱】　　　甘草【五分炙】
　　引用姜枣水煎服
　　二陈汤
　　陈皮【一钱五分】　半夏【二钱制】
　　茯苓【二钱】　　　甘草【五分】
　　引用姜水煎服
　　六君子汤
　　即四君子汤加陈皮半夏各一钱五分
　　引用姜枣水煎服
　　四君子汤
　　四物汤
　　加味逍遥汤【俱见伤损出血】
　　脇肋胀痛
　　伤损脇肋胀痛之证如大便通和喘咳吐痰者肝火侮肺也用小柴胡汤加青皮山栀清之若胸腹胀痛大便不通喘咳吐血者乃瘀血停滞也用当归导滞散通之内经云肝藏血脾统血盖肝属木木胜侮土其脾气必虚宜先清肝养血则瘀血不致凝滞次壮脾胃则气血充盛若行克伐则虚者益虚滞者益滞祸不旋踵矣当归导滞散
　　川大黄【一两】　　当归【二钱五分】
　　麝香【少许】
　　右三味除麝香另研外为极细末后入麝香令匀每服三钱热酒一杯调下
　　又方
　　川大黄　　　　当归【各二两】
　　右共为细末每服三钱不拘时温酒调服
　　小柴胡汤【方见瘀血泛注】
　　腹痛
　　伤损腹痛之证如大便不通按之痛甚者瘀血在内也用加味承气汤下之既下而痛不止按之仍痛瘀血未尽也用加味四物汤补而行之若腹痛按之反不痛者血气伤也用四物汤加参耆白术补而和之若下而胸脇反痛肝血伤也用四君子汤加芎归补之既下而发热隂血伤也用四物汤加参术补之既下而恶寒阳气伤也用十全大补汤补之既下而恶寒发热者气血伤也用八珍汤补之下而欲呕者胃气伤也用六君子汤加当归补之下而泄防者脾肾伤也用六君子汤加肉果补骨脂补之若下后手足俱冷昏愦出汗阳气虚寒也急用参附汤若吐防而手足俱冷指甲青者脾肾虚寒之甚也急用大剂参附汤口噤手撒遗尿痰盛唇青体冷者虚极之坏证也急用大剂参附汤多有得生者加味承气汤
　　大黄　　　　　朴硝【各二钱】
　　枳实　　　　　厚朴
　　当归　　　　　红花【各一钱】
　　甘草【五分】
　　水酒各半煎服
　　参附汤
　　人参【或五钱或一两】制附子【或三钱或五钱】
　　引用姜水煎服
　　四君子汤
　　四物汤【俱见伤损出血】
　　六君子汤【方见胸腹痛闷】
　　八珍汤
　　十全大补汤【俱见瘀血泛注】
　　少腹引隂茎作痛
　　伤损而少腹引隂茎作痛者乃瘀血不行兼肝经郁火所致宜用小柴胡汤加大黄黄连山栀服之待痛势已定再用养血之剂自无不愈矣此病若误认为寒证而投以热药重则必危轻则损目治者宜慎之
　　小柴胡汤【方见瘀血泛注】
　　腰痛
　　伤损腰痛脊痛之证或因坠堕或因打扑瘀血留于太阳经中所致宜地龙散治之
　　地龙散
　　地龙　　　　　官桂
　　蘓木【各九分】　　麻黄【七分】
　　黄蘗　　　　　当归尾【各二钱五分】
　　桃仁【九个】　　　甘草【三钱五分】
　　右水煎食前服
　　晕
　　伤损之证头目晕有因服克伐之剂太过中气受伤以致晕者有因亡血过多以致晕者如兼腹胀呕吐宜用六君子汤兼发热作渴不思饮食者宜十全大补汤
　　六君子汤【方见胸腹痛闷】
　　十全大补汤【方见瘀血泛注】
　　烦躁
　　伤损之证烦躁而靣赤口干作渴衇洪大按之如无者宜用当归补血汤如烦躁自汗头晕宜用独参汤如烦躁不寐宜用加味归脾汤如烦躁脇痛宜用柴胡四物汤如亡血过多烦躁者宜用圣愈汤
　　加味归脾汤【方见胸腹痛闷】
　　当归补血汤
　　圣愈汤【俱见发热】
　　柴胡四物汤【即四物汤加柴胡黄芩方见伤损出血】
　　独参汤【方见伤损出血】
　　喘咳
　　伤损之证而喘咳者若因出血过多靣黑胸胀胸膈痛而发喘者乃气虚血乘于肺也急用二味参蘓饮缓则难救若咳血衄血而喘者乃气逆血蕴于肺也只宜活血行气不可用下法宜十味参蘓饮治之
　　二味参蘓饮
　　人参【一两】　　　蘓木【二两】
　　水煎服
　　十味参蘓饮
　　人参　　　　　紫蘓
　　半夏　　　　　茯苓
　　陈皮　　　　　桔梗
　　前胡　　　　　葛根
　　枳殻【各一钱】　　甘草【五分】
　　引用姜二片水煎服
　　昏愦
　　伤损昏愦乃伤之至重以致昏愦不知人事宜急灌以独参汤虽内有瘀血断不可下急用花蕋石散内化之盖恐下之因防而亡阴也若元气虚甚者尤不可下亦用前散以化之凡瘀血在内大便不通用大黄朴消血凝而不下者湏用木香肉桂二三钱以热酒调灌服之血下乃生怯弱之人用消黄而必加木香肉桂同煎者乃假其热以行其寒也
　　花蕋石散
　　石硫黄【四两】　　花蕋石【二两】
　　右二味合匀用瓦礶一个入药在内封口外用纸筋盐泥周围固济候泥干安四方砖上书八卦五行字用炭十觔笼叠周匝自午时从下着火渐渐上彻直至经宿炭尽火冷又放经宿礶冷取出研细用绢罗罗过磁盒收贮每服三钱以童便调服
　　作呕
　　伤损作呕若因痛甚或因克伐而伤胃者宜四君子汤加当归半夏生姜因忿怒而肝伤者用小柴胡汤加山栀茯苓因痰火盛者用二陈汤加姜炒黄连山栀因胃气虚者用补中益气汤加生姜半夏因出血过多者用六君子汤加当归
　　四君子汤
　　补中益气汤【俱见伤损出血】
　　小柴胡汤【方见瘀血泛注】
　　二陈汤
　　六君子汤【俱见胸腹痛闷】
　　作渴
　　伤损作渴若因亡血过多者用四物汤加人参白术如不应用人参黄耆以补气当归熟地以补血或用八珍汤若因胃热伤津液者用竹叶黄耆汤如胃虚津液不足用补中益气汤如胃火炽盛用竹叶石膏汤若烦热作渴小便淋濇乃肾经虚热非地黄丸不能救
　　竹叶黄耆汤
　　淡竹叶【二钱】　　人参
　　黄耆　　　　　生地黄
　　当归　　　　　川芎
　　麦冬　　　　　芍药
　　甘草　　　　　石膏【煆】
　　黄芩　　　　　　　【炒】　　　　半夏【各一钱】
　　水煎服
　　竹叶石膏汤
　　竹叶【三把】　　　石膏【一觔】
　　人参【三两】　　　甘草【二两炙】
　　麦冬【一升】　　　半夏【半升】
　　粳米【半升】
　　引用生姜水煎服
　　四物汤
　　补中益气汤【俱见伤损出血】
　　八珍汤【方见瘀血泛注】
　　六味地黄丸【方见肌肉作痛】
　　秘结
　　伤损之证大便秘结若因大肠血虚火炽者用四物汤送润肠丸或以猪胆汁导之若肾虚火燥者用六味地黄丸若肠胃气虚用补中益气汤若大便秘结里实气壮腹痛坚硬者用玉烛散
　　润肠丸
　　大黄　　　　　当归尾
　　羌活【各五钱】　　桃仁
　　麻仁【各一两】
　　右为末炼蜜丸弹子大空心白汤送下
　　猪胆汁导法
　　大猪胆一枚防汁和法醋少许以灌谷道内如一时顷当大便出宿食恶物甚效
　　玉烛散
　　生地黄　　　　当归
　　川芎　　　　　赤芍药
　　大黄　　　　　　　　【酒浸】　　　芒硝
　　引用生姜水煎服
　　四物汤
　　补中益气汤【俱见伤损出血】
　　六味地黄丸【方见肌肉作痛】

　　挟表
　　伤损之证外挟表邪者其衇必浮紧证则发热体痛形气实者宜疎风败毒散形气虚者宜加味交加散或羌活乳香汤以散之
　　疎风败毒散
　　当归　　　　　川芎
　　白芍药　　　　熟地黄
　　羌活　　　　　独活
　　桔梗　　　　　枳殻
　　柴胡　　　　　白茯苓
　　白芷　　　　　甘草
　　紫蘓　　　　　陈皮
　　香附
　　右生姜生地黄煎入酒和服
　　加味交加散
　　当归　　　　　川芎
　　白芍药　　　　生地黄
　　苍术　　　　　厚朴
　　陈皮　　　　　白茯苓
　　半夏　　　　　羌活
　　独活　　　　　桔梗
　　枳殻　　　　　前胡
　　柴胡　　　　　干姜
　　肉桂　　　　　甘草
　　右生姜煎服
　　有热者去干姜肉桂
　　羌活乳香汤
　　羌活　　　　　独活
　　川芎　　　　　当归
　　赤芍药　　　　防风
　　荆芥　　　　　丹皮
　　续断　　　　　红花
　　桃仁　　　　　乳香
　　右生地黄煎服
　　有热者加柴胡黄芩













　　补遗方
　　补损续筋丸
　　治跌打扑坠骨碎筋断肉破疼痛不息
　　当归【五钱酒洗】　　　川芎
　　白芍　　　　　　　【炒】　　　　熟地【各三钱】
　　广木香　　　　丹皮
　　乳香　　　　　　　　　【去油净】　　没药【各五钱去油净】
　　骨碎补　　　　自然铜
　　红花　　　　　儿血竭【各三钱】
　　朱砂【五钱】　　　丁香【一钱】
　　人参【一两】　　　虎骨【二两酥油炙】
　　古铜钱【三文】
　　共为细末炼蜜为丸每服三钱淡黄酒童便化服
　　补损接骨仙丹
　　治证同前
　　当归　　　　　　　　【酒洗】　　　川芎
　　白芍　　　　　　　【炒】　　　　熟地
　　补骨脂　　　　五灵脂
　　广木香　　　　地骨皮
　　防风【各五钱】　　乳香【去油净】
　　没药　　　　　　　　　【去油净】　　瓜儿血竭【各一钱】
　　右剉一处用夜合花树根皮五钱同入大酒壶内加烧酒同煮一炷香取出温服
　　止血定痛生肌散
　　治伤损等证失血过多或因克伐致血气耗损恶寒发热烦躁
　　乳香　　　　　　　　　【去油净】　　没药【去油净】
　　龙骨【各三钱】　　血竭【二钱】
　　黄丹【五钱飞过】　　　香白芷【二钱五分】
　　软石膏【一两　　煆去火毒】潮脑【少许】
　　共为细末磁器盛之每以糁患处止痛生肌
　　敷跌打青肿方
　　生栀子同飞罗面捣涂之以布纒褁拔出青毒即消
　　回阳玉龙膏
　　耑敷跌打损伤气虚寒冷
　　草乌【二钱炒】　　　南星【一两煨】
　　军姜【一两煨】　　　白芷【一两】
　　赤芍【一两炒】　　　肉桂【五钱】
　　共为末葱汤调搽热酒亦可
　　太乙膏
　　治伤口不收贴之生肌长肉
　　香麻油　　　　当归
　　生地　　　　　生甘草
　　三味入油内煠枯去渣再以丝棉滤净再入净锅熬至滴水不散入炒飞黄丹八两又用慢火熬至滴水成珠取起少倾入白蜡黄蜡各一两微火再熬取起少定入去油净乳香没药各五钱搅匀收磁器内过三宿可贴















　　御纂医宗金鉴卷九十
