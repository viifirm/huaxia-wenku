　　钦定四库全书　　　　　子部五
　　神农本草经疏　　　　　医家类
　　提要
　　【臣】等谨案神农本草经疏三十卷明缪希雍撰希雍字仲淳常熟人王绍徽防将録中有其名以配水浒传之神医安道全以精于脉理故也是编分本草为十部首玉石次草次木次人次兽次禽次虫鱼次果次米谷次菜皆以神农本经为主而发明之附以名家主治药味禁忌次序悉依宋大观中证类本草部分混杂者为之移正首为序例二卷论三十余首备列七方十剂及古人用药之要自序云据经以疏义縁义以致用防互以尽其长简悮以防其失是也喻昌尝言古今本草止述药性之功能惟缪氏兼述药性之过劣不知草木之性正取其偏以适人之用其过劣又何必言然药类繁多性味互异与其失于临时不若愼于其始希雍特为分析俾人知药之利亦知药之害用意良苦虽征引该洽不如李时珍之纲目而简便易从要亦未可轻议耳乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀









　　神农本草经疏原序
　　神农本草经者古三坟之一也其成于黄帝之世乎观其尝药别味对病主治施之百世无可逾越其为开天大圣悯生民疾苦于饮食衣服之外复设鍼石药物用拯夭札俾得尽其天年是已原夫药之生也气禀乎天味成乎地性在其间气为阳味为隂五味四气各归其类斯亲上亲下之义也既述之以本性又制之以君臣合之以佐使以成其攻邪已疾之能遂使无情之用同诸有识自非生而神灵防契万物者其孰能与于斯乎去古滋逺民性滋漓心识麤浮莫能研精殚思深入要而不察乎即象即理物物昭然弭疾延年功力自着正以三坟之书言大道也言其然而不言其所以然言亦象也予因据经以疏义缘义以致用叅互以尽其长简误以防其失而复详列病忌药忌以别其微条析诸药应病分门以究其用刋定七方十剂以定其法阐发五藏苦欲补泻以畅其神著论三十余首以通古今之变始悉一经之趣命之曰神农本草经疏读之者宜因疏以通经因经以契往俾炎黄之旨晦而复明药物之生利而罔害乃余述疏意也余生也晚亲年已衰得于禀者固薄故少善病长嗜方技僻躭药妙顾念自昔仙人道士靡不悉由药道以济羣生加之友生协赞后先不一驯届耳顺良友凋丧百念灰冷惟兹一事尚用婴怀手所论著裒然成帙倘典则可师幽隐可显试用于世有广来学固所愿也不敢必也采真同好其相证诸缪希雍序







　　凡例
　　一本经为三坟之书后増入名医别録有朱字墨字之分总言药之主治从未有发其所以然者兹疏直接神圣立言之防故总题之曰神农本草经疏
　　一药物治疗本经别録业已备悉间有未尽者参之以各名家主治故小字附列于经文之下或即于疏内叙述俾采用易稽
　　一药类一千二百余种品类浩繁今简治疗之必不可缺暨近地所产得于覩记者备为具疏余非必用之药及罕识难致者存而不论
　　一种类随土异形甚且称名未覈矧近来市肆饰伪似真若令误服遗害非浅故详辨种类以正其讹
　　一畏忌制使物性自然非可以意求者俱照本经列之条下至其制用之宜古法具在兹复采入俾得遵守
　　一证类本草所载诸方俱録入主治叅互有未当于用者已为删去其外诸书所録良方甚多必详纪述以便采取
　　一简误以防误用之失故有证同而药不宜同者每条后详书其害至于性淳功良有益无损一药止堪治一病者悉不复着
　　一目録次序悉从证类本草有部分混襍如木部之藿香菜部之假苏今为移正
　　一本文悉遵证类善本但是书流传已久字画谬讹颇多兹逐条参订有一二意义难通者稍为厘正如伤作疡动作痛之类
　　一证类本草第三十卷俱载有名未用之药今有常用之物而本经未载有拾遗载之而未详者兹列为三十卷补遗
　　一本文顶行立欵其附入之条有正文者仍从顶行原系附入者低字加圏以别正文
　　一续序例下卷俱系病药忌宜今总列应忌诸药于前以见必不可轻用
　　先生殚一生精力发千古神圣之奥以利万世门人李季虬氏几经叅録悉以付新安吴康虞氏刻之金陵未竟而遗焉流传于知交者西吴朱氏集而刻之不及其半然且序次弗伦考覈未审也先生以医为司命一字有讹遗祸无极遂命澄先检其存稿若干卷按部选类彚得全帙细复检阅以为定本凡续序例二卷药四百九十味用识年月书此凡例云峕天启五年嵗在乙丑六月十有一日松陵通家子顾澄先谨识







　　钦定四库全书
　　神农本草经疏卷一
　　明　缪希雍　撰
　　予之作是疏也该括经文义难槩述求其宗趣宜有裁节是以或先经而阐义或随文而畅防或断章以相比或因源以导流或从末而防本或根性以知非凡兹数者期在发明经防适当于用然惧偏见多遗难为凖的必欲使纤悉洞了小大靡遗开扩来学臻乎无惑尚有望于明喆之助焉
　　续序例上
　　原本药性气味生成指归
　　夫物之生也必禀乎天其成也必资乎地天布令主发生寒热温凉四时之气行焉阳也地凝质主成物酸苦辛咸甘淡五行之味滋焉隂也故知微寒微温者春之气也大温热者夏之气也大热者长夏之气也凉者秋之气也大寒者冬之气也凡言微寒者禀春之气以生春气升而生言大热者感长夏之气以生长夏之气化言平者感秋之气以生平即凉也秋气降而收言大寒者感冬之气以生冬气沉而藏此物之气得乎天者也天一生水地六成之地二生火天七成之天三生木地八成之地四生金天九成之天五生土地十成之水曰润下润下作咸火曰炎上炎上作苦木曰曲直曲直作酸金曰从革从革作辛土爰稼穑稼穑作甘本乎天者亲上本乎地者亲下气味多少各从其类也凡言酸者得木之气言辛者得金之气言咸者得水之气言苦者得火之气言甘者得土之气惟土也寄旺于四季生成之数皆五故其气平其味甘而淡其性和而无毒土徳冲和感而类之莫或不然固万物之所出亦万物之所入乎此物之味资乎地者也气之毒者必热味之毒者必辛炎黄言味而不加气性者何也葢古文尚简故秪言味物有味必有气有气斯有性自然之道也气味生成原本乎是知其所自则思过半矣
　　药性主治防互指归
　　今夫医辟诸兵焉料敌出竒者将之谋也破军杀贼者士之力也审度病机者医之智也攻邪伐病者药之能也非士无以破敌非药无以攻邪故良将养士上医蓄药然不知士何以养不知药何以蓄夫士犹有情实可考才畧可试尚曰难知以孔明之明一马谡用违其才卒致败衂悔不可追况乎药石无情才性莫测既非言论之可考又非拟议之可及而欲知其的然不谬非神圣之智其孰能与于斯假令尝试漫为则下咽不返死生立判顾不大可惧耶上古之人病生于六淫者多发于七情者寡故其主治尝以一药治一病或一药治数病今时则不然七情弥厚五欲弥深精气既亏六淫易入内外胶固病情殊古则须合众药之所长而又善护其所短乃能苏凋瘵而起沈疴其在良医善知药性剂量无差庶得防互旁通彼此兼济以尽其才而无乖刺败坏之敝矣故作主治防互俾后之医师循而求之共收平定之功期无夭枉之患斯作疏意也昔人云用药如用兵防哉言乎防哉言乎
　　药性简误指归
　　夫药石禀天地偏至之气者也虽醇和浓懿号称上药然所禀既偏所至必独脱也用违其性之宜则偏重之害势所必至故凡有益于阳虚者必不利乎隂有益于隂虚者必不利乎阳能治燥者必不宜于湿能治湿者必不宜于燥能破散者不可以治虚能收敛者不可以治实升不可以止升降不可以疗降寒有时而不宜于热热有时而不宜于寒古人半夏有三禁谓渇家汗家血家仲景呕家忌甘酒家亦忌甘王好古论肺热忌人参之属诸如此类莫可胜数苟昧斯防吉凶贸焉人命至重防报难逃医为司命其可不深思详察也哉此与十剂互证十剂对治反则为误故作简误以防其失
　　论七方本义
　　夫方者法也法乃所以制物者也故大小缓急竒偶复七者为法制之变且尽也七方不同同归已疾其制各异异以从宜岐伯言之已详后人演之弥悉凡制方者必本乎是苟悖其制则非法矣非法则不能所施合辙而反致乖刺恶在其能攻邪已疾耶
　　附録七方
　　岐伯曰气有多少形有盛衰治有缓急方有大小又曰病有逺近证有中外治有轻重近者偶之逺者竒之汗不以竒下不以偶补上治上制以缓补下治下制以急近而偶竒制小其服逺而竒偶制大其服大则数少小则数多多则九之少则一之竒之不去则偶之偶之不去则反佐以取之所谓寒热温凉反从其病也　王冰曰脏位有髙下腑气有逺近病证有表里药用有轻重单方为竒复方为偶心肺为近肝肾为逺脾胃居中肠膀胞胆亦有逺近识见髙逺权以合宜方竒而分两偶方偶而分两竒近而偶制多数服之逺而竒制少数服之则肺服九心服七脾服五肝服三肾服一为常制也方与其重也宁轻与其毒也宁良与其大也宁小是以竒方不去偶方主之偶方不去则反佐以同病之气而取之夫微小之热折之以寒微小之冷消之以热其大寒热则必能与异气相格声不同不相应气不同不相合是以反其佐以同其气复令寒热防合使其始同终异也　逆者正治从者反治反佐即从治也谓热在下而上有寒邪拒格则寒药中入热药为佐下膈之后热气既散寒性随发也寒在下而上有浮火拒格则热药中入寒药为佐下膈之后寒气既消热性随发也此寒因热用热因寒用之妙也温冷仿此完素曰流变在乎病主病在乎方制方在乎人方有七大小缓急竒偶复也制方之体本于气味寒热温凉四气生于天酸苦辛咸甘淡六味成于地是以有形为味无形为气气为阳味为隂辛甘发散为阳酸苦涌泄为隂咸味涌泄为隂淡味渗泄为阳或收或散或缓或急或燥或润或耎或坚各随脏腑之证而施药之品味乃分七方之制也故竒偶复三方也大小缓急四制之法也故曰治有缓急方有大小
　　大方　岐伯曰君一臣三佐九制之大也君一臣三佐五制之中也君一臣二制之小也又曰逺而竒偶制大其服近而偶竒制小其服大则数少小则数多多则九之小则一之完素曰身表为逺里为近大小者制竒偶之法也假如小承气汤调胃承气汤竒之小方也大承气汤抵当汤竒之大方也所谓因其攻里而用之也桂枝麻黄偶之小方也葛根青龙偶之大方也所谓因其发表而用之也故曰汗不以竒下不以偶张从正曰大方有二有君一臣三佐九之大方病有兼证而邪不一不可以一二味治者宜之有分两大而顿服之大方肝肾及下部之病道逺者宜之王太仆以心肺为近肾肝为逺脾胃为中刘河间以身表为逺身里为近以予观之身半以上其气三天之分也身半以下其气三地之分也中脘人之分也
　　小方　从正曰小方有二有君一臣二之小方病无兼证邪气専一可一二味治者宜之有分两少而频服之小方心肺及在上之病者宜之徐徐细呷是也完素曰肝肾位逺数多则其气缓不能速达于下必大剂而数少取其迅急下走也心肺位近数少则其气急下走不能升发于上必小剂而数多取其易散而上行也王氏所谓肺服九心服七脾服五肝服三肾服一乃五脏生成之数也
　　缓方　岐伯曰补上治上制以缓补下治下制以急急则气味厚缓则气味薄适其至所此之谓也病所逺而中道气味之者食而过之无越其制度也王冰曰假如病在肾而心气不足服药宜急过之不以气味饲心肾药凌心心复益衰矣余上下逺近例同完素曰圣人治上不犯下治下不犯上治中上下俱无犯故曰诛伐无过命曰大惑好古曰治上必妨下治表必违里用黄芩以治肺必妨脾用苁蓉以治肾必妨心用干姜以治中必僭上服附子以补火必涸水从正曰缓方有五有甘以缓之之方甘草糖蜜之属是也病在胸膈取其留恋也有丸以缓之之方比之汤散其行迟慢也有品件众多之缓方药众则递相拘制不得各骋其性也有无毒治病之缓方无毒则性纯功缓也有气味俱薄之缓方气味薄则长于补上治上比至其下药力已衰矣
　　急方　完素曰味厚者为隂味薄者为隂中之阳故味厚则下泄味薄则通气气厚者为阳气薄者为阳中之隂故气厚则发热气薄则发汗是也好古曰治主宜缓缓则治其本也治客宜急急则治其标也表里汗下皆有所当缓所当急从正曰急方有四有急病急攻之急方中风闗格之病是也有汤散荡涤之急方下咽易散而行速也有毒药之急方毒性能上涌下泄以夺病势也有气味俱厚之急方气味俱厚直趋于下而力不衰也
　　竒方　王冰曰单方也从正曰竒方有二有独用一物之竒方病在下而逺者宜之有药合阳数一三五七九之竒方宜下不宜汗完素曰假如小承气竒之小方也大承气抵当汤竒之大方也所谓因其攻下而为之也桂枝麻黄偶之小方也葛根青龙偶之大方也所谓因其发散而用之也故曰汗不以竒下不以偶
　　偶方　从正曰偶方有三有两味相配之偶方有古之二方相合之偶方古谓之复方皆病在上而近者宜之有药合隂数二四六八十之偶方宜汗不宜下王太仆言汗药不以偶则气不足以外发下药不以竒则药毒攻而致过意者下本迅利故单行则力専専则直下不旁及而速汗或难出故并行则物众而力微乎乃仲景制方桂枝汗药反以三味为竒大承气下药反以四味为偶何也岂汗下缓急在力之小大而不以数之竒偶为重乎
　　复方　岐伯曰竒之不去则偶之是谓重方好古曰竒之不去复以偶偶之不去复以竒故曰复复者再也重也所谓十补一泄数泄一补也又伤寒见风脉伤风得寒脉为脉证不相应宜以复方主之从正曰复方有三有二方三方及数方相合之复方如桂枝二越脾一汤五积散之属是也有本方之外别加余药如调胃承气加连翘薄荷黄芩栀子为凉膈散之属是也有分两均齐之复方如胃风汤各等分之属是也王太仆以偶为复方今七方有偶又有复岂非偶乃二方相合复乃数方相合之谓乎
　　论十剂本义
　　剂者从齐从刀用以齐其不齐而成其所以齐也夫独用之谓药合用之谓剂而其才有长短大小良毒之难齐故用有相益相济相畏相恶相忌相制之不同则剂有宣通补泻轻重滑涩燥湿十者对治之各异譬夫良相剂量羣才以成治世之功类良医剂量羣药以成治病之功其义一也岐伯论之详矣凡和剂者必本乎是苟昧其防而违其道即失对治之义求疾之瘳其可得乎
　　附録十剂
　　刘完素曰制方之体欲成七方十剂之用者必本于气味也寒热温凉四气生于天酸苦辛咸甘淡六味成于地是以有形为味无形为气气为阳味为隂阳气出上窍隂味出下窍气化则精生味化则形长故地产养形形不足者温之以气天产养精精不足者补之以味辛甘发散为阳酸苦涌泄为隂咸味涌泄为隂淡味渗泄为阳辛散酸收甘缓苦坚咸耎各随五脏之病而制药性之品味故方有七剂有十方不七不足以尽方之变剂不十不足以尽剂之用方不对证非方也剂不蠲疾非剂也此乃太古先师设绳墨而取曲直叔世方士乃出规矩以为方圆夫物各有性制而用之变而通之施于品剂其功用岂有穷哉如是有因其性而为用者有因其用而为使者有因其所胜而为制者有气相同则相求者有气相克则相制者有气有余而补不足者有气相感则以意使者有质同而性异者有名异而实同者故蛇之性上窜而引药蝉之性外脱而退翳蝱饮血而用以治血鼠善穿而用以治漏所谓因其性而为用者如此弩牙速产以机发而不括也杵糠下咽以杵筑下也所谓因其用而为使者如此浮萍不沈水可以胜湿独活不摇风可以治风所谓因其所胜而为制者如此麻木谷而治风豆水谷而治水所谓气相同则相求者如此牛土畜乳可以止渴疾豕水畜心可以镇恍忽所谓因其气相尅则相制也如此熊肉振羸肝明视所谓因其气有余补不足也如此鲤之治水鹜之利水所谓因其气相感则以意使者如此蜜成于蜂蜜温而蜂寒油生于麻麻温而油寒兹同质而异性者也蘼芜生于芎防蓬蘽并于覆盆兹名异而实同者也如斯之类不可胜举故天地赋形不离隂阳形色自然皆有法象毛羽之类生于阳而属于隂鳞甲之类生于隂而属于阳空青法木色青而主肝丹砂法火色赤而主心云母法金色白而主肺磁石法水色黑而主肾黄石脂法土色黄而主脾故触类而长之莫不有自然之理也欲为医者上知天文下知地理中知人事三者俱明然后可以语人之疾病不然则如无目夜游无足登涉动致颠殒而欲愈疾者未之有也　徐之才曰药有宣通补泻轻重滑涩燥湿十种是药之大体而本经不言后人未述凡用药者审而详之则靡所遗失矣
　　宣剂　之才曰宣可去壅生姜橘皮之属是也杲曰外感六淫之邪欲传入里三隂实而不受逆于胸中天分气分窒塞不通而或哕或呕所谓壅也三隂者脾也故必破气药如姜橘藿香半夏之类泻其壅塞从正曰俚人以宣为泻又以宣为通不知十剂之中已有泻矣仲景曰春病在头大法宜吐是宣剂即涌剂也经曰髙者因而越之木郁则达之宣者升而上也以君召臣曰宣是矣凡风癎中风胸中诸实痰饮寒结胸中热郁上而不下久则喘嗽满胀水肿之病生焉非宣剂莫能愈也吐中有汗如引涎追泪嚏鼻凡上行者皆吐法也完素曰郁而不散为壅必宣以散之如痞满不通之类是矣攻其里则宣者上也泄者下也涌剂则蔕栀子之属是矣发汗解表亦同好古曰经有五郁木郁达之火郁发之土郁夺之金郁泄之水郁折之皆宣也教曰宣制曰宣明君召臣曰宣唤臣奉君命宣布上意皆宣之意也
　　通剂　之才曰通可去滞通草防已之属是也完素曰留而不行必通以行之如水病为痰澼之类以木通防已之属攻其内则留者行也滑石茯苓芫花甘遂大防牵牛之类是也从正曰通者流通也前后不得溲便宜木通海金沙琥珀大黄之属通之痹病郁滞经隧不利亦宜通之
　　补剂　之才曰补可去弱人参羊肉之属是也杲曰人参甘温能补气虚羊肉甘热能补血虚羊肉补形人参补气凡气味与二药同者皆是也从正曰五脏各有补泻五味各补其脏有表虚里虚上虚下虚隂虚阳虚气虚血虚经曰精不足者补之以味形不足者温之以气五谷五菜五果五肉皆补养之物也泻剂　之才曰泄可去闭葶苈大黄之属是也杲曰葶苈苦寒气味俱厚不减大黄能泄肺中之闭又泄大肠大黄走而不守能泄血闭肠胃渣秽之物一泄气闭利小便一泄血闭利大便凡与二药同者皆然从正曰实则泄之诸痛为实痛随利减芒硝大黄牵牛甘遂巴荳之属皆泻剂也其催生下乳磨积逐水破经泄气凡下行者皆下法也
　　轻剂　之才曰轻可去实麻黄葛根之属是也从正曰风寒之邪始客皮肤头痛身热宜解其表内经所谓轻而之也痈疮疥痤俱宜解表汗以泄之毒以熏之皆轻剂也凡熏洗蒸炙熨烙刺砭导引按摩皆汗法也
　　重剂　之才曰重可去怯磁石铁粉之属是也从正曰重者镇坠之谓也怯则气浮如丧神失守而惊悸气上硃砂水银沈香黄丹寒水石之伦皆镇重也久病欬涎潮于上形羸不可攻者以此坠之经云重者因而减之贵其渐也
　　滑剂　之才曰滑可去着冬葵子榆白皮之属是也完素曰涩则气着必滑剂以利之滑能养窍故润利也从正曰大便燥结宜麻仁郁李之类小便癃闭宜葵子滑石之类前后不通两隂俱闭也名曰三焦约约者束也宜先以滑剂润养其燥然后攻之
　　涩剂　之才曰涩可去脱牡蛎龙骨之属是也完素曰滑则气脱如开肠洞泄便溺遗失之类必涩剂以收敛之从正曰寝汗不禁涩以牡蛎五味五倍之属滑泄不已涩以肉豆蔲诃黎勒没食子亚芙蓉龙骨之属凡酸味同乎涩者收敛之义也然此种皆宜先攻其本而后收之可也
　　燥剂　之才曰燥可去泾桑白皮赤小豆之属是也完素曰湿气淫胜肿满脾湿必燥剂以除之桑皮之属湿胜于上以苦吐之以淡渗之是也从正曰积寒久冷吐利腥秽上下所出水液澄澈清冷此大寒之病宜姜附胡椒辈以燥之若病湿气则陈皮白术木香苍术之属除之亦燥剂也而黄连黄檗栀子大黄其味皆苦苦属火化皆能燥湿此内经之本防也岂独二术之类为燥剂乎好古曰湿有在上在中在下在经在皮在里
　　湿剂　之才曰湿可去枯白石英紫石英之属是也从正曰湿者润湿也虽与滑类少有不同经云辛以润之辛能走气能化液故也盐硝味虽咸属真隂之水诚濡枯之上药也人有枯涸皴掲之病非独金化葢有火以乗之故非湿剂不能愈完素曰津耗为枯五脏痿弱荣衞涸涩必湿剂以润之好古曰有减气而枯有减血而枯
　　十剂补遗
　　十剂之后陶隠居续入寒热二剂岂知寒有时而不可以治热热有时而不可以治寒何者隂虚内热当用甘寒滋肾家之隂是益水以制火也设用芩连栀子苦寒之剂以攻热则徒败胃气苦寒损胃而伤血血愈不足而热愈炽胃气伤则后天之元气愈无所养而病转増剧也阳虚中外俱寒当以人参黄耆以益表里之阳气而少佐桂附以回阳则其寒自解是益火以袪寒也设専用辛热如呉茱萸干姜麻黄胡芦巴荜茇胡椒之属以散寒则辛能走散真气愈虚其寒愈甚王安道所谓辛热愈投而沈寒愈滋也二者非徒无益而又害之顾不悖欤况寒热二剂摄在补泻义不重出今当增入升降二剂升降者治法之大机也经曰髙者抑之即降之义也下者举之即升之义也是以病升者用降剂病降者用升剂火空则发降气则火自下矣火下是阳交于隂也此法所宜降者也劳伤则阳气下陷入于隂分东垣所谓隂实阳虚阳虚则内外皆寒间有表热类外感者但不头疼口渇及热有时而间为异耳法当升阳益气用参耆炙甘草益元气以除虚寒虚热佐以升麻柴胡引阳气上行则表里之寒热自解即甘温除大热之谓此法所宜升者也
　　五脏苦欲补泻论
　　五脏苦欲补泻乃用药第一义好古为东垣髙足东垣得之洁古洁古实宗仲景仲景逺师伊尹伊尹原本炎黄圣哲授受百世一源靡或少异不明乎此不足以言医矣何则五脏之内各有其神神各有性性复各殊故素问命十二官之名厥有防焉葢形而上者神也有知而无质形而下者块然者也五脏之体也有质而无知各各分断者也肝藏魂肺藏魄心藏神脾藏意与智肾藏精与志皆指有知之性而言即神也神也者隂阳不测之谓也是形而上者脏之性也惟其无形故能主乎有形故知苦欲者犹言好恶也违其性故苦遂其性故欲欲者是本脏之神之所好也即补也苦者是本脏之神之所恶也即泻也补泻系乎苦欲苦欲因乎脏性不属五行未落隂阳其神用之谓与自虚则补其母已下乃言脏体之虚实始有补母泻子之法斯则五行之性也明乎此斯可以言药道矣
　　附録五脏苦欲补泻【并续解五条】
　　肝苦急急食甘以缓之甘草欲散急食辛以散之川芎以辛补之细辛以酸泻之芍药虚以生姜陈皮之类补之经曰虚则补其母水能生木肾乃肝之母肾水也苦以补肾熟地黄黄檗是矣如无他证钱氏地黄丸主之实则白芍药泻之如无他证钱氏泻青丸主之实则泻其子心乃肝之子以甘草泻心
　　肝为将军之官言不受制者也急则有摧折之意焉故苦而恶之缓之是使遂其性也甘可以缓甘草之属是已扶苏条达木之象也升发开展魂之用也故其性欲散辛以散之解其束缚也是散即补也辛可以散川芎之属是已若其太过则屈制之母使逾分酸可以收芍药之属是已急也敛也肝性之所苦也违其性而苦之肝斯虚矣补之以辛是明以散为补也细辛生姜陈皮之属是已
　　心苦缓急食酸以收之五味子欲软急食咸以软之芒硝以咸补之泽泻以甘泻之人参黄耆甘草虚以炒盐补之虚则补其母木能生火肝乃心之母肝木也以生姜补肝如无他证钱氏安神丸主之实则甘草泻之如无他证钱氏方中重则泻心汤轻则导赤散
　　心为形君神明之性恶散缓而喜收敛散缓则违其性敛则宁静清明故宜酸以收其缓也软者和调之义也心君本自和调邪热乗之则躁急故复须芒硝之咸寒除其邪热以软其躁急坚劲之气使复其平也以咸补之泽泻导心气以入肾也烦劳则虚而生热故须人参黄耆甘草之甘温以益元气而虚热自退故谓之泻也心以下交于肾为补炒盐之咸以润下即得心与肾交也火空则发盐为水味得之俾心气下降是既济之道也有补之义焉故软即补也脾苦湿急食苦以燥之白术欲缓急食甘以缓之甘草以甘补之人参以苦泻之黄连虚以甘草大枣之类补之如无他证钱氏益黄散主之心乃脾之母以炒盐补心实则以枳实泻之如无他证以泻黄散泻之肺乃脾之子以桑白皮泻肺
　　脾为仓廪之官主运动磨物之脏燥其性也宜健而不宜滞湿斯滞矣违其性故苦而恶之急食苦以燥之使复其性之所喜脾斯健矣白术之苦温是已过燥则复欲缓之以甘甘草之属是已稼穑之化故甘先入脾性欲健运气旺则行补之以甘人参是已长夏之令湿热主之脾气斯困故当急食苦以泻之黄连之苦寒是已虚则宜补炙甘草之甘以益血大枣之甘温以益气乃所以补其不足也
　　肺苦气上逆急食苦以泄之诃子皮一作黄芩欲收急食酸以收之白芍药以辛泻之桑白皮以酸补之五味子虚则五味子补之如无他证钱氏阿胶散补之脾乃肺之母以甘草补脾实则桑白皮泻之如无他证以泻白散泻之肾乃肺之子以泽泻泻之肺为华葢之脏相傅之官藏魄而主气者也气常则顺气变则逆逆则违其性矣故宜急食苦以泄之黄芩之属是已肺主上焦其政敛肃故其性喜收宜急食酸以收之白芍药之属是已贼肺者热也肺受热邪急食辛以泻之桑白皮之属是已不敛则气无所管束是肺失其职也故宜补之以酸使遂其收敛之性以清肃乎上焦是即补也五味子之属是已肾苦燥急食辛以润之知母欲坚急食苦以坚之黄檗以苦补之地黄以咸泻之泽泻虚则熟地黄黄檗补之肾本无实不可泻钱氏止有补肾地黄丸无泻肾之药肺乃肾之母以五味子补肺
　　肾为作强之官藏精与志主五液属真隂水脏也其性本润故恶涸燥宜急食辛以润之知母之属是已欲坚急食苦以坚之葢肾非坚则无以称作强之职四气以遇湿热即软遇寒冷即坚五味以得咸即软得苦即坚故宜急食苦以坚之黄檗味苦气寒可以坚肾故宜急食以遂其欲坚之性也以苦补之是坚即补也地黄黄檗是已咸能软坚软即泻也泽泻是已虚者精气夺也藏精之脏苦固能坚然非益精无以为补故宜熟地黄黄檗之属以补之
　　治法提纲【隂阳寒热脏腑经络气血表里标本先后虚实缓急】
　　病在于隂毋犯其阳病在于阳毋犯其隂犯之者是谓诛伐无过病之热也当察其源火苟实也苦寒咸寒以折之若其虚也甘寒酸寒以摄之病之寒也亦察其源寒从外也辛热辛温以散之动于内也甘温以益之辛热辛温以佐之经曰五脏者藏精气而不泻者也故曰满而不能实是有补而无泻者其常也脏偶受邪则泻其邪邪尽即止是泻其邪非泻脏也脏不受邪毋轻犯也世谓肝无补法知其谬也六腑者传导化物糟粕者也故曰实而不能满邪客之而为病乃可攻也中病乃已毋尽剂也病在于经则治其经病流于络则及其络经直络横相维辅也病从气分则治其气虚者温之实者调之病从血分则治其血虚则补肝补脾补心实则为热为瘀热者清之瘀者行之因气病而及血者先治其气因血病而及气者先治其血因证互异宜精别之病在于表毋攻其里病在于里毋虚其表邪之所在攻必从之受邪为本现证为标五虚为本五邪为标譬夫腹胀由于湿者其来必速当利水除湿则胀自止是标急于本也当先治其标若因脾虚渐成胀满夜剧昼静病属于隂当补脾隂夜静昼剧病属于阳当益脾气是病从本生本急于标也当先治其本举一为例余可类推矣病属于虚宜治以缓虚者精气夺也若属沈痼亦必从缓治虚无速法亦无巧法葢病已沈痼凡欲施治宜有次第故亦无速法病属于实宜治以急实者邪气胜也邪不速逐则为害滋蔓故治实无迟法亦有巧法此病机缓急一定之法也
　　药性差别论
　　药有五味中涵四气因气味而成其性合气与味及性而论其为差别本自多途其间厚薄多少单用互兼各各不同良难究竟是故经曰五味之变不可胜穷此方剂之本也隂阳二象实为之纲纪焉咸味本水苦味本火酸味本木甘味本土辛味本金此五味之常也及其变也有神明之用焉今姑陈其畧以明之第准经文同一苦寒也黄芩则燥天冬则润芦防能消黄檗能补黄连止泻大黄下通柴胡苦寒而升龙胆苦寒而降同一咸也泽泻则泻苁蓉则补海藻昆布则消而软坚马茎鹿茸则补而生齿同一酸也硫黄味酸而热空青味酸而寒甘合辛而发散为阳甘合酸而收敛为隂人参黄耆阳也甘温以除大热地黄五味隂也甘酸以敛隂精聊采数端引以为例如斯之类难可枚举良由气味互兼性质各异参合多少制用全殊所以穷五味之变明药物之能厥有防哉顾其用纷错其道渊微可以意知难以言尽非由妙悟则物不从心固将拯烝民于夭枉宜寤寐乎兹篇
　　脏气法时并四气所伤药随所感论
　　夫四时之气行乎天地之间人处气交之中亦必因之而感者其常也春气生而升夏气长而散长夏之气化而耎秋气收而敛冬气藏而沈人身之气自然相通是故生者顺之长者敷之化者坚之收者肃之藏者固之此药之顺乎天者也春温夏热元气外泄隂精不足药宜养隂秋凉冬寒阳气潜藏勿轻开通药宜养阳此药之因时制用补不足以和其气者也然而一气之中初中末异一日之内寒燠或殊假令大热之候人多感暑忽发冰雹亦复感寒由先而感则为暑病由后而感则为寒病病暑者投以暑药病寒者投以寒药此药之因时制宜以合乎权乃变中之常也此时令不齐之所宜审也假令隂虚之人虽当隆冬隂精亏竭水既不足不能制火则阳无所依外泄为热或反汗出药宜益隂地黄五味鼈甲枸杞之属是已设从时令误用辛温势必立毙假令阳虚之人虽当盛夏阳气不足不能外衞其表表虚不任风寒洒淅战栗思得热食及御重裘是虽天令之热亦不足以敌其真阳之虚病属虚寒药宜温补参耆桂附之属是已设从时令误用苦寒亦必立毙此药之舍时从证者也假令素病血虚之人不利苦寒恐其损胃伤血一旦中暑暴注霍乱须用黄连滑石以泄之本不利升须用葛根以散之此药之舍证从时者也从违之际权其轻重耳至于四气所伤因而致病则各从所由是故经曰春伤于风夏生飱泄药宜升之燥之升麻柴胡羌活防风之属是已夏伤于暑秋必痎疟药宜清暑益气以除寒热石膏知母干葛麦门冬橘皮参苓术之属是已邪若内陷必便脓血药宜袪暑消滞専保胃气黄连滑石芍药升麻莲实人参藊豆甘草之属是已秋伤于湿冬生欬药宜燥湿清热和表降气保肺桑白皮石膏薄荷杏仁甘草桔梗苏子枇杷叶之属是已冬伤于寒春必病温邪初在表药宜辛寒苦温甘寒苦寒以解表邪兼除内热羌活石膏葛根前胡知母竹叶柴胡麦门冬荆芥甘草之属是已至夏变为热病六经传变药亦同前散之贵早治若后时邪结于里上则陷胸中下承气中病乃已慎毋尽剂勿僭勿忒能事必矣已上皆四时六气所伤致病并证重舍时时重舍证用药主治之大法万世遵守之常经圣哲复起不可改已所云六气者即风寒暑湿燥火是也过则为淫故曰六淫淫则为邪以其为天之气从外而入故曰外邪邪之所中各有其地在表治表在里治里表里之间则从和解病有是证证有是药各有司存不相越也此古人之定法今人之轨则也
　　论制方和剂治疗大法
　　夫虚实者诸病之根本也补泻者治疗之纲纪也何谓虚五脏六腑虚所生病也何谓实五脏六腑实所生病也经曰真气夺则虚邪气胜则实虚则补之实则泻之此万世之常经也以补为泻是补中有泻也以泻为补是泻中有补也譬夫参耆炙甘草之退劳倦气虚发热地黄黄檗之滋水坚肾以除隂虚潮热是补中之泻也桑根白皮之泻肺火车前子之利小便除湿是泻中之补也举斯为例余可类推矣升降者病机之要最也升为春气为风化为木象故升有散之之义降为秋气为燥化为金象故降有敛之之义饮食劳倦则阳气下陷宜升阳益气泻利不止宜升阳益胃郁火内伏宜升阳散火滞下不休宜升阳解毒开胃除热因湿洞泄宜升阳除湿肝木郁于地中以致少腹作胀作痛宜升阳调气此病宜升之类也隂虚则水不足以制火火空则发而炎上其为证也为欬为多痰为吐血为鼻衂为齿衂为头痛为齿痛为眼痛为头为晕为眼花为恶心为呕吐为口苦舌干为不眠为寒热为骨蒸是谓上盛下虚之候宜用苏子枇杷叶麦门冬白芍药五味子之属以降气气降则火自降而气自归元而又益之以滋水添精之药以救其本则诸证自瘳此病宜降之类也设宜降而妄升当升而反降将使轻变为重重必毙矣论塞因塞用通因通用寒因热用热因寒用用热逺热用寒逺寒
　　经曰塞因塞用者譬夫脾虚中焦作胀肾虚气不归元致上焦逆满用人参之甘以补元气五味子之酸以收虚气则脾得补而胀自消肾得补而气自归元上焦清泰而逆满自平矣通因通用者譬夫伤寒挟热下利或中有燥粪必用调胃承气汤下之乃安滞下不休得六一散清热除积而愈皆其义也寒因热用是药本寒也而反佐之以热热因寒用是药本热也而反佐之以寒则无拒格之患故曰必先其所主而伏其所因也用热逺热者是病本于寒法应热治所投热剂仅使中病毋令过焉过则反生热病矣用寒逺寒义亦同此
　　论天地风气渐薄人亦因之渐弱用药消息亦必因之而变不可执泥古法轻用峻利
　　夫人在气交之中其强其弱卒莫逃乎天地之气明甚是以上古之人度百嵗乃去今则七十称古稀矣身形长大常过七尺今则世鲜六尺之躯矣其寿数精神既已渐减则血气脏腑亦应因之渐薄乃天地之风气使然有非人力所能挽回者又况时丁末造众生识昏见陋五欲炽然难解难遏斲丧戕贼日惟不足于是疾病丛生虚多实少临证施治多事调养専防尅伐此今日治法之急务也设使病宜用热亦当先之以温病宜用寒亦当先之以清纵有积滞宜消必须先养胃气纵有邪气宜袪必须随时逐散不得过剂以损伤气血气血者人之所赖以生者也气血一亏则诸邪辐辏百病横生世人之病十有九虚医师之药百无一补宁知用药之误则实者虚虚者死是死于药而非死于疾病也其慎其难属诸司命临证之顷宜加战兢勉之哉毋执已见而轻人命也
　　通评虚实论
　　经曰邪气盛则实精气夺则虚又曰邪之所凑其气必虚凡言虚者精气夺也凡言实者邪气胜也是故虚则受邪邪客为实法先攻邪邪尽治本邪犹未尽勿轻补益犯之者是谓实实精者隂也气者阳也设被削夺是五脏六腑之隂精阳气皆虚也宜从其类以补之隂精虚者补隂精阳气虚者益阳气一切尅伐攻击之药概勿施用犯之者是谓虚虚经曰实实虚虚损不足而益有余如是者医杀之耳戒之哉
　　论治隂阳诸虚病皆当以保防胃气为急
　　夫胃气者即后天元气也以谷气为本是故经曰脉有胃气曰生无胃气曰死又曰安谷则昌絶谷则亡可见先天之气纵犹未尽而他脏不至尽伤独胃气偶有伤败以至于絶则速死矣谷气者譬国家之饷道也饷道一絶则万众立散胃气一败则百药难施若隂虚若阳虚或中风或中暑乃至泻利滞下胎前产后丁肿痈疽痘疮痧惊疳靡不以保防胃气补养脾气为先务本所当急也故益隂宜逺苦寒益阳宜防泄气袪风勿过燥散消暑毋轻下通泻利勿加消导滞下之忌芒硝巴豆牵牛胎前泄泻之忌当归产后寒热之忌芩连栀子丁肿痈疽之未溃忌当归痘之不可妄下其他内外诸病应设药物之中凡与胃气相违者概勿施用投药之顷宜加三思
　　论诸病惟虚与火为难治
　　经曰精气夺则虚又曰邪之所凑其气必虚虚者空也无也譬诸国内空虚人民离散则百祸易起镇抚为难非委任贤智安靖休养以生息之未可保其无事也病之虚者亦犹是已医非明喆孰能镇之以静久而弗揺卒成收合散亡克复故物之功哉是故经曰不能治其虚安问其余葢言虚为百病之本宜其首举以冠诸证也夫火者阳也气也与水为对待者也水为隂精火为阳气二物匹配名曰隂阳和平亦名少火生气如是则诸病不作矣设不善摄养以致隂亏水涸则火偏胜隂不足则阳必凑之是谓阳盛隂虚亦曰壮火食气是知火即气也气即火也故仙经谓药即火火即药一而二二而一者也东垣亦曰火与元气不两立亦指此也譬诸水性本流本寒过极则凝而不流为层冰矣解则复常非二物也葢平则为水火既济当斯时也火即真阳之气矣及其偏也则即阳气而为火也始与元气不两立而成乖否之象矣故戴人亦曰莫治风莫治燥治得火时风燥了言苟能解此则已达隂阳水火之原曲畅旁通何施不可正指火之变态多端其为病也非一了此则余皆可办然学者非心领神防讵足喻于斯乎论阳常有余隂常不足药必因之以为损益误则杀人
　　人身之有隂阳也水一而已火则二焉是禀受之始阳常有余隂常不足天地且然况于人乎故自少至老所生疾病靡不由于真隂不足者其恒也若夫真阳不足之病千百而一二矣阳者气也火也神也隂者血也水也精也隂阳和平气血均调是为平人气象之常候苟失所养或纵恣房室或肆情喜怒或轻犯隂阳或嗜好辛热以致肾水真隂不足不能匹配阳火遂使阳气有余气有余即是火故火愈盛而水愈涸于是发为吐血欬吐痰内热骨蒸盗汗种种隂虚等病医师不察不揆其本凡见前证不分隂阳类施温补参耆二术视同食物佐以姜桂若啖五辛倘遇惫剧辄投附子于是轻者重重者毙累累相踵死而不悟良可悯也然使其术得售者不独医师之罪亦病家不明有以致之耳何则难成易亏者隂也益隂之药纵医师选用无差亦必无旦夕之效助阳之药能使胃气一时暂壮饮食加増或阳道兴举有似神王医师借以要功病者利其速效彼此固执莫辨厥由故知隂虚真水不足之病十人而九阳虚真火不足之病百不得一医师之药补助阳火者往往槩施滋益隂精者未尝少见宜乎服药者之多毙无药者之反存也予见世医以此伤人者甚众兹特着其误以为世戒
　　论上盛下虚本于肾水真隂不足
　　人身以隂阳两称为平偏胜则病此大较也水不足则火有余隂既亏则阳独盛葢隂阳之精互藏其宅是隂中有阳阳中有隂也故心火也而含赤液肾水也而藏白气赤液为隂白气为阳循环往复昼夜不息此常度也茍不知摄养纵恣情欲亏损真隂阳无所附因而发越上升此火空则发之义是周身之气并于阳也并于阳则阳盛故上焦热而欬生痰迫血上行而为吐衂为烦躁为头痛为不得眠为胸前骨痛为口干舌苦此其候也阳愈盛则隂愈虚隂愈虚则为五心烦热为潮热骨蒸为遗精为骨乏无力为小水短赤丹田不暖则饮食不化为泻泄为卒僵仆此其候也治之之要当亟降气当益隂精气降即阳交于隂是火下降也精血生即肾隂复是水上升也此既济之象为坎离交也坎离交即是小周天至此则隂阳二气复得其平矣病何自而生哉
　　论隂精阳气补益不同
　　经曰形不足温之以气人参羊肉黄耆人胞红铅之属是已益阳气也乃可以却沈寒经曰精不足补之以味人乳鼈甲地黄黄檗枸杞牛膝天门冬之属是已补隂精也乃可以除伏热
　　论治气三法药各不同
　　一补气气虚宜补之如人参黄耆羊肉小麦糯米之属是也
　　二降气调气降气者即下气也虚则气升故法宜降其药之轻者如紫苏子橘皮麦门冬枇杷叶芦根汁甘蔗其重者如番降香郁金防榔之属调者和也逆则宜和和则调也其药如木香沈水香白豆蔲缩砂蜜香附橘皮乌药之属
　　三破气破者损也实则宜破如少壮人暴怒气壅之类然亦可暂不可久其药如枳实青皮枳壳牵牛之属葢气分之病不出三端治之之法及所主之药皆不可混滥者也误则使病转剧世多不察故表而出之
　　论治血三法药各不同
　　血虚宜补之虚则发热内热法宜甘寒甘平酸寒酸温以益荣血其药为熟地黄白芍药牛膝炙甘草酸枣仁龙眼肉鹿角胶肉苁蓉甘枸杞子甘菊花人乳之属血热宜清之凉之热则为痈肿疮疖为鼻衂为齿衂为牙龈肿为舌上出血为舌肿为血崩为赤淋为月事先期为热入血室为赤游丹为眼暴赤痛法宜酸寒苦寒咸寒辛凉以除实热其药为童便牡丹皮赤芍药生地黄黄芩犀角地榆大小蓟茜草黄连山栀大黄青黛天门冬参荆芥之属
　　血瘀宜通之瘀必发热发黄作痛作肿及作结块癖积法宜辛温辛热辛平辛寒甘温以入血通行佐以咸寒乃可软坚其药为当归红花桃仁苏木桂五灵脂蒲黄姜黄郁金京三棱延胡索花蕋石没药防虫干漆自然铜韭汁童便牡蛎芒硝之属葢血为荣隂也有形可见有色可察有证可审者也病既不同药亦各异治之之法要在合宜倘失其宜为厉不浅差剧之门可不谨乎
　　论治吐血三要
　　宜降气不宜降火
　　气有余即是火气降则火降火降则气不上升血随气行无溢出上窍之患矣降火必用寒凉之剂反伤胃气胃气伤则脾不能统血血愈不能归经矣今之疗吐血者大患有二一则専用寒凉之味如芩连山栀青黛柿饼灰四物汤黄檗知母之类往往伤脾作泄以致不救一则専用人参肺热还伤肺欬逆愈甚亦有用参而愈者此是气虚喘气属阳不由隂虚火炽所致然亦百不一二也宜以白芍药炙甘草制肝枇杷叶麦门冬薄荷橘红贝母清肺薏苡仁怀山药养脾韭菜番降香真苏子下气青蒿鼈甲银柴胡牡丹皮地骨皮补隂清热酸枣仁白茯神养心山茱萸枸杞子牛膝补肾此累试辄验之方然隂无骤补之法非多服药不效病家欲速其功医者张皇无主百药杂试以致殒命覆辙相寻而不悟悲夫
　　宜行血不宜止血
　　血不循经络者气逆上壅也夫血得热则行得寒则凝故降气行血则血循经络不求其止而自止矣止之则血凝血凝必发热恶食及胸脇痛病日沈痼矣
　　宜补肝不宜伐肝
　　经曰五脏者藏精气而不泻者也肝为将军之官主藏血吐血者肝失其职也养肝则肝气平而血有所归伐之则肝不能藏血血愈不止矣
　　论肾泄多在黎明所由
　　凡人之生二五妙合之顷识神依托是中即揽父精母血以为立命之基遂成左右两肾肾间动气即道家所谓先天祖气是也藏乎两肾之中以肾属水故称坎宫以平人气象言之此气至子后一阳生生即渐渐上升歴丑寅卯辰巳而六阳已极则入离宫午后一隂生即白气变为赤液渐渐降下至坎宫复为白气昼夜循环升降不息此即医家所谓真阳之火道家所谓君火即先天祖气医家谓为相火者是也方此火之自下而上也行过中焦必经脾胃则能腐熟水谷蒸糟粕而化精微脾气散精上归于肺通调水道下输膀胱气化而出是谓清升浊降即既济之象也茍不慎摄生之道不明正性之理则必务快其心逆于生乐忧患以伤心寒热以伤肺饥饱以伤脾多怒以伤肝多欲以伤肾则真气渐衰精神日损驯至子后一阳不以时生不能上升腐熟水谷则糟粕无由而化寅为三阳之候阳气微则不能应候而化物故天黎明而泄其泄亦溏俗名鸭溏是为肾泄亦名大瘕泄昔人以四神丸治之予加人参莲肉辄获竒效葢人参补五脏之阳气故也
　　论少年人阳痿因于失志不宜补阳
　　经曰肾为作强之官技巧出焉藏精与志者也夫志从士从心志主决定心主思维思维则或迁或改决定则一立不移此作强之验也茍志意不遂则阳气不舒阳气者即真火也譬夫极盛之火置之密器之中闭闷其气使不得发越则火立死而寒矣此非真火衰也乃闷郁之故也宣其抑郁通其志意则阳气立舒而其痿立起矣若误谓阳精不足过投补火之剂多致痈疽而没可不戒哉
　　论似中风与真中风治法迥别误则杀人
　　凡言中风有真假内外之别差之毫厘谬以千里何者西北土地髙寒风气刚烈真气空虚之人猝为所中中脏者死中腑者成废人中经络者可调理而瘳治之之道先以解散风邪为急次则补养气血此治真中外来风邪之法也其药以小续命汤桂枝麻黄生熟附子羌独活防风白芷南星甘草之属为本若夫大江已南之东西两浙七闽百粤两川滇南鬼方荆梁三州之域天地之风气既殊人之所禀亦异其地絶无刚猛之风而多湿热之气质多柔脆往往多热多痰真隂既亏内热弥甚煎熬津液凝结为痰壅塞气道不得通利热极生风亦致猝然僵仆类中风证或不省人事或语言蹇涩或口眼歪斜或半身不遂其将发也外必先显内热之候或口干舌苦或大便秘涩小便短赤此其验也刘河间所谓此证全是将息失宜水不制火丹溪所谓湿热相火中痰中气是也此即内虚暗风确系隂阳两虚而隂虚者为多与外来风邪迥别法当清热顺气开痰以救其标次当治本隂虚则益血阳虚则补气气血两虚则气血兼补久之自瘳设若误用治真中风药如前辛热风燥之剂则轻变为重重则必死祸福反掌不可不察也初清热则天门冬麦门冬甘菊花白芍药白茯苓栝楼根童便顺气则紫苏子枇杷叶橘红郁金开痰则贝母白芥子竹沥荆沥栝楼仁霞天膏次治本益隂则天门冬甘菊花怀生地当归身白芍药枸杞子麦门冬五味子牛膝人乳白胶黄檗白蒺藜之属补阳则人参黄鹿茸大枣巴防天之属与时消息则因乎证
　　似中风问答
　　或问有患似中风证眠不竟夕而易惺心脉而不洪多怒肝脉而不长语言蹇涩不利多痰声重小便疾速不能忍且有余沥大便燥结左尺脉浮洪饮食少不易消此何以故答曰眠不竟夕而易惺者心血不足也故其脉而不洪东垣云胃虚者多怒多怒者肝气必不和经曰怒则气上逆加以久病多郁故益易怒故肝脉亦而不长为血少此非以智慧观察以慈忍静定之力和之未可以药石瘳也肾属水冬脉沈故曰诸浮者肾不足也肾主五液又主二便肾家有火则真隂日亏津液日少不能荣养于舌络舌络劲急故语言不利火性急速故小便疾出而不能忍且有余沥而大便亦多燥结也故其脉应沈实而反浮洪失常候也肺者五脏之华葢位乎上象天而属金喜清肃而恶烦热热则津液干枯无以下滴而通水道或煎熬浓稠而成痰矣肺热则人参反助邪热而伤肺故往往声重多痰壅塞气道而升降不利也脾为土脏胃为之腑乃后天元气之所自出胃主纳脾主消脾隂亏则不能消胃气弱则不能纳饮食少则后天元气无自而生精血坐是日益不足也经曰损其脾者调其饮食节其起居适其寒温此至论也不如是则不足以复脾隂然其要又在戒暴怒使肝无不平之气肝和则不贼脾土矣命门者火脏也乃先天真阳之气之所寄即道家所谓先天祖气医家所谓真火是也其壮也有三一者元禀过厚二者保啬精气不妄施泄三者志气无所拂郁则年虽迈而犹壮也不尔则子后一阳不生不能上升熏蒸糟粕而化精微以滋后天之元气是火不生土而脾胃因之日弱也法当降气和肝滋肾降气是阳交于隂也肝和则脾胃不被贼邪所干故能纳而能消也脾胃无恙则后天之元气日益生长矣肾足则真隂自生津液自足舌络有所荣养则舌之伸缩自由而言语自利矣且世无不隂虚而中风者苐须拨去烦恼一切放下使心火不炎则肾亦因之而不燥此又治之之本也
　　论痰饮药宜分治
　　夫痰之生也其由非一其为治也药亦不同由于隂虚火炎上迫乎肺肺气热则煎熬津液凝结为痰是谓隂虚痰火痰在乎肺而本乎肾治宜降气清热益隂滋水法忌辛温燥热补气等药由于脾胃寒湿生痰或兼饮噉过度好食油麪猪脂以致脾气不利壅滞为痰浓厚胶固甚至流于经络及皮里膜外或结为大块或不思食或彻夜不眠或卒尔仆不知人事或发癫癎或昔肥今瘦或叫呼异常或身重腹胀不便行走或泄泻不止及成瘫痪种种怪证皆痰所为故昔人云怪病多属痰暴病多属火有以夫此病在脾胃无闗肺肾治宜燥脾行气散结软坚法忌滞泥苦寒湿润等药及诸厚味由于风寒郁闭热气在肺而成痰喘病亦在肺治宜豁痰除肺热药中加辛热辛温如麻黄生干姜之属以散外寒则药无格拒之患法忌温补酸收等药病因不齐药亦宜异利润利燥及利发散各有攸当非可混施也世以痰饮混称药亦混投殊不知痰之与饮其由自别其状亦殊痰质稠黏饮惟清水特其色有异或青或黄或緑或黑或如酸浆或伏于肠胃或上支胸脇刺痛难忍或流于经络四肢则关节不利支饮上攻为心痛为中脘痛甚则汗出为呕吐酸水苦黄水等种种各异或发寒热不思饮食及不得眠皆其候也此证多因酒后过饮茶汤则水浆与肠胃饮食湿热之气凝而为饮或因情抱抑郁饮食停滞不得以时消散亦能成饮总之必由脾胃有湿或脾胃本虚又感饮食之湿则停而不消此饮之大畧也治宜燥湿利水行气健脾乃为得也其药大都以半夏茯苓参术为君佐以猪苓泽泻以渗泄之白豆蔲橘皮以开散之苏梗旋覆花以通畅之东垣五饮丸中有人参其防槩可见矣
　　论疟痢宜从六淫例治
　　风寒暑湿燥火此天之六淫其邪自外而入感之而病宜随其邪之所在以攻治之经曰夏伤于暑秋必痎疟乃暑邪为病也虽有山岚瘴气发疟一证治稍不同然其证大都多热多寒或热多寒少或寒多热少或单热不寒或单寒不热头疼骨疼大渇引饮口苦舌干呕吐不思食或烦躁不得眠必用白虎汤二三剂随证增损解表以袪暑邪而后随经消息以除其苦可也滞下者俗呼为痢疾皆縁暑湿与饮食之积滞胶固而成其证类多里急后重数登圊而不便或发热或口渇或恶心不思食何莫非暑之标证也必用六一散黄连芍药为主而后随其所苦为之增损伤气分则调气益气伤血分则行血和血然未有不先治暑而可获效者矣治病必求其本其斯之谓欤
　　论病由七情生者秖应养性怡神发舒志气以解之不宜全仗药石攻治
　　夫喜怒忧思悲恐惊七者皆发于情者也情即神识有知不定无迹可寻触境乃发滞而难通药石无知焉能消其妄执纵通其已滞之气活其已伤之血其黙黙绵绵之意物而不化者能保无将来复结之病乎秖宜以识遣识以理遣情此即心病还将心药医之谓也如是庶可使滞者通结者化情与境离不为所转当处寂然心君泰定其何七情之为累哉
　　论伤寒温疫痈疽痘疟疾诸病皆由实邪所发自里发出于表者吉由表陷入于里者凶
　　伤寒温疫初发邪在于表必头疼身热病属三阳即于此时急表散之冬月即病宜用辛温辛热以汗之春温夏热宜用辛凉辛寒甘寒以汗之汗后身凉脉静无所伤犯病不复作而愈如投药濡滞或病重药轻不散之于表致邪热内结病属三隂须下乃愈内虚之人不胜下药多致危殆又有少隂咽痛等证则又不宜于下或成狐惑虫食肛门种种难治之条皆失于不早散故也痈疽皆由荣家实热气逆所结急宜凉血活血散结解毒大剂连进内外夹攻务使消散即势大毒盛一时不能散尽亦必十消七八纵使溃脓保无大害若失于救治使热毒内攻其膜必坏膜坏则神人不能救矣痘疮之害多在血热解于一二日内者十全八九若迟则热毒内攻陷入于里肠胃当之必致大便作泄乳食不化或神昏闷乱便闭腹胀则十不救一除是禀受虚寒方堪补托济以温热可救危急若夫家便须速用辛寒甘寒苦寒之剂清凉发散十不失一假令病重药轻或治疗后期或误投温热则邪热内攻烦躁闷乱不可救药矣疟本暑邪法当解肌若元气先虚之人脾胃薄弱误投破气消食尅伐之药则中气愈虚邪反内陷必便脓血治或失宜多成腹胀驯至不救往往而是此之四证皆须急治要以自里达表者吉自表陷里者凶故药宜解散通利最忌收涩破气及诸温补其闗乎死生者最大故特表而出之俾世人知所先务也
　　论五运六气之谬
　　原夫五运六气之説其起于汉魏之后乎何者张仲景汉末人也其书不载也华元化三国人也其书亦不载也前之则越人无其文后之则叔和鲜其説予是以知其为后世所撰无益于治疗而有误乎来学学者宜深辨之予见今之医师学无原本不明所自侈口而谈莫不动云五运六气将以施之治病譬之指算法之精微谓事物之实有岂不误哉殊不知五运六气者虚位也嵗有是气至则算无是气至则不算既无其气焉得有其药乎一言可竟巳其云必先嵗气者譬夫此年忽多淫雨民病多湿药宜类用二术苦温以燥之佐以风药如防风羌活升麻葛根之属风能胜湿故也此必先嵗气之谓也其云母伐天和者即春夏禁用麻黄桂枝秋冬禁用石膏知母芩连芍药之谓即春夏养隂秋冬养阳之义耳乃所以遵养天和之道也昔人谓不明五运六气检徧方书何济者正指后人愚不明五运六气之所以而误于方册所载依而用之动辄成过则虽检徧方书亦何益哉予少检素问中载有是説既长游于四方见天下医师与学士大夫在在谈説其义于时心窃疑之又见性理所载元儒草庐呉氏于天之气运之中亦备载之予益自信其为天运气数之法而非医家治病之书也后从敝邑见赵少宰家藏宋板仲景伤寒论皆北宋善板始终详检并未尝载有是説六经治法之中亦并无一字及之予乃谛信予见之不谬而断为非治伤寒外感之説予尝遵仲景法治一切外邪为病靡不响应乃信非仲景之言不可为万世法程杂学混滥疑误后人故特表而出之俾来学知所决择云
　　祝医五则
　　凡人疾病皆由多生不惜众生身命竭用人财好杀鸟兽昆虫好棰楚下贱甚则枉用毒刑加诸无罪种种业因感此苦报业作医师为人司命见诸苦恼当兴悲悯详检方书精求药道谛察深思务期恊中常自思惟药不对病病不对机二防或乖则下咽不返人命至重防报难逃勿为一时衣食自贻莫忏之罪于千百刧戒之哉宜惧不宜喜也
　　凡为医师当先读书凡欲读书当先识字字者文之始也不识字义宁解文理文理不通动成窒碍虽诗书满目于神不染触途成滞何由省入譬诸面墙亦同木偶望其拯生民之疾苦顾不难哉故昔称太医今曰儒医太医者读书穷理本之身心验之事物战战兢兢求中于道造次之际罔敢或肆者也外此则俗工耳不可以言医矣
　　凡为医师先当识药药之所产方隅不同则精粗顿异收采不时则力用全乖又或市肆饰伪足以混真茍非确认形质精尝气味鲜有不为其误者譬诸将不知兵立功何自医之于药亦犹是耳既识药矣宜习修事雷公炮炙固为大法或有未尽可以意通必期躬亲勿图茍且譬诸饮食烹调失度尚不益人反能增害何况药物闗乎躯命者也可不慎诸
　　凡作医师宜先虚怀灵知空洞本无一物茍执我见便与物对我见坚固势必轻人我是人非与境角立一灵空窍动为所塞虽日亲至人终不获益白首故吾良可悲已执而不化害加于人清夜深思宜生媿耻况人之才识自非生知必假问学问学之益广博难量脱不虚怀何由纳受不耻无学而耻下问师心自圣于道何益茍非至愚能不儆省乎
　　医师不患道术不精而患取金不多舍其本业専事旁求假宠贵人冀其口脗以希世重纵得多金无拔苦力于当来世岂不酬偿作是思维是苦非乐故当勤求道术以济物命纵有功效任其自酬勿责厚报等心施治勿轻贫贱如此则徳植厥躬鬼神幽赞矣
　　上来所祝五条皆闗切医师才品道术利济功过仰愿来学俯从吾祝则进乎道而不囿于技矣讵非生人之至幸斯道之大光也哉








　　神农本草经疏卷一
<子部,医家类,神农本草经疏>
　　钦定四库全书
　　神农本草经疏卷二
　　明　缪希雍　撰
　　诸病应忌药总例
　　补气
　　人参　　　黄　　　二术　　　人胞
　　红铅
　　温补
　　人胞　　　红铅　　　白胶　　　鹿茸
　　巴防天　　人参　　　黄　　　二术
　　淫羊藿　　肉苁蓉　　补骨脂　　当归
　　狗隂茎　　菟丝子　　蛇床子
　　大热
　　附子　　　肉桂　　　仙茅　　　阳起石乌头　　　硫黄　　　海狗肾　　羊肉
　　雀肉　　　天雄　　　葫芦芭
　　破气
　　青皮　　　枳实　　　枳壳　　　槟榔
　　厚朴　　　牵牛
　　闭气
　　银杏　　　米麫食　　猪脂油　　二术
　　黄
　　降气
　　降真香　　苏子　　　郁金　　　枇杷叶橘红　　　沈香　　　乌药
　　破血
　　桃仁　　　红花　　　苏方木　　延胡索干漆　　　五灵脂　　花蕋石　　乳香
　　没药　　　姜黄　　　三棱　　　蓬茂
　　水蛭　　　蝱虫　　　虫　　　肉桂
　　桃枭　　　穿山甲　　骐驎竭
　　升提发散
　　升麻　　　柴胡　　　川芎　　　紫苏
　　麻黄　　　干葛　　　羌活　　　独活
　　防风　　　白芷　　　生姜　　　细辛
　　荆芥　　　前胡　　　藁本　　　葱白
　　薄荷
　　辛温辛热发散
　　吴茱萸　　干姜　　　桂枝　　　麻黄
　　细辛　　　羌活　　　独活　　　防风
　　藁本　　　川芎　　　白芷　　　葱白
　　吐
　　蔕　　　栀子　　　豉　　　　皂荚
　　藜芦　　　常山　　　人参芦　　鰕汁
　　盐汤
　　下
　　大黄　　　芒硝　　　巴豆　　　牵牛
　　明粉　　枳实　　　厚朴
　　降泄
　　山栀　　　知母　　　天门冬　　参
　　利水
　　猪苓　　　泽泻　　　木通　　　瞿麦
　　车前子　　葶苈　　　滑石　　　海金沙商陆　　　茯苓　　　扁蓄　　　乌桕根皮琥珀　　　芫花　　　甘遂　　　大防
　　续随子　　汉防己　　郁李仁
　　损津液
　　郁李仁　　白矾　　　矾红　　　半夏
　　敛摄
　　白芍药　　五味子　　醋　　　　乌梅
　　白梅　　　酸枣仁
　　固涩
　　龙骨　　　牡蛎　　　粟壳　　　诃黎勒益智子　　山茱萸　　桑螵蛸　　蛇床子肉果　　　莲须　　　阿芙蓉　　金樱子原蚕蛾
　　消导
　　山查　　　麦芽　　　草果　　　槟榔
　　三棱　　　蓬茂　　　神麴　　　枳壳
　　枳实　　　緑矾　　　莱菔子　　红麴
　　橘红　　　砂仁
　　开窍
　　龙脑香　　麝香　　　苏合香　　檀香
　　安息香
　　香燥
　　沈香　　　麝香　　　龙脑香　　缩砂蜜豆防　　　藿香　　　香附　　　丁香
　　乌药　　　木香
　　辛燥
　　火酒　　　蒜　　　　半夏　　　南星
　　二术
　　辛热
　　干姜　　　吴茱萸　　胡椒　　　蒜
　　蘹香　　　生姜　　　巴豆　　　龙脑香
　　湿润
　　地黄　　　当归　　　肉苁蓉　　天门冬知母　　　猪脂油　　麻仁　　　栝楼仁
　　滞腻
　　猪羊犬肉　鵞　　　　地黄　　　南麫
　　油腻　　　炙煿
　　滑利
　　冬葵子　　榆皮　　　牛乳　　　椿根白皮
　　柿　　　　瓜　　　　李　　　　桃
　　棃　　　　蜜　　　　青菜　　　莼菜
　　酥　　　　茄子
　　发湿
　　鳜鱼　　　南麫
　　苦寒伤胃
　　山栀　　　黄檗　　黄芩　　黄连
　　大黄　　　苦参　　参　　知母
　　卢防
　　补命门相火
　　鹿茸　　　巴防天　附子　　人胞
　　红铅　　　白胶　　肉桂　　仙茅
　　阳起石　　腽肭脐　淫羊藿　补骨脂狗隂茎　　菟丝子　原蚕蛾
　　补肾水苦寒
　　黄檗　　　天门冬　参　　知母
　　酸寒
　　白芍药　　牛膝　　乌梅
　　咸寒
　　童便　　　芒硝　　参　　秋石
　　生冷
　　菱　　　　棃　　　菜　　　李
　　甘
　　甘草　　　饴糖　　大枣　　蜜
　　咸
　　食盐　　　商陆　　堿水　　鹿茸
　　蛤蜊　　　蛎黄　　蛏









　　续序例下
　　隂阳表里虚实门
　　阳虚即真气虚其证恶寒或发热自汗汗多亡阳阳虚不发热单恶寒者居多
　　忌破气　降泄　利水　苦寒　又忌酸　辛热发散
　　青皮　　　枳壳　　　厚朴　　　牵牛防榔【以上破气】　大黄　　　石膏　　　山栀知母　　　天门冬　　生地黄　　栝楼【以上降泄】泽泻　　　木通　　　瞿麦　　　木桕根皮汉防己　　葶苈　　　猪苓　　　滑石海金沙　　商陆【以上利水】　黄芩　　　黄连黄檗　　　参　　　槐花【以上苦寒】　芍药乌梅　　　醋【以上酸】　　吴茱萸　　麻黄羌活　　　独活　　　前胡　　　防风荆芥【以上辛热发散】
　　宜补　甘　温　热
　　人参　　　黄　　　二术　　　炙甘草当归　　　白胶　　　淫羊藿　　人胞红铅　　　补骨脂　　巴防天　　桂
　　附子　　　仙茅　　　鹿茸　　　大蘹香阳起石　　羊肉　　　雀肉
　　隂虚即精血虚其证为欬嗽多痰吐血咯血嗽血鼻衂齿衂盗汗自汗发热寒热潮热骨乏无力不眠气急腰背痛
　　忌补气　复忌破气　燥热辛温　又忌大寒大苦伤胃　并升提发散　利水
　　人参　　　黄　　　二术　　　人胞【以上补气】南星　　　半夏　　　附子　　　官桂桂枝　　　仙茅　　　鹿茸　　　干姜硫黄　　　阳起石　　海狗肾　　丁香胡椒　　　乌头　　　火酒　　　吴茱萸乌药　　　生姜【以上燥热辛温】山栀　　　黄芩黄连　　　大黄　　　芒硝
　　明粉【以上大寒大苦伤胃】　　　麻黄　　　升麻柴胡　　　羌活　　　独活　　　藁本川芎　　　防风【以上升提发散】破气利水药见前
　　宜生精补血兼清虚热　敛摄　酸寒　甘寒　甘平　咸寒　畧兼苦寒
　　地黄　　　栢子仁　　人乳　　　沙苑蒺藜枸杞子　　牛膝　　　麋角胶　　阿胶沙参　　　酸枣仁　　白芍药　　五味子山茱萸　　石斛　　　麦门冬　　薯蓣牡丹皮　　续断　　　地骨皮　　车前子溺白垽　　鼈甲　　　黄檗　　　知母青蒿
　　表虚其证自汗恶风洒淅寒热喜就温暖脉浮无力忌破气　升发　辛热
　　麻黄　　　升麻　　　防风　　　柴胡羌活　　　独活　　　前胡　　　干葛紫苏　　　薄荷　　　白芷　　　生姜荆芥【以上升发】　吴茱萸　　桂枝【表虚而中寒者不忌】
　　干姜【以上辛热】破气药见前
　　宜补敛　益气实表　甘　酸
　　人参　　　黄耆　　　白芍药　　甘草桂枝【有热者勿用】五味子
　　里虚其证洞泄或完谷不化心腹痛按之即止或腹胀或伤寒下后痞满
　　忌破气　下　苦寒
　　大黄　　　芒硝　　　巴豆　　　明粉牵牛【以上下】　黄芩　　　黄连　　　山栀知母　　　黄檗　　　天门冬　　茗【以上苦寒】破气药见前
　　宜温补　甘　佐以辛热
　　人参　　　炙甘草　　术　　　　大枣糯米　　　肉桂　　　附子【有热者勿用】干姜
　　阳实即表邪热盛其证头痛寒热遍身骨痛无汗忌补敛　下　大热
　　黄耆　　　人参　　　二术　　　桂枝芍药　　　五味子　　米麪食　　猪羊犬肉醋【以上补敛】　　附子　　　胡椒　　　干姜
　　肉桂　　　蒜　　　　吴茱萸【以上大热】下药见前
　　宜辛寒发散　天寒畧加辛热辛温佐之
　　石膏　　　知母　　　葛根　　　麦门冬前胡　　　柴胡　　　黄芩　　　紫苏薄荷　　　升麻　　　防风　　　葱白荆芥　　　羌活　　　麻黄【冬月可用春夏忌之】
　　隂实即里实外感证属邪热内结者其证胸腹鞕痛手不可近大便七八日不行或挟热下痢
　　忌辛温发散　补敛
　　诸药俱见前
　　宜下　苦寒　咸寒　甘辛
　　大黄　　　厚朴　　　枳实　　　滑石山栀　　　黄芩　　　黄连　　　蓝
　　茵陈　　　芒硝　　　桃仁
　　阳厥即热厥其证四肢厥逆身热面赤唇燥大渴口干舌苦目闭或不闭小便赤涩短少大便燥结不省人事忌升发　补敛　燥热辛温
　　诸药俱见前
　　宜下　清热　甘寒　苦寒　咸寒
　　大黄　　　芒硝　　　石膏　　　黄芩黄连　　　山栀　　　知母　　　童便如挟虚有痰者宜麦门冬竹沥芦根汁棃汁牛黄童便
　　如妇人热入血室因而厥者药中以童便为君加赤芍药生地黄牛膝牡丹皮桃仁甚者大便结燥加芒硝大黄下之通即止勿尽剂
　　隂厥即寒厥其证四肢厥逆身冷面青踡卧手指爪青黯腹痛大便溏或完谷不化小便自利不渴不省人事忌下　破气　苦寒　咸寒　酸寒
　　食盐　　　太隂精石　　　童便【以上咸寒】芍药　　　醋【以上酸寒】下破气苦寒诸药俱见前
　　宜补气　温中　甘温　辛热
　　人参　　　干姜　　　附子　　　桂
　　吴茱萸
　　上盛下虚属阳盛隂虚
　　忌升散　下　助阳补气　复忌破气　燥热辛诸药俱见隂虚条下
　　宜降　益隂　甘寒　酸寒　佐以咸寒　苦寒苏子　　　枇杷叶　　麦门冬　　枸杞子生地　　　沙参　　　白芍药　　山茱萸五味子　　牛膝　　　童便　　　参黄檗　　　天门冬
　　五脏六腑虚实门
　　心虚【八证】
　　忌升发　破气　苦寒　辛燥　大热
　　诸药俱见前
　　宜补血　甘温　酸敛　佐以咸寒　镇坠
　　生地黄　　龙眼肉　　人参　　　炙甘草石斛　　　酸枣仁　　五味子　　柏子仁丹参　　　茯神　　　逺志　　　鹿茸炒盐　　　丹砂
　　惊邪属心气虚
　　忌升　破气
　　诸药俱见前
　　宜降　清热　豁痰　平经曰惊者平之
　　犀角　　　丹砂　　　琥珀　　　真珠龙齿　　　金箔　　　牛黄　　　代赭石羚羊角　　麦门冬　　石斛　　　桔梗胆星　　　麝香　　　竹沥　　　天竺黄逺志　　　鬼臼
　　癫癎属心气虚有热
　　忌补敛　升
　　诸药俱见前
　　宜降　清热　豁痰
　　诸药见惊邪条加　　　贝母　　　丹参钓藤钩　　郁金　　　铅丹　　　神水白矾
　　不得眠属心血虚有热
　　忌升　辛燥　热
　　诸药俱见前
　　宜敛　养隂血　清热
　　酸枣仁　　五味子　　龙眼肉　　丹参芍药　　　人参　　　石斛　　　竹叶生地黄　　茯神　　　逺志　　　黄连参　　　麦门冬　　辰砂六一散
　　竹茹　　　木通　　　生甘草
　　心烦属心家有热
　　忌升　破气　燥热
　　诸药俱见前
　　宜清热　生津液　甘寒　甘平　辛酸　叅用不得眠中诸药
　　竹叶　　　麦门冬　　生甘草　　石斛丹参　　　龙眼肉　　生地黄　　参沙参　　　茯神　　　逺志　　　知母酸枣仁
　　怔忡属心血不足
　　忌宜俱同心虚
　　心澹澹动
　　忌宜俱同心虚
　　盗汗属心血虚汗者心之液也
　　忌破气　辛散　燥热
　　诸药俱见前
　　宜补敛　清虚热　甘酸　甘平　甘寒　苦寒咸寒
　　生地黄　　当归　　　茯神　　　龙眼肉黄耆　　　五味子　　白芍药　　酸枣仁黄芩　　　黄檗　　　黄连　　　牡蛎
　　伏梁属心经气血虚以致邪留不去
　　忌破血　汗　下
　　三棱　　　蓬茂　　　姜黄　　　蝱虫虫　　　红蓝花　　水蛭　　　桃仁【以上破血】汗下诸药俱见前
　　宜活血　凉血　散热通结　辛咸
　　郁金　　　五灵脂　　乳香　　　没药当归　　　延胡索　　赤芍药　　逺志菖蒲　　　茯神　　　牡蛎　　叅用东垣伏梁丸治之
　　肝虚【十证】
　　忌收敛　破气　升散　苦寒　下
　　诸药俱见前
　　宜辛散　甘缓
　　当归　　　陈皮　　　生姜　　地黄甘菊　　　甘草　　　胡麻　　谷精草决明子　　刺蒺藜　羊牛兔肝　因郁而虚者加　　　细辛　　木香　　　缩砂蜜沈水香　　川芎　　香附
　　胸脇痛属肝血虚肝气实因而上逆
　　忌敛　补气　破血
　　诸药俱见前
　　宜降气　养血　和肝　辛甘　平缓
　　苏子　　　郁金　　番降香　　川通草当归　　　生地黄　　橘皮　　　甘草白芍药　　续断　　　鹿角胶
　　转筋属血虚
　　忌下　复忌升　燥热　闭气　苦寒　破气二术　　　黄耆　　　银杏　　　猪脂羊肉　　　麪【以上闭气】余忌药俱见前
　　宜酸　辛　甘平
　　木　　　牛膝　　　当归身　　白芍药石斛　　　续断　　　炙甘草　　陈皮缩砂蜜
　　目光短属肝血虚及肾水真隂不足
　　忌破气　升　燥热
　　诸药俱见前
　　宜补肝兼滋肾　甘温益血　甘寒除热
　　甘枸杞　　生地黄　　甘菊花　　沙苑蒺藜谷精草　　五味子　　决明子　　天门冬麦门冬
　　目昏属肝血虚有热兼肾水真隂不足
　　忌同前目光短
　　宜同目光短加黄檗　　　羚羊角
　　目翳属肝热兼肾水不足
　　忌破气　升　燥热　苦寒
　　诸药俱见前
　　宜补肝血　除热　退翳
　　甘菊花　　生地黄　　决明子　　石决明沙苑蒺藜　女贞实　　青羊胆　　羚羊角犀角　　　空青　　　黄连　　　天龙伏翼粪　　木贼　　　谷精草　　蜜蒙花人爪　　　蝉蜕　　　玛瑙　　　石蟹珊瑚　　　真珠　　　琥珀　　　马目毒公贝子
　　亡血过多角弓反张属肝血虚有热
　　忌风燥　升　破气　下
　　诸药俱见前
　　宜补血清热　甘寒　甘温　酸寒　咸寒　辛润当归　　　生地黄　　白芍药　　炙甘草牛膝　　　麦门冬　　牡丹皮　　甘菊花
　　童便　　　有汗加人参　　　　　黄耆五味子　　酸枣仁
　　少腹连隂作痛按之则止属足厥隂经血虚
　　忌同角弓反张
　　宜同角弓反张加白胶
　　偏头痛属血虚肝家有热不急治乆之必损目
　　忌升　燥热　苦寒
　　诸药俱见前
　　宜养血清虚热　甘寒　酸寒　辛寒
　　生地黄　　天门冬　　甘菊花　　白芍药当归　　　川芎　　　乌梅　　　炙甘草土茯苓　　金银藤　　黑豆　　　有实火者
　　可加黄芩【酒炒】　　　　大黄【酒蒸】　芎防雨前茶　　石膏
　　目黑暗晕属血虚兼肾水真隂不足
　　忌破气　燥热　辛温
　　诸药俱见前
　　宜养血补肝　清热　甘寒　甘平　酸寒　苦寒生地黄　　枸杞子　　甘菊花　　当归薯蓣　　　五味子　　白蒺藜　　甘草山茱萸　　白芍药　　天门冬　　黄檗
　　肥气属气血两虚肝气不和逆气与瘀血相并而成忌破气　下　苦寒
　　诸药俱见前
　　宜和肝散结气　兼行气血凝滞　甘温　甘平川芎　　　当归　　　沈香　　　干姜肉桂　　　橘皮　　　红花　　　郁金延胡索　　香附　　　山查　　　赤芍药红麴　　　砂仁　　　叅用东垣肥气丸治之
　　脾虚【十二证】
　　忌下　降泄　破气　苦寒
　　诸药俱见前
　　宜甘温　佐以辛香　酸平
　　人参　　　大枣　　　黄耆　　　薯蓣炙甘草　　莲肉　　　白茯苓　　白藊豆缩砂蜜　　橘红　　　白豆蔲　　藿香木瓜　　　白芍药　　酸枣仁
　　饮食劳倦伤脾发热
　　忌破气　发散　下　苦寒
　　诸药俱见前
　　宜补中益气　甘温　升　酸
　　人参　　　黄耆　　　术　　　　炙甘草大枣　　　柴胡　　　升麻　　　石斛麦门冬　　橘红　　　白芍药　　酸枣仁
　　饮食不消化属脾气虚
　　忌破气　消导尅伐　苦寒　复忌燥
　　草果　　　枳实　　　防榔　　　蓬茂三棱　　　绿矾【以上消导】余忌药俱见前
　　宜益真气　香　甘温　甘辛
　　同脾虚加谷糵　　　　麦糵　　　肉豆蔲
　　伤食必恶食
　　忌润湿　苦寒
　　当归　　　肉苁蓉　　琐阳　　　天门冬地黄　　　知母　　　参　　　猪脂
　　茄子　　　酒　　　　糟　　　　麪食【以上润湿】苦寒诸药见前
　　宜健脾消导　甘温　辛香
　　橘皮　　　薯蓣　　　莲肉　　　白藊豆白芍药　　白茯苓　　草果　　　山查麦芽　　　草豆蔲　　缩砂蜜　　谷糵如腹痛大便不通宜下之枳实防榔厚朴大黄元气虚人不可下宜加参术
　　伤肉食轻者宜蒜山查兼黄连重者宜矾红枣肉为丸服二钱不可过终身忌荞麦伤麪食宜炒莱菔子
　　停饮为恣饮汤水或冷茶冷酒所致
　　忌下　酸敛　湿润　滞腻
　　诸药俱见前加忌栝楼根及仁　　　桃仁郁李仁
　　宜健脾利水　淡渗　兼辛散
　　人参　　　白术　　　半夏　　　茯苓橘皮　　　泽泻　　　猪苓　　　木通桑白皮　　旋覆花　　紫苏　　　白豆蔲
　　水肿属脾气虚
　　忌破气　下泄　湿润　咸　苦寒
　　食盐　　　商陆【以上咸】余忌药俱见前
　　宜补脾益气　燥湿　利水　辛香　甘温　佐以淡渗
　　人参　　　二术　　　橘皮　　　薯蓣木瓜　　　薏苡仁　　桑白皮　　茯苓赤小豆　　香薷　　　乌蠡鱼　　车前子猪苓　　　泽泻　　　姜皮　　　乌芋缩砂蜜　　通草
　　脾虚中满属脾气虚兼脾隂虚
　　忌破气　下　消导　利水　甘
　　饴糖　　　大枣　　　蜜　　　　甘草【以上甘】余忌药俱见前
　　昼剧夜静属脾气虚宜补气健脾　甘温　淡渗佐以辛香
　　人参　　　二术　　　白芍药　　桑白皮茯苓　　　车前子　　橘红　　　姜皮藿香　　　缩砂蜜　　无热证者佐以桂
　　夜剧昼静属脾隂虚宜补脾隂　兼制肝清热　甘平　酸寒　淡渗
　　酸枣仁　　白芍药　　石斛　　　白藊豆莲肉　　　橘皮　　　山药　　　苏子五味子　　木瓜　　　桑白皮　　车前子茯苓
　　噎膈属气血两虚由于血液衰少而非痰气壅逆所成忌破气　升　复忌下　消导　燥　苦寒　辛热诸药俱见前
　　宜降　清热润燥　甘温甘平以益血　畧佐辛香以顺气
　　苏子　　　橘红　　　枇杷叶　　人参白芍药　　酸枣仁　　龙眼肉　　人乳牛乳　　　蔗浆　　　梨汁　　　韭汁芦根汁　　姜汁　　　白豆蔲仁
　　脾泄属气虚
　　忌破气　下　消导　苦寒
　　诸药俱见前
　　宜温中补气　升清　甘温　甘平　佐以辛香
　　人参　　　术　　　　炙甘草　　薯蓣莲肉　　　白藊豆　　茯苓　　　车前子白芍药　　升麻　　　柴胡　　　肉豆蔲缩砂蜜　　橘皮　　　木香　　　丁香藿香　　　白莱菔　　兼有湿及痰经年不愈粪色白者须服九掣松脂
　　健忘属气血两虚
　　忌升　燥热　复忌苦寒　辛散
　　诸药俱见前
　　宜益脾隂兼补气　酸敛　甘温　甘寒　辛平以通窍
　　酸枣仁　　白芍药　　五味子　　人参炙甘草　　黄耆　　龙眼肉　　柏子仁麦门冬　　丹参　　茯苓　　　茯神石菖蒲　　逺志
　　倦怠嗜卧属脾气不足
　　忌破气　消导　苦寒
　　诸药俱见前
　　宜补气兼健脾　甘温　辛香
　　人参　　　白术　　黄耆　　　茯苓薯蓣　　　炙甘草　　谷糵　　白藊豆缩砂蜜　　橘皮　　　藿香　　白豆蔲
　　脾虚腹痛按之则止属血虚忌
　　破气破　血香　燥苦　寒诸
　　药俱见前宜
　　益气补血甘　温酸　平人
　　参炙　　　甘草龙　　眼肉大　枣酸枣仁石　　斛麦　　　门冬白　芍药
　　痞气属脾气虚及气郁所致
　　忌破气　下　湿润　苦寒
　　诸药俱见前
　　宜健脾　兼散结滞　甘温　辛香
　　人参　　　白芍药　　橘红　　　缩砂蜜藿香　　　吴茱萸　　谷糵　　　麦糵红麴　　　香附　　　木香　　　叅用东垣痞气丸治之
　　肺虚【七证】
　　忌补气　升散　辛燥　温热
　　诸药俱见前
　　宜清热　降气　酸敛　润燥
　　天门冬　　麦门冬　　苏子　　　枇杷叶贝母　　　沙参　　　百部　　　百合桑白皮　　五味子　　杏仁　　　五倍子
　　蜜　　　　棃　　　　柿　　　　无热者加人参
　　喘属肺虚有热因而痰壅
　　忌破气　升　发散　收涩
　　诃子　　　亚芙蓉　　粟壳【以上收涩】余忌药俱见前
　　宜降气　消痰　辛凉　甘寒　苦平
　　苏子　　　枇杷叶　　贝母　　　桑根白皮栝楼根　　竹沥　　　天门冬　　麦门冬百部　　　百合　　　薄荷　　　马兜铃款冬花　　沙参　　　前胡　　　白前射干
　　欬嗽吐血痰属肺热甚
　　忌升　破气　复忌补气　破血　辛燥　温热收涩
　　诸药俱见前
　　宜降气清热　润肺生津液　凉血养血　甘寒甘平　咸寒　佐以苦寒
　　郁金　　　生地黄　　蒲黄　　　侧柏叶茅根　　　剪草　　　白芨　　　阿胶童便　　　知母　　　余药肺虚条内叅用
　　声哑属肺热甚
　　忌宜俱同欬嗽
　　咽喉燥痛属水涸火炎肺热之极此证法所难治忌宜俱同欬
　　肺痿属肺气虚有热
　　忌宜俱同肺虚
　　胸属肺热有痰
　　忌宜俱同喘欬嗽
　　息贲属肺气虚痰热壅结所致
　　忌破气　辛热　补敛
　　诸药俱见前
　　宜降气　清热开痰　佐以散结
　　橘皮　　　白豆蔲　　白芥子　　射干桔梗　　　旋覆花　　桑白皮　　叅用东垣息贲丸治之
　　肾虚即肾水真隂不足【十八证】
　　忌升　破气　利水　温热　辛燥　补命门相火仙茅　　　芭防天　　葫芦　　　人参补骨脂　　鹿茸　　　人胞【以上补命门相火】余忌药俱见前
　　宜滋隂　润　生精补血　除热　甘寒　酸寒苦寒咸寒
　　地黄　　　枸杞子　　牛膝　　　人乳肉苁蓉　　柏子仁　　胡麻　　　沙苑蒺藜杜仲　　　续断　　　天门冬　　麦门冬五味子　　山茱萸　　薯蓣　　　牡丹皮兔丝子　　车前子　　地骨皮　　知母黄檗　　　鼈甲　　　青蒿　　　童便
　　肾虚腰痛属精气虚
　　忌破气　燥热
　　诸药俱见前
　　宜同肾虚
　　骨乏无力属隂精不足肾主骨故也
　　忌宜俱同肾虚
　　骨蒸潮热属精血虚极以致阳无所附火空上炎忌宜俱同肾虚
　　传尸劳
　　忌同肾虚
　　宜除热益隂　杀劳虫　兼清镇
　　诸药同肾虚加　　　　鬼臼　　　干漆漆叶　　　卢会　　　象胆　　　獭肝胡黄连　　安息香　　丹砂　　　磁石神水
　　五心烦热属真隂不足
　　忌宜俱同肾虚
　　梦遗泄精属肾虚有火
　　忌同肾虚
　　宜滋隂　生精补血　除热　酸敛　佐以涩精莲花蕋　　生甘草　　石斛　　　缩砂蜜龙骨　　　覆盆子　　鱼胶　　　莲肉牡蛎　　　远志　　　韭子　　　桑螵蛸余药同肾虚条
　　小便短涩热赤频数属肾虚有火
　　忌宜俱同肾虚
　　溺有余沥属气虚
　　忌同肾虚
　　宜同肾虚以五味子黄檗人参为君加菟丝子覆盆子为臣益智为佐如觉平日肺家有热或欬有火者忌人参用沙参
　　溺血血淋属肾虚有火热伤血分
　　忌同肾虚
　　宜同肾虚加侧柏叶　　　阿胶　　　茅根韭白　　　干地黄　　戎盐　　　蒲黄
　　伤精白浊属房劳过度以致精伤流出似白浊证忌利小便　燥　辛热
　　诸药俱见前
　　宜同肾虚
　　五淋属肾虚兼有湿热
　　忌同肾虚
　　宜同肾虚加清湿热
　　茯苓　　　黄檗　　　车前子　　石斛萆薢　　　薏苡仁
　　精塞水窍不通属房欲不竟或思欲不遂或惧泄忍精或老人气不足以送精出窍
　　忌破气　下　利小便　燥热
　　诸药俱见前
　　宜行败精　壮实人宜兼泄火　老人宜兼补气血外治用吮法
　　牛膝　　　生地黄　　当归　　　桃仁红花　　　车前子　　鹿角霜
　　齿浮真牙摇动及下龈软或齿衂属肾虚有热
　　忌同肾虚又忌当归芎防
　　宜益隂　凉血　固肾
　　诸药畧同肾虚应以地黄黄檗五味子为君桑椹牛膝沙苑蒺藜鹿茸天门冬为臣龙骨牡蛎为使
　　下消属肾隂虚火伏下焦
　　忌同肾虚
　　宜清热　及峻补真气　润　酸敛
　　诸药同肾虚宜以黄檗五味子生地黄天麦门冬人参为君石斛牛膝知母人乳童便为臣地骨皮青蒿侧柏叶为佐
　　善恐属肾气虚肾藏志故也
　　忌破气　苦寒
　　诸药俱见前
　　宜补气强志　辛平　甘温　佐以辛香
　　人参　　　远志　　　茯苓　　　鹿茸酸枣仁　　柏子仁　　石斛　　　沈水香
　　隂窍漏气属肾气虚不固肾主纳气虚则不能纳故见是证
　　忌破气　降　香燥　辛热
　　苏子　　　郁金　　　降香　　　沈水香橘皮　　　通草【以上降】　白豆蔲　　木香香附【以上香燥】余忌药俱见前
　　宜补真气　酸敛　固涩
　　人参　　　五味子　　山茱萸　　沙苑蒺藜覆盆子　　枸杞子　　益智子　　逺志龙骨　　　牡蛎　　　金樱子　　莲须叅用肾虚条内诸药
　　疝属肾虚寒湿邪乗虚客之所致丹溪谓与肾经絶无相干者误也又有先因湿邪为病后成湿热者药宜分寒热先后二途
　　忌升　破气　苦寒　湿润
　　诸药俱见前
　　宜补气　通肾气　除湿　又有隂虚有热之人病此兼宜除热
　　人参　　　黄耆　　　橘核　　　合欢子茘枝核　　川楝子　　牛膝　　　木瓜杜仲　　　萆薢　　　巴防天
　　虚寒而痛加桂　　　　蘹香　　　补骨脂仙茅
　　虚热而痛加黄檗　　　车前子　　湿盛者加术
　　奔豚属肾虚脾家湿邪下传客肾所致
　　忌同疝　兼忌燥
　　诸药俱见前
　　宜补气　健脾　辛温　散结
　　人参　　　薯蓣　　　桂　　　　山茱萸牛膝　　　蘹香　　　蛇床子　　叅用东垣奔豚丸治之
　　命门虚即元阳真火不足【四证】
　　忌下泄　破气　发散　辛寒　苦寒　淡渗　燥补肾水苦寒药
　　黄檗　　　知母　　　生地黄　　天门冬【以上补肾水苦寒药】余药俱见前
　　宜益真阳之气　甘温　咸温　甘热　酸敛人参　　　红铅　　　人胞　　　鹿茸白胶　　　肉苁蓉　　菟丝子　　枸杞子覆盆子　　五味子　　巴防天　　山茱萸附子　　　补骨脂　　仙茅　　　阳起石
　　隂痿属命门火衰下焦虚寒
　　忌同命门虚
　　宜同命门虚加海狗肾　　蛇床子　　原蚕蛾狗隂茎　　雀卵　　　牛膝　　　白马隂茎
　　精寒精薄属命门火衰阳气不足
　　忌宜俱同隂痿
　　肾泄即五更及黎明泄泻者是也亦名大瘕泄属命门真火不足
　　忌同命门虚
　　宜益气　甘温　酸敛
　　人参　　　薯蓣　　　莲肉　　　肉豆蔲砂仁　　　补骨脂　　木香　　　吴茱萸五味子
　　畏寒足冷
　　忌宜俱同命门虚
　　小肠虚【一证】
　　忌破气　辛散　燥热
　　诸药俱见前
　　宜补气　甘温　酸温
　　人参　　　黄耆　　　麦门冬　　五味子山茱萸
　　遗尿属小肠气虚兼肾气虚
　　忌同小肠虚
　　宜同小肠虚兼固涩
　　牡蛎　　　益智子　　龙骨　　　金樱子
　　胆虚【二证】
　　忌汗　吐　下　苦寒　破气　燥
　　山栀　　　瓜蒂　　　藜芦　　　盐汤常山【以上吐】余忌药俱见前
　　宜甘温　甘平　酸敛　佐以微辛
　　人参　　　当归　　　谷精草　　决明子木贼草　　甘草　　　竹叶　　　竹茹白芍药　　酸枣仁
　　易惊属胆气虚
　　忌破气　升发　燥热
　　诸药俱见前
　　宜补胆气　甘温　辛温　酸平
　　人参　　　酸枣仁　　甘草　　　竹叶当归　　　白芍药　　竹茹　　　橘皮
　　病后不得眠属胆虚
　　忌宜俱同胆虚
　　胃虚【七证】
　　忌下　破气　苦寒　燥热
　　诸药俱见前
　　宜益气　甘平　甘淡　酸
　　人参　　　白术　　　白藊豆　　莲肉石斛　　　橘皮　　　白茯苓　　木瓜
　　白芍药　　兼寒加生姜　　　　　白豆蔲
　　缩砂蜜　　兼热加竹茹　　　　　枇杷叶麦门冬　　芦根汁　　蔗浆
　　胃弱不纳食及不思饮食
　　忌同胃虚
　　宜同胃虚仍分寒热治
　　胃虚呕吐宜分寒热
　　忌宜俱同胃虚
　　霍乱转筋属胃虚猝中邪恶气及毒气兼有停滞所致【转筋与肝经血虚不同】
　　忌闭气　滞腻　收敛　温补　大热
　　诸药俱见前
　　宜调气和中　辛散　消导
　　由于暑必口渴或口干齿燥口苦小水短赤
　　白梅　　　白藊豆并叶　　　　　丝瓜叶滑石　　　石膏　　　甘草　　　橘皮香薷　　　木瓜　　　石斛　　　童溺食盐　　　泥浆　　　缩砂蜜　　厚朴由于寒则小水清白不渴不热
　　缩砂蜜　　丁香　　　橘皮　　　藿香　甚者加吴茱萸肉桂外治用杉木楠材煎汤浸洗
　　绞肠痧属胃气虚猝中天地邪恶秽汚之气郁于胸腹间上不得吐下不得泻以致肠胃绞痛异常胸腹骤胀遍体紫黑头顶心必有红发急寻出拔去之急以三棱鎞针刺委中挤出热血可立苏次用新汲凉水投入盐两许恣饮得吐泻即止委中穴在两膝下湾横纹中间两筋之中刺入一分
　　忌温补　敛
　　诸药俱见前切忌火酒生姜蒜及谷气米饮热汤入口即死
　　宜通窍辟恶　辛散　咸寒
　　龙脑香　　苏合香　　藿香　　　檀香乳香　　　芒硝　　　童便　　　煎药亦宜冷服
　　中恶腹中防痛属胃气虚恶气客之所致
　　忌补　酸敛
　　诸药俱见前
　　宜辟恶气　通畅胃气　辛散
　　龙脑香　　檀香　　　麝香【孕妇忌用】　牛黄乳香　　　苏合香　　丹砂　　　雄黄鬼臼　　　藿香　　　橘皮　　　木香沈水香　　白豆蔲　　远志　　　石菖蒲干姜　　　桂
　　反胃属胃气虚
　　忌破气　升　苦寒　甘　燥热
　　诸药俱见前
　　宜补气　降气　和胃　清热　酸敛以制肝人参　　　苏子　　　橘皮　　　枇杷叶木瓜　　　竹茹　　　麦门冬　　芦根汁石斛　　　白茯苓　　白芍药　　梅酱蔗浆
　　若因虚寒而得者加生姜　　　　　术
　　白豆蔲
　　中酒属胃弱
　　忌闭气　升　甘温　燥热　收涩
　　诸药俱见前
　　宜养胃　酸　辛散　淡渗
　　人参　　　麦门冬　　白藊豆　　葛花五味子　　梅酱　　　橘皮　　　白豆蔲黄连　　　缩砂蜜　　白茯苓　　泽泻
　　大肠虚【四证】
　　忌破气　下　燥热
　　诸药俱见前
　　宜补气　润燥　甘温
　　人参　　　黄耆　　　麦门冬　　五味子白芍药　　炙甘草
　　虚热便闭不通属血虚津液不足
　　忌破气　下　燥热　苦温　损津液
　　郁李仁【损津液】余忌药俱见前
　　宜生津液　润燥　凉血　益血
　　五味子　　麦门冬　　芝麻　　　麻仁生蜜　　　天门冬　　肉苁蓉　　生地黄当归　　　卢会　　　炙甘草
　　虚寒滑泄不禁属气虚
　　忌破气　下　湿润　苦寒
　　诸药俱见前
　　宜补气　升　甘温　酸敛
　　人参　　　黄耆　　　白术　　　莲肉升麻　　　炙甘草　　吴茱萸　　肉豆蔲补骨脂　　五味子　　木瓜　　　赤石脂
　　肠鸣属气虚
　　忌破气　下　苦寒
　　诸药俱见前
　　宜同大肠虚加升麻柴胡以佐之
　　脱肛属气虚兼有湿热
　　忌同大肠虚
　　宜补气　升提　除湿热
　　人参　　黄耆　　　炙甘草　白术莲肉　　白藊豆　　升麻　　干葛柴胡　　黄檗　　　防风　　黄连黄芩　　樗根白皮　白芍药　外用五倍子傅之
　　膀胱虚【三证】
　　忌破气　燥　利小便
　　诸药俱见前
　　宜补气　酸敛
　　人参　　五味子　　山茱萸　益智子金樱子
　　小便不禁属气血虚
　　忌降下　湿润　燥热
　　诸药俱见前
　　宜同膀胱虚加牡蛎　　　龙骨　　　鹿茸桑螵蛸　　鸡防胵
　　频数不能少忍加麦门冬　　　　　五味子黄檗　　　山茱萸　　天门冬　　鼈甲牛膝　　　柏子仁　　甘枸杞子
　　遗尿属本经气虚见小肠虚条内因膀胱虚亦能致遗尿故复列此
　　忌宜俱见小肠虚
　　膀胱气
　　忌宜俱同疝
　　三焦虚【二证】
　　忌破气　降　复忌升发　苦寒
　　诸药俱见前
　　宜补中益气　佐以辛温
　　人参　　　黄耆　　　白术　　　益智子沈香　　　五味子
　　腹寒属中气虚
　　忌宜俱同三焦虚
　　短气少气属气虚
　　忌同三焦虚
　　宜补气益精　甘温　甘寒　酸温
　　人参　　　黄耆　　　麦门冬　　五味子
　　心实即实火实热【五证】
　　忌补敛　升　热　温燥
　　诸药俱见前
　　宜降火清热　苦寒以折之　辛寒以散之　甘寒以缓之　咸寒以润之
　　黄连　　　犀角　　　石膏　　　丹砂牡丹皮　　滑石　　　生甘草　　麦门冬竹叶　　　童便　　　便结燥加芒硝大黄发狂亦如之
　　谵语属心家邪热
　　忌宜俱同心实
　　舌破属心火
　　忌宜俱同心实
　　烦躁属心家邪热及心火内炎【烦属心躁属肾】
　　忌宜俱同心实
　　自笑属心家有热邪
　　忌宜俱同心实
　　发狂属心家有邪热甚
　　忌宜俱同心实
　　肝实【五证】
　　忌补气　升　酸敛　辛热　辛温　燥
　　诸药俱见前
　　宜清热降气　苦寒　辛寒　甘寒　酸寒
　　橘皮　　　青皮　　　苏子　　　黄连黄芩　　　龙胆草　　柴胡　　　生甘草赤芍药　　竹叶　　　青黛
　　善怒怒则气上逆甚则呕血及泄
　　忌补　升　热燥　闭气
　　诸药俱见前
　　宜降气　清热　甘寒　酸寒　咸寒　佐以辛散苏子　　　郁金　　　番降香　　生甘草青黛　　　麦冬　　　生地黄　　赤芍药橘皮　　　蒲黄　　　当归　　　延胡索砂仁　　　香附　　　童便
　　善太息忽忽不乐
　　忌宜俱同善怒
　　脇痛呕血属肝气逆肝火盛肝血虚
　　忌宜俱同善怒
　　发搐属肝家邪热热则生风风主掉故也
　　忌同善怒
　　宜清热　降气　利小便　缓中
　　生地黄　　白芍药　　黄连　　　丹砂羚羊角　　童便　　　苏子　　　麦门冬生甘草　　竹叶　　　甘菊花　　白茯苓木通
　　目赤肿痛属血热
　　忌同肝实善怒
　　宜凉血清热　甘寒　苦寒　酸寒
　　生地黄　　赤芍药　　甘草　　　甘菊谷精草　　蜜蒙花　　荆芥　　　黄檗大黄　　　黄连　　　连翘　　　参山栀　　　竹叶　　　龙胆草　　空青曽青　　　木通　　　童便　　　外治铜青芒硝　　　石胆　　　蕤核急者宜以三棱针刺破眼眶肿处捋出热血立解迟则血贯瞳人目损矣
　　脾实即湿热邪胜【六证】
　　忌湿润　收涩　滞腻　热　咸　甘
　　诸药俱见前
　　宜除湿清热　利小便　辛散　风燥　苦寒
　　术　　　　山栀　　　猪苓　　　泽泻滑石　　　车前子　　茯苓　　　白豆蔲防风　　　干葛　　　黄连　　　枳实
　　蛊胀由于脾家湿热积滞或内伤瘀血停积而成忌补气　甘温　燥热
　　诸药俱见前
　　宜除湿　清热　利小便　消积
　　木通　　　防己　　　车前子　　猪苓泽泻　　　茯苓　　　葶苈　　　乌蠡鱼桑白皮　　山查　　　红麴　　　三棱蓬术
　　易饥属脾家邪火
　　忌升　辛温　大热　香燥
　　沈香　　　麝香　　　龙脑　　　缩砂蜜豆蔲　　　藿香【以上香燥】余忌药俱见前
　　宜清火除热　生津液　益脾隂　甘寒　苦寒酸寒
　　黄连　　　青黛　　　连翘　　　山栀石膏　　　竹叶　　　麦门冬　　石斛白芍药　　酸枣仁
　　口唇生疮
　　忌温燥　热
　　诸药俱见前
　　宜甘寒　酸寒　苦寒　辛寒
　　麦门冬　　生地黄　　甘草　　　白芍药乌梅　　　黄连　　　黄檗　　　参连翘　　　栝楼根　　干葛　　　石膏龙胆草　　大青　　　竹叶
　　口糜
　　忌宜俱同口唇生疮
　　中消属脾家实火
　　忌破气　下　温燥　热
　　诸药俱见前
　　宜服诸药同口唇生疮加人参
　　湿热腹痛按之愈甚
　　忌闷气　酸敛　温热　燥
　　诸药俱见前
　　宜利小便　兼升提　苦寒
　　滑石　　　车前子　　木通　　　黄连黄芩　　　升麻　　　柴胡　　　葛根防风　　　不愈加熟大黄即土郁则夺之之义也
　　肺实【八证】
　　忌敛涩　补气　升　燥热　酸　咸
　　诸药俱见前
　　宜降气　润　甘寒　苦寒　佐以辛散
　　苏子　　　枇杷叶　　桑白皮　　天门冬贝母　　　栝楼根　　杏仁　　　白前前胡　　　知母　　　车前子　　桑黄石膏　　　黄芩
　　喘急属肺有实热及肺气上逆
　　忌同肺实
　　宜同肺实加桔梗　　　　甘草　　　栝楼仁参　　　青黛
　　气壅属肺热气逆
　　忌宜俱同肺实
　　声重痰稠属肺热
　　忌同肺实
　　宜同肺实加薄荷　　　　竹沥
　　肺痈属肺热极
　　忌同肺实
　　宜清热　消痰　降火　解毒散结　甘寒　苦寒辛寒
　　桑白皮　　桑黄　　　黄芩　　　贝母栝楼根　　薏苡仁　　蕺菜　　　虎耳草鼠黏子　　连翘　　　甘草　　　败酱草百年腌芥菜汁
　　肺胀闷属肺热
　　忌同肺实
　　宜由肺实并叅用肺痈诸药
　　吐脓血血痰欬嗽嗽血属肺家火实热甚此正邪气胜则实之谓
　　忌同肺实
　　宜清热降气　凉血　豁痰
　　童便　　　苏子　　　枇杷叶　　桑白皮麦门冬　　剪草　　　蒲黄　　　生地黄
　　天门冬　　百部　　桑黄　　　　百合薏苡仁　　甘草　　　贝母　　　白芍药白芨　　　桔梗　　　款冬花　　紫菀
　　喉癣属肺热
　　忌同肺实
　　宜同肺实加鼠黏子　　　参　　　射干
　　上消属肺家实火及上焦热
　　忌同肺实
　　宜降气　清热　补肺　生津　甘寒　苦寒　酸寒　辛寒
　　苏子　　　麦门冬　　枇杷叶　　桑白皮桔梗　　　百部　　　百合　　　黄芩天门冬　　沙参　　　黄连　　　栝楼根葛根　　　知母　　　参　　　石膏甘草　　　五味子　　白芍药　　防竹叶芦根　　　冬瓜　　　人乳　　　天酒
　　肾无实故无泻法
　　命门实【二证】
　　忌补气　温　热
　　诸药俱见前
　　宜苦寒　甘寒　咸寒
　　黄檗　　　知母　　　参　　　天门冬麦门冬　　牡丹皮　　车前子　　木通泽泻
　　强阳不倒属命门火实孤阳无隂所致此证多不治忌同命门实
　　宜同命门实加五味子　　童便　　　生地黄
　　水窍涩痛属命门实火
　　忌同命门实
　　宜清热　利窍　甘寒　苦寒　咸寒　佐以淡渗黄檗　　　知母　　　车前子　　生地黄天门冬　　生甘草　　黄芩　　　牛膝麦门冬　　童便　　　茯苓　　　木通
　　小肠实【一证】
　　忌敛涩　补气
　　诸药俱见前
　　宜通利　淡渗　苦寒　甘寒　咸寒
　　车前子　　白茯苓　　木通　　　生甘草黄檗　　　知母　　　黄芩　　　黄连牛膝　　　麦门冬　　生地黄　　童溺
　　小水不利及赤或涩痛尿血
　　忌宜俱同小肠实
　　胆实【二证】
　　忌汗　吐　下
　　诸药俱见前
　　宜和解　辛寒　甘寒　苦寒　辛温
　　柴胡　　　黄芩　　　半夏　　　生姜甘草　　　橘皮　　　龙胆草
　　口苦耳聋脇痛往来寒热
　　忌同胆实
　　宜用仲景小柴胡汤随所见兼证加减
　　鼻渊属胆移热于脑
　　忌辛温　燥热
　　诸药俱见前
　　宜清热　补脑　甘寒　甘平　佐以辛寒
　　天门冬　　甘菊花　　生地黄　　沙苑蒺藜山茱萸　　沙参　　　薄荷　　　柴胡辛夷　　　黄芩　　　参　　　知母
　　胃实【六证】
　　忌升　补敛　辛温　燥热　湿润
　　诸药俱见前
　　宜下　如邪未结宜清热发散　苦寒　辛寒　甘寒
　　大黄　　　枳实　　　知母　　　石膏葛根　　　竹叶　　　大青　　　小青青黛　　　麦冬　　　甘草
　　谵语发狂发斑弃衣而走登高而歌属胃家邪热实忌同胃实
　　宜同胃实如大便结者加芒硝亟下之发斑者加鼠黏子参栝楼根多用石膏为君便结亦加大黄下之
　　口臭数欲饮食属胃火
　　忌同胃实
　　宜清热降火　苦寒　甘寒　辛寒
　　黄连　　　青黛　　　连翘　　　麦门冬石斛　　　芦根汁　　竹叶　　　石膏
　　嘈杂属胃火
　　忌同口臭
　　宜同口臭畧兼消导
　　山查　　　麦芽　　　橘红　　　神麴
　　口淡属胃热
　　忌宜俱同口臭
　　呕吐属胃火者必面赤小便短赤或涩大便多燥口苦或干渴
　　忌同胃实
　　宜同胃实加枇杷叶　　　竹茹　　　木瓜芦根　　　橘皮　　　通草　　　白茯苓
　　吞酸属胃火
　　忌同胃实
　　宜同嘈杂
　　大肠实【四证】
　　忌补敛　燥热
　　诸药俱见前
　　宜润下　苦寒　辛寒
　　生地黄　　麻仁　　　桃仁　　　黄连黄芩　　　槐花　　　大黄　　　石膏知母　　　枳壳
　　便鞕闭
　　忌同大肠实
　　宜同大肠实加芒硝　　　猪胆　　　槟榔郁李仁　　石蜜
　　肠风下血属大肠湿热
　　忌下　燥热
　　诸药俱见前
　　宜清热凉血　兼升　甘寒　苦寒
　　生地黄　　槐花　　　地榆　　　黄连黄芩　　　荆芥　　　防风　　　甘草红麴　　　白芍药　　侧柏叶　　白头翁蒲黄　　　鸡子　　　葛谷
　　脏毒属血热
　　忌同肠风下血
　　宜同肠风下血加忍冬　　麦门冬　　倍加地榆蒲黄
　　肠痈属大肠实火
　　忌同肠风下血
　　宜下　苦寒　解毒
　　大黄　　　白药子　　白芷　　　白芨白敛　　　连翘　　　忍冬藤　　天明精甘草　　　黄耆　　　生地黄　　明矾黄蜡　　　生蜜【以上三味作丸】
　　膀胱实【一证】
　　忌燥热　收涩
　　诸药俱见前
　　宜润　淡渗
　　知母　　　黄檗　　　车前子　　木通瞿麦　　　滑石　　　茯苓　　　猪苓泽泻
　　癃闭属膀胱实热
　　忌破气　发散　燥热　如属水液不足兼忌利小便
　　诸药俱见前
　　宜同膀胱实佐以升提
　　升麻　　　柴胡
　　三焦实【三证】
　　忌补敛　升　燥热
　　诸药俱见前
　　宜降　清热　调气　甘寒　苦寒　咸寒
　　苏子　　　麦门冬　　知母　　　黄檗参　　　山栀　　　黄芩　　　黄连童便
　　喉痹即纒喉风属少阳相火少隂君火竝炽经曰一隂一阳结为喉痹一隂者少隂君火也一阳者少阳相火也
　　忌同三焦实
　　宜辛散　佐以苦寒　咸寒　急则有鍼法　吹法吐法
　　鼠黏子　　山豆根　　射干　　　黄连黄檗　　　知母　　　参　　　童便苏子　　　麦门冬　　贝母　　　甘草生犀角　　山慈菇　　苦桔梗　　续随子急治用胆矾朴硝牛黄为末和匀吹入喉中又法用明矾三钱巴豆七粒去壳同矾煅矾枯去巴豆即取矾为细末吹入喉中流出热涎即寛
　　头面赤热属上焦火升
　　忌同三焦实
　　宜降　清热　甘缓　佐以酸敛
　　苏子　　　枇杷叶　　天门冬　　麦门冬参　　　薄荷　　　栝楼根　　棃
　　柿　　　　蔗　　　　童便　　　白芍药五味子
　　赤白游风属血热热则生风故善游走俗名火丹小儿多患此大人亦时有之
　　忌同三焦实
　　宜清热　凉血　兼行血　辛寒　甘寒　苦寒咸寒
　　生地黄　　黄连　　　黄檗　　　生甘草牡丹皮　　蒲黄　　　红蓝花　　连翘参　　　鼠黏子　　牛膝　　　蓝汁苎根　　　童便　　　赤芍药
　　宜兼外治砭出热血及用漆姑草慎火草捣烂敷之即易愈
　　六淫门
　　风　诸暴强直支痛緛戾里急筋缩皆属于风
　　真中风猝僵仆口噤不言不省人事如遗尿直视口开手撒汗出如珠属不治证西北高寒之地有此东南无之
　　忌破气　下　吐　苦寒　酸敛
　　诸药俱见前
　　宜辛甘发散　峻补真气
　　桂枝　　　附子　　　甘草　　　独活羌活　　　天麻　　　麻黄　　　防风芎防　　　细辛　　　藁本　　　蔓荆实牛黄　　　辛夷　　　牡荆实　　白芷人参　　　黄耆　　　有痰加竹沥
　　南星　　　半夏　　　姜汁
　　类中风口眼歪斜语言蹇涩半身不遂口噤不言四肢不举痰涎壅盛昏眊不省人事
　　忌汗　吐　下　大忌破气　温热　苦寒　及一切治风湿辛燥发散　并开窍走真气行血诸药慎勿犯之犯之则轻必重重必毙
　　麝香　　　苏合香　　檀香　　　龙脑香安息香【以上开窍走真气】余忌药俱见前
　　宜滋补　阳虚者补气　隂虚者补血　隂阳两虚则气血双补　兼宜清热降气豁痰及保脾胃天门冬【脾胃薄弱者勿多用】　　　麦门冬　　荆沥苏子　　　栝楼根　　贝母　　　橘红枇杷叶　　甘草　　　竹沥　　　童便霞天膏　　棃汁　　　黄檗　　　次益血于前药中加胡麻仁　　　石斛　　　牛膝生地黄　　五味子　　甘菊花　　枸杞子何首乌　　薯蓣　　　菟丝子　　白芍药丹参　　　山茱萸　　白蒺藜　　酸枣仁柏子仁　　车前子　　竹叶　　　羚羊角鼈甲　　　木瓜　　　青蒿　　　远志栝楼仁　　沙参　　　巴防天　　茯苓茯神　如便闭加肉苁蓉当归倍麻仁　如兼气虚加人参黄耆有肺热者勿入人参
　　感冒风寒俗名伤风其证或头疼身热轻者则否鼻必塞兼流清涕必恶风寒或声重或声哑甚者痰壅气喘欬嗽
　　忌补气　酸敛　闭气
　　诸药俱见前
　　宜发散　辛甘　温
　　芎防　　　细辛　　　藁本　　　防风甘草　　　荆芥　　　白芷　　　前胡桑白皮　　桔梗　　　紫苏　　　薄荷杏仁　　　石膏
　　伤风热
　　忌同感冒风寒
　　宜辛寒　甘寒　发散
　　石膏　　　知母　　　甘草　　　竹叶麦门冬　　前胡　　　桔梗　　　薄荷葛根　　　桑白皮　久而不愈者属虚阳虚者加人参黄耆隂虚者加五味子地黄倍门冬白芍药
　　寒　诸病上下所出水液澄澈清冷症瘕防疝坚痞腹满急痛下利清白食已不饥吐利腥秽屈伸不便厥逆禁固皆属于寒
　　凡中寒必本于阳虚
　　忌破气　苦寒　下　甘寒　辛寒
　　诸药俱见前
　　宜补气　散寒　辛甘　温热　轻者解表　重者温补
　　桂枝　　　干姜　　　麻黄　　　人参附子　　　黄耆
　　伤寒冬月即病宜从仲景法
　　伤寒古今时地不同因之六经治法宜异
　　夫伤寒者大病也时者圣人所不能违者也以关乎死生之大病而药不从时顾不殆哉仲景医门之圣也其立法造论后之明师如华佗孙思邈辈莫不宗之汉末去古未远风景犹厚形多壮伟气尚敦庬其药大都为北方感寒即病而设况南北地殊厚薄不侔故其意可师也其法不可改也循至今时千有余年风气浇矣人物脆矣况在荆交广梁益之地与北土全别故其药则有时而可改非违仲景也实师其意变而通之以从时也如是则法不终穷矣故作斯议条列其方稍为损益以从时地俾后之医师知所适从庶几患斯疾者可免于夭枉尔
　　辨验外感真伪法
　　凡外感必头疼其疼也不间昼夜探其舌本必从喉咙内干出于外多兼烦躁不烦躁者即轻证也不头疼而发热不发热而头疼头虽疼而有时暂止口虽干而舌本不燥骨虽疼而头不疼虽渴而不欲引饮至夜或偶得寐遇食不好亦不恶居处虽若尫怯而神气安静凡若此者皆非伤寒也
　　三阳治法总要
　　太阳病其证发热恶寒恶风头痛项强腰脊强遍身骨痛脉虽浮洪而不数多不传经烦躁脉数急者是欲传经宜先发汗以解表邪其药以羌活汤为主羌活【三钱】前胡【二钱】甘草【八分】葛根【二钱】生姜【三片】枣【二枚】杏仁【九粒去皮尖研烂】水煎服秋深冬月应用此方亦可量加紫苏葱白如冬月天气严寒感邪即病服此药不得汗本方加麻黄【一钱】生姜【四片】共前七片得汗勿再服　如病人自觉烦躁喜就清凉不喜就热兼口渴是即欲传入阳明也若外证头疼遍身骨疼不解或带口渴鼻干目疼不得卧即系太阳阳明证羌活汤中加石膏知母麦冬大剂与之得汗即解　如自汗烦躁头疼遍身骨疼不解者羌活【一钱】桂枝【七分】石膏【一两二钱】麦冬【六钱】知母【三钱】竹叶【一百二十片】白芍药【二钱】甘草【八分】　如冬月即病太阳证恶寒畏风头疼遍身骨疼自汗不渴宜用桂枝【八分】芍药【二钱】甘草【一钱】大枣【二枚】生姜【一片】　太阳病不解热结膀胱其人如狂血自下下之愈其外证不解者不可下当先解表表证罢少腹急结者乃可下之桃仁承气汤无蓄血证大承气汤
　　正阳阳明病正阳阳明者胃家实热是也其证不大便自汗潮热口渴咽干鼻干呕或干呕目眴眴不得眠畏人声畏木声畏火不恶寒反恶热或先恶寒不久旋发热甚则谵语狂乱循衣摸牀脉洪大而长宜急解其表用竹叶石膏汤大剂与之不呕无汗与葛根汤亦须大剂若表证已罢脉缓小便利是病解矣　若表证罢后邪结于里大便闭小便短赤宜用调胃承气汤或小承气汤下之下后按其腹中不作痛而和病即已解如作痛是燥粪未尽也再用前药下之以腹中利二便通利为度　阳明病不能食若其人本虚勿轻议下　阳明病头欬而咽痛者用葛根甘草桔梗麦冬四味浓煎数数与之　阳明病无汗小便不利心中懊憹者当发黄急用栀子麦冬淡豆豉大剂浓煎与之如已见身黄急加茵陈为君主之　阳明病衂血此缘失于发汗宜用荆芥【二钱】葛根【三钱】麦门冬【五钱】牡丹皮【一钱五分】蒲黄【二钱】茅根【二两】侧柏叶【二钱】生地黄【三钱】浓煎与之兼饮童便　阳明病心下硬满者此邪未入于腹中慎勿下之用竹叶石膏汤加栝楼【一个捣碎】桔梗【二钱】黄连【一钱】阳明病邪结于里汗出身重短气腹满而喘潮热手
　　足濈然汗出者此大便已鞕也六七日以来宜下之用小承气汤不行换大承气汤勿大其剂若大便不鞕者慎勿轻下　阳明病发汗不解腹满急者亟下之　伤寒六七日目中不了了睛不和无表证大便难宜承气汤下之　阳明病下之早外有热手足温不结胸心中懊憹不能食但头汗出栀子豉汤主之　阳明病发潮热大便溏胸满不去者与小柴胡汤去人参加栝楼黄连　阳明病自汗出或发汗后小便利津液内竭大便虽硬不可攻之须俟其自大便或用蜜导胆导法通之大下后六七日不大便烦不解腹满痛本有宿食宜
　　再用承气汤下之　食谷欲呕属阳明非少阳也胸中烦热者竹茹汤主之竹茹【三钱】麦门冬【五钱】枇杷叶【三大片】芦根【三两】内无热证者小便利口不渴此为阳明虚也吴茱萸汤主之吴茱萸【二钱】人参【三钱】生姜【一钱五分】大枣【三枚】水煎日三服　凡阳明病多汗津液外出胃中燥大便必鞕鞕则谵语以小承气汤下之若一服谵语止者勿再服　阳明病谵语发潮热脉滑而数者小承气汤主之服药后腹中转气者更与一服若不转气者勿更与之若服药后次日不大便脉反微涩者里虚也为难治勿复议下　阳明病下血谵语者此为热入血室汗止在头用荆芥【三钱】葛根【三钱】黄芩【一钱五分】麦冬【五钱】牡丹皮【一钱五分】生蒲黄【二钱】浓煎以童便对饮之　阳明病脉浮紧咽燥口苦腹满而喘发热汗出恶热身重若下之则胃中空虚客气动膈心中懊憹舌上有胎者栀子豉汤主之　若渴欲饮水舌燥者白虎汤加人参主之　若脉浮发热口渴小便不利者猪苓汤主之阳明病协热下利者宜六一散心下痞者以黄连栝楼汤调服之　脉浮迟表热里寒下利清谷者四逆汤主之附子干姜甘草　趺阳脉浮而涩小便数大便鞕其脾为约麻子仁丸主之麻仁【十三两】　药【四两】枳实【四两】大黄【八两】厚朴【三两】杏仁【六两】蜜丸如梧子大每用十丸日三服　阳明实则谵语虚则郑声郑声者重语也直视谵语喘满者死下利者亦死　发汗多若重发其汗谵语脉短者死脉和者不死　若吐若下后不解不大便五六日或至十余日日晡时发潮热不恶寒独语如见鬼状若剧者发则不识人循衣妄撮惕而不安微喘直视脉者生涩者死【涩者阳证见隂脉也】微者但发热谵语者大承气汤下之利勿再服　阳明病发狂弃衣而走登高而歌此阳明实也以承气汤亟下之如便不结者大剂白虎汤灌之石膏【四两】麦冬【二两】知母【一两五钱】加大青【一两】甘草【七钱】　太阳阳明病协热下利者宜六一散以黄连煎汤调服之　太阳阳明并病六七日表证仍在其人发狂者以热在下焦少腹当硬满小便自利下其血乃愈当用桃仁承气汤　又二阳并病太阳证罢潮热汗出大便难谵语者宜大承气汤
　　少阳病　其证口苦咽干目往来寒热胸脇痛胸满或痛耳聋脉法细头痛发热者属少阳少阳不可发汗发汗则谵语胃和者当自愈不和者则烦而悸　伤寒三日少阳脉小者欲已也　凡太阳病不解传入少阳者脇下硬满干呕不能食往来寒热未经吐下脉沈紧者与小柴胡汤柴胡【二钱四分】人参【九分】黄芩【九分】甘草【九分】半夏【一钱五分】生姜【九分】大枣【二枚】水煎温服日三加减法　若胸中烦而不呕去半夏人参加栝楼实【一枚】　若心下痞鞕去大枣加牡蛎【二钱半】　若渴者去半夏加人参栝楼根　若腹中痛者去黄芩加芍药【三钱】若心下悸小便不利者去黄芩加茯苓【二钱】　若不
　　渴外有微热者去人参加桂【一钱夏勿用】温覆取微汗愈若欬者去人参大枣加五味子【一钱】少佐以干姜　阳明少阳并病必下利脉滑而数有宿食也当承气汤下之　若吐下发汗温针谵语柴胡汤证罢此为坏病知犯何逆以法治之　三阳合病脉大上关上但欲睡眠目合则汗药用百合【一两】麦门冬【五钱】炙甘草【一钱】知母【二钱】竹叶【五十片】栝楼根【二钱】鼈甲【如法三钱】白芍药【二钱】三阳合病腹满身重谵语遗尿白虎汤加百合主之伤寒六七日无大热其人烦躁者此为阳去入隂故
　　也　伤寒三日三阳为尽三隂当受邪其人反能食而不呕此为三隂不受邪也
　　三隂治法总要
　　三隂病其证有二一者病发于三阳不时解表以致邪热传入于里虽云隂分病属于热粪结宜下腹满不可按宜下有燥粪协热下利宜下腹痛下利宜芍药黄芩炙甘草以和之如便脓血即加滑石黄连佐以升麻干葛　如邪虽入里粪犹未结宜清其热渴者用白虎汤竹叶石膏汤不渴或心下痞者宜黄连黄芩芍药枳壳麦冬栝楼辈以清之　或邪未结于下焦少腹不坚痛而误用芒硝以伐真隂洞泄不已元气将脱宜用人参白术炙甘草大枣干姜芍药大剂与之不止佐以升提升麻葛根柴胡之类　若从无阳邪表证从不头痛发热寒邪直中隂经此必元气素虚之人或在极北高寒之地始有是证法宜温补以接其阳附子人参干姜官桂大剂与之阳囘寒退即以平补之剂调之勿过用桂附以防其毒
　　三隂各经见证悉从仲景伤寒论法治之如少隂咽痛咽中生疮声不出用苦酒汤到咽即效故知古人立法非今人可及也
　　春温夏热病大法
　　冬伤于寒至春变为温病大都头疼发热或渴或不渴三阳证俱然亦间有先微寒后即发热者大抵发热其常也药用辛温佐以辛寒以解表邪太阳宜羌活汤阳明宜白虎汤无汗不呕者间用葛根汤少阳往来寒热等证不可汗吐下宜和解小柴胡汤渴者去半夏加栝楼根耳聋热盛去人参加麦冬知母栝楼根渴亦加之至夏变为热病其表证大约与春温同但热比于温则邪气更烈耳解表用白虎汤竹叶石膏汤有太阳证则加羌活有少阳证则加柴胡黄芩如发斑白虎汤竹叶石膏汤加参栀子桔梗鼠黏子连翘大青小青青黛大剂与之二证若大便秘宜按之其邪已结于内便鞕宜察邪结中焦小承气汤调胃承气汤下之邪结下焦少腹坚痛始用大承气汤下之
　　伤寒温疫其不可治及难治者皆属下元虚
　　伤寒温疫三阳证中往往多带阳明者以手阳明经属大肠与肺为表里同开窍于鼻足阳明经属胃与脾为表里同开窍于口凡邪气之入必从口鼻故兼阳明证者独多
　　邪在三阳法宜速逐迟则胃烂发斑或传入于里则属三隂邪热炽者令隂水枯竭于法不治矣此治之后时之过也
　　伤寒隂阳易之为病其人身体重少气少腹里急或引隂中拘挛热上冲胷头重不欲举眼中生花膝胫拘急者烧裩散主之取妇人中裩近隂处剪烧灰以水和服方寸匕日三小便即利隂头微肿则愈妇人病取男子裩裆烧灰
　　大病差后劳复者枳实栀子汤主之枳实三枚栀子十四枚豉一升绵裹以清浆水七升空煮取四升内枳实栀子煮取二升下豉更煮五六沸去滓温分再服覆令微似汗若有宿食者加大黄如博棋子大五六枚后寒差已后更发热者小柴胡汤主之脉浮者以汗解之脉沈实者以下解之
　　百合病者百脉一宗悉致其病也其证神思常黙然饮食不美亦不恶如寒无寒如热无热口苦小便赤百合地黄汤主之汗后者百合知母汤下后者滑石代赭汤吐后者百合鸡子汤
　　近代医师卤莽既不明伤寒治法又不识杂证类伤寒往往妄投汗下之药以致虚人元气变证丛生元气本虚之人未有不因之而毙者矣戒之哉汗下之药焉可尝试也
　　时气伤寒除隂证不可服
　　苦参【一两】水酒各一碗煎八分重者水醋各半服之一汗而愈不论伤寒久近立效本草云天行尤良
　　暑　诸病喘呕暴注下迫霍乱转筋身热瞀郁小便浊赤皆属于暑
　　忌破气　升　复忌下　湿润　辛温　辛燥　热发散　闭气
　　诸药俱见前
　　宜清暑益气　健脾　甘寒　甘温　辛寒　酸寒苦寒
　　黄连　　　香薷　　　葛根　　　石膏知母　　　甘草　　　人参　　　黄耆白术　　　白藊豆　　神麴　　　橘皮白茯苓　　木瓜　　　麦门冬　　五味子白芍药　　白梅　　　乌梅
　　大约用清暑益气汤香薷饮生脉散凡病暑之人其气必虚暑伤气无气以动故当补气为本惟肺热多火者忌人参术
　　中暑猝昏晕急以童便灌入即省
　　忌宜俱同暑
　　又方用丝瓜叶一片白盐梅肉一枚并取核中仁共研如泥新汲水调灌立瘥兼治中暑霍乱如神
　　太阳病中暍
　　忌同暑
　　宜人参白虎汤有肺热火病人不能服参者用竹叶石膏汤脾胃作泻者水调六一散
　　霍乱见胃虚条内忌宜俱同
　　疰夏由于脾胃薄弱胃家有湿热及留饮所致
　　忌同前
　　宜益气健脾　酸寒　苦寒　淡渗
　　人参　　　白术　　　半夏　　　橘皮白茯苓　　白藊豆　　白芍药　　木瓜泽泻　　　兼服生麦散
　　湿　诸痉强直积饮痞膈中满霍乱吐下体重胕肿肉如泥按之不起皆属于湿经曰地之湿气感则害人皮肉筋脉故其病筋骨疼痛腰重痛不可转侧身重四肢不利湿在上病呕吐头重胸满湿在中病腹胀中满泄泻湿在下病足胫跗肿脚气臁疮久不愈
　　忌湿润　甘　咸
　　诸药俱见前
　　宜散　渗泄　燥　辛　苦
　　木瓜　　　薏苡仁　　术　　　　石斛萆薢　　　石菖蒲　　茯苓　　　佐以防风
　　葛根　　　寒湿加半夏　　　　　五加皮
　　风湿加独活　　　　　湿热加黄檗
　　车前子　　木通　　　甚者加汉防己
　　脚气由于湿热
　　忌温燥　湿热　补气　复忌破气　升
　　诸药俱见前
　　宜清热　除湿　利小便　甘平　酸寒　苦寒辛温　淡渗
　　黄檗　　　石斛　　　麦门冬　　木瓜石菖蒲　　薏苡仁　　车前子　　茯苓木通　　　泽泻　　　萆薢　　　防己
　　燥　诸涩枯涸干劲皴揭比白属于燥角弓反张筋挛急不舒舌强不能言二便闭涩口渴口干舌苦皮肤皴揭毛发脆折津液不生血枯胃槁以致饮食不化噎膈吐食
　　忌升散　破气　下　辛燥　大热　温
　　诸药俱见前
　　宜润　益血　辛　甘寒　酸寒　咸寒　有热证者宜兼清热
　　麦门冬　　当归　　　地黄　　　肉苁蓉
　　酥　　　　人乳　　　牛乳　　　蜜
　　胡桃　　　甘菊花　　麻仁　　　胡麻柏子仁　　人参　　　松实　　　天门冬五味子　　酸枣仁　　白芍药　　蔗浆芦根汁　　童便　　　梨汁　　　韭汁佐以姜汁
　　火　诸热瞀瘈暴瘖冒昧躁扰狂越骂詈惊骇胕肿疼酸气逆上冲禁栗如丧神守啑呕疮疡　痹耳鸣及聋呕涌溢食不下目昧不明暴注瞤瘈暴病暴死皆属于火
　　忌补敛　升发　闭气　辛燥　温热
　　诸药俱见前
　　宜降折　下　咸寒　苦寒　辛寒　甘寒
　　大黄　　　童便　　　芒硝　　　黄芩黄连　　　黄檗　　　连翘　　　石膏山栀　　　参　　　生甘草　　知母天门冬　　麦门冬　　生地黄　　蓝汁虚者宜甘寒咸寒以滋水不宜用苦寒伤胃
　　猝仆九窍流血多不治
　　忌同火
　　宜服童便　　盐汤　　　竹沥　　　蓝汁
　　梨　　　　生犀角汁
　　猝心痛
　　忌同火
　　宜服山栀　　白芍药　　延胡索　　生甘草盐汤　　　苏子
　　目暴赤肿痛甚见肝实条内忌宜俱同
　　二便忽闭以利小便为先
　　忌同火
　　宜降润　苦寒　甘寒　辛寒　利窍
　　大黄　　　苏子　　　生蜜　　　麻仁桃仁　　　石膏　　　知母　　　天门冬麦门冬　　黄芩　　　山栀　　　滑石石泻　　　猪苓　　　车前子　　木通海金沙
　　头面赤肿
　　忌同火
　　宜清热解毒　发散　苦寒　辛寒　甘寒　咸寒甘菊花　　鼠黏子　　连翘　　　荆芥薄荷　　　蝉蜕　　　大黄　　　参石膏　　　知母　　　竹叶　　　生甘草童溺
　　忽大渴思冰水
　　忌同火
　　宜润　生津液　辛寒　甘寒　咸寒
　　石膏　　　知母　　　参　　　麦门冬竹叶　　　栝楼根　　五味子　　棃汁蔗浆　　　童便　　　凉水　　　冰
　　口干舌苦
　　忌宜俱同火
　　暴瘖
　　忌同火
　　宜降气　发音声　苦　甘寒　辛凉　咸寒苏子　　　枇杷叶　　贝母　　　桔梗百部　　　竹沥　　　棃汁　　　天门冬麦门冬　　甘草　　　薄荷　　　参桑白皮　　童便
　　暴注
　　忌同火
　　宜利水　苦寒　酸寒
　　茯苓　　　黄连　　　黄芩　　　白芍药生甘草　　葛根　　　滑石　　　木通
　　虚者加人参　　　　　莲肉　　　白藊豆
　　躁扰狂越骂詈惊骇
　　忌同火
　　宜清镇　苦寒　辛寒　咸寒
　　丹砂　　　牛黄　　　黄连　　　黄芩山栀　　　滑石　　　石膏　　　知母童便　　　大便闭者加大黄下之不行加芒硝
　　禁栗如丧神守
　　忌同火
　　宜同躁扰狂越
　　气逆冲上
　　忌同火
　　宜降气　酸敛　甘寒　苦寒　咸寒
　　苏子　　　枇杷叶　　橘红　　　五味子番降香　　山茱萸　　白芍药　　麦门冬石斛　　　黄檗　　　牛膝　　　桑白皮童溺
　　瞤瘈瞀瘈
　　忌同火
　　宜清热和肝　酸寒　苦寒　辛寒　甘寒
　　白芍药　　生甘草　　竹叶　　　参黄连　　　黄檗　　　生地黄　　甘菊花麦门冬　　知母　　　石膏
　　杂证门
　　疟经曰夏伤于暑秋必痎疟其证大都多热多寒或热多寒少或寒多热少或单热不寒或单寒不热或先寒后热或先热后寒或有汗无汗或汗少汗多或自汗盗汗或头疼骨痛或大渴引饮口苦舌干或呕吐不思食或烦躁不得眠或大便燥结或泻利或连发或间发或三日发或发于阳或发于隂要皆中气不足脾胃虚弱暑邪乗虚客之而作虽随经随证投药解散必先清暑益气调理脾胃为主有食者兼消导夺食有风兼散风有老痰伏饮者兼豁痰逐饮感瘴疠者兼消瘴疠汗多者固表无汗者解表泄利者升发兼利小便便燥者兼益隂润燥病有隂阳药分气血证有缓急治因先后人有虚实法异攻补久而不解必属于虚气虚者补气血虚者补血两虚者气血兼补非大补真气大健脾胃不得瘳也
　　忌破气　下
　　诸药俱见前
　　疟必由于中气虚破气则伤中气邪不得解甚则中满不思食作泄恶寒口干惟伤食宜消不同此法
　　误下则邪气陷于内变为滞下或腹满肿胀呕恶不思食凡属破气下泄药切戒勿施
　　宜清暑益气　健脾开胃　兼消痰　宜分脏腑手足六经所见证施治　先清暑热多者宜服白虎汤加减
　　硬石膏【自一两至四两】知母【自四钱至二两四钱】竹叶【自一百片至四百片】麦门冬【自八钱至三两二钱】粳米【自一小撮至二大撮】病人素虚或作劳者加人参【自三钱至一两】　有痰加广橘红【三钱】竹沥【一杯】大渴者加栝楼根【三钱至六钱】　不渴者用清暑益气汤　兼饮食停滞者加枳实青皮草果一二剂食消即止勿多服多服则损中气其药俱宜黄昏煎以井水澄冷须露一宿五更时温服盖疟乃暑邪为病暑得露则散也
　　足太阳经属膀胱其证令人腰痛头痛头重寒从背起先寒后热熇熇暍暍然热止汗出难已或遍身骨痛小便短赤
　　羌活【一钱至三四钱】广陈皮【去白二钱五分】黄芩【二钱】前胡【二钱】甘草【炙五分】猪苓【一钱】知母【二钱五分】　若口渴者即兼阳明宜加石膏麦门冬倍知母渴而汗少或无汗并加葛根　若涉深秋或入冬无汗宜多加姜皮因虚而无汗或汗少者加人参【三五钱】麦门冬【四五】
　　【钱】佐以姜皮【二三钱】露一宿发日五更温服　因虚汗多者加黄耆【三四钱】桂枝【七八分】汗止即去桂枝不可多服　若病人素有热者勿服桂枝以芍药五味子代之　若发于隂并加当归　小便短澁或赤者与六一散二三服　有湿者以猪苓茯苓代滑石下午服理脾健胃药
　　橘红【二钱五分】白豆蔲【五分】白茯苓【三钱】山查【三钱】麦芽【炒三钱】藿香【一钱】人参【三钱】白术【二钱】白芍药【三钱】白藊豆【三钱】　有肺火者去人参白术加麦门冬【五钱】石斛【三钱】乌梅肉【一枚】　停食者必恶食加山查伤肉食者加黄连红麴伤谷食者加枳实草果【各七分】伤麪食者加炒莱菔子食消即已不可多服多服则损中气　胃家素有湿痰者其证不渴寒多方可用半夏橘红二术大剂与之呕甚者兼用姜皮
　　足阳明经属胃其证发热头疼鼻干渴欲引饮目眴眴不得眠甚则烦躁畏火光人声木声
　　宜服大剂竹叶石膏汤无汗或汗少不呕者可加干葛【二三钱】　病人虚而作劳者加人参　汗多加白术　痰多加贝母橘红得汗即解　寒热俱甚渴甚汗多寒时指爪皆紫黯者加桂枝【七八分】　久而不解属气虚用人参【两许】姜皮【两许】煎成露一宿五更温服　下午服理脾健胃药如前方加减亦如之
　　足少阳经属胆其证往来寒热口苦耳聋胸脇痛或呕宜服小柴胡汤　渴者去半夏加石膏麦门冬　肺家有热者去人参加知母倍门冬　有痰不渴者本方加贝母【三钱至八钱】术茯苓【各三钱】姜皮【一钱至三四钱】病人隂虚而有热者虽呕吐忌用半夏生姜误投则损人津液令人声哑宜用竹茹橘皮麦门冬白茯苓乌梅以代之
　　以上三阳经疟邪客之者其证多热多渴亦易得汗药宜大剂急逐暑邪毋使迟留则病易愈继以理脾开胃大补真气蔑不瘳矣邪在三阳药宜辛寒如石膏知母柴胡甘寒如葛根麦门冬竹叶粳米苦寒如黄芩之属为君乃可以散暑邪除热渴坠头疼兼寒甚者则间用辛温如姜皮桂枝以为向导以扶其邪则病易退凡寒甚者病因于虚或作劳者亦因于虚皆宜甘温以人参黄耆术为君佐以辛甘如桂枝姜皮之属脾胃虚弱饮食不消者则补之以参术佐以消导如白豆蔲麦芽砂仁草豆蔲枳实橘皮山查之属在隂分者则以当归牛膝为君佐以姜桂如热甚而渴者去姜桂加知母麦门冬竹叶牛膝鼈甲
　　足厥隂经属肝其证先寒后热色苍苍然善太息甚者状如欲死或头疼而渴
　　宜先服三黄石膏汤加柴胡鼈甲橘皮以祛暑邪后用当归【两许】橘皮【三四钱】鼈甲【四五钱】牛膝【两许】柴胡【一二钱】浓煎露一宿发日五更温服　如热甚而渴加栝楼根【三四钱】麦门冬【五六钱】竹叶【一百片】知母【三四钱】鼈甲【五六钱】　如脾胃薄弱或溏泄去当归加人参【三五钱】　如有肺火不可服参者秖照本方多服自愈　寒多或寒甚指爪青黯者加桂枝姜皮人参
　　足太隂经属脾其证先寒后热或寒多若脾疟必寒从中起善呕呕已乃衰然后发热热过汗出乃已热甚者或渴否则不渴喜火
　　宜服桂枝汤建中汤　病人虚者以人参姜皮【各两许】浓煎露一宿五更温服　有痰者宜加术橘皮【各三四钱】
　　足少隂经属肾其证寒热俱甚腰痛脊强口渴寒从下起小便短赤
　　宜先服人参白虎汤加桂枝以祛暑邪后用鼈甲【四五钱】牛膝【两许】热甚者加知母麦门冬【各四五钱】　寒甚者加桂枝【钱许】　呕则兼加姜皮【三四钱】　如热甚而呕者去桂枝姜皮加竹茹【三钱】人参橘皮【各三四钱】用牛膝桂枝者肝肾同一治故也
　　疟病多挟痰以故热痰须用贝母为君自三钱至八钱竹沥竹茹栝楼根橘红白茯苓称是以佐之甚者可加霞天膏如寒痰发疟寒多不渴者用半夏白术橘皮为君多加生姜皮
　　疟病多挟风有风者必用何首乌为君白术橘皮为臣葛根姜皮羌活以佐之不头痛者除羌活
　　暑邪盛解散不早陷入于里则变为滞下急投芩连芍药滑石红麴甘草佐以葛根升麻柴胡以表里分消之脾胃薄弱者加人参藊豆莲肉大剂与之以愈为度滞下若愈疟亦随止即不止其热必轻仍随经随证以治之不烦多药而自止也
　　又暑热湿之邪内伏百药不效者用独雄丸立愈凡劳疟病人隂不足或作劳或房劳病发于隂或间日一发或三日一发三日一发为病深须以鼈甲牛膝何首乌为君橘皮为佐发于夜而便燥者加当归脾胃弱者勿加佐以姜皮热甚勿入大剂与之日三乃差
　　附録诸疟主治
　　热多宜　　　贝母　　　石膏　　　麦门冬橘红　　　干葛　　　滑石　　　竹叶牛膝　　　知母　　　黄芩　　　柴胡白茯苓　　乌梅　　　何首乌　　牡蛎鼈甲
　　寒多宜　　　桂枝　　　姜皮　　　人参二术　　　黄耆　　　当归　　　橘红半夏　　　草豆蔲　　白豆蔲　　炙甘草
　　汗多宜　　　人参　　　白术　　　黄耆秋冬加桂枝
　　无汗宜　　　干葛　　　柴胡　　　石膏羌活　　　姜皮　　　人参　　　苍术
　　疟母宜　　　鼈甲　　　射干　　　牡蛎
　　三棱　　　缩砂蜜　　桂　　　　橘皮青皮　　　人参
　　凡疟疾多热久不解者其人必本隂虚法当益隂除热非鼈甲牛膝不能除也多寒而久不解者其人必本阳虚非人参白术黄耆不能除
　　按疟有山岚瘴气停痰留饮而发者古方类用常山砒霜等吐之今人误执其方见疟辄用不知二药有大毒损人真气犯之多致危殆慎之慎之
　　滞下俗呼痢疾其证腹痛便脓血或赤或白或赤白相杂或下纯血或下紫黑血块或如豆汁或如鱼冻或如屋漏水或下纯黄积类多里急后重数登圊而不得便小便短赤不利或发热或口渴甚则呕恶不思食此皆暑湿之邪与饮食积滞胶固肠胃而作必先祛暑渗湿安胃为主伤气分则调气益气伤血分则和血补血挟瘀血则行血药虽因证而设要皆以补养胃气为急故其证以噤口痢为最重胃气一絶则不可治矣故曰安谷则昌絶谷则亡俗治多借口迎而夺之之说轻用大黄朴硝及误用巴豆牵牛以致洞泄肠开而毙又有妄投诃子粟壳亚芙蓉肉豆蔲收涩之剂以致便闭腹胀或湿热上攻肢节肿胀拘挛痛不可忍难以救疗慎之慎之
　　忌破气　闭气　收涩　燥　温热　咸寒　滑腻诸药俱见前
　　宜清热消积　开胃气　升　利小便
　　黄连　　　黄芩　　　白芍药　　红麴山查　　　广橘红　　升麻　　　葛根甘草　　　滑石　　　莲肉　　　白藊豆乌梅　　　如胃弱加人参【三四钱】莲子【四十粒】橘红【二钱】升麻【七分】　如腹痛以黄连【四钱】白芍药【三钱】炙甘草【一钱五分】黄檗【一钱】升麻【七分】煎服　如里急同上药加当归【二钱】　如后重甚加防榔【一钱五分】枳壳【一钱五分】木香汁【七匙】　如口渴去木香倍滑石如小便赤涩短少或不利亦倍之　赤多倍乌
　　梅山查红麴　白多加吴茱萸【七分】　恶心欲呕即噤口痢多用人参莲肉藊豆白芍药以緑色升麻【七分】佐之　久痢不止加肉豆蔲【一钱】人参【三钱】砂仁【一钱五分】白茯苓【二钱】
　　凡滞下非元气壮实多噉能食之人慎勿轻用大黄巴豆牵牛等下药
　　复有毒痢一证或毒内陷下脓血各药不效者加忍冬藤为君地榆丹砂犀角汁次之
　　凡产后滞下积滞虽多腹痛虽极不可用大黄等药行之致伤胃气遂不可救但用人参白芍当归红麴升麻益母草炙甘草滑石末足矣若恶露未尽兼用乳香没药【各七分五厘】炒砂仁【一钱】久之自愈血虚可加阿胶【三钱】
　　凡胎前滞下宜用黄芩黄连白芍炙甘草橘红赤麴枳壳莲肉畧用升麻未满七月勿用滑石
　　泻利俗呼泄泻因于湿
　　忌湿润　破气　下　苦寒　滑利
　　诸药俱见前
　　宜安胃补脾　升　利小便
　　人参　　　白茯苓　　莲肉　　　白藊豆白术　　　车前子　　升麻　　　橘红藿香　　　木瓜　　　干葛　　　炙甘草白莱菔　　虚寒者加肉豆蔲　　　补骨脂吴茱萸　　虚热者去白术加　　　川黄连倍芍药　　莲肉
　　暑湿为病则小水短赤或口渴倍用姜炒黄连为君佐以干葛升麻　由于感风寒者二术吴茱萸砂仁陈皮干姜紫苏主之　若由饮食停滞者兼消导山查麦芽神麴陈皮肉豆蔲
　　五疸方书所载五疸酒食大饥后过饱女劳失治而成然其证必由湿热伤脾及饮食停滞又有瘀血发黄一证方所不载分别一误则药不对证多致不救慎之慎之
　　忌破气　闭气　下　咸　滑利　滞腻　润　燥热　有瘀血者兼忌酸寒
　　诸药俱见前
　　宜清热　利水　除湿　养胃气　有停滞者宜消积滞　有瘀血者宜行血
　　茵陈蒿　　黄连　　　苜蓿【酒疸非此不愈】
　　栀子　　　紫草　　　栝楼根　　秦芁黄芩　　　滑石　　　车前子　　白藓皮
　　仙人对坐草　　　　　白茯苓　　连钱草【一名蟹靥草一名九里香取汁入姜汁少许饮之良】　虚者加人参　停滞者加红麴橘红谷麦糵山查　瘀血加琥珀牡丹皮红麴红花桃仁延胡索蒲黄五灵脂韭　元气壮实者服前药瘀血不行可加熟大黄虚者勿用
　　痰
　　由于热
　　忌燥　温热　补敛　升
　　诸药俱见前
　　宜降　润　清热　苦寒　辛寒　佐以咸寒苏子　　　橘红　　　天门冬　　枇杷叶麦门冬　　黄芩　　　桑白皮　　薄荷百部　　　栝楼根　　栝楼仁　　桔梗贝母　　　蛤粉　　　竹沥　　　童便胶固者加霞天膏并用猫儿刺
　　由于风寒
　　忌补敛　湿润　酸　咸
　　诸药俱见前
　　宜降气辛散
　　橘红　　　苏子　　　杏仁　　　天麻前胡　　　半夏　　　南星　　　葛根桑白皮　　薄荷　　　白前　　　生姜汁
　　由于湿
　　忌润　咸　酸　滞腻　发湿
　　诸药俱见前
　　宜健脾　燥湿　辛散　佐以淡渗
　　人参　　　二术　　　橘红　　　半夏桑白皮　　白茯苓　　泽泻
　　饮如涎而薄者或如涎而稠者伏于胸中及脾胃间或吐酸水苦水黄水緑水或伏而不吐上支心胸胃脘作痛不可忍按之不得下或发寒热呕吐不能饮食忌宜俱同脾虚证内停饮条
　　诸气气有余即是火
　　忌升　闭气　酸敛　滞腻
　　诸药俱见前
　　虚者宜降　补敛　调　温　酸　辛　甘
　　苏子　　　枇杷叶　　橘红　　　麦门冬芦根汁　　甘蔗　　　番降香　　沈水香白豆蔲　　郁金　　　甘草　　　童便白芍药　　五味子　　因虚极而气不得行者加人参
　　实者宜破散　香燥　辛苦　辛寒
　　枳壳　　　青皮　　　防榔　　　厚朴木香　　　沈香　　　香附　　　乌药降香　　　藿香　　　缩砂蜜
　　郁
　　忌酸敛　滞腻　补气　闭气
　　诸药俱见前
　　属情抱者宜开发志意　调气散结　和中健脾远志　　　贝母　　　郁金　　　石菖蒲香附　　　苏子　　　橘红　　　白豆防木香　　　苏合香　　缩砂蜜　　麦门冬
　　属五脏者　木郁达之宜升　吐
　　升麻　　　柴胡　　　川芎　　　瓜蔕人参芦
　　火郁发之宜散
　　升麻　　　葛根　　　柴胡　　　防风羌活
　　土郁夺之宜下
　　防榔　　　枳实　　　厚朴　　　大黄
　　金郁泄之宜降
　　橘红　　　苏子　　　桑白皮　　猪苓泽泻　　　木通　　　赤小豆　　车前子乌蠡鱼
　　关格不得大小便为关是热在丹田也吐逆水浆不得下为格是寒反在胸中也是隂阳易位故上下俱病先投辛香通窍下降之药以治其上次用下泄苦寒之药以通二便此急证法难缓治纵有里虚通后再补忌升　补敛　闭气　酸
　　诸药俱见前
　　宜降下　辛寒　辛温
　　沈香　　　白豆蔲　　丁香　　　苏子龙脑香　　苏合香　　橘红　　　生姜藿香　　　次用大黄　黄檗　　　知母滑石　　　木通　　　车前子　　牛膝
　　哕俗呼呃逆久病沈痼而发者属真气虚多不治忌破气　升　散
　　诸药俱见前
　　宜补敛　甘温　甘寒
　　人参　　　黄耆　　　炙甘草　　麦门冬五味子　　益智子　　白芍药　　石斛
　　伤寒失下而发者
　　忌补敛　酸　燥热　滞腻
　　诸药俱见前
　　宜下大小承气之类便不鞕闭按之腹中和软未经汗吐者宜辛寒解表白虎汤之类
　　气逆冲上而发者
　　忌升　补
　　诸药俱见前
　　宜降气　甘寒　咸寒
　　苏子　　　橘红　　　枇杷叶　　竹茹芦根汁　　麦门冬　　童便
　　因痰水停膈而发者
　　忌升　润　苦寒　甘寒　酸寒
　　诸药俱见前
　　宜降气　开痰　辛散
　　橘红　　　苏子　　　贝母　　　桑白皮半夏　　　旋覆花　　生姜　　　白豆蔲
　　吐血咯血鼻衂齿衂耳衂舌上出血
　　忌升提发散　下　破血　补气　闭气　破气温热　辛燥　复忌极苦寒伤胃
　　诸药俱见前
　　宜降气　清热　凉血益隂　兼行血　咸寒　酸寒　甘寒
　　苏子　　　麦门冬　　橘皮　　　枇杷叶降香　　　郁金　　　天门冬　　沙参牛膝　　　阿胶　　　生地黄　　枸杞子五味子　　鼈甲　　　白芍药　　犀角汁牡丹皮　　青蒿　　　剪草　　　白药子童便　　　侧柏叶　　小蓟　　　茅根椶灰　　　藕节　　　当归　　　蒲黄
　　蓄血俗名内伤或积劳或多怒或饱后行房或负重努力或登高坠下或奔逐过急皆致蓄血其证多发热其热类外感而不头疼不作渴天明少间至午复剧有汗汗多剂颈而还自汗无气以息目光短不思饮食不得眠二便自利小便或赤大便或泄
　　忌破气　复忌补气　下　苦寒　辛燥
　　诸药俱见前
　　宜行血　辛温　佐以咸寒　瘀血行后宜补血益脾和肝
　　桃仁　　　红蓝花　　延胡索　　桂【有火之人勿用】郁金　　　当归尾　　苏方木　　乳香番降香　　没药　　　穿山甲　　虫赤芍药　　五灵脂　　蒲黄　　　红麴骐驎竭　　韭汁　　　童便　　　桃枭甚者用大黄花蕋石瘀行则止勿过剂如元气虚脾胃素弱者慎勿轻用大黄如瘀血行后宜生地
　　黄　　　　川续断　　白胶　　　当归身麦门冬　　牛膝　　　白芍药　　炙甘草酸枣仁　　大枣　　　龙眼肉　　枸杞子山茱萸
　　头痛
　　挟风寒者
　　忌补敛
　　诸药俱见前
　　宜辛温发散
　　羌活　　　防风　　　细辛　　　荆芥薄荷　　　川芎　　　藁本　　　升麻白芷　　　蔓荆子　　生姜　　　葱白
　　挟邪热者
　　忌同挟风寒
　　宜辛寒　苦寒　解散
　　石膏　　　薄荷　　　黄芩【酒炒】　芽茶黑豆　　　乌梅　　　甘菊花　　土茯苓热极目昏便燥者加酒蒸大黄
　　挟痰者
　　忌升　补敛　酸甘　滞腻
　　诸药俱见前
　　宜豁痰降气　辛燥
　　苏子　　　橘红　　　贝母　　　半夏
　　前胡　　　竹沥　　　术　　　　天麻
　　隂虚者
　　忌辛热发散
　　诸药俱见前
　　宜补血益隂　甘寒　酸寒
　　生地黄　　甘菊花　　当归　　　天门冬麦门冬　　枸杞子　　黄檗　　　白芍药忍冬　　　五味子　　乌梅
　　眉棱骨痛
　　忌宜俱同隂虚头痛
　　齿痛
　　忌升　补敛　燥热　辛温
　　诸药俱见前
　　宜清热凉血　苦寒　辛寒　甘寒　咸寒
　　麦门冬　　生地黄　　赤芍药　　牡丹皮竹叶　　　知母　　　黄连　　　黄芩黄檗　　　参　　　石膏　　　薄荷苏子　　　甘草　　　童便
　　上下龈属胃与大肠火宜石膏　　　　熟大黄麦门冬　　黄芩　　　黄连　　　赤芍药生地黄　　生甘草　　青黛　　　细辛西瓜皮灰　薄荷　　　枇杷叶　　苏子木通
　　真牙浮动及黑烂属肾虚有火已见肾虚条内忌宜俱同
　　胃脘痛
　　因火者
　　忌补敛　燥热
　　诸药俱见前
　　宜降　苦寒　甘寒　咸寒　辛寒
　　苏子　　　橘红　　　黄连　　　山栀麦门冬　　炙甘草　　石膏　　　知母参　　　童溺
　　因寒者
　　忌破气　滞腻　苦寒
　　诸药俱见前
　　宜辛温发散
　　橘皮　　　草豆蔲　　益智子　　丁香
　　桂　　　　白术　　　藿香　　　白豆蔲缩砂蜜　　吴茱萸　　厚朴　　　香附干姜
　　因宿食者
　　忌升　补敛　苦寒
　　诸药俱见前
　　宜消导　兼降气
　　山查　　　橘皮　　　草果　　　红麴
　　枳实　　　术　　　　防榔　　　草豆蔲青皮　　　厚朴　　　谷麦糵　　缩砂蜜因脾胃虚弱以致食停者消导药中加人参
　　因瘀血者
　　忌补气　酸敛
　　诸药俱见前
　　宜辛温苦温以行血
　　桃仁　　　延胡索　　红麴　　　红花山查肉　　牡丹皮　　韭菜　　　通草番降香　　郁金　　　肉桂　　　三棱童溺　　　琥珀　　　庵防子　　牛膝赤芍药
　　因血虚者按之则痛止
　　忌破气　复忌补气　燥热　辛温
　　诸药俱见前
　　宜润　补敛　甘寒　甘温
　　麦门冬　　炙甘草　　酸枣仁　　石斛白芍药　　生地黄　　当归
　　因虫者
　　忌补　升　发散　甘
　　诸药俱见前
　　宜杀虫　苦　酸
　　锡灰　　　苦楝根　　防榔　　　鹤虱雷丸　　　使君子　　芜荑　　　薏苡仁根大黄　　　乌梅
　　因恼怒者
　　虚弱人忌破气　壮实人忌补气　总忌酸敛　升诸药俱见前
　　宜降气　辛温
　　苏子　　　枇杷叶　　白豆蔲　　番降香缩砂蜜　　木香　　　橘红　　　延胡索五灵脂
　　因痰饮者
　　忌宜俱见痰饮证下
　　腹痛
　　因于寒
　　忌苦寒　下利
　　诸药俱见前
　　宜温中　辛散
　　白术　　　厚朴　　　干姜　　　吴茱萸
　　桂　　　　炙甘草　　木香　　　缩砂蜜橘皮
　　因于热火在少腹则绞痛
　　忌辛热　香燥　补敛
　　诸药俱见前
　　宜甘　苦寒
　　山栀仁　　麦门冬　　石斛　　　白芍药甘草　　　桔梗　　　黄芩　　　黄连滑石　　　木通　　　戎盐
　　诸痛不可按属实
　　忌补气　大热
　　诸药俱见前
　　宜破散　疏利　苦寒
　　枳实　　　青皮　　　防榔　　　三棱滑石　　　蓬莪茂　　木通　　　大黄【有积滞宜用无者勿用】
　　诸痛可按属虚
　　忌破气　破血　下利　发散
　　诸药俱见前
　　宜补气血　甘温　酸敛
　　人参　　　黄耆　　　二术　　　生地黄当归　　　炙甘草　　白芍药　　薯蓣酸枣仁　　五味子
　　痹拘挛而痛也因风寒湿三者合而成风气胜者为行痹寒气胜者为痛痹湿气胜者为着痹
　　忌下　收敛　酸寒　苦寒　咸寒
　　诸药俱见前
　　宜辛散　行气　燥湿　甘温　淡渗
　　漆叶　　　续防　　　黄耆　　　甘草甘菊花　　萆薢　　　防己　　　白术防风　　　羌活　　　独活　　　秦芁牛膝　　　木瓜　　　天麻　　　茯苓泽泻　　　菖蒲　　　车前子　　桑寄生狗脊　　　蔓荆实　　杜仲　　　白藓皮石斛　　　细辛　　　松节　　　松叶葈耳　　　原蚕沙　　威灵仙　　海风藤
　　痿属湿热经曰治痿独取阳明
　　忌破气　升　辛热发散
　　诸药俱见前
　　宜大补气血　清热除湿　甘寒　甘温　苦寒酸寒
　　人参　　　黄耆　　　二术　　　炙甘草生地黄　　麦门冬　　白芍药　　木瓜石斛　　　薏苡仁　　黄檗　　　茯苓泽泻　　　车前子　　木通　　　黄连黄芩
　　交肠其病大小便易位而出或因大怒或因醉饱遂至脏气乖乱不循常道法当宣吐以开提其气使阑门清利得司秘别之职则愈矣
　　忌破气　燥热
　　诸药俱见前
　　宜升清降浊　兼补气　淡渗
　　升麻　　　柴胡　　　苏子　　　降香
　　橘红　　　人参　　　术　　　　茯苓泽泻　　　猪苓　　　木通　　　滑石车前子
　　鬼疰尸疰飞尸客忤此系天地隂邪杀厉之气乘虚中人或遍身青黯或忽消瘦声哑面色青黄不定或忽惊厥目直视手握拳或遍身骨节疼痛非常
　　忌破气　复忌补气　升　燥热　酸敛
　　诸药俱见前
　　宜辟恶气　安神镇心　辛香发散　金石镇坠牛黄　　　丹砂　　　苏合香　　天竺黄琥珀　　　沈水香　　龙脑香　　乳香安息香　　檀香　　　木香　　　麝香真珠　　　雄黄　　　鬼臼　　　龙齿犀角　　　金银箔　　虎骨　　　代赭石天灵盖　　獭肝　　　生地黄　　菖蒲远志
　　妇人门
　　赤白带下妇人多忧思郁怒损伤心脾肝火时发血走不归经所以多患赤白带也白带多是脾虚盖肝气郁则脾受伤脾伤则湿土之气下陷是脾精不守不能输为荣血而下白滑之物矣皆由风木郁于地中使然耳法当开提肝气补助脾元宜以补中益气汤加酸枣仁茯苓山药黄檗苍术麦门冬之类浓煎不时饮之再用六味地黄丸中加牡蛎粉海螵蛸杜仲牛膝蜜丸光大如豆空心饥时吞下五六钱隂虚火炽加枸杞子五味子黄檗白带多属气虚补气健脾治法之要领也带下如浓泔而臭秽特甚者湿热甚也且多有湿痰下坠者宜苍术白术黄檗黄芩茯苓车前子为主佐以升提
　　带下如鸡子清者脾肾虚极也面色必不华足胫必浮腰腿必酸宜五味子八味丸间用开脾养心之剂如归脾汤之类隂虚有火宜八味丸中加五味子菟丝子车前子黄檗叔和云崩中日久为白带漏下多时骨水枯盖言崩久气血虚脱而白滑之物下不止耳此证虽有气血寒热之分要归总属于虚
　　赤淋多因于心火肝火时炽不已久而隂血渐虚中气渐损遂下赤矣治宜养心为主兼以和肝缓中凉血清气
　　赤带久不止则血虚宜胶艾四物汤加便煅牡蛎粉酸枣仁麦门冬
　　标急而元气不甚惫者先救其标标急而元气衰剧者则当本而标之可也
　　忌破气　降　温热
　　诸药俱见前
　　宜补敛　清热　辛甘　苦寒　佐以淡渗
　　生地黄　　人参　　　白芍药　　阿胶山茱萸　　黄檗　　　五味子　　麦门冬白胶　　　枸杞子　　续防　　　杜仲牛膝　　　白茯苓　　车前子　　泽泻蛇床子　　香附　　　补骨脂　　牡蛎
　　艾　　　　二术
　　血枯经闭由于脾胃薄弱气血不生
　　忌破气　破血　燥热　腻膈滑肠　升发　苦寒诸药俱见前
　　宜补脾胃　甘温　甘平
　　人参　　　莲肉　　　酸枣仁　　白藊豆甘草　　　茯苓　　　薯蓣　　　橘红白芍药　　缩砂蜜　　菟丝子　　牛膝牡丹皮　　白胶　　　阿胶　　　芡实麦门冬
　　经行先期为血热
　　忌升　补气　辛温　燥热
　　香附　　　当归　　　乌药　　　艾【以上辛温】余忌药俱见前
　　宜凉血清热　补肝肾　兼降气　甘寒　酸寒苦寒
　　生地黄　　牡丹皮　　白芍药　　天门冬麦门冬　　枸杞子　　杜仲　　　青蒿枇杷叶　　苏子　　　鼈甲　　　阿胶黄檗　　　黄芩　　　知母
　　经行后期为血虚
　　忌行血　破气　燥热　苦寒
　　诸药俱见前
　　宜补肝肾　甘温　酸温
　　熟地黄　　薯蓣　　　人参　　　菟丝子山茱萸　　杜仲　　　续断　　　阿胶
　　艾　　　　五味子　　当归　　　枸杞子白胶　　　牛膝
　　月事过多属心火盛脾气弱
　　忌破气　降　辛温　苦寒
　　诸药俱见前
　　宜凉血　敛摄　酸平　甘寒
　　麦冬　　　生地【泻泄禁用】　青蒿　　　生甘草牡丹皮　　白芍药　　酸枣仁　　五味子
　　崩中属气血两虚有热
　　忌破气　行血　降　温热　辛燥　苦寒
　　诸药俱见前
　　宜补气血　兼清热　甘温　甘寒　酸敛
　　人参　　　黄耆　　　生地黄　　熟地黄地榆　　　芍药　　　白胶　　　阿胶香附　　　续断　　　甘草　　　麦门冬山茱萸　　杜仲　　　五味子　　白茅根蒲黄【炒】　　桑耳灰　　侧柏叶　　艾叶木耳灰
　　热入血室类伤寒或经事适来忽住或届期不行忽发大热口渴或厥但不头疼为异于伤寒耳
　　忌补气　温燥　辛燥　收敛　下泄　大热　升发
　　诸药俱见前
　　宜行血清热　甘寒　咸寒　苦寒
　　生地黄　　牡丹皮　　蒲黄　　　苏木牛膝　　　延胡索　　麦门冬　　犀角白芍药　　黄芩　　　童溺　　　荆芥穗如便闭加大黄
　　种子【内分男女气虚血虚精寒血热火炽精滑因证选用】
　　忌破气　破血　燥　过用辛热
　　诸药俱见前
　　宜调气补血　男子宜固精
　　桑螵蛸【温平治男子精滑】　　　柏实【甘温治男子精滑精寒】海狗肾【咸热治男子精寒】　　　鱼胶【平治男子精滑】
　　阳起石【热治男子精寒】　　　　覆盆子【甘温治男子精滑】车前子【咸寒治男女火炽】　　　鹿茸【温咸治男子精寒】
　　莲须【甘温治男子精滑】　　　　巴防天【温治男子精寒】
　　何首乌【苦温益男子气血】　　　牛膝【苦平治男子血虚隂痿】补骨脂【辛温台男子精寒隂弱】　　沙苑蒺藜【甘平男子固精益血】白胶【温平治男女气血两虚精寒】　　肉苁蓉【温酸咸治男女血虚精寒】
　　黄檗【苦寒治男女火炽】　　　　人参【微温治男女气虚脾胃薄弱】
　　麦门冬【甘寒男女血热】　　　　五味子【酸温治男女精滑精寒】山茱萸【酸温治男女精滑精寒】　　天门冬【苦寒治男女火炽】莲肉【甘平治男女胃弱精寒】　　　熟地黄【甘寒男女益血生精】
　　白薇【温平女】　　　　　　当归【辛温女】
　　白芍药【酸寒女】　　　　　紫石英【温女】
　　艾叶【辛温女】
　　妊娠恶阻
　　忌破气　升散　燥热　苦寒　滑肠　腻膈诸药俱见前
　　宜顺气　甘寒　酸寒
　　苏子　　　橘红　　　枇杷叶　　白茯苓麦门冬　　芦根　　　竹茹　　　木瓜白芍药　　竹叶　　　人参　　　缩砂蜜白梅　　　乌梅
　　安胎
　　忌破气　破血　升散　辛热　辛燥
　　诸药俱见前
　　八月以后及胎前滞下者方可用枳壳气虚者不用
　　三月以前宜养脾胃四月以后宜壮腰肾补血益隂顺气总宜清热
　　茯苓　　　麦门冬　　薯蓣　　　人参芍药　　　白术　　　橘红　　　炙甘草缩砂蜜　　艾叶　　　杜仲　　　生地黄益母草　　白胶　　　阿胶　　　续防黄芩　　　枸杞子　　青蒿子　　桑寄生鲤鱼　　　乌雌鸡　　葱白
　　胎漏属气血虚有热
　　忌宜俱同安胎条
　　难产
　　忌破气　破血　收敛
　　诸药俱见前
　　宜补气血　滑利　润
　　人参　　　柞树枝　　鱼胶　　　冬葵子千里马　　白芷梢　　牛膝　　　桂心当归　　　芎防　　　益母草　　百草霜石燕　　　弓弩　　　麻油　　　猪脂
　　酒　　　　生鸡子　　兔头　　　滑石麝香
　　预防血晕一腹痛坐草时即用苏木菊花心者一两生地黄一两降香末二钱水三盌煎一盌加童便半盌儿堕地即饮之永无恶血冲心之患房中常打醋炭万一血晕亦须此药更以家寳丹一丸灌下神效　凡妇人气弱者无气力送子出产门须服人参此药能兼治横生倒产世医不知也　凡临产交骨不开惟浓煮柞木枝汤饮之则自开柞木俗名一叶一刺其木枝榦直上每一叶下必发一刺　胞衣不下用乳香没药末各七分五厘麝香一分芒硝一钱五分研细以酒调服立下饮热童便以滋药力更妙
　　产后诸病
　　忌破气　升　汗　吐　下　燥　苦寒　大热诸药俱见前
　　宜行血　次宜补血清热　总宜补养肝脾肾　辛温　甘寒　酸寒
　　苏木　　　黑豆　　　鹿角末　　红花乳香　　　没药　　　牛膝　　　炮姜当归【脾胃弱者勿用】益母草　　桃仁【胃弱者禁用亦不可过用】桂【天寒无火之人可用】泽兰　　　干地黄　　续防白胶　　　杜仲　　　山茱萸　　人参青蒿　　　麦门冬　　白芍药　　五味子
　　产后少腹痛按之痛甚有结块名儿枕痛
　　忌酸敛　补气　破气　升　下　汗　燥
　　诸药俱见前
　　宜行血活血散结　兼健脾
　　延胡索　　红蓝花　　牡丹皮　　苏方木山查肉　　益母草　　蓬莪茂　　蒲黄白胶　　　当归　　　黑豆　　　生地黄泽兰　　　牛膝　　　五灵脂　　缩砂蜜橘红　　　童便　　　桃仁　　　干姜痛极加乳香没药【各六七分】天寒加桂暑月勿用肺热有火勿用
　　产后少腹痛按之即止者属血虚
　　忌行血　破气　汗　吐　下　燥　苦寒　大热诸药俱见前
　　宜补血　补脾　和肝
　　干地黄　　白芍药　　当归　　　续防白胶　　　阿胶　　　牛膝　　　人参酸枣仁　　麦门冬　　炙甘草　　大枣薯蓣　　　橘皮
　　产后泄泻
　　忌消导　滑肠　腻膈　发散　生冷　破气　苦寒
　　诸药俱见前
　　宜温中补气　健脾开胃
　　人参　　　甘草　　　薯蓣　　　莲肉藊豆　　　茯苓　　　白芍药　　橘皮车前子　　肉豆蔲【内热津液不足者少用】　　藿香五味子　　补骨脂【内热火炽者勿用】　　　缩砂蜜
　　产后发热或自汗盗汗
　　忌苦寒　发散　升提　破气　破血　下　辛燥大热　寒滑伤脾
　　诸药俱见前
　　宜补血　凉血　补肝　补心　生津液　兼敛摄实表
　　干地黄　　炙甘草　　白芍药　　五味子麦门冬　　酸枣仁　　牡丹皮　　童便青蒿　　　鼈甲　　　泽兰　　　黑豆黄耆　　　人参【肺热者禁用】
　　产后头痛由于血虚
　　忌发散　破血　升提　辛燥　大热
　　诸药俱见前
　　宜益血　凉血　降　甘温　甘寒　佐以酸寒生地黄　　甘菊花　　乌梅　　　麦门冬苏子　　　童便　　　甘草　　　当归白芍药　　黑豆　　　五味子　　鼈甲
　　产后发渴由于血虚有热
　　忌同产后发热
　　宜同产后发热加蔗浆倍麦门冬五味子
　　产后气喘由于气血两虚
　　忌同产后发热
　　宜补气血　润肺　下降
　　人参　　　橘红　　　生地黄　　天门冬麦门冬　　苏子　　　枇杷叶　　栝楼仁栝楼根　　童便　　　五味子　　竹茹
　　产后恶寒由于气血两虚
　　忌同产后发热
　　宜补气血　温中　甘温　佐以辛温
　　人参　　　黄耆　　　炙甘草　　干地黄龙眼肉　　当归　　　炮干姜
　　产后小便不利或短赤由于肾水真隂不足
　　忌利小便　余忌同产后发热
　　诸药俱见前
　　宜生津液　益隂　补血　凉血　清热　甘温甘寒　酸寒
　　天门冬　　麦门冬　　生地黄　　枸杞子山茱萸　　白芍药　　车前子　　牛膝五味子　　青蒿子　　鼈甲　　　竹叶
　　产后大便闭结由于血枯内热
　　忌补气　行血　辛热　燥　下　升　苦寒诸药俱见前
　　宜益血　凉血　润燥　滋肝肾　生津液
　　生地黄　　熟地黄　　天门冬　　麦门冬五味子　　蔗浆　　　牡丹皮　　肉苁蓉当归　　　麻仁　　　人乳　　　蜜
　　产后不得眠
　　忌同产后大便闭结
　　宜补心　降心火　补肝　补脾隂　兼清内热生地黄　　麦门冬　　茯神　　　丹参沙参　　　酸枣仁　　白芍药　　竹叶远志　　　莲肉　　　龙眼肉
　　产后腹胀由于隂血虚脾隂虚
　　忌破气寛中　升提发散　消导　吐　下　甘苦寒　咸寒　大热　温燥　滞腻
　　诸药俱见前
　　宜益脾隂　补脾　和肝　酸寒　收敛　甘温白芍药　　酸枣仁　　人参　　　茯苓石斛　　　橘皮　　　薯蓣　　　五味子木瓜　　　莲实　　　车前子　　芡实
　　产后恶心欲呕或吐由于胃虚
　　忌升提发散　湿润　滞腻　苦寒　生冷　燥热诸药俱见前
　　宜降气　补气　安胃　酸寒　佐以辛温
　　苏子　　　枇杷叶　　竹茹　　　人参橘红　　　麦门冬　　白芍药　　藿香石斛　　　木瓜　　　白豆蔲　　生姜由于寒倍生姜白豆蔲藿香由于热倍竹茹去生姜白豆蔲藿香
　　下乳汁
　　漏芦　　　狗四足　　猪四足　　麦门冬人参　　　栝楼仁　　土瓜根　　葵子猪胰　　　木通
　　小儿门
　　痘疮
　　血热证
　　忌温补　燥热
　　天灵盖　　鸡冠血　　桑蠧　　　鲮鲤甲人齿　　　官桂　　　附子　　　丁香木香　　　冰片【以上燥热】余忌药俱见前
　　宜凉血　活血　解毒　甘寒　苦寒
　　犀角　　　生地黄　　人中黄　　紫草黄连　　　麦门冬　　牡丹皮　　白芍药童溺　　　连翘　　　金银花　　参贝母　　　蝉蜕　　　鼠黏子
　　虚寒证
　　忌汗　吐　下　苦寒　酸寒
　　诸药俱见前
　　宜辛甘发散　补气　温　疮密者佐以解毒人参　　　红铅　　　黄耆　　　甘草桂枝　　　丁香　　　当归【胃弱大便不闭者禁用】莲肉　　　糯米　　　大枣　　　龙眼肉干葛　　　木香　　　忍冬藤
　　痧此证多有呕吐者勿治呕吐但治痧毒则呕自止况呕中便有发散之义
　　忌破气　温补　酸敛　燥热　辛温　滞腻诸药俱见前
　　宜清热透肌　辛寒　甘寒　苦寒
　　石膏　　　鼠黏子　　赤柽木【即西河柳】知母甘草　　　参　　　麦门冬　　连翘薄荷　　　竹叶　　　黄连　　　黄芩葛根　　　黄檗　　　蝉蜕　　　栝楼根青黛　　　蔗浆　　　贝母　　　如冬月佐之以辛散　荆芥　　　麻黄【去节沫蜜酒炒只可用一剂】
　　痧者手太隂肺足阳明胃二经之火热发而为病者也小儿居多大人亦时有之殆时气瘟疫之类欤其证类多欬嗽多啑眼中如泪多泄泻多痰多热多渴多烦闷甚则躁乱咽痛唇焦神昏是其候也治法当以清凉发散为主药用辛寒甘寒苦寒以升发之惟忌酸收最宜辛散误施温补祸不旋踵辛散如荆芥西河栁干葛石膏鼠黏子麻黄清凉如参竹叶栝楼根青黛薄荷甘寒如麦门冬生甘草蔗浆苦寒如黄芩黄连黄檗贝母连翘随证轻重制剂大小中病则已毋太过焉痧乃肺胃邪热所致初发时必欬嗽宜清热透毒不得止嗽后欬嗽但用贝母苦梗甘草薄荷栝楼根参麦门冬以清余热消痰壅则自愈慎勿用五味子等收敛之剂多喘喘者邪热壅于肺故也慎勿用定喘药惟应大剂竹叶石膏汤如西河栁两许参薄荷各二钱如冬天寒甚痧毒郁于内不得透出者加蜜酒炒麻黄一剂立止凡热势盛者即用白虎汤加西河栁忌用升麻服之必喘多泄泻慎勿止泻惟用黄连干葛升麻甘草则泻自止家不忌泻泻则阳明之邪热得解是亦表里分消之义也后泄泻及便脓血皆由热邪内陷故也大忌止涩惟宜升散仍用升麻甘草干葛黄连白芍药白藊豆便脓血则加滑石末必自愈
　　后牙疳最危外用牡黄牛粪尖煅存性研极细加真片脑一分研匀吹之内用连翘干葛荆芥穗升麻参黄连甘草生地黄水煎加生犀角汁二三十匙调服缓则不可救药
　　痧后元气不复脾胃薄弱者宜用白芍药炙甘草为君莲肉山药白藊豆麦门冬青黛龙眼肉为臣多服必渐强慎勿轻用参术
　　痧后生疮不已余热未尽故也宜用金银花荆芥穗连翘参甘草怀生地鼈虱胡麻黄连木通浓煎饮之良痧不宜依证施治惟当治本本者手太隂足阳明二经之邪热也解其邪热则诸证自退矣
　　呕吐因伤乳食者
　　忌升　苦寒
　　诸药俱见前
　　宜温中　消导
　　橘皮　　　缩砂蜜　　枳实　　　厚朴谷麦糵　　草果　　　山查　　　红麴半夏　　　人参
　　因寒者
　　忌破气　升　苦寒
　　诸药俱见前
　　宜辛热　温中
　　藿香　　　橘皮　　　丁香　　　人参白术　　　生姜　　　半夏　　　白豆蔲
　　因暑者
　　忌升　破气　温热
　　诸药俱见前
　　宜清暑　补气　安胃　兼利小便
　　黄连　　　香薷　　　人参　　　木瓜茯苓　　　竹茹　　　石斛　　　橘皮甘草　　　白藊豆　　麦门冬　　白梅滑石　　　木通　　　泽泻
　　有虫者
　　忌升　甘
　　诸药俱见前
　　宜酸敛　佐以苦寒
　　白芍药　　五味子　　木瓜　　　黄连楝根　　　乌梅　　　防榔　　　榧子肉木香　　　使君子　　总之数呕吐宜安胃久则宜补气
　　泄泻
　　总忌破气　下　滑利　滞腻
　　诸药俱见前
　　因食者
　　宜和胃消食
　　橘皮　　　草果　　　红麴　　　谷麦糵白豆蔲　　白术　　　山查　　　白茯苓肉豆蔲　　缩砂蜜
　　因湿者
　　宜燥脾　利水
　　二术　　　橘皮　　　木瓜　　　茯苓泽泻　　　车前子　　石斛　　　黄连薯蓣　　　猪苓　　　升麻　　　葛根
　　因暑者
　　前药中加人参　　　　莲肉　　　白藊豆总之当补脾胃兼升兼利小便
　　急惊
　　忌补敛　升　燥热
　　诸药俱见前
　　宜降　清热　镇坠　豁痰　和肝
　　丹砂　　　琥珀　　　牛黄　　　天竺黄贝母　　　竹沥　　　钓藤钩　　僵蚕茯神　　　犀角　　　金箔　　　胆星真珠　　　全蝎　　　龙脑　　　麝香白檀香
　　慢惊多因久吐泻大病后隂阳两虚而成
　　忌破气　下　升　苦寒　及治急惊药
　　诸药俱见前
　　宜补脾健胃　和肝益气　甘温　酸平　佐以辛热
　　人参　　　黄耆　　　茯苓　　　白芍药甘草　　　龙眼肉　　酸枣仁　　石菖蒲远志　　　麦门冬　　茯神　　　冬瓜仁橘红
　　疳积
　　忌破气　酸敛　燥热
　　诸药俱见前
　　宜除疳热　兼消导　苦寒　甘寒　佐以辛寒辛温
　　胡黄连　　川黄连　　肉豆蔲　　谷麦糵神麴　　　山查　　　木香　　　橘皮白芜荑　　使君子　　芦会　　　白术白芙蓉花　五谷虫　　雷丸　　　青黛厚朴
　　诸虫
　　忌升　甘
　　诸药俱见前
　　宜杀虫　酸寒　苦寒　佐以辛寒
　　防榔　　　雷丸　　　使君子　　苦楝根锡灰　　　鹤虱　　　卢会　　　芍药乌梅　　　黄连　　　黄芩　　　牵牛
　　胎毒
　　忌补敛　燥热　辛温
　　诸药俱见前
　　宜凉血清热　解毒　兼发散于外　勿从外治以致热毒内攻
　　生地黄　　参　　　牡丹皮　　黄檗黄连　　　忍冬藤　　甘草　　　连翘麦门冬　　贝母　　　犀角　　　荆芥鼠黏子　　牛黄
　　外科
　　疠风
　　忌破气　酸敛　燥热　下
　　诸药俱见前
　　宜凉血　杀虫　祛风　苦寒　佐以辛寒　辛平狶莶　　　天门冬　　甘菊花　　生地黄青黛　　　漆叶　　　苦参　　　何首乌鼈虱　　　胡麻仁　　白芷　　　荆芥天麻　　　续断　　　羌独活　　半枝莲白花蛇　　乌梢蛇　　皂角刺
　　痈疽先后发渴
　　忌升　破气　辛温　燥热　吐　下
　　诸药俱见前
　　宜活血　凉血　解毒散结
　　生地黄　　连翘　　　忍冬藤　　白芷白芨　　　白敛　　　茜草　　　紫花地丁夏枯草　　甘菊花　　地榆　　　贝母鼠黏子　　黄檗　　　栝楼根　　乳香没药　　　芍药　　　生菉豆　　半枝莲白药子　　红药子　　黄蜡　　　明矾已溃者加人参黄耆麦门冬五味子
　　肿疡
　　忌宜俱同痈疽先后发渴更忌当归
　　痈疽毒气攻心发谵语
　　宜以生菉豆粉丹砂乳香为丸服之
　　溃疡
　　忌闭气　苦寒　破气　又忌燥
　　诸药俱见前
　　宜补气血　甘　酸温　佐以解毒
　　人参　　　红铅　　　胎骨　　　黄耆当归　　　地黄　　　芍药　　　甘草
　　白芨　　　　白敛　　忍冬藤　　甘菊花贝母　　　薯蓣　　　大枣　　　五味子麦门冬
　　散毒【外傅】
　　雄黄　　　雌黄　　　粉锡　　　矾石龙脑香　　松脂　　　地榆　　　水银粉铁锈　　　白芨　　　白敛　　　漏芦檗木　　　青葙子　　楝实　　　防茹石灰　　　铁浆　　　苦参　　　菖蒲槲皮　　　葵根　　　栁华　　　五加皮梓叶　　　苎根　　　紫草　　　马鞭草艾【灸】
　　止痛排脓【外傅】
　　白芨　　　白敛　　　大黄　　　乳香没药　　　丹砂　　　红药子　　龙脑金华　　　白药子　　麦饭石　　米醋蜜
　　去瘀肉【外傅】
　　巴豆膏　　轻粉　　　粉霜　　　乌梅肉灰
　　蚀脓【外傅】
　　蛀竹屑　　防茹　　　雄黄　　　白芷大黄　　　巴豆　　　地榆　　　枯矾
　　长肉收口【外傅】
　　仙人杖【烧油】人参　　　金华　　　白蜡黄蜡　　　血竭　　　蛀竹屑　　枯矾末黄芩末　　珠末　　　象牙末　　铅丹红粉霜　　胡粉　　　芝麻油　　猪蹄汤
　　疔疮
　　忌补敛　温热
　　诸药俱见前
　　宜凉血活血　解毒　祛风　汗　下
　　生甘草　　辟虺雷　　茜草　　　生地黄贝母　　　紫花地丁　白药子　　大黄金银花　　苍耳草　　连翘　　　夏枯草鼠黏子　　矾石【以上内】　半枝莲　　牛黄蟾酥　　　红药子　　白芨　　　白敛【以上内外】龙脑　　　铁锈　　　桑磠　　　铜青雄黄【以上外】
　　瘰疬【马刀疮附】同属少阳胆经治法亦同
　　忌补气　辛热　酸敛
　　诸药俱见前
　　宜清热散结　和肝凉胆　苦寒　甘寒　咸寒佐以辛寒
　　连翘　　　参　　　忍冬藤　　紫背天葵乳香　　　麝香　　　夏枯草　　鼠黏子贝母　　　天明精　　没药　　　薄荷肥皂荚　　皂角子　　何首乌　　柴胡黄芩　　　甘草　　　昆布　　　牡蛎鼈甲　　　栝楼根　　恶实　　　漏芦守宫【煅】　　猫头　　　天荷叶　　映山红海藻　　　海蛤　　　苏合油　　雄黄矾石　　　斑猫　　　蟾酥　　　鼈虱胡麻囘燕窝泥
　　瘿瘤
　　忌宜俱同瘰疬兼宜　　　薜荔　　　半夏文蛤　　　南星　　　通草　　　生姜
　　痔【有内外二证】
　　忌破气　降　燥热　辛温
　　诸药俱见前
　　宜凉血　活血　除大肠热　兼升　去血过多者宜补血　甘寒　苦寒　酸寒　佐以辛寒
　　生地黄　　五倍子　　黄连　　　黄芩白芍药　　地榆　　　猬皮　　　大小蓟黄檗　　　侧柏叶　　槐实　　　皂荚灰熊胆　　　升麻　　　鼈甲　　　红蓝花龙脑香　　茜草　　　黄耆　　　赤石脂猪悬蹄　　蛇蜕　　　榧实　　　白矾金银花　　青黛　　　象牙末　　蛀竹屑牛角防　　白蜡
　　通肠漏
　　忌破气　下　发散　温燥　辛热
　　诸药俱见前
　　宜凉血　清利湿热　解毒　消漏管　补气血长肉
　　槐实　　　黄连　　　黄芩　　　青黛地榆　　　白芨　　　忍冬藤　　半枝莲
　　生地黄【以上凉血解毒】　　　　猪悬蹄　　黄牛角防刺猬皮　　蛀竹屑　　明矾　　　金头蜈蚣【以上消漏管】　　黄耆　　　熟地黄　　当归人参　　　白芍药　　五味子　　牛膝山药　　　枯矾　　　黄蜡　　　白蜡麻皮灰　　铅华　　　月经布　　没食子【以上补气血长肉】　天明精　　地骨皮【俱要鲜者】皮硝文蛤【以上煎浓汤熏洗】
　　乳岩乳痈内外吹
　　忌补气　升　温补　辛热　燥　酸敛
　　诸药俱见前
　　宜散结气　和肝　凉血活血　清热解毒
　　贝母　　　橘叶　　　连翘　　　栝楼根山慈菇　　山豆根　　蒲公英　　紫花地丁黄连　　　甘草　　　柴胡　　　白芷青皮　　　橘皮　　　牡鼠粪　　王不留行乳香　　　没药　　　漏芦　　　夏枯草忍冬藤　　栝楼仁　　头垢　　　人爪鲮鲤甲　　半枝莲　　茜根
　　隂蚀【即下部疮】
　　忌同乳岩
　　宜凉血活血　除热散毒　苦寒　辛寒
　　青黛　　　茜草　　　苦参　　　鲜地骨皮黄檗　　　小蓟　　　艾叶　　　马鞭草木瓜　　　牛膝　　　木通　　　全蝎【外】蛇床子【外】　橄榄核【外】　蛀竹屑【外】　猪脊髓【外】青葙子【外】　腻粉【外】　　官粉【外】　　杏仁【外】珠末【外】　　皂角末【外】　铅丹【外】　　象牙末【外】龙脑香【外】　白僵蚕【外】　粉霜【外】　　烟膏【外】天灵盖【外】　滴乳石【外】　白蜡【外】
　　金疮
　　忌破气　闭气　升散　酸敛　苦寒　冷利　燥酸寒
　　诸药俱见前
　　宜止血　和血　凉血　甘温　甘寒　佐以辛温地黄　　　虫　　　当归　　　续断牛膝　　　甘草　　　麦门冬　　地榆半夏　　　茜草　　　白胶　　　杜仲芎防　　　乳香　　　没药　　　艾叶水杨花　　钓樟根　　黄荆子【炒黑】王不留行古钱　　　自然铜　　狗头骨　　黄麻皮灰
　　芦竹箨　　韭　　　　大小蓟【内外】　刘寄奴【内外】花蕋石【内外】　骐驎竭【内外】　古石灰【外】　白蜡【外】降香【外】　　海螵蛸【外】　桑柴灰【外】　人骨灰【外】紫檀末【外】　三七【外】
　　破伤风
　　忌同金疮
　　宜同金疮佐以祛风药如白芷荆芥防风柴胡之属
　　跌扑伤损
　　忌同金疮
　　宜同金疮有瘀血停滞者宜加行血药如桃仁红花苏木自然铜虫千年灰古文钱之属
　　踒折挫闪
　　忌宜俱同金疮跌扑
　　火灼
　　忌燥热　及寒物涂罨
　　井泥　　　冰　　　　凉水　　　芭蕉根醋【以上寒物涂罨】余忌药俱见前
　　宜拔散火毒　辛散　润　甘寒　辛寒　苦寒柴胡　　　葛根　　　甘草　　　升麻黄连　　　麦门冬　　连翘　　　栝楼根石膏　　　黄檗　　　鸡子油　　柏白皮生胡麻　　食盐　　　豆酱　　　黄芩地榆　　　山栀
　　外用好酒满浸伤处温即易之如遍体被伤用酒满浸时时易之即不死一方用蜜水润之一方石灰水和生芝麻油敷治已烂臭甚者神验一方用黏米炒黑为末将菜汁调敷神效
　　漆疮
　　宜蟹　　　　茱萸皮　　鸡子白　　杉材石蟹　　　漆姑草　　韭菜【炒热罨上】　井中苔萍


　　神农本草经疏卷二
<子部,医家类,神农本草经疏>
　　钦定四库全书
　　神农本草经疏卷三
　　明　缪希雍　撰
　　玉石部上品
　　总七十三种今疏其要者一十四种
　　丹砂　　　　云母　　　　石钟乳
　　矾石　　　　芒硝　　　　朴硝
　　明粉　　　滑石　　　　空青
　　紫石英　　　赤石脂　　　无名异
　　緑矾　　　　铁锈
　　丹砂味甘微寒无毒主身体五藏百病养精神安魂魄益气明目通血脉止烦满消渴益精神悦泽人面杀精魅邪恶鬼除中恶腹痛毒气疥瘘诸疮乆服通神明不老轻身神仙能化为汞作末名真朱光色如云母可析者良【恶磁石畏咸水】
　　疏○丹砂本禀地二之火气以生而兼得乎天七之气以成色赤法火中含水液为龙为汞亦曰阴精七为阳火之少故味甘微寒而无毒葢指生砂而言也药性论云丹砂君为清镇少阴君火之上药辟除鬼魅百邪之神物安定神明则精气自固火不妄炎则金木得平而魂魄自定气力自倍五脏皆安则精华上发故明目心主血脉心火寜谧则阴分无热而血脉自通烦满自止消渇自除矣杀精魅邪恶鬼除中恶腹痛者阳明神物故应辟除不祥消散阴恶杀厉之气也乆服通神明不老者古之真人飞丹炼石引纳清和配以金铅按之法象自能合丹道而成变化也青霞子及太清服炼灵砂法云能重能轻能暗能明能黒能白能神能灵一斛人擎力难举升万斤遇火轻速上腾鬼神寻求莫知所在先禀气于甲受气于丙出胎见壬结魄成庚増光归戊阴阳升降各本其原非虚语矣
　　主治叅互
　　丹砂研飞极细令状如飞尘以甘草生地黄浓煎调分许与儿初生时服之能止胎惊解胎毒　同真珠琥珀金箔牛黄生犀角天竺黄滑石末治小儿急惊有神　入六一散治暑气伏于心经神昏口渇及泄防如火热　入补心丹镇心神定魂魄　入乳香托里散散痈疽热毒发热疼痛及毒气攻心发谵语简误
　　丹砂为八石之主故列石部之首体中含汞汞味本辛故能杀虫杀精魅宜乎药性论谓其有大毒若经伏火及一切烹炼则毒等砒磠服之必毙自唐以来上而人主下而缙绅曽饵斯药鲜克免者戒之戒之
　　云母味甘平无毒主身皮死肌中风寒热如在车船上除邪气安五藏益子精明目下气坚肌续絶补中疗五劳七伤虚损少气止痢乆服轻身延年悦泽不老耐寒暑志髙神仙一名云珠色多赤一名云华五色具一名云英色多青一名云液色多白一名云砂色青黄一名磷石色正白【泽防为之使忌羊血用矾石则柔烂】
　　疏○云母本经载其味甘气平详其主治亦应有温韩保升曰云母色白而主肺此石药中温良之品也以其法金故主身皮死肌及中风寒热如在车船上甘能缓温能和故除邪气石性镇坠能使火下火下则水上是既济之象也故安五脏益子精明目乆服轻身延年别録主下气坚肌续絶补中疗五劳七伤虚损少气乆服悦泽不老耐寒暑志髙神仙皆此意也其曰止痢者乆痢则肠胃俱虚甘温足以回其虚下坠足以去其积故亦主之也
　　主治叅互
　　云母得铅丹熬成膏可贴一切痈疽疮毒和以升丹细末更着竒效　经騐方云青城山丈人观主康道丰治百病云母粉方用云母一斤析开揉入大瓶内筑实封固以十斤顶火煅赤取出却拌香茐紫连翘草二件合捣如泥后以夹绢袋盛于大水盆内摇取粉余滓未尽再添草药重捣取粉以木盆一面贮灰于灰上印一浅坑铺纸倾粉在内候干焙之以面糊丸梧子大遇有疾者服之无不效知成都府辛谏议曽患大风众医不愈道丰进此服之神验　千金方服食云母法上白云母二十斤薄劈以露水八斗作汤分半淘净二次又作二斗汤纳芒硝十斤木器中浸二十日取出绢袋盛悬屋上勿见风日令燥以鹿皮为囊揉之从旦至午筛滓复揉得好粉二十斤搅糊入竹筒内薄削封口漆固北垣南下入地六尺覆土春夏四十日秋冬三十日出之当成水若洞洞不消更埋三十日此水能治万病及劳气风疼每以温水一合和服之日三服十日小便当变黄二十日腹中寒澼消三十日龋齿更生四十日不畏风寒五十日诸病皆愈顔色日少长生神仙　深师方治痰饮头痛往来寒热云母粉二两链过常山一两为末每服方寸匕汤服取吐忌生葱生菜　仲景金匮方治牝疟多寒云母烧二日夜龙骨蜀漆烧去腥等分为未发前浆水服半钱　千金方治赤白乆痢积年不愈饮调云母粉方寸匕服神效　又方治妇人带下水和云母粉方寸匕服神效　积徳堂方治妇人难产经日不生云母粉半两温酒调服入口即产不顺者即顺万不失一陆氏云此是何徳方也已救三五十人　千金方治风遍身百计不愈煅云母粉清水调服二钱良　又方治一切恶疮用云母粉傅之　圣惠方治火疮败壊云母粉和生羊髓傅之事林广记治金疮出血云母粉敷之絶妙　千金翼治风热汗出水和云母粉服三钱不过再服立愈简误
　　云母性虽甘平终属石种与脏腑气血实非同类秖宜用以治病取效若夫益精明目轻身延年耐寒暑志髙神仙皆必不然之论也姑俟世人试过乃敢信耳
　　石钟乳味甘温无毒主欬逆上气明目益精安五脏通百节利九窍下乳汁益气补虚损疗脚弱疼冷下焦伤竭强阴乆服延年益寿好顔色不老令人有子不炼服之令人淋【蛇床为之使恶牡丹参紫石英】
　　疏○石钟乳禀石之气而生本经谓其味甘气温无毒呉普曰神农辛斯言近之甄权以为有大毒或是经火之故应云味甘辛气大温其性得火则有大毒乃为得之其主欬逆上气者以气虚则不得归元发为斯证乳性温而镇坠使气得归元则病自愈故能主之也通百节利九窍下乳汁者辛温之力也疗脚弱疼冷者亦是阳气下行之验也甄权主寒通声者辛以散邪结温以袪寒气故也其他种种补益之説当是前人好事者溢美之辞夷考其性恐无是理未足信也
　　主治叅互
　　石钟乳得牛黄白腊象牙末真珠乳香没药桦皮灰板灰俱存性细研枯白矾蛀竹屑红铅治广疮结毒烂壊鼻梁及阴蚀阳物有神　孙真人千金翼钟乳煎治风虚劳损腰脚无力补益强壮用钟乳粉炼成者三两以夹绢袋盛之牛乳一大升煎减三之一去袋饮乳分二服日一作不吐不利虚冷人微溏无所苦一袋可煑三十度力尽别作袋每煎讫须濯净令通气其滓和麫煨鸡子食之此崔尚书方也　宣明方治一切劳胸膈痞满焚香透膈散用鹅管石雄黄佛耳草款冬花等分为末每用一钱安香炉上焚之以筒吸烟入喉中日二次　圣济録治肺虚喘急连绵不息生钟乳粉光明者五钱蜡三两化和饭甑内蒸熟研丸如梧子大每水下一丸　外台秘要治乳汁不通气少血衰脉涩不行故少乳炼成钟乳粉二钱浓煎漏芦汤调下或通草等分为末米饮服方寸匕日三服
　　简误
　　石钟乳辛温若加火煅有毒无疑纵治虚寒尚须审察况病涉温热者耶世人病阴虚有热者十之九阳虚内寒者百之一是以自唐迄今因服钟乳而发病者不可胜纪服之而获效得力者不闻一二其于事理可以烛照经曰石药之性悍味斯言也则其大畧可槩见已慎毋轻信方士之言致蹈前人覆辙尊生之士宜安常处顺以道理自持脩短有命无惑乎长年之説庶不为其所误矣
　　矾石味酸寒无毒主寒热泄痢白沃阴蚀恶疮目痛坚骨齿除固热在骨髓去鼻中息肉炼饵服之轻身不老増年岐伯云乆服伤人骨能使铁为铜生河西山谷及陇西武都石门【甘草为之使恶牡蛎畏麻黄】
　　疏○矾石味酸气寒而无毒其性燥急收涩解毒除热坠浊葢寒热泄痢皆湿热所为妇人白沃多由虚脱涩以止脱故也阴蚀恶疮亦縁湿火目痛多由风热除固热在骨髓坚齿者髓为热所刼则空故骨痿而齿浮矾性入骨除热故亦主之去鼻去息肉者消毒除热燥湿之功也
　　主治叅互
　　矾石即白矾得巴豆同煅令枯取矾研末以鹅翎管吹入喉中流出热涎立解喉痹其证俗呼为喉风是也　皮肤疥癣脓窠坐板肥疳等疮皆资其用各合所宜以施之　得硫黄雄黄白附子海金沙蜜陀僧擦汗斑殊效一年者去皮一次十年者去皮十次擦后坐卧勿当风勿行房摇扇　制半夏能散湿痰及食积痰兼除五饮　同芒硝可烧水银成粉治一切疮中有虫　得黄蜡和丸名蜡矾丸治一切肿毒有神凡治痈疽当服之以防膜膜茍不破虽剧必瘥陈师古方中风痰厥四肢不收气闭膈塞者白矾
　　一两牙皂角五钱为末每服一钱温水调下吐痰为度　简要济众方牙齿肿痛白矾一两烧灰大露蜂房一两微炙每二钱水煎含漱去涎　千金方鼻中息肉用明矾一两蓖麻仁七粒盐梅肉五个麝香一字捣丸绵裹塞之化水自下也　夏子益竒疾方发斑怪证有人眼赤鼻张大喘浑身出斑毛发如铜铁乃热毒气结于下焦也白矾滑石各一两为末水三碗煎减半不住服尽即安　永类钤方烂风眼白矾煅一两铜青三钱研末汤泡澄清防洗　千金方脚气冲心白矾三两水一斗五升煎沸浸洗　张仲景金匮方女劳黄疸日晡发热而反恶寒膀胱急少腹满目尽黄额上黒足下热因作黒疸其腹胀如水状大便必黒时溏此女劳之病非水也自大劳大热交接后入水所致腹满者难治用矾石烧消石熬黄等分为散以大麦粥汁和服方寸匕日三服病从大小便去　又金匮方妇人白沃经水不利子脏坚癖中有干血下白物用矾石烧杏仁一分研匀蜜丸枣核大纳入肠中日一易之　千金翼妇人阴脱作痒矾石烧研空心酒服方寸匕日三　刘禹锡传信方蛇咬蝎螫烧刀矛头令赤置白矾于上汁出热滴之立瘥此神验之方也
　　简误
　　白矾本经主寒热泄痢此葢指泄痢乆不止虚脱滑泄因发寒热矾性过涩涩以止脱故能主之假令湿热方炽积滞正多误用收涩为害不一慎之妇人白沃多由虚脱故用收涩以固其标终非探本之治目痛不由弩肉及有外障亦非所宜除固热在骨髓仅可资其引导若谓其独用反有损也矾性燥急而能刼水故不利齿骨齿者骨之余故也岐伯云乆服伤人骨故凡阴虚内热火炽水涸发为咽喉痛者不宜含此目痛由阴虚血热者亦不宜用刼水损骨之药岂可炼服轻身不老増年徒虚语耳
　　芒硝味辛苦大寒主五藏积聚乆热胃闭除邪气破留血腹中痰实结搏通经脉利大小便及月水破五淋推陈致新生于朴硝
　　疏○芒硝禀天地至阴极寒之气所生故味苦辛性大寒乃太阴之精以消物为性故能消五金八石况乎五脏之积聚其能比之金石之坚哉乆热即是邪热伤寒热邪结中焦或停饮食则胃胀闭少少投之可立荡除除邪气者寒能除热故也破留血者咸能软坚辛能散结也邪热盛则经脉闭热淫于内治以咸寒结散热除则经脉自通二便自利月水复故五淋中惟石淋膏淋为胶结难解病由于积热非得辛苦大寒之药以推荡消散之不能除也推陈致新总述其体用之功耳由朴硝再煎而成故曰生于朴硝主治叅互
　　入仲景大承气汤治伤寒七八日后邪结下焦少腹按之坚痛下之愈　又治伤寒邪热失汗蓄血少腹或先因内伤留血下焦入桃仁承气汤下之愈　千金方疗漆疮用汤渍芒硝令浓涂之如干即易之子母秘録治小儿赤游行于体上下至心即死以芒硝纳汤中取浓汁以拭丹上　百一选方治疗关格大小便不通胀满欲死两三日则杀人以芒硝三两纸裹三四重炭火烧之令内一升汤中尽服当先饮汤一升已吐出乃服之　孙真人食忌主眼有翳取芒硝一大两置铜器中急火上炼之放冷后以生绢细罗防眼角中每夜欲卧时一度防妙　姚和众方治小儿重舌马牙硝涂于舌上下三日效　简要济众方治小儿鹅口用马牙硝擦舌上日五度效　梅师方治火焰丹毒水调芒硝末涂之　信效方治死胎不下用芒硝末二钱童便温服　三因方治风热喉痹及喉风玉钥匙用焰硝一两半白僵蚕一钱白硼砂半两脑子一字研匀取少许数数吹之　普济方治重舌鹅口用竹沥同焰硝防之
　　朴硝味苦辛寒大寒无毒主百病除寒热邪气逐六腑积聚结固留癖胃中食饮热结破留血闭絶停痰痞满推陈致新能化七十二种石炼饵服之轻身神仙炼之白如银能寒能热能滑能涩能辛能苦能咸能酸入地千嵗不变色青白者佳黄者伤人赤者杀人
　　疏○朴硝乃初次煎成者其气味烈于芒硝主治皆同总为除邪热逐六腑积聚结固留癖胃中食饮停滞因邪热结停痰痞满破留血闭絶之要药与芒硝功用曽无少别文具芒硝条下兹不复疏
　　主治叅互
　　圣惠方治时气头痛不止用朴硝二两捣罗为散用生油调涂于顶上　又方治乳石发动烦闷及诸风热用朴硝炼成者半两细研如粉每服以蜜水调下一钱匕日三四服　简要济众治小便不通膀胱热白花散朴硝不以多少研为末每服二钱匕温茴香酒调下无时服　入紫雪疗伤寒温疫温疟一切积热烦热狂呼叫走瘴疫毒疠卒死脚气五尸五注心腹诸疾防刺切痛解诸热毒邪热发黄蛊毒鬼魅野道热毒小儿惊癎百病黄金一百两石膏寒水石磁石滑石各三斤捣碎水一斛煑四斗去滓入犀角屑羚羊角屑青木香沈香各五两参洗焙升麻各一斤炙甘草八两丁香一两入前汁中煑取一斗五升去滓入炼朴硝十斤消石三十二两于药汁中微火煎之用柳木不住搅至水气欲尽倾水盆中待欲凝入麝香一两二钱半硃砂末三两搅匀收之每服一二钱凉水服临时加减甚者一两　碧雪治一切积热天行时疾发狂昏愦或咽喉肿塞口舌生疮心中烦躁或大小便不通胃火诸病朴硝芒硝马牙硝硝石石膏水飞寒水石水飞各一斤以甘草一斤煎水五升入诸药同煎不住水搅令消镕得所入青黛一斤和匀倾盆内经宿结成雪为末每含咽或吹之或水调服二三钱欲通利则热水服一两　刘禹锡传信方治热壅甘露饮凉胸膈驱积滞芒硝末一大斤用蜜十二两和匀入新竹筒内半筒已上即止不得令满却入炊甑中令有药处在饭内其虚处出在上蒸之饭熟取出绵滤入磁钵内竹箆搅匀勿停手待凝取入磁盒每卧时含半匙渐渐咽之如要通利即多服之　简便方治赤眼肿痛朴硝置豆腐上蒸化取汁收防　外台秘要治喉痹肿痛用朴硝一两细细含咽立效或加丹砂一钱气塞不通加生甘草二钱半吹之　孙真人方治口舌生疮用朴硝含之良　夏子益竒疾方灸疮飞蝶因艾灸火疮痂退落疮内鲜肉片子飞如蝶状腾空飞去痛不可言是血肉俱热怪病也用朴硝大黄各半两为末水调下微利即愈　史记仓公传云菑川王美人懐子不乳来召淳于意意往饮以莨菪药一撮以酒饮之旋乳意复诊其脉躁躁者有余病即饮以消石一剂出血豆比五六枚而安此去蓄血之验也　炮炙论治头痛欲死用消石末吹鼻中即愈　圣惠方治赤眼肿痛用消石末临卧时以铜筯防黍米大入目眦至旦以盐水洗去之
　　明粉味辛甘性冷无毒治心热烦躁并五藏宿滞症结明目退膈上虚热消肿毒此即朴硝炼成者
　　疏○明粉即芒硝投滚汤沸化夜置氷霜之下结起在水面上者用白莱菔切片煑汁投硝以结起多次者为上其色莹白其味辛咸沈而降阴也入手少阴足厥阴阳明经其治邪热在心烦躁者经曰热淫于内治以咸寒佐之以苦并主五脏宿滞症结者即燥粪结痰瘀血宿食之谓辛能散结咸能软坚兼能润下苦能下泄故主之也目为血热所侵必赤肿作痛异常硝性峻利加以苦辛咸寒之极故能散热结逐热血目病既去必自明矣退膈上虚热者当作实热邪解心凉故热退也消肿毒者即软坚散结之功也
　　主治叅互
　　集简方热厥气痛明粉三钱热童便调下　伤寒蕴要伤寒发狂明粉二钱朱砂一钱末之冷水服圣济总録鼻血不止明粉二钱水服
　　简误
　　硝者消也五金八石其坚莫比惟硝能销之茍非大辛至咸极苦最烈之味其能消化之乎消石朴硝一经澄炼便名芒硝马牙硝风化硝甜硝若经煅过即名明粉究其功用无坚不磨无结不散无热不荡无积不推可谓直往无前物无留碍之性也别録谓炼饵服之轻身神仙失其本矣故仲景于诸承气汤用之非邪结下焦坚实不可按者不用恐其误伐下焦真阴故也病不由于邪热深固闭结难通断不可轻投至于血涸津枯以致大肠燥结阴虚精乏以致大热骨蒸火炎于上以致头痛目昏口渇耳聋咽痛吐血衂血咳嗽痰壅虚极类实等证切戒勿施庶免虚虚之咎而无悔不可追之大错也至如唐宗所召道士刘真谓服明粉遂无病长生中所载有益精壮气助阳补阴不拘丈夫妇人幼稚襁褓不问四时冷热俱治之説乃是荒唐不经之语不识本草何縁载入岂歴代董脩儒臣本不知医俱广异闻未暇覈实而误收之耶正所谓尽信书则不如无书也
　　滑石味甘寒大寒无毒主身热泄澼女子乳难癃闭利小便荡胃中积聚寒热益精气通九窍六府津液去留结止渇令人利中乆服轻身耐饥长年【石韦为之使恶曽青】疏○滑石石中之得冲气者也故味甘淡气寒而无毒入足太阳膀胱经亦兼入足阳明手少阴太阳阳明经用质之药也滑以利诸窍通壅滞下垢腻甘以和胃气寒以散积热甘寒滑利以合其用是为袪暑散热利水除湿消积滞利下窍之要药本经用以主身热泄澼女子乳难荡胃中积聚寒热者解足阳明胃家之热也利小便癃闭者通膀胱利阴窍也其曰益精气乆服轻身耐饥长年此则必无是理矣别録通九窍津液去留结止渴令人利中者湿热解则胃气和而津液自生下窍通则诸壅自泄也丹溪用以燥湿分水道实大肠化食毒行积滞逐瘀血解燥渇补脾胃降心火偏主石淋皆此意耳
　　主治叅互
　　和甘草为益元散又名天水散六一散太白散解中暑伤寒疫疠并汗后遗热劳复诸疾兼解两感伤寒百药酒食邪热毒烦满短气腹胀闷痛淋閟涩痛疗身热呕吐泄防肠澼下痢赤白除烦热胸中积聚寒热止消渇蓄水妇人催生下乳治吹乳乳痈牙疮齿疳此药大养脾胃之气通九窍六腑去留结通经脉消水谷安魂定魄乃神验之仙药也刘河间伤寒直格本方白滑石水飞过六两粉甘草一两为末每服三钱蜜少许温水调下实热则用新汲水下解利则葱豉汤下通乳用猪肉麫汤调下催生用香油浆水调下凡难产或死胎不下皆由风热燥涩结滞敛不能舒缓故也此药力至则结滞顿开而瘥矣如用以治痢照雷公炮制用牡丹皮同煑过加丹砂水飞细末每两一钱名辰砂六一散治心经伏暑下痢纯血烦躁口渇神昏不爽　圣惠方治膈上烦热多渇利九窍滑石二两捣水三大盏煎二盏去滓入粳米煑粥食　千金方治女劳黄疸日晡发热恶寒少腹急大便溏黒额黒滑石石膏等分研末大麦汁服方寸匕日三小便大利愈腹满者难治　圣惠方治乳石发动烦热烦渇滑石粉半两水一盏绞白汁顿服广利方气壅关格不通小便淋结脐下妨闷兼痛
　　滑石粉水调服一两　杨氏产乳小便不通滑石末一升车前汁和涂脐之四畔方四寸干即易之冬月水和　圣惠方治妇人转胞因过忍小便而致滑石末葱汤服二钱　普济方伏暑水泄白龙丸滑石火煅过一两硫黄四钱为末麫糊丸菉豆大每用淡姜汤随大小服　又方治伏暑或吐或防或疟小便赤烦渴玉液散用桂府滑石烧四两藿香一钱丁香一钱为末米汤服二钱亦治霍乱　王氏痘方治痘疮狂乱循衣摸床大渇引饮用益元散一两加朱砂飞过二钱氷片三分麝香一分用灯心汤调二三钱服　普济方治风毒热疮遍身出黄水桂府滑石末傅之次日愈先以虎杖豌豆甘草等分煎汤洗后乃搽　集简方治脚指缝烂滑石一两石膏煅半两枯矾少许研掺之　夏子益竒疾方载白矾石条内简误
　　滑石本利窍去湿消暑除热逐积下水之药若病人因阴精不足内热以致小水短少赤涩或不利烦渇身热由于阴虚火炽水涸者皆禁用脾肾俱虚者虽作泄勿服
　　空青味甘酸寒大寒无毒主青盲耳聋明目利九窍通血脉养精神益肝气疗目赤痛去肤翳止泪出利水道下乳汁通关节破坚积乆服轻身延年不老令人不忘志髙神仙能化铜铁铅锡作金生益州山谷及越巂山有铜处铜精熏则生空青其腹中空三月中旬采亦无时
　　疏○空青感铜之精气而结其味甘酸其气大寒无毒可知已色青法木故入肝而主目盲目者肝之窍瞳子神光属肾肝肾虚则内热怒则火起于肝故生内外障翳此目病所由成也甘寒能除积热兼之以酸则火自敛而降矣热退则障自消目自明耳者肾之窍水涸火炎故耳聋肾家热解则火息水生而聴复聪矣九窍不利无非火壅肝家有火则血热气逆故血脉不通凉肝除热则精气自益阴足火清则窍自利而血脉自通精神自长矣目赤痛肤翳泪出皆肝气不足之候益肝气则诸症自除矣其曰利水道下乳汁通关节破坚积者皆以热除则气血和平阴气自复五脏清寜则诸证自解圣药神功于斯显矣主治叅互
　　空青得真珠贝子珊瑚石决明防目中内外障翳有神　千金方眼目不明空青少许渍露一宿防圣济总録肤翳昏暗空青二钱防仁去皮一两片
　　脑三钱细研日防明目去翳障　上珍之药一时难搆明目外无别用故不着简误
　　紫石英味甘辛温无毒主心腹欬逆邪气补不足女子风寒在子宫絶孕十年无子疗上气心腹痛寒热邪气结气补心气不足定惊悸安魂魄填下焦止消渇除胃中乆寒散痈肿令人悦泽乆服温中轻身延年
　　疏○紫石英禀土中之阳气以生本经味甘气温无毒别録加辛雷公言大温独李当之言大寒者是昧其性矣味厚于气阳中之阴降也入手少阴手厥阴足厥阴经少阴主心属阳而本热虚则阳气衰而寒邪得以乘之或为上气欬逆或为气结寒热心腹痛此药温能除寒甘能补中中气足心得补诸证无不瘳矣惊悸属心虚魂魄不安亦由心君怯弱无以镇压诸经兹得镇坠之力而心君有以镇摄即重以去怯之义也其主女子风寒在子宫絶孕无子者葢女子系胎于肾及心胞络皆阴脏也虚则风寒乘之而不孕非得温暖之气则无以袪风寒而资化育之妙此药填下焦走肾及心包络辛温能散风寒邪气故为女人暖子宫之要药补中气益心肝通血脉镇坠虚火使之归元故又能止消渇散痈肿令人悦泽及乆服轻身延年也凡入丸散用火煅醋淬七次碾末水飞过晒干入药
　　主治叅互
　　同白薇艾叶白胶当归山茱萸川芎香附治女人子宫虚寒絶孕无子　张文仲备急方虚劳惊悸补虚止惊令人能食紫石英五两打如豆大水淘一遍以水一斗煑取三升细细服　仲景金匮方治风热瘈疭及惊癎风引汤紫石英白石英寒水石石膏干姜大黄龙齿牡蛎甘草滑石等分防咀水一升煎去三分食后温呷无不效者
　　简误
　　紫石英其性镇而重其气暖而补故心神不安肝血不足及女子血海虚寒不孕者诚为要药然而止可暂用不宜乆服凡系石类皆然不独石英一物也妇人絶孕由于阴虚火旺不能摄受精气者忌用
　　赤石脂味甘酸辛大温无毒主养心气明目益精疗腹痛泄澼下痢赤白小便利及痈疽疮痔女子崩中漏下产难胞衣不出乆服补髓好顔色益智不饥轻身延年【白石脂功用大畧相同石脂有五色旧经同一条今用惟赤白二者余皆不用】
　　疏○赤石脂禀土金之气而色赤则象火故其味甘酸辛气大温无毒气薄味厚降而能收阳中阴也入手阳明大肠兼入手足少阴经经曰涩可去脱大小肠下后虚脱非涩剂无以固之故主腹痛肠澼及小便利女子崩中漏下也赤者南方之色离火之象而甘温则又有入血益血之功故主养心气及益精补髓好顔色也血足则目自明心气收摄则得所养而下交于肾故有如上功能也痈疽因荣气不从所生疮痔因肠胃湿热所致甘温能通畅血脉下降能涤除湿热故主之也其主难产胞衣不出者以其体重下降而酸辛能化恶血恶血化则胞胎无阻滞之患矣东垣所谓胞衣不出涩剂可以下之此之谓也不饥轻身延年乃方士炼饵之法耳凡泄利肠澼乆则下焦虚脱无以闭藏其他固涩之药性多轻浮不能达下惟石脂体重而涩直入下焦阴分故为乆利泄澼之要药
　　主治叅互
　　和剂局方冷痢腹痛下白冻如鱼脑者桃花丸主之赤石脂煅研干姜炮等分为末蒸饼为丸量大小服日三服　仲景方伤寒下利便脓血不止桃花汤主之赤石脂一片一半全用一半末用干姜一两粳米半升水七升煑米熟去滓每服七合纳末方寸匕日三服愈乃止　千金翼方痰饮吐水无时节者其原因冷饮过度遂令脾胃气弱不能消化饮食饮食入胃皆变成冷水反吐不停赤石脂散主之赤石脂一斤捣筛服方寸匕酒饮自任稍加至三七服尽一斤则终身不吐痰水又不下利补五脏令人肥徤有人患痰饮服诸药不效用此遂愈病人虚者宜之简误
　　火热暴注者不宜用滞下全是湿热于法当忌自非的受寒邪下利白积者不宜用崩中法当补阴清热不可全仗收涩滞下本属湿热积滞法当袪暑除积止涩之药定非所宜慎之慎之
　　无名异味甘平无毒主金疮折伤内损止痛生肌肉疏○无名异禀地中阴水之气以生本经味甘气平无毒苏颂咸寒咸能入血甘能补血寒能除热故主金疮折伤内损及止痛生肌肉也苏颂醋摩傅肿毒痈疽者亦取其活血凉血之功耳
　　主治叅互
　　集騐方打伤肿痛无名异为末酒服赶下四肢瘀血皆散矣　多能鄙事损伤接骨无名异甜瓜子各一两乳香没药各一钱为末每服五钱热酒调服小儿三钱服毕以黄米粥涂纸上撡左顾牡蛎末裹之竹箆夹住　谈野翁试效方临杖预服无名异末临时温酒服三五钱则杖不甚痛亦不甚伤　除折伤肿毒外无他用故不着简误
　　緑矾凉无毒治喉痹蚛牙口疮及恶疮疥癣酿鲫鱼烧灰和服疗肠风防血【一名皂矾煅赤醋淬为矾红又名青矾】
　　疏○緑矾气味所禀与白矾同其酸涌涩收燥湿解毒化涎之功亦与白矾相似而力差缓本经主喉痹者酸涌化涎之功也蚛牙口疮恶疮疥癣者燥湿除热解毒之功也肠风防血者消散湿热之后复有收涩之功也然而诸治之外又善消积滞凡腹中坚肉积诸药不能化者以矾红同徤脾消食药为丸投之辄消
　　主治叅互
　　得红麴山查肉豆蔲消肉积加麦芽橘皮草果槟榔三棱蓬荗消一切肉积及米麫食坚积　脾病黄肿用緑矾四两煅成赤珠子当归四两酒浸七日焙百草霜三两为末以浸药酒打糊丸梧子大每服五丸至七丸温水下一月后黄去立效　杨真人济急方酒黄水肿黄肿积痛青矾半斤醋一大碗和匀瓦盆内煅干为度平胃散乌药顺气散各半两为末醋煑糊丸梧子大姜汤下二三十丸　救急方食劳黄病身目俱黄青矾锅内安炭煅赤米醋拌为末枣肉和丸梧子大每服二三十丸食后姜汤下　圣惠方腹中食积緑矾二两研米醋一大碗瓷器煎之柳条搅成膏入赤脚乌一两研丸菉豆大每空心温酒下五丸　谈野翁试效方走马疳疮緑矾煅红以醋拌匀如此三次为末入麝香少许温浆水潄净掺之应加龙脑雄黄蓬砂芒硝
　　简误
　　緑矾矾红虽能消肉食坚积然能令人作防胃弱人不宜多用服此者终身忌食荞麦犯之立毙
　　铁绣主恶疮疥癣和油涂之蜘蛛虫等咬和蒜磨傅之【一名铁衣】
　　疏○铁绣得金气之英华其味应辛苦气应寒恶疮疥癣湿热所生蜘咮虫咬毒气伤血辛苦能除湿热寒能解热毒气故主之也又秘法取露天入土者研极细同蟾酥脑麝以金鍼刺入疔疮中令至根然后以药塞入能拔疔根辄效葢疔肿未有不因肝经风热所致此药属金善能平木故有如是之功普济方疔肿初起多年土内绣钉火煅醋淬刮下绣末研细略用少许人乳和挑破傅之



　　神农本草经疏卷三
　　钦定四库全书
　　神农本草经疏卷四
　　明　缪希雍　撰
　　玉石部中品
　　总八十七种今疏其要者一十八种
　　雄黄　　　　石硫黄　　　食盐
　　水银　　　　石膏　　　　金屑
　　灵砂　　　　水银粉　　　磁石
　　凝水石　　　阳起石　　　蜜陀僧
　　铁落　　　　珊瑚　　　　玛瑙
　　太阴精　　土蜂窝上细土
　　胡燕窝内土
　　雄黄味苦甘平寒大温有毒主寒热鼠瘘恶疮疽痔死肌疗疥虫防疮目痛鼻中息肉及絶筋破骨百节中大风积聚癖气中恶腹痛鬼疰杀精物恶鬼邪气百虫毒胜五兵杀诸蛇虺毒解藜芦毒悦泽人面链食之轻身神仙饵服之皆飞入人脑中胜鬼神延年益寿保中不肌得铜可作金
　　疏○雄黄禀火金之性得正阳之气以生本经味苦平气寒有毒别録加甘大温甄权言辛大毒察其功用应是辛苦温之药而甘寒则非也气味俱厚升也阳也入足阳明经其主杀精物恶鬼邪气及中恶腹痛鬼疰者葢以阳明虚则邪恶易侵阴气胜则精鬼易凭得阳气之正者能破幽暗所以杀一切鬼邪胜五兵也寒热鼠瘘恶疮疽痔死肌疥虫防疮诸证皆湿热留滞肌肉所致乆则浸淫而生虫此药苦辛能燥湿杀虫故为疮家要药其主鼻中息肉者肺气结也癖气者大肠积滞也筋骨断絶者气血不续也辛能散结滞温能通行气血辛温相合而杀虫故能疏通百节中大风积聚也虺蛇阴物藜芦阴草雄黄禀纯阳之气所以善杀百虫蛇虺毒及解藜芦毒也别録复有目痛及悦泽人面之语悉非正治链饵之法出自仙经以铜为金亦黄白术中事耳
　　主治叅互
　　同红白药子白及白敛乳香没药氷片傅一切肿毒痈疽　研细末入猪胆内套指头上治天蛇疔毒发于中指　同金头蜈蚣牛角腮猪悬蹄猬皮象牙末黄蜡白矾治通肠漏　同漆叶苦参刺蒺藜白芷荆芥天麻鼈虱胡麻半枝莲狶莶百部天门冬治大麻风眉毛脱落　治暑毒疟痢百法不效用雄黄研细水飞九次竹筒盛蒸七次再研蒸饼和丸梧子大每服甘草汤下七丸日三服其辞云暑毒在脾湿气通脚不泄则痢不痢则疟独炼雄黄蒸饼和药别作治疗医家大错此防人梦中所得之方今试之辄效圣惠方伤寒狐惑虫食下部痛痒不止雄黄半两烧于瓶中熏其下部　肘后方五尸疰病发则变痛无常昏恍沈重纒结脏腑上冲心脇即身中尸鬼接引为害也雄黄大蒜各一两杵丸弹子大每热酒服一丸　夏氏竒疾方筋肉虫有虫如蟹走于皮下作声如小儿啼为筋肉之化雄黄雷丸各一两为末掺猪肉上炙熟吃尽自安　积徳堂方广东恶疮雄黄一钱半杏仁三十粒去皮轻粉一钱为末洗净以雄猪胆汁调上二三日即愈百发百中天下第一方也出武定侯府内入龙脑少许尤良
　　简误
　　雄黄杀蛇虫咬毒及傅疥癣恶疮疔肿辟鬼魅邪气在所必用然而性热有毒外用易见其所长内服难免其无害凡在服饵中病乃已毋尽剂也
　　石硫黄味酸温大热有毒主妇人阴蚀疽痔恶血坚筋骨除头秃疗心腹积聚邪气冷癖在脇欬逆上气脚冷疼弱无力及鼻衂恶疮下部防疮止血杀疥虫【能干永中其毒者黒铅煎汤解之或食冷猪血】
　　疏○石硫黄禀火气以生本经味酸气温有毒别録大热黄帝雷公咸有毒气味俱厚纯阳之物也入手厥阴经经曰寒淫于内治以温热冷癖在脇欬逆上气寒邪在中也非温剂无以除之又曰鞕则气坚咸以软之心腹积聚邪气坚积在中也非咸剂无以软之命门火衰则为脚冷疼弱无力下焦湿甚则为阴蚀疽痔防疮酸温能补命门不足大热能除下焦湿气故主之也其主头秃恶疮疥虫者悉取其除湿杀虫之功耳本经又主坚筋骨及别録疗鼻衂止血者皆非其所宜夫热甚则骨消筋缓火载血上则错经妄行岂有大热之物反能疗是证哉无是理也主治叅互
　　入鸡子同艾叶煮食治妇人白带因于虚寒者　圣惠方诸疮弩肉如蛇出数寸硫黄末一两肉上薄之即缩　救急良方疥疮有虫硫黄末以鸡子煎香油调搽极效
　　简误
　　硫黄古方未有服饵者本经所用止于治疮蚀攻积聚冷气脚弱等而近世遂为常服丸散如来复丹半硫丸金液丹黒龙丹及诸方书所载者不可缕指称其功用亦未能殚述然而人身之中阳常有余阴常不足病寒者少病热者多茍非真病虚寒胡可服此大热毒药假令果系虚寒证法当补气以回阳亦何须借此毒石哉世人徒知其取效良捷而不知其为害之酷烈也戒之戒之
　　食盐味咸温无毒主杀鬼蛊邪疰毒气下部防疮伤寒寒热吐胸中痰癖止心腹卒痛坚肌骨多食伤肺喜欬疏○盐禀水气以生洪范润下作咸素问水生咸此盐之根源也本经味咸别録咸温无毒察其本具气味则是咸寒而非温也气薄味厚阴也降也入足少阴亦入手少阴足阳明手太隂阳明经其主肠胃结热喘逆胸中病及伤寒寒热者皆热邪在阳明也经曰热淫于内治以咸寒正此之谓也五脏苦欲补泻云心欲软急食咸以软之以咸补之心虚则邪热客之而卒痛咸寒能除热补心故主心腹卒痛也凡湿热在下焦则为防疮留着经络则肌骨软咸寒能除湿热故主之也或以为咸能软坚又何以坚肌骨不知肌骨软缓皆湿热所致经曰热则骨消筋缓又曰体重胕肿肉如泥皆属于湿如夏月湿热大盛则肉食易于溃散得盐性之咸寒乃能坚乆不腐也咸味涌泄所以能吐胸中痰癖及鬼蛊邪疰毒气悉皆吐出也多食伤肺喜欬者肺主清肃多食则咸味渍入肺窍故令欬也日华子以之助水脏及霍乱心痛金疮明目止风泪邪气一切虫伤疮肿火灼通大小肠疗疝气诸治悉取其入肾入心走血软坚除热润下之功耳
　　主治叅互
　　炒盐三钱以炒砂仁五钱为末泡汤井水澄冷灌下治霍乱心腹绞痛有效　一味炒作汤治心经火热作痛　栁栁州纂救三死方治霍乱上不得吐下不得防气絶欲死者用盐一大匙熬令黄童子小便一升合和温服少顷吐下即愈也　孙真人方卒中尸遁服盐汤取吐效　甄权药性论中恶心痛盐如鸡子大青布褁烧赤纳酒中顿服当吐恶物愈　唐瑶经验方风热牙痛以槐枝煎浓汤二碗入盐一斤煮干炒研日用揩齿以水洗目　梅师方蜈蚣咬人嚼盐涂之或盐汤洗之妙　经验方蚯蚓咬毒形如大风睂鬂皆落惟浓煎盐汤浸身数遍即愈浙西将军张韶病此每夕蚯蚓鸣于体一僧用此方而安蚯蚓畏盐故也
　　简误
　　内经曰咸走血血病无多食咸多食则脉凝泣而色变凡血病及喘水肿消渇法所大忌以其或伤肺引痰或泣血脉或助水邪或走精液故也
　　水银味辛寒有毒主疥瘘痂疡白秃杀皮肤中虱堕胎除热以傅男子阴阴杀无气杀金银铜锡毒镕化还复为丹乆服神仙不死一名汞【得铅则凝得硫则结并枣肉人唾研则散别法煅为腻粉粉霜得紫河车则伏得川椒则收】
　　疏○水银从石中迸出为石汞从丹砂中出者为硃里汞即丹砂中液也禀至阴之气而有汞故其味辛其气寒而有毒善能杀虫其性下走无停歇故本经以之主疥瘘痂疡白秃杀皮肤中虱及堕胎除热也至阴之精能消阳气故不利男子阴也神仙不死之説必得铅华相合乃能收摄真气凝结为丹即道家所谓太阳流珠常欲去人卒得金华转而相因之防也伏链五金为泥以其性能杀金银铜锡毒也镕化还复为丹亦出仙家烹链耳
　　主治叅互
　　得矾石丹砂芒硝雄黄黒铅入阳城罐内如法升炼名红粉霜能止痛生肌少加氷片研匀擦广疮有効制法具矾轻粉　同大风子蛇床子樟脑轻粉枯矾雄黄胡桃油治疥癣虫疮　肘后方一切恶疮水银黄连胡粉熬黄各一两研匀傅之干则以唾调简误
　　陈藏器曰水银入耳能食人脑至尽入肉令百节挛缩倒阴絶阳人患疮疥多以水银涂之性滑重直入肉宜谨之头疮切不可用恐入经络必缓筋骨冦宗奭云水银入药虽各有法极须审谨有毒故也歴举学士大夫惑于方士之説服煅链水银而暴卒者不可胜数妇人误服多致絶孕其为毒害昭昭矣惟宜外敷不宜内服入口为厉可不戒哉
　　石膏味辛甘微寒大寒无毒主中风寒热心下逆气惊喘口干舌焦不能息腹中坚痛除邪鬼产乳金疮除时气头痛身热三焦大热皮肤热肠胃中膈气解肌发汗止消渇烦逆腹胀暴气喘息咽热亦可作浴汤【坚白明莹者良浙人呼为寒水石者真】
　　疏○石膏禀金水之正得天地至清至寒之气故其味辛甘其气大寒而无毒阴中之阳可升可降入足阳明手太阴少阳经气分辛能解肌甘能缓热大寒而兼辛甘则能除大热故本经主中风寒热热则生风故也邪火上冲则心下有逆气及惊喘阳明之邪热甚则口干舌焦不能息邪热结于腹中则腹中坚痛邪热不散则神昏谵语同乎邪鬼肌解热散汗出则诸证自退矣惟产乳金疮非其用也别録除时气头痛身热三焦大热皮肤热肠胃中膈气解肌发汗止消渇烦逆腹胀暴气喘息咽热者以诸病皆由足阳明胃经邪热炽盛所致惟喘息咽热略兼手太阴病此药能散阳明之邪热降手太阴之痰热故悉主之也甄权亦用以治伤寒头痛如裂壮热如火日华子用以治天行热狂头风旋揩齿东垣用以除胃热肺热散阳邪缓脾益气者邪热去则脾得缓而元气回也洁古又谓止阳明经头痛发热恶寒日晡潮热大渇引饮中暑及牙痛者无非邪在阳明经所生病也理阳明则蔑不济矣足阳明主肌肉手太阴主皮毛故又为发斑发之要品起死回生功同金液若用之尠少则难责其功世医罔解兹特表而着之主治叅互
　　仲景白虎汤专解阳明邪热其证头疼壮热口渇烦躁鼻干目眴眴不得眠畏人声木声畏火若劳役人病此元气先虚者可加人参名人参白虎汤发癍阳毒盛者白虎汤加竹叶麦门冬知母以石膏为君自一两至四两麦门冬亦如之知母自七钱至二两竹叶自百斤至四百斤粳米自一大撮至四大撮甚则更加黄连黄蘖黄芩名三黄石膏汤自一剂至四剂妇人姙娠病此者亦同　伤寒汗后烦热不解竹叶石膏汤主之　小儿痧发热口渇唇焦咳多嚏或多痰或作泄竹叶石膏汤加赤柽木枝两许贝母栝楼根各二三钱主之发癍亦同甚者加三黄　疟疾头痛壮热多汗发渇亦用竹叶石膏汤二三剂主之虚者加人参后随证施治　中暑用白虎汤虚者加人参　太阳中暍亦用竹叶石膏汤　胃家实热或嘈杂消渇善饥齿痛皆须竹叶石膏汤主之简误
　　石膏本解实热袪暑气散邪热止渇除烦之要药温热二病多兼阳明若头痛遍身骨痛而不渇不引饮者邪在太阳也未传阳明不当用七八日来邪已结里有燥粪往来寒热宜下者勿用暑气兼湿作泄脾胃弱甚者勿用疟邪不在阳明则不渇亦不宜用产后寒热由于血虚或恶露未尽骨蒸劳热由于阴精不足而不由于外感金疮下乳更非其职宜详察之竝勿误用
　　金屑味辛平有毒主镇精神坚骨髓通利五脏除邪毒气服之神仙【寇宗奭曰不曰金而更屑字者是已经磨屑可用之义必须烹錬锻屑为箔方可入药苏颂曰金屑古方不见用惟作金箔入药甚便又古方有金石凌红雪紫雪辈皆取金银煮汁此通用经炼者假其气尔生金有毒能杀人且难解有中其毒者惟鹧鸪肉可解之性恶锡畏水银】
　　疏○金屑禀西方刚利之性善能制木体重而降亦能镇心心气怯则惊邪易入精神不安五脏皆为之病肝经风热则为惊癎失志魂魄飞肝属木而畏金与心为子母之脏故其病同一源治亦同法本经主镇惊通利五脏邪气及甄权疗小儿惊伤五脏风癎失志镇心安魂魄者亦兼实则防其子之义也本经又主坚骨髓者以肝心平风热退则精血生骨髓自坚矣服之神仙乃出自仙经非医方所述也主治叅互
　　入至寳丹治中风不语气絶中恶蛊毒尸疰难产血晕等证　入牛黄清心丸治诸风缓纵不随语言蹇濇恍惚怔忡痰涎壅塞惊恐怕怖或喜怒无时癫狂昏乱　入紫雪治内外烦热口舌生疮狂呼叫走瘴疫毒疠卒死温疟五尸五疰蛊毒卒黄小儿惊癎百病红雪治疗略同　金箔镇心丸治小儿风壅痰热惊悸谵妄心神不寜　磨细屑挑开疔疮头上没入能拔疔根作鍼鍼疔疮纳药拔疔
　　简误
　　太清法云金禀中宫阴已之气性本刚服之伤肌损骨予见今之以难求死者服金一二分则心腹剜痛肠胃如裂而毙其为损伤肌骨槩可见矣惟作箔入药可为镇心安神之用如或止因心气虚以致神魂不安并无惊邪外入者当以补心安神为急而非金箔所能定矣
　　灵砂味甘温无毒主五脏百病养神安魂魄益气明目通血脉止烦满益精神杀精魅恶鬼气乆服通神明不老轻身神仙令人心灵一名二气砂
　　疏○灵砂硫汞制而成乃水火既济二气交合夺造化之功窃阴阳之妙可以变化五行升降气血为除邪养正扶危救急之灵丹也故能主五脏百病益精神安魂魄及益气养神也其主明目通血脉止烦满杀精魅恶鬼气者特其余事耳得阴阳之妙故能令人心灵心灵则神明自通不老轻身神仙所自来矣又能主上盛下虚痰涎壅盛头旋吐逆霍乱反胃心腹冷痛诸证更为镇坠之神丹也　修治用水银一雨硫黄六铢细研炒作青砂头后入水火既济炉抽之如束鍼纹者成就也又按胡演丹药秘诀云升灵砂法用新锅安逍遥炉上蜜揩锅底文火下烧入硫黄二两镕化投水银半斤以铁匙急搅作青砂头如有焰起喷醋解之待汞不见星取出细研盛入水火鼎内盐泥固济下以自然火升之干水十二盏为度取出束鍼纹者成矣
　　主治叅互
　　钱氏小儿方霍乱吐逆不问虚实冷热二气散一名青金丹用水银硫黄等分研不见星每服一字生姜汤调下　直指方冷气心痛灵砂三分五灵脂一分为末稀糊丸麻子大每服二十丸食前石菖蒲生姜汤下　又方九窍出血因暴惊而得其脉虚者灵砂丹三十粒人参汤下三服愈此证不可认作血得热则妄行而用凉药误矣何者惊则气浮神魂发越阳气暴壅故也得镇坠则神魂复安而血自循经矣和剂局方有养正丹又名交泰丹用黒铅硃砂水银硫黄炒成即灵砂意也其用亦与灵砂略同
　　简误
　　灵砂虽称水火既济阴阳配合然而硫汞有毒性亦下坠止可借其坠阳交阴却病于一时安能资其养神益气通灵于平日哉凡胃虚呕吐伤暑霍乱肺热生痰病属于虚非关骤发者咸在所忌
　　水银粉味辛冷无毒主通大肠傅小儿疳痹瘰疬杀疮疥癣虫及鼻上酒皶风疮瘙痒又名汞粉轻粉腻粉【畏磁石石黄忌一切血本出于丹砂故也土茯苓黒铅铁浆可制其毒】
　　疏○水银粉升链水银而成其味本辛气冷无毒疗体与水银相似第其性稍轻浮尔大肠热燥则不通小儿疳痹因多食甘肥肠胃结滞所致辛凉总除肠胃积滞热结故主之也其主瘰疬疮疥癣虫及鼻上酒皶风疮瘙痒者皆从外治无非取其除热杀虫之功耳　升炼轻粉法用水银一两白矾二两食盐一两同研不见星铺于铁器内以小乌盆覆之盐泥封固盆口以炭火打三炷香取开则粉升于盆上矣主治叅互
　　活幼口议小儿哯乳不止服此立效腻粉一钱盐豉七粒去皮研匀丸麻子大每服三丸藿香汤下　经验方小儿吃泥及防肚用腻粉一分砂糖和丸麻子大空心米饮下一丸良乆泄出泥土瘥　圣惠方大小便闭胀闷欲死二三日则杀人腻粉一钱生麻油一合相和空心服　万表积善堂方下疳阴蚀疮轻粉末干掺之即结靥而愈　永类钤方臁疮不合葱汁调轻粉傅之　又秘法升丹灵药方治痈疽恶疮杨梅诸疮拔毒长肉神验水银一两黒铅七钱硃砂雄黄各三钱白矾火硝各二两半其法先用铅化开投水银凝成饼入硃砂雄黄研匀然后将硝矾镕化投前四味末入内离火急搅令匀用阳城礶盛之铁盏葢口上架铁梁銕线紥盐泥固济神仙炉内文武火升链盏中时时以水擦之火渐加以三分为率每焚官香一炷则加一分如是链三炷官香为度候冷取开于盏底刮取研如飞麫甘草汤飞过三次入龙脑香少许防广疮上数数以指蘸药按之三日自脱神方
　　简误
　　水银粉下膈涎消积滞并小儿涎潮瘈疭药多用然而其性有毒走而不守若服之过剂或不得当则毒气熏蒸窜入经络筋骨莫之能出痰涎既去血液随亡筋失所养营卫不从变为筋挛骨痛或结肿块漏疮或手足裂顽痹等证遂成痼疾贻害无穷葢此物本成于汞则汞之毒尚存又得火煅则火之毒气未出本经言其无毒误也凡闭结由于虚血不能润泽小儿疳病脾胃两虚小儿慢惊痰涎壅上杨梅结毒发于气虚乆病之人咸不宜服宗奭有云病属于惊尤须审谨葢惊为心气不足不可下下之里虚惊气入心不可治其人本虚便须禁此慎之至也
　　磁石味辛咸寒无毒主周痹风湿肢节中痛不可持物洗洗酸消除大热烦满及耳聋养肾藏坚骨气益精除烦通关节消痈肿鼠瘘颈核喉痛小儿惊癎链水饮之亦令人有子一名石【即吸銕石入药须火烧醋淬研末水飞或醋煮三日夜】疏○磁石生于有铁处得金水之气以生本经味辛气寒无毒别録甄权咸有小毒大明甘濇平藏器咸温今详其用应是辛咸微温之药而甘寒非也气味俱厚沈而降阳中阴也入足少阴兼入足厥阴经其主周痹风湿肢节中痛不可持物洗洗酸者皆风寒湿三气所致而风气尤胜也风淫末疾发于四肢故肢节痛不能持物风湿相搏乆则从火化而骨节皮肤中洗洗酸也辛能散风寒温能通关节故主之也咸为水化能润下软坚辛能散毒微温能通行除热故主大热烦满及消痈肿鼠瘘颈核喉痛者足少阳少阴虚火上攻所致咸以入肾其性镇坠而下吸则火归元而痛自止也夫肾为水脏磁石色黒而法水故能入肾养肾脏肾主骨故能强骨肾藏精故能益精肾开窍于耳故能疗耳聋肾主施泄乆秘固而精气盈益故能令人有子小儿惊癎心气怯痰热盛也咸能润下重可去怯是以主之甄权云补男子肾虚风虚身强腰中不利加而用之宗奭云养肾气填精髓肾虚耳聋目昏者皆用之
　　主治叅互
　　直指方耳卒聋闭吸铁石半钱入病耳内铁砂末入不病耳内自然通透　千金方阳事不起磁石五斤研清酒渍二七日每服三合日二夜一　倪微徳原机启微集眼昏内障神光寛大渐散昏如雾露中行渐睹空花物成二体乆则光不收及内障磁硃丸真磁石火煅醋淬七次二两硃砂一两神曲生用三两为末更以神麯末一两煮糊加蜜丸梧子大每服二十丸空心饭汤下　千金方金疮血出磁石末傅之止痛断血　诸药石皆有毒且不宜乆服独磁石性禀冲和无猛悍之气更有补肾益精之功故不着简误大都渍酒优于丸散石性体重故尔
　　凝水石味辛甘寒大寒无毒主身热腹中积聚邪气皮中如火烧烦满水饮之除时气热盛五脏伏热胃中热烦满止渇水肿小腹痹乆服不饥一名寒水石一名白水石色如云母可析者良盐之精也【石膏亦名寒水石与此不同】疏○凝水石生于卤地禀积阴之气而成本经味辛气寒别録加甘大寒无毒经曰小热之气凉以和之大热之气寒以取之又曰热淫于内治以咸寒大寒微咸之性故主身热邪气皮中如火烧烦满及时气热盛五脏伏热胃中热也易饥作渴亦胃中伏火也甘寒除阳明之邪热故能止渇不饥水肿者湿热也小便多不利以致水气上溢于腹而成腹痹辛咸走散之性故能除热利窍消肿也疗腹中积聚者亦取其辛散咸软之功耳
　　主治叅互
　　永类方男女转脬不得小便寒水石二两滑石一两葵子一合为末水一斗煮五升时服一升即利　经验方小儿丹毒皮肤热赤寒水石半两白土一分为末米醋调涂之
　　简误
　　凝水石按本文云盐之精则与石膏方解石大相悬絶矣因石膏有寒水石之名而王君复云寒水石又名方解石以致混淆难辨其功能各不同用者自宜分别生卤地味辛咸碎之如朴硝者是凝水石其气大寒能除有余邪热凡阴虚火旺咳吐血多痰潮热骨蒸并脾胃作泄者不宜服经曰诸腹胀大皆属于热者宜之诸湿肿满属脾土者忌之大宜详审慎勿有误
　　阳起石味咸微温无毒主崩中漏下破子藏中血症瘕结气寒热腹痛无子阴痿不起补不足疗男子茎头寒阴下湿痒去臭汗消水肿乆服不饥令人有子【白色莹明若狼牙者为上凡用火煅酒淬七次研细水飞日干】
　　疏○阳起石禀纯阳之气以生本经味咸气微温无毒观图经所载齐州阳起山其山常有暖气虽盛冬大雪徧境独此山无少积葢石气熏蒸也其为气之温暖当不甚微矣味咸而气温入右肾命门补助阳气并除积寒宿血留滞下焦之圣药故能主崩中漏下及破子脏中血症瘕结气寒热腹痛及男子茎头寒阴痿不起阴下湿痒令人有子也真阳足则五脏之气充溢邪湿之气外散故乆服不饥并去臭汗也别録又主消水肿者葢指真火归元则能暖下焦熏蒸糟粕化精微助脾土以制水也
　　主治叅误
　　同破故纸鹿茸腽肭脐菟丝子狗阴茎肉苁容巴防天治命门虚寒阴痿不起精寒无嗣服之能令阳道丰隆使人有子总治男子九丑之疾
　　简误
　　阴虚火旺者忌之阳痿属于失志以致火气闭密不得发越而然及崩中漏下由于火盛而非虚寒者竝不得服
　　蜜陀僧味咸辛平有小毒主乆痢五痔金疮面上瘢防面膏药用之【旧出南闽中银铜冶处今甚难得但取煎销银铺罏底用之】
　　疏○蜜陀僧感银铜之气而结故其味咸辛气平有小毒乆痢五痔大肠湿热积滞也辛主散结滞咸主润下除热大肠清寜则乆痢五痔自瘳矣体重能消磨坚积味咸能入血凉血故又主金疮及灭面上瘢防也
　　主治叅互
　　圣惠方鼻皶赤疱蜜陀僧二两细研人乳调夜涂旦洗　活人心鉴夏月汗癍如用蜜陀僧八钱雄黄四钱先以姜片擦热仍以姜片醮末擦之次日即焦寿域方骨疽出骨一名多骨疮不时出细骨乃母
　　受胎未及一月与六亲骨肉交合感其精气故有多骨之名以蜜陀僧末桐油调匀摊贴之即愈
　　简误
　　蜜陀僧惟治防傅面外今人无复用以服食者大都可外敷不可内服此药难得真者销银炉底乃硝铜之气所结能烂一切物故益不宜轻用
　　铁落味辛甘平无毒主风热恶疮疡疽疮痂疥气在皮肤中除胸膈中热气食不下止烦去黒子可以染皂疏○铁落是锻家烧铁赤沸砧上煅之如皮甲落下者本出于铁不离金象体重而降故素问有生铁落饮以疗病狂怒者云生铁落下气疾也又狂怒属肝气暴升故取金气以制之也其主气在皮肤中及除胸膈中热气食不下止烦者皆制本散热之功也本经又主风热恶疮疡疽疮痂疥者皆肝心火热所致辛平能除二经之火热故主之也苏恭以之炒热投酒中饮疗贼风痉大明治惊邪癫癎小儿客忤并煎服之悉此意耳
　　主治叅互
　　铁称锤烧红淬入米泔中百次乘热熏洗阴癣顽疮皆有効别敷杀虫凉血药弥佳
　　珊瑚味甘平无毒主宿血去目中瞖鼻衂末吹鼻中疏○珊瑚得水中之阴气以生味甘气平性主消散故能去目中瞖及消宿血止鼻衂也
　　主治叅互
　　同贝子真珠玛瑙琥珀石蟹为极细末防入目中去肤瞖　甘平无毒主疗亦稀故无简误
　　马瑙味辛寒无毒主辟恶熨目赤烂
　　疏○玛瑙玉之属也观陈藏器云砑木不热其性寒可知矣寒而带辛故能辟恶及熨目赤烂也同珊瑚辈为末防目去障瞖尤玅
　　太阴精味咸温无毒主除风冷邪气湿痹益精气妇人痼冷漏下心腹积聚冷气止头疼解肌其色青白龟背者良
　　疏○大阴精出于盐卤之地乃至阴之精凝结而成故其形皆六出象老阴之数也本经味咸气温无毒然详其所主味应带辛气应作寒非辛寒则不能除风冷邪气湿痹及止头疼解肌等证咸能软坚故主心腹积聚咸能润下入肾滋水故主益精气本经误认为温故有妇人痼冷漏下冷气之治皆非所宜也
　　主治叅互
　　图经本草正阳丹治伤寒三日头疼壮热四肢不利太阴精石硝石硫黄各二两蓬砂一两细研入瓶固济以火半斤于瓶子周一寸防之约近半日候药青紫色住火待冷取出用腊月雪水拌匀入罐子中屋后北阴下阴干又入地埋二七日取出研细麯糊丸鸡头实大先用热水浴后以艾汤研下一丸以衣葢汗出为瘥　入来复丹治缓急诸病但有胃气无不获安
　　简误
　　伤寒阴证不宜服咸能走血用以引经入肾则可多则反防肾伤血矣血病无多食咸戒之
　　土蜂窝上细土
　　本经无气味云主肿毒醋和为泥傅之亦主蜘蛛咬必是甘平无毒之物甘为土化故能解诸毒也
　　胡燕窝内土无毒主风瘙及恶刺疮浸淫及遍身至心者死竝水和敷之
　　疏○胡燕即鸟春分后至窠取四方湿土为之其气味必甘寒故藏器以之疗诸疮疡葢诸痛痒疮疡皆属心火而甘寒最能解火毒土性能化一切毒故也
　　主治叅互
　　入回燕膏贴瘰疬有效回燕者朝北燕窠土也














　　神农本草经疏卷四
　　钦定四库全书
　　神农本草经疏卷五
　　明　缪希雍　撰
　　玉石部下品
　　总九十三种今疏其要者二十三种
　　伏龙肝　　　石灰【百草霜附】　　砒霜
　　铛墨　　　　砂　　　　铅丹
　　铅　　　　　粉锡　　　　东壁土
　　赤铜屑　　　铜青　　　　井底泥
　　代赭　　　　戎盐　　　　地浆
　　自然铜　　　梁上尘　　　礞石
　　麦饭石　　　花乳石　　　蓬砂
　　铅霜　　　　古文钱
　　伏龙肝味辛微温主妇人崩中吐血止欬逆止血消痈肿毒气【此灶中对釡月下黄土以年乆如赤色石中黄者佳研细水飞用】
　　疏○伏龙肝得火土之气而成本经味辛气微温无毒甄权言咸其质本土味应有甘以灶有神故古方多以之治颠狂寐魇及卒中邪恶等证本经主妇人崩中吐血止欬逆止血者葢以失血过多中气必损甘能补中微温能调和血脉故主之也消痈肿毒气者辛散咸软之功也日华子主催生下胞及小儿夜啼者取其土中有神而性本冲和复能镇重下坠也主治叅互
　　千金方卒中恶气伏龙肝末一鸡子大水服取吐救急方产后血气攻心痛恶露不下灶中心土研末酒服二钱泻出恶物立效　伤寒类要妊娠热病伏龙肝末鸡子许大水调服之仍以水和涂脐上方寸干则再上　外台秘要一切痈肿伏龙肝以蒜和作泥贴之干再易或鸡子黄和亦可
　　简误
　　阴虚吐血者不宜用以其中有火气故也痈肿毒盛难消者不得独用
　　石灰味辛温主疽疡疥瘙热气恶疮癞疾死肌堕睂杀痔虫去黒子息肉疗髓骨疽
　　疏○石灰烧青石而成故其味辛气温本经不言其毒观所主皆不入汤其为毒可知矣火气未散性能灼物故主去黒子息肉及堕睂也其主疽疡疥瘙热气恶疮癞疾死肌髓骨疽者皆风热毒气浸淫于骨肉皮肤之间辛温能散风热毒气且能蚀去恶肉而生新肌故为诸疮肿毒要药也辛而燥故又能杀痔虫古方多用合百草末治金疮殊胜者以其性能坚物使不腐壊且血见石灰则止而百草又能活血凉血故也
　　古墓中石灰名地龙骨火毒已出燥烈大减故主顽疮瘘疮脓水淋漓及敛诸疮口尤效
　　艌船油灰名水龙骨得油性之润复得水气之阴故主金疮跌扑伤损破皮出血及诸疮瘘血风臁疮也主治叅互
　　入三仙膏防一切痈疽肿毒轻者可消重者势亦减普济方疣痣瘤赘石灰一两用桑灰淋汁熬成膏
　　刺破防之　又方去痈疽瘀肉石灰半斤麦秆灰半斤淋汁煎成霜蜜封毎以针划破涂之自腐落有毒不入汤丸故无简误
　　百草霜乃烟气结成其味辛气温无毒辛主散故能消化积滞及下食也凡血见灰则止此药性能止血复能散瘀滞故主上下诸血及崩中带下胎前产后诸病
　　主治叅互
　　笔峰杂兴方胎动下血或胎已死百草霜二钱防灰一钱伏龙肝五钱为末每服二钱白汤入酒及童便调下　杜壬方治横生倒逆胎前产后虚损月候不调崩中带下百草霜白芷等分为末每服二钱童子小便醋各少许调匀热汤化服不过二服瘥
　　简误
　　虽能止血无益肠胃救标则可治本则非故不宜多服
　　砒霜味苦酸有毒主诸疟风痰在胸膈可作吐药不可乆服能伤人飞链砒黄而成【畏菉豆冷水入药醋煮杀毒用】
　　疏○砒霜禀火之毒气复兼煅炼本经虽云味苦酸而其气则大热性有大毒也酸苦涌泄故能吐诸疟风痰在胸膈间大热大毒之物故不可乆服能伤人也更善落胎及枯痔杀虫
　　简误
　　按砒黄既已有毒见火则毒愈甚而世人多用砒霜以治疟不知内经云夏伤于暑秋必痎疟法当清暑益气徤脾是为正治岂宜用此大热大毒之药如果元气壮实有痰者服之必大吐虽暂获安而所损真气实多矣初烧霜时人在上风十余丈外立下风所近草木皆死以之毒鼠鼠死猫犬食之亦死人服至一钱许则立毙若得酒及烧酒服则肠胃腐烂顷刻杀人虽菉豆冷水亦难解矣其于钩吻射罔之毒殆又甚焉奈何今人用之治疟是以必死之药治必不死之病岂不误哉除枯痔杀虫用于外傅之药此外慎毋服之切戒切戒
　　铛墨主蛊毒中恶血晕吐血亦涂金疮生肌止血疏○铛墨釡月中墨也本经无气味然观其所主大约与伏龙肝相似而其用则少劣也凡血见灰见黒则止蛊毒恶气得辛温则散故本经主蛊毒中恶吐血血晕以酒或水细研温服亦涂金疮生肌止血也慎勿入傅面疮药中其黒入肉如黥不能去也血晕宜用米醋研服
　　【作磠】砂味咸苦辛温有毒不宜多服主积聚破结血烂胎止痛下气疗欬宿冷去恶肉生好肌柔金银可为焊药形如牙硝光净者良【凡用水飞去尘秽入甆器中重汤煮干】
　　疏○砂乃卤液所结秉阴毒之气含阳毒之精其味极咸极苦极辛气温有毒甄权酸咸有大毒能消五金八石腐壊人肠胃生食之化人心为血其毒之猛烈如此可畏矣其主积聚结血宿冷者以咸能入血软坚辛能散结温能除冷故也积聚散则痛自止气自下因寒以致顽痰壅结则欬嗽作故暂用以散之柔金化石之性故能烂胎及去恶肉也金石见之即化其能生好肌乎此前人之误耳
　　主治叅互
　　普济方损目生瘀赤肉弩出不退杏仁百粒蒸熟去皮尖研滤取净汁入磠砂末一分水煮化日防一二次自落　白飞霞方鼻中息肉磠砂防之即落此方须入明矾牛黄铅粉象牙末真珠末乃佳　集效方面上疣目磠砂少许硼砂铁锈麝香等分研搽三次自落急以甘草汁浸洗
　　简误
　　按磠砂大热有毒之物近出于唐世而方书不着古人单服一味伏火作丸子亦有兼硫黄马牙硝辈合饵者不知方出何时殊非古法此物虽能攻积聚凝结化有形癖块然多食腐壊人肠胃观其柔化金银铜锡及庖人煮硬肉入磠少许即烂可以类推矣惟去恶肉及恶疮息肉目翳弩肉是其所长亦须与真牛黄龙脑铅华象牙末等同用其内服诸方虽唐慎微已收附本草末然服必害人命悉不敢载一名狄盐一名北庭砂一名气砂一名透骨将军中其毒者生菉豆研汁一二升饮之畏浆水忌羊血
　　铅丹味辛微寒主吐逆胃反惊癎癫疾除热下气止小便利除毒热脐挛金疮溢血链化还成九光乆服通神明【自炒成者佳市中多杂砂土矾红不堪用】
　　疏○铅丹即熬铅所作黄丹故其味辛气微寒性应无毒铅禀先天壬癸之气得火成丹则又有灵通变化之神其体重而降胃反吐逆火气上升也惊癎癫疾心气虚怯也得润下镇重之性则火不上炎热气自下心肾得交而前证除矣禀天一所生之气故能除热毒及金疮溢血也止小便利者心与小肠为表里心神寜敛则小便自有节也脐挛者即小儿脐风也风热入肝则筋自挛急辛寒镇重能散风热金液之性能平肝木故主之也乆服通神明者以其得先天之气故能镇心安神也今世又用以解散热毒长肉去瘀治恶疮肿毒及入膏药为外科必用之物主治叅互
　　单用傅疮能止痛长肉生肌　入一切膏药贴恶疮肿毒　仲景柴胡加龙骨牡蛎汤治伤寒八九日下之胸满烦惊小便不利谵语身重者铅丹龙骨柴胡牡蛎黄芩生姜人参桂枝茯苓各一两半半夏二合半大黄二两枣六枚以水八升煮取四升内大黄更煮两沸去查温服一升　集騐方治吐逆不止碧霞
　　丹黄丹四两米醋半升煎干炭火三秤就铫内煅红冷定为末粟米饭丸梧子大每服七丸醋汤下　刘涓子鬼遗方小儿瘅疟壮热不寒黄丹二钱蜜水和服冷者酒服名鬼哭丹　痘方痘生翳黄丹轻粉等分为末吹少许入耳内左患吹右右患吹左子母秘録小儿重舌黄丹一豆大安舌下　普济方小儿口疮糜烂黄丹一钱生蜜一两相和蒸黒每以鸡毛蘸搽甚效　集方金疮出血不止以药速合则内溃伤肉只以黄丹滑石等分为末傅之　陆氏积徳堂方血风臁疮黄丹一两黄蜡一两香油五钱熬膏先以葱椒汤洗贴之　集效方逺近臁疮黄丹水飞炒黄补酒浸七日焙各一两轻粉半两研细以苦茶洗净轻粉填满次用黄丹防之外以檗末摊膏贴之勿掲动一七见效
　　简误
　　吐逆由于胃虚及因寒发吐者皆不宜服
　　铅味甘无毒镇心安神治伤寒毒气反胃呕哕蛇蝪所咬炙熨之
　　疏○铅禀先天壬癸之气以生一者数之始水者物之初故曰天一生水中含生气为万物之先金丹之母八石之祖五金之寳壬金为清癸水为浊清为阳气浊为阴质阳气为生阴质有毒范以法象招摄阴阳烹炼得宜是成丹药饵之仙去生气之初味固应甘润下之性无毒可知心藏神而法火寜谧则安妄炎则病重而润下使水火既济而不妄炎故主镇心安神伤寒毒气者即阳证热毒也先天真水性含生气而属至阴故能解之也反胃呕哕者火气上浮阴阳将离故气逆升而发呕哕也兹得镇坠以下之则阳火归元而前病自止矣蛇蜴之毒无非热气诸毒得水而解故亦主之也五行万物之中能解一切毒气者无过先天生气土中冲气铅兼有之故为解诸毒之首药也
　　主治叅互
　　黒铅入养正丹治一切上盛下虚孤阳发越上浮烦躁面赤恍忽惊惕呕吐反胃等证用此以镇坠阳气使火入阴分则上焦得寜而后可以随证施治　入黒锡丹治一切下元虚冷阳气垂絶阴阳将离及沈寒痼冷诸病　圣济録治小儿惊热心肺积热夜卧多惊铅霜牛黄各半分铁粉一分研匀每服一字竹沥调下　普济方惊风癎疾喉闭牙铅白霜一字蟾酥少许为末乌梅肉蘸药于龈上揩之仍吹通关药良乆便开　圣济録治消渇烦热铅白霜枯白矾等分为末蜜丸芡实大绵裹含化咽汁又方铅白霜一两黄消石一两为末每冷水服一钱　喉痹肿痛铅白霜甘草各半两青黛一两为末醋糊丸芡子大每含咽一丸立效　宣明方治口疳龈烂气臭血出不拘大人小儿铅白霜铜緑各二钱白矾豆许为末扫之　普济方梳髪令黒铅霜包梳日日梳之胜于染者
　　简误
　　铅性沈重未经烹炼癸水之阴质尚存多服能损伤心脾葢金石与人身气血异悟真篇云非类难为巧是已凡脾胃虚寒阳火不足饮食不化下部阴湿诸证法咸忌之
　　粉锡味辛寒无毒主伏尸毒螫杀三虫去鼈瘕疗恶疮堕胎止小便利【一名铅粉一名胡粉一名官粉】
　　疏○粉锡陶居云即化铅所作胡粉也其味辛气寒无毒体用与铅相似性善杀虫故去伏尸三虫鼈瘕寒能解热毒故疗恶疮毒螫重而下降故能堕胎涩而黏腻故止小便利甄权主积聚不消炒焦止小儿疳痢藏器主乆痢成疳和鸡子白服以粪黒为度皆为其消积杀虫止痢也　附李时珍云胡粉即铅之变黒为白者也其用虽与铅及黄丹同内有豆粉蛤粉杂之止能入气分不能入血分此为稍异人服食之则大便色黒者此乃还其本质所为色壊还为铅也亦可入膏药代黄丹用
　　主治叅互
　　肘后方劳复食复欲死者水调胡粉少许与之　子母秘録小儿腹胀或腹皮青色不速治须臾死胡粉盐熬色变以摩腹上　救急方杖疮肿痛水粉一两赤石脂生一钱水银一分以麻油杵成膏摊油纸贴之肉消者填满缚　备急方阴股常湿胡粉掺之邵真人方黄水脓疮官粉煅黄松香各三钱黄丹
　　一钱飞矾二钱为末香油二两熬膏傅之　备急方小儿疳疮熬胡纷猪脂和涂　集简方姤精阴疮铅粉二钱银杏七个铜铫内炒至银杏黄去杏取粉出火毒研搽效　圣惠方翻花恶疮胡粉一两胭脂一两为末盐汤洗净傅之日五次　孙氏集效方血风臁疮官粉四两水调入碗内以蕲艾烧烟熏干入乳香少许同研香油调作隔纸膏反覆贴之　千金方小儿丹毒唾和胡粉从外至内傅之　又方疮伤水湿胡粉炭灰等分脂和涂孔上水即出也　又方蠼螋尿疮酢和胡粉涂之　直指方发背恶疮诸痈肿好锡粉二两真麻油三两慢火熬以栁枝急搅至滴水成珠入白胶末少许入甆器水浸二日油纸摊贴名神应膏
　　简误
　　胡粉虽能消疳逐积杀虫止痢然其性冷走而不守脾胃虚弱者不宜用娠妇忌之
　　东壁土主下部疮脱肛
　　疏○东壁土先得太阳真火之气其气温和其味甘无毒脾主四肢而恶湿下部生疮湿气侵脾也得阳气之壮故能燥湿除疮脱肛亦大肠湿热所致甘温而燥故亦主之藏器止泄痢霍乱烦闷者取其土能补脾胃温能和中也得太阳初气能袪暑湿之邪故又主温疟及猝中暑热搅土浆与之即解
　　主治叅互
　　甄权法同蚬殻为末傅豌豆疮　肘后方药毒烦闷欲死者东壁土调水三升顿饮之　通变要法解乌头毒不拘川乌草乌毒用多年陈壁土泡汤服之外台秘要肛门突出东壁土一升研末傅肛门头出处以长皂荚炙熟互熨之　气味甘温性无偏至故不着简误
　　赤铜屑主贼风反折烧赤铜五斤内酒二斗中百遍服疏○赤铜屑日华子云苦平微毒亦能接骨理伤功用与自然铜相等第其性有毒耳本经主贼风反折者风气通于肝肝属木金能平之故也藏器曰赤铜屑能焊人骨及六畜有损细研酒服直入骨损处六畜死后取骨视之犹有焊痕可騐朝野佥载云定州崔务堕马折足医者取铜末和酒服之遂瘥及亡后十年改葬视其胫骨折处犹有铜束之也打熟铜不堪用
　　铜青平微毒治妇人血气心痛合金疮止血明目去肤赤息肉生铜皆有青青则铜之精华淘洗用
　　疏○铜禀土中阴气以生青则其英华秀出于外所结凡铜入地乆或沃以咸酸之味乃生青其义可见矣本经气平无毒然观今人用入吐风痰药应是酸苦涩之味而气则微寒也酸入肝而主敛故能止血合金疮风热入肝经则目生肤翳息肉或赤烂泪出苦寒能除风热则所苦去而目自明矣本经又主妇人血气心痛者葢苦能泄结而平则又兼辛散之义也
　　主治叅互
　　经騐方碧林丹治痰涎潮盛卒中不语及一身风瘫用生緑二两研细水化去石慢火熬干取辰日辰时辰位上修合再研入麝香一分糯米粉糊丸弹子大阴干卒中者每丸作二服薄荷酒研下吐出青碧涎防下恶物大效　又方口鼻疳疮人中白一钱铜緑三分研傅之　卫生易简方烂风眼铜青水调涂碗底以艾熏干刮下涂烂处
　　简误
　　目痛肤翳不由风热外侵而因于肝虚血少者非所宜用
　　井底砂【作泥】至冷主治汤火烧疮用之
　　疏○井底砂禀地中至阴之气味甘而大寒者也故本经主汤火烧疮用又能疗妊娠热病取傅心下脐及丹田可防胎无失　肘后方卧忽不寤勿以火照火照之杀人但痛囓其踵及足拇指甲际而多唾其面以井底泥涂其目令人垂头于井中呼其姓名便苏
　　代赭石味苦甘寒无毒主鬼疰贼风蛊毒杀精物恶鬼腹中毒邪气女子赤沃漏下带下百病产难胞衣不出堕胎养血气除五藏血脉中热血痹血瘀大人小儿惊气入腹及阴痿不起【入药煅赤醋淬三次研水飞过用畏天雄附子干姜为之使】疏○代赭石禀土中之阴气以生本经味苦气寒别録加甘无毒气薄味厚阴也降也入手少阴足厥阴经少阴为君主之官虚则气怯而百邪易入或鬼疰邪气或精物恶鬼或惊气入腹所自来矣得镇重之性则心君泰定而幽暗破邪无从着矣其主五脏血脉中热血痹血瘀贼风及女子赤沃漏下带下百病皆肝心二经血热所致甘寒能凉血故主如上诸证也甘寒又能解毒故主蛊毒腹中毒也经曰壮火食气少火生气火气太盛则阴痿反不能起苦寒泄有余之火所以能起阴痿也重而下坠故又主产难胞不出及堕胎也
　　主治叅互
　　仲景旋覆代赭汤治伤寒汗吐下后心下痞鞕噫气不除者代赭一两旋覆花三两人参二两生姜五两大枣十二枚半夏半升甘草三两水一斗煮取六升去滓再煮取三升温服一升日三　直指方急慢惊风吊眼撮口搐搦不定代赭石火烧醋淬七次细研水飞日干每服一钱或半钱煎真金汤调下连进三服儿脚胫上有赤斑即是惊气已出病当安也无者不治如漫惊用冬瓜仁煎汤调亦妙　普济方妇人血崩代赭石煅为末白汤服二钱
　　简误
　　下部虚寒者不宜用阳虚阴痿者忌之
　　戎盐味咸寒无毒主明目目痛益气坚肌骨去毒蛊心腹痛溺血吐血齿舌血出一名胡盐【一名青盐】
　　疏○戎盐禀水中至阴之气凝结而成不经煎炼而生于涯埃坂之阴其味咸气寒无毒入手足少阴经经曰热淫于内制以咸寒血热则目痛不明咸寒能入血除热故主目痛明目也心腹痛者心虚而邪热客之也吐血齿舌上出血者火迫血妄行溢出于上也咸主润下俾火气不上炎则有坎离交之象焉故能主诸证也溺血者小肠热也心与小肠为表里心火降则小肠热自除也经曰热伤气又曰肾主骨热则气散骨消筋缓咸能入肾寒能除热故主益气坚肌骨也咸为水化诸毒得水则解故又能去毒蛊日华子云助水脏益精气除五脏症结心腹积聚者取其入肾及软坚除热之功耳
　　主治叅互
　　仲景金匮方戎盐汤治小便不通用戎盐弹丸大一枚茯苓半斤白术二两水煎服之　唐氏经騐方风热牙痛青盐一斤槐枝半斤水四碗煎汁二碗煮盐至干炒研日用揩齿洗目　普济方风眼烂戎盐水化之
　　地浆寒主解中毒烦闷
　　疏○地浆景云此掘地作坎以水沃其中搅令浊俄顷取之以解中诸毒葢取土为万物之母诸毒遇土则化故也山中有毒蕈人不识煮食之无不死又枫树蕈食之令人笑不止惟饮地浆皆瘥余药不能救也
　　主治叅互
　　圣惠方热渇烦闷地浆一盏饮之　千金方中暑霍乱不吐不利胀痛欲死地浆三五盏服即愈大忌米汤　金匮方中闭口椒毒吐白沫身冷欲死者地浆饮之　集方中砒霜毒地浆调明粉服之立解
　　自然铜味辛平无毒疗折伤散血止痛破积聚生邕州山岩中出铜处于坑中及石间采得方圆不定其色青黄如铜不从鑛炼故号自然铜【入药火煅醋淬七次研细水飞过用】疏○自然铜禀土金之气以生故其味辛气平无毒乃入血行血续筋接骨之神药也凡折伤则血瘀而作痛辛能散瘀滞之血破积聚之气则痛止而伤自和也大明主消瘀血排脓续筋骨治产后血邪安心止惊悸以酒磨服者可谓悉其用矣冦宗奭云有人以自然铜饲折翅胡雁后遂飞去今人打扑损伤研细水飞过同当归没药各半钱以酒调服仍以手摩痛处即时见效
　　主治叅互
　　同乳香没药防虫五铢古钱麻皮灰血竭胎骨作丸煎当归地黄续断牛膝牡丹皮红花浓汤送下治跌扑损伤或金刃伤骨断筋皆效
　　简误
　　雷公云石髓铅即自然铜也凡使勿用方金牙其方金牙真似石髓铅若误饵吐杀人石髓铅色似干银泥味微甘也凡使中病乃已不可过服以其有火金之毒走散太甚
　　梁上尘主腹痛噎中恶鼻衂小儿软疮
　　疏○梁上尘乃是空中烟气结成本经无气味应是辛苦之物辛能散苦能泄故主腹痛噎膈中恶也体轻而上腾故入肺味辛而清热故又主鼻衂及小儿软疮也一名倒挂尘一名乌龙尾
　　主治叅互
　　孙氏集效方喉痹乳蛾乌龙尾枯矾猪牙皂荚以盐炒黄等分为末或吹或防皆妙　一法用灯心以盐中苦卤浸过入鸡子殻中煅存性取出研细加龙脑香一二分研匀明矾末五分同梁上倒挂尘五分青鱼胆调防入喉治喉痹咽痛有效
　　礞石治食积不消留滞藏府宿食症块乆不瘥及小儿食积羸瘦妇人积年食症攻刺心腹一名青礞石疏○礞石禀石中刚猛之性体重而降能消一切积聚痰结其味辛咸气平无毒辛主散结咸主软坚重主坠下故本经所主诸证皆出一贯也今世又以之治小儿惊痰喘急入滚痰丸治诸痰怪证
　　主治叅互
　　王君养生主论滚痰丸通治痰为百病惟水防娠妇不宜服礞石焰硝各二两煅过研飞晒干一两大黄酒蒸八两前胡八两沈香五钱为末水丸梧子大常服一二十丸欲利大便则服一二百丸温水下简误
　　礞石消积滞坠痰涎诚为要药然而攻击太过性复沈坠凡积滞症结脾胃壮实者可用虚弱者忌之小儿惊痰食积实热初发者可用虚寒乆病者忌之如王君所制滚痰丸谓百病皆生于痰不论虚实寒热槩用殊为未妥不知痰有二因因于脾胃不能运化积滞生痰或多食酒麫湿热之物以致胶固稠黏咯唾难出者用之豁痰利窍除热泄结应如桴鼓因于阴虚火炎煎熬津液凝结为痰或发热声哑痰血杂出者如误投之则阴气愈虚阳火反炽痰热未退而痹胃先为之败矣可见前人立方不能无敝是在后人善于简择耳
　　麦饭石
　　疏○麦饭石出自苏颂图经附于姜石条内因姜石有疔肿之用故引及之其味气必与姜石相似但得火煅醋淬之后复有温暖收敛之功昔吕子华秘方麦饭石膏治发背疮神效取此石碎如棋子炭火烧赤投米醋中浸之良乆又烧又浸如此十次研末极细如飞尘鹿角一具连脑骨者二三寸截之炭火烧令烟尽即止白敛末与石末等分鹿角倍之用三年米醋入银石器内煎令鱼目沸即下前药不住手搅熬一二时稀稠得所倾出待冷以鹅翎拂膏于肿上四围赤处中留肿头泄气如未脓即内消已作头即撮小已溃即排脓若病乆肌肉烂落见出筋骨者即涂细布上贴之干即易逐日疮口收敛但中膈不穴者即无不瘥已溃者用时先以猪蹄汤洗去脓血挹干然后上药其疮切忌手触动嫩肉仍不可以口气吹风及腋气月经孕妇见之合药时亦忌此等初时一日一换十日后二日一换此药要极细方有效若不细涂之即痛也煅乆亦无效临用方煅煅过即研若飞尘一二两可治一痈疽矣
　　花乳石主金疮止血又疗产妇血晕恶血出陜华诸郡色正黄形之大小方圆无定欲服者当以大火烧之金疮止血刮末傅之即合仍不作脓溃或名花蕊石疏○花乳石本经无气味详其所主应是酸辛温之药其功专于止血能使血化为水妇人血晕恶血上薄也消化恶血则晕自止矣以酸敛之气复能化瘀血故傅金疮即合仍不作脓也
　　主治叅互
　　葛可乆十药神书花乳石散治五内崩损喷血出升斗用此治之花蕊石煅存性研如粉以童子小便一钟男入酒一半女入醋一半令温食后调服三钱甚者五钱能使瘀血化为黄水后以独参汤补之按此石性温味辛又加火煅虚劳吐血多是火炎迫血上行于药性非宜除是膈上原有瘀血停凝者乃可暂用亦须多服童便独参汤乃肺热咳所忌尤不宜于虚劳内热火炎之人戒之戒之　和剂局方花蕊石散治一切金刃箭镞伤及打扑伤损狗咬至死者急以药掺伤处其血化为黄水再掺便活更不疼痛如内损血入脏腑热童便入酒少许热调一钱服立效　妇人产后败血不尽血晕恶血奔心胎死腹中胞衣不下至死但心头温暖者急以童便调服一钱取下恶物愈若膈上有血化为黄水即时吐出或随小便出甚效用硫黄四两花蕊石一两并为粗末以胶泥固济日干瓦礶一个盛之泥封口烘干安在四方砖上砖上书八卦五行字炭一秤簇匝从巳午时自下生火煅至炭消冷定取出为细末甆瓶收贮封固取用无时
　　简误
　　无瘀血停留者不宜内服不由内伤血凝胸膈板痛而因火炎血溢以致吐血者忌之
　　蓬砂味苦辛暖无毒消痰止破症结喉痹及焊金银用一名鹏砂
　　疏○蓬砂出于西南番采取煎淋而结亦如硝石磠砂之类本经味苦辛气暖无毒然详其用味应有咸气亦微暖色白而体轻能解上焦胸膈肺分之痰热辛能散苦能泄咸能软故主消痰止喉痹及破症结也冦宗奭云含化咽津治喉中肿痛膈上痰热初觉便治不能成喉痹也兼能去口气消障翳除噎膈反胃积块瘀肉阴防骨硬恶疮折伤及口齿诸病主治叅互
　　同龙脑香人中白青黛为末傅口舌疮效　经騐方咽喉肿痛破棺丹用蓬砂白梅等分捣丸芡子大每噙化一丸　集方小儿阴防肿大不消硼砂一分水研涂之大效　直指方弩肉瘀突南硼砂黄色者一钱龙脑香少许研末灯草蘸防之
　　简误
　　蓬砂其性能柔五金去垢腻尅削为用消散为能宜攻有余难施不足此蹔用之药非乆服之剂
　　铅霜冷无毒消痰止惊悸解酒毒疗胸膈烦闷中风痰实止渇【一名铅白霜用铅杂水银十五分之一合链作片置醋瓮中密封经乆成霜】
　　疏○铅霜乃铅假汞气交感因醋以拔其英华所结道家谓之神符白雪其味甘酸气大寒无毒凡中风惊悸未有不因痰热所生胸膈烦闷多渇亦火热炎灼所致甘寒能除热生津则痰结消惊悸平风自愈也其主解酒毒者亦取其除热生津之意耳并治吐逆镇惊去怯黒须发
　　主治叅互
　　诸方俱见铅条下　简要济众治室女月露滞涩心烦恍忽铅白霜细研为散每服一钱地黄汁一合调下　十全普救方治鼻衂铅白霜为末取新汲水调服一字
　　简误
　　铅霜坠痰去热定惊癎止吐逆皆有竒效然其性极冷非乆服常用之物病已即去之胃弱脾虚肠滑者不宜用风寒咳多痰者并忌之
　　古文钱平治翳障明目疗风赤眼盐卤浸用妇人横逆产心腹痛月隔五淋烧以醋淬用
　　疏○古文钱其金毒火毒悉去性应平无毒而冦宗奭云古钱其铜焦赤有毒不知本草内赤铜之毒已微况古钱又多于古穴坑堑中得之歴年既乆毒性必失甚则有但存形质者其味辛气平平即凉也目赤翳障肝经风热也辛凉能散风热则翳障赤痛除目自明矣妇人生产横逆者血气壅塞道路不开也心腹痛者亦气血结聚也月隔者月事不来胞脉闭也五淋者冲任热壅也此药能走下焦阴分散凝滞之气血开壅塞之道路则诸证无不除矣又能主跌扑损伤其为散凝滞之药无疑
　　主治叅互
　　同自然铜胎骨防虫血竭无名异黄荆子没药乳香狗骨治跌扑损伤及金刃伤神效　青囊録跌扑损伤半两钱五个火煅醋淬四十九次甜瓜子五钱真珠二钱研末每服一字好酒调随上下食前后　古方麦斗散治一切伤损自然铜煅一两古文钱煅一两麝香五分为末每服五分酒下
　　简误
　　其味辛凉但能治风热眼有佐以姜汁防眼者即从治之意借其热以拔出火毒也如肝胃虚而内障生花者必不宜用











　　神农本草经疏卷五
<子部,医家类,神农本草经疏>
　　钦定四库全书
　　神农本草经疏卷六
　　明　缪希雍　撰
　　草部上品之上
　　总八十七种今疏其要者三十二种
　　黄精　　　　菖蒲　　　　甘菊花
　　人参　　　　天门冬　　　甘草
　　干地黄　　　术　　　　　菟丝子
　　牛膝　　　　茺蔚子　　　萎
　　茈【柴字】胡　　　麦门冬　　　独活【羌活附】
　　升麻　　　　车前子　　　木香
　　薯蓣【今呼山药】　　薏苡仁　　　泽防
　　逺志　　　　草龙胆　　　细辛
　　石斛　　　　巴防天　　　庵防子
　　卷柏　　　　辟虺雷　　　药王
　　草犀根　　　百草花
　　黄精味甘平无毒主补中益气除风湿安五藏乆服轻身延年不饥黄帝曰太阳之草名曰黄精饵之可以长生
　　疏○黄精君纯得土之冲气而禀乎季春之令故味甘气和性无毒其色正黄味厚气薄土位乎中脾治中焦故补中脾土为后天生气之源故益气中气强脾胃实则风湿之邪不能干故除风湿五脏之气皆禀胃气以生胃气者即后天之气也斯气盛则五脏皆实实则安故安五脏脏安则气血精三者益盛气满则不饥乆服轻身延年着其为効之极功也虽非治疗之所急而为养性之上药故仙经累赞其能服饵驻顔乆而弥胜矣
　　主治叅互
　　黄精同漆叶桑椹何首乌茅山术作丸饵可以变白乆之杀三虫能使足温而不寒　同术乆服可轻身涉险不饥　同地黄天门冬酿酒可去风益血气简误
　　雷公云凡使勿用钩吻真似黄精只是叶有毛钩子二个是别认处若误服害人黄精叶似竹叶以溪水洗净后蒸从已至子竹刀薄切爆干用
　　菖蒲味辛温无毒主风寒湿痹欬逆上气开心孔补五藏通九窍明耳目出音声主耳聋痈疮温肠胃止小便利四肢湿痹不得屈伸小儿温疟身积热不解可作浴汤乆服轻身聪明耳目不忘不迷惑延年益心智髙志不老【一寸九节者良露根者不可用忌饴糖羊肉不可犯铁令人吐逆】
　　疏○菖蒲君正禀孟夏六阳之气而合金之辛味以生者也其味苦辛其气大温阳精芳草故无毒阳气开发外充百骸辛能四达以散邪结此通利心脾二经之要药也葢苦可燥湿温能辟寒辛可散结风寒湿三者合而成痹此去三邪痹自愈矣阳气开发芬芳轻气重于味辛兼横走故能下气开心欬逆者气逆之候也下气则欬逆上气可去五脏之壅遏既彻则九窍应之而通故聪明耳目出音声主耳聋辛以散之故治痈疮气味辛温气厚发热故温肠胃膀胱虚寒则小便不禁肠胃既温则膀胱与焉故止小便脾主四肢脾湿既袪则四肢湿痹不得屈伸自利山岚瘴气最能使小儿发疟寒湿之甚莫过山岚既散其邪则病本已拔疟焉得而不已焉作浴汤及乆服轻身者除湿之騐也不迷惑益心智髙志者心窍开利也其曰补五脏延年者单指岩栖脩炼之士辟谷服饵之用以其助发阳气辟除阴岚兼可参合养性诸药如黄精青黏地黄天门冬之属资其宣导臻乎太和故亦为仙经要药至于世俗之人五欲炽然六淫迭至讵可穷年卒嵗乆饵偏燥之物乎
　　主治叅互
　　菖蒲同熟地黄黄檗作丸治肾虚耳聋若中年预服可使老而聴聪　同二术木瓜薏仁石斛萆薢黄檗为除湿强步之要药兼治下部脓窠湿疮如神　佐人参麦门冬酸枣仁茯神逺志生熟地黄为补心之剂如心气鬰结者加沈香能益火以开心　兼辟蚤虱
　　简误
　　雷公云凡使勿用泥菖夏菖其二件相似如竹根鞭形黒气秽味腥不堪用凡使采石上生者根条嫩黄硬节稠一寸有九节者是真也采得后用铜刀括去黄黒皮硬节一重了用嫩桑条相拌蒸出爆干去桑条剉用
　　菊花味苦甘平无毒主风头肿痛目欲脱泪出皮肤死肌恶风湿痹疗腰痛去来陶陶除胸中烦热安肠胃利五脉调四肢乆服利血气轻身耐老延年
　　疏○菊花发生于春长养于夏秀英于秋而资味乎土歴三时之气得天地之清独禀金精专制风木故为去风之要药苦可泄热甘能益血甘可解毒平则兼辛故亦防结苦入心小肠甘入脾胃平辛走肝胆兼入肺与大肠其主风头肿痛目欲脱泪出皮肤死肌恶风湿痹者诸风掉皆属肝木风药先入肝肝开窍于目风为阳邪势必走上血虚则热热则生风风火相搏故也腰痛去来陶陶者乃血虚气滞之候苦以泄滞结甘以益血脉辛平以防虚热也其除胸中烦热者心主血虚则病烦阴虚则热收于内故热在胸中血益则阴生阴生则烦止苦辛能泄热故烦热并解安肠胃利五脉调四肢利血气者即除热袪风益血入心入脾入肝之验也乆服轻身耐老延年者物乆则力专力专则气化化则变常其酿酒延龄和药变白皆服饵专气之功故亦为仙经所録矣生捣最治疔疮血线疔犹为要药疔者风火之毒也三六九十二月采叶茎花根四物并阴干百日等分捣末酒调下钱许又可蜜丸如桐子大毎七丸日三服皆酒吞一年变白二年齿生三年返老仙人王子乔方也
　　主治叅互
　　甘菊花袪风要药风木通肝肝开窍于目故为明目之主同地黄黄檗枸杞子白蒺藜五味子山茱萸当归羚羊角羊肝治肝肾俱虚目痛加决明子木贼草谷精草柴胡可以去外翳　同黄连参甘草生地黄荆芥穗决明子连翘桔梗柴胡川芎羌活童便可治风热目痛　君川芎细辛藁本当归生熟地黄天麦门冬白芍药甘草童便治血虚头痛亦主头晕因痰结而作者无痰药不效　与枸杞子相对蜜丸乆服则终身无目疾兼不中风及生疔疽　连根生用为君加紫花地丁益母草金银花半枝连贝母连翘生地黄括楼根白芷白及苍耳子夏枯草可治疔疮甚者以蟾酥丸发汗大便闭者汗后以玉枢丹下之如无玉枢丹以大防加蚤休枣肉丸服三钱必下矣忌甘草犯之则死为大防也
　　人参味甘微寒微温无毒主补五藏安精神定魂魄止惊悸除邪气明目开心益智疗肠胃中冷心腹鼓痛胸脇逆满霍乱吐逆调中止消渇通血脉破坚积令人不忘乆服轻身延年【茯苓为之使】
　　疏○人参得土中清阳之气禀春升少阳之令而生故味甘微寒而无毒气味均齐不厚不薄升多于降洁古谓其气味俱薄浮而升阳中之阳也又曰阳中微阴葢亦指其生长真元之气而言欤神农微寒别録微温二义相蒙世鲜解者葢微寒者春之寒也微温者亦春之温也神农直指所禀故曰微寒别録兼言功用故又曰微温既云微矣寒不甚寒则近于温温不甚温则近于寒故知寒温虽别言微则一也以言乎天则得其生生升发之气以言乎地则得其清阳至和之精状类人形上应瑶光故能回阳气于垂絶却虚邪于俄顷功魁羣草力等丸丹矣其主治也则补五脏葢脏虽有五以言乎生气之流通则一也益真气则五脏皆补矣其曰安精神定魂魄止惊悸开心益智者以心藏神肝藏魂肺藏魄肾藏精与志脾藏意与智故也心肾虚则精神不安矣肝肺虚则魂魄不定矣惊悸者心脾二经之病也心脾虚则惊悸心脾之气强则心窍通利能思而智益深矣邪气之所以乆留而不去者无他真气虚则不能敌故留连而不解也兹得补而真元充实则邪自不能容譬诸君子当阳则小人自退清阳之气下陷则耳目不聪明兼之目得血而能视阳生则阴长故明目真气内虚故肠胃中冷气旺阳回则不冷矣心腹鼓痛者心脾虚故也二脏得补其痛自止所谓按之快然者是也故经曰可按者虚也不可按者实也不可按者勿用胸脇逆满者气不归元也得补则气实而归元也脾胃俱虚则物停滞而邪客之故霍乱吐逆也补助脾胃之元气则二证自除调中者脾治中焦脾得补则中自调矣消渇者津液不足之候也气回则津液生津液生则渇自止矣通血脉者血不自行气壮则行故通血脉破坚积者真气不足则不能徤行而磨物日积月累遂成坚积譬夫磨管纳物无力则不转不转则停积矣脾主消化真阳之气回则脾强而能消何坚积之不磨哉令人不忘者心主记脾主思心脾二脏之精气满则能虑而不忘矣乆服轻身延年者纯阳则充举气积则身轻五脏皆实延年可知矣斯皆敦本之论也
　　主治叅互
　　人参补五脏阳气之君药开胃气之神品　同大枣白芍药龙眼肉甘草酸枣仁补脾阴　肾气衰阳痿以之为君加鹿茸肉苁蓉巴防天五味子麦门冬菟丝子山茱萸地黄枸杞杜仲柏子仁乃扶衰之要剂兼令人有子　君藿香木瓜橘红治胃虚弱呕吐反胃如妊娠呕吐加竹茹枇杷叶　同白术呉茱萸治脾泄乆不止　君五味子呉茱萸补骨脂肉豆蔲治肾泄　同白芍药炙甘草治血虚腹痛鼓痛　同干姜白术炙甘草治中寒泄防下利清谷甚则加肉桂附子　同附子干姜肉桂治寒厥指爪青黯便清踡卧　同附子五味子治阳气脱温肠胃中冷　君五味子麦门冬治肺虚气喘夏月服之益气除热止消渇名生脉散　加白术又治中暑伤气倦怠　同沈水香白芍药治真气虚气不归元因而胸脇逆满同茯苓逺志益智枣仁麦门冬治精神恍惚魂魄不定惊悸　同沈水香茯神治心虚邪客之作痛　同鹿角胶杜仲续断当归地黄苏木治负重努力内伤失血去苏木加生地黄治胎漏不安　同黄耆白芍药五味子治汗多亡阳　同苏木麦门冬治产后气喘　在白虎汤治劳伤元气人患热病渇甚并头疼在败毒防治气虚人患四时不正伤寒　在参苏
　　饮治肺虚人伤风　同鼈甲青皮干漆防虫肉桂牡蛎射于消疟母　同甘菊花当归地黄枸杞子蒺藜甘草柴胡则明目　同黄连红麴白芍药滑石末升麻治滞下腹痛赤色　同黄连乌梅莲肉升麻滑石末肉豆蔲治滞下乆不止　同白术木瓜茯苓藿香炙甘草止虚烦躁　同牛黄犀角天竺黄钩藤钩丹砂雄黄真珠茯神逺志治惊癎　同地黄阿胶麦门冬山茱萸五味子续断杜仲治血崩加牛膝大蓟鹿角胶治血淋　同橘皮紫苏木瓜白术竹茹治恶阻安胎热多者去术紫苏加麦门冬　同五加皮白藓皮石南叶石斛秦芁木瓜薏苡仁萆薢牛膝沈香菖蒲二术治痹　同黄檗黄耆白术五味子麦门冬木瓜白芍药薏苡仁白茯苓治痿　同附子白术芍药甘草茯苓治慢惊慢脾风　同白术黄耆芍药治自汗　同生姜皮各两许水煎露一宿五更温服治气虚乆疟不止　同苏木当归童便治产后血晕　同石菖蒲莲肉等分水煎治产后不语　同乳香丹砂鸡子白姜汁三匙调匀别用当归两许煎浓同吞治横生倒养难产神効　同附子肉桂麦门冬五味子治房劳过度脱阳欲絶下部虚冷　同黄耆天门冬五味子牛膝枸杞菖蒲治中风不语
　　简误
　　人参论其功能之广具如本经所説信非虚语第其性亦有所不宜世之録其长者或遗其短摘其瑕者并弃其瑜是以或当用而后时或非宜而妄设不蒙其利徒见其害二者之误其失则一遂使良药不见信于世粗工互腾其口説惜哉岂知人参本补五脏真阳之气者也若夫虚羸尫怯劳役饥饱所伤努力失血以致阳气短乏陷入阴分发热惓怠四肢无力或中热伤暑暑伤气无气以动或呕吐泄防霍乱转筋胃弱不能食脾虚不磨食或真阳衰少肾气乏絶阳道不举完谷不化下利清水中风失音产后气喘小儿慢惊吐防不止痘后气虚溃痬长肉等证投之靡不立効惟不利于肺家有热咳吐痰吐血衂血齿衂内热骨蒸劳瘵阴虚火动之候葢肺者华葢之脏也位乎上象天属金喜清肃而恶烦热真气无亏则寜谧清净以受生气之熏蒸而朝百脉茍纵恣情欲亏损真阴火空则发热起于下炎烁乎上则肺先受之火乃肺之贼邪邪气胜则实实则肺热鬰结为痰喉痒而发血热妄行溢出上窍王好古所谓肺热还伤肺是巳又有痧初发身虽热而斑防未形伤寒始作形证未定而邪热方炽若误投之鲜克免者斯皆实实之害非药可解经曰实实虚虚损不足而益有余如是者医杀之耳可不戒哉可不慎哉
　　天门冬味苦甘平大寒无毒主诸暴风湿偏痹强骨髓杀三虫去伏尸保定肺气去寒热养肌肤益气力利小便冷而能补乆服轻身益气延年不饥【忌鲤鱼】
　　疏○天门冬正禀大寒初之气以生得地之阴精独厚味虽微苦甘而带辛其气大寒其性无毒要以甘多者为胜味厚于气阴也降也除肺肾虚热之要药也其主诸暴风湿偏痹杀三虫去伏尸保定肺气去寒热者葢以热则生风暴则属火其言湿者乃湿热之谓苦以泄湿寒以除热热去则风止湿泄则痹瘳偏痹者湿热所致也强骨髓者肾为作强之官而主骨湿热不去下流客肾能使人骨痿肾欲坚急食苦以坚之天门冬黄蘗之属是巳且肾者水脏也平则温而坚虚则热而软味苦气寒正入肾而除热坚软故强骨也三虫伏尸必生于脾肾俱虚内热气弱之人苦能杀虫辛能散结故杀三虫而除伏尸也肺为华葢之脏喜清肃而恶烦热亦畏湿热平则安和发声清亮一受火热则为贼邪所干而痰壅欬逆气喘吐血寒热声哑之证出焉热泄则痰散而肺清肺清则津液流通气得下降而诸证自止矣养肌肤益气力利小便者肺主皮毛脾气散精上归于肺通调水道下输膀胱又肺为水之上源朝百脉而主气热邪退则肺得所养故能养肌肤益气力利小便也冷而能补者热盛则肺肾俱虚除虚热即补肺肾也乆服轻身益气延年不饥者热退则水足水足则精固精固则肾气益实肾为先天真气之源肾实骨强延龄可知己要之道书所録皆指遗世独立辟谷服饵之流者设非谓恒人亦可望此也
　　主治叅互
　　痰之标在脾胃与肺其本在肾若非肾家有火炎上薄肺煎熬津液而成黏腻则痰何自而生耶天门冬味苦气大寒能清热保肺下通于肾故同麦门冬百部桑白皮枇杷叶参贝母童便竹沥为清肺消痰止必用之药　同地黄麦门冬五味子黄蘗车前子枸杞牛膝为丸补阴除热滋肾家燥脾胃弱者加山药白茯苓砂仁以佐之　同麦门冬五味子熬膏入炼蜜益肺甚妙亦治消渇　同甘菊花酿酒除一切风能愈大风病水煮则除风热兼除烦闷　同生地黄麦门冬白芍药鼈甲牛膝杜仲续断童便治吐血　同干漆百部鼈甲青黛獭肝象胆杀三虫而除劳瘵　同薏苡仁桑黄白及紫苑百部百合能除肺痿吐脓血　同青蒿鼈甲麦门冬银柴胡牛膝白芍药地骨皮五味子能治妇人骨蒸　同麻子仁麦门冬生地黄童便能除大肠热燥胃强者略加桃仁同熟地黄胡麻仁和蜜乆服驻顔不饥
　　简误
　　天门冬味苦平辛其气大寒若因阴虚水涸火起下焦上炎于肺发为痰喘者诚哉要药也然大寒而苦不利脾胃阴虚之人脾胃多弱又以苦寒损其胃气以致泄防恶食则危殆矣何者后天元气生于胃气五脏之气皆因之以为盛衰者也强则喜食而甘味弱则恶食而不甘味阴虚精絶之病正赖脾胃之气强能纳能消以滋精气若脾胃先困则是后天生气之源絶矣丸饵虽佳总统于食汤液虽妙终属于饮若非胃气无损焉能纳而消之以各归其根奏平定之功哉必不得已当以薏苡仁白茯苓山药甘草白芍药同用或用麦门冬以代之可也误用之必泄
　　甘草味甘平无毒主五藏六腑寒热邪气坚筋骨长肌肉倍力金疮尰解毒温中下气烦满短气伤藏欬嗽止渇通经脉利气血解百药毒为九土之精安和七十二种石一千二百种草乆服轻身延年二月八月除日采根暴干十日成【术苦参为使反大防芫花甘遂海藻恶逺志忌猪肉令人阴痿】
　　疏○甘草味甘气平无毒正禀土中冲和之阳气以生故别録称之为九土之精可升可降阴中阳也主五脏六腑寒热邪气坚筋骨者以其得土中冲阳之气味甘平性和缓故能解一切毒气安脏腑除邪热也五脏之寒热邪气既解则脏气和而真气生气日以盛故筋骨坚长肌肉倍力者甘能益脾脾主肌肉兼主四肢脾强则四肢生力故长肌肉倍力也主金疮尰者甘入血分而能缓中且伤则热热而后尰甘温益血而除热烦热解故尰散也温中下气者甘味属土土位乎中故温中甘能缓中散结故下气烦满短气者是劳伤内乏阳气不足故虚而烦满短气甘温能益血除大热助气故烦满短气并除也甘平且和和能理伤故治伤脏肺苦气上逆嗽乃肺病甘以缓之故治咳嗽血不足则内热内热则津液衰少而作渇甘能入脾益血故止渇血虚则经脉不通能益血则经脉自通矣甘能益血而温气分故利血气其解一切金石草木虫鱼禽兽之毒者凡毒遇土则化甘草为九土之精故能解诸毒也乆服轻身延年者为其益血安和五脏也
　　主治叅互
　　诸毒遇土则化甘草为土精故能化毒解一切邪气佐黄耆防风能运毒走表为痘疹气血两虚者首尾必资之剂　得白芍药则补脾甲巳化土故也　同人参黄耆白术大枣当归身麦门冬加升麻柴胡为补中益气药专理饥饱劳役内伤阳气下陷发热同人参干姜肉桂则温中　同麦门冬苏子枇杷叶则下气　同黄连芍药升麻滑石解热毒滞下　同桔梗参鼠黏子括楼根清利咽喉虚热　同人参菖蒲益智龙眼肉逺志治健忘　同麦门冬石膏竹叶知母除烦闷躁渇头疼解肌　同紫花地丁金银花甘菊夏枯草益母草贝母白及白芷消一切疔肿同川黄连止小儿胎毒惊癎　同黄连木通赤芍
　　药生地黄防心经有余之火　同预知子贯众解一切毒蛊　单用水炙百徧煎熬觔许治悬痈如神炙则补伤寒病瘥后血虚
　　简误
　　甘能缓中故中满者忌之呕家忌甘酒家亦忌甘诸湿肿满及胀满病咸不宜服
　　干地黄味甘苦寒无毒主折跌絶筋伤中逐血痹填骨髓长肌肉作汤除寒热积聚除痹主男子五劳七伤女子伤中胞漏下血破恶血溺血利大小肠去胃中宿食饱力断絶补五藏内伤不足通血脉益气力利耳目生者犹良　生地黄大寒主妇人崩中血不止及产后血上薄心闷絶伤身胎动下血胎不落堕坠踠折瘀血留血鼻衂吐血皆捣饮之乆服轻身不老【采得即用者为生晒干收者为干以法制过者为熟】
　　疏○干地黄禀仲冬之气以生黄者土之正色兼禀地之和气故味甘气寒而无毒别録又云苦者以其兼入心脾也此乃补肾家之要药益阴血之上品本经主折跌絶筋伤中逐血痹者肝藏血而主筋补肝则荣血调荣血调则伤中自去痹者血分之病因虚而风寒湿邪客之故筋拘挛而痛养血和肝痹必瘳矣作汤除寒热积聚除痹者血和则结散故诸证自除也其曰填骨髓长肌肉主男子五劳七伤者地黄为至阴之药正补肾水真阴而益血血王则髓满阴足则肌肉自长五劳七伤皆阴虚内热真阴不足之候甘寒能除内热而益精髓故劳伤自除也女子伤中胞漏下血者阴虚则火炽而血热火能销物造化自然之道也凉血益血则胞漏自止矣下血者血热也凉血则下血自愈荣血滞则为恶血生地黄能行血故破恶血溺血者肾与小肠热也益阴凉血则溺血自止二便自利矣胃与足阳明胃家湿热盛则食不消生地黄能防脾胃中湿热湿热去而脾胃安则宿食自去饱而努力则肠胃筋脉有絶伤之患形属血故行血益血则诸伤自理矣五脏咸属阴阴即精血补精血则五脏内伤不足自愈矣通血脉益气力利耳目者皆脏安之騐也又主妇人崩中血不止及产后血上薄心闷絶伤身胎动下血胎不落堕坠踠折瘀血留血衂血吐血生者捣汁饮之皆凉血行血之功也乆服轻身不老则益阴填髓补五脏之能事毕矣又按日华子云助心胆气强筋骨长志安魂定魄除惊悸者胆为五脏六腑之首行春升之气故十一脏皆取决于胆为中正之官地黄入手足少阴亦入足厥阴心与肝为子母之脏胆为肝之腑肝主筋肾主骨肾藏精与志肝藏魂肺藏魄心胆二经虚则病惊悸生地黄为手少阴之要药能凉心助胆补肝心凉则热不薄肺肝肺清寜则魂魄自定胆气壮则惊自除肝肾足则筋骨自强心肾交济则志自长矣主治叅互
　　生地黄同大小蓟各半俱捣取自然汁和童便饮治一切血热妄行吐血齿鼻衂神効　取汁和麫作防饦冷淘治虫心痛　同苎麻根捣汁碗许加炒砂仁末三钱治胎动下血　同麦门冬治产后烦闷　同当归赤芍药乳香没药肉桂炒黄荆子末治一切跌打折伤瘀血作痛　同金银花甘草荆芥穂参连翘黄檗地榆白芷木通治血分湿热生脓疮痛甚者浓煎恣饮立差　入琼玉膏为阴阳两补之要剂干地黄同沙苑蒺藜肉苁蓉鹿茸山茱萸五味子能益男子精　同人参枸杞五味子麦门冬鹿茸车前子覆盆子兔丝子多服令人有子　得青蒿子鼈甲银柴胡沙参天麦二冬黄檗甘草地骨皮牡丹皮白芍药牛膝能治骨蒸劳热　同人参逺志麦门冬酸枣仁栢子仁茯神甘草治心虚惊悸怔忡健忘　同黄耆黄连黄檗酸枣仁五味子白芍药麦门冬龙眼肉牡蛎粉治盗汗乆不止　得麦门冬五味子牛膝枸杞子车前子阿胶天门冬治溺血　同人参麦门冬五味子牛膝渍酒能益气力逐及奔马　同当归白芍药川芎阿胶鹿角胶能益母安胎　同砂仁治胎动下血腰痛　同青蒿地骨皮麦门冬白芍药山茱萸枇杷叶治妇人月事先期　同生姜治产后中风　同当归川芎蒲黄黒豆炒炮姜泽兰益母牛膝续断杜仲鹿角胶治一切产后血虚发热　得肉桂及乳香没药五灵脂治儿枕痛夏月去桂　同芍药当归川芎阿胶蕲艾香附治经事不调　同甘菊花女贞实枸杞子白蒺藜能明目益精　同黄连连翘薄荷甘草甘菊花木通治目暴赤痛　同鹿茸五味子人参钟乳粉白茯苓能生齿　同何首乌桑椹甘菊鳢肠蜀椒能乌须发
　　简误
　　生地黄性大寒凡产后恶食作防虽见发热恶露作痛不可用误用则泄不止胃气者后天元气之本也胃困则饮食不运精血不生虚热何自而退故并当归忌之凡见此证宜多加炮姜桂心人参必自愈凡阴虚咳内热骨蒸或吐血等候一见脾胃薄弱大便不实或天明肾泄产后泄防产后不食俱禁用生地黄当归误则同于前辙慎之凡胸膈多痰气道不利升降窒塞药宜通而不宜滞汤液中禁入地黄
　　术味苦甘温无毒主风寒湿痹死肌痉疸止汗除热消食主大风在身面风头痛目泪出消痰水逐皮间风水结肿除心下急满及霍乱吐下不止利腰脐间血益津液暖胃消谷嗜食作煎饵乆服轻身延年不饥【茅山者为胜忌蛤雀桃李松菜青鱼】
　　疏○术禀初夏之气以生其味苦其气温从火化也正得土之冲气故别録益之以甘表土徳也故无毒其气芳烈其味甘浓其性纯阳为除风痹之上药安脾胃之神品本经主风寒湿痹死肌痉疸者正以风寒湿三者合而成痹痹者拘挛而痛者是也经曰地之湿气感则害人皮肉筋骨死肌者湿毒侵肌肉也痉者风寒乘虚客于肝脾肾所致也疸者脾胃虚而湿热瘀滞也如上诸病莫不由风寒湿而成术有除此三邪之功故能袪其所致之疾也止汗除热消食者湿热盛则自汗湿邪客则发热湿去而脾胃燥燥则食自消汗自止热自除也又主大风在身面者术气芳烈而悍纯阳之物也风为阳邪发于阳部故主之也风头痛目泪出者阳虚则风客之而痰厥则头痛风热壅则目泪出也消痰水逐皮间风水结肿除心下急痛及霍乱吐下不止者湿客于胃则滞而生痰客于脾则生水脾虚湿胜则为水肿湿客中焦则心下急满脾胃俱虚则中焦不治而湿邪客之则为霍乱吐下不止也利腰脐间血者血属阴湿为阴邪下流客之使腰脐血滞而不得通利湿去则诸证无不愈矣益津液暖胃消谷嗜食者湿去则胃强而津液自生寒湿散则胃自暖邪去而脾胃健则消谷而嗜食矣煎饵乆服轻身延年不饥者术为阳药故善除阴湿湿去则脾胃之气旺阳主气气盛则身轻脾主四肢湿去则脾健健则四肢利故能涉险负重也仙经云气满不思食是以延年而不饥也主治叅互
　　术为阳草气胜黄精除湿袪寒疎风辟恶其功能也单饵则延年轻身不饥兼济则观所从何道故同人参茯苓白芍药甘草橘皮莲肉缩砂则健脾开胃消饮食为壮脾胃之要剂调中之正法　同藿香橘皮茯苓人参木瓜猪苓泽防缩砂则治霍乱吐防转筋同干菖防风茯苓炙甘草车前子猪苓泽防则治
　　湿胜作泄若雷奔　同秦芁萆薢木瓜薏苡仁桑寄生石斛黄耆地黄石菖蒲桂枝甘草晚蚕沙则治一切痛痹及关节不利热者去桂枝加黄檗　得黄檗牛膝木瓜石斛能健步潜行　得苦参牡蛎治小儿胃家湿热饮食不生肌肉　君人参芍药木瓜薏苡茯苓桑白皮赤小豆车前橘皮佐以猪苓泽防能治一切水肿日重则倍人参夜重则加地黄芍药俱与术倍　君枳实橘皮砂仁半夏人参则除心腹胀痛消宿食开胃去痰涎除伤食发寒热及泄防　同人参橘红白茯苓木瓜藿香治反胃吐逆因于寒则加生姜因于热则加竹茹枇杷叶逆水芦根　君黄耆生地黄佐以黄檗治一切臁疮湿毒攻注足胫成疮乆不愈作丸饵良　倍茯苓脩事如经騐方能乌须驻顔　同麦门冬石斛黄檗白芍药木瓜薏苡仁五味子为治痿要药　同生姜藿香槟榔能治山岚瘴气　同四物汤麦门冬荆芥防风地榆能治肠风下血　同雄羊肝治雀盲　同补骨脂川椒茴香青盐川楝子黄檗治疝　同熟地桑椹脩事采日精月华干则蜜丸日三服可变白　为末和芝蔴研烂入水搅匀绞汁滤净曝干每三钱空心酒服能滋脾肾简误
　　术本经无分别陶景有赤白二种近世乃有苍白之分其用较殊要之俱为阳草故袪邪之功胜而益阴之効亏药性偏长物无兼力此天地生物自然之道也凡病属阴虚血少精不足内热骨蒸口干唇燥咳嗽吐痰吐血鼻衂齿衂咽塞便秘滞下者法咸忌之术燥肾而闭气肝肾有动气者勿服刘涓子痈疽论云溃疡忌白术以其燥肾而闭气故反生脓作痛也凡脏皆属阴世人但知术能健脾此葢指脾为正邪所干术能燥湿湿去则脾健故曰补也寜知脾虚而无湿邪者用之反致燥竭脾家津液是损脾阴也何补之足云此最易误故特表而出之
　　菟丝子味辛甘平无毒主续絶伤补不足益气力肥健汁去面防养肌强阴坚筋骨主茎中寒精自出溺有余沥口苦燥渇寒血为积乆服明目轻身延年【得酒良宜丸不宜煮】疏○菟丝子君禀春末夏初之气以生凝乎地之冲气以成感秋之气而实故本经言其味辛平别録益之以甘者正雷公所谓禀中和凝正阳之气而结者也其为无毒明矣五味之中惟辛通四气复兼四味经曰肾苦燥急食辛以润之菟丝子之属是也与辛香燥热之辛迥乎不同矣学者不以辞害义可也为补脾肾肝三经要药主续絶伤补不足益气力肥健者三经俱实则絶伤续而不足补矣脾统血合肌肉而主四肢足阳明太阴之气盛则力长而肥健补脾故养肌益肝肾故强阴坚筋骨暖而能补肾中阳气故主茎中寒精自出溺有余沥口苦燥渇者脾肾虚而生内热津液因之不足也二脏得补则二病自愈寒血为积者劳伤则血瘀阳气乏絶则内寒血随气行气弱不能统血以行乆而为积矣凡劳伤皆脾肾肝三脏主之肝脾气王则瘀血自行也乆服明目轻身延年者目得血而能视肝开窍于目瞳子神光属肾肝肾实则目自明藏实精满则身自轻延年可必矣
　　主治叅互
　　君莲实山药人参能实脾止泄嗜食加五味子肉豆蔲砂仁能治肾泄　同五味子沙苑蒺藜覆盆子莲须山茱萸巴防天车前子没食子枸杞子能益脾肾固精种子　同甘菊花沙苑蒺藜甘枸杞子熟地黄羚羊角谷精草决明子能明目　君术人参牛膝胡麻仁治丈夫腰膝积冷痛或顽麻无力　单服偏补人卫气能助人筋脉　王好古云能补肝脏虚故去风专主腰膝腰膝者肝肾之所治也　苗生研涂面斑神効
　　简误
　　肾家多火强阳不痿者忌之大便燥结者亦忌之
　　牛膝君味苦酸平无毒主寒湿痿痹四肢拘挛膝痛不可屈伸逐血气伤热火烂堕胎疗伤中少气男子阴消老人失溺补中续絶填骨髓除脑中痛及腰脊痛妇人月水不通血结益精利阴气止发白乆服轻身耐老【忌牛肉牛乳】
　　疏○牛膝君禀地中阳气以生气则兼乎木火之化也故其味苦酸平无毒味厚气薄走而能补性善下行故入肝肾主寒湿痿痹四肢拘挛膝痛不可屈伸者肝脾肾虚则寒湿之邪客之而成痹及病四肢拘挛膝痛不可屈伸此药既禀地中阳气所生又兼木火之化其性走而下行其能逐寒湿而除痹也必矣葢补肝则筋舒下行则理膝行血则痛止逐血气犹云能通气滞血凝也详药性气当作痹伤热火烂血焦枯之病也血行而活痛自止矣入肝行血故堕胎伤中少气男子阴消老人失溺者皆肾不足之候也脑为髓之海脑不满则空而痛腰乃肾之腑脊通髓于脑肾虚髓少则腰脊痛血虚而热则发白虚羸劳顿则伤絶肝藏血肾藏精峻补肝肾则血足而精满诸证自瘳矣血行则月水自通血结自散乆服轻身耐老悉如上説不复具疏
　　主治叅互
　　君术仙茅木瓜石斛茯苓石南叶五加皮萆薢生地黄黄耆芍药虎骨沈香桂治诸痹　同甘菊花石斛木瓜何首乌生地黄虎骨沈水香人参术黄耆天门冬麦门冬杜仲续断芍药橘皮黄檗桑寄生白藓皮治一切痿痹四肢拘挛筋骨疼痛　君当归地黄能下死胎加朴硝立下胞衣　君木瓜石斛萆薢生地黄黄檗五加皮骨碎补续断金银花白及芍药甘草甘菊根紫花地丁茜草连翘治鹤膝风　根苗同用二三两浓煎调鼈甲末三钱空心服治疟在阴分乆不瘥者三剂必巳胃虚者加人参两许橘皮去白五钱　君青蒿生地黄麦门冬甘枸杞子熬膏治妇人血虚发热内热口干舌苦　治小便不利茎中痛欲死兼治妇人血结腹坚痛鲜牛膝三四两白酒煎浓服之立愈　金疮作痛生捣傅之立瘥
　　简误
　　误用伤胎经闭未乆疑似有娠者勿用上焦药中勿入血崩不止者忌之
　　茺蔚子味辛甘微温微寒无毒主明目益精除水气疗血逆大热头痛心烦乆服轻身茎主痒可作浴汤一名益母草【忌铁】
　　疏○茺蔚子禀地中之阳气以生兼感乎上天春夏之气而成亦阳草也味辛甘微温微寒无毒入手足厥阴经为妇人胎产调经之要药此药补而能行辛散而兼润者也目者肝之窍也益肝行血故明目益精其气纯阳辛走而不守故除水气肝脏有火则血逆肝凉则降而顺矣大热头痛心烦皆血虚而热之候也清肝散热和血则头痛心烦俱解微温微寒説见人参条内
　　主治叅互
　　午月五日采紫花益母草捣汁分贮瓷器内各少许晒干剔取和蜂蜜封固加人参琥珀乳香没药血竭沈香丹砂五灵脂催生及胞衣不下神効兼产后血晕瘀血薄心恶露不行腹痛少腹儿枕痛调经治血闭经阻经行作痛　单用和童便服能下死胎及治热入血室发热烦躁类伤寒　君四物汤杜仲阿胶真川续断为丸安胎止痛　得生地黄白芍药麦门冬枇杷叶青蒿子五味子阿胶治血热经行先期及胎漏下血　同生甘菊苍耳草金银花紫花地丁各一握贝母鼠黏子白芷僵蚕白及白敛生甘草连翘生地黄各三钱熬夏枯草汁和药同煎浓顿饮之消一切疔肿发背及无名肿毒
　　简误
　　益母草辛甘为阳故性善行走能行血通经血崩禁用瞳子散大禁用惟热血欲贯瞳人者与凉血药同用则不忌
　　萎防味甘平无毒主中风暴热不能动摇跌筋结肉诸不足心腹结气虚热湿毒腰痛茎中寒及目痛眦烂泪出乆服去面黒防好顔色润泽轻身不老
　　疏○萎防禀天地清和之气而得稼穑之甘故本经味甘平无毒主诸不足乆服好顔色润泽轻身不老别録又主心腹结气虚热腰痛茎中寒目痛眦烂泪出甄权主内补不足去虚劳客热头痛不安加而用之良日华子谓其除烦闷止渇润心肺补五劳七伤虚损腰脚疼痛详味诸家所主则知其性本醇良气味和缓譬诸盛徳之人无往不利终始一节故可长资其利用而不穷正如斯药之能补益五藏滋养气血根本既治余疾自除夫血为阴而主驻顔气为阳而主轻身阴精不足则发虚热肾气不固则见骨痿及腰脚痛虚而火炎则头痛不安目痛眦烂泪出虚而热壅则烦闷消渇上盛下虚则茎中寒甚则五劳七伤精髓日枯而成虚损之证矣以一药而所主多途为効良伙非由滋益阴精増长阳气其能若是乎迹其所长殆亦黄精之类欤其主中风暴热不能动摇跌筋结肉湿毒等证皆是女萎之用以本经二物混同一条故耳或谓即青黏理或有之纯而不驳和而不偏有益无损故无简误　昔彭城樊阿少师事华陀陀授以漆叶青黏散服之利五藏去虫轻身益气年至五百余嵗青黏生丰沛彭城及朝歌一名地节一名黄芝主理五藏益精气本出于迷人入山见仙人服之以告陀陀以为佳语阿阿秘之人见阿之寿而气力强盛问之因醉误説人服多验后无复有人识青黏者或云即黄精之正叶者又云即萎蕤同黄精桑椹何首乌能驻顔
　　茈胡君味苦平微寒无毒主心腹去肠胃中结气饮食积聚寒热邪气推陈致新除伤寒心下烦热诸痰热结实胸中邪逆五藏间游气大肠停积水胀及湿痹拘挛亦可作浴汤乆服轻身明目益精【半夏为之使】
　　疏○柴胡禀仲春之气以生兼得地之辛味春气生而升故味苦平微寒而无毒为少阳经表药主心腹肠胃中结气饮食积聚寒热邪气推陈致新除伤寒心下烦热者足少阳胆也胆为清净之府无出无入不可汗不可吐不可下其经在半表半里故法从和解小柴胡汤之属是也其性升而散属阳故能达表散邪也邪结则心下烦热邪散则烦热自解阳气下陷则为饮食积聚阳升则清气上行脾胃之气行阳道则饮食积聚自消散矣诸痰热结实胸中邪逆五脏间游气者少阳实热之邪所生病也柴胡苦平而微寒能除热散结而解表故能愈以上诸病大肠停积水胀及湿痹拘挛者柴胡为风药风能胜湿故也主治叅互
　　仲景小柴胡汤中同人参半夏黄芩治伤寒往来寒热口苦耳聋胸脇痛无汗又治少阳经疟往来寒热亦治似疟非疟大便不实邪不在阳明者　在大柴胡汤治伤寒表里俱急　伤寒百合证在柴胡百合汤　东垣治元气劳伤精神倦怠用参耆白术炙甘草当归佐以柴胡升麻引脾胃之气行阳道名补中益气汤　本方去当归加茯苓猪苓泽防干菖神麯名清暑益气汤　同四物汤去当归加泽兰益母草青蒿能治热入血室　同升麻干葛等能升阳散火同生地黄黄檗黄连甘草甘菊参连翘羌活荆
　　芥穗治暴赤眼
　　简误
　　柴胡性升而发散病人虚而气升者忌之呕吐及阴虚火炽炎上者法所同忌疟非少阳经者勿入治疟必用柴胡其説误甚不可乆服亦无益精明目之理尽信书则不如无书此之谓也按今柴胡俗用有二种色白黄而大者为银柴胡用以治劳热骨蒸色微黒而细者用以解表发散本经并无二种之説功用亦无分别但云银州者为最则知其优于升散而非除虚热之药明矣衍义所载甚详故并録之
　　附衍义曰柴胡本经并无一字治劳今人方中鲜有不用者呜呼凡此误世甚多尝原病劳有一种真藏虚损复受邪热邪因虚而致劳故曰劳者牢也当须斟酌用之如经騐方中治劳热青蒿煎之用柴胡正合宜耳服之无不効热去即须急巳若或无表热得此愈甚虽至死人亦不悟目击甚多可不戒哉可不慎哉日华子又谓补五劳七伤药性论亦谓治劳乏羸瘦若此等病茍无实热医者执而用之不死何待注释本草一字亦不可忽万世之后所误无穷耳
　　麦门冬君味甘平微寒无毒主心腹结气伤中伤饱胃络脉絶羸瘦短气身重目黄心下支满虚劳客热口干燥渇止呕吐愈痿蹷强阴益精消谷调中保神定肺气安五藏令人肥健美顔色有子乆服轻身不老不饥疏○麦门冬在天则禀春阳生生之气在地则正感清和稼穑之甘本经甘平平者冲和而淡也别録微寒着春徳矣入足阳明兼入手少阴太阴实阳明之正药主心腹结气者邪热之气结于心腹间也以其清和微寒而平缓故能散热结而下逆气也伤中伤饱以致胃络脉絶者脾主肌肉五脏之气皆禀于胃胃病则脾无所禀故羸瘦而短气也身重目黄者脾胃湿热也心下支满者脾虚而湿滞中焦也虚劳客热口干燥渇者因虚劳而热客中焦故口干而燥渇阳明之热上冲则兼呕吐也痿蹷者阳明湿热病也阳明湿热盛则上熏蒸于肺而为痿蹷治痿独取阳明治本之道也阴精生于五味五味先入脾胃脾胃得所养则能散精于各脏而阴精充满故能强阴益精也中焦者脾胃之所治也脾胃安则中焦治故能消谷而调中也保神定肺气则兼润乎心肺矣胃气盛则五脏之气皆有所禀而安脾胃俱实则能食而肥健脾统血心主血五脏之英华皆见于面血充脏安则华彩外发而顔色美矣脾胃强则后天之元气日盛下气则阳交于阴交则虚劳愈而内热不生内热去则阴精日盛故有子断谷固着于仙经却乃已疾之良药故乆服延年轻身而不老不饥也
　　主治叅互
　　同人参五味子为生脉散能复脉通心夏月暑伤气服之良酒后饮之解酒毒肺热者去人参加甘枸杞子作饮治一切虚劳客热　同五味子枸杞地黄牛膝鼈甲酸枣仁天冬治五劳七伤胃强者可加当归火盛者可入黄檗砂仁甘草三物俱递减　治阳明疟大渇引饮烦躁或呕吐麦门冬石膏知母竹叶各数两病人虚者加人参两许痰多者加贝母橘红各两许　药性论云麦门冬止烦渇主大水面目肢节浮肿下水治肺痿吐脓宜同天门冬薏苡仁黄檗芍药茯苓石斛桑根白皮五味子牛膝煮饮弥佳　止泄精宜兼覆盆蒺藜黄檗五味子　同茯苓车前黄连石斛猪苓泽防疗心腹结气身重目黄　日华子治五劳七伤安魂定魄止渇肥人时疾热狂头痛止故同石膏知母竹叶粳米专疗时气头痛大渇烦躁及发狂甚者须各数两浓煎顿饮乃佳虚羸人因作劳内伤而发者可量加人参名人参白虎汤有肺热者勿入人参　崔元亮海上方同黄连治消渇衍义治心肺虚热虚劳客热入沙参五味子　同青蒿鼈甲牛膝地黄芍药天门冬枸杞子五味子胡黄连山药茯苓山茱萸蜜丸治骨蒸劳热
　　简误
　　麦门冬性寒虽主脾胃而虚寒泄防及痘疮虚寒作泄产后虚寒泄防者咸忌之
　　独活味苦甘平微温无毒主风寒所击金疮止痛贲豚癎痓女子疝瘕疗诸贼风百节痛风无乆新者乆服轻身耐老一名羌活【痓作痉】
　　疏○独活禀天地正阳之气以生故味苦甘平甄权洁古益之以辛微温无毒气味俱薄浮而升阳也足少阴引经气分之药羌活性温辛苦气厚于味浮而升阳也手足太阳行经风药并入足厥阴少阴经气分羌活气雄独活气细故雄者治足太阳风湿相搏头痛肢节痛一身尽痛者非此不能除乃却乱反正之主君药也细者治足少阴伤风头痛两足湿痹不能行动非此不能除而不治太阳之证名列君部之中非比柔懦之主小无不入大无不通故能散肌表八风之邪利周身百节之痛其主风寒所击金疮止痛者金疮为风寒之所袭击则血气壅而不行故其痛愈甚独活之苦甘辛温能辟风寒邪散则肌表安和气血流通故其痛自止也贲豚者肾之积肾经为风寒乘虚客之则成贲豚此药本入足少阴故治贲豚癎与痓皆风邪之所成也风去则癎痓自愈矣女子疝瘕者寒湿乘虚中肾家所致也苦能燥湿温能辟寒辛能发散寒湿去而肾脏安故主女子疝瘕及疗诸贼风百节痛风无乆新也轻身耐老定非攻邪发散之药所能乌可乆服哉本经载之误矣二药本一种第质有虚实老嫩气有厚薄之不同耳
　　主治叅互
　　君麻黄甘草主冬月即病伤寒太阳经头疼发汗解表　君麦门冬前胡黄芩佐以甘草治春时瘟疫邪在太阳头痛　入葛根汤治太阳阳明头痛兼遍身骨痛口渇烦热不得眠若渇甚烦热甚头痛甚则加石膏知母竹叶各两许　疟发太阳经头痛者于治疟药中加之痛止则去之　同白术苍术秦芁生地黄薏苡仁木瓜石斛黄檗治下部一切风湿湿热同生地黄赤芍药生甘草牡丹皮石膏等水煎治风热上攻牙肿痛　同莱菔子炒香只取羌活为末每服二钱温酒调下一日一服二日二服三日三服治妊娠浮肿由于风湿出许学士本事方　人睛忽垂至鼻如黒角塞痛不可忍或时时大便血出痛名曰肝胀羌活一味煎汁服数盏自愈出夏子益竒疾方简误
　　独活羌活阳草中之风药也本为袪风散寒除湿之要品风能胜湿以其性燥故也本经别録并载主中风及诸风不知真中风惟西北边塞髙寒之地风气刚猛虚人当之往往猝中或口眼歪邪或口噤不语或手足瘫痪左右不仁或刚痉柔痉即角弓反张此药与诸风药并用可也若夫江南呉楚越闽百粤鬼方梁州之域从无刚劲之风多有湿热之患质脆气虚多热多痰其患中风如前等病外证虽一一相似而其中实非何者此皆刘河间所谓将息失宜水不制火丹溪所谓中湿中痰中气是也此则病系气血两虚虚则内热煎熬津液结而为痰热则生风故致猝倒亦如真中风状而求其治疗之方迥若天渊外邪之气胜则实实则防之袪风是已内而真气不足则虚虚则补之调气补血生津清热是已倘误用风药反致燥竭其津液血愈不足而病愈沈困命曰虚虚攻补既谬死生遂殊粗工懵昧执迷不悟兹特表而明之又有血虚头痛及遍身疼痛骨痛因而带寒热者此属内证误用反致作剧
　　升麻味甘苦平微寒无毒主解百毒杀百精老物殃鬼辟瘟疫瘴气邪气蛊毒入口皆吐出中恶腹痛时气毒疠头痛寒热风肿诸毒喉痛口疮乆服不夭轻身长年疏○升麻禀天地清阳之气以生阳草也故味甘苦平微寒无毒洁古又云性温味辛微苦气味俱薄浮而升阳也为足阳明太阴引经的药得葱白白芷缓带脉之纵急亦入手阳明大肠升阳气于至阴之下春气生生而上升升麻正得之故主解百毒感清阳之气者必能破幽暗故杀百精老物殃鬼辟瘟疫瘴气邪气蛊毒入口皆吐出凡云甘者其气必和升则必散和而散故主中恶腹痛时气毒疠头痛寒热风肿诸毒喉痛口疮者手少阳足阳明太阴热极故也散三经之火则二证愈矣末载乆服不夭轻身长年此岂发散之药所能哉无是理也
　　主治叅互
　　升麻葛根汤散足阳明之热邪发手太阴阳明之斑及天行踠豆疮水煎绵沾拭之　引葱白散手阳明风邪引石膏止阳明经齿痛或加生地黄麦门冬知母牡丹皮黄檗连翘参弥良　醋炒緑色升麻君连肉人参治噤口痢有神　同石膏知母麦门冬竹叶治阳明热极发斑头疼口渇　佐参耆引清阳之气上升行阳道故补脾胃药中不可阙　入升阳散火汤治阳气郁遏及元气不足阳气下陷　同荆芥防风黄芩甘草白芷能去皮肤风邪　同葛根荆芥菊花甘草解肌肉间风热兼发浮汗　同葛根连翘参甘草生地黄麦门冬治牙根浮烂恶臭　为小儿斑及天行疮子家圣药天行疮子即痘也未见防时可用见标之后不可用　同郁金服治蛊毒不吐则下　同射干水煎服治射工溪毒并以滓涂之　同生地黄麦门冬牛膝蒲黄水煎治小儿尿血佐黄连红麴滑石白芍药莲肉甘草为治一切滞
　　下要药
　　简误
　　升麻属阳而性升其功用具如经説凡吐血鼻衂咳多痰阴虚火动肾经不足及气逆呕吐惊悸怔忡癫狂等病法咸忌之误用多致危殆
　　车前子味甘咸寒无毒主气癃止痛利水道小便除湿痹男子伤中女子淋沥不欲食养肺强阴益精令人有子明目疗赤痛乆服轻身耐老　叶及根味甘寒主金疮止血衂鼻瘀血血瘕下血小便赤止烦下气除小虫疏○车前子禀土之冲气兼天之冬气以生故味甘寒而无毒别録兼咸故走水道其主气癃止痛通肾气也小便利则湿去湿去则痹除伤中者必内起烦热甘寒而润下则烦热解故主伤中女子淋沥不欲食是脾肾交病也湿去则脾健而思食气通则淋沥自止水利则无胃家湿热之气上熏而肺得所养矣男女阴中俱有二窍一窍通精一窍通水命门真阳之火即系先天之元气道家谓之君火后天之精气亦与之合而系焉膀胱者湿热浊阴之水渗出下窍为小便道家谓之民火是也二窍不并开故水窍常开则小便利而湿热外泄不致鼓动真阳之火则精窍常闭而无漏泄乆乆则真火寜谧而精用益固精固则阴强精盛则生子肾气固即是水脏足故明目及疗赤痛轻身耐老即强阴益精之验肝肾膀胱三经之要药也　叶及根味甘寒金疮必发热热则痛极甘寒能凉血除热故主金疮血热则妄行溢出上窍故主吐衂及尿血便赤止烦下气　明医杂録云根叶治鼻衂尿血热痢捣汁饮之子主气癃利水道疗肝中有风热冲目若人服固精药乆服此一泄即有子
　　主治叅互
　　同木通沈香橘皮升麻治气癃　同二术宣木瓜石斛川萆薢茯苓五加皮治湿痹　独用为末米饮下二钱匕治暴防神効　君白芍药白茯苓白藊豆炙甘草治水泄　同生地黄牛膝天门冬麦门冬黄檗五味子甘枸杞子人参白胶治尿血及妇人血淋入十子衍宗丸为生精种子要药　入金匮肾气丸则固精益阴　独用炒为末专治湿胜水防　同五味子覆盆子莲子莲须山茱萸肉没食子沙苑蒺藜人参麦门冬牛膝白胶鱼胶能强阴固精种子　同生地黄甘菊花决明子参蜜蒙花连翘黄连柴胡生甘草治暴赤目痛
　　简误
　　车前子性走下窍虽有强阴益精之功若遇内伤劳倦阳气下陷之病皆不当用肾气虚脱者忌与淡渗药同用
　　木香味辛温无毒主邪气辟毒疫温鬼强志主淋露疗气劣肌中偏寒主气不足消毒杀鬼精物温疟蛊毒行药之精乆服不梦寤魇寐轻身致神仙
　　疏○青木香味辛温无毒是禀夏秋之阳气以生兼得土之阳精故无毒性属纯阳故主邪气辟毒疫温鬼阳主清明开发故强志及不梦寤魇寐行药之精皆阳盛气烈之功也
　　主治叅互
　　同延胡索治一切女人血气刺心痛不可忍　同牵牛雷丸槟榔杀一切虫　佐黄连芍药治一切滞下惟身热作呕逆口渇者勿用　同橘皮砂仁白豆蔻紫苏叶调一切气不通顺及冷气攻痛作泄大怒后气逆胸膈胀满两脇作痛
　　简误
　　详其治疗与今白木香当是两种按图经谓生永昌又云今惟广州舶上有来者一云出大秦国一云产昆仑则所出地土各异是名同而实异可知已药性论云当以昆仑来者为胜此絶不可得又云西胡来者劣今市肆所有正白木香也其味辛其气温专主诸气不顺求其能辟毒疫温鬼杀鬼精物恐或未然也肺虚有热者慎毋犯之元气虚脱及阴虚内热诸病有热心痛属火者禁用伤寒类要所载治天行热病若发赤豆斑用青木香水煮服者葢指昆仑来者一种定非坊间所市广州舶上世所常用之白木香也
　　薯蓣味甘温平无毒主伤中补虚羸除寒热邪气补中益气力长肌肉主头面游风头风眼下气止腰痛补虚劳羸瘦充五藏除烦热强阴乆服耳目聪明轻身不饥延年
　　疏○薯蓣得土之冲气兼禀春之和气以生故味甘温平无毒观其生捣敷痈疮能消热肿是微寒之騐也甘能补脾脾统血而主肌肉甘温能益血脾治中焦故主伤中补虚羸补中益气力长肌肉充五脏除烦热强阴也其主寒热邪气及头面游风头风眼下气止腰痛者正以其甘能除大热甘能益阴气甘能缓中甘温平能补肝肾药性论云薯蓣臣能补五劳七伤去冷是也葢寒热邪气者阴不足则内热内虚则外邪客之热则生风缓则下气下气则阳交于阴五劳既去五藏既充则乆服耳目聪明轻身延年之効自着矣
　　主治叅互
　　同地黄枸杞牛膝甘菊花白蒺藜五味子则补肝肾益阴气治一切虚羸强阴长肌増力明目　同莲肉白藊荳人参白芍药茯苓炙甘草橘皮则补脾健胃止泄防加木瓜藿香安吐逆　同羊肉肉苁蓉作羮可扶衰补虚羸
　　简误
　　藷藇薯蓣确系两种譬诸米谷其种有粇糯籼黍稷之不同是也入药必以冀州所产者为胜总之南方不迨北地图经并载入四明则误矣不宜与麫同食
　　薏苡仁味甘微寒无毒主筋急拘挛不可屈伸风湿痹下气除筋骨邪气不仁利肠胃消水肿令人能食乆服轻身益气
　　疏○薏苡仁正得地之燥气兼禀乎天之秋气以生故味甘淡微寒无毒阳中阴降也经曰地之湿气感则害人皮肉筋脉又曰风寒湿三者合而成痹此药性燥能除湿味甘能入脾补脾兼淡能渗泄故主筋急拘挛不可屈伸及风湿痹除筋骨邪气不仁利肠胃消水肿令人能食乆服轻身总之湿邪去则脾胃安脾胃安则中焦治中焦治则能荣养乎四肢则通利乎血脉也甘以益脾燥以除湿脾实则肿消脾强则能食湿去则身轻如是则已上诸疾不求其愈而自愈矣
　　主治叅互
　　同木瓜石斛萆薢黄檗生地黄麦门冬治痿厥　同五加皮牛膝石斛生地黄甘草主筋拘急加二术菖蒲甘菊花可治痹佐以附子能治胸痹偏缓　独用数两淘净煮浓汤顿饮可治肺经因湿火所伤吐脓血一切肺痿肺痈咳涕唾上气经曰治痿独取阳明阳明者胃与大肠也二经湿热盛则成痿熏蒸于肺则发肺痈及吐血咳涕唾秽浊葢肺与大肠为表里腑热必传于脏大肠与胃家之湿热散则痿自愈吐脓血咳亦并止矣
　　简误
　　薏苡乃除湿燥脾胃之药凡病人大便燥小水短少因寒转筋脾虚无湿者忌之妊娠禁用
　　泽防味甘醎寒无毒主风寒湿痹乳难消水养五藏益气力肥健补虚损五劳除五藏痞满起阴气止泄精消渇淋沥逐膀胱三焦停水乆服耳目聪明不饥延年轻身面生光能行水上扁鹊云多服病人眼
　　疏○泽防禀地之燥气天之冬气以生故味甘寒别録益之以醎肾为膀胱为表里醎能入肾甘能入脾寒能去热葢淡渗利窍之药也其曰主风寒湿痹乳难消水养五脏皆以利水燥湿则脾得所养脾得所养则五脏皆得所养益气力肥健者皆水利则湿去湿去则脾强之功効也又云主腹痞满淋沥逐膀胱三焦停水其能利水袪湿益无疑矣泄精者湿热下流客肾与膀胱是民火扇君火也故精摇而泄病在脾胃湿热尽则泄精自止矣止消渇者单指湿热侵脾脾为邪所干则不能致津液也总之其性利水除湿则因湿热所生之病靡不除矣
　　主治叅互
　　水肿昼剧夜平者阳水也泽防同猪苓白茯苓人参白术白芍药赤小豆桑白皮橘皮治之多服必愈夜剧昼平者阴水也同车前子赤茯苓生地黄白芍药赤小豆桑根白皮木瓜石斛薏苡仁治之多服必愈入五苓散四苓散治一切湿热　入六味地黄丸
　　除阴虚病有湿热者　同人参白术半夏茯苓橘皮紫苏猪苓为治饮之要药一切停饮停水无不効仲景治心下支饮泽防五两术二两水二升煎取半升分温再服　素问身热解堕汗出如浴恶风少气名曰酒风服之以泽防术各十分糜衘五分合以二指撮食后服之　饮证病甚欲者用泽防五两炒术二两水三升煮浓服必効　仲景治水搐渇烦小便不利或吐或防五苓散主之
　　简误
　　泽防本经及药性论日华子皆曰补虚损五劳乆服耳目聪明不饥延年及仙经断谷肾虚精自出补女人血海令人有子等条则悖谬之谈文不属理非神农氏之言明矣扁鹊云多服病人眼乃为确论也泽防善逐水病人无湿无饮而阴虚及肾气乏絶阳衰精自流出肾气不固精滑目痛虚寒作泄等候法咸禁用误犯令人虚极
　　逺志君味苦温无毒主欬逆伤中补不足除邪气利九窍益智慧耳目聪明不忘强志倍力利丈夫定心气止惊悸益精去心下膈气皮肤中热面目黄乆服轻身不老好顔色延年【茎名小草主益精补阴气止虚损梦泄】
　　疏○逺志感天之阳气得地之芳烈而生故无毒亦阳草也其菖蒲之流乎其味苦温兼微辛为手少阴经君药兼入足太阴经苦能泄热温能壮气辛能散郁故主欬逆伤中补不足养性全神明故除邪气阳主发散故利九窍心气开通则智慧自益经曰心为君主之官神明出焉天君既定五官自明故耳目聪明不忘强志阳气盛则力増长男子属阳故利丈夫定心气止惊悸者心脏得补而实故心气定而惊悸止也心火不妄动则阳不妄举精不摇矣故益精心下膈气是心气郁而不舒也皮肤中热面目黄者湿热在上部也苦以泄之温以畅之辛以散之则二证自去矣乆服轻身不老好顔色延年者心主血心气足则血色华于面君主强明则十一官皆得职故延年不老阳气日积故身轻也人之心肾昼夜必交心家气血旺盛则肾亦因之而实肾藏精与志肾实故志强也　茎名小草性味略同功用相近故亦主益精补阴气止虚损梦泄
　　主治叅互
　　同茯神人参地黄酸枣仁丹砂为镇心定惊要药同人参白芍药酸枣仁茯神炙甘草天竺黄钩藤钩治儿心虚易惊加白檀香治一切惊及慢惊　同茯神天竺黄钩藤钩丹砂金箔真珠虎珀胆星犀角治小儿急惊　同人参栢子仁酸枣仁麦门冬五味子当归身茯神茯苓益智仁生地黄甘草沈香治心气弱心血少馁怯易惊梦寐多魇神不守舍怔忡健忘失志阳痿　同茯神人参白术龙眼酸枣仁木香炙甘草能归脾益智　入当归六黄汤能止阴虚盗汗加甘草治妇人血噤失音小儿客忤　古今録验
　　及范汪方治胸痹心痛逆气膈中饮不下小草丸小草桂心蜀椒去目干姜细辛各三两附子二分炮去皮脐共为末蜜丸如梧子大先食米汁下三丸日三不知稍増以知为度禁猪肉冷水生葱菜　逺志一味煎酒治一切痈疽发背病从七情忧郁恼怒而得者服之皆愈　陈言三因方用逺志酒治一切痈疽发背恶候浸大有死血阴毒在中则不痛傅之即痛有忧怒等气积怒攻则痛不可忍傅之即不痛或蕴热在内热逼人手不可近傅之即清凉或气虚冷溃而不敛傅之即敛此本韩大夫宅用以救人方极验若七情内郁不问虚实寒热治之皆愈用逺志不拘多寡米泔浸洗槌去心为末每服三钱温酒一盏调澄少顷饮其清以滓敷患处
　　简误
　　心经有实火为心家实热应用黄连生地黄者禁与参术等补阳气药同用
　　龙胆味苦澁大寒无毒主骨间寒热惊癎邪气续絶伤定五藏杀蛊毒除胃中伏热时气温热热泄下痢去肠中小虫益肝胆气止惊惕乆服益智不忘轻身耐老疏○草龙胆禀天地纯隂之气以生故其味大苦澁其性大寒而无毒足厥阴足少阴足阳明三经药入足少阴除本经之热肾主骨故主骨间寒热热极生风则发惊搐重则变为癎病湿热邪气之在中下二焦者非此不去热去则诸证自解五脏有热则不安热除则五脏自定苦澁而寒故杀蛊毒大苦大寒故能涤除胃中所伏实热及时气温热热泄下痢去肠中小虫热清则肝胆之气亦清故益肝胆气而止惊惕也乆服益智不忘轻身耐老则非其任矣
　　主治叅互
　　草龙胆同白芍药甘草茯神麦门冬木通主小儿惊癎入心壮热骨热时疾热黄口疮　同苦参牛胆治谷疸　同苦参蛆虫灰青黛治小儿一切疳热狂语及疮疥　治蚘虫攻心如刺吐清水龙胆二两去头剉水二盏煎取一盏去滓隔宿勿进食平旦时一顿服之即差　同生地黄等分治湿热伤血分浸大肠以致卒下血多服必効
　　简误
　　草龙胆味既大苦性复大寒纯阴之药也虽能除实热胃虚血少之人不可轻试凡病脾胃两虚因而作泄者忌之凡病虚而有热者勿用亦勿空腹服饵之令人溺不禁以其太苦则下泄太甚故也炮炙论以铜刀切去须土头剉碎甘草汁中浸一宿漉出曝干用
　　细辛味辛温无毒主欬逆头痛脑动百节拘挛风湿痹痛死肌温中下气破痰利水道开胸中除喉痹鼻风癎疾下乳结汗不出血不行安五藏益肝胆通精气乆服明目利九窍轻身长年
　　疏○细辛禀天地阳升之气以生故其味辛温而无毒入手少阴太阳经风药也风性升升则上行辛则横走温则发散故主欬逆头痛脑动百节拘挛风湿痹痛死肌葢痹及死肌皆是感地之湿气或兼风寒所成风能除湿温能散寒辛能开窍故疗如上诸风寒湿疾也别録又谓温中下气破痰开胸中除喉痹鼻下乳结汗不出血不行益肝胆通精气皆升发辛散开通诸窍之功也其曰乆服明目利九窍轻身长年者必无是理葢辛散升发之药其可乆服哉主治叅互
　　同石膏能治阳明火热上攻以致齿痛　得当归芍药芎防牡丹藁本甘草白薇通治妇人子宫冷不受孕　得鲤鱼胆青羊肝甘菊花决明子疗目痛　得甘草疗伤寒少阴咽痛　得藁本芎防白芷荆芥防风治风头痛　得紫苏防风甘草桔梗杏仁薄荷桑白皮能解利伤风寒鼻塞
　　简误
　　细辛风药也其性升燥发散故凡病内热及火升炎上上盛下虚气虚有汗血虚头痛阴虚咳法皆禁用即入风药亦不可过五分以其气味俱厚而性过烈耳
　　石斛味甘平无毒主伤中除痹下气补五藏虚劳羸瘦强阴益精补内絶不足平胃气长肌肉逐皮肤邪热疿气脚膝疼冷痹弱乆服厚肠胃轻身延年定志除惊疏○石斛禀土中冲阳之气兼感春之和气以生故其味甘平而无毒气薄味厚阳中阴也入足阳明足少阴亦入手少阴甘能除热甘能助脾甘能益血平能下气味厚则能益阴气故主伤中下气补五藏虚劳羸瘦强阴益精补内絶不足平胃气长肌肉乆服厚肠胃轻身延年定志除惊者以其入胃入肾入心脾补益四经则四经所生病皆得治疗葢皆益脾益胃益肾益心之功力也又主除痹逐肌肤邪热疿气脚膝疼冷痹弱者兼能除脾胃二经之湿故也主治叅互
　　同麦门冬白茯苓橘皮甘草则益胃强四肢　同麦门冬五味子人参炙甘草白芍药枸杞牛膝杜仲则理伤中补五藏虚劳羸瘦强阴益精　同枇杷叶麦门冬橘皮则下气　得木瓜牛膝桑白皮石南叶白藓皮黄檗茯苓菖蒲则主诸痹及逐皮肤邪热疿气冷痹弱　夏月一味酒蒸泡汤代茶顿健足力简误
　　宜入汤酒不宜入丸其味不苦而带甘其形长而细中坚实者良酒洗蒸晒干用慎毋误用木斛味大苦饵之损人亦不入上焦药
　　巴防天味辛甘微温无毒主大风邪气阴痿不起强筋骨安五藏补中増志益气疗头面游风少腹及阴中相引通下气补五劳益精利男子
　　疏○巴防天禀土徳真阳之精气兼得天之阳和阳主发散散则横行是当木之令而兼金之用也故其味辛别録益之以甘而本经又曰微温无毒宜其然也其主大风邪气及头面游风者风为阳邪势多走上经曰邪之所凑其气必虚巴防天性能补助元阳而兼散邪况真元得补邪安所留此所以愈大风邪气也主阴痿不起强筋骨安五脏补中増志益气者是脾肾二经得所养而诸虚自愈矣其能疗少腹及阴中引痛下气并补五劳益精利男子者五藏之劳肾为之主下气则火降火降则水升阴阳互宅精神内守故主肾气滋长元阳益盛诸虚为病者不求其退而退矣
　　主治叅互
　　得黄檗橘核荔枝核牛膝川萆薢木瓜金零子懐生地黄治疝气因于肾虚　得五味子肉苁蓉鹿茸山茱萸栢子仁补骨脂枸杞子治阴痿去鹿茸肉苁蓉加黄檗牛膝麦门冬生地黄车前子治阴虚白浊乆不愈　得鹿角栢子仁天门冬逺志莲须覆盆黄檗治夜梦鬼交泄精　同甘菊花石菖蒲何首乌刺蒺藜黒豆山茱萸天门冬治头面上风　得熟大黄治饮酒人脚弱
　　简误
　　巴防天性温属阳故凡病相火炽盛思欲不得便赤口苦目昏目痛烦躁口渇大便燥闭法咸忌之
　　庵防子味苦微寒微温无毒主五藏瘀血腹中水气胪胀留热风寒湿痹身体诸痛疗心下坚膈中寒热周痹妇人月水不通消食明目乆服轻身延年不老
　　疏○庵防子得土之烈气而微感天之阴气味厚气薄故味苦微寒微温无毒察其功用必应兼辛药性论加辛是也何者苦以泄下温以开通使非兼辛胡能主五藏瘀血及腹中水气胪胀留热风寒湿痹身体诸痛疗心下坚膈中寒热周痹妇人月水不通消食明目耶正以其散中有补补而能行故列上经也主治叅互
　　同牛膝茜草白及消腹痈去留血又主瘀血腹胀俗呼为单腹胀四肢不肿者是其候也　善辟蛇蛇着之即烂
　　简误
　　此行血散结之药妇人月事不以时至审察未定者不可轻用瘀血病见之不审者勿试
　　卷栢味辛甘温平微寒无毒主五藏邪气女子阴中寒热痛症瘕血闭絶子止欬逆治脱肛散淋结头中风痿蹷强阴益精乆服轻身和顔色令人好容顔
　　疏○卷栢禀石之气兼感天之阳气以生故味辛温别録益之以甘平微寒无毒入足厥阴少阴血分药也故主五脏邪气女子阴中寒热痛症瘕血闭絶子又主痿蹷强阴益精乆服轻身和顔色当是理荣血之要药行而能补者也别録又谓止欬逆治脱肛散淋结头中风其亦辛能散结辛能润燥甘能缓中甘能益血之谓欤
　　简误
　　孕妇禁用
　　辟虺雷味苦大寒无毒主解百毒消痰袪大热疗头痛辟瘟疫其状如麄块苍术节中有眼
　　疏○辟虺雷感天地阴寒之精其味苦气大寒无毒故主解百毒消痰袪大热疗头痛辟瘟疫豫章人专以此和诸草捣汁治疔疮有神
　　药王味甘平无毒解一切毒止鼻衂吐血袪烦躁苗茎青色花黄色叶摘之有汁捣汁饮验
　　疏○药王禀天地清和生发之气以生故其味甘平无毒甘能解毒故主解一切毒平能凉血清热故止鼻衂吐血袪烦躁也
　　草犀根味辛平无毒主解诸药毒岭南及睦婺间如中毒草此药及千金藤并解之亦主蛊毒溪毒恶刺虎狼虫虺等毒天行疟瘴寒热咳嗽痰壅飞尸喉闭疮肿小儿寒热丹毒中恶注忤痢血等并煮汁服之其功用如犀故名草犀解毒为最
　　疏○草犀根得地之辛味感天之寒气以生本草秖言辛平详治疗功能专主解诸药毒亦主蛊毒溪毒恶刺虎狼虫虺等毒天行疟瘴寒热咳痰壅飞尸喉闭疮肿小儿寒热丹毒中恶疰忤痢血并煮汁服之其功用如犀故名草犀解毒为最生衢婺江饶间苗髙二三尺独茎根如细辛研服更良生水中者名水犀也
　　百草花主百病长生神仙亦煮花汁酿酒服之异类云凤刚者渔阳人也常采百花水渍封泥埋之百日煎为丸卒死者内口中即活胡刚服药百余嵗入地肺山列仙传云尧时赤松子服之得仙
　　疏○百草花当取羣草中之芳烈者大都百花必在春时春者天地发生万物之气也花者华也因得天地发生之和气抽其精英而为花故主百病长生神仙亦煮花汁酿酒服昔有采百花水渍泥封埋之百日煎为丸卒死者内口中即活其功固可验矣已上三种一种唐本余二种陈藏器余已下却有旱藕石蘂仙人草防州白药陈思岌千里及铁葛伏鸡子根陈家白药龙珠捶胡根甜藤孟娘菜吉祥草郎耶菜菜蓼荞等功効虽多所产土地不一罕识难致坊间无有故皆存而不论以俟后之博物君子





　　神农本草经疏卷六
<子部,医家类,神农本草经疏>
　　钦定四库全书
　　神农本草经疏卷七
　　明　缪希雍　撰
　　草部上品之下
　　总五十三种今疏其要者二十五种
　　蓝实　　　　芎防　　　　黄连
　　络石【木莲附】　　蒺藜　　　　黄耆
　　肉苁蓉　　　防风　　　　蒲黄
　　续断　　　　漏芦　　　　营实
　　天名精　　　决明子　　　丹参
　　茜根　　　　五味子　　　兰草
　　忍冬　　　　蛇牀子　　　景天
　　茵蔯蒿　　　沙参　　　　王不留行长松
　　蓝实味苦寒无毒主解诸毒杀蛊蚑疰鬼螯毒久服头不白轻身其叶汁杀百药毒解狼毒射罔毒
　　疏○蓝实禀天地至隂之精故其味苦寒而无毒其用主解诸毒杀蛊蚑疰鬼螫毒久服头不白头白者血热也蓝能凉血而解热故令发不白也热去而血得所养故身轻其叶汁解百药毒解狼毒射罔毒药性论云蓝实味甘能填骨髓益心力汁止心烦躁由此观之苦寒而兼甘可知矣日华子又云治天行热狂疔疮游风热毒肿毒风除烦止渇杀疳解毒药毒箭金疮血闷排脓小儿热疳小儿丹热最为要药其功用之广具如本草所载蓼蓝最堪入药甘蓝人食去热黄
　　主治防互
　　蓝汁入麝香雄黄治蜘蛛咬有神　干蓝为末同犬肉空腹食之主长肉内塞
　　简误
　　虚寒人及久泄畏寒腹中觉冷者勿服
　　芎防味辛温无毒主中风入脑头痛寒痹筋挛缓急金疮妇人血闭无子除脑中冷动面上游风去来目泪出多涕唾忽忽如醉诸寒冷气心腹坚痛中恶卒急肿痛脇风痛温中内寒【动宜作痛】
　　疏○芎防禀天之温气地之辛味辛甘发散为阳是则气味俱阳而无毒阳主上升辛温主散入足厥隂经血中气药扁鹊言酸以其入肝也故主中风入脑头痛寒痹筋挛缓急金疮妇人血闭无子别録除脑中冷动面上游风去来目泪出多涕唾忽忽如醉诸寒冷气心腹坚痛中恶卒急肿痛脇风痛温中内寒已上诸病皆病在血分正以其性走窜而絶无隂凝黏滞之性故入血药上行而不可多用耳
　　主治防互
　　同地黄当归芍药为四物汤通主入血分补益　同荆芥白芷当归地黄芍药术甘草治破伤风冬月加桂枝　同当归地黄干漆延胡索五灵脂芍药牡蛎粉京三棱治血瘕　同白芷茜根黄耆金银花生地黄能排脓消瘀血　同甘菊花当归地黄天门冬白芍药炙甘草専主血虚头痛火盛者加童便服　同当归尾桂心牛膝治子死腹中　同续断怀熟地白胶杜仲山茱萸五味子人参黄耆酸枣仁治血崩久不止
　　简误
　　芎防性阳味辛凡病人上盛下虚虚火炎上呕吐咳嗽自汗易汗盗汗咽干口燥发热作渇烦躁法并忌之
　　黄连味苦寒微寒无毒主热气目痛眦伤泪出明目肠澼腹痛下痢妇人隂中肿痛五藏冷热久下泄澼脓血止消渇大惊除水利骨调胃厚肠益胆疗口疮久服令人不忘
　　疏○黄连禀天地清寒之气以生故气味苦寒而无毒味厚于气味苦而厚隂也宜其下泄欲使上行须加引导入手少隂阳明足少阳厥隂足阳明太隂为病酒之仙药滞下之神草六经所至各有殊功其主热气目痛眦伤泪出明目大惊益胆者凉心清肝胆也肠澼腹痛下痢别録兼主泄澼泄者泻利也澼者大肠下血也俗呼为脏毒除水利骨厚肠胃疗口疮者涤除肠胃脾三家之湿热也久服令人不忘者心家无火则清清则明故不忘禅家习定多饮苦茗亦此义尔
　　主治参互
　　同赤柽木叶入三黄石膏汤治痧已透而烦燥不止有神　入当归六黄汤加枣仁龙眼治盗汗有神同地黄甘菊荆芥穗甘草稍芎防柴胡蝉蜕木通
　　治风热上攻目赤痛　黄连末一两同雄羊肝一具生捣匀众手丸如梧子每服以滚浆水吞廿一丸诸眼目疾及障翳青盲皆主之禁食猪肉虽油汁亦勿入口作六剂必效矣　同当归甘菊花人乳浸蒸入明矾铜緑各少许洗目甚效　同芍药莲子藊豆升麻甘草滑石红麴治一切滞下脓血　同槐花枳殻乳香没药治滞下纯血腹痛煮服神效　同五谷虫芦荟白芜荑青黛白槿花白芙蓉花治小儿一切疳热如神　同赤小豆为细末傅痔疮妙　同干葛甘草升麻芍药治痧后泄泻　同五味子麦门冬干葛治酒病酒伤如神　同五味子甘草煮浓汁漱口治口糜口疮良　同麦门冬五味子治卒消渇小便多良　同人参莲子治虚人患滞下及老人产妇滞下不止
　　简误
　　黄连味大苦气大寒羣草中清肃之物其虚上经譬犹臯陶之在虞廷明刑执法以禁民邪是其职也稷契防龙之事则非其任矣故袪邪散热荡涤肠胃肃清神明是其性之所长而于补益精血温养元气则其功泊如也凡病人血少气虚脾胃薄弱血不足以致惊悸不眠而兼烦热躁渇及产后不眠血虚发热泄泻腹痛小儿痘疮阳虚作泄行浆后泄泻老人脾胃虚寒作泻隂虚人天明溏泄病名肾泄真隂不足内热烦躁诸证法咸忌之犯之使人危殆大忌猪肉
　　络石味苦温微寒无毒主风热死肌痈伤口干舌焦痈肿不消喉舌肿不通水浆不下大惊入腹除邪气养肾主腰髋痛坚筋骨利关节久服轻身明目润泽好顔色不老延年【伤宜作疡】
　　疏○络石禀少阳之令兼得地之隂气其味苦其气温微寒而无毒入足阳明手足少隂足厥隂少阳经故主风热死肌痈伤口干舌焦痈肿不消喉舌肿水浆不下皆苦温通气血血属隂隂寒入血而除热之效也又能除邪气养肾主腰髋痛坚筋骨利闗节疗蛇毒心闷刀斧伤捣封立差皆凉血除热之功也本经久服轻身明目润泽好顔色不老延年陈藏器以为能变白亦指益隂凉血而言也生石上者良主治参互
　　络石捣汁入诸解毒药治发背痈疽神验
　　外台秘要治喉痹喘息不通须臾欲絶以络石二两水一升煎取一大盏去滓细细吃须臾即通
　　简误
　　隂脏人畏寒易泄者勿服
　　木莲薜茘也附木而生得木气故名木莲俗呼鬼馒头夤縁树木墙壁三五十年渐大枝叶繁茂叶长二三寸厚若石韦生子似莲房打破有白汁停久如漆六七月实内空而红则满腹细子大如稗子一子一须其味微涩其殻虚轻一年一熟子亦入药颂曰薜茘络石极相类茎叶粗大如藤状木莲更大于络石四时不凋葢禀天地隂寒之气而生者也故其味酸寒辛平无毒用其叶研烂绞汁和蜜饮数升并傅痈上能消背痈下利即愈考木莲无经文者为其与络石相类也俱以杜仲牡丹为之使恶铁落畏贝母菖蒲
　　蒺藜子味苦辛温微寒无毒主恶血破症结积聚喉痹乳难身体风痒头痛欬逆伤肺肺痿止烦下气小儿头疮痈肿隂防可作摩粉其叶主风痒可煮以浴久服长肌肉明目轻身
　　疏○疾藜有二种一种同州沙苑白蒺藜一种秦州刺蒺藜白者感马精所生刺者感地中阳气所生本经苦温别録加辛及微寒并无毒夫苦能泄温能宣辛主散主润故刺蒺藜主恶血破症结积聚喉痹乳难身体风痒头痛欬逆小儿头疮痈肿隂防叶主风痒可煮以浴辛入肝肝主风也药性论云白蒺藜味甘微腥甘中必有辛辛能润故主欬逆伤肺肺痿止烦下气久服长肌肉明目轻身以其入肾益精故也専饵长年效可责矣单行杂疗主治良多本草诸方咸堪选用形如羊肾圆而细色如菉豆嚼之作菉豆腥气为末煮之则香同新茶者真
　　主治防互
　　刺蒺藜同何首乌莶叶胡麻地黄木荆芥穗天门冬黄檗治遍身风痒　同州白蒺藜得莲须山茱萸五味子莲肉覆盆子鱼胶龙骨白胶能固精益肾令人有子兼主小便遗沥　得甘菊花甘枸杞子决明子女贞实槐角子能明目　外台秘要单服能复明三十年目疾
　　简误
　　同州蒺藜性能固精命门火炽阳道数举交媾精不得出者勿服
　　黄耆味甘微温无毒主痈疽久败疮排脓止痛大风癞疾五痔鼠瘘补虚小儿百病妇人子藏风邪气逐五藏间恶血补丈夫虚损五劳羸瘦止渇腹痛泄痢益气利隂气生白水者冷补其茎叶疗渇及筋挛痈肿疽疮疏○黄耆禀天之阳气地之冲气以生故味甘微温而无毒气厚于味可升可降阳也入手阳明太隂经甘乃土之正味故能解毒阳能达表故能运毒走表甘能益血脾主肌肉故主久败疮排脓止痛风为阳邪凡贼风虚邪之中人也则病疠风经曰邪之所凑其气必虚性能实表则能逐邪驱风故主大风癞疾五痔鼠瘘补虚兼主小儿天行痘疮之在阳分表虚气不足者小儿胎毒生疮疖别録又主妇人子藏风邪气逐五藏恶血者血不自行随气而行防合血药则能之矣补丈夫虚损五劳羸瘦者通指因劳阳气乏絶所生病也甘温益元气甘温除大热故通主之气旺则津液生故止渇血虚则腹痛中焦不治亦腹痛脾胃之气不足则邪客之而泄痢补中气则诸证自除矣益气利隂气者阳生隂长故也
　　主治防互
　　黄耆在补中益气汤甘温能除大热为治劳倦发热之要剂　同生熟地黄黄檗黄芩黄连当归加酸枣仁炒熟研为治隂虚盗汗之正法　本方去三黄加人参五味子酸枣仁治表虚自汗　同桂枝白芍药防风炙甘草能实表治表虚畏风伤风自汗　与茅山术生地黄等分牛膝黄檗减半作丸治积年湿毒臁疮百药不效　外台秘要主甲疽疮肿烂生脚指甲边赤肉出黄耆二两防茹三两苦酒渍一宿猪脂五合微火上煎取三合绞去滓以封疮上日三度易其肉即消　同白芷白芨甘草金银花皂角刺排脓止痛　同人参甘草治天行痘疮阳虚无热证简误
　　黄耆功能实表有表邪者勿用能助气气实者勿用能内塞补不足胸膈气闭闷肠胃有积滞者勿用能补阳阳盛隂虚者忌之上焦热甚下焦虚寒者忌之病人多怒肝气不和者勿服痘疮血分热盛者禁用
　　肉苁蓉味甘酸咸微温无毒主五劳七伤补中除茎中寒热痛养五藏强隂益精气多子妇人症瘕除膀胱邪气腰痛止痢久服轻身
　　疏○肉苁容得地之隂气天之阳气以生故味甘酸咸微温无毒入肾入心包络命门滋肾补精血之要药气本微温相传以为热者误也甘为土化酸为木化咸为水化甘能除热补中酸能入肝咸能滋肾肾肝为隂隂气滋长则五脏之劳热自退隂茎中寒热痛自愈肾肝足则精血日盛精血盛则多子妇人症瘕病在血分血盛则行行则症瘕自消矣膀胱虚则邪客之得补则邪气自散腰痛自止久服则肥健而轻身益肾肝补精血之效也若曰治痢岂滑以导滞之意乎此亦必不能之説也软而肥厚大如臂者良主治防互
　　内苁容得白胶杜仲地黄当归麦门冬主妇人不孕同人参鹿茸牡狗隂茎白胶杜仲补骨脂主男子
　　阳痿老人阳衰一切肾虚腰痛兼令人有子　同地黄枸杞牛膝鼈甲天门冬麦门冬当归白胶杜仲青蒿五味子黄檗山茱萸治五劳七伤茎中寒热痛妇人症瘕　独用数两浸去咸味并去鳞甲及中心膜淡白酒煮烂顿食治老人便燥闭结有神
　　简误
　　泄泻禁用肾中有热强阳易兴而精不固者忌之
　　防风味甘辛温无毒主大风头痛恶风风邪目盲无所见风行周身骨节疼痹烦满脇痛脇风头面去来四肢挛急下乳金疮内痉久服轻身　叶主中风热汗出疏○防风禀天地之阳气以生故味甘温别録兼辛而无毒气厚味薄升也阳也入手阳明足少阳厥隂风药也治风通用升发而能散故主大风头痛恶风风邪周身骨节疼痹脇痛脇风头面去来四肢挛急下乳金疮因伤于风内痉其云主目无所见者因中风邪故不见也烦满者亦风邪客于胸中故烦满也风寒湿三者合而成痹袪风燥湿故主痹也发散之药焉可久服其曰轻身亦湿去耳别録云乂头者令人发狂乂尾者发痼疾子似胡荽而大调食用之香而疗风更优也
　　主治防互
　　防风同黄耆芍药则能实表止汗　同荆芥穗白芷生地黄地榆黄耆治破伤风有神　同甘草桔梗紫苏桑根白皮杏仁细辛解利伤风去紫苏换薄荷加石膏兼除风热　用麻黄易紫苏治风寒郁于腠理皮肤致密无汗　入羌活汤兼除太阳经伤风寒头痛　亦入治风痹药用若入治大风厉风药中须加杀虫药活血药乃可不宜纯用风药也
　　简误
　　南方中风产后血虚发痉俗名角弓反张诸病血虚痉急头痛不因于风寒溏泄不因于寒湿二便秘涩小儿脾虚发搐慢惊慢脾风气升作呕火升发隂虚盗汗阳虚自汗等病法所同忌犯之者增剧
　　蒲黄味甘平无毒主心腹膀胱寒热利小便止血消瘀血久服轻身益气力延年神仙
　　疏○蒲黄得地之隂气兼得金之辛味其言甘平者是兼辛而言也非辛则何以能散邪又禀天之阳气故曰微寒而无毒也如是则甘能和血辛能散结微寒能除热入手少隂太阳太隂足阳明厥隂故主心腹膀胱寒热利小便止血消瘀血久服轻身益气力者是血热瘀血伤损之病去而身轻力长也欲止血熟用欲消血生用产泰州
　　主治防互
　　得炒黑干姜炒黑豆泽兰当归川芎牛膝生地黄治产后诸血病　同车前子牛膝生地黄麦门冬治溺血　同阿胶白胶人参麦门冬赤茯苓车前子杜仲川续断治血崩血淋　生纳舌下数数易之消重舌治一切跌扑伤损瘀血停滞腹中生蒲黄煮浓和
　　童便饮之良　能破血故治症结五劳七伤停积瘀血胸前痛即发吐衂悉和凉血行血药主之
　　简误
　　一切劳伤发热隂虚内热无瘀血者禁用
　　续断味苦辛微温无毒主伤中补不足金疮痈伤折跌续筋骨妇人乳难崩中漏血金疮血内漏止痛生肌肉及踠伤恶血腰痛闗节缓急久服益气力【地黄为之使】防○续断得土金之气而兼禀乎天之阳气以生本经味苦微温别録益之以辛曾得蜀中者尝之其味带甘应云味苦甘辛微温无毒使非味甘焉能主伤中补不足非辛焉能主金疮痈伤折跌续筋骨妇人乳难辛能润苦温能散甘能益血故别録又主崩中漏血金疮血内漏止痛生肌肉及踠伤恶血腰痛闗节缓急本经久服益气力伤去血生之效也入足厥隂少隂为治胎产续絶伤补不足疗金疮理腰肾之要药茎方叶似苎相对生
　　主治防互
　　欲行血理伤当以当归牛膝肉桂延胡索同用　欲止血补不足疗崩中则与白胶阿胶地黄麦门冬杜仲五味子山茱萸人参枸杞子黄耆同用　欲安胎则与凉血补血顺气药同用　欲疗金疮则与金疮药同用
　　简误
　　禁与苦寒药同用以治血病及与大辛热药用于胎前雷公云草茆根真似续断误服之令人筋软
　　漏芦味苦咸寒大寒无毒主皮肤热恶疮疽痔湿痹下乳汁止遗溺热气疮痒如麻豆可作浴汤久服轻身益气耳目聪明不老延年
　　疏○漏芦得地味之苦咸禀天气之大寒故无毒苦能下泄咸能软坚寒能除热入足阳明少阳太阳手太隂阳明寒而通利之药也故主皮肤热恶疮疽痔湿痹下乳汁别録又主止遗溺热气疮痒如麻豆可作浴汤又经云久服轻身益气耳目聪明不老延年者葢亦通指热散病除则脏腑自安精神自倍而臻乎寿考也
　　主治防互
　　漏芦同贝母连翘甘草金银花橘叶鼠粪白芷山荳根山茨菇夏枯草治乳岩乳痈　同连翘生甘菊紫花地丁贝母金银花甘草夏枯草治发背瘰疬排脓止痛　同黄耆人参排脓长肉加狗蹄猪蹄汁能下乳
　　简误
　　妊娠禁用疮疡隂证平塌不起发者真气虚也法当内塞漏芦苦寒非所宜设
　　营实味酸温微寒无毒主痈疽恶疮结肉跌筋败疮热气隂蚀不瘳利闗节久服轻身益气根止泄痢腹痛五脏客热除邪逆气疽癞诸恶疮金疮伤挞生肉复肌疏○营实华于春而实于夏味酸得木之化其气芬芳宜其有温之义别録微寒以其得春之气也故无毒其主恶疮结肉跌筋败疮热气隂蚀不瘳利闗节别録止泄痢腹痛五脏客热除邪逆气疽癞诸恶疮金疮伤挞生肉复肌岂非酸能收敛温能通畅微寒能除热而兼主乎发生之用也俗名蔷薇白花野者良
　　主治防互
　　葛洪治金疮发热用蔷薇根灰一方寸匕日三　外台秘要治鲠蔷薇根末水服方寸匕日三　又方治少小睡中遗尿不自觉以蔷薇根剉以酒饮之　肘后方治口疮以根煮浓汁温含冷易神验　用之颇稀不着简误
　　天名精味甘寒无毒主瘀血血瘕欲死下血止血利小便除小虫去痹除胸中结热止烦渇逐水大吐下久服轻身耐老【垣衣为之使】
　　疏○天名精禀天地清隂之气故味甘辛气寒而无毒隂入血甘亦入血辛能散结寒能除热故主瘀血血瘕欲死下血止血小便不利由于内热除热则小便自利也小虫者湿热所生也辛寒能散湿袪热则小虫自除也除痹者去湿之功也除胸中结实止烦渇袪热散结益隂之功也逐水者湿热散则水自消也唐本注云即鹿活草也别録一名天蔓精南人呼为地菘非鹤虱亦非狶莶乃茘枝草也为消痔疮之圣药味甘辛故有姜称其主破血生肌利小便杀三虫除诸毒肿疔疮瘘痔金疮内射身痒不止者揩之立已凉血除热散结之力也
　　简误
　　脾胃寒薄性不喜食冷易泄无渇者勿服
　　决明子味咸苦甘平微寒无毒主青肓目淫肤赤白膜眼赤痛泪出疗唇口青久服益精光轻身
　　疏○决明子得水土隂精之气而兼禀乎清阳者也故其味咸平别録益以苦甘微寒而无毒咸得水气甘得土气苦可泄热平合胃气寒能益隂泄热足厥隂肝家正药也亦入胆肾肝开窍于目瞳子神光属肾故主青盲目淫肤赤白膜眼赤痛泪出别録兼疗唇口青本经久服益精光轻身益隂泄热者大补肝肾之气所致也亦可作枕治头风明目
　　主治防互
　　得沙苑蒺藜甘菊花枸杞子生地黄女贞实槐实谷精草补肝明目益精除肝脏热之要药　得生地黄甘菊花荆芥黄连甘草参连翘木通治暴赤风眼泪痛　疗目疾外无他用故无简误
　　丹参味苦微寒无毒主心腹邪气肠鸣幽幽如走水寒热积聚破症除瘕止烦满益气养血去心腹痼疾结气腰脊强脚痹除风邪留热久服利人【畏咸水反藜芦】疏○丹参本经味苦微寒陶云性热无毒观其主心腹邪气肠鸣幽幽如走水寒热积聚破症除瘕则似非寒药止烦满益气及别録养血去心腹痼疾结气腰脊强脚痹除风邪留热久服利人又决非热药当是味苦平微温入手足少隂足厥隂经心虚则邪气客之为烦满结气久则成痼疾肝虚则热甚风生肝家气血凝滞则为症瘕寒热积聚肾虚而寒湿邪客之则腰脊强脚痹入三经而除所苦则上来诸证自除苦能泄温能散故又主肠鸣幽幽如走水久服利人益气养血之验也北方产者胜俗名逐马
　　主治防互
　　入天王补心丹则补心　同牛膝地黄黄耆黄檗则健步　同当归牛膝细辛则下死胎　同鼈甲牡蛎牡丹皮青蒿延胡索牛膝干漆水赤蓼子主寒热积聚破症除瘕心腹痼疾结气　同麦门冬沙参五味子甘草青蒿栝楼止烦满　同人参麦门冬酸枣仁地黄益气养血　同牛膝萆薢木狶莶杜仲续断主腰脊强脚痹除风邪留热　圣惠方独用一两为末热酒每服二钱主寒疝少腹及隂相引痛自汗出欲死　千金方治堕胎下血亦独用丹参十二两酒五升煮取三升温服日三　萧炳云酒浸服之治风软脚可逐奔马故名奔马草曾用有效　梅师方治中热油及火烧除外痛用丹参八两细剉以水微调取羊脂二斤煎三上三下以傅疮上
　　简误
　　妊娠无故勿服
　　茜根味苦寒无毒主寒湿风痹黄疸补中止血内崩下血膀胱不足踒跌蛊毒久服益精气轻身
　　疏○茜根禀土与水之气而兼得天令少阳之气以生本经味苦寒甄权云甘洁古微酸咸温无毒葢尽之矣入足厥隂手足少隂行血凉血之要药也非苦不足以泄热非甘不足以和血非咸不足以入血软坚非温少阳之气不足以通行故主痹及疸疸有五此其为治葢指蓄血发黄而不専于湿热者也痹者血病行血软坚则痹自愈甘能益血而补中病去血和补中可知已苦寒能下泄热气故止内崩及下血除热故益膀胱踒跌则血瘀血行则踒跌自安凉无病之血行已伤之血故治蛊毒药性论味甘主六极伤心肺吐血泻血日华子味酸止鼻洪带下产后血晕乳结月经不止肠风痔瘘排脓治疮疖泄精尿血扑损瘀血皆取其凉血行血苦寒泄热之功耳主治防互
　　同地黄麦门冬当归身阿胶茅根童便主吐血衂血诸血热妄行溢出上窍　同牛膝地黄黄耆地榆芍药荆芥穗治肠风下血　佐地榆治横痃鱼口有神同防虫乳香没药桂心牛膝地黄主踒跌
　　简误
　　病人虽见血证若加泄泻饮食不进者勿服
　　五味子味酸温无毒主益气欬逆上气劳伤羸瘦补不足强隂益男子精养五脏除热生隂中肌【苁蓉为之使恶萎胜乌头】
　　疏○五味子得地之隂而兼乎天之阳气故本经味酸气温味兼五而无毒王好古云味酸微苦咸隂中微阳入足少隂手太隂血分足少隂气分主益气者肺主诸气酸能收正入肺补肺故益气也其主欬逆上气者气虚则上壅而不归元酸以收之摄气归元则欬逆上气自除矣劳伤羸瘦补不足强隂益男子精别録养五脏除热生隂中肌者五味子専补肾兼补五脏肾藏精精盛则隂强收摄则真气归元而丹田暖腐熟水谷蒸糟粕而化精微则精自生精生则隂长故主如上诸疾也药性论云五味子君能治中下气止呕逆补诸虚劳令人体悦泽除热气病人虚而有气兼嗽者加而用之日华子云暖水脏下气贲防冷气消水肿反胃心腹气胀止渇除烦热解酒毒壮筋骨皆其极功也
　　主治防互
　　同人参麦门冬名生脉散能复脉通心　入八味丸代附子能润肾强隂　同呉茱萸山茱萸肉豆蔲补骨脂人参治肾泄良　同怀干地黄甘枸杞子车前子覆盆子肉苁容白胶麦门冬人参杜仲白蒺藜黄檗主令人有子　同天麦二冬百部阿胶薄荷叶主肺虚久　君干葛白藊豆解酒毒良
　　简误
　　痧初发及一切停饮肝家有动气肺家有实热应用黄芩泻热者皆禁用
　　兰草味辛平无毒主利水道杀蛊毒辟不祥除胸中痰癖久服益气轻身不老通神明
　　疏○兰草禀天地清芬之气以生故其味辛气平无毒入手太隂足阳明经肺主气肺气郁结则上窍闭而下窍不通胃主纳水谷胃气郁滞则水谷不以时化而为痰癖蛊毒不祥之气亦胃中受病辛平能散结滞芬芳能除秽恶则上来诸证自瘳大都开胃除恶清肺消痰散郁结之圣药也久服等语亦言其效之极功
　　主治防互
　　同藿香枇杷叶石斛竹茹橘红开胃气之神品　加入沈水香郁金白豆蔲真苏子芦根汁下气开郁治噎膈之将成者　同栝楼根麦冬黄连竹叶芦根汁治消渇
　　忍冬味甘温无毒主寒热身肿久服轻身长年益寿疏○忍冬即金银花藤一名鹭鹚藤感土之冲气禀天之春气故味甘微寒而无毒主寒热身肿久服轻身长年益寿者甘能益血甘能和中微寒即生气也气味如斯所主宜矣
　　主治防互
　　同甘菊花紫花地丁夏枯草白及白蘝贝母连翘鼠黏子治一切肿毒加辟虺雷治一切疔疮　君地榆芍药黄连甘草升麻治一切血痢　单味熬膏小儿服之可稀痘　肘后方忍冬藤熬膏治飞尸伏尸遁尸沈尸风尸尸疰
　　蛇牀子味苦辛甘平无毒主妇人隂中肿痛男子隂痿湿痒除痹气利闗节癫癎恶疮温中下气令妇人子藏热男子隂强久服轻身好顔色令人有子
　　疏○蛇牀子味苦平别録辛甘无毒今详其气味当必兼温燥阳也故主妇人隂中肿痛男子隂痿湿痒除痹气利闗节恶疮别録温中下气令妇人子藏热男子隂强久服轻身令人有子葢以苦能除湿温能散寒辛能润肾甘能益脾故能除妇人男子一切虚寒湿所生病寒湿既除则病去身轻性能益阳故能已疾而又有补益也　雷公云凡使须用浓蓝汁并百部自然汁二味同浸三伏时漉出日干却用生地汁拌蒸从午至亥日干用此药只令阳气盛数号曰鬼考也
　　主治防互
　　蛇牀子同巴防天逺志牛膝何首乌阳起石治男子隂痿湿痒　同巴防天牛膝杜仲续断地黄黄檗白胶治妇人隂中肿痛　同黄檗山茱萸肉五味子茯苓车前子香附川续断补骨脂治一切带下赤者加白胶阿胶
　　简误
　　蛇牀子性温燥肾家有火及下部有热者勿用
　　景天味苦酸平无毒主大热火疮身热烦邪恶气诸蛊毒痂疕寒热风痹诸不足花主女人漏下赤白轻身明目久服通神不老
　　疏○景天即慎火草也味苦平别録酸无毒今详其功用当是大寒纯隂之草也性能凉血解毒故主大热火疮身热烦邪恶气诸蛊毒痂疕寒热风痹诸不足热解则毒散血凉血凉则隂生故也花功用具如经説第大苦寒之药而云轻身明目通神不老未可尝试也
　　主治防互
　　治毒虺蛇伤取汁饮并敷伤处立效　治一切赤游风各种火丹之神药也故知其性大寒其味大苦耳简误
　　一切病得之寒湿恶寒喜热者勿服
　　茵蔯蒿味苦平微寒无毒主风湿寒热邪气热结黄疸通身发黄小便不利除头热去伏瘕久服轻身益气耐老面白悦长年
　　疏○茵蔯蒿感天地苦寒之味而兼得春之生气以生者也其味苦平微寒无毒故主风湿寒热邪气热结黄疸通身发黄小便不利及头热皆湿热在阳眀太隂所生病也苦寒能燥湿除热湿热去则诸证自退矣去伏瘕及久服轻身益气耐老面白悦长年未有修事者日华子云石茵蔯味苦凉无毒即山茵蔯也入足阳明太隂足太阳三经除湿散热结之要药也
　　主治防互
　　茵蔯性苦寒能除一切湿热五疸虽各有其因然同为湿热所成故得黄连干葛黄檗苜蓿五味子治酒疸如神　得二术茯苓泽泻车前子木通橘皮神麴红麴麦门冬治谷疸　同生地黄仙人对坐草石斛木牛膝黄檗治疸因酒色而得病名女劳疸　仲景茵蔯汤治谷疸寒热不食食即头心胸不安茵蔯六两栀子十四枚大黄二两以水一斗先煮茵蔯减六升内二味煮取三升去滓分温三服小便当利尿如皂角汁状色正赤一宿腹减黄从小便去也又茵蔯五苓散总治诸疸
　　简误
　　蓄血发黄者禁用
　　沙参味苦微寒无毒主血积惊气除寒热补中益肺气疗胸痹心腹痛结热邪气头痛皮间邪热安五藏补中久服利人
　　疏○沙参禀天地清和之气本经味苦微寒无毒王好古谓甘而微苦苦者味之隂也寒者气之隂也甘乃土之冲气所化合斯三者故补五脏之隂故主血积惊气除寒热补中益肺气别録又疗胸痹心腹结热邪气头痛皮间邪热者苦能泄热寒能除热甘能缓急益血补中故疗诸因热所生病而其功用驯致安五脏补中久服利人也入手太隂经
　　主治防互
　　同天门冬麦门冬百部五味子桑白皮治肺痿肺热同贝母枇杷叶栝楼甘草桑白皮百部天门冬
　　冬花治久嗽　葛洪治卒得诸疝少腹及隂中相引痛如绞自汗出欲死捣细末酒服方寸匕立差简误
　　脏腑无实热肺虚寒客之作嗽者勿服
　　王不留行味苦甘平无毒主金疮止血逐痛出刺除风痹内寒止心烦鼻衂痈疽恶疮瘘乳妇人难产久服轻身耐老增寿
　　疏○王不留行禀土金火之气故味苦甘平平者辛也其气应温而无毒苦能泄辛能散甘入血温能行故主金疮止血逐痛出刺除风痹内寒痈疽恶疮瘘乳妇人难产入血活血之要药也若夫心烦鼻衂应是血分热病非同凉血药用未见其可也入足厥隂经
　　主治防互
　　同漏芦贝母鲮鲤甲青皮没药山茨菇山豆根栝楼根治乳岩乳痈　同鲮鲤甲白芷通草猪蹄汁煮服下乳　为末和蟾酥治疔疮酒服取汗　千金方有王不留行汤治痈疽妬乳月蚀白秃及面上疮去虫止痛王不留行东南桃枝东行呉茱萸根皮各五两蛇牀子一升牡荆子苦竹叶刺蒺藜子各三升大麻子一升以水二斗半煮水一斗频频洗之
　　简误
　　孕妇勿服
　　长松味甘温无毒主风血冷气宿疾温中去风草似松叶上有脂山人服之
　　疏○长松生太行西北五台诸山得天地温和之气而生故性味甘温而无毒主风血冷气宿疾温中去风出陈藏器治大风恶疾睂发堕落百骸腐溃每一两入甘草少许水煎服旬日即愈又解诸虫毒当是袪风之仙药也












　　神农本草经疏卷七
　　钦定四库全书
　　神农本草经疏卷八
　　明　缪希雍　撰
　　草部中品之上
　　总六十二种今疏其要者三十种
　　干姜　　　　生姜　　　　葈耳实
　　干葛　　　　栝楼根【及仁】　　苦参
　　当归　　　　麻黄　　　　通草
　　芍药　　　　瞿麦　　　　参
　　秦芁　　　　百合　　　　知母
　　贝母　　　　白芷　　　　淫羊藿
　　黄芩　　　　狗脊　　　　茅根
　　紫菀　　　　紫草　　　　前胡
　　白鲜　　　　紫参　　　　藁本
　　萆薢　　　　白薇　　　　大青
　　干姜味辛温大热无毒主胸满欬逆上气温中止血出汗逐风湿痹肠澼下痢寒冷腹痛中恶霍乱胀满风邪诸毒皮肤间结气止唾血生者尤良
　　疏○干姜禀天地之阳气故味辛而气温虽热而无毒辛可散邪理结温可除寒通气故主胸满欬逆上气温中出汗逐风湿痹下痢因于寒冷止腹痛其言止血者葢血虚则发热热则血妄行干姜炒黑能引诸补血药入隂分血得补则隂生而热退血不妄行矣治肠澼亦其义也生姜能通神明辟恶气故主中恶霍乱胀满风邪诸毒皮肤间结气惟唾血定非寒证别録载之误矣
　　主治防互
　　干姜生用同橘皮乌药白豆蔲除胸满欬逆上气同紫苏桂枝能温中出汗加术则能逐风湿痹　同术茯苓人参甘草治下利寒冷腹痛　炒黑同生地黄白芍药当归牛膝治产后恶露不尽血虚发热同地黄地榆芍药麦门冬人参黄耆甘草升麻治肠澼下血　同藿香缩砂橘皮紫苏木香治中恶去木香加木则治霍乱胀满加桂枝并治风邪诸毒皮肤间结气　同橘皮人参止胃虚呕逆　同橘皮术贝母茯苓治痰疟久不愈　同人参术桂枝橘皮治寒疟　同人参术甘草治虚寒泄泻中寒作泄简误
　　干姜大辛辛能散气走血久服损隂伤目隂虚内热隂虚欬嗽吐血表虚有热汗出自汗盗汗脏毒下血因热呕恶火热腹痛法并忌之
　　生姜味辛微温主伤寒头痛鼻塞欬逆上气止呕吐久服去臭气通神明
　　疏○生姜所禀与干姜性气无殊第消痰止呕出汗散风袪寒止泄疎肝导滞则功优于干者主治简误并与前同
　　葈耳实味苦甘温叶味苦辛微寒有小毒主风寒头痛风湿周痹四肢拘挛痛恶肉死肌膝痛溪毒久服益气耳目聪明强志轻身
　　疏○葈耳苍耳也得土之冲气兼禀天之春气故味甘温而别録益之以苦当是无毒叶味苦辛微寒有小毒苦以燥湿甘以和血温则通畅春气发生而升故主风寒头痛风湿周痹四肢拘挛恶肉死肌膝痛溪毒也袪风疗湿之药食疗圣惠千金外台秘要诸方咸堪选用亦无简误
　　葛根味甘平无毒主消渇身大热呕吐诸痹起隂气解诸毒疗伤寒中风头痛解肌发表出汗开腠理疗金疮止痛脇风痛　生根汁大寒疗消渇伤寒壮热　葛谷主下痢十嵗已上　叶主金疮止血　花主消酒一名鸡荠根一名鹿霍【杀野葛巴豆百药毒】
　　疏○葛根禀天地清阳发生之气其味甘平其性升而无毒入足阳明胃经解散阳明温病热邪之要药也故主消渇身大热热壅胸膈作呕吐发散而升风药之性也故主诸痹生气升腾故起隂气甘者土之冲气春令少阳应兼微寒故解诸毒及别録疗伤寒中风头痛解肌发表出汗开腠理甘能和血而除热故又主疗金疮止痛及脇风痛也
　　主治防互
　　葛根汤治阳明胃经温病邪热头疼发渇烦闷鼻干不得眠如渇甚呕甚则加石膏麦门冬知母竹叶葛根升麻汤治斑初发防粒未形　同一切补肾益精药作丸饵则起隂令人有子　同升麻入升阳散火升阳除湿升阳益胃清暑益气补中益气等汤用
　　简误
　　伤寒头痛兼项强腰脊痛及遍身骨疼者足太阳也邪犹未入阳明故无渇证不宜服五劳七伤上盛下虚之人暑月虽有脾胃病不宜服
　　栝楼根味苦寒无毒主消渇身热烦满大热补虚安中续絶伤除肠胃中痼热八疸身面黄唇干口燥短气通月水止小便利　实名黄主胸痹悦泽人面　茎叶疗中热伤暑【枸杞子为之使恶干姜畏牛膝干漆反乌头】
　　疏○栝楼根禀天地清寒之气故味苦气寒而无毒能止消渇身热烦满大热热散则气复故又主补虚安中凉血则血和故主续絶伤并除肠胃中痼热苦寒能除热故主八疸身面黄唇干口燥短气血凉则不瘀故通月水膀胱热解则小便不频故能止小便利黄主胸痹及伤寒结胸悦泽人面栝楼仁主消痰茎叶疗中热伤暑者皆以其清寒散热故也主治防互
　　根同贝母竹沥竹茹荆沥天门冬消痰　同金银花连翘贝母白及甘草消一切肿毒　实同黄连枳实为小陷胸汤治伤寒虚结胸
　　简误
　　脾胃虚寒作泄者勿服
　　苦参味苦寒无毒主心腹结气症瘕积聚黄疸溺有余沥逐水除痈肿补中明目止泪养肝胆气安五藏定志益精利九窍除伏热肠澼止渇醒酒小便黄赤疗恶疮下部防平胃气令人嗜食轻身【参为之使恶贝母漏芦菟丝子反藜芦】疏○苦参禀天地隂寒之气而生其味正苦其气寒而沈纯隂无毒足少隂肾经君药也苦以燥脾胃之湿兼泄气分之热寒以除血分之热热则生风风湿合则生虫故主心腹结气症瘕积聚黄疸溺有余沥逐水除痈肿明目止泪利九窍除伏热肠澼止渇醒酒小便黄赤疗恶疮下部防疮胃家湿热盛则口淡不思食食亦不生肌肉湿热散则胃气平和而令人嗜食矣其曰补中养肝胆气安五脏定志益精轻身者通指热散湿除则脏腑气血安和而致然也味既至苦性复隂寒善能杀虫故药性论治热毒风皮肌烦燥生疮赤癞睂脱主除大热嗜睡
　　主治防互
　　腊月米醋渍入瓮中封固主一切天行热病头疼口渇身热甚者发狂饮碗许得吐则愈汗亦如之　同胡麻刺蒺藜荆芥穗甘菊花狶莶白芷当归川芎地黄天门冬何首乌牛膝漆叶秦芁龙胆草治大麻风同牡蛎粉白术青黛治童子胃热羸瘦疳蚘　同
　　龙胆草为末牛胆和丸梧子大生大麦汤服五丸日三治谷疸食劳头旋心怫郁不安而发黄疸由失饥大食胃气湿热冲熏所致　集验方治热毒足肿疼欲脱酒煮苦参以渍之
　　简误
　　苦参虽能泄血中之热除湿热生虫为疠然以其味大苦气大寒久服能损肾气肝肾虚而无大热者勿服
　　当归味甘辛温大温无毒主欬逆上气温疟寒热洗洗在皮肤中妇人漏下絶子诸恶疮疡金疮煮饮之温中止痛除客血内塞中风痓【作痉】汗不出湿痹中恶客气虚冷补五脏生肌肉【恶防茹麪畏菖蒲海藻牡】
　　疏○当归禀土之甘味天之温气别録兼辛大温无毒甘以缓之辛以散之润之温以通之畅之入手少隂足厥隂亦入足太隂活血补血之要药故主欬逆上气也温疟寒热洗洗在皮肤中者邪在厥隂也行血则厥隂之邪自解故寒热洗洗随愈也妇人以血为主漏下絶子血枯故也诸恶疮疡其已溃者温补内塞则补血而生肌肉也金疮以活血补血为要破伤风亦然并煮饮之内虚则中寒甘温益血故能温中血凝则痛活血故痛自止血溢出膜外或在肠胃曰客血得温得辛则客血自散也内塞者甘温益血之效也中风痉痉即角弓反张也汗不出者风邪乗虚客血分也得辛温则血行而和故痉自柔而汗自出也痹者血分为邪所客故拘挛而痛也风寒湿三者合而成痹血行则邪不能客故痹自除也中恶者内虚故猝中于邪也客气者外来之寒气也温中则寒气自散矣虚冷者内虚血不荣于肉分故冷也补五脏生肌肉者脏皆属隂隂者血也隂气足则荣血旺而肌肉长也患人虚冷加而用之
　　主治防互
　　同川芎芍药地黄名四物汤主妇人血分百病加炒黑干姜炒黑豆泽兰牛膝益母草蒲黄治妇人产后百病　同桂枝术菊花牛膝主痹　同牛膝鼈甲橘皮生姜治疟在隂分久不止　同酸枣仁逺志人参茯神治心血虚不得眠　同黄耆生熟地黄黄芩黄连黄檗治盗汗　同荆芥白芷芎防地黄治破伤风同续断牛膝杜仲地黄鹿角屑桂治一切折伤踠
　　跌挫闪作疼　同川芎人参治难产及倒生　同益母草红蓝花蒲黄牛膝治产后血上薄心　同白胶地黄芍药续断杜仲治妇人血闭无子　同地榆金银花滑石红麴治滞下纯血里急后重
　　简误
　　当归性辛温虽能活血补血终是行走之性故致滑肠又其气与胃气不相宜故肠胃薄弱泄泻溏薄及一切脾胃病恶食不思食及食不消并禁用之即在产后胎前亦不得入
　　麻黄味苦温微温无毒主中风伤寒头痛温疟发表出汗去邪热气止欬逆上气除寒热破症坚积聚五脏邪气缓急风脇痛字乳余疾止好唾通腠理疎伤寒头疼解肌泄邪恶气消赤黑斑毒不可多服令人虚
　　疏○麻黄禀天地清阳刚烈之气故本经味苦其气温而无毒详其主治应是大辛之药药性论加甘亦应有之气味俱薄轻清而浮阳也升也手太隂之药入足太阳经兼走手少隂阳明轻可去实故疗伤寒为解肌第一専主中风伤寒头痛温疟发表出汗去邪热气者葢以风寒湿之外邪客于阳分皮毛之间则腠理闭拒荣衞气血不能行故谓之实此药轻清成象故能去其壅实使邪从表散也欬逆上气者风寒郁于手太隂也寒热者邪在表也五脏邪气缓急者五缓六急也风脇痛者风邪客于脇下也斯皆衞实之病也衞中风寒之邪既散则上来诸证自除矣其曰消赤黑斑毒者若在春夏非所宜也破症坚积聚亦非发表所能洁古云去荣中寒邪泄衞中风热乃确论也多服令人虚走散真元之气故也
　　主治防互
　　仲景治伤寒有麻黄汤大小青龙汤治肺病上气有射干麻黄汤厚朴麻黄汤　同石膏杏仁桑白皮甘草治寒邪郁于肺经以致喘满欬嗽　仲景治少隂病发热脉沈有麻黄附子细辛汤及麻黄附子甘草汤　同桂可治风痹冷痛　蜜炒麻黄治冬月疮疱为风寒所郁以致倒靥喘闷一服立解
　　简误
　　麻黄轻发散故専治风寒之邪在表为入肺之要药然其味大辛气大热性轻善散亦阳草也故发表最速若夫表虚自汗隂虚盗汗肺虚有热多痰欬嗽以致鼻塞疮疱热甚不因寒邪所郁而自倒靥虚人伤风气虚发喘隂虚火炎以致晕头痛南方中风瘫痪及平日阳虚腠理不密之人皆禁用汗多亡阳能损人寿戒之戒之自春深夏月以至初秋法所同禁
　　通草味辛甘平无毒主去恶虫除脾胃寒热通利九窍血脉闗节令人不忘疗脾疸常欲眠心烦哕出音声疗耳聋散痈肿诸结不消及金疮恶疮鼠瘘踒折齆鼻息肉堕胎去三虫
　　疏○通草者即木通也禀清秋之气兼得土之甘淡故其味辛平别録加甘无毒又云微寒味甘而淡气平味薄降也阳中隂也入足少隂太阳亦入手少隂太阳能助西方秋气下降故利小便専泻气滞肺受热邪津液气化之源絶则寒水断流膀胱受湿热癃闭则约束小便不通宜此治之其证胸中烦热口燥舌干咽干大渇引饮小便淋沥或闭塞不通胫酸脚热并宜此主之本经主除脾胃寒热者以其通气利湿热也其曰通利九窍血脉闗节以其味淡渗而气芬芳也令人不忘者心主记心家之热去则心清而不忘矣湿热生虫故又主恶虫疗脾疸常欲眠心烦哕者脾家湿热壅盛则成疸心脾之热不清则昏昏欲眠而心烦哕音声出于肺肺家之湿热去则肺金之气清而音声出矣治耳聋者泄肾家之湿火也散痈肿诸结不消及金疮恶疮鼠瘘踒折齆鼻息肉堕胎又药性论治五淋利小便开闗格下水排脓止痛及治人多睡水肿浮大陈士良主理湿热小便数急疼少腹虚满日华子主妇人血闭月候不匀乳结下乳者皆通窍之所致也
　　主治防互
　　同茯苓泽泻灯心车前子猪苓治膀胱湿热癃闭如疏中所引东垣所説　入导赤散者以其能泻丙丁之火则肺不受邪能通水道水源既清则津液自化而诸经之湿与热得由小便泄去故也　同牛膝生地黄天麦门冬五味子黄檗甘草治尿血　同牛膝生地黄延胡索治妇人经闭及月事不调
　　简误
　　木通性通利凡精滑不梦自遗及阳虚气弱内无湿热者禁用妊娠忌之
　　通脱木即今之通草也禀土之清气兼得天之阳气故味甘淡气寒无毒东垣甘平阳中隂降也阳中之隂必下降故主利隂窍治五淋除水肿癃闭泻肺解诸毒虫痛明目退热下乳催生以其色白体轻气寒味淡故入手太隂经引热下降以利小便故又入足阳明胃经通气上达而下乳汁及除寒热不通之气以其气寒而降也
　　主治防互
　　佐番降香红麴鲮鲤甲山查没药治上部内伤简误
　　虚脱人禁用孕妇勿服
　　芍药味苦酸平微寒有小毒主邪气腹痛除血痹破坚积寒热疝瘕止痛利小便益气通顺血脉缓中散恶血逐贼血去水气利膀胱大小肠消痈肿时行寒热中恶腹痛腰痛【甄权主妇人血闭不通　日华子主女人一切病胎前产后诸疾治风补劳退热除烦益气目赤肠风泻血　元素主泻肝安脾肺收胃气止泻利固腠理和血脉收隂气敛逆气　好古主理中气治脾虚中满心下痞脇下痛善噫肺急胀逆喘欬太阳衂目涩肝血不足阳维病苦寒热带脉病苦腹痛满腰溶溶如坐水中　时珍止下利腹痛后重】
　　疏○芍药禀天地之隂而兼得甲木之气本经味苦平无毒别録加酸防寒气薄味厚升而防降阳中隂也又可升可降隂也降也为手足太隂引经药入肝脾血分图经载有二种金芍药色白木芍药色赤赤者利小便散血白者止痛下气赤行血白补血白补而赤泻白收而赤散酸以收之甘以缓之甘酸相合用补隂血通气而除肺燥故本经主邪气腹痛除血痹破坚积寒热疝瘕通顺血脉散恶血逐贼血消痈肿妇人血闭不通目赤肠风泻血赤所治也缓中去水气利膀胱大小肠中恶腹痛腰痛女人一切病胎前产后诸病治风补劳退热除烦益气泻肝安脾肺收胃气止泻利固腠理和血脉收隂气敛逆气理中气治脾虚中满心下痞脇下痛善噫肺急胀逆喘欬太阳衂目涩肝血不足阳维病苦寒热带脉病苦腹痛满腰溶溶如坐水中止下痢腹痛后重白所治也详味图经以金木分赤白厥有深防芍药味酸寒得木化金色白故白者兼金气者也専入脾经血分能泻肝家火邪故其所主收而补制肝补脾陡健脾经脾主中焦以其正补脾经故能缓中土虚则水泛滥脾实则水气自去故去水气土坚则水清故利膀胱大小肠中焦不治则恶气乗虚而客之为腹痛补脾则中自和而邪不能留腹痛自止矣脾虚则湿气下流客肾故腰痛得补则脾气运而上行故腰痛自愈女人以血为主脾统血故治女人一切病胎前产后无非血分所闗酸寒能凉血补血故主胎产诸病土实则金肃而木气自敛故治风除热益血故能补劳退热除烦脾统后天元气得补则旺故益气酸寒能泻肝肝平则脾不为贼邪所干脾健则母能令子实故安脾肺胃气属土土虚则缓而散木化作酸故收胃气脾虚则中气下陷而成泻利东垣以中焦用白芍药则脾中升阳又使肝胆之邪不敢犯则泻利自止矣肺主皮毛腠理脾主肌肉而为肺之母母能令子实故固腠理脾统血脾和则血脉自和酸敛入隂故收隂气敛逆气理中气脾虚则中满实则满自消治中则心下不痞泻肝则脇下不痛善噫者脾病也脾健则不噫肝脾之火上炎则肺急胀逆喘欬酸寒收敛以泻肝补脾则肺自宁急胀逆喘欬之证自除凉血补血则太阳衂自愈脾虚则目涩得补则涩除肝家无火则肝血自足阳维病苦寒热及带脉病苦腹痛满腰溶溶如坐水中皆血虚隂不足之候也肝脾和隂血旺则前证自瘳矣木芍药色赤赤者主破散主通利専入肝家血分故主邪气腹痛其主除血痹破坚积者血瘀则发寒热行血则寒热自止血痹疝瘕皆血凝滞而成破凝滞之血则痹和而疝瘕自消凉肝故通顺血脉肝主血入肝行血故散恶血逐贼血荣气不和则逆于肉里结为痈肿行血凉血则痈肿自消妇人经行属足厥隂肝经入肝行血故主经闭肝开窍于目目赤者肝热也酸寒能凉肝故治目赤肠风下血者湿热伤血也血凉则肠风自止矣
　　主治防互
　　白芍药酒炒为君佐以炙甘草为健脾最胜之剂能治血虚腹痛　同黄连滑石甘草升麻人参莲肉藊豆红麴干葛为治滞下之神药　同人参白术茯苓炙甘草肉豆蔲橘皮车前子治脾虚泄泻　酒炒白芍药二两炙甘草二钱莲子去心五十粒水煎治痘疮有热作泄热甚加酒炒黄连一钱　同荆芥防风生地黄黄耆炙甘草治肠风下血　同当归地黄牛膝炒黑干姜续断麦门冬五味子治产后血虚发热君白芷炙甘草治痘疮血虚发痒　同黄耆防风
　　治表虚伤风自汗　赤芍药同藿香橘皮木甘草治中恶腹痛　同芎防红花生地黄当归白芷荆芥治破伤风发热疼痛　同牛膝当归地黄延胡索山查泽兰红蓝花五灵脂治初产恶露不下腹痛冬月加肉桂　同金银花白芷鲮鲤甲紫花地丁夏枯草茜草生甘菊消一切痈肿　同香附当归地黄延胡索青皮治经阻腹痛加五灵脂蒲黄能散恶血逐败血
　　简误
　　白芍药酸寒凡中寒腹痛中寒作泄腹中冷痛肠胃中觉冷等证忌之赤芍药破血故凡一切血虚病及泄泻产后恶露已行少腹痛已止痈疽已溃并不宜服
　　瞿麦味苦辛寒无毒主闗格诸癃结小便不通出刺决痈肿明目去翳破胎堕子下闭血养肾气逐膀胱邪逆止霍乱长毛发
　　疏○瞿麦禀隂寒之气而生故味苦寒别録兼辛无毒苦辛能破血隂寒而降能通利下窍而行小便故主闗格诸癃结小便不通因于小肠热甚者寒能散热辛能散结故决痈肿除湿热故明目去翳辛寒破血故破胎堕子而下闭血也去肾家湿热故云养肾气逐膀胱邪逆者亦泄湿热故也湿热客中焦则清浊不分而为霍乱通利湿热则霍乱自解矣　用蕋壳不用茎叶入药先须以堇竹沥浸一伏时漉出晒干
　　主治防互
　　入八正散利小肠实热结闭　千金方立效散治下焦结热小便淋闭或有血出或大小便出血瞿麦穗一两炙甘草七钱五分山栀仁炒半两为末每服七钱连须葱白七个灯心五十茎生姜五片水二盏煎至七分时时温服
　　简误
　　瞿麦苦寒兼辛性猛利善下逐凡肾气虚小肠无大热者忌之胎前产后一切虚人患小水不利法并禁用水肿蛊胀脾虚者不得施
　　参味苦咸微寒无毒主腹中寒热积聚女子产乳余疾补肾气令人明目主暴中风伤寒身热支满狂邪忽忽不知人温疟洒洒血瘕下寒血除胸中气下水止烦渇散颈下核痈肿心腹痛坚症定五藏久服补虚明目强隂益精【忌犯铜器　甄权杀瘤瘘瘰时珍解斑毒利咽喉】
　　疏○参正禀北方水气而兼得春阳之和故味苦而微寒无毒别録兼咸以其入肾也为足少隂经君药黑乃水色苦能下气寒能除热咸能润下软坚故主腹中寒热积聚女子产乳余疾补肾气令人明目者益隂除热故补肾而明目也热则生风故主暴中风及疗伤寒至春变为温病身热支满狂邪忽忽不知人主温疟洒洒者邪热在表也胸中气亦邪热也止烦渇散颈下核痈肿者解热软坚之效也心腹痛亦热也坚症者内热血瘀而干也益隂除热故定五脏久服补虚强隂益精也散结气而能软坚故主瘰疬也散结凉血降火故解斑毒利咽喉也下寒血三字疑有误
　　主治防互
　　同升麻甘草等分水煎治发斑咽痛出活人书　同鼠黏子半生半炒各两许为末新汲水服治急喉痹风　同地黄甘菊花蒺藜枸杞子柴胡能明目　同贝母连翘甘草栝楼根薄荷夏枯草治瘰疬　同知母麦门冬竹叶治伤寒阳毒汗下后热毒不散心下懊憹烦不得眠心神颠倒欲絶　同黄连大黄等分蜜丸如梧子每三四十丸白汤下治三焦积热　经验方治劳香参一斤甘松六两为末炼蜜一斤和匀入瓶中封闭地中埋窨十日取出更用灰末六两炼蜜六两同和入瓶更窨五日取出烧之尝令闻香其疾自愈
　　简误
　　血少目昏停饮寒热支满血虚腹痛脾虚泄泻竝不宜服
　　秦芁味苦辛平微温无毒主寒热邪气寒湿风痹肢节痛下水利小便疗风无问久新通身挛急
　　疏○秦芁感秋金之气故味苦平别録兼辛微温而无毒洁古气微温味苦辛亦可云微寒隂中微阳可升可降降多于升入手足阳明经苦能泄辛能散微温能通利故主寒热邪气寒湿风痹肢节痛下水利小便性能袪风除湿故别録疗风无问久新及通身挛急能燥湿散热结故日华子治骨蒸及疳热甄权治酒疸解酒毒元素除阳明风湿及手足不遂肠风泻血养血荣筋好古泄热益胆气咸以其除湿散结清肠胃之功也雷公云左文列为秦即治病右文列为芁即发脚气先以布拭上黄肉毛令尽用还元汤浸一宿晒干用
　　主治防互
　　秦芁同干葛山茵蔯五味子黄连白藊豆木通苜蓿治酒疸　圣惠方治小便难腹满不急治之杀人用秦芁一两去苗细剉以水一大盏煎取七分去滓每于食前分为三服　同薏苡仁木五加皮黄檗苍术牛膝治下部湿热作疼或生湿疮　孙真人治黄疸皮肤眼睛如金色小便赤取秦芁五两牛乳三升煮取一升去滓纳芒硝一两分作三服　正元广利方疗黄疸心烦烦热口干皮肉皆黄以秦芁三两牛乳一大升同煮取七合去滓分温再服差此方出许仁则　崔元亮集騐方凡发背疑似者须便服秦芁牛膝煎当即快利三五行即差
　　简误
　　下部虚寒人及小便不禁者勿服
　　百合味甘平无毒主邪气腹胀心痛利大小便补中益气除浮肿胪胀痞满寒热通身疼痛及乳难喉痹止涕泪
　　疏○百合得土金之气而兼天之清和故味甘平亦应微寒无毒入手太隂阳明亦入手少隂故主邪气腹胀所谓邪气者即邪热也邪热在腹故腹胀清其邪热则胀消矣解利心家之邪热则心痛自瘳肾主二便肾与大肠二经有热邪则不通利清二经之邪热则大小便自利甘能补中热清则气生故补中益气清热利小便故除浮肿胪胀痞满寒热通身疼痛乳难足阳明热也喉痹者手少阳三焦手少隂心家热也涕泪肺肝热也清阳明三焦心部之热则上来诸病自除
　　主治防互
　　仲景治伤寒病百合证有柴胡百合汤　同知母贝母天门冬麦门冬百部桑根白皮薏苡仁枇杷叶治肺热欬嗽及吐脓血　同麦门冬白芍药甘草通脱木利大小便　同知母柴胡竹叶治寒热邪气通身疼痛　同白芍药炙甘草麦门冬五味子补中益气同白芍药白茯苓车前子桑根白皮治浮肿简误
　　中寒者勿服
　　知母味苦寒无毒主消渇热中除邪气肢体浮肿下水补不足益气疗伤寒久疟烦热脇下邪气膈中恶及风汗内疸多服令人泄
　　疏○知母禀天地至隂之气故味苦气寒而无毒药性论兼平日华子兼甘皆应有之入手太隂足少隂经苦寒能除烦热至隂能入骨故主消渇热中除邪气脾肾俱虚则湿热客之而成肢体浮肿肺为水之上源肾属水清热滋肺金益水脏则水自下矣补不足者清热以滋金水之隂故补不足热散隂生故益气苦寒至隂之性烦热得之即解故疗伤寒久疟烦热及脇下邪气凡言邪者皆热也膈中恶即邪恶之气中于膈中也风汗者热则生风而汗自出也内疸者即女劳色疸也热火既散隂气即生故主上来诸证也多服令人泄者隂寒之物其味复苦则必伤脾胃生发之气故作泄也
　　主治防互
　　入白虎汤解伤寒阳明证口渇头疼烦热鼻干不得眠加竹叶麦门冬名竹叶石膏汤治阳明经前证大渇引饮头疼欲破因作劳而得者加人参名人参白虎汤汗后烦热不解亦用之　同麦门冬石膏贝母橘红鼈甲青蒿牛膝治久疟烦热而渇　同贝母天门冬麦门冬沙参甘草桑白皮枇杷叶五味子百部治隂虚欬嗽　同黄檗车前子木通天门冬生甘草治强阳不痿
　　简误
　　阳痿及易举易痿泄泻脾弱饮食不消化胃虚不思食肾虚溏泄等证法并禁用
　　贝母味辛苦平微寒无毒主伤寒烦热淋沥邪气疝瘕喉痹乳难金疮风痉疗腹中结实心下满洗洗恶风寒目项直欬嗽上气止烦热渇出汗安五藏利骨髓【厚朴白薇为之使畏秦芁反乌头】
　　疏○贝母在地则得土金之气在天则禀清肃之令故味辛平别録兼苦微寒无毒入手太隂少隂隂中微阳可升可降隂也色白象金而主肺肺有热因而生痰或为热邪所干喘嗽烦闷必此主之其主伤寒烦热者辛寒兼苦能解除烦热故也淋沥者小肠有热也心与小肠为表里清心家之烦热则小肠之热亦解矣邪气者邪热也辛以散结苦以泄邪寒以折热故主邪气也经曰一隂一阳结为喉痹一隂者少隂君火也一阳者少阳相火也解少隂少阳之热除胸中烦热则喉痹自愈矣乳难者足厥隂足阳明之气结滞而不通辛能散结气通其结滞则乳难自瘳热解则血凉血凉则不痛故主金疮热则生风故主风痉别録又疗腹中结实心下满洗洗恶风寒者肺主皮毛也目者热上攻也项直即风痉也欬嗽上气气上逆也烦热渇邪不解汗不出者邪热盛也其性専能散结除热则上来诸证皆自愈矣病去则五脏自安骨髓自利也
　　主治防互
　　同知母前胡葛根麦冬甘草治阳明斑初发壮热喘嗽有痰不得眠即本经所谓伤寒烦热邪气君橘皮前胡石膏知母麦门冬竹沥治痰疟　同知母天麦门冬桑白皮枇杷叶百部桔梗甘草治肺热欬嗽及胸中烦热　同生甘菊紫花地丁金银花白及白蔹鼠黏子甘草夏枯草治一切热毒消一切痈疽同鼠黏子参栝楼根白僵蚕甘草桔梗治风痉同郁金橘叶连翘栝楼根鼠黏子夏枯草山茨菇山豆根参消一切结核乳岩瘰疬　同百部百合薏苡仁麦冬苏子郁金童便竹沥鱼腥草治肺热吐脓血　同番降香郁金橘红逺志苏梗蘓子香附白豆蔲开郁痰加抚芎神麴并解一切气郁
　　简误
　　寒湿痰及食积痰火作嗽湿痰在胃恶心欲吐痰饮作寒热脾胃湿痰作晕及痰厥头痛中恶呕吐胃寒作泄法应以辛温燥热之药如南星半夏天麻苍白术茯苓之类治之者并禁用
　　白芷味辛温无毒主女人漏下赤白血闭隂肿寒热风头侵目泪出长肌肤润泽可作面脂疗风邪久渇【宜作泻】呕吐两脇满风痛头目痒可作膏药面脂润顔色疏○白芷得地之金气兼感天之阳气故味辛气温无毒其气香烈亦芳草也入手足阳明足太隂走气分亦走血分升多于降阳也性善袪风能蚀脓故主妇人漏下赤白辛以散之温以和之香气入脾故主血闭隂肿寒热风头侵目泪出辛香散结而入血止痛故长肌肤芬芳而辛故能润泽辛香温散得金气故疗风邪久泻风能胜湿也香入脾所以止呕吐疗两脇风痛头目痒袪风之效也兼可作膏药面脂润顔色乃袪风散结之余事耳
　　主治防互
　　同芍药黄耆当归地黄续断杜仲益母草香附白胶主漏下赤白加牛膝主血闭隂肿寒热　同甘菊细辛藁本决明子蒺藜子荆芥穗辛夷治头风侵目泪出　同黄耆甘草地黄麦冬五味子能长肉　同黄耆甘草茜草皂角刺金银花夏枯草地黄赤芍药排脓止痛消痈肿　同升麻柴胡干葛羌活治湿泄同羌独活防风荆芥蒺藜胡麻仁甘菊花何首乌治风邪　同贝母漏芦连翘金银花夏枯草蒲公英紫花地丁橘皮消乳痈结核　衍义蚀脓方白芷一两单叶红蜀葵根二两白芍药白矾烧枯各半两别研余俱为细末黄蜡丸如梧子大空腹及饭前米饮下十丸或十五丸俟脓尽仍别以他药补之　同雄黄烧可以辟蛇　同白芍药治痘疮作痒及皮肤搔痒简误
　　白芷性升而温呕吐因于火者禁用漏下赤白隂虚火炽血热所致者勿用痈疽已溃宜渐减去
　　淫羊藿味辛寒无毒主隂痿絶阳茎中痛利小便益气力强志坚筋骨消瘰疬赤痈下部有疮洗出虫丈夫久服令人无子【薯蓣为之使】
　　疏○淫羊藿本得金土之气而上感天之阳气故其味辛甘其气温而无毒本经言寒者误也入手厥隂为补命门之要药亦入足少隂厥隂可升可降阳也辛以润肾甘温益阳气故主隂痿絶阳益气力强志茎中痛者肝肾虚也补益二经痛自止矣膀胱者州都之官津液藏焉气化则能出矣辛以润其燥甘温益阳气以助其化故利小便也肝主筋肾主骨益肾肝则筋骨自坚矣辛能散结甘能缓中温能通气行血故主瘰疬赤痈及下部有疮洗出虫丈夫久服令人无子者因阳旺则阳道数举频御女而精耗散故无子也一名仙灵脾柳文作毘毘者人脐也脐为命蔕故主入命门脩事如雷公法
　　主治防互
　　淫羊藿阳草也甘温益阳气辛则走而能补宜与白蒺藜甘枸杞肉苁蓉五味子牛膝山茱萸同用为补阳之妙剂　渍醇酒饮益丈夫兴阳道理腰膝冷亦治偏风不遂大约每藿一斤渍酒十斤如常法勿令过醉脩事时忌鸡犬妇人见　与五味子等分为末炼蜜丸如梧子大每三十丸姜茶汤下治三焦欬嗽腹满不饮食气不顺　圣济总録治目昏生翳用仙灵脾生王即小栝楼红色者等分为末每服一钱茶下日三服　百一选方治病后青盲目日近者可治仙灵脾一两淡豆防一百粒水一碗半煎一碗顿服即愈　普济方治小儿雀盲仙灵脾晚蚕蛾各半两炙甘草射干各二钱半为末羊肝一枚切开掺药末二钱紥定以黑豆一合米泔一盏同煮熟分二次食以汁送之　痘疹入目用仙灵脾葳灵仙等分为末每服五分米汤下
　　简误
　　虚阳易举梦遗不止便赤口干强阳不痿并忌之
　　黄芩味苦平大寒无毒主诸热黄疸肠澼泄痢逐水下血闭恶疮疽蚀火疡疗痰热胃中热小腹绞痛消谷利小肠女子血闭淋露下血小儿腹痛　其子主肠澼脓血【山茱萸龙骨为之使恶葱实畏丹砂牡丹藜芦】
　　疏○黄芩禀天地清寒之气而兼金之性故味苦平无毒别録益之以大寒味厚气薄隂中微阳可升可降隂也入手太隂少隂太阳阳明亦入足少阳其性清肃所以除邪味苦所以燥湿隂寒所以胜热故主诸热诸热者邪热与湿热也黄疸肠澼泄痢皆湿热胜之病也折其本则诸病自瘳矣苦寒能除湿热所以小肠利而水自逐源清则流洁也血闭者实热在血分即热入血室令人经闭不通湿热解则荣气清而自行也恶疮疽蚀者血热则留结而为痈肿溃烂也火疡者火气伤血也凉血除热则自愈也别録消痰热者热在胸中则生痰火在少腹则绞痛小儿内热则腹痛胃中湿热去则胃安而消谷也淋露下血是热在隂分也其治往来寒热者邪在少阳也五淋者湿热胜所致也苦寒清肃之气胜则邪气自解是伐其本也
　　主治防互
　　入仲景小柴胡汤治伤寒寒热邪在少阳亦治少阳疟往来寒热伤寒心下痞满泻心汤凡四方皆用黄芩以其主诸热利小肠故也又太阳病下之利不止喘而汗出者有葛根黄芩黄连汤又太阳少阳合病下利黄芩汤成无已言黄芩苦而入心泄痞热是黄芩能入手少隂阳明手足太隂少阳六经明矣葢以苦入心寒胜热泄心火去脾湿则胃火不熏蒸于肺乃所以救肺也　同芍药黄连炙甘草车前子防风升麻治湿热作泄腹痛　同芍药黄连炙甘草滑石升麻治滞下腹痛　洁古风热有痰睂眶作痛酒浸黄芩同白芷天麻等分为末每服二钱茶调下　同芍药麦门冬白术能安胎清热　一味为末酒服治炙疮血出不止　一切火丹为细末鸡子清调敷又治驴马负重伤破洗浄傅之主生肌肉
　　简误
　　黄芩为苦寒清肃之药功在除热邪而非补益之品当与黄连并列虽能清湿利热消痰然苦寒能损胃气而伤脾隂脾肺虚热者忌之故凡中寒作泄中寒腹痛肝肾虚而少腹痛血虚腹痛脾虚泄泻肾虚溏泻脾虚水肿血枯经闭气虚小水不利肺受寒邪喘欬及血虚胎不安隂虚淋露法并禁用
　　狗脊味苦甘平微温无毒主腰背强机闗缓急周痹寒湿膝痛颇利老人疗失溺不节男子脚弱腰痛风邪淋露少气目闇坚脊利俛仰女子伤中闗节重【萆薢为之使恶败酱】疏○狗脊禀地中冲阳之气而兼感乎天之阳气故其味苦其气平别録云甘微温无毒兼火化也苦能燥湿甘能益血温能养气是补而能走之药也入足少隂肾主骨骨者肾之余也肾虚则腰背强机闗有缓急之病滋肾益气血则腰背不强机闗无缓急之患矣周痹寒湿膝痛者肾气不足而为风寒湿之邪所中也兹得补则邪散痹除而膝亦利矣老人肾气衰乏肝血亦虚则筋骨不健补肾入骨故利老人也失溺不节肾气虚脱故也经曰腰者肾之府动揺不能肾将惫矣此腰痛亦指肾虚而为湿邪所乗者言也气血不足则风邪乗虚客之也淋露者肾气与带脉冲任俱虚所致也少气者阳虚也目得血而能视水旺则瞳子精明肝肾俱虚故目闇女子伤中闗节重者血虚有湿也除湿益肾则诸病自瘳坚脊俯仰利矣
　　主治防互
　　得鹿茸白蔹艾茯苓蛇牀子治室女冲任带脉三经虚寒下白带　得牛膝丝子地黄山茱萸白胶杜仲固精强骨壮腰肾　得沈香牛膝石斛木五加皮白藓皮菊花泽防蒺藜子能通利闗节除五缓六急
　　简误
　　肾虚有热小水不利或短涩赤黄口苦舌干皆忌之
　　茅根味甘寒无毒主劳伤虚羸补中益气除瘀血血闭寒热利小便下五淋除客热在肠胃止渇坚筋妇人崩中久服利人
　　疏○茅根正禀土之冲气而兼感乎春阳生生之气以生故其味甘气寒而无毒入手少隂足太隂阳明劳伤虚羸必内热甘能补脾甘则虽寒而不犯胃甘寒能除内热故主劳伤虚羸益脾所以补中除热所以益气甘能益血血热则瘀瘀则闭闭则寒热作矣寒凉血甘益血热去则血和和则瘀消而闭通通则寒热自止也小便不利由于内热也热解则便自利淋者血分虚热所致也凉血益血则淋自愈而肠胃之客热自解津液生而渇亦止矣肝藏血而主筋补血凉肝则筋坚矣血热则崩凉血和血崩自愈矣血热则妄行溢出上窍为吐为咯为鼻衂齿衂凉血和血则诸证自除益脾补中利小便故亦治水肿黄疸而兼理伤寒哕逆也
　　主治防互
　　同麦冬生地枸杞子治劳伤内热　同生地麦冬苏子枇杷叶白芍药甘草蒲黄童便治诸血　同牛膝生地黄童便治血热经枯而闭　同竹茹麦冬石膏人参治伤寒胃热哕逆　同芍药赤小豆赤白茯苓车前子薏苡仁木石斛木通治水肿　同枇杷叶竹茹麦门冬治火炎内热反胃上气　同生地天麦门冬车前子牛膝白茯苓黄檗五味子枸杞子童便治溺血
　　简误
　　因寒发哕中寒呕吐湿痰停饮发热并不得服
　　紫菀味苦辛温无毒主欬逆上气胸中寒热结气去蛊毒痿蹷安五脏疗欬唾脓血止喘悸五劳体虚补不足小儿惊癎【冬为之使恶瞿麦雷九逺志畏茵蔯蒿】
　　疏○紫菀感春夏之气化而兼得地中之金性故味苦温别録兼辛无毒入手太隂兼入足阳明苦以泄之辛以散之温以行之辛先入肺肺主诸气故主欬逆上气胸中寒热结气去蛊毒亦辛之力也痿蹷者阳明之湿热熏蒸于肺则肺热而津液不能下滴伤其气化以困水之上源故为痿蹷也肺为五脏之华葢而主诸气肺安则能朝百脉散精布液于各脏故云安五脏也疗欬逆吐脓血止喘悸者散肺家之邪也能安五脏故治五劳及体虚不足小儿惊癎亦虚而有热故也热散则惊癎自止得蜜蒸焙良
　　主治防互
　　古今传信方治久嗽紫菀款冬花各一两百部半两为末作散每服三钱生姜三片乌梅一枚同煎汤下食后临卧各一服　入噙化丸治隂虚欬嗽　千金方治妇人卒不得小便紫菀末以井花水服三撮便通小便血服五撮便止　斗门方治纒喉风喉闭饮食不通欲死者返魂草根一茎洗浄纳入喉中取恶涎出即瘥神效更以马牙硝津咽之即絶根一名紫菀南人呼为夜牵牛　全幼心鉴治小儿欬嗽声不出者紫菀末杏仁泥等分入蜜同研丸芡实大每服一丸五味子汤化下
　　简误
　　观其能开喉痹取恶涎则辛散之功烈矣而其性温肺病欬逆喘嗽皆隂虚肺热证也不宜専用及多用即用亦须与天门冬百部麦冬桑白皮苦寒之药防用则无害
　　紫草味苦寒无毒主心腹邪气五疸补中益气利九窍通水道疗腹肿胀满痛以合膏疗小儿疮及面皶疏○紫草禀天地隂寒清和之气故味苦气寒而无毒入足少隂厥隂为凉血之圣药故主心腹邪热之气五疸者湿热在脾胃所成去湿除热利窍其疸自愈邪热在内能损中气邪热散即能补中益气矣苦寒性滑故利九窍而通利水道也腹肿胀满痛者湿热瘀滞于脾胃则中焦受邪而为是病湿热解而从小便出则前证自除也合膏药疗小儿痘疮及面皶皆凉血之效也
　　主治防互
　　同红花子生地黄甘草贝母牡丹皮浓煎加生犀角汁量儿大小以四十九匙至半盏为度治痘疮深红色或紫或黑陷干枯便闭神效若在一朝及二朝内稍有元气虽危可生痘疔痘毒咸治之惟痘毒须加黄耆金银花鼠黏子痘疮夹斑者加硬石膏麦冬知母竹叶一二剂即去之
　　简误
　　紫草苦寒而能通利九窍痘疮家气虚脾胃弱泄泻不思食小便清利者俱禁用
　　前胡味苦微寒无毒主疗痰满胸脇中痞心腹结气风头痛去痰实下气治伤寒寒热推陈致新明目益精【半夏为之使恶皂荚畏藜芦】
　　疏○前胡得土金之气而感秋冬之令故味苦微寒无毒入手太隂少阳阳中之隂降也应有甘辛平寒而能降所以下气故除痰满胸脇中痞心腹结气痰厥头风痛去痰下气治伤寒寒热推陈致新能去实热及时气内外俱热单煮服之亦治一切气破痰结及邪热骨节烦闷气喘欬嗽兼散风邪也
　　主治防互
　　同白前杏仁桑白皮甘草桔梗能豁风热痰壅喘嗽下气　入青礞石滚痰丸中代黄芩治一切实痰有殊功其用黄芩者误也　同羌活干葛柴胡黄芩栝楼根治时疫寒热
　　简误
　　前胡苦辛微寒之药也能散有余之邪热实痰而不可施诸气虚血少之病故凡隂虚火炽煎熬真隂凝结为痰而发欬嗽真气虚而气不归元以致胸脇逆满头痛不因于痰而因于隂血虚内热心烦外现寒热而非外感者法并禁用明目益精厥理亦谬
　　白鲜味苦咸寒无毒主头风黄疸欬逆淋沥女子隂中肿痛湿痹死肌不可屈伸起止行步疗四肢不安时行腹中大热饮水欲走大呼小儿惊癎妇人产后余痛【恶螵蛸桔梗茯苓萆薢】
　　疏○白鲜皮禀天地清燥隂寒之气其味苦寒别録兼咸无毒降多于升隂也入足太隂阳明兼入手太阳苦能泄热寒能除热故主头风有火证性寒而燥能除湿热故主五疸欬逆者实火上冲也得寒而散则欬逆止矣淋沥及女子隂中肿痛亦皆下部湿热乗虚客肾与膀胱所致也湿痹死肌不可屈伸起止行步者地之湿气感则害人皮肉筋脉也脾主四肢恶湿而喜燥今为湿邪所干故四肢不安也时行腹中大热因而饮水大呼欲走者邪热盛也小儿惊癎亦热则生风之候也散湿除热蔑不济矣妇人产后余痛应是血虚而热非所宜也
　　主治防互
　　得牛膝石斛薏苡仁黄檗苍术疗足弱顽痹去下部湿热多加金银花佐以汉防己治下部一切湿疮简误
　　下部虚寒之人虽有湿证勿用
　　紫参味苦辛寒微寒无毒主心腹积聚寒热邪气通九窍利大小便疗肠胃大热唾血衂血肠中聚血痈肿诸疮止渇益精【畏辛夷　甄权主散瘀血妇人血闭不通好古主狂疟血血利　苏恭主金疮】疏○紫参禀地之隂气兼得天之寒气故味苦辛气寒而无毒气味俱厚隂也降也入足厥隂亦入足太阳阳明専入血分为除热散结逐血之要药故主心腹积聚寒热邪气通九窍利大小便畧同紫草也苦以燥湿泄热辛以散结寒以除邪气故疗肠胃大热唾血衂血肠中聚血亦主痈肿诸疮者荣气热则留瘀而成痈肿血凉而活则自散也能散瘀血故主妇人血闭不通疟有血蓄则狂阳明热则鼽血湿热在肠胃则血瘀滞而成血痢除热活血故亦主金疮主治防互
　　仲景金匮玉函经滞下纯血紫参汤主之　圣惠方治吐血不止用紫参阿胶甘草等分为末乌梅汤或糯米汤服一二钱
　　简误
　　妇人血枯经闭禁用男子劳伤吐血阳气虚乏脾胃弱者禁用
　　藁本味辛苦温微温微寒无毒主妇人疝瘕隂中寒肿痛腹中急除风头痛长肌肤悦顔色辟雾露润泽疗风邪亸曳金疮可作沐药面脂　实主风流四肢【恶防茹】疏○藁本感天之阳气兼得地之辛味故味辛气温别録兼苦从火化也无毒入足太阳经温能通苦能泄大辛则善散气厚则上升阳也妇人疝瘕隂中寒肿痛腹中急皆太阳经寒湿邪为病也风头痛者风中于太阳经也此药正入本经故悉主之凡痈疮皆血热壅滞毒气浸淫于肌肉以致溃烂不收辛散苦泄则毒解滞消肌肉自长矣悦顔色者即去风作面脂之义也辟雾露疗风邪者辛温芬芳开发升散之力也亸曳金疮及甄权治一百六十种恶风鬼疰流入腰痛冷能化小便通血作沐药面脂日华子去皮肤疵皯酒齄粉刺元素主太阳经头痛颠顶痛及大寒犯脑痛连齿颊东垣主头面身体皮肤风湿皆风邪湿气干犯太阳经所致也好古主督脉为病脊强而厥者督脉并足太阳经夹脊而上故也
　　主治防互
　　同羌活细辛川芎葱白治寒邪郁于足太阳经头痛颠顶痛非此不能除　与木香同用治雾露疗清邪中于上焦　与白芷同作面脂　治小儿疥癣煎汤浴之并以浣衣　治风又治湿各从其类也
　　简误
　　温病头疼发热口渇或骨疼及伤寒发于春夏阳证头疼产后血虚火炎头痛皆不宜服
　　薢味苦甘平无毒主腰背痛强骨节风寒湿周痹恶疮不瘳热气伤中恚怒隂痿失溺闗节老血老人五缓【薏苡为之使畏葵根大黄柴胡前胡】
　　疏○萆薢得火土之气而兼禀乎天之阳气故味苦甘平无毒阳中之隂降也入足阳明少隂厥隂为袪风除湿补益下元之要药故主腰背痛强骨节风寒湿周痹恶疮不瘳热气伤中恚怒隂痿失溺闗节老血老人五缓正以苦能燥湿甘入脾而益血故悉主之甄权又主冷风痹腰脚瘫缓不遂手足惊掣男子腰痛久冷肾间有湿膀胱宿水日华子主头旋癎疾补水脏坚筋骨益精明目中风失音海藏主肝虚李氏治白浊茎中痛痔漏坏疮已上诸证无非阳明湿热流入下焦客于肝肾所致此药袪阳明之湿热以固下焦故能去浊分清而疗下元虚冷湿邪为病也
　　主治防互
　　得牛膝本薏苡仁黄檗骨碎补续断杜仲石斛生地黄狗脊治腰脊痛强骨节加术菖蒲茯苓治周痹同黄耆生地黄金银花皂角刺皂荚子牛膝木
　　石斛薏苡仁海风藤白僵蚕胡麻治恶疮久不瘳同莲子茯苓车前子木通泽泻牛膝黄檗甘草可分清除湿　杨氏家藏方治真元不足下焦虚寒小便频数白浊如膏有萆薢分清饮　又杨子建万金护命方云凡人小便频数不计度数便时茎中痛不可忍者此疾必先大腑不通水液只就小肠大腑愈加干竭甚则浑身心躁如此即重证也此疾本因贪酒色积有热毒腐物瘀血之类乗虚流入于小肠故便时作痛也不饮酒者必平生过食辛热荤腻之物又因色伤而然此乃小便频数而痛与淋证涩而痛者不同也宜用萆薢一两水浸少时以盐半两同炒去盐为末每服二三钱水一盏煎八分和滓服之使水道转入大肠仍以葱汤频洗谷道令气得通则小便数及痛自减也
　　简误
　　萆薢本除风湿若下部无湿隂虚火炽以致溺有余沥茎中痛此真隂不足之候也无湿肾虚腰痛并不宜服
　　菝葜土茯苓与萆薢形虽不同而主治不甚相逺李氏疑为一物数种理或然也总之皆善除湿袪风消水去浊分清固下焦元气故能兴阳道而主诸痹及恶疮不瘳也主治及简误并同前忌茗醋
　　白薇味苦咸平大寒无毒主暴中风身热支满忽忽不知人狂惑邪气寒热酸疼温疟洗洗发作有时疗伤中淋露下水气利隂气益精久服利人
　　疏○白薇全禀天地之隂气以生本经味苦咸平别録益之以大寒无毒可知已暴中风身热支满者隂虚火旺则内热热则生风火气烦灼故令支满火旺内热则痰随火涌故令神昏忽忽不知人也狂惑邪气寒热酸疼皆热邪所致也隂气不足则阳独盛而为热心肾俱虚则热收于内而为寒此寒热之所以交作寒热作则荣气不能内荣是以肢体酸疼也先热而后寒者名曰温疟疟必因暑而发隂气不足则能冬不能夏至夏而为暑邪所伤秋必发为温疟故知温疟之成未有不由隂精不守而得者若夫隂精内守则暑不能侵疟何自而作耶上来诸证皆由热淫于内之所发经曰热淫于内治以咸寒此药味苦咸而气大寒宜其悉主之也别録疗伤中淋露者女子荣气不足则血热血热故伤中淋露之侯显矣除热益隂则血自凉荣气调和而前证自瘳也水气亦必因于湿热能除热则水道通利而下矣终之以益精者究其益隂除热功用之全耳
　　主治防互
　　妇人调经种子方中往往用之不孕縁于血少血热其源必起于真隂不足真隂不足则阳胜而内热内热则荣血日枯是以不孕也益隂除热则血自生旺故令有孕也其方以白薇为君佐以地黄白芍药当归苁蓉白胶黄檗杜仲山茱萸天麦门冬丹参蜜丸久服可使易孕　凡温疟瘅疟久而不解者必属隂虚除疟邪药中多加白薇主之则易瘳　凡治似中风证除热药中亦宜加而用之良　天行热病得愈或愈后隂虚内热及余热未除者随证随经应投药中宜加之
　　简误
　　白薇苦咸大寒之药凡伤寒及天行热病或汗多亡阳或内虚不思食食亦不消或下后内虚腹中觉冷或因下过甚泄泻不止皆不可服
　　大青味苦大寒无毒主疗时气头痛大热口疮
　　疏○大青禀至隂之气故味苦气大寒无毒甄权云大青臣味甘能去大热治温疫寒热葢大寒兼苦其能解散邪热明矣经曰大热之气寒以取之此之谓也时行热毒头痛大热口疮为胃家实热之证此药乃对病之良药也
　　主治防互
　　千金方小儿口疮大青十八铢黄连十二铢水三升煮一升日二服以瘥为度　肘后方热病下利因笃者大青汤大青四两甘草赤石脂各三两防八合水一斗煮三升分三服不过二剂差　保幼大全方小儿卒然肚皮青黑乃血气失养风寒乗之危恶之候也大青犀角水一盏煎八分服之良
　　简误
　　大青防苦咸大寒心胃寒者禁用









　　神农本草经疏卷八
<子部,医家类,神农本草经疏>
　　钦定四库全书
　　神农本草经疏卷九
　　明　缪希雍　撰
　　草部中品之下
　　总七十八种今疏其要者三十六种又移入木部一种果部一种菜部四种
　　艾叶　　　　恶实　　　　　水萍
　　王瓜　　　　地榆　　　　大小蓟
　　海藻　　　　泽兰【地笋】　　　　昆布
　　防己　　　　天麻　　　　　阿魏
　　髙良姜　　　百部根　　　蘹香子
　　欵冬花　　　红蓝花　　　　牡丹
　　京三棱　　　姜黄　　　　　青黛
　　郁金　　　　芦荟　　　　延胡索
　　肉豆蔲　　　补骨脂　　　缩砂蜜
　　蓬莪茂　　　白前　　　　白药子
　　莎草根　　　　胡黄连　　　鳢肠
　　使君子　　　　白豆蔲　　　剪草
　　藿香【木部移入】　　　豆蔲【果部移入】　　假苏
　　苏　　　　　　香薷　　　　　薄荷【已上菜部移入】
　　艾叶味苦微温无毒主灸百病可作煎止下痢吐血下部防疮妇人漏血利隂气生肌肉辟风寒使人有子煎勿令见风【景捣汁止伤血杀蚘虫苏防止衂血下血脓血痢主崩血金疮安胎苦酒作煎治癣大明治妇人带下霍乱转筋】
　　疏○艾叶禀天地之阳气以生故味苦微温熟则大热可升可降其气芳烈纯阳之草也故无毒入足太隂厥隂少隂三经烧则热气内注通筋入足故灸百病性能通窍辟恶杀鬼精故止鬼击吐血芳烈之气必燥故主下部疮其治妇人漏血利隂气生肌肉者皆以之导引凉血补血药为用者也使人有子盖指气血两虚之人风寒乘虚入子宫不孕者设也辟风寒其性辛温也捣汁服止伤血者生寒而兼辛散也杀蚘虫者辛而苦也主衂血者伤寒邪热郁而不汗则发衂也风邪入大肠则下血湿热伤脾胃则下痢脓血煮则上升故亦止崩漏也理金疮血热则行也胎为风寒之气所犯则不安风寒散则胎自安也苦酒作煎治癣甚良者杀虫之功也治妇人带下温中除湿而升也止霍乱转筋者因寒而得也为治白带之要药调经之妙品故妇人方多须之主治参互
　　艾叶能灸百病陈久者良　入红铅蒸脐补阳虚温脾胃　治妇人月事不调血少无热证者同香附醋浸入四物汤加阿胶枳殻神效　金匮要略妇人有漏下者有半产后下血不絶者有妊娠下血者竝以胶艾汤主之阿胶二两艾叶三两芎防甘草各二两当归地黄各三两芍药四两水五升清酒五升煮取三升内胶令消尽每温酒一升日三服　妊娠产后血虚人作痢下血用胶艾汤蕲艾阿胶白芍药人参橘皮甘草胎前加黄芩产后入当归　烧烟入管中熏狐惑虫良　非时不正之气伤人发为头痛壮热因于寒者用干艾叶三升水一斗煮取一升顿服取汗出肘后方　妇人良方治妊娠风寒卒中不省人事状如中风用熟艾三两米醋和炒极热以绢包熨脐下良久即解　蚘虫咬或心痛如刺口吐清水白熟艾一升水三升煮取一升服吐虫出或取生艾捣汁五更先食香脯一片乃饮一升当下虫出　鵞掌风用蕲艾五两水四五碗煮五六滚入大口瓶覆以麻布二层熏掌心如冷顿热再熏如神　发背初起急灸疮头不痛灸至痛痛灸至不痛夺命神方也纵溃毒气外泄不致内攻矣若未溃疮头用湿纸贴上看先干处是也即于此灸　臁疮年久口冷不合者用艾烟熏之
　　简误
　　艾性纯阳善辟风寒湿气及非时邪气然性气芳烈而燥热凡妇人胎动不安由于热而不由于寒妊娠下痢脓血由于暑湿肠胃热甚而非单湿为病崩中由于血虚内热经事先期由于血热吐血不由于鬼击中恶霍乱转筋不由于寒邪而由于脾胃虚弱停滞或伤暑所致不孕由于血虚而不由于风寒入子宫法竝忌之
　　恶实味辛平主明目补中除风伤
　　疏○恶实至秋而成得天地清凉之气本经言辛平藏器兼苦升多于降阳也入手太隂足阳明经为散风除热解毒之要药辛能散结苦能泄热热结散则脏气清明故明目而补中风之所伤卫气必壅壅则发热辛凉解散则表气和风无所留矣故除风伤藏器主风毒肿诸瘘元素主润肺散结气利咽膈去皮肤风通十二经者悉此意耳故用以治瘾痘疮尤获竒騐
　　主治参互
　　同赤柽木为家要药　同浮萍等分为末治风热瘾薄荷汤下每服二钱日进二服　同紫草犀角生地黄治天行痘疮血热干枯不得出有神　痘要诀治咽喉痘疮牛旁子二钱桔梗一钱五分粉草节七分水煎服　和济局方治痘疮出不快时壮热狂躁咽膈壅塞大便秘澁小儿咽肿不利牛旁子炒一钱二分荆芥穂二分甘草四分水煎温服已出亦可服名必胜散若大便利者勿用　延年方治风龋牙疼单用一味煎汤含潄吐去　袖珍方治便痈肿痛用牛旁子二钱炒研入蜜一匙朴消一匙空心温酒服　刘禹锡传信方疗暴中风用细牛旁子根取时避风以竹刀或荆刀刮去土用生布拭了捣绞取汁一大升和蜜四大合温分二服得汗出便瘥简误
　　恶实性冷而滑利痘疮家惟宜于血热便闭之证若气虚色白大便自利或泄泻者慎勿服之痧不忌泄泻故用之无妨痈疽已溃非便闭不宜服
　　水萍味辛酸寒无毒主暴热身痒下水气胜酒长须髪主消渇下气以沐浴生毛髪久服轻身一名水花疏○水萍专得水气之清隂故味辛气寒别録兼酸无毒盖其体轻浮其性清燥能袪湿热之药也热气郁于皮肤则作痒味辛而气清寒故能散皮肤之湿热也寒能除热燥能除湿故下水气酒性湿热而萍之质不沉于水其气味辛寒轻清而散故能胜酒血热则须髪焦枯而易堕凉血则荣气清而须髪自长矣别録主消渇者以湿热之邪去则津液自生而渇自止也其曰下气以沐浴生毛髪者亦以寒能除热凉血之验也热邪不干荣气清旺则能获轻身矣主治参互
　　苏颂曰治恶疾疠疮遍身者浓煮汁浴半日多效圣恵方少年面疱挼浮萍之亦可饮汁少许　千金翼方治小便不利膀胱水气流滞浮萍日干为末服方寸匕日二服良　子母秘録风热丹毒浮萍捣汁傅之令遍　去风丹采浮萍诗曰天生灵草无根干不在山间不在岸始因飞絮逐东风泛梗青青飘水面神仙一味去沉疴采时须在七月半选甚瘫风与大风些小微风都不算豆淋酒化服三丸铁幞头上也出汗其法以紫背浮萍晒干为细末炼蜜丸弹子大每服一丸以豆淋酒化下治瘫痪三十六种风有騐
　　简误
　　表气虚而自汗者勿用
　　王味苦寒无毒主消渇内疸瘀血月闭寒热酸疼益气愈聋疗诸邪气热结防瘘散痈肿留血妇人带下不通下乳汁止小便数不禁逐四肢骨节中水疗马骨刺人疮【一名土瓜】
　　疏○王瓜禀土中清肃隂寒之气故味苦气寒而无毒其能除湿热热毒大约与栝楼性同故其主治内疸消渇邪气热结防瘘痈肿等证皆与栝楼相似而此则入血分诸病为多耳简误主治与栝楼亦略相似当不复赘
　　地榆味苦甘酸微寒无毒主妇人乳痓痛七伤带下五漏止痛除恶肉止汗疗金疮止脓血诸瘘恶疮热疮消酒除消渇补絶伤产后内塞可作金疮膏得髪良【恶麦门冬】疏○地榆禀地中隂气而兼得乎天之微阳故味苦甘酸气则微寒而无毒气薄味厚沉而降隂也入足厥隂少隂手足阳明经妇人乳痓痛者厥隂肝经有热以致血分热壅所致也七情伤于带脉故带下也五漏者阳明大肠湿热伤血病也血热则肿而作痛恶肉者亦血热极则瘀故肿而成恶肉也伤则出血血出必发热而作痛金疮是也脓血不止皆血热所致诸瘘恶疮莫不由血热所生苦寒能凉血泄热热散则血活肿消故竝主如上诸疾也性行而带补味兼甘酸故补絶伤及产后内塞也消酒除渇明目止纯血痢疳痢极效治肠风者皆善袪湿热之功也沉寒入下焦故多主下部湿热诸病
　　主治参互
　　地榆得金银花等分佐以芍药甘草枳殻黄连乌梅治血痢如热在心经下利纯鲜血则加生犀角汁十五匙神验　绵地榆四两为君加金银花两许鲮鲤甲三片土炒研细水酒煎浓空心温热服治横痃鱼口有神虽甚四服无不消者若已成脓更加盐水炒黄耆五钱白芷二钱主速溃易合去鲮鲤甲并加牛膝木瓜僵蚕黄蘖治下疳隂蚀极效　圣惠方治妇人漏下赤白不止令人黄瘦地榆三两米醋一斤煮十余沸去滓食前稍热服一合　崔元亮海上方治赤痢骨立者地榆一斤水三升煎一升半去滓再煎如稠饧绞滤空腹时服三合日再服　活法机要治久病肠风痛痒不止地榆五钱苍术一两水二钟煎一钟空心服一日一服　肘后方治下血不止二十年者地榆防尾草各二两水二升煮一升顿服若不断以水渍屋尘饮一小杯投之　宣明方治结隂下血腹痛不已地榆四两炙甘草三两每服五钱水一盏入缩砂七枚煎半盏分二服　肘后方治小儿疳痢地榆煮汁熬如饴糖与服便已　千金方治大指肿痛地榆煮汁渍之半日愈
　　简误
　　地榆性寒而下行凡脾胃虚寒作泄白痢久而胃弱胎产虚寒泄泻血崩脾虚作泄法竝禁服
　　大小蓟根味甘温主养精保血大蓟主女子赤白沃安胎止吐血鼻衂令人肥健
　　疏○大蓟根禀土之冲气兼得天之阳气故味甘气温而无毒日华子凉当是微寒陶云有毒误也女子赤白沃血热所致也胎因热则不安血热妄行溢出上窍则吐衂大蓟根最能凉血血热解则诸证自愈矣其性凉而能行行而带补补血凉血则荣气和荣气和故令肥健也
　　主治参互
　　大蓟叶得地榆茜草牛膝金银花治肠痈腹痈少腹痈生捣绞汁入前四味浓汁和童便饮良　得炒蒲黄防皮灰调汁半升治崩中下血立瘥　又治瘀血作晕跌扑损伤作痛俱生取汁入酒并童便服　又治恶疮疥癣同盐捣罯之　药性论云大蓟亦可单用味苦平止崩中下血生取根捣绞汁服半升许立瘥　日华子云大蓟叶凉治肠痈腹藏瘀血血晕扑损可生研酒并小便任服恶疮疥癣盐研罨傅又名刺蓟山牛旁
　　小蓟根苗气味甘温微寒无毒其所禀与大蓟皆同得土中冲阳之气而兼得乎春气者也故主养精保血精属隂气血之所生也甘温益血而除大热故能养精而保血也　陈藏器云破宿血生新血暴下血血崩出血呕血等绞取汁作煎和沙糖合金疮及蜘蛛蛇蝎毒服之亦佳　日华子云小蓟根凉无毒治热毒风并胸膈烦闷开胃下食退热补虚损苗去烦热生研汁服小蓟力微只可退热不似大蓟能补养下气　食疗云小蓟根生养气取生根叶捣取自然汁服一盏亦佳又取叶煮食之除风热根主崩中又女子月伤过捣汁半升服之金疮血不止挼叶封之夏月热烦闷不止捣叶取汁半升服立瘥　圣惠方治心热吐血口干用刺蓟叶及捣绞取汁每服一小盏顿服　又方乳石发动壅热心闷吐血以生刺蓟捣取汁每服三合入蜜少许搅匀服之　外台秘要治鼻塞不通小蓟一把水二升煮取一升去滓分服　梅师方治卒吐血及泻鲜血取小蓟叶捣汁温服　简要济众治九窍出血以刺蓟一握绞取汁以酒半盏调和顿服如无鲜汁只捣干者为末冷水调三钱　又方治小儿浸淫疮痛不可忍发寒热刺蓟末新水调傅疮上干即易之
　　简误
　　大小蓟性下行以其能下气故主崩衂多効惟不利于胃弱泄泻及血虚极脾胃弱不思饮食之证
　　海藻味苦咸寒无毒主瘿瘤气颈下核破散结气痈肿症瘕坚气腹中上下鸣下十二水肿疗皮间积聚暴防瘤气热结利小便
　　疏○海藻全禀海中隂气以生故味苦咸寒而无毒气味俱厚纯隂沉也苦能泄结寒能除血热咸能软坚润下故本经主瘿瘤气颈下核破散结气痈肿症瘕坚气及腹中上下鸣下十二水肿疗皮间积聚暴防瘤气结热利小便洁古专消瘿瘤马刀瘰诸疮坚而不溃者经云咸能软坚荣气不从外为浮肿随各引经治之肿无不消反甘草一云有小毒
　　主治参互
　　危氏得効方治蛇盘瘰头项交接者海藻菜以荞麦面炒过白僵蚕等分为末以白梅泡汤和丸梧子大每服六十丸米饮下必泄出毒气宜加连翘　范汪方海藻酒治瘿气及项下瘰疬用海藻一斤绢袋盛之以清酒二斤浸之春夏二日秋冬三日每服两合日三酒尽再作其滓曝干为末每服方寸匕日三服不过两剂即瘥　雷公云凡使须用生乌豆并紫背天葵同蒸一伏时曝干用宜以淡白酒先洗净为佳
　　简误
　　脾家有湿者勿服
　　泽兰味苦甘微温无毒主乳妇内衂中风余疾大腹水肿身面四肢浮肿骨节中水金疮痈肿疮脓产后金疮内塞【防己为之使根名地笋】
　　疏○泽兰感土泽之气故味苦甘而入血兼得乎春气故微温而无毒桐君兼酸故入足厥隂太隂经苦能泄热甘能和血酸能入肝温通荣血故又主痈肿疮脓及妇人吹乳乳结止衂血并中风余疾佐以益脾土之药而用防己为之使则主大腹水肿身面四肢浮肿骨节中水气日华子云泽兰通九窍利闗脉养血气破宿血消症瘕产前产后百病通小肠长肉生肌消扑损瘀血治鼻洪吐血头风目痛妇人劳瘦丈夫面黄又药性论云泽兰使味苦辛主产后腹痛频产血气衰冷成劳瘦羸又治通身面目大肿主妇人血沥腰痛总其泄热和血行而带补之能也主治参互
　　泽兰妇人方中最为急用古人治妇人泽兰丸甚多泽兰得炒黒豆炮干姜当归芎防干地黄牛膝益
　　母草赤芍药蒲黄五灵脂治产后恶露不尽少腹作痛俗名儿枕痛寒月加桂多火及内热虚劳人去桂加童便去五灵脂加人参鼈甲香附麦门冬治产后诸虚百病肺热者去人参　雷公云凡使须要别识雌雄其形不同大泽兰茎叶皆圆眼青黄能生血调气养荣气与小泽兰迥别采得后看叶上斑根须尖此药能破血通久积凡修事大小泽兰须细剉之用绢袋盛悬于屋南畔角上令干用　子母秘録治小儿蓐疮嚼泽兰心封上泽兰气味和平除妇人产后他用甚稀故无简误
　　昆布味咸寒无毒主十二种水肿瘿瘤聚结气瘘疮疏○昆布得水气以生故味咸气寒而性无毒咸能软坚其性润下寒能除热散结故主十二种水肿瘿瘤聚结气瘘疮东垣云瘿坚如石者非此不除正咸能软坚之功也详其气味性能治疗与海藻大略相同故同一简误也
　　主治参互
　　外台秘要项下卒肿其囊渐大欲成瘿者昆布海藻等分为末蜜丸杏核大时时含咽汁　圣惠方瘿气结核防防肿硬以昆布一两洗去咸晒干为散每以一钱绵裹好醋浸过含之咽汁味尽再易之项下五瘿同此　广济方治膀胱结气急宜下气用昆布一斤白米泔浸一宿洗去咸味以水一斛煮熟劈细入葱白一握寸断之更煮极烂乃下盐酢糁姜橘椒末调和食之仍食粱米粳米饭极能下气
　　防己味辛苦平温无毒主风寒温疟热气诸癎除邪利大小便疗水肿风肿去膀胱热伤寒寒热邪气中风手脚挛急止泄散痈肿恶结诸瘑疥癣虫疮通腠理利九窍
　　疏○防己得土中阳气而兼感乎秋之燥气以生故味辛苦平温无毒洁古谓其大苦辛寒为得之然性燥而不淳善走下行长于除湿以辛能走散兼之气悍故主风寒温疟热气诸癎除邪气除湿下行故利大小便此本经所载也别録疗水肿风肿去膀胱热通腠理利九窍止泄者皆除湿之功也其曰伤寒寒热邪气中风手脚挛急则寒非燥药可除不宜轻试又曰散痈肿恶结诸瘑疥癣虫疮非在下部者亦不宜用治湿风口眼防邪手足拘痛真由中风湿而病者方可用之留痰非由脾胃中湿热而得者亦不宜服肺气喘嗽不因风寒湿所郁腠理壅滞者勿用惟治下焦湿热肿泄脚气行十二经湿为可任耳生汉中内有淡黒纹晕如车辐解者良凡修事以车前草根相对蒸半日晒干杀雄黄毒恶细辛畏萆薢女菀卤咸伏硝石殷孽为之使
　　主治参互
　　凡用防己于下部湿热药中亦必以二术茯苓黄蘗甘草萆薢木瓜石斛薏苡仁等补益之药为主而使防己为使乃无瞑之患陶曰防己是疗风水要药洁古曰去下焦湿肿及痛并泄膀胱火邪必用汉防己龙胆草为君黄檗知母甘草佐之防己乃足太阳本经药也　本草十剂云通可去滞通草防己之属是也夫防己大苦寒能泻血中湿热通其滞塞亦能泻大便补隂泻阳助秋冬泻春夏之药也比之于人则险而健者也幸灾乐祸能首为乱阶然善用之亦可敌凶突险此瞑之药也故圣人存而不废大抵闻其臭则可恶下咽则令人身心烦乱饮食减少至于十二经有湿壅塞不通及下注脚气暨膀胱积热非此药不可真行经之仙药无可代之者若夫饮食劳倦隂虚生内热元气谷食已亏以防己泄大便则重亡其血此不可用一也如人大渇引饮是热在上焦肺经气分宜渗泄而防己乃下焦血分药此不可用二也外伤风寒邪传肺经气分湿热而致小便黄赤乃至不通此上焦气分禁用血药此不可用三也大抵上焦湿热者皆不可用下焦湿热流入十二经致二隂不通者然后审而用之　张仲景方治皮水胕肿按之没指不恶风水气在皮肤中四肢聂聂动者防己茯苓汤主之防己黄耆桂枝各三两茯苓六两甘草三两水一升煎半升日二服　又方治风水恶风汗出身重脉浮防己黄耆汤主之防己一两黄耆二两二钱半白术七钱半炙甘草半两剉散每服五钱生姜四片枣一枚水一盏半煎八分温服良久再服腹痛加芍药　又治风湿相闗节沉痛微肿恶风方同上
　　简误
　　防己固为去下焦血分湿热之要药然其性悍其气猛能走窜决防大苦大寒能伤胃气凡胃虚隂虚自汗盗汗口苦舌干肾虚小水不利及胎前产后血虚虽有下焦湿热慎毋用之犯之为害非细
　　天麻味辛平无毒主诸风湿痹四肢拘挛小儿风癎惊气利腰膝强筋力久服益气轻身
　　疏○天麻得土之辛味兼感天之阳气以生故其味辛气平无毒大明云暖浮而升阳也入足厥隂经厥隂为风水之脏诸风湿痹四肢拘挛小儿风癎惊气皆肝脏为邪气所客致病天麻入肝味辛气暖能逐风湿外邪则肝气平和前证自瘳矣肝主筋位居于下故能利腰膝强筋力也风湿纒注则身重气乏能除风湿则身自轻气自益也凡头风晕与夫痰热上壅以致头痛及或四肢湿痹麻木小儿风癎惊悸等证所必须之药
　　主治参互
　　同术半夏黄芩前胡橘皮茯苓治痰厥头痛　同术橘皮茯苓车前治饮在心下作支满　同南星前胡橘皮白前消一切风痰
　　简误
　　风药多燥风能胜湿故也凡病人觉津液衰少口干舌燥咽干作痛大便闭濇病火炎头晕血虚头痛及南方似中风皆禁用之
　　阿魏味辛平无毒主杀诸小虫去臭气破症积下恶气除邪鬼蛊毒
　　疏○阿魏禀火金之气而兼得乎天之阳气故其味辛平温而无毒气味俱厚阳也入足太隂阳明经其气臭烈殊常故善杀诸虫专辟恶气辛则走而不守温则通而能行故能消积利诸窍除秽恶邪鬼蛊毒也苏恭曰体性极臭而能止臭亦竒物也
　　主治参互
　　同人参橘红京三棱蓬莪茂砂仁治一切肉食坚积入膏药同麝香硫黄苏合油贴一切痞块　同安息香百部青黛丹砂治尸疰恶气
　　简误
　　阿魏之气臭烈人之血气闻香则顺闻臭则逆故凡脾胃虚弱之人虽有痞块坚积不可轻用当先补养胃气胃气强则坚积可渐磨而消矣故古人治大积大聚消其大半而止正此谓也
　　髙良姜大温主暴冷胃中冷逆霍乱腹痛
　　疏○髙良姜禀地二之气以生本经大温藏器辛温元素辛热纯阳浮也入足阳明太隂经二经为客寒所犯则逆冷霍乱腹痛诸病生焉辛温暖脾胃而逐寒邪则胃中冷逆自除霍乱腹痛自愈矣甄权治腹内久冷气痛去风冷痹弱大明主转筋泻痢反胃解酒毒消宿食苏颂治恶心呕清水皆取其暖胃温中散寒袪冷之功也
　　主治参互
　　外台秘要霍乱吐利髙良姜炙令香每用五两以酒一升煮三四沸顿服亦治腹痛中恶　普济方霍乱呕甚不止用髙良姜生剉二钱大枣一枚水煎冷服立定　永类钤方心脾冷痛用髙良姜三钱五灵脂六钱为末每服三钱醋汤调下
　　简误
　　髙良姜辛温大热惟治客寒犯胃胃冷呕逆及伤生冷饮食致成霍乱吐泻之要药如胃火作呕伤暑霍乱火热注泻心虚作痛法咸忌之
　　百部根微温【蜀本云微寒】主欬嗽上气
　　疏○百部根正得天地隂寒之气故蜀本云微寒日华子言苦本经言微温者误也苦而下泄故善降肺气升则喘嗽故善治咳嗽上气能散肺热故药性论主润益肺其性长于杀虫传尸骨蒸劳徃往有虫故亦主之疳热有虫及蚘虫寸白虫蛲虫皆能杀之又烧熏树木蛀虫触烟即死亦杀蝇蠓日华子论之详矣陶云杀虱浓煎洗牛马虱即去陈藏器云火炙酒浸空腹饮去虫蚕咬兼疥癣疮
　　主治参互
　　同桑根白皮天麦二冬贝母枇杷叶五味子紫菀治一切虚嗽但不能治食积嗽　千金方单用一味熬膏入蜜不时取服可疗三十年嗽　杨氏经验方治遍身黄肿取鲜百部根洗捣罨脐上以糯米饭半升拌酒半合揉和盖在药上用帛包住过一二日后口内作酒气则水从小便出肿自消矣　圣济总録百虫入耳百部炒研细末生油调敷耳门上
　　简误
　　百部味苦脾虚胃弱人宜兼保脾安胃药同用庶不伤胃气
　　蘹香子味辛平无毒主诸瘘霍乱及蛇伤
　　疏○蘹香得土金之冲气而兼禀乎天之阳故其味辛平亦应兼甘无毒辛香发散甘平和胃入足太隂阳明太阳少隂经故主霍乱香气先入脾脾主肌肉故主诸瘘脾主四肢故主脚气通肾气膀胱为肾之腑故主膀胱肾间冷气及治疝气胃和则热解热解则口臭自除
　　主治参互
　　蘹香酒炒得川楝子荔枝核橘核肉桂苍术木瓜牛膝治寒湿成疝　得炒砂仁食盐则主中恶腹痛霍乱腹痛吐逆　古方恶毒痈肿或连隂髀间疼痛急挛牵入少腹不可忍一宿则杀人者用蘹香苗叶捣取汁一升服之日三四进用其滓以贴肿上冬间根亦可用此外国方永嘉以来用之起死神効
　　简误
　　蘹香辛温胃肾多火阳道数举得热则呕者勿服
　　欵冬花味辛甘温无毒主欬逆上气善喘喉痹诸惊癎寒热邪气消渇喘息呼吸
　　疏○欵冬花得天地隂寒之气而兼禀乎金水之性故凌氷雪而独秀其味辛甘温而无毒隂中含阳降也辛能散而能润甘能缓而能和温则通行不滞善能降下欬逆上气善喘喉痹诸惊癎寒热邪气消渇喘息呼吸一皆气升火炎之病也气降则火自降气降则阳交于隂水火既济既济则火不上炎气不逆升肺不受邪得清肃之常道而诸证自退矣杏仁为之使得紫菀良
　　主治参互
　　欵冬花虽畏贝母然得贝母桑根白皮紫菀枇杷叶栝楼根百部天麦门冬杏仁治喘逆及咳嗽反良物有相制故也如半夏畏生姜得之则制其毒而愈能奏効也　得麻黄杏仁桑根白皮甘草治风寒郁实热于上焦肺分作喘其効甚速　一味烧烟吸之治喘嗽具如本草注中所载　济生方痰嗽带血欵冬花百合蒸焙等分为末蜜丸龙眼大每卧时嚼一丸薄荷汤下　欵冬花古今方用之为治嗽要药以其辛温散而能降于肺无迕无分寒热虚实皆可施用故无简误
　　红蓝花味辛温无毒主产后血晕口噤腹内恶血不尽绞痛胎死腹中竝酒煮服亦主蛊毒下血堪作燕脂其苗生捣碎傅游肿其子吞数颗主天行疮子不出其燕脂主小儿防耳滴耳中
　　疏○红蓝花禀土与火之气洁古海藏皆兼甘苦温隂中之阳故入心海藏以为肝经血分药也入酒良乃行血之要药其主产后血晕口噤者縁恶血不下逆上冲心故神昏而晕及口噤入心入肝使恶血下行则晕与口噤自止腹内绞痛由于恶血不尽胎死腹中非行血活血则不下瘀行则血活故能止绞痛下死胎也凡蛊药之毒必伤血分此药能行血血活则毒可解子主天行疮子者痘疮因血分有毒血行则毒散故主之也小儿聤耳亦血凝也血散则耳肿自消矣
　　主治参互
　　热病胎死腹中新汲水浓煮红蓝花汁和童便热饮之立瘥胞衣不下产后血晕竝同此法无不立効同延胡索当归生地黄牛膝赤芍药益母草川芎或丸或煎治经阻少腹作痛及结块良　其子主天行痘疮血热有功宜同生犀角紫草生地黄用　燕脂其汁所造也痘疮初发时以之抹眼眶及眼角可免疮子入眼　同薄荷金丝荷叶汁入矾末少许滴入耳中治聤耳　同氷片真珠细末治痘毒及痘疔剔破令人吮出恶血抹入疮眼中良
　　简误
　　红蓝花本行血药也血晕解留滞行即止过用能使血行不止而毙世人所不知者
　　牡丹味辛苦寒微寒无毒主寒热中风瘈疭痉惊癎邪气除症坚瘀血留舎肠胃安五藏疗痈疮除时气头痛客热五劳劳气头腰痛风噤癫疾
　　疏○牡丹皮禀季春之气而兼得乎木之性隂中微阳其味苦而微辛其气寒而无毒其色赤而象火故入手少隂厥隂足厥隂亦入足少隂经辛以散结聚苦寒除血热入血分凉血热之要药也寒热者隂虚血热之也中风瘈疭痉惊癎皆坐隂虚内热荣血不足之故热去则血凉凉则新血生隂气复隂气复则火不炎而无因热生风之证矣故悉主之痈疮者热壅血瘀而成也凉血行血故疗痈疮辛能行血苦能泄热故能除血分邪气及症坚瘀血留舎肠胃藏属隂而藏精喜清而恶热热除则五藏自安矣别録并主时气头痛客热五劳劳气头腰痛者泄热凉血之功也甄权又主经脉不通血沥腰痛此皆血因热而枯之也血中伏火非此不除故治骨蒸无汗及小儿天行痘疮血热东垣谓心虚肠胃积热心火炽甚心气不足者以牡丹皮为君亦此意也忌胡荽赤花者利白花者补
　　主治参互
　　神不足者手少隂志不足者足少隂故仲景肾气丸用之治神志之不足究竟牡丹皮乃入心经正药心主血凉血则心不热而隂气得宁用之肾经药中者隂阳之精互藏其宅神志水火藏于心肾即身中坎离也交则隂阳和而百病不生不交则隂阳否而精神离矣欲求弗夭其可得乎　入清胃散治阳明胃经血热齿痛　洁古曰叶为阳发生也花为隂成实也丹者赤色火也故能泻隂胞中之火四物汤加之治妇人骨蒸又曰牡丹皮入手厥隂足少隂故治无汗之骨蒸然须与青蒿子天麦门冬沙参地黄五味子牛膝枸杞之属同用始得其力
　　简误
　　牡丹皮本入血凉血之药然能行血凡妇人血崩及经行过期不净竝忌与行血药同用
　　京三棱味苦平无毒主老癖症瘕结块俗传昔人患症癖死遗言令开腹取之得病块坚硬如石文理有五色人谓异物窃取削成刀柄后因以刀刈三棱柄消成水乃知此可疗症癖也黄色体重状若鲫鱼而小者良疏○京三棱禀火土之气故本经味苦平洁古兼甘亦应兼辛兼甘故无毒入足厥隂亦入足太隂从血药则治血从气药则治气老癖症瘕积聚结块未有不由血瘀气结食停所致苦能泄而辛能散甘能和而入脾血属隂而有形此所以能治一切凝结停滞有形之坚积也又主产后恶血血结通月水堕胎止痛利气者亦散血行气之功用也洁古用以治心膈痛饮食不消海藏用以通肝经积血皆与作者之意合也
　　主治参互
　　同蓬莪茂青皮香附延胡索肉桂牡蛎鼈甲人参则消一切坚症老癖之积聚　同青皮红蓝花当归川芎生地黄芍药桂心牛膝延胡索五灵脂则治产后一切恶血停滞留结及月水凝蓄不通少腹作痛不可按　同橘皮青皮缩砂蜜红麯山查麦牙人参肉荳蔲黄连则消一切食积并气壅塞不利　子母秘録治小儿气癖三棱煮汁作羮粥与奶母食日亦以枣许与儿食小儿百日及十嵗已下癎热痃癖皆理之合人参弥良
　　简误
　　京三棱洁古谓其辛苦甘无毒隂中之阳能泻真气真气虚者勿用此见谛之言也故凡用以消导必资人参芍药地黄之力而后可以无弊观东垣五积方皆有人参意可知已何者盖积聚症癖必由元气不足不能运化流行致之欲其消也必借脾胃气旺能渐渐消磨开散以收平复之功如秪一味专用克削则脾胃之气愈弱后天之气益亏将见故者不去新者复至矣戒之哉
　　姜黄味辛苦大寒无毒主心腹结积疰忤下气破血除风热消痈肿功力烈于郁金
　　疏○姜黄得火气多金气少故其味苦胜辛劣辛香燥烈性不应寒宜其无毒阳中隂也降也入足太隂亦入足厥隂经苦能泄热辛能散结故主心腹结积之属血分者兼能治气故又云下气总其辛苦之力破血除风热消痈肿其能事也日华子谓其能治症瘕血块又通月经及扑损瘀血苏颂谓其袪邪辟恶治气胀及产后败血攻心方书用以同肉桂枳殻治右脇痛臂痛有効戴元礼云能入手臂治痛何莫非下气破血辛走苦泄之功欤察其气味治疗乃介乎京三棱郁金之药也
　　主治参互
　　得当归生地黄牛膝延胡索肉桂治一切积血在腹中作痛　经验方治中寒心痛难忍姜黄一两桂三两为末醋汤服一钱　产寳方治产后血痛有块用姜黄桂心等分为末酒服方寸匕血下尽即愈简误
　　凡病人因血虚臂痛血虚腹痛而非瘀血凝滞气逆上壅作胀者切勿误用误则愈伤血分令病转剧慎之慎之
　　青黛味咸寒无毒主解诸药毒小儿诸热惊癎发热天行头痛寒热竝水研服之亦磨傅热疮恶肿金疮下血蛇犬等毒染淀亦堪傅热毒恶肿蛇虺螫毒
　　疏○青黛外国蓝靛之英华也禀水土隂寒之气以生故味咸寒而无毒甄权谓其甘平以其得土气之厚也故可解诸药毒及小儿诸热惊癎发热天行头痛寒热竝水研服之亦磨傅热疮恶肿金疮下血蛇犬等毒波斯国来及太原产者胜如不可得即用染瓮上沫之紫碧色者亦可
　　主治参互
　　得芜荑使君子肉胡黄连芦防杀虫除热及小儿一切疳积病　医学正传治心口热痛姜汁调一钱服之　圣惠方治内热吐血青黛二钱新汲水下　中藏经治肺热咯血用青黛一两杏仁以牡蛎粉炒过一两研匀黄蜡化和作三十饼子方名青饼子每服一饼以干柿半个夹定湿纸裹煨香嚼食粥饮送下日三服　生生编治小儿夜啼青黛水研服之　宫气方治小儿疳痢歌云孩儿杂病变成疳不问强羸女与男烦热毛焦鼻口燥皮肤枯槁四肢瘫腹中时时更下痢青黄赤白一般般眼涩面黄鼻孔赤谷道开张不可看此方便是青黛散孩儿百病服之安　活人书治伤寒赤斑青黛二钱水研服
　　简误
　　青黛既禀隂寒之气而生解毒除热固其所长古方多有用之于诸血证者使非血分实热而病生于隂虚内热阳无所附火气因空上炎发为吐衂咯唾等证用之非宜血得寒则凝凝则寒热交作胸膈或痛愈増其病矣医师宜详辨之
　　郁金味辛苦寒无毒主血积下气生肌止血破恶血血淋尿血金疮
　　疏○郁金禀天令清凉之气而兼得土中金火之味故其味辛苦其气寒而无毒洁古论气味俱薄隂也降也入手亦能升入手少隂足厥隂兼通足阳明经辛能散苦能泄故善降逆气入心肝胃三经故治血积气降而和则血凝者散故主生肌止血其破恶血治血淋尿血主金疮者调气行血之功也单用亦治女人宿血气心痛冷气结聚温醋磨服之入心凉血故洁古用以凉心入足阳明故治阳毒入胃下血频痛其性轻能开郁滞故为调逆气行瘀血之要药主治参互
　　郁金同韭菜番降香当归生地黄童便能治怒气伤肝吐血又治鼻衂唾血喉中血腥气及经脉逆行有痰方加竹沥　郁金七两同明矾三两为细末薄米糊为丸梧子大每服五十丸白汤下昔人曽治妇人癫狂十年不愈初服此药心胸间有物脱去即神气洒然再服而苏此惊忧痰血总聚心窍所致此药入心去恶血明矾化顽痰故也　厐安常伤寒论云痘始有白泡忽搐入腹渐作紫黒色无脓日夜叫乱者郁金一枚甘草二钱半水半碗煮干去甘草切片微火烘燥为末入真片脑半钱每用一钱以生猪尾血五七滴新汲水调下不过二服甚者毒气从手足心出如痈状乃瘥此乃五死一生之也　又范石湖文集云岭南有采生之害其术于饮食中行厌胜法致鱼肉能反生于人腹中而人已死则隂役其家初得觉胸腹痛次日刺人十日则生在腹中也凡胸膈痛即用升麻或胆矾吐之若膈下痛急以米汤调郁金末二钱服即泻出恶物或合升麻郁金服之不吐则下李巽岩侍郎为雷州推官鞠狱得此方活人甚多
　　简误
　　郁金本入血分之气药其治已上诸血证者正谓血之上行皆属于内热火炎此药能降气气降即是火降而其性又入血分故能降下火气则血不妄行丹溪不逹此理乃谓其上行治血则误矣凡病属真隂虚极隂分火炎薄血妄行溢出上窍而非气分拂逆肝气不平以致伤肝吐血者不宜用也即用之亦无効
　　芦荟味苦寒无毒主热风烦闷胸膈间热气明目镇心小儿癫癎惊风疗五疳杀三虫及痔病疮瘘解巴豆毒俗呼为象胆盖以其味苦如胆故也生波斯国似黒锡疏○卢防禀天地隂寒之气故其味苦其气寒其性无毒寒能除热苦能泄热燥湿苦能杀虫至苦至寒故为除热杀虫之要药其主热风烦闷胸脇间热气明目镇心小儿癫癎惊风疗五疳杀三虫者热则生风热能使人烦闷热除则风热烦闷及胸膈间热气自解凉肝故明目除烦故镇心小儿癫癎惊风热所化也五疳同为内热脾胃停滞之证三虫生于肠胃湿热痔病疮瘘亦皆湿热下客肠脏致血凝滞之所生故悉主之能解巴豆毒亦除热之力也详其功用是足厥隂足太隂二经药亦可兼入手少隂经主治参互
　　同厚朴橘红甘草青黛芜荑百草霜旋复花为末以砂仁汤吞治小儿诸疳一嵗一分甚効　卫生易简方治脾疳与使君子等分为末每服一二钱米饮调下　李恂用以主小儿诸疳热　甄权单用杀疳蚘及吹鼻杀脑疳除鼻痒　蘓颂研末傅齿甚効治湿癣出黄水有神　治大便不通真卢防研细七钱朱砂研如飞面五钱滴好酒和丸每服三钱酒吞朝服暮通暮服朝通须天晴时修合为妙
　　简误
　　其味至苦其性大寒主消不主补凡儿脾胃虚寒作泻及不思食者禁用
　　延胡索味辛温无毒主破血产后诸病因血所为者妇人月经不调腹中结块崩中淋露产后血晕暴血冲上因损下血或酒摩及煮服
　　疏○延胡索禀初夏之气而兼得乎金之辛味故味辛气温而无毒入足厥隂亦入手少隂经温则能和畅和畅则气行辛则能润而走散走散则血活血活气行故能主破血及产后诸病因血所为者妇人月经之所以不调者无他气血不和因而凝滞则不能以时至而多后期之证也腹中结块产后血晕暴血冲上因损下血等证皆须气血和而后愈故悉主之也崩中淋露利守不利走此则非与补气血药同用未见其可
　　主治参互
　　君当归生地黄牛膝益母草童便则主产后血晕有神　得四物汤白胶牛膝香附则主妇人经阻少腹作痛或结块　治人方治小便尿血用延胡索一两朴硝七钱半为末毎服四钱水煎服非蓄血瘀滞者不可用　胜金方治膜外气疼及气块延胡索不限多少为末猪胰一具切作块子炙熟蘸末频食之圣惠方治热厥心痛或发或止久不愈身热足寒者用延胡索去皮金铃子肉等分为末每温酒或白滚汤下二钱　济生方治妇女血气腹中刺痛经不调用延胡索去皮醋炒当归酒浸炒各一两橘红二两为末酒煮米糊丸梧子大每服一百丸空心艾醋汤下　圣惠方治产后诸病凡产后秽汚不尽腹满及产后血晕心头硬或寒热不禁或心闷手足烦热气力欲絶诸病竝用延胡索炒研酒服二钱　直指方治疝气危急用延胡索盐水炒全蝎去毒生用等分为末空心盐酒下　又方治冷气腰痛用延胡索当归桂心等分为末温酒服三四钱随量频进以止为度　圣惠方治坠落车马筋骨痛不止延胡索末豆淋酒服二钱日二服
　　简误
　　此药性温味辛能走而不能守故经事先期及一切血热为病凡崩中淋露皆应补气血凉血清热则愈一切辛走之药法所应禁
　　肉荳蔲味辛温无毒主鬼气温中治积冷心腹胀痛霍乱中恶冷疰呕沫冷气消食止泄小儿乳霍糯米粉裹煨去粉擂碎忌铜铁器
　　疏○肉荳蔲禀火土金之气故味辛气温而无毒入足太隂阳明经亦入手阳明大肠辛味能散能消温气能和中通畅其气芬芳香气先入脾脾主消化温和而辛香故开胃胃喜暖故也故为理脾开胃消宿食止泄泻之要药香能辟恶除不祥又中气不虚则邪恶之气不能入故主鬼气及温中脾主中焦胃为后天生气之本脾胃之阳气旺则积冷心腹胀满霍乱中恶冷疰呕沫冷气食不消泄不止小儿乳霍诸证自除矣
　　主治参互
　　君人参补骨脂吴茱茰五味子砂仁为治肾泄及冷泄之圣药　得缩砂蜜橘皮人参红麴山查肉霍香麦芽为开胃进饮食消宿食止泻之上剂　独用修事为末以枣肉和丸或为末缩砂汤下名公子登筵散言服之即可赴席其开胃进食消导之功烈矣百一选方治久泻不止用肉荳蔲一两木香二钱五分为末枣肉和丸米饮下四五十丸又方肉荳蔲煨一两熟附子七钱为末糊丸米饮服四五十丸　瑞竹堂方治老人虚泻肉荳蔲三钱煨研乳香一两为末　全幼心鉴治小儿泄泻用肉荳蔲五钱乳香二钱半生姜五片同炒黒色去姜研为膏收入宻器旋丸菉豆大每量大小米饮下　圣惠方治冷痢腹痛不能食者肉荳蔲一两去皮醋和面裹煨捣末每服一钱粥饮调下
　　简误
　　大肠素有火热及中暑热泄暴注肠风下血胃火齿痛及湿热积滞方盛滞下初起皆不宜服
　　补骨脂味辛大温无毒主五劳七伤风虚冷骨髓伤败肾冷精流及妇人血气堕胎一名破故纸【忌羊肉诸血得胡桃良】疏○补骨脂禀火土之气而兼得乎天令之阳故其味辛其气大温性则无毒阳中微隂降多升少入手厥隂心包络命门足太隂脾经能暖水脏隂中生阳壮火益上之要药也其主五劳七伤盖縁劳伤之病多起于脾肾两虚以其能暖水脏补火以生土则肾中真阳之气得补而上升则能腐熟水谷蒸糟粕而化精微脾气散精上归于肺以荣养乎五脏故主五脏之劳七情之伤所生病风虚冷者因阳气衰败则风冷乘虚而客之以致骨髓伤败肾冷精流肾主骨而藏精髓乃精之本真阳之气不固即前证见矣固其本而阳气生则前证自除男子以精为主妇人以血为主妇人血气者亦犹男子阳衰肾冷而为血脱气陷之病同乎男子之肾冷精流也大温而辛火能消物故能堕胎
　　主治参互
　　三因方治精气不固用破故纸青盐等分同炒为末每服二钱米饮下　普济方治小便无度肾气虚寒用破故纸十两酒蒸茴香十两盐炒为末酒糊丸梧子大每服百丸盐酒下或以末糁猪肾煨食之　婴童百问治小儿遗尿膀胱冷也夜属隂故小便不禁用破故纸炒为末每夜热汤服五分　和剂方补骨脂丸治下元虚败脚手沉重夜多盗汗纵欲所致此药壮筋骨益元气补骨脂四两炒香菟丝子四两酒蒸胡桃肉一两去皮沉香研细一钱半炼蜜丸如梧子大每服二三十丸空心盐汤温酒任下自夏至起冬至止日一服此乃唐宣宗时张寿太尉知广州得方于南番人有诗云三年时节向边隅人信方知药力殊夺得春光来在手青蛾休笑白髭须　经验方治虚劳男子女人五劳七伤下元虚冷一切风病四肢疼痛驻顔壮气乌髭须用补骨脂一斤酒浸一宿晒干却用乌油麻一升和炒令麻子声絶簸去只用补骨脂为末醋煮面糊丸如梧子大每服二三十丸空心温酒盐汤任下　又方治肾虚腰痛用破故纸一两炒为末温酒服三钱神効或加木香一钱　和剂局方青娥丸治肾气虚弱风冷乘之或血气相腰痛如折俛仰不利或因劳役伤骨或湿痹伤腰或堕跌损伤或风寒客或气滞不散皆令腰痛或腰间如物重坠用破故纸酒浸炒一斤杜仲去皮切片姜汁炒一斤胡桃肉去皮三十个为末以蒜捣膏一两和丸梧子大每空心温酒服二十丸妇人淡醋汤下常服壮筋骨活血脉乌髭须益顔色　夏子益竒疾方治玉茎不痿精滑无歇时时如针刺揑之则脆此名肾漏用破故纸韭子各一两为末每用三钱水二盏煎六分服日三次愈则止　二神丸治脾肾虚泻用破故纸炒半斤肉荳蔲生用四两为末肥枣研膏和丸梧子大每服五七十丸空心米饮下本事方加木香二两名三神丸　直指方治打坠腰痛瘀血凝滞用破故纸炒茴香炒辣桂等分为末每热酒服二钱　唐郑相国自叙云予为南海节度年七十五粤地卑湿伤于内外众疾俱作阳气衰絶服乳石补药百端不应元和七年有诃陵国舶主李摩诃知予病状遂传此方并药予初疑而未服摩诃稽首固请遂服之经七八日而觉应验自尔常服其功神効十年二月罢郡归京録方传之用破故纸十两净去皮洗过曝干酒浸蒸再曝捣筛令细胡桃瓤二十两汤浸去皮细研如泥更以好蜜和令如饴糖瓷器盛之旦日以暖酒二合调药十匙服之便以饭压如不饮酒人以暖熟水调之饵久则延年益气悦心明目补添筋骨但禁芸台羊肉余无所忌此物本自外番随海舶而来非中华所有番人呼为补骨脂语讹传为破故纸也王绍顔续传信方载其事颇详故録之按白飞霞方外竒方云破故纸属火收敛神明能使心包之火与命门之火相通故元阳坚固骨髓充实濇以治脱也胡桃属木润燥养血血属隂恶燥故油以润之佐破故纸有木火相生之妙故语云破故纸无胡桃犹水母之无虾也
　　简误
　　补骨脂阳药也凡病隂虚火动阳道妄举梦遗尿血小便短濇及目赤口苦舌干大便燥结内热作渇火升目赤易饥嘈杂湿热成痿以致骨乏无力者皆不宜服
　　缩砂蜜味辛温无毒主虚劳冷泻宿食不消赤白泄痢腹中虚痛下气
　　疏○缩砂蜜禀天地阳和之气以生故其味辛其气温其性无毒入足太隂阳明少隂厥隂亦入手太隂阳明厥隂可升可降降多于升阳也辛能散又能润温能和畅通逹虚劳冷泻脾肾不足也宿食不消脾胃俱虚也赤白滞下胃与大肠因虚而湿热与积滞客之所成也辛以润肾故使气下行兼温则脾肾之气皆和和则冷泻自止宿食自消赤白滞下自愈气下则气得归元故腹中虚痛自已也甄权用以止冷气痛止休息痢消化水谷温暖肝肾陈藏器用以主上气奔豚鬼疰邪气鬼疰必由于脾肾两虚隂阳乏絶故也日华子用以主一切气转筋霍乱转筋霍乱必由脾胃为邪所干胃气壅滞闭塞而成杨氏用以止痛安胎气结则作痛气逆则胎不安洁古用以治脾胃气结滞不散皆下气散结温中和胃入脾入肾入肝入命门入大肠之故耳
　　主治防互
　　缩砂蜜气味辛温而芬芳香气入脾辛能润肾故为开脾胃之要药和中气之正品若兼肾虚气不归元非此为向导不济殆胜桂附热毒之害多矣好古谓得人参益智则入脾得黄蘖茯苓则入肾得赤白石脂则入大小肠也　得人参橘皮藿香白茯苓白芍药炙甘草治泄泻兼呕吐及不思食　得藿香橘皮木治霍乱转筋腹痛吐泻　独用两许炒为末入食盐三钱滚汤一碗泡浸冷服治干霍乱累効　药性论治冷滑下痢不禁虚羸以缩砂仁为末以羊子肝薄切糁之瓦上焙干为末入干姜末等分饭丸梧子大每四十丸白汤下日二服　直指方治遍身肿满隂亦肿者用缩砂仁土狗一个等分研和老酒服之　简便方治痰气膈胀用砂仁捣碎以萝卜汁浸透焙干为末每服二钱食逺沸汤服　简便方治上气欬逆用砂仁洗净炒研生姜连皮等分捣烂热酒食逺泡服　温隐居方治子癎昏冐用砂仁和皮炒黒热酒调下二钱不饮者米饮下此方安胎止痛其効不可尽述　孙尚药方治妊娠胎动偶因所触或跌堕伤损致胎不安痛不可忍者用砂仁熨斗炒热去皮用仁捣碎每服二钱热酒调下须臾觉腹中胎动极热即胎已安矣神効　妇人良方治妇人血崩用砂仁于新瓦上焙研末米饮服三钱　直指方治牙齿疼痛缩砂仁常嚼之良　事林广记治一切食毒用砂仁末水服二钱
　　简误
　　缩砂蜜气味辛温阳药也凡腹痛属火泄泻得之暑热胎动由于血热咽痛由于火炎小儿脱肛由于气虚肿满由于湿热上气欬逆由于火冲迫肺而不由于寒气所伤皆须详察简别难以槩用误则有损无益勿易视也本非肺经药今亦有用之于欬逆者通指寒邪郁肺气不得舒以致欬逆之证若咳嗽多縁肺热此药即不应用矣
　　蓬莪茂味苦辛温无毒主心腹痛中恶疰忤鬼气霍乱冷气吐酸水解毒食饮不消酒磨服之又疗妇人血气丈夫奔防
　　疏○蓬莪茂感夏末秋初之气而得土金之味故其味苦辛其气温而无毒阳中隂降也入足厥隂肝经气分能破气中之血入气药发诸香主积聚诸气为最要之药与京三棱同用之良心腹痛者非血气不得调和即是邪客中焦所致中恶疰忤鬼气皆由气不调和脏腑壅滞隂阳乖隔则疫疠疰忤鬼气得以凭之茂气香烈能调气通窍窍利则邪无所容而散矣解毒之义亦同乎是其主霍乱冷气吐酸水及饮食不消皆行气之功也故多用酒磨又疗妇人血气结积丈夫奔防入肝破血行气故也多用醋磨郁金入心亦入肝专主血分亦散肝郁茂与三棱专能行气破积姜黄行气破血入脾为多
　　主治参互
　　得人参橘皮缩砂蜜京三棱肉荳蔲青皮麦蘖谷蘖木香消一切饮食停滞积聚及小儿症癖甚良　杨子建防命方治一切冷气抢心切痛发即欲死久患心腹痛时发者蓬莪茂醋煮二两木香煨一两为末淡醋汤下半钱　普济方治妇人血气游走作痛及腰痛茂同干漆等分为末酒服二钱腰痛核桃酒下保幼大全治小儿盘肠内钓痛以茂半两用阿魏
　　一钱化水浸周时焙研紫苏汤下一字　十全普救方治小儿气痛以茂炮熟为末热酒服一钱　保幼大全治初生吐乳不止用茂少许盐二厘乳一合煎三五沸去滓入牛黄二厘服之甚効　危氏得効方治浑身燎炮每个出水有靥一片如指甲大其泡复生抽尽肌肉即不可治用茂同三棱各五钱为末分三服酒调连进愈
　　简误
　　蓬莪茂行气破血散结是其功能之所长若夫妇人小儿气血两虚脾胃素弱而无积滞者用之反能损真气使食愈不消而脾胃益弱即有血气凝结饮食积滞亦当与健脾开胃补益元气药同用乃无损耳
　　白前味甘微温【蜀本云微寒】无毒主胸脇逆气咳嗽上气疏○白前感秋之气而得土之冲味故味甘辛气微温苏恭又谓微寒性无毒阳中之隂降也入手太隂肺家之要药甘能缓辛能散温能下以其长扵下气故主胸脇逆气咳嗽上气二病皆气升气逆痰随气壅所致气降则痰自降能降气则病本立拔矣微温微寒见人参条下
　　主治参互
　　寇宗奭曰白前能保定肺气治嗽多用以温药相佐使尤佳　仲景金匮要略治嗽而脉浮用泽漆汤中有白前苗似细辛而大根色白亦似白防又似牛膝脆而易折不若白微之可弯而不折也苦者非是外台方治久嗽吐血用白前桔梗桑根白皮各三两甘草炙一两水六升煮一升分三服忌猪肉菘菜深师方治久欬上气体肿短气昼夜倚壁不得卧常作水鸡声者白前汤主之白前二两紫菀半夏各三两大防七合以水一斗渍一宿煮取三升分作数十服苐进一服勿相继以须药力之行
　　简误
　　白前辛温走散下气之药性无补益凡欬逆上气欬嗽气逆由于气虚气不归元而不由于肺气因邪客壅实者禁用深师方中所主久欬上气体肿短气胀满当是有停饮水湿湿痰之病乃可用之病不由于此者不得轻施
　　白药味辛温无毒主金疮生肌
　　疏○白药禀天地清寒之气而兼金水之性故味辛经云气温日华子云冷当是辛寒之药无疑故无毒而能解毒金疮出血过多必发热热则作痛不得生肌矣凉血清热则其痛自止肌自生也又药性论亦可单用味苦能治喉中热塞噎痹不通胸中隘塞咽中常痛肿胀日华子云性泠消痰止嗽治渇并吐血喉闭消肿毒又云剪草根名白药详味二条所主皆解热散结之功则其为寒明矣入肺入胃不言可知主治参互
　　施州人取白药子并野猪尾二味洗净去粗皮焙干等分为末酒调服二钱许疗心气痛解热毒甚効又诸疮痈肿不散者取生根烂捣傅贴干则易之无生者用细末水调涂之亦可　崔元亮海上方治一切天行热病取白药研如面二钱浆水一大盏空腹顿服之便仰卧一食顷心头闷乱或恶心腹内如车鸣防刺痛良久当有吐利数行勿怪欲服药时先令煮浆水粥于井中悬着待泠若吐利过度即吃泠粥一碗止之不吃即困人　经验方治妊娠伤寒防胎以白药子为细末鸡子清调摊于绵纸上可如碗大自脐贴至脐下胎存生处干即以湿水润之　衍义又为治马肺热药有効　圣惠方治风热上壅咽喉不利白药三两黑牵牛五钱同炒香去牵牛一半为末防风末三两和匀每一钱水调服　又方治吐血不止白药煆存性糯米饮服三钱　又方治吐血不止白药煆存性糯米饮服三钱　又方治咽喉肿痛白药末一两龙脑香二分五厘生蜜和丸芡实大每含咽一丸　又方名铁罩散治胎热不安用白药子一两白芷五钱为末每服二钱紫苏汤下心烦热入白砂糖少许　经验良方治衂血不止红枣肉白药各煆存性等分为末糯米饮调服二钱许
　　简误
　　苦寒辛散之物凡病虽有血热吐衂等证若脾胃素弱易于作泄者勿服
　　莎草根味甘微寒无毒主除胸中热充皮毛久服令人益气长须眉
　　疏○莎草根禀天地温燥之气而兼得乎土金之味故其味甘应有苦辛微寒亦应微温无毒入足厥隂气分亦入手太隂经气厚于味阳中之隂降也血中之气药也能行十二经八脉气分得童子小便苦酒渍过良芎防为之使辛主散苦温主降泄肝主怒而苦急肺苦气上逆而主皮毛怒则气上逆逆则胸中热降则肝气平而胸中热除肺得安而皮毛自充须眉自长矣其云久服益气者是亦调气之功也苏颂又谓治心腹中客热膀胱间连脇下气妨常日忧愁不乐心忪少气东垣治一切气霍乱吐泻腹痛肾气膀胱冷气世医专用以治妇人崩漏带下月经不调者皆降气调气散结理滞之所致也盖血不自行随气而行气逆而郁则血亦凝涩气顺则血亦从之而和畅此女人崩漏带下月事不调之病所以咸需之耳然须辅之以益血凉血之药气虚者兼入补气药乃可奏功也海藏云本草不言治崩漏而方中用治崩漏是能益气而止血也又能逐去瘀血是推陈也凡气郁血滞必用之药童便浸透炒黒能止血治崩漏
　　主治参互
　　香附一斤童子小便浸透砂器中炒炒时不住手洒童便火勿过猛炒三昼夜为度川木耳四两纸包裹以新瓦两片夹定绳防泥固火煆存性觉烟起良久急去火取置冷地泠取出同香附研极细如面每五七分淡醋汤调空心服此治血崩秘方累试有验交感丹凡人中年精耗神衰盖由心血少火不下
　　降肾气惫水不上升致心肾隔絶荣卫不和上则多惊中则塞痞饮食不下下则虚泠遗精愚医徒知峻补下田非惟不能生水滋隂而反见衰悴但服此方半年屏去一切暖药絶嗜欲然后习袐固泝流之术其効不可殚述香附子一斤新水浸一宿炒黄同茯神四两为末蜜丸弹子大每早细嚼一丸以降气汤下降气汤用香附半两茯神二两炙甘草一两半为末防沸汤服前药　和剂局方升降诸气并一切气病痞胀喘哕噫酸烦闷虚痛走注常服开胃消痰散壅思食早行山行尤宜服之去邪辟瘴香附子炒四百两沈香十八两缩砂仁四十八两炙甘草一百二十两为末每服一钱盐汤防服　又方香附一斤砂仁八两炙甘草四两为末盐汤服治一切气疾心腹胀满噎塞噫气吞酸痰逆呕恶及宿酒不解　又方香附二十两乌药十两甘草炒一两为末盐汤服二钱能调中快气治心腹刺痛　集简方香附二两蕲艾五钱以醋汤同煮熟去艾炒为末醋糊丸白汤服二钱治心气痛腹痛少腹痛血气痛不可忍　仁存方香附皂荚水浸半夏各一两白矾末半两姜汁面糊丸姜汤下一二钱治停痰宿饮风气上攻胸膈不利　同南星等分为末姜汁糊丸治老少痃癖往来疼痛　集简方香附末二钱以海藻一钱煎酒空心调下并食海藻治防疝胀痛及小肠气　妇人良方香附炒一两荔枝核烧存性半两为末每二钱米饮调下治血气刺痛　瑞竹堂方四制香附丸香附一斤分作四分用酒醋盐水童便各浸春三夏一秋五冬七日淘净晒捣微焙为末醋糊丸梧子大每酒下七十丸治女人经不调兼诸病瘦人加泽兰赤茯苓末二两气虚加四君子料血虚加四物料　济生方香附四两茯苓甘草炙各一两橘红二两为末沸汤下二钱治妇人气盛血衰变生诸证头晕腹满皆宜　独用炒为末极热酒服二钱立愈下血血崩或五色漏带竝宜常服滋血调气乃妇人之仙药也同赤芍药为末加盐一捻煎服治赤白带下及崩漏不止　君缩砂仁炙甘草能临产顺胎九月十月服此永无惊恐　独用为末童溲调下二钱治气郁吐血　君川芎治气郁头痛　独用为末莱菔子煎汤早夜各服二钱治耳卒聋闭
　　简误
　　香附香燥苦温带辛凡月事先期者血热也法当凉血禁用此药误犯则愈先期矣
　　胡黄连味苦平无毒主久痢成疳伤寒欬嗽温疟骨热理腰肾去隂汗小儿惊癎寒热不下食霍乱下痢【唐本云大寒主骨蒸劳热补肝胆明目治冷热泄痢益顔色厚肠胃治妇人胎蒸虚惊治三消五痔大人五心烦热恶菊花参白鲜皮解巴豆毒服之忌猪肉令人漏精折之尘出如烟者真肉似鸜鹆眼者良】
　　疏○胡黄连得天地清肃隂寒之气故其味至苦其气大寒性则无毒善除湿热故主久痢成疳及冷热泄痢厚肠胃伤寒欬嗽者邪热在手太隂足阳明也温疟骨蒸者热在骨间也理腰肾去隂汗者肾虚湿热下流客之使热伏肾间也小儿惊癎寒热不下食者热则生风故发惊癎热在胃口故不下食也心主五色脾胃主肌肉二经湿热去则顔色自佳也三消五痔大人五心烦热者无非湿热在肠胃及火在五脏间也大寒至苦极清之性能清热自肠胃以次于骨一切湿热邪热隂分伏热所生诸病莫不消除主治参互
　　苏颂图经治伤寒劳复身热大小便赤如血色者胡黄连一两山栀仁二两入蜜半两拌和炒令微焦二味捣罗为末用猪胆汁和丸梧子大每服用生姜二片乌梅一枚童便三合浸半日去滓食后暖童便令温下十丸临卧再服甚効　全幼心鉴治小儿疳热肚胀潮热髪焦不可用大黄黄芩伤胃之药恐生别证以胡黄连五钱五灵脂一两为末雄猪胆汁和丸菉豆大米饮服一二十丸　钱乙小儿方诀治脾热疳疾用胡黄连川黄连各半两硃砂二钱半为末入猪胆内紥定以杖子钓悬于砂锅内浆水煮一炊久取出研烂入芦荟麝香各一分饭和丸麻子大每服五七丸至一二十丸米饮下　又方治小儿黄疸胡黄连川黄连各一两为末用王瓜一个去瓤留盖入药在内合定面裹煨熟去面捣丸菉豆大量大小温水下
　　简误
　　胡黄连气味苦寒之至设使隂血太虚真精耗竭而胃气脾隂俱弱者虽见如上诸证亦勿轻投即欲用之亦须与健脾安胃等药同用乃可无弊慎之
　　鳢肠味甘酸平无毒主血痢针灸疮发洪血不可止者傅之立已汁涂髪眉生速而繁
　　疏○鳢肠正禀北方坎水之气故其汁黒其味甘酸平而无毒纯隂之草也入肾入肝亦入胃与大小肠善凉血须髪白者血热也齿不固者肾虚有热也凉血益血则须髪变白而齿亦因之而固矣故古今变白之草当以兹为胜本经主血痢及针灸疮发洪血不可止者傅之立已涂眉髪生速而繁萧炳又谓能止血排脓通小肠傅一切疮膏防鼻中添脑者盖以血痢由于血分为湿热所伤针灸疮发洪血不止亦縁病人素有血热及加艾火则益炽矣血凉则不出荣血热壅则生脓凉血则自散小肠属丙火有热则不通荣血热解则一切疮自愈脑为髓之海热则消火能消物故也鼻窍通气于脑故以膏防鼻中使脑中热散无邪剥蚀则脑自益矣之数者何非凉血益血之功也
　　主治参互
　　孙真人千金月令方有金陵煎能益髭须变白为黒金陵草一秤六月后收拣青嫰无泥土者不用洗抹净摘去黄叶烂捣新布绞取汁以纱绢滤过入通油器鉢盛之日中煎五日又取生姜一斤绞汁白蜜一斤合和日中煎以栁木勿停手搅待如稀饧药乃成矣每早及午后各服一匙以温酒一盏化下如欲作丸日中再煎令可丸每服三十丸及时多合为佳摄生众妙用方取旱莲草根一斤用无灰酒洗净青盐四两淹三宿同汁入油锅中炒存性研末日用擦牙连津咽之能乌须固齿又方旱莲一两半麻篐饼三两升麻青盐各一两半诃子连核二十个皂角三挺晚蚕沙二两炒为末薄醋面糊丸弹子大晒干入泥瓶中火煆令烟出存性取出研末日用揩牙　又方取汁滴鼻中治偏正头痛　同蓝叶各一握油一斤入浸密封四十九日每卧时以铁匙防一切眼疾瞖膜遮障凉脑再摩顶上四十九遍久久甚佳亦治头痛能生髪　同车前草等分杵取汁每空心服三杯治小便溺血　独用瓦上焙研每米饮下二钱治肠风脏毒下血不止　独用捣汁冲极热酒饮治痔漏疮发外即以滓傅患处重者不过三服　同盐少许揉擦掌心治风牙疼痛
　　简误
　　鳢肠性冷隂寒之质虽善凉血不益脾胃病人虽有血热一见脾胃虚败饮食难消及易溏薄作泄者勿轻与服孙真人方用姜汁和剂盖防其冷而不利于肠胃故也不用姜汁椒红相兼修事服之者必腹痛作泄宜详审之
　　使君子味甘温无毒主小儿五疳小便白浊杀虫疗防痢俗传因潘州郭使君疗小儿多是独用此物后医家因号为使君子
　　疏○使君子得土之冲气而兼感乎季春之令以生故其味甘其气温其性无毒甘入脾故入足太隂阳明为补脾健胃之要药小儿五疳便浊防利及腹虫莫不皆由脾虚胃弱因而乳食停滞湿热瘀塞而成脾健胃开则乳饮自消湿热自散水道自利而前证俱除矣不苦不辛而能杀疳蚘此所以为小儿上药也
　　主治参互
　　得芦荟芜荑滑石麦芽厚朴橘皮治一切疳疾神効又方治小儿脾疳使君子芦荟等分为末米饮每
　　服一钱　全幼心鉴治小儿蛔痛口流涎沬使君子为末五更米饮调服一钱　简便方治小儿虚肿头面隂囊俱浮使君子肉一两蜜五钱炙尽为末每食后米汤服一钱　普济方治头面疮使君子仁以香油少许浸三五枚临卧时细嚼香油送下久久自愈　集简方治虫牙疼痛使君子煎汤频嗽
　　简误
　　小儿泄痢有赤积是暑气所伤禁与肉豆蔲诃子等涩热药同用亦忌食热物及饮热茶犯之即泄
　　白豆蔲味辛大温无毒主积冷气止吐逆反胃消谷下气【入药去皮微焙用】
　　疏○白豆蔲感秋燥之令而得乎地之火金故其味辛其气大温其性无毒好古大辛热味薄气厚轻清而升阳也浮也入手太隂亦入足阳明经味大辛也气大温也宜其主积冷气及伤冷吐逆因寒反胃也暖能消物故又主消谷温能通行故主下气东垣用以散肺中滞气寛膈进食去白睛翳膜散滞之功也主治参互
　　得人参生姜橘皮藿香治胃虚反胃及因寒呕吐殊验　得半夏橘红生姜白术茯苓治寒痰停胃作呕吐似反胃　得橘皮白术白蒺藜决明子甘菊花蜜花木贼草谷精草理脾虚白睛生障翳　得藿香橘皮木香理上焦滞气加乌药香附紫苏治妇人一切气逆不和　佐参术姜橘治秋深疟发寒多热少呕吐胃弱饮食不进良　同扁豆五味子橘红木能解酒毒及中酒呕吐恶心　张文仲备急方治胃冷恶心食已即欲吐用白豆蔲三枚捣细好酒一盏温服并饮数服佳　肘后方治人忽恶心多嚼白豆蔲子最佳　危氏得効方治小儿吐乳胃寒者白豆蔲缩砂蜜各十四个生炙甘草冬二钱为末常掺入儿口中　济生方治脾虚反胃白豆蔲缩砂蜜各二两丁香一两陈廪米一升黄土炒焦去土细研姜汁和丸每二三钱姜汤下名太仓丸
　　简误
　　白豆蔲辛温其治在因寒呕吐反胃其不因于寒及阳虚者皆不得入故凡火升作呕因热腹痛法咸忌之
　　剪草凉无毒治恶疮疥癣风瘙根名白药【叶如茗而细】疏○剪草禀天地清寒至隂之气以生故藏器云味苦其气寒凉性应无毒主诸恶疮疥癣风瘙瘘蚀者以诸痛痒疮疡皆属心火苦寒能降火而凉血清热故主之也湿热生虫苦能杀虫寒能除热故有虫浸酒服
　　主治参互
　　洁古专以主上部血而与牡丹皮天门冬麦门冬同用　许学士本事方云剪草治痨瘵吐血肺损及血妄行名神传膏其法每用一斤洗净晒为末入生蜜二斤和为膏以器盛之不得犯铁器九蒸九曝日一蒸曝病人五更起面东坐不得语言以匙抄药如粥服之每服四两服已良久以稀粟米饮压之药只冷服米饮亦勿太热或吐或下皆不妨如久病肺损咯血只二服愈寻常咳嗽血妄行每服一匙可也有一贵妇病瘵得此方九日药成前一夕病者梦人戒令翌日勿乱服药次日将服之为屋上土坠器中不可服再合既成又将服之为婢覆器又不得服又再合未就而夫人卒矣此药之异如此若小小血妄行一啜而愈矣此药妙絶若此而世失传惜哉　中藏经治风虫牙痛剪草细辛藁本等分煎水热漱少顷自止　和剂局方有滑肌散治风邪客于肌中浑身瘙痒致生疮疥及脾肺风毒攻冲生疮干湿日久不瘥用剪草七两不见火轻粉一钱为末掺之干者麻油调搽
　　简误
　　剪草大苦大寒之药虽治血热妄行神効若脾肾俱虚胃口薄弱见食欲呕及不思食泄泻者勿遽投之法当先理脾胃俟能进食而后施治乃可
　　豆蔲味辛温无毒主温中心腹痛呕吐去口臭气【开寳主下气止霍乱一切冷气消酒毒东垣调中补胃健脾消食去客寒心与胃痛　自果部移入】
　　疏○豆蔲得地二之火气而有金复兼感乎夏末秋初之令以生故别録谓其味辛气温而性无毒海藏又云大辛热阳也浮也入足太隂阳明经盖辛能破滞香能入脾温热能袪寒燥湿故主温中及寒客中焦心腹痛中寒呕吐也脾开窍于口脾家有积滞则瘀而为热故发口臭醒脾导滞则口气不臭矣辛散温行故下气寒客中焦饮食不消气因闭滞则霍乱又散一切冷气消酒毒者亦燥湿破滞行气健脾开胃之功也产闽之建宁者气芳烈类白豆蔲善散冷气疗胃脘痛理中焦产滇贵南粤者气猛而浊俗呼草果者是也善破瘴疠消谷食及一切宿食停滞作胀闷及痛
　　主治参互
　　入人参养胃汤能消一切宿食开拓中焦滞气　药性论云草豆蔲单用能主一切冷气　千金方治心腹胀满短气用草豆蔲一两去皮为末以木生姜汤调服半钱圣济总録治霍乱烦渇草豆蔲黄连各一钱半乌豆五十粒生姜三片水煎服　济生方治气虚瘅疟热少寒多或单寒不热或虚热不寒用草果仁熟附子等分水一盏姜七片枣一枚煎半盏服名果附汤医方大成亦用治脾寒疟大便泄而小便多不能食者　百一选方治脾肾不足虚寒泄泻草果仁一两以舶上茴香一两炒香去茴不用吴茱茰一两汤泡七次同破故纸一两炒香去故纸不用胡卢巴一两同山茱萸一两炒香去茱萸不用三味为末酒糊丸每六七十丸盐汤下　肘后方香口辟臭草豆蔲细辛为末含之　直指方治脾痛胀满草果仁二个酒煎服之
　　简误
　　豆蔲性温热味大辛本是袪寒破滞消食除瘴之药凡疟不由于瘴气心痛胃脘痛由于火而不由于寒湿热瘀滞暑气外侵而成滞下赤白里急后重及泄泻暴注口渇湿热侵脾因作胀满或小水不利咸属暑气湿热皆不当用犯之増剧
　　藿香微温疗风水毒肿去恶气疗霍乱心痛【自本部移入】疏○藿香禀清和芬烈之气故其味辛其气微温无毒洁古辛甘又曰甘苦气厚味薄浮而升阳也东垣可升可降阳也入手足太隂亦入足阳明经风水毒肿病在于脾恶气内侵亦由脾虚邪入霍乱心腹痛皆中焦不治之证脾主中焦香气先入脾理脾开胃正气通畅则前证自除矣苏颂以为脾胃吐逆为要药洁古谓其助胃气开胃口进饮食海藏谓其温中快气肺虚有寒及寒鬰热壅于上焦饮酒口臭煎汤饮之皆辛温入肺入脾清上治中之功也
　　主治参互
　　得缩砂蜜炒盐治霍乱　得人参橘皮木茯苓缩砂蜜治吐泻转筋霍乱　得木香沉水香乳香缩砂蜜则辟恶气治中恶心腹防痛　入顺气乌药散则补肺入黄耆四君子汤则补脾入桂苓甘露饮治中暑吐泻　得木香丁香紫苏叶人参生姜治暴中寒邪吐逆不止　经效济世方升降诸气藿香一两香附炒五两为末每以白汤防服一钱　百一选方治霍乱吐泻垂死者服之回生用藿香叶陈皮各半两水煎温服　禹师经騐方治暑月吐泻滑石二两藿香二钱五分丁香五分为末每服二钱淅米泔调服简误
　　藿香虽能止呕治吐逆若病因隂虚火旺胃弱欲呕及胃热作呕中焦火盛热极温病热病阳明胃家邪实作呕作胀法竝禁用
　　假苏味辛温无毒主寒热防瘘瘰疬生疮破结聚气下瘀血除湿痹【自菜部移入】
　　疏○假苏荆芥也得春气善走散故其气温其味辛其性无毒升也阳也春气升风性亦升故能上行头目肝主风木故能通肝气行血分能入血分之风药也故能发汗其主寒热者寒热必由邪盛而作散邪解肌出汗则寒热自愈防瘘由热结于足少阳阳明二经火热郁结而成瘰疬为病亦属二经故也生疮者血热有湿也凉血燥湿疮自脱矣破结聚气者辛温解散之力也下瘀血入血分辛以散之温以行之之功用也痹者风寒湿三邪之所致也袪风燥湿散寒则湿痹自除矣
　　主治参互
　　得白颈蚯蚓同捣取汁解阳明经热病汗出立已得童子小便调服立苏血晕　千金方治头项风强八月后取荆芥穂作枕及铺牀下立春日去之　又方治风热牙疼用荆芥根乌桕根葱根等分煎汤频含漱之用经騐方治一切偏风口眼防斜用青荆芥一斤青薄荷一斤同捣汁于甆器中熬成膏留三分之一将二分日干为末以膏和丸如梧子大每三十丸白汤下早暮各一服忌动风物　又方治中风口噤荆芥穂为末酒服二钱立愈名荆芥散贾似道云此方出曽公谈録前后用之甚验其子名顺者病已革服之立定真再生丹也　华陀愈风散治妇人产后中风口噤手足瘈疭如角弓或产后血晕不省人事四肢强直或心眼倒筑吐泻欲死用荆芥穂微焙为末每服三钱豆淋酒调服或童便服之口噤则挑齿灌之龈噤则灌入鼻中其効如神大扺产后虚甚则汗出而腠理疎易于中风也　戴原礼独行散治产后血晕风虚精神昏冒荆芥穂一两三钱桃仁去皮尖五钱为末水服三钱若喘加杏仁去皮尖炒甘草炙各三钱　妇人良方治产后鼻衂荆芥穂末童便服二钱海上方也　简便方治大便下血用荆芥二两槐花一两同炒紫为末每三钱清茶送下　活法机要治瘰疬溃烂牵至胸前两腋块如茄子大或牵至两肩上四五年不能疗者皆治之其効如神晋陵朱守仁传云其项不能回顾用此数日减可如疮烂破者用荆芥根下一叚剪碎煎沸待温洗良久看烂破处紫黒以针一刺去血再洗三四次愈用樟脑雄黄等分为末麻油调扫上出水次日再洗再扫以愈为度　普济方治一切疥疮荆芥末以地黄自然汁熬膏和丸如梧子大每服三十五丸茶酒任下龙木论治一切眼疾血劳风气头痛头旋目用荆芥穂末每酒服三钱　普济方治癃闭不通小便急痛无问久新荆芥大黄为末等分每温水服三钱小便不通大黄减半大便不通荆芥减半名倒换散简误
　　荆芥风药之辛温者也主升主散不能降亦不能收病人表虚有汗者忌之血虚寒热而不因于风湿风寒者勿用隂虚火炎面赤因而头痛者慎勿误入
　　苏味辛温主下气除寒中其子尤良【忌与鲤鱼同食生毒疮自菜部移入】疏○苏紫苏也得天阳和之气故温兼地之金味故辛辛则善散温能通气故主下气除寒中也子尤良者以其善降气也入手少隂太隂足阳明经孟诜谓其除寒热治一切冷气日华子谓其补中益气治心腹胀满止霍乱转筋开胃下食止脚气通大小肠苏颂谓其通心经益脾胃煮饮尤胜与橘皮相宜时珍谓其解肌发表散风寒行气寛中消痰利肺和血温中止痛定喘安胎解鱼蟹毒
　　子味辛温无毒主下气除寒温中甄权用以治上气欬逆冷气及腰脚中湿气风结气研汁煮粥常食令人肥白身香日华子谓其能止霍乱呕吐反胃消五膈消痰止嗽润心肺冦宗奭用以治肺气喘急皆辛温能散结而兼润下之力也
　　主治参互
　　苏阳草也解肌散寒苏表辟恶之要药　入参苏饮治表虚人伤风久不愈　入苏沉九寳汤解利伤风寒咳嗽　肘后方治感寒上气苏叶三两橘皮四两酒四升煮一升半分再服　又方治霍乱胀满未得吐下生苏捣汁饮之佳干苏煮饮亦妙　金匮要略疗食蟹中毒紫苏煮汁饮二升　普济方治欬逆上气苏茎叶二钱人参一钱水一钟煎数沸服　济生方顺气利肠紫苏子麻仁等分研烂水滤取汁同米煮粥食之　圣惠方治风顺气利肠寛中用苏子一升微炒杵以生绢袋盛于三斗清酒中浸三宿少炒食之　药性论治一切冷气苏子良姜橘皮等分蜜丸梧子大每服十丸空心酒下又用治风湿脚气简便方治上气欬逆紫苏子入水研滤汁同粳米煮简误
　　苏叶其气芬芳其味辛其性温纯阳之草也故善发散解肌出汗病属隂虚因发寒热或恶寒及头痛者慎勿投之火升作呕者亦不宜服惟可用子
　　香薷味辛微温主霍乱腹痛吐下散水肿【菜部移入】
　　疏○香薷丹溪谓其有金与水然亦感夏秋之气以生者故其味辛其气微温而无毒可升可降阳也入足阳明太隂手少隂经辛散温通故能解寒欝之暑气霍乱腹痛吐下转筋多由暑月过食生冷外邪与内伤相并而作辛温通气则能和中解表故主之也散水肿者除湿利水之功也孟诜谓其去热风卒转筋者煮汁顿服半升即止为末水调服止鼻衂日华子谓其下气除烦热疗呕逆冷气汪颖谓其夏月煮饮代茶可无热病调中温胃含汁嗽口去臭气主治参互
　　香薷饮有十味者有六味者有加黄连者虽同为袪暑之药然脾胃肾俱虚之人当以十味者为凖除有肺热咳嗽病者去人参白术黄耆　治水肿以之为君当同人参术木茯苓橘皮白芍药车前子良和剂局方香薷饮治一切伤暑或暑月卧湿当风或生冷不节真邪相干便致吐利或发热头痛体痛或心腹痛或转筋或干呕或四肢逆冷或烦闷欲死竝用香薷一斤厚朴姜制扁豆微炒各半斤剉散每用五钱水二盏煎一盏水中沉冷连进二服立効活人书去扁豆入黄连四两姜汁同炒黄色　外台秘要治水病洪肿气胀食不消干香薷五十斤剉入釡中以水淹过三寸煮使气尽去滓澄之微火煎至可丸丸如梧子大一服五丸日三服渐加之以小便利则愈宜有术同煎　外台秘要薷术丸治暴水风水气水通身皆肿服至小便利为効用香薷叶一斤熬成膏加白术末七两和丸梧子大每服十丸米饮下日五夜一服　肘后方治心烦脇痛连胸欲死者香薷捣汁二升服　圣济总録治鼻衂不止香薷研末水服一二钱　肘后方治舌上出血如钻孔者香薷煎汁服一升日三进　千金方治口臭香薷一把煎汁含之　食医心镜主心烦去热取煎汤作羮煮粥及生食亦得　子母秘録治小儿白秃髪不生汁出惨痛浓煮陈香薷汁入猪脂少许和胡粉傅之　衍义云治霍乱不可缺用之无不効　雷公云凡采得去根留叶细剉曝干勿令犯火服至十两一生不得食白山桃也
　　简误
　　香薷性温不宜热饮故治乘凉饮冷寒与暑气相激是阳气为隂邪所遏以致头疼发热恶寒烦躁口渇或吐或泻或霍乱者宜用此药以发越阳气散水和脾则愈若夫饮食不节劳役斵防之人伤暑热而病大热大渇汗泄如雨烦躁喘促或泻或吐者乃劳倦内伤之证宜从东垣人参白虎汤清暑益气汤桂苓甘露饮之类以泻火益元可也然中热不吐泻者宜人参白虎汤吐泻者宜清暑益气汤桂苓甘露饮设用香薷是重虚其表而又济之以温则误矣盖香薷乃夏月解表之药表无所感而中热为病何假于此哉误则损人表气戒之戒之
　　薄荷味辛苦温无毒主贼风伤寒发汗恶气心腹胀满霍乱宿食不消下气煮汁服亦堪生食饮汁发汗大解劳烦【菜部移入】
　　疏○薄荷感杪春初夏之气而得乎火金之味金胜火劣故辛多于苦而无毒洁古辛凉浮而升阳也入手太隂少隂经辛合肺肺主皮毛苦合心而从火化主血脉主热皆阳脏也贼风伤寒其邪在表故发汗则解风药性升又兼辛温故能散邪辟恶辛香通窍故治腹胀满霍乱食疗以为能去心家热故为小儿惊风风热家引经要药辛香走散以通闗节故逐贼风发汗者风从汗解也本非脾胃家药安能主宿食不消上升之性亦难主下气劳乏属虚非散可解三疗俱非明者当自别之
　　主治参互
　　风热上壅斯为要药　入噙化丸以之为君主隂虚肺热咳嗽甚良加生干姜并治伤风寒咳嗽　佐漆叶苦参何首乌胡麻仁荆芥穂生地黄蒺藜子石菖蒲苍术治大麻风去苍术加赤茎狶莶治紫云风同贝母荆芥穂参斑猫佐肥皂能治瘰疬　外台秘要治水入耳中捣汁滴入立验　孙真人用以辟邪毒除劳气令人口气香洁煎汤洗漆疮　日华子用以治中风失音吐痰　苏颂主伤风头脑风通闗节及小儿风涎为要药　东垣用以清头目除风热故可疗风瘙瘾及涂蜂螫　简便单方清上化痰利咽膈治风热上壅以薄荷叶为末炼蜜丸芡实大每噙一丸　医学集成治舌胎语蹇薄荷自然汁和白蜜姜汁少许擦之　明目经验方治眼赤烂薄荷以生姜汁浸一宿晒干为末每用一钱沸汤泡洗济生方治瘰疬结核或破未破以新薄荷二斤取
　　汁皂荚一挺水浸去皮捣取汁同于银石器内熬膏入连翘末半两连白青皮陈皮黒牵牛半生半炒各一两皂荚仁一两半同捣和丸梧子大每服三十丸煎连翘汤下　张杲医説疗火毒生疮因炙火火气入内两股生疮汁水淋漓者用薄荷煎汁频涂立愈简误
　　病人新瘥勿服以其发汗虚表气也咳嗽若因肺虚寒致之而无热证者勿服以其当补而愈也隂虚人发热勿服以出汗则愈竭其津液也脚气类伤寒勿服以其病在下而属脾故也血虚头痛非同诸补血药不可用小儿身热由于伤食者不可用小儿身热因于疳积者不可用小儿痘疮诊得气虚者虽身热初起亦不可用







　　神农本草经疏卷九
<子部,医家类,神农本草经疏>
　　钦定四库全书
　　神农本草经疏卷十
　　明　缪希雍　撰
　　草部下品之上
　　总六十二种今疏其要者一十六种
　　附子　　　　半夏　　　　　大黄
　　葶苈　　　　桔梗　　　　　草蒿
　　旋复花　　　藜芦　　　　　射干
　　常山　　　　甘遂　　　　　白敛
　　白及　　　　大防　　　　　贯众
　　羊踯躅
　　附子味辛甘温大热有大毒主风寒欬逆邪气温中金疮破症坚积聚血瘕寒湿踒躄拘挛膝痛脚疼冷弱不能行步腰脊风寒心腹冷痛霍乱转筋下痢赤白坚肌骨强隂又堕胎为百药长冬月采为附子春采为乌头【忌豉汁得蜀椒食盐可引之下行地胆为之使恶蜈蚣长防风黑豆甘草黄耆人参童便犀角】
　　疏○附子全禀地中火土燥烈之气而兼得乎天之热气故其气味皆大辛大热微兼甘苦而有大毒气厚味薄阳中之隂降多升少浮中沉无所不至入手厥隂命门手少阳三焦兼入足少隂太隂经其性走而不守得甘草则性缓得肉桂则补命门本经主风寒欬逆邪气寒湿踒躄拘挛膝痛脚疼冷弱不能行步以此诸病皆由风寒湿三邪客之所致也邪客上焦则欬逆邪客下焦则成踒躄拘挛膝痛脚疼冷弱不能行步此药性大热而善走故亦善除风寒湿三邪三邪祛则诸证自瘳矣症坚积聚血瘕皆血分虚寒凝而不行所成血得热则行故能疗之其主金疮亦谓金疮为风寒所郁击血瘀不活之证而非血流不止之金疮也别录又主腰脊风寒脚气冷弱心腹冷痛及脾虚寒客中焦为霍乱客下焦肝肾之分为转筋借诸补气药则温中补血药则强隂坚肌骨火能消物气性热极入血善行故善坠胎为百药长引参术黄耆茯苓则温暖脾胃除脾湿祛肾寒补下焦阳虚佐之以桂则除脏腑沈寒三焦厥逆湿淫腹痛胃寒蚘动气虚经闭补阳虚散虚壅亦可入足太阳少隂故治督脉为病脊强而厥督脉夹脊而上并足太阳膀胱经膀胱者肾之府故主之也天雄乌头附子本是同生第其形质有异老嫰或殊大热大毒则未始有别也
　　主治叅互
　　附子得生干姜桂枝主伤寒直中隂经温中散寒而能出汗　佐人参兼肉桂五味子则补命门相火不足囘阳有神　得人参肉桂治元气虚人暴寒之气入腹腹痛作泄完谷不化小水不禁佐白术为除寒湿之圣药　得黄耆人参炙甘草白药橘皮五味子主痈疽溃后去脓血过多以致饮食不进恶心欲呕饮食不化不生肌肉亦主久漏冷疮　得人参白药炙甘草砂仁橘皮主小儿慢惊加莲肉白藊豆则治吐泻不止　得术桂牛膝木瓜橘皮主寒疝痛极立止　得术木瓜石斛萆薢薏苡仁橘皮茯苓治风湿麻痹肿痛脚气之无热证者辄騐　得人参橘皮主久病呕哕反胃虚而无热者良　经曰肾苦燥急食辛以润之附子同肉桂之辛入八味丸以润肾燥阳虚无热证者宜之
　　简误
　　附子既禀地二之火气兼得乎天之热气以生是隂阳凑合无非火热为性气味皆然毒可知已论其性质之所能乃是退隂寒益阳火兼除寒湿之要药引补气血药入命门益相火之上剂若非隂寒寒湿阳虚气弱之病而误用之于隂虚内热血液衰少伤寒温病热病阳厥等证靡不立毙谨列其害如左医师司命宜详玩而深鉴之亦生人之大幸也伤寒阳厥其外证虽与隂厥相类而其内实不相侔何者阳厥之病若系伤寒温疫其先必发热头疼口渇其后虽头不疼而表热已除然必面赤颧红二便不利小水必赤或短少是其候也此当下之病也产后血虚角弓反张病名曰痉痉者劲也是去血过多隂气暴虚隂虚生内热热则生风故外兼现乎风证其实乃隂血不足无以荣养于筋所致足厥隂肝家大虚之候此宜益隂补血清热则愈也故凡病人一见内热口干咽干口渴渴欲引饮咳嗽多痰烦躁五心烦热骨蒸劳热恶寒隂虚内热外寒虚火上攻齿痛脾隂不足以致饮食无味小便黄赤短澁及不利大便不通或燥结腹内觉热闷喜饮冷浆及鲜果畏火及日光兼畏人声木声虚阳易兴梦泄不止产后发热产后血行不止及恶疮臭秽小产増寒壮热中暑厥晕隂虚头晕中暑暴泄利下如火赤白滞下小儿中暑伤食作泄小便短赤口渴思饮血虚腹痛按之即止火炎欲呕外类反胃而恶热焦烦得寒暂止中热腹中绞痛中暑霍乱吐泻或干霍乱或久疟寒热并盛或赤白浊赤白淋尿血便血血崩吐衂齿防舌上出血目昏神短耳鸣盗汗汗血多汗恶热老人精絶阳痿少年纵欲伤精以致隂精不守精滑脑漏妇人血枯无子血枯经闭肾虚小便余沥血虚大便燥结隂虚口苦舌干心经有热梦寐纷纭下部湿热行履重滞湿热痿痹湿热作泄湿热脚气小儿急惊内热痘疮干焦黑陷痘疮火闭不出痘疮皮薄娇红痘疮因热咬牙痘疮挟热下利痘疮余毒生痈中风僵仆不语中风口眼歪邪中风语言蹇涩中风半身不遂中风痰多神昏一切痈疽未溃金疮失血发痉血虚头痛偏头风痛上来内外男妇小儿共七十余症病属隂虚及诸火热无闗阳弱亦非隂寒法所均忌倘误犯之轻变为重重者必死枉害人命此药居多临证施治宜谨审之世徒见其投之阳虚之候肺肾本无热证者服之有起死之殊功而不知其用之隂虚如上诸病亦复下咽莫救故特深着其害以表其非尝试轻用之药也业医君子可不慎诸
　　半夏味辛平生微寒热温有毒主伤寒寒热心下坚下气咽喉肿痛头胸胀欬逆肠鸣止汗消心腹胸膈痰热满结咳嗽上气心下急痛坚痞时气呕逆消痈肿堕胎疗痿黄恱泽面目生令人吐熟令人下用之汤洗令滑尽【射干为之使恶皂荚畏雄黄生姜干姜秦皮鼈甲反乌头忌羊血海藻饴糖】
　　疏○半夏得土金之气兼得乎天之燥气故其味辛平苦温火金相搏则辛而有毒洁古谓味辛苦性温气味俱薄沈而降好古谓其辛厚苦轻阳中隂也入足太隂阳明少阳亦入手少隂经柴胡为之使辛温善散故主伤寒邪在表里之间徃来寒热苦善下泄邪在胸中则心下坚胸胀欬逆邪在上焦则头邪在少隂则咽喉肿痛别录亦谓其消心腹胸膈痰热满结欬逆上气心下急痛坚痞时气呕逆亦皆邪在上焦胸中之所致故悉主之也中焦者足太隂之所治也有湿有热清浊不分则肠鸣湿热胜则自汗入足太隂故幷主之辛能散结故消痈肿脾家湿热则面色痿黄实脾分水燥湿则前证俱除面目因而滑泽矣辛温有毒故堕胎也
　　主治叅互
　　张仲景伤寒论小结胸痛正在心下按之则痛脉浮而滑者小陷胸汤主之半夏半升黄连一两栝楼实大者一个水六升先煮栝楼至三升去滓内二味煮取二升分三服　又治少隂咽痛生疮不能言语声不出者苦酒汤主之半夏七枚打碎鸡子一枚头开一窍去黄纳苦酒令小满入半夏在内以环子坐于炭火上煎三沸去滓置杯中时时咽之极騐未瘥更作　金匮要略治支饮作呕呕家本渴不渴者心下有支饮也或似喘不喘似呕不呕似哕不哕心下愦愦并宜小半夏汤用半夏泡七次一升生姜半升水七升煮一升五合分温服　又治呕哕悸谷不得下半夏加茯苓汤半夏一升生姜半斤茯苓三两切以水七升煎一升半分温服之　又心下悸忪半夏麻黄丸半夏麻黄等分为末蜜丸小豆大每服三十丸日三　又呕吐反胃大半夏汤半夏三升人参三两白蜜一升水一斗二升和之一百二十遍煮取三升半温服一升日再服亦治膈间支饮　又张仲景方治黄疸喘满小便自利不可除热者用半夏半斤生姜半斤水七升煮一升五合分再服有一人气结而死心下暖以此少许入口其人遂活　洁古活法机要方风痰头晕呕逆目面青黄色脉者水煮金花丸用生半夏生天南星寒水石煅各一两天麻半两雄黄二钱小麦面三两为末水和成餠水煮浮起漉出捣丸梧子大每服五十丸姜汤下极效亦治风痰咳嗽二便不通风痰头痛　又治风痰喘逆兀兀欲吐晕欲倒半夏一两雄黄三钱为末姜汁浸蒸餠丸梧子大每服三十丸姜汤下已吐者加槟榔　又治湿痰咳嗽面黄体重嗜卧兼食不消脉缓者白术丸用半夏南星各一两白术一两半为末薄糊丸梧子大每服五十丸姜汤下　又治气痰咳嗽面白气促洒淅恶寒愁忧不乐脉濇者玉粉丸用半夏南星各一两官桂半两为末糊丸梧子大每服五十丸姜汤下　和剂局方治停痰畱饮胸膈满闷气短恶心饮食不下或吐痰水茯苓半夏汤用半夏泡五两茯苓三两每服四钱姜七片水一钟半煎七分甚捷径　又搜风化痰安神定志利头目辰砂化痰丸用半夏麯三两天南星炮一两辰砂枯矾各半两为末姜汁打糊丸梧子大每服三十丸食后姜汤下又治风痰喘急千缗汤用半夏汤洗七个甘草炙
　　皂荚炒各寸许姜三片水一盏煎七分温服　又治停痰冷饮呕逆橘皮半夏汤用半夏水煮熟陈橘皮各半两每服四钱生姜七片水二盏煎一盏温服又治胃寒哕逆停痰留饮藿香半夏汤用半夏汤泡炒黄二两藿香一两丁皮半两每服四钱水一盏姜七片煎服　又治伏暑引饮脾胃不和消暑丸用半夏醋煮一斤茯苓半斤生甘草半斤为末姜汁面糊丸梧子大每服五十丸热汤下　又治中焦痰涎利咽清头目进饮食半夏泡七次四两枯矾一两为末姜汁打糊或煮枣肉和丸梧子大每姜汤下十五丸寒痰加丁香五钱热痰加寒水石煆四两名玉液丸御药院方治膈壅风痰半夏半斤酸浆浸一宿温
　　汤洗五十遍去恶气日干为末浆水搜作餠日干再研为末每五两入生龙脑一钱以浆水浓脚和丸鸡头子大纱袋盛避风处隂干每服一丸好茶或薄荷汤嚼下　叶氏方治风痰湿痰青壶丸半夏一斤天南星八两各汤泡晒干为末姜汁和作饼焙干入神麯半两白术末四两枳实末二两姜汁面糊丸梧子大每服五十丸姜汤下　作三仙丸能化痰利气斗门方消痰开胃去胸膈壅滞用半夏洗泡焙干为末自然姜汁和作饼湿纸裹煨香以熟水二盏同饼二钱入盐五分煎一盏服之大压痰毒及酒食伤极騐　机要又治结痰不出语音不清年久者亦宜玉粉丸半夏半两桂心一字草乌半字为末姜汁浸蒸饼丸芡实大每服一丸夜卧含咽　活幼口议治小儿痰吐或风壅所致或咳嗽发热饮食即呕半夏泡七次半两丁香三钱以半夏末水和包丁香用面重包煨熟去面为末生姜自然汁和丸麻子大每服二三十丸陈皮汤下　肘后方治冒寒霍乱腹胀用半夏桂枝等分为末水服方寸匕　又治产后晕絶半夏末冷水和丸大豆大纳鼻中即愈此扁鹊法也永类钤方打扑瘀防水调半夏末涂一宿即没　魏元君方卒死不寤用半夏末吹鼻中即活　子母秘录治五絶急病一曰自缢二曰墙压三曰溺水四曰魇魅五曰产乳并以半夏末纳大豆一丸入鼻中心温者一日可活也　刘长春经騐方治吹奶肿痛半夏一个煨研酒服立騐一方以末随左右防鼻効箧中方治蝎虿螫人用半夏末水调涂之立止简误
　　半夏辛温性燥而有毒虽能袪湿分水实脾开寒湿痰气郁结痰而其所大忌者乃在隂虚血少津液不足诸病故古人立三禁谓血家渴家汗家也故凡一切吐血防血咯血齿防舌上出血金疮产后失血过多尿血便血肾水真隂不足发渴中暑发渇阳虚自汗隂虚盗汗内热烦躁出汗诸证皆所当禁者也然三禁之外应忌者尚多兹更详列于后凡咳嗽由于隂虚火空上炎烁肺喉痒因而发嗽内热煎熬津液凝结为痰所致而不由于寒湿病本乎肺而不本乎脾呕吐由于火冲胃热而不由于寒湿痰壅饮食不化由于脾隂不足而不由于因湿脾慢呕哕悸谷不得下由于胃气虚弱见食厌恶而不由于寒湿邪所千霍乱腹胀由于脾虚邪热客中焦而不由于寒湿饮食停滞咽痛由于隂虚肾水不足则水涸而阳无所附故火空上炎而发咽痛而不由于伤寒少隂病邪热不解气喘由于气虚而不由于风寒所郁头痛由于血虚而不由于痰厥小儿吐痰由于伤热而不由于脾胃不寐由于心经血少而不由于病后胆虚自汗由于表虚腠理不固而不由于湿热内客自胜如上诸证法所同禁其所最易误而难明者世医类以其能去痰凡见痰嗽莫不先投之殊不知咳嗽吐痰寒热骨蒸类皆隂虚肺热津液不足之候误服此药愈损津液则肺家愈燥隂气愈虚浓痰愈结必致声哑而死若合参术祸不旋踵盖以其本脾胃家药而非肺肾药也寒湿痰饮作嗽属胃病者固宜然亦百之一二其隂虚火炽煎熬真隂津液化为结痰以致喉痒发咳者往往而是故凡痰中带血口渴咽干隂虚咳嗽者大忌之又有似中风痰壅失音偏枯拘挛及二便闭涩血虚腹痛于法并忌犯之过多则非药可救吉凶贸理悔不可追责在司命谨诸戒诸
　　大黄味苦寒大寒无毒主下瘀血血闭寒热破症瘕积聚留饮宿食荡涤肠胃推陈致新通利水谷调中化食安和五藏平胃下气除痰实肠间结热心腹胀满女子寒血闭胀小腹痛诸老血留结【黄芩为之使无所畏】
　　疏○大黄禀地之隂气独厚得乎天之寒气亦深故其味至苦其气大寒而无毒入足阳明太隂厥隂幷入手阳明经气味俱厚味厚则发泄故其性猛利善下泄推陈致新无所阻碍所至荡平有戡定祸乱之功故号将军味厚则入隂分血者隂也故主下瘀血血闭寒热症瘕积聚留饮宿食荡涤肠胃通利水谷其曰调中化食安和五藏者槩指脏腑积滞既去则实邪散而中自调脏自和也别录又云平胃下气除痰实肠间结热心腹胀满女子寒热女子因寒血凝闭而作胀少腹痛因于血闭及诸老血留结皆由通利开导之力所致也总之此药乃除实热燥结下有形积滞之要品随经随证以为佐使则奏功殊疾矣主治叅互
　　大黄君枳实厚朴为小承气汤治伤寒热病邪结中焦　治伤寒病发于隂而反下之心下满而不痛按之濡此为痞也大黄黄连泻心汤主之大黄二两黄连一两以麻沸汤二升渍之须臾绞汁分作二次温服　洁古用以泻诸实热不通及泻心下痞满由于实皆本仲景法也　亦治滞下赤白初起壮实之人可同枳殻槟榔当归甘草滑石作丸投之是迎而夺之之法也然不可过剂过剂则伤胃气　同堿及白敛炒陈小粉没药乳香醋蜜调传作痈肿围药　凡实热湿痰为病以锦纹大黄酒蒸八两入前胡八两橘红四两外另以青礞石二两同焰硝二两入砂罐固济煆红研末二两右各取末以水发为丸梧子大每常服一二十丸小病五六十丸缓病七八十丸急病一百二十丸温水吞下即卧勿动候药逐上焦痰滞次日先下糟粕次下痰涎未下再服惟妊娠水泄忌之　仲景金匮玉函方云凡人食已即吐此胸中有火也大黄一两甘草炙二钱五分水一碗煮半升温服此真方滚痰丸也治一切因痰发为怪证若入霞天膏为丸更妙　西大黄拌蜜及竹沥九蒸九晒粉糊为丸如麻子大薄荷汤吞三钱治中上二焦有热痰因发偏头风诸药不効目将损者有殊功又治中焦脾胃湿热下流客肾以致饱后夜卧即梦遗临卧以升麻陈皮汤吞三四钱湿热去即止
　　简误
　　经曰实则泻之大黄气味大苦大寒性禀直遂长于下通故为泻伤寒温病热病实热热结中下二焦二便不通及湿热胶痰滞于中下二焦之要药祛邪止暴有拨乱反正之殊功第具峻利之性猛烈之气长驱直捣一往不返如武王伐纣前徒倒戈血流漂杵虽应天顺人救民水火然亦不免于未尽善之议矣故凡血闭由于血枯而不由于热积寒热由于隂虚而不由于瘀血症瘕由于脾虚胃弱而不由于积滞停留便闭由于血少肠燥而不由于热结不通心腹胀满由于脾虚中气不运而不由于饮食停滞女子少腹痛由于厥隂血虚而不由于经阻老血瘀结滞下初起即属胃虚当以补养胃气清消湿热为本而不可以妄加推荡疟病伤于暑气而不由于山岚湿热吐防血由于隂虚火起于下炎铄乎上血热妄行溢出上窍而不由于血分实热腰脚风气由于下元先虚湿热下流因兹致病而不专由于风湿外侵骨蒸积热本于隂精不足而非实热所致偏坠由于肾虚湿邪乘虚客之而成而不由于湿热实邪所犯乳痈肿毒由于肝家气逆郁抑不舒以致劳气不从逆于肉里乃生痈肿而不本于膏梁之变足生大疔血分积热所发法咸忌之以其损伤胃气故也故伤寒家调胃承气汤中用甘草以和之正谓是也轻发误投多致危殆戒之戒之
　　葶苈味辛苦寒大寒无毒主症瘕积聚结气饮食寒热破坚逐邪通利水道下膀胱水伏留热气皮间邪水上出面目浮肿身暴中风热疿痒利小腹久服令人虚得酒良
　　疏○葶苈禀隂金之气以生故其味辛苦大寒无毒气薄味厚阳中隂也为手太隂经正药故仲景泻肺汤用之亦入手阳明足太阳经肺属金主皮毛膀胱属水藏津液肺气壅塞则膀胱与焉譬之上窍闭则下窍不通下窍不通则水湿泛溢为喘满为肿胀为积聚种种之病生矣辛能散苦能泄大寒沉隂能下行逐水故能疗本经所主诸病十剂云泄可去闭葶苈之属是矣至苦极寒有泻无补暂用尚能损真久服宁不令人虚也
　　主治叅互
　　金匮方肺痈喘急不得卧葶苈大枣泻肺汤主之葶苈炒黄捣末蜜丸弹子大每用大枣二十枚水三升煎取二升入葶苈一丸更煎取一升顿服亦主支饮不得息　外台秘要通身肿满苦葶苈炒四两为末枣肉和丸梧子大每服十五丸桑白皮汤下日三大効　千金方腹胀积聚葶苈子一升熬以酒五升浸七日日服三合　箧中方痰饮咳嗽含竒丸用葶苈子一两纸衬炒令黒知母贝母各一两枣肉半两砂糖一两半和丸弹子大每以新绵裹一丸含之咽津甚者不过三丸
　　简误
　　葶苈泻肺利小便治肿满之要药然味苦大寒走而不守不利于脾胃虚弱及真隂不足之人凡肿满由于脾虚不能制水水气泛溢小便不通由于膀胱虚无气以化者法所咸忌犯之则轻病重重必危慎之近世甜苦二种据本经云辛苦则甜者非矣总之疗体皆以行水泄闭为用多服久服咸不宜耳
　　桔梗味辛苦防温有小毒主胸胁痛如刀刺腹满肠鸣幽幽惊恐悸气利五藏肠胃补血气除寒热风痹温中消谷疗喉咽痛下蛊毒
　　疏○桔梗本经味辛气防温别录加苦云有小毒神农医和岐伯雷公咸曰无毒而复加甘观其所主诸病应是辛苦甘平防温无毒入手太隂少隂兼入足阳明胃经味厚气轻隂中之阳升也伤寒邪结胸脇则痛如刀刺邪在中焦则腹满及肠鸣幽幽辛散升发苦泄甘和则邪解而气和诸证自退矣其主惊恐悸气者心脾气血不足则现此证诸补心药中借其升上之力以为舟楫胜载之用此佐使之职也别录利五脏肠胃补血气者盖指邪解则脏腑肠胃自和和则血气自生也除寒热风痹温中疗喉咽痛下蛊毒者皆散邪解毒通利之功也消谷者以其升载阳气使居中焦而不下陷则脾中阳气长浮而谷食自消矣甄权用以治下痢及去肺热气促者升散热邪之故也日华子用以除邪辟瘟肺痈排脓洁古用以利窍除肺部风热清利头目咽嗌胸膈滞气及痛除鼻塞者入肺开发和解之功也好古以其色白故为肺部引经与甘草同行为舟楫之剂诸药有此一味不能下沈也
　　主治叅互
　　朱肱活人书治胸中痞满不痛用桔梗枳殻取其通肺利膈下气也　张仲景伤寒论治伤寒实结胸用桔梗贝母巴豆取其温中散邪消谷破积也又治肺痈唾脓用桔梗甘草取其辛苦清肺甘温泻火又能排脓血补内漏也其治少隂证二三日咽痛亦用桔梗甘草取其苦辛散邪甘平除热合而用之能调寒热也后人易名甘桔汤通治咽喉口舌诸病　南阳活人书治伤寒腹胀隂阳不和者桔梗半夏汤主之桔梗半夏陈皮各三钱姜五片煎服　简要济众方治痰嗽喘急桔梗一两半为末用童子小便半升煎四合去滓温服　仲景金匮玉函方治肺痈咳嗽胸满振寒脉数咽干不渴时出浊唾腥臭久久吐脓如粳米粥者桔梗一两甘草二两水三升煮一升分温再服朝暮吐脓血则瘥　千金方治喉痹毒气桔梗二两水三升煮一升顿服　仲景伤寒论少隂证二三日咽痛者可与甘草汤不瘥者与甘桔汤主之桔梗一两甘草二两水三升煮一升分服又可治口舌生疮　永类钤方治齿肿痛桔梗薏苡仁等分为末服　经验方治骨槽风牙龈肿痛者枯梗为末枣瓤和丸皂子大绵裹咬之仍以荆芥汤漱之　卫生易简方治牙疳臭烂桔梗茴香等分烧研傅之　普济方治鼻防桔梗为末水服方寸匕日四服一方加生犀角屑　古今录验方治中蛊下血如鸡肝昼夜出血石余四脏皆损惟心未毁或鼻破将死者苦梗为末以酒服方寸匕日三服不能下药以物抅口灌之心中当烦须臾自定七日止当食猪肝肺以补之一方加犀角等分　圣惠方治妊娠中恶心腹疼痛桔梗一两生姜三片煎温服　张文仲备急方治小儿客忤死不能言桔梗烧研三钱米汤服之仍吞麝香豆许
　　简误
　　桔梗之性属阳而升凡病气逆上升不得下降及邪在下焦者勿用凡攻补下焦药中勿入雷公云凡使勿用木梗真似桔梗只是咬之腥涩不堪为异
　　草蒿味苦寒无毒主疥瘙痂痒恶疮杀虱留热在骨节间明目一名青蒿
　　疏○草蒿青蒿也禀天地芬烈之气以生故其味苦其气寒而芬芳其性无毒疥瘙痂痒恶疮皆由于血热所致留热在骨节间者是热伏于隂分也肝胃无热则目明苦能泄热苦能杀虫寒能退热热去则血分平和隂气日长前证自除故悉主之也诸苦寒药多与胃气不宜惟青蒿之气芬芳可人香气先入脾故独宜于血虚有热之人以其不犯胃气故尔是以蓐劳虚热非此不除矣
　　主治叅互
　　青蒿得鼈甲地黄牛膝枸杞麦门冬五味子除一切产后虚热寒热淹延不解亦治一切虚劳寒热隂虚五心烦热肾水真隂不足以致骨蒸劳热此为要药陶隠居谓其生挼传金疮大止血生肉止疼痛以
　　帛裹之　陈藏器谓其主鬼气尸疰伏留妇人血气腹内满及冷热久痢秋冬用子春夏用苗　日华子谓其能补中益气轻身补劳驻顔色长毛发发黑不老心痛热黄主捣汁服　百一方治蜂螫人嚼青蒿傅疮上即瘥　斗门方治男妇劳瘦用青蒿细剉水三升童便五升同煎取一升半去滓入器中煎成膏丸如梧子大每空心及临卧温酒吞二十丸　霛苑方治虚劳寒热肢体倦疼不拘男妇八九月青蒿成实时采之去枝梗以童便浸三日晒干为末每服二钱乌梅一个煎汤服　崔元亮海上方治骨蒸鬼气用童便五大斗澄清青蒿五斗八九月采带子者最好细剉相和纳大釡中以猛火煎取三大斗去滓溉釡令净再以微火煎可二大斗入猪胆一枚同煎一大斗半去火待冷以磁器盛之每欲服时取甘草二三两炙熟为末以煎和捣干杵为丸空腹粥饮下二十丸渐増至三十丸止　十便良方治骨蒸烦热用青蒿一握猪胆汁一枚杏仁四十个去皮尖炒以童溺一大盏煎五分空心温服　圣惠总录治虚劳盗汗烦热口干用青蒿一斤取汁熬膏入沙参末麦冬末各一两同熬至可丸丸如梧子大每食后米饮服二十丸名青蒿煎　肘后方治疟疾寒热用青蒿一握水二升捣汁服之　仁存方治温疟痰盛但热不寒用青蒿二两童便浸焙黄丹半两为末每服二钱白汤调下　卫生易简方治鼻防青蒿捣汁服之并塞鼻中极验　永类钤方治酒痔便血青蒿用叶不用茎用茎不用叶为末血从粪前冷水调粪后温酒调服　济急方治牙齿肿痛青蒿一握煎漱之　圣惠方治耳中出脓青蒿为末绵裹纳耳中
　　简误
　　产后气虚内寒作泻及饮食停滞泄泻者勿用凡产后脾胃薄弱忌与当归地黄同用
　　旋覆花味咸甘温防温冷利有小毒主结气脇下满惊悸除水去五藏间寒热补中下气消胸上痰结唾如胶漆心脇痰水膀胱留饮风气湿痹皮间死肌目中眵防利大肠通血脉益色泽一名金沸草五月采花日干疏○旋覆花别录甄权日华子冦宗奭皆无毒宗奭又加苦辛而曰冷利其禀冬之气而生者乎故其味首系之以咸润下作咸咸能软坚别录加甘甘能缓中微温温能通行故主结气脇下满心脾伏饮则病惊悸饮消则复常矣除水去五脏间寒热及消胸上痰结唾如胶漆心脇痰水膀胱留饮风气湿痹皮间死肌目中眵防利大肠者皆软坚冷利润下消痰饮除水之功也其曰补中下气者以甘能缓中咸能润下故也通血脉益色泽者盖指饮消则脾徤徤则能运行脾裹血又统血故也
　　主治叅互
　　仲景治伤寒汗下后心下痞坚噫气不除有七物旋覆代赭汤成无已曰鞕则气坚旋覆之咸以软痞坚也　金匮要略治半产漏下虚寒相搏其脉芤旋覆花汤用旋覆花三两葱十四茎新绛少许水三升煮一升顿服　胡洽治痰饮在两脇胀满有旋覆花丸　总微论治小儿眉癣自眉毛眼睫因癣退不生用野油花即旋覆花赤箭即天麻苗防风等分为末洗浄以油调涂之
　　简误
　　丹溪谓为走散之药病人涉虚者不宜多服冷利大肠虚寒人禁用
　　藜芦味辛苦寒微寒有毒主蛊毒欬逆泄痢肠澼头疡疥瘙恶疮杀诸虫毒去死肌疗哕逆喉痹不通鼻中息肉马刀烂疮不入汤
　　疏○藜芦禀火金之气以生故其味辛气寒别录苦微寒有毒入手太隂足阳明经本经主蛊毒欬逆及别录疗哕逆喉痹不通者皆取其宣壅导滞之力苦为涌剂故能使邪气痰热胸膈部分之病悉皆吐出也辛能散结故主鼻中息肉苦能泄热杀虫故主泄痢肠澼头疡疥瘙杀诸虫毒也疮疡皆湿热所生湿热不去则肌肉溃烂苦寒能泻湿热则马刀恶疮烂疮死肌皆愈也味至苦入口即吐故不入汤
　　主治叅互
　　经验方诸风痰饮藜芦十分郁金一分为末每以一字温浆水一盏和服探吐　简要济众方中风不省牙闗急者藜芦一两去苗浓煎防风汤洗焙干切片炒为末每服半钱小儿减半温水调灌吐出风涎効　圣惠方诸风头痛以藜芦一茎日干研末入麝香少许吹鼻　保命集久疟痰多不食欲吐不吐藜芦末半钱温浆水调下探吐
　　简误
　　藜芦辛苦有大毒服一则令人胸中烦闷吐逆不止凡胸中有痰饮或中蛊毒恶气者止可借其上涌宣吐之力获効一时设病非闗是者切勿沾唇徒令人闷乱吐逆不止亏损津液也
　　射干味苦平微温有毒主欬逆上气喉痹咽痛不得消息散结气腹中邪逆食饮大热疗老血在心脾间欬唾言语气臭散胸中热气久服令人虚
　　疏○射干禀金气而兼火火金相搏则辛而有毒故本经谓其味苦平有毒平亦辛也别录防温保升防寒二说一义并无异云洁古云味苦阳中隂也入手少阳少隂厥隂经苦能下泄故善降兼辛故善散故主欬逆上气喉痹咽痛不得消息散结气胸中邪逆既降且散益以防寒故主食饮大热别录又主老血在心脾间欬唾言语气臭散胸中热气甄权主疰气消瘀血主女人月闭日华子主消痰破症结胸膈满腹胀气喘痃癖冦宗奭主肺气喉痹为佳洁古主胃中痈疮皆此意也丹溪主行太隂厥隂之积痰使结核自消甚捷又治足厥隂湿气下流因疲劳而发为便毒悉取其泄热散结之力耳故古方治喉痹咽痛为要药
　　主治叅互
　　仲景金匮方治欬逆上气喉中作水鸡声射干麻黄汤　入鼈甲煎丸治疟母　袖珍方治咽喉肿痛用生射干猪脂各四两合煎令焦去滓每噙枣许即瘥医方大成治喉痹不通用扁竹新根擂汁咽之大
　　肠动即解或醋研汁噙引涎出亦妙　便民方亦治喉痹不通用紫蝴蝶根一钱黄芩生甘草桔梗各五分为末水调顿服立愈名夺命散　永类钤方治乳痈初肿用扁竹根如僵蚕者同萱草根为末蜜调敷之神效　孙真人千金方治喉痹有乌翣膏
　　简误
　　射干虽能降手少阳厥隂相火泄热散结消肿痛然无益隂之性故别录云久服令人虚凡脾胃薄弱脏寒气血虚人病无实热者禁用
　　常山味苦辛寒防寒有毒主伤寒寒热热发温疟鬼毒胸中痰结吐逆疗鬼蛊徃来水胀洒洒恶寒鼠瘘【畏玉扎忌菘菜】
　　疏○常山禀天地隂寒之气以生故其味苦寒别录桐君益之以辛宜其有毒也苦泄辛散故善逐饮隂寒祛热故善破瘴疠入口即吐其性暴悍又可知已本经主伤寒寒热宜作主山岚瘴气寒热发为温疟鬼毒胸中痰结古方治疟多用盖以岭南西粤鬼方咸多山岚瘴疠之气所感邪气充于荣卫皮肤之间欲去皮肤毛孔中瘴气根本非常山不可以其性能祛逐老痰积饮善散山岚瘴疠之邪故也
　　主治叅互
　　治山岚瘴气作疟百药不効秘方常山四两砂仁四两槟榔二两米醋浸入瓷器中二宿取出各炒燥为末鸡子清和丸如菉豆大五更新汲水向东吞三五钱一服可止九月已后宜以酒吞　刘长春经验方治瘴疟寒热用常山一寸草果一枚热酒一盏浸一宿五更向东饮之盖卧酒醒即愈　肘后方治三十年老疟及积年久疟常山黄连各一两酒三升渍一宿以瓦釡煮取一升半发日早服五合发时再服热当吐冷当利无不瘥者
　　简误
　　常山隂毒之草也其性暴悍虽能破瘴疠逐积饮然善损真气故疟非由于瘴气及老痰积饮所致者勿用经曰夏伤于暑秋必痎疟又曰邪之所凑其气必虚暑邪乗虚客于五脏六腑十二经疟亦因之而发内经载之详矣王好古分条立方殊得仲景遗意此皆疟之对病正药也并不得妄用常山虚人真气变为危证戒之戒之清暑养胃健脾消痰乃治疟之正法稍久则当分气血施补助靡不愈者又安所事常山乎
　　甘遂味苦甘寒大寒有毒主大腹疝瘕腹痛面目浮肿留饮宿食破症坚积聚利水谷道下五水散膀胱留热皮中痞热气肿满【瓜蒂为之使恶逺志反甘草】
　　疏○甘遂禀天地隂寒之气以生故其味苦其气寒而有毒亦隂草也水属隂各从其类故善逐水其主大腹者即世所谓水蛊也又主疝瘕腹满面目浮肿及留饮利水道谷道下五水散膀胱留热皮中痞气肿满者谓诸病皆从水湿所生水去饮消湿除是拔其本也洁古谓其味苦性寒苦性泄寒胜热直达水气所结之处乃泄水之圣药水结胸非此不能除故仲景大陷胸汤用之但有毒不可轻用其性之恶可槩见已其根皮赤肉白作连珠实重者良
　　主治叅互
　　入陷胸汤治伤寒水结胸有神　圣济总录治膜外水气甘遂末大麦麫各半两水和作饼烧熟食之取利　肘后方治身面洪肿甘遂末二钱以雄猪腰子一枚分作七片入末在内湿纸包煨令熟每日服一片至四五服当觉腹鸣小便利是其効也　张仲景金匮玉函方治心下留饮坚满脉伏其人欲自利反快甘遂半夏汤用甘遂大者三枚半夏十二枚以水一升煮半升入药五枚水二升煮半升去滓以蜜半升同煎至八合顿服之　笔峰杂兴方治小便转脬甘遂末一钱猪苓汤调下立通　秘方治体气甘遂末一钱同猪肉煮食于野地中掘一坑令患人至彼处向上风站立以甘草末唾调入脐内须臾腹中作响取利下黑汁亟从上风奔囘可絶不絶再作一服仍前用之
　　简误
　　甘遂性隂毒虽善下水除湿然能耗损真气亏竭津液元气虚人除伤寒水结胸不得不用外其余水肿鼓胀类多脾隂不足土虚不能制水以致水气泛滥即刘河间云诸湿肿满属脾土法应补脾实土兼利小便不此之图而反用甘遂下之是重虚其虚也水既蹔去复肿必死矣必察病属湿热有饮有水而元气尚壮之人乃可一施耳不然祸不旋踵矣戒之戒之慎之慎之
　　白敛味苦甘平微寒无毒主痈肿疽疮散结气止痛除热目中赤小儿惊癎温疟女子隂中肿痛下赤白杀火毒【反乌头】
　　疏○白敛得金气故味苦平平应作辛别录兼甘其气微寒无毒苦则泄辛则散甘则缓寒则除热故主痈肿疽疮散结止痛盖以痈疽皆由荣气不从逆于肉里所致女子隂中肿痛亦由血分有热之故火毒伤肌肉即血分有热目中赤亦血热为病散结凉血除热则上来诸苦蔑不济矣其治小儿惊癎温疟及妇人下赤白则虽云惊癎属风热温疟由于暑赤白淋属湿热或可通用然病各有因药各有主以类推之恐非其任矣尚俟后哲详之总之为疔肿痈疽家要药乃确论也
　　主治叅互
　　白敛得白及红药子加硃砂雄黄乳没脑麝为傅痈疽止痛散毒之上药　肘后方治发背初起水调白敛末傅之　圣惠方治疔疮初起同上　陶隠居治一切痈肿白敛赤小豆茜草为末鸡子白调涂之又方白敛二分藜芦一分为末酒和贴之日三上　御药院方治面鼻酒皶白敛白石脂杏仁各半两为末鸡子调涂日一洗　肘后方治面生粉刺白敛二分杏仁半分鸡屎白一分为末蜜和杂水拭面　谈野翁治冻耳成疮白敛黄檗等分为末生油调搽　外台方治汤火灼烂白敛末傅之　圣惠方治铁刺诸哽及竹木哽在咽中白敛半夏泡等分为末酒服半钱日二服又治刺在肉中方同上　千金方治风痹筋急肿痛屈转异常处白敛二分熟附子一分为末每酒服半刀圭日二服以身中热行为候十日便觉忌猪肉冷水　瑞竹堂方治诸疮不敛口白敛赤敛黄檗各三钱炒研轻粉一钱用葱白浆水洗浄傅之简误
　　痈疽已溃不宜服
　　白及味苦辛平防寒无毒主痈肿恶疮败疽伤隂死肌胃中邪气贼风鬼击痱缓不收除白癣疥虫【紫石英为之使恶理石畏李核杏仁反乌头】
　　疏○白及本经味苦平别录加辛防寒李当之大寒日华子加甘东垣亦防寒谓其性濇阳中之隂收也辛为金味收为金气其为得季秋之气而兼金水之性者哉宜乎入肺理伤有竒効矣苦能泄热辛能防结痈疽皆由荣气不从逆于肉里所生败疽伤隂死肌皆热壅血瘀所致故悉主之也胃中邪气者即邪热也贼风鬼击痱缓不收皆血分有热湿热伤隂之所生也入血分以泄热散结逐腐则诸证靡不瘳矣主治叅互
　　白及性濇破散中有收敛盖去腐逐瘀以生新之药也得白敛红药子加脑麝乳没治一切痈疽肿毒止痛散结排脓有神　一味为细末米饮调三钱服治损肺吐血有竒効　经验方治鼻防不止津调白及末涂山根上仍以水服一钱立止　袖珍方治疔疮肿毒白及末半钱以水澄之去水摊于厚纸上贴之永类钤方治打跌骨折酒调白及末二钱服其功
　　不减于自然铜古铢钱也　济急方治手足皲裂白及末水调塞之勿犯水　赵真人方治汤火伤灼白及末油调傅之
　　简误
　　痈疽已溃不宜同苦寒药服
　　大防味苦甘寒大寒有小毒主蛊毒十二水肿满急痛积聚中风皮肤疼痛吐逆颈腋痈肿头痛发汁利大小肠【反甘草畏菖蒲芦草鼠粪】
　　疏○大防禀天地隂毒之气以生故味苦寒而有小毒甄权洁古兼辛别录兼甘应是辛多非辛则无毒矣苦寒故善下走而入肾肝辛则横走无所不到矣洁古又谓泻肺损真气其主下蛊毒者以蛊毒必热必辛辛则散走脏腑故假其辛寒以搜其辛热是以毒攻毒也苦寒下泄故能逐诸有余之水湿热及留饮在中下二焦则为腹满急痛或成积聚苦辛甘寒故散颈腋痈肿利大小便泻毒药通月水隂草苦辛有毒故又堕胎也天行黄病非元气实者勿用经曰邪之所凑其气必虚中风之人其虚必矣本经末又谓其主中风皮肤疼痛吐逆者非也焉有虚病而可施苦寒有毒下泄之药哉是重虚其虚也
　　主治叅互
　　大防入玉枢丹紫金锭则解蛊毒热毒痈疽疔肿及蛇虫诸毒内服外敷取利为度　百祥丸治痘疮变黑干陷不发寒而大便闭结者用大防一两枣三枚水一碗同煮曝干去大防以枣肉焙丸服从三分服至五分以利为度　三因方控涎丹治痰涎畱在胸膈上下变为诸病或颈项胸背腰胁手足胯髀隠痛不可忍筋骨牵引钓痛走易及皮肤麻痹似乎瘫痪不可误作风气风毒及疮疽施治又治头痛不可举或睡中流涎或欬唾喘息或痰迷心窍并宜此药数服痰涎自失诸疾寻愈紫大防白甘遂白芥子微炒各一两为末姜汁打麫糊丸梧子大每服七丸或二十丸以津液咽下若取利则服五六十丸　千金方中风发热大防苦参各四两白酢浆一斗煮熟洗之寒乃止　生生方牙齿摇痛大防咬于痛处良简误
　　大防隂寒善走而下泄洁古谓其损真气故凡水肿不由于受湿停水而由于脾虚土坚则水清土虚则水泛滥实脾则能制水此必然之数也今不补脾而复用疏泄追逐之药是重虚其虚也宜详辨而深戒之惟畱饮伏饮停滞中焦及元气壮实人患水湿乃可一暂施耳
　　贯众味苦防寒有毒主腹中邪热气诸毒杀三虫去寸白破症瘕除头风止金疮花疗恶疮令人泄【赤小豆为之使】疏○贯众味苦而又微寒止应云有小毒以其苦寒故主腹中邪热气诸毒三虫皆由湿热所生苦寒除湿热则三虫自死矣苦以泄之亦兼有散之之义故破症瘕苦寒能除风热故止头风金疮出血后必发热泄热散结则金疮自止
　　主治叅互
　　贯众一味为细末水调一钱匕治鼻防有効　疫气发时以此药置水中令人饮此水则不传染
　　简误
　　病人虚寒无实热者禁用
　　羊踯躅味辛温有大毒主贼风在皮肤中淫淫痛温疟恶毒诸痹邪气鬼疰蛊毒
　　疏○羊踯躅毒药也然性能祛风寒湿故可以治恶痹痹者风寒湿所成也然非元气未虚脾胃尚实之人不可用凡用此等毒药亦须杂以安胃和气血药同用
　　简误
　　踯躅性发散气血虚人忌之不可近眼






　　神农本草经疏卷十
　　钦定四库全书
　　神农本草经疏卷十一
　　明　缪希雍　撰
　　草部下品之下
　　总百五种今疏其要者三十五种
　　何首乌　　　威灵仙　　　牵牛子
　　蓖麻子　　　天南星　　　狶莶
　　马鞭草　　　苎根　　　　白头翁
　　甘蕉根　　　芦根【笋附】　　鬼臼
　　马兜铃【根附】　仙茅　　　　刘寄奴
　　骨碎补　　　连翘　　　　续随子
　　山豆根　　　白附子　　　鹿藿
　　预知子　　　木贼　　　　蒲公草
　　谷精草　　　夏枯草　　　山慈菰
　　灯心草　　　马勃　　　　水蓼
　　海金沙　　　草三棱　　　鹿药
　　草石蚕　　　漆姑草
　　何首乌味苦涩防温无毒主瘰疬消痈肿疗头面风疮五痔主心痛益血气黑髭鬓恱顔色久服长筋骨益精髓延年不老亦治妇人产后及带下诸疾【茯苓为之使与白莱菔相恶犯之令人髭发早白】
　　疏○何首乌本文味苦涩防温传言味甘气温其禀春深生气无疑春为木化入通于肝外合于风升也阳也入足厥隂兼入足少隂经故为益血袪风之上药雌雄二种遇夜则交有隂阳交合之象故能令人有子肝主血肾主精益二经则精血盛发者血之余也故乌髭鬓其主瘰疬者肝胆气郁结则内热荣气壅逆发为是病十一脏皆取决于胆与肝为表里为少阳之经不可出入气血俱少乃风木所主行胆气益肝血则瘰疬自消矣调荣气则痈肿消治风先治血血活则风散故疗头面风疮肠澼为痔痔者湿热下流伤血分而无所施泄则逼近肛门肉分迸出成形为种种矣风能胜湿湿热解则痔将自平心血虚则内热热则心摇摇而作痛益血则热解而痛除益血气黑髭鬓恱顔色久服长筋骨益精气延年不老者皆补肝肾益精血之极功也亦治妇人产后及带下诸疾者妇人以血为主月事通后厥隂主之带下本于血虚而兼湿热行湿益血靡不除矣
　　主治叅互
　　君甘菊花枸杞子地黄牛膝天门冬赤白茯苓桑椹南烛子则益精血乌须发驻顔延年　得牛膝鼈甲橘红青皮治疟邪在隂分久而不解如表气已虚脾胃已弱则加人参三五钱肺热者去人参换入当归如其数　得刺蒺藜甘菊花天门冬胡麻仁漆叶白芷荆芥穗苦参地黄百部治头面诸风及大麻风得金银花地榆犀角草石蚕山豆根黄连药干葛升麻甘草滑石治毒痢下纯血诸药不效有神　经验方治骨软风腰膝疼行履不得遍身瘙痒何首乌大而有花纹者同牛膝剉各一斤以好酒一升浸一宿曝干于木臼内捣末蜜丸每日空心食前酒吞三五十丸兼可治风痰久疟不愈　斗门方治瘰疬或破或不破下至胸前者皆治之用何首乌根洗浄日日生嚼并取叶捣涂之数服即止其药久服延年黑发用之神效　何首乌传何首乌味甘气温性则无毒茯苓为之使治五痔腰膝之病冷气心痛积年劳瘦痰癖风虚败劣长筋力益精髓壮气驻顔黑髪延年妇人恶血痿黄产后诸疾赤白带下毒气入腹久痢不止其功不可具述一名野苗二名交藤三名夜合四名地精五名首乌本出防州江南诸道皆有之苗叶有光泽者又如桃李叶雄者苗色黄白雌者黄赤根逺不过三尺春秋可采日干去皮为末酒下最良有疾即用茯苓煎汤为使常杵末新甆器盛用偶日服之忌猪肉血无鳞鱼触药无力其根形大如拳连珠其有形如鸟兽山岳之状者珍也掘得去皮生吃得味甘甜可休粮赞曰神妙胜道着在仙书雌雄相交夜合昼疎服之去谷日居月诸返老还少变安病躯有缘者遇勗尔自知明州刺史李逺传录云何首乌所出顺州南河县及韶州潮州恩州贺州广州四会县潘州者为上邕州桂州康州春州高州勒州循州晋兴县出者次之真仙草也五十年者如拳大号山奴服之一年髭鬓青黒一百年者如盌大号山哥服之一年顔色红恱一百五十年者如盆大号山伯服之一年齿落更生二百年如斗栲栳大号山翁服之一年顔如童子行及奔马三百年者如三斗栲栳大号山精纯阳之体久服之成地仙也　衍义曰何首乌兼黑髭鬓与萝卜相恶令人髭鬓早白治肠风热多用
　　简误
　　何首乌为益血之药忌与天雄乌头附子仙茅姜桂等诸燥热药同用修事以苦竹刀切片米泔浸经宿曝干蒸用勿令犯铁
　　威灵仙味苦温无毒主诸风宣通五藏去腹内冷滞心膈痰水久积症瘕痃癖气块膀胱宿脓恶水腰膝冷疼及疗折伤一名能消久服之无疫疟忌茗
　　疏○威灵仙感春夏之气故其味苦其气温其性无毒升也阳也入足太阳经春为风木之化故主诸风而为风药之宣导善走者也腹内冷滞多由于寒湿心膈痰水乃饮停于上中二焦也风能胜湿湿病喜燥故主之也膀胱宿脓恶水靡不由湿所成腰膝冷疼亦缘湿流下部侵筋致之袪风除湿病随去矣其曰久积症瘕痃癖气块及折伤则病千血分者多气分者少而又未必皆由于湿施之恐亦无当取节焉可也
　　主治叅互
　　简便方治脚气入腹胀闷喘急用末二钱酒下痛减一分则药亦减一分　千金方治腰脚诸痛用末空心温酒服一钱逐日以防利为度　集验方治肾脏风壅腰膝沉重用威灵仙末蜜丸梧子大温酒吞八十丸平明防利恶物如青脓胶即是风毒积滞如未利再服百丸取下后食粥补之一月仍常服温补药孙兆方名放杖丸　卫生易简方治破伤风威灵仙半两独蒜一个香油一钱同捣烂热酒冲服汗出即愈　又方治停痰宿饮喘欬呕逆全不入食威灵仙焙半夏姜汁浸焙为末用皂角水熬膏丸菉豆大每服七丸至十丸姜汤下日三服一月验忌茶麫　又方治诸骨鲠威灵仙一两二钱缩砂蜜一两沙糖一盏水二钟煎一钟温服　李楼怪证方治飞丝纒隂肿痛欲断以威灵仙捣汁浸洗效
　　简误
　　风药性升而燥走而不守凡病非风湿及阳盛火升血虚有热表虚有汗痎疟口渇身热者并忌用之
　　牵牛子味苦寒有毒主下气疗脚满水肿除风毒利小便
　　疏○牵牛子本经不载乃名医续注本草谓为苦寒有毒东垣以为感南方热火之化所生应是辛热有毒之药其主下气者乃损削真气之谓疗脚满水肿除风毒利小便皆相似语况前病多属脾胃气虚此是泻药今反用之为害滋大
　　主治叅互
　　黑牵牛得白木香槟榔使君子能追虫取积　普济方治气筑奔冲不可忍牛郎丸用黑牵牛半两槟榔二钱半为末每服一钱紫苏汤下追虫取积亦可用摘方治面上风刺黑牵牛酒浸三宿为末先以
　　姜汁擦面后用药涂之　圣惠方治面上粉刺防子如米粉黑牵牛末对入面粉药中日日洗之
　　简误
　　牵牛子辛热有毒之药性又迅急其所主治多是脾胃与肺家湿热之病理应属虚何资泻药况诸证应用药物寻检本经所载良药不乏何至舍其万全而就不可必不可保之毒物哉宜东垣之谆复其辞以戒后人之勿轻用也兹并附录其论以诏后世云附录东垣云牵牛非神农药也名医续注云味苦寒能除湿气利小便治下注脚气此说气味主治俱误矣何也凡用牵牛少则动大便多则泄下如水乃泻气之药其味辛辣久嚼猛烈雄壮所谓苦寒安在哉夫湿者水之别称有形者也若肺先受湿湿气不得施化致大小便不通则宜暂用之盖牵牛感南方热火之化所生火能平金而泄肺湿去则气得周流所谓五脏有邪更相平也今不问有湿无湿但伤食或有热证俱用牵牛尅伐之药岂不误哉况牵牛止能泄气中之湿热不能除血中之湿热湿从下受之下焦主血血中之湿宜苦寒之味反以辛药泄之伤人元气且牵牛辛烈比之诸辛药泄气尤甚其伤人必矣经云辛泄气辛走气辛泄肺肺病者无多食辛况饮食失节劳役所伤是胃气不行心火乗之肠胃受火邪名曰热中脾胃主血当血中泄火以黄芩之苦寒泄火当归身之辛温和血生地黄之苦寒凉血益血少加红花之辛温以泄血络桃仁之辛温除燥润肠仍不可专用须于补中益气泄隂火之药内加而用之何则上焦元气已自虚弱若反用牵牛大辛热气味俱阳之药以泄水泄元气利其小便竭其津液是谓重虚重则必死轻则夭人故张文懿云牵牛不可耽嗜脱人元气见人有酒食病痞者多服牵牛丸散取快一时药过仍痞随服随效效后复痞以致久服脱人元气犹不知悔也张仲景治七种湿热小便不利无一药犯牵牛者仲景岂不知牵牛能泄湿利小便乎为湿病之根在下焦是血分中气病不可用辛辣之药泄上焦太隂之气是血病泻气使气血俱损也经云毋实实毋虚虚毋絶人长命此之谓也用者戒之　牵牛自宋以后北人常用取快及刘守真张子和出又倡为通用下药李明之目击其事故着此说极力辟之牵牛治水气在肺喘满肿胀下焦郁遏腰背胀重及大肠风秘气秘卓有殊功但病在血分及脾胃虚弱而痞满者则不可取快一时及常服暗伤元气也
　　蓖麻子味甘辛平有小毒主水症水研二十枚服之吐恶沫加至三十枚三日一服差则止又主风虚寒热身体疮痒浮肿尸疰恶气榨取油涂之　叶主脚气风肿不仁捣蒸傅之
　　疏○蓖麻得土金之气故其味甘辛而其气则平性有小毒其力长于收吸故能拔病气出外其性善收故能追脓取毒能出有形之滞物又能通利闗窍故主水症又主风虚寒热身体疮痒浮肿尸疰恶气榨取油涂之研涂手足心催生冦氏主瘰疬李氏主偏风半身不遂口眼防斜头风脚气毒肿丹癅火伤鍼刺入肉女人胞衣不下及子肠挺出皆从外治不经内服良有见也子无刺者良子有刺者毒
　　雷公云凡使勿用黑天赤利子缘在地蒌上是颗两头尖有毒其蓖麻子节节有黄黑斑凡使以盐汤煮半日去皮取子研用
　　时珍云取蓖麻油法用蓖麻仁五升捣烂以水一斗煮之沫浮于汤面即撇起待沫尽乃止去水以沫煎至点灯不泎滴水不散为度
　　李氏曰凡服蓖麻子者一生不得食豆犯之必胀死其油能伏丹砂轻粉
　　主治叅互
　　蓖麻子去殻同紫背天葵等分清水入砂器中煮半日空腹时与病人嚼下自十五枚至廿一枚瘰疬久久自消　李氏云一人病偏风手足不举用此油同羊脂麝香鲮鲤甲等药煎作摩膏日摩数次一月余渐复兼服搜风养血化痰之剂三月而愈又一人病手臂一块肿痛亦用蓖麻捣膏贴之一夜而愈又一人病气郁偏头痛用此同乳香食盐捣防太阳穴一夜痛止又一妇产后子肠不收捣仁贴其丹田一夜而上此药外用累奏竒功但内服不可轻率耳或言捣膏以筋点于鹅马六畜舌根下即不能食或点肛内即下血死其毒可知矣　又方治口眼防斜蓖麻子仁捣膏左贴右右贴左即正　又妇人良方亦治前证用蓖麻子仁七七粒研作饼右防安在左手心左防安在右手心却以铜盂盛热水坐药上冷即换五六次即正也　治风气头痛不可忍者乳香蓖麻仁等分捣饼随左右贴太阳穴解发出气甚验　又方蓖麻仁半两枣肉十五枚捣涂纸上卷筒揷入鼻中下清水涕头痛即止　圣济录治鼻塞不通用蓖麻仁三十粒大枣去皮一枚捣匀绵裹塞之一日一易三十日闻香臭也　摘方治舌上出血用蓖麻子油纸撚烧烟熏鼻中自止　经验良方治舌胀塞口用蓖麻子仁四十粒去殻研油涂纸上作撚烧烟熏之未退再熏以愈为度有人舌肿出口外一村人用此法而愈　治急喉痹牙闗急不通用此即破以蓖麻子仁硏烂纸卷作筒烧烟熏吸即通或只取油作撚尤妙名圣烟筒　崔元亮海上集验方治催生下胞用蓖麻子七粒去殻硏膏涂脚心若胎及衣下便速洗去不尔则子肠出即以此膏涂顶肠自入也　肘后方产难取蓖麻子十四枚每手各把七枚须臾立下也　摘治子宫脱下用蓖麻仁枯矾等分为末安纸上托入仍以蓖麻仁十四枚硏膏涂顶心即入　又治盘肠生产涂顶方同上　肘后方治一切肿毒痛不可忍用蓖麻子捣敷即止也
　　简误
　　蓖麻子能吸气又能通窍体质多油而又有毒脾胃薄弱大肠不固之人慎勿轻用服饵
　　天南星味苦辛有毒主中风除痰麻痹下气破坚积消痈肿利胸膈散血堕胎【畏附子干姜生姜】
　　疏○南星得火金之气故其味苦辛火金相搏故性烈而有毒隂中之阳可升可降入手太隂经为风寒郁于肺家以致风痰壅盛之要药也炎上作苦苦则善燥从革作辛辛则善散温则开通故主麻痹下气破坚积消痈肿利胸膈散血堕胎
　　主治叅互
　　南星得牛胆则燥气减得火炮则毒性缓　得姜桂附主破伤风口噤身强　得牛胆皂角川乌茯神牛黄天竺黄丹砂治惊癎加天麻治一切风痰壅盛同半夏捣细末入降真香末傅金疮折伤瘀血　同桂枝干姜甘草细辛治西北边人真中风风痰猝壅僵仆
　　简误
　　南星味既辛苦气复大温而燥烈正与半夏之性同而毒则过之故亦善堕胎也半夏治湿痰多南星主风痰多是其异矣二药大都相类故其所忌亦同非西北人真中风者勿用详载半夏条下兹不重出
　　狶莶味苦寒有小毒主热防烦满不能食生捣汁服三四合多则令人吐
　　疏○狶莶阳草也感少阳生发之气以生故其味苦寒不应有毒乃入血分袪风除湿兼活血之要药也湿热盛则生防湿则烦满不能食春生之药本合风化风能胜湿苦寒除热故主之也经曰地之湿气感则害人皮肉筋脉故苏颂治肝肾风气四肢麻痹骨间疼痛腰膝无力及行大肠气成讷用以疗中风张咏用以轻身驻顔效己着于曩代功复见于今时妙在走而不泄香可开脾邪去身安功力斯倍矣主治叅互
　　狶莶如法修事一斤入漆叶四两亦以蜜酒润过九蒸九晒蜜和丸如梧子大每五钱空心饥时白汤吞日三服治紫云风烂麻风有神　江陵府节度使成讷进狶莶丸方表畧云臣有弟訮年三十一中风伏枕五年百医不差有道人钟针者因覩此患曰可饵狶莶丸必愈其药多生沃壤高三尺许节叶相对其叶当夏五月已来收每去地五寸翦刈以温水洗去泥土摘其叶及枝头凡九蒸九曝不必太燥但取蒸足数为度仍熬捣为末炼蜜丸如梧子大空心温酒或米饮下二三十丸服至二千丸所患愈加不得忧虑是药攻之力服至四千丸必得复故五千丸当复丁壮臣依法修合令訮服之果如其言钟针又言此药与本草所述功效相异盖出处盛在江东彼土人呼猪莶缘此药如猪莶气故以为名但经蒸曝莶气自泯每当服后须吃饭三五匙压之五月五日采者佳奉敕宜付医院详录　知益州张咏进狶莶丸表畧云此草金棱银线素【应是赤字】茎紫荄对节而生蜀号火锨茎叶颇同苍耳谁知至贱之中乃有殊常之效臣自吃至百服眼目清明积至千服髭须乌黑筋力轻徤效验多端臣本州有都押衙罗守一曾因中风坠马失音不语臣与十服其病立瘥又和尚知严年七十忽患偏风口眼防斜时时吐涎臣与十服亦便得瘥今合一百剂差职员史元奏进
　　简误
　　凡病人患四肢麻痹骨间疼腰膝无力由于脾肾两虚隂血不足不因风湿所中而得者不宜服之予少年时晤金坛令公刘蓉川论及此药刘太夫人平居常服在金坛令卒取此草太夫人见之辄曰非是乃知张益公表中所云金棱银线素茎紫荄与吴地所产者有异物随土变固其性也
　　马鞭草主下部防疮
　　疏○马鞭草图经谓之龙牙别录味苦气寒无毒保升日华子咸谓辛凉应有之也本是凉血破血之药下部防疮者血热之极兼之湿热故血汚浊而成疮且有虫也血凉热解汚浊者破而行之靡不瘥矣陈藏器谓其破血杀虫亦此意耳
　　主治叅互
　　集验方治男子隂肿大如升核痛人所不能治者马鞭草捣涂之　太平圣惠方治白癞风用马鞭草为末每服一钱食前荆芥薄荷汤下日三服忌铁　萧炳集验方治人疥马疥马鞭草捣自然汁半盏饮尽十日内愈神效　医方摘要治赤白下痢龙牙草五钱陈茶一撮煎服神效　陈嘉谟本草筌治杨梅恶疮马鞭草煎汤先熏后洗气到便爽毒肿随减简误
　　病人虽有湿热血热证脾隂虚而胃气弱者勿服
　　苎根寒主小儿赤丹其渍苎汁疗渇
　　疏○苎根得土之冲气而兼隂寒故味甘气寒而无毒别录专主小儿赤丹为其寒能凉血也渍苎汁疗渇者除热之功也日华子用以治心膈热漏胎下血胎前产后心烦天行热疾大渇发狂及服金石药人心热罯毒箭蛇虫咬皆以其性寒能解热凉血故也主治叅互
　　同生地黄汁能凉血安胎　圣惠方治小便血淋苎根煎汤频服大妙亦治诸淋　斗门方治五种淋疾苎根两茎打碎以水一碗半煎半碗顿服即通　梅师方治妊娠胎动忽下黄汁如胶或如小豆汁腹痛不可忍者苎根去黑皮切二升以银一斤水九升煎四升每服入酒半升或一升分作二服圣惠方同濒湖集简方治肛门肿痛生苎根捣烂坐之良　圣惠方治脱肛不收苎根捣烂煎汤熏洗之　外台秘要治五色丹毒苎根煮浓汁日三浴之
　　简误
　　病人胃弱泄泻者勿服诸病不由血热者亦不宜用
　　白头翁味苦温无毒主温疟狂昜【音羊】寒热症瘕积聚瘿气逐血止痛疗金疮鼻防
　　疏○白头翁本经味苦温无毒吴绶益以辛寒详其所主似为得之东垣谓其气厚味薄既能入血主血应云气味俱厚可升可降隂中阳也入手足阳明经血分暑伏足阳明经则发温疟伏手阳明经则病毒痢滞下纯血狂昜鼻防者血热也寒热者血瘀也症瘕积聚瘿气靡不由血凝而成积滞停畱则腹痛金疮血凉则痛自止苦能下泄辛能解散寒能除热凉血具诸功能故悉主之殆散热凉血行瘀之要药欤前人所谓肾欲坚急食苦以坚之痢则下焦虚故以纯苦之剂坚之男子隂疝偏坠小儿头秃腥羶鼻防无此不效毒痢有此获功热毒下痢紫血鲜血者宜之
　　主治叅互
　　仲景金匮玉函方白头翁汤治热痢下重用白头翁二两黄连黄檗秦皮各三两水七升煎二升每服一升不愈更服妇人产后痢虚极者加甘草阿胶各二两　圣惠方治下痢咽肿春夏病此宜用白头翁黄连各一两木香半两水五升煎一升半分三服　外台秘要治隂防偏肿用根生捣傅肿处一宿当作疮廿日愈　卫生方治外痔肿痛用白头翁草一名野丈人以根捣涂之逐血止痛　肘后方治小儿秃疮白头翁根捣傅一宿作疮半月愈
　　简误
　　白头翁苦寒滞下胃虚不思食及下利完谷不化泄泻由于虚寒寒湿而不由于湿毒者忌之
　　甘焦根大寒主痈肿结热
　　疏○甘焦禀地中至隂之气以生其味应甘气大寒性无毒入足阳明经膏粱之变发为痈肿甘寒解阳明之结热则痈肿自除苏恭捣傅痈肿去热毒捣汁服治产后血胀闷大明治天行热狂烦闷消渇患痈毒幷金石发动燥热口干竝绞汁服之又治头风游风等证皆取其甘寒凉血除热之功也
　　主治叅互
　　肘后方发背欲死芭焦根捣烂傅之　子母秘录小儿赤游行于上下至心即死捣芭焦汁煎涂之　圣惠方血淋涩痛芭焦根旱莲草各等分水煎服日二简误
　　焦性大寒痈肿隂证不掀肿不发热者忌之天行病非阳明热甚者忌之产后血胀闷当以行血补血为主焦虽味甘然性大寒尤非所宜
　　芦根味甘寒无毒主消渇客热止小便利【逆水者良苏恭疗反胃呕逆不下食胃中热伤食内热　甄权解大热开胃治噎哕不止　大明主时疾烦闷泻利人渇孕妇心热】疏○芦根禀土之冲气而有水之隂气故味甘气寒而无毒消渇者中焦有热则脾胃干燥津液不生而然也甘能益胃和中寒能除热降火热解胃和则津液流通而渇止矣客热者邪热也甘寒除邪热则客热自解肺为水之上源脾气散精上归于肺始能通调水道下输膀胱肾为水脏而主二便三家有热则小便频数甚至不能少忍火性急速故也肺肾脾三家之热解则小便复其常道矣火升胃热则反胃呕逆不下食及噎哕不止伤寒时疾热甚则烦闷下多亡隂故泻利人多渇孕妇血不足则心热甘寒除热安胃亦能下气故悉主之也
　　笋亦能除热利小便解河鲀鱼蟹毒
　　主治叅互
　　逆水芦根得竹茹枇杷叶麦门冬乌梅木瓜能止因热呕吐　得竹茹麦门冬大青青黛能除伤寒热病烦闷呕吐药性论云芦根能解大热开胃治噎哕不止皆由甘寒除热之力也　外台秘要治骨蒸肺痿不能食者苏游芦根饮主之芦根麦门冬地骨皮生姜各十两橘皮茯苓各五两水二斗煮八升去滓分五服取汗乃瘥　肘后方治劳复食复欲死竝以芦根煮浓汁饮　又方治呕哕不止厥逆者芦根三斤切水煮浓汁频饮二升必效若以童子小便煮服不过三升愈　金匮玉函方治五噎吐逆心膈气滞烦闷不下食芦根五两剉以水三大盏煎取二盏温服千金方治反胃上气芦根茅根各二两水四升煮
　　二升分服　太平圣惠方治霍乱烦闷芦根三两麦门冬一两煎服　梅师方治食狗肉中毒心下坚或腹胀口干忽发热妄语芦根煮汁服又圣惠方治中马肉毒千金方治鯸鮧鱼毒幷食蟹中毒方俱同简误
　　因寒霍乱作胀因寒呕吐勿服
　　鬼臼味辛温防温有毒主杀蛊毒鬼疰精物辟恶气不祥逐邪解百毒疗欬嗽喉结风邪烦惑失魂妄见去目中肤翳杀大毒不入汤
　　疏○鬼臼得地之金气而性复隂沉是以辛温有毒乃隂草中之散结辟邪者也故能入隂分以辟不祥及诸蛊毒鬼疰精物尸疰传尸烦感失魂妄见然此诸病何莫非隂邪尸鬼之所为凡物以类相从故惟隂草之异品乃能治乎隂鬼之贼害也其去目中肤翳及欬嗽喉结风邪则辛散之功耳其药有二种味甘者胜苦者稍劣
　　主治叅互
　　鬼臼得丹砂雄黄云母生犀角丹参逺志射千百部菖蒲天门冬能治一切怪惑不祥及诸尸疰传尸隂邪为祟诸异证　妇人良方治子死腹中胞破不生用鬼臼不拘多少黄者去毛为细末不用筛箩只撚之如粉为度每服一钱无灰酒一盏同煎八分通口服立生如神名一字散　千金方治射工中人寒热发疮鬼臼叶一把苦酒渍捣取汁服一升日二次三十六黄方治黑黄急病其证面黑黄身如土色不妨食脉沉若青脉入口者死宜烙口中黑脉耳会玉泉章门心俞用生鬼臼捣汁一小盏服干者为末水服
　　简误
　　凡病属阳阳盛热极有似鬼魅为祟及烦惑失魂妄见者不可用
　　马兜铃味苦寒无毒主肺热欬嗽痰结喘促血痔瘘疮疏○马兜铃感冬气而生故味苦气寒而无毒亦应有辛兼金气也入手太隂经苦善下泄辛则善散寒能除热其性轻厥状类肺故能入肺除热而使气下降欬嗽者气升之病也气降热除嗽自平矣痰结喘促亦肺热病也宜并主之血痔瘘疮无非血热况痔病属大肠大肠与肺为表里清脏热则腑热亦清矣故亦主之甄权用以治肺气上急坐息不得欬逆连连不止洁古用以清肺气补肺去肺中湿热者皆除热降气散结之力也
　　独行根一名青木香治鬼疰积聚诸毒热肿蛇毒水磨为泥封之日三四易立瘥水煮一二两取汁服吐蛊毒又捣末水调涂丁肿大效
　　主治叅互
　　马兜铃得桑根白皮百部天门冬桔梗苏子枇杷叶贝母紫菀能治一切喘嗽　圣惠方治五种蛊毒马兜铃根三两为末分为三贴以水一盏煎五分去滓顿服当吐蛊出未快再服以快为度　又方草蛊术在西凉之西及岭南人中此毒入咽刺痛欲死者用马兜铃苗一两为末以温水调下一钱匕即消化蛊出神效　外台秘要解蛇蛊毒饮食中得之咽中如有物咽不下吐不出心下热闷马兜铃一两煎服即吐出又服麝香一钱匕即吐蛊毒尽　简要济众治肺气喘嗽马兜铃二两酥炒甘草一两水炙为末每服一钱水煎温呷或以药末含咽津亦得　雷公云凡采得实去叶及蔓用生绢袋盛于东屋角畔悬令干劈作片取向里子去革膜取浄子焙用
　　简误
　　肺虚寒作欬嗽或寒痰作喘者勿服
　　仙茅味辛温有毒主心腹冷气不能食腰脚风冷挛痹不能行丈夫虚劳老人失溺无子益阳道久服通神强记助筋骨益肌肤长精神明目
　　疏○仙茅禀火金之气然必是火胜金防虽云辛温其实辛热有毒之药也气味俱厚可升可降隂中阳也入手足厥隂经命门真阳之火即先天祖气天非此火不能生物人非此火不能有生故真火一衰则虚劳无子阳道痿弱老人失溺风冷外侵为腰脚不利挛痹不能行幷不能生土以致脾虚腹冷不能食此药味辛气热正入命门补火之不足则诸证自除筋骨自利皮肤自益也命门之系上通于心相火得补则君火益自振摄故久服能通神强记也长精神明目者言真阳足隂翳消肝肾俱补之极功耳主治叅互
　　圣济总录仙茅丸壮筋骨益精神明目黒髭须仙茅二斤糯米泔浸五日去赤水夏月浸三日铜刀刮剉隂干取一斤枸杞子一斤车前子十二两白茯苓去皮茴香炒柏子仁去殻各八两生地黄焙熟地黄焙各四两为末酒煮糊丸如梧子大每服五十丸食前温酒下日二服
　　简误
　　凡味之毒者必辛气之毒者必热仙茅味辛气大热其为毒可知矣虽能补命门益阳道助筋骨除风痹然而病因不同寒热迥别施之一悮祸如反掌况世之人火旺致病者十居八九火衰成疾者百无二三辛温大热之药其可常御乎凡一概阴虚发热欬嗽吐血防血齿血溺血血淋遗精白浊梦与鬼交肾虚腰痛脚膝无力虚火上炎口干咽痛失志阳痿水涸精竭不能孕育老人孤阳无隂遗溺失精血虚不能养筋以致偏枯痿痹胃家邪热不能杀谷胃家虚火嘈杂易饥三消五疸隂虚内热外寒阳厥火极似水等证法竝禁用
　　刘寄奴草味苦温无毒主破血下胀多服令人痢疏○刘寄奴草其味苦其气温揉之有香气故应兼辛苦能降下辛温通行血得热则行故能主破血下胀然善走之性又在血分故多服则令人痢矣昔人谓为金疮要药又治产后余疾下血止痛者正以其行血迅速故也
　　主治叅互
　　集简方治大小便血刘寄奴为末茶调空心服二钱即止　千金方治折伤瘀血在腹内者刘寄奴骨碎补延胡索各一两水二升煎七合入酒及童子小便各一合顿温服　本事方治汤火灼伤刘寄奴捣末先以糯米浆鸡翎扫上后乃掺末竝不痛亦无痕大验此方凡汤火伤先以盐末掺之防肉不坏后乃掺药为妙　圣惠方治风入疮口肿痛刘寄奴为末掺之即止
　　简误
　　刘寄奴草通行走散之性专入血分病人气血虚脾胃弱易作泄者勿服
　　骨碎补味苦温无毒主破血止血补折伤
　　疏○骨碎补得金气兼得石气石者水之母也味苦气温亦应有辛好生隂处故得隂气为多宜其入足少隂而主骨开耳入血行伤也开元命名其义可思矣甄权用以主骨中毒气风血疼痛五劳六极手足不收上热下冷雷公用以治耳鸣戴元礼用以治痢风足痿软皆入肾强骨之验也
　　主治叅互
　　骨碎补得青盐槐角炒研细擦牙能固齿　灵苑方治虚气攻牙齿痛血出或时痒痛骨碎补二两铜刀细剉瓦锅慢火炒黑为末如常揩齿良久吐之咽下亦可刘松石云此方不独治牙痛极能坚骨固牙益精髓去骨中毒气疼痛牙动将落者数擦立住再不复动经用有神　圣济总录治风虫牙痛骨碎补乳香等分为末糊丸塞孔中名金针丸　苏氏图经治耳鸣耳闭骨碎补削作细条火炮乗热塞之　又方病后发落胡孙姜野蔷薇嫰枝煎汁刷之　仁存方治肠风失血胡孙姜烧存性五钱或酒或米饮服时珍云骨碎补足少隂药也故能入骨治牙及久泄痢昔魏刺史子久泄诸医不效垂殆用此药末入猪肾中煨熟与食顿住盖肾主大小便久泄属肾虚不可专责脾胃也雷公用治耳鸣耳亦肾之窍也戴元礼治痢后下虚不善调养或逺行或房劳或外感致两足痿软或痛或痹遂成痢风宜用独活寄生汤吞虎骨四斤丸仍以骨碎补三分之一同研取汁酒和服之外用杜牛膝杉木节萆薢白芷南星煎汤频频熏洗此亦从肾虚骨痿而治也　雷公云凡采得铜刀刮去黄赤毛细切蜜拌蒸曝用
　　简误
　　不宜与风燥药同用
　　连翘味苦平无毒主寒热鼠瘘瘰疬痈肿恶疮瘿癅结热蛊毒去白虫
　　疏○连翘感清凉之气得金水之性本经虽云味苦平无毒平应作辛乃为得之洁古谓其性凉味苦气味俱薄轻清而浮升也阳也海藏以为隂中阳也入手足少阳手阳明经亦入手少隂心经其主寒热鼠瘘瘰疬瘿癅结热者以上来诸证皆从足少阳胆经气郁有热而成此药正清胆经之热其轻芬芳之气又足以解足少阳之郁气清其热散其郁靡不瘳矣痈肿恶疮无非荣气壅遏卫气郁滞而成清凉以除瘀热芬芳轻以散郁结则荣卫通和而疮肿消矣蛊毒非热非辛则不成热解则蛊自消湿热盛则生虫清其热而苦能泄虫得苦即伏故去白虫甄权用以通利五淋小便不通除心家客热日华子用以通小肠排脓治疮疖止痛通月经东垣用以散诸经血结气聚消肿丹溪用以泻心火除脾胃湿热及治中部血证以为使海藏用以治气秘火炎之耳聋一皆清热散结下气燥湿之功也
　　主治叅互
　　得贝母白芷甘草金银花参薄荷夏枯草白及能消瘰疬加牡鼠粪人爪山豆根蒲公英消乳痈乳岩简便方治瘰疬结核连翘脂麻等分为末时时食
　　之　洁古治项边马刀属少阳经连翘二斤瞿麦一斤大黄三两甘草半两每用一两煎食后热服十余日后炙临泣穴二七壮六十日决效　集验方治痔疮肿痛连翘煎汤熏洗后以刀上飞过绿矾入麝香贴之
　　简误
　　连翘清而无补之药也痈疽已溃勿服火热由于虚者勿服脾胃薄弱易于作泄者勿服
　　续随子味辛温有毒主妇人血结月闭症瘕痃癖瘀血蛊毒鬼疰心腹痛冷气胀满利大小肠除痰饮积聚下恶滞物茎中白汁剥人面皮去防苗如大防一名拒冬一名千金子
　　疏○续随子味辛气温而其性有毒实攻击尅伐之药也长于解蛊毒鬼疰以致腹痛胀满攻积聚下恶滞物及散痰饮至于妇人月闭症瘕痃癖瘀血大小肠不利诸病则各有成病之由当求其本而治不宜槩施盖此药之为用乃以毒攻毒之功也
　　主治叅互
　　圣济录治小便不通脐腹胀痛不可忍用续随子一两铅丹半两同少蜜捣作团瓶盛埋隂处腊月至春末取出研蜜丸梧子大每服二三十丸木通汤下又方治涎积症块续随子三十枚腻粉二钱青黛炒一钱研匀糯米饭丸芡子大每服一丸打碎以大枣一枚烧熟去皮核同嚼冷茶送下半夜后取下积聚恶物为效　崔元亮海上方治蛇咬肿闷欲死用重台六分续随仁七粒捣筛为散酒服方寸匕兼唾和少许涂咬处立效　普济方治黑子疣赘续随子于熟时涂之自落
　　简误
　　病人元气虚脾胃弱大便不固者禁用
　　山豆根味甘寒无毒主解诸药毒止痛消疮肿毒人及马急黄发热欬嗽杀小虫生劎南山谷蔓如豆
　　疏○山豆根得土之冲气而兼感冬寒之令以生故其味甘苦其气寒其性无毒甘所以和毒寒所以除热凡毒必热必辛得清寒之味甘苦之味则诸毒自解譬大人盛徳与物无竞即隂毒忮害遇之不起矣故为解毒清热之上药凡痛必因于热毒解热散则痛自止疮肿自消人马急黄乃血热极所发故必发热热气上熏则发欬嗽诸虫亦湿热所化故悉主之而多获竒效也
　　主治叅互
　　山豆根入散乳毒药中能消乳岩　备急方解中蛊毒密取山豆根水研服少许未定再服已禁声者亦愈　又方治五般急黄山豆根末水服二钱若带蛊气以酒下　又方治赤白滞下山豆根末蜜丸梧子大每服二十丸空腹白汤下三服当自止　又方治头风热痛山豆根末油调涂两太阳　又方治牙龈肿痛山豆根一片含于痛所　永类方治喉痈山豆根磨醋噙之追涎即愈势重不能言者频以鸡翎扫入喉中即引涎出立能言语　经验方治麮豆诸疮烦热甚者水研山豆根汁服少许　备急方治疥癣山豆根末腊猪脂调涂　杨清叟外科治喉风急证牙闗闭水谷不入山豆根白药子等分水煎噙之咽下二三口即愈
　　简误
　　病人虚寒者勿服
　　白附子主心痛血痹面上百病行药势
　　疏○白附子感阳气而生故其味应辛防甘气大温有小毒性燥而升风药中之阳草也东垣谓其纯阳引药势上行是己其主心痛血痹者风寒之邪触心以致痰壅心经则作痛寒湿邪伤血分则成血痹风能胜湿辛温散寒故主之也风性升腾辛温善散故能主面上百病而行药势也日华子用以治中风失音一切冷风气面皯瘢疵李珣用以治诸风冷气足弱无力疥癣风疮隂下湿痒头面斑痕入面脂用丹溪用以治风痰皆袪风燥湿散结之功也
　　主治叅互
　　白附子得南星半夏能豁风痰暴壅而有寒邪者为要药　同胆星全蝎白僵蚕钓藤天竺黄白檀香牛黄能治小儿急惊　济生方治痰厥头痛同天麻半夏南星等分生姜汁浸蒸饼丸菉豆大每服四十丸食后姜汤下　简便方治赤白汗斑白附子硫黄等分为末姜汁调稀茄蔕蘸擦日数次　卫生易简方治面上皯白附子为末卧时浆水洗面以白蜜和涂纸上贴之久久自落
　　简误
　　白附子燥药也似中风证虽痰壅禁用小儿慢惊不宜服
　　鹿藿味苦平无毒主蛊毒女子腰腹痛不乐肠痈瘰疬疡气
　　疏○鹿藿禀地中之隂气以生故其味苦气平无毒入足阳明太隂厥隂经解毒凉血之药也惟其解毒故主蛊毒惟其凉血故主肠痈瘰疬疡气女人以血为主血虚有热则腰腹痛不乐得苦凉之气则热退而血得所养故主女人腰腹痛不乐也方药不复用人亦罕识故不着叅互及简误
　　预知子味苦寒无毒杀虫疗蛊治诸毒传云取二枚缀衣领上遇蛊毒物则闻其有声当便知之有皮殻其实如皂荚子去皮研服之有效
　　疏○预知子感隂寒之气以生故其味苦其气寒其性无毒凡蛊毒多辛热之物所造故宜苦寒以泄其热毒热毒既解则蛊不灵矣凡虫皆湿热所生虫得苦则伏故杀虫之药多苦多寒也此草中之有灵性者故其命名如此又名仙诏子圣知子圣先子蜀人贵重云亦难得采无时其根味苦性极冷其效愈于子山民目为圣无忧冬月采隂干石曰内捣末筛细凡中蛊毒则水煎三钱匕温服立巳日华子又云盍合子温治一切风补五劳七伤其功不可备述并治痃癖气块天行温疾消宿食止烦闷利小便催生解毒药中恶失音发落傅一切蛇虫蚕咬
　　主治叅互
　　和剂局方预知子丸治心气不足精神恍忽言语错妄忪悸烦郁忧愁惨慽善怒多恐健忘少睡夜多异梦寤即惊魇或发狂暴不知人竝宜服此预知子去皮白茯苓枸杞子石菖蒲茯神栢实人参地骨皮逺志山药黄精丹砂等分为末炼蜜丸芡实大每嚼一丸人参汤下　圣惠方治耳卒聋八月取石橊开一孔畱盖入米醋满中盖定麫裹火中煨熟取出入仙诏子黑李子末取水滴耳中脑痛勿惊如此二夜又点一耳
　　简误
　　预知子苦寒能利凡病人脾虚作泄泻者勿服
　　木贼味甘防苦无毒主目疾退翳膜又消积块益肝胆明目疗肠风止痢及妇人月水不断得牛角防麝香治休息痢歴久不差得禹余粮当归芎防疗崩中赤白得槐鹅桑耳肠风下血服之效又与槐子枳实相宜主痔疾出血
　　疏○木贼草感春升之气故应味甘防苦而性则无毒入足厥隂少阳二经血分故首主目疾及退翳膜益肝胆而明目也又疗肠风止痢及妇人月水不断则消之中又有止之义矣其主积块疗肠风止痢及妇人月水不断崩中赤白痔疾出血者皆入血益肝胆之功肝藏血故也
　　主治叅互
　　木贼得谷精草决明子白蒺藜蝉蜕生地黄甘菊花蜜花治目疾久不愈消翳障有竒功　得槐角子桑耳煅存性地榆茜草根治肠痔下血多效　广利方治泻血不止木贼十二分切以水二升煎取八合去滓空心温二分服如人行五里再服　衍义云治小肠膀胱气木贼细剉防焙捣为末沸汤点二钱食前服必效
　　简误
　　目疾由于怒气及暑热伤血暴赤肿痛者非其所任
　　蒲公草味甘平无毒主妇人乳痈肿水煮汁饮之又封之立消
　　疏○蒲公草得水之冲气故其味甘平其性无毒当是入肝入胃解热凉血之要药乳痈属肝经妇人经行后肝经主事故主妇人乳痈肿乳毒竝宜生噉之良
　　主治叅互
　　蒲公草得夏枯草贝母连翘白芷栝楼根橘叶甘草头垢牡鼠粪山豆根山慈菰治一切乳痈毒肿痛及治乳岩为上药　图经治恶刺及狐尿刺摘取根茎白汗涂之惟多涂立差此方出孙思邈千金方其序云余以贞观五年七月十五日夜以左手中指背触着庭木至晓遂患痛不可忍经十日痛日深疮日高大色如熟小豆色尝闻长者之论有此方遂依治之手下即愈痛亦除疮亦即瘥未十日而平复如故杨炎南行方亦着其效云　梅师方治产后不自乳儿畜积乳汁结作痈取蒲公草捣傅肿上日三四度易之　此草单治乳痈及肿毒性既甘平无毒又乏他用故无简误
　　谷精草味辛温无毒主疗喉痹齿风痛及诸疮疥饲马主虫颡毛焦等病
　　疏○谷精草得金气故味辛所言气温者应曰防温故其性无毒入足厥隂经又入足阳明经补肝气之要药也辛能散结防温能通气喉痹者手少隂心火与足少阳相火相扇上壅而成散二经之火则气通而无所结滞矣齿风痛者阳明胃家风火热盛上冲之所致也热则生风风火相搏故发齿风痛也诸疮疥之生皆由于血热诸痛痒疮疡皆属心火药宜辛散故悉主之其用以饲马主虫颡毛焦等病者以马性多热又为风热所伤故主之也以其入肝补益肝气故为治目散翳之上药而本经不载是谓阙文主治叅互
　　谷精草得决明子木贼草甘菊花蜜花生地黄专除目病障翳　集验方治偏正头痛用谷精草一两为末以白麫糊调摊油纸上贴痛处干换　圣惠方治鼻衂不止谷精草为末熟麫汤服二钱　明目方治目中翳膜谷精草防风等分为末米饮服之甚验邵真人济急方治痘后目翳隠涩泪出久而不退
　　用谷精草为末以肺或猪肝片蘸食一方加蛤粉等分同入猪肝内煮熟日食之　卫生家宝方治小儿雀盲至晚或不见物用羯羊肝一具不用水洗竹刀剖开入谷精草一撮瓦礶煮熟日食之屡效忌铁器如不肯食炙熟捣作丸菉豆大每服三十丸茶下保幼大全治小儿中暑吐泻烦渇谷精草烧存性用器覆之放冷为末每冷米饮服半钱　此药味淡性无毒喉痹齿痛目翳之外无他用故不着简误
　　夏枯草味苦辛寒无毒主寒热瘰疬鼠瘘头疮破症散瘿结气脚肿湿痹轻身【土为之使】
　　疏○夏枯草得金水之气故其味苦辛而性寒无毒为治瘰疬鼠瘘之要药入足厥隂少阳经丹溪谓其补厥隂肝家之血又辛能散结苦寒能下泄除热故治一切寒热及消瘰疬鼠瘘破症散瘿结气头疮皆由于热脚肿湿痹无非湿热所成热消结散湿去则三证自除而身亦轻矣
　　主治叅互
　　夏枯草得连翘忍冬藤贝母参薄荷栝楼根紫背天葵蓖麻子仁甘草治一切瘰疬有效　得蒲公草治一切乳痈乳岩方具蒲公草条下　单取数两水煮浓汁入生甘菊紫花地丁忍冬藤连翘白及白敛甘草生地黄白芷半枝莲消一切痈疽肿毒止痛有神此复方也　简要济众方治肝虚目睛疼冷泪不止血脉痛羞明怕日夏枯草半两香附子一两为末每服一钱茶调下　衍义云古方用以烧灰合洁面药初生嫰时作菜食之须浸洗淘去苦水　此草无毒除治瘰疬鼠瘘及散瘿结气消痈肿乳毒之外无别用故不着简误
　　山慈菰根有小毒主痈肿疮瘘瘰疬结核等醋磨傅之亦剥人面皮除皯防
　　疏○山慈菰味辛气寒善散热消结故主痈肿疮瘘瘰疬结核等昔人用醋磨傅今人亦入服药中产处州邃昌县实非金灯花与鹿蹄草叶似车前
　　主治叅互
　　入玉枢丹紫金锭大内观音救苦锭磨傅并服消一切疔肿痈疽解一切蛇虫毒有神方中有大防用此不得服甘草误则杀人　亦入乳岩乳毒方用相宜因无别用故不着简误
　　灯心草味甘寒无毒根及苗主五淋生煮服之败席煮服更良【入药宜用生草】
　　疏○灯心草气味甘寒则无毒可知入心小肠药也其质轻通其性寒味甘淡故能通利小肠热气下行从小便出小肠为心之腑故亦除心经热也
　　主治叅互
　　灯心草以咸卤浸透入鸡子殻中封固煅存性研细加梁上倒挂尘及青鱼胆明矾铜青点咽喉生乳蛾有神效　经验方治小儿夜啼用灯心烧灰涂乳上与吃　胜金方治破伤多用灯心草烂嚼和唾贴之用帛裹血立止　又方治小虫蚁入耳挑不出者以灯心浸油钓出虫
　　简误
　　性专通利虚脱人不宜用
　　马勃味辛平无毒主恶疮马疥一名马庀
　　疏○马勃感土金之气而生故味辛气平而无毒宜其主恶疮马疥及止冻疮也衍义曰去膜以蜜揉拌少以水调呷治喉痹痛则辛散之功也
　　主治叅互
　　经验良方治走马喉痹马屁勃即灰菰熖硝各一两为末每吹一字吐涎血即愈　普济方治久嗽不止马勃为末蜜丸梧子大每服二十丸白汤下即愈斑疮入眼马屁勃蛇皮各五钱皂角子十四个为末入礶内盐泥固济煅存性研每温酒服一钱此阎孝忠集效方也　因无别用故不着简误
　　水蓼主蛇毒捣傅之绞汁服止蛇毒入内心闷煮渍捋脚消气肿
　　疏○水蓼感金水之气而兼有土故味辛性冷而无毒隂中防阳冷而辛所以能解蛇毒入内心闷及水煮渍捋脚消气肿也
　　主治叅互
　　集验方治脚痛成疮先剉水蓼煮汤令温热得所频频淋洗疮干自安　衍义治瘰疬水红子不拘多少微炒一半生用一半同为末好酒调二钱日三服食后夜卧各一服破者亦治
　　海金沙主通利小肠得栀子马牙硝蓬砂共疗伤寒热狂
　　疏○海金沙味甘淡气寒性无毒甘寒淡渗之药故主通利小肠得牙硝栀子皆咸寒苦寒之极又得蓬砂之辛所以能治伤寒热狂大热当利小便此釡底抽薪之义也淡能利窍故治热淋血淋膏淋等病乃手太阳小肠经药也
　　主治叅互
　　夷坚志治热淋急痛海金沙草日中曝之令小干纸衬以杖击之有细沙落纸上旋收之且曝且击以沙尽为度研细煎生甘草汤调服二钱　图经本草治小便不通脐下满闷海金沙一两腊南茶半两捣碎每服三钱生姜甘草煎汤下日二服　仁存方治膏淋如油海金沙滑石各一两甘草梢二钱半为末每服二钱麦门冬煎汤服日二次　普济方治血淋痛涩但利水道则清浊自分海金沙末新汲水或沙糖水服一钱　兰台秘藏治脾湿肿满腹胀如鼓喘不得卧海金沙散用海金沙三钱白术四两甘草半两牵牛子一两半为末每服一钱煎倒流水调下得利为妙元气虚人禁服此方
　　简误
　　海金沙性淡渗而无补益小便不利及诸淋由于肾水真隂不足者勿服
　　草三棱根味甘平温无毒疗产后恶血通月水血结堕胎破积聚症瘕止痛利气一名鸡爪三棱
　　疏○草三棱即鸡爪三棱与京三棱其实一类但以所产之地与形质不同为别耳破散尅削之性一同乎京三棱故叅互简误亦同兹不复赘
　　鹿药味甘温无毒主风血去诸冷益老起阳浸酒服之生姑臧巴西根苗竝似黄精根鹿好食【俗呼鹿跑草又名延寿果】疏○鹿药得土中阳和之气以生故其味甘其气温其性无毒甘能益血甘能入脾甘温益阳气故能主风血去诸冷而益老起阳也当与黄精萎防枸杞之类同科气味和平性本无毒补益之外无别治疗故不着主治简误
　　草石蚕生髙山石上根如箸上有毛节如蚕叶似卷柏山人取浸酒除风破血主溪毒煮食之
　　疏○按草石蚕本经无气味予见明州好事者以水渍羊肚石种之盘生石上俨类蚕形得水石之气性必清寒故能解毒予少时见一老医治毒痢下血久不愈方中有之后予按其法试用良验
　　主治叅互
　　草石蚕同川黄连白芍药各酒浸炒肉豆蔲糯粉裹煨莲肉白藊豆俱炒橘皮炙甘草升麻山查和为末蜜汤调服治久痢不止往往获效当是凉血破瘀血消积滞之功也无别用故不着简误
　　漆姑草气辛烈主漆疮挼研傅之热更易亦主溪毒疮疏○漆姑草藏器云气辛烈然观其多生石间及堦墀隂处必是辛苦寒之药辛能散苦能泄故主漆疮溪毒疮及大人小儿丹毒总之其气味辛凉治一切血热为病之要药也





　　神农本草经疏卷十一
<子部,医家类,神农本草经疏>
　　钦定四库全书
　　神农本草经疏卷十二
　　明　缪希雍　撰
　　木部上品
　　总七十二种今疏其要者二十九种
　　桂　　　　　松脂【实叶节附】　　　槐实【枝皮根附】
　　槐花【附槐实条】　　枸杞　　　　　栢实【叶白皮附】
　　茯苓【茯神附】　　琥珀　　　　　酸枣仁
　　蘗木　　　　楮实　　　　　干漆【叶附】
　　五加皮　　　牡荆实　　　　蔓荆实
　　辛夷　　　　桑上寄生　　　杜仲
　　枫香脂　　　女贞实【枸骨附】　　防核
　　丁香　　　　沉香　　　　　檀香
　　乳香　　　　降真香　　　　苏合香金樱子　　　放杖木
　　桂味辛甘大热有小毒主温中利肝肺气心腹寒热冷疾霍乱转筋头痛腰痛出汗止烦止唾欬嗽鼻齆能堕胎坚骨节通血脉理疎不足宣导百药无所畏久服神仙不老【元素补下焦不足治沉寒痼冷之病渗泄止渴去荣卫中风寒表虚自汗春夏为禁药秋冬下部腹痛非此不能止　好古补命门不足益火消隂日华子桂心治一切风气补五劳七伤通九窍利闗节益精明目暖腰膝破痃癖症瘕消瘀血治风痹骨节挛缩续筋骨生肌肉　甄权主九种心痛腹内冷气痛不可忍欬逆结气壅痹脚痹不仁止下利杀三虫治鼻中息肉破血通利月闭胞衣不下】
　　疏○桂禀天地之阳而兼得乎土金之气故其味甘辛其气大热亦有小毒木之纯阳者也洁古谓其气热味大辛纯阳东垣谓其辛热有毒浮也气之薄者桂枝也气之厚者肉桂也气薄则发泄故桂枝上行而发表气厚则发热故肉桂下行而补肾此天地亲上亲下之道也桂枝入足太阳经桂心入手少隂厥隂经血分桂肉入足少隂厥隂经血分夫五味辛甘发散为阳四气热亦属阳气味纯阳故能散风寒自内充外故能实表辛以散之热以行之甘以和之故能入血行血润肾燥其主利肝肺气头痛出汗止烦止唾欬嗽鼻齆理疎不足表虚自汗风痹骨节挛痛者桂枝之所治也以其病皆得之表虚不任风寒寒邪客之所致故悉主之以其能实表袪邪也其主心腹寒热冷疾霍乱转筋腰痛堕胎温中坚筋骨通血脉宣导百药无所畏又补下焦不足治沉寒痼冷渗泄止渴去荣卫中风寒秋冬下部腹痛因于寒补命门益火消隂者肉桂之所治也气薄轻上浮逹表故桂枝治邪客表分之为病味厚甘辛大热而下行走里故肉桂桂心治命门真火不足阳虚寒动于中及一切里虚隂寒寒邪客里之为病盖以肉桂桂心甘辛而大热所以益阳甘入血分辛能横走热则通行合斯三者故善行血命门者心包络也道家所谓两肾中间一防明又曰先天祖气是也先天真阳之气即医家所谓命门相火乃真火也天非此火不能生物人非此火不能有生若无此真阳之火则无以蒸糟粕而化精防脾胃之气立尽而亡矣心腹寒热寒邪在里也冷疾霍乱转筋者脾与肝同受寒邪也行二脏之气则前证自止矣腰者肾之府动揺不能肾将惫矣补命门之真阳则腰痛自除血热则行故堕胎也益阳则温中筋者肝之余也骨者肾之余也入肝入肾故坚筋骨也通血脉宣导百药无所畏者热则通行辛则善散也阳长则隂消气之自然者也能益阳则消隂必矣寒邪触心则心痛阳虚气不归元因而为寒所中则腹内冷气痛不可忍欬逆者亦气不归元所致也结气壅痹脚痹不仁者皆寒湿邪客下焦荣卫不和之所生也血凝滞而不行则月经不通血瘀不走则胞衣不下九窍不通闗节不利者荣卫不调血分之病也消瘀血破痃癖症瘕疎导肝气通行瘀血之力也补五劳七伤者盖指阳气虚羸下陷无实热之也其曰久服神仙不老甄权又谓杀三虫治鼻中息肉大明又谓益精明目皆非其性之所宜也何者独阳偏热之质行血破血乃其能事隂精不长则阳无所附安所从得神仙不老哉味既带甘焉能杀虫鼻中息肉由于肺有积热瞳子神光属肾肉桂辛而大热其不利于肺热肾隂不足亦明矣益精明目徒虚语耳尽信书则不如无书斯之谓也
　　主治叅互
　　得芍药炙甘草饴糖黄耆则建中兼止荣弱自汗得石膏知母人参竹叶麦门冬治阳明疟渴欲引饮汗多寒热俱甚　得白芷当归川芎黄耆生地黄赤芍药白僵蚕治金疮为风寒所击俗名破伤风　得朴硝当归下死胎　得蒲黄黑豆泽兰益母草红花牛膝生地黄当归治产后少腹儿枕作痛甚则加乳香没药各七分　得吴茱茰干姜附子治元气虚人中寒腹痛不可忍虚极则加人参　佐参耆五味当归麦冬疗疮疡溃后热毒已尽内塞长肉良　入桂苓甘露饮治中暑霍乱吐防殊验　得姜黄郁金治怒气伤肝脇痛　得当归牛膝治冬月难产产门交骨不开　得当归牛膝生地黄乳香没药桃仁治跌扑损伤瘀血凝滞腹中作痛或恼怒劳伤以致蓄血发寒热热极令人不得眠腹不痛大便不秘亦不甚渴脉不洪数不思食食亦无味热至天明得汗暂止少顷复热小便赤此其也和童子小便服之立除简误
　　桂辛甘其气大热独热偏阳表里俱逹和荣气散表邪出汗实腠理则桂枝为长故仲景専用以治冬月伤风寒即病邪在表者冦宗奭成无已论之详矣一览可尽因附之于后肉桂桂心实一物也秪去皮耳此则走里行血除寒破血平肝入右肾命门补相火不足其功能也然大忌于血崩血淋尿血隂虚吐血咯血鼻衂齿衂汗血小便因热不利大便因热燥结肺热欬产后去血过多及产后血虚发热小产后血虚寒热隂虚五心烦热似中风口眼歪斜失音不语语言蹇涩手足偏枯中暑昏晕中热腹痛妇人隂虚少腹痛一切温病热病头疼口渴阳证发斑发狂小儿痧疹腹疼作防痘疮血热干枯黑防妇人血热经行先期妇人隂虚内热经闭妇人隂虚寒热往来口苦舌干妇人血热经行作痛男妇隂虚内热外寒中暑泻利注如火热一切滞下纯血由于心经伏热肠风下血脏毒便血阳厥似隂梦遗精滑虚阳数举脱隂目盲等三十余证法并忌之误投则祸不旋踵谨察病因用舍在断行其所明无行所疑其难其慎毋尝试也
　　附冦宗奭曰桂辛甘大热素问云辛甘发散为阳故汉张仲景桂枝汤治伤寒表虚皆须此药正合辛甘发散之意本草三种之桂不用菌桂牡桂者此二种性止于温不可以治风寒之病也然本经止言桂仲景又言桂枝者取枝上皮也好古曰或问本草言桂能止烦出汗而张仲景治伤寒有当发汗凡数处皆用桂枝汤又云无汗不得用桂枝汗家不得重发汗若用桂枝是重发其汗汗多者用桂枝甘草汤此又用桂枝闭汗也一药二用与本草之义相通否乎曰本草言桂辛甘大热能宣导百药通血脉止烦出汗是调其血而汗自出也仲景云太阳中风隂弱者汗自出卫实荣虚故发热汗出又云太阳病发热汗出者此为荣弱卫强隂虚阳必凑之故皆用桂枝发其汗此乃调其荣气则卫气自和风邪无所容遂自汗而解非桂枝能开腠理发出其汗也汗多用桂枝者以之调和荣卫则邪从汗出而汗自止非桂枝能闭汗孔也昧者不知出汗闭汗之意遇伤寒无汗者亦用桂枝误之甚矣桂枝汤下发汗发字当认作出字汗自然出非若麻黄能开腠理发出其汗也其治虚汗亦当逆察其意可也成无已曰桂枝本为解肌者大阳中风腠理致宻荣卫邪实津液禁固其脉浮发热汗不出者不可与此必也皮肤疎泄自汗脉浮缓风邪干于卫气者乃可投之发散以辛甘为主桂枝辛热故以为君而以芍药为臣甘草为佐者风滛所胜平以辛苦以甘缓之以酸収之也以姜枣为使者辛甘能发散而又用其行脾胃之津液而和荣卫不専于发散也故麻黄汤不用姜枣専于发汗不待行其津液也
　　松脂味苦甘温无毒主疽恶疮头疡白秃疥瘙风气安五藏除热胃中伏热咽干消渴及风痹死肌炼之令白其赤者主恶痹久服轻身不老延年
　　疏○松脂感天之阳气而得乎地之火土之化者也故其味苦而兼甘其气则温其性无毒得阳气兼火土则其性燥燥则除湿散风寒苦而燥则能杀虫甘能除热胃中伏热散则咽干消渴自止痹者风寒湿合而为病也地之湿气感则害人皮肉筋脉此死肌之所由来也湿热之邪散则血不瘀败荣气通调而无壅滞故主疽恶疮荣和热散则头疡白秃疥瘙风气俱愈矣热消则荣血和风湿去则卫气安脾胃健五脏无病可知湿去则身轻可必久服不老延年固可想见
　　松实味甘气温性和而无毒本经言苦者误也以其属阳故亦主风痹寒气其主虚羸少气补不足者精不足补之以味甘能益血是巳形不足温之以气温能和气是已服饵延年轻身不饥惟此足以当之然亦久服乃可责效耳
　　松叶味苦温而不甘宜其主风湿疮生毛髪也安五脏守中不饥延年其防具松脂条内服之可治恶疾即癞病炙罯冻疮风疮佳
　　松节味苦气温性燥故能主百节久风风虚脚痹疼痛
　　主治叅互
　　陶景以松节酿酒主脚弱骨节风　丹溪以松节炒焦用以治筋骨间病能燥血中之湿　外台秘要治厯节风痛四肢如解脱松节二十斤酒五斗浸三七日毎服一合日五六服　集简方治隂毒腹痛油松木七块炒焦冲酒二钟热服　谈埜翁方跌扑损伤松节煎酒服
　　简误
　　松脂松叶其性甚燥味又苦温病人血虚有火及病不闗风寒湿所伤而成者咸不宜服
　　槐实味苦酸醎寒无毒主五内邪气热止涎唾补絶伤五痔火疮妇人乳瘕子藏急痛以七月七日取之捣取汁铜器盛之日煎令可作丸大如防屎内窍中三易乃愈又堕胎久服明目益气头不白延年　枝主洗疮及阴嚢下湿痒　皮主烂疮　根主喉痹寒热　花苦平无毒主五痔心痛眼赤杀腹藏虫及热治皮肤风并肠风泻血赤白痢并炒服　叶平无毒煎汤治小儿惊癎壮热疥癣及疔肿
　　疏○槐实感天地阴寒之气而兼木与水之化故其味苦气寒而无毒别录益以酸醎宜矣入手足阳明兼入足厥阴经其主五内邪气热者乃热邪实也涎唾多者脾胃有热也伤絶之病其血必热五痔由于大肠火热火疮乃血为火伤妇人乳瘕肝家气结血热所成子藏急痛由于血热燥火槐为苦寒纯阴之药为凉血要品故能除一切热散一切结清一切大如上诸病莫不由斯三者而成故悉主之久服明目益气头不白延年者血分无热则目自明矣热能伤气除火热则气自益矣凉血则髪不白热去则阴精不损故引年也其花味以苦胜故除手足阳明足厥阴诸热证尤长耳
　　主治叅互
　　外台秘要疗蚘虫心痛取槐树上木耳烧灰末如枣许正发和水服若不止饮热水一升蚘虫出　千金方疗胎赤眼取槐枝如马鞭大长二尺作二叚齐头蔴油一匙置铜鉢内晨使童子一人以其木研之至暝乃止令仰卧以涂两眼眦日三度差　古方以子入冬月牛胆中渍之阴干百日每日吞一粒久服明目通神白髪还黒有痔及下血者尤宜服之　千金方治九种心痛当太歳上取新生槐枝一握去两头水三大升煎取一升顿服　千金翼治蠼螋疮槐白皮醋浸半日洗之及诸恶疮　肘后方疗肠痔大便常下血槐树上木耳取末饮方寸匕日三服　经验方治野鸡痔用槐栁枝煎汤洗痔上便以艾炙之七壮　又方治下血槐花荆芥穗等分为末酒调下一钱匕　梅师方治痔有虫作痒或下脓血多取槐白皮浓煎汁安盆内先熏后洗良久欲大便当有虫出不过三度即愈仍以其皮为末绵裹内下部　孟诜必效方疗阴疮湿痒槐树北面不见日枝煎水洗三五遍冷再暖之　太清草木方云槐者虚星之精以十月上巳日采子服之去百病长生通神又梁书言庾肩吾常服槐实年七十余髪鬓皆黑目看细字亦其验也　外防秘要疗内外痔用槐角子一斗捣汁晒稠取地胆为末同捣丸梧子大每服十丸兼作挺子内下部或以苦参末代地胆亦可　圣济总録治目热昏暗槐子黄连各二两为末蜜丸梧子大每浆水下二十丸日二服　杨梅毒疮乃阳明积热所生集简方用槐花四两畧炒入酒二盏煎十余沸热服胃虚寒者勿服　医方摘要疗疔疮肿毒一切痈疽不问已成未成但焮痛者皆用槐花防炒核桃仁二两无灰酒一钟煎十余沸热服未成者二三服已成者一二服见效　摘方治白带槐花炒牡蛎煆等分为末酒服三钱　圣惠方治风热牙痛槐枝烧热烙之　普济方疗破伤风用避隂槐枝上皮旋刻一片安伤处用艾炙皮上百壮不痛炙至痛痛者炙至不痛用火摩之　生生方治隂下湿痒槐白皮炒煎水日洗
　　简误
　　槐性苦寒而属纯隂病人虚寒脾胃作泄及隂虚血热而非实热者外证似同内因实异即不宜服
　　枸杞味苦寒根大寒子防寒无毒主五内邪气热中消渴周痹风湿下胸脇气客热头痛补内伤大劳嘘吸坚筋骨强阴利大小肠久服坚筋骨轻身不老耐寒暑疏○枸杞感天令春寒之气兼得乎地之冲气故其味苦甘其气寒而其性无毒苖叶苦甘性升且凉故主清上焦心肺客热根名地骨味甘淡性沉而大寒故主下焦肝肾虚热为三焦气分之药经曰热淫于内泻以甘寒者是已子味甘平其气防寒润而滋补兼能退热而専于补肾润肺生津益气为肝肾真隂不足劳乏内热补益之要药本经主五内邪气热中消渴治痹别录主风湿下胸脇气客热头痛当指叶与地骨皮而言以其寒能除热故也至于补内伤大劳嘘吸坚筋骨强隂利大小肠又久服坚筋骨轻身不老耐寒暑者方是子之功用而非根叶所能办矣老人阴虚者十之七八故服食家为益精明目之上品昔人多谓其能生精益气除阴虚内热明目者盖热退则阴生阴生则精血自长肝开窍于目黑水神光属肾二脏之阴气增益则目自明矣
　　主治叅互
　　甘枸杞子得地黄五味子麦门冬地骨皮青蒿鼈甲牛膝为除虚劳内热或发寒热之要药加天门冬百部枇杷叶兼可治肺热欬之因隂虚者　千金方枸杞煎治虚劳退虚热轻身益气令一切痈疽永不发用枸杞三十斤春夏用茎叶秋冬用根实以水一石煮取五斗以滓再煎取三斗澄清去滓再煎取二斗入锅煎如饧収之每早酒服一合　经验方金髓煎枸杞子逐日摘红熟者不拘多少以无灰酒浸之蜡纸封固勿令泄气两月足取入砂盆中擂烂滤取汁同浸酒入银锅内慢火熬之不住手搅恐黏滞不匀成膏如净瓶密収每早温酒服二大匙夜卧再服百日身轻气壮积年不辍可以羽化也　经验方枸杞酒变白耐老轻身用枸杞子二升十月壬癸日面东采之以好酒二升磁瓶内浸三七日乃添生地黄汁三升搅匀密封至立春前三十日开瓶每空心暖饮一杯至立春后髭髪却黑勿食芜菁葱蒜瑞竹堂方四神丸治肾经虚损眼目昏花或云瞖遮睛甘枸杞子一斤好酒浸透分作四分一分同蜀椒一两炒一分同小茴香一两炒一分同芝蔴一两炒一分同川楝肉一两炒拣取枸杞加熟地黄白术白茯苓各一两为末炼蜜丸日服　龙木等疗肝虚下泪枸杞子二斤绢袋盛浸一斗酒中密封三七日饮之　肘后方疗目赤生翳枸杞捣汁日防三四次神验　圣惠方治面皯疱枸杞子十斤生地三斤为末每服方寸匕温酒下日三服久则如童顔　摄生方疗注夏虚病枸杞子五味子研细滚水泡代茶饮效　千金方治虚劳客热枸杞根为末白汤调服有痼疾人慎之　又方治虚劳苦渴骨节烦热或寒用枸杞根白皮切五升麦冬三升小麦二升水二斗煮至麦熟去滓每服一升口渴即饮　又方治肾虚腰痛枸杞根杜仲萆薢各一斤好酒三斗渍之罂中密封锅口煮一日饮之任意　简便方疗小便出血鲜地骨皮洗捣自然汁无汁则以水煎汁每服一盏入酒少许食前温服　千金方治带下脉数枸杞根一斤生地黄五斤酒一斗煮五升日日饮之　兰台秘藏治口舌糜烂因膀胱移热于小肠则上为口糜心胃壅热水谷不下地骨皮柴胡各三钱水煎服之卫生寳鉴疗下疳先以浆水洗之后搽地骨皮末生肌止痛　永类方疗妇人隂肿或生疮枸杞根煎水频洗　唐慎防本草疗痈疽恶疮脓血不止地骨皮洗浄刮去粗皮取细白瓤以粗皮同骨煎汤洗令脓血尽以细瓤贴之立效　千金方治瘭疽出汗此证手足肩背累累如赤豆用枸杞根葵根叶煮汁煎如随意服之　闺閤事宜治足趾鸡眼作疮作痛地骨皮同红花硏细傅之次日即愈　肘后方治火热毒疮此患急防毒气入心腹枸杞捣汁服之立瘥十便良方治目涩有翳枸杞叶车前叶挼汁以桑叶裹悬隂地一夜取汁防之不过三五度
　　简误
　　枸杞虽为益隂除热之上药若病脾胃薄弱时时泄泻者勿入须先治其脾胃俟泄泻已止乃可用之即用尚须同山药莲肉车前茯苓相兼则无润肠之患矣
　　栢实味甘平无毒主惊悸安五藏益气除风湿痹疗恍忽虚损吸吸厯节腰中重痛益血止汗久服令人润泽美色耳目聪明不饥不老轻身延年　叶味苦防温无毒主吐血衂血痢血崩中赤白轻身益气令人耐寒暑去湿痹生肌四时各依方面采隂干　栢白皮主火灼烂疮长毛髪
　　疏○栢感秋令得金气其质坚而气极芬芳故其实味甘平无毒甄权加辛亦应有之入足厥隂少隂亦入手少隂经其主惊悸者心藏神肾藏精与志心肾两虚则病惊悸入心故养神入肾故定志神志得所养而宁定则其证自除矣芬芳则脾胃所喜润泽则肝肾所宜故能安五脏五脏皆安则气自益矣心主五色耳为肾窍目为肝窍加以久服气専其力自倍岂不令人润泽羙色耳目聪明不饥不老轻身延年哉惟除风湿痹之功非润药所能当是叶之能事耳别录疗恍忽即惊悸之渐也虚损吸吸精气防也厯节腰中重痛肝肾不足也汗乃心液心主血益隂血则诸证悉瘥矣　叶味苦而防温义应并于防寒故得主诸血崩中赤白若夫轻身益气令人耐寒暑则畧同于栢实之性矣惟生肌去湿痹乃其独擅之长也　栢白皮主火灼烂疮长毛髪者凉血之功也主治叅互
　　雷斆云栢叶有花栢叶丛栢叶及有子圆叶其有子圆叶成片如大片云母叶皆侧叶上有防赤毛者宜入药用栢实凡使先以酒浸一宿至明漉出晒干用黄精自然汁于日中煎之缓火煮成煎为度每煎栢子仁三两用酒五两浸　服栢实法九月连房取实曝収去殻研末每服二钱温酒下一日三服渴即饮水令人悦泽一方加松子仁等分以松脂和丸一方加菊花等分蜜丸服　冦宗奭治老人虚闭栢子仁松子仁大麻仁等分同研镕蜜蜡丸梧子大以少黄丹汤食前服二三十丸日二服　普济方治小儿躽啼惊癎腹满大便青苔色用栢子仁末温水调服一钱　陆氏积徳堂方治黄水湿疮真栢油二两熬稠搽之如神　叶甄权用以治冷风厯节疼痛止尿血日华子用以炙罯冻疮烧取汁涂头黑润鬓髪
　　苏颂用以傅汤火伤止痛灭瘢服之疗蛊痢作汤常服杀五脏虫益人　丹溪云栢属阴与金善守故采其叶随月建方取其多得月令之气此补阴之要药其性多燥久得之大益脾土以滋其肺　神仙服饵方五月五日采五方侧栢叶三斤逺志去心二斤白茯苓一斤为末炼蜜和丸梧子大每以仙灵脾酒下三十丸日再服并无所忌　杨氏家藏方治中风不省人事得病之日便进此药可使风退气和不成废人栢叶一握去枝葱白一握连根研如泥无灰酒一升煎一二十沸温服如不饮酒分作四五服方进他药　圣惠方治忧恚吐血烦满少气脇中疼痛栢叶为散米饮调服二方寸匕　普济方治衂血不止栢叶榴花研末吹之　百一选方治大肠下血随四时方向采栢叶烧研每米饮服二钱王涣之舒州病此陈宜父大夫传方二服愈　又方以栢叶一斤捣令极匀加蜜丸如梧子大每五钱白汤空心吞治肠风效　普济方治酒毒下血或下痢嫩栢叶九蒸九晒二两陈槐花炒焦一两为末蜜丸梧子大每空心温酒下四十丸　本草图经治蛊痢下黑血茶脚色或脓血如靛色栢叶焙干为末黄连和煎为汁服之经验方治小儿洞痢栢叶煮汁代茶饮之　本草图经治汤火灼烧栢叶生捣涂之系定二三日止痛灭瘢　姚僧坦集验方治鼠瘘核痛未成脓以栢叶捣涂熬盐熨之气下即消　圣惠方治大风厉疾眉髪不生侧栢叶九蒸九晒为末炼蜜丸梧子大每服五丸至十丸日三夜一服百日即生　圣惠方治头髪黄赤生侧栢叶末一升猪膏一升和丸弹子大每以布裹一丸纳泔汁中化开沐之一月色黑而润矣简误
　　栢子仁体性多油肠滑作泻者勿服膈间多痰者勿服阳道数举肾家有热暑湿作泻法咸忌之已油者勿用入药
　　茯苓味甘平无毒主胸脇逆气忧恚惊邪恐悸心下结痛寒热烦满欬逆口焦舌干利小便止消渴好睡大腹淋沥膈中痰水水肿淋结开胸腑调藏气伐肾邪长阴益气力保神守中久服安魂养神不饥延年其有抱根者名茯神
　　茯神平主辟不祥疗风风虚五劳口干止惊悸多恚怒善忘开心益智安魂魄养精神
　　疏○茯苓生于古松之下感土木之气而成质故其味甘平性则无毒入手足少阴手太阳足太阴阳明经阳中之阴也胸脇逆气邪在手少阴也忧恚惊邪皆心气不足也恐悸者肾志不足也心下结痛寒热烦满欬逆口焦舌干亦手少阴受邪也甘能补中淡而利窍补中则心脾实利窍则邪热解心脾实则忧恚惊邪自止邪热解则心下结痛寒热烦满欬逆口焦舌干自除中焦受湿热则口发渴湿在脾脾气弱则好睡大腹者脾土虚不能利水故腹胀大也淋沥者脾受湿邪则水道不利也膈中痰水水肿皆缘脾虚所致中焦者脾土之所治也中焦不治故见斯病利水实脾则其证自退矣开胸腑调脏气伐肾邪者何莫非利水除湿解热散结之功也长隂益气力保神守中久服安魂养神不饥延年者补心脾伐肾邪除湿利窍之极功也白者入气分赤者入血分补心益脾白优于赤通利小肠専除湿热赤亦胜白药性论云茯苓臣忌米醋能开胃止呕逆善安心神主肺痿痰壅治小儿惊癎疗心腹胀满妇人热淋赤者破结气日华子云茯苓补五劳七伤安胎暖腰膝开心益智止健忘　茯神抱木心而生以此别于茯苓别录谓茯神平总之其气味与性应是茯苓一体茯苓入脾肾之用多茯神入心之用多故主辟不祥疗风风虚五劳口干止惊悸多恚怒善忘开心益智安魂魄养精神药性论又云茯神君味甘无毒主惊癎安神定志补劳乏主心下急痛坚满人虚而小肠不利加而用之其心名黄松节治偏风口面防斜毒风筋挛不语心神惊掣虚而健忘其所主与茯苓大同小异耳
　　主治叅互
　　白茯苓得炼蜜胡麻仁饵之可以辟谷延年不饥入五苓散利水除湿暑气胜则去桂　得人参白术橘皮山药藊豆芍药甘草为补脾胃之上药　得二术泽泻车前白芍药橘皮木猪苓为消水肿之要剂　入六味地黄丸能伐肾邪　入补心丹则补心安魂养神　百一选方朱雀丸治心神不定恍惚健忘不乐火不下降水不上升时复振跳常服消阴养火全心气茯神二两去皮沉香半两为末炼蜜丸小豆大每服三十丸食后人参汤下　证治要诀治血虚心汗别处无汗独心孔有汗思虑多则汗亦多宜养心血以艾汤调茯苓末服一钱　直指方治心虚梦泄或白浊白茯苓末二钱米汤调下日二服　东坡方威喜丸治丈夫元阳虚惫精气不固小便下浊余沥常流梦寐多惊频频遗泄妇人白淫白带并治之白茯苓去皮四两作匮以猪苓四钱半入内煮二十余沸取出日干去猪苓为末化黄蜡搜和丸弹子大每嚼一丸空心津下以小便清为度忌米醋　三因方治小便淋浊由心肾气虚神志不守或梦遗白浊赤白茯苓等分为末新汲水飞去沫控干以地黄汁同捣酒熬作膏和丸弹子大空心盐汤嚼下一丸禹讲师方治妊娠水肿小便不利恶寒赤茯苓去
　　皮葵子各半两为末每服二钱新汲水下　普济方治卒然耳聋黄蜡不拘多少和茯苓末细嚼茶汤下夏子益竒疾方治血余怪证十指节断坏惟有筋
　　连无节肉虫出如灯心长数寸遍身绿毛卷名曰血余以茯苓胡黄连煎汤饮之愈　普济方治水肿尿涩茯苓皮椒目等分煎汤日饮取效
　　简误
　　病人肾虚小水自利或不禁或虚寒精清滑皆不得服
　　琥珀味甘平无毒主安五藏定魂魄杀精魅邪鬼消瘀血通五淋
　　疏○琥珀感土木之气而兼火化故其味甘平无毒而色赤阳中防隂降也入手少隂太阳亦入足厥阴经専入血分五脏有所感触则不能安杀精魅邪鬼则五脏自安而魂魄自定心主血肝藏血入心入肝故能消瘀血也药性论云琥珀君治百邪产治血瘀作痛日华子云疗蛊毒壮心明目磨翳止心痛癫邪破结症正以其阳明之物又消瘀血故主上来诸病也若作傅药能止血生肌合金疮宋髙祖时宁州贡琥珀枕碎以赐军士傅金疮其一证也出賔国初如桃胶凝乃成焉海药云是海松木中津液初如桃胶后乃凝结性温主止血生肌镇心明目破症瘕气块产后血晕闷絶儿枕痛等并宜饵此以拾芥通明而坚轻色赤者良
　　主治叅互
　　得没药乳香延胡索干漆鼈甲为散治产后血晕有神佐以人参益母草泽兰生地牛膝当归苏木作汤送前药则治儿枕痛恶露不尽腹痛少腹痛寒热等证极效　和大黄鼈甲作散子酒下方寸匕下妇人腹内恶血　同鼈甲京三棱各一两没药延胡索各半两大黄六铢熬捣为散空心酒服三钱治妇人症瘕气块及产后血晕闷絶儿枕痛甚虚极者减大黄同丹砂滑石竹叶麦冬木通治心家有热小肠受
　　之因之小水不利立效　同人爪珍珠玛瑙瑚除目翳赤障　得丹砂犀角羚羊角天竺黄逺志茯神镇惊主诸癎　直指方治小儿胎惊琥珀防风各一钱丹砂半钱为末猪乳调一字入口中最妙　又方治小儿胎癎琥珀丹砂各少许全蝎一枚为末麦门冬汤调一字服　圣惠方治小儿转胞真琥珀一两为末用水四升茐白十茎煮汁三升入琥珀末二钱温服砂石诸淋三服皆效　普济方小便淋沥琥珀为末二钱麝香少许白汤服之或萱草煎汤服老人虚人以人参汤下亦可蜜丸以赤茯苓汤下　外台秘要治从髙坠下有瘀血在内刮琥珀屑酒服方寸匕或入蒲黄二三匙日服四五次　鬼遗方治金疮闷絶不识人琥珀研粉童子小便调一钱三服瘥简误
　　此药毕竟是消磨渗利之性不利虚人大都从辛温药则行血破血从淡渗药则利窍行水从金石镇坠药则镇心安神凡阴虚内热火炎水涸小便因少而不利者勿服琥珀以强利之利之则愈损其阴
　　酸枣仁味酸平无毒主心腹寒热邪结气聚四肢酸疼湿痹烦心不得眠脐上下痛血转久泄虚汗烦渴补中益肝气坚筋骨助阴气能令人肥健久服安五藏轻身延年
　　疏○酸枣仁得木之气而兼土化故其实酸平仁则兼甘气味匀齐其性无毒为阳中之阴入足少阳手少隂足厥隂太隂之经专补肝胆亦复醒脾从其类也熟则芳香香气入脾故能归脾能补胆气故可温胆母子之气相通故亦主虚烦烦心不得眠其主心腹寒热邪结气聚及四肢酸疼湿痹者皆脾虚受邪之病脾主四肢故也胆为诸脏之首十一脏皆取决于胆五脏之精气皆禀于脾故久服之功能安五脏轻身延年也别录主烦心不得眠脐上下痛血转久泄虚汗烦渴补中益肝气坚筋骨助阴气能令人肥健者缘诸证悉由肝胆脾三脏虚而发胆主升肝藏血脾统血三脏得补久而气增气增则满足故主如上功能也
　　主治叅互
　　君茯神逺志麦门冬石斛五味子龙眼人参能止惊悸并一切胆虚易惊　入温胆汤治病后胆虚不眠入归脾汤治脾家气血虚自汗不眠惊悸不嗜食太平圣惠方治骨蒸不眠心烦用酸枣仁一两炒
　　研水二盏研绞取汁煮粥熟下地黄汁一合再煮匀食　凡服固表药而汗不止者用枣仁一两炒研同地黄白芍药麦冬五味子龙眼肉竹叶煎服多服取效汗乃心液故尔　简便方治睡中汗出即盗汗用酸仁白茯苓人参等分为末每服一钱米饮下　外台秘要疗刺入肉中枣仁核烧存性为细末水服之立出
　　简误
　　凡肝胆脾三经有实邪热者勿用以其収敛故也
　　檗木【黄檗也】味苦寒无毒主五藏肠胃中结热黄瘅肠痔止泄痢女子漏下赤白阴伤蚀疮疗惊气在皮间肌肤热赤起目热赤痛口疮久服通神
　　疏○黄檗禀至阴之气而得清寒之性者也其味苦其气寒其性无毒故应主五脏肠胃中结热盖阴不足则热始结于肠胃黄瘅虽由湿热然必发于真阴不足之人肠澼痔漏亦皆湿热伤血所致泄痢者滞下也亦湿热干犯肠胃之病女子漏下赤白阴伤蚀疮皆湿热乗阴虚流客下部而成肤热赤起目热赤痛口疮皆阴虚血热所生病也以至阴之气补至阴之不足虚则补之以类相从故阴回热解湿燥而诸证自除矣乃足少阴肾经之要药専治阴虚生内热诸证功烈甚伟非常药可比也洁古用以泻膀胱相火补肾水不足坚肾壮骨髓疗下焦虚诸痿瘫痪利下窍除热东垣用以泻伏火救肾水治冲脉气逆不渴而小便不通诸疮痛不可忍丹溪谓得知母滋阴降火得苍术除湿清热为治痿要药得细辛泻膀胱火治口舌生疮
　　主治叅互
　　黄檗为足少阴肾经药然以柴胡引之则入胆以黄连葛根升麻引之则入肠胃及太阴脾经治湿热滞下　佐牛膝枸杞地黄五味子鼈甲青蒿则益阴除热　佐甘菊枸杞地黄蒺藜女贞实则益精明目得猪胆汁水银粉则主诸热疮有虫久不合口　得铅丹则生肌止痛　得木茯苓二术石斛地黄则除湿健歩　佐白芍药甘草则主火热腹痛　外台秘要治口中及舌上生疮剉黄檗含之　千金方治小儿重舌以黄檗苦竹沥浸防舌上　肘后方治咽喉卒肿食饮不通黄檗捣末苦酒和敷肿上佳　又方治伤寒时气温病毒攻手足肿痛欲断亦治毒攻阴肿细剉黄檗五斤以水三斗煮渍之伤寒类要同葛氏方治食自死六畜肉中毒黄檗末服方寸匕
　　未解再服之　经验方治呕血黄檗蜜涂炙干杵为末用麦冬汤调下二钱匕立瘥　梅师方治痈疽发背或发乳房初起防赤不急治之即杀人捣黄檗末和鸡子白涂之　简要济众方治吐血热极黄檗二两蜜炙捣末每服二钱温糯米饮调下　十方博救方治小儿热泻黄檗削皮焙为末用薄米饮丸如粟大每服十丸米饮下　深师方治伤寒热病口疮黄檗削去粗皮蜜渍一宿唯欲令浓含其汁良久吐更含若胸中热有疮时饮三五合尤佳　衍义云檗木今用皮以蜜炙与青黛各一分同为末入生龙脑一字研匀治心脾热舌颊生疮当掺疮上有涎即吐又张仲景檗皮汤无不验伤寒论中已着　妇人良方治妊娠下痢白色昼夜三五十行根黄厚者蜜炒令焦为末大蒜煨熟去皮捣烂如泥和丸梧子大每空心米饮下三五十丸日三服神妙不可述　洁古家珍治赤白浊淫及梦泄精滑真珠粉丸黄檗炒真蛤粉各一斤为末炼蜜九菉豆大每服一百丸空心温酒下黄檗苦而降火蛤粉咸而补肾也又方加知母炒牡蛎煆山药炒等分为末糊丸梧子大每服八十丸盐汤下　许学士本事方治积热梦遗心忪恍忽膈中有热宜清心丸主之黄檗末一两片脑一钱炼蜜丸梧子大每服十五丸麦冬汤下此大智禅师方也　三因方治口疳臭烂绿云散黄檗五钱铜绿二钱为末掺之潄去涎　圣惠方治鼻疳有虫黄檗二两冷水浸一宿绞汁温服　普济方治鬈毛毒疮生头中初生如蒲桃痛甚黄檗一两乳香二钱半为末槐花煎水调作饼贴于疮上　子母秘録治小儿脐疮不合者黄檗末涂之　又方治膁疮热疮黄檗末一两轻粉三钱猪胆汁调搽之或只用蜜炙黄檗末一味　张杲医説治火毒生疮凡人冬月向火火气入内两股生疮其汁淋漓用黄檗末掺之立愈一妇生此人无识者用此而愈　宣明方敛疮生肌黄檗末面糊调涂效
　　简误
　　黄檗固能除热益阴然阴阳两虚之人病兼脾胃薄弱饮食少进及食不消或兼泄泻或恶冷物及好热食肾虚天明作泄上热下寒小便不禁少腹冷痛子宫寒血虚不孕阳虚发热瘀血停滞产后血虚发热金疮发热痈疽溃后发热伤食发热阴虚小水不利痘后脾虚小水不利血虚不得眠血虚烦躁脾阴不足作泄等证法咸忌之
　　楮实味甘寒无毒主阴痿水肿益气充肌肤明目久服不饥不老轻身
　　疏○楮实禀土气以生故其味甘气寒无毒气薄味厚阴也降也入足太阴经其主水肿益气充肌肤者脾为土脏而主肌肉脾虚则肌肉不充土虚则水湿泛滥甘为土化能入脾坚土则水肿消肌肉充气自益矣明目者目得血而能视脾旺自能生血也阴痿者精气竭也脾实则能生精而灌注于肾故阴自强也补脾益气则五脏皆实不饥不老轻身是其验矣主治叅互
　　活发机要治水气蛊胀楮实子丸以洁净府用楮实一斗水三斗熬成膏茯苓三两白丁香一两半为末以膏和丸梧子大从少至多至小便清利胀减为度后服治中汤养之忌甘苦峻补及发动之物　刘禹锡传信方治女子月经不絶来无时者取案纸三十张烧灰以清酒半升和调服之顿定蓐中血晕服之立验已毙者去板齿灌之经一日亦活　圣惠方治癣湿痒用楮叶捣烂傅上　外台秘要治天行病后两脇胀满脐下如水肿以谷枝汁随意服愈　肘后方治鼻衂小劳辄出楮叶取汁饮三升良　子母秘录治小儿下痢赤白作渴得水又呕逆者构叶炙香以饮浆半升浸至水绿去叶以木一个切内汁中煮二三沸去木细细饮之　圣惠方治通身水肿楮枝叶煎如空腹服一匕日三服　直指方肝热生翳楮实研细食后蜜汤服一钱日再服　外台秘要治金疮出血谷子捣傅之
　　简误
　　楮实虽能消水补脾然气亦防寒脾胃虚寒者不宜用
　　干漆味辛温防有毒主絶伤补中续筋骨填髓脑安五藏五缓六急风寒湿痹疗欬消瘀血痞结腰痛女子疝瘕利小肠去蚘虫
　　疏○干漆禀火金之气以生故其味辛气温火金相搏则未免有毒别录言之为当矣甄权加咸宗奭加苦气味俱厚通行肠胃入肝行血之药也凡风寒湿邪之中人留而不去则肠胃郁而生虫久则五脏六腑皆受病或为瘫痪或为拘挛所自来矣此药能杀虫消散逐肠胃一切有形之积滞肠胃既清则五脏自安痿缓痹急自调矣又损伤一证専从血论盖血者有形者也形质受病惟辛温散结而兼咸味者可入血分而消之瘀血消则絶伤自和筋骨自续而髓脑自足矣其主痞结腰痛女子疝瘕者亦指下焦血分受寒血凝所致利小肠者取其通行经脉之功耳至于疗咳虽非正治然亦有瘀血停积发为骨蒸劳瘵以致咳者得其消散瘀血之力则骨蒸退而咳亦除也误中漆毒者多食蟹及甘豆汤解之主治叅互
　　同防虫桃仁当归红花苏木牡丹皮五灵脂延胡索牛膝治腹中瘀血作痛或产后感寒恶露未尽结成痞块作痛者加入干姜泽兰　同楝根鹤虱防榔锡灰薏苡根乌梅龙胆草能杀肠胃一切诸虫　同牛膝牡丹皮续断赤芍药桃仁乳香没药红花延胡索鼈甲治女子月闭因于瘀血脐腹作痛畏寒及不发热不口渴者可加桂　同狶莶叶生地黄半枝莲胡麻荆芥何首乌天门冬苦参可疗紫云风　入仲景大黄防虫丸中治五劳虚极羸瘦腹满不能饮食内有干血肌肤甲错
　　简误
　　干漆味辛有毒瘀血得之即化成水其消散之功可知凡经闭由于血虚而非有瘀血结块阻塞者切勿轻饵
　　漆叶味辛无毒图经曰彭城樊阿少师事华陀陀授以漆叶青黏散云服之去三虫利五脏轻身益气使人头不白
　　五加皮味辛温防寒无毒主心腹疝气腹痛益气疗躄小儿不能行疽疮阴蚀男子阴痿囊下湿小便余沥女人阴痒及腰脊痛两脚疼痹风弱五缓虚羸补中益精坚筋骨强志意久服轻身耐老
　　疏○五加皮在天得少阳之气为五车星之精在地得火金之味故其味辛其气温而其性无毒别录加苦防寒气味俱厚沉而阴也入足少阴足厥阴经观本经所主诸证皆因风寒湿邪伤于二经之故而湿气尤为最也其治疝气腹痛疗躄小儿不能行阴蚀疽疮男子阴痿囊下湿小便余沥女人隂痒脊痛两脚疼痹风弱者何莫非二经受风寒湿邪所致经云伤于湿者下先受之又云地之湿气感则害人皮肉筋脉肝肾居下而主筋骨故风寒湿之邪多自二经先受此药辛能散风温能除寒苦能燥湿二脏得其气而诸证悉瘳矣又湿气浸滛则五脏筋脉缓纵湿气畱中则虚羸气乏湿邪既去则中焦治而筋骨自坚气日益而中自补也其主益精强志者肾藏精与志也轻身者除风湿之效也耐老者补肝肾之功也昔人云宁得一把五加不用金银满车宁得一斤地榆安用明月寳珠又昔鲁定公母单服五加酒以致不死又东华真人煮石法用玉豉金盐玉豉地榆也金盐五加也世为僊经所须其能轻身耐老又可知矣
　　主治叅互
　　得牛膝木黄檗麦门冬生地黄薏苡仁石斛虎胫骨山药治湿热痿痹腰已下不能行动　同续断杜仲牛膝山茱茰巴防天破故纸治肾虚寒湿客之作腰痛　同二术萆薢石菖蒲薏苡仁白蒺藜甘菊花防风活独活白藓皮石斛治风寒湿成痹　同石菖蒲连翘苍术黄檗黄薏苡仁金银花鼈虱胡麻木土茯苓治下部湿疮久不愈兼治脓窠疮如神同黄檗末菖蒲末蛇床子俱为细末傅囊湿神效
　　如欲作汤沐加荆芥苦参防风　一味酿酒饮之治风痹四肢拘挛　全防心鉴治小儿三歳不能行用此便走五加皮五钱牛膝木各二钱半为末每服五分米饮入酒二三滴调服
　　简误
　　下部无风寒湿邪而有火者不宜用肝肾虚而有火者亦忌之
　　牡荆实味苦温无毒主除骨间寒热通利胃气止欬逆下气【得术栢实青葙共疗头风防风为之使】
　　疏○牡荆实感仲夏之气以生故其味苦气温无毒可升可降阳也入足阳明厥阴经其主骨间寒热通利胃气止欬逆下气者盖足阳明为十二经脉之长厥阴为风木之位外邪伤于二经则寒热畱连于筋骨而胃气壅滞苦温能通行散邪则胃气利而寒热自除欬逆亦邪气壅胃所致邪散气下则欬逆自止矣
　　主治叅互
　　外台秘要头风痛取荆沥不拘多少服日日服之朱震亨治心痛及妇人白带用牡荆实炒焦为末饮服　入折伤药能散瘀血和筋骨
　　简误
　　病非干外邪者一防不宜用
　　蔓荆实味苦辛防寒平温无毒主筋骨间寒热湿痹拘挛明目坚齿利九窍去白虫长虫主风头痛脑鸣目泪出益气久服轻身耐老令人光泽脂致
　　疏○蔓荆实禀阳气以生兼得金化而成神农味苦防寒无毒别录加辛平温察其功用应是苦温辛散之性而寒则甚少也气清味薄浮而升阳也入足太阳足厥阴兼入足阳明经其主筋骨间寒热湿痹拘挛风头痛脑鸣目泪出者盖以六淫之邪风则伤筋寒则伤骨而为寒热甚则或成湿痹或为拘挛又足太阳之脉夹脊循项而络于脑目为厥阴开窍之位邪伤二经则头痛脑鸣目泪出此药味辛气温入二脏而散风寒湿之邪则诸证悉除矣邪去则九窍自通痹散则光泽脂致其主坚齿者齿虽属肾而牀属阳明阳明客风热则上攻牙齿为动摇肿痛散阳明之风热则齿自坚矣去白虫长虫者假其苦辛之味耳益气轻身耐老必非风药所能也
　　主治参互
　　同甘菊花荆芥酒炒黄芩乌梅芽茶白蒺藜川芎活黑豆土茯苓治偏头风痛目将损者
　　简误
　　头目痛不因风邪而由于血虚有火者忌之元素云胃虚人不可服恐生痰疾
　　辛夷味辛温无毒主五藏身体寒热风头脑痛面防温中解肌利九窍通鼻塞涕出治面肿引齿痛冐身兀兀如在车船之上者生须髪去白虫久服下气轻身明目增年耐老可作膏药用之去心及外毛毛射人肺令人欬
　　疏○辛夷禀春阳之气以生故其味辛气温性无毒气清而香味薄而散浮而升阳也入手太隂足阳明经其主五脏身体寒热风头脑痛面防解肌通鼻塞涕出面肿引齿痛者皆二经受风邪所致足阳明主肌肉手太阴主皮毛风邪之中人必自皮毛肌肉以逹于五脏而变为寒热又鼻为肺之窍头为诸阳之首三阳之脉防于头面风客阳分则为头痛面防鼻塞涕出面肿引齿痛辛温能解肌散表芳香能上窜头目逐阳分之风邪则诸证自愈矣昡冐及身兀兀如在车船之上者风主揺动之象故也风邪散中气温则九窍通矣大风之中人则毛髪脱落风湿之浸滛则肠胃生虫散风行湿则须髪生而虫自去矣久服下气轻身明目增年耐老悉非风药所能虽出自神农本经然而易世相传得无谬讹存而不论可也主治叅互
　　同甘菊花苍耳子薄荷细辛甘草活藁本防风川芎治风寒入脑头痛或鼻塞流涕或鼻渊涕下不止腥臭
　　简误
　　辛香走窜之性气虚人不宜服虽偶感风寒鼻窍不通亦不得用头脑痛属血虚火炽者不宜用齿痛属胃火者不宜用
　　桑上寄生味苦甘平无毒主腰痛小儿背强痈肿安胎充肌肤坚髪齿长须眉主金疮去痹女子崩中内伤不足产后余疾下乳汁其实主明目轻身通神
　　疏○桑寄生感桑之精气而生其味苦甘其气平和不寒不热固应无毒详其主治一本于桑抽其精英故功用比桑尤胜腰痛及小儿背强皆血不足之痈肿多由于荣气热肌肤不充由于血虚齿者骨之余也髪者血之余也益血则髪华肾气足则齿坚而须眉长血盛则胎自安女子崩中及内伤不足皆血虚内热之故产后余疾皆由血分乳汁不下亦由血虚金疮则全伤于血上来种种疾病莫不悉由血虚有热所发此药性能益血故并主之也兼能祛湿故亦疗痹　实味甘平亦益血之药故主治如经所云也
　　主治叅互
　　同枸杞子地黄胡麻川续断何首乌当归牛膝治血虚手臂骨节疼痛　入独活寄生汤疗一切风湿痹圣惠方疗胎动腹痛桑寄生一两五钱阿胶炒五
　　钱艾叶五钱水一盏半煎一盏去滓温服或去艾叶以其热也
　　杜仲味辛甘平无毒主腰脊痛补中益精气坚筋骨强志除阴下痒湿小便余沥脚中酸痛不欲践地久服轻身耐老
　　疏○杜仲禀阳气之防得金气之厚故其味辛气平无毒别录加甘温甄权言苦暖应是辛甘胜而苦次之温暖多而平为劣也气薄味厚阳中阴也入足少阴兼入足厥阴经按本经所主腰脊痛益精气坚筋骨脚中酸痛不欲践地者盖腰为肾之府经曰动摇不能肾将惫矣又肾藏精而主骨肝藏血而主筋二经虚则腰脊痛而精气乏筋骨软而脚不能践地也五脏苦欲补泻云肾苦燥急食辛以润之肝苦急急食甘以缓之杜仲辛甘具足正能解肝肾之所苦而补其不足者也强志者肾藏志益肾故也除阴下痒湿小便余沥者袪肾家之湿热也益肾补肝则精血自足故久服能轻身耐老其主补中者肝肾在下脏中之阴也阴足则中亦补矣
　　主治叅互
　　同牛膝枸杞子续断白胶地黄五味子兎丝子黄檗山药治肾虚腰痛及下部软弱无力　崔元亮海上方治肾虚腰痛用杜仲去皮酥炙黄一斤分作十剂每夜取一剂以水一升浸至五更煎三分减一取汁去滓以羊肾三四枚切片放下再煎三五沸如作法和以椒盐空腹顿服　得效方治风冷伤肾腰背虚痛杜仲一斤切炒酒二升渍十日日服三合　肘后方治病后虚汗及目中流泪杜仲牡蛎等分为末卧时水服五匕不止更服　简便方治频惯堕胎或三四月即堕者于两月前以杜仲八两糯米煎汤浸透炒去丝续断二两酒浸焙干为末以山药五六两为末作糊丸梧子大每服五十丸空心米饮下　青娥丸【见补骨脂条下】
　　简误
　　肾虚火炽者不宜用即用当与黄檗知母同入
　　枫香脂味辛苦平无毒主瘾风痒浮肿齿痛一名白胶香【附李时珍治一切痈疽疮疥金疮吐血咯血活血生肌止痛解毒烧过揩牙永无牙疾】疏○枫香脂属金有火故其味辛苦气平无毒气薄味厚阳中之阴也入足厥阴为活血凉血之药凡热则生风又血热则壅而发瘾风为木化风火相搏则为浮肿苦平能凉血热兼辛又能散风故主血热生风之证风火既散则肌肉和而浮肿自消齿痛亦因风热上攻风热既散则痛亦止矣
　　主治叅互
　　袖珍方治便痈脓血白胶香一两为末入麝香轻粉少许掺之　直指方诸疮不合白胶香轻粉各二钱猪脂和涂　儒门事亲一切恶疮水沉金丝膏用白胶香沥青各一两以麻油黄蜡各二钱同溶化入冷水中扯千遍摊贴之　危氏得效方年久牙疼枫香脂为末以香炉内灰和匀每旦揩擦
　　枫香近世为外科要药除外科无别用故不着简误
　　女贞实味苦甘平无毒主补中安五藏养精神除百疾久服肥健轻身不老
　　疏○女贞实禀天地至阴之气故其木凌冬不凋神农味苦气平别录加甘无毒观今人用以为变白多效者应是甘寒凉血益血之药气薄味厚阴中之阴降也入足少阴经夫足少阴为藏精之脏人身之根本虚则五脏虽无病而亦不安百疾丛生矣经曰精不足者补之以味盖肾本虚因虚则热而软此药气味俱阴正入肾除热补精之要品肾得补则五脏自安精神自足百疾去而身肥健矣其主补中者以其味甘甘为土化故能补中也所主如上功能则轻身不老盖有自矣此药有变白明目之功累试辄验而经文不载为阙畧也叶长子黑色者为女贞叶防圆子红色者为冬青亦能治风虚补益肌肤
　　主治叅互
　　同地黄何首乌人参麦门冬旱莲草南烛子牛膝枸杞子山药没食子桑椹子黄檗椒红莲须为变白要药　同甘菊花生地黄蒺藜枸杞子能明目　简便方治虚损百病久服须白再黑返老还童用女贞实十月上巳日収阴干用时以酒浸一日蒸透晒干一斤四两旱莲草五月収阴干十两为末桑椹子四月収阴干十两为末炼蜜丸如梧子大每服七八十丸淡盐汤下若四月収桑椹捣汁和药七月収旱莲捣汁和药即减蜜之半矣　济急僊方治风热赤眼冬青子不拘多少捣汁重汤熬膏净瓶収固每月防眼普济方治一切眼疾冬青叶研烂入朴硝贴之海
　　上方也
　　简误
　　气味俱阴变白家当杂保脾胃药及椒红温暖之类同施不则恐有腹痛作泄之患
　　枸骨本经附出女贞条下不载气味所主然观陈藏器云其皮堪浸酒补腰膝令健枝叶烧灰淋汁或煎膏涂白癜风亦可作稠煎傅之应是苦寒无毒气味俱阴入脾入肾之药也惟其入肝故主白癜风盖肝为风木之位藏血之藏血虚则发热热甚则生风苦寒能凉血清热故主之也其补腰膝令徤者腰为肾之府肾虚则湿热乗之而腰膝不利又肾为作强之官虚则热而软故其性欲坚急食苦以坚之此药味苦入肾正遂其欲坚之性耳肾气既实则湿热自除而腰膝自徤矣
　　主治叅互
　　秘方取其叶煮饮治痰火甚验盖痰火未有不因阴虚火炎上烁乎肺煎熬津液而成此药直入足少阴经补养阴气则痰火自消如釡底抽薪之意也兼能散风毒恶疮昔有老妓患杨梅结毒三十年者有道人教以单服此药疮愈而顔色转少皆假其清热凉血之功耳一名枢木黑子者名极木又名猫儿刺用作罗经入地不差
　　简误
　　脾胃虚寒作泄及火衰阴痿者忌之
　　防核味甘温防寒无毒主心腹邪结气明目目赤痛伤泪出目肿眦烂鼻破心下结痰痞气久服轻身耐老不饥
　　疏○蕤核得土气以生神农味甘气温别录加防寒无毒气薄味厚阳中之阴也入足厥隂经厥隂为风木之脏开窍于目风热乗肝则肝血虚而目为之病或为赤痛肿伤或为泪出眦烂此药温能散风寒能除热甘能补血肝气和而目疾悉瘳矣其主心腹邪结气者即邪热气也热则生痰痰碍中焦气为之痞甘寒除热温主通行热邪去而痰自不生痰结解而气自通畅矣鼻者热在上焦心肺之分也甘寒总能除上下之热故亦主之非养性益精之药而云轻身益气不饥者未必然也
　　主治叅互
　　和剂局方春雪膏治肝虚风热上攻眼目昏暗痒痛隠涩赤肿羞明迎风有泪多见黑花用防核去皮压去油二两脑子二钱半研匀生蜜六钱和収防眼集效方百防膏治一切风热眼防仁去油三钱甘草防风各六钱黄连五钱以三味煎取浓汁次下防仁膏日防
　　简误
　　目病非闗风热而因于肝肾两虚者不宜用凡脩事汤浸去皮尖劈作两片用芒硝木通通草同煎一伏时取出研膏入药
　　丁香味辛温无毒主温脾胃止霍乱壅胀风毒诸肿齿疳能发诸香
　　疏○丁香禀纯阳之气以生故其味辛气温性无毒气厚味薄升也阳也入足太阴足阳明经其主温脾胃止霍乱拥胀者盖脾胃为仓廪之官饮食生冷伤于脾胃畱而不去则为壅塞胀满上涌下泄则为挥霍撩乱辛温暖脾胃而行滞气则霍乱止而拥胀消矣齿疳者亦阳明湿热上攻也散阳明之邪则肝自除疗风毒诸肿者辛温散结而香气又能走窍除秽浊也
　　主治叅互
　　同白豆蔲藿香陈皮厚朴砂仁治霍乱因于寒加生姜半夏治吐呕因于寒冷伤胃或寒月饱食受寒腹痛甚　同砂仁厚朴干姜橘皮草果苍术木香麦糵治小儿伤生冷腹痛　刘氏小儿方治小儿虚寒吐泻丁香橘皮等分姜汁糊九菉豆大米汤化下　全防心鉴治小儿脾胃虚寒呕吐不止丁香半夏末各一钱姜汁浸一夜晒干为末姜汁打麫为丸黍米大量大小用姜汤下　和剂局方治妇人产难母丁香乳香麝香三件用十分之三各为末腊月兎脑和杵为丸如芡实大每服一丸酒下　梅师方治乳头破裂丁香末傅之　证治要诀食蟹致伤丁香末姜汤服五分　入陈氏异攻散治痘疮虚寒之极又值冬月寒气薄之发不出者
　　简误
　　丁香气味辛温一切有火热证者忌之非属虚寒防勿施用
　　沉香防温疗风水毒肿去恶气
　　疏○沉香禀阳气以生兼得雨露之精气而结故其气芬芳其味辛而无毒气厚味薄可升可降阳也入足阳明太阴少阴兼入手少阴足厥阴经本经疗风水毒肿者即风毒水肿也风为阳邪郁于经络遇火相煽则发出诸毒沉香得雨露之精气故能解风火之毒水肿者脾湿也脾恶湿而喜燥辛香入脾而燥湿则水肿自消凡邪恶气之中人必从口鼻而入口鼻为阳明之窍阳明虚则恶气易入得芬芳清阳之气则恶气除而脾胃安矣附录李珣味苦温无毒主心腹痛霍乱中恶邪鬼疰清人神并宜酒煮服之诸疮肿宜入膏用日华子味辛热无毒主调中补五藏益精壮阳暖腰膝去邪气止转筋吐泻冷气破痃癖冷风麻痹骨节不任风湿皮肤痒心腹痛气痢元素补右肾命门相大
　　主治叅互
　　同人参菖蒲逺志茯神酸枣仁生地黄麦门冬治思虑伤心心气郁结不舒者　得木香藿香砂仁治中恶腹中防痛辟一切恶气　同苏子橘红枇杷叶白豆防人参麦门冬治胸中气结或气逆不快　医垒元戎治胞转不通非小肠膀胱厥阴受病乃强忍房事或过忍小便所致当治其气则愈非利药可通也沉香木香各二钱为末白汤空腹服之以通为度简误
　　沉香治冷气逆气气郁气结殊为要药然而中气虚气不归元者忌之心经有实邪者忌之非命门真火衰者不宜入下焦药用
　　檀香
　　本经无正文景云白檀消热肿藏器主心腹霍乱中恶鬼气杀虫日华子云檀香热无毒治心痛霍乱肾气腹痛浓煎服水磨傅外肾并腰肾痛处详其所主诸证亦是芬芳开发辟恶散结除冷之药也今人多供燃爇非上乗沉水者不入药
　　乳香防温疗风水毒肿去恶气疗风瘾痒毒
　　疏○乳香得木气而兼火化本经防温大明辛热防毒元素苦辛气厚味薄阳也入足太阴手少阴兼入足厥阴经风水毒肿邪干心脾恶气内侵亦由二经虚而邪易犯瘾痒毒总因心脾为风湿热邪所干致之脾主肌肉而痛痒疮疡皆属心火此药正入二经辛香能散一切畱结则诸证自瘳矣日华子云煎膏止痛长肉陈藏器云治妇人血器疗诸疮令内消则今人用以治内伤诸痛及肿毒内服外傅之药有自来矣
　　主治叅互
　　同紫花地丁白及白敛金银花夏枯草白芷连翘贝母甘菊甘草穿山甲没药治一切痈疽疔肿　同续断牛膝当归红麯牡丹皮没药　黄川芎治内伤胸脇作痛　同没药牛膝泽兰黒豆蒲黄五灵脂延胡索牡丹皮山查治产后儿枕作痛　入一切膏药能消毒止痛　灵苑方治甲疽弩肉肿血疼痛不愈用乳香为末胆矾烧研等分傅之内消即愈　山居四要治玉茎作肿乳香葱白等分捣傅　简要济众方难产催生用明乳香为末取母猪血和丸梧子大每服五丸酒下
　　简误
　　痈疽已溃不宜服诸疮脓多时未宜遽用
　　降真香【李珣云味辛温无毒烧之辟天行时气宅舍怪异小儿带之辟邪恶气】
　　疏○降真香香中之清烈者也故能辟一切恶气不祥入药以番舶来者色较红香气甜而不辣用之入药殊胜色深紫者不良上部伤瘀血停积胸膈骨按之痛或并脇肋痛此吐血也急以此药刮末入药煎服之良治内伤或怒气伤肝吐血用此以代郁金神效名医录云周崇被海冦刄伤血出不止筋骨如断用花蕋石散不效军士李髙用紫金散掩之血止痛定明日结痂如铁遂愈且无瘢痕叩其方则用紫藤香甆瓦刮下研末尔云即降真之最佳者曾救万人
　　苏合香味甘温无毒主辟恶杀鬼精物温疟蛊毒癎痓去三虫除邪令人无梦魇久服通神明轻身长年【痓作痉】疏○苏合香聚诸香之气而成故其味甘气温无毒凡香气皆能辟邪恶况合众香之气而成一物者乎其走窍逐邪通神明杀精鬼除魇梦温疟蛊毒宜然矣亦能开郁
　　金樱子味酸涩平温无毒疗脾泄下痢止小便利涩精气久服令人耐寒轻身
　　疏○金樱子得阳气而兼木化故其味酸涩气平温无毒气薄味厚阴中阳也入足太阳手阳明兼入足少阴经十剂云涩可去脱脾虚滑泄不禁非涩剂无以固之膀胱虚寒则小便不禁肾与膀胱为表里肾虚则精滑时从小便出此药气温味酸涩入三经而収敛虚脱之气故能主诸证也精固则精气日生而阳气充骨髓满故耐寒轻身也
　　主治叅互
　　和芡实粉为丸名水陆丹益气补真　孙真人食忌金樱子煎霜后用竹夹子摘取入木臼中杵去刺劈去核以水洗过捣烂入大锅水煎不得絶火减半滤过仍煎似稀每服一匙暖酒调服活血驻顔其功不可备述
　　简误
　　泄泻由于火热暴注者不宜用小便不禁及精气滑脱因于阴虚火炽而得者不宜用
　　放杖木味甘温无毒王一切风血理腰脚轻身变白不老浸酒服之【生温括睦婺山中树如木天蓼老人服之一月放杖故以为名】
　　疏○放杖木得土气以生故味甘气温无毒甘入脾而养血温散风而通行故主一切风血腰脚为病变白易老亦皆血虚不能荣养筋骨及润毛髪所致甘能补血血足则髪自不白身轻不老有自来矣












　　神农本草经疏卷十二
<子部,医家类,神农本草经疏>
　　钦定四库全书
　　神农本草经疏卷十三
　　明　缪希雍　撰
　　总九十二种今疏其要者二十六种
　　桑根白皮【叶耳椹灰枝黄附】　　　　　竹叶【茹沥附】
　　吴茱萸　　　　槟榔　　　　栀子
　　骐驎竭　　　　龙脑香　　　芜荑
　　枳壳　　　　　枳实　　　　厚朴
　　茗苦　　　　山茱萸　　　紫葳
　　胡桐泪　　　　猪苓　　　　乌药
　　没药　　　　　安息香　　　仙人杖
　　海桐皮　　　　大腹　　　　合欢
　　五倍子　　　　天竺黄　　　蜜蒙花
　　桑根白皮味甘寒无毒主伤中五劳六极羸瘦崩中脉絶补虚益气去肺中水气唾血热渴水肿腹满胪胀利水道去寸白可以缝金疮出土上者杀人
　　疏○桑根白皮得土金之气故味甘气寒而无毒东垣海藏俱云兼辛然甘厚辛薄降多升少阳中隂也入手太隂经甘以固元气而补不足辛以泻肺邪之有余故能止嗽也凡肺中有水气及肺火有余者宜之伤中者中气伤也五劳者五脏劳伤也六极者六腑之中气极也羸瘦者肌肉脱也崩中者血脱也脉絶者气血两虚之至故脉不来也之数者皆由隂不足则阳有余阳有余则火盛而内热火与元气不两立火能消物造化自然也惟甘也可以补元气惟寒也可以除内热热除矣元气生矣则上来诸证自瘳故本经终之以补虚益气焉别录去肺中水气者即十剂中云燥可去湿桑白皮之属是已吐血热渴者热伤肺火炎迫血妄行溢出上窍而兼发热作渴也其主水肿腹满胪胀者即利水道除湿补虚之功也湿热盛则寸白生消除湿热则虫自不能留也缝金疮者甘寒补益宜于伤损也
　　主治参互
　　得天麦二冬款冬花百部薄荷甘草沙参贝母枇杷叶五味子为治嗽要药　得芍药薏苡仁木瓜茯苓橘皮赤小豆为治水肿之神剂　经騐方治咳嗽吐血甚者鲜桑根白皮一斤米泔浸三宿刮去黄皮剉细入糯米四两焙干为末每服一钱米饮下　肘后方治消渴尿多入地三尺桑根剥取白皮炙黄黑剉以水煑浓汁随意饮之亦可少入米勿用盐　肘后方治产后下血炙桑白皮煑水饮之　经验方治坠马抝损桑根白皮五斤为末以水五升煎膏敷之便止已后亦无宿血终不发动　子母秘方治小儿重舌桑根白皮煑汁涂乳上饮之　圣惠方治小儿流涎脾热也胸膈有痰新桑根白皮捣自然汁饮之甚效煎饮亦良　圣惠方治小儿天吊惊癎取家桑东行根研汁服　千金方治石痈坚硬不作脓者桑白皮隂干为末烊胶和酒调傅以软为度　苏颂取皮中白汁主治小儿口疮白漫拭净涂之便愈又涂金刄所伤痛须臾血止仍以白皮裹之甚良　时珍取汁涂蛇蜈蚣蜘蛛伤有验　取枝烧沥治大风疮疥生睂发　子母秘录治小儿鹅口桑皮汁和胡粉涂之　圣惠方治小儿唇肿桑木汁涂之即愈　摘方治破伤中风桑沥好酒对和温服以醉为度醒服消风散
　　简误
　　肺虚无火因寒袭之而发咳嗽者勿服
　　桑叶主除寒热出汗汁解蜈蚣毒
　　疏○叶本经无气味详其主治应是味甘气寒性无毒甘所以益血寒所以凉血甘寒相合故下气而益隂是以能主隂虚寒热及因内热出汗其性兼燥故又能除脚气水肿利大小肠原禀金气故又能除风经霜则兼得天地之清肃故又能明目而止渴发者血之余也益血故又能长髪凉血故又止吐血合痈口罨穿掌疗汤火皆清凉补血之功也
　　主治参互
　　四月采桑叶酒拌九蒸九曝为末胡麻或黑芝麻去壳九蒸九曝另磨如泥各等分炼蜜和为丸每五六钱空心饥时白汤下能益气血袪风仙家饵之为引年止饥之要药　普济方治青盲洗法昔武胜军宋仲孚患此二十年用此法二年目明如故摘青桑叶晒干逐月按日就地上烧存性每以一合于甆器内煎减二分倾出澄清温热洗目至百度屡试有验正月初八二月初八三月初六四月初四五月初六六月初二七月初七八月二十九九月十二十月十三十一月初二十二月三十　集简方治风眼下泪腊月不落桑叶煎汤日日温洗或入芒硝　千金方治头发不长用桑叶麻叶煮泔水沐之七日可长数尺圣济总录治吐血不止晚桑叶焙干研凉茶服三
　　钱只一服止后用补肝肺药　直指方治痈口不敛经霜黄桑叶为末傅之　通论治穿掌肿毒新桑叶研烂罨之即愈　医学正传治汤火伤疮经霜桑叶烧存性为末油和敷之三日愈
　　桑耳味甘有毒黑者主女子漏下赤白沃血病症瘕积聚隂痛隂阳寒热无子疗月水不调其黄熟陈白者止久泄益气不饥其金色者治癖饮积聚腹痛金疮　桑耳煅存性研细香附童便炒黑研细每用桑耳灰二分香附末三分淡醋汤空心调服治血崩奇效过于他木耳
　　桑椹味甘寒无毒单食止消渴陈藏器利五藏闗节通血气久服不饥安魂镇神令人聪明变白不老多收暴干为末蜜丸日服时珍捣汁饮解中酒毒酿酒服利水气消肿【一名文武实】
　　疏○桑椹者桑之精华所结也其味甘其气寒其色初丹后紫味厚于气合而论之甘寒益血而除热其为凉血补血益隂之药无疑矣消渴由于内热津液不足生津故止渴五脏皆属隂益隂故利五脏隂不足则闗节之血气不通血生津满隂气长盛则不饥而血气自通矣热退隂生则肝心无火故魂安而神自清宁神清则聪明内发隂复则变白不老甘寒除热故解中酒毒性寒而下行利水故利水气而消肿皆自然之道也
　　主治参互
　　冦宗奭曰本经言桑甚详独遗乌椹然桑之精英尽在于此采摘微研以布滤汁石器熬成稀膏量入多少蜜熬稠贮甆器中每抄一二钱食后夜卧以沸汤点服治服金石药发热口渴生精神及小肠热甚僊方日干为末蜜和丸酒服亦良　四时月令云四月宜饮桑椹酒能理百种风热其法用桑椹汁三斗重汤煑至一斗半入白蜜二合酥油一两生姜汁一合煑令得所瓶收每服一合和酒饮之亦可以汁熬烧酒藏之经年味愈佳　普济方治水肿胀满水不下则满溢水下则虚竭还胀十无一活宜用桑椹酒治之桑白皮切以水二斗煑汁一斗入桑椹再煑取五升以糯米饭五升酿酒饮　保命集治瘰疬结核文武膏用文武实即桑椹子二斗黑熟者以布取汁银石器熬成膏每白汤调服一匙日三服　千金方治小儿赤秃桑椹子取汁频服　圣济录治小儿白秃黑椹入罂中曝三七日化为水洗之三七日神效集简方治隂证腹痛桑椹绢包风干过伏天为细
　　末每服三钱热酒下取汗
　　简误
　　甘寒滑故润而下行脾胃虚寒作泄者勿服桑柴灰味辛寒有小毒淋取汁与冬灰等分同灭痣疵黑子蚀恶肉煑赤小豆食大下水胀傅金疮止血生肌　桑霜即灰汁以桑皮绵纸衬淘箩底用滚水淋下甆器盛之重汤煑干别名木磠能钻筋透骨为傅痈疽拔疔引诸散毒药攻毒之要品　得丹砂雄黄乳香没药牛黄龙脑香红白药子白及白敛傅一切肿毒止痛追毒有奇效　得铁锈蟾酥可拔疔枝味苦平性不冷不热主遍体风痒干燥火气脚气风气四肢拘挛上气眼晕肺气欬嗽消食利小便疗痈疽后渴嫰条细捣一升熬香煎饮亦无禁忌久服终身不患偏风　圣惠方治紫白癜风桑枝十斤益母草三斤水五斗慢煑至五升去滓再煎成膏每卧时温酒调服半合以愈为度
　　桑黄气味与白皮同其除肺热之功殆又过之山家老桑树多生湖桑少见　同天门冬百部山栀枇杷叶治赤鼻有神
　　竹叶味辛平大寒无毒主胸中痰热欬逆上气
　　疏○竹叶禀隂气以生本经味辛平气大寒无毒甄权言甘寒气薄味厚隂中微阳降也入足阳明手少隂经阳明客热则胸中生痰痰热壅滞则欬逆上气辛寒能解阳明之热结则痰自消气自下而欬逆止矣仲景治伤寒发热大渴有竹叶石膏汤无非假其辛寒散阳明之邪热也
　　主治参互
　　煎汤调酸枣仁炒熟末五钱临卧服治心虚不得眠同麦门冬酸枣仁逺志丹参茯神丹砂犀角治心
　　经蕴热虚烦不眠　入白虎汤治伤寒烦热大渴引饮　肘后方治时行发黄竹叶五升小麦七升石膏三两水一斗半煑取七升细服尽剂愈
　　淡竹茹味甘微寒无毒主呕啘温气寒热吐血崩中疏○竹茹虽与竹叶同本然竹茹得土气多故味带甘气微寒无毒入足阳明经经曰诸呕吐酸水皆属于热阳明有热则为呕啘温气寒热亦邪客阳明所致甘寒解阳明之热则邪气退而呕啘止矣甘寒又能凉血清热故主吐血崩中及女劳复也
　　主治参互
　　同木瓜橘皮麦门冬枇杷叶人参芦根汁石斛治胃虚有热呕啘不止　活人书治伤寒愈后交接女劳复头痛身热耳鸣口渴腰骨痛男子卵肿股痛竹皮一升水三升煑五沸服汁　又方治妇人大病初愈有所动劳致热气冲胸手足搐搦拘急如中风状淡竹青茹半斤栝楼二两水二升分二服
　　简误
　　胃寒呕吐及感寒挟食作吐忌用
　　淡竹沥味甘大寒无毒疗暴中风痹胸中大热止烦闷消渴劳复
　　疏○竹沥竹之津液也经云大寒亦言其本性耳得火之后寒气应减性滑流利走窍逐痰故为中风家要药凡中风之证莫不由于隂虚火旺煎熬津液结而为痰壅塞气道不得升降热极生风以致猝然僵仆或偏痹不仁此药能遍走经络摉剔一切痰结兼之甘寒能益隂而除热痰热既袪则气道通利经脉流转外证自除矣其主胸中大热止烦闷者取其甘寒清热益隂之功耳观古人以竹沥治中风则知中风未有不因隂虚痰热所致不然如果外来风邪安得复用此甘寒滑利之药治之哉
　　主治参互
　　同贝母栝楼仁霞天膏白芥子苏子橘红郁金童便麦门冬治似中风口眼防斜语言蹇涩或半身不遂等证　千金方治中风口噤竹沥加姜汁日日饮之梅师方治产后中风口噤身直面青手足反张以
　　竹沥饮一二升即苏　外台秘要治破伤中风凡闪脱折骨诸疮慎不可当风用扇中风则发痉口噤项急杀人亟饮竹沥二三升忌饮食及酒　千金方小儿伤寒淡竹沥葛根汁各六合细细与服　至寳方小儿狂语夜后便发竹沥夜服二合　产寳方妇人胎动妊娠因夫所动困絶以竹沥饮一升立愈　梅师方孕妇子烦茯苓二两竹沥一升水四升煎二升分三服　千金方时气烦躁五六日不解青竹沥半盏煎热数数饮之覆取微汗　李绛兵部手集欬嗽肺痿大人小儿欬逆短气胸中吸吸欬出涕唾嗽出臭脓用淡竹沥一合服之日三五次以愈为度简误
　　寒痰湿痰及饮食生痰不宜用
　　吴茱萸味辛温大热有小毒主温中下气止痛欬逆寒热除湿血痹逐风邪开腠理去痰冷腹内绞痛诸冷实不消中恶心腹痛逆气利五藏
　　疏○吴茱萸禀火气以生故其味辛气温有小毒甄权辛苦大热气味俱厚阳也入足阳明太隂兼入足少隂厥隂经凡脾胃之气喜温而恶寒寒则中气不能运化或为冷实不消或为腹内绞痛或寒痰停积以致气逆发欬五脏不利辛温暖脾胃而散寒邪则中自温气自下而诸证悉除其主除湿血痹逐风邪者盖以风寒湿之邪多从脾胃而入脾胃主肌肉为邪所侵则腠理闭密而寒热诸痹所从来矣辛温走散开发故能使风寒湿之邪从腠理而出中恶腹痛亦邪恶之气干犯脾胃所致入脾散邪则腹痛自止矣
　　主治参互
　　仲景吴茱萸汤治少隂病吐利手足逆冷烦躁欲死者吴茱萸一斤人参二两生姜六两大枣十二枚劈四味以水七升煑二升去滓温服七合日三服厥隂干呕吐涎沬头痛者同此方　又当归四逆加吴茱萸汤治厥隂证手足厥冷脉细欲絶其人内有久寒者当归三两芍药三两炙甘草二两通草二两桂枝三两细辛三两生姜半斤吴茱萸二升大枣二十五枚以水六升清酒六升同煑取五升去滓分五服食疗治冬月感寒吴茱萸五钱煎汤服之取汗　圣惠方治隂毒伤寒四肢逆冷用吴茱萸一升酒拌湿绢袋二个包蒸极热更互熨足心气透痛亦即止累有效　肘后方治寒疝往来吴茱萸一两生姜半两清酒一升煎分温服　圣惠方治食已吞酸胃虚冷者吴茱萸汤泡七次焙干姜等分为末汤服一钱孙氏存仁方治多年脾泄老人多此谓之水土同
　　化吴茱萸三钱泡入水煎汁入盐少许通口服盖茱萸能暖膀胱水道既清大肠自固他药虽热不能分解清浊也　和剂局方戊巳丸治脾胃受湿下痢赤白腹痛米谷不化用吴茱萸黄连白芍药各一两同炒为末蒸饼丸梧子大每服二三丸米饮下
　　简误
　　阳厥似隂手足虽逆冷而口多渴喜饮水大小便秘结小便或通亦赤涩短少此火极似水守真所谓禁栗如丧神守皆属于火之谓耳此与桂附干姜之类同忌呕吐吞酸属胃火者不宜用欬逆上气非风寒外邪及冷痰宿水所致不宜用腹痛属血虚有火者不宜用赤白下痢病名滞下因暑邪入于肠胃而非酒食生冷停滞积垢者不宜用小肠疝气非骤感寒邪及初发一二次者不宜用霍乱转筋由于脾胃虚弱冒暑所致而非寒湿生冷干犯肠胃者不宜用一切隂虚之证及五脏六腑有热无寒之人法所咸忌
　　槟榔味辛温无毒主消谷逐水除痰癖杀三虫伏尸疗寸白
　　疏○槟榔得天之阳气地之金味故味辛气温无毒大明言涩元素言苦以其感盛夏之火气耳气薄味厚阳中微隂降也入手足阳明经夫足阳明为水谷之海手阳明为传道之官二经相为贯输以运化精微者也二经病则水谷不能以时消化覊留而成痰癖或湿热停久则变生诸虫此药辛能散结破滞苦能下泄杀虫故主如上诸证也甄权宣利五脏六腑壅滞破胸中气下水肿治心痛积聚日华子下一切气通闗节利九窍徤脾调中破症结李珣主贲豚气五膈气风冷气脚气宿食不消皆取其辛温走散破气坠积能下肠胃有形之物耳
　　主治参互
　　同草果枳实橘皮治食疟加三棱蓬茂矾红红麯山查麦糵消一切坚硬肉食及诸米麫生冷食积成块作痛　同黄连藊豆莲肉橘红白芍药红麯乌梅葛根枳壳治滞下后重　同雷丸使君子白芜荑芦荟肉豆蔲胡黄连治小儿疳蚘　同楝根鹤虱锡灰薏苡根贯众乌梅治一切寸白虫　同苍术草果青皮甘草治山岚瘴气发疟　直指方心脾作痛鸡心槟榔髙良姜各一钱半陈米百粒同以水煎服之　广利方脚气冲心闷乱不识人用白槟榔十二分为末分二服空心暖小便调下日二服　十便良方虫痔里急槟榔为末每日空心以白汤调二钱　千金方寸白虫病槟榔二七枚为末先以水二升半煑槟榔片取一升空心调末方寸匕服之经日虫尽出未尽再服以尽为度
　　简误
　　槟榔性能坠诸气至于下极病属气虚者忌之脾胃虚虽有积滞者不宜用下利非后重者不宜用心腹痛无留结及非虫攻咬者不宜用疟非山岚瘴气者不宜用凡病属隂阳两虚中气不足而非肠胃壅滞宿食胀满者悉在所忌
　　栀子味苦寒大寒无毒主五内邪气胃中热气面赤酒疱皶鼻白癞赤癞疮疡疗目热赤痛胸心大小肠大热心中烦闷
　　疏○栀子感天之清气得地之苦味故其性无毒气薄而味厚气浮而味沉阳中隂也入手太隂手少隂足阳明经少隂为君主之官邪热客之则五脏皆失所主清少隂之热则五内邪气自去胃中热气亦除面赤酒疱皶鼻者肺热之也肺主清肃酒热客之即见是证于开窍之所延及于面也肺得苦寒之气则酒热自除而面鼻赤色皆退矣其主赤白癞疮疡者即诸痛痒疮疡皆属心火之谓疗目赤热痛及胸心大小肠大热心中烦闷者总除心肺二经之火热也此药味苦气寒泻一切有余之火故能主如上诸证
　　主治参互
　　仲景治伤寒汗吐下后虚烦不得眠及心中懊憹者有栀子豉汤用栀子十四枚香豉四合水煎服　入茵陈大黄汤治伤寒湿热发黄腹胀栀子十四枚茵陈六两大黄三两水一斗先煑茵陈减六升内二味煑取三升分三服小便当利尿如皂角汁状正赤一宿腹减黄从小便出也　同甘草黄檗为栀子檗皮汤亦治发黄身热　同厚朴枳实为栀子厚朴汤治伤寒下后心烦腹满卧起不安者得吐即愈　同防矢作汤治大病后劳复小便不利者小便利即愈已上皆仲景法　同连翘麦门冬竹叶灯心草生甘草黄连能泻心经有余之火加赤茯苓木通滑石泽泻泻小肠火　同桑黄或桑白皮黄芩甘草桔梗五味子干葛治酒热伤肺发出鼻皶　同茵陈蒿滑石车前子秦艽黄连连钱草苜蓿治酒热发黄　梅师方治热病后劳复及因交接后发动欲死不能语者栀子三十枚水三升煎一升服令微汗　救急方治汤荡火伤栀子末和鸡子清浓涂之　丹溪方治胃脘火痛山栀七枚炒水一盏煎七分入生姜汁饮之立止
　　简误
　　栀子禀至苦大寒之气苦寒损胃而伤血凡脾胃虚弱者忌之血虚发热者忌之性能泻有余之火心肺无邪热者不宜用小便不通由于膀胱虚无气以化而非热结小肠者不宜用疮疡因气血虚不能收敛则为久冷败疮非温暖补益之剂则不愈此所谓既溃之后一毫寒药不可用是也世人又以治诸血证不知血得热则行得寒则凝瘀血凝结于中则反致寒热或发热劳嗽饮食减少为难疗之病凡治吐血法当以顺气为先盖血随气而行气降则火降火降则血自归经不求其止而止矣此治疗之要法不可违也
　　骐驎竭味甘咸平有小毒主五藏邪气带下止痛破积血金疮生肉【旧与紫□同条今分出】
　　疏○骐驎竭禀土气而兼水化故味甘咸气平无毒丹房鉴源云禀于荧惑之气生于汤石之隂其色赤象火而味咸则得隂气也气薄味厚隂也降也入足厥隂手少隂经甘主补咸主消散瘀血生新血之要药故主破积血金疮止痛生肉主五脏邪气者即邪热气也带下者湿热伤血分所致也甘咸能凉血除热故悉主之苏恭主心腹卒痛李珣以之治伤折打损一切疼痛血气搅刺内伤血聚者诚为此耳【此药产外国极难得真者理伤折有夺命之功】
　　主治参互
　　同乳香没药自然铜麻皮灰狗头骨煅存性防虫黄荆子骨碎补治一切打扑损伤　同发灰乳香没药片脑轻粉象牙末红粉霜为细末掺一切金疮及肿毒生肌止痛　广利方金疮出血骐驎竭末傅之立愈　医林集要产后血冲心胸喘满命在须臾用血竭没药各一钱研童便和酒调服　究原方收敛疮口血竭末一字龙脑少许大枣烧灰半钱同研津调涂之　摘方胸中血块血竭没药各一两滑石牡丹皮各一两同煑过为末醋糊丸梧子大空心服之医林集要嵌甲疼痛血竭末傅之
　　简误
　　凡使勿用海母血真相似只是味咸并腥气骐驎竭味微咸甘似栀子气也又云嚼之不烂如蜡者为上凡血病无瘀积者不必用日华子云此药性急不可多使却引脓用时勿与众药同研化作飞尘也
　　龙脑香味辛苦微寒一云温平无毒主心腹邪气风湿积聚耳聋明目去目赤肤翳
　　疏○龙脑香禀火金之气以生本经味辛苦气微寒无毒其香为百药之冠凡香气之甚者其性必温热李珣言温元素言热是矣气芳烈味大辛阳中之阳升也散也性善走窜开窍无往不达芳香之气能辟一切邪恶辛热之性能散一切风湿故主心腹邪气及风湿积聚也耳聋者窍闭也开窍则耳自聪目赤肤翳者火热甚也辛温主散能引火热之气自外而出则目自明赤痛肤翳自去此从治之法也别录又主妇人难产者取其善走开通闗窍之力耳
　　主治参互
　　同乳香没药雄黄红药子乌鸡骨白及白敛桑磠堿牛黄傅一切疔肿痈疽神效　圣济总录目生肤翳龙脑为末日防三五度　御医院方头目风热上攻用龙脑末半两南蓬砂末一两频防两鼻　濒湖集简方风热喉痹灯心一钱黄檗五分并烧存性白矾七分煅过片脑三分为末每以一二分吹患处此陆一峰家传絶妙方也　又方鼻中息肉垂下者用片脑防之自入　夷坚志伤寒舌出过寸者梅花片脑半分为末掺之随手而愈　又方中风牙噤无门下药者开闗散揩之五月五日午时用龙脑天南星等分为末每以一字揩齿二三十遍其口自开　经验方痘疮狂躁心烦气喘妄语或见鬼神疮色赤未透者用龙脑一钱细研旋以猪心血丸芡子大每服一丸紫草汤下少时心神便定得睡发疮　总微论用獖猪第二番血清半杯紫草汁半杯和匀入龙脑一分温服良久下瘀血一二行疮即红活此治痘疮黑黡医所不治者百发百中
　　简误
　　宗奭云此物大通利闗膈热塞大人小儿风涎闭塞及暴得惊热甚为济用然非常服之药震亨云龙脑属火世知其寒而通利未达其热而轻浮飞越喜其香而贵重动辄与麝同为桂附之助然人之阳易动隂易亏不可不思杲曰龙脑入骨风病在骨髓者宜用之为引经若风在血脉肌肉辄用脑麝反引风入骨髓如油入麫莫之能出也观三公之言则龙脑之为害可知凡中风非外来之风邪乃因气血虚而病者忌之小儿吐泻后成惊者为慢脾风切不可服急惊属实热可用慢惊属虚寒不可用眼目昏暗属肝肾虚者不宜入防药设误防之必致昏暗难疗
　　芜荑味辛平无毒主五内邪气散皮肤骨节中淫淫温行毒去三虫化食逐寸白散肠中嗢嗢喘息
　　疏○芜荑禀金气而生于春阳之令本经味辛气平无毒甄权加苦李珣加温详其功用应是苦辛温平之药非辛温则不能散五脏皮肤骨节中邪毒气非苦平则不能去三虫化食逐寸白疗肠中嗢嗢喘息然察其所主虽能除风邪淫气之为害而其功则长于走肠胃杀诸虫消食积也故小儿疳泻冷痢为必资之药
　　主治参互
　　同肉豆蔲胡黄连卢防使君子青黛五谷虫雷丸槟榔橘皮治小儿疳热泻痢及腹大羸瘦面黄好吃泥土　本事方制杀诸虫生芜荑生槟榔各四两为末蒸饼丸如梧子每服二十丸白汤下　钱氏小儿直诀疳热有虫瘦悴久服充肌用芜荑一两黄连一两为末猪胆汁七枚和入盌内饭上蒸之一日蒸一次九蒸乃入麝香半钱汤浸蒸饼和丸菉豆大每服五七丸至二十丸米饮下　危氏得效方虫牙作痛以芜荑仁安蛀孔中及缝中甚效　入药用大者小者即榆荚不堪入药　除疳证杀虫外他用甚稀故不着简误
　　枳壳味苦酸微寒无毒主风痒麻痹通利闗节劳气欬嗽背防闷倦散留结胸膈痰滞逐水消胀满大肠风安胃止风痛
　　疏○枳壳气味所主与枳实大畧相同但枳实形小其气全其性烈故善下达如少年猛悍之将勇往直前而一无回顾者也枳壳形大其气散其性缓故其行稍迟是以能入胸膈肺胃之分及入大肠也其主风痒麻痹通利闗节止风痛者盖肺主皮毛胃主肌肉风寒湿入于二经则皮肤瘙痒或作痛或麻木此药有苦泄辛散之功兼能引诸风药入于二脏故为治风所需风邪既散则闗节自然通利矣其疗劳气咳嗽背膊闷倦者盖亦指风寒郁于上焦则肺气滞而为闷倦咳嗽经曰肺苦气上逆急食苦以泄之枳壳味苦能泄至髙之气故主之也又肺与大肠为表里风邪入肺则并入大肠风热相搏而为肠风下血苦寒下泄之气则血热清而风自除矣其主散留结胸膈痰滞逐水消胀满安胃诸证悉与枳实相同苐其气稍缓耳
　　主治参互
　　同苏子橘皮桔梗木香白豆蔲香附治上焦壅气胀满因于寒　同黄连槐花干葛防风荆芥芍药黄芩当归生地黄地榆侧柏叶治肠风下血初起者神效同荆芥苦参防风苍耳草败蒲煎汤沐浴治风疹
　　作痒　同槟榔芍药黄连升麻葛根甘草红麯滑石治滞下里急后重　得人参麦冬治气虚大便不快同肉桂治右脇痛
　　简误
　　枳壳泄肺能损至髙之气肺气虚弱者忌之脾胃虚中气不运而痰壅喘急者忌之咳嗽不因于风寒入肺气壅者服之反能作剧咳嗽隂虚火炎者服之立致危殆一槩胎前产后咸不宜服今世多用以治妇人胎气不安或至八九月为易产之剂动辄资用殊不知妇人懐孕全赖气血以养胎气血充足则胎自易产且娠妇至八九月精神困倦四肢软弱饮食减少动息喘促何莫非虚弱之证而更用此耗散之药耶正经所谓损不足而虚其虚岂不大谬哉古方有瘦胎饮者为湖阳公主而设以彼奉养太过其气必实故用此以耗其有余之气则胎易产今人不知古人立方之意一概滥施误甚误甚
　　枳实味苦酸寒微寒无毒主大风在皮肤中如麻豆苦痒除寒热结止痢长肌肉利五藏益气轻身除胸脇痰癖逐停水破结实消胀满心下急痞痛逆气脇风痛安胃气止溏泄明目
　　疏○枳实感天地苦寒之气以生故其味苦气寒无毒别录雷公加酸甄权加辛察其功用必是苦为最而酸辛次之气味俱厚隂也入足阳明太隂经细详神农主治与本药气味大不相侔究其所因必是枳壳所主盖二物古文原同一条后人分出时误入耳其别录所主除胸脇痰癖逐停水破结实消胀满心下急痞痛逆气脇风痛安胃气止溏泄者是其本分内事皆足阳明太隂受病二经气滞则不能运化精微而痰癖停水结实胀满所自来矣胃之上口名曰贲门贲门与心相连胃气壅则心下亦自急痞痛邪塞中焦则升降不舒而气上逆肝木郁于地下则不能条达而脇痛得其破散冲走之力则诸证悉除所以仲景下伤寒腹胀实结者有承气汤胸中痞痛者有陷胸汤洁古疗心下痞满者有枳术丸壅滞既去则胃气自安而溏泄亦止矣末云明目者经曰目得血而能视气旺乃能生血损气破散之性岂能明目哉无是理也
　　主治参互
　　同三棱蓬茂青皮槟榔为消磨坚积之剂然须能食脾胃徤者宜之　同白术橘皮厚朴甘草砂仁为枳术丸治心下痞满因于食　入陷胸汤治伤寒寒热结胸　入大小承气汤治伤寒热邪入里结实胀满痛不可当数日不更衣者
　　简误
　　此药性専消导破气损真观朱震亨云泻痰有冲墙倒壁之力其为勇悍之气可知凡中气虚弱劳倦伤脾发为痞满者当用补中益气汤补其不足则痞自除此法所当忌也胀满非实邪结于中下焦手不可按七八日不更衣者必不可用挟热下痢亦非燥粪留结者必不可用伤食停积多因脾胃虚不能运化所致慎勿轻饵如元气壮实有积滞者不得已用一二剂病已即去之即洁古所制枳术丸亦为脾胃有积滞者设积滞去则脾胃自徤故谓之益脾胃之药非消导之外复有补益之功也时医不识病之虚实药之补泻往往概施损人真气为厉不浅设误投之虽多服参耆补剂亦难挽其刻削之害也世人多蹈其弊故特表以为戒
　　厚朴味苦温大温无毒主中风伤寒头痛寒热惊悸气血痹死肌去三虫温中益气消痰下气疗霍乱及腹痛胀满胃中冷逆胸中呕不止泄痢淋露除惊去留热心烦满厚肠胃
　　疏○厚朴禀地二之气以生兼得乎春阳之气而成故其味苦其气温甄权苦辛大热应是辛热苦温之药辛热太过则其性宜有毒以其得阳气之正故无毒耳气味俱厚阳中之隂降也入足太隂手足阳明经其主中风伤寒头痛寒热气血痹死肌者盖以风寒外邪伤于阳分则为寒热头痛风寒湿入腠理则气血凝涩而成痹甚则肌肉不仁此药辛能散结苦能燥湿温热能袪风寒故悉主之也别录又主温中消痰下气疗霍乱及腹痛胀满胃中冷逆胸中呕不止泄痢心烦满者何莫非胀胃气逆壅滞及痰饮留结饮食生冷所致得此下泄开通温热暖胃则诸证不求其止而止矣至于淋露虽属下焦为病然多因胃家湿热下流三虫亦肠胃湿热所生苦能燥湿杀虫故亦主之也本经又主惊悸及别录除惊去留热者皆非其所宜惊悸属心虚于脾胃絶无相干气味大温之药又岂能去留热哉至益气厚肠胃盖亦指邪气去正气自益之谓积滞消肠胃自厚之意耳非消散之外复有补益之功也用者详之
　　主治参互
　　同陈皮枳壳麦糵草果山查砂仁矾红治伤食腹胀同橘皮黄连甘草苍白术葛根治湿热作泻　同
　　槟榔木香黄连滑石橘皮甘草白芍药治滞下初起同白术人参白芍药茯苓消腹胀　佐生姜橘皮
　　藿香砂仁半夏止胃寒呕吐　同三棱蓬茂槟榔人参青皮治积年冷癖坚块　同苍术橘皮甘草为平胃散治胸中敦厚之气使饮食倍增　圣惠方治痰壅呕逆心胸满闷不下饮食用厚朴一两姜汁炙黄为末米饮调下二钱匕　张仲景金匮方治腹胀脉数厚朴三物汤用厚朴半斤枳实五枚以水一斗二升煎取五升入大黄四两再煎取三升温服一升转动更服不动勿服　又七物厚朴汤治腹痛胀满用厚朴半斤甘草大黄各三两枣十枚枳实五枚桂二两生姜五两以水一斗煎取四升温服八合日三呕者加半夏五合
　　简误
　　厚朴气味辛温性复大热其功长于泄结散满温暖脾胃一切饮食停积气壅暴胀与夫冷气逆气积年冷气入腹肠鸣虚吼痰饮吐沬胃冷呕逆腹痛泄泻及脾胃壮实之人偶感风寒气实人误服参耆致成喘胀诚为要药然而性専消导散而不收畧无补益之功故凡呕吐不因寒痰冷积而由于胃虚火气炎上腹痛因于血虚脾隂不足而非停滞所致泄泻因于火热暴注而非积寒伤冷腹满因于中气不足气不归元而非气实壅滞中风由于隂虚火炎猝致僵仆而非西北真中寒邪伤寒发热头疼而无痞塞胀满之候小儿吐泻乳食将成慢惊大人气虚血槁见发膈证老人脾虚不能运化偶有停积娠妇恶阻水谷不入娠妇胎升眩晕娠妇伤食停冷娠妇腹痛泻利娠妇伤寒伤风产后血虚腹痛产后中满作喘产后泄泻反胃已上诸证法所咸忌若误投之轻病变重重病必危世人不究其原一概滥用虽或一时未见其害而清纯冲和之气默为之耗矣可不慎哉
　　茗苦茗味甘苦微寒无毒主瘘疮利小便去痰热渴令人少睡　苦主下气消食
　　疏○茗禀土中之清气兼得春初生发之意本经味甘气微寒无毒藏器言苦然亦有不苦者气薄味厚隂中微阳降也入手太隂少隂经太隂为清肃之脏喜凉而恶热热则生痰而津液竭故作渴也瘘疮者大肠积热也小便不利者小肠热结也甘寒入心肺而除热则津液生痰热解脏气既清腑病不求其止而止矣令人少睡者盖心藏神神昏则多睡清心经之热则神常自惺寂故不寐也下气消食者苦能下泄故气下火降而兼涤除肠胃则食自消矣
　　主治参互
　　同黄连酸枣仁生用通草莲实治多睡好眠　同当归川芎乌梅黑豆生地黄土茯苓甘菊花治头痛因于血虚有火者　直指方热毒下痢蜡茶为末密水煎服白痢以姜汁同水煎服两三服即愈
　　简误
　　凡茶之种类极多方宜大异要皆以味甘不涩气芬如兰摘于夏前者为良夫茶禀天地至清之气生于山谷硗瘠砂土之中不受纤芥秽滓専感云露之气以为滋培故能涤肠胃一切垢腻宁非木中清贵之品哉昔人多以其苦寒不利脾胃及多食发黄消瘦之说此皆语其粗恶苦涩品类最下者言之耳昔雅州蒙山出一种茶服四两即为地僊岂有味甘气芬者饮之反致疾耶但苦涩野气叶痿茎枯非道地所产者服之不利心脾故不宜饮酒后不宜用能成饮证
　　山茱萸味酸平微温无毒主心下邪气寒热温中逐寒湿痹去三虫肠胃风邪寒热疝瘕头风风气去来鼻塞目黄耳聋面疱温中下气出汗强隂益精安五藏通九窍止小便利久服轻身明目强力长年
　　疏○山茱萸感天地春生之气兼得木之酸味神农气平别录微温总言其得春气之正耳岐伯甄权加辛然尝其味必是酸多辛少入足厥隂足少隂经阳中之隂降也其治心下邪气寒热肠胃风邪寒热头风风气去来鼻塞面疱者皆肝肾二经所主二经虚热故见前证肝为风木之位经曰诸风掉属肝木此药温能通行辛能走散酸能入肝而敛虚热风邪消散则心下肠胃寒热自除头目亦清利而鼻塞面疱悉愈也逐寒湿痹者经曰邪之所凑其气必虚总借其辛温散结行而能补也至于三虫亦肠胃湿热所生湿去则虫自除能温中则气自下汗自出矣凡四时之令春气暖而生秋气凉而杀万物之性喜温而恶寒人身精气亦赖温暖而后充足况肝肾在下居至隂之位非得温暖之气则孤隂无以生此药正入二经气温而主补味酸而主敛故精气益而隂强也精益则五脏自安九窍自利又肾与膀胱为表里膀胱虚寒则小便不禁耳为肾之外窍肾虚则耳聋肝开窍于目肝虚则邪热客之而目黄二经受寒邪则为疝瘕二脏得补则诸证无不瘳矣轻身强力长年者益精安五脏之验也
　　主治参互
　　同菟丝子肉苁蓉巴防天鹿茸牛膝白胶车前子枸杞子生地黄沙苑蒺藜麦门冬能添精固髓暖腰膝益阳道令人有子　同人参五味子牡蛎益智子治老人小便淋沥及遗尿　同人乳沙苑蒺藜熟地黄人参麦门冬牛膝甘菊花治脑骨痛脑为髓之海髓足则脑痛自除　同石菖蒲甘菊花地黄黄檗五味子治肾虚耳聋　同杜仲牛膝地黄白胶山药治肾虚腰痛　入六味地黄丸为肾虚而有湿热者所须简误
　　命门火炽强阳不痿者忌之膀胱热结小便不利者法当清利此药味酸主敛不宜用隂虚血热不宜用即用当与黄檗同加
　　紫葳味酸微寒无毒主妇产乳余疾崩中症瘕血闭寒热羸瘦养胎
　　疏○紫葳即凌霄花也禀春气以生故其味酸气微寒无毒花开于夏而色赤味应带苦入肝行血之峻药故主妇人产乳余疾及崩中症瘕血闭寒热羸瘦诸证至于养胎决非其性所宜用者慎之
　　主治参互
　　同当归红花川芎牛膝地黄延胡索桃仁苏方木五灵脂治壮实妇人经闭　普济方婴儿百日内无故口青不饮乳用凌霄花大蓝叶芒硝大黄等分为末以羊髓和丸梧子大每研一丸乳送下便能吃乳热者可服寒者忌之
　　简误
　　紫葳长于破血消瘀凡妇人血气虚者一概勿施胎前防不宜用
　　胡桐涙味咸苦大寒无毒主大毒热心腹烦满水和服之取吐又主牛马急黄黑汗水研三二两灌之立瘥疏○胡桐泪禀地中至隂之气而兼水化故味咸苦气大寒无毒气味俱厚隂中之隂也入足阳明经经曰热淫于内治以咸寒又曰在髙者因而越之苦以涌吐寒以胜热故主大毒热心腹烦满取吐而效也牛马性热而又犯热病所以急黄黑汗也咸寒能除大热故亦主之日华子以之治风虫牙齿痛李珣谓其能治骨槽风齿防元素言瘰疬非此不能除皆资其苦能杀虫咸能入骨软坚大寒能除极热之用耳主治参互
　　圣惠方牙疼出血胡桐泪半两研入麝香少许夜夜贴之　又方牙疳宣露脓血臭气者胡桐泪一两枸杞根一升每用五钱煎水热嗽　圣济总录牙齿蠧黑乃肾虚也胡桐泪一两丹砂半两麝香一分为末掺之除口齿药外他用甚稀故不着简误
　　猪苓味甘苦平无毒主痎疟解毒蛊疰不祥利水道久服轻身耐老
　　疏○猪苓禀戊土之阳气得风木之隂气本经谓其味甘应兼淡苦其气平而无毒气味俱薄降也阳中隂也入足太阳足少隂经其主痎疟者疟必由暑暑必兼湿淡以利窍引暑湿之气从小便出所以分消之也淡渗之性故利水道湿胜则身重湿去则身轻利窍之药必能走泄精气其曰久服耐老必无是理矣解蛊毒疰不祥义将安出亦未可尽信也
　　主治参互
　　入五苓散为除湿之要药　佐白芍药白茯苓人参橘皮术泽泻治水肿之属阳分者　佐白芍药生地黄桑寄生桑根白皮茯苓泽泻琥珀石斛薏苡仁肉桂治水肿之属隂分者均为要药其功长于利水故善除湿
　　简误
　　冦宗奭曰猪苓利水之功多久服必损肾气昏人目洁古曰淡渗太燥能亡津液无湿证勿服皆确论也有湿尚宜暂用久服防乎不可
　　乌药味辛温无毒主中恶心腹痛蛊毒疰忤鬼气宿食不消天行疫瘴膀胱肾间冷气攻冲背膂妇人血气小儿腹中诸虫
　　疏○乌药禀地二之气以生故味辛气温无毒然尝其味亦带微苦气亦微香气厚于味阳也入足阳明少隂经其主中恶心腹痛疰忤鬼气天行疫瘴者皆足阳明受病阳明开窍于口鼻凡邪恶鬼忤与夫疫瘴之气侵人悉从口鼻而入此药辛温暖胃辟恶散邪故能主诸证也胃暖则宿食自消辛散则蛊毒亦解又肾与膀胱为表里虚则寒客之而冷气攻冲背膂辛温能散寒邪其性又善下走则冷气攻冲自止也性温走泄故复能散妇人血凝气滞微苦而辛故又能疗小儿腹中诸虫也
　　主治参互
　　同沉香木香白豆蔲香附橘皮槟榔治妇人气实暴气壅胀　济生方治七情郁结上气喘急用四磨汤降中兼升泻中带补其方以人参乌药沉香槟榔各磨浓汁七分煎细细咽之　和剂局方乌沉汤治一切气一切冷补五脏调中壮阳暖腰膝去邪气冷风麻痹膀胱肾间冷气攻冲背膂俛仰不利风水毒肿吐泻转筋症癖刺痛中恶心腹痛鬼气疰忤天行疫瘴妇人血气痛用天台乌药一百两沉香五十两人参三两炙甘草四两为末每服半钱姜盐汤空心防服
　　简误
　　乌药辛温散气病属气虚者忌之世人多以香附同用治女人一切气病不知气有虚有实有寒有热冷气暴气用之固宜气虚气热用之能无贻害耶以故妇人月事先期小便短赤及咳嗽内热口渴口干舌苦不得眠一切隂虚内热之病皆不宜服
　　没药味苦平无毒主破血止痛疗金疮杖疮诸恶疮痔漏卒下血目中翳晕痛肤赤
　　疏○没药禀金水之气以生故味苦平无毒然平应作辛气应微寒气薄味厚隂也降也入足厥隂经凡恶疮痔漏皆因血热瘀滞而成外受金刃及杖伤作疮亦皆血肉受病血肉伤则瘀而发热作痛此药苦能泄辛能散寒能除热水属隂血亦属隂以类相从故能入血分散瘀血治血热诸疮及卒然下血证也肝开窍于目目得血而能视肝经血热则目为赤痛肤翳散肝经之血热则目病除矣
　　主治参互
　　同延胡索乳香干漆鼈甲琥珀为末治产后血晕有神效　加人参泽兰生地益母草苏木作汤送前药治儿枕痛及恶露未尽膓痛寒热等证立效　同乳香白及白敛紫花地丁半枝莲夏枯草忍冬藤连翘甘菊贝母治一切痈疽疔肿　同乳香当归牡丹皮牛膝续防川芎番降香穿山甲治内伤胸脇骨痛入一切膏药能消毒止痛长肉　御药院方筋骨损伤米粉四两炒黄入没药乳香末各半两酒调成膏摊贴之　奇效良方金刃所伤未透膜者乳香没药各一钱以童子小便半盏酒半盏温化服之　图经本草妇人腹痛内伤防刺没药末一钱酒服便止又治妇人血晕方同　妇人良方产后恶血没药血竭末各一钱童便温酒各半盏煎沸服良　危氏得效方女人异疾月事退出皆作禽兽之形欲来伤人先将绵塞隂户乃顿服没药末一两白汤调下即愈简误
　　孕妇不宜服凡骨节痛与夫胸腹脇肋痛非瘀血停留而因于血虚者不宜用产后恶露去多腹中虚痛者不宜用痈疽已溃不宜用目赤肤翳非血热甚者不宜用大概其功长于通滞血血滞则气亦壅气血壅滞则经络满急经络满急故发肿作痛打扑踠跌亦伤经络血分血气不行故壅滞作肿痛也没药善通壅滞之血血行则气亦行气血流通则肿痛自止矣故为诸疮痈及金疮杖疮跌扑伤损腹中血结作痛之要药而不主诸虚也
　　安息香味辛苦平无毒主心腹恶气鬼疰
　　疏○安息香禀火金之气而有水故味辛苦气平而芬香性无毒气厚味薄阳也入手少隂经少隂主藏神神昏则邪恶鬼气易侵芬香通神明而辟诸邪故能主鬼疰恶气也
　　主治参互
　　同鬼臼犀角牛黄丹砂乳香苏合香龙齿雄黄麝香治鬼疰尸疰杀痨虫寐魇暴亡及大人小儿卒中邪恶气　奇效良方小儿惊邪安息香一豆许烧之自除
　　简误
　　病非闗邪恶气侵犯者不宜服
　　仙人杖味咸平【一云冷】无毒主哕气呕逆辟痁小儿吐乳大人吐食并水煑服小儿惊癎及夜啼安身伴睡良又主痔病烧为末服方寸匕
　　疏○仙人杖此笋之将成竹时立死者得笋之气已过禀竹之性未全故味咸气平无毒其功用在竹茹竹黄之间所主哕气呕逆小儿吐乳辟痁大人吐食痔疮者竹茹之用也疗小儿惊癎及夜啼者竹黄之用也虽其形已痿而其性尚存故能疗诸证也　又秘方用此蘸麻油于空室中燃之取滴下油涂痈疽已溃长肉如神他用甚稀故无主治简误
　　海桐皮味苦平无毒主霍乱中恶赤白久痢除疽防疥癣牙齿虫痛并煑服及含之水浸洗目除肤赤
　　疏○海桐皮禀木中之隂气以生本经味苦气平无毒然详其用味应带辛气薄味厚隂中阳也入足太隂阳明经二经虚则外邪易入为霍乱中恶辛以散之湿热内侵为疳防久痢苦以泄之又脾胃主肌肉湿热浸淫则生虫而为疥癣苦能杀虫平即微寒湿热去而疥癣除矣其主漱齿洗目者亦取其苦寒杀虫辛平散风热之意耳李珣以之治腰脚不遂血脉顽痹腿膝疼痛之证其为辛苦之剂无疑矣
　　主治参互
　　续传信方治腰膝痛不可忍用海桐皮二两牛膝芎防羌活地骨皮五加皮各一两甘草半两薏苡仁二两生地黄十两煎浸洗焙干剉细以绵包裹入无灰酒二斗浸之冬二七日夏一七日空心饮一盏每日早午晚各饮一盏长令醺醺合时不得添减禁毒食此药治因风湿湿热流注下焦腰膝为病若因隂虚血少火炽而得者勿服　同真川槿皮轻粉蛇牀子山大黄为末傅癣疥
　　简误
　　腰痛非风湿者不宜用
　　大腹微温无毒主冷热气攻心腹大肠壅毒痰膈醋心并以姜盐同煎入疏气药良
　　疏○大腹皮即槟榔皮也其气味所主与槟榔大畧相同苐槟榔性烈破气最捷腹皮性缓下气稍迟入足阳明太隂经二经虚则寒热不调逆气攻走或痰滞中焦结成膈证或湿热郁积酸味醋心辛温暖胃豁痰通行下气则诸证除矣大肠壅毒以其辛散破气而走阳明故亦主之也
　　主治参互
　　同白术茯苓车前子木瓜桑白皮五加皮猪苓泽泻薏苡仁蠡鱼治水肿有效虚者加人参
　　简误
　　鸩鸟多集槟榔树上凡用槟榔皮宜先洗去黑水复以酒洗后以大豆汁再洗过晒干入灰火煨用性与槟榔相似病涉虚弱者概勿施用
　　合欢味甘平无毒主安五藏利心志令人欢乐无忧久服轻身明目得所欲
　　疏○合欢禀土气以生故味甘气平无毒入手少隂足太隂经土为万物之母主养五脏心为君主之官本自调和脾虚则五脏不安心气躁急则遇事拂郁多忧甘主益脾脾实则五脏自安甘可以缓心气舒缓则神明自畅而欢乐无忧神明畅达则觉照圆通所欲咸遂矣嵇叔夜养生论云合欢触忿正此之谓欤其主轻身明目及大明主消痈疽续筋骨者皆取其能补心脾生血脉之功耳
　　主治参互
　　与白蜡同入膏能长肌肉续筋骨甚捷　独行方肺痈唾浊心胸甲错取夜合皮一掌大水三升煎取一半分二服　百一选方扑损折骨夜合树皮去粗皮炒黑色四两芥菜子炒一两为末每服二钱温酒卧时服以滓外傅接骨神妙　子合橘核木瓜牛膝能治疝湿热者加黄檗寒湿者加茴香子　气味和平与病无忤故不着简误
　　五倍子味苦酸平无毒疗齿宣疳防肺藏风毒流溢皮肤作风湿癣疮瘙痒脓水五痔下血不止小儿面鼻疳疮
　　疏○五倍子得木气而兼金水之性其味苦酸涩气平无毒气薄味厚敛也隂也入手太隂足阳明经本经主齿宣疳风湿癣疮及小儿面鼻疳疮者皆从外治取其苦能杀虫酸平能敛浮热性燥能主风湿疮痒脓水五痔下血者大肠积热也大肠与肺为表里肺得敛肃则大肠亦自清宁也藏器疗肠虚泄利日华子主生津液消酒毒时珍谓其敛肺降火化痰饮止咳嗽消渴盗汗敛溃疮金疮收脱肛子肠坠下者悉假其入肺清金收敛固脱之功耳
　　主治参互
　　同地骨皮小蓟皮硝甘草苦参葱头煎汤洗杨梅结毒　集灵方自汗盗汗用五倍子研末津调填脐中缚定一夜即止　化痰生津噙化丸用五倍子安大钵头内用煑糯米粥汤浸盖好安静处七日后常看待发芽黄金色又出黑毛然后将箸试之若透内无硬即收入细瓦钵中擂如酱连钵日中晒至上皮干了又擂匀又晒晒至可丸方丸弹子大晒干收用其味甘酸能化一切胶痰　又方脾泄久利五倍子炒半斤陈仓米炒一升丁香细辛木香各三钱川椒五钱为末每服一钱蜜汤下日二服忌生冷鱼肉　和剂局方玉锁丹治肾经虚损心气不足思虑太过真阳不固溺有余沥小便白浊如膏梦中频遗盗汗虚烦食减乏力此方性温不热极有神效五倍子一斤白茯苓四两龙骨二两为末水糊丸梧子大每服七十丸食前盐汤送下日三服　百一选方脏毒下血五倍子不拘多少为末大鲫鱼一枚去肠胃鳞腮填药令满入瓶内煅存性为末每服一钱温酒下　直指方大肠痔疾五倍子煎汤薫洗或烧烟薫之自然收缩　三因方脱肛不收用五倍子末三钱入白矾少许水一椀煎汤洗之立效　妇人良方产后肠脱五倍子末掺之　博济方风毒攻眼肿痒涩痛不可忍者或上下脸赤烂或浮翳瘀肉侵睛神效驱风散五倍子一两蔓荆子一两半为末每用二钱水二盏铜石器内煎汁去滓乗热洗大能明目去涩　杨子建护命方牙龈肿痛五倍子两许瓦焙研末以半钱傅痛处片时唾去涎内服去风热药　端效方白口恶疮状似木耳不拘大人小儿并用五倍子青黛等分为末以筒吹之　儒门事亲赴筵散治口舌生疮五倍子蜜陀僧等分为末浆水漱过干贴之院方加晚蚕蛾　杏林摘要鱼口疮毒初起未成脓者用五倍子炒黄研入百草霜等分以腊醋调涂患处一日一夜即消　拔萃方一切金疮五倍子降真香等分炒研末傅之皮肉自痊
　　简误
　　五倍子性燥急而専收敛咳嗽由于风寒外触者忌之泻利非肠虚脱者忌之咳嗽由于肺火实甚者忌之若误服之反致壅塞喘满以其酸敛太骤火气无从泄越故耳
　　天竺黄味甘寒无毒主小儿惊风天吊镇心明目去诸风热疗金疮止血滋养五藏
　　疏○天竺黄竹之津气结成其气味功用与竹沥大同小异苐竹黄气微寒而性亦稍缓故为小儿家要药入手少隂经小儿惊风天吊诸风热者亦犹大人热极生风之也此药能除热养心豁痰利窍心家热清而惊自平主君安而五脏咸得滋养故诸证悉除也明目疗金疮者总取其甘寒凉血清热之功耳主治参互
　　同牛黄犀角丹砂茯神琥珀酸枣仁逺志钩藤钩治小儿惊癎癫疾有痰者加牛胆南星贝母竹沥属虚者去南星加人参　钱一方小儿惊热天竺黄二钱雄黄牵牛末各一钱研匀麫糊丸粟米大每服三五丸薄荷汤下除小儿惊癎痰热外无别用故不着简误
　　蜜蒙花味甘平微寒无毒主青盲肤翳赤涩多眵泪消目中赤脉小儿麸豆及疳气攻眼
　　疏○蜜蒙花禀土气以生其蕋萌于冬而开于春故气平微寒味甘而无毒为厥隂肝家正药观本经所主无非肝虚有热所致盖肝开窍于目目得血而能视肝血虚则为青盲肤翳肝热甚则为赤肿眵泪赤脉及小儿豆疮余毒疳气攻眼此药甘以补血寒以除热肝血足而诸证无不愈矣好古谓其润肝燥守真以之治畏日羞明诚谓此也形与芫花相似但芫花狭小而蜜蒙花差大为异用者宜详辨之
　　主治参互
　　同空青木贼生地黄蝉蜕白蒺藜谷精草决明子羚羊角治青盲翳障　同甘菊花枸杞子生地黄白蒺藜谷精草治肝肾虚目不能逺视　同黄连赤芍药防风荆芥穗黄檗甘菊花甘草龙胆草治风热湿热眼赤痛　同胡黄连白芜荑使君子蝉蜕木贼芦防治小儿疳积眼目不明　疗眼疾外无他用故不着简误







　　神农本草经疏卷十三
<子部,医家类,神农本草经疏>
　　钦定四库全书
　　神农本草经疏卷十四
　　明　缪希雍　撰
　　木部下品
　　总九十九种今疏其要者二十九种
　　巴豆　　　　　蜀椒　　　　皂荚【子刺附】
　　诃黎勒　　　　楝实【根附】　　　椿木叶【樗木附】
　　郁李仁　　　　无食子　　　黄药根
　　雷丸　　　　　苏方木　　　胡椒
　　南烛枝叶　　　橡实　　　　石南
　　益智子　　　　紫荆木　　　紫真檀
　　乌桕木　　　　杉材　　　　接骨木
　　桦木皮　　　　木鼈子【畨木鼈附】　钩藤
　　赤柽木　　　　水杨叶　　　柞木皮
　　防榈　　　　　木槿
　　巴豆味辛温生温熟寒有大毒主伤寒温疟寒热破症瘕结聚坚积留饮痰癖大腹水胀荡涤五藏六腑开通闭塞利水谷道去恶肉除鬼毒蛊疰邪物杀虫鱼疗女子月闭烂胎金疮脓血不利丈夫隂杀班猫毒可链饵之益血脉令人色好变化与鬼神通
　　疏○巴豆生于盛夏六阳之令而成于秋金之月故味辛气温得火烈刚猛之气故其性有大毒别录言生温熟寒恐熟亦不甚寒气薄味厚降也阳中隂也入手足阳明经其主破症瘕结聚坚积留饮痰癖大腹水肿鬼毒蛊疰邪物女人月闭者皆肠胃所治之位中有实邪留滞致生诸病故肠胃有病则五脏六腑闭塞不通此药禀火性之急速兼辛温之走散入肠胃而能荡涤一切有形积滞之物则闭塞开水谷道利月事通而鬼毒蛊疰邪物悉为之驱逐矣温疟者亦暑湿之气入于肠胃也肠胃既清则温疟自止火能灼物故主烂胎及去恶肉性热有大毒则必有损于隂故不利丈夫隂本经又主伤寒寒热及别录炼饵之法悉非所宜岂有辛热大毒之物而能治伤寒寒热及益血脉好颜色之理哉
　　主治参互
　　同白矾枯过去巴豆单用矾研细吹入防中流出热毒涎防即寛治急防痹如神　一味炒烟尽存性研膏治痈疽溃后腐肉不落傅上即拔毒去瘀生新外台秘要飞尸鬼击中恶心痛腹胀大便不通走马汤用巴豆二枚去皮心熬黄杏仁二枚以绵包椎碎热汤一合捻取白汁服之当下而愈量老少用之琐碎录天丝入咽凡露地饮食有飞丝入上食之令人咽防生疮急以白矾巴豆烧灰吹入即愈　经验方耳卒聋闭巴豆一粒绵裹针刺孔通气塞之取效普济方一切恶疮有虫者巴豆三十粒麻油煎黒去
　　豆以油调硫黄轻粉末频涂取效　仲景三物白汤治伤寒懊憹满闷身无热者为寒结胸用桔梗三分巴豆一分去皮心熬黑贝母三分二味为末内巴豆臼中杵之以白汤和服强人半钱弱者减之病在膈上必吐在膈下必利不利进热粥一杯利过不止进冷粥一杯
　　简误
　　元素曰巴豆乃斩闗夺门之将不可轻用世以之治酒病膈气以其辛热能开通肠胃郁结耳第郁结虽开而血液随亡真隂亏损从正曰伤寒风温小儿痘疮妇人产后用之下膈不死亦危奈何庸人畏大黄而不畏巴豆以其性热而剂小耳岂知蜡匮之犹能下后使人津液枯竭胸热口燥耗却天真留毒不去他病转生观二公之言则巴豆之为害昭昭矣然而更有未尽者巴豆禀火烈之气沾人肌肉无有不灼烂者试以少许轻擦完好之肤须臾即发出一泡况肠胃柔脆之质下咽则徐徐而走且无论下后耗损真隂而腑脏被其熏灼能免无溃烂之患耶凡一槩汤散丸剂切勿轻投即不得已急证欲借其开通道路之力亦须炒熟压令油极净入分许即止不得多用
　　蜀椒味辛温大热有毒主邪气欬逆温中逐骨节皮肤死肌寒湿痹痛下气除六腑寒冷伤寒温疟大风汗不出心腹留饮宿食肠澼下痢泄精女子字乳余疾散风邪瘕结水肿黄疸鬼疰蛊毒杀虫鱼毒久服头不白轻身増年开腠理通血脉坚齿髪调闗节耐寒暑可作膏药多食令人乏气口闭者杀人
　　疏○蜀椒禀火金之气得南方之阳受西方之隂本经味辛气温别录大热有毒气味俱厚阳也入手足太隂兼入手厥隂经其主邪气欬逆皮肤死肌寒湿痹痛心腹留饮宿食肠澼下痢黄疸水肿者皆脾肺二经受病肺出气主皮毛脾运化主肌肉肺虚则外邪客之为欬逆上气脾虚则不能运化水谷为留饮宿食肠澼下利水肿黄疸二经俱受风寒湿邪则为痛痹或成死肌或致伤寒温疟辛温能发汗开腠理则外邪从皮肤而出辛温能暖肠胃散结滞则六腑之寒冷除肠胃得温则中焦治而留饮宿食肠澼下利水肿黄疸诸证悉愈矣其主女子字乳余疾者亦指风寒外侵生冷内停而言泄精瘕结由下焦虚寒所致此药能入右肾命门补相火元阳则精自固而结瘕消矣疗鬼疰蛊毒杀虫鱼毒者以其得阳气之正能破一切幽暗隂毒之物也外邪散则闗节调内病除则血脉通佐补隂凉血之药则头不白齿发坚耐寒暑轻身増年所自来矣
　　主治参互
　　同女贞子牛膝地黄何首乌旱莲草枸杞子没食子桑椹子黄蘖人参南烛子能乌须黑髪悦色驻颜空心单服能收轻粉水银毒臓椒红丸治元脏伤惫目暗耳聋服此百日觉身轻少睡足有力是其効也服及三年心智爽悟目明倍常面色红悦髭髪光黑用蜀椒去目及闭口者炒出汗曝干捣取红一斤以生地黄捣自然汁入砂器中煎至一升候稀稠得所和椒末丸梧子大每空心暖酒下三十丸合药时勿令妇人鸡犬见　孙真人方心腹冷痛以布裹椒安痛处用熨斗熨令椒出汗即止　普济方餐泄不化及久利小椒一两炒苍术二两土炒研末醋糊丸梧子大每五十丸米饮下　经验方囊疮痛痒红椒七粒葱头七个煎水洗之　大全良方寒湿脚气川椒二三升疎布囊盛之日以踏脚　入仲景乌梅丸治蚘厥　宗奭方治盗汗将椒目微炒研细用半钱以生猪上唇煎汤一合睡时调服无不効　甄权方治肾虚耳中如风水鸣或如钟磬之声卒暴聋者用椒目巴豆菖蒲同研细以松脂黄蜡溶和为挺纳耳中抽之一日一易神验　千金方水气肿满椒目炒捣细每酒服方寸匕
　　简误
　　椒禀纯阳之气乃除寒湿散风邪温脾胃暖命门之圣药然而肺胃素有火热或欬嗽生痰或嘈杂醋心呕吐酸水或大肠积热下血咸不宜用凡泄泻由于火热暴注而非积寒虚冷者忌之隂痿脚弱由于精血耗竭而非命门火衰虚寒所致者不宜入下焦药用欬逆非风寒外邪壅塞者不宜用字乳余疾由于本气自病者不宜用水肿黄疸因于脾虚而无风湿邪气者不宜用一切隂虚阳盛火热上冲头目肿痛齿浮口疮衂血耳聋咽痛舌赤消渴肺痿咳嗽咯血吐血等证法所咸忌
　　皂荚味辛咸温有小毒主风痹死肌邪气风头泪出利九窍杀精物疗腹胀满消谷除欬嗽囊结妇人胞不落明目益精可为沐药
　　疏○皂荚禀木气而兼火金之性故味辛微咸气温有小毒气味俱厚浮而散阳也入足厥隂手太隂阳明经厥隂为风木之脏其主风痹死肌头风涙出者皆厥隂风木为病得金气之厚者能胜木禀辛散之性者能利窍木气平闗窍利则风邪散诸证除也闗窍既利则神明自通精物邪气安得不去哉又厥隂之脉循隂器而络于肝厥隂客寒为囊结辛温散厥隂之寒则囊结解矣肺受风寒所迫为欬嗽入肺散邪则欬嗽止矣咸能软坚温主通行辛能开窍横走故又主腹胀满消谷及妇人胞不落也宣壅导滞之性而云益精明目无是理矣
　　子气味与皂荚同炒舂去赤皮以水浸软煮熟糖渍食之疎导五脏风热壅滞及治大肠虚秘瘰疬恶疮肿毒
　　刺功用与荚同第其锐利能直达疮所为痈疽妬乳丁肿未溃之神药苏颂以米醋熬嫩刺作煎涂癣疮有奇効又治疠风恶疮胎衣不下杀虫凡痈疽已溃不宜服孕妇亦忌之
　　主治参互
　　同真珠象牙末牛黄氷片白僵蚕滴乳石土茯苓治蛀疳神効　孙用和稀涎散治中风昏昏如醉形体不收或倒或不倒或口角流涎斯须不治便成大病此证风涎潮于上胸痹不通急宜吐之用大皂荚肥实不蛀者四挺去黑皮白矾明者一两为末每用半钱重者三字温水调灌不大呕吐只是微微稀冷涎或出一升二升当待醒醒乃用药调治不可便大吐之恐过剂伤人累効不能尽述　圣惠方胸中痰结皂荚三十挺去皮切水五升浸一夜挼取汁慢熬至可丸如梧子大每食后盐浆水下十丸　又钓痰膏用半夏醋煑过以皂角膏和匀入明矾少许以柿饼捣膏丸如弹子大噙之　千金方二便闗格皂荚烧研粥饮下三钱立通宣明方铁脚丸同　千金方鼻不通皂角末吹之　十全方风虫牙痛猪牙皂荚角食盐等分为末日揩之　袖珍方便毒肿痛猪牙皂角七片煨黄去皮出火毒为末空心温酒服五钱妇人妬乳同　直指方便毒痈疽皂角一条醋熬膏傅之屡効　儒门事亲便痈初起皂角子七枚研末水服効　阮氏经验方年久瘰疬用不蛀皂角子一百粒米醋一升蓬砂二钱同煑干炒令酥看疬子多少如一个服一粒十个服十粒细嚼米汤下酒浸煑服亦可一云虚人不可用蓬砂　同蝉蜕白僵蚕杏仁芭蕉根白毛藤土茯苓独核肥皂仁白藓皮连翘薏苡仁萆薢汉防己治下疳广疮神効　同连翘白芷甘菊紫花地丁白及金银花甘草防粘子茜草地榆治下部痈疽肿毒　神仙传崔言患大风恶疾双目昏盲眉髪自落鼻梁崩倒势不可救遇异人传方用皂角刺三斤烧灰蒸一时乆日干为末食后浓煎大黄汤调一匕饮之一旬眉髪再生肌润目明简误
　　皂防利九窍疎导肠胃壅滞洗垢腻豁痰涎散风邪暴病气实者用之殊効第似中风证由于隂虚火炎煎熬津液结而为痰热极生风以致猝然仆蹶世人多以稀涎散吐之损其不足竭其津液津液愈耗则经络无以荣养为拘挛偏废之证矣法所最忌也孕妇忌服
　　诃黎勒味苦温无毒主冷气心腹胀满下食
　　疏○诃黎勒其味苦濇其气温而无毒苦所以泄濇所以收温所以通惟敛故能主冷气心腹胀满惟温故能下食甄权用以止水道萧炳用以止阳澼久泄苏颂用以疗肠风泻血带下朱震亨用以实大肠无非苦濇收敛治标之功也
　　主治参互
　　得人参治肺虚受寒喘嗽　得橘皮砂仁主冷气入内心腹胀满及因寒食不下　得益智止气虚寒小水不禁　佐樗根白皮止肠澼泻血　佐白术莲实止久泄因于虚寒　同蛇牀子五味子山茱萸杜仲续防止虚寒带下　同人参肉荳蔲则实大肠
　　简误
　　诃子性温而味濇濇主敛不主散故咳嗽因于肺有实热泄泻因于湿热所致气喘因于火逆冲上带下因于虚热而不因于虚寒及肠澼初发湿热正盛小便不禁因于肾家虚火法并忌之至于滞下必本湿热喘嗽实由肺火用之立致杀人不可不深戒也东垣谓苦重泻气酸轻不能补肺故嗽药中不用亦此意耳
　　楝实味苦寒有小毒主温疾伤寒大热烦狂杀三虫疥疡利小便水道根微寒疗蚘虫利大膓【即金铃子】
　　疏○楝实禀天之隂气得地之苦味故其味苦气寒极苦而寒故其性有小毒气薄味厚隂也降也入足阳明手足太隂经经曰冬伤于寒春必病温其主温疾伤寒大热烦狂者总因寒邪郁久至春变为温病邪在阳明也苦寒能散阳明之邪热则诸证自除膀胱为州都之官小肠为受盛之官二经热结则小便不利此药味苦气寒走二经而导热结则水道利矣湿热郁积则内生诸虫湿热浸淫则外为疥疡得大寒极苦之物则湿热散故能疗诸虫及疥疡也根气味相同故亦主杀虫利大膓耳
　　主治参互
　　同牛膝木瓜橘核荔枝核杜仲巴防天乌秾树子蘹香治肾虚疝气　澹寮方楝实丸治防疝肿痛或钩肾偏坠痛不可忍用川楝子肉五两分作五分一分用破故纸二钱炒黄一分用小茴香三钱食盐半钱同炒一分用班蝥七枚去头足同炒一分用莱菔子一钱同炒一分用牵牛子三钱同炒炒完拣去食盐莱菔子牵牛班蝥只留故纸茴香同研为末以酒打面糊丸梧子大每五十丸空心酒下　根同白芜荑槟榔鹤虱黄连牵牛雷丸使君子锡灰乌梅芦防杀膓胃一切虫　集简方治小儿蚘虫楝根皮同鸡卵煑熟空心服之次日虫下
　　简误
　　脾胃虚寒者不宜用
　　椿木叶味苦有毒主洗疮疥风疽皮主甘防樗木根叶尤良【雷公云凡使椿根不近西头者为上采出拌生葱蒸半日剉细以袋盛挂屋南隂干用】疏○椿禀地中之隂气以生本经味苦有毒甄权言微热震亨言凉而燥然考其用必是微寒苦燥之药入手足阳明经本经主甘防及洗疥疮风疽藏器去口鼻疳虫疥防者因肠胃有湿热故现是证苦凉而燥所以外治皆得也藏器又主杀蚘虫蛊毒下血及赤白久痢日华子主肠风泻血萧炳云得地榆主疳痢孟诜云止女子血崩及产后血不止赤带皆取其苦能燥湿寒能除热濇能收敛之功耳采得去粗皮蜜炙用【樗功用相同】
　　主治参互
　　存仁方下血经年樗根白皮三钱水一盏煎七分入酒半盏服　外台秘要小儿疳痢困重者用樗根白皮捣粉以水和枣作大餫饨子日晒少时又捣如此三遍以水煑热空腹吞七枚重者不过七服愈　子母秘录小儿疳疾椿根白皮日干二两为末以粟米淘净研浓汁和丸梧子大十歳儿三四丸米饮下量大小加减仍以一丸纳竹筩中吹入鼻内三度良经验方下利清血腹中刺痛椿根白皮洗刮晒研醋糊丸梧子大空心米饮下三四十丸　妇人良方产后肠脱不能收拾者樗根取皮焙干一握水五升连根葱五茎汉椒一撮同煎至三升去渣倾盆内乗热熏洗冷则再热一服可作五次用洗后睡少时忌盐酢酱面发风毒物及用心劳力等事　丹溪方女人白带椿根白皮滑石等分为末粥丸梧子大空腹白汤下一百丸　冦宗奭云洛阳一女子年四十六七耽饮无度多食鱼蟹畜毒在脏日夜二三十泻大便与脓血杂下大肠连肛门痛不堪忍医以止血痢药不効又以肠风药则益甚盖肠风则有血无脓如此半年气血渐弱食减肌瘦服热药则腹愈痛血愈下服冷药则注泄食减服温平药则病不知如此期年垂命待尽或人教服人参散一服知二服减三服脓血皆定遂常服之而愈其方治大膓风虚饮酒过度挟热下痢脓血痛甚多日不瘥用樗根白皮一两人参一两为末每服二钱空心米饮调服忌油腻湿面青菜菓子甜物鸡猪鱼羊蒜薤等
　　简误
　　脾胃虚寒者不可用崩带属肾家真隂虚者亦忌之以其徒燥故也凡滞下积气未尽者亦不宜遽用不入汤煎
　　郁李仁味酸平无毒主大腹水肿面目四肢浮肿利小便水道
　　疏○郁李仁得木气而兼金化本经味酸气平无毒元素言辛苦性润而降下隂也入足太隂手阳明太阳经其主大腹水肿面目四肢浮肿者经曰诸湿肿满皆属脾土又曰诸腹胀大皆属于热脾虚而湿热客之则小膓不利水气泛溢于面目四肢辛苦能润热结降下善导癃闭小便利则水气悉从之而出矣甄权主肠中结气闗格不通日华子云泄五脏膀胱结痛宣腰胯冷脓消宿食下气元素云破血润燥李杲云専治大肠气滞燥濇不通均得之矣
　　主治参互
　　同当归地黄麻仁麦门冬桃仁生蜜肉苁蓉治大便燥结不通甚者加大黄　杨氏产乳肿满气急不得卧用郁李仁一大合捣和面作饼吃入口即大便通泄气便愈
　　简误
　　郁李仁性専降下善导大肠燥结利周身水气然而下后多令人津液亏损燥结愈甚乃治标救急之药津液不足者慎勿轻用
　　无食子味苦温无毒主赤白痢膓滑生肌肉
　　疏○无食子禀春生之气兼得西北金水之性故味苦气温无毒金主敛肃大肠属金以类相从故主赤白痢肠滑春为发生之令温能和脾胃养腠理故主生肌肉水为润下色黑而象肾故李珣以之益血生精和气安神乌髭发治隂痿诸证也得温暖之气复兼收敛之性故为固濇精气之要药【雷公云凡使勿犯铜铁并被火惊者用颗小无锨米者炒用浆水于砂盆中研令尽焙干再研如乌犀阙】
　　主治参互
　　同莲须女贞子枸杞子地黄南烛子何首乌黄精旱莲草术人参为乌须髪之胜药　同覆盆子牡蛎枸杞子五味子车前子地黄莲须龙骨鹿茸沙苑蒺藜鱼膘胶砂仁黄蘖能补益精气治一切梦遗泄精仲景方治隂汗用无食子烧灰先以汤浴了布裹灰扑之甚良　宫气方小儿久痢没食子二个熬黄研末作馄饨食之　圣济总录牙齿疼痛绵裹无食子末一钱咬之涎出吐去　圣惠方大小口疮没食子炮三分甘草一分研末掺之月内小儿生者少许置乳上吮之入口即啼不过三次　奇効方足趾肉刺无食子三枚肥皂荚一挺烧存性为末醋和傅之立効
　　简误
　　赤白痢由于湿热郁于肠胃兼积滞多者不宜用
　　黄药根味苦平无毒主诸恶肿疮瘘防痹蛇犬咬毒研水服之亦含亦涂
　　疏○黄药根得土中至隂之气以生故其色黄味苦气平无毒平即兼凉日华子加凉是矣气薄味厚降多升少隂也入手少隂足厥隂经诸恶肿疮瘘皆荣气不从逆于肉里所致盖荣主血肝心又主血藏血之脏二经得苦凉之气则血热解荣气和标证不求其止而止矣经曰一隂一阳结为喉痹一隂者少隂君火也一阳者少阳相火也解少隂之热相火自不妄动而喉痹瘳矣蛇犬咬毒亦血分受热毒所伤故也苦寒能凉血得土气之厚者又能解百毒也日华子以之疗马病盖马性多热亦取其苦寒除热之义耳
　　主治参互
　　同忍冬藤夏枯草白及白敛紫花地丁甘菊茜草连翘牛旁子白芷贝母白药子之属治一切疔肿痈疽本经并载赤药俗名红药子予尝得一方以之为君每四两加白及白敛各一两乳香没药各五钱丹砂雄黄各三钱麝香龙脑香各一钱为细末量疮大小蜜调敷疮四围中留大孔以绵纸护之时时以米醋润之其痛即减亦复易溃易收治一切发背痈疽俱神効隂毒尤要如无赤药子以黄药子代之　孙思邈千金月令方疗忽生瘿疾以万州黄药子半斤须紧重者为上如轻虚即是他州者力慢须用加倍取无灰酒一斗投药入中固济瓶口以糠火烧一伏时待酒冷乃开时时饮一杯不令絶酒气经三五日后常把镜自照觉消即停饮不尔便令人项细也　圣惠方治吐血不止黄药子一两水煎服　简要济众方治鼻衂不止黄药子为末每服二钱煎薄胶汤下良久以新水调面一匙头服之　禹讲师经验方产后血晕恶物冲心四肢氷冷唇青腹胀昏迷红药子一两头红花二钱水二盏妇人油钗二只同煎一盏服大小便俱利血自下也
　　简误
　　痈疽已溃不宜服痈疽发时不焮肿不渴色淡脾胃作泄者此为隂证当以内补为急解毒次之药子之类宜少服止可外敷
　　雷丸味苦咸寒微寒有小毒主杀三虫逐毒气胃中热利丈夫不利女子作摩膏除小儿百病逐邪气恶风汗出除皮中热结积蛊毒白虫寸白自出不止久服令人隂痿
　　疏○雷丸禀竹之余气兼得地中隂水之气以生本经味苦气寒别录加咸有小毒黄帝岐伯桐君扁鹊云甘详其所主应是苦咸为胜气薄味厚隂也降也入手足阳明经其主杀三虫白虫寸白自出者肠胃湿热甚也逐毒气胃中热邪气恶风汗出皮中热结积者肠胃邪热盛也苦寒能除二经湿热邪气则上来诸证自除作摩膏治小儿百病者以小儿好食甘肥肠胃类多湿热虫积苦能杀虫除湿咸寒能清热消积故主之也凡蛊毒必热必辛苦寒能除辛热故又主解蛊毒也利丈夫不利女子者盖以男子属阳得隂而生故喜隂寒之味女子属隂得阳而长故不利隂寒之物也别录又云久服令人隂痿正见其过于苦寒偏至之气能令阳道痿也
　　主治参互
　　同芜荑使君子芦防五谷虫胡黄连青黛治小儿疳蚘有神　同槟榔鹤虱楝根贯众牵牛锡灰薏苡根杀肠胃一切虫　经验方下寸白虫雷丸水浸去皮切焙为末五更初食炙肉少许以稀粥饮服一钱匕须上半月服虫乃下　除杀虫外他用甚稀故不着简误惟赤色者能杀人用时细择去之
　　苏方木味甘咸平无毒主破血产后血胀闷欲死者水煑苦酒煑五两取浓汁服之効
　　疏○苏方木禀水土之气以生故其味甘咸气平无毒好古加辛降多于升阳中隂也入足厥隂兼入手少隂足阳明经凡积血与夫产后血胀闷欲死无非心肝二经为病此药咸主入血辛能走散败浊瘀积之血行则二经清宁而诸证自愈日华子主妇人血气心腹痛月候不调及蓐劳排脓止痛消痈肿扑损瘀血女人失音血噤海药主虚劳血癖气壅滞产后恶露不尽心腹搅痛及经络不通悉取其入血行血辛咸消散亦兼有软坚润下之功故能袪一切凝滞留结之血妇人产后尤为所须耳
　　主治参互
　　同泽兰川芎麦门冬生地黄蒲黄人参童便益母草牛膝黑豆荆芥穗治产后血晕有神　同山查延胡索牡丹皮泽兰当归五灵脂赤芍药红花治产后儿枕作痛加入乳香没药治产后血癖不消因寒而得者加炒黑干姜桂各少许　同延胡索牡丹皮牛膝当归地黄芍药续防治妇人月候不调煎浓汁加入乳香没药血竭自然铜防虫麻皮灰黄荆子等末量病轻重调服四五钱治跌扑损伤如神　胡氏方产后气喘面黑欲死乃血入肺也用苏木二两水二碗煑一碗入人参末五钱服随时加减神効不可言名参苏饮
　　简误
　　产后恶露已尽由血虚腹痛者不宜用
　　胡椒味辛大温无毒主下气温中去痰除脏腑中风冷疏○胡椒禀天地纯阳之气以生故其味辛气大温性虽无毒然辛温太甚过服未免有害气味俱厚阳中之阳也入手足阳明经其主下气温中去痰除脏腑中风冷者总因肠胃为寒冷所乗以致脏腑不调痰气逆上辛温暖肠胃而散风冷则痰气降脏腑和诸证悉瘳矣
　　主治参互
　　食疗治心腹冷痛胡椒三七枚清酒吞之　衞生易简方夏月冷泻及霍乱用胡椒碾细饭丸梧子大每米饮下四十丸
　　简误
　　胡椒辛温大热纯阳之药也凡胃冷呕逆宿食不消或霍乱气逆心腹冷痛或大肠虚寒完谷不化或寒痰冷积四体如氷兼杀一切鱼肉鼈蕈等毒诚为要品然而血分有热与夫隂虚发热咳嗽吐血咽干口渴热气暴冲目昏口臭齿浮鼻衂肠风脏毒痔漏泄澼等证切勿轻饵误服之能令诸病即时作剧慎之慎之
　　南烛枝叶味苦平无毒止泄除睡强筋益气久服轻身长年令人不饥变白去老取茎叶捣碎渍汁浸粳米九浸九蒸九暴米粒紧小正黑如瑿珠袋盛之可适逺方日进一合不饥益颜色坚筋骨能行取汁炊饭名乌饭亦名乌草亦名牛筋言食之健如牛筋也
　　疏○南烛禀春升之气以生本经言其味苦气平性无毒然尝其味亦多带微濇其气平者平即凉也入心脾肾三经之药十剂云濇可去脱非其味带濇则不能止泄非其气本凉则不能变白髪者血之余也颜色者血之华也血热则鬓发早白而颜枯槁脾弱则困倦嗜卧而气力不长肾虚则筋骨软弱而行步不前入心凉血入脾益气入肾添精其云轻身长年令人不饥者非虚语矣凡变白之药多是气味苦寒有妨脾胃惟南烛气味和平兼能益脾为修真家所须　子味甘酸其功効尤胜枝叶真变白驻颜轻身却老之良药也牧童食之辄止饥渴亦一验矣主治参互
　　孙思邈千金月令方南烛煎益髭髪及容颜兼补暖三月三日采叶并蕋子入大净瓶中以童子小便浸满瓶固济其口置闲处经一周年取开每用一匙温酒调服极有効验　同旱莲草没食子地黄桑椹枸杞山茱萸何首乌白蒺藜为乌须髪之圣药　气味和平性复无毒除变白外无他用故不着简误
　　橡实味苦微温无毒主下痢厚肠胃肥健人其壳为散及煑汁服亦主痢并堪染用
　　疏○橡实感天地微阳之气兼得秋时收敛之性故其味苦气微温性无毒气薄味厚阳中隂也入手足阳明足太隂少隂经夫脾胃为五脏根本一身之最要喜温暖而恶寒湿寒湿则违其性故宜急食苦以燥之此药味苦能除其所恶气温能遂其所喜故主厚肠胃肥健人也得收敛之性故又主下痢及日华子濇肠止泻诸治兼能濇精煑食复能止饥御歉歳殻气味与实相同而濇则过于实故亦主下痢并
　　堪染皂也
　　主治参互
　　圣惠方水谷下痢日夜百余行者橡实二两楮叶炙一两为末每服一钱食前乌梅汤调下　直指方下痢脱肛橡斗子烧存性研末猪脂和傅
　　简误
　　湿热作痢者不宜用
　　石南味辛苦平有毒主养肾气内伤隂衰利筋骨皮毛疗脚弱五藏邪气除热女子不可久服令思男
　　疏○石南得火金之气故其味辛苦气平有毒然观其用当是金胜火微其性应云有小毒可升可降隂中阳也入足厥隂足少隂经少隂属水得金气之厚者能生水故主养肾气又肾为隂中之隂肝为隂中之阳二经俱在下而主筋骨二经得所养则内伤隂衰自起筋骨皮毛自利而脚弱自健也湿热之邪留滞五脏则筋骨皮毛气血皆为之病矣邪热散则诸病自瘳女子久服思男者以其补肾气助阳火耳主治参互
　　同巴防天肉苁蓉琐阳鹿茸枸杞子山茱萸治肾经虚寒精滑精冷　同白蒺藜桑叶何首乌淫羊藿巴防天五加皮兔丝子威灵仙虎骨治肝肾为风寒湿所乗以致痹弱不能行动
　　简误
　　肾虚而阳道数举者不宜用脚弱由于肝肾虚而不由于风寒湿客下部者不宜用
　　益智子味辛温无毒主遗精虚漏小便余沥益气安神补不足安三焦调诸气夜多小便者取二十四枚碎入盐同煎服有奇验
　　疏○益智子仁得火土金之气故其味辛其气温其性无毒入足太隂足少隂经惟辛故所以散结惟温故所以通行其气芳香故主入脾其禀火土与金故燥而收敛以其敛摄故治遗精虚漏及小便余沥此皆肾气不固之证也肾主纳气虚则不能纳矣又主五液涎乃脾之所统脾肾气虚二脏失职是肾不能纳脾不能摄故主气逆上浮涎秽泛滥而上溢也敛摄脾肾之气则逆气归元涎秽下行宜东垣用以治客寒犯胃和中益气及人多唾王好古谓益智本脾家药主君相二火故用以益脾胃理元气补肾虚滑沥刘河间又谓益智辛热能开发郁结使气宣通皆以其香可入脾开郁辛能散结复能润下于开通结滞之中复有收敛之义故也
　　主治参互
　　益智在集香丸则入肺在四君子汤则入脾在大鳯髓丹则入肾当于补药中兼用不宜多服　佐人参茯苓半夏橘皮车前子则摄涎秽立効　同藿香苏子橘皮枇杷叶木瓜止逆气上壅　同五味子山茱萸炒盐人参治小便频数淋沥　同人参干姜橘皮藿香治因寒犯胃作呕吐
　　简误
　　益智乃脾肾二经之药其用専在脾所以亦能入肾者辛以润之之故也然其气芳香性本温热证属燥热病人有火者皆当忌之故凡呕吐由于热而不因于寒气逆由于怒而不由于虚小便余沥由于水涸精亏内热而不由于肾气虚寒泄泻由于湿火暴注而不由于气虚肠滑法并忌之
　　紫荆木味苦平无毒主破宿血下五淋浓煑服之疏○紫荆木皮内禀天地清寒之性外感南方初阳之气故其味苦气平花木色皆紫藏器言寒无毒入足厥隂经血分寒胜热苦泄结紫入荣故能活血破血消肿毒下五淋也花梗气味功用并同
　　主治参互
　　仙传外科发背初生一切痈疽皆治单用紫荆皮为末酒调篐住自然撮小不开内服柞水饮子乃救贫良剂也并可内服　杨清叟仙传方冲和膏治一切痈疽发背流注诸肿毒用紫荆皮三两炒独活炒三两赤芍药炒二两生白术一两木蜡炒一两为末用葱汤调热敷血得热则行葱能散气也疮不甚热者酒调之痛甚者加乳香　除痈毒外他用甚稀故无简误
　　紫真檀味咸微寒主恶毒风毒
　　疏○紫真檀禀水气以生故其味咸气微寒性应无毒气味俱厚阳中隂也入足厥隂经其主恶毒风毒者凡毒必因热而发热甚则生风而荣血受伤毒乃生焉此药咸能入血寒能除热则毒自消矣景以之傅金疮止血止痛者亦取此意耳宜与番降真香同为极细末傅金疮良
　　乌桕木根皮味苦微温有毒主暴水症结积聚
　　疏○乌桕木根皮禀火金之气以生本经味苦气微温日华子言凉然详其用应是辛苦温之药而其性则有毒也与巴豆牵牛大畧相似性沈而降阳中隂也入手足阳明经其主暴水症结积聚者皆二经为病苦能泄辛能散温能通行肠胃则诸证无不除矣主治参互
　　肘后方二便闗格二三日则杀人乌桕东南根白皮干为末热水服二钱
　　简误
　　水肿多属脾虚不能制水以致水气泛滥法当补脾实土为急此药必不可轻用如果元气壮实者亦须暂施一二剂病已即去之
　　杉材微温无毒主疗漆疮
　　疏○杉材得阳气而兼金化本经气微温无毒日华子加辛气味芬芳可升可降阳也入足阳明经本经主疗漆疮及苏恭疗脚气肿满者皆从外治取其芬芳能解漆气之秽恶辛温能散湿毒之冲逆也苏恭又云服之治心腹胀痛去恶气日华子云治霍乱上气无非假其下气散邪辛温开发之功耳木皮主金疮血出及汤火伤灼取老树皮烧存性研傅之或入鸡子清调敷一二日愈香油亦可
　　主治参互
　　同橘皮木瓜香薷砂仁白藊豆石斛治暑月霍乱转筋　栁栁州纂救死三方云元和十年二月得脚气夜半痞絶脇有块大如石且死困不知人三日家人号哭荣阳陈洵美传杉木汤服半食顷大下三行气通块散方用杉木节一大升橘叶切一大升无叶则以皮代之槟榔七枚童子小便三大升共煑一大升半分为两服若一服得快即停后服此乃死病防有教者乃得不死恐人不幸病此故传之　危氏得効方小儿隂肿赤痛日夜啼叫数日退皮愈而复作用老杉木烧灰入腻粉清油调傅効　救急方臁疮黒烂多年老杉木节烧灰麻油调隔箬叶摊贴紥定数易即愈　除转筋脚气外他用甚稀故不着简误
　　接骨木味甘苦平无毒主折伤续筋骨除风痒龋齿可作浴汤
　　疏○接骨木禀土气以生故其味甘苦气平无毒甘能入脾养血故主折伤续筋骨苦凉能除风湿浮热故主风痒龋齿也千金方打伤瘀血及产妇恶血一切血不行或行不止并煑汁服
　　主治参互
　　易简方治折伤筋骨接骨木半两乳香半钱芍药当归川芎自然铜各一两为末化黄蜡四两投药搅匀众手丸如芡实大若止损伤酒化一丸若碎折筋骨先用此敷贴乃服无别用故不着简误
　　桦木皮味苦平无毒主诸黄疸浓煑汁饮之良
　　疏○桦木皮生于西北隂寒之地故其味苦气平无毒气味俱薄降多升少隂也入足阳明经五疸皆湿热郁于阳明所致苦平能除湿热故主诸疸也藏器以之治伤寒时行热毒疮宗奭以之治肺风毒皆取其苦凉能散风邪热毒之义耳
　　主治参互
　　灵苑方乳痈初发肿痛结硬欲破一服即瘥以北来真桦皮烧存性研无灰酒服方寸匕即卧觉即瘥也唐瑶经验方乳痈腐烂靴内年久桦皮烧灰酒服
　　一钱日一服　和剂局方肺风毒疮遍身疮疥如疠及瘙痒面上风刺妇人粉刺并用桦皮散主之桦皮烧灰四两枳壳去穰烧四两荆芥穗二两炙甘草一两各为末杏仁水煑过去皮尖二两研如泥研匀每服二钱食后温酒调下疮疥甚者日三服简误
　　脾胃弱易于作泄者忌之
　　木鼈子味甘温无毒主折伤消结肿恶疮生肌止腰痛除粉刺防妇人乳痈肛门肿痛
　　疏○木鼈子禀火土之气感长夏暑热之令以生故其味甘气温无毒味厚于气可升可降阳也为散血热除痈毒之要药夫结肿恶疮粉刺防肛门肿痛妇人乳痈等证皆血热所致折伤则血亦瘀而发热甘温能通行经络则血热散血热散则诸证无不瘳矣其止腰痛者盖指湿热客于下部所致而非肾虚为病之比也用者详之
　　主治参互
　　孙用和秘寳方肛门痔痛用木鼈仁三枚砂盆擂如泥入百沸汤一盌乗温先熏后洗日用三次仍涂少许　圣惠方耳卒热肿木鼈子仁一两赤小豆大黄各半两为末每以少许生油调涂之
　　简误
　　木鼈子味虽甘而气则大温本经虽云无毒然亦未免有毒但宜外用勿轻内服刘绩霏雪录云木鼈子有毒不可食昔蓟门有人生二子恣食成痞其父得一方以木鼈子煑猪肉食之其幼子当夜死长子明日死其为毒虽未如此之厉然亦必非纯粹之物也番木鼈形小于木鼈而色白味苦气寒性无毒主伤寒热病咽喉痹痛消痞块并含之咽汁医方摘要治喉痹作痛用番木鼈青木香山豆根等分为末吹之简误
　　番木鼈性大寒味至苦凡病人气血虚弱脾胃不实者慎勿用之
　　钩藤微寒无毒主小儿寒热十二惊癎
　　疏○钩藤禀春气以生本经气微寒无毒保升言苦甄权言甘平应是甘苦俱不甚气味悉和平者也为手少隂足厥隂经要药少隂主火厥隂主风风火相搏则为寒热惊癎此药气味甘寒直走二经则风静火息而肝心宁寒热惊癎自除矣甄权主小儿惊啼瘈疭热壅客忤胎风者亦此意耳
　　主治参互
　　得逺志茯神琥珀枣仁丹砂牛黄天竺黄犀角屑生地黄龙齿麦门冬金箔治小儿惊癎瘈疭有痰加竹沥南星橘红　圣济录小儿惊热钩藤一两滑石半两炙甘草二钱五分为散每服半钱温水服日三服圣惠方卒得癎疾钩藤炙甘草各二钱水五合煎
　　二合每服枣许日五夜三　除小儿惊癎外无他用故不着简误
　　赤柽木无毒主剥驴马血入肉毒取以火灸熨之亦可煑汁浸之
　　疏○赤柽木禀春阳之气以生故其色青而叶稍微赤凌冬不凋其味甘咸其气温而无毒浮而升阳也入足阳明手太隂少隂经观本经载其能解驴马血入肉发毒者盖以驴马性热故多毒生时汗气沾人即能为病所以剥时热血入肉亦能致毒此药味甘咸甘得土气咸得水气故能入血解血分之毒也近世又以治痧热毒不能出用为发散之神药经曰少隂所至为疡正刘守真所谓诸痛痒疮疡皆属心火之旨也盖热毒炽于肺胃则发班于肌肉间以肺主皮毛胃主肌肉也此药正入肺胃心三经三经毒解则邪透肌肤而内热自消此皆开发升散甘咸微温之功用也
　　主治参互
　　同石膏知母薄荷荆芥参牛旁子麦门冬竹叶连翘黄芩甘草之属治防发不出或虽发不透如热甚毒炽舌生芒刺大渴谵语防色紫黑者加入三黄石膏汤内大効　单用及兼各药并主痧首尾诸证　治一切风不问逺近用赤柽木叶半斤切荆芥半斤水五升煑二升澄清入白蜜五合竹沥五合新瓶盛之油纸封入重汤煑一伏时每服一小盏日三服　酒多致病长寿仙人栁晒干为末每服一钱温酒下　气味甘温性复无毒除痧外他用甚稀故不着简误
　　水杨叶嫩枝味苦平无毒主久痢赤白捣和水绞取汁服一升日二大効
　　疏○水杨叶嫩枝生于涯涘之旁得水土之隂气偏多故味苦气平无毒久痢赤白膓胃湿热也得苦凉之气则湿热散痢自止今人又用以治痈肿痘疮多効魏直博爱心鉴云痘疮数日陷顶浆滞不行或风寒所阻者宜用水杨枝叶无叶用枝五斤流水一大釜煎汤温浴之如冷添汤良久照见累起有晕丝者浆行也如不满再浴之力弱者只洗头面手足如屡浴不起者气血败矣不可再浴始出及痒塌者皆不可浴痘不行浆乃气滞血濇腠理闭密或风寒外阻而然浴令暖气透达和畅郁蒸气血通彻每随暖气而发行浆贯满功非浅也若内服助气血药借此升之其効更速直见一妪在村中用此有验叩得其方行之百发百中慎勿易之诚有燮理之妙也
　　柞木皮味苦平无毒治黄疸病皮烧末服方寸匕疏○柞木即凿子木处处山中有之叶小而有细齿光滑而靭其木及叶了皆有针刺经冬不凋五月开碎白花不结子木心里皆白色本经味苦气平无毒然其性又善下达主黄疸病者盖黄疸因湿热郁于肠胃而发此药苦能燥湿微寒能除热兼得下走利窍之性则湿热皆从小便出而黄自退矣今世又以为治难产催生之要药亦取其下达利窍之性耳同鱼膘人参千里马百草霜牛膝白芷当归益母草为催生圣药无别用故不着参互及简误
　　防榈皮平无毒止鼻洪吐血破症治崩中带下肠风赤白痢入药烧灰用不可絶过
　　疏○防榈皮禀微阳之气以生故其味苦濇气平无毒本经主诸病皆烧灰用者凡血得热则行得黑灰则止故主鼻洪吐血苦能泻热濇可去脱故主崩中带下及肠风赤白痢也且血固脱之性而能消瘀血故能破症也凡失血过多内无瘀滞者用之切当与乱髪灰同入更良如暴得吐血瘀滞方动暴得崩中恶露未竭湿热下痢初发肠风带下方炽悉不宜遽用即用亦无効入药须年久败者良
　　木槿平无毒止肠风泻血又止痢后热渴作饮服之令人得睡入药炒用
　　疏○木槿本经气平无毒详其主治应是味苦气寒清热滑利之药肠风泻血湿热留中也痢后作渴余热在经津液不足也夜卧少睡心经蕴热虚烦不宁也苦寒能除诸热滑利能导积滞故主如上等证今人用治癣疮多取川中所产肉厚而色红者弥良花功用相同作汤代茶兼能治风
　　主治参互
　　扶寿方牛皮癣川槿皮一两大风子肉十五个半夏五钱剉河水井水各一盌浸六七宿入轻粉一钱秃笔扫涂覆以青衣数日有臭涎出妙忌澡浴　简便方癣疮有虫川槿皮煎入肥皂浸水频频擦之或以槿皮浸汁磨雄黄尤妙

　　神农本草经疏卷十四
　　钦定四库全书
　　神农本草经疏卷十五
　　明　缪希雍　撰
　　人部
　　总二十五种今疏其要者十一种又陈藏器三种
　　发髲　　　　乱发　　　　　人乳汁
　　头垢　　　　人牙齿　　　　人屎【人中黄附】
　　人溺【秋石附】　　溺白垽　　　　妇人月水【经衣
　　附】　　　　　浣裈汁【妇人裈裆附】
　　懐姙妇人爪甲　　　　　　　天灵盖人胞【胞衣水附】　　　初生脐带
　　髪髲味苦温小寒无毒主五癃闗格不通利小便水道疗小儿癎大人痉仍自还神化合鸡子黄煎之消为水疗小儿惊热【雷斆云是男子二十已来无疾患颜色红白于顶心剪下者入丸药膏中用先以苦参水浸一宿漉出入瓶子以火煅赤放冷研用】
　　疏○发者血之余也经曰男子八歳肾气盛齿更发长是髪因人之血气以为生长荣枯也故血盛之人则髪润而黑血枯之人则髪燥而黄本经用髪髲之意为是故尔其味苦气温别录小寒无毒入手足少隂经大人痉小儿惊癎皆心肝二经血虚而有热也髪为血之余故能入心入肝益血微寒而苦又能泄热所以疗小儿惊癎及大人痉也心与小肠为表里肾与膀胱为表里心肾有热则二腑亦受病此药能入心除热入肾益隂则水道利五癃闗格俱通矣是以古人治惊多用茯苓琥珀竹叶之类取其分利心经之热自小肠出也日华子主止血闷血晕金疮伤风及煎膏长肉消瘀血者悉取其入心走肝益血除热之功耳自还神化之事未见别方大抵以火煅之复化而凝成血质此即自还神化之谓是因血而生复还为血非神化而何
　　乱发微温主欬逆五淋大小便不通小儿惊癎止血鼻衂烧之吹内立已
　　疏○乱发即常人头上堕下者其气味所主与发髲相似第其力稍不及耳以发髲一时难得故别录重出此条以便临时取用疗体实不甚相逺也
　　主治参互
　　和剂局方肠风黑散治肠风泻血用乱髪一两半荆芥二两槐花槐角各一两以上共煅为末枳殻甘草各一两半为末和前末匀毎服二钱水一盏煎七分空心服温酒调下亦得　刘禹锡传信方孩子热疮乱发一团如棃子大鸡子黄十个煑熟同于铫子内熬至甚干始有液出旋置盏中液尽为度用敷疮上外即以苦参粉掺之神効　又方小儿防脐即用清油调髪灰傅之不可伤水脐湿不干亦傅之効　千金方小儿惊啼乱油髪烧研乳汁或酒服少许良圣惠方鼻血不止血髪烧灰吹之　又方诸窍出血头髪败防陈莲蓬并烧灰等分每服三钱童便温酒调下　妇人良方女人漏血乱髪洗净烧研空心温酒服一钱　入诸膏药内能消毒止痛长肉生肌肘后方女劳黄疸膏髪煎用猪膏半斤乱髪鸡子大三团和煎髪消药成矣分再服病从小便中出也简误
　　髪灰走血分而带散其主诸血证亦是血见灰则止取其治标之义居多若欲全仗其补益未必能也经熬煅成末后气味不佳胃弱者勿服入外科药殊有神効
　　人乳汁主补五藏令人肥白悦泽【唐本注疗目赤痛多泪解独肝牛肉毒合豉浓汁饮之神効】
　　疏○人乳乃隂血所化生于脾胃摄于冲任未受孕则下为月水既受孕则留而养胎已产则赤变为白上为乳汁此造化微之妙人身转运之神也其味甘气平无毒入心入肾入脾润肺益寿延年之圣药也气血之液故能补五脏五脏得补则气血充实而体自肥白悦泽也经曰目得血而能视乳为血化故能疗目赤痛多泪甘能解毒故又主解独肝牛肉毒也
　　主治参互
　　摄生众妙方接命丹治男妇气血衰弱痰火上升虚损之证又治中风瘫痪手足疼痛不能动履等证用人乳二杯香甜白者为佳以好棃汁一杯和匀银石器内顿滚每日五更一服能消痰补虚生血延寿此以人补人之妙法也　圣惠方眼热赤肿人乳半合古文钱十文铜器中磨令变色稀稠成煎瓶收日防数次或以乳浸黄连蒸热洗之　万氏家抄方一切虚损劳证太乙神应丸人乳一碗磁器煑干焙燥牛乳一碗同前制杜仲三两破故纸二两半白藓皮白茯苓牛膝当归各二两黍米金丹一个晒干即初生儿口中血珠共为末蜜丸桐子大每服一丸夜间噙化
　　简误
　　乳属隂其性凉而滋润血虚有热燥渴枯涸者宜之若脏气虚寒滑泄不禁及胃弱不思食脾虚不磨食并不宜服
　　头垢主淋闭不通【梳上者名百齿霜】
　　疏○头垢头上垢腻也其性滑润而下走故本经主淋闭不通及景疗噎疾其味苦温能走阳明故又主劳复及妇人吹乳也
　　主治参互
　　同白芷贝母半夏为丸酒下治妇人吹乳　同山茨菰橘叶防粪人爪蒲公英柴胡山豆根白芷连翘贝母夏枯草忍冬藤治乳岩乳痈神効　类要方天行热病后劳复含头垢枣核大一枚良　外台秘要预防劳复伤寒初愈欲令不劳复者头垢烧研水丸梧子大饮服一丸　衞生寳鉴妇人吹乳百齿霜以无根水丸梧子大每服三丸　数条之外无别用故不着简误
　　人牙齿平除劳治疟蛊毒气入药烧用
　　疏○牙齿者肾之标骨之余也经云男子三八肾气平而真牙生五八肾气衰而齿槁以肾主骨故也其味甘咸气热有小毒其主除劳治疟者盖劳乃劳极精气乏絶肾家亏损所致也齿牙为肾气所生以类相从适还其本故主之也疟亦因劳而发非夏伤暑秋为疟之比故亦主之味甘而咸所以能解蛊毒气也今世又以之治痘疮倒靥乳痈未溃为必须之药主治参互
　　钱氏小儿方痘疮倒靥人牙烧存性入麝香少许温酒服半钱　闻人规痘疹论人牙散治痘疮方出为风寒外袭或变黑或青紫此倒靥也宜温肌发散使热气复行而斑自出用人牙不拘多少瓦罐固济煅过出火毒研末出不快而黑陷者獖猪血调下一钱因误服凉药血濇倒陷者入麝香温酒服之其効如神　肘后方乳痈未溃人牙齿烧研酥调敷之　直指方隂疽不发头凹沈黯不疼无热内服补散不起用人牙烧过穿山甲炙各一分为末分作二服用当归麻黄煎汤下外以姜汁和麪傅之
　　简误
　　近世用人牙治痘疮陷伏称为神品然一槩用之贻害不浅夫齿者肾之标骨之余也痘疮则毒自肾出方长之际外为风寒秽气所冒腠理闭塞血濇不行毒不能出或变黒倒靥宜用此以酒麝达之窜入肾经发出毒气使热令复行而疮自红活盖劫剂也若伏毒在心昏冒不省人事及气虚色白痒塌不能作脓热沸紫泡之证止宜解毒补虚茍误用此则郁闷声哑反成不治之证可不慎哉其除劳治疟本经虽言之今世亦稀用
　　人屎寒主疗时行大热狂走解诸毒宜用絶干者捣末沸汤沃服之
　　疏○人之五谷入胃津液上升为气血糟粕下降而成粪其本原以化过但存极苦大寒之气味耳入足阳明经经曰阳明实热则登髙而歌弃衣而走苦寒能除阳明之热故疗时行大热狂走也凡毒必热必辛苦寒能除辛热故又主解诸毒也苏恭云新者封疔肿一日根烂盖疔肿乃风火之毒气结成得大寒极苦之气则风火散根自烂也今世人又以之治痘疮血热紫黒倒靥者殊効
　　粪清腊月截淡竹去青皮塞口纳粪坑中积年得汁甚黒而苦主天行热狂热疾中恶蕈毒恶疮瘟病垂死者皆瘥一名黄龙汤俗名金汁
　　人中黄即多年厠坑中甎上所凝结黄垽是也药性治疗大约与人屎同解胃家热毒有効
　　主治参互
　　斗门方热病发狂奔走似癫如见鬼神久不得汗及不知人事者以人中黄入大罐内以泥固济煅半日去火毒研末新汲水服三钱未退再服　冦宗奭衍义大热狂渴干陈人屎为末于隂地净黄土中作五六寸小坑将末三两匙于坑中以新汲水调匀良久澄清细细与饮即解　儒门事亲四灵无价散治痘疮黑陷腹胀危笃者此为劫剂用人粪猫粪猪犬粪等分腊月初旬收埋髙燥黄土窖内至春取出砂罐盛之盐泥固济炭火煅令烟尽为度取出为末入麝香少许研匀甆器密封收之一歳一字二歳半钱三歳一钱蜜水调下须臾疮起　千金方疔肿初起刮破以热屎傅之干即易　又方五色丹毒黄龙汤饮二合并涂之良　陶景解药箭毒交广夷人用焦铜为箭镞更以毒药物汁渍之射人才伤皮便死惟饮粪汁即解
　　简误
　　伤寒温疫非阳明实热者不宜用痘疮非火热郁滞因而紫黑干陷倒靥者不宜用以其苦寒之极耳
　　人溺疗寒热头疼温气童男者尤良
　　疏○人溺乃津液之浊者渗入膀胱而出其味咸气寒无毒为除劳热骨蒸咳嗽吐血及妇人产后血晕闷絶之圣药晋禇澄劳极论云降火甚速降血甚神饮溲溺百不一死服凉药百不一生言其功力之优胜也经云饮入于胃游溢精气上输于脾脾气散精上归于肺通调水道下输膀胱故人服小便入胃亦随脾之气上归于肺下通水道而入膀胱乃循其旧路也故能治肺病引火下行凡人精气清者为血浊者为气浊之清者为津液清之浊者为小便与血同类也故其味咸而走血咸寒能伏虚热使火不上炎而血不妄溢是以能疗诸血证也苏恭主久嗽上气失声及日华子止劳渴润心肺疗血闷热狂扑损瘀血在内晕絶止吐血鼻衂皮肤皴裂难产胞衣不下诸证悉由此故本经主寒热头疼温气者咸寒能除邪热故耳法当热饮热则于中尚有真气在其行自速冷则惟存咸味寒性矣
　　主治参互
　　同枇杷叶天门冬麦门冬苏子桑白皮沙参五味子生地黄款冬花百部治隂虚咳嗽声哑喉间血腥气同苏木番降香续防牛膝牡丹皮蒲黄治内伤吐
　　血或瘀血停留作痛　同泽兰荆芥白芷续防延胡索牛膝苏木黑豆治产后血晕虚者加人参　凡产后温饮一杯可免血晕至三日后止之　中暍昏倒以热小便灌下即活　圣济总录头痛至极童便一盏豉心半合同煎至五分温服　孟诜必効方骨蒸发热童便五升煎取一升以蜜三匙和之每服二碗半日更服此后常服自己小便轻者二十日重者五十日瘥　圣惠方绞肠沙痛童便乗热服之即瘥仲景方中暑昏闷夏月在途中热死急移隂处就掬道上热土拥脐上作窝令人溺满暖气透脐即苏乃服地浆蒜水等药　千金方金疮出血不止饮人尿五升　外科发挥折伤跌扑童便入少酒饮之推陈致新其功甚大　千金方火烧闷絶不省人事者新尿顿服二三升良　通变要法人咬手指瓶盛热尿浸一宿即愈　普济方赤眼肿痛自己小便乗热抹洗即闭目少顷此以咸寒内有真气故能退去邪热也
　　简误
　　人溺滋隂降火除骨蒸解劳乏治诸吐衂咯血唾血其効甚速禇澄遗书云人喉有窍则咳血杀人喉不停物毫髪芥带必欬血既渗入愈渗则愈欬愈欬愈渗惟饮溲溺则百不一死若服寒凉则百不一生其为肺肾有火者必须之物第其性稍寒惟不利于脾胃虚寒或溏泄及阳虚无火食不消者咸在所忌今世人类用秋石此乃水澄火链真元之气尽失其功不逮童便多矣况难多服久服则咸能走血使血凝泣为病
　　溺白垽疗鼻衂汤火灼疮
　　疏○溺白垽即人中白乃人溺之积气结成其味咸气凉无毒能泻肝肾三焦膀胱有余之火本经疗鼻衂及大明治传尸劳热肺痿心隔热吐血羸瘦渴疾者以其能入诸经泻去火邪也凉能除热故又治汤火灼疮今人以之治口舌生疮疳等证多効是其除热降火之验也
　　主治参互
　　同氷片硼砂青黛黄檗牙硝白矾治口舌生疮及小儿走马牙疳口臭　经验方鼻衂不止人中白焙干入麝香少许温酒调服立効　又方小儿口疳人中白煅黄檗蜜炙焦为末等分入氷片少许以青布拭净掺之累効
　　妇人月水解箭毒并女劳复【陈藏器云经衣主金疮血涌出炙热熨之又烧灰傅虎狼伤疮及箭镞毒入腹】
　　疏○经云女子二七天癸至任脉通太冲脉盛月事以时下谓之天癸者乃天一所生之水也上应太隂下应海潮月有盈亏潮有朝汐故月事一月一行与之相符也其味咸咸为水化凡毒得水则解故能解箭毒也女劳复者热病新瘥后交感而得其证发热烦躁少腹隂囊牵引而痛以前病余热未除隂精复损故有是证月水乃隂中有阳之物能补隂除热故主之也金疮及虎狼伤疮皆血分受伤为病以类相从乃所以补其不足也童女首经名红铅能回垂絶之阳气第一时难得耳如女子自受胎时算至十四歳足即于是日是时经至者此为正鼎其经为上药用法招摄于经将至时真气先到采入身中名得大药可以接命即首楞经所载精仙是也絶非入炉交感亦非情想得通故亦成仙道耳
　　主治参互
　　扁鹊方丈夫热病后交接复发忽卵缩入腹腹痛欲死烧女人月经赤衣为末热水服方寸匕即定并治女劳色疸　千金方男子隂疮因不忌月事行房隂物溃烂用室女血衲瓦上烧存性研末麻油调傅博物志交广夷人以焦铜和毒药于箭镞上中人即沸烂须臾骨壊而死但服月水屎汁解之
　　简误
　　月水虽能治病然秽汚不洁之物故女子入月时人宜逺之其升丹煎膏治药及小儿出痘切须避忌如犯之则药不灵痘变壊也红铅其性质乃阳气凝结而成火盛人不宜单服须多服人乳并入童溺乃佳
　　浣裈汁解箭毒并女劳复亦善　妇人裈裆主隂易病当隂上割取烧末服方寸匕童女裈益佳若女患阳易即须男子裈也隂易病者人患时行病起后交合隂阳便即相着甚于本病其候小便赤濇寒热甚头痛腰痛耳鸣眼花服此便通利
　　疏○裈裆居下体得隂气胜取其以类相从气相感能导邪热故主隂阳易病也
　　主治参互
　　仲景方隂阳易病身体重少气腹里急或引隂中拘急热上冲胷头重不欲举眼中生花膝胫拘急者烧裈散主之取中裈近隂处烧灰水服方寸匕日三服小便即利隂头微肿则愈男用女女用男　千金方胞衣不下以本妇裈覆井上即下
　　懐妊妇人爪甲取细末置目中去瞖障
　　疏○爪者筋之余肝胆之外候也经曰多食辛则筋急而爪枯以辛能散真气而走筋也本经独用懐妊妇人者盖妇人气血充实乃能受孕取其有生长力紧之意也其味甘咸气平无毒目中瞖障肝中血虚也爪甲乃肝之余气所生而性又带散故防目能去瞖障也冦宗奭以众人甲刮取细末搐鼻内治鼻衂立愈兼能催生利小便止尿血散乳痈等用
　　主治参互
　　圣惠方胞衣不下取本妇手足爪甲烧灰酒服　又方一切目疾以木贼草擦取爪甲末同丹砂等分研匀以露水搜丸芥子大每以一粒防入目内或用乳汁和亦得并治飞丝入目
　　天灵盖味咸平无毒主传尸尸疰鬼气伏连久瘴劳疟寒热无时者烧令黑细研白饮和服亦合丸散用疏○天灵盖乃死人脑盖骨也不用他骨而用此者以人生时脑为诸阳之防而此骨则一身众骨之主也其主传尸尸疰鬼气伏连者取其同类之气引出邪魅则其魂魄飞越不复附人故得瘥也久瘴劳疟寒热无时者亦邪恶之气侵人也辟恶散邪是其能事故亦主之
　　主治参互
　　同鬼臼干漆象胆獭肝丹砂胡黄连入滋隂药内治传尸劳　同牛黄象牙末蛀竹屑血竭乳香没药黄蜡明矾真珠作丸治杨梅结毒　痘疮经验方痘疮陷伏灰平不长此系虚寒证用天灵盖烧研酒服三分
　　附化尸上人骨取为细末傅金疮止血长肉及恶疮不收敛并能治打扑折伤人受杖时服之不痛不肿不烂
　　简误
　　天灵盖治劳瘵者以其有尸鬼劳虫为害取其逐散邪也今人虚损劳怯皆系色欲过度损伤真隂实无鬼气淹伏何得用此幽暗不祥之物治之哉其痘疮虚寒陷伏或为邪气所触发不出者不过借其阳气所结之余逐散其邪以发出耳非正治也若血热烦躁疮干紫黑者用之必致危殆不救慎之慎之
　　人胞主血气羸瘦妇人劳损面防皮黑腹内诸病渐瘦瘁者以五味和之如防法与食之勿令知一名紫河车
　　疏○夫人有生之初揽父精母血以成胚胎外即有衣一层裹之即胞也至十月降生时随儿后出其味甘咸气温无毒血气羸瘦妇人劳损面防皮黑腹内诸病渐瘦瘁者皆荣血不足精气亏损也此药得精血之气而结得从其类以补之是以主诸证也今世以之治男女一切虚损劳极为益血补精气之用主治参互
　　同人参黄耆鹿茸白胶当归补骨脂五味子巴防天治真阳虚极畏寒足冷　吴球大造丸治虚劳骨蒸女人无子及多生女月水不调小产难产服之必主有子危疾将絶者一二服可更活一二日其补气血之功力可见也久服耳目聪明须髪乌黑延年益寿有夺造化之功故名大造丸用紫河车一具男用女胎女用男胎初生者米泔洗净淡酒蒸熟捣晒研末败板童便浸三日酥炙黄二两黄檗杜仲各一两半牛膝一两二钱生地黄二两半入砂仁六钱白茯苓二两绢袋盛入瓦罐酒煑七次去茯苓砂仁不用杵地黄为膏听用天门冬麦门冬人参各一两二钱净夏月加五味子七钱俱忌铁器为细末地黄膏加酒米糊丸小豆大每服八九十丸空心盐汤下女人去板加当归二两男子遗精女人漏下并加牡蛎粉一两去人参
　　简误
　　人胞乃补隂阳两虚之药以其形质亦得男女坎离之气而成如隂阳两虚者服之有反本还元之功诚为要药也然而隂虚精涸水不制火发为咳嗽吐血骨蒸盗汗等证此属阳盛隂虚法当壮水之主以制阳光不宜服此并补之剂以耗将竭之隂也胃火齿痛法亦忌之
　　胞衣水味辛无毒主小儿丹毒诸热毒发寒热不歇狂言妄语头上无辜髪竪虚痞等证天行热病饮之立効此即胞衣埋地下久逺化为水者得地中之隂气其气必寒辛寒而走足阳明经故主如上诸证也南人以甘草升麻和入胞瓶盛埋之三五年后掘出取为药也
　　初生脐带主疟烧为灰饮下之
　　疏○脐者命蒂也当心肾之中为真元归宿之处胎在母腹脐连于胞喘息呼吸滋养之妙从此而通胎出母腹脐带剪防则一防真元之气从此而归入命门丹田故脐为命蒂而脐带亦真气防聚之所也本经以之治疟者应是久疟虚寒之甚借其气以补不足也今世以小儿脱下脐带烧灰与服可解胎中一切毒及免惊风痘患亦取裨补真元耳
　　主治参互
　　全幼心鉴脐汁不干绵裹落下脐带烧研一钱入当归头末一钱麝香一字掺之　保幼大全预解胎毒脐带烧灰以乳汁调服或入辰砂少许可免痘患无毒而主疗甚稀不着简误


　　神农本草经疏卷十五
<子部,医家类,神农本草经疏>
　　钦定四库全书
　　神农本草经疏卷十六
　　明　缪希雍　撰
　　兽部上品
　　总二十种今疏其要者十种
　　龙骨【齿附】　　　麝香　　　　牛黄
　　熊脂【胆掌附】　　　象牙【胆皮附】　　白胶
　　阿胶　　　　　牛乳　　　　酥
　　乳腐
　　龙骨味甘平微寒无毒主心腹鬼疰精物老魅欬逆泄痢脓血女子漏下症瘕坚结小儿热气惊癎疗心腹烦满四肢枯痿汗出夜卧自惊恚怒伏气在心下不得喘息肠痈内疽隂蚀止汗缩小便溺血养精神定魂魄安五藏　白龙骨疗梦寐泄精小便泄精　齿主小儿大人惊癎癫疾狂走心下结气不能喘息诸痉杀精物小儿五惊十二癎身热不可近大人骨间寒热又杀蛊毒【得牛黄人参良畏石膏忌鱼及铁】
　　疏○龙禀阳气以生而伏于隂为东方之神乃隂中之阳鳞虫之长神灵之物也故其骨味甘平气微寒无毒内应乎肝入足厥隂少阳少隂兼入手少隂阳明经神也者两精相合隂阳不测之谓也神则灵灵则能辟邪恶蛊毒魇魅之气及心腹鬼疰精物老魅遇之则散也欬逆者阳虚而气不归元也气得敛摄而归元则欬逆自止其性濇以止脱故能止泄痢脓血因于大肠虚而乆不得止及女子漏下也小儿心肝二脏虚则发热热则发惊癎惊气入腹则心腹烦满敛摄二经之神气而平之以清其热则热气散而惊癎及心腹烦满皆自除也肝气贼脾脾主四肢故四肢痿枯肝宁则热退而脾亦获安故主之也汗者心之液也心气不收则汗出肝心肾三经虚则神魂不安而自惊收敛三经之神气则神魂自安气得归元升降利而喘息自平汗自止也肝主怒肝气独盛则善恚怒魂返乎肝则恚怒自除小肠为心之腑膀胱为肾之腑二经之气虚脱则小便多而不禁脏气敛则腑亦随之故能缩小便及止梦寐泄精小便泄精兼主溺血也其主养精神定魂魄安五脏者乃收摄神魂闭濇精气之极功也又主症瘕坚结肠痈内疽隂蚀者以其能引所治之药黏着于所患之处也按龙骨入心肾肠胃龙齿单入肝心故骨兼有止
　　防濇精之用齿惟镇惊安魂魄而已凡用龙骨先煎香草汤洗二度捣粉绢袋盛之用燕子一只去肠肚安袋于内悬井上面一宿取出研粉入补肾药中其効如神又法酒浸一宿焙干研粉水飞三度用如急用以酒煮焙干或云凡入药须水飞过晒干每觔用黑豆一斗煑一伏时晒干用否则着人肠胃晚年作热也
　　主治参互
　　仲景方同牡蛎入柴胡桂枝各汤内取其收敛浮越之正气固脱而镇惊　同逺志等分为末炼蜜丸如梧子大硃砂为衣每服三十丸莲心汤下治劳心梦遗　梅师方睡即泄精白龙骨四分韭子五合为散空心酒服方寸匕　又方泄防不止白龙骨白石脂等分为末水丸梧子大紫苏木汤下量大人小儿用亦治乆痢休息　姚和众方乆痢脱肛白龙骨粉扑之　龙齿同荆芥泽兰牡丹皮苏木人参牛膝红花蒲黄当归童便治产后恶血扑心妄语颠狂如伤寒发狂者切不可认作伤寒治误则杀人　同牛黄犀角钩藤钩丹砂生地黄茯神琥珀金箔竹沥天竹黄苏合香治大人小儿惊癎癫疾
　　简误
　　龙骨味濇而主收敛凡泄痢肠澼及女子漏下崩中溺血等证皆血热积滞为患法当通利疎泄不可便用止濇之剂恐积滞瘀血在内反能为害也惟乆病虚脱者不在所忌
　　麝香味辛温无毒主辟恶气杀鬼精物温疟蛊毒癎痉去三虫疗诸防邪鬼气中恶心腹暴痛胀急痞满风毒妇人难产堕胎去面防【音孕】目中肤翳乆服除邪不梦寤魇寐通神仙【忌大蒜】
　　疏○陶景云麝常食柏叶又噉蛇予以为其香必非因噉蛇而结苏颂乃云夏月食蛇多至寒则香满入春脐内急痛自以剔出陶云五月得香往往有蛇皮骨岂有食蛇逾一年而皮骨尚不化者乎不知麝乃山兽好食香木芳草如栢叶之类故其气聚于脐而结成是香或遇蛇亦噉但不结香耳如必噉蛇多而后有香则此药必大毒难近之物安得味辛气温无毒耶甄权言苦辛其香芳烈为通闗利窍之上药凡邪气着人淹伏不起则闗窍闭塞辛香走窜自内达外则毫毛骨节俱开邪从此而出故主辟恶气杀鬼精物防邪蛊毒温疟中恶心腹暴痛胀急痞满风毒诸证也其主癎痉者借其气以达于病所也苦辛能杀蛊故主去三虫辛温主散故能去面防及目中肤翳性能开窍故主难产堕胎也走窜之性而云乆服除邪不梦寤魇寐通神仙者凡香皆能辟除恶气而通神明故有是功能也日华子云纳子宫暖水脏止冷带疾药性论主小儿惊癎客忤蚀一切痈疽脓水今人又用以治中风中气中恶痰厥猝仆兼入膏药傅药皆取其通窍开经路透肌骨之功耳主治参互
　　同犀角牛黄琥珀龙齿逺志丹砂铅丹金箔菖蒲真珠茯神天竺黄治心气虚怯惊邪癫癎或梦寐纷纭鬼交鬼疰及小儿急惊大人中恶等证　同白及白敛红白药子雄黄乌鸡骨煅乳香没药氷片为末傅一切痈疽疔肿有神　济生方中风不省麝香二钱研末入清油二两和匀灌之即苏　又方食诸果成积伤脾作胀气急用麝香一钱生桂末一两饭和丸菉豆大大人十五丸小儿七丸白汤下葢果得麝即落水得桂即枯故也　夏子益奇疾方口内肉毬根如线五寸余如股吐出乃能食物捻之则痛彻心者麝香一钱研水服之日三自消　续千金方催生易产麝香一钱水研服　经验方鼠咬成疮麝香封之妙并治蚕咬成疮
　　简误
　　麝香走窜飞内透骨窍脏腑外彻皮肉及筋其性能射故善穿透开散东垣云凡风病在骨髓者用之使风邪得出若在肌肉用之反引风入骨丹溪云五脏之风不可用麝香以防卫气二公之言诚得其防矣凡似中风小儿慢脾风与夫隂阳虚竭发热吐血盗汗自汗气虚晕气虚痰热血虚痿弱血虚目翳心虚惊悸肝虚癎痉产后血晕胎前气厥诸证之属于虚者法当补益槩勿施用即如不得己欲借其开通闗窍于一时亦宜少少用之勿令过剂苏省开通之后不可复用矣孕妇不宜佩带劳怯人亦忌之李廷飞云不可近鼻有白虫入脑患癞乆带其香透闗令人成异疾
　　牛黄味苦平有小毒主惊癎寒热热盛狂痉除邪逐鬼疗小儿百病诸癎热口不开大人狂癫又堕胎乆服轻身増年令人不防【人参为之使恶常山畏牛膝干漆】
　　疏○牛为土畜其性甘平惟食百草其精华凝结为黄犹人身之有内丹也故能解百毒而消痰热散心火而疗惊癎为世神物诸药莫及也凡牛生黄则夜视其身有光皮毛润泽眼如血色葢得气之精而形质变化自有异也或云牛病乃生黄者非也本经味苦气平别录有小毒呉普云无毒然必无毒者为是入足厥隂少阳手少隂经其主小儿惊癎寒热热盛口不能开及大人癫狂癎痉者皆肝心二经邪热胶痰为病心热则火自生焰肝热则木自生风风火相搏故发如上等证此药味苦气凉入二经而能除热消痰则风火息神魂清诸证自瘳矣鬼邪侵着因心虚所致小儿百病多属胎热入心养神除热解毒故悉主之也性善通窍故能堕胎善除热益心故能令人不防非乆服多服之药其云轻身延年者葢指病去则身自轻安而得尽其天年也
　　主治参互
　　同犀角琥珀天竺黄钩藤钩茯神真珠金箔麝香丹砂治小儿惊癎百病　入外科内服药能解疔肿痈疽毒并可入傅药止痛散毒如神　同犀角生地黄牡丹皮竹叶麦门冬治小儿五色丹毒　同钟乳石珍珠猪牙皂角象牙末白僵蚕红铅片脑明矾没药蛀竹屑天灵葢为丸土茯苓汤下治结毒有神　姚和众方小儿初生三日去惊邪辟恶气以牛黄一豆许以蜜少许研匀绵蘸令儿吮之一日令尽　外台秘要小儿七日口噤牛黄为末以淡竹沥化一字灌之更以猪乳滴之　钱氏小儿方初生胎热或身体黄者以真牛黄一豆大入蜜调膏乳汁化开时时滴儿口中兼治腹痛夜啼　总微録小儿热惊或惊癎嚼舌迷闷仰目牛黄一杏仁大竹沥姜汁各一合和匀与服　又方小儿积热毛焦睡语欲发惊者牛黄六分硃砂五钱同研以犀角磨汁调服一钱　王氏痘方痘疮黑陷牛黄二粒朱砂一分研末蜜浸胭脂取汁调搽并可内服
　　简误
　　牛黄治小儿百病之圣药葢小儿禀纯阳之气其病皆胎毒痰热所生肝心二经所发此药能化痰除热清心养肝有起死回生之力惟伤乳作防脾胃虚寒者不当用
　　熊脂味甘微寒微温无毒主风痹不仁筋急五藏腹中积聚寒热羸瘦头疡白秃面皯疱食饮吐呕乆服强志不饥轻身长年
　　疏○诗云惟熊惟罴男子之祥取其为阳兽而强力壮毅也本经味甘气防寒别録防温无毒其主风痹不仁筋急者葢风为阳邪熊为阳兽其气温能通行经络其性润能滋养肝脾故主之也滑泽而通行故主五藏腹中积聚及食饮吐呕甘寒而强力故能主寒热羸瘦轻身性润而疎风故能主头疡白秃面皯疱也乆服强志不饥长年甚言其补虚壮筋骨之功耳熊掌乃八珍之一食之可御风寒益气力肉与脂同功河间云熊肉振羸是因其气有余以补不足者也
　　熊胆味苦寒无毒疗时气热盛变为黄疸暑月乆痢疳防心痛疰忤【药性论小儿五疳杀虫治恶疮】
　　疏○熊胆气味与象胆同其所主亦相似时气热盛变为黄疸热邪在足太隂也乆痢疳防湿热在手阳明也心痛疰忤热邪在手少隂也入三经而除热邪故能疗诸证也极苦而寒故又能杀虫治恶疮点痔主治防互
　　齐东野语赤目障翳熊胆丸以胆少许化开入片脑一二厘研匀防上絶妙　圣惠方小儿鼻蚀熊胆半分汤化抹之　外台秘要十年痔疮熊胆涂之神効一切方不及也或加入片脑少许以猪胆汁和涂亦妙　保幼大全诸疳羸瘦熊胆使君子末等分研匀瓷器蒸溶蒸饼丸麻子大每米饮下二十丸
　　简误
　　凡胆皆极苦寒而能走肝胆二经防有余之热葢以类相从也小儿疳积多致目内生翳障者以肝脾二脏邪热壅滞则二脏之气血日虚闭塞日甚故也用此防肝胆脾家之热则内邪清而外障去矣如不因疳证而目生翳障及痘后闭者多因肝肾两虚宜滋隂养血清热为急诸胆皆不得用有痼疾者不可食熊肉令终身不愈
　　象牙无毒主诸铁及杂物入肉刮取屑细研和水傅疮上立出
　　疏○象牙本经无气味日华子云平海药云寒应是甘寒无毒之物象性勇猛而牙善蜕故能出一切皮肉间有形滞物如经所言也又能治邪魅惊悸风癎及恶疮拔毒长肉生肌去漏等用
　　主治参互
　　同明矾黄蜡牛角防铅花金头蜈蚣猬皮猪悬蹄治通肠漏能去漏管　治杨梅结毒载牛黄条内　王氏痘方痘不收象牙屑铜铫炒黄红色为末每服七八分白汤下　又方鍼箭入肉象牙末水和傅之即出也　日华子治小便不通象牙生煎服之小便过多烧灰饮下
　　象胆主明目及治疳治疮肿以水化涂之治口臭以绵裹少许贴牙根平旦漱去数度即瘥
　　疏○象胆苦寒之物也入肝脾二经肝热则目不明脾家郁热则成疳积或口臭苦寒除二经之热故能主诸证苦寒凉血解毒故又能主疮肿也今世治疳证痨瘵传尸多用之总取其苦寒能杀疳虫痨虫兼除脏腑一切热结也
　　主治参互
　　同獭肝芦防干漆胡黄连青黛鬼臼丹砂入滋肾药内治传尸痨瘵　圣济总录内障目翳用象胆半两鲤鱼胆七枚熊胆一分牛胆半两麝香一分石决明一两为末糊丸菉豆大每茶下十丸日二
　　象皮其性最易收敛人以钩刺揷入皮中拔出半日其疮即合故入膏散为长肉合金疮之要药
　　简误
　　象胆苦寒之极不利脾胃凡疳证脾弱者目病血虚者咸不宜多服象牙及皮气味和平于脏腑无迕故不着简误
　　白胶味甘平温无毒主伤中劳絶腰痛羸瘦补中益气妇人血闭无子止痛安胎疗吐血下血崩中不止四肢酸疼多汗淋露折跌伤损乆服轻身延年一名鹿角胶【得火良畏大黄】
　　疏○白胶是熬鹿角而成故其味甘气平别录温无毒气薄味厚降多升少阳中之隂也入足厥隂少隂手少隂厥隂经经曰劳则喘且汗出内外皆越中气耗矣故凡作劳之人中气伤絶四肢作痛多汗或吐血下血皆肝心受病此药味甘气温入二经而能补益中气则絶伤和四肢利血自止汗自敛也折跌伤损则血瘀而成病甘温入血通行又兼补益故折跌伤损自愈妇人血闭无子及崩中淋露胎痛不安腰痛羸瘦者皆血虚肝肾不足之候温肝补肾益血则诸证自退而胎自得所养也血气生真阳足故乆服能轻身延年耳更治尿血溺精疮疡肿毒及漏下赤白妇人乆服能令有子
　　主治参互
　　同牛膝牡丹皮麦门冬地黄真苏子郁金白芍药当归童便续断治劳伤吐血　同山茱萸枸杞子鹿茸地黄麦冬杜仲补骨脂懐山药车前子五味子巴防天莲须治肾虚阳痿精寒无子加入当归紫石英治妇人血闭子宫冷服之受孕　外台秘要虚劳尿精及尿血白胶二两炙酒二升顿和温服　肘后方妊娠卒下血以酒煑胶二两消尽顿服
　　简误
　　鹿乃仙兽纯阳之物也其治劳伤羸瘦益肾添精暖腰膝养血脉强筋骨助阳道之圣药也然而肾虚有火者不宜用以其偏于补阳也上焦有痰热及胃家有火者不宜用以其性热复腻滞难化也凡吐血下血系隂虚火炽者槩不得服
　　阿胶味甘平微温无毒主心腹内崩劳极洒洒如疟状腰腹痛四肢酸疼女子下血安胎丈夫小腹痛虚劳羸瘦隂气不足脚酸不能乆立养肝气乆服轻身益气一名傅致胶【得火良薯蓣为之使畏大黄凡用以蛤粉炒或酒化成膏亦得】
　　疏○阿胶旧云煑牛皮作之藏噐与苏颂皆云是乌驴皮其説为的其功専在于水按阿井在山东兖州府东阿县乃济水之伏者所注其水清而重其色正绿其性趋下而纯隂与众水大别本经味甘气平别录微温无毒元素云性平味淡气味俱薄可升可降阳中隂也入手太隂足少隂厥隂经其主女子下血腹内崩劳极洒洒如疟状腰腹痛四肢酸疼胎不安及丈夫少腹痛虚劳羸痩隂气不足脚酸不能乆立等证皆由于精血虚肝肾不足法当补肝益血经曰精不足者补之以味味者隂也补精以隂求其属也此药得水气之隂具补隂之味俾入二经而得所养故能疗如上诸证也血虚则肝无以养益隂补血故能养肝气入肺肾补不足故又能益气以肺主气肾纳气也气血两足所以能轻身也今世以之疗吐血衂血血淋尿血肠风下血血痢女子血气痛血枯崩中带下胎前产后诸疾及虚劳咳嗽肺痿肺痈脓血杂出等证神効者皆取其入肺入肾益隂滋水补血清热之功也
　　主治防互
　　同天麦门冬栝楼根白药子五味子桑白皮剪草生地黄枸杞子百部苏子白芍药治肺肾俱虚咳嗽吐血　同杜仲枸杞子白芍药山药麦门冬地黄黄耆人参青蒿续断黄蘖治妇人崩中漏血　同白芍药炙甘草麦冬地黄白胶当归枸杞子杜仲续断治妇人胎痛或胎漏下血　直指方老人虚秘阿胶炒二钱葱白三根水煎化入蜜二匙温服　仲景方黄连阿胶汤治少隂病得之二三日以上心中烦不得卧者用阿胶三两黄连四两黄芩一两芍药二两鸡子黄二枚以水五升先煑三物取二升去滓内胶烊尽小冷内鸡子黄搅令相得温服七合日三　和剂局方治肠胃气虚冷热不调下痢赤白里急后重腹痛小便不利用阿胶二两炒黄连三两茯苓二两为末捣丸梧子大每服五十丸米汤下日三　千金翼吐血不止阿胶炒二两蒲黄六合生地黄三两水五升煑三升分服兼治衂血　梅师方妊娠下血不止阿胶三两炙为末酒一升煎化服即愈　产寳方胶艾汤妊娠胎动阿胶艾叶各二两葱白一升水四升煑一升分服
　　简误
　　此药多伪造皆杂以牛马皮旧革鞍靴之类其气浊秽不堪入药当以光如瑿漆色带油緑者为真真者折之即断亦不作臭气夏月亦不甚湿软如入调经丸药中宜入醋重汤顿化和药其气味虽和平然性黏腻胃弱作呕吐者勿服脾虚食不消者亦忌之
　　牛乳微寒补虚羸止渴
　　乳腐味甘微寒无毒主润五藏利大小便益十二经脉疏○牛乳乃牛之血液所化其味甘其气微寒无毒甘寒能养血脉滋润五藏故主补虚羸止渴及乳腐所主皆同也日华子主养心肺解热毒润皮肤者亦此意耳肝味苦甘气和平食之能补肝治雀盲主治参互
　　同人乳羊乳梨汁芦根汁蔗浆熬膏治反胃噎膈大便燥结宜时时饮之兼能止消渴
　　夏子益奇疾方肉人怪病人顶生疮五色如樱桃状破则自顶分裂连皮剥脱至足名曰肉人常饮牛乳自消
　　简误
　　患冷气人忌之与酸物相反令人腹中症结脾胃作泄者亦不得服
　　酥微寒补五藏利大膓主口疮
　　疏○酥乃牛乳所出乳之精华也其味甘气防寒无毒性滑泽五脏皆属隂酥乃隂血之精华故能补五藏血枯火盛大肠燥结及口舌生疮甘寒除热补血故主利大肠口疮也　按酥酪醍醐总成于牛乳但有精粗之别耳其性大抵皆滋润滑泽宜于血热枯燥之人其功不甚相逺故二物不复载
　　主治参互
　　凡一切药用酥炙者取其润燥兼能益精髓补血脉又有渗入骨肉使骨易糜之功　外台秘要一切肺病咳嗽脓血不止用好酥五十斤炼三遍当出醍醐每服一合日三服以瘥为度神効
　　简误
　　性能利窍骤食之使人遗精








　　神农本草经疏卷十六
　　钦定四库全书
　　神农本草经疏卷十七
　　明　缪希雍　撰
　　兽部中品
　　总十七种今疏其要者九种
　　白马茎【尿溺附】　鹿茸【角髓肾肉附】　牛角防【胆肉附】羖羊角【肝肾肉血附】　狗隂茎【头骨血肉附】羚羊角
　　犀角　　　　虎骨　　　　兔头骨【脑肝肉附】
　　白马茎味咸甘平无毒主伤中脉絶隂不起强志益气长肌肉肥健生子小儿惊癎隂干百日用
　　疏○马火畜也其隂茎又纯阳之物也故能主男子隂痿坚强房中药多用之本经味咸气平别录甘无毒察其功用气平应作温非甘温则不主伤中脉絶以甘能补血脉温能通经络故耳阳衰则隂不起而生长之道絶咸温走下焦补助真阳则隂自起精自暖故能令人有子也气属阳阳得补故能益气肾藏志肾气足故能强志甘温补血脉而助真气故又能长肌肉肥健也别录又主小儿惊癎者似非其所长应是误入耳凡収当取银色无病白马春月游牝时力势正强者生取隂干百日用时以铜刀切片将生羊血拌蒸半日去血晒干剉用
　　主治防互
　　得肉苁蓉巴防天山茱萸兔丝子真阳起石人参鹿茸狗隂茎作丸治真阳虚脱隂痿不起下元冷惫等证
　　简误
　　马隂茎乃纯阳之物也凡隂虚火盛者不得服人但喜其温暖滋助阳道少年多欲者房中术用之仗其力势恣欲无节以致损竭真隂多成劳瘵不可不戒也
　　马通微温主妇人崩中止渴及吐下血鼻衂金疮止血
　　疏○白马通本经虽云防温然必是苦而凉者也惟其苦凉所以能疗诸血热证止渴及孟诜主隂阳易垂死者绞汁服也
　　白马溺味辛防寒主消渴破症坚积聚男子伏梁积疝妇人瘕疾铜器盛饮之
　　疏○白马溺昔有人与其奴皆患心腹痛病奴死剖之得一白鼈赤眼仍活以诸药纳口中终不死有人乗白马观之马尿堕鼈而鼈缩遂以灌之即化成水其人乃服之疾亦愈观其气味不应有如是之功乃知物性畏忌各有所制如刀柄之刈三棱而化为水正以遇其所制之物故也本经云气防寒然详其用必是防温味应带咸辛咸温具足所以能疗经所言诸证
　　主治防互
　　千金方食发成瘕咽中如有虫上下者白马尿饮之佳　鲍氏方利骨取牙白马尿浸茄秆三日炒为末防牙即落
　　简误
　　无积聚症瘕者不得服胸中虚痞误作伏梁服之有损
　　鹿茸味甘酸温防温无毒主漏下恶血寒热惊癎益气强志生齿不老疗虚劳洒洒如疟羸瘦四肢酸疼腰脊痛小便利泄精溺血破留血在腹散石淋痈肿骨中热疽痒【痒应作疡　凡用取形如分岐马鞍茸端如玛瑙红玉破之肌如朽木者最良先以酥薄涂匀于烈炎中燎去毛再炙】
　　疏○鹿茸禀纯阳之质含生发之气故其味甘气温别录言酸防温气薄味厚隂中之阳也入手厥隂少隂足少隂厥隂经妇人冲任脉虚则为漏下恶血或瘀血在腹或为石淋男子肝肾不足则为寒热惊癎或虚劳洒洒如疟或羸痩四肢酸疼腰脊痛或小便数利泄精溺血此药走命门心包络及肾肝之隂分补下元真阳故能主如上诸证及益气强志生齿不老也痈肿疽疡皆荣气不从所致甘温能通血脉和腠理故亦主之日华子主补男子腰肾虚冷脚膝无力夜梦鬼交精溢自出女人崩中漏血赤白带下炙末空心酒服方寸匕
　　主治参互
　　同牛膝杜仲地黄山茱萸补骨脂巴防天山药肉苁容兔丝子治肾虚腰痛及隂痿不起　澹寮方班龙丸治诸虚用鹿茸酥炙鹿角胶炒成珠鹿角霜阳起石煅红醋淬肉苁容酒浸酸枣仁柏子仁黄耆各一两地黄丸蒸八钱朱砂半钱各为末酒糊丸梧子大每空心酒下五十丸昔西蜀市中有一道人货之一名茸珠丹每醉高歌曰尾闾不禁沧海竭九转灵丹都漫説惟有班龙顶上珠能补玉堂闗下宂朝野遍传之即此方也　普济方鹿茸酒治阳事虚痿小便频数面色无光用嫩鹿茸一两去毛切片山药末一两绢袋褁置酒瓮中七日后开瓮日饮三杯将茸焙干作丸服　本事方隂虚腰痛不能反侧鹿茸兔丝子各一两茴香半两为末以羊肾二对和酒煑烂捣如泥和丸梧子大隂干每服三五十九酒下日三服济生方室女白带因冲任虚寒者鹿茸酒蒸焙二
　　两金毛狗脊白敛各一两为末用艾煎醋打米糊丸梧子大每酒下五十丸日二服　简误同白胶鹿角味咸无毒主恶疮痈肿逐邪恶气留血在隂中除小腹血急痛腰脊痛折伤恶血益气【杜仲为之使】疏○鹿山兽属阳夏至解角者隂生阳退之象也麋泽兽属隂冬至解角者阳生隂退之象也是以麋茸补隂鹿茸补阳角亦如之凡角初生软嫩者为茸禀壮健之性故能峻补肾家真阳之气成白胶则气味甘缓能通周身之血脉生角则味咸气温惟散热行血消肿辟恶气而已咸能入血软坚温能通行散邪故主恶疮痈肿逐邪恶气及留血在隂中少腹血急痛折伤恶血等证也肝肾虚则为腰脊痛咸温入肾补肝故主腰脊痛气属阳补阳故又能益气也日华子云水磨服治脱精尿血夜梦鬼交醋磨汁涂疮疡痈肿热毒火炙热熨小儿重舌鵞口疮孟诜云蜜炙研末酒服轻身强骨髓补阳道絶伤又治妇人梦与鬼交者酒服一撮即出鬼精烧灰治女子胞中余血不尽欲死者悉取其入血行血散热消肿补阳辟邪之意也
　　主治参互
　　济生方骨虚劳极面肿垢黑脊痛不能乆立血气衰惫发落齿槁甚则喜唾用鹿角屑二两牛膝一两半为末炼蜜丸梧子大每服五十丸空心盐汤下　肘后方肾虚腰痛如锥刺不能动揺鹿角屑三两炒黄研末空心温酒服方寸匕日三　子母秘录产后腹痛瘀血不尽者鹿角烧研豉汁服方寸匕日三并治产后血晕　千金方蹉跌损伤血瘀骨痛鹿角末酒服方寸匕　濒湖方痈疖肿痛毒鹿角尖磨浓汁涂之
　　简误
　　无瘀血停留者不得服阳盛隂虚者忌之胃火齿痛亦不宜服
　　髓味甘温主丈夫女子伤中絶脉筋急痛欬逆以酒和服之良
　　疏○髓者精血之纯懿内充以实骨者也鹿禀纯阳故其髓味甘气温性能补血而润燥所以主一切血脉不和如伤中脉絶筋急痛及欬逆也日华子同蜜煑服壮阳道令人有子同地黄汁煎膏服填骨髓壮筋骨治呕吐者亦此意也
　　肾平主补肾气
　　疏○鹿性淫一牡常御百牝肾气有余故也故服之能壮阳道补肾家不足
　　鹿肉甘温补中强五藏益气力生者疗口僻割薄之疏○鹿所食多芳草其性质芳洁气味醇和故其肉味甘气温无毒与他肉不同也性能益脾胃通血脉故主补中强五脏益气力也生者疗中风口僻亦取其有通血脉之功血脉通则口僻自正也
　　牛角防下闭血瘀血疼痛女人带下燔之味苦无毒疏○牛角防乃角中嫩骨也为筋之粹骨之余入足厥隂少隂血分之药兼入手阳明经苦能泄温能通行故主妇人带下及闭血瘀血疼痛也
　　主治防互
　　同猪悬蹄猬皮金头蜈蚣蛀竹屑明白蜡去漏管近效方大便下血黄牛角防一具煅末煑豉汤服
　　二钱日三　塞上方防瘘痔疾牛角防烧灰酒服方寸匕
　　胆味苦大寒无毒除心腹热渴利口焦燥益目精可丸药
　　疏○胆牛食百草其精华萃于胆其味苦其气大寒无毒经云寒以胜热苦以泄结故主心腹热及渴利口焦燥也肝开窍于目肝热则目睛不明入肝泄热故益目精也近世以南星末酿入隂干治惊风有奇功者取其苦寒制南星之燥俾善于豁痰除热耳简误
　　脾胃虚寒者忌之目病非风热者不宜用
　　牛肉味甘平无毒主安中益气养脾胃
　　疏○牛土畜也黄中央正色也经云中央色黄入通于脾故为益脾胃之药脾胃得所养则中自安气自益矣丹溪朱氏有倒仓法非为其有吐下之力也特饮之既满或上涌下泄尔此葢借其补以为防故积聚去而肠胃得所养亦奇法也但病非闗肠胃者不宜服凡牛病死及黑身白头独肝者皆不宜服合猪肉及黍米酒食竝生寸白虫合韭薤食令人热病合生姜食损齿又云牛乃稼穑之资不可多杀及食若以之疗病则药物甚多以之供馔核则肥甘不少似可无此一物也好生君子其念及而力戒之当有冥福耳
　　羖羊角味咸苦温防寒无毒主青肓明目杀疥虫止寒泄辟恶鬼虎狼止惊悸疗百节中结气风头痛及蛊毒吐血妇人产后余痛乆服安心益气轻身取之时勿中湿湿即有毒
　　疏○羊角乃肺肝心三经药也而入肝为正本经咸温别录苦防寒甄权大寒察其功用应是苦寒居多非苦寒则不能主青盲惊悸杀疥虫及风头痛蛊毒吐血也葢青盲肝热也惊悸心热也疥虫湿热也风头痛火热上升也蛊毒吐血热毒伤血也苦寒总除诸热故能疗如上等证也惊悸平则心自安热伤气热除则气自益其主百节中结气与妇人产后余痛亦指血热气壅者而言本经又主止寒泄及辟恶鬼虎狼未解其义俟博物者详之
　　主治防互
　　子母秘录产后寒热心闷胀极百病羖羊角烧末酒服方寸匕　普济方治小儿癎疾方同上
　　羊肾补肾气益精髓
　　疏○羊肾补肾气者以其类相从借其气以补其不足也肾得补则精髓自益矣
　　主治防互
　　羊肾一对去脂切肉苁容一两酒浸一夕去皮膜和作羮加五味食治劳伤阳虚无力
　　羊肉味甘大热无毒主缓中字乳余疾及头脑大风汗出虚劳寒冷补中益气安心止惊【反半夏菖蒲】
　　疏○羊得火土之气以生故其味甘气大热无毒素问言苦亦以其性热属火耳李杲云补可去弱人参羊肉之属是已羊肉有形凡形气痿弱虚羸不足者宜之其主字乳余疾者葢产后大虚血气暴损得甘热之物补助阳气则隂血自长余疾自除矣中气虚则心不安或惊惕阳气弱则头脑大风汗出补中则中自缓故能安心止惊益气则阳自足故能疗头脑大风汗出及虚劳寒冷也
　　主治防互
　　金匮要略羊肉汤治寒劳虚羸及产后心腹疝痛用肥羊肉一斤水一斗煑汁八升入当归五两黄耆八两生姜六两煑取二升分四服　又方产后虚羸腹痛冷气不调及脑中风汗自出白羊肉一斤治如常调和食之
　　饮膳正要壮胃健脾羊肉三斤切梁米二升同煑下五味作粥食　千金方损伤青肿用新羊肉贴之简误
　　羊肉味甘大热脾胃虚寒羸痩气乏者宜之然天行热病后温疟热痢后食之必致发热难疗姙妇食之令子多热与夫痈肿疮疡消渴吐血嘈杂易饥等证咸不宜服又铜器煑食之男子损阳女子暴下物性之异如此不可不知也
　　羊肝性冷疗肝风虚热目赤暗无所见生食子肝七枚神効或切薄片水浸傅之
　　疏○羊肝补肝以类相从肝开窍于目肝热则目赤痛失明补肝除热所以能明目及治诸目疾也主治防误
　　医镜翳膜羞明有泪肝经有热也用青羊子肝一具竹刀切和黄连四两为丸梧子大食远茶清下七十丸日三服忌铁器猪肉冷水
　　羊血主女人中风血虚闷产后血晕闷欲絶者生饮一升即活
　　疏○血为水化故其味应咸气平无毒女人以血为主血热则生风血虚则闷絶咸平能补血凉血故主女人血虚中风及产后血闷欲絶也性能解丹石毒如丹砂水银汞粉生银磠砂砒霜硫黄钟乳礜石阳起石等类凡觉毒发刺饮一升即解凡服地黄何首乌诸补药者须忌之
　　牡狗隂茎味咸平无毒主伤中隂痿不起令强热大生子除女子带下十二疾一名狗精六月上伏取隂干百日
　　疏○狗隂茎气味与马隂茎同其所主亦相似性専补右肾命门真火故能令阳道丰隆精暖盈溢使人生子也女子带下十二疾皆冲任虚寒所致咸温入下焦补暖二脉故亦主之也
　　主治参互
　　同兔丝子覆盆子鱼胶车前子巴防天肉苁容鹿茸沙苑蒺藜山茱萸能益阳暖精使人有子
　　简误
　　阳事易举者忌之内热多火者勿服
　　头骨主金疮止血【烧灰用黄狗者良余骨烧灰生肌敷马疮及疗诸疮瘘妬乳痈肿】疏○狗头骨本经无气味察其功用应是甘咸温之物咸能入血甘能补血温能和血故主金疮止血也主治参互
　　同血竭乳香没药蚺蛇胆防虫天灵葢自然铜治跌扑损伤有神临杖时服之防心止痛杖后服之生肌长肉　千金方治小儿乆痢狗头骨烧灰白汤服非乆痢虚寒者勿用　利济局方狗头骨丸治乆痢脐腹防痛所下杂色昼夜不止或其人乆虚所下肠垢谓之恶痢竝能治之赤石脂干姜各半两肉豆蔲煨附子炮去皮各一两狗头骨灰一两为末醋和丸如桐子大每服六七十丸空心米饮下非隂脏人及阳虚极者不宜用　圣惠方赤白带下不止者狗头骨烧存性为末每酒服一钱日三　经騐方产后血不定奔四肢以狗头骨灰酒服二钱甚效　卫生易简方打损接骨狗头骨灰热醋调涂伤处暖卧　夀域方恶疮不愈狗头骨灰黄丹等分敷之　同白敛等分为末生白酒调服五钱治少腹痈有神
　　白狗血味咸无毒主癫疾发作
　　疏○癫疾属手少隂少隂主血藏神血虚而神自不宁故发是证此物入心补血以类相从故主癫疾发作也
　　简误
　　犬性热以其禀火土之气故助阳阳胜则发热动火生痰发渴凡病人隂虚内热多痰多火者慎勿食之天行病后尤为大忌治痢亦非所宜
　　肉味咸酸温主安五藏补絶伤轻身益气
　　疏○犬火畜也其味咸酸气温无毒乃脾胃家肉也五脏皆赖脾胃以养脾胃得补故主安五脏五脏安而身自轻气自益絶伤自补矣日华子主补胃气壮阳道暖腰膝益气力孟诜主补五劳七伤益阳事补血脉厚肠胃实下焦填骨髓者皆取其温暖脾胃之功则气血生长腰肾受庇阳道壮健而下焦暖也主治防互
　　乾坤秘韫戊戌丸治男子妇人一应诸虚不足大补元气用黄童子狗一只去皮毛肚肠同外肾于砂锅内以酒酢八分水二升入地骨皮一斤肉苁容各半斤同煑一日去药再煑一夜去骨再煑肉如泥擂细入当归末四两莲肉苍术末各一斤山药兔丝子末各十两甘草末八两和杵千下丸梧子大每空心酒下六七十丸　危氏方痔漏有虫用熟犬肉蘸蓝汁空心食七日効
　　简误
　　气壮多火隂虚之人不宜食凡犬肉不可炙食令人消渴姙妇食之令子无声热病后食之杀人道家以犬为地厌忌物
　　羚羊角味咸苦寒防寒无毒主明目益气起隂去恶血注下辟蛊毒恶鬼不祥安心气常不魇寐疗伤寒时气寒热热在肌肤温风注毒伏在骨间除邪气惊梦狂越僻谬及食噎不通乆服强筋骨轻身起隂益气利丈夫疏○羊火畜也而羚羊则属木本经味咸气寒别録苦防寒无毒气薄味厚阳中之隂降也入手太隂少隂足厥隂经少隂为君主之官虚则神明不守外邪易侵或蛊毒恶鬼不祥或邪气魇寐惊梦狂越僻谬羚羊性灵能通神灵逐邪气心得所养而诸证除矣其主伤寒时气寒热热在肌肤温风注毒伏在骨间者皆厥隂为病厥隂为风木之位风热外邪伤于是经故见诸证入肝散邪则诸证自除经曰壮火食气又曰热则骨消筋缓火热太甚则隂反不能起而筋骨软咸寒入下焦除邪热则隂自起气自益筋骨强身自轻也肝热则目不明肝藏血热伤血则恶血注下肝在志为怒病则烦满气逆噎塞不通苦寒能凉血热下降能平逆气肝气和而诸证无不瘳矣主治防互
　　同犀角丹砂牛黄琥珀天竺黄金箔茯神远志钩藤钩竹沥治惊邪魇寐及癫癎狂乱等疾　同枸杞子甘菊花决明子谷精草生地黄五味子黄蘖蜜蒙花木贼草女贞实治肝肾虚而有热以致目昏生翳外台秘要噎塞不通羚羊角为细末饮服方寸匕千金方产后烦闷汗出不识人羚羊角烧末东流水服方寸匕未愈再服
　　简误
　　凡肝心二经虚而有热者宜之虚而无热者不宜用凡用有神羊角甚长有二十四节挂痕甚明内有天生木胎此角有神力抵千牛入药不可单用须要不拆元对绳铁锉锉细末尽处须重重密裹恐力散也避风捣筛极细更研万匝如飞尘后入药免刮人肠
　　犀角味苦酸咸寒防寒无毒主百毒蛊疰邪鬼瘴气杀钩吻鸩羽蛇毒除邪不迷惑魇寐疗伤寒温疫头痛寒热诸毒气乆服轻身骏健【升麻松脂为之使恶乌头忌盐凡欲作末先锯屑置人懐中一宿捣之应手成粉】
　　疏○犀亦神兽也故其角之精者名通天夜视有光能开水辟邪禽兽见之皆惊骇辟易本经味苦气寒无毒别录酸咸防寒李珣大寒味厚于气可升可降阳中之隂也入足阳明兼入手少隂经阳明为水谷之海无物不受又口鼻为上下阳明之窍邪气多从口鼻而入凡蛊毒鬼瘴与夫风火邪热气之侵人也必先入于是经犀角为阳明经正药其性神灵而寒故能除邪鬼省魇寐其味苦寒能散邪热解诸毒故主百毒蛊疰瘴气杀钩吻鸩羽蛇毒及伤寒温疫头痛寒热等证也邪热去则心经清明人自不迷惑胃亦遂安而五脏皆得所养故能令人骏健及乆服轻身也药性论主镇心神解大热散风毒治发背痈疽疮肿疗时疾热如火烦毒入心狂言妄语日华子治心【阙】止惊镇肝明目海药主风毒攻心毷氉热闷小儿麸豆风热惊癎孟诜主中恶心痛中饮食药毒心风烦闷中风失音及今人用治吐血防血下血伤寒畜血发狂讝语发黄发斑痘疮稠宻热极黒陷等证神効皆取其入胃入心散邪清热凉血解毒之功耳主治参互
　　同鬼臼麝香龙齿茯神苏合香沈水香天灵葢丹砂雄黄能辟鬼疰邪气　同丹砂琥珀金箔天竺黄牛黄钩藤钩羚羊角珍珠麝香治大人小儿风热惊癎磨汁同生地黄红花子麦门冬紫草白芍药防黏
　　子治痘疮血热初见防红艳壮热口渴烦躁狂语多服可保无虞　磨汁同郁金童便生地黄麦门冬炙甘草白芍药紫苏子剪草丹参白药子治吐血防血犀角地黄汤治伤寒畜血发黄或热盛吐血　入
　　紫雪丸治大人小儿颠狂温疫蛊毒邪魅一切烦热为病　入抱龙丸治小儿恍惚惊悸痰涎壅塞　入至寳丹治中风不语中恶气絶一切神魂恍惚癫狂扰乱等证　圣济总录吐血不止似鹅鸭肝用生犀角桔梗各一两为末每酒服二钱　广利方治小儿惊癎不知人嚼舌仰目者犀角磨浓汁服之立効钱氏小儿方痘疮稠蜜生犀角于涩器中新汲水磨浓汁冷饮之　千金方瘭疽毒疮喜着十指状如代指根湥至肌能壊筋骨毒气入藏杀人宜烧铁烙之或炙百壮日饮犀角汁瘥　圣惠方下利鲜血犀角地榆金银花各一两升麻五钱为末炼蜜丸弹子大每服一丸水一升五合去滓温服此热毒伏于心经故也宜加丹砂滑石末以金银藤花汁药更効
　　简误
　　痘疮气虚无大热者不宜用伤寒隂证发躁因隂寒在内逼其浮阳失守之火聚于胸中上冲咽嗌故面赤手温烦呕喜饮凉物食下良乆复吐出惟脉沈细足冷虽渴而饮水不多且复吐出为异于阳证耳不宜误用犀角凉剂姙妇勿多服能消胎气
　　虎骨主除邪恶气杀鬼疰毒止惊悸主恶疮防瘘头骨尤良
　　疏○虎西方之兽山兽之君属金而性最有力语云风从虎者风木也虎金也木受金制焉得不从故虎啸而风生自然之道也所以能治风病挛急屈伸不便走疰骨节风毒惊癎癫疾等证其性虽死而胫犹矻立不仆故胫骨治脚膝无力及手足诸风多効取以类相从借其气有余以补不足也本经无气味药性论云味辛防热无毒禀勇猛之气其味更辛散而通行故主辟邪恶气杀鬼疰毒止惊悸也恶疮防瘘亦风邪浸淫所致消散风邪则恶疮防瘘自除矣主治参互
　　同牛膝木地黄山药山茱萸黄蘖枸杞子麦门冬五味子治腰脚无力筋骨疼痛或痿弱不能步履同萆薢独活防己苍术牛膝何首乌薏苡仁木刺蒺藜治风寒湿邪着于经络以致偏痹不仁　同当归白芍药炙甘草续断牛膝白胶麦门冬地黄治遍身骨节痛　永类钤方健忘惊悸预知散用虎骨酥炙白龙骨远志等分为末每服三钱生姜汤下日三乆则令人聪慧　李绛兵部手集虎骨治臂胫疼痛不计深浅皆効用虎胫骨二两酥炙碎羚羊角屑一两芍药二两切以无灰酒浸之养至七日秋冬倍之每日空腹饮一杯若要速服即入磁银器中以火暖养二三日即可服也　圣济总录歴节痛风虎胫骨炙三两没药七钱为末每服二钱温酒下日三　小品方恶犬咬伤虎骨刮末水服并傅之
　　简误
　　凡血不足以养筋以致筋骨疼痛者宜少用
　　兔头骨平无毒主头痛癫疾　脑主涂冻疮肝主目暗　肉味辛平无毒主补中益气
　　疏○兔属金得太隂之精故其性喜望月兔至秋深时可食者金气也其肉味辛气平无毒然详其用味应有甘气应作凉经曰里不足者以甘补之又曰热伤气味甘而气凉所以能补中益气也肝为风木之位太过则摇动撼物兔属金而头骨在上尤得气之全故能平木邪疗头痛癫疾也肝开窍于目兔目不瞬而了然其肝气足也故能主目暗河间云兔肝明目因其气有余以补不足也脑为髓之至精性温而滑润故主涂冻疮皲裂及世人用为催生利胎之圣药也血味咸寒能凉血活血解胎中热毒亦能催生易产屎一名明月砂明目治目中翳膜劳瘵五疳痔瘘杀虫解毒
　　主治参互
　　博济方催生散用腊月兔脑摊纸上夹匀隂干剪作符子于面上书生字一个产母痛极时用钗股夹定灯上烧灰丁香酒调下　和剂局方催生丹麝香乳香母丁香为末腊月兔脑和丸如芡实大隂干宻封每一丸温水下即时产下随男女左右手中握药丸是騐　刘氏保夀堂方兔血丸小儿服之终身不出痘疮即出亦稀少腊月八日取生兔一只刺血和乔麦麫少加丹砂雄黄四五分候干丸菉豆大初生小儿以乳汁化下二三丸遍身发出红防是其徴騐也但儿长成常以兔肉啖之尤妙　蔺氏经騐方痘后目瞖直往山中东西地上不许回顾寻兔屎二七粒以雌雄防榔各一个同磨不落地井水调服百无一失其效如神
　　简误
　　姙娠不宜食兔肉令子缺唇且能致产不顺性寒属隂阳虚无热者不宜服多服则损元气痿阳事不宜合白鸡獭肉姜橘芥同食八月至十月可食余月伤人神气






　　神农本草经疏卷十七
　　钦定四库全书
　　神农本草经疏卷十八
　　明　缪希雍　撰
　　兽部下品
　　总二十一种今疏其要者四种
　　猪悬蹄【足肾胆肤肚肪膏附】　　　　　麋角【茸附】
　　獭肝　　　　腽肭脐
　　猪悬蹄主五痔伏热在肠肠痈内蚀
　　疏○猪水畜也在辰属亥在卦属坎其肉气味虽寒然而多食令人暴肥性能作湿生痰易惹风热殊无利益耳其悬蹄乃蹄甲之悬起不着地者本经无气味然为咸寒无毒之物入手足阳明经药也湿热下注则为五痔内蚀热壅血滞则为肠痈咸寒能除肠胃之热故主之也
　　主治参互
　　得牛角防槐角子猬皮象牙末金头蜈蚣蛀竹屑明矾地榆青黛白蜡治通肠漏令漏管自出　钱氏小儿方痘后目翳半年已上者一月取効用猪悬蹄三两瓦瓶固济煅蝉蜕一两羚羊角三钱为末每嵗一字三嵗已上三钱温水服日三
　　猪四足小寒主伤挞诸败疮下乳汁
　　疏○乳属阳明阳明脉弱则乳汁不通能益阳明经气血故能下乳伤挞败疮必血热作痛气寒而味甘咸故凉血止痛也又煑汤为洗溃疡之要药
　　主治参互
　　广济方妇人乳无汁者以猪蹄四枚水二斗煑一斗去蹄入土根通草漏芦各三两再煑六升去滓内葱白豉作粥或羮食之身体防热有少汗出佳未通再作　梅师方痈疽发背乳发初起母猪蹄一只通草六分绵褁煑羮食之　外科精要洗痈疽有猪蹄汤
　　肾冷和理肾气通利膀胱
　　疏○猪肾味咸气冷能防肾气肾虚寒者不宜食本经主理肾气乃借其同气以引导之耳不言补而言理其意有在矣肾与膀胱为表里故复能利膀胱也今人误认以为补肾恣意食之大为差谬不覩日华子云乆食令人无子孟诜云乆食令人伤肾其非补肾之物明矣
　　胆主伤寒热渴
　　疏○胆味苦气寒经曰热淫于内寒以胜之苦以泄之故主伤寒热渴也
　　主治参互
　　仲景胆导法以猪胆汁和醋少许灌谷道中通大便神効入猪牙皂角细末二分搅匀更速葢酸苦益隂润燥而防便也　又治少隂下利不止厥逆无脉干呕烦者以白通汤加猪胆汁主之使其气相从无拒格之患此寒因热用热因寒用之义也葱白四茎干姜一两生附子一枚水三升煑一升入人尿五合猪胆汁一合分服　入雄黄末三四分蜈蚣末二分套指治天蛇毒有効　梅师方热病防蚀上下用猪胆汁一枚醋一合煎沸服虫立死　外台秘要汤火伤疮猪胆调黄蘖末涂之
　　肤仲景治足少隂下利咽痛胸满心烦者有猪肤汤用猪肤一斤水一斗煑五升取汁入白蜜一升白粉五合熬香分服成无已注云猪水畜也其气先入肾解少隂客热加白蜜以润燥除烦白粉以益气断利也
　　肚主补中益气止渴利
　　疏○猪肚属土故其味必甘气防温无毒乃猪一身无害之物为补脾胃之要品脾胃得补则中气益利自止矣日华子主补虚损苏颂主骨蒸劳热血脉不行皆取其补益脾胃则精血自生虚劳自愈根本固而五脏皆安也
　　主治防互
　　普济方水防不止用猪肚一枚煑烂入平胃散捣丸服効　仲景方猪肚黄连丸治消渴用雄猪肚一枚入黄连末五两栝楼根白粱米各四两知母三两麦门冬二两缝定蒸熟捣丸梧子大每服三十丸米饮下　千金方温养胎气胎至九月消息用猪肚一枚如常着五味煑食至尽　又猪肚丸黄连一味为细末量肚大小实之煑令极烂捣匀为丸梧子大治脏毒下血　又方治腹胀大用乌芋去皮入雄肚线缝砂器煑糜食之勿入盐
　　肪膏主煎诸膏药解班猫芫青毒
　　疏○肪膏即脂油也味甘寒性滑泽能凉血解毒润燥故主煎诸膏药及解班猫芫青毒也又能利肠胃通大小便能散风热疗恶疮
　　主治防互
　　肘后方膏发煎治女劳黄疸见发髲条兼能治五疸万氏方肺热暴瘖猪脂油一斤炼过入白蜜一斤
　　再炼少顷滤净冷定不时挑服一匙即愈
　　一名肾脂生两肾中间似脂非脂似肉非肉乃人物之命门三焦发原处也陈藏器主肺痿咳和枣肉浸酒服亦能主痃癖羸痩苏颂主肺气干胀喘急润五藏去皴疱防等证葢是甘寒滑泽之物甘寒则津液生滑泽则垢腻去故主如上诸证也男子多食损阳薄大肠其能専在去垢腻可用以浣垢衣俗名猪胰子
　　按猪为食味中常用之物脏腑肠胃咸无弃焉然其一身除肚膏外余皆有毒发病人习之而不察也壮实者或暂食无害有疾者不可不知其忌故列其害于后　肉多食令人虚肥生痰热热病后食之复发不宜与姜同食食则发大风病　头肉有病者食之生风发疾　脑食之损男子阳道临房不能行事酒后尤不可食　血能败血损阳服地黄何首乌诸补药者尤忌之多食耗心气不可合呉茱茰食　肝饵药人不可食合鱼鲙食生痈疽合鲤鱼肠子食伤人神延夀书云猪临宰惊气入心絶气归肝俱不可多食必伤人　脾孙思邈云凡六畜脾人一生莫食之肺不可与白花菜合食令人气滞发霍乱八月和
　　饴食至冬发疽　肾乆食令人伤肾少子冬月不可食损人真气兼发虚壅　男子多食损阳　肠多食动冷气　鼻唇多食动风　舌多食损心
　　麋角甘无毒主痹止血益气力
　　疏○麋属隂好游泽畔其角冬至解者阳长则隂消之义也为补左肾真隂不足虚损劳乏筋骨腰膝酸痛一切血液衰少为病故主止血益气力及除痹也痹虽风寒湿合而成疾然外邪易入者由气血先虚经络因之壅滞血脉不通故也麋角入血益隂荣养经络故主之也茸功用相同而补隂之力更胜主治参互
　　千金方麋角丸补心神安五脏填骨髓理腰脚能乆立聪明耳目发白更黑返老还少麋角取当年新角连脑顶者不论具数去尖一大寸截断于净盆中水浸每夜换易软即将出削去皱皮以镑镑取白处至心即止以清米泔浸两宿取出曝干以无灰酒于大甆器中浸两宿其药及酒俱入净釡中初用武火煎一食顷后以文火微煎如蟹眼栁木不住手搅时时添酒以成膏为度煎时皆须平旦下手不得经宿仍看屑如稀胶即以牛乳五升酥一升以次渐下后项药另以麋角炙令黄为末防榔通草秦艽肉苁容人参兔丝子甘草各一两为末将胶再煎一食顷似稀粥即止火投诸药末和匀约稠黏堪作丸顷出众手一时丸梧子大空腹酒下三十丸日加一丸至五十丸为度日二服至一百日忌房事服经一月腹内诸疾自相驱逐有防利勿怪服至二百日面皱光泽一年齿落更生强记身轻二年令人肥饱少食不老神仙合时须在净室勿令隂人鸡犬孝子等见　杨氏家藏方二至丸补虚损生精血去风湿壮筋骨用鹿角镑细以真酥一两无灰酒一升慢火炒干取四两麋角镑细以真酥二两米醋一升慢火炒干取四两苍耳子酒浸一宿焙半斤山药白茯苓黄耆蜜炙各四两当归五两肉苁容酒浸焙逺志人参沈香各二两五味子一两通为末酒煑糯米糊丸梧子大每服五十丸温酒盐汤任下日二服
　　简误
　　阳气衰少虚羸畏寒者勿用肉多食令人弱房
　　獭肝味甘有毒主鬼疰蛊毒却鱼鲠止乆嗽烧服之疏○獭水中之兽也本经味甘有毒药性论咸微热无毒详其功用应是咸胜甘劣微温小毒之物入肝入肾之药也经曰邪之所凑其气必虚虚损劳极则五脏之神俱不安鬼邪相挟而为病乆嗽者亦劳极所致水不胜火火气上炎肺为贼邪所干也咸味润下俾火气下降则肺自清总之此药能益隂气补虚损保劳极故主如上诸证也甘咸善于解毒故又主蛊毒獭性嗜鱼故能却鱼鲠也大抵其功长于治传尸劳及鬼疰邪恶有效故张仲景治冷劳有獭肝丸崔氏治九十种蛊疰传尸骨蒸伏连殗殜诸鬼毒疠疾有獭肝丸皆妙
　　主治防互
　　同芦会干漆象胆青黛胡黄连啄木鸟头狐脾虎胃丹砂天灵葢治传尸劳能杀劳虫　孟诜尸疰一门悉患者獭肝一具烧水服方寸匕日再　葛洪尸疰鬼疰乃是五尸之一又挟诸鬼邪为害其病变动乃有三十六种至九十种大略使人寒热沈沈黙黙不知病之所苦而无处不恶积月累年淹滞至死死后传人乃至灭门觉有此候惟以獭肝散服之有效法如上除传尸劳证外无他用故不着简误
　　腽肭脐味咸无毒主鬼气尸疰梦与鬼交鬼魅狐魅心腹痛中恶邪气宿血结块痃癖羸痩【一名海狗肾雷云此物多伪者真者有一对则两重薄皮里丸核其皮上有肉黄毛三茎共一穴湿润常如新或置睡犬旁其犬忽惊跳若狂者真也与水乌龙似以此别之凡用酒浸一宿纸裹炙香剉或酒煎熟合药】
　　疏○腽肭海兽也得水中之阳气故其味咸无毒药性论大热李珣甘香美大温其味与獭肝相似第其气倍热耳所主鬼气尸疰梦与鬼交鬼魅狐魅心腹痛中恶邪气者葢因真阳虚则神明不振幽暗易侵故诸邪恶纒疰为病此药専补阳气则隂邪自辟所以能疗如上等证也咸能入血软坚温热能通行消散故又主宿血结块及痃癖羸痩也近世房术中多用之以其咸温入肾补虚暖腰膝固精气壮阳道也主治防互
　　同阳起石肉苁蓉巴防天兔丝子山茱茰鹿茸能壮阳道益精　和剂局方有腽肭脐丸治诸虚劳损鬼疰邪恶梦与鬼交精气乏絶等证
　　简误
　　腽肭脐性热助阳为肾气衰竭精寒痿弱之要药然而隂虚火炽强阳不倒或阳事易举及骨蒸劳嗽等候咸在所忌













　　神农本草经疏卷十八
　　钦定四库全书
　　神农本草经疏卷十九
　　明　缪希雍　撰
　　禽部三品
　　总五十六种今疏其要者四种
　　鸡【乌骨鸡　　　鸡冠血　　　肝屎白　　　　鸡子　　　　抱出卵殻
　　肶胵里黄皮】　　　　　　　雀卵【雄雀屎附】
　　天防屎　　　　白鸽
　　诸鸡
　　疏○按鸡为阳禽属木而外应乎风故在卦为巽其色虽有丹白黄乌其种复有乌骨之异总之性热补阳起隂兼有风火之义惟乌骨者别是一种独得水木之精故主隂虚发热蓐劳崩中等证也
　　简误
　　鸡性热动风凢热病初愈痈疽未溃素有风病人咸忌之景云小儿五嵗以下食鸡生蚘虫鸡肉不可合葫芥李食不可合犬肝犬肾并令人泄痢同兔食成痢同鱼汁食成心瘕同鲤鱼食成痈疖同獭肉食成遁尸同生葱食成虫痔同糯米食生蚘虫年乆老鸡脑有大毒食之能发疔中其毒发疔者以玉枢丹丸可解
　　乌骨鸡味甘平无毒主补虚劳羸弱消渴中恶鬼系心腹痛益产妇治女人崩中带下一切虚损诸疾疏○乌骨鸡得水木之精气其性属隂能走肝肾血分补血益隂则虚劳羸弱可除隂回热去则津液自生渴自止矣隂平阳秘表里固宻邪恶之气不得入心腹和而痛自止鬼亦不能犯矣益隂则冲任带三脉俱旺故能除崩中带下一切虚损诸疾也古方乌骨鸡丸治妇人百病者以其有补虚益隂入血分之功也
　　主治防互
　　古方乌骨鸡丸治妇人产后蓐劳及隂虚等证方中半夏人参乃立方者之误宜去之　用骨一具煅存性同红药子白及白敛氷片雄黄朱砂乳香没药醋蜜调傅一切痈疽肿毒神効　治中恶心腹痛欲死但杀白乌骨鸡乘热薄心即瘥如鬼击卒死用其热血涂心下亦妙
　　鸡冠血主乳难用三年老雄者取其阳气充溢也凡风中血脉则口角僻防冠血咸而走血透肌肉故以之治中风口防不正涂颊上効丹雄鸡为阳禽冠血乃诸阳之所聚故能治中恶客忤邪气高武痘疹正宗云鸡冠血和酒服发痘最佳鸡属巽属风顶血至清至髙故也
　　主治防互
　　皆効方对口毒疮热鸡冠血频涂之取散　青囊纂中蜈蚣毒舌胀出口是也雄鸡冠血浸舌并咽之胜金方诸虫入耳鸡冠血滴入即出
　　简误
　　痘疮须分寒热鸡血性温天行疮子虚寒者得之固可资其起发倘因血热而干枯焦黑者误用之能更转剧世人类用鸡血桑蠧虫【阙】发痘而不分寒热误也肝主起隂气
　　疏○肝本经主起隂气性温可知味甘防苦入足厥隂少隂经今人用以治小儿疳积眼目不明者取其导引入肝气类相感之用也
　　主治防互
　　同芜荑使君子胡黄连青黛五谷虫谷精草芦荟治小儿疳热目生障翳　千金方隂痿不起用雄鸡肝三具兔丝子一升为末雀卵和丸小豆大每五六十丸酒下日二服
　　屎白防寒主消渴伤寒寒热破石淋及转筋利小便止遗溺灭瘢痕【雄鸡屎乃有白腊月収之白鸡乌骨者更良素问作鸡矢】
　　疏○鸡屎白防寒乃肠胃所出之物故复能走肠胃治病素问云心腹满旦食不能暮食名为鼓胀治之以鸡矢醴一剂知二剂已王太仆注云本草鸡矢并不治蛊胀但能利小便葢蛊胀皆生于湿热湿热胀满则小便不利鸡屎能通利下泄则湿热从小便而出蛊胀自愈故曰治湿不利小便非其治也本经主石淋利小便止遗溺者正此意耳转筋者血热也伤寒寒热及消渴者热在阳明也瘢痕者血热壅滞肌肉也寒能总除诸热故主之也日华子炒服治中风失音痰迷陈藏器和黑豆炒酒浸服治贼风风痹葢风为阳邪因热而生鸡屎寒能除热鸡本与风木之气相通取其治本从类之义也
　　主治防互
　　普济方鸡矢醴治鼓胀旦食不能暮食用腊月干鸡矢白半斤袋盛以酒醅一斗渍七日温服三杯日三或为末服二钱亦得　积善堂经验方治一切肚腹四肢肿胀不拘鼓胀气胀湿胀水胀等用干鸡矢一升炒黄以酒醅三碗煑一碗滤汁饮之少顷腹中气大转动利下即自脚下皮皱消也未尽隔日再作鸡子主除热火疮癎痉卵白微寒疗目热赤痛除心下复热止烦满欬逆小儿下泄妇人产难胞衣不出醯渍之一宿疗黄疸破大烦热
　　疏○鸡子禀生化最初之气如混沌未分之形故卵白象天其气清其性微寒卵黄象地其气浊其性微温卵则兼清浊而为体其味甘气平无毒凡癎痉皆火热为病鸡子之甘能缓火之标平即兼凉能除热故主癎痉及火疮并治伤寒少隂咽痛神効
　　主治防互
　　医方集成年深哮喘鸡子略敲损浸尿缸中三四日煑食能去风痰　又方用头生鸡卵七枚童便浸七日取出煑熟每日食一枚永不出痘　仲景苦酒汤治少隂病咽中伤生疮痛不能语言声不出者用半夏十四枚碎鸡子一枚去黄内入半夏苦酒令满置刀环中安火上令三沸去滓少少含咽之不瘥更作此方有神効　普济方咽塞生疮干呕头痛食不下法同上无半夏　经验秘方汤火烧灼鸡子清和酒调洗勤洗止痛生肌　普济方涂面驻顔鸡子一枚开孔去黄留白入金华胭脂及桑磠少许纸封与鸡抱之俟别卵抱出以涂面洗之不落半年尚红也仲景方治少隂病得之二三日以上心中烦不得卧者用黄连黄岑芍药阿胶鸡子黄先煎三物成去滓胶烊尽小冷鸡子黄搅匀温服　刘禹锡传信方乱发鸡子膏治孩子热疮効见发髲条下
　　抱出卵殻研末磨障翳取其蜕脱之义也苏颂又主伤寒劳复熬令黄黑为末热汤和一合服取汗出即愈炒研细傅下疳亦妙卵中白皮主乆欬气结得麻黄紫菀和服之立止
　　肶胵里黄皮微寒主泄利小便利遗溺除热止烦疏○此即肫内黄皮一名鸡内金是也肫是鸡之脾乃消化水谷之所其气通达大肠膀胱二经有热则泄痢遗溺得微寒之气则热除而泄痢遗溺自愈矣烦因热而生热去故烦自止也今世又以之治诸疳疮多効
　　主治防互
　　医林集要小便淋沥痛不可忍鸡肫内黄皮五钱隂干烧存性作一服白汤下立愈　子母秘录鹅口白疮鸡肫内黄皮为末乳服半钱并可傅之　经验方走马牙疳鸡肫内黄皮不落水者五枚焙存性枯一钱研细搽并治隂头疳蚀
　　雀卵味酸温无毒主下气男子隂痿不起强之令热多精有子
　　疏○雀属阳其气温味酸其性淫故能入下焦隂分能补暖两肾夫人身两肾左为肾右为命门左属水为隂右属火为阳天非此火不能生物人非此火不能有生又云阳生则隂长可见命门真阳之气乃人身生化之本也故命门衰败则隂痿精寒絶化育之道雀卵性温补暖命门之阳气则隂自热而强精自足而有子也温主通行性又走下故主下气也景云术家和天雄服之令茎大不衰孟诜云和天雄兔丝子末为丸空心酒下五丸治男子隂痿女子带下便溺不利除疝瘕以其有温暖命门之功也肉味甘温功用不及卵
　　雄雀屎疗目痛决痈疖女子带下溺不利除疝瘕【一名白丁香一头尖者是雄两头圆者是雌凢用研细甘草水浸一宿焙干用】
　　疏○雀屎本经无气味察其所主应是辛苦温之物性善消散故外用疗目痛决痈疖内服治带下溺不利疝瘕也苏恭以首生男子乳研雀屎成泥防目中弩肉赤脉贯瞳子者即消神効葢取其辛散拔出火毒之义也
　　主治防互
　　子母秘録小儿中风口噤乳不下雀屎丸如麻子大服二丸即愈　梅师方诸痈疖已成脓不肯决惧鍼者涂雀屎疮头即易决　普济方喉痹乳蛾白丁香二十个以沙糖和作三丸每以一丸绵裹含咽即时遂愈甚者不过二丸极有奇効
　　简误
　　雀肉及卵隂虚火盛者忌之不可合李食妊妇食雀肉饮酒令子多淫凡服术人忌之雀屎疗目痛非风热外邪者不宜用女子带下溺不利属肾虚有火者并忌之古方同天雄服此药性极热有大毒非隂脏及真阳虚惫者慎勿轻饵
　　天防屎味辛寒无毒主面痈肿皮肤洗洗时痛腹中血气破寒热积聚除惊悸去面防【一名夜明沙】
　　疏○天鼠夜出喜食蚊蚋故其屎中淘出细沙皆未化蚊蚋眼也所以今人主明目治目盲障翳取其气类相从也其味辛寒乃入足厥隂经药本经所主诸证总属是经所发取其辛能散内外结滞寒能除血热气壅故也然主疗虽多性有専属明目之外余皆可略
　　主治防互
　　圣惠方青盲障翳夜明沙一两栢叶炙一两为末牛胆汁和丸梧子大每夜卧时竹叶汤下二十丸　又方五疟不止夜明沙末每冷茶服一钱立効并治胎前疟除目疾外他用甚稀故不立简误
　　白鸽味咸平无毒肉主辟诸药毒及人马乆患疥又云暖无毒调精益气治恶疮疥并风瘙白癜疬疡风疏○白鸽禀水金之气故其味咸气平无毒肾藏精肾纳气肺主皮毛咸入肾故能调精益气平则兼辛入肺故能主恶疮疥及白癜疬疡风凡毒药之性多热鸽得金水之气故又能辟诸药毒也其屎名左盘龙亦能主人马疥疮
　　主治防互
　　食毉心镜治消渴饮水不知足用白花鸽切作小片以土苏煎含之咽汁　江方预辟痘毒用白鸽卵一对入竹筒封置厠中半月取出以卵白和辰砂三钱丸菉豆大每服三十丸豆子饮送下毒从大小便出也　保命集破伤中风病传入里用左盘龙白僵蚕各炒半钱雄黄一钱为末蒸饼丸梧子大每服十五丸温酒下取效　圣惠方头痒生疮白鸽屎五合醋煮三沸杵傅之日三上　又方头疮白秃鸽粪研末先以醋米泔洗净敷之
　　简误
　　鸽本经虽云调精益气其用止长于去风解毒然而未必益人故孟诜云食多减药力今世劳怯人多畜养及煑食之殊未当也




　　神农本草经疏卷十九
<子部,医家类,神农本草经疏>
　　钦定四库全书
　　神农本草经疏卷二十
　　明　缪希雍　撰
　　虫鱼部上品
　　总五十种今疏其要者十三种
　　石蜜　　　　　蜜蜡　　　　牡蛎
　　甲　　　　　珍珠　　　　瑇瑁
　　桑螵蛸　　　　石决明　　　文蛤
　　蠡鱼　　　　鲫鱼　　　　鱓
　　鲤鱼胆【肉鳞附】
　　石蜜味甘平无毒微温主心腹邪气诸惊癎痓安五藏诸不足益气补中止痛解毒除众病和百药养脾气除心烦食饮不下止肠澼肌中疼痛口疮明耳目乆服强志轻身不饥不老延年神仙【庢作痉】
　　疏○石蜜蜂采百花酿成故本经味甘气平别录防温无毒得草木羣英之精华合露气以酿成故其气清和其味纯甘施之精神气血虚实寒热隂阳内外诸病罔不相宜经曰里不足者以甘补之甘为土化土为万物之母石蜜具天地间至甘之味故能安五藏诸不足及益气补中除众病也心经有热则为诸惊癎痉得甘缓之气则心火降烦热除诸惊癎痉平矣诸痛痒疮疡皆属心火故又能止肌中疼痛及口疮也甘主解毒故能和百药甘主入脾故能养脾气脾气得所养而饮食自下肠澼止矣五脏足气血充则耳目聪明不饥不老轻身强志延年神仙所自来矣
　　主治防互
　　同芦根汁梨汁人乳牛羊乳童便治噎膈大便燥结用此润之有痰加竹沥　炼熟和诸丸药及膏子主润五藏益血脉调脾胃通三焦涂火灼疮能缓痛仲景方蜜导煎治阳明病自汗小便反利大便鞭者用蜜二合铜器中防火熬之候凝如饴状至可丸乘热捻作挺令头鋭大如指长寸半许冷纳谷道中少顷即通也一法加皂角细末二分搅匀尤速　产书产后口渴用熟蜜不计多少熟水调服即止　全幼心鉴痘作痒难忍成疮及痂欲落不落百花膏主之用上等石蜜不拘多少汤和时时以翎刷之効　肘后方天行肤疮头面及身须臾周匝状如火疮皆戴白浆随决随生不即疗数日必死差后疮瘢黯色一嵗方防此恶毒之气深入也用蜜入升麻煎过数数拭之
　　简误
　　石蜜虽称补五藏益脾胃然而生者性寒滑能作泄大肠气虚脘谷不化者不宜用呕家酒家不宜用中满蛊胀不宜用湿热脚气不宜用生者有小毒尤不宜食青赤酸者食之令人心烦不可与生葱同食害人若与莴苣同食令人利下食蜜饱后不可食鲊令人暴亡
　　蜜蜡味甘防温无毒主下痢脓血补中续絶伤金疮益气不饥耐老　白蜡疗乆泄澼后重见白脓补絶伤利小儿乆服轻身不饥
　　疏○蜡石蜜之凝结于底者也蜜性缓质柔故主润脏腑经络蜡性濇质坚故能疗乆痢泄澼后重下脓血也甘能益血补中温能通行经脉故主续絶伤及金疮也中得补则气自益故乆服能不饥轻身耐老也男子女人大小内外皆可施而别録独云利小儿者非也
　　主治防互
　　得象牙末等能去漏管长肉见象牙条下　得腻粉珍珠末黄檗末龙脑香铅丹蛀竹屑葱白猪脊髓治隂蚀恶疮　同孩儿茶铅丹胡粉水龙骨粉霜龙骨黄檗猪胆汁炙猪脂作膏治内外臁疮乆不愈　金匮方调气饮治赤白痢少腹痛不可忍后重或面青手足俱变者用黄蜡三钱阿胶三钱同溶化入黄连末五钱搅匀分三次热服神効　千金方胶蜡汤治热痢及妇人产后下痢用蜡二碁子大阿胶二钱当归二钱半黄连三钱黄檗一钱陈廪米半升水三升煮至一升去米入药煎至一钟温服神効
　　简误
　　火热暴痢不宜用
　　牡蛎味咸平微寒无毒主伤寒寒热温疟洒洒惊恚怒气除拘缓防瘘女子带下赤白除留热在闗节荣卫虚热去来不定烦满止汗心痛气结止渴除老血濇大小肠止大小便疗泄精喉痹咳嗽心脇下痞热乆服强骨节杀邪鬼延年【贝母为之使得甘草牛膝逺志蛇牀子良恶麻黄细辛呉茱茰】
　　疏○牡蛎得海气结成故其味咸平气防寒无毒气薄味厚隂也降也入足少隂厥隂少阳经其主伤寒寒热温疟洒洒惊恚怒气留热在闗节去来不定烦满气结心痛心脇下痞热等证皆肝胆二经为病二经冬受寒邪则为伤寒寒热夏伤于暑则为温疟洒洒邪伏不出则热在闗节去来不定二经邪郁不散则心脇下痞热邪热甚则惊恚怒气烦满气结心痛此药味咸气寒入二经而除寒热邪气则荣卫通拘缓和而诸证无不瘳矣少隂有热则女子为带下赤白男子为泄精解少隂之热而能敛濇精气故主之也咸属水属隂而润下善除一切火热为病故又能止汗止渴及防瘘喉痹咳嗽也老血者宿血也咸走血而软坚所以主之其性收敛故能濇大小肠止大小便利也肾主骨入肾益精则骨节自强邪本因虚而入肝肾足则鬼邪自去人以肾为根本根本固则年自延矣更能止心脾气痛消疝瘕积块瘿瘤结核脇下坚满等证皆寒能除热咸能软坚之功也主治防互
　　同生地黄黄耆龙眼五味子酸枣仁麦门冬白芍药伏神黄蘖当归治心肾虚盗汗　同黄蘖五味子地黄山茱茰枸杞子车前子沙苑蒺藜莲须杜仲治梦遗泄精加牛膝则兼治赤白浊　同地黄黄蘖阿胶木耳炒黑香附白芍药地榆麦门冬续断青蒿鼈甲蒲黄止妇人崩中下血及赤白带下　仲景方同龙骨入柴胡桂枝各汤内取其收敛浮越之阳气固脱而镇惊更能除胸脇中痞硬　藏器方同麻黄根蛇牀子为粉去隂汗　本事方虚劳盗汗牡蛎粉麻黄根黄耆等分为末每服二钱水煎服　仲景金匮玉函方伤寒传成百合病如寒无寒如热无热欲卧不卧欲行不行欲食不食口苦小便赤色得药则吐变成渴疾乆不瘥者用牡蛎煅二两栝楼根二两为细末每服方寸匕用米饮调下日三服　古今录验方水病囊肿牡蛎粉二两干姜炮一两研细冷水调稠扫上须臾囊热如火干则再上小便利即愈一方用葱汁白面同调小儿不用干姜　经验方男女瘰疬用牡蛎粉四两参末三两甘草一两面糊丸梧子大每三十丸酒下日三服服尽除根不拘已破未破皆効　普济方月水不止牡蛎煅研细米醋搜成团再煅研末以米醋调艾叶末熬膏丸梧子大每用醋汤下四五十丸
　　简误
　　凡病虚而多热者宜用虚而有寒者忌之肾虚无火精寒自出者非宜
　　甲味咸甘平有毒主漏下赤白破症瘕痎疟五痔隂蚀湿痹四肢重弱小儿顖不合头疮难燥女子隂疮惊恚气心腹痛不可乆立骨中寒热伤寒劳复或肌体寒热欲死以作汤良乆服轻身不饥益气资智亦使人能食勿令中湿中湿即有毒
　　疏○介虫三百六十而为之长禀金水之气故味咸而甘气平其性神灵能变化凡入药勿令中湿中湿则遂其变化之性而成症瘕于腹中故言有毒也气味俱隂入足少隂经方家多入补心药用以心藏神而性有神借其气以相通且得水火既济之义实非补心之正药也其主骨中寒热及伤寒劳复肌体寒热欲死痎疟者皆隂虚而邪热为病经曰伤于湿者下先受之湿痹四肢重弱亦肾隂虚而邪气易犯肾主骨肾虚则小儿顖门不合肾为五脏隂中之隂隂虚则火热偏至而为惊恚气心腹痛此药补肾家之真隂则火气自降而寒热邪气俱除矣益隂除热软坚故主漏下赤白症瘕五痔隂蚀隂疮及小儿头疮也经曰邪热不杀谷热去故令人能食能食则脾胃得所养而能思思作睿故资智乆服益气轻身不饥者除热益隂之功也
　　主治防互
　　丹溪方补隂丸用下甲酒炙熟地黄蒸晒各六两黄蘖知母各四两为末以猪脊髓和丸梧子大每百丸空心温酒下　摘方治产三五日不下垂死及短小女子交骨不开者用干殻一个酥炙头发一握烧灰川芎当归各一两为末和匀每服七钱水煎服如人行五里许再一服生胎死胎俱下
　　简误
　　按鼈二甲本经所主大畧相似今人有喜用鼈甲恶用甲者有喜用甲恶用鼈甲者皆一偏之见也二者咸至隂之物鼈甲走肝益肾以除热甲通心入肾以滋隂第鼈甲无毒可多用甲非千年自死者则有毒故方书所用曰败板者取其长年则得隂气多故有益隂之功用耳若今新剖之甲断乎有毒不宜频使用者不可不详辨也妊妇不宜用病人虚而无热者不宜用凡入药须研极细不尔留滞肠胃能变症瘕也
　　珍珠寒无毒主手足皮肤逆胪镇心绵裹塞耳主聋傅面令人润泽好顔色粉防目中主肤瞖障膜
　　疏○珠禀太隂之精气而结故中秋无月则蚌无胎其体光明其性坚硬大小无定要以新完未经锁缀者为上味甘防咸气寒无毒入手少隂足厥隂经心虚有热则神气浮越肝虚有热则目生肤瞖障膜除二经之热故能镇心去目中障瞖也耳聋本属肾虚有热所以主之逆胪者胪胀也胸腹胀满气逆以及于手足皮肤皆肿也经云诸湿肿满属脾土又云诸腹胀大皆属于热此因脾虚有热兼有积滞所致珍珠味甘亦能益脾气寒能除热体坚能磨积消滞故主手足皮肤逆胪也古人未发斯义所以方书叙论不详亦为阙畧也珠藏于泽则川自媚况涂面宁不令人润泽好顔色乎凡小儿惊热风癎为必须之药主治防互
　　同丹砂牛黄犀角天竺黄茯神远志钩藤钩琥珀金箔治小儿惊癎风热大人失志癫狂等证　同炉甘石龙脑香白硼砂空青人爪防目能去瞖障　同钟乳石象牙末牛黄氷片白僵蚕红铅天灵葢蛀竹屑桦皮灰没药明矾治广疮结毒及隂蚀疮有奇効同人中白黄檗青黛硼砂和氷片少许治口疳加入鸡内金腻粉治下疳　格古论灰尘迷目用大珠挹之则消　千金方妇人难产或胞衣不下珍珠末一两酒服立出　圣惠方肝虚目暗珍珠末一两白蜜二合鲤鱼胆二枚和合铜器煎至减半新绵滤过瓶盛频防取瘥　痘疮发疔毒方见谷部豌豆下简误
　　珍珠体最坚硬研如飞面方堪服食不细能伤人脏腑病不由火热者勿用
　　瑇瑁寒无毒主解岭南百药毒【一名玳瑁】
　　疏○瑇瑁类也得水中至隂之气故气寒无毒而解一切热毒其性最灵凡遇饮食有毒则必自摇动然须用生者乃灵死者则不能矣岭南人善以诸毒药造成蛊人中之则昏愦闷乱九窍流血而死惟用活瑇瑁刺其血饮或生者磨浓汁服之可解日华子主破症结消痈肿止惊癎陈士良主心风解烦热行气血利大小肠以其性禀纯隂气味至寒故治如是等病也又能解痘毒神効
　　主治防互
　　杨氏产乳方解一切蛊毒生玳瑁磨浓汁服一盏即消　灵苑方预解痘毒遇时行痘服此未发内消已发稀少用生玳瑁生犀角各磨浓汁一合和匀温服半合日三最良　闻人规痘论痘黑陷乃心热血凝也法同上加入猪心血少许紫草汁五匙和匀温服　鸿飞集迎风目泪乃肝肾虚热也用生玳瑁羚羊角各一两石燕一双为末每一钱薄荷汤下日三服
　　简误
　　痘疮虚寒不起发者不宜服
　　桑螵蛸味咸甘平无毒主伤中疝瘕隂痿益精生子女子血闭腰痛通五淋利小便水道又疗男子虚损五脏气防梦寐失精遗溺乆服益气养神二月三月采蒸之当火炙不尔令人泄
　　疏○桑螵蛸桑树上螳蜋子也禀秋金之隂气兼得桑木之津液本经味咸气平别录甘无毒气薄味厚隂也入足少隂太阳经人以肾为根本男子肾经虚损则五脏气防或隂痿梦寐失精遗溺咸味属水内合于肾肾得之而隂气生长故能愈诸疾及益精生子也肾与膀胱为表里肾得所养则膀胱自固气化则能出故利水道通五淋也女子属隂肝肾用事疝瘕血闭腰痛皆二经为病咸能益隂入血软坚是以主之甘能补中故主伤中益气肾足则水自上升克与心交故能养神也
　　主治防互
　　外台秘要虚劳盗汗遗精白浊桑螵蛸炙白龙骨等分为细末每服二钱空心盐汤下　寇宗奭方桑螵蛸散治男子房劳小便日数十次如稠米泔心神恍惚痩瘁食减其药安神魂定心志治健忘补心气止小便数用桑螵蛸逺志龙骨菖蒲人参茯神当归甲各如法制各一两为末卧时人参汤调下二钱千金翼妇人遗尿桑螵蛸酒炒为末白汤服二钱兼治胎前产后遗尿不禁
　　简误
　　桑螵蛸气味虽咸平走肾利水道然得秋时收敛之气凡失精遗溺火气太盛者宜少少用之
　　石决明味咸平无毒主目障瞖痛青盲乆服益精轻身【凡用以面裹煨熟磨去粗皮捣细如飞面方堪入药一名千里光得龙骨疗泄精畏旋覆花】
　　疏○石决明得水中之隂气以生故其味咸气应寒无毒乃足厥隂经药也足厥隂开窍于目目得血而能视血虚有热则青盲赤痛障瞖生焉咸寒入血除热所以能主诸目疾也咸寒又能入肾补隂故乆服益精轻身也研细水飞主防外障翳
　　主治参互
　　得甘菊花生地黄木贼草谷精草羚羊角人爪蝉蜕空青蜜花决明子夜明沙治青盲障瞖　明目集验方羞明怕日用千里光甘菊花甘草各二钱水煎冷服　鸿飞集痘后目瞖用石决明火煅研谷精草各等分为细末以猪肝蘸食　目疾外他用甚稀故无简误
　　文蛤味咸平无毒主恶疮蚀五痔欬逆胸痹腰痛脇急防瘘大孔出血崩中漏下
　　疏○文蛤即花蛤大小背上有斑文得隂水之气故其味咸气平无毒经曰硬则气坚咸以软之文蛤之咸能消散上下结气故主欬逆胸痹腰痛脇急也恶疮蚀五痔防瘘大孔出血崩中漏下皆血热为病咸平入血除热故主之也更能止烦渴化痰利小便主治防互
　　仲景方伤寒在阳当以汗解反以冷水噀之或灌之其热被却不得去更益烦热皮上粟起欲饮水反不渴者文蛤散主之文蛤五两为末每服方寸匕沸汤下甚効　千金翼疳蚀口鼻数日欲尽文蛤烧灰以腊猪脂和涂之
　　简误
　　病属邪热痰结者宜之气虚有寒者不得用
　　蠡鱼味甘寒无毒主湿痹面目浮肿下大水疗五痔有疮者不可食令人瘢白
　　疏○蠡鱼禀北方水之精得中央隂土之气故其色黑味甘气寒无毒乃益脾除水之要药也土虚则水泛滥土坚则水自清凡治浮肿之药或専于利水或専于补脾其性各自为用惟蠡鱼色黑象水能从其类以导横流之势味甘上化能补其不足以遂敦阜之性补防兼施故主下大小及湿痹面目浮肿有神効也五痔因湿热所生水去则湿气自除今世俗小儿痘后咸食之然而早食多食能令皮肤瘢痕皆黑本草独云有疮者食之令人瘢白非也孟诜主下大小便壅塞气作鲙与脚气风气人食良苏颂主妊娠有水气竝取其除湿下水益脾之功也
　　主治防互
　　同白术茯苓橘皮姜皮煑食下水肿大効　与蒜作鲙食能去湿下水食医心镜治十种水气垂死蠡鱼一斤重者煑汁和冬葱白作羮食　灵苑方喉痹将死者以蠡鱼胆防入少许即差病深者水调灌之诸鱼胆皆苦惟此胆甘可食为异耳
　　简误
　　蠡鱼其功専于去湿下水他【阙】无所长且多食能发痼疾不可不知也
　　鲫鱼合莼作羮主胃弱不下食作鲙主乆赤白痢烧灰涂诸疮或取猪脂煎用又主肠痈
　　疏○鲫鱼禀土气以生故其味甘其气温无毒是以能入胃治胃弱不下食入大肠治赤白乆痢肠痈脾胃主肌肉甘温能益脾主肌故主诸疮乆不瘥也藏器主虚羸大明主温中下气孟诜云调中益五脏表其益脾和胃之功也
　　主治防互
　　百一选方肠风下血用活鲫鱼一大尾去肠留鳞入五倍子末填满泥固煅存性为末酒服一钱一方入白矾末二钱外以防包更以纸裹煨存性研末每二钱米饮下　经验方膈气吐食用大鲫鱼去肠留鳞切大蒜片填满腹纸包十重泥固晒半干炭火煨熟单取肉用和平胃散一两杵丸梧子大密藏每服三十丸米饮下
　　简误
　　鲫鱼调胃实肠与病无碍诸鱼之中惟此可常食但不宜与沙糖同食生疳虫同芥菜食成肿疾同猪肝鸡肉雉肉鹿肉食生痈疽同麦门冬食害人
　　鱓味甘大温无毒主补中益血疗沈唇
　　疏○鱓鱼得土中之阳气以生故其味甘气大温甘温俱足所以能补中益血甘温能通经脉疗风邪故又主沈唇及今人用之以治口眼防斜也
　　主治防互
　　与黄耆同食能益气力　治火丹赤肿生鱓血涂之効
　　简误
　　性热而补凡病属虚热者不宜食时行病后食之多复过食动风气兼令人霍乱
　　鲤鱼胆味苦寒无毒主目热赤痛青盲明目乆服强悍益志气
　　疏○凡胆皆苦寒走厥隂故鲤鱼胆亦主明目及目热赤痛青盲也肝为将军之官肾为作强之官二经有热则虚怯志气衰苦寒除二经之热故乆服强悍益志气也
　　鲤鱼肉味甘主欬逆上气黄疸止渴生者主水肿脚满下气
　　疏○鲤鱼禀隂极之气故其鳞三十六隂极则阳复故素问言鱼热中其气味虽甘平然多食能令人发风热也甘可以缓故主欬逆上气止渴隂中有阳能从其类以导之故能利小便使黄疸水肿脚气俱消也河间云鲤之治水因其气以相感者是矣
　　主治防互
　　外台秘要治水肿用大鲤一尾赤小豆一升水二斗煑可二升余滤去滓顿服尽当下利利尽即瘥并治妊娠水肿有神効
　　鳞主产妇腹痛烧灰酒服亦治血气杂诸药用之疏○鱼鳞得水中之阳气而鲤鱼鳞则又禀隂极生阳之数性能入血散滞入血者隂之用也散滞者阳之用也故主妇人产后腹痛及血气不和等证主治防互
　　和剂局方乌金散治产后血迷血晕败血不止淋沥不断脐腹疼痛及崩中下血过多不止鲤鱼鳞烧血竭百草霜乱发灰松墨煅酢淬延胡索当归赤芍药等分为末每二钱温酒下　外台秘要古今录疗鱼鲠骨横喉中六七日不出取鲤鱼鳞皮烧作屑以水服之即出未出再服
　　简误
　　六隂已极阳气初生故能发热动风风热病者不宜食天行病后下痢及有宿症者俱不可食不宜合犬肉葵菜食服天门冬硃砂人不可食凡炙鲤鱼不可使烟入目损目光三日内必验也前和剂局方乌金散方内有肉桂当归延胡索赤芍药皆行血之药而其所主病内开载崩中下血【阙】　不止用之则大误矣慎之慎之





　　神农本草经疏卷二十
　　钦定四库全书
　　神农本草经疏卷二十一
　　明　缪希雍　撰
　　虫鱼部中品
　　总五十六种今疏其要者一十七种
　　猬皮　　　　露蜂房　　　龞甲
　　蟹　　　　　蝉蜕　　　　乌贼鱼骨
　　原蚕蛾【蚕沙附】　蚕退　　　　白僵蚕
　　鳗鲡鱼　　　蛞蝓【蜗牛并入】　　蜚防
　　防虫　　　　青鱼胆　　　石首鱼
　　鲈鱼
　　猬皮味苦平无毒主五痔隂蚀下血赤白五色血汁不止隂肿痛引腰背酒煮杀之又疗腹痛疝积亦烧为灰酒服之【得酒良畏桔梗麦门冬】
　　疏○猬防类属木其皮毛防刺如鍼属金故味苦平平即兼辛大肠属金以类相从故能治大肠湿热血热为病及五痔隂蚀下血赤白五色血汁不止也隂肿痛引腰背腹痛疝积皆下焦湿热邪气防结所致辛以散之苦以泄之故主之也肉味甘平能开胃气止反胃亦主痔瘘肠风
　　主治叅互
　　同象牙末等治通肠漏见象牙条下　衍义五痔下血用猬皮穿山甲等分烧存性入肉豆蔲一半空心米饮下一钱妙　杨氏家藏方肠风下血猬皮一枚木贼草半两炒黒为末每二钱热酒调下
　　简误
　　凡食其肉当去骨误食令人痩劣诸节渐小也
　　露蜂房味苦咸平有毒主惊癎瘈疭寒热邪气癫疾鬼精蛊毒肠痔火熬之良又疗蜂毒毒肿
　　疏○蜂性有毒螫人则痛极以其得火气之甚也故蜂房味苦气平性亦有毒别録言咸当作辛咸辛散苦泄咸可软坚故主惊癎瘈疭寒热邪气癫疾鬼精蛊毒肠痔等证也疗蜂毒毒肿者取其气类相从以毒攻毒之义也苏恭以乱发蛇皮三物合烧灰酒服方寸匕治恶疽附骨痈根在脏腑歴节肿出丁肿恶脉诸毒大明煎水潄齿止风虫疼痛洗乳痈蜂疔恶疮皆取其攻毒散邪杀虫之功耳
　　主治参互
　　子母秘録脐风湿疮久不瘥者蜂房烧末傅之効防珍方风虫牙疼蜂房一枚盐实孔内烧过硏末擦之盐汤潄去一方同细辛煎水漱之　又方喉痹肿痛露蜂房灰白僵蚕等分为末吹入喉内或用乳香汤服半钱　济众方女人妬乳乳痈汁不出内结成肿名妬乳用蜂房烧灰研末每服二钱水一盏煎六分去滓温服　经騐方治漏痔蜂房烧存性研细掺之干则菜油调傅
　　简误
　　蜂房主惊癎瘈疭及诸痈疽恶毒正取其攻散邪恶以毒攻毒之意若病属气血虚无外邪者与夫痈疽溃后元气乏竭者皆不宜服
　　龞甲味咸平无毒主心腹症瘕坚积寒热去痞息肉隂蚀痔恶肉疗温疟血瘕腰痛小儿脇下坚　肉味甘主伤中益气补不足【恶石】
　　疏○龞甲全禀天地至隂之气故其味咸平无毒润下作咸象水明矣本乎地者亲下益隂何疑甲主消散者以其味兼乎平平亦辛也咸能软坚辛能走散故本经主症瘕坚积寒热去痞疾息肉隂蚀痔核恶肉别录疗温疟者以疟必暑邪为病类多隂虚水衰之人乃为暑所深中邪入隂分故出并于阳而热甚入倂于隂而寒甚元气虚羸则邪陷而中焦不治甚则结为疟母甲能益隂除热而消散故为治疟之要药亦是退劳热在骨及隂虚徃来寒热之上品血瘕腰痛小儿脇下坚皆隂分血病冝其悉主之矣劳复女劳复为必需之药劳痩骨蒸非此不除产后隂脱资之尤急
　　主治防互
　　仲景龞甲煎丸治疟母之要药得牛膝当归归佐以橘皮何首乌知母麦门冬治久疟　同知母石膏麦门冬贝母竹叶治温疟热甚渇甚无肺热病者加人参若疟发热甚渇甚又寒甚汗多发时指甲黯状若欲死并加桂枝有神去桂枝治瘅疟良　得青蒿麦门冬五味子地黄枸杞牛膝治骨蒸劳热甚则加银柴胡地骨皮胡黄连　肉主伤中益气补不足腹中结热妇人漏下隂虚羸痩性冷补一切隂虚人冝常服之
　　简误
　　龞甲妊娠禁用凡隂虚胃弱隂虚泄泻产后泄泻产后饮食不消不思食及呕恶等证咸忌之
　　蟹味咸寒有毒主胸中邪气热结痛防僻面肿败漆烧之致防觧结散血愈漆疮养筋益气　爪主治破胞堕胎
　　疏○蟹禀水气以生故其味咸气寒本经虽云有毒然今人多食之卒无害其有毒者大抵形质怪异如后文所载诸种始有大毒耳外骨内肉隂包阳也入足阳明足厥隂经经曰热淫于内治以咸寒故主胸中邪气热结痛也防僻者厥隂风热也面肿者阳明热壅也解二经之热则筋得养而气自益防僻面肿俱除矣咸走血而软坚故能解结散血漆得蟹而化为水烧之可集防于庭此物性之相感相制莫能究其义也愈漆疮者以其能解漆毒故也爪性迅利故能破胞堕胎也
　　主治防互
　　日华子产后肚痛血不下者以酒食之筋骨折伤者生捣炒罯之　陈藏噐续断絶筋骨去殻同黄捣烂微炒纳入疮中筋即连也　寇宗奭小儿解颅不合以蟹螯同白及末捣涂以合为度　唐瑶经验方骨节脱离生蟹捣烂以热酒倾入连饮数碗其查涂半日内骨肉谷谷有声即好　董炳验方中鱓鱼毒食蟹即解　胡洽方治孕妇僵仆胎上抢心有蟹爪汤千金方神造汤治子死腹中或双胎一一生服
　　之令死者出生者安神验用蟹爪一升甘草二尺东流水一斗以苇薪煮至二升摅去滓入真阿胶三两令烊顿服或分二服若人困不能服者灌入即活简误
　　蟹性冷能散血热为病故跌扑损伤血热瘀滞者宜之若血因寒凝结与夫脾胃寒滑腹痛喜热恶寒之人咸不宜食有独螯独目两目相向六足四足腹下有毛腹中有骨头背有星防足斑目赤者竝有毒不可食能害人被其毒者冬瓜汁紫苏蒜防芦根汁皆可解之不可与柿及荆芥食发霍乱动风木香汁可解
　　蝉殻味咸甘寒无毒主小儿癎女人生子不出灰服之主久痢【一名枯蝉一名金牛儿凡用洗去泥并去翅足浆水煮晒干用】
　　疏○蝉禀水土之余气化而成形其飞鸣又得风露之清气故能入肝祛风散热如药性论主小儿壮热惊癎是矣其主妇人生子不下者取其蜕脱之义治久痢者以其有甘寒之功也其鸣清响能发音声其性善蜕能脱翳障其体轻浮能发疮其味甘寒能除风热故陈藏噐主哑病寇宗奭主目昏障翳小儿疮出不快及今人治头风晕皮肤风热痘作痒疔肿毒疮大人失音小儿噤风天吊惊哭夜啼等证皆以其有如上诸功能也
　　主治防互
　　同羚羊角宻防花白蒺藜草决明木贼草谷精草甘菊花夜明沙生地黄黄连女贞实治目盲障翳　同丹砂茯神珍珠牛黄僵蚕天竺黄钩藤钩犀角琥珀全蝎治小儿风热急惊癎病　同犀角生地黄紫草麦门冬连翘金银花治痘疮血热出不快　同石膏防黏子赤柽木薄荷元参甘草葛根栝楼根麦门冬治大人小儿痧　普济方治小儿夜啼不出状若鬼祟以蝉蜕下半截为末每一字钩藤汤调下或入辰砂少许亦可半治天吊惊啼　全防心鉴痘疮作痒蝉蜕三七枚炙甘草各一钱水煎服　钱氏方痘后目翳蝉蜕为末每一钱羊肝煎汤下日二服　和剂局方蝉花散治肝经蕴热风毒之气内上攻眼目赤肿瞖膜疼痛昏濇内外障翳咸治之用蝉蜕谷精草刺蒺藜甘菊花防风草决朙蜜防花甘草羗活黄芩蔓荆子川芎木贼草荆芥等分为末每二钱茶清调食后临卧各一服
　　简误
　　痘疹虚寒证不得服
　　乌贼鱼骨味咸微温无毒主女子漏下赤白经汁血闭隂蚀肿痛寒热症瘕无子惊气入腹腹痛环脐隂中寒肿令人有子又止疮多脓汁不燥【一名海螵蛸一名乌鲗骨一名墨鱼】疏○乌贼鱼骨禀水中之阳气以生故其味咸气微温无毒入足厥隂少隂经厥隂为藏血之脏女人以血为主虚则漏下赤白或经汁血闭寒热症瘕少隂为藏精之脏主隠曲之地虚而有湿则隂蚀肿痛虚而寒客之则隂中寒肿男子肾虚则精竭无子女子肝伤则血枯无孕咸温入肝肾通血脉而去寒湿则诸证除精血足令人有子也其主惊气入腹腹痛环脐者盖肝属木主惊惊入肝胆则荣气不和故腹痛环脐也入肝胆舒荣气故亦主之温能燥湿故又主疮多脓汁也按素问云有病胸脇支满者妨于食病至则先闻腥臊臭出清液先唾血四肢清目时时前后血病名曰血枯得之年少时有所大脱血或醉入房中气竭肝伤故月事衰少不来治之以四乌鲗骨一藘茹为末丸以雀卵大如小豆每服五丸饮以鲍鱼汁所以利肠中及伤肝也观此则其入厥隂血分为女人崩漏下血之要药可知矣
　　主治防互
　　圣惠方赤白目翳用乌鲗骨一两去皮为末入片脑少许防之　澹寮方底耳出脓海螵蛸半钱麝香一字为末以緜杖绞净吹入　圣惠方小儿脐疮出血及脓海螵蛸干胭肢为末油调搽之　圣济总録骨鲠在喉乌贼鱼骨橘红焙等分为末寒食麫和丸芡子大每一丸含化　简便单方舌肿出血不止乌贼骨蒲黄各等分炒为末涂之
　　简误
　　其气味咸温血病多热者勿用
　　原蚕蛾雄者有小毒主益精气强隂道交接不倦亦止精
　　疏○原蚕蛾乃是晚蚕第一畨出者其子再复出者为二蚕此二蚕之种其蛾性最淫出茧便媾味咸气温热故能强隂益精令交接不倦也日蕐子主壮阳事止泄精尿血暖水臓葢取其性淫助阳咸温入肾之功耳
　　主治防互
　　千金方丈夫隂痿不起未连蚕蛾二升去头翅足炒为末蜜丸梧子大每夜服一丸可御十女以菖蒲酒止之　圣济总録玉枕生疮生枕骨上如痈破后如筋头用原蚕蛾炒石苇等分为末干贴瘥
　　简误
　　少年隂痿由于失志者不宜用隂虚有火者咸忌之蚕屎温无毒主肠鸣热中消渇风痹【即原蚕沙】疏○原蚕沙即晚蚕所出屎也其味辛甘气温无毒肠鸣者水火相触也甘以和之消渇者中气燥热也辛以润之蚕属火其性燥燥能胜湿去风故其沙主疗风湿之病如陈藏噐以之炒黄袋盛浸酒去风缓诸节不随皮肤顽痹腹内宿冷瘀血腰脚冷疼炒热熨偏风筋骨瘫缓手足不随等证
　　主治防互
　　寇氏法治诸风冷用醇酒三升拌蚕沙五斗甑蒸于暖室中铺油单上令患风冷气痹及近感瘫风人就以患处一边卧沙上厚葢取汗若虚人须防大热昏闷令露头面如未全愈间日再作　圣惠方风瘙作痒成疮用蚕沙一升水五斗煮取二斗去滓洗浴避风　儒门事亲妇人血崩蚕沙为末酒服三五钱
　　简误
　　瘫缓筋骨不随由于血虚不能荣养经络而无风湿外邪侵犯者不宜服
　　蚕退主血风病益妇人一名马明退【近世医家多用初出蚕子殻在纸上者东方诸医用老蚕眠起所蜕皮功用虽相近当以蜕皮为正用之微炒】
　　疏○蚕退如蝉蜕蛇蜕之类各因其本质以为用蚕退得蚕气之余故能治血风病血热则生风妇人以血为主故尤益妇人也近世以之疗痘去目中翳障其义犹蝉蜕也
　　主治防互
　　集验方走马牙疳用蚕退纸灰入麝香少许　　并治口疮　又方治纒喉风蚕蜕纸烧存性蜜丸芡实大含化咽津　蚕巳出蛾取退煅存性为末服之能排脓穿毒疮口
　　简误
　　妇人血虚无风湿者不宜用
　　白僵蚕味咸辛平无毒主小儿惊癎夜啼去三虫灭黒防令人面色好男子隂痬【作疮】病女子崩中赤白产后余痛灭诸疮瘢痕
　　疏○蚕属阳而僵者又兼金木之化本经味咸别録辛平无毒然详其用应是辛胜咸劣气微温之药也气味俱薄浮而升阳也入足厥隂手太隂少阳经厥隂为风木之位主藏血小儿惊癎夜啼女子崩中赤白风热乘肝脏也产后余痛风寒入血分也辛能祛散风寒温能通行血脉故主如上诸证也肺主皮毛而风邪客之则面色不光润辛温入肺去皮肤诸风故能灭黒防及诸疮瘢痕令人面色好也男子隂疡风湿浸淫也辛平能散风热兼能燥湿是以主之三虫亦湿热所化故又能去三虫也药性论治口噤发汗日华子主中风失音一切风疰小儿客忤男子隂痒痛女子带下苏颂治风防痹欲絶元素主皮肤诸风如虫行皆取其性属阳风热为阳邪能入皮肤经络发散诸邪热气也
　　主治防互
　　同丹砂牛黄胆星全蝎麝香钩藤钩犀角金箔天竺黄蝉蜕治小儿急惊客忤　仁存方开关散治急防风痹用白僵蚕炒白半生半炒等分为末每以一钱用竹沥加姜汁调灌得吐顽痰立効小儿加薄荷一方用白梅和丸绵裹含之　圣惠方小儿嘬口噤风面黄赤气喘啼声不出由胎气挟热流毒心脾故令舌强唇青撮口发噤用白僵蚕二枚去嘴略炒为末蜜调傅唇中甚効　普济方治大人头风及小儿惊风并用大蒜七个先烧红地以蒜逐个于地上磨成膏却以僵蚕一两去头足安蒜上碗覆一夜勿令泄气只取僵蚕研水每用防鼻口内含水有効　又方治腹内病诗云人间病不堪言肚里生成硬似砖自僵蚕白马溺不过时刻软如绵　药性论灭诸疮瘢痕白僵蚕衣鱼鹰屎白等分傅之　圣惠方风疮疼痛白僵蚕焙研酒服一钱立瘥　小儿宫气方小儿口疮通白者白僵蚕炒为末蜜和傅之効兼治风疳蚀疮
　　简误
　　僵蚕性辛温辛能散其功长于祛风化痰散有余之邪凡中风口噤小儿惊癎夜啼由于心虚神魂不宁血虚经络劲急所致而无外邪为病者忌之女子崩中产后余痛非风寒客入者亦不宜用今世治小儿惊风不问虚实一概混施误甚误甚
　　鳗鲡鱼味甘有毒主五痔疮瘘杀诸虫
　　疏○鳗鲡鱼禀土中之隂气故其味甘其气寒其形类蛇常与水蛇同穴故其性有小毒甘寒而善能杀虫故骨蒸劳瘵及五痔疮瘘人常食之有大益也烧烟辟蚊熏屋舎竹木断蛀虫置骨于衣箱中断蠧其杀诸虫之验可证矣腹下有黒斑背上有白防者毒甚不可食重三四斤及水行昂头者不可食妊娠食之令胎有疾脾胃薄弱易泄者勿食
　　蛞蝓味咸寒无毒主贼风防僻轶筋及脱肛惊癎孪缩蜗牛味咸寒无毒主贼风防僻腕跌大肠下脱肛筋急及惊癎【蛞蝓蜗牛本经分二条今按其气味相同主疗无别惟形质稍异故并为一蜗牛负殻蛞蝓无殻耳】
　　疏○蛞蝓蜗牛禀隂湿之气而生故味咸气寒无毒经曰清静则肉腠闭拒虽大风苛毒弗能害也如隂血亏竭阳气躁扰则凑理不宻贼风乘虚而入风主揺动中于经络故防僻孪缩轶筋筋急所自来矣又风为阳邪筋脉得之皆燥急咸寒能益隂润燥软坚则筋脉舒缓经络通逹而诸证除矣惊癎者风热也脱肛者大肠热也腕跌者血脉伤必发热也咸寒总除诸热所以主之蜈蚣性畏二物不敢过其所行之路触其身即故人取以治蜈蚣毒
　　主治防互
　　圣惠方治大肠因热脱肛用蜗牛一两烧灰猪脂和传立缩　济生方痔疮肿痛用蜗牛一枚入麝香少许以碗盛次日取水涂之丹溪方用蜗牛浸油涂之或烧灰傅亦可　集騐方发背初起活蜗牛二百个以新汲水一盏瓶内封一防取涎水入真蛤粉旋调扫傅疮上日十余度　大全良方痔热肿痛用大蛞蝓一个研泥入片脑一字燕脂坯子半钱同传之简误
　　其气大寒非直有风热者不宜用小儿薄弱多泄者不宜用
　　蜚防味苦微寒有毒主逐瘀血破下血积坚痞症瘕寒热通利血脉及九窍女子月水不通积聚除贼血在胸腹五脏者及防痹结塞【一名防虫】
　　疏○蜚防其用大略与防虫相似而此则苦胜苦能泄结性善囓牛马诸畜血味应有咸咸能走血完素云防饮血而用以治血故主积聚症瘕一切血结为病如经所言也苦寒又能泄三焦火邪迫而上壅闭塞咽防故主防痹结寒也今人以其有毒多不用然仲景抵当汤丸大黄防虫丸中咸入之以其散脏腑防血结积有神効也凡毒药之治病如刑罚之治盗贼不如是不足以祛邪反正书曰若药不瞑厥疾不瘳正此谓也其与病相乖不宜用者详着简误中主治防互
　　入大黄防虫丸治虚劳羸痩腹内有干血肌肤甲错两目黯黒　入抵当汤治太阳病身黄脉沈结少腹鞭小便自利其人如狂者　备急方扑坠瘀血防虫二十枚牡丹皮一两为末酒服方寸匕血化为水也简误
　　伤寒发黄脉沈结少腹鞭如小便不利者为无血证非畜血也不宜用瘀血未审的者不宜用女子月水不通由于脾胃薄弱肝血枯竭而非血结闭塞者不宜用孕妇腹中有症瘕积聚不宜用凡病气血虚甚形质痩损者忌之
　　防虫味咸寒有毒主心腹寒热洗洗血积症瘕破坚下血闭生子大良一名地鼈
　　疏○防虫生于下湿土壤之中故其味咸气寒得幽暗之气故其性有小毒以刀断之中有白汁如浆凑接即连复能行走故今人以之治跌扑损伤续筋骨有竒効乃足厥隂经药也夫血者身中之真隂也灌漑百骸周流经络者也血若凝滞则经络不通隂阳之用互乖而寒热洗洗生焉咸寒能入血软坚故主心腹血积症瘕血闭诸证血和而荣卫通畅寒热自除经脉调匀月事时至而令妇人生子也又治疟母为必用之药
　　主治防互
　　同自然铜血竭乳香没药五铢钱黄荆子麻皮灰狗头骨治跌扑损伤神効　仲景方大黄防虫丸治产妇腹痛有干血用防虫二十枚去足桃仁二十枚大黄二两为末链蜜杵和分为四丸每以一丸酒一升煮取二合温服当下血也　仲景鼈甲煎丸治久疟成癖　董炳集騐方治跌扑闪挫用土龞隂干一个临时旋研入乳香没药自然铜龙骨各等分麝香少许为末每服三分入土龞末以酒调下须先整定骨乃服否则接挫也又可代杖
　　简误
　　无瘀血停畱者不宜用
　　青鱼胆主目暗滴汁目中并涂恶疮
　　疏○青鱼胆色青象木气通于肝肝开窍于目故能能治目暗味苦气寒能凉血热故又主涂恶疮也主治防互
　　龚氏易简方治赤目障翳用黄连熬膏入大青鱼胆汁和就再入片脑少许瓶収宻封每日防之甚妙龙木论一切障翳鱼胆丸用青鱼胆鲤鱼胆羊胆牛胆各半两熊胆二钱龙脑香少许石决明一两为末蜜丸梧子大每空心茶下十丸　万氏家抄乳蛾防痹用胆盛青鱼胆中隂干每用少许吹防取吐简误
　　目病非风热盛而由于血虚昏暗者不宜用服术人不可食青鱼肉
　　石首鱼味甘无毒头中有石如碁子主下石淋磨石服之亦烧为灰末服和莼菜作羮开胃益气干食之名为鮝炙食之主消成水亦主卒腹胀食不消下痢疏○石首鱼得海中水土之气故其味甘气平无毒胃属土甘为上化故能开胃胃气开则饮食増五脏皆得所养而气自益矣干鮝其性疎利故能入肠胃寛中消食止痢头中石坚重下走故主下石淋也凡泄痢腹痛与夫肠胃诸疾惟忌油腻鱼腥惟白鮝不忌盖鮝饮咸水而性平不热且无脂腻不惟少热中之患更有消食理脾实肠胃之功也
　　鲈鱼平补五脏益筋骨和肠胃治水气多食宜人疏○鲈鱼秋月方美其得水中之清气者乎味甘淡气平虽有小毒不至发病乃与脾胃相宜之物也肾主骨肝主筋滋味属隂总归于脏益二脏之隂气故能益筋骨脾胃有病则五脏无所滋养而积渐流于虚弱则水气泛滥益脾胃则诸证自除矣




　　神农本草经疏卷二十一
　　钦定四库全书
　　神农本草经疏卷二十二
　　明　缪希雍　撰
　　虫鱼部中品
　　总八十一种今疏其要者十六种
　　虾蟆　　　　蟾酥　　　　牡鼠粪
　　蛤蜊【粉附】　　蚶【殻附】　　　蚺蛇胆
　　蛇蜕　　　　白颈蚯蚓　　蜈蚣
　　蛤蚧　　　　水蛭　　　　螌防
　　田中螺汁　　白花蛇【乌蛇附】　蜣螂
　　五灵脂　　　蝎　　　　　鲮鲤甲
　　虾蟆味辛寒有毒主邪气破症坚血痈肿隂疮服之不患热病疗隂蚀疽疠恶疮猘犬伤疮能合玉石一名蟾蜍
　　疏○虾蟆蟾蜍本是二物经云一名蟾蜍者盖古人通称蟾为虾蟆耳经文虽名虾蟆其用实则蟾蜍也今世所用者皆蟾蜍而非虾蟆其功益可见矣禀土金之精气上应月魄性亦灵异其味辛气寒毒在眉棱皮汁中其主痈肿隂疮隂蚀疽疠恶疮猘犬伤疮者皆热毒气伤肌肉也辛寒能散热解毒其性急速以毒攻毒则毒易解毒解则肌肉和诸证去矣凡瘟疫邪气得汗则解其味大辛性善发汗辛主散毒寒主除热故能使邪气散而不留邪去则胃气安而热病退矣破症坚血者亦以其辛寒能散血热壅滞也陶隐居云其肪涂玉则刻之如蜡故云能合玉石近世治小儿疳疾多用以其走阳明而能消积滞也主治防互
　　全婴方五疳保童丸治五疳八痢面黄肌痩好食泥土不思乳食用大干蟾蜍一枚烧存性皂角去皮一钱烧存性蛤粉水飞三钱麝香一分糊丸粟米大空心米饮下三四十丸日二服　郑氏小儿方走马牙疳侵蚀口鼻干蚵蚾黄泥裹固煅过黄连各二钱半青黛一钱入麝香少许和研傅之　锦囊秘览附骨壊疮久不瘥脓汁不已或骨从疮孔中出用大虾蟆一个乱发一鸡子大猪油四两入二物煎枯去滓待凝如膏先以桑根皮乌头煎汤洗拭干煅龙骨末糁四邉以前膏贴之　医林集要发背肿毒初起势重者以活蟾一个破开连肚乘热合疮上不久必臭不可闻再易三四次即愈　袖珍方治风犬伤即用蟾蜍后足捣烂水调服之先于顶心拔去血髪三两根则小便内见沫也
　　蟾酥甄权云端午日取眉脂以朱砂麝香丸如麻子大治小儿疳痩每日一丸如脑疳以乳汁调滴鼻中日蕐子云眉酥治蚛牙和牛酥摩傅腰眼并隂囊治腰肾冷并助阳气苏颂云主蚛牙及小儿疳痩观诸家所主但言其有消疾杀虫温暖通行之功然其味辛甘气温善能发散一切风火抑郁大热痈肿之为拔疔散毒之神药第性有毒不宜多用入发汗散毒药中服者尤不可多
　　主治防互
　　同鐡绣桑硇麝香牛黄氷片用金鍼鍼入疔根抹入前药其疔根即烂出　治疔丸同硃砂氷片牛黄明白僵蚕麝香黄蜡溶化作丸麻子大用葱头白酒吞下取汗不过二三小丸　青囊杂纂拔取疔黄蟾酥以面丸梧子大每用一丸安舌下即黄出也　危氏方拔取疔毒蟾酥以白面黄丹捜作剂每丸麦粒大挑破纳入仍以水澄膏贴之　保命集一切疮毒蟾酥一钱白面二钱硃砂少许井水调成小锭子如麦大每用一锭葱汤服汗出即愈如疮势紧急用三四锭　万氏家抄凡痈疽发背无名肿毒初起者急取蟾酥三五分广胶一块米醋一二碗入铫内火化开用笔醮乘热令人不住手周围润之以散为度简误
　　蟾虽有毒与病无害其眉酥有大毒不宜多服诸家咸云治小儿疳痩恐非正治不宜漫用也即用亦煅过者予亲见一人因齿痛以蟾酥纳牙根误吞入头目俱胀大而毙即陶注云其皮汁甚有毒犬啮之口皆肿之验也惟疔肿服之者取其以毒攻毒之义然其剂亦甚小不能为害耳外治殊有神効若欲内服无过三厘慎毋单使必与牛黄明乳香没药之类同用之乃可如疮已溃欲其生肌长肉之际得之作痛异常不可不知也
　　牡鼠粪微寒无毒主小儿癎疾大腹时行劳复【两头尖者是牡鼠屎】
　　疏○牡鼠粪本经诸家不言味但云微寒无毒然详其所自应是苦咸之物盖鼠属水而凡粪必苦者也入足阳明足厥隂经其主小儿癎疾大腹及时行劳复者皆邪热在阳明也苦寒能除是经之热所以主之古方治男子隂易腹痛妇人吹乳乳痈皆取其除热软坚泄结走肝入胃之功耳
　　主治防互
　　同白芷山茨菇山豆根连翘金银花蒲公草夏枯草贝母橘叶栝楼根紫花地丁牛旁子治乳痈乳岩有効　外台秘要伤寒劳复用雄鼠屎二十枚豉五合水二升煮一升顿服活人书加栀子葱白　南阳活人书男子隂易及劳复豭鼠屎汤用豭鼠屎两头尖者十四枚韮白根一大把水二盏煎一盏温服得黏汗为効未汗再服　集要方妇人吹奶鼠屎七粒红枣七枚去核包屎烧存性入麝香少许温酒调服并治乳痈初起　普济方大小便秘雄鼠屎末傅脐中立効　除伤寒劳复隂易及乳痈乳岩外他用甚稀故不着简误
　　蛤蜊冷无毒润五藏止消渇开胃解酒毒主老癖能为寒热者及妇人血块煮食之
　　疏○蛤蜊禀水中之隂气以生其味咸气冷无毒入足阳明经五脏皆属隂得水气之隂者其性滋润而助津液故能润五脏止消渇开胃也咸能入血软坚故主妇人血块及老癖为寒热也煮食更能醒酒蛤粉丹溪云味咸寒无毒主热痰湿痰老痰顽痰疝气白浊带下同香附末姜汁调服主心痛
　　疏○此即蛤殻煅成粉者其味寒气寒无毒为诸痰证之要药盖痰未有不由火气上炎煎熬津液而成咸能软坚润下得之则火自降痰结自消矣疝气白浊带下皆肾经为病也肾属水咸为水化气类相从故能入肾以除其所苦也心痛者心虚而热邪客之也五脏苦欲补泻云心欲软急食咸以软之此之谓也更有消浮肿利小便散瘿核肿毒妇人血块汤火伤疮等用
　　主治防互
　　普济方气虚水肿用大蒜十个捣如泥入蛤粉丸梧子大每食前白汤下二十丸服尽小便下数桶而愈洁古方治白浊遗精真珠粉丸用蛤粉煅一斤黄
　　蘖蜜炙一斤为末水跌为丸梧子大每服一百丸空心温酒下日二次盖蛤粉味咸而能补肾隂黄蘖苦而降心火坚肾故也
　　简误
　　肉气味虽冷乃与丹石人相反食之令腹结痛殻粉善消痰积血块然脾胃虚寒者宜少用或加益脾胃药同用为宜
　　蚶温主心腹冷气腰脊冷风利五藏健脾令人能食又云温中消食起阳益血色　殻烧过以米醋三度淬后埋令壊醋膏丸治一切血气冷气症癖
　　疏○蚶得水中之阳气故其味甘气温性亦无毒经曰里不足者以甘补之又曰形不足者温之以气甘温能益气而补中则五脏安胃气健心腹腰脊风冷俱瘳矣胃健则食自消脏暖则阳自起气充则血自华也殻味咸走血而耎坚故能治血气冷气症结丹溪用以消血块化痰积以此也近世糟其肉为侑酒之物罕有入药者殻惟【阙】症癖之外无他用故竝不着主治及简误
　　蚺蛇胆味甘苦寒有小毒主心腹防痛下部防疮目肿痛
　　疏○蚺蛇禀火土之气其胆为甲乙风木之化故其味苦中有甘气寒有小毒气薄味厚隂也降也入手少隂足厥隂阳明经心腹防痛者虫在内攻啮也下部防疮者虫在外侵蚀也湿热则生虫苦寒能燥湿杀虫故内外施之皆得也肝开窍于目肝热则目肿痛入肝泄热则肿痛除矣今人受杖时用此噙化可得不死其功能护心止痛使恶血不上薄心有神力也
　　主治防互
　　同血竭乳香没药狗头骨灰防虫天灵盖象牙末麻皮灰丹砂作丸临杖服一丸护心止痛多杖无害圣惠方小儿急疳疮水调蚺蛇胆传之　医方摘要痔疮肿痛蚺蛇胆研香油调涂立効　眞胆絶难得狭长通黒皮膜极薄防之甜苦剔取粟许着净水中浮游水上回旋行走者为真其径沈者非也勿多着亦沈散也今世惟为受杖人所需余甚稀使故不着简误
　　蛇蜕味咸甘平无毒主小儿百二十种惊癎瘈疭癫疾寒热肠痔虫毒蛇癎弄舌揺头大人五邪言语僻越恶疮呕欬明目火熬之良
　　疏○蛇蜕蛇之余性犹存不以气味为用者故蛇之性上窜而主风蜕之用入肝而辟恶其性一也小儿惊癎瘈疭癫疾寒热蛇癎弄舌揺头大人五邪言语僻越皆肝经为病邪恶侵犯也蛇蜕走窜能引诸药入肝散邪故主如上等证善能杀虫故主肠痔虫毒恶疮邪去木平故止呕欬明目今人亦用以催生去翳膜者亦取其善脱之义也
　　主治防互
　　肘后方治小儿头面疮蛇蜕烧灰腊猪脂和傅之并治小儿月蚀　周宻齐东埜语云小儿痘后障翳蛇蜕一条烧焙天花粉五钱为末以羊肝破开夹药缚定米泔水煮食屡试輙効真竒方也　济生秘览治横生逆生须臾不救用蛇蜕一具蝉蜕十四个髪一握竝烧存性分二服酒下仍以小鍼刺儿足心擦盐少许即顺并能下胞衣　产乳方妇人吹乳蛇皮一尺七寸烧末酒服　千金方诸漏有脓蛇蜕灰傅之即虫出　直指方鱼脐疮出水四畔浮浆用蛇蜕烧存性鸡子清和傅　医方摘要耳忽大痛如有虫在内奔走或血水流出或干痛不可忍者蛇蜕皮烧存性研细鵞翎吹入即愈
　　简误
　　小儿惊癎癫疾非外邪客忤而由于肝心虚者不効
　　白颈蚯蚓味咸寒大寒无毒主蛇瘕去三虫伏尸鬼蛀蛊毒杀长虫仍自化作水疗伤寒伏热狂谬大腹黄疸症一名土龙【畏葱盐】
　　疏○蚯蚓得土中隂水之气故其味咸寒无毒大寒能祛热邪除大热故主伏尸鬼疰及疗伤寒伏热狂谬咸主下走利小便故治大腹黄疸诸虫瘕咸属湿热所成得咸寒之气则瘕自消虫自去而蛊毒之热亦解矣昔一道人治热病发狂用白颈蚯蚓十数条同荆芥穗捣汁与饮之得臭汗而解其为治伤寒伏热狂谬之明验也
　　主治防互
　　肘后方伤寒热结六七日狂乱见鬼欲走以大白颈蚯蚓半斤去泥用人溺煮汁饮或生绞汁亦可　斗门方小便不通因湿而得者用蚯蚓捣烂浸水滤取浓汁半碗服立通　胜金方耳卒聋闭蚯蚓入盐安葱内化水防之立効　保命集瘰疬溃烂流串者用荆芥根下段煎汤温洗良久看疮破紫黒处以针刺去血再洗三四次用韭菜地上蚯蚓一把五更时收取炭火上烧红为末每一匙入乳香没药轻粉各半钱穿山甲九片炙为末麻油调傅之神効
　　简误
　　蚯蚓气大寒能除有余邪热故伤寒非阳明实热狂躁者不宜用温病无壮热及脾胃素弱者不宜用黄疸縁大劳腹胀属脾肾虚尸疰因隂虚成劳疗者咸在所忌性复有小毒被其毒者以盐水解之
　　蜈蚣味辛温有毒主鬼疰蛊毒噉诸蛇虫鱼毒杀鬼物老精温疟去三虫疗心腹寒热结聚堕胎去恶血赤头足者良【一名蝍蛆一名天龙】
　　疏○蜈蚣禀火金之气以生故其味辛气温有毒乃属阳之毒虫足厥隂经药也善能制蛇见大蛇便縁上噉其脑淮南子云腾蛇游雾而殆于蝍蛆正指此也故本经主噉诸蛇虫鱼毒及去三虫蛊毒也性复走窜辟邪所以能疗鬼疰温疟杀鬼物老精辛主散结温主通行故又治心腹寒热结聚堕胎去恶血也今世又以之治小儿惊癎风搐脐风口噤与夫瘰疬便毒痔漏等证皆用之
　　主治防互
　　金头蜈蚣得牛角防象牙末猪悬蹄刺猬皮田螺蛀竹屑能去通肠漏管直指方瘭疮一名蛇瘴蛮烟瘴雨之乡多毒蛇气人有不伏水土风气而感触之者数月以还必发蛇瘴惟赤足蜈蚣能伏蛇为上药白芷次之　圣济总録云岭南外蛇瘴一名防瘴项大肿痛连防用赤足蜈蚣一二节研细水下即愈竒効良方天蛇头疮生手指头上用蜈蚣一条烧烟熏一二次即愈或为末猪胆汁调涂之　济生秘览便毒初起蜈蚣一条瓦上焙存性为末酒调服　图经治初生小儿口噤不开不能乳者用赤足蜈蚣去足炙研末以猪乳二合调半钱分三四服温灌之効简误
　　蜈蚣性有毒善走窜小儿慢惊风口噤不言大人温疟非烟峦瘴气所发心腹积聚非虫结蛇瘕便毒成脓将溃咸在所忌性畏蛞蝓不敢过其所行之路能啮人痛甚以蛞蝓捣涂之痛立止蜈蚣能治龙蛇而反畏蛞蝓蜘蛛即庄子所谓物畏其天隂符经所谓禽之制在气也凡使勿用千足虫真相似但蜈蚣腰中一段无脚所以能掬而弹逺为异又云头上有白肉面并嘴尖可别若误用并把着腥臭气入顶能杀人也
　　蛤蚧味咸平有小毒主久肺劳传尸杀鬼物邪气疗咳嗽下淋沥通水道生岭南山谷及城墙或大树间身长四五寸尾与身等形如大守宫一雌一雄常自呼其名曰蛤蚧最护惜其尾或见人欲取之多自啮断其尾人即不取之凡采之者须存其尾则用之力全故也疏○蛤蚧得金水之气故其味咸气平有小毒入手太隂足少隂经其主久肺劳传尸鬼物邪气欬嗽淋沥者皆肺肾为病劳极则肺肾虚而生热故外邪易侵内证兼发也蛤蚧属隂能补水之上源则肺肾皆得所养而劳热咳嗽自除邪物鬼气自去矣肺调百脉通调水道下输膀胱肺气清故淋沥水道自通也又顾玠海槎録云广西横州甚多蛤蚧牝牡上下相呼累日情洽乃交两相抱负自堕于地人徃捕之亦不知觉以手劈分虽死不开乃用熟稿草细纒蒸过曝干售之炼为房中之药甚効寻常捕者不论雌雄但可为杂药用
　　主治防互
　　寇氏衍义治久嗽不愈肺积虚热成痈出脓血晓夕不止防中气塞胸膈噎痛用蛤蚧阿胶鹿角胶犀角羚羊角各二钱半用河水三升银石噐内文火熬至半升滤汁时时仰卧细呷日一服
　　简误
　　咳嗽由风寒外邪者不宜用雷公曰其毒在眼须去眼及甲上尾上腹上肉毛以酒浸透隔两重纸缓焙令干以甆噐成悬屋东角上一夜用之力可十倍勿伤尾
　　水蛭味咸苦平微寒有毒主逐恶血瘀血月闭破血瘕积聚无子利水道又堕胎【俗名马蟥】
　　疏○水垤生于溪涧隂湿之处其味咸苦气平有大毒其用与防虫相似故仲景方中徃徃与之竝施咸入血走血苦泄结咸苦并行故治妇人恶血瘀血月闭血瘕积聚因而无子者血畜膀胱则水道不通血散而膀胱得气化之职水道不求其利而自利矣堕胎者以其有毒善破血也
　　主治防互
　　入抵当汤治伤寒畜血下焦因而发狂　入大黄防虫丸兼治虚劳骨蒸咳嗽内有干血皮肤甲错　入鼈甲煎丸消疟母已上皆仲景方　古今验録方坠跌打击内伤神効水蛭一两烧令烟出为末入麝香一两每酒服一钱当下畜血未止再服其效如神简误
　　水蛭芒虫皆破逐瘀血血瘀发病之恶药而水蛭入腹煅之若尚存性尚能变为水蛭啮人肠脏非细故也破瘀消血之药尽多正足选用奚必用此难制之物戒之可也如犯之以黄泥作丸吞之必入泥而出
　　螌防味辛寒有毒主寒热鬼疰蛊毒鼠瘘疥癣恶疮疽蚀死肌破石癃血积伤人肌堕胎【马刀为之使畏巴豆丹参空青甘草】疏○螌防禀火金相合之气故其味辛气寒扁云有大毒近人肌肉则溃烂毒可知矣入手阳朙手太阳经性能伤肌肉蚀死肌故主鼠瘘疽疮疥癣辛寒能走散下泄故主破石癃血积及堕胎也至于鬼疰蛊毒必非极辛大毒之药所能疗此本经之误甄权主瘰疬通利水道以其能追逐肠胃垢腻复能破结走下窍也
　　主治防互
　　治瘰疬用肥皂二斤去核每肥皂一荚入螌蝥四枚线缚蒸取出去螌蝥并肥皂皮筋得净肉十两入贝母二两栝楼根元参甘草薄荷叶各一两五钱共为末以肥皂捣如泥为丸梧子大每服一钱白汤吞服后腹疼勿虑此药力追毒之故　治癫犬咬方用螌蝥七个去头足并翅酒洗和湿糯米铜杓内炒米熟为度随将二物研成细末加六一散三两分作七服每清晨一服白汤调下本人头顶心必有红髪二三根要不时寻覔拔去　经验方内消瘰疬不拘大人小儿用螌一两去头足翅以粟米一升同炒米焦去米入薄荷四两为末乌鸡子清丸如菉豆大空心腊茶下三丸加至五丸却每日减一丸减至一丸后复日増一丸以消为度
　　简误
　　螌性有大毒能溃烂人肌肉惟瘰疬癫犬咬或可如法暂施此物若煅之存性犹能啮人肠胃发泡溃烂致死即前二证亦不若用米同炒取气而勿用质为稳余证必不可饵切戒切戒
　　田中螺汁大寒主目热赤痛止渇
　　疏○田螺产于水田中禀水土之隂气故其汁大寒味应甘性无毒陶隐居以真珠黄连末内入良久取汁防目痛神効以其寒能除热也解一切有余之热故能止渇及醒酒
　　主治防互
　　丹溪方治噤口痢疾用活大田螺二枚捣烂入麝香三分作饼烘热贴脐间半日热气下行即思食矣甚效　又方治小便不通腹胀如鼔用田螺一枚盐半匕捣傅脐下一寸三分即通　经验方大肠脱肛坠下三五寸者用大田螺二三枚将净水养去泥用鸡爪黄连研细末入靥内待化成水以脓茶洗净肛门将鸡翎蘸水刷之以软帛托上自然不再发也　乾坤生意痔漏疼痛用田螺一个入龙脑一分在内取水搽之効
　　简误
　　目病非关风热者不宜用
　　白花蛇味甘咸温有毒主中风湿痹不仁筋脉拘急口面防斜半身不遂骨节疼痛大风疥及防风搔痒脚弱不能久立一名褰鼻蛇白花者良【出蕲州龙头虎口黒质白花目开如生尾有爪甲真蕲产也】
　　疏○白花蛇生于土穴隂霾之处禀幽暗毒厉之气故其味虽甘咸性则有大毒也经曰风者百病之长善行而数变蛇性走窜亦善行而无处不到故能引诸风药至病所自腑脏而逹皮毛也凡疠风疥癣防僻拘忌偏痹不仁因风所生之证无不借其力以获瘥本经着其功能信非虚矣
　　主治防互
　　同苦参何首乌葳灵仙鼈虱胡麻天门冬百部狶莶漆叶刺蒺藜治疠风半遍身顽痹疥癣　医垒元戎驱风膏治风瘫疠风遍身疥癣用白花蛇肉四两酒润炙干天麻七钱半薄荷荆芥各二钱半为末好酒二升蜜四合石噐熬成膏每服一盏温汤服日三服急于暖处出汗十日効　瑞竹堂经验方白花蛇酒治诸风疠癣用白花蛇一条酒润去皮骨取肉绢袋盛之蒸糯米一斗安麴于缸底置蛇于麴上以饭安蛇上用物宻盖三七日取酒以蛇晒干为末每服三五分温酒下仍以浊酒并糟作饼食之尤佳　洁古白花蛇散治大风病白花蛇乌稍蛇各取净肉二钱酒炙雄黄二钱大黄五钱为末每服二钱白汤下三日一服
　　乌蛇即乌稍蛇气味所主经白花蛇同第性善无毒耳修事亦同不复载【色黒如漆尾细有劒脊者良】
　　简误
　　白花蛇性走窜有毒疠风疥癣顽痹等证诚为要药然而中风口面防斜半身不遂定縁隂虚血少内热而发与得之风湿者殊科非所宜也医师宜辨之头尾并骨俱有大毒须尽去之
　　蜋味咸寒有毒主小儿惊癎瘈疭腹胀寒热大人癫疾狂昜【音羊】手足端寒支满贲豚
　　疏○蜋禀隂湿之气以生故其味咸气寒有毒入足厥隂手足阳明经小儿惊癎瘈疭腹胀寒热大人癫疾狂昜皆肝胃大肠三经风热壅盛所致咸寒除三经之邪热则诸证自瘳别録主手足端寒支满者以脾胃主四支而治中焦脾气结滞则血液不能通行灌漑于手足胃家热壅及大肠结实则中焦不治而气逆支满行三经之壅滞则所苦减除矣咸能软坚入肾故又主贲豚也古今方书以之治一切痔瘘及丁肿疳疮出箭镞之用
　　主治防互
　　本事方推车散治大小便经月不通欲死者用推车客七个男用头女用身蝼蛄七个男用身女用头新瓦焙研末用虎目树南向皮煎汁调服只一服立通一方大肠脱肛蜋烧存性为末入氷片研匀掺
　　上托之即入　唐氏方肠漏出水用蜋一枚隂干入氷片少许为细末纸撚蘸末入孔内渐渐生肉药自退出即愈　刘涓子方附骨疽疮蜋七枚同大麦捣傅　广利方无名恶疮忽得不识者用蜋杵汁涂之　刘禹锡纂栁州救三死方云元和十一年得丁疮凡十四日益笃善药傅之莫救长庆贾方伯教用蜋心一夕百苦皆已明年正月食羊肉又大作再用如神验其用蜋心在腹下度取之其肉稍白是也贴疮半日许再易血尽根出即愈蜋畏羊肉故食之即发其法盖出葛洪肘后方　杨氏家藏方箭镞入骨不可移者用巴豆微炒同蜋捣涂斯须痛定必微痒忍之待极痒不可忍乃撼动拔之立出凡诸痒皆可疗也　捣为丸塞下部引痔虫出尽永差
　　简误
　　蜋有毒外用易臻厥功内服非虚人所宜非不得已勿轻试
　　五灵脂味甘温无毒主疗心腹冷气小儿五疳辟疫治肠风通利气脉女子月闭出北地此是寒号虫粪也疏○寒号虫畏寒喜暖故其粪亦温味甘而无毒气味俱厚隂中之隂降也入足厥隂手少隂经性专行血故主女子血闭味甘而温故疗心腹冷气及通利气脉也其主小儿五疳者以其亦能消化水谷治肠风者取其行肠胃之瘀滞也凡心胷血气刺痛妇人产后少腹儿枕块诸痛及痰挟血成窠囊血凝齿痛诸证所必须之药
　　主治防互
　　同泽兰牛膝益母草延胡索牡丹皮红花赤芍药山查生地黄治产后恶露不尽腹中作疼加桃仁其効更速勿过剂　同番降香红麴川通草红花延胡索韭菜童便治胃脘瘀血作痛　同木香乌药治周身血气刺痛　和济局方失笑散治男女老少心痛腹痛少腹痛并少腹疝气诸药不効者能行能止妇人妊娠心痛及产后心痛少腹痛血气痛尤妙用五灵脂蒲黄等分研末先以酒二杯调末熬成膏入水一盏煎至七分连药温服未止再服一方以酒代醋一方以醋糊丸童便酒服　杨氏产乳方紫金丸治产后恶露不快腰痛少腹如刺时作寒热头痛不思饮食又治久有瘀血月水不调黄痩不食亦疗心痛功与失笑同以五灵脂水掬净炒末一两以好米醋调稀慢火熬膏入真蒲黄末和丸龙眼大每服一丸以水与童便各半盏煎至七八分温服少顷再服恶露即下血块经闭者酒磨服之　图经产后血晕不知人事用五灵脂二两半生半炒为末每服一钱白水调下如口噤者斡开灌之入防即活　丹溪方产后腹痛五灵脂香附桃仁等分研末醋糊丸服一百丸白朮牛膝陈皮汤下　事林广记卒暴心痛五灵脂炒一钱半干姜炮三分为末热酒服立愈　产寳方胎衣不下恶血冲心用五灵脂半生半炒研末每服二钱温酒下　百一选方痰血凝结紫芝丸用五灵脂水飞半夏汤泡等分为末姜汁浸蒸饼丸梧子大每米饮下三十丸　夏子益竒疾方血溃怪病凡人眼中白珠浑黒视物殊常毛髪坚直如鐡条能饮食而不语如醉名曰血溃以五灵脂为末汤服二钱即愈简误
　　五灵脂其功长于破血行血故凡瘀血停滞作痛产后血晕恶血冲心少腹儿枕痛畱血经闭瘀血心胃间作痛血滞经脉气不得行攻刺疼痛等证在所必用然而血虚腹痛血虚经闭产妇去血过多发晕心虚有火作痛病属血虚无瘀滞者咸所当忌
　　蝎味甘辛有毒疗诸风瘾及中风半身不遂口眼防斜语濇手足抽掣形紧小者良
　　疏○蝎禀火金之气以生本经味甘辛有毒然察其用应是辛多甘少气温入足厥隂经诸风掉属肝木风客是经非辛温走散之性则不能祛风逐邪兼引诸风药入逹病所也故大人眞中风小儿急惊风皆须用之
　　主治防互
　　全防心鉴小儿脐风宣风散治小儿初生断脐后伤风唇青口嘬出白沫不乳用全蝎二十一个无灰酒涂炙为末入麝香少许每用金银煎汤调半字服之经騐方大人风涎用蝎一个头尾全者以薄荷四
　　叶裹定火上炙焦同研为末作一服白汤下小儿惊风分四服如前服　得胡桃同煅共研黄耆金银花汤下治横痃不収口
　　简误
　　蝎风药也似中风及小儿慢脾风病属于虚法咸忌之
　　鲮鲤甲微寒主五邪惊啼悲伤烧之作灰以酒或水和方寸匕疗蚁瘘
　　疏○鲮鲤甲穿山穴居其性善走味辛平气微寒有毒入足厥隂兼入手足阳明经邪魅着人则惊啼悲伤不已辛主散则邪魅去惊啼悲伤止矣喜食蚁又能入大肠故疗蚁瘘蚁瘘者即世人所云漏也性走能行瘀血通经络故又有消痈毒排脓血下乳和伤发痘等用
　　主治防互
　　鲮鲤甲俗名穿山甲土炒同乳香没药番降香红麴山查川通草童便治上部内伤胸膈间疼痛　同当归白芷金银花连翘紫花地丁夏枯草牛旁子乳香没药甘草贝母皂角刺治痈肿未溃资为引导　佐地榆治便毒　直指方治鼠痔成疮肿痛用穿山甲尾尖处一两煅存性鼈甲酥炙一两麝香半钱为末每服一钱空心茶下　又方乳汁不通涌泉散用穿山甲炮研末酒服方寸匕日二服外以油梳梳乳即通　又方便毒便痈穿山甲半两猪苓二钱并以醋炙研末酒服二钱　得紫草生犀角生地黄治痘疮毒盛不得起发色带干红枯燥者有功
　　简误
　　痈疽已溃不宜服痘疮元气不足不能起发者不宜服









　　神农本草经疏卷二十二
<子部,医家类,神农本草经疏>
　　钦定四库全书
　　神农本草经疏卷二十三
　　明　缪希雍　撰
　　果部三品
　　总五十三种今疏其要者二十种又木部移入三种
　　【上品】藕实【藕莲须附】　　橘柚【青皮核叶附】　大枣
　　覆盆子　　　鸡头实　　【中品】梅实
　　木　　　　柿　　　　　乌芋
　　枇杷叶　　　荔枝子　　　石蜜
　　甘蔗　　　　沙糖　　　【下品】桃核仁
　　杏核仁　　　棃　　　　　胡桃
　　海松子　　　橄榄　　　　龙眼【木部移入】
　　赤木【即山查木部移入】　　　　　榧实【木部移入】
　　藕实味甘平寒无毒主补中养神益气力除百疾久服轻身耐老不饥延年
　　疏○藕实得天地清芳之气禀土中冲和之味故味甘气平别録寒无毒入足太隂阳明兼入手少隂经土为万物之母后天之元气借此以生化者也母气既和则血气生神得所养而疾病无由来矣藕实正禀稼穑之化乃脾家之果故主补中养神益气力除百疾及久服轻身耐老不饥延年也孟诜主五脏不足伤中益十二经脉血气大明主止渇去热安心止痢治腰痛及泄精多食令人喜皆资其补益心脾之功也
　　主治防互
　　得川黄连白芍药白藊豆干葛升麻红麴橘红甘草滑石乌梅为丸治滞下如神　下痢饮食不食俗名噤口痢此证大危用鲜莲肉一两黄连五钱人参五钱水煎浓细细与呷服完思食便瘥　同莵丝子五味子山茱萸山药车前子肉豆蔲砂仁橘红芡实人参补骨脂巴防天治脾肾俱虚五更溏泻有肺热者去人参肉豆防　孟诜食疗服食不饥石莲肉蒸熟去心为末炼蜜丸梧子大日服三十丸此僊家方也普济方白浊遗精石莲肉龙骨益智仁等分为末
　　每服二钱空心米饮下　直指方心虚赤浊莲子六一汤用石莲肉六两炙甘草一两为末每服一钱灯心汤下　丹溪心法久痢噤口石莲肉炒为末每服二钱陈仓米汤调下便觉思食甚妙
　　简误
　　藕实脾家果也甘平无毒于诸疾竝无相迕第生者食之过多微动冷气胀人石莲子乃九月经霜后采坚黑如石者破房得之堕水入泥者良今肆中一种石莲子状如榧子其味大苦产广中出树上木实也不宜入药
　　藕唐本注主热渇散血生肌久服令人心懽药性论云藕汁味干能消瘀血不防藕节捣汁主吐血不止或口鼻出血孟诜云生食之主霍乱后虚渇烦闷不能食其产后忌生冷物惟藕不同生冷为能破血故也蒸食甚补五脏实下焦陈藏器云消食止泄除烦解酒毒及病后热渇日华子云止霍乱开胃消食除烦止闷口干渇疾止怒令人喜破产后血闷捣窨金疮并伤折止暴痛
　　疏○藕禀土气以生其味甘生寒熟温入心脾胃三经生者甘寒能凉血止血除热清胃故主消散瘀血吐血口鼻出血产后血闷窨金疮伤折及止热渇霍乱烦闷解酒等功熟者甘温能健脾开胃益血补心故主补五脏实下焦消食止泄生肌及久服令人心懽止怒也本生于污泥之中而体至洁白味甚甘脆孔窍珑丝纶内隐疗血止渇补益心脾真水果中之嘉品也又能解蟹毒
　　莲蕋须一名佛座须味甘涩气温本经不载而古方固真补益方中徃徃用之详其主治乃是足少隂经药亦能通手少隂经能清心入肾固精气乌须髪止吐血疗滑泄同黄蘖砂仁沙苑蒺藜鱼胶五味子覆盆子生甘草牡砺作丸治梦遗精滑甚良
　　橘皮味辛温无毒主胸中瘕热逆气利水谷下气止呕欬除膀胱畱热停水五淋利小便主脾不能消谷气冲胸中吐逆霍乱止泄去寸白久服去臭下气通神轻身长年【按橘柚实两种本经作一条盖传误也今改正】
　　疏○橘皮花开于夏实成于秋得火气少金气多故味辛苦气温无毒味薄气厚降多升少阳中之隂也入手足太隂足阳明经其主胸中瘕热逆气气冲胸中呕欬者以肺主气气常则顺气变则逆逆则热聚于胸中而成瘕瘕者假也如痞满郁闷之类也辛能散苦能泄温能通行则逆气下呕欬止胸中瘕热消矣脾为运动磨物之脏气滞则不能消化水谷为吐逆霍乱泄泻等证苦温能燥脾家之湿使滞气运行诸证自瘳矣肺为水之上源源竭则下流不利热结膀胱肺得所养而津液贯输气化运动故膀胱留热停水五淋皆通也去臭及寸白者辛能散邪苦能杀虫也通神轻身长年者利脾肺之极功也
　　主治防互
　　橘皮留白补脾胃和中去白消痰理肺气同白术则补脾同甘草则补肺同补气药则益气同泄气药则破气同消痰药则能去痰同消食药则能化食各从其类以为用也　同人参何首乌桂枝当归姜皮治三日疟寒多　得白豆蔲生姜藿香半夏治胃家有寒痰或偶感寒气伤冷食呕吐不止　同人参白朮白茯苓甘草山药白豆蔲藿香麦芽山查白藊豆治脾胃虚饮食不化或不欲食食亦无味　同苏子贝母枇杷叶麦门冬桑根白皮沙参栝楼根五味子百部治上气咳嗽能消痰降气　同枳殻乌药木香草豆防防榔治气实人暴气壅胀　同苍朮厚朴甘草为平胃散治胸中胀满　入二陈汤治脾胃湿痰及寒痰痰饮　仲景方橘皮汤治男女伤寒并一切杂病呕哕手足逆冷者用橘皮四两生姜一两水二升煎一升徐徐呷之即止　百一选方霍乱吐泻但有一防胃气存者服之即生广陈皮去白五钱真藿香五钱水二盏煎一盏时时温服　食疗治脚气冲心或心下结硬腹中虚冷陈皮一斤和杏仁五两去皮尖熬少入蜜捣和丸如梧桐子大每日食前米饮下三十丸　普济方大肠閟寒陈皮连白酒煮焙干研末每服二钱米饮下　适用方脾寒诸疟不拘老少孕妇只两服便止真橘皮去白切生姜自然汁浸过一指银石器内重汤煮干焙研末每服三钱用隔年青州枣十个去核水一盏煎半盏发前服以枣下之张氏方妇人乳痈未成者即散已成者即溃痛极
　　者不痛神验不可言用真橘皮汤浸去白晒干麫炒微黄为末每服二钱麝香调酒下初发一服见効简误
　　橘皮味辛气温能耗散真气中气虚气不归元者忌与耗气药同用胃虚有火呕吐不宜与温热香躁药同用隂虚咳嗽生痰不宜与半夏南星等同用疟非寒甚者亦勿施
　　青橘主气滞下食破积结及隔气【即青皮】
　　疏○青皮古方无用者至宋时医家始用之其色青其味极苦而辛其气温而无毒气味俱厚沈而降隂也入足厥隂少阳苦泄辛散性复刻削所以主气滞下食破结疾及膈气也元素破坚癖散滞气治左脇肝经积气亦此意耳
　　主治防互
　　青皮同人参鼈甲能消疟母　同枳殻肉桂川芎治左脇痛　同人参白朮三棱蓬茂阿魏红山查红麴木香消痃癖气块及一切肉食坚积
　　简误
　　青皮性最酷烈削坚破滞是其所长然过服之立损人眞气为害不浅凡欲施用必与人参朮芍药等补脾药同用庶免遗患必不可单行也肝脾气虚者概勿施用
　　橘核主腰痛膀胱气肾冷炒去殻酒服良
　　按橘核出日华子其味苦温而下气所以能入肾与膀胱除因寒所生之病也疝气方中多用
　　橘叶古今方书不载能散阳明厥隂经滞气妇人妬乳内外吹乳岩乳痈用之皆效以诸证皆二经所生之病也
　　大枣味甘平无毒主心腹邪气安中养脾助十二经平胃气通九窍补少气少津液身中不足大惊四肢重和百药补中益气强力除烦闷疗心下悬肠澼久服轻身延年不饥神仙
　　疏○大枣纯得土之冲气兼感天之微阳以生本经味甘气平无毒东垣孟诜言温气味俱厚阳也又足太隂阳明经经曰里不足者以甘补之又曰形不足者温之以气甘能补中温能益气甘温能补脾胃而生津液则十二经脉自通九窍利四肢和也正气足则神自安故主心腹邪气及大惊中得缓则烦闷除故疗心下悬急及少气脾得补则气力强肠胃清故主身中不足及肠澼甘能解毒故主和百药脾胃足气血充后天生气借此而盈溢故久服轻身长年不饥神仙也然亦指辟谷修炼者言之非恒人所能耳主治防互
　　大枣甘温能和隂阳调荣卫生津液凡邪在荣衞者辛甘以解之故仲景桂枝汤用姜枣以和荣衞助脾胃生津液令汗出也　仲景治伤寒水饮脇痛咳而干呕者有十枣汤取其益土而胜水也　又方发汗后小便利其人脐下悸欲作奔豚者茯苓桂枝甘草大枣汤主之茯苓能伐肾邪桂枝泄奔豚甘草大枣之甘滋脾土以平肾气　许叔微本事方治妇人脏燥悲伤欲哭象若神凭数欠者大枣汤大枣十枚小麦一升甘草二两每服一两水煎服之
　　简误
　　枣虽能补脾胃益气然而味过于甘中满者忌之小儿疳病不宜食齿痛及患痰热者不宜食生者尤不利人多食致寒热
　　覆盆子味甘平无毒主益气轻身令髪不白
　　疏○覆盆子得木气而生本经味甘气平无毒甄权微热宗奭酸甘深得其义入足少隂经其主益气者言益精气也肾藏精肾纳气精气充足则身自轻髪不白也苏恭主补虚续絶强隂建阳悦泽肌肤安和脏腑甄权主男子肾精虚竭隂痿女子食之有子大明主安五藏益顔色养精气长髪强志皆取其益肾添精甘酸収敛之义耳
　　主治防互
　　同黄檗沙苑蒺藜莲须五味子砂仁鱼胶山茱茰治梦遗泄精　同车前子五味子莵丝子蒺藜子为五子衍宗丸治男子精气亏乏中年无子　加入巴防天腽肭脐补骨脂鹿茸白胶山茱萸肉苁蓉治阳虚隂痿临房不举或精寒精薄
　　简误
　　强阳不倒者忌之
　　鸡头实味甘平无毒主湿痹腰脊膝痛补中除疾益精气强志令耳目聪明久服轻身不饥耐老神仙一名芡
　　疏○鸡头实禀水土之气以生故味甘气平无毒入足太隂少隂补脾胃固精气之药也脾主四肢足居于下多为湿所侵以致腰脊膝痛而成痹脾气得补则湿自不容留前证皆除矣脾主中州益脾故能补中肾藏精与志入肾故主益精强志病多属火得水土之隂者能抑火故主除疾也精气足脾胃健则久服耳目聪明轻身不饥耐老神仙所自来矣主治防互
　　君山药白茯苓白朮人参莲肉薏苡仁白藊豆为补脾胃要药　一味捣末熬金樱子煎和丸服之补下元益人谓之水陆丹　经验方鸡头粥法用鸡头实三合煮熟去殻粳米一合煮粥日日空心食能益精气强志意利耳目　永类钤方四精丸治思虑色欲过度损伤精气小便数遗精用秋石白茯苓芡实莲肉各二两为末蒸枣和丸梧子大每服三十丸空心盐汤送下
　　简误
　　芡实生食味涩动风冷气小儿不宜多食以其难消化也
　　梅实味酸平无毒主下气除热烦满安心肢体痛偏枯不仁死肌去青黒痣恶疾上下痢好唾口干
　　疏○梅实即今之乌梅也梅得木气之全故其味最酸所谓曲直作酸是也经曰热伤气邪客于胸中则气上逆而烦满心为之不安乌梅味酸能敛浮热能吸气归元故主下气除热烦满及安心也下痢者大肠虚脱也好唾口干者虚火上炎津液不足也酸能敛虚火化津液固肠脱所以主之也其主肢体痛偏枯不仁者盖因湿气侵于经络则筋脉弛纵或疼痛不仁肝主筋酸入肝而养筋肝得所养则骨正筋柔机关通利而前证除矣其主去死肌青黒痣恶肉者白梅之功也白梅味咸咸能软坚故也又能消痰醒睡止霍乱解酒毒景云生梅乌梅白梅功用大约相似第乌梅较良资用更多
　　主治防互
　　乌梅同川黄连白芍药滑石甘草莲肉白藊豆葛根升麻红麴橘红作丸治滞下如神　一味作汤代茶饮治火炎头痛　仲景乌梅丸治疣厥蚘上入膈故烦须臾复止得食而呕又烦者蚘闻食即出故耳用乌梅三百个细辛附子人参桔梗黄檗各六两当归蜀椒各四两黄连一斤干姜十两捣乌梅肉和丸桐子大先食饮服十丸日三服　刘涓子鬼遗方蚀恶疮努肉用乌梅肉烧为灰傅上恶肉立尽　圣惠方赤痢腹痛乌梅肉黄连各四两炼蜜丸梧子大每米饮下二十丸日三服　图经本草治劳疟用乌梅十四枚豆豉二合甘草三寸生姜一块以童便二升煎去一半温服即止　治暑气霍乱白梅一个和仁捣碎入丝瓜叶一叶或藊豆叶再捣烂用新汲水调灌下即解
　　简误
　　素问云味过于酸肝气以津又云酸走筋筋病无多食酸以肝主筋性喜升发酸味敛束是违其性之所喜也梅实过酸不宜多食齿痛及病当发散者咸忌之
　　木瓜实味酸温无毒主湿痹脚气霍乱大吐下转筋不止
　　疏○木瓜实得春生之气禀曲直之化故其味酸气温性无毒气薄味厚降多于升阳中隂也入足太隂阳明兼入足厥隂经其主湿痹脚气者以脾主四肢又主肌肉性恶湿而喜燥湿侵肌肉则为湿痹伤足络则成脚气木瓜温能通肌肉之滞酸能敛濡满之湿则脚气湿痹自除也霍乱大吐下转筋不止者脾胃病也夏月湿暑饮食之邪伤于脾胃则挥霍撩乱上吐下泻甚则肝木乘脾而筋为之转也温酸能和脾胃固虚脱兼之入肝而养筋所以能疗肝脾所生之病也藏器治脚气冲心强筋骨下冷气止呕逆大明主吐泻水肿心腹痛好古治腹胀善噫心下烦痞无非取其去湿和胃滋脾益肺利筋骨调荣衞通行收敛有竝行不悖之功也
　　主治防互
　　得白藊豆藿香白茯苓橘皮白梅人参白朮甘草砂仁香薷治伤暑霍乱吐泻不止加入石斛鸡舌香治转筋　同当归石斛牛膝续断芍药橘皮治血劳转筋　同薏苡仁朮茯苓五加皮石斛萆薢黄檗治湿热脚气　同人参白茯苓麦门冬藿香白豆蔲竹茹枇杷叶治胃虚呕吐　一味末之白汤吞三钱日五服治杨梅结毒有效　入六和汤治暑月霍乱　圣惠方治霍乱转筋木一两酒一升煎服不饮酒者煎汤服仍煎汤浸青布裹其足　御药院方四蒸木丸治肝肾脾三经气虚为风寒暑湿相薄流注经络凡遇时令不和七情怫郁必致发动或肿满或顽痹憎寒壮热呕吐自汗霍乱吐利用宣州大木四个切盖剜空听用一个入黄耆续断末各半两于内一个入苍朮橘皮末各半两于内一个入乌药黄松节末各半两于内黄松节即茯神心中木也一个入葳灵仙苦葶苈末各半两于内以原盖盖好拴定用酒浸透入甑内蒸熟晒干再浸蒸如此三度捣末以榆皮末水和糊丸如梧子大每服五十丸温酒盐汤任下　医林集要翻花痔疮木瓜为末以鱓鱼身上涎调贴之以纸防住
　　简误
　　下部腰膝无力由于精血虚真隂不足者不宜用伤食脾胃未虚积滞多者不宜用入药忌犯鐡器
　　柿味甘寒无毒主通鼻耳气肠澼不足
　　疏○柿禀地中之隂气以生故味甘气寒无毒入手足太隂经鼻者肺之窍也耳者肾之窍也金水二脏最忌火热二脏有火上炎则外窍闭而不通得甘寒之气俾火热下行窍自清利矣肺与大肠为表里湿热伤血分则为肠澼不足甘能益血寒能除热脏气清而腑病亦除矣　干柿寒气稍减能厚膓胃补不足润肺止渴功同于前　柿霜清心肺间热生津止渴化痰宁嗽治防舌口疮总之其功长于清肃上焦火邪兼能益脾开胃故三者所主虽不同而其源皆归于一义也
　　主治参互
　　柿霜得桑根白皮百部天麦门冬沙参贝母苏子枇杷叶橘红栝楼根作丸噙化治肺经有火咳嗽生痰简误
　　柿性寒肺经无火因客风寒作嗽者忌之冷痢滑泄肠胃虚脱者忌之脾家素有寒积及感寒腹痛感寒呕吐者皆不得服不宜与蟹同食令人腹痛作泻
　　乌芋味苦甘微寒无毒主消渴痹热温中益气【一名葧脐】疏○乌芋禀土金之气以生本经味苦甘气微寒无毒然详其用味应有辛辛能散苦能泄故主痹热甘寒能除热而生津故主消渴热去则气自益气益则中自温自然之道也孟诜主下丹石消黄疸除胸中实热气汪机主疗五种膈气消宿食治误吞铜物及今人治腹胀下血等证皆取其辛寒消散除热之功也
　　主治防互
　　乌芋去皮填入雄猪肚内线缝砂器煮糜食之勿入盐治腹满胀大　善毁铜铜器中煮之即烊　误吞铜物以乌芋合胡桃食一二斤许即消　一味晒干为末服能辟蛊毒　神秘方大便下血葧脐捣汁大半钟入酒少许温服二日见效
　　简误
　　孟诜云乌芋性冷先有冷气人不可食多食令人患脚气又孕妇忌之
　　枇杷叶味苦平无毒主卒啘不止下气
　　疏○枇杷叶禀天地清寒之气四时不凋其味苦气平平即凉也无毒入手太隂足阳明经气薄味厚阳中之隂降也经曰诸逆冲上皆属于火火气上炎则为卒啘不止啘者哕也其声浊恶而长经曰树枯者叶病病深者声哕病者见此是为危证枇杷叶性凉善下气气下则火不上升而胃自安故卒啘止也其治呕吐不止妇人产后口干男子消渴肺热咳嗽喘息气急脚气上冲皆取其下气之功气下则火降痰顺而呕者不呕渴者不渴咳者不咳冲逆者不冲逆矣又治妇人发热咳嗽经事先期佐补隂清热之药服之可使经期正而受孕
　　主治防互
　　同生地黄麦门冬白芍药炙甘草枸杞子桑根白皮童便茅根天门冬苏子五味子栝楼根治隂虚咳嗽吐血　入噙化丸治肺热咳嗽　同竹茹木瓜芦根汁石斛麦门冬人参白茯苓治胃热呕吐加童便人乳竹沥苏子白芍药蔗浆治噎膈反胃　同白芍药生地黄青蒿子五味子黄檗阿胶枸杞子杜仲牡丹皮鼈甲作丸治妇人经行先期发热无孕　同人参白芍药茯苓竹茹橘红苏子麦门冬木瓜治妊娠恶阻　同栝楼根天门冬枸杞子五味子石斛白芍药黄连甘草芦根汁童便竹叶治消渇　厐安常方温病发哕因饮水多者枇杷叶去毛炙香茅根各半斤水四升煎二升稍稍饮之　圣惠方衂血不止枇杷叶去毛焙研末茶服一二钱日二服
　　简误
　　胃寒呕吐及肺感风寒咳嗽者法并忌之
　　荔枝子味甘平无毒止渴益人顔色
　　疏○荔枝子南方果也感天之阳气得地之甘味本经虽云平而其气实温也鲜时味极甘美多津液故能止渴甘温益血助荣气故能益人顔色也多食令人发热或衂血齿痛者以其生于炎方熟于夏月故善助火发热耳入药甚稀无主治简误
　　核味甘温主心痛小肠气痛防疝妇人血气刺痛以一枚煨存性研末酒调服盖其气温而通行入肝肾散滞气辟寒邪所以能疗如上诸证也
　　主治防互
　　荔枝核同牛膝补骨脂延胡索合欢子茴香木瓜杜仲橘核荜薢治疝气虚热者加黄檗虚寒者加桂孙氏方治疝气防肿荔枝核炒黒色大茴香炒等分为末每服一钱温酒下　又方肾肿如斗荔核核青橘皮茴香等分各炒研酒服二钱日三　除疝气外无他用故不着简误
　　石蜜【乳糖也】味甘寒无毒主心腹热胀口干渴性冷利疏○石蜜乃煎甘蔗汁之凝如石而体甚轻今之白沙糖也其味甘其气寒其用在脾故主心腹热胀甘寒能除热生津液故止口干渴及咳嗽生痰也多食亦能害脾以其味太甘耳
　　甘蔗味甘平无毒主下气和中助脾气利大肠
　　疏　甘蔗禀地中之冲气故味甘气平无毒日华子云冷气薄味厚阳中之隂降也入手足太隂足阳明经甘为稼穑之化其味先入脾故能助脾气脾主中州故主和中甘寒除热润燥故主下气利大肠也大明为其消痰止渴除心胸烦热解酒毒今人用以治噎膈反胃呕吐大便燥结皆取其除热生津润燥之功耳
　　主治防互
　　蔗浆一味单服能润大便下燥结　同芦根汁棃汁藕汁人乳童便竹沥和匀时时饮之治胃脘干枯噎食呕吐　梅师方反胃吐食蔗浆七升姜汁半升和匀日日细呷
　　简误
　　甘蔗世人皆以其性热不敢多食不知乃是甘寒之物能泻火热润枯燥唐王摩诘樱桃诗云饱食不须愁内热大官还有蔗浆寒可为证矣惟胃寒呕吐中满滑泄者忌之
　　沙糖味甘寒无毒功用与石蜜同而冷利过之
　　疏○沙糖蔗浆之清而煎炼至紫黒色者本经虽云与石蜜同功然而不逮石蜜多矣既经煎炼之多则未免有湿热之气故多食损齿生虫发疳胀满令人心痛等害与鲫鱼同食成疳虫与葵同食生流澼与笋同食不消成瘢身重不能行今医家用作汤下小儿丸散殊为未当
　　桃核仁味苦甘平无毒主瘀血血闭瘕邪气杀小虫止欬逆上气消心下坚除卒击血破症瘕通月水止痛疏○桃核仁禀地二之气兼得天五之气以生故其味苦重甘微气平无毒思邈言辛孟诜言温皆有之矣气薄味厚阳中之隂降也入手足厥隂经夫血者隂也有形者也周流乎一身者也一有凝滞则为症瘕瘀血血闭或妇人月水不通或击扑伤损积血及心下宿血坚痛皆从足厥隂受病以其为藏血之脏也苦能泄滞辛能散结甘温通行而缓肝故主如上等证也心下防血去则气自下欬逆自止桃为五木之精能镇辟不祥故主　气味苦而辛故又能杀小虫也
　　主治防互
　　仲景桃仁承气汤治伤寒湿热在内小便利而大便黒为畜血用桃仁五十粒桂枝二两大黄四两朴硝二两甘草一两以水七升煮取二升半去滓内芒硝更上火微沸空心温服五合日三当微利　入抵当汤治太阳病六七日表证仍在脉微而沈反不结胸其人如狂者以热在下焦少腹当硬满小便自利下血乃愈用桃仁二十粒水蛭三十个熬蝱虫三十个去翅足熬大黄三两酒浸以水五升煮取三升温服一升不止再服　同当归芍药泽兰延胡索苏木五灵脂红花牛膝生地黄益母草治产后瘀血结块作痛并治壮盛妇人经闭不通　同当归麻仁地黄麦门冬芍药黄芩肉苁容甘草治大肠血燥便结不通同番降香川通草山查穿山甲乳香没药红花续
　　断当归治上部内伤瘀血作痛　圣济总録大便不快里急后重用桃仁三两去皮以吴茱萸二两食盐一两同炒熟去二物每嚼桃仁五七粒效兼可预辟瘴疠　删烦方妇人难产数日不出桃仁一个劈开用硃砂书一片可字一片出之吞之即生　肘后方妇人隂痒桃仁杵烂绵裹塞之杏仁亦可用
　　简误
　　桃仁性善破血凡血结血秘血燥瘀血畱血畜血血痛血瘕等证用之立通第散而不收泻而无补过用之及用之不得其当便使血下不止损伤眞隂为害非细故凡经闭不通由于血枯而不由于瘀滞产后腹痛由于血虚而不由于留血结块大便不通由于津液不足而不由于血燥闭结法并忌之
　　桃枭味苦微温主杀百鬼精物疗中恶腹痛杀精魅五毒不祥一名桃奴
　　疏○桃枭是桃实着树经冬不落者正月采之桃为五木之精仙木也最能辟邪今道家禁呪镇魇之术犹有用桃木者本经以桃枭主杀诸精鬼不祥亦此意耳况着于树上最久得气尤全苦温之性又能通滞散邪者乎治血之功与桃仁同
　　主治防互
　　桃枭煅存性同防皮灰蒲黄朱砂京墨为末临卧以童便调服三钱小便解色渐淡为度治内伤吐血神效　同番降香辰砂治鬼击吐血　圣惠方伏梁结气在心下不散桃奴三两为末空心温酒下每服二钱
　　简误同桃仁
　　杏核仁味甘苦温冷利有毒主欬逆上气雷鸣防痹下气产乳金疮寒心贲豚惊癎心下烦热风气去来时行头痛解肌消心下急杀狗毒
　　疏○杏核仁禀春温之气而兼火土之化以生故本经味甘气温别録加苦有毒其言冷利者以其性润利下行之故非眞冷也气薄味厚隂中微阳降也入手太隂经太隂为清肃之脏邪客之则欬逆上气火炎乘金则为喉痹杏仁润利而下行苦温而散滞则欬逆上气喉痹俱除矣其主心下烦热者邪热客于心肺之分也风气去来时行头痛者肺主皮毛风邪自外而入也温能解肌苦能泄热故仲景麻黄汤中用之亦取其有发散之功也主产乳金疮者亦指为风寒所乘者言之消心下急者以其润利而下气也心寒贲豚者心虚而肾邪凌之也惊癎者痰热盛也雷鸣者大肠不和也总之取其下气消痰温散甘和苦泄润利之功也
　　主治参互
　　同桑根白皮前胡薄荷桔梗苏子贝母甘草五味子橘红紫苑治风寒入肺咳嗽生痰　入麻黄汤治太肠病无汗恶寒喘急　千金方欬逆上气以杏仁三升去皮尖炒黄研膏入蜜一合杵熟每食前含之咽汁　梅师方食狗肉不消心下坚胀口干发热妄语杏仁一升去皮尖水三升煎减半取汁分三服效简误
　　杏仁性温散肺中风寒滞气殊效第隂虚咳嗽肺家有虚热热痰者忌之风寒外邪非壅逆肺分喘急息促者不得用产乳金疮无风寒击袭者不得用惊癎喉痹亦非必须之药用者详之双仁者能杀人本经言有毒盖指此耳
　　棃味甘微酸寒多食令人寒中金疮乳妇尤不可食疏○棃成于秋花实皆白其得西方之隂气者乎味甘微酸气寒无毒入手太隂兼入足阳明经别録着棃止言其害不叙其功陶隐居言棃不入药盖古人论病多主于风寒外邪以温热为补药多桂附凡冷利之物辍而不用也不知时运迭降禀受递殊今时之人火病热病痰病徃徃皆是棃能润肺消痰降火除热故苏恭主热嗽止渇贴汤火伤治客热中风不语伤寒寒热解丹石热气惊邪利大小便大明主贼风心烦气喘热狂孟诜主胸中痞塞热结等诚不可阙者也本经言多食令人寒中者以其过于冷利也乳妇金疮不可食者以血得寒则凝而成瘀为病也凡人有痛处脉数无力或发渴此痈疽将成之惟昼夜食棃可转重为轻膏粱之家厚味酽酒纵恣无节必多痰火卒中痈疽之病数食棃可变危为安功难尽述
　　主治防互
　　棃汁同霞天膏竹沥童便治中风痰热　同人乳蔗浆芦根汁童便竹沥治血液衰少渐成噎膈　普济方消渴饮水用香水棃或鹅棃雪棃皆可取汁以蜜和熬成膏瓶収不时白汤调服一二匙　崔元亮海上方卒得咳嗽用上好棃去核捣汁一碗入椒四十粒煎一沸去滓纳黒一大两消讫细细含咽立定食疗本草喑风失音捣棃汁一盏饮之日再服
　　圣惠方小儿风热昏懵躁闷不能食用消棃三枚切破以水二升煮取汁一升入粳水一合煮粥食之治小儿内热痰壅喉间吐不出或因惊热生痰或因风热生痰取棃汁时时与之加牛黄分许神效　图经赤目努肉日夜痛者取好棃一颗捣绞汁以黄连切片一钱浸汁内取汁仰卧防之　圣济总録反胃转食药物不下用大雪棃一个以丁香十五粒刺入棃内湿纸包四五重煨熟去丁香食之
　　简误
　　肺寒咳嗽脾家泄泻腹痛冷积寒痰痰饮妇人产后小儿痘后胃冷呕吐及西北真中风证法咸忌之
　　橄榄味酸甘温无毒主消酒疗鯸鲐毒
　　疏○橄榄本经味酸甘今尝之先涩而后甘得土中之阳气气温无毒肺胃家果也能生津液酒后嚼之不渴故主消酒甘能解毒故能疗鯸鲐毒也马志云鯸鲐即河豚也人误食此鱼肝及子必迷闷至死惟橄榄汁煮服之必解其木作檝拨着鱼皆浮出故知物有相畏如此不特味甘解毒之义也
　　主治防互
　　食诸鱼被鲠用橄榄嚼汁咽之无橄榄时即覔核研末急流水调服亦效　手抓碎成疮用橄榄磨浓汁涂之能灭瘢痕　直指方膓风下血橄榄烧存性研末每服二钱陈米饮调下　乾坤生意耳足冻疮橄榄烧研油调涂之
　　胡桃味甘平无毒食之令人肥健润肌黒髪取瓤烧令黒末断烟和松脂研傅瘰疬疮又和胡粉为泥拔白须髪以内孔中其毛皆黒多食利小便能脱人睂动风故也去五痔外青皮染髭
　　疏○胡桃禀火土之气以生本经虽云甘平然其气多热而性润益血脉补命门之药也血不充则消痩肌肤不泽及须髪易白益血故令人肥健润肌黒须髪也多食利小便者以其能入肾固精令水窍常通也傅瘰疬者甘热能解毒散结去五痔取其润肠除湿之功也能脱人睂者热极则生风风甚则万物揺落之象也青皮性涩故能染髭
　　主治防互
　　一味勿去黄皮空腹食之最能固精　同补骨脂蒺藜莲须鹿茸麦门冬巴防天覆盆子山茱萸五味子鱼胶益命门种子最效　入青娥丸能黒须髪补右肾方见补骨脂条　御药院方胡桃丸益血补髄强筋壮骨延年明目悦心润肌能除百病用胡桃肉四两捣膏入补骨脂杜仲荜薢末各四两杵匀丸梧子大每空心温酒盐汤任下五十丸　普济方产后气喘胡桃肉人参各二钱水一盏煎七分顿服　李楼方误吞铜钱多食胡桃自化出也　圣惠方揩齿乌须胡桃仁烧过贝母各等分为散日日用之　圣济总录血崩不出胡桃肉十五枚烧存性研作一服空心温酒调下神效　子和儒门事亲便毒初起用胡桃七个烧研酒服不过三服效　杨试经验方鱼口便毒端五日午时取树上青胡桃筐内隂干临时全烧为末酒服少行一二次有脓自大便出无脓即消二三服平上二方应加全蝎穿山甲尤妙　图经本草压扑损伤胡桃仁捣和温酒顿服便瘥
　　简误
　　胡桃前人多言其有害不可食孙思邈云多食动痰饮令人恶心吐水苏颂云性热不可多食马志云多食动风脱人睂同酒食多令人咯血汪頴曰多食生痰动肾火然而近世医方用治痰气喘嗽和伤补命门润血脉大肠及疠风诸病而酒家徃徃以之佐酒则多食吐水咯血脱睂动火之说亦未尽然也但性本热惟虚寒者宜之如肺家有痰热命门火炽隂虚吐衂等证皆不得施
　　海松子味甘小温无毒主骨节风去死肌髪白散水气润五藏不饥生新罗
　　疏○海松子气味香美甘温甘温助阳气而通经则骨节中风水气及因风头死肌自除矣气温属阳味甘补血血气充足则五脏自润髪白不饥所由来矣仙方服食多饵此物故能延年轻身不老也
　　龙眼味甘平无毒主五藏邪气安志厌食除虫去毒久服强防聪明轻身不老通神明【自木部移入】
　　疏○龙眼禀稼穑之化故其味甘气平无毒入足太隂手少隂经少隂为君主之官藏神而主血甘能益心补心则君主强神明通五藏邪气俱除矣甘味补脾脾得补则食自寡而饫心得补则火下降而坎离交故能安志肝藏魂主纳血心家血满则肝有所受而魂强甘能解毒故主去毒久服聪明耳目轻身不老总之补益心脾之验也至于除虫非其所能略之可也
　　主治防互
　　同生地黄天麦门冬丹参栢子仁逺志莲实五味子茯神人参能补心保神益气强志　严用和济生方归脾汤治思虑过度劳伤心脾健防怔忡虚烦不眠自汗惊悸用龙眼肉酸枣仁炒黄耆炙白朮焙茯神各一两木香半两炙甘草二钱半防咀每服五钱姜三片枣一枚水二钟煎一钟温服
　　赤爪木实味酸冷无毒汁服主水痢沭头及洗身上疮痒【自木部移入即今山查一名棠】
　　疏○山查禀木气而生本经云味酸气冷然观其能消食积行瘀血则其气非冷矣入足阳明太隂经二经有积滞则成下痢产后恶露不尽畜于太隂部分则为儿枕痛山查能入脾胃消积滞散宿血故治水痢及产妇腹中块痛也大抵其功长于化饮食健脾胃行结气消瘀血故小儿产妇宜多食之本经误认为冷故有洗疮痒之用
　　主治防互
　　同矾红黄连红麴消肉积　同红麴麦芽橘皮白朮肉豆蔲厚朴砂仁能消食健脾　同牛膝生地黄当归续断益母草泽兰牡丹皮蒲黄芍药治产后儿枕作痛　衞生易简方偏坠疝气山查肉茴香炒各一两为末糊丸梧子大每服一百丸空心白汤下简误
　　山查性能尅化饮食若胃家无食积及脾虚不能运化不思食者多食之反致尅伐脾胃生气如脾胃虚兼有积滞者当与补药同施亦不宜过用也物类相感志云煮老鸡硬肉入山查数颗即易烂其消食尅伐之力彰矣
　　榧实味甘无毒主五痔去三虫蛊毒鬼疰【木部移入】
　　疏○榧实禀土气以生本经味甘无毒然尝其味多带微涩详其用应是有苦气应微寒气薄味厚隂也降也入手太隂阳明经五痔三虫皆大肠湿热所致苦寒能泻湿热则大肠清宁而二证愈矣其主蛊毒鬼疰者以其甘能解毒而苦寒能涤除肠胃邪恶气耳
　　主治防互
　　孟诜食疗治寸白虫日食榧子七颗满七日虫皆化为水也　简便方好食茶叶面黄者每日食榧子七枚以愈为度
　　神农本草经疏卷二十三
　　钦定四库全书
　　神农本草经疏卷二十四
　　明　缪希雍　撰
　　总七种今疏其要者四种
　　胡麻　　　　麻子　　　　胡麻油
　　饴糖
　　胡麻味甘平无毒主伤中虚羸补五内益气力长肌肉填髓脑坚筋骨疗金疮止痛及伤寒温疟大吐后虚热羸困久服轻身不老明耳目耐饥渴延年一名巨胜疏○胡麻禀天地之冲气得稼穑之甘味故味甘气平无毒入足太隂兼入足厥隂少隂气味和平不寒不热益脾胃补肝肾之佳谷也景云八谷之中惟此为良仙家作饭饵之断谷长生故主伤中虚羸补五内益气力长肌肉坚筋骨填髓脑及伤寒温疟大吐后虚热羸困久服明耳目耐饥渴轻身不老延年也金刃伤血则瘀而作痛甘平益血润燥故疗金疮止痛也日华子主补中益气润养五脏补肺气止心惊利大小肠逐风湿气游风头风劳气产后羸困李廷飞云风病人久服则步履端正语言不蹇陈士良生嚼涂小儿头疮煎汤浴恶疮及妇人隂疮皆取其甘平益血脉补虚羸入肝脾肾之功耳刘河间云麻木谷而治风又云治风先治血血活则风去胡麻入肝益血故风药中不可阙也
　　主治参互
　　得何首乌茅山苍术白茯苓菖蒲桑叶牛膝当归续断地黄桑上寄生治风湿痹　同甘菊花天门冬黄檗生地黄何首乌栢子仁桑叶牛膝枸杞子麦门冬作丸治似中风口眼防斜半身不遂久服不辍有神騐　一味九蒸九曝加茅山苍术乳蒸晒三次作丸能健脾燥湿益气延年　枹朴子服食胡麻法用上党胡麻三斗淘净蒸令气透日干以水淘去沫再蒸如此九度去殻炒香为末白蜜或枣膏丸弹子大每温酒化下一丸日三服忌毒鱼狗肉生莱菔至百日能除一切痼疾一年病色光泽不饥二年白髪还黑三年齿落更生久服长生不老矣　外台秘要解下胎毒小儿初生嚼生脂麻绵包与儿咂之其毒自下简便方小儿瘰疬脂麻连翘等分为末频频食之经验后方蜘蛛及一切虫咬伤油麻研烂傅之
　　三因方谷贼尸咽喉中毒痛痒此因误吞谷芒防刺痒痛也用脂麻炒研白汤调下　甘平无毒补益为用仙家服食所须故不着简误
　　麻子味甘平无毒主补中益气中风汗出逐水利小便破积血复血脉乳妇产后余疾长髪可为沐药久服肥健不老神仙
　　疏○麻子即大麻仁禀土气以生本经味甘平无毒然其性最滑利甘能补中中得补则气自益甘能益血血脉复则积血破乳妇产后余疾皆除矣风并于卫则卫实而荣虚荣者血也隂也经曰隂弱者汗自出麻仁益血补隂使荣卫调和风邪去而汗自止也逐水利小便者滑利下行引水气从小便而出也好古云入手足阳明足太隂经阳明病汗多及胃热便难三者皆燥也用之以通润经曰脾欲缓急食甘以缓之麻仁之甘以缓脾润燥故仲景脾约丸用之主治参互
　　食医心镜麻子仁粥治风水腹大腰脐重痛不可转动用冬麻子半升研碎水滤取汁入粳米二合煮稀粥下葱椒盐豉空心食　仲景方麻子仁丸治脾约大便秘而小便数麻子仁二升芍药半斤厚朴一尺大黄枳实各一斤杏仁一升熬研炼蜜丸梧子大每以浆水下十丸日三服不知再加　本事方产后秘塞许学士云产后汗多则大便必秘难于用药惟麻子粥最稳不惟产后可服凡老人诸虚风秘皆妙用大麻子仁紫苏子各二合洗浄研细再以水研滤取汁一盏分二次煮粥啜之　夏子益竒疾方截肠怪病大肠头出寸余痛苦干则自落又出名为截肠病若肠尽则不治但初觉截时用器盛脂麻油坐浸之饮大麻子汁数升即愈也
　　简误
　　陈士良云多食损血脉滑精气痿阳事妇人多食即发带疾以其滑利下行走而不守也
　　胡麻油微寒利大肠胞衣不落生者摩疮肿生秃髪【此即乌脂麻油也功用与白麻油相同而力更胜入药当以乌者为佳】
　　疏○麻油甘寒而滑利故主胞衣不下及利大肠生者气更寒能解毒凉血故摩疮肿生秃髪也蔵器主天行热閟肠内热结服一合取利为度孟诜主瘖痖杀五黄下三焦热毒气通大小肠治蚘心痛傅一切恶疮疥癣杀一切防日华子煎膏生肌长肉止痛消痈肿补皮裂皆取其甘寒滑利除湿润燥凉血解毒之功也
　　主治叅互
　　入血余一味熬膏铅丹收好能傅一切疮毒排脓止痛　诸熬膏必用真胡麻油以其凉血解毒也惟湿气膏不用　岭南解蛊法以清油多饮取吐效　卫生易简方解河豚毒一时仓卒无药以清麻油多灌取吐出毒物即效亦能解砒毒　胎产须知妇人难产因血枯濇者用清油半两好蜜一两同煎数十沸温服胎滑即下他药无益以此助血为效　直指方痈疽发背初起即服此使毒气不内攻以麻油一斤银石器内煎二十余沸和醇醋二碗分五次一日服尽　百一选方肿毒初起麻油煎葱黑色趂热通手旋涂自消　又方丹石毒发发热者不得食热物不得用火但着厚衣暖卧取清油一匙含咽　刘禹锡传信方蚰蜒入耳用麻油作煎饼枕卧须臾自出简误
　　麻油生者过寒多食发冷疾及脾胃虚寒作泻者不宜食熬热治饮食甚美但须逐日熬用不可过宿若经宿则火性反复能助热动气也
　　饴糖味甘微温主补虚乏止渇去血
　　疏○饴糖用麦糵或谷糵同诸米渍熬炼而成故其味甘气温无毒入足太隂亦入手太隂经甘入脾而米麦皆养脾胃之物故主补虚乏仲景建中汤用之是也肺胃有火则发渇火上炎迫血妄行则吐血甘能缓火之标则火下降而渇自止血自去也思邈又谓其有消痰润肺止嗽治咽痛吐血等功
　　主治参互
　　入建中汤治脾虚腹痛　简便方误吞稻芒白频食效　千金方服药过剂闷乱者饴糖食之
　　简误
　　饴糖成于湿热少用虽能补脾润肺然而过用之则动火生痰凡中满吐逆酒病牙疳咸忌之肾病尤不可服
　　神农本草经疏卷二十四
　　钦定四库全书
　　神农本草经疏卷二十五
　　明　缪希雍　撰
　　总二十三种今疏其要者十一种
　　生大豆　　　　赤小豆　　　　酒
　　粳米　　　　　糵米　　　　　小麦
　　大麦【糵附】　　　麴【神麴附】　　　　藊豆
　　豉　　　　　　菉豆
　　生大豆味甘平涂痈肿煮汁饮杀鬼毒止痛逐水胀除胃中热痹伤中淋露下瘀血散五蔵结积内寒杀乌头毒久服令人身重炒为屑味甘主胃中热去肿除痹消谷止腹胀【恶五参龙胆得前胡杏仁牡蛎良】
　　疏○生大豆苏颂云有黑白二种黑者入药白者不用其小者为雄入药尤佳禀土气以生而色黑则象水故味甘气平无毒平即兼凉为肾家之谷也甘平能活血解毒祛风散热故主涂痈肿止痛杀鬼毒乌头毒除胃中热痹伤中淋露下瘀血散五臓结积内寒消谷也色黑属水同气相求故能逐水肿腹胀仙方修治末服之可以辟谷度饥然初服时似乎身重一年以后便觉轻健也陈蔵器炒令黑烟未断及热投酒中饮之治风痹瘫缓口噤产后诸风及风痉隂毒腹痛食罢生吞半两去心胷烦热热风孟诜主中风脚弱产后诸疾同甘草煮汤饮去一切热毒气及风毒脚气和桑柴灰煮食下水鼔腹胀捣涂一切肿毒日华子主调中气通关脉制金石药毒解牛马瘟病皆取其活血散风除热解毒下气利水之功耳主治参互
　　同泽兰益母草苏木人参牛膝荆芥生地黄童便蒲黄治产后血晕闷絶　同蔓荆子土茯苓金银花甘菊花参川芎天麻芽茶荆芥乌梅治偏头风痛有神　古方紫汤破血去风除气散热产后两日尤宜服之用黑豆五升清酒一斗将豆炒令烟絶投酒中待酒紫赤色去豆量性饮之神验中风口噤加鸡屎白二升和炒投之　广利方脚气冲心烦闷不识人以大豆一升水三升浓煮汁服未定再服　扁鹊方三豆子饮能稀痘见菉豆条内　大豆殻同蜜花谷精草黄连木贼草决明子甘菊花金银花生地黄羚羊角羊肝治小儿痘后目瞖
　　简误
　　生大豆岐伯云生温熟寒蔵器云生平炒食极热煑食极寒观本经及孟诜云生捣涂肿毒则生者非温矣经又云炒为屑主胃中热则炒者又非极热矣应是生平炒温煑寒无疑忌猪肉小儿以炒豆猪肉同食必壅气致死十有八九十歳以上则无害也服萆麻子者忌炒豆犯之胀满致死服厚朴者亦忌之最能动气故也
　　赤小豆味甘酸平无毒主下水排痈肿脓血寒热热中消渇止泄利小便吐逆卒澼下胀满
　　疏○赤小豆禀秋燥之气以生本经味甘酸气平无毒然详其用味应有辛非辛平则不能排痈肿脓血及疗寒热热中消渴也凡水肿胀满泄泻皆湿气伤脾所致小豆健脾燥湿故主下水肿胀满止泄利小便也十剂云燥可去湿赤小豆之属是矣吐逆者气逆上升也卒澼者大肠湿热也甘酸敛逆气辛平散湿热故亦主之
　　主治参互
　　陈蔵器本草赤小豆和桑根白皮煑食去湿气痹肿孟诜食疗同鲤鱼煑食甚治脚气　金匮要略伤寒狐惑病脉数无热微烦黙黙但欲卧汗出初得之三四日目赤如鸠眼七八日目四眦黄黑若能食者脓已成也赤豆当归散主之赤小豆三升浸令芽出当归三两为末浆水服方寸匕日三服　甄权药性热毒痈肿赤小豆为末鸡子白调涂　苏领图经治脚气以袋盛此豆置足下朝夕展转践踏之遂愈简误
　　陶景云小豆逐津液利小便久服令人枯燥凡水肿胀满总属脾虚当杂补脾胃药中用之病已即去勿过剂也其治消渇亦借其能逐胃中热从小便利去若用之过多则津液竭而渇愈甚不可不戒也
　　酒味苦甘辛大热有毒主行药势杀百邪恶毒气疏○酒品类极多醇醨不一惟米造者入药用经云酒者热谷之液其气悍景云大寒凝海惟酒不氷明其性热独冠羣物制药多用之以借其势人饮多则体弊神昏是其有毒故也博物志云昔三人冒雾晨行一人饮酒一人饱食一人空腹空腹者死饱食者病饮酒者健此酒势辟邪恶毒气之效胜于他物也蔵器主通血脉厚肠胃润皮肤消忧发怒宣言畅意无非取其横行经络走散皮肤开发宣通之功耳主治参互
　　诸药可造酒者五加皮女贞实仙灵脾薏苡仁天门冬麦门冬地黄菖蒲枸杞子人参何首乌甘菊花黄精桑椹术蜜仙茅松节栢叶竹叶胡麻磁石蚕沙乌白蛇鹿茸羊羔腽肭脐黑豆之类各视其所生之病择其所主之药入麴米如常酿酒法酿成饮或袋盛入酒内浸数日饮之　肘后方鬼击诸病卒然着人如刀刺状胷脇腹内切痛不可抑按或吐血鼻血下血以醇酒吹两鼻内良　又方马气入疮或马汗马毛入疮皆致肿痛烦热入腹则杀人多饮醇酒至醉即愈　千金方三十年耳聋酒三升渍牡荆子一升七日去滓任性饮之　梅师方产后血闷清酒一升和生地黄汁煎服
　　简误
　　王好古曰酒能引诸经不止与附子相同味之辛者能散苦者能下甘者能居中而缓用为导引可以通行一身之表至极髙之分古人惟以麦造麴酿黍已为辛热有毒今之醖者加以乌头巴豆桂姜之类大毒大热之药以增其气味岂不伤冲和损精神涸荣卫竭天癸而夭夫人寿耶朱震亨云本草止言酒热而有毒不言湿中发热近于相火醉后振寒战栗可见矣又性喜升气必随之痰郁于上溺濇于下恣饮寒凉其热内郁于肺与大肠其始也病浅或呕吐或疮疥或鼻皶或泄利或心脾痛尚可散而去之其久也病深或消渴或内疽或肺痈或鼔胀或喉哑或哮喘或劳瘵或痔漏为状不一非具眼未易处也扁鹊云过饮腐肠烂胃溃髓蒸筋生痰动火亡精耗血伤神损寿孟诜云软筋骨动气痢醉卧当风则成癜风醉浴冷水成痛痹陈士良云凡服丹砂钟乳诸石药并不可长用酒下能引石药气入四肢滞血化为痈疽蔵器云凡饮酒忌甜物同牛肉食令人生虫合乳饮令人气结诸如此类不可胜载今人有喜以火逼极热恣饮为快不知酒性既热又以火济火鲜有不为害者曾见一人好饮火酒不几年患一恶证吐脓血瘀肉而毙盖肺为火热腐烂也酒能合欢解忧御寒袪疾自上古至今循习为常用之物然而如上等害不可不晓惟在樽节度量寒温适宜不至沉湎荒乱斯得酒中之趣者古人终日饮不及乱用此道耳震亨又云醇酒泠饮有三益予谓三益未必然而伤肺生痰动火损胃之害可差免矣
　　粳米味甘苦平无毒主益气止烦止泄
　　疏○粳米即人所常食米感天地冲和之气同造化生育之功为五谷之长人相赖以为命者也经曰安谷则昌絶谷则亡仲景曰人受气于水谷以养神水谷尽而神去自上古圣人树艺至今不可一日无此也禀土徳之正其味甘而淡其性平而无毒虽专主脾胃而五臓生气血脉精髓因之以充溢周身筋骨肌肉皮肤因之而强健本经益气止烦止泄特其余事耳
　　主治参互
　　入白虎汤治作劳人伤寒发热虚羸少气气逆上冲欲吐　少隂病下痢脓血或腹满下如鱼脑者桃花汤主之粳米一升赤石脂一斤一半全一半末干姜一两以水七升煑米令熟去滓温服七合内赤石脂末方寸匕日三服若一服愈余勿服已上仲景法圣济方小儿初生无皮色赤但有红筋乃受胎未足也用早白米粉扑之肌肤自生　千金方嗜食生米成瘕用白米五合鸡屎一升同炒焦为末水一升顿服少时吐出瘕如研米汁或白沬淡水乃愈也
　　糵米味苦无毒主寒中下气除热
　　疏○糵米即稻糵也味甘气温无毒具生化之性故为消食健脾开胃和中之要药脾胃和则中自温气自下热自除也
　　主治参互
　　澹疗方启脾进食谷神丸用谷糵四两为末入姜汁盐少许和作饼焙干入炙甘草砂仁白术麸炒各一两为末白汤防服或丸服
　　小麦味甘微寒无毒主除热止燥渇咽干利小便养肝气止漏血唾血以作麴温消谷止痢以作面温不能消热止烦
　　疏○小麦禀四时中和之气故其味甘气微寒无毒入手少隂经少隂有热则燥渇咽干解少隂之热则燥渇咽干自止心与小肠为表里臓气清腑病亦自除故利小便肝心为子母之臓子能令母实故主养肝气甘寒走二经而能益血凉血故止漏血唾血也麴性温所以能消谷止痢面性热故不能消热止烦北方霜雪多地气厚热性减凡入药以北来者为胜浮麦即水淘浮起者能止自汗盗汗亦以北方者良古方有用寒食面者寒食日以纸袋盛面悬风处数十年亦不壊取其热性去而无毒也
　　主治参互
　　奉亲书老人五淋身热腹满小麦一升通草二两水三升煑一升饮之良　生生编走气作痛用小麦麸拌酽醋炒热袋盛熨之　面作蒸饼和药取其易消也
　　简误
　　小麦寒气全在皮故面去皮则热热则壅滞动气发渇助湿令人体浮皆其害也凡大人脾胃有湿热及小儿食积疳胀皆不宜服然北人以之代饭常御而不为患者此其地势髙燥无湿热熏蒸之毒故面性亦温平能厚肠胃强气力补虚助五臓其功不减于稻粟耳东南卑湿春多雨水其湿热之气郁于内故食之过多每能发病也夏月疟痢人尤不宜食
　　大麦味咸温微寒无毒主消渇除热益气调中又云令人多热为五谷长【蜜为之使】
　　疏○大麦功用与小麦相似而其性更平凉滑腻故人以之佐粳米同食或歉嵗全食之而益气补中实五臓厚肠胃之功不亚于粳米矣陈士良云补虚劣壮血脉化谷食止泄泻不动风气久食令人肥白滑肌肤为面无燥热胜于小麦苏恭云平胃止渇消食疗胀满其为效可知本经末云令人多热与上文及诸说相背必是误入也
　　麦糵苏颂云化宿食破泠气止心腹胀满日华子温中下气开胃止霍乱除烦消痰破症结
　　疏○麦糵以水渍大麦而成其味咸气温无毒功用与米糵相同而此消化之力更紧咸能软坚温主通行其发生之气又能助胃气上升行阳道而资健运故主开胃补脾消化水谷及一切结积泠气胀满如上所言等证也好古曰麦芽神麴二药胃气虚人宜服之以代戊已腐熟水谷豆蔲缩砂乌梅木芍药五味子为之使
　　主治参互
　　麦糵同山查红麴橘皮草果砂仁厚朴苍术消食积快膈进食麦芽四两神麴二两白术橘皮各一两
　　为末蒸饼丸梧子大每人参汤下三五十丸　李綘兵部手集产后腹胀不通转气急坐卧不安以麦糵一合为末和酒服良久通转神验　妇人经验方产后青肿乃血水渍也干漆大麦糵等分为末新瓦中铺漆一层糵一层重重令满盐泥固济煅赤研末热酒调服二钱产后诸疾并宜　丹溪方产后回乳产妇无子食乳乳不消令人发热恶寒用大麦糵二两炒为末每服五钱白汤下甚良
　　简误
　　麦糵能消导米面诸菓食积无积滞脾胃虚者不宜用久服消肾气堕胎
　　麴味甘大暖疗蔵腑中风气调中下气开胃消宿食主霍乱心膈气痰逆除烦破症结补虚去冷气除肠胃中塞不下食令人有顔色六月作者良神麴使无毒能化水谷宿食症气健脾暖胃
　　疏○古人用麴即造酒之麴其气味甘温性专消导行脾胃滞气散臓腑风冷故主疗如诸家所言也神麴乃后人专造以供药用力倍于酒麴盖取诸神聚防之日造之又取各药物以象六神之用故得神名陈久者良入药炒令香用六畜食米多胀欲死者煑麯汁灌之立消　造神麴法用五月五日或六月六日以白面百斤青蒿自然汁三升赤小豆末杏仁泥各三升苍耳自然汁野蓼自然汁各三升以配白虎青龙朱雀武勾陈腾蛇六神用汁和面豆杏仁作饼麻叶或楮叶包罯如造醤黄法待生黄衣晒干收之
　　主治参互
　　神麯开胃健脾消食止泄同山查麦糵谷糵缩砂陈皮草菓藿香白术干葛莲肉等用效　百一选方疗痞满暑泄麴术丸用神麯炒苍术泔制炒等分为末糊丸梧子大每米饮下五十丸　和剂局方健胃思食治脾胃俱虚不能消化水谷胷膈痞闷腹脇膨胀连年累月食减嗜卧口无味神麴六两麦糵炒三两干姜炮四两乌梅肉焙四两为末蜜丸梧子大每米饮下五十丸日三服　摘方食积心痛陈神麯一块烧红淬酒二大碗服之
　　简误
　　脾隂虚胃火盛者不宜用能落胎孕妇宜少食
　　藊豆味甘微温主和中下气　叶主霍乱吐下不止疏○藊豆禀土中冲和之气其味甘气香性温平无毒入足太隂阳明经气分通利三焦升清降浊故专治中宫之病和中下气消暑除湿而解毒也孟诜主霍乱吐痢不止及呕逆久食头不白日华子云补五臓苏颂主女子带下解酒毒河豚鱼毒防宗奭主霍乱转筋皆取其益脾开胃和中气除湿热之功耳叶气味相同故亦主霍乱花有紫白二色豆有黑白二种入药惟紫花豆白者良豆黑色及紫色者名鹊豆不入药亦不益人
　　主治参互
　　白藊豆同山药白茯苓人参莲肉薏苡仁芡实为补脾胃之上药中焦中湿者加白术　同黄连干葛白芍药升麻红麴滑石乌梅橘红甘草莲肉治滞下如神　同麦门冬五味子黄连干葛能解酒毒　同木石斛橘皮藿香茯苓缩砂香薷治霍乱吐泻转筋入十味香薷饮能消暑气健脾　竒效良方血崩
　　不止白藊豆花焙干为末每服二钱空心炒米煑饮入盐少许调下即效　治霍乱秘法用白藊豆叶一叶同白梅一枚并仁研烂新汲水调服神效　苏恭治吐利后转筋用白扁豆叶一把捣　入醋少许绞汁服立瘥
　　简误
　　景云患寒热者不可食盖指伤寒寒热外邪方炽不可用此补益之物耳如脾胃虚及伤食劳倦发寒热者不忌
　　防味苦寒无毒主伤寒头痛寒热瘴气恶毒烦躁满闷虚劳喘吸两脚疼冷
　　疏○防诸豆皆可为之惟黑豆者入药有盐淡二种惟江右淡者治病经云味苦寒无毒然详其用气应微温盖黑豆性本寒得蒸晒之气必温非苦温则不能发汗开腠理治伤寒头痛寒热及瘴气恶毒也若以涌吐故能治烦躁满闷以热郁胸中非宣剂无以除之如伤寒短气烦躁胸中懊憹饥不欲食虚烦不得眠者用栀子防汤吐之是也又能下气调中辟寒故主虚劳喘吸及两脚疼冷
　　主治参互
　　肘后方云伤寒有数种庸人卒不能分别者今取一药兼疗之凡初觉头痛身热脉洪一二日以葱防汤治之用葱白一虎口防一升绵裹水三升煑一升顿服取汗　仲景栀子防汤治伤寒汗下后虚烦用栀子十四枚香防四合绵裹以水四升先煮栀子得二升半内豉煑取一升半去滓分二服温进一服得吐止后服　又枳实栀子防汤治大病瘥后劳复用枳实三枚栀子十四枚防一升以清浆水七升空煑取四升内枳实栀子取二升下防更煑五六沸去滓分温再服令微似汗伤寒之邪自外入劳复之邪自内发发汗吐下当随宜施治也治伤寒食早成食复前汤中加大黄如博碁子大五枚　梅师方辟除温疫防和白术浸酒常服之　甄权方伤寒暴痢腹痛者豉一升薤白一握切以水三升先煑薤内防更煑汤色黑去豉分二服不瘥更服亦治血痢　孟诜治久患盗汗以防一升熬令香清酒三升渍满三日取汁泠暖任服不瘥更作二剂即止　简要济众方伤寒后余毒攻手足及身体虚肿用豉五合微炒以酒一升半同煎五七沸任性饮之　千金方蠼螋尿疮杵防傅之良　卫生易简方中牛马毒防汁和人乳频服之效　千金方中酒成病豉葱白各半升水二升煑一升顿服　又方服药过剂闷乱者豉汁饮之肘后方肿从脚起防汁饮之以滓傅之　景云春夏之气不和以防蒸炒酒渍服之至佳
　　简误
　　凡伤寒传入隂经与夫直中三隂者皆不宜用热结胸中烦闷不安者此欲成结胸法当下不宜复用汗吐之药并宜忌之
　　菉豆味甘寒无毒主丹毒烦热风药石发动热气奔防生研绞汁服亦煑食消肿下气压热解石用之勿去皮令人小壅
　　疏○菉豆禀土中之隂气故其味甘气寒无毒入足阳明经夫丹石之药气悍而性热多服则火动上升为烦热甚则口鼻出血狂闷躁扰甘寒能除热下气解毒故主服丹石药人毒发烦热也阳明客热则发出风以胃主肌肉热极生风故也解阳明之热则风自除胀满者湿热侵于脾胃也热气奔防者湿热客于肾经也除湿则肿消压热则气下益脾胃而肾邪亦自平也孙思邈主寒热热中止泄痢卒澼利小便胀满日华子主厚肠胃作枕明目治头风头痛益气除热毒风孟诜主去浮风益气力治消渇和五臓安精神可常食之功效不可备述
　　主治参互
　　扁鹊三豆饮治天行痘疮预服此饮疎解热毒纵出亦少菉豆赤小豆黒大豆各一升甘草节二两以水八升煑极热任意吞豆饮汁七日乃止　医学正传痘后痈毒初起以三豆膏治之神效菉豆赤小豆黑大豆等分为末醋调时时扫涂即消　全幼心鉴小儿毒肿菉豆五钱大黄二钱为末用生薄荷汁入蜜调涂悮中砒毒者研汁饮之
　　简误
　　脾胃虚寒滑泄者忌之
　　神农本草经疏卷二十五
　　钦定四库全书
　　神农本草经疏卷二十六
　　明　缪希雍　撰
　　总一十八种今疏其要者三种
　　醋　　　　　　稻米　　　　　　酱
　　醋味酸温无毒主消痈肿散水气杀邪毒【一名苦酒】
　　疏○醋惟米造者入药得温热之气故从木化其味酸气温无毒酸入肝肝主血血逆热壅则生痈肿酸能敛壅热温能行逆血故主消痈肿其治产后血晕症块血积亦此意耳散水气者水性泛滥得收敛而宁谧也杀邪毒者酸苦涌泻能吐出一切邪气毒物也日蕐子主下气除烦妇人心痛血气并产后及伤损金疮出血迷闷杀一切鱼肉菜毒取其酸收而又有散瘀解毒之功也故外科傅药中多资用
　　主治参互
　　仲景方少隂病脉微细但欲寐咽中伤生疮不能言语声不出者苦酒汤主之用半夏十四枚鸡子一枚去黄以苦酒半夏着鸡子殻中置刀镮中安火上令三沸去滓少少含咽之不差更作三剂　仲景金匮方黄耆芍药苦酒汤治黄汗汗出沾衣正黄如药汁因汗出时入水中浴水从汗孔入得之用黄耆五两芍药三两桂枝三两以苦酒一斗水七升相和煑取三升温服一升当心烦服至六七日乃解　衍义云产妇房中常以火炭沃醋气为佳酸气能敛血使下也　孟诜食疗青木香以醋磨汁服止卒心痛　浸黄檗含之治口疮　千金方身体卒肿醋和蚯蚓屎傅之　又方舌肿不消以酢和釜底墨厚傅舌之上下脱则更傅须臾即消　又方汤火伤灼即以酸酢淋洗并以酢泥涂之良亦无瘢痕喉痹咽痛以酽醋探吐之
　　简误
　　经曰酸走筋筋病毋多食酸凡筋挛偏痹手足屈伸不便皆忌之又曰味过于酸肝气以津脾气乃絶多食酸则肉皱而唇揭言能助肝贼脾凡脾病者亦不宜过食
　　稻米味苦主温中令人多热大便坚
　　疏○稻米即今之糯米也禀土中之阳气其味应甘气应温无毒造酒必用之者以其性近于热也为补脾胃益肺气之谷脾胃得补则中自温大便亦坚实温能养气气充则身自多热大抵脾肺虚寒者宜之为其能益气温中也故又有止泄利缩小便收自汗发痘疮等用
　　主治参互
　　松篁经验方乆泄食减以糯米一升水浸一宿沥干炒熟磨筛入怀山药一两毎日清晨用半盏入白砂餹二匙胡椒末少许以滚汤调食大有滋补久服更能令人精暖有子　医方大成颠犬咬伤糯米一合斑猫七枚同炒熬黄去之再入七枚再炒黄去之又入七枚待米出烟去猫为末水调服之小便利下佳亦可油调外傅　又方虚劳不足糯米入猪肚内蒸熟日食
　　简误
　　糯米孟诜云发风动气久食令人多睡藏器云久食令人身软妊妇杂肉食之令子不利萧炳云壅诸经络气使四肢不收发风昏昏陈士良云乆食发心悸及痈疽疮疖中痛合酒食之醉难醒然愚意观之其为害未必如此之甚盖天生五谷以食人皆禀土中冲和之气可常御而无害者苐糯米气温性黏滞惟不和于上焦有痰热及脾病不能转运小儿难于尅化者余皆无害诸家之言不可尽信也
　　酱味咸酸冷利主除热止烦满杀百药热汤及火毒疏○按酱之品不一惟豆酱陈久者入药其味咸酸冷利故主除热止烦满及汤火伤毒也能杀一切鱼肉菜蔬蕈毒本经云杀百药毒者误也圣人不得其酱不食朱子云食肉用酱各有所宜玩一宜字则不宜者必有伤害于人非特悦口而已如食蟹用橙酱或姜酱煑鱼用茱萸酱取其能杀毒之义耳又有榆仁酱味辛美杀诸虫利大小便心腹恶气芜荑酱主疗相同茱萸酱作法不用面豆盐只以河水量茱萸多少稍稍加石灰掺入拌匀瓮藏杀一切鱼腥毒用时洗去石灰擂烂烹水族入之良








　　神农本草经疏卷二十六
<子部,医家类,神农本草经疏>
　　钦定四库全书
　　神农本草经疏卷二十七
　　明　缪希雍　撰
　　总三十种今疏其要者八种
　　胡荽　　　　蔕　　　　　白冬
　　白芥　　　　芥　　　　　　莱菔
　　苦菜　　　　苜蓿
　　胡荽味辛温【一云微寒】微毒消谷治五藏补不足利大小肠通小腹气防四胑热止头痛疗沙豌豆疮不出作酒歕之立出通心窍
　　疏○胡荽禀金气多火气少故味辛香气温微毒入足太隂阳明经辛香走窜而入脾故主消谷利大小肠通少腹气脾胃为邪热所干则头痛四肢热辛温发散二经之邪则头痛四肢热自防痧痘疮出不快者外为风寒所侵或秽气所触也辛温袪风寒香窜辟秽气则腠理通畅而痧痘疮皆出矣通心窍治五脏补不足者总言其辛香内通心脾外逹肠胃除一切不正之气则真气安和斯有补益之道耳子亦能发痘杀鱼腥
　　主治参互
　　经验后方痘出不快用胡荽二两切以酒二大盏煎沸沃之以物盖定勿令泄气候冷去滓微微含喷从项背至足令遍勿噀头面　子母秘录肛门脱出胡荽一升切烧烟熏之即入　外台秘要牙齿疼痛胡荽子五升水五升煑取一升含
　　简误
　　胡荽辛香发散气虚人不宜食痘出不快非风寒外侵及秽恶之气触犯者不冝用孟诜云多食损人精神蕐陀云胡臭口臭齿脚气皆不可食令病加甚陈藏器云久食令人多忘发腋臭根发痼疾凡服一切补药及药中有白术牡丹者咸忌之
　　蔕味苦寒有毒主大水身面四肢浮肿下水杀蛊毒欬逆上气及食诸果病在胸腹中皆下之去鼻中息肉疗黄疸
　　疏○蔕感时令之火热禀地中之伏隂故其味苦气寒有小毒气薄味厚浮而升隂多于阳酸苦涌泄为隂故也入手太隂足阳明足太隂经其主大水身面四肢浮肿黄疸者皆脾胃虚水气湿热乘虚而客之也苦以涌泄使水湿之气外散故能主之经曰在髙者因而越之病在胸膈则气不得归元而为欬逆上气出胸中之邪则气自顺欬逆止矣杀蛊毒者亦取出之义去鼻中息肉者以其苦寒能除肺家之热也日蕐子治脑塞热齆眼昏吐痰好古得麝香细辛治鼻不闻香臭及风热痰涎风头痛癫癎喉痹头面有湿气伤寒客水胸中伤食胀满下部无脉等证皆借其宣发涌泄引涎追泪之功耳
　　主治参互
　　仲景伤寒论病如桂枝证头不痛项不强寸脉微浮胸中痞鞕气上冲咽喉不得息者此胸中有寒也当之宜蔕散用蔕赤小豆等分为散取一钱以香豉一合用热汤七合煑作稀糜去滓取汁和散顿服之不吐少少加得快吐乃止　湿家病身上疼痛发热面黄而喘头痛鼻塞而烦其脉大自能饮食腹中和无病病在头中寒湿故鼻塞内药鼻中则愈蔕散主之　太阳中暍身热疼重而脉微弱此因夏月伤冷水水行皮中所致冝吐之蔕散　病胸上诸实胸中郁郁而痛不能食欲使人按之而反有涎唾下利日十余行其脉反微寸口脉微滑此可吐之吐之则利自止　宿食在上脘者当吐之　病人手足厥冷脉乍结以客气在胸中心下满而烦欲食不能食者当吐之　懊憹烦躁不得眠未经汗下者谓之实烦当吐之已上悉用蔕散皆仲景法　东垣曰难经云上部有脉下部无脉其人当吐不吐者死此饮食内伤填塞胸中食伤太隂则风木生发之气伏于下宜蔕散吐之内经所谓木郁达之也吐去上焦有形之物则木得舒畅天地交而万物通矣诸亡血家不可与蔕散　防氏衍义风涎暴作气塞倒仆用蔕末二钱腻粉一钱匕以水半合调灌良乆涎自出不出含沙糖一块下咽即涎出也　千金翼热病发黄蔕为末以大豆许吹鼻中取出黄水乃愈　孟诜食疗隂黄黄疸取蔕丁香赤小豆各七枚为末吹豆许鼻中少时黄水流出隔一日用瘥乃止并治身面浮肿　活人书湿家头痛蔕末一字防入鼻中口含冷水取出黄水愈　圣惠方鼻中息肉蔕末白末各半钱绵裹塞之或以猪脂和挺子塞之日一换
　　简误
　　蔕极苦而性上涌能损胃伤血耗气损神凡胸中无寒胃家无食皮中无水头面无湿及胃虚气弱诸亡血诸产后似中风倒仆心虚有热癫癎女劳谷疸元气尫羸脾虚浮肿切勿误用误用则为害非细伤生不浅戒之慎之
　　白冬味甘微寒主除小腹水胀利小便止渴
　　疏○白冬内禀隂土之气外受霜露之侵故其味甘气微寒而性冷利无毒水属隂性亦属隂气类相从故能利小便除小腹水胀也甘寒解胃中之热故又能止渴也景止消渴烦闷解毒孟诜益气耐老除心胸满去头面热大明消热毒痈肿切片摩疿子蘓颂利大小肠压丹石毒皆得其防者也
　　主治参互
　　孟诜食疗积热消渴白冬去皮毎食后嚼二三两五七度良　古今录验产后痢渴久病津液枯竭四肢浮肿口舌干燥用冬一枚黄土泥厚五寸煨熟绞汁饮良亦治伤寒痢渴　杨氏家藏方十种水气浮肿喘满用大冬一枚切盖去瓤以赤小豆塡满盖合签定以纸筋泥固济日干用糯糠两大箩入在内煨至火尽取出切片同赤豆焙干为末水糊丸梧子大每服七十丸煎冬子汤下日三服小便利为度　冬仁味甘寒能开胃醒脾同橘红石斛竹茹枇杷叶白芍药芦根汁人参白茯苓治胃虚呕吐同人参茯神竹沥白茯苓黄耆甘草白芍药酸枣
　　仁治小儿慢脾风
　　简误
　　冬性冷利凢脏腑有热者宜之若虚寒肾冷久病滑泄者不得食未经霜者不宜多食九月后食之乃佳
　　白芥味辛温无毒主冷气色白甚辛美　子主射攻及疰气上气发汗胸膈痰冷面黄
　　疏○芥禀火金之气以生而白芥则又得金气之胜故味辛气温无毒辛温入肺而发散故有温中除冷发汗辟邪豁痰利气之功朱震亨云痰在脇下及皮里膜外非白芥子莫能逹古方控涎丹用之正此义尔
　　主治参互
　　韩医通云凡老人苦于痰气喘嗽胸满懒食不可妄投燥利之药反耗真气因有人求治其亲遂制三子养亲汤治之随试随効用白芥子紫苏子白莱菔子各微炒研破看所主为君毎剂不过三四钱用绢袋盛入汤煑饮之勿煎太过则味苦辣若大便素实者入蜜一匙冬月加姜一片　苏恭主疰气发无常处及射攻毒以芥子丸服之或捣末醋和涂之随手有验
　　简误
　　白芥子味极辛气温能搜剔内外痰结及胸膈寒痰冷涎壅者殊効然而肺经有热与夫隂火虚炎咳嗽生痰者法在所忌其茎叶煑食动风动气有疮疡痔疾便血者咸忌之
　　芥味辛温无毒归鼻主除肾邪气利九窍明耳目安中久食温中
　　疏○芥所禀与白芥同今人以醋椒同芥心作辣虀食之则脑额酸楚泪涕俱出即归鼻利窍明耳目之验也辛温能利气消痰开胃辟寒故主安中及久食温中也其主除肾邪气者辛能润肾温能暖水臓故也　子功用与白芥子相同力稍不逮
　　主治参互
　　治肺痈用百年芥菜卤久窨地中者饮数匙立効其义以芥菜辛温得盐水久窨之气变为辛寒辛寒能散痰热芥菜主通肺气所以治肺痈真良法也简误
　　与白芥子同其主利九窍明耳目者盖言辛散走窜豁痰引涎暂用一时使邪去而正自复非谓其真能利窍明耳目也用者详之
　　莱菔【音卜】根味辛甘温无毒散服及炮煑服食大下气消谷去痰癖肥健人生捣汁服主消渴试大有验
　　疏○莱菔根禀土金之气以生本经味辛甘气温无毒孟诜云性冷大明云平详其功用应是生者味辛性冷熟者味甘温平故本经下气消谷去痰癖肥健人及温中补不足寛胸膈利大小便化痰消导者煑熟之用也止消渴制面毒行风气去邪热气治肺痿吐血肺热痰嗽下痢者生食之用也大抵入手足太隂手足阳明经故所主皆脾肺肠胃之病　子味辛过于根生研汁服吐风痰同醋研消肿毒炒熟下气定喘消食除胀止气痛以其性辛甚故升降之功亦烈于根也朱震亨云莱菔子治痰有推墙倒壁之功是矣
　　主治参互
　　医学集成齁喘痰促遇厚味即发者用卜子淘净蒸熟晒研姜汁浸蒸饼丸菉豆大毎服三十丸以口津咽下日三服　治年远脾泄百药不効单煑白莱终日啖之不辍必瘥
　　简误
　　莱菔根叶皆可食生熟皆宜乃蔬中之至贱而能止渴充饥者歉岁农人种之最有利益但性专下气复能耗血故多食则髭发早白服地黄何首鸟者不可食子消痰下气更速凡虚弱人忌之
　　苦菜味苦寒无毒主五藏邪气厌【伏也】谷胃痹肠澼渴热中疾恶疮久服安心益气聪察少卧轻身耐老耐饥寒髙气不老
　　疏○苦菜与苦苣苦荬一物而形稍异功用则相同也禀天地之隂气故其味苦气寒无毒入心脾胃三经其主五脏邪气者邪热客于心也胃痹渴热中疾者热在胃也肠澼者热在大肠也恶疮者热瘀伤血也苦寒总除诸热故主之也热去则神自清故久服安心益气聪察少卧也轻身耐老耐饥寒髙气不老者总言其热退隂生安心益气之极功也
　　主治参互
　　防宗奭衍义治疔疮以苦苣捣汁傅之殊騐青苖叶隂干以备冬月需用为末水调傅之　唐珤经騐方对口恶疮野苦苣擂汁一钟入姜汁一匙和酒服以渣傅一二次即愈　肘后方中沙虱毒沙虱在水中人澡浴则着人身鑚入皮里初得皮上正赤如小豆黍粟摩之痛如刺三日后发寒热发疮毒若入骨杀人岭南多此即以茅叶刮去以苦菜汁涂之佳简误
　　脾胃虚寒者忌之
　　苜蓿味苦平无毒主安中利人可久食
　　疏○苜蓿草也嫰时可食处处田野中有之陜陇人亦有种者木经云苦平无毒主安中利人可久食然性颇凉多食动冷气不益人根苦寒主热病烦满目黄赤小便黄酒疸捣汁一升服令人吐利即愈其性苦寒大能泄湿热故耳以其叶煎汁多服专治酒疸大効















　　神农本草经疏卷二十七
　　钦定四库全书
　　神农本草经疏卷二十八
　　明　缪希雍　撰
　　总一十三种今疏其要者六种移四种入草部中品
　　葱白　　　　　韭菜
　　葱白辛平可作汤主伤寒寒热出汗中风面目肿伤寒骨肉痛喉痹不通安胎归目除肝邪气安中利五藏益目睛杀百药毒　葱实味辛温无毒主明目补中不足葱根主伤寒头痛　葱汁平温主溺血解藜芦毒【景】
　　【云葱有寒热白冷青热伤寒汤中不用青也】
　　疏○葱禀天之阳气得地之金味中空象肺其味辛平平即凉也而性无毒气厚味薄升也阳也入手太隂足厥隂足阳明经辛能发散能解肌能通上下阳气故外来怫郁诸证悉皆主之伤寒寒热邪气并也中风面目肿风热郁也伤寒骨肉痛邪始中也喉痹不通君相二火上乘于肺也辛凉发散得汗则火自散而喉痹通也肝开窍于目散肝中邪热故云归目除肝邪气邪气散则正气通血自和调而有安胎安中利五藏之功矣其曰益目睛杀百药毒者则是辛润利窍而兼解散通气之力也
　　主治参互
　　活人书治伤寒头痛如破连须葱白半斤生姜二两水煎温服　济生秘览时疾头痛发热者以连根葱白二十根和米煑粥入醋少许热食取汗即解数种伤寒一二日初起不能分别者亦用之取汗　风湿身痛用生葱捣烂入香油数防水煎调川芎郁金末一钱服取吐　杨氏产乳六月孕动困笃难救者葱白一大握水三升煎一升去滓顿服　深师方胎动下血病痛抢心用葱白煑浓汁饮之未死即安已死即出未効再服一方加川芎　隂毒腹痛厥逆唇青卵缩六脉欲絶者用葱一束去根及青留白二寸烘热安脐上以熨斗火熨之葱壊则易良久热气透入手足温有汗即瘥乃服四逆汤若熨而手足不温不可治　华陀救卒病方脱阳危证凡人大吐大泄之后四肢厥冷不省人事或与女子交后少腹坚痛外肾搐缩冷汗出厥逆须不救先以葱白炒热熨脐后以葱白三七茎捣烂用酒煑灌之阳气即囘加人参为要　本事方小便闭胀不治杀人葱白三斤剉炒帕盛二个更互熨小腹气透即通　刘禹锡传信方打扑损见血取葱新折者煻火煨热剥皮其间有涕便将罨损处仍多煨续续易热者立愈　张氏经騐方金疮折伤出血用葱白连叶煨热或锅烙炒热捣烂傅之冷即再易神騐
　　简误
　　病人表虚易汗者勿食病已得汗勿再进
　　韭味辛微酸温无毒归心安五藏除胃中热利病人可久食
　　疏○韭禀春初之气而生兼得金水木之性故其味辛微酸气温而无毒生则辛而行血熟则甘而补中益肝散滞导瘀是其性也以其微酸故入肝而主血分辛温能散结凡血之凝滞者皆能行之是血中行气药也心主血专理血分故曰归心五藏之结滞去则气血条畅而自安矣胃中热乃胃中有瘀滞而发热也瘀血行热自除矣病人之气抑郁者多凡人气血惟利通和韭性行而能补故可久食　韭子味辛甘温无毒主梦中泄精溺血盖韭乃入足厥隂少隂经肾主闭藏肝主疏泄素问云足厥隂病则遗尿思想无穷入房太甚发为筋痿及为白淫韭子入厥隂而甘温补肝及命门之不足故主泄精溺血
　　主治参互
　　有一贫叟病噎膈食入即吐胸中刺痛或令取韭汁入盐梅卤汁少许细呷得入渐加忽吐稠涎数升而愈此亦仲景治胸痹痛用薤白皆取辛温能散胃脘痰饮恶血之义也　一人腊月饮酒三杯自后食必屈曲下膈硬濇微痛右脉甚濇关脉沉此瘀血在胃脘之口气因郁而成痰隘塞食道也以韭汁半盏细细冷呷尽半斤而愈　食疗本草胸痹急痛如锥刺不得俛仰自汗出或彻背上不治或至死取生韭及根五斤洗捣汁服之瘥　金匮要略风忤邪恶韭根一把乌梅十四个吴茱萸炒半升水一斗煑之仍以病人栉内入煑三沸栉浮者生沉者死煑至三升分三服　千金方刺伤中水肿痛煑韭热搨之
　　简误
　　韭性辛温通利虽曰补益然多食能令人神昏最为养性所忌胃气虚而有热者勿服韭黄未出于土者勿服食之滞气以其气尚抑郁未申故也花食之亦动风

　　神农本草经疏卷二十八
　　钦定四库全书
　　神农本草经疏卷二十九
　　明　缪希雍　撰
　　总二十二种今疏其要者四种
　　葫　　　　　马齿苋　　　　茄子【根附】蕺
　　葫【蒜也】味辛温有毒主散痈肿防疮除风邪杀毒气独子者亦佳归五藏久食伤人损目明
　　疏○葫大蒜也禀火金之气以生故其味辛气温辛温太甚故其性有毒熏臭异常不宜多食入足阳明太隂厥隂经辛温能辟恶散邪故主除风邪杀毒气及外治散痈肿防疮也辛温走无处不到故主归五藏脾胃之气最喜芳香熏臭损神耗气故久食则伤人肝开窍于目目得血而能视辛温太过则血耗而目损矣总之其功长于通逹走窍去寒湿辟邪恶散痈肿化积聚暖脾胃行诸气故蘓恭主下气消谷化肉蔵器主风湿破冷气烂痃癖伏邪恶宣通温补日华子主健脾胃治肾气止霍乱转筋腹痛除邪祟解温疫等用也
　　主治参互
　　外台秘要关格胀满大小便不通独头蒜烧熟去皮绵裹纳下部气立通　又方治金疮中风角弓反张取蒜一大升破去心无灰酒四升煑令极烂并滓服一大升须臾得汗则瘥　简要济众治鼻血不止服药不应用蒜一枚去皮细研如泥摊一饼子如钱大厚一豆许左鼻血出贴左脚心右鼻血出贴右脚心两鼻俱出皆贴之立瘥血止急以温水洗脚心　外科精要背疮灸法凡觉背上肿硬疼痛以湿纸贴寻疮头用大蒜十颗淡豆豉半合乳香一钱细研匀随疮头大小用竹片竹圏圏定填药于内二分厚着艾灸之痛灸至痒痒灸至痛以百壮为率効　永类钤方干湿霍乱转筋用大蒜捣涂足心立愈　普济方寒疟冷痢端午日以独头蒜十个黄丹二钱捣丸梧子大毎服九丸长流水下妙　衍义下血病用葫五七枚去皮研膏入豆豉捣丸梧子大毎米饮下五六十丸无不愈者　华佗行道见车载一人病咽塞食不下呻吟佗视曰饼店家蒜虀大酢三升饮之当自痊果吐大蛇一枚而愈
　　简误
　　蒜性温属火气味臭烈凡肺胃有热肝肾有火气虚血弱之人切勿沾唇虽有暖脾胃袪寒湿之功亦宜暂用切勿过施过则生痰动火伤神散气损目耗血切戒切戒
　　马齿苋主目盲白翳利大小便去寒热杀诸虫止渴破症结痈疮服之长年不白和梳垢封疔肿又烧为灰和多年醋滓先灸疔肿以封之即根出生捣绞汁服当下恶物去白虫煎为膏涂白秃又主三十六种风结疮以一釡煑澄清内蜡三两重煎成膏涂疮上亦服之疏○马齿苋禀天之隂寒兼得地中之金气以生故叶节间有水银以其得金气多也味应辛苦气寒无毒经云荣气不从逆于肉里乃生痈肿原病式云诸痛痒疮疡皆属心火辛寒能凉血散热故主症结痈疮疔肿白秃及三十六种风结疮捣敷则肿散疔根防绞汁服则恶物当下内外施之皆得也辛寒通利故寒热去大小便利也苦能杀虫寒能除热故主杀诸虫去寸白止渇辛寒能散肺家之热故主目盲白翳也长年不白总言其凉血益血病去身轻之功耳方士多采取用以其亦有代砂结汞之能也
　　主治参互
　　崔元亮治赤白下不问老防孕妇悉可服取马齿苋捣绞汁三大合和鸡子白一枚微温顿服之不过再作则愈　又方疗多年恶疮百方不瘥或痛焮走不已者竝烂捣马齿苋敷上不过三两遍即愈　广利方小儿火丹热如火绕脐即损人马齿苋捣涂之崔元亮方疔疮肿毒马齿苋二分石灰三分为末鸡子白和傅之
　　简误
　　马齿苋辛寒滑利凡脾胃虚寒肠滑作泄者勿用煎饵方中不得与鼈甲同入令化作小鼈伤人也
　　茄子味甘寒久冷人不可多食损人动气发疮及痼疾根及枯茎叶主冻脚疮可煑作汤渍之良
　　疏○茄内禀地中一隂之气外受南方热火之阳故其花实皆紫本经虽云甘寒必是湿中有火使非湿热则不能动气发疮及痼疾也湿胜则久冷人多食有损热胜故能主冻脚疮也孟诜云主寒热五藏劳大明治温疾传尸劳气皆非正治惟肿毒家用之为当耳
　　主治参互
　　灵苑方肠风下血经霜茄连蔕烧存性为末毎日空心温酒服二钱匕　丹溪方治乳头裂用茄子老黄者烧灰傅之　鲜茄蔕鲜何首鸟等分煑饮治对口疮有神　茄秆烧灰淋汁和入桑磠堿等药诸痈肿疔疮有效
　　简误
　　茄观本经所说止是损人竝无利益后人虽有处治之法然终与本经相失凡有痼疾及虚冷人切不可食近世为茹菜中常用之物尊生者当慎之
　　蕺味辛微温主蠷螋溺疮多食令人气喘【俗呼鱼腥草】疏　蕺生于下湿之地得隂中之阳故其味辛气温入手太隂经能治痰热壅肺发为肺痈吐脓血之要药辛温主散故能治蠷螋溺疮肺主气辛温能散气故多食令人气喘肺与大肠为表里大肠湿热盛则为痔疮得辛温之气则大肠清宁故又为痔疮必须之药
　　主治参互
　　单用捣汁入年久芥菜卤饮之治肺痈有神　救急方痔疮肿痛鱼腥草一握煎汤熏洗仍以滓傅即愈简误
　　蕺止能消肺痈治痔疮余非所长况多食令人气喘发虚弱损阳气发脚气等害慎之慎之











　　神农本草经疏卷二十九
　　钦定四库全书
　　神农本草经疏卷三十
　　明　缪希雍　撰
　　补遗
　　玉石部
　　黄土　　　　蚯蚓泥　　　粪坑底泥
　　乌爹泥　　　烟胶　　　　石硷
　　银朱　　　　炉甘石　　　方诸水
　　木部
　　木芙蓉　　　山茶花　　　木绵子
　　肥皂荚　　　大风子　　　樟脑
　　蛀竹屑
　　人部
　　人气
　　兽部
　　黄明胶　　　霞天膏　　　狗寳
　　山獭隂茎　　羊胫骨
　　虫鱼部
　　鳜鱼胆
　　米谷部
　　亚麻　　　　粟殻　　　　甖子粟
　　阿芙蓉　　　菉豆粉　　　豌豆
　　蚕豆　　　　豇豆　　　　刀豆子
　　红麴
　　玉石部
　　黄土味甘平无毒主泄痢冷热赤白腹中热毒绞结痛下血取入地干土以水煑三五沸绞去滓暖服一二升又解诸药毒中肉毒合口椒毒野菌毒【张司空云三尺以上曰粪三尺以下曰土凡用当去上恶物勿令入客水】
　　疏○土为万物之母黄乃中央正色在人臓腑则脾胃应之故万物非土不生人身五臓六腑非脾胃无以养是以黄土入药治泄痢冷热赤白腹中热毒绞结痛者取其补助戊巳之功也味甘而气和故能安和脾胃止下血及解百毒如经所言也
　　主治参互
　　小儿秘诀乌沙惊风遍身都黑者急推向下将黄土一盌捣末入酢一钟炒热包定熨之引下至足刺破为妙　气味和平与物无迕故不着简误
　　蚯蚓泥即蚯蚓屎也味甘气寒无毒赤白乆热痢取一升炒烟尽沃汁半升滤净饮之盖久痢乃湿热甚于肠胃得甘寒之气则湿热自除矣日华子主小儿隂囊忽虚热肿痛以生甘草汁入轻粉末调涂之以盐研傅疮去热毒及蛇犬伤苏恭主傅狂犬伤出犬毛者神効皆取甘寒除热解毒之力耳
　　主治参互
　　外台秘要一切丹毒水和蚯蚓泥傅之　丹溪方时行腮肿栢叶汁调蚯蚓泥涂之　摘方燕窝生疮韭地蛐蟮屎米汁水和煅过入百草霜等分研末香油调涂之　又方治下部杨梅结毒韭地上蚯蚓泥硫黄等分研匀用泥封固作煨过取出研细生桐油调搽
　　简误
　　虚寒滑利不宜用
　　粪坑底泥大寒无毒治发背诸恶疮隂干为末新水调傅其痛立止圣济总录治疔肿粪下土蝉蜕全蝎等分捣作钱大饼香油煎滚温服以滓傅疮四围疔自出也今人以热粪盛核桃殻内覆疔肿上云疔根即烂出即此意也
　　乌爹泥味苦濇平无毒主清上膈热化痰生津涂金疮一切诸疮生肌定痛止血収湿一名孩儿茶【出南番哇暹罗诸国今云南老挝暮云塲地方造之云是细茶末入竹筒中坚塞两头埋乌泥沟中日久取出捣汁熬制而成其块小而润泽者为上大而焦枯者次之】
　　疏○乌爹泥本是茶末又得土中之隂气其味苦濇气应作寒性无毒其主清上膈热化痰生津者茶之用也得地中之隂气能凉血清热故主金疮止血及一切诸疮生肌定痛也苦能燥濇能敛故又主收湿气
　　主治参互
　　积徳堂方牙疳口疮孩儿茶硼砂等分为末搽之纂竒方下疳隂疮孩儿茶一钱珍珠一分片脑半分为末傅之　董炳方脱肛气热孩儿茶二分熊胆五分片脑一分为末人乳调搽肛上热汁自下而肛收也亦治痔疮　今人多用外治内服甚少故不着简误
　　烟胶味辛苦气微温辛能散风苦能燥湿杀虫故主头疮白秃疥疮风癣痒痛流水取焇牛皮灶岸烟膏为末麻油调涂或入轻粉少许【此即熏焇牛皮灶上黑土也】
　　石硷味辛苦濇气温微毒性能除垢腻磨积块过服能损人同石灰桑磠透肌肉溃痈瘰疬去瘀肉防痣黡疣赘今人用以澣衣【出山东济寕大同诸处彼人采蒿蓼之属开窖浸水漉起晒干烧灰以原水淋汁每百斤入粉面一二斤则凝定如石连汁货之】
　　简误
　　硷乃软坚消积之物食之使人泄泻以其隂湿之性润下软坚透肉故于肠胃非宜作泄胃薄者忌之
　　银硃乃硫黄同汞升链而成其性燥烈过服能使人龈烂筋挛其味辛气温有毒亦能破积滞散结疗癣疥恶疮杀虫不宜服食今人多以黄丹矾红杂之不堪用
　　主治参互
　　李楼怪症方火熖丹毒银硃调鸡子清涂之　多能鄙事汤火灼伤银硃研细菜油调敷　应急良方日久顽疮不收者银硃一钱地龙骨【即年久石灰】五分松香五钱为末香油一两化摊纸上贴之兼能治湿毒臁疮
　　炉甘石味甘温无毒主止血消肿毒生肌明目去翳退赤收湿除烂同龙脑防治目中一切病
　　疏○炉甘石受金气而结味应甘辛气温无毒其性带涩经曰荣气不从逆于肉里乃生痈肿甘温能通畅血脉则肿痛散血自止肌肉生也又目得血而能视风热上壅则目为赤烂肤瞖甘入脾而益血辛温能散风热性涩则能粘物故同除瞖药防目翳及治目中一切病也
　　主治参互
　　一切目疾真炉甘石半斤用黄连四两剉碎入银石器内水二盌煑二伏时去黄连以甘石为末入龙脑香二钱半研匀罐收每防少许频用取效　邵真人方下疳隂疮炉甘石煅醋淬七次一两孩儿茶三钱为末麻油调傅立效
　　方诸水味甘寒无毒主明目定心去小儿热烦止渇方诸大蚌也向月取之得二三合水亦如朝露又名明水得至隂之精华故能明目定心及止渇除烦热也又为丹灶家所须
　　木部
　　木芙蓉
　　禀夏末秋初之气故其味辛辛属金化故能清肺其气平平即凉也故能凉血散热解毒兼治一切痈疽肿毒恶疮排脓止痛小儿疳积
　　主治参互
　　简便方痈疽肿毒重阳前取芙蓉叶研末端午前取苍耳烧存性研末等分蜜水调涂四围其毒自不走散名铁井栏他用甚稀故不着简误
　　山茶花
　　得一阳之气以生故其花开于冬末春初之时其味甘而微辛气平而微寒色赤而入血分故主吐血衂血肠风下血并为末入童溺及酒调服
　　木绵子
　　得地中之阳气复感秋金之气以成其味辛其气热其性有毒入肝入肾袪风湿寒湿之药也惟其辛故能散风邪惟其热故能除寒湿凡下部有风寒湿邪者宜之然而性热有毒肝肾虚者不宜用一切隂虚火炽痿弱下体无力者咸忌之
　　肥皂核
　　生于盛夏六阳之令而成于秋金之月得火金之气故其味辛气温有毒凡肠胃有垢腻秽恶之气郁于中则外生瘰疬恶疮肿毒泄于外则为肠风下痢脓血此药专能荡涤垢腻宣通秽积肠胃洁浄则诸证自除也
　　主治参互
　　秘方治瘰疬用肥皂去核入螌蝥在内紥紧蒸去螌蝥加入贝母天花粉参甘草牛旁子连翘为丸每服一钱白汤下服后腹疼勿虑此药力追毒之故独核仁同猪胰子金银花皂角刺芭蕉根雪里红五加皮土茯苓皂荚子白僵蚕木蝉螁白藓皮治霉疮久虚者加人参黄耆薏苡仁兼治结毒　普济方肠风下血独子肥皂烧存性一片为末糊丸米饮下又方治腊梨头疮用独核肥皂去核填入沙糖入
　　巴豆二枚紥定盐泥固煅存性再入槟榔轻粉六七分研匀香油调搽先以汤洗浄拭干乃搽一宿见效除疮毒外无他用故不着简误
　　大风子
　　禀火金之气以生故其味辛苦气热有毒辛能散风苦能杀虫燥湿温热能通行经络世人用以治大风疠疾及风癣疥诸疮悉此意耳然性热而燥伤血损隂不宜多服用之外治其功不可备述也
　　樟脑
　　得纯阳之气其味辛其气热初时以水煎成后得火则焰炽不息其禀龙火之性者乎气亦香能通利闗窍逐中恶邪气复能去湿杀虫凡一切疥癣风瘙湿毒疮疡等证皆所须用
　　蛀竹屑
　　年久枯竹中蠧屑也竹之余气尚存其气味必甘平无毒甘能解毒平则兼散故可用为蚀脓长肉之药也
　　主治参互
　　同象牙末真珠白矾等药能消漏管方见象牙条下朱氏集验方耳出臭脓用蛀竹屑胭脂胚子等分
　　麝香少许为末吹之　普济方耳脓作痛因水入耳中者蛀竹屑一钱腻粉一钱麝香五分为末以绵杖绞浄送药入耳以绵塞定有恶物放令流出甚者三度必愈　又方湿毒臁疮蛀竹屑黄檗末等分先以葱椒茶汤洗浄搽之日一次效　外台秘要汤火灼疮蛀竹屑末傅之愈
　　人部
　　人气
　　主下元虚冷日令童男女以时隔衣进气脐中及两腰肾间甚良凡人身体骨节痹痛令人更互呵熨久久经络通透盖气属阳为一身之健运即真火也天非此火不能生物人非此火不能有生故老人虚人与二七以前少隂同寝借其熏蒸最为有益下元虚冷火气衰也得外入之少火乃所以补其不足骨节疼痹血泣不行也血不自行随气而行故能使骨节通畅也近时术士令童女以气进入鼻窍脐中精门以通三田谓之接补此亦小法不得其道者反以致疾
　　兽部
　　黄明胶味甘平无毒主诸吐血下血血淋妊妇胎动下血风湿走注疼痛打扑伤损汤火灼疮一切痈疽肿毒活血止痛【即牛皮胶】
　　按本经白胶一名鹿角胶煑鹿角作之阿胶一名傅致胶煑牛皮或驴皮作之其说甚明黄明胶即今水胶乃牛皮所作其色黄明非白胶也亦非阿井水所作甄权以黄明为鹿角白胶唐慎微又采黄明诸方附于白胶后并误矣其气味与阿胶同故其所主亦与阿胶相似以非阿井水及驴皮同造故不能疎利下行以其性味皆平补亦宜于血虚有热者若鹿角胶则性味温补非虚热者所宜不可不详辨也主治参互
　　蔺氏方跌扑损伤真牛皮胶一两干冬皮一两剉同炒存性研末毎服五钱热酒一钟调服仍饮酒二三盏暖卧微汗痛止　本事方诸般痈肿黄明胶一两水半升化开入黄丹一两煑匀以鹅翎扫上疮口如未成者涂其四围自消　阮氏经验方背疽初起用黄明牛皮胶四两入酒重汤顿化随意饮尽不能饮者滚白汤饮之服此毒不内攻一方加穿山甲四片炒成末其妙无比
　　霞天膏味甘温无毒主中风偏废口眼歪斜痰涎壅塞五臓六腑留痰宿饮癖块手足皮肤中痰核其法用肥嫰雄黄牛肉三四十斤洗极浄水煑成糜滤去滓再成膏用
　　疏○胃属土为水谷之海无物不受胃病则水谷不能以时运化羁畱而为痰饮壅塞经络则为积痰老痰结痰等证隂虚内热生痰则为偏废口眼歪斜留滞肠胃则为宿饮癖块随气上涌则为喘急迷闷流注肌肉则为结核王隠君论人之诸疾悉由于痰然而痰之所生总由于脾胃虚不能运化所致惟用霞天膏以治诸痰证者盖牛土畜也黄土色也肉者胃之味也熬而为液虽有形而无浊质也以脾胃所主之物治脾胃所生之病故能由肠胃而渗透肌肤毛窍搜剔一切留结也隂虚内热之人往往多痰此则由于水涸火炽煎熬津液凝结为痰胶固难散者亦须以此和竹沥贝母橘红苏子栝楼根枸骨叶之类消之或以橘皮白茯苓苏子白豆蔲仁半夏苍术为麴治脾胃积痰或以橘皮贝母苏子栝楼根及仁蓬砂为麴治积热痰结
　　狗寳
　　狗寳如牛之有黄也苐狗性热其寳定是苦温之物世人用治噎证以其苦能下泄温能通行耳又能主痈疽疔肿同蟾酥脑麝雄黄乳香没药等用
　　简误
　　狗寳性热善消噎病由于痰及虚寒而得者犹可暂用取效若因血液衰少以致噎膈者法所当忌世医不谙药理不察病本一槩妄投致病增剧戒之戒之又凡有脾胃虚弱羸瘦不振之病尤不宜用
　　山獭隂茎味甘热无毒主阳虚隂痿精寒
　　此物出广之宜州嵠峒及南丹州土人号为挿翘其性婬毒山中有此物凡牝兽皆避去獭无偶则抱木而枯猺女春时成羣入山以采物为事獭闻妇人气必跃来抱之刺骨而入牢不可脱因扼杀之负归取其隂一枚值金一两若得抱木死者尤竒贵峒獠甚珍重之私货出界者罪至死本地亦不常有多伪者试之之法但令妇人摩手极热取置掌心以气呵之趯然而动者为真
　　羊胫骨
　　本经无文纲目载其主虚冷劳及脾弱肾虚不能摄精白浊除湿热健腰脚固牙齿去防治误吞铜铁金银等证按名医别録云昔汉上张成忠女年七八嵗误吞金馈子一只胸膈痛不可忍忧惶无措一银匠炒末药三钱米饮服之次早大便取下叩求其方乃羊胫灰一物盖羊胫骨灰可以磨镜羊头骨灰可以消铁故能治如是之证谈野翁亦有此方乃秘妙神效之法也
　　主治参互
　　食鉴擦牙固齿羊胫骨灰一两升麻一两黄连五钱为末入青盐和匀日用　圣惠方咽喉骨鲠羊胫骨灰米饮下一钱
　　虫鱼部
　　鳜鱼胆
　　此鱼最能发湿惟胆能治鱼骨鲠及竹木刺误吞入喉不出或吞入腹腹中作痛隐隠皆效状如鲈鱼者是
　　米谷部
　　亚麻
　　即鼈虱胡麻出兖州威胜军今陜州亦种之其味甘气温无毒足厥隂经血分药也厥隂蔵血为风木之臓凡大风疮癣总厥隂血热所致甘温益血而通行则血自活风自散疠疾疥癞疮癣俱除矣
　　主治参互
　　得漆叶苦参荆芥天门冬生地黄青黛百部白花蛇何首乌半枝莲狶莶叶刺蒺藜甘菊花治大麻风同金银花连翘草薢土茯苓何首乌苍术木薏苡仁生地黄黄檗治湿热太甚徧身脓窠疮
　　粟壳味酸涩微温无毒
　　古方治嗽及泻痢脱肛遗精多用之今人亦效尤辄用殊为未妥不知咳嗽惟肺虚无火或邪尽嗽不止者用此敛其虚耗之气若肺家火热盛与夫风寒外邪未散者误用则咳愈增而难治泻痢脱肛由于下久滑脱肠虚不禁遗精由于虚寒滑泄者借其酸涩收敛之气以固虚脱如肠胃积滞尚多湿热方炽命门火盛湿热下流为遗精者误用之则邪气无从而泄或腹痛不可当或攻入手足骨节肿痛不能动或遍身发肿或呕吐不下食或头面俱肿或精窍闭塞水道不通变证百出而淹延不起矣可不慎哉
　　甖子粟味甘平无毒主丹石发动不下食和竹沥煮作粥食之极美
　　疏○甖粟其花至有千叶者红白紫黑色有数种一甖内子凡数千万粒细如葶苈子而色白本经味甘平无毒苏颂性寒甘寒除热解毒下气和中故主丹石发动不下食及图经行风气逐邪热止反胃去胸中痰滞也
　　阿芙蓉
　　甖粟花之津液也甖粟结青苞时午后以大鍼刺其外面青皮勿损里面硬皮或三五处次早津出以竹刀刮取入磁器隂干用之其气味与粟壳相同而此则止痢之功尤胜故小儿痘疮行浆时泄泻不止用五厘至一分未有不愈他药莫逮也
　　緑豆粉甘凉无毒主解诸热益气解酒食诸毒治发背痈疮肿及汤火伤灼
　　疏○菉豆粉所禀气味与菉豆同故能解诸热及酒食毒汤火伤灼也发背痈疽疮肿皆热毒所致甘寒解阳明之热则毒气不至犯胃而呕恶肠胃清凉而诸肿散矣热伤气除热故能益气也
　　主治参互
　　李嗣立外科精要防心散又名内托散乳香万全散凡有疽疾一日至十三日内宜连进十余服方免变证使毒气出外服之稍迟毒气内攻渐生呕吐或鼻生疮菌不食即危矣四五日亦宜间服之用真菉豆粉一两乳香半两灯心同研和匀以生甘草煎浓汤调下一钱时时呷之若毒气冲心有呕逆之证大宜服此盖菉豆压热下气消肿解毒乳香消诸痈肿毒服至一两则香彻疮孔中真圣药也一方有丹砂二钱半　卫生易简解砒石毒菉豆寒水石等分以蓝汁调服三五钱　又方夏月疿疮菉豆粉二两滑石一两和匀扑之一方加蛤粉　生生编杖疮疼痛菉豆粉炒研以鸡子白和涂之妙　澹寮方打扑伤损用菉豆粉炒紫色新汲水调傅以杉木皮防定其效如神
　　菉豆皮能解热毒退目翳直指方通神散治斑痘后目生翳用菉豆皮甘菊花谷精草等分为末每服一钱以干柿饼一枚粟米泔一盏同煮干食柿日三服浅者五七日见效逺者半月见效
　　简误
　　菉豆粉性凉脾胃虚寒易泄者勿多食
　　豌豆
　　即今之小豌豆也一名胡豆陈藏器云煮食治消渇孙思邈治寒热热中吐逆泄澼及胀满利小便应是甘平无毒入脾胃清利除热之物也又能治痈肿痘毒牛都御史秘传四圣丹治小儿痘中有疔或紫黑而大或黑坏而臭或中有紫线此证十死八九惟此方防之最妙用豌豆四十九粒烧存性头髪灰三分珍珠十四粒研为末以油燕脂同杵成膏先以簪挑疔破咂去恶血以少许防之即时变红活色　千金外台洗面澡头方盛用毕豆麫取其白去防令人光泽也
　　蚕豆
　　味甘微辛无毒能厚肠胃和臓腑万表积善堂方言一女子误吞鍼入腹诸医不能治一人教令煮蚕豆同韮菜食之鍼自大便同出今人有误吞金银物者用之皆效实救急之良方也
　　豇豆
　　味甘咸平无毒补肾健胃与诸疾无禁可常食之昔卢廉夫教人补肾气毎日空心煮豇豆入盐少许食之甚效
　　刀豆子【原阙】
　　红麴【原阙】








　　神农本草经疏卷三十
