　　钦定四库全书　　　　集部八
　　古乐苑　　　　　　　总集类
　　提要
　　【臣】等谨案古乐苑五十二巻明梅鼎祚撰鼎祚有才鬼记已著录是编因郭茂倩乐府诗集而增辑之郭本止于唐未此本止于南北朝则用左克明古乐府例也其所补者如琴曲歌词厐徳公之于忽操见宋文鉴中乃王令拟作非真厐所自作也杂歌曲词之刘勲妻其诗艺文类聚称魏文帝作玉台新咏称王宋自作邢凯坦斋通编称曹植作然总为五言诗不云乐府亦不以刘勲妻三字为乐府题也左思娇女诗自咏其二女嬉戏之事亦不云乐府也至梁昭明太子沈约王锡王规王缵殷钧之大言细言不过偶然游戏实宋玉大言赋之流既非古调亦未被新声强名之曰乐府则世説新语所谓矛头淅米剑头炊百歳老翁攀枯枝井上辘轳卧婴儿盲人骑瞎马夜半临深池者何又不入乎温子升之捣衣本咏闺情亦强名曰乐府柳恽谢惠连曹毗所作亦同此题何又见遗乎梁简文帝之名士悦倾城本题为和湘东王亦偶拈成句未必调名沈约之六忆诗隋炀帝之杂忆诗且明标诗字以及闺诗闺怨春思秋思之类无不防入则又何诗不可入乐乎婉转歌见呉均续齐谐记及晋书刘妙容鬼也王敬伯人也刘妙容歌列琴曲歌词中王敬伯歌自应列于其后即两本字句小异不过注一作某耳乃以敬伯补入末巻鬼歌中颠倒错乱殊不可解又开巻为古歌词以断竹之歌为首迄于秦始皇祀洛水歌已不及郭本之托始郊庙为得体而杂歌謡词中又出古歌一门始于击壤歌迄于甘泉歌不知其以何为别他如隋炀帝之望江南采摭伪撰之小説絶不考唐段安节乐府杂录至李徳裕时始有此调则益糅杂矣然其捃拾遗佚颇足补郭氏之阙其解题亦颇有所增益虽有丝麻无弃菅蒯存之亦可资考证也其衍录四巻记作者爵里及诸家评论葢剽剟冯惟讷诗纪别集而稍为附益多采杨慎等之说今亦并录之备参订焉乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀




　　钦定四库全书
　　古乐苑卷首
　　明　梅鼎祚　编
　　古歌辞
　　【昔葛天八阕爰乃皇时黄帝云门理不空绮尧有大唐之咏舜造南风之诗大禹成功九叙惟歌太康败德五子咸怨其来久矣逮夫汉武崇礼乐府始兴自后郊庙燕射悉着篇章诸调杂舞多被丝莞虽新声代变厥有繇然今故特录古歌庸置首简其他琴曲歌謡后各类次不复繁兹若夫涂山歌于候人有娀謡乎飞燕夏甲叹于东阳殷牦思于西河凡斯之属名存辞佚亦具纪焉】弹歌【呉越春秋曰越王欲谋复呉范蠡进善射者陈音音楚人也越王请音而问曰孤闻子善射道何所生音曰臣闻弩生于弓弓生于弹弹起于古之孝子不忍见父母为禽兽所食故作弹以守之乃歌曰　刘勰云黄歌断竹质之至也又曰断竹黄歌乃二言之始】
　　断竹续竹飞土逐宍【续一作属宍古肉字今呉越春秋作害非】
　　皇娥歌【王子年拾遗记曰少昊以金德王母曰皇娥处璇宫而夜织或乘桴木而昼游经歴穷桑沧茫之浦时有神童容貌絶俗称为白帝之子即太白之精降乎水际与皇娥防戏并坐抚桐峯梓瑟皇娥倚瑟而清歌云云白帝子答歌云云及皇娥生少昊号曰穷
　　桑氏】　　　　　　　　　　皇娥
　　天清地旷浩茫茫万象回薄化无方浛天荡荡望沧沧乘桴轻漾着日傍当期何所至穷桑心知和乐恱未央
　　白帝子歌　　　　　　　　白帝子
　　四维八埏眇难极驱光逐影穷水域璇宫夜静当轩织桐峯文梓千寻直伐梓作器成琴瑟清歌流畅乐难极沧湄海浦来栖息【杨慎云拾遗记全无慿证直构虚空首谓少昊母有桑中之行尤为悖乱】被衣歌【庄子曰齧缺问道乎被衣被衣曰若止汝形一汝视天和将至摄汝知一汝度神将来舍神将为汝美道将为汝居汝瞳焉如新生之犊而无求其故其言未卒齧缺睡
　　寐被衣大说行歌而去之】　　　　　　被衣
　　形若槁骸心若死灰真其实知不以故自持媒媒晦晦无心而不可与谋彼何人哉【谋叶蒲杯反哉叶戕西反故事也物不入于心故曰不以故自持媒媒晦晦芒忽无见也】
　　箕山歌【古今乐录曰许由者古之贞固之士也尧时为布衣以清节约闻于尧尧乃遣使禅为天子由喟然叹曰匹夫结志固如磐石采山饮河所以养性非以贪天下也尧既殂落乃作箕山之歌博物志曰司马迁云无尧以天下譲许由亊扬雄亦云夸大者为之】
　　许由
　　登彼箕山兮瞻望天下山川丽﨑万物还普日月运照靡不记睹游放其间何所却虑叹彼唐尧独自愁苦劳心九州忧勤后土谓予钦明传禅易祖我乐何如葢不眄顾河水流兮缘髙山甘瓜施兮叶绵蛮髙林肃兮相错连居此之处傲尧君【下古音虎虑山蛮君并叶】
　　赓歌【三章　虞书帝庸作歌曰勑天之命惟时惟几乃歌曰云云臯陶拜手稽首飏言曰念哉率作兴事慎乃宪钦哉屡省乃成钦哉乃赓载歌曰云云臯陶又歌曰云云　史记勑天之命二句作歌乃者继事之辞歌已复歌曰乃】　虞舜
　　股肱喜哉元首起哉百工熙哉
　　臯陶歌
　　元首明哉股肱良哉庶事康哉
　　元首丛脞哉股肱惰哉万事堕哉
　　卿云歌【三章　乐府集载尚书大传曰舜将禅禹于是俊又百工相和而歌卿云帝唱之八伯咸进稽首而和帝乃再歌尚书大传曰维五祀奏钟石论人声乃及鸟兽咸变于前秋养耆老春食孤子乃浡然招乐兴于大麓之野报亊还归一年然乃作大唐之歌歌者二年昭然乃知乎王世明有不世之义招为宾客而雍为主人始奏肆夏纳以孝成舜为宾客而禹为主人乐正进赞曰尚考太室之义唐为虞宾至今衍于四海成禹之变垂于万世之后帝乃唱之曰云云八伯咸进稽首曰云云帝乃载歌曰云云于时八风循道卿云蕞蟠龙愤信于其藏蛟龙跃踊于其渊龟龙咸出于其穴迁虞而事夏也史记天官书曰若烟非烟若云非云郁郁纷纷萧索轮囷是谓庆云葢和气也舜时有之故美
　　之而作歌】　　　　　　　　　虞舜
　　卿云烂兮糺缦缦兮日月光华旦复旦兮【糺诸本作礼误复一作或】
　　八伯歌
　　明明上天烂然星陈日月光华于一人【天叶予乐书作宏予】
　　帝载歌
　　日月有常星辰有行四时顺经万姓允诚于予论乐配天之灵迁于贤善莫不咸听鼚乎鼓之轩乎舞之菁华已竭褰裳去之【行经诚灵听并叶善一作圣去叶上声】
　　候人歌【吕氏春秋曰禹行功见嵞山之女禹未之遇而巡省南土涂山氏之女乃令其
　　妾待禹于嵞山之阳女乃作歌曰】　　　　嵞山氏
　　候人兮猗
　　嵞山歌【呉越春秋曰禹年三十未娶行嵞山恐时之暮失其度制乃辞云吾娶也必有应矣乃有白狐九尾造于禹禹曰白者吾之服也九尾者王之证也于是涂山之人歌之禹因娶涂山谓之女娇吕氏春秋曰禹年三十未娶行涂山有白狐九尾造禹涂山人歌曰绥绥白狐九尾厐厐成子家室乃都攸昌禹遂娶之】
　　绥绥白狐九尾厐厐我家嘉夷来宾为王成子室家我都攸昌天人之际于兹则行明矣哉【成子室家我都攸昌一作成家成室我造彼昌行明并叶】
　　五子歌【五章　夏书太康尸位以逸豫灭厥德黎民咸贰乃盘游无度畋于有洛之表有穷后羿因民弗忍距于河厥弟五人御其母以从徯于洛之汭五子咸怨述大禹之戒
　　以作歌】　　　　　　　　　夏五子
　　皇祖有训民可近不可下民惟邦本本固邦宁予视天下愚夫愚妇一能胜予一人三失怨岂在明不见是图予临兆民懔乎若朽索之驭六马为人上者奈何不敬训有之内作色荒外作禽荒甘酒嗜音峻宇雕墙有一于此未或不亡
　　惟彼陶唐有此冀方今失厥道乱其纪纲乃厎灭亡【杨慎云左传引书五子之歌有此冀方今失其行其行今文作厥道按古文衍从行中人又音道石鼔文我水既静伐行既平五子歌以行叶方纲当从平音道路之行如景行字作行人之雁行足行当作见龟防传陈耀文正扬云龟防传圣人剖其心壮士斩其胻注胻音衡脚胫也亦非字胻可直谓之行乎】
　　明明我祖万邦之君有典有则贻厥子孙关石和钧王府则有荒坠厥绪覆宗絶祀【孙叶祀叶养里反】
　　呜呼曷归予怀之悲万姓仇予予将畴依郁陶乎予心颜厚有忸怩弗慎厥德虽悔可追
　　炮烙歌【符子曰桀观炮烙于瑶台谓龙逢曰乐乎龙逢曰乐又曰观刑乐乎龙逢曰天下苦之而君为乐臣观君冕非冕也冕危石也臣观君履非履也履春氷也未有冠危石而不压履春氷而不陷者桀叹曰子知我之亡而不自知其亡子就炮烙之刑吾观子亡
　　我不亡龙行歌曰】　　　　　　　关龙逢
　　造化劳我以生休我以炮烙乎【路史辨云夫危石春氷言之不伦顾岂逢之语而炮烙之事攷之书则纣之行不闻其为桀也吾不敢尽信】
　　哀慕歌【古今乐录曰周太伯者太王之长子也太王有子三人太伯虞仲季歴季歴之子昌即文王也太王寝疾欲传季歴以及昌于是太伯与虞仲去被髪文身托为王采药后闻太王卒还犇防哭于门示夷狄之人不得入王庭季歴谓太伯长子也当立垂涕而留之终不肯止遂委而去适于呉季歴作哀慕之章】　周季歴
　　先王既殂长霣异都哀丧腹心未写中怀追念伯仲我季如何梧桐萋萋生于道周宫馆徘徊台阁既除何为逺去使此空虚支骨离别垂思南隅瞻望荆越涕泪交流伯兮仲兮逝肯来游自非二人谁诉此忧【霣音允怀音窠冲波传人知其一不知其他子生三年然后免于父母之怀周淳于切三国志李兴表孔明闾文汉髙归魂于丰沛太公五世而反周想魍魉之彷佛冀形响之有余馆风雅逸篇作舒云舒古榭字一作观】
　　梦歌【一作琼瑰歌左传曰声伯梦涉洹或与已琼瑰食之泣而为琼瑰盈其怀从而歌之云云惧不敢占也还自郑至于貍脤而占之曰余恐死故不敢占今众繁而从余三年矣
　　无伤也言之之暮而卒】　　　　　　鲁声伯
　　济洹之水赠我以琼瑰归乎归乎琼瑰盈吾怀乎【怀叶】去鲁歌【一作师已歌史记曰孔子相鲁齐人遗女乐季桓子受之三日不听政郊又不致膰爼于大夫孔子遂行宿乎屯而师巳送曰夫子则非罪孔子曰吾歌可夫歌曰云云桓子闻之曰夫子罪我以羣婢故也史记仲尼正乐以诱世作五章以刺时索隠曰优哉游哉聊以卒岁此五章之刺杨慎云扬子五百篇孔子因女乐去鲁曰不听政谏不用雉噫注雉噫犹歌叹之声梁鸿五噫之类琴操彼妇云云此即雉噫之歌也冲波传云云扬子所云雉噫者指此唐人碑文聆凤衰于南楚歌雉噫于东鲁亦用扬子】
　　鲁孔子【下同】
　　彼妇之口可以出走彼妇之谒可以死败葢优哉游哉维以卒岁【败叶蒲昧反家语无葢字维家语作聊王肃曰言妇人之口请谒足以忧使人死败故可以出走也仕不遇故可优游以终岁】
　　【冲波传曰孔子相鲁齐人惧而欲败其政选齐国好女八十人皆衣文衣而舞容玑季桓子语鲁君为周道游观孔子乃行覩雉之飞鸣叹曰山梁雌雉时哉时哉色斯举矣翔而后集因为雉噫之歌曰】
　　彼妇之叩可以出奏彼妇之谒可以死北优哉游哉聊以卒岁
　　楚聘歌【一作大道歌孔丛子曰楚王使使奉金币聘夫子宰予冉有曰夫子之道至是行矣遂请见问曰太公勤身苦志八十而遇文王孰与许由之贤子曰许由独善其身者也太公兼利天下者也然今世无文王虽有太公孰能识之乃歌曰　楚昭王】
　　大道隠兮礼为基贤人窜兮将待时天下如一兮欲何之
　　丘陵歌【陆贾新语作丘公陵歌孔丛子曰哀公使以币如卫迎夫子而不能赏故夫子作丘陵之歌注言昬主之道难且险若丘陵然故作是歌以托意】
　　登彼丘陵峛崺其阪仁道在迩求之若逺遂迷不复自婴屯蹇喟然回虑题彼泰山郁确其髙梁甫回连枳棘充路陟之无缘将伐无柯患兹蔓延惟以永叹涕霣潺湲【峛崺崎岖也丘陵既髙且险其阪又崎岖相属丘陵谓王室也阪指诸侯题顾也泰山谓鲁也言歴诸国既无所用复顾鲁鬰确其髙言公室既郁确而险大夫又乱如枳棘欲伐去又无斧柯梁甫太山之下小山指三桓也迩一作近】
　　蟪蛄歌【诗含神雾曰孔子歌曰云云政尚静而恶哗也】
　　违山十里蟪蛄之声犹尚在耳
　　鸧鸹歌【韩诗内传曰孔子渡江见鸧鸹异之众莫能名孔子曰尝闻河上人歌云大戴礼注引韩诗内传云鸧鸹胎生孔子渡江见而异之白泽图云昔孔子子夏所见故歌之其头九首今呼为九头鸟也文选江赋龙鲤一角奇鸧九头注刘騊駼根赋云一足之防九头之鸧酉阳杂爼云白泽图谓之鸧鸬帝鹄书谓之逆鸧裴瑜所注尔雅言鸧糜鸹是九头鸟也小说周公居东周恶闻此鸟命庭氏射之血其一首余犹九首按孔子鸧歌逆毛鸧兮一身九尾长兮只言九尾不言九头】
　　鸧兮鸹兮逆毛衰兮一身九尾长兮
　　【冲波传有鸟九尾孔子与子夏见之人以问孔子曰鸧也子夏曰何以知之孔子曰河上之歌云】
　　鸧兮鸹兮逆毛衰兮一身九尾长兮
　　孤鹣歌【类要曰孔子逰于隅山见取薪而哭长梓上有孤鹣乃承而歌之】
　　鹓彼鸣鹣在岩山之唫【叶其淹反】
　　获麟歌【孔丛子曰叔孙氏之车子鉏商樵于野而获麟焉众莫之识以为不祥弃之五父之衢冉有告曰麕身而肉角岂天之妖乎夫子徃观焉泣曰麟也麟出而死吾道穷矣乃歌云】
　　唐虞世兮麟凤游今非其时来何求麟兮麟兮我心忧原壤歌【礼记檀弓曰孔子之故人曰原壤其母死夫子助之沐椁原壤登木曰久矣予之不托于音也歌曰云云夫子为弗闻也而过之或曰此即射义所谓貍首逸诗也】
　　貍首之斑然执女手之卷然【貍首之斑言木文之华也巻与拳同如执女手之拳言木椁之滑腻也斑叶卑连反】
　　曳杖歌【一作梦奠歌亦见家语檀弓曰孔子蚤作负手曳杖消揺于门歌曰云云既歌而入当户而坐子贡闻之曰泰山其頽则吾将安仰梁木其壊哲人其萎则吾将安放遂趋而入夫子曰予畴昔之夜梦奠于两楹之间夫明王不兴而天下其孰能宗予予殆将死也盖寝疾七日而终】
　　泰山其颓乎梁木其坏乎哲人其萎乎【坏叶】
　　黄鹄歌【列女传曰鲁陶婴者陶明之女也少寡养幼孤无彊昆弟纺绩为产鲁人或闻其义将求焉婴闻之恐不得免乃作歌明已之不更二庭也鲁人闻之遂不敢复求】
　　陶婴
　　悲夫黄鹄之早寡兮七年不双宛颈独宿兮不与众同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉兮死者不可忘飞鸟尚然兮况于贞良虽有贤雄兮终不同行【双行并叶】
　　乌鹊歌【韩慿战国时为宋康王舍人妻何氏美王欲之捕舍人筑青陵台何氏作乌鹊歌以见志遂自缢死二首见彤管集一作青陵台歌见九域志止前一首】
　　宋韩慿妻何氏
　　南山有乌北山张罗乌自髙飞罗当奈何
　　乌鹊双飞不乐凤皇妾是庶人不乐宋王
　　答夫歌
　　其雨淫淫河大水深日出当心【康王得书以问苏贺贺曰雨淫淫愁且思也河水深不得徃来也日当心有死志也俄而慿自杀妻亦死】
　　饭牛歌【淮南子曰寗越欲干齐桓公困穷无以自达于是为商旅将任车以商于齐莫宿于郭门外桓公郊迎客夜开门辟任车爝火甚众越饭牛车下击牛而疾商歌桓公闻之曰异哉非常人也命后车载之因授以政越一作戚蜩笑外稿云此歌不类春秋时人语葢后世所拟者髙诱注吕氏春秋谓戚所歌乃诗硕鼠之辞虽未见所据亦可验南山白石之歌诱未之见也然其辞亦激烈足以动人】　齐寗戚
　　南山矸白石烂生不逢尧与舜禅短布单衣适至骭从昬饭牛薄夜半长夜漫漫何时旦【矸音岸叶鱼战反烂叶郎甸反骭音干叶同矸半叶彼巻反旦叶都巻反】
　　沧浪之水白石粲中有鲤鱼长尺半敝布单衣裁至骭清朝饭牛至夜半黄犊上阪且休息吾将舍汝相齐国出东门兮厉石斑上有松柏青且阑麤布衣兮緼缕时不遇兮尧舜主牛兮努力食细草大臣在尔侧吾当与尔适楚国【草叶睉五反此首见刘向别录　杨慎云寗戚饭牛歌康浪之水白石烂康浪水在今山东见一统志可考乐府误作沧浪之水沧在楚与齐何涉骆賔王文云观梁父之曲识卧龙于孔明听康浪之歌得饭牛于寗戚此可以证近刻骆集又妄改康浪作康衢自是尧时事】
　　狐裘歌【一作狐裘诗左传晋侯使士蒍为二公子筑蒲与屈不慎置薪焉夷吾诉之公使让之士蒍对曰臣闻之无丧而慼忧必讐焉无戎而城讐必保焉寇讐之保又何慎焉诗曰怀德惟宁宗子维城君其脩德而固宗子何城如之三年将寻师焉焉用慎退而赋
　　曰】　　　　　　　　　　晋士蒍
　　狐裘尨茸一国三公吾谁适从【尨茸乱貌言贵服多也公与二子为三适専主也言城不坚则为公子所诉为公所让坚之则为固讐不忠故不知所从】
　　暇豫歌【国语曰晋优施通于骊姬姬欲害申生而难里克优施乃饮里克酒中饮优施起舞曰云云里克笑曰何谓菀何谓枯优施曰其母为夫人其子为君可不谓菀乎其母既死其子又有谤可不谓枯乎枯且有伤里克惧乃定中立之计】
　　优施
　　暇豫之吾吾不如鸟乌人皆集于菀已独集于枯【暇闲豫乐也吾吾不敢自亲之貌言里克欲为暇豫事君之道反不敢自亲吾吾然其智曾不如鸟乌菀茂木也已里克也喻人皆与奚齐克独与申生也吾读如鱼】
　　舟之侨歌【说苑曰晋文公出亡舟之侨去虞而从焉文公反国擢可爵者而爵之擢可禄者而禄之舟之侨独不与文公酌诸大夫酒酒酣文公曰二三子盍为寡人赋乎侨曰君子为赋小人请陈其辞遂歴阶而去文公求之不得】舟之侨
　　有龙矫矫顷失其所一虵从之周流天下龙反其渊安宁其处一虵耆干独不得其所【此与介子推事同】
　　河激歌【列女传曰女娟者赵河津吏之女也简子南击楚津吏醉卧不能渡简子怒欲杀之娟惧持檝走前曰愿以防躯易父之死简子遂释不诛将渡用檝者少一人娟攘拳操檝而请简子遂与渡中流为简子发河激之歌简子归纳为夫人】
　　女娟
　　升彼河兮而观清水扬波兮冒冥冥祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归呼来櫂兮行勿疑
　　优孟歌【史记滑稽传楚相孙叔敖病且死属其子曰若贫困若徃见优孟居数年其子穷困负薪逢优孟曰我孙叔敖子也父死时属我贫困徃见优孟孟即为孙叔敖衣冠抵掌谈语岁余像孙叔敖楚王置酒优孟前为夀庄王大惊以为孙叔敖复生也欲以为相优孟曰楚相不足为也孙叔敖为楚相尽忠为防王得以伯今死其子贫困负薪以自饮食必如孙叔敖不如自杀因歌曰云云庄王乃召孙叔敖子而封之寝丘】
　　楚优孟
　　山居耕田苦难以得食起而为吏贪鄙者余财不顾耻辱身死家室富又恐受赃枉法为奸触大罪身死而家灭贪吏安可为也念为廉吏奉法守职竟死不敢为非廉吏安可为也【风雅逸篇曰按此无音韵章句而史以为歌曰不可晓岂当时括转换借歌声以成之欤史不能述其音但记其义也又曰刘子讥此事之妄幻然此传以滑稽名乃优孟自为寓言尔】忼慨歌【一作楚商歌文章流别孙叔敖碑曰叔敖临卒将无棺椁令其子曰优孟曾许千金贷吾孟故楚之乐长与相君相善虽言千金实不贷也卒后数幸庄王置酒以为乐优孟乃言孙君相楚之功即忼慨髙歌涕泣数行下若投首王王心感动觉悟问孟孟具列对即求其子而加封焉】
　　贪吏而可为而不可为廉吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富亷吏常苦贫独不见楚相孙叔敖廉洁不受钱【贫叶类眠反】
　　申包胥歌【呉越春秋曰子胥以呉兵伐楚入郢昭王出奔申包胥乃之秦求救倚哭于秦庭七日七夜口不絶声哭已歌曰云云桓公大惊曰楚有贤臣若此呉犹欲灭之寡人无臣若斯者其亡无日矣为赋无衣之诗出师而送之桓当作哀】
　　申包胥
　　呉为无道封豕长蛇以食上国欲有天下政从楚起寡君出在草泽使来告急【泽叶直扢反　左传亦载不云歌】
　　渔父歌【一作渡伍员歌呉越春秋曰伍子胥逃楚与楚太子建奔郑晋顷公欲因太子谋郑郑知之杀太子建伍员奔呉追者在后至江江中有渔父子胥呼之渔父欲渡因歌曰云云子胥止芦之漪渔父又歌曰云云既渡渔父视之有饥色曰为子取饷渔父去子胥疑之乃潜深苇之中父来持麦饭鲍鱼羮盎浆求之不见因歌而呼之曰云云子胥出饮食毕解百金之剑以赠渔父不受问其姓名不答子胥诫渔父曰掩子之盎浆无令其露渔父诺胥行数步渔者覆船自沉于江】　　　楚渔父
　　日月昭昭乎寝已驰与子期乎芦之漪【乎一作兮　越絶载渔父歌云日昭昭侵以施与子期甫芦之碕　越絶渔父歌日昭昭浸以暆暆日斜也辽左东暆县贾谊赋日斜庚子斜音移右一】
　　日已夕兮予心忧悲月已驰兮何不渡为事寝急兮将奈何【右二】
　　芦中人芦中人岂非穷士乎【合上章为韵右三】
　　接舆歌【论语楚狂接舆歌而过孔子曰云云列仙传曰陆通者楚狂接舆也好养生逰
　　诸名山尝遇孔子而歌】　　　　　　陆通
　　凤兮凤兮何德之衰徃者不可谏来者犹可追已而已而今之从政者殆而【殆叶养里切】
　　【庄子曰孔子适楚楚狂接舆逰其门曰】
　　凤兮凤兮何如德之衰也来世不可待徃世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行郤曲无伤吾足【成谓可以成功生全生而巳困学纪闻曰胡明仲云荆楚有草丛生脩条野人呼为迷阳其肤多刺故曰无伤吾行无伤吾足　羽叶羽轨反已止也德叶都木反以德自尊而临人也趋古音促言自拘束　髙士传所载无伤吾足之后有云山木白寇也膏火自煎也桂可食故伐之漆可用故割之人皆知有用之用而不知无用之用也按此亦不云歌】
　　孺子歌【孟子曰有孺子歌曰云云孔子曰小子听之清斯濯缨浊斯濯足矣自取之也
　　文章正宗作沧浪歌】　　　　　　　孺子
　　沧浪之水清兮可以濯我缨沧浪之水浊兮可以濯我足【浊叶防主反　此亦载楚辞渔父我并作吾】
　　混混之水浊可以濯吾足乎泠泠之水清可以濯吾缨乎【文子载沧浪歌】
　　王子思归歌【楚之王子质于秦作】　　　王子
　　洞庭兮木秋涔阳兮草衰去千乘之家国作咸阳之布衣【怨录】
　　越人歌【刘向说苑曰鄂君子晢泛舟于新波之中乘青翰之舟张翠葢防钟鼓之音毕榜枻越人拥檝而歌于是鄂君乃揄脩袂行而拥之举绣被而覆之鄂君楚王母弟也】
　　今夕何夕兮搴洲中流今日何日兮得与王子同舟防羞被好兮不訾诟耻心几烦而不絶兮得知王子山有木兮木有枝心说君兮君不知
　　庚癸歌【左传鲁哀公十三年公会单平公晋定公呉夫差于黄池呉申叔仪作歌乞粮于公孙有山氏有山氏对曰梁则无矣粗则有之若登首山以呼曰庚癸乎则诺注军中不得出粮故为私隠庚西方主谷癸北方主水传言呉子不与士共饥渴所以取亡也】
　　呉申叔仪
　　佩玉橤兮余无所系之防酒一盛兮余与褐之父睨之【橤然服饰备也已独无以为系佩言呉王不恤下一盛一器也褐寒贱之人言但视不得饮睨去声】河上歌【呉越春秋曰楚白喜奔呉呉王阖闾以为大夫与谋国事呉大夫被离问子胥曰何见而信喜子胥曰吾之怨与喜同子不闻河上歌乎】
　　同病相怜同忧相捄惊翔之鸟相随而集濑下之水因复俱流胡马望北风而立越鷰向日而熙谁不爱其所近悲其所思者乎
　　乌鸢歌【二首呉越春秋曰越王将入呉与诸大夫别于浙江之上羣臣垂泣越王夫人顾乌鹊啄江渚之虾飞去复来因歌曰】　　　越王夫人
　　仰飞鸟兮乌鸢凌虚兮号翩集洲渚兮优恣啄虾矫翮兮云间任厥性兮徃还妾无罪兮负地有何辜兮谴天颿独兮西徃孰知返兮何年心惙惙兮若割泪兮双悬【还音旋】
　　彼飞鸟兮鸢乌已回翔兮翕苏心在专兮素虾何居食兮江湖徊复翔兮游飏去复返兮于乎始事君兮去家终我命兮君都终来遇兮何辜离我国兮去呉妻衣褐兮为婢夫去冕兮为奴岁遥遥兮难极寃悲痛兮心恻肠千结兮服膺于乎哀兮忘食愿我身兮如鸟身翺翔兮矫翼去我国兮心遥情愤惋兮谁识【风雅逸篇注曰呉越春秋作于后汉人所载事多不实此歌依托无疑】
　　采葛妇歌【呉越春秋曰越王自呉还国劳身苦心悬胆于户出入尝之知呉王好服之被体使国中男女入山采葛作黄丝之布以献之呉王乃増越之封赐羽毛之饰机杖诸侯之服越国大恱采葛之妇伤越王用心之苦乃作若之何诗曰】
　　采葛妇
　　葛不连蔓棻台台我君心苦命更之尝胆不苦甘如饴令我采葛以作丝女工织兮不敢迟弱于罗兮轻霏霏号絺素兮将献之越王悦兮忘罪除呉王欢兮飞尺书增封益地赐羽奇机杖茵蓐诸侯仪羣臣拜舞天颜舒我王何忧能不移【连一作延除叶鱼羁反书叶商之反舒叶同书】
　　若何歌【一作采葛妇歌】
　　尝胆不苦味若饴今我采葛以作丝
　　离别相去辞【呉越春秋曰越王伐呉国人各送其子弟于郊境之上作离别相去之辞】
　　跞躁摧长恧兮擢防驭殳所离不降兮以泄我王气苏三军一飞降兮所向皆殂一士判死兮而当百夫道祐有德兮呉卒自屠雪我王宿耻兮威振八都军伍难更兮势如貔防行行各努力兮于乎于乎
　　河梁歌【呉越春秋曰越勾践既灭呉霸诸侯号令于齐楚秦晋皆辅周室秦厉公不如命勾践乃选呉越将士西渡河以攻秦秦人惧自引咎越乃还军军人恱乐作河梁之诗曰】
　　渡河梁兮渡河梁举兵所伐攻秦王孟冬十月多雪霜隆寒道路诚难当陈兵未济秦师降诸侯怖惧皆恐惶声传海内威逺邦称伯穆桓齐楚庄天下安宁寿考长悲去归兮河无梁【降胡江反】
　　弹铗歌【三章　史记孟尝君传冯驩见孟尝君居传舎十日孟尝君问传舎长曰客何所为答曰冯先生甚贫惟有一剑耳又蒯缑弹其剑而歌曰云云孟尝君迁之幸舎食有鱼矣五日又问传舎长答曰客复弹剑而歌曰云云孟尝君迁之代舎五日孟尝君复问传舎长答曰先生又尝弹剑而歌曰云云于是孟尝君不恱】
　　田齐冯驩
　　长铗归来乎食无鱼【右一】
　　长铗归来乎出无车【右二】
　　长铗归来乎无以为家【右三】
　　杨朱歌【庄子杨朱之友曰季梁疾大渐其子环而泣之请医季梁谓杨朱曰汝奚不为我歌以晓之杨朱歌曰云云俄而季梁之疾自瘳】　杨朱
　　天其弗识人胡能觉匪祐自天弗孽由人我乎汝乎其弗知乎医乎巫乎其知之乎【识叶施灼反】
　　引声歌【古今乐録曰庄周者齐人也隠于山岳湣王遣使赍金百镒聘以相位周谢使
　　者去引声歌曰】　　　　　　　　庄周
　　天地之道近在胸臆呼噏精神以养九德渴不求饮饥不索食避世守道志洁如玉卿相之位难可直当岩岩之石幽而清凉枕块寝处乐在其央寒凉回固可以久长【玉叶鱼律反固一作周】
　　祠洛水歌【一作秦始皇歌古今乐录曰秦始皇祠洛水有黒头公从河中出呼始皇
　　曰来受天之寳乃与羣臣作歌】　　　　　秦始皇
　　洛阳之水其色苍苍祠祭大泽倐忽南临洛滨醊祷色连三光
　　古乐苑卷首
　　钦定四库全书
　　古乐苑卷一
　　明　梅鼎祚　编
　　郊庙歌辞
　　【乐记曰王者功成作乐治定制礼是以五帝殊时不相沿乐三王异世不相袭礼明其有损益也然自黄帝以来至于三代千有余年而其礼乐之备可以考而知者唯周而已周昊天有成命乃郊祀天地之乐歌也清庙祀太庙之乐歌也我将祀明堂之乐歌也载芟良耜借田社稷之乐歌也然则祭乐之有歌其来尚矣两汉巳后世有制作其所以用于郊庙朝廷以接神人之欢者其金石之响歌舞之容亦各因其功业治乱之所起而本其风俗之所由武帝时诏司马相如等造郊祀歌诗十九章五郊互奏之又作安世歌诗十七章荐之宗庙至明帝乃分乐为四品一曰大予乐典郊庙上陵之乐郊乐者易所谓先王以作乐崇德殷荐上帝宗庙乐者虞书所谓琴瑟以咏祖考来格诗云肃雍和鸣先祖是听也二曰雅颂乐典六宗社稷之乐社稷乐者诗所谓琴瑟击鼓以御田祖礼记曰乐施于金石越于音声用乎宗庙社稷事乎山川鬼神是也永平三年东平王苍造光武庙登歌一章称述功德而郊祀同用汉歌魏歌辞不见疑亦用汉辞也武帝始命杜防创定雅乐时有邓静尹商善训雅歌歌师尹胡能习宗庙郊祀之曲舞师冯肃服养晓知先代诸舞防总领之魏复先代古乐自防始也晋武受命百度草创泰始二年诏郊庙明堂礼乐权用魏仪遵周室肇称殷礼之义但使傅改其乐章而已永嘉之乱旧典不存贺循为太常始冇登歌食举之乐明帝太宁末又诏阮孚增益之至孝武太元之世郊祀遂不设乐宋文帝元嘉中南郊始设登歌庙舞犹阙乃诏顔延之造天地郊登歌三篇大抵依仿晋曲南齐梁陈初皆沿袭后更创制以为一代之典元魏宇文继有朔汉宣武已后雅好胡曲郊庙之乐徒有其名隋文平陈始获江左旧乐乃调五音为五夏二舞登歌房中等十四调宾祭用之唐髙祖受禅未遑改造乐府尚用前世旧文武德九年乃命祖孝孙脩定雅乐而梁陈尽呉楚之音周齐杂胡戎之伎于是斟酌南北考以古音作为唐乐】汉郊祀歌
　　【汉书礼乐志曰武帝定郊祀之礼祠太乙于甘泉就干位也祭后土于汾阴泽中方丘也乃立乐府采诗夜诵有赵代秦楚之讴以李延年为协律都尉多举司马相如等数十人造为诗赋畧论律吕以合八音之调作十九章之歌以正月上辛用亊廿泉圜丘使童男女七十人俱歌昬祠至明夜尝有神光如流星止集于祠坛天子自竹宫而望拜百官侍祠者数百人皆肃然动心焉其余巡狩福应之事不序郊庙是时河间献王献所集雅乐天子下太乐官常存肄之岁时以备数然不常御常御及郊庙皆非雅声今汉郊庙诗歌未有祖宗之亊八音调均又不协于钟律而内有掖庭材人外有上林乐府皆以郑声施于朝廷哀帝即位下诏罢乐府官郊祭乐及古兵法武乐在经非郑卫之乐者条奏别属他官丞相孔光大司空何武奏郊祭乐六十二人给祠南北郊宋书乐志曰汉武颇造新歌然不以光扬祖考崇述正德但多咏祭祀及祥瑞而巳今按其首练时日曰灵之来灵之至迎神也帝临五章歌五帝也泰元三章统颂天地而日出入言人命不能安固武帝愿乘黄之徕下如黄帝之升而仙也其后或纪瑞应或祝神厘赤蛟曰礼乐成灵将归则送神之曲也后代郊祀乐府多仿之大都本骚九歌招魂故其词幽深峻絶】
　　练时日
　　练时日侯有望焫膋萧延四方九重开灵之斿垂惠恩鸿祜休灵之车结云驾飞龙羽旄纷灵之下若风马左仓龙右白虎灵之来神哉沛先以雨般裔裔灵之至庆阴阴相放怫震澹心灵已坐五音饬虞至旦承灵亿牲茧栗粢盛香尊桂酒宾八乡灵安留吟青黄徧观此眺瑶堂众嫭并绰奇丽颜如荼兆逐靡被华文厠雾縠曳阿锡被珠玉侠嘉夜茝兰芳澹容与献嘉觞【般与班同放怫音昉弗侠与挟同】
　　帝临【张晏云此后土之歌也土数五故称数以五坤为母故称媪土色黄故称上黄刘攽云帝指武帝改服色尚黄数用五富媪者由汉以土德王也按青阳四歌则后土当在中坛张说是矣】
　　帝临中坛四方承宇绳绳意变备得其所清和六合制数以五海内安宁兴文匽武后土富媪昭明三光穆穆优游嘉服上黄【媪一云当作煴如作煴则坤母之说凿矣】
　　青阳【史记乐书曰春歌青阳夏歌朱明秋歌西颢冬歌冥四首汉书并云邹子乐】
　　青阳开动根荄以遂膏润并爱跂行毕逮霆声发荣壧处顷听枯槀复产乃成厥命众庶熙熙施及夭胎羣生啿啿惟春之祺【顷读如倾啿音湛】
　　朱明
　　朱明盛长旉与万物桐生茂豫靡有所诎敷华就实既阜既昌登成甫田百鬼迪尝广大建祀肃雍不忘神若宥之传世无疆【顔师古云桐读为通刘攽云桐幼穉也】
　　西颢
　　西颢沆砀秋气肃杀含秀垂颖续旧不废奸伪不萌祅孽伏息隅辟越逺四貉咸服既畏兹威惟慕纯德附而不骄正心翊翊【废叶音发】
　　冥
　　冥陵阴蛰虫葢臧屮木零落抵冬降霜易乱除邪革正易俗兆民反本抱素怀朴条理信义望礼五岳籍敛之时掩收嘉谷
　　惟泰元【汉书礼乐志曰建始元年丞相匡衡奏罢鸾路龙鳞更定诗曰涓选休成】
　　惟泰元尊媪神蕃厘经纬天地作成四时精建日月星辰度理阴阳五行周而复始云风靁电降甘露雨百姓蕃滋咸循厥绪继统共勤顺皇之德鸾路龙鳞罔不肸饬嘉笾列陈庶防宴享灭除凶灾烈腾八荒钟鼔竽笙云舞翔翔招揺灵旗九夷宾将【厘读如僖共读如恭享叶音乡】
　　天地【匡衡奏罢黻绣周张更定诗曰肃若旧典】
　　天地并况惟予有慕爰熙紫坛思求厥路恭承禋祀緼豫为纷黻绣周张承神至尊千童罗舞成八溢合好效欢虞泰一九歌毕奏斐然殊鸣琴竽瑟会轩朱璆磬金鼔灵其有喜百官济济各敬厥事盛牲实爼进闻膏神奄留临须揺长丽前掞光耀明寒暑不忒况皇章展诗应律琄玉鸣含宫吐激徴清发梁扬羽申以商造兹新音永久长声气逺调凤鸟鴹神夕奄虞葢孔享【溢与佾同轩朱即朱轩鴹古翔字明章以后叶音】
　　日出入
　　日出入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下天马【汉书武帝纪曰元鼎四年秋马生渥洼水中作天马之歌礼乐志作元狩三年李棐曰南阳新野有暴利长武帝时遭刑屯田炖煌界数于渥洼水旁见羣野马中冇竒者与凡马异来饮此水利长先作土偶持勒靽于水旁马玩习久之代土偶持勒靽收得献之欲神异之云从水中出也太初四年春贰师将军李广利斩大宛王首获汗血马来作西极天马之歌西域传曰大宛国多善马马汗血言其先天马子也应劭曰大宛有天马种蹏蹋石汗血蹋石者谓蹋石而有迹言其蹏坚利汗血者谓汗从前肩髆出如血号一日千里也张骞传曰汉武帝初发书易曰神马当从西北来得乌孙马好名曰天马及得宛马汗血益壮更名乌孙马曰西域马宛马曰天马云史记乐书别有二歌与此小异今载于后】
　　太一况天马下霑赤汗沫流赭志俶傥精权奇籋浮云晻上驰体容与迣万里今安匹龙为友【天马歌　籋音蹑迣音逝古迾字师古云迣与厉同】
　　天马徕从西极涉流沙九夷服天马徕出泉水虎脊两化为鬼天马徕歴无草径千里循东道天马徕执徐时将揺举谁与期天马徕开逺门竦予身逝昆仑天马徕龙之媒游阊阖观玉台【西极天马歌　应劭云辰曰执徐言得天马时岁在辰也】
　　天门
　　天门开詄荡荡穆并骋以临飨光夜烛德信着灵寖平而鸿长生豫大朱涂广夷石为堂饰玉梢以舞歌体招揺若永望星留俞塞陨光照紫幄珠熉黄幡比翄回集贰双飞常羊月穆穆以金波日华燿以宣明假清风轧忽激长至重觞神裵徊若留放殣冀亲以肆章函防祉福常若期寂漻上天知厥时泛泛滇滇从髙斿殷勤此路胪所求佻正嘉吉以昌休嘉砰隠溢四方专精厉意逝九阂纷云六幕浮大海【詄读如迭殣音觐阂叶音改】
　　景星【一曰宝鼎歌汉书武帝纪曰元鼎四年夏六月得宝鼎后土祠旁作宝鼎之歌礼乐志曰景星元鼎五年得鼎汾阴作】
　　景星显见信星彪列象载昭庭日亲以察参侔开阖爰推本纪汾脽出鼎皇祜元始五音六律依韦响昭杂变并会雅声逺姚空桑琴瑟结信成四兴递代八风生殷殷钟石羽籥鸣河龙供鲤醇牺牲百味防酒布兰生泰尊柘浆析朝酲微感心攸通修名周流常羊思所并穰穰复正直徃寗冯蠵切和疏写平上天布施后土成穰穰丰年四时荣【脽音谁寗叶音宁】
　　齐房【一曰芝房歌汉书武帝纪曰元封二年夏六月甘泉宫内中产芝九茎连叶作芝房之歌故诏书曰上帝溥临不异下房赐朕休是也礼乐志曰齐房元封二年芝生甘泉齐房作古辞别有灵芝歌一首载后】
　　齐房产草九茎连叶宫童效异披图按谍气之精回复此都蔓蔓日茂芝成灵华
　　后皇
　　后皇嘉坛立黄服物发冀州兆防祉福沇沇四塞徦狄合处经营万亿咸遂厥宇【沇音兖徦即遐】
　　华
　　华固灵根神之斿过天门上千乘敦昆仑神之出排玉房周流杂拔兰堂神之行旌容容骑沓沓般傱傱神之徕泛翊翊甘露降庆云集神之揄临坛宇九疑宾防龙舞神安坐鴹吉时共翊翊合所思神嘉虞申贰觞福滂洋迈延长沛施祐汾之阿扬金光横泰河莽若云增扬波徧胪驩腾天歌【敦读如屯】
　　五神
　　五神相包四邻土地广扬浮云扢嘉坛椒兰芳璧玉精垂华光益亿年美始兴交于神若有承广宣延咸毕觞灵舆位偃蹇骧卉汨胪析奚遗淫渌泽然归
　　朝陇首【一曰白麟歌汉书武帝纪曰元狩元年冬十月行幸雍获白麟作】
　　朝陇首览西垠靁电尞获白麟爰五止显黄德图匈虐熏鬻殛辟流离抑不详賔百僚山河飨掩回辕鬗长驰腾雨师洒路陂流星陨感惟风籋归云抚怀心【尞古燎字】象载瑜【一曰赤雁歌汉书礼乐志曰太始三年行幸东海获赤鴈作】
　　象载瑜白集西食甘露饮荣泉赤鴈集六纷员殊翁杂五采文神所见施祉福登蓬莱结无极【西叶音先】
　　赤蛟
　　赤蛟绥黄华葢露夜零昼晻濭百君礼六龙位勺椒浆灵已醉灵既享锡吉祥芒芒极降嘉觞灵殷殷烂扬光延寿命永未央杳冥冥塞六合泽汪濊辑万国灵禗禗象舆轙票然逝旗逶蛇礼乐成灵将归托德长无衰太一歌【史记乐书曰武帝得神马渥洼水中次以为太一之歌后伐大宛得千里马马名蒲梢次作以为歌中尉汲黯进曰凡王者作乐上以承祖宗下以化兆民今陛下得马诗以为歌协于宗庙先帝百姓岂能知其音邪上黙然不说】
　　太一贡兮天马下霑赤汗兮沫流赭骋容与兮跇万里今安匹兮龙与友
　　蒲梢歌
　　天马徕兮从西极经万里兮归有德承灵威兮降外国涉流沙兮四夷服
　　灵芝歌【太平御览作班固郊祀灵芝歌】　　　古辞
　　因露寝兮产灵芝象三德兮瑞应图延寿命兮光此都配上帝兮象太微参日月兮扬光辉【瑞应一作应瑞】













　　古乐苑巻一
　　钦定四库全书
　　古乐苑卷二
　　明　梅鼎祚　编
　　郊庙歌辞【郊祀晋　宋　齐】
　　晋郊祀歌
　　【晋书乐志曰汉自东京大乱絶无金石之乐乐章亡缺不可复知及魏武平荆州获汉雅乐郎河南杜防能识旧法以为军谋祭酒使创定雅乐时又冇散骑侍郎邓静尹商善训雅乐歌师尹胡能歌宗庙郊祀之曲舞师冯肃服养晓知先代诸舞防悉总领之逺详经籍近采故亊考防古乐始设轩悬钟磬而黄初中柴玉左延年之徒复以新声被宠改其声韵及武帝受命之初百度草创泰始二年诏郊祀明堂礼乐权用魏仪遵周室肇称殷礼之义但改乐章而已使傅为之辞云宋书乐志曰晋氏泰始之初傅作晋郊庙歌诗三十二篇又建平王宏议宋及东晋太祝惟送神而不迎神或云庙以居神恒如在也不应有郊送之亊傅有迎神送神歌辞明江左不迎非旧典也】
　　天地五郊夕牲歌　　　　　傅【下同五篇】
　　天命有晋穆穆明明我其夙夜只事上灵常于时假迄用有成于牡进夕其牲崇德作乐神只是听【有晋书作其】
　　迎送神歌
　　宣文蒸哉日靖四方永言保之夙夜匪康光天之命上帝是皇嘉乐殷灵祚景祥神只降假享福无疆
　　飨神歌
　　天祚有晋其命维新受终于魏奄有兆民燕及皇天怀柔百神不显遗烈之德之纯享其牡式用肇禋神只来格福禄是臻【兆晋书作黎】
　　时迈其犹昊天子之祐享有晋兆民戴之畏天之威敬授民时丕显丕承于犹绎思皇极斯建庶绩咸煕庶几夙夜惟晋之祺【民晋书作庶民晋书作人】
　　宣文惟后克配彼天抚宁四海保有康年于乎缉煕肆用靖民爰立典制爰修礼纪作民之极莫资匪始克昌厥后永言保之
　　前所作天地郊明堂夕牲歌　傅【下同五篇】
　　皇矣有晋时迈其德受终于天光济万国万国既光神定厥祥防于郊祀只事上皇只事上皇百禄是臻巍巍祖考克配彼天嘉牲匪歆德馨惟飨受天之祚神和四畅【禄晋书作福祚晋书作祐神和四畅晋书作神化四方】
　　降神歌
　　于赫大晋膺天景祥二帝迈德宣兹重光我皇受命奄有万方郊祀配享礼乐孔章神只嘉飨祖考是皇克昌厥后保祚无疆
　　天郊飨神歌
　　整泰坛祀皇神精气感百灵賔蕰朱火燎芳薪紫烟游冠青云神之体靡象形旷无方幽以清神之来光景照听无闻视无兆神之至举歆歆灵爽协动余心神之坐同欢娯泽云翔化风舒嘉乐奏文中声八音谐神是听咸洁齐并芬芳烹牲牷享玉觞神恱飨防禋祀祐大晋降繁祉胙京邑行四海保天年穷地纪【祀晋书作礼逰作起牲牷作牷牲胙作作行作广】
　　地郊飨神歌【初学记载一首注后】
　　整泰坼竢皇只众神感羣灵仪阴祀设吉礼施夜将极时未移只之体无形象潜泰幽洞忽荒只之出薆若有灵无逺天下母只之来遗光景昭若存终冥冥只之至举欣欣舞象德歌成文只之坐同欢豫泽雨施化云布乐八变声教敷物咸亨只是娯齐既洁侍者肃玉觞进咸穆穆享嘉豢歆德馨胙有晋暨羣生溢九壤格天庭保万寿延亿龄
　　明堂飨神歌
　　经始明堂享祀匪懈于皇烈考光配上帝赫赫上帝既髙既崇圣考是配明德显融率土敬职万方来祭常于时假保胙永世
　　宋郊祀歌
　　【宋书乐志曰文帝元嘉十八年九月有司奏二郊宜奏登歌二十二年南郊始设登歌诏御史中丞顔延之造歌诗庙乐尚阙孝建二年九月有司奏前殿中曹郎荀万秋议谓郊庙宜设备乐竟陵王诞等五十一人并同万秋议丹阳尹顔竣以郊祀有乐未见明证建平王宏以万秋谓郊宜有乐亊有典据时众议并同宏祠南郊迎神奏肆夏皇帝初登坛奏登歌初献奏凯容宣烈之舞送神奏肆夏祠庙迎神奏肆夏皇帝入庙门奏永至皇帝诣东壁奏登歌初献奏凯容宣烈之舞终献奏永安送神奏肆夏诏可】
　　夕牲歌　　　　　　　　　颜延之【下同】
　　夤威宝命严恭帝祖表海炳岱系唐胄楚灵鉴濬文民属叡武奄受敷锡宅中拓宇亘地称皇罄天作主月竁来賔日际奉土开元首正礼交乐举六典聫事九官列序有牲在涤有洁在俎以王衷以答神祜【表海炳岱一作炳海表岱】
　　迎送神歌
　　维圣飨帝维孝飨亲皇乎备矣有事上春礼行宗祀敬达郊禋金枝中树广乐四陈陟配在京降德在民奔精照夜髙燎炀晨阴明浮烁沉荣深沦告成大报受厘元神月御按节星驱扶轮遥舆逺驾曜曜振振【飨郭本作养驾郭本作举】
　　飨神歌
　　营泰畤定天衷思心睿谋筮从建表蕝设郊宫田烛置爟火通歴元旬律首吉饰紫坛坎列室中星兆六宗秩干宇宴地区谧大孝昭祭礼供牲日展盛自躬具陈器备礼容形儛缀被歌钟望帝阍耸神跸灵之来辰光溢洁粢酌娯太一明辉夜华晳日祼既始献又终烟芗鬯报清穹飨宋德胙王功休命永福履充
　　明堂歌
　　【南齐书乐志曰明堂祠五帝汉郊祀歌皆四言宋孝武使谢庄造辞庄依五行数木用三火用七土用五金用九水用六按洪范五行一水二火三木四金五土月令木八火七土五金九水六蔡邕云东方木三土五故八南方火二土五故七西方金四土五故九北方水一土五故六又纳音数一言上三言火五言水七言金九言木若依洪范木数用三则应水一火二金四也若依月令金九水六则应木八火七也当以洪范一二之数言不成文故有取舍而使两义并违未详以数立文为何依据】
　　迎神歌【宋书乐志曰迎送神歌依汉郊祀三言四句一转韵】
　　谢庄【下同】
　　地纽谧干枢回华葢动紫防开旌蔽日车若云驾六气乗絪緼晔帝京辉天邑圣祖降五灵集构瑶戺耸珠帘汉拂幌月栖檐舞缀畅钟石融驻飞景郁行风懋粢盛洁牲牷百礼肃羣司防皇德逺大孝昌贯九幽洞三光神之安解玉銮景福至万防欢【气郭本作龙】
　　登歌【旧四言诗】
　　雍台辨朔泽宫练辰洁火夕照明水朝陈六瑚贲室八羽华庭昭事先圣怀濡上灵肆夏戒敬升歌发德永固鸿基以绥万国【辰郭本作服误】
　　歌太祖文皇帝【依周颂体齐书乐志曰周颂我将祀文王言皆四其一句五一句七庄歌太祖亦无定句】
　　维天为大维圣祖是则辰居万防缀旒下国内灵八辅外光四瀛蒿宫仰葢日馆希旌复殿留景重檐结风刮楹接纬达向承虹设业设簴在王庭肇禋祀克配乎灵我将我享维孟之春以孝以敬以立我烝民
　　歌青帝【三言依木数】
　　参映夕驷照晨灵乘震司青春鴈将向桐始蕤柔风舞暄光迟萌动达万品新润无际泽无垠
　　歌赤帝【七言依火数】
　　龙精初见大火中朱光北至圭景同帝在在离寔司衡水雨方降木槿荣庶物盛长殷殷阜恩覃四冥被九有
　　歌黄帝【五言依土数】
　　履艮宅中防司绳御四方裁化遍寒燠布政周炎凉景丽条可结霜明冰可折凯风扇朱辰白云流素节分至乘结晷啓闭集恒度帝运缉万有皇灵澄国步【御一作总结一作泾】
　　歌白帝【九言依金数】
　　百川如镜天地爽且明云冲气举德盛在素精木叶初下洞庭始扬波夜光彻地翻霜照悬河庶类收成岁功行欲宁浃地奉渥罄宇承秋灵【秋一作帝】
　　歌黑帝【六言依水数】
　　岁月既晏方驰灵乘坎德司规云合晦鸟路白云繁亘天涯雷在地时未光饰国典闭关梁四节遍万物殿福九域祚八乡晨晷促夕漏延太隂极微阳宣鹊将巢氷已鲜气濡水风动泉【鸟一作归云一作雪】
　　送神歌【依汉郊祀送神亦三言即赤蛟也】
　　蕴礼容余乐度灵方留景欲暮开九重肃五达凤参差龙已沫云既动河既梁万里照四空香神之车归清都璇庭寂玉殿虚睿化凝孝风炽顾灵心结皇恩
　　齐南郊乐歌辞
　　【南齐书乐志曰武帝建元二年有司奏郊庙雅乐歌辞旧使学士博士撰搜简采用请勑外凡义学者普令制立参议太庙登歌宜用司徒褚渊余悉用黄门郎谢超宗辞超宗所撰多删顔延之谢庄辞以为新曲备改乐名永明二年太子步兵校尉伏曼容上表宜集英儒删纂雅乐诏付外详竟不行永明二年又诏王俭造太庙二室及郊配辞隋书乐志曰梁天监初北中郎司马何佟之上言按周礼王出入则奏王夏尸出入则奏肆夏牲出入则奏昭夏今乐府之夏唯变王夏为皇夏葢缘秦汉巳来称皇故也而齐氏仍宋仪注迎神奏昭夏皇帝出入奏永至牲出入更奏引牲之乐其为舛谬莫斯之甚又曰陈文帝天嘉五年诏尚书左丞刘平仪曹郎张崔定南北郊及明堂仪注改所用齐乐以韶为名余详志中】
　　肃咸乐【羣臣出入奏】　　　　谢超宗【下同】
　　夤承宝命严恭帝绪奄受敷锡升中拓宇亘地称皇罄天作主月域来賔日际奉土开元首正礼交乐举六典聨事九官列序【顔延之夕牲歌删定此下除四句皆顔辞】
　　引牲乐【牲出入奏】
　　皇乎敬矣恭事上灵昭教国祀肃肃明明有牲在涤有洁在俎以荐王衷以答神祜陟配在京降德在民奔精望夜髙燎伫晨【顔延之夕牲歌合迎送神歌删定】
　　嘉乐【荐豆呈毛血奏】
　　我恭我享惟孟之春以孝以敬立我烝民青坛奄霭翠幙端凝嘉俎重荐兼籍再升设业设簴展容王庭肇禋配祀克对上霛【谢庄歌太祖辞増损右夕牲歌并重奏】
　　昭夏乐【迎神奏】
　　惟圣飨帝惟孝飨亲礼行宗祀敬达郊禋金枝中树广乐四陈月御案节星驱扶轮遥舆逺驾曜曜振振告成大报受厘元神【延之迎送神歌删定】
　　永至乐【皇帝入坛东门奏】
　　紫坛望灵翠幙伫神率天奉防罄地来賔神贶并介泯只合祉恭昭鉴享肃光孝祀威蔼四灵洞曜三光皇德全被大礼流昌
　　登歌【皇帝升坛奏】
　　报惟事天祭实尊灵史正嘉兆神宅崇祯五畤昭鬯六宗彛序介丘望尘皇轩肃举
　　文德宣烈乐【皇帝初献奏】
　　营泰畤定天衷思心绪谋筮从田烛置爟火通大孝昭国礼融【延之飨神歌删定】
　　武帝宣烈乐【次奏】
　　功烛上宙德耀中天风移九域礼饰八埏四灵晨炳五纬宵明膺厯缔运道茂前声
　　髙德宣烈乐【太祖髙皇帝配飨奏此章永明二年造尚书令王俭辞】
　　王俭
　　飨帝严亲则天光大舄奕前古荣镜无外日月宣华卿云流霭五汉同休六幽咸泰
　　嘉胙乐【皇帝饮福酒奏】　　　谢超宗【下同】
　　鬯嘉礼承休锡盛德符景纬昌华应帝防圣蔼耀昌基融祉晖世歴声正涵月轨书文腾日迹宝瑞昭神图灵贶流瑞液我皇崇晖祚重芬冠徃籍【腾一作同】
　　昭夏乐【送神奏】
　　荐飨洽礼乐该神娯展辰斾回洞云路拂琁阶紫雰霭青霄开睠皇都顾玉台留昌德结圣怀
　　昭逺乐【皇帝就燎位奏】
　　天以德降帝以礼报牲尊俯陈柴币仰燎事展司采敬达瑄芗烟防青昊震飏紫塲陈馨示防肃志宗禋礼非物备福唯诚陈
　　休成乐【皇帝还便殿奏】
　　昭事上祀飨荐具陈回銮转翠拂景翔宸缀悬敷畅钟石昭融羽炫深晷籥曀行风肆序辍度肃礼停文四金耸卫六驭齐轮
　　附
　　【江淹造三章正史及本集郭氏乐府并不载按齐永明初尝诏淹造借田歌且齐郊祀有宣烈之乐梁乐无是诗纪云未详所用今按辞中荐通苍只殷崇配天之语为南郊近是】
　　牲出入歌辞【并见初学记】　　　　江淹【下同】
　　祝详史具礼备乐荐有牲在陈有鼔在县腾烛象星奔水类电郊燎夙戒駜彼椉駽以伺质明以伸神晏
　　荐豆呈毛血歌辞
　　时恭时祀有物有则伊我上圣实抱明德牺象交陈郁樽四塞黍惟嘉谷酒惟黙荐通苍只庆覃黎黑愿灵之降祚家祐国
　　奏宣烈之乐歌辞
　　殷崇配天周尊明祀瑞合汾阴庆同泰畤青幕云舒丹殿霞起二曜惟新五精告始于以飨之景福是履
　　北郊乐歌
　　【南齐书乐志曰按周颂昊天有成命郊祀天地也是则周汉以来祭天地皆同辞矣宋顔延之飨地神辞一篇余与南郊同齐北郊羣臣入奏肃咸牲入奏引牲荐豆呈毛血奏嘉荐皇帝入坛东门奏永至饮福酒奏嘉胙还便殿奏休成辞并与南郊同迎送神昭夏登歌异隋书乐志曰陈初武帝诏求宋齐故亊太常卿周宏让奏曰齐氏承宋咸用元徽旧式宗祀朝飨奏乐俱同唯北郊之礼颇有增益皇帝入壝门奏永至饮福酒奏嘉胙太尉亚献奏凯容埋牲奏隷幽帝还便殿奏休成众官并出奏肃成此乃元防所阙永明六年之所加也唯送神之乐宋孝建二年秋起居注云奏肆夏永明中改奏昭夏帝遂依之】
　　昭夏乐【迎地神奏】　　　　　谢超宗【下同】
　　诏礼崇营敬飨畤灵正丹帷月肃紫墀展荐登华风县凝锵神惟戾止郁葆遥庄昭望岁芬环游辰太穆哉尚礼横光秉蔼
　　登歌【皇帝升坛奏】
　　伫灵敬享禋肃彛文县动声仪荐洁牲芬阴只以贶昭祀式庆九服熙度六农祥正
　　地德凯容歌【初献】
　　缮方丘端国阴掩珪晷仰灵心诏源委遍丘林礼献物乐荐音【顔延之辞删定】
　　昭德凯容乐【皇帝次奏】
　　庆图濬邈蕴祥秘瑶伣天炳月嫔光紫霄邦化灵懋阃则风调俪德方仪徽载以昭
　　昭夏乐【送神奏】
　　荐神升享序楙淹玉俎停金奏宝斾转旒驾旋溢素景郁紫躔灵心顾留宸睠洽外瀛瑞中县
　　隶幽乐【瘗埋奏】
　　后皇嘉庆定只畤承帝休圗只敷灵祉篚幂周序轩朱凝会牲币芬坛精明伫葢调川瑞昌警岳祥泰
　　明堂乐歌
　　【南齐书乐志曰武帝建元初诏黄门郎谢超宗造明堂夕牲等歌并采用庄辞并建元永明中奏其凯容宣烈乐嘉胙乐太庙同用】
　　肃咸乐【賔出入奏二首】　　　　　谢超宗【下同】
　　彛承孝典恭事严圣浃天奉賮罄壤齐庆司仪具序羽容夙章芬枝扬烈黼构周张助宝奠轩酎珍充庭璆县凝防琄朱伫声先期选礼肃若有承祗对灵祉皇庆昭膺
　　尊事威仪辉容昭序迅恭明神洁盛牲俎肃肃严宫蔼蔼崇基皇灵降止百祗具司戒成望夜端烈承朝依微昭旦物色轻宵【并宋殷淡章圣庙肃咸乐末除四句南齐书未注明】
　　引牲乐【牲出入】
　　惟诚洁飨惟孝尊灵敬芳黍稷敬涤牺牲骍茧在豢载溢载丰以承宗祀以肃皇衷萧芳四举华火周传神鉴孔昭嘉足参牷【宋殷淡章圣庙引神乐】
　　嘉荐乐【荐豆呈毛血奏二首】
　　肇禋戒祀礼容咸举六典饰文九司炤序牲柔既昭牺刚既陈恭涤惟清敬事惟神加笾再御兼俎重荐节动轩越声流金县
　　奕奕閟幄亹亹严闱洁诚夕鉴端服晨晖圣灵戾止翊我皇则上绥四防下洋万国永言孝飨孝飨有容傧僚赞列肃肃雍雍【并宋殷淡章圣庙嘉荐乐】
　　昭夏乐【迎神奏】
　　地纽谧干枢回华葢动紫微开旌蔽日车若云驾六龙椉烟煴帝景燿天邑圣祖降五云集懋粢盛洁牲牷百礼肃羣司防皇德逺大孝昌贯九幽洞三光神之安解玉銮景福至万防欢【删谢庄辞】
　　登歌【皇帝升明堂奏】
　　雍台辨朔泽宫选辰洁火夕炤明水朝陈六瑚贲室八羽华庭昭事先圣怀濡上灵肆夏式敬升歌发德永固洪基以绥万国【并谢庄辞】
　　凯容宣烈乐【初献奏】
　　酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵案衞三只解途翠葢耀澄罼帟凝晨玉镳息节金辂怀音式诚达孝底心肃感追慿皇鉴思承渊范神锡懋祉四纬昭明仰福帝徽俯齐庶生【殷淡辞式一作戒】
　　青帝歌
　　参映夕驷昭晨灵椉震司青春雁将向桐始蕤和风舞暄光迟萌动达万品亲润无际泽无垠【谢庄辞改柔为和】
　　赤帝歌
　　龙精初见大火中朱光北至圭景同帝在在离寔司衡雨水方降木槿荣庶物盛长咸殷阜恩泽四溟被九有【谢庄辞改恩厚四句】
　　黄帝歌
　　履艮宅中宇司绳总四方裁化徧寒燠布政司炎凉至分椉经晷闭集恒度帝晖缉万有皇灵澄国步【谢庄辞删中四句】
　　白帝歌
　　百川若镜天地爽且明云冲气举盛德在素精庶类收成岁功行欲宁浃地奉渥罄宇承帝灵【谢庄辞删中四句】
　　黑帝歌
　　岁既暮日方驰灵椉坎德司规云合晦鸟蹊白雪繁亘天涯晨晷促夕漏延太阴极防阳宣【删谢庄辞】
　　嘉胙乐【还东壁受福酒奏大席同用】
　　礼荐洽福胙昌圣皇膺嘉祐帝业凝休祥居极椉景运宅德瑞中王澄明临四奥精华延八乡洞海同声憓澈宇丽干光灵庆纒世祉鸿烈永无疆
　　昭夏乐【送神奏】
　　蕴礼容余乐度灵方留景欲暮开九重肃五达凤参差龙巳沫云既动河既梁万里照四空香神之车归青都琁庭寂玉殿虚鸿化凝孝风炽顾灵心结皇思鸿庆遐鬯嘉荐令芳翊帝明德永祚深光【谢庄辞末増四句】
　　雩祭乐歌
　　【南齐书乐志曰建武二年雩祭明堂谢朓造辞一依谢庄唯世祖四言】
　　迎神歌【依汉郊祀歌三言宋明堂迎神八解】　　谢朓【下同】
　　清明畅礼乐新候龙景练贞辰【一解】阳律亢阴晷伏耕下土荐穜稑【二解】宸仪警王度干嗟云汉望昊天【三解】张盛乐奏云儛集五精延帝祖【四解】雩有讽禜有秩膋鬯芬圭瓒毖【五解】灵之来帝阍开车煜燿吹徘徊【六解】停龙轙徧观此冻雨飞祥云靡【七解】坛可临奠可歆对甿祉鉴皇心【八解】
　　歌世祖武皇帝【依庙歌四言以下一各分解】
　　濬哲维祖长发其武帝出自震重光御防七德攸宣九畴咸叙静难荆衡凝威蠡浦昧旦丕承夕惕刑政化壹车书德馨粢盛昭星夜景非云晓庆衢室成阴璧水如镜礼充玉帛乐被匏弦于铄在咏陟配于天自宫徂兆靡爱牲牷我将我享永祚无疆【衡一作舒匏一作管】
　　歌青帝【木生数三】
　　营翼日鸟殷宵凝冰泮蛰昭景阳阳风习习女夷歌东皇集奠春酒秉青圭命田祖渥羣黎
　　歌赤帝【火成数七】
　　惟此夏德德恢台两龙在御炎精来火星方中南讹秩靡草云黄含桃实族云蓊郁温风扇兴雨祁祁黍苗徧
　　歌黄帝【土成数五】
　　禀火自髙明毓金挺刚克凉燠资成化羣芳载厚德阳季勾萌达炎徂溽暑融商暮百工止岁极凌阴冲泉流疏巳清原隰甸已平咸言祚惟亿敦民保髙京
　　歌白帝【金成数九】
　　帝说于兑执矩固司藏百川收潦精景应徂商嘉树离披榆关命賔鸟夜月如霜秋风方嫋嫋商阴肃杀万宝咸巳遒劳哉望岁塲功兾可收【徂商集作金方秋作金】
　　歌黑帝【水成数六】
　　白日短夜深招揺转移太阴霜钟鸣冥陵起星回天月穷纪听严风来不息望云黝无色曾冰冽积羽幽飞雪至天山侧关梁闭方不巡合国吹飨蜡賔统微阳究终始百礼洽万祚臻
　　送神歌【三言】
　　敬如在礼将周神之驾不少留蹑龙镳转金葢纷上驰云之外警七曜诏八神排阊阖渡天津有渰兴肤寸积雨冥冥又终夕俾栖粮维万箱皇情畅景命昌
　　籍田乐歌
　　【南齐书乐志曰汉章帝元和元年武司马班固奏用商颂载芟祠先农晋傅作祀先农先蚕夕牲歌诗一篇八句迎送神一篇飨社稷先农先圣先蚕歌诗三篇前一篇十二句中一篇十六句后一篇十二句辞皆叙田农事胡道安先农飨神诗一篇并八句乐府相传旧歌三章永明四年籍田诏骁骑将军江淹造籍田歌淹制二章不依胡传世祖口勑付太乐歌之】
　　祀先农迎送神升歌　　　　江淹【下同】
　　羽銮从动金驾时游教腾义镜乐缀礼修率先丹耦躬遵绿畴灵之圣之岁殷泽柔
　　飨神歌
　　琼斚既饰绣簋以陈方燮嘉种永毓宵民











　　古乐苑巻二
　　钦定四库全书
　　古乐苑巻三
　　明　梅鼎祚　编
　　郊庙歌辞【郊祀梁　北齐　北周　隋】
　　梁雅乐歌
　　【隋书乐志曰梁初郊禋宗庙及三朝之乐并用宋齐元徽永明仪注唯改嘉祚为永祚又去永至之乐何佟之周舍议按周礼王出入奏王夏大祭祀与朝会同而汉制皇帝在庙奏永至朝会别奏皇夏二乐有异于礼为乖乃除永至还用皇夏及武帝定国乐并以雅为称取诗序云言天下之事形四方之风谓之雅雅止乎十二则天数也乃至阶步之乐増撤食之雅焉其辞并沈约所制普通中荐蔬之后改诸雅歌勑萧子云制辞既无牲牢遂省涤雅牷雅云南史曰梁初郊庙未革牲牷乐辞皆沈约撰至是承用子云启宜改之勑答曰此是主者守株宜急改也仍使子云撰定勅曰郊庙歌辞应须典诰大语不得杂用子史文章浅言而沈约所撰亦多舛谬子云作成勑并施用隋书乐志曰梁天监初时议又以为周礼云若乐六变天神皆降神居上去还怳忽降则自至迎则无所可改迎为降而送依前式又周礼云若乐八变则地祗皆出可得而礼地宜依旧为迎神从之】
　　皇雅【三曲五言皇帝出入奏隋书乐志曰宋孝建起居注奏永至至是改为皇雅取诗皇
　　矣上帝临下有赫也二郊太庙同用】　　　　沈约【下同十一首】
　　帝德实广运车书靡不宾执瑁朝羣后垂旒御百神八荒重译至万国婉来亲
　　华盖拂紫微勾陈绕太一容裔被缇组参差罗罕毕星回昭以烂天行徐且谧
　　清跸朝万防端冕临正阳青絇黄金繶衮衣文绣裳既散华虫采复流日月光
　　涤雅【一曲四言牲出入宋元徽仪注奏引牲至是改为涤雅取礼记帝牛必在涤三月也二郊明堂太庙同用】
　　将修盛礼其仪孔炽有腯斯牲国门是置不黎不痼靡諐靡忌呈肌献体永言昭事俯休皇德仰绥灵志百福具膺嘉祥允洎骏奔伊在庆覃遐嗣
　　牷雅【一曲四言荐毛血宋元徽三年仪注奏嘉荐至是改为牷雅取春秋左氏传牲牷肥腯也二郊明堂太庙同用】
　　反本兴敬复古昭诚礼容宿设祀事孔明华俎待献崇碑丽牲充哉茧握肃矣簪缨其膋既启我豆既盈庖丁游刃葛卢验声多祉攸集景福来并
　　諴雅【一曲三言南郊降神用宋元徽仪注奏昭夏至是改为諴雅取尚书至諴感神也】
　　怀忽慌瞻浩荡尽诚洁致防想出杳冥降无象皇情肃具僚仰人礼盛神途敞僾明灵申敬享感苍极洞象
　　諴雅【一曲三言北郊迎神用】
　　地德溥昆丘峻扬羽翟鼔应出尊只展诚信招海渎罗岳镇惟福祉咸昭晋
　　諴雅【一曲四言南北郊明堂太庙送神同用】
　　我有明德馨非稷黍牲玉孔备嘉荐惟旅金悬宿设和乐具举礼达幽明敬行尊俎鼔钟云送遐福是与献雅【一曲四言皇帝饮福酒宋元徽仪注奏嘉祚梁初改为永祚至是改为献雅取礼记祭统尸饮五洗玉爵献卿今之福酒亦古献之义也二郊明堂同用】
　　神宫肃肃天仪穆穆礼献既同膺兹厘福我有馨明无愧史祝
　　禋雅【一曲四言就燎位用宋元徽仪注奏昭逺就埋位齐永明仪注奏隶幽至是燎埋俱奏禋雅取周礼大宗伯以禋祀祀昊天上帝也】
　　紫宫昭焕太一微降临下土尊髙上天载陈珪币式备牲牷云箛清引栒簴髙悬俯昭象物仰致髙烟肃彼灵祉咸达皇防
　　禋雅【一曲四言就埋用】
　　盛乐斯举协征调宫灵飨庆洽祉积化融八变有序三献已终坎牲瘗玉酬德报功振垂成吕投壤生风道无虚致事由感通于皇盛烈比祚华嵩
　　二郊登歌
　　【隋书乐志曰大戴云清庙之歌悬一磬而尚搏拊在汉之世独有登歌近代巳来始用丝竹旧三朝设乐皆有登歌梁武以为登歌者颂祖宗功业非元日所奏于是去之后以其说非通复用于嘉庆梁二郊宗庙皇帝初献及明堂徧歌五帝德并奏登歌又曰南郊舞奏黄钟取阳始化也北郊舞奏林钟取阴始化也明堂宗庙所尚者惟蕤賔是为敬之名复有阴主之义故同奏焉其南北郊明堂宗庙之礼加有登歌】
　　南郊登歌【二曲三言皇帝初献奏】　　　沈约
　　暾既明礼告成惟圣祖主上灵爵巳献罍又盈息羽籥展歌声僾如在结皇情
　　礼容盛尊俎列酒陈陶匏设献清防致防洁工既升乐巳阕降苍昊垂芳烈
　　北郊登歌【二曲四言皇帝初献奏】　　　沈约
　　方坛既埳地只已出盛典弗諐羣望咸秩乃升乃献敬成礼卒灵降无兆神飨载谧允矣嘉祚其升如日至哉坤元实惟厚载躬兹奠飨诚交显晦或升或降揺珠动佩德表成物庆流皇代神嘏不諐祺福是赉【成物郭作万物】
　　明堂登歌【五曲四言】
　　【隋书乐志曰梁天监初明堂设乐大畧与南郊不殊惟坛堂异名而无就燎之位明堂则徧歌五帝其余同于郊式焉】
　　歌青帝　　　　　　　　　沈约【下同】
　　帝居在震龙德司春开元布泽含和尚仁羣居既散岁云阳止饬农分地民粒惟始雕梁绣栱丹楹玉墀灵威以降百福来绥【民隋书作人】
　　歌赤帝
　　炎光在离火为威德执礼昭训持衡受则靡草既凋温风以至嘉荐惟旅时羞孔备齐缇在堂笙镛在下匪惟七百无絶终始
　　歌黄帝
　　郁彼中坛含灵阐化回环气象轮无辍驾布德焉在四序将收音宫数五饭稷骖駵宅屏居中旁临外宇升为帝尊降为神主
　　歌白帝
　　神在秋方帝居西皓允兹金德裁成万宝鸿来雀化参见火斜幕无鸟菊有黄华载列笙磬式陈彛俎灵罔常怀惟徳是与
　　歌黑帝
　　德盛乎水冥纪节阴降阳腾气凝象閟司智坎驾铁衣祁寒拆地晷度回天悠悠四海骏奔奉职祚我无疆永隆民极【閟隋书作闭民隋书作人】
　　北齐大禘圜丘歌
　　【隋书乐志曰齐武成时始定四郊宗庙三朝之乐大禘圜丘及北郊并同祀感帝用圜丘乐】
　　肆夏乐【夕牲羣臣入门奏】　　　　　陆卬等奉诏撰
　　肇应灵序奄字黎民乃朝万国爰徴百神祗展方望幽显咸臻礼崇声协防列珪陈翼差鳞次端笏垂绅来趋动色式赞天人【民隋书作人笏郭作拱】
　　髙明乐【迎神奏登歌辞同】
　　惟神鉴矣皇灵肃止圆璧展事成文即始士备八能乐合六变风凑伊雅光华袭荐宸衞腾景灵驾霏烟严坛生白绮席凝
　　昭夏乐【牲出入并奏】
　　刚柔设位惟皇配之言肃其礼念畅在兹饬牲举兽载歌且舞既设伊腯致精灵府物色惟典斋沐加恭宗族咸暨罔不率从
　　昭夏乐【荐毛血奏】
　　展礼上月肃事应时茧栗为用交畅有期弓矢斯发瓫簝将事圆神致祀率由先志和以銮刀臭以血膋至哉敬矣厥义孔髙【羣臣出进熟羣臣入并奏肆夏辞同初入】
　　皇夏乐【初入进熟皇帝入门奏】
　　帝敬昭宣皇诚肃致玉帛齐轨屏摄咸次三垓上列四陛防升龙陈万骑凤动千乘神仪天蔼晬容离曜金根停轸奉光先导
　　皇夏乐【皇帝升丘奏坛上登歌辞同】
　　紫坛云暧绀幄霞褰我其陟止载致其防百灵竦听万国咸仰人神咫尺应肸蠁
　　髙明乐【皇帝初献奏】
　　上下眷防午从爵以质献以恭咸斯畅乐惟雍孝敬阐临万邦
　　髙明乐【皇帝奠爵讫奏髙明乐覆帱之舞辞】
　　自天子之防昌神道丘陵肃事克光天保九关洞开百灵环列八尊呈备五声投节
　　武德乐【皇帝献太祖配飨神座奏武德之乐昭烈之舞辞】
　　配神登圣主极尊灵敬宣昭烛咸达窅冥礼化定乐赞功成穰穰介福下被羣生【皇帝小退当昊天上帝灵座前奏皇夏】
　　皇夏乐【皇帝饮福酒奏】
　　皇心缅且感吉蠲奉至诚赫哉光盛德干巛诏百灵报福归昌运承祐播休明风云驰九域龙蛟跃四溟浮幕呈光气俪象烛华精濩武方知耻韶夏仅同声【皇帝诣东陛还便座又奏皇夏辞同初入】
　　髙明乐【送神降丘南陛奏】
　　献享毕悬佾周神之驾将上游超斗极絶河流怀万国宁九州欣帝道心顾留帀上下荷皇休【皇帝之望燎位奏皇夏辞同上】
　　昭夏乐【紫坛既燎奏】
　　黄覆载元首照临合德致礼有契其心敬申事阕洁诚云报玉帛载升棫朴斯燎寥廓幽暧播以馨香皇灵惟监降福无疆【皇帝自望燎位还本位奏皇夏辞同上　云一作共】
　　皇夏乐【皇帝还便殿奏】
　　天大亲严匪敬伊孝永言肆飨宸明增耀阳丘既畅大典逾光乃安斯息钦若旧章天回地旋鸣銮引警且万且亿皇厯惟永【羣臣出奏肆夏辞同上】
　　北郊乐歌【八首】
　　【隋书乐志曰齐北郊迎神奏髙明乐登歌辞同荐毛血奏昭夏进熟皇帝入门及升丘并奏皇夏奠爵讫奏髙明乐覆帱舞送神降丘南陛奏髙明乐既瘗奏昭夏还便殿奏皇夏余并同南郊按隋书南北乐合载其文异者即注句下今从郭本分列】
　　髙明乐
　　惟祗监矣皇灵肃止方琮展事即阴成理士备八能乐合八变风凑伊雅光华袭荐象衞腾景灵驾霏烟严坛生白绮席凝
　　昭夏乐
　　展礼上月肃事应时茧栗为用交畅有期弓矢斯发瓫簝将事方祗致祀率由先志和以銮刀臭以血膋至哉敬矣厥义孔髙
　　皇夏乐
　　帝敬昭宣皇诚肃致玉帛齐轨屏摄咸次重垓上列分陛防升龙陈万骑凤动千乘神仪天蔼晬容离曜金根停轸奉光先导
　　皇夏乐
　　层坛云暧严幄霞褰我其陟止载致其防百灵竦听万国咸仰人神咫尺应肸蠁
　　髙明乐
　　自天子之防昌神道方泽只事克光天保九关洞开百灵环列八尊呈备五声投节
　　髙明乐
　　献享毕悬佾周神之驾将下逰超荒极憩昆丘懐万国宁九州欣帝道心顾留帀上下荷皇休
　　昭夏乐
　　黄覆载元首照临合德致礼有契其心敬申事阕洁诚云报牲玉载陈棫朴斯燎寥廓幽暧播以馨香皇灵惟鉴降福无疆
　　皇夏乐
　　天大亲严匪敬伊孝永言肆飨宸明增耀阴泽云畅大典逾光乃安斯息钦若旧章天回地旋鸣銮引警且万且亿皇歴惟永
　　五郊乐歌
　　【隋书乐志曰齐五郊迎气降神并奏髙明乐又礼五方上帝并奏髙明之乐为覆帱之舞按此五歌亦如宋谢庄用五行数】
　　青帝髙明乐【三言　　　　　以下诗彚作祖珽撰】
　　岁云献谷风归斗东指雁北飞电鞭激雷车遽虹旌靡青龙驭和气洽具物滋翻降止应帝期
　　赤帝髙明乐【七言】
　　婺女司旦中吕宣朱精御节离景延根荄俊茂温风发柘火风水应炎月执衡长物德孔昭赤旂霞曳防今朝【霞郭本作电】
　　黄帝髙明乐【五言】
　　居中帀五运乘衡毕四时含养滋羣物协德固皇基啴缓契王风持载符君德良辰动灵驾承祀昌邦国
　　白帝髙明乐【九言】
　　风凉露降驰景飏寒精山川揺落平秩在西成葢藏成积烝民被嘉祉从享来仪鸿休溢千祀【民隋书作人】
　　黑帝髙明乐【六言】
　　虹藏雉化告寒氷壮地坼年殚日次月纪方极九州万邦献力叶光是纪岁穷微阳潜兆方融天子赫赫明圣享神降福惟敬
　　祠五帝于明堂乐歌辞
　　肆夏乐【先一日夕牲羣臣入门奏羣臣出奏进熟羣臣入并奏肆夏辞同
　　以下诗彚作祖珽撰】
　　国阳崇祀严恭有闻荒华胥暨乐我太君冕瑞有列禽帛恭叙羣后师师威仪容与执礼辨物司乐考章率由靡坠休有烈光【恭叙一作载叙】
　　髙明乐【太祝令迎神奏髙明乐覆帱舞辞】
　　祖德光国图昌祗上帝礼四方辟紫宫动华阙龙虎奋风云发飞朱雀从武携日月带雷雨耀宇内溢区中眷帝道感皇风帝道康皇风扇粢盛列椒醑荐神且宁防五精归福禄幸闾亭【虎隋书作兽】
　　武德乐【太祖配飨奏武德乐昭烈舞辞五方天帝奏髙明之乐覆帱之舞辞同迎气】
　　于惟我祖自天之命道被归仁时屯启圣运钟千祀授手万姓夷凶掩虐匡頽翼正载经载营庶士咸宁九功以洽七德兼盈丹书入告玉来呈露甘泉白云郁河清声教咸往舟车毕防仁加有形化浃无外严亲惟重陟配惟大既祐斯歌率土攸赖
　　昭夏乐【牲出八奏】
　　孝享不匮精洁临年涤牢委溢形色博牷于以用之言承歆祀肃肃威仪敢不敬止载饬载省惟牛惟羊明神有察保兹万方
　　昭夏乐【荐毛血奏】
　　我将宗祀夤献厥诚鞠躬如在侧听无声荐色斯纯呈气斯臭有涤有濯惟神其祐五方来格一人多祉明德惟馨于穆不已
　　皇夏乐【进熟皇帝入门奏皇帝升坛奏皇夏辞同】
　　象干上构仪坤下基集灵崇祖永言孝思室陈簋豆庭罗悬佾夙夜畏威保兹贞吉舞贵其夜歌重其升降斯百禄惟飨惟应
　　髙明乐【皇帝初献奏髙明乐覆帱舞辞】
　　度几筵辟牖户礼上帝感皇祖酌惟洁涤以清荐心欵达神明
　　髙明乐【皇帝祼献奏髙明乐覆帱舞辞】
　　帝精来降应我明德礼殚义展流祉邦国既受多祉实资孝敬祀致其诚荷天休命
　　皇夏乐【皇帝饮福酒奏】
　　恭祀洽盛礼宣英猷烂层景广泽同深泉上灵钟百福羣神归万年月轨咸梯岫日域尽浮川瑞鸟飞扈潜鳞跃翠涟皇家膺宝歴两地复参天
　　髙明乐【太祝送神奏髙明乐覆帱舞辞】
　　青阳奏发朱明歌西皓唱冥大礼罄广乐成神心怿将逺征饰龙驾矫凤旍指阊阖憩层城出温谷迈炎庭跨西汜过北溟忽万亿耀光精比电骛与雷行嗟皇道怀万灵固王业震天声
　　皇夏乐【皇帝还便殿奏】
　　文物备矣声明有章登荐惟肃礼邈前王鬯齐云终折旋告罄穆穆旒冕蕴诚毕敬屯衞按部銮跸回途暂留紫殿将及清都
　　周祀圆丘歌
　　【隋书乐志曰周太祖迎魏武入关乐声皆阙恭帝元年平荆州大获梁氏乐器以属有司及闵帝受禅居位日浅明帝践阼虽革魏氏之乐而未臻雅正天和元年武帝初造山云舞以备六代南北郊雩坛太庙禘祫俱用六舞建德二年十月甲辰六代乐成奏于崇信殿于是正定雅音为郊庙乐创造钟律颇得其宜宣帝嗣位郊庙皆循用之无所改作】
　　昭夏【降神奏】　　　　　　　庾信【下同】
　　重阳禋祀大报天丙午封坛肃且圜孤竹之管云和神光未下风肃然王城七里通天台紫微斜照影徘徊连珠合璧重光来天防暂转钩陈开【丙隋书作景未郭本作来】
　　皇夏【皇帝将入门奏】
　　旌回外壝跸静郊门千乘按辔万骑云屯借茅无咎扫地惟尊揖让展礼衡璜节步星汉就列风云相顾取法于天降其永祚
　　昭夏【俎入奏】
　　日至大礼丰犠上辰牲牢脩牧茧栗毛纯俎豆斯立陶匏以陈大报反命居阳兆日六变鼓钟三和琴瑟俎奇豆偶惟诚惟质
　　昭夏【奠玉帛奏】
　　国玉巳奠苍币斯陈瑞形成象璧气含春礼从天数智总圆神为祈为祀至敬咸遵
　　皇夏【皇帝升坛奏】
　　七星是仰八陛有慿就阳之位如日之升思防肃肃施敬绳绳祝史陈信象斯格惟类之典惟灵之泽幽显对扬人神咫尺【星郭本作里施郭本作致】
　　云门舞【皇帝初献奏】
　　献以诚郁以清山罍举沈齐倾惟尚飨洽皇情降景福通神明
　　云门舞【皇帝初献配帝奏】
　　长丘逺歴大电遥源弓藏髙陇鼎没寒门人生于祖物生于天尊神配德迄用康年【尊郭本作奠】
　　登歌【皇帝初献及献配帝毕奏】
　　岁之祥国之阳苍灵敬翠云长象为饰龙为章乘长日坏蛰户列云汉迎风雨六吕歌云门舞省涤濯奠牲牷郁金酒凤凰尊回天睠顾中原【列一作烈】
　　皇夏【皇帝饮福酒奏】
　　国命在礼君命在天陈诚惟肃饮福惟防洽斯百礼福以千年钩陈掩映天驷徘徊雕禾饬斚翠羽承罍受斯茂祉从天之来
　　雍乐【撤奠奏】
　　礼将毕乐将阑回日辔动天关翠凤揺和銮响五云飞三步上风为驭雷为车无辙迹有烟霞畅皇情休灵命雨留甘云余庆
　　皇夏【帝就望燎位奏】
　　六典联事九司咸则率由旧章于焉允塞掌礼移次燔柴在焉烟升玉帛气敛牲牷休气馨香膋芳昭晰翼翼防心明明上彻
　　皇夏【帝还便座奏】
　　玉帛礼毕人神事分严承乃睠瞻仰回云辇路千门王城九轨式道移候司方回指得一惟清于万斯宁受兹景命于天告成
　　祀方泽歌
　　昭夏【降神奏】　　　　　　　庾信【下同】
　　报功隂泽展礼郊平琮镇瑞方鼎升庖调歌丝竹缩酒江茅声舒钟鼔器质陶匏列燿秀华凝芳都荔川泽茂祉丘陵容衞云饰山罍兰浮泛齐日至之礼歆兹大祭
　　昭夏【奠玉帛奏】
　　曰若厚载钦明方泽敢以敬恭陈之玉帛徳包含养功藏灵迹斯箱既千子孙则百
　　登歌【初献奏舞辞同圜丘】
　　质明孝敬求阴顺阳坛有四陛琮为八方牲牷荡涤萧合馨香和銮戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深葢藏【为郭本作分】
　　皇夏【望坎位奏】
　　司筵撤席掌礼移次回顾封坛恭临坎位瘗玉埋俎藏芬敛气是曰就幽成斯地意【斯郭本作此】
　　祀五帝歌
　　皇夏【奠玉帛奏】　　　　　　庾信【下同】
　　嘉玉惟芳嘉币惟量成形依礼禀色随方神班有次岁礼惟常威仪抑抑率由旧章【依郭作惟有郭作其】
　　皇夏【初献奏】
　　惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将回霆防暂转天文五运周环四时代序鳞次玉帛循回樽俎神其降之介福斯许【掌郭作长】
　　青帝云门舞【皇帝初献奏下并同】
　　甲在日鸟中星礼东后奠苍灵树春旗命青史候雁还东风起歌木德舞震宫泗濵石龙门桐孟之月阳之天亿斯庆兆斯年
　　配帝舞
　　帝出于震苍德于神其明在日其位居春劳以定国功以施人言从配祀近取诸身
　　赤帝云门舞
　　招揺指午对南宫日月相防实沈中离光布政动温风纯阳之月乐炎精赤雀丹书飞送迎朱弦绛鼔罄防诚万物含养各长生
　　配帝舞
　　以炎为政以火为官位司南陆享配离坛三和实俎百味浮兰神其茂豫天步艰难
　　黄帝云门舞
　　三光仪表正四气风云同戊巳行初歴黄钟始变宫平琮礼内镇阴管奏司中齐坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱
　　配帝舞
　　四时咸一德五气或同论犹吹凤凰管尚对梧桐园器圜居土厚位总配神尊始知今奏乐还用我云门
　　白帝云门舞
　　肃灵兊景承配秋坛云髙火落露白蝉寒帝律登年金精行令瑞兽霜辉祥禽雪映司藏肃杀万宝咸宜厥田上上收功在斯【辉郭作耀】
　　配帝舞
　　金行秋令白帝朱宣司正五雉歌庸九川执文之德对越彼天介以福祉君子万年
　　黑帝云门舞
　　北辰为政坛北陆之祀员官宿设璜浴兰坎德阴风御寒次律将回穷纪微阳欲动细泉管犹调于阴竹声未入于春弦待归余于送歴方履庆于斯年
　　配帝舞
　　地始坼虹始藏服玉居堂沐蕙气浴兰汤匏器洁水泉香陟配彼福无疆君欣欣此乐康
　　隋圜丘歌
　　【隋书乐志曰文帝开皇中诏秘书监牛秘书丞姚察虞部侍郎许善心兼内史舍人虞世基东宫学士刘臻等详定雅乐十四年三月乐定等奏曰伏奉明诏详定雅乐博访知音防求儒彦研校是非定其去就取为一代正乐具在本司于是并撰歌辞三十首诏并令施用见行者皆停之其人间音乐流僻日久弃其旧体者并加禁约务存其本牛传曰开皇九年奉诏改定雅乐又作乐府歌辞撰定圜丘五帝凯乐仁寿元年诏牛栁顾言许善心虞世基蔡徴等更详故实创制雅乐歌辞其辞圜丘皇帝入至版位定奏昭夏之乐以降天神升坛奏皇夏之乐受玉帛登歌奏昭夏之乐皇帝降南陛诣垒洗洗爵讫升坛并奏皇夏初升坛俎入奏昭夏之乐皇帝初献奏諴夏之乐皇帝既献作文舞之舞皇帝饮福酒作需夏之乐皇帝反爵于坫还本位奏皇夏之乐武舞出作肆夏之乐送神作昭夏之乐就燎位还大次并奏皇夏】昭夏【降神奏】
　　肃祭典协良辰具嘉荐俟皇臻礼方成乐已变感灵心回天睠辟华阙下干宫乘精气御祥风望爟火通田烛膺介圭受瑄玉神之临庆阴阴烟衢洞宸路深善既福德斯辅流鸿祚徧区宇
　　皇夏【皇帝升坛奏】
　　于穆我君昭明有融道济区域功格穹百神警衞万国承风仁深德厚信洽义丰明发思政勤忧在躬鸿基惟永福祚长隆【君一作后】
　　登歌
　　德深礼大道髙飨穆就阳斯恭陟配惟肃血膋升气冕裘标服诚感清信陈史祝祗承灵贶载膺多福
　　諴夏【皇帝初献奏】
　　肇禋崇祀大报尊灵因髙尽敬埽地推诚六宗随兆五纬陪营云和发韵孤竹扬清我粢既洁我酌惟明五神是鉴百禄来成【大报一作式奉尽郭作就清一作声】
　　文舞【皇帝既献奏】
　　皇矣上帝受命自天睿图作极文教遐宣四方监观万国陶甄有苗斯格无得称焉天地之经和乐具举休征咸萃要荒式序正位履端秋霜春雨
　　需夏【皇帝饮福酒奏】
　　礼以恭事荐以飨时载清酒僃洁芗萁回旒分爵思媚轩墀惠均撤俎祥降受厘十伦以具百福斯滋克昌厥德永祚鸿基
　　武舞
　　御歴膺期乘干表则成功戡乱顺时经国兵畅五材武七德憬彼遐裔化行充塞三道僃举二仪交泰情发自中义均莫大祀敬恭肃钟鼓繁防万国斯欢兆民斯赖享兹介福康哉元首惠我无疆天长地久【民隋书作人】
　　昭夏【送神奏】
　　享序洽祀礼施神之驾严将驰奔精驱长离耀牲烟达洁诚照腾日驭鼔电鞭辞下土升上瞻寥廓杳无际澹羣心留余惠
　　五郊歌
　　【隋书乐志曰五郊歌辞青郊奏音赤郊奏征音黄郊奏宫音白郊奏商音黑郊奏羽音迎送神登歌与圆丘同】
　　青帝歌音
　　震宫初动木德惟仁龙精戒旦鸟歴司春阳光煦物温风先导巗处载惊膏田已冐牺牲丰洁金石和声懐柔备礼明德惟馨
　　赤帝歌征音
　　长嬴开序炎上为德执礼司萌持衡御国重离得位芒种在时含樱荐实木槿垂蕤庆赏既行髙明可处顺时立祭事昭福举
　　黄帝歌宫音
　　爰稼作土顺位称坤孕金成德履艮为尊黄本内色宫实声始万物资生四时咸纪灵坛汛埽盛乐髙张威仪孔僃福履无疆
　　白帝歌商音
　　西成肇节盛徳在秋三农稍已九谷行收金气肃杀商威飂戾严风鼔茎繁霜陨蔕厉兵诘防勑法慎刑明神降嘏国步惟宁
　　黑帝歌羽音
　　英啓候冥陵初起虹藏于天雉化于水严关重闭星回日穷黄钟动律广莫生风樽示本天产惟质恩覃外区福流京室【京隋书作景】
　　感帝歌
　　【隋书乐志曰祀感帝奏諴夏迎送神登歌与圆丘同】
　　諴夏
　　禘祖垂典郊天有章以春之孟于国之阳茧栗惟诚陶匏斯尚人神接礼明幽交畅火灵降祚火歴载隆烝哉帝道赫矣皇风【以春之孟郭作以孟之春】
　　雩祭歌
　　【隋书乐志曰雩祭蜡祭朝日夕月并奏諴夏其迎送神登歌并与圆丘同】
　　諴夏
　　朱明启候时载阳肃若旧典延五方嘉荐以陈盛乐奏气序和平资灵祐公田既雨私亦濡民殷俗富政化敷【民隋书作人】
　　蜡祭歌
　　諴夏
　　四方有祀八蜡酬功收藏既毕榛葛送终使之必报祭之斯索三时告劳一日为泽神只必来鳞羽咸致惟义之尽惟仁之至年成物阜罢役息民皇恩已洽灵庆无垠【民隋书作人】
　　朝日夕月歌
　　朝日諴夏
　　扶木上朝暾嵫山沈暮景寒来逰晷促暑至驰辉永时和合璧耀俗泰重轮明执圭尽昭事服冕罄防诚
　　夕月諴夏
　　澄辉烛地域流耀镜天仪歴草随长珠胎逐望亏成形表蟾兎窃药资王母西郊礼既成幽坛福惟厚
　　方丘歌
　　【隋书乐志曰祭方丘惟此四首异余并同圆丘】
　　昭夏【迎神奏】
　　柔功畅阴德昭陈瘗典盛郊篚幂清膋鬯馥皇情防具寮肃笙颂合鼓鼗防出桂旗屯孔葢敬如在肃有承神胥乐庆福膺【旗郭作作旌】
　　登歌【奠玉帛奏】
　　道惟生育器乃包藏报功称范殷荐有常六瑚已馈五齐流香贵诚尚质敬洽义章神祚惟永帝业增昌
　　諴夏【献皇地只奏】
　　厚载垂徳昆丘主神阴坛吉礼北至良辰鉴水呈洁牲粟表纯樽壶夕视币玉朝陈羣望咸秩精灵毕臻祚流于国祉被于人
　　昭夏【送神奏】
　　奠既彻献已周竦灵驾逝逺逰洞四极帀九县庆方流祉恒遍埋玉气掩牲芬晰神理显国文
　　神州歌
　　【隋书乐志曰祭神州奏社稷先农并奏諴夏其迎送神登歌并与方丘同】
　　諴夏
　　四海之内一和之壤地曰神州物赖生长咸池既降泰坼斯飨牲牷尚黑珪玉寔两九防载宁神功克广
　　社稷歌【四首】
　　春祈社諴夏
　　厚地开灵方坛崇祀达以风露树之松梓勾萌既申芟柞伊始恭祈粢盛载膺休祉
　　春祈稷諴夏
　　粒食兴教播厥有先尊神致洁报本惟防瞻榆束耒望杏开田方慿戬福伫咏丰年
　　秋报社諴夏
　　北墉申礼单出表诚丰牺入荐华乐在庭原隰既平泉流又清如云已望髙廪斯盈
　　秋报稷諴夏
　　民天务急农亦勤止或蓘或藨惟穈惟芑凉风戒时岁云秋矣物成则报功施必祀【民隋书作人】
　　先农歌
　　諴夏
　　农祥晨晰土膏初起春原俶载青坛致祀敛跸长阡回旌外壝房俎饰荐山罍沈滓亲事朱纮躬持黛耜恭神务穑受禧降祉
　　先圣先师歌
　　諴夏
　　经国立训学重教先三坟肇册五典留篇开凿理着陶铸功宣东胶西序春诵夏芳尘载仰祀典无骞




　　古乐苑巻三
　　钦定四库全书
　　古乐苑巻四
　　明　梅鼎祚　编
　　郊庙歌辞【庙祀汉　魏　晋　宋】
　　汉安世房中歌
　　【仪礼曰燕歌乡乐周南关睢葛覃巻耳召南鹊巢采蘩采苹郑康成云王后国君夫人房中之乐歌也周南召南风化之本故谓之乡乐用之房中以及朝廷飨燕乡射饮酒也周官磬师掌教燕乐之钟磬传云燕乐房中之乐所谓隂声也诗传曰国君有房中之乐天子以周南诸侯以召南汉书曰房中祠乐髙祖唐山夫人所作也周有房中乐至秦名曰夀人凢乐乐其所生礼不忘本髙祖乐楚声故房中乐楚声也孝惠二年使乐府令夏矦寛僃其箫管更名安世乐宋书乐志曰魏文帝黄初二年议者以房中歌后妃之徳所以风天下正夫妇乃改为正始之乐明帝太和初缪袭奏魏国初建王粲所作登歌安世诗专以思咏神灵及説神灵鉴享之意晋书乐志曰魏明帝时侍中缪袭奏汉安世歌咏亦説髙张四县神来燕享嘉荐令仪永受厥福无有二南后妃风化天下之言今思惟徃者谓房中为后妃之歌恐失其意方祭祀娱神登堂歌先祖功徳下堂歌咏燕享无事歌后妃之化也于是改安世乐曰享神歌唐书礼乐志曰平调清调瑟调皆周房中之遗声按汉书云房中歌十七章然止列为九章宋刘敞注云疑本十二章误为十七章因分列为十七章之数马端临文献通考亦同而郭茂倩乐府作十六章
　　今从刘氏为正文汉书郭本分列于下】　　　　唐山夫人
　　大孝僃矣休徳昭清髙张四县乐充宫庭芬树羽林云景杳冥金支秀华庶旄翠旌【刘敞云大孝僃矣一章八句】
　　七始华始肃倡和声神来宴娭庶几是听粥粥音送细齐人情忽乘青熙事僃成清思眑眑经纬冥冥【七始华始一章十句汉书郭本粥粥至冥冥一章】
　　我定厯数人告其心敇身斋戒施教申申乃立祖庙敬明尊亲大矣孝熙四极爰轃【我定厯数一章十句郭本同汉书至乐民人为一章轃与臻字同】
　　王侯秉徳其邻翼翼显明昭式清明鬯矣皇帝孝徳竟全大功抚安四极【王侯秉德一章七句郭本同】
　　海内有奸纷乱东北诏抚成师武【臣】承徳行乐交迸箫勺羣慝肃为济哉葢定燕国【海内有奸一章八句郭本同箫舜乐勺周乐勺读曰酌】
　　大海荡荡水所归髙贤愉愉民所怀大山崔百卉殖民何防防有徳【大海荡荡一章六句郭本同】
　　安其所乐终产乐终产世继绪飞龙秋游上天髙贤愉乐民人【安其所一章八句郭本同苏林曰秋飞貌也师古曰庄子有秋驾之法者亦言驾马腾骧秋秋然也扬雄赋曰秋秋跄跄入西园其义亦同读者不晓秋义防改此秋字为秫稷之秫失之逺矣】丰草葽女罗施譱何如谁能囘大莫大成教徳长莫长被无极【丰草葽一章八句汉书郭本竝同】
　　靁震震电燿燿明徳乡治本约治本约泽大加被宠咸相保施徳大世曼夀【靁震震一章十句汉书郭本竝同】
　　都荔遂芳窅窊桂华孝奏天仪若日月光乗四龙囘驰北行羽旄殷盛芬哉芒芒孝道随世我署文章【桂华一章十句孟康曰窅出窊入都良薜荔之香鼔动桂华也晋灼曰桂华殿名树此香草以洁齐其芳气达于宫殿也臣瓉曰茂陵中书歌都孋桂英美芳鼔行不得为殿师古曰都良薜荔俱有芬芳桂华之形窅窊然也】桂华冯冯翼翼承天之则吾易久逺烛明四极慈惠所爱美若休徳杳杳冥冥克绰永福【桂华一章十句刘敞曰冯冯翼翼此桂华前章之名也古诗皆有篇名今此独两章存郭本至山则一章】
　　美芳磴硙卽卽师象山则呜呼孝哉案抚戎国蛮夷竭欢象来致福兼临是爱终无兵革【美芳一章八句郭本呜呼至兵革一章汉书桂华冯冯翼翼至兵革为一章刘奉世曰桂华美芳皆二诗章名本侧注在前篇之末传冩之误遂以冠后后词无美芳亦当作美若矣】
　　嘉荐芳矣告灵飨矣告灵既飨徳音孔臧惟徳之臧建侯之常承保天休令问不忘【嘉荐芳矣一章八句汉书郭本竝同】
　　皇皇鸿明荡荡休徳嘉承天和伊乐厥福在乐不荒惟民之则【皇皇鸿明一章六句】
　　浚则师徳下民咸殖令闻在旧孔容翼翼【浚则师徳一章四句郭本皇皇至翼翼为一章】
　　孔容之常承帝之明下民之乐子孙保康承顺温良受帝之光嘉荐令芳寿考不忘【孔容之常一章八句郭本同】
　　承帝明徳师象山则云施称民永受厥福承容之常承帝之明下民安乐受福无疆【承帝明徳一章八句郭本同汉书皇皇鸿明至受福无疆为一章】
　　魏太庙颂【三章】
　　【建安十八年曹操为魏公加九锡始立宗庙令粲作此颂以享其先始名曰显庙颂后人更今
　　名】　　　　　　　　　　　王粲
　　思皇烈祖时迈其德肇启洪源贻燕我则我休厥成聿先厥道丕显丕钦允时祖考
　　绥庻邦和四宇九功僃彛乐序建崇牙设璧羽六佾奏八音举昭大孝衎妣祖念武功收纯祜
　　于穆清庙翼翼休征祁祁髦士厥徳允升怀想成位咸犇在宫无思不若允观厥崇
　　晋祠庙歌
　　【南齐书乐志曰晋泰始中傅造云登歌歌盛徳之功烈故庙异其文飨神犹周颂之有瞽及雍但説祭飨神明礼乐之盛七庙皆用之夏矦湛又造宗庙歌十三篇宋书乐志曰元康中荀蕃受诏成父勗业金石四县用之郊庙】
　　夕牲歌　　　　　　　　　傅【下同十一首】
　　我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心
　　迎送神歌
　　呜呼悠哉日鉴在兹以时享祀神明降之神明既降既祐飨之胙我无疆受天之祜赫赫太上巍巍圣祖明明烈考丕承继序
　　征西将军登歌
　　经始宗庙神明戾止申锡无疆祗承享祀假哉皇祖绥予孙子燕及后昆锡兹繁祉
　　豫章府君登歌
　　嘉乐肆庭荐祀在堂皇皇宗庙乃祖先皇济济辟公相予烝甞享祀不忒降福穰穰【肆郭本作在庭晋书作筵先晋书作乃辟一作羣】
　　颍川府君登歌
　　于邈先后实司于天显矣皇祖帝祉肇臻本支克昌资始开元惠我无疆享祀永年【祀晋书作祚】
　　京兆府君登歌
　　于惟曾皇显显令徳髙明清亮匪兢柔克保乂命祜基命惟则笃生圣祖光济四国【祜晋书作祐】
　　宣皇帝登歌
　　于铄皇祖圣徳钦明勤施四方夙夜敬止载敷文教载扬武烈匡定社稷龚行天罚经始大业造创帝基畏天之命于时保之
　　景皇帝登歌
　　执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命于穆不已
　　文皇帝登歌
　　于穆时晋允文文皇聪明叡智圣敬神武万几莫综皇斯清之虎兕放命皇斯平之柔逺能迩简授英贤创业垂统勲格皇天【虎兕晋书作蛇豕】
　　飨神歌【二篇】
　　曰晋是常享祀时序宗庙致敬礼乐具举惟其来祭普天率土牺樽既奠清酤既载亦有和羮羞斯备烝烝永慕感时兴思登歌奏舞神乐其和祖考来格祐我邦家敷天之下罔不休嘉【敷天晋书作溥天】
　　肃肃在位济济臣工四海来格礼仪有容钟鼓振管弦理舞开元歌永始神胥乐兮肃肃在位臣工济济小大咸敬上下有礼理管弦振鼔钟舞象德歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏德神胥乐兮
　　江左宗庙歌
　　【晋书乐志曰永嘉之乱海内分崩伶官乐器皆没于刘石江左初立宗庙尚书下太常祭祀所用乐名太常贺循答云魏氏增损汉乐以为一代之礼未审大晋乐名所以为异遭离防乱旧典不存然此诸乐皆和之以钟律文之以五声咏之以歌乱陈之于舞列宫悬在庭琴瑟在堂八音迭奏雅乐并作登歌下管各有常咏周人之旧也自汉氏巳来依仿此礼自造新诗而巳旧京荒废今既散亡音韵曲折又无识者则于今难以意言于时以无雅乐器及伶人省太乐并鼓吹令是后颇得登歌食举之乐犹有未备太宁末明帝又诏阮孚等增益之咸和中成帝乃复置太乐官鸠集遗逸而尚未有金石也庾亮为荆州与谢尚循复雅乐未具而亮薨庾翼桓温专事军旅乐器在库遂至朽坏焉及慕容隽平冉闵兵戈之际而邺下乐人亦颇有来者永嘉十一年谢尚镇夀阳于是采拾乐人以备太乐并制石磬雅乐始颇具而王猛平邺慕容氏所得乐声又入关右太元中破苻坚又获其乐工杨蜀等闲习旧乐于是四箱金石始备焉乃使曹毗王珣等増造宗庙歌诗然郊祀遂不设乐隋书乐志曰梁武帝云着晋宋史者皆言太元元嘉四年四箱金石大备今检乐府止冇黄钟姑洗蕤賔太簇四格而巳六律不具何谓四箱备乐之文其义焉在】
　　歌髙祖宣皇帝　　　　　　曹毗【下同十首】
　　于赫髙祖德协灵符应运拨乱厘整天衢勲格宇宙化动八区肃以典刑陶以珠神石吐瑞灵芝自敷肇基天命道均唐虞
　　歌世宗景皇帝
　　景皇承运纂隆洪绪皇维重抗天晖再举蠢矣二宼扰我扬楚乃整元戎以膏齐斧亹亹神筭赫赫王旅鲸鲵既平功冠帝宇
　　歌太祖文皇帝
　　太祖齐圣王猷诞融仁教四塞天基累崇皇室多难严清紫宫威厉秋霜惠过春风平蜀夷楚以文以戎奄有参墟声流无穷
　　歌世祖武皇帝
　　于穆武皇允龚钦明应斯登禅龙飞紫庭百揆时序听断以情殊域既賔伪吴亦平晨流甘露宵暎朗星野有击壤路垂颂声
　　歌中宗元皇帝
　　运屯百六天罗觧贯元皇勃兴网笼江汉仰齐七政俯平祸乱化若风行泽犹雨散沦光更耀金辉复焕德冠千载蔚有余粲【网笼郭本作网罗】
　　歌肃宗明皇帝
　　明明肃祖阐帝祚英风夙发清晖载路奸逆纵忒罔式皇度躬振朱旗遂豁天歩宏猷渊塞髙罗云布品物咸宁洪基永固
　　歌显宗成皇帝
　　于休显宗道泽播式宣徳音畅物以和迈徳蹈仁匪礼弗过敷以纯风濯以清波连理暎阜鸣凤栖柯同规放勋义葢山河
　　歌康皇帝
　　康帝穆穆仰嗣洪德为而不宰雅音四塞闲邪以诚镇物以黙威静区宇道宣邦国
　　歌孝宗穆皇帝
　　孝宗肃哲休音允臧如彼晨离曜景扶桑垂训华幄流润八荒幽赞妙爰该典章西平僭蜀北静旧疆髙猷逺畅朝有遗芳
　　歌哀皇帝
　　于穆哀皇圣心虚逺雅好古大庭是践道尚无为治存易简化若风行民犹草偃虽曰登遐徽音弥阐愔愔云韶尽美尽善【民一作时】
　　歌太宗简文皇帝　　　　　王珣【下同二首】
　　皇矣简文于昭于天灵明若神周淡如渊冲应其来实与其迁亹亹心化日用不言易而有亲简而可传观流弥逺求本逾
　　歌烈宗孝武皇帝
　　天鉴有晋钦哉烈宗同规文考黙允龚威而不猛约而能通神钲一震九域来同道积淮海雅颂自东气陶淳露化协时雍
　　四时祠祀歌　　　　　　　曹毗
　　肃肃清庙巍巍圣功万国来賔礼仪有容钟鼓振金石熈宣兆胙武开基神斯乐兮理管弦有来斯和説功徳吐清歌神斯乐兮洋洋化润被九壤民无不恱道无不徃礼有仪乐有式咏九功永无极神斯乐兮
　　宋宗庙登歌
　　【宋书乐志曰武帝永初元年七月有司奏皇朝肇建庙祀庙设雅乐太常郑鲜之等八十八人各撰立新歌黄门侍郎王韶之所撰歌辞七首并合施用诏可又有七庙飨神登歌一首并以歌章太后孝建二年十月辛未有司又奏郊庙舞乐皇帝亲奉初登坛及入庙诣东壁并奏登歌不及三公行事左仆射建平王宏重参议公卿行事亦宜奏登歌有司又奏元防及二庙齐祠登歌伎旧并于殿庭设作寻庙祠依新仪注登歌人上殿管在下今元防登歌人亦上殿管在下并诏可】
　　北平府君登歌　　　　　　王韶之【下同八篇】
　　绵绵遐绪昭明载融汉德未逺尧有遗风于穆皇祖永世克隆本支惟庆贻厥靡穷
　　相国掾府君登歌
　　乃立清庙清庙肃肃乃备礼容礼容穆穆显允皇祖昭是嗣服锡兹繁祉聿怀多福【备一作修】
　　开封府君登歌
　　四县既序箫管既举堂献六瑚庭万八羽先王有典克禋皇祖丕显洪烈永介休祜
　　武原府君登歌
　　钟鼓喤喤威仪将将温恭礼乐敬享曾皇迈徳垂仁系轨重光天命纯嘏惠我无疆【敬郭本作致】
　　东安府君登歌
　　铄矣皇祖帝度其心永言配命播兹徽音思我茂猷如玉如金骏奔在陛是鉴是歆
　　孝皇帝登歌
　　烝哉孝皇齐圣广渊发祥诞庆景祚自天徳敷金石道被管弦有命既集徽风永宣
　　髙祖武皇帝登歌
　　惟天有命眷求上哲赫矣圣武抚运桓拨功并敷土道均汝坟止戈曰武经纬称文鸟龙失纪云火代名受终改物作我宋亰至道惟王大业有劭降徳兆民升歌清庙
　　七庙享神登歌
　　奕奕寝庙奉璋在庭笙籥既列牺象既盈黍稷匪芳明祀惟馨乐具礼充洁羞荐诚神之格思介以休祯济济羣辟永观厥成
　　七庙迎神辞【宋书不载按志竣甞同荀万秋竟陵建平王等议乐则此亦当
　　时所制或未施用耳】　　　　　　　顔竣
　　敬恭明祀孝道感通合乐维和展礼有容六舞肃列九变成终神之来思享兹洁衷灵之徃矣绥我家邦世祖庙歌【二章】
　　世祖孝武皇帝庙歌　　　　谢庄【下同】
　　帝锡二祖长世多祜于穆睿考龚圣承矩极弛驭干纽坠绪辟我皇维缔我宗宇刷定四海肇构神京复礼辑乐散马隳城泽牣九有化浮八瀛庆云承掖甘露飞甍肃肃清庙徽徽閟宫舞蹈象德笙磬陈风黍稷非盛明德惟崇神其歆止降福无穷【龚一作袭宗一作宋】
　　宣皇太后庙歌
　　禀祥月辉毓徳轩光嗣徽妫汭思媚周姜母临万防训蔼紫房朱玉籥式载琼芳
　　章庙舞乐歌辞
　　【宋书乐志曰文帝章太后庙未有乐章孝武大明中使尚书左丞殷淡造新歌明帝又自造昭太后宣太后歌诗又曰章庙乐舞襍歌悉同用太庙辞惟三后别撰隋书乐志曰梁天监元年周舍议曰礼尸出入奏肆夏賔入大门奏肆夏牲出入奏昭夏宋季失礼神入庙门遂奏昭夏乃以牲牢之乐用接祖宗之灵斯皆前代之深疵当今所宜改也】
　　肃咸乐【夕牲賔出入奏】　　　殷淡【下同九首】
　　彛承孝典恭事严圣浃天奉賮罄壤齐庆司仪具序羽容夙彰芬枝飏烈黼构周张助寳奠轩酎珍充庭璆县凝防琄朱竚声先期选礼肃若有承祗对灵祉皇庆昭膺【礼一作防】
　　尊事威仪辉容昭叙迅恭神明粢盛牲爼肃肃严宫蔼蔼崇基皇灵降祉百只具司戒诚望夜端列承朝依防昭旦物色轻宵鸿庆遐鬯嘉荐令芳翊帝明徳永祚流光
　　引牲乐【牲出入奏】
　　维诚洁飨维孝奠灵敬芬黍稷敬涤牺牲骍茧在豢载溢载丰以承宗祀以肃皇衷萧芳四举华火周传神监孔昭嘉是柔牷
　　嘉荐乐【荐豆呈毛血奏】
　　肇禋戒祀礼容咸举六典饬文九司昭序牲柔既昭牺刚既陈恭涤惟清敬事惟神加笾再御兼俎重荐节动轩越声流金县奕奕閟幄亹亹严闱洁诚夕鉴端服晨晖圣灵戾止翊我皇则上绥四防下洋万国永言孝飨孝飨有容傧僚赞列肃肃雍雍【齐乐用此分弈奕为一章】
　　昭夏乐【迎神奏】
　　閟宫黝黝复殿防防璿除肃炤釭璧彤辉黼帟神凝玉堂严馨圜火夕耀方水朝清金枝委树翠镫竚县停波澄宿华汉浮天恭事既夙防心有慕仰降皇灵俯宁休祚
　　永至乐【皇帝入庙北门奏汉书礼乐志曰皇帝入庙门奏永至以为行歩之节犹古采齐肆夏也】
　　皇明鬯矣孝容以昭銮华羽迾拂汉涵滈申申嘉夜翊翊休朝行金景送歩玉风韶师承祀则肃对禋祧【明一作朝滈一作□】
　　登歌【太祝祼地奏】
　　帝容承祀练时涓日九重彻关四灵賔至肃倡函音庶旄委佾休灵告飨嘉荐尚芬玉瑚饰列桂簋昭陈具司选礼翼翼振振
　　祼崇祀典酎恭孝时礼无爽物信靡媿辞精华孚鬯诚监昭通升歌翊节下管调风皇心履变敬明尊亲大哉孝德至矣交神
　　章徳凯容乐舞歌【章太后神室奏】
　　幽瑞浚灵表彰嫔圣翊载徽文敷光崇庆上纬纒祥中维饰咏永属煇猷聨昌景命
　　昭德凯容乐舞歌【昭太后神室奏】　　明帝【下同二首】
　　表灵躔象缵仪纬风膺华丹燿登瑞紫穹训形霄宇武彰宸宫腾芬金防写徳声容
　　宣德凯容乐舞歌【宣太后神室奏】
　　天枢凝耀地纽丽辉聨光腾世炳庆翔机薰蔼中防景躔上防玉颂缕德金籥传徽
　　嘉胙乐舞辞【皇帝还东壁受福酒奏】　　殷淡【下同四首】
　　礼荐洽福时昌皇圣膺嘉祐帝业凝休祥居极乗景运宅徳瑞中王澄明临四表精华延八乡洞海周声惠彻宇丽干光灵庆纒世祉鸿烈永无疆【时齐作祚】
　　昭夏乐舞歌【送神奏二章】
　　大孝备盛礼丰神安留嘉乐充旋驾耸泛青穹延八虚辟四空蔼流景肃行风
　　昭融教缉风度恋皇灵结深慕觧羽县辍华树偕琁除端玉辂流汪濊庆国步【偕一作背】
　　休成乐歌【皇帝诣便殿奏汉书礼乐志曰登歌再终下奏休成之乐美神明既飨也】
　　酾醴具登嘉俎咸荐飨洽诚陈礼周乐徧祝辞罢祼序容辍县跸动端庭銮回严殿神仪驻景华汉亭虚八灵业卫三只觧途翠葢燿澄罼奕凝宸玉镳息节金辂怀音式诚逺孝底心肃感追凭皇鉴思承渊范神锡懋祉四纬昭明仰福帝徽俯齐庶生【燿澄齐书作澄燿凝宸作凝晨】








　　古乐苑巻四
　　钦定四库全书
　　古乐苑巻五
　　明　梅鼎祚　编
　　郊庙歌辞【庙祀齐　梁　陈　北周　隋】
　　齐太庙乐歌
　　【南齐书乐志曰宋升明中太祖为齐王令司马禇渊造太庙登歌二章建元初诏黄门侍郎谢超宗造庙乐歌诗十六章永明二年尚书殿中曹奏太祖髙皇帝庙神室奏髙徳宣烈之舞未有歌诗郊应须歌辞穆皇后庙神室亦未有歌辞案傅云登歌庙异其文飨神十室同辞此议为允又寻汉世歌篇多少无定皆称亊立文并多八句然后转韵时有两三韵而转其例甚寡张华夏侯湛亦同前式傅改韵颇数更伤简节之美近世王韶之顔延之并四韵乃转得賖促之中顔延之谢庄作二庙歌皆各三章章八句此于序述功业详畧为宜今宜依之郊配之日改降尊作王礼殊宗庙穆后母仪之化事异经纶此二歌为一章八句别奏事御奉行诏可尚书令王俭造太庙二室及郊配辞古今乐録曰梁何佟之周舍等议以为周礼牲出入奏昭夏而齐氏仍宋仪注迎神奏昭夏牲出入更奏引牲乐乃以牲牢之乐用接祖宗之灵宋季之失礼也】
　　肃咸乐【夕牲羣臣出入奏】　　谢超宗【下同十六章】
　　洁诚底孝孝感烟霜夤仪式序肃礼绵张金华树藻肃哲腾光殷殷升奏严严阶庠匪椒匪玉是降是将懋分神衷翊祐传昌
　　引牲乐【牲出入奏】
　　肇祀严灵恭礼尊国达敬传典结孝陈则芬涤既肃牺牷既整耸诚流思端仪选景肆礼伫夜绵乐望晨崇席皇鉴用飨明神【传一作敷】
　　嘉荐乐【荐豆呈毛血奏】
　　清思眑眑閟寝防防恭言载感肃若有希芬俎具陈嘉荐兼列凝馨烟飏分炤星哲睿灵式凭协我帝道上澄五纬下陶八表【右夕牲歌辞】
　　昭夏乐【迎神奏】
　　涓辰选气展礼恭祗重闱月洞层牖烟施载虚玉鬯载受金枝天歌折飨云舞罄仪神惟降止泛景凝羲帝华永蔼泯藻方摛
　　永至乐【皇帝入庙北门奏】
　　戏繇惟则姬经式序九司聨事八方承宇銮迾静陈缦乐具举凝旒若慕倾璜载伫振振琁卫穆穆礼容载蔼皇歩式帝踪
　　登歌【太祝祼地奏】
　　清明既鬯大孝乃熈天仪睟怆皇心俨思既芬房豆载洁牷牲郁祼升礼鋗玉登声茂对幽严式奉徽灵以享以祀惟感惟诚【明一作容玉一作金】
　　凯容乐【皇祖庙陵丞神室奏】
　　国昭惟茂帝穆惟崇登祥纬逺缔世景融纷纶睿绪庵蔚王风明进厥始濬哲文终
　　凯容乐【皇祖太中大夫府君神室奏】
　　琁条夤蔚琼源浚照懋矣皇烈载挺明劭永言敬思式恭惟教休途良乂荣光有耀
　　凯容乐【皇祖淮隂令府君神室奏】
　　严宗正典崇享肇禋九章既饬三清既陈昭恭皇祖承假徽神贞祐伊协卿蔼是邻
　　凯容乐【曾祖即丘令府君神室奏】
　　肃惟敬祀洁事参芗环袨像缀缅宻丝簧明明烈祖尚锡龙光粤雅于姬伊颂在商
　　凯容乐【皇祖太常卿府君神室奏】
　　神宫懋邺明寝昌基德凝羽缀道鬯容辞假我帝绪懿我皇维昭大之载国齐之祺
　　宣徳凯容乐【皇考宣皇帝神室奏】
　　道閟期运义开藏用皇矣睿祖至哉攸纵循规烈炤袭矩重芬徳溢轩羲道懋炎云
　　凯容乐【昭皇后神室奏】
　　月灵诞庆云瑞开祥道茂渊柔徳表徽章粹训宸中仪形宙外容蹈凝华金羽传蔼
　　永祚乐【皇帝还东壁上福酒奏】
　　构宸抗宇合轸齐文万灵载溢百礼以殷朱弦绕风翠羽停云桂罇既涤瑶俎既薫升荐惟诚昭礼惟芬降祉遥裔集庆氤氲
　　肆夏乐【送神奏】
　　礼既升乐以愉昭序溢幽飨余人只鬯敬教敷神光动灵驾翔芬九垓镜八乡福无届祚无疆
　　休成乐【皇帝诣便殿奏】
　　睿孝式鬯飨敬爰徧谛容辍序佾文静县辰仪耸跸霄卫浮銮旒帟云施翠华景抟恭惟尚烈休明再纒国猷逺蔼昌图聿宣【徧一作偏县一作悬】
　　太庙登歌　　　　　　　　禇渊【下同二章】
　　惟王建国设庙凝灵月荐流典时祀晖经瞻宸僾思雨露追情简日筮晷閟奠升文金罍渟桂冲幄舒薫备僚肃列驻景开云
　　至飨攸极睿孝惇礼具物咸洁声香合体气昭扶幽眇慕躔逺迎丝惊促送佾留晚圣衷践节改增怆妙感崇深英徽弥亮【声香郭夲作馨声】
　　髙徳宣烈乐【太祖髙皇帝神室奏】　　王俭【下同三章】
　　悠悠草昧穆穆经纶乃文乃武乃圣乃神动龛危乱静比斯民诞应休命奄有八夤握机肇运光启禹服义满天渊礼昭地轴泽靡不怀威无不肃戎夷竭欢象来致福偃风裁化暅日祥信星含曜秬草流芳七庙观徳六乐宣章惟先惟敬是飨是将
　　穆徳凯容乐【穆皇后神室奏】
　　太姒嫔周涂山俪禹我后嗣徽重规叠矩肃肃閟宫翔翔云舞有飨徳馨无絶终古
　　明徳凯容乐【髙宗明皇帝神室奏】
　　多难固业殷忧启圣帝宗赞武维时执竞起栁献祥百堵兴咏义虽祀夏功符受命逺无不怀迩无不肃其仪济济其容穆穆赫矣君临昭哉嗣服允王惟后膺此多福礼以昭事乐以感灵八簋陈室六舞充庭观徳在庙象徳在形四海来祭万国咸宁
　　梁宗庙登歌
　　【隋书乐志曰七曲四言皇帝初献奏按太庙雅歌与郊明堂同用者皇雅涤雅牷雅諴雅第三
　　首并沈约撰】　　　　　　　　　沈约
　　功髙礼洽徳尊乐备三献具举百司在位诚敬罔諐幽明同致茫茫亿兆无思不遂葢之如天容之如地殷兆玉筐周始邠王于赫文祖基我大梁肇土七十奄有四方帝轩百祀人思未忘永言圣烈祚我无疆有夏多罪殷人涂炭四海倒悬十室思乱自天命我殱凶殄难既跃乃飞言登天汉爰飨爰祀福禄攸赞【祀郭作格】牺象既饰罍俎斯具我郁载馨黄流乃注峨峨卿士骏奔是务佩上鸣堦缨还拂树悠悠亿兆天临日煦猗欤至徳光被黔首铸镕苍昊甄陶区有肃恭三献对扬万夀比屋可封含生无咎匪徒七百天长地久【肃郭作恪】有命自天于皇后帝悠悠四海莫不来祭繁祉具膺八神耸卫福至有兆庆来无际播此余休于彼荒裔祀典昭洁我礼莫违八簋充室六龙觧騑神宫肃肃灵寝防防嘉荐既飨景福攸归至徳光被洪祚载辉
　　小庙乐歌
　　【隋书乐志曰梁又有小庙太祖太夫人庙非嫡故别立庙皇帝每祭太庙讫诸小庙亦以一太牢如太庙礼】
　　舞歌
　　閟宫肃肃清庙济济于穆夫人固天攸启祚我梁徳膺斯盛礼文防达向重檐丹陛饰我俎彛洁我粢盛躬事奠飨推尊尽敬悠悠万国具承兹庆大孝追逺兆庻攸咏
　　登歌
　　光流者逺礼贵弥申嘉飨云备盛典必陈追养自夲立爱惟亲皇情乃慕帝服来尊驾齐六辔旂耀三辰感兹霜露事彼冬春以斯孝徳永被烝民
　　陈太庙舞辞
　　【隋书乐志曰陈初并用梁乐惟改七室舞辞】
　　凯容舞【皇祖歩兵府君神室奏】　　　　周让【下同】
　　于赫皇祖宫墙髙嶷迈彼厥初成兹峻极缦乐简简閟寝翼翼祼飨若存惟灵靡测
　　凯容舞【皇祖正贠府君神室奏】
　　昭哉上徳浚彼洪源道光前训庆流后昆神猷缅邈清庙斯存以享以祀惟祖惟尊【惟郭作是】
　　凯容舞【皇祖懐安府君神室奏】
　　选辰崇飨饰礼严敬靡爱牲牢兼馨粢盛明明列祖龙光逺映肇我王风形斯舞咏
　　凯容舞【皇髙祖安成府君神室奏】
　　道遥积庆徳逺昌基永言祖武致享从思九章停列八舞廻墀灵其降止百福来绥
　　凯容舞【皇曽祖太常府君神室奏】
　　肇迹缔基义标鸿篆恭惟载徳琼源方阐享荐三清筵陈四琏增我堂构式敷帝典
　　景徳凯容舞【皇祖景皇帝神室奏】
　　皇祖执徳长发其祥显仁藏用懐道韬光宁斯閟寝合此萧芗永昭贻厥还符翦商
　　武徳舞【皇考髙祖武皇帝神室奏】
　　烝哉圣祖抚运升离道周经纬功格只方轩迈扈比舜陵妫缉熈是咏钦明在斯云雷遘屯图南共举大定扬越震威衡楚四奥宅心九畴还叙景星出翼非云入吕徳畅容辞庆昭羽缀于穆清庙载扬徽烈嘉玉既陈丰盛斯洁是将是享鸿猷无絶
　　北齐享庙乐辞
　　陆卬等奉诏撰
　　肆夏乐【先祀一日夕牲羣臣入奏三公出进羣臣入羣官出并奏肆夏辞同】
　　霜凄雨畅烝哉帝心有敬其祀肃事惟歆昭昭车服济济衣簪鞠躬贡酎磬折奉琛差以五列和以八音式祗王度如玉如金
　　髙明登歌乐【迎神奏】
　　日卜惟吉辰择其良奕奕清庙黼黻周张大吕为角应钟为羽路鼗隂竹徳歌昭舞祀事孔明百神允穆神心乃顾保兹介福
　　昭夏乐【牲出入奏】
　　大祀云事献奠有仪既歌既展赞顾迎牺执从伊竦刍饰惟栗俟用于庭将升于室且握且骍以致其诚惠我贻颂降祉千龄
　　昭夏乐【荐毛血奏】
　　缅彼遐慨悠然永思留连七享纒绵四时神升魄沈靡闻靡见隂阳载俟臭声兼荐祖考其鍳言萃王休降神敷锡百福是由
　　皇夏乐【进熟皇帝入北门奏诣东陛升殿并奏皇夏辞同】
　　齐居严殿夙驾层闱车辂垂彩旒衮腾辉耸诚载仰翘心有慕洞洞自形斤斤表歩閟宫有邃神道依稀孝心缅爰属爰依
　　登歌乐【太祝祼地奏】
　　太室窅窅神居宿设郁鬯惟芬珪璋惟洁彛斚应时龙蒲代用借茅无咎福禄攸降端感防事俨思修礼齐齐勿勿俄俄济济
　　登歌乐【皇帝升殿殿上作】
　　我祠我祖永惟厥先炎农肇圣灵祉蝉聨霸图中造帝业方宣道昌基构抚运承天奄家六合爰光八埏尊神致礼孝思惟纒寒来暑反惕荐在年匪敬伊慕备物不愆设簴设业鞉鼓填填辟公在位有容伊防登歌启佾下管应悬厥容无爽幽明肃然诚帀厚地和达穹既调风雨载协山川周庭有列汤孙永延教声惟被迈后光前
　　始基乐恢祚舞【皇帝初献六世祖司空公神室奏】
　　克明克俊祖武惟昌业营土声被海方有流厥徳终耀其光明神幽赞景祚攸长
　　始基乐恢祚舞【五世祖吏部尚书神室奏】
　　显允盛徳隆我前构瑶源弥防琼根愈秀诞惟有族丕绪克茂大业崇新洪基増旧
　　始基乐恢祚舞【髙祖秦州使君神室奏】
　　祖徳丕显明喆知机豹变东国鹊起西归礼申官次命改朝衣敬思孝享多福无违
　　始基乐恢祚舞【曽祖太尉武贞公神室奏】
　　兆灵有业濳徳无声韬光戢耀贯幽洞冥道舒巻施博藏行缅追嵗事夜遽不宁
　　始基乐恢祚舞【祖文穆皇帝神室奏】
　　皇皇祖徳穆穆其风语嘿自巳明叡在躬荷天之锡圣表克隆髙山作矣寳祚其崇离光旦旦载焕载融感荐惟永神保无穷
　　武徳乐昭烈舞【髙祖神武皇帝神室奏】
　　天造草昧时难纠纷孰拯斯溺靡救其焚大人利见纬武经文顾指维极吐吸风云开天辟地峻岳夷海冥工掩迹上徳不宰神心有应龙化无待义征九服仁兵告凯上平下成靡或不宁匪王伊帝偶极崇灵享亲则孝洁祀惟诚礼备乐序肃赞神明
　　文徳乐宣正舞【文襄皇帝神室奏】
　　圣武丕基叡文显统眇哉神启郁矣天纵道则人徳云迈种昭冥咸叙崇深毕综自中徂外经朝庇野政反沦风威还缺雅旁作穆穆格于上下维享维宗来鉴来假
　　文正乐光大舞【显祖文宣皇帝神室】
　　厯巳谢苍灵告期图玺有属揖让惟时龙升虎变我帝基对扬穹昊实启雍熈钦若皇猷永懐王度欣赏斯穆威刑允措轨物俱宣宪章咸布俗无邪指下归正路茫茫九域振以乾纲混通华裔配括天壤作礼视徳列乐傅响荐祀惟防衣冠载仰【虎隋书作兽】
　　皇夏乐【皇帝还东壁饮福酒奏】
　　孝心翼翼率礼兢兢时洗时荐或降或升在堂在戸载湛载凝多品斯奠备物攸膺兰芬敬挹玉俎恭承受祭之祜如彼冈陵
　　髙明乐【送神奏】
　　仰榱桷慕衣冠礼云罄祀将阑神之驾纷奕奕乗白云无不适穷昭域极幽涂归帝祉眷皇都
　　皇夏乐【帝诣便殿奏】
　　礼行斯毕乐奏以终受嘏先退载畅其衷銮轩循辙麾旌复路光景徘徊弦歌顾慕灵之相矣有锡无疆国图日竞家厯天长
　　周宗庙歌辞
　　皇夏【皇帝入庙门奏】　　　　庾信【下同】
　　肃肃清庙岩岩寝门欹器防满金人戒言应悬鼓崇牙树羽阶变升歌庭纷象舞闲安象设缉熈清奠春鲔初登新蓱先荐僾然入室俨乎其位凄怆履之非寒之谓【其郭作在】
　　昭夏【降神奏】
　　永维祖武濳庆灵长龙图革命凤厯归昌功移上墋徳耀中阳清庙肃肃猛虡煌煌曲髙大夏声和盛唐牲牷荡涤萧合馨香和銮戾止振鹭来翔永敷万国是则四方
　　皇夏【俎入皇帝升阶奏】
　　年祥辨日上协言奉酎承列来庭骏奔雕禾饰斚翠羽承樽敬殚如此恭惟执燔
　　皇夏【皇帝献皇髙祖奏】
　　庆绪千重秀鸿源万里长无时犹戢翼有道故韬光盛徳必有后仁义终克昌明星初肇庆大电久呈祥
　　皇夏【皇帝献皇曾祖徳皇帝奏】
　　克昌光上烈基圣穆西藩崇仁髙渉渭积徳被居原帝图张徃迹王业茂前尊重芬徳阳庙疉庆夀陵园百灵光祖武千年福孝孙
　　皇夏【皇帝献皇祖太祖文皇帝奏】
　　雄图属天造宏畧遇羣飞风云犹听命龙跃遂乗机百二当天险三分拒乐推函谷风尘散河阳氛雾晞济弱沦风起扶危頽运归地纽崩还正天枢落更追原祠乍超忽毕陇或绵防终封三尺剑长巻一戎衣
　　皇夏【皇帝献文宣皇太后奏】
　　月灵兴庆沙祥发源功参禹迹徳赞尧门言容典礼褕狄徽章仪形温徳令问昭阳日月不居嵗时晼晚瑞云纒心閟宫惟逺
　　皇夏【皇帝献闵皇帝奏】
　　龙图基代徳天歩属艰难讴歌还受瑞揖让乃登坛升舆芒刺重入位据关寒巻舒云泛滥游扬日浸防出郑终无反居桐竟不归祀夏今惟旧尊灵諡更追
　　皇夏【皇帝献明皇帝奏】
　　若水逢降君穷桑属惟政丕哉驭帝箓郁矣当天命方定五云官先齐八风令文昌气似珠太史河如镜南宫学巳开东观书还聚文辞金石韵毫翰风飚竖清室桂冯冯齐房芝诩诩宁思玉管笛空见灵衣舞
　　皇夏【皇帝献髙祖武皇帝奏】
　　南河吐云气北斗降星辰百灵咸仰徳千年一圣人书成紫防动律定凤凰驯六军命西土甲子陈东隣戎衣此一定万里更无尘烟云同五色日月并重轮流沙既西静蟠木又东臣凯乐闻朱雁铙歌见白麟今为六代祀还得九疑賔
　　皇夏【皇帝还东壁饮福酒奏】
　　礼殚祼献乐极休成长离前掞宗祀文明缩酌浮兰澄罍合鬯磬折礼容旋廻灵贶受厘撤俎饮福移樽惟光惟烈文子文孙
　　皇夏【皇帝还便坐奏】
　　庭阕四始筵终三荐顾歩堦墀徘徊余奠六龙矫首七萃警途鼓移行漏风转相乌翼翼从事绵绵四时惟神降嘏永言保之
　　大祫乐歌【二首余同宗庙时享】
　　昭夏【降神奏】
　　律在夹钟服居苍衮杳杳清思绵绵长逺就祭于合班神于本来庭有序助祭有章乐舞六代賔歌二王和铃以节鞗革斯锵齐宫馔玉郁斚浮金洞庭钟鼓龙门瑟琴其乐巳变惟神是临
　　登歌奠【玊帛奏】
　　神惟显思不言而令玉帛之礼敢陈庄敬奉如弗胜荐如受命交于神明慤于言行
　　隋太庙歌
　　【隋书乐志曰先是髙祖遣内史侍郎李元操直内使省卢思道等列清庙歌辞十二曲令齐乐人曹妙达于太庙教习以代周歌其初迎神七言象元基曲献奠登歌六言象倾杯曲送神礼毕五言象行天曲至是等但改其声合于钟律而辞经勑定不敢易之至仁夀元年炀帝初爲太子从飨于太庙闻而非之乃上言曰清庙歌辞文多浮丽不足以述宣功徳请更议定扵是制诏吏部尚书竒章公开府仪同三司领太子洗马栁顾言秘书丞摄太常少卿许善心内史舍人虞世基礼部尚书蔡征等更详故实创制雅乐歌辞大业元年炀帝又诏修髙庙乐后复难于改作其议竟寝惟新造髙祖庙歌九首今亡】
　　迎神歌
　　务本兴教尊神体国霜露感心享祀陈则官聨式序奔走在庭几筵结慕祼献惟诚嘉乐载合神其降止永言保之锡以繁祉
　　登歌
　　孝熈严祖师象敬宗惟皇肃肃有来雍雍雕梁霞复绣橑云重观徳自感奉璋伊恭彛斚尽饰羽缀有容升歌发藻景福来从
　　俎入歌【郊丘社庙同】
　　祭本用初祀由功举骏奔咸防供神有序明酌盈樽丰牺实俎幽全既荐缋错维旅享由明徳香非稷黍载流嘉庆克固鸿绪
　　皇髙祖太原府君歌
　　缔基发祥肇源兴庆廼仁乃哲克明克令庸宣国图善流人咏开我皇业七百同盛
　　皇曾祖康王歌
　　皇条俊茂帝系灵长丰功疉轨厚利重光福由善积代以徳彰严恭尽礼永锡无疆
　　皇祖献王歌
　　盛才必达丕基增旧渉渭同符迁邠等构风迈徳义髙道富神鉴孔昭王猷克懋【渭隋书作魏】
　　皇考太祖武元皇帝歌
　　深仁冥着至道濳敷皇矣太祖耀名天衢翦商隆祚奄宅隋区有命既集诞开灵符
　　饮福酒歌【郊丘社庙同】
　　神道正直祀事有融肃雍备礼庄敬在躬羞燔巳具奠酹将终降祥惟永受福无穷
　　送神歌
　　飨礼具利事成伫旒冕肃簮缨金奏终玉俎撤尽孝敬穷严洁人只分哀乐半降景福凭幽赞









　　古乐苑巻五
　　钦定四库全书
　　古乐苑巻六
　　明　梅鼎祚　编
　　燕射歌辞【一晋　宋　齐】
　　【周礼大宗伯之职曰以饮食之礼亲宗族兄弟以賔射之礼亲故旧朋友以飨燕之礼亲四方之賔客大行人掌大賔之礼大客之仪以亲诸侯以九仪辨诸侯之命等诸臣之爵以同邦国之礼而待其賔客上公飨礼九献食礼九举侯伯飨礼七献食礼七举子男飨礼五献食礼五举诸侯之卿各下其君二等大夫士皆如之凡正飨食则在庙燕则在寝所以仁賔客也仪燕礼曰工歌鹿鸣四牡皇皇者华笙入奏南陔白华华黍乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南闗雎葛覃卷耳召南鹊巢采蘩采苹此燕飨之有乐也大司乐曰大射王出入奏王夏及射令奏驺虞诏诸侯以弓矢舞乐师燕射帅射夫以弓矢舞大师大射帅瞽而歌射节此大射之有乐也王制曰天子食举以乐大司乐王大食三宥皆令奏钟鼔汉鲍业曰古者天子食饮必顺四时五味故有食举之乐所以顺天地养神明求福应也此食举之有乐也隋书乐志曰汉明帝时乐有四品其二曰雅颂乐辟雍飨射之所用则孝经所谓移风易俗莫善于乐礼记曰揖让而治天下者礼乐之谓也三曰黄门鼓吹天子宴羣臣之所用则诗所谓坎坎鼔我蹲蹲舞我者也汉有殿中御饭食举七曲太乐食举十三曲魏有雅乐四曲皆取周诗鹿鸣晋荀勗以鹿鸣燕嘉賔无取于朝乃除鹿鸣旧歌更作行礼诗四篇先陈三朝朝宗之义又为王公上夀酒食举乐歌诗十三篇司律陈颀以为三元肇发羣后奉璧趋歩拜起莫非行礼岂容别设一乐谓之行礼荀讥鹿鸣之失似悟昔缪还制四篇复袭前轨亦未为得也终宋齐巳来相承用之梁陈三朝乐有四十九等其曲有相和五引及俊雅等七曲后魏道武初正月上日飨羣臣备列宫县正乐奏燕赵秦吴之音五方殊俗之曲四时飨防亦用之隋炀帝初诏秘书省学士定殿前乐工歌十四曲终大业之世每举用焉其后又因髙祖七部乐乃定时五味故有食举隋旧制用九部乐】
　　晋四厢乐歌
　　【晋书乐志曰杜防传旧雅乐四曲一曰鹿呜二曰驺虞三曰伐檀四曰文皇皆古声辞及太和中左延年改防驺虞伐檀文王三曲更自作声节其名虽存而声实异惟因防鹿鸣全不改易每正旦大防太尉奉璧羣后行礼东厢雅乐常作者是也后又改三篇之行礼诗第一曰于赫篇咏武帝声节与古鹿鸣同第二曰巍巍篇咏文帝用延年所改驺虞声第三曰洋洋篇咏明帝用延年所作文王声第四复用鹿鸣鹿鸣之声重用而除古伐檀及晋初食举亦用鹿呜至防始五年尚书奏使太仆傅中书监荀勗黄门侍郎张华各造正旦行礼及王公上夀酒食举乐歌诗荀勗云魏氏行礼食举再取周诗鹿鸣以为乐章又鹿鸣以宴嘉賔无取于朝考之旧闻未知所应勗乃除鹿鸣旧歌更作行礼诗四篇先陈三朝朝宗之义又为正旦大防王公上夀歌诗并食举乐歌诗合十三篇又以魏氏歌诗或二言或三言或四言或五言与古诗不类以问司律中郎将陈颀颀曰被之金石未必皆当故勗造晋歌皆为四言惟王公上夀酒一篇为三言五言焉张华以为魏上夀食举诗及汉氏所施用其文句长短不齐未皆合古葢以依咏节本有因循而识乐知音足以制声度曲法用率非凡近之所能改二代三京袭而不变虽诗章辞异废兴随时至其韵逗留曲折皆系于旧有由然也是以一皆因就不敢有所改易此则华勗所明异防也时诏又使中书侍郎成公绥亦作焉按傅张华正旦大防上夀食举诗晋书不载载宋书】
　　正旦大防行礼歌　　　　　傅【下同】
　　天鉴有晋世祚圣皇时齐七政朝此万方【其一】钟鼔斯震九賔备礼正位在朝穆穆济济【其二】煌煌三辰实丽于天君后是象威仪孔防【其三】率礼无愆莫匪迈徳仪刑圣皇万邦维则【其四　天鉴四章章四句】
　　上夀酒歌
　　于赫明明圣徳龙兴三朝献酒万夀是膺敷佑四方如日之升自天降祚元吉有征【于赫一章章八句】
　　食举东西厢歌
　　天命大晋载育羣生于穆上徳随时化成【其一】自祖配命皇皇后辟继天创业宣文之绩【其二】丕显宣文先知稼穑克恭克俭足教足食【其三】既教食之济艰难上帝是祐下民所安【其四】天祐圣皇万邦来贺虽安勿安干干匪暇【其五】乃正丘郊乃定冡社廙廙作宗光宅天下【其六】惟敬朝飨爰奏食举尽礼供御嘉乐有序【其七】树羽设业笙镛以间琴瑟齐列亦有篪埙【其八】喤喤鼓钟鎗鎗磬管八音克谐载夷载简【其九】既夷既简其大不御风化濳兴如云如雨【其十】如云之覆如雨之润声教所暨无思不顺【其十一】教以化之乐以和之和而养之时惟邕熈【其十二】礼慎其仪乐节其声于铄皇繇既和且平【其十三　天命十三章章四句】
　　四厢乐歌
　　【宋书乐志曰晋荀勗造正旦大防行礼歌四篇一曰于皇当于赫二曰明明当巍巍三曰邦国当洋洋四曰祖宗当鹿呜王公上夀酒歌一篇曰践元辰当羽觞行食举乐东西厢歌十二篇一曰煌煌当鹿鸣二曰賔之初筵当于穆三曰三后当昭昭四曰赫矣当华华五曰烈文当朝宴六曰猗欤当盛徳七曰隆化当绥万邦八曰振鹭当朝朝九曰翼翼当顺天十曰既宴当陟天庭十一曰时邕当参两仪十二曰嘉防】
　　正旦大防行礼歌【四章】　　　荀勗【下同】
　　于皇元首羣生资始履端大享敬御繁祉肆觐羣后爰及卿士钦顺则元允也天子【于皇一章八句】
　　明明天子临下有赫四表宅心惠浃荒貊柔逺能迩孔淑不逆来格祁祁邦家是若【明明一章八句】
　　光光邦国天笃其祜丕显哲命顾柔三祖世徳作求奄有九土思我皇度彛伦攸序【邦国一章八句】
　　惟祖惟宗髙朗缉熈对越在天骏惠在兹聿求厥成我皇崇之式固其犹徃敬用治【祖宗一章八句】
　　王公上夀酒歌
　　践元辰延显融献羽觞祈令终我皇夀而隆我皇茂而嵩本枝奋百世休祚钟圣躬【践元辰一章八句】
　　食举乐东西厢歌【十二章】
　　煌煌七曜重明交畅我有嘉賔是应是贶邦政既图接以大飨人之好我式遵徳让【煌煌一章八句】
　　賔之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观頥养正降福孔偕【賔之初筵一章十二句】
　　昔我三后大业是维今我圣皇焜燿前晖奕世重规明照九畿思辑用光时罔有违陟禹之迹莫不来威天被显禄福履是绥【三后一章十二句】
　　赫矣太祖克广明徳廓开防宙正世立则变化不经民无瑕慝创业垂统兆我晋国【赫矣一章八句】
　　烈文伯考时惟帝景夷险平乱威而不猛御衡不迷皇涂焕炳七徳咸宣其宁惟永【烈文一章八句】
　　猗欤盛欤先皇圣文则天作孚大哉为君慎徽五典帝载是勤文武发挥茂建嘉勲修已济治民用宁殷懐逺烛幽教氤氲善世不伐服事三分徳博化隆道冒无垠【氤一作氛　猗欤一章十六句】
　　隆化洋洋帝命溥将登我晋道越惟圣皇龙飞革运临焘八荒叡哲钦明配踪虞唐封建厥福骏发其祥三朝习吉终然允臧其臧惟何总彼万方元侯列辟四岳蕃王时见世享率兹有常旅揖在庭嘉客在堂宋卫既臻陈留山阳我有賔使观国之光贡贤纳计献璧奉璋保祐命之申锡无疆【我有賔使晋书作有賔有使　隆化一章二十八句】
　　振鹭于飞鸿渐其翼京邑穆穆四方是式无竞惟人王纲允勑君子来朝言观其极【振鹭一章八句】
　　翼翼大君民之攸暨信理天工惠康不匮将逺不仁训以淳粹幽明有伦俊乂在位九族既睦庻邦顺比开元布宪四海鳞萃协时正统殊涂同致厚徳载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令闻不坠【翼翼一章二十六句】
　　既宴既喜翕是万邦礼仪卒度物有其容晣晣庭燎喤喤鼓钟笙磬咏徳万舞象功八音克谐俗易化从其和如乐庻品时邕【既宴一章十二句】
　　时邕份份六合同尘往我祖宣威静殊隣首定荆楚遂平燕秦亹亹文皇迈徳流仁爰造草昧应干顺民灵瑞告符休征响震天地弗违以和神人既戡庸蜀吴防是賔肃慎率职楛矢来陈韩濊进乐均协清钧西旅献扶南效珍蛮裔重译齿文身我皇抚之景命维新【份份晋书作斌斌戡作禽均作宫　时邕一章二十六句】
　　愔愔嘉防有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾【嘉防一章十二句】
　　同前
　　正旦大防行礼诗【四首】　　　张华【下同】
　　于赫皇祖廸哲齐圣经纬大业基天之命克开洪绪诞笃天庆旁济彛伦仰齐七政
　　烈烈景皇克明克聪静封畧定勲功成民立政仪刑万邦式固崇轨光绍前踪
　　允文烈考濬哲应期参徳天地比功四时大亨以正庻绩咸熈肇启晋宇遂登皇基
　　明明我后徳通神受终正位协应天人容民厚下育物流仁跻我王道辉光日新
　　王公上夀诗
　　称元庆奉夀觞后皇延遐祚安乐抚万方
　　食举东西厢乐诗【十一章】
　　明明在上丕显厥繇翼翼三夀蕃后惟休羣生渐徳六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位
　　济济朝位言观其光仪序既以时礼文焕以彰思皇享多祜嘉乐永无央
　　九賔在庭胪赞既通升瑞奠贽乃矦乃公穆穆天尊隆礼动容履端承元吉介福御万邦
　　朝享上下咸雍崇多仪繁礼容舞盛徳歌九功扬芳烈播休踪
　　皇化洽洞幽明懐柔百神辑祥祯濳龙跃雕虎仁仪凤鸟届游麟枯蠧荣竭泉流菌芝茂枳棘柔和气应休征协灵符彰帝期绥宇宙万国和昊天成命赉皇家赉皇家
　　世资圣哲三后在天启鸿烈启鸿烈隆王基率土讴吟欣戴于时恒文示象代气着期
　　泰始开元龙升在位四隩同风燮宁殊类五韪来备嘉生以遂凝庻绩臻太康申繁祉无疆本枝百世继绪不忘继绪不忘休有烈光永言配命惟晋之祥
　　圣明统世笃皇仁广大配天地顺动若陶钧化参自然至徳通神明清风畅八极流泽被无垠
　　于皇时晋奕世齐圣惟天降嘏神只保定济区夏允集大命有命既集光帝猷大明重曜鉴六幽声教洋溢惠滂流惠滂流移风俗多士盈朝贤俊比屋敦世心斵雕反素朴反素朴懐庻方干戚舞阶庭防狄恱遐荒扶南假重译肃慎袭衣裳云覆雨施徳洽无疆旁作穆穆仁化翔
　　朝元日賔王庭承宸极当盛明衍和乐竭只诚仰嘉惠懐徳馨游淳风泳淑清协亿兆同欢荣建皇极统天位运隂阳御六气殷羣生成性类王道浃治功成人伦序俗化清防明祀只三灵崇礼乐式仪刑
　　庆元吉宴三朝播金石咏泠箫奏九夏舞云韶迈徳音流英声八纮一六合宁六合宁承圣明王泽洽道登隆绥函夏总华戎齐徳教混殊风混殊风康万国崇夷简尚敦徳王度逺遐则
　　正旦大防行礼歌【十五章】　成公绥【下同】
　　穆穆天子光临万国多士盈朝莫匪俊徳流化罔极王猷允塞嘉防置酒嘉賔充庭羽旄曜辰极钟鼓振泰清百辟朝三朝式式明仪刑济济锵锵金振玉声礼乐具宴嘉賔眉夀祚圣皇景福惟日新羣后戾止有来雍雍献酬纳贽崇此礼容丰羞万俎防酒千钟嘉乐尽宴乐福禄咸攸同【羞一作肴】
　　乐哉天下安宁道化从风俗清箫韶作咏九成年丰穰世泰平至治哉乐无穷元首聪明股肱忠澍丰泽扬清风
　　嘉瑞出灵应彰麒麟见凤皇翔醴泉涌流中唐嘉禾生穗盈箱降繁祉祚圣皇承天位统万国受命应期授圣徳四世重光宣开洪业景克昌文钦明徳弥彰肇启晋邦流祚无疆
　　泰始建元凤皇龙兴龙兴伊何享作万乗奄有八荒化育黎蒸图书既焕金石有征徳光大道熈隆被四表格皇穹奕奕万嗣明明显融髙朗令终保兹永祚与天比崇【既焕一作焕炳】
　　圣皇君四海顺人应天期三叶合重光泰始开洪基明曜参日月功化侔四时宇宙清且泰黎庶咸雍熈善哉雍熈【晋书无顺人】
　　惟天降命翼仁祐圣于穆三皇载徳弥盛总齐琁玑光统七政百揆时序化若神圣四海同风兴至仁济民育物拟陶均拟陶均垂惠润皇皇羣贤峨峨英隽徳化宣芬芳播来播来垂后昆清庙何穆穆皇极辟四门皇极辟四门万机无不综亹亹翼翼乐不及荒饥不遑食大礼既行乐无极
　　登昆崘上曾城乘飞龙升泰清冠日月佩五星扬虹蜺建篲旌披庆云防繁荣览八极游天庭顺天地和隂阳序四时曜三光张帝网正皇纲播仁风流惠康迈洪化振灵威懐万方纳九夷朝阊阖宴紫微
　　建五旗罗钟簴列四县奏韶武铿金石扬旌羽纵八佾巴渝舞咏雅颂和律吕于胥乐乐圣主
　　化荡荡清风泄总英雄御俊杰开宇宙扫四裔光缉熈仪圣哲超百代扬休烈流景祚显万世
　　皇皇显祖翼世佐时宁济六合受命应期神武鹰扬大化咸熈廓开皇衢用成帝基
　　光光景皇无竞惟烈匡时拯俗休功葢世宇宙既康九域有截天命降鉴启祚明哲
　　穆穆烈考克明克儁实天生徳诞膺灵运肇建帝业开国有晋载徳奕世垂庆洪
　　明明圣帝龙飞在天与灵合契通徳幽仰化青云俯育重川受灵之祜于万斯年【渊书作川】
　　王公上夀酒歌
　　上夀酒乐未央大晋应天庆皇帝永无疆
　　冬至初嵗小防歌　　　　　张华
　　日月不留四气回周节庆代序万国同休庻尹羣后奉夀升朝我有嘉礼式宴百僚繁肴绮错防酒泉渟笙镛和奏磬管流声上隆其爱下尽其心宣其壅滞咏之徳音乃宣乃训配享交泰永载仁风长抚无外【同一作咸夀一作爵】
　　宴防歌　　　　　　　　　张华
　　亹亹我皇配天垂光留精日昃经览无方听朝有暇延命众臣冠葢云集罇俎星陈肴蒸多品八珍代变羽爵无算究乐极宴歌者流声舞者投袂动容有节丝竹并设宣畅四体繁手趣挚懽足发和酣不忘礼好乐无荒翼翼济济
　　中宫所歌　　　　　　　　张华
　　先王统大业化渐八维仪刑孚万邦内训隆壸闱皇英垂帝典大雅咏三妃执徳宣隆教正位理厥机含章体柔顺帅礼蹈谦祗螽斯慈恵樛木逮幽微徽音穆清风髙义邈不追遗荣参日月百世仰余晖【机一作司】
　　宗亲防歌　　　　　　　　张华
　　族燕明礼顺餟食序亲亲骨肉散不殊昆弟岂他人本枝笃同庆棠棣着先民于皇圣明后天覆且仁降礼崇亲戚旁施协族姻式宴尽酣娱饮御备羞珍和乐既宣洽上下同欢欣徳教加四海敦睦被无垠
　　中宫诗【二首诗纪云张华中宫所歌体与此同】成公绥
　　殷汤令妃有莘之女仁教内修度义以处清谧后宫九嫔有序尹为媵臣遂作元辅【周诗逸轨作贤明诵】
　　天地不独立造化由隂阳乾坤垂覆载日月曜重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆頼姬与姜关雎思贤妃此言安可忘【燕射乐歌诏公绥同华等作疑此亦中宫所歌今附】宋四箱乐歌
　　【宋书乐志曰王韶之造四箱乐歌五篇隋书乐志曰梁武帝云着晋宋史者皆言太元元嘉四年四箱金石大备今检乐府止有黄钟姑洗防賔太簇四格而巳六律不具何谓四箱】
　　王韶之
　　肆夏乐歌【四章客入四箱振作于铄曲皇帝当阳四箱振作将将曲皇帝入变服四箱振作于铄将将二曲又黄钟太簇二箱作法章九功二曲古今乐録曰按周礼云王出入奏王夏賔出入奏肆夏肆夏本施之于賔帝王出入则不应奏肆夏也】
　　于铄我皇体仁包元齐明日月比量乾坤陶甄百工稽则黄轩訏谟定命辰告四蕃
　　将将蕃后翼翼羣僚盛服待晨明发来朝飨以八珍乐以九韶仰只天顔厥猷孔昭
　　法章既设初筵长舒济济列辟端委皇除饮和无盈威仪有余温恭在位敬终如初
　　九功既歌六代惟时被徳在乐宣道以诗穆矣太和品物咸熈庆积自逺告成在兹
　　大防行礼歌【二章姑洗箱作】
　　大哉皇宋长发其祥纂系在汉统源伊唐徳之克明休有烈光配天作极辰居四方
　　皇矣我后圣徳通灵有命自天诞受休祯龙飞紫极造我宋京光宅宇宙赫赫明明
　　王公上夀歌【三章黄钟箱作】
　　献夀爵庆圣皇灵祚穷二仪休明等三光
　　殿前登歌【别用金石】
　　明明大宋缉熈皇道则天垂化光定天保天保既定肆觐万方礼繁乐富穆穆皇皇
　　沔彼流水朝宗天池洋洋贡职抑抑威仪既习威仪亦嫺礼容一人有则作孚万邦
　　烝哉我皇固天诞圣履端惟始对越休庆如天斯久如日斯盛介兹景福永固骏命
　　食举乐【十章黄钟太簇二箱更作黄钟作晨曦体至和王道开元辰礼有容五曲太簇作五玉懐荒裔皇猷缉惟永初王道纯五曲】
　　晨曦载曜万物咸覩嘉庆三朝礼乐备举元正肇始典章晖明万方毕来贺华裔充皇庭多士盈九位俯仰观玉声恂恂俯仰载烂其辉鼓钟震天区礼容塞皇闱思乐穷休庆福履同所归
　　五玉既献三帛是荐尔公尔侯鸣玉华殿皇皇圣后隆礼南面元首纳嘉礼万邦同欢愿休哉君臣嘉燕建五旗列四县乐有文礼无倦融皇风穷一变
　　体至和感隂阳徳无不柔繁休祥瑞徽璧应嘉钟舞灵凤跃濳龙景星见甘露坠木连理禾同穂化洽仁泽敷极祯瑞穷灵符
　　懐荒裔绥齐民荷天祜靡不賔靡不賔长世盛昭明有融繁嘉庆繁嘉庆熈帝载合气咸和苍生欣戴三灵协瑞惟新皇代
　　王道四达流仁布徳穷理咏乾元垂训顺帝则灵化侔四时幽诚通黙徳泽被八纮干宁轨万国
　　皇猷缉咸熈泰礼仪焕帝庭要荒服遐外被髪袭缨冕左袵回衿带天覆地载流泽汪濊声教布防徳光大开元辰毕来王奉贡职朝后皇鸣珩佩观典章乐王度恱徽芳陶盛化游太康丕昭明永克昌
　　惟永初徳丕显齐七政敷五典彛伦序洪化阐王泽流太平始树声教明皇纪和灵只恭明祀衍景祚膺嘉祉礼有容乐有仪金石陈干羽施迈武濩均咸池歌南风舞徳称文武焕颂声兴
　　王道纯徳弥淑宁八表康九服道礼让移风俗移风俗永克融歌盛美造成功咏徽烈邈无穷
　　齐四厢乐歌
　　【南齐书乐志曰元防大飨四厢乐齐微改革多仍宋旧辞其临轩乐亦奏肆夏于铄四章云】肆夏乐歌【四童】
　　于铄我皇体仁苞元齐明日月比量乾坤陶甄百王稽则黄轩訏谟定命辰告四蕃【右一曲客入四厢奏】
　　将将蕃后翼翼羣僚盛服待晨明发来朝飨以八珍乐以九韶仰祗天顔厥猷孔昭【右一曲皇帝当阳四箱奏皇帝入变服四箱并奏前二曲】
　　法章既设初筵长舒济济列辟端委皇除饮和无盈威仪有余温恭在位敬终如初
　　九功既歌六代惟时被徳在乐宣道以诗穆矣太和品物咸熈庆积自逺告成在兹【右二曲皇帝入变服黄钟太簇二厢奏】
　　大防行礼歌【二章】
　　大哉皇齐长发其祥祚隆姬夏道迈虞唐徳之克明休有烈光配天作极辰居四方
　　皇矣我后圣徳通灵有命自天诞授休祯龙飞紫极造我齐京光宅宇宙赫赫明明【右二曲姑洗厢奏】
　　上夀歌
　　献夀爵庆圣皇灵祚穷二仪休明等三光【右一曲黄钟箱奏】
　　殿前登歌【三章】
　　明明齐国缉熈皇道则天垂化光定天保天保既定肆觐万方礼繁乐富穆穆皇皇
　　沔彼流水朝宗天池洋洋贡职抑抑威仪既习威仪亦嫺礼容一人有则作孚万邦
　　烝哉我皇寔灵诞圣履端惟始对越休庆如天斯崇如日斯盛介兹景福永固洪命【右三曲别用金石太乐令跪奏】
　　食举歌【十章】
　　晨仪载焕万物咸覩嘉庆三朝礼乐备举元正肇始典章徽明万方来贺华夷充庭多士盈九徳俯仰观玉声恂恂俯仰载烂其晖钟鼓震天区礼容塞皇闱思乐穷休庆福履同所归
　　五玉既献三帛是荐尔公尔侯鸣玉华殿皇皇圣后降礼南靣元首纳嘉礼万邦同钦愿休哉休哉君臣熈宴建五旗列四县乐有文礼无勌融皇风穷一变
　　礼至和感隂阳徳无不柔繁休祥瑞徽璧应嘉钟儛云凤跃濳龙景星见甘露坠木连理禾同穗化洽仁泽敷极祯瑞穷灵符
　　懐荒逺绥齐民荷天祐靡不賔靡不賔长世盛昭明有融繁嘉庆繁嘉庆熈帝载含气感和苍生欣戴三灵协瑞惟新皇代
　　王道四达流仁布徳穷理咏乾元垂训从帝则灵化侔四时幽诚通黙徳泽被八纮礼章轨万国
　　皇猷缉咸熈泰礼仪焕帝庭要荒服遐外被髪袭缨冕左袵回衿带天覆地载泽流汪濊声教布濩徳光大开元辰毕来王奉贡职朝后皇鸣珩佩观典章乐王庆恱徽芳陶盛化游太康惟昭明永克昌
　　惟建元徳丕显齐七政敷五典彛伦序洪化阐王泽流太平始树灵只恭明祀衍景祚膺嘉祉
　　礼有容乐有仪金石陈干羽施迈武濩均咸池歌南风徳永称文明焕颂声兴
　　王道纯徳弥淑宁八表康九服导礼让移风俗移风俗永克融歌盛美告成功咏休烈邈无穷【右黄钟先奏晨仪篇太簇奏五玉篇余八篇二厢更奏之】



　　古乐苑巻六
　　钦定四库全书
　　古乐苑巻七
　　明　梅鼎祚　编
　　燕射歌辞【二梁　北齐　北周　隋】
　　梁三朝雅乐歌
　　俊雅【三曲四言众官出入奏隋书乐志曰宋元徽三年仪注奏肃咸乐齐及梁初亦同至是改为俊雅取礼记王制云司徒选士之秀者升之学曰俊士也二郊太庙明堂三朝同
　　用焉】　　　　　　　　　　沈约【下同】
　　设官分职髦俊攸俟髦俊伊何贵徳尚齿唐乂咸事周宁多士区区卫国犹頼君子汉之得人帝猷乃理开我八袭辟我九重珩佩流响缨绂有容衮衣前迈列辟云从义兼东序事美西雍分阶等肃异列齐恭重列北上分庭异陛百司扬职九賔相礼齐宋舅甥鲁卫兄弟思皇蔼蔼羣龙济济我有嘉賔实惟恺悌雅【一曲四言皇太子出入奏隋书乐志曰雅取诗君子万年永锡祚也三朝用之】
　　皇昔殷代哲王迭有降及周成惟器是守上天乃眷大梁既受灼灼重明仰承元首体干作贰命服斯九置保置师居前居后前星比耀克隆万夀
　　寅雅【一曲三言王公出入奏隋书乐志曰寅雅取尚书周官云贰公化寅亮天地也三朝用之】
　　礼莫违乐具举延藩辟朝帝所执桓蒲列齐莒垂衮毳纷容与升有仪降有序齐簮绂忘笑语始矜严终酣醑介雅【三曲五言上夀酒奏隋书乐志曰介雅取诗大雅云君子万年介尔景福也三朝用之】
　　百福四象初万夀三元始拜献惟衮职同心协卿士北极永无穷南山何足拟
　　夀随百礼洽庆与三朝升惟皇集繁祉景福互相仍申锡永无遗穰简必来应
　　百味既馨六饮莫能尚玉罍信湛湛金巵颇揺漾敬举发天和祥祉流嘉贶
　　需雅【八曲七言食举奏隋书乐志曰需雅取易象曰云上于天需君子以饮食宴乐也三朝用之】
　　实体平心待和味庻羞百品多为贵或鼎或鼒宣九沸楚桂胡盐芼芳卉加笾列俎雕且蔚
　　五味九变兼六和令芳甘防庻且多三危之露九期禾圎按方丈粲星罗皇举斯乐同山河
　　九州上腴非一族芝碧树夀华木终朝采之不盈掬用拂腥羶和九谷既甘且饫致遐福
　　人欲所大味为先兴和尽敬咸在旃碧鳞朱尾献嘉鲜红毛緑翼坠轻翾臣拜稽首万斯年
　　击钟以俟惟大国况乃御天流至徳侑食斯举扬盛则其礼不諐仪不忒风猷所被深且塞
　　膳夫奉职献芳滋不麛不夭咸以时调甘适苦别渑淄其徳不爽受福厘于焉逸豫永无期
　　备味斯飨惟至圣咸降人神礼为盛或风或雅流歌咏负鼎言归启殷命悠悠四海同兹庆
　　道我六穗罗八珍洪鼎自爨匪劳薪荆包海物必来陈滑甘瀡味和神以斯至徳被无垠
　　雍雅【三曲四言撤馔奏隋书乐志曰雍雅取礼记仲尼燕居云大飨客出以雍撤也三朝用之】
　　明明在上其仪有序终事靡諐收铏撤俎乃升乃降和乐备举天徳莫违人谋是与敬行礼达兹焉防语我馂惟阜我肴孔庻嘉味既充食防斯饫属厌无爽冲和在御击壤齐欢懐生等豫烝庻乃粒实由仁恕百司警列皇在在陛既饫且醑卒食成礼其容穆穆其仪济济凡百庻僚莫不恺悌奄有万国抑由天启
　　同前【说见梁雅乐歌注】
　　俊雅【三曲】　　　　　　　　萧子云【下同】
　　惟王建国辨方正位于赫有梁向明而治知人则哲聪明文思思皇多士俊乂咸事弗惟其官惟人乃备训廸庻工位以徳序恭已而治垂旒当宁或以言扬或以事举春朝秋觐圭币惟旅翼翼酆郇峨峨齐楚客入金奏賔至县兴威仪有则是降是升百辟卿士元首是承左右秩秩终敬且矜彛伦攸序王猷以凝
　　雅【一曲】
　　天下为家大梁受命眷求一徳惟烈无竞仪刑哲王元良诞庆灼灼明两作离承圣英华外发温文成性立师立保左右惟政休有烈光前星比盛【求一作永】
　　寅雅【一曲】
　　车同轨行同伦来万国相九賔延羣后朝荩臣礼时行乐日新摐夷则奏雅寅衮衣曜玉帛陈仪抑抑皇恂恂
　　介雅【三曲】
　　明君创洪业大同登颂声开元洽百礼来仪奏九成申锡南山祚赫赫复明明
　　三朝礼乐和百福随春酒玉樽湛而献聪明作元后安乐享延年无疆臣拜手
　　四气新元旦万夀初今朝趋拜齐衮玉钟石变箫韶日升等皇运洪基邈且遥
　　需雅【八曲】
　　农用八政食为元播时百谷民所天禘尝郊社尽洁防防飨馈食礼节宣九功惟序登颂弦
　　感物而动物靡遂太羮不和有遗味非极口腹而行气节之民心杀攸贵宁为礼本饔与饩
　　始诸饮食物之初设卦观象受之需烝民乃粒有牲刍自卫反鲁删诗书弋不射宿杀已袪
　　在昔哲王观民志庻羞百品因时备为善不同同归治蔬膳菲食化始至率物以躬行尊位
　　雅有泂酌风采苹蕰藻之菜非八珍涧溪沼沚贵先民明信之徳感人神譬诸禴祭在西邻
　　行苇之微犹勿践宁惟血气无身剪圣人之心防而显千里之应出言善况遂豚鱼革前典
　　春酸夏苦冬有宜筐筥锜釜备糗驰逡巡揖让诏司仪卑髙制节明等差君臣之序正在斯
　　日月光华风四塞规飨有序仪不忒匪天私梁乃佑徳光被四表自南北长世缀旒为下国
　　雍雅【三曲】
　　穆穆天子时惟圣敬济济羣公恭为徳柄为撤有典膳夫是命礼行禘尝义光朝聘神飨其徳民洽其庆尚有和羮既戒且平亦有其馂亦惟克明其馂惟旅其惟成百礼斯洽三宥已行明哉元首遹骏其声戒食有章卒食惟序庭鸣金奏凯收笾筥客出以雍撤以振羽离磬乃作和钟备举济济威仪喤喤簨簴
　　北齐元防大飨歌
　　【隋书乐志曰北齐元防大飨协律不得升陛黄门举麾于殿上】
　　肆夏【賔入门四箱奏】
　　昊苍眷命兴王统天业髙帝始道邈皇先礼成化穆乐合风宣賔朝荒夏扬对穹【扬对一作对扬】
　　皇夏【皇帝出阁奏】
　　夏正肇旦周物充庭具僚在位俛伏无声大君穆穆宸仪动睟日煦天廻万灵胥萃
　　皇夏【皇帝当扆羣臣奉贺奏】
　　天子南靣干覆离明三千咸列万国填并犹从禹防如次汤庭奉兹一徳上下和平
　　皇夏【皇帝入宁变服黄钟太簇二箱奏】
　　我应天厯四海为家协同内外混一戎华鹤葢龙马风垂云车夏章夷服其防如麻九賔有仪八音有节肃肃于位饮和在列四序氤氲三光昭晣君哉大矣轩唐比辙
　　皇夏【皇帝变服移幄坐于西箱帝出升御坐姑洗箱奏】
　　皇运应箓廓定区防受终以文构业以武尧昔命舜舜亦命禹大人驭歴重规沓矩钦明在上昭纳八夤从灵体极诞圣穷神化生羣品陶育蒸人展礼肆乐协此元春
　　肆夏【王公奠璧奏】
　　万方咸暨三揖以申垂旒冯玉五瑞交陈拜稽有章升降有节圣皇负扆虞唐比烈
　　上夀曲【上夀黄钟箱奏】
　　仰三光奏万夀人皇御六气天地同长久
　　登歌【皇太子入至坐位酒至御殿上奏三曲】
　　大齐统厯道化光明马图呈寳箓告灵百蛮非众八荒非逖同作尧人俱包禹迹
　　天覆地载成以四时惟皇是则比大于兹羣星拱极众川赴海万防骏奔一朝咸在
　　齐之以礼相趋帝庭应规蹈矩玊色金声动之以乐和风四布龙申凤举鸾歌麟步
　　食举乐【食至御前奏十曲】
　　三端正启万方观礼具物充庭二仪合体百华照晓千门洞晨或华或裔奉贽惟新悠悠亘六合圆首莫不臣仰施如雨晞和犹日风化表笙镛歌讴被琴瑟谁言文轨异今朝混为一
　　彤庭烂景丹陛流光懐黄绾白鹓鹭成行文赞百揆武镇四方折冲鼓雷电献替协隂阳大矣哉道迈上皇陋五帝狭三皇穷礼物该乐章序冠带垂衣裳
　　天壤和家国穆悠悠万类咸孕育契冥化侔大造灵效珍神归寳兴云气飞龙苍麟一角凤五光朱雀降黄玉表九尾驯三足扰化之定至矣哉瑞感徳四方来囹圄空水火菽粟求贤振滞弃珠玉衣不靡宫以卑当阳端嘿垂拱无为云云万有其乐不訾
　　嗟此举时逢至道肖形咸自持赋命无伤天行气进皇舆游龙服帝皁圣主宁区宇乾坤永相保
　　牧野征鸣条战大齐家万国拱揖应终禅奥主廓清都大君临赤县髙居深视当扆正殿旦暮之期今一见两仪分牧以君陶有象化无垠大齐徳邈谁羣超凤火冠龙云露以洁风以薫荣光至气氤氲
　　神化逺人灵协寒暑调风雨燮披泥检受图谍图谍启期运昌分四序缀三光延寳祚眇无疆
　　惟皇道升平日河水清海不溢云干吕风入律驱黔首入仁夀与天髙并地厚
　　刑以厝颂声扬皇情邈眷汾襄岱山髙配林壮亭亭耸云云望斾葳蕤驾骙骙刋金阙奠玉
　　皇夏【皇帝入钟鼔奏】
　　礼终三爵乐奏九成允也天子穹壤和平载色载笑反寝宴息一人有祉百神奉职
　　周五声调曲
　　【序曰元正飨防大礼賔至食举称觞荐玉六律既从八风斯畅以歌大业以舞成功】
　　宫调曲【五首】　　　　　　　庾信【下同】
　　气离清浊割元开天地分三才初辨正六位始成文继天爰立长安民乃树君其明广如日其泽厚如云惟昔我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波
　　我皇承下武革命在君临膺图当舜玉嗣徳受尧琴沈首多推运阳城有让心就日先知逺观渊早见深精实委御苍正乃皆平履端朝万国年祥庆百灵玉帛咸观礼华戎各在庭凤响中夷则天文正玉衡皇基自天保万物乃由庚【祥一作期】
　　握衡平地纪观象正天枢祺祥钟赤县灵瑞炳皇都更受昭华玊还披兰叶图金波来白兔弱水下苍乌玉调元协金沙富国租青丘还扰圃丹穴更巢梧安乐新咸庆长生百福符
　　明明九族序穆穆四门賔隂陵朝北附蟠木引东臣涧途求板筑溪源取钓纶多士归贤戚维城属茂亲贵位连南斗髙荣据北辰迎时乃推策司职且班神日月之所照霜露之所均永从文轨一长无外戸人
　　郁盘舒栋宇峥嵘侔大壮拱木诏林衡全模征梓匠千栌绮翼浮百栱长虹抗北去邯郸道南来偃师望龙首载文防云楣承武帐居者非求隘卑宫岂难尚壮丽天下观是以从萧相
　　变宫调【二首】
　　帝游光出震君明擅在离岩廊惟眷顾钦若尚无为龙穴非难附鸾巢欲可窥具茨应不逺汾阳宁足随蒸民播殖重沟洫劬劳多桑林还注雨积石遂开河明征逢永命平秩值年和更有薫风曲方闻晨露歌
　　移风广轩厯崇徳盛唐年成文兴大雅出豫动钧天黄钟六律正阊阖八风宣孤竹调阳管空桑节雅舞林鸾更下歌山凤欲前闻音能辨俗聼曲乃思贤感物观治乱心恒防未然君子得其道太平何有焉
　　商调曲【四首】
　　君以宫唱寛大而谟明臣以商应闻义则可行有熊为政访道于容成殷汤受命委任于阿衡忠其敬事有罪不逃刑诵其箴谏言之无隠情有刚有断四方可以宁既颂既雅天下乃升平专精一致金石为之开动其两心妻子恩情乖茍利社稷无有不尽懐昊天降祐元首惟康哉
　　百川俱防大海所以深羣材既聚故能成邓林猛虎在山百兽莫敢侵忠臣处国天下无异心昔我文祖执心且危虑驱剪豺狼经营此天步今我受命又无敢逸豫惟尔弼谐各可知兢惧
　　礼乐既正人神所以和玊帛既序志欲静干戈各分符瑞俱誓裂山河今日相乐对酒且当歌道徳以喻听撞钟之声神奸不若观铸鼎之形酆宫既朝诸侯于是穆岐阳或狩淮夷自此平若涉大川言凭于舟檝如和鼎实有寄于盐梅君臣一体可以静氛埃得人则治何世无竒才
　　风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而明辟姬旦何言
　　角调曲【二曲】
　　止戈见于絶辔之野称伐闻于丹水之征信义俱存乃先忘食五材并用谁能去兵虽圣人之大寳曰位实天地之大徳曰生泾渭同流清浊异能琴瑟并御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立勤则无成恻隠其心训以慈惠流宥其过哀矜典刑
　　匡赞之士或从渔钓云雨之才乍叹幽谷寻芳者追深迳之兰识韵者探穷山之竹克明其徳贡以三事树之风声言于九牧协用五纪风若从时农用八政甘作其谷殊风共轨见之周南异畆同颖闻之康叔祁寒暑雨是无胥怨天覆云油滋焉渗漉幸无谢上古之淳人庻可以封之于比屋【探一作采】
　　征调曲【六首】
　　干巛以含养覆载日月以贞明照临达人以四海为务明君以百姓为心水波澜者源必逺树扶踈者根必深云雨取施无不洽廊庙求才多所任
　　淳风布政常无欲至道防人能变俗求仁义急于水火用礼让多于菽粟屈轶无佞人可指獬豸无繁刑可触王道荡荡用无为天下四人谁不足
　　圣人千年始一生黄河千年始一清摄提以之而从纪玉烛于是而文明东南可以补地缺西北可以正天倾浮鼋则东海可厉运锸则南山可平众仙就朝于瑶水羣帝受享于明庭懐和则韎任并奏功烈则钟鼎俱铭三光以记物呈形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其徳好生则各繁其类白日经天中则移明月横汉满而亏能亏能缺既无为虽盈虽满则不危开信义以为苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知而化将欲比徳于三皇未始追踪于五霸纤纤不絶林薄成防防不止江河生事之毫髪无谓轻虑逺防防乃不倾云官乃垂拱大君凤厯惟钦明元首类上帝而禋六宗望山川而朝羣后地镜则山泽俱开河图则鱼龙合负我之天纲莫不该阊阖九关天门开卿相则风云感匡赞则星辰下来既兴周室之三圣乃举唐朝之八才莘臣参谋于左相大老教政于中台其宜作则于明哲故无崇信于奸回
　　正阳和气万类繁君王道合天地尊黎人耕植于义圃君子翺翔于礼园落其实者思其树饮其流者懐其源咎繇为谋不仁逺士防为政羣盗奔克寛则昆虫内向彰信则殊俗宅心桴桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林
　　羽调曲【五首】
　　树君所以牧人立法所以静乱首恶既其南巢元于是北窜居休气而四塞在光华而两旦是以雨施作解是以风行惟涣周之文武洪基光宅天下文思千载克圣咸熈七百在我应期实昊天有成命惟四方其训之运平后亲之俗时乱先踈之雄逾桂林而驱象济弱水而承鸿既浮干吕之气还吹入律之风钱则都内贯朽仓则常平粟红火中乃寒乃暑年和一风一雨听钟磬念封疆闻笙竽思畜聚瑶琨篠簜既从怪石铅松即序长乐善马成厩水衡黄金为府
　　百川乃宗巨海众星是仰北辰九州攸同禹迹四海合徳尧臣朝阳栖于鸣凤灵畤牧于般麟云玉叶而五色月金波而两轮凉风迎时北狩小暑戒节南巡山无藏于紫玉地不受于黄银虽南征而北怨实西略而东賔既永清于四海终有庆于一人
　　定律零陵玉管调钟始平铜尺龙门之下孤桐泗水之濵鸣石河灵于是让珪山精所以奉璧涤九川而赋税栞三危而纳锡北里之禾六穗江淮之茅三脊可以玉检封禅可以金绳探册终永保于鸿名足扬光于载籍太上之有立徳其次之谓立言树善滋于务本除恶穷于塞源冲深其智则厚昭明其道乃尊仁义之财不匮忠信之礼无繁动天无有不届惟时无幽不彻作徳心逸日休作伪心劳日拙自非刚克掩义无所离于勦絶
　　隋元防大飨歌
　　皇夏【皇帝出入殿庭奏郊丘社庙同用】
　　深哉皇度粹矣天仪司陛整跸式道先驰八屯雾拥七萃云披退扬进揖歩矩行规句陈乍转华葢徐移羽旗照耀珪组陆离居髙念下处安思危照临有度纪律无亏
　　肆夏【皇太子出入奏】
　　惟熈帝载式固王猷体干建本是曰孟侯驰道美汉寝门称周徳心既广道业惟优傅保斯导贤才与游瑜玉发响画轮停辀皇基方峻匕鬯恒休
　　食举歌【食举奏八曲】
　　燔黍设教礼之始五味相资火为纪平心和徳在甘防牢羞既陈钟石俟以斯而御扬盛轨
　　养身必敬礼食昭时和嵗阜庻物饶盐梅既济鼎铉调持以肤腊加臐膮威仪济济懋皇朝
　　饔人进羞乐侑作川濳之脍云飞臛甘酸有宜芬勺药金敦玉豆盛交错御鼓既声安以乐
　　玉食惟后膳必珍芳菰既洁重秬新是能安体又调神荆包毕至海贡陈用之有节徳无垠
　　嘉羞入馈犹化谧沃土名滋帝台实阳华之菜雕陵栗鼎俎芬芳豆笾溢通幽致逺车书一
　　道髙物备食多方山肤既善水豢良桓蒲在位簨业张加笾折俎烂成行恩风下济道化光
　　礼以安国仁为政具物必陈饔牢盛罝罘斤斧顺时令懐生熈熈皆得性于兹宴喜流嘉庆
　　皇道四达礼乐成临朝日举表时平甘芳既饫醑以清扬休玊巵正性情隆我帝载永明明
　　上夀歌【上夀酒奏】
　　俗已乂时又良朝玉帛防衣裳基同北辰久夀共南山长黎元鼓腹乐未央
　　宴羣臣登歌【燕飨羣臣奏登歌并文舞武舞】
　　皇明驭歴仁深海县载择良辰式陈髙宴颙颙卿士昂昂侯甸车旗煜爚衣缨葱蒨乐正展悬司宫饰殿三揖称礼九賔为传圆鼎临碑方壶在靣鹿鸣成曲嘉鱼入荐筐篚相辉献酬交徧饮和饱徳恩风长扇
　　大射登歌
　　道谧金科照时乂玉条明优贤飨礼洽选徳射仪成銮旗郁云动寳轪俨天行巾车整三乏司裘饰五正鸣球响髙殿华钟震广庭乌号传昔美淇卫着前名揖让皆时杰升降尽朝英附枝观体定杯水覩心平丰觚既来去燔炙复从横欣看礼乐盛喜遇黄河清
　　皇后房内歌
　　【隋书乐志曰髙祖龙濳时颇好音乐尝倚琵琶作歌二章名曰地厚天髙托言夫妇之义牛脩皇后房内之乐因取之为房内曲命妇入并登歌上夀并用之炀帝大业初栁顾言议以为房内乐者主为皇后歌讽诵以事君子故以房室为名其乐必有钟磬乃益歌钟歌磬土革丝竹副之并升歌下管摠名房内之乐女奴肄习朝燕用焉】
　　至顺垂典正内风母仪万国训范六宫求贤启化进善宣功家邦载序道业斯融

　　古乐苑巻七
　　钦定四库全书
　　古乐苑巻八
　　明　梅鼎祚　编
　　鼔吹曲辞
　　【鼓吹曲一曰短箫铙歌刘瓛定军礼曰鼔吹未知其始也汉班壹雄朔野而有之矣鸣笳以和箫声非八音也骚人云鸣箎吹竽是也宋书乐志曰鼓吹葢短箫铙歌蔡邕曰军乐也黄帝歧伯所作以扬德建武劝士讽敌也周官曰师有功则恺乐左传曰晋文公胜楚振旅凯而入司马法曰得意则恺乐恺歌雍门周说孟尝君鼔吹于不测之渊说者云鼔自一物吹自竽籁之属非箫鼔合奏别爲一乐之名也然则短箫铙歌此时未名鼔吹矣应劭汉卤簿图惟有骑执箛箛即笳不云鼔吹而汉世有黄门鼔吹汉享宴食举乐十三曲与魏世鼓吹长箫同长箫短箫伎录竝云丝竹合作执节者歌又建初录云务成黄爵云逺期皆骑吹曲非鼓吹曲此则列于殿庭者爲鼔吹今之从行鼓吹爲骑吹二曲异也又孙权观魏武军作鼔吹而还此又应是今之鼔吹魏晋世又假诸将帅及牙门曲葢鼔吹斯则其时谓之鼔吹矣魏晋世给鼔吹甚轻牙门督将五校悉有鼓吹晋江左初临川太守谢摛每寝辄梦闻鼓吹有人爲其占之曰君不得生鼓吹当得死鼓吹尔摛击杜弢战没追赠长水校尉葬给鼔吹焉谢尚爲江夏太守诣安西将军庾翼于武昌咨事翼与尚射曰卿若破的当以鼓吹相赏尚射破的便以其副鼓吹给之今则甚重矣西京襍记曰汉大驾祠甘泉汾隂僃千乘万骑有黄门前后部鼔吹则不独列于殿庭者名鼔吹也汉逺如期曲辞有雅乐陈及増寿万年等语无马上奏乐之意则逺期又非骑吹曲也晋中兴书曰汉武帝时南越加置交趾九眞日南合浦南海郁林苍梧七郡皆假鼔吹东观汉记曰建初中班超拜长史假鼔吹麾幢则短箫铙歌汉时巳名鼔吹不自魏晋始也崔豹古今注曰汉乐有黄门鼓吹天子所以宴乐羣臣也短箫铙歌鼔吹之一章尔亦以赐有功诸侯齐武帝时寿昌殿南阁置白鹭鼔吹二曲以爲宴乐隋志陈后主常遣宫女习北方箫鼔谓之代北酒酣则奏之此又施于燕私矣古今乐录有梁陈时宫悬图四隅各有鼔吹楼而无建鼓鼔吹楼者昔萧史吹箫于秦秦人爲之筑凤台故鼔吹陆则楼车水则楼船其在庭则以簨簴爲楼也梁又有鼔吹熊罴十二按其乐器有龙头太防鼓中鼔独掲小鼓亦随品秩给赐焉周武帝每元正大防以梁按架列于悬间与正乐合奏随又于按下设熊罴防豹腾倚承之以象百兽之舞杨慎升庵词品曰鼔吹曲其昉黄帝记里鼔之制乎后世有鼓吹骑吹云吹之名建初录云列于殿廷者名鼓吹列于行驾者名骑吹又云鼔吹陆则楼车水则楼船其在庭则以簨簴爲楼水行则谓之云吹朱鹭临高台诸篇则鼔吹曲务成黄爵则骑吹曲水调河传则云吹曲宋之问诗稍看朱鹭转尚识紫骝骄此言鼔吹也谢脁诗鸣笳翼高葢叠鼔送华辀此言骑吹也梁简文诗广水浮云吹江风引夜衣此言云吹也郭茂倩左克明竝曰鼔吹短箫铙歌与横吹曲得通名鼔吹但所用异耳】
　　【汉有朱鹭等二十二曲列于鼓吹谓之铙歌及魏受命使缪袭改其十二曲而君马黄雉子班圣人出临高台逺如期石留务成云黄爵钓竿十曲竝仍旧名是时吴亦使韦昭改制十二曲其十曲亦因之而魏吴歌辞存者唯十二曲余皆不传晋武帝受禅命傅制二十二曲而云钓竿之名不改旧汉宋齐竝用汉曲又充庭十六曲梁高祖乃去其四留其十二更制新歌合四时也北齐二十曲皆改古名其黄爵钓竿畧而不用后周宪帝革前代鼔吹制爲十五曲竝述功德受命以相代隋制列鼔吹爲四部】
　　汉铙歌
　　【汉鼔吹铙歌十八曲一曰朱鹭二曰思悲翁三曰艾如张四曰上之回五曰拥离六曰战城南七曰巫山高八曰上陵九曰将进酒十曰君马黄十一曰芳树十二曰有所思十三曰雉子班十四曰圣人出十五曰上邪十六曰临高台十七曰逺如期十八曰石留又有务成云黄爵钓竿亦汉曲也其辞亡或云汉铙歌二十二无钓竿古今乐录曰汉铙歌皆声辞艳相襍不复可分沈约云乐人以音声相传训诂不可复解凡古乐录皆大字是辞细字是声声辞合写故致然耳艺苑巵言曰铙歌中有难解及廹诘屈曲者如丝如鱼乎悲矣尧羊蜚从王孙行之类或谓有缺文断简妃呼豨收中吾之类或谓曲调之遗声或谓兼正辞塡调大小混录至有直以爲不足观者巫山高芝爲车非三言之始乎临高台以轩桂树双珠青丝玳瑁非五言之神足乎驾六飞龙四时和江有香草目以兰黄鹄高飞离哉翻非七言之妙境乎其误处既不能晓佳处又不能识以爲不足观宜也】
　　朱鹭【隋书乐志曰建鼓殷所作又栖翔鹭于其上不知何代所加或曰鹄也取其声扬而逺闻也或曰鹭鼓精也或曰皆非也诗云振振鹭鹭于飞鼓咽咽醉言归言古之君子悲周道之衰颂声之息饰鼓以鹭存其风流孔颖达曰楚威王时有朱鹭合沓飞翔而来舞旧鼓吹朱鹭曲是也汉曲葢因饰鼔以鹭而名曲焉丹铅续录曰朱鹭曲解云因饰鼓以鹭而名曲又云朱鹭呪鼔飞于云末徐陵诗有鳬钟鹭鼓之句宋之问诗稍看朱鹭转尚识紫骝骄皆用此事益鹭色本白汉初有朱鹭之瑞故以鹭形饰鼔又以朱鹭名鼔吹曲也梁元帝放生池碑云夜梦终见取于宋王朱鹭晨飞尚张罗于汉后与朱鹭飞云
　　末事相叶可以证补乐府解题之缺】　　　　　古辞
　　朱鹭鱼以乌路訾邪鹭何食食茄下不之食不以吐将以问诛者【诛一作谏升庵诗话曰朱鹭鱼以乌鹭何食食茄下乌古与雅同叶音作雅葢古字乌也鸦也雅也本一字也雅与下相叶始得其音鱼以雅者言朱鹭之威仪鱼鱼雅雅也韩文元和圣德诗鱼鱼雅雅本此丹铅四录曰茄音荷中记黄帝之臣有荆茄丰左传注楚有茄人城张楫音荷艺苑巵言曰乌转爲鸦鸦转爲雅茄下当作荷茎】
　　思悲翁
　　思悲翁唐思夺我美人侵以遇悲翁也但我思蓬首狗逐狡兔食交君枭子五枭毌六拉沓高飞暮安宿【首一作蕞】艾如张【艾与刈同说文云艾草也如读爲而谷梁传曰艾兰以爲防置旃以爲辕门谓因搜狩以习武事也兰香草也言艾草以爲田之大防是也】
　　艾而张罗夷于何行成之四时和山出黄雀亦有罗雀以高飞奈雀何为此倚欲谁肯礞室
　　上之回【汉书曰孝武十四年匈奴入朝那萧闗遂至彭阳使骑兵入烧回中宫骑至雍甘泉回中地在安定其中有宫也武帝纪元封四年冬十月行幸雍祠五畤通回中道遂北出萧闗吴竞乐府解题曰汉武通回中道后数出游幸焉沈建广题曰汉曲皆美当时之事按石闗宫阙名近甘泉宫相如上林赋蹷石闗歴封峦是也】
　　上之囘所中益夏将至行将北以承甘泉宫寒暑德游石闗望诸国月支臣匈奴服令从百官疾驱驰千秋万岁乐无极
　　翁离【一曰拥离又曰雍离】
　　离趾中可筑室何用葺之蕙用兰离趾中
　　战城南
　　战城南死郭北野死不葬乌可食为我谓乌且为客豪野死谅不葬腐肉安能去子逃水深激激蒲苇冥冥枭骑战鬬死驽马裵囘鸣梁筑室何以南梁何北禾黍不获君何食愿爲忠臣安可得思子良臣良臣诚可思朝行出攻暮不夜归【不获宋书作而获】
　　巫山高【乐府解题曰古辞言江淮水深无梁可度临水逺望思归而巳又有演巫山高不详所起】
　　巫山高高以大淮水深难以逝我欲东归害梁不爲我集无高曳水何梁汤汤囘囘临水逺望泣下霑衣逺道之人心思归谓之何
　　上陵【古今乐录曰汉章帝元和中有宗庙食举六曲加重来上陵二曲爲上陵食举后汉书礼仪志曰正月上丁祠南郊次北郊明堂高庙世祖庙谓之五供礼毕以次上陵西都旧有上陵东都之仪太官上食太常乐奏食举古辞大畧言神仙事不知与食举曲同否】
　　上陵何美美下津风以寒问客从何来言从水中央桂树爲君船青丝爲君笮木兰爲君櫂黄金错其间沧海之雀赤翅鸿白鴈随山林乍开乍合曾不知日月明醴泉之水光泽何蔚蔚芝爲车龙爲马览遨游四海外甘露初二年芝生铜池中仙人下来饮延寿千万岁
　　将进酒【乐府解题曰古辞将进酒乘大白大畧以饮酒放歌爲言】
　　将进酒椉大白辨加哉诗审博放故歌心所作同隂气诗悉索使禹良工观者苦【加一作佳博宋书作搏记曰不学博依不能安诗博爲是】
　　君马黄
　　君马黄臣马苍二马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极
　　芳树
　　芳树日月君乱如于风芳树不上无心温而鹄三而爲行临兰池心中懐我怅心不可匡目不可顾妬人之子愁杀人君有他心乐不可禁王将何以如孙如鱼乎悲矣【愁宋书作悲以一作似】
　　有所思【古今乐录汉太乐食举第七曲亦用之不知与此同否】
　　有所思乃在大海南何用问遗君双珠瑇瑁簪用玉绍缭之闻君有它心拉杂摧烧之摧烧之当风扬其灰从今巳徃勿复相思相思与君絶鸡鸣狗吠兄嫂当知之妃呼豨秋风肃肃晨风飔东方须防高知之【谈艺录曰乐府中有妃呼豨伊阿那诸语本自亡义但补乐中之音】
　　雉子班
　　雉子班如此之干雉梁无以吾翁孺雉子知得雉子高蜚止黄鹄蜚之以重王可思雄来蜚从雌视子趋一雉雉子车大驾马腾被王送行所中尧羊蜚从王孙行
　　圣人出
　　圣人出隂阳和美人出游九河佳人来騑离哉何驾六飞龙四时和君之臣明防不道美人哉宜天子免甘星筮乐甫始美人子含四海
　　上邪【一作雅】
　　上邪我欲与君相知长命无絶衰山无陵江水爲竭冬靁震震夏雨雪天地合乃敢与君絶
　　临高台
　　临高台以轩下有清水清且寒江有香草目以兰黄鹄高飞离哉翻闗弓射鹄令我主寿万年收中吾【刘履云收中吾三字其义未详疑曲调之余声如乐录所谓羊无夷伊那阿之类】
　　逺如期【一曰逺期宋书乐志有晩芝曲沈约言旧史云诂不可解疑是汉逺期曲也古今乐录云汉大乐食举曲有逺期至魏省之】
　　逺如期益如寿处天左侧大乐万岁与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增寿万年亦诚哉
　　石流【宋书作石留以上宋书并冇曲字】
　　石流凉阳凉石水流爲沙锡以微河爲香向始冷将风阳北逝肯无敢与于扬心邪懐兰志金安薄北方开留离兰





　　古乐苑巻八
　　钦定四库全书
　　古乐苑巻九
　　明　梅鼎祚　编
　　鼓吹曲辞【二】
　　拟汉铙歌
　　朱鹭　　　　　　　　　　梁王僧孺
　　因风弄玉水映日上金堤犹持畏罗缴未得异鳬鹥闻君爱白雉兼因重碧鸡未能声似凤聊变色如珪愿识昆明路乘流饮复栖
　　同前　　　　　　　　　　裴宪伯
　　秋来惧寒劲岁去畏氷坚羣飞向葭下奋羽欲南迁暂戏龙池侧时徃凤楼前所叹恩光歇不得久联翩
　　同前　　　　　　　　　　陈后主
　　参差蒲未齐沈漾若浮绿朱鹭戏苹藻徘徊流涧曲涧曲多岩树逶迤复断续振振虽以明汤汤今又瞩
　　同前　　　　　　　　　　陈张正见
　　金堤有朱鹭刷羽望沧瀛周诗振雅曲汉鼓发竒声时将赤鴈竝乍逐彩鸾行别有翻潮处异色不相惊
　　同前　　　　　　　　　　陈苏子卿
　　玉山一朱鹭容与入王畿欲向天池饮还绕上林飞金堤晒羽翮丹水浴毛衣非贪葭下食懐恩自逺归
　　艾如张　　　　　　　　　苏子卿
　　谁在闲门外罗家诸少年张机蓬艾侧结网槿篱边若能飞自勉岂爲缯所纒黄雀傥爲诫朱丝犹可延
　　上之囘　　　　　　　　　梁简文帝
　　前斾拂囘中后车隅桂宫轻丝临云罕春色绕川风桃林方灼灼柳路日曈曈笳声骇胡骑清磬詟山戎微臣今拜手愿帝永无穷
　　同前　　　　　　　　　　陈张正见
　　林光称避暑囘中乃吉行龙媒蹑影驶玉辇御云轻风乌绕鳷鹊防鹢照昆明欲知钟箭逺遥听宝鸡声
　　同前【选诗拾遗题云廵省】　　　　　　北齐萧慤
　　发轫城西畤囘舆事北游山寒石道冻叶下故宫秋朔路传清景邉风巻画旒岁余廵省毕拥仗返皇州【拥防一作按节】
　　同前　　　　　　　　　　隋陈子良
　　承平重游乐诏跸上之囘属车响流水清笳转落梅岭云葢道转岩花映绶开下辇便高宴何如在瑶台战城南【三首后二首艺文失题列战城南后英华从之陌上一首六朝诗作胡无人行】
　　梁吴均
　　躞蹀青骊马徃战城南畿五歴鱼丽阵三入九重围名慴武安将血污秦王衣爲君意气重无功终不归前有浊樽酒忧思乱纷纷小来重意气学剑不学文忽値胡关静匈奴遂两分天山巳半出龙城无片云汉世平如此何用李将军【樽酒一作酒尊小来一作少年】
　　陌上何喧喧匈奴围塞垣黑云藏赵树黄尘埋陇垠天子羽书劳将军在玉门【阙】
　　同前　　　　　　　　　　陈张正见
　　蓟北驰胡骑城南接短兵云屯两阵合劒聚七星明旗交无复影愤有余声战罢披军策还嗟李少卿
　　巫山高　　　　　　　　　齐虞羲
　　南国多竒山荆巫独灵异云雨丽以佳阳台千里思勿言可再得特美君王意高唐一断絶光隂不可迟
　　同前　　　　　　　　　　王融
　　想像巫山高薄暮阳台曲烟华乍巻舒行芳时断续彼美如可期寤言纷在瞩怃然坐相思秋风下庭绿【想像一作髣髴烟华一作烟云巻舒一作舒巻行芳一作猨鸟又作蘅芳思一作望】
　　同前　　　　　　　　　　刘绘
　　高唐与巫山参差郁相望灼烁在云间氛氲出霞上散雨收夕台行云巻晨障出没不易期婵娟似惆怅【霞一作云似一作以】
　　同前　　　　　　　　　　梁元帝
　　巫山高不穷迥出荆门中滩声下溅石猿鸣土逐风树杂山如画林暗涧疑空无因谢神女一爲出房栊
　　同前　　　　　　　　　　范云
　　巫山高不极白日隐光辉霭霭朝云去冥冥暮雨归岩悬兽无迹林暗鸟疑飞枕席竟谁荐相望空依依【空一作徒】
　　同前　　　　　　　　　　费昶
　　巫山光欲晩阳台色依依彼美岩之曲宁知心是非朝云触石起暮雨润罗衣愿解千金佩请逐大王归【晩一作晓】
　　同前　　　　　　　　　　王泰
　　迢逓巫山竦逺天新霁时树交凉去逺草合影开迟谷深流响咽峡近猿声悲只言云雨状自有神仙期
　　同前　　　　　　　　　陈后主
　　巫山巫峡深峭壁耸春林风岩朝蕊落雾岭晩猿吟云来足荐枕雨过非感琴仙姬将夜月度影自浮沈
　　同前　　　　　　　　　萧诠
　　巫山映巫峡高高殊未穷猿声不辨处雨色讵分空悬崖下桂月深涧响松风别有仙云起时向楚王宫
　　同前　　　　　　　　　隋李孝贞
　　荆门对巫峡云梦迩阳台燎火如奔电坠石似惊雷天寒秋水急风静夜猿哀枕席无由荐朝云徒去来
　　同前　　　　　　　　　　凌敬
　　巫岫鬰岧嶤高高入紫霄白云间危石猿挂迥条悬崖激巨浪脆叶殒惊飚别有阳台处风雨共飘飖【危一作抱挂迥一作迥挂】
　　将进酒　　　　　　　　　梁昭明太子统
　　洛阳轻薄子长安游侠儿宜城溢渠盌中山浮羽巵
　　君马黄　　　　　　　　　陈蔡君知
　　君马径西极臣马出东方足策浮云影珂连明月光水冻恒伤骨蹄寒爲践霜踌躇嗟伏枥空想欲从良
　　同前【二首】　　　　　　　　张正见
　　幽并重骑射征马正盘桓风去长嘶逺氷坚度足寒出关聊变色上坂屡停鞍即今随御史非复在楼兰五色乘马黄追风时灭没血汗染龙花胡鞍抱秋月唯腾渥洼水不饮长城窟讵待燕昭王千金市骏骨
　　芳树【同沈约王融范云刘绘赋】　　　　　齐谢脁
　　早翫华池隂复鼔沧洲枻椅柅芳若斯葳蕤纷可结霜下桂枝销怨与飞蓬折不厠玉盘滋谁怜终委絶【鼔一作影】
　　同前　　　　　　　　　　王融
　　相望早春日烟华襍如雾复比佳丽人含情结芳树绮罗巳自怜萱风多有趣去来徘徊者佳人不可遇
　　同前　　　　　　　　　　梁武帝
　　绿树始摇芳芳生非一叶一叶度春风芳芳自相接色襍乱参差众花终重叠重疉不可思思此谁能惬
　　同前　　　　　　　　　　元帝
　　芬芳君子树交柯御宿园桂影含秋月桃花染春源落英逐风聚轻香带蕊翻丛枝临北阁灌木隐南轩交让良宜重成蹊何用言【月一作色】
　　同前　　　　　　　　　　费昶
　　幸被夕风吹屡得朝光照枝偃疑欲舞花开似含笑长夜路悠悠所思不可召行人早旋返贱妾犹年少【偃一作低犹年少一作年犹少】
　　同前　　　　　　　　　　沈约
　　发蕚九华隈开跗寒路侧氤氲非一香参差多异色宿昔寒飚举摧残不可识霜雪交横至对之长叹息【路一作露】
　　同前　　　　　　　　　　丘迟
　　芳叶巳漠漠嘉实复离离发景傍云屋凝晖覆华池轻蜂掇浮弱鸟隐深枝一朝容色茂千春长不移
　　同前　　　　　　　　　　陈李爽
　　芳树千株发摇荡三阳时气软风来易枝繁度鸟迟春至花如锦夏近叶成帷欲寄边城客路逺讵能持【讵一作谁】
　　同前　　　　　　　　　　顾野王
　　上林通建章襍树遍林芳日影桃蹊色风吹梅迳香幽山桂叶落驰道柳条长折荣疑路逺用表莫相忘
　　同前　　　　　　　　　　张正见
　　竒树舒春苑流芳入绮钱合欢分四照同心影万年香浮佳气里叶映彩云前欲识扬雄赋金玉满甘泉【影一作彰】
　　同前　　　　　　　　　　江总
　　朝霞映日殊未妍瑚照水定非鲜千叶芙蓉讵相似百枝灯花复羞然暂欲寄根对沧海大愿移华侧绮钱井上桃虫谁可襍庭中桂蠧岂见怜
　　有所思　　　　　　　　　齐刘绘
　　别离安可再而我更重之佳人不相见明月空在帷共衔满堂酌独敛向隅眉中心乱如雪宁知有所思
　　同前【集云同王主簿有所思】　　　　　谢脁
　　佳期期未归望望下鸣机徘徊东陌上月出行人稀
　　同前　　　　　　　　　　梁武帝
　　谁言生离久适意与君别衣上芳犹在握里书未灭腰中双绮带梦爲同心结常恐所思露瑶华未忍折
　　同前【四首】　　　　　　　　简文帝
　　昔未离长信金翠奉乘舆何言人事异夙昔故恩踈寂寞锦筵静玲珑玉殿掩闺泣团扇罗幌咏防芜可叹不可思可思不可见余弦断瑟柱残朱染歌扇寂寂暮檐响黯黯垂帘色唯有瓴甋苔如见蜘蛛织入林看碚春至定无賖何时一可见更得似梅花
　　同前【玉台庾肩吾】　　　　　　　昭明太子统
　　公子逺于隔乃在天一方望望江山阻悠悠道路长别前秋叶落别后春花芳雷叹一声响雨泪忽成行怅望情无极倾心还自伤【公子一作佳人】
　　同前【郭本作王融误】　　　　　　　范云
　　如何有所思而无相见时宿昔梦顔色阶庭寻履綦高张更何巳引满终自持欲知忧能老爲视镜中丝
　　同前【五言律祖作吴均】　　　　　　王筠
　　丹墀生细草紫殿纳轻隂暧暧巫山逺悠悠湘水深徒歌鹿卢劒空贻玳瑁簪望君终不见屑泪且长吟【长一作微】
　　同前　　　　　　　　　　庾肩吾
　　佳期竟不归春日坐芳菲拂匣看离镜开箱见别衣井梧生未合宫槐巻复稀不及衔泥燕从来相逐飞【镜一作扇】
　　同前【题云鼔瑟曲有所思】　　　　　　王僧孺
　　夜风吹熠燿朝光照昔邪防销防芜叶空落蒲桃花不堪长织素谁能独浣纱光隂复何极望促反成賖知君自荡子奈妾亦倡家【昔邪一作辟邪桃一作萄】
　　同前　　　　　　　　　　吴均
　　薄暮有所思终持泪煎骨春风惊我心秋露伤君髪
　　同前　　　　　　　　　　沈约
　　西征登陇首东望不见家关树抽紫叶塞草发青芽昆明当欲满蒲萄应作花垂泪对汉使因书寄狭邪
　　同前　　　　　　　　　　费昶
　　上林乌欲栖长门日行暮所思郁不见空想丹墀歩帘动意君来雷声似车度北方佳丽子窈窕能囘顾夫君自迷惑非爲妾心妬【乌欲栖一作乌欲飞行一作将】
　　同前【三首一题云望逺】　　　　　　陈后主
　　荡子好兰期留人独自思落花同泪脸初月似愁眉阶前看草蔓牕中对网丝不言千里望复是三春时【望一作别】杳杳与人期遥遥有所思山川千里间风月两边时相待春那剧相望景偏迟当由分别久梦来还自疑佳人在北燕相望渭桥边团团落日树耿耿曙河天愁多明月下泪尽鴈行前别心不可寄唯余琴上
　　同前　　　　　　　　　　顾野王
　　贱妾有所思良人久征戍笳鸣塞城表花开落芳树白登澄月色黄龙起烟雾还闻雉子班非复长征赋【笳鸣塞城表一作笳鸣胡塞表】
　　同前　　　　　　　　　　张正见
　　深闺久离别积怨转生愁徒思裂帛鴈空上望归楼看花忆塞草对月想边秋相思日日暮泪脸年年流【暮一作度】
　　同前　　　　　　　　　　陆系
　　别念限城闉还思楼上人泪想离前落愁闻别后新月来疑舞扇花度忆歌尘只看今夜里那似隔河津
　　同前　　　　　　　　　　北齐裴让之
　　梦中虽暂见及觉始知非展转不能寐徙倚独披衣凄凄晓风急晻晻月光微室空常达旦所思终不归
　　同前　　　　　　　　　　隋卢思道
　　长门与长信忧思竝难任洞房明月下空庭绿草深怨歌裁洁素能赋受黄金复闻隔湘水犹言限桂林凄凄日巳暮谁见此时心【洁一作纨】
　　雉子班【古今乐录曰梁三朝乐第四十一设辟雅伎鼓吹作雉子班　引去来】
　　梁吴均
　　可怜雉子班羣飞集野甸文章始陆离意气巳惊狷幽并游侠子直心亦如箭生死报君恩谁能孤恩盻【生死报君恩一作以死报君恩又一作死节】
　　同前　　　　　　　　　　陈后主
　　四野秋原暗十步啄方前雊声风处逺翅影云间连箭射妖姬笑裘値盛明然巳足南皮赏复防北宫篇
　　同前　　　　　　　　　　张正见
　　陈仓雉未飞敛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭
　　同前　　　　　　　　　　毛处约
　　春物始芳菲春雉正相追涧响连朝雊花光带锦衣窜迹时移影惊媒或乱飞能使如臯路相逢巧笑归
　　同前　　　　　　　　　　江总
　　麦垄新秋来泽雉屡徘徊依花似协妬拂草乍惊媒三春桃照李二月柳争梅暂徃如臯路当令巧笑开
　　临高台　　　　　　　　　魏文帝
　　临台行高高以轩下有水清且寒中有黄鹄徃且翻行为臣当尽忠愿令皇帝陛下三千岁宜居此宫鹄欲南游雌不能随我欲躬衔汝口噤不能开欲负之毛衣摧頽五里一顾六里徘徊【诗纪云此曲三叚辞不相属鹄欲南游以下乃古辞飞鹄行也】
　　同前　　　　　　　　　　齐谢脁
　　千里常思归登台临绮翼才见孤鸟还未辨连山极四面动春风朝夜起寒色谁知倦游者嗟此故乡忆【春一作清】
　　同前　　　　　　　　　　王融
　　游人欲骋望积歩上高台井莲当夏吐牕桂逐秋开花飞低不入鸟散逺时来还看云栋影含月共徘徊【栋一作阵】
　　同前【郭本作简文帝今从玉台】　　　　　梁武帝
　　高台半行云望望高不极草树无参差山河同一色髣髴洛阳道道逺难别识玉阶故情人情来共相忆
　　同前　　　　　　　　　　沈约
　　高台不可望望逺使人愁连山无断续河水复悠悠所思暧何在洛阳南陌头可望不可至何用解人忧
　　同前　　　　　　　　　　陈后主
　　晚景登高台迥望春光来雾浓山后暗日落云傍开烟里看鸿小风来望叶囘临牕巳响吹极眺且倾杯【迥一作回】
　　同前　　　　　　　　　　张正见
　　曾台迩清汉出迥架重棼飞栋临黄鹤高牕度白云风前朱幌色霞处绮疎分此中多怨曲地逺讵能闻【幌一作幔】
　　同前　　　　　　　　　　北齐萧慤
　　崇台高百尺迥出望仙宫画栱浮朝气飞梁照晩虹小衫飘雾縠艳粉拂轻红笙吹汶阳篠琴奏峄山桐舞逐飞龙引花随少女风临春今若此极燕岂无穷【朝一作云】
　　逺期　　　　　　　　　　梁张率
　　逺期终不归节物坐将变白露怆单衫秋风息团扇谁能久离别他乡且异县浮云蔽重山相望何时见寄言逺期者空闺泪如霰【将一作迁】
　　同前　　　　　　　　　　庾成师
　　忆别春花飞巳见秋叶稀泪粉羞明镜愁带减寛衣得书言未反梦见道应归坐使红顔歇独掩青楼扉
　　云　　　　　　　　　　梁张率
　　坏阵压峨垄遮牕暗思扉映日斜生海跨树似鹏飞梦山妾巳去落靥何由归
　　钓竿【崔豹古今注云钓竿者伯常子避仇河滨为渔者其妻思之而作也每至河侧輙歌之后司马相如作钓竿诗遂传为乐曲其辞今亡】　魏文帝
　　东越河济水遥望大海涯钓竿何鱼尾何簁簁行路之好者芳饵欲何为
　　同前　　　　　　　　　　梁沈约
　　桂舟既容与绿浦复囘纡轻丝动弱芰微楫起单鳬叩舷急日暮卒岁以为娯
　　同前　　　　　　　　　　戴暠
　　试持渚钓暂罢池阳猎翠羽饰长纶蕖花装小緤钩利断莼丝泛举牵菱叶聊载前鱼童还看后舟妾
　　同前【一作刘孝威】　　　　　　　刘孝绰
　　钓舟画采鹢鱼子服氷纨金辖茱茰网银钩翡翠竿敛桡随水脉急桨渡江湍湍长自不辞前浦有佳期船交棹影合浦深鱼出迟荷根时触饵菱芒乍罥丝莲渡江南手衣渝京兆眉垂竿自来乐谁能为太师
　　钓竿篇　　　　　　　　　陈张正见
　　结宇长江侧垂钓广川浔竹竿横翡翠桂髓掷黄金人来水鸟没檝渡岸花沈莲摇见鱼近纶尽觉潭深渭水终须卜沧浪徒自吟空嗟芳饵下独见有贪心
　　同前　　　　　　　　　　隋李巨仁
　　潺湲面江海滉漾瞩波澜不惜黄金饵唯怜翡翠竿斜纶控急水定檝下飞湍潭迥风来易川长雾歇难寄言朝市客沧浪余自安
　　佳期竟不归【庾肩吾有所思曰佳期竟不归因以为题】
　　陈张正见
　　良人万里向河源娼妇三秋思柳园路逺寄诗空织锦宵长梦返欲惊魂飞蛾屡绕帷前烛衰草还侵堦上玉衔啼拂镜不成妆促柱繁还乱曲时分年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一雁带书囘







　　古乐苑巻九
　　钦定四库全书
　　古乐苑巻十
　　明　梅鼎祚　编
　　鼔吹曲辞【三魏　吴　晋】
　　魏鼔吹曲
　　【晋书乐志曰魏文帝使缪袭造鼔吹十二曲以代汉曲】　缪袭
　　楚之平【晋书乐志曰改汉朱鹭言魏也宋书作初之平按宋书在晋书前今并从宋本其文异者注下】
　　楚之平义兵征神武奋金鼔鸣迈武徳扬洪名汉室微社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁创武功武功成越五帝邈三王兴礼乐定纪纲普日月齐晖光【曲凡三十句句三字】
　　战荥阳【改汉思悲翁言曹公也】
　　战荥阳汴水陂戎士愤怒贯甲驰陈未成退徐荥二万骑堑垒平戎马伤六军惊势不集众几倾白日没时晦冥顾中牟心屏营同盟疑计无成赖我武皇万国宁【曲凡二十句十八句句三字二句句四字】
　　获吕布【改汉艾如张言曹公东围临淮生擒吕布也】
　　获吕布戮陈宫芟夷鲸鲵驱骋羣雄囊括天下运掌中【曲凡六句三句句三字三句句四字】
　　克官渡【改汉上之囘言曹公与袁绍战破之于官渡也】
　　克绍官渡由白马僵尸流血被原野贼众如犬羊王师尚寡沙塠旁风飞扬转战不利士卒伤今日不胜后何望土山地道不可当卒胜大捷震冀方屠城破邑神武遂章【曲凡十八句八句句四字一句五字九句句三字】
　　旧邦【改汉翁离言曹公胜袁绍于官渡还谯收藏死亡士卒也】
　　旧邦萧条心伤悲孤魂翩翩当何依游士恋故涕如摧兵起事大令愿违传求亲戚在者谁立庙置后魂来归【曲凡十二句六句句三字六句句四字】
　　定武功【改汉战城南言曹公初破邺武功之定始乎此也】
　　定武功济黄河河水汤汤旦暮有横流波袁氏欲衰兄弟寻干戈决漳水水流滂沱詹城中如流鱼谁能复顾室家计穷虑尽求来连和和不时心中忧戚贼众内溃君臣奔北防邺城奄有魏国王业艰难览观古今可爲长叹【曲凡二十一句五句句三字三句句六字十二句句四字一句五字】
　　屠柳城【改汉巫山高言曹公越北塞歴白檀破三郡乌桓于柳城也】
　　屠柳城功诚难越度陇塞路澷澷北逾冈平但闻悲风正酸蹋顿授首遂登白狼山神武慹海外永无北顾患【曲凡十句三句句三字三句句四字三句句五字一句六字】
　　平南荆【改汉上陵言曹公南平荆州也】
　　南荆何辽辽江汉浊不清菁茅久不贡王师赫南征刘琮据襄阳贼竖屯樊城六军庐新野金鼓震天庭刘子面缚至武皇许其成许与其成抚其民陶陶江汉间普爲大魏臣大魏臣向风思自新思自新齐功古人在昔虞与唐大魏得与均多选忠义士爲防唇天下一定万世无风尘【曲凡二十四句十七句句五字四句句三字三句句四字】
　　平关中【改汉将进酒言曹公征马超定关中也】
　　平关中路向潼济浊水立高墉鬬韩马离羣凶选骁骑纵两翼虏奔溃级万亿【曲凡十句句三字】
　　应帝期【改汉有所思言文帝以圣德受命应运期也】
　　应帝期于昭我文皇歴数承天序龙飞自许昌聪明昭四表恩德动遐方星辰爲垂耀日月爲重光河洛吐符瑞草木挺嘉祥麒麟歩郊野黄龙逰津梁白虎依山林凤凰鸣高冈考图定篇籍功配上古羲皇羲皇无遗文仁圣相因循期运三千岁一生圣明君尧授舜万国万国皆附亲四门爲穆穆教化常如神大魏兴盛与之爲邻【曲凡二十六句一句三字二句句四字二十三句句五字一句六字盛一作圣】
　　邕熈【改汉芳树言魏氏临其国君臣邕穆庻绩咸熈也】
　　邕熈君臣念德天下治登帝道获瑞宝颂声并作洋洋浩浩吉日临高堂置酒列名倡歌声一何纡余杂笙簧八音谐有纪纲子孙永建万国寿考乐无央【曲凡十五句六句句三字三句句四字一句二字三句句五字二句句六字】
　　太和【改汉上邪言明帝继体承统太和改元德泽流布也】
　　惟太和元年皇帝践阼圣且仁德泽爲流布灾蝗一时爲絶息上天时雨露五谷溢田畴四民相率遵轨度事务澂清天下狱讼察以情元首明魏家如此那得不太平【曲凡十三句二句句三字五句句五字三句句四字三句句七字溢一作滋】
　　吴鼓吹曲
　　【宋书乐志曰韦昭孙休时上鼔吹十二曲表曰当付乐官习歌】　韦昭
　　炎精缺【宋书乐志曰当汉朱鹭言汉室衰孙坚奋迅猛志念在匡救王迹始乎此也】
　　炎精缺汉道防皇纲弛政德违众奸炽民罔依赫武烈越龙飞陟天衢燿灵威鸣靁鼔抗电麾抚干衡鎭地机厉虎旅骋熊罴发神听吐英奇张角破边韩羁宛颍平南土绥神武章渥泽施金声震仁风驰显高门啓皇基统罔极垂将来【曲凡三十句句三字】
　　汉之季【当汉思悲翁言孙坚悼汉之微痛董卓之乱兴兵奋击功盖海内也】
　　汉之季董卓乱桓桓武烈应时运义兵兴云旗建厉六师罗八陈飞鸣镝接白刃轻骑发介士奋丑虏震使众散劫汉主迁西馆雄豪怒元恶偾赫赫皇祖功名闻【曲凡二十句十八句句三字二句句四字】
　　摅武师【当汉艾如张言孙权卒父之业而征伐也】
　　摅武师斩黄祖攘夷凶族革平西夏炎炎大烈震天下【曲凡六句三句句三字三句句四字攘一作防】
　　伐乌林【当汉上之囘言魏武旣破荆州从流东下欲来争锋孙权命将周瑜逆击之于乌林而破走也】
　　曹操北伐拔柳城乘胜席巻遂南征刘氏不睦八郡震惊众既降操屠荆舟车十万扬风声议者狐疑虑无成赖我大皇发圣明虎臣雄烈周与程破操乌林显章功名【曲凡十八句十句句四字八句句三字】
　　秋风【当汉拥离言孙权恱以使民民忘其死也】
　　秋风扬沙尘寒露沾衣裳角弓持急鸠鸟化爲鹰邉垂飞羽檄冦贼侵界疆跨马披介冑忼慨懐悲伤辞亲向长路安知存与亡穷达固有分志士思立功思立功邀之战场身逸获高赏身没有遗封【曲凡十六句十四句句五字一句三字一句四字】
　　克皖城【当汉战城南言魏武志图并兼而令朱光爲庐江太守孙权亲征光破之于皖城也】
　　克灭皖城遏寇贼恶此凶孽阻奸慝王师赫征众倾覆除秽去防戢兵革民得就农边境息诛君吊臣昭至徳【曲凡十二句六句句三字六句句四字】
　　关背德【当汉巫山高言蜀将云长背弃吴德心懐不测孙权引师浮江而禽之也】
　　关背德作鸱张割我邑城图不祥称兵北伐围樊襄阳嗟臂大于股将受其殃巍夫吴圣主睿徳与通与通亲任吕防泛舟洪汜池防渉长江神武一何桓桓声烈正与风翔歴抚江安城大据郢邦蜀将授首百蛮咸来同盛哉无比隆【曲凡二十一句八句句四字二句句六字七句句五字四句句三字】通荆门【当汉上陵言孙权与蜀交好齐盟中有云长自失之諐戎蛮乐乱生变作患蜀疑其吴恶其诈乃太治兵终复初好也】
　　荆门限巫山高峻与云连蛮夷阻其险歴世懐不宾汉王据蜀郡崇好结和亲乖微中情疑谗夫乱其间大皇赫斯怒虎臣勇气震荡涤幽薮讨不恭观兵扬炎燿厉锋整封疆整封疆阐扬威武容功赫戏洪烈炳章邈矣帝皇世圣吴同厥风荒裔望清化化恢煌煌大吴延祚永朱央【曲凡二十四句十七句句五字四句句三字三句四字】
　　章洪德【当汉将进酒言孙权章其大德而逺方来附也】
　　章洪德迈威神感殊风懐逺邻平南裔齐海滨越裳贡扶南臣珍货充庭所见日新【曲凡十句八句句三字二句句四字】
　　从厯数【当汉有所思言孙权从图箓之符而建大号也】
　　从厯数于穆我皇帝圣哲受之天神明表竒异建号创皇基聪睿协神思德泽浸及昆虫浩荡越前代三光显精燿隂阳称至治肉角歩郊畛凤皇栖灵囿神游沼池图防摹文字黄龙觌鳞符祥日月记览往以察今我皇多哙事上钦昊天象下副万姓意光被弥苍生家户蒙惠赉风教肃以平颂声章嘉喜大吴兴隆绰有余裕【曲凡二十六句一句三字三句句四字二十二句句五字一句六字】
　　承天命【当汉芳树言上以圣德践位道化至盛也】
　　承天命于昭圣德三精垂象符灵表德巨石立九穗植龙金其鳞乌赤其色舆人歌亿夫叹息超龙升袭帝服穷淳懿体嘿夙兴临朝劳谦日昃易简以崇仁放逺谗与慝举贤才亲近有德均田畴茂稼穑审法令定品式考功能明黜陟人思自尽唯心与力家国治王道直思我帝皇寿万亿长保天禄祚无极【曲凡三十四句十九句句三字二句句五字十三句句四字】
　　化【当汉上邪言上修文训武则天而行仁泽流洽天下喜乐也】
　　化象以天陛下圣眞张皇纲率道以安民惠泽宣流而云布上下睦亲君臣酣宴乐激发歌扬妙新修文筹庙【胜须】时备驾巡洛津康哉防四海欢欣越与三五邻【曲凡十三句五句句五字三句句四字二句句三字三句句七字】
　　晋鼔吹曲
　　【晋书乐志曰武帝令傅制鼓吹曲二十二篇述以功德代魏】傅
　　灵之祥【当朱鹭宋书乐志曰言宣帝佐魏犹虞舜事尧既有石瑞之征又能用武以诛孟达之逆命也】
　　灵之祥石瑞章旌金德出西方天降命授宣皇应期运时龙骧继大舜佐陶唐赞武文建帝纲孟氏叛据南疆追有扈乱五常吴冦劲蜀虏彊交誓盟连遐荒宣赫怒奋鹰扬震干威燿电光陵九天防石城枭逆命拯有生万国安四海寜【劲晋书作叛】
　　宣受命【当思悲翁言宣帝御诸葛亮养威重运神兵亮震怖而死也】
　　宣受命应天机风云时动神龙飞御诸葛鎭雝梁边境安夷夏康务节事勤定倾揽英雄保持盈渊穆穆赫明明冲而泰天之经养威重运神兵亮乃震死天下寜【晋书作安寜死晋书作毙】
　　征辽东【当艾如张言宣帝陵大海之表讨灭公孙渊而枭其首也】
　　征辽东敌失据威灵迈日域公孙既授首羣逆破胆咸震怖朔北响应海表景附武功赫赫德云布
　　宣辅政【当上之囘言宣帝圣道深逺拨乱反正网罗文武之才以定二仪之序也】
　　宣皇辅政圣烈深拨乱反正从天心网罗文武才愼厥所生所生贤遗教施安上治民化风移肇创帝基洪业垂于铄明明时赫戏功济万世定二仪定二仪云泽雨施海外风驰【从一作顺泽一作行】
　　时运多难【当拥离言宣帝致讨吴方有征无战也】
　　时运多难道教痡天地变化有盈虚蠢尔吴蛮虎视江湖我皇赫斯致天诛有征无战弭其图天威横被廓东隅【虎晋书作武】
　　景龙飞【当战城南言景帝克明威教赏从夷逆祚隆无疆崇此洪基也】
　　景龙飞御天威聪鉴察动与神明协机从之者显逆之者灭夷文教敷武功巍普被四海万邦望风莫不来绥圣德濳断先天弗违弗违祥享世永长猛以致寛道化光赫明明祚隆无疆帝绩惟期有命既集崇此洪基平玉衡【当巫山高言景帝一万国之殊风齐四海之乖心礼贤养士而纂洪业也】
　　平玉衡糺奸囘万国殊风四海乖礼贤养士羁御英雄思心齐纂戎洪业崇皇阶品物咸亨圣敬日跻聪鉴尽下情明明综天机
　　文皇统百揆【当上陵言文皇帝始统百揆用人有序以敷太平之化也】
　　文皇统百揆继天理万方武将鎭四防英佐盈朝堂谋言协秋兰清风发其芳洪泽所渐润砾石爲珪璋大道侔五帝盛德逾三王咸光大上参天与地至化无内外无内外六合并康乂竝康乂遘兹嘉令在昔羲与农大晋德斯迈鎭征及诸州爲蕃卫功济四海洪烈流万世【防晋书作隅】
　　因时运【当将进酒言文皇帝因时运变圣谋濳施解长蛇之交离羣桀之党以武济文审其大计以迈其德也】
　　因时运圣策施长虵交解羣桀离势穷奔呉虎骑厉惟武进审大计时迈其德清一世【虎晋书作兽】
　　惟庸蜀【当有所思言文皇帝既平万乘之蜀封建万国复五等之爵也】
　　惟庸蜀僭号天一隅刘氏逆帝命禅亮承其余拥众数十万闚隙乘我虚驿骑进羽檄天下不遑居姜维屡冦边陇上爲荒墟文皇愍斯民歴世受辠辜外谟蕃屏臣内谋众士夫爪牙应指授腹心献良图良图协成文大兴百万军雷鼓震地起猛势陵浮云逋虏畏天诛面缚造垒门万里同风教逆命称妾臣光建五等纪纲天人【献一作同大一作乃】
　　天序【当芳树言圣皇应歴受禅宏济大化用人各尽其才也】
　　天序歴应受禅承灵祜御羣龙勒螭虎宏济大化英隽作辅明明统万机赫赫鎭四方咎繇稷契之畴协兰芳礼王臣覆兆民化之如天与地谁敢爱其身
　　大晋承运期【当上邪言圣皇应箓受图化象神明也】
　　大晋承运期德隆圣皇时清晏白日垂光应箓图陟帝位继天正玉衡化行象神明至哉道隆虞与唐元首敷洪化百寮股肱竝忠良民大康隆隆赫赫福祚盈无疆
　　金灵运【当君马黄言圣皇践阼致敬宗庙而孝道施于天下也】
　　金灵运天符发圣征见参日月惟我皇体神圣受魏禅应天命皇之兴灵有征登大麓御万椉皇之辅若虓虎爪牙奋莫之御皇之佐赞清化百事理万邦贺神祗应嘉瑞章恭享祀荐先皇乐时奏磬管锵鼓渊渊钟喤喤奠樽爼实玉觞神歆响咸悦康宴孙子祐无疆大孝烝烝德教被万方【虓晋书作阚祀作礼渊渊作殷殷】
　　于穆我皇【当雉子斑言圣皇受命德合神明也】
　　于穆我皇盛德圣且明受禅君世光济羣生普天率土莫不来庭颙颙六合内望风仰泰清万国雝雝兴颂声大化洽地平而天成七政齐玉衡惟平峨峨佐命济济羣英夙夜干干万几是经虽治兴匪荒宁谦道光冲不盈天地合德日月同荣赫赫煌煌燿幽冥三光克从于显天垂景星龙鳯臻甘露宵零肃神祗只上灵万物欣戴自天效其成
　　仲春振旅【当圣人出言大晋申文武之教畋猎以时也】
　　仲春振旅大致民武教于时日新师执提工执鼓坐作从节有序盛矣允文允武搜田表祃申法誓遂围禁献社祭允矣时明国制文武竝用礼之经列车如战大教明古今谁能去兵大晋继天济羣生【民晋作人从晋作起允矣晋作允以】
　　夏苗田【当临高台言大晋畋狩顺时爲苗除害也】
　　夏苗田运将徂军国异容文武殊乃命羣吏选车徒辨其名号賛契书王军啓八门行同上帝居时路建大麾云旗翳紫虚百官象其事疾则疾徐则徐囘衡旋轸罢陈车献禽享祠烝烝配有虞惟大晋德参两仪化云敷【选晋书作撰】
　　仲秋狝田【当逺期言大晋虽有文德不废武事顺时以杀伐也】
　　仲秋狝田金德常刚凉风清且厉凝露结爲霜白虎司辰苍隼时鹰扬鹰扬犹周尚父顺天以杀伐春秋时叙雷霆振威燿进退由钲鼓致禽祀祊羽毛之用充军府赫赫大晋德芬烈陵三五敷化以文虽治不废武光宅四海永享天之祜【刚晋书作纲虎晋作藏治晋作安】
　　从天道【当石留言仲冬大阅用武修文大晋之德配天也】
　　从天道握神契三时示讲武事冬大阅鸣镯振鼔铎旌旗象虹霓文制其中武不穷武动军誓众礼成而义举三驱以崇仁进止不失其序兵卒练将如阚虎惟阚虎气陵青云解围三面杀不殄羣偃旌麾班六军献享烝修典文嘉大晋德配天禄报功爵俟贤飨燕乐受兹百禄寿万年【如阚虎宋书作如虎阚宋书作虎并作武寿晋作嘉】
　　唐尧【当务成言圣皇陟帝位德化光四表也】
　　唐尧谘务成谦谦德所兴积渐终光大履霜致坚氷神明道自然河海犹可凝舜禹统百揆元凯以次升禅让应天歴睿圣世相承我皇陟帝位平衡正凖绳德化飞四表祥气见其征兴王坐俟旦亡主恬自矜致逺由近始覆篑成山陵披图按先籍有其证灵液【主一作国恬一作主】
　　云【当云言圣皇用人各尽其材也】
　　云起山岳祥气万里防龙飞何蜿蜿凤翔何翽翽昔在唐虞朝时见青云际今亲游方国流光溢天外鹤鸣在后园清音随风迈成汤隆显命伊摰来如飞周文猎渭滨遂载吕望归符合如影响先天天弗违辍耕纲时网解褐衿天维元功配二主芬馨世所稀我皇叙羣才洪烈何巍巍桓桓征四表济济理万几神化感无方髦才盈帝畿丕显惟昧旦日新孔所咨茂哉圣明德日月同光辉【山岳晋书作丘山方晋作万纲时网晋作综地网圣明一作明圣】
　　伯益【当黄爵言赤乌衔书有周以兴今圣皇受命神雀来也】
　　伯益佐舜禹职掌山与川德侔十六相思心入无闲智理周万物下知众鸟言黄雀应清化翔集何翩翩和鸣栖庭树徘徊云日间夏桀为无道宻网施山阿酷祝振纎网当奈黄雀何殷汤崇天德去其三面罗逍遥羣飞来鸣声乃复和朱雀作南宿凤皇统羽羣赤乌衔书至天命瑞周文神雀今来游为我受命君嘉祥致天和膏泽降青云兰风发芳气阖世同其芬【降一作隆】
　　钓竿【当钓竿言圣皇德配尧舜又有吕望之佐以济天功致太平也】
　　钓竿何冉冉甘饵芳且鲜临川运思心微纶沈九渊太公宝此术乃在灵秘篇机变随物移精妙贯未然游鱼惊着钓濳龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君宏逺略天人不足并天人初并时昧昧何芒芒日月有征兆文象兴三皇蚩尤乱生民黄帝用兵征万方逮夏禹而德衰三代不及虞与唐我皇圣德配尧舜受禅即阼享天祥率土蒙祜靡不肃庶事康庶事康穆穆明明荷百禄保无极永泰平【渊晋书作泉生民晋作生灵三代晋作三世】
　　晋凯歌【二首】
　　命将出征歌　　　　　　　张华【下同】
　　重华隆帝道戎蛮或不宾徐夷兴有周鬼方亦违殷今在盛明世冦虐动四垠豺狼染牙爪羣生号穹旻元帅统方夏出车抚凉秦众贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘【有味一作无味】
　　劳还师歌
　　玁狁背天德搆乱扰邦畿戎车震朔野羣帅赞皇威将士齐心膂感义忘其私积势如鞹弩赴节如发机嚣声动山谷金光耀素辉挥防陵劲敌武歩蹈横尸鲸鲵皆授首北土永清夷昔徃冒隆暑今来白雪霏征夫信勤瘁自古咏采薇収荣于舍爵燕喜在凯归【防一作戈】
　　古乐苑巻十
　　钦定四库全书
　　古乐苑巻十一
　　明　梅鼎祚　编
　　鼓吹曲辞【四宋　齐　梁　隋】
　　宋鼓吹铙歌【三首】
　　【宋书乐志曰鼓吹铙歌四篇其一篇阙沈约云乐人以音声相传训诂不可复解凡古乐录皆大字是辞细字是声声辞合冩故致然耳】
　　上邪曲【四解】
　　大竭夜乌自云何来堂吾来声乌奚姑悟姑尊卢圣子黄尊来餭清婴乌白日为随来郭吾微令吾
　　应龙夜乌由道何来直子为乌奚如悟姑尊卢鸡子听乌虎行为来明吾微令吾
　　诗则夜乌道禄何来黒洛道乌奚悟如尊尔尊卢起黄华乌伯辽为国日忠两令吾
　　伯辽夜乌若国何来日忠两乌奚如悟姑尊卢面道康尊箓龙永乌赫赫福祚夜音防令吾
　　晩芝曲【九解宋书乐志曰汉曲有逺期疑是也】
　　防令吾防令诸韩乱发正令吾
　　防令吾诸韩从听心令吾若里洛何来韩微令吾尊卢忌卢文卢子路子路为路鸡如文卢炯乌诸祚微令吾
　　防令诸韩或公随令吾
　　防令吾防诸或言随令吾黒洛何来诸韩微令吾尊卢安成随来免路路子为吾路奚如文卢炯乌诸祚微令吾
　　防令吾防诸或言随令吾【此下宋书无】
　　防令吾诸或言防苦黒洛何来诸韩微令吾
　　尊卢公洴随来免路子子路子为路奚姑文卢炯乌诸祚微令吾
　　艾如张曲【三解】
　　防令吾呼歴舍居执来随咄武子邪令乌衔鍼相风其右其右
　　防令吾呼羣议破葫执来随吾咄武子邪令乌令乌今入海相风及后
　　防令吾呼无公赫吾执来随吾咄武子邪令乌无公赫吾婮立诸布始布
　　宋鼓吹铙歌【十五首】
　　【宋书乐志曰鼓吹铙歌十五篇何承天晋义熈末私造疑未尝被于歌也虽有汉曲旧名大抵
　　别増新意故其义与古辞考之多不合云】　　　　何承天
　　朱路篇
　　朱路扬和鸾翠盖耀金华牡饰樊缨流旌拂飞霞雄防辟旷涂班劒翼高车三军且莫喧听我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发防波逸韵腾天路穨响结城阿仁声被八表威震振九遐詹詹介冑士勗哉念皇家
　　思悲公篇
　　思悲公懐衮衣东国何悲公西归公西归流二叔幼主既悟偃禾复偃禾复圣志申营都新邑从斯民从斯民德惟明制礼作乐兴颂声兴颂声致嘉祥鸣凤爰集万国康万国康犹弗巳握髪吐餐下羣士惟我君继伊周亲覩盛世复何求
　　雝离篇
　　雍士多离心荆民懐怨情二凶不量德搆难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归德戒后夫贾勇尚先鸣逆徒既不济愚智亦相倾霜锋未及染鄢郢忽巳清西川无濳鳞北渚有奔鲸凌威致天府一战夷三城江汉被美化宇宙歌太平惟我东郡民曽是深推诚
　　战城南篇
　　战城南冲黄尘丹旌电烻鼓靁震勍敌猛戎马殷横陈亘野若屯云仗大顺应三灵义之所感士忘生长劒击繁弱鸣飞镝炫晃乱奔星虎骑跃华眊旋朱火延起腾飞烟骁雄斩高旗搴长角浮呌响清天夷羣冦殪逆徒余黎霑惠咏来苏奏恺乐归皇都班爵献俘邦国娱
　　巫山高篇
　　巫山高三峡峻青壁千寻深谷万仞崇岩冠灵林冥冥山禽夜响晨猿相和鸣洪波迅澓载逝载停凄凄商旅之客怀苦情在昔阳九皇纲防李氏窃命宣武耀灵威蠢尔逆纵复践乱机王旅薄伐传首来至京师古之为国惟德是贵力战而虐民鲜不顚坠矧乃叛戾伊胡能遂咨尔巴子无放肆
　　上陵者篇
　　上陵者相追攀被服纎丽振绮纨防童幼升崇峦南望城阙郁盘桓王公第通衢端高甍华屋列朱轩临濬谷掇秋兰士女悠奕映隰原指营丘感牛山爽鸠既没景君叹詹岁聿逝不还志气衰沮鬓斑野莽宿坟土干顾此累累中心酸生必死亦何怨取乐今日展情欢
　　将进酒篇
　　将进酒庆三朝备繁礼荐嘉肴荣枯换霜雾交缓春带命朋僚车等旗马齐镳怀温克乐林濠士失志愠情劳思防酒寄游遨败德人甘醇醪耽长夜或淫妖兴屡舞厉哇谣形傞傞声号呶首既濡志亦荒性命夭国家亡嗟后生节酣觞匪酒辜孰为殃
　　君马篇
　　君马丽且闲扬镳腾逸姿骏足蹑流景高歩追轻飞冉冉六辔柔奕奕金华晖轻霄翼羽葢长风靡淑旂愿为范氏驱雝容步中畿岂效诡遇子驰骋趣危机铅陵策良驷造父为之悲不怨呉坂峻但恨伯乐稀赦彼岐山盗实济韩原师奈何汉魏主纵情营所私疲民甘藜藿廐马患盈肥人畜眢厥养苍生将焉归
　　芳树篇
　　芳树生北庭丰隆正徘徊翠颖陵冬秀红葩迎春开佳人闲幽室惠心婉以谐兰芳掩绮幌绿草被长阶日夕游云际归禽命同栖皓月盈景凉风拂中闺哀弦理虚堂要妙清且凄啸歌流激楚伤此硕人怀梁尘集丹帷微飚扬罗袿岂怨嘉时暮徒惜良愿乖
　　有所思篇
　　有所思思昔人曾闵二子善养亲和顔色奉昏晨至诚烝烝通明神邹孟轲为齐卿称身受禄不贪荣道不用独拥楹三从既谇礼义明飞鸟集猛兽附功成事毕乃更娶哀我生遘凶旻幼罹荼毒备艰辛慈顔絶见无因长怀永思托丘坟【毒郭作酷】
　　雉子游原泽篇
　　雉子游原泽幼怀耿介心饮啄虽勤苦不愿栖园林古有避世士抗志清霄岑浩然寄卜肆挥棹通川隂逍遥风尘外散髪抚鸣琴卿相非所盼何况于千金功名岂不美宠辱亦相寻氷炭结六府忧虞纒胷襟当世须大度量巳不克任三复泉流诫自惊良巳深
　　上邪篇
　　上邪下难正众枉不可矫音和响必清端影縁直表大化扬仁风齐人犹偃草圣王既巳没谁能宏至道开春湛柔露代终肃严霜承平贵孔孟政矦申商孝公明赏罚六世犹克昌李斯肆滥刑秦民所以亡汉宣隆中兴魏祖宁三方譬彼鍼与石效疾故称良行苇非不厚悠悠何讵央琴瑟时未调改当更张矧乃治天下此要安可忘
　　临高台篇
　　临高台望天衢飘然轻举陵太虚携列子超帝乡云衣雨带椉风翔肃龙驾防瑶台清辉浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄葢靡电旌降彼天涂穨窈冥辞仙族归人羣怀忠抱义奉明君任穷达随所遭何为逺想令心劳
　　逺期篇
　　逺期千里客肃驾候良辰近命城郭友具尔惟懿亲高门啓双闱长筵列嘉宾中唐儛六佾三厢罗乐人箫管激悲音羽毛扬华文金石响高宇弦歌动梁尘修标多巧捷丸劒亦入神迁善自雅调成化由清均主人垂隆庆羣士乐亡身愿我圣明君遐期保万春
　　石流篇
　　石上流水湔湔其波发源幽岫永归长河瞻彼逝者岁月其偕子在川上惟以増怀嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运缓带安寝亦又何愠古之为仁自求诸巳虚情遥慕终于徒巳
　　齐随王鼓吹曲【十首】
　　【齐永明八年谢脁奉鎭西随王教于荆州道中作】　　谢朓
　　元防曲【以下三曲颂帝功】
　　二仪啓昌歴三阳应庆期珪防纷成序鞮译来思分阶赩组练充庭罗翠旗觞流白日下吹谧景云滋天仪穆藻殿万防寿皇基【阳一作朝谧一作溢寿一作庆】
　　郊祀曲
　　六宗禋祀岳五畤奠甘泉整跸游九阙清箫开八壥锵锵玉銮动溶溶金障旋郊宫光巳属升柴礼既防福响灵之集南岳固斯年【灵一作云】
　　钧天曲
　　高宴颢天台置酒迎风观笙镛礼百神钟石动云汉瑶台琴瑟惊绮席舞衣散威凤来参差鹤起凌乱巳庆明庭乐讵慙南风弹【台一作堂琴一作宝起一作至讵慙一作谁想】
　　入朝曲【以下三曲颂藩德】
　　江南佳丽地金陵帝王州逶迤带绿水迢递起朱楼飞甍夹驰道垂杨防御沟凝笳翼高葢叠鼓送华辀献纳云台表功名良可收
　　出藩曲
　　云枝紫微内分组承明阿飞艎遡极浦旌节去闗河眇眇苍山色沈沈逺水波铙音巴渝曲箫管盛唐歌夫君迈遗德江汉仰清和【遡一作游逺一作寒管一作鼓遗一作惟】
　　校猎曲
　　凝霜冬十月杀盛凉飇哀原泽旷千里腾骑纷徃来平罝望烟合烈火从风回殪兽华容浦张乐荆山台虞人昔有谕明明时戒哉【哀一作开纷一作络】
　　从戎曲
　　选旅辞轘辕弭节赴河源日起霜戈照风回连骑飜红尘朝夜合黄河万里昬寥戾清笳啭萧条边马烦自勉辍耕愿征役去何言【赴一作趋】
　　送逺曲
　　北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈白云丘陵逺山川时未因一为清吹激潺湲伤别巾
　　登山曲
　　天明开秀崿澜光媚碧隄风荡飘莺乱云华芳树低暮春春服美游驾凌丹梯升峤既小鲁登峦且怅齐王孙尚游衍蕙草正萋萋【飘莺乱一作翻莺乱云华一作云行凌一作蹑丹一作石】
　　泛水曲
　　玉露霑翠叶金风鸣素枝罢游平乐苑泛鹢昆明池旌旗散容裔箫管吹参差日晚厌遵渚采菱赠清漪百年如流水寸心宁共知【露一作霜旌一作羽管一作谷】
　　梁鼓吹曲【十二首】
　　【隋书乐志曰梁高祖制鼔吹新歌十二曲】　　　　沈约
　　木纪谢【隋书乐志曰改朱鹭言齐谢梁升也】
　　木纪谢火运昌炳南陆耀炎光民去癸鼎归梁鲛鱼出庆云翔五帝轶三王德无外化溥将仁荡荡义汤汤浸金石达昊苍横四海被八荒舞干戚垂衣裳对天眷坐岩廊有锡祚无疆风教逺礼容盛感人神宣舞咏降繁祉延嘉庆【火一作炎】
　　贤首山【改思悲翁言武帝破魏军于司部肇王迹也】
　　贤首山险而峻椉岘凭临胡阵骋奇谋奋卒徒断白马塞飞狐殪日逐殱骨都刃谷蠡馘林胡草既润原亦涂轮无反幕有乌扫残孽震戎逋扬凯奏展欢酺咏枤杜旋京吴【谋一作谟】
　　桐柏山【改艾如张言武帝牧司王业弥章也】
　　桐柏山淮之首肇基帝迹遂光区有大震边闗迹殪獯丑农既劝民惟阜穗充庭稼盈畆迨嘉辰芳糗纳寒塲为春酒昭景福介眉寿天斯长地斯久化无极功无朽
　　道亡【改上之囘言东昬丧道义师起樊邓也】
　　道亡数极归永元悠悠兆庻尽含寃沈河莫极皆无安赴海谁授矫龙翰自樊汉仙波流水清且澜救此倒悬拯涂炭誓师刘旅赫灵断率兹八百驱十乱登我圣明由多难长夜杳冥忽云旦
　　忱威【改拥离言破加湖元勲建也】
　　忱威授律命苍兕言薄加湖灌秋水回澜瀄汨泛増雉争河投岸掬盈指犯刃婴戈洞流矢资此威烈齐文轨【兕一作鬼威一作盛】
　　汉东流【改战城南言义师克鲁山城也】
　　汉东流江之汭逆徒蜂聚旌旗纷蔽仰震威灵椉高骋锐至仁解网穷鸟入怀因此龙跃言登泰阶
　　鹤楼峻【改巫山高言平郢城兵威无敌也】
　　鹤楼峻连翠微因岩设险池永归唇亡齿惧薄言震耀灵威凶众稽颡天不能违金汤无所用功烈长巍巍昬主恣淫慝【改上陵言东昬政乱武帝起义平九江姑熟大破朱雀伐罪吊民也】
　　昬主恣淫慝皆曰自昌盛上仁矜亿兆誓师为请命既齐丹浦战又符甲子辰龛难伐有罪伐罪吊斯民悠悠亿万姓于此覩阳春
　　石首局【改将进酒言义师平京城仍废昬定大事也】
　　石首局北墉墐新堞严东垒峻共表里遥相镇矢未飞鼓方振竞衔璧竝舆榇酒池扰象廊震同伐谋兼善陈辟应和扫煨烬翦庶恶靡余
　　期运集【改有所思言武帝膺箓受禅德盛化逺也】
　　期运集惟皇膺宝符龙跃清汉渚凤起方城隅讴歌共适夏狱讼两违朱二仪啓嘉祚千载犹旦暮舞蹈流帝功金玉昭王度【膺一作应方一作南】
　　于穆【改芳树言大梁阐运君臣和乐休祚方逺也】
　　于穆君臣君臣和以肃闗王道定天保乐均灵囿宴同在镐前庭悬鼓钟左右列笙镛缨佩俯仰有则备礼容翔振鹭骋羣龙隆周何足拟逺与唐比踪【前庭一作庭前偹一作脩】
　　惟大梁【改上邪言梁德广运仁化洽也】
　　惟大梁开运受箓膺图君八极冠带被五都四海并和防排阙欵塞无异涂【膺一作应图一作天君八极一作冠八极一本无冠字】
　　隋凯乐歌辞【三首】
　　述帝德
　　于穆我后睿哲钦明膺天之命载育羣生开元创歴迈德垂声朝宗万防只事百灵焕乎皇道昭哉帝则惠政滂流仁风四塞淮海未宾江湖背德运筹必胜濯征斯克八荒雾巻四表云褰雄图盛略迈后光前寰区巳泰福祚方延长歌凯乐天子万年
　　述诸军用命
　　帝德逺覃天维宏布功高云天声隆韶濩惟彼海隅未从王度皇赫斯怒元戎啓路桓桓猛将赳赳英谟攻如燎髪战似摧枯救兹涂炭克彼妖逋尘清两越气静三吴鲸鲵巳夷封疆在辟班马萧萧归旌奕奕云台表效司勲纪绩业并山河道固金石
　　述天下太平
　　阪泉轩德丹浦尧勲始实以武终乃以文嘉乐圣主大哉为君出师命将廓定重氛书轨既并干戈是戢宏风设教政成人立礼乐聿兴衣裳载缉风云自美嘉祥爰集皇皇圣政穆穆神猷牢笼虞夏度越姬刘日月比耀天地同休永清四海长帝九州









　　古乐苑巻十一
　　钦定四库全书
　　古乐苑巻十二
　　明　梅鼎祚　编
　　横吹曲辞【一】
　　【横吹曲其始亦谓之鼔吹马上奏之盖军中之乐也北狄诸国皆马上作乐故自汉已来北秋乐总归鼔吹暑其后分为二部有箫笳者为鼔吹用之朝防道路亦以给赐汉武帝时南越七郡皆给鼔吹是也有鼔角者为横吹用之军中马上所奏者是也晋书乐志曰横吹有鼔角又有胡角按周礼云以鼖鼓鼔军事旧说云蚩尤氏帅魑魅与黄帝战于涿鹿帝乃始命吹角为龙鸣以御之其后魏武北征乌丸越沙漠而军士思归于是减为半鸣尤更悲矣横吹有双角即胡乐也汉博望侯张骞入西域传其法于西京唯得麾诃兠勒一曲李延年因胡曲更造新声二十八解乘舆以为武乐后汉以给边将和帝时万人将军得用之魏晋以来二十八解不复具存而世所用者有黄鹄等十曲其辞后亡又有关山月等八曲后世之所加也后魏之世有簸逻廻歌其曲多可汗之辞皆燕魏之际鲜卑歌歌辞虏音不可晓解盖大角曲也乂古今乐録有梁鼓角横吹曲多叙慕容垂及姚时战阵之事其曲有企喻等歌三十六曲乐府胡吹旧曲又有隔谷等歌三十曲总六十六曲未详时用何篇也自隋以后始以横吹用之卤簿与鼔吹列为四部总谓之鼔吹并以供大驾及皇太子王公等一曰防鼓部其乐器有防鼔金钲大鼔小鼔长鸣角吹鸣角大角七种防鼓金钲一曲夜警用之大鼔十五曲小鼓九曲大角七曲其辞并本之鲜卑二曰铙鼓部其乐器有歌鼓箫笳四种几十二曲三曰大横吹部其乐器有角节鼓笛箫筚篥笳桃皮筚篥七种凡二十九曲四曰小横吹部其乐器有角笛箫筚篥笳桃皮筚篥六种凡十二曲夜警亦用之】
　　汉横吹曲【拟汉】
　　【乐府解题曰汉横吹曲二十八解李延年造魏晋已来唯传十曲一曰黄鹄二曰陇头三曰出关四曰入关五曰出塞六曰入塞七曰折杨柳八曰黄覃子九曰赤之杨十曰望行人役又有关山月洛阳道长安道梅花落紫骝马骢马雨雪刘生八曲合十八曲其辞并亡惟出塞一曲诸本载云古辞今列诸家拟者于后】
　　陇头【一曰陇头水通典曰天水郡有大阪名曰陇坻亦曰陇山即汉陇关也辛氏三秦记曰其坂九囘上者七日乃越上有清水四注下所谓陇头水也】
　　陈后主
　　陇头征戍客寒多不识春惊风起嘶马苦雾杂飞尘投钱积石水敛辔交河津四面夕氷合万里望佳人
　　陇头水　　　　　　　　　梁元帝
　　衔悲别陇头关路漫悠悠故乡迷逺近征人分去留沙飞晓成幕海气旦如楼欲识秦川处陇水向东流
　　同前　　　　　　　　　　刘孝威
　　从军戍陇头陇水带沙流时观胡骑饮常为汉国羞衅妻成两劒杀子祀双钩顿取楼兰颈就解郅支裘勿令如李广功遂不封侯【一作功多遂不酬】
　　同前　　　　　　　　　　车
　　陇头征人别陇水流声咽只为识君恩甘心从苦节雪冻弓断风鼔旗竿折独有孤雄劒龙泉字不灭
　　同前【二首】　　　　　　　　陈后主
　　塞外飞蓬征陇头流水鸣漠处扬沙暗波中燥叶轻地风氷易厚寒深溜转清登山一囘顾幽咽动边情髙陇多悲风寒声起夜丛禽飞暗识路鸟转逐征蓬落叶时惊沬移沙屡拥空囘头不见望流水玉门东
　　同前　　　　　　　　　　徐陵
　　别涂耸千仞离川悬百丈攒荆夏不通积雪冬难上枝交陇底暗石碍坡前响囘首咸阳中唯言梦时往
　　同前　　　　　　　　　　顾野王
　　陇底望秦川迢递隔风烟萧条落野树幽咽响流泉瀚海波难息交河氷未坚寜知盖山水逐节赴危弦
　　同前　　　　　　　　　　谢燮
　　陇坂望咸阳征人惨思肠咽流喧断岸游沬聚飞梁鳬分敛氷彩虹饮照旗光试聴铙歌曲唯吟君马黄
　　同前【二首】　　　　　　　　张正见
　　陇头鸣四注征人逐贰师羌笛含流咽胡笳杂水悲湍髙飞转驶涧浅荡还迟前旌去不见上路杳无期陇头流水急流急行难渡逺入隗嚣营傍侵酒泉路心交赐寳刀小妇成纨袴欲知别家久戎衣今已故
　　同前【二首】　　　　　　　　江总
　　陇头万里外天崖四面絶人将蓬共转水与啼俱咽惊湍自涌沸古树多摧折传闻博望矦苦辛提汉节雾暗山中日风惊陇上秋徒伤幽咽响不见东西流无期从此别更度防年幽遥闻玉关道望入杳悠悠【幽□一作鸣咽】
　　入关　　　　　　　　　　梁呉均
　　羽檄起边庭烽火乱如萤是时张博望夜赴交河城马头要落日劒尾掣流星君恩未得报何论身命倾【身命倾一作身是倾】
　　同前【诗彚作庾信】　　　　　　　隋虞茂
　　陇云低不散黄河咽复流关山多道里相接防重愁【防重愁一作万里愁】
　　出塞【晋书乐志曰出寨入塞曲李延年造曹嘉之晋书曰刘畴尝避乱坞壁贾胡百数欲害之畴无惧色援笳而吹之为出塞入塞之声以动其游客之思于是羣胡皆垂泣而去西京襍记髙帝戚夫人善鼓瑟击筑帝常拥夫人倚瑟而弦歌毕每泣下流涟夫人善为翘袖折腰之舞歌出塞入塞望归之曲侍妇数百皆习之后宫齐首髙唱声入云霄则髙帝时巳有之疑不起于延年也唐又有塞上塞下曲盖出于此】
　　古辞
　　骑出甘泉奔命入居延旗作浮云影阵如明月
　　同前　　　　　　　　　　梁刘孝标
　　蓟门秋气清飞将出长城絶漠冲风急交河夜月明陷敌摐金鼓摧锋扬斾旌去去无终极日暮动边声
　　同前【一作塞下曲】　　　　　　　周王褎
　　飞蓬似征客千里自长驱塞禽唯有鴈关树但生榆背山看故垒系马识余蒲还因麾下骑来送月支图【三齐略记秦始皇至东海蟠蒲系马至今其地蒲生皆紏结】
　　同前【薛道衡虞世基和】　　　　　　隋杨素
　　漠南胡未空汉将复临戎飞狐出塞北碣石指辽东冠军临瀚海长平翼大风雪横虎落阵气抱龙城虹横行万里外胡运百年穷兵寝星芒落战解月轮空严鐎息夜斗骍角罢鸣弓北风嘶朔马胡霜切塞鸿休明大道暨幽荒日用同方就长安邸来谒建章宫【幽荒日用同一作幽荒日照同】
　　汉虏未和亲忧国不忧身握手河梁上穷涯北海滨据鞍独懐古忼慨感良臣歴览多旧迹风日惨愁人荒塞空千里孤城絶四邻树寒偏易古草衰恒不春交河明月夜隂山苦雾辰雁飞南入汉水流西咽秦风霜久行役河朔备艰辛薄暮边声起空飞胡骑尘
　　同前【二首】　　　　　　　　薛道衡
　　髙秋白露团上将出长安尘沙塞下暗风月陇头寒转蓬随马足飞霜落劒端凝云迷代郡流水冻桑干烽微桔橰逺桥峻辘轳难从军多恶少招募尽材官伏堤时卧鼓疑兵作解鞍柳城擒冒顿长坂纳呼韩受降今更筑燕然巳重刋还嗤傅介子辛苦刺楼兰【柳城擒冒顿一作龙城擒冒顿】
　　边庭烽火惊挿羽夜徴兵少昊腾金气文昌动将星长驱鞮汗北直指夫人城絶漠三秋暮穷隂万里生寒夜哀笳曲霜天断鴈声连旗下鹿塞疉鼓向龙庭妖云坠虏阵晕月绕胡营左贤皆顿颡单于巳系缨絏马登阙钓鲲临北溟当知霍骠骑髙第起西京
　　同前【二首后首一作虞世南按世基与道衡并和杨素作各二首句数亦同则此似非世
　　南矣】　　　　　　　　　　虞世基
　　穷秋塞草腓塞外胡尘飞徴兵广武至骑隂山归庙堂千里防将军百战威辕门临玉帐大斾指金微摧朽无勍敌应变有先机衔枚压晓阵巻甲解朝围瀚海波澜静王庭氛雾晞鼓鼙严朔气原野曀寒晖勲庸震边服歌吹入京畿待拜长平坂鸣驺入礼闱【巻甲解朝闱一作巻甲掩宵闱】
　　上将三略逺元戎九命尊缅怀古人节思酬明主恩山西多勇气塞北有游魂扬桴度陇坂勒骑上平原誓将絶沙漠悠然去玉门轻赍不遑舍惊防骛戎轩懔懔边风急萧萧征马烦雪暗天山道氷塞交河源雾烽黯无色霜旗冻不翻耿介倚长劒日落风尘昬【度陇一作上陇勒骑上一作勒马下】
　　入塞　　　　　　　　　　周王褎
　　戍久风尘色勲多意气豪建章楼阁迥长安陵树高度氷伤马骨经寒坠节旄行当见天子无假用钱刀
　　同前　　　　　　　　　　隋何妥
　　桃林千里险骑乱纷纷问此将何事嫖姚封冠军回旌引流电归盖转行云待任苍龙杰方当论次勲【方当一作何当】
　　折杨柳【唐书乐志曰梁乐府有胡吹歌云上马不捉鞭反抝杨柳枝下马吹横笛愁杀行客儿此歌辞元出北国即鼔角横吹曲折杨柳枝是也宋书五行志曰晋太康末京洛为折杨柳之歌其曲有兵革苦辛之辞按古乐府又有小折杨柳相和大曲有折杨柳行清商四曲有月节折杨柳歌十三曲与此不同】　　梁元帝
　　山髙巫峡长垂柳复垂杨同心且同折故人怀故乡山似莲花艳流如明月光寒夜猿声彻游子泪霑裳
　　同前【一本作简文帝】　　　　　　　柳恽
　　杨柳乱成丝攀折上春时叶宻鸟飞碍风轻花落迟城髙短箫发林空画角悲曲中别无意并是为相思【别无意一作无别意】
　　同前　　　　　　　　　　刘邈
　　髙楼十载别杨柳濯丝枝摘叶惊开驶攀条恨乆离年年阻意息月月减容仪春来谁不望相思君自知
　　同前【二首】　　　　　　　　陈后主
　　杨柳动春情倡园妾屡惊入楼含粉色依风杂管声武昌识新种官渡有残生还将出塞曲仍共胡笳鸣【仍共一作仍作】
　　长条黄复缘垂丝宻且繁花落幽人迳步隠将军屯谷暗宵钲响风高夜笛喧聊持暂攀折空足忆中园【空足一作空是】
　　同前　　　　　　　　　　岑之敬
　　将军始见知细栁绕营垂悬丝拂城转飞絮上宫吹塞门交度叶谷口暗横枝曲成攀折处唯言怨别离
　　同前　　　　　　　　　　徐陵
　　嫋嫋河堤树依依魏主营江陵有旧曲洛下作新声妾对长杨苑君登髙栁城春还应共见荡子太无情
　　同前　　　　　　　　　　张正见
　　杨栁半垂空袅袅上春中枝疎董泽箭叶碎楚臣弓色映长河水花飞髙树风莫言限宫掖不闭长杨宫
　　同前　　　　　　　　　　王瑳
　　塞外无春色上林柳巳黄枝影侵宫暗叶彩乱星光陌头藏戏鸟楼上掩新妆攀折思为赠心期别路长
　　同前　　　　　　　　　　江总
　　万里音尘絶千条杨栁结不悟倡园花遥同天岭雪春心自浩荡春树聊攀折共此依依情无奈年年别【天一作羌】关山月【乐府解题曰关山月伤离别也古木兰诗曰万里赴戎机关山度若飞朔气传金柝寒光照铁衣按相和曲有度关山亦类此】　梁元帝
　　朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁
　　同前【二首】　　　　　　　　陈后主
　　秋月上中天回照关城前晕缺随灰减光满应珠圆带树还添桂衔峰乍似复教征戍客长怨久连翩戍边嵗月乆恒悲望舒耀城遥接晕高涧风连影揺寒光带岫徙冷色含山峭看时使人忆为似娇娥照
　　同前　　　　　　　　　　陆琼
　　边城与明月俱在关山头焚烽望别垒击斗宿危楼团团婕妤扇纎纎秦女钩乡园谁共此愁人屡益愁
　　同前　　　　　　　　　　张正见
　　岩间度月华流彩暎山钗晕逐连城璧轮随出寒车唐萱遥合影秦桂逺分花欲验盈虚驶方知道路賖【驶一作理】
　　同前【二首】　　　　　　　　徐陵
　　关山三五月客子忆秦川思妇髙楼上当窻应未眠星旗映疎勒云阵上祁连战气今如此从军复防年月出栁城东微云掩复通苍茫萦白晕萧瑟带长风羌兵烧上郡胡骑猎云中将军拥节起战士夜鸣弓
　　同前　　　　　　　　　　贺力牧
　　重关敛暮烟明月下秋前照石疑分镜临弓似引雾暗迷旗影霜浓湿劒莲此处离乡客遥心万里悬【雾一作雷】
　　同前　　　　　　　　　　阮卓
　　关山陵汉开霜月正徘徊映林如璧碎侵塞似轮摧楚师随晦尽胡兵逐暖来寒笳将夜鹊相乱晚声哀
　　同前　　　　　　　　　　江总
　　免月半轮明狐关一路平无期造此别复欲防年行映光书汉奏分影照胡兵流落今如此长戍受降城
　　同前　　　　　　　　　　周王襃
　　关山夜月明秋色照孤城影亏同汉阵轮满逐胡兵天寒光转白风多晕欲生寄言亭上吏游客解鸡鸣
　　洛阳道　　　　　　　　　梁简文帝
　　洛阳佳丽所大道满春光游童时挟弹蚕妾始提筐金鞍照龙马罗袂拂春桑玉车争晓入潘果溢髙箱【时一作初】
　　同前　　　　　　　　　　梁元帝
　　洛阳开大道城北达城西青槐随幔拂緑栁逐风低玉珂鸣战马金爪鬬场鸡桑萎日行暮多逢秦女妻
　　同前　　　　　　　　　　沈约
　　洛阳大道中佳丽实无比燕裙日开赵带随风靡领上蒲桃绣腰中合欢绮佳人殊未来薄暮空徙倚
　　同前　　　　　　　　　　庾肩吾
　　徼道临河曲曾城傍洛川金门才出栁桐井半含泉日起罘罳外车回双阙前潘生时未返遥心徒眷然
　　同前　　　　　　　　　　车
　　洛阳道八逹洛阳城九重重关如隠起双阙似芙蓉王孙重行乐公子好游从别有倾人处佳丽夜相逢
　　同前【五首】　　　　　　　　陈后主
　　諠哗照邑里遨游出洛京霜枝嫩栁发水堑薄苔生停鞭回去影驻轴敞前甍台上经相识城下屡逢迎踟蹰还借问只重未知名
　　日光朝杲杲照耀东京道雾带城楼开啼侵曙色早佳丽娇南陌香气含风好自怜钗上缨不叹河边草建都开洛汭中城乃城阳纵横肆八达左右辟康庄铜沟飞栁絮金谷落花光忘情伊水侧税驾河桥百尺瞰金埒九衢通玉堂栁花尘里暗槐色露中光游侠幽并客当罏京兆妆向夕风烟晩金羁满洛阳青槐夹驰道御水映铜沟逺望凌霄阙遥看廾干楼黄金弹侠少朱轮盛彻侯桃花杂渡马纷披聚陌头
　　同前【二首】　　　　　　　　徐陵
　　緑栁三春暗红尘百戏多东门向金马南陌接铜駞华轩翼葆吹飞盖响鸣珂潘郎车欲满无奈掷花何洛阳驰道上春日起尘埃濯笼望如水河桥度似雷闻珂知马蹀幰见甍开相看不得语宻意眼中来【水一作雾】
　　同前　　　　　　　　　　岑之敬
　　喧喧洛水滨郁郁小平津路桃李节陌上采桑春聚车看卫玠连手望安仁复有能留客莫愁娇态新
　　同前　　　　　　　　　　陈暄
　　洛阳九逵上罗绮四时春路避骢马车中看玉人镇西歌艳曲临淄逢丽神欲知双璧价潘夏正连茵【逵一作衢】
　　同前　　　　　　　　　　王瑳
　　洛阳夜漏尽九重平旦开日照苍龙阙烟绕凤凰台浮云翻似盖流水到成雷曹王鬬鸡返潘仁载果来
　　同前　　　　　　　　　　张正见
　　曾城啓旦扉上洛满春晖栁影缘沟合槐花夹岸飞苏合弹珠罢黄间负翳归红尘暮不息相看连骑稀
　　同前【二首】　　　　　　　　江总
　　徳阳穿洛水伊阙迩河桥仙舟李膺棹小马王戎镳杏堂歌吹合槐路风尘饶绿珠含泪舞孙秀彊相邀小平路四达长秋聴五钟玉节迎司隶锦车归濯龙弦歌声不息环佩响相从花障荡舟笑日映下山逢【路一作临】
　　长安道　　　　　　　　　梁简文帝
　　神臯开陇右陆海实西秦金捶抵长乐复道向宜春落花依度防垂栁拂行人金张及许史夜夜尚留宾【金捶一作椎输】
　　同前　　　　　　　　　　　元帝
　　西接长楸道南望小平津飞甍临绮翼轻轩影画轮雕鞍承赭汗槐路起红尘燕姬杂赵女淹留重上春
　　同前　　　　　　　　　　庾肩吾
　　桂宫延复道黄山开广路逺聴平陵钟遥识新丰树合殿生光彩离宫起烟雾日落歌吹回尘飞车马度【回一作还】
　　同前　　　　　　　　　　陈后主
　　建章通未央长乐属明光大道移甲第甲第玉为堂游荡新丰里戏马渭桥当垆晩留客夜夜苦红妆
　　同前　　　　　　　　　　顾野王
　　凤楼临广路仙掌入烟霞章台京兆马逸陌富平车东门疎广饯北阙东贤家渭桥纵观罢安能访狭斜
　　同前　　　　　　　　　　阮卓
　　长安驰道上钟鸣宫寺开残云销凤阙防雾敛章台骑转金吾度车鸣丞相来蔼蔼东都晩羣公驺御回
　　同前　　　　　　　　　　萧贲
　　前登灞陵道还瞻渭水流城形类北斗桥势似牵牛飞轩驾良驷寳劒杂轻裘经过狭斜里日暮与淹留【里一作里】
　　同前　　　　　　　　　　徐陵
　　辇道乘双阙豪雄被五都横桥象天汉法驾应坤图韩康卖良药董偃鬻明珠喧喧拥车骑非但执金吾
　　同前　　　　　　　　　　陈暄
　　长安开绣陌三条向绮门张敞车单马韩嫣乘副轩宠深来借殿功多竞买园将军夜夜返弦歌着曙喧
　　同前　　　　　　　　　　江总
　　翠盖乘承露金羁照落晖五矦新拜罢七贵早朝归轰轰紫陌上蔼蔼红尘飞日暮延平客风花拂舞衣
　　同前　　　　　　　　　　周王襃
　　槐衢临北第驰道度西宫树隂连袖色尘影杂衣风采桑逢五马停车对两童喧喧许史座钟鸣宾未穷
　　同前　　　　　　　　　　隋何妥
　　长安狭斜路纵横四达分车轮鸣凤辖箭服耀鱼文五陵多任狭轻骑自连羣少年皆重气谁识故将军梅花落【梅花落本笛中曲也按唐大角曲亦有大单于小单于大梅花小梅花等曲今
　　其声犹有存者】　　　　　　　　宋鲍照
　　中庭杂树多偏为梅咨嗟问君何独然念其霜中能作花露中能作实揺荡春风媚春日念尔零落逐风飚徒有霜华无霜质
　　同前　　　　　　　　　　梁呉均
　　终冬十二月寒风西北吹独有梅花落飘荡不依枝流连逐霜彩散漫下氷凘何当与春日共映芙蓉池
　　同前【二首】　　　　　　　　陈后主
　　金砌落芳梅飘零上凤台拂妆疑粉散逐溜似萍开映日花光动迎风香气来佳人早挿髻试立且徘徊【金一作春】杨栁春楼边车马飞风烟连娉乌孙伎属客单于氊鴈声不见书蚕丝欲断欲持塞上蕊试立将军前
　　同前　　　　　　　　　　徐陵
　　对户一株梅新花落故栽燕拾还莲井风吹上镜台倡家怨思妾楼上独徘徊啼看竹叶锦篸罢未成裁【怨一作愁】
　　同前　　　　　　　　　　苏子卿
　　中庭一树梅寒多叶未开祗言花是雪不悟有香来上郡春恒晩髙楼年易催织书偏有意教逐锦文回【是一作似】
　　同前　　　　　　　　　　张正见
　　芳树映雪野发早觉寒侵落逺香风急飞多花迳深周人叹初摽魏帝指前林边城少灌木折此自悲吟【雪一作云】
　　同前【三首末一首文苑英华作徐陵玉台新咏作总】　江总
　　缥色动风香罗生枝巳长妖姬坠马髻未挿江南珰转袖花纷落春衣共有芳羞作秋胡妇独采城南桑胡地少春来三年惊落梅偏疑粉蝶散乍似雪花开可怜香气歇可惜风相摧金铙且莫韵玉笛幸徘徊腊月正月早惊春众花未发梅花新可怜芬芳临王台朝攀晚折还复开长安少年多轻薄两两常唱梅花落满酌金巵催玉柱落梅树下宜歌舞金谷万株连绮甍梅花宻处藏娇莺桃李佳人欲相照摘叶牵花来竝笑杨栁条青楼上轻梅花色白雪中明横笛短箫凄复切谁知柏梁声不絶
　　紫骝马【古今乐录曰紫骝马古辞云十五从军征八十始得归道逢乡里人家中有阿谁又梁曲曰独柯不成树独树不成林念娘锦裲裆恒长不忘心盖从军久戍怀归而作
　　也】　　　　　　　　　　梁简文帝
　　贱妾朝下机正值良人归青丝悬玉镫朱汗染香衣骤急珂弥响多尘乱飞雕菰幸可荐故君心莫违【君一作人】
　　同前【郭本遗后四句】　　　　　　　元帝
　　长安美少年金络锦连钱宛转青丝鞚照耀珊瑚鞭依槐复依栁蹀躞复随前方逐幽并去西北共聫翩
　　同前【二首】　　　　　　　　陈后主
　　嫖姚紫塞归蹀躞红尘飞玉珂鸣广路金络耀晨辉葢转时移影香动屡惊衣禁门犹未闭连骑恣相追【一作莫相违】蹀躞紫骝马照耀白银鞍直去黄龙外斜趋菟端垂鞬还细栁扬尘归上兰红脸桃花色客别重羞看
　　同前　　　　　　　　　　李爕
　　紫燕忽踟蹰红尘起路隅园人移苜蓿骑士逐芜三边追黠虏一鼓定彊胡安用珂为玉自有汗成珠
　　同前　　　　　　　　　　徐陵
　　玉镫绣纒鬃金鞍锦覆幪风惊尘未起草浅埒犹空角弓穿两兎珠弹落双鸿日斜驰逐罢连翩还上东【穿一作连】
　　同前　　　　　　　　　　张正见
　　将军入大宛善马出从戎影絶干河上声流水窟中似鹿犹疑草如龙欲向空须还十万里试为一追风【水一作入】
　　同前　　　　　　　　　　陈暄
　　天马汗如红呜鞭度九嵕饮伤城下冻嘶依北地风笳寒芳树歇笛怨栁枝空横行意未巳羞住毂车中【住一作往】
　　同前【一作苏子卿】　　　　　　　祖孙登
　　骑陌楼兰长城回路难嘶从风处断骨住水中寒飞尘暗金勒落泪洒银鞍抽鞭上关路谁念客衣单【回一作廻】
　　同前　　　　　　　　　　独孤嗣宗
　　倡楼望早春寳马度城闉照耀桃花迳牒躞采桑津金羁丽初景玉勒染轻尘逺聴珂惊急犹是画眉人【犹一作知】
　　同前　　　　　　　　　　江总
　　春草正萋萋荡妇出空闺识是东方骑犹带北风嘶扬鞭向栁市细蹀上金堤愿君怜织素残妆尚有啼骢马【一曰骢马驱皆言关塞征役之事】　　　梁车
　　骢马镂金鞍柘弹落金凡意欲防走先作野游盘平明发下蔡日中过上兰路逺行须疾非是畏人看
　　同前【题一有曲字】　　　　　　　刘孝威
　　十五宦期门二十屯边徼犀羁玉镂鞍寳刀金错鞘一随骢马驱分受青蝇吊且令都防知愿被将军照誓使氊衣乡扫地无遗噍
　　同前　　　　　　　　　　隋庾抱
　　枥上浮云骢本出呉门中发迹来东道长鸣起北风廻鞍拂柱白赭汗类尘红灭没徒留影无因图汉宫
　　同前　　　　　　　　　　王由礼
　　善马金羁饰蹑影复凌空影入长城水声随胡地风控敛青门外珂喧紫陌中行行若不倦唯当御史骢
　　骢马驱　　　　　　　　　梁元帝
　　朔方寒气重胡关饶苦雾白雪画凝山黄云宿埋树连翩行役子终朝征马驱试上金微山还看玉关路【驱都故切】
　　同前　　　　　　　　　　刘孝威
　　翩翩骢马驱横行复斜趋先救辽城危后拂燕山雾风伤易水湄日入陇西树未得报君恩聫翩终不住【趋去声】
　　同前　　　　　　　　　　陈徐陵
　　白马号龙驹雕鞍名镂渠诸兄二千石小妇字罗敷倚端轻扫史召募击休屠塞外多风雪城中絶诏书空忆长楸下连蹀复连【渠一作衢史一作吏】
　　同前　　　　　　　　　　江总
　　长城兵气寒饮马讵为难暂解青丝辔行歇镂衢鞍白登围转急黄河冻不干万里朝飞电论功易走丸雨雪【采薇诗曰昔我往矣杨栁依依今我来思雨雪霏霏穆天子传曰天子游于黄室之曲筮猎萍泽天子乃休日中大寒北风雨雪有冻人天子作诗三章以哀之曰我徂黄竹
　　是也雨雪曲盖取诸此】　　　　　　陈后主
　　长城飞雪下边关地籁吟蒙蒙九天暗霏霏千里深树冷月恒少山雾日偏沈况聴南归鴈切思胡笳音
　　雨雪曲　　　　　　　　　陈江晖
　　边城风雪至客子自心悲风哀笳弄断雪暗马行迟轻生本为国重气不关私恐君犹不信抚劒一扬眉
　　同前　　　　　　　　　　张正见
　　胡关辛苦地云路逺漫漫含氷踏马足杂雨冻旗竿沙漠飞恒暗天山积转寒无因辞日逐团扇掩齐纨
　　同前　　　　　　　　　　江总
　　雨雪隔榆溪从军度陇西绕阵看狐迹依山见马蹄天寒旗彩坏地暗鼓声低漫漫愁云起苍苍别路迷
　　同前　　　　　　　　　　陈暄
　　都尉出祁连雨雪满鸡田雕陵持抵鹊属国用和氊氷合军应渡楼寒烽未然花迷差未着疎勒复经年
　　同前　　　　　　　　　　谢燮
　　朔边昔离别寒风复凄切峩峩六尺氷飘飘千里雪术塞袁安户行封苏武节应随陇水流防过空呜咽【空一作疑】刘生【乐府解题曰刘生不知何代人齐梁已来为刘生辞者皆称其任侠豪放周游五陵三秦之地或云抱剑专征为符节官所未详也按古今乐録梁鼓角横吹曲有东平刘生
　　歌疑即此刘生也】　　　　　　　梁元帝
　　任侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城
　　同前　　　　　　　　　　呉均
　　结客少年归翩翩骏马肥报恩杀人竞贤君赐锦衣握兰登建礼拖玉入含晖顾看草者功名终自防
　　同前　　　　　　　　　　陈后主
　　游侠长安中置驿过新丰击钟蒲璧磬鸣栁叶弓孟公正惊客朱家始卖僮羞作荆卿笑捧劒出辽东【栁一作杨】
　　同前　　　　　　　　　　张正见
　　刘生絶名价豪侠恣游陪金门四姓聚绣毂五矦来尘飞马脑勒酒映砗磲杯别有追游夜秋牕向月开【矦一作香】
　　同前　　　　　　　　　　江晖
　　五陵多羙选六郡尽良家刘生代豪荡标举独荣华寳劒长三尺金樽满百花唯当重意气何处有骄奢
　　同前　　　　　　　　　　徐陵
　　刘生殊倜傥任侠遍京华戚里惊鸣筑平阳吹怨笳俗儒排左氏新室忌汉家髙才被摈压自古共怜嗟
　　同前【外编作隋王由礼题云赠侠侣】　　　　江总
　　刘生负意气长啸且徘徊髙论明秋水命赏陟春台干戈倜傥用笔砚纵横才置驿无年限游侠四方来【高一作辩】
　　同前　　　　　　　　　　隋栁庄
　　座惊称字孟豪雄道姓刘广陌通朱邸大路起青楼要贤驿已置留宾辖且投光斜日下雾庭隂月上钩【且一作仍】
　　同前　　　　　　　　　　执恭
　　英名振关右雄气逸江东游侠五都内去来三秦中劒照七星彩马空千金骢纵横方未息因兹定武功







　　古乐苑巻十二
　　钦定四库全书
　　古乐苑巻十三
　　明　梅鼎祚　编
　　横吹曲辞【二梁　陈】
　　梁鼓角横吹曲
　　【古今乐录曰梁鼓角横吹曲有企喻琅琊王钜鹿公主紫骝马黄淡思地驱乐雀劳利慕容垂陇头流水等歌三十六曲二十五曲有歌有声十一曲有歌是时乐府胡吹旧曲有大白浄皇太子小白浄皇太子雍台防台胡遵利羝女淳于王捉搦东平刘生单廸歴鲁爽半和企喻北敦胡度来十四曲三曲有歌十一曲亡又有隔谷地驱乐紫骝马折杨栁幽州马客吟慕容家自鲁企由谷陇头魏髙阳王乐人等歌二十七曲合前三曲凡三十曲总六十六曲江淹横吹赋云奏白台之二曲起关山之一引采菱谢而自罢绿水慙而不进则白登阙山又是三曲按歌辞有木兰一曲不知起于何代也】
　　企喻歌辞【古今乐录曰企喻歌四首本北歌唐书乐志曰北狄乐其可知者鲜卑吐谷浑部落稽三国皆马上乐也后魏乐府始有北歌即所谓真人代歌是也大都时命掖庭宫女晨夕职之周隋世与西凉乐杂奏今存者五十三章其名可解者六章慕容可汗吐谷浑部落稽钜鹿公主白浄皇太子企喻也其不可解者咸多可汗之辞北虏之俗呼主为可汗吐谷浑又慕容别种如此歌是燕魏之际鲜卑歌也其词虏音竟不可晓梁胡吹又有大白浄皇大子小白浄皇太子企喻等曲隋鼓吹有白浄皇太子曲与北歌校之其音皆异又有半和企喻北敦盖曲之变也四曲曲四解】
　　男儿欲作健结拌不须多鹞子经天飞羣雀两向波放马大泽中草好马着臕牌子鐡裲裆鉾鸐尾条前行看后行齐着鐡裲裆前头看后头齐着鐡鉾男儿可怜虫出门怀死忧尸丧狭谷中白骨无人收【古今乐录云是符融诗本云深山解谷口把谷无人收】头毛堕落魄飞扬百草头【或云后又有此二句】
　　琅琊王歌辞【八曲曲四解】
　　新买五尺刀悬着中梁柱一日三摩娑剧于十五女琅琊复琅琊琅琊大道王阳春二三月单衫绣裲裆东山看西水水流盘石间公死姥更嫁孤儿甚可怜琅琊复琅琊琅琊大道王鹿鸣思长草愁人思故乡长安十二门光门最妍雅渭水从垄来浮游渭桥下琅琊复琅琊女郎大道王孟阳三四月移铺逐阴凉【或又有云盛冬十一月就女覔冻浆】
　　客行依主人愿得主人彊猛虎依深山愿得松柏长懀马髙纒鬃遥知身是龙谁能骑此马唯有广平公【晋书载记广平公姚弼兴之子之弟也】
　　钜鹿公主歌辞【唐书乐志曰梁有钜鹿公主歌似是姚苌时歌其词华音与北歌不同三曲曲四解】
　　官家出游雷大鼓细乘犊车开后户
　　车前女子年十五手弹琵琶玉节舞
　　钜鹿公主殷照女皇帝陛下万几主
　　紫骝马歌辞【吴竞曰此诗晋宋人乐奏之首増四句名紫骝焉十五从军征以下是古诗六曲曲四解】
　　烧火烧野田野鸭飞上天童男娶寡妇壮女笑杀人髙髙山头树风吹叶落去一去数千里何当还故处十五从军征八十始得归道逄乡里人家中有阿谁遥看是君家松柏冡累累兎从狗窦入雉从梁上飞中庭生旅谷井上生旅蔡舂谷持作饭采葵持作羮羮饭一时熟不知饴阿谁出门东向看泪落沾我衣
　　紫骝马歌【古今乐录曰与前曲不同】
　　独柯不成树独树不成林念郎锦裲裆恒长不忘心黄淡思歌辞【古今乐录曰思音相思之思按李延年造横吹曲二十八解有黄覃子不知与此同否四曲曲四解】
　　归归黄淡思逐郎还去来归归黄淡百逐郎何处索心中不能言复作车轮旋与郎相知时但恐人闻江外何郁拂龙洲广州出象牙作帆樯绿丝作帏繂绿丝何葳蕤逐郎归去来
　　地驱乐歌辞【古今乐录曰侧侧力力以下入句是今歌有此曲四曲曲四解】
　　青青黄黄雀石穨唐槌杀野牛押杀野羊
　　驱羊入谷自羊在前老女不嫁蹋地唤天
　　侧侧力力念君无极枕郎左臂随郎转侧
　　摩捋郎须看郎顔色郎不念女不可与力【或云各自努力】
　　地驱乐歌【古今乐录曰与前曲不同】
　　月明光光星欲堕欲来不来早语我
　　雀劳利歌辞【一曲曲四解】
　　雨雪霏霏雀劳利长胔饱满短胔饥
　　慕容垂歌辞【晋书载记曰慕容本名寻以防记乃去夬以垂为名慕容隽僣号封垂为吴王徙镇信都太元八年自称燕王三曲曲四解】
　　慕容攀墙视吴军无边岸我身分自当枉杀墙外汉慕容愁愤愤烧香作佛防愿作墙里燕髙飞出墙外慕容出墙望吴军无边岸咄我臣诸佐此事可惋叹陇头流水歌辞【古今乐录曰乐府有此歌曲解多于此按汉横吹曲有陇头而亡其辞三曲曲四解】
　　陇头流水流离西下念吾一身飘旷野
　　西上陇阪羊肠九回山髙谷深不觉脚酸
　　手攀弱枝足逾弱泥
　　陇头歌辞
　　陇头流水流离山下念吾一身飘然旷野
　　朝发欣城暮宿陇头寒不能语舌巻入防
　　陇头流水鸣声幽咽遥看秦川心肝断絶
　　隔谷歌【古今乐录曰前云无辞乐工有辞如此】
　　兄在城中弟在外弓无箭无括食粮乏尽若为活救我来救我来
　　隔谷歌【郭本别列在后今从左本附此】　　　古辞
　　兄为俘虏受困辱骨露力疲食不足弟为官吏马食粟何惜钱刀来我赎
　　淳于王歌
　　肃肃河中育育熟须含黄独坐空房中思我百媚郎百媚在城中千媚在中央但使心相念髙城何所妨
　　东平刘生歌
　　东平刘生安东子树木稀屋里无人看阿谁
　　捉搦歌【四曲】
　　粟谷难舂付石臼敝衣难护付巧妇男儿千凶饱人手老女不嫁只生口
　　谁家女子能行歩反着裌襌后裙露天生男女共一处愿得两个成翁妪
　　华阴山头百丈井下有流水彻骨冷可怜女子能照影不见其余见斜领
　　黄桑柘屐蒲子履中央有系两头系小时怜母大怜婿何不早嫁论家计【系一作丝】
　　折杨柳歌辞【瑟调有折杨柳行左克明云旧本五解后又有三解非也乃别曲耳】
　　上马不捉鞭反折杨柳枝蹀座吹长笛愁杀行客儿腹中愁不乐愿作郎马鞭出入擐郎臂蹀座郎膝边放马两泉泽忘不着连羁担鞍逐马走何得见马骑遥看孟津河杨柳郁婆娑我是虏家儿不解汉儿歌健儿须快马快马须健儿防防黄尘下然后别雄雌
　　折杨柳枝歌【郭本别列在后四曲曲四解】
　　上马不捉鞭反抝杨柳枝下马吹长笛愁杀行客儿门前一株枣岁岁不知老阿婆不嫁女那得孙儿抱敕敇何力力女子临牕织不闻机杼声唯闻女叹息【此与下问女二句木兰诗中语】
　　问女何所思问女何所忆阿婆许嫁女今年无消息
　　幽州马客吟歌辞【五曲曲四解】
　　快马常苦瘦勦儿常苦贫黄禾起羸马有钱始作人荧荧帐中烛烛灭不久停盛时不作乐春花不重生南山自言髙只与北山齐女儿自言好故入郎君怀郎着紫袴褶女着防裌裙男女共燕游黄花生后园黄花郁金色绿蛇衔珠丹辞谢牀上女还我十指环
　　慕容家自鲁企由谷歌【一曲四解】
　　郎在千重楼女在九重阁郎非黄鹞子那得云中雀髙阳乐人歌【古今乐録曰魏髙阳王乐人所作也又有白鼻騧出此二曲曲四解】
　　可怜白鼻騧相将入酒家无钱但共饮画地作交賖何处防觞来两颊色如火自有桃花容莫言人劝我
　　白鼻騧　　　　　　　　　后魏温子升
　　少年多好事揽辔向西都相逄狭斜路驻马诣当垆
　　雍台　　　　　　　　　　梁武帝
　　日落登雍台佳人殊未来绮牕莲花掩网户琉璃开防茸临紫桂蔓延交青苔月殁光阴尽望子独悠哉
　　同前　　　　　　　　　　吴均
　　雍台十二楼楼楼郁相望陇西飞狐口白日尽无光木兰诗【二首古今乐录曰木兰不知名诈作男子代父征行其辞最苦言万里赴戎机关山度若飞相和曲有度关山类此浙江西道观察使兼御史中丞韦元甫续附入】
　　唧唧复唧唧木兰当户织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二巻巻巻有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦辞爷娘去暮宿黄河边不闻爷娘唤女声但闻黄河流水鸣溅溅旦辞黄河去暮至黒山头不闻爷娘唤女声但闻燕山胡骑鸣啾啾万里赴戎机关山度若飞朔气传金柝寒光照鐡衣将军百战死壮士十年归归来见天子天子坐明堂策勲十二转赏赐百千彊可汗问所欲木兰不用尚书郎愿驰千里足送儿还故乡爷娘闻女来出郭相扶将阿姊闻妹来当户理红妆小弟闻姊来磨刀霍霍向猪羊开我东阁门坐我西间牀脱我战时袍着我旧时裳当牕理云鬓挂镜帖花黄出门看火伴火伴皆惊忙同行十二年不知木兰是女郎雄兎脚扑朔雌兎眼迷离双兎地走安能辨我是雄雌【唧唧复唧唧一作促织何唧唧旦一作朝至一作宿赏赐一作赐物可汗问所欲木兰不用尚书郎一作欲与木兰赏不愿尚书郎愿驰千里足酉阳襍俎云愿借明驼千里足阿姊闻妺来一作阿妺闻姊来挂一作对皆作始朔作握迷作弥双作两】木兰抱杼嗟借问复为谁欲闻所慽慽感激彊其顔老父隶兵籍气力日衰耗岂足万里行有子复尚少胡沙没马足朔风裂人肤老父旧羸病何以彊自扶木兰代父去秣马僃戎行易却纨绮裳洗却鈆粉妆驰马赴军幕慷慨防干将朝屯雪山下暮宿青海夜袭燕支虏更防于阗羌将军得胜归士卒还故乡父母见木兰喜极成悲伤木兰能承父母顔却卸巾鞲理丝簧昔为列士雄今复娇子容亲戚持酒贺父母始知生女与男同门前旧军都十年共﨑岖本结兄弟交死战誓不渝今也见木兰言声虽是顔貎殊惊愕不敢前叹重徒嘻吁世有臣子心能如木兰节忠孝两不渝千古之名焉可灭【古文苑作唐人木兰诗】
　　横吹曲　　　　　　　　　陈江总
　　箫声鳯台曲洞吹龙钟管镗鎝渔阳掺怨抑胡笳断











　　古乐苑巻十三
　　钦定四库全书
　　古乐苑巻十四
　　明　梅鼎祚　编
　　相和歌辞
　　【宋书乐志曰相和汉旧曲也丝竹更相和执节者歌本一部魏明帝分为二更递夜宿本十七曲朱生宋识列和等复合之为十三曲其后晋荀朂又采旧辞施用于世谓之清商三调歌诗即沈约所谓因弦管金石造歌以被之者也唐书乐志平调清调瑟调皆周房中曲之遗声汉世谓之三调又有楚调侧调楚调者汉之房中乐也侧调者生于楚调与前三调摠谓之相和调晋书乐志凡乐章古辞存者并汉世街陌讴謡江南可采莲乌生八九子白头吟之属其后渐被于弦管即相和诸曲是也魏晋之世相承用之永嘉之乱中朝旧音散落江左后魏孝文宣武用师淮汉收其所获南音谓之清商乐相和诸曲亦皆在焉所谓清商正声相和五调伎也凡诸调歌辞并以一章为一解古今乐録曰伧歌以一句为一解中国以一章为一解王僧防啓云古曰章今曰解解有多少当是先诗而后声诗叙亊声成文必使志尽于诗音尽于曲是以作诗有丰约制解有多少诸调曲皆有辞有声而大曲又有艳有趋有乱辞者其歌诗也声者若羊吾夷伊那何之类也艳在曲之前趋与乱在曲之后又大曲十五曲沈约并列于瑟调今依张永元嘉正声技録分于诸调别叙大曲于其后唯满歌行一曲诸调不载故附见于此曲之下其曲调先后亦准技録为次】
　　相和六引
　　【古今乐録曰张永技録相和有四引一曰箜二曰商引三曰征引四曰羽引箜引歌瑟调东阿王辞门有车马客行置酒篇并晋宋齐奏之古有六引其宫引角引二曲阙宋为箜引有辞三引有歌声而辞不传梁具五引有歌有辞凡相和其器冇笙笛节歌琴瑟琵琶筝七种】箜引【一曰公无渡河崔豹古今注曰箜引者朝鲜津卒霍里子髙妻丽玉所作也子髙晨起刺船有一白首狂夫被发提壶乱流而渡其妻随而止之不及遂坠河而死于是援箜而歌声甚凄怆曲终亦投河而死子髙还以语丽玉丽玉伤之乃引箜而写其声闻者莫不堕泪饮泣丽玉以其曲传邻女丽容名曰箜引又有箜謡不详所起
　　大畧言结交当有终始与此异也】　　　　古辞
　　公无渡河公竟渡河堕河而死将奈公何
　　同前【古今乐録曰王僧防技録有野田黄雀行今不歌乐府解题曰晋乐奏东阿王置酒髙殿上箜引亦用此曲集曰箜引植别有髙树多悲风海水扬其波一首疑此为箜引郭本收作野田黄雀行然此辞意又与箜引无涉】
　　魏陈思王植
　　置酒髙殿上亲交从我游中厨办丰膳烹羊宰肥牛秦筝何慷慨齐瑟和且柔【一解】阳阿奏竒舞京洛出名讴乐饮过三爵缓带倾庶羞主称千金夀宾奉万年酬【二解】久要不可忘薄终义所尤谦谦君子徳磬折欲何求盛时不再来百年忽我遒【三解】惊风飘白日光景驰西流生存华屋处零落归山丘先民谁不死知命复何忧【四解右一曲晋乐所奏交一作友】
　　置酒髙楼上亲交从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三节缓带倾庶羞主称千金夀宾奉万年酬久要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命亦何忧【右一曲本辞】
　　公无渡河　　　　　　　梁刘孝威
　　请公无渡河河广风威厉樯偃落金乌舟倾没犀枻绀葢空严祀白马徒牲祭衔石伤寡心崩城掩孀袂劒飞犹共水魂沈理俱逝君为川后臣妾作姜妃娣
　　同前　　　　　　　　　陈张正见
　　金堤分锦缆白马渡莲舟风严歌响絶浪涌榜人愁櫂折桃花水帆横竹箭流何言沈璧处千载偶阳矦
　　置酒髙殿上　　　　　　张正见
　　陈王开甲第粉壁丽椒涂髙牕侍玉女飞闼敞金铺名香散绮幕石墨雕金罏清醪称玉馈浮蚁擅苍梧邹严恒接武申白日相趋容与升阶玉差池曳履珠千金一巧笑百万两鬟姝赵姬未鼓瑟齐客罢吹竽歌喧桃与李琴挑凤将雏魏君慙举白晋主媿投壶风云更代序人事有荣枯长卿病消渴壁立还成都【墨一作研】
　　同前　　　　　　　　　梁江总
　　三清传防酒柏梁奉欢宴霜云动玉叶冻水疎金箭羽籥响钟石流泉灌金殿盛时不再见光景驰如电
　　箜謡【乐府无名氏次刘孝威后置襍歌中】　古辞
　　结交在相得骨肉何必亲甘言无忠实世薄多苏秦从风暂靡草富贵上升天不见山巅树摧扤下为薪岂甘井中泥上出作埃尘【一云时至出作尘】
　　五引
　　【晋书乐志曰五声宫为君宫之为言中也中和之道无往而不理焉商为臣商之为言彊也谓金性之坚彊也角为民角之为言触也谓象诸阳气触物而生也徴为亊征之为言止也言物盛则止也羽为物羽之为言舒也言阳气将复万物孳育而舒生也是以闻宫声使人温良而寛大闻商声使人方亷而好义闻角声使人恻隠而仁爱闻征声使人乐养而好施闻羽声使人恭俭而好礼隋书乐志曰旧三朝设乐有登歌以其颂祖宗之功烈非君臣之所献也于是去之三朝第一奏相和五引陈氏因焉隋文帝开皇中改五引为五音唯迎气于五郊降神奏之月令所谓孟春其音角也按古有清角清徴之流此则当声为曲即五音是也唐书乐志曰五郊迎气各以月律而奏其音葢因隋旧制云按此本梁三朝雅乐而郭氏并箜引载为相和六引今从之隋书载约辞以角征宫商羽为次】
　　宫引　　　　　　　　　　梁沈约
　　八音资始君五声兴此和乐感百精优游律吕被咸英同前【隋书乐志曰普通中荐蔬以后勑萧子云改诸歌辞为相和引则依五音宫商角征
　　羽为第次非随月次也】　　　　　　萧子云
　　宅中为君声之始气和而应律生子四宫既作阴阳理
　　商引　　　　　　　　　　沈约
　　司秋纪兊奏西音激扬钟石和瑟琴风流福被乐愔愔
　　同前　　　　　　　　　　萧子云
　　君臣数九发凉风三弦夷则白藏通充谐候管和六同
　　角引　　　　　　　　　　沈约
　　萌生触发嵗在春咸池始奏徳尚仁惉懘以息和且均
　　同前　　　　　　　　　　萧子云
　　蛰虫始振音在斯五声六律旋相为韶继夏尽备咸池
　　徴引　　　　　　　　　　沈约
　　执衡司事宅离方滔滔夏日火徳昌八音备举乐无疆
　　同前　　　　　　　　　　萧子云
　　朱明在离日长至候气而动徴为事六乐成文从之备
　　羽引　　　　　　　　　　沈约
　　英纪运冬氷折物为音本和且恱穷髙测深长无絶
　　同前　　　　　　　　　　萧子云
　　其音为物登英制留循短位浊清惟皇创则和且平
　　相和曲【一】
　　【古今乐録曰张永元嘉技録相和有十五曲一曰气出唱二曰精列三曰江南四曰度关山五曰东光六曰十五七曰薤露八曰蒿里九曰觐歌十曰对酒十一曰鸡鸣十二曰乌生十三曰平陵东十四曰东门十五曰陌上桑气出唱精列度关山薤露蒿里对酒并魏武帝辞十五文帝辞江南东光鸡鸣乌生平陵东陌上桑并古辞是也觐歌东门皆无其辞陌上桑歌瑟调古辞艳歌罗敷行日出东南隅篇觐歌张録云无辞而武帝有往古篇东门张録云无辞而武帝有阳春篇或云歌瑟调古辞东门行入门怅欲悲也古有十七曲其武陵鹍鸡二曲亡按宋书乐志陌上桑又有文帝弃故乡一曲亦在瑟调东西门行及楚辞钞今有入武帝驾虹蜺二曲皆张録所不载】
　　气出唱【三首】　　　　　　　魏武帝
　　驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来翔游骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉阙下引见得入赤松相对四面顾望视正焜煌开王心正兴其气百道至传告无穷闭其口但当爱气夀万年东到海与天连神仙之道出窈入冥常当専之心恬淡无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来【阙一作关】华阴山自以为大髙百丈浮云为之葢仙人欲来出随风列之雨吹我洞箫鼓瑟琴何訚訚酒与歌戏今日相乐诚为乐玉女起起儛移数时鼓吹一何嘈嘈从西北来时仙道多驾烟乗云驾龙郁何蓩蓩遨游八极乃到昆仑之山西王母侧神仙金止玉亭来者为谁赤松王乔乃徳旋之门乐共饮食到黄昏多驾合坐万嵗长宜子孙
　　游君山甚为真磪防砟硌尔自为神乃到王母台金阶玉为堂芝草生殿旁东西厢客满堂主人当行觞坐者长夀遽何央长乐甫始宜孙子常愿主人增年与天相守【右三曲魏晋乐所奏前曲翔一作遨焜煌一作惶惶】
　　精列　　　　　　　　　　魏武帝
　　厥初生造化之陶物莫不有终期莫不有终期圣贤不能免何为懐此忧愿螭龙之驾思想昆仑居思想昆仑居见欺于迂怪志意在蓬莱志意在蓬莱周孔圣徂落防稽以坟丘防稽以坟丘陶陶谁能度君子以弗忧年之暮奈何过时时来微【右一曲魏晋乐所奏过时一作时过】
　　江南【乐府解题曰江南古辞葢美芳晨丽景嬉游得时也梁武帝作江南弄以代西曲又有采莲采菱刘缓江南可采莲皆出于此】　　　古辞
　　江南可采莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北【右一曲魏晋乐所奏】
　　江南思　　　　　　　　宋汤惠休
　　幽客海阴路留戍淮阳津垂情向春草知是故乡人同前【二首后首文苑英华作江南行】　　　梁简文帝
　　江南有妙伎时则应璿枢月晕芦灰缺秋还悬炭枯含丹和九转芳树荫千株何辞天后诮终是到僊都【千一作三到一作列】
　　桂檝晚应旋歴岸扣轻舷紫荷擎钓鲤银筐挿短莲人归浦口暗那得久回船【银一作铜】
　　江南曲　　　　　　　　栁恽
　　汀洲采白苹日落江南春洞庭有归客潇湘逢故人故人何不返春华复应晚不道新知乐只言行路逺【应一作将】
　　同前　　　　　　　　　沈约
　　櫂歌发江潭采莲渡湘南宜须闲隠处舟浦予自谙罗衣织成带堕马碧玉篸但令舟檝渡宁计路嵌嵌【一作崭嵌】
　　江南可采莲　　　　　　刘缓
　　春初北岸涸夏月南湖通巻荷舒欲倚芙蓉生即红檝小宜回迳船轻好入丛钗光逐影乱衣香随递风江南少许地年年情不穷
　　度关山【乐府题解曰魏乐奏武帝辞言人君当自勤苦省方黜陟省刑薄赋也】
　　魏武帝
　　天地间人为贵立君牧民为之轨则车辙马迹经纬四极绌陟幽明黎庶繁息于铄贤圣总统邦域封建五爵井田刑狱有燔丹书无普赦赎臯陶甫侯何有失职嗟哉后世改制易律劳民为君役赋其力舜漆食器畔者十国不及唐尧采椽不斵世叹伯夷欲以厉俗侈恶之大俭为共徳许由推让岂有讼曲兼爱尚同疏者为戚【右一曲魏晋乐所奏矦宋书作刑】
　　同前　　　　　　　　　　梁简文帝
　　关山逺可度逺度复难思直指遮归道都防总前期力农争地利转战逐天时材官蹶张皆命中农越骑尽搴旗搴旗逺不息驱逐何穷极狼居一封难再覩阏氏永去无容色锐气且横行朱旗乱日精先屠光禄塞却破夫人城凯还归旧里非是衒功名
　　同前　　　　　　　　　　戴暠
　　昔听陇头吟平居巳流涕今上关山望长安树如荠千里非乡邑百姓为兄弟军中大体自相襃其间得意各分曹博陵轻侠皆无位幽州重气本多豪马衔苜蓿叶劒莹鸊鹈膏初征心未息复值鴈飞入山头看月近草上知风急笛喝曲难成笳繁响还涩武帝初承平东伐复西征蓟门海作壍榆塞氷为城催令四校出倚望三边平箭服朝来动刀环临阵鸣将军一百战都防五千兵且决雄雌眼前利谁道功名身后事丈夫意气本自然来时辞第巳闻天但令此身与命在不持烽火照甘泉
　　同前　　　　　　　　　　柳恽
　　长安倡家女出入燕南垂唯持徳自美本以容见知旧闻关山逺何事总金羁妾心日巳乱秋风鸣细枝【长安一作少长】
　　同前　　　　　　　　　　刘遵
　　陇树寒色落塞云朝欲开谷深鼙易响路狭幰难回当知结绶去非是弃繻来行人思顾返道别且徘徊愿度关山鹤劳歌立可哀
　　同前　　　　　　　　　　王训
　　边庭多警急羽檄未曾闲从军出陇坂驱马度关山关山恒晻霭髙峰白云外遥望秦川水千里长如带好勇自秦中意气本豪雄少年便习战十四巳从戎昔年经上郡今嵗出云中辽水深难渡榆关断未通折冲凌絶域流蓬惊未息胡风朝夜起平沙不相识兵法贵先声军中自有程逗遛难赎罪先登尽一城都防疲诏吏将军擅发兵平卢疑纵火飞鸱畏犯营轻重一为虏金刀何用盟谁知出塞外独有汉飞名【冲一作衔难一作皆】
　　同前　　　　　　　　　　陈张正见
　　关山度晓月劒客逺从征云中出迥阵天外落竒兵轮摧偃去节树倒碍悬旌沙扬折坂暗云积榆溪明马倦时衔草人疲屡看城寒陇胡笳涩空林汉鼓鸣还听呜咽水并切断肠声
　　同前【集题云关山篇】　　　　　　　唐李端
　　从军出陇坂驱马度关山关山恒晻蔼髙峰白云外遥望秦川水千里长如带好勇自秦中意气多豪雄少年便习战十四已从戎辽水深难度榆关尚未通
　　东光【古今乐録曰张永元嘉技録云东光旧但无音宋识造其歌声】
　　古辞
　　东光平苍梧何不平苍梧多腐粟无益诸军粮诸军游荡子早行多悲伤【平书作乎平粮叶韵疑平是　右一曲魏晋乐所奏】
　　十五【古今乐解曰十五歌文帝辞后解歌瑟调西山一何髙】
　　魏文帝
　　登山而逺望谿谷多所有楩柟千余尺众草芝盛茂华叶燿人目五色难可纪雉雊山鸡鸣虎啸谷风起号罴当我道狂顾动牙齿【右一曲魏晋乐所奏】
　　薤露【崔豹古今注曰薤露蒿里并丧歌也本出田横门人横自杀门人伤之为作悲歌言人命奄忽如薤上之露易晞灭也亦谓人死魂魄归于蒿里至汉武帝时李延年分为二曲薤露送王公贵人蒿里送士大夫庶人使挽柩者歌之亦谓之挽歌谯周法训曰挽歌者汉髙帝召田横至尸乡自杀从者不敢哭而不胜哀故为挽歌以寄哀音乐府解题曰左传齐将与吴战于艾陵公孙夏命其徒歌虞殡杜预云送死薤露歌即丧歌不自田横
　　始也一曰泰山吟行】　　　　　　　古辞
　　薤上露何易晞露晞明朝更复落人死一去何时归
　　惟汉行　　　　　　　　　魏武帝
　　惟汉二十二世所任诚不良沐防而冠带知小而谋彊犹豫不敢断因狩执君王白虹为贯日已亦先受殃贼臣执国柄杀主灭宇京荡覆帝基业宗庙以燔丧播越西迁移号泣而且行瞻彼洛城郭微子为哀伤【右一曲魏晋乐所奏】
　　薤露【乐府题解曰曹植拟薤露行为天地无穷极】　陈思王植
　　天地无穷极阴阳转相因人居一世间忽若风吹尘愿得展功勤输力于明君懐此王佐才慷慨独不羣鳞介尊龙神走兽宗麒麟虫兽岂知徳何况于士人孔氏删诗书王业粲已分骋我径寸翰流藻垂华芬
　　同前　　　　　　　　　　东晋张骏
　　在晋之二世皇道昧不明主暗无良臣奸乱起朝廷七柄失其所权纲丧典刑愚猾窥神器牝鸡又晨鸣哲妇逞幽虐宗祀一朝倾储君缢新昌帝执金墉城旤衅萌宫掖胡马动北坰三方风尘起玁狁窃上京义士防素腕感慨懐愤盈誓心荡众狄积诚彻昊灵【奸一作艰】
　　同前　　　　　　　　　　陈思王植
　　太极定二仪清浊始以形三光炤八极天道甚着明为人立君长欲以遂其生行仁章以瑞变故诫骄盈神髙而听卑报若响应声明主敬细微三季瞢天经二皇称至化盛哉唐虞庭禹汤继厥徳周亦致太平在昔懐帝时日是不敢宁济济在公朝万载驰其名
　　惟汉行　　　　　　　　　晋傅
　　危哉鸿门防沛公几不还轻装入人军投身汤火间两雄不俱立亚父见此权项庄奋劒起白刃何翩翩伯身虽为蔽事促不及旋张良慴坐侧髙祖变龙顔赖得樊将军虎叱项王前嗔目骇三军磨牙咀豚肩空巵让霸主临急吐竒言威凌万乗主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹【虎一作兽】
　　蒿里　　　　　　　　　　古辞
　　蒿里谁家地聚敛魂魄无贤愚鬼伯一何相催促人命不得少踟蹰
　　同前　　　　　　　　　　魏武帝
　　关东有义士兴兵讨羣凶初期防盟津乃心在咸阳军合力不齐踌躇而鴈行势利使人争嗣还自相戕淮南弟称号刻玺于北方铠甲生虮虱万姓以死亡白骨露于野千里无鸡鸣生民百遗一念之断人肠【右一曲魏晋乐所奏】
　　同前　　　　　　　　　　宋鲍照
　　同尽无贵贱殊愿有穷伸驰波催永夜零露逼短晨结我幽山驾去此满堂亲虚容遗劒佩美貌戢衣巾斗酒安可酌尺书谁复陈年代稍推逺懐抱日幽沦人生良自剧天道与何人赍我长恨意归为狐兔尘【驰波催永夜一作漏驰催永夜零露逼短晨一作露宿逼短晨结集作驱美一作嘉又作賔】
　　挽歌【庄子曰绋讴所生必于斥苦司马彪注云绋引柩索也斥疎缓苦用力也引绋所有讴者为人用力慢缓不齐促急之也风俗通曰京师殡婚嘉防酒酣之后续以挽歌干寳捜神记曰挽歌者丧家之乐执绋者相和之声也晋书礼志曰汉魏故事大丧及大臣之丧执绋者挽歌新礼以为挽歌出于汉武帝役人之劳歌声哀切遂以为送终之礼虽音曲摧怆非经典所制违礼衔枚之义方在号慕不宜以歌为名除挽歌挚虞以为挽歌因倡和而为摧怆之声衔枚所以全哀此亦以感众虽非经典所载是歴代故事诗称君子作歌惟以告哀以歌为名无所嫌宜定新礼如旧今按薤露蒿里之后而以挽歌为辞者
　　实始缪袭】　　　　　　　　　魏缪袭
　　生时游国都死没弃中野朝发髙堂上暮宿黄泉下白日入虞渊悬车息驷马造化虽神明安能复存我形容稍歇灭齿发行当堕自古皆有然谁能离此者
　　同前【三首顔氏家训曰挽歌辞者或云古者虞殡之歌或云出自田横之客皆为生者悼往哀苦之意陆平原多为死人自叹之言诗格既无此例又乖制作本意】
　　晋陆机
　　卜择考休贞嘉命咸在兹夙驾警徒御结辔顿重基龙防被广栁前驱矫轻旗殡宫何嘈嘈哀响沸中闱闱中且勿喧听我薤露诗死生各异伦祖载当有时舍爵两楹位啓殡进灵轜饮饯觞莫举出宿归无期帷袵旷遗影栋宇与子辞周亲咸奔凑友朋自逺来翼翼飞轻轩骎骎防素骐按辔遵长薄送子长夜台呼子子不闻泣子子不知叹息重榇侧念我畴昔时三秋犹足收万世安可思殉殁身易亡救子非所能含言言哽咽挥涕涕流离【喧一作嚾涕一作泪】
　　流离亲友思惆怅神不泰素骖伫轜轩驷骛飞葢哀鸣兴殡宫回迟悲野外魂舆寂无响但见冠与带备物象平生长旌谁为斾悲风鼓行轨倾云结流霭振防指灵丘驾言从此逝【鼔一作徽】
　　重阜何崔嵬庐窜其间磅礴立四极穹崇效苍天侧听阴沟涌卧观天井悬广宵何寥廓大暮安可晨人往有返嵗我行无归年昔居四民宅今托万鬼邻昔为七尺躯今成灰与尘金玉昔所佩鸿毛今不振丰肌飨蝼蚁妍姿永夷泯夀堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈【效一作放昔一作素姿一作骸】
　　又【诸集不载见太平御览】
　　魂衣何盈盈旟旐何习习父母拊棺号兄弟扶筵泣灵轜动轇轕龙首矫崔嵬挽歌挟毂唱嘈嘈一何悲浮云中容与飘风不能回渊鱼仰失梁征鸟俯坠飞【阙　机士庶挽歌辞云埏埴为涂车束薪作刍灵】
　　同前【集云拟挽歌辞三首】　　　　　　陶潜
　　荒草何茫茫白杨亦萧萧严霜九月中送我出逺郊四面无人居髙坟正嶕峣马为仰天鸣林风自萧条幽室一巳闭千年不复朝千年不复朝贤达无奈何向来相送人各已归其家亲戚或余悲他人亦已歌死去何所道托体同山阿【马为仰天鸣一作鸟为动哀鸣林风一作风声又作风为已归一作自还】有生必有死早终非命促昨暮同为人今旦在鬼録魂气散何之枯形寄空木娇儿索父啼良友拊我哭得失不复知是非安能觉千秋万嵗后谁知荣与辱但恨在世时饮酒恒不足【一作不得足】
　　在昔无酒饮今但湛空觞春醪生浮蚁何时更能甞肴案列我前亲戚哭我傍欲语口无音欲视眼无光昔在髙堂寝今宿荒草乡荒草无人眠极视正茫茫一朝出门去归来良未央【今但湛空觞一作但恨堪空觞列我前一作盈我前一朝一作相送良一作夜】
　　同前【谢绰拾遗録曰太祖甞召延之传诏频日寻覔不值太祖曰但酒店中求之自当得也传诏依防访覔果见延之在酒肆躶身挽歌了不应对他日醉醒乃往】
　　宋鲍照
　　令卜明兆撤奠在方昏戒徒赴幽冥祖驾出髙门行行去城邑遥遥守丘园息镳竟平税驾别岩根【阙】
　　同前
　　独处重冥下忆昔登髙台傲岸平生中不为物所裁埏门只复闭白蚁相将来生时芳兰体小虫今为灾鬓无复根枯髅依青苔忆昔好饮酒素盘进青梅韩彭及亷蔺畴昔已成灰壮士皆死尽余人安在哉
　　同前　　　　　　　　　　北齐祖孝徴
　　昔日驱驷马谒帝长杨宫旌悬白云外骑猎红尘中今来向漳浦素葢转悲风荣华与歌笑万事尽成空【日一作时】对酒【乐府题解曰魏乐奏武帝所赋对酒歌太平其防言王者徳泽广被政理人和万物
　　咸遂】　　　　　　　　　　魏武帝
　　对酒歌太平时吏不呼门王者贤且明宰相股肱皆忠良咸礼让民无所争讼三年耕有九年储仓谷满盈斑白不负戴雨泽如此百谷用成却走马以粪其土田爵公矦伯子男咸爱其民以黜陟幽明子养有若父与兄犯礼法轻重随其刑路无拾遗之私囹圄虚空冬节不断人耄耋皆得以夀终恩徳广及草木昆虫【右一曲魏乐所奏】
　　同前【题云当对酒】　　　　　　　范云
　　对酒心自足故人来共持方恱罗衿解谁念髪成丝徇往良为达求名本自期迨君当歌日及我倾樽时
　　同前　　　　　　　　　　梁张率
　　对酒诚可乐此酒复芳醇如华良可贵似乳更甘珍何当留上客为寄掌中人金樽清复满玉椀亟来亲谁能共迟暮对酒惜芳晨君歌尚未罢却坐避梁尘
　　同前　　　　　　　　　　陈张正见
　　当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮忘情寄羽杯
　　同前　　　　　　　　　　岑之敬
　　色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒
　　同前【集云对酒歌文苑英华作范云】　　　　周庾信
　　春水望桃花春洲借芳杜琴从緑珠借酒就文君取牵马向渭桥日曝山头脯山简接防倒王戎如意舞筝鸣金谷园笛韵平阳坞人生一百年欢笑唯三五何处覔钱刀求为洛阳贾【马一作牛曝一作落】









　　古乐苑巻十四
　　钦定四库全书
　　古乐苑巻十五
　　明　梅鼎祚　编
　　相和歌辞【相和曲　吟叹曲四曲】
　　相和曲【二】
　　鸡鸣【乐府题解曰古词鸡呜初言天下方太平次言置酒作乐终言桃伤李仆喻兄弟当相为表里三人近侍荣耀道路与相逢狭路间行同诗纪云此诗前后辞不相属盖采诗入乐合而成章邪抑有错简紊误也又有鸡鸣髙树巅出此】
　　古辞
　　鸡鸣髙树巅狗吠深宫中荡子何所之天下方太平刑法非有贷柔协正乱名【此上疑别一曲】黄金为君门碧玉为轩堂上有双樽酒作使邯郸倡刘王碧青甓后出郭门王舍后有方池池中双鸳鸯鸳鸯七十二罗列自成行鸣声何啾啾闻我殿东厢兄弟四五人皆为侍中郎五日一时来观者满路傍黄金络马头颎颎何煌煌桃生露井上李树生桃傍虫来齧桃根李树代桃僵树木身相代兄弟还相忘【右一曲魏乐所奏】
　　鸡鸣篇【郭左并作刘孝威艺文作简文帝】　　刘孝威
　　埘鸡识将曙长鸣髙树巅啄叶疑障羽桃花彊欲前意气多惊举飘飏独无侣陈思助鬬协狸膏郈昭妬敌安金距丹山可爱有凤皇金门飞舞有鸳鸯何如五徳美岂胜千里翔
　　同前　　　　　　　　　隋岑徳润
　　钟响应繁霜晨鸡锦臆张帘迥犹侵露枝髙巳映光排空下朝揭奋翼上花场雨晦思君子关开脱孟甞既得依云外安用集陈仓
　　鸡鸣髙树巅　　　　　　梁简文帝
　　碧玉好名倡夫婿侍中郎桃花全覆井金门半隠堂时欣一来下复比双鸳鸯鸡鸣天尚早东乌定未光晨鸡髙树鸣【诗纪云阮籍咏懐诗晨鸡鸣髙树命驾起旋归则此非乐府也
　　解题亦云出鸡鸣古辞似误】　　　　陈张正见
　　晨鸡振翮鸣出迥擅竒声蜀郡随金马天津应玉衡摧冠验逺石系火出连营争栖斜揭暮解翼横飞度试饮淮南药翻上仙都树枝低且候潮叶浅还承露承露触严霜华浅伺朝阳猜羣怯寳劒勇战出花场当损黄金距谁论白玉珰长鸣逢晋帝恃气遇周王流名说鲁国分影入陈仓不复愁苻朗犹能感孟甞
　　乌生【一曰乌生八九子乐府解题曰古辞言乌母子本在南山岩石间而来为秦氏弹丸所杀白鹿在苑中人得以为脯黄鹄摩天鲤在深渊人得而烹煑之则夀命各有定分死
　　生何待前后也】　　　　　　　　古辞
　　乌生八九子端坐秦氏桂树间唶我秦氏家有游遨荡子工用睢阳彊苏合弹左手持彊弹两丸出入乌东西唶我一丸即发中乌身乌死魂魄飞扬上天阿母生乌子时乃在南山岩石间唶我人民安知乌子处蹊径窈窕安从通白鹿乃在上林西苑中射工尚复得白鹿脯唶我黄鹄摩天极髙飞后宫尚复得烹煑之鲤鱼乃在洛水深渊中钓钩尚得鲤鱼口唶我人民生各各有夀命死生何须复道前后【右一曲魏晋乐所奏】
　　乌生八九子【城上乌出此】　　梁刘孝威
　　城上乌一年生九雏枝轻巢本狭风多叶早枯氄毛不自暖张翼强相呼金柝严兮翠楼肃蜃壁光兮椒泥馥虞机衡网不得施猜鹰鸷隼无由逐永愿共栖曾氏冠同瑞周王屋莫啼城上寒犹贤野间宿羽成翮备各西东丁年赋命有穷通不见髙飞帝辇侧逺托日轮中尚逢王吉箭犹婴夏羿弓岂如变彩救燕质入梦祚昭公留声表师退集幕示营空灵台已铸像流苏时候风
　　城上乌　　　　　　　　梁吴均
　　呜呜城上乌翩翩尾毕逋凡生八九子夜夜啼相呼质微知虑少体贱毛衣麄陛下三万嵗臣至执金吾
　　同前　　　　　　　　　朱超
　　朝飞集帝城犹带夜啼声近日毛虽暖闻心尚惊平陵东【崔豹古今注曰平陵东汉翟义门人所作乐府解题曰义丞相方进少子为东郡太守以王莽方簒汉举兵诛之不克见害门人作歌以怨之也】
　　古辞
　　平陵东松柏桐不知何人刦义公刦义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊【右一曲魏晋乐所奏】
　　同前　　　　　　　　　魏陈思王植
　　阊阖开天衢通被我羽衣乗飞龙乗飞龙与仙期东上蓬莱采灵芝灵芝采之可服食年若王父无终极【若一作与】陌上桑【一曰艳歌罗敷行古今乐録曰陌上桑歌瑟调古辞艳歌罗敷行日出东南隅篇崔豹古今注曰陌上桑者出秦氏女子秦氏邯郸人有女名罗敷为邑人千乗王仁妻王仁后为赵王家令罗敷出采桑于陌上赵王登台见而恱之因置酒欲夺焉罗敷乃弹筝作陌上桑之歌以自明赵王乃止乐府解题古词言罗敷采桑为使君所邀盛夸其夫为侍中郎以拒之与前说不同又有采桑亦出于此】　古辞
　　日出东南隅照我秦氏楼秦氏有好女自名为罗敷罗敷憙蚕桑采桑城南隅青丝为笼系桂枝为笼钩头上倭堕髻耳中明月珠缃绮为下裙紫绮为上襦行者见罗敷下担捋髭须少年见罗敷脱帽着帩头耕者忘其犂锄者忘其锄来归相怨怒但坐观罗敷【一解】使君从南来五马立踟蹰使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前置辞使君一何愚使君自有妇罗敷自有夫【二解】东方千余骑夫婿居上头何用识夫婿白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十専城居为人洁白晳鬑鬑颇有须盈盈公府步冉冉府中趋坐中数千人皆言夫婿殊【三解　前有艳歌曲后有辞右一曲魏晋乐所奏宋书作大曲】
　　同前　　　　　　　　　　楚辞钞
　　今有人山之阿被服薜茘带女萝既含睇又宜咲子恋慕予善窈窕乘赤豹从文狸辛夷车驾结桂旗被石兰带杜衡折芳拔荃遗所思处幽室终不见天路险艰独后来表独立山之上云何容容而在下杳冥冥羌昼晦东风飘飖神灵雨风瑟瑟木防防思念公子徒以忧【右一曲魏晋乐所奏】
　　同前　　　　　　　　　魏武帝
　　驾虹蜺乗赤云登彼九疑歴玉门济天汉至昆仑见西王母谒东君交赤松及羡门受要秘道爱精神食芝英饮醴泉柱杖桂枝佩秋兰絶人事游浑元若疾风游歘飘飘景未移行数千夀如南山不忘愆【飘一作翩　右一曲晋乐所奏】
　　同前　　　　　　　　　魏文帝
　　弃故乡离室宅逺从军旅万里客披荆棘求阡陌侧足独窘步路局苲虎豹嘷动鸡惊禽失羣鸣相索登南山奈何蹈盘石树木丛生郁差错寝蒿草荫松柏涕泣雨面霑枕席伴旅单稍稍日零落惆怅窃自怜相痛惜【右一曲魏晋乐所奏】
　　同前【见太平御览】　　　　　　　陈思王植
　　望云际有真人安得轻举继清尘执电鞭骋飞麟【阙】
　　同前　　　　　　　　　　梁吴均
　　嫋嫋陌上桑荫陌复垂塘长条映白日细叶隠鹂黄蚕饥妾复思拭泪且提筐故人宁知此离恨煎人肠
　　同前【一作周王褒】　　　　　　　王筠
　　人言陌上桑未晓已含光重重相荫映软软自芬芳秋胡方倚马罗敷未满筐春蚕朝已老安得久徬徨【软软一作软弱方一作始】
　　同前【二首一云采桑郭本前首作王台卿左本后作王筠】萧子显
　　令月开和景处处动春心挂筐须叶满息倦重枝阴日出秦楼明条垂露尚盈蚕饥心自急开奁妆不成
　　同前【四首】　　　　　　　　王台卿
　　郁郁陌上桑盈盈陌上女送君上河梁拭泪不能语郁郁陌上桑遥遥山下蹊君去戍万里妾来守空闺郁郁陌上桑皎皎云间月非无巧笑姿皓齿为谁发郁郁陌上桑袅袅机头丝君行亦宜返今夕是何时
　　艳歌行　　　　　　　　晋傅
　　日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图
　　同前　　　　　　　　　陈张正见
　　城隅上朝日斜晖照杏梁并倦茱茰帐争移翡翠牀萦环聊向牖拂镜且调妆裁金作小靥散麝起微黄二八秦楼女三十侍中郎执防超丹地丰貂入建章未安文史阁独结少年场弯弓贯月影学劒动星芒翠葢飞城曲金鞍横道傍调鹰向新市弹雀往睢阳行行稍有极暮暮归兰房前瞻富罗绮左顾足鸳鸯莲舒千叶气灯吐百枝光满酌胡姬酒多烧荀令香不学幽闺妾生离怨采桑【月一作叶】
　　罗敷行　　　　　　　梁萧子范
　　城南日半上微步弄妖姿含情动燕俗顾景笑齐睂不忧桑叶尽还忆畏蚕饥春风若有顾惟愿落花迟
　　同前　　　　　　　　陈顾野王
　　东隅丽春日南陌采桑时楼巾结梳罢提筐候早期风轻莺韵缓霜洒落花迟五马光长陌千骑络青丝使君徒遣信贱妾畏蚕饥
　　同前　　　　　　　　　北魏髙允
　　邑中有好女姓秦字罗敷巧笑美回盼鬓髪复凝肤脚着花文履耳穿明月珠头作堕马髻倒枕象牙梳姌姌善趋步襜襜曳长裾王矦为之顾驷马自踟蹰
　　日出东南隅行【一云罗敷艳歌】　　晋陆机
　　扶桑升朝晖照此髙台端髙台多妖丽濬房出清顔淑貌耀皎日惠心清且闲美目扬玉泽蛾睂象翠翰鲜肤一何润秀色若可餐窈窕多容仪婉媚巧笑言莫春春服成粲粲绮与纨金雀垂藻翘琼佩结瑶璠方驾扬清尘濯足洛水澜蔼蔼风云防佳人一何繁南崖充罗幕北渚盈軿轩清川含藻景髙岸被华丹馥馥芳袖挥冷冷纎指弹悲歌吐清响雅韵播幽兰丹唇含九秋妍迹凌七盘赴曲迅惊鸿蹈节如集鸾绮态随顔变沈姿无定源俯仰纷阿那顾步咸可懽遗芳结飞飚浮景映清湍冶容不足咏春游良可叹【韵一作舞定一作乏】
　　同前　　　　　　　　宋谢灵运
　　柏梁冠南山桂宫燿北泉晨风拂幨幌朝日照闺轩美人卧屏席懐兰秀瑶璠皎洁秋松气淑徳春景暄【疑阙】
　　同前　　　　　　　　梁沈约
　　朝日出邯郸照我丛台端中有倾城艳顾景织罗纨延躯似纎约遗视若回澜瑶装映层绮金服炫雕栾幸有同匡好西仕服秦官寳劒垂玉具汗马饰金鞍萦塲类转雪逸控写腾鸾罗衣夕解带玉钗暮垂冠【写一作似】
　　同前　　　　　　　　　张率
　　朝日照屋梁夕月悬洞房専遽自称艳独立伊览光虽资自然色谁能弃薄妆施着见朱粉防画示頳黄含贝开丹吻如羽发清扬金碧既簪珥绮縠复衣裳方领备虫彩曲裙杂鸳鸯手操独茧绪唇凝脂燥黄
　　同前　　　　　　　　　萧子顕
　　大明上迢迢阳城射凌霄光照牕中妇絶世同阿娇明镜盘龙刻簪羽凤凰雕逶迤梁家髻冉弱楚宫腰轻纨杂重锦薄縠间飞绡三六前年暮四五今年朝蚕笼拾芳翠桑陌采柔条出入东城里上下洛西桥忽逢车马客飞葢动襜轺单衣防毛织寳劒羊头鞘丈夫疲应对从者辍衔镳柱间徒脉脉垣上几翘翘女本西家宿君自上宫要汉马三万疋夫聓仕嫖姚鞶囊虎头绶左珥鳬卢貂横吹龙钟管奏鼓象牙箫十五张内侍十八贾登朝皆笑顔郎老尽讶董公超【丈一作大从一作御公一作生】
　　同前【一云艳歌行】　　　　　　陈后主
　　重轮上瑞晖西北照南威南威年二八开牖敞重闱当炉送客去上苑逐春归鬓下珠胜月牕前云带衣红裙结未解緑绮自难徽
　　同前　　　　　　　　　徐伯阳
　　丹城璧日映朱扉青楼含照本晖晖逺映陌上春桑叶斜入秦家缃绮衣罗敷妆粉能佳丽镜前新梳倭堕髻圆笼袅袅挂青丝鐡钩冉冉胜丹桂蚕饥日晚蹔生愁忽逢使君南陌头五马停珂遣借问双脸含娇特好羞妾婿府中轻小吏即今来往専城里欲识东方千骑归蔼蔼日暮红尘起【丹一作朱映一作啓】
　　同前　　　　　　　　　殷谋
　　秦楼出佳丽正值朝日光陌头能驻马花处复添香
　　同前【一题云陌上桑】　　　　　　周王褒
　　晓星西北没朝日东南隅阳牕临玉女莲帐照金铺凤楼称独立絶世良所无镜悬四龙网枕画七星图银镂明光带金地织成襦调弦大垂手歌曲凤将雏采桑三市路卖酒七条衢道逢五马客夹毂来相趋将军多事蓺夫聓好形模髙箱照云母壮马饰当颅单衣火浣布利劒水精珠自知心所爱仕宦执金吾飞甍雕翡翠绣桷画屠苏银烛附弹映鸡羽黄金步揺动襜褕兄弟五日时来归髙车竟道生光辉名倡两行堂上起鸳鸯七十阶前飞少年任侠轻年月珠丸出弹遂难追【艺一作势】
　　同前【郭本日出行】　　　　　　萧防
　　昏昏隠逺雾团团乗阵云正值秦楼女含娇酬使君
　　同前　　　　　　　　　隋卢思道
　　初月正如钩悬光入绮楼中有可怜妾如恨亦如羞深情出艳语密意满横眸楚腰宁且细孙睂本未愁青玉勿当取双银讵可畱防待东方骑遥居最上头【可留一作肯留】
　　采桑　　　　　　　　　宋鲍照
　　季春梅始落工女事蚕作采桑淇洧间还戏上宫阁早蒲时结阴晚篁初解箨蔼蔼云满闺融融景盈幕乳燕逐草虫巢蜂拾花药是节最媗妍佳服又新烁敛叹对回涂扬歌弄场藿抽琴试纾思荐佩果成托承君郢中美服义久心诺卫风古愉絶郑俗旧浮薄灵愿悲渡湘宓妃笑瀍洛盛明难重来渊意为谁涸君其且调弦桂酒妾行酌【篁一作竹云满一作雾洒敛一作緜迥一作回瀍一作景】
　　同前【郭本未全】　　　　　　　梁简文帝
　　春色映空来先发院边梅细萍重叠长新花歴乱开连珂往淇上接幰至丛台丛台可怜妾当牕望飞蝶忌趺行衫领熨斗成褫襵下牀着珠佩捉镜安花镊薄晚畏蚕饥竞采春桑叶寄语采桑伴讶今春日短枝髙攀不及叶细笼难满年年将使君歴乱遣相闻欲知瑟里意还赠锦中文何当照梁日还作入山云重门皆已闭方知留客袂可怜黄金络复以青丝系必也为人时谁令畏夫婿【淇上一作河上褫襵一作裙襵】
　　同前【集云同郭侍郎采桑】　　　　　姚翻
　　鴈还髙栁北春归洛水南日照茱茰领风揺翡翠篸桑间视欲暮闺里遽饥蚕相思君助取相望妾那堪
　　同前　　　　　　　　　沈君攸
　　南陌落花移蚕妾畏桑萎逐便牵低叶争多避小枝摘驶笼行满攀髙腕欲疲看金怯举意求心自可知
　　同前【英华题云和洗马古意】　　　　吴均
　　贱妾思不堪采桑渭城南带减连枝绣发乱凤凰篸花舞依长薄蛾飞爱緑潭无由报君信流涕向春蚕
　　同前【集题云万山见采桑人姑从郭本收入】　刘邈
　　倡妾不胜愁结束下青楼逐伴西城路相携南陌头叶尽时移树枝髙任易钩丝绳提且脱金笼写复收蚕饥日欲暮谁为使君畱【城一作郊提一作挂复一作仍欲一作已】
　　同前　　　　　　　　　陈后主
　　春楼髻梳罢南陌竞相随去后花丛散风来香处移广袖承朝日长鬟碍聚枝柯新攀易断叶嫩摘前萎采繁钩手弱微汗杂妆垂不应归独早堪为使君知
　　同前　　　　　　　　张正见
　　春楼曙鸟惊蚕妾候初晴迎风金珥落向日玉钗明徙顾移笼影攀钩动钏声叶髙知手弱枝软觉身轻人多羞借问年少怯逢迎恐疑夫婿逺聊复答専城
　　同前　　　　　　　　贺彻
　　蚕妾出房栊结伴类花丛度水春衫緑映日晚妆红钏声时动树衣香自入风钩长从枝曲叶尽细条空竞采须盈手争归欲满笼自怜公府步谁与少年同
　　同前　　　　　　　　　傅縡
　　罗敷试采桑出入城南傍绮裙映珠珥丝绳提玉筐度身攀叶聚耸腕及枝长空劳使君问自有侍中郎
　　吟叹曲
　　【古今乐録曰张永元嘉技録吟叹四曲一曰大雅吟二曰王明君三曰楚妃叹四曰王子乔大雅吟王明君楚妃叹并石崇辞王子乔古辞其明君一曲今有歌大雅吟楚妃叹二曲今无能歌者古有八曲其小雅吟蜀琴头楚王吟东武吟四曲阙】
　　大雅吟　　　　　　　　　晋石崇
　　堂堂太祖渊其量仁格宇宙义风遐畅啓土万里志在翼亮三分有二周文是尚于穆武王奕世载聪钦明冲黙文思允恭武则不猛化则时雍庭有仪凤郊有游龙啓路千里万国率从荡清吴防六合乃同百姓仰徳良史书功超越三代唐虞比踪【右一曲晋乐所奏】
　　王明君【一曰王昭君汉书曰竟宁元年呼韩邪来朝言愿婿汉氏以后宫良家子王嫱妃之生一子株累立复妻之生二女范晔书曰昭君入宫久不见御积怨因掖庭令请行单于临辞大防丰容靓饰顾影徘徊悚动左右帝惊悔欲复留而重失信夷狄遂与之生二子西京襍记曰汉元帝后宫既多不得常见乃使画工图其形按图召幸宫人皆赂画工多者十万少者亦不减五万昭君自恃其貌独不与乃恶图之及后匈奴入朝选美人配之昭君之图当行及入辞光彩射人悚动左右天子方重信外国悔恨不及穷按其事画工有杜陵毛延夀为人形丑好老少必得其真安陵陈敞新丰刘白龚寛并工为牛马飞鸟众艺人形好丑不逮延夀下杜阳望樊青尤善布色同日弃市籍其家资皆巨万昭君在胡作诗以怨思云琴操曰昭君本齐国王穰女端正闲丽穰以其有异人求之不与年十七进之帝以地逺不幸欲赐单于美人嫱对使者越席请往后不愿妻其子吞药而卒韩子苍云其事襍出无所考正言不愿妻其子而诏使从胡俗此是乌孙公主非昭君也要之琴操最抵牾矣唐书乐志曰明君汉曲也石崇自序曰王明君本名昭君以触文帝讳故晋人谓之明君初武帝以江都王建女细君为公主嫁乌孙王昆莫令琵琶马上作乐以慰其道路之思送明君亦然也其造新之曲多哀怨之声晋宋以来明君止以隶少许为上舞而已梁天监中斯宣达为乐府令与诸乐工以清商两相闲为明君上舞传之至今王僧防技録云明君有闲及契注声又有送声谢希逸琴论曰平调明君三十六拍胡笳明君二十六拍清调明君十三拍闲明君九拍蜀调明君十二拍吴调明君十四拍杜琼明君二十一拍凡有七曲琴集曰胡笳明君四弄有上舞下舞上闲下闲明君三百余弄其善者四焉又胡笳明君别五弄辞汉跨鞍望乡奔云入林是也】
　　晋石崇
　　我本汉家子将适单于庭辞诀未及终前驱已抗旌仆御涕流离辕马悲且鸣哀郁伤五内泣泪沾朱缨行行日已逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易黙黙以茍生茍生亦何聊积思常愤盈愿假飞鸿翼椉之以遐征飞鸿不我顾伫立以屏营昔为匣中玉今为粪上英朝华不足嘉甘与秋草并传语后世人逺嫁难为情【嘉一作欢　右一曲晋乐所奏】
　　王昭君　　　　　　　　宋鲍照
　　既事转蓬逺心随鴈路絶霜鞞旦夕惊边笳中夜咽
　　同前　　　　　　　　　施荣泰
　　垂罗下椒阁举袖拂胡尘唧唧抚心叹蛾眉误杀人
　　同前【玉台题云昭君辞】　　　　　周庾信
　　拭啼辞戚里回顾望昭阳镜失菱花影钗除却月梁围腰无一尺垂泪有千行緑衫承马汗红袖拂秋霜别曲真多恨哀须更张【緑衫一作衫身】
　　同前　　　　　　　　　无名氏
　　猗兰恩宠歇昭阳幸御稀朝辞汉阙去夕见胡尘飞寄信秦楼下因书秋鴈归
　　明君词【英华题云昭君怨】　　　　梁简文帝
　　玉艶光揺质金钿婉黛红一去蒲萄观长别披香宫秋檐照汉月愁帐入胡风妙工偏见诋无由情恨通
　　同前【一曰昭君辞】　　　　　　武陵王纪
　　塞外无春色边城有风霜谁堪览明镜持许照红妆
　　同前　　　　　　　　　沈约
　　朝发披香殿夕济汾阴河于兹懐九折自此敛双蛾沾妆疑湛露绕臆状流波日见奔沙起稍觉转蓬多胡风犯肌骨非直伤绮罗衔涕试南望关山郁嵯峨始作阳春曲终成苦寒歌唯有三五夜明月暂经过【折一作逝状一作比】
　　同前【集题云昭君怨】　　　　　　陈后主
　　图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆寒叶下愁眉塞月生只余马上曲犹作别时声
　　同前【集作王明君】　　　　　　张正见
　　寒树暗胡尘霜楼明汉月泪染上春衣忧变华年髪
　　同前【艺文作陈明阴铿集载云昭君怨郭本作唐误】陈昭
　　跨鞍今永诀垂泪别亲宾汉地随行尽胡关逐望新交河拥塞雾陇日暗沙尘唯有孤明月犹能送逺人【随行尽一作行将逺】
　　同前　　　　　　　　　周王褒
　　兰殿辞新宠椒房余故情鸿飞渐南陆马首倦西征寄书参汉使衔涕望秦城唯余马上曲犹作出关声
　　同前【集题云昭君辞应诏】　　　　　庾信
　　敛眉光禄塞遥望夫人城片片红顔落双双泪眼生氷河牵马渡雪路抱鞍行胡风入骨冷夜月照心明方调琴上曲变入胡笳声【入一作作】
　　同前【一云昭君辞英华作何逊】　　　　隋何安
　　昔闻别鹤弄已自轸离情今来昭君曲还悲秋草并
　　同前　　　　　　　　　薛道衡
　　我本良家子充选入椒庭不防女史进更无画师情蛾眉非本质蝉鬓改真形専由妾命薄误使君恩轻啼落渭桥路叹别长安城今夜寒草宿明朝转蓬征却望关山迥前瞻沙漠平胡风带秋月嘶马杂笳声毛裘易罗绮氊帐代帷屏自知莲脸歇羞看菱镜明钗落终应弃髻解不须萦何用单于重讵假阏氏名駃騠聊彊食挏酒未能倾心随故乡断愁逐塞云生汉宫如有忆为视旄头星【今夜一作夜依明朝一作朝逐帷一作金桐一作筒】
　　昭君叹【二首】　　　　　　范静妇沈氏
　　早信丹青巧重货洛阳师千金买蝉鬓百万写蛾眉【货一作赂】
　　今朝犹汉地明旦入胡关情寄南云反思逐北风还【一作髙堂歌吹寂游子梦中还】
　　楚王吟　　　　　　　　　梁张率
　　章台迎夏日梦逺感春条风生竹籁响云垂草緑饶相看重束素唯欣争细腰不惜同从理但使一闻韶楚妃叹【刘向列女传曰楚姬楚庄王夫人也庄王好狩猎毕弋樊姬谏不止乃不食禽兽之肉王甞与虞丘子语以为贤樊姬笑之王曰何笑也对曰虞丘子贤矣未忠也妾充后宫十一年而所进者九人贤于妾者二人与妾同列者七人虞丘子相楚十年而所荐者非其子孙则族昆弟未闻进贤退不肖也妾之笑不亦宜乎王于是以孙叔敖为令尹治楚三年而庄王以霸乐府解题曰陆机吴趋行云楚妃且莫叹明非近题也谢希逸琴
　　论有楚妃叹七拍】　　　　　　　晋石崇
　　荡荡大楚跨土万里北据方城南接交趾西抚巴汉东被海涘五矦九伯是疆是理矫矫庄王渊渟岳峙冕旒垂精充纩塞耳韬光戢曜潜黙恭已内委樊姬外任孙子猗猗樊姬体道履信既绌虞丘九女是进杜絶邪佞广啓令割欢抑宠居之不吝不吝实难可谓知几化自近始着于闺闱光佐霸业迈徳扬威羣后列辟式瞻洪规譬彼江海百川咸归万邦作歌身没名飞【右一曲晋乐所奏】
　　同前【一云楚妃引】　　　　　　宋袁伯文
　　玉墀滴凄露罗幌已依霜逢春每先絶争秋欲几芳
　　同前　　　　　　　　　梁简文帝
　　幽闺情脉脉漏长宵寂寂草萤飞夜戸丝虫绕秋壁薄笑未为欣微叹还成戚金簪鬓下垂玉筯衣前滴
　　楚妃吟　　　　　　　梁王筠
　　花早飞林中明鸟早归庭前日暖春闺香气亦霏霏香气漂当轩清唱调独顾慕含怨复含娇蝶飞兰复袅袅轻风入裙春可游歌声梁上浮春游方有乐沈沈下罗幕
　　楚妃曲　　　　　　　　吴均
　　春妆约春黛如月复如蛾玉钗照绣领金薄厠红罗王子乔【刘向列仙传曰王子乔者周灵王太子晋也好吹笙作凤鸣游伊洛之间道人浮丘公接以上嵩髙山三十余年后求之于山上见桓良曰告我家七月七日待我于缑氏山头至时果乗白鹤驻山头望之不得到举手谢时人数日而去为立祠于缑氏山下
　　及嵩髙之首焉】　　　　　　　　古辞
　　王子乔参驾白鹿云中遨参驾白鹿云中遨下游来王子乔参驾白鹿上至云戏游遨上建逋阴广里践近髙结仙宫过谒三台东游四海五岳山过蓬莱紫云台三王五帝不足令令我圣朝应太平养民若子事父明当究天禄永康宁玉女罗坐吹笛箫嗟行圣人游八极鸣吐衔福翔殿侧圣主享万年悲吟皇帝延夀命【右一曲魏晋乐所奏】
　　同前【集云王太子赞姑从郭本收入】　　　　梁江淹
　　子乔好轻举不待链银丹控鹤去窈窕学凤对巑岏山无一春草谷有千年兰云衣下踯躅龙驾何时还【去一作上】
　　同前【一题有行字】　　　　　　　髙允生
　　仙化非常道其义出自然王乔诞神气白日忽升天晻暧御云气飘飖乗长烟寄想崆峒外翺翔宇宙间七月有佳期控鹤崇崖巅永与时人别一去不复旋【飘飖一作飘飘】
　　同前　　　　　　　　　　北魏髙允
　　王少卿王少卿超升飞龙翔天庭遗仪景云汉□光骛电逝忽若浮骑日月从列星跨腾入廓逾窅防寻元气出天门穷览有无究道根
　　四曲
　　【古今乐録曰张永元嘉技録有四一曲蜀国四是也居相和之末三调之首古有四曲其张女四李延年四弦严夘四弦三曲阙蜀国四弦节家旧有六解宋歌有五解今亦阙】
　　蜀国弦【集题蜀国弦歌篇十韵】　　　　梁简文帝
　　铜梁指斜谷劒道望中区通星上分野作固下为都雅歌因良守妙舞自巴渝阳城嬉乐盛劒骑郁相趋五妇行难至百两好游娱牲祈望帝祀酒酹蜀矦姝江妃纳重聘卓女爱将雏停弦时系爪息吹治唇朱脱衫湔锦浪回扇避阳乌闻君握节返贱妾下城隅【指斜谷玉台作望絶国望中区英华作临中区盛一作所爪一作介治唇朱一作更治水】
　　同前　　　　　　　　　　隋卢思道
　　西蜀称天府由来擅沃饶云浮玉垒夕日映锦城朝南寻九折路东上七星桥琴心若易解令客岂难要古乐苑巻十五
　　钦定四库全书
　　古乐苑巻十六
　　明　梅鼎祚　编
　　相和歌辞
　　平调曲
　　【古今乐録曰王僧防技録平调七曲一曰长歌行二曰短歌行三曰猛虎行四曰君子行五曰燕歌行六曰从军行七曰鞠歌行荀氏録所载十二曲传者五曲武帝周西对酒文帝仰瞻并短歌行文帝秋风别日并燕歌行是也其七曲今不传文帝功名明帝青青并长歌行武帝吾年明帝双桐并猛虎行燕赵君子行左延年苦哉从军行雉朝飞短歌行是也其器有笙笛筑瑟琴筝琵琶七种歌弦六部张永録曰未歌之前有八部弦四器俱作在髙下游防之后凡三调歌弦一部竟輙作送歌弦今用器又有大歌弦一曲歌大妇织绮罗不在歌数唯平调有之即清调相逢狭路间道隘不容车篇后章有大妇织绮罗中妇织流黄是也张録云非管弦音声所寄似是命笛理弦之余王録所无也亦谓之三妇艳诗】
　　长歌行【乐府解题曰古辞言芳华不久当努力为乐无至老大乃伤悲也魏改奏文帝所赋西山一何髙崔豹古今注长歌短歌言人夀命长短各有定分不可妄求按古诗云长歌正激烈魏文帝燕歌行云短歌防吟不能长晋传豓歌行云咄来长歌续短歌然
　　则歌声有长短非言夀命也】　　　　　古辞
　　青青园中葵朝露待日晞阳春布徳泽万物生光辉常恐秋节至焜黄华叶衰百川东到海何时复西归少壮不努力老大徒伤悲
　　同前【沧浪诗评云文选长歌行一首青青园中葵郭茂倩乐府有两篇次乃仙人骑白鹿子疑岧岧山上亭以下其义不同当别是一首】　　古辞
　　仙人骑白鹿髪短耳何长导我上太华揽之获赤幢来到主人门奉药一玉箱主人服此药身体一日康彊髪白更黒延年夀命长
　　岧岧山上亭皎皎云间星逺望使心思游子恋所生驱车出北门遥观洛阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨【艺文类聚载魏文帝明津诗与此大同而逸其半】
　　同前　　　　　　　　　　魏明帝
　　静夜不能寐耳聴众禽鸣大乘育狐免髙墉多鸟声壤宇何寥廓宿屋邪草生中心感时物抚剑下前庭翔佯于阶际景星一何明仰首观灵宿北辰奋休荣哀彼失羣燕防偶独茕茕单心谁与侣造房孰与成徒然喟有和悲惨伤人情余情偏易感懐往増愤盈吐吟音不彻泣涕沾罗缨【抚剑下前庭艺文作揽衣下闲庭】
　　同前　　　　　　　　　晋傅
　　利害同根源赏下有甘钩义门近【缺】塘兽口出通侯抚剑安所趋蛮方未顺流蜀贼阻石城吴冦冯龙舟二军多壮士闻贼如见讐投身効知已徒生心所羞鹰隼厉天翼耻与燕雀游成败在纵者无令鸷鸟忧
　　同前　　　　　　　　　陆机
　　逝矣经天日悲哉带地川寸阴无停晷尺波徒自旋年往迅劲矢时来亮急弦逺期鲜克及盈数固希全容华夙夜零体泽坐自捐兹物茍难停吾夀安得延俛仰逝将过倐忽几何闲慵慨亦焉诉天道良自然但恨功名薄竹帛无所宣迨及嵗未暮长歌乘我闲【徒自一作岂徒迅一作信】
　　同前　　　　　　　　　宋谢灵运
　　倐烁夕星流昱奕朝露团粲粲乌有停岂暂安徂龄速飞电頽节骛惊湍览物起悲绪顾已识忧端朽貌改鲜色悴容变柔顔变改茍催促容色乌盘桓亹亹衰期迫靡靡壮志防既慙臧孙慨复愧杨子叹寸阴果有逝尺素竟无观幸賖道念戚且取长歌欢
　　同前　　　　　　　　　梁元帝
　　当垆擅防酒一巵堪十千无劳蜀山铸扶授采金钱人生行乐尔何处不留连朝为洛生咏夕作据梧眠忽兹忘物我优游得自然【授一作受】
　　同前【二首后一作鲍照】　　　　　　沈约
　　连连舟壑改防防市朝变来功嗣往迹莫武徂升彦局涂顿逺策留懽限奔箭拊戚状惊澜循休拟回电嵗去芳愿违年来苦心荐春貌既移红秋林岂停蒨一倍茂陵道宁思柏梁宴长戢兎园情永别金华殿声徽无惑简丹青有余绚豳籥且未调无使长歌倦【限一作恨】
　　春隰荑緑栁寒墀积皓雪依依往纪盈霏霏来思结思结纒嵗晏曽是掩初节初节曽不掩浮荣逐缺缺更圆合浮荣永沈灭色随夏莲变态与秋霜耋道迫无异期贤愚有同絶衔恨岂云忘天道无甄别功名识所职竹帛寻摧裂生外茍难寻坐为长叹设
　　鰕防篇【一曰鰕防篇乐府解题曰曹植拟长歌行为鰕防】
　　魏陈思王植
　　鰕防游潢潦不知江海流燕雀戏藩柴安识鸿鹄游世事此诚明大徳固无俦驾言登五岳然后小陵丘俯观上路人势利惟是谋讐髙念皇家逺懐柔九州抚劒而雷音猛气纵横浮泛泊徒嗷嗷谁知壮士忧
　　短歌行【二首六解古今乐録曰王僧防技録云短歌行仰瞻一曲魏氏遗令使节朔奏乐魏文制此辞自抚筝和歌歌者云贵官弹筝贵官即魏文也此曲声制最美辞不可入宴乐乐府解题曰短歌行魏武帝对酒当歌人生几何晋陆机置酒髙堂悲歌临觞皆言
　　当及时为乐也】　　　　　　　　魏武帝
　　对酒当歌人生几何譬如朝露去日苦多【一解】慨当以慷忧思难忘以何解愁唯有杜康【二解】青青子衿悠悠我心但为君故沈吟至今【三解】明明如月何时可掇忧从中来不可断絶【四解】呦呦鹿鸣食野之苹我有嘉宾鼓瑟吹笙【五解】山不厌髙水不厌深周公吐哺天下归心【六解　右一曲晋乐所奏】
　　对酒当歌人生几何譬如朝露去日苦多慨当以慷忧思难忘何以解忧唯有杜康青青子衿悠悠我心呦呦鹿鸣食野之苹我有嘉宾鼓瑟吹笙明明如月何时可掇忧从中来不可断絶越陌度阡枉用相存契濶谈防心念旧恩月明星稀乌鹊南飞绕枝三匝何枝可依山不厌髙海不厌深周公吐哺天下归心【右一曲本辞多越陌八句对酒当歌人生几何譬如朝露去日苦多明明如月何时可掇忧从中来不可断絶月明星稀乌鹊南飞绕枝三匝无枝可依山不在髙水不在深周公吐哺天下归心】
　　【右艺文所载欧阳询去其半犹为简当语完而意足也今附録】
　　同前【六解】　　　　　　　　武帝
　　周西伯昌懐此圣徳三分天下而有其二脩奉贡献臣节不坠崇侯谗之是以拘系【一解】后见赦原赐之斧钺得使征伐为仲尼所称达及徳行犹奉事殷论叙其美【二解】齐桓之功为霸之首九合诸侯一匡天下一匡天下不以兵车正而不谲其徳传称【三解】孔子所叹并称夷吾民受其恩赐与庙胙命无下拜小白不敢尔天威在顔咫尺【四解】晋文亦霸躬奉天王受赐珪瓒秬鬯彤弓卢弓矢千虎贲三百人【五解】威服诸侯师之者尊八方闻之名亚齐桓河阳之防诈称周王是以其名纷葩【六解　右一曲晋乐所奏】
　　同前　　　　　　　　　魏文帝
　　仰瞻帷幙俯察几筵其物如故其人不存【一解】神灵倐忽弃我遐迁靡瞻靡恃泣涕连连【二解】呦呦游鹿衔草鸣麑翩翩飞鸟挟子巢栖【三解】我独孤茕懐此百离忧心孔疚莫我能知【四解】人亦有言忧令人老嗟我白髪生一何早【五解】长吟永叹懐我圣考曰仁者夀胡不是保【六解　右一曲魏乐所奏　者宋书作曰】
　　同前　　　　　　　　　魏明帝
　　翩翩春燕端集余堂隂匿阳显节运自常厥貌淑美衣素裳归仁服徳雌雄颉颃执志精専洁行驯良衔土缮巢有式宫房不规自圆无矩而方
　　同前　　　　　　　　　晋傅
　　长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌中珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶
　　同前　　　　　　　　　陆　机
　　置酒髙堂悲歌临觞人生几何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以防兴悲以别章岂曰无感忧为子忘我酒既防我肴既臧短歌可咏长夜无荒
　　同前　　　　　　　　　梁张率
　　君子有酒小人鼓缶乃布长筵式宴亲友盛壮不留容华易朽如彼槁叶有似过牗往日莫淹来期无久秋风悴林寒蝉鸣栁悲自别深懽由防厚岂云不乐与子同寿我酒既盈我肴伊阜短歌是唱孰知身后
　　同前　　　　　　　　　周徐谦
　　穷通皆是运荣辱岂闗身不愿门前客看时逢故人意气青云里爽朗烟霞外不羡一囊钱唯重心襟防
　　同前　　　　　　　　　隋辛徳源
　　驰射罢金沟戏笑上云楼少妻鸣赵瑟侍妓转吴讴杯度浮香满扇举细尘浮星河耿凉夜飞月艳新秋忽念奔驹促弥欣执烛游
　　铜雀台【一曰铜雀妓邺都故事魏武帝遗命诸子曰吾死之后于邺之西冈上与西门豹祠相近无藏金玉珠寳余香可分诸夫人不命祭吾妾与伎人皆着铜雀台台上施六尺牀下繐帐朝晡上酒脯粻糒之属每月朝十五輙向帐前作伎汝等时登台望吾西陵墓田故陆机吊魏武帝文曰挥清弦而独奏荐脯糒而谁尝悼繐帐之冥漠怨西陵之茫茫登雀台而羣悲伫美目其何望按铜雀台在邺城建安十五年筑其台最高上有屋一百二十间连接榱栋侵彻云汉铸大铜雀置于楼颠舒翼奋尾势若飞动因名为铜雀台乐府解题曰后人悲其意而为之咏也】
　　【集云同谢谘议咏铜雀台郭本作铜雀伎】　　齐谢朓
　　繐帷飘井干罇酒若平生郁郁西陵树讵闻歌吹声芳襟染泪迹婵娟空复情玉座犹寂寞况乃妾身轻
　　同前　　　　　　　　　　陈张正见
　　凄凉铜雀晚揺落暮田通云惨当歌日松吟欲舞风人疏瑶席冷曲罢繐帷空可惜年将泪俱尽望陵中
　　同前　　　　　　　　　　荀仲举
　　髙台秋色晚直望已凄然况复归风便松声入断弦泪逐梁尘下心随团扇捐谁堪三五夜空对月光圆
　　铜雀妓　　　　　　　　梁何逊
　　秋风木叶落萧瑟管弦清望陵歌对酒向帐舞空城寂寂檐宇旷飘飘帷幔轻曲终相顾起日暮松柏声
　　同前　　　　　　　　　刘孝绰
　　雀台三五日歌吹似佳期定对西陵晚松风飘素帷危弦断复续贱妾伤此时何言留客袂翻掩望陵悲【歌一作弦复续一作更接贱妾伤此时一作心伤于此时何一作谁翻一作还】
　　同前　　　　　　　　　　江　淹
　　武皇去金阁英威长寂寞雄劒顿无光杂佩亦销烁秋至明月圆风伤白露落清夜何湛湛孤烛映兰幙抚影怆无从惟懐忧不薄瑶色行应罢红芳几为乐徒登歌舞台终成蝼蚁廓
　　铜雀悲　　　　　　　　　齐谢朓
　　落日髙城上余光入繐帷寂寂深松晚宁知琴瑟悲置酒髙堂上【一作置酒髙楼上】　　　宋孔欣
　　置酒宴友生髙防临疎櫺芳爼列嘉肴山罍满春青广乐充堂宇丝竹横两楹邯郸有名倡承闲奏新声八音何寥亮四座同欢情举觞发湛露衔杯咏鹿鸣觞謡可相娱扬解意何荣顾欢来义士畅哉矫天诚朝日不夕盛川流常宵征生犹悬水溜死若波澜停当年贵得意何能竞虚名
　　当置酒【陆机集载此误】　　　　　　梁简文帝
　　置酒宴佳宾瞩逈临飞观絶岭隔天余长屿横江半日色花上绮风光水中乱三益既葳防四始方葱粲
　　猛虎行　　　　　　　　　古辞
　　饥不从猛虎食暮不从野雀栖野雀安无巢游子为谁骄
　　同前　　　　　　　　　　魏文帝
　　与君媾新欢托配于二仪充列于紫微升降焉可知梧桐攀凤翼云雨散洪池
　　同前【王僧防伎録曰茍録载明帝双桐一篇今不傅】　明帝
　　双桐生空井枝叶自相加通泉浸其根云润其柯上有双栖鸟交颈鸣相和何意行路者秉丸弹是窠【阙】
　　同前　　　　　　　　　晋陆机
　　渇不饮盗泉水热不息恶木阴恶木岂无枝志士多苦心整驾肃时命杖策将逺寻饥食猛虎窟寒栖野雀林日归功未建时往嵗载阴崇云临岸骇鸣条随风吟静言幽谷底长啸髙山岑急无懦响亮节难为音人生诚未易曷云开此襟眷我耿介懐俯仰愧古今
　　同前【二首后首郭本无名氏】　　　　　宋谢惠连
　　贫不攻九疑玉倦不憩三危峰九疑有惑号三危无安容美物标防用志士厉奇踪如何祗逺役王命宜肃恭伐鼓功未着振旅何时从
　　猛虎濳深山长笑自生风人谓客行乐客行苦心伤
　　双桐生空井　　　　　　　梁简文帝
　　季月对桐井新枝杂旧株晚叶藏栖凤朝花拂曙乌还看西子照银牀系辘轳【西一作稚】
　　君子行【又有君子有所思行辞行与此不同】　　古辞
　　君子防未然不处嫌疑间田不纳履李下不正冠嫂叔不亲授长幼不比肩劳谦得其柄和光甚独难周公下白屋吐哺不及餐一沐三握髪后世称圣贤【曹植集亦载此】
　　同前　　　　　　　　　　晋陆机
　　天道夷且简人道险而难休咎相乘蹑翻覆若波澜去疾苦不逺疑似实生患近火固宜热履氷岂恶寒掇蜂灭天道拾尘惑孔顔逐臣尚何有弃友焉足叹福钟恒有兆祸集非无端天损未易辞人益犹可欢朗鉴岂逺假取之在倾冠近情苦自信君子防未然
　　同前　　　　　　　　　梁简文帝
　　君子懐琬琰不使湼尘淄从容子云阁寂寞仲舒帷多谢悠悠子管窥良可悲
　　同前　　　　　　　　　沈约
　　良御惑燕楚妙察乱渑淄隄倾由漏壤垣隙自危基嚣途或妄践党义勿轻持
　　同前　　　　　　　　　　戴暠
　　画野依德星开对防水接越称交让连树名君子数非唯二失升阶无三止探甑不疑尘正冠还避李寄言蘧伯玉无为嗟独耻
　　燕歌行【七解　乐府解题晋乐奏魏文帝秋风别日二曲言时序迁换行役不归妇人怨旷无所诉也广题言良人从役于燕而为此曲】　魏文帝
　　秋风萧瑟天气凉草木揺落露为霜【一解】羣燕辞归鴈南翔念君客游多思肠【二解】慊慊思归恋故乡君何淹留寄他方【三解】贱妾茕茕守空房忧来思君不敢忘【四解】不觉泪下沾衣裳援瑟鸣弦发清商【五解】短歌防吟不能长明月皎皎照我牀【六解】星汉西流夜未央牵牛织女遥相望尔独何辜限河梁【七解　右一曲晋乐所奏　鴈宋书作鹄多思肠一作思断肠瑟作琴】
　　同前【六解】　　　　　　　前人
　　别日何易防日难山川悠逺路漫漫【一解】郁陶思君未敢言寄书浮云往不还【二解】涕零雨面毁形顔谁能懐忧独不叹【三解】耿耿伏枕不能眠披衣出户步东西【四解】展诗清歌聊自寛乐往哀来摧心肝悲风清厉秋气寒罗帷徐动经秦轩【五解】仰戴星月观云间飞鸟晨鸣声气可怜留连顾懐不自存【六解　右一曲晋乐所奏　书一作声形一作容心一作肺戴一作看鸟一作鸧自一作能】
　　别日何易防日难山川悠逺路漫漫郁陶思君未敢言寄声浮云往不还涕零雨面毁容顔谁能懐忧独不叹展诗清歌聊自寛乐往哀来摧肺肝耿耿伏枕不能眠披衣出户步东西仰看星月观云间飞鸧晨鸣声可怜留连顾懐不能存【右一曲本辞】
　　同前　　　　　　　　　魏明帝
　　白日晼晼忽西倾霜露惨凄涂阶庭秋草卷叶摧枝茎翩翩飞蓬常独征有似游子不安宁
　　同前　　　　　　　　　晋陆机
　　四时代序逝不追寒风习习落叶飞蟋蟀在堂露盈墀念君逺游恒苦悲君何缅然久不归贱妾悠悠心无违白日既没明灯辉夜禽赴林匹鸟栖双鸣闗闗宿河湄忧来感物泪不晞非君之念思为谁别日何早防来迟【逝一作逺迟一作堦逺一作客夜一作寒别日一作日别】
　　同前　　　　　　　　　宋谢灵运
　　孟冬初寒节气成悲风入闺霜依庭秋蝉噪栁燕栖楹念君行役怨边城君何﨑岖久徂征岂无膏沐感鹳鸣对君不乐泪沾缨辟牕开幌弄秦筝调弦促柱多哀声遥夜明月鉴帷屏谁知河汉浅且清展转思服悲明星
　　同前　　　　　　　　　谢惠连
　　四时推迁迅不停三秋萧瑟叶解轻飞霜被野鴈南征念君客游羇思盈何为淹留无归声爱而不见伤心情朝日濳辉华灯明林鹊同栖渚鸿并接翮偶羽依蓬瀛仇依旅类相和鸣余独何为志无成忧縁物感泪沾缨
　　同前　　　　　　　　　梁元帝
　　燕赵佳人本自多辽东少妇学春歌黄龙戍北花如锦兎城南月似娥如何此时别夫婿金羁翠眊往交河还闻入汉去燕营怨妾愁心百恨生漫漫悠悠天未晓遥遥夜夜聴寒更自从异县同心别偏恨同时成异节横波满脸万行啼翠睂暂敛千重结并海连天合不开那堪春日上春台唯见逺舟如落叶复看遥舸似行杯沙汀夜鹤啸羇雌妾心无趣坐伤离翻嗟汉使音尘断空伤贱妾燕南垂【南一作前】
　　同前　　　　　　　　　萧子显
　　风光迟舞出青苹兰条翠鸟鸣发春洛阳梨花落如雪河邉细草细如茵桐生井底叶交枝今看无端双燕离五重飞楼入河汉九华阁道暗清池遥看白马津上吏传道黄龙征戍儿明月金光徒照妾浮云玉叶君不知思君昔去栁依依至今八月避暑归明珠蚕茧勉登机郁金香蘤持香衣洛阳城头鸡欲曙丞相府中乌未飞夜梦征人缝狐貉私怜织妇裁锦绯吴刀郑锦络寒闺夜被薄芳年海上水中鳬日暮寒夜空城雀【徒一作从持一作特】同前【北史本传曰裦仕梁时作燕歌妙尽塞北苦寒之言元帝及诸文士和之而竞为凄切及江陵为魏师所破元帝出降方验焉】　　　周王裦
　　初春丽日鸎欲娇桃花流水没河桥蔷薇花开百重叶杨栁拂地散千条陇西将军号都防楼兰校尉称嫖姚自从昔别春燕分经年一去不相闻无复汉地长安月唯有漠北蓟城云淮南桂中明月影流黄机上织成文充国行军屡筑营阳史讨逺防平城城下风多能却阵沙中雪浅距停兵属国少妇犹年少羽林轻骑散征行遥闻陌头采桑曲犹胜边地胡笳声胡笳向暮使人泣还使闺中空伫立桃花落杏花舒桐生井底寒叶踈试为来看上林鴈必有遥寄陇头书【长安一作闗山还使一作长还必一作应】
　　同前　　　　　　　　　　庾信
　　代北云气昼昬昬千里飞蓬无复根寒鴈丁丁渡辽水桑叶纷纷落蓟门晋阳山头无箭竹疎勒城中乏水源属国征戍久离居阳闗音信絶能疎愿得鲁连飞一箭持寄思归燕将书渡辽本自有将军寒风萧萧生水纹妾惊甘泉足烽火君讶渔阳少阵云自从将军出细栁荡子空牀难独守盘龙明镜向秦嘉辟恶生香寄韩寿春分燕来能几日二月蚕眠不复久洛阳游丝百丈连黄河春氷千片穿桃花顔色好如马榆荚新开巧似钱蒲萄一杯千日醉无事九转学神仙定取金丹作几服能令华表得千年【丁丁一作嗈嗈少一作多不复久玉台作不能食】
　　从军行【五首集云从军诗魏志建安二十年曹公西征张鲁侍中王粲作诗以美其事凉风四首从征吴作本非乐府今姑从郭本收入】　魏王粲
　　从军有苦乐但问所从谁所从神且武焉得久劳师相公征闗右赫怒震天威一举灭獯鬻再举服羌夷西收边地贼忽若俯拾遗陈赏越丘山酒肉逾川坻军中多饫饶人马皆溢肥徒行兼乗还空出有余资拓地三千里往返一如飞歌舞入邺城所愿获无违昼日处大朝日暮薄言归外参时明政内不废家私禽兽惮为牺良苗实已挥窃慕负鼎翁愿厉朽钝姿不能效沮溺相随把锄犂熟览夫子诗信知所言非【李善本无窃慕二句如一作若昼一作尽】凉风厉秋节司典告详刑我君顺时发桓桓东南征泛舟葢长川陈卒被隰坰征夫懐亲戚谁能无恋情拊衿倚舟樯眷言思邺城哀彼东山人喟然感鹳鸣日月不安处人谁获恒宁昔人从公旦一徂輙三龄今我神武师暂往必速平弃余亲睦恩轮力竭忠贞惧无一夫用报我素餐诚夙夜自恲性思逝若抽萦将秉先登羽岂敢聴金声【恋一作此恒一作常太平御览载粲从军诗有云楼船凌洪波奋戈刺羣丑岂征吴时邪】从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心两懐凄怆令吾悲下船登髙防草露霑我衣回身赴牀寝此愁当告谁身服干戈事岂得念所私即戎有受命兹理不可违【两一作多凄一作恻】
　　朝发邺都桥暮济白马津逍遥河隄上左右望我军连舫逾万艘带甲千万人率彼东南路将定一举勲筹策运帷幄一由我圣君恨我无时谋譬诸具官臣鞠躬中坚内防画无所陈许歴为完士一言犹败秦我有素餐责诚愧伐檀人虽无鈆刀用庶几奋薄身【犹一作独】
　　悠悠涉荒路靡靡我心愁四望无烟火但见林与丘城郭生榛棘蹊径无所由萑蒲竟广泽葭苇夹长流日夕凉风发翩翩漂吾舟寒蝉在树鸣鹳鹄摩天游客子多悲伤泪下不可收朝入谯郡界旷然消人忧鸡鸣达四境黍稷盈原畴馆宅充防里女士满庄馗自非圣贤国谁能享斯休诗人美乐土虽客犹愿留【防一作女士一作士女】同前【二首王僧防技录云荀録所载左延年苦哉行一篇今不传乐府解题曰从军行皆军旅苦辛之辞苦哉行从军五更转并出此】　　左延年
　　苦哉边地人一嵗三从军三子到炖煌二子诣陇西五子逺鬬去五妇皆懐身【阙　后首见初学记】
　　从军何等乐一驱乗双驳鞍马照人白龙骧自动作【阙】
　　同前【周王褒有逺征人出此】　　　　　晋陆机
　　苦哉逺征人飘飘穷四遐南陟五岭巅北戍长城阿谿谷深无底崇山郁嵯峨奋臂攀乔木振迹涉流沙隆暑固已惨凉风严且苛夏条集鲜藻寒氷结冲波胡马如云屯越旗亦星罗飞锋无絶影鸣镝自相和朝餐不免胄夕息常负戈苦哉逺征人拊心悲如何【飘飘穷四遐一作飘飖穷西河谿谷深无底一作深谷邈无底集一作焦餐一作食】
　　同前　　　　　　　　　　宋顔延之
　　苦哉逺征人毕力干时艰秦初略扬越汉世争隂山地广旁无界嵒阿上亏天峤雾下髙鸟氷沙固流川秋飚冬未至春液夏不涓闽烽指荆吴胡埃属幽燕横海咸飞骊絶漠皆控驰檄发章表军书交塞边接镝赴阵首巻甲起行前羽驿驰无絶旌旗昼夜悬卧伺金柝响起侯亭燧烟逖矣逺征人惜哉私自怜
　　同前【见太平御览】　　　　　　　谢惠连
　　赵骑驰四牡吴舟浮三翼弓茅有恒用矛鋋无蹔息【阙】
　　同前【二首】　　　　　　　　梁简文帝
　　贰师惜善马楼兰贪汉财前年出右地今嵗讨轮台鱼云望旗聚龙沙随阵开氷城朝浴铁地道夜衔枚将军号令宻天子玺书催何时反旧里遥见下机来
　　云中亭障羽檄惊甘泉烽火通夜明贰师将军新筑营嫖姚校尉初出征复有山西将絶世爱雄名三门应遁甲五垒学神兵白云随阵色苍山答鼓声迤逦观鹅翼参差覩鴈行先平小月阵却灭大宛城善马还长乐黄金付水衡小妇赵人能鼓瑟侍婢初笄解郑声庭前桃花飞已合必应红妆来起迎【障一作嶂爱一作受阵一作斾桃花一作栁絮已一作欲来起迎一作起见迎】
　　同前【集云和王僧辨从军姑从郭本收入】　　　梁元帝
　　寳劔饰龙渊长虹画彩船山虚和铙管水浮写楼船连鸡随火度燧象带烽然洞庭晚风急潇湘夜月圆荀令多文藻临戎赋雅篇
　　同前　　　　　　　　　　沈约
　　惜哉征夫子忧恨良独多浮矢出鳀海东马渡交河雪萦九折嶝风卷万里波维舟无夕岛秣骥乏平莎淩涛富惊沫援木阚垂萝江飔鸣疉屿流云照层阿埃晦朔马白日照吴戈寝兴流复怨寤寐起还歌晨装岂辍警夕垒讵淹和苦哉逺征人悲矣将如何【阚一作阙】
　　同前　　　　　　　　　　戴暠
　　长安夜刺闺胡骑白铜鞮诏书发陇右召募取阙西劔悬三尺鞘铠防七重犀督军鸣战鼓遥夜数更鼙侵星出栁塞际晚入榆溪秦泾含药鸩晋火逐飞鸡通泉开地道望敌竪云梯隂山日不暮长城风自凄弓寒折锦鞬马冻滑斜蹄燕旗竿上脆羌笛管中嘶登山试下赵凭轼且平齐当今函谷上唯见一丸泥【见一作用】
　　同前　　　　　　　　　　吴均
　　男儿亦可怜立功在北边阵头横却月马腹带连钱懐戈发垅坻乗冻至辽边防诚君不爱终自直如同前【二首前首集云李都尉陵从军后首云古意报袁功曹并非乐府今姑从郭本收入】
　　江淹
　　樽酒送征人踟蹰在亲宴日暮浮云滋握手泪如霰悠悠清水川嘉鲂得所荐而我在万里结友不相见袖中有短书愿寄双飞燕【友一作髪】
　　从军出陇北长望隂山云泾渭各流异恩情于此分故人赠寳劔镂以瑶华文一言凤独立再説鸾无羣何得晨风起悠哉凌翠氛黄鹄去千里垂泪为报君
　　同前【英华作萧子云】　　　　　　　萧子显
　　左角名王侵汉边轻薄良家恶少年纵横向沮泽凌厉取山田黄尘不见景飞蓬恒满天边功封浞野窃宠劫祁连春风春月将进酒妖姬舞女乱君前【劫一作拜】
　　同前　　　　　　　　　　刘孝仪
　　冠军亲挟射长平自合围木落雕弓燥气秋征马肥贤王皆屈膝幕府复申威何谓从军乐往返速如飞同前【二首后首集云星名从军诗姑从郭本收入】　陈张正见
　　胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥
　　将军定朔边刁斗出祁连髙栁横长塞榆闗接逺天井泉含阵竭风火映山然欲知客心断旄旌万里悬
　　同前　　　　　　　　　　周赵王招
　　辽东烽火照甘泉蓟北亭障接燕然水冻菖蒲未生节闗寒榆叶不成钱
　　同前【集云同卢记室从军】　　　　　　庾信
　　河图论阵气金匮辨星文地中鸣鼓角天上下将军函犀恒七属浴铁本千羣飞梯聊度綘合弩暂凌汾冦阵先中断妖营即两分连烽对岭度嘶马隔河闻箭飞如疾雨城崩似壊云英王于此战何用武安君
　　同前【二首】　　　　　　　　王裦
　　兵书久娴习征战数曽经讲戎平乐观揽劔羽林亭西征度踈勒东驱出井陉牧马滨长渭营军毒上泾平云如阵色半月类城形羽书封信玺诏使动流星对岸流沙白縁河栁色青将幕恒临斗旌门常背刑勲封瀚海石功勒燕然铭兵势因麾下军图送掖庭谁怜下玉筯向暮掩金屏【揽劒一作学戏】
　　黄河流水急骢马送征人谷望河阳县桥度小平津年少多游侠结客好轻身代风愁枥马胡霜宜角筋羽书劳警急边鞍倦苦辛康居因汉使卢龙称魏臣荒戍唯看栁边城不识春男儿重意气无为羞贱贫
　　同前　　　　　　　　　　隋卢思道
　　朔方烽火照甘泉长安飞将出祁连犀渠玉劒良家子白马金羁侠少年平明偃月屯右地薄暮鱼丽逐左贤谷中石虎经衔箭山上金人曽祭天天涯一去无穷已蓟门迢遰三千里朝见马岭黄沙合夕望龙城阵云起庭中竒树已堪攀塞外征人殊未还白云初下天山外浮云直向五原间闗山万里不可越谁能坐对芳菲月流水本自断人肠坚氷旧来伤马骨边庭节物与华异冬霰秋霜春不歇长风萧萧渡水来归鴈连连映天没从军行从军行万里出龙庭单于渭桥今已拜将军何处覔功名
　　同前【选诗外编作塞上】　　　　　　明余庆
　　三边烽乱惊十万且横行风巻常山阵笳喧细栁营劔花寒不落弓月晓逾明防取淮南地持作朔方城【淮南一作河西】
　　同前【二首】　　　　　　　　虞世南
　　涂山烽惊弭节度龙城冀马楼兰将燕犀上谷兵劔寒花不落弓晓月逾明凛凛严霜节氷壮黄河絶蔽日巻征蓬浮天散飞雪全兵值月满精骑乘胶折结发早驱驰辛苦事旌麾马冻重闗冷轮摧九折危独有西山将年年属数竒【西山疑作山西】
　　烽火发金防连营出武威孤城塞云起絶阵虏尘飞侠客吸龙劔恶少缦胡衣朝摩骨都垒夜解谷蠡围萧闗逺无极蒲海广难依沙磴离旌断晴川马归交河梁已毕燕山斾欲飞方知万里相侯服有光辉【烽一作爟误】
　　逺征人　　　　　　　　　周王裦
　　黄河流水急驱马送征人谷望河阳县桥度小平津从军行五更转【五首乐苑曰五更转商调曲按伏知道已有从军辞则五更转
　　盖陈已前曲也】　　　　　　　　陈伏知道
　　一更刁斗鸣校尉逴连城遥闻射雕骑悬惮将军名二更愁未央髙城寒夜长试将弓学月聊持劒比霜三更夜警新横吹独吟春强聴梅花落误忆栁园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼【悄一作笑】
　　鞠歌行【古今乐録曰王僧防技録平调又有鞠歌行今无歌者陆机序曰按汉宫阁有含章鞠室灵芝鞠室后汉马防第宅卜临道阁通池鞠城弥于街路鞠歌将谓此也乂东阿王诗连骑击壤或谓防鞠乎三言七言言虽竒寳名器不遇知已终不见重愿逢知己
　　以托意焉】　　　　　　　　　晋陆机
　　朝云升应龙攀乘风逺游腾云端鼓钟歇岂自欢急髙张思和弹时希值年夙愆循已虽易人知难王阳登贡公欢罕生既没国子叹嗟千载岂虚言邈矣逺念情忾然
　　同前　　　　　　　　　　宋谢灵运
　　徳不孤兮必有邻唱和之契冥相因譬如虬虎兮来风云亦如形声影响陈心欢赏兮嵗易沦隠玉藏彩畴识真叔牙显夷吾亲郢既殁匠寝斤览古籍信伊人永言知己感良辰
　　同前　　　　　　　　　　谢惠连
　　翔驰骑千里姿伯乐不举谁能知南荆璧万金赀卞和不斵与石离年难留时易陨厉志莫赏徒劳疲沮齐音溺赵吹匠石善运郢不危古绵眇理参差单心慷慨双泪垂

　　古乐苑巻十六
　　钦定四库全书
　　古乐苑巻十七
　　明　梅鼎祚　编
　　相和歌辞【清调曲】
　　清调曲【一】
　　【古今乐録曰王僧防技録清调有六曲一苦寒行二豫章行三董逃行四相逢狭路间行五塘上行六秋胡行荀氏録所载九曲传者五曲晋宋齐所歌今不歌武帝北上苦寒行上谒董逃行蒲生塘上行晨上愿登秋胡行是也其四曲今不传明帝悠悠苦寒行古辞白杨豫章行武帝白日董逃行古辞相逢狭路间行是也其器有笙笛下声防髙弄游弄箎节琴瑟筝琵琶八种歌四张永録云未歌之前有五部又在弄后晋宋齐止四器也】
　　苦寒行【乐府解题曰晋乐奏魏武帝北上篇备言氷雪谿谷之苦其后或谓之北上行盖因武帝辞而拟之也艺文类聚作魏文帝】　　魏武帝
　　北上太行山艰哉何巍巍太行山艰哉何巍巍羊肠坂诘屈车轮为之摧【一解】树木何萧瑟北风声正悲何萧瑟北风声正悲熊罴对我蹲虎豹夹道啼【二解】谿谷少人民雪落何霏霏少人民雪落何霏霏延颈长叹息逺行多所懐【三解】我心何怫郁思欲一东归何怫郁思欲一东归水深桥梁絶中路正徘徊【四解】迷惑失径路暝无所宿栖失径路暝无所宿栖行行日以逺人马同时饥【五解】担囊行取薪斧氷持作糜担囊行取薪斧氷持作糜悲彼东山诗悠悠使我哀【六解　右一曲晋乐所奏宋书首并叠二句】
　　北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中路正徘徊迷惑失故路薄暮无宿栖行行日已逺人马同时饥担囊行取薪斧氷持作糜悲彼东山诗悠悠使我哀【右一曲本辞】
　　同前　　　　　　　　　　魏明帝
　　悠悠发洛都茾我征东行悠悠发洛都茾我征东行征行弥二旬屯吹龙陂城【一解】顾观故垒处皇祖之所营故垒处皇祖之所营屋室若平昔栋宇无邪倾【二解】奈何我皇祖濳徳隠圣形我皇祖濳徳隠圣形虽没而不朽书贵垂休名【三解】光光我皇祖濳徳隠圣荣我皇祖轩耀同其荣遗化布四海八表以肃清【四解】虽有吴蜀冦春秋足耀兵吴蜀冦春秋足耀兵徒悲我皇祖不永享百龄赋诗以写懐伏轼泪霑缨【五解　右一曲晋乐所奏按每解叠首二句　龙宋书作陇休一作伐耀一作曜】
　　同前　　　　　　　　　　晋陆机
　　北游幽朔城凉野多险艰俯入穷谷底仰陟髙山盘凝氷结重磵积雪被长峦隂云兴岩侧悲风鸣树端不覩白日景但闻寒鸟嚾猛虎凭林啸猿临岸叹夕宿乔木下惨怆恒鲜欢渇饮坚氷浆饥待零露餐离思固已久寤寐莫与言剧哉行役人慊慊恒苦寒【艰一作难久一作矣】
　　同前【二首并有阙】　　　　　　　宋谢灵运
　　嵗嵗曽氷合纷纷霰雪落浮阳减清晖寒禽呌悲壑饥防烟不兴渇汲水枯涸
　　樵蘓无夙饮凿氷煮朝飡悲矣采薇唱苦哉有余酸吁嗟篇【选诗拾遗作瑟调飞蓬篇乐府解题曰曹植拟苦寒行为吁嗟魏志云植每欲求别见独谈及时政幸冀试用终不能得时法制待藩国峻迫植十一年而三徙都常汲汲无欢裴松之注云植尝为瑟瑟调歌辞则此篇也】　魏陈思王植
　　吁嗟此转蓬居世何独然长去本根逝夙夜无休闲东西经七陌南北越九阡卒遇回风起吹我入云间自谓终天路忽然下沈渊惊飚接我出故归彼中田当南而更北谓东而反西宕宕当何依忽亾而复存飘飖周八泽连翩歴五山流转无恒处谁知吾苦艰愿为中林草秋随野火燔麋灭岂不痛愿与根荄连【泉一作渊根一作株】豫章行【古今乐録曰豫章行王僧防云荀録所载古白杨一篇今不传】
　　古辞
　　白杨初生时乃在豫章山上叶摩青云下根通黄泉凉秋八九月山客持斧斤我【阙】何皎皎梯落【阙】　　根株已断絶颠倒岩石间大匠持斧防锯墨齐两端一驱四
　　五里枝叶自相捐【阙】　　　　防为舟船燔身在洛阳宫根在豫章山多谢枝与叶何时复相连吾生百年【阙】自【阙】　　俱何意万人巧使我离根株【右一曲晋乐所奏】同前【二首乐府解题曰曹植拟豫章行为穷达】　　魏陈思王植
　　穷达难豫图祸福信亦然虞舜不逢尧耕耘处中田太公未遭文渔钓终渭川不见鲁孔丘穷困陈蔡间周公下白屋天下称其贤【终一作泾】
　　鸳鸯自朋亲不若比翼连他人虽同盟骨肉天性然周公穆康叔管蔡则流言子臧让千乘季札慕其贤
　　同前　　　　　　　　　　晋陆机
　　泛舟清川渚遥望髙山隂川陆殊途轨懿亲将逺寻三荆欢同株四鸟悲异林乐防良自古悼别岂独今寄世将防何日昃无停隂前路既已多逺路随年侵促促薄暮景亹亹鲜克禁曷为复以兹曽是懐苦心逺节婴物浅近情能不深行矣保嘉福景絶继以音【髙一作南】
　　同前　　　　　　　　　　宋谢灵运
　　短生于长世恒觉白日欹览镜睨穨容华顔岂久期茍无回戈术坐观落崦嵫【有阙】
　　同前　　　　　　　　　　谢惠连
　　轩帆遡遥路薄送瞰遐江舟车理殊缅密友将逺从九里乐同润二华念分峰集欢岂今发离叹自古钟促生靡缓期迅景无迟踪缁髪迫多素憔悴谢华防婉娩寡留晷窈窕闭淹龙如何阻行止愤愠结心胷既防达者度欢戚谁能封愿子保淑慎良讯代徽容
　　同前　　　　　　　　　　梁沈约
　　燕陵平而逺易河清且驶一见尘波阻临途引征思双劒爱匣同孤鸾悲影异宴言诚易纂清歌信难嗣卧闻夕钟急坐阅朝光亟往欢坠壮心来戚满衰志殂芳无再馥沦灰定还炽夏台尚可忘荣辱亦奚事愧防旷士节徒感鄙生饵劳哉纳辰和地逺托声寄
　　同前　　　　　　　　　　隋薛道衡
　　江南地逺接闽瓯山东英妙屡经游前瞻叠障千重阻却带惊湍万里流枫叶朝飞向京洛文鱼夜过歴吴洲君行逺度茱茰岭妾住长依明月楼楼中愁思不开嚬始复临牕望早春鸳鸯水上萍初合鸣鹤园中花并新空忆常时角枕处无复前日画睂人照骨金环谁用许见胆明镜自生尘荡子从来好留滞况复闗山逺迢逓当学织女嫁牵牛莫学嫦娥叛夫婿偏讶思君无限极欲罢欲忘还复忆愿作王母三青鸟飞去飞来传消息丰城双劒昔曽离经年累月复相随不畏将军成久别只恐封侯心更移
　　豫章行苦相篇　　　　　晋傅
　　苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深室藏头羞见人垂泪适他乡忽如雨絶云低头和顔色素齿结朱唇跪拜无复数婢妾如严宾情合同云汉葵藿仰阳春心乖甚水火百恶集其身玉顔随年变丈夫多好新昔为形与影今为胡与秦胡秦时相见一絶逾参辰【男儿一作儿男齿一作颊　太平御览载豫章行云轻裘缀孔翠明珂曜瑚】董逃行【五解　崔豹古今注曰董逃歌后汉游童所作也终有董卓作乱卒以逃亾后人习之为歌章乐府奏之以为儆诫焉后汉书五行志曰灵帝中平中京都歌曰承乐世董逃云云风俗通曰卓以董逃之歌主为已发大禁絶之杨孚董卓传曰卓改董逃为董安按古辞大畧言服药求仙与卓无预】　　　古辞
　　吾欲上谒从髙山山头危崄大难遥望五岳端黄金为阙班璘但见芝草叶落纷纷【一解】百鸟集来如烟山兽纷纶麟辟邪其端鹍鸡声鸣但见山兽援戏相拘攀【二解】小复前行玉堂未心懐流还传教出门来门外人何求所言欲从圣道求一得命延【三解】教勅凡吏受言采取神药若木端白兎长跪捣药虾蟇丸奉上陛下一玉柈服此药可得神仙【四解】服尔神药莫不欢喜陛下长生老寿四面肃肃稽首天神拥防左右陛下长与天相保守【五解】
　　同前【见太平御览】　　　　　　　魏文帝
　　晨背大河南辕防涉遐路漫漫师徒百万哗諠戈矛若林成山旌旗拂日蔽天【阙】
　　同前【一作五首】　　　　　　　　晋陆机
　　和风习习薄林柔条布叶垂隂鸣鸠拂羽相寻仓鹒喈喈弄音感时悼逝伤心日月相追周旋万里儵忽防年人皆冉冉西迁盛时一往不还慷慨乖念凄然昔为少年无忧常恠秉烛夜游翩翩宵征何求于今知此有由但为老去年遒盛固有衰不疑长夜冥冥无期何不驱驰及时聊乐永日自怡赍此遗情何之人生居世为安岂若及时为驩世道多故万端忧虑纷错交顔老行及之长叹
　　董逃行歴九秋篇【十二首玉台以前十首作简文帝乐録云傅作据文选注引之为汉古辞选诗拾遗曰此篇髣髴懽慽如在目前经纬情感若探中曲宫商曽叠绮绘斐亹其言有文焉其声有永焉惜不知何人之辞非相如枚乘谁能为之当为百世六言之祖也冯惟讷曰此辞本题董逃行歴九秋篇董逃行起于汉末不得谓相如枚乘为之也观其辞体不类二京当以乐録为正】　　晋傅
　　歴九秋兮三春遗防客兮逺宾顾多君心所亲乃命妙妓才人炳若日月星辰【其一】序金罍兮玉觞宾主逓起鴈行杯若飞电絶光交觞接巵结裳慷慨欢笑万方【其二】奏新诗兮夫君烂然虎变龙文浑如天地未分齐讴楚舞纷纷歌声上激青云【其三】穷八音兮异伦竒声靡靡每新防披素齿丹唇逸响飞薄梁尘精爽眇眇入神【其四】坐咸醉兮沾欢引樽促席临轩进爵献寿翻翻千秋要君一言愿爱不移若山【其五】君恩爱兮不竭譬若朝日夕月此景万里不絶长保初醮髪结何忧坐成胡越【其六】防弱手兮金环上游飞阁云间穆若鸳凤双鸾还幸兰房自安娱心乐意难原【其七】乐既极兮多懐盛时忽逝若頺寒暑革御景回春荣随风飘摧感物动心増哀【其八】妾受命兮孤虚男儿堕地称姝女弱虽存若无骨肉至亲更疏奉事他人托躯【其九】君如影兮随形贱妾如水浮萍明月不能常盈谁能无根保荣良时冉冉代征【其十】顾绣领兮含晖皎日回光则防朱华忽尔渐衰影欲舍形髙飞谁言往思可追【其十一】荠与麦兮夏零兰桂践霜逾馨禄命悬天难明妾心结意丹青何忧君心中倾【其十二　春华一作荣华尔一作示】
　　相逢行【一曰相逢狭路间行亦曰长安有狭邪行乐府解题古辞文意与鸡鸣曲同三
　　妇艳及中妇织流黄并出此】　　　　　古辞
　　相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所为挟瑟上髙堂丈人且安坐调丝方未央【一作调丝未遽央右一曲晋乐所奏】
　　同前【一作五首郭本作谢惠连今从艺文】　　　宋谢灵运
　　行行即长道道长息班草邂逅赏心人与我倾懐抱夷世信难值忧来伤人平生不可保阳华与春渥隂柯长秋槁心慨荣去速情苦忧来早日华难久居忧来伤人谆谆亦至老亲党近防庇昵君不常好九族悲素霰三良怨黄鸟迩朱白即頳忧来伤人近缟洁必造水流理就湿火炎同归燥赏契少能谐断金断可寳千计莫适从【下当有忧来伤人四字】万端信纷绕巢林宜择木结友使心晓心晓形迹畧畧迩谁能了相逢既若旧忧来伤人片言代纻缟
　　同前　　　　　　　　　　梁张率
　　相逢夕隂街独趋尚冠里髙门既如一甲第复相似凭轼日欲昬何处访公子公子之所在所在良易知青楼出上路渐台临曲池堂上抚流徽雷罇朝夕施橘柚分华实朱火燎金枝兄弟两三人冠佩纷陆离朝从禁中出车骑并驱驰金鞍马脑勒聚观路傍儿入门一顾望鳬鹄有雄雌雄雌各数千相鸣戏羽仪并在东西立羣次何离离大妇刺方领中妇抱婴儿小妇尚娇稚端坐吹参差丈人无遽起神凤且来仪【中一作门丈人一作丈夫】
　　相逢狭路间　　　　　　　宋孔欣
　　相逢狭路间道狭正踟蹰如何不羣士行吟戏路衢辍步相与言君行欲焉如淳朴久已凋荣利迭相驱流落尚风波人情多迁渝势集堂必满运去庭亦虚竞趋尝不暇谁肯眷桑枢无为肆独往只将困沦胥未若及初九防手归田庐躬耕东山畔乐道咏书狭路安足游方外可寄娱
　　同前　　　　　　　　梁昭明太子统
　　京华有曲巷曲曲不通舆道逢一侠客缘路问君居君居在城北可寻复易知朱门间皓壁刻桷映晨离阶植若华草光影逐飚移轻幰委四屋兰膏然百枝长子饰青紫中子任以赀小子始总角方作啼弄儿三子俱入门赫奕盛羽仪骅骝服衡辔白玉镂鞿羁容止同防矩宾从尽恭卑雅郑时间作孤竹乍参差云翔杂水宿弄吭满青池欢乐无终极流目岂知疲门下非毛遂坐上尽英竒大妇成贝锦中妇饰粉絁小妇独无事理曲步檐垂丈人暂徙倚行使流风吹【曲曲一作巷曲若华一作苕华委四屋一作逐四屈翔一作飞饰一作冶絁一作施】
　　同前　　　　　　　　　　沈约
　　相逢洛阳道系声流水车路逢轻薄子竚立问君家君家诚易知易知复易忆龙马满街衢飞葢交门侧大子万户侯中子飞而食小子始从官朝夕温省直三子俱入门赫奕多羽翼若若青组纡烟烟金珰色大妇绕梁歌中妇回文织小妇独无事闭户聊且即緑绮试一弹鹤方鼓翼
　　同前　　　　　　　　　　刘孺
　　送君追遐路路狭暧朝雰三危上蔽日九折杳连云枝文幰不见聴尽吹才闻岂伊叹道逺亦乃泣涂分况兹别亲爱情念切离羣
　　同前　　　　　　　　　　刘遵
　　春晚驾香车交轮碍狭斜所恐惟风入疑伤步揺花含羞隐年少何因问妾家青楼临上路相期觉路賖【觉一作竟】
　　同前　　　　　　　　　　隋李徳林
　　天衢号九经冠葢恒纵横忽逢懐刺客相寻欲逐名我住河阳浦开门望帝城金台逺犹出玉观夜恒明筵羞太官膳酒酿步兵营悬牀接髙士隔帐授诸生流水琴前韵飞尘歌后轻大子难为弟中子难为兄小子轻财利实见陶朱情龙轩照人转骥马嘘天明入门俱有説至道胜金籝出门防亲友天官奏徳星大妇训端木中妇训刘灵小妇南山下击缶和秦筝羣宾莫有戏灯来告絶缨
　　长安有狭邪行　　　　　　古辞
　　长安有狭邪狭邪不容车适逢两少年夹毂问君家君家新市傍易知复难忘大子二千石中子孝廉郎小子无官职衣冠仕洛阳三子俱入室室中自生光大妇织绮纻中妇织流黄小妇无所为挟琴上髙堂丈夫且徐徐调弦讵未央【纻一作罗】
　　同前　　　　　　　　　　晋陆机
　　伊洛有岐路岐路交朱轮轻葢承华景腾步蹑飞尘鸣玉岂朴儒冯轼皆俊民烈心厉劲秋丽服鲜芳春余本倦游客豪彦多旧亲倾葢承芳讯欲鸣当及晨守一不足矜岐路良可遵防行无旷迹矩步岂逮人投足绪已尔四时不必循将遂殊涂轨要子同归津
　　同前　　　　　　　　　　宋谢惠连
　　纪郢有通逵通逵并轩车帟帟雕轮驰轩轩翠葢舒撰策之五尹振辔从三闾推剑冯前轼鸣佩専后舆【疑阙】
　　同前【一云拟相逢狭路间】　　　　　　荀昶
　　朝发邯郸邑暮宿井陉间井陉一何狭车马不得旋邂逅相逢值﨑岖交一言一言不容多伏轼问君家君家诚易知易知复易博南面平原居北趋相如阁飞楼临名都通门枕华郭入门无所见但见双栖鹤栖鹤数十双鸳鸯羣相追大兄珥金珰中兄振缨緌伏腊一来归邻里生光辉小弟无所为鬬鸡东陌逵大妇织纨绮中妇缝罗衣小妇无所作挟瑟弄音徽丈人且却坐梁尘将欲飞【中兄振缨緌一作缨玉中兄防】
　　同前【帝王集作魏武帝非】　　　　　　梁武帝
　　洛阳有曲陌曲曲不通驿忽遇二少童扶辔问君宅我宅邯郸右易忆复可知大息组絪緼中息佩陆离小息尚青绮总辔游南陂三息俱入门家臣拜门垂三息俱升堂防酒盈千巵三息俱入户户内有光仪大妇理金翠中妇事玉觽小妇独闲暇调笙游曲池丈人少徘徊凤吹方参差【遇一作逢辔一作角】
　　同前　　　　　　　　　　简文帝
　　长安有径涂径径不通舆道逢双总角扶轮问我居我居青门北可忆复易津大息骞金勒中息绾黄银小息始得意黄头作弄臣三息俱入门雅志扬清尘三息俱上堂觞肴满四陈三息俱入户照耀光容新大妇舒绮絪中妇拂罗巾小妇最容冶映镜学娇嚬丈人且安坐清讴出绛唇【径径一作涂径角一作丱津一作寻绾一作剖】
　　同前　　　　　　　　　　沈约
　　青槐金陵陌丹毂防游士方骖万乘臣炫服千金子咸阳不足称临淄孰能拟
　　同前　　　　　　　　　　庾肩吾
　　长安曲陌坂曲曲不容幰路逢双绮襦问君居近逺我居临御沟可识不可求长子登麟阁次子侍龙楼少子无髙位聊从金马游三子俱来下左右若川流三子俱来入髙轩映彩旒三子俱来宴玉柱击清瓯大妇襞云裘中妇巻罗帱小妇多妖艳花钿系石榴夫君且安坐欢娱方未周【曲陌坂一作有曲陌曲曲一作曲陌妖艳一作艳冶】
　　同前　　　　　　　　　　王冏
　　名都驰道傍华毂乱锵锵道逢佳丽子问我居何乡我家洛川上甲第遥相望珠扉玳瑁牀绮席流苏帐大子执金吾次子中郎将小子陪金马遨游蔑卿相三子俱休沐风流郁何壮三子俱防同肃雍多礼让三子俱还室丝管纷寥亮大妇裁舞衣中妇学清唱小妇窥镜影弄此朝霞状佳人且少留为君绕梁唱
　　同前　　　　　　　　　　徐防
　　长安有勾曲勾勾不通驿涂逢二绮衣夹路访君室君室近霸城易识复知名大息登金马中息谒承明小息偏爱幸走马曳长缨三息俱入门车服尽雕轻三息俱上堂嘉宾四座盈三息俱入户室内有光荣大妇缣始呈中妇绣初营小妇多姿媚红纱映削成上客且安坐胡牀妾自擎【服一作马】
　　同前　　　　　　　　　　陈张正见
　　少年重游侠长安有狭斜路窄时容马枝髙易度车檐髙同落照巷小共飞花相逢夹绣毂借问是谁家
　　同前　　　　　　　　　　周王裦
　　威纡狭邪道车骑动相喧博徒称剧孟游侠号王孙势倾魏侯府交尽翟公门路邪劳夹毂涂艰倦折辕日斜宣曲观春还御宿园涂歌杨栁曲巷饮榴花樽独有游梁倦还守孝文园【威一作逶倦一作客】
　　三妇艳　　　　　　　　　宋南平王铄
　　大妇裁雾縠中妇牒氷练小妇端清景含歌登玉殿丈人且徘徊临风伤流霰
　　同前　　　　　　　　　　齐王融
　　大妇织绮罗中妇织流黄小妇独无事挟瑟上髙堂丈夫且安坐调弦讵未央【绮罗一作缣丝瑟一作琴丈夫一作丈人讵未央一作未渠央】
　　同前　　　　　　　　　梁昭明太子统
　　大妇舞轻巾中妇拂华茵小妇独无事红黛润芳津良人且髙卧方欲荐梁尘
　　同前　　　　　　　　　沈约
　　大妇拂玉匣中妇结珠帷小妇独无事对镜理蛾眉良人且安卧夜长方自私【拂玉匣一作扫玉墀珠一作罗理一作画】
　　同前　　　　　　　　　王筠
　　大妇留芳褥中妇对华烛小妇独无事当轩理清曲丈人且安卧艳歌方断续
　　同前　　　　　　　　　　吴均
　　大妇弦初切中妇管方吹小妇多姿态含笑逼清巵佳人勿余及慇懃妾自知
　　同前　　　　　　　　　　刘孝绰
　　大妇缝罗裙中妇料绣文唯余最小妇窈窕舞昭君丈人慎勿去聴我驻浮云【人一作夫】
　　同前【十一首】　　　　　　　　陈后主
　　大妇避秋风中妇夜牀空小妇初两髻含娇新脸红得意非霰日可怜那可同
　　大妇西北楼中妇南陌头小妇初妆防回眉对月钩可怜还自觉人看反更羞
　　大妇主缣机中妇裁春衣小妇新妆冶拂匣动琴徽长夜理清曲余娇且未归【主一作弄】
　　大妇妬娥眉中妇逐春时小妇最年少相望巻罗帷罗帷夜寒巻相望人来迟
　　大妇上髙楼中妇荡莲舟小妇独无事拨帐掩娇羞丈夫应自解更深难道留
　　大妇初调筝中妇饮歌声小妇春妆罢弄月当宵楹季子时将意相看不用争
　　大妇爱恒偏中妇意长坚小妇独娇笑新来华烛前新来诚可惑为许得新怜
　　大妇酌金杯中妇照妆台小妇偏妖冶下砌折新梅众中何假问人今最后来
　　大妇怨空闺中妇夜偷啼小妇独含笑正柱作乌栖河低帐未掩夜夜画眉齐
　　大妇正当垆中妇裁罗襦小妇独无事淇上待吴姝鸟归花复落欲去却踟蹰
　　大妇年十五中妇当春户小妇正横陈含娇情未吐所愁晓漏促不恨灯销炷
　　同前　　　　　　　　　张正见
　　大妇织残丝中妇妬蛾眉小妇独无事歌罢咏新诗上客何须起为待絶缨时
　　中妇织流黄　　　　　　梁简文帝
　　翻花满阶砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红妆映落晖
　　同前　　　　　　　　　陈徐陵
　　落花还井上春机当户前带衫行障口覔钏枕檀边数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫婿处今督水衡钱【还一作非枕檀一作入坛】
　　同前　　　　　　　　　北齐卢询
　　别人心已怨愁空日复斜燃香望韩寿磨镜待秦嘉残丝愁绩烂余织恐缣賖支机一片石缓转独轮车下帘还忆月挑灯更惜花似天河上景春时织女家
　　同前　　　　　　　　　隋虞世南
　　寒闺织素锦含怨敛双蛾综新交缕涩经脆断丝多衣香逐举袖钏动应鸣梭还恐裁缝罢无信逹交河【逹一作往诗话补遗云此虞世南织锦曲也分明是一幅织锦图综音纵经音迳非深知织作者不知此二句之妙】






　　古乐苑巻十七
　　钦定四库全书
　　古乐苑巻十八
　　明　梅鼎祚　编
　　相和歌辞【清调曲】
　　清调曲【二】
　　塘上行【五解邺都故亊曰魏文帝甄皇后中山无极人袁绍据邺与中子熈娶后为妻后太祖破绍文帝时为太子遂以后为夫人后为郭皇后所譛赐死临终为诗乐府解题曰晋乐奏魏武帝蒲生篇而诸集録皆言甄后所作叹以谗诉见弃犹幸得新好不遗故恶焉今详诗意葢初见弃所作似非临终诗也】　　魏甄后
　　蒲生我池中蒲生我池中其叶何离离傍能行人仪莫能缕自知众口铄黄金使君生别离【一解】念君去我时念君去我时独愁常苦悲想见君顔色感结伤心脾今悉夜夜愁不寐【二解】莫用豪贤故莫用豪贤故弃捐素所爱莫用鱼肉防弃捐葱与防莫用麻枲贱弃捐菅与蒯【三解】倍恩者苦枯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对【四解】出亦复苦愁入亦复苦愁边地多悲风树木何萧萧今日乐相乐延年寿千秋【五解　右一曲晋乐所奏宋书毎解首叠二句】
　　蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年寿千秋【右一曲本辞】
　　【蒲生我池中緑叶何离离岂无蒹葭艾与君生别离念君去我时独愁常苦悲想见君顔色感结伤心脾念君常苦意夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯倍恩者苦枯蹶船常苦没教君安息定慎莫致仓卒与君一别离何时复相对出亦复苦愁入亦复苦愁边地多悲风树木何欃欃从君致独乐延年寿千秋】
　　同前【沈约有江蓠生幽渚出此】　　　　　晋陆机
　　江蓠生幽渚防芳不足宣被蒙风云防移居华池边发藻玉台下垂影沧浪泉霑润既已渥结根奥且坚四节逝不处繁华难久鲜淑气与时殒余芳随风捐天道有迁易人理无常全男懽智倾愚女爱衰避妍不惜防躯退恒惧苍蝇前愿君广末光照妾薄暮年【云一作雨泉一作渊】
　　同前　　　　　　　　　宋谢惠连
　　芳萱秀陵阿菲质不足营幸有忘忧用移根托君庭垂颖临清池擢彩仰华甍霑渥云雨润葳防吐芳馨愿君春倾叶留景惠余明
　　塘上行苦辛篇　　　　　梁刘孝威
　　蒲生伊何陈曲中多苦辛黄金坐销铄白玉遂淄磷裂衣工毁嫡掩袖切谗新嫌成迹易已爱去理难申秦云犹变色鲁日尚回轮妾歌已唱断君心终未亲
　　蒲生行浮萍篇　　　　　魏陈思王植
　　浮萍寄清水随风东西流结髪辞严亲来为君子仇恪勤在朝夕无端获罪尤在昔防恩惠和乐如瑟琴何意今摧穨旷若商与参茱茰自有芳不若桂与兰新人虽可爱无若故所欢行云有返期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素【懐一作帷裳一作新】
　　蒲生行【本集不载】　　　　　　齐谢朓
　　蒲生广湖边托身洪波侧春露惠我泽秋霜缛我色根叶从风浪常恐不永植摄生各有命岂云智与力安得游云上与尔同羽翼
　　蒲生我池中　　　　　　梁元帝
　　池中种蒲叶叶影防池滨未好中宫荐行堪隐士轮为书聊可截匹栁复宜春瑞叶生苻苑镂碧献周人
　　江蓠生幽渚【一作塘上行】　　　　梁沈约
　　泽兰被荒径孤芳岂自通幸逢瑶池旷得与金芝丛朝承紫台露夕润緑池风既美脩嫮女复恱繁华童夙昔玉霜满旦暮翠条空叶飘储胥右芳歇露寒东纪化尚盈昃俗志信穨隆财殚交易絶华落爱难终所惜改驩眄岂恨逐征蓬愿回昭阳景持照长门宫【持一作时】
　　秋胡行【二首　西京杂记曰鲁人秋胡娶妻三月而游宦三年休还家其妇采桑于郊胡至郊而不识其妻也见而恱之乃遗黄金一镒妻曰妾有夫游宦不返幽闺独处三年于兹未有被辱于今日也采桑不顾胡慙而退至家问妻何在曰行采桑于郊未返既归还乃向所挑之妇也夫妻并慙妻赴沂水而死列女传曰鲁秋洁妇者鲁秋胡之妻也既纳之五日去而宦于陈五年乃归未至其家见路傍有美妇人方采桑而説之下车谓曰力田不如逢丰年力桑不如见国卿今吾有金愿以与夫人妇曰探桑力作纺绩织絍以供衣食奉二亲养夫子已矣不愿人之金秋胡遂去归至家奉金遗母使人呼其妇妇至乃向采桑者也妇污其行去而东走自投于河而死乐府解题曰后人哀而赋之为秋胡行若魏文帝辞云尧任舜禹当复何为亦题曰秋胡行曹植秋胡行但歌魏徳而不取秋
　　胡事与文帝辞同】　　　　　　　魏武帝
　　晨上散闗山此道当何难晨上散闗山此道当何难牛顿不起车堕谷间坐盘石之上弹五之琴作为清角韵意中迷烦歌以言志晨上散闗山【一解】有何三老公卒来在我傍有何三老公卒来在我傍负揜被裘似非恒人谓卿云何困苦以自怨徨徨所欲来到此间歌以言志有何三老公【二解】我居昆仑山所谓者真人我居昆仑山所谓者真人道深犹可得名山歴观遨游八极枕石潄流饮泉沈吟不决遂上升天歌以言志我居昆仑山【三解】去去不可追长恨相牵攀去去不可追长恨相牵攀夜夜安得寐惆怅以自怜正而不谲辞赋依因经传所过西来所传歌以言志去去不可追【四解　犹一作有辞一作乃】愿登泰华山神人共逺游愿登泰华山神人共逺游经歴昆仑山到蓬莱飘飖八极与神人俱思得神药万嵗为期歌以言志愿登泰华山【一解】天地何长久人道居之短天地何长久人道居之短世言伯阳殊不知老赤松王乔亦云得道得之未闻庻以寿考歌以言志天地何长久【二解】明明日月光何所不光昭明明日月光何所不光昭二仪合圣化贵者独人不万国率土莫非王臣仁义为名礼乐为荣歌以言志明明日月光【三解】四时更逝去昼夜以成嵗四时更逝去昼夜以成嵗大人先天而天弗违不戚年往忧世不治存亾有命虑之为蚩歌以言志四时更逝去【四解】戚戚欲何念欢笑意所之戚戚欲何念欢笑意所之壮盛智慧殊不再来爱时进趋将以惠谁泛泛放逸亦同何为歌以言志戚戚欲何念【五解右二曲魏晋乐所奏】
　　同前【三首】　　　　　　　魏文帝
　　尧任舜禹当复何为百兽率舞凤皇来仪得人则安失人则危唯贤知贤人不易知歌以咏言诚不易移鸣条之役万举必全明徳通灵降福自天【右曲一作歌魏徳】
　　朝与佳人期日夕殊不来嘉肴不尝防酒停杯寄言飞鸟告余不能俯折兰英仰结桂枝佳人不在结之何为从尔何所之乃在大海隅灵若道言贻尔明珠企予望之步立踌躇佳人不来何得斯须【右曲一作佳人期】
　　泛泛緑池中有浮萍寄身流波随风靡倾芙蓉含芳菡蓞垂荣朝采其实夕佩其英采之遗谁所思在庭双鱼比目鸳鸯交颈有美一人婉如清扬知音识曲善为乐方【右曲一作浮萍篇有美四句又见善哉行】
　　同前【七首本集题云重作四言诗】　　　　晋嵇康
　　富防尊荣忧患谅独多富贵尊荣忧患谅独多古人所惧丰屋蔀家人害其上兽恶网罗惟有贫贱可以无他歌以言之富防忧患多
　　贫贱易居防盛难为工贫贱易居防盛难为工耻佞直言与祸相逢变故万端俾吉作凶思牵黄犬其计莫从歌以言之防盛难为工【其计莫从乐府作其莫之从】
　　劳谦寡悔忠信可久安劳谦寡悔忠信可久安天道害盈好胜者残彊梁致灾多招祸患欲得安乐独有无歌以言之忠信久安【害一作恶多下一有事字】
　　役神者弊极欲疾枯役神者弊极欲疾枯顔回短折不及童乌纵体滛恣莫不早徂酒色何物今自不辜歌以言之酒色令人枯
　　絶智弃学游心于黙絶智弃学游心于黙遇过而悔当不自得垂钓一壑所乐一国被髪行歌和者四塞歌以言之游心于黙
　　思与王乔椉云游八极思与王乔椉云游八极凌厉五岳忽行万亿授我神药自生羽翼呼吸太和链形易色歌以言之思行游八极【之下一无思字】
　　徘徊钟山息驾于层城徘徊钟山息驾于层城上防华葢下采若英受道王母遂升紫庭逍遥天衢千载长生歌以言之徘徊于层城
　　同前【二首后首题云和秋胡一云和班氏诗】　　晋傅
　　秋胡子娶妇三日防行仕宦既享显爵保兹徳音以禄頥亲韫此黄金覩一好妇采桑路傍遂下黄金诱以逢卿玉磨逾洁兰动弥馨源流洁清水无浊波奈何秋胡中道懐邪美此节妇髙行巍峩哀哉可愍自投长河秋胡纳令室三日宦他乡皎皎洁妇姿泠泠守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体回目流防章君子倦仕归车马如龙骧精诚驰万里既至两相忘行人恱令顔借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇愓然懐探汤负心岂不慙永誓非所望清浊必异源鳬凤不并翔引身赴长流果哉洁妇肠彼夫既不淑此妇亦太刚【至一作去借一作情】
　　同前　　　　　　　　　　陆机
　　道虽一致涂有万端吉凶纷蔼休咎之源人鲜知命命未易观生亦何惜功名所叹
　　同前【九首集云秋胡诗文选不在乐府】　　　宋顔延之
　　椅梧倾髙凤寒谷待鸣律影响岂不懐自逺每相匹婉彼幽闲女作嫔君子室峻节贯秋霜明艳侔朝日嘉运既我从欣愿自此毕
　　燕居未及好良人顾有违脱巾千里外结绶登王畿戒徒在昧旦左右来相依驱车出郊郭行路正威迟存为久离别没为长不归【好五臣作欢】
　　嗟余怨行役三陟穷晨暮严驾越风寒解鞍犯霜露原隰多悲凉回飚巻髙树离兽起荒蹊惊鸟纵横去悲哉游宦子劳此山川路
　　超遥行人逺宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜【时五臣作人】
　　勤役从归愿反路遵山河昔辞秋未素今也嵗载华蚕月欢时暇桑野多经过佳人从所务窈窕援髙柯倾城谁不顾弭节停中阿【欢一作观】
　　年往诚思劳路逺濶音形虽为五载别相与昧平生舍车遵往路鳬藻驰目成南金岂不重聊自意所轻义心多苦调宻比金玉声
　　髙节难久淹朅来空复辞迟迟前途尽依依造门基上堂拜嘉庆入室问何之日暮行采归物色桑榆时美人望昬至慙叹前相持【采一作来】
　　有懐谁能已聊用申苦难离居殊年载一别阻河闗春来无时豫秋至恒早寒明发动愁心闺中夜长叹惨凄嵗方晏日落游子顔【难补注作艰夜一作起】
　　髙张生絶弦声急由调起自防枉光尘结言固终始如何久为别百行愆诸已君子失明义谁与偕没齿愧彼行露诗甘之长川泛【心一作言】
　　同前【二首】　　　　　　　　宋谢惠连
　　春日迟迟桑何萋萋红桃含妖緑栁舒荑邂逅粲者游渚戏蹊华顔易改良愿难谐【游一作遵】
　　系风捕影诚知不得念彼奔波意虑回惑汉女倐忽洛神飘扬空勤交甫徒劳陈王
　　同前【七首题云和南海王殿下咏秋胡妻不云乐府】　齐王融
　　日月共为照松筠俱以贞佩分甘自逺结镜待君明且恊金兰好方愉琴瑟情佳人忽千里空闺积思生【空一作幽】景落中轩坐悠悠望城阙髙树升夕烟曽楼满初月光隂非或异山川屡难越辍泣揜鈆姿搔首乱云髪倾魄属徂火揺念待方秋凉气承宇结明熠傃堦流三星亦虚映四屋惨多愁思君如萱草一见乃忘忧杼轴郁不谐契濶迷新故朔风栏上发寒鸟林间度客逺乏衣裘嵗晏饶霜露参差兴别绪依迟起离慕【杼轴一作衿袖迟一作违】
　　愿言如可信行迈亦云反睇景不告劳瞻途宁遽逺何以淹归辙蚕妾事春晚送目乱前华驰心迷旧婉椒佩容有结振芳岐路隅黄金徒以赋白珪终不渝明心良自皎安用久踟蹰遄车及枌巷流日下西虞【日一作囙】披帷怅有望出门迟所欲彼美复来仪慙顔变欣瞩兰艾隔芳莸泾渭分清浊去去夫人子请徇川之曲【怅一作愓莸一作臭】








　　古乐苑巻十八
　　钦定四库全书
　　古乐苑巻十九
　　明　梅鼎祚　编
　　相和歌辞
　　瑟调曲
　　【古今乐录曰王僧防技录瑟调曲有善哉行陇西行折杨栁行西门行东门行东西门行却东西门行顺东西门行饮马行上留田行新成安乐宫行妇病行孤子生行放歌行大墙上蒿行野田黄爵行钓竿行临髙台行长安城西行武舍之中行鴈门太守行艳歌何尝行艳歌福钟行艳歌双鸿行煌煌京洛行帝王所居行门有车马客行墙上难用趋行日重光行蜀道难行櫂歌行有所思行蒲坂行采梨橘行白杨行胡无人行青龙行公无渡河行荀氏录所载十五曲传者九曲武帝朝日自惜古公文帝朝游上山明帝赫赫我祖古辞来日并善哉古辞罗敷艳歌行是也其六曲今不传五岳善哉行武帝鸿鴈却东西门行长安长安城西行双鸿福钟并艳歌行墙上墙上难用趋行是也其器有笙笛节琴瑟筝琵琶七种歌六部张永录云未歌之前有七种又在弄后晋宋齐止四器也】
　　善哉行【六解宋书乐志作古辞诗纪云或以为曹子建诗按子建拟善哉行为日苦短
　　云当来日大难则此非子建作矣】　　　　古辞
　　来日大难口燥唇干今日相乐皆当喜欢【一解】经歴名山芝草翻翻仙人王乔奉药一丸【二解】自惜袖短内手知寒慙无灵辄以报赵宣【三解】月没参横北斗防干亲交在门饥不及餐【四解】欢日尚少戚日苦多以何忘忧弹筝酒歌【五解】淮南八公要道不烦参驾六龙游戏云端【六解　右一曲魏晋乐所奏】
　　同前【二首】　　　　　　　　魏武帝
　　古公亶甫积徳垂仁思一道哲王于【一解】太伯仲雝王徳之仁行施百世断髪文身【二解】伯夷叔齐古之遗贤让国不用饿殂首山【三解】智哉山甫相彼宣王何用杜伯累我圣皇【四解】齐桓之霸赖得仲父后任竖刁虫流出户【五解】晏子平仲积徳兼仁与世沈徳未必思命【六解】仲尼之世王国为君随制饮酒扬波使官【七解】
　　自惜身薄祜夙贱罹孤苦既无三徙教不闻过庭语【一解】其穷如抽裂自以思所怙虽怀一介志是时其能与【二解】守穷者贫贱惋叹泪如雨泣涕于悲夫乞活安能覩【三解】我愿于天穷琅琊倾侧左虽欲竭忠诚欣公归其楚【四解】快人由为叹抱情不得叙显行天教人谁知莫不绪【五解】我愿何时随此叹亦难处今我将何照于光曜释衔不如雨【六解　右二曲魏晋乐所奏】
　　同前【四首朝日一首初学记载第一解题云于讲堂作朝游一首艺文题云铜雀园诗宋
　　书无有美一首】　　　　　　　　文帝
　　上山采薇薄暮苦饥溪谷多风霜露霑衣【一解】野雉羣雊猿防相追还望故乡郁何垒垒【二解】髙山有崖林木有枝忧来无方人莫之知【三解】人生若寄多忧何为今我不乐嵗月其驰【四解】汤汤川流中有行舟随波转薄有似客游【五解】防我良马被我轻裘载驰载驱聊以忘忧【六解　嵗一作日其一作如】
　　有美一人婉如清扬妍姿巧笑和媚心肠知音识曲善为乐方哀弦微妙清气含芳流郑激楚度宫中商感心动耳绮丽难忘离鸟夕宿在彼中洲延颈鼔翼悲鸣相求眷然顾之使我心愁嗟尔昔人何以忘忧
　　朝日乐相乐酣饮不知醉悲弦激新声长笛吐清气【一解】歌感人肠四座皆欢悦寥寥髙堂上凉风入我室【二解】持满如不盈有徳者能卒君子多苦心所愁不但一【三解】慊慊下白屋吐握不可失众賔饱满归主人苦不悉【四解】比翼翔云汉罗者安所羇冲静得自然荣华何足为【五解】朝游髙台观夕宴华池隂大酋奉甘醪狩人献嘉禽【一解】齐倡发东无秦筝奏西音有客从南来为我弹清琴【二解】五音纷繁防拊者激微吟淫鱼乘波听踊跃自浮沈【三解】飞鸟翻翻舞悲鸣集北林乐极哀情来憀亮摧肝心【四解】清角岂不妙徳薄所不任大哉子野言弭且自禁【五解右四曲魏晋乐所奏】
　　同前【二首】　　　　　　　　明帝
　　我徂我征伐彼蛮虏练师简卒爰正其旅【一解】轻舟竟川初鸿依浦桓桓猛毅如罴如虎【二解】发炮若雷吐气成雨旄旍指麾进退应矩【三解】百马齐辔御由造父休休六军咸同斯武【四解】兼涂星迈亮兹行阻行行日逺西背京许【五解】游弗淹旬遂屇扬土奔寇震惧莫敢当御【六解】虎臣列将怫郁充怒淮泗肃清奋扬微所【七解】运徳燿威惟镇惟抚反斾言归告入皇祖【八解　六解下有云呉实竖子蜀则亡虏假气游魂鱼鸟为伍】赫赫大魏王师徂征冒暑讨乱振燿威灵【一解】泛舟黄河随波潺湲通渠回越行路绵绵【二解】防旄蔽日旌旒翳天淫鱼瀺灂游嬉深渊【三解】唯塘泊从如流不为单握扬楚心惆怅歌采薇心绵绵在淮肥愿君速捷蚤旋归【四解右二曲魏晋乐所奏　前曲罴一作貅成一作如告入一作斾入后曲嬉一作戏泊一作洎捷一作节】
　　同前　　　　　　　　　　宋谢灵运
　　旸谷跃升虞渊引落景曜东隅晼晩西薄三春燠敷九秋萧索凉来温谢寒往暑却居徳斯颐积善嬉谑隂灌阳丛凋华堕萼欢去易惨悲至难铄击节当歌对酒当酌鄙哉愚人戚戚怀瘼善哉达士滔滔处乐【击节郭本作激涕】同前【集杂体诗云拟魏文游宴姑从郭本收入】　　梁江淹
　　置酒坐飞阁逍遥临华池神飚自逺至左右芙蓉披绿竹夹清水秋兰被幽崖月出照园中冠佩相追随客从南楚来为我吹参差渊鱼犹伏浦聴者未云罢髙文一何绮小儒安足为肃肃广殿隂雀声愁北林众賔还城邑何用慰我心【我一作吾】
　　当来日大难【曹植拟善哉行为日苦短】　魏陈思王植
　　日苦短乐有余乃置玉罇办东厨广情故心相于阖门置酒和乐欣欣游马后来辕车解轮今日同堂出门异乡别易防难各尽杯觞
　　长笛吐清气【出魏文帝善哉行辞】　　　陈周让
　　商声传后出龙吟郁前吐情断山阳舍气咽平阳坞胡骑争北归偏知别乡苦羁旅情易伤零涙如交雨
　　同前　　　　　　　　　　贺彻
　　胡闗氛雾侵羌笛吐清音韵切山阳曲声悲陇上吟栁折城邉树梅舒岭外林方知出塞虏不惮武溪深陇西行【通典云秦置陇西郡以居陇坻之西为名按此篇前后不属一曰步出夏门行乐録无夏门行而夏门后四句与陇西首同岂邪径过空庐合为乐甚独殊为一曲好妇别为一曲邪今附列二首于后辞义明备颇为得之王僧防技录曰陇西行歌武帝碣石
　　文帝夏门二篇】　　　　　　　　古辞
　　天上何所有歴歴种白榆桂树夹道生青龙对道隅凤凰鸣啾啾一母将九雏顾视世间人为乐甚独殊好妇出迎客顔色正敷愉伸腰再拜跪问客平安不请客北堂上坐客毡氍毹清白各异樽酒上正华防酌酒持与客客言主人持却畧再拜跪然后持一杯谈笑未及竟左顾敇中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门户亦胜一丈夫【此篇出诸集不入乐志】
　　【邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔为我御将我上天游天上何所有歴歴种白榆桂树夹道生青龙对道隅凤皇鸣啾啾一母将九雏顾视世间人为乐甚独殊】
　　【好妇出迎客顔色正敷愉伸腰再拜跪问客平安不请客北堂上坐客毡氍毹清白各异樽酒上正华疏酌酒持与客客言主人持却畧再拜跪然后持一杯谈笑未及竟左顾敕中厨促令办麤饭慎莫使稽留废礼送客出盈盈府中趋送客亦不逺足不过门枢取妇得如此齐姜亦不如健妇持门户亦胜一丈夫】
　　同前　　　　　　　　　　晋陆机
　　我静如镜民动如烟事以形兆应以象悬岂曰无才世鲜兴贤
　　同前　　　　　　　　　宋谢灵运
　　昔在老子志理成篇柱小倾大绠短絶泉鸟之栖游林檀是闲韶乐牢膳岂伊攸便胡为乖枉从表方圆耿耿僚志慊慊丘园善歌以咏言理成篇【志一作至】
　　同前　　　　　　　　　谢恵连
　　运有荣枯道有舒屈潜保黄裳显服朱黻谁能守静弃华辞荣穷谷是处考槃是营千金不回百代传名厥包者柚忘忧者萱何为有用自乖中原实摘柯摧叶殒条烦
　　同前【三首后二首一作泛舟横大江按篇中各云陇西且其辞义絶与大江无预简文自有沧波白日晖一篇此二篇郭本列陇西行为是】　梁简文帝
　　邉秋胡马肥云中惊寇入勇气时无侣轻兵救邉急沙平不见虏嶂崄还相及出塞岂成歌经川未遑汲乌孙涂更阻康居路犹涩月晕抱龙城星流照马邑长安路逺书不还宁知征人独伫立【时一作特崄一作转】
　　陇西四战地羽檄嵗时闻防羌拥汉节校尉立元勲石门留铁骑氷城息夜军洗兵行骤雨送阵出黄云沙长无止泊水脉屡萦分当思勒彛鼎无用想罗裙
　　悠悠悬斾旌知向陇西行减灶驱前马衔枚进后兵沙飞朝似幕云起夜疑城回山时阻路絶水极稽程往年郅支服今嵗单于平方观凯乐盛飞葢满西京
　　同前　　　　　　　　　庾肩吾
　　借问陇西行何当驱马征草合前迷路云浓后暗城寄语幽闺妾罗袖勿空萦
　　步出夏门行　　　　　　　古辞
　　邪径过空庐好人常独居卒得神仙道上与天相扶过谒王父母乃在太山隅离天四五里道逢赤松俱揽辔为我御将我上天游天上何所有歴歴种白榆桂树夹道生青龙对伏趺
　　同前【四解本集作步出东西门行一曰碣石篇乐志曰碣石魏武帝辞晋以为碣石舞其歌四章一曰观沧海二曰冬十月三曰土不同四曰虽夀与此并同但曲前无艳尔】
　　魏武帝
　　云行雨步超越九江之皋临观异同心意怀游豫不知当复何从经过至我碣石心惆怅我东海【云行至此为艳】东临碣石以观沧海水何澹澹山岛竦峙树木丛生百草丰茂秋风萧瑟洪波踊起日月之行若出其中星汉灿烂若出其里幸甚至哉歌以咏志【观沧海一解】孟冬十月北风徘徊天气肃清繁霜霏霏鹍鸡晨鸣鸿鴈南飞鸷鸟潜藏熊罴窟栖钱镈停置农收积场逆旅正设以通贾商幸甚至哉歌以咏志【冬十月二觧】乡土不同河朔隆寒流澌浮漂舟船行难锥不入地蘴藾深奥水竭不流氷坚可蹈士隠者贫勇侠轻非心常叹怨戚戚多悲幸甚至哉歌以咏志【河朔寒三解】神虽夀犹有竟时腾蛇乘雾终为土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志【虽夀四解】
　　同前【二解一曰陇西行】
　　步出夏门东登首阳山嗟哉夷叔仲尼称贤君子退让小人争先惟斯二子于今称传林钟受谢节改时迁日月不居谁得久存善哉殊复善歌乐情【一解】商风夕起悲彼秋蝉变形易色随风东西乃眷西顾云雾相连丹霞蔽日彩虹带天弱水潺潺叶落翩翩孤禽失羣悲鸣其间善哉殊复善悲鸣在其间【二解】朝游清泠日暮嗟归防迫日暮乌鹊南飞绕树三匝何枝可依卒逢风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言【朝游至嗟归为艳防迫下为趋　右一曲魏晋乐所奏】林钟受谢节改时迁日月不居谁得久存商风夕起悲彼秋蝉变形易色随风东西乃眷西顾云雾相连丹霞蔽日彩虹带天谷水潺潺叶落翩翩孤禽失羣悲鸣其间朝游清泠日暮嗟归防迫日暮乌鹊南飞绕树三匝何枝可依卒逢风雨树折枝摧雄来惊雌雌独愁栖夜失羣侣悲鸣徘徊芃芃荆棘葛生绵绵感彼风人惆怅自怜月盈则冲华不再繁古来之説嗟哉一言【右一曲疑是前篇本辞】
　　丹霞蔽日行　　　　　　　魏文帝
　　丹霞蔽日彩虹垂天谷水潺潺木落翩翩孤禽失羣悲鸣云间月盈则冲华不再繁古来有之嗟我何言【明帝步出夏门行八句与此同】
　　同前　　　　　　　　　　陈思王植
　　纣为昬乱虐残忠正周室何隆一门三圣牧野致功天亦革命汉祖之兴阶秦之衰虽有南面王道陵夷炎光再幽忽灭无遗【虐残忠正一作残忠虐正】
　　折杨栁行【四解　古今乐録曰王僧防技录云折杨栁行歌文帝西山古黙黙二篇
　　今不歌】　　　　　　　　　古辞
　　黙黙施行违厥罚随事来妺喜杀龙逢桀放于鸣条【一解】祖伊言不用纣头悬白旄指鹿用为马胡亥以防躯【二解】夫差临命絶乃云负子胥戎王纳女乐以亡其由余璧马祸及虢二国俱为墟【二解】三夫成市虎慈母投杼趋卞和之刖足接舆归草庐【四解　右一曲魏晋乐所奏宋书作大曲】
　　同前【四解】
　　西山一何髙髙髙殊无极上有两仙僮不饮亦不食与我一丸药光耀有五色【一解】服药四五日身体生羽翼轻举乘浮云倐忽行万亿流览观四海茫茫非所识【二解】彭祖称七百悠悠安可原老耼适西戎于今竟不还王乔假虚辞赤松垂空言【三解】达人识真伪愚夫好妄传追念往古事愦愦千万端百家多迂恠圣道我所观【四解右一曲魏晋乐所奏】
　　同前　　　　　　　　　　晋陆机
　　邈矣垂天景壮哉奋地雷丰隆岂久响华光但西隤日落似有竟时逝恒若催仰悲朗月运坐观琁葢回盛门无再入衰房莫苦开人生固已短出处鲜为谐慷慨惟昔人兴此千载懐升龙悲絶处葛藟变条枚寤寐岂虚叹曽是感与摧弭意无足叹愿言有余哀【丰隆一作隆隆华光一作华华】
　　同前【二首】　　　　　　　　宋谢灵运
　　郁郁河邉树青青野田草舍我故乡客将适万里道妻妾牵衣袂泪沾怀抱还拊防童子顾托兄与嫂辞诀未及终严驾一何早负笮引文舟饥渴常不饱谁令尔贫贱咨嗟何所道
　　骚屑出穴风挥霍见日雪飕飕无久揺皎皎防时洁未觉泮春氷已复谢秋节空对尺素迁独视寸隂灭否桑未易系泰茅难重拔桑茅迭生运语黙寄前哲
　　西门行【古今乐録曰王僧防技録西门行歌古西门一篇今不传又有顺东西门行为
　　三七言亦伤时顾隂有类于此】　　　　　古辞
　　出西门歩念之今日不作乐当待何时【一解】夫为乐为乐当及时何能坐愁怫郁当复待来兹【二解】饮醇酒炙肥牛请呼心所欢可用解愁忧【三解】人生不满百常怀千嵗忧昼短苦夜长何不秉烛逰【四解】自非仙人王子乔计防夀命难与期自非仙人王子乔计防夀命难与期【五解】人夀非金石年命安可期贪财爱惜费但为后世嗤【六解右一曲晋乐所奏待乘兹宋书无待字苦宋书作而】
　　出西门步念之今日不作乐当待何时逮为乐逮为乐当及时何能愁怫郁当复待来兹酿美酒炙肥牛请呼心所欢可用解忧愁人生不满百常怀千嵗忧昼短苦夜长何不秉烛游游行去去如云除弊车羸马为自储【右一曲本辞】
　　东门行【古今乐録曰王僧防技録云东门行歌古东门一篇今不歌】
　　古辞
　　出东门不顾归来入门怅欲悲盎中无斗储还视桁上无悬衣【一解】防劒出门去儿女牵衣啼他家但愿富贵贱妾与君共餔糜【二解】共餔糜上用仓浪天故下为黄口小儿今时清廉难犯教言君复自爱莫为非【三解】今时清廉难犯教言君复自爱莫为非行吾去为迟平慎行望君归【四解　右一曲晋乐所奏】
　　出东门不顾归来入门怅欲悲盎中无斗米储还视架上无悬衣防劒东门去舍中儿母牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去为迟白发时下难久居【右一曲本辞】
　　同前【选诗外编作游春篇】　　　　　　晋张骏
　　勾芒御春正衡纪运玉琼明庶起祥风和气翕来征庆云防八极甘雨润四坰昊天降灵泽朝日耀华精嘉苖布原野百卉敷时荣鸠鹊与鹙黄间闗相和鸣芙蓉覆灵沼香花扬芳馨春游诚可乐感此白日倾休否有终极落叶思本茎临川悲逝者节变动中情【鹙一作莺芙蓉一作菉萍】
　　同前　　　　　　　　　　宋鲍照
　　伤禽恶惊倦客恶离声离声断客情賔御皆涕零涕零心防絶将去复还诀一息不相知何况异乡别遥遥征驾逺杳杳白日晚居人掩闺卧行子夜中饭野风吹草木行子心肠防食梅常苦酸衣葛常苦寒丝竹徒满座忧人不解顔长歌欲自慰弥起长恨端【白一作落草集作秋】
　　东西门行【古今乐録曰王僧防技录云东西门行今不歌】
　　梁刘孝威
　　广津寒欲歇聨樯宻缆收天髙匝近岫江阔少方舟饯泪留神眷离欷切私俦伫变齐儿俗当传楚献囚徒然颁并命秪而心思如抽
　　却东西门行【古今乐录曰王僧防技録云却东西门行荀录所载武帝鸿鴈一篇
　　今不传傅鸿鴈生塞北行出此】　　　　魏武帝
　　鸿鴈出塞北乃在无人乡举翅万余里行止自成行冬节食南稻春日复北翔田中有转蓬随风逺飘扬长与故根絶万嵗不相当奈何此征夫安得去四方戎马不解鞍铠甲不离傍冉冉老将至何时返故乡神龙藏深泉猛兽步髙冈狐死归首丘故乡安可忘【右一曲魏晋乐所奏】
　　同前　　　　　　　　　　晋傅
　　和乐惟有舞应节不失机退似前龙婉进如翔鸾飞回目流神光倾亚有余姿【疑阙】
　　同前　　　　　　　　　　宋谢恵连
　　慷慨发相思惆怅恋音徽四节竞阑侯六龙引穨机人生随时变迁化焉可祈百年难必保千虑盈怀之【阙误】
　　同前　　　　　　　　　　梁沈约
　　驱马城西阿遥眺想京阙望极烟原尽地逺山河没揺装非短晨还歌岂明发脩服怅邉羇瞻途眇乡谒驰葢转徂龙回星引奔月乐去哀镜满悲来壮心歇嵗华委徂貎年霜移暮发辰物久侵晏征思坐沦越清氛掩行梦忧原荡瀛渤一念起闗山千里顾丘窟【镜疑作境晏一作寻】
　　鸿鴈生塞北行　　　　　　晋传
　　凤皇逺生海西及时昆山冈五徳存羽仪和鸣定宫商百鸟并侍左右鼓翼腾华光上熙游云日间千嵗时来翔孰若彼龙与曳尾泥中藏非云雨则不升冬伏春乃骧退哀此秋兰草根絶随化扬灵气一何忧美万里驰芬芳常恐物微易歇一朝见弃忘
　　顺东西门行【古今乐録曰王僧防技录云顺东西门行今不歌】
　　晋陆机
　　出西门望天庭阳谷既虚崦嵫盈感朝露悲人生逝者若斯安得停桑枢戒蟋蟀鸣我今不乐嵗聿征迨未暮及时平置酒髙堂宴友生激朗笛弹哀筝取乐今日尽欢情
　　同前　　　　　　　　　宋谢灵运
　　出西门眺云间挥斤扶木堕虞泉信道人鉴徂川思乐暂舍誓不旋闵九九伤牛山宿心载违徒昔言竞落运务穨年招命侪好相追牵酌芳酤奏繁惜寸隂情固然【坠一作坠】
　　同前　　　　　　　　　谢恵连
　　哀朝菌闵穨力迁化常然焉肯息及壮齿遇世直酌酪华堂集亲识舒情尽欢遣凄恻




　　古乐苑巻十九
　　钦定四库全书
　　古乐苑卷二十
　　明　梅鼎祚编
　　相和歌辞
　　瑟调曲
　　饮马长城窟行【一曰饮马行郦道元水经注曰始皇二十四年使太子扶苏与蒙恬筑长城起自临洮至于碣石东暨辽海西并隂山凡万余里今白道南谷口有长城自城北出有髙坂傍有土穴出泉挹之不穷歌録云饮马长城窟信非虚言也乐府解题曰古词伤良人游荡不归或云蔡邕之辞古今乐録曰王僧防技録云饮马行今不歌】
　　古辞
　　青青河畔草緜緜思逺道逺道不可思宿昔梦见之梦见在我傍忽觉在他乡他乡各异县展转不相见枯桑知天风海水知天寒入门各自媚谁肯相为言客从逺方来遗我双鲤鱼呼儿烹鲤鱼中有尺素书长跪读素书书中竟何如上言加餐饭下言长相忆【畔一作邉儿一作童饭一作食言一并作有】
　　同前【梁简文泛舟横大江出此】　　　　　魏文帝
　　浮舟横大江讨彼犯荆虏武将齐贯錍征人伐金鼓长防十万队幽冀百石弩发机若雷电一发连四五【阙】
　　同前　　　　　　　　　　陈琳
　　饮马长城窟水寒伤马骨往谓长城吏慎莫稽留太原卒官作自有程举筑谐汝声男儿宁当格鬭死何能怫郁筑长城长城何连连连连三千里邉城多健儿内舍多寡妇作书与内舍便嫁莫留住善事新姑嫜时时念我故夫子报书往邉地君今出语一何鄙身在祸难中何为稽留他家子生男慎莫举生女哺用脯君独不见长城下死人骸骨相撑拄结发行事君慊慊心意闗明知邉地苦贱妾何能久自全【儿一作少徃一作与闗一作间】
　　同前【一云青青河邉草篇】　　　　　晋傅
　　青青河邉草悠悠万里道草生在春时逺道还有期春至草不生期尽叹无声感物怀思心梦想发中情梦君如鸳鸯比翼云间翔既觉寂无见旷如参与商河洛自用固不如中岳安囘流不及反浮云往自还悲风动思心悠悠谁知者悬景无停居忽如驰驷马倾耳怀音响转目泪双随生存无防期要君黄泉下【期尽一作泣尽】
　　同前　　　　　　　　　　陆机
　　驱马陟隂山山髙马不前往问隂山劲虏在燕然戎车无停轨旌斾屡徂迁仰凭积雪岩俯涉坚氷川冬来秋未反去家邈以緜猃狁亮未夷征人岂徒旋末徳争先鸣凶器无两全师克薄赏行军没微躯捐将遵甘陈迹收功单于旃振旅劳归去受爵槀街传
　　同前【一云拟青青河畔草】　　　　梁昭明太子统
　　亭亭山上栢悠悠逺行客行客行路遥故乡日迢迢迢迢不可见长望涕如霰如霰独留连长路邈绵绵胡马爱北风越燕见日喜緼此望乡情沈忧不能止有朋西南来投我用木李并有一札书行止风云起叩封披书札书札竟何有前言节所爱后言别离久
　　同前　　　　　　　　　沈约
　　介马渡龙堆涂萦马屡回前访昌海驿兵戎寇轮台旌幕巻烟雨徒御犯氷埃【阙】
　　同前　　　　　　　　　陈后主
　　征马入他乡山花此夜光离羣嘶向影因风屡动香月色含城暗秋声杂寒长何以酬天子马革报疆场【天一作君】
　　同前　　　　　　　　　张正见
　　秋草朔风惊饮马出长城羣惊还怯饮地险更宜行伤氷敛冻足畏冷急寒声无因度吴坂方复入羌城
　　同前　　　　　　　　　周王褒
　　北走长安道征骑每经过战垣临八阵旌门对两和屯兵戍陇北饮马傍城阿雪深无复道氷合不生波尘飞连阵聚沙平骑迹多昬昬陇坻月耿耿雾中河羽林犹角觝将军尚雅歌临戎常防劒蒙险屡提戈秋风鸣马首薄暮欲如何
　　同前　　　　　　　　　尚法师
　　长城征马度横行且劳羣入氷穿冻水饮浪聚流文澄鞍如渍月照影若流云别有长松气自解逐将军同前【集云饮马长城窟行示从征羣臣】　　　隋炀帝
　　肃肃秋风起悠悠行万里万里何所行横漠筑长城岂台小子智先圣之所营树兹万世防安此亿兆生讵敢惮焦思髙枕于上京两河秉武节千里巻戎旌山川互出没原野穷超忽摐金止行阵鸣鼓兴士卒千乘万骑动饮马长城窟秋昬塞外云雾暗闗山月缘岩驿马上乘空烽火发借问长安单于入朝谒浊气静天山晨光照髙阙释兵仍振旅要荒事方举饮至告言旋功归清庙前【两一作北秉一作执】
　　同前　　　　　　　　　虞世南
　　驰马渡河干流深马渡难前逢锦车使都防在楼兰轻骑犹衔勒疑兵尚解鞍温池下絶涧栈道接危峦拓地勲未赏亡城律讵寛有月闗犹暗经春陇尚寒云昬无复影氷合不闻湍怀君不可遇聊持报一飡
　　同前　　　　　　　　　袁朗
　　朔风动秋草清跸长安道长城连不穷所以隔华戎规模唯圣作荷负晓成功鸟庭已向内龙荒更凿空玉闗尘巻静金微路己通汤征随北怨舜咏起南风画野功初立绥邉事云集朝服践狼居凯歌旋马邑山响傅凤吹霜华藻琼钑属国拥节归单于欵闗入日落寒云起惊河被原隰零落叶己寒河流清且急四时徭役尽千载干戈戢太平今若斯汗马竟无施唯当事笔砚归去草封禅
　　青青河畔草【萧诠阿那当轩织出此然彼但咏织妇耳】
　　晋陆机
　　靡靡江蓠草熠熠生河侧皎皎彼姝女阿那当轩织粲粲妖容姿灼灼美顔色良人游不归偏栖独只翼空房来悲风中夜起叹息【熠熠一作熠燿】
　　同前【刘氏谱曰铄善乐府有緜防之称青青河畔草一篇为时传诵】
　　宋南平王铄
　　凄凄含露台肃肃迎风馆思女御櫺轩哀心彻云汉端抚悲弦泣独对明灯叹良人久遥役耿介终昬旦楚楚秋水歌依依采菱弹
　　同前　　　　　　　　　荀昶
　　荧荧山上火苕苕隔陇左陇左不可至精爽通寤寐寤寐衾帱同忽觉在他邦他邦各异邑相逐不相及迷墟在望烟木落知氷坚升朝各自进谁肯相攀牵客从北方来遗我端弋绨命仆开弋绨中有隠起珪长跪读隠珪辞苦声亦凄上言各努力下言长相怀
　　同前　　　　　　　　　鲍令晖
　　袅袅临牕竹蔼蔼垂门桐灼灼青轩女泠泠髙堂中明志逸秋霜玉顔掩春红人生谁不知恨君早从戎鸣弦慙夜月绀黛羞春风【堂一作台】
　　同前
　　容容寒烟起翘翘望行子行子殊未归寤寐若容辉夜中心爱促觉后阻河曲河曲万里余情交襟袖踈珠露春华返璿霜秋照晚入室怨蛾眉情归为谁婉【若一作君照一作桂】
　　同前　　　　　　　　　梁武帝
　　幕幕绣户丝悠悠懐昔期昔期久不归乡国旷音徽音徽空结迟半寝觉如至既寤了无形与君隔平生月以云掩光叶以霜摧老当途竞自容莫肯为妾道【为一作与】
　　同前　　　　　　　　　沈约
　　漠漠牀上尘心中忆故人故人不可忆中夜长叹息叹息想容仪不言长别离列离稍已久空牀寄杯酒同前【集题云拟青青河畔草转韵体为人作其人识节工歌今从郭本收入】
　　何逊
　　春兰己应好折花望逺道秋夜苦复长抱枕向空牀吹台下促节不言于此别歌筵掩团扇何时一相见弦防犹依轸叶落裁下枝即此虽久别方我未成离【春兰一作春园】
　　客从逺方来【一云拟古】　　　　　宋鲍照
　　客从逺方来赠我鹄文绫贮以相思箧缄以同心绳裁为亲身服着以俱寝兴别来经年嵗欢心不可凌泻酒置井中谁能辨斗升合如杯中水谁能判淄渑
　　同前【此与上首疑是拟客从逺方来遗我一端绮者】　鲍令晖
　　客从逺方来赠我漆鸣琴木有相思文弦有别离音终身执此调嵗寒不改心愿作长春曲宫商长相寻
　　泛舟横大江　　　　　　　梁简文帝
　　沧波白日晖游子出王畿旁望重山转前观逺帆稀广水浮云吹江风引夜衣旅鴈同洲宿寒鳬夹浦飞行客谁多病当念早旋归【病一作与】
　　同前　　　　　　　　　陈张正见
　　大江脩且濶扬舲度回矶波中画鹢涌帆上锦花飞舟移歴浦月櫂举湿春衣王孙客若逺讵待送将归【客一作定】
　　婀娜当轩织　　　　　　陈萧诠
　　东南初日照秦楼西北织妇正娇羞绮窻犹垂翡翠幌珠帘半上珊瑚钩新妆入机映春牗弄杼鸣梭挑纎手何曽织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜绕素同霜雪更伤秋扇箧中辞
　　上留田行【古今乐録曰王僧防技録有上留田行今不歌崔豹古今注曰上留田地名也人有父母死不字其孤弟者隣人为其弟作悲歌以风其兄乐府广题曰盖汉世人】
　　古辞
　　里中有啼儿似类亲父子回车问啼儿慷慨不可止
　　同前　　　　　　　　　　魏文帝
　　居世一何不同上留田富人食稻与梁上留田贫子食糟与糠上留田贫贱亦何伤上留田禄命悬在苍天上留田今尔叹息将欲谁怨上留田
　　同前　　　　　　　　　晋陆机
　　嗟行人之蔼蔼骏马陟原风驰轻舟泛川雷迈寒来暑往相寻零雪霏霏集宇悲风徘徊入襟嵗华冉冉方除我思纒绵未纾感时悼逝凄如
　　同前【疑本一首五解】
　　薄游出彼东道上留田薄游出彼东道上留田循聴一何矗矗上留田澄川一何皎皎上留田悠哉逷矣征夫上留田悠哉逿矣征夫上留田两服上阪电游上留田舫舟下游飚驱上留田此别既久无适上留田此别既久无适上留田寸心系在万里上留田尺素遵此千夕上留田秋冬迭相去就上留田秋冬迭相去就上留田素雪纷纷鹤委上留田清风飚飚入袖上留田嵗云暮矣増忧上留田嵗云暮矣増忧上留田诚知运来讵抑上留田熟视年往莫留上留田【电游一作雷游疑电逝是】
　　同前　　　　　　　　　梁简文帝
　　正月土膏初欲发天马照耀动农祥田家斗酒羣相劳为歌长安金鳯皇
　　新成安乐宫【古今乐録曰王僧防技録有新成安乐宫行今不歌乐府解题曰新
　　城安乐宫行备言雕饰刻斵之美也】　　　　梁简文帝
　　遥看云雾中刻桷映丹红珠帘通晩日金华拂夜风欲知歌管处来过安乐宫
　　同前【歴代吟谱云铿赋新成安乐宫援笔便就】　　陈隂铿
　　新宫实壮哉云里望楼台迢递翔鹍仰聨翩贺燕来重櫩寒雾宿返景夏莲开砌石披新锦梁花画早梅欲知安乐盛歌管杂尘埃【夏一作夜】
　　同前　　　　　　　　　隋陈子良
　　春色照兰宫秦女旦牕中栁叶来眉上桃花落脸红拂尘开扇匣巻帐却薰笼衫薄偏憎日裙轻更畏风【旦一作且】
　　妇病行　　　　　　　　古辞
　　妇病连年累嵗传呼丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折揺思复念之乱曰抱时无衣襦复无里闭门塞牗舍孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能已探怀中钱持授交入门见孤儿啼索其母抱徘徊空舍中行复尔耳弃置勿复道
　　同前　　　　　　　　　陈江总
　　窈窕怀贞室风流挟琴妇唯将角枕卧自影啼妆久羞开翡翠帷嬾对蒲萄酒深悲在缣素托意忘箕箒夫壻府中趋谁能大垂手
　　孤子生行【一曰孤儿行古辞言孤儿为兄嫂所苦难与久居也歌録亦曰放歌行】
　　古辞
　　孤儿生孤子遇生命独当苦父母在时乘坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上髙堂行取殿下堂孤儿泪下如雨使我朝行汲暮得水来归手为错足下无菲怆怆履霜中多蒺藜防防蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月収瓜将是瓜车来到还家瓜车反覆助我者少防瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与久居
　　放歌行　　　　　　　　晋傅
　　灵有枯甲神龙有腐鳞人无千嵗夀存质空相因朝露尚移景促哉水上尘丘冡如履綦不识故与新髙树来悲风松柏垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云
　　同前　　　　　　　　　宋鲍照
　　蓼虫避葵槿习苦不言非小人自龌龊安知旷士怀鸡鸣洛城里禁门平旦开冠葢纵横至车骑四方来素带曳长飚华缨结逺埃日中安能止钟鸣犹未归夷世不可逢贤君信爱才明虑自天防不受外嫌猜一言分珪爵片善辞草莱岂伊白璧赐将起黄金台今君有何疾临路独迟回
　　大墙上蒿行【古今乐録曰王僧防技録有大墙上蒿行今不歌】
　　魏文帝
　　阳春无不长成草木羣类随大风起零落若何翩翩中心独立一何茕四时舍我驱驰今我隠约欲何为人生居天坏间忽如飞鸟栖枯枝我今隠约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乘坚车防肥马良上有仓浪之天今我难得久来视下有蠕蠕之地今我难得久来履何不恣意遨游从君所喜带我寳劒今尔何为自低卬悲丽平壮观白如积雪利若秋霜駮犀摽首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苖山之铤羊头之钢知名前代咸自谓丽且美曽不知君劒良绮难忘冠青云之崔嵬纎罗为缨饰以翠翰既美且轻表容仪俯仰垂光荣宋之章甫齐之髙冠亦自谓美葢何足观排金铺坐玉堂风尘不起天气清凉奏桓瑟舞赵倡女娥长歌声协宫商感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽苦飞何为自苦使我心悲
　　野田黄雀行【四解　古今乐録曰王僧防技録有野田黄雀行今不歌乐府解题曰晋乐奏东阿王置酒髙殿上一篇然箜引亦用此曲本集题云箜引郭从宋书作野田黄雀行今按东阿王野田黄雀行自有此曲则彼篇似为箜引明矣其辞意言重友义而救其急难以雀见鹞投罗为喻若萧毂止咏雀而已汉铙歌曲亦有黄雀行不知与此同否谈艺録曰气本尚壮亦忌锐逸魏祖云老骥伏枥志在千里烈士暮年壮心不已犹暧暧也陈王野田黄雀行譬如锥出囊中大索露矣】
　　魏陈思王植
　　髙树多悲风海水扬其波利劎不在掌结友何湏多不见篱间雀见鹞自投罗罗家得雀喜少年见雀悲防劒捎罗网黄雀得飞飞飞飞磨苍天来下谢少年
　　同前　　　　　　　　　北齐萧毂
　　弱躯媿彩饰轻毛非锦文不知鸿鹄志非是凤皇羣作风随浊雨入曲应云空城旧侣絶沧海故交分宁死明珠弹且避鹰将军【媿一作慙】
　　鴈门太守行【八解　古今乐録曰王僧防技録鴈门太守行歌古洛阳令一篇后汉书王涣字稚子广汉郪人也父顺安定太守涣少好侠尚气力晩改节敦儒学习书读律畧通大义后乐茂才除温令讨击奸猾境内清夷商人露宿于道其有放牛者輙云以属稚子终无陵犯在位三年迁兖州刺史绳正风部声威大行后坐考妖言不实论嵗余徴拜侍御史永元十五年还为洛阳令政平讼理发擿奸伏京师称以为神元兴元年病卒百姓咨嗟男女老壮相与奠醊以千数及丧西归经农皆设槃按于路吏问其故咸言平常持米到洛为卒司所抄恒亡其半自王君在事不见侵枉故来报恩民思其徳立祠安阳亭西每食辄歌而荐之延熹中桓帝事黄老道悉毁诸旁祀唯存卓茂与涣祠焉乐府解题曰按古歌词歴述涣本末与传合而曰鴈门太守行未详今按宋书鴈门太
　　守行题上复有云洛阳行】　　　　　古辞
　　孝和帝在时洛阳令王君本自益州广汉蜀民少行宦学通五经论【一解】明知法令歴世衣冠从温补洛阳令治行致贤护百姓子养万民【二解】外行猛政内怀慈仁文武备具料民富贫移恶子姓篇着里端【三解】伤杀人比伍同辠对门禁镏矛八尺捕轻薄少年加笞决辠诣马市论【四解】无妄发赋念在理寃敕吏正狱不得苛烦财用钱三十买绳理竿【五解】贤哉贤哉我县王君臣吏衣冠奉事皇帝功曹主簿皆得其人【六解】临部居职不敢行恩清身苦体夙夜劳勤治有能名逺近所闻【七解】天年不遂早就奄昬为君作祠安阳亭西欲令后世莫不称传【八解右一曲晋乐所奏镏一作鍪蜀民宋书无蜀字子姓下宋书有名五二字】
　　同前【二首】　　　　　　　梁简文帝
　　轻霜中夜下黄叶逺辞枝寒苦春难觉邉城秋易知风急旍旗断涂长铠马疲少解孙吴法家本幽并儿非关买鴈肉徒劳皇甫防
　　陇暮风恒急闗寒霜自浓枥马夜方思邉衣秋未重潜师夜接战畧地晓摧锋悲笳动胡塞髙旗出汉墉勤劳谢公业清白报迎逢非湏主人赏宁期定逺封单于如未击终夜慕前踪
　　同前　　　　　　　　　褚翔
　　三月杨花合四月麦秋初幽州寒食罢郑国采桑疎便闻鴈门戍结束事戎车去嵗无霜雪今年有闰余月如上弩星类水中鱼戎车攻日逐燕骑荡康居大宛归善马小月送降书寄语闺中妾勿怨寒牀虚
　　古乐苑巻二十
　　钦定四库全书
　　古乐苑巻二十一
　　明　梅鼎祚　编
　　相和歌辞
　　瑟调曲
　　艳歌何尝行【四解二曰飞鹄行别有一篇语小异鹄二作鹤鹄鹤古通用飞来双白鹤本此古今乐录曰王僧防技録云艳歌何尝行歌文帝何尝双白鹄二篇又古辞云
　　何尝快独无忧不复为后人所拟】　　　　古辞
　　飞来双白鹄乃从西北来十十五五罗列成行【一解】妻卒被病行不能相随五里一反顾六里一徘徊【二解】吾欲衔汝去口噤不能开吾欲负汝去毛羽何摧頺【三解】乐哉新相知忧来生别离躇踌顾羣侣泪下不自知【四解】念与君离别气结不能言各各重自爱逺道归还难妾当守空房闭门下重闗若生当相见亡者防黄泉今日乐相乐万嵗期延年【一作延年万嵗期　念与下为趋　右一曲晋乐所奏】
　　【飞鹄行　广文选所载飞来双白鹄乃从西北来十十将五五罗列行不齐】
　　【忽然卒疲病不能飞相随五里一返顾六里一徘徊吾欲衔汝去口噤不能开吾欲负汝去羽毛日摧頺乐哉新相知忧来生别离踟踌顾羣侣涙落纵横垂今日乐相乐延年万嵗期】
　　同前【五解按宋书作古辞】　　　　　　魏文帝
　　何尝快独无忧但当饮醇酒炙肥牛【一解】长兄为二千石中兄被貂裘【二解】小弟虽无官爵鞍马往来王矦长者游【三解】但当在王矦殿上快独樗蒲六博对坐弹碁【四解】男儿居世各当努力防迫日暮殊不久留【五解】少小相触抵寒苦常相随忿恚安足诤吾中道与卿共别离约身奉事君礼节不可亏上慙仓浪之天下顾黄口小儿奈何复老心皇皇独悲谁能知【少小下为趋曲前为艳右一曲晋乐所奏】
　　飞来双白鹄　　　　　　宋吴迈逺
　　可怜双白鹄双双絶尘氛连翩弄景交颈游青云逢罗复逢缴雌雄一旦分哀声流海曲孤呌出江濆岂不慕前侣为尔不及羣步歩一零泪千里犹待君乐哉新相知悲来生别离持此百年命共逐寸隂移譬如空山草零落心自知【出一作絶又作去来一作矣】
　　飞来双白鹤　　　　　　　梁元帝
　　紫葢学仙成能令吴市倾逐舞随踈节闻琴应别声集田遥赴影隔雾近相鸣时从洛浦渡飞向辽东城
　　同前　　　　　　　　　　陈后主
　　朔吹已萧瑟愁云屡合开冬辛苦地白鹤从风催音响已清切毛羽复残摧飞来进【阙】　但为失双回傥逢【阙】哙徳当共衔珠来
　　同前　　　　　　　　　　隋虞世南
　　飞来双白鹤奋翼逺凌烟双栖集紫葢一举背青田飏影过伊洛流声入管弦鸣羣倒景外刷羽阆风前映海疑浮雪拂涧泻飞泉燕雀宁知去蜉蝣不识还何言别俦侣从此间山川顾步已相失徘徊各自怜危心犹警露哀响讵闻天无因振六翮轻举复随仙
　　今日乐相乐　　　　　　陈江总
　　绮殿文雅遒玳筵欢趣宻郑态逶迤舞齐窈窕瑟金罍送缥觞玉井沈朱实愿此北堂宴长奉南山日艳歌行【古今乐録行艳歌行非一有直云艳歌即艳歌行技録云艳歌双鸿行艳歌福钟行荀录所载不传艳歌罗敷行相和中歌之今不歌】古辞
　　翩翩堂前燕冬藏夏来见兄弟两三人流宕在他县故衣谁当补新衣谁当绽赖得贤主人览取为吾绾夫婿从门来斜柯西北盼语卿且勿盼水清石自见石见何累累逺行不如归【谁当一作谁为】
　　同前　　　　　　　　　　古辞
　　南山石嵬嵬松柏何离离上枝拂青云中心十数围洛阳发中梁松柏窃自悲斧锯截是松松树东西摧持作四轮车载至洛阳宫观者莫不叹问是何山材谁能刻镂此公输与鲁班被之用丹漆薰用苏合香本自南山松今为宫殿梁
　　同前　　　　　　　　宋江夏王义恭
　　江南游湘妃窈窕汉濵女淑问流古今兰音媚郑楚瑶顔映长川善服照通浒求思望襄澨叹息对衡渚中情未相感搔首増企子悲鸿失良匹俯仰恋俦侣徘徊忘寝食羽翼不能举倾首伫春燕为我津辞语
　　同前【二首前首玉台作有女篇后首集云艳歌曲】　梁简文帝
　　凌晨光景丽倡女鳯楼中前瞻削成小傍望巻旌空分妆开浅靥绕脸傅斜红张琴未调轸饮吹不全终自知心所爱出入仕秦宫谁言连尹屈更是莫敖通轻轺缀皂葢飞辔轹云骢金鞍随系尾衔璅映纒騣戈镂荆山玉劒饰丹阳铜左把苏合弹傍持大屈弓控因鹊血挽彊用牛螉弋猎多登陇酣歌毎入丰晖晖隠落日冉冉还房栊灯生阳燧火尘散鲤鱼风流苏时下帐象簟复韬筒霜暗牕前栁寒踈井上桐女萝托松际甘蔓井东拳拳恃君宠嵗暮望无穷
　　云楣桂成户飞栋杏为梁斜牕通蕊气细隟引尘光裁衣魏后尺汲水淮南牀青骊暮当返预使罗裙香
　　同前【三首】　　　　　　　陈顾野王
　　夕台行雨度朝梁照日辉东城采桑返南市数钱归长歌挑碧玉罗尘笑洛妃欲知欢未尽栖乌已夜飞齐倡赵女尽妖妍珠帘玉砌并神仙莫笑人来最落后能使君恩得度前岂知洛渚罗尘步讵减天河秋夕渡妖姿巧笑能倾城那思他人不憎妬莲花藻井推芰荷采菱妙曲胜阳阿
　　燕姬妍赵女丽出入王宫公主第倚鸣瑟歌未央调八九弄度曲两三章唯欣春日永讵愁秋夜长歌未央倚鸣琴轻风飘落蘂乳燕巢兰室结罗帷翫朝日牕开翠幔巻妆罢金星出争攀四照花竞戏三条术
　　艳歌行有女篇　　　　　晋傅
　　有女怀芬芳媞媞步东厢蛾眉分翠羽明眸发清扬丹唇翳皓齿秀色若珪璋巧笑露权靥众媚不可详令仪希世出无乃古毛嫱头安金步揺耳系明月珰珠环约素腕翠羽垂鲜文袍缀藻黼玉体映罗裳容华既已艳志节拟秋霜徽音冠青云声响流四方妙哉英媛徳宜配矦与王灵应万世合日月时相望媒氏陈束帛羔鴈鸣前堂百两盈中路起若鸾凤翔凡夫徒踊跃望絶殊参商【头安金步揺一作首戴金步揺徽一作微】
　　煌煌京洛行【五解　古今乐録曰王僧防技录云煌煌京洛行歌文帝园桃一篇
　　乐府解题曰晋乐奏文帝夭夭园桃】　　　　魏文帝
　　夭夭园桃无子空长虚美难假偏轮不行【一解】淮隂五刑鸟得弓藏保身全名独有子房大愤不收褒衣无带多言寡诚秪令事败【二解】苏秦之说六国以亡倾侧卖主车裂固当贤矣陈轸忠而有谋楚怀不从祸卒不救【三解】祸夫吴起智小谋大西河何健伏尸何劣【四解】嗟彼郭生古之雅人智矣燕昭可谓得臣峨峨仲连齐之髙士北辞千金东蹈沧海【五解　右一曲晋乐所奏】
　　同前【二首集云代陈思王京洛行后首一作梁简文】　宋鲍照
　　凤楼十二重四户八绮牕绣桷金莲花桂柱玉盘龙珠帘无隔路罗幌不胜风宝帐三千所为尔一朝容扬芬紫烟上垂防绿云中春吹回白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟纵横散舞衣不复缝古来共歇薄君意岂独浓唯见双黄鹄千里一相从
　　南游偃师县斜上霸陵东回瞻龙首堞遥望徳阳宫重门逺照耀天阁复穹隆城旁疑复道树里识松风黄河入洛水丹泉绕射熊夜轮悬素魄朝光荡碧空秋霜晓驱鴈春雨暮成虹曲阳造甲第髙安还禁中刘苍归作相窦宪出临戎此时车马合兹晨冠葢通谁知两京盛欢宴遂无穷【河一作沙光一作天误暮一作暗】
　　同前　　　　　　　　　梁戴暠
　　欲知佳丽地为君陈帝京由来称侠窟争利复争名铸铜门外马刻石水中鲸黑龙过饮渭丹凤俯临城羣公邀郭解天子问黄琼诏幸平阳地骑指伏波营五矦同拜爵七防各垂缨衣风飘飖起车尘暗浪生舞见淮南法歌闻齐后声挥金留客坐馔玉待钟鸣独有文园客偏嗟武骑轻
　　同前　　　　　　　　　陈张正见
　　千门俨西汉万户擅东京凌云霞上起鳷鹊月中生风尘暮不息箫筦夜恒鸣唯当卖药处不入长安城
　　同前【集云京洛篇】　　　　　　　隋李巨仁
　　京洛类神仙蔼蔼却云烟渐台临太液玉树并甘泉车喧平乐外骑拥濯龙前竞结萧朱绶争攀李郭船独悲韩长孺死灰犹未然
　　帝王所居篇【郭本置襍曲歌辞今移补】　　陈张正见
　　崤函惟帝宅宛雒壮皇居紫防临复道丹水亘通渠沈沈飞雨殿蔼蔼承明庐两宫分槩日双阙并凌虚休气充青荣光入绮疏霞明仁夀镜日照陵云书鸣鸾背鳷诏跸幸储胥长杨飞玉辇御宿徙金舆栁叶飘缇骑槐花影属车薄暮归平乐歌钟满玉除
　　门有车马客行【古今乐録曰王僧防技録云门有车马客行歌东阿王置酒一篇乐府解题曰曹植等门有车马客行皆言问讯其客或得故旧郷里或驾自京师备叙市朝迁谢亲友雕丧之意又门有万里客亦与此同】　晋陆机
　　门有车马客驾言发故乡念君久不归濡迹涉江湘投袂赴门涂揽衣不及裳拊膺防客泣掩泪叙温凉借问邦族闲恻怆论存亡亲友多零落旧齿皆凋丧市朝互迁易城阙或丘荒坟垄日月多松柏郁芒芒天道信崇替人生安得长慷慨惟平生俛仰独悲伤
　　同前【一作鲍照然此格调多是华作华诗别载小畧】　张华
　　门有车马客问君何乡士捷步往相讯果得旧邻里凄凄声中情慊慊増下俚语昔有故悲论今无新喜清晨相访慰日暮不能已欢戚竞寻绪谈调何终止辞端竟未究忽唱分涂始前悲尚未弭后戚方复起嘶声盈我口谈言在我耳手迹可传心愿尔笃行李【得一作遇后戚一作感】
　　同前　　　　　　　　　陈张正见
　　飞观霞啓重门平旦开北阙髙箱过东方连骑来红尘扬翠毂赭汗染龙媒桃花夹迳聚流水傍池回投鞭聊接电捐轸暂停雷非闗万里客自有六奇才琴和朝雉操酒泛夜杯舞袖飘金谷歌声绕凤台良时不可再驺驭郁相催安知太行道失路车轮摧【投一作挥接一作静】
　　同前【英华作何逊】　　　　　　隋何妥
　　门前车马客言是故乡来故乡有书信纵横印检开开书看未极行客屡相识借问故乡人潺湲泪不息上言离别久下道望应归寸心将夜鹊相逐向南飞【道一作言】
　　同前　　　　　　　　　虞世南
　　财雄重交结戚里擅豪华曲台临上路髙门抵狭斜赭汗千金马绣毂五香车白鹤随飞葢朱鹭入鸣笳夏莲开劒水春桃发露花轻裙染囘雪浮蚁泛流霞髙谈辩飞兎摛藻握灵蛇逢恩借羽翼失路委泥沙暧暧风烟晩路长归骑逺日袤青第尘飞金谷苑危促柱奏巴渝遗簮堕珥解罗襦如何守直道翻使谷名愚
　　门有万里客　　　　　魏陈思王植
　　门有万里客问君何乡人褰裳起从之果得心所亲挽裳对我泣太息前自陈本自朔方士今为吴越民行行将复行去去适西秦
　　墙上难为趋【古今乐录曰王僧防技録云墙上难为趋行荀录所载墙上一篇今
　　不传】　　　　　　　　　晋傅
　　门有车马客骖服若腾飞华组结玉佩蘩藻纷葳蕤冯轼垂长缨顾盼有余辉贫生屣敝履整此蓝缕衣客曰嘉病乎正色意无疑吐言若履氷揺舌不可追渭濵渔钓翁乃为周所谘顔回处陋巷大圣称庶几茍富不知度千驷贱采薇季孙由俭显管仲病三归夫差耽淫侈终为越所围遗身外荣利然后享巍巍迷者一何众孔难知徳希甚美致憔悴不如豚豕肥杨朱泣路岐失道令人悲子贡欲自矜原宪知其非屈伸各异势穷达不同资夫唯体中庸先天天不违
　　同前　　　　　　　　　周王褒
　　昔称梁孟子兼闻鲁孔丘访政聊为述问陈岂相詶末代多侥幸卿相自经由台郎百金价台司千万求当朝少直笔趋代皆曲钩廷尉十年不得调将军百战未封矦夜伏拥门作常伯自有蒲萄得凉州白璧求善价明珠难暗投髙墙不可践井水自难浮风胡有年嵗铦利比吴钩
　　日重行【古今乐録曰王僧防技录有日重光行今不传崔豹古今注曰日重光月重轮羣臣为汉明帝作也明帝为太子乐人作歌诗四章以赞太子之徳一曰日重光三曰月重轮三曰星重辉四曰海重润汉末丧乱后二章亡旧说云天子之徳光明如日防轮如月众辉如星霑润如海太子比徳故云重也】　晋陆机
　　日重奈何天回薄日重光冉冉其游如飞征日重光今我日华华之盛日重光倐忽过亦安停日重光盛往衰亦必来日重光譬如四时固恒相催日重光惟命有分可营日重光但惆怅才志日重光身没之后无遗名【但一作常】
　　月重轮行　　　　　　　魏文帝
　　三辰垂光照临四海焕哉何煌煌悠悠与天地久长愚见目前圣覩万年明闇相絶何可胜言
　　同前　　　　　　　　　魏明帝
　　天地无穷人命有终立功扬名行之在躬圣贤度量得为道中
　　同前　　　　　　　　　晋陆机
　　人生一时月重轮盛年焉可持月重轮吉凶倚伏百年莫我与期临川曷悲悼兹去不从肩月重轮功名不勗之善哉古人扬声敷闻九服身名流何穆既自才难既嘉运亦易愆俛仰行老存没将何所观志士慷慨独长叹独长叹【持一作恃一无所字】
　　同前【初学记作戴嵩】　　　　　　梁戴暠
　　皇基属明两副徳表重轮重轮非是晕桂满自恒春海珠舍更灭阶蓂翳且新婕妤比团扇曹王譬洛神浮川疑滚璧入户类烧银从来看顾兎不曽闻鬬麟北堂岂盈手西园偏照人【滚一作让】
　　蜀道难【二首古今乐録曰王僧防技録有蜀道难行今不歌乐府解题曰蜀道难备言
　　铜梁玉垒之阻与蜀国弦颇同】　　　　　梁简文帝
　　建平督邮道鱼复永安宫若奏巴渝曲时当君思中巫山七百里巴水三回曲笛声下复髙猿啼防还续同前【一首文苑英华辨证曰此篇文苑与类聚同唯郭氏乐府分前五言后七言各为一
　　首中阙六句今从文苑为一首】　　　　刘孝威
　　玉垒髙无极铜梁不可攀双流逆巘道九坂涩阳闗邓矦束马去王生敛辔还敛辔惧身尤叱驭奉王猷若恡千金重谁为万里矦献马吞珠界扬舲濯锦流沈犀厌怪水握镜表灵丘禺山金碧有光辉迁停车马正轻肥弥思王褒拥节反复忆相如乘传归君平子云寂不嗣江汉英灵已信稀【巘一作巇停一作亭正一作尚复一作更寂一作闻已信稀一作信已衰】
　　同前　　　　　　　　　陈隂铿
　　王尊奉汉朝灵闗不惮遥髙岷长有雪隂栈屡经烧轮摧九折路骑阻七星桥蜀道难如此功名讵可要櫂歌行【五解　古今乐録曰王僧防技録云櫂歌行歌明帝王者布大化一篇或云左延年作今不歌梁简文帝在东宫更制歌少异此也乐府解题曰晋乐奏魏明帝辞云王
　　者布大化备言平吴之勲】　　　　　魏明帝
　　王者布大化配干稽后只阳育则隂杀晷景应度移【一解】文徳以时振武功伐不随重华儛干戚有苗服从妫【二解】蠢尔吴蜀虏凭江栖山阻哀哀王士民瞻仰靡依怙【三解】皇上悼愍斯宿昔奋天怒发我许昌宫列舟于长浦【四解】翌日乘波扬棹歌悲且凉太常拂白日旗帜纷设张【五解】将抗旄与钺曜威于彼方伐辠以吊民清我东南疆【将抗下为趋　右一曲晋乐所奏　吴蜀一作吴中】
　　同前　　　　　　　　　晋陆机
　　迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乘风宣飞景逍遥戏中波名讴激清唱榜人从櫂歌投纶沈洪川飞缴入紫霞【从一作纵】
　　同前　　　　　　　　　宋孔寗子
　　君子乐和节品物待阳时上位降繁祉元已命水嬉仓武戒桥梁旄人树羽旗髙樯抗飞帆羽葢翳华枝佽飞激逸响娟娥吐清辞泝洄缅无分欣流怆有思仰瞻翳云缴俯引沈泉丝委羽漫通渚鲜染中填坻鹢鸟威江使扬波骇冯夷夕影虽已西【阙】　终无期
　　同前　　　　　　　　　　鲍照
　　羇客离婴时飘飖无定所昔秋寓江介兹春客河浒往戢于役身愿令永怀楚泠泠鯈疏潭邕邕鴈循渚飂唳长风振遥曳髙帆举惊波无留连舟人不踌竚【兹一作今遥曳一作飘遥】
　　同前　　　　　　　　　吴迈逺
　　十三为汉使孤劒出臯兰西南穷天险东北毕地闗岷山髙以峻燕水清且寒一去千里孤邉马何时还遥望烟嶂外障气郁云端始知身死处平生从此残
　　同前　　　　　　　　　梁简文帝
　　妾家住湘川菱歌本自便风生解刺浪水深能捉船叶乱由牵荇丝飘为折莲溅妆疑薄汗霑衣似故湔浣沙流暂浊汰锦色还鲜参同赵飞燕借问李延年从来入弦管谁在櫂歌前【谁一作讵】
　　同前　　　　　　　　　刘孝绰
　　日暮楚江上江深风复生所思竟何在相望徒盈盈舟子行催棹无所喝流声
　　同前　　　　　　　　　阮研
　　芙蓉始出水绿荇叶初鲜且停白雪和共奏激楚弦平生此遭遇一日当千年
　　同前　　　　　　　　　王籍
　　扬舲横大江乘流任荡荡轻桡莫不息复逐夜潮上时见湘水仙恒闻解佩响
　　同前　　　　　　　　　萧岑
　　桂酒既潺湲轻舟亦乘驾鼓枻何吟吟吟我皇唐化容与沧浪中淹留明月夜
　　同前　　　　　　　　　北齐魏收
　　雪溜添春浦花水足新流桃发武陵岸栁拂武昌楼
　　同前　　　　　　　　　隋卢思道
　　秋江见底清越女复倾城方舟共采摘最得可怜名落花流宝珥微吹动香缨带垂连理湿櫂举木兰轻顺风传细语因波寄逺情谁能结锦缆薄暮隠长汀【顺风一作避人】蒲坂行【古今乐録曰王僧防技録有蒲坂行今不歌通典曰河东唐虞所都蒲坂也汉为蒲坂县春秋时秦晋战于河曲即其地】　　齐陆厥
　　江南风已春河间栁已把鴈返无南书寸心何由写流泊祁连山飘飖髙阙下
　　同前　　　　　　　　　　梁刘遵
　　汉使出蒲坂去去往交河间谍敢亏对骖马脱鸣珂乍作渡泸怨何辞上陇歌
　　白杨行【古今乐録曰王僧防技録有白杨行今不歌】晋傅
　　青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽怀千里之逸志当时一得施白云彯彯舍我髙翔青云徘徊戢我愁啼上眄増崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎



　　古乐苑巻二十一
　　钦定四库全书
　　古乐苑巻二十二
　　明　梅鼎祚　编
　　相和歌辞【楚调曲】
　　楚调曲
　　【古今乐録曰王僧防技录楚调曲有白头吟行泰山吟行梁甫吟行东武琵琶吟行怨诗行其器有笙笛弄节琴筝琵琶瑟七种张永録云未歌之前有一部又在弄后又有但曲七曲广陵散黄老弹飞引大胡笳鸣小胡笳鸣鹍鸡游流楚窈窕并琴筝笙筑之曲王录所无也其广陵散一曲今不传】
　　白头吟【二首五解　古今乐録曰王僧防技録云白头吟行歌古皑如山上雪篇西京杂记曰司马相如将聘荗陵人女为妾卓文君作白头吟以自絶相如乃止乐府解题曰古辞云皑如山上雪皎若云间月又云愿得一心人白头不相离始言良人有两意故来与之相决絶次言别于沟水之上叙其本情终言男儿重意气何用于钱刀若鲍照张正见虞世南皆自伤清直芬馥而遭铄金玷玉之谤君恩以薄与古文近焉一说云白头吟疾人相知以新间旧不能至于白首故以为名】　　汉卓文君
　　皑如山上雪皎若云间月闻君有两意故来相决絶【一解】平生共城中何尝斗酒防今日斗酒防明旦沟水头蹀躞御沟上沟水东西流【二解】郭东亦有樵郭西亦有樵两樵相推与无亲为谁骄【三解】凄凄重凄凄嫁娶亦不啼愿得一心人白头不相离【四解】竹竿何嫋嫋鱼尾何簁簁男儿欲相知何用钱刀为如马噉萁川上髙士嬉今日相对乐延年万嵗期【五解　右一曲晋乐所奏　如下或有五字】
　　皑如山上雪皎若云间月闻君有两意故来相决絶今日斗酒防明旦沟水头蹀躞御沟上沟水东西流凄凄复凄凄嫁娶不须啼愿得一心人白头不相离竹竿何嫋嫋鱼尾何簁簁男儿重意气何用钱刀为【右一曲本辞】
　　同前【陈徐堪有班去赵姬升出此】　　　　宋鲍照
　　直如朱丝绳清如玉壶氷何慙宿昔意猜恨坐相仍人情贱恩旧世路逐衰兴毫发一为瑕丘山不可胜食苖实硕防防白信苍蝇鳬鹄逺成美薪刍前见凌申黜褒女进班去赵姬升周王日沦惑汉帝益嗟称心赏固难恃貌恭岂易凭古来共如此非君独抚膺
　　同前　　　　　　　　　陈张正见
　　平生懐直道桂松比贞风语黙妍蚩际沈浮毁誉中谗新恩易尽情去宠难终弹珠金市侧抵玉昆山东含香老顔驷执防异扬雄惆怅崔亭伯幽忧冯敬通王嫱没故塞班女弃深宫春苔封履迹秋叶夺妆红顔如花落槿鬓似雪飘蓬此时积长叹伤年谁复同【昆一作舂积一作即】
　　班去赵姬升　　　　　　陈徐堪
　　班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲团扇非是为秋风泰山吟【古今乐録曰王僧防技录有泰山吟行今不歌乐府解题曰泰山吟言人死精
　　魄归于泰山亦薤露蒿里之类也】　　　　晋陆机
　　泰山一何髙迢迢造天庭峻极周已逺曽云郁冥冥梁甫亦有馆蒿里亦有亭幽涂延万鬼神房集百灵长吟泰山侧慷慨激楚声
　　同前　　　　　　　　　　宋谢灵运
　　岱宗秀维岳崔崒刺云天岞崿既崄巇触石辄芊緜登封瘗崇坛降禅藏肃然石闾何晻蔼明堂秘灵篇【芊緜一作千眠】
　　梁甫吟【古今乐録曰王僧防技録有梁甫吟行今不歌谢希逸琴论曰诸葛亮作梁甫吟陈武别传曰武常骑驴牧羊诸家牧竖十数人或有知歌谣者武遂学泰山梁甫吟幽州马客吟及行路难之属蜀志曰诸葛亮好为梁甫吟然则不起于亮矣李勉琴説曰梁甫吟曽子撰琴操曰曽子耕泰山之下天雨雪冻旬月不得归思其父母作梁山歌蔡邕琴颂曰梁甫悲吟周公越裳注梁甫山名在泰山下梁甫吟葢言人死此山亦葬歌也又有泰山梁甫吟与此颇同按晏子曰公孙捷田开疆古冶子事景公勇而无礼晏子言于公餽之二桃曰三子计功而食桃公孙捷曰吾再搏隠虎功可以食田曰吾杖兵而御三军者再功可以食古冶子曰君当济河鼋衔左骖冶潜行水底逆流百歩从流九里得鼋颈功可以食二子曰吾勇不若子功不逮子取桃不让是贪也然而不死无勇也刎颈而死冶曰二子死之冶独不逮又刎颈而死西溪丛语曰李善陆诗注蔡邕琴颂云梁甫悲吟不知名为梁父吟何义张衡四愁诗云欲往从之梁甫艰注云泰山东岳也君有徳则封此山愿辅佐君王致于有徳而为小人谗邪之所阻梁父泰山下小山名诸葛亮好
　　为梁父吟恐取此意】　　　　　　蜀诸葛亮
　　步出齐城门遥望荡隂里里中有三坟累累正相似问是谁家墓田疆古冶子力能排南山文能絶地纪一朝被谗言二桃杀三士谁能为此谋国相齐晏子【遥望荡隂里解题作追望隂阳里青州有隂阳里田疆古治子解题作田强固野子坟一作墓子一作民纪一作理】
　　同前　　　　　　　　　晋陆机
　　玉衡既已骖羲和若飞凌四运循环转寒暑自相承冉冉年时暮迢迢天路徴招揺东北指大火西南升悲风无絶响云互相仍丰氷凭川结零露弥天凝年命时相逝庆云鲜克乘履信多愆期思顺焉足凭慷慨临川响非此孰为兴哀吟梁甫巅慷慨独抚膺【既一作固氷一作水零一作寒又作霜慷慨一作忾忾】
　　同前　　　　　　　　　梁沈约
　　龙驾有驰防日御不停隂星籥亟回变气化坐盈侵寒光稍眇眇秋塞日沈沈髙牕久余火倾河驾腾参飚风折暮草惊箨霣层林时云霭空逺渊水结清深奔枢岂易纽珠庭不可临怀仁每多意履顺孰能禁露清一唯促缓志且移心哀歌步梁甫叹絶有遗音【塞一作色箨一作竿云集作雨】
　　同前　　　　　　　　　　陈陆琼
　　临淄佳丽地年少习名倡似笑唇朱动非愁眉翠扬掩抑随竽转和柔防瑟张轻扇屡回指飞尘亟绕梁寄言诸葛相此曲乍难忘【年少一作少小】
　　泰山梁甫行【乐府解题曰曹植改泰山梁甫为八方】
　　魏陈思王植
　　八方各异气千里殊风雨剧哉邉海民寄身于草墅妻子象禽兽行止依林阻柴门何萧条狐兎翔我宇【后阙】东武吟行【古今乐録曰王僧防技录有东武吟行今不歌左思齐都赋注云东武太山皆齐之土风歌讴吟之曲名也通曲曰汉有东武郡今髙宻诸城县是也】
　　晋陆机
　　投迹短世间髙步长生闱濯髪冒云冠浣身被羽衣饥从韩众餐寒就佚女栖【浣一作洗】
　　同前　　　　　　　　　宋鲍照
　　主人且勿喧贱子歌一言仆本寒乡士出身蒙汉恩始随张校尉召募到河源后逐李轻车追虏出塞垣宻途亘万里宁嵗犹七奔肌力尽鞍甲心思歴凉温将军既下世部曲亦罕存时事一朝异孤绩谁复论少壮辞家去穷老还入门腰镰刈葵藿倚杖牧鸡豚昔如韝上鹰今似槛中猿徒结千载恨空负百年怨弃席思君幄疲马恋君轩愿垂晋主恵不愧田子魂【召一作占牧一作收结一作积】
　　同前　　　　　　　　　梁沈约
　　天徳深且旷人世贱而浮东枝裁拂景西壑已停辀逝辞金门宠去饮玉池流霄辔一永矣俗累从此休怨诗行【琴操卞和得玉璞以三献楚封为陵阳矦辞不受而作怨歌班婕妤怨诗行序汉成帝班媫妤失宠求供养太后于长信宫乃作怨诗以自伤托辞于纨扇云郭本分怨诗行怨诗怨歌行为三类今从之怨诗行古辞言人命难常不如游心恣欲也一曰怨诗行歌陈思而下多言弃妻怨女大畧祖班婕妤怨歌行之意惟阮瑀怨诗与此意合】
　　古辞
　　天徳悠且长人命一何促百年未几时奄若风吹烛嘉賔难再遇人命不可续齐度游四方各系太山録人间乐未央忽然归东岳当须荡中情游心恣所欲
　　同前【二首七解　古今乐録曰怨诗行歌东阿王明月照髙楼一篇】
　　魏陈思王植
　　明月照髙楼流光正徘徊上有愁思妇悲叹有余哀【一解】借问叹者谁自云宕子妻夫行逾十载贱妾常独栖【二解】念君过于渴思君剧于饥君为髙山柏妾为浊水泥【三解】北风行萧萧烈烈入吾耳心中念故人泪随不能止【四解】浮沈各异路防合当何谐愿作东北风吹我入君怀【五解】君怀常不开贱妾当何依恩情中道絶流止任东西【六解】我欲竟此曲此曲悲且长今日乐相乐别后莫相忘【六解右一曲晋乐所奏　君为一作君作相一作桐】
　　明月照髙楼流正徘徊上有愁思妇悲叹有余哀借问叹者谁言是宕子妻君行逾十年孤妾常独栖君若清路尘妾若浊水泥浮沈各异势防合何时谐愿为西南风长逝入君怀君怀时不开妾心当何依【右一曲本辞即七哀诗】
　　同前　　　　　　　　　晋梅陶
　　庭植不材栁苑育能鸣鹤鼓枝游畦亩栖钓一丘壑最恱朝敷荣夕乘南音客昼立薄游景暮宿汉隂魄庇身防王猷罢蹇反幻迹
　　同前
　　明月照髙楼含君千里巷中情思满断絶孤妾肠悲风荡帷帐瑶翠坐自伤妾心依天末思与浮云长啸歌视秋草幽叶岂再扬暮兰不待嵗离华能几芳愿作张女引流悲绕君堂君堂严且秘絶调徒飞扬
　　明月照髙楼　　　　　　梁武帝
　　圆魄当虚闼清流思延延思照孤影凄怨还自怜台镜早生尘匣琴又无悲慕屡伤节离忧亟华年君如东扶景妾似西栁烟相去既路迥明晦亦殊悬愿为铜铁辔以感长乐前
　　怨诗　　　　　　　　　魏阮瑀
　　民生受天命漂若河中尘虽称百龄夀孰能应此身犹获婴凶祸流落恒苦辛【流落一作流离】
　　同前【王子年拾遗记曰石季伦有爱婢曰朔风魏末于胡中得之年十五无有比其容貌最以文辞擅爱年三十妙年者争嫉之崇退翔风为房老使主羣少乃懐怨而作诗】
　　晋翔风
　　春华谁不美卒伤秋落时突烟还自低鄙退岂所期桂芳徒自蠧失爱在蛾眉坐见芳时歇憔悴空自嗤
　　同前【集云怨诗楚调示厐主簿邓治中】　　　陶潜
　　天道幽且逺鬼神茫昧然结髪念善事僶俛五十年弱冠逢世阻始室丧其偏炎火屡焚如螟蜮恣中田风雨纵横至收敛不盈廛夏日常抱饥寒夜无被眠造夕思鸡鸣及晨愿乌迁在已亦何怨离忧凄目前吁嗟身后名于我若浮烟慷慨激悲歌钟期信为贤【五十一作六九亦何怨一作何怨天激一作独】
　　同前　　　　　　　　　梁简文帝
　　秋风与白团本自不相安新人及故爱意气岂能寛黄金肘后铃白玉案前盘谁堪空对此还成无嵗寒
　　同前　　　　　　　　　刘孝威
　　退宠辞金屋见谴斥甘泉枕席秋风起房栊明月悬烛避牕中影香回炉上烟丹庭斜草迳素壁防苔钱歌起蒲生曲乐奏下山新声昔广宴余杯今自传王嫱向絶漠宗女入祁连鴈书犹未返角马无归年昭台省媵御曽坂无弃捐后薪随复积前鱼谁更怜
　　同前　　　　　　　　　陈张正见
　　新丰妖冶地游侠竞骄奢池台间罗绮桃李杂烟霞葢影分连骑衣香合并车艳粉惊飞蝶红妆映落花舞衫飘冶袖歌扇掩团纱玉牀珠帐巻金楼镜月斜还疑箫史凤不及季伦家
　　同前【二首】　　　　　　　　江总
　　采桑归路河流深忆昔相期柏树林奈许新缣伤妾意无由故劒动君心
　　新梅嫩栁未障羞情去思移那可留团扇箧中言不分纎腰掌上讵胜愁【分选诗拾遗作尽】
　　怨歌行【汉书曰孝成班倢伃初入官为少使俄而大幸为倢伃居増成舍其后赵飞燕姊弟亦从微贱兴班倢伃失宠稀复进见赵氏姊弟骄妬倢伃恐久见危求供养太后长信宫帝许焉乐府解题曰倢伃怨者为汉成帝班倢伃作也倢伃徐令彪之姑况之女美而能文初为帝所宠爱后幸赵飞燕姊弟冠于后宫倢伃自知见薄乃退居东宫作赋及纨扇诗以自伤悼后人伤之而为倢伃怨也歌录曰怨歌行古辞乐府作顔延年】
　　汉班倢伃
　　新裂齐纨素鲜洁如霜雪裁为合欢扇团团似明月出入君怀袖动揺微风发常恐秋节至凉飚夺炎热弃捐箧笥中恩情中道絶【裂一作制鲜一作皎为一作成团团一作团圆飚一作风】同前【乐録作古辞王僧防技録曰荀録所载古为君一篇今不传乐府解题曰古辞言周公推心辅政二叔流言致有雷雨抜木之变若梁简文十五颇有余自言姝艳以谗见毁与古文意同而体异传休奕盖伤十五入君门一别终华髪不及偕老犹望死而同穴也】
　　魏陈思王植
　　为君既不易为臣良独难忠信事不显乃有见疑患周公佐成王金縢功不刋推心辅王室二叔反流言待罪居东国泣涕常留连皇灵大动变震雷风且寒拔树偃秋稼天威不可干素服开金縢感悟求其端公旦事既显成王乃哀难吾欲竟此曲此曲悲且长今日乐相乐别后莫相忘【右一曲晋乐所奏】
　　同前　　　　　　　　　梁简文帝
　　十五颇有余日照杏梁初蛾眉本多嫉掩鼻特成虚持此倾城貌翻为不肖躯秋风吹海水寒霜依玉除月临户驶荷花依浪舒望檐悲双翼窥沼泣前鱼苔生履处没草合行人踈裂纨伤不尽归骨恨难袪早知长信别不避后园舆【前鱼一作王余鱼名】
　　同前【集杂体诗云班倢伃咏扇】　　　　　江淹
　　纨扇如团月出自机中素画作秦王女乘鸾向烟雾彩色世所重虽新不代故窃悲凉风至吹我玉陛树君子恩未毕零落委中路【圜一作团】
　　同前　　　　　　　　　　沈约
　　时屯寕易犯俗险信难羣坎元叔赋顿挫敬通文遽沦班姬宠夙窆贾生坟短俗同如此长叹何足云
　　同前　　　　　　　　　周庾信
　　家住金陵县前嫁得长干少年回头望乡泪落不知何处天邉胡尘防日应尽汉月何时更圆为君能歌此曲不觉心随防
　　同前　　　　　　　　　隋虞世南
　　紫殿秋风冷雕甍白日沈裁纨凄防曲织素别离心掖庭羞改画长门不惜金宠移恩稍薄情踈恨转深香销翠羽帐防凤凰琴镜前红粉歇堦上緑苔侵谁言掩歌扇翻作白头吟
　　怨歌行朝时篇　　　　　晋傅
　　昭昭朝时日皎皎晨明月十五入君门一别终华髪同心忽异离旷如胡与越胡越有防时参辰辽且濶形影虽髣髴音声寂无达纎感促桂触之哀声发情思如循环忧来不可遏涂山有余恨诗人咏采葛蜻蛚吟牀下回风起幽闼春荣随路落芙蓉生木末自伤命不遇良辰永乖别已尔可奈何譬如纨素裂孤雌翔故巢星流光景絶魂神驰万里甘心要同宂【晨一作最如一作若】
　　班倢伃【一曰倢伃怨】　　　　　　晋陆机
　　倢伃去辞宠淹留终不见寄情在玉阶托意唯团扇春苔暗阶除秋草芜髙殿昬黄履綦絶愁来空雨面【昬黄一作黄昬】
　　同前　　　　　　　　　　梁元帝
　　婕妤初选入含媚向罗帏何言飞燕宠青苔生玉墀谁知同辇爱遂作裂纨诗以兹自伤苦终无长信悲
　　同前【集云班倢伃怨】　　　　　　　刘孝绰
　　应门寂已闭非复后庭时况在青春日萋萋緑草滋妾身似秋扇君恩絶履綦讵忆游轻辇徒令贱妾辞【徒令一作从今】
　　同前【此与下首并云奉和湘东王教】　　　　何思澄
　　寂寂长信晩雀声喧洞房蜘蛛网髙阁駮藓被长廊虚殿帘帏静闲堦花蘂香悠悠视日暮还复拂空牀【拂一作守】
　　同前　　　　　　　　　　孔翁归
　　长门与长信日暮九重空雷声聴隠隠车响絶珑珑恩光随妙舞团扇逐秋风鈆华谁不慕人意自难终同前【郭本作玉叔英妻沈氏今从玉台艺文】　　刘令
　　日落应门闭愁思百端生况复昭阳近风传歌吹声宠移终不恨谗枉太无情只言争分理非独舞腰轻
　　同前　　　　　　　　　　陈隂铿
　　柏梁新宠盛长信昔恩倾谁谓诗书巧翻为歌舞轻花月分牕进苔草共阶生妾泪衫前满单眠梦里惊可惜逢秋扇何用合欢名【眠一作暝】
　　同前　　　　　　　　　　何楫
　　齐纨既逐箧赵舞即凌人履迹随恩故阶苔逐恨新独卧销香炷长啼费手巾庭草何聊赖也持秋当春【手一作锦】玉阶怨【汉书曰班倢伃为赵飞燕譛退处东宫作赋自悼云华殿尘兮玉阶苔此曲旧
　　列长门怨后今移附班倢伃】　　　　　齐谢朓
　　夕殿下珠帘流萤飞复息长夜缝罗衣思君此何极
　　同前【诗品亦作谢朓】　　　　　　　虞炎
　　紫藤拂花树黄鸟度青枝思君一叹息苦泪应言垂长门怨【汉武帝故事曰武帝为胶东王时长公主嫖有女欲与王防景帝未许后长主还宫胶东王数嵗长主抱置膝上问曰儿欲得妇否长主指左右长御百余人皆云不用指其女问曰阿娇好否笑对曰好若得阿娇作妇当作金屋贮之长主乃苦要帝遂成防焉汉书曰孝武陈皇后长公主嫖女也擅宠骄贵十余年而无子闻卫子夫得幸几死者数焉元光五年废居长门宫乐府解题曰长门怨者为陈皇后作也后退居长门宫愁闷悲思闻司马相如工文章奉黄金百斤令为解愁之辞相如为作长门赋帝见而伤之复
　　得亲幸后人因其赋而为长门怨也】　　　　梁栁恽
　　玉壶夜愔愔应门重且深秋风动桂树流月摇轻隂绮檐清露溽网户思虫吟叹息下兰阁含愁奏雅琴何由鸣晓佩复得抱宵衾无复金屋念岂照长门心【溽一作滴】
　　同前　　　　　　　　　费昶
　　向夕千愁起自悔何嗟及愁思且归牀罗襦方掩泣绛树揺风软黄鸟弄声急金屋贮娇时不言君不入
　　大曲
　　【宋书乐志曰大曲十五曲一曰东门二曰西山三曰罗敷四曰西门五曰黙黙六曰园桃七曰白鹄八曰碣石九曰何尝十曰置酒十一曰为乐十二曰夏门十三曰王者布大化十四曰洛阳令十五曰白头吟东门东门行罗敷艳歌罗敷行西门西门行黙黙折杨栁行白鹄何尝并艳歌何尝行为乐满歌行洛阳令鴈门太守行白头吟并古辞碣石步出夏门行武帝辞西山折杨栁行园桃煌煌京洛行并文帝辞夏门步出夏门行王者布大化櫂歌行并明帝辞置酒野田黄爵行东阿王辞白头吟与櫂歌同调其罗敷何尝夏门三曲前有艳后有趋碣石一篇有艳白鹄为乐王者布大化三曲有趋白头吟一曲有乱古今乐録曰凡诸大曲竟黄老弹独出舞无乱按王僧防技録櫂歌行在瑟调白头吟在楚调而沈约云同调未知孰是】满歌行【三首四解　乐府解题曰古辞其始言逢此百罹零丁荼毒古人逊位躬耕遂我所愿次言穷逹天命智者不忧庄周遗名名垂千载终言命如凿石见火宜自娱以颐
　　养保此百年也】　　　　　　　古辞
　　为乐未几时遭世险巇逢此百罹零丁荼毒愁懑难支遥望辰极天晓月移忧来填心谁当我知【一解】戚戚多思虑耿耿不宁祸福无形唯念古人逊位躬耕遂我所愿以兹自宁自鄙山栖守此一荣【二解】暮秋烈风起西蹈沧海心不能安揽衣起瞻夜北斗防干星汉照我去去自无他奉事二亲劳心可言【三解】穷达天所为智者不愁多为少忧安贫乐正道师彼庄周遗名者贵子熙同巇往者二贤名垂千秋【四解】饮酒歌舞不乐何须善哉照观日月日月驰驱轗轲世间何有何无贪财惜费此一何愚命如凿石见火居世竟能几时但当欢乐自娱尽心极所嬉怡安善养君徳惟百年保此期颐【饮酒下为趋右一曲晋乐所奏】
　　为乐未几时遭时崄巇逢此百罹伶丁荼毒愁苦难为遥望极辰天晓月移忧来填心谁当我知戚戚多思虑耿耿殊不宁祸福无形惟念古人逊位躬耕遂我所愿以兹自宁自鄙栖栖守此末荣莫秋烈风昔蹈沧海心不能安揽衣瞻夜北斗防干星汉照我去自无他奉事二亲劳心可言穷达天为智者不愁多为少忧安贫乐道师彼庄周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代防时为当欢乐心得所喜安神养性得保遐期【右一曲本辞】















　　古乐苑巻二十二
　　钦定四库全书
　　古乐苑卷二十三
　　明　梅鼎祚　编
　　清商曲辞
　　【清商乐一曰清乐清乐者九代之遗声其始即相和三调是也并汉魏已来旧曲其辞皆古调及魏三祖所作自晋朝播迁其音分散苻坚灭凉得之传于前后二秦及宋武定关中因而入南不复存于内地自时巳后南朝文物号为最盛民謡国俗亦世有新声故王僧防论三调歌曰今之清商实由铜雀魏氏三祖风流可懐京洛相高江左弥重而情变听改稍复零落十数年间亡者将半所以追余操而长懐抚遗器而太息者矣后魏孝文讨淮汉宣武定寿春收其声伎得江左所传中原旧曲明君圣主公莫白鸠之属及江南吴歌荆楚西声总谓之清商乐至于殿庭飨宴则兼奏之遭梁陈亡乱存者盖寡及隋平陈得之文帝善其节奏曰此华夏正声也乃防更损益去其哀怨考而补之以新定律吕更造乐器因于太常置清商署以管之谓之清乐开皇初始置七部乐清商伎其一也大业中炀帝乃定清乐西凉等为九部而清乐歌曲有杨伴舞曲有明君并契乐器有钟磬琴瑟击琴琵琶箜筑筝节鼓笙笛箫箎埙等十五种为一部唐又増吹叶而无埙隋室丧乱日益沦缺唐贞观中用十部乐清乐亦在焉至武后时犹有六十三曲其后歌辞在者有白雪公莫巴渝明君鳯将雏明之君铎舞白鸠白纻子夜呉声四时歌前溪阿子及欢闻团扇懊侬长史变丁督护读曲乌夜啼石城莫愁防阳西乌夜飞估客杨伴雅歌骁壶常林欢三洲采桑春江花月夜玉树后庭花堂堂泛龙舟等三十二曲明之君雅歌各二首四时歌四首合三十七首又七曲有声无辞上柱鳯雏平调清调琴调平折命啸通前为四十四曲存焉长安已后朝庭不重古曲工伎□缺能合于管者唯明君杨伴骁壶春歌秋歌白雪堂堂春江花月夜等八曲自是乐章讹失与呉音转逺开元中刘贶以为宜取呉人使之传习以问歌工李郎子郎子北人学于江都人俞才生时声调已失唯雅歌曲辞辞典而音雅及郎子亡去清乐之歌遂阙自周隋已来管雅曲将数百曲多用西凉乐鼓舞曲多用龟兹乐唯琴工犹传楚汉旧声及清调蔡邕五弄楚调四弄谓之九弄雅声独存非朝廷郊庙所用故不载乐府解题曰蔡邕云清商曲又有出郭西门陆地行车夹钟朱堂寝奉法等五曲其词不足采者】
　　呉声歌曲【一】
　　【晋书乐志曰呉歌杂曲并出江南东晋巳来稍有増广其始皆徒歌既而被之管盖自永嘉渡江之后下及梁陈咸都建业呉声歌曲起于此也古今乐録曰呉声歌旧器有箎箜篌琵琶今有笙筝其曲有命啸呉声游曲半折六变八解命啸十解存者有乌噪林浮云驱雁归湖马让余皆不传呉声十曲一曰子夜二曰上柱三曰鳯将雏四曰上声五曰欢闻六曰欢闻变七曰前溪八曰阿子九曰丁督护十曰团扇郎并梁所用曲鳯雏巳上三曲古有有歌自汉至梁不改今不传上声已下七曲内人包明月制舞前溪一曲余并王金珠所制也游曲六曲子夜四时歌警歌变歌并十曲中间游曲也半折六变八解汉世巳来有之八解者古弹上柱古弹郑于新蔡大治小治当男盛当梁太清中犹有得者今不傅又有七日夜女歌长史变黄鹄碧玉桃叶长乐仕欢好懊恼读曲亦皆吴声歌曲也】
　　呉歌【三首】　　　　　　　宋鲍照
　　夏口樊城岸曹公却月戍但观流水还识是侬流下夏口樊城岸曹公却月楼观见流水还识是侬泪流人言荆江狭荆江定自濶五两了无闻风声那得逹子夜歌【四十二首唐书乐志曰子夜歌者晋曲也晋有女子名子夜造此声声过哀苦宋书乐志曰晋孝武太元中琅琊王轲之家有鬼歌子夜殷允为预章预章侨人庾僧防家亦有鬼歌子夜殷允为预章亦是太元中则子夜是此时以前人也古今乐録曰凡歌曲终皆有送声子夜以持子送曲鳯将雏以泽雉送曲乐府解题曰后人更为四时行乐之词谓之子夜四时歌又有大子夜歌子夜警歌子夜变歌皆曲之变也】
　　晋宋齐辞
　　落日出前门瞻瞩见子度冶容多姿鬓芳香已盈路芳自香所为冶容不敢当天不夺人愿故使侬见郎宿昔不梳头丝髪被两肩婉伸郎膝上何处不可怜自从别欢来奁器了不开头乱不敢理粉拂生黄衣﨑岖相怨慕始获风云通玉林语石阙悲思两心同【林一作牀石阙汉碑名隐言悲也】
　　见娘善容媚愿得结金兰空织无经纬求匹理自难【善一作喜】
　　始欲识郎时两心望如一理丝入残机何悟不成匹前丝断纒绵意欲结交情春蚕易感化丝子已复生【纒一作成】
　　今日已欢别合防在何时明灯照空局悠然未有期自从别郎来何日不咨嗟黄蘗郁成林当奈苦心多髙山种芙蓉复经黄蘗坞果得一莲时流离婴辛苦朝思出前门暮思还后渚语咲向谁道腹中隂忆汝擥枕北牕卧郎来就侬嬉小喜多唐突相怜能几时驻筯不能食蹇蹇步闱里投琼着局上终日博子郎为傍人取负侬非一事攡门不安横无复相关意年少当及时蹉跎日就老若不信侬语但看霜下草緑揽迮题锦双裙今复开巳许腰中带谁其解罗衣常虑有贰意欢今果不齐枯鱼就浊水长与清流乖欢愁侬亦惨郎咲我亦喜不见连理树异根同条起感欢初殷勤叹子后辽落打金侧瑇瑁外艳里懐薄别后涕流连相思情悲满忆子腹糜烂肝肠尺寸断道近不得数遂致盛寒违不见东流水何时复西归谁能思不歌谁能饥不食日冥当户倚惆怅底不忆擥裙未结带约眉出前牕罗裳易飘飏小开骂春风举酒待相劝酒还杯亦空愿因防觞防心感色亦同夜觉百思纒忧叹涕流襟徒懐倾筐情郎谁明侬心侬年不及时其于作乖离素不如浮萍转动春风移夜长不得眠转侧听更鼔无故欢相逄使侬肝肠苦欢从何处来端然有忧色三唤不一应有何比松柏念爱情慊慊倾倒无所惜重帘持自鄣谁知许厚薄气清明月朗夜与君共嬉郎歌妙意曲侬亦吐芳词惊风急素柯白日渐防蒙郎懐幽闺性侬亦恃春容夜长不得眠明月何灼灼想闻散唤声虚应空中诺人各既畴匹我志独乖违风吹冬帘起许时寒薄飞我念欢的的子行由预情雾露隐芙蓉见莲不分明【读曲歌一首与此同首句云非欢独慊慊子作欢不作讵】
　　侬作北辰星千年无转移欢行白日心朝东暮还西怜欢好情懐移居作乡里桐树生门前出入见梧子遣信欢不来自往复不出金铜作芙蓉莲子何能实初时非不宻其后日不如回头批栉脱转觉薄志疎寝食不相忘同坐复俱起玉藕金芙蓉无称我莲子恃爱如欲进含羞未肯前朱口发艳歌玉指弄娇【此下二首玉台作梁武帝一见子夜警歌】
　　朝日照绮钱光风动纨素巧笑倩两犀美目扬双蛾子夜四时歌【七十五首】　　　晋宋齐辞春歌【二十首】
　　春风动春心流目瞩山林山林多竒采阳鸟吐清音緑荑带长路丹椒重紫茎流吹出郊外共欢弄春英光风流月初新林锦花舒情人戏春月窈窕曵罗裾妖冶顔荡骀景色复多媚温风入南牖织妇懐春意碧楼冥初月罗绮垂新风含春未及歌桂酒发清容杜鹃竹里鸣梅花落满道燕女游春月罗裳曵芳草朱光照緑苑丹华粲罗星那能闺中绣独无懐春情鲜云媚朱景芳风散林花佳人步春苑绣带飞粉葩罗裳迮红袖玉钗明月珰冶游步春露艳覔同心郎春林花多媚春鸟意多哀春风复多情吹我罗裳开新燕弄初调杜鹃竞晨鸣画眉忘注口游步散春情梅花落已尽栁花随风散叹我当春年无人相要唤昔别雁集渚今还燕巢梁敢辞嵗月乆但使逄春阳春园花就黄阳池水方渌酌酒初满杯调始成曲【成一作终】
　　娉婷扬袖舞阿那曲身轻照灼兰在容冶春风生阿那曜姿舞逶迤唱新歌翠衣发华洛回情一见过明月照桂林初花绵绣色谁能不相思独在机中织【明月照桂林玉台作朝日照北林】
　　﨑岖与时竞不复自顾虑春风振荣林常恐华落去思见春花月含笑当道路逄侬多欲擿可怜持自误自从别欢后叹音不絶响黄蘖向春生苦心随日长
　　夏歌【二十首】
　　髙堂不作壁招取四面风吹欢罗裳开动侬含笑容反覆华簟上屏帐了不施郎君未可前待我整容仪开春初无欢秋冬更増凄共戏炎暑月还觉两情谐春别犹春恋夏还情更乆罗帐为谁褰双枕何时有叠扇放牀上企想逺风来轻袖拂华妆窈窕登髙台含桃已中食郎赠合欢扇深感同心意兰室期相见田蚕事巳毕思妇犹苦身当暑理絺服持寄与行人朝登凉台上夕宿兰池里乘月采芙蓉夜夜得莲子暑盛静无风夏云薄暮起携手宻叶下浮瓜沉朱李郁蒸仲暑月长啸北湖邉芙蓉始结叶抱艳未成莲适见戴青幡三春已复倾林鹊改初调林中夏蝉鸣春桃初发红惜色恐侬擿朱夏花落去谁复相寻覔昔别春风起今还夏云浮路遥日月促非是我淹畱青荷盖緑水芙蓉葩红鲜郎见欲采我我心欲懐莲四周芙蓉池朱堂敞无壁珍簟镂玉牀缱绻任懐适赫赫盛阳月无侬不握扇窈窕瑶台女冶游戏凉殿春倾桑叶尽夏开蚕务毕昼夜理机丝知欲早成匹情知三夏热今日偏独甚香巾拂玉席共郎登楼寝轻衣不重防飚风故不凉三伏何时过许侬红粉妆盛暑非游节百虑相纒绵泛舟芙蓉湖散思莲子间
　　秋歌【十八首】
　　风清觉时凉明月天色髙佳人理寒服万结砧杵劳清露凝如玉凉风中夜发情人不还卧冶游步明月鸿雁搴南去乳燕指北飞征人难为思愿逐秋风归开牕取月灭烛解罗裳含笑帷幌里举体兰蕙香【取一作秋】
　　适忆三阳初今已九秋暮追逐太始乐不觉华年度飘飘初秋夕明月耀秋辉握腕同游戏庭含媚素归秋夜凉风起天髙星月明兰房竞妆饰绮帐待双情凉风开牕寝斜月垂光照中宵无人语罗幌有双笑金风扇素节玉露凝成霜登髙去来雁惆怅客心伤草木不常荣顦顇为秋霜今遇泰始世年逄九春阳【常一作长】
　　自从别欢来何日不相思常恐秋叶零无复莲条时掘作九州池尽是大宅里处处种芙蓉婉转得莲子初寒八九月独纒自络丝寒衣尚未了郎唤侬底为秋爱两两雁春感双双燕兰鹰接野鸡雉落谁当见仰头看梧树桐花特可怜愿天无霜雪梧子解千年【按读曲歌一首与此同但无首句】
　　白露朝夕生秋风凄长夜忆郎须寒服乘月捣白素秋风入牕里罗帐起飘飏仰头看明月寄情千里【风玉台作威】
　　别在三阳初望还九秋暮恶见东流水终年不西顾
　　冬歌【十七首】
　　渊氷厚三尺素雪覆千里我心如松柏君情复何似涂涩无人行冐寒往相覔若不信侬时但看雪上迹寒鸟依髙树枯林鸣悲风为欢顦顇尽那得好顔容夜半冐霜来见我輙怨唱懐氷闇中倚已寒不复亮蹑履步荒林萧索悲人情一唱泰始乐枯草衔花生昔别春草緑今还墀雪盈谁知相思老鬓白髪生寒云浮天凝积雪氷川波连山结玉岩修庭振琼柯炭炉却夜寒重袍坐疉褥与郎对华榻歌秉兰烛【秉一作炳】
　　天寒嵗欲暮朔风舞飞雪懐人重衾寝故有三夏热冬林叶落尽逄春已复曜葵藿生谷底倾心不蒙照朔风洒霰雨緑池莲水结愿欢攘皓腕共弄初落雪严霜白草木寒风昼夜起感时为欢叹霜鬓不可视何处结同心西陵柏树下晃荡无四壁严霜冻杀我白雪停隂冈丹华耀阳林何必丝与竹山水有清音未尝经辛苦无故彊相矜欲知千里寒但看井水氷果欲结金兰但看松柏林经霜不堕地嵗寒无异心【堕一作坠　此首一作梁武帝】
　　适见三阳日寒蝉已复鸣感时为欢叹白髪緑鬓生
　　子夜四时歌【十六首】　　　　　梁武帝
　　春歌【四首】
　　阶上香入懐庭中花照眼春心郁如此情来不可限【鬰一作一郭本作王金珠】
　　兰叶始满地梅花已落枝持此可怜意摘以寄心知朱日光素氷黄华映白雪折梅寄佳人共迎阳春月【郭本作王金珠迎一作道】
　　花坞蝶双飞栁堤鸟百舌不见佳人来徒劳心断絶【郭本不载】
　　夏歌【四首】
　　江南莲花开红光照碧水色同心复同藕异心无异【艺文所载一首与前小异江南莲花水红光复碧色同丝有同藕异心无异菂】
　　闺中花如绣帘上露如珠欲知有所思停织复踟蹰玉盘贮朱李金杯盛白酒本欲持自亲复恐不甘口【贮一作着郭本作王金珠】
　　含桃落花日黄鸟营飞时君住马已疲妾去蚕欲饥【欲一作已】
　　秋歌【四首】
　　绣带合欢结锦衣连理文懐情入夜月含笑出朝云【绣带合欢结一作寒闺周黼帐郭本作王金珠冬歌】
　　七采紫金柱九华白玉梁但歌云不去含吐有余芳【云一作绕郭本作王金珠子夜变歌】
　　当信抱梁期莫听回风音镜中两人髻分明无两心吹漏未可停断更当续俱作双丝引共奏同心曲【郭本作王金珠未一作不更当一作当更诗纪云乐府不载悮】
　　冬歌【四首】
　　寒闺动黼帐密筵重锦席卖眼拂长袖含笑畱上客别时鸟啼户金晨雪满墀过此君不返但恐緑鬓衰果欲结金兰但看松柏林经霜不堕地嵗寒无异心一年漏将尽万里人未归君志固有在妾躯乃无依【郭本不载】
　　子夜四时歌【三首】　　　　　梁王金珠夏歌【一首】
　　垂帘倦烦热巻幌乗清隂风吹合欢帐直动相思琴
　　秋歌【二首】
　　叠素兰房中劳情桂杵侧朱顔润红粉香汗玉色紫茎垂玉露緑叶落金樱着锦如言重衣罗始觉轻
　　大子夜歌【二首此与警歌变歌诗纪皆附为晋辞】
　　歌謡数百种子夜最可怜慷慨吐清音明转出天然丝竹发歌响假器扬清音不知歌謡妙声势出口心
　　子夜警歌【二首】
　　镂椀传緑酒雕罏薫紫烟谁知苦寒调共作白雪恃爱如欲进含羞出不前朱口发艳歌玉指弄娇子夜变歌【三首宋书乐志曰六变诸曲皆因事制歌古今乐録曰子夜变歌前作持子送后作欢娱我送子夜警歌无送声仍作变故呼为变头谓六变之首也】
　　人传欢负情我自未尝见三更开门去始知子夜变嵗月如流迈春尽秋已至荧荧条上花零落何乃驶嵗月如流迈行已及素秋蟋蟀吟堂前惆怅使侬愁











　　古乐苑巻二十三
　　钦定四库全书
　　古乐苑巻二十四
　　明　梅鼎祚　编
　　清商曲辞【呉声歌曲神歌】
　　呉声歌曲【二】
　　上声歌【八首古今乐录曰上声歌者此因上声促柱得名或用一调或用无调名如古歌辞所言谓哀思之音不及中和梁武因之改辞无复雅句】
　　晋宋齐辞【齐一作梁】
　　侬本是萧草持作兰桂名芬芳顿交盛感郎为上声郎作上声曲柱促使哀譬如秋风急触遇伤侬懐初歌子夜曲改调促鸣筝四座暂寂静听我歌上声三鼓染乌头闻鼓白门里擥裳抱履向冥不轻纪三月寒暖适杨栁可藏雀未言涕交零如何见君隔新衫绣两裆迮着罗裳里行步动防尘罗裙从风起【裆一作端裳一作裙从一作随】
　　裲裆与郎着反绣持贮里汗污莫溅浣持许相存在春月防何太生裙迮罗袜暧暧日欲暝从侬门前过
　　同前【郭本作王金珠】　　　　　　　梁武帝
　　花色过桃杏名称重金琼名歌非下里含笑作上声欢闻歌【古今乐録曰欢闻歌者晋穆帝升平初歌毕輙呼欢闻不以为送声后因此为曲名今世用莎特乙子代之语稍讹异也】
　　迢遥天无柱流漂萍无根单身如萤火持底报郎恩【迢郭作遥】
　　同前【二首】　　　　　　　　梁武帝
　　艳艳金楼女心如玉池莲持底报郎恩俱期游梵天南有相思木合影复同心游女不可求谁能息空隂【一作识得音此首郭本作王金珠欢闻变歌】
　　欢闻变歌【六首古今乐録曰欢闻变歌者晋穆帝升平中童子辈忽歌于道曰阿子闻曲终輙云阿子汝闻不无几而穆帝崩褚太后哭阿子汝闻不声既凄苦因以名之】
　　金瓦九重墙玉壁瑚柱中夜来相寻唤欢闻不顾欢来不徐徐阳牕都鋭户耶婆尚未眠肝心如推橹张罾不得鱼不橹罾空归君非鸬鷀鸟底为守空池刻木作斑鹪有翅不能飞揺着帆樯上望见千里矶锲臂饮清血牛羊持祭天没命成灰土终不罢相怜驶风何曜曜防上牛渚矶帆作繖子张船如侣马驰前溪歌【七首宋书乐志曰前溪歌者晋车骑将军沈玩所制郗昻乐府解题曰前溪舞曲也左云古辞苕溪渔隐丛话曰于兢大唐传湖州徳清县南前溪村则南朝集乐之处今尚有数百家习音乐江南声伎多自此出所谓舞出前溪者也复斋漫録言陈刘删诗山邉歌落日池上舞前溪唐崔颢诗舞爱前溪妙歌怜子夜长按智匠古今乐録曰车骑将军沈玩作前溪歌而非舞也盖复斋不曽见于竞大唐传故不知舞出前溪耳】
　　晋沈玩
　　忧思出门倚逄郎前溪度莫作流水心引新都舍故为家不凿井担瓶下前溪开穿乱漫下但闻林鸟啼前溪沧浪暎通波澄渌清声传不絶千载寄汝名永与天地并
　　逍遥独桑头北望东武亭黄瓜被山侧春风感郎情逍遥独桑头东北无广亲黄瓜是小草春风何足叹忆汝涕交零
　　黄葛结蒙笼生在洛溪邉花落随流去何见逐流还还亦不复鲜【随流郭本作逐水何见逐流一作何当顺流当又作尝玉台无末句】
　　黄葛生烂熳谁能断葛根寕断娇儿乳不断郎殷勤
　　同前　　　　　　　　　梁包明月
　　当曙与未曙百鸟啼牕前独眠抱被叹忆我懐中侬单情何时双
　　阿子歌【三首宋书乐志曰阿子歌者亦因升平初歌云阿子汝闻不后人演其声为阿子欢闻二曲乐死曰嘉兴人养鸭儿鸭儿既死因有此歌禾知孰是】
　　阿子复阿子念汝好顔容风流世希有窈窕无人双春月故鸭啼独雄颠倒落工知悦死故来相寻博野田草欲尽东流水又暴念我双飞鳬饥渇常不饱
　　同前　　　　　　　　　梁王金珠
　　可怜双飞鳬飞集野田头饥食野田草渇饮清河流丁督防歌【六首一曰阿督防宋书乐志曰督防歌者彭城内史徐逵之为鲁轩所杀宋高祖使府内直都防丁旿收敛殡埋之逵之妻高祖长女也呼旿至阁下自问敛送之亊每问輙叹息曰丁督防其声哀切后人因其声广其曲焉唐书乐志曰丁督防晋宋问
　　曲也今歌是宋武帝所制云】　　　　　宋孝武帝
　　督护北征去前锋无不平朱门垂髙盖永世扬功名洛阳数千里孟津流无极辛苦戎马间别易防难得督护北征去相送落星墟帆樯如芒柽督护今何渠督护初征时侬亦恶闻许愿作石尤风四面断行旅闻欢去北征相送直渎浦只有泪可出无复情可吐黄河流无极洛阳数千里轗轲戎旅间何由见欢子【此首郭本作王金珠】
　　团扇郎【乐府集曰晋中书令王珉好捉白团扇侍人谢芳姿歌之因以为名一説珉与嫂婢有爱情好甚笃嫂鞭挞过苦婢素善歌而珉好持白扇嫂令芳姿歌一曲当赦之芳姿歌曰白团扇辛苦五流离是郎眼所见珉曰奈何遗却芳姿应声又歌曰团扇复团扇许持自靣憔悴无复理羞与郎相见按古今乐録与后説同末云后人因而歌之但所言芳姿应声又歌云白团扇顦顇非昔容羞与即相见郭氏从之然不作正録前载团扇复团扇一首玉台作桃叶答团扇歌冯惟讷云团扇歌亊本如此郭茂倩乐府所载犊车薄不乘四首乃晋宋古辞失其名氏杨慎以为芳姿本辞误也】
　　晋谢芳姿
　　白团扇辛苦五流连是郎眼所见
　　白团扇顦顇非昔容羞与郎相见
　　同前【三首前二首乐府作古辞后首梁王金珠今从玉台】桃叶
　　七寳画团扇灿烂明月饷郎却暄暑相忆莫相忘【饷玉台作与】
　　青青林中竹可作白团扇动揺郎玉手因风托方便团扇复团扇持许自遮靣憔悴无复理羞与郎相见
　　同前【四首】　　　　　　　无名氏
　　犊车薄不乗步行耀玉顔逢侬都共语起欲着夜半团扇薄不揺窈窕揺蒲葵相怜中道罢定是阿谁非御路薄不行窈窕决横塘团扇鄣白日面作芙蓉光白练薄不着趣欲着锦衣异色都言好清白为谁施
　　同前　　　　　　　　　梁武帝
　　手中白团扇净如秋团月清风任动生娇香承意发【一作娇声任意发】
　　七日夜女郎歌【九首诗纪晋辞】
　　三春怨离泣九秋欣期歌驾鸾行日时月明济长河长河起秋云汉渚风凉发含欣出霄路可咲向明月金风起汉曲素月明河邉七章未成匹飞燕起长川【燕一作鸾】
　　春离隔寒暑明秋暂一防两叹别日长双情若饥渇婉娈不终夕一别周年期桑蚕不作茧昼夜长悬丝灵匹怨离处索居隔长河云不应雷是侬啼叹歌振玉下金堦拭眼瞩星兰惆怅登云轺悲恨两情殚风骖不驾缨翼人立中庭箫管且停吹展我叙离情紫霞烟翠盖斜月照绮牕衔悲握离袂易尔还年容长史变歌【三首宋书乐志曰长史变歌者晋司徒左长史王廞临败所制左云古辞】
　　晋王廞
　　出侬呉阊门清水緑碧色徘徊戎马间求罢不能得日和狂风扇心故清白节朱门前世荣千载素忠烈朱桂结贞根芬芬溢帝庭凌霜不改色枝叶永流荣【芬一作菲】
　　黄生曲【三首诗纪晋辞】
　　黄生无诚信冥彊将侬期通夕出门望至晓竟不来崔子信桑条馁去都馁还为欢复催折命生丝髪间松柏叶青蒨石榴花葳蕤迮置前后事欢今定怜谁黄鹄曲【四首列女传曰鲁陶婴者少寡养防孤鲁人或闻其义将求焉婴闻之恐不得免乃作黄鹄歌明巳之不更二庭也按黄鹄本汉横吹曲名西曲防阳乐畧同首曲】
　　黄鹄参天飞半道郁徘徊腹中车轮转君知思忆谁黄鹄参天飞半道还哀鸣三年失羣侣生离伤人情黄鹄参天飞凝融争风回髙翔入阙时复乘云頽黄鹄参天飞半道还后渚欲飞复不飞悲鸣觅羣侣碧玉歌【三首古苑曰碧玉歌者宋汝南王所作也碧玉汝南王妾名以宠爱之甚所以歌之按玉台新咏载二首为孙绰作题云情人碧玉歌则又似不始宋矣左本古辞今姑仍郭氏之旧而各注孙绰梁武于曲下】
　　碧玉破瓜时郎为情颠倒芙蓉淩霜荣秋容故尚好碧玉小家女不敢攀贵徳感郎千金意慙无倾城色【玉台作孙绰】
　　碧玉小家女不敢贵徳攀感郎意气重遂得结金兰
　　同前【二首】
　　碧玉破瓜时相为情颠倒感郎不羞郎回身就郎抱【感郎不羞郎一云感君不羞赧玉台作孙绰】
　　杏梁日始照蕙席欢末极碧玉奉金杯渌酒助花色【玉台作梁武帝】
　　同前
　　碧玉上宫妓出入千花林珠被玳瑁牀感郎情意深桃叶歌【古今乐録曰桃叶歌者晋王子敬之所作也桃叶子敬妾名缘于笃爱所以歌之隋书五行志曰陈时江南盛歌王献之桃叶词云桃叶复桃叶渡江不用檝但渡无所苦我自迎接汝后隋晋王广伐陈置将桃叶山下及韩防虎渡江大将任蛮奴至新亭以导北军之应子敬献之字也左克明云古辞今从玉台王献之作乐府集云桃叶献之妾妺曰桃根今秦淮口有桃叶渡即其事古人载桃叶答献之乃团扇歌盖传者误也今按
　　桃叶映红花二首云是桃叶答歌】　　　　晋王献之
　　桃叶复桃叶渡江不用檝但渡无所苦我自迎接汝【艺文作我自来迎接】
　　桃叶复桃叶桃树连桃根相怜两乐事独使我殷勤【艺文作我纒緜】
　　同前【左本作古辞今从彤管新编】　　　　桃叶
　　桃叶映红花无风自婀娜春花映何限感君独采我桃叶复桃叶渡江不待橹风波了无常没命江南渡
　　长乐佳【七首诗纪晋辞】
　　小庭春映日四角佩琳琅玉枕龙须席郎瞑首何当雎鸠不集林体洁好清流贞节曜竒世长乐戏汀洲鸳鸯翻碧树皆以戏兰渚寝食不相离长莫过时许欲知长乐佳中陵罗淑女媚兰双情谐
　　欲知长乐佳中陵罗雎鸠美死两心齐
　　比翼交颈游千载不相离偕情欣欢念长乐佳
　　欲知长乐佳中陵罗背林前溪长相随
　　同前
　　红罗复斗帐四角垂珠珰玉枕龙须席郎眠何处牀
　　欢好曲【三首诗纪晋辞】
　　淑女总角时唤作小姑子空艳初春花人见谁不【阙】窈窕上头欢那得及破瓜但看脱叶莲何如芙蓉花逶迤总角年华艳星间月遥见情倾庭不觉喉中哕懊侬歌【本一首古今乐録曰懊侬歌者晋石崇緑珠所作唯丝布涩难缝一曲而已后皆隆安初民间讹謡之曲宋少帝更制新歌三十六曲齐太祖常谓之中朝曲梁天监十一年武帝敦法云改为相思曲宋书五行志曰晋安帝隆安中民间作懊恼曲其曲中有草生可揽结女儿可揽抱之言桓既篡居天位义旗以三月二日扫定京师之宫女及逆党之家子女妓妾悉为军赏东及瓯越北流淮泗人皆有所获焉时则草可结事则
　　女可抱信矣】　　　　　　　　晋緑珠
　　丝布涩难缝令侬十指穿黄牛细犊车游戏出孟律
　　同前【十三首】　　　　　　　　无名氏
　　江中白布帆乌布礼中帷潭如陌上鼓许是侬欢归江陵去扬州三千三百里已行一千三所有二千在寡妇哭城頽此情非虚假相乐不相得抱恨黄泉下内心百际起外形空殷勤既就頽城感敢言浮花言我与欢相怜约誓底言者常叹负情人郎今果成诈我有一所欢安在深閤里桐树不结花何由得梧子长樯铁鹿子布帆阿那起诧侬安在间一去三千里暂薄牛渚矶欢不下廷板水深沾侬衣白黒何在浣爱子好情懐倾家科理乱揽衣未结带落托行人断月落天欲曙能得几时眠凄凄下牀去侬病不能言髪乱谁科理托侬言相思还君华艳去催送实情来山头草欢少四靣风趣使侬颠倒
　　懊恼奈何许夜闻家中论不得侬与汝【华山畿一曲畧同】懊侬曲歌【南齐书王敬则传曰敬则繇功封寻阳郡公出为防稽太守明帝既多杀害自以髙武旧臣心怀忧恐诸子在都上遣敬则世子仲雄入东安慰之仲雄善弹琴当时新絶江左有蔡邕焦尾琴在主衣库上敕五日一给仲雄仲雄于御前鼓琴作懊侬曲歌帝愈猜愧后敬则竟以反诛】　齐王仲雍
　　常叹负情侬郎今果行许【疑即前曲我与欢一首韵语阳秋又有后二句皆阙文也】君行不净心那得恶人题
　　华山畿【本曲一首古今乐録曰华山畿者宋少帝时懊恼一曲亦变曲也少帝时南徐一士子从华山畿往云阳见客舍有女子年十八九悦之无因遂感心疾母问其故具以啓母母为至华山寻访见女具説女闻感之因脱蔽膝令母宻置其席下卧之当巳少日果差忽举席见蔽膝而抱持遂吞食而死气欲絶谓母曰时车载从华山度母从其意比至女门牛不肯前打拍不动女曰且待须史妆点沐浴既而出歌曰华山畿君既为侬死独活为谁施欢若见怜时棺木为侬开棺应声开女透入棺家人叩打无如之何乃合
　　呼曰神女冡】　　　　　　　　华山畿女
　　华山畿君既为侬死独活为谁施欢若见怜时棺木为侬开【活一作生】
　　同前【二十四首】　　　　　　宋辞
　　闻欢大养蚕定得几许丝所得何足言奈何黒痩为夜相思投壶不停箭忆欢作娇时
　　开门枕水渚三刀治一鱼歴乱伤杀汝
　　未敢便相许夜闻侬家论不持侬与汝
　　懊恼不堪止上牀解要绳自经屏风里
　　啼着曙泪落枕将浮身沈被流去
　　将懊恼石阙昼夜题碑泪常不燥
　　别后常相思顿书千丈阙题碑无罢时
　　奈何许所欢不在间娇咲向谁绪
　　隔津叹牵牛语织女离泪溢河汉【叹一作欢】
　　啼相忆泪如漏刻水昼夜流不息
　　着处多遇罗的的往年少艳情何能多
　　无故相然我路絶行人断夜夜故望汝
　　一坐复一起黄昬人定后许时不来已
　　摩可浓巷巷相罗截终当不置汝
　　不能乆长离中夜忆欢时抱被空中啼
　　腹中如汤灌肝肠寸寸断教侬底聊赖
　　相送劳劳渚长江不应满是侬泪成许
　　奈何许天下人何限慊慊只为汝
　　郎情难可道欢行豆挟心见荻多欲绕
　　松上萝愿君如行云时时见经过
　　夜相思风吹牕帘动言是所欢来
　　长鸣鸡谁知侬念汝独向空中啼
　　腹中如乱丝愦愦适得去愁毒已复来
　　读曲歌【八十九首宋书乐志曰读曲歌者民间为彭城王义康所作也其歌云死罪刘领军误杀刘第四是也古今乐録曰读曲歌者元嘉十七年袁后崩百官不敢作声歌或因酒谦止窃声读曲细吟而已以此为名按义康被徙亦是十七年】
　　花钗芙蓉髻双鬓如浮云春风不知著好来动罗裙念子情难有已恶动罗裙听侬入懐不
　　红蓝与芙蓉我色与欢敌莫案石榴花歴乱听侬摘千叶红芙蓉照灼緑水邉余花任郎摘慎莫罢侬莲思欢乆不爱独枝莲只惜同心藕
　　打壊木栖牀谁能坐相思三更书石阙忆子夜啼碑奈何不可言朝看莫牛迹知是宿蹄防
　　娑拖何处归道逄播掿郎口朱脱去尽花钗复低昻所欢子莲从胷上度刺忆庭欲死
　　揽裳踱跣把丝织履故交白足露
　　上知所所欢不见怜憎状从前度
　　思难忍络甖语犹壶倒写侬顿尽
　　上树摘桐花何梧枝枯燥迢迢空中落遂为梧子道桐花特可怜愿天无霜雪梧子解千年
　　栁树得春风一低复一昻谁能空相忆独眠度三阳【玉台载作独曲】
　　折杨栁百鸟园林啼道欢不离口
　　縠衫两袖裂花钗鬓邉低何处分别归西上古余啼所欢子不与他人别啼是忆郎耳
　　披被树明灯独思谁能忍欲知长寒夜兰灯倾壶尽坐起叹汝好愿他甘丛香倾筐入懐抱
　　通髪不可料顦顇为谁睹欲知相忆时但看裙带缓几许【逋旧作通误】
　　忆欢不能食徘徊三路间因风覔消息
　　朝日光景开从君良燕游愿如卜者策长与千嵗所欢子问春花可怜摘挿两裆里
　　芳萱初生时知是无忧草双眉画未成那能就郎抱百花鲜谁能懐春日独入罗帐眠
　　闻欢得新侬四支懊如垂鸟散放行路井中百翅不能飞
　　怜欢敢唤名念欢不唤字连唤欢复欢两誓不相弃奈何许石阙生口中衔碑不得语
　　白门前乌帽白防来白帽郎是侬良不知乌帽郎是谁初阳正二月草木郁青青蹑履步前园时物感人情青幡起御路緑栁防驰道欢赠玉树筝侬送千金寳桃花落已尽愁思犹未央春风难期信托情明月光计约黄昬后人断犹未来闻欢开方局已复将谁期自从别郎后卧宿头不举飞龙落药店骨出只为汝日光没巳尽宿鸟纵横飞徙倚望行云躞蹀待郎归百度不一回千书信不归春风吹杨栁华艳空徘徊音信濶朔方悟千里遥朝霜语白日知我为欢消合冥过藩来向晓开门去欢取身上好不为侬作虑五鼓起开门正见欢子度何处宿行还衣被有霜露本自无此意谁交郎举前视侬转迈迈不复来时言自我别欢后欢音不絶响茱茰持捻泥龛有杀子像家贫近店肆出入引长事郎君不浮华谁能呈实意念日行不遇道逄播掿郎查灭衣服壊白肉亦黯疮歔欷闇中啼斜日照帐里无油何所苦但使天明尔【后有二首与此畧同】
　　黄丝咡素琴泛弹不断百弄任郎作唯莫广陵散思欢不得来抱被空中语月没星不亮持底明侬绪诈我不出门冥就他侬宿鹿转方相头丁倒欺人目欢但且还去遗信相参伺契儿向髙店须防侬自来欲行一过心谁我道相怜摘菊持饮酒浮华着口邉语我不游行常常走巷路败桥语方相欺侬那得度濶面行负情诈我言端的画背作天图子将负星歴君行负怜事那得厚相于麻纸语三葛我薄汝麤踈黄天不灭解甲夜曙星出漏刻无心肠复令五更毕打杀长鸣鸡弹去乌臼鸟愿得连暝不复曙一年都一晓
　　空中人住在髙樯深阁里书信了不通故使风往尔侬心常慊慊欢行由预情雾露隐芙蓉见莲讵分明非欢独慊慊侬意亦驱驱双灯俱时尽奈许两无由谁交彊纒緜常持罢作虑作生隐藕叶莲侬在何处相怜两乐事黄作无趣怒合散无黄连此事复何苦谁交彊纒緜常持罢作意走马织悬帘薄情奈当驶执手与欢别合防在何时明灯照空局悠然未有期百忆却欲噫两眼常不燥蕃师五鼓行离侬何太早合笑来向侬一抱不能置领后千里带那顿谁多媚欢相怜今去何时来裲裆别去年不忍见分题
　　欢相怜题心共饮血流头入黄泉分作两死计
　　娇咲来向侬一抱不能已湖燥芙蓉萎莲汝藕欲死欢心不相怜慊苦竟何已芙蓉腹里萎莲汝从心起下帷掩灯烛明月照帐巾无油何所苦但使天明侬执手与欢别欲去情不忍余光照巳藩坐见离日尽种莲长江邉藕生黄蘖浦必得莲子时流离经辛苦人传我不虚实情明把纳芙蓉万层生莲子信重沓闻乖事难懐况复临别离伏语石板方作千嵗碑钤荡与时竞不得寻倾虑春风扇芳条常念花落去坐倚无精魂使我生百虑方局十七道期防是何处暂出白门前杨栁可藏乌欢作沈水香侬作博山罏【此亦见杨叛儿曲】
　　十期九不果常抱懐恨生然灯不下炷有油那得明自从近日来了不相寻博竹帘裲裆题知子心情薄下帷灯火尽朗月照懐里无油何所苦但令天明尔近日莲违期不复寻博子六筹翻双鱼都成罢去已一夕就郎宿通夜语不息黄蘖万里路道苦真无极登店卖三葛郎来买丈余合匹与郎去谁解断麤踈侬亦麤经风罢顿葛帐里败许麤踈中
　　紫草生湖邉悮落芙蓉里色分都未获空中染莲子闺阁断信使的的两相忆譬如水上影分明不可得逍遥待晓分转侧听更鼔明月不应停特为相思苦罢去四五年相见论故情杀荷不断藕莲心已复生辛苦一朝欢须防情易厌行膝点芙蓉深莲非骨念慊苦忆侬欢书作后非是五果林中度见花多忆子呉声读曲【南齐时朱硕仙善歌呉声读曲武帝出游钟山幸何美人墓硕仙歌帝神色不悦曰小人不逊弄我时朱子尚亦善歌后为一曲于是俱被赏赉】
　　齐朱硕仙
　　二忆所欢时縁山破芿荏山神感侬意盘石鋭锋动
　　同前　　　　　　　　朱子尚
　　暧暧日欲冥欢骑立踟蹰太阳犹尚可且愿停须防春江花月夜【二首晋书乐志曰春江花月夜玉树后庭花堂堂并陈后主所作后主常与宫中女学士及朝臣相和为诗太常令何胥又善于文咏采其尤艳丽者以为此
　　曲按此则隋炀是拟作】　　　　　　隋炀帝
　　暮江平不动春花满正开流波将月去潮水带星来【带玉台作共】
　　夜露含花气春潭瀁月晖汉水逄游女湘川值两妃
　　同前　　　　　　　　　　诸葛頴
　　张帆渡栁浦结缆隐梅洲月色含江树花影覆船楼玉树后庭花【隋书乐志曰陈后主于清乐中造黄鹂留及玉树后庭花金钗两鬓垂等曲与幸臣等制其歌辞绮艳相髙极于轻荡男女唱和其音甚哀五行志曰祯明初后主作新歌辞甚哀怨令后宫美人习而歌之其辞曰玉树后庭花花开不复乆时人以歌防此其不乆兆也南史曰后主张贵妃名丽华与龚孔二贵嫔王李二美人张薛二淑媛袁昭仪何倢伃江脩容等并有宠乂以宫人袁大舍等为女学士毎引賔客游宴则使诸贵人女学士与狎客共赋新诗采其尤艳丽者以为曲调被以新声选宫女干数歌之其曲有玉树后庭花临春乐等其畧云璧月夜夜满琼树朝朝新大抵皆美张贵妃孔贵嫔之容色按大业拾遗记壁月句益江总辞也】　　陈后主
　　丽宇芳林对髙阁新妆艳质本倾城映户凝娇乍不进出帷含态咲相迎妖姬脸似花含露玉树流光照后庭泛龙舟【隋书乐志曰炀帝大制艳篇辞极淫绮令乐正白明逹造新声剏万嵗乐藏钩乐七夕相逄乐舞席同心髻玉女行觞神仙留客掷磗续命断鸡子鬭百草泛龙舟还旧官长乐花十二时等曲掩抑摧藏哀音断絶唐书乐志曰泛龙舟隋炀帝江都宫作隋书本纪曰大紫元年二月开通济渠引河通淮造龙舟鳯防黄龙赤舰楼船等数万艘八月上御龙舟幸江都舳舻相接二百余里】　　　隋炀帝
　　轴轳千里泛归舟言旋旧镇下扬州借问扬州在何处淮南江北海西头六辔聊停御百丈暂罢开山歌棹讴讵似江东掌闲地独自称言鉴里游
　　黄竹子歌【唐李康成曰黄竹一歌江陵女歌皆今吴吴歌也诗纪列为晋辞】
　　江邉黄竹子堪作女儿箱一船使两桨得嬢还故乡
　　江陵女歌【玉台作隋炀帝】
　　雨从天上落水从桥下流拾得娘裙带同心结两头
　　神歌
　　【古今乐録曰神歌十一曲一曰宿阿二曰道君三曰圣郎四曰娇女五曰白石郎六曰青溪小姑七曰湖就姑八曰姑恩九曰采莲童十曰明下童十一曰同生按诗纪并载晋后左克明云古辞】
　　宿阿曲【一曲】
　　苏林开天门赵尊闭地户神灵亦道同真官今来下
　　道君曲【一曲】
　　中庭有树自语梧桐推枝布叶
　　圣郎曲【一曲】
　　左亦不佯佯右亦不翼翼仙人在郎傍玉女在郎侧酒无沙糖味为他通顔色
　　娇女诗【二曲晋左思有娇女诗未详与此同否】
　　北游临河海遥望中菰菱芙蓉发盛华渌水清且澄歌奏声节髣髴有余音
　　蹀躞越桥上河水东西流上有神仙居下有西流鱼行不独自三三两两俱【神仙一作圣仙】
　　白石郎曲【二曲】
　　白石郎临江居前导江伯后从鱼
　　积石如玉列松如翠郎艳独絶世无其二
　　青溪小姑曲【干寳搜神记曰广陵蒋子文尝为秣陵尉因击贼伤而死呉孙权时封中都侯立庙钟山异苑曰青溪小姑蒋侯第三妹也齐谐记所载赵文韶遇青溪神女事见后鬼诗】
　　开门白水侧近桥梁小姑所居独处无郎
　　湖就姑曲【一曲】
　　赤山湖就头孟阳二三月緑蔽贲荇薮
　　湖就赤山矶大姑大湖东仲姑居湖西
　　姑恩曲【二首】
　　明姑遵八风蕃谒云日中前导陆离兽后从朱鸟麟鳯皇
　　苕苕山头柏冬夏叶不衰独当被天恩枝叶华葳防
　　采莲童曲【二曲】
　　泛舟采菱叶过摘芙蓉花如檝命童侣齐声采莲歌东湖扶菰童西湖采菱芰不持歌作乐为持解愁思
　　明下童曲【二曲】
　　走马上前阪石子弹马蹄不惜弹马蹄但惜马上儿陈孔骄赭白陆郎乗班骓徘徊射堂头望门不欲归
　　同生曲【二曲】
　　人生不满百常抱千嵗忧早知人命促秉烛夜行游【隋书五行志曰周宣帝与宫人半夜连臂蹋踶而歌自知身命促秉烛夜行游即位二年崩】
　　嵗月如流迈行已及素秋蟋蟀鸣空堂感怅令人忧

　　古乐苑卷二十四
　　钦定四库全书
　　古乐苑巻二十五
　　明　梅鼎祚　编
　　清商曲辞【西曲歌】
　　西曲歌
　　【古今乐録曰西曲歌有石城乐乌夜啼莫愁乐估客乐襄阳乐三洲襄阳蹋铜蹄采桑度江陵乐青阳度青骢白马共戏乐安东平女儿子来罗那阿滩孟珠翳乐夜度娘长松标双行纒黄督黄缨平西乐攀杨枝寻阳乐白附鸠防蒲寿阳乐作蚕丝杨叛儿西乌夜飞月节折杨柳枝三十四曲石城乐乌夜啼莫愁乐估客乐襄阳乐三洲襄阳蹋铜蹄采桑度江陵乐青骢白马共戏乐安东平那阿滩孟珠翳乐夀阳乐并舞曲青阳度女儿子来罗夜黄夜度娘长松标双行纒黄督黄缨平西乐攀杨枝寻阳乐白附鸠防蒲作蚕丝并倚歌孟珠翳乐亦倚歌按西曲歌出于荆郢樊邓之间而其声节送和与呉歌亦异故因其方俗而谓之西曲云】石城乐【五曲唐书乐志曰石城乐者宋臧质所作也石城在竟陵质尝为竟陵郡于城上眺瞩见羣少年歌謡通畅因作此曲古今乐録曰石城乐旧舞十六人左云古辞】
　　宋臧质
　　生长石城下开牕对城楼城中诸少年出入见依投阳春百花生摘挿环髻前捥指蹋忘愁相与及盛年布帆百余幅环环在江津执手双泪落何时见欢还大艑载三千渐水丈五余水髙不得渡与欢合生居闻欢逺行去相送方山亭风吹黄蘗藩恶闻苦篱声乌夜啼【八曲唐书乐志曰乌夜啼者宋临川王义庆所作也元嘉十七年徙彭城王义康于豫章义庆时为江州至镇相见而哭文帝闻而怪之徴还庆大惧伎妾夜闻乌夜啼声扣斋閤云明日应有赦其年更为南兖州刺史因此作歌故其和云夜夜望郎来笼牕牕不开今所传歌辞似非义庆本防教坊记曰乌夜啼者元嘉二十八年彭城王义康有罪放逐行次浔阳江州刺史衡阳王义季留连饮宴歴旬不去帝闻而怒皆囚之防稽公主姊也尝与帝宴洽中席起拜帝未逹其防躬止之主流涕曰车子岁暮恐不为陛下所容车子义康小字也帝指蒋山曰必无此不尔便负初宁陵武帝葬于蒋山故指先帝陵为誓因封余酒寄义康旦日曰昨与防稽姊饮乐忆弟故附所饮酒往遂宥之使未逹浔阳衡阳家人扣二王所囚院曰昨夜乌夜啼官当有赦少顷使至二王得释故有此曲按史称临川王义康为江州而云衡阳王义季误古今乐録乌夜啼旧舞十六人李勉琴説曰乌夜啼者何晏之女所作也初晏系狱有二乌止于舍上女曰乌有喜声父必免遂撰此操与前义同而事异文献通考云今所传歌辞似非义庆本防】
　　歌舞诸少年娉婷无种迹菖蒲花可怜闻名不曽识【少年玉台作年少】
　　长樯铁鹿子布帆阿那起诧侬安在间一去数千里辞家逺行去侬欢独离居此日无啼音裂帛作还书可怜乌臼鸟彊言知天曙无故三更啼欢子冒闇去乌生如欲飞飞飞各自去生离无安心夜啼至天曙笼牕牕不开荡户户不动欢下葳蕤籥交侬那得往逺望千里烟隠当在欢家欲飞无两翅当奈独思何巴陵三江口芦荻齐如麻执手与欢别痛切当奈何
　　同前　　　　　　　　　　梁简文帝
　　緑草庭中望明月碧玉堂里对金铺鸣拨捩发初异挑琴欲吹众曲殊不疑三足朝含影直言九子夜相呼羞言独眠枕下流托道单栖城上乌【流字疑误】
　　同前【集题云夜听伎赋得乌夜啼】　　　　刘孝绰
　　鹍且辍弄鹤操暂停徽别有啼乌曲东西相背飞倡人怨独守荡子殊未归忽闻生离唱长夜泣罗衣【相背飞一作各自飞殊一作游】
　　同前【二首】　　　　　　　　周庾信
　　桂树悬知逺风竿讵肯低独怜明月夜孤飞犹未栖虎贲谁见惜御史讵相携虽言入管终是曲中啼促柱繁非子夜歌声舞态异前谿御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到头啼乌恒夜啼
　　乌栖曲【四首】　　　　　　　梁简文帝
　　芙蓉作船丝作防北斗横天月将落采莲渡头碍黄河郎今欲渡畏风波【碍一作拟】
　　浮云似帐月如钩那能夜夜南陌头宜城酘酒今行熟停鞍系马暂栖宿【北堂书抄云宜城九醖酒曰酘酒并引此句郭本作投泊误】青牛丹毂七香车可怜今夜宿倡家倡家髙树乌欲栖罗帷翠帐任君低【帐一作被任一作向】
　　织成屏风金屈膝朱唇玉面灯前出相看气息望君怜谁能含羞不自前
　　同前【四首】　　　　　　　　元帝
　　沙棠作船桂为檝夜渡江南采莲叶复値西施新浣纱共向江干眺月华【向玉台作泛眺玉台作瞻】
　　月华似璧星如佩流影澄明玉堂内邯郸九枝朝始成金巵玉椀共君倾
　　交龙成锦鬬鳯纹芙蓉为带石榴裙日下城南两相望月没参横掩罗帐
　　七彩随珠九华玉蛱蝶为歌明星曲兰房椒閤夜方开那知歩歩香风逐
　　同前【三首前二首郭本作梁元帝今从玉台】　　萧子显
　　幄中清酒玛瑙钟裾边襍佩琥珀龙欲持寄君心不惜共指三星今何夕【龙一作红】
　　浓黛轻红防花色还欲令人不相识金壶夜水讵能多莫持奢用比悬河【水一作永】
　　芳树归飞聚俦匹犹有残灮半山日莫惮褰裳不相求汉臯游女习风流【风一作飞误】
　　同前【三首郭本栖乌曲】　　　　　　陈后主
　　陌头新花歴乱生叶里啼鸟送春情长安游侠无数伴白马骊珂路中满【啼一作春】
　　金鞍向暝欲相连玉靣俱要来帐前含态眼语悬相解翠带罗裙入为解【相解音蟹】
　　合欢薰百和香牀中被织两鸳鸯乌啼汉没天应曙只持懐抱送郎去
　　同前【二首】　　　　　　　　徐陵
　　卓女红妆期此夜胡姬沽酒谁论价风流荀令好儿郎偏能傅粉复薫香【妆郭本作枌】
　　绣帐罗帷隐灯烛一夜千年犹不足唯憎无赖汝南鸡天河未落犹争啼
　　同前　　　　　　　　　　岑之敬
　　骢马直去没浮云河渡氷开两岸分乌藏日暗行人息空栖只影长相忆明月二八照花新当垆十五晩留宾
　　同前【郭云栖乌曲】　　　　　　　江总
　　桃花春水木兰桡金羁翠盖聚河桥陇西上计应行去城南美人啼着曙
　　莫愁乐【二曲唐书乐志曰莫愁乐者出于石城乐石城有女子名莫愁善歌謡石城乐和中复有忘愁声因有此歌古今乐録曰莫愁乐亦云蛮乐旧舞十六人梁八人乐府解题曰古歌亦有莫愁洛阳女与此不同容斋三笔曰莫愁者郢州石城人今郢有莫愁村画工传其貌好事者多写寄四逺唐书乐志云石城女子名莫愁古词莫愁在何处是也李义山诗如何四纪为天子不及卢家有莫愁此莫愁者洛阳人梁武帝河中歌河中之水向东流洛阳女儿名莫愁十五嫁为卢家妇十六生儿似阿侯者是也近世周美成乐府西河一阕专咏金陵所云莫愁艇子曾系岂非误指石头城为石城乎按今金陵亦有莫愁湖】
　　莫愁在何处莫愁石城西艇子打两桨催送莫愁来闻欢下扬州相送楚山头探手抱腰看江水断不流估客乐【古今乐録曰估客乐者齐武帝之所制也帝布衣时尝游樊邓登阼以后追忆往事而作歌使乐府令刘瑶管被之教习卒遂无成有人啓释寳月善解音律帝使奏之旬日之中便就谐合敕歌者常重为感忆之声犹行于世寳月又上两曲帝数乘龙舟游五城江中放观以红越布为帆緑丝为帆縴鍮石为篙足篙榜者悉着郁林布作淡黄袴列开使江中衣出五城殿犹在齐舞十六人梁八人唐书乐志曰梁改其名为商旅行】
　　齐武帝
　　昔经樊邓役阻潮梅根渚感忆追往事意满辞不叙【阻潮一作假檝】
　　同前【二首】　　　　　　　　释寳月
　　郎作十里行侬作九里送拔侬头上钗与郎资路用有信数寄书无信心相忆莫作瓶落井一去无消息
　　同前【二首郭本无名氏诗纪亦附寳月】
　　大艑珂峨头何处发扬州借问艑上郎见侬所欢不初发扬州时船出平津泊五两如竹林何处相寻博
　　同前　　　　　　　　　　陈后主
　　三江结俦侣万里不辞遥恒随鹢首舫屡逐鸡鸣潮
　　贾客词【集云赠江中贾客姑从郭本】　　周庾信
　　五两开船头长桥发新浦悬知岸上人遥振江中鼔防阳乐【九曲古今乐録曰防阳乐者宋随王诞之所作也诞始为防阳郡元嘉二十六年仍为雍州刺史夜闻诸女歌謡因而作之所以歌和中有防阳来夜乐之语也旧舞十六人梁八人又有大堤曲亦出于此简文帝雍州十曲有大堤南湖北渚等曲通典曰裴子野宋畧称晋安侯刘道产为襄阳太守有善政百姓乐业人户丰赡蛮夷頥服悉縁沔而居由此歌之号襄阳乐盖非此也左云古辞】　　宋随王诞
　　朝发防阳城暮至大堤宿大堤诸女儿花艳惊郎目上水郎担篙下水揺双橹四角龙子幡环环江当柱江陵三千三西塞陌中央但问相随否何计道里长人言防阳乐乐作非侬处乗星冒风流还侬扬州去烂漫女萝草结曲绕长松三春虽同色嵗寒非处侬黄鹄参天飞中道郁徘徊腹中车轮转欢今定怜谁扬州蒲锾环百钱两三丛不能买将还空手揽抱侬【锾一作鍜】
　　女萝自防薄寄托长松表何惜负霜死贵得相纒绕恶见多情欢罢侬不相语莫作乌集林忽如提侬去
　　大堤女　　　　　　　　北魏王容
　　寳髻耀明珰香罗鸣玉佩大堤诸女儿一一皆春态入花花不见穿栁栁隂碎东风拂靣来由来亦相爱雍州曲【三首通兴曰雍州襄阳也禹贡荆河州之南境春秋时楚地魏武始置襄阳郡晋兼置荆河州宋文帝割荆州置雍州号南雍魏晋巳来尝为重镇齐梁因之】
　　南湖　　　　　　　　梁简文帝
　　南湖荇叶浮复有佳期游银纶翡翠钩玉轴芙蓉舟荷香乱衣麝桡声送急流【送一作随】
　　北渚
　　岸隂垂栁叶平江含粉堞好值城傍人多逄荡舟妾緑水溅长袖浮苔染轻檝
　　大堤
　　宜城断中道行旅极留连出妻工织素妖姬惯数钱炊雕留上客贳酒逐神仙
　　三洲歌【三曲唐书乐志曰三洲商人歌也古今乐録曰三洲歌者商客数游巴陵三江口往还因共作此歌其旧辞云啼将别共来梁天监十一年武帝于乐夀殿道义竟留十大徳法师设乐敕人人有问引经奉答次问法云闻法师善解音律此歌何如法云奉答天乐絶妙非肤浅所闻愚谓古辞过质末审可改以不勑云如法师语音法云曰应欢防而有别离啼将别可改为欢将乐故其歌和云三洲断江口水从窈窕河傍流欢将乐共来长相思旧舞十六人梁八人按杨慎辞品载法云三洲歌二首惟愁将别共来与欢将乐共来差异余辞并同今据乐録则本皆旧曲法云但承勑改欢将乐共来耳且亦为三洲歌和云诗纪古辞附晋】
　　送欢板桥湾相待三山头遥见千幅帆知是逐风流风流不暂停三山隐行舟愿作比目鱼随欢千里游湘东醽醁酒广州龙头铛玉樽金镂椀与郎双杯行
　　同前　　　　　　　　　陈后主
　　春江聊一望细草遍长洲沙汀时起伏画舸屡掩留采桑度【七曲采桑渡一曰采桑唐书乐志曰采桑因三洲曲而生此声苑也采桑度梁时作水经曰河水过屈县西南为采桑津春秋僖公八年晋里克败狄于采桑是也梁简文帝乌栖曲曰采桑渡头碍黄河郎今欲渡畏风波古今乐録曰采桑渡旧舞十六人梁八人即非梁时作矣诗纪古辞附晋】
　　蚕生春三月春桑正含緑女儿采春桑歌吹当春曲冶游采桑女尽有芳春色姿容应春媚粉黛不加饰系条采春桑采叶何纷纷采桑不装钩牵壊紫罗裙语欢稍养蚕一日养百塸奈当黒痩尽桑叶常不周春月采桑时林下与欢俱养蚕不满百那得罗绣襦采桑盛阳月緑叶何翩翩攀条上树素牵壊紫罗裙伪蚕化作茧烂漫不成丝徒劳无所获养蚕持底为防阳蹋铜蹄【三曲隋书乐志曰梁武帝之在雍州有童謡云襄阳白铜蹄反缚扬州儿识者言白铜蹄谓金蹄为马也白金色也及义师之兴实以铁骑扬州之士皆靣防果如謡言故即位之后更造新声帝自为之词三曲又令沈约为三曲以被管古今乐録曰防阳蹋铜蹄者梁武西下所制也沈约又作其和云防阳白铜蹄圣徳应干来天监初舞十六人后八人玉台云襄阳白铜鞮歌】　　梁武帝
　　陌头征人去闺中女下机含情不能言送别沾罗衣草树非一香花叶百种色寄语故情人知我心相忆龙马紫金鞍翠眊白玉羁照耀双阙下知是防阳儿
　　同前【三曲一曰白铜蹄歌】　　　　　　沈约
　　分手桃林防望别岘山头若欲寄音信汉水向东流【望一作送】
　　生长宛水上从事防阳城一朝遇神武奋翼起先鸣蹀鞚飞尘起左右自生灮男儿得富防何必在归乡江陵乐【四曲古今乐録曰江陵乐旧舞十六人梁八人通典曰江陵古荆州之域春秋时楚之郢地秦置南郡晋为荆州东晋宋齐以为重镇梁元帝都之有纪南城楚渚宫在焉诗纪古辞附晋】
　　不复蹋踶人踶地地欲穿盆隘欢绳断蹋壊绛罗裙不复出场戏踶场生青草试作两三回踶场方就好阳春二三月相将蹋百草逄人驻步看扬声皆言好暂出后园看见花多忆子乌鸟双双飞侬欢今何在青阳度【三曲古今乐録曰青阳度倚歌凡倚歌悉用铃鼓无有吹玉台作青阳歌载青荷一首诗纪古辞附晋】
　　隐机倚不织寻得烂漫丝成匹郎莫断忆侬经绞时碧玉捣衣砧七寳金莲杵髙举徐徐下轻捣只为汝青荷盖緑水芙蓉发红鲜下有并根藕上有同心莲【发郭作披上有同心莲一作上生并头莲郭作并目莲】
　　青骢白马【八曲古今乐録曰青骢白马旧舞十六人诗纪古辞附晋】
　　青骢白马紫丝缰可怜石桥根柏梁
　　汝忽千里去无常愿得到头还故乡
　　系马可怜着长松游戏徘徊五湖中
　　借问湖中采菱妇莲子青荷可得否
　　可怜白马髙纒騣着地踯躅多徘徊
　　问君可怜六萌车迎取窈窕西曲娘
　　问君可怜下都去何得见君复西归
　　齐唱可怜使人惑昼夜懐欢何时忘
　　共戏乐【四曲古今乐録曰共戏乐旧舞十六人梁八人本齐辞】
　　齐世方昌书轨同万防献乐列国风
　　时泰民康人物盛腰鼔铃柈各相竞
　　长袖翩翩若鸿惊纎腰嫋嫋防人情
　　观风采乐徳化昌圣皇万寿乐未央
　　安东平【五曲古今乐録曰安东平旧舞十六人梁八人诗纪古辞附晋】
　　凄凄烈烈北风为雪船道不通步道断絶
　　吴中细布濶幅长度我有一端与郎作袴
　　防物虽轻拙手所作余有三丈与郎作厝
　　制为轻巾以奉故人不持作好与郎拭尘
　　东平刘生复感人情与郎相知当解千龄
　　女儿子【二曲古今乐録曰女儿子倚歌也诗纪古辞附晋】
　　巴东三峡猿鸣悲夜鸣三声泪沾衣
　　我欲上蜀蜀水难蹋蹀珂头腰环环
　　来罗【四曲古今乐録曰来罗倚歌也诗纪古辞附晋】
　　郁金黄花标下有同心草草生日已长人生日就老君子防未然莫近嫌疑邉瓜田不蹑履李下不正冠【此即君子行首四句】
　　故人何怨新切少必求多此事何足道听我歌来罗白头不忍死心愁皆敖然游戏泰始世一日当千年那呵滩【六曲古今乐録曰那呵滩旧舞十六人梁八人其和云郎去何当还多叙江陵及扬州事那呵盖滩名也诗纪古辞附晋】
　　我去只如还终不在道邉我若在道邉良信寄书还防江引百丈一濡多一艇上水郎担篙何时至江陵江陵三千三何足特作逺书疏数知闻莫令信使断闻欢下扬州相送江津湾愿得篙橹折交郎到头还篙折当更覔橹折当更安各自是官人那得到头还百思纒中心顦顇为所欢与子结终始折约在金兰孟珠【一曰丹阳孟珠歌古今乐録曰孟珠十曲二曲倚歌八曲旧舞十六人梁八人玉台近代襍曲诗纪古辞附晋】
　　人言孟珠富信实金满堂龙头衔九花玉钗明月珰阳春二三月草与水同色攀条摘香花言是欢气息
　　同前
　　人言春复着我言未渠央暂出后湖看蒲菰如许长扬州石榴花摘挿双襟中葳蕤当忆我莫待艳他侬阳春二三月草与水同色道逄游冶郎恨不早相识望欢四五年实情将懊恼愿得无人处回身与郎抱阳春二三月正是养蚕时那得不相怨其再【阙】侬来将欢期三更合冥欢如何走马放苍鹰飞驰赴郎期适闻梅作花花落已成子杜鹃绕林啼思从心下起可怜景阳山岧嶤百尺楼上有明天子麟鳯戏中州【一作游】
　　翳乐【古今乐録曰翳乐一曲倚歌二曲舞十六人梁八人诗纪古辞附晋】
　　人生欢爱时少年新得意一旦不相见輙作烦冤思
　　同前
　　阳春二三月相将舞翳乐曲曲随时变持许艳郎目人言扬州乐扬州信自乐总角诸少年歌舞自相逐
　　夜黄【古今乐録曰夜黄倚歌也诗纪古辞附晋】
　　湖中百种鸟半雌半是雄鸳鸯逐野鸭恐畏不成双
　　夜度娘【古今乐録曰夜度娘倚歌也诗纪古辞附晋】
　　夜来冒霜雪晨去履风波虽得叙防情奈侬身苦何
　　长松标【古今乐録曰长松标倚歌也诗纪古辞附晋】
　　落落千丈松昼夜对长风岁暮霜雪时寒苦与谁双
　　双行纒【二曲古今乐録曰双行纒倚歌也诗纪古辞附晋】
　　朱丝系腕绳真如白雪凝非但我言好众情共所称新罗绣行纒足趺如春妍他人不言好独我知可怜
　　黄督【二曲古今乐録曰黄督倚歌也诗纪古辞附晋】
　　乔客他乡人三春不得归愿看杨栁树巳复藏斑鵻笼车度蹋衍故人求寄载催牛闭后户无预故人事
　　西平乐【古今乐録曰西平乐倚歌也诗纪古辞附晋】
　　我情与欢情二情感苍天形虽胡越隔神交中夜间攀杨枝【一曰攀杨柳古今乐録曰攀杨枝倚歌也乐苑曰攀杨枝梁时作诗纪附晋误】
　　自从别君来不复着绫罗画眉不注口施朱当奈何寻阳乐【古今乐録曰寻阳乐倚歌也玉台近代禖曲诗纪古辞附晋】
　　鸡亭故侬去九里新侬还送一却迎两无有暂时闲【侬玉台并作人】
　　白附鸠【古今乐録曰白附鸠倚歌亦曰白浮鸠本拂舞曲也按宋彭城王忌檀道济诛之时人歌云可怜白浮鸠枉杀檀江州唐刘梦得过道济墓诗云万里长城壤荒云野草秋秣陵多士女犹唱白浮鸠则此曲始于此事明矣郭氏乐府并不引及诗纪附为晋辞或宋以前旧有此曲邪】
　　石头龙尾弯新亭送君者酤酒不取钱郎能饮几许
　　白浮鸠　　　　　　　梁呉均
　　琅琊白浮鸠紫翳飘陌头食饮东莞野栖宿越王楼
　　拔蒲【二曲古今乐録曰拔蒲倚歌也诗纪古辞附晋】
　　青蒲衔紫茸长叶复从风与君同舟去拔蒲五湖中朝发桂兰渚昼息桑榆下与君同拔蒲竟日不成把寿阳乐【九曲古今乐録曰夀阳乐者宋南平穆王为预州所作也旧舞十六人梁八人按其歌辞盖叙伤别望归之思左云古辞】　　　宋南平王铄
　　可怜八公山在寿阳别后莫相忘
　　东台百余尺凌风云别后不忘君
　　梁长曲水流明如镜双林与郎照
　　辞家逺行去空为君明知嵗月驶
　　笼牕取凉风弹素琴一叹复一吟
　　夜相思望不来人乐我独愁
　　长淮何烂漫路悠悠得当乐忘忧
　　上我长濑桥望归路秋风停欲度
　　衔泪出伤门寿阳去必还当几载
　　作蚕丝【四曲古今乐録曰作蚕丝倚歌也玉台作蚕丝歌载春蚕一首云近代襍曲诗纪古辞附晋】
　　柔桑感阳风阿娜婴兰妇垂条付緑叶委体看女手春蚕不应老昼夜常懐丝何惜防躯尽纒绵自有时绩蚕初成茧相思条女密投身汤水中防得共成匹素丝非常质屈折成绮罗敢辞机杼劳但恐花色多杨叛儿【八曲唐书乐志曰杨叛儿本童謡歌也齐隆昌时女巫之子曰杨旻少时随母入内及长为何后宠童謡云杨婆儿其戏来所欢语讹遂成杨叛儿古今乐録曰杨叛儿送声云叛儿教侬不复相思】
　　载玉作手钩七寳光平天绣沓织成带严帐信可怜暂出白门前杨栁可藏乌欢作沈水香侬作博山罏【宋读曲歌亦载】
　　送郎乗艇子不作遭风虑横篙掷去浆颠倒逐流去七寳珠络鼓教郎拍复拍黄牛细犊儿杨栁映松柏欢欲见莲时移湖安屋里芙蓉绕牀生眠卧抱莲子闻欢逺行去送欢至新亭津逻无侬名
　　落秦中庭生诚知非好草龙头相钩连见枝如欲绕杨叛西随曲栁花经东隂风流随逺近飘扬闷侬心
　　同前　　　　　　　　　梁武帝
　　桃花初发红芳草尚抽緑南音多有防偏重叛儿曲同前【选诗拾遗作隋越王京洛行郭作隋后主杨叛儿歌】陈后主
　　青春上阳月结伴戏京华龙媒玉珂马鳯轸绣香车水映临桥树风吹夹路花日昬欢宴罢相将归狭斜西乌夜飞【五曲古今乐録曰西乌夜飞者宋元徽五年荆州刺史沈攸之所作也攸之举兵发荆州东下未败之前思归京师所以歌和云白日缺　山还去来送声云折翅乌飞何处被弹归左云古辞按此疑非攸之本辞】　宋沈攸之
　　日从东方出团团鸡子黄夫妇恩情重怜欢故在傍暂请半日给徙倚娘店前目作宴瑱饱腹作宛脑饥我昨忆欢时揽刀持自刺自刺分应死刀作离楼僻【离一作杂】阳春二三月诸花尽芳盛持底唤欢来花笑莺歌咏感郎﨑岖情不复自顾虑臂绳双入结遂成同心去
　　月节折杨栁歌【诗纪古辞附晋】
　　正月歌
　　春风尚萧条去故来入新苦心非一朝折杨栁愁思满腹中歴乱不可数【入一作如】
　　二月歌
　　翩翩乌入乡道逄双燕飞劳君看三阳折杨栁寄言语侬欢寻还不复乆
　　三月歌
　　泛舟临曲池仰头看春花杜鹃纬林啼折杨栁双下俱徘徊我与欢共取
　　四月歌
　　芙蓉始懐莲何处覔同心俱生世尊前折杨栁捻香散名花志得长相取
　　五月歌
　　菰生四五尺素身为谁珍盛年将可惜折杨栁作得九子粽思想劳欢手
　　六月歌
　　三伏热如火笼牕开北牖与郎对榻坐折杨栁铜塸贮蜜浆不用水洗溴
　　七月歌
　　织女游河邉牵牛顾自叹一防复周年折杨柳揽结长命草同心不相负
　　八月歌
　　迎欢裁衣裳日月流如水白露凝庭霜折杨栁夜闻捣衣声窈窕谁家妇【流如一作如流】
　　九月歌
　　甘菊吐黄花非无杯觞用当奈许寒何折杨栁授欢罗衣裳含笑言不取
　　十月歌
　　大树转萧索天隂不作雨严霜半夜落折杨栁林中与松柏嵗寒不相负
　　十一月歌
　　素雪任风流树木转枯悴松柏无所忧折杨栁寒衣履薄氷欢讵知侬否
　　十二月歌
　　天寒嵗欲暮春秋及冬夏苦心停欲度折杨栁沈乱枕席间纒绵不觉乆
　　閠月歌
　　成閠暑与寒春秋补小月念子无时闲折杨栁隂阳催我去那得有定主【无时一作时无】











　　古乐苑巻二十五
　　钦定四库全书
　　古乐苑巻二十六
　　明　梅鼎祚　编
　　清商曲辞【江南弄上云乐】
　　江南弄【七首】
　　【古今乐録曰梁天监十一年冬武帝改西曲制江南上云乐十四曲江南弄七曲一曰江南弄二曰龙笛曲三曰采莲曲四曰鳯笛曲五曰采菱曲六曰游女曲七曰朝云曲又沈约作四曲一曰赵瑟曲二曰秦筝曲三曰阳春曲四曰朝云曲亦谓之江南弄云】
　　梁武帝
　　江南弄【古今乐録曰江南弄三洲韵和云阳春路娉婷出绮罗】
　　众花杂色满上林舒芳耀緑垂轻隂连手躞蹀舞春心舞春心临歳腴中人望独踟蹰
　　龙笛曲【古今乐録曰龙笛曲和云江南音一唱直千金马融长笛赋曰近世双笛从羌起羌人伐竹未及已龙鸣水中不见已截竹吹之声相似然则龙笛曲葢因声如龙鸣而名曲】
　　美人绵在云堂雕金镂竹眠玉牀婉爱寥亮绕红梁绕红梁流月台驻狂风郁徘徊【红疑作虹】
　　采莲曲【古今乐録曰采莲曲和云采莲渚窈窕舞佳人此首与采菱曲英华并作呉均郭从玉台】
　　游戏五湖采莲归发花田叶芳袭衣为君艳歌世所希世所希有如玉江南弄采莲曲
　　鳯笙曲【古今乐録曰鳯笙曲和云吹席长袖善留客】
　　緑耀尅碧雕琯笙朱唇玉指学鳯鸣流速参差飞且停飞且停在鳯楼弄娇响间清讴
　　采菱曲【古今乐録曰采菱曲和云菱歌女解佩戏江阳】
　　江南稚女珠腕绳金翠揺首红顔兴桂棹容与歌采菱歌采菱心未怡翳罗袖望所思
　　游女曲【古今乐録曰游女曲和云当年少歌舞承酒笑】
　　氛氲兰麝体芳滑容色玉耀眉如月珠佩婐防戏金阙戏金阙游紫庭舞飞阁歌长生
　　朝云曲【古今乐録曰朝云曲和云徙倚折耀华宋玉髙唐赋序曰楚襄王与宋玉游云梦之台望髙唐之观独有云气变化无穷王问玉曰此何气也玉曰所谓朝云也王曰何谓朝云也玉曰昔者先王尝游髙唐怠而昼寝梦见一妇人曰妾巫山之女也为髙唐之客闻君游髙唐愿荐枕席王因幸之去而辞曰妾在巫山之阳高丘之阻旦为朝云暮为行雨朝朝暮暮阳台之下旦朝视之如言故为立庙号曰朝云郦道元水经注曰巫山者帝女居焉宋玉谓帝之季女名曰瑶姬未行而亾封于巫山之台精魂为草实谓灵芝所谓巫山之女髙唐之姬也朝云曲葢取于此】
　　张乐阳台歌上谒如寝如兴芳晻暧容光既艳复还没复还没望不来巫山髙心徘徊
　　江南弄【三首玉台新刻英华乐府并作昭明今从艺文】梁简文帝
　　江南曲【和云阳春路时使佳人度】
　　枝中水上春并归长杨扫地桃花飞清风吹人光照衣光照衣景将夕掷黄金留上客
　　龙笛曲【和云江南弄眞能下翔鳯】
　　金门玉堂临水居一嚬一笑千万余游子去还愿莫踈愿莫踈意何极双鸳鸯两相忆
　　采莲曲【和云采莲归渌水好沾衣】
　　桂檝兰桡浮碧水江花玉面两相似莲踈藕折香风起香风起白日低采莲曲使君迷
　　江南弄【四首】　　　　　　　　梁沈约
　　赵瑟曲【英华作元帝】
　　邯郸竒弄出文梓萦急调切流徴鹤徘徊白云起白云起郁披香离复合曲未央
　　秦筝曲
　　罗袖飘纚拂雕桐促柱髙张散轻宫迎歌度舞遏归风遏归风止流月寿万春欢无歇
　　阳春曲【刘向新序宋玉对楚威王问曰客有歌于郢中者其始曰下里巴人国中属而和者千人其为阳阿采薇国中属而和者数百人其为阳春白雪国中属而和者数十人而已也引裔刻角杂以流征国中属而和者不过数人是以其曲弥髙其和弥寡然则阳春所从来亦逺防乐府解题曰阳春伤也】
　　杨柳垂地燕差池缄情忍思落容仪伤曲怨心自知心自知人不见动罗裙拂珠殿
　　朝云曲
　　阳台氤氲多异色巫山高高上无极云来云去长不息长不息梦来游极万世度千秋
　　江南弄【杂拟】
　　采莲曲【二首后首本采莲赋中歌姑从郭本收入】　梁简文帝
　　晩日照空矶采莲承晩晖风起湖南度莲多摘未稀棹动芙蓉落舩移白鹭飞荷丝傍绕腕菱角逺牵衣常闻蕖可爱采撷欲为裙叶滑不留綖心忙无假薫千春谁与乐唯有妾随君
　　同前【亦是采莲赋中歌并非乐府】　　　　元帝
　　碧玉小家女来嫁江南王莲花乱脸色荷叶杂衣香因持荐君子愿袭芙蓉裳
　　同前　　　　　　　　　刘孝威
　　金桨木兰船戏采江南莲莲香隔浦渡荷叶满江鲜房垂易入手柄曲自临盘露花时湿钏风茎乍拂钿
　　同前　　　　　　　　　朱超
　　艳色前后发缓檝去来迟看妆碍荷影洗手畏菱滋摘除莲上叶拕出藕中丝湖里人无限何日满船时
　　同前　　　　　　　　　　沈君攸
　　平川映晓霞莲舟泛浪华衣香随岸逺荷影向流斜度手牵长柄转檝避踈花还船不畏满归路讵嫌賖【晓一作晩】
　　同前【二首后首初学记作元帝题云赋得渉江采芙蓉】呉均
　　锦带杂花钿罗衣垂緑川问子今何去出采江南莲辽西三千里欲寄无因縁愿君早旋返及此荷花鲜江南当夏清桂檝逐流萦初疑京兆劒复似汉冠名荷香带风逺莲影向根生叶巻珠难溜花舒红易倾日暮鳬舟满归来度锦城【夏一作夜檝一作棹】
　　同前　　　　　　　　　陈后主
　　相催暗中起妆前日已随宜巧注口薄落防花黄风佳疑衫密船小畏裾长波文散动檝菱花拂度航低荷乱翠影采袖新莲香归时防被唤且试入兰芳
　　同前　　　　　　　　　隋卢思道
　　曲浦戏妖姬轻盈不自持擎荷爱圆水折藕弄长丝佩动裙风入妆消粉汗滋菱歌惜不唱须待暝归时
　　同前　　　　　　　　　　殷英童
　　荡舟无数伴解缆自相催汗粉无庸拭风裙随意开棹移浮荇乱船进倚荷来藕丝牵作缕莲叶捧成杯
　　采菱歌【七首】　　　　　　　宋鲍照
　　骛舲驰桂浦息棹偃椒潭箫弄澄湘北菱歌清汉南【一作弄潇湘北歌菱清汉南】
　　弭防搴蕙荑停唱纫薫若含伤拾泉花萦念采云蕚睽濶逢暄新凄怨値妍华秋心殊不那春思乱如麻【秋心殊不那一作秋心不可荡】
　　要艳双屿里望美两洲间袅袅风出浦沈沈日向山【沈沈一作溶溶】
　　烟曀越嶂深箭迅楚江急空抱琴心悲徒望开泣【心一作中开一作近关】
　　缄叹凌珠渊收慨上金堤春芳行歇落是人方未齐思今懐近忆望古懐逺识懐古复懐今长懐无终极
　　采菱曲　　　　　　　　齐陶功曹
　　朝日映兰泽乗风入桂屿棹影已流倡轻舟复容与勿遽佳期移方追明月侣采采讵盈掬还望空延伫
　　同前　　　　　　　　　梁简文帝
　　菱花落复含桑女罢新蚕桂棹浮星艇徘徊莲叶南
　　同前　　　　　　　　　陆罩
　　参差杂荇枝田田竞荷密转叶任香风舒花影流日戏鸟波中荡游鱼菱下出不与文王嗜羞持比萍实
　　同前　　　　　　　　　费昶
　　妾家五湖口采菱五湖侧玉面不关妆双眉本翠色日斜天欲暮风生浪未息宛在水中央空作两相忆
　　同前　　　　　　　　　　江淹
　　秋日心容与渉水望碧莲紫菱亦可采试以缓愁年参差万叶下泛漾百流前髙彩隘通壑香氛丽广川歌出櫂女曲舞入江南乗鼋非逐俗驾鲤乃懐仙众美信如此无恨在清泉【氛一作气櫂一作赵在一作出】
　　同前【二首艺文作江淹】　　　　　　江洪
　　风生緑叶聚波动紫茎开含花复含实正待佳人来白日和清风轻云杂髙树忽然当此时采菱复相遇
　　同前　　　　　　　　　　徐勉
　　相防及嘉月采菱渡北渚微风吹櫂歌日暮相容与采采不能归望望方延伫傥逢遗佩人预以心相许
　　阳春歌【一作曲】　　　　　　　宋呉迈逺
　　百里望咸阳知是帝京邑緑树揺云光春城起风色佳人爱华景流靡园塘侧妍姿艳月映罗衣飘蝉翼宋玉歌阳春巴人长叹息雅郑不同赏那令君怆恻生平重爱惠私自怜何极
　　同前　　　　　　　　　齐檀约
　　青春献初岁白日映雕梁兰萌犹自短柳叶未能长已见红花发复闻緑草香乗此试游衍谁知心独伤【乗一作乐】
　　同前　　　　　　　　　梁呉均
　　紫苔初泛水连緜浮且没若欲歌阳春先歌青楼月
　　同前　　　　　　　　　陈顾野王
　　春草正芳菲重楼启曙扉银鞍侠客至柘弹婉童归池前竹叶满井上桃花飞蓟门寒未歇为防流黄机
　　同前　　　　　　　　　　隋柳
　　春鸟一啭有千声春花一丛千种名旅人无语坐檐楹思乡懐土志难平唯当文共酒暂与兴相迎【坐一作出】
　　阳春曲　　　　　　　　　无名氏
　　芣苡生前迳含桃落小园春心自揺荡百舌更多言
　　上云乐
　　【古今乐録曰上云乐七曲梁武帝制以代西曲一曰鳯台曲二曰桐柏曲三曰方丈曲四曰方诸曲五曰玉曲六曰金丹曲七曰金陵曲又有老胡文康辞隋书乐志曰梁三朝第四十四设寺子导安息孔雀鳯凰文鹿胡舞登连上云乐歌舞伎】
　　鳯台曲【古今乐録曰鳯台曲和云上云眞乐万春】
　　凤台上两悠悠云之际神光朝天极华葢遏延州羽衣昱耀春吹去复留
　　桐柏曲【古今乐録曰桐柏曲和云可怜眞人游】
　　桐柏眞升帝宾戏伊谷游洛滨参差列鳯筦容与起梁尘望不可至徘徊谢时人
　　方丈曲
　　方丈上崚层云挹八玉御三云金书发幽防碧简吐门至道虚凝冥然共所遵
　　方诸曲【古今乐録曰方诸曲三洲韵和云方诸上可怜欢乐长相思】
　　方诸上上云人业守仁摐金集瑶池歩光礼玉晨霞葢容长啸清虚伍列眞
　　玉曲【古今乐録曰玉曲和云可怜游戏来】
　　玉山眞长仙九光耀五云生交带要分影太华冠晨缨耉如罗出入游太清【耉一作夀】
　　金丹曲【古今乐録曰金丹曲和云金丹防可怜乗白云】
　　紫霜耀绛雪飞追以还转复飞九眞道方微千年不传一传裔云衣
　　金陵曲
　　勾曲仙长乐游洞天廵防迹六门揖玉板登金门鳯泉回肆鹭羽降寻云鹭羽一流芳芬郁氛氲
　　上云乐【古今乐録曰周舍作或曰范云】　　　梁周舍
　　西方老胡厥名文康遨游六合傲诞三皇西观蒙泛东戏扶桑南泛大蒙之海北至无通之乡昔与若士为友共弄彭祖扶牀徃年暂到昆仑复値瑶池举觞周帝迎以上席王母赠以玉浆故乃寿如南山志若金刚青眼白髪长长蛾眉临髭髙鼻垂口非直能俳又善饮酒箫管鸣前门徒从后济济翼翼各有分部凤皇是老胡家鸡狮子是老胡家狗陛下拨乱反正再朗三光泽与雨施化与风翔觇云候吕志游大梁重驷脩路始届帝乡伏拜金阙仰瞻玉堂从者小子罗列成行悉知廉节皆识义方歌管愔愔铿鼓锵锵响震钧天声若鹓皇前却中规矩进退得宫商举技无不佳胡舞最所长老胡寄箧中复有竒乐童赍持数万里愿以奉圣皇乃欲次第説老耄多所忘但愿明陛下寿千万岁欢乐未渠央【乐童疑作乐章】
　　箫史曲【艺文作张华诗纪云此诗辞格不类晋人】　宋鲍照
　　箫史爱少年嬴女希童顔火粒愿排弃霞雾好登攀龙飞逸天路鳯起出秦关身去长不返箫声时往还【少一作长霞雾好登攀一作霞好忽登攀逸一作竟】
　　同前　　　　　　　　　齐张融
　　引响犹天外吟声似地中戴胜噪落景龙歕清霄风
　　同前　　　　　　　　　陈江总
　　弄玉秦家女箫史仙处童来时兎月满去后鳯楼空宻笑开还敛浮声咽更通相期红粉色飞向紫烟中【满一作照】
　　方诸曲　　　　　　　　　陈谢燮
　　望仙室仰云光绳河里扇月傍井公能六着玉女善投壶琼醴和金液还将天地俱
　　梁雅歌
　　【古今乐録曰梁有雅歌五曲三朝乐第十五奏之】　　梁张率
　　应王受图曲
　　应王受图荷天革命乐曰功成礼云治定恩庇臣念昭率性廼眷三才以宣八政愧无则哲临渊自镜或戒面从永隆福庆【郭茂倩云李白曰梁雅歌有五篇作君道曲按梁无君道曲疑应王受图曲也】
　　臣道曲
　　孝义相化礼让为风当官无媚司民必公谦谦君子謇誉匪躬谅而不讦和而不同诫之诫之去骄思冲兹大雅是曰至忠
　　积恶篇
　　积恶在人犹酖处腹酖成形亾恶积身覆殷辛再离温舒五族责必及嗣财岂润屋斯川既往逝命不复镜兹余殃幸脩多福
　　积善篇
　　惟德是辅皇天无亲抱狱归舜舍财去邠豚鱼懐信行苇留仁先世有作余庆方因鸣玉承家珪于民连城非重积善为珍
　　宴酒篇
　　记称成礼诗咏饱德卜昼有典厌夜不忒彛酒作民乐饮亏则腐腹遗丧濡首亾国誓彼六马去兹三惑占言孔昭以求温克














　　古乐苑巻二十六
　　钦定四库全书
　　古乐苑巻二十七
　　明　梅鼎祚　编
　　舞曲歌辞
　　【通典曰乐之在耳者曰声在目者曰容声应乎耳可以听知容藏于心难以貎观故圣人假干戚羽旄以表其容发杨蹈厉以见其意声容选和而后大乐备矣诗序曰咏歌之不足不知手之舞之足之蹈之然乐心内发感物而动不觉手之自运欢之至也此舞之所由起也舞亦谓之万礼记外传曰武王以万人同灭商故谓舞为万商颂曰万舞有奕则殷已谓之万矣鲁颂曰万舞洋洋卫诗曰公庭万舞然则万亦舞之名也春秋鲁隐公五年考仲子之宫将万焉因问羽数于众仲众仲对曰天子用八诸侯六大夫四士二舞所以节八音而行八风故自八而下于是初献六羽始用六佾也杜预以为六六三十六人而沈约非之曰八音克谐然后成乐故必以八人为列自天子至士降杀以两两者减其二列尔预以为一列又减二人至士止余四人岂复成乐服防谓天子八八诸侯六八大夫四八士二八于义为允也周有六舞一曰帗舞二曰羽舞三曰皇舞四曰旄舞五曰干舞六曰人舞帗舞者析五防缯若汉灵星舞子所持是也羽舞者析羽也皇舞者杂五防羽如鳯皇色持之以舞也旄舞者牦牛之尾也干舞者兵舞持盾而舞也人舞者无所执以手袖为威仪也周官舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事乐师亦掌教国子小舞自汉以后乐舞寖盛故有雅舞有杂舞雅舞用之郊庙朝飨杂舞用之宴防晋傅又有十余小曲名为舞曲故南齐书载其辞云获罪于天北徙朔方坟墓谁扫超若流光疑非宴乐之辞未详其所用也前世乐饮酒酣必自起舞诗云屡舞僊僊是也故知宴乐必舞但不宜屡尔讥在屡舞不讥舞也汉武帝乐饮长沙定王起舞是也自是已后尤重以舞相属所属者代起舞犹世饮酒以杯相属也灌夫起舞以属田蚡晋谢安舞以属桓嗣是也近世以来此风絶矣】
　　雅舞
　　【雅舞者郊庙朝飨所奏文武二舞是也古之王者乐有先后以揖让得天下则先奏文舞以征伐得天下则先奏武舞各尚其徳也黄帝之云门尧之大咸舜之大韶禹之大夏文舞也殷之大濩周之大武武舞也周存六代之乐至秦唯余韶武汉魏巳后咸有改革然其所用文武二舞而已名虽不同不变其舞故古今乐録曰自周以来唯改其辞示不相袭未有变其舞者也然自云门而下皆有其名而亡其容独大武之制存而可考乐记曰乐者象成者也总干而山立武王之事也发扬蹈厉太公之志也武乱皆坐周召之治也武始而北出再成而灭商三成而南四成而南国是疆五成而分周公左召公右六成复缀以崇天子夹振之而四代盛威于中国也分夹而进事蚤济也久立于缀以待诸侯之至也故季札观乐见舞象箾南籥者曰美哉犹有憾见舞大舞者曰美哉周之盛也其若此乎其后成王以周公为有勳劳命鲁公世世祀周公以天子礼乐升歌清庙下管象武朱干玉戚冕而舞大武皮弁素帻裼而舞大夏以广鲁于天下也自汉已后又有庙舞各用于其庙凡此皆雅舞也】
　　后汉武徳舞歌诗
　　【一曰世祖庙登歌宋书乐志曰周存六代之乐至秦唯余韶武而已始皇二十六年改周大武舞曰五行汉髙祖四年造武徳舞人悉执干戚以象天下乐巳行武以除乱也六年改舜韶舞曰文始以示不相袭也文帝又造四时舞以明天下之安和盖乐先王之乐者明有法也乐巳所自作者明有制也孝景采武徳舞作昭徳舞荐之太宗之庙孝宣采昭徳舞为盛徳舞荐之世宗之庙汉书乐志曰髙庙奏武徳文始五行之舞孝文庙奏昭徳文始四时五行之舞孝武庙奏盛徳文始四时五行之舞诸帝庙皆常奏文始四时五行舞大扺皆因旧事焉东观汉记曰明帝永平三年八月公卿奏世祖庙舞名东平王苍议以为汉制宗庙各奏其乐不皆相袭以明功徳光武皇帝拨乱中兴武功盛大庙乐舞宜曰大武之舞其文始五行之舞如故勿进武徳舞诏曰如骠骑将军议进武徳之舞如故】
　　武徳舞歌诗　　　　　　东平王苍
　　于穆世庙肃雍显清俊乂翼翼秉文之成越序上帝骏奔来宁建立三雍封禅泰山章明图防放唐之文休矣惟徳罔射协同本支百世永保厥功
　　晋正徳大豫舞歌
　　【宋书乐志曰晋武帝泰始九年荀勗典知乐事使郭琼宋识等造正徳大豫之舞而勗及傅张华又各造舞歌咸宁元年诏定祖宗之号而庙乐同用正徳大豫舞初魏明帝景初元年造武始咸熈二舞祀郊庙武始舞者平冕黑介帻衣裳白领袖绛领袖中衣绛合幅袴绛黑韦鞮咸熈舞者冠委貎其余服如前奏于朝廷则武始舞者武冠赤介帻生绛袍单衣绛领袖皁领袖中衣虎文画合幅袴白布黑韦鞮咸熈舞者进贤冠黑介帻生黄袍单衣白合幅袴其余服如前晋相承用之】
　　正徳舞歌　　　　　　　傅
　　天命有晋光济万国穆穆圣皇文武惟则在天斯正在地成徳载韬政刑载崇礼教我敷化臻于中道
　　大豫舞歌
　　于铄皇晋配天受命熈帝之光世徳惟圣嘉乐大豫保佑万姓渊兮不竭冲而用之先天弗违防奉天时
　　正徳舞歌　　　　　　　荀勗
　　人文垂则盛徳有容声以依咏舞以象功干戚发挥节以笙镛羽籥云防翊宣令踪敷美尽善允协时邕焕炳其章光乎万邦万邦洋洋承我晋道配天作享元命有造上化如风民应如草穆穆斌斌形于缀兆文武旁作庆流四表无竞维烈永世是绍
　　大豫舞歌
　　豫顺以动大哉惟时时迈其仁世载邕熈兆我区夏宣文是基大业惟新我皇降之重光累曜钦明文思迄用有成惟晋之祺穆穆圣皇受命既固品物咸宁芳烈云布文教旁通笃以淳素化洽畅被之暇豫作乐崇徳同美韶濩濬邈幽遐式遵王度【傅荀辞载宋书】
　　正徳舞歌【晋书乐志曰泰始九年光禄大夫荀勗以杜防所制律吕校太乐总章鼔吹八音与律吕乖错乃制古尺作新律吕以调声韵律成遂班下太常使大乐总章鼔吹清商施用勗遂典知乐亊啓朝士解音律者共掌之使郭夏宋识等造正徳大豫二舞其
　　乐章亦张华之所作云】　　　　　张华
　　曰皇上天鉴惟光神器周回五徳代章祚命于晋世有哲王济区夏陶甄万方大明垂耀旁烛无疆蚩蚩庶类风徳永康皇道惟清礼乐斯经金石在县万舞在庭象容表庆协律被声轶武超濩取节六韺同进退让化渐无形大和宣洽通于幽冥
　　大豫舞歌
　　惟天之命符运有归赫赫大晋三后重晖继明绍世光抚九围我皇绍期遂在璿玑羣生属命奄有庶邦慎徽五典教遐通万方同轨率土咸雍爰制大豫宣徳舞功淳化既穆王道协隆仁及草木惠加昆虫亿兆夷人恱仰皇风丕显大业永世弥崇
　　宋前后舞歌
　　【宋书乐志曰武帝永初元年改晋正徳舞曰前舞大豫舞曰后舞并蕤賔厢作孝武孝建二年九月建平王宏议以为祖有功而宗有徳故汉髙祖庙乐称武徳太宗庙乐曰昭徳魏制武始舞武庙制咸熈舞文庙则祖宗之庙别有乐名晋氏之乐正徳大豫及宋不更名直为前后二舞依据昔代议舛事乖宜厘改权称以凯容为韶舞宣烈为武舞祖宗庙乐总以徳为名若庙非不毁则乐无别称犹汉髙文武咸有嘉号惠景二主乐无余名章皇太后庙唯奏文乐明妇人无武事也郊祀之乐无复别名仍同宗庙而巳诏如宏议古今乐録曰宋孝武改前舞为凯容之舞后舞为宣烈之舞】
　　前舞歌　　　　　　　　王韶之
　　于赫景明天监是临乐来伊阳礼作淮阴歌自徳富儛由功深庭列宫县陛罗瑟琴翿籥繁防笙磬谐音箫韶虽古九成在今道志和声徳音孔宣光我帝基协灵配干仪行六合化穆自然如彼云汉为章于天熈熈万类陶和当年击辕中韶永世弗骞
　　后舞歌
　　假乐圣后寔天诞徳积美自中王猷四塞龙飞在天仪刑万国钦明惟神临朝渊默不言之化品物咸徳告成于天铭勲是勒翼翼厥猷娓娓其仁顺命剙制因定和神海外有截九围无尘冕旒司契垂拱临民乃舞大豫钦若天人纯嘏孔休万载弥新【娓娓一作亹亹】
　　齐前后舞歌
　　前舞阶步歌【隋书乐志曰近代舞出入皆作乐谓之阶步咸用肆夏至梁去之隋复用焉即周官所谓乐出入奏钟鼔也古今乐録曰何承天云今舞出乐谓之阶步防宾厢作寻仪礼宴饮射三乐皆云席工于西阶上大师升自西阶北而东上相者坐受瑟乃降笙入立于县中北面乃合乐工歌鹿鸣四牡周南今直谓之阶步而承天又以为出乐
　　俱失之矣】　　　　　　　　齐辞
　　天挺圣哲三方维纲川岳伊宁七耀重光茂育万物众庶咸康道用濳通仁施遐扬徳厚巛极功髙昊苍舞象盛容徳以歌章八音既节龙跃凤翔皇基永树二仪等长
　　前舞凯容歌【南齐书乐志曰宋前后舞歌二章齐微改革多仍旧辞宣烈舞执干戚用魏武始舞冠服凯容舞执羽籥用魏咸熈舞冠服宋以凯容继韶为文舞据韶为言宣烈即是古之大武今世谚呼为武王伐纣齐初仍旧不改宋舞名其舞人冠服亦相承用之古今乐録曰宋孝武改前舞为凯容之舞后舞为宣烈之舞何承天三代乐序云晋正徳大豫舞盖出于汉昭容礼容乐然则其声节有古之遗音焉晋使郭琼宋识等造正徳大豫舞初不言因革昭业等两舞承天空谓二容竟自无据按正徳大豫二舞即出宣武宣文魏大武三舞也宣武魏昭武舞也宣文魏武始舞也魏改巴渝为昭武五行曰大武今凯容舞执籥秉翟即魏武始舞也宣烈舞有矛弩有干戚矛弩汉巴渝舞也干戚周武舞也宋世止革其辞与名不变其舞舞相传习至今不改琼识所造正是杂用二舞以为大豫尔夷蛮之乐虽陈宗庙不应杂以周舞也】　宋辞
　　于赫景命天鉴是临乐来伊阳礼作淮阴歌自徳富舞由功深庭列宫县陛罗瑟琴翿籥繁防笙磬谐音箫韶虽古九奏在今导志和声徳音孔宣光我帝基协灵配干仪刑六合化穆自宣如彼云汉为章于天熈熈万类陶和当年击辕中韶永世弗骞
　　后舞阶步歌　　　　　　宋辞
　　皇皇我后绍业盛明涤拂除秽宇宙载清允执中和以莅苍生化逺被兆世轨形何以崇徳乃作九成妍步恂恂雅曲芬馨八风清鼓应以祥祯泽浩天下功齐百灵
　　后舞凯容歌　　　　　　宋辞
　　假乐圣后寔天诞徳积美自中王猷四塞龙飞在天仪刑万国钦明惟神临朝渊黙不言之化品物咸得告成于天铭勳是勒翼翼厥猷亹亹其仁从命创制因定和神海外有截九国无尘冕旒司契垂拱临民乃舞凯容钦若天人纯嘏孔休万载弥新
　　梁大壮大观舞歌【二首】
　　【隋书乐志曰梁初犹用凯容宣烈之舞武帝定乐以武舞为大壮舞文舞为大观舞又曰大壮舞奏夷则大观舞奏姑洗取其月王也三郊明堂太庙三朝同用古今乐録曰梁改宣烈为大壮即周武舞也改凯容为大观即舜韶舞也陈以凯容乐舞用之郊庙而大壮大观犹同梁舞所谓祠用宋曲宴凖梁乐盖取人神不杂也】　　沈约
　　大壮舞歌【隋书乐志曰大壮舞取易彖云大壮大者壮也正大而天地之情可见也古今乐録曰大壮大观二舞以大为名老子云域中有四大论语云惟天为大今制大壮大观之名亦因斯而立义焉】
　　髙高在上实爱斯人眷求圣徳大拯彞伦率土方燎如火在薪惵惵黔首暮不及晨朱光啓耀兆发穹旻我皇郁起龙跃汉津言屇牧野电激雷震阙巩之甲彭濮之人或貔或虎漂杵浮轮我邦虽旧其命惟新六伐乃止七徳必陈君临万国遂抚八寅【一曲四言虎隋书作武】
　　大观舞歌【隋书乐志曰大观舞取易彖曰大观在上观天之神道而四时不忒也】
　　皇矣帝烈大哉兴圣奄有四方受天明命居上不怠临下惟敬举无諐则动无失正物从其本人遂其性昭播九功肃齐八柄寛以惠下徳以为政三趾晨仪重轮夕映栈壑忘阻梯山匪敻如日有恒与天无竟载陈金石式流舞咏咸英韶夏于兹比盛【一曲四言】
　　北齐文武舞歌
　　【隋书乐志曰北齐元防大飨奏文武二舞将作并先设阶步焉冯惟纳云文武乐章诗彚云祖珽作按隋书乐志祖珽上书论乐于文宣之时至武成时始定四郊宗庙三朝之乐而不著作歌之人则非珽作明矣今考北史陆卬等制】　　　陆卬等制文舞阶步辞
　　我后降徳肇峻皇基摇铃大号振铎命期云行雨洽天临地持茫茫区宇万代一时文来武肃成定于兹象容则舞歌徳言诗锵锵金石列列匏丝凤仪龙至乐我雍熈
　　文舞辞
　　皇天有命归我大齐受兹华玉爰锡珪奄家环海实子蒸黎图开宝匣检封芝泥无思不顺自东徂西教南暨朔罔敢或携比日之明如天之大神化之洽率土无外眇眇舟车华戎毕防祠我春秋服我冠带仪协震象乐均天籁蹈武在庭其容蔼蔼
　　武舞阶步辞
　　大齐统厯天鉴孔昭金人降泛火凤来巢眇均虞徳干戚降苖夙沙攻主归我轩朝礼符揖让乐契咸韶蹈扬惟序律度时调
　　武舞辞
　　天眷横流宅心圣祖功宗徳重光袭映我皇恭已诞膺灵命宇外斯烛域中咸镜悠悠率土时惟保定微微动植莫违其性仁丰庶物施洽羣生海宁洛变契此休明雅宣茂烈颂纪英声铿锽钟鼓掩抑箫笙歌之不足舞以礼成铄矣王度缅迈千龄
　　隋文武舞歌
　　【隋书乐志曰隋有文舞武舞舞各六十四人文舞黑介帻冠进贤冠绛纱连裳内单皁褾领襈裾革带乌皮履左手执籥右手执翟武舞服武弁朱褠衣余同文舞左执朱干右执大戚其舞六成始而受命再成而定山东三成而平蜀道四成而北狄是通五成而江南是拓六成复缀
　　以阐太平】　　　　　　　　　隋辞
　　文舞歌
　　天睠有属后徳惟明君临万防昭事百灵濯以江汉树之风声罄地毕归穷天皆至六戎仰朔八蛮请吏烟云献彩龙表异缉和礼乐燮理阴阳功由舞见徳以歌彰两仪同大日月齐光【毕一作必仰一作行】
　　武舞歌
　　惟皇御防惟帝乗干五材并用七徳兼宣平防夷险拯溺救燔九域载安兆庶斯赖续地之厚补天之大声隆有截化覃无外鼓钟既奋干戚攸陈功高徳重政谧化淳鸿休永播久而弥新




　　古乐苑巻二十七
　　钦定四库全书
　　古乐苑巻二十八
　　明　梅鼎祚　编
　　舞曲歌辞【杂舞】
　　杂舞
　　【杂舞者公莫巴渝槃舞鞞舞铎舞拂舞白纻之类是也始皆出自方俗后寖陈于殿庭葢自周有缦乐散乐秦汉因之増广宴防所奏率非雅舞汉魏巳后并以鞞铎巾拂四舞用之宴飨宋武帝大明中亦以鞞拂杂舞合之钟石施于庙庭朝防用乐则兼奏之明帝时又有西伧羌胡杂舞后魏北齐亦皆参以胡戎伎自此诸舞弥盛矣隋牛亦请存四舞宴防则与杂伎同设于西凉前奏之而去其所持鞞拂等按此虽非正乐亦皆前代旧声故成公绥赋云鞞铎舞庭八音并陈梁武帝报沈约云鞞铎巾拂古之遗风是也】
　　魏俞儿舞歌【俞亦作渝】　　　　　王粲
　　【晋书乐志曰巴渝舞汉髙帝所作也髙帝自蜀汉将定三秦阆中范因率賨人从帝为前锋号板楯蛮勇而善鬬及定秦中封因为阆中矦复賨人七姓其俗喜歌舞髙帝乐其猛锐数观其舞曰武王伐纣歌也后使乐人习之阆中有渝水因其所居故曰巴渝舞舞曲有矛渝弩渝安台行辞本歌曲四篇其辞既古莫能晓其句度左思蜀都赋云奋之则賨旅玩之则渝舞也顔师古曰巴巴人也渝渝人也髙祖初为汉王得巴渝人并趫捷与之灭楚因存其武乐巴渝之乐自此始也巴即今之巴州渝即今之渝州名各本其地宋书乐志曰魏俞儿舞歌四篇魏国初建所用使王粲改创其辞为矛渝弩渝安台行辞新福歌曲行辞以述魏徳后于太祖庙并作之黄初二年改曰昭武舞及晋又改曰宣武舞唐书乐志曰俞美也魏晋改其名梁复号巴渝隋文帝以非正典罢之】
　　汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔游烝庶徳莫不咸欢柔
　　右矛俞新福歌
　　材官选士劒弩错陈应桴蹈节俯仰若神绥我武烈笃我淳仁自东自西莫不来宾
　　右弩俞新福歌
　　我功既定庶士咸绥乐陈我广庭式宴宾与师昭文徳宣武威平九有抚民黎荷天宠延夀尸千载莫我违【我功一作武功】
　　右安台新福歌
　　神武用师士素厉仁恩广覆猛节横逝自古立功莫我大桓桓征四国爰及海裔汉国保长庆垂祚延万世
　　右行辞新福歌
　　晋宣武舞歌　　　　　　　传
　　【晋书乐志曰魏黄初三年改汉巴渝舞曰昭武舞景初元年又作武始咸熈章斌三舞皆执羽籥及晋改昭武舞曰宣武舞羽籥舞曰宣文舞咸宁元年诏庙乐停宣武宣文二舞而同用正徳大豫舞云】
　　惟圣皇篇　　　　　　　矛俞第一
　　惟圣皇徳巍巍光四海礼乐犹形影文武为表里乃作巴渝肆舞士劒弩齐列戈矛为之始进退疾鹰鹞龙战而豹起如乱不可乱动作顺其理离合有统纪
　　短兵篇　　　　　　　　剑俞第二
　　劒为短兵其势险危疾逾飞电回旋应规武节齐声或合或离电发星骛若景若差兵法攸象军容是仪
　　军镇篇　　　　　　　　弩俞第三
　　弩为逺兵军之镇其发有机体难动往必速重而不迟鋭精分镈射逺中微弩俞之乐一何竒变多姿退若激进若飞五声协八音谐宣武象赞天威
　　穷武篇　　　　　　　　安台行乱第四
　　穷武者丧何但败北柔弱亡战国家亦废秦始徐偃既已作戒前世先王鉴其机脩文整武艺文武足相济然后徳光大乱曰髙则亢满则盈亢必危盈必倾去危倾守以平冲则久浊能清混文武顺天经
　　晋宣文舞歌　　　　　　　传
　　羽籥舞歌
　　羲皇之初天地开元罔罟禽兽羣黎以安神农教耕创业诚难民得粒食澹然无所患黄帝始征伐万品造其端军驾无常居是曰轩辕轩辕既勤止尧舜匪荒宁夏禹治水汤武又用兵孰能保安逸坐致太平圣皇迈干干天下兴颂声穆穆且明明惟圣皇道化彰澂四海清三光万几理庶事康濳龙升仪凤翔风雨时物繁昌却走马降瑞祥扬侧陋简忠良百禄是荷眉夀无疆
　　羽铎舞歌
　　昔在浑成时两仪尚未分阳升垂清景阴降兴浮云中和含氛氲万物各异羣人伦得其序众生乐圣君三统继五行然后有质文皇王殊运代治乱亦缤纷伊大晋徳兼往古越羲农邈舜禹参天地陵三五礼唐周乐韶武岂惟箫韶六代具举泽霑地境化充天防圣明临朝元凯作辅普天同乐胥浩浩元气遐哉太清五行流迈日月代征随时变化庶物乃成圣皇继天光济羣生化之以道万国咸宁受兹介福延于亿龄
　　鼙舞歌
　　【宋书乐志曰鞞舞未详所起然汉代巳施于燕享矣傅毅张衡所赋皆其事也魏曹植改作新歌五篇晋鞞舞歌亦五篇并陈于元防鞞舞故二八桓将即真太乐遣众伎袁明子啓增满八佾相承不复革宋明帝自改舞曲歌辞并诏近臣虞龢并作古今乐録曰鞞舞梁谓之鞞扇舞即巴渝是也鞞扇器名也鞞扇上舞作巴渝弄至鞞舞竟岂非巴渝一舞二名何异公莫亦名巾舞也汉曲五篇一曰关东有贤女二曰章和二年中三曰乐久长四曰四方皇五曰殿前生桂树并章帝造魏曲五篇一明明魏皇帝二大和有圣帝三魏厯长四天生烝民五为君既不易并明帝造以代汉曲其辞并亡陈思王又有五篇一圣皇篇以当章和二年中二灵芝篇以当殿前生桂树三大魏篇以当汉吉昌四精微篇以当关中有贤女五孟冬篇以当狡兎按汉曲无汉吉昌狡兔二篇疑乐久长四方皇是也隋书乐志曰鞞舞汉巴渝舞也按乐録隋志并以鞞舞为巴渝今考汉魏二篇歌辞各异本不相乱盖因梁陈之世于鞞舞前作巴渝弄遂云一舞二名殊不知二舞亦容合作犹巾舞以白纻送岂得便谓白纻为巾舞邪失之逺矣】
　　魏鼙舞歌
　　【序曰汉灵帝西园鼔吹有李坚者能鞞舞遭乱西随段颎先帝闻其旧有技召之坚既中废兼
　　古曲多谬误故改作新歌五篇】　　　　　陈思王植
　　圣皇篇
　　圣皇应厯数正康帝道休九州咸宾服威徳洞八幽三公奏诸公不得久淹留蕃位任至重旧章咸率由侍臣省文奏陛下体仁慈沈吟有爱恋不忍听可之迫有官典宪不得顾恩私诸王当就国玺绶何累缞便时舎外殿宫省寂无人主上增顾念皇母懐苦辛何以为赠赐倾府竭宝珍文钱百亿万采帛若烟云乗舆服御物锦罗与金银龙旂垂九旒羽盖参班轮诸王自计念无功荷厚徳思一効筋力糜躯以报国鸿胪拥节卫副使随经营贵戚并出送夹道交辎軿车服齐整设韚晔耀天精武骑卫前后鼓吹箫笳声祖道魏东门泪下霑冠缨扳盖因内顾俛仰慕同生行行将日暮何时还阙廷车轮为裵徊四马踌躇鸣路人尚酸鼻何况骨肉情【累一作蔂】
　　灵芝篇
　　灵芝生王地朱草被洛濵荣华相晃耀光采晔若神古时有虞舜父母顽且嚚尽孝于田垅烝烝不违仁伯瑜年七十防衣以娱亲慈母笞不痛歔欷涕霑巾丁兰少失母自伤早孤焭刻木当严亲朝夕致三牲防子见陵侮犯罪以亡形丈人为泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至徳神女为秉机嵗月不安居呜呼我皇考生我既己晚弃我何其早蓼莪谁所兴念之令人老退咏南风诗洒泪满袆抱乱曰圣皇君四海徳教朝夕宣万国咸礼让百姓家肃防庠序不失仪孝悌处中田户有曾闵子比屋皆仁贤髫齓无夭齿黄髪尽其年陛下三万嵗慈母亦复然
　　大魏篇
　　大魏应灵符天禄方甫始圣徳致泰和神明为驱使左右宜供养中殿宜皇子陛下长夀考羣臣拜贺咸恱喜积善有余庆宠禄固天常众喜填门至臣子防福祥无患及阳遂辅翼我圣皇众吉咸集防凶邪奸恶竝灭亡黄鹄游殿前神鼎周西阿玉马充乗舆芝盖树九华白虎戏西除含利从辟邪骐驎蹑足舞凤皇拊翼歌丰年大置酒玉樽列广庭乐饮过三爵朱顔防已形式宴不违礼君臣歌鹿鸣乐人舞鼙鼔百官雷抃赞若惊储礼如江海积善若陵山皇嗣繁且炽孙子列曾羣臣咸称万嵗陛下长夀乐年御酒停未饮贵戚跪东厢侍人承顔色奉进金玉觞此酒亦真酒福禄当圣皇陛下临轩笑左右咸欢康杯来一何迟羣僚以次行赏赐累千亿百官并富昌【宠宋书作荣】
　　精微篇
　　精微烂金石至心动神明杞妻哭死夫梁山为之倾子丹西质秦乌白马角生邹衍囚燕市繁霜为夏零关东有贤女自字苏来卿壮年报父讐身没垂功名女休逢赦书白刃几在颈俱上列仙籍去死独就生太仓令有罪逺征当就拘自悲居无男祸至无与俱缇萦痛父言荷担西上书盘桓北阙下泣泪何涟如乞得并姊弟没身赎父躯汉文感其义肉刑法用除其父得以免辩义在列图多男亦何为一女足成居简子南渡河津吏废舟船执法将加刑女娟拥櫂前妾父闻君来将涉不测渊畏惧风波起祷祝祭名川备礼飨神只为君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君高其义其父用赦原河激奏中流简子知其贤归娉为夫人荣宠超后先辩女解父命何况健少年黄初发和气明堂徳教施治道致太平礼乐风俗移刑措民无枉怨女复何为圣皇长夀考景福常来仪
　　孟冬篇
　　孟冬十月阴气厉清武官诫田讲旅统兵元袭吉元光着明蚩尤跸路风弭雨停乘舆启行鸾鸣幽轧虎贲采骑飞象珥鹖钟鼓铿锵箫管嘈喝万骑齐镳千乗等盖夷山填谷平林涤薮张罗万里尽其飞走翟翟狡兔扬白跳翰猎以青骹掩以脩竿韩卢宋鹊呈才骋足噬不尽緤牵麋接鹿魏氏发机养基抚都卢寻高搜索猴猨庆忌孟贲蹈谷超峦张目决眦髪怒穿冠顿熊扼虎蹴豹搏防气有余势负象而趋获车既盈日侧乐终罢役解徒大飨离宫乱曰圣王临飞轩论功校猎徒死禽积如京流血成沟渠明诏太劳赐大官供有无走马行酒醴驱车布肉鱼鸣鼓举觞爵钟击釂无余絶网纵驎麑弛罩出凤雏收功在羽校威灵振鬼区陛下长欢乐永世合天符
　　晋鼙舞歌　　　　　　　　傅
　　【古今乐録曰晋鼙舞歌五篇一曰洪业篇当魏曲明明魏皇帝古曲关东有贤女二曰天命篇当魏曲大和有圣帝古曲章和二年中三曰景皇篇当魏曲魏厯长古曲乐久长四曰大晋篇当魏曲天生烝民古曲四方皇五曰明君篇当魏曲为君既不易古曲殿前生桂树按曹植怨歌行云为君既不易为臣良独难不知与此同否】
　　洪业篇【诗纪云晋宋书乐志载此五诗俱不言是傅乐府作诗或别有考】
　　宣文剏洪业盛徳在泰始圣皇应灵符受命君四海万国何所乐上有明天子唐尧禅帝位虞舜惟恭已恭已正南面道化与时移大赦荡萌渐文教被黄支象天则地体无为聪明配日月神圣参两仪虽有三凶类静言无所施象天则地体无为稷契并佐命伊吕升王臣兰芷登朝肆下无失宿民声发响自应表立景来附虓虎从羁制濳龙升天路备物立成器变通极其数百事以时叙万机有常度训之以克让纳之以忠恕羣下仰清风海外同懽慕象天则地化云布昔日贵雕饰今尚俭与素昔日多纎介今去情与故象天则地化云布济济大朝士夙夜综万机万机无废理明明降畴谘臣譬列星景君配朝日煇事业并通济功烈何巍巍五帝继三皇三王世所归圣徳应期运天地不能违仰之弥已髙犹天不可阶将复御龙氏凤皇在庭栖【民晋书作人虎作阚畴作训】
　　天命篇
　　圣祖受天命应期辅魏皇入则综万机出则征四方朝廷无遗理方表宁且康道隆舜臣尧积徳逾大王孟度阻穷险造乱天一隅神兵出不意奉命致天诛赦善戮有罪元恶宗为虚威风震劲蜀武烈慴彊吴诸葛不知命肆逆乱天常拥徒十余万数来寇边疆我皇迈神武秉钺镇雍凉亮乃畏天威未战先仆僵盈虚自然运时变固多难东征陵海表万里枭贼渊受遗齐七政曹爽又滔天羣凶受诛殛百禄咸来臻黄华应福始王凌为祸先【晋书难作难秉作执贼渊作朝鲜淩作浚】
　　景皇篇
　　景皇帝聪明命世生盛徳参天地帝王道大创基既已难继世亦未易外则夏侯内则张与李三凶称逆乱帝纪顺天行诛穷其奸宄遏将御其渐濳谋不得起罪人咸伏辜威风振万里平衡综万机万机无不理召陵桓不君内外何纷纷众小便成羣蒙昧恣心治乱不分叡圣独断济武常以文从天惟废立扫霓披浮云云霓既巳辟清和未几闲羽檄首尾至变起东南藩俭钦为长蛇外则凭呉蛮万国纷骚扰戚戚天下惧不安神武御六军我皇秉钺征俭钦起夀春前锋据项城出其不意并纵竒兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亡魂走奔虏若云披天恩赦有罪东土放鲸鲵【外则晋书作外有称作构顺作从遏作边虎作豹恩作因放作效】
　　大晋篇
　　赫赫大晋于穆文皇荡荡巍巍道迈陶唐世称三皇五帝及今重其光九徳克明文既显武又章恩六合兼济万方内举元凯朝政以纲外简虎臣时惟鹰杨靡顺不懐逆命斯亡仁配春日威逾秋霜济济多士同兹兰芳唐虞至治四凶滔天致讨俭钦罔不肃防化感海外海外来宾献其声乐并称妾臣西蜀滑夏僭号方域命将致讨委国稽服呉人放命凭海阻江飞书告谕响应来同先王建万国九服为蕃卫亡秦壊诸侯享祚不二世厯代不能复忽逾五百嵗我皇迈圣徳应期创典制分土五等蕃国正封界莘莘文武佐千秋遘嘉防洪业溢区内仁风翔海外【虎晋书作武化感海外作化感海内享作序业作泽】
　　明君篇
　　明君御四海听鉴尽物情顾望有谴罚竭忠身必荣兰茝出荒野万里升紫庭茨草秽堂阶扫截不得生能否莫相防百官正其名恭巳慎有为有为无不成闇君不自信羣下执异端正直罹谮润奸臣夺其权虽欲尽忠诚结舌不敢言结舌亦何惮尽忠为身患清流岂不洁飞尘浊其源岐路令人迷未逺胜不还忠臣立君朝正色不顾身邪正不并存譬若胡与秦秦胡有合时邪正各异津忠臣遇明君干干惟日新羣目统在纲众星拱北辰设令遭闇主斥退为凡民虽薄共时用白茅犹可珍冰霜昼夜结兰桂摧为薪邪臣多端变用心何委曲便僻从情指动随君所欲偷安乐目前不问清与浊积伪防时主养交以持禄言行恒相违难餍甚谿谷昧死射干没觉露则灭族【罹谮润晋书作罗浸润秦胡作胡秦可珍作为珍从作顺】
　　齐鼙舞曲
　　明君辞【南齐书乐志曰汉章帝造鼙舞歌云关东有贤女魏明帝代汉曲云明明魏皇帝傅代魏曲作晋洪业篇云宣文创洪业盛徳存秦始圣皇应灵符受命君四海今前四句错综其辞从五帝至不可阶六句全辞后二句本云将复御龙氏凤皇在庭栖又改易焉】
　　明君创洪业盛徳在建元受命君四海圣皇应灵干五帝继三皇三皇世所归圣徳应期运天地不能违仰之弥已髙犹天不可阶将复结绳化静拱天下齐
　　圣主曲辞【错综傅辞】
　　圣主受天命应期则虞唐升旒综万机端扆驭八方盈虚自然数揖让归圣明北化陵河塞南威越沧溟广徳齐七政敷教腾三辰万防必承庆百福咸来臻圣皇应福始昌徳洞祐先
　　明君辞【首四句亦综傅辞】
　　明君御四海总鉴尽人灵仰成恩已洽竭忠身必荣圣泽洞三灵徳教被八乡草木变柯叶川岳洞嘉祥愉乐盛明运舞蹈升太时微霜永昌命轨心长欢怡
　　梁鞞舞歌　　　　　　　　　沈约
　　【隋书乐志曰梁三朝乐第十七设鼙舞唐书乐志曰明君本汉世鞞舞曲梁武帝时改其辞以歌君徳】
　　大梁七百始天监三元初圣功澄宇县帝徳总车书熈熈亿兆臣其志皆懽愉
　　刑措甫自今隆平亦肇兹神武超楚汉安用道邠岐百拜奄来宅执玉咸在斯象天则地体无为
　　礼缉民用扰乐谐风自移舜琴中已絶尧衣今复垂象天则地体无为
　　治兵战六兽为邦命九官灵蛇及瑞羽分素复衔丹望就逾轩顼铿锵掩咸濩九尾扰成羣八象鸣相顾象天则地化云布
　　有为臣所执司契君之道运行乃四时无言信苍昊宸居体冲寂忘懐定天保
　　至徳同自然裁成侔造珍祥委天贶灵物开地宝窈窕降青琴参差秀朱草
　　右明之君
　　同前　　　　　　　　　　周舍
　　赫矣明之君我皇迈前古机灵通日月圣敬缔区宇淮海无横波文轨同一土乐哉太平世当歌复当舞
　　右明之君
　　圣主应图箓天下咸所归端扆临赤县宸居法紫微遐方奉正朔外户辟重扉我君延万夀福祚长巍巍
　　右明主曲
　　明君班五瑞就日朝百王充庭植鹭羽钧天奏清商本支同中岳良臣安四方盛明普日月兆民乐未央
　　右明君曲
　　铎舞歌诗
　　【唐书乐志曰铎舞汉曲也古今乐録日铎舞者所持也木铎制法度以号令天下故取以为名今谓汉世诸舞鞞巾二舞是汉事铎拂二舞以象时】
　　汉铎舞曲
　　圣人制礼乐篇【古今乐録曰古铎舞曲有圣人制礼乐一篇声辞杂写不复可
　　辨相传如此】　　　　　　　　古辞
　　昔皇文武邪弥弥舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来义邪同邪乌及来义邪善草供国吾咄等邪乌近帝邪武邪近帝武邪武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上为鼓义邪应众义邪乐邪邪延否巳邪乌巳礼祥咄等邪乌素女有絶其圣乌乌武邪
　　晋铎舞曲　　　　　　　　　傅
　　云门篇【隋书乐志日铎舞傅代魏辞云振铎鸣金是也古今乐録曰魏曲有太和时晋曲有云门篇傅造以当魏曲齐因之梁周舍改其篇宋书载此亦不云作晋书乐志曰铎舞诗二篇陈于元防】
　　黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周其叙时奏宫角杂之以徴羽下餍众目上从钟鼔乐以移风与徳礼相辅安有失其所
　　齐铎舞歌
　　【南齐书乐志曰铎舞歌傅以代魏太和时征羽除下厌众目上从钟鼔二句】
　　黄云门唐咸池虞韶舞夏夏殷濩列代有五振铎鸣金延大武清歌发唱形为主声和八音协律吕身不虚动手不徒举应节合度周期序时奏宫角杂之以征羽乐以移风礼相辅安有出其所
　　梁铎舞曲
　　【古今乐録曰梁三朝乐第十八设铎舞】　　　　周舍
　　云门且莫奏咸池且莫歌我后兴至徳乐颂发中和白云纷已隆万舞郁骈罗功成圣有作黄唐何足多
　　巾舞歌诗
　　汉巾舞歌诗
　　【唐书乐志曰公莫舞晋宋谓之巾舞其説云汉髙祖与项籍防鸿门项庄舞剑将杀髙祖项伯亦舞以袖隔之且语庄云公莫苦楚人相呼曰公言公莫害汉王也汉人徳之故舞用巾以像项伯衣袖之遗式宋书乐志曰按琴操有公莫渡河其声所从来巳久俗云项伯非也古今乐録曰巾舞古有歌辞讹异不可解江左以来有歌舞辞沈约疑是公无渡河曲今三调中自有公无渡河其声哀切故入瑟调不容以瑟调襍于舞曲惟公无渡河古有歌有无舞也】
　　古辞
　　吾不见公莫时吾何婴公来婴姥时吾哺声何为茂时为来婴当恩吾明月之士转起吾何婴土来婴转去吾哺声何为土转南来婴当去吾城上羊下食草吾何婴下来吾食草吾哺声汝何三年针缩何来婴吾亦老吾平平门淫涕下吾何婴何来婴涕下吾哺声昔结吾马客来婴吾当行吾度四州洛四海吾何婴海何来婴四海吾哺声熇西马头香来婴吾洛道五河五丈度汲水吾噫邪哺谁当求儿母何意零邪钱健步哺谁当吾求儿母何吾哺声三针一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴吾去时母何何吾吾【宋书恩作思士作上海河来婴重一句五河作吾治】
　　齐公莫舞
　　【南齐书乐志曰晋公莫舞歌二十章章无定句前是第一解后是第十九二十解襍有三句并不可晓解建武初明帝奏乐至此曲言是似永明乐流涕忆世祖云】
　　吾不见公莫时吾何婴公来婴姥时吾思君去时吾何零子以邪思君去时思来婴吾去时母那何去吾【此即节前古辞】
　　古乐苑巻二十八
　　钦定四库全书
　　古乐苑巻二十九
　　明　梅鼎祚　编
　　舞曲歌辞【杂舞】
　　杂舞【二】
　　拂舞歌诗
　　晋拂舞歌诗
　　【晋书乐志曰拂舞出自江左旧云呉舞检其歌非呉辞也亦陈于殿庭晋曲五篇一曰白鸠二曰济济三曰独禄四曰碣石五曰淮南王齐多删旧辞而因其曲名古今乐録曰梁拂舞歌并用晋辞乐府解题曰除白鸠一曲余并非呉歌未知所起】
　　白鸠篇【南齐书乐志曰白符鸠舞出江南吴人所造其歌本云平平白符思我君惠集我金堂言白者金行符合也鸠亦合也符鸠虽异其义是同晋书乐志曰晋杨舞序云自到江南见白符舞或言白鳬鸠舞云有此来数十年矣察其辞防乃是吴人患孙皓虐政思属晋也晋辞曰翩翩白鸠载飞载鸣懐我君徳来集君庭盖晋人改其本歌云】
　　翩翩白鸠载飞载鸣懐我君徳来集君庭白雀呈瑞素羽明鲜翔庭舞翼以应仁干交交鸣鸠或丹或黄乐我君惠振羽来翔东壁余光鱼在江湖惠而不费敬我微躯防我良驷习我驱驰与君周旋乐道亡余我心虚静我志霑濡弹琴鼓瑟聊以自娱凌云登台浮游太清扳龙附凤目望身轻【交交晋书作皎皎亡余晋书作忘饥目晋书作自宋书作日】
　　济济篇
　　畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒为欢娱衰老逝有何期多忧耿耿内懐思渊池广鱼独希愿得黄浦众所依恩感人世无比悲歌且舞无极已【畅飞畅舞晋书作畅畅飞舞同时晋书作时同有何期作何有期渊池广作深地广】
　　独漉篇【独漉一作独禄南齐书乐志曰古辞明君曲后云勇安乐无慈不问清与浊清与无时浊邪交与独禄伎録曰求禄求禄清白不浊清白尚可贪污杀我晋歌为鹿字古通用也疑是风刺之辞】
　　独漉独漉水深泥浊泥浊尚可水深杀我雍雍双鴈游戏田畔我欲射鴈念子孤散翩翩浮萍得风摇轻我心何合与之同并空牀低帷谁知无人夜衣锦绣谁别伪真刀鸣鞘中倚牀无施父寃不报欲活何为猛虎斑斑游戏山间虎欲齧人不避豪贤【独漉独漉晋书作独独禄禄虎晋书作兽】碣石篇【南齐书乐志曰碣石魏武帝辞晋以为碣石舞其歌四章一曰观沧海二曰冬十月三曰土不同四曰虽夀乐府解题曰碣石篇晋乐奏魏武帝辞首章言东临碣石见沧海之广日月出入其中二章言农功毕而商贾往来三章言乡土不同人性各异四章言老骥伏枥志在千里烈士暮年壮心不已也按相和大曲步出夏门行亦有碣石篇与此并同】
　　东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以咏志
　　右观沧海
　　孟冬十月北风徘徊天气肃清繁霜霏霏鹍鸡晨鸣鴈过南飞鸷鸟濳藏熊罴窟栖钱镈停置农收积塲逆旅整设以通贾商幸甚至哉歌以咏志【钱晋书作耨鏄一作鑮】
　　右冬十月
　　乡土不同河朔隆寒流澌浮漂舟船行难锥不入地丰藾深奥水竭不流冰坚可蹈士隐者贫勇侠轻非心常叹怨戚戚多悲幸甚至哉歌以咏志
　　右土不同
　　神虽夀犹有竟时腾虵乗雾终为土灰老骥伏枥志在千里烈士暮年壮心不已盈缩之期不但在天养恬之福可得永年幸甚至哉歌以咏志
　　右虽夀
　　淮南王篇【崔豹古今注曰淮南王淮南小山之所作也淮南王服食求仙遍礼方士遂与八公相携俱去莫知所往小山之徒思恋不巳乃作淮南王曲焉班固汉武帝故事曰淮南王安好神仙招方术之士能为云雨百姓传云淮南王得天子夀无极帝心恶之使觇王云能致仙人与共游处变化无常又能隐形飞行服气不食帝闻而喜欲受其道王不肯传帝怒将诛焉王知之出令与羣臣因不知所之乐府解题曰古辞淮南王自言尊实言安仙去】
　　淮南王自言尊百尺髙楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故乡还故乡入故里裵徊故乡苦身不已繁舞寄声无不泰徘徊桑梓游天外【化晋书作作寄声作竒歌齐拂舞第五曲用之而删其半】
　　齐拂舞歌
　　白鸠辞【晋白鸠舞歌七解齐乐所奏是最前一解】
　　翩翩白鸠再飞再鸣懐我君徳来集君庭
　　济济辞【南齐书乐志曰晋济济舞歌六解齐乐所奏是最后一解按晋书乐志是最前一解疑齐书之误】
　　畅飞畅舞气流芳追念三五大绮黄
　　独禄辞【南齐书乐志曰晋独漉歌六解齐乐所奏是最前一解】
　　独禄独禄水深泥浊泥浊尚可水深杀我
　　碣石辞【南齐书乐志曰晋碣石舞歌四章齐乐所奏是前一章】
　　东临碣石以观沧海水何淡淡山岛竦峙树木丛生百草丰茂秋风萧瑟洪波涌起日月之行若出其中星汉粲烂若出其里幸甚至哉歌以言志
　　淮南王辞【南齐书乐志曰晋淮南王舞歌六解齐乐所奏前是第一解后是第五解】
　　淮南王自言尊百尺髙防与天连我欲渡河河无梁愿作双黄鹄还故乡
　　梁拂舞歌
　　【古今乐録曰梁三朝乐第十九设拂舞此歌删晋白鸠篇而改暧暧鸣球一句】
　　翩翩白鸠再飞再鸣懐吾君徳来集君庭暧暧鸣球或丹或黄乐我君恩振羽来翔
　　【襍拟】临碣石　　　　　　　　　沈约
　　碣石送返潮登罘礼朝日溟涨无端倪山岛崇崪骥老心未穷酬恩岂终毕
　　小临海　　　　　　　　　刘孝威
　　碣石望山海留连降尊极秦帝枉钩陈汉家増礼秩石桥终不成桑田竟难测蜃气逺生楼鲛人近濳织空劳帝女填讵动波神色
　　淮南王【朱门以下玉台别作一首】　　　　鲍照
　　淮南王好长生服食錬气读仙经琉璃作椀牙作盘金鼎玉合神丹合神丹戏紫房紫房防女弄明珰鸾歌凤舞断君肠朱门九重门九闺愿逐明月入君懐入君懐结君佩怨君恨君恃君爱筑城思坚劒思利同盛同衰莫相弃【朱门一作朱城】
　　【阙】



















　　阳春白日风花香趋步鸣玉舞瑶珰声发金石媚笙簧罗袿徐转红袖扬清歌流响绕凤梁如矜若思凝且翔转盼遗精艳辉光将流将引双雁行欢来何晚意何长明君御世永歌昌
　　宋白纻舞歌
　　【宋书乐志曰白纻舞歌诗旧新合三篇二篇与晋辞同其一稍互】
　　髙举两手白鹄翔轻躯徐起何洋洋凝停善睐容仪光宛若龙转乍低昂随世而变诚无方如推若引留且行宋世方昌乐未央舞以尽神安可忘爱之遗谁赠佳人质如轻云色如银袍以光躯巾拂尘制以为袍余作巾四座欢乐胡可陈清歌徐舞降只神
　　同前　　　　　　　　　南平王铄
　　僊僊徐动何盈盈玉腕俱凝若云行佳人举袖耀青蛾掺掺擢手映鲜罗状似明月泛云河体如轻风动流波【耀一作辉】
　　同前　　　　　　　　　鲍照
　　【啓曰侍郎臣鲍照啓被教作白纻舞歌辞谨竭庸陋裁为四曲附啓上呈识方淟悴思涂猥局言既无雅声未能文不足以宣赞圣防抽防妙实谨遣简余慙随悚盈谨啓】
　　呉刀楚制为佩袆纎罗雾縠垂羽衣含商咀征歌露晞珠履飒沓纨袖飞凄风夏起素云回车殆马烦客忘归兰膏明烛承夜辉【履一作屣】
　　桂宫柏寝拟天居朱爵文牕韬绮防象牀瑶席镇犀渠雕屏铪匝组帐舒秦筝赵瑟挟笙竽垂珰散佩盈玉除停觞不御欲谁须【铪一作匼帐一作帷佩一作绶御一作语】
　　三星参差露沾湿悲管清月将入寒光萧条候虫急荆王流叹楚妃泣红顔难长时易戢凝华结藻久延立非君之故岂安集【藻一作防】
　　池中赤鲤庖所捐琴髙乘去腾上天命逢福世丁溢恩簪金借绮升曲筵思君厚徳委如山洁诚洗志期暮年乌白马角寜足言【腾一作飞命逢福世一作徼命逢福思君厚徳一作恩厚徳深】朱蜃动素腕举洛阳少童邯郸女古称渌水今白纻催急管为君舞穷秋九月荷叶黄北风驱鴈天雨霜夜长酒多乐未央【腕一作袖童一作年】
　　春风澹荡侠思多天色净緑气妍和含桃红蕚兰紫牙朝日灼烁发园花巻幌结帷罗玉筵齐讴秦吹卢女千金顾笑买芳年【兰一作连】
　　同前　　　　　　　　　汤惠休
　　琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一
　　少年窈窕舞君前容华艳艳将欲然为君娇凝复迁延流目送笑不敢言长袖拂面心自煎愿君流光及盛年
　　齐白纻舞辞【五曲即晋辞末首】　　　王俭
　　阳春白日风花香趋步明月舞瑶裳
　　情发金石媚笙簧罗袿徐转红袖扬
　　清歌流响绕凤梁如惊若思凝且翔
　　转盼流精艳辉光将流将引双鴈行【一作双度行】
　　欢来何晚意何长明君驭世永歌昌
　　梁白纻辞
　　【古今乐録曰梁三朝乐第二十设巾舞并白纻盖巾舞以白纻四解送也】
　　【二首艺文作简文帝今从玉台】　　　　　武帝
　　朱丝玉柱罗象筵飞琯促节舞少年短歌流目未肯前含笑一转私自怜
　　纎腰嫋嫋不任衣娇怨独立特为谁赴曲君前未忍归上声急调中心飞
　　同前　　　　　　　　　　张率
　　歌儿流唱声欲清舞女趂节体自轻歌舞并妙防人情依度曲婉盈盈扬蛾为态谁目成【依一作调】
　　妙声屡唱轻体飞流津染面散芳菲俱动齐息不相违令彼嘉客澹忘归时久翫夜明星稀
　　日暮搴门望所思风吹庭树月入帷凉阴既满草虫悲谁能离别长夜时流叹不寝泪如丝与君之别终何知【知一作如】
　　秋风鸣条露垂叶空闺光尽坐愁妾独向长夜泪承睫山髙水深路难涉望君光景何时接【鸣一作萧独向长夜一作独问长安】遥夜方逺时既寒秋风萧瑟白露团佳期不待嵗欲阑念此迟暮独无欢鸣流管増长叹
　　夜寒湛湛夜未央华灯空烂月悬光从风衣起发芬香为君起舞幸不忘
　　列坐华筵纷羽爵清曲未终月将落歌舞及时酒常酌无令朝露坐销铄
　　愁来夜迟犹叹息抚枕思君终反仄金翠钗环稍不饰雾縠流黄不能织但坐空闺思何极欲以短书寄飞翼【来一作多】
　　遥夜忘寐起长叹但望云中双飞翰明月入牖风吹幔终夜悠悠坐申旦谁能知我心中乱终然有懐嵗方晏
　　四时白纻歌
　　【古今乐録曰沈约云白纻五章勑臣约造武帝造后两句】
　　春白纻　　　　　　　　　沈约
　　兰叶参差桃半红飞芳舞縠戏春风如娇如怨状不同含笑流盼满堂中翡翠羣飞飞不息愿在云间长比翼佩服瑶草驻容色舜日尧年懽无极
　　夏白纻【英华作梁武帝】
　　朱光灼烁照佳人含情送意遥相亲嫣然一转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年懽无极【一一作宛】
　　秋白纻
　　白露欲凝草已黄金琯玉柱响洞房双心一意俱回翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年懽无极
　　冬白纻
　　寒闺昼寝罗幌垂婉容丽色心相知双去双还誓不移长袖拂面为君施翡翠羣飞飞不息愿在云间长比翼佩服瑶草驻容色舜日尧年懽无极
　　夜白纻
　　秦筝齐瑟燕赵女一朝得意心相许明月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年懽无极
　　隋四时白纻歌
　　东宫春　　　　　　　　隋炀帝
　　洛阳城边朝日晖天渊池前春燕归含露桃花开未飞临风杨栁自依依小苑花红洛水緑清歌宛转繁促长袖逶迤动珠玉千年万嵗阳春曲
　　江都夏
　　梅黄雨细麦秋轻枫树萧萧江水平飞楼倚观轩若惊花簟罗帏当夏清菱潭落日双鳬舫緑水红妆两摇漾还似浮桑碧海上谁肯空歌采莲唱【梅黄一作黄梅夏一作夜谁一作讵】
　　江都夏　　　　　　　　　虞茂
　　长洲茂苑朝夕池映日含风结细漪坐当伏槛红莲披雕轩洞户青苹吹轻幌芳烟郁金馥绮檐花簟桃李枝兰苕翡翠但相逐桂树鸳鸯恒并宿
　　长安秋
　　露寒台前晓露清昆明池水秋色明摇环动佩出曽城鹍凤管奏新声上林蒲桃合缥缈甘泉竒树尚葱青玉人当歌理清曲倢伃恩情断还续
　　杯槃舞歌诗
　　【宋书乐志曰槃舞汉曲也张衡舞赋云厯七槃而纵蹑王粲七释云七槃陈于广庭顔延之云递间闗于槃扇鲍照云七槃起长袖皆以七槃为舞也】
　　晋杯槃舞歌诗
　　【搜神记曰晋太康中天下为晋世寜舞矜手以接杯槃而反覆之此则汉世唯有柈舞而晋加之以杯反覆也五行志曰其歌云晋世寜舞杯槃言接杯槃于手上而反覆之至危也杯槃者酒食之器也而名曰晋世宁者言晋世之士偷茍于酒食之间而其知不及逺晋世之寜犹杯槃之在手也唐书乐志曰汉有槃舞晋世谓之杯槃舞乐府诗云妍袖陵七槃言舞用盘七枚也】
　　晋世寜四海平普天安乐永大宁四海安天下欢乐治兴隆舞杯槃舞杯槃何翩翩举坐翻覆夀万年天与日终与一左回右转不相失筝笛悲酒舞疲心中慷慨可健儿樽酒甘丝竹清愿令诸君醉复醒醉复醒时合同四坐欢乐皆言工丝竹音可不听亦舞此槃左右轻自相当合坐欢乐人命长人命长当结友千秋万嵗皆老夀
　　齐世昌辞
　　【南齐书乐志曰晋杯槃舞歌十解第三解云舞杯槃何翩翩举坐反覆夀万年其第一解首句云晋世宁宋改为宋世宁恶其杯槃翻覆辞不复取齐改为齐世昌后一解辞同唐书乐志曰梁谓之舞槃伎隋书乐志曰梁三朝乐第二十一设舞槃伎】
　　齐世昌四海安乐齐太平人命长当结友千秋万嵗皆老夀
　　宋泰始歌舞曲辞
　　【古今乐録曰宋泰始歌舞十二曲一曰皇业颂二曰圣祖颂三曰明君大雅四曰通国风五曰天符颂六曰明徳颂七曰帝图颂八曰龙跃大雅九曰淮祥风十曰宋世大雅十一曰治兵大雅十二曰白纻篇大雅】
　　皇业颂【此歌自尧至楚元王髙祖世载圣徳】　　明帝
　　皇业沿徳建帝运资勲融唐重盛轨胄楚载休风尧帝兆深祥元王衍遐庆积善传上业胙福啓圣圣衰数随金禄登厯昌永命维宋垂光烈世美流舞咏【融一作庸圣圣一作英圣】
　　圣祖颂
　　圣祖维髙徳积勲代晋厯永建享鸿基万古盛音册叡文缵宸驭广运崇帝声衍徳被仁祉留化洽民灵孝建缔孝业允协天人谋宇内齐政轨宙表烛威流钟管腾列圣彞铭贲重猷
　　明君大雅　　　　　　　虞龢
　　明君应干数拨乱纽頽基民庆来苏日国颂薰风诗天步或暂艰列蕃扇迷慝庙胜敷九伐神谟洞七徳文教洗昬俗武谊清祲埏英勲冠帝则万夀永齐天【齐宋书作衍】
　　通国风　　　　　　　　明帝
　　开宝业资贤昌谟明盛弼谐光烈武惟畧景王勲南康华容变政文猛绩爰着有左军三王到氏文武赞丞相作辅属伊旦沈柳宗矦皆殄乱泰始开运超百王司徒骠骑勲徳康江安谟效殷诚彰刘沈承规功名扬庆归我后祚无疆【业宋书作国谟效作谋效】
　　天符颂
　　天符革运世诞英皇在馆神炫既壮龙骧六钟集表四纬骈光于穆配天永休厥祥
　　明徳颂
　　明徳孚教幽符丽纪山鼎见竒醴液涵祉鹓雏耀仪驺虞游趾福延亿胙庆流万祀
　　帝图颂
　　帝图凝逺瑞美昭宣济流月镜鹿毳霜鲜甘露降和花雪表年孝徳载衍芳风永传
　　龙跃大雅　　　　　　　　豫章王
　　龙跃戎府王耀蕃宫嵗淹豫野玺属嫔中江波澈映石柏开文观毓花蕊楼凝景云白乌三获甘液再呈嘉穟表沃连理协成徳充动物道积通神宋业允大灵瑞方臻【戎府宋书作式符】
　　淮祥风　　　　　　　　　北都尉
　　淮祥应贤彦生翼赞中兴致太平
　　宋世大雅　　　　　　　　虞龢
　　宋世宁在泰始醉酒欢饱徳喜万国朝上夀酒帝同天惟长久
　　治兵大雅　　　　　　　　明帝
　　王命治兵有征无战巾拂以净丑类革面王仪振旅载戢在辰中虚巾拂四表静尘
　　白纻篇大雅
　　在心曰志发言诗声成于文被管丝手舞足蹈欣泰时移风易俗王化基琴角挥韵白云舒箫韶协音神凤来拊击和节咏在初章曲乍毕情有余文同轨一道徳行国靖民和礼乐成四县庭响美勲英八列陛唱贵人声舞饰丽华乐容工罗裳皎日袂随风金翠列辉蕙麝丰淑姿委体允帝【皎一作映委一作秀】
　　齐明王歌辞
　　【齐明王歌辞七曲王融应司徒教而作也一曰明王曲二曰圣君曲三曰渌水曲四曰采菱曲五曰清楚引六曰长歌引七曰散曲】
　　明王曲【一曲二解】　　　　　　王融
　　明王日月照至乐天地和幸息云门吹复歇咸池歌桂序金匏转瑶轩丝石罗朱骐步踯躅鹤舞蹉跎露凝嘉草秀烟度醴泉波皇基方万祀齐民乐如何【序一作房】
　　圣君曲【一曲三解】
　　圣君应昌厯景祚啓休期龙楼神睿道兎园仁义基海荡万川集山崖百草滋盘苗成萃止渝韎异来思清明动离轸威惠被殊辞大哉君为后何羡唐虞时【惠一作懐】
　　渌水曲【一曲三解】
　　湛露改寒司交鸎变春旭琼树落晨红瑶塘水初渌日霁沙溆明风泉动华烛遵渚泛兰觞乘漪弄清曲斗酒千金轻寸隂百年促何用尽欢娱王度式如玉【动一作暗弄一作舞】
　　采菱曲【一曲三解】
　　炎光销玉殿凉风吹凤楼雕辎傃平隰朱櫂泊安流金华妆翠羽鹢首画飞舟荆姫采菱曲越女江南讴腾声翻叶静发响谷云浮良时时一遇佳人难再求【雕辎一作青辂飞一作龙发一作散】
　　清楚引【一曲三解】
　　平原数千里飞观郁岧岧清月冏将曙浩露零中宵转叶渡沙海别羽自冰辽四面涌寒色左右竟严飚崤渑多榛梗京索久尘苗逝将凭神武奋劒荡遗妖【涌作通】
　　长歌引【一曲三解】
　　周雅听休明齐徳觏升平紫烟四时合黄河万里清翠栁防通街朱阙临髙城方毂雷尘起接袖风云生酣笑争日夕丝管牙逢迎徂年无促虑长歌有余声【牙疑作互】
　　散曲【一曲三解】
　　金枝湛明燎绣幕裂芳然层闺横緑绮旷席缅朱纒楚调广陵散瑟柱秋风轻裙中山丽长袖邯郸妍徐歌驻行景迅节籥浮烟言愿圣明主永永万斯年
　　散乐附
　　【周礼曰旄人教舞散乐郑康成云散乐野人为乐之善者若今黄门倡即汉书所谓黄门名倡丙疆景武之属是也汉有黄门鼓吹天子所以宴羣臣然则雅乐之外又有宴私之乐焉唐书乐志散乐者非部伍之声俳优歌舞杂奏秦汉巳来又有杂伎其变非一名为百戏亦摠谓之散乐自是厯代相承有之】
　　俳歌辞【一曰侏儒导自古有之盖倡优戏也説文曰俳戏也谷梁曰鲁定公防齐侯于夹谷罢防齐人使优施舞于鲁君之幕下范甯云优俳施其名也乐记子夏对魏文侯问曰新乐进俯退俯俳优侏儒獶襍子女王肃云俳优短人也则其所从来亦逺矣南齐书乐志曰侏儒导舞人自歌之古辞俳歌八曲前一篇二十二句今侏儒所歌擿取之也古今乐録梁三朝乐第十六设俳伎伎儿以青布囊盛竹箧贮两踒子负束写地歌舞小儿二人提沓踒子头读俳云见俳不语言俳涩所俳作一起四坐敬止马无悬蹄牛无上齿骆驼无角奋迅两耳半折荐博四角恭跱隋书乐志曰魏晋故事有侏儒导引隋文帝以
　　非正典罢之】　　　　　　　　古辞
　　俳不言不语呼俳噏所俳适一起狼率不止生防牛角摩断肤耳马无悬蹄牛无上齿骆驼无角奋迅两耳
　　宋凤皇衔书伎辞
　　【隋书乐志曰鳯皇衔书伎自宋齐巳来有之三朝用之南齐书乐志曰盖鱼龙之流也元曽日侍中于殿前跪取其书以授舎人舎人受书升殿跪奏宋世有辞齐初诏江淹改造至梁武帝普通中下诏罢之】
　　大宋兴隆膺灵符凤鸟感和衔素书嘉乐之美通虚惟新济济迈唐虞巍巍荡荡道有余
　　齐凤皇衔书伎辞　　　　江淹
　　皇齐啓运从瑶玑灵凤衔书集紫微和乐既洽神所依超商巻夏耀英辉永世夀昌声华飞


　　古乐苑巻二十九
　　钦定四库全书
　　古乐苑巻三十
　　明　梅鼎祚　编
　　琴曲歌辞【唐虞至西楚】
　　【琴者先王所以修身理性禁邪防淫者也是故君子无故不去其身唐书乐志曰琴禁也夏至之音阴气初动禁物之淫心也世本曰琴神农所造广雅曰伏羲造琴长七尺二寸而有五扬雄琴清英曰舜弹五之琴而天下化琴操曰琴长三只六寸六分象三百六十日广六寸象六合也文上曰池池水也言其平下曰滨滨宾也言其服也前广后狭尊卑象也上圆下方法天地也五象五行也文王武王加二以合君臣之恩古今乐録曰今称二为文武是也应劭风俗通曰七法七星也三礼图曰琴第一为宫次为商次为角次为羽次为征次为少宫次为少商桓谭新论曰今琴四尺五寸法四时五行也崔豹古今注曰蔡邕益琴为九二大次三小次四尤小梁元帝纂要曰古琴名有清角黄帝之琴也鸣鹿循况滥胁号钟自鸣空中皆齐桓公琴也绕梁楚庄王琴也緑绮司马相如琴也焦尾蔡邕琴也凤皇赵飞燕琴也自伏羲制作之后有匏巴师文师襄成连伯牙方子春钟子期皆善鼔琴而其曲有畅有操有引有弄琴论曰和乐而作命之曰畅言达则兼济天下而美畅其道也忧愁而作命之曰操言穷则独善其身而不失其操也引者进徳修业申达之名也弄者情性和畅寛泰之名也其后西汉时有庆安世者为成帝侍郎善为双鳯离鸾之曲齐人刘道疆能作单鳬寡鹤之弄赵飞燕亦善为归风送逺之操皆妙絶当时见称后世若夫心意感发声调谐应大寛和而温小清廉而不乱攫之深醳之愉斯为尽善矣古琴曲有五曲九引十二操五曲一曰鹿鸣二曰伐檀三曰驺虞四曰鹊巢五曰白驹九引一曰列女引二曰伯妃引三曰贞女引四曰思归引五曰霹雳引六曰走马引七曰箜引八曰琴引九曰楚引十二操一曰将归操二曰猗兰操三曰山操四曰越裳操五曰拘幽操六曰岐山操七曰履霜操八曰朝飞操九曰别鹤操十曰残形操十一曰水仙操十二曰襄陵操自是巳后作者相继而其义与其所起畧可考而知故不复备论】
　　【右郭氏乐府序也按乐府解题曰琴操纪事好与本传相违存之者以广异闻也风雅逸篇曰琴操一书载尧舜文武孔子之辞犹谬知者可一览而悟也然其辞犹效古而伪撰者亦岀魏晋人之手相传既久姑録之今所具列仍复传疑至如篇次各依世序惟本曲所繇起云其本为琴歌而不入琴操者如扈子穷劫之曲处女鼓琴歌子桑琴歌相和歌秦琴女歌百里妻琴歌杞梁妻琴歌并附于内又按康琴赋有云东武太山王昭楚妃注引魏武帝东武吟曹植太山梁甫吟石崇楚妃叹则此类亦皆琴曲也乐府各有分属他如蔡邕释诲中胡老援琴而歌康琴赋中歌之类并设为之辞本非琴曲不録】
　　神人畅【古今乐録曰尧郊天地祭神座上有响诲尧曰水方至为害命子救之尧乃作歌谢希逸琴论曰神人畅尧帝所作尧弹琴感神人现故制此弄按康琴赋云雅昹唐尧注引七畧雅畅第十七曰琴道曰尧畅逸又曰尧则兼善天下无不通畅故谓之畅昹
　　与畅同也】　　　　　　　唐尧
　　清庙穆兮承予宗百僚肃兮于寝堂醊祷进福求年丰有在坐防予为害在中钦哉皓天徳不隆承命任禹写中宫【堂徒红切吴才老韵引杨谏议铭太尉在汉四世以公于陵正直仆射于唐唐可叶公则堂亦当为此叶古响字□一本作害中宫一作东宫】
　　思亲操【古今乐録曰舜游厯山见乌飞思亲而作此歌谢希逸琴论曰舜作思亲操孝
　　之生也】　　　　　　　虞舜
　　陟彼厯山兮崔嵬有鸟翔兮髙飞瞻彼鸠兮徘徊河水洋洋兮青泠深谷鸟鸣兮嘤嘤设罥张罝兮思我父母力耕日与月兮往如驰父母逺兮吾当安归【设罥张罝一作设罝张罥当一作将】
　　南风歌【二首后首琴操作南风操孔子家语曰舜弹五之琴歌南风之诗史记乐书曰舜歌南风而天下治南风者生长之音也舜乐好之乐与天地同意得万国之驩心故天下治也玉海逸诗】
　　南风之薰兮可以解吾民之愠兮南风之时兮可以阜吾民之财兮【愠叶平声财叶前西反】
　　南风操
　　反彼三山兮商岳嵯峨天降五老兮迎我来歌有黄龙兮自出于河负书图兮委虵罗沙案图观防兮闵天嗟嗟击石拊韶兮沦幽洞微鸟兽跄跄兮凤皇来仪凯风自南兮喟其增悲
　　襄陵操【一曰禹上防稽书曰汤汤洪水方割荡荡懐山襄陵浩浩滔天古今乐録曰禹治洪水上防稽山顾而作此歌谢希逸琴论曰夏禹治水而作襄陵操琴集曰禹上防稽
　　夏禹东巡狩所作也】　　　　　　夏禹
　　呜呼洪水滔天下民愁悲上帝愈咨三过吾门不入父子道衰嗟嗟不欲烦下民【古音黎】
　　箕子操【一曰箕子吟史记曰纣始为象箸箕子叹曰彼为象箸必为玉杯为玉杯则必思逺方珍怪之物而御之矣舆马宫室之渐自此始不可振也纣为淫泆箕子谏不听人或曰可以去矣箕子曰为人臣諌不听而去是彰君之恶而自说于民吾不忍为也乃披髪佯狂而为奴遂隐而鼔琴以自悲故传之曰箕子操古今乐録曰纣时箕子佯狂痛宗庙之为墟乃作此歌后传以为操琴集曰箕子吟箕子自作也按其辞纣为无道杀比干纣乃商辛之諡史记云天下谓之纣亦自其后言之耳且漆身负石皆近申屠豫让事疑
　　或后人傅防也】　　　　　　　殷箕子
　　嗟嗟纣为无道杀比干嗟重复嗟独奈何漆身为厉被髪以佯狂今奈宗庙何天乎天哉欲负石自投河嗟复嗟奈社稷何
　　伤殷操【琴集曰伤殷操微子所作也尚书大传曰微子将朝周过殷之故墟见麦秀之蔪蔪黍禾之蝇蝇也曰此故父母之国宗庙社稷之亡也志动心悲欲哭则为朝周欲泣则近妇人推而广之作雅声即此操也亦谓之麦秀歌史记箕子世家曰箕子朝周过故殷墟感宫室毁壊生禾黍乃作麦秀之诗以歌咏之彼所谓狡童者纣也学斋占毕曰史记与尚书大传所载之歌只差末句一字惟书序与歌蔪蔪蝇蝇字不同宋玉笛赋枚乘七发皆麦秀蔪兮注麦芒也但史记以为箕子而书传以为微子且称父母之国尤为有理不知司马何所据而与抵牾耶按康琴赋云终咏微子注引七畧微子伤殷之将亡终不可奈何见鸿鹄髙飞援琴作操则又自有微子操矣】殷微子
　　麦秀渐渐兮禾黍油油彼狡童兮不我好仇【尚书大传】麦秀渐渐兮禾黍油油彼狡童兮不与我好兮【史记油古音又好叶许候反】
　　采薇操【琴集曰采薇操伯夷所作也史记曰武王克殷伯夷叔齐耻之不食周粟隐于首阳山采薇而食之及饿且死乃作歌因传以为操乐府解题曰采薇操亦曰晨游髙举
　　按史记歌辞与琴集小异】　　　　殷伯夷
　　登彼髙山言采其薇以乱易防不知其非神农虞夏忽焉没兮我适安归【琴集】
　　登彼西山兮采其薇矣以防易防兮不知其非矣神农虞夏忽焉没兮我安适归矣于嗟徂兮命之衰矣【史记】岐山操【琴苑要録曰岐山操者周太王之所作也太王居邠狄人攻之事之以珠玉犬马皮币狄侵不止问其所欲得土地也太王曰土地所以养万民也吾不争所用养而害吾所养遂防杖而去之逾梁山而邑乎岐山喟然叹息援琴而鼔之】
　　周太王
　　狄戎侵兮土地迁移邦邑适于岐山烝民不忧兮谁者知嗟嗟奈何兮予命遭斯
　　拘幽操【一曰文王哀羑里琴操曰拘幽操文王拘于羑里而作也文王脩徳百姓亲附崇侯虎嫉之谮于纣曰西伯昌圣人也长子发中子旦皆圣人也三圣合谋君其虑之乃囚文王于羑里将杀之于是文王四臣太颠闳夭散宜生南宫适之徒得美女大贝白马朱鬛以献于纣纣遂出西伯文王在羑里乃申愤而作歌云两山墨録曰此操见通鉴外纪详其辞意怨诽浅激非文王语也】　　　周文王
　　殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧勤勤兮【烦叶分沿反分叶肤眠反勤叶音虎炎炎之虐使我愆兮乐録作阎阎之虎使我褰兮虎盖谓崇侯虎也】
　　文王操【琴操曰纣为无道诸侯皆归文王其后有凤皇衔书于郊文王乃作此歌谢希逸琴论曰文王操文王作也玉海作文王凤凰歌】
　　翼翼翺翔彼凤皇兮衔书来游以防昌兮瞻天案图殷将亡兮苍苍之天始有萌兮五神连精合谋房兮兴我之业望来羊兮【翺翔一作翔翔凤一作鸾防一作命之一作昊五神连精合谋房兮一作精连神合谋于房兮】
　　尅商操【一曰武王伐纣古今乐録曰武王伐纣而作此歌谢希逸琴论曰尅商操武王伐纣时制琴集曰武王伐纣武王自作也】　　周武王
　　上告皇天兮可以行乎【行叶音先】
　　越裳操【琴操曰越裳操周公所作也周公辅成王成文王之王道越裳重九译而来献白雉周公乃援琴而歌之遂受之献于文王之庙裳一作尝】
　　周公旦
　　于戏嗟嗟非旦之力乃文王之徳【力下徳下一各有也字】
　　神凤操【一曰凤皇来仪古今乐録曰周成王时凤皇翔舞成王作此歌谢希逸琴论曰成王作神凤操言徳化之感也琴集曰凤皇来仪成王所作玉海作周成王仪凤歌】
　　周成王
　　凤皇翔兮于紫庭予何徳兮以感灵赖先人兮恩泽臻于胥乐兮民以宁【于玉海作舞宋书符瑞志初学记并载此臻一作轃】
　　履霜操【琴操曰履霜操尹吉甫之子伯竒所作也伯竒无罪为后母谗而见逐乃集芰荷以为衣采楟花以为食晨朝履霜自伤见放于是援琴鼔之而作此操曲终投河而死】
　　周尹伯竒
　　履朝霜兮采晨寒考不明其心兮听谗言孤息别离兮摧肺肝何辜皇天兮遭斯愆痛殁不同兮恩有偏谁能流顾兮知我寃【寒叶胡干反肝叶经天反】
　　献玉退怨歌【琴操曰卞和者楚野民得玉璞以献懐王王使乐正子占之言玉石以为欺谩斩其一足懐王死子平王立和复献之又以为欺斩其一足平王死子立为荆王欲献之恐复见害乃抱玉而哭涕尽继之以血荆王使剖之中果有玉乃封和为陵阳侯辞不受而作退怨之歌风雅逸篇曰此歌出琴操其叙述和事与正史亦异果和所作耶今按平王逺在懐王前而懐王之子乃顷襄王韩非子曰楚人和氏得璞玉于楚山之中奉而献之武王武王使玉人相之玉人曰石也刖和氏左足武王薨成王即位和又献之玉人又曰石也刖其右足成王薨文王即位和乃抱璞而哭于楚山之下王使玉人理其璞而得宝焉遂名曰和氏之璧当以韩子为正今按史记成王在文王后】
　　楚卞和
　　悠悠沂水经荆山精气郁洽谷岩岩中有神宝灼明明穴山采玉难为功于何献之楚先王遇王暗昧信谗言断截两足离余身俛仰嗟叹心摧伤紫之乱朱纷墨同空山歔欷涕龙钟天鉴孔明竟以彰沂水滂沛流于汶进宝得刖足离分断者不续岂不怨【山叶输旃反明叶谟郎反功叶音光言叶鱼斤反同叶徒黄反钟叶诸良反汶叶微匀反分叶方愔反怨叶纡云反】
　　琴歌【三首风俗通曰百里奚为秦相堂上乐作所赁澣妇自言知音因援琴抚而歌问之乃其故妻还为夫妇也亦谓之扊扅歌字説曰门闗谓之扊扅或作剡移】
　　秦百里奚妻
　　百里奚五羊皮忆别时烹伏雌炊扊扅今日富贵忘我为
　　百里奚初娶我时五羊皮临当别时烹乳鸡今适富贵忘我为
　　百里奚百里奚母巳死葬南谿坟以瓦覆以柴舂黄藜搤伏鸡西入秦五羖皮今日富贵捐我为
　　百里奚歌　　　　　　　梁髙允生
　　羇旅入秦庭始得收显曜释褐出辎车卓为千乗道艳色进华容繁发征调居贵易素心翻然忘久要装金五羊皮写情陈所告岂徒望自伤念君无定操
　　士失志操【琴集曰士失志操介子推所作也一曰龙虵歌琴操曰文公与介子绥俱遁子绥割腓股以啖文公文公复国咎犯赵衰俱防厚赏子绥独无所得乃作龙虵之歌而隐文公求之不肯出史记曰文公重耳奔狄其后反国赏从亡未及介子推子推欲隐从者怜之乃悬书宫门文公出见之曰此介子推也使人召之亡入緜上山中于是文公环緜上山而封之以为介推田号曰介山是也左传曰晋侯赏从亡者介之推不言禄禄亦弗及其母曰盍亦求之以死谁怼对曰尤而效之罪又甚焉且出怨言不食其食其母曰亦使知之若何对曰言身之文也身将隐焉用文之是求显也其母曰能如是乎与女偕隐遂隐而死吕氏春秋刘向新序皆以为子推自作辞并小异说苑又作舟之侨歌事类子推而辞复同新序今别载古歌中】　　晋介子推
　　有龙矫矫遭天谴怒三虵从之一虵割股二虵入国厚防爵土余有一虵弃于草莽【怒上声莽叶】
　　有龙于飞周徧天下五虵从之为之承辅龙反其乡得其处所四虵从之得其露雨一虵羞之挢死于中野【吕氏春秋　野叶上与反】
　　龙欲上天五虵为辅龙已升云四虵各入其宇一虵独怨终不见处所【史记　索隐曰五虵即五臣狐偃赵衰魏武子司空季子及子推也旧云五臣有先轸颠颉恐非其类】
　　有龙矫矫将失其所有虵从之周流天下龙既入深渊得其安所虵脂尽干独不得甘雨【新序】
　　有龙矫矫顷失其所五虵从之周徧天下龙饥无食一虵割股龙反其渊安其壤土四虵入穴皆有处所一虵无穴号于中野【说苑　下叶后互反】
　　霹雳引【谢希逸琴论曰夏禹作霹雳引乐府解题曰楚商梁游于雷泽霹雳下乃援琴而作之名霹雳引琴苑要録曰霹雳引楚商梁之所作也商梁出游九臯之泽览渐水之台引罘罝周于荆山临曲池而渔疾风霣雹雷电奄防大水四起霹雳下臻矍然而惊其仆曰孤虚设张八宿相望荧惑于角五星失行此国之大变也君其返国矣于是商梁返室援琴叹之韵声激发象霹雳之声故曰霹雳引楚商梁者或云楚庄王也声之误耳按前二説互异据歌辞有亡国丧年之说与商梁合】
　　杞梁妻
　　乐莫乐兮新相知悲莫悲兮生别离【见水经注】
　　【琴操杞梁死妻援琴歌曰】
　　乐莫乐兮新相知悲莫悲兮生别离哀感皇天城为隳【见太平御览】
　　杞梁妻【崔豹古今注曰杞梁妻者杞殖妻妹朝曰之所作也殖战死妻曰上则无父中则无夫下则无子人生之苦至矣乃抗声长哭杞都城感之而頽遂投水而死其妹悲姊之贞乃作歌名曰杞梁妻焉梁殖之字也列女传曰齐庄公袭莒殖战而死其妻无所归乃就其夫之尸于城下而哭十日而城为之崩既葬遂赴淄水而死琴操曰杞梁妻叹齐
　　杞梁殒其妻之所作也】　　　　　宋呉迈逺
　　灯竭从初明兰凋犹早薰扼腕非一代千载炳遗文贞夫沦莒役杜吊结齐君惊心白日长洲崩秋云精微贯穹昊髙城为隤坟行人既迷径飞鸟亦失羣壮哉金石躯出门形影分一随尘壤消声誉谁共论【昊一作旻】山操【琴操曰季桓子受齐女乐孔子欲谏不得退而望鲁山作此曲以喻季氏若
　　山之蔽鲁也】　　　　　　　鲁孔子
　　予欲望鲁兮山蔽之手无斧柯奈山何【柯叶于离反何叶寒隈反】
　　陬操【一曰槃操史记世家曰孔子既不得用于卫将西见赵简子至于河而闻窦鸣犊舜华之死临河而叹曰美哉水洋洋乎丘之不济此命也夫子贡曰何谓也孔子曰窦鸣犊舜华晋国之贤大夫也赵简子未得志之时须此两人而后从政及其巳得志杀之乃从政丘闻之也刳胎杀夭则麒麟不至郊竭泽涸渔则蛟龙不合阴阳覆巢毁卵则凤皇不翔何则君子讳伤其类也夫鸟兽之于不义也尚知辟之而况乎丘哉乃还息乎陬乡作为陬操以哀之孔丛子曰赵简子使聘夫子将至焉及河闻鸣犊窦犨之见杀也回舆而旋之卫息陬为操孔子家语曰还息于陬作槃操以哀之注即此歌王肃曰陬操琴曲名也水经注又有临河歌事同辞异本非琴操今亦附后】
　　周道衰微礼乐陵迟文武既坠吾将焉归周游天下靡邦可依凤鸟不识珍宝枭鸱眷然顾之惨然心悲巾车命驾将适唐都黄河洋洋攸攸之鱼临津不济还辕息鄹伤予道穷哀彼无辜翶翔于卫复我旧庐从吾所好其乐只且【文武既坠吾将焉归一作文武既醉我将焉师唐一作晋　朱熹云孔丛子纪孔子事多失实非东汉人之书】
　　将归操【琴操曰孔子将西见赵简子至河而返作将归操】
　　翺翔于卫复我旧居从吾所好其乐只且
　　槃操【一名息陬操】
　　干泽而渔蛟龙不游覆巢毁卵凤不翔留惨予心悲还原息陬
　　临河歌【郦道元水经注曰孔子适赵临河不济叹而作歌】
　　狄水衍兮风扬波舟楫颠倒更相加归来归来胡为斯【狄水名在临济旧作秋误】
　　猗兰操【一曰幽兰操古今乐録曰孔子自卫反鲁见香兰而作此歌琴操曰猗兰操孔子所作孔子厯聘诸侯诸侯莫能任自卫反鲁隐谷之中见芗兰独茂喟然叹曰兰当为王者香今乃独茂与众草为伍乃止车援琴鼓之自伤不逢时托辞于兰云琴集曰幽兰操孔子所作也按此虽云托辞于兰义实无与】
　　习习谷风以阴以雨之子于归逺送于野何彼苍天不得其所逍遥九州无所定处时人闇蔽不知贤者年纪逝迈一身将老【时一作世老叶满补反】
　　同前　　　　　　　　　隋辛徳源
　　奏事传青阁拂除乃陶嘉散条凝露彩含芳映日华已知香若麝无怨直如麻不学芙蓉草空作眼中花幽兰【五首宋玉讽赋曰独有主人女在止臣其中中有鸣琴焉臣援而鼔之为幽兰白雪
　　之曲】　　　　　　　　宋鲍照
　　倾晖引暮色孤景流思顔梅歇春欲罢期渡往不还帘委兰蕙露帐含桃李风揽带昔何道坐令芳节终结佩徒分明抱梁輙乖忤华落知不终空愁坐相悮眇眇蛸挂网漠漠蚕弄丝空慙不自信怯与君画期陈国郑东门古今共所知长袖暂徘徊驷马停路岐归耕操【琴操曰曽子事孔子十有余年晨觉眷然年衰养之不备也于是援琴而歌曰】
　　曽参
　　朅来归耕厯山盘兮以晏父母我心博兮【琴操】
　　戏欷归耕来兮安所归耕厯山盘兮【琴清英】
　　穷刼之曲【吴越春秋曰乐师扈子非荆王信谗佞杀伍奢白州犂至乃掘平王墓而寇不絶于境戮尸以辱楚君臣又伤昭王困迫几为天下大鄙乃援琴为楚作穷劫之曲昭王垂涕深知琴曲之情扈子遂不复鼓矣】　楚扈子
　　王耶王耶何乖烈不顾宗庙听谗孽任用无忌多所杀诛夷白氏族几灭二子东奔适呉越吴王哀痛助忉怛垂涕举兵将西伐伍胥白喜孙武决三战破郢王奔发留兵纵骑虏京阙楚荆骸骨遭掘发鞭辱腐尸耻难雪几危宗庙社稷灭庄王何罪国几絶卿士凄怆民恻悷吴军虽去怖不歇愿王更隐抚忠节勿为谗口能谤【无忌费无忌也二子伍胥白喜也　烈疑作劣】
　　别鹤操【崔豹古今注曰别鹤操商陵牧子所作也娶妻五年而无子父兄将为之改娶妻闻之中夜起倚户而悲啸牧子闻之怆然而悲乃援琴而歌后人因为乐章焉琴谱曰琴曲有四大曲别鹤操其一也按太平御览载琴操曰牧子援琴鼓之云痛恩爱之永离叹别鹤以舒情故曰别操与此辞异康琴赋曰千里别鹤】
　　商陵牧子
　　将乖比翼兮隔天端山川悠逺兮路漫漫揽衣不寐兮食忘餐【古今注无三兮揽衣一作防衾食一作辰别鹤操至龙丘引并无考世代旧编错互】
　　同前　　　　　　　　宋鲍照
　　双鹤俱起时徘徊沧海间长弄若天汉轻躯似云悬幽客时结侣提携游三山青缴凌瑶台丹炉笼紫烟海上悲风急三山多云雾散乱一相失惊孤不得住缅然日月驰逺矣絶音仪有愿而不遂无怨以生离鹿鸣在深草蝉鸣隐高枝心自有所懐旁人那得知【悲一作疾游一作到逺一作巳懐一作存】
　　别鹤【一作乌栖曲】　　　　　　梁简文帝
　　接翮同发燕孤飞独向楚值雪巳迷羣惊风复失侣
　　同前　　　　　　　　　　呉均
　　别鹤寻故侣联翩辽海间单栖孟津水惊唳陇头山水仙操【琴苑要録曰水仙操伯牙之所作也伯牙学琴于成连三年不成至于精神寂寞情之专一未能得也成连曰吾之学不能移人之情吾师有方子春在东海中乃赍粮从之至蓬莱山留伯牙曰吾将迎吾师刺船而去旬时不返伯牙心悲延颈四望但闻海水汨没山林窅防羣鸟悲号仰天叹曰先生将移我情乃援琴而作此歌】
　　伯牙
　　繄洞渭兮流澌濩舟楫逝兮仙不还移形素兮蓬莱山歍钦伤宫仙石还
　　贞女引【一曰处女吟琴苑要録曰贞女引者鲁次室女之所作也次室女倚柱悲吟而啸邻人谓曰欲嫁耶何吟之悲也次室女曰嗟乎吾伤民心悲而啸岂欲嫁哉自伤懐洁而为邻人所疑于是褰裳而去之入山林之中见贞女之庙喟然叹息援琴而歌自缢而死系骸骨于林兮附神灵于贞女故曰贞女引古今乐録曰鲁处女见女贞木而作歌亦谓之女贞木歌琴操曰处女吟鲁处女所作也】　鲁处女
　　菁菁茂木隐独荣兮变化垂枝含蕤英兮脩身养志建令名兮厥道不同善恶并兮屈身身独去微清兮懐忠见疑何贪生兮【同一作积屈身身独去微清兮一作屈躬就浊世疑清兮】
　　同前　　　　　　　　　梁简文帝
　　借问懐春台百尺凌云雾北有嵗寒松南临女贞树庭花对帷满隙月依枝度但使明妾心无嗟坐迟暮
　　同前　　　　　　　　　　沈约
　　贞心信无矫傍隣也见疑轻生本非惜贱躯良足悲传芳托嘉树歌寄好辞
　　思归引【一曰离拘操琴操曰卫有贤女邵王闻其贤而请聘之未至而王薨太子曰吾夫闻齐桓公得卫姬而霸今卫女贤欲留大可曰不可若女贤必不我听若听必不贤不取也太子遂留之果不听拘于深宫思归不得遂援琴而作歌曲终缢而死晋石崇有思归引以古曲有无歌乃作乐辞但思归河阳别业与琴操异也乐府解题曰若梁刘孝威胡地凭良马备言思归之状而巳按谢希逸琴论曰箕子作离拘操不言卫女作未知
　　孰是】　　　　　　　　　卫女
　　涓涓泉水流及于淇兮有懐于卫靡日不思执节不移兮行不隳砛轲何辜兮离厥菑嗟乎何辜兮离厥菑【琴苑要録】
　　涓涓淇水流于淇兮有懐于卫靡日不思执节不移兮行不诡随坎坷何辜兮离厥茨【风雅逸篇】
　　同前　　　　　　　　晋石崇
　　【序曰余少有大志夸迈流俗弱冠登朝厯位二十五年五十以事去官晚节更乐放逸笃好林薮遂肥遁于河阳别业其制宅也却阻长堤前临清渠百木几于万株江水周于舎下有观阁池沼多养鱼鸟家素习技颇有秦赵之声出则以游目弋钓为事入则有琴书之娯又好服食咽气志在不朽傲然有凌云之操欻复见牵羁婆娑于九列困于人间烦黩常思归而永叹寻览乐篇有思归引傥古人之心有同于今故制此曲此曲有无歌今为作歌辞以述余懐恨时无知音者令造新声而播于丝竹也】
　　思归引归河阳假余翼鸿鹤髙飞翔经芒阜济河梁望我旧馆心恱康清渠激鱼彷徨鴈惊泝波羣相将终日周览乐无方登云阁列姬姜拊丝竹叩宫商宴华池酌玉觞
　　同前　　　　　　　　　梁刘孝威
　　胡地凭良马懐骄负汉恩甘泉烽火入回中宫室燔锦车劳逺驾绣衣疲屡奔贰师巳丧律都尉亦销魂龙堆求援急狐塞请先屯枥下驱双骏腰边带两鞬乗障无期限思归安可论【一作言】
　　思归叹【本非琴操类附于此】　　　晋石崇
　　登城隅兮临长江极望无涯兮思填胸鱼瀺灂兮鸟缤翻泽雉游鳬兮戏中园秋风厉兮鸿鴈征蟋蟀嘈嘈兮晨夜鸣落叶飘兮枯枝竦百草零落兮覆畦垅时光逝兮年易尽感彼嵗暮兮怅自愍廓羇旅兮滞野都愿御北风兮忽归徂惟金石兮幽且清林郁茂兮芳卉盈泉流兮萦丘阜阁馆萧寥兮荫丛栁吹长笛兮弹五髙歌凌云兮乐余年舒篇巻兮与圣谈释冕投绂兮希彭耼超逍遥兮絶尘埃福亦不至兮祸亦不来【卉一作草五一作玉琴】
　　霹雳引【谢希逸琴论曰夏禹作霹雳引乐府解题曰楚商梁游于雷泽霹雳下乃援琴而作之名霹雳引琴苑要録曰霹雳引楚商梁之所作也商梁出游九臯之泽览渐水之台引罘罝周于荆田临曲池而渔疾风霣雹雷电奄大水四起霹雳下臻矍然而惊其仆曰孤虚设张八宿相望荧惑于角五星失行此国之大变也君其返国矣于是商梁返室援琴叹之韵声激发象霹雳之声故曰霹雳引楚商梁者或云楚庄王也声之误耳按前二説互异据歌辞有亡国丧年之説与商梁合】楚商梁
　　疾雨盈河霹雳下臻洪水浩浩滔厥天鉴隆愧隐隐阗阗国将亡兮丧厥年【天叶鐡因反年叶知林反】
　　同前　　　　　　　　梁简文帝
　　来从东海上发自南山阳时闻连鼓响乍散投壶光飞车走四瑞绕电发时祥令去于斯表杀来永传芳
　　同前　　　　　　　　隋辛徳源
　　出地声初奋乘干威更作云衔天笑明雨带星精落碎枕神无绕震楹书自若侧闻吟白虎逺见飞鹤【侧一作时飞一作舞】
　　走马引【一曰天马引崔豹古今注曰走马引樗里牧恭所作也为父报怨杀人而亡匿于山之下有天马夜降围其室而鸣觉闻其声以为追吏奔而亡去明旦视之乃天马迹也因惕然大悟曰岂吾所处之将危乎遂荷粮而逃入于沂泽中援琴而鼔之为天马之
　　声故曰走马引也】　　　　　　梁张率
　　良马龙为友玉珂金作覊驰骛宛与洛半骤复半驰倐忽而千里光景不及移九方惜未见薛公宁所知敛辔且归去吾畏路傍儿【驰骛一作相去】
　　天马引　　　　　　　　陈傅縡
　　骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年
　　龙丘引【一曰楚引琴操曰楚引者楚游子龙丘高所作也龙丘髙出游三年思归故乡
　　望楚而长叹故曰楚引】　　　　　梁简文帝
　　龙丘一回首楚路苍无极水照弄珠影云吐阳台色浦狭村烟度洲长归鸟息游荡逐春心空怜无羽翼
　　浦狭村烟度　　　　　　陈张正见
　　茅兰夹两防野燎烛中川村长合夜影水狭度浮烟収光暗鸟弋分火照渔船山人不炊桂樵华幸共然雉朝飞操【一曰雉朝雊操扬雄琴清英曰雉朝飞操卫女傅母之所作也卫侯女嫁于齐太子中道闻太子死问傅母曰何如傅母曰且往当丧丧毕不肯归终之以死傅母悔之取女所自操琴于冡上鼔之忽二雉俱出墓中傅母抚雉曰女果为雉耶言未毕俱飞而起忽然不见傅母悲痛援琴作操故曰雉朝飞崔豹古今注曰雉朝飞者犊沐子所作也齐宣王时处士泯宣年五十无妻出薪于野见雉雄雌相随而飞意动心悲乃仰天叹大圣在上恩及草木鸟兽而我独不获因援琴而歌以明自伤其声中絶魏武帝时宫人冇卢女者七嵗入汉宫学鼔琴特异于余妓善为新声能传此曲郭本又载伯牙琴歌
　　于注今作正书】　　　　　　齐犊沐子
　　雉朝飞兮鸣相和雌雄羣游于山阿我独何命兮未有家时将暮兮可奈何嗟嗟暮兮可奈何【家叶】
　　同前　　　　　　　　宋鲍照
　　雉朝飞振羽翼专塲挟雌恃彊力媒己惊翳又逼蒿闲濳彀卢矢直刎绣颈碎锦臆絶命君前无怨色握君手执杯酒意气相倾死何有【雌一作两】
　　同前　　　　　　　　　　梁简文帝
　　晨光照麦畿平野度春翚避鹰时耸角妬垅或斜飞少年从逺役有恨意多违不如随荡子罗袂拂臣衣【或一作忽】
　　同前　　　　　　　　　　呉均
　　二月雉朝飞横行傍垄归斜看水外翟侧听岭南翚躞蹀恒欲战耿耿恃彊威当令君见赏何辞碎锦衣
　　琴歌【此亦非必为此操以有雉朝飞之语郭本附注】　伯牙
　　麦秀蔪兮雉朝飞向虚壑兮背乔槐依絶区兮临曲池鼓琴歌【一曰鼔瑟歌史记曰赵武灵王梦见处女鼓琴而歌异日王饮酒乐数言所梦想见其状呉广闻之因夫人而内其女娃嬴孟姚也孟姚甚有宠于王是为惠后】
　　美人荧荧兮顔若苕之荣命乎命乎曽无我嬴【綦母防曰言有命禄生遇其时人莫知巳贵盛盈端也】
　　子桑琴歌【庄子曰子舆与子桑友而霖雨十日子舆曰子桑殆病矣裹饭而往食之至子桑之门则若歌若哭鼓琴云云子舆入曰子之歌声何故若是曰吾思夫使我至此极者而不得也父母岂欲吾贫哉天地岂私贫我哉然而至此极者命也】
　　子桑
　　父邪母邪天乎人乎
　　相和歌【庄子曰子桑户孟子反子琴张三人相与友子桑户死未葬孔子使子贡往待事焉或编曲或鼔琴相和而歌】
　　嗟来桑户乎嗟来桑户乎而已反其真而我犹为人猗渡易水【一曰荆轲歌史记曰燕太子丹质于秦怨而亡归使荆轲刺秦王太子及宾客皆白衣冠以送之至于易水之上既祖取道髙渐离击筑轲和而歌为变征之声又前而为此歌复为羽声慷慨士皆瞠目发尽上指冠于是就车而去乐府广题曰后人以为琴中曲按琴操商调有易水曲荆轲所作亦曰渡易水是也】燕荆轲
　　风萧萧兮易水寒壮士一去兮不复还【叶】
　　同前【一作荆轲歌】　　　　　　梁呉均
　　襍虏客来齐时余在角扺扬鞭渡易水直至龙城西日昬笳乱动天曙马争嘶不能通瀚海无面见三齐
　　荆轲歌　　　　　　　　陈阳缙
　　函谷路不通燕将重深功长虹贯白日易水急寒风壮发危冠下匕首地图中琴声不可识遗恨没秦宫琴女歌【燕丹子曰荆轲刺秦王右手执匕首左手揕其袖秦王曰今日之亊从子计矣乞聴琴声而死琴女鼔琴琴声云云王于是奋袖超屏风走之轲不解琴故及于难史记荆轲左手把王之袖而右手持匕首揕之未至身秦王惊自引而起袖絶拔剑剑长操其室时惶急剑坚故不可立拔左右乃曰王负剑负剑遂拔以击荆轲无琴女事】
　　秦琴女
　　罗縠单衣可裂而絶三尺屏风可超而越鹿卢之剑可负而拔【裂一作掣】
　　【三秦记曰荆轲入秦为燕太子报讐把秦王衣袂曰寜为秦地鬼不为燕地囚王美人弹琴作语曰云云王因掣衣而走得免与前载小异】
　　三尺罗衣何不掣四面屏风何不越
　　琴引【琴苑要録曰琴引者秦时倡屠门髙之所作也秦为无道奢淫不制征天下美女以充后宫乃纵酒离宫作戏倡优宫女侍者千余人屠门髙见宫女幼妙宠丽于是援琴而歌之作为离阙之操曲未及终琴折柱摧弦音不鸣舎琴而更援他琴以续之】
　　秦屠门髙
　　酒坐俱毋往听吾琴之所言舒长褏似舞兮乃褕袂何曼奏章而却逢兮愿瞻心之所驩借连娟之寒态兮假巵酒酌五般泣喻而妖兮纳其声声丽顔歌长防兮叹曰骑美人旖旎纷嬆枻霜罗衣兮羽旄夜褒圭玉珠参差妙丽兮被云登髙台兮望青埃常羊啖还何厌兮归来【字多讹异】
　　偕隐歌【琴清英曰祝牧与妻偕隐作琴歌云不详何代附此】
　　天下有道我黻子佩天下无道我负子戴【大平御览引庄子载祝牧谓其妻曰云云不言琴歌】
　　力拔山操【史记曰项王军壁垓下军少食尽汉军及诸侯兵围之数重夜闻汉军四面皆楚歌项王乃大惊曰汉皆已得楚乎是何楚人之多也项王则夜起饮帐中有美人名虞常幸从骏马名骓常骑之乃悲歌忼慨自为诗歌数阕美人和之项王泣数行下于是乃上马直夜溃围南出驰走平明汉军乃觉之琴集曰力拔山操项羽所作也近世又
　　有虞美人曲亦出于此】　　　　　西楚项籍
　　力拔山兮气盖世时不利兮骓不逝骓不逝兮可柰何虞兮虞兮柰若何
　　项王歌　　　　　　　　　无名氏
　　无复拔山力谁论盖世才欲知汉骑满但听楚歌哀悲看骓马去泣望舟来
　　答项王楚歌【困学纪闻曰太史公述楚汉春秋其不载于书者正义云项羽歌美人和之是时巳为五言矣五言始于五子之歌行露】　虞美人
　　汉兵巳畧地四面楚歌声大王意气尽贱妾何聊生【面一作方】



　　古乐苑巻三十
　　钦定四库全书
　　古乐苑巻三十一
　　明　梅鼎祚　编
　　琴曲歌辞【汉至隋】
　　大风起【史记曰十二年十月髙祖还归过沛留置酒沛宫悉召故人父老子弟纵酒发沛中儿得百二十人教之歌酒酣髙祖击筑自为歌诗令儿皆和习之髙祖乃起舞忼慷伤懐泣数行下乐书云髙祖过沛诗三矦之章令小儿歌之高祖崩令沛得以四时歌舞宗庙索隐云过沛诗即大风歌矦语辞诗曰矦其袆而兮亦语辞诗有三兮故云三矦也汉书礼乐志曰至孝惠时以沛宫为原庙令歌儿习吹以相和常以百二十人为员琴操
　　曰大风起汉髙帝所作也】　　　　　汉髙帝
　　大风起兮云飞扬威加海内兮归故乡安得猛士兮守四方
　　采芝操【琴集曰四皓所作也古今乐録曰商山四皓隐居髙祖聘之四皓不出仰天叹而作歌髙士传曰四皓皆修道防已非义不动秦始皇时见秦政虐乃退入蓝田山而作歌因共入商雒隐地肺山以待天下定及秦败汉髙闻而征之不至深自匿终南山不能屈已汉书曰四皓皆八十余须眉皓白故谓之四皓即东园公甪里先生绮里季夏黄公也崔鸿曰四皓为秦博士遭世暗昧坑黜儒术于是退而作此歌亦谓之四皓歌二説不
　　同】　　　　　　　　　　四皓
　　皓天嗟嗟深谷逶迤树木莫莫高山崔嵬岩居穴处以为幄茵晔晔紫芝可以疗饥唐虞往矣吾当安归
　　四皓歌【一曰紫芝歌髙士传所载】
　　莫莫髙山深谷逶迤晔晔紫芝可以疗饥唐虞世逺吾将何归驷马髙盖其忧甚大富贵之畏人不如贫贱之肆志【髙山一作商洛逶迤一作威夷唐虞世逺吾将何归一作皇农邈逺余将安归之并作而肆志一作轻世】
　　八公操【一云淮南操古今乐録曰淮南好道正月上辛八公来降王作此歌谢希逸琴论曰八公操淮南王作也神仙传曰淮南王好道书及方术之士有八公诣门须眉皓白王使阍人自以其老难问之八公皆变为童子年可十四五角髻青丝色如桃花王闻跣而迎登思仙之台执弟子礼八童子乃复为老人告王曰吾一人能望致风雨立起云雾画地为江河撮土为山岳一人能崩高山塞深泉虎豹召致蛟龙使役鬼神一人能分形易貎坐存立隐蔽六军白日为暝一人能乘云步虚越海凌波出入无间呼吸千里一人能入火不灼入水不濡刃射不中冬冻不寒夏曝不汗一人能千变万化恣意所为禽兽草木万物立成移山驻流行宫易室一人能煎泥成金凝铅为银驾龙浮于太清之上安乃日夕朝拜各试所言种种异术无有不效遂授王丹经三十六巻药成未及服而郎中雷被与伍被共诬称安谋反天子使宗正持节治之八公谓安曰可以去矣此乃是天之发遣王王若无此事日复一日未能去世也八公使安登山大祭埋金于地即白日升天时人传八公安临去时余药置在中庭鸡犬防之尽得升天故鸡鸣天上犬吠云中也髙诱叙云苏飞李尚左呉田由雷被毛被伍被晋昌八人容斋续笔云唯左吴雷被伍被见于史雷被盖为安所斥而亡之长安上书者疑不得为賔客之贤也】
　　淮南王安
　　煌煌上天照下土兮知我好道公来下兮公将与余生毛羽兮超腾青云蹈梁甫兮观见瑶光过北斗兮驰乗风云使玉女兮含精吐气嚼芝草兮悠悠将将天相保兮
　　琴歌【古今乐録曰霍将军去病征匈奴有功益封万五千户秩禄与大将军等于是志得意欢而作歌琴操有霍将军渡河操去病所作也】　霍去病
　　四夷既护诸夏康兮国家安宁乐无央兮载戢干戈弓矢藏兮麒麟来臻凤皇翔兮与天相保永无疆兮亲亲百年各延长兮【护一作获无一作未】
　　琴歌【史记曰司马相如与临卭令王吉相善往舎都亭临卭中富人卓王孙程郑为具召之并召令酒酣临卭令前奏琴曰窃闻长卿好之愿以自娱相如辞谢为鼔一再行是时卓王孙有女文君新寡好音故相如缪与令相重而以琴心挑之相如之临卭从车骑雍容闲雅甚都及饮卓氏弄琴文君窃从户窥之心悦而好之恐不得当也既罢相如乃使人重赐文君侍者通殷勤文君夜亡奔相如乃与驰归成都艺苑巵言曰长卿靡不秾丽工至琴歌浅稚或一时匆卒或后人傅益】　　　司马相如
　　凤兮凤兮归故乡遨游四海求其皇时未遇兮无所将何悟今夕兮升斯堂有艳淑女在闺房室尔人遐毒我肠何縁交颈为鸳鸯胡颉颃兮共翺翔【淑女下玉台有兮字】凤兮凤兮从我栖得托孳尾永为妃交情通体心和谐中夜相从知者谁双翼俱起翻髙飞无感我思使余悲【体玉台作意思一作心】
　　昭君怨【琴操曰昭君齐国王穰女年十七献之元帝元帝以地逺不之幸积五六年帝每游后宫常怨不出后单于遣使朝贡帝宴之尽召后宫昭君盛饰而至帝问欲以一女赐单于能者往昭君乃越席请行时单于使在旁惊恨不及昭君至匈奴单于大恱以为汉与我厚纵酒作乐遣使报汉白璧一双騵马十匹胡地珍宝之物昭君恨帝始不见遇乃作怨思之歌单于死子世达立昭君谓之曰为胡者妻母为汉者更娶世达曰欲作胡礼昭君乃吞药而死按汉书匈奴传曰竟寜中呼韩邪来朝汉归王昭君号宁胡阏氏呼韩邪死子雕陶莫臯立为复株絫若鞮单于复妻昭君不言饮药而死余详楚调曲王明君注下题本云怨诗】
　　【一作怨旷思惟歌】　　　　　　王嫱
　　秋木萋萋其叶萎黄有鸟处山集于苞桑养育毛羽形容生光既得升云上游曲房离宫絶旷身体摧藏志念抑沈不得颉颃虽得委食心有徊徨我独伊何来往变常翩翩之燕逺集西羌髙山峩峩河水泱泱父兮母兮道里悠长呜呼哀哉忧心恻伤【形一作仪来往变常一作改变厥常】同前【一曰昭君辞按昭君怨六朝作者多列楚调独此二首入琴操不详所谓今仍从郭
　　本】　　　　　　梁王叔英妻刘氏
　　一生竟何定万事最难保丹青失旧仪玉匣成秋草想妾辞关泪至今犹未燥汉使汝南还殷勤为人道
　　同前
　　图形汉宫里遥聘单于庭狼山聚云暗龙沙飞雪轻笳吟度陇咽笛转出关鸣啼妆寒叶下愁眉塞月生只余马上曲犹作别时声
　　归风送逺操【西京襍记曰赵后有宝琴曰凤皇皆以金玉隐起为龙凤螭鸾古贤列女之象亦善为归风送逺之操赵飞燕外传曰帝于太液池作千人舟号合宫之舟池中起为瀛洲榭髙四十尺帝御流波文縠无缝衫后衣南越所贡云英紫裙碧琼轻绡广榭上后歌舞归风送逺之曲帝以文犀簪击玉瓯令后所爱侍郎冯无方吹笙以倚后歌中流歌酣风大起后顺风扬音无方长噏细嫋与相属后裙髀曰顾我顾我后扬袖曰仙乎仙乎去故而就新寜志懐乎帝曰无方为我持后无方舍吹持后履久之风霁后泣曰帝恩我使我仙去不得怅然曼啸泣数行下帝益愧爱后赐无方千万入后房闼他日宫妹幸者或襞裙为绉号曰留仙裙】　　　汉赵飞燕
　　凉风起兮天陨霜懐君子兮渺难望感予心兮多慨慷蔡氏五弄【琴厯曰琴曲有蔡氏五弄琴集曰五弄游春渌水幽居坐愁秋思并宫调蔡邕所作也琴书曰邕性沈厚雅好琴道嘉平初入青溪访鬼谷先生所居山有五曲一曲制一弄山之东曲常有仙人游故作游春南曲有涧冬夏常渌故作渌水中曲即鬼谷先生旧所居也深邃岑寂故作幽居北曲髙岩猨鸟所集感物愁坐故作坐愁西曲灌木吟秋故作秋思三年出示马融甚异之琴议曰隋炀帝以氏四弄蔡氏五弄通谓之九弄】
　　渌水曲　　　　　　　　齐江奂
　　塘上蒲欲齐汀洲杜将歇春心既易荡春流岂难越桂檝及晚风菱江映初月芳香若可赠为君步罗袜
　　同前　　　　　　　　　梁呉均
　　香暧金堤满湛淡春塘溢己送行台花复倒髙楼日
　　同前　　　　　　　　　江洪
　　尘容不忍饰临池客未归谁能别渌水全取浣罗衣【客未归一作思客归别玉台作取全取玉台作无趣】
　　潺湲复皎洁轻鲜自可悦横使有情禽照影遂孤絶胡笳十八拍【后汉书曰蔡琰字文姬邕之女也博学有才辩又妙于音律适河东卫仲道夫亡无子归寜于家兴平中天下丧乱文姬没于南匈奴在胡中十二年生二子曹操痛邕无嗣乃遣使者以金璧赎之而重嫁陈留董祀后感伤乱离追懐悲愤作诗二章蔡琰别传曰汉末大乱琰为胡骑所获在右贤王部伍中春月登胡殿感笳之音作诗言志曰胡笳动兮边马鸣孤鴈归兮声嘤嘤唐刘商胡笳曲序曰蔡文姬善琴能为离鸾别鹤之操胡虏犯中原为胡人所掠入番为王后王甚重之武帝与邕有旧敕大将军赎以归汉胡人思慕文姬乃卷芦叶为吹笳奏哀怨之音后董生以琴写胡笳声为十八拍今之胡笳弄是也琴集曰大胡笳十八拍小胡笳十九拍并蔡琰作按蔡翼琴曲有大小胡笳十八拍沈辽集世名流家声小胡笳又有契声一拍共十九拍谓之祝家声祝氏不详何代人李良辅广陵止息谱序曰契者明防合之至理殷勤之余也李肇国史补曰唐有董庭兰善沈声祝声盖大小胡笳云艺苑巵言曰胡笳十八拍輭语似出闺襜而中襍唐调非文姬笔也与木兰颇类又如杀气朝朝冲塞门胡风夜夜吹边月全是唐律】
　　第一拍　　　　　　　　汉蔡琰
　　我生之初尚无为我生之后汉祚衰天不仁兮降乱离地不仁兮使我逢此时干戈日寻兮道路危民卒流亡兮共哀悲烟尘蔽野兮胡虏盛志意乖兮节义亏对殊俗兮非我宜遭恶辱兮当告谁笳一防兮琴一拍心溃死兮无人知【溃死一作愤怨】
　　第二拍
　　戎羯逼我兮为室家将我行兮向天涯云山万重兮归路遐疾风千里兮扬尘沙人多防猛兮如虺虵控被甲兮为骄奢两拍张悬兮欲絶志摧心折兮自悲嗟【虺一作虫】
　　第三拍
　　越汉国兮入胡城亡家失身兮不如无生毡裘为裳兮骨肉震惊羯羶为味兮枉遏我情鞞鼓喧兮从夜达明胡风浩浩兮暗塞营伤今感昔兮三拍成衔悲畜恨兮何时平【暗塞营一作暗塞昬营】
　　第四拍
　　无日无夜兮不思我乡土禀气含生兮莫过我最苦天灾国乱兮人无主唯我薄命兮没我虏俗殊心异兮身难处嗜欲不同兮谁可与语寻思涉厯兮多囏阻四拍成兮益凄楚【多一作何】
　　第五拍
　　鴈南征兮欲寄边心鴈北归兮为得汉音鴈飞高兮邈难寻空肠断兮思愔愔攒眉向月兮抚雅琴五拍泠泠兮意弥深【心一作声】
　　第六拍
　　冰霜凛凛兮身苦寒饥得肉酪兮不能飡夜闻陇水兮声呜咽朝见长城兮路杳漫追思往日兮行李难六拍悲来兮欲罢弹
　　第七拍
　　日暮风悲兮边声四起不知愁心兮説向谁是原野萧条兮烽戍万里俗贱老弱兮少壮为美逐有水草兮安家葺垒牛羊满野兮聚如蜂蚁草尽水竭兮羊马皆徙七拍流恨兮恶居于此【野一作地】
　　第八拍
　　为天有眼兮何不见我独漂流为神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟俳优何知曲成兮转悲愁
　　第九拍
　　天无涯兮地无边我心愁兮亦复然人生倐忽兮如白驹之过隙然不得欢乐兮当我之盛年怨兮欲问天天苍苍兮上无縁举头仰望兮空云烟九拍懐情兮谁为传【为一作与】
　　第十拍
　　城头烽火不曽灭疆场征战何时歇杀气朝朝冲塞门胡风夜夜吹边月故乡隔兮音尘絶哭无声兮气将咽一生辛苦兮縁离别十拍悲深兮涙代血
　　第十一拍
　　我非贪生而恶死不能捐身兮心有以生仍冀得兮归桑梓死当埋骨兮长已矣日居月诸兮在戎垒胡人宠我兮有二子鞠之育之兮不羞耻愍之念之兮生长边鄙十有一拍兮因兹起哀响纒緜兮彻心髓【仍冀一作乃既日居月诸一作曰月居诸】
　　第十二拍
　　东风应律兮暖气多汉家天子兮布阳和羌胡蹈舞兮共讴歌两国交欢兮罢兵戈忽逢汉使兮称近诏遣千金兮赎妾身喜得生还兮逢圣君嗟别二子兮防无因十有二拍兮哀乐均去住两情兮难具陈【蹈一作踏逢一作遇难一作谁汉家上一有知是二字】
　　第十三拍
　　不谓残生兮却得旋归抚抱胡儿兮泣下霑衣汉使迎我兮四牡騑騑号失声兮谁得知与我生死兮逢此时愁为子兮日无光辉焉得羽翼兮将汝归一步一逺兮足难移魂消影絶兮恩爱遗十有三拍兮急调悲肝肠搅刺兮人莫我知【号失声兮一作胡儿号兮】
　　第十四拍
　　身归国兮儿莫知随心悬悬兮长如饥四时万物兮有盛衰唯我愁苦兮不暂移山高地濶兮见汝无期更深夜防兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是思【我一作有】
　　第十五拍
　　十五拍兮节调促气填胷兮谁识曲处穹庐兮偶殊俗愿得归来兮天从欲再还汉国兮欢心足心有忆兮愁转深日月无私兮曾不照临子母分离兮意难任同天隔越兮如商参生死不相知兮何处寻【愿下一无得字忆一作懐】
　　第十六拍
　　十六拍兮思茫茫我与儿兮各一方日东月西兮徒相望不得相随兮空断肠对萱草兮徒想忧忘弹鸣琴兮情何伤今别子兮归故乡旧怨平兮新怨长泣血仰头兮诉苍苍胡为生我兮独罹此殃【一无我字】
　　第十七拍
　　十七拍兮心鼻酸关山阻脩兮行路难去时懐土兮心无绪来时别儿兮思漫漫塞上黄蒿兮枝枯叶干沙塲白首兮刀痕箭瘢风霜懔懔兮春夏寒人马饥豗兮筋力单岂知重得兮入长安叹息欲絶兮泪防干【筋力一作骨肉】
　　第十八拍
　　胡笳本自出胡中縁琴翻出音律同十八拍兮曲虽终响有余兮思无穷是知丝竹微妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合虽广兮受之应不容【无一作未】
　　胡笳曲　　　　　　　宋呉迈逺
　　轻命重意气古来岂但今缓頬献一说扬眉受千金边风落寒草鸣笳坠飞禽越情结楚思汉耳听胡音既懐离俗伤复悲朝光侵日当故乡没遥见浮云阴
　　同前【此似防诗】　　　　　　梁陶景
　　自负飞天厯与夺徒纷纭百年三五代终是甲辰君【自负郭作负扆一作自戾三一作四】
　　同前　　　　　　　　　　江洪
　　藏器欲逢时年来不相让红顔征戍儿白首边城将【逢一作邀】
　　落日惨无光临河独饮马飋夕风高聨翩飞鴈下
　　琴思楚歌　　　　　　　汉王逸
　　盛阴脩夜何难晓思念纠戾肠摧绕时节晚暮年齿老冬夏更运去若颓寒来暑往难逐追形容减少顔色亏时忽晻晻若骛驰意中私喜施用为内无所恃失本义志愿不得心肝沸忧懐感结重叹噫嵗月巳尽去奄忽亡官失禄去家室思想君命幸复位久处无成卒放弃
　　于忽操【三章】　　　　　　　汉厐徳公
　　于忽乎不可以为其又奚为离娄之精夜何有于明师旷之耳聋者亦有尔束王良之手兮后车载之前行险既以覆兮后逐逐其犹来虽目盼而心骇兮顾其能之安施委绳墨以听人兮虽班输亦奚以为
　　于忽乎不可以为其又奚为椽栌桷榱之累重顾柱小之奈何方风雨之晦阴行者艰而莫休居者坐而笑歌不知压之忽然兮其谓安何
　　于忽乎不可以为其又奚为谓鸡斯飞谁得而羁谓豕斯突何取于缚是皆以食而得之吾于饥而后噫鸡兮豕兮死以是兮
　　琴歌【魏文士传曰太祖雅闻瑀名辟之不应乃逃入山中太祖使人焚山得瑀太祖时征长安大延宾客怒瑀不与语使就技人列瑀善解音能鼔琴抚而歌为曲既防音声殊妙太祖大恱裴松之注曰案鱼氏典畧挚虞支章志并云瑀建安初辞疾避役不为曹洪屈得太祖召即投杖而起不得有焚山乃出之事又典畧载太祖初征荆州使瑀作书与刘备及征马超又使瑀作书与韩遂太祖始以十六年得入关耳而张隲云初得瑀时太祖在长安此又乖戾瑀以十七年卒太祖十八年防为魏公而云瑀歌舞辞称大魏愈知其妄又其辞云他人焉能乱了不成语瑀之吐属必不如此】
　　魏阮瑀
　　奕奕天门开大魏应期运青盖巡九州在东西人怨士为知巳死女为恱者玩恩义茍潜畅他人焉能乱琴歌【晋书载记曰苻坚分氐戸于诸镇赵整因侍援琴而歌坚笑而不纳及败于姚苌至
　　是整言騐矣】　　　　　　前秦赵整
　　阿得脂阿得脂博劳旧父是仇绥尾长翼短不能飞逺徙种人留鲜卑一旦缓急语阿谁
　　琴歌【二首郭茂倩引晋书曰苻坚末年怠于为政赵整援琴作歌二章以讽整一名正按髙僧传曰正性好几諌无所回避苻坚末年宠惑鲜卑惰于治政正因歌谏曰昔闻孟津河坚动容曰是朕也又歌曰北园有一树坚笑曰将非赵文业耶其题本云讽諌诗且无援琴之说今从附入】
　　昔闻孟津河千里作一曲此水本自清是谁揽令浊【搅令拾遗作乱使】
　　北园有一树布叶垂重阴外虽饶棘刺内实有赤心【一拾遗作枣饶一作多】
　　宛转歌【二首一曰神女宛转歌续齐谐记曰晋有王敬伯者防稽余姚人少好学善鼔琴年十八仕于东宫为卫佐休假还乡过吴维舟中渚登亭望月怅然有懐乃倚琴歌露之诗俄闻户外有嗟赏声见一女子雅有容色谓敬伯曰女郎悦君之琴愿共抚之敬伯许焉既而女郎至姿质婉丽绰有余态从以二少女一则向先至者女郎乃抚琴挥弦调韵哀雅类今之登歌曰古所谓楚明君也唯叔夜能为此声自兹巳来传习数人而巳复鼔琴歌迟风之词因叹息久之乃命大婢酌酒小婢弹箜作宛转歌女郎脱头上金钗扣琴而和之意韵繁谐歌凡八曲敬伯唯忆二曲将去留锦卧具绣香囊并佩一双以遗敬伯敬伯报以牙火巃玉琴轸女郎怅然不忍别且曰深闺独处十有六年矣邂逅旅馆尽平生之志盖防契非人事也言竟便去敬伯船至虎牢戍吴令刘惠明者有爱女早世舟中亡卧具于敬伯船获焉敬伯具以告果于帐中得火笼琴轸女郎名妙容字雅华大婢名春条年二十许小婢名桃枝年十五皆善弹箜及宛转歌相继俱卒按此
　　宜入鬼诗姑从郭本】　　　　　　晋刘妙容
　　月既明西轩琴复清寸心斗酒争芳夜千秋万嵗同一情歌宛转宛转凄以哀愿为星与汉光影共徘徊悲且伤参差泪成行低红掩翠方无色金徽玉轸为谁锵歌宛转宛转情复悲愿为烟与雾氛氲对容姿【成一作几】
　　同前　　　　　　　　　陈江总
　　七夕天河白露明八月涛水秋风惊楼中恒闻哀响曲塘上复有苦辛行不解何意悲秋气直置无秋悲自生不怨前堦促织鸣偏愁别路捣衣声别燕差池自有返离蝉寂寞讵含情云聚懐情四望台月冷相思九重观欲题芍药诗不成来采芙蓉花已散金樽送曲韩娥起玉柱调楚妃叹翠眉结恨不复开宝鬓迎秋度前乱湘妃拭泪洒贞筠防药浣衣何处人步步香飞金薄履盈盈扇掩瑚唇已言采桑期陌上复能解佩就江滨竞入华堂要花枕争开羽帐奉华茵不惜独眠前下钓欲许便作后来薪后来暝暝同玉牀可怜顔色无比方谁能巧笑特窥井乍取新声学绕梁宿处留娇堕黄珥镜前含笑弄明珰巻葹摘心心不尽茱萸折叶叶更芳巳闻能歌洞箫赋讵是故爱邯郸倡【便一作别巻一作采】
　　秋风【玉台题云古意赠今人鲍令晖作郭本无谁为以下六句　自此以下多不详曲所由起故但以作者为次白雪秋竹本为古曲白雪诸说互异秋竹特见讽赋亦不言始自何时且其古辞并亡惟齐徐孝嗣谢朓拟作而巳今从次入】
　　宋呉迈逺
　　寒乡无异服衣毡代文练日月望君归年年不解綖荆扬春早和幽冀犹霜霰北寒妾巳知南心君不见谁为道辛苦寄情双飞燕形迫杼煎丝顔落风催电容华一朝改唯余心不变【衣毡一作毡褐】
　　同前　　　　　　　　　宋汤惠休
　　秋风嫋嫋入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳
　　同前　　　　　　　　　梁江洪
　　先拂连云台罢入迎风殿已拆池中荷复驱檐里燕北牖风摧树南篱寒虫吟庭中无限月思归夜鸣砧孀妇悲四时况在秋闺内凄叶留晩蝉虚庭吐寒莱
　　楚朝曲　　　　　　　　宋呉迈逺
　　白云萦蔼荆山阿洞庭纵横生白波幽芳逺客悲如何绣被掩口越人歌壮年流瞻襄成和清贞空情感电过初同末异忧愁多穷巷恻怆沈汨罗延思万里挂长河翻惊汉隂动湘娥【生白波一作日生波】
　　楚明妃曲【前巳有昭君怨不知此亦同否】　宋汤惠休
　　琼台彩楹桂寝雕甍金闺流耀玉牖含英香芬幽蔼珠防珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣
　　白雪歌【张华博物志曰白雪者太帝使素女鼔五十琴曲名也谢希逸琴论曰刘涓子善鼓琴制阳春白雪曲琴集曰白雪师旷所作商调曲唐书乐志曰白雪周曲也髙宗显庆二年太常言白雪琴曲本宜合歌今依琴中旧曲以御制雪诗为白雪歌辞又古今乐府奏正曲之后皆别有送声乃取侍臣许敬宗等和诗以为送声各十六节六年二月吕才造琴歌白雪等曲帝亦着歌辞十六章皆着于乐府以上各说不同按康琴赋扬白雪发清角注止引宋玉不复如前所云孝嗣齐人今但次于宋后按白雪一作楚曲】
　　齐徐孝嗣
　　风闺晚翻霭月殿夜凝明愿君早流盼无令春草生【流一作留】
　　同前　　　　　　　　　梁朱孝亷
　　凝云没霄汉从风飞且散聨翩避幽谷徘徊依井干既兴楚客谣亦动周王叹所恨轻寒早不迨阳春旦【阳春一作春光】
　　秋竹曲【宋玉讽赋曰臣复援琴鼓之为秋竹积雪之曲】齐谢朓
　　防娟绮牕北结根未参差从风既袅袅映日颇离离欲求枣下吹别有江南枝但能凌白雪贞心荫曲池双燕离【琴集曰独处吟流澌咽双燕离处女吟四曲其词俱亡琴厯曰河间新歌二十一章此其四曲也艺文作双燕诗】　　梁简文帝
　　双燕有雄雌照日两差池衔花落北户逐蝶上南枝桂栋本曽宿虹梁早自窥愿得长如此无令双燕离
　　同前　　　　　　　　　沈君攸
　　双燕双飞双情相思容色巳改故心不衰双入幙双出帷秋风去春风归幙上危双燕离衔羽一别涕泗垂夜夜孤飞谁相知左回右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶【一作孤鸾镜中絶又作对镜絶】
　　湘夫人【刘向列女传曰尧二女娥皇女英以妻舜既为天子死于苍梧二妃没江湘之间俗谓之湘君王逸楚辞注曰二女随帝不反堕于湘水之渚因为湘夫人琴操有湘妃怨又有湘夫人曲郭氏乐府以其舜妃遂附于南风操后然此曲实未详所起今惟依沈约世次且九歌有湘夫人亦仅附楚郭至谓娥皇正妃为湘君女英宜降为夫人者甚谬】
　　梁沈约
　　潇湘风已息沅澧复安流扬蛾一含睇防娟好且脩捐玦置澧浦解佩寄中洲
　　同前　　　　　　　　　　王僧孺
　　桂栋承薜帷眇眇川之湄白苹徒可望緑芷竟空滋日暮思公子衔意嘿无辞
　　緑竹　　　　　　　　　梁呉均
　　婵娟鄣绮殿绕弱拂春漪何当逢采拾为君笙与箎
　　飞龙引　　　　　　　隋萧慤
　　河曲衔图出江上负舟归欲因作雨去还逐景云飞引商吹细管下征泛长徽持此凄清引春夜舞罗衣成连【列子曰伯牙学琴于成连详水仙操注按此曲言征夫逺役与前説无与】
　　隋辛徳源
　　征夫从逺役归望絶云端蓑笠城逾壊桑落梅初寒雪夜然烽湿冰朝饮马难寂寂长安信谁念客衣单婬佚曲【沸大作此曲弹琴以兆史见也】　　隋僧沸大
　　煌煌郁金生于野田过时不采宛见弃捐曼尔丰炽华色惟新与我同欢




　　古乐苑巻三十一
　　钦定四库全书
　　古乐苑巻三十二
　　明　梅鼎祚　编
　　襍曲歌辞
　　【宋诗乐志曰古者天子听政使公卿大夫献诗耆艾修之而后王斟酌焉然后被于声于是有采诗之官周室下衰官失其职汉魏之世歌咏襍兴而诗之流乃有八名曰行曰引曰歌曰谣曰吟曰咏曰怨曰叹皆诗人六义之余也至其协声律播金石而总谓之曲若夫均奏之髙下音节之缓急文辞之多少则系乎作者才思之浅深与其风俗之薄厚当是时如司马相如曹植之徒所为文章深厚尔雅犹有古之遗风焉自晋迁江左下逮隋唐徳泽寖防风化不竞去圣逾逺繁音日滋襍曲兴于南朝繁音生于北俗哀音靡曼之辞迭作并起流而忘反以至陵夷由是新声炽而雅音废矣昔晋平公说新声而师旷知公室之将卑李延年善为新声变曲而闻者莫不感动其后元帝自度曲被声歌而汉业遂衰曹妙达等改易新声而隋文不能救呜呼新声之感人如此是以为世所贵虽防情之作或出一时而声辞浅迫少复近古故萧齐之将亡也有伴侣髙齐之将亡也有无愁陈之将亡也有玉树后庭花隋之将亡也有泛龙舟所谓烦手淫声争新怨衰此又新声之也襍曲者厯代有之或心志之所存或情思之所感或宴游懽乐之所发或忧愁愤怨之所兴或叙离别悲伤之怀或言征战行役之苦或縁于佛老或出自闾巷兼备载故总谓之襍曲自秦汉以来数千百嵗文人才士作者非一干戈丧乱亡失旣多声辞不具故有名存义亡不见所起而有古辞可考者则若伤歌行生别离长相思枣下何繤繤之类是也复有不见古辞而后人断有拟述可以槩见其义者则若出自蓟北门结客少年场秦王巻衣半渡溪空城雀齐讴吴趋防吟悲哉之类是也又如汉阮瑀之驾出北郭门曹植之惟汉苦思欲游南山事君车已驾桂之树等行磐石驱车浮萍种葛吁嗟鰕防等篇傅之云中白子髙前有一樽酒鸿鴈生塞北行昔君飞尘车遥遥篇陆机之置酒篇王循之晨风鲍照之鸿鴈如此之类其篇甚多或因意命题或学古叙事其辞具在不复备论郭氏乐府所列襍曲稍似类从实多错紊今编但依世次代以统人人以统篇别有拟作仍附其后西汉东汉】
　　楚歌【一作鸿鹄歌史记留侯世家曰上欲废太子立戚夫人子赵王如意吕后乃使建成侯吕泽劫留侯为画计留侯曰此难以口舌争也顾上有不能致者天下有四人四人者年老矣皆以为上慢侮人故逃匿山中义不为汉臣然上髙此四人今公诚能无爱金玉璧帛令太子为书卑辞安车因使辩士固请自宜来来以为客时时从入朝令上见之则必异而问之上知此四人贤则一助也于是吕后迎此四人十二年上从击破布军归疾益甚愈欲易太子及燕置酒太子侍四人从太子年皆八十有余须眉皓白衣冠甚伟上怪之问曰彼何为者四人前对各言名姓曰东园公甪里先生绮里季夏黄公上乃大惊曰吾求公数嵗公辟逃吾今公何自从吾儿游乎四人皆曰陛下轻士善骂臣等义不受辱故恐而亡匿窃闻太子为人仁孝恭敬爱士天下莫不延颈欲为太子死者故臣等来耳上曰烦公幸卒调护太子四人为夀巳毕趋去上目送之召戚夫人指示四人者曰我欲易之彼四人辅之羽翼已成难动矣吕后真而主矣戚夫人泣上曰为我楚舞吾为若楚歌歌数阕戚夫人嘘唏流涕上起去罢酒竟不易太子】汉髙帝
　　鸿鹄髙飞一举千里羽翮已就横絶四海横絶四海当可奈何虽有矰缴尚安所施【翮一作翼当汉书作又尚一作将】
　　舂歌【一作永巷歌汉书外戚传曰髙帝得定陶戚姬爱幸生赵隠王如意恵帝立吕后为皇太后乃令永巷囚戚夫人髠钳衣赭衣令舂戚夫人舂且歌太后闻之大怒曰乃欲倚女子邪召赵王诛之戚夫人遂有人彘之祸】　　汉戚夫人
　　子为王母为虏终日舂薄暮常与死为伍相离三千里当谁使告女
　　幽歌【汉书列传曰赵幽王友髙帝诸姬子初封淮阳王吕太后徙为赵王孝恵时友以诸吕女为后不爱爱它姬诸吕女谗之于大后曰吕氏安得王太后百嵗后吾必击之大后怒召赵王置邸令卫圉守之赵王饿乃作歌遂幽死】　汉赵王友
　　诸吕用事兮刘氏微迫胁王侯兮彊授我妃我妃旣妬兮诬我以恶谗女乱国兮上曾不寤我无忠臣兮何故弃国自决中野兮苍天与直吁嗟不可悔兮宁早自贼为王饿死兮谁者怜之吕氏絶理兮托天报仇【臣一作良】耕田歌【耕一作种史记齐王世家曰诸吕擅权用事朱虚侯刘章忿刘氏不得职尝入侍宴太后令为酒吏章自请曰臣种也以军法行酒太后曰可酒酣章进饮歌舞请为耕田歌顷之诸吕有一人醉亡酒章追拔剑斩之太后大惊业已许其军法无以罪也】
　　汉朱虚侯章
　　深耕穊种立苖欲疏非其种者锄而去之【种一作类】
　　瓠子歌【二首汉书武帝纪曰元封二年四月作瓠子歌沟洫志曰帝旣封禅乃发卒数万人塞瓠子决河还自临祭湛白马玉璧令羣臣从官皆负薪塞决河时东郡烧草以故薪少乃下淇园之竹以为楗上旣临河决悼其功之不就为作歌诗二章于是卒塞瓠子
　　筑宫其上名曰宣防】　　　　　　　汉武帝
　　瓠子决兮将奈何浩浩洋洋兮虑殚为河殚为河兮地不得宁功无已时兮吾山平吾山平兮钜野溢鱼弗郁兮廹冬日正道弛兮离常流蛟龙骋兮放逺游归旧川兮神哉沛不封禅兮安知外为我谓河伯兮何不仁泛滥不止兮愁吾人齧桑浮兮淮泗满久不返兮水维缓【浩浩洋洋一作皓皓昕昕放一作方我谓河伯兮何不仁一作皇为河公兮何不仁吾山之吾音鱼齧桑县名】河汤汤兮激潺湲北渡回兮迅流难搴长茭兮湛美玉河伯许兮薪不属薪不属兮卫人罪烧萧条兮噫乎何以御水隤林竹兮楗石菑宣防塞兮万福来【湛读曰沈伯一作公菑侧其反】
　　秋风辞【汉武帝故事曰帝行幸河东祠后土顾视帝京忻然中流与羣臣饮防帝欢甚
　　乃自作秋风辞】　　　　　　　　汉武帝
　　秋风起兮白云飞草木黄落兮雁南归兰有秀兮菊有芳怀佳人兮不能忘泛楼船兮济汾河横中流兮扬素波箫鼓鸣兮发櫂歌欢乐极兮哀情多少壮几时兮奈老何
　　李夫人歌【汉书外戚传曰夫人早卒帝思不巳方士齐人少翁言能致其神廼夜张灯烛设帷帐陈酒肉而令帝居帷帐遥望见好女如李夫人之貌还幄坐而步又不得就视帝愈益相思悲感为作诗令乐府诸音家弦歌之】汉武帝
　　是邪非邪立而望之偏何姗姗其来迟【偏一作翩】
　　落叶哀蝉曲【王子年拾遗记曰汉武帝思懐李夫人时始穿昆灵之池泛翔禽之舟帝自造歌曲使女伶歌之时日已西倾凉风激水女伶歌声甚遒因赋落叶哀蝉之曲
　　艺苑巵言云落叶哀蝉疑是赝作】　　　　汉武帝
　　罗袂兮无声玉墀兮尘生虚房冷而寂寞落叶依于重扃望彼美之女兮安得感余心之未宁
　　悲愁歌【汉书西域传曰武帝元封中遣江都王建女细君为公主以妻鸟孙王昆莫公主至其国自治宫室居嵗时一再与昆莫防置酒饮食昆莫年老言语不通公主悲乃自
　　作歌】　　　　　　　　　　汉乌孙公主
　　吾家嫁我兮天一方逺托异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故郷
　　黄鹄歌【西京襍记曰始元元年黄鹄下太液池帝为此歌】
　　汉昭帝
　　黄鹄飞兮下建章羽肃肃兮行苍苍金为衣兮菊为裳唼喋荷荇出入蒹葭自顾菲薄愧尔嘉祥【菲薄一作薄徳】淋池歌【拾遗记曰昭帝始元元年穿淋池广千步东引太液之水池中植分芰荷一茎四叶状如骈葢花叶离萎芬馥之气彻十余里宫人贵之每游宴出入必皆含嚼或剪以为衣或折以蔽日以为戯防帝时命水嬉以文梓为船木兰为池柂刻飞鸾翔鹢饰于船首随风轻漾毕景忘归乃至通夜使宫人歌曰】　　汉昭帝
　　秋素景兮泛洪波挥纎手兮折芰荷凉风凄凄扬棹歌云光开曙月低河万嵗为乐岂云多【亦见三辅黄图】
　　燕王歌【汉书列传曰昭帝时旦为燕王自以为武帝子且长不得立乃与旦姊盖长公主左将军上官桀交通谋废帝迎立舍人父燕仓知其谋告之由是发觉王忧懑置酒万载宫防賔客羣臣妃妾坐饮王自歌华容夫人起舞坐者皆泣天子使使者赐玺书王以绶自绞后夫人随旦自杀者二十余人】　　　汉燕王旦
　　归空城兮狗不吠鸡不鸣横术何广广兮固知国中之无人
　　华容夫人歌
　　发纷纷兮寘渠骨籍籍兮忘居母求死子兮妻求死夫裵回两渠间兮君子独安居【独一作将】
　　瑟歌【汉书外传曰广陵厉王胥武啼第五子昭帝时胥见帝年少无子有觊欲心迎女巫李女须使下神呪诅宣帝即位呪诅事发觉天子遣廷尉大鸿胪即讯胥置酒显阳殿召太子霸及子女等夜饮使所幸鼔瑟歌舞王自歌左右悉涕泣奉酒至鸡呜时罢以绶自
　　绞死】　　　　　　　　　　汉广陵王胥
　　欲乆生兮无终长不乐兮安穷奉天期兮不得须防千里马兮驻待路黄泉下兮幽深人生要死何为苦心何用为乐心所喜出入无悰为乐亟蒿里召兮郭门闳死不得取代庸身自逝【闳一作阅】
　　歌二首【汉书列传曰广川王去以阳城昭信为后幸姬陶望卿为靡夫人主缯帛崔脩成为明贞夫人主永巷后昭信谮望卿失宠去与昭信等饮诸婢皆侍去为望卿作歌曰背尊章使美人相和歌之竟杀望卿昭信欲擅爱曰王使明贞夫人主诸姬淫乱难禁乃尽闭诸姬舎门上籥于后非大置酒召不得见去怜之为作歌曰愁莫愁令昭信声鼔为节以教诸姬歌之歌罢輙归永巷封门】　　　汉广川王去
　　背尊章嫖以忽谋屈竒起自絶行周流自生患谅非望今谁怨【望卿歌】
　　愁莫愁生无聊心重结意不舒内茀郁忧哀积上不见天生何益日崔隤时不再愿弃躯死无悔【脩成歌】据地歌【东方朔为郎常侍中人皆以为狂朔曰如朔所谓避世于朝廷间者也古之人乃避世于深山中时坐席中酒酣据地歌曰】　　汉东方朔
　　陆沈于俗避世金马门宫殿中可以避世全身何必深山之中蒿芦之下
　　延年歌【汉书李延年性知音善歌舞武帝爱之侍上起舞歌曰上叹息曰世岂有此人乎平阳主因言延年有女弟上召见之实妙丽善舞由是得幸】
　　汉李延年
　　北方有佳人絶世而独立一顾倾人城再顾倾人国宁不知倾城与倾国佳人难再得
　　别歌【汉书列传曰昭帝即位数年匃奴与汉和亲汉使求苏武等单于许武还李陵置酒贺武曰异域之人一别长絶因起舞而歌泣下数行遂与武决】
　　汉李陵
　　径万里兮度沙漠为君将兮奋匈奴路穷絶兮矢刅摧士众灭兮名已隤老母巳死虽欲报恩将安归
　　拊缶歌【汉书宣帝时霍氏谋反恽先以闻封平通侯与大仆戴长乐相失长乐告恽罪免为庶人恽家居治产业起室宅友人安定太守西河孙防宗与恽书谏戒之恽宰相子语言见废内懐不服乃答防宗书曰田家作苦嵗时伏腊烹羊炰羔斗酒自劳家本秦也能为秦声妇赵女也雅善鼔瑟奴婢歌者数人酒后耳热仰天拊缶而呼乌乌其诗曰】
　　汉杨恽
　　田彼南山芜秽不治种一顷豆落而为萁人生行乐耳须富贵何时
　　招商歌【拾遗记曰灵帝初平三年游于西园起祼游馆于间采緑苔而被堦引渠水以绕砌周流澄彻乗船游漾选玉色宫人执篙楫又奏招商之曲以来凉风歌曰】
　　汉灵帝
　　凉风起兮日照渠青荷昼偃叶夜舒惟日不足乐有余清丝流管歌玉鳬千年万嵗嘉难逾【拾遗记渠中植莲大如盖长一丈南国所献其叶夜舒昼巻名夜舒荷玉鳬曲名】
　　农王歌【袁山松后汉书曰董卓废少帝为农王立陈留王为帝置农王于阁上初平元年春正月使郎中令李儒进鸩曰服此辟恶王曰此必是毒也弗肯强之于是王与唐姬及宫人共饮酒王自歌曰云云唐姬起舞歌曰云云因泣下坐者嘘欷不自胜王谓唐姬曰卿故王者妃势不复为吏民妻也行矣自爱从此长辞遂饮鸩死时年十八】
　　汉农王辩
　　天道易兮我何艰弃万乗兮退守藩逆臣见迫兮命不延逝将弃儿兮适幽【守藩一作宫藩儿一作汝】
　　唐姬歌
　　皇天崩兮后土頺身为帝王兮命夭摧死生异路兮从此乖悼我防独兮中心哀【悼一作奈中心哀一作心中哀】
　　五噫歌【后汉书曰梁鸿东出闗过京师作五噫之歌肃宗闻而恶之求鸿不得一云登
　　北邙山作五噫之歌】　　　　　　汉梁鸿
　　陟彼北邙兮噫顾瞻帝京兮噫宫阙崔嵬兮噫民之劬劳兮噫辽辽未央兮噫【芒一作邙瞻一作览】
　　武溪深行【一曰武陵深行崔豹古今注曰武溪深马援南征之所作也援门生爰寄生善吹笛援作歌令寄生吹笛以和之名之曰武溪深】汉马援
　　滔滔武溪一何深鸟飞不度兽不能临嗟哉武溪兮多毒淫【能一作敢一无兮字】
　　同前
　　武溪深不测水安舟复轻暂侣庄生钓还滞鄂君行櫂歌争后发噪鼓逐前征秦上山川险黔中木石并林壑秋籁急猿哀夜月鸣澄源本千仞回峰忽万萦昭潭让无底太华推削成日落野通气目极怅余情下流曾不浊长迈寂无声羞学沧浪水濯足复濯缨【木石并一作水石清濯缨一作沾缨】
　　莋都夷歌【莋都夷者武帝所开以为莋都县后汉书西南夷传曰明帝时益州刺史朱辅宣示汉徳威懐逺夷自汶山以西前世所不至正朔所未加白狼槃木等百余国皆举踵称臣奉贡白狼王唐菆作诗三章歌颂汉德辅使译而献之丹铅闰録曰白狼王歌诗音韵与汉无异可疑也艺苑巵言曰夷语有长短何以皆四言盖益都太守代为之也】
　　白狼王唐菆
　　逺夷乐德歌
　　大汉是治与天合意吏译平端不从我来闻风向化所见竒异多赐缯布甘美酒食昌乐肉飞屈伸悉备蛮夷贫薄无所报嗣愿主长夀子孙昌炽
　　逺夷慕徳歌
　　蛮夷所处日入之部慕义向化归日出主圣德深恩与人富厚冬多霜雪夏多和雨寒温时适部人多有涉危厯险不逺万里去俗归德心归慈母
　　逺夷懐德歌
　　荒服之外土地墝埆食肉衣皮不见盐谷吏译传风大汉安乐携负归仁触冒险狭髙山岐峻縁崕磻石木薄发家百宿到洛父子同赐怀抱匹帛传告众人长愿臣仆
　　射乌辞【汉明帝起居注曰上东巡泰山到荥阳有乌飞鸣乗舆上虎贲郎王吉射之中而祝曰云云帝大悦赐钱二百万令亭壁悉画乌焉亦载风俗通】
　　汉王吉
　　乌乌哑哑引弓射洞左腋陛下夀万年臣为二千石【为一作至】
　　冉冉生孤竹【文心雕龙云孤竹一篇傅毅之辞】汉傅毅
　　冉冉生孤竹结根泰山阿与君为新防菟丝附女萝菟丝生有时夫妇防有宜千里逺结防悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎亮君执髙节贱妾亦何为
　　同前【拾遗作拟古】　　　　　　　宋何偃
　　流萍依清源孤鸟亲宿止防干相经萦风波能终始草生有日月防年行及纪思欲侍衣裳闗山分万里徒作春夏期空望良人轨芳草宿昔事谁见过时美凉鸟临秋竟欢愿亦云已岂意倚君恩坐守零落耳【临一作散】
　　怨篇　　　　　　　　　　汉张衡
　　【序曰秋兰嘉味人也嘉而不获用故作是诗也】
　　猗猗秋兰植彼中阿有馥其芳有黄其葩虽曰幽深厥美弥嘉之子之逺我劳如何【之逺一作云逺】
　　歌【见太平御览文心雕龙曰张衡怨篇清曲可味仙诗缓歌雅有新声此或仙诗缓歌之遗
　　句耶】　　　　　　　　　汉张衡
　　浩浩阳春发杨栁何依依百鸟自南归翺翔萃我枝【萃一作集】
　　同声歌【乐府解题曰同声歌汉张衡所作也言妇人自谓幸得充闺房愿勉供妇职不离君子思为莞蕈在下以蔽匡牀衾禂在上以护霜露缱绻枕席没齿不忘焉以喻臣子之亊君也晋传何当行曰同声自相应同心自相知言结交相合其义亦同】
　　汉张衡
　　邂逅承际防得充君后房情好新交接恐栗若探汤不才勉自竭贱妾职所当绸缪主中馈奉礼助蒸尝思为莞蒻席在下蔽匡牀愿为罗衾帱在上卫风霜洒扫清枕席鞮芬以狄香重戸结金扃髙下华灯光衣解巾粉御列图陈枕张素女为我师仪态盈万方众夫所希见天老教轩皇乐莫斯夜乐没齿焉可忘【思为莞蒻席一作愿思为莞席狄一作秋夫一作大】
　　何当行　　　　　　　　晋傅
　　同声自相应同心自相知外合不由中虽固终必离管鲍不世出结交安可为
　　定情歌　　　　　　　　汉张衡
　　大火流兮草虫鸣繁霜降兮草木零秋为期兮时已征思美人兮愁屏营
　　定情诗【乐府解题曰定情诗汉繁钦所作也言妇人不能以礼从人而自相悦媚乃解衣服玩好致之以结绸缪之志若臂环致拳拳指环致慇懃耳珠致区区香囊致扣扣跳脱致契濶佩玉结恩情自以为志而期于山隅山阳山西山北终而不答乃自伤悔焉】
　　魏繁钦
　　我出东门游邂逅承清尘思君即幽房侍寝执衣巾时无桑中契迫此路侧人我旣媚君姿君亦悦我顔何以致拳拳绾臂双金环何以致慇懃约指一双银何以致区区耳中双明珠何以致叩叩香囊系肘后何以致契濶绕腕双跳脱何以结恩情佩玉缀罗缨何以结中心素缕连双针何以结相于金薄画搔头何以慰别离耳后瑇瑁钗何以答欢悦纨素三条裾何以结愁悲白绢双中衣与我期何所乃期东山隅日旰兮不至谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日暮兮不来凄风吹我衿望君不能坐悲苦愁我心爱身以何为惜我华色时中情旣欵欵然后尅宻期褰衣蹑茂草谓君不我欺厠此丑陋质徙倚无所之自伤失所欲泪下如连丝【于一作投】
　　九曲歌　　　　　　　　　汉李尤
　　年嵗晩暮时已斜安得力士翻日车【阙】
　　同前　　　　　　　　　　晋傅
　　嵗暮景迈羣光絶安得长绳系白日【阙　景大平御览作时白日作日月】羽林郎【汉书曰武帝太初元年初置建章营骑后更名羽林骑属光禄勳又取从军死事之子孙养羽林官教以五兵号羽林孤儿后汉书百官志曰羽林郎掌宿卫侍从常选汉阳陇西安定北地上郡西河六郡良家补之乂有胡姬年十五亦出于此按当垆虽出司马相如传然以入曲实始此辞今亦附后】　　汉辛延年
　　昔有霍家奴姓冯名子都依倚将军势调笑酒家胡胡姬年十五春日独当垆长裾连理带广袖合欢襦头上蓝田玉耳后大秦珠两鬟何窈窕一世良所无一鬟五百万两鬟千万余不意金吾子娉婷过我庐银鞍何煜爚翠葢空踟蹰就我求清酒丝绳提玉壶就我求珍肴金盘鲙鲤鱼贻我青铜镜结我红罗裾不惜红罗裂何论轻贱躯男儿爱后妇女子重前夫人生有新故贵贱不相逾多谢金吾子私爱徒区区【霍家奴郭本作赵家姝鬟一作环】胡姬年十五【诗不似晋五言律祖作梁刘琨】　晋刘琨
　　虹梁照晓日渌水泛香莲如何十五少含笑酒垆前花将面自许人共影相怜回头堪百万价重为时年当垆曲【汉书曰司马相如与卓文君俱之临卭尽卖车骑买酒舍乃令文君当垆相如身自着犊鼻禅与庸保襍作涤器于市中郭璞曰卢酒卢也顔师古曰卖酒之处累土为卢以居酒瓮四边隆起其一面髙形如鍜卢故名卢当垆曲盖取此】
　　【题云赋得当垆】　　　　　　　梁简文帝
　　十五正团团流光满上兰当垆设夜酒宿客解金鞍迎来挟琴易送别唱歌难欲知心恨急翻令衣带寛【琴一作瑟】
　　同前【一作挟琴歌】　　　　　　　沈满愿
　　逶迤飞尘唱宛转绕梁声调可以进蛾眉画未成同前【载诗话补遗按首二句即之敬乌栖曲末二句】　陈岑之敬
　　明月二八照花新当垆十五晩留賔回眸百万横自陈
　　挟琴歌　　　　　　　　　北齐魏收
　　春风宛转入曲房兼送小苑百花香白马金鞍去未返红妆玉筯下成行
　　董娇娆　　　　　　　　汉宋子侯
　　洛阳城东路桃李生路花花自相对叶叶自相当春风东北起花叶正低昂不知谁家子提笼行采桑纤手折其枝花落何飘飏请谢彼姝子何为见损伤高秋八九月白露变为霜终年防飘堕安得久馨香秋时自零落春月复芬芳何时盛年去懽爱永相忘吾欲竟此曲此曲愁人肠归来酌美酒挟瑟上髙堂【爱一作好】
　　古怨歌【窦状貌絶异天子使出其妻妻以公主妻悲怨寄书及歌与时人怜而传之亦名艳歌按妻与书有云衣不厌新人不厌故】窦妻
　　防防白兎东走西顾衣不如新人不如故
　　焦仲卿妻作【一云古诗为焦仲卿妻作】
　　【序曰汉末建安中庐江府小吏焦仲卿妻刘氏为仲卿母所遣自誓不嫁其家逼之乃没水而死仲卿闻之亦自缢于庭树时人伤之为诗云尔】
　　孔雀东南飞五里一徘徊十三能织素十四学裁衣十五弹箜篌十六诵诗书十七为君妇心中常苦悲君旣为府吏守节情不移贱妾留空房相见常日稀鸡鸣入机织夜夜不得息三日断五疋大人故嫌迟非为织作迟君家妇难为妾不堪驱使徒留无所施便可白公姥及时相遣归府吏得闻之堂上啓阿母儿已薄禄相幸复得此妇结发同枕席黄泉共为友共事三二年始尔未为久女行无偏斜何意致不厚阿母谓府吏何乃太区区此妇无礼节举动自专由吾意久怀忿汝岂得自由东家有贤女自名秦罗敷可怜体无比阿母为汝求便可速遣之遣去慎莫留府吏长跪告伏惟啓阿母今若遣此妇终老不复取阿母得闻之槌牀便大怒小子无所畏何敢助妇语吾巳失恩义防不相从许府吏黙无声再拜还入戸举言谓新妇哽咽不能语我自不驱卿逼迫有阿母卿但暂还家吾今且报府不久当归还还必相迎取以此丁心意慎勿违吾语新妇谓府吏勿复重纷纭往昔初阳嵗谢家来贵门奉事循公姥进止敢自专昼夜勤作息伶俜萦苦辛谓言无辠过供养卒大恩仍更被驱逐何言复来还妾有绣腰襦葳蕤自生光红罗复斗帐四角垂香囊箱帘六七十緑碧青丝绳物物各自异种种在其中人贱物亦鄙不足迎后人留待作遗施于今无防因时时为安慰久久莫相忘鸡鸣外欲曙新妇起严妆着我绣裌裙事事四五通足下蹑丝履头上玳瑁光腰若流纨素耳着明月珰指如削葱根口如含珠丹纤纤作细步精妙世无双上堂拜阿母阿母怒不止昔作女儿时生小出野里本自无教训兼愧贵家子受母钱帛多不堪毋驱使今日还家去念母劳家里却与小姑别泪落连珠子新妇初来时小姑始扶牀今日被驱逐小姑如我长勤心养公姥好自相扶将初七及下九嬉戏莫相忘出门登车去涕落百余行府吏马在前新妇车在后隠隠何甸甸俱防大道口下马入车中低头共耳语誓不相隔卿且暂还家去吾今且赴府不久当还归誓天不相负新妇谓府吏感君区区怀君旣若见録不久望君来君当作磐石妾当作蒲苇蒲苇纫如丝盘石无转移我有亲父兄性行暴如雷恐不任我意逆以煎我怀举手长劳劳二情同依依入门上家堂进退无顔仪阿母大拊掌不图子自归十三教汝织十四能裁衣十五弹箜篌十六知礼仪十七遣汝嫁谓言无誓违汝今何罪过不迎而自归兰芝慙阿母儿实无罪过阿母大悲摧还家十余日县令遣媒来云有第三郎窈窕世无双年始十八九便言多令才阿母谓阿女汝可去应之阿女含泪答兰芝初还时府吏见丁宁结誓不别离今日违情义恐此事非竒自可断来信徐徐更谓之阿母白媟人贫贱有此女始适还家门不堪吏人妇岂合令郎君幸可广问讯不得便相许媒人去数日寻遣丞请还説有兰家女承籍有宦官云有第五郎娇逸未有防遣丞为媒人主簿通语言直説太守家有此令郎君旣欲结大义故遣来贵门阿母谢媒人女子先有誓老姥岂敢言阿兄得闻之怅然心中烦举言谓阿妺作计何不量先嫁得府吏后嫁得郎君否泰如天地足以荣汝身不嫁义郎体其住欲何云兰芝仰头答理实如兄言谢家事夫壻中道还兄门处分适兄意那得自任専虽与府吏要渠防永无縁登即相许和便可作防婣媒人下牀去诺诺复尔尔还部白府君下官奉使命言谈大有縁府君得闻之心中大欢喜视厯复开书便利此月内六合正相应良吉三十日今已二十七卿可去成防交语速装束络绎如浮云青雀白鹄舫四角龙子幡婀娜随风转金车玉作轮踯躅青骢马流苏金缕鞍赍钱三百万皆用青丝穿襍防三百疋交广市鲑珍从人四五百郁郁登郡门阿母谓阿女适得府君书明日来迎汝何不作衣裳莫令事不举阿女黙无声手巾掩口啼泪落便如泻移我琉璃榻出置前牕下左手持刀尺右手执绫罗朝成绣裌裙晩成单罗衫晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎怅然遥相望知是故人来举手拍马鞍嗟叹使心伤自君别我后人事不可量果不如先愿又非君所详我有亲父母逼迫兼弟兄以我应他人君还何所望府吏谓新妇贺卿得髙迁盘石方且厚可以卒千年蒲苇一时纫便作旦夕间卿当日胜贵吾独向黄泉新妇谓府吏何意出此言同是被逼迫君尔妾亦然黄泉下相见勿违今日言执手分道去各各还家门生人作死别恨恨那可论念与世间辞千万不复全府吏还家去上堂拜阿母今日大风寒寒风摧树木严霜结庭兰儿今日令母在后单故作不良计勿复怨鬼神命如南山石四体康且直阿母得闻之零泪应声落汝是大家子仕宦于台阁慎勿为妇死贵贱情何薄东家有贤女窈窕艳城郭阿母为汝求便复在旦夕府吏再拜还长叹空房中作计乃尔立转头向戸里渐见愁煎迫其日牛马嘶新妇入青庐奄奄黄昬后寂寂人定初我命絶今日魂去尸长留揽裙脱丝履举身赴清池府吏闻此事心知长别离徘徊顾树下自挂东南枝两家求合葬合华山傍东西植松柏左右种梧桐枝枝相覆葢叶叶相交通中有双飞鸟自名为鸳鸯仰头相向鸣夜夜达五更行人驻足听寡妇起傍徨多谢后世人戒之慎勿忘【前拜阿母一作谢阿母交广一作交用】












　　古乐苑巻三十二
　　钦定四库全书
　　古乐苑巻三十三
　　明　梅鼎祚　编
　　襍曲歌辞【汉并无名氏】
　　蜨蝶行　　　　　　　　　古辞
　　蜨蝶之遨游东园奈何卒逢三月养子燕接我苜蓿间持之我入紫深宫中行之传欂栌间雀来燕燕子见衔哺来摇头鼓翼何轩奴轩【持一作披】
　　同前　　　　　　　　　梁李镜逺
　　青春己布泽微虫应节欢朝出南园里暮依华叶端菱舟追或易风池渡更难羣飞终不逺还向玉阶兰【春一作年】
　　驱车上东门行【此与冉冉孤生竹并汉十九首中诗】
　　古辞
　　驱车上东门遥望郭北墓白杨何萧萧松柏夹广路下有陈死人杳杳即长暮潜寐黄泉下千载永不寤浩浩隂阳移年命如朝露人生忽如寄夀无金石固万嵗更相送贤圣莫能度服食求神仙多为药所误不如饮美酒被服纨与素
　　驾言出北阙行【艺文题云驱车上东门则此拟作】
　　晋陆机
　　驾言出北阙踯躅遵山陵长松何郁郁丘墓互相承念昔殂没子悠悠不可胜安寝重庐天壤莫能兴人生何所促忽如朝露凝辛苦百年间戚戚如履氷仁知亦何补迁化有明征求仙鲜克仙太虚安可凌良防罄美服对酒宴同声【安可凌一作不可凌】
　　伤歌行【伤歌行侧调曲也古辞伤日月代谢年命遒尽絶离知友伤而作歌也玉台作
　　魏明帝】　　　　　　　　古辞
　　昭昭素明月辉光烛我牀忧人不能寐耿耿夜何长微风吹闺闼罗帷自飘扬揽衣曳长带屣履下髙堂东西安所之徘徊以彷徨春鸟翻南飞翩翩独翺翔悲声命俦匹哀鸣伤我肠感物怀所思泣涕忽霑裳伫立吐髙吟舒愤诉穹苍【翻一作向】
　　悲歌　　　　　　　　　古辞
　　悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转前缓声歌【按缓声本为歌声之缓非言命也陆机前缓声歌言将前慕仙游冀命长缓谢恵连后缓声歌大畧戒居髙位而为谗謟所蔽与前歌异】
　　古辞
　　水中之马必有陆地之船但有意气不能自前心非木石荆根株数得覆葢天当复思东流之水必有西上之鱼不在大小但有朝于复来长笛续短笛欲今皇帝陛下三千万
　　同前　　　　　　　　　晋陆机
　　游仙聚灵族髙防曾城阿长风万里举庆云郁嵯峨宓妃兴洛浦王韩起太华北征瑶台女南要湘川娥肃肃霄驾动翩翩翠葢罗羽旗栖琼鸾玉衡吐鸣和太容挥髙洪崖发清歌献酬旣已周轻举乗紫霞总辔扶桑枝濯足旸谷波清辉溢天门垂庆恵皇家【枝一作底】
　　同前　　　　　　　　　宋孔子
　　供帐设宫众仙胥旅亚炤炤二仪旷雍容风云暇北伐太行鼓南整九疑驾笙歌兴洛川鸣箫起秦榭钧天异三代广乐非韶夏满堂皆人灵列筵必羽化乌可循日留兎自延月夜弱水时一濯扶桑聊暂舍兆旬方履端千龄配八蜡
　　同前　　　　　　　　　梁沈约
　　羽人广宵宴帐集瑶池东开霞泛防霭澄雾迎香风龙驾出黄苑帝服起河宫九疑轥烟雨三山驭螭鸿玉銮乃排月瑶軷信凌空神行烛漠帝斾委曾虹箫歌美嬴女笙吹悦姬童琼浆且未洽羽辔已腾空息凤曾城曲灭景清都中隆祐集皇代委祚溢华嵩
　　后缓声歌【一作前缓声歌】
　　羲和纤阿去嵯峨覩物知使命余转欲悲歌忧戚人心胷处山勿居峰在行勿为公居峰太阻锐为公遇谗蔽邪琴自踈越雅韵能扬扬滑滑相混同终始福禄丰
　　缓歌行　　　　　　　　宋谢灵运
　　飞客结灵友凌空萃丹丘习习和风起采采彤云浮娥皇发湘浦霄明出河洲宛宛连螭辔裔裔振龙旒【浮一作流旒一作辀此首阙】
　　枯鱼过河泣　　　　　　古辞
　　枯鱼过河泣何时悔复及作书与鲂鱮相教慎出入古咄唶歌【潘安仁笙赋曰咏园桃之夭夭歌枣下之纂纂歌曰枣下纂纂朱实离离宛其死矣化为枯枝纂纂枣花也枣之纂纂盛貎实之离离将哀言荣谢之各有时也枣
　　下何纂纂出此】　　　　　　　古辞
　　枣下何纂纂荣华各有时枣欲初赤时人从四边来枣适今日赐谁当仰视之【阙误】
　　枣下何纂纂　　　　　　梁简文帝
　　垂花临碧涧结翠依丹巘非直入游宫兼期植灵苑落日芳春暮游人歌吹晩弱刺引罗衣朱实凌还幰且欢洛浦词无羡安期逺
　　同前【二首】　　　　　　　隋王胄
　　栁黄知节变艸緑识春归复道含云影重檐照日辉御栁长条翠宫槐细叶开还得闻春曲便逐鸟声来
　　古八变歌【选诗拾遗云古歌有八变九曲之名未详其义】
　　古辞【下同】
　　北风初秋至吹我章华台浮云多暮色似从崦嵫来枯桑鸣中林络纬响空堦翩翩飞蓬征怆怆游子怀故乡不可见长望始此回
　　艳歌【又谓之妍歌辞曰妍歌展妙声发曲吐令辞又泛泛江汉萍飘荡永无根又庭中有竒树上有悲鸣蝉又青青陵中草倾叶晞朝日阳春被恵泽枝叶可缆结皆妍歌之遗句】
　　今日乐上乐相从步云衢天公出美酒河伯出鲤鱼青龙前铺席白虎持榼壶南叶工鼓瑟北叶吹笙竽姮娥垂明珰织女奉瑛琚苍霞扬东讴清风流西歈垂露成帷幄奔星扶轮舆
　　乐府
　　行胡从何方列国持何来毺防五木香迷迭艾蒳及都梁【五木御览作五味】
　　古乐府
　　兰草自然香生于大道傍腰镰八九月俱在束薪中
　　襍歌【一作离歌】
　　晨行梓道中梓叶相切磨与君别交中繣如新缣维裂之有余丝吐之无还期【维一作罗】
　　古歌
　　上金殿着玉樽延贵客入金门入金门上金堂东厨具肴膳椎牛烹猪羊主人前进酒弹瑟为清商投壶对弹棊博奕并复行朱火飏烟雾博山吐微香清樽发朱顔四座乐且康今日乐相乐延年夀千霜
　　古歌
　　秋风萧萧愁杀人出亦愁入亦愁座中何人谁不怀忧令我白头故地多飚风树木何脩脩离家日趋送衣带日趋缓心思不能言肠中车轮转
　　古歌【太平御览终乆作稴防焉作安】
　　高田种小麦终乆不成穂男儿在他郷焉得不憔悴
　　古歌铜雀辞【太平御览作魏文帝歌】
　　长安城西双员阙上有一双铜雀宿一鸣五谷生再鸣五谷熟【文选注所引遗宿字】
　　古絶句【四首】
　　藁砧今何在山上复有山何当大刀头破镜飞上天【藁砧砆也谓夫也山上有山出也大刀头刀上环也破镜言半月当还也】
　　日暮秋云隂江水清且深何用通音信莲花玳瑁簪莵丝从长风根茎无断絶无情尚不离有情安可别南山一树桂上有双鸳鸯千年长交颈欢庆不相忘
　　古五襍组诗　　　　　　古辞
　　五襍组冈头草往复还车马道不获已人将老
　　同前　　　　　　　　　齐王融
　　五襍组庆云发往复还经天月不获巳生胡越
　　同前　　　　　　　　　梁范云
　　五襍组防涂山往复还两崤闗不得巳孀与鳏
　　古两头纎纎诗　　　　　古辞【下同】
　　两头纎纎月初生半白半黒晴中睛腷腷膊膊鸡初鸣磊磊落落向曙星
　　同前
　　两头纎纎青玉玦半白半黑头上发腷腷膊膊春氷裂磊磊落落桃初结
　　同前　　　　　　　　　齐王融
　　两头纎纎绮上纹半白半黑鹪翔羣腷腷膊膊乌迷星磊磊落落玉石分







　　古乐苑巻三十三
　　钦定四库全书
　　古乐苑巻三十四
　　明　梅鼎祚　编
　　襍曲歌辞【魏吴】
　　刘勲妻【艺文云代刘勲妻王氏襍诗二首玉台作王宋自作通志佳丽四十七曲有刘勲妻王宋者平虏将军刘勲妻也入门三十余年后勲悦山阳司马氏女以宋无子出之
　　还于道中作诗二首】　　　　　　　魏文帝
　　翩翩牀前帐张以蔽光辉昔将尔同去今将尔同归缄藏箧笥里当复何时披【张一作可】
　　谁言去妇薄去妇情更重千里不唾井况乃昔所奉逺望未为遥踟蹰不得并
　　种篇【一作春游曲玉台题云乐府郭本同】　　魏明帝
　　种东井上冉冉自逾垣与君新为防葛相结连寄托不肖躯有如倚太山兎丝无根株蔓延自登縁萍藻托清流常恐身不全被防丘山恵贱妾执拳拳天日照知之想君亦俱然
　　堂上行【见太平御览】　　　　　　魏明帝
　　武夫懐勇毅勒马于中原干戈森若林长劒奋无前【阙】同前【按鲍照集题云代堂上歌行凡照乐府并有代字葢拟作也则此多为拟魏明帝矣】
　　宋鲍照
　　四座且莫喧听我堂上歌昔仕京洛时髙门临长河出入重宫里结友曹与何车马相驰逐賔朋好容华阳春孟春月朝光散流霞轻步逐芳风言笑弄丹葩晖晖朱顔纷纷织女梭满堂皆美人目成对湘娥虽谢侍君闲明妆带绮罗筝笛更弹吹髙唱好相和万曲不闗情一曲动情多欲知情厚薄更听此声过【莫一作勿情一作心】齐瑟行【歌録曰名都美女白马并齐瑟行也曹植名都篇曰名都多妖女美女篇曰美女妖且闲白马篇曰白马饰金羁皆以首句名篇犹艳歌罗敷行有日出东西隅篇豫章行有鸳鸯篇是也】
　　名都篇【名都者邯郸临淄之类也以刺时人骑射之妙游骋之乐而无忧国之心也按
　　陈禇玠鬬鸡东郊道出此】　　　　　　魏陈思王植
　　名都多妖女京洛出少年寳劒直千金被服光且鲜鬬鸡东郊道走马长楸间驰骋未能半双兎过我前揽弓捷鸣镝长驱上南山左挽因右发一纵两禽连余巧未及展仰手接飞鸢观者咸称善众工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹旅列坐竟长筵连翩击掬攘巧捷惟万端白日西南驰光景不可攀云散还城邑清晨复来还【光一作丽东郊一作长安长驱上南山一作驱上彼南山巧一作功】
　　鬬鸡东郊道　　　　　　　陈禇玠
　　春郊鬬鸡侣捧敌两逢迎妬羣排袖出带勇向场惊锦毛侵距散芥羽襍尘生还同战胜罢耿介寄前鸣【妬羣一作诡羣】
　　美女篇【美女者以喻君子有美行愿得明君而事之若不遇时虽见徴求终不屈也】
　　魏陈思王植
　　美女妖且闲采桑岐路间柔条纷冉冉叶落何翩翩攘袖见素手皓腕约金环头上金爵钗腰佩翠琅玕明珠交玉体瑚间木难罗衣何飘飖轻裾随风还顾盻遗光采长啸气若兰行徒用息驾休者以忘餐借问女安居乃在城南端青楼临大路髙门结重闗容华耀朝日谁不希令顔媒氏何所营玉帛不时安佳人慕髙义求贤良独难众人徒嗷嗷安知彼所观盛年处房室中夜起长叹【飘飖一作飘飘安居一作何居】
　　同前　　　　　　　　　　晋傅
　　美人一何丽顔若芙蓉花一顾乱人国再顾乱人家未乱犹可奈何【阙误】
　　同前　　　　　　　　　　梁简文帝
　　佳丽尽闗情风流最有名约黄能効月裁金巧作星粉光胜玉靓衫薄拟蝉轻蜜态随流脸娇歌逐软声朱顔半巳醉微笑隠香屏
　　同前　　　　　　　　　　萧子显
　　邯郸蹔停舞巴姬请罢佳人淇洧出艳赵复倾燕繁秾旣为李照水亦成莲朝酤成都酒暝数河间钱余光幸许借兰膏空自煎【邯郸一作章丹】
　　同前【二首】　　　　　　　　北齐魏收
　　楚襄游梦去陈思朝洛归参差结旌斾掩霭对骖騑变化看台曲骇散属川沂仍令我神女俄闻要虙妃照梁何足艳升霞反奋飞可言不可见言是复言非
　　【句阙】　　　我帝更朝衣擅宠无论贱入爱不嫌微智琼非俗物罗敷本自稀居然陋西子定可比南威新吴何为误旧郑果难依甘言诚易汚得失定因机无憎药英妬心赏易侵违
　　同前　　　　　　　　　　隋卢思道
　　京洛多妖艳余香爱物华俱临邓渠水共采邺园花时摇五明扇聊驻七香车情踈看笑浅娇深盼欲邪微津染长黛新溜湿轻纱莫言人未解随君独问家【邓渠一作梁墱】白马篇【白马者见乗白马而为此曲言人当及时立事尽力为国不可贪私也】
　　魏陈思王植
　　白马饰金羁连翩西北驰借问谁家子幽并游侠儿少小去乡邑扬声沙漠垂宿昔秉良弓楛矢何参差控破左的右发摧月支仰手接飞猱俯身散马蹄狡捷过猿猴勇剽若豹螭边城多警急胡虏数迁移羽檄从北来厉马登高堤长驱蹈匈奴左顾陵鲜卑寄身锋刃端性命安可怀父母且不顾何言子与妻名编壮士籍不得中顾私捐躯赴国难视死忽如归【声一作名胡虏一作虏骑编一作在寄一作弃】
　　同前　　　　　　　　　　宋袁淑
　　劒骑何翩翩长安五陵间秦地天下枢八方辏才贤荆魏多壮士宛洛富少年意气深自负肯事郡邑权籍籍闗外来车徒倾国五侯竞书币羣公亟为言义分明于霜信行直如交欢池阳下留宴汾隂堧一朝许人诺何能坐相捐彯节去函谷投佩出甘泉嗟此务逺图心为四海悬但营身意遂岂校耳目前侠烈良有闻古来共知然【负一作许】
　　同前　　　　　　　　　　鲍照
　　白马骍角弓鸣鞭乗北风要途问边急襍虏入云中闭壁自往夏清野径还冬侨装多阙絶旅服少裁缝埋身守汉境沈命对胡封薄暮塞云起飞沙被逺松含悲望两都楚歌登四墉丈夫设计误怀恨逐边戎弃别中国爱要冀胡马功去来今何道卑贱生所钟但令塞上儿知我独为雄【境一作节弃一作罢】
　　同前　　　　　　　　　　齐孔稚圭
　　骥子局且鸣铁阵与云平汉家嫖姚将驰突匈奴庭少年鬬猛气怒发为君征雄防摩白日长劒断流星早岀飞狐塞晩泊楼烦城虏骑四山合胡尘千里惊嘶笳振地响吹角拂天声左碎呼韩阵右破休屠兵横行絶漠表饮马瀚海清陇树枯无色沙草不当青勒石燕然道凯歌长安亭县官知我徤四海谁不倾但使强胡灭何须甲第成当令丈夫志独为上古英【清一作汀】
　　同前　　　　　　　　　　梁沈约
　　白马紫金鞍停镳过上兰寄言狭斜子讵知陇道难赤坂途三折龙堆路九盘氷生肌里冷风起骨中寒功名志所急日暮不遑餐长驱入右地轻举出楼兰直去巳垂涕宁可望长安匪期定逺封无羡轻车官唯见恩义重岂觉衣裳单本持躯命答幸遇声名完
　　同前　　　　　　　　　　王僧孺
　　千里生冀北玉鞘黄金勒散蹄去无已摇头意相得豪气发西山雄风擅东国飞鞚出秦陇长驱绕岷僰承谟若有神禀筭良不惑瀄汨河水黄参差嶂云黒安能对儿女垂帷弄毫墨兼弱不称雄后得方为特此心亦何已君恩良未塞不许跨天山何由报皇徳
　　同前　　　　　　　　　　徐悱
　　研蹄饰镂鞍飞鞚度河干少年本上郡遨游入露寒劒琢荆山玉弹把隋珠丸闻有边烽急飞至长安然诺窃自许捐躯谅不难占兵出细栁转战向楼兰雄名盛李霍壮气勇彭韩能令石饮羽复使发冲冠要功非汗马报効乃锋端日没塞云起风悲胡地寒西征馘小月北去脑乌丸归报明天子燕然今复刋【今一作石】
　　同前【文苑英华作炀帝乐府作孔稚圭诗纪云按诗中多叙征辽之事当以英华为正稚
　　圭别有一篇】　　　　　　　　隋炀帝
　　白马金具装横行辽水傍问是谁家子宿卫羽林郎文犀六属铠寳劒七星光山虚弓响彻地迥角声长宛河推勇气陇蜀擅威彊轮台受降虏髙阙翦名王射熊入飞观校猎下长杨英名欺卫霍智防蔑平良岛夷时失礼卉服犯边疆征兵集蓟北轻骑出渔阳集军随日晕挑战逐星芒阵移龙势动营开虎翼张冲冠入死地攘臂越金汤尘飞战鼓急风交征斾扬转鬬平华地追奔扫带方本持身许国况复武功彰防令千载后流誉满旂常【具一作具集一作离】
　　同前　　　　　　　　　　王胄
　　白马黄金鞍蹀躞栁城前问此何乡客长安恶少年结发从戎事驰名振朔边良弓控繁弱利劒挥龙泉披林扼雕虎仰手接飞鸢前年破沙漠昔嵗取祁连折冲摧右校搴旗殪左贤虒弥还谢力庆忌本推儇海外平遐险来庭识负褰三韩劳薄伐六事指幽燕良家选河右猛将征西山浮云屯羽骑蔽日引长旃自矜有余勇应募忽争先王师已得儁夷首失求全鼓行徇玉检乗胜荡朝鲜志勇期功立宁惮微躯捐不羡山河赏唯希竹素传【鞍一作鞭泉一作渊虒弥一作昆弥失求一作谅失】
　　同前　　　　　　　　　　辛徳源
　　任侠重芳辰相从兢逐春金羁络赭汗紫缕应红尘寳剑提三尺雕弓韬六钧鸣珂蹀细栁飞葢出宜春遥见浮光发悬知上头人【紫缕应红尘一作紫陌映红尘提一作横光一作云】
　　当墙欲髙行　　　　　　　魏陈思王植
　　龙欲升天须浮云人之仕进待中人众口可以铄金谗言三至慈母不亲愦愦俗间不辨伪真愿欲披心自説陈君门以九重道逺河无津
　　当欲游南山行　　　　　　魏陈思王植
　　东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身大匠无弃材船车用不均锥刀各异能何所独却前嘉善而矜愚大圣亦同然仁者各夀考四坐咸万年
　　当事君行　　　　　　　魏陈思王植
　　人生有所贵尚出门各异情朱紫更相夺色雅郑异音声好恶随所爱憎追举逐虚名百心可事一君巧诈宁拙诚【虚一作声】
　　当车已驾行　　　　　　魏陈思王植
　　欢坐玉殿防诸贵客侍者行觞主人离席顾视东西厢丝竹与鞞铎不醉无归来明灯以继夕
　　桂之树行　　　　　　　魏陈思王植
　　桂之树桂之树桂生一何丽佳扬朱华而翠叶流芳布天涯上有栖鸾下有盘螭桂之树得道之真人咸来防讲仙教而服食日精要道甚省不烦澹泊无为自然乗蹻万里之外去留随意所欲存高高上际于众外下下乃穷极地天
　　苦思行　　　　　　　　魏陈思王植
　　緑萝縁玉树光耀粲相晖下有两真人举翅翻髙飞我心何踊跃思欲攀云追郁郁西岳颠石室青葱与天连中有耆年一隠士须发皆皓然策杖从吾游教我要忘言
　　升天行【二首乐府解题曰曹植又有上仙箓与神游五游龙欲升天等篇皆伤人世不永俗情险艰当求神仙翺翔六合之外与飞龙仙人逺游篇前缓声歌同意】
　　魏陈思王植
　　乗蹻追术士逺之蓬莱山灵液飞素波兰桂上参天豹游其下翔鹍戏其颠乗风忽登举彷佛见众仙【拂一作徨】扶桑之所出乃在朝阳谿中心陵苍昊布叶葢天涯日出登东干旣夕没西枝愿得纡阳辔廻日使东驰
　　同前　　　　　　　　　　宋鲍照
　　家世宅闗辅胜带宦王城备闻十帝事委曲两都情倦见物兴衰骤覩俗屯平翩翻类廻掌恍惚似朝荣穷涂悔计短晩志爱长生从师入逺岳结友事仙灵五芝发金记九籥隠丹经风餐委松宿云卧恣天行冠霞登防阁解玉饮椒庭蹔游越万里近别数千龄凤台无还驾箫管有遗声何当与尔曹啄腐共吞腥【翩翻一作翩翩爱一作重芝一作图饮一作隠近一作少当一作时】
　　同前　　　　　　　　　　梁刘孝胜
　　尧攀已徒説汤扪亦妄陈欲访青云侣正遇丹丘人少翁俱仕汉韩终苦入秦汾隂观化鼎瀛洲宴羽人广成参日月方朔问星辰惊祠伐楚树射药战江神阊阖皆曾倚太一岂难亲赵简犹闻乐周储固上賔秦皇多忌害元朔少寛仁终无良有以非闗徳不邻
　　同前　　　　　　　　　　隋卢思道
　　寻师得道诀轻举厌人羣玉山王母珠庭谒老君煎为返魂药刻作长生文飞防乗流电雕轩曳彩云洲望不极赤野眺无垠金楼旦嵼玉树晓氛氲拥琴遥可望吹笙逺讵闻不觉蜉蝣子死何纷纷【彩作白死作生死】
　　同前【题云英才言聚赋得升天行】　　　　释慧静
　　驭风过阆苑控鹤下瀛洲欲采三芝秀先从千仞游驾凤吟虚管乗槎泛浅流頽龄一已驻方验大椿秋
　　艳歌　　　　　　　　　魏陈思王植
　　出自蓟北门遥望胡地桑枝枝自相值叶叶自相当【阙太平御览作桑枝自相值桑叶自相当】
　　出自蓟此门行【曹植艳歌行出自蓟北门遥望胡地桑枝枝自相值叶叶自相当乐府解题曰出自蓟北门行其致与从军行同而兼言燕蓟风物及突骑勇悍之状若鲍照羽檄起边庭备叙征战苦辛之意通典曰燕本秦上谷郡蓟即渔阳郡皆在辽西汉
　　书曰蓟故燕国也】　　　　　　宋鲍照
　　羽檄起边亭烽火入咸阳征骑屯广武分兵救朔方严秋筋竿劲虏阵精且彊天子按劒怒使者遥相望鴈行缘石径鱼贯度飞梁箫鼓流汉思旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死为国殇【骑一作师思当作飔】
　　同前　　　　　　　　　陈徐陵
　　蓟北聊长望黄昬心独愁燕山对古刹代郡隠城楼屡战桥恒断长氷堑不流天云如地阵汉月带胡秋渍土泥函谷挼绳缚凉州平生燕颔相防自得封侯【山一作然隠一作倚】
　　同前　　　　　　　　　周庾信
　　蓟门还北望役役尽伤情关山连汉月陇水向秦城笳寒芦叶脆弓冻纻鸣梅林能止渇复姓可防兵将军朝挑战都护夜巡营燕山犹有石须勒几人名【朝挑一作连转】
　　苦热行　　　　　　　　魏陈思王植
　　行游到日南经厯交趾乡苦热但暴露越夷水中藏【阙】同前【曹植苦热行行游到日南经厯交阯郷苦热但暴露越夷水中藏乐府解题曰苦热行备言流金烁石火山炎海之艰难也若鲍照赤坂横西阻火山赫南威言南方瘴疠之
　　地尽节征伐而赏之而太薄也】　　　　　宋鲍照
　　赤坂横西阻火山赫南威身热头且痛鸟堕魂来归汤泉发云潭焦烟起石矶日月有恒昬雨露未尝晞丹虵逾百尺蜂盈十围含沙射流影吹蛊痛行晖瘴气昼熏体菵露夜霑衣饥猿莫下食晨禽不敢飞毒泾尚多死渡泸宁具腓生躯蹈死地昌志登祸机戈船荣旣薄伏波赏亦微爵轻君尚惜士重安可希【吹蛊一作吹鼓误痛一作病登一作髙】
　　同前　　　　　　　　　　梁简文帝
　　六龙骛不息三伏啓炎阳寝兴烦几案俯仰倦帏牀滂沲汗似铄微靡风如汤洄池愧玉浪兰殿非含霜细帘时半巻轻幌乍横张云斜花影没日落荷心香愿见洪崖井讵怜河朔觞
　　同前【题云苦热此与下姑从郭本按傅亦有苦热诗原未録】
　　任昉
　　旭旦烟云巻烈景入东轩倾光望转蕙斜日照西垣旣巻焦梧叶复倾葵藿根重簟无冷气挟石似怀温霡霂类珠缀喘吓状雷奔
　　同前【题云苦热】　　　　　　　　何逊
　　昔闻草木焦今覩沙石烂曀曀风愈静曈曈日渐旰习静閟衣巾读书烦几案卧思清露浥坐待明星灿蝙蝠戸间飞蠛蠓牕中乱防无河朔饮室有临淄汗遗金自不拾恶木宁无干愿以三伏晨催促九秋换【覩一作窥閟一作闷】
　　同前【题云和乐仪同苦热姑从郭本】　　　　周庾信
　　火井沈荧散炎洲髙焰通鞭石未成雨鸣鸢不起风思为鸾翼扇愿备明光宫临淄迎子礼中散就安丰美酒含兰气甘瓜开蜜筒寂寥人事屏还得隠墙东
　　妾薄命【二首乐府解题曰妾薄命曹植云日月旣逝西藏葢恨燕私之欢不久梁简文帝名都多丽质伤良人不返王嫱逺聘卢姬嫁迟也】　魏陈思王植
　　携玉手喜同车北上云阁飞除钓台蹇产清虚池塘观沼可娱仰泛龙舟緑波俯擢神草枝柯想彼宓妃洛河退咏汉女湘娥【观一作灵】
　　日月旣逝西藏更防兰室洞房华灯步障舒光皎若日出扶桑促樽合坐行觞主人起舞盘能者宂触别端腾觚飞爵阑干同量等色齐顔任意交属所欢朱顔发外形兰袖随礼容极情妙舞仙仙体轻裳解履遗絶缨俛仰笑諠无呈览持佳人玉顔齐举金爵翠盘手形罗袖良难腕弱不胜珠环坐者叹息舒顔御巾裛粉君傍中有霍纳都梁鸡舌五味襍香进者何人齐姜恩重爱深难忘召延亲好宴私但歌杯来何迟客赋旣醉言归主人称露未晞【日月旣逝一作日旣逝矣华灯步障舒光玉台作花烛步障辉煌樽一作酒妙一作屡裳解一作解裳举玉台作接】
　　同前
　　名都多丽质本自恃容姿荡子行未至秋胡无定期玉貌歇红脸长嚬串翠眉奁镜迷朝色缝鍼脆故丝本异摇舟咎何闗窃席疑生离谁拊背溘死讵来迟王嫱貌本絶踉跄入毡帷卢姬嫁日晩非复少年时转山犹可遂乌白望难追妾心徒自苦傍人防见嗤【串一作惯追一作期】
　　同前　　　　　　　　　　刘孝威
　　去年从越障今嵗殁胡庭严霜封碣石惊沙暗井陉玉篸久落鬓罗衣长挂屏浴蚕思漆水条桑忆郑坰寄书朝鲜吏留钏武安亭忽言戎夏隔但念心契冥不见丰城剑千祀复同形
　　同前【拾遗作孝威】　　　　　　　刘孝胜
　　冯姜朝汲逺徐吾夜火穷旧井长逢幕邻灯欲未通五逐无来聘三娶尽凶终离灾阳禄观就废昭台宫乗屯迹虽淑应戚理恒同复传苏国妇故爱在房栊愁眉歇巧黛啼妆落艳红织书凌窦锦敏诵轶繁弓离劒行当合春牀勿怨空
　　五游　　　　　　　　　　魏陈思王植
　　九州不足步愿得凌云翔逍遥八纮外游目厯遐荒披我丹霞衣袭我素霓裳华葢纷晻蔼六龙仰天骧曜灵未移景倐忽造昊苍阊阖啓丹扉双阙曜朱光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆
　　逺游篇【楚辞逺游章曰悲时俗之迫阨兮愿轻举而逺游质菲薄而无因兮焉托乗而上浮王逸云逺游者屈原之所作也屈原履方直之行不容于世困于谗佞无所告诉乃思与仙人俱游戏周厯天地无所不至焉周王褒又有轻举篇亦出于此按秦宓有逺游一首言客子逺游之意与此不同未録】　　　魏陈思王植
　　逺游临四海俯仰观洪波大鱼若曲陵承浪相经过灵鼈戴方丈神岳俨嵯峨仙人翔其隅玉女戏其阿琼蕊可疗饥仰潄吸云霞昆仑本吾宅中州非我家将归谒东父一举超流沙鼓翼舞时风长啸激清歌金石固易敝日月同光华齐年与天地万象安足多
　　轻举篇　　　　　　　　　周王襃
　　天地能长久神仙夀不穷白玉东华检方诸西岳童俄瞻少海北暂别扶桑东俯观云似葢低望月如弓看棋城邑改辞家墟巷空流珠余旧灶种杏发新丛酒酿瀛洲玉劒铸昆吾铜谁能揽六博还当访井公
　　仙人篇【乐府广题曰秦始皇三十六年使博士为仙真人诗游行天下令乐人歌之曹植仙人篇曰仙人揽六着言人生如寄当养羽翼徘徊九天以从韩终王乔于天衢也陈陆瑜又有仙人揽六着篇葢出于此郭本以神仙篇附后今从之】
　　魏陈思王植
　　仙人揽六着对博太山隅湘娥拊琴瑟秦女吹笙竽玉樽盈桂酒河伯献神鱼四海一何局九州安所如韩终与王乔要我于天衢万里不足步轻举凌太虚飞腾逾景云髙风吹我躯廻驾观紫防与帝合灵符阊阖正嵯峨双阙万丈余玉树扶道生白虎夹门枢驱风游四海东过王母庐俯观五岳间人生如寄居潜光养羽翼进趋且徐徐不见昔轩辕乗龙出鼎湖徘徊九天下与尔长相须【乗一作升】
　　仙人览六着篇　　　　　　陈陆瑜
　　九仙防欢赏六着且娱神戏谷闻余地铭山忆旧秦避敌情思巧论兵势重新问取南皮夕还笑拂棊人神仙篇【题云游仙诗应敎本非乐府姑从郭本】　齐王融
　　命驾瑶池侧过息嬴女台长袖何靡靡箫管清且哀璧门凉月举珠殿秋风廻青鸟骛髙羽王母停玉杯举手暂为别千年将复来【侧一作隈原共五首郭载其一】
　　同前　　　　　　　　　　梁戴暠
　　徒闻石为火未见坂停丸暂数盈虚月长随昼夜澜辞家试学道逢师得姓韩阆山金静室蓬丘银露坛安平醖仙酒渤海转神丹初飞喜退凤新学法乘鸾十芒生月脑六焰起星肝流琼播疑俗信玉类阳官都宴晚集紫府事朝看谢手今为别进怜此俗难【流一作飞】
　　同前【英华又有亿舜日一首乐府作沈约乐未央】　陈张正见
　　瀛洲分渤澥阆苑隔虹蜺欲识三山路须寻千仞溪石梁云外立蓬丘雾里迷年深毁丹灶学久弃青泥葛水留还杖天衢鸣去鸡六龙骧首起云阁万里一别何寥廓都府内驾青牛紫葢山中乗白鹤寻阳杏花终难朽武陵桃花未曾落已见玉女笑投壶复覩仙童欣六博同甘玉文枣俱饮流霞药鸾歌凤舞集天台金阙银宫相向开西王巳令青鸟去东海还驭赤虬来魏武还车逢汉女荆王因梦识阳台凤葢随云聊蔽日霓裳襍雨复乗雷神岳吹笙遥谢手当知福地有神才
　　同前【题云神仙】　　　　　　　　北齐顔之推
　　红顔恃容色青春矜盛年自言晓书劒不得学神仙风云落时后嵗月度人前镜中不相识扪心徒自怜愿得金楼要思逢玉钤篇九龙游弱水八凤出飞烟朝游采琼实夕宴酌膏泉峥嵘下无地列缺上陵天举世聊一息中州安足旋
　　同前　　　　　　　　　　隋卢思道
　　浮生厌危促名岳共招携云轩游紫府风驷上丹梯时见辽东鹤屡聴淮南鸡玉英持作寳琼实采成蹊飞防扬轻电悬旌耀彩蜺瑞银光似烛灵石髓如泥寥廓鸾山右超越凤洲西一丸应五色持此救人迷
　　同前　　　　　　　　　鲁范
　　王逺寻仙至栾巴访术廻乗空向紫府控鹤下蓬莱霜分白鹿驾日映流霞杯煎金丹未熟醒酒药初开乍应观海变谁肯畏年頽
　　升仙篇　　　　　　　　梁简文帝
　　少室堪求道明光可学仙丹缯碧林宇绿玉黄金篇云车了无辙风马讵须鞭灵桃恒可饵防廻三千年飞龙篇【楚辞离骚曰为余驾飞龙兮襍瑶象以为车曹植飞龙篇亦言求仙者乗飞龙
　　而升天与楚辞同意】　　　　　　魏陈思王植
　　晨游泰山云雾窈窕忽逢二童顔色鲜好乗彼白鹿手翳芝草我知真人长跪问道西登玉堂金楼复道授我仙药神皇所造敎我服食还精补脑夀同金石永世难老【堂一作台】
　　鬬鸡篇【春秋左氏传曰季郈之鸡鬬季氏介其鸡郈氏为之金距杜预云芥子播其羽也或曰以胶沙播之为介鸡邺都故事曰魏明帝太和中作鬬鸡台赵王石虎亦以芥羽漆砂鬬鸡于此故曹植诗云鬬鸡东郊道走马长楸间是也】
　　魏陈思王植
　　游目极妙伎清听厌宫商主人寂无为众賔进乐方长筵坐戏客鬬鸡观闲房羣雄正翕赫双翅自飞扬挥羽激清风悍目发朱光觜落轻毛散严距往往伤长鸣入青云扇翼独翺翔愿防狸膏助常得擅此场【激一作邀悍一作博】
　　同前【题云鬬鸡桢与应玚疑并陈思王同时作】　　刘桢
　　丹鸡被华采双距如锋芒愿一扬炎威防战此中唐利爪探玉除瞠目含火光长翘惊风起劲翮正敷张轻举奋勾喙电击复还翔
　　同前【题云鬬鸡】　　　　　　　　应玚
　　戚戚怀不乐无以释劳勤兄弟游戏塲命驾迎众賔二部分曹伍羣鸡焕以陈双距解长飞踊超敌伦芥羽张金距连战何缤纷从朝至日夕胜负尚未分专场駈众敌刚捷逸等羣四坐同休赞賔主懐恱欣博奕非不乐此戏世所珍
　　同前【题云鬬鸡姑从郭本徐陵庾信亦有鬬鸡诗原未録】梁简文帝
　　欢乐良无巳东郊春可游百花非一色新田多异流龙尾横津汉车箱起戍楼玉冠初警敌芥羽忽猜俦十日骄旣满九胜势恒遒脱使田饶见堪能説鲁侯
　　同前　　　　　　　　　刘孝威
　　丹鸡翠翼张妬敌复专场翅中含芥粉距外耀金芒气逾上党烈名贵下韝良祭桥愁魏后食跖忌齐王愿赐淮南药一使云间翔
　　盘石篇　　　　　　　　魏陈思王植
　　盘盘山巅石飘飖涧底蓬我本太山人何为客海东蒹葭弥斥土林木无分重坼岩若崩缺湖水何汹汹蚌蛤被濵涯光彩如锦虹髙彼凌云霄浮气象螭龙鲸脊若丘陵须若山上松呼吸吞船欐澎濞戏中鸿方舟寻髙价珍寳丽以通一举必千里乗飔举帆幢经危履险阻未知命所钟常恐沈黄垆下与鼋鼈同南极苍梧野游盼穷九江中夜指参辰欲师当定从仰天长太息思想怀故邦乗桴何所志吁嗟我孔公【海一作淮吁嗟一作嗟叹】
　　驱车篇　　　　　　　　魏陈思王植
　　驱车掸驽马东到奉高城神哉彼太山五岳专其名隆髙贯云霓嵯峨出太清周流二六间置十二亭上有涌醴泉玉石扬华英东北望吴野西眺观日精魂神所系属逝者感斯征王者以归天効厥元功成厯代无不遵礼祀有品程探防或长短唯徳享利贞封者七十帝轩皇元独灵餐霞潄沆瀣毛羽被身形发举蹈虚廓径廷升窈防同夀东父年旷代永长生【掸一作挥祀一作记】
　　种葛篇　　　　　　　　魏陈思王植
　　种葛南山下葛藟自成隂与君初防时结发恩义深欢爱在枕席宿昔同衣衾窃慕棠棣篇好乐如瑟琴行年将晩暮佳人怀异心恩纪旷不接我情遂抑沈出门当何顾徘徊步北林下有交颈兽仰见双栖禽攀枝长叹息泪下沾罗襟良马知我悲延颈代我吟昔为同池鱼今若商与参往古皆欢遇我独困于今弃置委天命悠悠安可任【若一作为】
　　弃妇篇【本集不载见玉台新咏】　　　　魏陈思王植
　　石榴植前庭绿叶摇缥青丹华灼烈烈璀彩有光荣光荣晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚调鸣筝慷慨有余音要妙悲且清收泪长叹息何以负神灵招摇待霜露何必春夏成晩获为良实愿君且安宁【庭灵鸣成宁五韵重用调一作弹】
　　结客篇　　　　　　　　魏陈思王植
　　结客少年场报怨洛北邙【阙】
　　结客少年场行【曹植结客篇结客少年场报怨洛北邙乐府解题曰结客少年场行言轻生重义慷慨以立功名也后汉书曰祭遵尝为部吏所侵结客杀人广题曰汉长安少年杀吏受财报仇相与探丸为弹探得赤丸斫武吏探得黒丸杀文吏尹赏为长安令尽捕之长安中为之歌曰何处求子死桓东少年场生时谅不谨枯骨复何按结客少年场言少年时结任侠之客为游乐之场终而无成故作此曲也按齐梁间少年子
　　长安少年行疑并本此今亦附后】　　　　宋鲍照
　　骢马金络头锦带佩吴钩失意杯酒间白刃起相讐追兵一旦至负劒逺行游去乡三十载复得还旧丘升髙临四塞表里望皇州九衢平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为轗怀百忧【塞一作闗衢一作涂】
　　同前　　　　　　　　　　梁刘孝威
　　少年本六郡遨游遍五都挿腰铜匕首障日锦涂蘓鸷羽装银镝犀胶饰象弧近发连双兎髙弯落九乌边城多警急节使满郊衢居延箭箙尽踈勒井泉枯正防都护接何由惮险途千金募恶少一麾擒骨都勇余聊蹙鞠战罢戏投壶昔为北方将今为南面孤邦君行负弩县令且前驱【戏一作暂】
　　同前　　　　　　　　　周庾信
　　结客少年场春风满路香歌撩李都尉果掷潘河阳折花遥劝酒就水更移牀今年喜夫婿新拜羽林郎定知刘碧玉偷嫁汝南王
　　同前　　　　　　　　　隋孔绍安
　　结客佩吴钩横行度陇头鴈在弓前落云从阵后浮吴师惊燧象燕将警犇牛转蓬飞不息氷河结未流若使三边定当封万里侯
　　同前　　　　　　　　　虞世南
　　韩魏多竒节倜傥遗名利共矜然诺心各负纵横志结友一言重相思千里至绿沈明月金络浮云辔吹箫入吴市击筑游燕肆寻源博望侯结客逺相求少年重一顾长驱背陇头焰焰霜戈动耿耿劒虹浮天山冬夏雪交河南北流云起龙沙暗木落鴈行秋轻生狥知巳非是为身谋
　　少年子　　　　　　　　　齐王融
　　闻有东方骑遥见上头人待君送客返桂钗当自陈
　　同前【题云咏少年姑从郭本】　　　　　梁吴均
　　董生能巧笑子都信美目百万市一言千金买相逐不道参差菜谁论窈窕淑愿言奉绣被来就越人宿
　　长安少年行【题云学古三首此第一首本非乐府姑从郭氏】
　　梁何逊
　　长安美少年羽骑暮连翩玉羁玛瑙勒金络瑚鞭阵云横塞起赤日下城圆追兵待都护烽火望祁连虎落夜方寝鱼丽晓复前平生不可定空信苍浪天
　　同前　　　　　　　　　　陈沈炯
　　长安好少年骢马铁连钱陈王装脑勒晋后铸金鞭步揺如飞鷰寳劒似舒莲去来新市侧遨游大道边道边一老翁顔鬓如衰蓬自言居汉世少小见豪雄五矦俱拜爵七贵各论功建章通北阙复道度南宫太后居长乐天子出回中玉辇迎飞燕金山赏邓通一朝复一日忽见朝市空扶桑无复海昆山倒向东少年何暇问颓龄值福终子孙冥灭尽乡闾复不同泪尽眼方暗脾伤耳自聋杖策寻遗老歌啸咏悲翁遭随各有遇非敢访童防
　　日中市朝满【出鲍照前行】　　　　陈张正见
　　云阁绮霞生旗亭丽日明尘飞三市路葢入九重城竹叶当垆满桃花带绶轻唯见争名利安知大隠情【垆初学记作杯】
　　乐府　　　　　　　　　　魏陈思王植
　　墨出青松烟笔出狡兎翰古人感鸟迹文字有改判【阙】
　　乐府歌　　　　　　　　　魏陈思王植
　　胶漆至坚浸之则离皎皎素丝随染色移君不我弃谗人所为
　　驾出北郭门行　　　　　魏阮瑀
　　驾出北郭门马樊不肯驰下车步踟蹰仰折枯杨枝顾闻丘林中噭噭有悲啼借问啼者出何为乃如斯亲母舍我殁后母憎孤儿饥寒无衣食举动鞭捶施骨消肌肉尽体若枯树皮藏我空室中父还不能知上冡察故处存亡永别离亲母何可见泪下声正嘶弃我于此间穷厄岂有赀传告后代人以此为明规【踟蹰一作踯躅】
　　秦女休行【左延年辞大畧言女休为燕王妇为宗报讐杀人都市虽被囚系终以赦宥得寛刑戮也晋傅云厐氏有烈妇亦言杀人报怨以烈义称与古辞义同而事异】
　　魏左延年
　　步出上西门遥望秦氏庐秦氏有好女自名为女休休年十四五为宗行报讐左执白杨刃右据宛鲁矛讐家便东南仆僵秦女休女休西上山上山四五里关吏呵问女休女休前置辞平生为燕王妇于今为诏狱囚平生衣参差当今无领襦明知杀人当死兄言怏怏弟言无道忧女休坚辞为宗报讐死不疑杀人都市中徼我都巷西丞卿罗东向坐女休凄凄曳梏前两徒夹我持刀刀五尺余刀未下肿胧击鼓赦书下【庐太平御览作楼右据宛鲁矛作右援宛景矛休年一作始年闗吏诃问女休作闗吏得女休置一作致罗下一有列字】
　　同前【此本咏厐氏妇而借秦女休为题一云秦氏有烈妇】晋传
　　厐氏有烈妇义声驰雍凉父母家有重怨仇人暴且彊虽有男兄弟志弱不能当烈女念此痛丹心为寸伤外若无意者内潜思无方白日入都市怨家如平常匿劒藏白刃一奋寻身僵身首为之异处伏尸列肆旁肉与土合成泥洒血溅飞梁猛气上干云霓仇党失守为披攘一市称烈义观者收泪并慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞耳令我吏举不能成烈着希代之绩义立无穷之名夫家同受其祚子子孙孙咸享其荣今我作歌吟咏高风激扬壮发悲且清祝衂歌【髙士传魏伐吴有窃问隠士焦先先不应谬歌后魏军败人推其意牂羊指吴羖防指魏也魏志后二句云本心为当杀牂羊更杀其羖防邪】
　　魏焦先
　　祝衂祝衂非鱼非肉更相追逐本为杀牂羊更杀羖防采薪者歌【晋书曰籍尝于苏门山遇孙登与商畧终古及栖神道气之术登皆不应籍因长啸而退至半岭闻有声若鸾凤之音响乎岩谷乃登之啸也遂归着大人先生传按传云大人先生葢老人也不知姓字先生过神宫而息潄吴泉而行廻乎逌而游览焉见薪于阜者叹曰汝将焉以是终乎哉薪者曰是终我乎不以是终我乎且圣人无懐何其哀因叹而歌曰日没云云先生闻之笑曰虽不及大庶免小矣乃歌曰天地云云按魏氏春秋曰阮籍少时游苏门山有隠者籍对之长啸苏门生莞尔而笑籍旣降苏门生亦啸若鸾凤之音籍乃服苏门生之论作大人先生传以寄所懐歌曰日没云云又歌曰天地云云袁淑真隠传曰苏门先生尝行见采薪于阜者先生叹曰汝将以是终乎哀哉薪者曰以是终者我也不以是终者我也因歌二章莫知所终则此二歌皆出采薪今依本传】
　　魏阮籍
　　日没不周西月出丹渊中阳精蔽不见隂光代为雄亭亭在须防厌厌将复隆离合云雾兮往来知飘风富贵俯仰间贫贱何必终留侯起亡虏威武赫荒夷邵平封东陵兮一旦为布衣枝叶托根柢死生同盛衰得志从命升失势与时隤寒暑代征迈兮变化更相推祸福无常主何忧身无归推兹由斯负薪又何哀【一并无兮字斯下有一阙选诗拾遗作寄懐歌】
　　大人先生歌
　　天地解兮六合开星辰霣兮日月頽我腾而上将何懐尔汝歌【世説新语曰晋武帝问孙皓闻南人好作尔汝歌颇能为不皓正饮酒因举觞
　　劝帝曰云云帝悔之】　　　　　　　吴孙皓
　　昔与汝为邻今与汝为臣上汝一杯酒令汝寿万春【一作愿汝夀千春】
　　效孙皓尔汝歌【南史曰河东王歆之尝为南康刘邕相素轻邕后歆之与邕俱与元防并坐邕谓歆之曰卿昔见臣今能见劝一杯酒否歆之因效孙皓歌答之】
　　宋王歆之
　　昔为汝作臣今与汝比肩旣不劝汝酒亦不愿汝年















　　古乐苑卷三十四
　　钦定四库全书
　　古乐苑卷三十五
　　明　梅鼎祚　编
　　襍曲歌辞【晋】
　　防饮歌【晋书曰髙祖伐公孙渊过温见父老故旧防饮累日怅然有盛为歌曰】
　　晋宣帝
　　天地开辟日月重光遭逢际防奉辞遐方将扫羣秽还过故乡肃清万里总齐八荒告成归老待罪武阳【羣一作逋】轻薄篇【乐府解题曰轻薄篇言乗肥马衣轻裘驰逐经过为乐与少年行同意何逊云城东美少年张正见云洛阳美少年是也】　　　晋张华
　　末世多轻薄骄代好浮华志意能放逸赀财亦丰奢被服极纎丽肴膳尽柔嘉僮仆余粱肉婢妾蹈绫罗文轩树羽盖乗马鸣玉珂横簪刻玳瑁长鞭错象牙足下金鑮履手中双莫邪賔从焕络绎侍御何芬葩朝与金张期暮宿许史家甲第面长街朱门赫嵯峨苍梧竹叶清宜城九醖醝浮醪随觞转素蚁自跳波美女兴齐赵妍唱出西巴一顾倾城国千金宁足多北里献竒舞大陵奏名歌新声逾激楚妙伎絶阳阿鹤降浮云鱏鱼跃中河墨翟且停车展季犹咨嗟淳于前行酒雍门坐相和孟公结重关賔客不得蹉三雅来何迟耳热眼中花盘桉互交错坐席咸諠哗簮珥咸堕落冠冕皆倾邪酣饮终日夜明灯继朝霞絶缨尚不尤安能复顾他留连弥信宿此欢难可过人生若浮寄年时忽蹉促促朝露期荣乐遽几何念此肠中悲涕下自滂沲但畏执法吏礼防且切磋【代一作或能一作旣倾城国一作城国倾宁一作不】
　　同前　　　　　　　　　　梁何逊
　　城东美少年重身轻万亿柘弹随珠九白马黄金饰长安九逵上青槐防道植毂撃晨已喧肩排暝不息走狗通西望牵牛亘南直相期百戏傍去来三市侧象牀沓绣被玉盘传绮食大姊掩扇歌小妹开帘织相看独隠笑见人还敛色黄鹄悲故羣山枝咏新识乌飞过客尽雀聚行龙匿酌羽方厌厌此时欢未极【城东一作长安饰一作勒大姊一作娼女妺一作妇】
　　同前　　　　　　　　　　陈张正见
　　洛阳美年少朝日正开霞细蹀连钱马傍趋苜蓿花扬鞭还却望春色满东家井桃映水落门桞襍风斜绵蛮弄青绮蛱蝶绕承华欲往飞防馆遥驻季伦车石榴传马脑兰肴奠象牙聊持自娱乐未是鬬豪奢莫嫌龙驭晩扶桑复浴鵶
　　游侠篇【汉书游侠传曰战国时列国公子魏有信陵赵有平原齐有孟尝楚有春申皆借王公之势竞为游侠以取重诸侯显名天下故后世称游侠者以四豪为首焉汉兴有鲁人朱家及剧孟郭解之徒驰骛于闾里皆以侠闻其后长安炽盛街闾各有豪侠时万章在城西桞市号曰城西万章酒市有赵君都贾子光皆长安名豪报仇怨养刺客者也魏志曰杨阿若后名丰字伯阳少游侠常以报仇解怨为事故时人为之号曰东市相斫杨阿若西市相斫杨阿若后世遂有游侠曲魏陈琳晋张华又有博陵王宫侠曲】
　　晋张华
　　翩翩四公子浊世称贤明龙虎相交争七国竝抗衡食客三千余门下多豪英游説朝夕至辩士自从横孟尝东出关济身由鸡鸣信陵西反魏秦人不窥兵赵胜南诅楚乃与毛遂行黄歇北适秦太子还入荆美哉游侠士何以尚四卿我则异于是好古师老彭【不窥兵一作开济彊】同前【题云游侠一云古意英华作乐府姑从之】　　梁王僧孺
　　青丝控燕马紫艾饰吴刀朝风吹锦带落日映珠袍陆离关右客照耀山西豪虽非学诡遇终是任逢遭人生防有死得处如鸿毛宁能偶鸡鹜寂寞隠蓬蒿
　　同前　　　　　　　　　　周王襃
　　京洛出名讴豪侠竞交游河南期四姓关西谒五侯鬬鸡横大道走马出长楸桑隂徙将夕槐路转淹留同前【英华作侠客行诗彚并入陈子良】　　　隋陈良
　　洛阳丽春色游侠骋轻肥水逐车轮转尘随马足飞云影遥临盖花气近薫衣东郊鬬鸡罢南陂射雉归日暮河桥上扬鞭惜晩晖
　　侠客篇　　　　　　　　　梁王筠
　　侠客趋名利劒气坐相矜黄金涂鞘尾白玉饰钩膺晨驰逸广陌日暮返平陵举鞭向赵李与君方代兴
　　博陵王宫侠曲【二首】　　　　晋张华
　　侠客乐幽险筑室穷山隂獠猎野兽稀施网川无禽嵗暮饥寒至慷慨顿足吟穷令壮士激安能怀苦心干将坐自佩繁弱控余音耕佃穷渊陂种粟着劒镡収秋狭路间一击重千金栖迟熊罴宂容与虎豹林身在法令外纵逸常不禁
　　雄儿任气侠声盖少年场借友行报怨杀人租市旁吴刀鸣手中利剑严秋霜腰间义素防手持白头镶腾超如激电廻旋如流光奋击当手决交尸自纵横宁为殇鬼雄义不入圜墙生从命子游死闻侠骨香身没心不惩勇气加四方
　　壮士篇【燕荆轲歌曰风萧萧兮易水寒壮士一去兮不复还壮士篇盖出于此】
　　晋张华
　　天地相震荡回薄不知穷人物禀常格有始必有终年时俛仰过功名宜速崇壮士怀愤激安能守虗冲乗我大宛马抚我繁弱弓长劒横九野髙冠拂穹慷慨成素霓啸咤起清风震响骇八荒奋威曜四戎濯鳞沧海畔驰骋大漠中独步圣明世四海称英雄【知一作可】
　　游猎篇　　　　　　　　　晋张华
　　嵗暮凝霜结坚氷沍幽泉厉风荡原隰浮云蔽昊天云晻合素雪纷连翩鹰隼始击鸷虞人献时鲜严驾鸣俦侣揽辔过中田戎车方四牡文轩驭紫燕舆徒既整饬容貌丽且妍武骑列重围前驱抗脩旃倐忽似回飚络绎若浮烟鼓噪山渊动冲尘云雾连轻缯拂素霓纎网防长川游鱼未暇窜归鴈不得还由基控繁弱公差操黄间机发应倒一纵连双肩僵禽正狼藉落羽何翻翻积获被山阜流血丹中原驰骋未及勌曜灵俄移晷结罝弥薮泽嚣声振四鄙鸟惊触白刃兽骇挂流矢仰手接游鸿举足蹴犀兕如黄批狡兎青骹撮飞雉鹄鹭不尽収鳬鹥安足视日防徒御劳赏勤课能否野飨防众宾酒甘且防燔炙播遗芳金觞浮素蚁珍羞坠归云纎肴出渌水四气运不停年时何亹亹人生忽如寄居世遽能几至人同祸福达士等生死荣辱浑一门安知恶与美游放使心狂覆车难再履伯阳为我诫检迹投清轨
　　行行且游猎篇　　　　　　梁刘孝威
　　之罘讲射所上林娱猎场选徒骄楚客召狩夸胡王防车已戒道风乌复起行佽飞具矰缴材官命蹶张髙罝掩月兎劲矢射天狼蹠地不遑逸排虚岂及翔日暮勾陈转风清饶吹飏归来宴平乐宁肯滞禽荒
　　云中白子髙行　　　　　　晋傅
　　陵阳子来眀意欲作天与仙人游超登元气攀日月遂造天门将上谒阊阖辟见紫微綘阙紫宫崔嵬髙殿嵯峨双阙万丈玉树罗童女掣电防童男挽雷车云汉随天流浩浩如江河因王长公谒上皇钧天乐作不可详龙仙神仙教我灵秘八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鼇四足所支齐驾飞龙骖赤螭逍遥五岳间东西驰长与天地竝复何为复何为西长安行【乐府解题曰西长安行晋傅休奕云所思兮何在乃在西长安其下因叙别离之意也三辅旧事曰长安城似北斗周地图记曰长安城南为南斗形北为北斗形通典曰汉髙帝自栎阳徙都长安至惠帝方发人徒筑城即长安西北古城是也】
　　晋傅
　　所思兮何在乃在西长安何用存问妾香橙双珠环何用重存问羽爵翠琅玕今我兮问君更有兮异心香亦不可烧环亦不可沈香烧日有歇环沈日自深
　　前有一罇酒行　　　　　晋傅
　　置酒结此防主人起行觞玉罇两楹间丝理东西厢舞袖一何妙变化穷万方宾主齐徳量欣欣乐未央同享千年夀朋来防此堂
　　同前　　　　　　　　　陈后主
　　殿髙丝吹满日落绮罗鲜莫论朝漏促倾巵待夕筵
　　同前　　　　　　　　　张正见
　　前有一罇酒主人行夀今日合来坐者当令皆富且夀欲令主人三万嵗终嵗不知老为吏当髙迁贾市得万倍桑蚕当大得主人宜子孙
　　飞尘篇　　　　　　　　　晋傅
　　飞尘秽清流朝云蔽日光秋兰岂不芬鲍肆乱其芳河决溃金隄一手不能障
　　秋兰篇【秋兰本出于楚辞离骚云秋兰兮芜罗生兮堂下绿叶兮素华芳菲菲兮袭予兰香草言芳香菲菲上及于我也傅秋兰篇云秋兰防玉池池水且芳香其防言妇人之托君子犹秋兰之防玉池与楚辞同意】　　晋傅
　　秋兰防玉池池水清且芳芙蓉随风发中有双鸳鸯双鱼自踊跃两鸟时廻翔君其歴九秋与妾同衣裳【清且芳一作且芳香其一作期】
　　明月篇【艺文作怨诗一作朗月篇】　　　　晋傅
　　皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉顔盛有时秀色随年衰常恐新间旧变故兴细微浮萍本无根非水将何依忧喜更相接乐极还自悲【本无根一作无根本】
　　眀月子　　　　　　　　　陈谢燮
　　杪秋之遥夜眀月照髙楼登楼一廻望望见东陌头故人眇千里言别歴九秋相思不相见望望空离忧【东一作南】
　　朗月行　　　　　　　　　宋鲍照
　　朗月出东山照我绮牕前牕中多佳人被服妖且妍靓妆坐帷里当户弄清鬓夺卫女迅体絶飞燕先为君歌一曲当作朗月篇酒至顔自解声和心亦宣千金何足重所存意气间【当作朗月篇一作堂上朗月篇】
　　车遥遥篇【一作梁车今从玉台】　　　晋傅
　　车遥遥兮马洋洋追思君兮不可忘君安游兮西入秦愿为影兮随君身君在隂兮影不见君依光兮妾所愿
　　天行篇　　　　　　　　　晋傅
　　天行一何健日月无髙踪百川皆赴海三辰回泰蒙【百川皆赴海艺文作百川赴旸谷】
　　三光篇【初学作刘孝绰】　　　　　　晋傅
　　三光垂象表天地有晷度声和音响应形立影自附素日抱乌眀月怀灵兎
　　吴楚歌【一曰燕人美篇按汉乐府有吴楚汝南歌诗十五篇】
　　晋傅
　　燕人美兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理【一作思心多端谁能理】
　　天行歌　　　　　　　　　晋傅
　　天时泰兮照以阳清风起兮景云翔仰观兮辰象日月兮运周俯视兮河海百川兮东流
　　日升歌　　　　　　　　　晋傅
　　东光升朝阳羲和初揽辔六龙并腾骧逸景何晃晃旭日照万方皇徳配天地神眀鉴幽荒
　　惊靁歌　　　　　　　　　晋傅
　　惊靁奋兮震万里威陵宇宙兮动四海六合不维兮谁能理
　　云歌　　　　　　　　　　晋傅
　　白云翩翩翔天庭流景髣髴非君形白云飘飘舍我髙翔青云裵囘为我愁肠
　　同前　　　　　　　　　　梁王台乡
　　玉云初度色金风送影来全生疑魄暗半去月时开欲知无处所一为上阳台
　　莲歌　　　　　　　　　　晋傅
　　渡江南采莲花芙蓉増敷晔若星罗緑叶映长波廻风容与动纎柯
　　襍歌　　　　　　　　　　晋傅
　　鳯有翼龙有鳞君不独兴必须良臣
　　歌辞　　　　　　　　　　晋傅
　　靁师鸣钟鼓风伯吹笙簧西母出穴听王父吟东厢
　　昔思君　　　　　　　　　晋傅
　　昔君与我兮形影潜结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离
　　君子有所思行【乐府解题曰君子有所思行晋陆机云命驾登北山宋鲍照云西上登雀台梁沈约云晨策终南首其防言雕室丽色不足为乆懽宴安酖毒满盈所宜
　　敬忌与君子行异也】　　　　　　　晋陆机
　　命驾登北山延伫望城郭防里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮牕兰室接罗幕淑貎色斯升哀音承顔作人生盛行迈容华随年落善哉膏粱士营生奥且博宴安消灵根酖毒不可恪无以肉食资取笑藜与藿【藜一作葵】
　　同前　　　　　　　　　　宋谢灵运
　　总驾越钟陵还顾望京畿踯躅周名都游目倦忘归市无阨室世族有髙闱密亲丽华苑轩甍饰通逵孰是金张乐谅由燕赵诗长夜恣酣饮穷年弄音徽盛往速露坠衰来疾风飞余生不欢娱何以竟暮归寂寥曲肱子瓢饮疗朝饥所秉自天性贫富岂相讥【倦一作巻阨一作夹】
　　同前　　　　　　　　　　鲍照
　　西上登雀台东下望云阙层阁肃天居驰道直如发绣甍结飞霞璇题纳行月筑山拟蓬壶穿池类溟渤选色徧齐岱征声匝卭越陈钟陪夕宴笙歌待眀发年貎不可留身意防盈歇蚁壤漏山河丝泪毁金骨噐恶含满欹物忌厚生没智哉众多士服理辨昭晰【一作昭昧叶末河一作阿】
　　同前　　　　　　　　　　梁沈约
　　晨策终南首顾望咸阳川戚里遡层阙甲馆负崇轩复涂希紫阁重台拟望仙巴姬幽兰奏郑女阳春共矜红顔日俱忘白髪年寂寥茂陵宅照曜未央蝉无以五鼎盛顾嗤三经
　　齐讴行【汉书曰汉王至南郑诸将及士卒皆歌讴思东归顔师古曰讴齐歌也谓齐声而歌或曰齐地之歌礼乐志曰齐古讴员六人梁元帝纂要曰齐歌曰讴是也陆机齐讴行备言齐地之美亦欲使人推分直进不可妄有所营也】晋陆机
　　营丘负海曲沃野爽且平洪川控河济崇山入髙防东被姑尤侧南界聊摄城海物错万类陆产尚千名孟诸吞楚梦百二侔秦京惟师恢东表柦侯定周倾天道有迭代人道无乆盈鄙哉牛山叹未及至人情爽鸠茍己徂吾子安得停行行将复去长存非所营
　　同前　　　　　　　　　　梁沈约
　　东秦称右地川隰固夷昶层峯驾苍云浊河流素壤青丘良杳郁雪宫信防敞王佐改殷命霸功缪周网【阙】
　　齐歌行　　　　　　　　　齐陆厥
　　黄金徒满籝不如守章句雪宫纷多士稷下岌成覆同载双连珠合席悬河注垂帷五行下操笔百金赋华屋大车方髙门驷马驱豹空不食南山隠云雾【覆一作露珠一作璧】
　　吴趋行【崔豹古今注曰吴趋行吴人以歌其地陆机吴趋行曰听我歌吴趋趋歩也】
　　晋陆机
　　楚妃且勿叹齐娥且莫讴四坐竝清听听我歌吴趋吴趋自有始请从阊门起阊门何峨峨飞阁跨通波重栾承游极廻轩啓曲阿蔼蔼庆云被泠泠鲜风过山泽多藏育土风清且嘉泰伯仁风仲雍杨其波穆穆延陵子灼灼光诸华王迹穨阳九帝功兴四遐大皇自富春矫首顿世罗邦彦应运兴粲若春林葩属城咸有士吴邑最为多八族未足侈四姓实名家文徳熈淳懿武功侔山河礼让何济济流化自滂沲淑美难穷纪商为此歌【始一作纪峨峨一作嵯峨鲜一作祥首一作手】
　　同前【乐府不载名氏次陆机后六朝诗彚遂作机诗按此格调必非晋人姑从附入】
　　茧满盖重帘唯有逺相思藕叶清朝钏何见早归时【归一作还】
　　同前　　　　　　　　　　梁元帝
　　水里生葱翅池心恒欲飞莲花逐牀返何时乗防归悲哉行【歌録曰悲哉行魏眀帝造乐府解题曰陆机云游客芳春林谢惠连云羇人感
　　淑节皆言客游感物忧思而作也】　　　　晋陆机
　　游客芳春林春芳伤客心和风飞清响鲜云垂薄阴蕙草饶淑气时鸟多好音翩翩鸣鸠羽喈喈仓庚吟幽兰盈通谷长莠被髙岑女萝亦有托蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿托归风响寄言遗所钦【吟一作音】
　　同前【陆士美集亦载误】　　　　　　宋谢灵运
　　萋萋春草生王孙游有情差池燕始飞夭袅桃始荣灼灼桃悦色飞飞燕弄声岩上云结阴涧下风吹清幽树虽改观终始在初生松茑欢蔓延樛葛欣蔂萦然游宦子晤言时未并鼻感改朔气眼伤变节荣侘傺岂徒然澶漫絶音形风来不可托鸟去岂为听【眼一作心澶一作缅】
　　同前【鲍照集亦载】　　　　　　　谢惠连
　　羇人感淑节缘感欲囘辙我行讵几时华实骤舒结覩实情有悲瞻华意无悦览物怀同志如何复乖别翩翩翔禽罗关关鸣鸟列翔禽常畴偶所叹独乖絶【翔禽一作翔鸣】
　　同前　　　　　　　　　　梁沈约
　　旅游媚年春年春媚游人徐光旦垂彩和露晓凝津时嘤起稚叶蕙气动初苹一朝阻旧国万里隔良辰
　　百年歌【十首】　　　　　　　晋陆机
　　一十时顔如蕣华晔有晖体如飘风行如飞娈彼孺子相追随终朝出游薄暮归六情逸豫心无违清酒浆炙奈乐何清酒浆炙奈乐何
　　二十时肤体彩泽人理成美目淑貎灼有荣被服冠带丽且清车骏马游都城髙谈雅步何盈盈清酒浆炙奈乐何清酒浆炙奈乐何
　　三十时行成名立有令闻力可扛鼎志干云食如漏巵气如熏辞家观国综典文髙冠素带焕翩纷清酒浆炙奈乐何清酒浆炙奈乐何
　　四十时体力克壮志方刚跨州越郡还帝乡出入承眀拥大珰清酒浆炙奈乐何清酒浆炙奈乐何
　　五十时荷旄仗节鎭邦家鼓钟嘈赵女歌罗衣綷粲金翠华言笑雅舞相经过清酒浆炙奈乐何清酒浆炙奈乐何
　　六十时年亦耆艾业亦隆骖驾四牡入紫宫轩冕婀那翠云中子孙昌盛家道丰清酒浆炙奈乐何清酒浆炙奈乐何
　　七十时精爽颇损膂力愆清水眀镜不欲观临乐对酒转无欢揽形羞发独长叹【形一作衣羞一作翛】
　　八十时眀已损目聪去耳前言往行不复纪辞官致禄归桑梓安车驷马入旧里乐事告终忧事始
　　九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥
　　百嵗时盈数已登肌肉单四支百节还相患目若浊镜口垂涎呼吸嚬蹙反侧难茵褥滋味不复安
　　女怨诗　　　　　　　　　晋皇甫谧
　　防礼既定防礼临成施衿结帨三命丁宁
　　逸民吟　　　　　　　　　晋潘尼
　　我顾傲世自遗舒志六合由巢是追沐浴池洪迅羽衣陟彼名山采此芝薇朝云靉叇行露未晞游鱼羣戏翔鸟双飞逍遥慱观日晏忘归嗟哉四士从我者谁娇女诗【按神曲有娇女诗不知此亦同否今附入】晋左思
　　吾家有娇女皎皎颇白晳小字为织素口齿自清厯鬓髪覆广额双耳似连璧眀朝弄梳台黛眉类扫迹浓朱衍丹唇黄吻澜漫赤娇语若连忿速乃眀防握笔利彤管篆刻未期益执书爱绨素诵习矜所获其娣字惠芳两目灿如画轻妆喜楼边临镜忘纺绩举觯拟京兆立的成复易玩弄眉颊间剧兼机杼役从容好赵舞延袖像飞翮上下弦柱际文史輙巻襞顾盻屏风画如见已指擿丹青日尘闇眀义为隠赜驰骛翔园林菓下皆生摘红葩掇紫蔕萍实骤抵掷贪华风雨中倐忽数百适务蹑霜雪戏重綦常累积并心注肴馔端坐理盘槅翰墨戢闲按相与数离逖动为罏钲屈屣履任之适止为茶菽据吹吁对鼎防脂腻漫白袖烟薫染阿锡衣被皆重池难与沈水碧任其孺子意羞受长者责瞥闻当与杖掩泪俱向壁【重池被之心如池也玉台作衣破皆重施误织一作纨娣玉台作姊防外编作防茶菽一作荼荈】
　　思吴江歌【一曰秋风歌晋文士传曰张翰有清名美望大司马齐王冏辟为东曹掾在洛见秋风起思吴中菰饭莼羮鲈鱼鲙叹曰人生贵得适意尔何能羇宦数千里以要
　　名爵因作此歌遂命驾还】　　　　　　晋张翰
　　秋风起兮佳景时吴江水兮鲈鱼肥三千里兮家未归恨难得兮仰天悲
　　山路吟　　　　　　　　　晋夏侯湛
　　夙驾兮待眀陟山路兮遐征冒晨朝兮入大谷道逶迤兮岚气清揽辔兮抑马踟蹰兮旷野旷野驱兮辽落崇岳兮防邱陵兮连离卉木兮交错渌水兮长流惊涛兮拂石
　　江上泛歌　　　　　　　　晋夏侯湛
　　悠悠兮逺征倐倐兮暨南荆南荆兮临长江临长江兮讨不庭江水兮浩浩长流兮万里洪浪兮云转阳矦兮奔起惊翼兮垂天鲸鱼兮岳跱芜纷兮被臯陆脩竹郁兮翳崖趾望江之南兮遨目桂林桂林蓊郁兮鹍鸡扬音凌波兮愿济舟檝不具兮江水深沈嗟廻盼于北夏何归轸之难寻
　　长夜謡　　　　　　　　　晋夏侯湛
　　日暮兮初晴天灼灼兮遐清披云兮归山垂景兮照庭列宿兮皎皎星稀兮月眀亭檐隅以逍遥兮盼太虚以仰观望阊阖之昭晰兮丽紫微之晖焕
　　寒苦谣　　　　　　　　　晋夏侯湛
　　惟立冬之初夜天惨懔以降寒霜皑皑以被庭氷溏瀩于井干草槭槭以疏叶木萧萧以零残松陨叶于翠条竹摧柯于緑竿
　　扶风歌【九解】　　　　　　　晋刘琨
　　朝发广莫门暮宿丹水山左手弯繁弱右手挥龙渊顾瞻望宫阙俯仰御飞轩据鞍长叹息泪下如流泉系马长松下发鞍髙岳头洌洌悲风起泠泠涧水流挥手长相谢哽咽不能言浮云为我结飞鸟为我旋去家日已逺安知存与亡慷慨穷林中抱膝独摧藏麋鹿游我前猨防戏我侧资粮既乏尽薇蕨安可食揽辔命徒侣吟啸絶岩中君子道微矣夫子故有穷惟昔李愆期寄在匈奴庭忠信反获罪汉武不见眀我欲竟此曲此曲悲且长弃置勿重陈重陈令心伤
　　同前　　　　　　　　　　宋鲍照
　　昨辞金华殿今次鴈门县寝卧握秦戈栖息抱越箭忍悲别亲知行泣随征传寒烟空裵徊朝日乍舒巻同前【见太平御览按北史常景传曰景尝因出塞经厯山水怅然懐古乃拟刘琨扶风歌
　　十二首此或其遗句耶耶】　　　　　　无名氏
　　南山名嵬嵬松柏何摧摧上枝拂青云中心大数围合欢诗【五首乐府解题曰合欢诗晋杨方所作也言妇人谓虎啸风起龙跃云浮磁石引针阳燧改火皆以同声相应同气相求我与君情亦犹形影宫商之不离也常愿食共同根穗饮共连理杯衣共双丝绢寝共无缝禂坐必接膝行必防手如鸟同翼如鱼比目利断金石密逾胶也后三首玉台题云襍诗郭氏并作合欢诗今按意义实与合欢无
　　涉姑仍旧録】　　　　　　　　晋杨方
　　虎啸谷风起龙跃景云浮同声好相应同气自相求我情与子亲譬如影追躯食共同根穗饮共连理杯衣共双丝绢寝共无缝禂居愿接膝坐行愿防手趋子静我不动子游我不留齐彼同心鸟譬此比目鱼情至断金石胶漆未为牢但愿长无别合形作一躯生为并身物死为同棺灰秦氏自言至我情不可俦【同一作并此一作彼】磁石引长鍼阳燧下炎烟宫商声相和心同自相亲我情与子合亦如影追身寝共织成被絮共同功绵暑揺比翼扇寒坐并肩毡子笑我必哂子防我无欢来与子共迹去与子同尘齐彼蛩蛩兽举动不相捐唯愿长无别合形作一身生有同室好死成并棺民徐氏自言至我情不可陈
　　独坐空室中愁有数千端悲响答愁叹哀涕应苦言彷徨四顾望白日入西山不覩佳人来但见飞鸟还飞鸟亦何乐夕宿自作羣【言一作心】
　　飞黄衔长泰翼翼回轻轮俯涉渌水涧仰过九层山脩途曲且险秋草生两边黄华如沓金白花如散银青敷罗翠采绛葩象赤云爰有承露枝紫荣合素芬扶疎重清藻布翘芳且鲜目为豓采回心为竒色旋抚心悼孤客俯仰还自怜踟蹰向壁叹揽笔作此文南邻有竒树承春挺素华丰翘被长条緑叶蔽朱柯因风吹微音芳气入紫霞我心羡此木愿徙着予家夕得游其下朝得弄其葩尔根深且坚予宅浅且洿移植良无期叹息将如何【邻玉台作林坚作固】
　　大道曲【乐府解题曰谢尚为鎭西将军常着紫罗襦据胡牀在市中佛国门楼上弹琵
　　琶作大道曲市人不知是三公也】　　　　晋谢尚
　　青阳二三月桞青桃复红车马不相识音落黄埃中
　　怀归谣　　　　　　　　　晋湛方生
　　辞衡门兮至欢怀生离兮苦辛岂羇旅兮一慨亦代谢兮感人四运兮遒尽化新兮嵗故氛惨惨兮凝晨风凄凄兮薄暮雨雪兮交纷重云兮四布天地兮一色六合兮同素山木兮摧披津壑兮凝沍感羇旅兮苦心怀桑梓兮増慕胡马兮恋北越鸟兮依阳彼禽兽兮尚然况君子兮去故乡望归涂兮漫漫盼江流兮洋洋思涉路兮莫由欲越津兮无梁
　　曲池歌【拾遗在湛方生后诗品作湛诗谢朓有曲池之水未详与此同否】
　　曲池何澹澹芙蓉蔽清源荣华盛壮时见者谁不欢一朝光采落见者不廻顔
　　曲池水【集云曲池之水】　　　　　　齐谢脁
　　缓步遵莓渚披衿待蕙风芙蕖舞轻蔕苞笋出芳丛浮云自西北江海思无穷鸟去能传响见我緑琴中【緑一作测】
　　出歌　　　　　　　　　　晋孙楚
　　茱茰出芳树顚鲤鱼出洛水泉白盐出河东美豉出鲁川姜桂茶荈出巴蜀椒橘木兰出髙山蓼苏出沟渠秕稗出中田【阙】
　　别歌【晋书曰钱鳯为王敦铠曹防军知敦有不臣之心相与朋构专弄威权防军熊甫谏
　　敦不听遂告归临别歌曰】　　　　　　晋熊甫
　　徂风飚起盖山陵氛雾蔽日玉石焚往事既去可长叹念别惆怅复防难
　　歌【一首髙僧传曰外国名僧佉叱寄名长干寺有张奴者不知何许人不甚见食而常自肥泽冬夏常着单布衣佉叱行见张奴欣然而笑佉叱曰吾东见蔡防南讯马生北遇王年今欲就杯度乃与子相见耶张奴乃题槐树歌曰】　张奴
　　蒙蒙大象内照耀实显彰何事迷昬子纵惑自招殃乐所少人往苦道若翻囊不有松柏志何用拟风霜闲豫紫烟表长歌出昊苍澄虚无色外应见有縁乡嵗曜毗汉后丽辰传殷王伊余非二仙晦迹之九方亦见流俗子触眼致酸伤略谣观有念宁曰尽矜章
　　酒徳歌【前秦纪秦王坚与羣臣饮以极醉为限整作歌】前秦赵整
　　地列酒泉天垂酒池杜康妙识仪狄先知纣丧殷邦桀倾夏国由此言之前危后则
　　又【崔鸿十六国春秋前秦録曰苻坚宴羣臣于钓台秘书侍郎赵整以坚颇好酒因为酒徳之歌】
　　获黍西秦采麦东齐春封夏发鼻纳心迷【载太平御览未全】谏歌【前秦纪　晋孝武帝宁康二年冬十二月秦王坚与慕容垂夫人叚氏同辇游于后庭宦官赵整歌曰云云坚改容谢之命夫人下辇】　前秦赵整
　　不见雀来入鷰室但见浮云蔽白日
　　古乐苑巻三十五
　　钦定四库全书
　　古乐苑巻三十六
　　明　梅鼎祚　编
　　襍曲歌辞【宋】
　　自君之出矣【汉徐干室思诗自君之出矣明镜暗不治思君如流水无有穷巳时自君之出矣盖起于此一作拟室思诗齐虞羲亦谓之思君去时行】
　　宋孝武帝【一作许瑶】
　　自君之出矣金翠闇无精思君如日月回还昼夜生
　　同前　　　　　　　　　　江夏王义恭
　　自君之出矣笥锦废不开思君如清风晓夜常徘徊
　　同前　　　　　　　　　　顔师伯
　　自君之出矣芳帷低不举思君如回雪流乱无端绪同前【本题云题诗后寄行人姑从郭本】　　　鲍令晖
　　自君之出矣临轩不解顔砧杵夜不发髙门昼恒关帷中流熠燿庭前华紫兰物枯识节异鸿归知客寒游取暮春尽余思独君还【一作游用暮冬尽除春待君还帷一作帐归一作来】
　　同前【二首集云奉和代徐】　　　　　　齐王融
　　自君之出矣芳藇絶瑶巵思君如形影寝兴未曽离自君之出矣金炉香不然思君如明烛中宵空自煎
　　同前　　　　　　　　　　虞羲
　　自君之出矣杨桞正依依君去无消息唯见黄鹤飞关山多险阻士马少光辉流年无止极君去何时归
　　同前　　　　　　　　　　梁范云
　　自君之出矣罗帐咽秋风思君如蔓草连延不可穷
　　同前【六首】　　　　　　　　陈后主
　　自君之出矣霜晖当夜明思君若风影来去不曽停自君之出矣房空帷帐轻思君如昼烛怀心不见明自君之出矣不分道无情思君若寒草零落故心生自君之出矣尘网暗罗帷思君如落日无有暂还时自君之出矣绿草遍阶生思君如夜烛垂泪着鸡鸣自君之出矣愁顔难复覩思君如蘖条夜夜只交苦
　　同前　　　　　　　　　　贾冯吉
　　自君之出矣红顔转憔悴思君如明烛煎心且衔泪
　　同前　　　　　　　　　　隋陈叔达
　　自君之出矣明镜罢红妆思君如夜烛煎泪几千行
　　秋歌【艺文无题在秋部】　　　　　　宋南平王铄
　　昊天清且髙秋气发初凉白露下微津明月流素光凝烟泛城阙凄风入轩房朱华先零落緑草就芸黄纎罗还笥箧轻纨改衣裳
　　游子移　　　　　　　　　宋江夏王义恭
　　三河游荡子丽顔迈荆寳携持玉柱筝怀挟忘忧草绸缪甘泉中驰逐邯郸道春服候时制秋纨迎凉造珍魄晖素腕玉迹满襟抱常叹乐日晏恒悲欢不早挥吹传旧美趋謡尽新好仲尼为辍餐秦王足倾倒
　　怀园引　　　　　　　　　宋谢庄
　　鸿飞从万里飞飞河岱起辛勤越霜雾聮翩遡江汜去旧国违旧乡旧海悠且长廻首瞻东路延翮向秋方登楚都入楚关楚地萧瑟楚山寒嵗去氷未已春来鴈不还风肃幌兮露濡庭汉水初緑桞叶青朱光霭霭云英英离禽喈喈又晨鸣菊有秀兮松有蕤忧来年去容发衰流隂逝景不可追临堂危坐怅欲悲试托意兮向芳荪心绵绵兮属荒樊想緑苹兮既冒沼念幽兰兮已盈园夭桃晨暮发春莺旦夕喧青苔芜石路宿草尘蓬门
　　山夜忧　　　　　　　　　宋谢庄
　　庭光尽山明归流风乘轩巻明月縁河飞涧鸟鸣兮夜蝉清橘露靡兮蕙烟轻凌别浦兮値泉跃经乔木兮遇猨惊南臯别鹤行伫汉东邻孤管入青天沈疴白发共急日朝露过隟讵赊年年既去兮髪不还金膏玉液岂留顔廻舲柘绳户収棹掩荆关
　　防吟行【乐府解题曰防吟行其致与吴趋同防曰防稽】宋谢灵运
　　六引缓清唱三调伫繁音列筵皆静寂咸共聆防吟防吟自有初请从文命敷敷绩壶冀始刋木至江汜列宿炳天文负海横地理连峰竞千仞背流各百里滮池溉粳稻轻云暧松杞两京愧佳丽三都岂能似层台指中天髙墉积崇雉飞燕跃广途鹢首戏清沚肆呈窈窕容路曜防娟子自来弥世代贤达不可纪句践善废兴越叟识行止范蠡出江湖梅福入城市东方就旅逸梁鸿去桑梓牵缀书土风辞殚意未已【容五臣作客世一作年】
　　松柏篇【并序】
　　【余患脚上气四十余日知旧先借傅集以余病剧遂见还开袠适见乐府诗鹤篇于危病中见长逝词恻然酸怀抱如此重病弥时不差呼吸之喘举目悲矣火药间缺而拟
　　之】　　　　　　　　　　宋鲍照
　　松柏受命独歴代长不衰人生浮且脆鴥若晨风悲东海迸逝川西山落晖南郭悦籍短蒿里収永归谅无畴昔时百病起尽期志士惜牛刀忍勉自疗治倾家行药事顚沛去迎医徒备火石苦奄至不得辞龄安可获岱宗限已迫睿圣不得留为善何所益舍此赤县居就彼黄垆宅永离九原亲长与三辰隔属纩生望尽阖棺世业埋事痛存人心恨结亡者怀祖葬既云及圹亦已开室族内外哭亲防同共哀外姻逺近至名列通夜台扶舆出殡宫低廻恋庭室天地有尽期我去无还日居者今已尽人事从此毕火歇烟既没形销声亦灭鬼神来依我生人永辞诀大暮杳悠悠长夜无时节郁湮重防下烦寃难具说安寝委沈寞恋恋念平生事业有余结刋述未及成资储无担石儿女皆孩婴一朝放舍去万恨纒我情追忆世上事束教以自拘明发靡怡悆夕归多忧虞撤闲晨迳流辍宴式酒濡知今暝日苦恨失尔时娱遥遥逺民居独埋深壤中墓前人迹灭冡上草日丰空林响鸣蜩髙松结悲风长寐无觉期谁知逝者穷生存处文广连榻舒华裀已没一何苦楛哉不容身昔日平居时晨夕对六亲今日掩奈何一见无谐因礼席有降杀三龄速过隙几筵就収撤室宇改畴昔行女游归途仕子复王役家世本平常独有亡者剧时祀望归来四节静茔丘孝子抚坟号父子知来不欲还心依恋欲见絶无由烦寃荒陇侧肝心尽崩抽【郭一作郊限一作恨夕归一作乆归】
　　鸣鴈行【卫匏有苦叶诗曰雝雝鸣鴈旭日始旦鸣鴈行盖出于此】
　　宋鲍照
　　雝雝鸣鴈鸣始旦齐行命侣入云汉中夜相失羣离乱留连徘徊不忍散憔悴容仪君不知辛苦霜雪亦何为【霜雪一作风霜】
　　同前　　　　　　　　　　隋李孝贞
　　听琴旋蔡子张罗避翟公夕宿寒林上朝飞空井中既竝云曲复变海鱼风一报黄苑惠还游万嵗宫【诗纪云此诗本咏雀乐府题曰鸣雁行或有误也】
　　北风行【北风本卫诗也北风诗曰北风其凉雨雪其雱传云北风寒凉病害万物以喻君政防虐百姓不亲也鲍照伤北风雨雪而行人不归与卫诗异矣集作北风凉行】
　　宋鲍照
　　北风凉雨雪雱京洛女儿多妍妆遥艳帷中自悲伤沈吟不语若为忘问君何行何当归苦使妾坐自伤悲虑年至虑顔衰情易复恨难追【沈吟不语若为忘一作沈吟不语若有忘虑年至一作虑年来】
　　春日行　　　　　　　　　宋鲍照
　　献嵗发吾将行春山茂春日明园中鸟多嘉声梅始发桞始青泛舟舻齐棹惊奏采菱歌鹿鸣风微起波微生亦发酒亦倾入莲池折桂枝芳袖动芬叶披两相思两不知【梅始发桞始青一作梅始发桃始荣风微起波微生一作微波起微风生入莲池折桂枝一作入莲花援桂枝】
　　代少年时至衰老行【此下五首乐府诸家不载按鲍照集题上并有代字则此必旧有是作而照拟之也大抵为嗟老伤穷羇旅无聊之意而已】
　　宋鲍照
　　忆昔少年时驰逐好名晨结友多贵门出入富儿邻绮罗艳华风车马自扬尘歌唱青琴女弹筝燕赵人好酒多芳气肴味厌时新今日每相念此事邈无因寄语后生子作乐当及春
　　代阳春登荆山行　　　　　宋鲍照
　　旦登荆山头﨑岖道难游早行犯霜露苔滑不可留极眺入云表穷目尽帝州方都列万室层城带髙楼奕奕朱轩驰纷纷缟衣流日氛映山浦暄雾逐风収花木乱平原桑柘盈平畴攀条弄紫茎借露折芳柔遇物虽成趣念者不解忧且共倾春酒长歌登山丘【桑柘盈平畴一作桑柘緜平畴】
　　代贫贱愁苦行　　　　　　宋鲍照
　　湮没虽死悲贫苦即生剧长叹至天晓愁苦穷日夕盛顔当少歇鬓发先老白亲友四面絶朋知断三益空庭慙树萱乐饵愧过客贫年忘日时黯顔就人惜俄顷不相酬恧怩靣已赤或以一金恨便成百年隙心为千条计事未见一获运圯津涂塞遂转死沟洫以此穷百年不如还窀穸
　　代边居行　　　　　　　　宋鲍照
　　少年逺荆阳遥遥万里方陋巷絶人径茅屋摧山冈不覩车马迹但见麋鹿场长松何落落丘陇无复行边地无髙木萧萧多白杨盛年日月尽一去万恨长悠悠世中人争此锥刀忙不忆贫贱时富贵辄相忘纷纷徒满目何关慨予伤不如一亩中髙防挹清浆遇乐便作乐莫使候朝光【荆一作京方一作行】
　　代邽街行　　　　　　　　宋鲍照
　　竚立出门衢遥望转蓬飞蓬去旧根在连翩逝不归念我舍乡俗亲好乆乖违慷慨怀长想惆怅恋音徽人生随事变迁化焉可祈百年难必果千虑易盈亏
　　中兴歌【十首】　　　　　　　宋鲍照
　　千冬迟一春万夜视朝日生平値中兴欢起百忧毕【迟一作逄】
　　中兴太平运化清四海乐祥景照玉台紫烟游鳯阁碧楼含夜月紫殿争朝光防池散兰麝风起自生芳白日照前牕玲珑绮罗中美人掩轻扇含思歌春风三五容色满四五妙华歇已输春日欢分随秋光没北出湖边戏前还苑中游飞縠绕长松驰管逐波流九月秋水清三月春花滋千金逐良日皆兢中兴时穷泰已有分夀夭复属天既见中兴乐莫持忧自煎襄阳是小地夀阳非帝城今日中兴乐遥冶在上京梅花一时艳竹叶千年色愿君松柏心采照无穷极行路难【十八首乐府解题曰行路难备言世路艰难及离别悲伤之意多以君不见为首按陈武别传云武常牧羊诸家牧竪有知歌谣者武遂学行路难则所起亦逺矣】
　　宋鲍照
　　奉君金巵之美酒瑇瑁玉匣之雕琴七防芙蓉之羽帐九华蒲萄之锦衾红顔零落嵗将暮寒光宛转时欲沈愿君裁悲且减思听我抵节行路吟不见柏梁铜雀上宁闻古时清吹音【巵一作匜瑇一作玳】
　　洛阳名工铸为金博山千斵复万镂上刻秦女携手仙承君清夜之欢娱列置帏里明烛前外发龙鳞之丹防内含麝芬之紫烟如今君心一朝异对此长叹终百年【欢娱一作娱乐】
　　璿闺玉墀上椒阁文牕绣户垂绮幕中有一人字金兰被服纎罗蕴芳藿春燕差池风散梅开帷对影弄春爵含歌揽涕不能言人生几时得为乐宁作野中之双鳬不愿云间之别鹤【蕴一作采春一作禽不能言一作恒抱愁】
　　泻水置平地各自东西南北流人生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言
　　君不见河边草冬时枯死春满道君不见城上日非暝没山去明朝复更出今我何时当得然一去永灭入黄泉人生苦多懽乐少意气敷腴在盛年且愿得志数相就牀头恒有酤酒钱功名竹帛非我事存亡贵贱委皇天【非暝一作今暝山一作尽委一作付】
　　对案不能食防劒撃柱长叹息丈夫生世能几时安能蹀躞垂羽翼弃檄罢官去还家自休息朝出与亲辞暮还在亲侧弄儿牀前戏看妇机中织自古圣贤尽贫贱何况我辈孤且直【能一作防檄一作置】
　　愁思忽而至跨马出北门举头四顾望但见松柏园荆棘郁蹲蹲中有一鸟名杜鹃言是古时蜀帝魂声音哀苦鸣不息羽毛憔悴似人髠飞走树间啄虫蚁岂忆往日天子尊念此死生变化非常理中心恻怆不能言【蹲蹲集作撙撙啄一作逐】
　　中庭五株桃一株先作花阳春沃若二三月从风簸荡落西家西家思妇见悲惋零泪沾衣抚心叹初我送君出户时何言淹留节廻换牀席生尘明镜垢纎腰痩削发蓬乱人生不得恒称意惆怅徙倚至夜半【沃若二三月一作妖冶二月中见悲一作见之】
　　剉蘖染黄丝黄丝歴乱不可治我昔与君始相値尔时自谓可君意结带与我言死生好恶不相置今日见我顔色衰意中索寞与先异还君金钗瑇瑁簮不忍见之益愁思【结带与我言死生好恶不相置一作结带与君同死生好恶不拟相弃置索寞一作错乱金一作玉见之一作见此】
　　君不见蕣华不终朝须防淹冉零落销盛年妖艳浮华辈不乆亦当诣冡头一去无还期千秋万嵗无音词孤魂茕茕空陇间独魄徘徊绕坟基但闻风声野鸟吟岂忆平生盛年时为此令人多悲悒君当纵意自熈怡君不见枯箨走阶庭何时复青着故茎君不见亡灵蒙享祀何时倾杯竭壶罂君当见此起忧思宁及得与时人争生人倐忽如絶电华年盛徳几时见但令纵意存髙尚防酒佳肴相胥防持此从朝竟夕暮差得忘忧消愁怖胡为惆怅不得已难尽此曲令君忤【得一作能】
　　今年阳初花满林明年冬末雪盈岑推移代谢纷交转我君边戍独稽沈执袂分别已三载迩来淹寂无分音朝悲惨惨遂成滴暮思绕绕最伤心膏沐芳余乆不御蓬首乱鬓不设簮徒飞轻埃舞空帷粉筐黛噐靡复遗自生留世苦不幸心中惕惕恒怀悲
　　春禽喈喈旦暮呜最伤君子忧思情我初辞家从军侨荣志溢气干云霄流浪渐冉经三龄忽有白发素髭生今暮临水防已尽明日对镜复已盈但恐羁死为鬼客客思寄灭生空精每怀旧乡野念我旧人多悲声忽见过客问何我宁知我家在南城答云我曽居君乡知君游宦在此城我行离邑已万里今方羇旅去逺征来时闻君妇闺中孀居独宿有贞名亦云朝悲泣闲房又闻暮思泪沾裳形容憔悴非昔悦蓬鬓衰顔不复妆见此令人有余悲当念君怀不暂忘
　　君不见少壮从军去白首流离不得还故乡窅窅日夜隔音尘断絶沮河关朔风萧条白云飞胡笳哀急边气寒听此愁人兮奈何登山逺望得留顔将死胡马迹宁见妻子难男儿生世轗轲欲何道绵忧摧抑起长叹君不见柏梁台今日丘墟生草莱君不见阿房宫寒云泽雉栖其中歌伎舞女今谁在髙坟垒垒满山隅长袖纷纷徒竞世非我昔时千金躯随酒逐乐任意去莫令含叹下黄垆
　　君不见氷上霜表里隂且寒虽蒙朝日照信得几时安民生故如此谁令摧折彊相看年去年来自如削白发零落不胜冠
　　君不见春鸟初至时百草含青俱作花寒风萧条一旦至竟得几时保光华日月流迈不相饶令我愁思怨恨多【萧条一作萧索】
　　诸君莫叹贫富贵不由人丈夫四十彊而仕余当二十弱冠辰莫言草木委大雪防应蘓息遇阳春对酒叙长篇穷途运命委皇天但愿金樽九醖满莫惜牀头百个钱直须优游卒一嵗何劳辛苦事百年【大一作冬金樽一作樽中】同前【诗品曰行路难是东阳柴廓所造寳月尝憇其家防廓亡因窃而有之廓子赍手本出都欲讼此事乃厚赂止之一本云东阳太守柴廓选诗外编作柴廓诗】
　　齐僧寳月
　　君不见孤鴈关外发酸嘶度扬越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥度相思年年望望情不歇寄我匣中青铜镜倩人为君除白髪行路难行路难夜闻南城汉使度使我流泪忆长安
　　同前【四首】　　　　　　　　梁吴均
　　洞庭水上一株桐经霜触浪困严风昔时抽心曜白日今旦卧死黄沙中洛阳名工见咨嗟一剪一刻作琵琶白璧规心学明月瑚映靣作风花帝王见赏不见忘提携把握登建章掩抑摧藏张女弹殷勤促柱楚明光年年月月对君子遥遥夜夜宿未央未央防女弃鸣篪争先拂拭生光仪茱茰锦衣玉作匣安念昔日枯树枝不学衡山南岭桂至今千载犹未知
　　青门外安石榴连枝接叶夹御沟金墉城西合欢树垂条照彩拂鳯楼游侠少年游上路倾心顚倒想恋慕摩顶至足买片言开胷沥胆取一顾自言家在赵邯郸翩翩舌杪复剑端青骊白駮的卢马金羁绿控紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾丘夀王始得意司马相如适被申大才大辩尚如此何况我辈轻薄人
　　君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐气许他人今旦廻惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此使心危
　　君不见上林苑中客氷罗雾縠象牙席尽是得意忘言者探肠见胆无所惜白酒甜盐甘如乳绿觞皎镜华如碧少年持名不肯尝安知白驹应过隙博山鑪中百和香郁金蘓合及都梁逶迤好气佳容貎经过青歴紫房已入中山冯后帐复上皇帝班姬牀班姬失宠顔不开奉箒供养长信台日暮耿耿不能寐秋风切切四面来玉阶行路生细草金罏香炭变成灰得意失意须防顷非君方寸逆所裁【冯一作隂顷一作间】
　　同前【二首前首一作吴均今从玉台】　　　　梁费昶
　　君不见长安客舍门倡家少女名桃根贫穷夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉栏金井牵辘轳丹梁翠柱飞屠苏香薪桂火炊雕胡当年翻覆无常定薄命为女何必麤【屠一作流雕胡一作雕苽】
　　君不见人生百年如流电心中坎防君不见我昔初入椒房时讵灭班姬与飞燕朝逾金梯上鳯楼暮下琼钩息鸾殿柏梁昼夜香锦帐自飘飏笙歌枣下曲琵琶陌上桑过蒙恩所赐余光曲沾被既逢隂后不自专复植程姬有所避黄河千年始一清微躯再逢永无议蛾眉偃月徒自妍傅粉施朱欲谁为不如天渊水中鸟双去双飞长比翅【下曲一作席上吹】
　　同前【一作咏征妇裁衣行路难】　　　　　梁王筠
　　千门皆闭夜何央百忧俱集断人肠探揣箱中取刀尺拂拭机上断流黄情人逐情虽可恨复畏边逺乏衣裳已缲一茧催衣缕复百和薰衣香犹忆去时腰大小不知今日身短长裲裆双心共一袜衵复两边作八撮襻带虽安不忍缝开孔裁穿犹未达胷前却月两相连本照君心不照天愿君分明得此意勿复流荡不如先含悲含怨判不死封情忍思待明年
　　同前【题云从军与相州刺史孙腾行路难】　　　北齐髙昻
　　春甲长驱不可息六日六夜三度食初时止言作虎牢更被处置河桥此廻首絶望便萧条悲来雪涕还自抑空城雀【鲍照此篇言轻飞近集茹腹辛伤免罗网而已】宋鲍照
　　雀乳四鷇空城之阿朝拾野粟夕饮氷河髙飞畏鸱鸢下飞畏网罗辛伤伊何言怵迫良已多诚不及青鸟逺食玉山禾犹胜吴宫燕无罪得焚窠赋命有厚薄长叹欲如何【拾一作食】
　　同前　　　　　　　　　　北魏髙孝纬
　　百雉何寥廓四靣风云上纨素乆为尘池台尚可仰啾啾雀噪城郁郁无欢赏日暮劳心曲横琴聊自奬【劳一作萦】夜坐吟【夜坐吟鲍照所作言听歌逐音因音托意也宗夬又有遥夜吟则言永夜独吟
　　忧思未歇与此不同】　　　　　　　宋鲍照
　　冬夜沈沈夜坐吟含情未发已知心霜入幕风度林朱灯灭朱顔寻体君歌逐君音不贵声贵意深【情一作声】长相思【古诗曰客从逺方来遗我一书札上言长相思下言乆离别李陵诗曰行人难乆留各言长相思言行人乆戍寄书以遗所思也古诗又曰客从逺方来遗我一端绮文防双鸳鸯裁为合欢被着以长相思縁以结不解谓被中着绵以致相思緜緜之意故曰
　　长相思也又有千里思与此相类】　　　　宋吴迈逺
　　晨有行路客依依造门端人马风尘色知从河塞还时我有同栖结宦游邯郸将不异客子分饥复共寒烦君尺帛书寸心从此殚道妾长憔悴岂复歌笑顔檐隠千霜树庭枯十载兰经春不举袖秋落宁复看一见愿道意君门已九关虞卿弃相印檐笠为同欢闺隂欲早霜何事空盘桓【道一作遣笠一作簦】
　　同前　　　　　　　　　　梁昭明太子统
　　相思无终极长夜起叹息徒见貎婵娟宁知心有忆寸心无所因愿附归飞翼【婵一作防所一作以】
　　同前【二首】　　　　　　　　张率
　　长相思乆离别美人之逺如雨絶独延伫心中结望云云去逺望鸟鸟飞灭空望终若斯珠泪不能雪
　　长相思乆离别所思何在若天垂郁陶相望不得知玉阶月夕映罗帷风夜吹长思不能寝坐望天河移
　　同前【二首】　　　　　　　　陈后主
　　长相思乆相忆关山征戍何时极望风云絶音息上林书不归廻纹徒自织羞将别后靣还似初相识
　　长相思怨成悲蝶萦草树连丝庭花飘散飞入帷帷中看只影对镜敛双眉两见同望月两别共春时
　　同前【二首】　　　　　　　　徐陵
　　长相思望归难传闻奉诏戍臯兰龙城逺鴈门寒愁来痩转剧衣带自然寛念君今不见谁为抱腰看【奉诏一作传制念君今不见一作君今念不见】
　　长相思好春节梦里恒啼悲不泄帐中起牕前髻桞絮飞还聚游丝断复结欲见洛阳花如君陇头雪
　　同前　　　　　　　　　　萧淳
　　长相思乆离别新燕参差条可结壶关逺鴈书絶对云恒忆阵看花复愁雪犹有望归心流黄未剪截
　　同前　　　　　　　　　　陆琼
　　长相思乆离别一罢鸳文绮荐絶鸿已去栁堪结室冷镜疑氷庭幽花似雪容貎朝朝改书字看看灭
　　同前　　　　　　　　　　王瑳
　　长相思乆离别两心同忆不相彻悲风凄愁云结桞叶眉上销菱花镜中灭鴈封归飞断鲤素还流絶【凄一作凄】
　　同前【二首】　　　　　　　　江总
　　长相思乆离别征夫去逺芳音灭湘水深陇头咽红罗斗帐里緑绮清絶逶迤百尺楼愁思三秋结【芳音一作芳幽】长相思乆别离春风送燕入檐窥暗开脂粉弄花枝红楼千愁色玉筯两行垂心心不相照望望何由知
　　同前　　　　　　　　　　无名氏
　　罢秋有余惨还春不觉温讵知玉筵侧长挂销愁人长别离【楚辞曰悲莫悲兮生别离古诗曰行行重行行与君生别离相去万余里各在天一涯后苏武使匈奴李陵与之诗曰良时不可再离别在须防故后人拟之为古别离梁简文帝又为生别离宋吴迈逺有长别离今按三曲原本同义而宋在梁前聊以为次】
　　宋吴迈逺
　　生离不可闻况复长相思如何与君别当我盛年时蕙华每揺荡妾心长自持荣乏草木欢悴极霜露悲富贵貎难变贫穷顔易衰持此断君肠君亦宜自疑淮隂有逸将折羽谢翻飞楚有扛鼎士出门不得归正为隆准公仗劒入紫微君才定何如白日下争晖【长一作空貎一作身】
　　古别离【襍体诗第一首】　　　　　　梁江淹
　　逺与君别者乃至鴈门关黄云蔽千里游子何时还送君如昨日檐前露已团不惜蕙草晚所悲道里寒君在天一涯妾身长别离愿一见顔色不异琼树枝兔丝及水萍所寄终不移
　　生别离　　　　　　　　　梁简文帝
　　别离四声相思双笛引一去十三年复无好音信
　　滛思古意　　　　　　　　宋顔竣
　　春风飞逺方纪转流思堂贞节寄君子穷闺妾所藏裁书露微疑千里问新知君行过三稔故心乆当移
　　杨花曲【三首】　　　　　　　宋汤惠休
　　葳蕤华结情宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君
　　秋思引　　　　　　　　　宋汤惠休
　　秋寒依依风过河白露萧萧洞庭波思君末光光已灭眇悲望如思何
　　劳歌【二首】　　　　　　　　宋伍缉之
　　防童轻嵗月谓言可乆长一朝见零悴叹息向秋霜迍邅已穷极疢疴复不康每恐先朝露不见白日光庶及盛年时暂遂情所望吉辰既乖越来期未央促促嵗月尽穷年空悲伤
　　女萝依附松终已冠髙枝浮萍生托水至死不枯萎伤哉抱关士独无松与期月色似冬草居身苦且危幽生重泉下穷年氷与澌多谢负郭生无所事六竒劳为社下宰时无魏无知
　　同前　　　　　　　　　　周萧防
　　百年能几许公事罢平生寄言任立政谁怜李少卿答孙缅歌【南史曰渔父者不知姓名亦不知何许人太康孙缅为浔阳太守落日逍遥渚际见一轻舟淩波隠显俄而渔父至神韵萧洒垂纶长啸缅甚异之褰裳渉水与之论用世之道渔父曰仆山海狂人不达世务未辨贱贫无论荣贵乃歌曰云云于是攸然
　　鼓棹而去】　　　　　　　　　宋渔父
　　竹竿籊籊河水浟浟相忘为乐贪饵吞钩非夷非惠聊以忘忧








　　古乐苑巻三十六
　　钦定四库全书
　　古乐苑卷三十七
　　明　梅鼎祚　编
　　襍曲歌辞【齐】
　　塞客吟【齐书曰髙帝在淮上取苏侃为冠军録事参军是时新失淮北遣帝北戍每嵗秋冬间邉淮骚动帝广遣侦候安集荒余又营缮城府帝在兵中乆见疑于时乃作塞客吟以喻志侃达此防更自劝励委以府事深见知待按此诗见苏侃传外编逸轨皆作侃
　　诗非也】　　　　　　　　　齐髙帝
　　寳纬紊宗神经越序徳晦河晋力宣江楚云雷兆壮天山繇武直发指河关凝精越汉渚秋风起寒草衰雕鸿思边马悲平原千里顾但见转蓬飞星严海净月彻河明清辉映幙素液凝庭金笳夜厉羽轊晨征斡晴潭而怅泗枻松洲而悼情兰涵风而泻艳菊笼泉而散英曲绕首燕之叹吹轸絶越之声欷园琴之孤弄想庭藿之余馨青关望断白日西斜恬源靓雾垅首晖霞戒旋鹢跃还波情绵绵而方逺思袅袅而遂多粤撃秦中之筑因为塞上之歌歌曰朝发兮江泉日夕兮陵山惊飚兮瀄汨淮流兮潺湲胡埃兮云聚楚斾兮星悬愁墉兮思宇恻怆兮何言定寰中之逸鉴审雕陵之迷泉悟樊笼之或累怅遐心以栖【河关一作秦关】
　　永明乐【十首南齐书乐志曰永明乐歌者竟陵王子良与诸文士造奏之人为十曲道人释寳月辞颇美武帝常被之筦而不列于乐官按此曲永明中造故曰永明乐】
　　齐谢朓
　　帝图开九有皇风浮四溟永明一为乐咸池无复灵民和礼乐富世清歌颂徽鸿名轶巻领称首迈垂衣朱台郁相望青槐纷驰道秋云湛甘露春风散芝草龙楼日月照淄馆风云清储光温似玉藩度式如琼化洽鳀海君恩变龙庭长西北骛环裘东南尽象出车长洲苑选旅朝夕川络络结云骑奕奕泛戈船燕驷游京洛赵服丽有辉清歌留上客妙舞送将归实相薄五礼妙花开六尘明祥已玉烛寳瑞亦金轮生蔑萝性身与嘉惠隆飞缨入华殿屣歩出重宫彩鳯鸣朝阳鹤舞清商瑞此永明曲千载为金皇
　　同前【十首】　　　　　　　　王融
　　符昭景歴茂实偶英声长为南山固永与朝日明灵丘比翼栖芳林合条起两代分宪章一朝防书轨二离金玉相三衮兰蕙芳重仪文世子再奉东平王空谷返逸骖隂山响鸣鹤振玉躧丹墀怀芳歩青阁崇文晦已明胶庠襍复整弱台留折巾沂川咏芳颖定林去喧俗鹿野出埃霞香风流梵琯泽雨散云花楚望倾渑涤日馆仰銮铃已晞五云发方照两河清幸哉明盛世壮矣帝王居髙门夜不柝饮帐晓长舒摠棹金陵渚方驾玉山阿轻露炫珠翠初风揺绮罗西园抽蕙草北沼掇芳莲生逢永明乐死日生之年
　　同前　　　　　　　　　　梁沈约
　　聮翩防游子侈靡千金客华毂起飞尘珠履竟长陌
　　江上曲　　　　　　　　　齐谢脁
　　易阳春草出踟蹰日已暮莲叶尚田田淇水不可渡愿子淹桂舟时同千里路千里既相许桂舟复容与江上可采菱清歌共南楚
　　邯郸故才人嫁为厮养卒妇【杨慎乐府序曰予观乐府有邯郸才人嫁为厮养卒妇篇特亡其辞亦失其解及考史记张耳传洎楚汉春秋并云赵王武臣为燕军所获囚于燕狱先后使者往请輙为燕所杀赵有厮养卒谢其舍中曰吾将载赵王归舍中人笑之乃走燕壁以利害説燕将燕以为然乃归赵王厮养卒御王以归武臣归赵以美人妻养卒以报之是其事也李蓘曰张耳传只云厮养卒并无才人嫁为妇语曷以知所嫁者即此卒邪陈耀文正扬曰此事史汉并同注中俱无楚汉春秋字】
　　齐谢朓
　　生平宫阁里出入侍丹墀开笥方罗縠窥镜比蛾眉初别意未解去乆日生悲顦顇不自识娇羞余故姿梦中忽髣髴犹言承防私
　　王孙游【楚辞招隠士曰王孙游兮不归春草生兮萋萋王孙游盖出于此】
　　齐谢朓
　　緑草蔓如丝襍树红英发无论君不归君归芳已歇【蔓一作梦】
　　同前　　　　　　　　　　王融
　　置酒登广殿开襟望所思春草行已歇何事乆佳期【一本辞同思公子】
　　金谷聚　　　　　　　　　齐谢朓
　　渠碗送佳人玉杯要上客车马一东西别后思今夕
　　石崇金谷妓　　　　　　　梁庾肩吾
　　兰堂上客至绮席清弦抚自作明君辞还教緑珠舞
　　法夀乐【十二首一云法乐辞】　　　　　齐王融
　　天长命自短世促道悠悠禅衢开逺驾爱海乱轻舟累尘曽未极积树岂能筹情埃何用洗正水有清流【积一作心】
　　右歌本起
　　百神肃以防三灵震且越恒耀揜芳霄薫风镜兰月丹荣藻玉墀翠羽文珠阙皓毳非虚来交轮岂徒发【薫风镜兰月一作微风动兰月藻一作落恒一作常】
　　右歌灵瑞
　　韶年春已仲明星夜未央千祀钟休歴万国防嘉祥金容函夕景翠髩佩晨光表尘维净觉泛俗廼轮皇
　　右歌下生
　　袭气变离宫重柝警曽殿曼响感心神修容展欢宴生老终已荣死病行当荐方为浄国游岂结危城恋【展欢一作转惟】
　　右歌在宫
　　春木多病夭秋叶少欣荣心骸终委灭亲爱暂平生长风吹北垄迅影急东瀛知三既情竭得一乃身贞【木一作枝竭一作畅】
　　右歌四游
　　飞策辞国门端仪偃郊树慈爱徒相思闺中空恋慕夙乖往涂骏足独归路举袂谢时人得道且还顾【一作去】
　　右歌出国
　　明心十力寂虑安四禅青禽承逸轨文骊镜重川鹫嵓标逺胜鹿野究清不有希世寳何以遵蒙泉【安一作通骊一作镳】
　　右歌得道
　　亭亭宵月流朏朏晨霜结川上不裵回条间亟渝灭灵知湛常然符应有盈缺感运复来仪且厌人间世【亟渝灭一作问生灭符一作俯世音泄】
　　右歌寳树【一作双树】
　　春山玉所府檀林鸾所栖引火归炎隧挹水自青隄庵园无异辙祗馆有同跻比肩非今古接武岂燕齐【舂一作春鸾一作芳】
　　右歌贤众
　　昔余轻嵗月兹也重光隂闺中屏鈆黛阙下挂缨簮禅悦兼芳防法言恋清琴一异非能辨宠辱谁为心【恋一作忘宠辱一作空有】
　　右歌学徒
　　峻宇临层穹迢迢疎逺风腾芳清汉里响梵髙云中金华纷冉若琼树郁青葱贞心延净景邃业嗣天宫【宇一作岸冉若一作冉弱延一作逸】
　　右歌供具
　　影响未尝隔晦明殊复亲慈邈已逺睿后扇髙尘区中禔景福防外沐深仁万祀留国祚亿兆庆唐民
　　右歌福应
　　江臯曲　　　　　　　　　齐王融
　　林断山更续洲尽江复开云帝乡起水源桐柏来
　　望城行　　　　　　　　　齐王融
　　金城十二重云气出表里万户如不殊千门反相似车马若飞龙长衢无极已箫鼓相逢迎信哉佳城市思公子【楚辞九歌曰雷塡塡兮雨冥冥猨啾啾兮夜鸣风飒飒兮木萧萧思公子兮
　　徒离忧思公子盖出于此】　　　　　　齐王融
　　春尽风飒飒兰凋木脩脩王孙乆为客思君徒自忧
　　同前　　　　　　　　　　梁费昶
　　公子才气饶凌云自飘飘东出鬭鸡道西登饮马桥夕宴银为烛朝燔桂作樵虞卿亦何命穷极苦无聊
　　同前　　　　　　　　　　北齐邢劭
　　绮罗日减帯桃李无顔色思君君未归归来岂相识阳翟新声【隋书乐志曰西凉乐曲阳翟新声神自马之类皆出于胡戎歌非汉魏遗
　　曲也】　　　　　　　　　　齐王融
　　怀春发下蔡含笑向阳城耻为飞雉曲好作鹍鸡鸣秋夜长【魏文帝诗曰漫漫秋夜长烈烈北风凉展转不能寐披衣起彷徨秋夜长其取
　　诸此集云奉和秋夜长玉台作秋夜】　　　　齐王融
　　秋夜长夜长乐未央舞袖拂花烛歌声绕鳯梁
　　白日歌
　　【序曰悬象着明莫大乎日月而彼日月不能不谢固知无凖衰为盛之终盛为衰之始故
　　为白日歌】　　　　　　　　　齐张融
　　白日白日舒天昭晖数穷则尽盛满则衰
　　忧且吟　　　　　　　　　齐张融
　　鸣琴当春夜春夜当鸣琴羁人自不乐何似千里心邯郸行【通典曰邯郸战国时赵国所都自敬矦始都之有丛台洪波台在焉邯山名郸
　　尽也乐府广题曰邯郸舞曲也】　　　　　齐陆厥
　　赵女擫鸣琴邯郸纷躧步长袖曵三街兼金轻一顾有美独临风佳人在遐路相思欲褰衽丛台日已暮
　　邯郸歌【诗彚列在晋无名氏】　　　　　梁武帝
　　囘顾灞陵上北指邯郸道短衣妾不伤南山为君老
　　南郡歌　　　　　　　　　齐陆厥
　　江南可采莲莲生荷已大旅鴈向南飞浮云复如盖望美积风露踈麻成襟带双珠惑汉臯蛾眉迷下蔡玉齿徒粲然谁与启含贝
　　京兆歌【通典曰京兆冯翊扶风皆古雍州之域秦始皇以为内史汉景帝二年分置左右内史武帝改左内史为左冯翊右内史为右扶风后与京兆号三辅】
　　齐陆厥
　　兔园夹池水脩竹复檀栾不如黄山苑储胥与露寒逦迤傍无界岑崟郁上干上干入翠微下趾连长薄芳露浸紫茎秋风揺素萼鴈起宵未央云间月将落照梁柱兮影裵囘承露盘兮光照灼夀陵之街走狐兎金巵玉盌防销铄愿奉蒲萄花为君实羽爵【岑崟一作嵚岑】
　　左冯翊歌　　　　　　　　齐陆厥
　　上林潏紫泉离宫赫千户飞鸣乱鳬鴈参差襍兰杜比翼独未羣连叶谁为伍一物或难致无云泣易覩中山孺子妾歌【二首汉书曰诏赐中山靖王子哙及孺子妾氷未央才人歌诗四篇如淳曰孺子防少称孺子妾宫人也顔师古曰孺子王妾之有品号者妾王之众妾也氷其名才人天子内官按此谓以歌诗赐中山王及孺子妾未央才人等尔累言之故云及也而陆厥作歌乃谓之中山孺子妾失之逺矣艺文志又曰临江王及愁思节士歌诗四篇李夫人及幸贵人歌诗三篇亦皆累辞也】　齐陆厥
　　未央才人中山孺子一笑倾城一顾倾市倾城不自美倾市复为容愿把陵阳防披云望九重
　　如姬寝卧内班媫坐同车洪波陪饮帐林光宴秦余嵗暮寒飚及秋水落芙蕖子瑕矫后驾安陵泣前鱼贱妾终已矣君子定焉如【媫一作妾贱妾终已矣一作贱妾恩已毕】
　　未央才人歌　　　　　　梁庾肩吾
　　从来守未央转欲讶春芳朝风凌日色夜月夺灯光相逢傥游豫暂为卷衣裳
　　临江王节士歌　　　　　齐陆厥
　　木叶下江波连秋月照浦云歇山秋思不可裁复带秋风来秋风来已寒白露惊罗纨节士慷慨发冲冠弯弓挂若木长劒竦云端
　　李夫人及贵人歌　　　　　齐陆厥
　　属车桂席尘豹尾香烟灭彤殿向蘼芜青蒲复萎絶坐萎絶对蘼芜临丹阶泣椒涂寡鹤羁雌飞且止雕梁翠壁网蜘蛛洞房明月夜对此泪如珠【丹一作玉】








　　古乐苑巻三十七
　　钦定四库全书
　　古乐苑巻三十八
　　明　梅鼎祚　编
　　杂曲歌辞【梁】
　　东飞伯劳歌【一云绍古歌玉台艺文乐府作古辞】梁武帝
　　东飞伯劳西飞鷰黄姑织女时相见谁家儿女对门居开顔发艳照里闾南牕北牖桂月光罗帷绮帐脂粉香女儿年几十五六窈窕无双顔如玉三春巳暮花从风空留可怜谁与同
　　同前【二首英华作绍古歌】　　　　　梁简文帝
　　翻阶蛱蝶恋花情容华飞燕相逢迎谁家总角岐路隂裁红防翠愁人心天牕绮井暧徘徊珠帘玉箧明镜台可怜年几十三四工歌巧舞入人意白日西落杨柳垂含情弄态两相知
　　西飞迷雀东羁雉倡楼秦女乍相值谁家妖丽邻中止轻妆薄粉光闾里网户珠缀曲琼钩芳茵翠被香气流少年年几方三六含娇聚态倾人目余香落蕊坐相催可怜絶世谁为媒【一作为谁媒】
　　同前【题云拟古应教英华作简文帝】　　　　刘孝威
　　双栖翡翠两鸳鸯巫云洛月乍相望谁家妖冶折花枝衫长钏动任风吹金铺玉锁瑠璃扉花钿宝镜织成衣美人年几可十余含羞骋笑敛风裾珠丸出弹不可追空留可怜持与谁【衫长句一作蛾眉睇使情移金作青玉作緑花钿句作琼筵玉笥金缕衣】
　　同前　　　　　　　　　陈后主
　　池侧鸳鸯春日莺緑珠绛树相逢迎谁家佳丽过淇上翠钗绮袖波中漾雕轩绣户花恒发珠帘玉砌移明月年时二七犹未笄转顾流盻髩鬟低风飞蕊落将何故可惜可怜空掷度【将一作时】
　　同前　　　　　　　　　陆瑜
　　西王青鸟秦女鸾姮娥婺女惯相看谁家玉顔窥上路粉色衣香杂风度九重楼槛芙蓉华四邻照镜菱茭花新妆年几才三五隠幔藏羞临网户然香气歇不飞烟空留可怜年一年
　　同前【一作绍古歌】　　　　　　　江总
　　南飞乌鹊北飞鸿弄玉兰香时防同谁家可怜出牕牖春心百媚胜杨柳银牀金屋挂流苏宝镜玉钗横瑚年时二八新红脸宜笑宜歌羞更敛风花一去杳不归秪为无双惜舞衣
　　同前　　　　　　　　　　隋辛德源
　　合欢芳树连理枝荆王神女乍相随谁家妖艳荡轻舟含娇转盻骋风流犀栧兰桡翠羽盖云罗雾縠莲花带女儿年几十六七玉面新妆映朝日落花从风俄度春空留可怜何处新
　　河中之水歌【艺文作古辞】　　　　梁武帝
　　河中之水向东流洛阳女儿名莫愁莫愁十三能织绮十四采桑南陌头十五嫁为卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章瑚挂镜烂生光平头奴子擎履箱人生富贵何所望恨不早嫁东家王【擎一作提】
　　阊阖篇【张衡西京赋曰表峣阙于阊阖阊阖天门也立高阙以象之薛综云紫微宫门
　　名曰阊阖也阊阖篇盖出于此】　　　　　梁武帝
　　西汉本佳妍金马望甘泉卫尉屯兵上期门晓漏传犹重河东赋欲知追神仙羽骑凌云转阊阖带空悬长旗扫月窟鳯迹辗星躔但使丹砂就能令亿万年
　　上林　　　　　　　　　　梁昭明太子统
　　千金騕褭骑万斤流水车争游上林里高盖逗春华【里一作苑】
　　大言【许彦周诗话曰乐府记大言小言诗録昭明辞而不书始于宋玉何也岂误耶有説耶按此则大言细言在宋时亦巳载乐府矣诗家直説曰宋玉大言赋并吞四夷饮枯河海跂越九州无所容止小言赋无内之中微物生焉比之无象言之无名视之则渺渺望之则防防离娄为之叹闷神明不能察其情二赋出于列子皆有托寓梁昭明太子大言诗细言诗虽祖宋玉而无谓君臣赓和以文为戏】　梁昭明太子统【下同】
　　观修鹍其若辙鲋视沧海之如滥觞经二仪而局蹐跨六合以翺翔
　　细言
　　坐卧邻空尘凭附蟭螟翼越咫尺而三秋度毫牦而九息
　　大言【并应令】　　　　　　　　沈约【下同】
　　隘此大汛庭方知九垓局穷天岂弥指尽地不容足
　　细言
　　开馆尺棰余筑榭微尘里蜗角列州县毫端建朝市
　　大言　　　　　　　　　　王锡【下同】
　　欲游五岳迫不得申杖千里之木鲙横海之鳞
　　细言
　　防防蔼蔼离朱不辩其实步蜗角而三伏经针孔而千日
　　大言　　　　　　　　　　王规【下同】
　　俯身望日入下视见星罗嘘八风而为气吹四海而扬波
　　细言
　　针锋于焉止息髪杪可以翱翔蚊眉深而易阻蚁目旷而难航
　　大言　　　　　　　　　张缵【下同】
　　河流既竭日月俱腾罝罗微物动落云鹏
　　细言
　　遨游蚁目辨轻尘蚊睫成宇虱如轮
　　大言　　　　　　　　　殷钧【下同】
　　噫气为风挥汗成雨聊灼戴山欲持探邃古
　　细言
　　泛舟毛滴海为政蜗牛国逍遥轻尘上指辰问南北春江行【唐郭元振曰春江巴女曲也】　　　梁简文帝
　　客行秪念路相争渡京口谁知堤上人拭泪空摇手
　　桃花曲【一作萧子显】　　　　　　梁简文帝
　　但使新花艳得间美人簪何须论后实怨结子瑕心
　　金乐歌【通志作今乐歌】　　　　　　梁简文帝
　　槐香欲覆井杨栁正藏鵶山鑪当无比玉构火牕赊牀头辟绳结镜上领巾斜铁镬种梁子铜枢生枣花开门抛水柱城按特言家【当一作好柱一作信】
　　同前【集云歌曲名诗】　　　　　　元帝
　　啼乌怨别偶曙鸟忆离家石阙题书字金灯飘落花东方晓星没西山晩日斜縠衫回广袖团扇掩轻纱暂借青骢马来送黄牛车【没一作渡】
　　同前　　　　　　　　　房篆
　　前溪流碧水后渚映青天登台临宝镜开牕对绮钱玉顔光粉色罗袖拂金钿春风散轻蝶明月映新莲摘花竞时侣催指及芳年
　　采菊篇　　　　　　　　梁简文帝
　　月精丽草散秋株洛阳少妇絶妍姝相唤提筐采菊珠朝起露湿霑罗襦东方千骑从骊驹岂不下山逢故夫【唤一作呼岂一作更】
　　茱萸女　　　　　　　　梁简文帝
　　茱萸生狭斜结子复衔花遇逢纎手摘滥得映铅华杂与鬟簪挿偶逐鬓钿斜东西争赠玉纵横来问家不无夫婿马空驻使君车
　　爱妾换马【乐府解题曰爱妾换马旧説淮南王所作疑淮南王即刘安也古辞今不
　　传　题云和人以妾换马】　　　　　梁简文帝
　　功名幸多种何事苦生离谁言似白玉定是媿青骊必取匣中钏回作饰金羁真成恨不巳愿得路傍儿
　　同前【题云和王竟陵】　　　　　　刘孝威
　　骢马出楼兰一步九盘桓小史赎金络良工送玉鞍龙骖来甚易乌孙去实难麟胶妾犹有请为急弹
　　同前　　　　　　　　　庾肩吾
　　渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金防不俱
　　同前　　　　　　　　　隋僧法宣
　　朱鬛饰金镳红妆束素腰似云来躞蹀如雪去飘飖桃花含浅汗柳叶带余娇骋先将独立双絶不俱标
　　行幸甘泉宫【汉书武帝太始三年正月行幸甘泉宫】
　　梁简文帝
　　雉归海水寂裘来重译通吉行五十里随处宿离宫鼓声恒入地尘飞上暗空尚书随豹尾太史逐相风铜鸣周国鐩旗曳楚云虹幸臣射覆罢从妓新歌终董桃拜金紫贤妻侍禁中不羡神仙侣排烟逐驾鸿【尚一作赦妓一作骑】
　　同前【题末有歌字】　　　　　　刘孝威
　　汉家迎夏毕避暑甘泉宫栈车鸣里鼓驷马驾相风校尉乌桓骑待制楼烦弓后旌犹五柞前笳度九嵕才人豹尾内御酒属车中辇回百子阁扇动七轮风鸣钟休卫士披图召后宫材官促校猎凉秋戏射熊【凉秋一作秋来】名士悦倾城【题云和湘东王艺文作昭明非】　梁简文帝
　　美人称絶世丽色譬花丛虽居李城北住在宋家东教歌公主第学舞汉成宫多游淇水上好在鳯楼中履高疑上砌裾开特畏风衫轻见跳脱珠概杂青虫垂丝绕帷幔落日度房栊妆牕隔柳色井水照桃红非怜江浦佩羞使春闺空【住在一作往来江浦一作交甫】
　　同前【题云敬酬刘长史咏名士悦倾城】　　　刘缓
　　不信巫山女不信洛川神何关别有物还是倾城人经共陈王戏曽与宋家邻未嫁先名玉来时本姓秦粉光犹似面朱色不胜唇遥见疑花发闻香知异春钗长逐鬟髲袜小称腰身夜夜言娇尽日日态还新工倾荀奉倩能迷石季伦上客徒留目不见正横陈【髲一作鬓】
　　独处怨【司马相如美人赋曰芳香郁烈黼帐高张有女独处婉然在牀乃歌曰独处室兮廓无依思佳人兮情伤悲独处怨盖取诸此一作独处愁】
　　梁简文帝
　　独处恒多怨开幕试临风弹棊镜奁上傅粉高楼中自君征马去音信不曽通只恐金屏掩明年巳复空【君一作从】
　　树中草【一作萧子显】　　　　　　梁简文帝
　　幸有青袍色聊因翠幄凋虽间瑚蔕非是合欢条
　　半路溪【乐府作元帝】　　　　　　梁简文帝
　　相逢半路溪隔溪犹不渡望望判知是翩翩识行步摘赠兰泽芳欲表同心句先将动旧情恐君疑妾妬【将一作持】春情曲【词品曰梁简文春情曲似七言律而末句又用五言王无功亦有此体又唐律之祖而唐辞瑞鹧鸪格韵似之今按其集题云春情初不言曲且陈隋人亦多春情诗杨
　　氏或别有据聊附于此】　　　　　梁简文帝
　　蝶黄花紫燕相追杨低柳合露尘飞巳见垂钩挂緑树诚知淇水霑罗衣两童夹车问不巳五马城南犹未归莺啼春欲驶无为空掩扉
　　倡楼怨节【宋郑樵乐府遗声怨思二十五曲有倡楼怨简文又有倡妇怨情十二韵
　　诗不録】　　　　　　　　梁简文帝
　　朝日斜来照户春鸟争飞出林片光片影皆丽一声一转煎心上林纷纷花落淇水漠漠苔浮年驰节流易尽何为忍忆含羞【此疑二首】
　　金闺思【按闺思闺怨或叙弃捐或陈征戍大畧皆怀逺伤离之意魏曹植有闺情诗至梁陈间始为此题唐益多拟作矣郭左诸家俱不见载乐府遗声有闺思闺怨秋闺怨今
　　从之其他各以类附】　　　　　　梁简文帝
　　游子久不返妾身当何依日移孤影动羞覩燕双飞自君之别矣不复染膏脂南风送归雁聊以寄相思
　　闺思　　　　　　　　　梁范云
　　春草醉春烟深闺人独眠积恨顔将老相思心欲然几囘明月夜飞梦到郎边
　　同前　　　　　　　　　隋罗爱爱
　　几当孤月夜遥望七香车罗带因腰缓金钗逐髩斜
　　春闺思　　　　　　　　梁萧子显
　　金羁游侠子绮机离思妾春度人不归望花尽成叶
　　秋闺夜思　　　　　　　梁简文帝
　　非关长信别讵是良人征九重忽不见万恨满心生夕门掩鱼钥宵牀悲画屏回月临牕渡吟虫绕砌鸣初霜霣细叶秋风驱乱萤故妆犹累日新衣制未成欲知妾不寐城外捣砧声【驱一作吹】
　　闺怨【玉台作萧纶题云代秋胡妇闺怨】　　　梁元帝
　　荡子从游宦思妾守房栊尘镜朝朝掩寒衾夜夜空若非新有悦何事久西东知人相忆否泪尽梦啼中
　　同前【二首】　　　　　　　吴均
　　胡笳屡凄断征蓬未肯还妾坐江之介君戍小长安相去三千里参商书信难四时无人见谁复重罗纨春草可揽结妾心正断絶緑髩愁中改红顔啼里灭非独泪成珠亦见珠成血愿为飞鹊镜翩翩照离别【飞鹊一作双鹄】
　　同前　　　　　　　　　刘孝仪
　　本无金屋宠长作玉阶悲一乖西北丽宁复城南期永巷愁无歇应门闭有时空劳织素巧徒为团扇辞匡牀终不共何由横自私【歇玉台作尽】
　　同前　　　　　　　　　　陆罩
　　自怜断带日偏恨分钗时留步惜余影含意结愁眉徒知今异昔空使怨成思欲以别离思独向蘼芜悲
　　同前【一云和隂梁州杂怨今从艺文】　　　　邓铿
　　暂别犹添恨何忍别经时丛桂频销叶庭树几攀枝君言妾貌改妾畏君心移终须一相见并得两相知
　　同前【题云闺怨篇】　　　　　　陈江总
　　寂寂青楼大道边纷纷白雪绮窻前池上鸳鸯不独自帐中苏合还空然屏风有意障明月灯火无情照独眠辽西水冻春应少蓟北鸿来路几千愿君关山及早度念妾桃李片时妍
　　同前【艺文作江总次闺怨篇下玉台作梁简文和萧子显眷别】
　　蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故
　　同前　　　　　　　　　陈呉思
　　金风响洞房佳人心自伤泪随明月下愁逐漏声长灯前羞独鹄枕上怨孤凰自觉鸳帷冷谁怜珠被凉
　　同前　　　　　　　　　周庾信
　　明镜圆花发空房故怨多几年留织女还应听渡河
　　春闺怨　　　　　　　　梁王僧孺
　　愁来不理鬓春至更攒眉悲看蛱蝶粉泣望蜘蛛丝月映寒蛩褥风吹翡翠帷飞鳞难托意驶翼不衔辞【衔一作缀】
　　同前　　　　　　　　　　呉孜
　　玉关信使断借问不相谙春光太无意窥牕来见参分与光音絶忽值日东南柳枝皆嬲燕桑叶复催蚕物色顿如此孀居自不堪
　　秋闺怨　　　　　　　　　梁王僧孺
　　斜光隠西壁暮雀上南枝风来秋扇屏月出夜灯吹深心起百际遥泪非一垂徒劳妾辛昔终言君不知
　　同前【二首一云闺怨今从玉台】　　　　　何逊
　　竹叶响南牕月光照东壁谁知夜独觉枕前双泪滴闺阁行人断房栊月影斜谁能北牕下独对后园花【集作谁知北牕下犹对后园花】
　　同前　　　　　　　　　　陈隂铿
　　独眠虽巳惯秋来只自愁火笼恒暖脚行障镇牀头眉含黛俱敛啼将粉共流谁能无别恨唯守一空楼
　　离闺怨【题云和萧谘谦岑】　　　　　梁何逊
　　晓河没高栋斜月半空庭牕中度落叶帘外隔飞萤含情下翠帐掩涕闭金屏昔期今未返春草寒复青思君无转易何异北辰星【情一作悲涕一作泣】
　　空闺怨　　　　　　　　陈江总
　　荡妻怨独守卢姬伤独居瑟上调弦落机中织素余自羞泪无燥翻觉梦成虚复嗟长信阁寂寂往来疎
　　南征闺怨　　　　　　　陈隂铿
　　湘水旧言深征客理难寻独愁无处道长悲不自禁逢人憎解佩来鸿懒听音唯当有夜鹊南飞似妾心【来鸿一作从来】
　　山家闺怨　　　　　　　陈张正见
　　王孙春好游云鬓不胜愁离鸿暂罢曲别路巳经秋山中桂花晩勿为俗人留
　　同前　　　　　　　　　李爽
　　山中多早梅荆扉达曙开竹巾君自拆荷衣谁为裁行云无处所人住在阳台
　　晚栖乌【文苑英华作乐府姑从之隋虞世基有晚飞乌不録】
　　梁元帝
　　日暮连翩翼俱向上林栖风多前鸟驶云暗后羣迷路逺声难彻飞斜行未齐应从故乡返几过入兰闺借问倡楼妾何如荡子妻
　　携手曲【携手曲梁沈约所制也乐府解题曰携手曲言携手行乐恐芳时不留君思将
　　歇也】　　　　　　　　　梁沈约
　　舍辔下雕辂更衣奉玉牀聨簪映秋水开镜比春妆所畏红顔促君恩不可长防冠且容裔岂吝桂枝亡【聨一作斜】
　　同前　　　　　　　　　呉均
　　艳裔阳之春携手清洛濵鸡鸣上林苑薄暮小平津长裾藻白日广袖带芳尘故交一如此新知讵忆人夜夜曲【二首北斗一首一作简文夜夜曲梁沈约所作也乐府解题曰夜夜曲伤独处
　　也】　　　　　　　　　梁沈约
　　河汉纵且横北斗横复直星汉空如此宁知心有忆孤灯暧不明寒机晓犹织零泪向谁道鸡鸣徒叹息北斗阑干去夜夜心独伤月辉横射枕灯光半隠牀
　　同前【二首后首乐府无名氏玉台作简文题云拟沈隠侯故附约后】
　　简文帝
　　霭霭夜中霜河开向晓光枕啼常带粉身眠不着牀兰膏尽更益薫罏灭复香但问愁多少便知夜短长愁人夜独伤灭烛卧兰房秪恐多情月旋来照妾牀
　　乐未央　　　　　　　　梁沈约
　　亿舜日万尧年咏湛露歌采莲愿杂百和气宛转金鑪前
　　六忆诗【四首】　　　　　　梁沈约
　　忆来时灼灼上堦墀勤勤叙离别慊慊道相思相看常不足相见乃忘饥
　　忆坐时防防罗帐前或歌四五曲或弄两三笑时应无比嗔时更可怜
　　忆食时临盘动容色欲坐复羞坐欲食复羞食含哺如不饥擎瓯似无力
　　忆眠时人眠彊未眠解罗不待劝就枕更须牵复恐傍人见娇羞在烛前
　　杂忆诗【二首见隋遗録题云效刘孝绰杂忆诗按刘集无此诗惟沈约有六忆词品作
　　炀帝夜饮朝眠曲】　　　　　　隋炀帝
　　忆睡时待来刚不来卸妆仍索伴解佩更相催博山思结梦沈水未成灰
　　忆起时投籖初报晓被惹香黛残枕隠金钗袅笑动林中乌除却司晨鸟【笑动林中乌一作笑动上林中】
　　征怨　　　　　　　　　梁江淹
　　荡子从征久凤楼箫管闲独枕凋云鬓孤灯损玉顔何日边尘净庭前征马还
　　同前　　　　　　　　　丘迟
　　清歌自信妍雅舞空僊僊耳中解明月头上落金钿雀飞且近逺暮入绮牕前鱼戏虽南北终还荷叶边惟见君行久新年非故年
　　登城怨　　　　　　　　梁范云
　　楚妃歌脩竹汉女奏幽兰独以闺中笑岂知城上寒
　　登高台　　　　　　　　　梁王僧孺
　　试出金华殿聊登铜雀台九路平如掌千门洞巳开轩车映日过箫管逐风来若非邯郸美便是洛阳才【掌一作砥】
　　同前【题云宫殿名登高台诗】　　　　　陈祖孙登
　　独有相思意聊敞凤皇台莲披香稍上月明光正来离鹄将云散飞花似雪回遥思竹林友前牕夜夜开【鹄一作鹤古通用】
　　沧海雀　　　　　　　　　梁张率
　　大雀与黄口来自沧海区清晨啄原粒日夕依野株虽忧鸷鸟击长怀沸鼎虞况复随时起翻飞不可拘寄言挟弹子莫贱隋侯珠
　　清凉　　　　　　　　　梁张率
　　登台待初景帐殿蔼余晨罗帐夕风济清气尚波人长簟凉可仰平莞温未亲幸愿同枕席为君横自陈
　　芳林篇　　　　　　　　梁柳恽
　　芳林晔兮发朱荣时既晩兮随风零随风零兮返无期安得阳华遗所思
　　起夜来【乐府解题曰起夜来其辞意犹念畴昔思君之来也】
　　梁柳恽
　　城南断车骑阁道覆青埃露华光翠网月影入兰台洞房且莫掩应门或复开飒飒秋桂响非君起夜来独不见【乐府解题曰独不见伤思而不得见也】　梁柳恽
　　别岛望云台天渊临水殿芳草生未积春花落如霰出从张公子还过赵飞燕奉箒长信宫谁知独不见
　　同前　　　　　　　　　王训
　　日晩宜春暮风软上林朝对酒近初节开楼荡夜娇石桥通小涧竹路上青霄持底谁见许长愁成细腰
　　同前　　　　　　　　　刘孝威
　　夫婿结缨簪偏蒙汉宠深中人引卧内副车游上林绶染琅琊草蝉铸武威金分家移甲第留妾住河隂独寝鸳鸯被自理凤皇琴谁怜双玉筯流面复流襟
　　送归曲　　　　　　　　梁呉均
　　送子独南归揽衣空闵黙关山昼欲暗河氷夜向塞燕至他人乡鴈去还谁国寄子两行书分明达济北秦王巻衣【乐府解题曰秦王巻衣言咸阳春景及宫阙之美秦王巻衣以赠所欢也】
　　梁呉均
　　咸阳春草芳秦帝巻衣裳玉检茱萸匣金泥苏合香初芳薫复帐余辉耀玉牀当须晏朝罢持此赠龙阳【龙一作华】
　　妾安所居　　　　　　　梁呉均
　　贱妾先有宠蛾眉进不迟一从西北丽无复城南期何因暂艳逸岂为乏妍姿徒有黄昏望宁遇青楼时惟惜应门掩方余永巷悲匡牀终不共何由横自私【因一作用】大垂手【乐府解题曰大垂于小垂手皆言舞而埀其手也隋江总妇病行曰夫婿府中趋谁能大垂手是也又独揺手亦与此同此与小垂手二首艺文作简文帝】
　　梁呉均
　　垂手忽迢迢飞燕掌中娇罗衫恣风引轻带任情揺讵似长沙地促舞不囘腰
　　小埀手　　　　　　　　梁呉均
　　舞女出西秦蹑影舞阳春且复小埀手广袖拂红尘折腰应两笛顿足转双巾蛾眉与曼脸见此空愁人
　　夹树　　　　　　　　　梁呉均
　　桂树夹长陂复值清风吹氛氲揉芳叶连绵交密枝能迎春露防不逐秋风移愿君长惠爱当使嵗寒知
　　城上麻　　　　　　　　梁呉均
　　麻生满城头麻叶落城沟麻茎左右披沟水东西流少年感恩命奉劒事西周但令直心尽何用返封侯
　　边城将【四首】　　　　　　梁呉均
　　塞外何纷纷胡骑欲成羣尔时始应募来投霍冠军刀含四尺影劒抱七星文袖间血洒地车中旌拂云轻躯如未殡终当厚报君
　　仆本边城将驰射灵关下箭衔鴈门石气振武安瓦勲轻赏废丘名高拜横野留书应凿楹传功须勒社徒倾七尺命酬恩终自寡
　　闻君报一飱逺送出平野玉标丹霞剑金络艳光马高旗入汉飞长鞭歴地写曙星海中出晓月山头下嵗晏坐论功自有思臣者
　　临淄重蹴踘曲城好撃刺不要身后名专骋眼前智君看班定逺立功不负义掣拽二丈旗踯躅双鳬骑但问相知否死生无险易
　　春怨　　　　　　　　　梁呉均
　　四时如湍水飞奔兢回复夜鸟响嘤嘤朝花照煜煜厌见花成子多看笋成竹万里断音书十载异栖宿积愁落芳鬓长啼坏美目君去往榆关妾留住函谷唯对昔耶房如愧蜘蛛屋独唤响相酬还持影自逐象牀易氊簟罗衣变单复几过度风霜犹能保防独【成一作为】
　　江潭怨【一作赠别新林】　　　　　　梁呉均
　　仆本幽并儿抱劒事边陲风乱青丝络雾染黄金羁天子既无赏公卿竟不知去去归去来还倾鹦鹉杯气为故交絶心为新知开但令寸心是何须铜雀台
　　边城思　　　　　　　　　梁何逊
　　柳黄未吐叶水緑半含苔春色边城动客思故乡来
　　南征曲　　　　　　　　梁萧子显
　　櫂歌来扬女操舟惊越人图蛟怯水伯照鹢竦江神
　　同前【题云南征】　　　　　　　陈苏子卿
　　一朝游桂水万里别长安故乡梦中近边愁酒上寛剑锋但须利戎衣不畏单南中地气暖少妇莫愁寒春思【按李白集春思秋思并编入乐府萧子云巳有此岂白亦拟梁人邪】
　　梁萧子云
　　春风荡罗帐余花落镜奁池荷正卷叶庭柳复埀檐竹柏君自改团扇妾方嫌谁能怜故素终为泣新缣【檐一作帘】秋思【顔氏家训曰兰陵萧慤工于篇什尝有秋思诗云芙蓉露下落杨柳月中疎时人未之赏也吾爱其萧散宛然在目颍川荀仲举琅琊诸葛汉亦以为尔而卢思道之徒雅所
　　不惬】　　　　　　　　　北齐萧慤
　　清波收潦日华林鸣籁初芙蓉露下落杨柳月中疎燕帏缃绮被赵带流黄裾相思阻音息结梦感离居【息玉台作信】
　　杂曲【二首】　　　　　　　梁王筠
　　乌还夜巳逼虫飞晓尚赊桂月徒留影兰灯空结花【乌一作鸟】
　　可怜洛城东芳树揺春风丹霞映白日细雨带轻虹
　　同前【江摠徐陵同赋】　　　　　　陈傅縡
　　新人新宠住兰堂翠帐金屏玳瑁牀丛星不似珠帘色度月还同粉壁光从来著名推赵子复有丹唇发皓齿一娇一态本难逢如画如花定相似楼台宛转曲皆通管逶迤彻下风此殿笑语长相共傍省欢娯不复同讶许人情太厚薄分恩赋念能斟酌多作绣被为双鸳长弄绮琴憎别鹤人今投宠要须坚防使嵗寒恒度前共取辰星作心抱无转无移千万年【牀一作梁同作如长相作恒长双鸳一作鸳鸯】
　　同前　　　　　　　　　徐陵
　　倾城得意巳无俦洞房连阁未消愁宫中本造鸳鸯殿为谁新起凤皇楼緑黛红顔两相发千娇百念情无歇舞衫回袖胜春风歌扇当牕似秋月碧玉宫妓自翩妍绛树新声最可怜张星旧在天河上从来张姓本连天二八年时不忧度傍边得宠谁应妬立春厯日自当新正月春幡底须故流苏锦帐挂香囊织成罗幌隠灯光祗应私将琥珀枕暝暝来上瑚牀【最一作自应一作相】
　　同前【三首】　　　　　　　江总
　　行行春迳蘼芜緑织素郍复解琴心乍惬南阶悲緑草谁堪东陌怨黄金红顔素月俱三五夫壻何在今追虏关山陇月春雪氷谁见人啼花照户【氷一作深追一作征】
　　殿内一处起金房并胜余人白玉堂瑚挂镜临网户芙蓉作帐照雕梁房栊宛转埀翠幕佳丽逶迤隠珠箔风前花管飏难留舞处花钿低不落阳台通梦太非真洛浦淩波复不新曲中唯闻张女调定有同姓可怜人但愿私情赐斜领不愿傍人相比竝妾门逢春自可荣君面未秋何意冷【并玉台作便张女调一作张女曲】
　　泰山言应可转移新宠不信更参差合欢锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱萸芳夜夜争开苏合房宝钗翠鬓还相似朱唇玉面非一行新人未语言如涩新宠无前判不臧愿奉更衣兰麝气恐君马到自惊香
　　遗所思【乐府遗声怨思二十五曲有遗所思按楚辞九歌云折芳馨兮遗所思疑本出
　　此】　　　　　　　　　梁刘孝绰
　　遗簪雕玳瑁赠绮织鸳鸯未若华滋树交枝荡子房别前秋巳落别后春更芳所思不可寄唯怜盈袖香
　　舞就行　　　　　　　　　梁刘孝仪
　　依歌移弱步傍竹艶新妆徐来翻应节乱去反成行雀乳空井中【晋傅诗曰鹊巢丘城侧雀乳空井中居不附龙凤常畏虵与虫依贤义不恐近暴自当穷雀乳空井中亦非乐府】　　梁刘孝威
　　逺去条支国心知汉德优聊栖丞相府过令黄霸羞挟子须闲地空井共寻求辘轳丝绠絶桔槔冬藓周将怜羽翼长唯辞各背游【优一作休长一作张】
　　半渡溪【乐府解题曰半渡溪言战而半涉溪水见迫所言皆岭南地理与武溪深相类梁元帝又有半路溪则言相逢隔溪巳识行步辞防与此全殊】
　　梁刘孝威
　　本厠偏伍伴一战殄凶渠制赐文犀节驿报紫泥书入营陈御盖还家乘紫车皇恩空以重丹心恨不纾渡泸且不畏淩溪嗟有余【空以重一作知巳重】
　　寒夜怨【乐府解题曰晋陆机独寒吟云雪夜逺思君寒牕独不寐但叙相思之意尔陶景有寒夜怨梁简文帝有独处愁亦皆类此词品曰陶景寒夜怨后世填辞梅花引
　　格韵似之后换头微异】　　　　　梁陶景
　　夜云生夜鸿惊凄切嘹唳伤夜情空山霜满高烟平铅华沈照帐孤明寒月微寒风紧愁心絶愁泪尽情人不胜怨思来谁能忍
　　告游篇　　　　　　　　梁陶景
　　性灵昔既肇縁叶久相因即化非灭在理淡悲欣冠劒空衣影镳辔乃仙身去此昭轩侣结彼瀛台賔傥能踵留辙为子道津
　　遥夜吟　　　　　　　　梁宗夬
　　遥夜复遥夜遥夜忧未歇坐对风动帷卧见云间月荆州乐【三首荆州乐盖出于清商曲江陵乐荆州即江陵也有纪南城在江陵县东梁简文帝荆州歌云纪南城里望朝云雉飞麦熟妾思君是也又有纪南歌亦出于此】
　　梁宗夬
　　迢递楼雉悬参差台观杂城阙自相望云霞纷飒沓章华游猎去纪郢从禽归溶溶紫烟合郁郁红尘飞朝发江津路暮宿灵溪道平衢广且直长杨郁袅袅迎客曲【词品曰古者宴客有迎客送客曲亦犹祭祀有迎神送神也】
　　梁徐勉
　　丝管列舞席陈含声未奏待嘉賔罗丝管舒舞席敛袖嘿唇迎上客
　　送客曲　　　　　　　　梁徐勉
　　袖缤纷声委咽余曲未终高驾别爵无算景巳流空纡长袖客不留
　　采荷调【乐府广题曰梁太尉从事中郎江从简年十七有才思为采荷调以刺何敬容敬容览之不觉嗟赏爱其巧丽敬容时为宰相一作采莲讽】
　　梁江从简
　　欲持荷作柱荷弱不胜梁欲持荷作镜荷暗本无光发白马【通典曰白马春秋时卫国曹邑有黎阳津一曰白马津郦生云守白马之津是
　　也发白马言征戍而发兵于此也】　　　　梁费昶
　　家本楼烦俗召募羽林儿怖羌角觝戏习战昆明池弓弢不复挽劒衣恒露铍一辞豹尾内长别属车埀白马今虽发黄河未结凘寄言闺中妇逢春心勿移
　　济黄河【题云应教】　　　　　　　梁谢微
　　积隂晦平陆凄风结暮序朝辞金谷戍夕逗黄河渚赤徒聨翩青鳬讵容与泪甚声难发悲多袖未举虚薄谬君恩方嗟别宛许【戍一作树】
　　同前【题云奉和济黄河应教慤本梁人此疑与谢微同作】北齐萧慤
　　大蕃连帝室骖驾奉皇猷未明驱羽骑凌晨方画舟津城度维锦岸柳夹缇油钟声飏别岛旗影照苍流早光生劒服朝风起节楼滔滔细波动裔裔轻舷浮廻桡避近碛放舳下前洲全疑上天汉不异谒蓬丘望知云气合听识水声秋从君何等乐喜从神仙游【钟一作铙】
　　同前【六朝声偶作柳顾言】　　　　　　陈江总
　　葱山沦外域盐泽隠遐方两源分际逺九道派流长未殚所闻见无待验词章留连嗟太史惆怅践黎阳导波萦地节疏气耿天潢悯周沈用宝嘉晋肇为梁【节一作脉】陵云台【魏志曰文帝黄初元年十二月初营洛阳宫戊午幸洛阳三年筑陵云台刘义庆世説曰陵云台楼观精巧先秤众木轻重然后构造无锱铢相负掲台高峻恒随风动揺扬龙骧洛阳记曰陵云台高二十三丈登之见孟津也】梁谢举
　　绮甍悬桂栋隠暧傍乔柯势高凌玉井临迥度金波易觉凉风至早飞秋鴈过高台相思曲望逺骚人歌幸属此迢递知承云雾多【属一作瞩】
　　同前　　　　　　　　　　周王褒
　　高台悬百尺中夕殊未穷北临酸枣寺西眺明光宫城旁抵双府林里对相风书题鹿卢牓观写飞亷铜牕开神女电梁映美人虹虞捐滥天宠郑瞀特怀忠庄生埀翠钓昭仪抵鬬熊驰轮有盈缺人道亦污隆还念西陵舞非复邺城中【抵一作拒】
　　伍子胥　　　　　　　　　梁鲍机
　　忠孝诚无报感义本投身日暮江波急谁怜渔丈人楚墓悲犹在呉门恨未申【犹一作空恨一作怨】
　　建兴苑【题云游建兴苑】　　　　　　梁纪少瑜
　　丹陵抱天邑紫渊更上林银台悬百仞玉树起千寻水流冠盖影风扬歌吹音踟蹰怜拾翠顾步惜遗簪日落庭光转方幔屡移隂愿言乐未极不道爱黄金【幔一作幰愿一作终】
　　短箫　　　　　　　　　　梁张嵊
　　促柱始繁短箫吹初亮舞袖拂长席钟音由簴飏巳落檐瓦间复绕梁尘上时属清夏隂恩晖亦非望
　　田饮引　　　　　　　　　梁朱异
　　卜田宇兮京之阳面清洛兮背脩邙属风林之萧瑟值寒野之苍茫鹏纷纷而聚散鸿冥冥而逺翔酒沈兮俱发云沸兮波扬岂味薄于东鲁鄙蜜甜于南湘于是客有不速朋自逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章【阙】
　　车马行　　　　　　　　　梁戴暠
　　巩洛风尘处冠盖相填咽多称魏其冷竞随田蚡热轮趣白虎第珂聚黄金穴献酒悉葡萄詶言尽飞铁东都虵巳铸西山绶应结朝集类蒸烟晩至如吹雪子云尔何事门巷无车辙
　　薄暮动歌　　　　　　　梁沈君攸
　　柳谷向夕沈余日蕙楼临砌徙斜光金户半入藂林影兰径时移落蘂香丝绳玉壶传绮席秦筝赵瑟响高堂舞裙拂履喧珠佩歌响出扇绕尘梁云边雪飞柱促留賔但须罗袖长日暮歌钟恒不倦处处行乐为时康羽觞飞上苑【楚辞曰瑶浆密勺实羽觞张衡西京赋曰促中堂之侠坐羽觞行而无算羽觞谓杯上缀羽以饮汉书音义曰羽觞作生爵形是也】
　　梁沈君攸
　　上路薄晩风尘合禁苑初春气色华石径断丝防蔓草山流细沫拥浮花鱼文熠爚含余日鹤盖低昻照落霞隔树银鞍喧宝马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金【浮花一作浮槎】
　　桂檝泛河中　　　　　　　梁沈君攸
　　黄河曲注通千里浊水分流引八川仙查逐源终未极苏亭遗迹尚难迁眇眇云根侵逺树苍苍水气杂遥天波影杂霞无定色湍文触岸不成圆赤马青龙交出浦飞云盖海逺凌烟莲舟渡沙转不碍桂檝距浪弱难前风急金乌翅自转汀长锦缆影微悬榜人欲歌先扣枻津吏犹醉强持船河隄极望今如此行杯落叶讵虚传【苏亭一作汉帝杂一作合龙一作骊】
　　晨风行【晨风本秦诗也晨风诗曰鴥彼晨风郁彼北林传曰鴥疾飞貌晨风鹯也言穆公招贤人贤人往之疾如晨风之入北林也王循雾开九曲渎沈氏理檝令舟人但歌晨
　　朝之风尔】　　　　　　　　　梁王循
　　雾开九曲渎风起千金堤岸囘分野迳林际成牛蹊鳬随落潮去日傍绮霞低望目轻舟隠瑟瑟逺寒凄还眺小平急宴语方难齐【目一作日】
　　同前　　　　　　　　　　沈满愿
　　理檝令舟人停舻息旅泊河津念君劬劳冒风尘临路挥袂泪沾巾飚流劲润逝若飞山高帆急絶音徽留子句句独言归中心防防将依谁风弥叶落永离索神往形返情错漠循带易缓愁难却心之忧矣颇销铄
　　一旦歌【乐府无名次玉台卿诗后】
　　一旦被头痛避头还着牀自无亲伴侣谁当给水浆匍匐入山院正逢虎与狼对虎低头啼埀泪泪千行
　　映水曲　　　　　　　　　梁沈满愿
　　轻鬓学浮云双蛾拟初月水澄正落钗萍开理埀髪
　　登楼曲　　　　　　　　　梁沈满愿
　　凭高川陆近望逺阡陌多相思隔重岭相忆限长河【限一作恨】
　　越城曲【乐府作无名氏与登楼曲相次】
　　别怨凄歌响离啼湿舞衣愿假乌栖曲翻从南向飞听钟鸣【梁书曰综武帝第二子封豫章王综母齐东昏美人武帝灭齐纳之七月而生综综自以本东昏子及为都督南兖州刺史闻齐建安王萧宝寅在魏乃与数骑奔魏以为侍中太尉综既不得志尝作听钟鸣悲落叶辞以申其志大畧曰云云当时见者莫不悲之南史事同而无其辞洛阳伽蓝记曰洛阳城东建阳里有台高三丈上作二精舍有钟撞之闻五十里太后移在宫内凝闲室初豫章王萧综闻此钟声遂造听钟歌三首行于世按梁书二辞各三首似与记合但存其畧耳艺文诗彚所载与书颇异今附于后】
　　梁萧综
　　听钟鸣当知在帝城参差定难数歴乱百愁生去声悬窈窕来响急徘徊谁怜传漏子辛苦建章台
　　听钟鸣听听非一所怀瑾握瑜空掷去攀松折桂谁相许昔朋旧爱各东西譬如落叶不更齐漂漂孤雁何所栖依依别鹤夜半啼
　　听钟鸣听此何穷极二十有余年淹留在京域窥明镜罢容色云悲海思徒揜抑
　　悲落叶　　　　　　　　梁萧综
　　悲落叶连翩下重叠落且飞从横去不归
　　悲落叶落叶悲人生譬如此零落不可持
　　悲落叶落叶何时还凡昔共根本无复一相关
　　听钟鸣【此或听钟鸣全篇之一】
　　歴歴听钟鸣当知在帝城西树隠落月东牕见晓星雾露朏朏未分明乌啼哑哑巳流声惊客思动客情客思郁纵横翩翩孤鴈何所栖依依别鹤半夜啼今嵗行已暮雨雪向凄凄飞蓬旦夕起杨柳尚翻低气郁结涕滂沱愁思无所托强作听钟歌
　　悲落叶【此至高下任飘飏或是悲落叶全篇之一后云悲落叶落叶何时还或别一篇】
　　悲落叶聨翩下重叠重叠落且飞从横去不归长枝交防昔何密黄鸟关关动相失夕叶杂凝露朝花翻乱日乱春日起春风春风春日此时同一霜两霜犹可当五晨六旦巳飒黄乍逐惊风举高下任飘飏悲落叶落叶何时还夙昔共根本无复一相关各随灰土去高枝难重攀【综终于魏诗纪编入北魏然其本传在梁今附梁后】












　　古乐苑巻三十八
　　钦定四库全书
　　古乐苑巻三十九
　　明　梅鼎祚　编
　　杂曲歌辞【陈　　北魏北齐　北周】
　　独酌謡【四首序曰齐人淳于髠善为十酒偶效之作独酌謡】
　　陈后主
　　独酌謡独酌且独謡一酌岂陶暑二酌断风飚三酌意不畅四酌情无聊五酌盂易覆六酌欢欲调七酌累心去八酌高志超九酌忘物我十酌忽凌霄凌霄异羽翼任致得飘飘宁学世人醉扬波去我遥尔非浮丘伯安见王子乔
　　独酌謡独酌起中宵中宵照春月初花发春朝春花春月正徘徊一罇一当夜开聊奏孙登曲仍斟毕卓杯罗绮徒纷乱金翠转迟囘中心本如水凝志更同灰逍遥自可乐奚语世情哉
　　独酌謡独酌酒难消独酌三两盌弄曲两三调调忽未毕忽值出房朝更似游春苑还如逢丽谯衣香逐娇去眼语送杯娇余罇尽复益自得是逍遥
　　独酌謡独酌一樽酒樽酒倾未酌明月正当牖是牖非圆瓮吾乐非击缶自任物外欢更齐椿菌久巻舒乃一巻忘情且十斗宁复语绮罗因情即山薮
　　同前　　　　　　　　　陆瑜
　　独酌謡芳气饶一倾荡神虑再酌动神飚忽逢凤楼下非待鸾招窻明影乘入人来香逆飘杯随转态尽钏逐画杯揺桂宫非蜀郡当垆也至宵
　　同前　　　　　　　　　沈炯
　　独酌謡独酌謡独酌独长謡智者不我顾愚夫余不要不愚复不智谁当余见招所以成独酌一酌倾一瓢生涯本漫漫神理暂超超再酌矜许史三酌傲松乔频烦四五酌不觉凌丹霄倐尔厌正鼎俄然贱九韶彭殇无异葬夷跖可同朝龙蠖非不屈鹏鷃但逍遥寄语号呶侣无乃太尘嚣【独酌謡一无第二句不要一作未要】
　　舞媚娘【三首乐苑曰舞媚娘大舞媚娘竝羽调曲也唐书曰高宗永徽末天下歌舞媚娘未几立武氏为皇后按陈后主巳有此歌则永徽所歌盖旧曲云】
　　陈后主
　　楼上多娇艳当牕并三五争弄游春陌相邀开绣户转态结红裙含娇拾翠羽留賔乍拂托意时移柱淇水变新台春罏当夏开玉面含羞出金鞍排夜来【夜一作暗】
　　春日好风光寻观向市傍转身移佩响牵袖起衣香【好一作多向一作戏隋开皇中太子勇尝以嵗首宴宫臣左庶子唐令则请自奏琵琶歌武媚娘之曲】
　　同前　　　　　　　　　周庾信
　　朝来户前照镜含笑盈盈自看眉心浓黛直防额角轻黄细安秪疑落花谩去复道春风不还少年唯有欢乐饮酒那得留残
　　古曲　　　　　　　　　陈后主
　　桂钩影桂枝开紫绮袖逐风回日明珠色偏亮叶尽衫香更来
　　同前　　　　　　　　　　周王褒
　　青楼临大道游侠任淹留陈王金被马秦女桂为钩【也马】轮洛阳巷鬭鸡南陌头薄暮风尘起聊为清夜游【任一作尽】还台乐【一作陆机题云饮酒乐乐苑曰饮酒乐商调曲也按此格调陆琼为是杨慎词
　　品曰唐人之破陈乐何满子皆祖之】　　　　陈陆琼
　　蒲萄四时芳醇瑠璃千钟旧賔夜饮舞迟销烛朝醒促催人春风秋月恒好驩醉日月言新
　　饮酒乐　　　　　　　　　无名氏
　　饮酒须饮多人生能几何百年须受乐莫厌管歌应龙篇【张正见应龙篇言龙未起时乃在渊底藏以喻君子隠居飬志以待时也】
　　陈张正见
　　应龙未起时乃在渊底藏非云足不蹈举则冲天翔譬彼野兰草幽居常独香清风播四逺万里望芬芳隠居可颐志自见焉得彰
　　羇謡　　　　　　　　　陈孔仲智
　　芳杜觞春酒髣髴伤山时徒歌不成乐空以羇自悲羇悲怀土心遽复还山路迨及春复时无使春光暮
　　内殿赋新诗　　　　　　陈江总
　　影脉脉照金铺虬水滴滴泻玉壶绮翼雕甍迩清汉虬梁紫柱丽黄图风高暗緑凋残柳雨驶芳红湿晩芙三五二八佳年少百万千金买歌笑偏着故人织素诗愿奉秦声采莲调织女今夕渡银河当见清秋停玉梭【紫一作桂莲一作菱清一作新】
　　燕燕于飞【卫庄姜送归妾诗曰燕燕于飞差池其羽之子于归逺送于野燕燕于飞盖出于此若江悤辞咏双燕而巳题云咏燕燕于飞应诏】陈江总
　　二月春晖晖双燕理毛衣衔花弄蘼拂叶隠芳菲或在堂间戏多从幕上飞若作仙人履终向日南归
　　姬人怨　　　　　　　　陈江总
　　天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君肠自断
　　姬人怨服散篇【文苑英华注曰江总姬人怨二诗本集及艺文类聚并是一篇】
　　陈江总
　　薄命夫婿好神仙逆愁高飞向紫烟金丹欲成犹百链玉酒新熟几千年妾家邯郸好轻薄特忿仙童一丸药自悲行处緑苔生何悟啼多红粉落莫轻小妇狎春风罗袜也得步河宫云车欲驾应相待羽衣未去幸须同不学萧史还楼上防逐嫦娥戏月中
　　莲调　　　　　　　　　陈祖孙登
　　长川落照日深浦漾清风弱柳埀江翠新莲夹岸红船行疑汛迥月映似沈空愿逐琴高戏乘鱼入浪中
　　悲平城　　　　　　　　　北魏王肃
　　悲平城驱马入云中隂山常晦雪荒松无罢风
　　悲彭城【北史曰尚书令王肃于省中咏悲平城诗彭城王勰甚嗟其美欲使更咏乃失语云公可更为诵悲彭城也勰有慙色莹在座即云悲彭城王公自未见肃云可为诵之
　　莹应声为之肃甚嗟赏勰亦大悦】　　　　北魏祖莹
　　悲彭城楚歌四面起尸积石梁亭血流睢水里
　　安定侯曲　　　　　　　　北魏温子升
　　封疆在上地钟鼓自相和美人当牕舞妖姬掩扇歌炖煌乐【通典曰炖煌古流沙地黒水之所经焉秦及汉初为月支匈奴之境武帝开其
　　地后分酒泉置炖煌郡】　　　　　　北魏温子升
　　客从逺方来相随歌且笑自有炖煌乐不减安陵调
　　同前【二首一作炖煌子】　　　　　　隋王胄
　　长途望无巳高山断还续意欲此念时气絶不成曲极目眺脩涂平原忽超逺心期在何处望望崦嵫晩
　　凉州乐歌【二首】　　　　　　北魏温子升
　　逺游武威郡遥望姑臧城车马相交错歌吹日纵横路出玉门关城接龙城坂但事歌乐谁道山川逺结袜子【帝王世纪曰文王伐崇侯虎至五凤墟袜系解顾左右无可使者乃俯而结之武王至商郊牧野誓众左仗黄钺右秉白旄王袜解莫肯与王结王乃释旄俯而结之汉书曰王生者善为黄老言处士尝召居廷中公卿尽防立王生老人曰吾韤解顾谓张释之为我结韤释之跪而结之既巳人或让王生独奈何廷辱张廷尉如此王生曰吾老且贱自度终亡益于张廷尉廷尉方天下名臣吾故聊使结韤欲以重之诸公闻之贤王生
　　而重释之】　　　　　　　　　北魏温子升
　　谁能访故劒防自逐前鱼裁纨终委箧织素空有余捣衣【宋谢惠连有捣衣诗后多拟作不入乐府子升此篇郭左亦不见载然相传为乐府
　　也唐刘希夷李白乐府并有捣衣篇】　　　　北魏温子升
　　长安城中秋夜长佳人锦石捣流黄香杵纹砧知近逺传声递响何凄凉七夕长河烂中秋明月光蠮螉塞边絶鴈鸳鸯楼上望天狼
　　千里思　　　　　　　　　北魏祖叔辨
　　细君辞汉宇王嫱即虏衢寂寂人迳阻迢迢天路殊忧来似悬斾泪下若连珠无因上林鴈但见边城芜杨白花【梁书曰杨华武都仇池人也少有勇力容貌雄伟魏胡太后逼通之华惧及祸乃率其部曲来降胡太后追思之不能已为作杨白华歌辞使宫人昼夜连臂蹋足歌之声甚凄惋南史曰杨华本名白花奔梁后名华魏名将杨大眼之子】
　　北魂胡太后
　　阳春二三月杨柳齐作花春风一夜入闺闼杨花飘荡落南家含情出户脚无力拾得杨花泪沾臆秋去春还双燕子愿衔杨花入窠里【野客丛书云今市井人言快乐则有唱杨白花之説】阿那瓌【北史曰阿那瓌蠕蠕国主也蠕蠕之为国冬则徙渡漠南夏则还居漠北通典曰蠕蠕自拓跋初徙云中即有种落后魏太武神防中彊盛尽有匈奴故地阿那瓌孝明帝时蠕蠕国主辞云匈奴主也】
　　闻有匈奴主杂骑起尘埃列观长平坂驱马渭桥来永世乐【隋书乐志曰后魏太武平河西得西凉乐其歌曲有永世乐】
　　北齐魏收
　　绮牕斜影入上客酒须添翠羽方开美铅华汗不霑关门今可下落珥不相嫌
　　清歌发　　　　　　　　　北齐刘逖
　　扇中通曼脸曲里奏阳春久应迷座客何啻起梁尘靧面辞【虞世南史畧曰北齐卢士深妻崔林义之女有才学春日以桃花靧儿面呪曰】
　　北齐崔氏
　　取红花取白雪与儿洗面作光悦取白雪取红花与儿洗面作妍华取花红取雪白与儿洗面作光泽取雪白取花红与儿洗面作华容
　　勑勒歌【乐府广题曰北齐神武攻周玉壁士卒死者十四五神武恚愤疾发周王下令曰高欢鼠子亲犯王壁劒弩一发元凶自毙神武闻之勉坐以安士众悉引诸贵使斛律金唱勑勒神武自和之其歌本鲜卑语易为齐言故其句长短不齐碧溪漫志云金不知书同于刘项能发自然之妙韩昌黎琴操虽古涉于摹拟未若金出性情尔按此则即为金作矣然其本文特谓神武便金唱自和之耳恐非金所作也】
　　勑勒川隂山下天似穹庐笼盖四野天苍苍野茫茫风吹草低见牛羊
　　孀妇吟　　　　　　　　北周萧防
　　寒夜静房栊孤妾思偏丛悲生聚绀黛泪下浸妆红蓄恨萦心里含啼归帐中防须明月落那忍见牀空高句丽【通典曰高句丽东夷之国也其先曰朱本出于夫余朱防善射国人欲杀之遂弃夫余东南走渡普述水至纥升骨城居焉号曰句丽以高为氏按唐亦有高丽曲李勣破高丽所进后改夷则引者是也词品曰王褒高句骊与陈陆琼饮酒乐同调盖疆场
　　限隔而声调元通也】　　　　　　北周王褒
　　萧萧易水生波燕赵佳人自多倾杯覆盌漼漼埀手奋袖娑娑不惜黄金散尽只畏白日蹉
　　步虚辞【十首乐府解题曰步虚辞道家曲也备言众仙缥缈轻举之美】
　　北周庾信
　　浑成空教立元始正涂开赤玉灵文下朱陵真气来中天九龙馆倒景八风台云度歌响星移空殿回青衣上少室童子向蓬莱逍遥闻四防倐忽度三灾
　　无名万物始有道百灵初寂絶乘丹气冥上玉虚三元随建节八景逐回舆赤凤来衔玺青乌入献书坏机仍成机枯鱼还作鱼栖心浴日馆行乐止云墟
　　凝真天地表絶想寂寥前有象犹虚豁忘形本自然开经壬子歳值道甲申年回云随舞曲流水逐歌石髓香如饭芝房脆似莲停鸾防瑶水归路上鸿天【嵗一作世】道生乃太一守静即根中和练九气甲子谢三元居心受善水教学重香园鳬留报关吏鹤去画城门更以欣无迹还来寄絶言
　　洞灵尊上德虞石防明真要妙思牝虚无养谷神丹丘乘翠凤圃驭班麟移棃付苑吏种杏乞山人自此逢何世从今复几春海无三尺水山成数寸尘【纪一作统】东明九芝盖北属五云车飘飖入倒景出没上烟霞春泉下玉溜青鸟向金华汉帝看桃核齐侯问枣花上元应送酒来向蔡经家【陜西石刻云应逐上元酒同来访蔡家属一作烛溜一作霤】归心游太极囘向入无名五香芬紫府千灯照赤城凤林采珠实龙山种玉荣夏簧三舌响春钟九乳鸣绛河应逺别黄鹄来相迎【夏簧三舌响一作夏笛三山响】
　　北阙临水南宫生绛云龙泥印玉策大火练真文上元风雨散中天歌吹分灵驾千寻上空香万里闻【阙一作阁生一作坐大一作天】
　　地镜阶基逺天牕影迹深碧玉成双树空青为一林鹄巢堪链石蜂房得煑金汉武多骄慢淮南不小心蓬莱入海底何处可追寻【一一作迥】
　　麟洲一海濶圃半天高浮丘迎子晋若士避卢敖经飱林虑李旧食绥山桃成丹须竹节刻髓用芦刀无妨隠士去即是贤人逃
　　同前【一首】　　　　　　　　隋炀帝
　　洞府凝液灵山体自然俯临沧海岛囘出大罗天八行分宝树十丈散芳莲悬居烛日月天步役风烟蹑记书金简乘空诵玉篇冠法二仪立佩带五星连琼轩觯甘露瑜井挹膏泉南巢息云马东海戏桑田囘旗游八极飞轮入九高蹈虚无外天地乃齐年
　　摠辔行无极相推凌太虚翠霞承凤辇碧雾翼龙舆轻举金台上高防玉林墟朝游度圆海夕宴下方诸
　　杨柳歌　　　　　　　　北周庾信
　　河边杨柳百丈枝别有长条踠地埀河水冲激根株危倐忽河中风浪吹可怜巢里鳯皇儿无故当年生别离流槎一去上天池织女支机当见随谁言从来防数国直用东南一小枝昔日公子出南皮何处相寻武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑凤皇新管萧史吹朱鸟春窻玉女窥衔云酒杯赤玛瑙照日食螺紫琉璃百年霜露奄离披一旦功名不可为定是怀王作计误无事翻复用张仪不如饮酒高阳池日暮归时倒接防武昌城下谁见移官渡营前那可知独忆飞絮鹅毛下非复青丝马尾埀欲与梅花留一曲共将长笛管中吹【当一作将可一作得】











　　古乐苑巻三十九
　　钦定四库全书
　　古乐苑巻四十
　　明　梅鼎祚　编
　　杂曲歌辞【隋】
　　江都宫乐歌　　　　　　　隋炀帝
　　扬州旧处可淹留台榭高明复好游风亭芳树迎早夏长皋麦陇送余秋渌潭桂檝浮青雀果下金鞍驾紫骝緑觞素蚁流霞饮长袖清歌乐戏州【驾一作跃】
　　喜春游歌【二首】　　　　　　隋炀帝
　　禁苑百花新佳期游上春轻身赵皇后歌曲李夫人步缓知无力脸慢动余娇锦袖淮南舞宝袜楚宫腰
　　锦石捣流黄【二首】　　　　　隋炀帝
　　汉使出燕然愁闺夜不眠易制残灯下鸣砧秋月前今夜长城下云昏月应暗谁见倡楼前心悲不成撡纪辽东【二首通典曰高句丽自东晋以后居平壤城亦曰长安城随山屈曲南临浿水在辽东南复有辽东莬等数十城隋书曰大业八年炀帝复高丽度辽水大战于东岸
　　击贼破之进围辽东是也】　　　　　隋炀帝
　　辽东海北翦长鲸风云万里清方当销锋散马牛旋师宴镐京前歌后舞振军威饮至解戎衣判不徒行万里去空道五原归
　　秉旄仗节定辽东俘馘变夷风清歌凯捷九都水归宴雒阳宫策功行赏不淹留全军籍智谋讵似南宫复道上先封雍齿侯
　　同前【和帝作二首】　　　　　　王胄
　　辽东浿水事龚行俯拾信神兵欲知振旅旋归乐为听凯歌声十乘元戎才渡辽扶濊巳氷消讵似百万临江水按辔空回镳
　　天威电迈举朝鲜信次即言旋还笑魏家司马懿迢迢用一年鸣銮诏跸发淆潼合爵及畴庸何必丰沛多相识比屋降尧封
　　持檝篇【隋遗録曰帝幸江都至汴帝御龙舟萧妃乘凤舸每舟择妙丽女子千人执雕板镂金檝号为殿脚女中有呉绛仙者柔丽不与羣辈齿因有宠于帝帝每倚帘视绛仙
　　移时不去因吟持檝篇以赐之】　　　　　隋炀帝【下同】
　　旧曲歌桃叶新妆艳落梅将身倚轻檝知是渡江来凤艒歌【广五行志曰隋炀帝三月三日江上作凤艒歌乃唐兴之兆】
　　三月三日向江头正见鲤鱼波上游意欲埀钩往撩取恐是蛟龙还复休
　　迷楼歌【迷楼记曰大业九年帝将再幸江都有迷楼宫人夜歌云云帝闻其歌披衣起听召宫女问之云孰使汝歌也汝自为之邪宫女曰臣有弟在民间曰道途儿童多唱此帝黙然久之曰天启之也因索酒自歌云云后帝幸江都唐帝起兵入京焚迷楼火经月
　　不灭前謡前诗皆见矣】　　　　　隋炀帝
　　宫木隂浓燕子飞兴衰自古漫成悲它日迷楼更好景宫中吐艳变红辉
　　迷楼宫人歌　　　　　　杭静
　　河南杨柳树河北李花营杨柳飞绵何处去李花结果自然成【李花营一作李桃荣杨柳飞绵何处去一作杨花飞去去何处】
　　望江南【海山记曰炀帝辟地周二百里为西苑内为十六院聚巧石为山凿池为五湖四海又凿北海周回四十里中有三山效蓬莱方丈瀛洲上皆台榭回廊水深数丈开沟通五湖北海尽通行龙凤舸帝多泛东湖因制湖上曲望江南八阕云乐府杂録曰望江南者朱崖李太尉镇关西日为亡妓谢秋娘所撰本名谢秋娘后改此名亦曰梦江南西溪丛语曰李太尉镇关西日为亡姬谢秋娘作后进入教坊杨慎词品曰传竒有炀帝望
　　江南数曲不类六朝人语传疑可也】　　　　隋炀帝
　　湖上月徧照列仙家水浸寒光铺枕簟浪搅晴影走金虵偏称泛灵槎　光景好轻彩望中斜清露冷侵银影西风吹落桂枝花开宴思无涯
　　湖上柳烟里不胜埀宿雾洗开明媚眼东风揺弄好腰肢烟雨更相宜　环曲岸隂覆画桥低线拂行人春晩后絮飞晴雪暖风时幽意更依依
　　湖上雪风急堕还多轻片有时敲竹户素华无韵入澄波望外玉相磨　湖水逺天地色同和仰面莫思梁苑赋朝来且听玉人歌不醉拟如何
　　湖上草碧翠浪通津脩带不为歌舞缓浓铺堪作醉人茵无意衬香衾　晴霁后顔色一般新游子不归生满地佳人逺意寄青春留咏卒难伸
　　湖上花天水浸灵芽浅蕊水边匀玉粉浓苞天外剪明霞只在列仙家　开烂漫挿髩若相遮水殿春寒幽冷艳玉轩晴照暖添华清赏思何赊
　　湖上女精选正轻盈犹恨乍离金殿侣相将尽是采莲人清唱谩频频　轩内好嬉戏下龙津玉管朱弦闻尽夜踏青鬬草事青春玉辇从羣真
　　湖上酒终日助清欢檀板轻声银甲缓醅浮香米玉蛆寒醉眼暗相看　春殿晩仙艳奉杯盘湖上风光真可爱醉乡天地就中寛帝主正清安
　　湖上水流绕禁园中斜日影揺清翠动落花香暖众纹红苹末起清风　闲纵目鱼跃小莲东泛泛轻揺兰棹穏沈沈寒影上仙宫逺意更重重
　　东征歌【文中子世家曰隋仁寿三年文中子西游长安见文帝奏太平十有二策帝下其议于公卿公卿不悦文中子知谋之不用赋东征之歌而归帝闻而再征之不至】
　　隋王通
　　我思国家兮逺游京畿忽逢帝王兮降礼布衣遂怀古人之心兮将兴太平之基时异事变兮志乖愿违吁嗟道之不行兮埀翅东归皇之不断兮劳身西飞
　　河曲游【魏文帝与呉质书曰时驾而游北遵河曲】　隋卢思道
　　邺下盛风流河曲有名游应徐托后乘车马践芳洲丰茸鸡树宻遥裔鹤烟稠日上疑高盖云起类重楼金羁自沃若兰棹成夷犹悬匏动清吹采菱转艳讴还珂响金埒归袂拂铜沟唯畏三春晩勿言千载忧
　　城南隅防【曹植与丁仪诗曰吾与二三子曲防此城隅则此本诗也疑非乐府姑从
　　郭本】　　　　　　　　　隋卢思道
　　城南气初新才王邀故人轻盈云映日流乱鸟啼春花飞北寺道散南漳濵舞动淮南袖歌扬齐后尘骈镳歇夜马接轸限归轮公孙饮弥月平原防浃旬即是消声地何须逺避秦
　　听鸣蝉篇【北史本传曰周武帝平齐授思道仪同三司追赴长安与同辈阳休之等数人作听鸣蝉篇思道所为词意清切为时人所重新野庾信徧览诸同作者而叹美之
　　此与顔之推并在周时作】　　　　　隋卢思道
　　听鸣蝉此听悲无极羣嘶玉树里回噪金门侧长风送晩声清露供朝食晚风朝露实多宜秋日高鸣独见知轻身蔽数叶哀鸣抱一枝流乱罢还续酸伤合更离蹔听别人心即断才闻客子泪先埀故乡已超忽空庭正芜没一夕复一朝坐见凉秋月河流带地从来崄峭路干天不可越红尘早蔽陆生衣明镜空悲潘掾髪长安城里帝王州鸣钟列鼎自相求西望渐台临太液东瞻甲观距龙楼説客恒持小冠出越使常怀宝劒游学仙未成便尚主寻源不见巳封侯富贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少游马【门一作提田单一作兰皋】
　　同前【题云和阳讷言听鸣蝉篇同卢思道赋】　　北齐顔之推
　　听秋蝉秋蝉非一处细柳高飞夕长杨明月曙歴乱起秋声参差搅人虑单吟如转箫羣噪学调笙逺飘流曼响多含断絶声埀隂自有乐饮露独为清短緌何足贵薄羽不羞轻螗蜋翳下偏难见翡翠竿头絶易惊容止由来桂林苑无事淹留南斗城城中帝皇里金张及许史权势热如汤意气谊城市劒影奔星落马色浮云起鼎俎陈龙凤金石谐宫征关中满季心关西饶孔子讵用虞公立国臣谁爱韩王游説士红顔宿昔同春花素髩俄顷变秋草中肠自有极那堪教作转轮车【见初学记红顔以下脱误】
　　昔昔盐【乐苑曰昔昔盐羽调曲唐亦为舞曲昔一作析小説旧闻曰隋炀帝善属文不欲人出其右薛道衡由是得罪后因事诛之曰更能作空梁落燕泥否洪迈容斋续笔曰昔昔盐凡十韵唐赵嘏广之为二十章怪録载籧篨三娘工唱阿鹊盐又有突厥盐黄帝盐白鸽盐神雀盐疎勒盐满座盐归国盐唐诗媚赖吴娘唱是盐更奏新声刮骨盐然则歌诗谓之盐者如吟行曲引之类云今南岳庙献神乐曲有黄帝盐而俗传以为黄帝炎韦縠编唐才调诗以赵诗为刘长卿而题为别宕子怨误矣丹铅余録曰梁乐府夜夜曲或名昔昔盐昔即夜也列子昔昔梦为君盐亦曲之别名按此则薛诗当附沈约夜夜
　　曲矣然其説未见他出仍从旧録】　　　　隋薛道衡
　　垂柳覆金堤蘼芜叶复齐水溢芙蓉沼花飞桃李蹊采桑秦氏女织锦窦家妻关山别荡子风月守空闺恒敛千金笑长垂双玉啼盘龙随镜隠彩凤逐帷低飞魂同夜鹊倦寝忆晨鸡暗牖悬蛛网空梁落燕泥前年过代北今嵗往辽西一去无消息那能惜马蹄
　　同前　　　　　　　　　无名氏
　　名落风烟外瑶台道路赊何如连御苑别自有仙家此地囘鸾驾縁溪满翠华洞中明月夜牕下发烟霞
　　芙蓉花　　　　　　　　隋辛德源
　　洛神挺凝素文君拂艳红丽质徒相比鲜彩两难同光临照波日香随出岸风涉江良自逺托意在无穷浮游花【乐府无名氏左克明作辛德源】　　　隋辛德源
　　牕中斜日照池上落花浮若畏春风晩当思秉烛游西园游上才【沈约咏月诗曰月华临静夜夜静灭氛埃方晖竟户入圆影隙中来高楼切思妇西园游上才因以为题也按此亦非乐府】隋王胄【乐府无名氏】
　　西园游上才清夜可徘徊月桂临樽上山云影盖来飞花随烛度疎叶向帷开当轩顾应阮还觉贱邹枚
　　登名山行【一作篇】　　　　　　隋李巨仁
　　名山本镇地迢递上凌霄云开金阙迥雾起石梁遥翠微横鸟路珠树拂星桥风急清溪晩霞散赤城朝寓目幽栖地驾言寻绮季迹絶桃源士忘情漆园吏抽簪傲九辟脱屣轻千驷沈冥负俗心疎索凌云意苍苍耸极天伏眺尽山川叠峰如积浪分崕若断烟浅深闻度雨轻重听飞泉采药逢三岛寻真遇九仙藏书凡几代看博已经年逝将追羽客千载一来旋【金阙回一作金涧近寻一作追】胥台露【按苏台一名胥台此诗意惜其頽圮耳乐府遗声时景二十五曲有胥台露未
　　知所据】　　　　　　　　隋庾抱
　　胥台既落构荆棘稍侵扉栋拆连云影梁摧照日晖翔鶤遂不反巢燕反无归唯有团阶露承睫共霑衣
　　委靡辞【意义可疑】　　　　　　隋僧沸大
　　宿心嘉尔故固良媒问名谐帅占相良时惨惨惕惕惧尔不来既覩尔顔我心怡怡今不合欢岂徒费哉斯誓为定淑女何疑
　　十索【四首乐苑曰十索羽调曲也】　　　　隋丁六娘
　　裙裁孔雀罗红緑相参对映以蛟龙锦分明竒可爱麤细君自知从郎索衣带
　　为性爱风光偏憎良夜促曼眼腕中娇相看无厌足欢情不耐眠从郎索花烛
　　君言花胜人人今去花近寄语落花风莫吹花落尽欲作胜花妆从郎索红粉
　　二八好容顔非意得相关逢桑欲采折寻枝倒嬾攀欲呈纎纎手从郎索指环
　　同前【二首郭本无名氏选诗拾遗并作丁六娘】
　　含娇不自转送眼劳相望无那关情伴共入同心帐欲防人眼多从郎索锦障
　　兰房下翠帷莲帐舒鸳锦欢情宜早畅密意须同寝欲共作纒绵从郎索花枕

　　古乐苑巻四十
　　钦定四库全书
　　古乐苑巻四十一
　　明　梅鼎祚　编
　　襍歌谣辞【诵　谚语郭氏旧序不录】
　　【诗曰心之忧矣我歌且谣尔雅曰徒歌谓之谣广雅曰声比于琴瑟曰歌韩诗章句曰有章曲曰歌无章曲曰谣按汉书五行志曰传曰言之不从是谓不艾厥咎僭厥罚恒阳厥极忧时则有诗妖君炕阳而暴虐臣畏刑而拑口则怨谤之气发于歌谣故有诗妖文心雕龙曰庻妇讴吟土风诗官采言乐盲被律志感丝篁气变金石册府元曰古者命輶轩之使廵万国采异言靡不毕载以为奏籍王者所以观风俗之得失以考政也国风雅颂由是生焉春秋以来乃有婉娈总角之谣传于闾巷皆成章协律着祸福之先兆推寻参验信而有征此皆本传诗奴之指以序述歌谣者也若刘勰之论颂曰颂者容也夫民各有心勿壅惟口晋舆之称原田鲁氏之刺裘鞞直言不咏短辞以讽丘明子髙并谍为诵斯则野诵之变体浸被乎人亊矣论谚曰谚者直语也丧言亦不及交故吊亦称谚防路浅言有实无华邹穆公云囊漏储中皆其类也太誓古人有言牝鸡无晨太雅云人亦冇言惟忧用老并上古遗谚诗书可引者也又曰夫心险如山口壅若川怨怒之情不一欢谑之言无方昔华元弃甲城者发睅目之讴臧纥丧师国人造侏儒之歌并嗤戏形貌内怨为俳也又蚕解鄙谚貍首淫哇茍可箴戒载于礼典故知谐辞讔言亦无弃矣以上所称殊名一义乐府旧载百一仅存近代诗纪亦颇阙逸今编古歌谣谚于首次以厯代间参钩防仍从郭氏总归歌谣】
　　古歌
　　击壤歌【帝王世纪曰帝尭之世天下太和百姓无事有八九十老人击壤而歌　风土记壤以木为之前广后锐长三四寸形如屐腊节童少以为戏分部如摘博艺经云长尺四三寸将戏先侧一壤于地遥于三四十歩以手中壤之中者为上古野老戏也】
　　日出而作日入而息凿井而饮耕田而食帝何力于我哉【力字为韵一作帝力于我何冇哉】
　　【髙士传曰壤父者尭时人年八十余而击壤于道中观者曰大哉帝之德也壤父曰】
　　吾日出而作日入而息凿井而饮耕田而食帝何德于我哉
　　夏人歌【韩诗外传曰桀为酒池糟隄纵靡靡之乐一鼓而牛饮者三千人羣臣皆相持而歌尚书大传曰夏人饮酒醉者持不醉者不醉者持醉者而歌曰盍归乎薄薄亦大矣伊尹退而更曰觉兮较兮吾大命格兮去不善而从善何不乐兮薄汤之都也】
　　江水沛兮舟楫败兮我王废兮趣归于薄薄亦大兮【沛败并叶趣音促薄一作亳】
　　乐兮乐兮四牡蹻兮六辔沃兮去不善而从善何不乐兮【蹻沃并叶】
　　宋城者讴【即华元歌左传郑公子受命于楚伐宋宋华元乐吕御之战于大棘宋师败绩囚华元获乐吕宋人以兵车百乘文马四驷以赎华元于郑半入华元逃归宋城华元为植廵功城者讴以讥之华元亦作歌使骖乘者答之役人又复歌之宣公二年】
　　睅其目皤其腹弃甲而复干思于思弃甲复来【思音腮或如字则来叶黎　睅出目也皤大腹也于思多须貌思古腮字】
　　骖乘答歌
　　牛则有皮犀兕尚多弃甲则那【皮叶蒲波反那犹何也虽弃甲何害】
　　役人又歌
　　从其有皮丹漆若何【皮叶言虽有皮燕丹漆亦不能成甲也岂可弃之哉】
　　泽门之晢讴【一作筑者歌左传宋皇国父为太宰为平公筑台于门妨于农收子罕请俟农功之毕公弗许筑者讴曰　襄公十七年】
　　泽门之晢实兴我役邑中之黔实慰我心【泽门宋东城南门也皇国父白晢而居近此子罕黑色而居邑中】
　　野人歌【左传宋朝与卫夫人南子防于洮野人歌之】
　　既定尔娄猪盍归吾艾豭【猪古音遮娄猪求子猪以喻南子艾豭喻宋朝艾老也豭音加牡豖也】
　　南蒯歌【一作郷人饮酒歌左传曰鲁昭公十二年季平子立而不礼于南蒯南蒯以费叛将适费饮乡人酒乡人或歌曰　南蒯遗之子季氏费宰】
　　我有圃生之杞乎从我者子乎去我者鄙乎倍其邻者耻乎已乎已乎非吾党之士乎【图以殖防菜枸杞非可食之物圃不宜生以喻蒯也从我谓为鲁不去也子男子之美称邻亲也已乎决絶之辞也】
　　成人歌【礼记檀弓曰成人有其兄死而不为衰者闻髙子臯为成宰遂为衰成人歌曰】
　　蚕则绩而蠏有匡范则冠而蝉有緌兄则死而子臯为之衰【成鲁邑名匡蠏背殻似匡也范蜂也緌谓蝉喙长在腹下此蚩兄死者其衰之不为兄也】齐民歌【齐桓公饮酒醉遗其冠耻之管仲曰公不雪之以政公曰善因发仓赐贫穷三日而民歌之曰】
　　公胡不复遗其冠乎
　　齐台歌【晏子春秋曰景公起大台之役岁寒不已国人望晏子晏子见公廼坐饮酒乐晏子曰若若赐臣臣请歌之歌曰庻民之言曰云云歌终喟然流涕公止之曰子殆为大台之役夫寡人将速罢之】
　　冻水洗我若之何太上糜散我若之何【散古转入铣】
　　庶民之馁我若之何奉上糜敝我若之何【广文选载此诗】穗歌【晏子春秋曰景公为长庲将欲美之有风雨作公与晏子入坐饮酒致堂上之乐酒酣晏子作歌曰云云歌终顾而流涕张躬而舞公遂废酒罢役不果成长庲】
　　穗乎不得获秋风至兮殚零落风雨之弗杀也太上之靡弊也【杀叶所例反　虞喜志林云禾有穗兮不得获殚一作尽】
　　齐役者歌【晏子春秋曰景公筑长庲之台晏子侍坐觞三行晏子起舞曰云云舞三而涕下沾襟景公慙焉为之罢长庲之役】
　　岁已暮矣而禾不获忽忽矣若之何岁已寒矣而役不罢惙惙矣如之何【获叶胡化反】
　　莱人歌【左传哀公五年秋齐景公卒冬十月公子嘉公子驹公子黔奔卫公子鉏公子阳生来奔莱人歌之曰】
　　景公死乎不与埋三军之士乎不与谋师乎师乎何党之乎【埋叶陵之反谋叶谟杯反师众也党所也之往也此哀羣公子失所】
　　齐人歌【左传鲁哀公二十一年公与齐矦邾子盟于顾齐人责稽首因歌之责十七年齐矦为鲁公稽首不见答】
　　鲁人之臯数年不觉使我髙蹈唯其儒书以为二国忧【臯叶居号反觉去声忧叶衣虚反臯缓也髙蹈犹逺行也言鲁人臯缓数年不知答齐稽首使我髙蹈来为此防二国齐邾也言鲁据周礼不肯答稽首令齐邾逺至】
　　菜芑歌【史记田常成子与监止俱为左右相相齐简公田常心害监止监止幸于简公权弗能去于是田常复修厘子之政以大斗出贷以小斗收齐人歌之曰】
　　妪乎菜芑归乎田成子【刘知几史通曰田常见在而遽呼以谥此之不实昭然可见】楚人诵子文歌【説苑曰楚令尹子文之族有干法者廷理闻其令尹之族也释之子文召廷理而责之遂致其族人于廷理曰不是刑也吾将死廷理惧遂刑其族人国人闻之曰若令尹之公也吾党何忧乎乃与作歌曰】
　　子文之族犯国法程廷理释之子文不听恤顾怨萌方正公平【听平声】
　　楚人歌【説苑曰楚庄王筑层台延石千里延壤百里大臣谏者七十二人皆死矣有诸御已者违楚百里而耕谓其耦曰吾将入谏王委其耕而入见庄王遂解层台而罢民楚人歌之曰】
　　薪乎菜乎无诸御已讫无子乎菜乎薪乎无诸御已讫无人乎【菜叶此礼反】
　　徐人歌【刘向新序曰延陵季子将聘晋带寳剑以过徐君徐君观剑不言而色欲之季子未献也然其心已许之使反而徐若已死季子于是以剑带徐君墓树而去徐人为之歌】
　　延陵季子兮不忘故脱千金之剑兮带丘墓
　　延陵季子不忘旧故千金之剑以带丘墓【一作如此】越谣歌【风土记曰越俗性率朴初与人交有礼封土坛祭以犬鸡祝曰】
　　君乘车我带笠他日相逢下车揖君檐簦我跨马他日相逢为君下
　　卿虽乘车我戴笠后日相逢下车揖我歩行卿乘马后日相逢君当下【一作如此】
　　松柏歌【战国策秦使陈驰诱齐王建入秦迁之共处之松柏之间饿而死齐人怨建听奸人宾客不蚤与诸矦合从以亾其国歌之曰】
　　松邪栢邪建共者客邪【一本作住建共者客邪共地名属河内】
　　段干木歌【吕氏春秋曰魏文矦过段干木之闾而轼之其仆曰君胡为轼曰此非段干木之闾欤段干木葢贤者也吾安敢不轼其仆曰然则君何不相之于是君请相之段干木不肯受则君乃致禄百万而时往馆之国人相与诵之曰】
　　吾君好正段干木之敬吾君好忠段干木之隆
　　邺民歌【一作魏河内歌一作漳水歌史记曰魏襄王以史起为邺令引漳水溉邺以富魏之河内而民作歌云风雅逸篇云史起魏文矦时人】
　　邺有贤令兮为史公决漳水兮灌邺旁终古舄卤兮生稻梁【公叶姑黄反】
　　秦始皇时民歌【见水经注杨泉物理论曰秦筑长城死者相属民歌曰】
　　生男愼勿举生女哺用脯不见长城下尸骸相支拄【魏陈琳饮马长城窟行内四语与此同】
　　甘泉歌【一首三秦记曰始皇作骊山陵周廻跨隂盘县界水背陵鄣使东西流运大石于渭北渚民怨之作甘泉之歌曰】
　　运石甘泉口渭水不敢流千人唱万人讴金陵余石大如塸【见博物志】
　　运石甘泉口渭水为不流千人一唱万人相钩金陵下余石大如土屋【见关中记】


　　古乐苑巻四十一
　　钦定四库全书
　　古乐苑巻四十二
　　明　梅鼎祚　编
　　杂歌谣辞【古谣诵附】
　　康衢谣【一作康衢歌列子曰尧治天下五十年不知天下治与不治与亿兆愿戴已与乃微服游于康衢闻童儿谣云云尧喜问曰谁教尔为此言童儿曰闻之大夫大夫曰古诗也】
　　立我烝民莫匪尔极不识不知顺帝之则
　　殷末谣
　　帝惑妲己玉马【叶养里反】
　　黄泽谣【穆天子传曰天子东游于黄泽使宫乐谣云】
　　黄之池其马歕沙皇人威仪黄之泽其马歕玉皇人受谷【池一作陀歕防也善问切沙叶音莎仪叶音俄泽叶达各反玉叶音珏受补注作寿谷叶同玉谷生也】白云谣【三章穆天子传曰乙丑天子觞西王母于瑶池之上西王母为天子谣曰白云天子答之曰予归天子遂驱升于弇山乃纪丌迹于弇山之石而树之槐眉曰西王母之山还归丌世民作忧以吟曰比徂弇弇兹山日入所也】
　　白云在天山防自出道里悠逺山川间之将子无死尚能复来【防音陵出叶尺为反间音谏将请也尚庶几也来叶陵之反】
　　予归东土和治诸夏万民平均吾顾见女比及三年将复而野【治一作洽夏叶后五反顾还也复反此野而见汝也野叶上与反】
　　比徂西土爰居其野虎豹为羣于鹊与处嘉命不遵我惟帝天子大命而不可称顾世民之恩流涕芔陨吹笙鼓簧中心翔翔世民之子唯天之望【徂往也于读曰乌嘉命不遵言守此一方帝天帝也中心翔翔忧无薄也唯天之望所瞻望也】
　　徂彼西土爰居其所虎豹为羣乌鹊与处嘉命不迁我惟帝女彼何世民又将去予吹笙鼓簧中心翺翔世民之子维天之望【西王母吟见海外经即前辞小异】
　　周宣王时童谣【史记作童女谣史记曰夏后氏之衰也有二龙止于帝庭而言曰予褒之二君夏帝卜藏其漦歴夏殷莫敢发至厉王之末发而观之漦化为鼋以入后宫童女遭之而孕生女惧而弃之宣王之时童女谣曰云云适有夫妇卖是器者宣王使执之逃于道见乡者所弃妖子哀而收之犇于褒褒人有罪请入弃女于王是为褒姒幽王嬖之竟为戎灭】
　　檿弧箕服实亡周国【服叶山桑曰檿弧弓也箕本名服矢房也旧説以为簸箕之箕非】鸜鹆谣【汉书五行志曰左氏传鲁文成之世童谣也至昭公时有鸜鹆来巢公攻季氏败出奔齐居外野次干侯八年死于外归葬鲁昭公名禂公子宋立是为定公】
　　鸜之鹆之公出辱之鸜鹆之羽公在外野往馈之马鸜鹆跦跦公在干侯征褰与襦鸜鹆之巢逺哉遥遥禂父丧劳宋父以骄鸜鹆鸜鹆往歌来哭【野叶马叶牡跦跦音诛叶周跳行貎褰袴也襦在外短衣也禂父昭公死外故丧劳宋父定公代立故以骄往歌来哭谓昭公生出歌死还哭也】鲁童谣【家语曰齐有一足之鸟飞集于公朝止于殿前舒翅而跳齐侯怪之使使聘鲁问于孔子孔子曰此鸟名商羊水祥也昔童儿屈脚振肩而跳且谣云云今齐有之其应至矣急告民趋治沟渠修隄防将有大水为灾顷之大霖雨水溢泛诸国伤害民人唯齐有备不败】
　　天将大雨商羊鼓儛
　　晋献公时童谣【左氏传曰晋献公伐虢围上阳问于卜偃曰吾其济乎偃以童谣对曰克之十月丙子旦日在尾月在策鹑火中必是时也冬十二月内子朔晋灭虢虢公丑奔京师汉书五行志曰周十二月夏十月也言天者以夏正】
　　丙之晨龙尾伏辰均服振振取虢之旗鹑之贲贲天策焞焞火中成军虢公其奔【龙尾尾星也日月之防曰辰日在尾故尾星伏不见均同也戎事上下同服振振盛貎鹑鹑火星也贲贲乌星之体也天防传説星时近日星防焞焞无光耀也言丙子平旦鹑火中军事有成功也】
　　晋惠公时童谣【汉书五行志曰晋惠公赖秦力得立立而背秦内杀二大夫国人不説及更葬其兄恭太子申生而不敬故诗妖作也后与秦战为秦所获立十四年而死晋人絶之更立其兄重耳是为文公遂伯诸侯】
　　恭太子更葬兮后十四年晋亦不昌昌乃在其兄【葬叶滋即反兄叶虚王反】
　　赵童谣【史记赵幽缪王迁五年代地大动六年大饥民譌言曰云云七年秦人攻赵赵大将李牧将军司马尚将击之李牧诛司马尚免赵忽及齐将顔聚代之赵忽军破顔聚亡去以王迁降风俗通曰赵迁信秦反问之言杀其良将李牧而任赵括遂为所灭】
　　赵为号秦为笑以为不信视地上生毛【笑平声上一作之】楚昭王时童谣【家语曰楚昭王渡江江中有物大如斗圆而赤直触王舟舟人取之王怪之使使聘于鲁问于孔子孔子曰此萍实也可剖而食之吉祥也唯霸者为能获焉使者反王遂食之大美使来以告鲁大夫大夫因子游问曰夫子何以知其然曰吾昔之郑过乎陈之野闻童谣云云此楚王之应也是以知之】
　　楚王渡江得萍实大如斗赤如日剖而食之甜如蜜楚人谣【史记曰楚怀王为张仪所欺客死于秦到王负刍遂为秦所灭百姓哀之为之语曰】
　　楚虽三户亡秦必楚【亡秦汉髙帝楚人也】
　　呉夫差时童谣【述异记呉王夫差立春宵宫为长夜之饮造千石酒钟又作天池池中造青龙舟日与西施为水嬉又有别馆在句容楸梧成林乐府云云是也】
　　梧宫秋呉王愁
　　灵宝谣【灵宝要畧曰昔太上以灵宝五篇真文以授帝喾帝喾将仙封之于钟山至夏禹巡狩度弱水登钟山遂得是文后复封之包山洞庭之室呉王阖闾出游包山见一人自言姓山名隠居阖闾扣之乃入洞庭取素书一巻呈阖闾其文不可识令人赍之问孔子孔子曰丘闻童谣云云阖闾乃尊事之】
　　呉王出游观震湖龙威文人山隠居北上包山入灵墟乃入洞庭窃禹书天地大文不可舒此文长传百六初若强取出丧国庐
　　包山谣【见杨方呉越春秋沈怀逺南越志曰牛女之分扬州之末土也爰有太山实曰秦望又有石篑峻起立内有金简玉字】
　　禹得金简玉字书藏洞庭包山湖
　　攻狄谣【战国防曰田单攻狄三月而不克齐婴儿谣曰】
　　大冠若箕脩剑拄頥攻狄不能下垒枯丘【能叶年题反垒字下一有子字丘叶祛其反大冠武冠也垒枯丘谓空寸一丘为垒説苑作梧丘地名也通鉴云攻狄不能下垒枯骨成丘】
　　秦人谣【见张衡西京赋注虞喜志林曰秦穆公梦之天帝所奏钧天乐赐以金防祚世之业当时有谣曰】
　　天帝醉秦防金误陨石坠【风雅逸篇注曰张平子曰昔者天帝説秦穆公而觐之飨以钧天广乐帝有醉焉乃为金防赐用此土而翦诸鹑首即此説也葢愤乱疾世若诗所谓视天梦梦者】泗上谣【水经注周显王四十二年九鼎沦没泗渊秦始皇时见于泗水始皇大喜使数千人入水系而行未出龙齿啮断其系故泗上为之谣曰】
　　称乐太早絶鼎系
　　巴谣歌【芧君内传曰秦始皇三十一年九月庚子茅盈髙祖蒙于华山之中乘云驾鹤白日升天先是时有巴谣歌始皇闻谣歌而问其故父老具对曰此仙人之谣歌劝帝求长生之术于是始皇欣然乃有寻仙之志因改腊曰嘉平】
　　神仙得者茅初成驾龙上升入太清时下洲戏赤城继世而往在我盈帝若学之臈嘉平
　　秦世谣【异苑曰秦世有谣云云始皇既坑儒焚典乃发孔子墓欲取诸经传圹既启于是悉如谣者之言又言谣文刋在冢壁政甚恶之及达沙丘而修别路见一羣小儿辇沙为阜问云沙丘从此得病】
　　秦始皇奄僵开吾户据吾牀饮吾酒唾吾浆飡吾饮以为粮张吾弓射东墙前至沙丘当灭亡
　　不知何一男子自称秦始皇上我堂踞我牀颠倒衣裳至沙丘而亡【王充论衡孔子遗秘书云云不谓谣也】
　　河图引蜀谣
　　汶阜之山江出其腹帝以防昌神以建福
　　列女传引古谣
　　食石食金盐可以支常久食石食玉防可以得长寿【诵】有焱氏颂【庄子天运篇北门成问于黄帝曰帝张咸池之乐于洞庭之野吾始闻之惧复闻之怠卒闻之而惑荡荡黙黙乃不自得帝曰天机不张而五官皆备此之谓天乐无言而心就故有焱氏为之颂曰云云女欲听之而无接焉而故惑也　注此乃无乐之乐乐之至也】
　　听之不闻其声视之不见其形充满天地苞裹六极舆人诵【国语曰晋惠公入而背内外之赂舆人诵之曰　惠公献公庶子夷吾也外秦内里丕也舆众也不歌曰诵】
　　佞之见佞果丧其田诈之见诈果丧其赂得国而狃终逢其咎丧田不惩祸乱其兴【佞谓里丕受惠公赂田而纳之见佞谓惠公入而不予里丕不得其赂田诈谓秦以诈立惠公见诈谓惠公入而背之秦不得其赂地狃忕也咎谓惠公败于韩丕郑不得田不惩艾复欲与秦共纳重耳惠公杀之　佞叶称因反田音与陈同诈叶庄助反】
　　恭世子诵【国语晋惠公改葬共世子臭达于外国人诵之曰　共世子申生也献公时申生葬不如礼故改葬之惠公烝于献公夫人贾君故申生臭达于外不欲为无礼者所葬也】
　　贞之无报也孰是人斯而有是臭也贞为不听信为不诚国斯无刑媮居幸生不更厥贞大命其倾威兮怀兮各聚尔有以待所归兮猗兮违兮心之哀兮岁之二七其靡有微兮若翟公子吾是之依兮镇抚国家为王妃兮【贞正也以正葬之而不见听也信心行之不见诚也刑法也言惠公偷窃居位徼幸而生威畏也怀思也言国人畏惠公思重耳也倚叹也违去也二七十四岁也微亡也靡有徼者亦亡谓子圉也翟公子指重耳时出居于翟也言重耳当霸诸侯为王妃耦报叶敷救反怀叶胡威反哀叶于希反】
　　舆人诵【一作歌左传晋侯宋公齐国归父崔夭秦小子憖次于城濮楚师背酅而舍晋侯患之听舆人之诵曰　酅尸圭反丘陵险阻名晋侯恐众畏险故听其歌诵】
　　原田每每舍其旧而新是谋【每平声谋音媒髙平曰原喻晋军美盛若原田之草每毎然可以谋立新功不足念旧惠】
　　朱儒诵【一作歌左传襄公四年邾人莒人伐鄫臧纥救鄫败于狐骀国人诵之曰】
　　臧之狐裘败我于狐骀我君小子朱儒是使朱儒朱儒使我败于邾【狐裘大夫之服襄公防弱故曰小子臧纥短小故曰朱儒　裘叶渠之反骀叶盈之反】
　　子产诵【二章一作歌左传曰郑子产从政一年舆人诵之曰】
　　取我衣冠而禇之取我田畴而伍之孰杀子产吾其与之【禇衣囊也衣冠非法者收之不敢服】
　　【及三年又诵之曰】
　　我有子弟子产诲之我有田畴子产殖之子产而死谁其嗣之【诲古叶志殖叶时吏反】
　　孔子诵【二章辞亦见家语孔丛子吕氏春秋曰孔子始用于鲁鲁人鹥诵之曰　鹥人名也】
　　麛裘而鞞投之无戾鞞之麛裘投之无邮【麛鹿子也其皮以为裘加裼衣以朝天子也鞞小貎投弃也戾邮皆罪也　鞞叶毗臂反孔丛子作芾下同】
　　【及三月政成化既行又作诵曰】
　　衮衣章甫实获我所章甫衮衣惠我无私【衮衣公侯服也章甫儒冠也】
　　齐人诵【七畧作齐语史记茍卿赵人年五十始来游学于齐驺衍术迂大而闳辨奭也文具难施淳于髠久与处时有得善言故齐人诵曰】
　　天口骈谈天衍雕龙奭炙毂过髠【史记无天口骈三字骈田骈也驺衍所言五徳终始天地广大故曰谈天驺奭脩衍之文饬若雕镂龙文故曰雕龙过字作輠輠者车之盛膏器也炙之虽尽犹有余流言淳于髠智不尽如炙輠也】




　　古乐苑巻四十二
　　钦定四库全书
　　古乐苑卷四十三
　　明　梅鼎祚　编
　　襍歌谣辞【古谚】
　　夏谚【越絶书曰禹廵狩大越见耆老纳诗书审铨衡平斗斛夏谚云云　见太平御览按今越絶无此谚】
　　吾王不游吾何以休吾王不豫吾何以助一游一豫为诸矦度【刘熈曰春行曰游秋行曰豫左传季氏有嘉树韩宣子誉之服防曰誉与豫同游于树下也唐宋之问诗春豫临池近】
　　太公兵法
　　引黄帝语【贾子书引止日中必彗操刀必割二句其余见太公兵法即汉蓻文志黄帝巾机铭也】
　　日中不彗是谓失时操刀不割失利之期执斧不伐贼人将来涓涓不塞将为江河荧荧不救炎炎奈何两叶不去将用斧柯为虺弗摧行将为蛇【来叶陵之反蛇叶唐何反】
　　六韬
　　天下攘攘皆为利往天下熈熈皆为利来【叶】
　　左传
　　周谚【鲁隐公十一年滕矦薛矦来朝争长公使羽父请于薛矦曰周谚有之云云周之宗盟异姓为后乃长滕矦】
　　山有木工则度之宾有礼主则择之【度音宅】
　　周谚【初虞矦有玉虞公求旃弗献既而悔之曰周谚有之云云吾焉用此乃献之】
　　匹夫无罪懐璧其罪
　　晋士蒍引谚【晋献公为太子申生城曲沃士蒍曰太子不得立矣不如逃之无使罪至且谚曰云云天若祚太子其无晋乎】
　　心苟无瑕何恤乎无家
　　虢宫之竒引谚【晋假道于虞以伐虢宫之奇谏曰虢虞之表也虢亾虞必从之谚所谓云云者其虞虢之谓也不听晋防虞】
　　辅车相依唇亾齿寒【辅颊也车牙车又曰颔车上牙骨之名也辅为外表车是内骨】郑孔叔引谚【齐人伐郑孔叔言于郑伯曰谚有之云云既不能彊又不能弱所以病也请下齐以救国郑杀齐矦以说于齐】
　　心则不竞何惮于病
　　宋乐豫引谚【宋昭公欲去羣公子乐豫曰公族公室之枝叶也葛藟犹能庇其本根况君子乎谚所谓云云者也】
　　庇焉而纵寻斧焉【八尺曰寻所以量木也借木之庇而纵放寻以量之斧以伐之】郑子家引言【晋矦不见郑伯以为贰于楚也郑子家使执讯而与之书以告赵宣子曰古之人有言曰云云又曰云云小国之事大国也德则其人也不德则其鹿也铤而走险急何能择将悉敝赋以待于儵晋巩朔行成于郑】
　　畏首畏尾身其余几
　　鹿死不择音【音当作荫茠荫也】
　　申叔时引人言【楚人伐陈因县陈陈矦在晋申叔时曰夏征舒弑其君其罪大矣抑人亦有言曰云云诸矦之从也曰讨有罪也今县陈贪其富也无乃下可乎】
　　牵牛以蹊人之田而夺之牛牵牛以蹊者信有罪矣而夺之牛罸已重矣
　　晋伯宗引古言【楚子圜宋宋告急于晋晋矦欲救之伯宗曰不可古人有言曰云云天方授楚未可与争谚曰髙下云云天之道也君其待之乃止】
　　虽鞭之长不及马腹
　　髙下在心川泽纳汚山薮藏疾瑾瑜匿瑕国君含垢【汉书亦引此无髙下在心一句】
　　晋羊舌职引谚【晋命士防将中军于是晋国之盗逃归于秦羊舌职曰善人在上则国无幸民谚曰】
　　民之多幸国之不幸也
　　晋韩厥引古言【晋栾书中行偃执厉公召韩厥厥辞曰古之人有言曰云云而况君乎】
　　杀老牛莫之敢尸
　　刘子引谚【天王使刘定公劳赵孟于颍馆于洛汭刘子曰子盍亦逺绩禹功而大庇民乎对曰吾侪偷食朝不谋夕何其长也刘子归以语王曰谚所谓老将知而耄及之者其赵孟之谓乎何以能久】
　　老将知而耄及之
　　卫矦引古言【卫矦入使让太叔文子曰寡人淹恤在外二三子皆使寡人闻卫国之言吾子独不在寡人古人有言曰云云寡人怨矣】
　　非所怨勿怨
　　齐晏子引谚【初景公欲更晏子之宅辞曰君之先臣容焉臣不足以嗣之及晏子如晋公更其宅反则成矣既拜乃毁之而为里室皆如其旧则使宅人反之且谚曰云云二三子先卜邻矣卒复其旧宅】
　　非宅是卜惟邻是卜
　　鲁谢息引言【晋人来治杞田季孙将以成与之谢息为孟孙守不可曰人有言曰】
　　虽有挈缾之智守不假器
　　郑子产引古言【子产为郑丰施归州田于韩宣子曰日君以公孙叚为能任其事而赐之州田其子弗敢有古之人有言曰云云敢以为请宣子受之】
　　其父析薪其子弗克负荷
　　子服惠伯引谚【晋人执季孙意如子服惠伯私于中行穆子曰鲁兄弟也土地犹大所命能具若为夷弃之使事秦楚其何瘳于晋谚曰臣一主二吾岂无大国乃归季孙】
　　臣一主二
　　子产引谚【子产适晋赵景子问曰伯有犹能为鬼乎子产曰良霄我先君穆公之胄子良之孙子耳之子敝邑之卿从政三世矣抑谚曰云云能为鬼不亦宜乎】
　　蕞尔国而三世执其政柄
　　子产引谚【郑驷偃卒其父兄立偃叔父子瑕晋人使问故子产对曰其子防弱其一二父兄私族于谋而立长亲寡君与其二三老曰抑天实剥乱是吾何知焉谚曰云云民有兵乱犹或过之而况敢知天之所乱】
　　无过乱门【宋对楚防越人有言曰惟乱门之无过】
　　子瑕引谚【楚灵王执呉王弟蹶由以归令尹子瑕言于楚子曰彼何罪谚所谓云云者楚之谓矣舍前之忿可也乃归蹶由】
　　室于怒市于色【战国防怒于室者色于市】
　　范献子引言【郑伯如晋子大叔相见范献子献子曰若王室何对曰老夫其国家不能恤敢及王室抑人亦有言曰云云今王室实蠢蠢焉吾小国惧矣然大国之忧也吾子其图之】
　　嫠不恤其纬而忧宗周之陨为将及焉
　　魏子引谚【梗阳人有狱赂以女乐魏子将受之魏戊谓阎设女寛曰吾子必谏馈入召之比食三叹既食魏子曰吾闻诸伯叔谚曰云云吾子置食之间三叹何也同辞而对曰馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人】
　　惟食忘忧【国语作惟食可以忘忧】
　　戏阳速引谚【卫矦为夫人南子召宋朝大子蒯瞆羞之谓戏阳速曰从我而朝少君我顾乃杀之速不进大子奔宋速告人曰大子无道使余杀其母许而弗为以纾予死谚曰云云吾以信义】
　　民保于信
　　楚文子引谚【司马子良生子越椒子文曰必杀之是子也熊虎之状而豺狼之声弗杀必灭若敖氏矣谚曰云云是乃狼也其可畜乎子良不可】
　　狼子野心
　　语
　　飞失在上走驿在下【兵交使在其间今语两国兵交不罪来使】
　　国语
　　富辰引言【襄王十三年郑人伐滑王使游孙伯请滑郑人执之王怒将以翟伐郑富辰谏曰不可人有言曰云云周文公之诗曰兄弟阅于墙外御其侮】
　　兄弟谗防侮人百里
　　单襄公引言【晋克楚使郤至告庆于周召桓公与之语至称三伐召桓公以告单襄公襄公曰人有言曰兵在其颈其郤至之谓乎君子不自称也非以让也恶其盖人也求盖人其抑下滋甚故圣人贵让且谚曰云云郤至归明年死难】
　　兵在其颈
　　兽恶其网民恶其上
　　太子晋引言【周灵王二十二年谷洛闘将毁王宫王欲壅之太子晋谏曰不可今吾执政无乃实有所避而滑夫二川之神使至于争明以妨王宫王而饰之无乃不可乎人有言曰云云又曰】
　　无过乱人之门
　　佐雝者尝焉佐鬬者伤焉【今俗语助祭得食助鬪得伤】
　　祸不好不能为祸【犹财色之祸生于好之】
　　伶州鸠引谚【景王作大钱铸大钟钟成伶人告龢伶州鸠对曰臣不知其龢也且民所曹好鲜其不济也其所曹恶鲜其不废也故谚曰云云今三年之中而害金再兴焉惧一之废也王崩钟不龢】
　　众心成城众口铄金
　　卫彪傒引谚【周敬王十年刘文公与苌欲城成周将合诸矦卫彪傒适周见单穆公曰苌刘其不没乎谚曰云云后稷勤周十有五世而兴幽王乱之十有四世守府之谓多胡可兴也】
　　从善如登从恶如崩
　　郑叔詹引谚【晋公子重耳过郑郑文公不礼叔詹谏弗听曰若不礼焉则请杀之谚曰云云】
　　黍稷无成不能为荣黍不为黍不能蕃膴稷不为稷不能蕃殖所生不疑惟德之基【为黍为稷之为成也所生谓种黍得黍种稷得稷唯在所树言祸福亦犹是也】
　　诸稽郢引谚【呉伐越越使诸稽郢行成于呉曰夫谚曰云云今天王既封殖越国乂刈亾之虽四方之诸矦则何实以事呉呉许之】
　　狐埋之而狐搰之是以无成功
　　越王引谚【越将伐呉数问于范蠡范蠡曰未可也王姑待之王曰谚有之云云今岁晚矣子将奈何】
　　觥饭不及壶飱【盛馔未具不如壶飱之救饥疾也】
　　战国策
　　苏秦引语【秦攻赵苏秦谓秦王曰今虽得邯郸非国之长利也语曰】
　　战胜而国危者物不断也功大而权轻者地不入也又【苏秦说齐闵王曰语曰云云何则后起之籍也今天下之相与也不并防有能案兵而后起寄怨而诛不直防用兵而寄于义则亡天下可局足而须也】
　　骐骥之衰也驽马先之孟贲之倦也女子胜之
　　张仪引言【张仪说秦王曰夫战者万乘之存亾也且臣闻之曰云云言所以举破天下之从举赵王韩臣荆魏亲齐燕以成霸王之名】
　　削株掘根无与祸邻祸乃不存【按国防止云臣闻之不云谚语若臣闻之之类载籍颇多但此实似古语耳即此篇前亦有臣闻之曰以乱攻治者亡以邪攻正者亡以逆攻顺者亡】庄辛引鄙语【庄辛谓楚襄王曰君王左州矦右夏矦辇从鄢陵君与寿陵君楚国必亡矣去之赵五月秦果举鄢郢王使人徴庄辛于赵曰今亊至于此为之柰何对曰臣闻鄙语曰】
　　见兎而顾犬未为晚也亡羊而补牢未为迟也【牢一作篱】楚人引谚【楚防或谓黄齐曰人皆以谓公不善于富挚谚曰云云今王善富挚而公不善也是不臣也】
　　见君之乘下之见杖起之【下音户起音去上声】
　　荀卿引语【孙子为兰陵令春申君使人谢孙子孙子去之赵春申君使人请孙子于赵孙子为书谢曰疠人怜王此不恭之语也虽然不可不审察也此为刼弑死亾之主言也注云疠虽恶犹愈于劫弑故反怜王】
　　疠人怜王
　　武灵王引谚【赵武灵王始出胡服之令羣臣皆谏止王王曰谚云云】
　　以书为御者不尽马之情以古制今者不逹事之变【亦见史记】
　　孟尝君引鄙语【孟尝君择舍人以为武城吏而遗之曰鄙语岂不曰】
　　借车者驰之借衣者被之【言弗爱也被叶音披】
　　苏秦引鄙语【苏秦为赵合从説韩曰臣闻鄙语云云今大王西面交臂而臣亊秦何以异于牛后乎】
　　宁为鸡口无为牛后【顔氏家训曰按延笃战国策音义曰尸鸡中之主从牛子也然则口当为尸后当为从俗写误也】
　　苏代引谚【秦围宜阳苏代为公仲谓向寿曰禽困覆车秦楚合复攻韩韩必亾公仲躬率其私徒以闘于秦谚曰云云人皆言楚之多诈也而公必之是自为贵也不如善韩以待之】
　　贵其所以贵者贵【以贵人所同贵按风雅逸篇亦以禽困覆车为古语国策不云何语也】燕王喜引语【燕王喜与乐间谋伐赵不可王大怒起六十万以攻赵燕人大败乐间入赵王以书谢曰语曰云云谚曰云云】
　　仁不轻絶智不轻怨
　　厚者不毁人以自益也仁者不危人以要名也
　　史记【史记汉书事属汉者仍后入汉】
　　赵肥义引谚【赵主父初以长子长为太子后得呉娃生子何乃立何为王章心不服其弟所立主父又使田不礼相李兑谓肥义曰二人相得必有谋子奚不称疾母出肥义曰不可昔者主父以王属义也谚曰云云吾言已在前矣后章与田不礼作乱令召王肥义先入杀之】
　　死者复生生者不愧
　　语【楚考烈王无子春申君内李园女弟有身进之王生子男立为太子园阴养死士欲杀春申君以灭口朱英谓春申君曰君置臣郎中楚王卒李园必先入臣为君杀李园不听后王卒李园果先入伏死士刺春申君斩其头太史公曰语曰云云春申君失李英之谓邪】
　　当断不断反受其乱
　　商君引语【商君曰子观我治秦也孰与五羖大夫贤赵良曰千羊之皮不如一狐之腋干人之诺诺不如一士之谔谔良请终日正言而无诛可乎商君曰语有之矣云云夫子果肯终日正言鞅之药也】
　　貌言华也至言实也苦言药也甘言疾也【按风雅逸篇但载千羊之皮四句为古语而此语反不载然彼特有似古语耳不云语也今正之】
　　张仪引周语【张仪传张仪説魏王曰从人多奋辞而少可信人主与其辨而牵其説岂得无哉臣闻之云云故愿大王审定计议且赐骸骨归魏】
　　积羽沈舟羣轻折轴众口铄金积毁销骨【战国防注周语也汉中山王传臣闻众口销金积毁销骨丛轻折轴羽翮飞肉云云】
　　谚【樗里子传樗里秦惠王异母弟樗里子滑稽多智秦人号曰智囊谚云】
　　力则任鄙智则樗里
　　语【太史公曰语曰利令智昬平原君贪冯亭邪説使赵陷长平兵四十余万众邯郸几亾】
　　利令智昬
　　鄙语【王翦传賛引鄙语曰云云白起料敌合变然不能救患于应矦王翦为秦将夷六国然不能辅秦建德以致圽身】
　　尺有所短寸有所长
　　蔡泽引语【蔡泽入秦説应矦范睢曰语曰云云天地之常数也君之功极矣如是而不退则商君白公呉起大夫种是也吾闻之鉴于水者见面之容鉴于人者知吉与凶应矦因谢病请归相印】
　　日中则移月满则亏物盛则衰【按风雅逸篇不载此语而载鉴于水者四句为语史记止曰吾闻之不云语也且本武王镜铭】
　　韩子【太史公曰韩子称云云信哉是言也范雎蔡泽游説诸矦至白首无所遇及二人羁旅入秦踵取卿相固强弱之势异也】
　　长袖善舞多财善贾
　　古语【邹阳传邹阳者齐人也防于梁而介于羊胜公孙诡之间胜等嫉阳恶之孝王孝王怒下之吏将欲杀之阳乃从狱中上书引谚曰云云何则知与不知也】
　　白头如新倾葢如故【白上有冇字】
　　汉书
　　武帝贤良防问引古语【汉书或曰云云不云古语也】
　　良工不琢
　　东方朔引古语
　　以管窥天以蠡测海以莛撞钟【史记扁鹊曰以管窥天以隙视文】
　　后汉书
　　古语
　　人所歌舞天必从之人所咀嚼神必凶之【王莾遣更始将军亷丹讨山东辟冯衍为椽衍説丹曰将军之先为汉信臣新室之兴英俊不附今汉内溃人懐汉德人所歌舞天必从之按此本古语而衍引其半】
　　管子
　　讽桓公
　　不行其野不违其马【言马以行野虽不行野亦不可不调习也】
　　墙有耳伏宼在侧
　　孔子家语
　　相马以舆相士以居
　　曾子
　　人莫知其子之恶莫知其苖之硕
　　孟子
　　齐人有言
　　虽有智慧不如乘势虽有镃基不如待时【贾逵曰镃基耨也吕氏春秋曰耨六寸所以间稼】
　　説苑
　　邹穆公引周谚
　　囊漏贮中【文心雕龙作储中】
　　列子
　　杨朱篇引古语
　　生相怜死相捐
　　古语
　　人不防宦情欲失半人不衣食君臣道息
　　周谚
　　田父可坐杀【晨出夜入自以性之恒啜菽茹藿自以味之极一朝处以软毛绨荐以梁肉兰味心痛体烦内热生病矣】
　　庄子
　　野语
　　闻道百以为莫已若【河伯】
　　古语
　　美成在久恶成不及改
　　众人重利亷士重名贤士尚志圣人贵精
　　荀子
　　子道篇引古言
　　衣与缪与不女聊【与音欤聊音留叶力蚪反言虽衣服我绸缪我而不敬不顺则不聊汝也】
　　大畧篇引民语
　　欲富乎忍耻矣倾絶矣故旧矣与义分背矣【倾谓倾身絶命而求也分背如人分背而行也】
　　鲁定公记
　　古语
　　宁得一把五加不用黄金满车宁得一把地榆不用明月寳珠
　　臯鱼引古语
　　枯鱼衔索几何不蠧【索音素古通】
　　商君书引语【公孙鞅谓秦孝公曰臣闻之疑行无名疑事无功君亟定变法之虑殆犹天下之议语曰】
　　愚者暗于未成智者见于未萌
　　邹子【名衍齐人】
　　古语
　　截趾适履孰云其愚何与斯人追欲丧躯
　　愼子【名到先申韩申韩称之】
　　不聪不明不能为王不瞽不聋不能为公
　　韩非子
　　古谚【隰子曰】
　　知渊中之鱼者不祥【赵文子曰周谚有言察见渊鱼者不祥智料隐逸者殃】为政犹沐也虽有弃髪之费而有长髪之利也【按风雅逸篇载谚云奔车之上无仲尼覆舟之下无伯夷此见韩子安危篇非谚也】
　　鬼谷子
　　古言【权篇古人有言曰云云言者有讳忌也众口烁金言冇曲故也】
　　口可以食不可以言
　　古语【今按鬼谷戒苏秦张仪书云二足下功名赫赫但春华至秋不得久茂夫女爱不极席男欢不毕轮痛哉不云古语也战国防嬖色不敝席宠臣不敝轩】
　　女爱不敝席男欢不尽轮
　　鲁仲连子【汉艺文志冇鲁仲连子】
　　古谚
　　百足之虫三断不蹶【墨子云冯公之虫三断不僵冯公虫名僵读鞠躬之躬】
　　鲁连子
　　心诚怜白髪情不怡艶色媸
　　吕览
　　齐鄙人谚
　　居者无载行者无埋【言生不隐谋死不隐忠也载读作防埋叶陵之反】
　　鹖冠子【楚人居深山以鹖鸟羽为冠】
　　中流失船一壶千金【船音循释名船循也循水而行也】
　　孔丛子
　　遗谚【平原君与子髙饮强子髙酒曰昔有遗谚云云古之圣贤无不能饮也吾子何辞焉子髙曰圣贤以道德兼人未闻以饮食也】
　　尧舜千钟孔子百觚子路嗑嗑尚饮十榼
　　贾谊书
　　容经篇
　　君子重袭小人无由入正人十倍邪辟无由来【倍叶平声】
　　刘向别录
　　古语
　　唇亾而齿寒河水崩其壊在山【寒叶胡干反山叶轮旃反】
　　【风雅逸篇又载刘向列女传古语云力田不如遇丰年力桑不如见国卿刺绣文不如倚市门此本秋胡谓其妻云云不谓谚也传止首二句】
　　桓谭引谚
　　人之相去如牛九尾【风雅逸篇又载云二人同术谁昭谁冥二虎同穴谁死谁生按此本汲冡周书非谚也】
　　桓子新论引谚
　　人闻长安乐则出门而西向笑知肉味美则对屠门而大嚼
　　习伏众神巧者不过习者之门
　　牟子【东汉太尉牟融】
　　古谚
　　少所见多所怪见槖驼言马肿背【怪叶古溃反】
　　刘子【刘昼字孔昭】
　　古谚
　　深不絶涓泉稚子浴其渊髙不絶丘陵跛羊游其巅应劭汉官仪引语【崔豹古今注曰文武车耳古重较也文官青耳武官赤耳毛苌诗防曰重较卿士之车耳】
　　仕宦不止车生耳
　　师春【晋书云汲冡竹书中师春一篇师春似是造书者姓名】
　　古语
　　斧小不胜柯
　　韩婴诗传
　　古诗
　　昨日何生今日何成必念归厚必念治生日愼一日完如金城
　　诗防
　　洛谚
　　洛鲤伊鲂贵于牛羊
　　齐谚
　　山上斫檀檖榏先殚【檖音遂榏音檀与檖榏三木相似】
　　斫檀不谛得檕迷檕迷尚可得駮马【駮马亦木名马音如涂抹之抺檀与檕迷駮马三木又相似】
　　齐语
　　疲马不渡渑水【渑水之流迅疾】
　　上党人调
　　问妇人欲买赭不谓灶下有黄土欲买钗不谓山中自有楛
　　诗正义引语
　　四足之美有麃两足之美有鷮
　　易纬引古语
　　一夫两心防刺不深
　　踬马破车恶妇破家
　　春秋纬引古语
　　吐珠于泽谁能不合
　　月丽于毕雨滂沱月丽于箕风扬沙【叶桑何反】
　　汜胜之书引古语【汜胜之成帝时为议郎师古曰刘向别录云使教田三辅有好田者师之徙为御史】
　　土长冒撅陈根可防耕者急发【见月令注农书】
　　四民月令引农语【东汉崔寔撰】
　　三月昬参星夕杏花盛桑叶白
　　河射角堪夜作犂星没水生骨
　　月令引里语
　　蜻蛉鸣衣裘成蟋蟀鸣懒妇惊
　　阚骃十三州志【阚骃炖煌人沮渠蒙逊同时】
　　岘山张盖雨滂沛
　　齐民要术【后魏贾勰撰】
　　智如禹汤不如常耕【叶居郎反】
　　耕而不劳不如作防【劳去反】
　　子欲富黄金覆【谓秋锄麦曳柴壅麦根也】
　　夏至后不没狗但雨多湿槖驼五月及泽父子不相借【积籍二音夏至前种麻良候也】
　　羸牛劣马寒食下【言其乏食瘦瘠春中必死】
　　水经注引谚【射的山名逺望状若射矦土人以验年之登否的明则米贱的闇则米贵】
　　射的白斛米百射的斛米千
　　蒋子万机论【隋书志魏太尉蒋济撰】
　　猛虎不处卑势劲鹰不立垂枝
　　抱朴子
　　古人欲逹勤诵经今世图官勉治生
　　方囘山经引相冡书
　　山川而能语葬饰食无所肺腑而能语医师色如土
　　文选注引古谚
　　越阡度陌互为主客
　　史炤通鉴防引谚
　　足寒伤心民怨伤国
　　妍皮不裹痴骨
　　福至心灵祸来神昧
　　古谚古语【载籍通引】
　　终身让车不枉一舍
　　莫三人而迷【又曰莫众而迷】
　　惑者知反迷道不逺
　　不斑白语道失
　　白刃交前不顾流矢
　　堂前不粪除郊草不瞻耘
　　一渊不两蛟【又曰一栖不两雄又曰两雄不并栖】
　　井水无大鱼新林无长木
　　林中不卖薪湖上不鬻鱼
　　触露不搯葵日中不煎韭
　　乳犬玃虎伏鸡抟狸
　　白璧不可为容容多后福
　　将飞者翼伏将奋者足局将噬者爪缩将文者且朴中规不宻用坠祸辟
　　铎以声自穴膏以明自铄虎豹之文来射猿狖之防来擉
　　上求材臣残木上求鱼臣干谷
　　遁关不可复亾犴不可再
　　无乡之社易为黍肉无国之稷易为求福

　　古乐苑卷四十三
　　钦定四库全书
　　古乐苑巻四十四
　　明　梅鼎祚　编
　　杂歌谣辞【汉歌】
　　平城歌【汉书曰髙祖自将兵三十二万击韩王信帝先至平城步兵未尽到冒顿纵精兵三十余万围帝于白登七日汉兵中外不得救饷樊哙时为上将军不能解围天下皆歌之后用陈平秘计得免白登在平城东南去平城十余里】
　　平城之下亦诚苦七日不食不能彀弩【下一作围】
　　画一歌【一作百姓歌汉书曰惠帝时曹参代萧何为相国初髙帝与何定天下法令既明具及参守职举亊无所变更一遵何之约束于是百姓歌之】
　　萧何为法讲若画一曹参代之守而勿失载其清靖民以宁一【讲史记作顜义一作觏又一作较靖史记作净】
　　淮南民歌【汉书曰淮南厉玉长髙帝少子也长废法不轨文帝不忍置于法乃载以辎车处蜀严道卭邮遣其子子母从居长不食而死后民有作歌歌淮南王帝闻之乃追尊淮南王为厉王置园如诸侯仪】
　　一尺布尚可缝一斗粟尚可舂兄弟二人不相容一尺缯好童童一升粟饱蓬蓬兄弟二人不能相容【髙诱作鸿烈解叙及许叔重注其辞云】
　　卫皇后歌【汉书曰卫子夫为皇后弟青贵震天下天下歌之】
　　生男无喜生女无怒独不见卫子夫霸天下
　　郑白渠歌【史记曰韩闻秦之好兴事欲罢无令东伐乃使水工郑国间説秦令凿泾水自中山西邸瓠口为渠竝北山东注洛溉舄卤之地四万余顷因名曰郑国渠汉书云大始二年赵中大夫白公复秦穿渠引泾水首谷口尾入栎阳注渭中袤二百里溉田四千五百余顷名曰白渠民得其饶歌之曰】
　　田于何所池阳谷口郑国在前白渠起后举锸如云决渠为雨泾水一石其泥数斗且溉且粪长我禾黍衣食京师亿万之口【汉纪为雨下有二句云水流灶下鱼跳入釡起作为亿万之口作百万余口】颍川歌【汉书曰灌夫不好文学喜任侠已然诺诸所与交通无非豪杰大猾家累数千万食客日数十百人陂池田园宗族宾客为权利横颍川颍川儿歌之】
　　颍水清灌氏宁颍水浊灌氏族
　　匡衡歌【汉书曰衡字稚圭东海承人也世农夫至衡好学家贫佣作以供资用尤精力过絶人诸儒为之语】
　　无説诗匡鼎来匡説诗解人頥
　　牢石歌【一作印绶歌汉书佞幸传曰元帝时宦官石显为中书令与仆射牢梁少府五鹿克宗结为党友诸附倚者皆得宠位民歌之言其兼官据势也】
　　牢邪石邪五鹿客邪印何累累绶若若邪
　　五侯歌【汉书曰成帝河平二年悉封舅大将军王鳯庶弟谭为平阿侯商为成都侯立红阳侯根曲阳侯逢时髙平侯五人同日封故世谓之五侯时五侯羣弟争为奢侈后庭姬妾各数十人罗钟磬舞郑女作优倡狗马逐驰大治第室起土山渐台洞门髙廊闇道连属弥望百姓歌之言其奢僭如此按传称成都侯穿长安城引内沣水注第中大陂曲阳侯第园中土山渐台类白虎殿则穿城引水非曲阳与歌辞不同髙都外杜皆长安里名】
　　五侯初起曲阳最怒壤决髙都连竟外杜土山渐台西白虎
　　楼护歌【汉书曰楼护字君卿为京兆吏数年甚得名誉与谷永俱为五侯上客母死送葬者致车二三千两问里歌之曰】
　　五侯治丧楼君卿
　　尹赏歌【汉书曰赏字子心钜鹿杨氏人永始元延间上怠于政贵戚骄恣交通轻侠藏匿亡命长安中奸猾浸多羣辈杀吏受赇报讐赏以三辅髙第选守长安赏至修治长安狱穿地方深各数丈致令辟为郭以大石覆其口名为虎穴乃収捕轻薄少年恶子得数百人内穴中覆以大石百日后令死者家自发取亲属号哭道路歔欷长安歌之曰】
　　安所求子死桓东少年场生时谅不谨枯骨后何葬上郡歌【汉书曰成帝时冯野王为上郡太守其后弟立亦自五原太守徙西河上郡立居职公亷治行畧与野王相似而多知有恩贷好为条教吏民嘉美野王立相代为太守歌之曰】
　　大冯君小冯君兄弟继踵相因循聪明贤知惠吏民政如鲁卫徳化钧周公康叔犹二君
　　张君歌【后汉书曰张堪光武时为渔阳太守捕击奸猾赏罚必信吏民皆乐为用乃于狐奴开稻田八千余顷劝民耕种以致殷富百姓歌之】
　　桑无附枝麦穗两岐张君为政乐不可支
　　朱晖歌【后汉书曰晖字文季建武中再迁临淮太守好节槩有所拔用皆厉行士诸报怨以义犯率皆为求其理多得生济其不义之囚即时僵仆吏人畏爱为之歌曰】
　　彊直自遂南阳朱季吏畏其威民怀其惠
　　凉州歌【一作樊晔歌后汉书曰晔光武时为天水太守政严猛好申韩法善恶立断人有犯其禁者率不生出狱吏人及羌胡畏之道不拾遗凉州为之歌】
　　游子常苦贫力子天所富宁见乳虎穴不入冀府寺大笑期必死忿怒或见置嗟我樊府君安可再遭值董宣歌【后汉书曰董宣字少平光武时为洛阳令搏击豪强莫不震栗京师号为卧虎歌之云】
　　枹鼓不鸣董少平
　　郭乔卿歌【后汉书曰郭贺字乔卿建武中为尚书令在职六年拜荆州刺史到官有殊政百姓歌之】
　　厥徳仁明郭乔卿中正朝廷上下平【上下一作天下】
　　费贻歌【常璩华阳国志曰费贻字奉君南安人也公孙述时漆身为厉佯狂避世述破为合浦守蜀中歌之曰】
　　节义至仁费奉君不仕乱世不避恶君脩身于蜀纪名亦足后世为大族【三句疑非歌语】
　　鲍司歌【列异传曰鲍宣宣子永永子昱三世皆为司而乘一骢马京师人歌之云】
　　鲍氏骢三人司再入公马虽瘦行步工
　　通博南歌【一题作行者歌后汉书西南夷传曰永平十二年哀牢王栁貎遣子率种人内属显宗以其地置哀牢博南二县割益州郡西部都尉所领六县合为永昌郡始通博南山度兰仓水行者苦之作歌】
　　汉徳广开不宾度博南越兰津度兰仓为它人【汉书注仓作沧】亷范歌【后汉书曰亷范字叔度建初中为蜀郡太守成都民物阜盛邑宇偪侧旧制禁民夜作以防火灾而更相隠蔽烧者日属范乃毁削前令但严使储水而已百姓为便乃歌之云】
　　亷叔度来何暮不禁火民安作平生无襦今五袴【民安作东观记作人安堵平生无襦今五袴华阳国志作来时我单衣去时重五袴又一作昔无襦今五袴】
　　喻猛歌【和帝时苍梧太守以清白为治郡颂之曰】
　　于惟苍梧交阯之域大汉唯宗逺以仁徳
　　陈纪山歌【华阳国志曰巴郡陈纪山为汉司校尉严明正直西虏献工廷试之分公卿以为嬉纪山独不视京师称之巴人歌曰　纪山陈禅字】
　　筑室载直梁国人以贞贞邪娯不扬目枉行不动身奸轨僻乎逺理义协乎民
　　黎阳令张公颂【见故迹遗文】
　　公与守相驾蜚鱼往来倐忽逺熹娯慰此屯民寜厥居魏郡舆人歌【岑熈为魏郡太守招聘隠逸与参政事无为而化视事二年舆人歌之】
　　我有枳棘岑君伐之我有蟊贼岑君遏之狗吠不惊足下生牦含哺鼓腹焉知凶灾我喜我生独丁斯时美矣岑君于戏休兹
　　呉资歌【常璩华阳国志曰太山呉资字元约孝顺帝永建中为巴郡太守屡获丰年人歌之曰云云及资迁去人思资乂歌曰呉资】
　　习习晨风动澍雨润禾苗我后恤时务我人以优饶望逺忽不见惆怅当徘徊恩泽实难忘悠悠心永怀范史云歌【后汉书曰范丹字史云桓帝时为莱芜长遭母防不到官后遁身于梁沛之问徒行敝服卖卜于市遭党人禁锢遂推鹿车载妻子捃拾自资所止卑陋有时絶粒穷居自若言貎无改闾里歌之冉袁山松后汉书作丹】
　　甑中生尘范史云釡中生鱼范莱芜
　　陈临歌【谢承后汉书曰陈临字子然为苍梧太守人遗腹子报父怨捕得系狱伤其无子令其妻入狱遂产得男人歌曰】
　　苍梧陈君恩广大令死罪囚有后代徳参古贤天报施
　　又
　　苍梧府君惠及死能令死人不絶嗣
　　刘君歌【后汉书曰刘陶字子竒颍川颍隂人济北贞王勃之后桓帝时举孝亷除顺阳长县多奸猾陶到官宣募吏民有气力勇猛能以死易生者得数百人皆严兵待命于是覆案奸轨所按发若神以病免吏民思而歌之】
　　邑然不乐思我刘君何时复来安此下民
　　贾父歌【后汉书曰中平元年交阯屯兵执刺史及合浦太守灵帝敕三府精选能吏有司举贾琮为交阯刺史琮到部讯其反状咸言赋敛过重民不聊生故聚为盗琮即移书告示各使安其资业招抚荒散蠲复徭役诛斩渠帅为大害者简选良吏试守诸县百姓以安巷路为之歌】
　　贾父来晩使我先反今见清平吏不敢饭
　　皇甫嵩歌【后汉书曰皇甫嵩字义真安定朝那人灵帝时黄巾作乱以嵩为左中郎将讨贼数有功拜左车骑将军领冀州牧封槐里侯嵩请冀州一年田租以赡饥民百姓歌曰】
　　天下大乱兮市为墟母不保子兮妻失夫赖得皇甫兮复安居
　　董逃歌【一作灵帝中平中京都歌后汉书五行志曰按董谓董卓也言虽拔扈纵其残防终归逃窜至于灭族也风俗通云卓以董逃之歌主为已发大禁絶之杨孚董卓传曰卓改董逃为董安】
　　永乐世董逃游四郭董逃防天恩董逃带金紫董逃行谢恩董逃整车骑董逃垂欲发董逃与中辞董逃出西门董逃瞻宫殿董逃望京城董逃日夜絶董逃心摧伤董逃
　　布歌【华峤后汉书曰王允与吕布及士孙瑞谋董卓有人书回字于布上负而行于市歌曰云云有告卓者卓不悟献帝春秋曰有书三尺布幡上作两口相衔之字及布杀卓负布者不复见】
　　布乎布乎
　　洛阳令歌【长沙耆旧传曰祝良字石卿为洛阳令歳时亢旱天子祈雨不得良乃防身阶庭告诚引罪自晨至申紫云沓起甘雨登降人为之歌】
　　天久不雨烝人失所天王自出祝令特苦精符感应滂沱下雨
　　崔瑗歌【崔氏家传曰崔瑗为汲令开沟造稻田蒲卤之地更为沃壤民赖其利长老歌之曰】
　　上天降神明锡我仁慈父临民布徳泽恩惠施以序穿沟广溉灌决渠作甘雨
　　爰珍歌【陈留耆旧传曰爰珍除六令吏人讼息教诲其子弟歌之曰】
　　我有田畴爰父殖置我有子弟爰父教诲
　　髙孝甫歌【陈留耆旧传曰髙慎字孝甫敦质少华嘿而好沈深之谋为从事号曰卧虎故人谓之曰】
　　嶷然不语名髙孝甫
　　襄阳太守歌【襄阳耆旧传曰襄阳太守胡烈有惠化百姓歌曰】
　　美哉明后隽哲惟嶷陶广乾坤周孔是则文武播畅威振遐域
　　两黄歌【襄阳耆旧记曰黄穆字伯开博学养门徒为山阳太守有徳政致甘露白神雀白鸠之瑞弟奂字仲开为武陵太守贪秽无行武陵人歌曰云云言不同也】
　　天有冬夏人有两黄
　　樊惠渠歌【并序】
　　【阳陵县东其地衍隩土气辛螫嘉谷不植而泾水长流光和五年京兆尹樊君勤恤民隠乃立新渠曩之卤田化为甘壤农民怡悦相与讴谈疆畔变然成章谓之樊惠渠云】
　　蔡邕
　　我有长流莫或阏之我有沟浍莫或达之田畴斥卤莫修莫厘饥馑困悴莫恤莫思乃有樊君作人父母立我畎亩黄潦膏凝多稼茂止惠乃无疆如何勿喜我壤既营我疆斯成泯泯我人既富且盈为酒为酿蒸彼祖灵贻福惠君寿考且宁
　　茅山父老歌【见云笈七籖外编作大茅君误茅君内传曰茅盈咸阳人也得道隠句曲乡人因改句曲为茅君之山时盈二弟俱贵衷为五官大夫西河太守固为执金吾各弃官渡江求兄于东山后咸得仙道太上命固治丹阳句曲山衷治常良之山盈为司命真君东岳上卿于是盈与二弟诀别俱去固留治此山汉平帝元寿二年也内法既融外教坦平尔乃风雨以时五禾成熟疾疠不起暴害不行父老歌曰】
　　茅山连金陵江湖据下流三神乘白鹤各在一山头佳雨灌畦稻陆田亦复周妻子保堂室使我无百忧白鹤翔青天何时复来游【在一作治青天一作金穴此本僊诗旧编灵宝巴谣入古此从附汉】蜀国风【华阳国志曰汉安帝时巴郡太守连失道国人风之曰　按此下二篇志不云为歌谣然亦不明云诗下篇颇类乐府今附于后】
　　明明上天下土是观帝选元后求定民安孰可不念祸福由人愿君奉诏惟徳日亲
　　蜀国刺【华阳国志曰孝桓帝时河南李盛仲和为郡守贪财重赋国人刺之曰】
　　狗吠何諠諠有吏来在门披衣出门应府记欲得钱语穷及请期吏怒反见尤旋步顾家中家中无可与思往往邻贷邻人以言遗钱钱何难得令我独憔悴
　　陇头歌【秦川记曰陇西郡陇山其上悬岩吐溜于中岭泉渟因名万石泉泉溢漫散而下沟浍皆注故北人升此而歌曰陇头按汉横吹曲有陇头而亡其辞此或其遗也梁鼔角横吹亦载此与匈奴歌旧编在汉今附从】
　　陇头流水流离四下念我行役飘然旷野登髙望逺涕零双堕
　　又歌
　　陇头流水鸣声幽咽遥望秦川肝肠断絶
　　匈奴歌【十道志曰焉支祁连二山皆美水草匈奴失之乃作此歌】
　　失我焉支山令我妇女无顔色失我祁连山使我六畜不蕃息【亦载西河旧事失我祁连山二句在前】













　　古乐苑巻四十四
　　钦定四库全书
　　古乐苑巻四十五
　　明　梅鼎祚　编
　　杂歌谣辞【汉谣】
　　武帝太初中谣【拾遗记曰太初二年大月氏国贡双头鸡四足一尾鸣则俱鸣武帝置于甘泉故馆更以余鸡混之得其种类而不能鸣誎者曰诗云牝鸡无晨今雄类不鸣非吉祥也帝乃送还西域行至西关鸡反顾汉宫而哀鸣故谣言曰三七至王莽簒位将军有九虎之号其后丧乱弥多宫掖中生蒿棘家无鸡鸣犬吠】
　　三七末世鸡不鸣犬不吠宫中荆棘乱相系当有九虎争为帝
　　元帝时童谣【汉书五行志曰元帝时童谣至成帝建始二年三月戊子北宫中井泉稍上溢出南流井水隂也灶烟阳也玉堂金门至尊之居象隂盛而灭阳窃有宫室之应也王莽生于元帝初元四年至成帝封侯为三公辅政因以簒位也】
　　井水溢灭灶烟灌玉堂流金门
　　长安谣【汉书佞幸传曰成帝初丞相御史条奏石显旧恶及其党牢梁陈顺皆免官显与妻子徙归故郡忧懑不食道病死诸所交结以显为官皆废罢少府五鹿克宗左迁菟太守御史中丞伊嘉为鴈门都尉长安谣云】
　　伊徙鴈鹿徙菟去牢与陈实无贾【读曰价一作石无徒】
　　成帝时燕燕童谣【汉书五行志曰成帝时童谣后帝为微行出游常与富平侯张放俱称富平侯家人过平阳主作乐见舞者赵飞燕而幸之故曰燕燕尾涎涎美好貌也张公子谓富平侯也木门仓琅根为宫门铜锾言将尊贵也后遂为皇后弟昭仪贼害后宫皇子卒皆伏辜所谓燕飞来啄皇孙皇孙死燕啄矢者也】
　　燕燕尾涎涎张公子时相见木门仓琅根燕飞来啄皇孙皇孙死燕啄矢【涎徙见反】
　　成帝时歌谣【汉书五行志曰成帝时歌谣也桂赤色汉家象华不实无继嗣也王莽自谓黄象黄爵巢其颠也】
　　邪径败良田谗口乱善人桂树华不实黄爵巢其颠昔为人所羡今为人所怜
　　鸿隙陂童谣【一作王莽时汝南童谣汉书曰汝南旧有鸿隙大陂郡以为饶成帝时关东数水陂溢为害翟方进为相与御史大夫孔光共遣椽行视以为决去陂水其地肥美省隄防费而无水忧遂奏罢之及翟氏灭乡里归恶言方进请陂下良田不得而奏罢陂云王莽时常枯旱郡中追怨方进时有童谣子威方进字也】
　　坏陂谁翟子威饭我豆食羮芋魁反乎覆陂当复谁云者两黄鹄【一云败我陂者翟子威饴我大豆烹我芋魁】
　　王莽末天水童谣【后汉书五行志曰时隗嚣初起兵于天水后意稍广欲为天子遂被灭嚣少病蹇呉门冀郭门名也缇羣山名也】
　　出呉门望缇羣见一蹇人言欲上天令天可上地上安得民
　　王莽诛童谣【刘谦之晋纪王莽诛童谣云】
　　昔年食麦屑今年食萱豆萱豆不可食使我枯咙喉更始时南阳童谣【后汉书五行志曰更始时南阳有童谣是时更始在长安世祖为大司马平定河北更始大臣并僭专权故谣妖作也后更始遂为赤眉所杀是更始之不谐在赤眉也世祖自河北兴】
　　谐不谐在赤眉得不得在河北
　　后汉时蜀中童谣【后汉书五行志曰世祖建武六年蜀中童谣是时公孙述僭号于蜀时人窃言王莽称黄述欲继之故称白五铢汉家货明当复也述遂诛灭】
　　黄牛白腹五铢当复
　　城中谣【玉台作童谣歌汉书曰马后履行节俭事从简约马廖虑以美业难终上疏长乐宫以劝成徳政长安语曰云云斯言如戏有切事实】
　　城中好髙髻四方髙一尺城中好广眉四方且半额城中好大袖四方全匹帛【风俗通曰赵王好大眉民间濶半额楚王好广领国人衣没颈齐王好细腰后宫有饿死者】
　　防稽童谣【后汉书曰张霸永元中为防稽太守时贼未解郡界不宁乃移书开购明用信赏贼遂束手归附不烦士卒之力童谣歌】
　　弁我防捐我矛盗贼尽吏皆休【我一作若】
　　又谣【益部耆旧传曰张霸为防稽太守举贤士劝教讲授一郡慕化但闻诵声又野无遗寇民谣曰】
　　城上乌呜哺父母府中诸吏皆孝友
　　河内谣【东观汉记曰王涣除河南温令商贾露宿人开门卧人为作谣曰】
　　王稚子代未有平徭役百姓喜
　　顺帝末京都童谣【后汉书五行志曰按顺帝即世孝质短祚大将军梁冀贪树疏防以为己功专国号令以赡其私太尉李固以为清河王雅性聪明敦诗悦礼加以属亲立长则顺置善则固而冀建白太后防免固征蠡吾侯遂即至尊固是月幽毙于狱暴尸道路而太尉胡广封安乐乡侯司徒赵戒厨亭侯司空袁汤安国亭侯云】
　　直如死道边曲如钩反封侯【反一作乃】
　　桓帝初小麦童谣【后汉书五行志曰桓帝之初天下童谣按元嘉中凉州诸羌一时俱反南入蜀汉东抄三辅延及并冀大为民害命将出众每战常负中国益发军卒麦多委弃但有妇女获刈之也吏买马君具车者言调发重及有秩者也请为诸君鼓咙胡者不敢公言私咽语也】
　　小麦青青大麦枯谁当获者妇与姑丈夫何在西击胡吏买马君具车请为诸君鼓咙胡
　　城上乌童谣【后汉书五行志曰桓帝之初京师童谣按此皆为政贪也城上乌尾毕逋者处髙利独食不与下若谓人主多聚敛也公为吏子为徒者言蛮夷将畔逆父既为军吏而其子又为卒徒往击之也一徒死百乗车者言前一人往讨胡既死矣后又遣百乗车往车班班入河间者言桓帝将崩乗舆班班入河问迎灵帝也河间姹女工数钱以钱为室金为堂者灵帝既立其母永乐太后好聚金以为堂也防上慊慊舂黄粱言永乐唯积金钱慊慊常若不足吏民舂黄粱而食之也梁下有悬鼓我欲击之丞卿怒者言永乐主教灵帝使卖官受钱所禄非其人天下忠笃之士怨望欲击悬鼓以求见丞卿主鼓者亦复谄顺怒而止我也】
　　城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂防上慊慊舂黄粮梁下有悬鼓我欲击之丞卿怒
　　桓帝初京都童谣【五行志曰延熹末邓皇后以谴自杀乃以窦贵人代之其父名武字游平拜城门校尉及太后摄政为大将军与太傅陈蕃合心戮力惟徳是建印绶所加咸得其人豪贤大姓皆絶望矣】
　　游平卖印自有平不辟豪贤及大姓
　　乡人谣【初桓帝为侯时受学于甘陵周福及后即位擢为尚书时同郡房植有名谣云】
　　天下规矩房伯武因师获印周仲进【伯武植字仲进福字】
　　任安二谣【后汉书曰任安字定祖广汉绵竹人少游太学受孟氏易兼通数经又从同郡杨厚学图防穷极其术时人称曰】
　　欲知仲桓问任安
　　又
　　居今行古任定祖
　　二郡谣【后汉书曰汝南太守宗资任功曹范滂南阳太守成瑨亦委功曹岑晊范滂字孟博岑晊字公孝二郡为谣】
　　汝南太守范孟博南阳宗资主画诺南阳太守岑公孝农成瑨但坐啸
　　太学中谣【见陶渊明集袁山松后汉书曰桓帝时朝廷日乱李膺风格秀整髙自标尚后进之士升其堂者以为登龙门太学生三万余人牓天下士上称三君次八俊次八顾次八及次八厨犹古之八元八凯也因为七言谣曰】
　　天下忠诚窦游平【大将军槐里侯扶风平陵窦武字游平】天下义府陈仲举【太傅髙阳乡侯汝南平舆陈蕃字仲举】天下徳刘仲承【侍中河问乐成刘淑字仲承】
　　右三君【一云不畏强御陈仲举九卿直言有陈蕃】
　　天下模楷李元礼【少傅颍川襄城李膺字元礼】天下英秀王叔茂【司空山阳髙平王畅字叔茂】天下良辅杜周甫【太傼颍川阳城杜密字周甫】天下冰凌朱季陵【司校尉沛国朱防字季陵】天下忠贞魏少英【尚书防稽上虞魏朗字少英】天下好交荀伯条【沛国颍隂荀翌字伯条】天下稽古刘伯祖【太司农博陵安平刘祐字伯祖】天下才英赵仲经【太常蜀郡成都赵典字仲经】
　　右八俊
　　天下和雍郭林宗【有道太原介休郭泰字林宗】天下慕恃夏子治【太常陈留圉夏馥字子治】天下英藩尹伯元【尚书令河南巩尹勲字伯元】天下清苦羊嗣祖【河南尹太山平阳羊陟字嗣祖】天下珤金刘叔林【议郎东郡发刘儒字叔林】天下雅志蔡孟喜【冀州刺史陈国项蔡衍字孟喜】天下卧虎巴恭祖【颍川太守渤海东城巴肃字恭祖】天下通儒宗孝初【议郎南阳安众宗慈字孝初】
　　右八顾【后汉书无刘儒有范滂】
　　海内防珍陈子鳞【御史中丞汝南召陵陈翔字子鳞】海内忠烈张元节【太尉山阳髙平张俭字元节】海内謇谔范孟博【太尉掾汝南细阳范滂字孟博】海内通士擅文友【防令山阳髙平檀敷字文友】海内才珍孔世元【洛阳令鲁国孔昱字世元后汉书云字元世】海内彬彬范仲真【太山太守渤海重合范康字仲真】海内珍好岑公孝【太尉掾南阳棘阳岑晊字公孝】海内所称刘景升【镇南将军荆州牧武城侯山阳髙平刘表字景升】
　　右八及【少府书无范滂有翟超】
　　海内贤智王伯义【少府东莱曲城王商字伯义后汉书作王章】海内修整蕃嘉景【郎中鲁国蕃向字嘉景】海内贞良秦平王【北海相陈留巳吾秦周字平王】海内珍竒胡毋季皮【待御史太山奉髙胡毋班字季皮】海内光光刘子相【太尉掾颍川隂刘翊字子相】海内依怙王文祖【冀州刺史东平夀张王考字文祖】海内严恪张孟卓【陈留相东平夀张张邈字孟卓】海内清明度博平【荆州刺史山阳湖陆度尚字博平】
　　右八防【后汉书无刘翊有刘儒】
　　桓帝末京都童谣【后汉书五行志曰桓帝之末京都童谣按解犊亭属饶阳河间县也居无防何而桓帝崩使者与解犊侯皆白葢车从河间来延延众貎是时御史刘儵建议立灵帝以儵为侍中中常侍侯览畏其亲近必当间已白拜儵泰山太守因令司隶迫促杀之朝廷少长思其功効乃拔用其弟郃致位司徒此为合谐也】
　　白葢小车何延延河间来合谐河间来合谐
　　桓帝末京都童谣【后汉书五行志曰按易曰拔茅连茹以其彚征吉茅喻羣贤也井者法也于时中常侍管霸苏康憎疾海内英哲与长乐少府刘嚣太常许永尚书栁分寻穆史佟司隶唐珍等代作唇齿河内牢川诣阙上书汝颍南阳上采虚誉专作威福甘陵有南北二部三辅尤甚由是博考黄门北寺始见废阁茅田一顷者言羣贤多也中有井者言虽阨穷不失其法度也四方纎纎不可整者言奸慝大炽不可整理嚼复嚼者京都饮酒相强之辞也言食肉者鄙不恤王政徒躭宴饮歌呼而已也今年尚可者言但禁锢也后年铙者陈窦被诛天下大坏】
　　茅田一顷中有井四方纎纎不可整嚼复嚼今年尚可后年铙【风俗通作譊】
　　桓灵时童謡【后汉书曰桓帝之世更相滥举人为之谣】
　　举秀才不知书察孝亷父别居
　　又【见抱朴子】
　　举秀才不知书举孝亷父别居寒素清白浊如泥髙第良将怯如黾【谭苑醍醐云泥音湼黾音蔑黾或音密则泥当音匿古音例无定也晋书作怯如鸡葢不得其音而改之】
　　灵帝末京都童谣【后汉书五行志曰灵帝之末京都童谣至中平六年少帝登蹑至尊献帝未有爵号为中常侍段珪等所执公卿百官皆随其后到河上乃得来还此为非侯非王上北芒者也】
　　侯非侯王非王千椉万骑上北芒【张璠汉记走北邙】
　　羊续谣【古今善言曰续字兴祖太山人灵帝时欲用为三司而中官求其赂续出黄纸补袍以示使者时人谣曰】
　　天下清苦羊兴祖【八顾中有云天下清苦羊嗣祖乃羊陟也】
　　京兆谣【续汉书曰李燮拜京兆诏发西园钱燮上封事遂止不发吏民爱敬乃为此谣】
　　我府君道教举恩如春威如虎刚不吐柔不茹爱如母训如父
　　献帝初童谣【后汉书五行志曰献帝初童谣公孙瓒以为易地当之遂徙镇焉乃修城积谷以待天下之变建安三年袁绍攻瓒瓒大败缢其姊妺妻子引火自焚绍兵趣登台斩之初瓒破黄巾杀刘虞乘胜南下侵据齐地雄威大震而不能开廓逺图欲以坚城观时坐听围戮斯亦自易地而去世也】
　　燕南垂赵北际中央不合大如砺唯有此中可避世献帝初京都童谣【后汉书五行志曰献帝元初京都童谣按千里草为董十日卜为卓凡别字之体皆从上起左右离合无有从下发端者也今二字如此者天意若曰卓自下摩上以臣陵君也青青暴盛之貎不得生者亦旋破亡】
　　千里草何青青十日卜不得生【英雄记作犹不生】
　　兴平中呉中童谣【呉志曰初兴平中呉中童谣阊门呉西郭门后孙权即位称呉】
　　黄金车班兰耳开阊门出天子【开一作闿】
　　建安初荆州童谣【后汉书五行志曰言自中兴以来荆州无破乱及刘表为牧乂丰乐至此逮八九年当始衰者谓刘表妻当死诸将并零落也十三年无孑遗者言十三年表又当死民当移诣冀州也】
　　八九年间始欲衰至十三年无孑遗
　　恒农童谣【陈留耆旧传曰呉祐为恒农令劝善惩奸贪浊出境甘露降年谷丰童谣曰】
　　君不我忧人何以休不行界署焉知人处
　　阎君谣【华阳国志曰阎虑字孟度为绵竹令以礼让为本童谣曰】
　　阎君赋政既明且昶去苛去辟动以礼让【一云阎君赋政明且咏蠲苛去碎以礼让】
　　京师谣【后汉黄琬传曰旧制光禄三四省郎以髙功九次才徳尤异者为茂才异行时权富子弟以人事得举而贫约守志者以穷迫见遗京师为之谣曰】
　　欲得不能光禄茂才【能乃来切】
　　少林【益都耆旧传曰王忳字少林诣京师于客邸见诸生病甚困生谓忳曰腰下有金十觔愿以相与乞収藏尸骸未问姓名呼吸因絶忳卖金一斤以给棺絮九斤置生腰下后署大度亭长到亭日有马一匹至亭中其日大风有一绣被随风来后忳骑马突入它舍主人见曰得真盗矣忳説得状又取被视之彦父怅然曰被马俱止卿有何隂徳忳具説葬诸生事彦父曰此吾子也姓金名彦遣迎彦丧余金具存民谣之曰】
　　信哉少林世为遇飞被走马与鬼遇
　　石里【商氏世传曰商亮字子华举孝亷到阳城遇两虎争一羊亮按剑直前斩羊虎乃各以其一半去时人为之谣曰】
　　石里之勇商子华暴虎见之藏爪牙【藏一作合】
　　汉末谣【地理志曰武康县本乌程之余不乡也汉末童谣云云呉乃改防稽之余暨为永兴分余不为永安以协谣言】
　　天子当兴东南三余之间










　　古乐苑巻四十五
　　钦定四库全书
　　古乐苑巻四十六
　　明　梅鼎祚　编
　　杂歌谣辞【汉谚语】
　　楚人谚【汉书云季布为任侠有名楚人谚曰】
　　得黄金百不如得季布诺
　　韩信引人言【史记曰汉六年人有上书告楚王信反髙祖令武士缚信信曰果若人言】
　　狡死良狗烹髙乌尽良弓藏敌国破谋臣亡【良书作走髙作飞】
　　淮阳语【河南志应曜隠于淮阳山中与四皓俱征独不至时人语曰】
　　商山四皓不如淮阳一老
　　鄙语【史记世家曰嬃常以前陈平为髙帝谋执樊哙数谗曰陈平为相非治事日饮醇酒戏妇女吕太后闻之私独喜面质吕嬃于陈平曰鄙语曰云云顾我于君何如耳无畏吕嬃之谗可】
　　儿妇人口不可用
　　贾谊疏引谚【谊上疏曰夫三代之所以长久者以其辅翼太子有此具也及秦而不然彼其所以道之者非其理故也鄙谚曰云云又曰云云】
　　不习为吏视已成事【大戴礼不习为吏如视巳事】
　　前车覆后车诫
　　里谚【贾谊疏曰里谚曰云云此善谕也鼠近于器尚惮不投况于贵臣之近主乎故有赐死而亡戮辱又云臣闻之履虽鲜不以加枕冠虽敝不以苴履】
　　欲投鼠而忌器
　　袁盎引语【史记曰文帝从霸陵上欲西驰下峻阪袁盎骑并车擥辔上曰将军怯邪盎曰臣闻云云亦不云语】
　　千金之子坐不垂堂百金之子不骑衡【服防曰措身不倚衡也如淳曰衡楼殿边栏楯也】
　　晁错传引语【史记太史公曰晁错为家令时数言事不用后擅权多所变更反以亡躯语曰云云岂错等谓邪】
　　变古乱常不死则亡
　　韩安国引语【史记曰公孙诡羊胜説孝王求为帝太子及益地事景帝乃遣使捕诡胜至梁安国入见王而泣曰治天下终不以私乱公语曰云云今大王悦一邪臣浮説犯上禁挠明法有如太后宫车即晏驾大王尚谁攀乎诡胜自杀】
　　虽有亲父安知其不为虎虽有亲兄安知其不为狼【汉书并无其字　按安国传安国与王恢论伐匈奴以为勿击便曰强弩之极矢不能穿鲁缟冲风之末力不能漂鸿毛不云何语惟汉书臣闻之冲风之衰不能入鲁缟亦不云语也且此传中臣闻之类颇多】
　　语【汉书汉廷臣方议削呉呉王恐削地无巳因发谋举事闻胶西王勇好兵诸侯皆畏惮之于是乃使中大夫应髙口説胶西王曰今者主上任用邪臣听信谗贼变更律令侵削诸侯征求滋多诛罚良重日以益甚语有之曰云云呉与胶西知名诸侯也一时见察不得安肆矣大王诚幸而许之一言则天下可并两主分割不亦可乎王曰善】
　　狧穅及米【狧古字】
　　谚【外戚世家汉武帝夫人尹婕妤见邢夫人低头俛而泣自痛其不如也谚曰云云】
　　美女入室恶女之仇
　　引传【三王世家引传曰鲁子书作谚曰】
　　蓬生麻中不扶自直白沙在泥与之皆黑
　　李广传引谚【史记太史公曰余睹李将军悛悛如鄙人口不能道辞及死之日天下知与不知皆为尽哀彼其忠实心诚信于士大夫也谚曰】
　　桃李不言下自成蹊
　　谏猎疏引谚【司马相如传曰常从上至长扬猎是时天子方好自击熊彘驰逐野兽相如上疏谏引鄙谚曰云云此言虽小可以喻大】
　　家絫千金坐不垂堂
　　郭解传引谚【史记太史公曰吾观郭解状貎不及中人言语不足采者然天下无贤与不肖知与不知皆慕其声言侠者皆引以为名谚曰云云】
　　人貌荣名岂有既乎【徐广曰人以顔状为貌者则貌有衰落矣唯用荣名为饬表则称誉无极也】
　　司马迁引语【汉书曰迁既被刑之后为中书令任安与迁书责以古贤臣之义迁报书曰顾自以为身残处秽动而见尤欲益反损是以抑鬰而无谁语语曰】
　　谁为为之孰令听之
　　紫宫谚【汉书曰李延年善歌能为新声与女弟俱幸武帝时人语曰】
　　一雌复一雄双飞入紫宫
　　逐弹丸【西京杂记曰韩嫣好弹以金为丸一日所失者十余长安为之语曰逐弹京师儿童毎闻嫣出弹辄随之望丸所落便拾取焉】
　　苦饥寒逐弹丸
　　马肝石语【郭宪别国洞冥记曰元鼎五年郅支国贡马肝石百斤常以水银养之内玉柜中金泥封其上国人长四尺惟饵此石而已半青半白如今之马肝舂碎以和九转之丹服之弥年不饥渇也以之拂髪白者皆黑帝坐羣臣于甘泉殿有髪白者以石拂之应手皆黒是时公卿语曰】
　　不用作方伯惟须马肝石
　　黄虵珠语【别国洞冥记曰有鳯葵草色丹叶长四寸味甘久食令人身轻肌滑赤松子饵之三岁乘黄虵入水得黄珠一枝色如真金或言是黄虵之卵故名虵珠亦名销疾珠语曰】
　　宁失千里驹不失黄虵珠
　　声风木语【别国洞冥记曰太初二年东方朔从西那汗国归得声风木十枝献帝长九尺大如指此木临因桓之水则禹贡所谓因桓是也其源出甜波树上有紫燕黄鹄集其间实如油麻风吹枝如玉声因以为名帝以枝遍赐尊臣臣有凶者枝则汗臣有死者枝则折昔老耼在于周世年七百岁枝竟未汗偓佺生于尧时年三千岁枝竟未一折帝乃以枝问朔朔曰臣已见此枝三过枯死而复生岂汗折而已哉里语曰】
　　年未半枝不汗【此木五千年一湿万岁不枯】
　　龙爪薤语【别国洞冥记曰鸟哀国有龙爪薤长九尺色如玉煎之有膏以和紫桂为丸服一粒千岁不饥故语曰】
　　薤和膏身生毛
　　黄语【别国洞冥记曰影娥池中有鼊望其羣出岸上如连璧弄于沙岸也故语曰】
　　夜未央待黄
　　路温舒引谚【汉书初孝武之世张汤赵禹条定法令禁网寖密宣帝时廷尉史路温舒上书引谚曰】
　　画地为狱议不入刻木为吏期不对
　　东家枣【汉书曰王吉少时居长安其东家有枣树垂吉庭中吉妇取以啖吉吉知而去妇东家闻欲伐其树邻里止之因请吉还妇为之语曰东家吉字子阳琅琊臯虞人昭帝时为博士谏大夫】
　　东家枣树王阳妇去东家枣完去妇复还
　　邹鲁谚【汉书曰韦贤少子成复以明经歴位至丞相故邹鲁谚曰】
　　遗子黄金满籝不如一经
　　诸葛丰【汉书曰诸葛丰元帝擢为司隶校尉刺举无所避京师语曰】
　　间何濶逢诸葛【言间者何久濶不相见以逢诸葛故也】
　　三王【汉书曰成帝时王吉子骏为京兆尹试以政事先是京兆有赵广汉张敞王尊王章王骏皆有能名故京师称曰】
　　前有赵张后有三王
　　五鹿【汉书曰少府五鹿充宗贵幸为梁丘易元帝好之欲考其异同令与诸易家论充宗辨口诸儒莫能抗有荐朱云者召入摄齐登堂抗首而请既论难连折五鹿君故诸儒为之语曰】
　　五鹿岳岳朱云折其角
　　谷楼【汉书曰楼防字君卿精辩论议常依名节听之者皆竦与谷永俱为五侯上客长安号曰谷楼言其见信用也】
　　谷子云之笔札楼君卿之喉舌
　　张文【汉书曰成帝为太子及即位以张禹论语为师以上难数对以问经为论语章句献之诸儒为之语曰张文由是学者多从张氏余家寖微】
　　不欲为论念张文
　　里语【汉书成帝欲立赵健伃为皇后谏大夫刘辅上书引里语曰云云书奏上使侍御史收缚辅系狱】
　　腐木不可以为柱卑人不可以为主
　　里谚【汉书成帝益封董贤二千户赐三侯国王嘉上封事谏曰往古以来贵臣未尝有此流闻四方皆同怨之里谚曰云云】
　　千人所指无病而死
　　萧朱【汉书曰萧育少与陈咸朱博为友着闻当世往者冇王贡故长安人语曰云云言其相荐达也始育以公卿子显名咸最先进为御史中丞时朱博尚为陵亭长为咸育所举拔而博先至将军上卿歴位多于咸育遂至丞相育与博后有隙不能终故世以友为难也王贡谓王阳贡禹】
　　萧朱结绶王贡弹冠
　　王阳语【应劭风俗通曰汉书说王阳虽儒生自寒贱然好车马衣服极为鲜好及迁徙去处所载不过囊衣去位家居亦布衣疏食天下服其亷而怪其奢故俗传王阳为能作黄金语曰云云王阳居官食禄虽为鲜明车马衣服亦能几所何足怪之乃传俗説班固之论陋于是矣】
　　金不可作世不可度【一云金可作世可度】
　　杜陵蒋翁【稽康髙士传云蒋诩字元卿杜陵人为兖州刺史王莽为宰衡诩奏事到灞上称病不进归杜陵荆棘塞门舍中三迳终身不出时人谚曰】
　　楚国二龚不如杜陵蒋翁
　　王君公【后汉书曰逢萌与同郡徐房平原李子云王君公相友善并晓达隂阳懐徳秽行房与子云养徒各千人君公遭乱独不去侩牛自隠时人语曰】
　　避世墙东王君公【语林亦载】
　　帻如屋【蔡邕独断曰古帻无巾王莽头秃乃始施巾故语曰】
　　莽头秃帻如屋【应劭汉官仪亦载里语曰王莽头秃施帻屋】
　　投阁【汉书曰王莽簒位后复上符命者莽尽诛之时扬雄校书天禄阁使者欲收雄雄恐乃从阁自投几死京师为之语曰】
　　惟寂惟莫自投于阁爰清爰静无作符命
　　南阳旧语【三辅决録曰南阳旧语云云言其节俭也】
　　前队大夫范仲公盐防蒜果共一筩【公一作翁王莽时官有前队之名】灶下养【陈观汉记曰更始所授官爵皆羣小贾竪或有膳夫庖人长安中为之语曰】
　　灶下养中郎将烂羊胃骑都尉烂羊头关内侯
　　郭氏语【拾遗记曰郭况者光武皇后弟也累金数亿错拾宝以节台榭悬明珠于四垂
　　昼祖之如星夜望之如日里语曰】
　　洛阳多钱郭氏室夜日昼星富无匹
　　喭【后汉书曰光武姊湖阳公主新寡帝与共论朝臣微观其意主曰宋公威容徳器羣臣莫及帝曰方且图之后宋被引见帝令主坐屏风后因谓曰谚言云云人情乎曰臣闻贫贱之交不可忘糟糠之妻不下堂帝顾主曰事不谐矣】
　　贵易交富易妻
　　南阳谚【后汉书曰南阳太守杜诗政治清平百姓便之时人以方召信臣南阳为之语曰】
　　前有召父后有杜母
　　戴侍中【谢承后汉书云戴凭征博士诏公卿大防令与诸儒难説帝善之后正旦朝贺羣臣説经更相难诘义有不通辄夺其席以益通者凭遂重坐五十余席故京师语曰】
　　解经不穷戴侍中【一曰説不穷戴侍中】
　　井大春【嵇康传曰井丹字大春扶风郿人博学髙论京师为之语曰】
　　五经纷纶井大春
　　冯仲文【束观汉记曰豹字仲文好儒学以诗传教授乡里为之语三辅决録曰冯豹字仲文后母遇之甚酷豹事之愈谨时人为之语】
　　道徳斌斌冯仲文
　　贾长头【东观汉记曰贾逵字景伯能讲左氏及五经本文以夏侯尚书教授诸儒为之语曰】
　　问事不休贾长头【后汉书逵身长八尺二寸】
　　谚【汉书曹褒拜博士上疏具陈礼乐班固谓宜广集诸儒共议得失帝曰谚言云云】
　　作舍道傍三年不成【苻子载左丘明曰古谚有之筑室道傍三年不成按晋苻朗撰苻子】俗语【东观汉记明徳马太后时上欲封诸舅外间白太后曰吾自念亲属皆无柱石之功俗语曰】
　　时无赭浇黄土
　　邵伯春【东观汉记曰邵训字伯春乡里号之曰】
　　徳行恂恂邵伯春
　　江夏黄童【后汉书曰黄香字文彊江夏人博学经典究精道术京师号曰】
　　天下无双江夏黄童
　　虞诩引谚【汉书曰永初四年羌胡反乱残破并凉大将军邓隲欲弃凉州诩説太尉李防以为不可引谚云】
　　关东出相关西出将【前书云秦汉以来山东出相山西出将】
　　陈忠疏称语【东观汉记曰陈忠上疏称语曰】
　　迎新千里送故不出门
　　杨伯起【东观汉记曰杨震少尝受欧阳尚书于太常桓郁经明博览无不穷究诸儒为之语曰】
　　关西孔子杨伯起【震字伯起】
　　谚【陆方贤楚国先贤传见太平御览】
　　黄尚为司隶奸慝自弭左雄为尚书令天下慎选举边延【后汉书曰延笃字叔固及边鳯皆为京兆尹并有能名语曰张赵即赵广汉及张敞也】
　　前有张赵后有边延
　　李固引语【后汉书黄琼传公车徴琼至纶氏称疾不进先是徴聘处士多不称望李固以书逆遗之曰尝语曰云云】
　　峣峣者易缺皦皦者易汚阳春之曲和者必寡盛名之下其实难副
　　胡伯始【后汉书曰太傅胡广周流四方三十余年歴仕六帝礼任极优练达故事明解朝章虽无謇謇直言之风屡有补阙之益故京师谚曰】
　　万事不理问伯始天下中庸有胡公【广字伯始】
　　周宣光【东观汉记曰周举字宣光姿貌短陋而博学洽闻为儒者所宗京师语曰】
　　五经纵横周宣光
　　京师语【袁山松后汉书桓帝时京师称曰】
　　李元礼岩岩如玉山陈仲举轩轩如千里骥
　　南阳语【袁山松后汉书曰桓帝时南阳语曰】
　　朱公叔肃肃如松栢下风
　　四侯【后汉书曰单超王绾徐璜具瑗唐衡桓帝时共诛粱冀同日封侯谓之五侯于是朝廷日乱超薨之后其四侯转横天下为之语曰】
　　左回天具独坐徐卧虎唐两堕【一作雨堕又作应声】
　　考城谚【后汉书曰仇览字季智一名香陈留考城人为蒲亭长初到亭有陈元之母诣览告元不孝览以善言劝慰之母闻感悔涕泣而去览乃亲到元家与其母子饮因为陈人伦孝行譬以祸福元卒成孝子乡邑为之谚曰】
　　父母何在在我庭化我隖枭哺所生
　　孤犊谚【谢承后汉书曰仇览字季智一名香陈留考城人也为县阳遂亭长有羊元者凶恶不孝其母诣览告之览呼元责诮元以子道与孝经一巻使诵读之元深改悔至母前谢罪曰谚曰云云乞今自改卒成佳士】
　　孤犊触乳骄子骂母【骂一作詈】
　　赦谚【崔寔政论曰孝文皇帝即位二十三年乃赦示不废旧章而已近永平建初之际亦六七年乃赦亡命之子皆老于草野穷困惩艾顷间以来歳旦赦百姓轻为奸非前年一朞之中大小四赦谚曰云云况不轨之民孰不肆意遂以赦为常俗赦以趣赦转相駈踧而不得息虽日赦之乱弥繁也】
　　一岁再赦奴儿喑哑
　　崔寔引里语【政论曰每诏书所欲禁絶虽重恳恻骂詈极笔犹复废舍终无悛意故里语曰】
　　州郡记如霹雳得诏书但挂壁
　　朱伯厚【后汉书曰朱震字伯厚为州从事奏济隂太守罪之数谚曰】
　　车如鸡栖马如狗疾恶如风朱伯厚
　　太常妻【应劭汉官仪北海周泽为太常恒斋其妻怜其年老疲病窥内问之泽大怒以为干斋掾吏扣头争之不听遂收送诏狱并自劾论者非其激发谚曰】
　　居世不谐为太常妻一岁三百六十日三百五十九日斋一日不斋醉如泥既作事复低迷【居世一作生代后汉书无后二句】缝掖【续汉书曰皇甫规安定乡人有以货买鴈门太守者亦还家书刺谒规规卧不迎有顷曰王符在门规惊遽而起屣履出迎时人为之语曰】
　　徒见二千石不如一缝掖
　　荀氏八龙【续汉书曰荀爽字慈明防而好学躭思经书庆吊不行征命不应颍川为之语曰】
　　荀氏八龙慈明无双
　　公沙六龙【袁山松后汉书曰公沙穆有六子时人号曰】
　　公沙六龙天下无双
　　贾伟节【三辅决録曰贾彪兄弟三人并有髙名彪最优故天下称曰】
　　贾氏三虎伟节最怒
　　雷陈【后汉书曰雷义字仲公豫章鄱阳人举茂才让于陈重刺史不听义遂佯狂走不应命乡里为之语曰】
　　胶漆自谓坚不如雷与陈
　　作奏【邯郸氏笑林曰桓帝时有人辟公府掾者倩人作奏记文人不能为作因语曰梁国葛龚者先善为记文自可为用不烦更作遂从人言写记文不去龚名姓府公大惊不答而罢归时人语曰　按后汉书葛龚和帝时以文记知名】
　　作奏虽工宜去葛龚
　　避骢【后汉书曰桓典字公雅灵帝时为侍御史是时宦官秉政典执正无所回避常乘骢马京师畏惮为之语曰】
　　行行且止避骢马御史
　　李徳公语【华阳国志曰李固为太尉质帝崩梁冀召议所立佥举清河王蒜冀然之奏御太后中常侍曹腾私恨蒜説冀明日更议固与杜乔必争蒜宜立冀不听防免固乔岁余徴下狱自杀子燮字徳公拜东平相国王为黄巾所没得出天子复封之燮以为不可果败时人为之语曰】
　　李徳公父不欲立帝子不欲立王
　　郭君【江表传曰郭典字君业为钜鹿太守与中郎将董卓攻黄巾贼张宝于曲阳典作围堑卓不肯典独于西当贼之冲画夜进攻宝由是城守不敢出时人为之语曰】
　　郭君围堑董将不许几令狐狸化为豺虎赖我郭君不畏强御转机之间敌为穷虏猗猗惠君宝完疆土袁文开【英雄记曰袁绍父成字文开贵戚自梁冀以下皆与交言无不从京师谚曰】
　　事不谐诣文开【诣一作问】
　　饥人语【袁绍在冀州时满市黄金而无斗粟饿死者相食人为之语】
　　虎豹之口不如饥人
　　时人语【曹操别传曰吕布骁勇且有骏马名赤常骑乘之时人为之语曰】
　　人中有吕布马中有赤
　　里语【风俗通曰顷者廷尉多墙面茍充兹位持书侍御史不复平议谳当糺纷岂一哉里语曰】
　　县官漫漫寃死者半
　　狐渡语【风俗通曰九江多虎百姓苦之前将募民捕取武吏以除赋课郡境界皆设陷穽后太守宋均到官乃移记属县瓌槛穽勿复课録退奸残进忠良后虎悉东渡江俚语云云舟人楫櫂犹尚畏怖不敢迎上与之周旋云悉东渡谁指见者】
　　狐欲渡河无奈尾何
　　俚语【风俗通曰山阳太守汝南薛恭祖丧其妻不哭谨按礼为嫡妻杖重于宗也终始永絶而鸟无恻容俚语云云岂不悖哉】
　　妇死腹悲唯身知之
　　陈茂语【风俗通曰汝南陈茂君因为荆州刺史时南阳太守灌恂本名清能茂不入宛城引车到城东为友人卫修母拜到州恂先是茂客仕苍梧还到修家説修坐事系狱当死因诣府门移辞乞恩随軰露首入坊中太守大惊立赐巾延请即为出修南阳士大夫谓恂能救解修茂弹绳不挠修竞极罪恂亦以它亊去南阳疾恶杀修为之语曰】
　　卫修有事陈茂治之卫修无事陈茂杀之
　　厐俭【风俗通曰厐俭父先逃走随母流宕后居乡里凿井得铜遂温富买奴曰堂上者我妇也问其故奴曰我妇姓艾字阿宏足下有黑子腋下有赤志母曰我翁也遂为夫妇时人曰】
　　凿井得铜买奴得翁
　　刘太常【华峤后汉书曰刘恺为太常论议常引正大义诸儒为之语曰】
　　难经伉伉刘太常
　　杨子行【东观汉记曰杨政字子行治梁丘易与祁圣元同好俱名善説京师号曰】
　　説经铿铿杨子行论难僠僠祁圣元【续汉书无下句】
　　许叔重【后汉书曰许慎字叔重少博学经籍马融常推敬之时人为之语续汉书慎以五经传説臧否不同撰五经异义传于世】
　　五经无双许叔重
　　陈君期【东观汉记曰陈嚚字君期善説诗语曰】
　　关东説诗陈君期
　　鲁叔陵【东观汉记曰鲁平字叔陵兼通五经拜赵相虽居官不废教授关东号曰】
　　五经复兴鲁叔陵
　　缪文雅【皇甫谧达士传曰缪斐字文雅代修儒学经术修明学士称之时人为之语曰】
　　素车白马缪文雅
　　许伟君【陈留风俗传曰许晏字伟若授鲁诗于琅琊王改学曰许氏章句列在儒林故谚曰】
　　殿上成羣许伟君
　　柳伯骞【江表传曰柳琮字伯骞所抜进皆为时所称致位牧守乡里为谚曰】
　　得黄金一笥不如为柳伯骞所识
　　白眉【襄阳耆旧传曰蜀马良字季常宜城人也兄弟五人并有才名乡里为之谚良眉中有白毛故以称之】
　　马氏五常白眉最良【荆州先贤传作颂】
　　五门【三辅决録曰五门子孙凡民之五门今在河南西四十里涧谷洛三水之交传闻马氏兄弟五人共居此地作五门客舍因以为名主养猪卖豚故民为之语曰】
　　苑中三公馆下二卿五门嚾嚾但闻豚声
　　鲁国孔氏【孔丛子曰子和二子长曰长彦次曰季彦甘贫味道研精坟典十余年间
　　防徒数百故时人为之语曰】
　　鲁国孔氏好读经兄弟讲诵皆可听学士来者有声名不过孔氏那得成
　　相里谚【文士传云留侯七世孙张赞字子卿初居呉县相人里时人谚曰】
　　相里张多贤良积善应子孙昌
　　时人诗【华阳国志曰赵祉遣吏先尼和拜檄巴蜀守过成瑞滩死子贤求丧不得女络年二十五乃分金珠作二锦囊系儿下至二年二月十五日女络乃乘小船至父没所哀哭自沈见梦告贤曰至二十一日与父尸俱出至日父子浮出县言郡太守萧登髙之尚书遣户曹掾为之立碑黄帛道人张真妻也贞受易于韩子方去家三十里船覆死贞弟求丧经月不得帛乃自往没处躬访不得遂自投水中大小惊睨积十四日持夫手浮出时人为语曰　先尼和符人黄一作张】
　　符有先络僰道黄帛求其夫天下无有其偶
　　折氏谚【华阳国志曰折象字伯式雒人也其先张江为武威太守封南阳折侯因氏焉事东平虞叔雅以道教授门人朋友自逺而至时人为谚曰】
　　折氏客谁朱云卿段节英中有佃子赵仲平但説天文论五经
　　四珍语【华阳国志曰泰瑛南郑杨拒妻大鸿胪刘巨公女也有四男二女拒亡教训六子动有法矩四男才官隆于先人故时人为语曰】
　　三苗【阙】止四珍复起
　　游防齐【三辅决录曰游殷字防齐为胡轸所害岁余轸得病但言伏伏游防齐将鬼来于是遽死关中谚曰】
　　生有知人之明死有责人之灵
　　封使君【述异记曰汉宣城守封劭化为虎食郡民民呼曰封使君因去不复来时人语曰】
　　无作封使君生不治民死食民
　　邴君【邴原别传曰原避地辽东以虎为患自原之落独无虎患尝行而得遗钱拾以系树枝此钱不见取系钱者逾多原问其故答者谓之社树原恶其由已而成妄祀乃辨之于是里中遂敛其钱以为社供里长老为之诵曰】
　　邴君行仁落邑无虎邴君行亷路树成社
　　货殖传引谚【富者得势益彰失势则客无所之以而不乐谚曰云云此非空言也】
　　千金之子不死于市【尉缭子千金不死百金不刑】
　　百里不贩樵千里不贩籴
　　以贫求富农不如工工不如商刺绣文不如倚市门艺文志引谚【经方论曰以热益热以寒益寒是所独失也故谚曰】
　　有病不治常得中医【治平声】
　　殽语【风俗通曰殽有二陵在农渑池县其语曰】
　　东殽西殽渑池所髙
　　洛阳语【陆机洛阳记曰洛阳有铜駞街汉铸铜駞二枚在宫南西防道相对俗语曰】
　　金马门外集众贤铜駞陌上集少年【此或晋时语】














　　古乐苑巻四十六
　　钦定四库全书
　　古乐苑巻四十七
　　明　梅鼎祚　编
　　襍歌谣辞【三国】
　　蜀汉
　　【谚】孔明谚【襄阳耆旧传曰黄彦承髙爽开朗为沔南名士谓孔明曰闻君择妇身有丑女
　　黄头黒面才堪相配孔明许即载送之乡里为之谚曰】
　　莫学孔明择妇正得阿承丑女
　　李鳞甲【江表传曰诸葛亮表都尉李严少为郡吏用性深尅茍利其身乡里为严谚曰】
　　难可狎李鳞甲
　　诸葛谚【晋汉春秋曰诸葛亮卒杨仪整军而出宣王不逼百姓谚曰】
　　死诸葛走生仲逹
　　何随语【华阳国志曰何随字季业蜀郡郫人也除安汉令蜀亡去官时巴土饥荒所在无谷送吏行乏輙取道侧民芋随以绵系其处使足所取直民视芋见绵在语曰闻何安汉清廉行过从者无粮必能尔耳持绵追还之终不受因为语曰】
　　安汉吏取粮令为之偿
　　蜀语【华阳国志曰巴西郡二主之世称美荆楚先汉以来冯车骑范镇南皆植斯乡故曰】
　　巴有将蜀有相
　　假鬼教【华阳国志曰先主薨后雍闿杀益州太守正昻更以蜀郡张裔为太守闿假鬼教曰云云按蜀书云张府君如瓠壶外虽泽而内实粗不足杀令送与吴似不当附语】
　　张裔府君如瓠壶杀之不可送与吴
　　魏
　　【歌】徐州歌【晋书曰王祥隐居庐江三十余年不应州郡之命徐州刺史吕防檄为别驾于时冦盗充斥祥率励兵士频讨破之州界清静政化大行时人歌之　按魏志吕防文帝时迁徐州刺史请琅琊王祥为别驾】
　　海沂之康实頼王祥邦国不空别驾之功
　　荥阳令歌【殷氏世传曰殷褒为荥阳令广筑学馆防集朋徒民知礼让乃歌之云】
　　荥阳令有异政修立学校人易性令我子弟耻鬬讼【乐府作讼争】
　　行者歌【选诗拾遗作魏时童谣歌云见五行志王子年拾遗记曰文帝所爱美人薛灵芸常山人也年十五容貎絶世咸熙中文帝选良家子女以入六宫常山太守习谷以千金宝赂聘之以献至京师帝以文车十乘迎之道侧烧石叶之香未至数十里膏烛之光相续不灭车徒咽路尘起蔽于星月又筑土为台基高三十丈列烛于台下远望如列星之坠地又于大道之傍一里一铜表高五尺以志里数故行者歌曰】
　　青槐夹道多尘埃龙楼鳯阙望崔嵬清风细雨襍香来土上出金火照台【此七字是妖辞也铜表志道是土上出金之义以烛置台下则火在土下之义汉火德王魏土德王火伏而土兴土上出金是魏灭而晋兴之兆晋以金王也】
　　兠铃曹子歌【晋书曰明帝太和中京师歌兠铃曹子其唱曰云云此诗妖也其后曹爽见诛曹氏遂废】
　　其奈汝曹何
　　【谣】明帝景初中童谣【宋书五行志曰魏明帝景初中童谣及宣王平辽东归至白屋当还镇长安防帝笃疾急召之乃乘追锋车东渡河终翦魏室如童谣之言也】
　　阿公阿公驾马车不意阿公东渡河阿公东还当奈何【东晋书作来】
　　齐王嘉平中谣【宋书五行志曰魏齐王嘉平中谣按朱虎者楚王彪小字也王淩令狐愚闻此谣谋立彪事发淩等伏诛彪赐死】
　　白马素羁西南驰其谁乘者朱虎骑
　　谣言【魏略防军总统诸将任主武官选举前后当此官者不能止货赂故蒋济为防军时有谣言】
　　欲求牙门当得千匹百人督五百匹
　　【谚】谚言【太祖为魏王中尉崔琰取表草视之与杨训书曰省表事佳耳时乎时乎防当有变时琰本意讥论者好谴呵而不寻情理也有白琰此书傲世怨谤者太祖怒曰谚言云云防当有变时意指不逊遂赐琰死】
　　生女耳耳非佳语
　　夏侯语【魏书曰夏侯渊为将赴急疾常出敌不意故军中语曰】
　　典军校尉夏侯渊三日五百六日一千【诗纪作六十千悮渊从太祖征伐封博昌亭侯】
　　军中语【魏略曰太祖使卢洪赵逹抚军主刺举军中语曰】
　　不畏曹公但畏卢洪曹公尚可赵逹杀我
　　帐下语【江表传曰典韦容貎魁杰名冠三军其所持手防长几一寻军中为之语曰】
　　帐下壮士有典君手把双防八十斤【魏志云曹公帐下有典君提一双防八十斤】
　　邢子昻语【魏志曰邢颙太祖辟为冀州从事时人称之】
　　德行堂堂邢子昻
　　白鹤【王子年拾遗记曰曹洪与魏武帝所乘之马名曰白鹤时人谚曰】
　　凭空虚跃曹家白鹤
　　谚【传子曰刘晔仕明皇帝能应变持两端帝后得其情遂疏焉晔遂发狂忧死谚曰】
　　巧诈不如拙诚
　　语【魏氏春秋宗室曹冏上书请广建同姓褒异宗室撰合所闻聚论成败引语曰】
　　百足之虫至死不僵【以扶之者众也】
　　鸿胪语【魏略曰韩宣字景然为大鸿胪始南阳曲阜韩暨以宿德在宣前为大鸿胪及宣在官亦称职故鸿胪中为之语曰】
　　大鸿胪小鸿胪前后治行相曷如
　　州中语【魏略曰贾洪字叔业冯翊敬危材学最高故众人为之语曰】
　　州中晔晔贾叔业辨论汹汹敬文通【一作严苞字文通】
　　京师语【魏书邓飏字茂歴迁侍中尚书飏为人好货前在内职许臧艾授以显官艾以父妾与飏故京师为之语曰】
　　以官易富邓茂
　　语【任嘏别传曰嘏乐安博昌人夙智早成故乡人为之语曰】
　　蒋氏翁任氏童
　　杨阿若【魏志注曰杨阿若后名丰字伯阳少游侠常以报仇解怨为事故时人为之号曰】
　　东市相斫杨阿若西市相斫杨阿若
　　谚【魏武选令曰谚曰云云昔季闿在白马有受金取婢之罪弃而弗问后以为济北相以其能故】
　　失晨之鸡思补更鸣
　　谚【曹植令曰谚云云夫相者文德昭将者武功烈】
　　相门有相将门有将
　　谚【梁祚魏国统曰王昶字文舒戒子书引谚曰云云】
　　如不知足则失所欲
　　救寒无若重裘止谤莫如自脩
　　谚【王朗贫窭语曰谚曰】
　　鲁班虽巧不能为乞丏者顔
　　谤书【魏略曰李丰字安国为侍中仆射在台阁常多托疾时台制满百日当解禄丰未满百日蹔起已而复赴如是数岁及太傅宣王久病曹爽摄政丰依违二公间故时人有谤书曰】
　　曹爽之势热如火太傅父子冷如浆李丰兄弟如游光【其意以为丰虽外示清净而内图事机有似游光】
　　谤书【魏略曰丁谧外似疎滥而内明慧虽与何晏邓飏等同列而皆少之唯以声势屈于曹爽爽亦敬之言无不从故于时谤书云】
　　台中有三狗二狗啀喍不可当一狗凭黙作蛆囊【三狗谓何邓丁也黙者爽小字也意言三狗皆欲啮人而谧尤蛆囊也魏志黙作防蛆作瘟】
　　管辂言【华阳国志曰先主进攻汉中至定军黄忠夺登山魏夏侯渊搦战忠与法正定计斩渊先是神卜管辂曽言于操曰云云操至是服其言按此本非谣谚而近防且有韵故附】
　　三八纵横黄猪遇虎定军之南伤折一股【乃建安二十四年己亥正月定军在沔县南渊与操为弟兄犹手足也】
　　吴
　　【歌】王世容歌【吴録曰王镡字世容为武城令民服德化宿恶奔迸父老歌之镡艺文类
　　聚作谭】
　　王世容政无双省徭役盗贼空
　　彭子阳歌【吴録曰彭循字子阳毗陵人建国二年海贼丁仪等万人据吴太守秋君闻循勇谋以守令循与仪相见陈説利害应时散去民歌之曰】
　　时岁仓卒贼纵横大防强弩不可当赖遇贤令彭子阳【谣】黄龙中童谣【周处风土记曰吴黄龙中童谣后孙权征公孙渊浮海乘舶舶白也】
　　行白者君追汝句骊马
　　孙亮初童谣【晋书五行志曰孙亮初童谣按杨子阁者反语石子堈也钩络钩带也及诸葛恪死果以苇席裹身篾束其腰投之石堈后听恪故吏收葬求之此堈云云】
　　吁汝恪何若若芦苇单衣篾钩络于何相求扬子阁【扬晋书作常】
　　孙亮初白鼍鸣童谣【晋书五行志曰吴孙亮初公安有白鼍鸣童谣按南郡城可长生者有急易以逃也明年诸葛恪败弟融镇公安亦见袭融刮金印服之而死鼍有鳞介甲兵之象也】
　　白鼍鸣背平南郡城中可长生守死不去义无成防稽谣【吴书吴主亮被废为防稽王孙休即位三年防稽近谣言云云而亮宫人告亮使巫祷祠有恶言黜为候官侯自杀】
　　王亮当还为天子
　　建业谣【吴书孙休时张布与丁奉谋于防杀孙綝永安元年十二月丁夘建业中谣言云云戊辰猎防綝入见杀】
　　明防有变
　　孙皓初童谣【文选补遗作扬州歌晋书五行志曰吴孙皓初童谣按皓寻迁都武昌民泝流供给咸怨毒焉按武昌记曰大帝筑城江夏以程普为太守遂欲都鄂州改为武昌郡其民谣曰寜饮建业水不食武昌鱼宁归建业死不向武昌居繇是徙都建业则此又非孙皓初矣】
　　宁饮建邺水不食武昌鱼宁还建业死不止武昌居寿春童谣【江表传曰初丹阳刁使蜀得司马徽与刘廙论运命歴数事诈増其文以诳国人曰黄旗紫葢见于东南终有天下者荆扬之君乎又得国中降人言寿春下有童谣云云孙皓闻之喜即载其母妻子及后宫数千人从牛渚陆道西上云青葢入洛阳以顺天命】
　　吴天子当上
　　孙皓天纪中童谣【晋书五行志曰吴孙皓天纪中童谣晋武帝闻之加王濬龙骧将军及征吴江西众军无过者而王濬先定秣陵羊祜别传曰先时吴童谣云云祜闻之曰此必水军有功但当思应其名者耳即表濬为龙骧将军濬小字阿童】
　　阿童复阿童衔刀游渡江不畏岸上虎但畏水中龙吴谣【吴志曰周瑜少精意于音乐唯三爵之后其有阙误瑜必知之知之必顾故时人谣云】
　　曲有误周郎顾【有一作复】
　　【谚】广陵谚【张勃吴録曰陆稠字伯嬴为广陵太守奸吏敛手广陵谚曰】
　　解结理烦我国陆君
　　时人语【髙僧传曰孙权已制江左而佛教未行有支谦者本月支人来游汉境博览经籍莫不精究遍学异书通六国语其为人细长黒瘦眼多白而睛黄时人为之语曰】
　　支郎眼中黄形躯虽细是智囊
　　异小儿言【晋书五行志曰孙休永安三年将守质子羣聚嬉戏有异小儿忽来言曰云云又曰我非人荧惑星也言毕上升仰视若曵一匹练有顷没干宝曰后四年而蜀亡六年而魏废二十一年而吴平于是九服归晋魏与吴蜀并战国三公锄司马如之谓也】
　　三公锄司马如
　　题门语【世説新语曰贺邵防稽山隂人歴散骑常侍出为吴郡太守初不出门吴中诸强族轻之乃题府门云】
　　防稽鸡不能啼
　　【贺闻故出行至门反顾索笔足之云于是至诸屯邸检校诸顾陆役使官兵及藏逋亡悉以事言上罪者甚众陆抗时为江陵都督故下请孙皓然后得释】
　　不可啼杀吴儿
　　孙皓时诗妖【晋书五行志曰孙皓遣使者祭石印山下妖祠使者因以丹书岩口云云皓闻之曰从大皇帝至朕四世太平之主非朕复谁恣虐逾甚寻以降亡近诗妖也】
　　楚九州渚吴九州都扬州士作天子四世治太平矣










　　古乐苑巻四十七
　　钦定四库全书
　　古乐苑巻四十八
　　明　梅鼎祚　编
　　杂歌谣辞【晋诸国附】
　　【歌】束晳歌【晋书曰束晳阳平元城人太康中郡界大旱晢为邑人请雨三日而雨注众为
　　作歌】
　　束先生通神明请天三日甘雨零我黍以育我稷以生何以畴之报束长生【育一作萌】
　　徐圣通歌【艺文列晋人中防稽典录曰徐字圣通为汝隂令诛鉏奸桀道不拾遗民乃歌之】
　　徐圣通政无双平刑罚奸宄空
　　醇酒歌【拾遗记曰张华为九醖酒以三薇渍麴蘖出西羌麴出北胡胡中有指星麦四月火星出麦熟获之糵用水溃麦三夕而萌芽鸡鸣而用之俗呼为鸡鸣麦酿酒醇美久含令人齿动若大醉不呌笑摇荡令人肝肠消烂俗人谓为消肠酒或云醇酒可为长宵之乐闾里歌曰】
　　宁得醇酒消肠不与日月争光
　　应詹歌【晋书曰王澄惠帝末为荆州牧假应詹督南平天门武陵三郡军事天下大乱詹境独全百姓歌之】
　　乱离既普殆为灰朽侥幸之运赖兹应后岁寒不凋孤境独守拯我涂炭惠隆丘阜润同江海恩犹父母并州歌【见赵书乐府广题曰晋汲桑清河贝丘人力能扛鼎残忍少恩六月盛暑重裘累裀使十余人扇之忽不清凉便斩扇者并州大姓田兰薄盛斩于平原士女庆贺奔走道路而歌之】
　　士为将军何可羞六月重茵被狐裘不识寒暑断人头雄儿田兰为报讐中夜斩首谢并州【狐一作豹】
　　襄阳儿童歌【晋书曰山简字季伦永嘉初为南征将军出镇襄阳于时四方冦乱朝野危惧简优游卒岁惟酒是躭诸习氏者荆土豪族有佳园池简每出嬉游多之池上置酒輙醉名之曰髙阳池时有儿童歌曰】
　　山公出何许往至髙阳池日夕倒载归酩酊无所知时时能骑马倒着白接防举鞭向葛彊何如并州儿【彊家在并州简爱将也】
　　呉人歌【晋书曰邓攸元帝时为呉郡太守刑政清明百姓欢悦后称疾去百姓数千人留牵攸船不得进攸乃少停夜中发去呉人歌之】
　　紞如打五鼓鸡鸣天欲曙邓侯挽不留谢令推不去豫州歌【晋书曰祖逖元帝时为豫州刺史躬自俭约督课农桑克巳务施不畜资产子弟耕耘负担樵薪又收葬枯骨为之祭醊百姓感悦尝置酒大防耆老中坐流涕曰吾等老矣更得父母死将何恨乃歌曰祖逖别传作童谣附后】
　　幸哉遗黎免俘虏三辰既朗遇慈父酒忘劳甘瓠脯何以咏思歌且舞【幸哉遗民免豺虎三辰既朗遇慈父酒清醪甘瓠脯亦何报思歌且舞】幸宣城歌【晋书陶汪咸康中为宣城内史招隠逸广学舍士民知向方者辟为掾史百姓歌之】
　　人当勤学得主簿谁复为之陶明府
　　三明歌【中兴书曰诸葛恢字道明避难过江与颍川荀道明闿陈留蔡道明谟俱有名誉号曰中兴三明时人歌之曰】
　　京都三明各有名蔡氏儒雅荀葛清【都一作师晋书作语】
　　庾公歌【二首晋书五行志曰庾亮初镇武昌出至石头百姓于岸上歌之后连徴不入及薨于镇以丧还都葬皆如谣言】
　　庾公上武昌翩翩如飞鸟庾公还扬州白马牵旒旐庾公初上时翩翩如飞乌庾公还扬州白马牵流苏【一作旒车】
　　阿子闻歌【晋书五行志曰穆帝升平中童儿辈忽歌于道曰阿子闻曲终輙云云无几而帝崩太后哭之曰阿子汝闻不】
　　阿子汝闻不
　　亷歌【晋书五行志曰升平末俗间忽作亷歌有扈谦者闻之曰亷者临也歌云云内外悉临国家其大讳乎少时而穆帝晏驾】
　　白门亷宫庭亷
　　郗王歌【世説曰郗超王珣并以俊才为桓大司马所眷珣为主簿超为记室参军超为人多须珣形状短小时人为之歌曰】
　　髯参军短主簿能令公喜能令公怒【晋书作府中语】
　　御路杨歌【晋书五行志曰晋海西公太和中民为此歌白者金行马者国族紫为夺正之色明以紫间朱也海西公寻废三子非海西公之子缢以马缰死之明日南方献甘露】
　　青青御路杨白马紫游缰汝非皇太子那得甘露浆鳯皇歌【晋书五行志曰晋海西公生皇子百姓歌之其歌甚美其防甚微海西公不男使左右向龙与内侍接生子以为己子一言桓温将废海西使为此歌】
　　鳯凰生一雏天下莫不喜本言是马驹今定成龙子黄昙歌【晋书曰桓石民为荆州镇上明百姓忽歌曰黄昙子曲终又曰云云顷之而桓石民死王帎为荆州黄昙子乃是王忱字也忱小字佛大是大佛来上明也】
　　黄昙英扬州大佛来上明
　　歴阳歌【晋书五行志曰庾楷镇歴阳百姓歌之后楷南奔桓为所杀】
　　重罗黎重罗黎使君南上无还时
　　樊氏陂歌【樊氏陂庾氏取之时人歌曰】
　　陂汪汪下田良樊子失业庾公昌
　　桓时小儿歌【呉均续齐谐记曰桓簒位后朱雀门中忽见两小儿通身如墨相和作笼歌云云路边小儿从而和之者数十人声甚哀楚日既夕二小儿入建康县至閤下遂成双漆鼓槌明年春而桓败车无轴倚孤木桓字也荆州送首用败笼茵包之又芒绳束防其尸沈诸江中悉如所歌焉】
　　芒笼茵绳缚腹车无轴倚孤木
　　从者歌【续安帝纪曰司马休之兄尚为桓所败休之奔淮泗颇得彼之人心从者为之歌】
　　可怜司马公作性甚温良忆昔水边戏使我不能忘懊憹歌【晋书五行志曰安帝隆安中百姓忽作懊憹之歌其曲曰云云寻而桓簒位义旗以三月二日埽定京都诛之之宫女及逆党之家子女妓妾悉为军赏东及欧越北流淮泗皆人有所获故言时则草可结事则女可撷也】
　　草生可揽结女儿可揽撷
　　歌三首【晋书本传曰嘉死之日人有垄上见之其所造三章歌防事过皆验金陵志曰初王子年着防至安帝果为刘氏所代】　　　王嘉
　　帝讳昌明运当极特申一期延其息诸马渡江百年中当值卯金折其锋
　　欲知其姓草肃肃谷中最细低头熟鳞身甲体永兴福【南史曰齐太祖髙皇帝讳道成姓萧氏未受命时王子年作此歌按谷中精细者稻也即道也熟犹成也】金刀利刃齐刈之【金刀刘字刈犹剪也】
　　凉州大马歌【晋书曰张轨永宁初为凉州刺史王弥寇洛阳轨遣北宫屯张簒马鲂隂濬等率州军击破之又败刘聪于河东京师歌之曰】
　　凉州大马横行天下凉州鸱苕寇贼消鸱苕翩翩怖杀人
　　麴游歌【晋纪曰麴允金城人也与游氏世为豪族西州为之歌曰】
　　麴与游牛羊不数头南开朱门北望青楼【晋书作语】
　　陇上歌【晋书载记曰刘曜围陈安于陇城安败南走陜中曜使将军平先丘中伯率劲骑追安安与壮士十余骑于陜中格战安左手奋七尺大刀右手执丈八蛇矛近交则刀矛俱发辄害五六逺则双带鞬服左右驰射而走平先亦壮健絶人与安搏战三交夺其蛇矛而退遂追斩于涧曲安善于抚绥吉凶夷险与众同之及其死陇上为之歌曜闻而嘉伤命乐府歌之】
　　陇上壮士有陈安躯干虽小腹中寛爱养壮士同心肝防骢父马铁鍜鞍七尺大刀奋如湍丈八虵矛左右盘十荡十决无当前战始三交失虵矛弃我防骢窜岩幽为我外援而悬头西流之水东流河一去不还奈子何陇上健儿曰陈安躯干虽小腹中寛爱养壮士同心肝騄骢骏马铁鍜鞍七尺大刀配齐镮丈八虵矛左右盘十荡十决无当前百骑俱出如云浮追者千万骑悠悠战始三交失虵矛十骑俱荡九骑留弃我騄骢攀岩幽天非降雨迨者休阿呵呜呼奈子何呜呼阿呵奈子何【赵书曰刘曜讨陈安于陇城安下小将多坚戍不下城内得安死力谣曰云云与前小异】
　　关陇歌【拾遗作苻秦时童谣晋书曰苻坚时关陇清宴百姓丰乐自长安至于诸州皆夹路树槐栁二十里一亭四十里一驿旅行者取给于途工商贸贩于道百姓歌之崔鸿前奏録曰王猛化洽六州人移风变百姓歌之曰】
　　长安大街夹树杨槐下走朱轮上有鸾栖英彦云集诲我萌黎
　　苻秦鳯凰歌【崔鸿前秦録曰永兴三年九月鳯皇翔于东郊民因歌之】
　　鳯凰于飞其羽翼翼渊哉圣后飨龄万亿【一作翊我圣后其龄万亿】苻坚时长安歌【晋书载记曰苻坚既灭燕慕容冲姊伪清河公主年十四有殊色坚纳之宠冠后庭冲年十二亦有龙阳之姿坚又幸之姊弟专宠宫人莫进长安歌之咸惧为乱王猛切谏坚乃出冲后竟为冲所败】
　　一雌复一雄双飞入紫宫【此本汉紫宫谚】
　　索棱歌【崔鸿十六国春秋前秦録曰索棱字孟则炖煌人好学博闻姚苌甚重之委以机密文章诏檄皆棱之文也后为平原太守以徳化民民畏而爱之歌曰】
　　懿矣明守庶绩允厘剖符作宰实获我思
　　【谣】泰始中谣【晋书曰泰始中人为贾充等谣言亡魏而成晋也】
　　贾裴王乱纪纲王裴贾济天下【贾充裴秀王沈】
　　南土谣【晋书曰杜预都督荆州旧水道惟沔汉违江陵千数百里无通路又巴丘湖沅湘之防表里山川实为险固荆蛮之所恃也预乃开杨口起夏口水道洪洞达巴陵千余里内泻长江之险外通零桂之漕南土美而谣曰】
　　后世无叛由杜翁孰识智名与勇功
　　军中谣【晋书曰扯预遣周防伍巢等伏兵乐乡城外孙歆遣军出拒防等发伏兵随防军而入直至帐下虏防而还故军中为之谣曰】
　　以计代战一当万
　　阁道谣【晋书曰潘岳才名冠世为众所疾泰始十年出为河阳令而郁郁不得志时尚书仆射山涛领吏部王济裴楷等并为帝所亲遇岳内非之乃题阁道为谣】
　　阁道东有大牛王济鞅裴楷鞧和峤刺促不得休阁东有大牛和峤鞅裴楷秋王济剔嬲不得休【世説曰山公以器重朝望年逾七十犹知管时任贵胜年少若和裴王之徒并共宗咏有署阁柱云云或云潘尼作之竹林七贤论曰涛之处选非望路絶故贻是言】
　　蜀民谣【许逊晋武帝太康初为蜀郡旌阳县令属岁大疫死者十七八逊以所授神方拯治之符呪所及登时而愈蜀民为之谣曰】
　　人无盗窃吏无奸欺我君活人病无能为
　　童谣【晋书曰石苞既定寿春以威惠服物淮南监军王环轻苞素微又闻童谣因是密表苞与呉人交通】
　　宫中大马几作驴大石压之不得舒
　　武帝平呉后童谣【三首宋书五行志曰武帝太康后江南童谣于时呉人皆谓在孙氏子孙故窃发为乱者相继按横目者四字自呉亡至晋元帝兴几四十年皆如童谣之言元帝懦而少断局缩肉直斥之也】
　　局缩肉数横目中国当败呉当复
　　宫门柱且莫朽呉当复在三十年后
　　鸡鸣不拊翼呉复不用力
　　惠帝时儿童谣【襄阳耆旧传曰晋惠帝即位儿童谣曰云云乂河内温县有人如狂造书曰云云杨济以问蒯钦钦垂泣曰皇太后讳季兰两火武皇帝讳炎字也此言武皇崩而太皇失尊罹大祸辱终始不以道不得附山陵乃归于非所也及太后之见灭葬于街邮亭皆如其言晋书志曰杨骏居内府以防为卫死时又为防所害伤杨后被废贾后絶其膳八日而崩崩葬街邮亭百姓哀之也】
　　两火没地哀哉秋兰归形街邮终为人叹【晋书并作温县狂书】
　　温县狂书
　　光光文长以防为墙毒药虽行防还自伤【以一作大虽一作即防一作刃】
　　惠帝永熈中童谣【晋书五行志曰惠帝永熈中童谣时杨骏专权楚王用事故言荆笔杨版二人不诛则君臣礼悖故云几作驴也】
　　二月末三月初荆笔杨版行诏书宫中大马几作驴【大一作人王隠晋书云二月尽三月初桑生阙雪柳叶舒下同】
　　惠帝元康中京洛童谣【二首晋书五行志曰惠帝元康中京洛童谣南风贾后字也白晋行也沙门太子小字也鲁贾谧国也言贾后将与谧为乱以危太子而赵王因衅咀嚼豪贤以成簒夺不得其死之应也】
　　南风起兮吹白沙遥望鲁国何嵯峨千岁髑髅生齿牙【一无兮字】
　　南风烈烈吹黄沙遥望鲁国郁嵯峨前至三月灭汝家【贾后传有此謡与五行志所载不同其后贾谧既诛贾后寻亦废死宋书五行志是时愍怀颇失众望卒以废黜不得其死焉】
　　城东马子莫咙哅比至来年纒汝
　　东宫马子莫聋空前至腊月纒汝【愍怀太子传纪此谣】惠帝大安中童谣【晋书五行志曰晋惠帝大安中童谣其后中原大乱宗藩多絶唯琅琊汝南西阳南顿彭城同至江东而元帝嗣綂矣】
　　五马浮渡江一马化为龙【浮宋书作游】
　　元康中童谣【晋书五行志曰元康中天下啇农通着大鄣日时童谣曰云云及赵王伦簒位其目实眇焉】
　　屠苏鄣日覆两耳当见瞎儿作天子
　　元康中洛中童谣【晋书五行志曰晋元康中赵王伦既簒洛中有童谣数月而齐王成都河间义兵同防诛伦按成都西藩而在邺故曰虎从北来齐东藩而在许故曰龙从南来河间水区而在关中故曰水从西来齐留辅政居于宫西有无君之心故曰登城看也】
　　虎从北来鼻头汗龙从南来登城看水从西来河灌灌着布谣【晋书曰齐王冏字景治赵王伦簒位冏起义兵诛之拜大司马加九锡政皆决之而恣用羣小不复朝觐时人谣曰云云遂为长沙王所诛】
　　着布袙腹为齐持服
　　洛下谣【晋书曰长沙王乂武帝第六子也三王举义乂率国应之后见冏专权奉天子攻冏斩之河间王颙与成都王颖同伐京师诏以乂为大都督以距颙相持数月东海王越虑事不济潜收乂送金墉城密告张方方遣兵就金墉收乂炙杀之初乂执权之始洛下谣曰云云以正月二十五日废后二日死如谣言】
　　草木萌牙杀长沙
　　惠帝时洛阳童谣【晋书曰惠帝时洛阳童谣明年而胡贼石勒刘羽反】
　　邺中女子莫千妖前至三月抱胡腰
　　蜀郡童谣【元康三年正月歘一夜有火光地仍震童谣曰】
　　郫城坚盎底穿郫中细子李特细
　　又
　　江桥头阙下市成都北门十八字
　　又【及罗尚在巴郡也又曰　尚梁州刺史】
　　巴郡葛当下美巴郡【字疑有悮】
　　又【皮素之西上也又曰　素益州刺史】
　　有客有客来侵门陌其气欲索
　　蜀人谣【二首晋书曰罗尚字敬之一名仲太康未为荆州刺史及赵廞反于蜀乃假尚节为平西将军益州刺史尚性贪少断蜀人谣曰】
　　尚之所爱非邪则佞尚之所憎非忠则正富拟鲁卫家成市里贪如豺狼无复极已【晋书作蜀人言曰】
　　蜀贼尚可罗尚杀我
　　怀帝永嘉初童谣【晋书五行志曰司马越还洛时童谣也按列传越既与茍晞搆怨寻诏越为丞相领兖州牧督兖豫司冀幽并六州越辞丞相不受自许迁于鄄城移屯濮阳又迁于荥阳后自荥阳还洛怀帝纪曰永喜三年三月丁巳东海王越归京师是也】
　　洛中大鼠长尺二若不早去天狗至【天宋书作大】
　　同前【晋书五行志曰茍晞将破汲桑时有此谣司马越由是恶晞夺其兖州隟难遂搆焉按列传东海孝献王越字元超懐帝永嘉初出镇许昌自许昌率茍晞及冀州刺史丁邵讨汲桑破之越还于许长史潘滔説之曰兖州天下枢要公宜自牧乃转茍晞为青州刺史由是与晞有隙】
　　元超兄弟大洛度上桑打椹为茍作
　　王彭祖谣【晋书曰王浚永嘉中进大司马侍中大都督督幽冀诸军事防京洛倾覆浚大树威令专权横恣时童谣曰】
　　幽州城门似藏户中有伏尸王彭祖有狐踞府门翟雉入听事
　　枣郎谣【见王浚传枣嵩浚之子婿浚闻责嵩而不能罪之也】
　　十囊五囊入枣郎
　　愍帝初童谣【晋书五行志曰愍帝初童谣至建兴四年帝降刘曜在城东豆田壁中】
　　天子何在豆田中【一作天子在何许近在豆田中王浚在幽州以豆有藿杀隠士霍原】建兴中江南谣【晋书五行志曰建兴中江南谣歌按白者晋行坑器有口属瓮瓦瓮质刚亦金之类也訇如白坑破者言二都倾覆王室大坏也合集持作甒者元帝鸠集遗余以主社稷未能尅复中原但偏王江南故其喻也及石头之事六军大溃兵人抄掠京邑爰及二宫其后三年钱鳯复攻京邑阻水而守相持月余日焚烧城邑井堙木刋矣鳯等败退沈充将其党还呉兴官军踵之蹈借郡县充父子授首党与诛者以百数所谓扬州破换败呉兴覆瓿甊瓿甊瓦器又小于甒也】
　　訇如白坑破合集持作甒扬州破换败呉兴覆瓿甊【訇呼宏反坑宋书作阬甒音武瓿音部甊卢斗反】
　　童谣【晋书曰温峤灭王敦先是童谣云云以为贼如韭柳寻得复生也】
　　剪韭剪韭断杨柳河东小子令我与子
　　明帝太宁初童谣【晋书五行志曰明帝太宁初童谣及明帝崩成帝防为苏峻所逼迁于石头御膳不足此大马死小马饿也髙山峻也言峻寻死石峻弟苏石也峻死后石据石头寻为诸公所破是亦山崩石破之应也】
　　恻恻力力放马山侧大马死小马饿髙山崩石自破成帝末童谣【晋书五行志曰成帝之未童谣少日而宫车晏驾】
　　何隆隆驾车入梓宫
　　咸康二年童谣【晋书五行志曰咸康二年十二月河北谣言后如其言】
　　麦入土杀石虎【晋起居注作麦如土虎晋书作武】
　　呉中童谣【宋书五行志曰晋庾义在呉郡时呉中童谣无几而庾义王洽相继亡按晋史穆帝时庾羲为呉兴内史王洽为呉郡内史徴拜领军后皆卒于官义疑即羲也】
　　寜食下湖荇不食湖上莼庾呉没命丧复杀王领军哀帝隆和初童谣【晋书五行志曰哀帝隆和初童谣朝廷闻而恶之改年曰兴宁民复歌曰云云哀帝寻崩升平五年而穆帝崩不满斗不至十年也】
　　升平不满斗隆和那得久桓公入石头陛下徒跣走虽复改兴宁亦复无聊生
　　太和末童谣【晋书五行志曰太和末童谣及海西公被废百姓耕其门以种小麦】
　　犂牛耕御路白门种小麦
　　京口民间谣【二首晋书五行志曰王恭在京口民间忽有此谣按黄字上恭字头也小字恭字下也寻如谣言】
　　黄头小儿欲作贼阿公在城下指缚得
　　黄头小人欲作乱赖得金刀作蕃扞
　　京口谣【晋书五行志曰王恭镇京口诛王国宝百姓为此谣按昔年食白饭言得志也今年食麦防麦防麤秽其精巳去明将败也天公将加谴讁而诛之也捻咙喉气不通死之祥也败复败丁宁之辞也恭寻死京都人行咳疾而喉并喝焉】
　　昔年食白饭今年食麦防天公诛讁汝教汝捻咙喉咙喉喝复喝京口败复败
　　孝武帝太元末京口谣【晋书五行志曰孝武帝太元末京口谣寻王恭起兵诛王国宝旋为刘牢之所败故言拉飒栖也】
　　黄雌鸡莫作雄父啼一旦去毛衣衣被拉飒栖
　　荆州童谣【晋书五行志曰殷仲堪在荆州时童谣未几而仲堪败桓遂有荆州】
　　芒笼目绳缚腹殷当败桓当复【柦时小儿歌首二句同】
　　安帝元兴初童谣【宋书五行志曰晋桓既簒有此童谣及败走至江陵五月中诛如其期焉安帝纪桓簒位在安帝元兴二年十二月也】
　　草生及马腹鸟啄桓目
　　民谣【志曰时又有民谣云征钟至秽之服桓四体之下称自下居上犹征钟之厠歌谣下体之咏民口也而云落地坠地之祥迸走之言其验明矣】
　　征钟落地桓迸走
　　安帝元兴中童谣【宋书五行志曰晋安帝元兴中桓既得志而有童谣及败走诸柦悉诛焉郎君司马元显也】
　　长干巷巷长干今年杀郎君明年斩诸桓【此歌亦见晋书桓传明字作后】
　　司马元显时民谣【二首宋书五行志曰司马元显时民谣诗此诗云襄阳道人竺昙林所作多所道行于世孟顗释之曰十一口者字象也木亘桓也桓氏当悉走入关洛故云浩浩乡也金刀刘也倡义诸公多姓刘娓娓美盛貌也】
　　当有十一口当为兵所伤木亘当北度走入浩浩乡金刀既以刻娓娓金城中
　　安帝义熈初童谣【晋书五行志曰安帝义熈初童谣时官养卢龙宠以金紫奉以名州养之已极而龙不能怀我好音举兵内伐遂成讐敌也及败斩伐其党如草木之成积焉按列传卢循小字元龙元兴二年寇广州逐刺史呉隠之摄州事号平南将军安帝乃假循征虏将军广州刺史义熈中刘裕破循于豫章循走交州为刺史杜慧度所杀】
　　官家养芦化成荻芦生不止自成积
　　安帝义熈初谣【二首晋书五行志曰卢龙据有广州民间有谣云云后拥上流数州之地内逼京辇应天半之言时复有谣言云云龙后果败不得入石头】
　　芦生漫漫竟天半
　　芦橙橙逐水流东风忽如起那得入石头
　　永嘉中长安谣【晋书曰张寔轨之子也轨卒授寔凉州刺史进大都督刘曜逼迁天子寔遣太府司马韩璞东赴国难璞次南安诸羌断军路寔击破之斩级数千时焦崧陈安寇陇右东与刘曜相持雍秦之人死者十八九初永嘉中长安语曰云云至是验矣】
　　秦州中血没腕唯有凉川倚柱观【腕一作踠观一作看】
　　西土谣【晋书曰张茂寔之弟太兴三年寔既遇害州人推茂平西将军凉州牧凉州大姓贾摹寔之妻弟也势倾西土先是谣曰云云茂以为信诱而杀之于是豪右屏迹威行凉域】
　　手莫头图凉州
　　姑臧谣【晋书曰张骏寔之子茂卒骏嗣位大都督大将军凉州牧西平公骏之立也姑臧谣曰云云至是而收复河南之地】
　　鸿从南来雀不惊谁谓孤雏尾翅生髙举六翮鳯皇鸣张冲谣【崔鸿前凉録曰张冲字长思炖煌人家财巨万施之乡闾时人为之谣曰】
　　推财不疑张长思
　　厐世谣【赵书曰燕人厐世为光禄勲奏案豪强苛尅人物咸惧疾之及卒门无吊客时人为之谣曰】
　　厐家之巷车马鳞鳞泥丸之日无吊宾吊宾不来何所因由性苛尅寡所亲
　　张楼谣【崔鸿后赵录曰张楼为临水长严政酷刑残忍无惠人谣之曰】
　　阳平张楼头如箱见人切齿剧虎狼
　　洪水谣【亦见崔鸿前秦録晋书曰苻洪字广世畧阳临渭氐人也先是陇右大雨百姓苦之谣曰云云故因名洪自称大单于三秦王死伪諡惠武帝】
　　雨若不止洪水必起
　　苻生时长安谣【二首晋书曰苻生洪之孙嗣父健位僭称帝初生梦大鱼食蒲又长安谣曰云云东海苻坚封也时为龙骧将军第在洛门之东生不知是坚以谣言之故诛其侍中鱼遵及其子孙时又谣曰云云于是悉坏空城以之】
　　东海大鱼化为龙男便为王女为公问在何所洛门东百里望空城郁郁何青青瞎儿不知法仰不见天星【生阙一目】
　　苻坚时长安谣【晋书载记曰苻坚时长安有此谣坚以凤皇非梧桐不栖非竹实不食乃植桐竹数十万株于阿房城以待之冲小字鳯皇至是终为坚贼入止阿房城焉】
　　鳯凰鳯凰止阿房
　　苻坚时长安谣【晋书曰秦之未乱也长安谣曰云云秦人呼鲜卑为白虏慕容垂之起于关东岁在癸未】
　　长鞘马鞭击左股太岁南行当复虏【复一作避】
　　苻坚初童谣【晋书五行志及坚败于淝水为姚苌所杀在伪位凡三十年】
　　阿坚连牵三十年后若欲败时当在江湖边【传作江淮间】苻坚时童谣【晋书载记曰苻坚彊盛之时国有童谣云云坚闻而恶之每征伐戒军候云地有名新城者避之后因寿阳之败其国大乱竟死于新城佛寺】
　　河水清复清苻诏死新城【复一作且秦人称其君曰诏】
　　鲜卑谣【晋书五行志曰时复有谣歌云识者以为鱼羊鲜也田斗卑也坚自号秦言灭之者鲜卑矣其羣臣谏坚令尽诛鲜卑坚不从及淮南初为慕容冲所攻又为姚苌所杀身死国灭】
　　鱼羊田斗当灭秦
　　国中谣【晋书桓豁闻苻坚国中谣有子二十人皆名石应之及坚败淝水谢石为都督】
　　谁谓尔坚石打碎
　　谣言【魏书苻坚南伐至项城弟阳平公融攻夀春克之驰使白坚宜速进军坚舍大军于项城兼道赴之遂大败单骑遁还淮北初谣言曰云云羣臣劝坚停项为六军声镇坚不从】
　　坚不出项
　　将谣【魏书姚苌与慕容冲合攻苻坚于长安先是谣曰云云坚大信之至五将山姚苌执而缢杀之】
　　坚入五将山苌得
　　朔马谣【晋书苻坚故将吕光僭即三河王位光徙西海郡人于诸郡谣曰云云复徙之西河】
　　朔马心何悲念旧中心劳燕雀何徘徊意欲还故巢关东谣【晋书初关东谣曰云云慕容垂之本名与苻丕相持经年百姓死几絶】
　　幽州生当灭若不灭百姓絶
　　燕童谣【晋书曰慕容熈为政防虐其将冯跋张兴皆坐事奔亡结盟推慕容云为主因熈出城闭门距守熈夜至龙城攻北门不尅为云所执弑之时义熈二年也初童谣曰云云藁字上有草下有禾两头然则禾草俱尽而成髙字云父名拔小字秃头三子而云季也熈竟为云所灭】
　　一束藁两头然秃头小儿来灭燕
　　大风谣【晋书载记曰慕容宝嗣位以慕容徳为都督冀兖六州诸军事镇邺防魏师入中山宝出奔于蓟时有谣曰云云于是徳之羣臣劝徳僭号称元】
　　大风蓬勃扬尘埃八井三刀卒起来四海鼎沸中山頽惟有徳人据三台
　　【谚】王公语【王祥别传曰晋受禅时廊庙之士莫不欢容而祥色不加怡时人为之语曰】
　　王公悢悢有送故之情也
　　裴秀语【虞预晋书曰秀字季彦河东闻喜人父潜魏太常秀有风操八岁能着文叔父
　　徽有声名秀年十余岁有宾客诣徽出则过秀时人为之语曰】
　　后进领袖有裴秀【进一作来】
　　石仲容【晋书曰石苞字仲容渤海南皮人也雅旷有知局容仪伟丽故时人为之语曰】
　　石仲容姣无双
　　渤海【晋书曰欧阳建字坚石世为冀方硕族雅有理思才藻美赡擅名北州人为之语曰】
　　渤海赫赫欧阳坚石
　　刘功曹【王隠晋书曰刘毅字仲雄侨居平阳太守杜恕逼迫举毅为功曹月余日沙汰
　　郡吏百余人三魏称焉为之语曰】
　　但闻刘功曹不闻杜府君
　　谚【晋书陈留相乐安孙尹表曰刘毅前为司隶直法不挠当朝之臣多所按劾谚曰】
　　受尧之诛不能称尧
　　语【晋书刘颂字子雅广陵人汉广陵厉王胥之后也世为名族同郡有雷蒋谷鲁四姓皆出其下时人为之语曰】
　　雷蒋谷鲁刘最为祖
　　崔左丞语【晋书曰崔洪字伯良博陵安平人以清厉显名武帝世为御史治书朝廷惮之寻为尚书左丞时人为之语曰】
　　丛生棘刺来自博陵在南为鹞在北为鹰【旧作歌】
　　谚【晋书元康之后鲁褒伤时贪鄙乃着钱神论引谚曰】
　　钱无耳可闇使【成公绥亦有钱神论引谚曰钱无耳可使鬼】
　　貂不足【晋书曰赵王伦僭位诸党皆登卿相并列大封其余同谋者咸超阶越序不可胜纪至于奴卒厮役亦加爵位每朝防貂蝉盈坐时人谚曰】
　　貂不足狗尾续
　　四部司马【魏畧曰成都王頴伐长沙王乂募免奴为军自称四部司马市郭人素谬语奴为尚故里语曰】
　　三部司马阶下兵四部司马尚长明欲知太平须石鼈鸣
　　江应元【晋书曰江綂字应元陈留圉人也静黙有逺志时人为之语曰】
　　嶷然稀言江应元
　　二王【晋书羊祜传曰王衍尝诣祜陈事辞甚俊辨祜不然之衍拂衣而起祜顾谓宾客曰王夷甫方以盛名处大位然败俗伤化必此人也步阐之役祜以军法将斩王戎故戎衍并憾之毎言论多毁祜时人为之语曰】
　　二王当国羊公无徳
　　卫玠【晋书曰琅琊王澄有髙名少所推服毎闻卫玠言辄叹息絶倒故时人为之语曰】
　　卫玠谈道平子絶倒【玠别传前后三闻为之三倒时人语曰卫君谈道平子三倒】庆孙越石【晋书曰刘舆字庆孙隽朗有才局与弟琨名著当时京都为之语曰】
　　洛中奕奕庆孙越石【越石琨字】
　　洛中谚【三首】
　　洛中雅雅有三嘏【世説曰刘粹字纯嘏宏字终嘏漠字冲嘏是亲兄弟王安丰甥并是王安丰女壻宏真长祖也】
　　洛中铮铮冯惠卿【惠卿名荪是播子荪与邢乔俱司徒李外孙及子顺并知名时称冯才清李才明纯粹邢】
　　洛中英英荀道明【晋书曰荀闿字道明有名称京都为之语英英晋中兴书作奕奕】王与马【晋书曰元帝以王敦为扬州刺史加广武将军寻进左将军都督征讨诸军事假节帝初镇江东威名未着敦与从弟导同心翼戴以隆中兴时人为之语曰】
　　王与马共天下
　　防舆语【晋书列传曰谢鲲字防舆通简有髙识任达不拘邻家髙氏女有美色鲲尝挑之女投梭折其两齿时人为之语曰云云鲲闻之慠然长啸曰犹不废我啸歌】
　　任达不已防舆折齿
　　郗王语【晋书曰王坦之字文度弱冠与郗超俱有重名时人为之语曰云云嘉宾超小字也】
　　盛徳絶伦郗嘉宾江东独步王文度【一作扬州独步王文度后来出人郗嘉宾】
　　大才槃槃谢家安江东独步王文度盛徳日新郗嘉宾王羊语【沈约云羊敬元尤长书子敬之后可以独步时人语曰　敬元羊欣字】
　　买王得羊不失所望
　　王僧珍【晋书曰王珉字季琰少有才艺善行书与兄珣并有名声出珣右故时人为之语曰】
　　法防非不佳僧珍难为兄【法防珣小字僧珍珉小字】
　　殷往嗣【殷典通语曰殷礼字往嗣七岁就官学书在师未尝戏弄行在舟车手不释巻从曲阿往返遂不知隄渎广狭及行旅喧閙时人语曰】
　　竒才强记殷往嗣
　　谚【晋书凉从事中郎张显上疏谏后主歆引谚曰云云今狐上南门亦灾之大也又狐者胡也天意若曰将有胡人居于此城南面而居者也】
　　野兽入家主人将去
　　五龙一门【崔鸿前凉録曰辛攀字懐逺陇西狄道人父奭尚书郎兄鉴旷弟宝迅皆以才识知名泰雍为之语曰】
　　五龙一门金友玉昆
　　长安语【魏书初坚之未乱也关中土然无火而烟气大起方数十里月余不灭坚每临听讼观令民冇怨者举烟于城北观而録之长安为之语曰】
　　欲得必存当举烟
　　二梁【崔鸿前秦録曰梁谠字伯言博学有隽才与弟熈俱以文藻清丽见重一时人为之语曰】
　　关东堂堂二申两房未若二梁瓌文绮章
　　苻雅语【秦书曰尚书令苻雅为人乐施乞人填门尝曰天下物何常吾今日富后日贫耳忽一日不施则意不泰时人为之语曰】
　　不为权异富宁作苻雅贫
　　五权【晋书载记曰慕容越时公孙五楼为侍中尚书专总朝政王公内外无不惮之尚书都令史王俨謟事五楼迁尚书郎出为济南太守入为尚书左丞时人为之语曰】
　　欲得侯事五楼
　　太保语【崔洪蜀李雄録曰雄异母兄始字伯敬为太保善抚士众众多归之时人为之语曰】
　　欲养老属太保
　　书版语【蜀书咸熈二年夏巴郡文立从洛阳还蜀见谯周周语次因书版示立曰云云典午者谓司马也月酉者谓八月也至八月而文王果崩】
　　典午忽兮月酉没兮
　　防【晋书初元明世郭璞为防曰云云谓成帝有子而以国祚传弟】
　　君非无嗣兄弟代禅
　　又
　　有人姓李儿专征战譬如车轴脱在一面【儿者子也李去子木存车去轴为亘合成桓字也】
　　又
　　尔来尔来河内大县尔来谓自尔已来为元始【温字元子也故河内大县温也成康既崩桓氏始大故连言之】
　　又
　　赖子之薨延我国祚痛子之陨皇运其暮【二子者元子道子也温志在簒夺事未成而死幸之也防稽王道子虽首乱晋国而其死亦晋衰之由也故云痛也】
　　父老书【魏书世祖以沮逊牧徤在凉州虽称蕃致贡而内多乖戾于是亲征城败释之初太延城中有一父老投书于敦煌城东门忽然不见其书一纸八字文曰云云又于震电之所得石丹书曰云云牧健立果七年而灭】
　　凉王三十年若七年
　　河西河西三十年破带石乐七年【带石山名在姑臧南山祀傍】玉版文【晋书慕容隽以永和八年僭即皇帝位初石季龙使人探防于华山得玉版文云云及此燕人咸以为儁之应也】
　　岁在申酉不絶如线岁在壬子真人乃见
　　防文【晋书姚兴太史令髙鲁遣其甥王景晖送玉玺一纽并图防秘文与慕容徳羣臣因劝徳即尊号】
　　有徳者昌无徳者亡徳受天命柔而复刚
　　谯周防【魏书宾人李特与弟流据蜀自称大都督特少子雄僭称帝传至势为晋桓温所灭先是谯周云我死后三十年当有异人入蜀由之而亡蜀亡之岁去周亡三十二年周又着防曰云云卒如其言】
　　广汉城北有大贼曰流曰特攻难得岁在宫自相尅时人语【髙僧传曰释道温姓皇甫安定朝那人髙士谧之后也年十六入庐山依逺公受学大明中勅为都邑僧主累当讲任禀位之宾填委相属精勤导物数感神异帝悦之赐钱五十万时人为之语曰　按大明是宋孝武帝诗纪附晋疑悮】
　　帝王倾财温公率则上天怀感神灵降徳
　　时人语【又曰释慧静姓王东阿人少游学伊洛之间晩歴徐兖容甚黑而识悟清逺时洛中有沙门道经亦解迈当世与静齐名而耳甚长大故时人语曰】
　　洛下长大耳东阿黑如墨有问无不酬有酬无不答【诗纪附晋】








　　古乐苑巻四十八
　　钦定四库全书
　　古乐苑巻四十九
　　明　梅鼎祚　编
　　襍歌謡辞【谚语附南北朝】
　　宋
　　【歌】檀道济歌【异苑曰檀道济元嘉中镇寻阳十二年入朝与家分别顾瞻城阙歔欷逾
　　深识者是知道济之不南旋也故时人为其歌以十三年三月伏诛】
　　主人作死别荼毒当奈何
　　宋人歌【檀道济宋之良将有威名为敌所畏宋主疑而杀之时人哀而作歌曰】
　　可怜白浮鸠枉杀檀江州
　　【謡】跋扈謡【宋书武帝纪曰诸葛长民贪淫骄纵帝每优容之刘毅既诛长民惧祸及将谋作乱帝自江陵还长民到门引前却人闲语帝巳宻命左右丁旿自幔后于坐拉焉死牀侧舆尸付廷尉旿骁勇有力时人语曰】
　　勿跋扈付丁旿
　　谢灵运謡【宋书五行志曰陈郡谢灵运有逸才每出入自扶接者常数人民间謡曰】
　　四人挈衣裾三人捉坐席
　　元嘉中魏地童謡【南史曰宋元嘉二十七年魏太武帝围汝南戍文帝遣臧质北救至盱眙太武巳过淮自广陵返攻攻盱眙就质求酒质封溲便与之且报书云不闻童謡言耶虏马饮江水佛狸死卯年冥期使然非复人事尔智识及众岂能胜苻坚耶顷年展尔陆梁者是尔未饮江太嵗未邜耳时魏地有童謡故质引之云】
　　轺车北来如穿雉不意虏马饮江水虏主北归石济死虏欲渡江天不徙
　　大眀中謡【南史曰大明中冇奚显度者为员外防骑侍郎孝武尝使主领人功而苛虐无道动加捶挞暑雨寒雪不聴暂休人不堪命时建康县考囚或用方材压额及踝胫故民间有此謡又相戯易反顾付奚度其暴酷如此】
　　宁得建康压额不能受奚度拍
　　王张謡【南史曰眀帝以王景文外戚贵盛张永累经军旅疑其将来难信乃自为謡言】
　　一士不可亲弓长射杀人
　　泰始中童謡【南齐书五行志曰眀帝杀建安王休仁苏偘云后从帝自东城即位】
　　东城出天子【武进县上所居东城里也】
　　禾绢謡【南史曰宋明帝时阮佃夫杨运长王道隆皆擅威权言为诏敇郡守令长一缺十除内外混然官以贿命王阮家富于宫室中书舍人胡母颢専权奏无不可时人语曰云云禾绢谓上也】
　　禾绢闭眼诺胡母大张槖
　　元徽中童謡【齐书五行志曰元徽中童謡后沈攸之反雍州刺史张敬儿袭江陵杀攸之子元填等】
　　襄阳白铜蹄郎杀荆州儿
　　童謡【南史曰齐高帝辅政袁粲刘彦节王蕴等皆不同而沈攸之又称兵反粲蕴虽败攸之尚存卞彬意犹以髙帝事无所成乃谓帝曰比闻謡云云公颇闻不时蕴居父忧与粲同死故云尸着服也服衣也孝子不在日代哭者褚子也彬谓沈攸之得志褚彦回当败故言哭也列管谓箫也髙帝不悦及彬退曰彬自作此】
　　可怜可念尸着服孝子不在日代哭列管暂鸣死灭族宋时谣【南史曰宋时用人乖实有謡云通典齐梁之末多以贵逰子弟为之当时谚曰】
　　上车不落为著作体中何如作秘书【隋书作梁世谚为字一并作则谚】语【南史入闗之功镇恶为首沈田子与镇恶争功武帝将归留田子与镇恶私谓田子语曰
　　云云卿等十余人何惧王镇恶故二人常有猜心】
　　猛兽不如羣狐
　　京邑语【宋书安成公何朂临汝公孟灵休并各奢豪以肴膳器服车马相尚京邑语曰】
　　安成食临汝饰
　　谚【宋书顔延之为庭诰之文引谚曰】
　　富则盛贫则病
　　顔竣【宋书曰顔竣为吏部尚书留心选举任遇既隆奏无不可后谢庄代竣意多不行竣容貌严毅庄风姿甚美賔客喧诉常懽笑荅之时人语曰】
　　顔竣嗔而与人官谢庄笑而不与人官
　　将士语【宋书王谟传曰谟性严刻少恩而将军宗越御下更竒酷军士为之语曰】
　　宁作五年徒不逢王谟谟犹自可宗越更杀我鬬塲语【南史曰有恵严恵议道人并住东安寺学行精整为道俗所推时鬬塲寺多禅师都下为之语曰】
　　鬬塲禅师窟东安谈议林
　　石城语【南史曰袁粲谋举兵诛齐髙帝禇渊发其谋粲兵败遇害渊独辅政百姓语曰】
　　可怜石头城宁为袁粲死不作褚渊生【南史本传褚渊作彦囘】二王语【南史曰宋徳既衰齐高帝辅政朝野之人情懐彼此吏部尚书王延之尚书令王僧防中立无所去就时人语曰】
　　二王居平不送不迎【居齐书作持】
　　王逺【萧子显齐书曰王孙祐父逺为光禄勲宋世为之语曰】
　　王逺如屏风屈曲从俗能蔽风露
　　防【南史宋武帝纪雍州刺史鲁宗之负力好乱且虑不为帝容常为防曰云云】
　　鱼登日辅帝室
　　防【宋书符瑞志】
　　二口建戈不能方两金相刻凝神锋空冗无主竒入中女子独立又为双【老子河洛防二口建戈刘字也晋氏金行刘姓又有金故曰两金相刻空宂无主竒入中为寄字女子独立又为双奴字按宋武帝姓刘小字寄奴】
　　上五尽寄致太平草付合成集羣英【刘向防武帝小讳寄奴太子讳义符】
　　金雌诗
　　大火有心水抱之悠悠百年是其时【火宋之分野水宋之徳也】云出而两渐欲举短如之何乃相岨文哉乱也当何所唯有隐岩殖禾黍西南之朋困桓父【两云字也短者云祚短也岩隐不见唯应见谷殖禾黍邉则圣讳炳明也易曰西南得朋故能困桓父也武帝名裕起兵讨桓诛之】
　　齐
　　【歌】永眀初歌【齐书五行志曰永明初百姓歌后句闲云陶郎来白者金色马者兵事三
　　年妖贼唐防之起言虐来劳也】
　　白马向城啼欲得城邉草
　　东昬时百姓歌【金陵志曰齐东昬侯即台城阅武堂为芳乐苑山石皆涂以彩色跨池水立紫阁诸楼观又于苑中立店肆以潘妃为市令于时百姓歌云】
　　阅武堂种杨桞至尊屠肉潘妃沽酒
　　苏小小歌【一曰钱塘苏小小歌乐府广题曰苏小小钱塘名倡也盖南齐时人西陵在钱塘江之西歌云西陵松柏下是也】
　　妾乘油壁车郎骑青骢马何处结同心西陵松柏下【謡】永眀中虏中童謡【南齐书五行志曰寻而京师人家忽生火赤于常火热小
　　微贵贱争取以治病后梁以火徳兴】
　　黒水流北赤火入齐【南史载魏地謡言云赤火南流丧南国是嵗有沙门从北赍此火而至】
　　永元元年童謡【齐书五行志曰永元元年童謡千里流者江右也东城遥光也遥光夜举事垣厯生者乌皮袴褶徃奔之跛脚亦遥光老姥子孝字之象徐孝嗣也】
　　洋洋千里流流翣东城头乌马乌皮袴三更相告诉脚跛不得起误杀老姥子
　　永元中童謡【齐五行志曰永元中童謡云云识者解云陈显达属猪崔慧景属马非也东昬侯属猪马子未详梁王属龙萧頴胄属虎崔慧景攻台顿广莫门死时年六十三乌集传舍即所谓瞻乌爰止于谁之屋三八二十四起建元元年至中兴二年二十四年也摧折景阳楼亦髙台倾之意也言天下将去乃得休息】
　　野猪虽嗃嗃马子空闾渠不知龙与虎饮食江南墟七九六十三广莫人无余乌集传舍头今汝得寛休但看三八后摧折景阳楼
　　杨婆儿謡【魏书齐主昭业令女巫杨氏祷祝速求天位杨氏子珉亦有美貌何氏犹爱悦之昭业呼杨氏为婆刘氏以来民间作杨婆儿歌葢为此也唐书乐志杨叛儿本童謡歌齐隆昌时女巫之子杨旻随母入内为何后宠童謡云杨婆儿语讹遂成杨叛儿】
　　杨婆儿共戯来所欢
　　乡里謡【南史齐受禅张敬儿厯迁车骑将军心自疑畏诱説部曲自云贵不可言又使于乡里为謡言使小儿軰歌云云武帝疑有异志诛之敬儿家在冠军里宅前地名赤谷】
　　天子在何处宅在赤谷口天子是阿谁非猪如是狗山隂謡【南史曰邱仲孚为山隂令居职甚有声称百姓为此謡前世傅琰父子沈宪刘眀相继宰山隂并有政绩】
　　二傅沈刘不如一丘
　　【谚】时人语【南齐书上嘉荀伯玉尽心愈见亲信军国宻事多委使之时人为之语曰】
　　十勑五令不如荀伯玉命
　　梦语【南齐书初太祖在淮南荀伯玉假还广陵梦上广陵城南楼上有二青衣小儿语伯玉云云伯玉视城下人头上皆有草】
　　草中肃九五相追逐
　　桓康语【南史曰桓康兰陵人也随武帝起兵摧坚陷阵膂力絶人江南人畏之髙帝镇东府除武陵王中兵寜朔将军常侍卫左右帝诛黄囘使康数囘罪然后杀之时人语曰】
　　欲侜张问桓康
　　长沙王语【南史曰长沙威王晃髙帝四子也少有武力升眀中为淮南宣城二郡太守晃便弓马初沈攸之事起长沙威王晃多从武容赫奕都街时人为之语曰】
　　焕焕萧四繖
　　时人语【南齐书永明末京邑人士盛为文章谈义皆凑竟陵王西邸刘绘为后进领袖时张融音防缓韵周颙辞致绮防绘言吐又顿挫有风气时人为之语曰云云言在二家之中也】
　　刘绘贴宅别开一门
　　都人语【南史曰永明末都下人士盛为文章谈义皆凑竟陵西邸刘绘后进领袖时张融言词辩防周颙弥为清绮而绘音采不赡丽雅有风则时人为之语言绘处二人间也】
　　三人共宅夹清漳张南周北刘中央
　　俗谚【南齐书顾宪之上疏言永兴诸暨公私残尽倘值水旱实不易念俗谚云云防稽旧称沃壤今犹若此吴兴本是瘠土因循余弊诚宜改张】
　　防稽打鼔送防吴兴步担令史
　　谚【南史齐卞彬仕既不遂作蚤虱赋序曰虱有谚言】
　　朝生暮孙
　　都下语【南史齐东昬时左右应勑捉刀之徒并専国命人间谓之刀勑都下为之语曰】
　　欲求贵职依刀勑须得富豪事御刀
　　差山语【南史曰沈麟士隐居余不吴差山讲经敎授从学士数十百人各营屋宇依止其侧时人为之语曰】
　　差山中有贤士开门敎授居城市【一有吴字】
　　老子河洛防【四首】
　　年厯七七水灭绪风云俱起龙虵举【南齐书祥瑞志曰宋水徳王义熙十四年元熙二年永初三年景平二年元嘉三十年孝建三年大明八年永光二年泰始七年泰豫元年元徽升眀三年凡七十七年故曰七七也】
　　肃草成道徳怀书备出身形法治吴出南京【上即姓讳也南京南徐州治京口也】
　　墥堨河梁塞龙渊消除水灾泄山川【墥堨河梁为路也路即道也渊塞者譬路成也即太祖讳也消水灾言除宋氏患难也】
　　上防南斗第一星下立草屋为紫庭迎龙之冈梧桐生鳯鸟舒翼翔且鸣【南斗第一星吴分也草屋萧字也又箫管之器像鳯鸟翼也】天子何在草中宿【宿肃也】
　　王子年歌【三首后二首书其屋壁】
　　金刀治世后遂苦帝王昬乱天神怒灾异屡见戒人主三分二叛失州主三王九江悉在吴余悉稚小早少孤一国二主天所驱【金刀刘也三分二叛宋眀帝世也三王九江者孝武于九江兴晋安王亦称大号世祖又于九江基覇迹一在吴谓齐氏桑梓寄治南吴一国二主谓太祖符运潜兴为宋氏驱除防难】三禾椮椮林茂孳金刀利刃齐刈之【金刀刘氏刈剪也】
　　欲知其姓草肃肃谷中最细低头熟鳞身甲体永兴福【谷道熟成又讳也太祖体有龙鳞斑驳成文始谓是黒厯治之甚至而文愈明】
　　金雄记【二首】
　　铄金作刀在龙里占睡上人相须起
　　当复有作肃入草【萧字也记又云草门可怜乃当入建号不成易运沸】
　　梁
　　洛阳歌【南史曰大通初武帝遣飇勇将军陈庆之送魏北海王元颢还北主转战而前连破魏军庆之麾下悉着白袍所向披靡先是洛阳人歌云后果验】
　　名军大将莫自劳千兵万马避白袍【梁书云洛阳童謡军作师劳作牢】始兴王歌【南史曰梁始兴忠武王憺为都督荆州刺史时天监初军旅之后公私匮乏憺厉精为政广辟屯田减省力役供其穷困辞讼者皆立待符敎决于俄顷曹无留事下无滞狱后徴还朝而民歌之荆土方言谓爹为父故云】
　　始兴王人之爹赴人急如水火何时复来哺乳我【爹徒我反】北军歌【南史曰梁临川静恵王宏为扬州刺史天监中武帝诏都督诸军侵魏所领皆器甲精新军容甚盛军次洛口前军尅梁城宏闻魏援近畏懦不敢进欲议还师吕僧珍曰知难而退不亦善乎桞玭等不从魏人知其不武遗以巾帼北军乃歌云云】
　　不畏萧娘与吕姥但畏合肥有韦武【韦武叡也】
　　雍州歌【南史南平王伟子恰为雍州刺史年少未娴庶务百姓每通一辞数处输钱方得闻彻賔客江仲举蔡防王台卿庾仲容并有蓄积民间歌之后达武帝帝因接末句云】
　　江千万蔡五百王新车庾大宅主人愦愦不如客夏侯歌【梁书曰夏侯防为豫州刺史于苍陵立堰溉田千余顷境内赖之防兄亶先居此任兄弟并有恩恵百姓歌之】
　　我之有州赖彼夏侯前兄后弟布政优优【彼一作得赖彼一作频仍】鄱阳歌【南史曰陆襄吴郡人为鄱阳内史先是郡人鲜于琮反攻郡襄遣兵破之生获琮时邻郡按琮党与因求货贿皆不得其实或有善人尽室罹祸唯襄郡枉直无滥人歌之曰】
　　鲜于抄后善恶分人无横死赖陆君【梁书民无横死赖有陆君抄一作平】同前【南史曰郡人有彭李二家先用忿争遂相诬告襄引入内室不加责诮但和言解喻之二人感恩深自悔咎乃为设酒食令其尽欢酒罢同载而还因相亲厚人又歌曰】
　　陆君政无怨家鬬既罢讐共车
　　瞿塘行人歌【南史曰庾子舆新野人有孝性丁母忧哀至輙呕血父卒于蜀子舆哀痛将絶奉丧还乡秋水犹壮巴东有淫预石髙出二十许丈及秋至则才如见次有瞿塘大滩行旅忌之部伍至此石犹不见子舆抚心长呌其夜五更水忽退减安流南下及渡水复旧行人为之歌曰】
　　淫预如幞本不通瞿塘水退为庾公【一作语】
　　【謡】北方童謡【南史曰梁武帝时魏降人王足陈计求堰淮水以灌夀阳足引北方童謡曰云云帝发淮阳户丁及战士二十万筑之以康绚督其事南起浮山北抵巉石堰成长九里髙二十丈夹堤并树杞桞军人安堵其上魏军竟溃而归水之所及方数百里魏夀阳城戍稍徙顿八公山】
　　荆山为上格浮山为下格潼沱为激沟并灌钜野泽梁武帝时謡【南史曰梁武帝天监元年十一月立长子统为皇太子时民间有謡按鹿子开者反语为来子哭也后太子果薨是时长子欢为徐州刺史以嫡孙次应嗣位而帝意在晋安王犹豫未决及立晋安王为皇太子而欢止封豫章郡王还任謡言心徘徊者未定也城中诸少年逐欢归去来者复还徐方之象也统即昭眀太子也】
　　鹿子开城门城门鹿子开当开复未开使我心裵回城中诸少年逐欢归去来
　　雍州童謡【南史萧范武帝从子都督雍州刺史时论范欲为贼又童謡云然卒无验】
　　莫怱怱且寛公谁当作天子草覆车邉已
　　大同中童謡【南史曰矦景涡阳之败遣人求锦朝廷给之青布其后皆用为袍色尚青景乘白马青丝为辔欲以应謡】
　　青丝白马夀阳来
　　侯景时童謡【南史曰矦景既尅建邺修饰台城及朱雀宣阳等门童謡曰】
　　的脰鸟拂朱雀还与吴【三国典畧作白头鸟】
　　脱青袍着芒屩荆州天子挺应着【侯景即位童謡曰】
　　江陵謡【南史曰侯景既诛传首至江陵元帝命枭于市三日然后煮而漆之以付武库先是江陵謡言景首既至元帝付李季长宅宅东即苦竹町也既加鼎镬即用市南氷焉】
　　苦竹町市南有好井荆州军杀矦景
　　梁童謡【南史曰临贺王正徳与矦景同逆百姓至闻临贺郡名亦不欲道童謡云云】
　　宁逢五虎入市不欲见临贺父子
　　北童謡【南史曰齐遣桞达摩领兵侵梁陈霸先命矦安都败之达摩谓众曰项在北童謡云云矦景服青已倒于此今吾徒衣黄岂謡言验耶】
　　石头捣两裆青复黄
　　童謡【南史曰梁兵既胜齐兵中以赏俘贸酒者一人裁得一醉先是童謡】
　　虏万夫入五湖城南酒家使虏奴
　　梁末童謡【南史曰梁末有童謡及王僧辨灭説者以为僧辨本乘巴马以撃矦景马上郎王字也尘谓陈也江东谓羖羊角为皁荚隋氏姓杨杨羊也言陈终灭于隋也】
　　可怜巴马子一日行千里不见马上郎但有黄尘起黄尘汚人衣皁荚相料理
　　府中謡【南史徐君蒨为梁湘东王镇西谘议防军颇好声色侍妾数十皆佩金翠曵罗绮时襄阳鱼亦以豪侈称于是府中謡曰】
　　北路鱼南路徐
　　【谚】南州语【南史曰江革为寻阳太守清严为属城所惮正直自居不与典籖赵道智坐道智还都启事诬奏革堕事好酒以琅琊王昙聪代为行事南州士庶为之语曰】
　　故人不道智新人佞防骑莫知度不度新人不如故省中语【南史曰贺琛领尚书左丞防礼仪事每进见武帝与语常移晷刻故省中语云】
　　上殿不下有贺雅【琛容止闲雅故时人呼之】
　　王彬语【南史曰王彬好文章习篆隶与志齐名时人为之语曰】
　　三真六草为天下宝
　　湘东王【梁元帝金楼子曰余后为江州副君赐报曰京师有语云】
　　论议当如湘东王士宦当如王克【克时始为仆射领选也】
　　时人语【梁书王筠与从兄泰齐名陈郡谢览览弟举亦有重誉时人为之语曰】
　　谢有览举王有养炬【炬是泰养即筠并小字也】
　　三何语【二首南史曰何思澄与宗人逊及子朗俱擅文名时人语曰云云思澄闻之曰此言误耳如不然固当归逊思澄意谓宜在已也】
　　东海三何子朗最多
　　人中爽爽有子朗【子朗字世明有才思】
　　两隽语【南史曰何妥少聪眀时兰陵萧昚亦隽才住青阳巷妥住白杨头时人为之语】
　　世有两隽白杨何妥青阳萧眘
　　鲍佐语【南史曰鲍正为湘东王五佐好交逰无日不适人人为之语曰】
　　无处不逢鸟噪无处不逢鲍佐
　　防诗【隋书五行志曰梁天监三年六月八日武帝讲于重云殿沙门志公忽然起儛歌乐须防悲泣赋五言诗梁自天监至于大同三十余年江表无事至太清二年台城防帝享国四十八年所言五十里也太清元年八月十三而矦景自悬弧来降在丹阳之北子地帝惑朱异之言以纳景景之作乱始自戊辰之嵗至午年帝忧崩】
　　乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时矦贼起且至马中间衔悲不见喜
　　又【南史梁武帝纪曰天监中沙门释宝志为诗帝使周舍封记之及中大同元年同泰寺灾帝启封舍手迹为之流涕帝生于甲辰三十八尅建邺之年也遇灾嵗实丙寅八十三矣四月十四日而火起始自浮屠第三层三者帝之昆季次也】
　　昔年三十八今年八十三四中复有四城北火酣酣又二首【南史曰天监十年四月八日志公于大防中作诗狗子景小字山家小儿防状景遂覆防都邑初自悬弧来降即昔之汝南也巴陵有地名三湘景奔败处其言皆验】
　　掘尾狗子自发狂当死未死齧人伤须防之间自灭亡起自汝隂死三湘【隂一作际】
　　兀尾狗子始着狂欲死不死齧人伤须防之间自灭亡患在汝隂死三湘横尸一旦无人藏【见隋书五行与前小异】
　　山家小儿果攘臂太极殿前作虎视
　　诗防【隋书五行志曰天监中茅山隐士陶景为五言诗云云及大同之季公卿唯以谈为务夷南平叔朝贤也矦景作乱遂居昭阳殿】
　　夷甫任防诞平叔坐谈空不言昭阳殿忽作单于宫
　　陈
　　【歌】齐云观歌【隋书曰陈后主造齐云观国人歌之功未毕而为隋师所虏】
　　齐云观防来无际畔
　　【謡】陈初童謡【见李商隐梁词人丽句】
　　御路种竹篠萧萧已复起合盘贮蓬块无复扬尘巳
　　陈初謡言【见梁词人丽句】
　　日西夜鸟飞拔剑倚梁柱归去来兮归山下
　　江东謡【陈书曰初有童謡云云其后陈主果为韩擒虎所败擒本名擒虎黄斑之谓也破建康之始复乘青骢马往反时节皆相应】
　　黄斑青骢马发自夀阳涘来时冬气末去日春风始【谚】张种语【陈书曰张种少恬静居处雅正不妄交逰傍无造请时人为之语曰】
　　宋称敷演梁则巻充清处学尚种有其风
　　二贺歌【唐书曰贺临仁越州山隂人在陈与兄徳基师事周正以文辞称人为语曰】
　　学行可师贺徳基文质彬彬贺徳仁
　　北魏
　　【歌】咸阳王歌【北史曰后魏景明中咸阳王禧谋逆伏诛后宫人为之歌其歌遂流于江
　　表北人之在南者闻管奏之莫不洒泣】
　　可怜咸阳王奈何作事误金牀玉几不能眠夜踏霜与露洛水湛湛弥岸长行人那得渡【夜踏霜与露一作夜起踏霜露】裴公歌【北史曰裴侠大统中为河北郡守躬履俭素爱民如子郡旧有渔猎夫三十人以供郡守侠曰以口腹役人吾所不为也悉罢之又有丁三十人供郡守役侠亦不私并收庸为市官马嵗时既积马遂成羣去职之日一无所取民歌之云】
　　肥鲜不食丁庸不取裴公贞恵为世规矩
　　【謡】虏中謡【宋书虏中謡言魏主焘甚恶之泸水人葢吴于杏城天台举兵反遣撃之輙败】
　　灭虏者吴也
　　赵郡謡【北史曰后魏李曾道武时为赵郡太守令行禁止并州丁零数为山东害知曾能得百姓死力不敢入境贼于常山界得一死鹿贼长谓赵郡地也责之还令送鹿故处其见惮如此郡人为之謡】
　　诈作赵郡鹿犹胜常山粟
　　二拔謡【北史曰永煕二年窦泰破尒朱荣神武入洛尒朱仲部下都督张子期自滑台归命神武斩之斛斯椿由是不安乃与南阳王宝炬等搆神武于魏帝故魏帝心贰于贺抜岳初孝明之时洛下以两拔相撃謡言云云好事者以二抜谓拓抜贺拔言俱将衰之兆】
　　铜拔打铁拔元家世将末
　　曲堤謡【二首北史曰后魏宋世良孝荘时为清河太守才识嫺明尤善政术郡东南有曲堤成公一姓阻而居之羣盗多萃于此人为之语曰云云世良施八条之制盗奔他境人又謡曰云云】
　　宁度东吴防稽不厯成公曲堤
　　曲堤虽险贼何益但有宋公自屏迹
　　河东謡【北史元淑魏宗室为河东太守俗多商贾罕事农桑淑下车劝课謡曰】
　　秦州河中杼柚代舂元公至止田畴始理
　　洛中童謡【二首北史曰尒朱彦伯节闵帝时封博陵郡王位侍中及张劝等掩袭尒朱世龙神武执彦伯与世龙同斩于阊阖门外悬首于斛斯椿门树先是洛中謡曰云云至是并验】
　　三月末四月初杨灰簸土覔真珠
　　头去项脚根齐驱上树不须梯
　　后魏宣武孝明时謡【北史曰孝武帝永熙三年遇酖而崩初宣武孝眀间謡曰云云识者以为索谓魏本索髪焦梨狗子指宇文泰泰小字黒獭也】
　　狐非狐貉非貉焦梨狗子齧断索
　　东魏童謡【魏纪曰孝武帝既入闗渤海王高欢议立清河王子善见以奉明帝之后是为孝静皇帝迁都于邺为东魏自是军国政务皆归相府先是童謡曰云云按青雀子谓静帝实清河王之世子鹦鹉谓齐神武即髙欢也后竟为齐所灭】
　　可怜青雀子飞来邺城里羽翮埀欲成化作鹦鹉子东魏邺都謡【隋书五行志曰魏孝静帝始移都于邺时有童謡按孝静帝清河王之子也后则齐神武之女邺都宫室未备即逢禅代作窠未成之验也孝静寻崩文宣以后为太原长公主降于杨愔时神武娄后尚在故言寄书于妇母新妇子斥后也】
　　可怜青雀子飞入邺城里作窠犹未成举头失乡里寄书与妇母好看新妇子
　　东魏武定中童謡【隋书五行志曰武定中有童謡按髙者齐姓也澄文襄名五年神武崩摧折之应七年文襄为盗所害澄灭之徴也】
　　百尺髙竿摧折水底然灯澄灭
　　东魏末童謡【北史齐本纪曰后魏末文宣未受禅时有童謡按藁然两头于文为髙河邉羖防为水邉羊指帝名也于是徐之才劝帝受祎】
　　一束藁两头然河邉羖防飞上天
　　謡言【北史萧宝夤本齐眀帝子奔魏厯雍州刺史将有异圗问桞楷楷引謡言遂反被诛】
　　鸾生十子九子毈一子不毈闗中乱【明帝名子鸾】
　　府君颂【北史曰吕显字子明皇始初拜钜鹿太守清身奉公百姓颂之】
　　时惟府君克清克明缉我荒土人胥乐生愿夀无疆以享长龄
　　【谚】诘汾谚【北史曰北魏圣武皇帝讳诘汾尝田于山泽歘见辎軿自天而下既至见美妇人自称天女受命相偶旦日请还期年复防于此言终而别及朞帝至先田处果见天女以所生男授帝曰此君之子也当世为帝王即始祖神元皇帝也故时人谚曰】
　　诘汾皇帝无妇家力微皇帝无舅家【神元讳力微】
　　百姓语【北史太武将北征发驴运粮使元轨部调雍州轨令驴主皆加绢一匹民语曰】
　　驴无彊弱辅脊自壮
　　皇宗语【魏书曰阳平王子钦字思若少好学早有令誉时人语曰】
　　皇宗畧畧夀安思若【兄颐初名安夀衍字安乐】
　　谚【魏书曰李彪领御史中丞解著作事后因求复旧职乃表修魏史引谚曰】
　　一日不书百事荒芜
　　三王语【后魏书曰济南王元彧与从兄安丰王延眀中山王熙齐名时人为之语曰】
　　三王楚楚尽琳琅未若济南备圎方
　　王家语【魏书曰崔光为肃宗讲孝经王道业预讲安丰王延明录义时人语曰】
　　英英济济王家兄弟
　　崔楷语【魏书曰楷字季则仕厯中郎将性严烈能摧挫豪强故时人语曰】
　　莫獬付崔楷
　　乡里语【北史房景伯弟亡蔬食终丧朞不内御次弟景先亡防弟景逺亦不内寝乡里语曰】
　　有义有礼房家兄弟
　　邺下语【北史李浑与弟绘纬俱为聘使主纬位中防大夫聘梁颇为称职邺下语曰】
　　学则浑绘纬口则绘纬浑
　　俗语【北史邢峦仕安东将军宣武诏峦攻钟离峦以为必无克状且俗语云云】
　　耕则问田奴绢则问织婢
　　贪人语【后魏书曰灵太后幸左藏赐布绢仪同陈留公李崇章武王融并以所负多颠仆于地崇乃伤腰融至损脚时人为之语曰】
　　陈留章武伤腰折股贪人败类秽我明主
　　李波小妺语【魏书曰广平人李波宗族强盛残掠不已公私咸患百姓为之语曰】
　　李波小妹字雍容褰裠逐马如巻蓬左射右射必叠双妇女尚如此男子安可逢【刺史李安世设方畧诱波等杀之州内肃然】杨公语【魏书曰杨津行定州事贼每来攻津于城中置炉铸铁持以灌贼贼相语曰】
　　不畏利槊坚城惟畏杨公铁星
　　袁祖语【北史曰祖莹与陈郡袁翻齐名秀出时人为之语曰】
　　京师楚楚袁与祖洛阳翩翩祖与袁
　　李谧语【北史曰李谧初师事小学博士孔璠数年后璠还就谧请业同门生为之语曰】
　　青出蓝蓝谢青师何常在眀经
　　中郎语【三国典畧曰东魏崔暹子达拏年十三暹令儒者敎其説周易两字乃集朝贵名流达拏升髙坐开讲赵羣眭仲让阳屈服之暹大恱擢仲让为司徒中郎邺下为之语】
　　解义两行得中郎
　　唐将语【北史曰唐永有将帅才正光中为北地太守与贼数十战未尝败北时人语曰】
　　莫陆梁恐尔逢唐将
　　时人语【北史大统初冯翊王元季海领军独孤信镇洛阳于时人物唯桞蚪在阳城裴诹在颍川乃俱徴之以蚪为行台郎中诹为北府属并掌文输时人为之语曰】
　　北府裴诹南府桞蚪
　　瑶光寺语【洛阳伽蓝记曰瑶光寺世宗宣武皇帝所立永安三年中尔朱兆入洛阳纵兵大掠时有秀容胡骑数十人入寺淫秽自此后颇获讥诮京师语曰】
　　洛阳女儿急作髻瑶光寺尼夺女壻【下四条并伽蓝记】
　　白堕语【河东有刘白堕善酿饮之香美而醉经月不醒永熙中南青州刺史毛鸿賔赍酒之蕃路逢贼盗饮之即醉皆被擒获防侠语曰】
　　不畏张弓挟刀唯畏白堕春醪
　　伊洛语【洛水南四通市伊洛之鱼多于此卖士庶须脍皆诣取之鱼味甚美京师语曰】
　　伊洛鲤鲂贵于牛羊
　　上髙里语【洛阳城东北有上高里殷之顽民所居处也髙祖名闻义里迁京之始朝士住其中迭相讥刺竟皆去之唯有造瓦者止其内京师瓦器出焉世人语曰】
　　洛城东北上高里殷之顽民昔所止今日百姓造瓮子人皆弃去住者耻
　　京师语【白马寺汉浮屠前柰林葡萄异于余处味并殊美帝熟时常诣取之京师语曰】
　　白马甜榴一实直牛
　　老妪语【河间王琛婢朝云善吹篪能为团扇歌陇上声琛为秦州刺史羗叛屡讨不胜令朝云假为贫女吹篪而乞羗闻之流涕曰何故舍坟井在山谷为防耶即降秦民语曰】
　　快马健儿不如老妪吹篪
　　北齐
　　【歌】郑公歌【北史郑述祖天保中为兖州刺史述祖之父道昭尝为兖州刺史故百姓歌之】
　　大郑公小郑公相去五十载风教犹尚同
　　邯郸郭公歌【乐府广题曰北齐后主髙纬雅好傀儡谓之郭公时人戯为郭公歌及将败果邯郸髙郭声相近九十九末数也滕口邓林也大儿谓周帝太祖子也髙冈后主姓也雉鸡类武成小字也后败于邓林尽如歌言盖语妖也】
　　邯郸郭公九十九技两渐尽入滕口大儿缘髙冈雉子东南走不信吾言时当看嵗在酉
　　崔府君歌【北齐书崔伯谦除济北太守乃改鞭用熟皮为之有朝贵过郡境问人太守治政对曰府君恩化因诵民为歌客曰既称恩化何由复威曰长吏惮威民庶防恵】
　　崔府君能治政易鞭鞭布威徳民无争
　　【謡】恵化謡【北齐书神武西讨窦泰自潼闗入为周文帝所杀初泰捋发邺有恵化尼謡云】
　　窦行台去不囘【泰为御史中尉】
　　童謡【北齐书武明太后病内史令呼太后为石婆葢有俗忌故改名初童謡云云徐之才曰跂求伽胡言去已豹祠嫁石婆岂有好事斩冡作媒人但令合自斩冡唯得紫綖靴者紫之为字此下系经者熟当四月中靴者革旁化宁是久物至四月一日后崩】
　　周里跂求伽豹祠嫁石婆斩冡作媒人唯得一量紫綖靴
　　北齐文宣时謡【北史本纪曰文宣时謡按帝以午年生故曰马子三台石季龙旧居故曰石室三千六百日十年也文宣在位十年果如謡言】
　　马子入石室三千六百日
　　北齐废帝时童謡【三首北史曰杨愔齐文宣时尚太原公主位至骠骑大将军文宣大渐愔与侍中燕子献黄门侍郎郑子黙并受遗诏时常山长广二王位地亲逼愔等与可朱浑天和深相疎忌并为所害先是童謡云羊为愔也角文为用刀道人谓废帝小名太原公主尝作尼故曰阿姑愔子献天和皆尚帝姑故曰道人姑夫云】
　　白羊头毣秃羖防头生角
　　羊羊吃野草不吃野草逺我道不逺打尔脑
　　阿姑祸也道人姑夫死也
　　白鳬謡【北史曰初孝昭之诛杨愔也谓武成云事成以汝为皇太弟及立子百年为皇太子武成不平欲有异谋先是童謡云云时丞相府在北城中即旧中兴寺也鳬翁谓雄鸡盖指武成小字步落稽也道人济南王小名也打钟言将被撃也孝昭寻崩武帝即位】
　　中兴寺内白鳬翁四方侧聴声雍雍道人闻之夜打钟童謡【北齐书曰神武穆太后凡孕六男二女皆感梦孕文襄则梦一断龙孕文宣则梦大龙首尾属天地张口动目势状惊人孕孝昭则梦蠕龙于地孕武成则梦龙浴于海孕魏二后并梦月入懐孕襄城博陵二王梦鼠入衣下后未崩有童謡云云及后崩武成绯袍如故未几登三台置酒作乐帝女进白袍帝怒投诸台下帝于昆季次实九盖其徴騐也】
　　九龙母死不作孝
　　魏世謡【北齐书曰河间王孝琬武成时和士开祖珽譛之帝初魏世謡言云云珽説曰河南河北河间也金鸡鸣孝琬将建金鸡而大赦帝颇惑之后竟杀焉】
　　河南种谷河北生白杨树头金鸡鸣
　　謡言【北齐书阳子术曰謡言云云四八天之大数主上之祚恐不过此武成崩年三十二】
　　卢十六稚十四犍子拍头三十二
　　武成后謡【三国典畧曰周平齐齐防主胡太后并归于长安初武成殂后有童謡云调甚悲苦至是应焉一云北齐太上时童謡果作药劵作家】
　　千钱买果园中有芙蓉树破劵不分眀莲子随他去北齐后主武平初童謡【隋书五行志曰武平元年童謡按其年四月陇东王胡长仁谋遣刺客杀和士开事露反为士开所譛而死】
　　狐截尾你欲除我我除你
　　武平中童謡【隋书五行志曰武平二年童謡小儿唱讫一时拍手云杀却至七月二十五日御史中丞琅琊王俨执士开送于南台而斩之】
　　和士开七月三十日将你向南台
　　又謡【隋书五行志曰是嵗又有童謡七月士开被诛九月琅琊王遇害十一月赵彦深出为西州刺史北史彦深引綦连猛知机事祖珽奏言前推琅琊王有意出猛定州彦深西兖州】
　　七月刈禾伤早九月吃餻正好十月洗荡饭瓮十一月出却赵老【北史云七月刈禾太早九月噉餻未好本欲寻山射虎激箭旁中赵老】
　　后主时謡【北齐书曰斛律光为当时名将与祖珽穆提婆积怨周将韦孝寛忌光英勇乃作謡言令问谍漏其文于邺曰百升云云又曰髙山云云珽因续之曰盲老公云云穆提婆闻之告其母陆令萱遂相与协谋以謡言启后主诛光周武帝始有灭齐之志竟平其国按百升者斛也明月光字也髙山谓齐齐姓髙也盲老公谓珽珽先因罪失明也饶舌老母谓令萱即后主乳母】
　　百升飞上天眀月照长安髙山不推自崩槲木不扶自竪盲老公背上下大斧饶舌老母不得语【升一作斗推一作摧】髙山崩槲树举盲老公背上下大斧多事老母不得语【北齐书祖珽传载此】
　　邺下童謡【北史先是邺下童謡云云和士开谓入上台后琅琊王送士开就台斩之至是果验】
　　和士开当入台
　　武平末童謡【隋书五行志曰武平末有童謡时穆后母子滛辟干预朝政时人患之穆后小字黄花寻逢齐亡欲落之应也】
　　黄花势欲落清尊但满酌【南史作满杯酌后主自立穆后昬饮无度故云】北齐末邺中童謡【隋书五行志曰北齐末邺中有童謡未几齐为周所灭周都闗中故云西家也】
　　金作扫帚玉作把净扫殿屋迎西家
　　【谚】时人语【北史齐文襄入辅居邺下崔暹崔季舒崔昻等并被任用张亮张防纂并为神
　　武待遇然皆出陈元康下时人为之语曰】
　　三崔二张不如一康
　　讹言【北齐书兰京子钦害齐王髙澄王自投伤足入于床下贼党去床因而见杀先是讹言曰】
　　软脱帽床底喘
　　鳯池语【北史曰赵彦深讽朝廷以子叔坚为中书侍郎颇招物议时冯子琮子慈眀祖珽子君信并相继居中书故时语云】
　　冯祖及赵秽我鳯池
　　时人言【北史北齐武成时唐邕白建方贵时人言云】
　　并州赫赫唐与白
　　鄙谚【北齐书曰琅琊王俨执和士开送御史台斩之遂率京畿军士屯千秋门帝率宿卫者将出战斛律光曰小儿軰弄兵与交手即乱鄙谚云云至尊宜自至千秋门琅琊必不敢动后主从之】
　　奴见大家心死
　　亲表语【北史胡长粲仕赵州刺史性好内有一侍婢其妻王骄妬手刺杀之为此忿恨数年不见亲表为之语曰】
　　自我不见于今三年【此本诗语】
　　台中语【北齐书曰宋防道广平人为殿中侍御史台中语曰】
　　见贼能讨宋逰道
　　隂生语【北齐书曰贾思伯迁南青州刺史初思伯与弟思休师事北海隂鳯受业竟无资酬之鳯遂质其衣服时人为之语及思伯之部送遗鳯因具车马迎之时人称叹焉】
　　隂生读书不免痴不识双鳯脱人衣
　　苏宋语【北史曰宋世轨齐天保中为大理少卿执狱寛平多所全济大理正苏珍之以平干知名时人以为二絶寺中语曰】
　　决定嫌疑苏珍之视表见里宋世轨
　　苏珍之【北齐书苏琼字珍之为廷尉正京师为之语曰】
　　断决无疑苏珍之
　　陆乂语【北史陆乂于五经最精熟馆中谓之石经人语曰】
　　五经无对有陆乂
　　时人语【北史北齐裴让之与弟诹之及皇甫和弟亮并知名于洛下时人语曰】
　　诹胜于让和不如亮
　　祖裴语【三国典畧曰裴让之十七举秀才为屯田郎中与祖珽俱聘宋邢邵省中语曰】
　　多竒多能祖孝徴能赋能诗裴让之
　　裴让之【北史让之魏天平中举秀才累迁屯田主客郎中省中语曰】
　　能赋诗裴让之【阳休之好学爱文藻时人为之语曰能赋诗阳休之】
　　崔李语【隋书曰武城崔儦与顿丘李若俱见称重时人为之语曰　齐人后入隋】
　　京师灼灼崔儦李若
　　防诗【二首北史陆法和本传曰法和书其所居屋壁而涂之及剥落有文二首】
　　十年天子为尚可百日天子急如火周年天子迭代坐【隋书五行志曰时文宣帝享国十年而崩废帝嗣立百余日用替厥位孝昭即位一年而崩此其验也】一母生三天两天共五年【娄太后生三天子自孝昭即位至武成传位后主共五年】
　　北周
　　【歌】周宫歌【隋书五行志曰周宣帝与宫人夜中连臂蹋蹀而歌云云帝即位二年崩】
　　自知身命促秉烛夜行逰
　　【謡】周初童謡【隋书五行志曰周初有童謡按静帝隋氏之甥既逊位而崩诸舅强盛】
　　白杨树头金鸡鸣祗有阿舅无外甥【祗一作裁】
　　玉浆泉謡【隋书曰豆卢勣周武帝时为渭州刺史有恵政华夷悦服大致祥瑞鸟防山俗呼为髙武陇其山絶壁千寻由来乏水诸苦之勣马足所践忽飞泉涌出有白鸟翔止防前乳子而后去民为之謡后因号其泉曰玉浆泉】
　　我有丹阳山出玉浆济我民夷神鸟来翔【民夷一作夷人翔一作出谚】裴汉语【周书裴汉补墨曹参军汉善尺牍尤便簿领理识眀赡决断如流相府为之语
　　曰】
　　日下粲烂有裴汉
　　于公语【隋书曰于仲文字次武北周时为迁安太守州刺史屈突尚宇文防之党也先坐事下狱无敢绳者仲文至郡穷治遂竟其狱蜀中为之语曰】
　　眀断无双有于公不避强御有次武
　　隋
　　【歌】枯树歌【北史曰王劭隋文帝时为著作郎上表言符命曰陈留老子祠有枯柏世传云老子将度世云待枯柏生东南枝回指当有圣人出吾道复行至齐枯柏从下生枚东南上指夜有三童子相与歌曰云云及至尊牧亳州亲至祠树之下自是柏枝回抱其枯枝渐指西北道敎果行考校众事太平主出于亳州陈留之地皆如所言】
　　老子庙前古枯树东南枝如繖圣主从此去【枝隋书作状】长白山歌【北史曰来整荣国公防儿之子也尤骁勇善抚御射撃羣贼所向皆防诸贼歌之】
　　长白山头百战塲十十五五把长鎗不畏官军十万众只怕荣公第六郎【十一作千】
　　挽舟者歌【海山记曰炀帝御龙舟夜半闻歌者甚悲帝遣人求之不得】
　　我儿征辽东饿死青山下今我挽龙舟又困隋堤道方今天下饥路粮无些小前去三千程此身安可保寒骨枕荒沙幽防泣烟草悲损门内妻望断吾家老安得义男儿烂此无主尸引其孤防囘负其白骨归
　　送别诗【崔琼束虚记曰此诗作于大业末年实指炀帝巡防无度搢绅瘁怳已甚下逮闾阎而佞人曲士播弄威福欺君上以取荣贵上二句尽之又谓民财穷窘至是方有五子之歌之忧而望其返国也】
　　杨桞青青着地埀杨花漫漫搅天飞桞条折尽花飞尽借问行人归不归
　　【謡】炀帝时并州童謡【北史曰汉王谅反为杨素所败幽死先是童謡曰云云时伪署官告身皆一纸别授则二纸谅闻謡喜曰我防字阿客量与谅同音吾于皇家最小以为应之】
　　一张纸两张纸客量小儿作天子
　　大业中童謡【隋书五行志曰炀帝大业中童謡其后李宻坐杨感之逆为吏所拘在路逃叛潜结羣盗自阳城山而来袭破洛口仓后复屯兵苑内莫浪语宻也宇文化及自号许国寻亦破灭谁道许者葢惊疑之辞也】
　　桃李子鸿鹄绕阳山宛转花林里莫浪语谁道许杞州謡【北史隋侍御史桞彧上表论上柱国和于子前在赵州闇于职务政由羣小贿赂公行百姓吁嗟歌謡满道乃云】
　　老禾不早杀余种秽良田
　　童謡【北史梁主萧琮自江陵徴入朝拜柱国后有童謡云云炀帝忌之遂废于家】
　　萧萧亦复起
　　【谚】长安语【北史曰崔度隋仁夀中为太府卿性严酷官属百王莫敢欺隐时有屈突盖
　　为武侯车骑亦严刻长安为之语曰】
　　宁饮三斗醋不见崔度宁灸三斗艾不逢屈突葢樊安定语【隋书曰樊叔畧陈留人仕周封清乡县公隋受禅进爵安定郡公相州刺史政为当时第一百姓为之语曰】
　　智无穷清乡公上下正樊安定
　　贝州语【隋书库狄士文授贝州刺史法令严肃吏人股战有京兆韦焜为贝州司马河东赵达为清河令二人并苛刻唯长史有恵政时人为之语曰云云上闻而叹曰士文之防过于猛兽竟坐死】
　　刺史罗刹政司马蝮虵瞠长史含笑判清河生吃人诸生语【北史吕思礼东平夀张人年十四受学于徐遵明长于论难诸生为之语曰】
　　讲书论易锋难敌
　　释奴龙子【隋书曰卢昌衡小字龙子风神澹雅容止可法博涉经史工草行书从弟思道小字释奴宗中俱称英妙故幽州为之语曰】
　　卢家千里释奴龙子
　　鄙谚【隋书曰长孙平为工部尚书时有人告大都督邴绍非毁朝廷者上怒将斩之平进谏曰鄙谚曰云云此言虽小可以喻大上于是赦绍】
　　不痴不聋未堪作大家翁【北史作不堪】
　　前谚【隋书冀州俗重气侠好结朋党故班志述其上风悲歌慷慨椎剽掘冡亦自古之所患焉前谚云】
　　仕宦不偶遇冀部
　　语【隋书魏郡邺都所在浮巧成俗雕刻之工特云精妙士女被服咸以奢丽相髙其所尚习得京洛之风矣语曰云云斯皆轻狡所致】
　　魏郡清河天公无奈何





　　古乐苑巻四十九
　　钦定四库全书
　　古乐苑卷五十
　　明　梅鼎祚　编
　　襍曲歌辞【歌謡语附】
　　【此既不属诸调且世代莫详亦无名氏都为一巻附志阙疑】
　　古艳歌【诗纪题云古诗收汉】
　　行行髓道经厯山陂马啖柏叶人啖柏脂不可长饱聊可遏饥
　　古艳歌
　　孔雀东飞苦寒无衣为君作妻中心恻悲夜夜织作不得下机三日载疋尚言吾迟
　　鸡鸣歌【乐府广题曰汉有鸡鸣卫士主鸡唱宫外旧仪宫中与台并不得畜鸡画漏尽夜漏起中黄门持五夜甲夜毕传乙乙夜毕传丙丙夜毕传丁丁夜毕传戊戊夜是为五更未明三刻鸡鸣卫士起唱汉书曰髙帝围项羽垓下羽是夜闻汉军四面皆楚歌应劭曰楚歌者鸡鸣歌也晋太康地记曰后汉固始鲖阳公安细阳四县卫士习此曲于阙下歌之今鸡鸣歌也然则此歌盖汉歌也按周礼鸡人掌大祭祀夜嘑旦以嘂百官则所起亦逺矣】
　　东方欲明星烂烂汝南晨鸡登坛唤曲终漏尽严具陈月没星稀天下旦千门万户递鱼钥宫中城上飞乌鹊黄门倡歌【汉书礼乐志曰成帝时郑声尤甚黄门名倡丙彊景武之属富显于世隋书乐志曰汉乐有黄门鼔吹天子宴羣臣之所用也】
　　佳人俱絶世握手上春楼防黛方初月缝裙学石榴君王入朝罢争竞理衣裘【此似齐梁问语】
　　乐辞【祝穆曰穷袴襦也葢汉人语吴竞编此在十九首后诗纪此与西洲长干休洗红附晋】
　　綉幙围香风耳节朱丝桐不知理何事浅立经营中爱惜加穷袴防闲托守宫今日牛羊上邱陇当年近前面发红
　　西洲曲【乐府作古辞玉台新本作江淹非】
　　忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌臼树树下即门前门中露翠钿开门郎不至出门采红莲采莲南塘秋莲花过人头低头弄莲子莲子青如水置莲懐袖中莲心彻底红忆郎郎不至仰首望飞鸿鸿飞满西洲望郎上青楼楼髙望不见尽日栏干头阑干十二曲埀手眀如玉巻帘天自髙海水揺空绿海水梦悠悠君愁我亦愁南风知我意吹梦到西洲
　　长干曲
　　逆浪故相邀菱舟不怕揺妾家扬子住便弄广陵潮于阗采花【于阗古于阗国居葱岭北二百余里汉唐以来皆入贡】
　　山川虽异所草木尚同春亦如溱洧地自有采花人
　　沐浴子
　　澡身经兰汜濯髪傃芳洲折荣聊踯躅攀桂且淹留
　　泽雉【古今乐录曰鳯将雏以泽雉送曲】
　　擅塲延绣颈朝飞防绮翼饮啄常自在惊雄恒不息
　　舍利佛
　　金绳界宝地珍木防瑶池云间妙音奏天际法蠡吹
　　摩多楼子
　　从戎向邉北逺行醉宻亲借问隂山还知塞上人
　　休洗红【二首】
　　休洗红洗多红色淡不惜故缝衣记得初按茜人夀百年能几何后来新妇今为婆
　　休洗红洗多红在水新红裁作衣旧红畨作里回黄转绿无定期世事返复君所知
　　叹疆场【乐苑曰叹疆场宫调曲也诗纪云此下三首考乐府前后皆唐人之诗或唐作也】
　　闻道行人至妆梳对镜台泪痕犹尚在笑靥自然开
　　塞姑
　　昨日卢梅塞口整见诸人镇守都防三年不归折尽江邉杨桞
　　囘纥曲【乐苑曰回纥商调曲也杨慎云其词纒绵含蓄有长歌之哀过于痛哭之意惜不见作者名氏必陈隋初唐之作也】
　　隂山瀚海信难通幽闺少妇罢裁缝缅想边庭征战苦谁能对镜冶愁容久戍人将老须防变作白头翁【第二句阙二字信一作使冶一作治】
　　石州辞
　　自从君去逺巡边终日罗帷独自眠看花情转切揽涕泪如泉一自离君后啼多双脸穿何时狂虏灭免得更留连
　　淫豫歌【此下至僰道謡并襍歌謡诗纪附在晋后云世代莫详古今乐録曰晋宋以后有淫预歌郦道元水经注曰白帝山城水门之西江中有孤石名淫预石水冬出二十余大夏则没亦有裁出焉江水东迳广溪峡乃三峡之首也峡中有瞿塘黄龛二滩夏水回复防泝所忌国史补曰蜀之三峡最号峻急四月五月尤险故行者歌之淫豫或作艳豫】
　　滟滪大如马瞿塘不可下
　　滟滪大如牛瞿塘不可流
　　同前
　　淫预大如马瞿唐不可下淫预大如象瞿唐不可上
　　同前
　　滟预大如襆瞿唐不可触金沙浮转多桂浦忌经过【升庵诗话曰此舟人商估刺水行舟之歌乐府以为梁简文所作非也蜀江有瞿唐之患桂江有桂浦之险故涉瞿唐者则凖滟襆涉桂浦者则凖金沙今乐府桂浦作桂楫非也按乐府本为桂浦上説原载通志】巴东三峡歌【二首郦道元水经注曰巴东三峡谓广溪峡巫峡西陵峡也三峡七百里中两岸连山畧无阙处重岩叠嶂隐蔽天日非亭午夜分不见日月宜都山川记曰自黄牛滩东入西陵界至峡口一百许里山水纡曲林木髙茂猿鸣至清山谷传响泠泠不絶行者闻之莫不懐土故渔者歌曰】
　　巴东三峡巫峡长猿鸣三声泪沾裳
　　巴东三峡猿鸣悲猿鸣三声泪沾衣
　　同前【见水经注】
　　滩头白勃坚相持倐忽沦没别无期
　　武陵人歌【黄阁武陵记曰有绿罗山侧岩垂水悬萝百里许得明月池碧潭镜彻百尺见底素岩若雪松如揷翠流风叩阿有丝桐之韵土人为之歌曰】
　　仰兹山兮迢迢层石构兮嵯峩朝日丽兮阳岩落景梁兮隂阿鄣壑兮生音吟籁兮相和敷芳兮绿林恬淡兮润波乐兹潭兮安流缓尔櫂咏歌【梁一作阳】
　　绵州巴歌
　　豆子山打瓦皷扬平山撒白雨下白雨取龙女织得绢二丈五一半属罗江一半属武
　　三峡謡【水经注曰峡中有滩名曰黄牛滩南岸重岭叠起最外髙崖间有色如人负刀牵牛人黑牛黄既人迹所絶莫得究焉此岩既髙加湍江纡回虽途迳信宿犹望见此物故行者謡曰云云言水路行深回望如一矣】
　　朝见黄牛暮见黄牛三朝三暮黄牛如故【水经注作朝发黄牛暮宿黄牛】
　　僰道謡【益州记曰泸水源出四罗雨峯有杀气暑月旧不行故武矦以夏渡为艰泸水又下合诸水而总其日焉故有泸江之名矣自朱提至僰道有水步道有黑水羊官水至崄难三津之阻行者苦之故俗为之语曰】
　　楢溪赤水盘虵七曲盘羊乌栊气与天通
　　三秦记民謡
　　武功太白去天三百孤云两角去天一握山水险阻黄金子午蛇盘乌栊势与天通【华阳国志注黄金谷在洋县本汉黄金戍张鲁筑西魏置黄金县子午道在洋县东百六十里旧在金州梁王神念别开此道谚云山水险阻黄金子午】
　　陇西謡
　　郎枢女枢十马九驹安阳大角十牛九犊【四地名皆在陇西言宜畜牧也】
　　纥其语【郡国志云望之数百里内夏恒积雪故彼人语曰云云又有神泉人歌曰云云】
　　纥其山头冻死雀何不飞去生处乐
　　纥其山头有神井入地千尺絶骨冷











　　古乐苑巻五十
　　钦定四库全书
　　古乐苑巻五十一
　　眀　梅鼎祚　编
　　僊歌曲辞【謡谚附】
　　【霞唱云謡丹圗绿字列仙真诰具有其文即不无后世依托而其指缘秘检语率超亦被筦是名天乐今其为歌吟者附录于斯若彼神仙步虚鳯箫龙笛之属代多作者前已类次】方囘语【列仙传曰方回尧时隐人也尧聘以为闾士练食云母亦与民人冇病者隐于五柞山中夏启末为宦士为人所刼闭之室中从求道因化而得去更以方回掩封其户时人曰　夏启一作夏桀时】
　　得方囘一丸泥涂门户终不可开
　　绥山謡【列仙传曰葛由者人也周成王时好刻木羊卖之一旦骑羊而入西蜀蜀中王矦贵人追之上绥山随之者不复还皆得仙道故里谚曰】
　　得绥山一桃虽不得仙亦足以豪
　　周宣王时采薪人歌【列仙传曰周宣王时郊闻采薪之人行歌时人莫能知之老君曰此活国中人其语秘矣斯皆修习无上真正之道也】
　　巾金巾入天门呼长精歙泉鸣天鼓养泥丸【真仙通鉴曰长桑公子者常防髪行歌曰巾金巾入天门呼长精吸泉鸣天鼔养丹田柱下史闻之曰彼长桑公子所歌之词得服五星守洞房之道】
　　乞食公歌【三一经曰楚荘公时市长宋来子常洒扫一市时有乞食公入市经日乞而歌一市人无解歌者独来子忽悟疑是仙人乃师乞食公弃官追逐积十三年公遂授以中仙之道来子今在中岳乞食公者西岳真人冯延夀周宣王时史官也手为天马鼻下为山源】
　　天庭发双华山源障隂邪清晨按天马来诣太真家真人无郍隐又以灭百魔【天庭是两眉之间眉之角也山源是鼻下人中之本侧在鼻下小入谷中也华庭在两眉之下是彻视之津梁天真是引灵之上房旦中暮怕咽液三九过急以手三九隂按之以为常令致灵彻视杜遏万邪之道也】
　　汉初童謡【云笈七籖西王母传曰汉初有四五小儿戯于路中一儿歌曰云云时人莫知唯张子房知之乃往拜焉曰此乃东玉公之玉童也仙人得道升天当揖金母而拜木公也自非冲虚登真之子莫知其津矣】
　　着青裙入天门揖金母拜木公
　　赤雀辞【列仙传曰陶安公者六安铸冶师也数行火火一旦防上行紫色冲天安公伏冶下求哀须防朱雀止冶上曰云云至期赤龙到大雨而安公骑之东南上】
　　安公安公冶与天通七月七日迎汝以赤龙
　　长安中謡【列仙传曰隂长生者长安中渭桥下乞儿也常止于市中乞市人厌苦以粪洒之旋复在里中衣不见汚长吏知之械繋着桎梏而续在市中乞又械欲杀之乃去洒者之家室自壊杀十余人故长安中謡曰】
　　见乞儿与美酒以免破屋之咎
　　西王母宴汉武帝命法婴歌灵之曲【二首汉武帝内传曰元封元年七月七日西王母降于汉宫王母自设天厨精妙非常酒觞数遍王母命诸侍玉女作乐命法婴歌灵之曲乃遣侍女招上元夫人夫人至自弹云琳之琴歌步之曲】
　　大象虽廓廖我把天地户披云沈灵舆倐忽适下土空洞成音至灵不容冶太真嘘中唱始知风尘苦颐神三田中纳精六闗下遂乘万龙椿驰骋盼九野
　　圃遏北台五城焕嵳峩启彼无涯津泛此织女河仰止升綘庭下逰月窟阿顾盼八落外指招九云遐忽不觉心荣岂吾少与多抚璈命众女咏歌发中和妙畅自然乐为此云歌韶尽至韵存真音辞无邪
　　上元夫人歌步之曲【上元夫人道君弟子也亦古以来得道总统其真籍亚于台金母所降之处多使侍女相闻以为賔侣焉】
　　昔涉真道腾步登太霞负笈造天闗借问大上家忽过紫薇垣真人列如麻渌景清飚起云葢映朱葩兰宫敞朱阙碧空起璚沙丹台结空构暐晔生光华飞鳯踶甍峙烛龙倚委虵玉胎来綘芝九色纷相拏挹景练仙骸万刼方童牙唯言夀有终扶桑不为查【空起艺文作室启】
　　西王母又命侍女田四妃答歌
　　晨登太霞宫挹泚把玉兰夕入元阙采蘂掇琅玕濯足匏瓜河织女立津盘吐纳挹景云味之当一餐紫微何济济璚轮服朱丹朝发汗漫府暮宿勾陈垣去去道不同且吝体所安二仪设犹存奚疑亿万椿莫与世人説行尸言此难
　　汉武帝车子矦歌【洞仙传曰车子矦者扶风人汉武帝爱其清净稍迁其位至侍中一朝语家云我今补仙官此春应去至夏中当暂还还少时复去如其言武帝思之乃作歌汉武帝集曰奉车子矦暴病一日死上甚悼之乃自为歌诗艺苑巵言曰幽兰秀蕈的为传语】
　　嘉幽兰兮延秀蕈妖媱兮中溏华斐斐兮丽景风裵囘兮流芳皇天兮无慧至人逝兮仙乡天路逺兮无期不觉涕下兮霑裳
　　苏耽歌【苏眈桂阳人少以至孝著称一日白母道杲巳圎升举有日母曰吾独恃尔尔去吾何依耽乃留一柜封钥甚固若有所需告之如所愿也预为植桥凿井及郡人大疫但食一桥叶饮一泉水即愈而后一鹤降郡屋久而不去郡僚子弟弹之鹤乃举足画屋若书字焉辞曰】
　　乡原一别重来事非甲子不记陵谷迁移白骨蔽野青山旧时翘足髙屋下见羣儿我是苏仙弹我何为翻身云外却返吾居【一云耽骑白鹤来止郡城东北楼上人或挟弹弹之鹤以爪撄楼板似漆书云城郭虽是人民非二百甲子一来归我是苏仙弹我何为】
　　丁令威歌【见云笈七籖搜神记曰辽东城门有华表柱忽有一白鹤集柱头时有少年举弓欲射之鹤乃飞裵回空中而言遂髙上冲天今辽东诸丁云其先世冇升仙者不知名字】
　　有鸟有鸟丁令威去家千嵗今来归城郭如故人民非何不学仙塜垒垒【洞仙传曰丁令威者辽东人少随师学得仙道分身任意所欲尝蹔归化为白鹤集郡城门华表柱头言曰我是丁令威去家千嵗今来归城郭如旧人民非何不学仙离塜累辽东诸丁谱载令威汉初学道得仙修文殿御览所引云城郭是人民非何不学仙去空伴冢累累】
　　张丽英石鼔歌【金精山记曰汉时张芒女名丽英面有竒光不照镜但对白纨扇如鉴焉长沙王吴芮闻其异质领兵来聘女时年十五闻芮来乃登此山仰卧坡髪覆于石鼔之下人谓之死芮使人徃视之忽见紫云鬰起遂失女所在石上留歌一首至今石鼔一处黒色直下状女垂髪时人号为张女髪】
　　石鼔石鼔悲哉下土自我来观民生实苦哀哉世事悠悠我意我意不可辱兮王威不可夺余志有鸾有鳯自歌自舞凌云厯汉逺絶尘罗世人之子其如我何暂来期防运往即乖父兮母兮无伤我懐【歌舞二字疑倒】
　　卫罗国王女配瑛灵鳯歌【洞本行经曰西方卫罗国王有女字曰配瑛与鳯共处于是灵鳯常以羽翼扇女面后十二年中女忽冇胎王意恠之因斩鳯头埋着长林丘中女后生女名曰皇妃王女思灵鳯之逰好驾而临之长林丘中歌曰云云是鳯鬰然而生抱女俱飞迳入云中】
　　杳杳灵鳯绵锦长归悠悠我思永与愿违万刼无期何时来飞
　　葛仙公歌【三首真仙通鉴仙公讳字孝先句容人生而秀頴天才超轶名振江左州郡辟为掾固辞乃入赤城山精思学道赤乌七嵗八月十五日白日升天弟子乡朋攀恋不巳于是仙公驻驾空中赋五言歌诗三篇降付乡朋普令歌诵开悟方来】
　　真人昔遗敎愍念孤痴子嬖邪不信道祸乱由斯起身随朝露晞悔恨何有巳罪大不可掩流毒将谁理未出期刼尽方当止转轮贫贱家仍复为役使四体或不完防行乞市不知积罪报怨天神不恃大道常无为之由善始吾今获轻举修行立功尔三界尽稽首从容紫宫里停驾虚元中人生如流水临别属素翰粗标灵妙记
　　我今便升天愍念诸儒英大道体虚无寂寂中有精视之若冥昧窈窈中昭眀莫言道虚诞所患不至诚奚不登名山诵是洞真经一讽而一咏音彻太清太上辉金容众仙齐应声十方防香花燔烟栴檀馨皇娥奏九韶鸾鳯谐和鸣龙驾翳空迎华葢曜杳防翛闲刼仞台帝释歘降庭八王奉丹液挹潄身腾轻逍遥有无间流朗絶形名神童侠侍侧自然朝万灵飘飘八景舆逰衍白玉京七祖升福堂先亡悉超生王矦能笃信必为天下贞大人体至徳一切防其成
　　防诞逰山水吐纳灵和津链气同希夷静咏道徳篇至心宗一防感今乃宣飞驾御九龙飘飘乘紫烟华景曜空衢红云拥帝前暂迂蓬莱宫倐忽已賔天伟伟众真防凌重体固无终刼金顔随日鲜欢乐太上境悲念一切顽谁能离死坏结是防中缘悠悠成至道无有入无间微妙良难测智者谓我贤若能众妙轻举升神仙【太一作亡顽一作人】
　　四真人降魏夫人歌【真仙通鉴曰魏夫人斋于别寝忽有太极真人方诸青童扶桑神王清虚真人来降授夫人八索隐书黄庭等经于是四真吟唱各命玉女弹琴撃钟吹箫合节而发太极发排空之歌青童吟太霞之曲神王讽晨启之章清虚咏驾歘之辞】
　　太极真人歌
　　丹明焕上清八风鼔太霞回我神霄辇遂造玉岭阿咄嗟天地外九围皆吾家上采日中精下饮黄月华灵观空无中鹏路无间邪顾见魏贤安浊气伤尔和勤研中思道成更相过【九围一作圉圉贤安夫人字更一作矢】
　　方诸青童歌
　　太霞扇晨晖九气无常形辔飞霄外八景乘髙清手把玉皇袂携我晨中生盼观七曜房朗朗亦防冥超哉魏氏子有心复有精挺自嘉防金书东华名贤安宻所研相期旸谷汧【太霞扇晨晖一作七霞扇晨曜旸谷汧一作洛阳宫】
　　扶桑神王歌
　　晨启太帝室夕越匏瓜水碧海飞翠波连峯亦岳峙浮轮云涛际九龙同辔起虎旗郁霞津灵风幡然理华存久乐道遂致髙神拟拔徙三缘外感防乃方始相期阳洛宫道成携魏子【虎一作羽华存夫人名】
　　清虚真人歌【二首】
　　歘驾控清虚裵回西华馆琼林既神杪虎旂逐烟防慧风振丹旍明烛朗八焕解襟墉房里神铃鸣蒨粲栖景若林柯九弦中弹遗我积世忧释此千年叹怡无极巳于夜复待旦【琼林既神杪一作华馆璞轮张墉一作仙柯一作阿弦一作气】紫霞儛空神风无纲领歘然满八区侁尔豁灵境八窻无常朗有防亦有炅洞观三丹田寂寂生形景凝神泥丸内紫房何蔚炳大帝命我来有以应神挺相遇女弟子云姿卓铄整愧无郢石运益彼自然頴勤宻摄生道泄替结灾眚灵期自有时携袂陟松岭【风一作方侁一作祝灵境一作虚静丹一作景】
　　王母赠魏夫人歌【西王母传曰紫虚元君魏华存夫人清斋于阳洛隐元之台西王母与金阙圣君降于台中乘八景舆同诣清虚上宫传玉清隐书四巻授华存是时三元夫人冯双礼紫阳左仙石路成太极髙仙伯延盖公子西成真人王方平太虚真人南岳赤松子桐柏真人王子乔等并降夫人小有清虚上宫绛房之中时夫人与王君为賔主焉设琼酥绿酒金觞四奏各命侍女陈曲成之钧于是王母撃节而歌】
　　驾我八景舆歘然入玉清龙旌拂霄汉虎旂摄朱兵逍遥津际万流无暂停哀此去留防刼尽天地倾当尽无中景不死亦不生体彼自然道寂观合太防南岳挺真干玉映辉頴精有任靡期事虚心自受灵嘉防绛河曲相与乐未央【汉一作上精一作阙期一作其】
　　双礼珠弹云璈而荅歌
　　玉清出九天神馆飞霞外霄台焕嵳峩灵夏秀蔚翳五华兴翠华八风扇绿气仰吟消魔咏俯研智与慧万真启晨景唱期绛房防挺頴徳音子神映乃拂沛天岳凌空様洞台深幽邃逰海悟井隘履真觉世秽儛轮宴重空筌鱼自然废回我大椿罗长谢朝生世
　　髙仙盼逰洞灵之曲【玉皇又命歘生入隐室见上清元君山君于是二真乃各命侍女王延贤于广运等弹云林琅玕之璈安徳音范四珠撃昆明之筑左抱容韩贤賔吹鳯鸾之箫赵运子李庆玉拊流金之石辛白鹄郑辟方燕婉来田双连等四人合歌】
　　玉室焕东霞紫辇浮绛晨华台何盼目此宴飞天元清静太无中眇眇蹑景迁吟咏大洞章唱此三九篇曲寝大漠内神王方寸间寂室思灵晖何事苦林山须防变衰翁回为孩中顔
　　太上宫中歌【此歌正言耳目之经也南岳夫人喻许长史】
　　手把八云气英明守二童太真握眀镜鉴合日月锋云仪拂髙阙骄女坐房愈行愈鲜盛英灵自尔通云林与众真吟诗十首【真诰翼真检曰并衿接景杨安以灼然显説凡所兴有待无待诸诗及辞喻讽防皆是云林应降嫔僊矦事义并亦表着而南真自是训授之师紫微则下敎之匠并不闗俦结之例但中侯昭灵亦似别有所在既事末一时故不正的的尔其余男真或陪从所引或职司所任至如二君最为领据之主今人读此辞事若不悟斯理者永不领其防故畧标大意宜共宻之】
　　驾歘敖八虚佪宴东华房阿母延轩观朗啸蹑灵风我为有待来故乃越沧浪
　　右英王夫人歌
　　乘飚遡九天自驾三秀岭有待裵回盼无待故当净沧浪奚足劳孰若越井
　　右紫微夫人荅英歌
　　写我金庭馆鲜驾三秀畿夜芝披华锋咀嚼充长饥髙唱无逍遥各兴无待歌空同酬灵音无待将如何【锋谓应作峰字】
　　右桐柏山真人歌【王子乔】
　　朝逰郁絶山夕偃髙晖堂振辔步灵锋无近于沧浪井三仞际我马无津梁儵歘九万间八维巳相望有待非至无灵音有所丧【锋谓应作峯字】
　　右清灵真人歌【裴仁】
　　龙旂舞太虚飞轮五岳阿所在皆逍遥有感兴防歌无待愈有待相遇故得和沧浪奚足辽井不为多郁絶寻步间俱防四海罗岂若絶明外三刼方一过
　　右中侯夫人歌
　　纵酒观羣恵倐忽四落周不觉所以然实非有待逰相遇皆欢乐不过亦不忧众影空中两防自然畴
　　右昭灵李夫人歌
　　驾歘发西华无待有待间或眄五岳峯或濯天河津释轮寻虚舟所在皆纒绵芥子忽万顷中有须弥山小大固无殊逺近同一缘彼作有待来我作无待亲
　　右九华安妃歌
　　无待太无中有待大有际大小同一波逺近齐一防鸣弦霄颠吟啸运八气奚不酣灵液眄目娱九裔有无得运二待亦相益
　　右太虚南岳真人歌【赤松子】
　　偃息东华静扬軿运八方俯眄丘垤间莫觉五岳崇灵阜齐渊泉大小互相从长短无少多大椿须防终奚不委天顺纵神任空同
　　右方诸青童君歌
　　控飚扇太虚八景飞髙清仰浮紫宸外俯看絶落冥心空同间上下弗流停无待两际中有待无所营体无则能死体有则摄生东賔防髙唱二待奚足争命驾玉锦轮儛辔仰裵回朝逰朱火宫夕宴夜光池浮景清霞杪八龙正参差我作无待逰有待輙见随髙防佳人寝二待互是非有无非有定待待各自归【东賔东岳上卿大茅君也】
　　右南极紫元夫人歌
　　紫微夫人歌【真诰翼真检曰紫微夫人名青娥字愈音王母第二十女也晋兴宁三年降杨羲之家按紫微夫人诗共十七首而此下三首为歌故聊摘入】
　　阙郁巍巍墉台落月珠列坐九灵房叩璈吟太无玉箫和我神金醴释我忧【九月三日】
　　又
　　宴酣东华内陈钧千百声青君呼我起折腰希林庭羽帔扇翠晖玉佩何铿零俱指髙宸寝相期象中冥【紫微歌此二篇】
　　紫微夫人歌此【考真诰当是丙寅二月三十日此亦叙方诸东华之胜也】
　　褰裳济渌河遂见扶桑公髙防太林墟赏宴华宫信道茍淳笃何不栖东峯
　　四月十四日夕右英夫人吟歌此曲【云林右英夫人名媚兰字申林王母第十三女受书为云林宫右英夫人晋兴宁三年诸真同降于杨君按共诗二十五首今亦仅取为歌者】
　　波振沧涛洪津鼔万流驾景眄六虚思与佳人逰妙唱不我对清音与谁投云中骋琼轮何为尘中趋方诸宫东华上房灵妃歌曲【杨君记曰东方赤气中有言曰小鲜未烹鼎言我岩下悲当以此事谘启司命故荅称此诗仍及下篇也】
　　紫桂植瑶园朱华声凄凄月宫生蘂渊日中有琼池左拔员灵曜右掣丹霞晖流金焕綘庭八景絶烟回绿盖浮明朗控节命太微鳯精童华顔琳腴充长饥控晨揖太素乘歘翔玉墀吐纳六虚气玉嫔把巾随弹璈南云扇香风鼓锦披叩商百兽舞六天摄神威倐忽亿万椿龄纪鬰巍巍小鲜未烹鼎言我岩下悲
　　太微清左夫人北停宫中歌曲【停一作淳晋兴宁三年乙丑十二月十七日夜太元真人司命君书出此诗云是青童宫中内房曲恒吟讃此和神】
　　郁蔼非真墟太无为我馆公岂有懐萦防孤所难落鳯控紫霞矫辔登晨岸寂寂无濠涯晖晖空中观隐芝秀鳯丘逡巡瑶林畔龙胎婴尔形八琼回素旦琅华繁玉宫结葩凌岩粲鹏扇絶亿领拊翮扶霄翰西庭命长歌云璈乘虚弹八风纒绿宇丛烟豁然散灵童掷流金太微启璧案三元折腰舞紫皇挥袂赞朗朗扇景曜晔晔长庚焕超軿耸明刃下眄使我惋顾哀地仙軰何为栖林涧【庭一作度】
　　杜广平常喜歌【一章杜契字广平京兆杜陵人建安初渡江依孙策黄武二年学道隐居华阳】
　　淳景翳广林暧日东霞升晨风舞六烟勃鬰八道腾五岳何必秀名山亦足陵矫首蹑洞阜栖心潜中兴吐纳胎精气白谁能胜【保命君告许虎牙　保命者三官保命司茅思和】
　　敬子歌【洞仙传曰敬子者修行中部之道存道守三一常歌曰】
　　遥望昆仑山下有三顷田借问田者谁赤子字元先上生乌灵木双阙夹两邉日月互相照神路带中间采药三微岭饮潄华池泉遨逰十二楼偃蹇步中原意欲观綘宫正值子丹眠金楼凭玉几华葢与相连顾见双使者博着太行山长谷何峥嵘齐城相接邻纵我飞龙辔忽临无极渊黄精生泉底芝草披岐川我欲将黄精流丹在眼前裵徊饮流丹羽翼奋迅鲜意犹未策外子乔提臂牵所经信自险所贵得神仙【乌一作二间一作天】
　　郭四朝扣船歌【四首苻秦时人见云笈七籖洞仙传曰郭四朝者燕人也秦时得道来句曲山南所住处作塘遏涧水令深基墌垣墙今犹有可识处四朝乘小船逰戯其中毎扣船歌曰】
　　清池带灵岫长林郁青葱鸟翔幽野悟言出从容鼓檝乘神波稽首希晨风未获解脱期逍遥丘林中【晨风谓上清玉晨之风非毛诗所称鴧彼晨风之鸟也】
　　浪神九陔外研道逐全真戢此灵鳯羽藏我华龙鳞髙举方寸物万吹皆垢尘顾哀朝生蟪孰尽汝车轮【女宠不蔽席男爱不尽轮朝生蜉蝣也以喻人之在世易致消歇　蟪一作軰】
　　逰空落飞飚灵步无形方圎景焕眀霞九鳯唱朝阳挥翮扇天津晻蔼庆云翔遂造太微宇挹此金梨浆逍遥陔表不存亦不亡【陔九陔也皆八极之外九霞之顶名也飞登木星亦云朗东阳之陔故若士语庐敖云与汗漫期于九陔之上也】
　　驾歘舞神霄披霞带九日髙皇齐龙轮遂造九华室神虎洞琼林风云合成一开阖幽防户灵变迹灭【四朝为玉台执葢郎故云髙皇齐龙轮　风云一作香风】
　　李仙君歌【见桓真人升仙记蜀华葢山李桓仙君授道桓凯真人仙君一日谓凯曰金丹大药子得之矣飞歩隐身诸诀汝皆洞晓但未闻大道耳遂歌曰】
　　金鼎天门开反童复婴孩日月照昆仑真君自然来三年结黄云千日成圣胎九年登金阙一纪升三台龙虎自然交上帝安金台众神仰天表忻慕心裵回子今受灵文専心如死灰积功十二年功毕登云梯白光生圎象紫气冲云霓端虚念太乙浩刼天地齐
　　桓真人唱诗【桓真人升仙记曰陶隐居先生谓弟子曰子夜梦神光满室彩云连霄有金甲神人谓子曰明日有异人至汝当扫门待之日午桓凯真人果至披髪跣足唱诗曰】
　　黄花生紫云日月周天轮混混太虚中不与众生羣昆仑十二峯上帝朝万巡一日功行满升空谒元君武夷君人间可哀之曲【陆鸿渐武夷山记云武夷君地官也相传每于八月十五日大防村人于武夷山上置幔亭化虹桥通山下村人既徃是日太极玉皇太姥魏真人武夷君三座空中告呼村人为曾孙汝等若男若女呼坐乃命鼓师张安凌等作乐行酒令歌师彭令昭唱人间可哀之曲其词曰】
　　天上人间兮防合踈稀日落西山兮夕鸟归飞百年一饷兮志与愿违天宫咫尺兮恨不相随
　　内经真谚
　　子欲夜书当修常居【眉后小穴中为上元六合之府主化生眼晖如莹精光长珠彻童保链目神是真人坐起之上道一名曰真人常居】
　　长生谚【真诰曰杨羲梦逰蓬莱山防蓬莱仙公洛广休既下山半见许主簿相逢于夹石之间公语主簿曰吾为汝置酒四升在山上可往饮之此太平家酒治人膓也谚曰】
　　欲得长生饮太平





　　古乐苑巻五十一
　　钦定四库全书
　　古乐苑巻五十二
　　眀　梅鼎祚　编
　　鬼歌曲辞【謡语附】
　　【鬼歌诗者斯为志怪述异耳彼其取精已多防防为变着于声响覃及歌吟防宙大矣抑岂必尽诬诞哉今亦摘録以庶夫存而不论焉】
　　紫玉歌【捜神记曰吴王夫差小女名玉悦童子韩重欲嫁之不得乃结气而死重防学归往吊之玉形见于墓侧顾重延颈而歌曰】
　　南山有鸟北山张罗意欲从君谗言孔多悲结成疹没命黄垆命之不造寃如之何羽族之长名为鳯皇一日失雄三年感伤虽有众鸟不为匹双故见鄙姿逢君辉光身逺心近何曾暂忘【意欲一作志愿命一作身见去声近一作迩曽一作当】郭长生吹笛歌【幽眀录曰永嘉中太山民巢氏先为相县令居在晋陵家婢采薪忽有一人追随婢还家不使人见与婢宴饮輙吹笛而歌歌云】
　　闲夜寂巳深长笛亮且鸣若欲知我者姓郭字长生王敬伯宛转歌【晋书曰王敬伯防稽余姚人为卫佐休假还乡过吴维舟渚中升亭而宿是夜月华露轻敬伯鼓琴感刘恵眀亡女告敬伯就体如平生敬伯抚琴而歌女乃和之】
　　低露下深幕埀月照孤琴空弦益霄泪谁怜此夜心歌宛转情复哀愿为烟与雾氛氲同共懐【亦见续齐谐记巳载前琴歌中无王敬伯前歌女歌小异今复载此】
　　青溪小姑歌【二首吴均续齐谐记曰防稽赵文韶宋元嘉中为东扶侍廨在青溪中桥秋夜步月怅焉思归乃倚门唱乌飞曲忽有青衣年十五六许诣门曰女郎闻歌声有悦人者逐月防戯故遣相问文韶都不之疑遂邀暂过须防女郎至年可十八九许容色絶妙谓文韶曰闻君善歌能为作一曲否文韶即为歌草生磐石下声甚清美女郎顾青衣取箜篌鼔之泠泠似楚曲又令侍婢歌繁霜自脱金簮叩箜篌和之婢乃歌曰云云留连宴寝将旦别去以金簮遗文韶文韶亦赠以银盌及琉璃匕眀日于青溪庙中得之乃知昨所见青溪神女也按干宝搜神记曰广陵蒋子文尝为秣陵尉因撃贼伤而死吴孙权时封中都矦立庙钟山异苑曰青溪小姑蒋矦第三妹也】
　　日暮风吹叶落依枝丹心寸意愁君末知
　　歌阕夜巳久繁霜侵晓幕何意空相守坐待繁霜落庐山夫人女婉抚琴歌【祖台志恠曰建康小吏曹着见庐山夫人夫人命女婉与着相见婉见着欣悦命婢琼林取琴出婉抚琴歌曰云云歌毕婉便还去】
　　登庐山兮郁嵳峩晞阳风兮拂紫霞招若人兮濯灵波欣良运兮畅云柯弹鸣琴兮乐莫过云龙防兮乐太和陈阿登弹琴歌【幽眀录曰句章人至东野还暮不至门见路傍有小屋灯火因投寄止宿有一小女不欲与丈夫共宿呼邻家女自伴夜共弹琴箜至晓此人谢去问其姓字女不答弹琴而歌曰云云眀至东郭外有卖食母在市中此人寄坐因説昨所见母闻惊曰是我女近死葬于郭外】
　　连绵葛上藤一缓复一絙欲知我名姓姓陈名阿登陵欣歌【异苑曰建康陵欣景平中死于扬州作部尅辰当作部督梦欣云今为狱公姥祖夕有期莫由自反劳君解谢令得放遣督不信夜后又梦言辞转切因歌一曲云督觉为谢从此便絶】
　　生时世上人死作狱中鬼不得还坟墓死没有余罪聂包鬼歌【刘叔敬异苑曰临川聂包死数年忽诣南丰相沈道袭共饮其歌笑甚有伦次每歌云】
　　花盈盈正闻行当归不闻死复生
　　鬼仙歌謡【出异苑】
　　登阿侬孔雀楼遥闻鳯皇鼔下我邹山头髣髴见梁鲁炖煌父老梦语【晋书曰凉后主歆字士业嗣父盛为凉公领凉州牧防羗校尉士业立而宋受禅闻沮渠防逊南伐秃髪耨檀士业率步骑三万攻张掖与防逊距战为防逊所害先是有炖煌父老令狐炽梦白头公衣帢而谓炽曰云云言讫忽不见士业小字桐椎至是而亡】
　　南风动吹长木胡桐椎不中毂
　　窻呼祁孔宾【晋书曰祁嘉字孔賔酒泉人少清贫好学年二十余夜牕中有声呼曰云云旦而迯去西至炖煌依学官诵书遂博通经传精究大义西逰海渚敎授门生张重华徴为儒林祭酒在朝卿士郡县守令受业者二十余人竟以夀终】
　　祁孔宾祁孔賔隐去来隐去来修饰人世甚苦不可谐所得未毛铢所丧如山崖
　　相轮铃音【晋书曰刘曜自攻洛阳石勒将救之羣下咸谏以为不可勒以访佛圗澄澄曰相轮铃音云云此偈语也支秀军也替戾冈出也仆谷刘曜胡位也劬秃当捉也此言军出捉得曜也勒遂赴洛距曜生擒之】
　　秀支替戾冈仆谷劬秃当
　　鬼謡【异苑曰句章吴平门前忽生一株青桐树上有謡歌之声平恶而砍杀平随军北虏首尾三载死桐歘自还立扵故根上又闻树巅空中歌曰云云平寻归如鬼謡】
　　死树今更青吴平寻当归适闻杀此树巳复有光辉
　　铁臼歌【顔之推寃防志】
　　桃李花严霜当奈何桃李子严霜落巳
　　犬妖歌【述异记曰嘉兴县朱休之有一弟宋元嘉中兄弟对坐家有一犬来向休之蹲遍视二人遂揺头而笑曰云云其家惊惧斩犬榜首路侧至来嵗梅花时兄弟相鬬弟奋战伤兄官收治并被囚繋经嵗得免至夏举家时疾母及兄弟皆死】
　　言我不能歌聴我歌梅花今年故复可奈汝明年何鸟妖诗【南史曰陈之将亡有鸟一足集其殿庭以胔画地成文曰云云解者以为独足盖指后主独行无众茂草言荒秽也隋承火运草得火而后灰及后主至长安馆于都水台所谓上髙台当水开者其言皆验】
　　独足上髙台茂草变为灰欲知我家处朱门当水开



　　古乐苑巻五十二
　　钦定四库全书
　　古乐苑衍録巻一
　　明　梅鼎祚　编
　　总论
　　乐府【文心雕龙】　　　　　　　梁刘勰
　　乐府者声依永律和声也钧天九奏既其上帝葛天八阕爰乃皇时自咸英以降亦无得而论矣至于涂山歌于人始为南音有娀谣乎飞燕始为北声夏甲叹于东阳东音以发殷牦思于西河西音以兴音声推移亦不一槩矣及夫庶妇讴吟土风诗官采言乐盲被律志感丝篁气变金石是以师旷觇风于盛衰季札鉴微于兴废精之至也夫乐本心术故响浃肌髓先王慎焉务塞淫滥敷训胄子必歌九德故能情感七始化动八风自雅声浸微溺音腾沸秦燔乐经汉初绍复制氏纪其铿锵叔孙定其容与于是武德兴乎髙祖四时广于孝文虽摹韶夏而颇袭秦旧中和之响閴其不还暨武帝崇礼始立乐府总赵代之音撮齐楚之气延年以曼声协律朱马以骚体制歌桂华襍曲丽而不经赤鴈羣篇靡而非典河间荐雅而罕御故汲黯致讥于天马也至宣帝雅颂诗效鹿鸣迩及元成稍广淫乐正音乖俗其难也如此暨后郊庙惟襍雅章辞虽典文而律非防旷至于魏之三祖气爽才丽宰割辞调音靡节平观其北上众引秋风列篇或述酣宴或伤羁戍志不出于滔荡辞不离于哀思虽三调之正声实韶夏之郑曲也逮于晋世则传晓音创定雅歌以咏祖宗张华新篇亦充庭万然杜防调律音奏舒雅荀勗改悬声节哀急故阮咸讥其离声后人验其铜尺和乐精妙固表里而相资矣故知诗为乐心声为乐体乐体在声瞽师务调其器乐心在诗君子宜正其文好乐无荒晋风所以称逺伊其相谑郑国所以云亡故知季札观辞不直听声而巳若夫艳歌婉娈怨志詄絶淫辞在曲正响焉生然俗习飞驰职竞新异雅咏温恭必欠伸鱼睨竒辞切至则拊髀雀跃诗声俱郑自此阶矣凡乐辞曰诗诗声曰歌声来被辞辞繁难节故陈思称李延年闲于増损古辞多者则宜减之明贵约也观髙祖之咏大风孝武之叹来迟歌童被声莫敢不协子建士衡咸有佳篇并无诏伶人故事谢丝管俗称乖调盖未思也至于斩【疑轩】伎鼓吹汉世铙挽虽戎防殊事而并总入乐府缪袭所致亦有可筭焉昔子政品文诗与歌别故畧具乐篇以标区界
　　乐府总序【通志】　　　　　　　宋郑樵
　　古之达礼三一曰燕二曰享三曰祀所谓吉凶军宾嘉皆主此三者以成礼古之达乐三一曰风二曰雅三曰颂所谓金石丝竹匏土革木皆主此三者以成乐礼乐相湏以为用礼非乐不行乐非礼不举自后防以来乐以诗为夲诗以声为用八音六律为之羽翼耳仲尼编诗为燕享祀之时用以歌而非用以説义也古之诗今之辞曲也若不能歌之但能诵其文而説其义可乎不幸腐儒之説起齐鲁韩毛四家各为序训而以説相髙汉朝又立之学官以义理相授遂使声歌之音湮没无闻然当汉之初去三代未逺虽经生学者不识诗而太乐氏以声歌肄业往往仲尼三百篇瞽史之徒例能歌也奈义理之説既胜则声歌之学日微东汉之末礼乐萧条虽东观石渠议论纷纭无补于事曹孟德平刘表得汉雅乐郎杜防防老矣久不肄习所得于三百篇者惟鹿鸣驺虞伐檀文王四篇而巳余声不传太和末又失其三左延年所得惟鹿鸣一笙每正旦大防太尉奉璧羣臣行礼东厢雅乐常作者是也古者歌鹿鸣必歌四牡皇皇者华三诗同节故曰工歌鹿鸣之三而用南陔白华华黍三笙以賛之然后首尾相承节奏有属今得一诗而如此用可乎应知古诗之声为可贵也至晋室鹿鸣一篇又无传矣自鹿鸣一篇絶后世不复闻诗矣然诗者人心之乐也不以世之污隆而存亡岂三代之时人有是心心有是乐三代之后人无是心心无是乐乎继三代之作者乐府也乐府之作宛同风雅但其声散佚无所纪系所以不得嗣续风雅而为流通也按三百篇在成周之时亦无所纪系有季札之贤而不别国风所在有仲尼之圣而不知雅颂之分仲尼为此患故自卫返也问于太师氏然后取而正焉列十五国风以明风土之音不同分大小二雅以明朝廷之音有间陈周鲁商三颂之音所以侑祭也定南陔白华华黍崇丘由庚由仪六笙之音所以叶歌也得诗而得声者三百篇则系于风雅颂得诗而不得声者则置之谓之逸诗如河水祈招之类无所系也今乐府之行于世者章句虽存声乐无用崔豹之徒以义説名吴竞之徒以事解目葢声失则义起其与齐鲁韩毛之言诗无以异也乐府之道或几乎息矣臣今取而系之千载之下庶无絶纽一曰短箫铙歌二十二曲二曰鞞舞歌五曲三曰拂舞歌五曲四曰鼓角横吹十五曲五曰胡角十曲六曰相和歌三十曲七曰吟叹四曲八曰四弦一曲九曰平调七曲十曰瑟调三十八曲十一曰楚调十曲十二曰大曲十五曲十三曰白纻歌五曲十四曰清商八十四曲凡二百五十一曲系之正声即风雅之声也一曰郊祀十九章二曰东都五诗三曰梁十二雅四曰唐十二和凡四十八曲系之正声即颂声也一曰汉三侯之诗一章二曰汉房中之乐十七章三曰隋房内二曲四曰梁十曲五曰陈四曲六曰北齐二曲七曰唐五十五曲凡九十一曲系之别声而非正乐之用也正声之余则有琴琴五十七曲别声之余则有舞舞二十三曲古者丝竹与歌相和故有谱无辞所以六诗在三百篇中但存名耳汉儒不知谓为六亡诗也琴之九操十二引以音相授并不着辞琴之有辞自梁始舞与歌相应歌主声舞主形自六代之舞至于汉魏并不着辞也舞之有辞自晋始今之所系以诗系于声以声系于乐举三逹乐行三逹礼庶不失乎古之道也古调二十四曲征戍十五曲游侠二十一曲行乐十八曲佳丽四十七曲别离十八曲怨思二十五曲歌舞二十一曲丝竹十一曲觞酌七曲宫苑十九曲都邑三十四曲道路六曲时景二十五曲人生四曲人物十曲神仙二十二曲梵竺四曲蕃胡四曲山水二十四曲草木二十一曲车马六曲鱼龙六曲鸟兽二十一曲襍体六曲总四百十九曲不得其声则以义类相属分为二十五门曰遗声遗声者逸诗之流也庶几来者复得其声则不失其所系矣然三代既没汉魏嗣兴礼乐之来陵夷有渐始则风雅不分次则雅颂无别次则颂亡次则礼亡按上之囘圣人出君子之作也雅也艾如张雉子班野人之作也风也合而为鼓吹曲燕歌行其音本幽蓟则列国之风也煌煌京洛行其音本京华则都人之雅也合而为相和歌风者乡人之用雅者朝廷之用合而用之是为风雅不分然享大礼也燕私礼也享则上兼用下乐燕则下得用上乐是则风雅之音虽异而享燕之用则通及明帝定四品一曰大予乐郊庙上陵用之二曰雅颂乐辟雍享射用之三曰黄门鼓吹乐天子宴羣臣用之四曰短箫铙歌乐军中用之古者雅用于人颂用于神武帝之立乐府采诗虽不辨风雅至于郊祀房中之章未尝用于人事以明神人不可以同事也今辟雍享射雅颂无分应用颂者而改用大予应用雅者而改用黄门不知黄门大予于古为何乐乎风雅通歌犹可以通也雅颂通歌不可以通也曹魏凖鹿鸣作于赫篇以祀武帝凖驺虞作巍巍篇以祀文帝凖文王作洋洋篇以祀明帝且清庙祀文王执竞祀武王莫非颂声今魏家三庙纯用风雅此颂之所以亡也颂亡则乐亡矣是时乐虽亡礼犹存宗庙之礼不用之天明有尊亲也鬼神之礼不用之人知有幽明也梁武帝作十二雅郊庙明堂三朝之礼展转用之天地之事宗庙之事君臣之事同其事矣乐之失也自汉武始其亡也自魏始礼之失也自汉明始其亡也自梁始礼乐沦亡之所由不可不知也
　　正声序论
　　古之诗曰歌行后之诗曰古近二体歌行主声二体主文诗为声也不为文也浩歌长啸古人之深趣今人既不尚啸而又失其歌诗之防所以无乐事也凡律其辞则谓之诗声其诗则谓之歌作诗未有不歌者也诗者乐章也或形之歌咏或散之律吕各随所主而命主于人之声者则有行有曲散歌谓之行入乐谓之曲主于丝竹之音者则有引有操有吟有弄各有调以主之摄其音谓之调总其调亦谓之曲凡歌行虽主人声其中调者皆可以被之丝竹凡引操吟防虽主丝竹其有辞者皆可以形之歌咏葢主于人者有声必有辞主于丝竹者取音而巳不必有辞其有辞者通可歌也近世论歌行者求名以义彊生分别正犹汉儒不识风雅颂之声而以义论诗也且古有长歌行短歌行者谓其声歌之短长耳崔豹吴竞大儒也皆谓人寿命之短长当其时巳有此説今之人何独不然呜呼诗在于声不在于义犹今都邑有新声巷陌竞歌之岂为其辞义之美哉直为其声新耳礼失则求诸野正为此也孔子曰吾自卫反鲁然后乐正雅颂各得其所亦谓雅颂之声有别然后可以正乐又曰闗雎乐而不淫哀而不伤亦谓关雎之声和平闻之者能令人感发而不失其度若诵其文习其理能有哀乐之事乎二体之作失其诗矣纵者谓之古拘者谓之律一言一句穷极物情工则工矣将如乐何乐府在汉初虽有其官然采诗入乐自汉武始武帝定郊祀廼立乐府采诗夜诵则有赵代秦楚之讴莫不以声为主是时去三代未逺犹有雅颂之遗风及后人泥于名义是以失其传故吴竞讥其不覩本章便断题取义赠利渉则述公无渡河庆载诞乃引乌生八九子赋雉子班者但美绣颈锦臆歌天马者惟叙骄驰乱蹋其间有如刘猛李余辈赋出门行不言离别将进酒乃叙烈女事用古题不用古义知此意者葢鲜矣然使得其声则义之同异又不足道也自永嘉之乱礼乐日微日替暨隋平陈得其一二则乐府之清商也文帝听而善之曰此华夏正声也乃置清商府博采旧章以为乐之所本在此自隋之后复无正声至唐能合于管弦者明君杨叛儿骁壶春歌秋歌白雪堂堂春江花月夜八曲而巳不几于亡乎臣谨考摭古今编系节奏庶正声不坠于地矣
　　汉短箫铙歌二十二曲【亦曰鼓吹曲按汉晋谓之短箫铙歌南北朝谓之鼓吹曲观李白作鼔吹入朝曲亦曰铙歌列骑次飒沓引公卿则知唐时犹有遗音但大乐氏失职耳】
　　朱鹭【鹭惟白色汉有朱鹭之祥因而为诗梁元帝放生碑云龟夜梦终见取于宋王朱鹭晨飞尚张罗于汉后谓此也魏曰楚之平吴曰炎精缺晋曰灵之祥梁曰木纪谢北齐曰水德谢言魏谢齐兴也后周曰精季言魏道陵迟太祖肈开王业也】思悲翁【魏曰战荥阳吴曰汉之季晋曰宣受命梁曰贤首山北齐曰出山东言神武战广阿破尔朱兆也后周曰征陇西言太祖诛侯莫陈悦埽清陇右也】艾如张【魏曰获吕布吴曰摅武师晋曰征辽东梁曰桐柏山北齐曰战韩陵言神武灭四胡定京洛也后周曰迎魏帝言武帝西幸太祖奉迎宅闗中也】上之囘【魏曰克官渡吴曰乌林晋曰宣辅政梁曰道亡极北齐曰殄闗陇言神武遣侯莫陈悦诛贺抜岳定闗陇也后周曰平窦泰言太祖计平窦防也】拥离【魏曰旧邦吴曰秋风晋曰时运多难梁曰抗威北齐曰灭山胡言神武屠蠡升高车而蠕蠕向化也后周曰复农言太祖收复陕城闗东震惧也】战城南【魏曰定武功吴曰克皖城晋曰景龙飞梁曰汉东流北齐曰立武定言神武立魏主迁都于邺而定天下也后周曰克沙苑言太祖俘齐军十万于沙苑神武脱身遁也】巫山髙【魏曰屠栁城吴曰关背德晋曰平玉衡梁曰鹤楼峻北齐曰战芒山言神武克周师也后周曰战河阴言太祖破神武于河上斩其三将也】上陵【汉章帝元和三年帝自作诗四篇一曰思齐姚皇二曰六麒麟三曰竭萧雝四曰陟屺与鹿鸣承元气二曲为宗庙食举又以重来上陵二曲合八曲为上陵食举据此所言则上陵自是八曲之一名或作于章帝之前亦不可知盖因上陵而为之也魏曰平南荆呉曰通荆州晋曰文皇统百揆梁曰昏主恣淫慝北齐曰禽萧明言梁遣明来寇为清河王岳所禽也后周曰平汉东言太祖命将平随羣安陆也】将进酒【魏曰平闗中吴曰章洪德晋曰因时运梁曰石首篇北齐曰破侯景言凊河王岳破侯景复河南也后周曰取巴蜀言太祖遣军平定蜀地也】有所思亦曰嗟佳人【汉太乐食举十三曲第七曰有所思汉人亦以此乐侑食魏曰应帝期呉曰顺厯数晋曰惟庸蜀梁曰期运集北齐曰嗣丕基言文宣帝也后周曰拔江陵言太祖命将禽萧绎平南土也】芳树【魏曰邕熈吴曰承天命晋曰天序梁曰于穆北齐曰克淮南言文宣遣清河王岳禽梁司徒陆法和克夀春尽取江北之地也后周曰受魏禅言闵帝受魏禅作周也】上邪【魏曰太和吴曰元化晋曰大晋承运期梁曰惟大梁北齐曰平瀚海言文宣命将灭蠕蠕国也后周曰宣重光言明帝入承大统也】君马黄【晋曰金灵运北齐曰定汝颍言文襄遣清河王岳禽周将王思政于长葛汝颍悉平也后周曰哲皇出言髙祖之圣德也如张正见蔡知君之流只言马而巳按谢爕云或听铙歌曲惟吟君马黄古人知音别曲见于赋咏者如此后世只于言语上计较此道无闻】雉子班【晋曰于穆我皇北齐曰圣道洽言文宣之德无思不服也后周曰平东夏言髙祖禽齐王于青州一举定山东也按吴竞所引古辞云雉子高飞北黄鹄高飞巳千里防来飞从雌视以为始作之辞然乐府之题亦如古诗题所谓闗雎葛覃之类只取篇中一二字以命诗初无义也后人即物即事而赋故于题有义据此古词无雉子班之语往往雉子之班作复在此古辞之前吴竞未之见也如吴均可怜雉子班又后人所作也】圣人出【晋曰仲春振旅北齐曰受魏禅言文宣受禅应天顺人后周曰禽明彻言高祖遣将克陈将吴明彻而俘之也】临髙防【晋曰夏苗田北齐曰服江南言梁主萧绎来附化也】逺如期亦曰逺期【汉太乐食举十三曲一曰鹿鸣二曰重来三曰初造四曰侠安五曰来归六曰逺期七曰有所思八曰明星九曰淸凉十曰渉大海十一曰大置十二曰承元气十三曰海淡淡魏时以逺期承元气海淡淡三曲多不通利故省之及晋荀勗傅之流并为歌辞晋曰仲秋狝田北齐曰刑罚中言孝昭举直措枉狱讼无怨也】石流【晋曰顺天道北齐曰逺夷至言至海外西夷诸国遣使朝贡也】务成【晋曰唐尧北齐曰嘉瑞臻言圣王应期河清龙见符瑞总至也】云【北齐曰成礼乐言功成化洽制礼作乐也】黄爵行【晋曰伯益】钓竿篇【伯常子避仇河濵为渔父其妻思之而为钓竿篇每至河侧輙歌之后司马相如作钓竿诗遂传以为乐曲】
　　汉鞞舞歌五曲
　　闗中【一作东】有贤女【魏曰明明魏皇帝晋曰洪业篇】章和二年中【汉章帝所造魏曰太和有圣帝晋曰天命篇】乐久长【魏曰魏厯长晋曰景皇篇】四方皇【魏曰天生烝民晋曰大晋篇】殿前生桂树【魏曰为君既不易晋曰明君篇】
　　拂舞歌五曲
　　白鸠篇【亦曰白鳬舞以其歌且舞也亦入清商曲】济济篇　独禄篇【李白作独漉】碣石篇【晋乐奏魏武帝分为四篇一曰观沧海二曰冬十月三曰土不同四曰虽寿】淮南王篇【旧説准南王安求仙遂与八公相携而去其家臣小山之徒思恋不巳乃作是歌此则恢诞家为此説耳不然亦是后人附防也】
　　按拂舞五篇并晋人采集三国之前所作惟白鳬不用吴旧歌而更作之命以白鸠焉
　　鼓角横吹十五曲
　　黄鹄【一作鹤】吟　陇头吟亦曰陇头水　望行人　折杨栁　闗山月　洛阳道　长安道　豪侠行【亦曰侠客行】梅花落【胡笳曲】　紫骝马　骢马【复有骢马驱非横吹曲】　雨雪刘生　古劔行　洛阳公子行
　　按此有十五曲后之角工所传者只得梅花耳今太常所试乐工第三等五十曲抽试十五曲及鸣角人习到大梅花小梅花可汗曲是梅花又有小大之别也然角之制始于胡中国所用鼓角葢习胡角而为也黄帝之説多是谬悠况鼓角与胡角声类既同故其曲亦相参用而梅花之辞本于胡笳今人谓角鸣为邉声初由邉徼所传也闗山月洛阳道长安道豪侠行梅花落紫骝马骢马八曲后代所加也
　　胡角十曲
　　黄鹄吟　陇头角吟亦曰陇头水　出关　入关　出塞　入塞　折杨栁　黄覃子　赤之杨　望行人右胡角者本以应胡笳之声后渐用之故横吹有双角即胡乐也汉博望侯张骞入西域传其法惟得摩诃兠勒二曲是为胡曲之本摩诃兠勒皆胡语也协律校尉李延年因胡曲更新声二十八解其法乘舆以为武乐后汉以给邉将魏晋以来二十八解不复具存但用十曲而巳鼔角之本出于胡角
　　相和歌三十曲
　　江南曲　度闗山亦曰度闗曲　长歌行　薤露歌亦曰薤露行亦曰天地防歌亦曰挽柩歌　蒿里传亦曰蒿里行亦曰泰山吟行　鸡鸣亦曰鸡鸣髙树巅　对酒行　乌生八九子　平陵东　陌上桑亦曰艳歌罗敷行亦曰日出东南隅行亦曰日出行亦曰采桑曲曹魏改曰望云曲　短歌行亦曰鰕防　燕歌行　秋胡行亦曰陌上桑亦曰采桑亦曰在昔　苦寒行亦曰吁嗟　董逃行　塘上行亦曰塘上辛苦行　善哉行亦曰日苦短　东门行　西门行　煌煌京洛行　艳歌何尝行亦曰飞鹤行　歩出夏东门行亦曰陇西行野田黄雀行　满歌行　櫂歌行　鴈门太守行　白头吟　气出唱　精列　东光
　　右汉旧歌也曰相和歌者并汉世街陌讴谣之辞丝竹更相和合执节者歌之按诗南陔之三笙以和鹿鸣之三雅由庚之三笙以和鱼丽之三雅者相和歌之道也本一部魏明帝分为二部更递夜宿始十七曲魏晋之世朱生【善琵琶】宋识【善击节】列和【善吹曲】等复为十三曲自短歌行以下晋荀勗采撰旧诗施用以代汉魏故其数广焉
　　相和歌吟汉四曲
　　大雅吟　王昭君　楚妃叹　王子乔
　　右张永元嘉技録四曲
　　相和曲四弦一曲
　　蜀国四弦
　　右张永元嘉技録有四一曲
　　相和歌平调七曲
　　长歌行　短歌行亦曰鰕防　猛虎行　君子行　燕歌行　从军行　鞠歌行
　　右宋王僧防大明三年宴乐技録
　　相和歌清调六曲【三妇艳诗一曲附】
　　苦寒行　豫章行　董逃行　相逢狭路闲行亦曰长安有狭斜行亦曰相逢行　三妇艳诗亦曰大妇织绮罗中妇织流黄　塘上行　秋胡行
　　右王僧防技録清调六曲也其三妇艳诗技录不载张氏云非管音声所寄似是命笛理之余
　　相和歌瑟调三十八曲
　　善哉行亦曰日苦短　步出夏门行亦曰陇西行　折杨栁　西门行　东门行　东西门行　却东西门行顺东西门行　饮马长城窟行亦曰饮马行　上留田行　新城安乐宫行　妇病行　孤子生行亦曰孤儿行亦曰放歌行　大墙上蒿行　野田黄雀行　钓竿行　临髙防行　长安城西行　武舍之中行　鴈门太守行　艳歌何尝行亦曰飞鹄行　艳歌福钟行艳歌双鸿行　煌煌京洛行　帝王所居行　门有车马客行　墙上难为趋行　日重光行　月重轮行蜀道难　櫂歌行　有所思行　蒲坂行　采梨橘行白杨行　胡无人行　青龙行　公无渡河行亦曰箜篌行
　　右王僧防技録
　　相和歌楚调十曲
　　白头吟行　泰山吟行　梁甫吟行　东武吟亦曰东武琵琶吟行　怨诗行亦曰怨歌行亦曰明月照髙楼长门怨亦曰阿娇怨　班婕妤亦曰婕妤怨　娥眉
　　怨　玉阶怨　襍怨
　　右王僧防技録五曲自长门怨以下五曲续附
　　大田十五曲
　　东门【东门行】　西山【折杨栁行】　罗敷【艳歌罗敷行】　西门【西门行】黙默【折杨栁行】　园桃【煌煌京洛行】　白鹄【艳歌何尝行】　碣石【歩出夏门行】　何尝【艶歌何尝行】　置酒【野田黄爵行】　为乐【满歌行】　夏门【歩出夏门行】　王者布大化【櫂歌行】　洛阳令【雁门太守行】　白头吟
　　白纻歌一曲【古辞】梁武改为子夜吴声四时歌四曲共五曲
　　白纻歌【白纻歌有白纻舞白鳬歌有白鳬舞并吴人之歌舞也吴地出纻又江乡水国自多鳬鹜故兴其所见以寓意焉始则田野之作后乃大乐氏用焉其音入清商调故清商七曲有子夜者即白纻也在吴歌为白纻在雅歌为子夜梁武令沈约更制其辞焉】
　　右白纻与子夜一曲也在吴为白纻在晋为子夜故梁武夲白纻而为子夜四时歌后之为此歌者曰白纻则一曲曰子夜则四曲今取白纻于白纻取四时歌于子夜其实一也
　　清商曲七曲【附五十曲并实乐四十一曲除内七曲同实计八十四曲】
　　子夜亦曰子夜吴声四时歌亦曰子夜吴歌【子夜之音同于白纻皆清商调也故梁武夲白纻而为子夜吴声四时歌明此子夜亦有晋声者其实不离清商】　前溪【晋车骑将军沈玩所作舞曲】　乌夜啼【宋临川王义庆所作葢咏其妾也】　石城乐【宋臧质所作石城在景陵】　莫愁乐【出于石城之作古又有莫愁洛阳女非此】　襄阳乐【宋随王诞始为襄阳郡元嘉末仍为雍州夜闻诸女歌谣因为之辞焉宋刘道彦为雍州有惠化百姓歌之谓之襄阳乐非此也】　王昭君亦曰王嫱亦曰王明君【若以为延夀画图之説则委巷之谈流入风骚人口中故供其赋咏至今不絶】
　　右按清商曲亦谓之清乐出于清商三调所谓平调清调瑟调是也三调者乃周房中乐之遗声汉魏相继至晋不絶永嘉之乱中朝旧曲散落江右而清商旧乐犹传江左所谓梁宋新声是也元魏孝文篡汉收其所获南音谓之清商乐即此等是也隋平陈因置清商府传采旧曲若巴渝白纻等曲皆在焉自此渐广虽经防乱至唐武后时犹存六十三曲其传者有焉
　　白雪【楚曲也或云周曲唐显庆三年十月太常寺奏按张华博物志云白雪是黄帝使素女鼓五十弦瑟曲名以其调髙人和遂寡自宋玉以来迄今千祀未有能歌白雪者臣今准勅依琴中旧曲定其宫商然后教习并合于歌輙以御制雪诗爲白雪歌辞又乐府奏正曲之后皆有送声君唱臣和事彰前史輙取侍中许敬宗等奏和雪诗十六首以为送声各十六节上善之乃付太常编于乐府】公莫舞【即巾舞也】巴渝【夲舞名即鞞舞也】明君　明之君【汉鞞舞曲梁武改其曲辞以歌君德】铎舞【汉曲】白鸠【吴拂舞曲】白纻【吴舞】子夜【晋曲】吴声四时歌【梁曲】前溪【晋曲】阿子歌亦曰欢闻歌【晋穆帝升平初童子辈或歌于道歌毕輙呼阿子汝闻否又呼欢闻否以为送声后人演其声为二曲宋齐间用莎乙子之语稍讹异也】团扇郎　懊憹【憹亦作恼齐高帝谓之中朝歌】长史变【晋司徒左长史王廞临败所作】丁督护【亦曰丁都防亦曰督户歌】读曲乌夜啼【宋临川王义庆作】　客乐【齐武帝所作也】石城乐【宋臧质作】莫愁【出于石城】襄阳【亦曰襄阳乐宋随王诞作】乌夜飞【亦曰栖乌夜飞宋荆州刺史沈攸之所作】杨叛儿亦曰西曲杨叛儿【夲童谣也】雅歌【未详所起】骁壶【投壶乐也隋炀帝所造以投壶有跃矢为骁壶今谓之骁壶是】常林欢【常林聚长林也今之荆门长林县是也乐人误以长为常此则梁宋间曲也宋代以荆雍为南方重镇皆王子为之牧江左辞咏莫不称之以为乐土故宋随王诞作襄阳乐齐武追忆樊邓作佑客乐是也】三洲【商人之歌也】采桑度【三洲曲所出也与罗敷秋胡行所谓采桑者异矣】玉树后庭花　堂堂【陈后主所作者唐髙宗朝常歌之】泛龙舟【隋炀帝幸江都宫作】春江花月夜【隋炀帝所作】
　　右三十三曲明之君雅歌各二首四时歌四首凡三十八曲又有四曲上林凤雏平折命啸其声与辞皆讹失又有三曲曰平调清调瑟调有声无辞又蔡邕云清商曲其诗不足采有出郭西门陆地行车侠钟朱堂寝奉法五曲徃徃在汉时所谓清商者但尚其音尔晋宋间始尚辞观吴竞所纂七曲皆晋宋间曲也故知梁宋新声有自来矣因隋文帝笃好清乐以为华夏正声故特盛于隋焉大业中炀帝乃定清乐西凉兹天竺康国防勒安国髙丽礼毕以为九部
　　西凉五曲【杨泽新声　神白马　永世乐　万世丰解　于阗佛舞】　兹【万嵗乐藏钩乐七夕相逢乐　玉女行觞　神仙留客　掷砖续命投壶乐　舞席同心髻　泛龙舟　闘鸡子　闘百草善善　还旧宫　长乐花　十二时曲　摩尼解　婆伽儿舞　小天舞　圣明乐　疏勒盐】　天
　　竺二曲【沙石彊歌天曲乐舞】　康国四曲【戢殿农和正歌　末奚波地舞曲　前扳地舞曲　惠地舞曲】　疏勒三曲【兀利死逊歌　逺服舞　监曲解】　安国三曲【附萨单时歌　居和只解　末奚舞】　髙丽二曲【芝栖歌芝栖舞】　礼毕二曲【单交路行防花舞】
　　礼毕者九部乐终则陈之唐髙祖即位仍隋制亦设九部乐曰燕乐伎曰清商伎曰西凉伎曰天竺伎曰髙丽伎曰兹伎曰安国伎曰疏勒伎曰康国伎其实皆主于清商焉
　　琴操五十七曲【九引　十二操三十六襍曲】
　　思归引亦曰离拘操【旧説卫贤女之所作也但有声至晋石崇始作辞但述其思归河阳所居而巳刘孝威胡地凭良马亦只言思归之状】走马引【樗里牧恭所作也又张敞为京兆尹无威仪时罢朝防走马章防街时人鄙笑之有殴君马者路傍儿之语故张率诗曰吾畏路傍儿】霹雳引亦曰吟白虎亦曰舞鹤【楚商梁所作商梁出游九臯之泽遇风靁霹雳惧而归作此引又晋平公召师矌援琴而鼓清征一奏有鹤二八来集再奏而列三奏延颈而鸣舒翼而舞所谓舞鹤者葢本于此往徃其音不殊故合为一不然则夲舞鹤之声而为霹雳引】列女引【亦曰操楚樊姬作也】伯妃引【鲁伯妃作】琴引【秦时屠髙门作】楚引亦曰龙丘引【楚龙丘子髙引】贞女引【鲁女所作】箜篌引亦曰公无渡河亦曰箜篌謡【朝鲜津卒霍里子髙妻丽玉所作丽玉以其声传邻女丽容名曰箜篌引旧史称汉武帝防南粤祠太一后土令乐人侯晖依琴造坎侯坎者声也侯者工人姓也后语坎讹为空然以臣所见今大乐有箜篌器何得如此説】
　　右九引
　　将归操【世言孔子作】猗兰操亦曰幽兰操【世言孔子作今此操只言猗兰葢省辞也】山操【世言孔子作】越裳操【世言周公作】拘幽操【世言文王拘于羑里而作】岐山操【世言周公为大王作述古公之绩患时黯武也或云周人为文王所作】履霜操【世言尹吉甫子伯竒作】雉朝飞操【世言齐宣王时处士犊牧子作魏武帝有宫人卢女者隂叔之妹七嵗入汉宫学鼔琴琴特鸣异为新声能传此曲至魏明帝崩出降为尹更生妻故得此声不絶按扬防琴清英曰雉朝飞操者卫女传母之所作也据防所记大槩与思归操之言相类恐是讹易】别鹤操【商陵牧子作此曲或云其时亦冇双鹤悲鸣故因以命操】残形操【世言曽子梦一狸不见其首以为不祥而作此曲】水仙操【世言伯牙所作】懐陵操【世言伯牙所作】
　　右十二操韩愈取十操以为文王周公孔子曾子伯竒犊牧子所作则圣贤之事也故取之水僊懐陵二操皆伯牙所作则工技之为也故削之呜呼寻声狥迹不识其所由者如此九流之学皆有义所述者无非圣贤之事然而君子不取焉者为多诬言饰事以实其意所贵乎儒者为能通今古审是非胸中了然异端邪説无得而惑也退之平日所以自待为如何所以作十操以贻训后世者为如何臣有以知其为邪説异端所袭愚师瞽史所移也琴操所言者何尝有是事琴之始也有声无辞但善音之人欲写其幽懐隐思而无所凭依故取古之人悲忧不遇之事而以命操或有其人而无其事或有其事又非其人或得古人之影响又从而滋蔓之君子之所取者但取其声而巳取其声之义而非取其事之义君子之于世多不遇小人之于世多得志故君子之于琴瑟取其声而写所寓焉岂尚于事辞哉若以事辞为尚则自有六经圣人所説之言而何取于工伎所志之事哉琴工之为是説者亦不敢凿空以厚诬于人但借古人姓名而引其所寓耳何独琴哉百家九流皆有如此惟儒家开大道纪实事为天下后世所取正也盖百家九流之书皆载理无所系着则取古之圣贤之名而以巳意纳之于其事之域也且以卜筮家论之最与此相近也如以文王拘羑里而得明夷文王拘羑里或有之何尝有明夷乎又何尝有箕子遇害之事乎孔子问伯牛而得益孔子问伯牛实有之何尝有益乎又何尝有过其祖之语乎琴操之所纪者皆此类也又如稗官之流其理只在唇舌间而其事亦有纪载虞舜之父杞梁之妻于经传所言者数十言耳彼则演成万千言东方朔三山之求诸葛亮九曲之势于史籍无其事彼则肆为出入琴操之所纪者又此类也顾彼亦岂欲为此诬罔之事乎正为彼之意向如此不得不如此不説无以畅其胸中也又如兎园之学其来巳久其所言者无非周孔之事而不得为正学不为学者所取信者以意卑浅而言陋俗也今观琴曲之言正兎园之流也但其遗声流雅不与他乐并肩故君子所尚焉或曰退之之意不为其事而作也为时事而作也曰如此所言则白乐天之讽谕是矣若惩古事以为言则隋堤栁可以戒亡国若指今事以为言则井底引银瓶可以止淫奔何必取异端邪说街谈巷语以寓其意乎同是诞言同是饰说伯牙何诛焉臣今论此非好攻古人也正欲凭此开学者见识之门使是非不襍揉其间故所得则精所见则明无古无今无愚无智无是无非无彼无巳无异无同概之以正道烁烁乎如太阳正照妖氛邪气不可干也
　　河间襍弄二十一章　蔡氏五弄　双凤　杂鸾　归风　送逺　幽兰白雪【太常丞吕才以唐髙宗雪诗为白雪歌被之以琴】长清　短清　长侧　短侧　清调　大游　小游明君　胡笳　白鱼叹　广陵散【嵇康死后此曲遂絶徃徃后人夲旧名而别出新声也】　楚妃叹　风入松　乌夜啼　楚明光　石上流泉　临汝侯子安之　流渐涸　双燕离　阳春弄　悦人弄　连珠弄　甲挥清　畅志清　蠏行清看客清　便僻清　婉转清
　　右三十六襍曲
　　遗声序论
　　遗声者逸诗之流也今以义类相从分二十五正门二十附门总四百十八曲无非雅言幽思当采其目以俟可考今采其诗以入系声乐府
　　古调二十四曲
　　古辞十九曲【无名氏】　拟行行重行行【陆机】　古意【李白】淫思古意【顔竣】　古乐府【权德舆】
　　征戍十五曲【将帅　城塞校猎】
　　戎行曲　逺征人　南征曲　老将行　将军行　霍将军行　司马将军歌　长城　筑城　古筑城曲塞上曲　塞下曲　古塞曲　邉思　校猎曲
　　游侠二十一曲
　　游侠篇　侠客行　博陵王宫侠曲　临江王节士歌少年子　少年行　刺少年　邯郸少年行　长安
　　少年行　羽林郎　轻薄篇　劔客　结客　结客少年场　沐浴子　结袜子　结援子　壮士吟　公子行　炖煌子　扶风豪士歌
　　行乐十八曲
　　游子移　游子吟　嘉游亦曰喜春游　王孙游　枣下何纂纂　防手曲　乐未央　永明乐　今乐歌吾生作宴乐　今日乐相乐　苦乐相倚曲【唐元稹作】　合欢诗【晋阳方作】　定情篇【汉繁钦作】　还防乐　河曲游　行幸甘泉宫　中行乐
　　佳丽四十七曲【女功　才慧贞节】
　　美女篇亦曰齐瑟行亦曰齐吟　美人　织女辞　锦石捣流黄　丹阳孟珠歌　钱塘苏小小歌　孙绰情人碧玉歌　中山王孺子妾歌　吴王夫差女紫玉歌董娇娆　乌孙公主　情人桃叶歌亦曰千金意【桃叶】
　　【者王献之妾名緑于笃爱所以作歌或云童謡】　李夫人【汉武帝防李夫人今写真甘泉殿又令方士合灵药曰反魂香以降夫人之魂髣髴其状背灯隔帐不得语】　楚妃吟　楚妃叹楚明妃曲　杜秋娘【金陵女年十五为李锜妾锜叛灭籍之入宫有宠于景陵穆宗】
　　【立命为皇子傅母皇子封漳王郑注事被罪放还故乡其辞云劝君莫惜金缕衣劝君须惜少年时花开堪折直湏折莫待无花空折枝】　女秋兰　木兰辞　昭君叹　刘勲妻焦仲卿妻　杞梁妻歌【杞殖妻之妹朝日所作】　湘夫人亦曰
　　湘君亦曰湘妃　未央才人歌　邯郸才人嫁为厮卒妇　爱妾换马　胡姬年十五　黄门倡　舞媚娘【舞亦作武唐则天朝常歌此田】　五媚娘　妾薄命亦曰惟日月　妾安所居　皑如山上雪　燕美人　映水曲　蚕丝歌贞女　孀妇吟　丽人行　上阳白髪人【唐天寳五载巳后杨贵妃专宠后宫人稀复进幸矣六宫有美色者輙置别所上阳是其一也贞元中尚存焉】　缭绫　时世妆　王家少妇　委旧命　秦王卷衣　静女辞
　　别离十九曲【迎客】
　　生别离　离歌　长别离　河梁别　春别曲　自君之出矣　送归曲　思归篇　送逺曲　母别子　寄衣曲　迎客曲　送客曲　逺别离　久别离　古离别　怨别　离怨【一作襍怨】　井底引银瓶
　　怨思二十五曲
　　伤歌行　怨辞　青楼怨　春女怨　秋闺怨　闺怨寒夜怨　征妇怨　防书怨　鳯楼怨　绿墀怨
　　四愁　七哀　长相思　忧且吟　独处愁　思公子思君去时行　洛阳夫七思诗　湘妃怨　娼楼怨西宫秋怨　西宫春怨　遗所思　独不见
　　歌舞二十一曲【技能】
　　浩歌行　缓歌行　前缓声歌　防吟行　同声歌劳歌　悲歌行　上声歌【此因上声促柱得名或用一调或用无调名如古歌辞所谓哀思之音不合中和梁武因之改辞无复雅句】　大埀手【舞而垂手也小垂手独摇手亦然】小埀手　钧天曲　艳歌行【古辞有翩翩堂前燕冬藏夏来见言兄弟流宕他之或言魏武始作】　童谣　入朝曲　清歌发　独舞调啸辞【急声也至今犹存】　正古乐　三防辞【舞辞也今犹存】　齐讴行　吴趋曲【齐讴者齐人之歌吴趋者吴人之舞故陆机所引牛山陆厥所言稷下皆齐地阊门乃吴门阖闾所行亦名破楚门千载而下欲为齐讴者必夲齐音欲为吴趋者必夲吴调】
　　丝竹十一曲
　　挟琴歌　相如琴　薄暮动弦歌　鼓瑟有所思　赵琴　秦筝　龙笛曲　短箫　凤笙　华原磬【唐天宝中始废泗濵磬用华原石代之询诸磬人则曰故老云泗滨磬石调之不能和得华原石考之乃和由是不改】五弦弹
　　觞酌七曲
　　羽觞飞上苑　前有一樽酒　城南隅燕　当置酒当垆　独酌谣　山人劝酒
　　宫苑十九曲【楼防门阙】
　　魏宫辞　玉华宫　长信宫　连昌宫　楚宫行　雍防　凌云防　新成长乐宫　登楼曲　青楼曲　建兴苑　芳林篇　上林　阊阖篇　驾言出北阙　坐玉堂　内殿赋新诗　西园逰上才　春宫曲
　　都邑三十四曲
　　名都篇亦曰齐瑟行　京兆歌　左冯翊歌　扶风歌荆州乐　炖煌乐【凉州之地也】　青阳乐【今青州】　浔阳乐【今江州】　寿阳乐【南平穆王为荆河州作】　凉州乐【今属西夏】
　　按今之乐有伊州凉州甘州渭州之类皆西地也又按隋炀帝所定九部夷乐西凉兹天竺康居之类皆西夷也观诗之雅颂亦自西周始凡是清歌妙舞未有不从西出者八音之音以金为主五方之乐惟西是承虽曰人为亦莫非禀五行之精气而然
　　邯郸歌【今赵州】　长平行【秦白起所坑赵降兵处】　故绛行【晋虽迁新田以旧地为故绛】　西长安行　临碣石【平州之地临北海禹所导河从此入海故曰碣石送反潮】　白铜鞮歌亦曰襄阳蹋铜鞮　南郡歌【今南阳也】荆州歌【今荆南府】　陈歌　吴歌　邺都引　蔡歌行　越城曲　越谣　孟门行　燕支行　汾隂行　新昌里洛阳陌　大堤曲　出自蓟北门行　江南行　江
　　南思　长千行
　　道路六曲
　　隂山道　太行路　行路难　变行路难　沙路曲沙隄行
　　时景二十五曲
　　阳春歌【楚曲】　青阳歌　春日行　秋风辞　北风行苦热行　秋歌　朝歌　晨风歌　朝来曲　夜夜曲夜坐吟　遥夜吟　春旦有所思　云　朝云
　　雷歌　惊雷歌　雪歌　胥防露　白日歌　明月篇明月子　日出行　日与月
　　人生四曲
　　百年歌【陆机作十年为一章共十章言句泛滥无可采】　人生　老年行　老诗
　　人物九曲
　　大禹　成连　湘东王　祖龙行　百里奚　项王亦曰盖世　楚王曲　安定侯曲　李延年曲歌
　　神仙二十二曲【隐逸渔父】
　　歩虚词　神仙篇　外仙篇　升仙歌　升天行　仙人篇　游仙篇　仙人览六着篇　海漫漫　桃源行上云乐亦曰洛滨曲　武溪深行【一曰武陵深行】　招隐【夲楚】
　　【辞汉淮南王安小山所作言山中不可久留或言即安所作也后人改为五言若晋左思杖防招隐数篇是也晋王康琚又作反招隐旧説淮南书有小山亦有大山亦犹诗有小雅有大雅】　反招隐　四皓　萧史曲　方诸曲　王乔歌　元丹丘歌　紫溪翁歌【序云紫溪翁过甪里先生举酒相属醉而歌】　渔父　归去来引
　　梵竺四曲
　　舍利弗　法寿乐　阿那　摩多楼子
　　蕃胡四曲
　　于阗采花　高句丽　纪辽东【隋炀帝为辽东之役而作是诗】　出蕃曲
　　山水二十四曲【登临泛渡】
　　桐柏山【山在唐州桐柏县准水发源之处】　华阴山【在华州西岳】　巴东三峡歌　滛豫歌亦曰灔豫歌【其辞云淫豫大如幞瞿唐不可触金沙浮转多桂浦忌经过此舟人商客刺水行舟之歌亦非简文所作也蜀江有瞿唐之患桂江有桂浦之难故过瞿唐者则准灔豫渉桂浦者则凖金沙又有灔豫如马瞿唐莫下灔豫如象瞿唐莫上之语是单言瞿唐也】　河中之水歌　曲池之水歌　东海　小临海歌　江上曲江臯曲　方塘含白水歌　日暮望泾水　曲江登
　　山曲　巫山　中流曲　济黄河　渡易水曲　桂楫泛河中　登名山行　昆明春水满【此唐贞元中作也自唐后不都长安昆明池遂为民田矣】　半路溪　泛水曲　幽涧泉
　　草木二十一曲【采种花菜】
　　赤白桃李花亦曰桃李【唐高祖时歌】　秋兰篇　芙蓉花采莲曲　采菱曲　采菊　茱萸篇　蒲生歌　城上麻　夹树　夹树有緑竹　緑竹　树中草　冉冉孤生竹【取古诗弟一句作题按何偃作此诗所言者防姻之事】　杨花曲　桃花曲隋堤栁　种葛　江蓠生幽渚　浮萍篇　桑条【太史】
　　【迦叶志忠上桑条歌十二篇言韦后当受命】
　　车马六曲【虫豸】
　　车遥遥篇　髙轩过　白马篇亦曰齐瑟行　驱车天马歌　八骏图
　　鱼龙六曲
　　尺蠖　应龙篇　飞龙篇　飞龙引　枯鱼　捕蝗
　　鸟兽二十一曲
　　白虎行　鸟栖曲　东飞伯劳歌　拟东飞伯劳　双燕　燕燕于飞　泽雉　沧海雀　空城雀　雀乳空井中　鬬鸡　晨鸡髙树鸣　鸳鸯　鸣雁行　鸿雁生塞北行　黄鹂飞上苑　飞来双白鹤　双翼　只翼　鳯凰曲　秦吉了
　　杂体六曲【隐语】
　　杂曲　五杂爼曲　寓言　杂体　藁砧亦曰藁砧今何在　两头纎纎
　　祀飨正声序论
　　仲尼所以为乐者在诗而巳汉儒不知声歌之所在而以义理求诗别撰乐诗以合乐殊不知乐以诗为夲诗以雅颂为正仲尼识雅颂之防然后取三百篇以正乐乐为声也不为义也汉儒谓雅乐之声世在太乐乐工能纪其铿锵鼔舞而不能言其义以臣所见正不然有声斯有义与其逹义不逹声无宁逹声不逹义若为乐工者不识铿锵鼓舞但能言其义可乎谭河安能止渇画饼岂可充饥无用之言圣人所不取或曰郊祀大事也神事也燕飨常事也人事也旧乐章莫不先郊祀而后燕飨今所采乐府反以郊祀为后何也曰积风而雅积雅而颂犹积小而大积卑而髙也所积之序如此史家编次失古意矣安得不为之厘正乎
　　汉武帝郊祀之歌十九章
　　练时日一　帝临二　青阳三　朱明四　西颢五防六　惟泰元七　天地八　日出入九　天马十天门十一　景星十二　齐房十三　皇后十四
　　华爗爗十五　五神十六　朝陇首十七　象载瑜十八　赤蛟十九
　　班固东都五诗
　　明堂　辟雍　灵防　寳鼎　白雉
　　臣谨按古诗风雅皆无序惟颂有序者以风雅者所采之诗也不得其始兼所用之时随其事宜亦无定着或于一篇之中但取一二句以见意而巳不必序也颂者系乎所作而独用之庙乐不可用于郊天柴望不可用于讲武所以蔡邕独断惟载颂序以为祀典而风雅夲无序也自齐鲁韩毛四家之説起各为风雅之序度其初意只欲放颂诗之序而为之其实不知风雅无用于序有序适足以惑颂声也今观汉武十九章郊祀歌即诗可见者则无序非凭诗可见者必言所作之始可谓得古颂诗之意矣风雅之诗皆不得其始其间有得于甘棠之美召伯常棣之思周公岂无一二以用之不系于其始不必序也乐府之诗亦皆不得其始其间有得于采桑之女子渡河之狂夫岂无一二亦以用之不系于其始不必序焉观诵诗与郊祀之诗皆言所作之始风雅诗与乐府所采之诗不言其始之作则可以知汉人之迹近于三代故诗章相袭自然相应如此后之人则逺矣按郊祀十九章皆因一时之盛事为可歌也而作是诗各有其名然后随其所用故其诗可采魏晋则不然但即事而歌如夕牲之时则有夕牲歌降神之时则有降神歌既无伟绩之可陈又无题命之可纪故其诗不可得而采如隋庙立舞酌献登歌各逐时代而匪流通亦不可得而援也惟梁武帝夲周九夏之名以作十二雅庻可僃编采之后
　　梁武帝雅乐十二曲
　　俊雅　皇雅　雅　寅雅　介雅　需雅　雍雅涤雅　牷雅　諴雅　献雅　禋雅
　　有宗庙之乐有天地之乐有君臣之乐尊亲异制不可以不分幽明异位不可以无别按汉叔孙通始定庙乐有降神纳俎登歌荐祼等曲武帝始定郊祀之乐有十九章之歌明帝始定黄门鼓吹之乐天子所以宴羣臣也呜呼风雅三者不同声天地宗庙君臣三者不同礼自汉之失合雅而风合颂而雅其乐巳失而其礼犹存至梁武十二曲成则郊庙明堂三朝之礼展转用之天地宗庙君臣之事同其事矣此礼之所以亡也虽曰夲周九夏而为十二雅然九夏自是乐奏亦如九渊九茎可以播之丝竹有谱无辞而非雅颂之流也
　　唐雅乐十二和曲
　　豫和　顺和　永和　肃和　雍和　寿和　太和舒和　昭和　休和　正和　承和
　　祖孝孙夲梁十二雅以作十二和故可采也周太祖迎魏帝入闗平荆州大获梁氏之乐乃更为九夏之奏皇帝出入奏皇夏宾出入奏昭夏蕃国客出入奏纳夏有功臣出入奏章夏皇后进羞奏齐夏宗室防聚奏族夏上酒宴乐奏陔夏诸侯相见奏骜夏虽曰夲于成周宾祭之乐抑亦取于梁氏十二雅有其议而未能行后复变更大抵自两朝以来祀飨之章随时改易任理不任音任情不任乐明乐之人不能主乐主乐之司未必明乐所行非所作所作非所行惟梁武帝自晓音律又诏百司各陈所闻帝自紏擿前违裁成十二雅付之大乐自此始定虽制作非古而音声有伦准十二律以法天之成数故世世因之而不能易也
　　祀飨别声序论
　　正声者常祀飨之乐也别声者非常祀飨之乐也出于一时之事为可歌也故僃于正声之后
　　汉三侯之章
　　大风歌亦曰风起之诗
　　右髙祖既定天下过沛与故人父老饮极欢哀之情而作是诗令沛中童儿百二十人习而歌之至孝惠时以沛宫为原庙令歌儿习吹以相和得以四时歌舞于庙常以百二十人为之文景之间礼官亦肄业
　　汉房中祠乐十七章
　　房中乐夲周乐秦改曰寿人汉惠改曰安世乐
　　右房中乐者妇人祷祠于房中也故宫中用之汉房中祠乐乃髙祖唐山犬人所作也髙祖好楚声故房中乐楚声也孝恵二年使乐府令夏侯寛备其箫管更名曰安世乐
　　隋房内曲二首
　　地厚　天髙
　　右髙祖龙潜时颇好音乐常倚琵琶作歌二首名曰地厚天髙托言夫妇之义因即取之为皇后房内曲命妇人并登歌上寿并用之
　　梁武帝述佛法十曲
　　善哉　大乐　大欢　天道　仙道　神王　龙王灭过恶　除爱水　断苦转
　　陈后主四曲
　　黄鹂留　玉树后庭花　金钗两臂埀【或言隋炀帝作】　堂堂
　　北齐后主二曲
　　无愁　伴侣
　　唐七朝五十五曲【舞曲夷乐并不在此】
　　倾杯曲　乐社乐曲　英雄乐曲　黄骢叠曲
　　右四曲太宗因内宴诏无忌等作之皆宫调也
　　景云河清歌　庆善乐　破阵乐　承天乐　一戎大定乐　八纮同轨乐　夷美宾曲
　　右七曲髙宗朝所作也
　　立部伎八曲
　　一安舞　二太平乐　三破阵乐　四庆善乐　五大定乐　六上元乐　七圣寿乐　人光圣乐
　　坐部伎六曲
　　一燕乐　二长寿乐　三天授乐　四鸟歌万嵗乐五龙池乐　六小破阵乐　夜半乐　还京乐　文成曲　霓裳羽衣曲　真道曲　大罗天曲　紫清上圣道曲　景云　九真　紫极　小长寿　承天乐顺天乐　君臣相遇乐曲　荔枝香　棃园法曲　凉州　伊州　甘州　千秋节
　　右三十四曲并明皇朝所作也
　　寳应长宁乐　广平太一乐
　　右二曲代宗朝所作也
　　定难曲　中和乐　继天诞圣乐　孙武顺圣乐
　　右四曲德宗朝所作也
　　云韶法曲　霓裳羽衣舞曲
　　右二曲文宗诏太常卿冯定采开元雅乐作也臣下功髙者赐之乐又改法曲为仙韶曲
　　万斯年曲
　　右一曲武宗朝李德裕命乐工作万斯年以献
　　播皇猷曲
　　右一曲宣宗每宴羣臣僃百戏帝自制新曲故有播皇猷之作
　　文武舞序论
　　古有六舞后世所用者韶武二舞而巳后世之舞亦随代皆有制作每室各有形容然究其所常用及其制作之宜不离是文武二舞也臣疑三代之前虽有六舞之名徃徃其事所用者亦无非是文武二舞故孔子谓韶尽美矣又尽善也武尽美矣未尽善也不及其他诚以舞者声音之形容也形容之所感发惟二端而已自古制治不同而治具亦不离文武之事也然云门大咸大韶大夏大濩大武凡六舞之名南陔白华华黍崇丘由庚由仪凡六笙之名当时皆无辞故简籍不传惟师工以谱奏相授耳古之乐惟歌诗则有辞笙舞皆无辞故大武之舞秦始皇改曰五行之舞大韶之舞汉髙帝改曰文始之舞魏文帝复文始曰大韶舞五行舞曰大武舞并有谱无辞虽东平王苍有武德舞之歌未必用之大抵汉魏之世舞诗无闻至晋武帝泰始九年荀朂曾典乐更文舞曰正德武舞曰大豫使郭夏宋识为其舞节而张华为之乐章自此以来舞始有辞舞而有辞失古道矣
　　文武舞二十曲
　　晋文舞曰正德舞武舞曰大豫舞　宋文舞曰前舞武舞曰后舞　梁武舞曰大壮舞文舞曰大观舞　隋文舞武舞　唐文舞曰治康舞武舞曰凯安舞
　　唐三大舞
　　七德舞　九功舞　上元舞
　　右三大舞唐之盛乐也然后世所行者亦惟二舞而巳神功破阵乐有武事之象功成庆善乐有文事之象五代因之晋用九功舞改曰观象舞用七德舞改曰讲功舞周用观象改为崇德舞用讲功改为象成舞按唐人降神用文舞送神用武舞其余即奏十二和之乐每室酌献一曲则别立舞名至今不替焉然每室之舞葢夲于梁自梁以来纷然出于私意莫得而纪






　　古乐苑衍录巻一
　　钦定四库全书
　　古乐苑衍録巻二
　　明　梅鼎祚　编
　　总论【原古　体例　名义声律　品藻】
　　九代咏歌志合文财黄歌断竹质之至也唐歌在昔则广于黄世虞歌卿云文于唐时夏歌雕墙缛于虞代商周篇什丽于夏年至于序志述时其揆一也【文心雕龙以下原古】昔在陶唐德盛化钧野老吐何力之谈郊童含不识之歌有虞继作政阜民安南风诗于元后烂云歌于列臣尽其美者何乃心乐而声泰也【同上】
　　卿云江水开雅颂之源烝民麦秀建国风之始览其事迹兴废如存占彼民情困舒在目则知诗者所以宣郁之思光神妙之化者也先王协之于宫征被之于簧弦奏之于郊社颂之于宗庙歌之于燕防讽之于房中盖以之可以格天地感鬼神扬风教通庶情此古诗之大约也汉祚鸿朗文章作新安世楚声温纯厚雅孝武乐府壮丽宏竒缙绅先生咸从附作虽规迹古风各懐剞劂美哉歌咏汉徳雍扬可为雅颂之嗣也及夫兴懐触感民各有情贤人逸士呻吟于下里弃妻思妇叹咏于中闺鼓吹奏乎军曲童谣发于闾巷亦十五国风之次也东京继轨大演五言而歌诗之声微矣至于含气布词质而不采七情襍遣并自悠圆或间有微疵终难毁玉两京诗法譬之伯仲埙箎所以相成其音调也魏氏之学独专其盛然国运风移古朴易解曹王数子才气慷慨不诡风人而特立之功卒亦未至故时与之闇化矣【徐祯卿谈艺録】
　　虞之赓歌夏五子之歌此三百篇之权舆也【困学纪闻】夏侯太初辩乐论伏羲有网罟之歌神农有丰年之咏黄帝有龙衮之颂元次山补乐歌有网罟丰年二篇文心雕龙云二言肇于黄世竹弹之谣是也【同上】
　　刘勰云钧天九奏既其上帝葛天八阕爰乃皇时咸英以降涂山歌于候人始为南音有娀谣乎飞燕始为北音夏甲叹于东阳东音攸发殷厘思于西河西音以兴又寗封南风沙澜方囘诸篇皆音乐之祖也仲尼学文王伯牙作水仙操亦不始于汉魏矣【解頥新语】
　　古诗三百可以博其源遗篇十九可以约其趣乐府雄髙可以厉其气离骚深永可以禆其思【谈艺録】
　　以时而论则有建安体【汉末年号曹子建父子及邺中七子之诗】黄初体【魏年号与建安相接其体一也】正始体【魏年号嵇阮诸公之诗】太康体【晋年号左思潘岳二张二陆诸公之诗】元嘉体【宋年号顔鲍谢诸公之诗】永明体【齐年号齐诸公之诗】齐梁体【通两朝而言之】南北朝体【通魏周而言之与齐梁体一也】陶体【渊明也】谢体【灵运也】徐庾体【徐陵庾信也】又有所谓选体【选诗时代不同体制随异今人例用五言古诗为选体非也】柏梁体【汉武帝与羣臣共赋七言毎句用韵后人谓此体为柏梁体】玉台体【玉防集乃徐陵所序汉魏六朝之诗皆有之或者但谓艳者为玉防体其实则不然】宫体【梁简文伤于轻靡时号宫体其他体制尚或不一然大概不岀此耳】有三句之歌【高祖大风歌是也古华山畿二十五首多三句之诗其他古人诗多如此者】有两句之歌【荆卿易水歌是也又古诗青骢白马共戏乐女儿子之类皆两句之嗣也】有一句之歌【汉书枹鼔不鸣董少平一句之歌也又汉童谣千乘万骑上北邙梁童谣青丝白马寿阳来皆一句也】有歌行【古有鞠龙行放歌行长歌行短歌行又有单以歌名者不可枚述】有乐府【汉武帝定郊祀立乐府采齐楚赵魏之声以入乐府以其音词可被于弦歌也乐府俱备众体兼统众名也】有楚辞【屈原以下仿楚词者皆谓之楚词】有琴操【古有水仙操辛徳源所作别鹤操髙陵牧子所作】有谣【沈炯冇独酌谣王昌龄有箜篌谣穆天子传有白云谣也】曰吟【古辞有陇头吟孔明有梁父吟相如有白头吟】曰辞【选有汉武秋风辞乐府有木兰辞】曰引【古曲有霹雳引走马引飞龙引】曰咏【选有五君咏唐储光羲有羣鸠咏】曰曲【古有大堤曲梁简文有乌栖曲】曰篇【选有名都篇京洛篇白马篇】曰唱【魏明帝有气出唱】曰弄【古乐府有江南防】又有以叹名者【古辞有楚妃叹明君叹】以愁名者【文选有四愁乐府有独处愁】以哀名者【选有七哀少陵有八哀】以怨名者【古词有寒夜怨玉阶怨】以思名者【太白有静夜思】以乐名者【齐武帝有估客乐宋臧质有防城乐】有古诗一韵两用者【文选曹子建美女篇有两难字谢康乐述祖徳诗有両人字其后多有之】有古诗一韵三用者【文选任彦升哭范仆射诗三用情字也】有古诗三韵六七用者【古焦仲卿妻是也】有古诗重用二十许韵者【焦仲卿妻诗是也】有古诗旁取六七许韵者【韩退之此日足可惜篇是也凡襍用东冬江阳庚青六韵欧阳公谓退之遇寛韵则故旁入他韵非也此乃用古韵耳于集韵自见之】有古诗全不押韵者【古采莲曲是也】论襍体则有风人【上句述一语下句释其义如古子夜歌读曲歌之类则多用此体】藁砧【古乐府藁砧今何在山上复有山何当大刀头破镜飞上天僻辞隐语也】五襍俎【见乐府】两头纎纎【亦见乐府　沧浪诗法　以下体例】
　　寻二言肇于黄世竹弹之谣是也三言兴于虞时元首之诗是也四言广于夏年洛汭之歌是也五言见于周代行露之章是也六言七言杂出诗骚而体之篇成于两汉【文心雕龙】
　　黄帝弹歌断竹兏木飞土逐肉二言之始也诗颂振振鹭鹭于飞鼔咽咽醉言归三言之始也郁陶乎予心顔厚有忸怩五言之始也诗雅我不敢效我友自逸八言之始也杜诗男儿生不成名身已老九言也李太白黄帝铸鼎于荆山链丹砂丹成骑龙飞上太清家十言也东坡诗山中故人应有招我归来篇十一言也我不敢效我友自逸亦可作两句若长吉酒不到刘伶坟上土八言一句浑全【升庵集】
　　又曰江有汜乃三言之始迨天马歌体制僃矣严沧浪谓创自夏侯湛盖泥于白氏六帖【困学纪闻　冯惟讷曰按三言始天马似矣江有泛亦非纯体曷谓始耶】
　　又曰四言体始于康衢歌沧浪谓起于韦孟误矣【同上冯惟讷曰按四言诗三百五篇在前而严云起于韦孟盖其叙事布辞自为一体汉魏以来逓相师法故云始于韦非徒言也或又引康衢以为权舆又乌知康衢之謡非列子因雅颂而为之者邪然明良五子之歌载在典谟可徴也】
　　汉初四言韦孟首唱匡谏之义继轨周人孝武爱文相梁列韵严马之徒属辞无方至成帝品録三百余篇朝章国采亦云周僃而辞人遗翰莫见五言所以李陵班婕妤见疑于后代也按召南行露始肇半章孺子沧浪亦有全曲暇豫优歌逺见春秋邪径童谣近在成世阅时取证则五言久矣【文心雕龙　文选注五言自李陵始】
　　麈史曰王得仁谓七言始于垓下歌柏梁篇祖之刘氏以交交黄鸟止于桑为七言之始合两句为一误矣大雅曰维昔之富不如时颂曰学有缉熈于光明此七言之始王氏亦误矣盖始于击壤歌帝力于我何有哉雅颂之后有南山歌子产歌采葛妇歌易水歌皆有七言而未成篇及大招百句小招七十句七言巳盛于楚矣【诗家直説　冯惟讷曰按诸家所论七言诗始惟垓下为近之他皆襍出一二言未为全体至于如戚扣牛所歌高诱注国语以为硕鼠之诗虽未必然亦足以明南山白石之篇诱时未尝有也他如列子击壤孔丛子大道歌续博物志狄水歌拾遗记封子诗皇娥歌白帝子答歌皆出于著书者之手其文义各自为体而辞义深浅居然有别至呉越春秋所载穷劫之曲采葛妇歌河梁之诗尤浅劣不足道而近时论诗者遂引以为据辨七言不始于柏梁亦何以称知言也】
　　胡致堂云古乐府者诗之旁行也辞曲者古乐府之末造也【困学纪闻】
　　陆务观云倚声制词起于唐之季世【同上】
　　古今诗体不一太师之职掌教六诗风雅颂赋比兴僃焉三代而下襍体互出汉唐以来铙歌鼔吹拂舞矛俞因斯而兴晋宋以降又有囘文反复寓忧思辗转之情双声疉韵状连骈嬉戏之态郡县药石名六甲八卦之属不胜其变古有采诗官命曰风人以见风俗喜怒好恶皮日休云踈杉低通滩冷鹭立乱浪此双声也陆防尝曰肤愉吴都姝眷恋便殿宴此疉韵也刘禹锡曰东邉日出西邉雨道是无情却有情杜诗曰俱飞蛱蝶元相逐并蒂芙蓉夲自双又曰满目飞明镜归心折大刀此皆风人类也【瑚钩诗话】
　　诗曰我歌且谣乐府载歌谣而不及谚语如夏谚齐语皆有声韵三字如爰清静作符命能赋诗裴让之四字如虽有智慧不如乘势宁爲鸡口亡爲牛后之类五字如城中好髙髻四方髙一尺城中好广眉四方且半额城中好大袖四方全匹帛之类七字如嘉言逆耳利于行良药苦口利于病欲之仲桓问任安居今行古任定祖甑中生尘范史云釡中生鱼范莱芜之类并诗之流也【解頥新语】
　　释家者流东国结韵以成咏西方作偈以和声奏歌于金石则谓之为乐纉法于管弦则称之为呗曹子建既通般遮之瑞响复感渔山之神制厥后师梵唱赤鹰爱而不移比丘流响青鸟悦而忘翥昙凭动韵犹令象马踡局僧辨折调尚使鸿鹤停飞又若道家钧天之奏琼笈之章词着歩虚歌成遍疉皆诗之余也【同上】诗迄于周离骚迄于楚是后之流为二十四名赋颂铭賛诔箴诗行咏吟题怨歌章篇操引谣讴歌曲词调皆诗人六义之余刘补阙云乐府肇于汉魏按仲尼学文王操伯牙作水仙操则不于汉魏而后始亦以明矣【元祯自序乐府　冯惟讷曰按琴操肇于上古如神人畅南风歌之类又在仲尼前但今所传之曲未必尽出于古耳乐府之名自兴于汉何得以此相掩　以下名义】
　　守法度曰诗载始末曰引体如行书曰行放情曰歌行间之曰歌行悲如虫螀曰吟通乎俚俗曰谣委曲尽情曰曲【白石诗説】
　　诗家名号区别种种原其大义固自同归歌声襍而无方行体防而不滞吟以呻其鬰曲以导其微引以抽其意诗以言其情故名因昭象合是而观则情之体僃矣夫情既异其形故辞当因其势譬如写物绘色倩眄各以其状随规逐矩圆方巧获其则此乃因情立格持守围环之大畧也若夫神工哲匠颠倒经枢思若连丝应之杼轴文如铸冶逐手而迁从衡参互恒度自若此心之伏机不可彊能也【谈艺録】
　　刺美风化缓而不廹谓之风采摭事物摛华布体谓之赋推明政治庄语得失谓之雅形容盛德扬厉休功谓之颂幽忧愤悱寓之比兴谓之骚感触事物托于文章谓之辞程事较功考实定名谓之铭援古刺今箴戒得失谓之箴猗迂抑扬永言谓之歌非鼓非钟徒歌谓之谣歩骤驰骋斐然成章谓之行品秩先后叙而推之谓之引声音襍比髙下短长谓之曲吁嗟慨叹悲忧深思谓之吟吟咏情性总而言志谓之诗苏李而上髙简古澹谓之古沈宋而下法律精切谓之律此诗之众体也【瑚钩诗话】
　　由操而下八名引谣讴歌曲辞调皆起于郊祭军宾吉凶苦乐之际审声以度词审调以节唱句度长短之数声律平上之差莫不由之凖度而又区别其在琴瑟者为操引采民甿者为讴谣备曲度者总为之新曲词调斯皆由乐以定词非选词以配乐也由诗而下九名行咏吟题怨叹章篇皆属事而作虽题号不同悉谓之诗可也后之审乐者往往采取其词度为新曲盖选词以配乐非由乐以定词也纂撰者尽编为乐府【解頥新语】梁元帝赋得兰泽多芳草诗古诗为题见于此【困学纪闻　冯惟讷曰今按刘琨有胡姬年十五沈约有江篱生幽渚皆在元帝前】
　　拟古题如西北有髙楼青青河畔草之类乐府题冉冉孤生竹枣下何纂纂之类省试题用事如吴宫教战湘灵鼔瑟之类用句如风动万年枝玉水记方流之类即景如御沟新栁龙池春早之类又如薛道衡昔昔盐沈休文东阳八咏后人每句赋之矣【解頥新语】
　　乐府则郊庙燕射鼓吹横吹乐则有雅乐凯乐散乐俳乐舞则有文舞武舞雅舞襍舞又鼙铎羽籥巾帗干旄白纻皇人之舞歌则有倚歌襍歌艳歌踏歌相和之歌曲则有今曲舞曲文曲清商调则有平调侧调清调商调楚调瑟调声则有正声送声间弦契注【同上】
　　古今乐録曰伧歌以一句为一解中国以一章为一解王僧防啓曰古曰章今曰解解有多少当是先诗而后声诗叙事声成文必使志尽于诗音尽于曲是以作诗有丰约制解有多少又诸曲调皆有辞有声而大曲又有艳有趋有乱辞者其歌诗也声者若羊吾夷伊那何之类也艳在曲之前趋与乱在曲之后亦有吴声西曲前有和后有送也【杨慎曰按艳在曲之前与呉声之和若今之引子趋与乱在曲之后与吴声之送若今之尾声羊吾夷伊那何皆声之余音嫋嫋有声无字虽借字作谱而无义若今之哩啰嗹唵唵吽也知此可以读古乐府矣】
　　古者诗颂皆被之金竹故非调五音无以谐防若置酒髙堂上明月照髙楼为韵之首三祖之词文或不工而韵入歌唱此重音韵之义也与世之言宫商异矣今既不被管弦亦何取于声律耶齐有王元长者甞谓余云宫商与二仪俱生自古辞人不知之唯顔宪子乃云律吕音调而其实大谬唯见范晔谢庄颇识之耳常欲进知音论未就王元长创其首谢朓沈约扬其波三贤或贵公子孙防有文辩于是士流景慕务为精宻襞积细防专相凌架故使文多拘忌伤其真美余谓文制本须讽读不可蹇碍但令清浊通流口吻调利斯为足矣【文心雕龙　以下声律】
　　郑渔仲谓乐以诗为本诗以声为用又谓古之诗今之辞曲也若不能歌之但能诵其文而説其义可乎不幸世儒义理之説日胜而声歌之学日微马贵与则谓义理布在方册声则湮没无闻其言皆有见而朱文公亦谓声气之和有不可得而闻者此读诗之所以难也夫乐之义理诗词是也声歌犹后世之腔调也两者俱诣乃为大成渔仲又谓乐之失自汉武始盖言亡其声耳汉世乐府如朱鹭君马黄雉子班等曲其辞皆存而不可读想当时自有节拍短长髙下故可合于律吕后来拟作者但咏其名物词虽有伦恐非乐府之全也且唐世之乐章即今之律诗而李太白立进清平调与王维之阳关曲于今皆在不知何以被之索宋之小词今人亦不能歌矣今人能歌元曲南北词皆有腔拍如月儿髙黄莺儿之类亦有律吕可按一入于耳即能辩之恐后世一失其声亦但咏月咏莺而已此乐之所以难也求元审声宿悟神解者世合有异材耳【陆文裕公外集】周官鞮鞻氏掌四夷之乐与其声歌东方曰韎南方曰任西方曰侏离北方曰禁文心雕龙云涂山歌于候人始为南音有娀谣乎飞燕始为北声夏甲叹于东阳东音以发殷牦思于西河西音以兴是四方皆有音也今歌曲但统为南北二音如伊州凉州甘州渭州夲是西音今并以为北曲由是观之则击壤康衢卿云南风白云黄泽之类诗之篇什汉之乐府下逮关郑白马之撰虽词有雅郑并北音也若南音则孺子接舆越人紫玉吴歈楚艳以及今之戏文皆是然三百篇无南音周南召南皆北方也【真珠船】
　　汉乐府真情自然但不能中节尔累度乃是好景【诗谱以下品藻】
　　三国六朝乐府犹有真意胜于当时文人之诗【同上】古辞之不可读者莫如巾舞歌文义漫不可解又古将进酒芳树石流豫章行等篇皆使人读之茫然又朱鹭雉子班艾如张思悲翁上之囘等只二三句可解岂非岁久文字舛讹而然耶【晋书乐志】
　　古辞紫骝马歌曰烧火烧野田野鸭飞上天折杨栁行曰黙黙施行违厥罚随事来魏武帝陌上桑曰驾虹霓乘赤云登彼九疑厯玉门嵇康秋胡行曰思与王乔乘云游八极古人命题措辞如此欧阳公曰小雅雨无正之名据序所言与诗絶异当阙其所疑【诗家直説】
　　齐梁以来文士喜为乐府辞然沿袭之乆徃徃失其命题本意乌将八九子但咏乌雉朝飞但咏雉鸡鸣髙树巅但咏鸡大抵类此而甚有并其题失之者如相府莲讹为想夫怜杨婆儿讹为杨叛儿之类是也盖辞人例多事语言不复详研考虽李白亦不免此惟老杜兵车行悲青坂无家别等数篇皆因事自出巳意立题略不更蹈前人陈迹真豪杰也【同上】
　　魏文帝曰梧桐攀凤翼云雨散洪池曹子建曰游鱼潜緑水翔鸟薄天飞阮籍曰存亡有变化日月有浮沈张华曰洪钧陶万类大块禀羣生左思曰皓天舒白日灵景耀神州张协曰金风扇素节丹霞启隂期潘岳曰南陆迎脩景朱明送末埀陆机曰逝矣经天日悲哉带地川以上虽为律句全篇髙古及灵运古律相半至谢脁全为律矣【升庵诗话】
　　五言律起句最难六朝人称谢朓工于发端如大江流日夜客心悲未央雄压千古矣唐人多以对偶起虽森严而乏髙古宋周伯弜选唐三体诗取起句之工者二酒渇爱江清余酣潄晚汀又江天清更愁风栁入江楼是也语诚工而气衰飒余爱栁恽汀洲采白苹日落江南春吴均咸阳春草芳秦帝卷衣裳又春从何处来拂水复惊梅梁元帝山髙巫峡长埀栁复垂杨唐苏颋北风吹早雁日日渡河飞张柬之淮南有小山嬴女隐其间王维风劲角弓鸣将军猎渭城杜子美将军胆气雄臂悬两角弓孟浩然八月湖水平涵虚混太清虽律也而含古意皆起句之妙可以为法何必效晩唐哉伯弜之见诚小儿也【同上】
　　古今诗人以诗名世者或只一句或只一聫或只一篇虽其余别有好诗不专在此然播传后世脍炙于人口者终不出此夫岂在多哉如池塘生春草则谢康乐也澄江静如练则谢宣城也垅首秋云飞则栁呉兴也风定花犹落则谢元正也鸟鸣山更幽则王文海也空梁落燕泥则薛道衡也枫落吴江冷则崔信明也庭草无人随意绿则王胄也凡此皆以一句名世者【苕溪渔隠丛话】古乐府暂出白门前杨栁可藏乌欢作沈水香侬作博山罏李白用其意衍为杨叛儿歌曰君歌杨叛儿妾劝新丰酒何许最关情乌啼白门栁乌啼隐杨花君醉留妾家博山罏中沈香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉鬓成丝古乐府云郎今欲渡畏风波李白云郎今欲渡縁何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂若后世生吞义山拆洗杜诗者比乎【升庵诗话】
　　古乐府如护惜加穷袴防闲托守宫朔气传金柝寒光透铁衣杀气朝朝冲塞门胡风夜夜吹邉月全是唐律【艺范巵言】
　　上山采蘼芜四坐且莫喧悲与亲友别穆穆清风至橘柚垂华实十五从军征青青园中葵鸡鸣髙树颠日出东南隅相逢狭路间昭昭素明月昔有霍家奴洛阳城东路飞来双白鹄翩翩堂前燕青青河邉草悲歌缓声八变艳歌纨扇篇白头吟是两汉五言神境可与十九首苏李并驱【同上】
　　次有轻薄之徒笑曹刘为古拙谓鲍照羲皇上人谢脁今古独歩而师鲍照终不及日中市朝满【鲍照结客少年场行】学谢脁劣得黄鸟度青枝【虞炎玉偕怨】徒自弃于髙听无渉于文流矣【诗品】
　　拟古乐府如郊祀房中须极古雅发以峭峻铙歌诸曲勿便可解勿遂不可解须斟酌浅深质文之间汉魏之辞务寻古色相和瑟曲诸小调系北朝者勿使胜质齐梁以后勿使胜文近事毋俗近情毋纎拙不露态巧不露防宁近无逺宁朴无虚有分格有来委有实境一渉议论便是鬼道【艺苑巵言】
　　七言歌行靡非乐府然至唐始畅其发也如千钧之弩一举透革纵之则文漪落霞舒巻绚烂一入促节则凄风急雨窈变幻转折顿挫如天骥下坂明珠走盘収之则如櫜声一击万骑忽敛寂然无声
　　古乐府选体歌行有可入律者有不可入律者句法字法皆然惟近体必不可入古耳【同上】
　　剽窃模拟诗之大病亦有神与境触师心独造偶合古语者如客从逺方来白杨多悲风春水船如天上坐不妨俱美定非窃也其次裒览既富机锋亦圆古语口吻间若不自觉如鲍明逺客行有苦乐但问客何行之于王仲宣从军有苦乐但问所从谁陶渊明鸡鸣桑树颠狗吠深巷中之于古乐府鸡鸣髙树颠狗吠深宫中王摩诘白鹭黄鹂近世献吉用脩亦时失之然尚可言又有全取古文小加裁剪如黄鲁直宜州用白乐天诸絶句王半山山中十日雨雨晴门始开坐看苍苔色欲上人衣来后二句全用辋川已是下乘然犹彼我趣合未致足厌乃至割缀古语用文巳漏痕迹宛然如河分冈势春入烧痕之类斯丑方极摹拟之妙者分岐逞力穷势尽态不唯敌手兼之无迹方为得耳若陆机辨亡傅秋胡近日献吉打鼓鸣锣何处船语令人一见匿笑再见匿哕皆不免为盗跖优孟所訾【同上】
　　古乐苑衍录巻二
　　钦定四库全书
　　古乐苑衍録巻三
　　明　梅鼎祚　编
　　歴代名氏【评论辩解】
　　上古
　　白帝子
　　皇娥
　　唐
　　尧
　　被衣
　　许由
　　虞
　　舜
　　臯陶
　　八伯
　　夏
　　禹
　　五子
　　关龙逢
　　殷
　　微子
　　箕子
　　伯夷
　　周
　　太王
　　季厯
　　文王
　　武王
　　成王
　　穆王
　　周公旦
　　尹伯奇
　　商陵牧子【琴操旧附今从之】
　　鲁
　　孔子
　　曽参
　　陶婴
　　伯姬保母
　　次室女
　　衞
　　衞女
　　宋
　　华元
　　韩凭妻
　　齐【田齐】
　　甯戚
　　晏婴
　　杞梁妻
　　犊沐子【一作牧犊子】
　　冯驩
　　杨朱
　　庄周
　　子舆【附】
　　晋
　　士蒍
　　优施
　　介子推
　　舟之侨
　　女娟
　　燕
　　荆轲
　　楚
　　优孟
　　申包胥
　　渔父
　　扈子
　　商梁
　　卞和
　　接舆
　　孺子
　　王子
　　越人【附】
　　吴
　　申叔仪
　　紫玉
　　越
　　越王夫人
　　采葛妇
　　秦
　　始皇帝
　　百里奚
　　屠门高
　　琴女
　　西楚
　　项籍
　　【垓下之歌出自流离煮豆之诗成于草率命辞慷慨并自奇工　谈艺録】
　　虞美人
　　伯牙【以下世次未详】
　　樗里牧恭
　　祝牧
　　汉【西汉　蜀汉附东汉】
　　高帝【姓刘氏讳邦字季沛丰邑中阳里人初为亭长起兵破秦灭楚平定天下由汉王即皇帝位国号曰汉十二年崩羣臣尊号曰高皇帝】
　　【高祖尚武戏儒简学虽礼律草创诗书未遑然大风鸿鹄之歌亦天纵之英作也　文心雕龙大风安不忘危其霸心之存乎秋风乐极悲来其悔心之萌乎　文中子艺苑巵言云二语去孔子不逺】
　　【高祖大风之歌虽止于二十三字而志气慷慨规模宏达凛凛乎巳有四百年基业之气史记乐书谓之三侯章令沛得以四时歌舞宗庙葢欲使后之子孙知其祖创业之勤不可怠于守成尔武帝秋风辞瓠子歌巳无足道及为赋以伤悼李夫人反覆数百言绸缪眷恋于一女子其视高祖岂不愧哉丹阳集】
　　【汉高帝大风歌不特华藻而气槩逺大真英主也至武帝秋风辞言固雄伟而终有感嘅之语故其末年几至于变魏武魏文父子横槊赋诗虽遒壮抑扬而乏帝王之度六朝以后人主言非不工而纤丽不逞无足言也　庚溪诗话】
　　【大风三言气笼宇宙张千古帝王赤帜高帝哉　艺苑巵言】
　　武帝【讳彻景帝子在位五十四年】
　　【孝武崇儒润色鸿业礼乐争辉辞藻竞骛柏梁展朝防之诗金堤制恤民之咏　文心雕龙秋风起兮白云飞出自大风起兮云飞扬兰有秀兮菊有芳懐佳人兮不能忘出自沅有芷兮澧有兰思公子兮未敢言汉武读书故有沿袭汉高不读书多出已意　诗家直説】
　　【李夫人诗是邪非邪立而望之偏仆因曰此则退之走马来看立不正之所祖述也　许彦周诗话汉武故是词人秋风一章几于九歌矣思李夫人赋长卿下子云上是邪非邪三言精絶落叶哀蝉疑是作幽兰秀蕈的为传语　艺苑巵言】
　　昭帝【讳弗陵武帝子在位十三年】
　　赵幽王友【高帝子初封淮阳王吕太后杀赵王如意徙友为赵王】
　　朱虚侯章【齐悼惠王次子吕太后元年入宿衞封文帝二年以诛诸吕功封城阳王】淮南王安【厉王长子文帝时封为淮南王好书鼓琴招致宾客方术之士后为反谋事觉帝使宗正以符节治安未至安自刑】
　　燕剌王旦【武帝第四子李姬生】
　　广陵厉王胥【武帝第五子李姬生】
　　广川王去【缪王齐太子罪徙国除西京杂记作去疾】
　　四皓【皇甫谧高士传曰四皓者皆河内轵人或在汲一曰东园公二曰里先生三曰绮里季四曰夏黄公陈留志云园公姓唐字宣明居园中因以为号夏黄公姓崔名广字少通齐人隠居夏里修道故号曰夏黄公甪里先生河内轵人太伯之后姓周名术字元道京师号曰霸上先生一曰甪里先生孔父秘记作禄里防稽续志黄公乃里人晋夏统言黄公为鄞越人崔广一作廓园公一作名秉襄邑人绮里一作姓朱名晖字文季姓氏书绮里姓季字又一作绮李】
　　霍去病【大将军衞青姊子善骑射再从大将军为票姚校尉封冠军侯后为骠骑将军大司马】东方朔【字曼倩平原厌次人事孝武帝为郎】
　　司马相如【字长卿成都人以訾为郎事孝景帝为武骑常侍后武帝召为郎以辞赋得幸常有消渴病既免家居茂陵史穪其多识博物蔚为辞宗赋颂之首】
　　李陵【字少卿为骑都尉天汉中将步卒五千击匈奴转鬭矢尽遂降虏以女妻之立为右校王在匈奴卒】
　　李延年【中山人故倡也坐法腐刑给事狗监中善歌为新变声所造诗谓之新声曲女弟李夫人得幸于武帝延年由是贵为协律都尉】
　　杨恽【字子幼宣帝时人以兄忠任为郎霍氏谋反恽先以闻封平通侯迁中郎将与太仆戴长乐相失长乐上书告恽罪免为庶人后坐怨望诛】
　　【杨恽报孙防宗书初无甚怨怒之语其诗曰田彼南山芜秽不治种一顷豆落而为萁张晏释以为言朝廷荒乱百官謟防可谓穿而廷尉当以大逆无道刑及妻子予熟味其辞独有所谓君父至尊亲送其终也有时而既葢宣帝恶其君丧送终之喻耳庄助论汲黯辅少主守成武帝不怒实系于一时祸福云贾谊刘向论説痛切无忌讳文成二帝未尝问焉　容斋四笔】
　　唐山夫人【高帝姬唐山姓】
　　【西汉乐章可齐三代旧见汉礼乐志房中乐十七章格韵高严规模简古骎骎乎商周之颂纵使竹竿载驰方之陋矣刘元城语録】
　　【安世歌质古文雅　诗谱】
　　【或曰唐山夫人房中乐歌何如曰是直可以继关睢不当以章句摘也曰曹孟徳月明星稀嵇叔夜目送归鸿何如曰此直后世四言耳工则工矣比之三百篇尚隔寻丈也　丹铅余録唐山夫人雅歌之流调短弱未舒耳　艺苑巵言】
　　【汉书律厯志引古文尚书予欲闻六律五声八音七始咏以出纳五言今文七始咏作在治忽史绳祖据汉郊祀歌七始华始肃倡和声而以今文在治忽近于傅防以予考之此言声律音咏是一类事但汉书注不注七始之义今之切韵宫商角征羽之外又有半商半征葢牙齿舌喉唇之外有深喉浅喉二音此即所谓七始咏咏即韵也汗简隶古七始作夹始葢古文七作忝夵与夹相近而误尤可验史氏之説为是由此言之切韵之法自舜世巳然不起于西域胡僧又可知予特表出之孟康云七始者天地四时人也此説乃意料之言丹铅闰録正扬云本志自明谓注无七始之义孟康意料之言俱误七始华始安世房中歌也云郊祀歌又误】
　　戚夫人【高帝夫人】
　　乌孙公主【名细君江都王建女】
　　华容夫人【燕主夫人】
　　赵飞燕【本长安宫人属阳阿主家学歌舞号曰飞燕成帝过主作乐见而説之召入大幸为倢伃后立为后颛宠十余年卒】
　　班倢伃【左曹越骑校尉况之女少有才学成帝选入宫以为倢伃后赵飞燕谮其咒诅考问之上善其对遂求供养太后长信宫帝崩充奉园陵薨因葬园中】
　　【倢伃诗其源出于李陵团扇短章辞防清捷怨深文绮得匹妇之致侏儒一节可以知其工矣　诗品】
　　【团扇二篇江则假象见意班则貌题直书至如出入君懐袖动摇微风发常恐秋节至凉飚夺炎热防婉词正有洁妇之节但此两对亦可以掩映江生江生诗曰画作秦王女乗鸾向烟雾兴生于中无有古事假使佳人翫之在手乗鸾之意飘然莫偕虽荡如夏姬自忘情改节吾许江生情逸词丽方之班女亦未可减价　皎然诗评】
　　王昭君【名嫱汉宫人元帝时匈奴入朝以嫱配之号宁胡阏氏】
　　【韦孟诗雅之变也昭君歌风之变也三百篇后二作得体梁太子不取昭君何哉　诗家直説】
　　卓文君【司马相如妻】
　　灵帝【讳宏河间孝王曽孙先封解渎亭侯桓帝薨窦武迎立在位二十二年】
　　东平宪王苍【光武子少好经书尝与公卿共议定制度及庙歌佾舞】
　　农王辩【灵帝子立为帝为董卓所废鸩死】
　　马援【字文渊扶风茂陵人建武时为伏波将军征交趾封新息侯后征武陵蛮卒于军】梁鸿【字伯鸾平陵人家贫而尚节介与其妻孟光隠居霸陵山中因东出关适吴依大家臯伯通著书十】
　　王吉【虎贲郎】
　　班固【字孟坚显宗时除兰台令史迁为郎后迁武司马以母忧去官永元初大将军宪党捕死狱中】
　　傅毅【字仲武扶风茂陵人为兰台令史拜郎中与班固贾逵共典校书】
　　张衡【字平子南阳西鄂人拜为郎中迁太史令侍中宦官惧其毁已共谗之出为河间王相征拜尚书卒】
　　【陶渊明闲情赋必有所自乃出张衡同声歌云邂逅承际防偶得充后房情好新交接飏慓若探汤愿思为莞席在下蔽匡牀愿为罗衾帱在上衞风霜　西溪丛语】
　　【边让章华台赋归乎生风之广厦兮脩黄轩之要道携西子之弱腕援毛嫱之素肘注云黄帝轩辕氏得房中之术于素女握固吸气还精补脑留年益龄长生忘老张平子诗明灯巾粉卸设图衾枕张素女为我师天老教轩皇　升庵集下同】
　　【张衡同声歌洒埽清枕席鞮芬以狄香鞮履也狄香外国之香也谓以香薰履也近刻狄香作秋香谬】
　　李尤【字伯仁广汉雒人官諌议大夫乐安相】
　　王逸【字叔师南郡宜城人为校书郎终侍中】
　　蔡邕【字伯喈陈圉人建宁中辟司徒桥府出补河平长召拜郎中校书东劝迁议郎灵帝崩董卓为司空辟邕迁尚书侍中及卓被诛王允收付廷尉死狱中】
　　唐妃【农王妃】
　　蔡琰【字文姬邕之女也博学有才辨适河东衞仲道夫亡无子兴平中天下丧乱姬为胡骑所获没于南匈奴左贤王在胡中十二年生二子曹操痛邕无嗣乃遣使者以金璧赎之重嫁陈留董祀】
　　窦妻
　　辛延年
　　宋子侯
　　【孟集有到得重阳日还来就菊花之句刻本脱一就字有拟补者或作醉或作赏或作泛或作对皆不同后得善本是就字乃知其妙唐诗亦有之崔颢玉壶清酒就君家李郢诗闻説故园香稻熟片帆归去就鲈鱼杜工部诗题有秋日泛江就黄家命子而古乐府冯子都诗有就我求清酒青丝系玉壶就我求珍肴金盘鲙鲤鱼则前人已道破矣　升庵集】
　　白狼王唐菆
　　诸葛亮【字孔明琅琊人从先主为军师后为丞相封武乡侯建兴十二年北征卒于渭滨李善陆诗注蔡邕琴颂云梁父悲吟不知名为梁父吟何义张衡四愁诗云欲往从之梁父艰注云泰山东岳也君有徳则封此山愿辅佐君王致于有徳而为小人谗邪之所阻梁父泰山下小山名诸葛亮好为梁父吟恐取此意　西溪丛语】
　　厐徳公【南郡襄阳人隠居岘山之南未尝入城府司马徳操年小十嵗兄事之故呼厐徳公】
　　魏
　　武帝【名操字孟徳沛国谯人汉举孝廉为郎厯位丞相封魏王后其子丕代汉追諡曰武皇帝庙号太祖魏书云太祖剏造大业文武并施御军三十余年手不释书昼则讲武策夜则思经传登高必赋及造新声被之管弦皆成乐章】
　　【曹公古直甚有悲凉之句睿不如丕亦称三祖　诗品】
　　【魏武魏文父子横槊赋诗虽遒壮抑扬而乏帝王之度　庚溪诗话】
　　【曹孟徳乐府如苦笑行猛虎行短歌行脍炙人口久矣其希僻罕传者若不戚年往忧世不治存亡有命虑之为蚩又云壮盛智慧殊不再来爱时进趣将以惠谁不惟句法高迈识趣近于有道　升庵诗话】
　　【王处仲每酒后辄咏老骥伏枥志在千里烈士暮年壮心不巳以如意打唾壶口尽缺　世説新语古人语自有稚拙不可掩者乐府曰何以销忧惟有杜康　宋景文公笔记】
　　【魏武帝短歌行全用鹿鸣四句不如苏武鹿鸣思野草可以喻佳宾防化为妙沈吟至今可接明明如月何必小雅哉葢以养贤自任而牢笼天下也真西山不取此篇当矣　诗家直説魏武帝善哉行七解魏文帝煌煌京洛行五解全用古人事实不可泥于诗法论之　诗家直説魏武帝乐府精列篇云造化之陶物莫不有终期圣贤不能免何为懐此忧愿螭龙之驾思想昆仑居见欺于迂怪志意在蓬莱周孔圣徂落防稽以坟丘陶陶谁能度君子以弗忧魏文帝折杨柳歌云彭祖称称百悠悠安可原老适西戎于今竟不还王侨假虚辞赤松乘空言达人识真伪愚夫好妄传追念往古事愦愦千万端百家多迂怪圣道我所观二诗不信仙术辟其怪诞诚知道守正之言也丹铅余録】
　　【汉武帝乐府东临碣石以观沧海水何澹澹山岛疎峙秋风萧瑟洪波涌起日月之行若出其中星汉灿烂若出其里其辞亦有本相如上林云视之无端察之无涯日出东沼月生西陂马融广城云天地虹洞因无端涯大明出东月生西陂扬雄校猎云出入日月天与地沓然觉扬语奇武帝语壮又月生西陂语有何致而马融复袭之　艺苑巵言】
　　文帝【讳丕字子桓太祖长子八嵗能属文为五官中郎将立为魏太子太祖薨嗣位为丞相魏王称受汉禅即帝位】
　　【魏文之才洋洋清绮旧谈抑之谓去植千里然子建思捷而才儁诗丽而表逸子桓虑详而力缓故不竞于先鸣而乐府清越典论辨要迭用短长亦无懵焉但俗情抑扬雷同一响遂令文帝以位尊减才思王以势窘益价未为笃论也　文心雕龙】
　　【子桓小藻自是乐府本色　艺苑巵言】
　　明帝【名叡文帝子】
　　【魏明帝乐府昼作不停手猛烛继望舒晋庾阐藏赋督猛炬以増明从因朗而心隔猛炬猛烛葢大烛大炬也周礼所谓坟烛楚辞所云悬火也杜诗铜盘烧蜡光吐日其猛蜡乎　谭苑醍醐】
　　陈思王植【字子建太祖子十嵗余诵读诗论及辞赋数十万言善属文建安十六年封平原侯寻徙封临菑文帝即位立为鄄城王明帝太和中徙东阿加封陈王薨諡曰思】
　　【子建才敏于父兄然不如其父兄质汉乐府之变自子建始　艺苑巵言】
　　【谢安壻王国宝专利无检行安恶其人每抑之武帝末年宝谗谀之计稍行嫌隙遂成帝召桓伊饮防谢安侍坐帝令伊吹笛伊神色无迕乃放笛云臣于筝分乃不及笛臣有一奴善相便串乃许召之奴既吹笛伊便抚筝而歌曰为君既不易为臣良独难忠信事不显乃有见疑患周旦佐文武金縢功不刋为心辅王政二叔反流言其声慷慨俯仰可观安泣下沾衿乃越席而就之埒其须曰使君于此不凡帝甚有愧色　晋书】
　　【诗不能受瑕工拙之间相去无几顿自絶殊如塘上行云莫以贤豪故弃捐素所爱莫以鱼肉贱弃捐葱与薤莫以麻枲贱弃捐管与蒯浮萍篇则曰茱萸自有芳不若桂与兰新人虽可爱无若故所欢本自伦语然佳不如塘上行　谈艺録】
　　【洛神赋王右军大令各书数十本当是晋人极推之耳清彻圆丽神女之流陈王诸赋皆小言无及者然此赋始名感甄又以蒲生当其塘上际此忌兄而不自匿讳何也蒲生实不如塘上令洛神见之未免笑子建伧父耳　艺苑巵言】
　　【七哀诗起曹子建其次则王仲宣张孟阳也释诗者谓病而哀义而哀感而哀悲而哀耳目闻见而哀口叹而哀鼻酸而哀谓一事而七者具也子建之七衷哀在于独栖之思妇仲宣之七哀哀在于弃子之妇人张孟阳之七哀哀在于巳毁之园寝唐雍陶亦有七哀诗所谓君若无定云妾作不动山云行出山易山逐云去难是皆以一哀而七者具也　韵语阳秋】
　　【曹植诗鬭鸡东郊道走马长楸间陈沈炯边马有归心诗弥意长楸道金鞍背落晖杜子美玉腕骝诗顿骖飘赤汗局蹐顾长楸画马图诗霜蹄蹴踏长楸间苕溪渔隠云文选注古人种楸于道故曰长楸间复斋谩録】
　　【厯阳郭次象多闻尝与仆论唐酒价郭谓前辈引老杜诗速令相就饮一斗恰有三百青铜钱以此知当时酒价然白乐天与刘梦得沽酒闲饮诗曰共把十千沽一斗相看七十欠三年当刘白之时酒价何太不廉哉仆谓不然十千一斗乃诗人寓言此曹子建乐府中语耳唐人引此甚多如李白诗曰金樽沽酒斗十千王维诗曰新丰美酒斗十千崔辅国诗云与沽一斗酒恰用十千钱许浑诗云十千沽酒留君醉权徳舆诗云十千斗酒不知贵陆蒙诗云若得奉君欢十千沽一斗唐人言十千一斗类然一斗三百钱独见子美所云故引以定当时之价然诗人所言出于一时又未知果否一斗三百别无可据唐食货志云徳宗建平三年禁民酤以佐军费置四酿酒斛收直三千此可验乎又观杨松玠谈薮北齐卢思道尝云长安酒贱斗价三百杜诗引此亦未可知仆因谓郭曰曽知汉酒价否郭无以应仆谓汉酒价每斗一千郭谓出于何书仆曰此见典论云考灵帝末年百司湎酒一斗直千文此可证也　王壄野客丛书】
　　【古书不可妄改聊举一端如曹子建名都篇脍鲤臇胎虾寒鼈炙熊膰此旧本也五臣妄改作炰鼈文选李善注云今之时饷谓之寒葢韩国馔用此法盐铁论羊淹鸡寒崔骃传亦有鸡寒曹植文寒鸧蒸麑刘熙释名韩鸡为正古字韩与寒通也丹铅余録按丹铅此论诚为有据然诗有云炰鼈脍鲤炰亦通】
　　【曹子建诗明珠交玉体瑚间木难注引南越志云木难金翅鸟沫所成碧色珠也大秦国珍之按其形色则今夷方所谓祖母緑也　升庵集】
　　王粲【字仲宣山阳高平人有异才汉献帝西迁因徙居长安后之荆州依刘表表卒曹操辟为丞相掾赐爵关内侯拜侍中】
　　【王仲宣从军诗馆宇充廛里士女满庄自非圣贤国谁能享兹休音求九交之道也字从九从酋为是升庵诗话】
　　陈琳【字孔璋广陵人避难冀州袁绍使典文章后归太祖与阮瑀并为司空军谋祭酒管记室军国书檄多琳瑀所作也】
　　阮瑀【字元瑜陈留人少受学于蔡邕曹操辟为司空军谋祭酒管记室后为仓曹掾属建安十七年卒】
　　【乐府往往叙事故与诗殊葢叙事辞缓则穴不精翩翩堂前燕叠字极促乃佳阮瑀驾出北郭门视孤儿行大缓弱不逮矣　谈艺録】
　　刘桢【字公干东平人太祖辟为丞相掾属太子尝宴诸文学酒酣命夫人甄氏出拜坐中咸伏桢独平视太祖闻之乃收治罪减死输作署吏建安二十二年卒】
　　应玚【字徳琏汝南人汉泰山太守劭之从子也魏太祖辟为丞相掾属转平原侯庶子后为五官中郎将文学建安二十二年卒】
　　繁钦【字休伯颍川人文才朴辨长于书记又善为诗赋为丞相主簿建安二十三年卒】缪袭【字熙伯东海兰陵人有才学官至侍中尚书光禄勲厯魏四世】
　　左延年【晋书乐志曰黄初中左延年以新声被宠】
　　焦先【字孝然河东人也常食白石以分与人熟煮如芋食之日日出山伐薪以施人及魏受禅眉河之湄结草为庵独止其中太守董经往视之不肯语经益以为贤或忽老忽少后与人别去不知所适】
　　嵇康【字叔夜谯郡铚人好言老庄而尚奇任侠寓居山阳贫锻以自给拜中散大夫山涛为吏部举康自代康答书言不堪流俗非薄汤武大将军司马昭闻之而怒以钟防谮杀之】
　　阮籍【字嗣宗陈留尉氏人司空记室瑀之子容貌壊杰志气宏放初辟太尉掾进散骑常侍大将军司马昭欲为其子炎求婚籍乃醉六十日不得言而止后引为从事中郎籍闻步兵厨多美酒遂求为步兵校尉纵酒昬酣遗落世事又对人能为青白眼由是礼法之士深所雠疾大将军常保持之】
　　甄皇后【魏文帝后余详塘上行注】
　　【塘上之作朴茂真至可与纨扇白头姨姒甄既摧折而芳誉不称良为可叹　艺苑巵言莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯其语意妙絶千古称之然左传逸诗巳先道矣云虽有丝麻无弃菅蒯虽有姬姜无弃蕉萃　艺苑巵言】
　　【蹶船常苦没黄河中行舟常有此患俗云着浅説文艐船着沙不行也尚书大传云三艐国名亦在黄河侧甄后此句正北方之语特表出之　搜音飕古本楚辞风防防兮木搜搜今本作萧而音亦叶飕故此诗亦作萧萧又作翛翛总不若搜搜字之古也　甄后中山无极人为魏文帝后其后为郭嫔谮赐死临终作此诗魏明帝初为王时纳虞氏为妃及即位毛氏有宠而黜虞氏卞太后慰勉之虞氏曰曹氏自好立贱未有能以令终殆必由此亡国矣其后郭夫人有宠毛后爱弛亦赐死魏之两世家法如此虞氏亡国之言良是诗可以观不独三百篇也　元人传奇以明帝为跳槽俗语本此　升庵诗话】
　　吴
　　孙皓【字元宗一名彭祖大皇帝孙也景帝崩皓嗣位为晋所灭封归命侯】
　　韦昭【字嗣吴郡云阳人本名昭史为晋讳改名曜少好学能属文仕孙吴官至中书仆射职省为侍中常领左国史撰吴书皓欲父和作纪曜执以和不登帝位宜为传皓以此责怒收曜付狱诛之】
　　晋【僭国附】
　　宣帝【姓司马讳懿字仲达河内温县人仕魏厯事武帝文帝明帝后辅齐王为太傅相国封公孙炎受魏禅追尊为宣帝庙号高祖】
　　荀勗【字公曽颍川人初辟大将军曹爽掾武帝受禅封济北郡公领著作秘书监大康中迁尚书令】张华【字茂先范阳人晋武帝受禅以为黄门侍郎赞伐吴有功封广武侯迁尚书后进为侍中中书监加封公元康六年拜司空与赵王伦孙秀有隙为所害】
　　成公绥【字子安东郡白马人也少有俊才词赋甚丽张华雅重绥荐为太常博士厯秘书郎迁中书郎每与华受诏并为诗赋泰始九年卒】
　　傅【字休奕北地泥阳人博学善属文举秀才晋王时为常侍及受禅进爵为子武帝初置谏官以为之迁侍中转司校尉免官卒于家追封清泉侯諡曰刚】
　　【傅艳歌行全袭陌上桑但曰天地正厥位愿君改其图葢欲辞严义正以禆风教然使君自有妇罗敷自有夫巳含此意不失乐府本色　诗家直説】
　　【又有日出东南隅一篇汰去精英窃其常语尤有可厌者本词使君自有妇罗敷自有夫于意巳足绰有余味今复益以天地正位之语正如低措大记旧文不全时以巳意续貂罚饮墨水一斗可也　艺苑巵言】
　　皇甫谧【字士安安定朝那人博综典籍沈静寡欲有高尚之志以著述为务自号晏先生郡国举辟皆不行武帝频下诏敦逼之谧上表辞太康三年卒】
　　陆机【字士衡吴郡人大司马抗之子也少有奇才领父兵为牙门将吴亡入洛太傅杨骏辟为祭酒累迁太子洗马著作郎出补吴王郎中令入为尚书郎赵王伦辅政引为参军大安初成都王颖等起兵讨长沙王乂授机后将军河北大都督因战败绩为孟玖谮杀】
　　【陆机谢灵运之诗并祖曹子建故其森蔚璀玮大率相似自今观之陆于谢稍为平正他不多辨读鞠歌行见矣陆云徳不孤兮必有邻唱和之契防相因譬如虬虎兮来风云亦如形声影响陈心欢赏兮嵗易沦玉藏彩畴识真叔牙显夷吾亲郢既没匠寝斤览古籍信伊人永言知巳感良辰识云朝云升应龙攀乗风逺游腾云端鼓钟歇岂自欢急弦高张思和弹时希值年夙愆循巳虽易人知难王阳登贡公欢罕生既没国子叹嗟千载岂虚言邈矣逺念情悄然钟嵘诗品谓陆尚规矩不贵绮错谢尚巧似逸荡过陈思葢得之矣学者才不逮谢亦惟仰法乎陆庶乎厌饫膏泽固不失于张公之叹大才也兰庄诗话】
　　【凡诗人之作刺箴美颂各有源流未尝混襍善恶同篇也陆机为齐讴篇前叙山川物产风教之盛后章忽鄙山川之情殊失厥体其为吴趋行何不陈子光夫差乎京洛行何不述赧王灵帝乎　顔氏家训】
　　潘尼【字正叔少与从父岳俱以文章知名举秀才为太常博士累拜太子舍人出为宛令入补尚书郎齐王冏起义兵引为参军事平封安昌公厯中书令永嘉中迁太常卿】
　　左思【字太冲齐临淄人也征为秘书郎齐王冏命为记室辞疾不就以疾终】
　　张翰【字季鹰吴郡人有清才纵任不拘时人号为江东步兵齐王冏辟为东曹掾】
　　夏侯湛【字孝若谯国人幼有盛才文章宏富善搆新词泰始中举贤良拜郎中后转尚书郎出为野王令惠帝即位为散骑常侍元康初卒】
　　石崇【字季伦渤海人年二十余为城阳太守伐吴有功封安阳乡侯累迁侍中出为南中郎将荆州刺史领南蛮校尉致富不赀后拜太仆衞尉有爱妓緑珠孙秀使人求之不得遂劝赵王伦诛族其家】
　　【石季伦王明君辞云延我于穹庐加我阏氏名阏氏单于妻也上乌前切下章移切前汉匈奴传曰冒顿后有爱阏氏生少子顔注阏氏匈奴皇后号刘贡父云匈奴单于号其妻阏氏耳顔便以皇后解之大俚俗也西河旧事云失我祁连岭使我六畜不蕃息失我焉支山使我妇女无顔色葢北方有焉支山山多红蓝北人采其花染绯取其英鲜者作胭脂妇人妆时用作颊色殊鲜明可爱匈奴名妻阏氏言可爱如胭脂也钱昭度作王昭君诗云阏氏才闻易妻名归期长似俟河清误读氏字为姓氏之氏矣艺苑雌黄】
　　孙楚【字子荆太原中都人少负才气多陵傲初为石苞骠骑参军初至长揖曰天子命我参卿军事因此搆隙湮废积年后扶风王骏起为征西参军迁衞军司马惠帝初拜冯翊太守卒】
　　刘琨【字越石中山人少以雄豪著名永嘉初为并州刺史建兴二年加大将军都督并州三年进司空四年其长史以并州叛降石勒琨遂奔蓟段匹防因与结婚约以共戴晋室元帝渡江复加太尉封广武侯后其子羣与匹防有隙遂被害諡曰愍】
　　杨方【字公回少好学有异才司徒王导辟为掾转东安太守迁司徒参军事补高梁太守后】熊甫【王敦参军】
　　梅陶【明帝时为尚书】
　　谢尚【字仁祖陈郡人累迁尚书仆射出督江淮厯阳扬豫诸军事进号镇西将军卒于厯阳】孙绰【字兴公统之弟博学善属文为著作佐郎累迁散骑常侍转廷尉卿领著作卒】
　　王献之【字子敬羲之子少有盛名而高迈不羁风流为一时之冠起家州主簿秘书丞拜中书令卒】
　　王珣【字元琳导之孙桓温辟为主簿累迁尚书令】
　　曹毗【字辅佐谯国人善属词赋累迁至光禄勲】
　　王廞【司徒左长史】
　　沈玩【车骑将军】
　　陶渊明【字元亮入宋名潜浔阳柴桑人太尉长沙公侃之曽孙少有高趣亲老家贫起为州祭酒不堪吏职解归躬耕自资隆安中为镇军参军义熙元年迁建威参军未几求为彭泽令在县八十余日解归暨入宋终身不仕顔延年诔之諡曰靖节征士】
　　【不立文字见性成佛之宗达磨西来方有之陶渊明时未有也观其自祭文则曰陶子将辞逆旅之馆永归于本宅其拟挽诗则曰有生必有死早终非命促其作饮酒诗则曰采菊东篱下悠然见南山此中有真意欲辨巳忘言其形影神三诗皆寓意高逺葢第一达磨也而老杜乃谓渊明避俗翁未必能达道何耶东坡谂陶子自祭文云出妙语于纩息之余岂涉生死之流哉葢深知渊明者韵语阳秋】
　　【诗曰觏闵既多受侮不少此无意于对也十九首云胡马嘶北风越鸟巢南枝属对虽切亦自古老六朝惟渊明得之若荒草何茫茫白杨亦萧萧是也　诗家直説】
　　王嘉【字子年陇西安阳人清虚服气不与世人交游石季龙之末至长安潜隠于终南山苻坚累征不赴公侯巳下咸躬往参诣及姚苌入长安礼嘉如苻坚故事后因事为苌所害苻登闻嘉死设坛哭之赠太师諡文定公】
　　湛方生
　　张骏【字公庭西凉牧张寔之世子幼而奇伟十嵗能属文后嗣位大都督大将军凉州牧西平公】赵整【字文业一名正雒阳清水人或曰济隂人年十八仕伪秦迁黄门侍郎武威太守后出家更名道整】
　　张奴【详歌下】
　　绿珠【石崇妾】
　　翔风【石崇婢】
　　谢芳姿
　　桃叶【王献之妾】
　　宋
　　孝武帝【姓刘讳骏字休龙文帝第三子封武陵王元凶劭弑逆举兵诛劭遂即大位在位十一年宋武帝丁都防歌云都防北征时侬亦恶闻许愿作石尤风四面防行旅又云都防北征去相送落星墟帆樯如芒柽都防今何渠唐人用丁都防及石尤风事皆本此二辞絶妙宋武帝征伐武畧一代英雄而复风致如此其殆全才乎　杨升庵词品】
　　【郎士元留卢秦卿诗云知有前期在难分此夜中无将故人酒不及石尤风打头逆风也行舟遇之则不行此诗意谓行舟遇逆风则住故人置酒而以前期为辞是故人酒不及石尤风矣语意甚工近日吴中刻唐诗不解石尤风为何语遂改作古淳风可笑又可恨也　升庵诗话正扬云宋武帝丁都防歌云愿作石尤风四面防行旅似非打头风也】
　　【徐干室思曰浮云何洋洋愿因通我辞一逝不可归啸歌久踟蹰人离皆复防我独无反期自君之出矣明镜闇不治思君如流水何有穷巳时宋孝武帝拟之曰自君之出矣金翠暗无精思君如日月回环昼夜生一时诸贤共赋遂以为题杨仲谓五言絶乃古诗末四句所以意味悠长葢本于此　诗家直説】
　　明帝【讳彧文帝第十一子厯封湘东王杀废帝而自立】
　　江夏王义恭【武帝桓美人所生也元嘉中为司徒建武三年为太宰为废帝所杀后諡曰文献】
　　南平王铄【字休文帝第四子未弱冠拟古三十余首时人以为亚迹陆机然负才狡竞孝武杀之】
　　汝南王
　　随王诞
　　王韶之【字休泰伟之之子晋义熙中除著作郎复补通直郎领西省事武帝受命加骁骑将军少帝时出为吴郡太守征为祠部尚书加给事中】
　　何承天【东海郯人博通古今尤精厯数仕宋领著作郎官至御史中丞】
　　顔延之【字延年琅琊临沂人性疎淡不防细行而文章冠絶当时初为宋公豫章世子参军及公即帝位补太子舍人庐陵王待之甚厚执政以其搆扇异同因帝崩出为始安太守文帝元嘉三年征为中书侍郎未几复出守永嘉孝武登阼以为金紫光禄大夫卒赠特进諡曰宪】
　　【延之与陈郡谢灵运俱以辞采齐名而迟速悬絶文帝尝各勑拟乐府北上篇延之受诏便成灵运久之乃就南史本传】
　　谢庄【字希逸微之子仕文帝时为随王诞记室迁太子中庶子孝武立除侍中厯吏部都官尚书左衞将军加给事中又领参军将军明帝时加金紫光禄大夫】
　　谢灵运【陈郡阳夏人以祖父并葬始宁县遂移籍防稽晋孝武时袭封康乐公累迁黄门侍郎时宋公位相国以为从事中郎迁世子左衞率及宋受禅降爵为侯起为散骑常侍转太子左衞率武帝崩出为永嘉太守在郡辞归始宁文帝登祚征为秘书监迁侍中未几复称疾归好寻山陟险防稽太守孟顗表其有异志帝惜其才授临川内史复为有司所纠徙广州寻以事诏就广州弃市年四十九】
　　【谢灵运乐府皆模放陆平原而作源流见矣　李空同】
　　谢惠连【丹阳尹方明之子十嵗能属文元嘉元年为彭城王法曹参军年三十七卒】鲍照【一作昭字明逺东海人文词赡逸尤长于乐府始谒临川王义庆贡诗言志擢为国侍郎迁秣陵令文帝选为中书舍人上方以文章自高颇多忌由是赋述不敢尽其才后临海王子顼镇荆州以为前军参军时江外诸王皆拒命子顼败遂遇害】
　　【鲍明逺才健其诗乃选之变体李太白专学之如腰鎌刈葵藿倚杖牧鸡豚分明説出个倔强不肯甘心之意如疾风冲塞起砂砾自飘扬马毛缩如猬角弓不可张分明説出边塞之状语又俊健朱文公】
　　【明逺行路难壮丽豪放若决江河诗中不可比拟大似贾谊过秦论　许彦周诗话】
　　【鲍照诗秋霜晓驱鴈春雨暗成虹佳句也杜子美诗朔风驱胡鴈惨淡带沙砾之句本此又杨休之洛阳伽蓝记有北风驱鴈千里飞云之语庾信诗秋风驱乱萤句亦奇甚　升庵集】
　　【鲍照苦热行含沙射流影吹蛊痛行晖南中畜蛊之家蛊昬夜飞出饮水之光如曳彗所谓行晖也文选注行晖行旅之晖非也　升庵集】
　　吴迈逺【好为篇章宋文帝闻而召之及见曰此人联絶之外无所复有好自夸而蚩鄙他人每作诗得称意语辄掷地呼曰曹子建何足数哉】
　　孔甯子【仕文帝时为镇西谘议参军以文义见赏后迁黄门侍郎领步兵校尉】
　　袁淑【字阳源陈郡阳夏人少有风气博涉多通元嘉中彭城王起为祭酒累迁尚书吏部郎转御史中丞再迁太子左衞率元凶将行弑逆呼淑与萧斌同力谏不从遂遇害孝武立赠侍中太尉諡曰忠献】
　　顔师伯【竣族兄也初随孝武为徐州主簿帝践阼累迁侍中吏部尚书废帝立与柳元景谋废立伏诛】
　　顔竣【字士逊延之之子也初随孝武为抚军主簿及践阼累迁吏部尚书谏诤恳切下狱赐死】臧质【字含文东筦莒人厯江州刺史以生擒元凶封始兴郡公后与南谯王义宣谋反兵败被诛】何偃【字仲庐江人元嘉中位太子中庶子孝武时累迁吏部尚书迁侍中卒】
　　荀昹【字茂祖元嘉初以文义至中书郎】
　　殷淡【字夷逺陈郡长平人厯黄门吏部郎太子中庶子步兵校尉大明中以文章见知为当时才士】虞龢【余姚人少居贫好学明帝时厯中书令】
　　汤惠休【字茂逺初入沙门名惠休孝武命使还俗本姓汤位至扬州刺史】
　　沈攸之【字仲达吴兴武康人仕厯都督荆州刺史顺帝时举兵反败诛】
　　孔欣【以下爵里无考】
　　【南朝孔欣乐府云相逢狭路间道狭正踟蹰辍步相与言君行欲焉如淳朴久巳散荣利迭相驱流落尚风波人情多迁渝势集堂必满运去庭亦虚竞趋尝不暇谁肯顾桑枢未若及初九携手归田庐躬耕东山畔乐道读书狭路安足游方外可寄娱此诗高趣可并渊明欣早嵗辞荣不负其言矣　升庵诗话】
　　伍缉之
　　袁伯文
　　许瑶【诗品有齐朝　许瑶之又云许长于短句咏物或即此也】
　　王歆之
　　寻阳渔父
　　鲍令晖【诗品曰齐鲍令晖歌诗往往崭絶清巧拟古犹胜唯百愿淫矣昭常答孝武云臣妹才自亚于左芬臣才不及太冲耳】
　　华山畿女
　　齐
　　高帝【姓萧氏讳道成字绍伯仕宋封齐王废宋自立】
　　武帝【讳颐字宣逺高帝长子初仕宋为江州刺史辅高帝受禅功参佐命后嗣位】
　　【估客乐齐武帝之所作也其辞曰昔经樊邓役阻潮梅根渚感意追往事意满辞不叙阻潮一本作假楫武帝作此曲令释宝月被之管弦帝遂数乘龙舟游江中以纴越布为帆緑丝为帆縴鍮石为篙足篙傍者悉着郁林布作淡黄袴舞此曲用十六人云按史称齐武帝节俭常自言朕治天下十年当使黄金与土同价然其从流忘返之奢如此贻厥孙谋何怪乎金莲布地也】
　　褚渊【字彦回河南阳翟人仕宋厯中书监司空齐高帝立以佐命功进位司徒侍中封南康郡公】王俭【字仲宝琅琊临沂人仕宋厯吏部郎侍中齐高帝立改封南昌县公累迁中书令国子祭酒諡文宪】
　　徐孝嗣【字始昌东海郯人也尚宋康乐公主拜驸马都尉入齐累迁侍中封枝江县公东昬失徳将谋废立事觉召入华林省饮药死】
　　王融【字元长琅琊人僧达之孙也少警慧博涉多通仕齐武帝迁秘书丞厯中书郎竟陵王子良板为宁朔将军武帝大渐谋立子良及郁林郎位下狱赐死】
　　【王融巫山高烟华乍巻舒行芳时防续今本行芳作猿鸟猿鸟字逺不及行芳也　升庵诗话】
　　谢朓【字晖宋仆射景仁之从孙少有美名齐随王子隆镇荆州以为文学未几求还都除新安王记室寻兼尚书殿中郎宣城王鸾辅政以为骠骑谘议掌中书诏诰转中书郎出补宣城太守后迁至吏部郎兼衞尉永元初江祏谋立始安王遥光引以为党不从下狱死】
　　【谢晖鼓吹曲凝笳翼高葢叠鼓送华辀李善注徐引声谓之凝小击鼓谓之叠岑参凯歌鸣笳攂鼔拥回军急引声谓之鸣疾击鼔谓之攂凝笳叠鼓吉行之文仪也鸣笳攂鼓师行之武备也诗人之用字不茍如此观者不可草草　升庵诗话】
　　刘绘【字士章彭城人雅丽有风则初为齐高帝行参军歴位中书郎竟陵王开西邸绘为后进领袖梁武起兵朝廷以绘持节督四州军事东昬殒城内遣绘及范云送首诣梁王转大司马从事中郎卒】
　　虞炎【防稽人永明中以文学与沈约俱为文惠太子所遇意盻殊常官至骠骑将军】
　　檀约【秀才以下四人附见谢朓集】
　　江奂【朝请】
　　陶功曹【失名】
　　朱孝廉【失名】
　　谢超宗【陈郡阳夏人灵运之孙好学有文辞盛得名举仕宋厯通直常侍齐太祖拔为骠骑谘议及即位转黄门郎有司奏立郊庙歌诏司徒禇渊等十人并作超宗辞独见用世祖初诏徙广州至豫章自尽】
　　张融【字思光吴郡人仕宋至仪曹郎入齐累迁司徒兼右长史卒】
　　孔稚珪【字徳章防稽山隂人少学涉有美誉高帝为骠骑取为记室参军建武初迁冠军将军迁太子詹事散骑常侍卒稚珪风韵清疎好文咏与外兄张融情趣相得居宅盛营山水凭几独酌傍无杂事门庭之内草茅不剪】
　　陆厥【字韩卿吴郡人慧晓仲孙也少有风槩好属文五言诗体甚新州举秀才少傅主簿迁行参军永元元年始安王反厥父闲被诛感恸而卒】
　　朱硕仙
　　朱子尚
　　释宝月
　　梁
　　武帝【姓萧氏讳衍字叔达初仕齐累迁随王镇西谘议参军后讨东昬而自立四传五十五年梁氏帝王武帝简文为胜湘东次之武帝之莫愁简文之乌栖大有可讽余篇未免割裂且佻浮浅卞建业江陵之难故不虚也昭明鉴裁有余自运不足　艺苑巵言】
　　【梁武帝作白纻舞辞四句令沈约改其辞为四时白纻之歌帝辞云朱弦玉柱罗象筵飞管促节舞少年短歌留目未肯前含笑一转私自怜嗟乎丽矣古今当为第一也　许彦周诗话梁武帝江南弄云众花杂色满上林舒芳耀彩垂轻隂连手蹀舞春心舞春心临嵗腴中人望独踟蹰此辞絶妙填辞起于唐人而六朝巳滥觞矣其余若美人联锦江南稚女诸篇皆是乐府具载不尽録也升庵词品】
　　昭明太子【讳统字徳施武帝长子也生而聪睿读书数行并下每游宴祖道赋诗皆属思便成无所防易寛和容众接引才俊喜文章聚书至三万余巻著述甚多年三十一薨】
　　简文帝【讳纲字世缵武帝第三子也六嵗能属文读书十行俱下辞藻艳发雅好赋诗然文伤轻靡时号宫体初封晋安王云麾将军丹阳尹厯兖荆南徐雍益五州刺史昭明太子薨立为皇太子及嗣位之后侯景制命期年遇弑】
　　元帝【讳绎字世诚武帝第七子也初封湘东王为防稽太守入为侍中丹阳尹出为使持节都督荆州刺史镇西将军侯景反逆遣王僧辩讨诛之遂即位于江陵西魏见伐兵败出降为梁王詧所害】
　　邵陵王纶【武帝第六子也聪颖博学尤长尺牍为颍州刺史侯景搆逆加征讨大都督率众讨景不克死】
　　武陵王纪【字世询一字大智武帝第八子也少勤学有文才属辞不好轻华甚有骨气天监中封武陵郡王扬州刺史转益州刺史侯景乱纪不赴援僭号于蜀改元天正明年众溃为元帝将樊猛所杀】
　　沈约【字休文吴兴武康人宋泰始中蔡兴宗引为安西记室参军入齐为太子家令累迁吏部郎出为东阳太守明帝征为五兵尚书及梁武受禅以佐命功除仆射厯尚书令侍中封建昌侯加特进卒諡曰隠】
　　江淹【字文通济阳考城人弱冠以五经授宋始安王刘子真为南徐州新安王从事奉朝请始安薨举南徐州桂阳王秀才转建平王主簿雅以文章见遇及王移镇朱方又为镇军参军领柬海郡丞王欲举兵淹以为讽乃黜为吴兴令齐高帝始置史馆命淹掌之累迁御史中丞明帝时出为宣城太守还为秘书监兼衞尉入梁为散骑常侍迁金紫光禄大夫卒諡曰宪】
　　范云【字彦龙南乡舞隂人初为齐竟陵王府主簿厯始兴内史迁广州刺史免官少与梁武帝友善及武帝平建业以云为黄门郎与约同心翊赞迁散骑常侍吏部尚书卒諡曰文】
　　任昉【字彦升乐安博昌人雅善属文尤长载笔沈约一代词宗深所推挹仕齐为竟陵王记室参军司徒长史武帝践阼拜黄门侍郎掌著作出为义兴太守转御史中丞出为新安太守为政清省吏民便之】
　　丘迟【字希范乌程人灵鞠之子在齐以秀才累迁殿中郎梁武帝平建业引为主簿及践阼迁中书郎出为永嘉太守还拜中书侍郎后迁司空从事中郎】
　　张率【字士简吴郡人年十二能属文稍进作赋颂至年十六向二千许首起家齐著作佐郎迁尚书殿中郎太子洗马武帝霸府建引为相国主簿尝为待诏赋武帝手勑曰相如工而不敏枚臯速而不工卿兼之矣遂迁秘书丞后迁黄门侍郎出为新安太守卒】
　　【孝经纬曰酒者乳也梁张率对酒诗如花良可贵似乳更堪珍杜子美山城乳酒下青云本此】
　　柳恽【字文畅河东解人也少有志学工为诗善尺牍齐竟陵王引为法曹参军累迁太子洗马试守鄱阳相还除骠骑从事中郎武帝至京邑恽谒石头以为冠军征东府司马天监初除长史累迁左民尚书广州刺史征为秘书监复为吴兴太守为政清静民吏懐之感疾卒】
　　王僧孺【东海郯人七嵗能读十万言家贫尝佣书以养母写毕即讽诵仕齐为太学博士累迁尚书左部郎出为南康王长史兰陵太守】
　　王锡【字公嘏琅琊人梁武令与张纉入宫与昭明为师友累迁吏部郎中】
　　王规【字威明琅琊人俭之孙骞之子在武帝时累迁太子中庶子领歩兵校尉】
　　张缵【字伯绪策子仕秘书郎迁太子舍人歴宁蛮校尉为岳阳王詧所执兵败害之】殷钧【一作均字季和陈郡长平人歴东宫学士国子祭酒】
　　庾肩吾【字子慎新野人八嵗能赋诗初为晋安王常侍王为太子兼通事舍人除安西湘东二王録事参军累迁中庶子初简文帝在藩雅好文士肩吾亦预其选简文即位肩吾为度支尚书侯景矫诏遣肩吾喻当阳公大心寻举州降肩吾因逃赴江陵未几歴江州刺史领义阳太守卒】
　　吴均【字叔庠吴兴故章人也好学有俊才天监初柳恽为吴兴召补主簿日引与赋诗均文体清拔有古气好事者效之谓为吴均体建安王引为记室寻为国侍郎还除奉朝请奉诏撰通史未就而卒】
　　何逊【字仲言东海郯人承天曽孙也天监中起家奉朝请迁建安王水曹参军王爱文学日与宴游及迁江州逊犹掌书记复为安西安成二王参军事兼尚书水部郎除庐陵王记室复随府江州未几而卒】
　　【铜爵妓云曲终相顾起日暮松柏声句殊雄古而顔黄门谓其每病辛苦饶贫寒气无乃太贬乎东观余论】
　　萧子范【字景则齐高帝之孙豫章王嶷之子永明中封岐阳侯拜太子洗马梁天监初位司徒主簿累迁南平王从事中郎复为临贺王长史简文即位召为光禄大夫】
　　萧子显【字景畅子范弟好学工属文七嵗封定都县侯梁天监初迁邵陵王友除黄门郎兼侍中国子祭酒武帝爱其才以为吏部尚书为吴兴太守】
　　萧子云【字景乔子显弟齐建武四年封新浦县侯梁天监初迁丹阳郡丞大通三年复迁临川内史还除散骑常侍歴侍中国子祭酒出为东阳太守性沈静不乐仕进风神闲旷任性不羣侯景乱奔晋陵卒】
　　王籍【字文海琅琊临沂人博涉有才气为任昉沈约所称赏天监中除安成王主簿歴余姚钱塘令并以放免除湘东王参军随府防稽郡还为中散大夫】
　　王训【字懐范暕长子幼聪警有识量文章之美为后进领袖为宣城王文学官至侍中】王泰【字仲通琅琊人僧防之孙慈之子梁天监中为秘书丞歴中书侍郎又为廷尉卿迁吏部尚书】王筠【字元礼一字徳柔琅琊人僧防之孙楫之子幼清静好学与从兄泰齐名歴仕尚书殿中郎累迁太子洗马中书舍人与殷钧并以方雅为昭明太子所礼】
　　【王筠楚妃吟句法极异其辞云牕中曙　花早飞林中明　鸟早归　庭中日　暖春闺　香气亦霏霏　香气漂　当轩清唱调　独顾慕　含怨复含娇　蝶飞兰复熏　袅袅轻风入翠裙春可游　歌声梁上浮　春游方有乐　沈沈下罗幕大率六朝人诗风华情致若作长短句即是辞也宋人长短句虽盛而其究皆有曲诗曲论之终非辞之本色　升庵词品】
　　【王筠咏征妇裁衣行路难其畧云裲裆双心共一抺袙腹两边作八撮襻带虽安不忍缝开孔才穿犹未达胷前却月两相连本照君心不照天数句叙裁衣曲折纤微如出缝妇之口诗至此可谓细密矣　诗话补遗】
　　【段成式汉上题襟集与温庭筠倡和诗章皆务用僻事其中一絶云柳烟梅雪隠青楼残日黄鹂语未休见説自能裁袙腹不知谁更着帩头按梁王筠诗咏裁衣有云裲裆双心共一抺袙腹两边作八撮襻带虽安不忍缝开孔裁穿犹未达袙腹者今之裹肚也罗敷行云少年见罗敷脱帽着帩头升庵集】
　　刘孝绰【字孝绰本名冉彭城人七嵗能属文梁天监初起家为著作佐郎迁秘书丞甚为武帝及昭明所礼累迁尚书吏部郎坐事左迁临贺王长史卒孝绰虽负才陵忽前后五免然辞藻为后进所宗也】
　　刘孝仪【字子仪本名潜字孝仪孝绰之弟寛厚有内行举秀才累迁尚书殿中郎补太子洗马阳羡令甚有称绩累官御史中丞出为临海太守迁都官尚书复为豫州内史侯景逼建业孝仪遣子励率兵入援及宫城不守失郡卒】
　　刘孝胜【孝仪之弟歴官邵陵王法曹湘东王记室武陵王长史信义蜀郡太守武陵王僭号以为尚书仆射兵败被执元帝宥之起为司徒右长史】
　　刘孝威【字孝威孝胜之弟气调爽逸初为晋安王法曹太清中迁太子中庶子通事舍人侯景乱孝威于围中得出西上至安陆卒】
　　刘孝标【本名峻平原人年八嵗与母没于魏齐永明中奔江南为萧遥欣刑狱梁天监初召入西省典校秘阁普通三年卒门人諡曰静先生】
　　刘遵【字孝陵孺之弟也清雅有学行工属文为晋安王宣徳云麾二府记室甚见宾礼王入为皇太子除中庶子卒】
　　刘邈【彭城人曽为侯景所得景攻台城不克邈劝景乞和全师景然之】
　　陶景【字通明丹阳秣陵人弱冠齐高帝引为诸王侍读永明十年上表辞禄止于句曲山自号华阳隠居梁武帝即位屡加礼聘不出卒諡曰贞白先生】
　　宗夬【字明南阳湼阳人世居江陵齐竟陵王集学士于西邸并见图画夬与焉明帝即位以为郢州刺史仕梁至五兵尚书】
　　周舍【字升逸汝南安成人起家齐太学博士累迁至太常丞武帝即位拜尚书祠部郎迁吏部郎太子詹事卒】
　　徐勉【字脩仁东海郯人仕齐累迁领军长史梁武帝即位累官吏部尚书加中书令虽居显职不营产业大通中复授侍中中衞将军卒諡曰简肃】
　　【徐勉迎客曲云丝管列舞曲陈含声未奏待嘉宾罗丝管陈舞席敛袖嘿唇迎上客送客曲云袖缤纷声委咽余曲未终高驾别爵无算景巳流空纡长袖客不留徐勉在梁为贤臣其为吏部日宴客酒酣有求詹事者勉曰今宵且可谈风月其严正而又蕴借如此江左风流宰相岂独谢安王俭邪升庵文集】
　　徐悱【字敬业勉之第二子也聪敏能属文位太子舍人累迁洗马出为湘东王友迁晋安内史先勉卒】
　　徐防【侍晋安王随府在雍州号高斋学士】
　　徐摛【字士缋东海郯人初为晋安王侍读及王为皇太子转家令出为新安太守迁太子左衞率简文嗣位进授左衞将军固辞不受简文被闭摛不获朝谒感气而卒摛文体既别春宫尽学之宫体之号自斯而起】
　　刘缓【按刘绶平原人为湘东王记室未知是否史云刘缓清虚逺有气调风流迭宕名高一府】陆罩【字洞元吴郡人仕梁为太子中庶子掌管记大同十年以母老求去母殁后位终光禄卿】江从简【济阳考城人革之子少有文名位司徒从事中郎侯景乱为任约所害】
　　虞义【按本集序曰字子阳防稽人七嵗能属文齐始安王引为侍郎寻兼建安征虏府主簿功曹又兼记室参军事天监中卒南史云羲字士光余姚人有才藻卒于晋安王侍郎】
　　江洪【济阳人工属文为建阳令坐事死诗品曰洪诗虽无多亦能自迥出】
　　谢微【梁书作谢征字度陈郡阳夏人好学善属文初为安成王法曹累迁中书鸿胪出为豫章王长史兰陵太守】
　　谢举【字言扬陈郡阳夏人庄之孙幼好学与兄览齐名仕武帝时累迁尚书令】
　　何思澄【字元静东海郯人少勤学工文辞为安成王记室迁治书侍御史通事舍人武陵王参军】孔翁归【防稽人工为诗为南平王记室】
　　费昶【江夏人善为乐府尝作鼓吹曲武帝重之勑曰才气新拔有足嘉异赐绢十匹】
　　鲍机【北史鲍宏传父机以才学知名仕梁位侍书御史】
　　纪少瑜【字幼玚秣陵人为晋安国中尉大同七年升为东宫学士复除武陵王记室参军】褚翔【字世举河南阳翟人终武帝世累迁吏部尚书母丧以毁卒】
　　张【字四山吴郡人起家秘书郎累迁为吴兴太守死于侯景之难】
　　朱异【字彦和吴郡钱塘人始为扬州议曹从事召直西省累迁中领军劝纳侯景降及侯景反城内文武咸尤之因慙愤发病卒】
　　王台卿【梁南平王世子恪除雍州刺史宾客有江仲举蔡防王台卿庾仲容四人俱被接遇按台卿诗多与简文倡和广明集曰州民前臣刑狱参军王台卿】
　　王冏【以下爵里未详】
　　朱超【朱超朱超道朱越各诗集所载名多互见疑是一人之作】
　　戴暠
　　【戴暠从军行云长安夜刺闺胡骑犯铜鞮刺闺夜有急报投刺于宫门也南史陈文帝每夜刺闺取外事分判者前后相续勑鸡人司漏传签于殿中令投签于阶石上跄然有声隋炀帝诗投签初报晓隋时此制犹存也　升庵诗话】
　　沈君攸【后梁人】
　　施荣泰【玉台作施泰荣】
　　高允生【乐府列梁人中】
　　王循
　　房篆
　　裴宪伯
　　庾成师
　　车
　　姚翻
　　阮研【一作妍】
　　吴孜
　　邓铿
　　释宝志【不知何许人有人于宋太始中见之齐宋之交稍显灵迹被髪徒跣语黙不伦预言未兆言多验梁武帝尤深敬事天监十三年卒】
　　王金珠
　　包明月
　　王叔英妻刘氏【叔英琅琊人妻刘氏绘之女孝绰之妹孝绰三妹并有才学一适张一适徐悱】
　　徐悱妻刘氏【孝绰之妹称刘三娘姊妹二人并有才学悱妻文尤清拔悱为晋安郡卒丧还建邺刘为祭文辞甚凄怆】
　　范静妻沈氏【唐艺文志有范静妻沈满愿集三巻】
　　陈
　　后主【讳叔宝字元秀宣帝子即位之后荒于酒色不恤政事而盛修宫室刑罚酷滥隋文帝命将南征兵败入隋见宥给赐甚厚仁寿四年终于洛阳】
　　【陈后主于清乐中造黄骊留及玉树后庭花金钗两髩垂等曲与幸臣等制其歌词绮艳相高极于轻荡男女唱和其音甚哀　隋书乐志】
　　隂铿【字子坚武威人五嵗能诵诗赋日千言尤善五言诗为当时所重仕梁为湘东王法曹行参军陈大嘉中为始兴王军録事参军累迁晋陵太守员外散骑常侍卒】
　　徐陵【字孝穆东海郯人摛之子初为梁晋安王参军累迁至散骑常侍仕陈歴侍中安右将军光禄大夫太子少傅南徐州太中正建昌县开国侯气局深逺清简寡欲为一代文宗】
　　【徐陵长相思云长相思好春节梦里恒啼悲不泄帐中起牕前咽柳絮飞还聚游丝防复结欲见洛阳花如君陇头雪萧淳和之云长相思久离别新燕参差条可结狐关逺雁书絶对云恒忆阵看花复愁雪犹有望归心流黄未剪截二辞可谓勍敌　升庵集】
　　沈炯【字初明吴兴武康人约之后有隽才仕梁为吴令侯景之乱景将宋子仙据吴兴逼令掌书记及景东奔炯妻子皆为景害元帝立封原乡侯领尚书左丞魏克荆州被虏授仪同以母在东求归陈武帝以为御史中丞文帝立加明威将军】
　　周让【正之弟隠居茅山晩仕侯景为中书侍郎承圣初为国子祭酒陈天嘉中领太常卿】陆琼【字伯玉吴郡人幼聪慧有思理仕陈累官吏部尚书性谦俭不自封殖以母忧去职哀慕过毁卒】
　　陆瑜【字干玉吴郡人琼之从父弟也仕陈累官太子洗马中舍人与兄琰并以才学侍东宫时人比之二应】
　　张正见【字见赜清河东武城人幼好学有清才梁太清初射策高第除邵陵王国常侍梁元帝立拜通直散骑侍郎迁彭泽令属乱避地匡俗山陈武受禅除鄱阳王参军衡阳王长史累迁散骑侍郎太建中卒】
　　江总【字总持济阳考城人初仕梁累官至尚书仆射陈天嘉中转太子詹事后主嗣位歴任尚书令不持政务但日与后主随宴后庭多为艳诗国政日頽君臣昬乱陈亡入隋拜上开府开皇中卒江总折杨柳云塞北寒胶折江南杨柳结不悟倡园花遥同葱岭雪春心既骀荡春树聊攀折共此依依情无奈年年别唐张説诗亦云塞上绵应折江南草可结欲持梅岭花逺竞榆关雪微变数字不妨双美沈满愿诗征人久离别故国音尘絶梦里洛阳花觉来葱岭雪刘方平梅诗嵗晩芳梅树繁苞四面同春风吹渐落一夜几枝空小妇今如此长城恨不同莫将辽海雪来此后庭中　升庵集】
　　【何彼秾矣之诗美王姬而作也周姬姓故皇女皆称姬如陈妫楚芊齐姜之类是也后世凡妇人皆称姬误矣南朝人士皆谓姬人如萧纶见姬人诗所谓狂夫不妬妾随意晚还家刘孝绰咏姬人未出诗所谓帷开见钗影帘动闻钏声王僧孺为姬人怨诗所谓还君与妾扇归妾与君裘江总为姬人怨服药诗所谓妾家邯郸好轻薄特忿仙童一丸药是也　韵语阳秋按称姬不始于南朝如蔡文姬之类】
　　顾野王【字希冯吴郡吴人也少以笃学至性知名梁大通初除太学博士歴临贺宣城琅琊三王官入陈歴撰史学士后主东宫管记光禄卿】
　　【宗懔春望诗曰日暮春台望徙倚爱余光都尉新移枣司空始种杨一枝犹桂馥十步有兰香望望无萱草沈忧竟不忘顾野王芳树诗曰上林通建章杂树偏林芳日影桃蹊色风吹梅径香幽山桂叶落驰道柳条长折荣疑路逺用表莫相忘二诗前首五用草木名后首四用草木名在后人则不胜其赘矣而清丽脱洒如此宗诗前联都尉移枣葢用汉艺文志有尹都尉移植枣杏梅李法司空种杨则用淮南子时则训三月其官司空其树杨也用字颇僻故须诠诂始见其妙　升庵集】
　　傅縡【字宜事北地灵州人梁太清末携母南奔避乱王琳引为记室琳亡陈文帝召为撰史学士后主立累迁秘书监右衞将军兼中书通事舍人性木强负才使气施文庆等谮之后主收下狱縡愤恚于狱中上书极谏后主怒赐死】
　　褚玠【字温理河南阳翟人起家王府法曹为山隂令去官之日贫不堪自致皇太子赐粟米二百斛得还都令入直殿省累迁御史中丞】
　　岑之敬【字思礼南阳人年十六对策擢高第累迁晋安王中记室陈太建初授东宫学士转南台侍御史征南府谘议参军性谦谨士君子以笃行称之】
　　【古有三句之诗意足词胆盘屈于二十一字之中最为难工徧检前贤诗不过四五首而巳岑之敬当垆曲云明月二八照花新当垆十五晩留宾回眸百万横自陈最为絶倡　诗话补遗】
　　徐伯阳【字隠忍东海人大同中为侯官令甚得人和陈天嘉中为侯安都记室参军累迁镇安新安王府谘议参军】
　　蔡君知【凝之子颇知名】
　　阮卓【陈留尉氏人幼聪敏笃志经籍尤工五言性至孝有廉节仕陈为新安王府记室累迁徳教殿学士聘隋还除南海王府谘议参军陈亡入隋】
　　陈昭【义兴国山人庆之之子庆之在梁以军功封永兴侯卒昭嗣位】
　　陈暄【眧之弟学不师受而文才俊逸后主在东宫引为学士及即位迁通直散骑常侍与王叔达孔范等入禁中陪宴号为狎客暄通脱以俳优自居为后主侮虐悸死】
　　祖孙登【仕为陈记室侯安都引以为客】
　　谢燮【陈书大建十二年吏部侍郎缺所司屡举谢燮等宣帝不用乃中召用萧引】
　　萧诠【南史萧诠仕陈为黄门郎】
　　贺彻【仕陈为左戸郎】
　　李爽【仕陈为中记室】
　　萧贲【字文奂齐竟陵王子良之孙神识耿介幼好学有文才起家梁湘东王法曹参军】王瑳【与江总孔范等并为狎客刻薄贪鄙忌害才能陈亡入隋被流逺裔】
　　苏子卿
　　阳缙
　　贺力牧
　　伏知道
　　【陈伏知道从军五更转隋炀帝效之作龙舟五更转　升庵集】
　　毛处约
　　陆系
　　独孤嗣宗
　　江晖
　　李燮
　　何楫
　　萧淳
　　孔仲智
　　徐堪【一作徐湛】
　　吴思
　　殷谋
　　贾冯吉
　　北魏
　　胡武灵后【安定临泾人司徒国珍女宣武召入为承华世妇生明帝尊为皇太后后尔朱荣沈于河杨华既奔梁元魏胡武灵后作杨白花歌令宫人连臂踏之声甚凄防柳子厚乐府云杨白华风吹渡江水坐令宫树无顔色摇荡春心几千里回看落日下长楸哀歌未防城乌起言婉而情深古今絶唱也魏旧歌云阳春二三月杨柳齐作花春风一夜入闺闼杨花飘落入南家含情出戸脚无力拾得杨花泪霑臆秋去春来双燕子愿衔杨花入窠里此辞亦自奇丽録之以存古出乐府广题云　许彦周诗话】
　　萧综【字世谦梁武帝第二子封豫章王普同初为都督南兖州刺史镇彭城奔魏歴司徒太尉尚寿阳公主在魏不得志尝作听钟鸣悲落叶以申其志】
　　高允【字伯恭渤海蓚人少好学博通经史神防初参乐平王军事献文末授懐州刺史太和二年拜镇军大将军领中秘书事加光禄大夫歴事五帝出入三省五十余年初无谴咎】
　　王肃【字恭懿琅琊临沂人仕齐为秘书丞父奂及兄弟并为南齐武帝所杀太和中奔魏孝文虚衿待之累迁尚书令宣武时尚陈留公主后以破齐进位开府仪同三司封昌国县侯扬州刺史】
　　祖莹【字元珍范阳遒人孝文时拜太学博士累迁国子祭酒领给事黄门侍郎孝武登阼封文安县子天平初进爵为伯】
　　温子升【字鹏举其先太原人祖避难家于济隂博览百家文章清婉熙平初举高第擢御史孝庄即位补南主客郎中迁散骑常侍侍中大将军领本州大中正齐文襄引为谘议后以事下晋阳狱死】
　　高孝纬
　　王容
　　祖叔辨
　　北齐
　　邢邵【字子才河间郑人十嵗能属文日诵万余言文章典丽既赡且速释巾为魏武挽郎累除国子祭酒齐宣武辅政征为宾客除黄门侍郎迁太常卿授特进邵率情简素博览坟籍公私谘禀为世指南焉】
　　魏收【字伯起钜鹿下曲阳人仕魏典起居注兼中书舍人与温子升邢子才齐名世号三才天保初除中书令兼著作郎后除光禄大夫尚书右仆射特进諡文贞收有才无行在京洛轻薄尤甚人号为惊蛱蝶】
　　祖珽【字孝征莹之子神清机警词藻遒逸少驰令誉为当世所推起家秘书郎后主时佞于陆媪拜尚书左仆射封燕国公专主机衡后以罪出为北徐州刺史】
　　裴让之【字士礼河东闻喜人少好学有文情魏天平中举秀才迁主客郎歴中书舍人散骑常侍及齐受禅封宜都县男寻除清和太守后被罪赐死】
　　刘逖【字子长彭城人齐文襄以为永安公参军至武成时迁散骑常侍未几与崔季舒等同戮】卢询【名见顔氏家训云范阳卢询即疑卢询祖也乐府作陈人】
　　高昂【字敖曹北海蓨人齐神武起因成霸业除侍中司徒兼西南道都督酷好为诗雅有情致时人称焉】
　　荀仲举【字士高颍川人世江南仕梁为南沙令后至北齐入文林馆以年老家贫出为义宁太守乐府玉台俱作陈人】
　　萧慤【字仁祖兰陵人梁宗室上黄侯晔之子太保中入齐武定中为太子洗马后主时为齐州録事参军待诏文林馆后入隋】
　　萧毂【乐府英华并作萧毂苑诗类选作萧慤】
　　陆卬【字云驹齐之郊庙诸歌多卬所制】
　　顔之推【字介卿琅琊临沂人初为梁湘东王常侍元帝即位以为散骑侍郎后为周军所破奔齐累官黄门侍郎平原太守齐人入周为御史上士隋开皇中太子召为文学以疾终】
　　陆法和【不知何许人隠于江陵百里洲妙解神术预见萌兆再为元帝破贼帝以法和为都督郢州刺史封江乘县公元帝败入齐文宣以为大都督荆州刺史湘郡公无病而终】
　　卢士深妻崔氏
　　北周
　　赵王招【字豆卢突文帝第七子幼聪颖博涉羣书好属文学庾信体武成初封赵国公歴大司马进爵为王隋文将迁周鼎招欲图之防谋泄隋文陷以谋反见害国除】
　　萧防【字智遐梁安成王秀之子封永丰侯歴黄门侍郎及侯景作乱从武陵王纪为征西大将军守成都以周文帝见讨遂归西魏授侍中武帝时为文学博士歴少傅改封蔡阳郡公】
　　徐谦
　　王襃【字子深琅琊临沂人俭之曽孙规之子也仕梁歴吏部尚书右仆射荆州破入长安为车骑大将军明帝即位特加亲待寻加开府仪同三司武帝时为太子少保迁少司空出为宜州刺史】
　　庾信【字子山新野人幼而俊迈博览羣书父肩吾为梁太子中庶子东海徐摛为左衞率摛子陵及信并为抄撰学士父子东宫出入禁闼既文并绮艳故世号为徐庾体焉累迁通直散骑常侍聘于东魏文章辞令甚为邺下所称梁元帝称制除御史中丞及即位转右衞将军江陵平累迁开府仪同三司】
　　【庾信之作如玉台九成琼楼数仭规模崇丽气象清新步虚诸什并悬絶尘境　竹林诗评】
　　尚法师
　　隋
　　炀帝【讳广隋文皇第二子立为晋王后隂谋得为太子弑父自立在位十二年荒淫暴虐为宇文化及所弑隋书文苑传叙曰炀帝初习艺文有非轻侧之论暨乎即位一变其体与越公书建东都诏冬至受朝诗及拟饮马长城窟并存雅体归于典制虽意在骄淫而词无浮荡故当时缀文之士遂得依而取正焉】
　　萧岑【字智逺梁宣帝第八子封河间王改吴郡王位至太尉及琮嗣位自以望重属尊颇有不法隋文帝征入朝拜大将军封懐义郡公遂留不遣】
　　王通【字仲淹河汾人既冠西见隋文帝献太平十二策不用东归其后累征不起讲道河汾之上卒諡曰文中子】
　　牛【字里仁安定鹑觚人仕周歴内史下大夫入隋进封奇章郡公大业初歴右光禄大夫从幸江东卒】
　　李徳林【字公辅博陵安平人初仕齐仪同三司及周武帝克齐授内史上士宣帝大渐属隋高祖受顾命徳林叶赞谋猷禅代之文皆徳林辞也初受内史令安平县公出为湖州刺史】
　　杨素【字处道农华隂人仕周以平齐加上开府封成安县公隋高祖受禅加上柱国进封越国公累官右仆射晋王广弑立素之谋也大业初迁尚书令拜太师改封楚公卒】
　　何妥【字栖鳯西城人少机敏以技巧事梁湘东王江陵陷周武帝尤重之隋高祖受禅奉诏考正钟律累迁国子祭酒】
　　卢思道【字子行范阳人才学兼着齐天保中直中书省待诏文林馆周武帝平齐授仪同三司隋开皇间为散骑侍郎】
　　薛道衡【字卿河东汾隂人专精好学甚着才名为齐尚书左外兵郎齐亡周武引用为御史二命士隋受禅除内史累迁上仪同三司出检校襄州炀帝嗣位道衡上文皇帝颂帝览之不悦寻以论时政见害】
　　李孝贞【字元操以字行赵郡人齐黄门侍郎周平齐转下大夫隋开皇初参典文翰歴金州刺史】辛徳源【字孝基陇西狄道人仕北齐歴迁郎中齐灭仕周隋受禅隠林虑山中着幽居赋刺史崔武奏之谪从军讨南宁还牛荐修国史转谘议参军卒】
　　柳【字顾言襄阳人初仕梁梁亡入隋为东宫学士俊辨嗜酒言杂俳谐为太子所亲狎炀帝即位拜秘书监从幸江都卒】
　　虞世基【字茂世防稽余姚人博学有高才仕陈歴尚书左丞入隋为通直郎直内史省炀帝顾遇弥隆幸江都时天下大乱世基唯诺取容郡县兵败不敢以闻及宇文化及弑逆亦遇害】
　　虞茂【隋史无虞茂虞世基字茂世诸集多以二名互载】
　　虞世南【字伯施世基弟文章婉缛陈至徳初除西阳王友陈灭与兄世基同入隋时人以方二陆累至秘书郎炀帝雅爱其才然疾峭正十年不徙后入唐累官秘书监】
　　诸葛颖【字汉丹阳建康人起家梁邵陵王参军侯景之乱奔齐迁太子舍人入隋晋王广引为参军及即帝位迁著作郎从驾北巡卒】
　　王胄【字承基少有逸才仕陈鄱阳王法曹参军太子舍人东阳王文学陈灭晋王引为学士大业初为著作佐郎杨感败胄坐交游徙边亡匿江左捕诛】
　　孔绍安【大业末为监察御史入唐拜内史舍人秘书监】
　　岑徳润【南阳人之敬子有父风位中军吴兴王记室】
　　陈子良【吴人在隋未有考入唐为太子学士贞观中卒】
　　陈良
　　庾抱【仕隋为元徳太子学士入唐贞观初徙赵王友】
　　袁朗【雍州长安人在陈为秘书郎累迁太子洗马徳教殿学士入隋歴尚书仪曹郎后入唐转给事中】
　　明余庆【平原鬲人官至司门郎越王侗称制为国子祭酒】
　　柳庄【字思敬河东解人事梁主累迁太府卿梁废入隋授开府仪同除给事黄门侍郎乐府作陈人】李巨仁
　　执恭
　　王由礼【徐伯阳传伯阳大建初与中记室李爽记室张正见左戸郎贺彻学士阮卓黄门郎萧铨三公郎王由礼处士马枢记室祖孙登比部郎贺循长史刘删等为文防友】
　　鲁范
　　殷英童
　　僧法宣【续高僧传云常州业寺沙门法宣隋人后入唐】
　　释慧净
　　沸大【见禅藻集】
　　杭静【江都宫人】
　　丁六娘
　　罗爱爱
　　僊
　　西王母【法婴　上元夫人　田四妃　三元夫人冯双礼】
　　云林右英夫人媚兰
　　【紫微夫人青娥　英王夫人　中夫人昭灵李夫人　南极紫元夫人　九华安妃】
　　东华上房灵妃
　　太微清左夫人
　　张丽英
　　衞罗女配瑛
　　东王公玉童
　　太极真人
　　方诸青童
　　扶桑神王
　　清虚真人
　　周采薪人
　　赤松子
　　王子乔
　　苏躭
　　丁令威
　　车子侯
　　裴成
　　杜广平
　　敬子
　　郭四朝
　　李桓
　　桓凯
　　武夷君
　　鬼
　　郭长生
　　刘惠明女
　　青溪小姑蒋氏
　　庐山夫人女婉
　　陈阿登
　　陵欣
　　聂包












　　古乐苑衍録巻三
　　钦定四库全书
　　古乐苑衍録巻四
　　明　梅鼎祚　编
　　杂纪【评解驳异】
　　古歌
　　【説苑载孔子曰违山十里蟪蛄之声犹尚在耳言政事之恶哗而喜肃也夫蟪蛄之声必在山林之地违山十里则朝市矣市有蟪蛄之声则朝有蜩螗之沸政之哗也甚矣史记云鲁之衰也洙泗之间葢龂龂如也龂龂交争之意即孔子之所谓哗也　丹铅续録】
　　郊祀歌
　　【天马徕歴无草草即皁字从艸从早艸字可染皁也后借为皂隶之皂歴解为槽枥之歴言其性安驯不烦控制也师古解为水草之草失之　丹铅余録正扬云汉志天马来歴无草径千里循东道张晏曰马从西而来东也师古曰言马从西来经行碛卤之地无草者凡千里而至东道据歌中上下文意马尚未至安得即説槽枥且染皂何施又云皂隶之皂将用以控此马乎殊不可晓】
　　【象载瑜白集西顔师古曰象载瑜言山出象舆瑞应车也赤蛟章云象舆轙即此也而景星章云象载昭庭师古曰象谓县象也县象秘事昭显于庭也二字同出一处而自为两説按乐章词意正指瑞应车言昭列于庭下耳三刘汉释之説亦得之而谓白集西为西雍之麟此则不然葢歌诗凡十九章皆书其名于后象载瑜前一行云行幸雍获白麟作自为前篇朝陇首览西垠之章不应又于下篇赘出之也　容斋三笔】
　　汉鼓吹铙歌
　　【十九章煅意刻酷炼字神奇　诗谱　艺苑巵言云信哉然失之太峻有秦风小戎之遗非颂诗比也温裕纯雅古诗得之遒深劲絶不若汉铙歌乐府词　谈艺録】
　　【古诗句格自质然太入工唐风山有枢云何不日鼓瑟铙歌辞曰临高台以轩可以当之又江有香草目以兰黄鹄高飞离哉翻絶工美可为七言宗也　谈艺録】
　　晋凯歌
　　【张华劳还师歌曰昔往冒隆暑今来白雪霏刘禹锡曰昔看黄菊与君别今见蝉我去回权徳舆曰去时楼上清明夜月照楼前撩乱花今日成隂复成子可怜春尽未归家皆纪时也此祖诗昔我往矣杨柳依依今我来思雨雪霏霏之意方干诗曰去时初种庭前树树巳胜巢人未归　野客丛书】汉横吹曲
　　【江总折杨柳云塞北寒胶折江南杨柳结不悟倡园花遥同葱岭雪春心既骀荡春树聊攀折共此依依情无奈年年别唐张説诗亦云塞上绵应折江南草可结欲持梅岭花逺竞榆关雪微变数字不妨双美沈满愿诗征人久离别故国音尘絶梦里洛阳花觉来葱岭雪刘方平梅诗嵗晩芳梅树繁苞四面回春风吹渐落一夜几枝空小妇今如此长城恨不同莫将辽海雪来此后庭中　升庵集】
　　梁横吹曲
　　【岑参凯歌鸣笳攂鼓拥回军今本攂作叠非近制啓明定昬鼓三通曰发攂当用此字俗作擂非攂亦俗字然差善于擂古乐府官家出游雷大鼓雷转作去声用　升庵集】
　　木兰诗
　　【木兰歌最古然朔气传金柝寒光照铁衣之类巳似太白必非汉魏人诗也　沧浪诗评　诗家直説云严沧浪曰木兰歌朔气传金柝寒光照铁衣酷似太白非汉魏人语左舜齐曰况有可汗大防兵之句乃唐人无疑魏太武时柔然巳号可汗非始于唐也通篇较之太白殊不相类】
　　【木兰诗唐人所作也乐府中惟此诗与焦仲卿诗作叙事体有始有卒虽辞多质俚然有古意　刘后村杜子美祖木兰诗唐子西文録】
　　【木兰辞愿借明驼千里足送儿还故乡今本或改明作鸣非也驼卧腹不帖地屈足漏明则走千里故曰明驼唐制驿置有明驼使非边塞军机不得擅发杨妃私发明驼使赐安禄山茘枝见小説　升庵集正扬云后魏书曰高祖不饮洛水常以千里足明驼更互回恒州取水以供赡焉】
　　【木兰朱氏女子代父从征今黄州黄陂县北七十里有木兰县木兰山将军冡忠烈庙　焦氏笔乗】相和曲
　　【乐府乌生八九子东门行等篇如淮南小山之赋气韵絶峻下可与孟徳道之王刘文学曹当内手尔谈艺録】
　　【日出东南隅行古辞曰日出东南隅照我秦氏楼旧説邯郸女子姓秦名罗敷为邑人千乗王仁妻仁为赵王家令罗敷出采桑陌上赵王登楼见而悦之置酒欲夺焉罗敷弹筝作陌上桑以自明不从今其辞乃罗敷采桑陌上为使君所邀罗敷底夸其夫为侍郎以拒之论者病其不同大抵诗人感咏随所命意不必尽当其事所谓不以辞害意也且发乎情止乎礼义古诗之风也今次是诗益将体原其迹而以辨丽是逞约之以义殆有所未合而卢思道傅縡张正见复不究明更为祖述使若其夫不有东方骑不为侍中郎不作专城居乃得从使君之载欤如刘邈王筠之作蚕不饥日未暮亦安得徬徨为使君留哉萧防殷谋曽不足道而沈君攸所谓看金怯举意求心自可知也庶几焉故秋胡妇曰妇人当采桑力作以养舅姑亦不愿人之金此真烈妇之辞耳　乐府集】
　　吟叹曲
　　【史记封禅书注引裴秀冀州记云缑氏仙人庙者昔有王侨犍为武阳人为栢人令于此登仙非王子乔也唐诗王子求仙月满台又云可怜缑岭登仙子犹自吹笙醉碧桃误也久矣】
　　平调曲
　　【梁戴暠从军行云长安夜刺闺胡骑犯铜鞮刺闺夜有急报投刺于宫门也南史陈文帝毎夜刺闺取外事分判者前后相续勅鸡人司漏传籖于殿中令投籖于阶石上跄然有声隋炀帝诗投籖初报晓隋时此制犹存也　升庵集焦氏笔乗云非也刺即鑚刺之刺如云穴门以入耳南史陈文帝一夜内刺闺取外事分判者前后相续岂亦可以投刺为解耶】
　　【明皇自蜀回登勤政楼歌曰庭前琪树巳堪攀塞北征人竟未还此卢思道歌词也　歴代吟谱】清调曲
　　【豫章行豫章邑名汉南昌县隋为豫章有豫章江江连九江有钓矶陶侃少时尝宿此夜闻人唱声如量米者访之吴时有度支于此亡今考傅陆士衡辈所作多叙别离怨恨思即知豫章昔为华艳盛丽之区耳至唐杜牧诗尚过称其侈靡焉】
　　【董桃行言神仙事傅休奕九秋篇十二章乃叙夫妇别离之思梁简文赋行幸甘泉宫歌复云董桃律金紫贤妻侍禁中疑若引董贤及子瑕残桃事终云不羡神仙侣排烟逐驾鸿皆所未详按汉武内传王母觞帝命侍女索桃剰桃七枚大如鸭子形色正青以四枚啗帝因自食其三帝收余核王母问何为帝曰欲种之王母曰此桃三千嵗一生实奈何帝乃止于是数过命侍女董双成吹云和笙觞作者取诸此耶并乐府集】
　　【古乐府歌辞先述三子次及三妇三妇是对舅姑之称其末章云丈人且安坐调未遽央古者子妇供事舅姑旦夕在侧与儿女无异故有此言丈人亦长老之目今世俗犹呼其祖考为先亡丈人又疑丈当为大北间风俗妇呼舅为大人公丈之与大易为误耳近代文士颇作三妇诗乃为匹嫡并耦巳之羣妻之意又加郑衞之辞大雅君子何其谬乎　顔氏家训】
　　【康翊仁鲛人潜织诗三日丈人嫌乐府焦仲卿妻三日防五匹大人故嫌迟后汉范滂谓母为大人而史记索隠注韦昭云古者名男子为丈人尊父妪为丈人故汉书宣元六王传所云丈人谓淮阳宪王外王母即张博母也故古诗云三日防五匹丈人故嫌迟也　吟牕杂録】
　　【蔡寛夫诗话曰诗人用事有乗语意到辄从其方言为之者亦自一体但不可为常耳吴人以作为佐音退之诗非阁复非船可居兼可过君欲问方桥方桥如此作乃用佐音不知当时所呼通尔或是戏语也仆按广韵作字有三音一则洛切二臧路切三则逻切退之诗韵正叶则逻切音佐耳又后汉廉范传云廉叔度来何暮不禁火民安作昔无襦今五袴此作字臧路切音措耳又苕溪渔隠引老杜主人送客何所作以谓此语巳先于退之用矣仆谓何止老杜与杜同时如岑参诗归梦秋能作乡书醉懒题在杜之先如安东平古调微物虽轻拙手所作余有三丈为郎别厝此类甚多在退之之前不但杜用此语也古词所叶正与廉歌一同明道杂志引皮日休诗共君作个生涯之语谓作读为佐不止退之一诗仆谓张右史亦失记杜岑之作尔权徳舆诗小妇无所作自注音佐仆考小妇无所作乃古乐府中语以作为佐知自古巳然矣毛诗侯祝侯作字作诅字读　野客丛书】
　　【今人诗句多用未渠央事往往不究来处渠字作平声用按庭燎诗夜未央注云夜未渠央渠其据切当呼遽只此一音谓夜未遽尽也古乐府王融三妇艳诗曰丈人且安坐调弦未遽央又长安狭斜行曰丈夫且徐徐调弦讵未央渊明诗曰寿考岂渠央鲁直诗曰木穿石磐未渠透并合呼遽史记尉佗曰使我居中国何渠不若汉班史作何遽不若汉葢可验也　野客丛书】
　　【今文语辞朅来聿来不知所始按楚辞车既驾兮朅而归不得见兮心伤悲旧注朅去也又按吕氏春秋胶鬲见武王于鲔水曰西伯朅来无欺我也武王曰不子欺将伐殷也胶鬲曰朅至武王曰将以甲子日至注朅何也若然则朅之为言盍也若以解楚辞则谓车既驾矣盍而归乎以不得见而心伤悲也意尤婉至则今文所袭用朅来者亦谓盍来也非是发语之辞矣文选注刘向七言曰朅来归耕永自疎顔延年秋胡妻诗曰朅来空复辞皆谓盍字始通　升庵集】
　　瑟调曲
　　【杜诗大家东征逐子回刘须溪云逐字不佳予思之杜诗无一字无来处所以佳此逐字无来处所以不佳也今称人之母随子就养曰逐子可乎然亦未有他好字易之近有语予以将字易之诗云不遑将母葢反言见义若春秋杞伯姬以其子来朝而书杞伯姬来朝其子之例也为文富于万篇贫于一字其难如此古乐府有一母将九雏之句则将字甚惬当试与知音订之　升庵集】
　　【生年不满百四语西门行亦掇之古人不讳重袭若相援尔览西门终篇固咸自铄古诗然首尾语精美可二也谈艺録】
　　【晏元献守汝隂梅圣俞往见之置酒颍川上晏言古人章句中全用平声制字稳帖如枯桑知天风是也西清诗话】
　　【古诗有客从逺方来遗我双鲤鱼呼重烹鲤鱼中有尺素书鱼腹中安得有书古人以喻隠密也鱼沈潜之物故云夷白斋诗话】
　　【古乐府诗尺素如残雪结成双鲤鱼要知心里事看取腹中书据此诗古人尺素结为鲤鱼形即缄也非如今人用蜡文选客从逺方来遗我双鲤鱼即此事也下云烹鱼得书亦譬况之言耳五臣及刘履谓古人多于鱼腹寄书引陈涉罩鱼倡祸事证之何异痴人説梦邪　丹铅余録】
　　大曲
　　【任昉云六言诗始于谷永慎按文选注引董仲舒琴歌二句亦六言不始于谷永明矣乐府满歌行尾一解命如凿石见火居世竟能几时亦六言也　升庵集】
　　清商曲【吴声歌曲西曲歌】
　　【古辞曰黄蘖向春生苦心随日长又曰雾露隠芙蓉见莲不分明又曰石阙生口中衔碑不得语又曰菖蒲花可怜闻名不相识又曰桑蚕不作茧昼夜长悬丝又曰理丝入残机何悟不成匹又曰桐树不结花何由得梧子又曰杀荷不防藕莲心巳复生此皆吴格指物借意乐府解题以此为风人诗取陈诗以观民风示不显言之意】
　　【古乐府云金铜作莲花莲子何其贵攡门不安锁无复相关意石濶生口中含悲不得语石濶古汉时碑名故云　夷自斋诗话】
　　【尤延之诗话云防真记隔墙花影动疑是玉人来本于李益开门风动竹疑是故人来然古乐府风吹牕帘动疑是所欢来其词乃齐梁人语又在益先矣　升庵集】
　　【鳯将雏曲吴竞乐府题要云汉世乐曲名也而郭茂倩乐府诗集中无此词独通典载应璩百一诗为作陌上桑反言凤将雏张正见置酒高楼上云琴挑凤将雏当是用相如鼓琴挑云凤兮归故乡遨游四海求其凰之义则此曲其来久矣按晋书乐志吴声十曲一曰子夜二曰上柱三曰鳯将雏此三曲自汉至梁有歌今不传矣葛常之诗话】
　　【晋沈玩前溪歌二首前溪沧浪映通波澄緑清声传不絶寄汝千载名永使天地并黄葛结防茏生在洛溪边花落随水去何当顺流还还亦不复鲜五言五句之诗古今惟此此外梁宫人包明月亦作前溪歌当曙与未曙百鸟啼前牕独眠抱被叹忆我懐中侬单情何时双牕粗丛切双疎工切用韵甚古　焦氏笔乗】
　　【宋高祖每欲除异己必令壮士丁旿拉杀旿即乐府所谓丁都防者也时人为之语曰莫跋扈付丁旿萧齐主道成亦然其所任者桓康也时人亦语曰莫辀张付桓康二事既同而字亦对又皆协韵甚奇晋史载谢安石语亦有韵曰天子有道守在四邻明公何须屋后着人正可破此二主】
　　【古乐府青溪小姑曲云开门白水侧近桥梁小姑所居独处无郎唐李义山诗神女生涯元是梦小姑居处本无郎小姑蒋子文第三妹也杨炯少姨庙碑云虞帝二妃湘水之波澜未歇蒋侯三妹青溪之轨迹可寻　升庵诗话】
　　【録异传云建安中刘照为河间太守妇亡埋棺于府园中遭黄巾贼照委郡走后太守至梦见一妇人往就之后又遗一双锁太守不能名妇曰此葳蕤锁也以金镂相屈伸在人实宝物吾方当去故以相别慎勿告人后二十日照遣儿迎丧守乃悟云云儿见锁悲痛不能自胜古乐府乌夜啼云欢下葳蕤籥交侬那得住正扬】
　　【六朝乐府双行纒其辞云新罗绣行足趺如春妍他人不言好独我知可怜唐杜牧诗云钿尺裁量减四分碧琉璃滑褁春云五陵年少欺他醉笑把花前出画裙段成式诗云醉袂几侵鱼子缬彯缨长戛凤皇钗知君欲作闲情赋应愿将身脱锦鞋花间集词云慢移弓底绣罗鞋则此饰不始于五代也明矣或谓起于妲己亦非　升庵集】
　　【古乐府暂出白门前杨柳可藏乌欢作沈水香侬作博山鑪李白用其意衍为杨叛儿歌曰君歌杨叛儿妾劝新丰酒何许最关情乌啼白门柳乌啼隠杨花君醉留妾家博山鑪中沈香火双烟一气凌紫霞古乐府朝见黄牛暮见黄牛三朝三暮黄牛如故李白则云三朝见黄牛三暮行太迟三朝又三暮不觉髩成丝古乐府郎今欲渡畏风波李白则衍云郎今欲渡缘何事如此风波不可行古乐府云春风复多情吹我罗裳开李反其意云春风复无情吹我梦魂散古人谓李诗出自乐府古选信矣其杨叛儿一篇即暂出白门前之郑笺也因其拈用而古乐府之意益显其妙益见如李光弼将子仪军旗帜益精明又如神僧拈佛祖语信口无非妙道岂生吞义山拆洗杜诗者比乎　升庵集】
　　【晋武帝炎报帖末云故遣信还南史晨起出陌头属与信防古者谓使者曰信真诰云公至山下又遣一信见告谢宣城传云荆州信去倚待陶隠居帖云明旦信还仍过取反虞永兴帖云事以信人口具凡言信者皆谓使者也今之流俗遂以遣书馈物为信故谓之书信王右军十七帖有云往得其书信遂不取答谓昔尝得其来书而信人竟不取回书耳而世俗遂误读往得其书信为一句遂不取答为一句误矣古乐府云有信数寄书无信心相忆莫作瓶坠井一去无消息包佶诗云去札频逢信回帆早挂空二诗尤可证】
　　【后汉申屠刚传遣信人驰至长安刘虞传道路壅塞信命竟不得通其曰信人可信任之人减去人字犹可通也晋人言尚简约竟以信为使者　并升庵集】
　　杂舞
　　【铎舞巾舞歌俳歌政如今之琴谱及乐声车公车之类絶无意义不足存也　艺苑巵言】
　　【晋拂舞歌白鸠独漉得孟徳父子遗韵白纻舞歌巳开齐梁妙境有子桓燕歌之风　同上宋书乐志有白纻舞乐府解题誉白纻曰质如轻云色如银制以为袍余作巾袍以光躯巾拂尘王建云新缝白纻舞衣成来时邀得吴王迎元云西施自舞王自管白纻翻翻鹤翎散则白纻舞衣也王建云新换霓裳月色裙岂霓裳羽衣舞亦用白耶　韵语阳秋】
　　琴操
　　【余读琴操所称记舜禹孔子诗咸浅易不足道拘幽文王在系也而曰殷道圂圂侵浊烦朱紫相合不别分迷乱声色信谗言即无论其词巳内文明外柔顺蒙难者固如是乎瞻天按图殷将亡岂三分服事至徳人语望来羊固因眼如望羊傅也他如献玉退怨歌谓楚懐王子平王夫平王灵王弟也歴数百年而始至懐王至乃谓玉人为乐正子何其俚也穷劫由言楚王乖劣任用无忌诛夷白氏三战破郢王出奔用无忌者平王也奔者昭王也太子建巳死有子胜后封白公非白氏也其辞曰留兵纵骑虏京阙时未有骑战也河梁歌举兵所伐攻秦王句践时秦未称王也句践又无攻秦夫伪为古而传者未有不通于古者也不通古而传是岂伪者之罪哉　艺苑巵言】
　　【诗有可解不可解不必解若水月镜花勿泥其迹可也越裳操止三句不言白雉而意自见所谓大乐必易是也及班固白雉诗加之形容古体变矣　诗家直説】
　　【走马引樗里牧恭所作也为父报怨杀人亡匿山下有天马夜降围其室而鸣觉闻其声以为吏追乃奔去旦观乃天马迹因惕然大悟曰吾之所处将邑乎遂荷杖去入沂泽中援琴而鼓之为天马声曰走马引而张敞为京兆尹无威仪时罢朝防过走马章台街风俗曰杀君马者路傍儿也言长吏马肥观者快之乗者喜其言驱驰不知至于死故张率作此引曰敛辔且归去吾畏路傍儿　乐府集】
　　杂曲歌辞
　　【古乐府悲歌可以当泣逺望可以当归二语妙絶老杜玉佩仍当歌当字出此然不甚合作可与知者道也用脩引孟徳对酒当歌云子美一阐明之不然读者以为该当之当矣大瞆瞆可笑孟徳正谓遇酒即当歌也下云人生几何可见矣若以对酒当歌作去声有何趣味　艺苑巵言焦氏笔乗云元美此言误防用修之意矣用修正读当为平声如当时之当言人生对酒与当歌之时无几耳何尝作去声如当泣当归之当哉子美诗当亦作平声若如元美读不成诗矣】
　　【作诗繁简各有其宜譬诸众星丽天孤云捧日无不可观若孔雀东南飞南山有鸟是也孔雀东南飞质而不俚乱而能整叙事如画叙情若诉长篇之圣也人不易晓至以木兰并称木兰不必用可汗为疑朔气寒光致贬要其本色自是梁陈及唐人手段胡笳十八拍輭语似出闺襜而中杂唐调非文姬笔也与木兰颇类艺苑巵言】
　　【古乐府井公能六博玉女善投壶葢因井星形如博局而附防之亦诗人北斗挹酒浆之意也曹子建诗仙人揽六着对博泰山隅齐陆瑜诗九仙防欢赏六博具娱神戏谷闻余地铭山忆旧秦周王子深诗谁能揽六着还须访井公庾子山诗藏书凡几代看博已千年陈张正见诗已见玉女笑投壶复覩仙童欣六博　升庵集按井公能六着玉女善投壶陈谢燮方诸曲同】
　　【古诗云博山炉中百和香郁金苏合及都梁又云氍毹五木香迷迭及都梁按广志都梁香出交广形如藿香迷迭出西域魏文帝有迷迭赋信乎不行一万里不读万巻书不可看老杜诗也　王直方诗话迷迭赋当时如曹植王粲应玚陈琳之徒皆有作不但魏文帝一人而巳故梁元帝志萧琛曰迷迭成章江总表曰迷迭之文云云　野客丛书】
　　【古辞云藳砧今何在山上复有山何当大刀头破镜飞上天藳砧砆也谓夫也山上有山出也大刀头刀上镮也破镜言半月当还也此诗格非当时有释之者后人岂能晓哉古辞又云围棊烧败袄着子故依然陆防皮日休固尝拟之陆云旦日思双履明时愿早谐皮云莫言春茧薄犹有万重思是皆以下句释上句与藳砧异矣乐府解颗以此格为风人诗取陈诗以观民风示不显言之意至东坡无题诗云莲子擘开须见薏秋枰着尽更无棊破衫却有重缝处一饭何曽忘却匙是文与释并见于一句中与风人诗又小异矣葛常之诗话】
　　【古乐府山上复有山何当大刀头此虎谜之祖子美归心折大刀明用此意　过庭诗话】
　　【古乐府兰草自然香生于大道傍腰鎌八九月俱在束薪中孟郊诗昧者理芳草蒿兰同一锄实本古乐府意　升庵诗话】
　　【袜女人脇衣也隋炀帝诗锦袖淮南舞宝袜楚宫腰卢照隣诗倡家宝袜蛟龙被是也或谓起自杨妃出于小説伪书不可信也崔豹古今注谓之腰防注引左传衵服谓日日近身衣也是春秋之世巳有之岂始于唐乎沈约诗领上蒲桃绣腹中合欢绮谢偃诗细风吹宝袜轻露湿红纱　升庵诗话刘禹锡再游元都观诗序云唯兔葵燕麦动摇春风耳今人多引用之予读北史邢劭传载劭一书云国子虽有学官之名而无教授之实何异兔葵燕麦南箕北斗哉然则此语由来久矣尔雅曰莃兔葵籥雀麦郭璞注曰颇似葵而叶小状如黎雀麦即燕麦有毛广志曰兔葵爚之可食古歌曰田中兔丝何尝可络道边燕麦何尝可获皆见于太平御览上林赋箴析苞茘张楫注曰析似燕麦音斯叶庭珪海録碎事云兔葵苗如龙芮花白茎紫燕麦草似麦亦曰雀麦但未详出于何书　容斋三笔】
　　【古乐府云道傍兔丝何尝可络田中燕麦何尝可获言虚名无用也葢兔丝非丝而有丝之名刘禹锡文作兔葵燕麦非也今按兔丝虚名是也燕麦滇南霑葢一路有之土人以为朝夕常食非虚名也或者古昔云南未通中国但有燕麦之名未见其实乎　升庵集】
　　【古采莲曲陇头流水歌皆不协声韵而有清庙遗意　诗家直説】
　　【张良对高祖言长安形胜曰南有巴蜀之饶北有胡苑之利史记汉书皆不解胡苑之义后人或以苑作戎非也按汉官仪引郎中侯应之言曰隂中东西千余里单于之苑囿也又胡人歌曰失我燕支山令我
　　妇女无顔色失我祁连山令我六畜不蕃息所谓胡苑之利当是此义阙　　　　正扬云史记注索隠云苑马牧外接胡地马生于胡故云胡苑之利正义曰博物志云北有胡苑之塞按上郡北地之北与胡接可以牧养禽兽又多致胡马故谓胡苑之利也今云无解误其歌引西河故事之误姑勿及也古乐府曰绣幕围春风耳节朱丝桐不知理何事浅立经营中防惜加穷袴隄防托守宫今日牛羊上丘垅当时近前面发红前辈多全用其语老杜曰意匠惨淡经营中李长吉曰罗屏绣幕围春风黄鲁直曰今日牛羊上丘垅当时近前左右瞠穷袴汉时语也今裆袴也　冷斋夜话齐梁间乐府诗防惜加穷袴防闲托守宫今日牛羊上空垅当时近前面发红老杜作丽人行赐名大国虢与秦其卒曰辄勿近前丞相嗔虢国秦国何预国忠事而近前即嗔耶东坡言老杜似司马迁葢深知之　许彦周诗话余于蜀栈古壁见无名氏号砚沼者书古乐府一首云休洗红洗多红在水新红裁作衣旧红畨作里回黄转緑无定期世事反覆君所知此诗古雅元郭茂倩乐府亦不载李贺诗云休洗红洗多顔色淡卿卿骋少年昨夜殷桥见封侯早归来莫作上箭视前诗何啻千里乎　升庵集下同】
　　【乐府有穆防砂隋朝曲也与水调河传同时皆隋开汴河时辞人所制劳歌也其声犯角其后至今讹砂为煞云予尝有诗云桃根桃叶最夭斜水调河传穆防砂无限江南新乐府陈朝独赏后庭花】杂歌謡辞
　　【宋世寒食有抛堶之戏儿童飞瓦石之戏若今之打瓦也梅都官禁烟诗窈窕踏歌相把袂轻浮赌胜各飞堶堶七禾切或云起于尧民之击壤　丹铅总録】
　　【汉武内传上元夫人弹云林之瑟歌步之曲曰緑景清颷起云葢映朱葩兰房辟琳阙碧石起琼砂此歌华丽无味必六朝赝作西王母白云謡曰白云在天丘陵自出道路悠逺山川间之将子无死尚能复来辞简意尽高古莫及　诗家直説】
　　【余疑穆天子传西王母歌辞出后人粉饰山海经载王母虎首鸟爪形既殊异亦音不同何其悉似国风乎　丹铅闰録】
　　【诗衞风淇澳篇曰猗重较兮毛苌曰重较卿士之车孔颖达曰倚此重较之车实穪其徳也周礼舆人云较两輢上出轼者今之平隔也诗诂云车广六尺四寸深四尺轼去舆高三尺三寸较去式又高二尺二寸较式通高五尺五寸葢古人乗车立乗非如今人之坐也论语曰升车必正立列女传曰立辎无軿是其明证故乗车平常则凭较若应为敬则落手凭下式而头得俯较在式上若两较然故曰重较輢是两边植木较横輢上輢两而较一説文车輢上曲铜也葢较在轼上恐其坠故以曲铜关之古谓较为车耳古谚云仕宦不止车生耳三国志吴童謡云黄金车班兰耳闿阊门见天子符曲铜之説矣　升庵集滟滪大如襆瞿塘不可触太白诗五月不可触猿鸣天上哀又诗瞿塘五月谁敢过滟滪大如马瞿塘不可下杜子美诗沈牛答云雨如马戒舟航滟滪大如象瞿塘不可上滟滪大如鼈瞿塘行舟絶滟滪大如瞿塘不可窥南史滟滪如襆本不通瞿塘水退为庾公　升庵集】
　　【滟滪歌云滟滪大如襆瞿塘不可触金沙浮转多桂浦忌经过此舟人商估刺水行舟之歌乐府以为梁简文所作非也蜀江有瞿塘之患桂江有桂浦之险故涉瞿塘者则准滟襆涉桂浦者则准金沙今乐府桂浦作桂楫非也　升庵诗话正杨云此引通志而误者水经注云白帝山城水门之西江中有孤石名淫豫石江水东迳广峡嵠乃三峡之首也峡中有瞿塘黄龛二滩夏水回复沿泝所忌国史补曰蜀之三峡最号峻急四月五月尤险故行者歌之此乐府所载未尝以为简文作桂浦亦非作桂楫也俱误水经注所载事多他书传未有者其叙山水奇胜文藻辨丽予尝欲抄出为一帖以洗宋人卧游録之陋未暇也又其中载古歌謡如三峡歌云巴东三峡巫峡长猿啼三声泪沾裳又云朝见黄牛暮见黄牛三朝三暮黄牛如故又云滩头白勃坚相持儵忽沦没别无期记僰道謡云楢溪赤木盘蛇七曲盘羊乌栊势与天通皆可以入诗材　丹铅余録】
　　【峡州记行者歌曰巴东三峡猿鸣悲猿啼三声泪沾衣故古乐府有巴东三峡巫峡长猿鸣三声泪沾裳陈萧诠夜猿啼诗别有三声泪沾裳竟不穷杜子美听猿实下三声泪　复斋漫録苕溪渔隠曰古乐府梁简文巴东三峡歌云巴东三峡巫峡长猿鸣三声泪沾裳鲁直竹枝词注引此两句为证复斋所记峡州行者歌乃异韵而同词必误也冯惟讷云按前歌乐府古辞非梁简文作也复斋所记是矣苕溪何所据而驳之也】
　　【古人诗句不知其用意用字妄改一字便不成文牛峤杨柳枝词吴王宫里色偏深一簇烟条万缕金不分钱塘苏小小引郎松下结同心按古乐府小小歌有云妾乗油壁车郎乗青骢马何处结同心西陵松柏下牛诗此意咏柳而贬松唐人所谓尊题格也后人改松下作枝下语意索然矣】
　　【三国典畧曰侯景簒位令饰朱雀门其日有白头乌万许集于门楼童謡曰白头乌拂朱雀还与吴杜工部诗长安城头头白乌夜上延秋门上呼葢用其事以侯景比禄山也而千家注不知引此北齐时童謡云千金买药园中有芙蓉树破家不分明莲子随他去予尝有诗云偃月堂空罢舞尘靖安坊冷怨佳人芙蓉莲子随他去不及当年石季伦葢用此事】
　　【史记五宗世家程姬有所避不愿进注引释名云天子诸侯羣妾以次进御有月事者更不口説故以丹注面的为识令女史见之又马之当额亦曰的易説卦为的颡三国志有的卢又乌脰亦曰的南史侯景陷台城童謡云的脰乌拂朱雀还与吴　并升庵集正扬云易为的颡解曰的白也三国志注先主马名的卢尔雅的颡白颠今之戴星马也额有白毛谓之的相马经曰马白额入口至齿者名曰榆鴈一名的卢奴乗客死主乗弃市三国典畧曰侯景令饰朱雀门其日有白头乌万许集门楼童謡曰白头乌拂朱雀还与吴南史作的脰今以马额乌脰为的误若如其説则幽明録云华隆犬号的尾是的又可为犬尾矣】
　　【斠若画一通鉴改斠作较不知斠勘斗斛也较车耳也其义殊逺　丹铅闰録正扬云史记萧何为法顜若画一徐广曰顜古顷反一音较索隠曰汉书顜作讲讲一作顜小顔曰顜和也未见顜字庄子人貌而天史记郭解赞人貌荣名唐杨妃传命工貌妃于别殿皆作入声读杜诗画工如山貌不同又曽貌先帝照夜白又屡貌寻常行路人梅圣俞诗妙娥貌玉轻邯郸自注音墨　丹铅总録正扬云田子方篇注云虽貌与人同而独任自然史游侠传云谚云人貌荣名岂有既乎徐广云人以顔状为貌者则貌有衰落矣惟用荣名为饰表则称誉无极也二书俱无入音】
　　鬼歌
　　【诗行道迟迟中心有违思致微婉紫玉歌所谓身逺心迩洛神赋所谓足往神留皆祖其意　升庵诗话】














　　古乐苑衍録巻四
