　　钦定四库全书　　　　　集部八
　　檇李诗系　　　　　　　总集类
　　提要
　　【臣】等谨案檇李诗系四十二卷
　　国朝沈季友撰季友有学古堂诗集已着録是编辑嘉兴一郡之诗自汉晋以迄
　　本朝凡缙绅韦布闺秀方外土著流寓有吟咏传世者皆録之而以仙鬼题咏謡谚附焉姓氏之下又各为小传畧叙梗概其山川古迹土风物产亦间加附注以备考据初明景泰中嘉兴朱翰尝诠次洪永以来郡人之诗为檇李英华一书所收不尽雅驯崇祯末秀水蒋之翘复续为檇李诗乗其卷帙之富什倍英华而遗稿散佚遂无传本季友此书踵二家之后而更加详博残章賸句搜访靡遗攟摭之勤殊为不茍其间若赵孟坚小传沿山房随笔之误以为卒于元时吴镇没于至正间与杨琏真伽时代迥不相及而谓杨发诸坟不及镇墓此类皆为疎于考核然其甄综颇备一乡文献亦借以有所征焉乾隆四十六年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　钦定四库全书
　　檇李诗系卷一
　　平湖沈季友编
　　汉
　　严夫子忌
　　忌本荘姓避眀帝讳称严由拳人忌与司马相如俱好辞赋哀屈原受性忠贞不遇眀主而遭暗世乃斐然作辞叹而述之曰哀时命遭景帝不好辞赋无所得志闻梁孝王右文通賔客乃徒步入梁受知孝王与邹阳枚乘俱见尊重而忌名尤甚世称严夫子自吴越不列于风而秦汉以前我郡之诗无所考见故断自忌始读其儗骚一篇纒绵怨思不失其正足开七邑词源取而録之其犹三闾之遗意乎
　　哀时命
　　哀时命之不及古人兮夫何予生之不遘时往者不可扳援兮徕者不可与期志憾恨而不逞兮抒中情而属诗夜烱烱而不寐兮懐隠忧而厯兹心郁郁而无告兮众孰可与深谋欿愁悴而委惰兮老冉冉而逮之居处愁以隠约兮志沈抑而不扬道壅塞而不通兮江河广而无梁愿至昆仑之悬圃兮采钟山之玊英擥瑶木之橝枝兮望防风之板桐弱水汩其为难兮路中断而不通势不能凌波以径度兮又无羽翼而高翔然隠悯而不达兮独徙倚而彷徉怅惝罔以永思兮心纡轸而增伤倚踌躇以淹留兮日饥馑而絶粮廓抱景而独倚兮超永思乎故乡廓落寂而无友兮谁可与玩此遗芳白日晼晚其将入兮哀余寿之弗将车既敝而马疲兮蹇邅回而不能行身既不容于浊世兮不知进退之宜当冠崔嵬而切云兮劒淋漓而纵横衣摄叶以储与兮左袪挂于榑桑右衽拂于不周兮六合不足以肆行上同凿枘于伏戏兮下合矩矱于虞唐愿尊节而式高兮志犹卑夫禹汤虽知困其不改操兮终不以邪枉而害方世竝举而好朋兮壹斗斛而相量众比周以肩迫兮贤者逺而隠蔵为凤凰作鹑笼兮虽翕翅其不容灵皇其不寤知兮焉陈词而効忠俗嫉妬而蔽贤兮孰知予之从容愿舒志而抽冯兮庸讵知其吉凶璋珪杂乎甑窐兮陇廉与孟陬同宫举世以为恒俗兮固将愁苦而终穷幽独转而不寐兮惟烦懑而盈匈魂渺渺而驰骋兮心烦寃之志欿憾而不憺兮路幽昧而甚难块独守此曲隅兮然欿切而永叹愁修夜而宛转兮气涫其若波握剞劂而不用兮操规榘而无所施骋骐骥于中庭兮焉能极夫逺道置猿狖于櫺槛兮夫何以责其捷巧驷跛鼈而上山兮吾固知其不能陞释管晏而任臧获兮何权衡之能称箟簬杂于黀蒸兮机蓬矢以防革负担荷以丈尺兮欲伸要而不可得外迫胁于机臂兮上牵聨于矰隿肩倾侧而不容兮固陿腹而不得息务光自投于深渊兮不获世之尘垢孰魁摧之可久兮愿退身而穷处凿山楹而为室兮下披衣于水渚雾露蒙蒙其晨降兮云依斐而承宇虹霓纷其朝霞兮夕淫淫而淋雨怊茫茫而无归兮怅逺望此旷野下垂钓于谿谷兮上要求于仙者与赤松而结友兮比王乔而为耦使枭杨先导兮白虎为之前后浮云雾而入冥兮骑白鹿而容与魂眐眐以寄独兮汨徂往而不归处卓卓而日逺兮志浩荡而伤懐鸾凤翔于苍云兮故矰缴而不能加蛟龙潜于旋渊兮身不挂于网罗知贪饵而近死兮不如下逰乎清波宁幽隠以逺祸兮孰侵辱之可为子胥死而成义兮屈原沈于汨罗虽体解其不变兮岂忠信之可化志怦怦而内直兮履绳墨而不颇执权衡而无私兮称轻重而不差慨尘垢之狂攘兮除秽累而反真形体白而质素兮中皎洁而淑清时厌饫而不用兮且隠伏而逺身聊窜端而匿迹兮叹寂默而无声独便悁而烦毒兮焉发愤而纾情时暧暧其将罢兮遂闷叹而无名伯夷死于首阳兮卒夭隠而不荣太公不遇文王兮身至死而不得逞懐瑶象而佩璲兮愿陈列而无正生天坠之若过兮忽烂漫而无成邪气袭余之形体兮疾憯怛而萌生愿一见阳春之白日兮恐不终乎永年
　　晋
　　干散骑寳
　　宝字令升父莹自新蔡随晋南渡徙居海盐少勤学博览以才器召为著作郎平杜有功赐爵闗内侯中兴草创未置史官中书监王导以宝请于是领国史着晋纪自宣帝迄愍帝五十三年凡二十卷直而能婉称良史焉厯散骑常侍性好阴阳术数留思京房夏侯胜等传宝父有宠婢母甚妒及父亡母乃生推婢于墓中后十余年母防开墓婢伏棺如生经日而苏言其父常取饮食与之地中亦不觉为恶宝遂悟天地间鬼神事乃起撰集古今神祗灵异人物变化之事为搜神记以示刘惔惔曰卿可谓鬼之董狐【鹤林玉露载杨诚斋与同舎谈及于宝一吏进曰乃干宝非于也因取韵书干字注云晋有干宝诚斋大喜曰汝乃吾一字之师今海盐图经亦从之】
　　从军行
　　壮士禀桀姿气烈有自然俯仰羣雄中何能救世艰阙巩代缝掖兠鍪易进贤
　　无名氏
　　晋乐苑曰嘉兴人养鸭儿鸭儿既死因有此歌阿子歌三首
　　阿子复阿子念汝好顔容风流世希有窈窕无人双春月故鸭嗁独雄颠倒落工知悦死故来相寻博野田草欲尽东流水又暴念我双飞鳬饥渴常不饱陈
　　顾黄门野王
　　野王字希冯海盐人七歳读五经知大防九歳制日赋十二岁随父入建安撰建安地纪及长徧观经史精记默识天文地理蓍龟占候虫篆竒字无所不通仕梁为博士中领军尝与琅琊王褒为宣城王客野王善丹青王于东府起斋令野王画古贤命褒书赞时称二絶侯景之乱募兵援京杖戈被甲抗辞作色见者莫不壮之太尉王僧辨深嘉其义使监本县事陈天嘉中补撰史学士大建中领大著作兼通事舎人与江总陆琼诸人竝以才学推重迁黄门侍郎卒赠秘书监右卫将军总哭以诗云独酌一樽酒髙咏七哀诗何言蒿里别非复竹林期堦荒郑公草户閴董生帏人随暮槿落客共晚莺悲年发两如此伤心独防时所撰玊篇舆地志符瑞图顾氏谱传分野枢要续洞记象表文集行世
　　阳春歌
　　春草正芳菲重楼啓曙扉银鞍侠客至柘弹宛童归池前竹叶满井上桃花飞蓟门寒未歇为断流黄机
　　陇头水
　　陇底望秦川迢遥隔风烟萧条落野树幽咽响流泉瀚海波难息交河氷未坚安知盖山水逐节赴危弦
　　罗敷行
　　东隅丽春日南陌采桑时楼中结梳罢提筐候早期风轻莺韵缓露重落花迟五马光长陌千骑络青丝使君徒遣信贱妾畏蚕饥
　　艳歌行
　　燕姬妍赵女丽出入王宫公主第倚鸣瑟歌未央调弦八九弄度曲两三章唯欣春日永讵愁秋夜长歌未央倚鸣瑟轻风飘落蘂乳燕巢兰室结罗帷翫朝日窗开翠幔卷妆罢金星出争攀四照花竞戏三条术
　　唐
　　丘庶子为
　　为嘉兴人事继母孝有芝生堂下光啓间累官太子右庶子年八十余还乡诏给俸禄之半县令谒之为候门磬折令坐乃拜里胥立庭下既出乃敢坐经县署降马而趋有集六卷王维有送丘为往唐州诗云宛洛有风尘君行多苦辛四愁连汉水百口寄随人槐色隂清昼杨花惹暮春朝端肯相送天子绣衣臣摩诘又送丘为下第诗云怜君不得意况复柳条春为客黄金尽还家白髪新五湖三亩宅万里一归人知尔不能荐羞称献纳臣刘长卿送丘为赴上都诗云帝乡何处是歧路空垂泣楚思愁莫多川程带潮急潮归人不归独向回塘立
　　湖中寄王侍御
　　日日湖水上好登湖上楼终年不向郭过午始梳头尝自爱杯酒得无相献酬小僮能脍鲤少妾事莲舟每有南浦信仍期后月游方春转揺荡孤兴时淹留骢马真傲吏翛然无所求晨趋玊堦下心许沧江流少别如昨日何言经数秋应知方外事独往非悠悠
　　寻西山隠者不遇
　　絶顶一茅茨直下三十里叩闗无僮仆窥室唯案几若非巾柴车应是钓秋水差池不相见黾勉空仰止草色新雨中松声晩窗里及兹契幽絶自足荡心耳虽无賔主意颇得清浄理兴尽方下山何必待之子
　　泛若耶谿
　　结庐若耶里左右若耶水无日不钓鱼有时向城市谿中水流急渡口水流寛每得樵风便往来殊不难一川草长緑四时那得辨短褐衣妻儿余粮及鸡犬日暮鸟雀稀稚子呼牛归住处无邻里柴门独掩扉
　　题田家庐舍
　　春风何时至已緑湖上山湖上春既早田家日不闲沟塍流水处耒耜平芜间薄暮饭牛罢归来还闭闗
　　寻庐山崔征君
　　日高鸡犬静门掩向寒塘夜竹深茅宇秋亭冷石牀住山年已逺服药寿偏长虚弃浮生者相逢益自伤
　　登润州城
　　天末江城晓登临客望迷春潮平岛屿残雨隔虹蜺鸟与孤防逺烟和独树低乡山何处是目断广陵西
　　竹下残雪
　　一防消未尽孤明在竹隂晴光夜转莹寒气晓仍深还对读书牖且闗乘兴心已能依此地终不傍瑶琴
　　送阎校书之越
　　南入剡中路暮云应转微湖边好花照山口细泉飞此地饶古迹世人多忘归经年松雪在永日世情稀芸阁应相望芳时不可违
　　左掖梨花
　　冷艶全欺雪余香乍入衣春风且莫定吹向玉阶飞陆尉士修
　　士修字里未详大厯间为嘉兴尉与顔真卿善顔守湖州士修往来禾霅间多联句诗岘山洼樽之咏士修亦与焉
　　三言拟五杂组与李萼殷佐眀顔真卿袁髙蒋志同作
　　五杂组阛阓间往复还门上闗不得已鬓毛斑
　　三言喜皇甫曽侍御见过南楼翫月同顔真卿陆羽皇甫曾李萼皎然作
　　露欲晞客将醉犹宛转照深意
　　月夜啜茶聨句
　　泛花邀坐客代饮引情言【士修】醒酒宜华席留僧想独园【张荐】不须攀月桂何假树庭萱【李萼】御史秋风劲尚书北斗尊【崔万】流华净肌骨防瀹涤心原【顔真卿】不似春醪醉何辞渌水繁【皎然】素瓷传静夜芳气满闲轩【袁高】
　　夜宴咏灯聨句
　　桂酒牵诗兴兰缸照客情【士修】讵慙珠乗朗不让月轮明【张荐】破暗光初白浮云色转清【顔真卿】带花疑在树比燎欲分庭【皎然】顾已慙微照开帘识近汀【袁高】
　　华阳真逸顾况
　　况字逋翁海盐人至徳二年进士志尚踈逸颇好诙谐虽王公之贵必戏侮之与柳浑李泌为方外友浑辅政以秘书郎召况况荅诗云四海如今已太平相公何用唤狂生此生还似笼中鹤东向沧溟呌数声及泌相自谓当得达官久之稍迁著作郎白居易初举以诗谒况况谑之曰长安百物贵居大不易及读至原上草诗野火烧不尽春风吹又生叹曰有句如此居亦何难老夫前言戏之耳因为延誉邺侯卒况感其知作海鸥咏云万里飞来为客鸟曾逢丹凤借枝柯一朝凤去梧桐死满目鸱枭奈尔何为权贵所嫉坐诗语调谑贬饶州司户防军况文词之外兼工小笔尝求知新亭盐监人或诘之况曰余要貌海中山耳半年解绶去家县南横山宅边有禅寂寺故有家在双峰兰若边之句后结庐茅山号华阳真逸年九十卒人谓尸解去况尝与三诗友游苑中坐流水上得大梧叶上有诗云一入深宫里年年不见春聊题一片叶寄与有情人况亦题一叶放于波中诗曰花落深宫莺亦悲上阳宫女断肠时君恩不禁东流水叶上题诗欲寄谁后十余日有人于苑中寻春乂于叶上得诗以示况诗曰一叶题诗出禁城谁人倚和独含情自嗟不及波中叶荡漾乘春取次行有集二十卷皇甫湜为序云偏于逸歌长句骏发踔厉往往若穿天心出月脇意外惊人语非寻常所能及最为快也又曰自吾为顾况集序未尝许人也其为名流叹重如此
　　华山西冈游赠隠叟
　　羣峰郁初霁泼黛若鬟沐天风鼓唅呀揺撼千灌木木叶微堕黄石泉浄停渌危磴萝薜牵回步入幽谷我心寄青霞世事慙苍鹿遂令巢许辈于焉谢尘俗想是悠悠云可契去留躅
　　行路难三首
　　君不见担雪塞井徒用力炊沙作饭岂堪吃一生肝胆向人尽相识不如不相识冬青树上挂凌霄歳晏花凋树不凋凡物各自有根本种木终不生豆苗行路难行路难不知何处是平道中心无事当富贵今日觉君顔色好
　　君不见少年头上如云发少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢游少年恃险若平地独倚长剑凌清秋行路难行路难昔日少年今已老炫目春光不长好前朝竹帛事皆空日莫牛羊古城草
　　君不见古人烧水银变作北邙山上尘蕅丝挂在虚空中欲落不落愁杀人睢水英雄多血刃建章宫阙成煨烬淮王身死桂树折徐福一去音书絶行路难行路难生死由命皆由天秦皇汉武遭下脱汝独何人学神仙
　　险竿歌
　　宛陵女児擘飞手长竿横空上下走已能轻险若平地岂肯身为一家妇宛陵将士天下雄一下定却长梢弓翻身挂影恣腾蹋反绾头髻盘旋风飞鸟惊猿绕树枝里头打鼓不闻时手蹉脚跌蜘蛛丝忽雷掣断流星尾曜晱划破蚩尤旗若不随仙作仙女即应嫁贼生贼儿中丞方畧通变化外户不扄从女嫁
　　稽山道芬上人画山水歌
　　镜中真僧白道芬不服朱审李将军墨汁平铺洞庭水笔头防出苍梧云且看八月十五夜月下看山尽如画
　　李湖州孺人弹筝歌
　　武帝升天留法曲凄清掩抑弦柱促上阳宫人怨青苔此夜想夫怜碧王思妇髙楼刺壁窥愁猿叫月鹦呼儿寸心十指有长短妙入神处无人知独把梁州凡防拍风沙对面胡秦隔聴中忘却前溪碧醉后犹疑边草白
　　萧郸草书歌
　　萧子草书人不及洞庭叶落秋风急上林花开春露湿花枝蒙蒙向水泣见君数行之洒落石上之松松下鹤若把君书比仲将不知谁在凌云阁
　　露青竹鞭歌
　　鲜于仲通正当年章仇兼琼在蜀川约束蜀児采马鞭蜀儿采鞭不敢眠横截斜飞飞鸟边绳桥夜上层崖巅头插白云捧飞泉采得马鞭长且坚浮沤丁子珠聨聨灰煑蜡揩光烂然章仇兼琼持上天上天雨露何其偏飞龙闲廏马数千朝饮吴江夕秣燕红尘扑辔汗湿鞯狮子麒麟聊比肩江面昆明洗刷牵四蹄踏浪头捬天蛟龙稽颡河伯防拓羯胡雏脚手鲜陈闳韩干丹青妍欲貌未貌眼欲穿金鞍玊勒锦连干骑入桃花杨柳烟十二楼中奏管弦楼中美人夺神仙争爱大家把此鞭禄山入闗闗破年忽见扬州北邙前秪有人还千一钱亭亭笔直无皱节磨将形相一条铁市头格是无人别江海贱臣不拘絏垂窗挂影西窗缺稚子觅衣挑仰穴家童拾薪几拗折玉润犹沾玉垒雪碧鲜似染苌血蜀帝城边子规咽相如桥上文君絶往年策马降至尊七盘九折横劒门穆王八骏超昆仑安用冉冉孤山根圣人不贵难得货金玊瑚谁买恩
　　公子行
　　轻薄児面如玉紫陌春风纒马足双县金镂鹘飞长衫刺雪生犀束緑槐夹道隂初成瑚防节敌流星红肌拂拂酒光凝当街背拉金吾行朝游咚咚鼔声发莫游咚咚鼔声絶入门不肯自升堂美人扶踏金阶月
　　八月五日歌
　　四月八日明星出摩耶夫人降前佛八月五日佳气新昭成太后生圣人开元九年燕公説奉诏聴置千秋节丹青庙里贮姚宋花萼楼中宴岐薛清乐灵香防处闻鸾歌凤吹动祥云已于武库见灵乌仍向晋山逢老君率上普天无不乐河清海晏穷寥廓梨园子弟传法曲张果先生进仙药玊座清凉游帝京悲翁回首望承明云韶九奏杳然逺唯有五陵松柏声
　　瑶草春【并序】
　　陇西李迅者纳别宅监奴出迅不喜欲访故人为刺史强而配焉既归而不合监奴投井而死因作瑶草歌以悲之
　　瑶草春杳容与江南艶歌京西舞执心轻子都信节冠秋胡议以腰支嫁时论自有夫蝉鬓蛾眉明井底燕裾赵袂萦辘轳李生闻之泪如绠不忍回头看此井月中桂树落一枝地上防防唳孤影露桃秾李自成谿流水终天不向西翠帐緑窗寒寂寂锦茵罗荐夜凄凄瑶草春丹井逺别后相思意深浅
　　东湖望山歌
　　浴鲜积翠栖灵异石洞花宫横半空夜光潭上明星启风雨坛前树如洗水淹徐孺宅恒干绳坠洪厓井无底主人载酒东湖隂遥望西山三四岑
　　洛阳早春
　　何地避春愁终年忆旧游一家千里外百舌五更头客路偏逢雨乡山不入楼故园桃李月伊水向东流
　　鄱阳大云寺一公房
　　尽日陪游处斜阳竹院清定中观有漏言外证无生色界聊传法空门不用情欲知相去近钟皷两闻声
　　经废寺
　　不知何世界有处似前朝石路无人埽松门被火烧防幡犹挂刹故板尚搘桥数卷残经在多年字欲销
　　南归
　　老病力难任犹多镜雪侵鲈鱼销宦况鸥鸟识归心急雨江帆重残更驿树深乡闗殊可望渐渐入吴音
　　白苹洲送客
　　莫信梅花发由来谩报春不才充野客扶病送朝臣阙下摇清佩洲边采白苹临流不痛饮鸥鸟也欺人
　　春鸟词送元秀才入京
　　春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巣燕犹窥幕上泥
　　送大理张卿
　　秋色依依伤解携月卿今夜泊隋堤白沙洲上江蓠长緑树邨边谢豹嗁迁客此来无倚仗故人相去隔云泥越禽惟有南枝分目送孤鸿飞向西
　　送从兄奉使新罗
　　六气铜浑转三光玊律调河宫清奉賮海岳晏来朝地接提封入天平赐贡饶扬威轻破虏柔服耻征辽曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐福倘相邀独岛县空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌渺漭夜泊记招摇防路通圆峤何山是沃焦飓风晴自起隂火暝潜烧鬒髪成新髻人参长旧苗扶桑迎日近析木带津遥梦向愁中积魂当别处销临川思结网见弹欲求鸮共散羲和厯谁差甲子朝沧波仗忠信译语辨讴谣叠皷鲸鳞隠隂帆鹢首飘南溟垂大翼西海饮文鳐指景寻灵草排云聴洞箫封侯万里外未肯后班超
　　寄江南鹤林寺石氷上人
　　山川重复重心地闇相逢忽忆秋江月如闻古寺钟湖平南北岸云抱两三峰定力超香象真言摄毒龙风中何处鹤石下防年松为报烟霞道人间共不容
　　宿山中僧
　　不爇香炉烟蒲团坐如铁尝想同夜禅风堕松顶雪
　　溪上
　　采莲溪上女舟小怯揺风惊起鸳央宿水云撩乱红
　　寄淮上桺十三
　　苇萧中辟户相映緑淮流莫讶春潮濶鸥边可泊舟
　　忆鄱阳旧游
　　悠悠南国思夜向江南陌楚客断肠时月明松子落
　　山中夜宿
　　凉月挂层峰萝林落叶重掩闗深畏虎风起撼长松
　　归山作
　　心事数茎白发生涯一片青山空林有雪相待古道无人独还
　　过山农家
　　板桥人渡泉声茅屋日午鸡鸣莫嗔焙茶烟暗却喜晒谷天晴
　　宿昭应
　　武帝祈灵太乙坛新丰树里绕千官那知今夜长生殿独闭山门月影寒
　　横山故居
　　家在双峰兰若边一声清磬发孤烟山连极浦鸟飞尽月上青林人未眠
　　题叶道士山房
　　水边垂栁赤阑桥洞里仙人碧玉箫近得麻姑书信否浔阳江上不通潮
　　宫词二首
　　玉楼天半起笙歌风送宫嫔笑语和月殿影开闻夜漏水晶帘卷近秋河
　　九重天乐降神仙步舞分行踏锦筵嘈囋一声钟皷歇万人楼下拾金钱
　　桃花曲
　　魏帝宫人舞凤楼隋家天子泛龙舟君王夜醉春眠晏不觉桃花逐水流
　　山僧兰若
　　絶顶茅庵老此生寒云孤木伴经行世人那得知幽径遥向青峰礼磬声
　　越中席上看弄老人
　　不到山隂二十春镜中相见白头新此生不复为年少今日从他弄老人
　　早春思归有唱竹枝歌者坐中下泪
　　渺渺春生楚水波楚人齐唱竹枝歌与君皆是思归客拭泪看花奈老何
　　湖中
　　青草湖边日色低黄茅嶂里鹧鸪啼丈夫飘荡今如此一曲长歌楚水西
　　山中
　　野人爱向山中宿况在葛洪丹井西庭前有个长松树夜半子规来上啼
　　江邨乱后
　　江邨日暮寻遗老江水东流横浩浩竹里闲牕不见人门前旧路生青草
　　丘员外丹
　　丹嘉兴人郡邑志俱失载官诸暨令厯员外郎隠居临平山与韦应物鲍防吕渭诸牧守往还唱和钱起李端亦多赠言丹有诗七首幷聨句诸作及江南长安十二月景词行世崔峒送丘二十二诗云积水与寒烟嘉禾路防千孤猿啼海岛穷雁起湖田曾见长洲苑尝闻大雅篇却将封事去知尔爱闲眠
　　题湛长史旧居
　　身退谢名累道存嘉止足设醴降华旛挂冠守空谷偶寻野外寺仰慕贤者躅不见昔簮裾犹有旧松竹烟霞虽异世风韵如在曯余即江海人归辙青山曲
　　奉酬韦使君送归山之作
　　侧闻郡守至偶乘黄犊出不别桃源人一见经累日蝉鸣念秋稼兰酌动离瑟临水降麾幢野艇才容膝参差碧山路目送江帆疾涉海得骊珠栖梧慙凤质愧非郑公里归扫防笼室
　　酬重送归山
　　卖药有时至自知来往疎遽辞池上酌新得山中书步出芙蓉府归乘觳觫车猥防招隠作岂愧班生庐
　　和韦使君秋夜见寄
　　露滴梧叶鸣风秋桂花发中有学仙人吹箫弄山月
　　中元日鲍端公宅遇吴天师聨句
　　道流为柱史教戒下真仙【严维】共契中元防初修内景篇【鲍防】游方依地僻卜室喜墙连【谢良辅】宝笥开金箓华池潄玊泉【贾弇】恠龙随羽翼青节降云烟【李清】昔去遗丹灶今来变海田【刘蕃】养形奔二景链骨度千年【谢良弼】骑竹投陂里携壶挂牖边【郑防】洞中尝入静河上旧谈【陈元初】伊洛笙歌逺蓬壶日月偏【樊珣】青骡蓟训引白犬伯阳牵【丘丹】法受相君后心存象帝先【吕渭】道成能缩地功满欲升天【范淹】何意迷孤性含情恋数贤【吴筠】
　　酒语聨句
　　山简酣歌倒接防【刘蕃】看朱成碧无所知【鲍防】耳鸣目驷马驰【谢良辅】口称童羖腹鸱夷【谢良弼】兀然落帽灌酒巵【沈仲昌】太常吏部相对时【严维】借糟枕麴浮酒池【丘丹】瓮间篱下卧不移【吕渭】呌呼不应无事悲【郑槩】千日一醒知是谁【陈元初】左倾右倒人避之【回】
　　陆宣公贽
　　贽字敬舆居郡城甜瓜巷年十八第进士中博学宏辞厯监察御史翰林学士徳宗竒其才尝以行辈呼而不名从狩奉天益见亲倚恒居中参裁可否时号内相帝偶与相失夜召不得诏得贽者赏千金及来谒太子以下皆称贺时机务填委书诏日数百他学士笔阁不得下贽沛然有余皆周尽事情人人可晓常劝帝痛自咎悔以谢天下诏下虽武夫悍卒无不感泣迁谏议大夫仍为学士天下望以为相权贵沮之又言事无讳失帝意为中书舎人久之除权知兵部侍郎仍为学士窦参谗阻之罢学士参黜始同中书门下平章事贽谏诤愈切或规其太过贽曰我上不负天子下不负所学遑恤其他帝滋不悦以谏用裴延龄罢为太子賔客廷龄日谗之赖阳城等论辨贬忠州别驾杜门集方书人罕见其面顺帝立召还诏未至卒赠兵部尚书谥宣奏议数百篇讥陈时皆本仁义后苏轼剳子称其有王佐才贤于子房贾谊而徳宗始亲终疎放逐以死古今痛之钱起有送防擢第还诗云乡路归何早云间早擅名思亲卢橘熟带雨客防轻夜火临津驿晨钟隔浦城华亭养仙羽计日再飞鸣
　　晓过南宫闻太常清乐
　　南宫闻古乐拂曙聴初惊烟霭遥迷处丝桐暗辨名节随新律改声带绪风轻合雅将移俗同和自感情逺音兼晓漏余响过春城九奏明初日寥寥天地清
　　禁中春松
　　隂隂清禁里苍翠满春松雨露恩偏近阳和色更浓高枝分晓日灵韵杂宵钟岚助炉烟逺形疑盖影重愿符千载寿不羡五株封倘得回天眷全胜老碧峰
　　殷御史尧藩
　　尧藩秀州人为秀才时许浑寄以诗云相知愧许询寥落向溪濵竹马儿犹小荆钗妇惯贪独愁忧过日多病不如人莫恠青袍选长安隠旧春再寄云直道知难用经年向水濵宅从栽竹贵家为买书贫就学多新客登朝尽故人蓬莱自有路莫羡武陵春又寄诗云防载闻名翰墨林为从知已信浮沉青山有雪谙松性碧落无云称鹤心带月独归萧寺逺翫花频醉庾楼深思君一见如琼树空把新诗尽日吟元和九年韦贯之掌文柄尧藩被黜尚书杨汉公乃贯之前榜门生盛言尧藩屈贯之为重收遂登第后从李翺长沙幕府寻为长乐令有治绩姚合寄诗云故人为吏隠高卧簿书间绕县惟栽药逢僧只説山此宵欢不歇穷歳信空还何计相寻去严风雪满关擢御史官江南甚着风采有忆江南诗三十章皆苏杭事乐天所咏江南名郡数苏杭写在殷家三十章是也姚合又有送殷侍御游山南诗云诗境西南胜秋深尽夜蛩人家连水影驿路在山峰地静云生石天寒雪覆松我为公府系不得此相从其诗有宋刻本八十七篇评者谓其句有葩艶微嫌肉丰鹳鹊楼一律独茂硕而婉不愧初盛遗则
　　三日赠都上人
　　曲水公卿宴香尘尽满街无心修禊事独歩到禅斋细草萦愁目繁花逆旅懐绮罗人走马遗落凤皇钗
　　宫词
　　吴王爱歌舞夜夜醉婵娟见日吹红烛和尘埽翠钿徒令句践霸不信子胥贤若问长洲草荒芜无限年
　　送客游吴
　　吴国水中央波涛白渺茫衣逢梅雨渍船入稲花香海戍通盐灶山邨带蜜房欲知苏小小君试到钱塘
　　和赵相公登鹳雀楼
　　危楼高架泬寥天上相间登立防旃树色到京三百里河流归汉防千年晴峰耸日当周道秋谷垂花满舜田云路何人见高志最看西面赤阑前
　　韩信庙
　　长空鸟尽将军死无复中原入马蹄身向九泉还属汉功超诸将合封齐荒凉古庙惟松柏咫尺长陵又鹿麋此日深怜萧相国竟无一语到金闺
　　送白舎人渡江
　　晓发龙江又一程诸公同济似登瀛海门日上千峰出桃叶波平一棹轻横锁己沈王濬筏投鞭难阻谢兵片时喜得东风便囘首钟声隔鳯城
　　李节度平戎诗
　　百万王师下日边将军雄畧可图全元勲未论封茅异捷势应知破竹然燕警无烽清朔漠秦文有宝进蓝田太平从此消兵甲记取红羊换刼年
　　赠惟俨师
　　焕然文采照青春一防江湖自在身云锁木龛聊息影雪香纸袄不生尘谈禅早续灯无尽防法重编论有神拟扫緑隂浮佛寺桫椤高树结为邻
　　寄海阳张明府
　　春草正萋萋知君道恶溪莺将吉了语猿共果然啼别路魂将断还家梦防迷定寻雷令劒应识越王笄树色多于北潮声少向西榴花好为酒谁伴醉如泥
　　偶题
　　越女收龙眼蛮儿拾象牙长安千万里走马向谁家
　　忆家
　　树拥溪边阁山浮雨后岚白头归未得梦里望江南
　　江行
　　暝色沧洲迥秋声玊峡长只因江上月不觉过浔阳
　　吹笙歌
　　伶儿竹声愁绕空秦女泪湿燕支红玊桃花片落不住三十六簧能唤风
　　游山南寺
　　山中尽日无人到竹外交加百鸟鸣昨日小楼微雨过樱桃花落晚风晴
　　殷尧恭
　　尧恭未详疑即尧藩兄弟行也府试一诗见诗隽类函他本作尧藩诗今附识于此
　　府试中元节观道流步虚
　　都开柲箓白石礼先生上界秋光尽中元夜景清星辰朝帝处鸾鹤步虚声玊洞花常发珠宫月最明扫坛天地肃投简鬼神惊倘赐刀圭药还成不死名
　　茅山隠君顾非熊
　　非熊况子性滑稽好凌轹为众所抑然名在朝野长庆中下第名流多作诗送之姚合诗云失意寻归路亲知不复过家山向城逺日月在船多楚塞数逢雁浙江长有波秋风别乡老还聴鹿鸣歌朱庆余诗云但取诗名逺宁论下第频惜为今日别共受几年贫聴雨宿吴寺过江逢越人知从本府荐秋晚又辞亲马戴诗云无成西别秦返驾江南春艸际楚田雁舟中吴苑人残云挂絶岛迥树入通津想到长洲日门前多白苹穆宗怪无非熊名诏有司进所试卷览之称旨追榜敕赐及第刘得仁贺以诗云愚为童稚时已解念君诗及得高科晚须逢圣主知花前翻有泪鬓上却无丝从此东归去休为堕叶期大中间歴盱眙尉唐球送其之官诗曰寂寞邛城夜寒塘对庾楼蜀闗蝉已噪秦树叶应秋道路连天逺笙歌到晓愁不堪分袂后残月正如钩后慕父风弃官亦隠茅山项斯赠诗云吟诗三十载成此一名难自有恩门入全无帝里欢湖光愁里碧岩影梦中寒到后千松月何人共晓看贾岛寄诗云知君归有处山水亦难齐犹去潇湘逺不闻猿狖啼穴通茅岭下潮满石城西独立生遥思秋原日渐低王建赠诗云江城柳色海门烟欲至茅山始下船知道君家当瀑布菖蒲潭在草堂前初况丧子为诗哭之云老人哭爱子日暮千行血心逐断猿惊迹随飞鸟灭老人年七十不作多时别其子虽卒魂神常在其家因自誓当再为顾氏子一日冥吏断令托生顾家开目认其屋宇兄弟至七歳其兄戏批之忽曰吾尔兄也何敢批吾因叙生前事无一谬者即非熊也其诗旧刻仅十七篇今得七十四首评者谓其近体俊婉可讽垩削之功似多于真逸矣
　　题马儒乂石门山居
　　寻君石门隠山近渐无青鹿迹入柴户树身穿草亭云低收药径苔惹取泉瓶此地客难到夜琴谁共聴
　　经杭州
　　郡郭绕江濆人家近白云晚涛临槛看夜艣隔城闻浦转山初尽虹斜雨未分有谁知我意心绪逐鸥羣
　　夏日防修竹段将军宅
　　爱君书院静莎覆藓苔浓连穗古藤暗领雏幽鸟重尊前迎逺客林杪见晴峰谁谓朱门内云山满座逢
　　姚岩寺路懐友
　　路向姚岩寺多行洞壑间鹤声连坞静溪色带村闲疎叶秋前渚斜阳雨后山怜君不得见诗思最相闗
　　早雁
　　逐暖来南国迎寒背朔云下时波势出起处阵云分声急奔前侣行低续后羣何人寄书札絶域可知闻
　　寄费冠卿
　　先生九华隠鸟道隔尘埃石室和云住山田引烧开久闲仙客降高卧诏书来一入深林去人间更不回
　　秋日陜州道中作
　　孤客秋风里驱车出陜西闗河午时路邨落一声鸡树势标秦逺天形到岳低谁知我名姓来往自凄凄
　　经河中
　　一望蒲城路闗河气象雄楼台山色里杨栁水声中思起懐吴客行斜向碛鸿我来寻古迹惟见舜祠【一作遗】风
　　天河阁到啼猿阁即事
　　万壑褒中路何层不驾虚湿云和栈起燋枿带畬余岩狖牵垂果湍禽接迸鱼每逢维艇处坞里有人居
　　夏夜汉渚归舟即事
　　扁舟江濑尽归路海山青巨浸分圆象危樯入众星雨遥明电影蜃晓识楼形不是长游客那知造化灵
　　下第后寄髙山人
　　我家堂屋前仰视大茅巅潭尽鸟声异地寒松色鲜人眠瓮牖月鹿饮竹门泉多愧隣高隠无成又一年
　　寄太白无能禅师
　　太白山中寺师居最上方猎人偷佛火栎防戏禅牀定久衣尘积行稀径草长有谁来问法林杪过斜阳
　　送马戴入华山
　　古木乱重重何人识去踪斜阳收万壑圆月上三峰云里泉萦石窗间鸟下松惟应采药客时向此相逢
　　送僧归洞庭
　　江山万万重归去指何峰未入连云寺先斋越浪钟岛香回栈橘秋防出庵松若救吴人病须降震泽龙
　　长安清明言懐
　　明时帝里遇清明还逐游人出禁城九陌芳菲莺自啭万家车马雨初晴客中下第逢今日愁里看花厌此生春色来年谁是主不堪憔悴更无成
　　瓜洲送朱万言
　　渡头风晚叶飞频君去还吴我入秦双泪别家犹未断不堪仍送故乡人
　　张堰官祜
　　祜字承吉清河人作宫体小诗辞曲艶发长庆中为令狐楚所知以诗三百篇荐于朝为元稹所抑失意东归尝领嘉兴冬瓜堰税堰在郡东北二里冬瓜湖上一作东瓜又作东郭云溪友议云祜为冬瓜堰官多取给于牛户钱唐酒徒朱冲和为诗嘲之曰白在东都元已薨兰台凤阁少人登冬瓜堰下逢张祜牛屎堆边说我能又桂苑丛谈载祜以诗上盆牢使出其子为漕渠小职得堰号东瓜人或戏之曰贤郎不宜作此等职祜曰冬瓜合出祜子又按嘉禾志旧堰官张祜死嘉兴监裴洪庆命其子杞儿领之则祜固终老于禾者也
　　题海盐南馆【考见题咏】
　　故人营此地台馆尚依依黑夜山魈语黄昏海燕归旧隂杨叶在残雨槿花稀无复南宫赏髙檐红烛辉
　　题嘉兴苏小小墓
　　漠漠穷尘地萧萧古树林脸浓花自发眉恨柳长深夜月人何待春风鸟自吟不知谁共穴徒愿结同心
　　苏小歌三首
　　车轮不可遮马足不可绊长怨十字街使郎心四散新人千里去故人千里来剪刀横眼底方觉泪难裁登山不愁峻涉海不愁深中劈庭前枣教郎见赤心嘉兴县男陆扆
　　扆字祥文贽族孙光启二年进士累迁翰林学士属辞敏速若注射然一时词臣皆以为不及昭宗甚宠异之常侍金銮作赋帝叹曰朕闻贞元时有陆贽能作内廷文书今得卿斯文不坠矣迁尚书左丞同中书门下平章事进阶光禄大夫嘉兴县男后贬濮州司户死于白马驿有集七卷今存一篇
　　禁林闻晓莺
　　曙色分层汉莺声绕上林报花开瑞锦催栁绽黄金断续随风逺间闗送月沈语当温树近飞觉禁林深绣户惊残梦瑶池转好音愿将栖息意从此沃天心
　　裴节度休
　　休字公美孟州人操履严正终年著书擢进士第为监察御史文宗太和六年进同中书门下平章事询按歳漕着新法十条又立税茶十二法人以为便秉政五年不为皦察为人醖借能文章书遒媚有体宣宗常曰休真儒者嗜浮屠法当时嘲薄之而所好不衰晚年披毳衲于歌姬院持鉢乞食以为乐后罢为宣武军节度使卒每自发愿世世为国王防佛法后于阗国王生一子手文中有裴休二字闻于中朝其子弟请迎之彼国不允而止按休寓禾不见本传今郡城南有真如寺相传为休舍宅所建湖上有裴岛为休游宴之地攷其父肃贞曾为淛东观察使则侨居于此固未可知郡邑志皆失载余为入之
　　题铜官山长史祠
　　浔阳贤太守遗庙古溪边树影赴流水石门当洞天幡花凝宝座香案俨炉烟若到千年后重修事宛然
　　赠黄蘖山僧希运
　　自从大士传心印额上圆珠七尺身挂锡十年栖蜀水浮杯今日渡漳濵一千龙象随高步万里香华结胜因拟欲事师为弟子不知将法付何人
　　五代
　　屠指挥瓌智
　　瓌智字宝光海盐人少负勇略吴越王兵拒黄巢智仗劒从之时与谋议授指挥使干宁四年自海道救嘉禾生擒贼将二十余人天复二年徐绾许再忠叛刺史高彦遣子渭与智同赴难渭曰今日不利智按劔曰违主之命不忠畏缩不前无勇死忠死勇丈夫分也偕渭直抵灵隠山贼垒合围数重二人自朝战至日晡身创百处奋刀一呼手搏贼魁数人马上刃之矢尽援絶为伏兵所害咏志诗
　　轻身都是义殉主始为忠一夜西陵路朱旗走大风唐画士希雅
　　希雅嘉兴人善丹青妙于画竹羽毛亦工墨作棘针始学李后主金错书有一笔三过之法晚年变而为画乘兴纵竒因其颤掣之势以为竹树故书法存焉其为荆槚枮棘荒野幽寻之属气韵萧疎多得真趣非画家绳墨所拘评者谓江南絶笔徐熙唐希雅二人而已极乎神而尽乎微资于假而迫于真象生意端形造笔下故列神品宣和内府所藏八十有八有竹鹿芦鸭鹰猴柘雀等图其同时有陆晃者亦禾人性疎逸好交尚气沈湎于酒亦善丹雘凡酒酣遇笔挥洒自得善人物喜为数称如三仙四畅五老六逸七贤之类是也南唐李燝闻其名欲召之人谓其嗜酒无人臣礼乃止宣和画谱载晃有绣线图及大龙烹茶葛仙飞钱诸迹
　　题画
　　谁泼烟云六尺绡寒山秋树晚萧萧十年来往吴淞口错认溪南旧板桥







　　檇李诗系卷一
　　钦定四库全书
　　檇李诗系卷二
　　平湖沈季友编
　　宋
　　吕进士谔
　　谔嘉兴人天禧初登进士第后天圣景祐间二弟曰询曰评相继登进士皆有名于时嘉兴登进士者自其兄弟三人始盛
　　题阎立本北齐校书图
　　由余入秦毁诗书意在兵强黔首愚极煨烬防无余髙齐风俗元自殊岂料乃喜知卷舒况复是正丛冠裾公言所贬固不虚我独谓其胜由余
　　闻人郎中安道
　　安道字彞庚嘉兴人宝元戊寅进士禀性沈笃不轻笑语博览羣书尤精礼乐监睦州酒税赵清献公为守知其贤遂与定交通判歙州时方行青苗钱散及一万加俸安道曰吾不能去官然亦不愿加俸歴官职方郎中知南康军罢归与东坡温公交善诗筒往来最多云
　　题招提院静照堂【考见题咏】
　　白茅结宇自粼粼静照初题梵字新己向万缘无断处应为一念不生人风幡荡漾原非动水月澄眀未是真宴坐经行惟此地个中消息与谁亲
　　闻人博士安夀
　　安寿嘉兴人以父建防国子博士
　　题静照堂
　　名蓝小隐惬髙情雅构堂深豁眼明万虑平时身可外一轩安处道初生花萦宝砌当春盛香满金炉入座清复有高人乘兴至为题佳句遍雕甍
　　白牛居士陈舜俞
　　舜俞字令举嘉兴人庆厯中举进士嘉祐间中制科第一佥书寿州判官司马温公赠诗云海隅方万里豪儁防何人百沐求才尽三熏得士新声华四方耸器业一朝伸他日苍生望非徒泽寿春熙宁初以屯田员外郎知山隂青苗法行不奉令上疏自劾责监南康酒税在贬所日与太博刘凝之跨双犊穷泉石之胜李伯时画为图休寜吴儆题诗曰汗血声利塲举世循一轨霜风老觳觳松路石齿齿牛痩仆夫疲累累山谷里两翁非病狂顾独不取彼牛背有佳处未可语俗子夷齐向千载凛凛有生气试问齐景公乌用马千驷及归尝乘白牛往来溪上自号白牛居士乡人因名其居曰清风泾东坡有和陈贤良诗云不学孙吴与六韬敢将驽马并英豪望穷海表天还逺倾尽葵心日愈髙身外浮名休琐琐梦中归思已滔滔三山旧是神仙地引手东来一钓鼇舜俞有小鬟曰妙奴一日于西湖放舟宴秦少游出以佐酒少防赠之诗云西湖水滑多娇嫱妙奴十二正芬芳肌肤晳白鬓脚长含语未发先有香溪上夜宴侍簮裳皎如华月堕沧浪音声入云能断肠不许北客辞酒浆主人蔼蔼邦之良少年射防谒未央俊词伟气森开张玉杓贯斗生怒芒天欲文采老更昌故使敛翮窥羣翔五十仅补尚书郎浩歌骑牛倚徜徉东风戏花草狂一溪泱泱青黛光妙奴勿倦侑羽觞主人正欲游醉乡又韩魏公有答陈舜俞推官求全瓦古砚诗云邺宫废瓦埋荒草取之为砚成坚好求者如麻防百年宜乎今日难搜讨吾邦匠巧世其业能辨瓌竒幼而老随材就器固不遗大则栋梁细棼橑必须完者始称珍何殊巨海寻三岛荆人之璧尚有瑕夏后之璜竟无考况乎此物出坏陶千耕万斸常翻搅吾今所得不专全秘若英瑶借文缫君诗苦择未如意持赠只虞咍絶倒君不见镇圭尺二瑁四寸大小虽异皆君宝及卒苏轼为文哭之称其学术才能兼百人之器将以身任天下事而一斥不复士大夫识与不识皆防悲之梅圣俞有诗悼之云书对三千字恩科第一人鲲鱼飞北海龙劒跃平津直悟崇文主深论险尅臣已能明世何怍幕中賔所着有都官集庐山记行记
　　题娄亿墓
　　彼何人之门兮雁行马车老夫懐金兮童子纡朱其取万钟兮不差毫铢庖有梁肉兮腹无图书天之生此兮何罪何辜句读其话言兮节文其步趋抱笔而宵吟兮铺楮而昼涂天子招其以仕兮乡人勉呼众肩相煦磨兮疾驾争驰驱有司五上吾名兮礼部曾不一如退将羸其角兮进且防其胡行年几六十兮仅免为白徒一秩不能胜兮朝强而暮殂考妣其谓我何兮遑悼妻与孥高者我难诹兮厚者行难语诸百恨寂默兮秋草之墟
　　【附考墓在嘉善胥山五都今名娄坟亿为机之曾祖宋防知政事也】
　　保圣院
　　门深锁苍苔地灵育嘉树寂然烟云宅不接朝市路茍能灰心居即是古乐处
　　林屋洞
　　洞天三十六第九曰林屋神仙固难名瓌恠存记録旷歳懐寻赏兹辰幸临瞩驰神在真游岂复惴深谷解袜纳芒履燃松命先烛初行已伛偻渐入但匍匐顾瞻避冲磕泞淖没手足如此百余步始可立寓目或垂若钟簴或植若旌纛有如案而平有类几而曲镌刻非人工晶莹粲黄玊遥知窍穴外定有金庭箓凡肌不可往叩击安敢黩鸾凤无消息但见白蝙蝠却还望微明既出犹喘促沾衣怜石髓孰悔泥涂辱庶防达微慕养生相吾福
　　毛公坛
　　古坛叠乱石草木何防差黄衣宇其旁陈迹刋丰碑日初刘真人齿髪不可訾但见绀緑毛被体鬖鬖垂云骈一日去空山留庭壝弟子散岩谷荆榛蔽荒基晚有周息元探访亲斩披白鹿忽跪前灵符见葳蕤地胜人既偶凝严起宫祠束帛下幽聘良马维素丝前朝揖髙风有美皮陆诗殆令三百年事去物亦隳乔松委樵苏野蔓号狐狸惟有炼丹井甘冽无等夷一酌匪消渇钦慕尚神禧
　　【右二诗见卢熊苏州府志】
　　题秋浦亭
　　牢落真秋浦江山滞客舟身同雁南去心似水东流鸥鸟荒烟里渔人古渡头只因山色好来上九华楼
　　题碧鲜亭
　　潇洒阑干碧玉丛频来游赏似儿童萦回脩竹撩清影刻画新诗绕翠筒十载雪霜林色改防番风月酒尊空子猷老去心长在终拟为隣作醉翁
　　【附考一名碧苏亭在嘉兴治东三十六里净土寺五代时为汉南王宅宋祥符中赐额】
　　槎洲
　　闻説槎洲似沃洲一溪分作两溪流长桥跨防虹垂地髙阁凌空蜃吐楼浩荡乾坤供醉眼凄凉风雨送行舟凭谁为问槎边客未必无人犯斗牛
　　青龙江醉眠亭
　　酒担长轻六印腰醉中一枕敌干朝兴亡藐比荣枯栁聚散看同旦暮潮清兴本应尘外得香魂徒向水边招已闻佳士过从约不为东风返画桡
　　题庐山醉石
　　聒防飞泉清绕石悠悠天末翠铺空是非分付干钟里日月消磨一醉中栁絮任飘荒迳畔菊花仍在旧篱东水声山色年年好甚使游人耻素风
　　谷帘泉
　　玉帘铺水半天垂行客寻山到此稀陆羽品题真黼黻黄州吟咏尽珠玑重来一酌非无分未挈吾缾可忍归终欲穷源登絶顶带云和月弄清晖
　　弄水亭
　　未识贵池好尝闻弄水名白鸟鉴中立画船天上行
　　庐山栖贤寺
　　辟蛇行者应开寺拭眼髙僧尚有坟龙去雨归三峡水鸟衔花出五峰云
　　钱御史顗
　　顗字安道无锡人治平末为殿中侍御史王安石新法行顗极言其坐贬秀州遂卜居焉家贫母老每贷亲旧以给朝哺苏轼赠诗有乌府先生铁作肝句目为铁肝御史又有长歌赠之兼寄其弟惠山山人云鸳央湖边月如水孤舟夜榜鸳央起平湖系防石桥亭慙愧冒寒髯御史结交最晚情独厚论心无数今有防寂寞抱闗叹萧生耆老执防哀扬子恠君顔采却秀发无乃迁谪反便美天公欲困无奈何世人共抑真疎矣毘陵髙山锡无骨陆子遗味东氷齿贤哉仲氏早拂衣占断此山长洗耳山头望湖光泼眼山下濯足波生指倘容逸少问金堂记与嵇康留石髓嘉兴李巨山顗甥也东坡过顗小酌其女数歳以领巾乞诗坡即书一絶云临池妙墨出元常弄玉娇姿笑柳娘吟雪屡曾惊太傅断弦何必试中郎
　　题烂柯山
　　春郊杂遝拥红旌共访仙踪啸傲行云径直从深崦入石梁宛在半霄横岩边瑶圃新开出洞里芝田旧种成羽客一枰无复见青山留得烂柯名
　　沈秀州括
　　括字存中湖州人嘉祐中进士累官龙图学士博学洽闻凡律乐医卜诸家皆有论著尝使契丹图其山川风俗上之元祐间谪知秀州卒柳志收入流寓今仍之
　　秀州秋日
　　草满池塘霜送梅林疎野色近楼台天围故越侵云尽潮上孤城带月回客梦冷随枫叶断秋心低逐雁声来流年又喜经重九可意黄花是处开
　　叹老
　　为觅少年心不得当时感旧已澘然情懐此日君休问又老当时二十年
　　鄜延凯歌五首
　　先取西山十二州别分子将打衙头回看秦塞低如马渐见黄河直北流
　　天威养地过黄河万里人尽汉歌莫堰横山倒流水从教西去作恩波
　　马尾胡琴随汉车曲声犹自怨单于弯弓莫射云中雁归雁如今不寄书
　　旗队浑如锦绣堆银装背嵬打回回先教净扫安西路待向河源饮马来
　　灵武西凉不用围蕃家摠待纳王师城中半是闗西种犹有当时轧吃儿
　　郭枢宻三益
　　三益字慎求海盐人元祐三年进士为常熟丞时常平使者调苏湖常秀四州人濬青龙江三益所部前期告办使者留之使助他邑三益竟引归后累官刑部尚书同知枢宻院事
　　题紫箨山广度院
　　羲和均四时曜灵有急节沈迷簿领书坐叹春事歇及兹新雨收西郊轫初发苍顽山气嘉奔悍溪流活风惊麦翻浪水浄秧抽髪渐穷萧寺逺顿使烦襟豁蜂喧酿蜜翅鸟落啼林血高僧日无事种植畦亩濶緑苗已纾纾紫花行复结吾欲访长生终歳期采撷
　　题天台寒岩
　　道人栖碧山云归在空曲十年海潮音外物縁已熟时携贝叶书步入深林读宵眠防神虎昼引穿花鹿庵中三昧语药我贪痴毒何当脱双鳬藜杖追高躅
　　题南山寺
　　洗光朝日上旋旋瑞色分临此地先门迥帆收江市宻山深龙卧海潭圆净然柏子聴幽偈闲立苔痕问小禅莫讶潮平归渡晚斯游有意己三年
　　题南岳
　　古木隂森梵帝家帘泉一酌试新芽官符星火催春焙却使山僧怨白蛇
　　华亭逸人李甲
　　甲字景元居海盐华亭乡【后析平湖】自号华亭逸人善为填词小令有闻于时画翎毛有意外趣海岳外史尝称之东坡题其画曰郭恕先之后一人而己尝画竹于嘉兴景徳院东坡过之题诗曰闻説神仙郭恕先醉中狂笔势澜翻百年寥落何人在只有华亭李景元甲亦有和诗见柳志又晁无咎有题周彦兼所收李甲画三絶鹊云上林花妥逐莺飞愁絶江南雪里时嚄唶何须傍檐喜毰毸相对两寒枝雁云网罗无限稻粱肥怜尔冥冥亦庶防戏鸭眠鳬满中沚衡阳无意更南飞鸭云急风吹雪满汀洲近腊淮南忆旧游小鸭枯荷野艇冷去年今日冻高邮
　　题竹和东坡韵
　　翠叶彤竿已占先湘云千叠势争翻野夫不识天人面知是虞皇第防元
　　毛秀州滂
　　滂字泽民江山人政和间守郡因家焉先是元祐中东坡守杭滂为法曹秩满辞去是夕东坡宴客有妓歌惜分飞词问谁所作妓以毛法曹对东坡语坐客曰郡寮有词人不及知某之罪也翼日折柬留连滂因此得名滂尝受知曾文肃擢寘馆阁文肃南迁坐党与得罪流落久之蔡元度镇润州与滂俱临川王氏壻滂倾心事之唯谨一日家集观池中鸳央元度赋诗末句云莫学饥鹰饱便飞滂和曰贪恋恩波未肯飞元度夫人笑曰岂非适从曾相公池中飞过来者耶滂慙不能举首高邮陈造题其东堂集云韵语精湥婉雅视秦黄晁张盖不多愧其板刋于嘉禾郡库予校文时得宝藏之
　　咏桂
　　玊堦桂影秋绰约天空为卷浮云幕婵娟醉眠水晶殿老蟾不守余花落苍苔忽生霜月裔仙芬凄冷真珠萼娟娟石畔为谁妍香雾着人清入膜夜深醉月寒相就荼防却作伤心痩弄云仙女淡纻衣烟裙不着鸳央绣眼中寒香谁同惜冷吟径召梅花魄小蛮为洗玻璃杯晚来秋瓮葡萄碧
　　响应山祷雨寄东坡
　　雪意不肯休垂垂阁云端余暖蒸衣裘势作堕指寒曛黄隂云来俄忽急雨空堦荅檐语跳珠上阑干世尊俨无説冻坐谁为欢萧条僧舍影痴兀依蒲团相照怜短檠坐恐膏油干劳生竟何如歳月如走丸七星在长劔细事何足弹尚想丘园人慙颊时一丹徘徊经屠门饱意只自谩顾唯挥牛刀庶足厌一餐不然学农圃趂此筋力完年丰得饱饭日晏眠茅莞咄嗟万里空俯仰百歳殚行止信流坎所遇随足安勲名片纸薄天地如瓢箪离骚幸相逢浊酒聊自寛谁与谈此心夜气方漫漫絶墙过饥鼠翻倒争余残
　　红梅
　　何处曾临阿母池深将绛雪防寒枝东墙羞颊逢谁笑南国驼颜强自持
　　碧玉潭
　　水面平波一境空夜深明月照龙宫猿声未响潭先响一树花开两树红
　　定光禅院
　　晓出开霜阪饥乌啄麦畦山腰余雪痩天面冷云低寒意梅花北禅心柏子西窗前借残月照我渡前溪陈学士与义
　　与义字去非汝州人政和初登第宣和中徽宗见其赋墨梅诗遂登册府厯徽猷阁直学士知湖州绍兴间掌内外制防知政事乞外除资政殿学士复知湖州卜居崇徳青墩镇【后析桐乡】筑简斋居之遂号简斋与义不妄言笑接人甚和而中不可犯荐士不使人知其出处气节翰墨文章为中兴大臣之冠当时风雅防废与义独以诗名有简斋集评者谓元祐后诗人迭起一种则波澜富而句律疎一种则煅炼精而性情逺要之不出苏黄二体而已及简斋出始以老杜为师建炎以后避地湖峤行路万里诗益竒壮造次不忘忧爱以简严扫繁缛以雄浑代尖巧第其品格自当在诸家之上刘辰翁为序而传之吴草庐题其奏槀后云君臣宻勿绍兴中文物依稀贞观同三幅奏篇存雅制诸家题字总名公已闻玉匣人间见空想银钩天上工百八十年如一梦摩挲遗墨视防防去非少学诗于崔鶠徳符尝请问作诗之要崔曰凡作诗工拙所未论大要忌俗而已天下书虽不可不读然慎不可有意于用事去非亦尝语人言本朝诗人之诗有慎不可读者梅圣俞有不可不读者陈无已也见宋睢阳徐度却扫编
　　题简斋
　　我窗三尺余可以阅晦明北省虽巨丽无此风竹声不着散花女而况使鬼兄世间多歧路居士绳牀平未知阮遥集防屐了平生领军一屋鞋千载笑絶缨槐隂自入户知我喜新晴觅句方未了简斋真虚名
　　美哉亭
　　西出成臯闗土谷仅容驼天挂一匹练双崖鬭嵯峨忽然五丈阙亭构如危窠青山丽中原白日照大河下视万里川草木何其多临髙一吐气却奈雄风何辛苦生一快造化巧揣摩险易终不偿翻身下残坡
　　出山道中
　　雨歇澹春晓云气山腰流高厓落绛叶恍如人世秋避地时忽忽出山意悠悠溪急竹影动谷虚禽响幽同行得快士胜处频淹留乘除了身世未恨落房州
　　留别天宁永庆干明金鸾四老
　　我生能防何两脚疲世故忽破巴丘梦还寻邵阳路穷乡得四老足以慰迟暮胜事逺公莲深心懒残芋本是羣山云暂聚常别去那知天风便不得还相聚凡情我未免临别吐幽句慎勿过虎溪晓霜侵杖屦
　　别岳州
　　朝食三斗葱暮饮三斗醋宁受此酸辛莫行歳晚路丈夫少壮日忍穷不自恕乘除冀晚泰乃复逢变故经年岳阳楼不见南宫树辞巢已万里两脚未遑住水落君山髙洞庭秋已素浮云易归岫逺客尽囘顾飘然一瓶锡未知所挂处寂寞短歌行萧条逺游赋学道始恨晩为儒孰非腐乾坤杳茫茫三叹出门去
　　偶成古调十六韵上呈判府兼赠刘兴州
　　稽首苏耽仙乘云去无迹尚留橘井在与世除狂疾谁能不饮此识味亦可録坐令郑牛亦抱荆山玊伟哉稚川裔神交接朝夕游戏及小道造化入大笔优为吴诗父雅命楚骚仆岂其橘井助本自同仙箓坐中有刘子知是当时客书悬元和脚语经建康力先我登公门不数鸷鸟百曾挹两仙袖自然生羽翼嗟我无长才学架屋下屋诗虽两牛腰事亦防蛇足已穷犹不悔政荷师友徳文盟倘许余幸不疑籍湜
　　再用迹字韵成一首呈判府
　　风雨一叶过黄花已陈迹人贫交旧疎歳暮日月疾贪人积胡椒智不到鬼録那知庾郎菜地瘦饱金玉不如学服气清坐了晨夕尚余烟月债驱使入吟笔晚逢葛先生怜我出无仆借车得时诣谬窥文字箓谈诗不知疲或作夜半客挥毫冩珠玊治郡盖余力不羡江千万不慕李八百愿传公句法容我附风翼城东刘子政著书方满屋昨示一篇诗三日叹未足仍闻供笔砚家有樊通徳但恐裴公门从此近舍湜
　　广福院晚眺【考见题咏】
　　泽国候易变孟冬乃防和解襟凭小阁日暮归云多苍苍散草木莽莽杂山河荒野虫乱鸣长空鸟时过万象各有待唯人顾纷罗僃物以养已更用干与戈天风吹我来衣袂生防波幽懐渺无寄萧瑟起悲歌
　　茘枝
　　炎精孕秀多灵植荔枝佳名闻自昔绛囊剖雪出雕盘寻常百果无顔色闽天六月雨初晴星火荧荧耀川泽歘如彩凤戏翺翔烂若彤云堆翕爀中郎裁品三十二陈紫方红冠俦匹盐蒸蜜渍尚絶伦啄琼空羡南飞翼我闻政和全盛时贡输不减开元日涪州距雍已云逺况此奔驰来海侧绣衣使者动輶车黄纸封林遍阡陌浮航走辙空四郊妙品人间无复得似闻供给只纎毫往往尽入公侯宅骊山废苑狐兔静艮岳新宫鼙鼔急繁华今古共凄凉绕树行吟悲野客西风刮地战尘昏一聴胡笳双泪滴
　　隂风
　　隂风三日吹南极二月巴陵寒裂石长林巨木受轩轾洞庭倒流潇湘黑君不见古庐竹扉声防防中有竛竮落南客曽经破胆向炎官敢不脩容待风伯
　　初至陈留南镇夙兴赴县
　　五更风摇白竹扉整冠上马不可迟三家陂口鸡喔喔早于昨日朝天时行云弄月翳复吐林间明灭光景竒川原四望郁髙下荡摇苍茫森陆离客心忽动羣雁起马影渐薄村墟移须防东方云锦发向来所见今难追两眼聊随万象转一官已判三年痴只将乘除了吾事推去木枕收此诗写我新篇作画障不须更觅丹青师
　　述懐呈十七家叔
　　儿时学道逃悲欢只今未免忧饥寒浮生万事螘旋磨冷官十年鱼上竿竹林步兵亦忍辱长安闭门出无仆门前故人拥庐儿正坐向来甘碌碌君不见古人有待良不多利名溺人甚风波垂露成帷仲长统明月为烛张志和尘中别多防日少世事欲谈何可了胸中万卷已无用劝公留眼送飞鸟两翁观光今防时赋归有约时已稽未暇藏身北山北且须觅地西枝西愿从吾翁归洗耳不用妓女汚山水肩舆亦莫要仆夫自有门生与儿子
　　题唐希雅画寒江图
　　江头黄云天醖雪树枝惨惨冻欲折耐寒野鸭不知归犹向沙边弄羽衣黄茅终日不自力影乱弱藻相因依惟有苍石如卧虎不受隂晴与寒暑舟中过客莫敢侮闲伴长江了今古
　　年华
　　去国频更歳为官不救饥春生残雪外酒尽落梅时白日山川映青天草木冝年华不负客一一入吾诗
　　寒食
　　草草随时事萧萧傍水门浓隂花照野寒食柳围邨客袂空佳节莺声忽故园不知何处笛吹恨满清尊
　　雨
　　云起谷全暗雨晴山复明青春望中色白涧晚来声逺树鸟羣集高原人独耕老夫逃世久坚坐聴隂晴
　　闻王道济陷贼
　　海内堂堂左如今在贼围虚传袁盎脱不见华元归浮世身难料危途计易非云孤马西岭老泪不胜挥
　　道中
　　雨子收还急溪流直又斜迢迢傍山路漠漠满林花破水双鸥影掀泥百草芽川原有髙下随处着人家
　　懐天经智老因访之
　　今年二月冻初融睡起苕溪緑向东客子光隂诗卷里杏花消息雨声中西庵禅伯还多病北栅儒生只固穷忽忆轻舟寻二子纶巾鹤氅试春风
　　送熊博士赴瑞安令
　　衣冠衮衮相逢处草木萧萧未变时聚散同惊一枕梦悲欢各诵十年诗山林有约吾当去天地无情子亦饥笑领铜章非失计歳寒心事欲深期
　　观雨
　　山客龙钟不解耕开轩危坐看隂晴前江后岭通云气万壑千林送雨声海压竹枝低复举风吹山角晦还明不嫌屋漏无干处正要羣龙洗甲兵
　　题东家壁
　　斜阳步屧过东家便置清尊不煑茶高栁光隂初罢絮嫩鳬毛羽欲成花羣公天上分时栋闲客江边管歳华醉里吟诗空跌宕借君素壁落栖鸦
　　三月二十日闻徳音寄李徳升席大光新有召命皆寓永州
　　尘隔斗牛三月余徳音再与万方初又防天地寛今歳且扫轩窗读我书自古安危闗政事随时忧喜到樵渔零陵并起扶颠手九庙无归计莫疎
　　除夜
　　城中爆竹已残更朔吹翻江意未平多事鬓毛随节换尽情灯火向人明比量旧歳聊堪喜流转殊方又可惊明日岳阳楼上去岛烟湖雾看春生
　　登岳阳楼
　　洞庭之东江水西帘钩不动夕阳迟登临吴蜀横分地徙倚湖山欲暮时万里来游还望逺三年多难更凭危白头吊古霜风里老木苍波无限悲
　　对酒
　　陈留春色撩诗思一日捜肠一百回燕子初归风不定桃花欲动雨频来人间多待须防禄梦里相逢记此杯白竹扉前容醉舞烟邨渺渺欠高台
　　感事
　　防乱那堪説干戈竟未休公卿危下走江汉故东流风断黄龙府云移白鹭洲云何舒国步持底副君忧世事非难料吾生本自浮菊花纷四野作意为谁秋
　　絶句
　　野鸭飞无数桃花湿满枝竹舆鸣细雨山客有新诗
　　题池亭
　　聊将两蓬鬓起照千丈镜微波喜揺人小立待其定
　　墨梅
　　洁白江南万玊妃别来防度见春归相逢京洛浑依旧只是缁尘染素衣
　　秋夜
　　中庭淡月照三更白露洗空河汉明莫遣西风吹叶尽却愁无处着秋声
　　西省酴醿架上残雪可爱戏同王元忠席大光赋
　　酴醿花底当年事夜雪糢糊照酒阑北省今朝枝上雪还揩病眼作花看
　　窦园醉中
　　海棠脉脉要诗催日暮紫绵无数开欲识此花竒絶处明朝有雨试重来
　　重阳有感
　　忆得甲辰重九日天恩曽预宴城东龙沙此日西风冷谁折黄花寿两宫
　　春寒
　　二月巴陵日日风春寒未了怯园公海棠不惜胭脂色独立蒙蒙细雨中
　　次韵傅子文絶句
　　风雨门前十日泥荒街相伴只笻枝从今老子都无事落尽园花不赋诗
　　寻诗
　　楚酒困人三日醉园花经雨百般红无人画出陈居士亭角寻诗满袖风
　　邨景
　　黄昏吹角闻呼鬼清晓持竿看牧鹅蚕上楼时桑叶少水鸣车处稻苗多
　　芙蓉
　　白髪飘萧一病翁暮年身世药瓢中芙蓉墙外垂垂发九月凭阑未怯风
　　代葛亚卿作
　　君住江濵起画楼妾居海角送潮头潮中有妾相思泪流到楼前更不流
　　青墩看牡丹【考见题咏】
　　一自边尘入汉闗十年伊洛路漫漫青墩溪畔龙钟客独立东风看牡丹
　　懐二禅者
　　残年不复徙他邦长与两禅同夜缸坐到更深都寂寞雪花无数落天窗
　　沈学士晦
　　晦字元用钱塘人微时徙居崇徳举宣和状元御试防题举子不能条对晦精通象数一挥千言祐陵于闻喜宴上以御诗宠之除著作郎金人攻汴从肃王出质后得还为给事中高宗将召为中书舎人有论其布衣时事帝白顷在金营见其慷慨士人细行岂足为终身累耶然卒出知平江乞以建康太平镇江池鄂五郡兵连横守江与韩世忠犄角金必不敢渡召募敢战练习期年京口可成强藩赵鼎称其激昂卒不果用进徽猷阁直学士终知郓州
　　题独秀山
　　老鹤下遥天昂昂在林表霜毛临野人逸气秋天杳矫矫颜始安不受冠带绕清真自嵇阮一醉万事了读书空谷中生刍白驹皎长哦五君咏极目送飞乌
　　竹溪
　　寒流穿清閟支径入翠防山深古木合林静珍禽飞居人本避世游客亦忘机归路晚烟暝新月照柴扉
　　游松阳百仭山
　　山头白云如擘絮竹鸡无声鸠唤妇团团朝日上林梢寒食梨花溪口路一峰独秀横溪隂青林倒影千丈深上有白龙蛰幽洞歳旱往往能为霖如今寂寞空山里古屋荒坛冷红紫防看前度种花人他年来作巢居子
　　竹岭
　　九月乱山中﨑岖处处同谿流因雨涨木叶着霜红人迹千年絶松声万壑空寻幽自可问不复叹途穷
　　松阳上方山居五首
　　月斜树影穿窗入雨过山泉绕舎鸣野寺中宵人不睡蒲团布衲悟无生
　　山中寒早野隂薄惨惨黄昏欲雨时市逺无人与沽酒地炉松火自烧梨
　　天畔羣峰一草亭半溪烟雨花冥冥老翁投老得此景日与谿山同醉醒
　　此生真与世相忘投老生涯寄上方洗足闗门枕书睡连山松桧雨浪浪
　　学道空山歳月深丹成初试马蹄金犹余一勺丹泉水洗尽人间名利心
　　吕朝士渭老
　　渭老一作濵老字圣求嘉兴人宣和末朝士有集不传仅从赵师秀序其词中得一诗称其讽咏中卒寓爱君忧国意不但弄笔墨清新俊逸而已又有句云忧国忧身到白头此生风雨一沙鸥又云尚喜山河归帝子可怜麋鹿入王宫又云未湔嵇绍血谁发谏臣章缙绅巨贤多录稿家藏但不窥全帙未能为刋行由此序观之则当时已无镂本矣惜哉
　　伤世
　　尘断征车杳云低毳帐深古今那有此天地亦何心王尚书希吕
　　希吕字仲行宿州人高宗南渡寓居嘉兴第进士为正言上章劾佞臣张説出知庐州累迁吏部尚书天性刚劲尝切论近习用事上变色欲起希吕挽御衣极言之致政归无屋可居上为赐钱造第入直赋景物
　　玊堂昼永暑风微防防飞花落小池徙倚幽阑凭问讯夏莺飞出万年枝
　　本觉寺三过堂【考见后】
　　门外惊风吹细沙入门水气湛清华呼童试向人间看岩桂应开第二花
　　赵都监善应
　　善应字彦逺又字庆公汉王元佐之后建炎间与其父自汴避地崇徳之洲钱因家焉洲钱在县西北二十七里周遭皆水形如钱布故名南渡时士大夫避地者二十余家苏师徳吕正已及赵氏父子皆在焉善应生汝愚范令机扁其里曰生贤绍熙中与苏吕诸公迭主诗盟即祗园精舎为盍簮之所故诗人沈文伯有翠娥环坐忆洲钱之句其生平流离感慨见诸篇什性纯孝尝刺血和药愈母母畏雷雷輙走防之寒夜归恐击门惊母露坐达旦诸弟未制衣必不敢制官江西兵马都监每四方水旱警报辄不食尤袤称为古君子陈福公题其墓曰笃行
　　宁师西阁
　　飘泊南来防歳寒追谈往事漫心酸云烟暮隔中原望归折梅花忍泪看
　　次韵李长卿
　　一别芳洲不计年旧时攀折柳依然故人似欲撩诗兴賸折梅花向酒边
　　闻人主簿偲
　　偲嘉兴人官主簿
　　题净因院
　　湖海浮家二十年重来春色尚依然杏花篱角红吹雾栁叶塘腰緑防烟草暖游人分席地鸠鸣刺史劝农天觉塲独占三灾外试问支郎第防禅【三灾兵火盗也建炎兵后惟此院独存】朱少卿敦儒
　　敦儒字希真一作希直号岩壑洛阳人少从陈东野学尝赋古镜云试将天下照万象总分明东野竒之为人天性旷达以词章擅名能书兼善绘事布衣时遂有朝野之望靖康乱避地自江西走二广绍兴二年诏广西宣谕明槖访求山林不仕贤者槖荐敦儒通达治体有经世之才三召皆固辞后复以荐起赐出身为秘书正字迁浙东提刑未防致仕侨居嘉禾构室南湖之濵室中所列琴缶阮咸金石名迹皆目所未覩每贮果核挑以待客时棹小舟徜徉自放陆放翁尝诣之闻笛声自烟波间出行者曰此朱先生吹笛声也及秦桧当国有携敦儒诗及所画山水谒桧桧欲令敦儒教秦伯阳作诗乃先用其子为删定官复起敦儒为鸿胪少卿盖久废之官也时颇荣遇尝与米元晖对御作画而敦儒耻以画名辄退避不居敦儒旧有鹧鸪天词曰云是清都山水郎天教懒慢带疎狂曽批给露支风勅累奏留云借月章诗万首醉千塲防曾着眼看侯王玉楼金阙慵归去且挿梅花住洛阳至是人乃为诗诮之云少室山人久挂冠不知何事到长安如今纵挿梅花醉未必侯王着眼看桧死敦儒亦遭论罢其实敦儒因老爱其子而畏避窜逐不敢不起识者怜之周益公谓观其字如其诗其诗如其人不待识面知为伊洛胜流矣有樵歌三卷评者称朱三十五希真五言如剪茅编雀屋筛米聚鸡粮灯昏鼠窥砚雨急犬穿篱七言如防许少年春欲夏一番梦事緑催红过时不语鸎解事怕客深藏鱼见机人间万事老无味天下四时秋最愁皆警防不蹈袭云洛中有八俊陈简斋为诗俊朱岩壑为词俊富季申为衣俊皆一时竒才也南渡以来诗俊衣俊皆为执政大臣相与力引独岩壑肮脏不偶终以退休因作鹤赋以自况楼大防题之如此周紫芝有闻希真请老诗云平生恨未识朱游每得新诗慰客愁泛宅清苕真得句挂冠神武更何求又云久厌朱袍裹玊仙幅巾藜杖老山间从今鱼鸟缘应熟只恐鸳央债未还盖以希真有道人还了鸳央债之句也王庭珪【字民瞻庐陵人绍兴时为台州主管】有和葛主簿寄希真诗云主簿四海士先生千载人羇游厌旗鼓谈笑出风尘高卧屡违旨荣名忽中身清诗何絶妙韲臼识余辛
　　小尽行
　　藤州三月作小尽梧州三月作大尽哀哉官厯今不颁忆昔升平泪成阵我今何异桃源人落叶为秋花为春但恨未能与世隔时闻防乱空伤神
　　絶句
　　青罗包髻白行纒不是凡人不是仙家在洛阳城里住卧吹铜笛过伊川
　　康台郎与之
　　与之字伯可嘉兴人建炎中驾驻维扬与之上中兴十防声名大振宰相汪黄辈不能用及秦桧当国擢为台郎专应制善为乐府时以栁耆卿目之有词五卷凡中兴粉饰治具及慈宁归养两宫欢集必假伯可之歌咏尝与桧对局格天阁下桧戏曰此卒渡河是尔将军之疥癞伯可应曰今皇御极视公宰相如腹心桧大喜撤碁酣饮而罢桧死与之亦谪五羊名胜志云番禺县玉虹洞之南曰聚龙岗宋嘉兴人康与之流五羊时居此桯史载其在高宗时与左珰狎适睿思殿有徽宗御画扇上时持玩流涕珰偶下直窃携至家而康适来留之燕饮出以示康康绐珰入取肴核辄泚笔书一絶于上即玊辇宸游之句也珰出见之大恐而康已醉无可奈何明日伺间叩头请死上大怒亟取视之天颜顿霁但一恸而巳
　　鹤舒台
　　白云深锁路﨑岖鹤去台空景物殊山展翠屏连绮幕泉分清溜滴明珠道人只问丹砂井隠客犹寻九节蒲试问葛翁升举后至今遗迹事何如
　　玊虹洞二首
　　睡起疎帘一半开更无人迹过青苔须臾苍狗风前变雷雨驱潮出海来
　　满山一夜风篁响透屋三更月露寒自掩残书推枕睡江湖秋梦水云寛
　　题宣和御画
　　玊辇宸游事已空尚余奎藻绘春风年年花鸟无穷恨尽在苍梧夕照中
　　题清江松风亭二首
　　天涯芳草尽緑路傍栁絮争飞啼鸟一声春晚落花满地人归
　　江上浓隂晓未开痩笻支我上苍苔春寒前日去已尽今日又从何处来
　　鲁太府訔
　　訔字季钦号冷斋海盐当湖镇人【后析平湖】兄詹崇宁初进士訔与弟詧同举绍兴五年进士人以比二陆一时弟兄子侄科第之盛甲于一郡其所居起桥颜曰三登訔官至大府卿尝言支移折变利甚悉诏可其奏于诗喜杜工部尝取其集考其年编次而笺释之为十八卷世所传鲁冷斋杜诗定本是也及卒吕祖谦有淳熙四年春挽鲁少卿訔诗云庆源滚滚接天流老桂传香次第秋人物西都九卿选英华南国十洲游翛然径下滕王阁已矣长懐范蠡舟身后楚骚谁着録灵光旧草合兼收周必大为作墓忘叙其行事甚悉又系之诗曰竞爽云间陆应同天上张乐堂聨折桂南省继含香风月三千首金钗十二行初终全五福似续付诸郎自掺江南袂思公歳月徂书来懐棣鄂人去重葭莩东粤仍闽粤当湖遂镜湖堂成随一相浮世竟何须訔有集今不传仅从族谱中采得一诗惜未覩其全耳
　　观武侯阵图
　　西川汉鼎倚纶巾翠石累累作阵新一夜扫云惊虎旅九天飞雨泣龙鳞当年已落中原胆今日犹怜故国身曽踏斜阳看旧垒英雄千古只伊人
　　赵议幕汝能
　　汝能字公举海盐人赘居崇徳绍兴末举进士知海陵改郁林州削平巨冦冦所掠金宝尽藏一沼僚吏请发之笑曰钟离意以为何如调守全州厯浙西沿海议幕寿八十自号云谷道人
　　题崇福寺罗汉阁【即常乐庵考见题咏】
　　粉壁龙蛇浑欲动石桥云水亦生寒香销日晚人归去聴尽秋声到夜阑
　　李提举正民
　　正民字方叔扬州人官朝奉大夫徽猷阁待制提举洞霄宫建炎间高宗东狩四明正民着乗桴记以识之其事颇僃绍兴中寓海盐善属文邑中碑记多出其手子直养即为海盐令
　　海月亭【考见题咏海盐注】
　　危亭注目了无边脱屣尘寰思杳然万顷秋涛翻浩渺一轮明月对虚圆光生银汉疑无地望断蓬壶别有天赤水枣花君莫问新诗赓唱似朱弦
　　题清节轩【考见题咏海盐注】
　　新种修篁翠叶稠凛然清节坐惊秋官曹咸类崔斯立风味仍同王子猷暂却鹭鹓容退食他时鸾凤小迟留吟哦自是名家事我亦身闲愧食浮
　　题一击轩【考见题咏鹿苑寺】
　　本来无物可脩持一击当年何所知拱手问师都不语等闲拈起布毛吹
　　李正士长民
　　长民字元叔正民弟与兄齐名亦能诗宣和元年举博学宏词献广汴都赋上甚喜二年除秘书省正字
　　题一击轩
　　我聴风篁是梵音如何俗耳等闲闻自来击处无人防千古知心只此君
　　王布衣彦和
　　彦和崇徳人工诗有名绍兴间其书扇一诗光尧见之称赏令尽进所作赐对以老賸赐金帛书中贵人扇
　　天边一线征鸿没山色浅深墨未匀别浦渔舟待归去夕阳渡口两三人
　　张尚书伯垓
　　伯垓字徳象嘉兴人绍兴庚辰进士官尚书题崇徳莫氏椿桂堂【考见题咏】
　　艺苑从来夸一第至比梯云仰攀桂弟兄罕见五枝芳昔说窦郎今莫氏莫氏一门真可荣二难三秀众美并见者叹羡不易及往往笞儿亲短檠
　　开国侯娄机
　　机字彦发嘉兴人乾道二年进士孝宗朝厯州县有声太子就学以机兼资善堂小学教授机手书累朝事亲修身治国爱民四事以献擢御史时苏师旦怙势言者皆罪去而独惮机韩侂胄议开边机不可御史邓友龙附侂胄议遂劾去机侂冑诛召为吏部侍郎累迁参知政事封嘉兴郡开国侯机慎惜名器爱选人材方当时艰而多弥缝禆賛之功着有帝王总要班马字类诸书
　　题日哦轩
　　髙轩多暇日宴寝独怡神风俗谁今古云山自主賔滩平分燕尾松老半龙鳞徙倚清隂下吟懐愧昔人赵忠定公汝愚
　　汝愚字子直父善应扈跸南渡遂家崇徳靖康丁未生汝愚是年孝宗亦生于秀州此南宋君臣基命之数也汝愚少有大志每曰丈夫得汗青一幅始不负此生乾道间举进士厯给事中知成都府分诸羌以弭边患孝宗谓其有文武才光宗朝为吏部尚书同知枢宻院事孝宗崩汝愚请成礼上疾不从又请宪圣皇后垂帘主防及建太子防上临朝仆地汝愚复请禅位嘉王以系人心遂扶立宁宗除特进右丞相皆辞乞命朱熹待制经筵悉收召士君子之在外者韩侂胄诬其将不利于社稷逐之祭酒李祥博士杨简皆言两宫隔絶国防无主汝愚不避殒身灭族之祸戴翊陛下卒受黯黯而去天下后世其谓何乃并罢祥简太府丞吕祖俭太学生杨宏中等皆上表代白悉就编置遂贬汝愚于永州至衡州暴卒天下闻而寃之初汝愚尝梦孝宗授以汤鼎背负白龙升天后翊宁宗以素服登大宝盖其验也而谗者以为言侂胄诛复原官谥忠定赠太师封沂国公理宗诏配享宁宗庙庭加封福王所着诗文十五卷行世初汝愚之死也太学生敖陶孙赋诗于三元楼壁云左手旋干右转坤如何羣小恣流言狼胡无地居姬旦鱼腹终天吊屈原一死固知公所欠孤忠幸有史长存九原若遇韩忠献休说如今有末孙方掷笔饮未一二行壁已舁去陶孙知必为韩所廉顷之捕者至矣急更衣持酒具下楼与捕者交臂问敖上舎在否对曰方酣饮亟亡命走闽乃得免送学士汪大猷归鄞
　　尚书天官贵持经侍帷幄青冥欲无际白首非故约连樯动南浦父老望岩壑下车入里门执手问欢乐十年防风雨寒鸡呌屋角勤劳毕我分帝赉出宠渥殊适奉香火禁直连六阁遂令宣室思从今问晦朔
　　题天风海涛亭
　　防年奔走厌尘埃此日登临亦快哉江月不随流水去天风直送海涛来
　　题竹赠卫青叔之潭州
　　飔飔忽见青鸾尾扫遍翠厓冈上头昨夜月明仙子过玊笙吹彻万山秋
　　致爽轩
　　浓隂夹道水流渠吹尽残花不复余惟有范家千亩竹青青依旧色侵书
　　陈提辖炳
　　炳字宜之闽人淳熙初主崇徳簿因居焉迁上虞令有西溪潴水利及三乡防政张纲尝浚湖刻石歳久为豪右所据夏大早民请复豪右阻之炳曰令宁以罪去必不忍畏避强御委弃三乡民命也卒浚复之百姓歌曰前复湖张防政后复湖陈县令与我衣食全我命除提辖文思县有退庵集资福院平緑轩【考见题咏】
　　水屋围春緑云岑送晓青无心向朝市信步到禅扄野意连天逺疎钟隔防聴杯行莫辞醉檐月笑人醒钱循州文
　　文字文叔崇徳人吴越王裔乾道间进士尉当涂捕败私茶十数辈法当进秩力辞知万载县有异政赵汝愚荐可大用不果除知循州卒官朝奉大夫文体貌魁伟吐音如钟言温气和廉而好义居不蔽风雨饘粥不给晏如也诗亦清丽有则题梵竺卿蓬居【考见方外】
　　梅绕蓬居不计株水仙数畹鬭芳腴竺卿白业二香妙世界红尘一防无可比逺公莲社胜应嗟陶令菊园芜鑪薰清鼻茗浇舌月浸松窗对结趺
　　莫大理若冲
　　若冲字子谦崇徳人父琮自仁和徙居生五子元忠若晦似之若拙若冲俱得第时比五窦若冲为淳熙进士知安吉吴江有声除司农簿轮对时用事者议开边若冲谏阻之出知岳州赈荒剔盗境内帖然知全州漕司檄解军粮湘源壤髙客舟不至遂发官帑造轻舟运之明年靖江大水民赖以济最闻除大理丞乞归有语溪集
　　初春赵仁甫宴邑官平緑见招
　　平緑题诗四十年寻幽不厌水云边一犁还又耕春后三白曽来醉腊前自笑挂冠林下客得陪挥麈坐中贤絶嫌幻色撩人思快覩晴川逺接天
　　过崇胜院
　　首歳融春卜有秋晓行犹自索貂裘身闲暂脱防官缚市隠何如此地幽一水相望三里近十年重到片时留买田拟作终焉计真是飘然不系舟
　　【附考在崇徳县东三里晋徐頵舍宅】
　　石门张氏园【考见仙鬼】
　　为米徒劳束带难当时彭泽便休官高情曽赋归来句尽入名园扁署看
　　叶太守廷珪
　　廷珪字嗣忠号翠岩嘉兴人绍兴十八年由兵部郎中出为泉州太守其所着海録碎事傅安道序之谓其无一日不作诗老而益工如题琴泉轩云不是妙音生妙指只缘流水似流泉无名木云人休清樾摩挲认鸟泊髙枝睥睨看至其和钱起江行百诗士大夫多传録之又作郡舎罗汉室诗云防多雁鹜行间吏衙退频来礼释迦可以见大府之风度矣其自序谓予家本田舎贪无书可读曽大父以押纲至京市书数十部得尽读之其后肄业郡学升贡上庠入仕四十余年云兹登一诗出清河书画舫
　　茉莉
　　露花洗出通身白沈水熏成换骨香近説根苗移上苑休慙系本出南荒
　　莫进士若拙
　　若拙字子才若冲兄淳熙中进士
　　平緑轩即事
　　结屋地犹浅钩帘景尽还岚光烟树外野色酒杯间别墅从渠乐清吟属我闲狎鸥时防白机事不相闗蔡漕司开
　　开字子明崇徳人淳熙中进士宰徳清值军兴征调邑不扰知邵武郡初官租一石带籴四斗僃赈后为民患开请罢之视时低昂俾民自籴患遂已除漕司兼知岳州防军营田九军一日而毕又区画营佃军国两利改漕江西属郡旱捐漕计以济卒于官有畏斋集
　　平緑轩
　　瞰水地仍敞开窗望不迷良畴连逺近秀野混髙低晓起烟千树春耕雨一犁道人深乐此坏衲且幽栖王教谕用亨
　　用亨字子安自开封徙居崇徳淳熙间举进士授丹阳尉益嗜学如举子时手抄口诵至忘寝食试宏博科与倪思争衡分教襄阳以根抵之学表率士类尝作二记曰不贪不欺此其行已之实也平緑轩二首
　　翠痕防防出林端舟撼清流夜月寒却笑监湖临水寺闭门不借俗人看
　　禅窗虚敞瞰西南野色溪光接画檐云去碧天无间断一眉依约见山尖
　　卫文节公泾
　　泾字清叔嘉兴人孝宗亲擢进士第一厯起居舎人使金还除直焕章阁知庆元府时权奸用事十年不调开禧初召为吏部尚书御史中丞请诛韩侂胄论罢右相陈自彊拜防知政事胄诛又患史弥逺欲去之弥逺乃讽御史劾罢泾知扬州除资政殿学士卒赠太师追封秦国公谥文节泾尝请召朱熹还朝而熹已卒乃取诸经四书传注刋布之所着文章奏议五十卷曰后乐集
　　过淀湖
　　疎星残月尚朦胧闲趂烟波一棹风始觉舟移杨栁防直疑身到水晶宫乌鸦天际墨千点白鹭滩头玊一丛欸乃一声回首处青山浑在有无中
　　闻人删定滋
　　滋字茂徳嘉兴老儒也陆游老学庵笔记曰茂徳喜留客食然不过蔬豆郡人求舘客者多就谋之又多蓄书喜借人自言作门客牙充书籍行开豆腐羮店予少时与之同在勅局为删定官谈经义滚滚不倦发明极多尤邃于小学云汪应辰有送删定闻人丈归嘉禾诗云漫作中都士柴门每自扄遗经究终始竒字讲声形前辈今无防防言世莫聴扁舟转河曲已见故山青周必大二老堂杂志中载有闻人滋五説
　　蚤秋游灵岩
　　凭栏山翠湿蒙蒙佛阁依然水殿风欲采莲花何处所年年金井落梧桐
　　叶文康公时
　　时字秀发仁和人晚居嘉兴淳熙中进士厯事四朝官终龙图阁学士操履端方博学善属文邃于周礼着礼经防元及竹埜诗集行世卒諡文康自号竹埜愚叟
　　还桑泽卿兰亭考二首
　　书法光芒晋永和后来摹冩不胜多考论又得桑夫子兰渚风流转不磨
　　自从蠒纸殉昭陵定武流传賸得名总辑旧闻为博议即今真赝不将凭
　　陆和州埈
　　埈字子高高邮人建炎初与兄埙徙崇徳登绍熙元年进士厯秘书郎倅和州议散武定军诸州遂安摄濠州时冦猖獗埈开示大信以收人心散卒闻埈至受防者数千乃悉简为劲兵改知和州养士厉俗修仓浚湟免归卒有益斋集
　　送奚宰
　　茂宰慈祥意三年只似初折腰宁为米掣肘固难书机静波浮鸟刑疎网漏鱼终然清议在衮字到公车
　　丑梨
　　我邑之东有丑梨貌虽恶风味絶胜闻尝进御因赋五言
　　灰貌凝清古霜津溢脆甜面嫌汤后白心慰邑中黔美实钟寒谷珍尝近御奁彼姝徒冠玊争得似无盐
　　和奚宰春风楼即事
　　恍然楹桷架虚空意匠经营九仞功三载笑谈杯酒里一时人物画图中金兰托契从今始玊烛迎和与众同却笑楚台雕篆客强生分别诧雌雄
　　卜祖仁
　　祖仁未详诗见柳志观吾侯一语当是嘉郡人攷宋绍兴初盐令李直养有祷雨陈山一事而诗中云侯今官转吴兴去则惟熙宁间盐令有王震而武康令亦有王震又龚颐正陈山庙记曰绍熙元年郡守赵不迹作文以祷其应立至与李直养同时而不迹于绍熙三年转吴兴守或指此姑记之以质诸博雅者
　　陈山龙湫【考见卷八】
　　陈山苍苍东海头石壁裂缺蔵灵湫老髯出水歘万丈青山倒挂黄金虬神光上腾接烟霭挟子撄珠浴沧海雨公载雨推雷车阊阖门开叩真宰今年亢旱民罹殃我侯悯悯心若伤精诚披露动寥廓沛然甘泽来滂滂侯今官转吴兴去回首神峰隔天宇愿言变化从云龙大为苍生作霖雨





　　檇李诗系卷二
　　钦定四库全书
　　檇李诗系卷三
　　平湖沈季友编
　　宋
　　传贻先生辅广
　　广字汉卿父逵流寓崇徳生广少读濂洛书慨然愿学从吕祖谦游复师事朱子与黄干并称时号黄辅庆元初伪学禁兴蔡元定贬死广独侍熹不去入京师居太学南集同志讲学不辍尝扁其堂曰传贻学者称传贻先生又称庆源辅氏所着有论孟答问六经集解诗传童子问通鉴集义诸书资福院平緑轩
　　名区与利垅羊肠竞攀跻谁能为芳草四旷成幽栖春风一凴阑秀色无髙低山遥不作障水近何妨隄只恐金气寒黄枯变碧萋坐令羣目惊有似七圣迷人心无天游六凿相攘挤但于平处观众有何端倪日月互賔送景物随乖暌彼昬如执着惟君试金箆
　　王朝郎明清
　　明清字仲言本汝隂人甫十嵗朱三十五希真徐五敦立过其父所询以国史中数事应之无遗由是受二公之知庆元间居甥馆于嘉禾官至朝郎与其父雪溪先生兄仲信俱有史才名卿钜公无不叹慕尤遂初者时之鸿儒也一日询明清以天临殿与南唐中主画像明清详陈本末无一不符遂初惊愕当时诸公欲告于上收置史馆不果明清又尝剀切上封事故赵师厚赠诗有信史賖靑简封章窒皂嚢之句楼钥送王仲言之泰倅二诗云万卷诗书老雪溪颀然二子和埙篪絶怜伯氏久亡矣犹幸夫君及见之来上鹓行人谓晚往舒骥足自嫌迟他时还向云门否布袜靑鞵尚可期遂初陈迹遽凄凉击节靑箱极荐扬谈笑于侬情最厚典刑使我意差强重屏唐画论中主古殿遗文话阿章旧事从今向谁问尺书时许到淮乡曾几诗云吾宗择壻得羲之令子传家又絶竒甥舅从来多酷似弟兄如此信难为陆游诗云汝隂太史万籖藏酸枣先生六世芳豹尾属车留不住却寻陈迹海陵仓紫薇杰作传千载物色分留待下车老病难陪曳裾客同来时寄一行书山谷有跋王仲言乞米诗是时南渡以来简册散亡老成凋落明清裒集轶事遗闻编为挥麈录自言无一事一字无所从来又有投辖录清林诗话玉照新志绍兴乙夘张安国为右史明清与仲信兄郑举善郭世桢李大正李泳多馆于安国家春日诸友同游西湖至普安寺于窻户间得玉钗半股青蚨半文想是游人欢洽所分授偶遗之者各赋诗以纪其事
　　凄凉宝钿初分际愁絶清光欲破时留与人间作佳话绿窻琼户老蛛丝
　　岳邺侯珂
　　珂字肃之号倦翁彰德人飞季子霖之子也嘉定间守嘉兴有恵政后家郡治西北金陀坊痛其祖武穆为秦桧所防作吁天辨录等书总名金陀粹编官至宝谟阁学士封邺侯有玉楮集
　　予园泰堂之傍有竒右小有有洞箭括有门车箱有谷高广不袤丈而嵌空之势宛若飘动暇日独坐对玩移晷因赋
　　池边歴平蹊果下动游鞚一笑未必领万象徒目送渊渟歴危槛日景华栋闲情晻不舒倦思悄如瞢忽惊鹊噪檐恍类鸡发瓮坐开苍玉壁平揖靑瑶峒畴昔果安在奔走比岳贡仰观箭括门广宇豁晴霿石开车箱谷盘道陟微同中天隠日月遥海揷防蝀居然袤丈间有此具美众老夫生平嗜酷好泉石弄天巧谢斲削人为漫控尚忆三神游俛纪十年梦踞龟曾食蛤骑寉更笞鳯觉来海山苍倐见雪窦空便疑势崒独欠波澒洞捧罂喜对酌防帻发孤讽此兄定絶竒吾意当折衷一笑问阿章试与评伯仲
　　病虎行
　　长风吹谷白日暗旷野人稀云黯澹狐狸啸舞豺狼噑病虎妥尾行蓬蒿天寒泉冻山骨髙皮枯髀痒霜爪搔纷纷晴雪爬落毛垂头帖耳身腥臊羣鸦槎牙噪枯木燐火半青新鬼哭走麕过前不能逐目视眈眈蹲朴毛风血雨天地肃何日跳踉看食肉天生万物有盛时当年一啸天助威坐看云起行引儿当涂宁复论老罴一朝老去守岩窦落叶满山氷雪后壮心空在筋力疲寂寞长饥眠白昼古来豪杰多沈沦不用为鼠皆若人范雎折胁西入秦内史长叹田单嗔可怜百兽为披靡转顾不如圈中豕男儿奋跲亦渠似肯复虚为倚厓死君不见南山白额曾报恩墙头金枕投何人
　　病中试张观笔
　　淮上霜浓哀草黄阿防健走如何獐不知聚族加束缚妙手乃有明山张生来阿防素狡狯何术聚致如驱羊防毫撷颖不敢惜一一顺聴伏且僵人生切勿恃一技善走古有执盖郎不惟平地傅两翼仍以俘馘浮长江一朝发愤辽东防逝水亦复随浮梁只今红绡莹玊管何人解发千古光明张眼前第一手嗟嗟阿防孰能走
　　山中寄杨宗博
　　多病山中客无人傍酒罇与猿分橡子为鹿长禾孙白昼云归屋黄昏雨打门忽懐杨司马烟霭隔重阍
　　宿溪声阁望炉峰
　　閴歴烟岩古琮琤雪涧横海潮秋八月山雨夜三更肯作随流想难忘潄石情壮懐徒激烈聊复以诗鸣
　　题竹院
　　秋枕竹鸣屋昼棋松掩闗雨晴犹湿径云薄不蔵山未洗中原恨难消永日闲西风动征韅空愧鬓毛斑三墖寺寒光亭张于湖书词寺柱吴毅夫命名后轩【考见后】
　　竹里逢僧院残碑不计年雁题三崒堵龙化两魁躔宝正号应纪元丰墨尚鲜寒光定何似谁放五湖船
　　蒲萄
　　当年博望奏边功异种曾携苜蓿同摘乳那烦挏马令引须聊惬好龙公颇怜汉地离宫在未许凉州酒瓮空囘纥只今重餧肉清隂弥望满闗中
　　嘉定丁夘予守檇李召还郡人见饯于三墖湾偶至此寺因名有感
　　往年曾佩双湖组古刹犹题三墖湾堕雁重寻湖浩渺断虹浑记水囘环两州隔涉名无改二纪栖迟老复还病衲虽无分别想经行莫作少年看
　　纪事
　　人生邂逅适相欢一曲髙歌行路难频寄诗筒君勿厌种花持钓是闲官
　　病中登山
　　满山桃李閙红霞曽约香山白鹿车堪笑东风欺病客搀先且到别人家
　　张尧同
　　尧同字爵未详栁志载其咏吾郡山川古迹甚多观列岫一诗乃知系秀州人也按宋庆元后始立嘉兴府而尧同称吾州且所咏间及宁宗时事当是宁宗时人存之以俟博雅者
　　嘉禾百咏
　　胥山
　　马革浮尸去君王太忍人此山空庙貌何以劝忠臣【附考山在郡东二十五里接嘉善县境一名张山乃硖石之余支也吾郡诸山自天目发源尽于海盐北一支由硖石蜿蜒而来发为胥山平田突兀广寻数亩旧经云子胥伐越驻兵于此水经云子胥死浮尸至此居民怜之立祠其上俗名伍王庙旁有石龟凝望注水风雨中农人见其行疑为怪凿其目碑语有石栈自钱塘抵御児之胥口凡十一字惜不得其全文又有磨劔石长二丈许劔痕在马其巅相传即子胥墓也括异志云隆兴间守臣李春请拨郡学以荒山皆石不果乡人陈了翁之裔陈煃凿石结庐名读书堂下有水曰胥江屠应埈有胥山赋其他题咏甚众八景之一曰胥山松涛】
　　殳山
　　丹灶功成后寥寥掩竹扉但闻蝉巳蜕不见鹤来归【附考山在府城西南五十七里旧属嘉兴今析属桐乡县东南三十五里千金乡昔有道士殳基尸解于此唯存巾氅之号桐棺冢山有两峯东峯号史山明初贝淸江朱以贞结殳山诗社后郭观察舜举吴洪雅公治西林僧公朗辈继其盛云又有洗药井藏兵坞潮音院显灵庙系宋时祀三衢周孝子封显灵王者慈乌泉喝石嵒陶景真诰云嘉兴殳季真于宋景和元年得晋杨许三真手迹于剡县马氏以呈废帝又陶隠君弟子题名有嘉兴殳兴祖】
　　滮湖
　　四境田相接烟澜自渺弥客来吟此景无或比滮池【附考湖在郡城东南二里春波门外一名马塲湖宋志云濶五百丈深三丈北隣城壕东列防市其西则鸳湖也亦名南湖湖滨有濠股塔湖南有乐郊水心列岫三亭及潘尚书园中有烟雨楼俱另见】
　　鸳鸯湖
　　东西两湖水相并比鸳鸯湖里鸳鸯鸟双双锦翼长【附考湖在郡城南三里澄海门外湖中多鸳鸯故名又云以东西两湖相丽如鸳鸯也亦曰双湖搃名南湖宋从事郎闻人滋南湖草堂记云檇李泽国也东南皆陂湖而南湖尤大计百有二十顷元陈世昌有南湖赋湖中有裴岛放鹤洲诸胜又名陆瑁养鱼池八景之一曰鸳湖春晓】
　　长水
　　古来名未灭人好水还清一读髙僧防尘劳悟此生【附考水在郡城南六里长五十余里自海宁发源贯硖石东北流入嘉兴境始皇东游过此闻土人水市之謡乃乗舟交易以应之宋时有长水法师明沈懋孝学者称长水先生】
　　谷水【一作许尚诗】
　　短棹经行处风披藻荇香中宵孤鹤唳片月在沧浪【附考旧经云古战塲夹谷口秦长水县治今谷水是也神异传曰由拳县即秦长水县沦防为谷因名谷水东南流逞嘉兴县城西又东南迳盐官县故城南水经注引吴记曰谷水出吴小湖迳由拳县故城下九州志云谷水之右有马睾城吴王濞煑海为盐于此梁元帝览赋曰时度谷水之阳尚想嘉禾之方壮庆亭于吴后雄檇李于越王陆机对晋武云三泖冬温夏凉谷水在其北金泽章练小蒸大蒸白牛诸塘在其西葑澳走马诸塘在其东泖桥之外横絶东渚者秀州塘也又吴地记云海盐县东北二百里为长谷陆逊陆凯居此又云嘉兴县东二十五里有长谷亭方舆胜覧云陆逊所封名华亭谷嘉禾志云当湖北有华亭河然则一水异名大抵自硖石襟带吾禾数邑以至于泖耳】
　　天星河
　　拍防浮春渌菰蒲四逺生网罗人不到鱼鸟亦忘情【附考河在郡城内东北一名天心河宋嘉禾志云东西广三十四丈即始皇发徒所掘俗谓天心坠穴泉与海通故大旱不涸水草不生旁有碑存二十余字剥蚀不可读】
　　穆溪
　　静练明田外源流笠泽通不因逢歳旱谁识济时功【附考溪在郡城东北四里接上谷湖入太湖水中多龙骨】
　　韭溪
　　终与双溪接分流入郭来市桥人影合不解洗尘埃【附考溪在郡城内即南湖之支流经城而达于北运河川渎记云太湖东通嘉兴韭溪是也溪上有西埏里见捜神记】
　　双溪
　　柔橹声相应名齐汉魏收可怜一溪水分作两塘流【附考溪在郡城东六里以其近汉塘魏塘故名汉塘入平湖魏塘入嘉善俱可由此以达松江】
　　秀水
　　好景明于画长浮五色波一竿吾欲钓来此聴渔歌【附考水在郡城北丽桥之东相传水浮五色见者获庆亦称绣水明析邑名因此】
　　白龙潭
　　呼吸风云合飞潜自有时只愁潭底浅头角被人窥【附考潭在郡城西南四里通越门外景德寺旁有白虎穴风涛溺舟作三塔镇之今析属秀水境八景之一曰龙潭暮云】
　　御儿
　　用此临吴战何人为越谋夫差曾不寤亡国始知羞【附考水在郡西南去崇德县治东南一里旧名御儿中泾俗名沙渚塘吴越时栖兵于此越语勾践之地北至御儿左传吴越春秋皆作御史记年表作蘌西汉易为语而年表又作蓹水经曰由拳西乡有产儿便能语因诏为语儿乡元丰中朱长文续吴郡图经云范蠡献西施于吴道中生子至此能语张宫谕广皇舆考亦云又越絶书曰语儿乡故越界大夫种曰吾以御儿临之又女阳亭者勾践入官于吴夫人产女此亭养于李乡勾践胜吴更名女阳三朝国史云有语儿亭又名女儿亭俗呼囡儿墩汉元封初封辕终古为御儿侯】
　　范蠡湖
　　少伯曾居此螺纹吐防丝一奁秋镜好犹可照西施【附考湖在郡城内西南金明寺旁中产异螺五防相传范蠡曽隠于此有陶朱公里四字碑又有西施妆防】
　　梧桐泾
　　落落梧桐树何年作鳯鸣试看千古翠流尽一溪声【附考泾旧属郡境后析桐乡县名因之在邑之东即濮川所通处也五代时鳯鸣其树邑人蔡孟熙绘图庐陵周忱为记】
　　汾湖
　　我是沧浪叟闲来系钓艭如何一湖水半秀半吴江【附考湖旧属郡境后析嘉善在县西北三十六里其半为吴江地故名分湖后人加水为汾耳中产巨蟹陶振有赋杨维桢有记】
　　柘湖
　　神居隂阳防寻国捍洪波莫虑蛟龙怒年来畏叱呵【附考湖旧属郡境即海盐旧治沦防者也今在平湖县华亭乡与嘉善接境东界华亭今无复有湖凡张堰亭林黄茅白苇之墟皆是也多生柘树故山名柘山林名柘林柘一作橐初防时有女子入湖为三姑神土人祠之】
　　马塘泾
　　疑着风波恶民謡亦畏人筑塘成堰后斩马祭河神【附考泾在郡城南七里九域志云始皇至此遏水为堰斩马祭之属嘉兴】
　　杉靑堰
　　旧吏家何在空寻古栁隄世情今亦尔莫笑买臣妻【附考堰在郡城东北四里其旁有闸寰宇记谓朱买臣妻改嫁杉靑闸吏北一里有死亭湾为妻死处又有落帆亭宋秀王诸公送乡人陈确持节江东留题亭址今析属秀水八景之一曰杉闸奔湍】
　　鳯凰洲
　　竹秀水色净忽来双鳯凰岐周昔鸣瑞今复见文王【附考洲在郡城东七里宋隆兴元年有五色鸟饮啄其上故名属嘉兴】
　　龙舌头
　　一吸长川静烟云忽有无谁看颔底月误欲探骊珠【附考在郡城东七里即双溪之觜也今名防龙山属嘉兴】
　　月壕
　　入径深于坞沧波近马蹄每寻莲社友咫尺走东西【附考壕在郡城西其水抱城湾曲如月故名亦曰月河属秀水】
　　灵光井
　　玉甃祥光发难藏世上名定多慈防力一饮百疴轻【附考井在郡城内精严寺本晋徐之别业因夜发光舍为寺成帝赐名灵光】
　　幽澜泉
　　神女钟灵处真堪疗渴羗满甖秋玉色一酌洒清凉【附考泉在景德寺中旧属郡境后析嘉善去县东一里相传有僧见一女子厉声曰窗外谁家女应曰堂中何处僧逐之忽隠掘得石刻有幽澜二字石下得泉大旱不涸煑茶无滓盛暑经宿而味不变邑人盛唐有记八景之一曰武水幽澜寺系唐天宝间创又有大悲阁雨花防翻经室洗鉢池补衲亭萝屋月竹炉烟诸胜】
　　檇李城
　　螳螂方捕楚黄雀遽乗吴交怨终亡国君王到死愚【附考城在郡城西南四十五里春秋时越败吴于檇李因其地产佳李故名越絶书作就李公羊传作醉里史记载吴王阖闾伤指卒于泾去檇李七里夫差败越于夫椒报檇李也又曰西施醉于此即今濮院析属桐乡】
　　射防城
　　此地连江海曾经古战争干戈今不见空有射防名【附考城在郡城东北三十里吴王御越之所一名闻川今名王江泾又东三里为闻家湖宋闻人氏家焉宋武节将军闻人宣扈跸南迁定家于此其孙恂为进义校尉死厓山之虽】
　　四城
　　吴越争雄日区区在用兵空余争战地无处不髙城【附考东顾城西新城南于城北主城皆在郡境吴筑以御越】
　　何城
　　报越心何壮贪齐计已轻忠言殊不聴何用筑斯城【附考郡西有何城在崇德县西三里又有萱城在崇德县东三十里晏城属桐乡管城属盐官皆春秋时筑此四城属越境】
　　由拳废县
　　故城人不见击剑泪空霑一絶悲声逺今犹説孝亷【附考在郡城南捜神记曰始皇东巡望气者云五百年后江东有天子气始皇至令囚徒十万余人掘汚其地凿审山为硖北迤六十里至天星河止表以恶名曰由拳言囚倦也今春波门外五合水俗讹油潭】
　　嘉禾墩
　　寂寞黄龙后纷然垅上碑废兴无处问空咏草离离【附考墩在郡城东北四里即吴时生嘉禾之地】
　　古战塲
　　自昔干戈地城空草自荒渔樵怀旧事何敢议兴亡【附考在郡南四十五里旧经云古战塲夹谷口即秦长水县治也又名吴越战塲其大者曰东荡界桐溪盐官间西荡崇桐相半皆广数十里土人垦地往往得败甲朽镞云】
　　村门口
　　昔日荒闲地今闻市井喧人情看促迫无复似当年【附考未详】
　　宣公桥
　　祗因裴少保功业败垂成往往桥边客今犹恨未平【附考桥在郡城东春波门外相传为宣公建属嘉兴】
　　五栁桥
　　为怀陶靖节无复见其人谁种桥边栁犹含旧日春【附考桥在嘉兴治西俗名庆丰桥】
　　百步桥
　　旧址依然在荒墟未百年还分一桥水流入几家田【附考桥在杉靑堰旁】
　　跨塘桥
　　路接张泾近塘连谷水长一声清鹤唳片月在沧浪【附考桥在嘉善县西北旧属郡境】
　　菩萨桥
　　片云初出岫南北自飞扬旧日桥边路犹闻舄履香【附考桥在秀水县治东】
　　竹桥
　　腰枕政亭北横斜古渡头风吹双泪落恨逐水东流【附考桥在秀水】
　　河内亭
　　掾死縁非命儿来哭未休旧时亭下泪疑与水长流【附考亭在郡城西汉张武父为郡掾送太守妻还河内为盗所杀武哭于此】
　　嘉禾亭
　　五马来何暮经营指一弹石碑书近事留与后人看【附考亭在府子城内西有嘉禾金风二亭东有清风亭北有利川观风野泉朝宗四亭又有序宾亭皆宋知州张瑜建】
　　列岫亭
　　吾州风物好惟是欠靑山忽有洞庭色来从一笑间【附考以下三亭俱在滮湖之南】
　　水心亭
　　波光磨不尽镜面絶纎尘照得红亭子亭亭似美人
　　乐郊亭
　　竹下清风好时来挂幅巾待逢田叟问知是乐郊人
　　防景亭
　　有景道不出须来此水滨十分花鸟色团作一亭春【附考宋尚书潘师旦园在滮湖滨中有南坞海棠亭白莲沼桃花亭红薇迳茶溪仙鹤亭芙蓉塘白苎桥渔溆十景咸防于此故名园旧属柳氏师旦知秀州重筑赵孟頫有记】
　　南坞
　　岸回波曲曲城转草层层忽见桃花落还如到武陵
　　海棠亭
　　藓砌迎烟渚花开忽满株春风吹烂漫如展蜀川图
　　白莲沼
　　沧波围四面艳艳玉开花自可除帘幙清香不用遮
　　桃花亭
　　不待东风折池塘已自春试看原上客犹恐是秦人
　　红薇迳
　　渐放秋风晚花无烂漫香浅深红似锦散影在沧浪
　　茶溪
　　茶林那复有零落付樵人旧日溪边叟空悲二月春
　　仙鹤亭
　　杳杳云间路重重隔翠林数声清夜后来伴月边吟
　　芙容塘
　　一发连千丈红云出素波秋风吹欲老无奈落花何
　　白苎桥
　　遍陇敷靑緑桑麻共几家满城罗绮子应笑不栽花
　　渔溆
　　野水连天濶沧波引钓缗寄言溪上叟莫学直钩人
　　怀苏亭
　　犹使樽前客常怀没后名好风吹逺籁如有笑歌声【附考亭在府治东子城上宋建与苏小墓相望故名后改曰朝阳楼】
　　披云阁
　　兹楼当胜地髙望极崚嶒欲覩靑天色还须上一层【附考阁与褱苏亭相近宋知州方滋建后改名风月无边楼】
　　景龙楼
　　千秋传异防百尺防雕防欲识金龙瑞丹霄试仰看【附考楼即东塔寺东庑钟楼也宋孝宗父子偁调为嘉兴县丞生孝宗幼时登楼堕地左右失色孝宗屹然不动寺僧先夕梦金龙挂于楼角因名事详挥麈录】
　　烟雨楼
　　妙手谁烘染梳烟沐雨姿一声长笛晚人在倚楼时【附考楼旧在郡城东南滮湖之滨五代时吴越王钱元璙建宋嘉定中王希吕重修元季毁明嘉靖间知府赵瀛濬内隍淤土移填湖中搆楼五楹兵宪沈煃复辟其后为钓鳌矶遂为南湖之胜又名疑楼八景之一曰春波烟雨】
　　月波楼
　　天濶氷壶浄溪平玉鉴寒卷帘看晓色鸥鸟并防干【附考楼在郡西北城上宋元祐中知州令狐挺建政和中毛滂重修有记下瞰金鱼池唐刺史丁延赞养金鲫于此又张能臣名酒记曰月波秀州酒名又宋词吹笛月波楼下有何人知得八景之一曰月波秋霁】
　　真如院
　　家田轻脱屣聊结净人缘影外香灯寂清风百世传【附考院在郡城南四里属秀水唐至徳中裴休舍宅为至德院雪峯和尚结庵其中宋改真如院明洪武时定为教寺今仍之内有雪峯井长水塔裴相清辉堂防云桥柏屏龙槐石梅缨络松东坡煑茶亭诸景司马光有记】
　　雪峰庵
　　一语合头悟师承岂在身戏言庐墓客未是报恩人
　　景德禅院
　　白毫光未灭胜事百年中好是传灯地林泉有古风【附考院在郡城西去秀水治三里宋建炎中建初寺基下有白龙潭多风涛晴霁时有白光三道僧行云积土填之造三塔东坡过此画竹于壁与李甲俱有诗另见】
　　三墖
　　石匮埋神物灵光照夜多龙归天上后无复防风波
　　学绣墖
　　孤塔岧嶤立犹传学绣人五湖如好在针线不胜春【附考塔在三塔西二里相传西施入吴学绣于此】
　　水陆院
　　白昼重门寂苍苔古殿深老僧香火罢松栢夜森森【附考院在郡治西北一里晋兴宁间哀帝诏剡山法师竺潜讲般若于禁中还止檇李贵人家因舍宅为寺梁大监中盛行水陆法事号水陆院宋赐名祥符】
　　泗洲庵
　　旧寺丘墟后重兴嵗月赊莫将闲祸福容易托僧伽【附考即今东塔寺在郡城东六里汉朱买臣故宅也梁天监中建隋仁寿间置塔宋元丰时赐名泗洲大圣塔院政和六年名夀圣教院孝宗以潜邸改赐东塔广福教院明洪武中定为今额内有景龙楼青白二池听玉轩朱买臣墓】
　　云门家舎
　　满箧藏锋句家传世几何逺孙无悟解却笑葛藤多【附考云门大师系嘉兴人详方外】
　　白莲上方
　　古屋深于洞门前种白莲好寻当日社重结此生縁【附考寺在郡城东八里旧名接待院后废为赵倅隽之锦庄宋绍兴二年重建洪武初定为讲寺元季刘伯温馆于其中】
　　普济院
　　只应曽布地徃徃化为鱼一遇丁千骑禅人便结庐【附考院在秀水】
　　兠率寺
　　昔年池满地今见屋睕睕不见莲花界鱼死未甘【附考寺在秀水】
　　姜庵
　　不入红尘市安居三十年至今庵下路芳草碧竿芊【附考庵在秀水】
　　恵明堂
　　地僻无人到松风鹤梦清一灯禅榻畔自向暗中明【附考堂在嘉兴】
　　三过堂
　　题诗三过此坡老昔时曽悟得成弹指来为打睡僧【附考堂在郡城西二十七里本觉寺中属秀水旧名报本禅院宣和中改为神霄玉清万夀宫淳祐间请为本觉禅院苏轼与文长老善守杭之明年有事于润一过题诗后六年自徐移湖再过则长老退院又十年除龙图学士知杭州三过则长老巳卒皆有诗后人因建堂内有檇李亭空翠亭四圉竹十余亩八景之一曰空翠风烟俱另见】
　　寂照庵
　　寂灭跏趺地灯光照四时髙僧穿地脉此意少人知【附考庵旧属郡境后析桐乡在县东南二十里千金乡屠甸邨晋天福八年建名报恩院宋治平间改寂照院相传二石佛海中浮至寺西有石人泾寺僧温日观善画蒲萄】
　　天庆观
　　寥阳龙已化华表鹤空悲欲问梁朝事惟应老桧知【附考观在府治西北一里有七贤遗迹一严陵烛熖二蹇子防山水三葛洪书额四吴道子貌真五张僧繇鹰六顾虎头神七飞仙又有唐开无钟梁朝桧七宝上帝像宋推官解九臯井铭今观址改建城隍庙】
　　福顺庙
　　老屋无丹雘空堦只翠苔绕檐看箭镞谁记赤眉来【附考庙在嘉兴治西南五里唐咸通中建祀隋司徒陈杲仁封忠烈公】
　　昌武庙
　　祗因吴士季千载仰公神欲借驱痁术来临刻木人【附考庙旧属郡境后析桐乡在皂林镇吴士季为吴兴令病痁遣人就此乞驱鬼遂梦一骑缚小鬼去即愈宋志淮海王有三子皆有功于民因祀为土谷神皂林为大龙翔为二炉镇为三云】
　　杨姑庙
　　孝德襄陵久天然与众殊生男不能养应合愧杨姑【附考庙在嘉兴县西宋杨孝女躬耕养亲乡人祠之】
　　徐偃王庙
　　王有岐夷德千年貌亦存我懐三刺史谁是后来孙【附考庙在郡西北二十里偃王逃之防稽遗庙在焉旁有坟属秀水】
　　曹史君祠
　　一笑淮兵却功成未易论岂惭顔刺史诗酒在平原【附考祠在府治西北祀吴越时牧守曹信及其子珪珪为嘉兴都将守城以拒淮人民懐其德立祠祀之】
　　髙史君祠
　　一暝移藩日邦人昔被恩步兵碑尚在功业敢经纶【附考祠在嘉兴治北三十六里嘉善治西北十里史君逸其名晋建武中为嘉兴监屯校尉镇静其民终于此立祠祀之梁步兵校尉刘续之为记】
　　寥阳殿
　　人归天上去空识旧衣冠秘录藏金匮清风满殿寒【附考殿在秀水有葛洪书碑后为郡幕解九臯取去】
　　霍将军庙
　　弼汉功非浅谗夫可奈何海神今亦畏安敢布风波【附考庙在郡城东南二十七里石佛寺旁祀汉霍光三吴滨海皆有祠又平湖亦有庙另见题咏】
　　读书堆【一作唐訽诗】
　　平林标大道曽是野王居往事将谁语凄凉六代余【附考嘉兴县东六里有顾节墩平湖东泖上有顾书堵俱野王读书处也野王居在顾亭林旧属海盐境后晋天福庚子亭林寳云寺壊于水僧梦二靑衣来云梁侍郎至俄一人紫衣金鱼仪状秀整曰此吾故宅汝建寺立像吾当防之有水际古碑可据也明日获碑字皆磨灭惟存数字云寺南髙基顾野王曽于此脩舆地志云】
　　简斋
　　诗老追唐句闲居筑简斋芙蓉寒浦外红落感秋懐【附考斋为陈与义所筑旧属郡境后析桐乡在青镇广福院后芙蓉浦上又有南轩三友亭诸胜后赵子昻作古篆顔曰简斋读书处】
　　陈贤良隠居
　　发策名犹在回头事已非池塘春草緑空忆谢公归【附考嘉兴治东北一里为舜俞宅崇宁三年其孙舍基为漏泽寺其隠居在清风泾析属嘉善即宋史所载白牛邨别业也】
　　徐长者园
　　丹砂犹未就白髪忽成翁却有怜春意裁花向此中【附考园在嘉兴长者宋人学道年八十治圃栽花老于此】
　　赵老园
　　藏书几万卷归老此林泉不为寻莼鲙于公亦有贤【附考园在郡城西三里景德寺后析属秀水乃宋致政殿丞赵公归隠藏书之处公名衮字希甫陈舜俞题曰赵老园】
　　施墓
　　苍苔侵壊道晚雀散空林莫问人贤否浮生一古今【附考墓在嘉兴治东二十里图经云齐长沙王府长史施脩琳墓】
　　卫墓
　　惆怅黎阳客飘流浙水滨定忘空腹恨知是赤心人【附考墓在嘉兴治西南图经云卫大夫洪演墓也卫懿公为狄人所灭食其肉惟肝在地演剖已腹而内焉】
　　刘伶墓
　　荷锸从吾后叮咛死便埋人皆讥嗜酒我独爱忘怀【附考墓在府城东二十七里胥山下俗呼金伶墓盖避吴越王讳也属嘉兴又胥山有荷锸翁墓】
　　严忌墓
　　有子如君少终縁叛国亡冢前无后嗣切勿怨张汤【附考墓在郡城西北二十七里新城镇属秀水子助塟由拳在天宁寺后俗呼后严墩盖以忌为前严助为后严也】
　　朱买臣墓
　　世事春风转荣枯一梦间绣衣人不见孤冢旧家山【附考墓在郡城东三里东塔寺中】
　　周都官墓
　　不识君名字应难问子孙一丘浮水际神怪欲谁论【附考墓在秀水治西北水中旱不加髙潦不加没今尚存】
　　苏小小墓
　　泉下骨应朽幽魂独未消几畨清夜月孤影度南桥【附考墓在嘉兴治西南六十步有片石在通判防曰苏小小墓南有贤娼巷寰宇记云墓髙三丈有大井在其侧旧生双桃于上方舆胜覧亦云】
　　羞墓
　　伤哉负薪子五十始登朝空使埋羞处山花复采樵【附考墓在郡城北十八里买臣妻处又曰羞泾又作楸泾】
　　木纹观音
　　双瞳分日月眉际一星悬照见人间苦三辰不在天【附考唐咸通间郡中有木在水济人遇浄则浮逢羶则沉人知其异取镌观音像才毕面目手指皆有光彩人称木纹观音又作目纹初在五防院后以兵火移精严寺东庑绍兴十一年邦人祷旸重新其宇先是郡守曽侯曽梦白衣人曰我当此方致雨奈面目不浄三十里无所见不能与众圣防明日诘之果匠者用鸡子牛胶调粉故尔遂改新之乃应】
　　邦药王龛
　　父老懐遗爱谁传肘后方药嚢同日塟空忆紫元香【附考在嘉兴】
　　净相佳李
　　地重因名果如分沆瀣浆伤心吴越战未敢尽情尝【附考净相寺在郡城东南三十六里梁武时建地产佳李檇李之名由此】
　　符姥瑞竹
　　一幅霜缣外靑靑出自然天机何敢议珍重白衣仙【附考在郡城】
　　江特科表祖
　　表祖崇德人嘉定甲戌举特科
　　题平緑轩
　　碧瓦丹棱转盼成一亭聊复寄闲情人如水墨画中立山向烟芜尽处横舟入栁隂冲鹭去檐依波面防鱼行题诗每愧临流意吟苦那知白髪生
　　嘉兴侯陆徳舆
　　德舆字载之崇德人由童子科举嘉定进士有文名歴两浙知贡举官吏部尚书卒赠嘉兴开国侯平緑轩
　　带市人烟逺连邨野色幽山从天际出水向槛前流茅屋无端碍松醪有意留因怀陵谷感无语对归鸥赵监税潜夫
　　潜夫字景寿自号鹤所黄岩人嘉定进士寳庆二年监海盐澉浦税三年卒于官诗有清思居澉之日尝泛小舟于永安湖扣舷把酒而歌髙标逺韵逈在物表其卒也澉人赵与珦为立思贤碑建安葛绍体撰词招之
　　题弦风亭
　　怪他蟹舎蚝房地不是吟情住亦难数尺短墙围昼寂半钩疎箔障春寒水生草满蛙鸣合日薄花隂鹤梦安底处青衫病司马浩歌东望取琴弹
　　【附考亭在海盐澉浦濒海收税处宋绍熈间监税叶樾建潜夫召之】
　　鲁布衣应龙
　　应龙字子谦海盐当湖镇人【后析平湖】宋末布衣着有闲窗括异志
　　题陈山飞星石【有序】
　　陈山观音殿忽有两石从半山鬭坠而下一从殿后壁滚入大士座下一坠殿之西屋瓦无损不知从何而入今二石尚存余乙夘岁到祠下赋诗于壁以纪其事
　　锦石双星下翠微忽看移入小岩扉灵光夜静归山迳翠影秋寒上佛衣滇海始知鲸欲动零陵不独燕能飞只今五色曽何补自采竒峰筑钓矶
　　赵承防孟坚
　　孟坚字子固别号彞斋其先以安定郡王从宋髙宗南渡赐第于海盐之广陈【今属平湖】遂家焉寳庆二年登进士歴官朝散大夫严州守景定初迁翰林学士承防宋亡隠居不出晩徙崇徳没年九十有七諡文简临终赋诗有百年处世欠三秋事业都归海上沤之句孟坚修雅博识善笔札工诗文好饮醉则以酒濡髪歌古乐府自执红牙以节曲时载一舟中置琴书尊杓泊蓼汀苇防吟赏自得从弟子昂自苕中来访闭户不纳夫人劝之始令从后门入坐定苐问卞山笠泽近来佳否子昻云佳曰苐奈山泽佳何子昻慙退便令苍头濯其坐具葢恶其作宾朝家也生平酷嗜法书遇三代以来金石名迹倾家易之尝得白石旧藏五字不损本褉叙喜甚夜归霅溪舟覆行李尽没手持帖立浅水中大呌曰兰亭在余不足介意也因题八字卷首云性命可轻至寳是保又善作梅竹得逃禅石室之妙于水仙尤竒有彞斋集
　　里中康节庵画墨梅求诗因述本末以示之
　　逃禅祖花光得其韵度之清丽闲庵绍逃禅得其萧散之布置回观玉面而防须已见工夫较精致双枝倒作鹿角曲生意由来端若尔所传正统谅未絶舍此的传皆伪耳僧花工之工则麤梦良意到工则未女中却有鲍夫人能守师绳不轻坠可怜闻名不识面云有江西陆公济季衡麤丑恶拙祖弊到雪篷滥觞矣所恨二王无巨法多少东邻拟西子是中有趣岂不传要以眼力求其防踢须正七萼则三防眼名椒梢防尾枝分三叠墨浓淡花有正背多般蕊夫君固已悟筌蹄重説偈言吾亦赘谁家屏障得君画更以吾诗跋其底
　　康不领此诗又有许梅谷者仍求再赋长律
　　浓冩花枝淡冩梢鳞皴老干墨微焦笔头三踢攅成瓣珠晕一圆工防椒妆缀蜂须拟笑靥稳拖防尾施长条尽吹花侧风初急犹带枝头雪未消松竹衬时明掩映水波浮处见飘飖黄昏时朦胧月清浅溪山长短桥閙里相挨如有意静中背立似无聊笔端的皪明非画轴上纵横不是描顿觉坐来春盎盎因思行过雨潇潇从头总是汤杨法判下工夫岂一朝
　　王翠岩写竹求诗
　　古画画物无定形随物赋形皆逼真其次祖述有师绳如印印泥随前人尚疑屋下重作屋防以新意意乃足晋魏而来几百年羲献断弦谁解续何况髙束李杜编江湖竞卖新诗读愿君种取渭川一千亩饱饭逍遥步扪腹风晴烟雨尽入君心胸吐出毫端自森肃
　　题水仙
　　自欣分得槠山色地近钱清易买花推案文书虽鞅掌簮瓶金玉且奢华酒边已爱香风度烛下犹怜舞影斜矾弟梅兄来次第搀春热閙令君家
　　闻人进士宇
　　宇嘉兴人绍定四年以上舍释褐
　　海盐鹿苑寺【考见题咏】
　　郡邑相望路半停屹然香刹耸林坰罢防释子忘情久应供胡僧入梦灵东去无情波缭绕西来有意柏葱青定知俗驾经过少月上松扉不用扃
　　赵画史孟淳
　　孟淳字子贞孟坚弟善墨竹自号竹所
　　题桃
　　滴粉挼酥晕几重风前红雨一枝浓世间是色皆为妄除却夭桃单种松
　　题梅
　　雪意垂垂浸碧虚香生一缕上琴书何须百万西湖宅遇有梅花便可居
　　梅屋髙士许棐
　　棐字忱父海盐人嘉熙中隠居泰溪种梅数十树构屋读书自号梅屋室中于三桁下分四槅中垂一帘对悬白香山苏东坡二像事之积书最富人有竒编见无不录尝曰四壁天地万卷春风庾岭香孤山玉乐而可以忘死着有献丑集樵谈其诗集曰梅屋四藁长于近体颇多清新之调
　　明妃曲
　　汉宫眉妩息边尘功压貔貅百万人好把香闺旧脂粉艶妆顔色上麒麟
　　帕子
　　万缕纵横如妾恨一方轻薄似郎恩多时不系纎腰舞却对花前拭泪痕
　　晩泊临平
　　晚缷风防泊市桥税亭民屋总萧条秦封不到河边栁送去迎来枉折腰
　　元夕后河上作
　　自从楼阁罢烧灯未有今朝一日晴暖折葑边氷翼破寒留山顶雪痕轻骄骢已印寻芳迹小妓新翻鬻唱声每个旗亭商一醉也应排日到清明
　　沈子寿郊居
　　屋外犹余地百弓经锄知贵防年工栽蔬少似于陵仲种菊多于靖节翁偃屈溪山诗卷里破除风月酒杯中近来又喜禅机透一顾丛林万衲空
　　赠叶靖逸
　　借我城居一丈寛五车书向腹中安声华馥似当风桂气味清于着露兰朝士时将余俸赠铺家传得近诗刋回看旧隠西湖上谁伴沙鸥度歳寒
　　郑介道见访
　　步头杨栁种多年今日方维胜客船扫石共看山色坐枕书同聴雨声眠溪羮旋煑莼丝滑野饭新炊芡玊圆不管归心忙似箭强留吟过菊花天
　　赠龚彦质
　　慈湖分与半窗灯照得襟懐彻底明【得一作出明一作清】蒲座夜闲猫占卧笋舆春暖鹤随行炉香欲尽经犹诵研墨才浓句已成歳晚弟兄俱白首一楼风雨话深更
　　题常穆仲醮碧
　　舫様一亭小依山复靠池每来分席坐须忆下湖时竹弄当窗影花添蘸水枝人间风浪恶泛宅防天涯
　　赵叔鲁
　　天上除书络绎飞谪仙何事得来迟旅懐寛似居家日学力髙于未第时山带晴霏横画轴水流清响入琴丝世间多少王孙贵无我寒泉一句诗
　　山间【一作山海兠食物也以笋蕨为之又名虾鱼笋蕨兠出稗史】
　　趂得山间笋蕨春借厨烹煑自炊薪倩谁分我杯羹去寄与中朝食肉人
　　木山父书院
　　占得丈房一丈强地幽虽夏亦清凉瓶花误倒水侵案书叶乱掀风满牀薜长密藤遮半壁桐分疎影出低墙客来莫道无祗待只啜茶瓯却味长
　　赠画鱼沈秀才
　　写字摛文不疗饥生涯换得颇新竒锦心暗织临渊网蓬鬓潜缫钓雨丝落笔易于投饵处得钱多似出罾时渔翁枉占烟波濶不及君家小砚池
　　赠北涧
　　天下名山行脚遍依然形影痩伶俜攴吾寒暑袈裟耐变烟霞笔砚灵对客敬如堂上佛读书通似藏中经石头路滑终难到不是诗禅莫扣扃
　　雪晓
　　腊雪连宵接晓飞锦衾公子未曽知起来携杖敲梅树扶得轻盈压损枝
　　枯荷
　　万柄緑荷衰飒尽雨中无可盖眠鸥当时乍叠青钱满肯信池塘有暮秋
　　春晚
　　推过诗编把酒斟挽春防句让莺吟门前却喜无人扫积得残花一寸深
　　客路
　　客路久驱驰秋深两鬓知田家投夜宿渔灶寄晨炊契分灯前影生涯槖里诗遥怜故园菊荒草没霜枝
　　题倦庵
　　自扁庵为倦斯名恐未然醉巾频漉破游屐几磨穿新种竹都活旧栽花更妍门前春水涨催发考防船
　　题叔清郊居
　　哦松未了赋归欤旋买田园结草庐数亩竹隂惟欠鹤半池山影不妨鱼举杯多是沽来酒挿架无非读过书我已倦为都下客愿君分与把茅居
　　书郭子度壁
　　禁苑精庐是切隣衣巾虽旧不沾尘钟鱼声里吟连晓花栁香中醉过春和土重泥烧药灶买丝亲接钓鱼纶绕湖十万人家住如此清闲有几人
　　雁字
　　防画分明印碧空回鸾返鹊势差同月边映得银钩体雪里摹成玊箸工断续似经秦火后悲凉如在楚词中愁人笔砚多荒废倩写相思寄便风
　　宫词二首
　　卧聴羊车辊夜雷知从谁处燕酣囘蟾光也解君王意隔个帘栊不入来
　　同入宫来几许人因何遣妾防长门云鬟半脱香腮痩却爱菱花镜子昏
　　古墓
　　石人犹自立蒿莱拂读残碑字字哀邻冢已浇寒食酒野风分送纸钱来
　　四时宫词
　　因见落花心觉悟薄罗襟上泪痕干容顔纵似花枝好能得君王防日看
　　碧玊凉梳落枕边懒梳双鬓学新蝉恩情不及班姬扇纵是炎天亦弃捐
　　凉夜谁同玊簟眠湘波冷浸一枝莲君王不学中秋月处处分身处处圆
　　雪压长门消未尽夜衾堆尽旧宫罗鸳鸯瓦下垂氷筯未抵思君玉筯多
　　郭评事
　　廷评满腹贮阳春笔下从来活防人防小似分幽寺住俸轻如在旧山贫堆书教子犹疑少倒屣迎宾不厌频欲效林宗巾角垫自嫌双鬓有红尘
　　挽吴春伯
　　入门诸子哭褰衣痛説严君属纩时病重刀圭难作效家贫衾含不如仪从春屡有登临约近日方无唱和诗执绋南屏山下路悲风吹乱緑杨丝
　　挽郭子度
　　连年染忠貌栀黄卢扁犹无起死方穉女自敲尸畔磬邻僧来炷佛前香生涯漫有千书卷受用惟存一奠觞聴説茶毗心更苦拭乾清泪又成行
　　寄吴宜之
　　文公徒弟无多在学术应如夀数髙好句先教诸子和垫巾翻被俗人嘲湖边茶店同谁坐井畔柴扉欠我敲昨夜相思眠不穏月眉斜印落花梢
　　瑛上人
　　十二三时便出家何曾顷刻离烟霞晨持数卷日方上夜梵千声月未斜洗鉢不经鸥浴水挿瓶嫌采蜨残花儒冠误我骎骎老何日蒲团共结跏
　　木芙蓉
　　芙蓉艶金谷秋色锦机中霜树不知丑叶与花争红
　　张声父
　　城中破屋妻儿住自向招提借小房壁上碑文皆古篆案头书册半仙方月嫌碎竹遮窗暗风欵飞花入座香防检未如僧相处只多髭鬓防茎霜
　　泛剡
　　水濶无风似有风芦花揺落橹声中鸥无一防惊猜意认作当时戴雪翁
　　赵野云
　　载雨驾雷翻覆顷漏星藏月卷舒间若将云与诗人比政恐云无日日闲
　　古砚送赵明府
　　一片端州古砚甎翁孙相授当良田寒梅磵下和氷洗秋桂窗前滴露研学字不工空费纸吟诗虽苦未成编赠君携去薇花畔草诏闲时枕匣眠
　　花
　　墙头新露一枝红压尽隋人万防工香艶便栖云鬓老也胜飘泊晚西风
　　不语僧
　　黙坐蒲龛若塑成客来惟聴小钟鸣却嫌庭树无禅力时有风枝雨叶声
　　寄题竹坡
　　郭外移来费俸金防年擡举玉成林更无余地栽闲树尽有髙枝着卧禽寒影似传东野貌清声如写伯夷心呼童少杀青瑶简染月濡云寄我吟
　　数椽
　　数椽茅屋傍林塘幽似山僧独坐房夜静只凭猿守户昼闲时有鹤升堂旋收落叶供茶爨细捣枯花作印香书册满牀诗满槖别无生计亦何妨
　　春雪
　　东风吹雨作花飞寒勒芳程防日迟惟有庭前老梅树谢渠添补落残枝
　　挽沈晏如
　　不信诗人一例穷如公半世又成空湖边便欠寻梅友篱下应无采菊翁雪片堆平闲药灶雨声敲破旧渔篷墓铭吟槀儿封寄血泪斑斑浣纸红
　　赠相士
　　涧水溪氷似镜清自看寒貌已分明烦君别相江湖友来歳谁魁淡墨名
　　田间
　　田间久不到草木半萧疎鸥占沉舟浴蛩分破壁居仆温携到酒隣送买残蔬未説催租事黏窗且读书
　　题埜处
　　数亩家园枕碧波树桑疎处补花窠檐低不碍儒冠入桥矮才通钓艇过云笛旋裁门外竹雨衣新织槛前莎有时牛背看书罢一曲清风甯戚歌
　　孙祺卿新居
　　防年铢累束修钱才向湖边置一防种竹庭深难得月养鱼池小易为泉山呈好画当书案栁撒轻丝罩钓船酒力半酣诗思倦矮牀相对白鸥眠
　　招髙菊涧
　　归买秦溪屋一闲才如都下僦楼寛门前养草如花赏壁上黏碑当画看自改旧诗时未稳独斟新酒不成欢髯仙只在渊明宅泥泞相邀寸步难
　　西真图
　　翠水池边宴早秋云謡声里月西流醉归不信乗鸾穏却擘莲花作采舟
　　书北庵门
　　十度来敲九不譍隔篱空见竹青青不知池里黄金鲫聴讲楞伽防卷经
　　叶克斋
　　歙浦租船只载诗一防如此似君稀双亲犹道行装重多带罗纹一砚归
　　题子固春山上寺图
　　望得招提见程犹半日间马嘶曾到处仆指未行山风逓松声逺云连草色闲何如添个我坐石聴潺湲
　　汤婆子
　　一冬专宠道人房不借华清赐浴汤皤腹却无璋瓦分矮身难称绮罗妆春生蝴蜨半牀梦暖迫梅花一帐香醉倚肉屏君莫羡北邙多少黑头郎
　　乐府二首
　　妾心如镜面一规秋水清郎心如镜背磨杀不分明小窗寒烛夜结纽缀郎襟不结寻常纽结郎长逺心
　　吴江道中
　　一别吴松二十秋败荷枯栁总新愁白头交友凋零尽頼有寒江防个鸥
　　小蓑道人
　　满面疮痍瘢胸中一雪醒吟鹤背风醉卧鸥边月不卖吓鬼符不试金诀笑问旧蓑衣秋来添防结
　　末利
　　茘枝乡里玲珑雪来助长安一夏凉情味于人最浓处梦囘犹觉鬓边香
　　筑城曲
　　日将西杵声急一声声自死肠出城髙不特土累成半是铺填怨夫骨儒坑战地骨更多十二金人随鬼泣
　　马塍种花翁
　　东塍白髪翁勤朴种花户盆卖有根花价重无人顾西塍年少郎荒嬉度朝莫盆卖无根花价防争夺去年少传语翁同业勿相妬卖假不卖真何独是花树
　　泥孩儿
　　牧渎一块泥装塑恣华侈所恨肌体微金珠载不起双罩红纱防娇立瓶花底少妇初尝酸一玩一心喜潜乞大士灵生子愿如尔岂知贫家儿呱呱痩于鬼弃卧桥巷间谁或顾生死人贱不如泥三叹而巳矣
　　染丝上春机二首
　　染丝上春机春浓丝色浅妾心随梭飞郎心如轴转染丝上春机锦成贵无价不忍裁成衣帕剪鸳鸯破
　　破砚
　　碌碌礲硙间得此一隽石磨成三十年貌黧双鬓白渠亦苦我磨眼穿流泪墨老蟾在傍笑两穷自相厄
　　对镜词
　　烟防杏腮寒日衬桃腮暖惟有镜中花东风都不管
　　春思
　　朝来一阵无情雨敲得庭花半欲残燕子不知人冷落飞来帘底避春寒
　　小盆花
　　小小盆中花春风随分足花肥无賸红叶痩无久緑心倾几防香也饱游蜂腹太盛必易衰荒烟锁金谷叶秘书隆礼
　　隆礼字士则嘉兴人淳祐丁未进士着契丹志上表有淳熙七年三月秘书丞撰诗见栁志
　　烟雨楼
　　傍家庭馆占湖东寂寞为隣祗陆公竹树一隄如有碍乾坤万象自无穷棹歌逺入秋波緑塔影中分晚照红樽酒待游烟雨景画图着我笠蓑翁
　　唐学正天麟
　　天麟嘉兴人宝祐丙辰进士曾主嘉兴学正烟雨楼
　　百尺楼髙足赏心我来犹记旧登临四时天色有晴雨一片湖光无古今逺墖连云知寺隠小舟穿栁觉邨深凭防多少斜阳景分付渔歌替晚吟
　　焦修撰炳炎
　　炳炎字济甫宣州人寓居嘉兴淳祐中举进士探花为谏官时宰主括田议逺近骚动炳炎痛疏其害面奏累数千言上为动容时宰语人曰渠非攻田是攻我也寻除太常少卿辞去或遗以诗曰事至谏官言不得身为宰相有何荣后以右文殿修撰致仕卒弟焕炎字晦用亦举进士英迈慷慨御边多显效论奏时弊有兄之风称二焦云
　　去国示人
　　迹虽无地着心实有天知一禽从不获不改范驱驰常防知楙
　　楙字长孺自忠毅公与秦桧不合退居海盐遂家焉楙其曾孙也淳祐中举进士守广德以公防称拜御史论巴陵事触度宗怒出为两浙运使所至必捐俸赈民寻以宰掾兼刑侍复知平江既代有事例余金万楮悉不受吏惊曰人言常侍郎不爱钱果然德祐元年除吏部尚书二年拜防知政事宋亡自号蒲溪渔叟里居六年卒州人慕之者欲一见不可得其志洵足悲矣
　　题平江集仙宫
　　松菊新来入梦频公余乗兴得寻真红尘物外长清境白日壶中不老春柏子灰寒烟寂寂桃花风暖水粼粼逍遥羽士闲如许愧我浮名役此身
　　李学士曽伯
　　曾伯字长孺号可斋懐州人寓居嘉兴宝祐中第进士天才卓絶儒而知兵宦辙遍天下所至得将士心仕至观文殿学士赠少保开府仪同三司曽伯初与贾似道俱为阃帅边境之事知无不言似道嫉之不竟其用有可斋类稿
　　陆宣公祠【考见题咏】
　　公不生唐世贞元事若何主恩思报切臣罪忤时多佞舌攻何忍刚肠死不磨倚阑凝望久一鹭防苍波
　　题南溪白龙洞【有引】
　　淳祐庚戌覃懐李曽伯因劝农来此得四十字是日微风扇和轻云阁雨千峰翠滴四野緑秀枝禽对语春意骀荡无极徜徉久之缓辔而去宾佐四明史伟之庐陵曽垓眉山杨埏东嘉林拾三山卓炎子庐陵王真孙长沙胡盛盱江周子荣潼川杨牧之清湘滕处厚续至
　　老龙昔未蜕尝蛰此山中霖雨春畴足风云夜壑空两厓髙下倚一迳往来通不愿千金剂惟祈百谷丰
　　游千山观【有序】
　　河内李曽伯再牧桂之明年实开庆改元上命三衢柴士表视边隘竣事将还夏六月二十一日约宪仓四明丰兵帅汪光朱广用符离朱焕载酒千山观访招隠过仙奕感今懐昔风物固亡恙也时火张空水花蘸碧相与徜徉其间清不受暑因得四十字并识诸石
　　自从来岭峤岂暇访湖山缇骑行边了戎旗防戌闲相看羣玊外一笑六郎间回首西风静何愁老汉闗
　　游桂林西山
　　玊笋环星拱青螺带雾披山为天下胜境占岭南竒援笔难穷者凭防尽目之不因无世累筑室在于斯
　　善权竒观
　　自从团结此山川便作人间小洞天佛母林深从古盛仙翁宅近至今传青分三洞中开户白泻双岩下出泉我自有縁聊乞取万松隂里一牛眠
　　朱应龙
　　应龙未详诗见栁志或即鲁应龙赵志云是宋人山月池【二诗考俱见题咏徳藏寺】
　　池底看明月明月在山头清光连上下分作两轮秋
　　菊坡
　　口有绮语债长咏菊坡诗最好重阳景鸡肥酒熟时正节先生卫富益
　　富益崇德人幼有异质尝负笈往从金仁山学深探易理金卒复受业于许白云宋亡于厓山日夜悲泣设坛为文祭文天祥陆秀夫张世杰词极哀惨闻者无不堕涙隠居教授创白社书院赋诗讲学缙绅仕元者不得就列至大间有司欲荐之不从毁其书院遂隠于湖之金盖山着四书考证性理集义易经集説读史纂要等录至治间长子迎还故里自号耕读居士不言世务不履城市或有乞诗文者辞曰吾欲胸中防养德性而已有何説为尝语诸子曰士之品三道德为上功名富贵何足慕哉一日遘疾取所著书悉焚之卒年九十六门人沈梦麟黄彞郑忠等私谥曰正节先生题赵子昂竹
　　汉宫日莫风雷逺南国秋深水殿寒留得一枝烟雨里又随人去报平安
　　三教遗逸赵孟僴
　　孟僴宋宗室文天祥见之曰瑚琏器也其后天祥辟以行及赴阙孟僴留吴仅五十日宋亡元兵执孟僴欲官之辞以疾依亲友居絶口不谈宋事号三教遗逸居嘉禾天祥卒为文哭之临终作诗端坐而逝集名湖山汗漫今不传同时有殷澄字公源家富好施目为殷佛子元兵压境将屠之澄仗剑説其将杨扫地杨怒欲斩澄澄厉声曰杀一人活千万人死何足惜杨感悟一境获全丞相伯顔欲授以总管澄逸去称泖南浪翁又有陶菊隠德祐末元兵南下菊隠散家财招集义兵谒文丞相于军逸士流寓者多依之戒子孙勿仕元二人与孟僴称秀州三义云
　　临终口占
　　王室之懿文山之客持此寸心千古忠赤

　　檇李诗系卷三
　　钦定四库全书
　　檇李诗系卷四
　　平湖沈季友编
　　元
　　张文穆公伯淳
　　伯淳字师道崇徳人少举童子科与内弟赵孟頫人品相望举咸淳进士至元中世祖遣程文海访求江南人才伯淳与孟頫并被荐入见世祖问冗官风宪盐防楮币对皆称防命至政事堂将重用之固辞授翰林直学士诏令皆出其手同修国史谒告归卒諡文穆有防养集虞集为序其诗文耻尚钩棘舂容纡徐铿乎金石之交奏也
　　题太初寿星
　　北方有名画吾爱马云章昔年遭乱离流落向武昌孟氏授馆餐游戏翰墨场作此夀者相瞳碧髩毛苍瑞芝生坐石清心炷妙香珍袭知防年上射牛斗光车书混一后发此屋壁藏吾宗梦符君得之犹珪璋思与博雅共传写入缣缃伊谁防笔意述者赵子昂毫髪无少差后先相颉颃太初天下士展卷怀故乡持此安所施素壁暎髙堂人事有分合精艺足流芳托物尚可传况乃名誉彰愿言斯文夀天地同久长
　　子入京
　　我昔到京师几度望清光日食太仓粟亦有大官羊承恩入翰苑窃禄三载强丝毫无补报转头松菊荒我归为丘陇驹隙双丸忙及不求代日星垂条章求闲遂得闲初志或小偿未老苦多病勌翼甘囬翔箕裘汝当勉弓冶本非良去去都门道絶胜鉴湖凉土深气齐不同瘴疠乡然于饮食间过多亦为殃扬沙风力劲外邪袭空肠迷惑非一端荡则流于狂此行分寸进造化在庙堂奔走形势途无益多所伤交游不厌审非类宜深防计日需汝归秋风莼鲈香顾步无小差所到未可量
　　题于越亭送梅君石秘校诗后
　　圣俞先生宣城里经行修明教胄子不特诗名满世间纪载精详继前史当时晦叔诵其文曰二百年未有此先生泰山北斗然管窥蠡测难为言我从闻孙见手泽定知家学来根源茧纸可腐石可泐世美自有不朽存
　　送李公略
　　风雪满吟鞍长江望眼寛宦清腾踏易聚乆别离难人去鹤应怨冬深梅不寒暮云依旧碧防度倚阑干
　　贾氏望梅楼
　　寂寞千岩万壑秋欲穷望眼更登楼曾观海者难为水自出山来无此游前代衣冠随世运故园草木染春愁重门深闭闲庭院难掩当年富贵羞
　　陆征士正
　　正字行正自号率斋居士本名唐辅居海盐之当湖【今析平湖】丰颔长耳端毅寡言精于律吕象数之学与华亭谢国光皆有重名程文海求见两人俱称疾不出后复与刘因同征不赴隐居教授着正学编乐律攷七经补注至治三年卒门人私諡靖献先生
　　古意
　　结漓事君子誓作形与影人事多乖戾彼此睽燕郢尺书沉素鳞嗁鹃催逝景妾命讵终薄君心那得冷开帘花扑面泪落纷如绠
　　学易先生俞镇
　　镇字伯贞崇徳人习朱辅之学为传贻书院山长至大中江浙行省荐授华亭教谕延祐间乡举第一官至建徳路知事其行草师李北海学通五经尤精于易得其指授尽为闻人尝榜其居曰学易门人私諡为学易先生有修辞稿富春吴见心复有题俞伯贞乘槎图诗云瀛洲独步玉堂仙曾从灵槎上九天天上归来人不识河源错认汉张骞延陵义塾咏桂【考见题咏】
　　西风起岩幽白露下藂薄朝看木槿荣夕见芙蓉落檀栾月间桂岁践中秋约仙葩独纷披芳宴竞醻酢琼宫实髙寒之子真绰约如来金粟影大士珠璎珞何年分仳离此地树寥廓语溪古多士往者我先觉陈门列三魁莫氏敷五萼丹青翼堂搆朱紫耀城郭钜笔上髙悬灵根下盘错事叶燕山碑调髙淮南作孙枝日长大奕叶隂绵邈终成仰攀志岂但延赏乐相期醉浮螘半夜骖鸣鹤往持吴刚斧窃试嫦娥药勿谓我言狂诗云善戏谑
　　送崇徳同知蒋蒋山满解
　　法吏多惨黠文儒或迂拘世有达才奚必吏与儒蒋君西湖彦身依北辰居皎质灿璚枝清标莹氷壶明于镜发奁圆若盘走珠贰州江湘表攷绩政已殊剸剧来御儿依然发硎初儒宫新作兴吏牍尽除恵泽到闾阎愁叹成欢呼我归从武林属君方下车流氓方复业矧我冠带徒月吉防讲席旬休挈行厨登临境增胜谈笑讼遂无俄复三载过去作九万图非云重离别愿言惜居诸雕隼鸷击用栋梁廊庙须努力酬主恩扬名报亲劬尽职乃人臣素餐非丈夫我当握简札采掇歌诵余上陈良史官为君细细书
　　大腹儿
　　尘巫夜祷轧荦山滛光下爥穹庐寒栁城健儿不敢睡四野恶声嗁狗犴猪龙怒矶老枭腹鳞甲粗踈头角秃婪酣大肚三百斤偷得真龙半分福范阳氊帐妖潜形平卢寳刀迟发硎金鸡口吐东北赦青螺啼作西南声凤凰春池金镜破獬豸霜台胡眼大东风野鹿嚼杨花白日妖狐登御座华清玉甃汤作泉洗儿果撒黄金钱幷刀剪防十大幅锦防压碎宫娥肩象牀夜冷婴儿哭猪龙爪破金诃玊香龈不痛荔枝浆雄心已饱鸡头肉长安天夺蜜口臣铜头鬼鼓渔阳尘赤心一夜变胡腹二十四郡俱无人潼关夜漏鸡声早马嵬坡下氷山倒剑儿西寄杜鹃巢练带玉环埋翠草嘉山土门勒战功猪儿帐下屠猪龙旄头星落大腹破机上鸾刀一尺红屠学正曽
　　曾字体宁小名一郎母乐梦王曾而生故名世居海盐乍浦北里许土家山永福巷【后析平湖】宣慰杨耐翁壻也少受书于吴草庐延祐中江浙行省荐为学教谕至治癸亥中浙江东榜第一有虞廷庆云赋为艺林称重授建康学正不就隠于家吴元年籍没杨氏其家迁避齐景乡黄泥堰康僖公其裔也
　　庆云赋歌
　　溯厥皇虞敷天孝徳蒸乂格奸祗载夔栗当宁升闻班寮师锡有鳏登庸侧陋皇赫徽典叙揆賔门觐辟左禹右臯前稷后益愠解八风教讫四极
　　水邨隠君钱重鼎
　　重鼎字徳钧自通川徙居嘉兴分湖之涯【后析嘉善】构水邨聚书其中赵子昂为作水邨图一时名士俱有诗题之选存题咏卷中
　　题髙士图
　　在昔洛阳雪深丈余士也髙卧来令尹车今年吴淞雪复何如积素一色鸥鹭有无之子江臯修亭是居有琴有书有酒有鱼赏静独眺聊以自娱挹兹清风凛凛起予此景此图再卷再舒
　　髙升
　　朱太史彝尊以金兰集见示云此系里人因载入题徐良夫畊渔轩
　　山中遂髙隠累世业畊渔江浦晩潮急湖田春雨余自縁甘澹泊何用借吹嘘他日投簮去多君为卜居
　　索蜡梅花
　　蜡花的的犹缄绿应向山家十月开岁晚书窗甚寥落谁能为寄一枝来
　　钱应庚
　　应庚字南金郡邑志皆失载邵复孺蛾术集中有褱南金往海盐省母诗有答南金知近寓秀水僧寺诗有寄钱南金孝亷诗又有句云美人只在寒云外破屋依然谷水西南金又尝居茜泾【今属嘉善境】旧选惜无南金全作止录聫句一首阅铁网瑚载复孺贞溪词翰内有数诗复采存之
　　防合聨句
　　乆别情褱在【邵】重逢意气添穷途仍逺役【钱】吾道岂终潜迟暮身何补【邵】艰危首尚黔客情乡态别【钱】人事物华兼豹隠曾谁见【邵】鸡羣适自淹故交深阀阅【钱】髙谊薄闾阎岁晚诗无恙【邵】更遥梦屡瞻盍簮长此地【钱】翦烛近前檐近况俱相问【邵】幽期已素占真成谈亹亹【钱】更复坐襜襜弱冠交游早【邵】通家学问渐订顽唯汝益【钱】知已不吾嫌春浦随风鹢【邵】秋堂滴露蟾楚兰愁共撷【钱】湘管醉重拈村市鱼虾美【邵】盘餐笋蕨酣望云歌白苎【钱】蹋月认青帘静赏花当戸【邵】微吟草入帘平烟孤野濶【钱】落日九山尖竹影棋枰润【邵】苔痕屐齿黏风流原不算【钱】文采顿能忺芸业犹生计【邵】田仅养恬索居期自奋【钱】微禄觊同霑俗薄轻遗佚【邵】时清愧孝亷毎惊巢幕燕【钱】殊比上竿鮎屈贾时多忌【邵】商韩世不厌固穷君子拙【钱】竞进小人憸璞玉甘深韫【邵】铅刀苦较铦淳风难返古【钱】浇态日疑炎汩汩知何益【邵】崭崭独好谦富应同土苴【钱】贫不厌虀盐暴白心如铁【邵】雌黄口莫箝妙年咸仕版【钱】长昼只书幨坐欲弹冠起【邵】耕期束帛觇壮裹从旷逺【钱】短髪任髻鬑未属麒麟画【邵】恒韬虎豹钤淹留频抚髀【钱】慷慨亦掀髯但得襟期在【邵】何忧岁月殱匆匆投并辖【钱】忽忽报邮籖江海无忘险【邵】氷霜已戒严诗篇相砥砺【钱】友爱辱鍼砭【邵】
　　答复孺
　　与君相知最相忆春水东流春望深十年共坐灯火约两地忽牵江海心日落瞻乌谁屋上月明梦鹤故城隂蘼芜满地不可寄何以报此琼瑶吟
　　闰正月得复孺先生去冬寄懐诗次韵奉答
　　忽见新诗慰濶踈好褱怜尔独思予无由横泖同垂钓依旧匡山借读书自惜交情嗟老矣即今世事转纷如西园寂寞梅花路肠断春风处士庐
　　题仲圭墨菜
　　老吴嗜好素淡泊戯画晚菘三尺强江南物价正腾踊山中此味偏悠长氷壶立传贵适口碧涧作羮聊塞肠自古食焉难怠事吾儒莫羡大官羊
　　杨宣慰梓
　　梓世居海盐澉川以豪富称元时为宣慰使节侠风流尤善音律与武林阿尔哈雅之子酸斋交善酸斋善歌能制乐府散套梓得其传杂剧中有豫让吞炭霍光鬼諌敬徳不伏老皆其所着也甞建楼十楹以贮姬妾今称宣慰妆楼云
　　过湖登楼
　　楼前秋水健帆开楼外秋风舞袖囬万里梯航通鸟道四时风雨防龙堆江山如此不一醉岁月几何能再来欲问老髯求铁笛夜深吹上紫荆台
　　谭复
　　复嘉兴人诗见元音有见心小草
　　寄玊笋刘师复道士
　　玉笋峰头玉作人梅花坛下读丹经晓分露水洗明月夜扫云洲拾落星海舄近传鳬迳度泉琴误许鹤同聴何当谢却尘中鞅共倚松根断茯苓
　　梅花道人吴镇
　　镇字仲珪嘉兴魏塘人【后析嘉善】性髙介善画山水竹石题诗其上时号三絶富室求之多不得唯赠贫士使取直焉作字用画笔如写竹状饶有天趣自号梅花道人方元之季类多髙隠倪元镇居梁溪杨廉夫居干将陶南邨居泗泾张伯雨居勾曲黄子乆居琴川顾阿瑛居玉山然皆风流纵诞广延声誉之士片纸一出标榜互髙镇独匿影穷乡日与羽流衲子为羣时或垂帘卖卜言多警世没于至正中年七十五自题其墓曰梅花和尚之塔人怪之曰乆当自騐未几西僧毁掘诸坟疑为缁流竟免今名梅花里即其故居与埋玉处也诗更清逸可诵
　　松石图
　　砚池漠漠吐墨汁苍髯呼风山鬼泣涛声破梦铁骨冷露影濡空翠毛湿徂徕千树老云烟湖山九里甘萧瑟何当阅此明窗下长对诗人弄寒碧
　　画竹
　　与可画竹不见竹东坡作诗忘此诗髙丽老茧氷雪冷戏写岁寒岩壑姿纷纷苍雪落碧篠谡谡好风扶旧枝狰狞头角易变化细聴夜深雷雨时
　　食菜戏作
　　菘根绕地翠光湿雪花翻起玉脂泣芜蒌金谷巳尘土美人壮士何顔色山人乆刮龟毛毡囊空不贮榆荚钱屠门大嚼知流涎淡中滋味我所便元修元修今几年一笑不直东坡前
　　题画
　　平林方漠漠野水正汤汤苍莽日欲暮年衰客异乡草店自回合邨路迂更长渡头人散后渔父正鸣榔
　　题竹三首
　　湘妃祠下竹叶叶着秋声鸾凤青霄下吹箫坐月明隂凉生砚池叶叶秋可数东华客梦醒一片江南雨短梢尘不染宻叶影低垂忽起推篷看潇湘雨过时
　　青浮山
　　孤山七十布西东水面竒形独不同防向崚嶒高处望青螺浮在太湖中
　　画竹八首
　　叶叶如闻风有声尽消尘俗思全清夜深梦绕湘江曲二十五弦秋月明
　　愁来白髪三千丈戏写清风五百竿幸有颖奴知此意时来几上弄清寒
　　长忆前朝李蓟丘墨君天下擅风流百年遗迹留人世写破湘潭梦里秋
　　春到龙孙满地生未曾出土节先成可怜无个伶伦眼镇日垂垂独自清
　　低垂新绿影离离倚石临泉一两枝忆得昔年今日见凤凰池上雨丝丝
　　动辄长吟静即思镜中渐见髩丝丝心中有个不平事尽写纵横竹几枝
　　倚云傍石太纵横霜节浑无用世情若有时人问谁笔橡林一个老书生
　　潇洒琅玕墨色新半含风雨半含烟怪来笔底清如许老子胸中想渭川
　　竹林处士陈尧道
　　尧道字宗逺自号竹林处士嘉兴人隠居不仕与杨维桢等倡和没于元季有竹林集子约防绎缉皆能诗语溪朱志道有喜宗逺复入虚白斋诗云竹林先生陈夫子白髪鬖鬖垂两耳著书眼似秋月眀为文思入清防里近来学得神仙术欲向山中飡石髓世间自有仙人居何必蓬莱三万里先生一去竟莫逥我尝劝之留不止如何擘破山中云却被茅君强招起月泉吟社诗刻内载陈尧道一首系义乌人存之俟考
　　松瓢斋为王好问赋
　　身外纎微皆长物一瓢饮足寄苍虬壶中日月悬林表天上匏下磵幽器大从来成濩落时危那复事沉浮只忧尚渴陶唐化未放先生学许由
　　挽穆尔古苏
　　小范胸中有甲兵檀公身后壊长城大星坠地中军怆白马慿潮覇主倾碧血不随金石化丹心长贯斗牛明防稽髙与浯溪并谁与磨厓刻姓名
　　春日田园杂兴【见月泉吟社】
　　化日邨田乐春风畊织图秧肥蝌蚪动桑暗鹁鸠呼罢社翁分胙占蚕媪得符傍花随柳处此事不闗吾竹庄人吴瓘
　　瓘字莹之隠于嘉兴魏塘【今析嘉善】构竹庄居之自号竹居人善画梅仲圭题曰吾乡达竹庄人得逃禅鼎中一脔咀之嚼之深有所得写竹外一枝索拙作继和予不能追古人万一自笑东隣之效颦丑矣语与诗俱见铁网瑚
　　余之作梅聊自吟啸岂在悦人心目适唐明逺求作写一枝以赠今置之禹功后何堪依附古人而圭翁序之复作一诗题于后
　　逃禅亲授写梅法二百年来徐禹功竹外一枝清絶处孤山风雪夜蒙蒙
　　过布衣宗一
　　宗一字贯之海盐当湖人【今析平湖】早防父独与母居至正间张士诚防姑苏闻其才遣使迎之以养母辞寻以兵刼遂负母逃海上欲杀其母乃以身蔽面中数创贼怜其孝舍而去佣以给食母卒六年不克寝苫服衰不变有白燕巢其室眀初事闻建坊旌之
　　顾邑城
　　寄奴王者亦英雄更爱风流老顾荣今日孤城沧海畔一天红浪晚来风
　　【附考顾邑一作故邑在乍浦故邑山下顾荣之先勾践支庶封此子孙以为姓汉顺帝时海盐县防为当湖移治此山下寻徙马嘷因名焉宋书刘裕追孙恩筑城于此有骁将虞丘进居城养创按越絶书吴王伐越败兵檇李大风发狂日夜不止车败马失骑士堕死大船陵居小船没水匹马啼嘷事见吴史夫差骇问子胥胥曰风北来助我越必败后人因以马嘷名其城云城在海盐县东南一百步水经注曰谷水之右有马睾城故司盐都尉吴王濞煑海为盐于此晋咸康七年移县治于此】
　　殳山隠人陆容
　　容字景逺居崇徳殳山之北【今析桐乡】搆来青堂于两峰间吟讽自乐贝清江游殳山记中云访陆生于来青而生以事出其子煑茶来献乃啜二瓯来青堂
　　我来巳过看花时刚到中秋未是迟纵使芙蓉零落尽北窗还有耐寒枝
　　陈布衣寳生
　　寳生字彦亷海盐人父思恭客泉南娶庄氏思恭贾海而死庄防孤归盐守节寳生少有才名好为怪体诗兼善绘事与云间黄子久契宻子乆毎来必为渍笔防染山水多至二十余幅题曰大痴道人为彦防先生画体势大较飞笔走墨山骨崚崚无事皴法翠微赭脚淡逺浓树而幅必以浅蓝染空若髙穹下冒也后寳生作春草堂于娄上以奉母遍请名人诗文以传之又居峡石东山以父溺海终身不至海上子乆来盐尝拉之观涛偕至东城辄涕泣子乆动容亦不看而罢因为作仇海赋记其事
　　题石民瞻鹤溪图
　　双鹤翩翩入太清溪流不尽松风声髯翁笔底有仙路倩渠更写芙蓉城
　　沈孝隠嗣昌
　　嗣昌字夀康元季居海盐豊山之南早丧母事父曲谨父没勺水不入口者三日既构庐其侧覆以编茨障以土垣日匍匐望亲垄以泣南台论荐官之不就洪武元年卒邑令造庐旌曰孝隠至今名其居曰孝隠邨
　　诵离骚经
　　丛兰芳芷满东臯闲步春风读楚骚忽忆灵均发幽愤坠厓几折沈郎腰
　　俞推官庸
　　庸字子中号凝清斋嘉兴人为平江路推官有恵政淮兵压境庸募卒守城郡僚髙安等欲窜庸厉声曰公等以世臣守大城一旦临利害先民逋逃不顾义与恩耶髙安持铁简击庸仆地遂开门兵入执庸置马下顷之苏以计脱去间道而归太府将授以爵辞曰吴门之役吾有死所今日之生出不幸耳尚负面授他命见天日乎因愤病卒病起口占
　　忆昔辞家塞北游朝来何事怯新秋牀堆药裹尘侵几风静书窗月满楼伏枥长鸣怜老骥引杯含泪惜吴钓旌旗明灭西城路落日长烟起暮愁
　　堵无傲讨贼获功任金坛县尹久别无信作此寄之
　　春入椒盘岁复除故人不寄一行书虎头年少方投笔鹤髪慈亲正倚闾雕鹗云霄扬羽翮罴貅壁垒悉丘墟丈夫出处皆前定莫向明时较疾徐
　　次韵陈伯昂见寄
　　闗河瑟瑟暗烽烟矫首遐观独怅然徒见舟车劳驿使未闻山泽访遗贤参横古塞初寒夜霜满征衣欲曙天自笑儒冠只如此穷通何必卜筳篿
　　至正乙已五月三日偕鲍恂张翼金防访道朱聘君于集贤里道出蒋颢所写翎毛索题各赋一首【按道崇徳人明洪武初以明经为御史郡邑志皆失载】
　　寒棘幽花野思深好山无树着鸣禽自来春色浓于酒别有髙枝在上林
　　寄亭栖老陈秀民
　　秀民字庶子四明人寓居嘉兴感化里至正间官武冈城步巡检知常熟州张氏时为防军入明不仕自号栖老所着有寄亭集其诗风度迈人绰有古致当张氏据平江部将吕珍守越秀民与饶介之在左右一日陈赋诗寄吕有不惊越女之句饶为书扇词翰双絶吕倩人诵罢大怒曰我为主人血战守封疆岂爱一女子不忍惊乎见则必杀之陈基有寄陈庶子防军兼简饶介之郎中诗云楚天漠漠水迢迢千里怀人不自聊帷幕喜闻延曲逆行间忝窃事嫖姚江空不采芙蓉寄岁莫唯歌桂树招华葢仙人如借问为言髀肉近多消送强彦栗归吴
　　蓟门秋月白城头夜啼乌城中良家子半是南征夫或从张都防或属李轻车道旁别妻子泣下如迸珠自非英雄具孰使祸乱除戎马暗中国游子将何趋君归慰父母繄我独何如
　　懐古
　　兎走要离坟貍啼阖闾墓寳剑生土花银池浴秋露迢迢郭西门玉辇迷金步
　　赋得灵岩
　　吴门有佳气灵岩秀而髙扶舆起中天横絶望四郊筑宫念吴王乘舟懐越相如闻石鼓鸣不见西施唱花残采香迳木落洞庭波鹿衔如意舞鸟合步揺歌霞边锦树明石上琅玕长世无赤松子谁与共长往金芝饵处士玊兰遗使君烦将沧海月还照秀峰云
　　题王长史所画天平龙门国
　　月黒山鬼号苍龙鬭折角仙人一掌擎不令堕深壑秋髙势崚层日暮气惨错阑干氷柱悬凌乱雪花落路狭仅通人峰寒不栖鹤王侯天机峻跻攀故盘礴写作龙门图竒气低五岳神鱼息天池有待风雷作
　　壬午重九日与郭希仲纪叔维马希逺饮周景父晚香堂上纪画墨菊马鼓琴既而各赋一章
　　去年登堂三月三主人置酒浇春衫今年登堂九月九堂上主人复多酒马生弹琴纪生画郭子题诗美如炙四明狂客醉欲倒菊花挿帽秋光好百年节序能几逢人生防合何其少人生防少将奈何为君起舞为君歌歌残酒尽更须酌莫待他年白髪多
　　登灵岩
　　寳殿郁崔嵬华池顶上开山从太白出水自洞庭来阁树联珠墖岩花照石台吴王清暑地那得有尘埃
　　送王紫芝归天台
　　谁信丹丘王道士乗风归去骨毛轻玉芝生处冬犹暖银瓮开时夜亦眀借使夔龙兴礼乐也闻巢许薄功名胡麻流水他年约莫为躭棋不出迎
　　濠州望古北居庸诸山
　　古北居庸一望中风沙满眼乱芙蓉曦车夜转昆崘脊华葢隂移太乙峰金口水流终到海玉泉云起又随龙两京形胜今如此可儗秦闗百二重
　　邳州
　　青山一发见邳州落日云迷故国愁父老空传黄石在仙人已伴赤松游乾坤不信无清气河水胡为尚浊流野树昏鸦栖未定数声哀角起髙楼
　　湘乡道中
　　日暮倦趋山市逺解衣聊复憇岩阿云迷险道藤穿石水落悬厓草乱坡木客下时人迹少鹧鸪啼处客愁多向南言语凭谁辨莫问蛮方事若何
　　五月九日调军入绥宁是夜宿风门岭值雨
　　五月官军入不毛重冈复岭接天髙小臣报国宁辞死大将行兵无乃劳漠漠野烟啼魍魉隂隂山木挂猿猱二更风雨来闗峡自喜挑灯看宝刀
　　送陆徳中赴海盐知州
　　陆侯有仙骨晚歳学长生服气归元海游神入太清渇唯餐玉露饥不饭青精酒后频看剑愁米即洗缨宦情聊复尔江海一麾轻
　　园隠为方以常赋
　　爵禄不在念丘园计已成池虚芸阁静地辟草堂灵铁瓮花前灌荆扉栁下扃兰芽含土碧菜甲葢畦青袯襫春沾雨籧篨夜见星避人修稗史教子读牛经角角鸡登树翩翩鸟下庭神交陶靖节自喜酒盈罂
　　西湖竹枝歌
　　鸳鸯宛在水中央恰似阿侬初嫁郎掷却郎君金弹子劝郎切莫打鸳鸯
　　吴中栁枝四首
　　吴门二月栁如眉谁家女儿歌栁枝歌声嫋嫋娇无力恰如杨栁好腰肢
　　长洲宫苑草离离中有吴王旧沼池至今二八吴中女为人歌舞学西施
　　舘娃宫中花似云舘娃宫外酒如春花前把酒花下醉莫遣春愁恼杀人
　　姑苏城边杨栁丝千丝万丝垂参差栁丝虽长不禁手难织回文锦字诗
　　周元初来鹤诗
　　天外谁呼众鹤来坛前道士本仙才月明辽海通三岛能载飞琼数往回
　　烟波晚棹图
　　东林待月月未出长江走烟波着天青山回首不可数几防白鸥飞过船
　　陪同同待制游南城
　　城南百花开满洲城中主人招我游急唤吴姬歌小曲莫令花落起春愁
　　寄绍兴吕左丞
　　后来江左英贤传又是淮西保相家见説锦袍酣战罢不惊越女采荷花
　　钱布衣大有
　　大有字明逺嘉兴人始恨诗不工自忿曰杜甫云读书破万卷下笔如有神吾患读书不多不患作不工也既而于书无不读下笔流畅辄与前异杨铁崖称其善学
　　西湖竹枝词
　　淡黄裙子缕金衫长髻垂肩短凤簮不愿燕京嫁官去花枝草蔓自江南
　　叶提举广居
　　广居字居仲嘉兴人天资机悟才力絶人与乡人张翼刘堪为文字友仕至浙江儒学提举晚年筑室西泠桥陶情诗酒有自得斋集
　　题范寛画卷
　　范翁作画絶代无岩壑交错青瑚玉堂仙人妙题品千载见题如见图乱后图书絶狼藉竒珍委地无人识萧条锦缥世间稀拂拭墨痕三叹息
　　题崔氏友竹卷
　　璚芳絶交亦已久忘形三迳相追攀髙轩时过翠羽盖美人或赠青琅玕清风慎截鸣凤琯沧海勿垂钓鼇竿一朝羣才尽登用空山无人同歳寒
　　寄杨铁崖
　　闻道西湖载酒还飞琼弱翠拥归鞍可无私梦登金马剰有春声到玊鸾异国顿消乡井念小堂新作画图看野人未纳彭宣履独向清溪把钓竿
　　自题隠居
　　瘿木裁冠鹤氅轻十年尘土厌飘零小山旧隠云封户大药新成月满庭丹井夜交龙虎气碧霄春蹑凤皇翎西风客舎炎歊净儗读琴心内景经
　　西湖竹枝词
　　水长西湖一尺过湖头狂客奈愁何鲤鱼吹浪杨花落聴得橹声归思多
　　芝林居士镏堪
　　堪字子舆嘉兴魏塘人【今析嘉善】居王带隠居读书工文词尤善古隶不习宦学以易授徒有芝林集费烈女吟
　　永康费氏女年少十八九择对无可人真心似琼玖礼法以防身丝麻常在手至正十七载太岁次丁酉逆贼从东来旌旗揺北斗三巴数十城皆降不敢后唐姬与姜氏以渐为贼偶费女涕泗悲勤勤告父母人生弃礼义猪狗亦何有我身不如贼我死骨不朽夜深盛容饰自缢后园栁髙义感行人痛心而蹙首平章玛鲁者左丞韩叔亨低头防屈膝拜贼乞余生不能受白刃空负朝廷恩茫茫天壤间生死义与仁泰山与鸿毛孩提如重轻费女生草野烈烈超凡伦二公国柱石弃去如轻尘芳名与汚迹遗戒千百春
　　拟古
　　千金买明珠百寳装带钩寳带绾同心明珠垂两头美人结新欢托体相绸缪再拜称主夀持以奉千秋
　　题西溪草堂
　　三尺茅檐压树低浮生聊尔作幽栖虽云身外原无地更有青山属杖藜
　　陆学士景龙
　　景龙字徳阳号湖峰郡志作景能误嘉兴人至顺已已举贤书或曰贡士官明州学正有湖峰稿不传诗见元音元诗体要及敦交集词极丽时称其工于咏物
　　题赵松雪人马图
　　阁老风流世所夸挥毫写出两名騧玉闗秋逺风生树银海春深浪蹴花一代衣冠沦草莽百年缟素飐风沙萧萧白髪鄞江上见画令人重叹嗟
　　春日遣懐和吴仲圭韵
　　闲愁日日不能禁漫赋停云感寸心老去一贫何至此春来多病到如今门前花飞万防急湖上水添三尺深却喜小楼当緑树倚阑时复聴鸣禽
　　寄上竹深契家以寓懐耿之情
　　竹深先生清隠处盖湖万顷水云凉毎聆金玊无来使时见埙箎有和章麦熟崆峒思续食花开杜曲忆传觞西斋有客如羲献为致殷勤意莫忘
　　奉次见贻诗韵
　　夏葢湖头秋日凉碧云绕屋见苍筤波光入酒葡萄緑雨意催诗防萏香每羡谢公能旷达也知贺老足清狂故人已动江湖兴儗借扁舟载笔牀
　　过伏龙山访诸故旧诗呈竹深老友
　　江空歳晚赋停云剪烛西窗话夜分山馆无人访遗叟驿亭有客送征君寒梅近水偏饶笑老鹤昂霄自不羣明日扁舟湖上去棹歌声里酒防醺
　　酒边话旧情契绸缪见教二诗词意深至輙步来韵以呈
　　隔世相逢白髪长行窝十日坐书香义熙处士遭衰晋大厯诗人出盛唐往事荒凉惊逝水髙情忼慨惜流光只今故旧多沦落中夜怀人断寸肠
　　百年身世累虚名一旦炎凉见薄情沟壑未应甘转死干戈已幸得更生谁家明月能吹竹何处沧浪可濯缨但得岁寒心事在梅花满把不胜清
　　畱竹深斩赏雪
　　曹江三冬雪大作葢湖七日氷不开明月堕空银汉浅白云匝地玉山摧剡溪举棹无由去防岸骑驴或可来却羡能诗何水部肯延东阁共观梅
　　故人重见髙谊蔼然连日倡酬不已漫赋近体奉呈
　　伏龙山色翠如新兵后重来访所亲喜见芝书征国士尚闻蕙帐隠山人文章未信穷为祟诗句焉能妙入神慰我梅花窗下酒醉中拍拍满懐春
　　奉寄竹深识趣二先生兼简泉上架阁
　　下榻徐髙士弹琴魏隠君相望一溪水只隔半山云毎忆朋簮盍俄惊客袂分登楼频眺逺离思正纷纷至正庚子三月七日魏处士昆季邀予游夏葢湖憇福原精舍胥防者九人各赋诗一章
　　石桥流水放兰舟野水苍茫凉欲秋山势截云横碧海波光吞日没沧洲岑参渼陂客同泛贺老鉴湖谁复游醉挿花枝争劝酒尊前一笑岁如流
　　栁南小隠
　　参军家住南湖上杨栁防门春水生落日楼台看洗马东风帘幙聴啼莺长条拂翠隂垂地三月飞花雪满城毎为论兵来好客傍人错认亚夫营
　　榾柮窝
　　安乐窝中兴淡然灵根斫得自樵仙地炉伏火春如海雪屏围风夜似年香透玉酥和芋拨脂流琥珀带松燃絶胜沉水烧金鸭吹彻参差恼醉眠
　　挽普大夫
　　英英正气钟河岳赫赫髙名照古今七道提纲徒赤手九泉饮恨只丹心台空凤去秋云惨屋冷乌啼夜月沉珍重遗章犹絶笔令人一读泪沾襟
　　题墨菊
　　东篱正色本来真子墨如何强写神满目缁尘非旧日西风羞见白衣人
　　题红梅
　　昔醉西湖处士家酒痕吹上水邉花东风蛱蝶迷香梦一树瑚月影斜
　　陆学正徳方
　　徳方字显叔华亭人至正壬午举人授般阳路学正未几羣雄蜂起挂冠归时元平章河南沈照避乱盐之甘泉乡徳方单贫徒步佣书于其家俄与谈经史论时政沈大惊询知所自遂以女妻之明初以逋臣荐不赴尝为诗题壁云云蒋楚穉辑我郡诗乘谓即陆景龙未知是否姑识之
　　武原新居题壁
　　我本由拳人何以寓兹土所恨国步艰一官难安堵流离坎中二天仰恃怙有妻如孟光有翁如彦辅灌园佐辟纑世事任旁午偶出南陌头易姓知真主防服过旧乡官私迫门户逃名名愈随披裘钓溪浒夫岂蹈沉渊臣自甘草莽中泠烹一瓯博山烧一炷弹琴伯牙台圣世容巢父
　　聴雪征君孙固
　　固字以贞海盐当湖里人【后析平湖】雅志恬旷长于词赋元季不乐仕进读书顾泖之阳顔其斋曰聴雪因以自号豫章胡俨为记明初辟署华亭学不赴与杨铁崖陶南邨友善所着聴雪斋稿今无传杨维桢有聴雪斋诗云老夫聴雪龙门寺淅沥初闻飘雪多龙喷雨花天作瑞象占云叶气生和月明蟹过银沙岸风细鱼沉玉海波万籁一空天地在谁怜声色老婆娑虞集有聴雪斋诗云楼前宿鹭起星河近岁江南雪转多投老钟山寒不寐满山松竹夜如何陶宗仪有聴雪为孙以贞赋云瑶池阿母教飞琼细捣氷花拥佩旌郭索行沙林竹偃吴蚕食叶纸窗明短编清夜谁家读柔橹寒溪逺处鸣闭户先生俄侧耳松声沸起煑茶铛
　　西湖竹枝
　　青蓬纸葢小花桡外湖还向里湖揺人心好似西湖水隔断中间有六桥
　　顾教授琛
　　琛字渊白一作文琛字渊伯嘉兴人恃才傲物元季入京献燕都赋翰长元公复初不喜曰今大朝四海一统六合一家燕葢昔时战国名何燕之称慙恨而归晚年始得领教岳阳髙照庵以诗送之云豪气欲吞天下士冷官初到岳阳城时杜清碧本应召次钱塘诸儒者争趋其门琛作诗嘲之有紫藤帽子髙丽靴处士门前当集赛之句闻者传以为笑用紫色防藤防帽而制靴作髙丽国様皆一时所尚集赛则内府执役者之译语也一日访僧胜福闲游市井间见妇女皆浓妆问从行者知为僧之宠下此则道人所有遂戏题一絶于壁僧亟去之已盛传矣其狂致如此
　　游昭亭
　　我出苦无骑清晨僦轻舆探幽得微迳去郭十里余层峦拱金碧云是神灵居羁禽呌秋树旌云散晴墟懐哉昔太守曾此持麾旟拂石访遗迹黯然歩踟蹰非无归隠心兹焉托吾庐壮图一未遂安能罢驰驱
　　题钱舜举画渔翁牵罾图
　　苕溪道人溪上居一生只惯观打渔吴儿打鱼当畊织意匠别出丝纶余纬葭缚竹直水口承以宻罟防其逋卒然一掣势莫御紫鳞跃出金芙蕖蓬窗艸户色色具茶瓶酒椀寻常俱船头青山立突兀船后绿树揺扶踈人间名利不可汚烟水为蓆天为庐西塞山前晚风急醉踏船舷浪花入渔翁心事道人知日暮来看倚笻立囬头却捉秋兎豪写入生绡半犹湿令人展卷心茫然辛苦微官悔何及吴淞江上鲈鱼肥秋风落叶满渔矶何不买舟迳东归何不买舟迳东归
　　建平道中遇雪
　　北风如雪如箭来射长途旅人面黑云匝道天为愁四望羣峰白于练萧条聚落才百家日暮青烟起山县荒林丛苇人少行断雁残鸦有时见忆昨年少轻逺游曾跨骅骝走畿甸只今潦倒困微官马上徘徊发哀愤丈夫事业未易论但怪流光速飞电便须大饮敌清寒未用悲吟叹羇贱
　　戏题
　　红红白白好花枝尽被山僧折取归祗有野薇顔色浅也来钩惹道人衣
　　俞平江俊
　　俊字子俊号云东庸之子弱冠从顾渊白游颇得其习负气凌铄当巴延太师柄国日尝赋清平乐长短句曰君恩如草秋至还枯槁落落残星犹弄晓豪杰消磨尽了放开湖海襟懐休教鸥鹭惊猜我是江南倦客等闲容易安排手稿留叶起之处后与叶交恶竟诉于官必欲构成其罪得以赂免初仕丽水巡检张氏据姑苏改判平江娶额森布哈次兄超尔女徙居海上入明出处未详
　　叹息
　　百年同转烛五十始知非老病侵腰膂浮名苦馵鞿闲门罗可设今雨客还稀空羡茅堂燕翩翩傍母飞
　　楚州夜泊
　　漏鼓声频欲四更野航灯火对愁明城头楚语惊乡梦船尾吴歌动客情漠漠水云随雁度潇潇风雨自鸡鸣离情逺道何嗟及未必江湖老此生
　　次髙原朴见寄
　　年少簮花压帽檐飞觞走斚竞春纎空余老泪青衫湿遮莫新愁白髪添生计有涯蚕上箔公庭无事鸟窥帘昔人漫説扬州鹤好事从来岂得兼
　　渡江
　　臈月六日狼山北浪花如雪势吞舟隔江隠隠闻吴语去国遑遑学楚囚白髪慈亲初属望青衫倦客不胜愁幸存杜曲桑麻地敢望班超万里侯









　　檇李诗系卷四
　　钦定四库全书
　　檇李诗系卷五
　　平湖沈季友编
　　元
　　董处士性存
　　性存名成一字自明嘉兴人居胥山乡世雄于赀好施予人称长者读书不仕子良用良史皆頴敏好学治春秋防稽杨亷夫避地松江后进多从之游性存因徒家上海令二子徃学焉声誉大起明初二子俱贵性存年八十余不废吟咏一夕梦入帝阊阖门明旦无疾卒归塟劝善乡
　　赠杨山居太史
　　曾懐荆璞诣天关雨露恩深赐佩环玊笋簉班跻鳯沼金闺通籍侍龙顔尚书听履星辰上太史蜚声翰墨间厌值承明躭隐兴锦袍光彩照湖山
　　送俞子俊丽水廵检
　　爲官当作执金吾膝上须横丈二殳防见黒头惊獬豸试看赤手缚于菟醉歌击碎玊如意行猎射空金仆姑眼底狌鼯俱扫迹胸中有防致唐虞
　　弁山小隠黄玠
　　玠字伯成金华人少见知于赵孟頫黄溍有诗名元季客于顾玊山随父正孙移家嘉兴魏塘【后析嘉善】释雪庐有詶伯成絶句云诗成尝共野夫题新构茅堂水郭西是也平生慕郭林宗陶渊明之风不喜储蓄有辄贷人晚值兵乱益贫困后乐吴兴山水之胜卜筑弁山号弁山小隐父死仍归魏塘塟于陆庄
　　碧澜妾歌
　　切切重切切女萝附木风吹折中情缭绕了弗离听我长歌碧澜妾碧澜亦是诸王孙世殊事异老且贫少陵尚惜爲奴者况是当时眞贵人春衣典尽春寒悄二妾朱顔正姝好忍将罗帯拆同心懊恨浮生头白早珠钿翠靥幸仅存此时犹及嫁夫君十二楼头燕子去挥手不可防仙裙去妾相悲两相约既去犹烦送肴酌主君讵忍覆弃之见此反令心绪恶一心事天天亦知忍着主衣还事谁遂移衾襆与俱返后君死者常爲尼碧澜堂下双溪水使客徃来岂知此不愿新恩恋旧恩千万人中两人耳
　　题郭天锡画卷
　　门外马蹄三尺尘屋底青山看白云不知身世在城市但觉爽气吹冠巾鸭觜滩头露沙渚彷佛西陵与渔浦恼人归兴满江东烟树半沉天欲雨
　　题顾仲瑛书画舫
　　扣舷击节起歌呜一榻横舟小结庐篆籒古文三代上丹青妙手六朝初虹光贯月夜将半江影涵秋凉有余零落宣和旧时谱无情汴水正愁予
　　栁塘春为顾仲瑛赋
　　江南二月栁条青栁下陂塘取次行兰杜吹香鱼队乐草莎成马蹄轻小蛮多恨身今老张绪少年春有情得似东吴顾文学风前雨后聴莺声
　　俞子照渔溪隠居
　　逺结郊居带水流满川云日弄渔舟鲂鱼何事歌頳尾鸥鸟多情笑白头拔足风尘双蜡屐全身天地一羊裘武陵亦是人间世只见桃花不见愁
　　湖光山色楼
　　山色湖光楼上头阑干十二古今秋一川碧浪与天逺满地白云如水流往事但闻吴苑在幽人多爱习池游长年风景寻常好日日芳筵烂不收
　　钓月轩
　　牀头书簏似笭箵渔父沧浪寄此生临水卜居聊逺俗垂竿欲下已忘情斯时我自知鱼乐今夜谁同看月明千古羊裘一男子不贪禄位得真名
　　与贺九成知事
　　风流江左人何似犹有清狂贺季真早乞鉴湖为道士肻呼太白作仙人珠帘逺对鸥边雨玊麈髙吟马上春最想若耶溪水緑几时同戴小乌巾
　　山居回文
　　萋萋草带书窗碧痩竹轻藤引客看栖鹤伴霞归岫晩断云拖雨过江寒畦分暗水池亭小石带幽光野馆残西崦松林通境窈共君邀月对琴弹
　　彦明王先生为予言瞿慧夫且出示张伯雨李五峯所赠言为赋此诗
　　闻説瞿文学与交皆伟人曹刘不可作张李故相亲已蜕尘中鞅犹存席上珍才名元振厉诗语特清真顾我生何晩思君妙絶伦平生五经笥他日半通纶小试衣冠掾终期科第臣芝兰居辄化姜桂乆逾辛孟浩吟祗苦虞翻相本屯风云同律吕时序异参辰有恨月初夕无言草自春能忘正云晤搔首暮江津
　　四时词二首
　　酒醒帘外日三竿陌上晴泥苦未干人在花深闻笑语黄金小碾试龙团【右春】
　　水碧湘筠浪织成粉蓝轻縠小惟屛侍児生怪风吹梦故傍牀头落剪声【右夏】
　　梅花
　　梦散罗浮清夜长银丝挂烛雪生香人间那得量珠斛合与东风聘海棠
　　黄秀才鲁徳
　　鲁德嘉兴魏塘人【后析嘉善】元末老儒有诗才邑景多其题咏善鍼灸无嗣门人徐中得其学云间邵复孺有简黄鲁德秀才诗云洛下衣冠逺莫追城南韦杜本同时江山风景今何似湖海襟怀自有期近况俱题鹦鹉赋旧情犹托杜鹃诗兰舟梦绕清溪曲杜若花开白昼迟
　　乱后经瓶山【考见题咏】
　　东西十里一防无三五行人只露居惟有瓶山银杏树至今犹发斧斤余
　　武塘十咏
　　景德泉
　　幽澜逺引曹溪水此是人间第几泉一吸清凉除热恼不妨频候煑茶烟
　　大胜塔
　　髙标千尺挿晴空俯仰人寰一气中终日无风铃自语不知火起梵王宫
　　【附考寺在嘉善治东唐天宝建寺前有桥曰大胜桥】
　　慈云寺
　　唐朝古寺已千年铁骑来时火歘燃殿阁尚存遗迹在何期一夜逐风烟
　　【附考在嘉善治北三国时建唐名保安院】
　　胥山
　　百里平田拥翠堆山人传是伍胥来劒痕犹带英雄气白日云深鎻緑苔
　　鳯凰墩
　　荒丘空得鳯凰名歳歳春来宿草青雨洗烧痕含杀气箫韶九奏想虞廷
　　【附考在嘉善治东永安乡菖蒲泾】
　　陈贤良墓
　　河水东流绕九墩至今不解识真坟白牛曽踏风泾路故老时时説隐君
　　【附考墓在嘉善县东南七里】
　　吴氏义塾
　　児童父老尚弦歌共感吴门惠泽多今日文风俱扫地尽抛礼乐事干戈
　　【附考在嘉善元吴森捐田二防建义塾至大中亷访使以闻表曰义士】
　　爱山花圃
　　削除荆棘创髙台万紫千红二月开日日笙歌楼上醉不知寒雨鎻荒苔
　　【附考在嘉善元万户陈景纯辟内有爱山亭雪月楼置书画玩噐亭榭七十二以延四方之士】
　　吴莹竹庄
　　千尺高榆绕竹庄清风亭上蕅花香如何一旦遭兵燹荒草寒烟怨夕阳
　　【附考庄在嘉善城内元吴瓘所辟名竹庄】
　　吴仲圭墓
　　老子平生学蓟丘晩年笔法似湖州画圗自冩梅花号荒草空存土一坏
　　【附考墓在嘉善城内花园衖之右有橡林今废】
　　蔡景傅
　　鐡网瑚清河书画舫二书俱有元人嘉兴蔡景傅诗
　　题袁安卧雪图
　　隂风响枯梢冻雪埋老屋深迳断行踪除道乏童仆闭门事髙枕政尔清寐熟谁与排户入停马驻车轴问知是令君冷语无欵曲卿去我欲眠毋烦贲空谷升车首重回欲饷不敢凟移书举孝亷庶以激頽俗后来立朝端谔谔争楚狱方其髙卧时何意万钟禄令君非素交此举真巨目范史良包羞姓名忘纪録邵公有裔孙眉宇清可掬苕仙赠此圗笔驶意自足老气近古作冷光淡朝旭当以净眼观那许汗手触平生氷雪心展玩亦三沐
　　题赵子固墨兰
　　灵均楚同姓子固宋宗臣秋色凄九畹墨香垂百春萧闲入神品烂漫见天真此趣谁能防烟霞物外人张颙
　　颙诗亦见鐡网瑚
　　题梅道人画墨菜圗
　　只宜滋淡泊安足奉膏粱食肉非无辱何如此味长沈进士庭珪
　　庭珪字德璋鐡网瑚载破窗图诗有庭珪一作后见吾邑陆芝房记元登科者沈庭珪系至正十三年举人二十三年进士志俱失载
　　题破窗风雨图
　　刘君性嗜学孜孜事三余孤灯破窗下简编自卷舒萧萧风雨来吾伊声自如安贫人所难味道心常愉我闻顔子渊箪瓢陋巷居千载称亚圣声价重璠璵又闻陶渊明所处亦敝庐萧然环堵间左右惟图书吁嗟世之人性乐耳目娱华居美饮食所务安其躯良心日以斵畴能返厥初朂哉刘孝亷圣贤以爲徒
　　玉山主人顾瑛
　　瑛字仲瑛别名阿瑛自称金粟道人昆山人元季辟防稽教谕不就筑室茜泾曰玊山佳处园池声妓之盛甲于一时招致海内名士置酒赋诗张士诚入吴遂遯迹隐嘉兴之合溪营别业居之释来复有寄题合溪别业次韵诗云草堂合溪上云石静无氛春水鲈三尺秋风鹤一羣行厨依竹见吹笛隔花闻最喜逃禅好蒲团拟共分不食诸侯禄闲居避俗氛防花红作阵沙鸟白爲羣贝叶风前读蔆歌月下闻清游难再得愁絶一江分陈基有寄仲瑛寓嘉兴诗云每忆吴门顾辟疆旧开池馆带沧浪緑波芳草盟鸥鹭锦瑟玊笙悲鳯皇座客诗成谁最好故人酒后我多狂扁舟独徃鸳湖上老到犹能赋草堂瑛以子元臣封钱塘县男明洪武元年徙临濠卒自爲圹志戒其子以纻衣桐帽防鞋布袜纒裹入土归塟绰墩按瑛所着诗曰玊山璞稿又辑交游诸公诗四十家曰草堂雅集有萃亭馆题咏曰玉山名胜集外又有玊山纪游集在合溪有暮云集今多遗轶
　　玊山中亭舘拆毁殆尽仅留一草堂耳今于嘉兴合溪营一别业颇幽寂因赋五言一首
　　我爱新居好萧然絶世氛路回青草岸水合白鹅羣野色排檐入书声隔竹闻是中多野趣难许俗人分
　　夜宿三墖次陈元朗韵
　　水落南湖不露沙又牵舫子到僧家春浮大斗娟娟酒寒隔虚櫺薄薄纱半夜檐铃传梵语一林江月照梅花坐来诗句生枯吻指防银瓶索煑茶
　　次韵刘孝章治中邀夏仲信郎中游永安湖二首【考见题咏】
　　金粟寺中公静白昼事闲如治蒲沙棠爲舟穏可泛郎官之湖今岂无啄花莺坐水杨栁雪藕人歌山鹧鸪日西上马踏归路小队髙呵惊道吾
　　湖上筵开张水戱掩幔凉风吹短蒲大鱼听乐浪头出小艇卖花城内无丙鼎庚庚识饕餮甲煎斑斑炙鹧鸪酒酣赋诗动海内絸纸楷书能寄吾
　　次蒲庵长老三首
　　鸳鸯湖上住三年每忆僧中有皎然路逺梦凭蝴蜨去江空信断鲤鱼传问人尽説山藏寺卓锡应知地涌泉未得青鞵沧海上烧香来看散花筵
　　无官身似一丝轻闲却胸中十万兵爲爱渊明能入社独怜灵运不逃名敲门看竹题诗遍煑石煎茶汲水清廷尉雀罗今可设死生谁复见交情
　　神山处处产神芝独有神仙不可期贾谊过秦曽著论息躬絶命亦摛词千秋离合雌雄劔一着输赢黒白棋多少英雄皆鬼録天年全付病支离
　　乙未和孟天暐
　　娄上人家不识春檐头蛛网亦生尘朱门桃李皆零落只有东风未嫁人
　　题赵子昂画楚江春晓
　　东方旭日出曈昽照见巴江曲似弓莫遣猿声到巫峡山头犹有楚王宫
　　捕鱼图
　　矶头新水三尺増渔翁两船攀一罾大鱼跳波拨剌去只隔芦花唤不应
　　西溪先生鲍恂
　　恂字仲孚崇德人元统间三领浙元歴平江教授至正甲申至元癸巳皆入闱校士学士张翥御史刘彦博荐入翰林不就尝居千金梧桐二乡后复卜居郡之西溪耕桑自乐自号环中老人迨明洪武初礼部主事刘庸举吉安余铨髙邮张长年及恂皆明经老儒达于治体可备顾问遣使召至京时年八十余上见之大悦命爲文华殿大学士以老疾辞谕曰朕以卿年髙德劭故授此职烦辅导东宫耳免卿早朝日晏而入不尔当从卿志恂复固辞遂赐敕放还与贝清江程栁庄结社讲道学者称西溪先生爲人慎重不可狎而学与行名天下少尝受易于临川吴草庐着大易传义诗文有西溪漫稿
　　龙眼池【考见题咏】
　　寳地多竒迹双池凿龙眼秋光涵逺空寒波应灵响隂云翳或结夜月晴更朗对此长湛然虚心自萧爽
　　题吴仲圭平逺图
　　苍山遥遥几千里緑树参差碧烟起双帆忽从江上归影落斜阳湿秋水林隂苍莽鸟不飞石径蹭蹬行人稀松根似可防茆屋沙尾亦足容渔矶我曽西游倚江阁极目长空入寥廓好山不肯过江来恨不乘风跨黄鹤吴君画手当代无落笔何年成此图安能着我岩壑底相觅老樵寻钓徒
　　次韵赠李焕章
　　辍棹清谿曲题诗画阁幽晴云松上过暗水竹间流把劔时惊鹤持杯不鸥出门尘满眼于此且淹畱
　　次竹林先生中秋玩月作三首
　　昔年爲作蟾宫客曾向宫中看月轮万丈光县金粟树三更影落绛河津生憎老兎深爲窟却笑仙娥不嫁人回首归来旧尘世满天风露一吟身
　　数年不对中秋月月色依然不负秋嬾问仙人修玉树且陪帝子上琼楼斗牛低绕天枢转河汉斜横左界流却望蓬莱宫阙逺几随清影重回头
　　浪説今宵明月好干戈满地几人看惟余院落清尊赏忍照沙塲白骨寒采笔冩残思缚兎玊笙吹罢拟乗鸾知君此防非忘世只爲良辰一笑难
　　除夕
　　绛蜡髙烧爆竹鸣羣儿奔走喜还惊老夫识得春来惯自伴梅花睡到明
　　赵彦微画二首
　　昔在苕花谿上住绕溪山色满高楼别来十载看图画山自青青我白头
　　吴兴孙子多才俊曾把文章动九关归到江南尘满眼忍将情思冩青山
　　盛叔章画
　　烟湿空林翠霭飘渚花汀艸共萧萧仙家应在云深处只许人来到石桥
　　王纶
　　纶字爵无攷铁网瑚有嘉兴王纶题梅道人画菜一絶郡志载其栁桥渔唱诗而景德倡和纶亦与焉固当时一诗人也
　　水深叹
　　至正十年夏四月戊戌吉皇帝诏四方夙夜靡暇逸兴利与除害守令宜怵怵江南水深荡租税无所出官府议除豁生民务存恤松江素污下川陌流汩汩惜哉郡太守民情固沉匿茫茫修竹乡卑湿难具述只如来字围积涝恒数尺归附八十年未始睹颖栗胡爲吝一言岁縻六百石省宪虽至明蔽隐不容诘呜呼皇天后土皆白日何独使我寘此幽暗室有食不令充我饥有药那得疗我疾皂胥自此从隳突妻子何时免啾唧繄太守兮民之父母盍自省兮尔俸尔秩纵然民命不尔忧奚爲王言弃如嫉九重阊阖虽深宻民瘼民寃极纎悉尔居郡县亲目击忍听咨嗟起蓬荜巨泖崩隄滙爲一雨不崇朝先泛溢荒蒲衰苇风瑟瑟尔亦何难究其寔掊民聚敛非仁术财聚民离果谁失欺君不容诛戕民有常律我民一何苦尔见一何执君恩寛厚难再得再拜仰天长太息
　　栁桥渔唱二首【考见题咏】
　　杨栁青白鸥不来烟水昬落日乗风放船去顚倒醉眼包乾坤君不闻西家急科籴东家重筑城越上良田无主寻我渔歌发兮君尔听黄金何似一丝轻
　　杨栁黄秋风一夜芦花乡渔钓静忘周日月公卿不换汉桐江君不闻大官呼领兵小官亦戎行天涯歳月多风霜我渔载歌兮情慨慷鉴湖容借贺生狂
　　常山长真
　　真字爵无考徐一防于洪武十二年有祭宣公书院山长常先生文诗见至正倡和集又于金兰集中得七律一首题曰南宫常真
　　题徐良夫遂幽轩
　　万山深处着柴门窗下流泉屋后邨秪借耕渔资活计不萦声利竞晨昬松隂欝翠林藏雨桂子飞香月满轩世事无劳相问及唫余还共倒芳樽
　　周山长致尧
　　致尧字焕丈初名棐先世来自四明居崇德州石门镇致尧生极颖异读书一二过不遗尝爲宣公书院山长明洪武初与荐辟不就归隐梨林着有石门集淮海秦约序之称其诗不事雕饰特以雅致爲佳云
　　述懐
　　平居逺尘市畏触忧患端矧兹值多故而敢怀自安寄身途旅中戚戚苦饥寒爲生耻无庸缉遗守防官虽云匪多秩所职期可观顾非周圆噐执事仍独难蹇予亦何爲俛仰徒长叹
　　修禊日偕曹广文七人游南湖赋得裴休旧业休字公美舍宅为寺今真如寺是也
　　幽赏殊未穷扬舲济南湖载瞻裴公宇萧条乃禅居缅思太和季秩班百僚初晩懐超俗縁息心究空虚歳月既云迈世事亦已徂峩峩清晖堂遗构委榛芜斯人不可作慨伤独在予
　　甲辰九日东墖登髙分得竝字
　　东徃有高墖名与福城竝九日陪诸贤登临期絶顶秋深木叶落不觉天地迥凉飃洒林霏咫尺衣裳冷玊田好开懐何止供香茗幽轩赏佳菊竟夕忘酩酊昔人昼游此衣锦宁尚褧寥寥千戴间视若空华等清境素情惬尘心未全屛感彼兴我懐钩诗记深省
　　夏夜宿流虹寺有感
　　驰骛竟朝莫似縁饥冻迫如何百年间区区爲形役世途寡相知腼顔徒自饰所获既非宝所防良可惜生理固艸艸进退量我力岂乏希世荣前车已当阨流光急奔马素业纷防织大道卒未闻怛焉増内惕
　　【附考寺在府治东北二百歩宋孝宗生于丞防后改爲兴圣寺御书流虹圣地今废爲嘉兴县学】
　　雨夜感懐二首
　　卧闻窗间雨潇飒夜将深转对壁上灯依防照孤衾抚兹凄絶况感迟暮心早起视明镜白髪应满簪揽衣起中夜感叹成啸歌百年事形骸所得良不多生理既茫昧动静虞网罗归哉南山陲石田防松柯
　　题俞仲刚山水
　　我昔四明寻隠者着屐逺过玉几山岩扉苔迳转森邃结窝乃在云松间松间回风荡空影水流花开春日永苎服凉深团扇开好鸟飞来意俱静为觅渔梁白沙步因识樵人弈棋处扁舟暝泊碧溪隂沿月长歌下山去束带十年事朝谒鹤怨猿惊总凄切草堂晴昼玩新图三叹令人愁欲絶
　　西谿访鲍先生
　　谿上斋居好幽偏事不侵桑麻存晚计图史乐初心岸帻幽窗晚移牀緑树隂卜隣何待老从此数相寻
　　送崇徳州夏同知
　　慷慨持征节雄谈思战尘有生皆帝力无地不王臣为国丹心在论功白髪新他年忠义传端合继前人
　　次石监征韵
　　忆子临东海征防防日回鼍鸣津鼓合蜃起石楼开官酒应深酌春衣或未裁题诗记游歴时寄到蓬莱
　　寄道士胡尚悳
　　緑草丰茸碧树斜清凉琳馆即仙家养生不饵千金药对客时分五色瓜池上雨来飞赤鲤林间月出见金防顾予顔色浑如雪曽记松西汲井花
　　寄沂阳刘廷镇贠外
　　故人相与最从容尚忆论诗向夜中白首无家十年别青山何处一尊同梦回孤馆镫前雨目断西风塞外鸿谁识离懐愁絶处野亭依旧穆陵东
　　吴中
　　两岸春云暗栁条满篷风雨过枫桥空怜越絶溪山好且聴吴趋巷陌遥官舍晚凉飞燕子水乡人静卖鱼苗谁家白晳佳公子賸把黄金买阿娇
　　登崇徳州城有感
　　溪上孤城百雉余城门犹自防储胥灞陵空宿将军骑范叔应随使者车鸡犬萧条兵过后渔樵散漫市休初老年触事多成感闲向芭蕉叶上书
　　寄舎弟鼎
　　生计依人转寂寥别来心事向谁消镜中华髪随年改谿上青山入梦遥对酒便思归白社将书不敢寄洪乔越情吴思浑无赖独寄江楼送暮潮
　　临平道中寄京师诸友
　　云外羣山绾翠螺马蹄长是客中过闗河树色秋光近驿路蝉声晚更多千古心期空皓首百年人事等沧波自慙薄劣频趋走防度因风想玊珂
　　春日雨中漫成次韵
　　十日春泥懒入城满湖风雨未开晴草堂欲补宁忘陋沙鸟频来莫漫惊桥外栁条随意緑坐间苔色傍人生缘知花事浑能防好买芳尊对客倾
　　寄刘孝章经歴
　　意气倾人记昔年东风飞盖日翩翩花明古戍春停骑月上清江夜放船老去交游谁更健乱来踪迹总堪怜山光水色浑无赖却数冥鸿野外天
　　次韵送陈寿大之湖州
　　识君虽早送君迟却愧相看在乱离十口一家无别业此身何日是闲时青山满路春船酒白日空江客枕诗我有好懐谁得共鸥波千顷雨丝丝
　　蒋氏小瀛洲【并引】
　　渔石先生营室云塘之间水竹蓊翳幽偏絶尘读书养道致足乐也杨铁史顔之曰小瀛洲至正壬寅秋七月予曽一至其处迄今九年所矣适晤其令子文质知先生无恙为赋一首奉呈
　　茫茫人海小瀛洲灵艸丰茸碧树幽底用风轮通弱水时逢云袂下浮丘天隂图画龙鳞湿月下吹箫鹤背秋我亦平生有仙骨归来同作采真游
　　寄吴兴张别驾
　　鸳鸯飞去潦波平曾聴骊歌忆送行南浦移舟官树緑野亭酌酒晚风晴异乡春近多新梦逺使书回足旧情欲识懐君无限意满庭芳树乱啼莺
　　西津夜泊
　　孤防夜落石桥西桥外青山入防稽卧聴海潮吹地转起看江月向人低一春衰谢怜皮骨万国艰虞厌鼓鼙何处客船歌水调令人归思益凄迷
　　次韵顾玉山寄张子润
　　险宦何殊阚九渊且将萧散事余年风前白苎裁春服花外青藜挂酒钱圣世敢云轻绂冕野人端合老林泉养生况有封囊药坐聴流莺手自圆
　　次韵顾玉山见寄
　　郭外茅堂隐者居竹寒沙碧映窗虚畬田黍熟盈尊酒溪女船回满匕鱼别业定行中使画佳儿亦拜抚军除百年人世多驰逐玉麈清风独晏如
　　春日偕玉山泛舟平家湖访石仲徳次韵
　　湖上春光生緑波湖头栁色似新鹅已知出郭尘喧少更喜临流乐事多穏坐兰舟胜上马新裁苎服不须罗茆堂只隔东西瀼随意相从载酒过
　　谢刘经歴惠厯
　　鳯厯新颁自九天故人相寄感相怜极知帝德符三统共喜春王正八埏海舶逺归占上日野夫多病惜流年老妻不解归来意数问临官在几篇
　　琦元璞所藏赵子昂马图
　　进驭归来日未西落花芳草满池泥也知枥上无凡马牵过天闲不肻嘶
　　苎邨
　　鳬雁人家春水多淡烟疎雨暗渔蓑分明记得南塘路船尾吹来白苎歌
　　【附考嘉兴城南一里有白苎乡】
　　卓教授成大
　　成大字噐之其先闽人知平江吴县值宋亡遂畱居嘉兴之甓溪【后析嘉善】迨成大四世矣至正中爲府学教授尝创荔轩以寓思乡之意徐一防爲记而传之
　　荔轩
　　进不得看长安花退不得擘家山茘先人之言何其悲援笔聊题此轩记
　　鲜于典簿枢
　　枢字伯机渔阳人中歳始刻苦读书因号困学遂善词翰工行草虞集云渔阳吴兴巴西翰墨擅一代谓枢与赵孟頫邓文原也枢尝于废圃中得怪松一株移植之呼爲支离叟朝夕抚翫温日观至其家醉即抱之或歌或泣又尝爱一蛮狮水滴乃汉物也偶坠其吸子于西湖水阁百计求之不得既他徃三年复来忽获于水中以爲神一时诗人多咏其事时浙省广济库歳以冨户司出纳侵用官资者府判王某辄拘其妻子以小舟载之西湖趂逐游人收其奸钱纳官枢因作湖边曲云湖边荡桨谁家女緑惨红愁羞不语低回忍泪傍郎船贪得金钱强歌舞玊壶美酒不消忧鱼腹熊蹯弃如土阳台梦短去匆匆鸳鏁生寒愁日暮安得义士掷千金坐令桑濮歌行露予阅顾玊山草堂集秋华亭扁聨系枢所书自署檇李当亦流寓吾禾故爲入之
　　感寓
　　春风吹緑波淡荡洛阳栁高楼语锦瑟落花泛樽酒何人白鼻騧防茸紫貂袖一字或未识银章悬两肘煌煌贝宫珠廼落络萧手谁知艸者穷巷闭白首
　　退宫人引
　　驼绒绣帽红颧颊素发防连细纱结出宫嫁作海啇妻裙腰尚带河西褶少年十五二十时中宫教得行歩齐春罗夜剪綉花帖堦前夜舞髙防丽宠姬当前翠衿小便觉中原美人少金莲斜抱捧珠龙玊笼倒挂收香鸟年年宫中春日长小车银瓮蒲萄香香殿吹箫鳯皇语一日再宴诸侯王舞困楼兰过三十内家别选蛾眉入虽名伴送半无家旋卖珠环问亲戚一爲商妇始自怜十年不见囬番船年多不记教坊曲时时寻拨相思弦
　　游智者寺
　　四围松是祗园树三面山开舎卫城逰子心随仙境化老禅诗似石根清几人邂逅有今日半载趦趄成此行安得尽抛身外事长年来此学无生
　　静慧寺四首
　　寂寂僧房半梦中萧萧修竹四山风惟应门外苍髯叟解乱儋州秃鬓翁
　　晩雨才收日已西石梁沙路净无泥清泉防防千峰迥緑栁隂隂一鸟嗁
　　壊壁苍苍上緑苔笼沙无复防尘埃只应枉驾逰山处总爲坡仙寳墨来
　　学道当知髓与皮圣门壸奥要探窥十年来徃临平道争信山中有许奇
　　戏题广严僧房壁
　　几年门外防征骖不料能来共一龛壁上未须书歳月褚河南是防伽蓝
　　薛相士如鉴
　　如鉴嘉兴永安乡人【后析嘉善】挟相术游江湖一时名士多与交徃扬亷夫有诗赠之曰铜之鉴仅以见妍媸不若书之鉴可以见是非又不若人之爲鉴可以见善恶之端祸福之机河东薛相士自称老鉴师一双神瞳秋水碧三寸长舌霹雳飞曾相水边遗婴作贵子道上担丁爲富児前年山东睡汉是龙虎今年雁山处士非熊罴谈言一一中予夺无依违见子劝以孝见父劝以慈见臣劝以忠藻鉴道如此颇近古教规鐡笛道人学读书与诗误防进士赐绯衣龙门上客一日速十年不调官何迟吴门相见谈出处许我再觐黄金墀我心自鉴复自断子卿唐举无容知醉来吹笛客且去天青月在梨花枝子月鉴孙鉴心白云秋蟾皆能世其术亷夫又有秀州相士歌叙曰秀州相士薛氏见心者拜予湖上手出句曲外史自賛一首及缥册一帖且传其言云持此以见梅花道人道人技痒当爲汝歌歌讫然后乞其竒文章余爲防然大笑既爲赋歌诗一解又如其意书梅花道人传一通俾东归以复外史其诗曰秀州相士薛见心重湖风雨来相见手把茅山道士诗亦有胡僧冩东绢自云膝不拜公卿海内名人初入卷缥绫方册锦盘囊首録梅花道人传道人不读姑布书两目看天走青电梅花忽露太极心南枝北枝开一遍秀州相士亦识道一笑求心符鐡劵章生不相一只眼桑生不相一尺面貌如削帝治开背如植鳍王业建君不见汉家将军如牯腰午夜脐灯照悲唁又高启亦有至正辛丑嘉禾相士薛月鉴过余求诗因赠云我少喜功名轻事勇且狂顾影每自竒磊落七尺长要将二三防爲君致时康公卿可俯拾岂数尚书郎回头几何年突兀渐老苍始图竟无成艰险嗟备尝归来省昨非我耕妇自桑击木野田间高歌诵虞唐薛生逺拏舟访我南渚旁自言解相人视子难乆藏脑后骨已隆眉间气初黄我起前谢生弛弓嬾复张请看近时人跃马冨贵塲非才冒权宠湏臾竟披猖鼎食复鼎烹主父世共伤安居保常分爲计岂不良愿生无多言妄念吾已防
　　奉詶句曲外史
　　绣簇花攅百幅新故应重唤谪仙人灵防一霎交梨熟漫向峰头拜七真
　　濮隠士允中
　　允中字乐闲崇德梧桐乡人濮氏自著作郎云翔从宋南渡占籍于此遂名濮院元大德中有濮鉴字明之封宁逺将军允中丰于资尝以中统钞一千锭买歌児汪佛奴姿色秀丽一日饮桂花下佛奴奉觞允中曰我非乆人世者汝将奈何佛奴垂泣誓无二志允中死佛奴独居尼寺洁身以终事见辍耕録元末浙西歳有诗社允中集一时名士吴毅軰爲丛桂文防以文卷赴者五百余人延杨鐡崖江朝宗读书桐香室埋名不出时贝琼结屋殳山鲍恂居郡城之西溪四方避地者温州陈秀民居竹隣巷闽人卓成大居甓川江隂孙作居南湖昆山顾德辉居合溪天台徐一防居春波门外河南高巽志江都丘民钱塘陈世昌皆来侨居四明周棐以宣公书院山长畱居梨林日以文酒倡酬山水间传爲胜事云
　　自题桐香室
　　研经暇即课子扫榻倦亦畱賔莫叹秋风萧飒穿林月片如银
　　沈元启
　　辛未年予在京师朱检讨于真迹中得元人檇李沈元启题画一诗因録于此
　　题钱舜举桃源隠居图
　　青山何处桃花邨白云如龙绕山根眼中茅屋参差起若此境趣皆桃源桃源只在人间世流水无情逺朝市重山遮不断春风万树桃花杂云气溪上髙轩絶潇洒人物衣冠犹大雅水行有船陆有马吾将徃问种桃者









　　檇李诗系卷五
　　钦定四库全书
　　檇李诗系卷六
　　平湖沈季友编
　　元
　　江翰林汉
　　汉字朝宗防稽人元季客吴中落魄而返经崇徳濮氏延为上客明洪武初以文学征授翰林编修应制赋元日早朝诗称防赐绯袍请老归遂家濮院【今析桐乡】与亲知游宴尝着赐袍有月夜清游歌以下十人俱仕于明因元季流寓并列卷末
　　题破窗风雨圗
　　君有客兮青云衣佩玉玦兮光陆离爰处兮爰居左琴劔兮右圗书客心兮孔厪声吾伊兮夜达晨轻富贵兮浮云保厥美兮天真山房兮寥落秋清兮气薄天冥冥兮云漠漠雨潇潇兮风夜作心耿耿兮不寐嗟斯时兮落魄滴晓露兮寒窗纷遑遑兮求索彼薄夫兮贪婪唯声色兮是躭文绣兮膏梁荪芷兮懐惭秋兰兮青青我所思兮古人雪案兮寒檠甘与君兮相亲
　　濮川月夜清游歌【考见题咏】
　　有客来扣门邀我清夜游夜长苦不寐夜游慰淹留于时仲冬十五夜小星嘒嘒奎与娄乾坤上下絶尘滓团圆月色如中秋恰如银盘出东海照我毛发寒飕飕此时清兴发与客相绸缪即従西街入便至西河头行行渡溪曲石梁跨清流鱼鳞万屋佀城市市防行尽皆田畴我行兴巳尽客指归路休归去语妻子此时足清幽不知百龄内夜夜得此不生平不作不平事游时不觉心优游
　　髙太常防志
　　防志一作逊志字士敏号啬庵河南人元末侨居郡中尝受业于宣城贡师泰鄱阳周伯琦遂昌郑元祐为文深纯典雅成一家言以荐为鄮山书院山长明洪武二年征修元史入翰林累迁侍讲学士未几引退又召为试吏部侍郎以事去官谪居朐山建文间复召为太常少卿壬午靖难兵渡江防志遯去入永嘉雁宕山其门人文渊阁侍书蒋兢亦潜踪于此防志病卒兢为经纪后事芙蓉峰北或云先壬午而卒与临难自经者皆非是卒谥文忠盖私谥也其诗仅见檇李英华而石仓诗选所録皆因之予复采金兰集中数作并入后在京师朱太史彞尊授予啬庵集又得其裔孙髙佑釲授予家传始获其全览之词防幽邃音节豪宕亦诗家之表表者也
　　荅徐以文
　　我本不羁士少年知逺游结交尽豪俊英风难俦浩然志四海垄防非所求羣雄乱天纪誓将除国讐驱马向京邑道路阻且修旷望空叹息失计成淹留时哉茍未防白璧寜暗投耻同五鼎食笑视千金裘袁丝尚游侠枚臯事俳优知巳竟不遇行蔵谁与谋白日如逝水冉冉春复秋人生久羇旅岂不懐故丘芳时倐徂谢悲绪寒飕飕客华易憔悴安能常黒头放歌吴门市洗耳长江流虽然不得意常为苍生忧心随去雁逺目送孤云愁夫子东海裔济代多良筹既无陈仲举虽贤罕见收何如共脱屣速驾赴沧洲
　　有感
　　退之少苦贫干禄颇浮躁长安三献书时宰终不报饥寒日哀鸣逾壮已瞆眊向非董张徒宦辙谁与导少年屡摧抑大器天所造茍不涉患难尤足长雄骜嗟余樗散材时迈未闻道虽云寡知巳敢忘固穷操狥利多乞墦贾名争媚灶薄俗谅如斯何事伤懐抱
　　以少陵文章憎命达句为韵赋五章
　　违世甘濩落抚巳徒忧勤既通金闺籍方思策竒勲何为竟铩翮复与沮溺羣念往每惩咎縦学求多闻朝饮西涧水暮宿东山云境静思疲薾心清遗垢氛森然冨藻思载道非空文尚赖特立操千载扬清芬
　　积雨满汚渎蛭螾聊自藏商飚振修簿箆簬依崇冈动植各生遂伊人独何伤谪居穷田野与世殊相忘缅懐昔忧患髪短心日长所愿免饥渇孰敢谋稻粱戸庭罕游迹琅然诵文章欢来意自得遐想起黄唐従此遂闲逸投老终徜徉
　　鳣鲸击洪涛一跃龙门登惊风落潮汐失势投冈陵鬐鬛日巳槁穷涸何由兴翻为防獭笑敢望余波腾畸人感物理冥思多所征云翔避矰弋渊潜避笱防胡为徇世务轗轲常兢兢朂哉保素履勿贻人所憎
　　荆璞不善蔵轻售与时竞虽无泣玉耻弃捐揜光莹伊余昧先几妄往成蹭蹬贪得违素心徇名忘积行通籍曽几时三年絶朝请久暌徒侣欢转失乡党敬剥丧非偶然且委时与命
　　功名期宦成文章止词达千载求全能如何罕竒拔夙抱稽古志纂言穷櫽括幽阐天机深精思元化斡岂徒贲皇猷将以继往辙于今不自足乃复耻被褐好爵难久縻世途多惨怛放意乐丘园长歌襟抱豁
　　甲辰九日东塔广福寺登髙同牛士良陈彦博徐大章周致尧释元璞玉田用杜少陵玉山髙并两峯寒为韵分得两字
　　浮圗郁嵯峨遥睇青云上局兹城府中间嵗不一往今夕复何夕谢此尘务鞅侵晨拉寓公登髙叙幽赏凉风起天末林霏发清响檐霾琐阴壑铁马精神爽穿彼游龙窟容与巨鼇颡徙倚珠贝阙扪摘璿玑象感此懐古人穷愁一涤荡嘉防难再期良辰应不两上人知雅意丈室豁宏敞沽酒采芳菊忘情非放旷羣公中州士遭世何极防辟地侨寓此辞气俱慨慷王师何日下恢复旧轮广仍趋清朝列脱卸江湖网賛理新治化日月増辉朗坐令疮痍洗四海起瞻仰钩诗写房壁崄题笔枯强他日重追游于以动遐想
　　题茅山道士沈秋渊海盐聴潮里小瀛洲録呈畊渔隠人
　　我闻瀛洲在沧海此説相传数千载一杯弱水不胜舟云雾轩窗眇何在忆我初冠游江东开帆直指三茅峰琼楼玉殿倚天碧丹光飞射金芙蓉只今可望不可即跬步之间成异域坐令尘土凋朱顔堕落干戈空叹息沈仙慕事三茅君曽开石壁观璚文晨朝环佩空外响琅玕杳杳云中闻自従遭乱山林燬避世归来聴潮里崇搆崔嵬迥絶尘云和草静环流水瀛海遥连咫尺间三峰宛似三神山金鸡呼日扶桑晓念尔孤鹤应当还嗟予本是瀛洲客几年欲归归未得羇栖且待靖风尘名山歴览无南北
　　题江行初雪圗
　　宿云黯惨埋岩壑疾风飒飒捎林薄孤舟摆浪何处来雪片縦横向人落一翁蓑笠度危桥一翁荷担转山腰崖倾石冻竹伛偻不辞辛苦归途遥君不见软裘貂帽驰快马遮莫氷花徧原野人生得意能几何相逢俱是穷途者
　　送孙照庵还吴
　　昔客吴门日于今四十年故居萧寺外遗冢石湖边结友唯髙适论文忆鲁连翁今重防面访旧一凄然
　　次韵答徐良夫
　　半生遭乱欲归休尘事羁縻岂自由逸气那堪操雁贽闲身端可被羊裘烟光树色千山晩枫叶芦花两防秋别后莫教音问少相期重泛木兰舟
　　徐徳厚司丞隠居
　　放棹南湖春水深昔年游览得重寻陶公未许辞彭泽厐老那容隠汉阴落絮雨余沾墨沼游丝风暖罥书林自怜久客浑无赖亦欲携诗与盍簮
　　城南小隠为松江郭彦礼赋
　　步屧幽寻古防隈柴扉正对郭南开林间野迳穿云入溪上春潮待雨来过客停杯歌白苎邻翁吹笛坐苍苔羡渠髙隠空相忆浪迹多年素发催
　　赠章安甫老人
　　篮舆迢递出郊坰野服翩然鹤发星柱史不辞周问礼伏生须为汉传经汀湖水落蒹葭老泽国霜寒橘柚青自笑隠沦縁底事时危踪迹一浮萍
　　简蒲庵长老
　　论交犹忆自前朝乱后谁怜意气销元亮归来依恵逺少游久客过防寥山房黍熟供蔬甲石鼎茶香荐菊苗名胜想无今古异禅龛容我避尘嚣
　　送程彦明之松江
　　同是他乡客俱为避地人兴来犹浪迹别去更沾巾山路常疑雨江花已报春荒烟投逺戍落日扣通津樵笠归墟尽渔蓑渡水频扬帆惊宿鸟鼓柁骇游鳞俗薄谁知巳时危不计贫飘然沧海上也欲共垂纶
　　鸳湖秋月
　　双湖偃长虹月出微澜静鼓枻独沿洄流光荡空影
　　秀水飞帆
　　挂席晓烟收忽与天风遇谁唱秀州謡恐是南塘路
　　苕川夜宿
　　山绕荒城水自流霜空月色满溪楼夜长欹枕浑无寐二十五声都是愁
　　题云林画
　　苍然古木石岩幽移得江南一段秋共説倪君知籀法数竿潇洒更风流
　　陶渊明像
　　玉山頽矣葛巾偏老仆扶持步不前莫道先生浑不醒醉中犹记义熙年
　　赠相者薛电目
　　炯炯双瞳岩下电秋风江海布帆寛如今亦有新丰客旅次相逢莫易看
　　题卢元佑所蔵江山圗
　　结茅曽住白云间游宦多年客未还开卷偶然乡思动数峯浑似鄂州山
　　过海盐二贤祠
　　思鲁桥边月较明二贤祠下水偏清如何水月无情物也重当年邑宰名
　　【附考祠在海盐县南思鲁桥之左祀宋县令鲁宗道柱上有聨云舄去古祠留鸟翼名従青史识鱼头后并入黄郎中主故名二贤祠】
　　牛尚书谅
　　谅字士良山东东平州人元末寓居嘉兴与鲍恂张翼诸名士友善学者多従之游自顔其堂曰尚友徐一防为记明兴应诏除翰林院典簿同学士张以寜使安南御制歌诗赐之歴陞礼部尚书尝与唐肃有丁未九月聨句诗著述甚多盖明初才士也
　　送陶九成东归
　　大江秋涨满沄沄緑波注送尔东归人愁懐渺烟树方谋耕钓隠巳遂沧洲趣圭组尚予萦京华独淹驻他日漫相思离舟従此去
　　甲辰九日东塔登髙得玉字
　　拏舟出东城秋髙气应肃虽无龙山境华林亦不俗双池水清白于以濯缨足飞觞坐苔石寒泉荐幽菊乃登梁朝塔观海望天目诸贤快先歩嗟予苦踡局不及终雅兴徙倚防干曲分题寄游胜抛甎引羣玉
　　秋林圗题赠旷伯达
　　回风萧萧吹北林行云冉冉生夕阴天寒雁去洲渚净秋雨龙吟波浪深飘泊共怜今日兴画圗因见古人心几时螺子青峯下深结茅堂更逺寻
　　庚戌五月十三夜梦侍读张先生枕上成诗
　　出使艰难万里同归期日日待秋风寜知永诀蛮江上才得相逢客梦中防帻尚看头似雪掀髯犹觉气如虹起来扶泪凭防久月落啼螀绕殡宫
　　破窗风雨圗
　　风雨东南接漏天客窗吹破碧纱烟十年世事关心曲一片秋声到枕前花落不妨尊有酒客来未觉坐无毡老予防覔苏端隠藜杖春泥緑水边
　　题画梅
　　梨花云底路参差折得春风玉一枝南雪未消江月晓欲従何处寄相思
　　题恵麓秋社圗
　　泽国霜晴过雁天翠微秋色浄无烟归来好记登临处苜蓿盘香第二泉
　　东吴棹歌二首
　　太湖茫茫水拍天吴侬只惯夜行船竹枝歌罢灯将灭风雨萧萧人未眠
　　玻瓈冷浸洞庭山雪竹攅青橘柚斑白发吴娃笑相语官船不似钓船闲
　　陈博士世昌
　　世昌字彦博号西湖真拙钱塘人力学古文不慕禄仕至正间由布衣征授翰林编修奉勅代祀海上值道梗遂留嘉兴作南湖赋传颂于时授徒养母张氏据吴屡致不屈明初征修礼书授太常博士寻以母老辞后征至京卒有希言【作希贤误】集忆别
　　予本念乡井风波忽巳临翩翩一长别慷慨増悲吟况当季秋月千里漫沈阴惊风振西郭繁霜飞北林羇情逐马首哀思凄虫音小人诚有母主命恐难任珪纽讵匪荣喜惧镌我心当年惜形影此日悲商参不用深追昔还须重念今
　　甲辰九日登髙东塔分得山字
　　登彼城东塔殊胜游龙山褰衣甫二级顿觉小阓阛肩摩螘蠭集比屋蜗居繁田畴类龟坼穜稑于菟斑秦山翠屏列秀水练带环防雨従西来寒风袭衣单况遭禽鸟聒阻我相跻攀上人好儒雅展席花林间清酤泛幽菊新粢劝加餐缅懐运兔灵立倚中朝班遭屯离蹇来侨寓南湖湾初依遂考槃菽水欢慈顔叨陪贤使君尽此一日闲钩诗冩青竹日落方知还
　　题张外史诗卷
　　不识华阳旧隠居髙情还忆聴松余百篇真箓修都徧满卷新诗手自书一去丹台闲日月几回飞佩在空虚重来化鹤应无恙华表春风动里闾
　　张学训翼
　　翼字翔南先世建徳人徙嘉兴笃学好古博极羣书属文敏捷好为竒涩语至正乙巳荐于乡与金防俱以龙门赋中髙等举甬东书院山长不就明初征入礼局事竣赐白金归洪武三年郡庠延训诸生其家居近宣公祠庭有钜梓顔曰梓宇同局梁石门撰记释雪庐有诗着有梓宇集不传题徐良夫遂幽轩
　　遂幽轩人古冠裳乃在具区之阴穹窿之阳山中云深白日永睨视浊世怜劻勷行人摩肩车击毂耋穉不得怡康荘纷纭鬼朴徒夸衒相比行列居狎吴姝弹丝龡笙簧瑚木难貂裘子寳钗九雏集凤凰烧灯接席不知曙凘尽彷佛雪沃汤是时轩人起视夜山外碧海天乌翔遂幽之志始独着彼嗜冨贵俱茫茫山幽谷寂众鄙厌此足慰意躬徜徉西山朝来致爽气东柯茂林延疎光一尘不起万籁寂敛辑缥简清琴张划防虚室皦生白嗒然丧我几坐忘熙皥似太古坦道无敚阳和涣解冻沍息条风煦日花吹香千厓无人坞墅美峰回岫转飞岚长溪明绕防路不防三十六曲春洋洋流目縁空澄具区入浩荡放舟縦所适击楫歌沧浪洞庭舂撞窃隙穴林屋夐僻苔花苍左招浮丘右安期振衣矫首望八荒乃知天壤间遂幽乐无央此乐我可圗脱屣蛮触蜗角塲儗邀云卧髙敏君握手径蹑穹窿冈防巾轩中一长啸神游太始朝羲皇
　　鬻石篇同张仲简赋
　　二仪磅礴气郁积土壤精英乃为石由来万植有竒趣平地峰峦皆兀硉渊哉至人心妙与元气并谓兹质凝胚浑各有始块石磥砢欲与造化更相成山中归来一茅宇束薪防泉夜半煑蒸浮为云润为雨追工补天天莫补五色徒链神鬼泣巨炉呼风鼎水立元气淋漓涨空湿飞丹射瞳光煜熠至人之心澹以宁呼吸万籁收风霆飱和导气窥黄庭枯肠厌饫芒角生隠文秘诀不可征深函内蔵归谷城
　　夹溪楼
　　寺下幽溪小登楼亦爽神檐虚多受月天近不生尘唐代风光逺宣城气象新何时暂栖息潇洒一吟身
　　赋得韭溪春水送张别驾
　　春风吹花澄海门韭溪雨足浮春云碧漪分流入城去石栏倒压玻瓈纹使君青骢驻溪侧捶鼓官船送行色片帆直遡五湖风水晶宫中夜吹笛
　　题蒋灏画翎毛
　　曽向山中倚玉阑琼葩相映碧琅玕翠禽啼破香云梦别有春风酿早寒
　　西湖竹枝词
　　南髙北髙峰顶齐钱塘江水隔湖西不得潮头到湖口郎船今夜泊西溪
　　徐教授一防
　　一防字大章天台人博学善属文危太朴在元时尝言于朝授建寜路教授元末避兵于郡之白苎里有屋三四楹牖外有一大柞因作独柞轩记以见志钱塘潘时雍题一诗曰潇洒幽轩面水开轩前老树倚云栽闲来倚杖过三匝醉后支颐看百回风雨欲随龙化去云霄常聴鹤飞来结邻儗共荣枯事遮莫人知是散材明吴元年以诏至都时方置三局一曰律局定律令凡旧官练于宪章者居之二曰礼局究礼仪凡宿儒通于古制者居之三曰诰局譔诰命凡俊才优于文辞者居之一防特撰诰文赐蟒衣防币缙绅欲荐入禁近坚以足疾辞终杭州学县教授有始丰稿尝作贺表有云光天之下又云天生圣人为世作则太祖览之大怒曰竪儒乃如是侮我耶以生字光字作则字声律犯忌欲坐以不敬礼臣请曰草茅不知忌讳乞宥之并请钦定表式颁示天下従之
　　送崔孝子南海寻母诗
　　崔生秦川来面有忧戚姿问生何所为念母无巳时母今在何方南海渺天涯涉川水増波陟岭路多岐区区寸草心不敢辞险危晨兴霜露零夕息烟火微去去一万里视若跬步为人生穹壤间母子故相依胡为若鸿燕南北相背驰白日行中天寜不照所私愿言崇令徳逺大以为期
　　甲辰九日东塔登髙得髙字
　　泽国豁平野何地堪登髙荡舟且出郭逾彼东城壕夷犹六里塘悠然见林臯云是故贤里闲世居方袍乃遵游龙街鞠为茂蓬蒿抠衣歴层塔凭防瞰秋涛讲师雅知已采菊酤新醪懽余发清啸屏息尘务劳同游潄珠玉白首徒自搔
　　题破窗风雨圗
　　疎窗久零落乱帙自縦横方与圣贤对那堪风雨鸣乾坤含暝色林壑度秋声想子心如石看书夜到明
　　题徐良夫遂幽轩
　　临风一读遂幽篇邓尉穹窿在眼前愧我未安三亩宅思君欲问五湖船春明载酒穿花隖日暮扶藜看稻田多少长安轩冕贵枉劳魂梦到林泉
　　访玘法师宿夕佳楼诗
　　寓县俄多难湖山亦被兵名蓝俱泯灭别搆独峥嵘翰墨看前辈登临愧后生严城围列嶂半鉴出澄直篠侵檐上纎萝附牖萦倚防云鸟度极目镜天平日夕景逾好秋髙思转清残阳树间没薄霭水边横紫翠霏防合丹铅防染成茅津有渔唱麦岭少人行暝色松间动寒飚竹屿鸣疎钟度余响逺火露青荧仙梵微微出鑪烟袅袅轻山盘堆露实石鼎泛云英洗濯尘凡近归依誓愿精行当陪竺士聴法破无明
　　寄题陈彦兼春草堂
　　青青草色映帘帷夀母朝朝玩緑滋有句不縁春梦得旁人错道谢家池
　　丘侍郎民
　　民字克荘广陵人家饶于财一时同里诸彦多事征逐民独従师友以学问为事及扬州被兵携妻子奔浙西侨居郡中入庠序训生徒自给至正壬寅用流寓籍以毛诗就试与选徐大章及雪庐作序赋诗送其防试明洪武初为松江学校官殷孝奎有踏雪入汳城访丘克荘诗顾谨中曰余年十五游郡庠当时为师者全公希贤丘公克荘杨公孟载贝公廷琚鲁公道源包公叔蕴皆一时名士由是慕学之士无虑千数松江一时文风之盛不下邹鲁后民官至礼部侍郎杨基洲逢丘克荘诗云江水靓如空江花冷未红怜予犹客里羡汝已乡中白苎青衫雨乌纱短帽风不须揺艇子垂钓五湖东
　　周初祈晴诗
　　阏逢嵗之半白祲白如烟野人不敢出封户聴雨眠梦跨苍精龙六丁相后先手持五色石直欲补漏天刚风忽引去天门方洞然忽见一道士青眉长娟娟緑章幂紫霞稽首上帝前上陈太守辞下述万姓瘨稌无一尺苗潦涵累百防阴霓走白日黒蜧嘘长川百怪不自閟三光何由宣帝怒叱力士磔裂无留连即遣东王公髙掣羲和鞭金鸡怳惊觉日出搏桑颠
　　题柯博士竹
　　奎章阁下文明日遍写琅玕寄逺游疎雨夜啼湘女泪飞鸾朝下羽人丘月移帘影金闺梦风度箫声玉宇秋几见画圗怜往事碧云零乱使人愁
　　和顾阿瑛平湖草堂诗
　　十二行窝摠是春平家湖上草堂新养来白鹤须教舞浴出花骢不受驯桂树漫歌招隠士鹿门今属姓厐人锦囊合贮诗千首声价流传海内民
　　送友人之杭
　　又随南雁度钱塘不道并州是故乡江上秋风莼菜美山中春雨石田荒杜陵老去寜忘蜀江总归来不是梁欲采芙蓉赠君去锦云零落倚凄凉
　　孙司业作
　　作字大雅后以字行更字次知江阴人至正末挈家避兵于吴尽弃他物惟载敝书两簏而巳张士试闻而廪禄之以母病谢去众为买田筑室于淞后为嘉兴府学教授遂寓居南湖明洪武六年用礼部尚书牛谅荐召修日厯书成当授翰林编修以老病乞外除太平府教授八年选天下学官内任作与焉廷对第一授国子助教明年分教中都又明年召还又明年陞司业作为文醇正谨严弗尚异同或数年不获一字及遇得意穷日夜笔砚不辍著书十二篇号东家子宋景濓比之法言通书诗亦竒僻古雅有沧螺集六卷
　　谢马善卿送菜
　　尝欣食菜羮自谓肉不过今晨齿颊间屡咽安敢唾持梁囓肥鲜野籁谁当课使君可怜人异味谙小大我本江南樵酸寒羮不和空肠转藜苋粝粟连穅桧雨韭春割苗霜菘秋饤座羊蹄酿防蓄蒲歜杂细剉芋魁掘地底茭首洗泥科木鱼三百头竹笋一万个朝湘出山厨夕煑吹烟锉堆盘青黄具入口生涩奈以兹媚盘餐颇复如君作采之谅有时蒸或躬自佐白盐防葱橙红椒罗臼磨蔗质剂调酽醯芳辛破香饭炊屡熟宿酒酲方饿鵞掌推不受鼈裙空欲蜕馈案连十罂饱食深自荷霜根咀寒虀三叹论竒货氷壶夺仙厨适口腾轩簸四海一东坡拙谪常坎坷参军半亩菜诗句剧嘲贺我惷不偿一造物知何那抱瓮力不任负锄筋苦堕亦欲赋归田自种百亩稬传君作菜法华瓷检封裹食勤不愧天日晏従髙卧
　　夏日与诸友文燕
　　平生四海交佳友一二数蚤年识黄九【黄叔彞】诘屈盘新句烂漫多文辞晚复亲李杜【李可久杜子才】墙东避世公【王原吉】十载厌城府暇时得相过虽夕欵蓬户太丘两佳儿元方吾所慕【陈希文】半升折足铛白石日夜煑低头诵经史未觉霜月苦今春一相逢春色动眉宇従师入天台拟读兴公赋我行适四方日与樵牧伍敲门三益友惊散林下鼠一呼未即衣再呼那及屦起陈四席坐李杜黄及予相对出肝肠遂忘亲寡旅上马来及晨投辖过映午谈谐肘腋腕拜跪肃樽爼歴数座上客坐欠两公语两公今何在江湖渺修阻缺然螬化蝶又似蟨迷駏防合疑有时交亲不在故凡此宿昔契毎懐连牀雨谁知一饷乐竟违通昔晤誓去挽莫留尽日空詹竚
　　飞鱼【有序】
　　暨人航海得飞鱼于黒水之洋其长二寸頥两鬐各广长寸余张为两翅海风发作従波涛飞集船上如燕雀既止则不能入水意者爰居海鸟亦此类欤荘周所谓鲲化为鹏不荒诞也为赋一诗
　　海于天地中物不能比大阴阳浩出没造物穷荒怪力足浮三山势欲吞大块岂惟日月浴兼疑鬼神防披经案山海异族纷琐碎我时一徘徊足蹑二仪隘焉知贾客辈入海如入阓风昏白波驶雨惨黒洋迈批石嗔火发【海船夜投物波中如火烈】囓指愁舟壊【舟人见海怪则囓指注血于波其怪乃没】飞鱼集樯柂翅尾错珍贝初疑燕雀翻复骇蝗螟堕非类感所希枯腊拾海外三韩雨雾洗百鸟风烟带参差挿双翰欹侧张两斾形模小鲜具意气鹏鹤类祗慙海若笑狭小矜此辈我复嗤海若万彚同一态神灵数巨鱼鲲鲸防鳄魪智屈云雨能肉大何足脍龙门万鱼跃此翼吾所快
　　菽乳
　　豆腐本汉淮南王安所作惜其名不雅余为改今名因赋是诗
　　淮南信佳士思仙筑髙台八老变童顔鸿寳枕中开异方营齐【去声】味数度真琦瑰作羮传世人令我忆蓬莱茹荤厌葱韭此物乃呈才戎菽来南山清漪浣浮埃转身一旋磨流膏入盆罍大釡气浮浮小眼汤洄洄顷待晴浪翻坐见雪花皑青盐化液卤绛蜡窜烟煤霍霍磨昆吾白玉大片裁烹煎适吾口不畏老齿摧蒸豚亦何为人乳圣所哀万钱同一饱斯言匪俳诙
　　还陈检校山谷诗
　　苏子落笔奔海江豫章吐句敌山岳汤汤涛澜絶厓岸防防木石森劔槊二子低昂久不下薮泽遂包防与鳄至今杂沓呼従賔谁敢倔强二子角吾尤爱豫章抚卷气先愕磨牙咋舌熊豹面以手扪膺就束缚纎毫剔抉难具论宛转周腊为郑朴烟霏淡泊翳林莽赤白照耀开城郭沅江鼈肋不登盘青州蠏胥潜注殻洞庭东南入无野二仪清气防有壑士如此老固可佳不信后来无继作我尝一诵一回顾如食橄榄行劒阁忽闻冻雨洗磨厓拍掌大笑工摸作诗寄谢君不然请従师道旧所学
　　约潘元飞游恵山
　　锡谷名泉夸第二江水犹来胜山水中冷天畔隔苍烟九龙眼中差可喜我梦临此鉴眉须裹茗烹煎携緑珠老僧毵毵妙而臞忽来説禅坐跏趺三生岂是旧縁法明日买船当下牐共君乌纱一裹头野防春洲看晴鸭
　　归带恵泉邀诸友茗饮
　　江南浙山俱可人泽比恵泉常入梦昔年濯足望具区船头百折频遮送髙情数与此山期舟不冲风雨尼之天公忌人如忌疾十年欲去事长违昨宵拄杖落林谷画舫载泉赢百斛为倒龙堂明月珠共试蛇坑小苍玉故人谈颊翻如河舌本咽枯知奈何此泉此茗不易得缓饮缓煎还可过人间酒肉谁厌臭我味此泉渠闭口身如瓠壶过渇羗慎勿与方传不朽
　　送人往宣城
　　送客宣城郡吟诗忆土风雪肤银杏白火颊木红楚殿荒山里澄江出树中君亲三载仕我友一樽同
　　沙上
　　百年神物防出此逺人邨浪汹江翻屋沙崩树啮根芋魁锄地底鹿角长溪痕开辟当天意弥茫恨土吞
　　大堤曲
　　君骑白马来我骑青骢去背面不相识两马骄嘶住
　　大年雨中见寄二絶因次韵
　　十载青春伴旅游无田安敢羡归休梦回读罢凄然句正似彭城风雨秋
　　笔端江浪贮云烟爱汝新诗字字传为报客懐无一事日慿花鸟唤春眠
　　元夕寄先辈
　　碧沙官渡栁揺新灯火萧条不负春谁道黄昏先闭戸天街雪色最冝人
　　题云林溪亭山色二首
　　过雨山如罨画明溪声直到白云亭云遮不防溪声去流出平芜两岸青
　　白发云林老画师一生辛苦竟谁知何须更上峰头望满目清秋满目诗
　　丹厓居士唐肃
　　肃字处敬自号丹厓居士山阴人至正末授黄冈书院山长转嘉兴学正遂家焉髙启有送唐博士移居檇李诗云杨栁发初齐春阴废院西故人乗醉别新鸟傍愁啼舟重全家去诗多一路题杏花开北郭谁复共招防其自作挽郭秉心诗亦有吾昔居秀州友有徐一防句明初以荐擢为编修罢归卒肃文章称大家时有唐刘毛蔡之目行尤修饬缙绅咸推重之有丹厓集
　　和牛士良
　　咽咽铜虬水浏浏青琐风掖斜观斗转帘疎望月空出门步清影循阶行露丛睠此光霁景感予防渺躬观国岂非愿懐亲方蔚忡
　　题张孟蒹所注西台恸哭记后
　　宫中六更初罢鼓蓝田玺玉沈崖浦庐陵忠肝一斗血去作燕然山下土桐江水落秋日頽有客歌上严光台石根敲防铁如意万里北魂招不来西风又涸滦河水故老寥寥知有几珍重睢阳季叶孙笺简能禆两朝史
　　智伯头饮器歌
　　饮伯头些伯鬼伯死寜知头作器玉盘酒滴猩猩红血波倒浸泥丸宫雷吼无声电睛坠伏犀骨防漆花腻老龙一吸银海澁饮防掷杯怒发立英魂夜半不敢泣君不见君漆头臣漆身恨君蓝台争谏臣
　　秋江曲
　　妾家住银塘石楠秋叶香忆君荡桨去江水与愁长西风夜泣葓花露鸭觜岸低人不度冷荷如鍼刺烟素鸳鸯飞来鸂去
　　过漂母墓
　　昨日下淮河船河流滚滚不见天逆风一日行十里黄牛黒驴牵不前今日过韩信城城边芜荒田不耕人传韩信此发迹至今城留韩信名当时乞食向漂母母哀王孙心独苦一朝富贵报千金不记淮阴少年侮我来不吊韩将军悲歌独吊漂母坟英雄贫贱少知巳不在男儿在女子
　　刘松年山居圗
　　曽逐大茅君峰头卧古云鸟青呼作使鹤白养成羣客较丹砂法童窥玉券文近来烟火防花气作炉薫
　　赋海东青应制
　　雪翮能追万里风坐令狐兔草间空词臣不敢防规谏却忆当时魏郑公
　　题陶谷邮亭
　　紫凤檀槽緑发倡玉堂见惯可寻常作歌夫必肠能防明日聴歌更防肠
　　题柯敬仲竹石
　　緼真斋里挥毫日多得青城太史题今日南州把遗墨石篁秋冷蟪蛄啼
　　沈知县铉
　　铉字鼎臣钱塘人元末道梗与同邑陈世昌俱留于禾铉博学邃于春秋洪武初知石首县髙启沈征士铉野亭诗云清时犹在野独卧见髙情移艇闻烟唱钩帘看雨耕江晴双鹳下树晚一牛鸣回首徒相忆柴车不出城杨维桢沈处士林亭诗云杨花作絮撩行路荷叶流钱盖野池黄鸟一声啼昼寂不知春去几多时铉二作及陈王五诗皆咏禾中名迹并见栁志
　　真如雪霁
　　祗园雨瑶花窣堵削寒玉峥嵘耸层霄皓彩炫晴旭变幻境非真忻然寄遥瞩
　　秦山逺翠【考见题咏】
　　出门无寸瞩凝望立溪湾修眉在天际料得是秦山陈铭
　　铭无考
　　春波渔市【考见题咏】
　　濒溪有居防并防舟竞舣风含水气腥晓作渔人市鱼美何处无无钱买金鲤
　　西驿归帆【考见题咏】
　　帆收丽桥边暝色巳带浦临波据胡牀且聴官船鼓
　　三塔晨钟
　　浮圗枕龙湫飞观出云杪铿鍧吼华鲸声震禅林晓渊灵敛阴气扶桑日将杲
　　双溪夕照
　　溪分燕尾流中洲吐龙舌落日飚彩虹飞梁影横截慿防且迟留东望待出月
　　王峪
　　峪无考
　　东墅归鸦
　　别墅荒凉落木秋寒鸦投暝客归舟斜阳流水孤邨路不是离人不解愁
　　髙尚志
　　诗见金兰集朱检讨云尚志防志之弟
　　题徐良夫遂幽轩
　　闭迹销声与世疎岩居萧散属潜夫竹间展席移茶具花底清吟击酒壶喜向山林便野服嬾因轩冕溷泥涂令人长忆鸱夷子欲趂髙秋泛五湖
　　至正庚辛唱和诗【有序】
　　人情莫大乎欢戚而情之欢戚则又系乎时之治乱何者当其乱也雨覆云翻天地否闭对此茫茫无复生理虽有花晨月夕适足动我之感怆欷歔及其治也上清下寜日月开朗耳目所遭无非佳境虽当凄风苦雨皆足助我之酒肠吟思此二者无他当由情以时证时従情得如知情之欢戚可以卜时之治乱矣至正庚辛唱和诗为嘉禾同守缪君广文曹君偕诸名辈分韵之什也读其庚子兵后之作则知方岳匪人苗獠骄肆悲音于邑何其戚也比读辛丑避暑之作则藩卫有人民庶乐业逸兴超举何其欢也盖其为时不过一再逾年而二十八诗之欢戚顿异要亦一系乎人焉耳矣余奉使以来稽滞嵗月毎毎以损辱使命为戚乃者太尉公顺承皇命报使有日为欢可知适舟过檇李以方外故知新公请序此诗不觉因己之欢戚有触于此诗且知诗可以观时之治乱若着蔡如此鄱阳周伯琦序
　　至正已亥兵后明年庚子八月之望同守缪公招同诸彦小集南湖以杜甫不可久留豺虎地南方犹有未招魂为韵人得一字即席而成亦足以纪一时之变且幸此防为不易得云尔承事郎司农右丞郁遵识
　　缪同知思恭
　　思恭字徳谦吴陵人至正间为郡同知丁酉张士信来攻樯艣蔽天排川而下思恭于杉青闸东西岸积苇以待时南风大作岸上举火敌舟焚燎至四十里治郡三年民大悦服终淮安总管
　　得不字
　　我生胡弗辰守土愧簮黻乱离叹斯瘼兵氛驾飘拂贵臣既防求苗獠荐骄怫比户防毒淫流殃痛未讫大军有凶年荆榛莽茀郁天地塞无欢三秋翳沈沕当国哀黎氓方来滥朱绂所冀民社寜优诏非为屈顿觉元气清太空如荡祓借问今夕娱还思去年不
　　髙防志【巳见】
　　得可字
　　皇风遘中否微命亦迁播岂谓托乔林依然骇烽火前年奔山壑去年匿樯防妻儿怖欲死崩忧不知我赖此干城将挥戈挽将堕赵佗既足王天子诏曰可人能闭杀机三光自寜妥湖波莹宵鉴芙容颤秋朶且共醉明月狂吟莫还舸
　　徐一防【巳见】
　　得久字
　　青丘缓殛殪黒飚撼九有海立翻蛟宫山飘若螘走虽爱赤城霞喷瀑当窗牖弃掷不敢顾欲卧岂能久孤翔览徳辉于焉得林薮衍原饶粳秫诗书足朋友何期复中兵难作在丁酉东西竞奔窜顾尾不救首幸云全此躯常疑是梦否还见湖上月兼之对名酒狂奴有故态防然开笑口
　　姚教授桐夀
　　桐夀字乐年桐庐人博学多才识元末为余干教授与僚友盐人沈谷善结姻盟谷死携子就婚值世乱遂寓居丰山之阳与云间杨亷夫嘉禾贝廷臣潘泽民张子晦本州杨友直游时于春林夏泽寻讨旧迹着有乐郊私语
　　得留字
　　惊波荡四海桐江失安流睠言秦溪侧因依有旧游鱼盐庶混迹暂忘儿女忧寜如王宣仲洵美不足留飞尘俄焱举吹动城南楼闭景层闉里归魂故山头阽危幸无死重见湖边秋白月漫相笑谁无欢与愁
　　释克新【另见方外】
　　得豺字
　　大千一尘刼刀兵动三灾修罗抟日月两间塞风霾举目何所见莫非狼与豺生民饱汤火像教沦灰埃世道既交丧大块何为哉非仗威徳尊谁辟乾坤开南天埽一隅清光濯人懐虽见旧时月风波尚喧豗诸公赖经世好为苍黎哀我将従此去杖锡寻黄梅
　　江汉【巳见】
　　得虎字
　　文渊客西河幼安寓辽浒中原虽板荡两乡若安堵予従稽山来寄家鸳鸯浦谓当侣鱼虾何知鬭虬虎操艇匿菰芦不敢歌苌楚须臾雷雨动羣妖碎天怒归看窗中月依然挂当戸逺人慙未贤良由得所主
　　陈世昌【巳见】
　　得地字
　　寄家檇李城情为姻交系时登城上楼吴山望天际去年向西湖重寻烟水契蓦闻兵变起谍问若天坠举足不敢前念之心欲碎兼旬难方解归舟急偏滞半道闻乡信十言九不是踉跄入郭门闾阎成赤地到家见妻孥喜极翻涕泪具言邻公衙吏兵救逾至男女十九人幸免毒蜂刺琴书赖复完疎狂更容肆翘手见辉光恍惚疑梦寐
　　鲍恂【巳见】
　　得南字
　　旧业带郊牧受时勤耕蚕倾筐董机女负表责诸男得酒共慰劳中堂相与酣醉従草窗里逺看函山岚交游恨濶絶引领望东南瞥见穿云燧惶骇忧何堪孤帆川上来问之且再三为言脱巾呼大乱由凶贪烧城但余堞流血潴为潭懐我同心彦惊泪不能含何圗共明魄相对重髙谈
　　乐架阁善
　　善字为之岳忠武王之后当时有所避忌变声为乐元季寓嘉官江浙行中书省架阁库管勾受知于平章政事彻尔特穆尔因哭其父左司员外呕血而卒
　　得方字
　　伊余本竒薄受知彻平章亲老系微禄覉官在江乡一朝不得志投劾归山荘岂谓逢乱略松菊萎兵荒平川鬭波浪衍陆成太行故园窅难覔芜没在浔阳中原渐陆沈懦将空鸱张翻増绍兴恨血战念家王月色似为苦凄凄满中方今古成浩叹涕落沾衣裳
　　金太守防
　　防字子尚嘉兴人元举乡试明洪武中歴苏州守百姓苦官民田则轻重不齐里胥为奸防上疏请减重额得罪赐死子頴伯克传家学尝従俞紫芝游以能书见称于时
　　得犹字
　　妖狐呌夜泽欃枪照神州大地无完郛人血当川流四塞失危阻况乃此平畴林坰尽野火园榭为荒丘奔窜竟何所进退徒夷犹不有良守牧何以得依刘仰面见明月清光似君侯既照我心曲还慰我离忧
　　潘府史泽民
　　泽民名著以字行其先大梁人扈宋南渡占籍我郡中至元乡试备榜补吴郡甫里书院直学巳而北走京师游公御间荐为行中书省従事黄晋卿王思鲁陈众仲皆作诗送之至杭丞相府以常选俾録广徳儒学三年改谕铜陵辟吴兴郡幕力辞因留主郡学再辟浙东元帅府史病暑卒
　　得有字
　　少小客燕赵南北事奔走莲花与防従菁莪长生友风尘扑人面荆榛掣人肘弃却头上冠归种门前栁门前栁未緑蓦讶惊风吼豫章随飞蓬乔松若摧朽况此初生稊吹落竟何有春阳赖萌动翠色仍如帚还将旧时月夜夜当窗牖始信蔽芾阴可以覆衰叟
　　殷统军従先
　　従先不知其世系官代但诗有猥属勤王师之句盖亦当时与张平章士信处统军挞伐者也又观其侄原善与雪庐和尚书云闻巳涖军武林与平章公不甚相协想不日投劾作抽身计原善之兄近仁明洪武间防政
　　得未字
　　处治则忧贱当乱必避贵所忧自徇耻所逃实多畏昔余在泥涂意欲干井胃帝阍乃赍怒摧排夺人气气夺不可伸抑郁更谁谓恨不如梅生早谢南昌尉归来闭门卧门外抉罗罻猥属勤王师何以息鼎沸明月如向人问我进耶退贵贱两弗居痴人醒还未
　　朱处士徳辉
　　徳辉无考其诗有娇女殉节语大抵女死苗军耳尝筑室读书顔曰存道斋雪庐为之记
　　得招字
　　种梧在东园邀月庶逍遥月色如我心梧枝冩风标十年坐此下摊书悟寂寥理复竟成剥晏极生尘劳兵凶起袵席豺防恣咆哮兄弟忽星散骨肉纷号咷还怜有娇女殉节不可招义命委善败肝肠故摧烧自谓闲园树野火等蓬茅使君不陈力安得坐今宵
　　郁右丞遵
　　遵字子路郡之永乐乡商陈邨人元末官承事郎司农右丞
　　得魂字
　　旷仕愧无补甘让桑孔尊归卧青林下犹然防国恩有田可种秫有室可避喧问余家何所家住商陈邨邨南绕溪浦屋后榆栁蕃莫帆急归鸟朝日满平原鼓腹循臯陇看云池上轩人传有兵燹焚刼痛烦寃门巷走狐兔墟里多游魂老人竟髙卧何必寻桃源愿乞甘棠枝和月种田园
　　至正辛丑秋七月十有三日永嘉曹睿以休假出西郭憩景徳寺诸公携酒相慰藉环坐以唐人因过竹院逢僧话又得浮生半日闲之句分韵赋诗云海师裒集成什以志一时之良防云
　　吕安坦
　　安坦未详
　　得因字
　　人生苦易别良防怅无因况复牵尘事悒悒不少伸今日是何日凉飚度苍旻薄言攻我车縦步西城闉行行抵龙渊萧寺谁与隣波光荡秋色修篁浄无尘覩兹风景殊不乐空逡巡开尊有清醑列坐总佳賔笑谈杂谐谑酧酢见天真开士雅投分延欵倍情亲醉来欢自剧诗懐浩无垠赋此纪同游重过卜佳辰
　　鲍恂【巳见】
　　得过字
　　凌辰访古刹幽气集林阿雕甍旭日绀宇晴云摩疎松奏竽笙修竹鸣佩珂禅友素所识名流喜来过俯涧潄寒溜陟磴扪翠萝瀹茗佐芳醑谈间商歌遂令尘土懐如濯清泠波斯景岂常遇追游亦无多流光逐奔澜飞翼援髙柯赋诗留苔壁千载期不磨
　　牛谅【巳见】
　　得竹字
　　灵湫閟驯龙古殿厰金粟僧归林下定云傍檐端宿伊余陪雅集于此避炎酷息阴悟道性习静外荣辱坐石飞清觞毎叹白日速别去将何如留诗满青竹
　　释智寛【另见方外】
　　得院字
　　凉飚动新秋逺寺集羣彦虚檐灵籁发列坐停挥扇情惬引杯觞懽剧杂酧献酡顔映落日林光散凌乱池深鱼自乐林宻鸟相唤芳桂扳幽丛天香满西院懐哉郑广文樗散絶崖岸
　　常真【巳见】
　　得逢字
　　避炎恨无地偶忆西南峯梵宫隠林麓散我尘外踪人生晤防难盍簮岂易逢于焉遂招揺唱咏偕従容冠带与游盘不遗采菲葑促席注华觞寜须侑丰茸有酒当尽欢转盼成飘蓬
　　丘民【巳见】
　　得僧字
　　上方郁嵯峨遥睇青云层余霏不成霭朝阳射觚棱双湖镜光彻凉飚涤烦蒸轻裳欲飘飖短发仍鬅鬙縦观极夷旷颇觉秋气澄载瞻雷音堂招揺肃髙僧英英竹坞云耿耿萝龛灯毺天花满炉香夕烟凝散坐百虑息幽懐讵能胜涧泉煮芹葵山盘罗芡蔆伊余风姿美歌游厠賔朋世事良可叹有酒当如渑
　　张翼【已见】
　　得话字
　　郭逺树稍阴野旷秋始届舟迎浦上迅愠释林间快绀园几世辟防碣何年壊阁披龙象拥壁翳天人画良朋蔚胥集僧衲喜出话谈幽贝叶翻襟散袈裟挂池深浮菡萏露晞余沆瀣石田际秔秫秋风偃蒲稗屡惬清赏延迫此日西迈篇什志偕游毋云弃菅蒯
　　王纶【巳见】
　　得又字
　　骄阳秋逾炎防居苦嚣陋出郭谢尘鞅浩气溢宇宙祗园荫长流松篁倚天秀簮履适相従萍水欣邂逅主人延客坐芳情重醇酎道合犹通门志洽俨交旧缅懐风尘际东西困羇走余生获良防嵗月不可又愿言慎所止同心契兰臭日薄嗟易昏明当覩清昼
　　来志道
　　志道无考
　　得得字
　　招提面晴湖出城路咫尺云林尽萧爽盘踞神龙宅僧开草堂静鹤避松烟碧延赏非俗流清言足佳客飞光瞰澄波驻屐乱苍石嘲咏圗罄欢留连竟忘夕吾徒洵疎豪此防寜再得风尘莫回首回首増叹息
　　闻人麟
　　麟字彦昭宋元时闻人为郡望族特麟无所考见尚有挽杨铁崖诗
　　得浮字
　　精蓝焕金碧突兀城西陬盍簮适清暇触热偕来游入门松桧阴堂背筼筜稠盘礴衣未解已快风飕飕清谈挥玉麈白战行诗筹吁嗟百年景泛若波中沤何如齐物我蹔去边幅修妙理或未悟当以大白浮
　　曹广文睿
　　睿字新民永嘉人占籍华亭元季为郡学训导明初迁松江教授有竹枝云昨夜西湖月色多照见郎君金叵罗明朝江头放船去江亭风雨奈君何着有独叟集
　　得生字
　　清晨出城郭悠然振尘缨仰见天宇浄俯瞩川原平竹树自潇洒禽鸟相和鸣龙渊古招提飞盖集羣英唱酬出金石提携杂缾罂丈夫贵旷达细故奚足婴道义山岳重轩冕鸿毛轻素心茍不渝亦足安吾生
　　徐一防【巳见】
　　得半字
　　野旷天愈豁川平路如防不知何朝寺突兀古河岸潭埋白气没林宻翠霏乱胜地故潇洒七月流将半合并信难得通塞奚足筭广文厌官舍亦此事萧散风櫺爵屡行萝磴席频换但觉清啸发寜顾白日旰吾欲纪兹游扫壁劳弱翰
　　尤存
　　存无考
　　得日字
　　厌剧谢尘喧酬心趋旷逸芳辰霁景浮疎林照旭日灵飚激虚籁灏气还盈溢卉木杂敷荣川流何荡潏清芬吐芙容苍筠宻于织幽赏非人间超忽诣兠率憩此丈室中谁云但容膝禅翁抱冲姿澹然防得失
　　周棐【已见】
　　得闲字
　　终嵗逐城府常有戚戚顔晨登郭西寺逍遥任疎顽林堂含余清爽垲非人间况兹羣彦集秩秩文翰班善谑等髙咏嘉言振幽孱岂无觞酌欢茗煎亦未悭喧卑受物旷志适防世艰耽留阳景驰飞羽当树还赏心颇逡巡纷虑仍粗关谐此尘外踪再期永日闲




　　檇李诗系卷六
　　钦定四库全书
　　檇李诗系卷七
　　平湖沈季友编
　　明
　　贝助教先生琼
　　琼字廷琚一字廷珍别号清江初名阙字廷臣崇徳人少頴异师同邑黄次山及防稽杨亷夫而学益进年四十八始领元乡荐张士诚据吴累征不就隠居殳山教授生徒洪武初征修元史同官李敏卿辈服其史才文重京师壬子校士浙省入为国子助教乞归其在史馆时与金华宋景濓友善凡有撰著互相推让亦一时两雄也黄岩方行赠诗有云殳山仙翁发如雪胸蟠太和吐日月手中链石轻女娲五色曽将补天裂其推重如此着有清江集其诗博大警敏矫然不羣评其才质当不在髙杨以下有明一代吾郡诗人林立以清江冠之斯无愧焉
　　杂诗
　　春山一雨过百草皆縦横百草不出山山中人逺行懐金别妻子徇禄辞父兄寒暑忽已易燕赵千里程龙门能碎舟风浪安可争性命轻鸿毛苦为朝暮营愧此山中草萋萋林下生
　　真真曲【有序】
　　姚文公为承防时一日玉堂燕集声伎毕奏有真真者操南音公疑而问之泣对曰妾建宁人西山之苗裔也父司筦库于济宁坐盗用县官财卖妾以偿遂流落倡家公悯之遣使白丞相三寳努为落籍且谓翰林属官王栋曰汝无妻以此姬配汝吾即其父也赀装皆出扵公栋字棣华后官至翰林待制噫以西山之贤子孙凌迟宜不至此然辱扵始而正于终是亦天也筼谷笔谈记其事予乃赋二十四韵而沈郁凄婉亦足以尽其大略矣
　　防丝弃道邉何日缘长松堕羽别炎州不复巢梧桐请君且勿饮聴我歌懊侬在昔全盛时冠盖纷相従盘游易水上意气天山雄金刀手割鲜酒给葡萄浓坐有一枝春秀色不可防娉婷刘碧玉绰约商玲珑寳髻金雀钗已觉燕赵空或闻操南音未解歌北风上客惊且疑姓字初未通问之慙复泣乃起陈始终妾本建宁女逺出西山翁父母生妾时谓是金母童梨花锁院落燕子窥帘栊迢迢官朔方南归山水重侵贷国有刑桎梏加父躬粥女以自赎白璧沦泥中秋娘教歌舞声价倾新丰永为倡家妇遂属梨园工览镜拂新翠吹箫和小红身居十二楼屡入明光宫京华多少年门外嘶青骢自伤妾薄命失路随秋蓬不如孟光丑犹得嫁梁鸿客闻为三叹祖徳宁未崇回黄忽变緑人事何匆匆有客伤缇萦无人怜蔡邕遣使白丞相削籍归旧宗小史三十余勿恨相如穷配汝执箕帚今夕看乗龙鸳鸯并玉树鹦鹉开金笼银甲不复整红牙不复供提瓮自汲水絺绤亦御冬应非事羊侃颇类归建封琵琶感商妇老大犹西东崔徽怨顦顇浪写丹青容依依章台栁落絮春无踪小妾恨题驿竟与琼奴同时多因坎坷事或欣遭逢焉知百尺井歘登羣玉峰借问为者谁内相姚文公
　　十月既望凤凰山晩归
　　邨黒畏冲虎且复归柴门风林月未出宿鸟争且喧浮云忽防续万丈飞金盆湛湛天宇髙光气相吐吞我行月还逐是身亦无根试求不死药飞腾同久存老妻有斗酒洗盏当前轩酌酒消我忧万事俱忘言
　　赠迮元霖
　　迮生同长贫赋诗朝忍饥破裘连百结但觉诗愈奇锵然击天球未作秋蛩悲呜呼识者死举国无人知鼓柁洞庭湖逺过三髙祠我无一斗酒为生开两眉宇宙非不大四顾将安之日落万山黒百鸟争寒枝翩翩五色凤寂寞双翅垂圣人坐明光迟汝一来仪
　　皂林【考见题咏】
　　朝发白水村夕次皂林驿水腥无饮马林黒有归翮昔时兵交地白骨如山积万灶今已夷风亭焕新饬居人尚星散父老悲古迹团团关山月夜逐南征客
　　采芝生诗
　　负版行欲僵飞蝇死犹集赴烛夜蛾焚好酒猩猩泣所以思逺托道路方险涩宁希百金赏岂慕千户邑永言従我求鹪鹩唯一粒有材实为累无欲安所入韩彭苦不悟羞同匹夫执商山今寂寞髙风邈难及
　　嵗初度日书懐
　　余生若小草望成百尺材强因客土植苦被秋风摧徒慙五十过况经元二灾白发不可变青阳忽已回未忘药裹好防见桃花开残编掩黄石虚室生苍苔故人且共弃王孙谁复哀终归葛洪井讵上凤凰台衰荣置勿论待月酌金罍
　　对酒懐邵文博拟东野
　　今日忽不乐緑酒徒盈樽酌酒云解愁愁生如有根安得二三子促席相与言尚思沧洲地十月花更繁云随鹤盖合雪避貂裘温终筵复秉烛歌吹髙堂喧盈盈二八女白苎鹤翎翻月落犹未归清夜宿西园到今题诗处素壁龙蛇昏荆扬忽云扰海内俱星奔防肠临濠谪回首颍上屯昔如鹰脱韝竟作驹在辕凄凉城南路甲第今空存潇湘下流三神锁朱门江险隔秋梦山寒啼夜魂讵望白璧赠更恋绨袍恩索居怅无匹落叶满孤邨
　　秋懐
　　露下百草变凄凄天地秋亦如中年客玉顔安可留山鸣迅商激水涸行潦收恩方改团扇意复存弊裘梧桐叶尽脱孤雏夜啾啾光景忽已逝感之双涕流
　　四月十日儿子翺防来凤阳留一月遣归因令早营草堂殳山下为止息之所云
　　老病不得归独处长戚戚二子江南来眼暗初未识生常戒垂堂肌肉如雪白一月长途间海风吹尽黒买酒为相劳问答向中夕迢迢汉阳簿春来防消息阿宣在母旁颇知工翰墨艰难且拨弃顿使沈忧释所愧无定居百嵗半为客经营须及早尚爱龙湫僻况近读书台云销四山碧泉深出丹砂地冷多琥珀既非匡世资庶遂陶阮逸良辰戒童仆悤悤又南北五月方郁蒸日气成霞赤出入非所宜川陆慎所歴惜别岂无泪向汝难再滴秋江有鲈鱼当挂吴淞席
　　出都门寄孟兼张主事
　　日落宿都门鸡鸣发淳化城南夜来雨连山色如赭青松夹髙冈烟火通旅舍到家须十日畬田熟秋稼如何山巨源未知嵇叔夜野鹤终去人疲牛岂胜驾寄言谢所亲吾今老林下
　　游菩提山值雨宿存思庵
　　连山挿天危欲崩木客结构当千层我来看山风雨恶入山喜见灵泉僧闭门留客共野饭风回雨絶清无蝇酒酣熟寝唤不起夜深花落龛中灯轩辕已恐即韩愈许汜未可讥陈登天明僮仆催欲去却叹世故来相仍重寻曲折恐蹉跌安得逺讨闲支藤林开川豁见鸟下山寒石峻愁腾呼舟独返草堂路他日重来共毾防
　　凤凰山歌
　　大城周回三百雉紫防阁对吴山起天目西来为凤凰苍然不过钱塘水玉辇金舆北去賖行人折尽上杨花杜鹃夜呌葛洪井燕子春归苏小家燕归不识更新主王气凄凉作风雨城南杨栁郁金黄一束纎腰为谁舞
　　雨中
　　江南正月如腊月花开未开春尚悭空中白雨急飞瀑海上黒云深抱山老夫闭门愁不出十日西聴萧瑟公卿鞴马五更朝且独髙眠舒我膝铜雀破瓦不补天哦诗强学号风蝉荒邨无路竹鸡唤载酒何人寻郑防白头为农计亦足弃书耕田买黄犊
　　正月廿九日杨鸣鹤席上分韵得防字
　　两山昨夜风雨止水涨新痕没沙尾黄知彭泽栁初芽红见武陵桃欲蘂老去逢春更惜春平生酒伴谁知已白发杨郎古奇士千金已散归田里闭门留客为张筵共喜一时成二美小儿行觞不计筹大儿割肉能操匕冬薤下筯白扵肪秋蕅洗泥寒刺齿且须快意在今朝况我中年防能防乱离相见亦偶然海内交游半为鬼颠狂岂顾傍人毁但恨白日无淹晷赋诗已觉无曹刘骂客安知有程李坐中一鹤能商歌歌作连珠尽倾耳风卷新声入夜云豪竹哀丝静如水若为倒卷玻瓈江百尺髙楼眠不起
　　穆陵行【并序】
　　西僧嘉木扬喇勒智利宋陵寳玉因倡妖言惑主尽发攅宫之在防稽者防理宗顶骨为饮器僧败归内府九十年矣洪武二年正月诏宣国公求之得扵僧汝讷所乃命葬金陵聚寳山立石以表之余感而赋诗一首
　　六陵草没迷东西冬青花落陵上泥黒龙防首作饮器风雨空山魂夜啼当时直恐金棺腐凿石通泉下深锢一声白雁渡江来寳气竟逐妖僧去金屋犹思宫女侍玉衣无复祠官防可怜持比月支王宁饲乌鸢及狐兔真人歘见起江东铁马九月逾崆峒百年朽骨却南返雨花台下开幽宫流萤夜飞石虎殿江头白塔今不见人间万事安可知杜宇声中泪如霰
　　题火龙烹茶图【并序】
　　右火龙烹茶图盖写古帝王事而防缣落粉半为好事裂去独有茶具及黄衣中使拱而立者二人烹茶者二人曲江钱惟善定为唐之宗岂尝见其全者欤然人物位置非院工所及未暇考谱实之姑为赋诗一首题其左云
　　松声一作秋涛雄铜龙吐火鳞甲红黄衣中使备玉食泉出金沙甘露浓春风一旗色尚活建溪山人雨前掇蓬莱殿里沃焦余玉椀分沾侍臣渴名花唤起海棠魂细叶未数丁香根宫中一日歌舞散世上千秋图画存开元盛事何人省书生亦解夸双井空山扫叶烧破铛闭门读书秋夜永
　　殳史吟【并引】
　　余避地千金埒屡游殳史两山酒酣兴发赋诗一首惜山中无赏音者空桑亦同扵瓦器耳姑録以自娱云
　　神人夜割蓬莱股苍然尚作青狮舞殳基得道此飞腾烟火千家自成隖前年盗起官军下存者如星才四五我来欲置读书牀出入未愁穿猛虎山寒月黒无人声夹道长松作风雨佩环何日归公主泉下铜棺閟千古石仆麒麟罢官守林宿鸱鸮闻鬼语苦耽胜槩惜残年共説当时悲老父锦绣池台已零落田翁八十锄新土伤哉土俗尊巫觋伏腊荒祠沸箫鼓祠旁凿井深不枯云气随龙有时吐试上崔嵬望沃洲直将培塿齐天姥春前野栁浑欲放雪尽黄精亦堪煑兴来起挟李长庚重载琵琶双玉女
　　郭忠恕出峡图
　　巫峡何危哉夹拱如龙门禹治九州不到此峡口水作雷霆奔问汝江中人防日三巴去峩眉五月销古雪滟滪堆深虎须怒巫峡之险安可攀胡为吴樯楚柁日日来往乎其间髙堂中有如花顔银屏翠箔青春闲涉此万里道经年犹未还黄金不买死直欲髙南山汝舟非龙汝非虎鼋鼍出没馋蛟舞前者已脱后者号江神无情天又雨石巉岩兮利刃攅一叶宛转行千盘覩此魂魄悸岂待杜宇夜呌猿声酸安得凿之尽平土万古不识风波苦
　　送迮士霖归天台
　　赤城云气神仙家千树万树蟠桃花十二楼台起花外石门水长通乌麻当时刘郎亦草草出山却忆山中好莫信丹丘日月长玉人已共桃花老山空水流云自飞刘郎看花须早归
　　张继善寄桃源图因赋诗
　　张生寄我桃源图桃源有路归何日髙堂坐见武陵溪犬吠鸡鸣犹髣髴云气挟山山欲行山穷水濶桃花明仙家只在流水外世上无人知姓名一日花间问渔者山河百二如崩瓦赤帝西来祖龙死复见同槽有三马太元去秦六百秋子孙生长不知忧商顔黄绮亦何事白发出侍东宫游龙争虎战俱寂寞絶境空存已非昨种桃何必指秦人春到花开又花落
　　题董源寒林重汀图
　　天下画师无董源学者纷纷工水石云山万里出巴陵白首河南见真迹乱石平坡净无土松根裂石蟠龙虎偃葢千年饱雪霜深林六月蔵风雨江上邨墟何处入浮空逺黛蛾眉湿渔人日暮各已归小舟如鳬落潮急我昔西清尝看画南唐此本千金价坐移絶境在云间月出霜猿啼后夜薄游未挂吴淞帆令我一夕思江南安得买田筑室幽絶境开日日分晴岚
　　十月十三日过梧桐泾时官籍濮彦宅妾厐氏唐氏自经感而赋之
　　天寒水清石齿齿杏叶初黄豆花紫舞榭歌台不见人头白乌啼月明里当时豪侠轻五侯一荣一枯八十秋緑珠亦解死金谷草露作泪无时流
　　冬夜
　　嵗月悲游子风尘老腐儒兵交连北冀客隠向东吴草白秦皇道天清陆瑁湖昔时寻乐处抚事一长吁
　　过王景脩
　　不识沧洲路还经白石矶林深烟似织江黒雨初飞野店多先闭渔舟独未归幽人宅已近薄暮叩柴扉
　　寒食
　　不知春已去一月雨声中蒲短初侵水花残更受风病疑耽酒过穷觉向诗工失喜闻莺语飞来草屋东
　　澄林客居寄戴良佐沈复东
　　借屋暂移家当门亦舣槎地蒸云触石江涨雨崩沙卢橘初垂颗冬青未落花老夫无一事日日醉流霞
　　排闷
　　白首尚为客飘飘天一涯耳鸣通夜雨眼暗隔年花畏酒従今防题诗浪自夸有村如栗里准拟便移家
　　题马文璧画
　　龙江今喜对雁荡昔曽闻树黒深蔵雨山青半出云行人窥虎迹仙客叱羊羣老我来何日林泉定许分
　　辛亥春偕桑子才丁一鹤游殳山
　　野濶天无际山青雨乍晴路従鼇背上人踏凤毛行谡谡松风细辉辉竹月明浩歌犹未已新曲和流莺
　　夜泊
　　四更风露静敧枕独无眠野濶天斜倚江清月倒悬谁家横塞笛有客荡归船可惜云深处凄凉不及前壬子冬至日过来青堂二首示勉中祖南二友
　　衣冠且従俗犹有晋风流我爱陶贞白人称马少游蜂房寒未割鸡栅暖宜脩不必论三仕何如号四休扰扰知何事人间即梦间试従千佛转能见防人闲水落元通月云行不碍山长歌和樵者日暮抱薪还
　　龙洞
　　逺通罗刹国近接梵王台海客燃犀入山人采乳回林间无日月地下有风雷闻道蜿蜒去寒潮自往来
　　夜泊武塘【考见题咏】
　　风帆如健马一日过嘉兴水鸟如相唤秋蚊尚可憎照人明月近接地白河澄耿耿浑无寐中宵对玉绳
　　横港【考见后】
　　南行入横港茅屋到林丘落日犹斜照寒潮忽倒流牛羊平野散鹅鸭小溪浮喜见平生友篱邉一系舟
　　送王克让员外赴陜西
　　貂裘万里独冲寒旧是含香汉署官白雪作花人面落青山如凤马头看闗中相国资王猛海内苍生望谢安应念东南有遗佚采芝深谷尚盘桓
　　十月闻雷
　　天气初寒春尚赊坎中夜半有鸣蛙百年宇宙喧戎马十月雷霆起蛰蛇老栁黄垂霜后树小桃红破雨中花王公燮理非无术愁聴空江度鬼车
　　即事
　　少海旌旗落照中沙陀兵马雁门雄朝宗乆废诸侯礼翼戴方尊节度功今日岂宜求骑刧当年应失倚全忠丹书鐡券存终始万古山河带砺同
　　雨中书懐
　　汉苑秦宫迹已陈金沙一簇为谁新山河有恨空懐古风雨无情只送春南国鹧鸪愁北客东家蝴蜨过西邻尊前莫唱升平曲白发秋娘也自颦
　　秋思三首
　　两河兵合尽红巾岂有桃源可避秦马上短衣多楚客城中髙髻半淮人荷翻太液非前日花落蕃溪又暮春莫上髙楼望西北逺山犹学捧心颦
　　翠栁无枝拂御隄风来阊阖更凄凄玉笼别主鸳鸯拆金井啼秋络纬齐水上拾红韩氏女间织素窦家妻伤心又送韶华去直似黄河不向西
　　帐望知音阻汉臯海门秋水欲成涛鹧鸪未肯随胡雁燕子长教辟伯劳锦绣莫酬青玉案琵琶空续紫檀槽可堪独闭帘栊坐花影铺堦月正髙
　　送杨九思赴广西都尉经歴
　　卭笮康居路尽通西南开镇两江雄汉家大将推杨仆蛮府参军见郝隆象迹满山云气白鸡声千户日车红明珠薏苡无人辨行李归来莫厌穷
　　过泐季潭长老三塔院饮于志逺宅赋诗
　　城南看花花正开清明防雨洒尘埃路従周处台前过山转曹彬庙下来堕地游丝轻复起近人娇燕去仍回髙歌击节狂欢赏共尽生春酒一杯
　　殳山隠居夏日陆熙之过访
　　病客従教懒出邨两山一月雨昬昬野花作雪多辞树溪水如云忽到门无复元戎喧鼓吹试従田父牧鸡豚来青处士时相过犹是平原旧子孙
　　寄陈性夫
　　洒埽天坛事老君即従年少悟奇文青童汲井朝分乳玉女裁衣夜染云水上赤鱼还可驾山头白鹤自成羣遥知去客能长啸月冷天空半岭闻
　　苕溪陆文寳挟笔过云间持卷求余言而一时缙绅之作不啻百篇有论笔法自赵松雪用落墨而始废者有为笔卦者近肤学小子率意妄作类如此可叹也已因赋五絶
　　近代何人下笔精吴兴松雪最知名欲过大令归前辈竞学中郎耻后生
　　吴兴松雪真奇士书到通神逼二王漫有儿童夸并驾更无弟子可升堂
　　退之作传聊为戏子云草真好奇更有区区工画卦强分奇耦学庖牺
　　石鼓镌功元自缺秦碑颂徳久应讹一时篆籀今谁解白发江南玉雪坡
　　漫秃霜毫临北海更求雪茧写兰亭也知不改无盐陋浪抹青红鬭尹邢
　　辛亥七夕
　　五夜天邉辍凤梭长生殿里望秋河玉环他日无穷恨更比牵牛织女多
　　冷协律谦
　　谦字启敬嘉兴春波门内人也元中统初与刘秉忠従沙门海云游读书博学尤深扵易至元间秉忠为相谦乃弃释従儒游霅川交赵孟頫常同在四明故相史弥逺家观李思训画遂效之深得其趣因以善画称晓音律善鼓琴飘然有尘外想后隶淮阳遇异人授中黄大丹传张氏悟真之防迨至正间年百余嵗矣顔如童孩值乱避地金陵卖药市中神效骇人复隠居杭州吴山洪武初授太常司协律郎与少卿陈昧学士詹同待制王祎儒士熊太古等定郊庙诸乐章谦攷撰为多有友贫不能自存谦扵壁间画一门门有鹤使细观之则门启入取金玉以出而不觉遗其引他日内库失金守蔵吏持引姓名迹捕之因并执谦谦渴求饮拘者以瓶汲水与之谦且饮随以足揷入缾中身渐隠拘者惶急谦曰无害第持缾至御前拘者如其言帝问谦缾中辄应击碎之片片皆应竟不知所在后有人扵蜀中见之初谦作蓬莱仙奕图以遗三丰遯老即张刺挞也永乐三年遯老手提此图以归太师淇园公丘福题其上云冷君名启敬龙阳子其别号也君有画鹤之诬隠壁仙逝此卷乃至元六年五月五日为予作者予将访君于十洲三岛恐后人不识奇仙异笔混之凡流故识此今郡城有冷仙祠祷梦者多奇验云余向购其诗不得近従吴门陆生废簏中得其一诗遂録扵此刘青田有泉石歌为启敬赋及聴冷协律弹琴诗题燕肃山水卷
　　依稀庐岳髙僧舍髣髴商山隠者家我亦抱琴酬素愿白云深处拾松花
　　陈经歴雷
　　雷字公声号窳庵嘉兴人参军秀民子洪武初荐授山西布政司经歴有窳庵集
　　自城东复返感化旧居留别徐徳厚
　　孤云无定水悠悠又复防书返旧丘橡栗树空猿呌夜蒹葭霜冷雁知秋懒梳白发频搔首笑对青山独倚楼暇日清游可乗兴到门题凤亦风流
　　早春寄周致尧
　　百年身世浑如寄何处他乡是故乡栁态正须弄春色梅花自与雪生香扬雄寂寞犹白贺监风流醉亦狂倘许胜縁同晚嵗梨林风致即柴桑
　　竹所次盛孔昭韵
　　万玉森森防草堂八虚敞夏生凉清条迥出风尘表潇洒骈生水石傍浄埽莓苔聴翠雨闲题诗句洗铅霜箨龙更放新梢出相并梧桐宿凤凰
　　【附考元吴道遇异人授子午流注鉄灸之法每疗疾则令种竹一竿遂号其地曰竹所即今嘉善县治】朱征士绳
　　绳字仲纲号古庵邑居未详洪武初以人材起卒于京一诗见檇李英华杨铁崖集中亦有此作题金陵万夀山
　　奠安天阙五云西玉柱曽经御笔题日暎金根龙虎踞月明珠树凤凰栖气吞江海三山小势压乾坤五岳低覩此升平民乐业万年圣夀与天齐
　　陈布政约
　　约字博文嘉兴陶庄人【后析嘉善】元儒竹林先生长子洪武初以求贤至京授大理卿终山西布政弟三人防绎缉皆不仕家学切磨善言名理友于倡和缉尤有名扵时约所着有一黙居士集
　　种竹所
　　种竹承母命母没不敢违种竹蕃且殖子心如母时忆昔种竹初一人当一枝全活至千百厚徳天所知鲜碧淡烟雨空青映轩墀亭亭氷雪容森森嵗寒姿别来四五载竹茂青云齐所植既蕃衍所活恒倍蓰维舟武川上望见青猗猗主人许径造操觚来赋诗
　　锦屏
　　赤城多奇山锦屏亦殊胜不知是何仙遗迹在幽径松霏洒石牀竹雪堕风磴徘徊对岩花考槃乐笙磬
　　偶成
　　京华二月天气好寒食已过清明来画楼珠箔燕新语緑树清江花乱开
　　陈布衣防
　　防字简文号归畊
　　题画
　　五湖烟水緑生波一叶扁舟鼓枻歌愁杀故园戎马后千章乔木巳无多
　　陈道人绎
　　绎字思文别号如醉道人
　　桃根接梅
　　未见东风着小桃先看蓓蕾绽红椒种従王母来时度魂向罗浮梦里招妙夺天香回造化巧将雪色补娇娆一声铁笛春归也回首秦源道路遥
　　陈季子缉
　　缉字熙文号观白其诗秀倩可诵直逼晩唐四陈之中雅推独步矣
　　和大兄十四夜月
　　桂老金为粟蟾孤玉作团明朝应更好此夜不胜寒弟妹他乡共闗山防处看南飞有乌鹊未得一枝安
　　次吴景长秋兴韵
　　十年朋旧总凋零丧乱无书问死生深院银灯挑锦字小楼明月理瑶笙霜寒菊径思元亮秋老田忆邵平怅望东南泪如雨夜深肠防楚歌声
　　秋夜懐明本
　　溪声淅沥起蒹葭溪水潺潺漱白沙大地星流还化石小灯冷不成花江淮烽火三千里城郭人民八九家避地欲寻张博望月明沧海泛灵槎
　　海上述事三首
　　浮生南北任流萍漫刺江湖忆祢衡雁去闗山秋万里潮来江海月三更燐光夜伴蛩螀急妖气晴连防蝀横欲向灵氛问人事中原何日可休兵
　　野径荒荒日欲晡林栖水宿递相呼汀洲霜冷蒹葭老山路秋髙苜蓿枯屈子壮心能忘楚武侯遗恨在吞吴便従海岛寻蓬岛先向鸳湖下鹉湖
　　忆昔扁舟过洞庭长懐七十二峰青三年跅弛吴中客十载漂零水上萍作赋便思招海贾移文无复愧山灵碧山寥寂秋如洗愿借山家白凤翎
　　春波渔傲为王原鲁赋
　　猩袍自脱换羊裘鼓枻长歌上钓舟山泽有人能去汉熊罴无梦可兴周緑波芳草西湖上细雨斜风古渡头不是忘君与忘世盛时原自有巢由
　　送周焕文従唐伯刚之吴兴
　　碧澜堂下即吴兴十里芙蓉绕石城山简归时应倒载条侯醉后尚谈兵苹洲雨过秋闻雁橘里春深晓耕事简好将樵唱曲水晶宫里坐吹笙
　　春日
　　湖头谁复载吴娃鸥鸟多情恋白沙涪万春深无杜宇武陵何处有桃花雨余石燕晴归穴市近山蜂午报衙看到前朝丞相墓野人翻土种桑麻
　　禁烟日懐大兄
　　留春无计愿春迟花落空山有子规翡翠楼香来杜若牵牛引蔓上棠梨文园多病犹为客杜老应门亦有儿田野寒烟不须禁罢民无食已多时
　　吊古
　　投棰渡江江水空朝驰淮海莫吴中江东壮士轻王猛吴下诸公失吕防山鬼有灵啼夜月野花无主怨东风尽将骸骨填沟壑谁在云台第一功
　　竹枝词
　　赠君曽出双南金别君曽弹紫绮琴防金还比阿侬意防弦持比阿郎心
　　金典史子肃
　　子肃嘉兴人按诗题柿林即新城镇【后析秀水】或云名慎字子肃以字行洪武初贡官典史
　　柿林新居
　　喜得携家秀水濵此乡风物旧相亲为农久已知农事近市还能逺市尘鹅散墨池迎洗砚鸥当渔屋看垂纶蔬畦药圃终吾老未必溪花解笑人
　　贝纪善翺
　　翺字季翔琼第三子洪武初荐辟官楚府纪善着有平澹集同官管时敏寄诗云花竹临笔砚清初秋一雨便凉生锦囊平淡诗千首近日新编防卷成今其集不传
　　登硖石山
　　朝登硖石巅霁色浮髙宇长冈抱回龙恠石骇奔虎古刹凌层云中天立鼇柱万室涌鱼鳞晴光动江浒曲径入藤萝行行见危堵寺僧闻客来袈裟庭庑登堂识遗像画绘衣冠古乃知顾况宅今为梵王土书台空有名湮埋化烟莽葛井虽依然日暮饮牛羖长松非旧枝子规嗁正苦古人岂不足身后窅难覩悲风振林薄落木惊秋雨人生一无成寂寞知何许
　　未央宫瓦头歌【有序】
　　临川宋季子得未央宫瓦头一片代陶因搨一纸见遗上有长乐未央四字其文古雅余为赋一首云
　　赤龙西飞入咸阳乌骓喷火焚阿房阿房已灰骓亦逝渭水参差开未央未央宫殿中天起乃公见之怒仍喜壮丽方推相国能万户千门従此始南山相对双阙开函闗夜启侯王来奉觞殿上呼万嵗拔劒砍树何雄哉玉阶一汚新都履旧宅重开洛阳水东西照耀四百秋汉基半与周基似长杨昨夜西风早锦幔椒涂迹如扫谁言长乐殊未央回首青青千里草可怜遗瓦至今存古今不剥莓苔痕铜雀有歌哀白日鸳鸯无梦到黄昬梁园老人爱奇雅锦囊得之百金价茅斋风雨伍陈犹作金人泪如防朝来搨得寄江城旧物相看无限情白发张衡足愁思何人相与话西京
　　闲居
　　闲居不是为逃名野性従来少宦情况有林塘供笑咏且无冠盖费逢迎夕阳山好楼中见春水船髙树杪行何处飞来如雪鸟时时相近不相惊
　　董知县佐才
　　佐才字良用嘉兴人元处士性存子洪武初荐辟授洛容知县卒扵官诗多散轶惟青藜杖歌为明初诸选本所收今不録席帽山人王逢有题良用释耕所诗
　　题华亭朱孟辨篆冢诗卷
　　古初无毫楮羲画何由传孰知文字理已具河图前神农洎苍颉俯仰极天人穂书与鸟书创制分后先龟畴锡禹时盘铭着汤年岐阳纪石鼓史籀称独贤矫若蛟龙蟠郁若锁钮连蝌蚪聿竹漆形体因自然一従孔壁废重为经籍怜秦相约籀古譔次苍颉篇小篆遂名家劲健含姿妍登封及诅神金石纷雕镌下逮隶八分变化如云烟汉经煨烬余文教仍敷宣保氏存六书学僮才九千子云纂奇字杜林解探研继踵非无人意象莫能全伟哉许祭酒搜罗归简编堕绪赖复举后学知相沿阳氷克逺绍铉锴造其近代郚与周笔力为奔川复有朱茂才好古情欲颠一埽世俗书习篆忘食眠秦望并之罘碧落兼新泉小者案间列大者屋壁悬平生囊槖资多充买碑钱功深学既精齿壮志益坚鱼池染皆黒鐡砚磨将穿摹搨累万番积藁齐人肩师法正在兹什袭比蹄筌孙樵文自祭智永笔忍捐前修不我欺我癖犹难痊嵯峨细林山上与浮云连譬彼汲冢书函之瘗其巅聚土封若堂劖石表为阡其阳緑树交其隂书带縁山灵谨呵防有名如有仙挥洒人间者显晦名非偏寳劒贾胡发玉押蔓草纒何如篆冢光夜夜映斗躔
　　方寸铁为卢丹丘赋
　　方寸铁百链刚吹毛劒锋秋水光镌勒妙儗郚竹房倒薤文连环钮通侯累累悬肘后伏龟趺蟠螭首颂徳纪功垂不朽铁名已着霜满颅复得铁业传二雏勿劖元祐党勿刻詅痴符何如往补石经缺万古六书存楷模天下英髦知所趋伊谁之力丹丘卢
　　读杜诗有感
　　防年京国暗戈矛沦落谁怜杜甫愁春漏也曽嗔録事秋饥仍复问彭州平生节槩穷逾见小技文章老更优我亦此身无定处夕阳孤倚仲宣楼
　　董佥事良史
　　良史名纪以字行初字述夫号一槎良用弟自嘉徙松早有文名与乡贡进士陆宅之吴子愚颉颃洪武间首举贤良诏试内庭称防授江西按察佥事未防辞归结西郊草堂为终老计雅好吟咏多率己意曰供一笑而已每不留稿间有存者自题为西郊笑端其诗闲整流利诸体俱可观
　　秋词
　　露下碧梧巢凤寒悲螀暗啼金井防风吹绣帏罗袂薄琵琶零落无心弹谁家月明正捣练十二防干愁倚徧锦水鸳鸯不独栖芙蓉一夜生新怨
　　新卜草堂
　　为爱林塘好移家向瀼西久知乌绕树稍学燕衔泥花径偏宜曲茅堂不厌低犹烦车马客时复问幽栖
　　舟次采石
　　风雨黄昬后帆收采石来人家临驿住野庙向江开蜡面倾浮螘镫花落细煤谪仙何处问夜静水声哀
　　题友人山居
　　烟萝寂寂防柴扉路入苍苔一径防江燕定巢来自熟岩花结子落还稀修琴有制先抄谱沽酒无钱更典衣采药山童终日去夜深常与鹤同归
　　海屋为彛上人赋
　　海上髙僧屋数椽瑚碧树绕阶前过桥云磬天台寺对岸风帆日本船龙女献珠来供佛鲛人分席与防禅百年刼数如弹指眼见桑田防变迁
　　送石达卿受淮南之辟
　　当代搜罗急俊英岂容徒步鹿门耕淮南幕府多招隠水北山人最得名参术正须归狄笼盐梅甫用入商羮只应湖上秋风起犹为鲈鱼惜此行
　　游虎丘
　　参差楼阁半山开逦迆登髙入寺来寳藏虎归风撼树劒池龙去水生苔尘封坡老题诗壁云锁生公説法台但过不须穷古迹上方鹤易惊猜
　　效秦文仲絶句二首
　　日上东华暖雾开御河金水碧于苔内廷擎出清凉繖知是黄门进膳来
　　朱衣绣袄织金花寳盖仙幢拥翠华文武班齐天乐奏龙头小辇载官家
　　芭蕉士女
　　春来心事苦人知懒写芭蕉叶上诗记得霓裳新乐谱晩凉偷按玉参差
　　题扇次姚比玉韵
　　甫里西来笠泽东扁舟髣髴似龟防旧时记得相逢处恰与如今画里同
　　闲居
　　风雨连朝不出门晚来步屧看溪痕不知笋过邻家去篱落新添竹防根
　　殷参政近仁
　　近仁嘉兴人博学能文家贫与其弟元诚原善协力养亲洪武初以孝弟举授山西平遥知县上莅政戒铭二十四篇擢广西参政夫妇皆卒扵官三子一女皆幼原善抚如己出自誓不娶人劝之泣曰吾兄之子犹吾子也使吾娶而不贤则诸孤何恃哉沈继宗为作行义传原善自号青松道人杨妃醉卧图
　　夜倾玉椀葡萄酒晓进金盘荔子浆莫道海棠真自醉故将酣眼盼渔阳
　　钓鼇生陶振
　　振字子昌嘉兴陶庄人【后析嘉善】自号钓鼇生元季徙金泽学扵杨亷夫治诗书春秋三经天才超逸吐语豪俊少有神童之名洪武间荐授吴江训导尝坐佃居官房逮至京进紫金山金水河二赋得释改安化教谕归隠九峯一夕死扵虎王达善挽诗云昔为海上钓鼇客今作山中饲虎人有钓鼇海客及云间清啸二集
　　紫箫歌为贝廷珍赋
　　湘江老竹饱霜雪圆如赤琼劲如铁摩挲碧藓生秋香尚带湘娥泪痕血梧溪老人人中龙一朝入手夸奇逢截作渔家紫玉管学得丹山双凤鸣雌雄年来移家东海峤眼前独恨知音少相逢海上春山光慨然掷赠开懐抱老人渴饮酒一瓢醉披谪仙宫锦袍乗舟即泛大江涛起坐篷吹此箫海天月白云寥寥起舞水底百尺之潜蛟恍若东坡夜游赤壁下草木振动山崩揺老人老人真不俗余子焉能继髙躅十年海上居絶尘门对苍烟秋一幅既不肯掉舌下七十城又不屑折腰为五斗粟但知吹箫醉酒学神仙此乐平生无不足
　　聴雨楼
　　一年过京口帆飞疾如走半江疎雨隔篷聴防下骊珠三百斗一年过汉阳雪山翻怒泷黄鹤矶头泊船住醉聴秋雨眠西江一年过东海急雨乱洒船外洞庭帝子鸣钧天蓬莱仙人锵玉佩故人邀宿聴雨楼玉山颠倒恍然醉一笑使我消离愁公本拏云夫我亦聴雨客明朝大晴当奋飞万里天风振鹏翼
　　题拙庵
　　娄江之侧有昆丘拙庵道人居上头江声到枕或成雨海色满帘都是秋守株曽得山中兔托迹竟比林头鸠有愚还学栁州栁有身却作囚山囚平生自笑何太拙耻向权门事干谒分甘巢许一身闲不掉苏张三寸舌所以头最拙有髪不能冠所以手最拙有琴不能弹郑卫之音有耳不能聴毛嫱子都之色有眼不能观嗟嗟若人谁得似汉隂丈人差可儗既看形骸若槁木想见寸心如止水分明有类抱朴翁只儗更是真子钓鼇先生来海门相见娄东黄叶邨手持先天书一卷白日共向林间论骑牛却入山中去浊酒同倾老瓦盆
　　题美人织锦图
　　大嫂二十余小姑年十九大嫂织倦花下行小姑弄梭不停手纎纎玉指柔且温机声似凤哑哑闻一尺一尺复一尺织成一片湘江云东家郎君大骄劣倚防漫把春情説玉梭信手忽自抛白日触翻双齿折
　　题梅道人画二首
　　山中种木围书阁无数好枝生屋头白浪吹云湖艇晩青松含雨石秋赋诗当似韩宣子作器定従樊敬侯更爱小亭深树里竹根洗砚细泉幽
　　江南春尽雨涔涔绕树筼筜合积隂园曲疏泉石苔滑篱根系艇涨痕深山寒翡翠巢密叶日暮鹧鸪啼逺林此时世虑淡于水聨牀灯火百年心
　　丁佥事豫
　　豫字叔寛号兰室海盐人洪武初以儒术召对称防授江西按察司佥事
　　过醴城时奉诏两广求贤作
　　奉使南来过醴城春风得得马蹄轻鸟飞緑树隂中去人在白云堆里行巫峡有山千嶂出湘潭无雨百花明行行不厌登临倦欲振荆阳滞璞名
　　髙知县岳
　　岳字彦髙本辉和尔氏髙昌裔也其祖仕元为御史中丞岳博洽有才仪容秀整工草书凡丹药卜筮之术咸究识焉洪武间荐知云阳县免官寓嘉兴复寓魏塘嘉善志又作岳彦髙号雪樵
　　寓崇徳青镇
　　南亭桥下水无波独客扁舟试一过抚景自惭佳句少思亲还恨别情多东风燕子穿花雨落日渔郎起棹歌却上髙篷望西北青山云影共嵯峨
　　小西湖渔者钱钧
　　钧字志衡嘉兴人洪武中以明经授本府训导喻良奉命治水甫按郡即与钧讲求水利筹画颇多复以疾辞扁舟放浪云水间自号小西湖渔者复聘至京卒有半隠集
　　凌孝子歌
　　凌孝子渥洼种鸑鷟姿金精玉魄蕴借骨与肌老蠙秀毓明月颗浊海挺出瑚枝十五志学富文史灯火夜夜蔵书帷二十应门足宾客交游往往称白眉凌孝子父典粟人揑词一朝逮系归京师仰天哀号眼流血突地吼急心剜锥重明不照覆盆底壮气直拂青云涯上书欲雪父非罪父罪既释身先萎水航陆走有余苦风餐雨宿无良医天公与才不与夀吾党堪恨仍堪悲凌孝子死絶奇生年未永人见推乡邻闻讣杵不舂亲戚奔丧泪再麾白杨风悲云惨淡蕙帷月冷香逶迤空懐手提如意舞无复梦把连环持鹊巢伶俜哀锦树琴弦防絶凋朱丝呜呼月溪篆周郎引扵公辞当时三絶人见之石湖大篇又超迈东柯八句同追思香名脍炙众人口风烈照耀羣贤诗呜呼半隠老材力薄人品卑縦有空言何所施笔力既无扛鼎势文藻适足为时嗤愿求当世采风者表而出之天下知不然排云呌阊阖请树绰楔光门楣遂令首行身朽誉不朽簉迹二十四子肩相随卓哉簉迹二十四子肩相随天荒地老磊磊落落名声垂
　　【附考孝子钧里人也永乐中父以典税被逮孝子号恸上书得释竟以劳卒】
　　陆教谕宗学
　　宗学字熈之崇徳人洪武间由儒士荐为教谕天清宫
　　青鸟曽传海外书瀛洲消息近何如烧丹既悟神仙诀避地何妨水竹居石子种来都化玉药苗分出半登蔬天坛月冷秋如水夜夜吟风起步虚
　　农圃居士周徳行
　　徳行自号农圃居士嘉兴人洪武间歴官工部营膳所丞英华失载従湖海耆英集録之
　　寄田吏目
　　蜀江曽共买归船聴雨篷夜不眠小范胸中兵十万老田门下客三千宦情絶塞乌蛮外归兴沧洲白鸟前老圃隠忧诗里见被人多向话中传
　　寄泮水诸公
　　早年曽许笔如杠老我扵今兴已降作客浑如锦江杜携家未遂鹿门厐沙鸥睡熟原相并梁燕飞来偶自双昨夜梦魂归别墅富春山锁白云
　　丁太守麒
　　麒字彦桢号淡庵豫长子洪武间以贡授济南守旧志载其烟寺行吟诗得句更题林外竹脱巾常挂塔前松天星湖诗堤畔马嘶芳草碧沙头人上画船轻闻琴村诗别鹤不闻空外语野乌时向屋头鸣亦清整可诵今従武原集録一首
　　送唐士干回贵州
　　濩落江湖失所依还家又着老莱衣西山日薄乌啼切南国风髙雁影稀目送长空何忍别心交方密又相违一尊寄尔庭帏逺滇树花深五马归
　　唐县丞贞
　　贞字士干号抱拙海盐澉浦人洪武间以贡任东莞丞尝従铁崖学诗韩履祥赠贞有宦游逾岭海声价动京师之句又有送贞还贵州诗云楚山郁重重巴水深浩浩丁麒亦有送贞诗岂其従贵竹家澉者耶
　　题深云卷
　　轩构深云隔杳冥一时遮防万山青谷中虎啸风抟阵洞口龙归雨带腥卧石衣襟尝自冷出林钟磬惯曽聴披图作者皆前辈小笔何由问草亭
　　王御史贞
　　贞字贞徳嘉兴人洪武三年庚戌开科贞中浙江行省乡试授合水知县调茌平治有成绩左迁广州司狱召拜监察御史
　　石鼎歌
　　老年落魄犹非昔破帽遮头谁识得不知水郭与山村杖藜到处寻陈迹清寜仙观栁溪阿松扉昼掩萦藤萝圣之前石为鼎藓痕云色何其多苍烟腾入苍虬口神气冲天贯牛斗奕传巩固不知年防送防人先白首叹余老眼空摩挲晕碧重重奈尔何古往今来成一叹不须见此复悲歌
　　【附考嘉善西北三十六里清宁道院中有石鼎龙头豕腹宋熙宁中剏院时所置】
　　王举人镛
　　镛嘉兴人洪武庚戌举人出处无考按其诗我家旧在梅溪上今王垫镇也闻川蒋氏有家蔵明初水竹居诗一卷谓距御儿东六十里曰澄林其地多竹溪水潆洄青螺翠合不啻左泉而右淇也处士朱克恭家扵此顔曰水竹居郡人马盛为记贝琼为志后列题咏甚盛俱一时善鸣者中得乡贤数家不忍遗轶姑选存之
　　水竹居为朱克恭赋
　　碧水澄潭自作洲琅玕多种屋东头旋烧新笋当茶灶时斫嘉鱼上钓舟客至好従明月饮居闲何必五湖游我家旧在梅溪上遥忆清风度早秋
　　王钧
　　钧字天全镛弟
　　前题
　　文采风流偶晋贤由来踪迹托林泉门童子清如鹤留客轩小似船锦鲤寄将书咫尺防鸾飞下月婵娟何时把酒同烧笋却访东坡笑渭川
　　金天藻
　　天藻未详
　　前题
　　溪流抱回沚春深带芳洲轩居得佳胜水竹绘清幽日丽杂花明云深嘉树稠兰杜发光采鳬鹥共追游有客来扣门风晴气和柔布席具芳醴觞咏时唱酧悠悠起遥瞩侃侃防隠忧従此谢簪绂乐焉终林丘
　　陈鳞
　　鳞未详
　　前题
　　白云宿虚檐苍云堕髙栋日暖鱼弄姿天晴鸟呼梦髣髴筼筜谷未数蔷薇洞迎山气佳地隔市声哄居然有六逸亦岂无二仲分曹时对奕课子夜犹讽清泉且自酌冬笋宜修供匡牀白发翁笛声或三弄
　　陈熊
　　按清江集游殳山记熊本贝氏门人
　　前题
　　竹迳茅堂相与连清江一曲好林泉动门碧色带初雨满地緑隂遮暮天春留客座烹鲜鳜老倩人扶拜杜鹃却笑九衢尘没马城南回首思茫然
　　陈振
　　振未详
　　前题
　　小筑濒溪日掩门琅玕万个似云屯玉箫吹彻天如水钓艇归来月满邨秋雨巳堪垂凤实春风又见长龙孙野人自得沧洲趣与世相违更莫论
　　孙太守询
　　按郡志为嘉兴府学生洪武初乡贡官知府与宣徳年孙询官检校者两人
　　前题
　　髙竹临水上翛然絶尘迹野人适幽趣结庐在其侧凉隂泛渌浮滉漾侵几格坐待明月来秋声印寒碧丁御史麟
　　麟字彦祥号朴庵豫次子洪武乙丑进士官御史弹劾百僚无辜见法临刑有哀亲训子诗
　　哀亲
　　有亲有亲怙恃全瓶罍依倚期终年我生不辰天怒瘅漂鸱化碧双亲前双亲有孙初学笑孙母无夫镜空照北堂椿瘁萱亦衰忧不忘兮花不开呜呼一歌兮歌正哀飞魂暗逐东流回
　　题画梅
　　木落江空嵗晏时春风先到最南枝繁华各有生生意莫叹棠梨造化迟
　　西湖竹枝词
　　涌金门外春水多卖鱼船子小扵梭三三两两唱歌去惊起鸳鸯可奈何
　　韩御医履祥
　　履祥字采芝海盐澉川人能诗工医洪武中为御医成祖尤加恩遇巧扵对脉言无不验董两湖谷为撰传
　　懐惟则大师
　　每忆幽寻到上方纸石鼎漫焚香天花入座散晴雪空翠扑衣生昼凉龙化老翁求妙谛鹤偕童子守禅房别来江汉频回首尘刼茫茫道路长




　　檇李诗系巻七
　　钦定四库全书
　　檇李诗系卷八
　　平湖沈季友编
　　明
　　朱大理逢吉
　　逢吉字以贞崇徳人洪武初为中书掾授寜津知县有异政擢湖广佥事坐事谪屯关中移戍山丹着童子习牧民心鉴二书再起陜西佥事入为大理丞同修国史寻命视苏湖水利及畿内屯田单骑巡行寒暑不倦所建议皆军国大计建文庚辰同董伦髙防志考试天下贡士年八十卒所着诗文集虞集为序
　　千乗梨云
　　秋髙美梨熟万朶绛云蒸曽得君王喜因为里闬称春香凝白雪晓梦入青绫何必潘郎赋佳名处处腾【附考崇徳有千乗乡吴王飬兵放牧于此乡有纪目坡游屯泾】
　　钱林李雪
　　花满钱林社景如嘉庆坊一天风不动万树雪生香鲛女鸣珠佩仙人下玉堂清游喜相遇踏月看春光【附考崇徳城北有钱林】
　　钱节妇词
　　钱家节妇近代无年才二十早哭夫防防独守乳下孤岂无嫁时红罗襦掩镜不对双鸾雏仰天誓养堂上姑青灯明灭啼夜乌教子读书身辟纑天长地久夫骨枯清氷白玉终相如姑妇白头心勿渝皇家有诏旌门闾光彩照耀鸳央湖千古流传太史书
　　【附考节妇崇徳钱升母诏旌之】
　　同贝季翔饮客楼酒半作
　　客従黄鹤楼头至醉举凤凰台上杯甘雨洗天炎暑浄好风消酒暮懐开坐评月旦推吴士歌聴阳春忆楚台归到湖湘见明月有诗须托雁将来
　　寄张世衡
　　文穆公家四世孙清朝今见几人存衣冠入市争投辖风雨读书深闭门坐咏逺山枫叶寺归従新酒杏花邨玉湾桥下莓苔路应有征贤故辙痕
　　送姑苏刘孟功之官
　　诏下鸣琴向霅川山中官府似神仙两堤桑霭青遮县一路稻花香满船好客重逢东老乐化民寜让鲁恭先济时方略平生定早晚声华到日边
　　谢东白上人遗恵泉
　　二泉自昔着佳名百里分来故故清卓地不劳飞锡响出罂犹带潄云声酒醒瀹茗魂俱爽病起看山眼倍明才愧长卿能免渇相知谁似上人情
　　题云林画
　　昔年来看墨池鵞风雨扁舟载酒过一自春归清閟阁几番蛛网落花多
　　防隠老人程佥都本立
　　本立字原道自号防隠老人崇徳凤鸣里人【后析桐乡】洪武丙辰以明经荐为秦府引礼见上奉天门赐马匹楮币后改周府忤贵戚谪云南马龙他郎甸长官司吏目时缅夷煽乱本立单骑谕之皆悦服后复叛西平侯沐英讨之谓非本立未足安诸夷命为守御乃冒暑雨深入楚雄姚安大理鹤庆丽江永安等地懐柔抚字凡九载夷民晏然建文初学士董伦府尹向瑶等交荐之征入翰林纂修髙庙实録陞佥都御史坐失陪祀调江西按察副使未行靖难兵至与吏部尚书张紞等俱赴应天府学自缢死有防隠集其文平易典实诗亦荘重非骋竒鬬妍者比明初浑厚之风犹可想见也送李学正之易州为赋桃花崦
　　野性好林壑胡为来市岂无桃花崦着我屋数椽深深崦中花万树春霞鲜居民非避秦鼓腹戴尧天花间长儿孙看花不记年我欲往従之路隔松萝烟怅望小孤峰玉立青娟娟相逢李博士颇类长庚仙江东事幽讨已有青鞵縁得官不厌冷幡然向幽燕振衣山上风洗耳石罅泉期君早归来和我桃花篇
　　木棉歌宿荣昌县田家作
　　田家无桑蚕不育寒机不奈蛩声促阳坡种得木棉花雨晴雪防秋云緑小姑大妇不梳妆日日采花如采桑青裙短短赤双脚素手纎纎花满筐归来闭门月昏黒燃薪代烛光照室姑揺纺车妇在机一夜不能成一匹松州茂州道路难乌防乌撒雨雪寒丁夫运粮给边饷卖布易米还输官田家不织纨与縠木棉未得裁衣服何日边城罢战输女织男耕衣食足
　　题竹石小画
　　玉堂仙人松雪公写竹正似石室翁云林道人虽后出往往落笔生秋风吴人好书仍好画百年遗墨千金价比来何处得此图松雪云林此其亚娟娟嫩玉才数茎烟梢雨叶縦复横洞庭寒骨沈水底铁索下取蛟龙争却忆江南旧池馆笔牀碁局何萧散一行作吏事便废十年不归梦欲防松雪子孙今几人云林弟子谁逼真得归故乡倘相覔竹枝挂我头上巾
　　山行晩至晋寜州太守史公留饮
　　落日孤城小轻烟一水斜青山防氏崄緑树僰人家絶塞无来雁荒城有噪鸦多情此州尹劝酒説年华
　　过峤甸
　　山防邨才见溪回路忽迷贩茶非土獠劝酒是禾泥碧树排云直青秧挿水齐欲忘乡土念多事子规啼
　　乳石诗【并引】
　　象贤奉常得异石于演乐堂典宝周翁识之云道州乳石也奉常欣然以诗见遗余尝怪李翰林集有云荆州玉泉山多乳窟中有白蝙蝠饮乳水而长生其大如鸦典宝荆湘人欲一问之未暇也今以道州乳石言之则荆州乳窟可知矣然又闻王烈入山得石髓青泥流出随手坚凝气味如秔饭按仙经云服之夀齐天地窃谓髓之与乳皆石之脂也髓其凝者乳其液者乎服髓者夀则蝙蝠饮乳而不死亦无足怪矣独未知遯世长往之徒亦有服乳而长生者乎因赋诗荅奉常并呈长史公且欲质诸典宝翁也
　　闻道山中乳窟多乳泉流出石为窠洞门到夜飞蝙蝠驿路何年载槖驼野色忽看新培塿水痕犹认旧漩涡岂无青髓香如饭老我黄尘奈尔何
　　柏峰为希仙道士作
　　何处仙家紫翠房一峰烟雨柏苍苍羊眠白石云根烂麝过青苔雨气香羽节凌风天有籁丝囊盛露玉为浆头颅我巳将华发便欲传君却老方
　　丽江雪山
　　玉龙峰髙九千仭日色晦明云气寒何当赤脚踏氷雪更有红顔生羽翰石洞僧来昼骑虎瑶台仙去夜乗鸾山灵于我岂无意一路天花落锦鞍
　　自姚安出普淜
　　层关飞鞚出寒云万木归鸦乱夕曛山自蜻蛉川口合路従鹦鹉岭头分道傍筑室新成市塞上屯田久驻军逺客谁无乡土念悲笳吹动不堪闻
　　鹤庆驿防吴人冯广文闽人林税使
　　马蹄蹴徧隂厓雪直向居庸塞外行日落忽闻牛背笛川平始见鹤州城秋风千里莼丝滑暑雨三山荔子生迁客相逢话乡土天涯何限未归情
　　邓洲驿
　　平岗走马神摩洞荒驿闻鸡邓睒川丹壑泄云朝翳日玉泉隂火夜生烟一年残厯愁来检万里新诗老去编山水不殊人事异中原归计正茫然
　　送教授致仕归金华
　　六十看山眼未昏草堂归去卧烟邨朝廷巳许乞骸骨衣食未湏忧子孙上马天风吹蓆帽落帆江月到柴门美芹炙背区区意他日难忘献至尊
　　君山别业画卷题为王伯昂
　　画圗林壑起云烟使者髙懐寄静便背郭真成浣花屋看山如坐洞庭船柴门黄叶邻僧扫石径苍苔野鹿眠如此故巢劳逺忆只应头白是归年
　　扬州
　　城门疎栁噪寒鸦郊外青旗是酒家无复春风旧桃李行人不必问琼花
　　题山水钓渔小圗
　　人间万事一丝轻江上数峯双眼明老我不归空看画秋风又到洛阳城
　　华阳驻马桥
　　絶谷层关路屈盘斜冈侧嶂石防岏今朝驻马桥头立华岳三峰正面看
　　书山水便面送人归楚
　　西南六诏山无数多在蛮烟瘴雨间不似故乡归去好洞庭湖上看君山
　　寄嵩明倅祖原善二首
　　天涯相见故乡人一话江南一怆神那复鸳央湖上醉画船箫鼓閙青春
　　风雨山客枕孤东方欲曙鸟相呼无人更似嵩明倅日日能来问病夫
　　桐乡杂咏十一首
　　梧桐防清溪溪水波粼粼上有五色鸟下有黄金鳞秋雨洗白石春风生緑苹愿学羊裘子时来垂钓缗【附考桐溪即梧桐泾巳见】
　　陟彼东山上惘然思谢安华露湿我衣海日升岩峦愧无如花妓醉舞追前欢飘飘谷风来吹堕头上冠【附考东山在桐乡治东三里】
　　横湖如匹练风景此中稀日暖赤鳞跃天晴白鸟飞寒松蟠石防春水没苔矶几度斜阳晚渔舟渡口归【附考横湖在桐乡县东南三里】
　　房星下照天池水水光一碧浄如洗骅骝何来尘满身解却金羁濯清泚不识谁人乐少年春风栁下曽扬鞭骅骝忽尔化龙去空余池水凄寒烟我闻渥洼在西极此水得名徒逺忆却怜骏骨世间稀伫立池边三叹息【附考洗马池在桐乡又有走马岗相传为吴越分疆之地】
　　凤鸟従何来来止桐溪傍锦毛濯春雨防翮晞朝阳苹藻动浮彩兰芷吹幽香凤去今不返空余鸥鹭行【附考浴凤沼在桐乡】
　　千尺髙槐旧相门传闻南渡此移根心经百嵗风霜苦身受三朝雨露恩破穴中宵经电火緐隂六月似云屯池台锦绣知何在幸尔青青尚独存
　　【附考建炎槐在桐乡】
　　梧桐生髙冈亭亭凌紫霄鸣凤丹山来依此百年乔良材中琴瑟和声合箫韶我非汉中郎讵识爨下焦【附考凤鸣梧已见】
　　宝地多竒踪双池凿龙眼秋水涵逺空寒波应灵响阴云翳或结夜月晴更朗对此长湛然尘心自萧爽【附考龙眼池见题咏】
　　凤过桐溪水溪桥迎凤名光揺锦翮动影落彩虹明夹防梧桐老芳洲杜若生尚余千古迹登览一伤情【附考迎凤桥在桐乡】
　　老禅西来兠率宫金昙舎利开芙蓉平地起作宝光相七级上凌天九重摩尼顶珠现穹碧丹霞掩映鸡足峰八牕玲珑县皎月层栏翠滑扶神龙我欲乗虚求帝释云梯髙峻红尘隔檐铃停语寂籁冷白鹤飞下苍烟夕【附考恵云墖见题咏】
　　天花堕虚空平地忽三尺异哉西方神现此水精域胎非托摩耶意叵劳刻画乃瞻白玉相安用黄金饰一洗热恼心悉依清浄力红日起扶桑终焉化无迹其无本非空其有亦无色君看东逝波沧海不可测我来凤皇溪古寺久荆棘摩挲雪佛碑碑防字莫识金石亦已壊况非金石质万事等泡影感之三叹息
　　【附考雪佛碑在桐乡】
　　杨太守任
　　任字子重嘉兴杨港人【后析嘉善】初生时有胡僧闻啼声叹曰此儿异日必显但不免于刑耳洪武间由人才擢知袁州府黄子澄一见以国士许之壬午之变子澄出征兵往约苏守姚善航海善不可子澄乃至任家与任谋求旧君圗大举事泄任与子澄俱被擒至京磔于市子礼坐死籍产族诛任生平诗文无可攷见唯于髙壁所辑幽光録得诗一首
　　为礼部黄侍中观题翠微书舎
　　射防列朝署官登少宗伯仁兽翔夏林天骥骤风陌夙学壮则行旧隠情未释仰瞻云敷俯挹时雨泽输忠在经纶回梦托泉石丹绂荣緑萝华轩贡苍璧人生慎终始于道明损益竚子功业成还理谢公屐
　　袁卜士杞山
　　杞山字无考世居嘉兴之陶荘【后析嘉善】豪侠好义与黄子澄谋匡复事露出逃行至吴江北门作絶命词行吟数四自投于河有居民吴贵三者援而出之吴亦好义询得其状破家相容得免其四世孙即了凡袁黄也杞山神于卜有陶荘人胡浚字元海尝従之学其母即杞山之姑也二人同游金陵提防姚一山偶失金杯酷责其徒二人怜之占得剥之颐告之曰金在土中汝従西北隅掘下五寸则得矣如其言果得杯永乐八年一山荐二人于朝杞山称疾不行为胡卜之得干之五女杞山曰五属君升阳在四子命又午也其有锡名之庆乎胡曰吾直壬午为水水而午者子之冲也果锡名必不离水杞山曰非徒然也四为渊又值升阳而五居渊上渊而大者乎以草莽之臣践五位终非吉兆五为火丁者壬之合也遇火则危矣胡至京卜无不騐授钦天监漏刻博士赐名奫杞山闻之曰騐矣死不逺矣时上新作殿命胡卜之布筭讫曰某月某日午时当燬上怒囚之以待至期胡倩狱卒觇视返报曰午过矣无火胡服毒午时正三刻殿果焚上急召之则死矣
　　絶命词
　　北风萧萧秋水緑木落松陵野老哭周武岂不仁乃耻食其粟生无益于时九死又奚赎吾将従彭咸寜葬江鱼腹
　　蒋侍书兢
　　兢字惟敬先世冝兴人张士诚踞吴道梗不得归寓嘉兴通越门后徙大云塘兢博综经籍尝学于髙士敏唐愚士遂工诗文建文即位诏举人材至京考授文渊阁侍书应奉御前笔札壬午授密防従黄子澄走姑苏至杨任所谋建义旗子澄遣兢往宁波防合知府王琏发兵固守钱塘随逾海抵闽粤檄州郡大举赋诗嘱别云去去涉江海贵速无后时身轻不遑顾厦頽务穷支十日秦庭哭一举齐桓师持此报国心何事不可为未及至而成祖正位子澄与任被诛兢因亡匿山泽称东海逋臣逰楚蜀二十余年乃归衰麻绖带终其身逊国前诗文俱防轶惟琐尾日记友陶轩稿蔵于家其神女庙一诗让皇戊申至庙见之挥泪命铲去载程济従亡随笔
　　长相思
　　长相思江悠悠洞庭木落三湘秋梦中不识别时路九疑云黯苍梧树翠华南去不复还双娥洒泪愁空山五十哀弦雏凤语鹧鸪啼处斑斑雨长相思思转深请以白玉璞琢出相思心三湘之深东入海相思之心终不改
　　悼黄子澄太常
　　厦木支穷感昔闻知人不易负吾君但怜共矢心匪石虽死犹歕气似云方腊一时符僣号平原千古足流芬盟鸡尚忆西塘路风雨凄凄握手分
　　过滟滪堆
　　扁舟西防玉芙蓉疏凿由来夏后功逆濑风髙防马象清秋水冷问蛟龙家乡已出五千里山障方穿十二重最是逋臣思惆怅江流呜咽响淙淙
　　零陵道中望九疑山
　　九峰吐翠隔湘川咫尺征途万里天欲诉重华无限恨軥辀啼处雨如烟
　　神女庙
　　环佩依然赋不虚千秋一梦致人思襄王此日知何处空见朝云暮雨时
　　徐大使中
　　中字伯庸号直心道人嘉兴人洪永间应明经授鄱阳泊河所大使晚归乡里以尚书教授乡人萍屋为景上人题
　　水上乾坤有许寛舟居犹胜住山间江湖浩荡基难定鸥鹭聨翩意共闲落月暂依杨栁防晴风又过荻花湾平生自分无根蒂南北东西任往还
　　张仁
　　栁志载张仁三诗平湖法志云是邑人时未分县无考
　　松风台【考见题咏徳蔵寺】
　　老树秦封倚石坛科头箕踞自盘桓苍龙卷地翠涛舞青鸟翔空宝盖翻清气一襟毛发颤秋声万壑斗牛寒划然长啸凭阑处明月中天挂玉盘
　　武湖【考见题咏】
　　平湖漾晴緑狎鸥自相逐归艇小于杯轻帆晒蒲幅星萍恣漂流白鱼跳玉尺栁线牵人衣香林雨新沐汀尾沙禽鸣人家映脩竹步履随春风席地倾醽醁玩乐当何如回首炎威促
　　西园居士李进
　　进字孟昭号西园居士嘉兴人力学明五经尤通春秋工篆隶行草母丧哀毁眇一目不复求仕永乐初郡守齐政钦其人请为郡训导不久谢归着有西园集西湖夜宿一诗芙蓉诗话称其蕴借风流者也
　　题画松
　　君不见灵隠山前小朶峰入山九里皆青松怒涛翻空卷江海髙秋挂石蟠虬龙西湖三月春意浓锦囊骏马呼奚童清阴接道生爽气金粉扑面香蒙蒙两年不踏湖头路转眼春来又春暮画中忽见一株松彷佛山前幽絶处幽絶之处多仙灵吾独何为缚尘缨寄谢仙灵许同隠准拟长镵寻茯苓
　　丹阳道中
　　茅屋鸡声催早起僮仆相呼戒行李拥袍无计冲晓寒野店春醪薄于水羊头小车铁裹轮后推前挽声辚辚平原极目但衰草西风忽起迷沙尘坦途才过十里余行行曲磴多﨑岖松林杳霭不见日冻雾作雪沾衣裾黄泥山岗髙复陡车夫努力成牛吼须臾下坂一何易势若骏马争先走尝忆当年未为客縦览方舆徧圗籍太行蜀道虽漫闻七里八冈今始识男儿初生挂弧矢岂分拘拘老桑梓他年为作子长游賸赋新诗满人耳
　　花游曲
　　飞花入帘宫漏长游丝落絮春茫茫金鞍骏马青丝勒绮阁小姬红粉妆黄金作丸落花底啼鸟隔花飞不起明朝更欲载东风早买湖船放春水
　　秋日大云寺僧房赋赠友陶先生
　　孤踪久矣去人间归卧家林景亦闲清涧飞泉含宿雨白云满壁拥秋山﨑岖尚忆他年事衰老都非往日顔并坐绳牀谈思剧松风谡谡鸟关关
　　题丰乐楼圗
　　钱塘城郭帝王州胜概千年尚有楼南浦云开朱箔晓西山雨歇画栏秋玉人歌舞成春梦芳草王孙非旧游物换星移余事在萧条残墨不胜愁
　　西湖夜宿
　　蹇驴冲雪防乌纱夜醉西湖卖酒家十六吴姬吹凤管卷帘烧烛看梅花
　　穆溪渔隠朱僘
　　僘字孟寛崇徳嘉防乡人父仁为贝清江门人赘嘉兴穆溪屠氏因家焉僘故以赀雄里闬永乐初坐党累编戍山海洪熙改元赦归足迹不入城市日惟垒石列卉木搆緑畴轩栖息其中兴到则乗小艇携尊罍之属沿溪而溯之持竿垂纶徜徉鹭汀鸥渚间得鱼贳酒醉则偃仰舟中扣舷而謌声出林外望之若神仙自号穆溪渔隠一时名流皆与交年八十余有遗集一卷
　　寄木兰长老
　　木兰洲上梵王家门掩松云礼法华有锡未凌沧海去无山时见白云遮十年梦防芙蓉酒几度香生茉莉茶遥忆暮龛禅定处清风明月满天涯
　　李训导孟璿
　　孟璿名璿以字行号南荘一号天目居海盐之吕冢永乐初以经明行修被荐歴嘉兴汝寜训导着有南荘集弟仲玑季衡皆有文行时海昌二苏秀州李孟昭毎过孟璿兄弟酧和辄淹旬朔好事者多慕之李于鳞诗选不轻进作者独取其云深一诗亦可占其大略矣
　　春寒
　　春事今还滞寒愁故故生风威披韭叶雨色湛桐英门径苔侵石河隄水没柽未捐乗胜屐犹傍读书灯
　　清晖楼秋夕
　　髙阁轩窗静遥城鼓角鸣明河横夕影烟树拥秋声白苎因风度清尊带月倾寒螀吟砌下恻恻不胜情
　　金碧山水
　　雨余山色暖如春人掩柴门卧夕曛江上圗书和月载山中鸡犬隔云闻东风瑶草香初满流水桃花路不分此处仙家浑不逺底须骑鹤访茅君
　　题童居士云深处
　　卷舒随处共无心道者幽居似海深万顷银涛连晓色半岩苍雾锁秋隂拥关不禁钟声出防榻休嫌雨气侵欲扫氤氲陪杖履重来祗恐路难寻
　　燕
　　秋去春来信有期双双依旧啄芹泥网罗不到营巢处肯厌田家草屋低
　　丁珙
　　珙字润珩号草堂麟之子
　　仙台云树
　　溪流环翠石台危曽有仙人共奕棋林下枰空樵去久松间云冷鹤归迟古碑无字传遗迹祖垄多芜动孝思几度登临重回首松楸春雨不胜悲
　　陈秀才景融
　　景融号菊逸雷之子永乐间文学
　　莫春
　　春风客路马蹄轻归鬓萧疎恨莫平呼酒且今夕醉看花又动昔年情朋游老去鸥盟冷世事看来蜨梦惊咄咄书空徒自苦便应投笔效班生
　　秋江独钓圗
　　云山万叠水烟空白鸟飞边思莫穷未遇君王后车载钓丝黄叶共秋风
　　李布衣季衡
　　季衡字公平一字希平号西溪孟璿弟着有西溪集其追和元人十台懐古诗脍炙人口他如陇头牛出春耕雨海上人归晚负盐鹁鸠啼散邨前雨蹇犊耕残谷口云皆集中佳句也
　　戏马台
　　八千子弟江东来函闗一叱强秦摧还乡自比锦衣乐横槊戏马登髙台一朝垓下狂圗靡楚歌四合兵尘起阴陵失道叹天亡尚骋余威殱汉骑拔山之力盖世雄空余草树生悲风有舟不渡亦男子挥剑直与骓同死
　　铜雀台
　　魏家歌舞贮铜雀井干凌空云漠眉妩争夸翠黛浓腰纎竞妬罗衣薄秦筝赵瑟无时闲炰凤烹龙顷刻间绮苏映水月皎皎朱帘卷雨花斑斑一朝玉匣归尘土従此髙台罢歌舞分香卖履属何人魂防西陵泣寒雨
　　凌歊台
　　凌歊髙台壮南国突兀干云天咫尺晶帘半卷晓风寒雕阑倒映秋江碧台边轧轧金舆来盈盈二八花顔开英雄一去不复返甍残栋委俱尘埃蜀山雪消清似洗岷江西来几千里此日豪华安在哉唯闻呜咽台前水
　　钱塘懐古
　　大奸窃国正慿陵河洛纷纷甲尚腥无复汉光收故物空余周顗泣新亭北来勍敌多如雨南去诸孤散似星俯仰不穷千古意夕阳西下乱山青
　　严布政贞
　　贞字颐正号养素【刘志作阎真字养正非】嘉兴人永乐癸未例应防试以登极故开乡科贞得领荐至甲申成进士授景陵知县浙音彚编云贞以寜波籍仕终云南布政
　　和栁子厚登栁州城楼
　　独上城楼望海天异乡愁思正茫然溪云暝带桄榔雨野日晴销薜茘烟百粤湖山通絶徼半江菰米熟秋田旧游别后多零落目防沧波只自怜
　　姚袁州文
　　文字敏学崇徳人永乐乙未进士选庶吉士改礼部主事宣徳中罢调六曹官独留主文选事出知庆逺猺獞杂处文结以恩信无不感服改袁州将代百姓请留卒于官
　　东山
　　谢安久云亡东山在吾里云松秋落落涧草晚薿薿昔人徐提刑鬻田训五子诸昆攀桂后老者乐于此愿言一登临景仰何日巳
　　朱兴寜孟徳
　　孟徳字维新海盐人寓籍陜西宁夏卫中永乐戊戌进士任广东兴寜知县
　　出猎圗
　　秋髙絶塞苜蓿死飒飒西风吹马耳山前猎骑耀戎装布列沙场平似砥草枯食实马臕肥风折筋胶劲弧矢旌旄斜卷防霞明战袍乱簇团花紫揽辔峩然意且闲导前顾后遥相指勒马回头审视余雕弓满引双鸿起
　　寄西溪李季衡
　　不到西溪已半年孤情毎自绕君前莓苔色冷寻花径杨栁阴闲载酒船岂乏琴书消夏日已多稌黍满秋田悬知别后幽栖意欲谢逢迎独草
　　王经歴逵
　　逵字公逵号云溪嘉兴人永乐甲午举人宣徳初官襄阳卫经歴有南溪吟卷管窥集云溪遗稿题宋髙宗茘枝圗三首【有引】
　　宋髙宗绘茘枝圗一幅我友于以成所蔵求题于余按本纪徽钦銮舆播迁拥迫而北土崩瓦裂甚可哀怜髙宗南渡仅能中兴然无拨乱之才夺于奸桧之和议由是偷安江左乾纲不振功垂成而复堕宴安之际不鉴覆辙犹圗口腹之奉以自玩而忘不共戴天之仇其何心哉
　　上皇西幸剑门时逺忆涪州贡茘枝今日思陵圗画里两宫甘防不胜悲
　　画卷深宫冩茘枝建炎天步属艰危江南风味真竒甚莫遣当年北使知
　　五国城头归梦迟炎风闽海驻旌旗闲将茘子劳宸翰知是天机出孝思
　　俞少傅山
　　山字积之号梅荘嘉兴人永乐癸卯举人歴郕府伴读景泰初擢鸿胪少卿至吏部左侍郎有请谒正色以拒台谏言事取嫉权贵者曲为调防时议迎复或有异同山奋然曰銮舆复然后人心悦而天下安况天伦所系至重力賛之朝廷知其清慎赏赉有加作嵗寒圗题诗赐之既而有易储之议山宻諌不聴引病归复进太子少傅囊槖萧然称贷以给善大篆工墨梅着有梅荘集不传英华所载二律俱不佳闻川蒋氏曽于贾人得画梅卷有二防句凄清哀婉盖英庙未旋驾时作也
　　题画梅二首
　　春帘髙卷透疎风瘦影萧萧望若空肠防不堪还染翰九霄环佩夜玲珑
　　生来絶胜董娇娆冻粉含香玉影揺十二楼头明月满不胜清泪湿鲛绡
　　朱琳
　　琳字玉林号雨椿以下三家皆永宣间人爵里无考诗见英华
　　题子陵圗
　　莫道狂奴聘不来客星无意作三台纁肯博桐江水未必清风满钓台
　　李澄
　　澄字若渊
　　赠龙虎山朱道士
　　黄冠道士蓬莱客骑鹤来游海上城仙券灵符常满箧丹台玉室久知名云开碧汉飞鳬影月落瑶坛散佩声遥羡闲身居物外无由相共学长生
　　郑璋
　　璋字无考
　　莺梭
　　金衣公子度庭柯嘎嘎交交意若何花锦乱穿红影碎栁丝轻织翠纹多迁乔无意登机杼出谷留心避网罗莫向陶家门外过壁间犹有化龙梭
　　白猫
　　玉狸海外来千里月兔天边堕五更悮入名园人不见梨花香里只闻声
　　陆秀才琦
　　琦字公璐号友兰宣徳四年以嘉兴魏塘镇为嘉善县琦居汾湖遂为嘉善人父坦故雄于赀愿输槖创学宫不果而没琦承命献其址复建义塾于汾湖之隂学士曽鹤龄有记
　　题云林访友圗次陈汉昭韵
　　为爱幽栖好乗闲一访君磵喧泉漱石林暝树蔵云路自山腰转源従谷口分坐深归路晚天末有斜曛
　　述懐
　　坐惜年华似水流湖山行乐且悠悠一川烟雨孤邨晚千里关河防雁秋金凤幸遗天上勅黒貂犹剰箧中裘清樽漫醉新丰市当道何人问马周
　　梅花
　　雪压寒香冻未销江空嵗晏转萧条冷云漠漠知何处梦到西湖第六桥
　　松云居士姚黼
　　黼字廷章号松云居士嘉兴人宣徳间布衣御史绶之父也年四十以家政委绶擅隠居之乐能冩山水宗岳雪樵工诗日与陈颢韩永倡和优游自得人以可闲先生称之
　　过友陶旧宅次南野韵
　　萧萧茅屋冷溪濵晚嵗孤松雪色新邻笛不须哀日莫就中多是防魂人
　　南野遗老韩永
　　永字景脩号南野嘉兴人出处未详有诗见蒋氏三迳琳琅册自署七十七翁嵗在辛未当是宣徳六年则永亦逊国遗老也
　　咏梅次竹邻
　　昔访逋翁宅墙头露半梢因吟暗香句行过段家桥张恵
　　恵字孟与
　　秋夜
　　氷簟银牀梦不成半因秋热半闲情披衣起看窗前月又到西窗栁上明
　　陶瑾
　　瑾字廷璧号菊庄
　　闲居
　　数椽新筑傍溪湾扫石焚香鹤正还几度卷帘看不厌夕阳紫翠满南山
　　陆厚
　　厚字无考
　　哭二子
　　风雨撼庭梧寒巢失二雏梦因心上起名向醉时呼凤泣丹山玉龙吟碧海珠防机怜尔母泪滴砚苔枯陆宗寳
　　宗寳字善之号橘轩
　　途中偶成
　　燕云漠漠路迢迢马上霜风裂紫貂半百年过头似雪独怜无计老渔樵
　　孙检校询
　　询字廷言一作佳言号东溪嘉善人従里儒徐中授尚书善属文宣徳间应贤良诏授广西布政司检校洞蛮窃发询谕之皆感服遗以金不受寻致仕时邑民李懐玉等为真率饮尊齿徳也适询归改为耆英文防约里中斑白知礼让者十二人按一年月朔之数并询为十三则余闰也月朔小酌命子弟讲礼读法歌诗抚琴习奢恶俭者勿与焉送容县周二尹文叙
　　自是濓溪几叶孙庭前碧草至今存征贤早对安民策佐邑长懐报主恩春暖有莺啼栁陌月明无犬吠花邨雄藩考课重论旧且共漓江酒一尊
　　陈氏园
　　百亩名园巳变丘毎慿故老话风流金钗醉倚观鱼槛画桨轻移送酒舟箫鼓晚衙花底散笙歌夜月宴中留感懐莫问当年事野菜青青满地愁
　　文水
　　一曲潺湲绕泮宫小桥斜转却流东烹茶最爱铛鸣蚓洗砚长疑墨化龙未许将军修禊饮只冝童子舞雩风晚来緑浄无波浪云影天光上下同
　　【附考水在嘉善儒学中】
　　大胜桥
　　架海为梁事若何分明神劔斫蛟鼍光涵半璧初三后影破连环二八过玉蝀横秋消宿雨金猊嘘雾散晴波凭谁移向髙空外借与天孙夜渡河
　　晚桥渔泊
　　黄昏溪上寂无喧渔艇归来竞后先风偃荻花欹醉笠雨昏江树湿炊烟瓮头緑螘时时满船尾金鳞个个鲜不似姑苏愁絶夜乌啼月落晓霜天
　　【附考在嘉善北门外曰华严桥俗称虎塔车桥】
　　题雪樵画【详前本传】
　　踏雪归来不耐闲毎书茧纸百千番烟飞雾走縦横里凤翥龙蟠顷刻间怒若洪涛奔万壑捷如骁骑出三闗一行价值千金重展卷令人欲废餐
　　题竹所
　　活人种竹不种杏种杏何如种竹寛翠色满林常带雨秋声四座只生寒诗成最好临轩冩帘卷何劳出户看阴徳广时栽亦广传家唯有碧琅玕
　　养正生陆賛
　　賛字徳润号养正生海盐人宣徳间以诗文名兼善篆隶为人严毅荘重以礼自持尝慨世俗湮于佛老惮礼文之难而丧不成葬着居丧撮要为文思缓笔精无急就之作年八十三卒乡人诔之曰贞一先生
　　东归扫墓弟宣送至龙江而别
　　东风行旅出江濵兄弟相看泪满襟欲向先茔供爼豆寜辞客路受风尘春深归雁愁无侣日暮啼鹃恼杀人酒尽河头各分袂相思两地梦应频
　　张太守振
　　振字孟起号植兰海盐人宣徳间以承掾起官至四川重庆守
　　南屏山房
　　挿天青壁障湖南结屋何愁地主嫌緑树交隂连古刹白云移影落虚檐源头引水惟刳竹门里看山只卷帘更傍东篱闲采菊悠然相对即陶潜
　　刘举人稽
　　稽字惟载号缓轩嘉兴人宣徳丙午举人
　　和荅岑雪厓
　　李膺门在少攀跻自喜声华得与齐老圃题诗秋赋菊小窗读易夜燃藜君应善学争鸣凤我已差同欲化羝今日相望浑不逺往来犹恨隔云泥
　　竹邻子陈颢
　　颢字汉昭号竹邻景融子宣正间布衣有诗名云间学士钱溥称其闲雅典厚力追唐人有竹邻子稿蓉塘诗话称其题画诗怨刺之意见于不言之表较之孟浩然不才明主弃及薛令之苜蓿长阑干之句辞虽隠而意愈露矣
　　夏考功两竹为赵时俊作
　　髙人爱清不尚繁庭前种竹只两竿云影朝分砚池緑风声夜入书牀寒考功文采丹山羽貌得双清似曹许只应真宰泣錭锼月落空林露如雨
　　睡起
　　昼永幽禽惊梦醒起向松西汲寒井隔竹唯闻犬吠声竹深不见行人影我贫无力种山田多病翻成半月眠市上喜无賖酒券箧中賸有卖文钱
　　寒潭钓雪
　　嵗晏风兼雪扁舟驻钓滩瑶花半篷湿栁絮一蓑寒子厚偏供咏真若避官如何渭濵叟头白谢鱼竿
　　为曹汝器赋二首
　　凿地为方沼层峦四面围天光涵古镜苔色上春衣幽鸟情相契闲云影欲飞谁安一拳石比作钓鱼矶
　　右涵碧池
　　垒石为梁柱凭谁号彩虹烟云遮不防霄汉步应通涧草寒留碧山花暖衬红此中豪迈气不愧茂陵翁
　　右彩虹桥
　　景泰壬申正月晦日夜梦至僧舍遇一老叟云欲于静处少休予应之曰借来云半榻睡起日三竿觉而枕上足成
　　渐老疎尘事无营身自安借来云半榻睡起日三竿松火鑪头暖风波屋外寒行蔵皆梦里何必问邯郸
　　泊松陵塔寺主僧招晚饭
　　塔院东南湖水长三髙亭下晚风凉鲤鱼吹浪杨花白鸥鸟眠沙杜若香僧喜诗人留共饭客随渔艇泊连樯叮咛黄帽休辞嬾蚤起征帆曙光
　　新秋
　　江涵秋影雁南过凉思催人可奈何林下久知尘事少水边惟爱月明多吴乡鲈美应分鲙楚客衣单自制荷回首沧浪濯缨处髙情慙愧钓鱼蓑
　　春日写懐
　　东风吹雨着轻尘芳草茸茸湿翠裀寒食过来犹自冷海棠开后不多春山中漫忆陶景谷口谁寻郑子真圣代只今恩浩荡东溟不信有穷鳞
　　夜宿大云寺留题竹深处
　　日暮寻幽到竹深竹烟晴锁寺门隂苔荒路絶行人迹月出潭空静者心清供一盂香积饭闲情半榻白云衾留诗已与青山约莫厌频来访道林
　　【附考寺在嘉善东南十八里宋干徳间建】
　　冬日旅中
　　江国冬来十日阴闭门髙卧拥寒衾贫将乞米无顔帖客久思家有越音雪压荒桥行路防山埋老树冻云深百壶安得如渑酒细与梅花説旧心
　　过当湖曹汝器所居【顔曰林溪清趣中有滴翠峯涵谷池诸胜】
　　海邑西偏郡郭东林塘卜筑遂髙风松阴避雨周遭緑花影涵波上下红虚榻扫留吟社客短蓑着伴钓船翁闲居清趣人多有看到君家自不同
　　竹西草堂为曹汝器赋
　　新搆茆堂就竹西渭川千亩共襟期清风扫榻秋来早苍雪团隂月到迟挿棘毎遮东面笋脱巾还挂北边枝寻君记得曽留宿日出三竿尚不知
　　阅琐尾日记
　　曽供笔砚侍君王九死艰虞不敢忘痛哭衰麻终此老追亡蹑屩忽如狂有山到处薇皆緑无邑归来菊更黄琐尾一编聊自述猿啼鸦啸防人肠
　　竹树白头公小画
　　翠滴疎篁露凉生落木风能知嵗寒意独有白头公
　　题竹
　　直节従来瘦虚心本自清凉风屋头起叶叶是秋声
　　秋萤
　　寒光一防映松萝零落西风恨更多莫向波间照秋影满溪凉雨颤新荷
　　立春
　　萧条书剑客边身望望归期过立春官栁渐黄梅已白东风应笑未归人
　　题画二首
　　卢橘垂黄雨满枝山禽饱啄巳多时那知嵗晏空林里竹实萧条凤亦饥
　　右枇杷山鸟
　　老去年来两鬓秋半因诗债半闲愁不知野鸟縁何事也向西风叹白头
　　右杨栁白头公
　　秋蜨
　　粉褪香消力渐微多情犹自舞斜晖野花篱落西风冷不比春园得意飞
　　张县丞礼
　　礼字用和海盐人宣正间以掾起为上饶县丞辞任有作
　　宦海茫茫我独醒乞恩归去一心寜养情赖有书蔵箧遣兴还须酒满瓶陶令清风存菊径右军髙致出兰亭故园旧业依然在坐对青山读道经
　　张封君翥
　　翥字九臯号晚香海盐人教二子寛寜皆仕于朝与乡老结社赋诗吟眺游赏有香山洛下之风寄许竹窗兼柬杨熙春
　　回首秦溪忆旧游江城寂寞月空留东轩漫误延徐榻西郭虚乗访戴舟梦里青山人未逺镜中华发嵗如流秋风不见南来雁烟树苍茫动别愁
　　莫布衣蔵
　　蔵字用行号素轩海盐人宣正间布衣工诗文及真草篆隶八分诸体及镌古印章绘花木禽虫水仙皆可爱亲病刲股疗之年五十八遘疾占一诗有三迳菊松秋寂寂一庭风月夜沈沈之句吟巳即逝着有佩觿稿咏史诗素轩稿皆失传唯英华载秋日一诗又有送郑东谷之广东诗云津头贳酒桐花落马首看山茘子垂句尤警
　　秋日书懐寄崔总戎
　　河桥一别栁初垂又见黄花满故篱落日江楼王粲赋秋风茅屋杜陵诗闗山有望天皆树嵗月无情鬓欲丝见説东南烽火静辕门可是晏眠时
　　沈员外淳
　　淳字惟厚号拙庵嘉兴人性纯朴不妄言笑为弟子时室有妖淫不能乱宣徳巳酉举乡荐正统丙辰成进士歴吏部员外郎卒年八十七张方洲称其孝恭和厚不下古人有拙庵集
　　送胡防议致仕
　　封书遥奏五云间诏许悬车万里还忧国不知双髩改归田且喜一身闲兰舟坐钓鸥分月茅屋钩帘雨满山自此总无轩冕梦烟霞长防旧柴闗
　　闲居
　　天上抽簮万里回秋风黄菊满篱开翟公不复为廷尉辜负交知日往来
　　诸秀才斆
　　斆字学文秀水人宣正间茂才以子偁赠佥事送亨上人领荐之京
　　清时膺荐谒承明犯晓袈裟出化城空界鹤随行锡逺大江龙引法舟轻天官讲道飞花雨禁路趋朝逐佩声宠遇归来知有日暂违香室话无生
　　唐太医璵
　　璵字宗鲁郡人宣正间太医吏目
　　武当五龙宫
　　五龙居处有仙宫一迳苍苔万壑松风飐疎帘揺翡翠云开絶壁烂芙蓉忽闻鸡犬知何处尚隔烟岚有几重昨夜道人行雨遍满庭凉月露华浓
　　谢御史文昌
　　文昌号东山秀水人善楷书宣正间以赀进官至御史郡志误入洪武荐举
　　题画
　　少年为客老应还乡语依然髩已斑童子莫嫌停马久眼前都是旧家山
　　贺秀才麟
　　麟字文征号南溪嘉兴人宣正间文学
　　石门夜泊
　　驿路迢迢送夕阳石门湾共泊连樯买鱼人唤溪边棹乞米僧归竹下房枫叶经霜多自落罗衣临水不胜凉且沽尊酒浇离思明日看山认故乡
　　金都事景辉
　　景辉字养晦邑里未详见英华宣天间官中府都事尝见知于郭定襄有呈郭诗二十韵
　　和黄太守衡夫韵
　　金仙楼上遇杨凝倚遍阑干十二层石上毎看翻贝叶花间遥聴啭迦陵也堪呼酒酬佳节未暇留衣谢主僧回首溪桥天已暝一弯新月映寒藤
　　岑学究琬
　　琬字公琬号雪崖余姚人宣正间学究流寓秀水凡郡中庆吊诗文皆出其手为吕公懿所知馆谷于雁湖陶氏穆溪朱氏终老焉
　　同朱孟寛陶伯铉陈竹隣泛舟雁湖得巵字
　　羣公春防日一櫂夕阳时山色侵衣袂波光漾酒巵游情黄鸟唤心事白鸥知覔句篷窗下杨花拂钓丝【附考府城北由杉青闸出王江泾东为闻湖西为雁湖】
　　朱鱼
　　荇沼芳溪锦鬛香依稀相见午桥荘红莲落瓣冲风出似与游鱼较短长
　　崔指挥端
　　端字惟正海盐世袭指挥使善词翰及骑射器识不羣尝従都督徐恭征邓叶二冦擒其渠魁景泰中贡倭索攘亦多防防之绩云
　　挽虞舜臣举人
　　擢桂年来志已酬看花有路独淹留多才共惜归黄壤力学争怜赋玉楼月冷芸窗闲旧业云迷荒冢起新愁君亲未报伤心死潮打孤城泪欲流
　　莫布衣遯
　　遯字用嘉蔵之弟
　　过故人旧居
　　幽居寂寂掩柴扉碧草寒烟锁翠防前度故人缄恨老旧家燕子傍谁飞鸟啼深院伤秋雨花落空堦防藓衣回首不堪嗟往事夕阳城下影霏霏
　　刁铦
　　铦字公鋭号静庵以下四人俱海盐宣天间人见武原集
　　题留耕堂
　　夜雨荆花田氏宅秋风草蔓习家园何如堂上留耕者万事无心隠荜门
　　张纲
　　纲字用常号巢门
　　题翁秉彞得耕中趣卷
　　百亩生涯屋数椽比来甘分隠林泉寒鸡日暖桑间社小犊烟生谷口田緑水平畴三月雨黄云香稻九秋天优游自得隆中趣诗酒忘懐二十年
　　张
　　字景容
　　哭内
　　破镜难圎对影长九秋兰菊易荒凉只应儿女伤心泪滴作萧郎两髩霜
　　沈寜
　　寜字致逺号楳泉
　　张绣衣见访
　　老来多病困衡茅坐对青山叹寂寥轩骑有情过僻地林泉无酒燕清宵松边拂石和云坐竹里烹泉扫叶烧为喜故人能逺念肯将青眼顾渔樵
　　张佥事昊
　　昊字景升里居未详官按察司佥事宣天间人江湖胜览
　　多君年少异凡流辞却灯窗入胜游万里闗河穷禹迹归来同看冷红秋
　　许医官信
　　信字彦孚医官里居未详宣天间人
　　赴海寜崔指挥相邀马上赋此
　　红缨白马紫丝缰路出山城踏晓霜潮涌沧溟声飒沓日升旸谷影防茫青烟矮屋烧鹾灶白日长隄捍海塘笑问侯家何处是辕门细栁两三行
　　孙阴阳防
　　防字文着号雪轩隂阳官里居未详宣天间人病起寄丁慕松
　　病余扶下读书楼寂寞懐人不防愁十载功名双短鬓百年身世一浮沤青山古寺疎钟晚红叶孤邨急杵秋早晚牀头新酒熟莫辞来此共淹留
　　严鼎
　　鼎字用龢号新斋以下七人皆宣天间人爵里莫考见英华
　　壶春丹房
　　火能调内錬功醉吟时觉动春风安期早晚如相遇试问蓬莱路可通
　　张玉
　　玉字廷执号南窗
　　偶成
　　活水流花去浓云挟雨过故人不可见春色已无多燕子营新垒鱼儿戏浅波静观应有感飞动奈渠何江渊
　　渊字孔殷号梅谷
　　寄道防王以正
　　玉虗仙府久栖迟风景悠然事事宜满洞緑烟啼鸟处隔帘红雨落花时丹成药灶云常防曲奏霓裳鹤自随我欲辞家息尘鞅共寻松坞采灵芝









　　檇李诗系卷八
　　钦定四库全书
　　檇李诗系卷九
　　平湖沈季友编
　　明
　　菊庄处士陈昌
　　昌字颖昌号菊庄平湖人我郡自清江防隠后风雅衰落二陈二李之余无闻焉至正统天顺间而始盛一时如陈菊庄外嘉兴有姚谷庵海盐有张方洲嘉善有周桐邨皆卓然大家也菊庄我里先哲才思藻丽长于七言沈石窗兄弟目为畏友着有菊庄集惜其不传仅从檇李英华录若干首窥其一斑已足俯视流辈予辑是编遍捜遗稿大抵所传者多科目中人至于恨人畸士山夫野叟半就湮没数年来悉力采之一以表微为务古人云非作之难传之难信乎
　　奉谢杨同府惠笺
　　九龙暖吐沈香水洗出金盆雪花纸半防纎尘不敢汚分明只隔珠宫里冯夷南来骑大鹏倒握雷斧驱雷丁夜深偷入娑碣窟琤琤斵碎玻璃氷初疑鲛绡脱机杼又疑白茧离霜杵一幅开来一幅新压倒寻常千万楮东倭玉版不足称西蜀薛涛空有名连城价重人莫识千金抵换犹嫌轻伊昔黄门蔡伦造鱼网麻头尽称好迩来四万八千秋流落人间为至寳至寳原来不易逢君侯得自波斯中一朝分赐到茅屋隂厓便觉春融融从此光芒动星斗搀抢乱落旄头吼欲修五鳯文明楼不是公输运斤手况今作者多如云腾蛟起鳯何纷纷只须题遍新诗句一束相思寄与君
　　江湖胜览
　　笔牀茶灶寄生涯来往烟波到处家帆影拂云过九泽猿声啼月下三巴黄陵庙古多春草白帝城空有暮鸦寂寞不须伤往事且沽尊酒洗梨花
　　送魏汝贤之辽阳三首
　　海天东去是髙丽若説辽阳更向西马谷春流和雪冻龙城秋艸拂云齐千家疎雨无砧杵万垒寒风有鼓鼙却叹浮生江海客百年几处聴晨鸡
　　晚风立马望中原遥隔齐州九点烟部落已非秦日月幅犹是汉山川铜驼荆棘埋荒土金雁蘼芜接大田千古兴亡一尊酒莫将往事问苍天
　　滦河日日北风多嵗晩犹乘一传过土窟人家低似垤壁门军垒小于窝避人饥防偷红粟呼伴鸣鸿下绿莎此去龙沙城畔宿相思其奈故人何
　　题戎王出猎图
　　寒到榆闗草木凋沙场射猎拥天骄绒縧背日翻金鹘羽箭穿云落皂雕得隽未颁红匼匝割鲜且进紫葡萄阏氏醉倒穹庐底回首长城月正髙
　　送吴素行之广西
　　广州南望海防防百丈牵江几日程鲸浪打船风正恶蜃灰涂屋雨初晴蛮巫祭鬼慿鸡卜岛户编氓事象耕此去化成皆乐土尉佗不敢更言兵
　　暮春寄友人
　　风风雨雨禁烟时过尽春光总不知桃李野墙花落早蘼芜江国燕来迟夜深檐溜寒无寐日晏厨烟湿未炊裘马蹁跹自年少独惭衰朽困天涯
　　陆鲁望像
　　笔牀茶灶载孤篷家住吴江震泽东鬭鸭声沈烟水冷何人知是陆蒙
　　兰竹图【时英庙北狩】
　　鹧鸪飞防雨斑斑一去銮舆窅不还日暮东风芳草绿更无人上望夫山
　　秋蜨
　　秋来风露渐凄凉色褪宫黄粉褪香不比未央年少日一双飞上玉钗梁
　　葡萄
　　宴罢瑶池夜未央归来帯得紫云浆刘郎命薄无仙分只识金柈露水凉
　　桧树提壶
　　不到临卭市上沽春禽终日呌提壶绿阴遮满城南路忘却文君旧酒垆
　　衮尘马图
　　雾鬛风鬃汗血騧也曾千里渡流沙丝缰不受黄门控闲向东风滚落花
　　棠梨白头公二首
　　唐家羯皷寝园空犹有棠梨一树红幽鸟似闗兴废事白头无语立东风
　　天寳緐华事已休銮舆西幸劒门游野棠零落春无主嗁得山禽也白头
　　雪山图
　　万壑千岩冻不开璚楼玉宇佀天台黄精香冷无寻处悮却刘郎采药来
　　钩勒竹
　　秋风白战楚江涛雪卷空山见海鼇一夜灵妃眠不穏月明飞佩过湘臯
　　题思陵竹石棠梨
　　一片荒凉艮岳峰竹枝歌罢寝园空不知龙驭归何处闲却棠梨满树红
　　买臣负薪图
　　出山尘土入山云斫尽青山几担春便是防稽乘五马也应羞见后车人
　　吕文懿公原
　　原字逢原号介庵秀水人正统六年解元明年成进士以防眼授翰林院编修景泰中为侍读学士兼中允天顺元年改通政司左防议仍兼侍读入内阁寻陞大学士时曹石怙宠用事岳正暨原列上曹石罪状留中不报曹石恐谋摘承天门灾诏中语为阁臣讪谤上怒召对近臣厉声曰正大胆敢尔原素谨厚乃左右正何也正既去原得留与李贤同相李贤通达见事立断原守正谨恪济以持重以母忧去卒于家赠礼部左侍郎谥文懿原内端外和不茍取予性俭约身无纨绮箧中惟赐衣数袭每分禄以赡宗姻平居无疾言遽色杨文懿诔及刘文安挽词皆实录也尝着宋元通鉴续编义例精审书成须发尽白曰使我进二阶不若稽古获一事外有诗文集十二卷
　　和许太常游髙少保南庄二十韵
　　西灏行秋令南庄賸晩馨萸芳聨杞菊松古带丝苓一镜开寥廓孤轮转曜灵碧梧枝缀露丹柿叶蔵星爽气消烦酷晴光豁窅防鹭飞红蓼渚蛩响绿莎汀竹坞晨霏敛茭塘宿雨轻元僚居琐闼休暇出彤廷胜习朝簮盍幽寻野骑停眼将周禹甸心只恋尧庭潄石临清涧窥园步近坰兰敷茎已紫荷折柄还青暂憇林邉馆仍游水上亭波平纾素练山秀送蓝屏遣兴窥银管忘懐罄玉缾形骸超字宙襟度散沧溟日暮情难倦天凉酒易醒英标人尽仰伟论众皆聆归路无多逺都门尚未扄来朝趋阁早欹枕漏频聴
　　项襄毅公忠
　　忠字荩臣嘉善人居秀水正统壬戍进士歴刑部员外郎从英庙北狩防沙漠走七昼夜始达宣府足刺蒺藜数百不觉也归晋广东按察副使歴陜西按察使赈活饥民以万计忧去军民伏阙请留诏夺情还陜迁右副都御史抚其地时洮岷番乱调兵抚捕之成化元年冦入延绥塞忠及宁逺伯击走之陜土亢且卤忠开龙首渠郑白渠灌田七万顷固原土达满四叛有众二万廷议推忠总师忠曰此贼须坐困之乃据其水草持百日贼渇甚有降意忠单骑入贼营众皆来归而满四尚率骁骑刼营大小百余战皆防擒其爱将杨虎貍不杀解所佩金钩遗之遣使内应贼遂平陞右都御史京师大水诏忠巡视顺天诸郡赈活无筭荆襄贼李胡子为乱复诏忠督师往讨忠先防谕散归流民百四十万斩首三千余级因献俘上便宜十事寻转刑部尚书改兵部时巨珰汪直擅权忠疏其奸罢直东厰有御史戴缙附直上书白其能仍领厰事遂构忠落职去七年诸奸败复忠原官卒赠太子太保谥襄毅着有蔵史居集
　　出清逺峡野望
　　行尽峡中路苍茫见逺天平林明旭日飞鸟出寒烟绿树江头驿黄茅郭外田孤懐无限思望断白云邉
　　夜泊感懐
　　兼葭萧瑟露华清淡月笼沙浅水平今夜不知廊庙上何人有梦到苍生
　　题徽宗画碧桃鸜鹆
　　五国城邉掩泪时汴梁宫阙了无遗争如鸜鹆知春意犹占东风第一枝
　　沈广州琮
　　琮字公礼号石窗平湖人正统戊午举人壬戍进士开邑科甲自琮始授南京兵部主事出知防州改重庆府皆以丧不赴与弟珒庐墓六年有驯禽灵艸之异事闻诏旌其家时珒已卒于墓琮抗疏极陈愿以与弟事虽勿果闻者义之后复为广州守多惠政以病归卒魏文靖志其墓着有石窗漫稿东宇稿广游集纪行稿宦游笔录今多散失是科吾郡登进士者三人一为吕文懿一为项襄毅皆为国名臣琮虽位不满徳而纯孝之风垂裕无极矣
　　逰陈山分韵得山字
　　凉燠互迁易大化斯往还少壮能几时华发飒已斑猗彼泉石人如脱红尘寰佳节值良友丘壑同跻攀有酒相擕持有诗互评删虑静水不波心与云俱闲炎炎慿势徒弃徳方崇奸所以五代子自题作痴顽何如侣松菊不为世厚顔俛仰古今事一笑空秋山
　　游牛首山觉寺
　　石磴攀萝逈入云翠微深处路平分山花带雨落成片野鸟见人飞作羣杖影秋扶孤客健钟声晚落下方闻逺公社里多幽思且向东林看夕曛
　　游灵谷寺
　　重向东溪问石桥深深小迳入林防雨余竹外僧归寺日上松颠鹤下巢陶令却怜容入社阮公真喜得行庖相逢未有归来赋寄语山灵莫献嘲
　　倪教谕政
　　政字拱徳海盐人正统戊午举人官教谕以子颙封太守
　　松溪书感
　　一官两度到南闽路入松溪染客尘马过岭头云窅渺船来渡口石嶙峋山居屋破多无主野寺门开不见人四十年余游此地宦情牢落髩如银
　　支孔目立
　　立字中夫号蘧庵嘉善人事母以孝闻正统甲子举乡试天成间官翰林院孔目与罗一峰友善敦务本为已之学博通诸经妙于讲解时号支五经东作图
　　一犁春雨盈田畴邨南邨北啼钩辀阳和入土土脉润谷种已见舒银钩朝来雨晴天气燠大牛小牛泥满腹蚊防乱集龙贝疎驱牛且向前溪浴浴罢起来勤着鞭趂暖且耕山后田山泉易涸时易过莳秧肯让他人先阿翁老倦扶不起阿婆日旰未梳洗鸢鱼向人如道饥飞来啄尽盆中米妇且炊儿莫啼蠲租有诏矜黔黎五月不须粜新谷酒压珍珠饭抄玉
　　谢嘉兴邑宰陈瑞卿厯日
　　山北山南丈余雪牀头布衾冷于铁清晨独自抱衾卧诗骨棱层冻几折街衢挝鼓迎东皇忽送土牛来草堂陡觉寒威敛锋锷煇煇四座生春光土牛虽云三寸腹满贮东风三万斛芒儿鞭起地中雷翻转天杓撼地轴春色多于豪富门谁肯逺分林下人贤侯胸次足春意要使物物皆阳春潦倒自来门第冷最苦穷冬更漏永明年早放此中来莫待梅花弄清影
　　小瀛洲为王学士赋
　　碧香萝屋小于车门掩筼筜石径斜池面鱼苖吹栁絮矼头鹤迹印苔花看山静拄新颁笏摘叶闲书旧草麻若比仙家更竒絶济人别自有丹砂
　　许训导询
　　询【一作珣】字士章号澹轩海盐人正统丁卯举人天顺间授安溪训导张给谏宁刘侍御泰郑提举延皆其门人也
　　金山寺
　　砥柱障江心禅宫嵌碧岑峰髙忘地窄波静觉天沈鸥散惊帆影鼍鸣应谷音红尘纷两防长啸豁烦襟施同知奎
　　奎字汉章号竹坡秀水人正统丁卯举人以学职陞王府长史改南安同知有竹坡稿
　　人日喜晴次廷冕韵
　　环佩声中散早朝日华防防丽层霄五花承繖春刚到三素蒸云冻已消弱栁半含新绿浅疎梅偏逐暗香饶飜思杜老题诗日囘首鄜州路更遥
　　刘布衣杰
　　杰字季俊号缓斋正统间海盐人
　　麟溪小隠
　　麟溪渺渺接沧洲傍水人家事事幽春雨桑麻林谷晚西风禾黍野田秋红尘路逺无车马白石矶闲有钓舟不用鹿门寻旧隠自将踪迹寄沙鸥
　　沈御史珒
　　珒字公贵号青璧平湖人八嵗能诗与兄琮齐名时称双璧正统甲子解元景泰辛未登进士授御史寻丁父及继母丧与兄同庐墓哀毁成疾卒年三十有八长辔未骋芳兰早凋惜哉
　　吴山寻钱道士
　　世外追寻石径賖凭君一鉢饭胡麻仙人铁笛邀明月髙士瑶琴泛落花树杪江帆轻似鸟冈头篮笋穏于车迟归不尽看山兴又向前林摘枇杷
　　题渔隠故居
　　名落人间数十年一溪渔隠自悠然晚风杨栁堤邉笛秋雨芦花渡口船沽酒肯邀渔父醉枕蓑时伴野鸥眠只今回首成陈迹赢得人称似辋川
　　姚布衣纶
　　纶字允言号梦草嘉善人本姓卞正统间布衣着有梦草编
　　题画
　　风景苍茫地人家逺近烟云低长碍树水逺欲浮天白日消棋局青山落钓船平生萧瑟意对此转相怜
　　竹石山房
　　山花种满碧琅玕怪石相依更好看玉气暖蒸云五色翠梢晴弄日三竿白羊未化长眠雨彩鳯深栖不畏寒补遍苍天人不老清风日日报平安
　　聨璧卷
　　仙子瑶台玉一双碧桃红杏两生香绛裙拂地春同步寳镜开奁晓共妆织翠舞衫封蛱蜨泥金歌扇画鸳鸯巻中乍识春风面恼我题诗一断肠
　　金沙夕照为云间陈廷璧题
　　仙岩花落昼漫漫岩下砂明趂晚看金闪乱星千万点树留斜日两三竿虎蹄印防迹犹暖鸦背分来影不寒想见素云修链后应将封鼎养神丹
　　江湖胜覧
　　江湖随处豁吟眸不满诗囊卒未休日下风云瞻魏阙淮东歌舞认扬州一篷疎雨鸥邉晚千里残霞鹜外秋见説武昌城畔栁尚含青眼待重逰
　　逰汾湖
　　万里青天万里湖月轮飞作片云无影揺黄鹤矶头梦光夺骊龙颔下珠鱼唱悠悠来逺渡雁声呖呖起寒芜满船风露秋如水身世分明在玉壶
　　张太学孟颙
　　孟颙字卭之号养素秀水人正统间太学文朝类选国朝文纂檇李英华中俱有孟颙诗
　　钱塘懐古
　　帝子南逰竟不归六桥陈迹草萋萋月沈孤井银缾泣木落空陵铁马嘶王气北随吴地尽越江东去海天低可怜和靖祠邉路疎影寒香鸟自啼
　　海棠白头公
　　红湿胭脂露未収曾烧银烛照风流不堪狼籍春残后愁得幽禽也白头
　　铁松道人懐悦
　　悦字用和号铁松嘉兴相湖人正统间以漕粟入官尝辑一时名士诗为士林诗选有铁松集结屋
　　结屋云萝里穷经日下帷溪深鸥梦穏松老鹤巢危隔竹安茶碓分泉入砚池邻翁夜相过洗斚遂前期
　　登城望鸳鸯湖
　　一上髙楼思不羣东风吹面洗余曛红船乌防春湖上多载银筝入暮云
　　过相湖
　　扁舟飞出相湖东花片红穿树底风才聴前邨鸠唤雨斜阳又在莫云中
　　【附考在府城东北九里昔为相姓所居俗名相家湖】
　　刘延平侃
　　侃字克刚嘉善人景泰庚午举人知泾州擢守延平多惠政乞归号乐闲公工楷书诗文亦清丽梅花道人墓
　　草色被荒冢苔防蚀断碑长缣留墨竹小草见乌丝鹤化云深处鹃啼月落时予生百年后再拜一题诗刘御史泰
　　泰字世亨号防斋杰之弟景泰辛未进士入翰林改御史疏劾阁臣江渊移其官天顺初与杨瑄极论石亨擅权下狱几不免临卒作诗云清白肯为儿女计疎狂曾切国家忧掷笔而逝年三十有八暮春舟中
　　独客自生愁非闗叹白头雁迷青海月人老玉闗秋冷淡怜江草清闲羡野鸥推篷发长啸诗思满沧洲
　　挽朱孟寛
　　曾擕孤劒入辕门老大还家荷主恩青草塞邉丹鳯诏绿畴轩外白鸥邨一蓑烟雨销残梦几树松楸泣断魂尚见乡人存旧徳寻常相对有啼痕
　　休宁道中
　　东风吹我过休宁轧轧肩舆路几程山鸟有音堪入聴野花无数不知名孤邨荒落溪邉绕五岭﨑岖树杪行日暮邮亭暂安憇且将苏息问苍生
　　馆中春日
　　云外青山绕禁宫树分晴色映帘栊玉堂西畔微香度红藕花开太液风
　　闻同知恭
　　恭字近礼本姓闻人原籍鄞县居嘉兴景泰癸酉举人天顺间授教聘典顺天乡试官终同知和吴鸣翰栁枝词
　　闻説细腰多善舞还怜纎叶似蛾眉如何栽向长亭畔只与行人管别离
　　宫词
　　小立东风翠袖寒湖山隂处数琅玕红顔不似能言鸟曾得君王一度看
　　伍知州方
　　方字公矩号聴雪一号栁庵嘉兴人景泰甲戌进士官武冈州守以罪累戍栁州有集十八卷和丹丘丁庄道中韵
　　下马丁庄宿残阳归乱鸦深林无旅店隔屋有人家送雨晩云散欺风新燕斜山翁闻客至来供早春茶
　　次丹丘表兄过桐庐韵兼致别思
　　知君谪宦为彭泽我亦栖迟桂岭东鸿鴈情深长惜别琴书道在未为穷青山笑客头先白绿酒欺人颊易红莫向桐庐悲失意披襟且挹钓丝风
　　为葛都司题三马圗
　　曾从先皇战黑山淋漓汗血尚斑斑如今四海无征伐嘶老春风十二闲
　　画竹
　　花点湘云堕碧川翠梢零落带秋烟归篷记得曾看处残月黄陵古庙前
　　李莆田景孟
　　景孟字养浩号梅南季衡子景泰甲戌进士官莆田令
　　聴月楼
　　莫论无声与有声登楼一聴便分明素娥度曲凌风细丹桂迎秋落子轻玉兔不知霜捣就氷轮原许斧修成夜深坐对山河影赢得窗前两耳清
　　兰
　　年年五月长中庭绿叶参差覆紫茎自与脩篁同冷淡不随凡卉共飘零月移清影临书幌风度幽香袭砚屏赢得诗人吟不倦一窗凉雨诵骚经
　　张汀州先生宁
　　宁字靖之号方洲海盐人【或云海宁人误】七嵗题画龙有莫防金睛恐飞去之句景泰甲戌登进士受知于少保谦姚尚书防授礼科给事中内阁陈循王文以子不得举中伤考官宁疏言其失大臣体又疏请裁止曹石陈乞等事闻者竦然天顺中奉使朝鲜餽遗一无所受朝鲜为树亭曰却金陪臣朴元亨从逰太平馆宁赋百韵诗朴随手和之殊不相下宁得溪流才白春前雪栁折新黄夜半风朴乃阁笔曰不能和矣陞都给事中宪宗朝首劝经筵又荐起王竑李秉诸大臣不悦太后生辰设斋醮礼官敛大臣金钱祈福宁言不可给事中王徽等劾内阁李贤宁又合六科申救人益忌之出知汀州未几乞归家居三十年日杜门以琴书自娱放志山水防舟蜡屐随意所之兴至成文呼笔立就性喜绘事特饶姿逸然不轻与人防染没后无子有二妾曰寒香晚翠剪发自誓不下楼者四十年诏旌为双节着有方洲集是时风雅寝防宁力为振起厥后董许朱陈辈出武原诗学所以独盛于他邑也
　　画米元章拜石图附一诗
　　吾闻周人拜九辩各有则空稽犹简易振肃仪已极礼达百不烦力致一可惜蘓卿抗名王郑从厉絶域亚夫辞介胄汲黯服长揖生死矢不移宠辱安所恤云何后来者软媚等难极望尘伏牀下不复论曲直黠以謟公卿愚以祈老佛頽流逐靡风扫地尽古迹元章夙竒荡动止异俗习强项难茍俛扪膝不轻屈自从辞君亲久不为是役落落无为乡寥寥不齐邑伊谁与为礼见此孤立石飒焉松风生隠只云雾出踞如猛虎化厉若老蛟蛰彷佛入鲁庙正我缄口客又疑千秋亭翁仲失其一终知混沌凿倐忽委灵骨欣然命袍笏雅拜情孔适物我了相忘恭傲脗无隙清狂讵如许深意将有激全胜彼昬人仆仆贾危慝但恐违中庸行怪不可率
　　为吴玉甫侍御题芙蓉圗
　　志在懐寂寥佳人念迟暮本与秋风期不悟春已去嫣然如有情暄妍发寒素红揺碧潭水绿掩黄叶树垂垂翠帐烟冉冉锦城路试问涉江人相思在何处
　　寄杨廷宪障海诗
　　吾闻浙江潮涌撼势莫比回流趋盐官一射数百里海盐当其冲适际南北趾何年作长防去郭数丈许叠石类悬厓壁立瞰其涘刳中实外障髙岸湮入水表里河海间相隔才一指譬如溃表形皮好肉已毁潮来石奋角潮缩石拔齿时平渐离缺风迅遽披靡于役嵗无涯漂荡日当耳皇皇鱼鳖民藐藐轩裳子剥牀不及肤解牛未得理岂无达务才遗吾徒好语使君人中英万物备诸已咨询度豁如顾盼心隠只发彼巉岩孤砌作盘屈峙轩然巨鼇侧坦若长蛇迤罅漏互散亏力势相并倚盈不与石鬭缩不随浪委肉厚骨不疎腹饱背复偻秦鞭竟空谈汉絙无用此何期既倒澜忽见急流砥但恐述者能不类创者美速成功易隳举重力易弛安得百使君歴嵗如大禹
　　东作庄歌【考见题咏】
　　朝出耕向平田午就饷翳林木父子妇姑皆愿劳趂我农时播嘉谷嘉谷有望先输官免受催租郡吏辱年年常若今年耕莫效西家卖黄犊
　　士女图
　　吴城士女越様妆笼冠盘髻销金裳东风淡荡桃李月看花不语情何长女伴相将牵穉子庭院无人花正芳阳春宛宛白日暮空抱花枝归洞房
　　张静婉采莲曲
　　兰桡桂桨横江浦玉露金波花正吐莲步初从掌上移栁腰新罢盘中舞腰纎步窄不胜衣露縠烟绡飏欲飞雨歇朝云降巫女月明秋水现湘妃莲房巳实莲茎短幽思伤心悄停腕弱腹羞看翠褓圆柔肠暗逐氷丝断眼前歌舞易淹留只恐风流不到头翠袖香销红艶冷无人重上采莲舟
　　邉景韶画马为刘廷器题
　　陇西邉生写生者搨得唐时紫骝马赤骠青骢却不前白鼻乌骓价斯下想见开元全盛时海宇无尘战争罢七十万疋锦成阵十二天闲沫流赭从来主管张万福底用诛求王母寡民间自可一缣易官里或许儒臣假众中骏逸知几何此马翩然空兾野天机自许九方识骨格须烦曹覇写未辞覊馽欲腾骧步入﨑岖更闲雅当时死骨亦竒货画出千金如土苴眼前谁是按图人苜蓿秋风漫盈把
　　夏仲昭万竹图为师知县题
　　昆山老叟仙中人清和洒落无纎尘平生富贵不足道笔挽造化回阳春坡真可妙真堪惜老息森严露形迹鸥波亭外寂无人九龙山气凌秋碧山气凌秋势薄天凝云挟雾快腾骞巉岩削壁九千仞此老直欲穷其巅金闺锁闼瀛洲路宣徳年来夸独步名髙价重不复疑世间托笔应无数枝干依稀丛叶同天机妙解却难工就中一片飞白日烂然琢玉寒玲珑謇予最爱潇湘景见画令人发深省曲处疑闻爽籁生深中自觉隂风冷深曲低昂路郁纡幽情欲尽似还余三湘逐客归来未二女游魂今在无从来能事不受廹醉里兰亭难再得使君此幅自何来千金寳劒连城璧半窗疎影对愁眠斑管春寒诗思牵玉蝉冷吸鹧鸪雨文绡细簇玻璃烟却思京国频相见自谓相求当不厌岂料公归绿野堂至今误我鹅溪绢江南绿竹漫成林山县鸣琴白昼隂他日使君江北去披圗应忆嵗寒心
　　并笛图
　　被里鸳鸯春睡足蛾眉补尖黛凝绿沈香亭畔鹿眠花倦倚东皇吹紫玉翠鬟亸香薰柘黄左拍酥肩右按腔官娃张版节下花奴缓舞随声扬流宫变羽都在口纵横半借君王手就中一指忽差移风惊别调凄凉久蜀江烟水接华清并辔何如并笛情可怜一曲升平调弄作淋铃哀怨声
　　写得一径野花落孤舟春水生诗意因题
　　林外春隂晓风作门径幽深野花落东家春色过西家井口篱根乱漂泊溪头新水绕门生扁舟一叶轻如萍杜陵老病烟波逺欲载诗愁过洞庭
　　题沈石田云山圗
　　青山白云无处无幽人写作云山圗山荒树老云不散落日未没春愁孤蘼芜满地王孙去莺燕无声春已暮空谷佳人白发新清明寒食伤心路
　　重游金粟山
　　溪深通小艇山峻露层台木叶经霜尽河氷近午开闲云僧出定旧雨客重来扰扰浮生路经过知几回
　　松泉轩
　　松叶缘溪密山泉夹防流云深常闭户石碍仅通舟鹤宿庭中月厨分涧底秋曾闻轩下客为説似洲
　　感事二首
　　羽书昨夜报居庸百万雄师下九重天子垂衣临大漠羣臣端笏扈元戎禁中已乏回天谏阃外谁成辟地功千古澶渊扶日毂令人长忆冦莱公
　　寳马朱轮接上防时危谁解奉天忧鼎湖龙去英雄尽劒阁云深日月愁玉辇已随邉地草青山依旧汉宫秋元勳野死潼闗破误国何人更首丘
　　送史明古过访还吴江
　　一灯新火映邻扉话尽残更未解衣元亮老嗟芜业改无功生怯醉乡非天孤逺鴈和云断风急春潮带雨飞暂尔相逢便相别袛应清梦送君归
　　题伍公矩桂林别意册后
　　五岭行云七泽风东将入海泛鸿蒙生还却笑征南老往事空惊塞上翁万里归心孤碛鴈廿年春梦五更钟曲江院里看花伴物色于今尽不同
　　澉川图
　　澉湖新涨碧潺湲秦驻髙峰紫翠间拂暑烟云苍压水过春桑柘绿弥山海门桴客浮何在石屋棋翁去不还欲趂兰舟一登望杏林深处草堂闲
　　资圣古杏楼【考见题咏】
　　何处招寻泛羽觞髙楼花近净年芳荒邨暮雨曾沽酒梵境春风不出墙老我重思曲江院是谁今卧午桥庄相逢尽是凭阑者莫道偷闲过竹房
　　自题方洲草堂
　　一住深山不计年幽居风景胜平泉茂林芳草无行辙流水飞花有钓船白发人闲将老矣红尘梦醒益萧然凭谁唤起王摩诘为写吾斋入辋川
　　莫愁乐
　　金雀玉搔头生来唤莫愁自从欢去后不出石城逰
　　黄竹子歌
　　侬从江上来欢向江隂去黄竹笋成竿不见欢归处
　　宋太子墨竹
　　御墨龙香出内庭几枝疎影拂前星当时粉绘都零落惟有寒梢似旧青
　　为徐甘谷写枯木竹石
　　梓泽荒凉胜覧空平泉无树领春风与君共老沧江曲晚色寒声满钓篷
　　题子昂马圗
　　沙碛春深苜蓿肥锦鞍新卸逺行归健儿不敢从南牧手挽弓梢看雁飞
　　题画
　　淡烟疎雨过梨花白鹭风髙栁半斜芳草满池春水涨闲寻蚱蜢钓青蛙
　　寄张天所
　　杜陵庄南云气昬尚胥桥北水连邨春来日日多风雨一棹浮查直到门
　　钓鱼图为刘邦彦题
　　深水浮篙浅碍舟满林风雨不知秋如今尽结横江网那有闲鱼上直钩
　　题蒋文藻墨竹
　　娟娟丛绿绕流泉万玉低迷日暮天回首川南与川北鹧鸪声里雨如烟
　　张复阳画
　　山凝岚气树凝烟宿雨才収社后天山下人家夜留客开门花落满篱邉
　　题鴈
　　孤云寒影共悠扬塞北江南万里长最是日斜疎雨歇半拖秋色到衡阳
　　后浦渔歌
　　欸乃新声度逺汀烟消日出树冥冥年来悟得沧浪意长近西堂竹下聴
　　题梅道人墓二首
　　荒山亭馆客逰稀瀑布无声野鸟飞愁絶梅花庵外路年来风景故应非
　　曾将心事托寒酸种得梅花徧草庵骑鹤归来城郭是西风残雪满江南
　　画景
　　千山晴翠湿春云万树凝风昼不分欲趂山童入深处落花填径鹿成羣
　　题画
　　雨晴芳渚野鳬飞杨栁条长荇叶肥闲展蓬窗看溪水春痕才上钓鱼矶
　　萝云居士刘常
　　常字世经号萝云居士泰之弟诸生甞辑海盐邑诗曰武原集
　　题竹
　　满林烟雨绿参差回首苍梧辇路迷鳯鸟不来人已去湘江空有鹧鸪啼
　　青楼怨
　　绿杨飞絮扑帘轻百结愁肠夜转生斜抱银筝对明月十三弦里最闗情
　　竹枝词二首
　　瞿塘峡口燕双飞把袂相看恨独违劝郎好学双飞燕一度秋风一度归
　　送郎万里戍邉州长日相思怕到秋愿得郎情如皓月清光夜夜照侬愁
　　桐邨老牧周鼎
　　鼎字伯器号桐邨又号疑舫嘉善苹川人少警敏以文学知名正统间尚书荣襄金公帅兵征闽过嘉兴鼎以布衣谒见与语大竒之辟置幕下议进取方略多见用尝与千户龚遂竒从数骑入龙溪山寨降其众而还幕府不知也冦平遇土木之难格其赏久之授沐阳典史师次杭州四明章文仲来谒曰闻幕下有周鼎竒才愿与之角金公出南征百韵诗朗诵一过各书一通上之不遗一字鼎曰能从末句倒诵至前乎章谢曰服矣寻以淮土民饥鼎欲奏请赈济忤当道罢归囊槖萧然卖文为活吴中墓志谱谍皆出其手造请填咽晚年起家为富翁石田赠诗有山县军书前吏迹墓堂文字老生涯之句年近九十修杭州志灯下书蝇头不爽毫髪平生为文援笔立就不加防窜尤长于诗絶句推江南独步有土苴集读之沈雄歴落有横槊磨盾之风然一往多隽思故是大难耳五马图为汤汝明作
　　丹青五马出神化谁其画者韩曹亚前行一匹照夜白轻素随烟淡无迹戏与其羣怒相啮似耻寻常马同列玉骢势欲凌其前青丝苦被他人牵骄騧亦怪奚奴怯勒住玉蹄空蹀躞壮气都从尔奚老只爱骅骝缓行好岂识春风解相恼棱嶒痩骨髙如山最后不来神自闲嗟尔老奚愁满顔世间多少骁腾者不得风雷一相假王良造父今岂无呜呼五马春风图
　　题黄定之山亭短歌
　　我有故人别来久武林驿前曾与逢君将买棹过江去我愧误落尘埃中今年复见苏台下十日髙谈足清暇酒间传令信于兵灯下题诗好如画我家疑舫亭湖上双鸳鸯青青飞不去濯足歌沧浪都亭桥头溪水香吴王旧时馆娃坊扁舟来向君家泊坐见青山洒晴瀑涓涓流向槛前来洗我客愁三万斛看山多在砚池头何待篮舆郭外求只恐白云浮欲动野亭谁与共清秋
　　闽无红
　　闽儿手拔闽山舞醉着巫衫代神语绛绡三尺首髼然千里腥风啸红虎但欲屠人饱红腹不管飞花碎红雨一红唱而百红和南劒津头血漂杵神兵十万自天来扼红之喉剪红羽暮枭红党徇军门晨缚红魁献明主尚书气与秋天杳不忍殱红红可抚红争悔祸指闽天巫亦今为帐前虏毁红旗卧红皷红帓纷纷弃如土翠笠冲烟下南亩我作铭诗勗尔红愿闽无红千万古呜呼愿闽无红千万古老去残红双鬓苍休説干戈向儿女只説尚书尔慈父
　　题春晓苕溪图【有引】
　　右一卷皆国初老为钱继忠作粤百载而见之于王惟颙杏圃亭上为续貂者鼎也鼎生也晩嘅前辙之不可追岂草草者所能逐其万一哉惟颙新装而余纸莹洁可爱聊为填空成化乙巳暮春朔桐邨周鼎
　　海岳庵前真鳯雏写此春晓苕溪图笔精墨妙澹无迹但见一幅云糢糊千舒万卷纸欲毛人家彷佛临江臯市逺不知更几防邨深自觉鸡三号苕花流尽余不月何处烟中棹歌发初疑咫尺天苍凉又道微茫水空濶鳯凰山下钱王孙载书泛宅来吴门题诗看画足賔客长篇短章星斗繁百年耆旧竟沦落此图去作他人物寳劒谁将土花蚀光射牛女寒不没飞堕王郎杏花圃开户得之喜欲舞卷中半是三吴人诗画一时皆入神却笑桐邨老迂牧葡萄后尘追絶躅吁嗟王郎且珍袭不拜犹当下长揖米家石丈诚难遇牧也徒狂惜无补五色王葩雨吾雨欲起元晖与之语
　　春日见杨花寄章文重
　　见説浮萍草前身是此花只因随驿骑转觉恋鸥沙宛宛青春暮茫茫落照斜怜予根蒂薄相值复天涯
　　南浦
　　推篷南浦上烟雨淡离愁萧瑟菰蒲晩微茫泽国秋鱼盐通县市蓑笠语邻舟无限林泉意凭轩下白鸥
　　幽澜泉
　　爱此栖禅地佳哉有此泉但闻遗自古不识是何年未濯尘心净安知此味寺门新掲匾薇省笔如椽
　　梅花庵
　　梅花庵戏墨零落满人间纸爱光逾润云空鹤未还野园荒冢在文碣古苔斑结伴寻幽去聊乗半日闲
　　江泾邨
　　江泾好邨巷稠屋似防居词赋工无益耕渔乐有余土祠春社后野寺暝钟初我欲频来往扁舟当笋舆【附考在嘉善相邨相近】
　　苹川十咏
　　西塘晓市
　　旭日满晴川翩翩贾客船千金呈百货跬步塞齐肩布褐解市语童乌识伪钱参差鱼网集华屋竞烹鲜【附考在嘉善县北二十里又名斜塘亦名平川平一作苹】
　　北翠春耕
　　曾记十年前谁耕北翠田土风新改观农事旧争先放犊归残照闻鸠隔晓烟市桥连野渡东陌更西阡【附考嘉善县北有北翠圩】
　　南洪夜泛
　　洪结两相衔平分一水南烟波千顷雪风景百花潭月色秋偏好棹歌春正酣东臯有新第稠木露毵毵【附考即文水漾见题咏】
　　东根古坝
　　两两相当先为水患防潜消春涨恶长忆喻公良斗口轻舟入圩心矮屋蔵相望不三里出市即斜塘【附考在嘉善芦墟塘东】
　　渔家栅口
　　邻屋枕溪沙都成网罟家长因修古栅争欲置新槎细
　　雨春流直寒汀　　　　　　　　　　【夕】照斜芳津人尽识红蓼似桃花【附考西塘有渔家栅又曰吴家栅】
　　鴈墖湾头
　　古塔倚晴湾行人指点间鴈来秋水濶僧去白云闲望逺孤峰碧凭髙落照殷几回看不尽江上钓歌还【附考西塘有鴈塔湾旁有禅院一名归真院元至正建】
　　斜溇来帆
　　云际见蘓台轻帆日往回连樯森屋角栖鸟乱林隈自借春风便非闗暮雨催翩翩収未尽斜拂溇西来【附考嘉善北有斜溇邨】
　　环秀断虹
　　三劵好舆梁雄哉壮两乡夕阳横秀水晓市径斜塘马识归程悮虹余断影长仙人新架木聊免涉褰裳【附考嘉善北有环秀桥】
　　福源精舍
　　钟皷暮云长梅台晓日凉种桃人自夀蒸术火犹香好雨催龙檄凉风振羽裳野人瞻咫尺如近衮衣傍【考见题咏】
　　桐邨书屋
　　得此水云乡幽栖有草堂每迎官舫至多买异书蔵社饮宜邻俗春园杂野芳篝灯残雪夜窗月弄昬黄【附考西塘北鼎读书处】
　　栁溪懐古
　　不见当年种栁人数株犹自绕河濵长条只解年年绿飞絮都成衮衮春张绪别来情易老陶潜归去迹空陈客邉无限登临兴问讯莺声几度新
　　【附考在嘉善汾湖之旁】
　　桐邨小隠
　　书中那得黄金屋命里惟堪白板扉竹几藤牀安嵗晩牙籖玉轴晃朝辉秋风锦里芙蓉老春水银塘杜若肥看取碧梧枝上鳯引雏来伴作双飞
　　追忆施廷伟
　　时庵太守真亷静故里归来只杜门野客自怜交白首市人那识是朱旛匆匆时序闲情改澹澹文章古意存几夜璇杓瞻咫尺又看磨蝎指初昏
　　懐石湖陈叔庄
　　紫薇邨里忆曾过天镜阁前闻棹歌别后忽惊秋老矣醒来那道客愁何一窗风雨交防少千里江湖梦寐多留得青青双鬓在少年心事未消磨
　　过和靖先生墓
　　灵光千古故岿然几树梅花尔独贤小结巢居犹昨日归来笼鹤竟何年澹烟流水斜阳外芳草新亭古墓前欲去徘徊林月上里湖还有唱歌船
　　闻教谕见访
　　故人风谊重丘山车骑遥临巷陌间酌水也能留客醉看山何必待官闲传呼列骑春生屋指防严城夜唘闗记得鸳鸯湖上月为君三日未言还
　　聴雪篷
　　拥衾何处最冝聴篷底无眠酒半醒急似绿荷酣夜雨轻如画浆拨春氷寒潮暗度风生港淡月斜明水满汀却忆防桥驴背客帽檐时作洒窗声
　　寄叔庄
　　郭外何须二顷田江湖春水绿如烟扁舟荡漾不归去日暮苹花风满川
　　渔邨
　　湖上炊烟一缕轻隔林闻得纺车声渔村风景偏宜晚几幅斜阳透网明
　　闽中晓发
　　戈有重英劒有房马蹄南入荔枝乡无端画角声中月偏照征人鬓上霜
　　书张将军屋壁
　　城中车马自纷纷树长堦前翠拂云手注隂符销白日太平闲却旧将军
　　杨妃上马图
　　金鞍欲上更迟迟满镫春风拥侍儿一种余酣销未得渔阳醒眼却多时
　　偶成
　　玉河桥下水如车杨栁当门是我家飞过红尘三四防有人骑马向东华
　　春莫
　　澹澹东风又落晖留春不驻送春归无人更向长亭饮唯有杨花在客衣
　　为魏公美题红梅
　　东风啼断翠禽声却引霓旌下赤城自説有丹能换骨玉顔不及向来清
　　茜墩
　　茜坡庵在吾乡里八十年来始一登得见前朝好公防古碑闲拂翠苔层
　　【附考在嘉善祥符荡西旧生茜草故名又曰茜泾】
　　题王孤云画蜻蜓诗
　　蜻蜓偷眼蕅花风满地邉尘遮汉宫怨入孤臣诗画里百年遗墨洒啼红
　　俞知府诰
　　诰字汝钦号畏庵秀水人以父山防歴官工科给事中后谪荆门判终建康知府
　　江行
　　微月破黄昏孤吟役旅魂渔灯寒照水野树暗蔵邨过鴈飞还语栖乌止复喧客途无限意寂寞向谁言
　　秋夕客楼漫起
　　满庭香露滴荷盘月弄清晖玉宇寒永夜无劳聴金钥此身今已是闲官
　　陈掾史夀
　　夀字昌年号玉崖后复名延龄嘉兴人景泰间郡掾史有松云集
　　早春词
　　栁条吐玉兰芽小罗幕凝寒觉春早肠断王孙归未归东风又绿天涯草箜篌尘满琼箫卧熏笼闲热沈香火恼侬题就抱愁眠泪滴瑚暗成颗
　　岳王墓
　　一自班师下内庭中原繁盛竟凋零两宫环佩烟尘逈百战山河草木青雨暗灵祠嘶铁马月明眢井泣银缾凄凉古墓西湖上老树悲风不忍聴
　　胥山子胥庙
　　一自将军赐劒归夫差不觉堕雠机天荒地老英魂泣国破台倾覇业违吴郡旧愁明月在越江遗恨怒涛飞灵祠寂寂空山里老树苍藤掩夕晖
　　题画二首
　　洞庭微雨晓生波一棹云山客里过绿遍蘼芜归未得东风闲唱竹枝歌
　　杨花如雪正残春新水茫茫浸绿苹桃叶桃根何处是东风愁杀渡江人
　　杨处士森
　　森字用材号东臯嘉兴人有东臯集云间李伯璵序之称其诗流丽秀穏不让钱刘
　　擕琴圗
　　空擕三尺桐行尽人间路无人解锦囊依旧还山去
　　捕鱼圗
　　薄暮移舟下碧湍一罾明月水声寒不知此去江南路何处能通七里滩
　　逺归夜雨有作
　　破屋牵萝补不成黄昏一雨至天明还思旅邸孤眠夜滴碎乡心是此声
　　赵廷玉
　　廷玉字献之崇徳人景黍间纳粟为散官有芝岩集
　　金台留别
　　笑拂红尘出帝畿一尊重与故人违青云紫闼辞仙仗白马沧洲恋钓矶夜雨尚存三迳菊春风仍长故山薇旧逰天上如相忆万里闗湖有鴈飞
　　吕都事思
　　思字得之嘉兴人景泰间以赀进为江西都事过穆溪懐渔隠朱翁
　　烟水蒙蒙旧作邻流莺恰恰似呼人自从不见真子防草汀花袛自春
　　钟县丞海
　　海字巨川海盐人性刚直虽起家掾史而张靖之特敬其人为懐逺丞靖之画家山看月图送之题云小山孤月静流晖石磴髙寒酒力微清赏正浓眠未穏夜深松露湿秋衣未几与令不合落职后事白起丞万安不数月复归有诗云乏烛楼台宜夜月单衣儿女怯秋风子梁贵赠刑部主事万安官舍
　　思乡心似回头马游宦心如挂角羊何日南台公事毕钓舟春雨卧沧浪
　　夏布衣正
　　正字时寅号讷斋景天间海盐人
　　为陈景初题便面
　　雪尽溪山嵗暮天茅斋夜读自相便旧交尽结朱门伴更有谁乗剡曲船
　　林辅
　　辅爵里未详景天间人
　　和周内翰游月河寺韵
　　与僧相对话迦那此日浑忘聴玉珂贝叶毎从闲处展衰容偏向醉中酡卷帘夜月明于镜隔防青山拥若螺我欲相从结莲社盛时未许理烟蓑










　　檇李诗系卷九
　　钦定四库全书
　　檇李诗系卷十
　　平湖沈季友编
　　明
　　周布衣寅
　　寅字汝钦嘉善人奉母至孝安贫守义乡人重之尝有盗其桔橰者已而复还曰吾有慙于周君初学于周鼎后鼎有疑必咨于寅有百橼堂集风泾得泉字【考见题咏】
　　清风义井官衢侧泉脉源源来不息居人缓汲行人先丹室仙人方煑石作亭者谁顾虎头我有义心天有锡凡今钱货古曰泉一举偶然成两得
　　麟溪草堂【考见题咏】
　　爱尔麟溪水竹居考槃人与境偏宜杖藜我欲闲相过题徧琅玕节上诗
　　倪运使颙
　　颙字廷瞻号居易政之子天顺丁丑进士官运使题马
　　红缰袅袅绾金羁仗立归来日未西四海只今烽燧息华阳春草正萋萋
　　云东逸史姚绶
　　绶字公绶嘉兴人【或云嘉善人误】天顺甲申进士为御史巡盐两淮钩剔积弊淮饥画策赈民以耿介忤当道出知江西永宁县母老辞归所居大云里东饶水木作室曰丹丘又作沧江虹月之舟浮泛吴越间粉窗翠幙拥僮奴设香茗弹丝吹竹防笑弥日书画妙絶一时初号谷庵又号云东子兰台逸史天田老农上清仙吏嬾仙仙痴紫霞碧月翁并着人间唯丹丘先生为尤显所蓄书画最富恐遭回禄搆地一方洿为池池中筑台台上营室夜不通火一日大雷雨火作姚方踞厠闻报急叩所藏古迹应者曰皆火矣姚惊惋遂不能起得疾卒平生慕张贞居之为人所见片纸只字无不収蔵尝得其铁冠与遗像为撰句曲外史小传捜辑其遗文以序之又伐石树碑于其墓着有大易天人合防及谷庵集诗颇清丽不着一尘其流风遗韵为时叹羡宜矣
　　句曲外史铁冠歌
　　昔为柱史称铁冠螭头屼立霜风寒归来野服山林下不类峩然铁冠者句曲外史人中仙此冠已余二百年绣斑蚀铁铁欲穿棱棱巧制铜色妍黄篾楼中想应贮玉钩楼邉旧行处二仪三纲浪得名竹箨鹿皮无此清芙蓉吐花金玉并铁叶细薄不易成外史星坛月明夜醮礼茅君鹤曾借出尘风度向谁弹坐看瑶池碧桃谢予号逸史云之东发已种种今成翁冠乎冠乎磨冷铁今铁曷能如古烈君不见古铁性烈今不如作冠宁住仙人居流落四海幸属予着之称我青霞裾
　　题自写山水二首
　　春泉注壑挂玉虹一派正落长溪中洲洄渚伏宛转绿云里草堂如瀼东吾闻沧波有老树就为竽籁闲留住我欲扁舟卧看山击楫长歌少陵句
　　绿杨风髙溪水长五月爽爽如秋凉山中人家少官府晓起出门唯钓航一丝到手轻于发不钓红尘钓明月斗酒坐对松江鲈肯换人家双玉玦
　　题画为杨司训作
　　烟光漾风青入楼立马回望湖山头逰丝飘飘几千文不系白日增人愁春愁太半行乐少渡口桃花镜中老劝君尽醉如杜陵莫待春归怨啼鸟
　　溪居
　　水暖防防浴花香蛱蜨飞青丝聊系酒白苎已成衣溪濶容兰浆林深着板扉留賔将薄暮犹待钓鱼归
　　南洪
　　尊开如北海舟进傍南洪客饮总当右月生唯在东渔灯蓬影外人语水声中不意袁宏渚而今亦可同
　　斜溇来帆诗
　　初望悬风正须防趂溇斜往来皆过客多少欲还家鹢去带春雨鹭归随晚霞前邨遮望眼绿树正交加
　　桐邨小隠诗和韵
　　河流南入市径路北通邨新结草堂好旧栽桐树繁儿童知稼穑鸥鸟识琴尊有客问竒字乗舟直到门
　　白莲寺
　　琅玕满院未全贫节下题诗意自新入社也知须我辈逃禅不识是何人东楼独倚千山雪北阁空飞十丈尘清晓春风吹棹发曹溪一派正无津
　　陈园二首
　　白日青天醉唱歌子同西塞更如何山前一夜东风急明日桃花水上多
　　黄埃赤日满人寰扰扰浮生竞往还何似衡门脩竹下卷帘闲坐看青山
　　马塲湖
　　初见菱叶稀渐见菱叶肥马塲湖水濶处处采菱归
　　追次张伯雨韵
　　春暮雨晴池水添夜深池面漾新蟾刺桐花影毵毵动不省空亭是隔帘
　　暮春郊行
　　春暮郊行溪日斜隔林烟火是田家相逢尽説耕桑计那有闲人扫落花
　　吴门风雨
　　风雨舟航未得行重阳节近筭归程老年自是居乡惯怕聴江湖夜雨声
　　自弋阳至广信
　　百里青山十里城渔邨灯火隔江明疎篷不识寛多少着尽夜来风雨声
　　题画
　　秋风吹空古树叶白雨压低新竹枝净扫石牀看春色满襟凉影鬓丝丝
　　常山道中
　　鸟未投林日未曛松头野雀自成羣肩舆归去身强健处处青山有白云
　　张州判彞
　　彞字天常海盐人天顺间以贡授州判
　　晋州述懐
　　微官何事久殊方回首田园业渐荒多病一年三乞老知休十梦九还乡椿隂已散辽阳月鴈影空分海国霜几度休衙独凝睇夕阳西下路茫茫
　　张讷
　　讷字汝言号全愚海盐天顺间人名见陈汉昭诗有暑夕见访一律
　　赋得朝雨送施先生
　　片雨城南晓劳歌惜解擕马迟邨迳滑云暗海天低弱栁愁含泪芳尘软着泥那堪当此际又聴鹧鸪啼许主事章
　　章字廷冕号葵轩嘉兴人天顺甲申进士授工部主事
　　暮秋写懐
　　蒹葭杜若满汀洲吟对西风独倚楼逺鴈不将天外信清砧偏动晩来愁沈郎痩减非缘病宋玉愁多岂为秋往日少年俱已贵此身何日谢沙鸥
　　郑提举延
　　延字世昌乡称东谷先生海盐人以蔡氏书授其徒显者三十余人天顺中贡授广东市舶司副提举诸番无敢以方物及门者陈白沙赠诗云溪渔海舶各归去明月自照芙蓉峰有存笥集
　　青溪别意送浦玉还金陵
　　溪上晴烟拂栁条溪邉逰子促征桡平芜渺渺沧波濶野树依依别路遥三月莺花归上国一篷烟两过枫桥何时重踏金陵道擕手东风话六朝
　　墨竹
　　零乱金错刀防差鳯凰尾翠影落湘潭秋风吹不起
　　次酬沈元节舟中有懐
　　咫尺青云是画圗肯将书劒老江湖经旬不见匏居子笔砚荒来一字无
　　赠郑山人
　　芒鞋踏遍淛西东归卧灵山第几重满耳尘喧消不尽闲来林下聴松风
　　回鴈
　　片影横斜不作行数声嘹呖度衡阳夜寒沙渚清无梦啄尽黄芦叶上霜
　　白头公
　　堕楼人去旧园荒野树残烟几夕阳只有多情花底鸟白头犹自説兴亡
　　虞举人勲
　　勲字舜臣号樗庵海盐人天顺已卯以诗举于乡母丧摧毁不起商文毅公为诗哭之云论齿我差长论学子当先胡为抱沈疴长往不复还白璧嗟已缺明珠竟沈渊仁者遽如此畴能叩清登鹰窠顶赠松崖道人【考见题咏】
　　道人结屋悬崖巅苍松百尺蟠屋前凌空怪石根半露巢鹤老树枝相纒层峦醉踏苔云滑洞门长啸萝月圆借君九节碧玉杖同探昆仑十二天
　　倪参政辅
　　辅字良弼平湖人天顺甲申进士授吏部主事改礼部升湖广防政一介不茍治洞猺多恩信时焦万当国辅题画竹纸扇以遗京贵曰不须髙万丈清气满乾坤任尔西风急何曾曲向人卒于官有类剧遗稿
　　徐州
　　山中云散千年气堤上人耕百战塲痩马独行回首处冷烟斜日似咸阳
　　过浔阳
　　苦竹黄芦带暝烟水云深锁旧江天青衫送客无司马那得琵琶上驿船
　　题竹送许昌世佥宪四川
　　春明门外断秋风梦隔烟花紫禁中何处竹枝传别意子规残月在巴东
　　沈参政棨
　　棨字元节号吾匏平湖人天顺甲申进士授工部主事监龙江税有亷声知潮州严通番之禁寛私盐之课歴延平临江不改其操庄定山有十年清沈美南京今日临江沈更清之赠因相传曰清沈终贵州防政诗文冲澹纯雅五言古最得柴桑风致有頥贞集行世送陆廷言归乡
　　晨兴理征棹薄言归故乡故乡渺何许江水悠且长白鴈动秋声碧云生暮凉永懐同袍谊感此良亦伤出处谅有时富贵何足臧
　　与徐学礼话旧因柬刘守约太守姚谷庵同年
　　今日试新雨白苎商飚秋灌园得休力新秔候晴収闲居寡俗纷惬我心绪幽儿童报客至橘逸儒家流茅堂拂尘榻契分平生投盘餐截雉肪炎菽充核羞呼酒出久蔵曾不为妇谋驾言嵗月迈恻恻江湖忧出茍无可称宁若隠者优
　　送友归省
　　江天雨繁霜水落见层石北风卷地来寒色晩逾剧之子戒行李诘朝问乡国青云多故知而深仳离惜我懐亦何为兀兀殊未释一官慙素餐十年久为客甘防愿已违双亲况垂白家弟昨致书海潮害秋获嵗计谅无望何以供肉帛子归及承顔我客徒役役因之欲奋飞安得晨风翼
　　喜徐仲洪表兄至京
　　我家清溪南君住清溪北君来自清溪我如抵乡国殷勤问家事欢娱动顔色双亲实康强三族幸安适诸弟复进修孤侄况谦益旧谷虽无储囷廪足新麦时雨溉我田兹秋望有获情深坐中夜凉月当天白
　　再游清溪
　　再得孤舟兴兹游不厌重溪山元有约昆弟且相从北渚水衔月南臯云度松谁云秋意晩犹及采芙蓉
　　逰灵谷
　　有约寻幽上翠微丛林因叩逺公扉苍龙防鉢和云卧白鹤聴经带雨归世路赏音人有几浮生开口笑应稀山翁倘爱松花酿明日重来更典衣
　　挽吕郎中
　　秋雨凄凄草树疎茂陵无复见相如紫泥漫有新颁诏青管空遗旧著书别墅云闲棋局静沧江月冷钓船虚白杨髙冢孤邨路薤露歌残恨有余
　　陈学训善
　　善字敬佐号友云又号儆斋海盐人工古文诗赋性耿介寡合家贫甚未尝下气求人天顺中以贡为崇阳学训九日诗为艺林所赏
　　九日偶成
　　九日出西郭望中秋色深荞花霜满地枫叶锦成林饮马逢流水登髙问碧岑折腰虚五斗羞对菊花吟
　　春游澉墅【考见题咏】
　　擕酒来从澉上逰苍苍树色望中浮林间梵呗天真院空外阑干宣慰楼沧海接云疑越峤青山绕郭似杭州醉归驴背饶诗兴东指蓬莱铁笛秋
　　觉林夕照
　　青山寂寂谢尘氛人世光隂易夕醺渔父短歌临水聴牧童长笛隔林闻天邉淡影明鸦背松杪余光认鹤羣托得寻幽遇支遁卧分禅榻半间云
　　【附考寺在海盐县南二十里豊山东麓元末建山有石屋三所是始皇屯兵处又有九母冢】
　　资圣寺戴井【考见题咏】
　　将军遗宅作招提石鉢铜瓶不染泥几度逢僧谈往事倚阑囬首夕阳低
　　璵城
　　水云乡在旧城西几度寻幽醉不迷遥忆清虚楼上客洞箫吹彻海天低
　　【附考在海盐县西北十八里一作欤城相传袁崧所筑】
　　姜太守谅
　　谅字用贞嘉兴人天顺甲申进士由行人歴官漳州守
　　普济道院
　　玉甃清寒古殿重苔花满洞白云封函闗紫气千年后北极灵威万法宗露井断碑题嵗月天瓢滴水伏蛟龙功成若许留侯隠拟觅丹砂访赤松
　　沈布衣樾
　　樾字元懋号樗轩平湖人天顺间布衣
　　懐方孔明
　　梅风吹雨日连连绿涨陂塘已拍天为念故人生计薄一篙春水种湖田
　　胡教授寛
　　寛字景灏海盐人父继海为社学师人称大胡先生寛少孤力学亦为社学师称小胡先生每五鼓开学堂悬一灯髙竿诸童子望之为候抱书至以笃行率其乡人人咸重之
　　送郑东谷之任广东
　　一官新拜岭南行多少山程共水程驿路梅花残雪尽岐亭杨栁晓烟轻文犀大贝来殊俗独鹤孤琴识宦情想到羊城春正好满庭榕叶聴流莺
　　胡星士日章
　　日章字乐素海盐澉浦人遇异人授以星术毎作絶句诗判人一生事无不竒騐张方洲赞曰百世之儒裔一乡之俊杰所判虞氏后以节终又沈氏诗云年年空佩宜男草不见金盆浴鳯雏竟无子杭人诗云自是豪华多乐事元宵灯下蹴秋千后于元夕缢死禾人诗云一双紫燕入池塘红粉佳人绕画梁后以二子溺死其妻自缢海昌人诗云只恐明年正月五枯竹丛中苦又苦果以是日乘驴过岭堕刺竹枝而死
　　虞氏女诗
　　移得名花向画堂任他门外蝶蜂狂只愁水涸春归早香冷帘栊淡月黄
　　竹隠处士沈樟
　　樟字元美号西谿平湖人天成间文学少頴悟日诵千百言久而不遇乃搆数椽以诗酒自放号竹隠
　　遣懐
　　半百年过志欲灰杳无清梦到三台而今且作偷安计多买松苗趂雨栽
　　刘县丞琮
　　琮字公贽号可庵又号梅轩海盐人天顺间贡士授松溪丞
　　二隠圗
　　林下投簮二隠君肯随浮世慕纁坐来话到忘情防回首青山起白云
　　李照磨蕃
　　蕃字文盛桐乡人天顺间贡官照磨
　　翠云亭
　　人间何处问丹砂因过仙翁海上家燕子不来寒食尽一帘疎雨又梨花
　　桐溪
　　万年禹凿东连海百折清流曲抱邨风浪不惊鱼鸟静桐花开到邑侯门
　　李推官雅
　　雅字文雅蕃之弟官节推
　　中秋山寺玩月
　　人间何处水晶宫坐看氷轮出海东庭树受风翻夜鹊槛蕉垂地泣秋虫香飘金粟诸天近影落瑶堦万象空白也愧予诗莫敌一尊相对古今同
　　潘尚书蕃
　　蕃字廷芳崇徳人成化丙戌进士由刑部郎出知安庆歴陞山东湖广布政使所至有治绩擢副都御史巡抚四川五载西陲晏然寻督两广海南黎贼乱蕃统兵逆击大破之思恩岑濬以争地叛蕃筹其道里逺近险易批亢乗危分六哨以进遂诛濬后复勦丰湖十三猺冦及惠州古三仔唐大鬓等屡战俱获竒功正徳初陞南刑部尚书瑾横蕃耻俛屈乞休瑾复譛逮赴京与刘司马大夏同谪戍甘肃瑾诛复官优防林泉者数年性简朴如贫士时人为之谣曰尚书归来无第宅税地种花兼种鱼举网打鱼鱼换酒花前醉倒老尚书临卒诫其子勿请赠防勿刻奏疏人鲜及焉
　　过九里松
　　扁舟发车溪相将九里许不见旧时亭青松绕遗址逶迤皂林塘岧嶤乌戍寺行行难久留懐古吟未巳欲极逰览情斜阳下山尾
　　【附考在桐乡县甑山前与车溪相近】
　　观吴越战塲作
　　吴越兴亡宛目前防屯泾上草芊芊夕阳满地滋寒色野烧縁溪断暮烟麋鹿歌台今寂矣鹧鸪舞殿亦凄然祗余赐劒当年恨惆怅东风哭杜鹃
　　汤清丰涤
　　涤字新之嘉兴人成化丙戌进士为清丰令恒有归志监察使闻其能诗命赋一律有半明半晦云间月如有如无梦里官之句使览之疑其隠讽汤谢曰此涤自轻其官也将去矣取印绶置案揖而出行李萧然士民攀泣有思庵杂稿
　　新居
　　筑得幽居近此君半牀书画半牀云尘埃自絶何须扫风月虽多不可分病眼又看新嵗厯老年重改旧时文人情世事俱忘却独向双溪醉夕曛
　　方御史辂
　　辂字宏载平湖人成化丙戌进士官御史
　　贞妇
　　诗诵柏舟吟琴弹别鹤音春来秋自去宁肯负初心屠康僖公勲
　　勲字元勲号东湖平湖人成化已丑进士授工部主事歴大理寺卿上言暑月疏决囚徒两京一体五嵗一遣官录州郡狱着为令漳冦温文进作乱诏勲抚辑以功陞副都御史巡抚顺天整饬蓟辽邉备奏罢寳坻嵗贡银鱼及昌平牧马麻峪山采矿等事民甚便之勲以宻云孤悬毎有警救援不相及潮河川积石漫衍守截为难黄花镇拱防诸陵守备单弱防请分蓟州为中路宻云昌平为东西二路于潮河川作虎落具石布蒺藜凿坑窖垜石为城增置戍卒由是三路兵势聫络贼不敢犯熊儿峪营去水逺一马日费水钱十文猪圈头闗地平衍春夏水溢壁垒倾圯皆为兵困勲乃奏移营于峪之南移闗于猪圈境外兵既得水又有出境耕牧之利嵗省数百人转刑部侍郎防河间戚畹与民争田奉诏体勘卒归之民武宗嗣位首上郊祀借田幸学三事拜刑部尚书引疾求去加太子太保致仕卒赠太保谥康僖塟乍浦之鄂阳山杨一清志其墓勲頴敏好学尤善诗歌诸体髙凝整练不愧作手然素无诗名者以功业掩也有东湖遗稿
　　题画寄杨应宁
　　頽云湿不飞酿作楚江雪林木冻已僵汀苇吹欲折荒邨烟火稀野寺钟声歇端居思美人千里成濶别天寒鸿鴈窅地僻音尘絶囊琴谁共弹怅望颇郁结贻此琼瑶图愿言诵髙洁
　　题岳防泉葡萄
　　爱此大宛珍岂彼凡卉偶蔓延入炎荒零落等蓬莠举俗知者希画亦无好手之子谪戍来一顾咨嗟久凄凉骨肉寒延伫比兰友挥洒聊适情法从草圣剖柔丝乱虬须佳实映琼玖宛似汉宫移不共秋霜朽芳甘压酪奴劲节夺髯叟我今重披拂真迹未尘垢悠悠隔冥漠三叹独搔首
　　西戎献马圗送杨应宁督理陜西马政
　　乌駥晓度黄河来蹴踏万里风沙开四蹄垂铁不可凿拳毛绕腹非凡材戎人牵过萧闗下毳衣蓆帽胡为者不辞驰献到闗西闻道杨公来主马甘凉极望水草新重开监院列圉人此匹真为渥洼种隠起龙文犹满身马复令行如诏防蕃息应看锦云比唐家莫説惟毛仲秦世徒闻有非子内地养马连长槽防水莝草民何劳杨公一来壮兵气万骑逐北天山髙健儿夜撤穹庐遁马政既成公入觐还将此匹献天闲不是按圗空索骏
　　送盛少司冦弟时正还无锡
　　江上春风动紫荆逺逰兄弟独闗情乡心对雨灯连榻客袂经秋杵满城芳草欲迷帆去影短书还待雁来声太平尽説山林乐况复君兼吏隠名
　　白莲寺
　　不到东林今十载驰驱王事敢兴嗟最佳緑竹此时景无数白云何处家野逸底须歌烂石山深聊复醉流霞布金卓锡空尘眼寳幙珠幡乱雨花
　　丹丘一景
　　浦云烟树路盘纡白首青山兴不孤我亦有亭归未得东风时为长蘼芜
　　酬沈元节
　　江上梅花逐夣生草堂诗景雪初晴北枝畏冷南枝暖可是东风亦世情
　　梅佥事江
　　江字文渊宋宣城梅圣俞之后流寓嘉兴登成化巳丑进士授庐江令兴利剔蠧擢南京贵州道御史时储位未定江首疏请上嘉纳焉赐织金豸服已奉命清戎两广迁四川佥事屡决疑狱蜀人以梅镜称之
　　都门送弟还乡作
　　髙城晓角意如何执别离亭泪欲沱池馆夣中青草尽鹡鸰原上白云多西风苦忆归帆影落日时闻鼓棹歌最是明朝伤独处寒山古木对嵯峨
　　蒋秀才文藻
　　文藻名元素以字行号林塘兢之孙少游庠郡俞吏部梅荘竒其才屡困塲屋遂从姚丹丘学诗及绘事所作枯木竹石笔法防不可辨诗极清婉有致遗稿燬于倭燹今所録得之收蔵家帧幅与六砚斋笔记中
　　偕丹丘先生过萧山竹林寺醉题壁间
　　门径萧萧竹半池喜逢新夏亦秋时长林不卧中散古字犹存张即之【即之萧山人宋司农丞直秘阁书名满天下金人县饼金购募不可得】潮打山城钟渡水雨飘轻阁燕防儿一尊除却真闲事醉着瞿昙是阿师
　　竹所自题
　　主人留竹似留仙门掩清隂日日眠客至浇茶凉满榻鸠啼唤雨緑盈川轻尘不到擕琴处浅水疑来泛月船最爱彭城风格老缃缣长画一溪烟
　　立夏日俗尚鬭茶戱为煎煮自谓曲几蒲团一领畧车声羊肠之趣啜宋宫绣茶不啻也因成一律复图此以纪其胜
　　摘得琳腴及雨前日长煮水亦安禅花瓷雪涨鸡嗉暖石鼎云翻蟹眼鲜行到碧藤分小浪听来清磬绕孤烟愿教髙枕蓬窓下检防枯肠卷五千
　　成化甲辰歳竹醉日冩就长卷自喜题此
　　城中寸土却如金种竹谁能便满林独有吾家三径里万条苍玉昼沉沉
　　吕太常防
　　防字秉之文懿公子少有异质过目成诵揣度时事多曲中弱冠防为国子生授中书舍人毎以不出科目为恨成化辛夘上疏乞应试言者劾之宪庙念其志特允所请果中式歴官南京太仆少卿治初改通政司擢太常卿采集累朝祀典沿革为条例上本寺利便十二事俱见施行读书为诗文老而弥笃有九柏存槀
　　夏湖闻菱歌【考见题咏】
　　水邨宅东偏平铺千顷碧夏四五月来菱叶如鳞积吐花随月光净扫萍削迹头角纷埀垂税薄日多益扁舟作呉歌笑彼红尘客
　　治河謡
　　古河徙自周定王汉悲瓠子歌宣房后来纷纷建羣议神禹逺矣谁其良黄流一石泥数斗歘忽风霾千里走奔狂力障势转狂似止儿啼掩其口古之使者犹为民以身捍水勇且仁今之使者志在名流移未复碑先成张秋巳夸纉禹绩苻离庙祀称无敌君不见蜀之遗爱仰三犀今之鐡牛仆在隄
　　题陈贤良祠
　　先生出处百世豪当宋仁庙登时髦裒然举首纡恩袍判州宰邑心烦劳力诋言利臣贪饕执政发怒迁贬遭挂冠一笑甘遯逃身骑白牛戱江臯忍覩新法纷如毛浮云富贵曾足叨声名同一庐山髙彼哉躁进者防防景慕异代即薫陶吉蠲爼豆陈香醪马则神兮轮则尻既享八极从游遨魄真蜕矣奚蓬蒿
　　赠杨志仁【并引】
　　志仁故吏部侍郎惟新子先任山东宪副因河决曹州兴役浩繁上封事忤中贵左迁长沙同知余忝与志仁幼曽同学今复晤于金陵感今怀昔情见乎词
　　去国行囊一叶微敢言那问是还非潮来西涧舟横渡月照故宫花满衣往事只须浮白醉髙官或与汗青违何能便逐鸱夷伴湖水烟蓑共钓矶
　　题龙潭驿
　　萦纡壊道泻鸿湍惨澹轻云翳逺峦马渡溪桥松叶暗人穿篱落槿花残正愁暑气肩舆晩忽转江风驿路寒十五年前尚通籍吾衰今去旧长安
　　武塘竹枝词
　　东风吹緑上垂杨十里朱楼是武塘前軰画师零落尽何人觧写此风光
　　春昼
　　春昼隂隂正养花东风溪岸弩芹芽秀州楼阁皆堪画燕子飞飞覔旧家
　　夏墓荡【即夏湖】
　　邨逺湖深爱此方有鲈即是季鹰乡秋风入夣未能去空使忧添白髪长
　　刘秀才珪
　　珪字公端号兰畹海盐人成化初诸生
　　题竹
　　空谷无人瘦影寒月明时见舞青鸾鹧鸪啼彻黄昬雨犹忆湘妃庙里防
　　包太守鼎
　　鼎字汝调嘉兴人成化戊戌与弟鼐同举进士授兵部主事陞郎中出知池州府为政持大体性恬退年未老乞休莳花垒石以自适孙节孝俱为御史
　　题渔舟画
　　逺山落日映渔蓑烟水防茫起浩歌记取扁舟好归去晩来江上有风波
　　初夏即事
　　满堦槐影日迟迟帘卷南薫景最宜红杏碧桃都过却如今正是蜀葵时
　　包知县鼐
　　鼐字汝和鼎弟成化戊戌进士官知县
　　春日写懐
　　日长吟罢独凭阑抚景其如思渺漫歳月无情催髪变云霄有路致身难莺啼野树东风早草緑闲堦暮雨寒欲约旧时诗酒伴青山随处且同防
　　陈州同济
　　济字以舟号淡庵秀水人颢之子成化丁酉举人治间官郑州同知
　　饮徐孟时宅赠苕溪呉叔礼先生
　　兰苕花发巳残春短棹遥临鸳水滨青眼君能怜座客白头我已愧山人尽夸诗兴闲邉得自爱交情淡处真明日起堪分手去青云无地可相亲
　　姜佥事学防
　　学防嘉善人成化辛丑进士
　　白头公
　　歳月堪嗟逐水流人生底处可归休山禽野性无拘束何事年来也白头
　　陈推官良
　　良字明遇号廷辅嘉兴人成化辛丑进士官司李赴京遇重阳作
　　薄暮江城舣短航孤懐牢落感重阳一尊绿酒愁邉醉三径黄花梦里香客路计程红日近慈闱翘首白云长遥怜兄弟登髙处独立西风见鴈行
　　朱靖安祚
　　祚字天锡号拙斋一号云谷海盐人成化丙午举人为尤溪令改靖安有拙斋云谷集及海盐志题任景南素轩
　　海濵鹤发翁朴类隠君子结搆傍林坰萧然逺尘市轩居固不华窗戸亦清唘虚净雪月宜淡薄琴书与闲惊日似年静觉心如水真居本自然矫饰徒为尔
　　赠栖真观道士苏应
　　钧天清都上帝庭紫微勾陈环太清倐来下界幻化城龙车鹤驭随鸾軿羽幢翠葆纷霓旌拱衞星斗驱风霆威仪俨肃光晶荧有美链师懐至诚星冠霜简霞衣頳俯伏拜章朝玉京天嘉悦锡百朋国祚万年黎庶宁四海奠安五谷登时旸时雨多休徴百户千门歌太平【附考观在海盐县西北五十步宋乾道二年建】
　　徐布衣晟
　　晟字公允海盐人与朱祚齐名大防王公衡延之质汉隽数事称为徐汉书着有燕石存稿
　　二乔观书圗
　　金屋银屏日似年漫抽缃帙并酥肩盈盈秋水娇相盼不是当初女诫篇
　　马太守舆
　　舆字文佩秀水人成化丁未进士湖广汉阳太守挽项大司马
　　山河正气竟何其汗简芳名千古垂足底蒺藜归汉日胸中介胄定秦时平沙碧草空残垒古木黄鹂有旧祠头白书生双劒在防从无地有余悲
　　朱左相绶
　　绶字文佩号西谷秀水人成化丁未进士授检讨侍岐王讲读王就邸阉宦専擅绶疏论之自是政属辅臣着为典寻迁楚藩左相转晋藩王年耄世子世孙俱薨有欲窃柄者幽王曾孙于别宫绶密疏云有王曾孙在乃得封着有清溪草
　　题画
　　饥鴈相呼落暮田柔杨袅袅拂鸣舷晚来乗兴疾归去冲破横塘十里烟
　　陈秀才鼎
　　鼎字邦器号芸窗济之子文学着有大竹集西岩为徐孟时赋
　　爱山不费买山赀寄迹烟霞趣自宜一迳苔香粘屐齿半窗岚气湿琴丝松间枕簟知秋蚤竹里帘栊得月迟他日宦成功业着毋忘泉石旧襟期
　　姚序班旬
　　旬字用宣号可行绶之子太学生善楷书成化初以冠带舍人直仁夀殿冩书书成授鸿胪寺序班着有观颐稿
　　吴中还舟
　　宻雨梢林竹颠风约防花扁舟移北渚孤枕梦南华宿霭迷髙岭洪涛弄浅沙昬钟僧寺逺春坞酒旗斜世路纷如织吾生信有涯计程几二百明发可还家
　　秋夜
　　水槛平添一尺波前溪坐见没残荷晚来雨过闻络纬只有荳花棚上多
　　汤布衣文
　　文字公着号半邨嘉兴人成间布衣其先有戍营州者至是应勾补有司以文眇摄其弟质行文曰家任长吾不当其艰而累吾弟遂偕质往授徒京师资以娶乃归其友爱如此博学善诗姚侍御吕太常为倡和友晩好与方外交相传遇仙人冷启敬授以黄白术年九十有七预为旌铭口占数诗而卒有遗集蔵于家
　　秋日追次髙太史江居写懐韵
　　生涯抱拙为诗竆十载行蔵半似翁翠湿苔痕堦面水香生苹末渡头风催科吏去门方静问字船来酒不空目断天涯人更逺满懐离思暮云中
　　中秋待月次包荩之韵
　　广庭坐久月华寒露下莲塘浥翠盘泛渚有人曾击楫登楼无客不慿阑笑谈此夕成清赏歌舞当年忆旧欢万古一轮长自好浮生能得几回防
　　徐通判春
　　春字孟时号西岩嘉兴人成化间以贡授通判陈济父子俱有和徐孟时诗
　　钓鱼圗
　　去鸟没长天疎林带残照为问江心人如何未収钓姚布衣翼
　　翼字廷辅号桂岩嘉善人纶之孙成化间人春夜曲
　　金鸦无光蟾欲生十二小帘花影横银缸火底玉虫落瑶笙曲里青鸾鸣寳鸭灰红水沈爇侍儿笑脱罗裙褶秋千庭院静无人杜鹃枝上犹啼血
　　游胥山
　　伍员埋玉地千载閟烟霞草绿蔵残碣泉香潄落花海天归老鹤林木怨嗁鸦飞屩凌髙顶愁云入望賖
　　九日登缾山
　　缾山髙顶即龙山九日登临霄汉间云掩夕阳孤鸟没天连秋水一鸥闲词赓白苎夸才赡帽挿黄花愧鬓班诸子同逰况同道十千沽酒不须悭
　　李训导质
　　质字元粹号月涧成化间郡庠生以贡授训导题鹭鸶荷叶扇
　　几行玉立向彤庭环佩锵锵沐宠荣谁念沧洲有遗逸败荷残照不胜情
　　王省祭茂
　　茂字廷槐号云松省祭官里居未详
　　观驾出
　　金舆游幸出銮坡仙仗追随逐队过复见汤仁三面网重闻舜徳九功歌平原飞走来麟鳯宿衞森严驻甲戈尽道此时承辇路寒威应得变阳和
　　周同知泽
　　泽字天雨嘉善人好学有才思为文清婉诗不多作成化癸卯解元治庚戌进士官赣州同知吊梅道人墓
　　古墓棱嶒卧断碑白杨髙树呌寒鸱闲云终日自来去不见梅花老画师
　　慈节堂诗
　　抱孤泣对韩符篇绿窗破镜不再圆母道妇道两无愧古人今人谁可肩夕阳照影寒竹倚冻雪满面长松坚我亦防衣慈侍下援笔欲赋心茫然
　　【附考嘉善浦润妻朱氏有慈节堂】
　　陈贤良祠
　　晓叱长须逺驾船白牛泾上吊先贤清风自喜传碑记寒食谁能扫墓田直节一时金石贵芳名千古日星悬当时若使从公议不聴天津呌杜鹃
　　宗教授升
　　升字景昭号介庵教授里居未详
　　恱清
　　自分平生不外求欲将身世学巢由中天月到孤窓夕六月水涵万壑秋庭草不除周子宅采薇甘卧首阳丘青云回首多豪举争似林泉乐最优
　　潘寔
　　寔字以诚平湖人
　　凝翠轩
　　小洞幽深日到难苍苍烟景隔林防一帘晴翠四时雨半榻凉隂六月寒清昼有时还下鹤碧云无处不栖鸾莫随羣卉秋揺落留取青青防石坛
　　题王孤云画蜻蜓诗
　　不随沙鸟度凉风欵欵孤飞过旧宫十里湖山依旧在野莲无主向谁红
　　范俊
　　俊字廷秀号菊邻以下十七人邑里无考诗见英华皆朱翰同时人也
　　题明皇幸蜀圗
　　五王衾枕冷于氷日晏妖环睡不醒赢得愁云迷劒阁空歌一曲雨淋铃
　　范睿
　　睿字致和号友兰俊之弟
　　夏日即事
　　晚凉无事爱闲行白苎衣单歩轻伫防一羣儿女戏蜀葵花下捉蜻蜓
　　陈佐
　　佐字邦赞号梅南
　　宫怨
　　几回飞梦到昭阳梦断依然隔渺茫起立苍苔罗袜冷玉堦昨夜有微霜
　　陆阜
　　阜字文厚
　　赠范链师
　　琳宫潇洒胜蓬瀛此日重来感物情石径雨余苍藓合洞门春尽白云生坐临浅水鸥相狎行傍空岩鹤自迎却羡步虚坛上月夜深犹弄紫箫声
　　胡奎
　　奎字文辉号质庵
　　栁枝词
　　绿杨掩映赤阑桥蘸水含烟着意娇一自吴王歌舞散东风谁更惜长条
　　周瑾
　　瑾字汝成
　　感懐
　　紫燕营泥巢已成栁花入帘江雨清抱书卧病不出户空好一春花满城
　　季璠
　　璠字廷用号栎庵
　　无题
　　绿纱窗薄怕朝东病骨难禁栁絮风几日不来花下立春光嗁尽鸟声中
　　朱彰
　　彰字有常号琴轩
　　赋得鸟啼人不见花落树犹香
　　为有寻山癖行行入翠微迳深啼鸟缓风定落花稀湿藓香黏屐晴岚暗上衣自然幽兴惬吟赏暮忘归
　　暮秋偶成
　　老去逢秋鬓已霜石田茅屋半荒凉商声一曲人谁聴疎雨南山荳叶黄
　　朱善
　　善字师舜号淑斋
　　送袁方伯舜举之云南
　　防旌飞命出金台绿鬓争推天下才南国只今思召伯甘棠一树待君开
　　冯骝
　　骝字宗徳号松云
　　虹月舟为张廷翰赋
　　牙籖玉轴载书牀短棹夷犹一水长尽説江湖多乐事风流不独米元章
　　顾琼
　　琼字文玉号惜隂
　　髙彦颙思亲堂
　　秋风陇树悲声切夜雨灯窗泪眼昏莫问他年三釜志一间茆屋老江邨
　　丁铢
　　铢字谨衡号慕松
　　水邨
　　欲避城南车马喧幽懐日日傍江邨清风入竹斜分径新水浮花直到门岂为砚田知稼穑每从诗社醉鸡豚东风绿遍池塘草谁道相防是梦魂
　　夏升
　　升字旭之
　　送僧住开化寺
　　浮云去住本无踪又报谈过九峯卓锡定临湖上寺散花初度讲时钟春台窥食多驯鸟夜榻聴经有毒龙愧我迷途尚沦落几时莲社得相从
　　沈节
　　节字秉中号一闲
　　送兄仲阳防试
　　疋马萧萧上紫宸十年霄汉志应伸却怜明日重阳酒沈醉西风少一人
　　郁能
　　能字良臣
　　次陆文厚写懐韵寄胡以贵
　　人生聚散若浮萍惆怅难为别后情旅馆夜灯愁独对池塘春草梦难成九重霄汉心同在千里闗山月其明莫向东风怨流落青袍端不悮儒生
　　沈咏
　　送姚佥宪之广东
　　路入三江仙棹逺云开五岭瘴烟微宦逰正是承平日坐防蛮花落绣衣
　　周軏
　　题画
　　白莲社散夕阳収山掩重闗树掩楼迢逓不辞行去逺候归人在碧溪头
　　石田生朱翰
　　翰字汉翔号石田生嘉兴人成化间学究好吟咏工唐体尝取洪永以来一郡诸家之诗诠次成集附以已作曰檇李英华惜其捜罗不广去取未当至同时诸公鄙俚芜秽亦多厠入集中然用心良苦有功先哲为不可冺若无此刻则我郡成以前皆作无字碑矣石仓等编都从此选录予亦得其什一之助云
　　和靖观梅图
　　黄云贴天天不髙万里一色迷江郊朔风向晩吹不散纷纷变作瑶花飘瑶花飘飘寒气重万木槎牙尽僵冻梅花何事得春先独放寒香暗浮动孤山老翁何洒然对此梅花经廿年等闲不肯入城去诗名往往人间传人间传名名已好化去喜无封禅草当时朝士塟西湖至今羞见孤山老
　　赋得淮隂懐古送朱元鲁
　　淮隂城郭枕江濵风景萧条易惨神漂母溪前犹有路假王祠下已无人空闻笛奏邻家月谁复歌残野水春君去若为重吊古且须沽酒荐青苹
　　桃源圗
　　流水溪头路迢迢是去津毋将洞中事说与世间人
　　送包山马世用逰楚
　　鲤鱼风急布帆轻酒尽离亭思不胜明月几时经汉口好山何处是巴陵拟劳乡信凭秋鴈谁与篷窗坐夜灯防悟未期沧海逺曲阑从此为君凭








　　檇李诗系卷十
　　钦定四库全书
　　檇李诗系卷十一
　　平湖沈季友编
　　明
　　小瀛洲社十老诗【并序】
　　嘉靖壬寅四月之望予举社会于小瀛洲之时赏轩维时灵雨初霁凯风自南防药飜红林篁挺翠黄鹂载鸣于深树紫燕偶语于重檐物情咸忻衣冠萃止钟鼓既设献酬廼行童子歌鹿鸣伐木之章继之以南山有台之什四美具而二难并三夀朋而五福介盟申可久事续香山维我西邨清醇温粹齿徳俱尊东畬恭俭循良乔梓济美丰厓多闻直谅枳棘鸾栖南溪履道纯诚薇垣鳯翥勾溪清修固守吟步少陵古厓慷慨赋归兴侔陶令海邨敦诗説礼志乐林泉西臯邃学壮猷道存经济石林静崇释典雅有儒风予则志在齐贤躬囏寡过皆荷朝家之作养乐王道之平康仕无愧于轩裳隠有光于丘壑者也墨山陈子询式瞻胜美爰付丹青冠服差殊意态唯肖竚立相语者为西邨丰厓西臯聚首阅卷者为东畬南溪勾溪挟童过桥者为海邨欲行且顾者为古厓坐以待奕者为石林及予也东滨归叟徐咸识
　　西邨诗老朱朴
　　朴字元素号西邨海盐人正间布衣貌修挺音琅琅然隠居腴道絶嗜寡营性耽诗自少至老未尝一日废声律兼善绘事兴到辄作云林小幅毎当酒酣月下弄笛作叫霜裂石声闻者知为诸诗人出游也直指行部武原下车访之朴布衣芒屩挥尘雄谈大为倾动郡守闻其名欲礼致之凿坏遯去许黄门葬父乡俗题主必丐贵宦为荣比当泥首速客则西邨老人也曰眼前不乏缨组若年髙有徳终让此布衣耳其为诗孤清警拔颇具排古荡今之致有西村集并未刻稿一时林下诸贤并邀入社为倡和友后复与钱东畬徐丰厓吴南溪陈勾溪徐东濵陈古厓刘海邨钟西臯释石林为瀛洲十老之防推朴为首更得董萝石许云邨沈紫硖钟彦材及僧秋江雪江佐之选辰命篇殆无虚日且命画士绘图镌诗于后以传焉亦可谓矫世絶俗风流长者矣予因想见当时士大夫恬静寡欲不亟亟于声利之途故能优防林泉日以文章师友为乐如古莲社竹溪香山洛水之盛传为美谈追慕遗风邈然不可复得感叹之余附识扵此
　　已亥九日登高社集
　　百年过七十去多来日少行乐湏及时嵗月秋已杪今辰重阳节木落霜雨晓风流石林师肃客入林窅木鉢崇嘉蔬铜瓶贮清醥扪萝蹑重岩采菊披丛篠履歴崄巇尽畅然凌物表长歌应林谷逺眺极茫渺仰面青天低俛首沧溟小太息寰宇内蝇螘何扰扰日暮下山去西麓集归鸟兴剧有余欢残尊月中了
　　九日西臯席上得海字
　　去年宴重阳对酒作狂态今年复登高狂态犹未改尊中酒尽君须买枝上茱萸正堪采君不见彭泽归来忽千载蓝田旧客今何在人生行乐贵及时白发衰顔镇相待莫辞烂漫倒接防乱插黄花歌慷慨白云杳杳去南山明月离离出东海
　　萝石山人惠松花饼
　　山风吹林时雨歇云邉扫落黄金屑并刀割蜜香在手和作铜盆百规月老夫肺病方作殃一片入口心胸凉舌根犹含兔丝冷肠腑已透龙髯香萝翁萝翁最知我白纸奚囊封一裹金茎沆瀣常恐诧玉碗酡酥聊许可山中老松三百株崕峰醖液流醍醐春来更裂数十斛乞与一斗知能无
　　谢王雨舟惠灵夀杖
　　武当山髙几万丈中有千年灵夀杖金光玉芝秀所钟生在青霞石嵓上雨舟先生道者流赠我一枝东海头琅玕润滑铁坚痩昂首屈项苍精虬老夫病足如跛鼈借此扶持少颠蹶朝出横拖石壁云暮归倒拄溪桥月乗舟着篙马着鞭凌髙涉下无不便为寻短句谢逺意绕迳啄碎青苔钱不愁化龙忽飞去不愿提擕朝玉陛但使长挑沽酒钱日日登堂共君醉
　　灵隠寺
　　合涧桥头水飞来洞口山鸟盘苍壁影僧掩翠微闗松露昼还滴嶂云秋更闲一年尝一到一到一忘还
　　胜果寺
　　下界闻钟梵中隠薜萝海门朝日近沙市暮帆多鳯去山空老龙蟠井不波宋家宫树在啼鸟学笙歌
　　石屋洞隆公房
　　我爱岩居宿因过衲子家山蔬和葛粉野饭间胡麻水带烟霞味茶収谷雨芽不知春早晩开到木兰花
　　灵芝寺留别恒恺二师
　　古树城深处题诗记昔曾清秋一夜雨往事十年灯地胜多芝菌池香足藕蔆浮生鸿雪意挥翰别山僧
　　苇邨为常州吴通府题
　　常州吴别驾家在苇花庄好雨烟丛绿凉风露叶黄逺邨通甪里流水入吴乡手种沙边树他年系钓航
　　僧月泉结庐悟空寺
　　沧海浩无边青山断复连水吞湖面月风度石梁泉我昔狂逰地师今幻住年防花瀹春茗犹记竹林前
　　上已同友出郊
　　三月三日出郭行风和日暄天气晴衔泥补巢旧家燕隔水唤春何处莺垆头小姬酒正熟道傍古坟人自耕劝君行乐贵及蚤明日清明花满城
　　寺楼
　　杖几松杉回絶磴衣裳云雾浥髙牕山围野色迷秦驻海送潮头上浙江碧树帆樯移个个青鹅鹳下双双诗狂难挽天河水付与山僧入酒缸
　　三月五日燕集沈紫硖池亭
　　何处寻逰花正开紫微岩下小池台青山不负新年约白发重添旧雨来三月暮寒催熟食两峰春兴引深杯临流却忆兰亭事便欲劖诗扫石苔
　　楚江秋晓二首
　　练净澄江露未晞苦吟犹忆谢晖六朝往事青山在三椘空城白鹭飞霜落水邨菰米熟石髙沙防栁条稀重华一去无消息目极苍梧泪满衣
　　卧闻津吏数江程白鸟清沙防防明秋色逺连湓浦树人家多绕汉阳城残灯野寺钟初动痩马河桥客早行三国废兴何处问荻花风起又潮生
　　友人诵许云邨独往诗因和
　　西麓兴来因独往客懐秋色两娟娟白云出岫淡如扫红藕作花香可怜风落晩凉巾不整草侵危石坐来偏无因此夜湖边月共聴松隂万壑泉
　　懐勾溪
　　苦忆勾溪溪上翁暮年多病少过逢盘餐不乏怜牙健世事无闻爱耳聋谁共青灯分半榻自梳白发对孤峰沧洲寂寞鸥鳬散目送征鸿意万重
　　扶杖
　　扶杖东臯望逺山物华消息与情闗楝花风过蚕蛾老麦秀城深雉子斑谁氏墓田荆棘里斩新亭馆画圗间道傍惟有寒松树吹尽春风只旧顔
　　访许云村
　　菰蒲曲渚水添痕小艇浮香直到门十里青山司谏宅千章乔木紫云邨春茶种子多成圃老鹤将雏更有孙白首相防易留恋为君连日倒芳樽
　　茶谷山房
　　池台六月兴堪乘六曲阑干取次凭帘外午隂縁涧竹水中人影过桥僧催诗砚滴银牀露醒酒瓜尝玉椀氷白社故人闲散地不妨来往喜相仍
　　许云邨以杨梅惠予赋谢
　　云邨五月杨梅熟檇李南风李子甘野叟叩门倾瓦缶山童和雨泻筠篮千金一颗怜髙谊百里同时惠老馋两地相思无以报啖余聊复并题缄
　　西臯得新茶以诗索和
　　带雨新抽粟粒芽山人其梦有生涯细缄已入明廷贡官焙还来太守家香惬社僧闲作倛嫩便邻客老无牙何因日就林塘汲醉看铜缾滚雪花
　　病懐
　　落落晨星故旧稀一春消息怅离违硗田变嵗惟饘粥病骨逢秋尚袷衣雨暗草堂蝙蝠舞风轻帘幙鷾鸸飞临流倦洗双聋耳厌聴人间有是非
　　东濵席咏芍药
　　忆昨临轩把酒防过年花发又慿阑红芳有约春筵在白发无情晓镜寒云拥画屏笼绣幄露涵香气滴铜盘旧家池馆棠隂下未许风光让牡丹
　　西湖竹枝词三首
　　麦岭风吹小麦花古藤乔木路三义千年玉骨湘累墓万里坚城少保家
　　阿侬家住湖水傍菰米莼丝野饭香猫头紫笋尺围大沙角红菱三寸长
　　郎从湖上打鱼虾妾在湖边只浣纱生长不离湖水上涌金门外是侬家
　　紫白双燕
　　飞来别却乌衣国梦里犹思白玉楼零落旧巢人不见一帘疎雨话春愁
　　过刘木溪故居
　　不见故人刘木溪溪邉乔木冷凄凄一间不废蔵书屋三亩全荒种药畦
　　为勾溪画独钓图
　　松吹凉生锦箨冠鸟还云出坐中防勾溪数亩清泠水更有何人并钓竿
　　歌风台
　　酒阑歌彻大风词不是鸿门舞劒时万里中原皆汉土髙皇犹有故乡思
　　秋山
　　碧树经霜叶半殷岩云不雨自飞还瑶琴曲尽无人聴独上髙台防晚山
　　宣慰楼
　　罗绮香消镜匣収碧山空对晩妆楼楼前昨夜新秋月犹学蛾眉翠黛愁
　　【附考海盐澉城内有元宣慰使杨梓建楼十楹以贮姬妾谓之梳妆楼】
　　月色轩
　　蜨老花残燕不归酒阑香尽客来稀多情只有黄昏月依旧清光照板扉
　　【附考宋时海盐赵公范兵燹后轩其故居曰旧时月色始丰徐一防有记】
　　闻琴台
　　晋代相传直至今子期曾聴伯牙琴髙山流水依然在寂寞荒台蔓草侵
　　【附考在海盐县东相传伯牙鼔琴于此又有闻琴邨闻琴桥】
　　乌夜邨【考见题咏】
　　玉貌曾沾帝子恩故乡环佩葬归魂千年废寝无寻处夜月啼乌尚有邨
　　碧云寺
　　墖影萧萧夕照间碧云黄叶满秋山空堂夜冷无灯火唯有贫僧乞米还
　　【附考寺在海盐县西五十里沈山唐大厯间建】
　　读书堆
　　兰若双峰碧树隈逋翁传有读书堆数声清磬孤烟外想见高吟待月来
　　钱临江琦
　　琦字公良号东畬海盐人幼读书山中一榻十年灯帐如墨举正徳戊辰进士授盱眙令贼刘七齐彦明等攻城琦以死守同邑吴昂录张睢阳诗遗之琦报曰业遣妇子南还以身许盱眙矣贼遂去歴陞刑礼二曹武庙南巡力谏不报时永嘉方争大礼出疏示琦请署名琦郤之出守临江左调思南拂衣告老筑小楼数椽顔曰东白吟咏自乐与西邨辈十老人结耆英社着临江集公良诗选雩史测语行世有六子参芹萱葵蘥蓘皆有集陆师道曰先生诗皆深逺可喜有味其言姚士粦曰如空堦鹤梦清山深步屐迟笠外满天雪坐久换鸣禽雨湿鹧鸪语诸句真五言长城也
　　梦聚上人
　　微月吐疎林幽懐不能已忽梦与支公跏趺竹窓里坐防白云生惊风擘帷起觉来秋夜长空山落松子
　　卜居为友人作
　　桃花两防春水肥水边卜筑开荆扉鸡犬向门未肯入邨舍儿女穿竹窥长镵犹带故山色短墙初受新雨泥社酒喧喧谁上客东畬先生发最白醉后出门防逺林从此频过话长日
　　歌风台
　　蔓草迷残碣荒台走白波英雄起亭长父老説萧何废井寒泉少空庭落木多当年懐猛士抚劒此髙歌
　　自靖祠祀练公子宁
　　中原龙战起万国撼雷风天意别有主人心独在公青山无断骨白日见孤忠到此防臣节羞言靖难功
　　鳯阳道中
　　冲晓出城郭征途未有涯草深山隠路风急水行沙逺近啼春鸟髙低落野花病躯愁跋涉搔首叹年华
　　过滁
　　西过滁阳道环山一望賖夜凉天有雨秋晚树无花试访仙居磵因停部使车临风动髙兴追忆故人家
　　残春
　　宿雨干时乳燕飞东风急处落花稀一年最苦春将去万事营心客未归旧宅桑麻因宦废天涯儿女近谁依未能髙卧追彭泽日暮聊为赋式微
　　金陵懐古
　　落木萧萧鴈影稀秋风江上立斜晖三山二水依然在万户千门尽已非商女有花歌白下谢家无燕认乌衣城南城北经行遍独傍秦淮夜月归
　　寄吴南溪
　　谈经昔日坐春风廿载追随片席同岂谓丁年成老大空教辛苦忆儿童掌中酒映溪流碧林上秋添木叶红三迳若知黄菊意草堂今在峡山东
　　道中
　　江北江南数日程萧萧落木送秋声夕阳满地鸟飞尽人在乱山深处行
　　遣懐
　　手种筼筜傍水边露华抽碧动江烟主人空有他乡梦辜负青青玉可怜
　　送友人之楚
　　春去那堪更送君日斜江上惜离羣欲知回首相思处只隔湘南一片云
　　逰玉笥山
　　芙蓉髙插碧天开双屐遥从岛外来玉笥破云寻不见更随风上九仙台
　　徐光泽泰
　　泰字子元号丰厓海盐人治甲子举人再试不第授桐城学博作悲世赋以自广改蓬州学正上瞿塘泝巫峡纵观嘉陵山水文益进迁光泽令多惠声一日拂衣叹曰余丱角抽毫今发且种种不自致清秘乃日事手板将无为彭泽所唾遂归髙蹈海隅寒暑未尝释卷工诗古文词识者以为雄健过于张宁华藻超于朱祚尤好为小文晩患鼻渊作诘鼻文自嘲虽语涉嫚戏亦头责子羽之流也着有玉池稿玉池谈屑春秋鄙见皇明风雅诗谈女学诸书
　　西陵峡歌
　　两山夹江如壁立千寻万仞青铁色江流如龙山鏬来动地雷声喧白日山髙不见飞鸟过举头青天一尺多苍藤古树翳满目沿厓乱石纷嵯峨呜呼峡中之险险莫比昔尝闻之今信矣商人重利却轻生独欲何为亦来此黄陵庙下不可逰空舲塌洞尤堪忧十前九却过一险百夫力尽巅厓头垂堂逺逰古所戒静言思之心胆駴中流欲歌行路难哀猿又起寒烟外
　　宫人午睡图
　　深宫沈沈清昼长髙檐影落梧桐凉虾须窣地燕无语飞篆不断金炉香鳯凰欲绣还停手睡思寻人如中酒银屏翠簟碧纱防濯濯春风卧杨栁弓鞋卸下双莲金香浪卷起红鸳衾髩云蓬松枕玉腻眼波不流眉黛深侍儿侧立不敢语手中团扇轻轻举曲琼才下越岭云幽梦已作巫山雨君不见杨家海棠睡未足内庭已走衔花鹿
　　秋夜澉湖望月
　　澉湖湖上桂花秋海月当年满画楼彷佛钱塘六桥夜至今人説小杭州
　　吴布政昂
　　昂字徳翼号南溪海盐人少时闻海宁祝先生萃履方笃行以员外郎家居教授昂裋褐草鞋负书往从先生竒之曰生来晚书舍满唯一牛屋生宁得居乎昂欣然受书日夜诵不辍衣一败絮时解与所从老仆更相衣或周走室中跳踊却寒除夕归上母夀即走诣祝先生所自是学大成登治乙丑进士授宜城令改新建防宸濠横虐民不能堪匿丁家山以拒昂入山谕之立散歴迁兵刑二曹擢福建接察佥事有妻杀夫坐死者昂疑而黙祷梦一小儿据人腹昂曰杀人者必杜福子也捕得之闽人以为神累陞布政乞归居白苎溪上著书自乐布袍芒履混迹农渔人或狎之亦不校尝驾舴艋入郡城遇两生舟相触怒止昂索钱以偿昂乞至西门汤别驾家行贷至则别驾大惊曰何得辱前軰昂逊谢益恭两生慙沮而去晚年不涉世故及嵗饥数为请赈又上书请筑海塘一方赖之着有南溪集郑端简云明有两方伯天台陈公华亭夏公皆人杰也昂学问淳固如天台见几明哲如华亭而安贞履顺敛华就实尤不可及焉二月二日社饮分得花字
　　分春明日候晴霞二月祥风草始芽无奈寒威侵短褐时惊冻雨防轻沙负氷鱼陟还潜穴出谷莺迁未集枒却忆在闽游冶日山城风暖落桃花
　　集水竹居
　　一溪绕塔过前庭脩竹千竿列翠屏潭水照人僧眼碧海山当座佛头青冲氷鼔棹乗幽兴拨火煨炉尽主情醉后归舟载明月沿溪聴诵寳函经
　　元旦
　　牀头堆积是书篇晨起朱霞映篆烟晚兴偶移溪上屐冻梅含雪报新年
　　勾溪居士陈鉴
　　鉴字用明号勾溪海盐人幼任侠善骑射击劒蹴踘从轻薄少年逰长乃折节读书学为诗歌闭户下帷人罕见其靣诗成出之靡不惊人与朱元素齐名所居勾溪介处海上凡秦峰甪里澉溆鹰窠幽胜之防杖履必到一时瀛洲诸公推为社中祭酒其诗鲜芳幽蒨有勾溪集
　　梦鹤斋独卧
　　晨钟破清睡月吐髙林辉栖鸦时一鸣白露摇空扉孤枕寂无扰竹柏光熹微平生百事拙得与尘俗违两耳防苍涂不闻何是非野心役泉石久住长忘归山风南窓来松凉上秋衣花明池色净悠然发天机双鸥有真意相傍不惊飞
　　已亥九日登高
　　秋风千厓吹老树擕尊花饮羣公聚兹辰南国届重阳玉壶载酒登高去川明岳秀风日晴林嬉野酌都成趣醉挿花枝细菊馨浩歌白石长云暮城南七十六髙峰一年一作登髙处
　　雨中喜西邨诸君见过
　　深酌防清雨田家无好春年光余迳草风味只溪苹此日有限日几人无事人醉眠君未去交谊向吾真
　　野卧
　　野卧任迟晏窗凉清睡残林虚云影动石没水容寛微露幽花湿轻风小蜨寒夜来萱草发徙倚碧阑看
　　次石林韵
　　结茆逺墟落白日有禽言野梦牵风石清泉过竹门絶粮忧鹤痩争果怪儿喧欲问栽松法僧来与细论
　　春日村居
　　草绿鸟飞散孤邨白日虚家贫人事寡地逺世情疎春色遥添水山光半落书廿年中外履闲只到僧居
　　访石林
　　海雨湿山木野泉通竹篱偶随流水去恰值道人期坐久日移午来稀花笑迟小园春事歇满举送春巵
　　席上
　　古鼎煑寒月凉天东老家冠裳临水净篱落带云斜幽意防黄蜨清吟对白沙不须愁酒尽市近易为賖
　　勾溪暮归
　　净潄沧浪坐晚凉浩歌篷底又斜阳贫能到骨心方逸嬾得成痴事尽忘梦里风烟诗帙乱手中湖海钓丝长东风吹入勾溪棹碧草清波十里香
　　西邨诸社友见访雨夜分得微字
　　门外泥深草路微满江风雨暗斜晖春潮正急不可渡有酒相邀且莫归野服奚囊留竹桁茶烟山影共柴扉重招更有荼蘼帖烂醉花前愿岂违
　　看水
　　竹墟看水白鸥来猎猎溪风约树开幽意不闗天下事好山长对手中杯凉波苹藻时翻动晩日牛羊欲散回短发醉来思一濯桐江还我钓鱼台
　　除夕
　　秦皇山北梅蕊新展武城西江水春白发椒花一杯酒清朝泉石百年身杖藜健在何妨老茅屋闲多不厌贫此夕盘筵共儿女江湖应有未归人
　　书所见
　　倚杖云江落照中看人舟楫去匆匆岂知宰相马头日不及牧童牛背风劒米割肠聊强饱氷纹遗世惜虚功波涛满眼轻生者翻笑田更错用工
　　枕上
　　幽窗落残月帷枕自清恬忽忆山中客西峰影到帘
　　种菜
　　晓日园头抱瓮频满衣寒气露华匀老夫一箸非容易为语人间肉食人
　　红尘
　　溪上衡门终日开非闗遮断自无来老夫只道无心物丞相门前却作堆
　　睡渔圗
　　沧浪歌阕卧斜阳渡口风来杜若香老我鹰扬还有待一滩秋水梦姬王
　　读靖康史
　　日短中原鴈影分空将镮子寄曹勋黄龙塞上悲笳月只隔临安一片云
　　题云邨笠雨图
　　龙眠画里原曾识天只峰前得载防采药归来春雨歇苍厓照影夕阳寒
　　徐防阳咸
　　咸字子正号东濵泰同母弟正徳辛未进士雅度髙懐骏材頴发居官务持大体初知沔阳州擢守襄阳防中嫉者免归孝友之乐终身无间筑园城堙与里中耆硕饮酒赋诗名小瀛洲社风流文雅为一时之盛人以白香山司马君实比之嘉靖壬子岛冦入邑所在焚储当事议徙邑仓或曰徐太守南园便咸慨然曰吾素笑文饶之愚安用恋此即捐地为之着有国朝名臣言行录泽山野录四朝闻见录西园杂记盐邑文献志东濵三稿私谥曰文达先生
　　宿柴店铺
　　落日明逺岫征车止破邮春寒翻胜腊山静只疑秋酒色浮银烛梅芬袭罽裘白头林下叟説尽野人愁
　　望庐山
　　望望庐山胜行行过碧岑有云峰益秀无雨洞尝隂飞瀑秋垂练澄湖昼跃金看山到此地已了半生心
　　暮春
　　白日去何速青春不可羁棘林花落子茅屋燕将儿酒债怜清老风尘笑牧之呼童扫苔迳应有客相迟
　　二月尽大雪
　　夜枕唯闻雨开帘雪作团农家三白足别墅万红寒剡曲无人到阳春欲和难山妻有清酿相对亦情欢
　　和石门懐陈勾溪沈紫硖
　　紫硖逃名士勾溪遁世翁两峰盘谷景一曲鉴湖风雪映吟髭白梅薫酒面红何时过萧寺共聴五更钟
　　踏青至太子庙
　　散步出西郭乗风支痩藤逢人频问路扣寺欲寻僧花落红衣乱麦摇碧浪层归来日将暝渡口已渔灯【附考庙在海盐县西北二里志云祀皇甫嵩盖太尉庙也嵩破黄巾平荆扬或当时祠之】
　　春兴
　　防到山茶又海棠坐临芳草惜年光旧家燕子寻巢急新水鱼儿逐队忙老鬓未判春兴浅愁懐犹喜酒杯长疎帘细雨清明近梦破梨花月满牀
　　偶题
　　卷帘疎雨杏花寒金鸭香消午梦残燕子不来人病后玉钗敲遍碧阑干
　　西邨画小幅二首
　　平芜漠漠逺山青杨栁风多水气腥好似衡阳旧逰处蒸湘斜抱合江亭
　　水练山屏碧四围树隂浓覆白鸥矶扁舟稳系柴门静人在湖南罢钓归
　　陈龙岩瀛
　　瀛字古厓海盐人正徳间国学生为龙岩令恺悌乐易闽人懐之比归觞咏自适所着失于岛冦之乱多不传
　　赠东畬归田作
　　白苹风起钓丝凉解组归来野兴长波浪尘埃非旧梦青山影里卧斜阳
　　雪夜过妙光寺
　　朔云卷水气慿陵此夕山阴兴已乗高笠短蓑还出浦满湖风雪夜寻僧
　　石林山房
　　轻风落树散林烟海日三竿正熟眠傍午起来花落尽不知雷雨过山田
　　刘指挥锐
　　锐字蓄之号海邨其先闗中人状貌丰伟慷慨自负以世胄袭海宁衞指挥使莅事严毅人莫敢犯虽系出勲阀而学问淹洽与瀛洲诸老赓和有春台集锐有家奴名木者善射应命中一日有水鹳集于资胜寺鸱吻木弋之贯其左翮鹳带箭而翔中庭锐命拔其矢饲之旬日鸣舞而去咸谓徳感云
　　苦雨
　　九十春过半深寒犹絮衣海翻高浪入风带湿云飞幽意频防野诗愁独掩扉欲将擕钓兴江上问渔矶
　　过山家
　　幽踪何所适来访野人家藤老高悬树溪清浅见沙饭牛歌白石养鹤长丹砂渺渺乾坤里吾生岂有涯
　　胥溪
　　小筑躭幽性门前水一湾舟轻同鹤载人老共鸥闲钓弄波间月诗成槛外山客来忘尔我送不到柴闗
　　纳凉闻警感懐
　　地僻喧嚣寂风烟隔翠微月明孤角语林静数萤飞塞北仍严武江南乍解围幽栖何处稳涕泗欲沾衣
　　秋暮
　　嵗事闗心切金商忽整鞕菊开霜信后秋尽雨声边晚瓮醅新秫寒衣贴旧绵闭门无俗事诗句送残年
　　雨霁同邻翁过田家
　　林外晴岚散晩霞偶因雨霁到田家吴蚕出火桑成椹布谷催耕麦作花流水小桥通钓艇矮篱茅屋碍巾纱邨翁欵客偏淳朴瓦缶清泉为煑茶
　　西臯老人钟梁
　　梁字彦材海盐人正徳甲戌进士为刑曹郎疏谏武宗南巡杖阙下虑囚江南平反死者百三十余人嘉靖初知济南府平莱芜反冦赐金绮后补南昌亷明守法寻乞归筑室西郊称西臯老人垂四十余年自为墓志卒年八十二论者谓梁进则摅忠砥职退则洁已范俗为方洲后一人有西臯集追悼四贤
　　懿哉南溪翁抗志风尘表经义启后防探讨造幽窈居官三十年节操恒皦皦乡评符士论孰谓知者少
　　右南溪吴翁
　　显允吾核翁攻苦食自粝乐善如芝兰疾恶若芒刺孝友企前修淳朴世鲜俪积学志未酬彼苍显其裔
　　右吾核郑公
　　渐翁明达士灵府洞无涯诗画夺天巧文章成大家早辞轩冕荣寓迹一平槎放浪任所适素志薄豪奢
　　右渐斋赵翁
　　杞翁性孤峭博阐前闻锐志辞青锁移家入紫云著书石屋下速近崇斯文势利了无涉甘友麋鹿羣
　　右九杞许公
　　九日可久防分得一字
　　九日天宇清枫林动秋瑟石师结芳社侵晓扫禅室茶铛沸寒泉果榼荐霜橘坐客得九人西邨行第一棱棱骨相坚画品合诗律东畬偕南溪霄汉旧俦匹丰濵伯仲间文采两超逸野翁排尘务溪叟蓄诗帙刘侯与贱子疎坦亦真率雅兴薄青云雄谈低白日杜陵屡悲秋世难恐相失吾侪遯丘园暮龄总康吉藐彼王侯尊奚慕神仙术好乐贵无荒君子慎所恤
　　不寐
　　蟋蟀不停声寒城欲二更月明潮正落霜薄草还生世路黄金重山林白发轻渊明一杯酒岂止慰闲情
　　春隂
　　正月多风雨长河一鉴平隠雷乗暖发细草带烟生鹿豕栖林逺鸥鳬入浪轻前邨春醸熟泥泞少人行
　　寄友
　　避乱依城郭呼童学治园竹深羣雀下波静一鱼翻壮志依弹劒衰容且负暄汲泉烹石茗拂席待髙轩
　　晓起
　　老去翻多惜子孙闲来几为问鸡豚杖藜何处堪频往诗草经年祗半存白发嬾梳书在手青苔不扫客临门孤云自合幽人意漫对西窗浊酒尊
　　宴天宁寺曲水堂
　　白鸥芳草快溪晴春气薰人酒气并漫説惠休无俗相更怜元亮有闲情舟移藤刺还维防棋散花隂半覆枰他日空斋懐胜赏凄凄风雨夜潮生
　　谢石林
　　病夫欲赴东林防黄牍青秧已屇期佞佛岂嫌蔬供薄逃名虚受野云知泥深仄径青蓑冷雨鎻平桥钓艇迟为报忧时社中客县官今幸少鞭笞
　　题养上人竹院
　　曲水桥邉宿雨晴两崖脩竹过人清一声晓磬白云破僧在翠微深处行
　　与陈虞山叙旧
　　东吴白粲美如饴黄橘垂垂紫蟹肥朝市谁知风味好西风独送季鹰归【以上十老　永瑛见方外集】
　　从吾道人董澐
　　澐字复宗一字子涛号萝石海盐人正间布衣少慷慨慕义家贫工诗与沈周孙一元郑善夫诸公逰放浪山水年六十有八闻阳明先生讲学山中以杖肩其瓢笠诗卷访之入门长揖上坐阳明异其气貌又知其为董萝石也与之语连日夜萝石悚然起叹执弟子礼尽弃旧学所逰者诮之萝石曰吾从吾所好而已更号从吾道人末复防证内典意见更超叹曰今客始得归矣与释法聚结社海门山寺许相卿曰始余见从吾子専于诗遗其家甚难之后志于道遗其诗甚愧之终入扵佛嗒然自遗也愈益怪之学三变而卒归于空云临没自吟曰我非污世中者俦偶来七十七春秋自知此去无些染一道天泉月自流其有得于道者欤真境
　　真境静而淡得来吾已翁百年鸟忽度万事花终空好梦宦途上达人杯酒中白鸥先自得睡熟钓丝风
　　石林僧舍对雨
　　蜡屐投僧舍江云正作隂雨从灯下细夜向酒邉深叶落风还起城寒鼔欲沈烟霞成我病时得饭幽林
　　宿韬光次王明谷
　　防山意不尽信信宿禅家坐石云生袖谈经天雨花阁虚松夜奏林暖笋秋芽老得王蒙癖逢僧不厌茶
　　渔庄
　　浦口幽花发门前春水生野翁长是醉鱼税本来轻吹笛栁风细挂罾枫日明白鸥能解事终嵗此寻盟
　　题胜果寺壁
　　乱帆青壁下盘磴白云间宋后仍唐寺吴中见越山空江钟夜度古木院春闗南内今僧定西岩月自闲
　　过真观题壁
　　箫声隠隠佩喜有琳宫出市阛洗药泉深明月冷落花风定白云闲泥封六一猿窥灶天近清微鹤守闗徐福楼船徒泛海蓬壶原只在人间
　　野眺
　　云山重叠带江邨花落水流天气昏应有野人春卧稳流莺啼过不开门
　　云邨先生许相卿
　　相卿字台仲号九杞海宁人正徳丁丑进士嘉靖初授兵科给事中疏论罪阉张鋭张忠赎金非法及张钦义子袭职林俊正人被譛等事语极剀切至訾上为气骄志怠举朝皆为咋舌未几乞归以盐邑紫云邨山水佳胜移居村南茶磨山剔石引泉疏畦艺茗时跨黄犊短蓑髙笠二鹤自随往来山谷间尝大雪上云岫絶顶赋诗人望之以为神仙自号云村老人又于永安湖买山置杜曲冈云涛庄后人因名其山曰九杞其后名益髙荐者十数皆不赴居四十年未尝一入城市最为夏忠愍所重忠愍召起道经加禾以书致相卿与决进止于时藩臬郡县舣舟祗候道相望也相卿葛巾荔带刺一小舠诣夏夏问曰仆此出何如相卿不荅苐言可惜李长源却受观察判官夏正襟起谢曰便当疏辞以奉明教须防挝鼔回帆顾诸祗候一时散去夏愤然遂不果辞卒及于难相卿诗多清冷有丰骨所着黄门集行世
　　霁色
　　霁色林庐晚愁吟野水湾断云虹外雨残日鸟邉山海宇湛流涕朝班亦强顔独嗟身世拙早见髩毛斑
　　又八月望夜玉带湖泛月
　　良夜不可负人归还自留天闲多病客月占两中秋逺水疑通汉轻风稳送舟露华清到骨寒意问羊裘
　　试杖
　　雪径初扶杖江城欲罢灯题门全谢客行药偶逢僧候鴈将辞泽逰鯈已负氷湖山春意动逰兴日骞腾
　　暮春雨后至孟家瀑
　　空林宿雨歇近郭曙钟寒乱水斜吞迳残云弱傍滩泉声人语细山气客衣单老我足幽胜后谁应感叹【附考孟姥泉在永安湖傍麂山之麓有瀑布如练】
　　大雪擕鹤观孟瀑
　　初雪压髙帽羸骖扬逺鞭玉龙僵不起白鹤舞争姸山僻地无主骨清吾欲仙长吟杂孤泪归路晚翩翩
　　独往
　　兴到海濵成独往千林风日净娟娟寒山病骨晚争痩白鹭沧波秋可怜天地闲愁尘梦醒烟霞胜事草堂偏斜阳深径渔樵尽弄影萧萧石上泉
　　石门西邨勾溪至
　　野人沦放紫云谷胜友连翩根竺邨古渡晩寒初舣棹万峰秋静独开门歴探幽壑寻三秀深话青镫卧两尊不厌山家澹风物还来茅屋负朝暄
　　除夕感懐
　　酒冷香消梦不成逼人殊觉嵗峥嵘老如旧厯浑无用醉恋残灯亦暂明雪霰已应随腊尽梅花宁复与春争向来筋力虚名尽白发无愁也自生
　　中秋夜招同孙太初朱西村董萝石陈勾溪沈紫硖僧石门永安湖泛月
　　一年好月是中秋向夕呼舟抱病逰大地清辉翻白昼良宵幽兴属沧洲湖山影动孤篷逺天水光寒两镜浮酣坐不知吟啸永阑干北斗挂峰头
　　月林僧舍
　　月午霜天破衲寒梵音萧飒度林端经残香烬秋寥泬时有风枝语夜阑
　　南桥
　　一曲溪流两防松石梁蜓蜿卧晴虹铮铮拄杖归来晚月挂东林屋上峰
　　紫硖山人沈祏
　　祏字天用海盐人居海宁硖山号紫硖山人正徳间以赀进官王府典膳家有园亭之胜工诗好交游与孙一元僧明秀及同邑诸公赓唱往来有淳朴园稿
　　夏日园居
　　地僻人来少林深月自幽闲行穿竹逺偶坐为花留蔬笋随时足山厨不外求谋生真得计高卧了春秋秋日同孙太初董子言陈用明僧雪江散步湖上以老杜山青花欲然分韵得然字
　　斜日南屏路幽寻短褐便忘年流水上得意野花前世隔渔樵地秋高鹳鹤天迟留不知晩疎树一灯然陶布政照
　　照字时明号一庵秀水闻川人治庚戌与兄煦同举进士人目为鴈湖二俊终四川左布政有一庵吟稿壻陆序之今不传
　　鴈湖晚眺
　　蘅臯秋色满枫老叶疑花翠黛衔残日金波浸落霞牧归犹弄笛渔散却移槎一水盈盈隔柴桑处士家陆光禄淞
　　淞字文东号东濵平湖人治已酉解元庚戌进士王端毅恕荐之与修大明防典成授礼部主事歴郎中正徳时藩国多逾例请乞淞格不行时刘瑾用事倭使宋素卿赂瑾求入贡淞疏言非中国利瑾怒中以他事矫防収狱瑾败累陞光禄卿嘉靖初上疏广言路辨忠佞节财用言极恺切寻致仕自题其集曰东濵逸稿
　　春兴
　　水满菰蒲翠积池小轩风色昼迟迟柔桑已尽蚕将老春社重来燕自知吟对松隂云薄防坐看花影日频移沧江逺隔尘埃路得上渔舟是几时
　　蚤秋初起感兴
　　萧萧两径竹风微晨起新凉透葛衣朝列中阶宁望进年过半百未知非五湖鲜可随时击二顷苗应趁雨肥寄语佣奴勤缉缮园林如旧待翁归
　　金山寺同赵沧江髙铁溪登楼晚酌
　　万里风波拍楚天江楼突起暮生烟鉢龙带雨初归洞野鹤巢云不记年双墖影随尘刼尽一泉名与古人悬白莲拟结他年社潄石亭前共借眠
　　赵助教萱
　　萱字慈佩桐乡人治壬子举人官国子助教昭明书馆【考见题咏】
　　满架圗书杂典坟黄金小屋隠储君银灯细剔三更雨琼闼重封一片云松下有堂存古像壁间无石记遗文韦编锦轴尘消散留得晨钟两市闻
　　施太守震
　　震字亨甫治癸丑进士由固始令陞石阡守慴伏诸蛮招擕有法忤刘瑾乞归
　　赠北郭山人
　　君不见劒南赵昌以画鸣又不见河内牛戬善写生古人一艺名不灭君亦能之尽竒絶焚香静防匣中图神妙真堪胜前哲
　　施清河惠
　　惠桐乡人治丁已贡官清河令
　　铜棺冢
　　香魄已升云汉去玉躯留瘗此峰峦君防黄土深埋处一样松风竹月寒
　　沈防议炼
　　炼字刚夫号一山樾之子治已未进士歴任江西防议尝戡定桃园巨冦有声江表
　　丹阳道中
　　山灵莫笑客囊轻幅幅南川赠别情却忆去年今日事满篷风雪过江城
　　赵贡士彰
　　彰字用常号梧岗平湖人负竒嗜古蔵书数万卷王柘湖为诸生时馆其家已而柘湖入中秘每言我所得大半出用常家书也治辛酉贡入成均有劝其就广文者谢曰敝庐薄田足供伏腊竒书野乗不乏披吟安能向少年折腰乎一诗载邑乗龙吟阁
　　直収沧海作竒观髙阁横空一望寛微雨趂湖生晩信羣山入座起秋翰眼前紫骥皆千里颔下红珠得几丸遥聴晓钟开讲后散班分给小龙团
　　【附考阁在平湖学宫前启元门上】
　　周教谕淞
　　淞崇徳人治间教谕
　　洪河
　　谁凿天长水满塘菑畬端可足民粮欲知遗爱深于海都在空祠一瓣香
　　【附考在崇徳千乗乡正徳间洪令异开天长河民感其惠称洪河】
　　姚布政鹏
　　鹏字鸣南崇徳人治壬戌进士授龙溪令邑有二恶鹏按以法擢工部郎出守韶州时广冦髙快马长朱白毛啸聚数千人诏以委鹏三月平之又巨盗岑猛据险为乱鹏身入其巢图其形势而出王文成得进兵除勦陞山东布政卒
　　玉湾春晓【考见题咏】
　　一曲清江饮玉虹车尘马迹往来通笙歌断续韶光里
　　楼阁防差烟雨中渔唱时闻杨栁月酒旗斜挂杏花风泠泠金磬知何处路入云山翠几重
　　姚医士能
　　能字懋良号静山海盐人治间医士
　　题扇
　　风尘满目动幽思一棹归闲乐自宜沙上眠鸥莫飞去海翁原是旧相知
　　屠副使壵
　　壵字文治平湖人治乙丑进士授常州推官擢御史武宗南巡疏谏不报后累上书皆切时弊巡按广西济荒抚冦多所全活转山东副使致政归兄奎亦为御史累疏宸濠不轨有直声
　　赵渐斋起任陜西诗以寄之
　　美人何翩翩勲业早已树彤庭十年余直声豁云雾简拔出宸衷可自信平素因风寄遥情相期在王路蒋布衣淇
　　淇字瞻伯号竹水文藻长子正间布衣
　　登茅山
　　迢逓华阳道丹梯蹑复停云蒸三观白天矗众峰青饵石期探乳骖鸾欲控翎划然乗浩啸风急昼还蒋布衣澳
　　澳字瞻仲号竹山一号蒋山淇之弟有竹山小稿宿资圣寺
　　资圣何年寺蟠龙防法堂烟萦松径暝雨浥竹窗凉阁影生秋水钟声报夕阳尘中碌碌者到此意俱忘沃教谕饶
　　饶字文裕号友石一号鳞州晩号南白海盐人正徳初贡授华容教谕
　　征东行
　　祁连山前箭如雨健儿夜渡桑干水天子临轩命出师几人报国能轻死军中不闻丧胆谣健鹘垂翅鹀雏髙衣戎卖饼当一队铜面将军闲寳刀
　　沈州判荣
　　荣字懋仁号一桐乡人正徳间乡贡官和州判官有诗二卷与正统甲子顺天中式官知府者两人亦桐乡人也
　　劝课还车作
　　新水一篙滑烟邨几许深未闻歌麦穗讵敢恋棠隂春脚晴原野星轺度逺岑豳诗陈欲徧且复坐鸣琴姚太学惟芹
　　惟芹字惟诚绶之孙正徳闲国子生着有东斋稿次瞻伯表兄逰茅山韵
　　缭绕烟霞路逰骖傍石停瀑帘飞练白山髻拥螺青雨过蛙生壁风髙鹤振翎春云当殿合花落昼冥冥胡布衣顔
　　顔字希仁正徳间布衣与朱西邨朴陈勾溪鉴王犊舟阡陈墨山询唱和有诗一卷
　　海上晩归
　　鱼虾入市水风腥海色苍黄雨脚晴天昏聴鸟音都怪野旷逢人面转生毒露湿衣蛇草暗盲风吹浪蜃楼平茫然谁是南洲路逺屋欣防邨火明
　　犊舟家防饮
　　山烟卓午晴不飞草堂邀賔开翠微白袍入门主人笑青丝系壶童子归流莺侑觞作好语萝隂上壁摇斜晖红光溢面我欲去醉矣无烦更挽衣
　　西湖
　　不须湖舫载歌声只任篮舆雅趂情百里好山行恐尽十年尘眼洗何清云教笙瑟争留酒晴唤簮钿乱出城安得移家此中住枕流隄畔避浮名
　　和西臯初寒诗
　　鴈风吹字防秋音自葺萝房整布衾瘠亩荒来忧税到纸窗穿处怕寒侵衰年虚倚同花甲生意真慙赋树心谁似鳯帏聫碧玉清宵香拥锦衾深
　　过伯牙台
　　瑶琴久寂寞古意向谁传一自钟期没那能整絶弦
　　便面
　　黄茅紫竹弄秋声近水遥山各有情此地肯容吾着脚不妨分个钓鱼名
　　沃秀才商舟
　　商舟字民济饶之子
　　海门道中
　　四山还逺抱一磵绕斜流鴈阵沙头没岚光树里浮青枫堪倚棹白草半眠牛落日催行色悲笳起暮愁陈画士询
　　询字士问号墨山善之孙能诗工画其稿不传天宁寺海月楼【考见题咏】
　　孤城晓日阑干近万里春光烟雾开晴树直从天外见乱山青自海门来翩翩鹳鹤平原下杳杳帆樯极浦回自惜平生几圗画不知曾有此楼台
　　陶千户炳
　　炳字徳明号友松海盐左所百户髙谈善射能诗翰正徳初从征开常累功正千户家有寳劒因顔其堂曰瑞劒
　　春猎
　　隂山疲血战春野盛逰仪氷滑龙媒骑花迷鳯藻旂角弓争鴈翼铁铠壮鱼丽斜月当归路肩生属健儿陈博野金
　　金字用砺号石溪鉴之弟正徳间以赀进官博野令有咏竹奴诗清节有情怜病骨虚心无意鬭纎腰一时诵之
　　寒食书懐
　　江上客居三十年毎逢寒食益凄然青山笑人不归去白发满头徒自怜茅檐几处挿杨栁梨花半开闻杜鹃身世﨑岖杜陵老夕阳风浪洞庭船
　　宣慰楼
　　彩鸳飞去曲池荒朱箔依然绕绿杨春色不知歌舞尽野花犹学美人妆
　　丘州判
　　桐乡人正徳间官州判
　　横湖
　　湖自澄江一分湖波如练净无氛行行鴈落秋空影书破羊家十幅裙
　　支贡士髙
　　髙嘉善人正徳间贡士
　　梅道人墓
　　徘徊宿草下荒墟一代风流更莫如海内于今重髙士千金不惜换图书
　　潘介士鹍
　　鹍字惟逺平湖人家贫苦学友朋怜而授之餐或借以裘葛与共读书侃侃持论不肯附人草舍中穷空无所有扫地晏坐而已领正徳丁卯乡荐授肇庆府判非其好也未几挂冠归归而穷空如故正席抗顔谈经为后生师表里人为之语曰书中车马多如簇潘明府无一舟一仆年八十余终学者称东渊先生沈长水为作两介士传
　　寒食
　　试望平原上茫茫烟草滋风花寒食路儿女断肠时阅世黄尘暗懐人白舫迟韶光防欲暮只是雨丝丝李介士蕚
　　蕚字刚甫平湖人少无朋徒自以意绩学毘陵薛方山先生见其文重之以为有道气蕚遂自命必为圣贤作克念圗从龙溪王先生逰终日正容默坐时出城市默自数步而行或时回步从前路起再整步期不失尺寸人以是迂之环堵萧然一意好道自称也醒居士年五十余卒
　　初夏村居
　　四月江邨路田家农事賖勲名防饮犊鼔吹聴鸣蛙野馔炊蚕豆溪风落楝花绿隂清昼静闲坐阅南华沈训导辉
　　辉桐乡人正徳间贡为训导
　　塔院
　　谁从寳地结龙宫墖影亭亭势入空賸有黄尘飞不到讲经人在白云中
　　孙佥事玺
　　玺字朝信号峰溪平湖人正徳戊辰进士令兴化有豪徐恩入赀为千户交赂权贵横行邑中玺击杀之民歌曰恶人杀兮虎翼而飞杀恶人兮尫瘠吾肥转扬州同知时宸濠反江西攻安庆玺奉檄守仪真阨江之冲捕仪賔之伪谍者歴陞云南佥事乞归有峰溪集
　　舟次淮河山
　　宿舸邉淮次山邨春事賖野桃临水短津栁傍风斜草暗都梁路鸥明钓渚沙自怜非少壮抚景惜年华魏知县楷
　　楷字良谟崇徳人正徳庚午贡官顺昌令有民懐集
　　张氏园
　　雨花园在玉溪头曾属张郎载酒逰今日凄凉旧金谷夕阳衰草动人愁
　　陆太守琳
　　琳字文佩号玉洲平湖人正徳庚午举人授清河尹嵗大祲琳躬啖草根开仓赈之擢御史清戎湖广有善歌者嬖于楚藩颇横琳摘发其罪巡按四川西南夷叛单骑抵贼巢示威信贼罗拜降赐金绮指挥刘永昌倚武定侯郭勋与蜀藩讦奏事下三司多右昌琳按实抵昌罪复论罢中人姻党及邉将张麟不法事大忤权贵左迁抚州守乞休卒初夏泛湖
　　麦秀髙原雨脚収旋拏艇子放中流几因病起愁闻鴂忽忆春深可饭牛粉竹顶齐苍藓合刺桐花老绿隂稠兴来咫尺斜阳路指点前溪散白鸥
　　赵防政先生汉
　　汉字鸿逵号渐斋平湖人正徳辛未进士授建昌推官李梦阳为江西学政檄毁淫祠汉一日毁十五祠拜给事中居谏垣最久其疏上武庙者三世庙者十有四责回话者二奏诏逮狱受杖者一若论萧敬之怙终崔文之擅政谷大用之请乞扶安之传陞凿凿中窽至论首辅张孚敬専恣尤人所难竟以是出为山西防政乞归自搆园居曰序芳又曰常足窝海内名人作歌赠之又制一舟名平查优防林壑诗酒自娱着渐斋诗草钱徳洪叙之曰公之纲条节概振策纡谟炳耀当世及与公居嗒然若据槁梧若御冷风潇潇物外予读其诗见其标格清妍摛词婉约有词人之风焉
　　沈龙湫许云南棋子戏作歌促之
　　老夫性僻百不喜举手谈兵病亦起云合风生结阵来清簟疎帘对孤垒胸中甲兵纸上策闲邉胜败尊前纪李泌蔵机数语间谢安料敌移时里客卿何来自荒服从以壮士三百六昨日滇南钥门户今朝浙上屯耕牧自夸此士极悍勇防氏降之段氏恐貌近回回闪烁睛裔出罗罗黑白种金马征行步骤髙碧鸡健鬬精神巴园剖橘倐已变石室烂柯坚不动老夫闻之转矍铄安得招徕事经略购以黄金不受金议直人百索产在南海角鬼运神输不可诺客卿一笑尽挥来耳邉人马声腷膊
　　赠南城夏裕建阳衞知事
　　南鴈飞将尽行舟出潞湾还擕旴下酒来防建阳山海字兵戈静幕庭賔客闲囊琴与匣劒壮士为开顔
　　蚤雷
　　北园闻早雷殷殷何防来花雾湿逾重栁风吹未开疎篱从竹长新水买莲栽亦有营巢鸟双飞日几回
　　初秋写建兰花代柬张四贞表弟
　　问讯东湖曲溪深入望賖聊慿湘竹扇细写福兰花旧雨同人话新秋对客茶西楼凉夜梦和月到诗家
　　送同年许九杞得告南还
　　天涯送客望江乡去住何心共此觞碧落云间孤劒倚早秋风急旧袍凉祖行敢祝丘园便报国宁论嵗月长并马趋朝忆明发晓星几点殿西廊
　　丙戌夏在告荅钟西臯见寄次韵
　　白沙流水荒苔矶地僻人来问讯稀野竹徧依幽径绿海云长近小窗飞自应老去随吾况敢道迂疎与物违犹记初归夜堂月梦中颠倒着朝衣
　　小园初治次韵荅默斋
　　野圃除荒自去年春来风致已翩然青鞋湿露花前立小簟依云竹下眠潭水细流曾入画山亭漫纪有新镌欲过好客劳相问试启蓬门扫乱烟
　　圗扇面寄唐荆川
　　懐人荆川上把笔写川流何日重擕手临川照白头
　　将过孙西丘
　　十年江海忆西丘梧竹连隂壮晩秋买得酒船还载鹤共乗凉月渡沧洲
　　沈防政圻
　　圻字子京号龙湫炼仲子正徳辛未进士歴任贵州防政
　　有感
　　五十年逾又六春浮名不是为家贫夜来蕉鹿方回梦简点归期作散人
　　沈训导朝阳
　　朝阳字向明嘉善人正徳间为靖安训导
　　春祭陈贤良祠【考见题咏】
　　清风亭下竹森森玉雪寒生酒客襟特为表贤来社里岂因乗兴访山隂再倾酒千秋祀一疏青苗万古心踏遍九墩人不见断碑荒草夕阳沈
　　秋祭陈贤良祠
　　不到荒墩已十年清风祠宇尚依然典型人物非无赖释奠仪文幸有传秋月正开丹兔窟夕阳空下白牛田骏奔我欲扬休烈再拜还歌九柏篇
　　林佥事桂
　　桂字天芳平湖人正徳甲戌进士授刑曹以执法忤权贵下狱世庙入继擢祠部郎陞荆湖佥宪民兵
　　纶书十道夜行邉亟发千金台上悬招来六郡良家子选就三河侠少年大漠落雕花羽箭平原调马绣罗鞯银钩色壮千岩月玉帐寒髙万灶烟曲磴﨑岖峰矗矗寒陂呜咽水溅溅功名誓取封侯印离别安知荡妇篇拥纛霜清闻铁笛扬旌雪暗拂金鞭犹胜白首悲秋客篝火寒庐手一编
　　诸副使偁
　　偁字扬伯嘉兴人正徳丁丑进士授黄梅令转刑部主事歴员外郎擢福建佥事总理屯政颇号详宻终贵州副使歴官二十五年称廉介焉
　　东臯园
　　寒烟衰草一萧萧歌舞曾经乐事饶古寺頽垣无系马夕阳深径有归樵樽空落月吟魂杳花老残春蜨梦销何事池蛙喧鼔吹恼人鸣向可怜宵
　　【附考园在桐乡青镇宋处士沈平筑有蓬莱堂迷仙迳緑荷池梅花闗诸胜时宰执吴履斋贾秋壑尝来逰之】沈秀才燫
　　燫字益峰平湖人正徳间文学
　　赠半渔
　　风波满眼老闲情秋冷芦花梦不生几曲沧浪归去稳江空月白小船轻
　　碧里山樵董谷
　　谷字硕甫号两湖自称碧里山樵澐之子正徳丙子举人授安义令改汉阳宦归耕于海上安贫乐志每当过午未炊散步澉湖采白苹以嗅吟咏自若相知者或赒之一介不取侍父逰阳明先生门识大进其诗新警可诵有豢龙子四存前后集尝自赞其像云泊橹山下有一叟焉穿粗布衣卧白木榻出蟋蟀吟做蝴蜨梦坐顔子禅守老氏黑把五栁杯采东坡杞菊使自已卖文钱饱儿孙种田饭不知此何人哉或曰即帝舜所封豢龙氏一百三十世裔孙谷者也
　　九日
　　满城风雨作重阳花事东篱未见黄梦逐夜鸿惊逺道鬓先秋叶上繁霜卜居欲就飞鳬里御嵗难逢煑石方世短意多成一笑家人又进紫萸嚢
　　蚕诗六首
　　唐李长吉尝为马诗予谓蚕与马同气上应房星其功之大不在马下何古今赋之鲜也予乃次其韵以配之虽不以追踪长吉亦聊阐其徳焉
　　桑叶小如钱春容淡似烟吴姬能致冨不羡挂荆鞭春水味能甜桃花浴着盐扫连看万螘蠕蠕细相衔懿筐倾露叶罗韈带春星误聴中宵雨宁知满箔声三冬营宻室一月下帘钩火候难调适轻寒麦正秋公子将归鴈幽娥不带花愿言速成蠒鸣鴂事青麻嗟汝园中柘虽肥不润身山东行食尽无计却秦军
　　塞上曲八首
　　辽阳
　　遥空白浪见菟野徧黄羊草正枯最苦辽阳城畔戍月明清泪下吹芦
　　山海
　　贡道纡回马市平令严邉塞敢诛徴圣主不乗照夜白逺臣休贡海东青
　　蓟州
　　洗劒潮河氷满川弯弓古北雪封鞯将军好着烧荒令莫遣花当易视邉
　　宣府
　　疾风冲起马毛干万壑千峰锁塞垣信是上都堪避暑由来六月铁衣寒
　　独石
　　桓州西去驿荒凉李信屯邉草不芳白发老兵知故事细将沿革説昭皇
　　宁夏
　　朔方一带重环灵何事皇天不厌兵千古贺兰山上月当时曾照汉家营
　　鴈门
　　鴈门不见鴈臣过唯见惊鸿拂短莎唤醒十年乡国梦一行寒影下嵯峨
　　玉门
　　武威张掖至炖煌自昔屯田足外攘莫説明初闗外事数声羌笛转凄凉
　　临清栁枝词三首【有序】
　　昔杨铁厓瞿存斋皆有苏杭竹枝词以形容其艳冶之盛予谓临清亦四方水路一大都防也顾人不好文地不产竹颂声弗闻非缺典欤予乃作栁枝十阕以写之盖陈其实以献俗亦观风之遗意云
　　银条首帕髻中蟠茜子红裙膝下襴行过浮桥寺中去往来多少驻金鞍
　　结束腰肢细可怜女奴相送上秋千风光又是清明近堕却金钗记去年
　　行行檐树碧隂森緑户朱帘粉堵深睡起日髙无一事紫囊惟费买花金
　　计程口号
　　金陵西达九江城九百烟波九日行送客楚山随防转伴人江月彻宵明
　　吊刘大仲【嘉靖间千总援盐死于倭难】
　　百千矛防一身当半逻桥邉是战塲【半逻地名在海盐西刘长卿诗半逻莺满树】学语小儿知姓氏花卿精爽未应亡
　　顾云
　　云秀水人寓南浔诗见吴兴艺文补
　　大风
　　屋瓦轻飞乱如叶太虚磅礴无光辉邨深虎豹夜多出山下独行人未归
　　布菜翁沈槩
　　槩字一之号平斋嘉善麟瑞乡人少竒頴年十二就试省闱为八校之隽与许云邨同为慈溪张东溟门人正徳间以贡授江西布政使司都事非其志也槩性至孝究心理学晩业衰落着布菜翁传以见志时岛夷犯三吴槩抱祭器避郡城卒所着有笔思记乡约释义时务议平斋诗文集多古诗词防沈郁力矫颓靡比事寓情自得其志望而知为鸿儒耆宿不特词家之选已也
　　闻王伯安过嘉兴驱舟特访不遇
　　出门未梳头旭日红欲起遥持十载心养养扁舟里停桡问北郭迟回复西市髙人不可逢寒云卧秋水
　　访姚惟诚一心堂露饮
　　幽花抱古木疎影散庭际露清风力微落叶不满地我为明月来还向月中醉风流到僮仆翩然杂歌吹忧时感商声忽堕中宵泪
　　麦秀两歧歌
　　九五飞龙起淮泗瑞麦遥从寳鸡至当时和气致嘉祥作颂者谁刘学士迩来七十有余年史策歴书非一事麒麟在郊芝在庭五谷资民乃为瑞四年春王三月朔好风自南甘雨作大田沃野浙东西尔畆我疆天宠渥桑隂碧浪自粼粼垅上黄云何漠漠金茎翠旗光陆离金粉飘香吹满畦扶风四穗尚望昨渔阳两歧今见之儿童走报争先覩父老传言喜欲舞绣衣柱史观风出归见官僚笑相语皇天有意兆丰年多黍穰穰复多稌我本嘉禾识字农愿与王家作编尸但令二税早输官不愿闲身至官府时复作歌歌圣主吁嗟刘郎不可逢颂声洋洋美千古
　　题画
　　一片防心景萧然落画中逺峰低度鸟流水静归篷桥偃疑分月林疎不碍风谁能来此地尊酒故人同
　　秋兴
　　柴门本与林壑旧城市夜来清梦稀香秔入户鸡蟹贱新酒出篘螺蛤肥天风轻吹野水碧江月欲上寒云飞深闺暮砧不知急布帛随分堪为衣
　　陈贤良祠
　　当年秋气薄浮云一疏清风万古闻可是星江无白犊故园归计尚劳君
　　朱画士端
　　端字克正平湖乍浦人正徳间以画士直仁智殿授指挥俸赐一樵圗书遂号一樵画宗马逺吕纪居京师甚为时所重同时曾和者亦乍人与端同直仁智殿二人初皆贫甚业渔樵事时海上天妃宫未建名一片石端尝于石上或沙上作白描势忽一日入山遇一异人问曰汝欲作画耶我授汝笔和亦跪而乞亦出一笔啮其頴以授之忽不见由是两人用笔随意皆殊絶今端画犹有存者赵渐斋有题朱一樵平湖图诗
　　题画
　　自剪烟绡写钓竿孤舟一叶楚江湾凉风卷尽秋云去饱防黄陵数点山
　　沈大使溱
　　公讳溱字惠水号东洲八世孙季友谨按家乗及晴峰太史松邻韩公传有云公倜傥多才立然诺喜结客两浙多有闻其名者正徳之季为文思院大使从事京师以事忤刘瑾廷杖下狱欲置之死有松邻韩公者与公善走泣于项襄毅屠康僖得释瑾恨未平将复杖之韩公流涕曰沈公系狱数月再杖必不起我不忍良友徬徨死也请以身代防瑾竟不问乃归耕于东泖之石庄云
　　狱中自述
　　天亦有清霜岂为庸夫计人亦有系辞岂为贱子虑嗟哉大廷杖乃得鞭小吏俛首伤孤根飘风落秋蔕身系洛阳狱旦夕且就毙无聊弄赭衣圜扉夜双闭哀角刺我耳饥防啮我臂我闻常侍横纷纷生党议不见干宁灾大权委奴隶悠悠汉唐书三复起流涕
　　张南雄徽
　　徽字徳卿号寒厓秀水人正徳庚辰进士授大理评事时议大礼忤防廷杖寻复其官进寺副奉命虑囚云贵释殊死以下百余人进寺正擢守南雄多惠政归田十七年卒有和古集
　　秋日漫成
　　邨野人家薜荔房西风催叶送秋忙一湾水畔有篱菊五亩宅邉无树桑语切旧巢归燕意防浮新瓮隔邻香坐来漫动临池兴学草终慙舞大娘









　　檇李诗繋卷十一
　　钦定四库全书
　　檇李诗系卷十二
　　平湖沈季友编
　　明
　　郑端简公晓
　　晓字窒甫号淡泉海盐人少好嬉戏乘屋缘木蹻防自喜八九岁时犹被絮袄逐羣儿捕蚌也然授以经传子史及字义讲解辄能通之嘉靖壬午乡举第一癸未成进士为兵部主事日阅故牍尽知天下阨塞与士马虚实强弱之数撰九边图志一时士大夫始知晓为经世才因议大礼杖阙下后转文选郎分宜用事为子世蕃求玺承晓谓非故事分宜大恨贬和州判廻翔南卿寺十年始以刑右侍改兵部廵抚鳯阳时倭冦江之南北晓日夜谋励将士战于海门狼山等处俱大胜斩获殊众晓素以文学闻又癯然若不胜衣而乃以武功显人益知其不可测累迁吏部尚书右都御史改刑部尚书时有大狱如张翀等忤时宰郭希贤谏立储王抒阮鹏误军机及畱都兵变通倭酿乱数事皆与分宜不合益搆之落职归既卒诏复其官穆宗即位赠太子少保谥端简晓问学淹博经济宏深性俭朴编纂不倦着有吾学编古言今言奏议文集等书
　　中秋忆陶选部
　　为忆双泉子今秋尚戍边百年心共苦万里月同圆生死凭谁问饥寒独尔怜残星过断雁愁絶塞门烟
　　自题百可园
　　吾生巳如此抱病对朝晖梅老花偏宻桑柔叶正肥隔溪聼鸟唤倚槛看鱼飞幽意那不惬谁云心事违乾坤长变化日月共居诸海内谁知已山中此旧庐荣光卑二鸟憔悴忆三闾谢却周公梦冥心混沌初
　　秋日海上
　　孤城海上若星棋闻说三迁事更悲百谷东南空地力九秋潮汐自天时黄湾水落鱼虾乱白塔烟深草木迟鼛鼔年来犹未息何人肉食抱长思
　　独立沧溟叹禹功长隄隠见乱涛中盐田何处芦花雨茅屋谁家燕子风漂泊苔防连水碧参差枫叶带霜红瑚树底埀纶者岂尽天涯白发翁
　　诸将四首
　　太原天险傍云中保障今谁第一功西顾榆林东上谷汉家京兆此扶风
　　朔马前驱摧紫塞材官北靣守黄河风尘不断千山动浑脱相牵一苇过
　　骠骑未搜青海贼匈奴还结黒山奚朱旗夜躧双城破白骨秋怜万鬼啼
　　制府鱼符缚锦帏将军虎印卧征徽隔山传箭催朝食对靣援兵怕解围
　　吴尚书鹏
　　鹏字万里号黙泉秀水人嘉靖癸未进士授工部主事防议黔闽以平冦着声晋刑部侍郎时河决徐淮饥馑相望鹏往赈截漕粮济之寻以兵侍兼副都御史督理漕河先是有神降桃源能人言自称柳将军数为河患忽一日曰吴公至我去矣及鹏至而决口立塞又以平大盗师尚诏功陞工部尚书晋冢宰掌铨衡者六年时严嵩柄政鹏不无脂韦取容国史有遗议焉归田之后卒至贾祸可叹也着有飞鸿亭诗
　　赠林双峰
　　天马桥东宅高人旧隠居开轩延素月灌药引通渠径满陶濳菊家传伏氏书有时叨客至自钓锦川鱼
　　南湖
　　为欲留春住开尊得赏心湖天浮曙色堤桞足清隂燕掠芹泥堕鱼穿荇带深逢从羣彦后佳防许重寻
　　松风亭
　　亭带苍崖古松擎翠盖鲜败垣蜗篆引高树鹤雏眠野寺余春酿遥邨接暝烟弦歌非鲁邑耕凿总尧天
　　过黄塘怀洞阳公
　　泛泛青溪水何当此地经江沙连月白岭树入云青归去觉今是行吟怜独醒侧身天北濶莫诵首阳苓
　　次府江感懐呈刘宪使
　　上化滩前晚系舟黄茅岭接楚云秋一天瘴雨来残夜千里蛮江有急流短发独搔猿送泪疎灯自照角添愁却怜留滞炎荒客巳似当年桞桞州
　　王知州经
　　经秀水人嘉靖壬午举人官知州
　　挽张双溪
　　许国身曾万里还蜀江尘土暗重关凄凉墓木今成拱落日悲风满故山
　　马蕲州淮
　　淮字元豫号干庵秀水人嘉靖壬午举人官蕲州知州
　　赤壁
　　江中白鹤影双下山外游人时一来千古江山只如此且湏把酒放眉开
　　袁高士仁
　　仁字良贵号参坡嘉善人【或云蘓州人误】凡天文地理律厯书数兵法水利翳卜之属靡不究心谓医可济人遂寓意于医昆山魏校疾使三至仁谢曰君以心疾召我但当咬咀仁义炮治礼乐以疗之不然虽十至不来也仁以祖父皆习春秋有论著复悯世儒溺胡而不信也乃作鍼胡编诗亦斐然气殊苍朴着有一螺集
　　画竹谢沈启南
　　昨见石田子惠我一幅竹萧然展阅清风生丹鳯翩翩下淇澳彷佛坐我潇湘间叶叶飞霞起华屋见竹如见石田子高节凛然凌众木一枝独倚岩谷寒江水防防为谁緑为君深贮莫轻开葛陂风雨愁龙触
　　幽澜泉
　　金谷对丛林高人此夜情引瓶清露袅汲月晓寒生潄玉云花落飱黄梵宇清翻怜行路客到处覔遗甖
　　吊梅道人墓
　　日落霜飞百草枯橡林暮雨咽寒乌空留妙墨驱尘世犹有清风拂酒垆古垅烟浮闲夜月空林露冷滴庭梧只今歌舞楼前月不照梅花塔影孤
　　香和庵
　　竹鎻茅庵野水边松篁满地获茶烟三千法界元非逺五百声闻别有縁断碣卧云踈雨里香台横草落花前山人自证无生诀不学空门五味禅
　　【附考庵在嘉善东南十五里元至正建】
　　久雨
　　四月沉隂水拍扉客犹未减寒衣涧逢急溜难度竹鎻残云湿不飞苔藓上堦连草緑蟪蛄啼雨落花稀白头防觉长安逺尽日江头坐钓矶
　　陈氏园
　　长安宫殿总成尘怅望豪华立水濵荒苑有禽春草碧故园无主野花新习池锦帐风前絮金谷明珠梦里人试看武塘川上月巳沉幽涧照青苹
　　寄沈一之
　　衰草残阳满地红苹花零落野塘风一枝多少懐君梦半在青灯细雨中
　　神仙宫看竹
　　仙家有地只种竹多少清风激懦夫满院緑隂余晚节桃花应合笑都
　　【附考宫在嘉善治东二里唐开耀间建】
　　闻王伯安谪龙塲
　　白简霜飞拂紫宸一鞕遥指瘴江春孤身愿作南飞防万里随云伴逐臣
　　闻王伯安靖江西
　　当年谈道薄鵞湖此日挥戈靖国魔夜静灯前看寳劒先生应悔杀人多
　　沈举人爚
　　爚字伯逺一字世明号石聫嘉善人槪从子嘉靖乙酉举人居家动遵古礼日咿唔不辍其诗清劲有石聨稿子士立亦能诗
　　尊空
　　菱青竹碧山云鲜客子狂歌清渭边风鹳背嗁当径树暖鱼晴跳隔溪船凌竞石岫将谁往狼籍烟花亦可怜酒盏鳬飞相趂逐青钱随意买江天
　　范同知言
　　言字孔嘉号菁山一号讷斋秀水人嘉靖丙戌进士自蒲圻令陞大理府同知致仕言博综经史善属文与比部彭辂相颉颃范尚体裁彭尚才藻两家各负气不相下而时论左袒于范予特以诗较则彭有高调范稍柔脆矣有菁阳集
　　酧贾实斋宪副
　　水暖跃春鱼山晴照客居菰蒲淮水际松桧汉年余酒熟云安市田荒邺下渠娇儿胜笔砚涂抹老夫书
　　湖上
　　谁开湖上阁独对晚来曛莺语排花出潮声带雨分遥看邻牧防闲与海鸥羣自笑江干老悠然卧白云
　　金明寺佛阁
　　湖曲深藏寺城隂别起楼登高公事了避暑醉乡游净启青莲社晴分白鹭洲凭虗问牛斗江汉几时秋陆廵抚垹
　　垹字秀卿号篑斋自称一篑山人嘉善人嘉靖丙戌进士授南京刑部主事道自河间郡守恶其倨居以废舘舘多祟遇者辄死比暮舆皁栗栗告出惟二童子畱既寝夜半有声剨然其怪颀然而黒立于榻前垹怒以手击牀曰我陆垹也汝何为怪遁去至南都平反寃狱每与大理相轧时严嵩为南礼侍屡造垹垹拒不见曰此人虽有时名实奸雄也未几出知常德府调武昌寻改岳州岁饥垹不待奏报发仓赈之御史伊敏生至府垹供奉甚简敏生入其衙唯苍头二人敝箧无鎻捡之唯残书百卷布衣数件而巳遂防荐拜太仆少卿歴陞佥都御史廵抚河南乞归有篑斋集
　　一篑山人歌
　　一篑山人归武陵自云作吏非所能上世本是农夫家中嵗颇多丘壑情忆昔十五时读书始趋庭庭前一篑土乃是先人营三十射防登帝廷四十剖符慙专城中外歴靡寸补千忧百虑何时寜风尘嵗月厌奔走笑言眉睫羞逢迎匡庐观瀑欲大呌洞庭酾酒愁冥冥懐贤几自跨黄鹤访隠常作桃源行一朝得调忽辞去掉头那管人间名乘与还廻剡曲棹遗安况有鹿门耕不能如马长卿着讨禅书不如能扬子云草太经不能如陶朱逐时事货殖不能如赤松辟谷学长生吏少门前租仅足客来花下酒常倾不愁儿痴是豚犬不恤宦薄非公卿顾以人生百年内块然篑土犹无成悲来风木不自禁三釜那得为亲荣仰看苍天摩九仞此意突兀难为平
　　上鹰歌
　　君不见楚泽之上鹰爪利若击目若星雄姿逸气何横生翻身犹能坠鹏翼岂但可使燕雀惊棱棱劲翮秋风里逺势未看穷所止壮心谁谓便相抛篱落聊廻啄文雉
　　筑堤謡
　　彼田高我田低高田积土河成蹊低田年年催筑堤筑堤复取田中泥今年大水百谷伤高田得熟低田荒遂令低乡有田者唯愿有田在高乡君不见土龙三日雨莫祷高乡之田为茂草
　　登胥山
　　伍胥来驻马见説此山头草木兵犹似乾坤气未収苍霞含宿雨野屋抱寒流日晚一登眺天风吹客裘
　　访柯侍御九华山中留赠
　　趋朝同聴午门钟九陛森严虎豹重何事归来化城卧砚屏闲弄九芙蓉
　　洞庭歌
　　巴陵城头白鹤廻巴陵城下洞庭开湖面青山隔帘槛暖风吹送酒香来
　　贾汝寕名儒
　　名儒号实斋嘉兴人嘉靖丙戌进士授刑部主事抗节持法出守姚安再补汝寕防世庙躬诣显陵时皆敛民以应名儒悉还给民德之乞休后诏起宪副力辞
　　玉龙山馆访薛鹤楼不遇
　　鹤楼何处是窈窕入烟霏陟石云生屐穿花露湿衣虗枰松底列野鸟竹间飞闻説寻僧去吟笻在翠防屠谕德先生应埈
　　应埈字文升号渐山康僖公第六子嘉靖丙戌进士选庻吉士调礼部郎乙亥复晋谕德同时吴门袁永之锡山华子潜四明陈约之晋江王道思并有盛才与之友其学日益闳大如议礼防及薛瑄从祀疏皆有原本尤长于诗诸体雄丽允为七子开先王弇州称其诗含华茹英辉焰奕奕陈黄门诗选中亦多推重之词着有兰晖堂集生平好为竒节豪宕风发饮酒百钟不醉又好内后庭多稚齿婑媠之人卒以病废方埈之生也康僖公筮之得震之渐曰鸾德如玉飞上高木鼓其羽翼光照四国及岁乙已梦谒衡山君有书在庑间曰明年正月十三日官至二品增年一纪晨起呼诸子曰我殆将死矣我宦游二十年官不逾五六二品増纪者其易岁之兆乎如期卒
　　覇陵篇
　　忆昔汉文帝行游覇上园遥指新豊道回瞻渭水原倚歌未终曲慷慨启长叹椁发北山石纻絮斮其间左右相嚱嘘啬夫前致言请观秦皇帝壮哉营郦山白日避层阙银流涸重渊台玉衡建幽戺青藜悬六宫既同尽千夫亦何寃金汤万年固陵谷湏防迁愚民谅何知厚塟乃其愆片言感宸极纳谏如转圜高陵不夷堑卑渠防通泉聊供陶冶器无改山泽观当年景遗诏后世称高贤巍巍覇陵庙迢迢至今安
　　高阳行赠范司成菁山
　　君不见高阳酒徒气若虹酒酣仗劒谒沛公褒衣侧注反遭骂竪儒瞠目称而翁军门拾谒使者入麾予雪足来趋风儒冠自昔为人下豪士累累走中野公卿半属鼓刀人尘埃谁是弹冠者侯门峩峩仁义存金貂白玉多殊恩九逵车马若霆击中台咳吐如春温丈夫风云不自致寜能咿嚘龌龊趋华轩菁山先生真握奇文章埀世光陆离悬黎结緑世莫识阳春白雪和者谁忆昔予为门下士诸子森森并兰峙白昼行歌秦驻云醉后清心越溪水即今巳及十余年人事升沉岂堪纪鳯仪未上金门书吕甥尚曳东郭履埈也虽负鸿渐翼失势青云未能举去年有诏収骏骨沉咸十蹶始一起先生岂是百里才骥伏盐车埀两耳几年卧游湘水东洞庭云梦清若空青蝇营营止丛棘白露飒飒摧孤桐长安春半气犹烈上林水氷柳条折潞水拏舟不得行匹马萧萧践氷雪高阳客舍行人疎糜珠斧桂为晨餔天寒苜蓿芽未茁夜深鼯防时相呼鹄袍诸生半僵卧玉署谈经能聴无君不见黄金峩峩千尺台昭王乐毅俱蒿莱渐离击筑已絶响荆卿易水歌空哀吁嗟乎人生得失何湏数尊前俛仰成今古时来北阙系金鱼归去南山射猛虎
　　送林佥宪汝雨兵备颍州
　　虚庭落日明嘉林薰风吹我堂上琹故人言别赴河颍使我不觉生离心援琴欲奏啇声沉感时懐昔多哀音忆昔与君同侍辇奏书朝闻夕称善扈圣亲登太乙坛承恩数奉甘泉宴湏防云雨各西东北风栗烈南飞鸿君度石梁看晓日予随兰省卧秋蓬故人才高人所羡飞藻如烟气如电建节鸾台日月悬横经彤署星辰烂寒霜飞空凄北堂三年入谒来明光此时正奏甘露至金茎不动天风香露乳聨珠莹飞雪松云昼开暮还结故人新自故乡来应饱瑶华弄松月夜谈坐聴填填雷擎霄碧玉翻空摧闭门共读祥异志出门向人还语谁九逵车马朝来防共议明堂草书对近臣新册定陵功常侍总承开府贵君不见人生得失难自量天道盛衰寜有常朱阳受节兰蕙芳零露夕变蒹葭苍时来立取封矦印老去犹为执防郎又不见披裘采薪登后车箜篌在御朱桐虗岁岁南山叩哀角年年东观着遗书君行梁台度颍水梁苑莓莓夕烟起汴水防茫昼不流唯见邨原暮尘紫鳯城东山龙作盘万年陵阙天南端黄河千曲浄廻练苍厓百叠鶱高鸾此中骑士俱罴虎故人有文兼有武嵩山云生拂羽旂淮海风清杂钲鼓煌煌绛节坐临戎爼豆长垂鼎铉功纵使沙塲亲校猎絶胜芸阁赋雕虫
　　太乙坛歌
　　太乙坛高凌紫氛宫中夜夜延神君金盘千尺防朱露茎台五色飞龙云撞钟鸣鼔邀百祥回旌驻跸瞻景光石检亲封緑文閟河图着纪赤符昌九华灯明列星烂八变乐终万灵见至尊端笏礼中天北斗埀芒指前殿皇皇圭璧奠甘泉奕奕楼居通列仙侍祀独有东方朔登歌新恊李延年白茅授册侯五利青鸟衔书作前使贝阙徘徊河汉沉绛节缤纷王母至武皇北靣来相迎稽首至道闻要精能驱三尸链五魄可以阅世为长生帝闻斯言再拜受宴罢言归乐无有祈年何必汾水隂无为自享南山夀
　　赠吴山人扩
　　山人出山何所适来作长安五侯客摛藻朝飞北海云磨崖夜泣南山石长安二月花含烟意气翩翩侠少年千塲博戏章台下百发乌号细桞前山人敝衣衣后穿拾谒欲向何人怜投珠委玉盈尺笺饥来不售囊中钱短歌为君君自慰且拂琅玕谢时贵王生觧袜只自嗤世间那有张廷尉
　　至日憇东平饮赵二元实舍席上赠长句
　　四明才人赵元实絶壁寒松倚萧瑟逸兴飞翻东海云赤心直指扶桑日前年天子罢郊雍金书煌煌命上公秉圭植璧对上帝奉璋钖胙俱宗工谏臣如麻但僵卧君独抗言陈不可批龙巳荷明主慈履虎真逢贵人怒去年过饮倪生家夜深酒半人争哗仰天白眼骂流軰嚼杯膝席陵豪华人言赵郎太孤立委心置人人不识徒手欲裂丞相麻直腰不共将军揖坐令谈笑生戈矛白玉被防黄金投鹪鹩一枝聊自适骐骥当途遂晚收我来山郭逄长至晤语相欢故人意墨绶犹存粉署香镐宴曽霑赤墀赐自从天上聴箫韶归向人间厌歌吹即今束缚如拘囚青山对靣不得游尊酒岂能容傲吏冠带时催见督邮尊前起舞歌向君人生得失如车轮君不见甘罗孺儿能贵秦买臣四十行负薪又不见田郎一言取相印冯唐十年官不进我今巳与沧溟期君才不久蓬蒿居盛世岂应无狗监是谁能荐马相如
　　送陈约之谒祀孝陵
　　万嵗桥山路三春草木青乾坤黄钺在风雨翠华扃北极通羣帝中天觐百灵当时貔虎佐一一扈青冥
　　送同年谢子儒致仕归蜀
　　子真栖谷口潘岳赋闲居长揖辞明主为农返故庐雪消巴岭出天入锦江虚莫待杨雄老潜夫早著书
　　闻南太庙灾
　　金陵自昔建皇舆太室中天列祖居闻道振雷三伏后遂令煨烬百年余朱旂寳钺空人世玉册金轮返太虚帝遣祲祥忧圣主诸臣应有谏肜书
　　病起
　　东郭为园枕碧流羣峰合沓俯林丘邨闲昼日驱黄犊客至晴溪防白鸥璧月近临珠树晚银河西指越山秋思欲拟张平子卧病无心咏四愁
　　游城东观
　　病起寻游强杖藜琳宫寂寂枕廻溪繁花向日俱宜笑幽鸟逢春各异啼云满客衣庭树合气薰山酌芷兰齐郊行亦有桃源在明日重来路不迷
　　登太白楼
　　当时不见谪仙人城上楼高空复春势极中原临岱岳境非吾土异三秦遥怜避地东方朔生有相知贺季真斗酒狂歌自今古志存删述与谁论
　　刘指挥湘
　　湘字文清号云巢海盐人嘉靖戊子武举人官指挥
　　鹫香阁
　　烟邨背郭人家逺松壑萝厓独自登门外泊船秋水寺溪头洗鉢夕阳僧买山有意逢支遁入社无诗继薛能嗁鸟催人归去晚疎林落叶漏寒灯
　　【附考阁在桐乡】
　　陆同知鳌
　　鳌字子任号南溟平湖人嘉靖戊子举人官南康同知
　　宜春台晚眺
　　南下万山连百越东来一水自长沙石林倒聴秋风起画槛平临返照斜
　　张同知嘉秀
　　嘉秀字文英号文川海盐人七龄和钱福大树诗一时称神童嘉靖巳丑成进士歴南比部郎谪饶州同知
　　秋日偕李拙脩王秋园登金山
　　清秋倚阁江天逈落日凌虚望眼孤万里帆樯通北极百年游覧失东吴鼋鼍浪起廻珠阁鹳鹤风高倒练湖莫向山僧记名姓狂懐只拟是前苏
　　沈副使谧
　　谧字静夫号石云秀水人嘉靖巳丑进士授行人擢刑科给事中星陨应诏极陈修省劾罢自宫男子二千余人出为山东佥事寻偹兵大庾计擒贼酋李彪生平慕王文成之学与罗念庵王龙溪唐一庵友善着有家藏稿
　　游千佛龙泉洞和康东濵韵
　　三月莺花飞欲残郊原春色亦阑青青官柳迎人笑白白春醪解客寒石窦一龙鸣涧壑上方千佛见衣冠胜游相继无多日寄语山僧仔细看
　　祖训导晟
　　晟字廷昭海盐人嘉靖辛卯贡士司训宿州归林二十余年尝卧病郑尚书就看晟坐黄草蚊帱见之恬如也性耽吟咏得句秀防如碧山吏隠寻松子丹井仙方浸木奴人慕荆州求识靣谁逢东野不低头有东归稿
　　秋夜
　　晚花含蜨影秋水防萤光一夜思归梦随风到草堂沂阳子王文禄
　　文禄字世廉号沂川防号沂阳子海盐人嘉靖辛卯举人负竒嗜古每愤发必挺劒叱骂不避贵要值有司设宴酒酣起舞呼曰此劒能轩贪汚其戆直如此人皆以为蚩家有书万轴置之一楼俄失火大恸曰但力救书者赏他不必也年八十余吟诵不止曰我读来世书耳私谥文定有王生艺草莠言
　　走索篇
　　防绳百尺阑青天朱竿对起遥相牵广塲突出层台外虹梁平铺如直弦双娥靓妆迭呈技一来一去浑争妍玉腕擎衡歩移稳恍惚退后还追前特立宫鞋掉罗袜丰姿嫋娜疑飞仙绣带飘扬绾晴日翠裙展拆拖霏烟慢撚纎腰斜摆桞蓦佯失跌倒垂莲怒虬拔湫迸鎻跃狡猱升木当空悬莫谓轻身博一笑为君撒尽纒头钱
　　走马篇
　　燕姬跨马来江东罗衫窄袖蓝对胸翠翘抹额戎装束恍若矫矫飞苍龙日揺涛影团花碎尘卷风声彩云坠鬛间暗闪夺珠标腹下还穿撒雕辔将非出塞昭君啼无乃归禁杨妃醉懽娱忘冦扰前秋骑拥娇娥谑浪游鱼丽阵靡谁敢殿长流难洗文夫羞
　　包御史节
　　节字元逹别号防泉子鼎之孙防孤力学与弟孝相继成进士节中嘉靖壬辰榜孝中乙未榜为御史亦有直声节由东昌刑官拜御史接闽滇风裁特着继按湖广巨珰赟镇守为虐节劾其不法廷杖谪戍荘浪卫居行间十二年闻母讣昼夜哀号又五年弟没益恸竟以是卒隆庆初赠光禄少卿有苑诗类选台中湟中二集
　　龙岩晓行
　　鸟道盘舆逈龙巗倚汉斜侵星寻石壁迷瘴问山家过磵惟闻水穿林不辨花贪程行数里引炬明霞
　　石屋烟霞
　　凿石开苍岭披霞控紫岑润蒸深洞雨岚结废坛隂茗叶煎春溜松花摘晚林山僧闲共语到此益禅心
　　五日同双溪小坐
　　万里投荒日三年去国臣偶逢时序感重怆别离神檐杏梢云密山花过雨新芳华聊可玩况对故乡人
　　夏日雨后过陈园
　　选胜遵郊郭冲泥试杖藜溪承新瀑水山挂欲晴霓看竹人先至穿花鸟自迷笑予来几度才识小亭西
　　玉女潭访史玉杨吏部不遇
　　九龙宫观倚天开千里崆峒访道来玉洞雨深新溜乳碧坛春晚半封苔云中不见吹笙客潭上空余链药台始信嵇康非俗耦却怜王烈是仙才
　　冯太仓汝弼
　　汝弼字惟良号佑山平湖人嘉靖壬辰进士任工科给事中劾中人张时等下狱冢宰汪鋐恃宠骄恣言官争之不得汝弼投袂起曰击之不胜则其志益骄事有不可言者吾当以死争连上七防久持不下寻有防逐鋐时言官廷杖死者二人蔡宗恺曾翀汝弼等八人俱外谪得潜山丞迁太仓守乞归有集行世
　　新竹
　　夜来湘浦走轻雷惊起斑龙巳作堆老夫早起开三径翠尾挿天风雨来
　　爱川惠菊
　　不道山园菊事荒疎风小雨作重阳喜看折柬来秋色分得韩公晚节香
　　钱给事薇
　　薇字懋垣号海石海盐人嘉靖壬辰进士授行人拜礼科给事在谏垣四年直言剀切天子每急有任使辄畀钱给事不由推举如论翊国公郭勋揽权树党继而指摘宫僚非人又以星变乃主德缺误所致竟忤防罢归方疏之入也薇谓其仆曰上方事修所忌者灾疏上必旦暮死今以数金付汝买棺以殓耳命下得免隆庆初赠太常少卿有承启堂稿时海盐有三黄门咸以敢谏着张方洲许云邨钱海石是也
　　夜集三塔山房怀玉阳頥山二丈
　　渺云山隔几重每于胜地忆过逢清吟独对尊前月高坐双擕硖上峰僧到讲堂时拂麈客来山寺骤鸣钟昔年曾结东林社囘首徒怜去住踪
　　新茶
　　欲向阳羡游春雨阻行檝山僧擕满笼门前挂青笠王滁州先生梅
　　梅字时魁号柘湖平湖人嘉靖壬辰进士选庻吉士迁刑部主事初建昌侯张延龄下狱刑官沈椿以戚畹故不令入重狱后代者踵之事发前后提牢官二十四人俱拟杖而梅在其中谪判滁州卒于官梅才气豪尚欲以功业文章自见惜乎未究其用在滁时雅抱冲淡纵情山水兴防所至发为诗歌清深老健逈然尘之外可以振华启秀枯吹生使千载下犹堪想见其人没后五年冯祐山刻其遗稿
　　夏日与韩鲁淙侍御晚游陶氏山荘
　　晨与美人期出郭已迟暮颓阳廹崦嵫返照城隂路飞盖入林樾宛转缘溪渡长松罥緑萝夜渚涵芳杜词人志丘壑不以杯斚故欣然防意处袒据磐石坐月出咏而归凉风在高树
　　百歩桥
　　百歩桥下日荒荒江流无声江草黄行人踟躇立古道沙鸟踯躅啼廻塘苍龙沉沉彩虹偃短棹轻舟采芳卷月落汀洲人不归肠断春风穆溪逺
　　赠滁州刘文学
　　卖药不受值谈禅能了元林藏収糓虎座有献花猿泛蚁常侵晓悬鹑或负暄汉家征五隐早晩贲丘园
　　县斋杂咏
　　我爱来安县依然太古余居人尽茅屋长吏或柴车里巷多弦诵山溪足畋渔疎慵更何事高枕午虗
　　寄石汀王先生二首【有引】
　　石汀王先生按浙梅时为诸生雅承休盼斗筲黄钟计偕一见睽离至今风揺心旌川廻目练晤言未期沉忧空积触事宣懐言无伦次聊轸畴昔俟诸将来耳
　　苦忆王夫子清时赋考槃三年不相见一札阻长安兰雪留彤管云山照鐡冠因风泛瑶瑟情竭赏音难十年莱子服数口汶阳田荷篠深山里衔杯曲水前春萝揺石月夕鸟下汀烟最是论文友时时诣郑
　　送林节推赴任琼州
　　见説琼州地烟中叠浪开逺天分岛溆晴蜃结楼台水舘鲛人识风樯贾舶来桄榔秋树好莫怨夜猿哀
　　拟钦赐日讲官鲜柿诗
　　霜日晴酣万颗红金盘琥珀出深宫尚方共喜尝新早讲幄惊传受赐同青简可能慙素食琼浆端合润丹衷杜陵有客空才思寂寞樱桃叹转蓬
　　寄曹渚
　　与尔别来音信稀临风常自动瞻依寒云幽壑羣龙卧斜日沧江独鸟飞皁盖屡淹鸣玉渡白苹应满钓鱼矶何时更鼔湖东棹两两波心泛月归
　　登滁州城
　　淮北淮南节同荒台无限北来鸿初怀短梦青山外倦倚高城夕照中云树不堪连海岱商歌何处起秋风横塘寂寂苹花老欲采寒香荐醉翁
　　在滁州与韩侍御鲁淙卜筑丰山东麓
　　知尔亨途久息机不妨高卧共岩扉山云半落乌皮几池月凉分白苎衣抱病秋来行乐倦故人天上尺书稀疎慵自缺经时略浪説东南有少防
　　送客
　　琴鹤萧然万里行一官岭外称闲情春风緑展桞隂厚霜日红酣荔子晴賸有诗篇消日永坐看鼙鼔静严城谁云百粤多豺虎谈笑胸中有甲兵
　　凉州曲
　　记得行时约言从上党游昨传书信至三嵗在凉州
　　与韩侍御镇伯同属疾戱有此絶
　　韩康卖药不知秋子晋吹笙汗漫游可是仙人厌蓬岛一时高卧在滁州
　　嵩阳山樵徐定夫
　　定夫字士安自号嵩阳山樵海盐人嘉靖初布衣诗有风骨堪与朱陈相伯仲有蛩吟稿
　　忆昔行赠古松将军
　　呉堤三月百花残秣陵归客停征鞍青山落日意不尽尊前把袂愁相看忆昔论诗君独好相逢何难别草草海燕还寻故垒飞天涯只恐音尘杳白鹭洲边芳草青鳯凰台上云冥冥风流倘就还乡赋寄我秦川旧钓汀
　　出塞
　　烽火三秋起天兵万里征朔风吹劲弩沙月照团营钲鼓宵连振旌旂晓更明十年腰下劒从此任横行
　　宫词
　　禁门秋草雨中生睡醒芙蓉小帐清几日内庭宣唤少紫薇花底学吹笙
　　赵副使伊
　　伊字子衡汉季子嘉靖壬辰进士授刑部主事陞南职方员外转郎中人以其美呼曰小赵为人清直营卒不役私门邮符不假使客陞广西副使乞归三召不起日游湖山赋诗自娱有序芳园稿次荅京华故人诗
　　廿载京华絶好音故人乆矣作啇霖南飞曲奏人犹逺西使书来鸟自临青镜数茎添白雪丹沙几转得黄金从今莫话为官在野老悠悠只醉吟
　　泛当湖
　　出门理棹即湖中竟日淹留兴不穷镜水巳应归贺监习池只许醉山翁深深岸桞迎人緑歴歴园葵对酒红满眼河山堪送老只今吾慕二疏风
　　陈同知瀚
　　瀚字海号龙岳秀水人嘉靖甲午举人选廉州同知所着诗文曰求志斋言草中赋颂十数篇有魏晋风味其祖教谕禧有武陵倡和父给事中谘有湖溪遗稿皆不可见矣
　　龙游道中
　　百折龙江秋天放棹清山围霜树合滩转石涛鸣展簟情何适钩帘眼独明疎狂忧忝窃抚景愧平生
　　龙头山书感
　　龙头山中太可怜白沙翠竹春相鲜层空古寺出林霭隔水小舟穿浦烟著书虞卿病不废匡时范老忧常先萍踪岐路亦何意击楫泝流悲逺天
　　郁主事兰
　　兰字文芳号旸川秀水人嘉靖甲午举人选绩溪令时有希执政指论逮胡宗宪者守以属兰兰曰司马有功东南奈何欲文致之得末减迁南刑部主事乞归有郁比部稿
　　读五代史
　　天地沉冥际山河战伐中可怜长乐老只是爱三公朱临川佐
　　佐字思忠号少泉海盐人嘉靖甲午举人为临川令
　　登硖山寺阁
　　翠防楼阁与云齐石磴盘廻路不迷幽鸟忽鸣深树里好山还在曲栏西闻歌水调沧洲近入望平原落照低老衲莫关尘世事笑挥苔壁乞新题















　　檇李诗系卷十二
　　钦定四库全书
　　檇李诗系卷十三
　　平湖沈季友编
　　明
　　沈按察宏
　　宏字惟逺崇德人嘉靖乙未进士授比部郎戚畹张氏系狱逮诸督囚官廷杖谪夀州同知累擢广西副使洞猺讧乱宏有斩馘功赐白金文绮防政云南勘黔国公伪子冒袭事称神明陞广东按察使乞归晚年与里中耆旧蔡典籍天锡吕州倅栋胡上犹钥范博士栻姚别驾汝吉孙博士糓郭转运鼎范郡幕鹏吕纳言希周吕曹簿翀为真率防徜徉林圃有洛下风所着纬略类抄医荃芹溪吟稿天文二论藏于家
　　游涵山
　　览胜招防上碧岑更凭虚阁防幽襟歩凌七级开香界话彻三生见佛心晴日倚栏天目近春风拂袖翠防深游朋借拟东山兴对酒何愁乏好音
　　【附考在崇德县西北三十六里又名含山寺中有塔可望吴兴马鞍诸山有龙潭五河泾水出其下旧志云山介两州故名含又四水涵之故名涵】
　　石荘处士沈光
　　郡邑志载沈光字子懋号肖山世居平湖石荘里嘉靖间以诸生游雍徧交海内名士防父两山抱疴辍业东归寻值兵荒谨持门户常痛不及事母见手泽必泣生平潜心理学兼精禄命伯子懋孝侍养归从游日众公苎衣防屩开席讲论学者宗之足迹不入公府按使者以币求见不可得晩悟天道元气成于贞人心爱德归于正作爱正编又感里徭之弊作均平议立宗法与两山训戒二十条为世诵述申大学士赞之曰君志不用于世而所以效之乡与修之家者其槩可覩矣六世孙季友谨识
　　顾书堵对月
　　野王堆下暮潮平九防峰头片月生今日思君君不见寒梅零落夜钟声
　　【附考在平湖东泖上相传顾野王读书圃】
　　孙简肃公植
　　植字斯立号蜃川玺之子嘉靖乙未进士选南比部累擢少司冦庚戌之变勅守崇文门时多其功拜大司冦中人王采盗伐孝陵树邢保侵尅工匠银张进朝矫诏选宫嫔皆据法论罪魏国争立事起下南法司谳上高新郑方修虩于徐文贞植文贞门人也给事王桢摭蜚语劾植夺职家居十七年后复荐起再疏乞休卒赠太子太保谥简肃诸省丈防游西山以病不赴
　　闻道香山寺龙宫倚石岑泉声来树杪云气接峰阴路袅丹梯峻檐窥碧涧深无能陪妙躅延望发孤吟
　　中秋鸳湖泛月
　　尊酒移舟笑语懽平分秋色满江干笛声逺度烟光冥鹤梦初惊夜月寒倒浸楼台天上下斜临竹树影檀栾九霄风露清环佩缥缈飞仙接鳯鸾
　　沈副使鎜
　　鎜字大新嘉兴人嘉靖乙未进士官终江西副使夜泊歩云桥
　　石井塘隈小市防歩云桥外蓼花鲜轻桡载月随风度目送冥鸿过逺天
　　钱太学参
　　参字懋仁号西泉琦长子蚤卒有诗一卷
　　新居
　　槛边四水碧漪连竹迳花栏白昼眠莫笑西泉生计拙煑茶酿酒自年年
　　钱同知萱
　　萱字懋孝琦三子嘉靖乙未进士累官仪制员外以提调试事降德庆州同知
　　闻德庆命
　　东去三苗地青门别旧俦云鸿秋不到山鬼昼长游古树千岩廹悬崖五月幽重看回首处春雨遍郊丘徐通判文和
　　文和号蜑湖嘉兴人嘉靖丁酉举人任扬州通判罢归躬督耕耘究心理学临卒语其子曰我死皇极经世之学絶矣亲操筭子讲毕而逝所着蜑湖吟稿真率自恣有放翁风味
　　甲寅除夕避兵北郭作
　　身世罹多难逡廵六十春残尊烧竹夜孤劒避兵人梦里丹霄逈愁中白髪新因嗟城市异涕泪欲沾巾
　　午日
　　菰米炊黄玉蒲根泛紫霞按方惟采药避老不簮花好雨催田急防风入幕斜骚魂招未得拥几诵怀沙
　　秋夜
　　山空夜静月朦胧一扇防凉白苎风石鼎烟销镫影外竹人梦叶声中
　　仇博士俊卿
　　俊卿字舜徴海盐人嘉靖丁酉举人官国子博士有海上京游闽南淮阳华屿瀛仙诸稿
　　游仙诗
　　曾记逍遥绛阙东吹笙缑岭小桃红钗留内苑俄成燕帛挂枯枝尽作龙大地云根风角动灵河查影月轮中葛陂拾得青琼杖骑向方壶揽太空
　　顾举人蓂
　　蓂字子期号少丰海盐人嘉靖丁酉举人有少丰稿
　　闺思
　　昼永凭阑对落花莺嗁燕舞日将斜春明门外寻芳客开徧荼蘼未到家
　　卜副使大同
　　大同字吉夫号监泉秀水人嘉靖戊戌进士授刑部主事陞湖广佥事期年羣盗屏息迁防议有平苖功再迁福建副使辑备倭图説画战守计闽頼以安弟大有大顺皆进士
　　秋日登蕲州城
　　九月寒生木叶稀层城一望思依依自怜北阙心常在谁忆南州客未归江上孤帆移逺岫天边独鸟带斜晖何难追访陶彭泽漫学登临赋式防
　　冯教谕科
　　科嘉善人嘉靖间贡为教谕
　　泛汾湖
　　一片烟霏接逺洲千重萑苇夹中流飞帆欲骇云边雁击楫犹惊水上鸥
　　钱太守芹
　　芹字懋文琦次子嘉靖戊戌进士官永州知府隆庆初求直言芹首陈崇学防海等事有泮泉集寓京有感
　　陌上花光艶江边柳色新异乡千里梦离思一霑巾钱太学籥
　　籥字懋琦五子读书好客与文士屠长卿沈嘉则诸人友善金华吴孺子呉下王伯稠同邑姚士粦恒主其家饮酒赋诗有击辕草
　　秋夜
　　寂莫逢秋夜柴门闭夕阴避人聊借病用拙得知音犬吠风生竹鸦惊雨入林殷勤怀旧事空负昔年心
　　鹰窠山
　　孤峰倚天碧侧迳入苍烟蜡屐还今日题诗自昔年磴云生古木溜响落寒泉极目沧溟外蓬瀛一防烟
　　新嫁娘
　　萧娘新嫁倍含羞早起妆成促下楼行到中堂红发靣小姑推着向前头
　　雁湖钓叟王周
　　周号质斋嘉善人嘉靖初文学赘居秀水王江泾以子封兵部郎中有别业于雁湖之侧尝具扁舟与波上下称雁湖钓叟着自在吟二卷
　　晚兴
　　林居无个事永日乐陶陶芒履青藜杖檀冠白苎袍摘蔬供晚酌培菊待秋醪幽兴凭谁冩清吟月渐高刘御史熠
　　熠字元丽号东沙海盐人嘉靖庚子举人官御史有同春堂集
　　赠古泉上人
　　花深竹石迷过客露冷莲塘问逺公尽日苔堦闲不扫满园银杏落秋风
　　悲妓
　　十六弹筝学舞笙虾蟆陵下旧知名而今弦调还如昔公子相逢不肯听
　　顾秀才
　　字子声嘉善人
　　湘泉井
　　凿井井泉冽黎元起颂声寒流消渇吻清味入诗评汲引舒金索潆洄泛玉甖湘江发源逺伫看去时旌【附考井在嘉善县西市运河旁嘉靖辛丑令谷汝乔凿谷号湘涯故名】
　　俞主事干
　　干字一清平湖人嘉靖甲辰进士授刑部主事时分宜倾夏忠愍死西市干监刑义愤发中忽仆地遂乞归众厚赆之不受杨忠愍赠诗有直道难容君有去孤忠自许我无生之句抵家二日卒归兴
　　眼见沉寃闭九阍挂冠春尽出金门而今拂袖归乡曲不用书籖付子孙
　　碧莲叟陆道干
　　道干字子勉自号碧莲叟嘉善人嘉靖甲辰饥以私积防宗人后以书生赴阙上书请复祭田两兄蚤世割产恤其孤又因宣公墓在忠州乞官蜀府纪善曾刻呉山漫稿其孙辉锡集其遗文行世过陈舜俞墓【考见题咏】
　　泾上何人跨白牛鹭飞鸥浴共优游春风短调梅花笛夜月高酣瓠子瓯一疏青苖天下计千年白简史臣留篁墩旧迹存遗祀碧草黄云古墓秋
　　彭郎中辂
　　辂字子殷号冲溪嘉兴人嘉靖丁未进士知新淦县累陞刑部郎罢归刻志撰著有比部集其诗工选体五七言律亦浸淫唐人风致王弇州赠诗有碧云孤忆赏心人之句
　　行路难
　　酴醿美酒斗十千急管清丝娇逺天持杯聴曲不能饮志气索漠风凄然荆棘蓁蓁塞歧路十歩九踬行难前诗书置墙穴贾防凌高贤短衣楚制见者喜高冠投溺谁为怜叔孙虎口力脱去两生鸿冥弃如屣悬车絷马卧山阿白云英英满人意
　　送监中琉球官生郑氏兄弟
　　孤帆悬涨海万里任归潮龙女时捐佩鲛人或卖绡烟氛混晴雨霞色变昏朝岛屿过蟠木寻春一系桡
　　为姬人剪防制花灯赋
　　玉树尊前起兰缸四照通飞香缕防外春色剪刀中浅润非关露秾开不待风余晖如永借一玩一丰茸
　　追忆孙太初
　　生平落魄是潜夫袖拂烟林五岳图海上碧云看不断墓前明月意同孤葛翁去住余丹灶阮籍浮沉只酒垆问尔吟魂春雨外时应飞鹤过西湖
　　寄沈纯甫时以上书戍广
　　五岭沙飞碧海潮孤臣肠断隔丹霄知心半纸无来雁改靣同门尽挿貂炎徼郁蒸椰子瘴春祠纷舞竹郎骄思家莫把刀环咏腾月茅龙梦不遥
　　湖上新筑钓鳌矶
　　高台春满碧江邨一片风烟接海门鼇气半侵云壑溟钓丝乍卷雪涛奔三山捧出芙容劒五马闲开桂子樽却笑蟠溪垂白老何如年少是王孙
　　【附考矶在嘉兴南湖隆庆中兵宪沈煃筑】
　　陆荘简公光祖
　　光祖字与绳号五台平湖人十七举于乡丁未成进士授濬令内乡王夺民田封丘王苍头私贩皆置之法有卢柟者富而才前令诬以重辟光祖白其寃释之擢祠祭主事累转文选郎汰黜不少假科臣孙丕扬劾其专擅落职陛辞揖孙曰承公教殊荷相成但吏部之门干谒错至茍非自行其意何由秉公孙沉思良乆怃然谢过即日自劾失言力荐光祖光祖亦复起歴太常太仆大理诸卿晋工部侍郎张居正秉政夺情后益自恣光祖贻书规讽居正故同年友善然与议政辄相左及论折漕事不合御史张一鲲希指论劾遂求去居正没起为少宰防议居正狱光祖曰江陵専权非弄权也且拥防功亦安可冺然众欲文致之恶其异出迁南司空越三年晋大司冦拜冢宰先是上巳列名御屏书清正二字至是喜曰此昔破鞾郎也时铨部事柄旁落光祖始振刷不复关谒政府一切中涓请托拒不纳特简清节者许孚逺顾宪成等二十一人搜剔台省诸蠧兰溪新建出中防大拜光祖以故事争之即疏陈祖制防推必不可废报可初赵少宰用贤沈司马思孝每廷论靣辱光祖光祖折节不校乆之少宰语人曰吾乃为平湖所容司马家居扼腕时政每叹曰持公议而不以爱憎夺者平湖一人而已其为人允服如此乞归五年而卒卒之夕海上星陨如斗击地有声谥荘简光祖歴仕三朝国家大政大议一言立定按尚论録载三太宰首荘简次孙清简次陈恭定云揽久顿之辔振积衰之气比诸唐姚崇宋韩琦洵不诬也
　　赠周居士
　　防发仍高坐狂吟复倚楹官贫休问业身老不求名早献长杨赋曾观细柳营壮图今落莫秋至独关情
　　彭城
　　大树萧萧起暮风君王不复渡江东残霞满地生新草过客沿溪问旧宫鐡骑八千氷乍合咸阳三月火犹红英雄转鬭无完策四靣悲歌入帐中
　　同游琅琊寺次孟两峰韵
　　小亭岩畔转深幽试挈壶觞结伴游林静屡闻红叶落溪深时见白云流坐无丝竹供賔醉袖有烟霞引客留忽枉小山招隠句丛生桂树正宜秋
　　李佥事儒烈
　　儒烈字子忠海盐人景孟曾孙嘉靖丁未进士官闽宪有见川集
　　雨怀
　　水影随波动大浸欲稽天前丘两树花带雨空自妍忽忽垂玉筯悠悠抚青编闷懐谁与排临酒徒茫然云阳道人郁从周
　　从周字泰初秀水人神骨清异喜吟咏善鼓琴举嘉靖已酉乡荐再上春官不第即弃去瓢衲出游或数年一归省其母尝至南岳遇异人有所指授后遇张紫阳授大丹诀要或卖药武林市中人无识者万厯壬午春与诸道侣期往建昌炼丹药一日忽云吾尘刼已满当去矣遂逝有诗赋一卷人称云阳先生
　　风光楼
　　白云防招提帝子逃禅处钟声杂笙簧迹埋烟雾井邑多嚣諠物外还成趣宁知岩壑水不为空山住一朝惊长安四海相驰骛千年王气间溪流自朝暮岸芷青未已楼阁空轩翥遗芬难攀嵗宴劳予顾寥寥徒慨吟杳杳犹懐故龙光自消歇寂寞芸雨
　　冯防政臯谟
　　臯谟字明卿号丰阳海盐人嘉靖庚戌进士由刑部郎擢江西佥事时严嵩舍中儿多忤势不法臯谟捕笞高衔之防广中倭夷海冦与洞贼并发而大盗张琏复反遂陞臯谟广东佥事臯谟乃招服海冦王伯宣等诡为倭装夜驾轻艘疾至三河布蒺藜令人登山发哨吹笳倭惊窜死大半乃集水陆师于广州分七哨进攻张琏战于大埔擒之仅擢福建防政以外艰归言官又希嵩风防论广事无功夺职林居三十年筑白鹤园于管山有集十二卷
　　宿荆山悟空寺
　　野客聊乗秋兴余白云重访旧禅庐溪边路失冲泥后谷口寒生入夜初清供爇檀茶未熟幽篁匝迳叶全疎来游悟得空门意一笑浮生万事虚
　　【附考寺在海盐西南四十五里荆山上】
　　暮春宿觉林寺
　　幽栖何处不安禅戛耳潺湲漱石泉寺里春风当浴罢雨中山色属尊前林深旧叶埋芳迳僧去空堂锁断烟十载放歌凭两屐一龛长共白云眠
　　宁海寺
　　踏遍青山不问名鱼天沙岸雨初晴停桡月向松间落借榻云从海靣生诗到上方俱入悟客逢高衲更多情独予伏枕春风后薜荔空裁野服成
　　【附考寺在海盐西南二十五里宋建】
　　宿石屋山寺
　　青天万仞挿孤峰廻合珠林翠几重秋去夕阳飞弃堕客来清夜老僧逢云衔佛阁金铺暝山甃仙坛石髄封聴法欲寻龙起处满空寒籁夹疎钟
　　【附考山在海盐县西南三十六里上有石垒旧传民避黄巢于此山下有黄巢衖】
　　高学博见枉分韵
　　一毡逺寄海天涯遣兴时过处士家瓜熟尽堪分五色诗成那敢説三义溪云夜荡渔矶月篱舍秋残槿树花野外不嫌供具薄邻家春酿尚堪賖
　　胡主事宪仲
　　宪仲字文徴海盐人嘉靖庚戌进士授工部主事庚戌犯京之变条陈十劄部曹伟其论俾督造兵械恊廵九门转南刑部主事时倭扰浙中仲贻书帅臣言备倭三防皆大騐卒于官仲广颡高凖负气多膂力愤时嫉事辄眦裂发指勇往不顾着有仰崖集宗子相呉明卿徐子与梁公实俱有赠胡文徴之金陵诗
　　折柳送屠石屋年丈
　　长杨夹道如青雨故故揺风别离处防得垂条偏惹愁判折一枝赠君去君去江南正暮春逺烟残月暗河津宁知此地还伤别歴乱莺声愁杀人
　　鲁桥寄懐
　　黄尘白雨此征衫愁到春深祗自缄鲁地雪环拖练水吴山云鎻读书巗草腥去路争嘶马风软归舟逺叠帆爱杀青青河畔桞撩人一路晩掺掺
　　出师曲
　　内宅儿元骑射同帐前偏着茜衣红沙深雪逺迷番马月满中天挂汉弓
　　劒津子钟夏
　　夏字时叔梁次子生时梁梦神指宅畔水曰昔延平二劒埋此一劒化龙一劒还有十丈遂号夏为劒津子以太学生授贵溪丞未三月归尝客白下名士毕集咏虞美人花一时避席有劒津集其诗清婉雅丽多佳句
　　素扇行
　　蜀王府中制竒扇镂边饰寳泥金靣龙函捧献明光宫赐之彩币兼华宴来往星驰驿骑劳低锡才人最恩眷吴门巧作素白良欺霜妬月凝辉光图山冩石各工意八分草圣争夸长后有文翰林前有祝京兆二老相持称墨妙文翁二子颇克绍迩来幼海周山人太仓王郎贤缙绅操觚往往宗晋法挥洒不与庸流邻君不见六月城西古寺中凉风到处緑隂浓山僧笑指乘骢客汗湿纱衣日几重
　　赠冯秋野
　　我爱冯秋野观诗解鹡鸰一尊秋露白数笔逺山青澹泊心如水飘飖鬓欲星长生如可得真诀在黄庭
　　夜宿舟中
　　野店烟光碧陂塘草色青客舟维古岸渔火乱春星夜静愁难遣风防酒易醒一宵孤枕上流水自泠泠
　　归舟
　　琴书隔嵗生行色三月终旬始拂衣遥忆南园花欲尽巳输东阁燕先归山连晓骑穿云度潮落春帆带雨飞白昼严陵滩上过野鸥相见亦忘机
　　和杨薇园暮春见寄
　　宴息清斋帘半埀寂寥心事少人知漫怜海燕成巢日正是林花落地时每带青钱因嗜酒早生白发为攻诗相思况复当春暮莫向东风折柳枝
　　爱妾换马
　　曲房初遣翠娥眉延廐新归碧玉蹄寳镫想镕金压鬓绣繻应制锦障泥防来纵拟临池舞别去那堪对镜啼异日扬鞭经过处蘼芜春晚緑萋萋
　　春兴
　　朱帘高卷燕来飞乘兴难将淑景违楚舘月明调夜瑟越罗风细剪春衣花飞金谷人何在草没铜驼事已非欲向山林访遗逸緑杨深处有渔矶
　　咏虞美人花
　　劒血纎纎玉帐倾庭花犹带美人名春风不解兴亡恨故向江东处处生
　　陶推官廷锦
　　廷锦字晋溪秀水人嘉靖壬子举人歴饶韶二府司李
　　游岳麓
　　野航泛轻云冈峦翠欲滴抚景聴秋噫大荒白日寂楼虚突兀扶桑东龙鳞树浮蔚蓝空夕阳倒影流玉虹孤光澹荡山冥髳夷惚怳防禹碑攀跻絶巘吊湘累廻风飒飒天末起俯视呉楚青葳蕤斯湏月上揺垠堮人带晚霞归渡迟
　　姚侍郎谟
　　谟字继文号禹门秀水人嘉靖癸丑进士选庶吉士授编修壬戌分校内阁袁炜意有所易谟力争袁衔之遂左迁其后一视学两为司成所抜多名士终吏部侍郎赠礼部尚书有寳纶阁集斋坐喜燕至
　　斋阁萧闲坐廻翔海燕轻衔泥寻旧迹挟子试新声并剪深花入双栖晓梦清紫宫幽宻处得意岂无情
　　南湖喜雨
　　高斋静掩白云封竹树萧萧翠几重雷雨忽令移大陆江湖谁为起飞龙楼台逺映烟波濶城郭遥含暮霭浓丘壑主防容自老使君风雅得相从
　　吕泰兴烱
　　烱字心文崇德人嘉靖乙卯举人选泰兴令不两月告归
　　归田
　　吾本语溪人稍娴农家务桑麻蓊如林春深足蚕布硗田虽薄收料理免饥饿稚子我还野老复相顾谓予干五斗误此去乡故南山空自青谁与对朝暮及今巾车归啸咏不相负
　　梅花东老朱愚
　　愚字汝明嘉善人嘉靖乙卯贡授鲁府教授归隐植梅数株自号梅花东老日啸咏其下有东斋遗稿
　　梅道人墓
　　问幽凭杖履鹤化只苍枝高树犹喧鸟残阳有断碑神飞名在墓情到石留诗千载梅花梦春风细草知
　　胥山
　　画船萧鼓振山灵伍子无碑陆有铭寒食古今多涕泪春风花桞半飘零重泉不照深杯月怪石空遗老劒星慷慨峰头歌一曲游人争倚醉中聴
　　献山仰高亭秋眺用八音冠
　　金鼇峰顶试春袍石磴云梯歩歩劳丝奏五弦虞气象竹开三径晋英豪匏形俯视沧溟小土力终成泰华高革豹有怀天咫尺木樨花发巳多遭
　　【附考在嘉善学宫后明治中刘令叠土为山上有仰高亭】
　　景徳八咏【考见二卷】
　　幽澜泉
　　昔闻神女降凿出灵泉异一勺何清泠惠山可同志
　　大悲阁
　　高阁湛虚明一心照千佛本向西方来不随西日没
　　萝屋月
　　青山在屋上碧萝晓明月照见屋下人浮生落秋叶
　　竹炉烟
　　活火煎活水日夕沸空闻客来且吃茶坐暖潇湘云
　　雨花台
　　忽防瑶台雨天花世所竒山人无结习清净守寒饥
　　翻经室
　　一室斗来大退藏聊洗心楞严有秘防披览极幽寻
　　洗鉢池
　　斋余防禅虑悦静不闻钟持鉢临流洗有时惊卧龙
　　补衲亭
　　老衲密密缝百结烦千辛已交木上坐不染世间尘卞主事锡
　　锡字叔孝嘉善人官吏部主事
　　鹤湖
　　湛湛秋湖一鉴空羽衣鹤跨仙童翺翔健翮凌霄碧莹彻芳塘浴日红万奔腾天上下数声嘹喨海西东主人对此心飘邈高节清风孰与同
　　陆提学光祚
　　光祚字与培号湛庵光祖弟嘉靖乙未进士授兵部主事后补礼部歴三司建明皆关大体隆庆间屡疏忤当路出为湖广副使转陜西提学卒官生平清亮淳朴所生母亡故事无去官持服者光祚以请报可有湛庵遗稿
　　登望湖亭
　　亭标望湖好风日似春和白雪融青嶂红霞映紫波天空羣雁度山静一僧过顿觉尘襟涤悠然发浩歌沈副使启原
　　启原字道原一字道初号霓川谧之子嘉靖已未进士仕至山东宪副时邑有倭警乏军兴捐千金佐之着有鷃园近草巢云舘诗纪
　　饮烟雨楼
　　晴云高捧五骅骝落日蒹葭宿霭收水镜涵空天上下氷壶倒影月沉浮歌翻别调侵寒漏饮带余酣漱晩流符竹不妨兼吏隠使君佳兴在南楼
　　登本觉寺追次蘓韵
　　支公驻锡此祗林藓剥残碑尚可寻三过音尘俱是幻当年世故总成今谈经却忆莲华舌卜隠长怀薜荔心徙倚清晖忘去住满庭花雨正秋深
　　张布衣守约
　　守约号梅村秀水芝溪人不事诗书以耕桑为业耽心禅理有得辄能吟咏陆荘简与之交有和寒山诗一卷严沧浪云诗有别才于梅村信之和山居诗二首
　　遁居霞雾峰千山万山里白云傍榻飞草阁依岩起闲卧拥鹿裘清谈挥麈尾童子采茶归自去汲泉水山空宿鸟鸣磵道卧松影凉月夜凄凄明河秋耿耿长歌复短吟来往无人境疎鬓不堪搔絺衣风露冷徐推官元春
　　元春字殷仲号鹤山嘉兴人嘉靖间官节推登紫薇山
　　危峰独上有余情苍蔼防茫入望生山势直从秦岭断溪流遥接越江清满林落日啼豹几树新声变早莺咫尺空余堪隠地自慙犹未解尘缨
　　曾教谕丙
　　丙字文光号南湖秀水人嘉靖间贡官南靖教谕有随遇集
　　署中种花
　　客路三千到海涯诛茅编竹自成家亦知竒字无人问尽日抛书学种花
　　沈署丞启南
　　启南字道明启原弟以赀授光禄署丞有溪居草雨坐
　　病怀愁绪两茫然风雨连朝更可怜独坐匡牀聴不得一壶茗色乱萝烟
　　吴省祭宗汉
　　宗汉字守忠一字天章号东滙海盐人嘉靖间省祭官诗甚清丽有心逸道人吟稿
　　雨中赴饮
　　烟云漠漠近黄昏门径苔深印屐防沧海座中山带郭鹁鸠声里雨连村秋风落叶仍愁鬓长笛当楼欲断魂狂客频来君莫笑山公曾醉习家园
　　题扇
　　归鸿遥带夕阳飞孤磬千峰野色防闲对白云成坐乆不知空翠湿秋衣
　　雨中
　　卧聴黄梅三日雨小池青草乱鸣蛙朝来还倚柴门立落尽墙东梓树花
　　题画
　　溪边木槿绕门栽下楸枰向午开忽隔秋云吠山犬抱琴谁过石矼来
　　闻秀才华卿
　　华卿字舜甫号南白钱塘人父赘海盐因家焉嘉靖中游邑庠有南白外编
　　社日待燕
　　积雨逢新社巢空燕未归岂应寒尚阻还是湿慵飞欲践秋前约徒开桞下扉花才徧朱雀巷莫认乌衣朱贡士观
　　观字国賔号苎川海盐人贡士
　　客杭作
　　千里劳劳京国梦频年寂寂武林思此身落叶还相似归兴黄花正及时眼底何人酬骏骨愁中有客寄乌丝月明湖上秋将满憔悴青袍岂得知
　　长水先生沈懋孝
　　懋孝字防真号晴峰学者称长水先生平湖人嘉靖壬戌进士选庶吉士授编脩陞修撰迁南司业时史臣贵不离局呼司业为嫁老女至南益厌薄之懋孝淡如也寻以壬午主考南京中式王少方系故相江陵戚中蜚语谪判两淮投牒不赴李维桢孙植皆为白寃懋孝无一言辨退居淇林之上授徒讲学晚嵗产益落庭戸萧然拥书万卷日丹黄其间寒暑不辍故博洽近代无比每有乞其文者輙引纸疾书不经思索不加防窜视其纸之长短必竟幅乃已着有滴露洛诵石林四余贲园水云诸编论者谓其文神超骨秀如秋涛晓月诗集十卷名淇林雅永其论诗不拘绳尺以雅为宗务絶近代淫哇之习虽当七子主盟而能不染其肤廓语于鳞亦谓防真之诗特畅于情但阅其全帙每多误入他人旧作盖诗刻于没后后人不暇深考尽取老人所手録者贸然授梓耳予今特存其有可信者若干首虽佳篇盈简未敢輙登湮没之咎谁实司之可悼也夫
　　石荘小隠
　　柴门临水豆花蹊小汲擕筒自灌畦茅舍几家村落里秫田三顷柘湖西斜阳紫翠多深秀秋晚风烟正惨凄一领布袍先补绽任他风雨只低栖
　　【附考荘在平湖东泖元石都尉之赐荘有石田饲鹤并石总管庙尝探出碑版为学士欧阳笔】
　　新立钓矶于泖上
　　草空余字崛竒朱轮隔絶路逶迤能寻白社看莲叶唯对青山赋竹枝行探鸟巢来北坞闲驱茧犊又东陂沧江一任愚公钓聊写情言荅所思
　　淇林
　　春来频过林西舘淇水青青亦耐看小牖鸣琴声自古浓隂防帙影犹寒扫空旧忆曾千亩起蛰新添恰万竿时奉轻舆游泖上也湏词赋儗潘安
　　中丞金省吾年兄顾我当湖感旧述懐二首
　　不见风神三十年入门相对各苍然藤蓑一枕忘余老竹简千秋独尔传壮日襟期曾许国浮云世路摠关天丈人才力犹雄否早晩征书出御筵
　　问我山居何所为灌园雅有汉隂渠云飞陇上时慙鸟月满矶头学钓鱼贫似截蒲常作赋力能挥草或成书只今经略推箫管自哂迂疎百不如
　　送明懐叔之任郧阳二首
　　星分翼轸蜀山横汉水茫茫锡穴城白马岩前千树出青羊涧道五云迎三方地局连秦晋百叠河关控豫荆自有生平宏略在丈夫随地起勲名
　　万山苍翠午云齐沮泽萦回绕大堤苦竹丛烟郧口处鹧鸪啼月穆陵西潇湘不少吾谁侣琴酒寻常自可防二十七峰罗宇下防朝郡邸楚天低
　　古意
　　落花天气春余几埀桞青青日又曛深立绣帘人不见轻风吹动郁金裙
　　竹枝词
　　洞庭秋水接三江正美鲈鱼橘柚香丝管家家明月夜侬今何事不还乡
　　答本宁书问
　　我在中林叹索居故人寄我下江鱼就中一片相思意带得三行感事书
　　家园十咏之二【有序】
　　三碧湖之隈石荘古里家园在焉我大父两山公所筑也公少有谊槩晚乃留神理自比天之放民不降不辱老而愈厉故名其堂曰逸民堂之前卷蓬延槛三面施青帘杂花相映堂后有池池前有山大父与客弹棋轩上遇日髙防酡抚槛唤鱼鱼闻声而至由后山过小石梁入归云洞洞中多巧石四壁森映登山顶有美人抱狮峯甚雄奇竚此可望三泖从西北绕出山之背多青松碧梧过此又一衡门曰琅玕坞有竹三葛竿雷行雨过新梢出云每赋诗勒节间如云泉声带月鸣秋夜竹影拖烟弄晚风又云竹林数子真吾党头白无能了此生竹旁双渠相灌列百畦甘香芹之属时摘鲜甲以供客由此出东圃门有紫桂百枝桂前有池种碧莲花故诗有素蕖含露出清澜之句池上有来青亭其前又有梅花坞菊坞故诗曰青草小航寻栗里黄昏淡月到林家由此入东廊至小可轩大父团蒲所也自倭变以来林泉竹树荒芜尽矣而山之石累累存者十之三因忆徃事然流涕姑记其畧云
　　来青楼
　　楼外蓬莱十二重开帘不隔翠芙容主人楼上横看处恰似天台面面峰
　　万竹房
　　唯将疎影邀明月那用长丝钓巨鱼梦余记得三天字来向琅玕节上书
　　聴弦者
　　忽聴指下语铮铮似背残灯对月明夜半十年心上事沾裳争奈子弦声
　　郑光禄履淳
　　履淳字叔初端简公长子嘉靖壬戌进士隆庆初授比部郎改尚寳丞时羣小杂进淳不胜愤上书切论上怒榜之百系狱逾年释为民神宗登极复官擢光禄少卿有少卿集静志居诗话云光禄受杖血袴至今藏其故宅
　　春闺
　　朝来灵鹊绕檐鸣果得云牋慰逺情但説别来长见忆归期依旧不分明
　　孙训导肯堂
　　肯堂字以升海盐人官鄱阳训
　　秋夜
　　人静柴荆僻玉露何瀼瀼防云防欲尽众星揺寒芒秋风忽四起悄然生新凉
　　沈秀才维鋹
　　维鋹字云涯平湖人嘉靖间文学
　　北墅
　　红桥出水涯十里北塘賖邨迳通商舶烟波系钓槎竹支茶灶穏桞防酒旗斜况近读书处时来得看花林教授雨
　　雨字少岩桂子居海畔倭乱力耕自食嘉靖甲寅以明经授代府教授
　　乱后感春
　　古道草如茵萧萧已暮春断红留蛱蜨残碧卧麒麟风雨啼新鬼莺花忆故人那堪谈往事双泪落荆榛冯叅政敏功
　　敏功字元卿号小山汝弼长子嘉靖壬戌进士以仪郎歴副使备兵徐州时河决睢宁六百里功经理水道筑堤御患皆可为法晋河南防政后复督漕于淮寳应等三湖舟多覆没因疏越河通之益自劳瘁疾大作嘱同官曰越河诚利国然太逼湖幸别剏堤防之顾其子伯礼曰吾死有赙归之官以佐堤闻者悲之赠太仆卿
　　烟雨楼
　　南湖烟景属高楼楼下波光接素秋江郭雨余翻夕照岛门月上涌寒流共看遗迹千年胜似泛虚槎八月浮此夜好乘鹤去泠然不觉下沧洲
　　戚尚寳元佐
　　元佐字希仲号中岳秀水人嘉靖壬戌进士初仕仪曹防穆宗登极诸典礼多所匡益宗籓一疏尤见硕画陞尚寳卿告归居家亷静不为请谒善楷法与文徴仲颉颃画祖巨然笔力苍劲后以苦吟致疾卒诗极秀頴兄事吴徐弟畜宗梁非诬也着有青藜阁集
　　早朝侍内殿班先入中右门待漏
　　鳯掖传呼早晨趋逼禁闱天香浮辇静宫漏隔花防仙掌明河动周庐列宿稀不知风露重先湿侍臣衣
　　题天宁法舟禅堂
　　卓锡几年至松灯一草庵榻虚云共住定起鸟来防毳衲人间相莲文世外谈平生寂意长此对瞿昙
　　巩华城早朝先驾戒行有述
　　巩华晴防紫宸朝晓度春风威漠桥【世宗所题桥名】花映前茅仙跸引日临左纛玉骢骄山廻御气云中转鑪袅天香林外飘六尚才人都后乘防霞深处拥笙韶
　　寄吴君泽中丞
　　上都开府近皇州共叹频年节钺留三箭令传红石夜五营铙合白羊秋名王欵塞垂櫜入塞马来庭给印收中国圣人全务德不湏身拜义阳侯
　　真如击竹山房
　　香台昼锁白云深化塔层层出绀林自拂朝衣耽独卧每教道侣数相寻三天虚寂非人界十地荘严尽佛心记得廿年前事否月明如水几登临
　　西林寺
　　虚台斜枕白茅冈沉雨隂萝蔽夕廊寂寞望中烟树暝空余一缕佛前香
　　京师上元词二首
　　月满天街香雾飘灯楼歌吹咽春宵自来都下传遗俗一片新妆出走桥
　　火树光揺照九衢妆成百寳错流蘓春官自有文皇典每至元宵请大酺
　　春日
　　绮阁香笼绕碧纱梦回亭午试新茶湘帘半卷防风起花污屏前玉辟邪
　　送人入蜀
　　西看白帝乱云间少小离家老未还三峡夜猿聴不得如何又有万重山
　　春日同戴将军送柴子开
　　立马章台酒数廵桞条空自袅残春花前独有羌童侍学得吴歌送越人
　　项上林元淇
　　元淇字子瞻号少岳秀水人性狷介工诗善书与弟元汴并名于时嘉靖中以赀为上林监着有少岳山人集皇甫司勲汸称之曰古选冲逸陶谢亚也五言典雅王孟流也七言清婉钱郎匹也人以为知言
　　东园秋霁同诸弟擕尊眺赏
　　诞嫚予成癖清狂尔较深言同池上酌来聴竹间琴水气澄荷槛秋隂抱石林凉风一披拂竟日懒衣簮
　　月堂夜坐
　　絶磴出云危虚堂向晚披竹开留客径树翦碍山枝海月当倚湖防俯镜窥投簮属清旷永夜不知疲治长水故园值春尽诸友防觞命韵得来字
　　言从长水涘行翦故山莱鸟有相求乐人今不速来夏隂先灌木春色尚余杯九里樵风便轻舟暮可廻
　　赠隂三嘉判官致政归嘉州
　　矫矫独行辞巧宦冥冥霄汉羡飞鸿蛾眉万叠岷江外劒阁千寻栈路中晓涧翠迷卭竹雨春城香防海棠风【圗经云嘉州海棠有香】凭君为语狂歌者栖隠于今鳯德同初夏泛南河遵螺潭庵放舟花荘池舘作
　　日长风暖桞花新引兴扬舲野水濵飞燕掠波如识我游鱼吹藻忽惊人林间池舘要山简物外禅栖迟许询且共流连休遽返酒杯湖月正相亲
　　江上望潮不至戱作竹枝
　　郎君南埧妾北湄早潮望到晚潮时浙江潮信有时失郎约何时可定期
　　墨林山人项元汴
　　元汴字子京号墨林山人嘉靖时布衣博物嗜古精绘事好蓄书画及鼎彞尊壶琴砚玉器之属不惜重资购取时人多艶称项三麻子云
　　龙渊秋集同子瞻兄陈子忠分得天字
　　疎林缭绕带龙渊三径悠然接野田秋水不流明似练晚峰相并削成莲云石几挥毫里竹色松隂展簟前频防莫惊星聚夜一尊聊醉菊花天
　　石佛寺
　　山居偶逐白云过游戱临笔墨多却愧山隂王逸少逺公不惜聴经鹅
　　【附考在嘉兴东南二十七里唐获四石佛寺因名】
　　张布衣服采
　　服采嘉兴人
　　访少岳隠居桃花里
　　欲覔柴桑处士家城南十里碧溪斜武陵不隔人间世暮雨新流泛落花
　　张副使应治
　　应治字体征号冲泉秀水人嘉靖壬戌进士任行人擢南户科给事疏请正宫闱劾遣巨珰邢保革南司礼监神帛及论辅臣冒恩伪滥皆人所不敢言巳复抗章论新郑出为九江守陞临清副使卒官着有奏疏及阳堂稿
　　憇四祖禅寺得太室诗于石壁和之
　　玉液瀑巉厓琪花拂幽径飒然万木惊山堂一声磬
　　偶题
　　风里飞花高复低半飘茵席半沾泥春光揺落浑无主肠断流莺恰恰嗁
　　沈大理华
　　华字邃伯一作端伯号少河秀水人嘉靖壬戌进士少嗜学不事家人产登第后闭户读书性善饮左持觞右执卷丙夜不辍为人谦厚口不作雌黄仕至大理卿先是为礼曹时使朝鲜朝鲜赠以金丝帐却之后为尚寳上欲采玉华极谏得寝着有竹叶轩稿其诗与彭比部一亦多佳作万寿节早直防极门
　　鳯掖传呼入金门遇直时炉香浮锁动宫漏出花迟玉帛陈王防旂常壮羽仪乍来供奉列应起肃雍思
　　赠朱山人
　　海岳三峰下青藜白发翁烟霞分世外瑶草托山中放浪真为逹逍遥不讳穷丹砂能铸骨何必访崆峒
　　古崖观堂
　　坐乆老僧出松坛尽日闲数声啼雨鸟一片隔江山花馥谭经所云封入定关倦思支遁马薄莫借乘还
　　昝链师芝房
　　圜丘地接碧霞居寂掩关白日虚丹灶埋云流紫火真符堆案防天书盈尊旧识麻姑醴望气疑来函谷车自是过逢多道侣星坛咫尺即华胥
　　集姚岳览堂
　　芳堤弭棹来賔从细桞隂中启石门几处楼台遥带郭一丛花竹半成村直将流水为词赋更借啼莺侑酒尊尽道德星今夕聚如何明月在西园
　　王防议锡命
　　锡命字予卿号文泉秀水闻川人嘉靖壬戌进士授刑部主事陞江西防议以母病告归絶意禄仕与二三老友倡酬诗亦萧防有葆光阁草
　　同明卿访仲佩王孙夜话
　　谁知帝者裔别有烟霞姿问字不载酒谈经能觧頥楼高仍对竹山静且临池清夜但安坐凉风生露葵
　　酬林从吾年丈
　　颇怪幽栖者偏怜浪迹人耽诗翻是癖纵酒未嫌贫芋栗山租足鱼虾水馔新向来梅径畔应与鹤相亲王防政俸
　　俸字亷甫号防泉周之子嘉靖壬戌进士授武库主事海冦曽一本跳梁闽广司马刘焘督兵俸防其军凯旋进郎中转武选防以马市议忤江陵意出守永州歴陞江西防政
　　秋日过友人村居
　　林中把臂日频斜浊酒枯鱼意自嘉易受霜侵惟緑鬓强随人意是黄花门题凡鸟嵇康宅座有高僧许掾家愧我坐酣无好句多君赋擅赤城霞
　　陈潜山九德
　　九德字子吉初字子忠号仰观秀水人嘉靖甲子举人授潜山令有集行世句亦清警
　　鞵杯歌【有序】
　　予昔游燕得一鞵杯藏箧中偶黎赵二文学见访出以代觞各谈艶丽戱作长歌不觉闲情之露云
　　昔读陈王洛神赋每懐裔裔凌波歩今来贮酒作飞觞倚醉凝眸重回顾想见云中一翠蛾遥从洛浦暂经过偏宜花底裙拖锦更称风前袜映罗风前花底常相见双宿双飞谁不羡日暖莺啼二月天女郎连袂出江边队队分塲争踘蹴翩翩拂架戱秋千未夸袅袅枝头桞先鬭纎纎足下莲弯弓窄小谁能匹江北江南嗟独立防娟俯仰若有神婀娜趋跄似无力遮莫楚王进细腰一钩拾级骋轻蹻翠盘幻出盈盈态锦帐移来歩歩娇行行歩歩香霞里称觞上寿天顔喜歌舞淹留玳瑁筵春阳暗掷度流年昔时称觞人已去空留脱屐向人传传觞至我真堪赏飞燕翩跹如入掌杯倾鹦鹉莫辞频杓奉鸬鷀日数廵遗韵未销芳径迹余香犹印落花尘但能酩酊判长醉絶胜尊前对玉人
　　西湖词二首
　　西湖日落镜光斜少女新妆似浣纱乘却兰舟荡兰桨约开莲叶采莲花
　　湖上家人带夕晖野鸥相对亦忘机防风不动波澄碧水底青林开竹扉
　　夜泊鸳湖忆旧二首
　　凄然风景正孤清忽忆当年问水情半夜吴舠劳玉指梅花零落秀州城
　　白苹花上苦相思红蓼汀前忆酒巵若个指头权作板轻弹竹几度新词
　　钱举人与映
　　与映字渊甫号鲁南薇之子嘉靖甲子举人有诗一卷屠隆序之
　　寄吴少君
　　幽意有谁似侨居也竹林有时忘独坐闲亦赏防吟劒冷磨前事瓢悬破后心相思无一寄春水到门深懒翁骆骧
　　骧字子龙号复斋嘉兴长水乡人嘉靖中布衣年三十始读书博通经史好吟咏同时范国博言彭比部辂项上林元淇皆其唱和友也骧善画工医晚与天宁济公精严泽公为方外交精心禅理谢絶世縁更号懒翁作懒翁歌以见志郡丞陈南棠钦其人造庐请见出慕陶真趣卷乞题骧有句云日渉园林总成趣逺公社里莫相寻人皆称其高致云着有言志集
　　烟雨亭
　　曲槛浮青霭荒堦藓迹深云归滋乱石鸟静啭空林坐怯草衣冷书贪竹几隂泉声与山色并作晚来吟
　　漫兴
　　园林雨足緑隂肥风静茅堂乳燕飞睡起不知春又晚篱间花事到蔷薇
　　溪上
　　竹树参差映碧纱槿篱茅屋两三家前溪一望人烟少水鸟双飞上钓槎
　　仲舍人春龙
　　春龙字原仁秀水人嘉靖间太学生授文渊阁中书舍人最善楷书亦工诗文与李先芳莫如忠善王弇州亦称其诗雅尚在襄阳右丞间才具防短有九山樵子集
　　孀娃篇为某氏赋
　　万花堆里春风窟锦様流光莫虚掷绣地朝敷连理枝画堂夜语单栖翼别有飞楼结半天瑚钩控水晶帘流蘓叠叠鲜花帖帐额盈盈明月悬鲜花明月春偏好二八娇娃名小小弱态偏随乳燕轻芳年恰比流莺早乳燕流莺浪自夸分花作貌更含葩不从宋玉墙窥立羞向安仁果掷车十二雕阑对清晓细细蛾眉闲自扫玉笋慵描交颈鸳金莲怕踏聨心草秪缘早嵗解瑶琴从姨学得鳯凰吟弦弦掩抑娇难尽句句凄清怨自深却嫌尽日知音少坐向緑弹不了萍叶生憎逐水流杨花愁杀当空搅来来去去碧池边两两三三总是仙此际含情复含态此时相见即相怜佩环无那香风绕况是桃源春未晓拂地飘飘紫绣襦称身窄窄红罗袄红罗紫绣荡兰烟两情两意忽相牵当时自拟孤生柏此日因成并蒂莲杏梁梓栱芙蓉帐百尺瑚列相向绮鳯差池弱水傍春风缭绕高唐上弱水高唐路几千讵知只在镜台前即教白首难分判若比黄金未是坚胡然龙劒分离早忽聴鸾箫中道窅一朝挥手谢人间枕落游仙魂缥缈仙家缥缈景色奇紫烟緑雾结成居岧嶤翠舘珠星缀晻霭文疏璧月埀珠星璧月分交错瑶草琪花亦堪乐飞琼解舞雪花翻双成美歌珠串落可惜欢娯别有天可怜侬结断肠縁闻说山中年似日那知世上日如年深深庭舘游丝驻寂寂笙歌空复处秋色偏惊折桞条月华不动高梧树邻家少女未经愁十五年光嫁五侯夜夜灯前调锦瑟时时花下弄箜篌灯前花下心相许此日深情复谁语绮空织锦文成青鸟不传素书与梦里相逢难自凭玉顔云鬓渐凋零古来薄命非由妾试看迢迢织女星
　　塞上曲
　　单于夜合围汉士不思归纵矢雕前猎横身马上飞白登霜气早青海日光防为有封骨年年卧鐡衣
　　直中作
　　条风辇道净防尘内诏传宣促侍臣别殿香飘黄帔揭纒龙帖子赐宜春
　　少年行
　　镂金鞍子百花装三尺流虹饮血光白日报雠官市上青春调笑酒垆傍
　　宫词二首
　　海子周遭长荻芽春深乘舰不乘车阿谁贪看游鱼戯抛却新簮茉莉花
　　晓来别院逓笙歌百子池头遍緑荷睡起无聊庭下立笑拈竿子打蜂窠
　　郭孝子球
　　球字友虞平湖人母早孀两目皆瞽球以舌甜目渐明嘉靖间倭入冦负母涂行冦猝至将加刃球以手搏血溅襟带适尉卒至幸脱天启间诏旌之有舜鸣集
　　送鲁怀杨北上
　　今日何人荐马卿懐中应赋子虚成十年与尔同风雨愁絶阳关第四声
　　张训导滂
　　滂字大霖号芙江海盐人贡授训导
　　九日登龙江
　　红树着霜残叶飞山含紫翠晴烟防稻香村落酒初熟秋老江天雁未归
　　陈秀才楫
　　楫字济之号来山海盐人嘉隆间文学流寓梁溪诗见皇明诗綂
　　宿金山海潮轩送陈贞父
　　寺刹临鲛室孤峰峙海门浮云千仞碧落日半江昏白雪怜巴调青山惜酒尊明朝相忆处只在海潮轩岳山人姚兖
　　兖字叔信自号岳山人又称西郭翁秀水人嘉隆时布衣父为雠家所防系狱兖请以身代居囹圄数年有僧正念能诗亦以事系狱尽以诗防授兖一日令闻狱中读书声出之日偕戚符卿项上林及四方名士结诗社唱和有尚草咏物诗周公瑕山居
　　六月岩扉静轻舠偶一过凉隂高落梓香气近浮荷场旷鸡豚防林深鸟雀多相逢幽兴惬隔岸复闻歌九日登金明寺阁同郭次甫董宰限山字【考见题咏】
　　寳阁千寻起丹梯九日攀云隂初度海雨气忽沉山林外枫俱落沙边鸟独还谁知寥廓士一半出人间
　　湖涘楼
　　五龙桥畔防芳洲登眺凌虚昔有楼烟霭乍分杨桞榭风光不断木兰舟塔悬寳髻当杯出波荡湘裙入镜游共説烈姬诗句好年年春色唤人愁
　　【附考在鸳湖北岸即凌虚阁故址庙侧有罗爱卿元之名姬善诗死节塟后园银杏树下】
　　冯秀才敏効
　　敏効字忠卿号季山汝弼次子负才不遇杜门著书有小有亭集初汝弼与诸子避倭假宿东园因拆二字作口号云曲川地可耕长刀砍低树元来腹有文军口三十去令诸子合之敏効年十五应声曰是勦冦二字明日得报大防
　　京口夜泊
　　客途朝复暮一枕傍孤城戌鼓断乡梦破船多月明潮平江有信云静雁无声何处悲歌起推篷问五更
　　山墅雨后
　　风雨逗春寒青山绕画阑鸟声穿磴落林静带云看对酒今朝熟怜花昨夜残谁知苔径滑莫惜倚笻难
　　宿太仓道中
　　娄江淹客思风急暮萧萧挂笠分斜雨停歌聴落潮鱼鲜红舸疾蜃气碧天遥际此聊栖泊悠然醉浊醪
　　移舟买菊
　　萧条怜暮色防伴访城隂日落犹穿户花残半在林不辞溪上棹聊解槖中金载得幽芳去闲庭秋正深戈布衣思齐
　　思齐字子贤号龙村平湖人嘉隆间布衣有垂裕堂集
　　湖楼登眺
　　那向三峰索画图林花着雨客提壶老夫未倦登临兴且傍圆沙看浴鳬
　　白岩老人沈懋嘉
　　公讳懋嘉字防真号白岩不肖季友五世祖也为人仁厚闲雅少頴敏工文章诗体清新萧萧跨俗时伯兄晴峰巳入中秘仲兄明石亦举孝亷公在举塲三十年坎坷不遇乃退而自放时带葛巾披白衲采莼行药以终老焉有白岩遗稿
　　秋鸟
　　陈山西麓海东头细网长竿带緑韝买得山禽如粉脆屠坟十里稻花秋
　　【附考平湖乍浦陈山屠康僖墓林木蘙荟有鸟从南海来集其上秋来春去初至剖其腹犹有青椒当是日本国所产大者名刺毛莺亦曰□鹕中者花鸡小者鑚篱湖中佳品也】
　　当湖竹枝十首【考见题咏】
　　鹉湖春色
　　阿郎曾説汉阳城鹦鹉名传旧緑汀问郎可似东湖上小小春沙好踏青
　　案山晓翠
　　蒙蒙晓翠湿鞋弓天晴来上案山峰从头一望珠楼好港口条条戯九龙
　　三寺两钟
　　撑船采蔆歌懊侬深深蔆荡翠烟浓日斜风起人归去三寺声声打暮钟
　　六桥晴市
　　鲜船都在水西棚三尺黄鱼似绛缯阵阵腥风朝市防红旗影里买春氷
　　东田社鼔
　　夫挿新秧妇踏车秋収一半入官家村村鼔社东田晚篱脚开残野菊花
　　西浦鱼罾
　　十里清波湖靣长鱼牀蟹簖水风凉瞢腾醉倒渔哥子自挂蓑衣晒夕阳
　　南村书屋
　　张家堆上屋层层闻説当年万卷称扇扇碧纱影乱为郎深夜剪书灯
　　北原牧笛
　　世事无端去似梭东城西市看忙多不若牧儿北原上夕阳林外唱山歌
　　霍氏行祠
　　花街东畔是侬家闲看迎神晚放衙拂拂红旗春赛罢霍王祠下采藤花
　　鲁公古墓
　　家家寒食各纷纷留得轻风上绣裙满地纸钱人不扫草花红过鲁家坟







　　檇李诗系卷十三
　　钦定四库全书
　　檇李诗系卷十四
　　平湖沈季友编
　　明
　　沈继山先生思孝
　　思孝字纯父号继山嘉与人隆庆戊辰进士神庙初为刑部主事疏论江陵夺情杖八十戌广东神电衞踉跄万里徒歩行乱山深树间就獠族寄食比至刘抚令囚致之思孝乃仗劒往至恩平谓县令毛鳯彩曰抚军年已望八班在六卿欲杀罪人取媚权相故来赴死耳但不知若何靣目见天下士大夫毛与刘皆楚人见思孝意不善遂欵之驰书止刘蔡观察文范作仗劒行指此也江陵没赐归晋尚寳丞歴迁府尹思孝感上恩益发舒无少顾忌浸失当事意调南太仆卿时御史房寰以私憾诋海忠介有三进士上书直忠介俱罢去思孝疏救有防切责乃叹曰时事如此不去将自及遂拂衣归乆之起右佥都出抚陜西宁夏难作思孝躬擐甲胄出穷塞转饷济师而为督臣所挤移河南不赴寻召为大理卿论杀内官郝金后晋工部侍郎右都御史兼兵部侍郎疏减羊羢及止盔甲之请省金钱无筭日夲封贡议起上疏力争不得乞归家居萧然筑绣野荘以老天启初赠太子少保着有行戌郊居西征陆沉漫稿溪山堂吾美堂等集其诗格调幽疎声文华洁长于近体使先生不以功名显犹当独立词塲孤游艺圃况矫矫者耶求诸文行之途可谓全人矣
　　调抚中州上疏乞休作
　　优诏及潜夫秋风病未蘓雨荒深院菊霜落半庭梧岂合中诸岳唯应长五湖天王自明圣休咎肻容无
　　同叔祥宿云山上人禅院
　　可是津梁倦祗林共息机讲师名寳月赋客字晖香积分斋饭泉堂施浴衣苦吟眠未穏松月夜钟防
　　冬日游虎丘
　　侵晓入萧寺寒山雾里登镜残香塜月劒合碧池氷野饭新辞禄禅衣旧赐缯回头看悟石遥忆六朝僧
　　秋夜刘子过饮时子还自辽左
　　西堂秋气清上客过刘生共把鹅黄酒高谈鸭緑兵三边来燧色万井急砧声持赠唯雄劒灯前风雨鸣
　　夏过能仁寺秀云禅房【考见题咏宣公祠】
　　精舍石桥东停舟访逺公诸天初见月大地旋生风火乞红莲里香闻緑桂中更怜功德水能洗俗尘空
　　九日在告与叔祥小饮
　　何处不登台门扄一径苔官贫黄菊少客好緑尊开寒色衣初授阳春曲并裁科头松下坐遮莫朔风来
　　送戴给諌谪戌岭南
　　仓皇出禁垣时事不堪论得罪縁宗社全生是主恩猿声云外戌椰叶海边村独喜扶桑近光生照覆盆
　　赠殷方叔徴士
　　居然大布衣所贵在知希卧雪非中圣占星是少防儿驱晴犊出妇摘晚菘归除却催诗债谁敲白板扉
　　夏日过皋儿别业
　　衡门尽日闲野趣独相关池割湖南雨云封海上山田家防酒过江燕喜人还寂寞幽源里居然销夏湾
　　秋日闲居
　　堠火照西州专征白露秋蓬婆城不闭罗鬼戍还留转饷盘江恶徴兵蜀道愁铜标谁更勒空忆武乡侯
　　李季常过访
　　息驾在云林多君逺见寻狂将郢中唱调入广陵琴聴雨嫌宵短怜秋坐竹深当杯莫言返天地几知音
　　喻邦相仝羡长集恕醉轩
　　白云邀上客黄叶绕贫居缸面沽来酒槎头脍得鱼山川连越絶鸡犬类秦余一日千秋意相看老不疎
　　京邸懐緑萝荘
　　笑我游燕似客卿五湖三亩独钟情种鱼可有千头美养鹤将无六翮成池上墨花沉夜雨帘前带草自春晴明朝定乞初衣去肻使山灵谢姓名
　　行边
　　青春蹀躞紫骅骝又见边城叶作秋横槊漫题鹦鹉赋登坛犹着鹔鹴裘尊前八阵生风雨腰下双钩烛斗牛翻笑故人称燕颔自来无意覔封【赵张二阁老以书勉慰故云】
　　漫兴
　　凄凄凉雨醉初醒草长闲门昼亦扄但使拂衣辞鹊印不妨胠箧有鹅经【时邹给事劾予以千金市右军真迹】病来鬓向愁中白兴尽山从梦里青漫道主恩归未得东吴已着少防星
　　立秋
　　万里秋生督亢亭暮蝉寒叶岂堪聴愁来自厌屠龙技老去谁怜相马经塞上风烟高太白雨中山色落空青衔杯漫遣萧条意不谓人间忌独醒
　　胡元瑞将归兰溪以诗言别作此留之
　　萧萧黄叶度寒窗万里归心系短艭圣代终湏收竹箭故人何必卧桐江将雏且聴房中曲泛螘还倾烛下缸传语五陵诸侠少好容文苑树麾幢
　　有所闻
　　虗传物色动燕州愧我浮名已白头马角生来殊感晚蛾眉妬后不禁秋帷中运防惟三相塞外横戈有列侯曛晓便防双桨去桃花深处觅渔舟
　　送黄履常赴楚任
　　桃花红露桞枝黄相送河桥緑满觞北极乆占卿士月南天暂借使君霜帆前雁呌过彭蠡江上鱼肥到武昌况是古来春雪地和歌知尔兴偏长
　　答寄张明成阁老
　　当年心共系安危一别沧桑未可知龙劒夜占南斗近鸿书寒下朔风迟黄茅应变还丹日黒髪仍留去国时底事先忧消不得并垂清泪湿江蓠
　　立秋
　　刀尺新裁白苎轻寂寥山舘早凉生云窥林外双鸿影虫识堦前落叶声九塞羽书初告急六宫纨扇几含情总知秋色江湖好为买鲈鱼压酒铛
　　六十初度
　　烟云满眼足凭阑殊胜风波行路难名士已裁生志就野人犹索谏书看饭炊香稻分云白盘出青菘带雨寒神武近应无客到相逢多咏鹖为冠
　　寄懐史奉常
　　松云秪隔五湖流湖畔年年忆旧游病懒我曾无雁字时清君亦爱羊裘纵怜玉女潭边月【史有园在玉女潭侧】应念金人掌上秋见説追锋方四出林中猿鹤漫相留
　　座上初见周文因懐辛谦之
　　干雀双双绕树喧七香车忽到闲园调歌自薄鸳文锦得意谁夸犊鼻裈篱外花开酣白堕天涯叶落怨黄昏怜新怪底偏懐旧银烛烧来见泪防
　　初夏雨中卧病有懐朱心园
　　空林雨气未全收枕簟凉生半似秋艾以三年成立骨蓬知一月不梳头临风轻颤荷珠落坐石徐看竹粉抽漫道长桑元客舍故教盲防尚淹留
　　秋日绣野荘即事
　　万竿清玉小窗西鼓枻来看日欲低当下开帘驱野马可中分食施山鸡碧梧叶坠仍三径香稻花垂定几畦客有求羊谁复至独留明月伴幽栖
　　访王百谷赋赠
　　春风载槖到词坛旗鼓知君意未阑酒緑且留狂客饮花娇任拥细君看临将旧草名鹅帖着得新篇号鹖冠翠竹倚窗添几个萧萧长防白云寒
　　呉江道中同叔祥释凡可
　　片席斜飞趂夕阳一尊相共答沧浪人闲只合寻鸥侣僧好何湏识雁王帘外树低江市月盘中橘冷洞庭霜计程堪作平原饮欲向青帘典鹔鹴
　　哭徐子与先生
　　寂寞摛尚有亭萧萧拱木若为聴青萝自合依山鬼下箬真疑坠酒星龙去尽埋丰狱劒鹤归湏唼太湖萍不堪门户风流逺泪洒斜阳石上铭
　　呉兴城南即事
　　翻然载槖傍孤城一笑高天双眼明刺史洲空白苹老尚书社冷碧苔生地偏不独堪栖隐时难空闻好避兵最是岘山朝暮见可容题却寓公名
　　李尚寳乐
　　乐字彦和号临川桐乡青镇人隆庆戊辰进士由县令拜礼科给事终尚寳卿所至以清直称有见闻杂记乌青志
　　长林石径【在宻印寺内】
　　防躅探幽几度来径开如矢净无埃年年溪上春归后千树隂浓覆石苔
　　钟郎中庚阳
　　庚阳字长卿号西星秀水人隆庆戊辰进士官刑部郎有焚余草
　　真州守风岳水部石帆移酌舟中
　　同是飘零客江濆载酒过潮生秋气早树带夕阳多鸠拙方栖棘鸿冥岂受罗相看此风色不饮夜如何周学博云石
　　云石失名嘉兴人隆庆间扬州学博有泮鸣集送彭主簿去官还重庆
　　晓促征夫设去轮西风扑刺马头尘拊膺白日谁知我仰面青山不顾人巫峡天低云气黯楚江潮浅石防新到家松菊开三径竹杖芒鞵别有春
　　马参政千乘
　　千乘字国良号映台平湖人隆庆戊辰进士授分宜令歴陞广东佥事罗防山多盗防兵平之晋四川参议复迁广东按察黎叛泛海谕降黎泣拜曰此昔平罗防使君也兄文学千里亦有盛名题湖亭
　　此亭堪极目萧瑟起幽思帆路行平水云隂上钓丝九枝凝一碧连岫画秋眉凭对曲防霁凉风吹杖藜陆巡抚万垓
　　万垓字无畦号仲鹤鼇之子隆庆戊辰进士由部郎出守苍梧拊驯洞猺遣子就学寻迁云南副使缅冦乱亲冒矢石下兵陇川擒渠魁收叛卒声震西南累擢佥都御史廵抚江西筑圩千顷积糓百万两赈大荒瓷运嵗输回青费万计垓力请以土青代之民困得苏卒于官立祠章江之上李贽有诗哭之云二十年来但寄书草萍消息竟何如巨卿未解山阳恨垂老那堪防素车
　　癸未春入觐南归重过新嘉驿池亭【有序】
　　丙子春余同李宏甫北上憇息此亭喜其佳胜命酌论心于今八年未尝一日忘也今宏甫已挂冠髙隠而余复行役过之景物依然感念中恻赋此以纪所懐
　　芳亭春晓忆曾来千古襟期向此开鲁酒饮非河朔醉素心人是草才层轩秀色仍苍桧四壁新诗半緑苔怅望冥鸿天万里招寻空复意徘徊
　　自永趋腾经打板箐渡潞江宿八湾地势盘郁炎瘴最深中间有磨盘风洞高梨冈分水岭蒲蛮哨五十三参皆危厓峻坂猿啼鸟语之处平生所未尝见者用韵漫咏
　　石盘风洞几高低箐恶蒲蛮杂汉转饷坐看民力尽何时销甲尉陀西
　　胡龙岩其乆
　　其久字懋敬崇德人隆庆丁卯举人官龙岩令和蔡使君登尊经阁
　　高阁春云满追陪此眺临关河千里色礼乐百年心树指青山逺莺嗁緑桞深谈经谁上席有道属于今丁清惠公賔
　　賔字礼原晚号改亭嘉善人隆庆辛未进士为句容令擢御史歴南大理太常鸿胪佥都提督操江凡九任转北京工部侍郎寻晋南京工部尚书前后在留都三十年革债弁科减月粮之弊除上江二邑厢坊佥役之条濬浦口诸河以利渉广京口外坞以通漕复镇江石桥勒船禁以救溺疏丹阳朱巷滥泥河洪以漑田治南北四百里孔道甃石防榆桞以便行旅其居官实政大抵如此尤好行徳于乡老而弥笃年八十有八买小舟渡江谒孔林性俭朴卧榻无重茵下置一鸡比晓闻即起卒赠太子太保谥清惠
　　谒方正学先生祠
　　花雨台前石子冈孤坟松柏自苍苍从来洒泪成新土何必游魂返故乡山色一林俱积翠江流千古半斜阳欲知直道人心在祠庙于今信有光
　　洪郎中烝
　　烝字惟进号鹦洲平湖人隆庆辛未进士授陈州知州停解京俵马三百余匹又议处河北嵗驿费省数千金擢选部郎有来鹤轩稿子世基孝亷有文名
　　钱塘怀古
　　山灵曾见紫宸朝蔓草铜驼久寂寥崖海星沉王气尽鼎湖龙去跸声遥英雄出塞魂犹壮臣妾和戎恨未消城郭不殊风物异六陵鸦树送寒潮
　　碧山学士黄洪宪
　　洪宪字懋忠号葵阳自称碧山学士秀水人隆庆丁卯解元辛未进士文名冠天下选庻吉士陞编修奉使朝鲜止擕图书数卷丁丑江陵以人望推宪分较礼闱欲属其子宪坚避之歴庻子少詹事侍读学士当宪初入翰林时为舘课輙倾其曹前辈无敢雁行者性又严峻好直言遂为时忌万厯戊子主顺天试取王锡爵子衡为榜首李鸿又申时行壻也言者遂以攻宪下廷臣覆试文皆如格事乃白然宪遂自劾求斥慰留再四疏十上竟告疾归着有皇明文宪朝鲜典志銮坡制草学易详说学诗多识碧山学士稿等书诗颇俊雅不多作其于文特精制艺神圣工巧合并为一评者谓其体凡三变初为浑灏踔厉之文嘉靖辛酉甲子间风气冗弱先生与同里赵玉虹独为古学救之以精练典则隆庆辛未后文体复振皆先生力也庚寅归里文益简淡高逺宦成之后嗜此不厌文成人争购为竒寳逺方之士重茧而来及门数百人如防稽陶望龄晋阳王濬初华亭董其昌同郡朱国祚陈懿典冯梦桢陶铸甚众尝曰此王制也即唐之诗宋之表也君子有从周之思切勿视为羔雁其持论如此
　　同幻休上人登二祖庵遇雨
　　迢逓青山暮崚嶒石磴斜孤云生杖履细雨湿袈裟林静时闻箨台空欲防花何年谢尘鞅老此觅丹砂
　　逹磨洞访大鞋和尚
　　旧是传灯地今栖鹤羣千窥积雪一衲拥寒云挂鉢餐朝露忘言对夕曛知君超浩刼永勿堕声闻
　　题鸳湖秋月图
　　澄湖明月浸楼台一望波光万顷开星转银河天外落风揺兰桨静中来蒹葭两防青枫合砧杵千门白雁催胜地总怜秋色里几人清夜踏歌回
　　登十三山
　　塞外岧嶤第一孤臣天畔寄萍踪胡笳吹堕关山月汉垒隂销瀚海烽岩树晴光浮鸑鹫劔花秋老照芙蓉从来细桞军威壮勒石铭勲在几重
　　过山海关
　　长城古堞瞰沧瀛百二河山拥上京银海仙槎来汉使玉关衰草戍秦兵星临尾部防龙合月照平沙万马鸣闻道边陲烽燧息书生直欲勒燕铭
　　郭按察子直
　　子直字舜举崇德人隆庆辛未进士官闽臬有三游草归后杜门扫迹招里中工诗者呉大今郡宋山人旭西林僧明旷诸生沈穉圭等为殳山社子张虗侄孟弢皆与焉方宋元时高人结社殳山姓名莫攷至明初贝清江朱以贞辈继其盛而舜举复行之风流不坠矣
　　小园
　　扶疎草树绕空亭隠几山光雨后青吏防鸦啼明月上一帘花影读黄庭
　　薛序班文炳
　　文炳字有孚号鹤楼嘉兴人隆庆间以赀授鸿胪序班有调疴集鹤楼稿
　　题鹤楼壁
　　松阁茆檐夕照边海山青列几阑前洞庭霜落柑如蜜泖泽秋深雀带绵白酒且从今日醉黄花不改旧时妍不才性嬾成孤癖才説为官便惘然
　　沈太学如封
　　如封字先一字是荘宏之子幼頴敏工诗尤精八分施青州埈范司成应期咸器重之隆庆间入太学不第归而任诞放浪诗酒间好蓄古法书名画通晓太乙六壬遁甲演禽诸九流家言构楼黄墩上眺陈山顔曰见山觞咏其中尝言宋儒头巾气扑人国朝摹儗先秦文者鸟语耳着有见山楼集北游稿吴中蚕法
　　机妇吟
　　婉娈机中妇灿烂机中锦将以献天子愿补日月衮岂道风尘黯顔色残丝断缣不成匹意气空惊抱璞人独把流黄暗中泣
　　姚秀才舜渔
　　舜渔字仲阳号泽兖次子隆万间文学诗非所长特精禅理有西草
　　访秋潭上人不值
　　予亦逃禅者每来逄闭关不疑师避客但负我偷闲乞食淹邻曲经行过水湾暮禽归欲尽伫久竟空还石门山人宋旭
　　旭字初旸崇德人家石门号石门山人隆万间布衣好学通内外典能诗善八分尤以丹青擅名于时层峦叠嶂邃壑幽林独造神逸海内竞购之年七十有八苕上诸名流招绘白雀寺壁时称妙絶与云间莫廷韩同邑吕心文友善晚入殳山社所作偈颂多透脱生死语非区区一艺之士也卧云楼与莫若江郭礼亭夜坐
　　春隂天欲雪虚阁夜生寒竹叶探钩尽梅花秉烛看风尘余短劒时俗且高冠无限忧时意闻鸡耻素餐
　　赋得五秀色【在郡城天宁寺前】
　　招提横翠霭骈峙两三尖仙掌高擎汉佛头青映帘呪云龙出鉢施食鸟窥檐示彼西来意优昙取次拈周珍
　　珍嘉善人
　　陈贤良祠
　　仰公高节拜公祠舟舣风溪落日迟欲向白牛寻旧迹几行苍藓蚀残碑
　　斗野山人郁敦易
　　敦易自号斗野山人嘉善人父天民博学善诗文纂靖难尽心録敦易譔述颇多有言志稿
　　陈贤良祠
　　青苖新法世无何抗疏佳时志不磨庐阜峦曾眺覧星湖风浪几经过碧梧翠竹荒丘寂野草寒烟落照多莫叹山僧为伏腊裕陵无树长新柯
　　沈璋
　　璋嘉善人
　　过净莲庵
　　不禁烦恼过僧房一静从教万虑忘白石有缘留我坐青山无语笑人忙闲庭雨过藤花落古壁烟侵薜荔黄独倚小窗凝望处目随孤鸟送斜阳
　　【附考庵在嘉善西十里元创】
　　沈槃
　　槃嘉善人
　　过石井桥
　　石井塘隈小市防歩云桥外蓼花鲜轻桡载月随风渡乍送冥鸿过逺天
　　【附考桥在嘉善麟瑞乡】
　　过砚池湾
　　渚清沙白砚池湾唱晚渔舟罢钓还风致漫看元絶俗一林疎桞澹秋烟
　　【附考湾在嘉善麟瑞乡】
　　姚秀才懋勲
　　懋勲嘉善人
　　胥山
　　山小秋容淡登临倍感伤挂袍人去逺磨劒石留光风露忠犹烈松涛怒未降芦花明月上归兴咏沧浪沈嘉賔
　　嘉賔嘉善人
　　朱顶鰕
　　月色平铺映碧流孤村寂寞冷烟秋偏怜泽国长须侣也占朱衣一防头
　　【附考嘉善祥符荡中生此】
　　顾忱
　　忱嘉善人
　　六斜塘
　　九里湾头放棹行緑杨红杏带嗁莺望中咫尺西塘市我亦曾来有葛盟
　　【附考塘在嘉善西北五里】
　　金景西
　　景西嘉兴人
　　唐荘
　　清溪环抱碧村流荘上花明宿雨收壤接桑麻生意好家全鸡犬腊时优林饶古木藏深屋防覆垂杨系短舟每到斜塘寻往迹故家文献足风流
　　风泾
　　白牛塘上酒旗中南北长桥挂防虹烟寺晓钟蕉叶雨水楼晴槛楝花风衣冠文物名犹在舟楫鱼盐利尚通东望云间酬二陆举杯南向酹宣公
　　破瓢道人呉孺子
　　孺子字少君号鐡兰溪人性高僻有腴田顷许尽易硗瘦凿沟引山泉绕入玉雪厨铜池中曰如此庻不辱自亲釜灶耳以此破家及妻子防徧游江湖所至率萧寺及名流韵士家好采夀藤瘿株为几杖槃盂尊壶罍洗之属手自摩挲光泽可鍳客稍谛视輙不聴曰勿令为俗尘所触尝以数缣市一大瓢过荆溪盗碎之抱而泣者累日王元美作破瓢道人歌有一緑蕚梅杖名紫玉又有一红斑竹形制竒古皆三代物也按孺子游屐半海内而吾郡尤数数往还始客于项氏戚氏或姚氏钟氏梅溪李氏海盐钱氏及释戒襄处最久后终于梁溪
　　答旅中儿
　　仆本金华人少小亲耒耜三十始读书一命期强仕褊性命疎狂恠辞来哆侈一年复一年世事难料理面垢鼻无纹短髪披两耳瓠落在江湖饥寒忍将死寄谢旅中儿无劳问歴履闲来泽畔吟顾影还自喜夜深魍魉啼遥拜相依倚蹑电树两幢促我不能止驾之骖白螭羣从来何愧下视尘寰中茫茫若蝼螘
　　海上僦居
　　僦居来海上又是一家村日落旋吹角天寒早闭门无劳游子恨不尽主人防更喜南檐敞衰年且负暄
　　别钱懋谷
　　几月为欢在君家花满溪酒奢泉不竭诗细草能齐别去情何恨重来路恐迷徘徊江上棹疑是武陵西
　　寄王元美
　　日暮归鸦遍乡心可奈何病随新月长愁比落花多细雨乱堦草防风起夕波西陵有严武不必泪悬河
　　将归溪上留别李将军兼呈何太史
　　説谎定推何太史相嘲无奈李将军桃花细雨且归去江上吹箫弄彩云
　　题画
　　玉露凌寒万壑空洞庭秋水醉芙蓉小舟不放寻诗梦撑入村南卧晚风
　　顽石老人陆光宙
　　光宙字与常号巨石晚称顽石老人平湖人比部伍塘子四嵗而孤遘家难匿车中走京师至武惠所十六补顺天弟子员闻母讣南还一时飞甍连隰灰防殆尽遂退处郊圃晚年超絶世好与宋初晹璩君瑕诸名辈友善每当初秋徂署以紫姜青荳破帽野航浮游三泖间尝泛震泽一白衣叟执红梅造舟宙曰必佳客也载与酣饮作红梅诗以别曾过嘉善观幽澜泉寺僧不为礼乃题一诗于壁云山僧不晓事客至莫呼茶羞杀澜泉井青苔覆落花既去有一显者见诗追迹之不得其托寄高旷若此崇祯巳已梦一道士持靖节小像索题谛视之即巳也题云在晋为渊明躬耕辞五斗昔以节自持今惟义自守千载复归来春风吹五桞曾识白莲人逺公是吾友翼日遂逝年八十六有锄余集
　　赠友诗十五首
　　送居士旭
　　摩诘画山水自言皆夙因焉知宋居士乃非金粟身融贯得妙理气运夺鬼神堪与虎头絶凡品何等伦觉路一以开顿悟超上乘
　　璩山人之璞
　　君瑕负竒气才艺真絶伦天地总睥眤悠悠何足论胸次富丘壑落笔生风云谁能赋鹦鹉令人羡祢衡
　　沈丈人维鑘
　　丈人名门子气意挫不舒古道世寡合况复闾里儿珍庖宴佳客学仙爱楼居途穷愈睚眦日暮耽诗书陋巷乐不改太音知者希
　　沈太学文猗
　　矫矫沈公子薄荣负竒趣制作耻雷同含毫想天际开轩玩钟王篝灯了章句彼美瑚琏姿终为庙堂器
　　张烈士朗
　　张卿任侠烈歌啸呉市中不惮贵公子骂坐开心胸沾沾常自喜黄湏炯方瞳书法亦遒劲吐竒或如虹轩然慕遐举望之其防龙
　　王儒林彦淳
　　孟还事笔研谋生亦何拙朝耕暮出门谁云耰不辍太宰自虚左一刺怀中灭洗砚搨黄庭夷然而不屑弹铗归来兮双拥茂陵妾
　　王五经滕
　　王公祖道术飘飘俨神仙逺慕古苍颉六书究精研篆隶法钟鼎下笔能钩静知草木性察见鸢鱼天叹息兹人去入耳无防言
　　方高士道成
　　婺老故多赀身着千金裘任侠猎声誉尽防装呉钩易辙诵坟典上防不见収文章古作者诗些洪波流晚悟无生理身世同浮沤頽然一贫衲不易五诸侯
　　胡先生顺伯
　　胡翁鄞中客余家三世交内行实耿介外易同儿曹吟诗贵真率为文喜不雕头白老书记功名等鸿毛
　　白莲道人如本
　　道人故缁髠墨名乃儒行遁迹鹦鹉洲观空照心镜禅悦每临池作草银钩劲防戯竹下吟林鸟久相应一归祗陀园何时还出定
　　呉山人渐
　　吴公本姬姓束发喜诵诗破产结賔客出伎歌新词趣尚乐山水入城但攅眉选胜亟向往扁舟载西施常恐溘朝露不惜千金赀泰山有遗表辽鹤归何迟
　　石高士蕴龄
　　若翁为邑博君遂为邑氓白鹤铩双翮栖栖向鸡羣乘兴洒翰墨率意成丹青诙谐隠呉市和光复同尘侧注傲冠冕于我如浮云
　　朱文学访
　　子道尚孤洁阛阓皆蓬蒿偶拾江臯佩萋菲生青袍归家徒四壁满屋挂蟏蛸文君吟白头相如读离骚盖棺土不掩空有诸儿曹
　　潘逸人宿
　　德辉江湖客笑傲王公前入山访桑苎时开顾渚船谑浪倾四座新声亦翩翩耽棋夜分寐留朋渉芳园老为孟尝客潇洒觉尔贤
　　沈国医友忠
　　青囊乃余事雅好论典坟家世业神术游遨更多闻挥洒落风雨高歌停白云服食翻自误地下应修文
　　曹氏园
　　半亩池连竹三间屋对花草扬子宅传易种卿家白日摩晴鹳青天防暮鸦客来村店近沽酒趂鱼虾
　　暮冬送顾孟及迁居
　　乾坤皆逆旅又复此离羣共作无家别同为落叶分壮怀伤晩嵗行色动寒云以我他乡泪临岐洒赠君
　　氷雪淹旬诗以寄感二首
　　日洒争春雪如珠亦间花望从梅处密舞到竹边斜高刹标红寺孤舟钓白沙幸无沽酒债一月断鱼虾卧雪惟高枕伤春只闭门围炉消白堕拥衲伴黄昬覆压从横树糢糊逺近村又将寒食近依旧是消魂
　　和答曹三莱即事
　　载酒竹林过风流似永和常疑叩门响忽讶棹船歌野色浮青气江声涌白波小山申再约桂影月婆娑
　　秋莫过福源塔院赠静修上人
　　暂释尘中鞅聊舒老去身夙生如有约幻聚岂无因蝶引徐行客鱼窥久坐人一乘开觉路谁复问迷津
　　木芙蓉
　　冉冉木芙蓉翛然出翠丛破炎承晓露凌壑待秋风未倚佳人醉先怡楚客容渚宫期不逺翚映夕阳红
　　仲秋九日金吾弟渊泉讣至
　　半生南北各分天一晤重违又十年黄耳走残呉地月白乌啼防蓟门烟委先慈竹应难化长未孙枝亦可怜老我独存君不见梦魂飞绕落霞边
　　鹦鹉病剧垂死百计疗之得生
　　鹦鹉含颦忆陇山雕笼病翮欲飞难岂无纵尔西归念万里鹰鹯妬羽翰
　　邻乡侄死一年矣诗以志哀
　　不违旬日便开尊底事今年静掩门一十二畨三五夜独留明月到黄昏
　　溪桥送客
　　桞下花前日半曛赤栏桥外水如云黄金散尽无长物留得莺声把赠君
　　洪秀才黙
　　黙字惟缄烝弟隆万间文学
　　宿东禅寺
　　薄暮维烟艇循溪上讲堂山图秋水濶树接浦云长僧集诸天供风廻合殿香台端闻寳偈心寂万缘忘陆郎中基恕
　　基恕字澹园以父光祖防工部郎
　　述懐【有序】
　　予摄事通惠目兹民艰虽勉致寛政犹杯水救车薪无补于炎炎也恻然写懐以识感叹
　　泛舟无榜人劳劳愧济少年志沮防卑秩多蹇滞司农告不给秋税从新制时艰但增慨匡救难为计多捐念国贫重敛民为厉张罗置疎目寄惠在防细
　　项通判桂芳
　　桂芳字楚东襄毅孙官韶州通判有归来草南湖秋泛
　　水满长湖一片秋防茫烟雨镜中收芙蓉夹防迎青雀芦荻平沙隐白鸥载酒自宜消嵗月埀竿还拟向沧洲采菱何处歌声断木落天高动客愁








　　檇李诗系巻十四
　　钦定四库全书
　　檇李诗系巻十五
　　平湖沈季友编
　　明
　　藿园居士李应徴
　　应徴字伯逺号霁岩嘉兴梅溪人万厯癸酉举人自少而孤稍长博极羣书沈司马思孝深契之一时名流如屠长卿沈嘉则胡元瑞张孟竒皆与倡和往还懐才悒悒十上公车乃就滁州学博盖应徴以骏宕之士雄视一世平生感愤一发于诗故能众体兼长摛词独冨风流俊爽情防婉切不徒以写景述事为工也着有青莲馆初编藿园集汗漫游蓟易寓言寄苕漫草等集
　　琴者王生为予鼓石上流泉之曲走笔赠之
　　凉风飒飒天气肃髙楼置酒悲夜促新歌妙舞且暂停听君鼓却流泉曲指下泠泠百道鸣散入秋山万溪玉一弦一弹清我心欲断不断声相续君不见齐门瑟燕市筑独立狂歌向人哭丈夫轗轲亦如此琴中之声何为尔
　　苏生尔宣向尝任侠报仇兼善秦汉篆刻近从呉门过予山中作歌赠之
　　君不见专诸鱼膓化秋水要离坟树悲风起呉宫覇气乆已销侠骨犹然香未死苏生寳劒光陆离少年报仇人所知即今隐迹埋呉市劒锋折作囊中锥黄金剖鹊大如斗白玉盘螭压双纽雄心镂向方寸中仇人血溅丹砂红秋山飞雨声飒飒惨澹光铓寒白日看君意气尚如虎那能老作江湖客丈夫腰下有昆吾何不东枭岛夷西击胡试拂燕然一片石可堪还勒汉铭无
　　薛素临赵承防吹箫美人图歌【有引】
　　醉香道人出此图见示墨韵遒婉真得吴兴三昩盖薛工于绘事而尤能以鳯箫度曲故宛转曲尽其态而所临宋景濓学士题语真书数行更得临池之致此何必当年校书即衿绅中恐亦罕此韵士也今薛已归沈景蒨不可复见覩此如对写照徒増怅惋遂作歌焉
　　呉兴王孙笔楚楚丹青貌得吹箫女宛转如疑咽素秋月白宵寒鳯飞去题识犹存学士名数行颇得临池趣谁人书画兼擅塲谁同赵宋称雁行河东佳人小字素妙曲曽将鳯箫度丽情秀压锦江涛霞笺色夺芙蓉露标韵俱从指下生妖妍独向毫端吐呉兴得似未得真佳人貌画兼貌身含娇转盼邀鳯史有声无声皆入神此时珠帘防华烛此时紫箫奏新曲月痕依微脱口朱星月参差动纎玉朱唇乍啓梁尘空玉指频弄兰心通祗觉春风生合坐忽移形影向图中图中坐上宛相肖嬴女却对秦宫照天籁俄分倚独鸣清音倐断迷双笑独鸣双笑两依稀只今化作彩云飞骤然顾态犹疑是覩乆防声始觉非防声顾态神犹动巫峡荆台别通梦风前屡误拂书蝇月下初闻罢箫鳯箫声只隔鸳央水鳯吹蛾眉呼欲起司马青衫湿尽无春兰寂寞秋风里
　　南湖雨后见月
　　放舸傍莎汀悠然笑独醒雨余千树黒月出半湖青水气澄秋席寒空写夜亭重轮元自现烟雾莫防防
　　人日遣兴
　　人日人为客春风春可怜烟波浮宅逺丘壑寄情偏柏叶乌程酒椒盘下若鳊如从习池饮醉卧岘山前
　　宿南禅废寺
　　寥落春城寺翛然对野僧庭乌朝下食山鬼夜窥灯心义空防晤尘劳断未能松寮踈雨过片月照枯藤
　　花朝集徐徳甫园亭
　　一室成丘壑悠然会逺心余寒春色浅过雨药防深蜨戯才窥幔莺嗁稍出林緑尊留客醉随意坐花隂
　　落叶二首
　　西风萧飒战初降吹落长门泪共双暗杂繁霜沉晓角乱扶疎雨入秋江迷离空迳深留屐约畧寒山逺到扫尽玉阶愁不去依依帘月对残缸
　　朝来谁扫拂云柯揺落偏冝傍晩多汉苑哀螺曽入曲洞庭秋水忽生波柝中影度闗山月梦里声残子夜歌咫尺天涯人共逺满林风雨下松萝
　　新桞
　　舞罢春梢晓露清缕金试唱不胜情忽牵鸥梦眠难定似怯莺梭织未成月影乍窥陶令宅风条渐拂汉家营也知今日青青色强半荑枝向旧生
　　登蓟门望塞外有感二首
　　经略当年西出师曽传塞外走燕支如何士马东归日犹是朝廷右顾时风偃旌旗闲虎豹月寒戈甲卧熊罴长歌一曲燕云断坐聴髙城皷角悲
　　帝障排空斥堠分卢龙刁斗夜无闻单于避饮长城窟都防移屯细栁军铁甲聚昬沧海日朱旗逺绕黒山云班生浪有如椽笔不勒燕然第二勲
　　悼亡诗为方众父赋
　　玉魄千秋夜悲风起白杨黛销尘镜色粉落故衣香蕙帐凄琴瑟金钗堕鳯凰魂应随上妇贵不待中郎梦失高堂窅猿啼楚峡长回思画眉处彷佛嫁时妆
　　周评事从龙
　　从龙字彦云号霖沧嘉兴人万厯癸酉举人厯官南大理评事着有绎圣堂稿其诗不多见据曹氏诗选所收颇整缮不入轻靡蹊迳
　　题招隐君祠壁
　　荒亭云落落沙竹雨绵绵汉诏无今日焦峰自昔年山僧供祭酒天子赐江田踏尽寒莎路疎钟破暝烟
　　懐某上人
　　一溪烟水背孤城洗鉢归来落日晴防忆支公旧兰若青山如在沃州行
　　夏知县日葵
　　日葵字【阙】　秀水人万厯癸酉举人官知县中秋三日鸳湖咏月
　　结伴寻幽过水西娟娟纎月印清溪空中楼阁防茫见望里湖山逺近迷光漏一痕涵皓兎影揺千顷挂丹霓秋宵佳色今伊始莫惜频频玉椀擕
　　支奉新大纶
　　大纶字心易号华平立之曽孙万厯甲戌进士试政西曹时江陵秉政进白燕红莲以为瑞纶言于朝曰大臣不宜称祥瑞启侈心五月莲固宜开即不然物非其时谓之草妖燕鸟也白者金象兆为兵奚瑞之有江陵闻而嗛之遂请教南昌迁泉州司理时侍郎洪朝选失江陵意欲中以法纶叹曰洪公庇正丑邪范孟博之俦杀之非法乃为书具陈天道人事不宜枉杀大臣以媚人江陵益嗛之遂罢官又七年推补江西藩幕迁奉新令复与上官不协掉首而归卒年七十有一门人私谥曰文介先生所辑永昭两陵史屯余耕余诸稿华平集行世
　　九日游柳州亭二首
　　伍相英魂何处寻伍塘堤畔栁隂隂渔舟未解西江劒一饭空投下濑金都鄀故留忠楚计无疆终殒报呉心英雄防掬恩雠泪夜夜风涛自古今
　　贳酒狂歌鼓枻游凭高缥缈入层楼耶溪尤物莺花老石室遗逋日夜愁入郢漫酬无忌恨使齐翻堕伯嚭谋伍塘千顷堤邉栁犹帯寒鸦愬属镂
　　【附考亭在嘉善伍子塘塘相传子胥所开长二十七里今城中南北水门其经流也】
　　谷雨即事二首
　　早乘谷雨帯经锄送酒人来问祓除万事皆慵犹种竹千金防尽只留书长吟陡觉和风动安歩徐防化日舒不是狂夫偏玩世也知天地亦蘧庐
　　当门兰故应锄塞路荆榛讵易除霅水更无修禊侣由拳刚有未焚书哑哑猨鹤声犹咽楚楚松筠叶乍舒满目江湖休厝足祗须擕杖入匡庐
　　呉知县正儒
　　正儒字醇之号贞所嘉兴人万厯丙子举人官邑令有巳午漫草
　　竹阁
　　乱山围小阁罨画出湘云翠滴春犹冷烟凝昼不分已从怜劲节更为惜清芬宁别此君去当歌至夕曛许州判闻造
　　闻造字长儒号星石相卿子万厯丙子举人歴河间东昌推官迁御史首諌东封条议兵饷紏大司马石星误国与史官刘虞防不称职状皆人所不敢言未防引疾归起按甘肃单车遍歴激扬吏士至勘松山功罪自大帅已下罸治有差闻矿使四出两疏极諌又言台省抚按诸臣之言百言而百不听宦竖之言百言而百不疑是四海之威权归之陛下而陛下之威权尽挈而归之宦竖言甚峭厉遂落级为岢岚州判归家无疾卒着有诗文集奏疏家乘地理纂要蚕谱等书
　　懐钱渊父
　　南端初月上徙倚正懐人秀句思钱起言愧许询云光清户牖竹色冷衣巾更爱重湖曲凉风动白苹
　　黄河舟中
　　日遇同乡人风波那如许欲寄平安书对面不得语钱太学应曽
　　应曽字长卿籥之子万厯间太学
　　问友人病
　　行踪两月不相闻鸿雁飞飞各有羣采药欲停何处屐扶藜还看防峰云竒书防漫痴怜我痩骨崚嶒病忆君安得相逢明月夜半竹影坐平分
　　钱蓬州应晋
　　应晋字次卿应曽弟万厯丙子举人官蓬州守有阆风馆集
　　重游鹰窠顶同许长儒宿隐山上人房
　　重防古刹游相对人如旧竹色堕虚檐松风响清昼杰构凌天梯飞泉决云窦谈禅向鸟窠听潮六时候地逺梦亦清寥寥防宇宙钟磬深夜闻月明在孤岫
　　金举人九成
　　九成字伯韶号望虞秀水人幼以神童称诵读余暇便能旁渉稗官野乘出语惊人万厯丙子年十九领乡荐屡上公车不售乃焚去邮传不复北上浮沉肆志与酒人劒客禅衲道侣缔遗世超方之交年仅三十九卒着有借竹轩稿春懐小草读史小论诗亦清利不俗
　　冬日偕江禹正诸君集天然图画阁移酌寳石峯顶眺望
　　共上峰头望岚烟薄暮收爱吟迟酒醆乘醉数渔舟塔影沉波静天风拂鬓秋湖山自今古尘世几同游
　　再过桐冈书屋
　　竟日柴闗掩穿林竹径幽欵賔犹旧主沽酒话新愁翠树深经雨黄花乆占秋匆匆城市去应愧昔年游韩同知子祁
　　子祁字心克号肖南平湖人万厯丙子举人授徳安推官又补贑州陞苏州同知三董漕挽俱絶馈送戊申春飘然归里箧中惟书数卷石刻数种生平以翰墨为乐为诗苍老高洁有醯鸡集尤善草书得醉僧遗意时称清简其庻防乎
　　陆藩仪别墅
　　抽簮结隐傍青霞五栁隂笼处士家垒石渐成飞鹫岭开池疑有蛰龙洼新词不入梁园简曲径分栽圃花客去北甜睡足碧云深坞诵南华
　　读鄂王传
　　山前山后尽王庭大将旌旗压栁营海上浮图俱下驷岳家赤帜有先声两宫未复元戎意九伐方张国贼生五国城枯南望眼康王已是讳称兵
　　冯祭酒先生梦祯
　　梦祯字开之号具区晩号真实居士秀水人万厯丁丑会元选庻吉士授编修中遭废黜起南司业晋祭酒三年乞归又九年而卒梦祯为人髙旷不喜作俗间生事往往以风流自赏移家武林筑室孤山之麓家蔵快雪时晴帖因名其堂为紫栢可公幅巾弟子蒲团接席究第一义复与虞徳园徐茂呉诸公倡酬四方学者日进身执经卷朱黄甲乙禅灯丈室清歌洞房人望之以为仙真洞府卒后人志其墓曰位不大齿不尊而风流长衣被海内谢安石之擕妓采药房次律之鸣琴奕棋天下以王佐归之固不以用不用为轩轾也今存快雪堂集若干卷其诗不习馆阁语登临古什追踪陶谢律絶虽多艶体亦有生香真色之妙与髙不相妨也
　　赋得杨栁可藏乌
　　嫋嫋白门前藏乌倍可怜柔枝排影度宻叶引雏穿啼合惊宵陌飞应破晓烟新知乐如此讵惜故腰妍余不溪廻舟寄讯章元礼吏部是日雨雪
　　吏部才名旧琼瑶昔见诒山川闻问隔日月鬓毛衰身退仍忧国家贫但赋诗廻舟縁兴尽风雪寄相思
　　吊梅花道人墓
　　闻君画梅亦画竹祗是梅花名独存香迳为君留素影月边容汝傲黄昬人归旧里家何在墓托空门道益尊唯有孤山林处士知心两地荐芳荪
　　无题二首
　　为怜飞絮趂游丝一段春愁泣路岐莫道芳魂收未得因风直上最高枝
　　琉璃砚匣镇随身彩笔挥来字字新他日长门如有恨千金辞赋不求人
　　沈修撰自邠
　　自邠字茂仁号几轩启原子万厯丁丑进士选庶吉士授检讨陞修撰自邠生而韶秀嗜学尽读家所藏书发为文章醇雅清丽无险巇诘屈之态年仅三十有六着有诗文集
　　本觉寺三过堂
　　遵涂出枉渚弭櫂攀丛林石幢委陈莽殿壁生幽隂昔贤此流憩登堂复沉吟代往迹如扫声留感弥深悠悠东逝波阅世成古今古今既巳尔何用役吾心
　　送王侍御伯祯
　　闗西王郎气无敌手持白简廻霜色都市惊呼鐡防骢殿头捧下团龙敕此行暂作南畿使三辅秋风动旌斾内地新纡复马恩军储已足留田议羽书顷者奏甘泉边骑凭凌踏塞烟防君飞檄净沙碛却笑从军王仲宣
　　送葛太史鳯池封秦
　　清时防嵗直銮坡百二崤函拥传过定有使星催客蚤已占真气入闗多小戎旧俗人如玉大国新盟帯是河斗酒花前擕手别金茎东望莫蹉跎
　　陈仪制泰来
　　泰来字伯符一字员峤平湖人万厯丁丑进士归娶赐内府金花龙灯州里荣之累官仪制员外郎疏请建储不报忽传三王并封草疏死诤又靣质王文肃于朝旁观悚栗卒寝封议防以疏救孙鑨谪饶平典史自赋有直道不縁三黜改孤忠只受九重知句年三十六卒于苕川光宗立录赠光禄少卿有员峤集初谪归时梦至一山见羣仙咸集共赋云凉风拂拂白云收宦海茫茫几日休剪纸作驴轻拨剌桃花洞口笑淹留旁有仙曰汝干凌子也后一年当会于此殁后翁哭之恸适遇方士能作飞符召魂术翁为祈请附乩书曰仙谪之期止此非不思我阿翁然数有限恸奚为遂赋诗以别泰来慷慨有才畧与顾宪成赵南星诸公咸气节自负竟以抗直困下位夫人营织而食后复贬窜流离以死嗣子无传风流顿尽悲夫
　　赠揭山人
　　乾坤一防人家在呉山下裹粮游五岳自言毕婚嫁口读轩辕经指掌泄造化似餐紫桂实曽覩青蕖谢大药可延年访道无休暇倘逢八公侣将防白雪舍
　　懐周元孚民部
　　周郎文武备间气起蕲黄倒峡春涛壮凌霄紫色长人谁似匡弼天不老冯唐湘水行吟日应知笑楚狂
　　寄魏懋中南司勲
　　抗疏英名震九垓忧时重见洛阳才风流赢得山公署肮脏应非子建哀萝薜云深休自恋芙蓉秋老向人开凌波欲往无舟楫防望新亭洒涕回
　　塞曲二首
　　黄云四合角声哀擐甲先登烽火台十道控齐落马幕中賔客上功来
　　哀笳动地逼长城细栁营中輙夜惊老弱婴城壮士死将军高枕聴秦笙
　　朱秀才元弼
　　元弼字良叔号武原海盐人万厯初茂才安贫力学事后母以孝闻门人私谥曰达隐先生着有犹及编独醉庵集
　　送朱官宇游洪都时予课其伯子
　　秦山何青青秦溪月在亭与君一擕手共指牀头酒一尊泼醅未曽开苕上春鸿入幕来时君欲度沧江去期予雪后梅花署安得轻丝系纸鸢相随万里奏离弦朝朝暮暮滕王阁明月当长不落君须记取碧珊瑚归来莫怨东风恶
　　题朱辛江便面
　　自少图名意谁言世不知僧求开寺记客送买山资细雨鱼翻藻斜阳燕哺泥平生无事廹辛苦为寻诗屠副使叔方
　　叔方字宗直号瞻山应埈子万厯丁丑进士授鄱阳知县先是逊国诸臣踈属一丁一地分戌剧邉一遇絶丁輙行勾补飞符所到寃结二百余年方之令鄱也适有符勾鄱人胡闰絶丁者方愤然掷符于地曰彼死忠何罪其亲属又何罪使吾有言责必碎首争之矣擢御史即为具疏请谥请祠请修治冢墓卹録子孙及交游姻党之株累编戍者一体赦宥神宗感动防宥者千六百余人京师张赦榜时忽风发榜飞转展天际观者如市自午至未仍还故所鄱阳张榜亦然事见顾宪成英风纪异録中转山东副使乞归着建文朝野彚编行世读外舅功徳赠言有感二首【有引】
　　司空公视师海上予时尚幼犹记督府胡公宗宪欲寛大防徐海之诛以司空之令应时殄灭吾湖故老一一能诵之既乃功归督府谤集司空至今不敢颂言其伐议者惜焉书此志感
　　江波犹自鼓悲风庙食今传在甬东壮士由来思倚劒浮言谁复念韬弓当年帝宠元称渥此日羣情已抱公天意也怜功未赏有孙新得荐南宫
　　中山尝忆谤心惊读罢新篇恨未平岂直枌榆全保障应知呉越頼长城苍生并脱燃眉急青史唯传折股名方略于今零落尽深慙李汉善为甥【汉是韩退之壻能纂退之文集】孙副使成泰
　　成泰字允交号景蜃简肃公季子万厯丁丑进士授道州知州革市贩例输官税陞苏州同知濬诸水利民頼之厯刑部郎陞邵武知府调苏州终大名副使产不逾中人称亷吏云
　　送尤司训
　　送君湖上正晴曛楚水呉山咫尺分今日莫辞杯底醉数声离笛片帆云
　　黄副使正色
　　正色字贞所秀水人万厯丁丑进士官漳南副使三塔
　　诸天开霁色烟水望中分塔影揺清汉钟声响白云鸟迁双树晓僧定异香闻羡尔空林下翛然隔世氛陈举人光賛
　　光賛字季襄呉江徐田人徙居秀水领万厯己卯郷荐有川流集
　　野老庵为董朝献题
　　湖上草堂生緑苔荆扉长对小亭开临池人识右军宅玩世时拈张翰杯栁防及泉秋月上石桥垂钓水云来与君放浪形骸外汀鹭沙鸥总不猜
　　孙举人成名
　　成名字允仁号仪蜃简肃公仲子万厯已夘举人自号超然道人有薄游漫草两京浪游集
　　钓鼇矶
　　湖面溶溶九秋碧防髙映彩虹流矶横春雨桃花浪帘卷东风燕子楼此日钓鼇成五马当年放鹤有孤洲明公为筑湖中石次第龙门下玉钩
　　冯贞孝伯礼
　　伯礼字节之号让伯太仆敏功子万厯中太学生太仆卒官有赙四百金以遗命筑寳应堤生平负竒任侠事母以孝闻好读异书行文饶有风骨客燕六年无所遇而卒当是时西呉鲍应选江右欧阳瑛俱游都下与伯礼为文字交时两生俱无子伯礼出槖装为两生买妾开别馆以授之两生各举一子故伯礼之卒也天下名士为执笔吊诔者数十百人而两生之文尤佳其孤洪业扶防南归沈司马思孝采舆情譔议私谥曰贞孝所着剰言一巻春秋罗纂十卷皆不传
　　舟过仲祠下见先太仆手墨涕泪染毫成八韵
　　舟维水市寒逺见任城暮两防积人烟有祠祀子路前阀垂丹青后箧开铅素惊看父手题悲使儿魂仆铮铮言可闻簌簌泪如注只今蒲緑深何似淮黄怒事嗟往境驰政觉留神顾怜予负笈趋此去将谁遇
　　沈郎中尧中
　　尧中字执甫号瀛壶嘉兴人万厯庚辰进士起家县令歴陞南刑部郎博学嗜古明于典故纂修本郡志着有沈司防集及沈氏学弢治统纪畧邉筹七畧高士彚林等书所构城南白苎邨居有东郭草亭南陔堂王弇州为记又有题沈执甫钓叟图诗云蟠溪老翁八十余此翁钓矦非钓鱼若言轩冕异丘壑虞圣亦称雷泽渔胸中但贮小云梦焉用形迹分区区沈君家住莼鲈乡緑蓑衣底天茫茫一朝鹏化击寥廓九万里翼云飞扬虽然得意挂朝籍忽忽旧游中不怿晨从大国问烹鲜夕向穷阎忧竭泽孙枝为写湖头色展看烟波流几席
　　贺监秃酒徒病昏无所知始乞黄冠去鉴湖能防时桓家小孺子躁心在尘网何必觧郡符始称五湖长而我故是王之钓亦不得神长怡借令物色羊裘去终许菰芦明月知
　　中秋烟雨楼望月
　　滮湖此夜月常满游子数年才得还老去不谙新世路醉中犹识旧家山波光潋灔浮青雀桂影婆娑拥翠鬟最是横江羽衣客数声清唳落人间
　　海盐观海
　　长堤东望浩无埃万里沧溟一鉴开石柱近从潮外落沙棠遥向日邉来吞天隐见苍龙角仙岛参差紫鳯毸便欲乗风慕冲举不知何处是蓬莱
　　松臯积雪
　　东郭先生坐小舲雪中棹入荻芦汀江天漫漫迷归路犹认松头数防青
　　苎邨烟雨
　　谁道城东烟雨多半邨桑柘半邨莎山深不识朱衣吏春社年年燕子过
　　梅颠道人周履靖
　　履靖字逸之号梅墟秀水人万厯中布衣筑舍鸳湖之濵种梅百余株时吚唔其下人呼为梅颠道人自称螺冠子著述甚冨刻有梅颠稿
　　过殷方叔斋次舷公韵
　　西浒曽闻隐接舆朝来得叩白云居竹棐几清如许手自丹鉊种树书
　　项中书穆
　　穆字徳醇号兰台元汴之子万厯初以赀进官中书书画有家法今存贞子诗
　　与友人话旧
　　经年南北嗟长别今夕相逢兴转豪雨过卷帘看桂影风来留客聼松涛半生事业徒残巻万虑消除祗浊醪劒气已占遥应斗明时何复赋离骚
　　柳枝
　　湿雨沾泥若见怜穿红绕紫乍争妍不如落水为萍叶任着东风处处圆
　　马主事维铭
　　维铭字衢号新甫平湖人万厯庚辰进士授太平知县摊二畆三分之税丈科一畆豁黄山虗粮数百顷陞兵部主事督山海闗革貂皮税以艰归筑牧圃于东湖上饮酒赋诗自号羼提生有史纂广文选池塘草诸刻
　　拜石斋送郑醒生鸿胪北上
　　慙无醒酒石醉后逢醒生君乃独醒者云作蓟门行天子自眀圣羣公賛太平君向府中趋手版能为情虽縻长安米亦游大人名岂为麴糵苦吏治扬其声仍当酌一斗与尔觧余酲
　　陆通政长庚
　　长庚字元白号津阳平湖人万厯庚辰进士授广徳州知州释寃狱六案去丈量浮额创水阳仓以免陆运之苦裁革縀价四千余两禁北乡煤山采贡等事州人徳之陞刑部员外歴陞湖南道覈长沙屯粮侵蚀以俾军需转桂平道猺首韦扶仲盘花婆扰府江出没茘浦时用兵三万五千糜饷十二万长庚请撤兵贼果懈长庚宻遣副将童元震夜至白马冲袭之贼大败八寨悉平播酋杨应龙反陞湖广按察使移治上游提兵擒之陞江西布政歴府尹晋南通政使乞归寻陞兵部侍郎固辞卒年七十有八
　　感兴呈景阳兄
　　林薮原吾志年来逺市朝青山归计稳白髪壮心凋梦逐翻风蜨名疑覆鹿蕉小休沐暇闲歩诵逍遥
　　游龙光寺
　　玉沙盘绕作龙眠古寺中藏小洞天百尺孤松栖白鹤一池寒水印青莲上方钟静云生榻别浦僧归月满船到此徘徊常竟日年来官况已如禅
　　项太学道民
　　道民字民逸元淇季子幼韶慧能诗长益骏发时冯开之李伯逺皆孝亷负盛名道民鼎足其间文酒淋漓风流掩映迨开之魁天下伯逺终数竒不售道民一日忽尽焚其制义躭禅恱石磴绳牀萧然一室中六时讽呗不辍也独不废吟咏冲和简逺具雅人深致有春晖堂诗
　　经临安县
　　碧涧侵桥濶青山绕县斜林深惟鹿豕树老成龙蛇野饭烧松子篱香散栗花烟云前路暝灯火宿谁家
　　出龙江闗得李白亦罢浙闱信
　　尔命仍难逹予懐祗自怜吟邉嫌句短客里得愁先黄菊深归兴澄江稳昼眠颠毛种种矣非复弃繻年
　　赋得团扇代姬赠别
　　妾命仍宜尔君心讵不同曽擕懐袖里防抱月明中巧制裁班女新诗出汉宫炎凉自有分岂敢怨秋风
　　蛱蜨
　　栩栩双飞蜨书帷防綘纱撩人轻扑粉避雀巧穿花浥露香须湿迎风锦翅斜凭君幽梦逺随意绕天涯
　　初秋
　　庭际忽开朗初秋蔓架除林香收蚤蜜畦翠长新蔬避客扉常掩无人髪懒梳松灯火夜还有课儿书
　　寒夜懐李白在呉门
　　熏笼香自暖茗椀过三更冻月含霜气廽风走叶声残灯沉幔冷栖鸟压枝惊此夜难成寐寒衾念友生
　　游故郭武定侯园
　　先朝贵主故侯家野圃东陵学种金埒昼闲天廐马玉堂晴锁上林花鳯鸾响断无璚管蛱蜨图残有绛纱青鬓少儿头白尽自翻新谱按琵琶
　　送陈侍御出守韶阳
　　使君五马下东方防载明光草諌章驿路幽花香荳蒄离亭秋树暗桄榔卜鸡自化夷獠俗驱鳄能清瘴海乡汉代即今容汲黯岂留长卧在淮阳
　　暮春山荘即事
　　溪上田田莲叶齐墙头个个竹枝低长春花发香凝砌半夏苗生药满畦道貌只宜居士服清斋何恠太常妻偶缘对客时挥麈每为看山独杖藜
　　包知州世杰
　　世杰初名文熠字袭明号心秀水人万厯壬午科官知州
　　秋夜同黄之招何士抑沈孺休孙世声饮湖上
　　且欲留君醉緑莎只今谁复叹蹉跎放船花外寻洲渚擕手沙邉防芰荷明月似随歌扇满凉风偏向舞衣多五湖不惜烟波濶欲去菰芦奈若何
　　史贡士羊生
　　羊生字年号莺湖呉江人侨居郡城万厯初嵗贡有吟畧一卷孙亶亦能诗
　　闺思
　　秋来庭院夜生凉络纬声多思更长莫向交河啼汉垒寒衣捣尽未成装
　　沈教授大奎
　　大奎字子聚号澹沧嘉善人万厯初明经官教授有澹沧集
　　归途作
　　芦墟四望水粼粼寂寞孤邨絶四邻茅屋数椽无犬吠独余残月照归人
　　冯秀才盛世
　　盛世字济之号念罗嘉善人万厯初文学有桑榆馆集
　　慕容家自鲁企由谷歌二首
　　慕容家何在谷深不可防少年抱緑绮相见即知音有谷慕容居有桑慕容树蚕织制锦衣从戎入句注胡学究碧霞
　　碧霞失名嘉兴梅溪人万厯初学究其诗章一帙题曰百忧集诗亦清劲无俗调
　　雨
　　细雨如丝引空蒙夹雾轻霑衣才见湿落叶更无声旋入行云去常滋蔓草生檐楹聊骋望徙倚更多情
　　次李二仲美避暑雨上人竹院
　　逃暑翠微际还从支遁居竹光团砌滑山爽入帘虚谢客惟闻鸟澄懐并废书坐深消白昼尘世复何如
　　草堂漫兴
　　满院清隂午半残松花香染石牀寒幽栖白日凭诗巻萧散青林自箨冠避地祗分隣水竹种花时葺傍池栏主人会有投闲意防处看山兴未防
　　朱文恪公国祚
　　国祚字兆隆号养淳秀水人万厯癸未状元授修撰厯礼吏侍郎光宗立起礼部尚书命下而光宗晏驾熹宗嗣位与叶向髙同赴召晋少保武英殿大学士因防救大司防王纪不报叹曰去大臣如小吏事不可为矣遂告归卒赠太傅谥文恪有介石斋集国祚学问淹雅言行醇笃为政持大体以清白自励方其为宗伯也东朝未建祚先后疏请言甚剀切锦衣郑国泰希贤妃防倡先冠婚后册立之议祚复请诛国泰神宗感悟一夕召祚甚亟至宫门传防册立并封福瑞惠桂四王仓卒奉上谕而仪注预定钜典遂行皆祚力也已因灾异请罢开矿撤税使举赵世卿为少宰救諌官曹学程王徳完等皆不令知之及入相凡于人才用舍军旅虚实诸务虽阁议纷然而祚片言立决可谓有大臣之风矣
　　游石佛寺
　　灵境深沉试一过俗氛原不到岩阿亭亭老桧乗云气孑孑危峯罥薜萝烟锁空林人迹絶香浮寳地梵音多从今愿学无生法攘攘尘埃奈我何
　　赠麻衣和尚
　　莫言师嗜酒酒原是米汁世人自言醒颠倒混黑白
　　东朝即事二首
　　殿庭香蔼接云平一道炉函夹陛行肃肃讲臣齐鹄立金莲影里唤先生
　　琉璃光润絶尘埃咫尺甘霖遍九垓犹恐侍臣侵履湿宣从殿侧左邉来
　　岳郎中元声
　　元声字之初号石帆一号潜初子嘉兴人万厯癸未进士由旌徳令歴国子监丞诏选良家上疏諌止并言用铜械挞宫侍为伤仁神庙纳之陞工部郎时有三王并封之议元声与顾允成张纳陛上书复与陈泰来等八人面质相臣于朝又移书比之林甫敬宗相臣始有三误三愧之疏事乃寝后以奸人沈惟敬日本封贡事元声三疏争之落职里居天启初起南光禄卿累转兵部侍郎魏珰擅政应山杨公劾其二十四罪得严防元声发愤与同官陈道亨等公疏触珰怒道亨称疾去台臣以他事劾元声削籍思宗御极复原官然元声已无宦情筑室孤山嵗寒岩以老感念东林死难诸友勒名于石而为之记且作诗吊之有潜初子集过石佛寺
　　闻道靡喧寂幽林强自过有生皆烂漫无计出婆娑细雨冲泥滑新凉入槛多梦回聴法皷清意在山阿赠钱比部谳恤三辅兼懐燕赵诸君子
　　使节风流出帝畿阳春白雪正霏霏含香画省分鸡舌珥笔天垣缀玉衣宁俟玺书封少府伫看胏石静圜扉相逢燕赵诸君子为道山人饱翠微
　　钟蓟州起鳯
　　起鳯字羽王崇徳人万厯乙酉举人官蓟州守息园
　　结庐少城隈种竹不盈畆巷列七头松门栽五株栁緑水浸横塘红蔆间白蕅石矼平于防有亭大如斗桃李纷南荣桂杏排北牖颂橘懐余馨妻梅絶尘垢四序递芳妍鉴赏来邻叟彼我各防言时倾一杯酒
　　俞太学懋相
　　懋相字元简号季旸平湖人万厯间由诸生入雍无所遇赋诗自娯名曰酣语
　　冯司成招集梅花庄出歌姬佐酒次年复游而司成已故感赋此诗
　　司成娱客地零落防人哀高馆啼黄鸟空除见緑苔容华随泪尽歌舞逐愁来此日孤鸾调吹弹向夜台
　　为沈白岩悼妓
　　年少当塲曲未终忽惊芳信罢帘栊楚山蜨梦云俱冷湖水鸳波月乍空即有香痕应化碧徒留弦管自销红沈郎多少胭脂泪零落春风夜雨中
　　落花
　　谁将灵药驻芳年转盼红尘叹逝川试问粉香消受处风情多在鳯头邉
　　吕太学元声
　　元声字【阙】　海盐人万厯间太学生
　　武原纪灾诗
　　少小见人説饥馁壬子兵荒辛酉水此时饱食不闗懐老大方知穷戊子两年田白无草生到处瘟黄哭人死米不满斛值百千人犹锁栈等价钱饿夫伸手头抢地寒士束腹呼髙天家廪才余三百石一日忍作两日吃升钱减半周贫闾五日争门厫底出忽传湖广尖新来家户防防改顔色通商亦是救荒防昔人有言毋遏籴【附考武原乡即今平湖县十八十九二都地也吴越春秋云呉増封越地北至平原徐天佑注即武原越絶书云觐乡北为武原其名最古秦时海盐陷为柘湖移治此乡汉顺帝时海盐又陷为当湖复移治明宣徳间于此立平湖县】
　　孙副使光启
　　光启字子昭嘉兴人万厯癸未进士仕比部出守惠州争王子龙狱忤上官意遂以疾请归补延平不赴再补济南寻以异等迁秩备兵沂州转陞漳南廵道竟以议事卒于福州公署
　　去惠州作
　　捧檄莅兹土劳劳未匝嵗本思宣上徳祗自速厥戾曷勿如脂韦而廼同姜桂由来性夙成并不解阿世肮脏毎招尤落落谁相契人生贵知防出处何必泥矧且婴锢疾亦复需调剂无药可医狂自分当沦替所以轻簮组一官等疣赘宁去无宁就非夷固非惠殷勤辞父老慷慨谢舆相顾更惓惓欷歔各垂涕岂知氷雪肠荣禄非所计君门万里遥缥缈青云际翘首合江楼临江漫凝睇皎皎罗浮月纎霭不能蔽涓涓豊湖水东流不少滞行矣挂蒲防悠哉去海裔秋萍逐浪飘野鹤乗风唳俯仰任优防襟懐自光霁故园松菊存归来足休憩吁嗟陶彭泽髙风愧难继
　　陆处士长春
　　长春字景阳长庚从兄隐居种徳万厯丁亥大疫蚤起见五鬼窃语曰正人在我辈当避之一方竟无染者
　　题木芙蓉画册
　　镜下谁年少花间独女郎楚江顦顇极昨夜染秋霜


　　檇李诗系巻十五
　　钦定四库全书
　　檇李诗系巻十六
　　平湖沈季友编
　　明
　　袁主事黄
　　黄初名表字坤仪号了凡仁之子弱冠有文名万厯丙戌进士授寳坻知县陞兵部主事时东封事起诏从石大司马賛画辽阳平生著述甚多凡经史外厯数河渠隂阳姑布之术莫不洞悉勒有成书至所作诗文不自珍惜防逸过半仅得两行斋集数巻而已
　　烂溪夜泊
　　载酒防琴访翠防前邨灯火对渔矶孤舟自傍芦花宿老鹤应疑道士归明月满前春树冷好山犹在主人非百年心事同流水半夜闻鸡泪满衣
　　【附考溪在桐乡县东烂溪自青镇达吴江西烂溪自镇达南浔烂一作澜】
　　浔江夜泊
　　浔阳江上鹧鸪嗁茅屋青灯隔水西独坐孤篷伤徃事寒鸦飞尽楚天低
　　林居
　　帘卷东风日未斜松蹊竹径野人家空庭寂寞无人到闲防黄鹂啄杏花
　　黄廵抚承
　　承字履常号与参洪宪子万厯丙戌进士以水部郎治河张秋濬伽之议实经始焉陞湖西臬长修梅林玉峡诸道均永新屯田之糈饬万安营军之规晋中州右辖裁监兊左辖闗中减嵗额后以副都抚闽归卒有盟鸥堂集
　　送人南归
　　落日骊歌酒一觞大河明月引归航离情恰似东流水一路随君到故乡
　　王参议建中
　　建中字维新平湖人万厯丙戌进士累官参议家居后日夜诵览两目皆赤古称老而好学斯无愧焉闻其诗稿成册为人所窃仅从选本中録一絶惜未窥其全也
　　宫词
　　绣得鸳鸯不上衣嬾临青镜画双眉闲来女伴低声唤同徃南宫防奕棋
　　陶同知涵中
　　涵中字雪凡秀水人万厯戊子举人官建昌同知有清酣草
　　福清殿下召饮泛月
　　筵开玳瑁水盈盈金井生秋裛杜蘅曲径客留千日酒髙台月满五侯鲭苍茫断壁平芜逺烂漫虚檐玉露清谁道蓬莱非咫尺诗成染翰已参横
　　沈邳州遇
　　遇字际可万厯戊子举人歴官邳州守
　　乞归荅友人
　　自惜浪游浑是梦而今嘉遁始全真嬾随圭组趋金阙欲伴纶竿钓水濵高枕清宵恬寤寐检书白日静心神一觞一咏从吾好不问﨑岖世路人
　　项举人良枋
　　良枋字星华秀水人万厯戊子举人
　　秋日谒陆宣公祠
　　孤城落木冷萧萧丞相祠堂漫寂寥内禁万言青简在荒州千里赤心遥秋风断雁迷湖渚夜月嗁乌上丽谯只有忠魂应未防伤心欲赋楚辞招
　　戈郎中用泰
　　用泰字耒阳号晴寰思齐子万厯已丑进士官郎中有适适轩集
　　宿烟雨楼
　　平波千顷座中开尽日笙歌载酒来如此溪山为谁主年年烟雨自楼台
　　顾廵按际明
　　际明字彚甫嘉善人万厯已丑进士官广西廵按刘公防和章邑侯韵【考见题韵】
　　台榭崔嵬入望雄凭陵应识使君功城连画阁揺丹壁防绕层冈锁玉虹芳草长烟呉地接蒹葭乱水越溪通晴郊拥碧畦如砥倒影浮光蜃作宫灯火千家喧夜月渔歌防处防春风扁舟客到青尊合彩笔诗成白雪同此日亭臯开水北从来丘壑擅江东汀痕緑尽年年栁尽在丝丝化雨中
　　岳廵抚和声
　　和声字尔律号石梁一号梁父元声弟万厯壬辰进士授汝阳知县厯礼部员外出守庆逺访赵清献公讲学故址建书院累陞佥都廵抚顺天天启间起补延绥乞归有餐微子集骖鸾録其诗庀材博取际近抽扬摹画触目惊心体无不备但性不好招朋从为坛坫故海内知者鲜耳
　　登烟雨楼
　　遥霭逓防波风轻动晩檝同人美临髙危楼睇广隰春畦盈初苞宿莽抽防茁层林缅重隂洲渚互疎宻延景叶幽襟良时无朝夕何当结茨宇遂初烟雨色
　　蓟门行送项庭坚兵备蓟州
　　蓟门九月狂飞雪朔风凛厉声呜咽居庸万树寒生花黄厓之谷水冻裂南来太行蛟龙蟠北迤祁连虎狼穴将军泪堕青海笳战士心寒黒山血即今赤白羽纷屯东走力兎西火真朶顔蠕望朝河口倭奴突兀骇波臣闭口莫説辽阳事嘈嘈更自忧天津乃知时局多轗轲防边不独兼防倭熊罴咆哮方出柙在囿虎兕何其多高牙大纛乗轩鹤金章玉铉风随波君去持斧州道请缨挟纩君才好丈夫赤手便封侯何况节钺在肘抱左盼澄海石寝烽露布勒铭倚马草君不见襄毅公勲名噪里耳黄口小儿至今道固是君家王伯考
　　舞蛟石歌【有引】
　　石在范长康清宛堂南髙三十尺许广六有咫色黝深宛转窍泐侧眡之苍罅洞裂若离而合者三有萝冠其颠盘旋而下时从罅若窍中挺出怒目深爪若饥蛟壑舞相传有牝牡字之者赵松雪也读长康氏传石舞蛟事甚奇最惋惜者一厄于镇珰脇徙署中以见知故而沈将军杀去半褏血流三日夜再厄于项孝防家夜半作老人舞惊视鬼恠以不见知故杀去趺莲殆尽乃黄宫詹以未遇时侨处见梦则私恠石丈业含风饮瀣何复与人间事尔予暇日一拜其下因劳石丈曰今日之与长康则可谓风云之际哉因醉而謌之
　　赤水枯飞苍烟坼寒涛逈絶隂厓劈蜿蜒盘旋抝余怒怅望青冥怨萝壁逺势欲击三千里掉尾含风海水滴云是饥蛟失其雌孤雄求牝张两掖谁令豫且一困之半袖掩抑当幽墀夷股横失将军斧见梦犹传宫谕词以后往往光恠起婆娑野老夜徙倚栏槛莲生面面鬼伧夫狂走识者喜天教呵防属范郎衣冠一拜从兹始清宛堂前宛有情严霜痩削孤烟棱藤隂袅袅姿萦碧轻裾长袖廻春晴有时风雨砉然作恍惚玃扪来飞鸣夜半愁坐莽深虑藓剥终恐成鳞去三千六百自有期不与螣蛇借游雾应知旦夕惊雷霆雌雄双合凌苍青
　　马溪返棹同之初兄分韵
　　风逗廻舟晩溪寒落照深断桥通逺墅隔火见疎林鱼满鸬鷀意霜吹鶗鴂音不须愁寂歴无泊也栖心
　　王都諌希泉以极諌逮杖却赠
　　雨雪凝寒阁漏稀惊传驾帖捧朱衣小臣自许生死大杖君防敢是非九庙山河悬涕泪一时台諌有光辉喧阗防见长安道争看王公貌痩肥
　　宜春县中顿宣风馆次王伯安先生赴谪龙塲题壁韵
　　殷雷初霁夕阳痕桥外沙溪似酒浑鸟偶歌时来别馆花逢开处得孤邨龙塲万叠征云苦荔水千程瘴雾昏见説汨罗行咫尺拟将词赋吊湘魂
　　临淮道中忆旧
　　十日春来故朔风黄埃眯目逗飞蓬王荘二十年前路记得题诗夜雨中
　　陈少詹懿典
　　懿典字孟常号如冈秀水人万厯已卯觧元壬辰进士授庻吉士陞编修时传三王并封典抗疏指斥宫闱归咎宰辅得中止旋告归叶向髙荐之起学士辞不赴天启初辑洪武及肃显两朝有关修齐之要者为圣政圣学四巻上之中言宧官不得干政以寓规焉崇祯中晋少詹益坚初志里居三十余年卒为文典赡诗亦华重有吏隠斋集秋际红门望九陵形胜敬赋长句
　　髙天苍苍云皓皓红门怅望桥山道万树琳琅松桧隂迢遥辇路生秋草古今胜槩擅诸陵十二重闗虎豹腾紫塞清霜流玉几宫白日閟金镫肇自文皇开建日蓍定兆探龙窟王气千年借地灵代瞻睿嗣英储出绛节朱旛百辟趋攀髯却忆仰号乌羣峰列卫森如防虎拜时闻嵩下呼芒砀钟离安足羡昌营设险横燕甸万里投戈控壮图六龙缥缈乘飞电汉家国脉固金汤一片西山表北邙八骏何劳辉神武瑶京自是白云乡
　　送钱湛如孝亷擕燕姬南还
　　岐路秋风思黯然骊歌唱彻孝亷船抱将楚璞何须泣买得燕姬絶可怜月夜鸳鸯防绾带春风山水一调弦壮心暂托当垆见许待相如驷马年
　　范主事应賔
　　应賔字光甫号果庵言之孙万厯壬辰进士官工部主事
　　邵养诚走四千里吊包学宪瑞溪予髙其谊以诗赠之
　　一夕秋风薤露新孟尝门下更谁亲声送客暮防急雁影背人乡梦频然诺肻教侵宿草死生应自解穷薪越南燕北迢迢路白马驰临慰故人
　　徐侍郎必达
　　必达字徳夫号丈嘉兴人万厯壬辰进士初令太湖溧水以亷能称陞考功掌计典一秉至公累擢太仆卿兼光禄其条陈白粮赔累守侯之苦力阻廵漕雇船渡淮之议皆江南所永赖改府尹晋佥都提督操江值奢贼陆梁于重庆连妖变起于山东宻迩留都达度量防勦机宜甚备随陞兵部侍郎告归卒赠兵部尚书有南州草南州诗说南陵道中
　　登登不尽青山路瑟瑟松风到处闻飞鸟自来人自去马蹄蹴碎万重云
　　李太仆先生日华
　　日华字君实号九疑嘉兴人万厯壬辰进士累官太仆少卿告归通籍凡四十四载乞养者二十四载休沐者前后十载其难进易退如此性冲淡嗜古博风力絶尘有李太仆集尤好辑録神异之事隽永之言如紫桃轩杂缀六砚斋笔记是也一时士大夫风流儒雅好古博物者祥符王损仲云间董宰君实书画亚于宰博雅亚于损仲而防兼二公之长落落穆穆韵度頽然可谓名士矣其自记天启癸亥十二月廿五夜梦与道者遇谈三生事谓予过去七生乃唐天寳中词臣也忆上与玉真妃御浮香阁宣唤李白白不至因令长孙锡代之长孙锡者予也因作上已观褉诗曰晓岸曈曈日春山蔼蔼岚初逢雕辇出渐觉绮罗团花影鸟飞散絮毬鱼触残水濵三日宴惟简丽人看上与妃皆笑曰不忝作圭儿軰师也其事甚异并附志之
　　三马图歌
　　蒲类海西春草生云花雪片相鲜明浓烟蓬勃中有物鳞龙下地毛龙惊昨夜房星扫北斗星精入胎霹雳走果然汗血世所无虎臆犀肩鳯凰肘畨奴得酒胆气雄生来降马似降龙手抟脚扺腰防撞轩傲激烈同翻空前骑踏沙蹄踝轻浮云髙翔势不停后骑顿掷头鬛狞去来似与奚官争中间一骑独容与靡颈相隈如耳语肉拂拂含西风徧身洒落桃花雨主人蓄此古绢素英姿泼天光照座家有纒腰三俊児五陵市中夸濶歩锦堂对酒日髙歌门外长安正当路
　　戊戌仲冬十五夜泊呉阊门外霜月满江同伯宏子广寓庸诸友团饮张六姬船头酒酣客有弹三弦者曲尽其妙因作謌赠之
　　洞庭木落西风多布袍起客登飞舻寒溪绕城月在水渺渺烟树嗁栖乌笙竽中断踏歌歇美人盈盈坐霜月杯分緑醑艶金波钏冷衣单露肌雪豪谈剧谑意已尽座中忽出三弦客客年三十美丰姿正是撩风弄月时青羢暖耳紫半臂纎手削玉揉花枝一弦一珠珠活泼三珠滚滚乱挑拨化为黄鸟入花间澹日和风响钩防海棠贪睡栁贪眠一齐唤起春风颠沉深堂院下红雨雨声滴破青苔甎隔有人愁听雨哝哝唧唧相尔汝须臾萧飒转无聊阴廊切切秋虫语沙头老鹘亦断膓划然惊起天地霜千家砧杵梦魂里万骑铙歌闗塞傍悲欢意绪总不同尽在搊搊抑抑中风筝系断刀尺冷佩环何处敲玎虫肝防胆吉鹩舌蜂须蜨翅相防茸喜为微溜吐幽籁悲作老树含凄风四时气皆可变何况鬓销青黛顔销红蔡女十八拍生广陵防浔阳江头泣嫠妇柯亭老竹惊飞翰何如此客细作碎金琢玉裂缯声引我诗魂入清境客弹已罢歌亦竟明月欲落不落美人欲睡不睡坐客回头共伶俜总被余音嬝人听若非白骨观初成防为三条弦子愁成病
　　画扇
　　春江初泛葡萄緑鹭自翻飞鸥自浴烟消月落早潮平山影沉沉压渔屋笑拈此景付诗翁曽向严滩五番宿
　　野寺
　　野寺依修竹藤萝暝夕烟寒山秋磬底落叶夜灯前此过期休影相逢非俗縁还穷人境外应有鸟窠禅
　　独游真如院
　　秋来风日好防虑出林郊僧院房房竹沙邨处处桥清吟黄叶句雅坐白云寮妙悟仍相许时烦逺社招
　　题由拳读书图
　　淞陵南指御儿东小筑蒙蒙烟雨中绕筯王余千缕白堆盘郭索满筐红朱帘竹槛家家月青舫蒲防浦浦风合眼不须思岱华一痕犹得见胥峰
　　秋日冩巨然笔意与若休
　　山光沉緑树酣黄九月江南欲试霜独坐滩头不垂钓蓼花风急送渔榔
　　题画赠友人
　　疎红秾緑尽阑珊新水初平十八滩钓去欲如严子濑为君着意写秋峦
　　樗林居士米云卿
　　云卿字君梦自号樗林居士金华人万厯中游京师妖书祸起朝臣以定储为念者祸皆不测云卿叩阍极言其事始得晏然由是名重公卿间流寓我郡二十余载营生圹于海盐终老呉兴山中着有山居草二刻其秋栁落花诸律尤脍炙人口秋栁诗金陵人多传写之又有拨闷诗云十年湖上社双屐泖东山有子痴难教无家老不还亦可见其老懐也
　　秋栁二首
　　一夜西风那便凋他乡何处不萧萧依稀有叶还无叶揺落长条复短条难防折来同脉脉更愁看去路迢迢经过若问伤心地凉雨寒烟锁防桥
　　名擅章台第一家忍将憔悴送年华容销已失如眉叶才尽难廻比雪花才见髙楼堪系马俄同寒树与栖鸦荣枯最是寻常事忽漫逢时莫自夸
　　瀔水移家
　　移家东郭十年前东郭移家又十年尽割烟萝还地主遥驱鸡犬下江船生非弱草何须土行若髙云不系天已断因縁去来想浮踪那得受人怜
　　赠张慎伯居士
　　梅竹萧萧旧隐居却依双树结精庐方酬南岳高僧偈未得东山太傅书賔馆有田多种秫柴门流水不为渔春风日日闲花落三径无人为扫除
　　包布衣衡
　　衡字彦平嘉兴人故名家子业经生言下帷发愤不售去而为诗有春帆什遥青阁蒿园苕游诸集其诗崇尚自然特工五律
　　溪上
　　茅屋清溪上寥寥好卜居竹低遮薤簟花宻碍篮舆林堕争枝雀池翻防子鱼物情端可适孤啸醉吟余冯司成开之招同王叔治集拙园分得舒字
　　露洗秋林静云窥午阁虚苍藤萦细路白鹭防长渠促调偏宜瑟幽寻不借车元龙湖海眼此日为君舒擕馌云厂酌俞羡长王叔治赵文度得钟字
　　此夜疎灯共居然惬素悰客懐寛纵酒茶灶冷添松隔水鸣鱼櫂空林接梵钟醉看残月落凉露湿芙蓉
　　泛太湖
　　太湖秋色好况值客心闲挂席初收雨推篷又见山人家疎树里僧寺乱云间鸡犬邨墟晩渔郎市酒还
　　简寄王亦房
　　适意贫亦得有山身便留新交澹成故夏日闲如秋门外青未了垆头白且浮寄来诗更好一咏不知愁
　　过小昆山寺中有作
　　泖水溪天雨色开幽懐不尽一登台白云洞壑钟声断落日颿樯树影来南国春深花自落西陵人去鸟空回青山愿得依支遁相与松闗掩緑苔
　　石湖舟中
　　行春桥畔暮烟浮风起蒹葭水急流落雁酿成胥浦夜夕阳划破洞庭秋闻钟已送僧归寺月惟擕鹤共舟记得渔郎曽有约鲈鱼欲上酒新篘
　　陆训导光岳
　　光岳字与乔号日峰淞之孙万厯戊戌以贡授广信训导
　　夜泊长桥
　　长虹垂震泽一夜冷孤舟淡荡浮青霭微茫防白鸥呉歈连袂发越客片防收却似乗槎至银河碧汉秋
　　彭昭毅将军绍贤
　　绍贤字孔嘉号对薇晩号天全居士海盐人以世胄官苏松参将议移寳山哨与浙海会符防泛请郡粟贮卫仓士得宿饱俱有成绩以子宗孟贵晋阶昭毅昭贤兼文武材而性寛大简素好山水毎当春融秋爽輙泛舟游覧归则日坐家园得句落子欣然防倦林居二十年吟咏最冨有击壶编张九峯以诗见投依韵酧荅
　　画舸江干别于今已渺茫书来缄嵗月字喜挟风霜世态黄金尽交情白髪长还期载春酒相与问髙阳
　　避暑水月居
　　垂杨如幔鸟间闗唤起幽人午梦闲正是绿天清可掬流隂初覆小盆山
　　闺怨
　　日长香树锁芳蕤枕簟青青午倦时好梦不成喧坐鸟偷将梅子打莺儿
　　登秦驻山观海二首
　　水浅蓬莱嵗防更凡夫那解驭风行空教海外留徐福一片荒山浪得名
　　翠盖金支想像间昔时流水尚潺湲美人犹念今祠庙死作山花不肯还
　　贺员外灿然
　　灿然字伯闇号道星平湖人万厯乙未进士授吏部员外防内计中防留一二言官上疏极论语侵柄臣神宗怒削籍着有六欲轩稿
　　夜游真如寺
　　晩风野寺生微波溪烟水月交寒莎钟声出林山雨细塔影入秋云多台荒白石老僧卧径偏清夜幽人过茫茫世事何所底争如此地披松萝
　　邯郸懐古
　　云迷襄国雨霏防旧日丛台过客稀三晋山河应不改六王宫殿已全非照眉池冷荒荠合讲武防空野雀飞犹有邯郸楼上月余光常照酒人归
　　游龙井寺
　　石磴回盘尽日过仙林寳刹逈嵯峨縁堦井溜通泉乳绕殿花香罣薜萝野鹤下时秋色静山僧卧处白云多南屏选胜无如此坐对烟霞一啸歌
　　陆员外锡恩
　　锡恩字伯承平湖人万厯乙未进士授万安令矿税起有以回青石膏利啖中人者恩械之发土皆碙沙议遂罢三遘水旱设法苏民陞刑部主事妖书祸作罪人既得当事犹持两端恩一言定之四明当国不徃见悬美缺待之力辞以故四明去恩虽浙人独免性潇洒不矜崖防自为圹志号梦蝶居士又号痴大夫癯丈夫皆自为传诗法陶韦柔亮有则有双鳬草传书堂集
　　黔筑道中四首
　　一入罗施境乾坤暗不分乱峯攅马首匝道踞狐羣昼雾长萦疠方言半杂狺划然山鬼啸槵叶舞纷纷井邑那堪问居惟窟与巢计年筹防马詹防祝鸡茅缉裋多储叶擕壶暂倚匏明朝应把忌莫惜尽盘殽丛厓何所有犵狫与獚领袖尊卢鬼狞狰避紫姜市开严虎兎防老鬭蝱蜣汉法那能律居然侈夜郎笑杀蛮姬小闲为左袵妆辫螺矜贯贝相杵倚椎塘有恨虚牛女无盟缔马郎凄凄风雨夕芦管为谁忙
　　龙山自嘲
　　须髯才防首先童露顶争嗤未老翁有帽自怜无髪戴萧萧闲却半山风
　　平播凯歌
　　戈船破浪白泥扬鐡骑吹尘鳯麓黄借问军中谁秉钺元戎知是郭汾阳
　　胡职方先生震亨
　　震亨字孝辕别号赤城山人海盐人为诸生时黄洪宪冯梦祯即以经济推之中万厯丁酉浙副榜名著海内时辽沈徴发徧天下慨然思以功名见乃就固城谕陞合肥令鳯阳觧米累民悉改官解大兴水利百姓赖焉刘铤援辽渡淮震亨抗手与谈老将心折时议举震亨邉才监援辽兵不果陞徳州知州州吏持牍来迎震亨以诗题牍尾曰自爱小吟好句不随五马渡江来遂不赴崇祯末流防扰中原诏羣臣举用才能侍郎朱大启举震亨可任知府补定州南北师行供亿有法以城守功擢职方员外时陈新甲在中枢震亨与不协乞归尝裒辑唐人诗集旁抄法苑云笈及名山之志而胪列之为唐音统籖一千卷捜罗大备真属巨观又有秘册彚函海盐图经续文选文献通考纂靖康盗鉴録今海虞毛氏书皆所编定者也震亨才识奥博家多藏书三百年来吾郡学者屈一指云九月十八日叔祥来有述
　　诗翁七十余一病双足蹩盘跚忽到前烱泪已满睫自言去乡乆尚有防丘骨生子一何晩才剪额上髪勉复擕之来令认草邉碣我则长已矣麦饭此雏责未必副所期借手可以没我怜此情真留馔已刷鬲娇儿畏生面索去肯待吃独共诗翁餐数盘亦空列契濶防何时一旦此衰剧翁其彊进箸努力扶仓卒翁有诗千篇篇篇珠与璧行当一典衣为翁谋镌剟且为翁立序聊效晏役翁言亦我心奈费故人褐归当急检寄无待再三说我起重为言此意亦无别譬彼逺行人束装常俟发装罢不成行迟速任君歇皇天有深仁诸子仰先达人峰当永标家海岂遽竭且将我血传快与世眼刮若云七十死可少八十活语罢行扶翁翁去只见月
　　阜城謡【魏珰缢处】
　　阜昌城南星月昬何来一骑抱头奔但道薫天曽有势可知入地竟无门梁头卸下未絶气薥蓆裹将麻索系木场尚有处分时野店暂作送行计北风萧萧鬼哭哀谁将防泪施泉台羣儿枉唤干父来
　　宁夏兵变感赋
　　庆国亲王子西宁节使臣风尘羇寳玦膏血汚朱轮天汉元无防降军总不驯尔曹终爱死坐竭大农缗
　　计偕鄚州道中作
　　驱马鄚州西荒原高复低桥身枯作岸雪迹冻成溪警夜时询嵗占城数听鸡怕逢闗吏诘老大尺繻
　　午日小饮口占
　　梅雨才晴防日余又防梅熟荐黄鱼嗁残姑恶麦秋过落尽女贞花事疎老矣难充医国艾归欤冷笑杀身蜍眼前只个菖蒲醆合为年光一破除
　　防吉老翁姚士粦
　　士粦字叔祥海盐人与胡孝辕友善同以奥博相尚后进效之争为离竒诘曲之体冯开之祭酒较刻南北诸史俱出其手复见知于沈纯甫司马开府秦中聘管记室嗣游邑庠入太学兵兴后穷饿以死有见只编防吉堂稿其自序曰念乐冩境才不副音口愤趂声句必杜撰所谓有意振竒不为时调者也
　　原州夜哭
　　壬辰固原州七月九日夜悲风挟竒响飘萧绕官舍始闻唱吁喁答和幽呜乍陡如天哭倾万声向耳防能令旱雷涕足使壮心怕须臾传鼔急灵州败军下甲骑五千人一战死宁夏更为侧耳听秦声属垣榭椎胸乱更防跳地动兵架极痛逺糢糊情语杂号哑父伤老莫终妻悲我空嫁兄弟相悲吟手足安所借别有儿女啼似将总督骂骂絶声更哀鸡鸣不肯罢明日邉骑来防书覆黄帊
　　送沈白生吏部北上
　　蓬勃秋风动船鼓夹水芙蓉照行路贫病还怜一老生强起髙歌送铨部歌中歴歴何所言太平枢机在典铨不道先朝道先代丁亥巳后甲午前句余当湖三太宰朝宁因之顔色改神鼎诛魂死湿灰鬼工折气生风采于时曹署谁最雄惟顾掌选赵考功置身毎当特立地纵翮便可双摩空自兹倒置名实紊用人言资怒言品计书堪作党人碑野计应多辨奸论祗今当轴能改弦公称今日山巨源伫看啓书荐才贤手揭名教悬中天
　　赠顾道民
　　耳中有君如古人得见人与青山春雄杰从来名姓重谈对愈觉肝肠真破琴长铗角弓靶当今谁为用君者自怜有足不能飞犹笑零丁脚如马【冯太史言顾能日走千里】
　　送郁伯承同朱太史游天台
　　多君慕雄胜贾勇向仙山抽毫染霞气题诗苍翠间胸中别会生烟树眼青如山口瀑布见藏太史防函书掷碎兴公一篇赋君防天台我防君防君衣上归来云
　　赠呉少君
　　忆过松院夕容鬓念年时能老人翻恠贪幽自不知无家依宻友有杖当佳儿为问帘前雪应催昨夜诗
　　送沈明徳礼岳
　　春风知送客吹向谢罗山雪涨浮呉榜云封劈楚闗足常垂外上身似到空还呼吸通羣帝留诗香案间
　　送化公之五台
　　名山深代北登蹑暂离羣一杖逺穿雪五峯高入云经行临朔漠衣帯见河汾妙听证无语清吟独为闻
　　题曹鸣臯参军园池
　　洞壑恠烟霞曽藏太史余林光悦过鸟山影压游鱼白扫花和粉青留笋作书毎嗔蛮府梦吟彻夜虚
　　周五移居新娶赋赠
　　门防新云第五家鸳鸯影浸小楼斜墙分别院宜男草牕借东邻杏子花得月已教安晓镜临流未许浣春纱擕将满箧催妆句防作机中片片霞
　　登金明佛阁时舷公示疾
　　倒影虚含鸟道明故山不见四愁生黏空草树全当槛浸地寒涛夜入城云向维摩邀起色秋怜野客送新晴坐聴竹底来清梵奈可西乱叶声
　　洪庆之移居
　　到门溪路淡秋花手帖吟篇亦五车自觉地先成锦里谁将邨更说杨家【所居名杨家邨】浓留郭槖宜人树緑蔓忠宣帯子还羡小楼空里胜逺防归雁晩来霞
　　鸳鸯栗同董遐周赋
　　云锁金滩晓梦通朅来锦里小园东笑怜一线分黄玉巧学双飞入紫宫裁出被余潘令袖自成行数隐侯工绣牀忽借纎纎手剥得先呼与阿侬
　　别德清亲旧
　　余不空怜水上亭水喧情语扰人听羌山不觧孤舟别犹作当年扑面青
　　见月有懐
　　记得船写夜新去年今夕念相亲当轩就是当时月不见呼侬防月人
　　过东阿舆人能言曹子建塟处
　　天末云西一抹晴鱼山草木气如生子桓石壮陵前马未必舆儓识姓名
　　施仪真时垚
　　时壵字念同万厯丁酉举人为仪真令有恵政赠田山人
　　我爱田山人潇洒出尘埃啸傲常自得披裘登钓防归卧松林下柴扉昼不开古琴弹一曲自有清风来方壶山人钟祖保
　　祖保字念之号方壶山人又号孺西晩称空慧子夏之子少受知于冯具区人成均数竒不售日坐桐课子因号桐老人博学能诗尤精茶理种竹千竿为一楼临之髙卧其上不见客者二十年殁后私谥静正有空慧子小草其兄秉文蓄一鹦鹉晨昬念佛必应声相和及秉文捐馆鹦鹉自笼中跃出大鸣呌者三遂郤食死又有夹竹桃一株秉文甚爱之至是亦枯死祖保有二絶云防年鬻养唤声频燕邸擕来到海滨一自主人乗鹤去羞将言语向他人露井仙桃别様花枝枝秾艶吐竒葩忽然凋萎非无意怕到寻常百姓家
　　春日追悼采茂含
　　中天掩却少防星余得文章作典刑愁杀蓝田荘上草春来依旧向人青【茂含别墅号蓝田荘】
　　送善先之徽
　　乌聊龙尾称竒境大鄣灵岩有异踪君到新都无别事朗吟还对石门峯
　　曹太守徴庸
　　徴庸字逺生一字平子别号积雪平湖人万厯戊戌进士官至山西汾郡守为人清疎隽逺有洁癖扫地焚香避俗若凂毎襆被挟两青童葛巾芒屩自肆山水间殊有晋唐风度读其氷雪轩诗衰凉旷荡多出尘之想湖中博学好古者长水太史以还其流亚欤
　　黄冈中道
　　芳草展緑素十里罥长堤藤花覆黄冈下与垂栁齐谷雨春欲尽双禽自相嗁行子感于役思归息山谿闲防理纶绳坐钓桃花西及春事偶耕烟蓑引锄犁斗酒劳作苦壶觞漫提携頽然欣厌焉知竞攀跻何为深泥中没此青骢蹄
　　答贾宗頴
　　嗟余有竒癖栖遁务幽窅辟彼樊中雉所志在丰草云卧送日月屈蠖春未矫我生理自薄安敢怨穷昊唯读古人书起舞欲飘渺思偶素心人凌空蹑道展几二仲来未至履先到仲黙何后生百巻新硎藁举世尘言何足系芳抱心期同买山泉石信幽讨勿于千万人而失此同调试语悠悠者撮口但清啸
　　平原
　　昔闻平原君客皆趿珠履扶僵信百足慙恩轻一死我适自齐右振衣勤仰止言非公子封乃故汉邑里停车三叹息英雄殊尔尔能令千载人闻其似者喜
　　秋栁
　　西风恻恻短亭过游子攀条晩渡河青鬓漫随黄叶改春愁欲共夏蝉多箜篌自写栖乌曲芦管空翻杨白歌即把唾壶时一击然无与慰蹉跎
　　送魏仲雪南湖词
　　一抹蒹葭淡不穷笔牀遥住水云东夜深白露兼红叶飘入秋风艇子中
　　南康官舍
　　偶往江城池上亭长松苦竹伴余清墙西秋色斜阳外截得庐山一角明
　　沈副使孝徴
　　孝徴字永思号海海盐人万厯戊戌进士授工部主事转郎中督理淮阳河道陞河南副使居官勤悴不茍取与雅耽篇咏在淮扬时俗多水嬉长桥风月甲天下公暇輙命小舟具肴核茗酒同四方名士客于是者为汗漫游游必有诗毎流传民间妇人孺子皆能歌之以为盛事有畅阁集送薛云卿还海虞
　　忆君访我风凄凄梅花始开香雪迷君今别去春已尽人归何似春归春归花鸟防人归诗酒寒君归即是我归路我欲从之不得渡恨杀留春不肯住还愁送君君不顾我今送君在何所中泠以南还顾渚饱嚼紫笋噉青梅水底黄鱼三尺许累累卢橘大于拳葵榴照眼争相鲜一石已尽呼不歇呉姬调笑謌当筵謌当筵声防度醉花何处不留吟【云卿有醉花吟】报尔周郎应弗误尔时回首甓湖头白云片片凌沧洲谁更行吟纷未已并入于于蜨梦里翩翩重问广陵涛苜蓿斋中读秋水
　　元夜宫词二首
　　琉璃琖尽中天色苏合油薫别殿香六院竞翻新曲奏柘枝斜倚御袍黄
　　昭阳殿里许谁先银蒜金铺玳瑁筵供奉上头亲捧案夹纱屏外望神仙
　　沈太学谊徴
　　谊徴字公雅孝徴弟太学生有云香庵集
　　十六夜
　　水痕澄夕霁天浄恍疑流不觉氷轮仄犹余金粟秋露寒垂草湿河烂入帘幽万里堪同望闗山无限愁常主事髙继
　　髙继字永仁号少江秀水人万厯戊戌进士官主客司主事
　　十五夜郁季雅兄弟招饮烟雨楼
　　明月在髙树凉风来暮天频呼陶令酒争羡季鹰船坐满青霞客嚢空白雪篇凭防同眺望一笑防寒烟支监丞如玉
　　如玉字宁瑕号徳林大纶长子万厯庚子举人官监丞有半衲庵集
　　春日遣褱
　　二月莺声度女墙碧桃分艶试新妆春光尽属东邻去寂寞空亭又夕阳
　　沈秀才士臯
　　士臯字汝迈思孝子有滋兰馆集
　　人日泊岘山
　　海上风涛汹林间嵗月频客星长作客人日正愁人白鸟如窥意青杨未展颦且沽箬下酒一醉岘山春冯涪州鉴
　　鉴字三峩平湖白潭人万厯庚子举人授庐州教谕陞涪州知州乞归结庐双谿之濵髙雅善文尤工书法有双谿草堂集
　　山寺
　　溪阁重重翠影遮不知云起湿袈裟千峯树色藏朝雨六寺钟声送晩鸦笔塜天寒收柿叶茶坛风落扫松花倦时毎忆消闲地早晩扁舟向若耶
　　感兴
　　何日闲栖一畆宫数竿修竹半畦菘柴门径僻园丁健不负双溪作钓翁
　　卜秀才曰乂
　　曰乂万厯间秀水庠生
　　金明寺佛阁
　　髙阁凌空百雉分湖天晴霭正氤氲僧归檇李城邉月鸟帯秦溪渡口云春树几家依緑水海门千嶂送斜曛冯阑无限乡闗思日暮钟声两防闻
　　刘知县世教
　　世教字少彛海盐人万厯庚子举人选闽清令卒官为诗秀美有研寳斋集姚叔祥曰亷吏有穷子髙才无贵仕悲哉其言也
　　霅川访茅穉修
　　夹岸霜枫引去舟故人何在霅溪头当门流水堪垂钓入座青山足卧游赋就东家非好色人如南国不禁秋具区波冷賔鸿下且为清尊十日留
　　相逐
　　篮舆相逐莫愁家絶胜江千问浣纱可似折残防栁若为重对白门花行云故合闻歌驻纎月偏宜照舞斜翻讶钟声长乐近忍教新旭防林鸦
　　同里朱学斌负才而死诗以唁之
　　霜华缋叶雁征秋肠断城南百尺楼献赋早时同泣玉绕牀终夜对探钩才名谢去惟容足客难传来是责头零落遗编君莫恨犹胜倒屣问从游
　　闻钟念之举子因忆其楼居之胜有赠
　　湾环清泚带危楼剥啄从多懒未酬茗战渐疎三雅旧书淫真拥百城游长年佞佛称居士小妇生儿字阿侯似是壮心降欲尽可禁如意唾壶愁
　　寄意
　　珠帘银蒜度春风青雀飞来防雾中浪説雨云原是梦夸他身在宋家东
　　梦中
　　憔悴南来叹敝裘欲将肝胆傍谁收梦中也觧身为客惆怅逢人说倦游
　　忠介先生赵维寰
　　维寰字无声平湖人形貌短健有相者曰子骨法孤贵宜以文覇贡入北雍中庚子解元以文格太竒被参及巻进呈神庙卸批云其学则僻其思则苦复数曰异人也自是声益借甚入礼闱多士皆翘首拭目争识其面乆之署海宁学谕迁南监丞转刑部主事讯抚宁侯朱国弼投献事不少假国弼奏讦寰寰亦疏国弼不法状有防削国弼宫衔以列侯就第转郎官复连疏劾大司防甄淑纳言刘之鳯格不上遂并参之鳯直声震一时竟以小臣屡讦大僚罢归杜门著书年八十一卒私谥曰忠介着有廿一史快编雪庐焚余诸事子韩孙沺俱有才名湖人三世能文者推赵氏云
　　感事
　　羽书一夜入承明司马纷纷召外兵帷幄尽余全胜筭疆塲迟奏凯歌声将军肘后黄金薄文吏樽前白简盈二百年来养士报不知谁为勒燕铭
　　项宜城利賔
　　利賔字于王秀水人万厯庚子举人官宜城知县有藏史居集
　　五大夫松
　　干霄原不受秦官郁郁苍髯拂晓看千尺飞涛云外卷祗令今日影犹寒















　　檇李诗系卷十六
　　钦定四库全书
　　檇李诗系卷十七
　　平湖沈季友编
　　明
　　谭参政昌言
　　昌言字圣俞号凡同一号狷石嘉兴人万厯甲午解元辛丑进士令常熟婺源栾城皆有治绩陞南兵部主事歴转山东参政督饷登莱潍令与辽将有隙兵民阻鬭东抚以闻一时鼎沸言谕定之朝鲜李忠弑主岛帅毛文龙为介请封擕貂参赂言言拒之时魏珰擅政言不与交通遂造蜚语中其管饷同知翟栋缇械至京言以不能救愤恚呕血卒思庙登极録赠太仆卿赐祭塟有仕学遗编并狷石居藁
　　赠韬化如祝髪
　　一茎芝草伴名禅爱尔皈依择胜縁此日发随烦恼去衲头长裹苎溪烟
　　彭巡按宗孟
　　宗孟字孟公号天承绍贤子不就世爵中万厯辛丑进士知朝城调滕县陞御史巡按湖广参内监杜茂盗塟显陵山麓福藩赡田坐楚省独多三疏争之乙卯加赋孟持不可楚得免有侍御集对雨
　　不是逃人境衡门故倦开云隂澹疎竹雨色长新苔欹枕青山逺窥帘黄鸟来翻嫌扬子宅问字日相催
　　云岫庵
　　深林絶嶂古珠宫策杖幽探一迳通石竹迎人当户緑山花供佛上堦红钟回转觉诸天静月出真看万品空便欲皈依寻了义闲云无着与心同
　　家园
　　薜荔深深覆短垣纵非壶岭不尘樊乆无踪迹烦开径小有生涯到灌园聊采溪毛鱼共跃偶抛菰米鸟争喧由来海客机能息枉杀人称养拙尊
　　彭【阙】　宗砺
　　宗砺字【阙】
　　鹰窠山
　　丹梯杳蔼白云笼极目扶桑海气红大壑潮音雷鼓震诸天幻影蜃楼空雪山势挟神鼇去风御长驱万马同何必褰裳凌宇宙新诗帝座可能通
　　孙光禄光裕
　　光裕字子长号潇湘嘉兴人万厯辛丑进士官光禄少卿有廉善堂集
　　西陲闻警
　　西来烽火照邉隅鐡马骄嘶塞草枯聚米已筹山谷未防邉曾设鹳鹅无黄河岸上宁遗灶青海原头有断弧惆怅从来征战地萧条汉垒夜啼乌
　　李龙南培
　　培字培之秀水人少从唐一庵王龙溪逰万厯间以贡任龙南令有水西集
　　入社【有序】
　　年来就李诸髙年乡达结有十老防已未春余归自防南姚罗老适转官北上余补十人之缺获追杖屦因赋
　　卜筑半邨郭犹欣隔市防清风三迳竹碧月五湖船社结香山侣诗摩大歴贤明了无事日扫衍波笺
　　竹枝
　　最是呉娃鬭好衣一番时様一番宜宫妆尽改从前饰五彩春衫绣折枝
　　钟太学鹤龄
　　鹤龄字羽脩号竒山秀水人万厯间太学生善书画着有竒云山堂集屠隆称其诗简澹散有天际真人想
　　答王昆仑
　　逺道空回首相知即比邻布衣交莫忘彩笔梦还真夜雨肥黄独秋江老白苹只今揺落后得句好谁陈
　　寄懐余宗汉
　　记得秋风里髙轩到薜萝接防狂欲倒下若醉偏多白练书还在朱弦调若何不知梅发处早晩共谁过东臯子殷仲春
　　仲春字方叔秀水布衣慕隋东臯子之为人亦号东臯子工医术博通六籍百家书法晋唐有葆楮厂赋为黄学士沈司马所称陋室如蠒不蔽风日弦歌卖药淡如也毎防数十钱行游市中购古帖残书补葺读之徃徃申旦不寐有子志伊胼胝粪田而好读晋史父子皆能酒尝分杖头之半篝灯夜读遇显者辄引避华亭陈继儒赠诗云樱桃花开春可怜何处行人不放船却羡白头殷处士鹧鸪声外独耕田赠志伊云一领青蓑五尺耡日斜槲叶防茅庐归来濯足城邉石曲录牀头读晋书着有栖老堂集
　　息游庵为陶大冶赋
　　蓟北翩翩侠概余风尘游倦返蓬庐无车不用弹长铗有帐还应授异书移石萟兰春径曲鸣琴坐竹夜窗虚不妨栁市同为侣咫尺相过赋索居
　　栁枝词
　　别有新妆更可怜踏歌连袂栁堤边不愁月出还家去贪看鸳鸯水上眼
　　緑杨垂缕一溪隂掩映桃花色更深花怜易落如侬貌水流不定似郎心
　　王庐州家彦
　　家彦字仲美号绳河呉江人寓籍嘉兴中万厯甲辰进士授韶州推官后补庐州俱有异政卒官着有独秀轩集
　　丁酉榜后游龙井遣懐
　　不作世人愁来寻胜地游虎驯溪有路龙化石成湫列岫偏当户流泉欲上楼悠然起遐思何问水东头沈秀才中畏
　　中畏字警存号荆门嘉兴人其才博洽髙旷工诗古文词擅书精医深于禅观诗酷嗜李于鳞尝赴省试过按察司徘徊不去人问之曰吾思李于鳞耳人问于鳞为谁因占一絶云策蹇来游过臬司济南文物着当时峨嵋天际空相忆説与君家总不知一笑而别有集十二卷不传其孙起亦诸生明亡祝发归浮屠号墨庵人称为墨禅师
　　题梅道人墨竹一叶
　　萧疎意出未描前倒折欹枝欲拂肩几许风霜摧不尽犹余一叶绕秋烟
　　过府丞庭训
　　庭训字尔韬号成山平湖人万厯甲辰进士授江陵令邑际大江有淤田数万畆为楚藩渔利训履畆清丈悉归诸民陞御史疏荐邹元标赵南星等救荒山东多所全活云间周积贤题其赈荒图云男生呼作过公儿女生呼作过公女此图一献天顔开勅付兰台传信史丁艰后督学南畿转湖广参政晋福建按察时珰焰方张训恬守外藩乆之陞应天府丞未任卒崇祯初追録赐祭赠府尹生平好濓洛之学手抄性理诸书或劝以讲学曰学何事讲为尝梦谒程明道见程衣冠缟素异而问之明道曰太中先公之防予以蚤逝不获就苫土故犹缟服也训曰某童时读定性书终身体贴不尽明道曰家弟更有启发处遂寤后南都人士竟以从祀程祠似有防契焉
　　乙卯春奉命至山左恭谒孔林
　　平生切景行今至圣人里曲阜气葱葱书云匝天紫上古少昊都春秋塟孔子诸树蔼参差楷木更森峙我闻一太牢始自汉髙祀素王编世家龙门称长史尼山对防山洙水分泗水摩挲古七碑忾然思杖履大哉圣人风万世同师理
　　姚尚书士愼
　　士愼字岱之平湖人万厯甲辰进士选庻吉士改吏科给事中疏谏开矿忤防谪福州经歴歴陞大理少卿论救给事恵世扬疏云附阉之党所宜早定爰书击逆之忠岂可尚稽恩典疏上世扬得出狱奉勅推勘魏奄奸党以六案定罪陞通政转南刑部尚书致仕诗见馆课集
　　重辑内阁藏书有述
　　圣朝崇艺文网罗古所稀牙籖列万轴缥帙映黄扉匪夸图籍冨钩深在机防臣职编缉仰占东壁辉芸荪润几席风清午漏防恣览岂足多望洋道防希黙思备顾问守要以为归
　　北山主人沈师昌
　　师昌字仲贞号长浮世居嘉善麟溪孝亷爚之孙也为诸生不得志游北雍卒于京邸家有北山艸堂垒石为重岩絶壑乆而与地气相习一望苍翠渐成眞山中有古松九本扶疎广防师昌处其间与名缁野叟结云水之契藏书万卷吟讽萧然着有诗文集
　　北山杂咏
　　人生非无根厥初不可纪廼自苕霅来卜居麟溪涘诸祖尚敦厐隐名冨图史爰及百寉公轮奂于焉始思亲无停时筑山勤仰止匪为耳目娯将以贻孙子封植树千章奠安石万只绵延迄于今令闻代可指惟予困樊笼弗克踵前美登山发长謡永懐在葛藟
　　冬暮与异度游髙梁桥歩至极乐寺
　　溪流曲曲树参差精舎名园隐墓祠恰似江南风日美苏公堤上夕阳时
　　悼梅二首【有序】
　　悼梅诗为梅道人作也道人居邑之梅花里即埋玉于此今海内骚人韵士无不知道人产魏水是魏水借以重也而入其里吊其墓土不掩椁碑鲜全制所剏梅花庵填塞墓前庵僧俗气逼人使道人见之必当呕哕遁去余向一再过开士之宅已为狐媚之窟今幸黜去道人始不与摩登伽邻矣余谓宜仿孤山塟逋翁法绕墓栽梅数十本墓前屋悉为撤去傍搆精庐择诗僧吟诵其中不可则实行禅那又不可则清修居士如曰猪嘶狗嘷无非道韵弃尸躶塟别有家风余言姑置勿论若欲采访隠逸封表丘墓成他日佳话则贱孑自谓如上所陈足备邑乗补遗梅老有灵故当赏此
　　胜国名流四大家迂痴樵客及梅花黄金不惜収残墨白社何曽防半跏
　　东筑层台北筑亭红尘还陨少防星题诗欲寄飞鳬客好傍梅庵再勒铭
　　冯太学伯祯
　　伯祯字正伯敏効长子有青阳集
　　古渡
　　有客新从古渡回潮升潮落子陵台沧江烟霭接天外一笛晩风明月来
　　冯举人伯禋
　　伯禋字钦仲敏効次子万厯丙午举人有南归诗吊罗将军死难诗
　　斗大孤屯是敌冲虎旗飞渡白山峰横尸万计名犹壮坚壁三辰救不逢力尽忠心随白刃时危枯骨抱青松只今义勇曽闻几幕府须教上实封
　　项中书徳成
　　德成字上甫号少林元汴次子官中书有静逺堂诗
　　访友人
　　白社人何处青山杖策寻扣门惊雀梦入院踏花隂一榻云栖冷三杯草坐深低回躭絶胜烟霭碧沉沉祝学博守谟
　　守谟字廷明嘉兴人万厯间源学博有沧洲集婺州山斋作
　　草阁春风上云闲入梦多寒泉飞石涧絶壁挂烟萝林静时闻鸟山青日对螺客来开酒瓮落日起弦歌陈太学泰交
　　泰交字同倩秀水人万厯中太学有赍志集相看行
　　宣武门前乍盘马江北江南臂堪把杨栁枝枝忽倒垂离云莽互生四野五陵侠客无泪痕今日相看如雨下
　　郊居
　　信是郊居好柴门帯白沙小堪容客坐大略似僧家开径删枯箨穿田让野花悠然濠濮意醉起看明霞费太学朗
　　朗原名慧字元朗嘉兴人万厯中太学诗以淡雅为宗尝曰古作家苞万亘昔事型物矩我不能也本朝诸子炫市肆饰倡服汞为金椒刷粪取帙大如山我不忍也竟一生之力得诗一二百首称诗人待后代位置则不敢多让以故日事苦吟致病而卒呉兴友人茅元仪惜其所志未竟取而刻之曰玉碎集
　　江口送呉凝父还洞庭
　　枉予愁别绪君自厺来轻作客无常主还山仍独行江船须次发风信不时生归卧洞庭夜枫林霜气清
　　西湖竹枝词二首
　　妾家北山近湖口但到黄昏郎出渔灯尽归来天又晓他人只道合船居
　　堤上儿郎尽踏春独伊马去转头频想因专为看花出不看桃花只看人
　　沈布衣昭
　　昭字明徳秀水人与姚叔祥陈无功为布衣交时沈司马重九半郭楼落成有作和章毕集叔祥袖出明徳诗司马赏为第一时李伯逺在座大骂曰何来袖中使我居后由此诗名大起盖诸诗皆崇美司马而明徳独语语斟酌殊自髙雅着有防吟一卷
　　和沈司马半郭楼落成韵
　　遥闻半郭楼成日正是重阳雨过时贺客风前谁落帽主人天上独题诗当空明月临窗近极浦寒云到槛迟岂谓青门终屏迹暂怜秋色在东篱
　　送郁文茂之新宁州幕
　　游到新宁兴未阑殊方风俗得相看野苗嗑嗑通人语邨妪纷纷识汉官地少阳坡稀种菜水多芗泽竞滋兰衙斋正见梅花发不似家乡一様寒
　　竹浪老人徐泽
　　泽字润卿号春门自称竹浪老人嘉兴人幼业儒既而厌弃之日摹法帖吟陶杜诗闲冩竹石遇得意不论疎宻贵贱咸与挥运尝于三月褉日集画苑名流写江干七树各出意匠而泽老笔纷披推为第一评者谓书画在姚云东上着有竹浪斋藁
　　鹤汀书屋
　　野意旷平逺树色渺森瑟雨洗沙渚清风卷芦花白臯禽何处来印此沙上迹警露冲凉霄宿雾敛云翮景物凄以幽千秋契逋客小筑嵌秋空鸳水漱巉石防澜荡余晖漻然爽诗格拥几躭咿唔把酒时防帻徙倚南荣间徘徊试自适伫目望长空懐此下上只寄语勿惊起冲防秋烟碧
　　戏效九龙山人竹石
　　日光红照露初干洗出鸾凰翠羽翰信得有人传此法九龙山下笔芒寒
　　马郎中徳沣
　　徳沣字澹真号以容平湖人万厯丁未进士厯任刑部郞闯宫变起徳沣与王之宷意合严鞫其事寻以拟御史刘光复罪忤防降级调外扁舟就道卒于真州天启初以功在国本赠奉常卿
　　赠呉懐耕
　　抱膝吟梁父秋风入袖防闲鸥浮竹涧疎雨湿烟扉宦薄貂长敝名髙客未稀封侯丈夫事且莫问渔矶髙知县登第
　　登第字仲登号任野一号散嘉兴人万厯间官醽县令着有梅庵吟
　　娟娟曲
　　遥想当年张丽华化作娟娟堕狭邪红粉丛中行第一清歌妙舞最当家娟娟云梦回巫峡绕湘裙娟娟雨浸渍瑚腻于乳娟娟风枇杷花下燕匆匆娟娟月载花船上偏明洁娟娟髪曾向多情金剪落娟娟眉春山冩出捧心悲娟娟目双星烱出秋波浴娟娟腮两两桃花碧镜开娟娟齿瓠犀乍启绫束咫娟娟指笑折芙容玉为矢豆蔻含香鸡舌轻锦纹罗袜莲花生一朝嫁作伊州妇钿蝉零落浑身素章台花栁忆王孙对镜悲啼入宫妬忆昔娟娟未破楼头扇底艶名花今日娟娟似秋月杜鹃枝上五更斜
　　藕居士陈懋仁
　　懋仁字无功别号藕居士嘉兴人万厯中由掾吏官泉州经厯好读书老而不倦尤喜摘抉隐义网罗旧闻如文章縁起庻物异名疏异鱼賛注寿者传年号韵编皆考古者所寳诗文有石经堂集尘栖稿其诗躭为缕划意致纎巧佳者颇似皮陆然性长厚无露才扬已之意李九疑谓得交无功后益薄桑民怿王稚钦之为人
　　还仙霞关懐项于蕃
　　蹑霞忆春末磴道綦芒鞋停午繇治饥値子新阳街匆匆揖手问暂雨怆中懐前路多磊砢松船薄如苔执招茍不兢动与山水乖归来酌溪上共赋行路哀
　　晩渡
　　落曰江帆转回风草树寒还家双短鬓趋府一防官诗不嫌名少肠唯頼酒寛自兹南去路正有好山看
　　题东坡三过文长老处
　　昔弹指处草虽荒尚有三过旧草堂一去禅心留夜月千年诗碣在斜阳孤园日静吟桑扈野径花深立麝香乡曲故应论不尽履綦犹剩石苔苍
　　嘉兴竹枝词
　　嘉兴城里栁新黄苏小坟头浅草香妾若化为坟上土不容搓弹打鸳鸯
　　雪林山樵马徳澄
　　徳澄字若水平湖人童年膂力絶人善骑射通篆刻书画诸艺为邑诸生家贫落魄自号雪林山樵与曹逺生僧斯云为倡和友有摩尼集
　　家司马牧圃诗
　　北风初受节南国尚防暄选秫添松酿编篱防橘园长筌鱼极浦逺烧猎寒原坐客俱霑醉霜清月到门
　　命儿子名嘉松
　　樵父儿初学嘉名锡以松非关存夏社不为爱秦封霜雪凌千尺云霞卷万重力稀常倚汝偃息自从容
　　携呉阊美人归过杉青闸口
　　平望南来出秀州吾家不逺在芳洲无端颠倒春宵梦犹趂茶香问虎丘
　　徐忠烈公从治
　　从治字肩虞一字仲华海盐人母梦金甲神执干而舞遂寤生万厯丁未成进士知桐城筑堤八万七千余丈以捍水歴陞山东副使白莲贼反郓城攻邹滕诸县治督军讨平之僃兵蓟州喜峰兵乱治单车入营变立定累擢副都御史廵抚山东流贼抵莱城攻甚急治激厉将士死守贼穿地道入城治亦穿壕以断之缒絙掷火焚其穴臭达于外相持七月余治方廵城礟中颡额遂卒赠兵部尚书赐祠忠烈
　　秦驻山歌
　　东南厌气游祖龙千乗万骑驱雷风钱塘风恶不得渡并海为梁过甬东此地人传常驻跸鼋鼍螭蜃犹相识黄盘三十六沙涂一一钩陈鎻交防行宫美人盈下陈过峡何人独当夕千秋驰道寒岩中山花犹作嫔嫱红巨鱼鬐鬛波出没髣髴翠旗防仗雄忆昔渡江沉黄琮百官屯校蚁扈从沧溟仅堪饮马窟鲸音吼杂晨朝钟指鹿小奄豹尾狎牵犬丞相雕虫工君王蜂凖四顾盼五帝三皇让乃公须防野庙空山里当年御辇曽经此不见求仙鬼谷还唯闻灭烛人鱼死秦望髙搴五丈旗威灵神恠効驱驰焉知道左闲亭长已共重瞳瞰此儿陶廵抚朗先
　　朗先字元晖秀水人万厯丁未进士由部曹拜大中丞巡抚登莱中谤被逮卒于狱籍其家按朗先筮仕至终其救荒转饷筹海厉兵皆功在社稷特以赋性耿介不乐阿比遂致贾祸君子寃之矶懐古四首【有序】
　　矶突兀江中控扼烟涛映带篠簜景概特胜上有灵泽祠为孙夫人作也夫人自沉事不可考然古人祀典未有盥沐巾帼如生人礼媟则逢谴若是矶之异传闻亦未尽诬也过者吊焉
　　处处攀条赠逺征栖鸦风景石头城芳魂岂谓迷乡国蜀道从来不可行
　　万叠山城拥翠涛平临巴蜀亦嶕峣漫将弱质为芳饵未似孙郎惜大乔
　　当时谋国太匆匆孝直何须复论功若使炎灰应未烬美髯还自报曹公
　　不枉怀沙此一隈奔涛多自蜀山来欲将心事随流水怕入呉江去不回
　　沈同知云从
　　云从字景日原名之龙桐乡人万厯已酉举人官池州郡丞
　　青溪东塔
　　杰构当年旧输工此日新层层増玉砌面面拓金轮寳顶俄擎日頽防乍拂尘寥寥今古事兴废一相循朱侍郞大启
　　大启字君舆号广原秀水人万厯庚戌进士累官刑部侍郞其人温谨不作崖岸然亦不茍同于人故値门户方张独称完节着有曼寄轩集
　　游马城神台寺
　　白云看不尽迤到神台路踏千松入碑残一藓开廊风惊鸽起山雨报僧回坐乆生幽思名心半已灰丘参政履嘉
　　履嘉字原礼号存峯嘉兴人万厯庚戌进士累官湖广参政有西归杂咏
　　晩宿流和梦中得燕市一聨不解所指续成之
　　少小雄心慕逺征由来几欲请长缨灭呉应着沉碑绩谕蜀堪传作檄名燕市旧分官栁嫩塞垣新寄陇梅清亦知羌笛多凄断遮莫临风弄数声
　　贺按察万祚
　　万祚字孝延一字泰生号立庵海盐人万厯庚戌进士累官广西按察使有大业斋稿
　　夏日闲居
　　尽日拈书独掩扉自怜深与世情违山中半死桐还老镜里全消鹤尚肥白苎风轻梅雨过緑苔人静草虫飞惟余学道初心在一榻香灯对息机
　　顾布衣猷
　　猷字若昔嘉兴人万厯间布衣有桃花里集幽栖
　　四十为渔长水西汀兰沙鸟共幽栖雨余篱落经蛛网风静檐牙上燕泥欲醉且图元亮酒长贫一任少陵妻苔矶倦倚还持钓莫管柴门日色低
　　送呉元昭之粤
　　离亭不忍听残莺草色犹含万里情桑叶落思江北酒梅花开问岭南程氷绡曽杂鲛人市珠佩堪防汉女行石室风烟还有记千秋肯让李邕名
　　秋夜泊谢邨
　　水上人家半掩门寒鸦栖尽欲黄昬孤舟问泊依红树记得唐人咏谢邨
　　沈举人绍心
　　绍心字懋眞号五客平湖人万厯壬子举人有明月斋稿
　　侠客行
　　城头黄云迷北斗壮士防劒行击缶狼牙白铤悬马傍黄头奚儿抱头走男儿有骨埋沙塲云台麒麟复何有臂枪走马何足矜请问刀笔汝能否伏波骠骑生同时与君射鴈酣饮酒
　　沈布政萃桢
　　萃桢字君聚号裒中平湖人万厯癸丑进士授工部主事闗荆州尽革小税以羡金筑堤沙市民称沈公堤歴兵部员外郎中陞苏州知府福藩白粮诏协济五年而七运未止桢格不供陞福建副使备兵兴泉平红夷于海上先是守苏掲呉江令曹钦程贪墨后钦程附魏珰诬劾之遂与周宗建同落职珰败台省交荐起补湖广江防道转闽藩寻移蘓松乞养归生平熟于政事凡军兵多寡钱谷出入以及土俗形势经济大略无不矫尾厉角抗论凿然一代治才也
　　田园诗
　　不浅莼鲈兴君恩许挂冠城隂三畆宅日暮一渔竿风翮秋飞鸽花泥晩种兰兀然防醉好髙枕傍防干曹御史谷
　　谷字愚公号石仓一号鹿柴秀水人万厯癸丑进士官应天学政御史思庙初以党累闲住
　　落帆亭
　　青青栁色杂桑麻旧迹荒凉罥绮霞孤鹜声随寒磬下盈尊影堕片帆斜榔鸣五两停游骑防卷耶呼泊钓车若个秋江离思切月明深夜诉琵琶
　　呉知县中台
　　中台字穉文崇徳人万厯壬子举人官邑令有淡寄斋集
　　落花
　　红英飞尽淡春姿又觉临风动逺思若到明年好时节开花仍是落花枝
　　沈教谕维鎜
　　维鎜字新卿号云门平湖人万厯间桐城教谕平原弟招饮
　　秋暑已销歇芳尊傍晩开月光随鸟去花气入杯来兴剧宵浑短歌长晩欲催平原一夜饮十日玊山頽沈太学如璋
　　如璋字穉圭崇徳人万厯中太学生
　　矶二首【有序】
　　鸠兹之西滦江之浒石矶郁嵂欱吐涛濑其上则汉昭烈孙夫人祠在焉井穴叵测神蟂所宫殆亦灵变之翕忽蛮之竒絶者欤传夫人委叶玉体蹑迹冯夷信邪妄邪怨耶否耶夫既为蜀帝妃可不复为呉主妹乃谓其返呉归省则夫人昧有行之箴沮蜀劝驾则武侯坐不情之罪笃欢鱼水絶爱伉俪则先主召白头之怨所以千秋之心不白过而拜之者怆然兴悲也效矉十絶则踵陶使君为之匪云吊古聊以写懐
　　一矶突兀撼江空敌国孙刘在眼中不惜珠沉龙窟里断魂飞入永安宫
　　春花春树压江湄膓断宫人斜里时若非秦女磨笄冢自是湘灵鼓瑟祠
　　髯臞翁蒋宗澹
　　宗澹字交如号方泉晩称髯臞公淇曽孙少撄家难弃制科中歳屏絶外事唯莳花弄石与道士苏天顽善究参同抱朴之学着有古逸民传赞明世説先贤言行録慈济简易方硕薖堂吟稿
　　采莲曲
　　采莲复采莲为解渡口船兰桡击波去岸岸垂杨烟
　　呉兴天圣寺观赵文敏画松壁
　　王孙妙染碧虬寒三过苕中偶一看何事世人争鍳赏悬崖尺幅郑家兰
　　崔知县培元
　　培元字辰长一字孟辰海盐人万厯乙卯举人官邑令有音潮草堂集
　　杨花词
　　杨栁花飞蝴蜨忙垂丝袅袅系情长数声玉笛江南引愁杀春风马上郎
　　屠秀才中孚
　　中孚字徳号敏澜应埈孙荗才有重晖堂集金陵懐古
　　江水日潺潺髙台积翠间眼前浑六代云外半三山秋气凋隋栁寒烟隔楚关不堪人事改惟有白鸥闲陆封君在前
　　在前字令瞻平湖人有霏玉集子鏊贵封副使竹坞
　　双径尘容尽柴关昼不开燕乘韶景至人约暮春来戏蜨环红蘂丛花媚碧苔芳郊堪一眺策杖竹间台
　　般若庵
　　回溪涵碧抱深丘结此禅扉事事幽檐鸟啄花投座客野僧分鉢饷江鸥孤云静鎻双峰翠一水平潆两岸秋白社胜踪寻不得竹林空负谢公游
　　泛泖
　　飘零还合伴渔樵江上烟霞也自招小港舟横留晩篴髙空云扫过秋雕愁凭竹叶消长夜笑买鲈鱼趁落潮载得芙蓉比西子酒阑犹怅玉人遥
　　耘庐主人冯洪业
　　洪业字兼山号荗逺平湖人长身鹤立眉目如画披衣冠晋巾遇之者如神仙中人家世贵盛折节读书登万厯乙卯贤书生平精心释典镌大部梵经藏于径山晩年尤信养生家言以为神仙可致家居城西宅舍园亭甲于一邑其别墅曰耘庐为畆三百周遭浚濠内为连山复岭植梅三千筑室其中名雪窖植海棠千名海棠巢植桂二千名桂香迳驯舞鹤三十余毎于宛楼上掷果争啅一时文酒之盛比之玉山二十年来刼灰满眼且有伯道之痛苍山片石岂堪复问即遗稿一编已为他人覆瓿物乃知前辈名章湮没不少使采诗者亦有百年世事之悲矣
　　从耘庐往西溪看桃花同孙令赵退之赋
　　问津良不逺小艇晨相过防风荡渚尾春水如轻罗香霞掩芳迳红雨防晴蓑予本山野人晞髪思岩阿之子秉贞素乐此同调多何当杳然去烟水一放歌眼见秦人溪古洞埋青莎挥手顾人世悠悠将奈何
　　屠郎中襄孙
　　襄孙字赞之应峻曾孙万厯乙卯举人官刑部郎中
　　栁枝词
　　灞陵道上栁千条尽为行人送寂寥奈可春风无赖甚更催飞絮过长桥
　　罗秀才仲防
　　仲防字序生嘉兴人千户所籍文学
　　饮酒
　　相将看菊斑聊此滋兰畹頽然斗室间防心不在逺张布衣廷勲
　　廷勲字无功秀水人
　　饮酒
　　支离抛岁月曼衍拓心胸好泛杯中螘闲消匣底龙林布衣中英
　　中英字储声平湖人万厯中布衣
　　秋懐
　　家在西陂上烟云尽日封雨深寒落水霜重夜闻钟招隐千株橘归来三径松秋光犹可惜野岸老芙蓉于学究克成
　　克成字叔明秀水人万厯间学究有薜萝居草对雨简洪庆之
　　别馆眞无赖潇潇奈若何愁心生涧草暝色上烟萝巧哢枝头鸟秋添水面波懐君情更剧风雨可相过髙秀才松声
　　松声字元雅一字谷传本姓王秀水人万厯间文学以书法擅名与从弟淑民号双隐
　　水肥斋
　　独筑茅庐在水西开畦种竹近前溪风飜弱栁鸟声涩日暖繁花蜨眼迷饮水心安肥病骨抛书梦适类山栖等闲老我无他好五岳犹思一杖藜
　　王布衣淑民
　　淑民字子逸松声弟亦工书性嗜酒与罗序生张无功为饮友日逍遥于麴糵之塲颇得晋人风致兴适则吟小诗各尽四声得一百六首彚为一卷曰百六诗其词大似醉中喃喃语意虽率直却无一笔近俗固深于酒者
　　饮酒二首
　　先生何姓氏亦复何许人客固欲知我圣世之酒民爱此称醉翁彼称醒老咄哉尘世人谁识醉乡道孙太学祖
　　祖字令简肃公孙太学生与陆芝房赵退之陆叔度冯荗逺诸公结诗酒社为人肮岞崿不为世所可乃一意求快于文词多诡闻异藻幽踪独韵迫为感慨淋漓之致自比于怨姬思妇焉着朴语影语可笑言诸刻
　　梦朱懋忠先生【有序】
　　余尝言君侧之恶自古难去先生在垣首疏女戎迨诸人攻珰大狱猝起先生再召再废追寻余言顾匡山自老廼亡来一年忽梦娓娓以经生言见示是耶非耶
　　在昔游京华抵掌天下事标榜由汉东朋党自唐季安知防与狐耽耽有宦寺颇信知几言拥旄忽如屣奈何生死别刍狗更相觊螘慕非吾徒鸱吓复何异经恠桃花源外人莫能避终然不得路黄绮焉足比
　　郡中载花还兼懐黄履素
　　至尊忧社稷诸君营室家老圃竟何事鼓枻载名花言念素心友行行天一涯劒津或可合猿啸夕阳斜沈雒川瑞钟
　　瑞钟字徳培号征梅长水先生长子嗜古好竒秘籖恠録靡勿捜览为文竒崛深奥读者棘喙不能句即往来手札必淋漓竟幅累数百言试冠多士者七十余次而终艰一第益复清狂自放后以选贡为陜西雒川知县不习吏事有古钟声闻数十里日登楼击之官舎数楹四壁皆罗古书尝与夫人乗鹿头小车帯软弓轻箭射中其架即翻阅讽咏累日不厌其髙僻之致往徃类此寻罢归晩年冠白袷古色照人诗卷盈帙今皆无传仅从珠楼石刻得存一律编蒲小子不禁文献之慨云题弄珠楼【考见题咏】
　　波光如镜泬防天槛外湖风更渺然十里翠飞春嶂小九门寒鎻夜珠圆紫裳神女遗花佩黄鹤仙人问酒钱我亦楼头旧崔子题诗空拟白云篇
　　彭秀才宗因
　　宗因字季亲绍贤季子少为诸生后弃去与髙僧耆宿结社赋诗有寤歌室稿私谥节隐先生挽元宗上人
　　忆昔匡牀话今来不见师泥香留燕子月色冷松枝未竟三支业唯余五字诗一空诸有相何异在生时魏忠节公大中
　　大中字孔时别号廓园嘉善人万厯丙辰进士授行人厯官吏科都给事中性狷介刚毅为诸生家酷贫至不能举火湫巷数椽上漏下湿晏如也及在谏垣弹劾不避权贵辽左失事之案朝议欲处杨熊以不死中执法与司冦争谓不当末减于是羣小侧目时魏阉初用事于内而外廷犹人才济济髙邑赵公为太宰忠宪为御史大夫应山桐城为中丞相引重武定新昌皆在要职而中长首垣共欲激浊扬清以致太平防应山上疏罪状逆阉中继之抗章极论阉衔之寻值晋抚缺防推谢应祥谢尝令嘉善与中有师生谊忌者因此劾中得降调家居赵与髙亦相继放逐阉借封疆事谓中受熊廷弼贿矫防被逮中从容就道至则下镇抚榜掠备至诬坐多赃五日一讯必加全刑死狱中崇祯改元赠太常卿谥忠节着有藏宻斋集壁立斋歌
　　酌酒劝君君开懐听我歌君壁立斋男儿志气防有极壁立不立休偪侧我无四壁赁人住晦明风雨杂烟雾主人其中弄两丸周游太极环无端吁嗟儿女匕筯繁东啼西号驱出门长途奔走事衣食自论夙昔非所存旋已作书报妻子前途沟壑朝朝是丈夫此语非不祥殷勤自防生晶光病妇小瘥且绩缉大儿负薪小据拾拂天双袖长风吹归乎未归难与期归来解槖出干胏四壁笑人羞欲死君斋壁立无安排酌酒劝君君开懐
　　良乡
　　彰仪门西路桑干古渡分长羁乗传马不断出关军沙白迷荒戍城黄压暮云车牛征到骨募底纷纷
　　茅檐小咏二首
　　借得茅檐住荒芜不扫除星寒知怯防春涨欲通鱼一径野篱宻半墙秋草疎雨余添藓晕曲曲作虫书率尔茅檐住悠然岁五除午堦消战螘晴盎数游鱼人在静中妙交于契处疎已知无一事头白只佣书
　　酬归父【有引】
　　中以畸世啧有烦寃匪骂而笑十人而九既贫且病揣分宜然防归父投之佳句白予素心词赋之科谬期司马遂有此作
　　身以诗名贱狺狺未可听此心谁许素君眼却为青雨雪怜同病江湖问独醒只今无狗监章句説明经
　　洢儿能诗却赋
　　惯是贫多事生儿又赋诗未堪供客眼聊以慰吾私毎念有穷日仍疑无始时青山应好在何地许从师姚孟长以文于二祠诗见投感而有赋
　　年来踪迹愧簮冠握手西风为一弹正以忧时图洒血那堪吊古颂留丹间关海陆征求急咫尺云霄伏阙难朝列异同何日定怆懐不独是三韩
　　观音岩追次罗念庵先生韵
　　青玉坛前枕雨眠防仙桥上更茫然乞修枯竹时燃火驻我孤笻且听泉葛袂笼云浑欲湿芒鞵踏石不禁穿山灵若靳重来约耐可归槎夕照邉
　　息游
　　一夜秋声万木寒乾坤何处足弹冠时名尽向黄金起世事都宜白眼看已自故人嗟落魄更谁同病问加餐风尘伏枕衡门穏行路于今转觉难
　　乙丑夏五二十日宿睢阳雷雨彻宵砌葵俱仆晓霁葵起有翘然向日之意感而赋此
　　祗此生来一寸丹风风雨雨故催残倾心不信天长夜霁晓团团仔细看
　　漂母庙
　　偶然一饭在尘埃误却千年过客来满地江湖寻漂母王孙如此更堪哀
　　朱廵按泰祯
　　泰祯字道子号白岳海盐人万厯丙辰进士授龙岩令调漳浦天启初拜御史廵按云南有对轩皆山馆逺人楼巡滇纪行诸稿
　　曲阳阅武作
　　熊彪顾盼羽林齐云锦骁腾万马嘶番将自来雄喷礴天家今已筑鲸鲵刀环寳月横髙汉贝胄明星烂大堤更有象奴供末技行看双兕踏新泥
　　夜宿禁中
　　临轩圣主赐衣裳头白监官检药囊禁漏初长拟封事玉楼天半夜苍苍









　　檇李诗系卷十七
　　钦定四库全书
　　檇李诗系卷十八
　　平湖沈季友编
　　明
　　钱阁老士升
　　士升字抑之号御泠又号塞庵晩称息园老人嘉善人万厯丙辰状元除修撰崇祯间召入东阁加太子太保进文渊阁务持国体据事尽言上寛简虚平四箴嘉纳之奸人李璡请括江南巨室士升力争宸听虽回而共事者嗛之遂引疾归筑放下庵以老
　　五君咏五首
　　魏给谏
　　孔时秉介性卓卓鸡羣鹤揺笔挟风霜励志在沟壑刚肠病贪夫冷面絶请托峭洁众所雠形影了无怍
　　髙总宪
　　吾师子髙子绎圣传宗防研几析毫芒静坐观无始徳辉蔼春阳心境湛秋水形解何超然虚空起灭尔
　　周主事
　　蓼洲好奇节冲口不能咽意气死生轻怒詈龈腭决捐躯得所求长啸浩然别莫邪固折摧光焰耿不灭
　　杨副院
　　应山挺劲骨筮仕励冰蘖矫矫出风尘謇謇居禁掖三朝戴国恩一疏褫奸魄惜哉蚤发机血肉悲狼籍
　　李御史
　　仲达风雅士弱冠致青云夙禀烟霞姿自携冰雪文佩囊立螭陛摩空逐雀羣一朝剥落尽蕙草叹芝焚腊尽雨雪检东坡书北堂壁诗次韵二首
　　烟树迷离数防鸦劳人草草上征车贳来茆店三杯酒湿却貂裘两袖花冷落新亭惟有泪飘零东海已无家不知缟素空山里留得冬青树几义
　　春风已动麦苖纎犹觉寒威入被严海上白银留晓阙山中青箬裹余盐回和拥衲尝新醖曝背推窗近板檐试看萧条池上栁枝头防露嫩黄尖
　　钱佥都继登
　　继登字尔先号龙门晩号篑山老人士升从叔同榜举进士授刑部主事鞠珠商与大珰干没事不少贷转郎中摘猾胥魏成铨等出守饶州淮藩骄纵闽师驿骚皆制之不扰陞督学江西丁艰补苏松兵备以事谴归崇祯十七年起江防佥都御史未赴而淮杨失守终隐于东郊之客园着有壑专堂集
　　读髙景逸先生遗疏
　　亦有不义生权门缔葛亦有不义死仓皇自引决彼生如陈尸暴露未就穴彼死亦大惭鬼面犹防甲公生如霜严公死如电掣君恩不敢忘逆焰不可爇至今秋池水冷浸千年血
　　从饶郡东归过采石
　　柳絮飞香风满川鲥鱼价贱不论钱日昏沙市催收网雨落江滩好放船十里一逢留客埠三春半是养花天轻衫白袷危樯底倚看钟山几抹烟
　　送彭观民南归
　　连牀听雨话双归独马愁看向落晖懒不作书乡讯逺淡无回味宦情非穷边客久人偏痩泽国秋深蟹正肥遥忆东山花事尽空将秋泪湿征衣
　　忆饶郡旧游二首
　　隔堤野柳环山寺【湖东即荐福寺】绕岸红妆倚画楼【绕岸皆妓楼】恨不湖中了公事朝朝暮暮住浮洲【浮洲寺名】
　　彭泽鲥鱼雪色螘【彭泽五月馈鲜鱼】余干沙地鼈如鲐【余干琵琶洲有沙鱼鼈】建昌逺饷麻姑酒【建昌酒名麻姑佳甚】快试浮梁御样杯【景徳镇烧御磁必先进数器于太守曰御様杯】
　　黄参政承昊
　　承昊字履素号闇斋洪宪子万厯丙辰进士累官江西参政有闇斋吟稿
　　秋日过语溪小憩吕园即事
　　秋暑名园憩阴浓凉自生影花临砌弄飞翠隔帘明曲沼矜鱼乐深林变鸟声宛然濠濮处尽足惬幽情金郎中丽兼
　　丽兼字双南秀水人万厯丙辰进士授行人天启间擢吏部主事崇祯初陞员外郎中以廉静称初值珰焰先几假归着焚香録以见志有补轩集闲居
　　寂寞南城一草堂新栽桃李渐成行石牀人静春苔长花坞阴浓午梦香溪雨落梅销蜨粉阁风开柳露鸦黄荒园未许追金谷好句还应似辋庄
　　次吴王庙
　　片帆春水泊危廊大帝英灵野店旁壁上宫娥惟黛粉帘前羽衞只风霜苔封古碣青千防鸟飐闲门白一行劒阁已隣祠后主江东犹自忆孙郎
　　彭太仆先生期生
　　期生字观民宗孟次子万厯丙辰进士由部曹守长沙南昌时州郡多立珰祠生不可府藏有羡金数千吏以成规请徉受之三年忧去呼吏还之封识如故癸未冬献贼破江西三郡御史李邦华荐生擢湖西道未赴而甲申难作将誓死闻金陵建号遂莅任以一宝劒系黄縠自随曰此吾毕命物也至江西屡晋太仆卿乙酉金陵破生与督师万元吉为固守计遣二客东归作书与家人诀有妻兮莫望夫子兮莫望父我道固当然忠魂恨无补之语及
　　大兵围贑州六阅月城中食尽生呼长随吏杨大器杜鳯苍头张卿辈托以身后事大器等泣请突围出生不可城陷朝服再拜登章贡台解黄縠自经张卿冯吉詹守道皆从死时丙戌十月四日也大器与友人曾尧防解其缢排墙覆之未几台焚大器等殓骨石函瘗台下识以坠钟明年大器将入广移至万安百嘉村僧舍属尧防守防以待归葬越二年生仲子至江西求之不得又十八年尧防白万安令胡枢赠以资乃负骨归海上人称曾义士云
　　过湖上僧寮覩壁间伯兄题句感懐二人然成咏二首
　　三载重悲废蓼莪不堪萧寺屡经过明湖似亦知人怨故遣寒波着雨多
　　为祝延年礼梵文板舆三竺傍慈云望中萧瑟长堤路愁絶嗁乌绕夕曛
　　刘布衣兊
　　兊字西成海盐人万天间布衣有秕庐稿
　　夏日遣兴
　　竹坞花溪坐卧闲清晖常沐鬓毛间自饶诗思非闗酒小有园林抵住山松管只将髙士传柴门浑似老僧闗不愁永夏销无计日唤游鱼集钓湾
　　过俞鹤故居
　　巷夕风阴扄竹门陡醒人去直消魂楼还旧主登难再手忆当年握尚温緑字晓窗回白眼青尊暮雨断黄昏追寻往梦怜何益转幸诗肠昔细论
　　项秀才利侯
　　利侯字于蕃利賔弟万天间文学有薙余草无患社萍树録诸刻其诗务为组链字字征实甚有备往迹于一篇兼数事于一句者
　　咏布
　　广布含均釡权后宫何独祀蚕先华黄轻浅葵倾藿秀頴包函栗剖氊三寸锄锋仍日削暮春播种早秋搴吐非鲛泪茸疑羽韧等桑皮白睨牋残緼董京资覆体敝綀元道拯挛踡苞跗采撷囊垂槖车轧槌弹弓控弦细宻偶纯被俭枲匀表里损芦缏诸于轻暖推清献赭奇温拒百年火浣冰绡妖服袨驼羢翠锦类裘膻刷经梳发三梭子标鬊飞花一两絟夜雪晓霜侔粟帛文沉武露扞脢肩明衣斋洁宣尼制宅旷桑麻赋里防一尺可缝汉宗室绸缪添线宋宫縁甬中升越来卉服緤锡緰防交阯县义取绵延行久逺名因逺播体安便箕薪翳菓仁藏荚核碾充刍脂液燃蠙贡絮纎殷荐庙袄胖衬铠授寒边啼号挟纩阳回泽闺阃经纶娲补天缝掖士林彰朴素御禈郊禘染青期颐节烈昭恩赉徳备夭乔志草棉
　　卜秀才舜年
　　舜年字孟硕吴江盛泽人入籍嘉兴补弟子员诗学孟东野颇饶别趣字画皆擅名书佳于画而诗又次之眼空气锐介然有难羣之志自牓其庐曰乡人皆恶国士无双里中目为狂生好狎游平康又多与娈童处以故早卒有緑晓斋稿
　　登天平山作
　　来游不倚笻踏踏天平路峰矗万云立壑虚众风赴攀萝陟其巅螺翠盈四顾下有小范茔慷慨发髙慕
　　赠侄倩汤将军
　　昨夜五星攒北斗朝来印系将军肘我家娇客气如虹勇略不数汤国公外家兵书从幼习久矣江东无老熊三吴不比九大镇人民宴乐皆髙枕左薄大海右太湖内冦外倭相应呼时虞冦窟狡于兔更虑倭帆开似鳬至尊拊髀懋简尔爱尔裘带闲且都白面依然儒者象赤心自与常人殊草檄击贼无不可悬得江门太平锁
　　画竹歌寄女郎徐安生
　　世皆画竹槁竹身刀劒纷披难割人我能白地抽灵气导窽批却走鬼神与可一近乡愿子瞻洒洁隣狂狷我笔如椽影空庭须防印罄鹅溪绢当今朱白民前身应是梅道人亦有徐娘子管氏仲姬未曾死徐娘自不凡与我差可拟涓涓翠露罥晨流习习凉飚扶昼起昼起晨流凭笔之茶緑香清琴罢时李廷珪墨薛涛纸隠几含毫走妙思尔姿如冰志如雪磊砢防茸展奇节月明千里扫罡坛红线隠娘传劒诀但愿冩此竹枝叶化作徐夫人之匕首尽杀呉伧不染血
　　春晴山居
　　水满失滩沙林开曳防霞晴来旋晒药雨过急收茶莺坐一身柳蜂归两股花人言无事得多事最山家
　　丹阳道中
　　裘单侠骨寒鞭冷马蹄暮杨柳负西风扫徧丹阳路陈布衣尧徳
　　尧徳字安甫嘉兴布衣任侠肆志视名利如唾家无三日粮而好缓急人自谓与朱郭伍侩鱼为活暇则阖户读书与陶景先卜舜年骆云程诸人结社往还着有小草母死妻与弟相继没萧然一身浪迹江湖间或曳裾王门或涤器酒市或寓兴青楼或栖静梵宇入楚适郡人王维新为光化令读其诗折节焉病作死署中维新收遗稿授梓仍其自命之名曰数茎髭葬孟浩然墓侧
　　襄阳狂士歌赠佘容之
　　襄阳城北有狂士一双白眼空天地爱月频登啸月台分泉每入甘泉寺瑟工羞向王门鼓酒篘只共英雄醉红线牀头拟健儿灌夫眼底犹童穉鱼服陈生人不知臭味何縁一交臂醉我金叵罗赠君狂士歌歌成一笑朱顔酡青蚨向眼奈我何
　　武林包氏园遇仲仲子
　　林花半尘土春巳破三分竹暗鸠催雨松髙鹤唳云飞泉当户落清梵隔溪闻日暮空山里行歌独见君
　　送王友虞还越
　　相好忽相违临岐怨落晖柳将心共折花与泪俱飞未了尊前话重牵马上衣故园千里月有梦寄君归
　　寄懐卜孟硕
　　吴楚江为限悠悠两袂分如何九峯月不共五湖云病久诗无力思多酒易醺夜来贪一睡为有梦随君
　　甘泉寺
　　一线甘泉寺峩眉岭际分藓碑沦鸟篆萝壁走蜗文佛毁金成土僧贫衲是云逺公已千载花雨尚纷纷
　　惜春
　　无情一夜雨漫送春归去野鸟独相怜落花啣上树
　　西湖竹枝词
　　二八娇娃荡桨来西陵渡口采莲回自怜未惯傍人见欲拢船头又教开
　　留别周公美
　　烂溪杨柳青于眼却似周郎顾我时日暮溪边此分手折来都是断肠枝
　　栾塾师景初
　　景初字稚行一字公辂不知何许人自言家本松江屡试不得志来游禾郡陶希廉涵中延为塾师其人磊落不羣为诗豪迈时有出新之句有湘南稿旧水斋集
　　曼词
　　化工失权舆鬼物侮真宰培塿俯泰岱骐骥后驽骀青蚨血痕烂芙蓉土花改龙池聚鱼鼈韭畦郁兰茝日烈豹文渇风死隼翮怠朱顔槁飞蓬雕题饰缯防老蚌泣鱼目古蠧蚀豕亥天翁夜半号掬泪溢沧海
　　二妃祠
　　苍梧山老湘流渇古竹新痕几明灭重瞳玉棺置何许江上红扉祠二女锦瑟声沉调不起小女琵琶老郎鼓鼓瑟凭谁问水濵风吹野花满路春何物情痴遣不去峯头来往女儿神
　　贾太傅祠
　　洛阳少年善哭世忧危震动明天子阊阖晨开绛灌入夜半虚劳谕温防笔下经纶至今在后人丛生此人死洞庭水接潇湘来中流白日常阴雷汉庭吞声迄今日一掬洒入沧溟开英雄学术防须尔媕阿者流安在哉
　　汨罗江
　　鬻熊庙鬼啾啾泣嗣王大醉无醒日秦虎岂无攘袂来楚姬犹绾纎腰立纎腰竞借君王顾小子为欢老夫怖灵宝何堪坐授人不闻鬼恫见天怒天怒无如君梦梦独醒那能偕醉众醒醉都难不复支聊借江鱼收顶踵不散精灵哭到今楚俗无知抛角糉
　　陶布衣匏
　　匏字子白初名字不食秀水人性好洁飘飘有烟霞气能诗文善书与昆山归季思嘉善吴子往读书荻秋庵风月之际狂歌长啸兴趣所极或穷日夜不返其豪致如此年二十而卒遗文散轶诗仅七古七排二首予登其一外见廓园集者有亦道青年难遯世不堪白面向时人啼破夕阳何处鸟身藏緑树几时人惜不得全首録之
　　赠别归季思
　　沙明苔碧两悠悠辜负寒江独自流愁听梅花吹铁笛肯将竹叶尽金瓯霜风猎猎千行泪露草萧萧一去舟雁字不从衡岳断猿声偏向灞陵愁断肠岂为青天落回首空怜黑蹇游孤馆谁能歌白雪片帆应自怨黄牛雨余半夜同吟榻月满三更独倚楼诗思已随残菊悴梦魂独喜大刀头明年灯火黄昏市目断吴云望紫骝漫翁范应宫
　　应宫字君和号雪庐应賔弟后流寓旧京更名迂字漫翁内子姚氏亦能诗有玉鸳阁同咏诗钞及姚没有悼内杂言
　　宿香阴斋有怀
　　彩霞忽散梦悠悠独拥瑶琴弄碧流一夜霜欺青鬓冷芙蓉零落墓门秋
　　石户子范明泰
　　明泰字长康号鸿超亦称觙子应宫侄太学生读书嗜古买宅城东有竒石曰舞蛟盖李唐时物元赵魏公所题也日夕婆娑其下与名流韵士髙僧道者持螯捉麈自以石癖与元章同因搜辑元章行事与诗若文辑米襄阳志林吴门王穉登序之以行其自着诗文亦题曰石户篇
　　送春日舟中望虎丘
　　沽酒枫桥雨乍收湿云无力散春愁急拈蕉叶船头饮欲趂东风看虎丘
　　毕秀才星灿
　　星灿字雨宿嘉兴人万厯间文学有艺余小诗倚帆剰业
　　闲居
　　于世诚无用居闲道亦尊家藏酿酒法自作【阙】　　肝胆谁怜侠图书且率真最堪樱笋熟客至不【阙】
　　陈无功归自楚中
　　千里归来一叶轻烟霞琴劒半纵横试将箧底新诗读尽是潇湘暮雨声
　　别胡继章
　　当筵莫唱渭城歌君亦天涯可奈何今日酒阑歌歇后恐君离思较侬多
　　姚秀才昌谟
　　昌谟字景文号幼海兖之孙万天间文学久不第去而为诗有问居草失传
　　秋日园居
　　平生躭屿壑卜筑傍云根野鸟闲情在残书午梦存竹寒晴作雨林宻昼常昏巷僻无车马藤萝日绕门陈吉士万言
　　万言字居一初字孟谔号景秀水人万厯癸卯解元已未进士授庶吉士辛酉卒其人品节自好耽心古学诗亦锤琢有钘园集
　　天台
　　积翠千层合飞泉百丈开秋凝寒雪下雨驾白虹来洞底花成药潭中石化苔若寻华顶胜咫尺是蓬莱
　　寄张賔王
　　十载秋霜滞逺槎同君漂泊各天涯一江夜雨迷桃叶二月春风落杏花不是先生耽北郭可如蒙叟着南华只今海内论兄弟先达朱门且任夸
　　曹居士随
　　随字是谁初名尔善字令民别号简在居士征庸弟以诸生游成均与孙令毛脩之齐名著有壹是山居集大泌山人序之
　　雨花台
　　法雨何年散江云此日开花明子石出涧滴乳泉来拨溜珠挑杖归樵翠拂台翻经人去后讲坐久尘埃徐随州世淳
　　世淳字中明必达子万厯戊午举人累官随州刺史闯贼乱襄邓间攻随城淳以死守相持七昼夜食尽援絶城陷淳单骑巷战贼胁之下马淳骂曰有死州官无下马州官也飞矢贯颐眼鼻横断既坠马犹骂不絶口仲子肇梁抱父尸骂贼贼杀之临死语州人曰印埋廨后好防还官淳妾赵氏亦骂贼死仆从死者十八人按臣上其事赠太仆少卿赐祭葬恩廕肇梁赠助敎命楚浙并建祠焉野田黄雀行
　　北山豺狼横于虎南海蛟龙不敢舞吁嗟黍苗间啾啾唧唧相惊喧卑栖恐遭网髙飞或被罗飞鸣罕得志饮啄不敢过纵使萧条蓬蒿下不如随风入海化为蛤飘没沉浮无絶刼有时网罗寛有时豺虎灭蛟龙飞腾脱鳞甲落大田仍变雀天地尔时不卑狭
　　沈举人徳符
　　徳符字虎臣晚字景倩自邠子万厯戊午举人有清权堂集其诗尚雕刻好征事规模晚唐间入宋调评者谓自王李之学盛行吴越间学者拾其残沈相戒不读唐以后书而景倩独近捜博览其于两宋以来史乗别集故家旧事往往能敷陈其本末疏通其端绪家世仕宦习闻国家故事且及见嘉靖以来名人献老讲求掌故网罗放失将勒成一家言以上史馆惜其有志而未逮也
　　与友人夜话
　　予幼习楚人中道得伯敬示我对稿序者曰谭柄【友夏小字也】抗论卑时贤齿少气独横最戒傍人门位置须坚定欲还真大雅必斥伪先正斯语吾堪师一笑嵗寒订二子世楷模艺林作司命歴下与琅琊一朝废不竞蚤逝悲钟期朱弦絶髙听之子独雄视万夫禀号令陋哉枵腹子貌尊复口佞诡云薄缋藻所贵咏情性动即拟钟谭叔敖岂优孟譬学膺米画一抹枝巳竟斯道大域中孰授尔蹊径初意汰铅华究使俚丑盛枯骸较丰肌臧糓殆同病排击敢辞苛奏韶先放郑四诗雅颂风三体赋比兴岂汝索乞儿唾余堪饾饤快语实起予嘤鸣旋互庆始信铜山倾洛钟亦东应努力进竿头津穷更开境防心两忘言疎櫺一灯荧
　　貍奴行【悯流冦也】
　　貍奴睡向闲堦足坐阅花房双蜨宿利爪飚驰粉翅摧栩栩魂随庄梦促更悯疎笼吚哑雏弱羽无多初脱殻深更一决栖埘败毛血离披汚裀褥岂少防鼯昼夜行不独饮河兼饱粟纵游竝狎更羣嬉同穴何曾在山谷有时五技出无穷窜走狂奔翻畏缩调来饥解搏鹦鹉仙去飞看化蝙蝠近闻调发诸锐师迩者江淮逺秦蜀坐甲将弭赤县灾行营先播苍生毒但晓摸金与发丘几曾破的兼飞镞姬姜驱往马前啼程郑逃回路旁哭奇珍异艶入褊禆剰馥残脂归部曲黄昏帐下输欵诚白日壕边伪驰逐亦有儿嬉陷伏中投枪崩角求收録酋豪置酒盛歌呼降卒更衣尽扶服我今始悔责貍奴汝但伤生犹异族谁信貅均猰防不甘牲畜甘人肉方方肆勍蝗蟘行冦冦相生薪火续四年淮蔡尚屯兵九帅安阳皆退衂虮虱翻成当道豺狐狸也逐中原鹿张角犹存道陵起黄巢未灭宗权伏发机岂吝弩千钧坐使无牙恣穿屋恨少丞家守舍儿掘肉为书磔置狱君不见唐宫萧姬真痴物誓死扼喉雪寃酷阿武居尊过八旬骨醉何曾知报复
　　严子陵
　　真人兴白水处士只青林俗腹何堪足闲竿太有心天劳垂象苦公悔结交深懒续商山绩椒宫久嬖隂
　　糓雨日抵家
　　衬日鱼鳞水烘人卵色天久晴贪糓雨新火活茶烟夜读偕儿塾春耕老墓田浪游频计左益悟杜门贤
　　闺意二首
　　枕堕昼朦胧沈烟袅梦中韵花私睡蝶冶叶镂春虫字锦回文杼薫笼小退红倩谁图倦绣残缕唾屏风绣箔芙蓉国雕梁燕子家颦多翻恼镜鬓弱仅胜花画敛开眉手红销系臂纱自伤通体俊如栁不藏鸦
　　陆驾部席上听家伎
　　谱熟犹翻理妆迟稍恨催软腔莺学去惊态蜨赍来艶惜将终曲香留未尽杯闻弦欢欲舞不信雁筝哀
　　泗上有懐卜戬甫
　　仆栁危桥侧昏鸦古渡前艰辛如再世容易此三年骨有违时性文无役鬼权闻鸡今罢舞不畏祖生鞭
　　自劒浦入昭武舟中即事
　　霁久帆增健暄深木顿稠防头行树鸟浮鼻渡溪牛巢饮榕承席邨舂硙贮舟篙工私笑我明日匪安流
　　端午邻舟诗
　　风媆应蠲夏暄轻似衍春雕阑重复面缋水动揺身知瞰佯他瞬缄欢故小颦一帘司聚散忙杀目成人
　　度夏漫兴
　　池酌看新涨农歌起暮田秧将青报雨蕉竟緑无天香昵深埋火茶甘久霁泉热中多冷韵输尽夕阳蝉
　　朱天倩新居二首
　　药栏一色到还疑稍益兰荪减菉施楼徙全家劳燕子门停误马吠猧儿花繁邻院春无禁灯彻深帏月有私北里志成重阁笔记来方曲倘参差
　　枇杷花下绮窗开眉史前头贮麝煤锦绠重沾弃脂水画奁先就避风台敲笼戏惹春禽骂下箔教迷暝燕回坐对清溪应借问小姑何日肯为媒
　　杪秋阅稼二首
　　孤学违时路每穷敢因智叟笑愚公生天孟顗元难佛早世终军未免童老去计应依马磨寒来辞又祝牛宫农塲新涤渔庵旧匡坐斜阳说嵗功
　　雨晴难准未忘情芒屩无营但阅耕鸥梦一生多在水雁装千里不覊城贵人谩作扬州叹老婢空传洛下声礼数虽殊賔主洽园翁野袖盛逢迎
　　北上虎丘河干示送者
　　才到河桥别梦新短袍又拟裹劳尘防心我自知濠上胜事君其问水濵老面能红枫似酒故腰倦舞柳如人浪游亦有堪骄处嵗向长途觅贱贫
　　园荷盛开招客同诸从赏之
　　清池一例泽芝妍茶具新移水石前莲社以花持供佛竹林将酒当游仙风欹叶势齐倾露月写波香不剰天相府旧歌元艳曲可应误作想夫怜
　　天启宫词八首
　　二广双甄阵脚牢御营日丽战云髙封章台锁俱休进万乗临戎正内操
　　白骡唐代御宗踣后将军始受封争似生叨三品料骊驹赐号小乌龙
　　保姆天家自不贫酬劳偏罄累朝珍也知汉武非英主回顾犹劳郭舍人
　　衣冠上道尽累囚丽景门中例见收龙比巳知非俊物何妨一日付来侯
　　万方辐辏助雕甍观阙嵬峩北帝京赵鬼不须重诵赋柏梁未烬建章营
　　御鞭指处骑争驰玉靶金弧月满时显徳殿前曾教射吾皇能将亦能师
　　枢宻承恩珥左貂俄分旄钺下烟霄细旃读史能师祖故事偏遵永乐朝
　　六宫抆泪但吞声后命何须罪有名钩弋竞传尸解去圣人依旧戏昆明
　　钱举人陞
　　陞字紫芝与映子万厯戊午举人有西乗庵稿哭湛公
　　緑螘浮春斚吾来哭湛公鬓输秋色晩人与落花同水阁经声在云堂影照空只应身世事留付一杯中
　　闭门
　　薜荔空斋手一巵防酣不减独醒时闲来更不捜奇句只写衡门闭影诗
　　陈解元山毓
　　山毓字贲闻嘉善人万厯戊午解元辛酉负病属纩前三日为文自祭坦然徂化门人私諡曰靖质有遗集六卷骚赋特多杂文次之诗止吴歌七章而巳然骚赋诸篇奥博宏肆虽未能方驾马杨亦足与献吉次楩相伯仲也
　　吴歌哭子
　　伏枕不能眠月明疑天曙鸡鸣薤露喧知是侬儿去郑靖江士奇
　　士奇字平子嘉兴人万厯戊午举人崇祯间官靖江令
　　将至广信舟中望两岸羣山如画
　　层峦惊陡削峭壁挿天青洒滴疑来雨悬空似落星石斜防虎伏壑冷带龙腥好倩长康笔图将一画屏髙屯田道素
　　道素字期号明水初名斗光字如晦嘉兴人万厯巳未进士天启间授工部主事督造桂邸崇祯初陞屯田郎中以邸第倾坍罹法有牛马任呼还世网刀山离却即禅牀之句景堂集中颇多佳句
　　煮茶亭戏仿坡翁作
　　紫笋峰前桑苎乡通川絶巘青茫茫铿然一磬堕云外树里禅翁锁竹房青莎裂痕走玉液白石迸髓流云浆杏花风防蜨影薄麦毛雨浥鹃声忙僧厨数畆新茸腻灵草惊雷待人祭兰丛抽笋罥新芽竹簜穿篱撩芳蒂花满香泉碧映窗林垂珍实红生砌数叶寻条度晩春瀹瓯掇碾娱清嵗鉴公弟子本书仙茗椀流连侣玉川瓦铛雪浪分秋月石鼎松风夹夜泉大瓢小杓能数枯肠醉眼俱茫然白日琅函突兀坐清秋瑶席支离眠湖影林光媚朝夕偶賸闲縁到闲客疎狂不乞素师书标韵惟怜积公癖饮罢烦襟彻骨清寒堂幽梦未能成城头月出春云歇坐忆千山嗁鸟声
　　春日漫兴
　　野色千林叶东风一夜花碧烟炊石竹红雨落山茶幽兴偏心赏流年任鬓华阿谁多意气尊酒不悭賖
　　雨中过陈居一
　　爱尔抛书卧怜予蹑屐过俄惊风折柳忽讶雨翻荷野市花连屋春桥水满坡賸将尊酒意乗兴弄烟波
　　湘江道中寄内
　　轻帆短檝泝烟波叠渚回洲奈逺何一路客程吟里见十分秋色病中过江通汉水晴偏緑山入湘云晩更多何处思乡肠欲断楚妃祠下听吴歌
　　客闽杂咏
　　疎斋小阁称天涯客梦何须更忆家夜半酒阑残睡醒隔帘香送素声花
　　吴参政麟瑞
　　麟瑞字石袍号秋圃海盐人万厯己未进士歴官江西参政着有闲草已巳诗诸刻其诗清真婉畅颇近中唐风调
　　宿觉寺
　　昼登白云梯夜就云中宿归云逐孤僧冉冉入厓谷江月迟未上清谭屡呼烛一枕足幽梦滴露响秋竹
　　长安行
　　长安多冠盖轮鞅日夜驰更代无旧轨荣悴迁瞬时去来各有营懊丧常半之马上共挥手岐路复多岐谋面且造次况乃言心期伊余类海鸟饮啄安水湄矫首视天汉犹怪鹓雏痴一朝窥樊笼惑难自持厮役见愚弄奔走使我疲朝出每不饱暮归恒苦饥凌霜叩鬼谒且嗔驽马迟髙驾恣前唱引避如伏雌举目见滓秽投足良崄巇漆园乐曳尾莱妻叹为牺安知巧胜拙孰辨妍与人生适志尔富贵亦何为
　　冬夜寄清溪子
　　柝声喧夜雪门外马蹄深有月怯孤枕无枝愁冻禽酒伤天下事劒识古人心何必同林樾山盟讵自今
　　长安春兴四首
　　尘封官柳眼犹迷黄鸟吞声不肯啼二月羽书掩塞草十年马足负香泥长缨有策终难请短札多愁未易题忽忆孤山此时节乱堆雪片断桥西
　　宣室平台几度闻谁言尺五隔重云冯唐未老犹能对邓禹笑人何足云投璧无因徒咄咄弹冠有语谩纷纷不知底事长安道策蹇归来又夕曛
　　长安旧日看花地懊惜风光掷等闲孤竹已非商版籍【时永平陷】卢龙谁卖汉河山边笳入夜难辞泪徼戍逢春不解顔身在日边容易老何须更问玉门闗
　　一官无赖日登楼腰带年来侣隠侯谋国此时须管乐买山何地着巢由溪藤半幅图秋圃晓镜千丝防雪鸥多少五陵衣马贵玉珂朝下有深忧
　　仲佥事嘉
　　嘉字子复原名景亨字孟雍秀水人万厯已未进士厯官山西佥事
　　报国寺短松歌
　　报国寺中之古松枝叶如葢皮如龙肩随有二各奇絶秋月冷照光溶溶髙风过头影不觉如纸半皴千山峰霜鳞雪脂带苔藓针叶短短无春冬铺阶过槛三丈地谱以嵗月知几重防看歴尽大小刼帝城万古青云封陆布政懐玉
　　懐玉字石含号献之平湖人万厯巳未进士歴工部员外郎出守镇江陞三楚备兵转盐法俱有政绩秉臬山东出死罪数十人擢闽藩谢病归家居长厚有古人风终身无一凉薄态好奇石自能垒山又善种树凡四时气候浇植之法纎悉必尽园林清胜幅巾往来晏如也有也园唱和诗
　　也园
　　自种云根二十年也园十畆总悠然岂无幽径过韦曲亦有奇峯学米颠半砌苔衣清似水一池花石小于钱归来便是西畴长晩稻秋香满社田
　　俞秀才恩晔
　　恩晔字二酉别号五如乹之孙诸生负才尚侠书法酷似董文敏文敏欲致之笑曰予宁作董氏客耶不赴有五如逸稿
　　登南屏慧日峯礼永明墖逺眺
　　盘屈南屏路来寻慧日峯堂开宗镜法塔定永明钟两水分清供千岩向古松前朝留锡处露滴草茆封杨太学瑞枝
　　瑞枝字若木秀水人万天间国子生有萍水闲吟西林寤言工五律以浅淡取胜似张司业一山行
　　一夜空山雨凄然江上春岩花垂露重石壁挂泉新径曲烟藏鸟谿清水照人家家茅作屋猿鹤自为邻
　　谿上
　　窥园何不可随意水之濵落日短于杖片云孤似人嵚崎应自笑寂歴也宜春恐作临流羡渔矶未敢亲
　　南湖春词
　　桃花落尽杏花天啼落杏花莺可怜近水柳丝长拂地过墙桑叶大于钱
　　周征士念祖
　　念祖字孝脩嘉兴人万天间茂才两参抚幕荐征不仕有药房吟纪
　　桃叶渡
　　风里夷犹只水涯沙棠上指见城陴秦淮古渡仍桃叶吴苑新词尽柳枝红袖儿家相对出黄衫客子独来迟亦知妩媚销魂处欲似巫阳入梦思
　　盛秀才时龙
　　时龙字云将嘉善人万天间茂才有天选篇北游杂咏二刻咏物小诗颇饶情致
　　燕
　　南北多营垒寒暄任尔过不将毛羽重转觉语言多乱翦花惊坠轻翻水易波春风嘘拂处入幕意如何
　　落花二首
　　细数寒枝影渐稀翻因花痩得春肥同心那忍单飞去异蒂何妨结伴归杨柳浪传能作絮芙蓉差足剪为衣芳菲转眼惊开落朱实含胎又压扉
　　万叠流红度逺村眼看花事转销魂几因窣地空存蔓纵使凌霄直到根青草为茵留锦簇緑苔拟鬓得钿痕从来艳质夸桃李回首芳菲几在门
　　陆教授官
　　官崇徳人贡授松江教授
　　咏郜邨庙松
　　沃野遥山抱神壝独此松羽张飞夕盖琴响如晨钟昙翠来翔鹤谿长有卧龙假饶秦跸过应得大夫封蔡贡士胄征
　　胄征字【阙】　崇徳人贡士
　　桃蹊
　　东君烂漫送春来防防无言衬碧苔不向武陵千树放野人篱落数枝开
　　陶秀才晋楧
　　晋楧字若英号观心秀水人文学有楚游集江月
　　夜静波流照清晖上客衣冷云愁帝子香草忆江妃野旷千林合天髙列宿稀故园同此夕归梦正依依钟处士键
　　键字大吕庚阳孙有南征小言
　　拟登灵山六峯洞不果
　　本拟扶藜上六峯却因行役绊孤篷岩僧虚扫三千白地主时分十八红梦傍溪头寻胜事思从洞口觅仙风山灵应笑尘埃客何日能来问桂丛
　　卜秀才世臣
　　世臣字长公号兰史秀水人万天间文学有诗未刻而没自题云正平简傲乏人知此日并无大小儿鸿寳着成谁鉴赏好镵禹穴葬吾诗又嵗月苍茫事转非欲逃海上筑渔矶独留艶句三千首尚有精光烛少防亦自负甚矣
　　柳枝词
　　掩映章台束紫骝枝枝叶叶带离愁杨花不比无情壻惯袅东风入翠楼
　　浣纱石
　　浣纱石上藓痕多千古红顔别苎萝嘶徧紫骝无觅处隔溪残雨颤新荷
　　题义士手植冬青树【有引】
　　按棘津曲品収冬青记并载其友方诸生之言曰当日瘗骸事实我邑王监部名英孙号修竹者为之盖王本国戚又世家也若挺身以前虑败泄罹祸时唐玉潜珏林景熙徳旸谢臯羽翺诸人皆其馆客王特捐资募里闬少年挟二士经纪其间王固自讳人即但传唐与林也今幸渐白于世杂见王氏家传暨胜国张孟兼孔希鲁赵子常跋谢翺冬青树引又李长沙辨义録近张太史修会稽新志内载唐林四絶系修竹倡之诸人属和者修竹亦才士诗极慷慨淋漓着有王修竹集林有霁山集谢有晞髪集其间属和篇章厯厯可证不然唐一穷学究林一羁旅客安所得措手于毒髠烈熖中而保一木卒无恙耶今已未初夏七日予客游其地往吊六陵拜双义祠漫占一絶并勘明此段公案以附记于此
　　半壁寒灰尔仅存无家寃鬼托朝昏樵童亦识孤忠意手掬黄沙防浅根
　　王布衣照
　　照字秋朗秀水人万天间布衣有梅花屋稿蚤春湖上作
　　寂厯湖山一样春望中风景不闗人羁魂莫道无依着到处梅花伴此身
　　倪太学煌
　　煌字令倩嘉善人国子生有小宛集弟防亦能诗赠康使君
　　柳洲烟碧鹤湖清带雨行春竹马迎布谷能知使君意野棠枝上劝农耕
　　西少山人沈嗣贞
　　嗣贞字纪常自称西少山人嘉兴人万天间文学有荀草堂稿
　　鹤梦
　　烟暝古云根苔花见卧痕有因来箭主非想入雷门不识梦中境应归物外魂肯随鳬与雁徒感稻梁恩许太学恂如
　　恂如字恭伯秀水人万天间国子生有秣陵游草燕游代奕集秀州百咏
　　炒麸庵
　　沽名不许齐眉案苦行甘为辟糓清休笑于陵陈仲矫炒麸咽李总非情
　　【附考在郡城内报忠坊相传裴休女名祖贞弃俗学道舍基创庵炒麸为食又有桥亦名炒麸】
　　辟塞
　　吴越烽烟涨海昏城楼征客几销魂清平王路无分土鸡犬桑麻自一村
　　【附考越絶书曰吴从由拳辟塞渡辟塞者吴备候塞也又有柴辟亭吴侵以为战地水经亦有辟塞渡之名在郡拱辰门外一里洪武初置演武塲世庙时徙置杉青闸北今称武宁里俗呼旧教塲】
　　螺潭
　　翻雪杨花糁径开沧浪时度钓鱼台月明颗颗螺呈白可是骊珠出峡来
　　【附考在郡城南五里生白螺潭西有庙为赵氏宅元名妓罗爱卿葬处】
　　胭脂河
　　女伴何须苦效颦五湖飘泊苎萝贫纵令膏沐同西子终是红顔命薄人
　　【附考在郡治西经楞严寺东北折而过天宁寺前相传西施倾脂水于此】
　　徐偃王坟【考见二卷】
　　处处喧阗赛社时徐王庙里独题诗丽牲有石无人扫空见斜阳下柳丝
　　沈演之墓
　　司徒荒塜逢寒食惟有鸺鹠树上嗁麦饭更谁浇宿土东风芳草自萋萋
　　【附考演之武康人刘宋元嘉中为嘉兴令墓在秀水治北望吴门外二十里】
　　赵大夫宅
　　黄叶前朝古寺门丰碑仍记赵王孙汴杭宫阙消沉尽莫向云堂独断魂
　　【附考在秀水县治西南二里宋淳祐九年朝散大夫赵汝徘舍舍为报忠观元杨琏真伽改为寺】丘山人遂
　　遂字叔遂嘉善人初为嘉兴憩云庵僧名通凡字凡可工诗与诸名士交善性狂放好诙谐冯开之赠之诗云凡公气不凡只合住巉岩又云才多应八斗舌在可三缄后见罪于岳石帆即蓄髪业儒补弟子员世称丘秀才及避地松陵不期月又弃去称山人有树下汲泉等稿为僧时所着又有丘叔遂诗刻则晚作也
　　江上懐沈明徳
　　风雪聮牀夜云山忆别时客情新柳解乡梦落梅知天濶雁声逺江寒草色迟一言我不忘曾有更来期
　　过张元
　　经时不出户秋老一幽探真率成心赏英雄见手谈家贫余紫芋树冷落黄柑别去如相念钟声在水南
　　同饶公访黄叶老人
　　卧病不离榻闻声知我来足方双叠起窗始一推开篱纵初髙竹扉安旧积苔自嫌稀迹到巾帻鸟难猜
　　问司马沈公
　　怪来防疾抱清秋减放南湖十日舟起色讵须听七发索居先巳借三休枕边黄叶饶新咏帐里青山诧旧游闻道好懐仍不废月明扶上夜深楼
　　夜雨
　　雨凭深夜扣柴扄佛火沉沉四壁青入梦不嫌依榻响洗愁偏爱隔窗听溪喧有獭过前渚水涨无鸥失旧汀侵晓试临台上望湿烟犹未散郊坰
　　南湖访叔度因值孟朴分人字
　　路旁苦李亦逢春未与君言别后贫处士原能维世道故交安可失斯人云萍不易知何处嵗月空劳问水濵相顾二毛休叹息啸歌无恙惜年身
　　同汉冲羽侯由三竺至法相
　　雨后岚光湿不飞山空春冷尚侵衣松欹耳帽生清响云让肩舆入翠防后迳易过花未宻前峰难近竹深围若为方称追随意行到西湖始似归
　　村居
　　竹间独立时凉风自相接囘顾碧池中蜻蜓踏萍叶王布衣路
　　路字仲遵平湖人家虹霓里僻近海隅萧然穷处集古安贫之士为书曰冰檗荟又着花史约言并客窗留三十咏
　　步月
　　万里清光步步旋凌波顾影为谁妍柳梅疎处吟秋夜未必年年个样圆
　　白鸥
　　翩翩长啸自来身荆棘如何日与邻翻羡白鸥无系累满湖秋水去来频
　　鲍教谕应选
　　应选字太鹿湖州人博学洽闻治春秋得麻黄之传执经者户屦常满万天间馆于平湖冯氏因家焉后以明经秉铎山阴子季方之髙之元文名赫然学者称春秋三鲍
　　壬午夏旱冯茂逺祷两陈山姚叔祥以诗见寄次荅
　　曾到陈山顶上峰相传圣母此中封老翁寄我惊人句洒入寒涛走白龙
　　三楚府君沈瑞鎜
　　先曾王父徳载府君一字三楚平湖人为人诚信孝友乐善好施当析产时让膏腴而取硗确遂以长者之行见称于乡万天间为诸生久不遇失志早卒时我曾王母年二十九奉寡姑抚幼子流离患难遂成奇节季友不肖遑敢自诩祖徳但兹帙所登一以表防为务而我祖懿行炳然其敢勿述耶谨陈一诗附于诸家之后
　　村居
　　岂敢为髙隠聊成十畆家緑翻三迳雨红积半岩花农父移耕耒幽人捧钓车不须思逺去一卧即烟霞














　　檇李诗系卷十八
　　钦定四库全书
　　檇李诗系卷十九
　　平湖沈季友编
　　明
　　徐忠襄公石麒
　　石麒字宝摩号虞求嘉善人天启壬戌进士除工部主事管节慎库为魏珰所嫉以新城侯王升坟价事夺职崇祯改元由考功郎累晋刑部尚书时法官引律大抵深文石麒奉防清狱多所寛减至陈新甲以失事下狱石麒力争论斩其党大恨复谳张若麒许定国丁启睿等大法赫然无幸免者寻科臣姜采行人熊开元以言事下狱疏救不允责令对状罢归十七年南京起右都御史转吏部尚书上定官制慎破格行久任禁营求严起废明保举交堂防七事其时官方浊乱石麒以年例出户科陆朗御史黄耳鼎为藩臬二人夤縁留用疏讦石麒遂乞休明年失国入郡城自经死諡忠襄仆祖敏李升皆从死嗣子尔糓辑遗文曰可经堂集予谓士人委身王家不幸遭逢世变纵不能杀身殉国亦当飘然行遁与草木同腐耳何至弃封疆贪利禄腼顔自活絶不知人间有羞耻事乎吾郡死节数公名炳天壤慨慕流风宛然如在予辑是卷不能无三叹焉
　　苦寒行在句曲道上
　　天寒野行絮如铁白日如夜车声咽歴过千山万山云时飘三防四防雪寒肤猬缩毛发张行人面赤瑚僵古道风悲怨游侠蹇驴蹄滑愁道长暮烟一抹青句曲鞭梢遥指此中宿夜分禅火灸僵身侧拥芦花眠破屋明日到家喜不逺犹恐雪深没驴眼
　　夜发静海抵直沽
　　禾黍髙低弄夕醺樯灯零乱破黄昏树蒸夜气三分雨帆挂秋风一叶云静海金钲传古戍直沽牙阃驻新军筹边已竭东南力何日辰韩始防勲
　　喜居松
　　误防朝章十五年而今始结一枝縁近窗緑洗机山雨夹屋红流歇浦泉书舍矮依嘉树置吟坛髙傍好花悬尚须拳石看云起拟买南山半畆田
　　偶成
　　裁罢文章步碧苔僧房一半白云开闲中探取花消息春到海棠枝上来
　　吴忠节公麟征
　　麟征字来王号磊斋海盐人天启壬戌进士累官吏科给事中同官章正宸庄鼇献以建言下狱征疏救庚辰大计与祁彪佳矢志澄清时论快之时盗贼猖獗民生凋瘁屡乞身任危疆不许又请整饬江南为京师应援假南司马以权为羣议所阻贼既陷秦前后屯失守宁逺孤悬二百里外三面皆絶域守御甚难督抚镇臣请撤宁逺兵守闗门廷议不决征独言撤宜又为议数百言约六科共陈之诸人不肯署名遂独疏其事疏留中遂寝客有周生者劝征去征曰去素志也今既任事事急矣可死不可去也甲申三月迁太常少卿流冦将逼乃发征前撤宁逺疏立诏赴援京师十五日征奉命守西直门十七日贼至城下攻甚急为冲棚撞城廨舍皆坏征引门为楯门被三矢矢贯木征屹然不少却是夜天防雨贼发大礟碎几案征端坐自若十八日贼伪树勤王旗叩门中官欲纳之征麾卒推石塞门俄而兵部骑士持帜请出征亦拒之复以重赏购健儿缒城杀贼百余人贼大至征至午门遇相魏藻徳告曰事去矣愿见天子徳曰上入宫谁为趣起今火石轰然城雉严峻何遽言事去征曰此声自贼阵非内御也徳曰姑还守所明日司马门议之征度不能达望阙叩头号泣而去十九日贼从徳胜门入征徒歩归邸邸已为贼据因入道左三元祠欲自经家人请待祝孝廉至一诀征许之二十日祝渊至征酌酒慷慨与别曰昔吾登第梦一褐衣人咏文丞相零丁洋诗曰此刘宗周也数实为之今老矣山河破碎不死何为相对泣下因揭祠壁败楮篝灯作书付家人命褫服以单衾殓又与兄麟瑞书嘱诸子勿就科举及处家事各有条理遂投缳而絶后赠兵部侍郎諡忠节夫当明之季冦躏中原溃陷相望闗外所存止于六城其轻重缓急不待智者辨之此时果从公议急撤重兵诚救时之良防而庸臣不知释疆塲之忧救堂奥之急迨贼势压京始言逺撤措手无及而国以亡矣
　　鹈鹕行
　　山林畏豺虎川泽畏鹈鹕鹈鹕大身嘴项有百石壶挈壶赴春波抒水如辘轳鼓翅风雨骤所集无渟污巨鱼掷千尺力絶僵泥涂小鱼濡沫干骈首安就屠羶腴饱馋吻狼籍沾诸雏果腹坐磐石睅目思江湖方笑揭竿劳终觉网罟愚瞥然双属玉儴佯意何殊喙微毛领单颇似有道癯饥虚缓行躅鞠躬俯寒芜翻遭鹈鹕嗔砰嗑声气麤鹈鹕亦有云其云多矫诬一云丹穴王竹实供天厨再云随阳使稻粱事踦兹尔琐尾臣致身在菰蒲鳣鲔方发发鲲鲕正于于飏尔头上丝保尔一捻躯在梁幸可托殄物干天诛佞哉老鵞舌凛若操戈殳神鹭不吞鲤况乃受揶揄髙踔谢饕餮杳向青防呼始信百族中具有穿窬徒除恶务其本敢用诹司虞金贡士寿明
　　寿明字公朗更字曼倩九成子天启元年贡士有才华耽声伎不惜金钱以饰歌儿自撰新剧演之其名艳称三吴间有丽情杂録
　　即事赠周绮生
　　香风阵阵扑帘闻结束初成麝乍熏独步银塘鬭春草落花踏遍湿湘裙
　　澹生自当湖过访
　　烟花何必下杨州云雨今宵有莫愁一自彩軿乗月至汉塘冷落弄珠楼
　　李汝宁竒玉
　　竒玉字荆阳嘉善人天启壬戍进士由国博陞武库郎守汝宁告归尝从髙忠宪学精于易忠宪曰发吾蕴者子也掩闗十年剖奥钩防着雪园易义过京口
　　萧条书劒下闗河芳草萋萋客里过原上莺花三月暮天涯愁病一身多海门帆影移丹嶂山寺钟声到緑萝入望自知乡国近那堪斜日听渔歌
　　卞征君洪载
　　洪载字子静嘉善人少从髙忠宪得性命之防遂学道不应试一时大儒如邹元标叶向髙皆重之讲学郡城天心书院邑宰每式庐恭请间登讲坐剖析防义绅士梓其说为洛闽一灯忠宪北上招主东林讲席及被难守而勿去崇祯间再徴不就有緑雪轩集
　　和魏孔时茅檐诗
　　防缀为佳胜菰蒲落四除衡门闲过鸟曲水细通鱼皓月芦花白秋风木叶疎幽人独宿夜还着几篇书钱举人千秋
　　千秋字真长海盐人天启辛酉举人以塲屋事谪戍北平后赦归有塞上草栁花咏蕉隐篇诸刻观射鱼作
　　沙壤别水居取鱼不解罟拥众临清流闗弓如射虎射得三寸鲤拍手欢且舞絭弓带鱼归聚族观如堵入市沽酪浆烹鱼招部伍旁有江南客笑看思故土何时问烟波鼓枻从渔父
　　塞草
　　不是春深色未开萋萋偏傍战塲栽麦和屯雨吹青去栁挟营风卷翠来时引暗虫鸣虎落却留归马卧龙堆可堪一夜金飇起闗塞先悲蕙草摧
　　朱同知治
　　治字子暇嘉兴人天启辛酉举人官肇庆同知国变后卒于粤
　　得家书知敝庐巳卖叹之
　　拮据经予手书来巳属人一身犹长物四壁况浮尘歌哭今无地琴尊别有邻庭梅应为我望絶岭南春钱松溪嘉征
　　嘉征字孚于海盐人天启辛酉顺天乡试以国子监生中副榜抗疏劾魏珰十大罪晚选授松溪知县还自闽卒于里有松龛剰稿
　　委鬼謡
　　赤刘之亡亡于十常侍武蕃寃抑青蛇至党人六百同日诛何怪黄巾满天地吁嗟委鬼乱阙廷磔尸灭族刑犹轻寄声杨左六君子尧阶从此生华苹
　　与吴去非话旧
　　故人今好在尊酒复何辞惜别言如玉怀归鬓有丝峙粮秋采菊列阵夜围碁若问行藏事鸿知燕不知孙州同茂芝
　　茂芝字若英嘉善人天启辛酉贡授沔阳州同吊梅道人墓
　　荒冢凄凄覆冷烟风流犹赖见当年名同郑老髙三絶迹类君平隐一防清节未甘居竹后素心曾许托梅边残碑莫怪题僧号说法从来有画禅
　　常秀才彞
　　彞字千雄秀水人早卒有诗失传
　　吟厂为曹不困赋
　　深居山与静芳草緑阶染析义天破荒觅句鬼惊险盘蔬斸溪毛琴丝韧山檿清谈坐日曙两两怀不厌石交起古人相期在无忝
　　袁髙安俨
　　俨字若思了凡子天启乙丑进士授髙安令寻卒有抱膝斋集其诗神幽韵异彷佛晩唐至经世之文寻源竟委无出其右者
　　与彭链师过邓尉山夜饮达旦作
　　为语三生约同登二月槎莺啼将晓树蜨抱欲开花对竹两无语看山疑是家吾今一锸君好作丹砂
　　禁足
　　林树散朝晞愁人只掩扉蜗文生敝榻劒气冷春衣帘外一僮至尊前双燕飞羊裘随处着不上钓鱼矶
　　东归
　　遥望蒹葭问旧庐吴淞淼淼独愁予月斜银汉当轩转雨霁疎星防户虚穉子弓强争射石游人劒老不歌鱼带将建业江头水自写青莲醉后书
　　广陵小集八韵
　　千年山色照孤舟两岸空蒙一寺浮芳草锦帆迷渡口小筝深院合梁州乱红交壁飞黄鸟丛緑围池养白鸥长笛遏云来绮幙朱弦招月下髙楼意中花发庭前艶梦里人来江上愁么鳯欲飞春絮静海棠将睡午风柔狂歌白苎翻新曲笑指青山问旧游莫道闲情消未得主人起舞客重留
　　陆提学锡明
　　锡明字玉井平湖人天启乙丑进士官江西提学有清节以终养归性嗜吟咏诗家称之
　　郡斋坐雪
　　招隐今堪咏吾将问泽兰美人不知处萧瑟耐春寒风杵舂云脚花甆碾月团翻疑山郡里僵卧似袁安陆按察鏊
　　鏊字味道自号廉石主人在前子天启乙丑进士授工部主事厯陞广东副使御海冦有功赐金勦叛猺玺书褒美终福建按察使有集未刻
　　湛园杂咏
　　童子频呼艇初疑是辋川岩危松月堕坞隐竹风偏怪石藏幽树闲亭防曲泉桃源几欲误图画足流连
　　乌溪砥柱楼晚眺
　　卜筑何年水观开垂杨缀雨入楼台平分曲溆帆声出倒挂前洲墖影来近市鱼虾酣暮艇隔溪桃李润春苔乾坤是处供长啸拾取岚烟唤酒杯
　　南湖阻风鸿宝伯命酌东楼
　　虚阁平临积水坡授衣犹觉暮寒多钟声清自洲前出雨色昏从几上过百叠蘼芜萦逺檝千行鸥鹭隠残荷凄其士女登临少静对牺尊拭太阿
　　陆职方澄原
　　澄原字嗣端号芝房平湖人天启乙丑进士授工部主事崇祯初魏珰犹视事东厰澄原首劾之并崔呈秀等罪状请毁生祠以充兵饷于是廷臣纷纷弹射矣后迁大理寺副疏参罪督袁崇焕有防嘉其敢言令中使捧函至邸舍御书发陆澄原回奏以小臣而防委信前此未有也陞职方员外当此之时人意其必大用无何久淹郎署终以罢归奇杰之气亦遂用于山水文酒间自号隐放主人往往与酒侠谈伧歌童舞妓为飞红卷白之防间以嬉笑嘲谑俊语纷集或兴至疾书衮衮数百言揺笔立就性好饮自负酒龙鸡鸣烛跋四座偃卧而澄原如未霑宿醒者尝自言少游于酒人一往三十余乃以选人侣于众人复以言迕要人世目为愚人或曰痴人洎乎拂袖一归乃复还我不坏之酒人矣故其为诗多秀逸尖新雕香刻翠有佻宕自喜之防焉所着杂集数种行世澄原厌薄门户中立敢言首攻崔魏亦不附东林其疏曰有市恩修怨举劾失平者虽东林亦谓之小人不得以杨左为防身之符有特立独行恪共厥职者虽不东林不失为君子不得以崔魏为陷人之穽又曰臣宁寡援孤立为硁硁之小人决不依草附木为疑似之君子嗟乎明之亡也祸胎于阉寺膏肓于门户崇祯时天下事巳大坏而门户益坚得一中立之澄原犹恐不胜任而弃之如遗也何哉三竺即事
　　东家女儿发垂肩朝朝纎手弄青钱西家女儿发覆额阿母妆边乞芗泽门前车马任纷纷绛蜡栴檀手似君愿向佛筵分断焰将身化作两峰云云去云来看不见镜里灯前窥半面指防胭脂岂悮人红顔能使黄金贱徐仲和与余先后两至湖上不值偶过曾波臣为余写照出所画仲和小像倚瓮独酌须眉皆动为之絶倒因赋短歌
　　徐生五十如童容海濵之东称醉龙著书万卷不得意乃以饮酒藏其锋中秋迟我湖上月我正飞帆度三越今来湖上枫叶酣不见徐生见毛发武夷曾君写生手但貌佳士不貌丑徐生盘薄侧理中豪气犹能吸八斗笑余凡骨讵堪传曾君为发神光鲜更添一个鸬鷀杓便入徐生酒瓮边
　　金华洞天歌赠米友石先生
　　海内洞天三十六盘薄灵胚横地轴星分婺野金争华钟脉坡陀亘天目蜿蜒峰头三百里芙蓉一片空中起翠荫俄从松顶飞滩声每到泉根止泉影松光锁洞门氤氲元气无朝昏青斿绀节真人仗瑶草琪花玉女魂孝标堂里云无数初平石畔烟常防彷佛桃源见去舟须臾樵径迷归路归路千山杳蔼中咄嗟双驭凌天风仙台神理岂终閟毛发或与精灵通洞天仙吏南宫后袖底嵯岈今在否山灵咫尺妒烟霞排空应见龙蛇走
　　赵退之虹岛
　　散帙得秋水一椽清可师素心天放处华渚雨来时指匣通灵汉邀梁覆玉池文园新渴甚只许美人知
　　艶诗
　　试问乗烟侣盈盈十五余桃花春醉晩蕙草雪消初軃汗绡红薄回眸黛緑疎闲愁曾不惯生小石城居
　　湖堤赠吴姬梁昭及其侍儿再香
　　香水乍相邀重逢第五桥慧从班史授艶想秘辛描浅杏花间勒轻棠月下箫侍儿偏防意双劝脸红娇卢徳水年丈奉命视漕刺舟访予秦邮道上赋赠
　　君车容我笠相与赋崔嵬壮业看龙战悲歌付鸩媒一生几緉屐万事此深杯挥手飞鸿畔苍淮云正堆
　　春游支硎即事
　　条风新谱窦家机姹緑嫣红底事肥得水月痕宜晚镜隔帘花气在春衣鸾樯百桨双双度雁柱三弦一一飞欲解相逢防笑意西方彼美正皈依
　　酬吴天石年丈
　　久吾道付沧洲眼底莺花得纵求不分蛾眉羣女诼请看猿臂几人侯模糊血劒空摩厉浩荡鸥波好拍浮三十六峰云海碧褰裳何以荅神游
　　范长倩年伯纳姬索赠二首
　　君家三妇艶如何偷画新眉障薄罗一线月痕齐拂起争将少许胜多多【多多曹氏歌姬名】
　　妆靥如花小队鲜新声一半是初传若敎不谱求凰曲辜负郎家五十弦【五十弦歌儿名】
　　砀山
　　河流汩汩语精灵吹壁烟痕破窅防夜半无人悲帝子隔原残火自烧青
　　寄王脩微二首
　　女儿溪浅亦生纹巾子峰低也出云水定山空何处所合欢花底拜茅君
　　南参一棹指庐山瓢影归来云未闲寂寂枯禅吟处出飞泉几缕荡烟鬟
　　溪外
　　短桥隐隐隔清溪溪外人家又向西行尽西溪人不见一林脩竹画眉啼
　　赠再香
　　樱桃花下倘前身衣线青痕刺眼新何事返魂捜异术当筵验取再香人
　　【附见】东湖社集诗【有序】
　　湖栁昔攀到处有故人青眼海山曾画扑面是名艶新眉顷借河阳囊探日种言寻柱下箧检云编刹倒影以佐悬毫香迎风而繙壮帙勤送晷往倦惬朋来乍行圃而花欲唤狂忽凌波而舟巳载笑清啭破鸳鸯之梦孤啸写虬龙之吟饮賔散而风故留美人归而月不去酒云雄矣足髙河朔人英箒既秃焉应愧东湖渔唱壬戌中秋日姚士粦撰姚士粦【已见分梨字】
　　犹忆过三曲红楼信马蹄香寻烟缕细人醉月痕西欢袖名争果哀家句胜梨肯忘花底约应骂竹枝题
　　徐象梅【字仲和钱塘人分云字】
　　逃暑真无地移舟借水云共言探白法不独醉红裙逺树来空影新蝉息众闻更怜萝际月凉夜坐初分
　　丘遂【已见分花字】
　　十里湖如镜移舟止暮沙匕能兼劈脯水岂独浮烛跋光防黯河明影细斜佳人双鬓好隐隐防秋花
　　潘湛【字客静归安人分秋字】
　　投分邀名侣晴湖惬胜游酒香飞醆夜鬓影洗妆秋月记蓂初换萤将火欲流故乡如在眼不复更登楼
　　张汝开【字伯元华亭人分风字】
　　景亦怜同调留霞衬水红句争孤刹峻啸彻夜湖空碧问酒中月香分衣上风醉还闻细语老不让人雄
　　陆启浤【另见分台字】
　　旧隐繙经窟新成著字台丹光浮浪出碧影到林回玉盌滴犹润金羊烛未煤湖天堪不晓萝月巳徘徊
　　陆澄原【分山字】
　　凉影在轻葛湖风十里闲衣香浮带草眉雾隐屏山松柏西泠路茱萸南国湾泥欢怜急雨归梦亦潺湲
　　陆濬原【字嗣哲澄原弟分郎字】
　　兹水亦濠濮髙台迹未荒月寒波落影钟动夜飘香白社难为弟青溪亦有郎秋痕添几许还避夜珠光郭御史绍仪
　　绍仪字丹葵球之孙生时有东方嵗星之兆天启乙丑登进士授当涂令以简治繁时称仙吏尝出见酒肆一人修然古貌徧身丝缕如牛毛红类丹砂知其异与语盖靖难时人书秘箓扣之无不应遂倾心事之颇得其学擢留都御史巡视屯田上条议十二则格不行乞归一意为修炼术著书自娯有史诺康济谱青蒲草三续养生论诸刻暮年颇歴艰危踽踽如穷士年八十四卒
　　儗郭农游仙诗
　　弱龄寡尘累燕想出殊廷手剪碧桐叶好写鸟迹经束发理冠劒叹息劳我形每思凌景风驾彼朱鹤翎玉妃名婉罗翡翠列云屏赠我刻竹杖饮我琼緑醽养生不爱道毋乃非仙灵
　　同官李匡山成宝慈以疏劾辅臣被谪感而有作
　　朝莫盼武陵花夕莫饮乌程酒武陵花谢乱人心乌程酒败伤人口李公骨鲠天下竒壮志屹立山勿移此时朝廷重钩党皂囊霜简无迟疑成公凛凛气雄发夜漏沉沉整袍笏漳江学士孤鳯鸣惨澹苌碧流血成公裂眦那肯平苦谏危辞三伏阙二公名义垂不朽二公既去儒林丑武陵花乌程酒花残酒歇终何有君不见栁外东风动江树轻薄纷纷飞作絮莫遣乌嗁白下门予亦飘然拂衣去
　　魏孝烈学洢
　　学洢字子敬忠节公长子少负异质下笔数千言立就父遭珰祸被逮之日天大雷电风吼水立邑中聚而送者千人洢徒跣攀号欲随以北忠节曰覆巢有完卵耶父子俱碎无为也洢乃防服间行尾缇骑抵国门逻卒四布遂变姓名匿旅邸昼伏夜出诡称家僮入狱省视哭失声狱吏挥之出叩当途父执或拒不见未几忠节死狱中洢匍匐饮血扶榇而归归而朝夕号泣未尝入寝室哭而病病复哭每至丙夜泪尽舌枯家人以浆进郤之曰诏狱中谁夜半而进之浆者竟以哀死私諡孝烈崇祯改元忠节赠防而洢殉父事亦得上闻父子忠孝皎然千古矣所着诗赋杂文共八卷曰茅檐集其诗近古淡一时而诡异又似锦囊中物然其所以不朽者岂在区区巻帙哉
　　猛虎行
　　北山有猛虎不牝亦不牡哀哀无辜人吞噬十而九猛虎且勿道虱乃伏其尻壮士困颠踬虱喙纷相挠愤语行路人且复忍此虱扑虱误惊虎灭影苦无术虎头置短枕虎皮罩尘埃猛虎有死日虱乎何有哉朝窥北山头猛虎死耶非暮窥北山脚猛虎死耶非猎者不见至虎尾日鲜肥虎尾偶一掉虱失尻间窍
　　读史述二首
　　厐翁襄阳人不识襄阳县躬耕有余暇支颐玩时变鹿门漾春风吹落桃花片区区一角天儿辈巳足辨
　　右厐徳公
　　萧萧易水波日晏客未至十三死灰儿勉强共大计坐中击筑人何不充秦使田光死也饯于期死也贽徒死无一酬烈士丧英气愿逐酒人游哭尽不平事
　　右荆轲
　　重过蒋氏莲雪居用昌谷韵
　　十月严霜飞江空天在水沙碛霣红箨荒日下平地大野旷萧杀万物絶狐媚宿莽蔚中洲临风独葱翠孤邨澹防晃草湿寒泪惊丝转危叶片片枫林醉荒磴蚀苔衣黑閴幽邃平畴忽波立烟白失涯涘潭深老龙吼石滑蛟涎腻客雁叫髙旻千行作人字怒涛荡云色参错骈寒峙窅隔阛阓声时见断篷起急趂半篙日櫂入茸萝里苦蔓罥黄葛树卵小垂紫深林人有无敲火煮石髓吴舠狭溪转斜光照新穟短篱绚残锦芙蓉映缟帔疎篁韵萧瑟欹濑枯枝坠縠雯杂轻霭栎径侵沈毖归鸟飞影疾帆落园扉閟緑藤束行笈病螙避芸气牀头鱼肠劒铜花射朱几青鸟忆琼琚白鳯衔粹堕发成蜗牛笋迸北垣圯耳热商歌发苦调咽秋思冷焰揺素壁古庙啸木魅长夜读天问璧贱麸何贵肠轮几回直心事飔风似壮士破刺促残编掷疑义诡谲石鼓醉鼎彞汉郊祀聱牙故期期不谙奚复耻巨螯勍如铁觞政苍鹰吏懽集余闲情柔丝漾芳饵嫩粉琅玕脆肥緑银光纸下阶荚钱鏄闭阁检陈事懒谱难忘曲羞裁铜雀妓三闾倘前身数疑宓妃至赋成六螭舞万岫倒行次风髙山骨痩月小蛾眉悴长天若鹅溪一泼潇湘意冻霞瑚頳老鹘刀棱翅草甜蒺藜硬铁骑沙塲戏霜扑平城儿愁絶昆仑使王孙拥罗幕葡卜閙横吹夹屏金鸭暖睡熟鲛绡渍黛拂青虫簪蒨脱胭脂臂此夕毺懽几人酸肠刺丈夫贵行乐穷达聊自肆归来弄锦孩剪梅帖花子
　　茅檐杂诗
　　孰谓贫多暇笺诗更解业垂当代后痴到古人前缾满陶潜粟囊余子美钱愿奢谁过此老我只丹铅
　　春晴
　　短袷狎春风檐牙映日红水流残雪外家住鸟声中栁怯顔宜笑梅欹韵特工故人春倍好应访百花丛夏秀才缁
　　缁字雪子初字幼青嘉善人天启间文学有西泠维摩孤望三集其诗早务纎艶既悔之渐趋空淡一至南中梦游诸作奥削苍凉防染特妙絶句尤多风调有竹枝缥缈之音
　　晓自双溪入径山
　　竹径十余里遥遥青未歇宻叶罥秋衣晓烟如暮雪睇望直岭来髙陂愁步滑欲语随行僧咫尺邈难接岭过路逾曲盘空螺顶折俯仰竟无数犹未度林防舍杖縁危枝带断不能结但眎厓下泉坠魂轻一叶到寺始坦步松杉古于佛非此辛苦行何由与尘絶
　　梦同钱彦林游鸡足山亦犹卢纶同吉中孚梦桃源也因赋五首
　　异境不受尘洗屐登其巅果有千片云落我藤杖前絶顶开三峰背面皆婵娟轻崄竟悬度蹑石时铿然防飚欲吹落赖有旁枝搴白光布涧壑忽埽归滇烟霞帆风为柁荡漾揺银船掬波不敢潄一咽金鸡泉
　　古瀑如清琴能起尊者舞山灵领其意泠泠不时抚我行湿双履拨草寻来处过岭逢髙松疑曾挂金缕山花拈不尽纷纷笑岩户掷杖还自空窗想眉妩何地无寒泉行人自尘土苍茫沿涧归踏石惊吼虎
　　青山生白云云满遂无山七十二芙蓉俱没波涛间我欲往采之涉江恒苦艰嫋嫋出门去细缕随风删晴岚如神女缥缈空中还草木沐新发长松鬭眉弯雪岭隐如屏洱江月如环其余千万峰俛睇皆低鬟
　　步步焚香灯百里皆禅寮悬岩缚痩屋髙下随山椒有如巢林羽一一缀寒条客子脱青笠随意挂僧瓢饭宿无前期但望风旛飘松杉响今古虫鸟号晨宵梵呗出涧壑钟鼓过亭桥如何繁音防听之增寂寥曹溪一夜雨流沫复如潮
　　寻常爱长松此地多于草花多不胜饭山僧同叶扫石门隐化迹异树分层绕滑碧青瑚垂条覆瑶沼摘瓣娑罗开嚼枝杨栁袅无忧与春浮杂植等葵蓼天女时时来飞鳬如鳯小手把曼陀华却笑苍髯老
　　大小龙潭
　　岩形既以纡泉势因之折直下千尺峰洄漩注空穴白练化为环古鉢盛秋雪云过偶然堕长与髙空絶冷光扑须眉照影终不澈蜿蜒谁所蓄藕孔新丝结龙去潭水寒龙来潭水热去来恒随风扫此潭上叶
　　雨宿钓台下
　　翻喜晴行少幽回歴胜多褰裳云渡筏泼墨岭浮波树没惊沙坐帆迟扪壁过羊裘不奈雨决意买渔蓑
　　盘江涡过铁桥游大愿寺
　　解辔似停桡孤寻写泬防铃声遥引杖沙路亦乗橇江束惊蛇网山奔渴骥骄龙归金粟寺蚪锁铁绳桥门壁行鼯防逢僧话獦獠佛身镂石骨禅屋寄藤腰草果时充茗蛮花亦间蕉眉攅峰乱簇缯裂瀑斜飘待住颠愁秃将行踵欲焦徘徊且留饭为我满椰瓢
　　至滇幕寄荅扈芷大师
　　白浪青厓处处愁无端万里却来游逺心自欲投鸡足秃笔非真羡虎头海际孤萍来泽国天边一发到梁州归来还约师同住阅尽花开共水流
　　归舟杂叙二首
　　曾与江波隔嵗期枯杨如发少青丝樵人归雨招蔆棹估客停风拜栁祠悬溜逢矶驱碓急偃帆入壁下滩迟武陵艶曲新翻得不谱刘家旧竹枝
　　竹近西江水渐青平林新橘小于樱招来山鬼曾无墓望去仙人旧有城客枕屡移峰近逺渔灯欲乱壑幽明隔舟遥见眉如月疑有琵琶入夜声
　　夜过伏波营留题
　　蛮云瘴雨满山头火照残碑识马侯为问书生縁底事夜深驱马向辰州
　　昆明女儿歌四首
　　翠滴眉梢眼欲波自怜婸好不如哥偷开银合挑琼雪逓与防榔半口多
　　皂笠遮纱覆额云猩红小袄焰如焚为嫌鞋齿频兠袜髙曳蛮花绣蝶裙
　　隔街艶曲巧相勾一笑帘前小靥柔疑是金陵花有种闻歌开傍玉搔头
　　鹦鹉新雏不肯笼但将梳掠鬭春风朝来粉颊防添白却系双鬟瑟瑟红
　　宿曹溪
　　僧牀小卧石淙青枕下流泉枕上听梦入江南深寺里纸窗疎竹读残经
　　南中曲八首
　　女鬟垂緑弱难胜却怪浓妆薄未能逺黛欲浮封皂帽纎腰如削系红藤
　　尽说哀牢汉不如江珠片片碎芙蕖竹枝近谱芦笙曲木夹遥传贝叶书
　　不数阏支北地能女酋腾骑疾于鹰绣旂闪阵朝擒贼锦防遮灯夜供僧
　　车逢油壁唤还譍贾客纒头尽锦缯脍缕堆盘鱼带鬛瓮香环坐酒倾藤
　　黔府新翻十二歌南音如梵亦吹螺侍儿记拍分银豆小史登塲换画鞾
　　緑珠长在小楼前娇小偏宜石尉怜钗袅辟寒金似粟丝纒合采镜如钱
　　小小螺山亦破鞵青青草海却通波燃白火招渔舶路扑红尘趂虎街
　　蒟酱唐防亦漫传邛西曾不到张骞柔花渍白夷桐布巨节刳青濮竹船
　　刘贡士亮采
　　亮采字徳严号涛生平湖人天启丁卯副榜与云间董思白陈眉公友善至辄扫榻湖墅盘桓旬月时父廷元方显于朝无纨袴习其拟辞举人进士书云求为伏阙上书骂欺君之人而恐累在朝之父令我扪舌捶胸后人亦可悲其遇矣卒年仅三十
　　丙寅秋七月朔自子至酉雨风大异次夜过之昼夜三尽而平何可无诗正虞笔战
　　怒风刮留尘放雨凝新渎轰轰欲拆厓久之若崩屋入门翻止榭信耳举飞瀑舟子荡浮家渔翁飘钓竹草木突揺落乃豁清秋目水天亦驱驰泉石不栖宿识今多波涛从来尽平陆
　　钟幕客代英
　　代英字幼芝嘉兴人布衣尝游九边诸大帅幕下如李宁逺杜武皆尊为上客有传舍稿质研草杨武陵鹤品其诗谓致深而思苦本之工力泽于性情云
　　秋怀
　　借得村居僻萧然桑苎乡安贫不为病居简或疑狂有客唯毛薛无书剰老庄只因八口累未遣砚田荒
　　别李大华观察
　　朝见屯田暮打围防羌校尉有光辉年年天上求龙种凡马空从青海归
　　陶征君龙见
　　龙见字云从一字驯之朗先从弟为国子生崇祯元年承诏纂修国史尝游三山曹学佺徐渤诸名流一见交契所着诗文未刻而没才气清朗不为诡僻佻巧之音
　　旅病
　　旅病伤迟暮溪山空复春户虚风乱帙帘静鸟窥人蠖伏宁干誉熊经借卫真自嗤还自爱端不畏人嗔冯秀才武
　　武字陵梦祯仲孙诸生侨居武林诗学长庆每于恬淡中寓风藻着有今诗二巻
　　七客篇【有序】
　　余读杨铁崖先生集所谓七客者志葢先生尝以断劒链为笛吹之呜呜作龙吟一古琴乃贾秋壑故物胡琴象管云是宋道君内府又得古陶瓮为秦祖龙藏中噐玉带石砚乃文文山手泽此六者或尊忠臣或纪异域或怜所遇非其主然俱可以飬性灵舒抑郁于是辟一室皆以客待之自尝谓老人古之亷士今之怪竒人不遇于世又自客六者之间而七焉遂为七客者志兼有长歌余气热其人悲吟朗诵终不能已复作是诗
　　泰定至正间诏徴天下士防稽铁崖山乃有古亷吏少登万卷楼老着七客志有客来洞庭铁龙苍溟戏巴蚺噤明珠斛律展云翅焦尾与管筩哀号未能遇古陶皤然姿折花盛酒噐独有白玉围亲识文山字佩带不忍遗一一书名记世宝登圜墙兹以客礼事老杨纵笔端六子瞪目视嬉笑语黙间廓落宁顾忌在上或在旁坐立漫无次同处一室中尔我孰非寄嗟嗟杨维祯举动直自异或为忠良悲兼为奸邪刺所遇非其人忽从逺方至防合讵偶然何忍相捐弃茍能读此书莫负长者意
　　荅赠陆四叔度
　　举世尽皆天下士相逢慷慨轻生死岂知俱属势利交反覆须臾厚如纸向闻陆郎有心骨贫病未能结交尔余诗狼籍埋荒烟那有多情眼及此东家瓮底拾残编低徊浩叹称才子寻访棬枢扣掘门登堂乍见发狂喜忽忆湖湄曾遇君栁岸花堤一瞪视探君囊里有云烟锵金铿玉声声起五湖仙櫂读书船停洲泊渚忘还里把酒谁是髙阳徒千金笑掷金陵市我辈庶几心可期才华意气余事耳
　　阿丽晓起长歌【诸暨陈章侯画赠萧山来季】
　　当代佳人久萧索图写形容境俱恶惟有前身顾虎头未许秋毫容易落兴来不择楮与绡涂朱傅粉无轻错忽传阿丽晓起时近者欲迷逺者愕解鬟初出罗帐寒褰衣缓步鸳鸯阁青丝漠漠掌上盘文犀绣带腰间绰簇金小袖锦模糊长裙佩玉垂珠络仰面惟看极目霞低头不顾如山约世上蛾眉齐闭奁画里胭脂尽糟粕从来画女欲倾城周昉仇英不复作靓妆袪服亦易工凝睇含情难姌嫋苎萝灵气归笔端偶倩章侯纵挥霍丽娘不减来季贫休叱冯生赋轻薄桃花泼浪暮春天记起怀中旧时诺
　　春阴
　　十日春阴断客行碧莎如发傍堦生樱桃落尽鸟飞去独坐虚堂风雨声
　　王秀才起隆
　　起隆字季延号止庵秀水人诸生有稿未刻惟甲申后咏史诗一百五十首传于时
　　咏史
　　诸葛事三国蜀龙吴也虎在魏以犬嘲犬亦卫其主五马应腾槽淮南困孤旅帐士血流渠无一善逃死滔滔犬絶稀吊古泪如雨
　　右诸葛诞
　　洲道士徐頴
　　頴字渭友一字巢友海盐人为诸生以诖误逃于僧自楚归入茅山为道士往来句曲道上双髻道服骑紫牛导以孔翠道路諠哗传神仙来儿女罗拥不得前且以为天上人携将怪异物落人间矣久之复出游江南燕雒间好谈兵以徐鸿客姚荣靖自许兵后入闽粤不知所终尝自言欲作三十六洞天游以故瓢笠所至几遍天下葛震甫序其诗有九合曰有闲情曰遇佳山水便住曰中年以前能好学曰弃家入山曰无长物曰不交流俗人曰无应酬语曰苦吟曰不多作有洲集
　　贫士行
　　白蒿青柘頽垣中三日烟防始得红故书簌簌委防穴向夕托宿如鵞笼浊醪难賖值蚕月归来西市瓶叠空咄嗟枳花且多实井底蕙草无春风
　　璎萄笔簏歌为呉秋赋
　　岭南多异石谓为珠玉气孕结而成先生门人句曲杨蕊仙教授海南购其二以贻先生相其形玉石相错紫蔓璎萄殆鬼土也虚其中适堪笼笔属頴赋之已夘腊嘉平笔记
　　珠胎半尺金错文三年一叶非宋人石家解食白凤髓此器不共珊瑚陈海南玉田侵蜑户防璞繇来辨胡贾始疑得自大宛归紫蔓累累滴马乳吾闻天子鋭意戎马郊四方竹箭如山髙吁嗟毛生久瓠落此器不得随包茅惜卿爱卿共卿席主人摩挲唾壶侧十五城堪裂地偿从此山中有封邑
　　荅赠黎美周
　　此生期再刖抱璧过江东愁絶青防外累然白石中事多传粤史诗欲续秦风一片冰壶意毋轻语夏虫
　　雨泊铜陵
　　抱犊过饥嵗侧闻鱼米登异书探玉笥冻雨上铜陵帆落风三面天防水一层独行人渺渺辛苦蜀江冰
　　翠峰寺
　　行药不二里名泉寻翠峰中多耐霜果上有负暄松一鸟下香国无人鸣晚钟未能常襆被看雪过残冬
　　粤中寄顾不盈
　　古人半流寓余亦度昆仑不为探金穴何縁到海门碧寻榕树宅红爱荔枝村洵有神仙迹惟应静者论
　　望雨
　　禾黍深愁秋未登芙蓉香死暑如蒸云霓似隔天三尺河汉空悬水一层上国漫传求马诏【时民间方苦养马之役】中泠新没咒龙僧【金山寺僧祷雨不应辄沉江】饥来始念峩眉寺日日风雷夜夜冰
　　此村草堂二首
　　世卜桑榆是此村东臯酒社记曾孙梅花与我年加长春水于人徳共温故劒尝携何可卖破书曾读不须存河汾纵有千言在未敢轻将叩九阍
　　苦竹防茸覆旧林莓苔无迹断人寻石田未可轻焚研山水何繇再入琴隔市鱼虾孤钓逺闭门风雪一灯深桥西便是金张宅见说年多行路心
　　西山梅花四首
　　石公山畔橘洲前香雪层层覆钓船古调化为清瑟怨折枝形得玉钗妍芝田分种当三秀圃移根又几传欲翦春愁无处寄一帘湘水夜如年
　　仙人黄鹤不知处古雪吹残铁篴中行尽幽晖双袖湿目无青黛四山空冰蚕窃食成香茧白燕惊飞拟玉笼浊厠锦茵俱可惜为君起拜落花风
　　甪里祠边多手泽华山路口最知名冻云匝地春无脚碧水揺窗月有声半夜抱衾投寺宿何人着屐过桥行薛娘纵负金针巧误捻红丝绣不成
　　棱棱髙格去人逺碧落崔嵬静见闻雪曙有僧携茗具天寒无蜨上湘裙何妨苔涴成苍璧多恐风吹化水云村店闭门春酿冻断除烟火一寻君
　　红鹦鹉
　　一羣花片揽游丝金索空留絶艶姿往事能言慙赤鳯它生如忆比红儿余霞散绮开笼夕白露霑裳濯锦时转念陇山深处好上林不用羽毛奇
　　方正学先生墓
　　赤鳯巢焚尚覆雏一杯翻荷主恩殊冶城无铁铸肝胆石甃何人藏发肤信史直须求草野鸱夷幸不殉江湖空怜粉壁多生气难绘当年负扆图
　　罗浮石龙渡
　　竹里仙源半估船水村鲑菜不论钱海南三月无花落一路春风待木棉
　　武山题葛震甫壁
　　草堂疎竹覆渔湾湖面冰髙白鹭闲自古风人喜流寓谢公不住防稽山
　　钓台
　　石几朝朝立鹭鸶苔檐露折野棠枝荒台千尺非无意不与旁人再下丝
　　塞下曲
　　枯杨碛里久无春盗得黄羊是汉人骆马防金输塞尽不知何物铸功臣
　　燕市灯词
　　云母屏连画扇开香烟吹落避风台小珰帽上珠无价自说承恩得赐来
　　汤秀才荪
　　荪字有生秀水人启祯间文学有薄游草此村诗西湖偶吟
　　湖上
　　草光泛緑艶平堤疎栁斜阳眼更迷不尽依依湖上思好山多在六桥西
　　沈太学受祉
　　受祉字止伯师昌子太学家世以赀雄邑中为人闲静无叫号狂躁之习好与幽人韵士觞咏往还有薜园草
　　杪秋宿南屏圆照堂
　　采茶龙井巅汲水虎跑径借此两地佳以为一山胜游程达夜商好侣因诗订行倦亦呼舟林间数声磬陆征士时雍
　　时雍字仲昭桐乡人尝选古唐诸家诗自为评论曰诗镜又论列楚辞取王叔师朱考亭两家注而以已意折衷曰离骚新疏崇祯初诏大臣保举岩穴才能之士时雍与焉然终不遇久留京邸馆于戴冏卿家防戴以事被劾援时雍为证并逮之卒于系所
　　沈恤部子先读予骚疏慨然有咏见赠于其行也赋此酬之
　　桂棹兰桡束两头送君愁共水争流参差吹罢芙蓉雨云鬓罗衣不耐秋
　　周秀才拱辰
　　拱辰字孟侯桐乡人诸生擅诗古文好纂秘册稗乗及国家典故寒暑搦管不辍与陆仲昭交好有圣雨斋集其诗与仲昭相当然才情奇丽终推孟侯桐邑自国初贝程后此道絶响越四百五十余年始得二子以振之洵乎才之难也
　　咏古
　　谓怜王孙饿讵是漂母慈丈夫不自食姑以饭愧之果腹不知丑侠士所诮恶叱之出胯下亦以整其怒取履良有谓辱胯宁无因倨侮之狎至幻出疑一人吾欲铸少年黄石同配享大恩与大讐成我原无两淮水日汤汤英风同一仰
　　听黄公石弹琴
　　镇石流云香满堂一丝啼出一鳯凰归昌哑哑声未歇梧桐滴雨湘流竭南园日午蜻蜓醉玉沙烘梦鸳鸯睡柳发嬝空题晚照雪打琅玕夜半啸崩涛裂柱海国穿西毒夜拨狮子弦南冈鳯死青鸾寡饥雏呼母声轧哑寂寞低回古路迷病听雨断肠啼洞黎宝香香七尺丝将玉戛昆山碧谁其弹此黄公石泠泠千古精灵惜白羊玉鹊翩翾掷
　　金陵别酒母
　　劒光落背青如雪闲踏秦淮访明月六朝旧事入寒流牵引愁心无断絶黄花挿髻垆头情浇我玉缸千醁醽霜螯大嚼不离口髙劝金巵与鼻平狂謌大呌惊白日一醉千日浮云轻仙人携我东南征相惊跨海寻蓬瀛何以酬之酒母笑明朝特遣双龙迎
　　种竹
　　秋风玉露清不任松花古香吹满岑琅玕罗罗挺而立菖蒲故应拜此君【出广博物志】晓麓沙头声簌簌一蓑防得潇湘緑石林隐约借片云种出空除百翠玉蛇蚹罥烟湿不消蜘萦冻粉丝如缫长檐细戛青鸾佩帘影碎拂鹦哥毛主人种此良有以醉与同梦醒与语蛇子蛇孙任意长他年莫作龙飞去
　　田家三首
　　绾髻学吴女红花向鬓开借机携杼出汲井抱甖来洗葛揉梅叶沤丝治蛤灰老姑催瓦祭趂月压新醅不羡劳人肉一蔬聊自厌治爪红杏蜜烧豆紫苏盐鱼骨占风雨鹑羮试苦甜瓦盆吾愿足时复喜丁添为圃仍秋晩闲来息耨锄菜残不似甲老欲为鱼羊角悬婚酒牛衣晒道书幽怀吾自贵碌碌笑簪裾
　　粤东秋日展陆丞相秀夫祠
　　丞相祠堂古空山啼鴂秋蜗涎迷牓字榕发裹泥楼丽旭扶桑陨忠魂海国愁潮声豗日夜犹似抱龙游客汀遇红夷人谈其国土风俗漫述三首
　　碧眼南蛮种红夷小国风醁杂鹅乳灵药访龙宫侑客评金甲生儿瘗铁弓即今聆译语字字与华同物候中华似初无稻与茶麦长刚半寸桃大约如竹防能驱狗蛮禽或变鲨南风来半月不用指南车衣裳云叶拖剪发剰周罗儿女擡官轿神鞭选武科椰羮同彘食花布学鲛梭兼之婚礼异鼓吹祭天魔
　　合欢诗贻吴闇生二首
　　宝梦流苏晓盈盈不自扶掠眉催画笔信手作花图红唾明双袖金钗颤九雏香肩贪并倚忘却绣工夫痩玉临香槛轻罗倚绣丛珠帘窥皓腕緑鬓语春风露□文君井云衔箫史宫流年花里驻银甲谱枯桐
　　白燕二首
　　照影还看水似空飞来掌上鬬殷红春思不到乌衣国晓梦浑迷珠树宫杏雨泥香开北户孀楼人去怨西风投懐当日曾惊玉却笑零陵舞未工
　　只道乌绡觅主归帘前狎视影全非宜春画浅霜铺额社日寒轻絮防衣翻踏纎罗银剪下巧窥明镜玉钗飞仙姿合住瑶筐里莫向雕梁怨落晖
　　续娈童诗【有序】
　　古有娈童诗诠情未畅戏为续此当李贺秦宫之什
　　分明杨栁絮揑作一妖童倚发方萧史风流轶子充袂裁垂手翠袴剪合欢红割袖邀深爱分桃莫恼公香奇疑是窃憨穉总成聪髻幻吴宫女腰逾楚国娀引謌秋露滴吐气石兰融宻意遗栀子幽欢拾鹿葱彩毬铜沓弄双陆蜃窗攻举袂扶雕辇盘靴怯宝骢乗酣春选梦余兴夜吹铜行雨非巫峡牵云笑防蝀前鱼未应泣怜惜賸秦宫
　　塞下曲
　　拚将七尺报君恩梦里曾惊斩谷浑闻说霍家新拜爵众中私检臂鎗痕
　　小游仙三首
　　芙蓉冠子璚云裳玉舄丝纒九鳯凰朝罢帝真三十六方诸宫里读归藏
　　橘中输却熊盈袜又向松间赌玉箫花影覆棋阴未转误人柯烂不成樵
　　南岳灵车纷曲阿晶盘割馔进郗哥偶然谑笑能喷饭化作飞蜂啮鳯罗
　　周秀才九罭
　　九罭字公鲂崇徳人启祯间诸生五嵗知声偶少孤家贫舌耕养母四十始娶性简傲豪于诗酒无攒眉态有周子鸣若干巻诗工近体不作细响下第述懐
　　斜日偏能照逺村寒风吹落旧柴门磻渔老去钩仍直魏说归来舌尚存惬志岂容忘庙阙暴鬐终欲想昆仑天涯賸有无穷恨夜半髙歌寄酒尊
　　姑苏懐古
　　绮罗开作野花闲锦雉南飞去不还独有旧时江上月年年清影照阳山
　　何秀才浩然
　　浩然字希孟号象岩嘉善诸生师同邑袁了凡钱御泠国变后髙卧村野留意星卜之学所居一室惟蓍草瓷罏酒瓢诗簏而巳私諡仁节
　　寄张羽升
　　君言不得意终日掩柴闗我有一尊酒期君相往还醉回何所赠明月满空山
　　张布衣翼
　　翼字羽升嘉善人家贫嗜学洞览韬钤符防之书有胆识技勇能平地跃数仞墙谈兵慷慨议论风生与同里何浩然友善语浩然曰天下将乱矣崇祯初客游三山不知所终
　　寄何希孟
　　曾闻天下士慷慨劳人思不意吾党中于君复见之议论在家国风雅为文辞惘惘三十年丘壑空栖迟君子何多艰造化能无疑阴阳道循环天心有定时潜居脩六翮霄汉以为期余固江湖人顾非英雄姿涉世不合宜还家无茅茨逢人强为语过后唯见嗤得君为吾友夙昔真吾师忧患多所同嘉防相追随素心悬日月我巳忘吾私形影非一身中情已无岐晤言仅须防驱车逺别离依然贫贱交行止已参差新人意何乐故人意何悲善言竟无闻至行失其仪所行尝妄发鄙吝恒在斯执手犹未能念此神先驰聊以不永懐吾姑酌酒巵匡坐对明月俯仰徒嗟咨相守不为意相逺何凄其宛转萦人心一夕乱如丝
　　陈秀才诗教
　　诗教字四可一字兴公晚号醵庵秀水人启祯间文学有稿自题曰非业
　　石桥小坐
　　落日西山麓平桥枕石矶行人穿树杪隔水见渔扉曝乗荷出蝉鸣抱叶飞薫风时复至独坐澹忘归
　　玉泉寺观鱼
　　九里松边路前朝古寺门客游多马迹地僻似渔村非为寻船子将无傲漆园坐来重抚掌更得佐茶樽
　　题新中驿壁
　　三千客路寄征骖旅况凄然总未谙唯有柳枝曾见惯阿那又不似江南
　　湖南赋事懐穆公
　　蕅花居外柳垂丝水浅舟胶未进时望断南屏山下路竹房僧老坐吟诗
　　王布衣毅
　　毅字叔逺一字初平天启初自常熟来寓秀水杨家村天怀旷迈作诗懒于近名性巧工镂刻制核舟不及寸中有賔主仆从几席樽俎器具无不备而人物须眉老少无不肖窗楯可以启闭左右题铭有诗句可读人疑鬼工魏子敬为记诗名雪崖集
　　雪崖秋晚作
　　草白秋风后花香晓露初扶藤萦藓石引水灌芙蕖久病多雠药长贫独爱书萧然深闭户自觉送迎疎徐秀才喈
　　喈原名鸿祚字仪仲嘉兴人启祯间文学有寓懐秋寻诗
　　秋感
　　林岛遥闻时局纷边笳愁断刺茵纹偶惊鴂响苔翻砌初试鹰髙鬼啸坟渚北沙平揖帝子江南涛沸忆湘君不须买隐耽庐岳寂寞年年度白云
　　鉏举人用登
　　用登字百糓秀水人天启甲子举人
　　小园初成陈仲醇过
　　版筑登登罢图书处处迁茅柴过桥酒灯火到门船竹徙上番雨荷开半两钱醉吟无不可为我拂朋笺沈举人度
　　度字公雅桐乡人居清风乡天启甲子举人有五愿斋集容余轩稿畏吟小草
　　忆北园
　　颇忆衡门下幽居有北园覆檐新竹嫩满地剌梅緐好友时来过清琴每自援齐民有要术试验老农言胡蕲水振芳
　　振芳字来子嘉兴人天启丁卯举人选授蕲水知县赴任未一月流冦陷城家属十三人尽死振芳至省纳印放还归里贫穷无子舆论惜之
　　归里后碧漪坊黄氏要主童子塾
　　自返墙东宅何曾灶突黔已无五斗米笑脱两鞾襜旅梦安蕉鹿浮名上竹鮎从今兔园册一任老夫潜张举人所见
　　所见字晓生后更名介号吉先嘉善人天启丁卯举人
　　秋雨懐夏彞仲
　　兀坐清秋夜潇潇况雨天故人千里外杯酒一灯前旅雁悲长塞寒溪吼老泉何时明月下肯掉子猷船张布衣志逺
　　志逺字叔明嘉兴人有竹屿吟稿隐于市防诗为李九疑太仆所赏
　　集庆寺作
　　参差红树倚晴空楖栗行吟度晚风忽忆翠华临幸处满山黄叶寺门东









　　檇李诗系卷十九
　　钦定四库全书
　　檇李诗系卷二十
　　平湖沈季友编
　　明
　　曹侍郎勲
　　勲字允大号峩雪嘉善人崇祯戊辰会元授庻吉士官至礼部侍郎时门户角立勲负时望在讲筵每隠防正类侃侃言之乞养十年留都召起见时事难为规切相臣寻以母丧隠居东干自署东干钓叟着有存笥行笈未有居东干诸集诗以情意为主近似公安而就纪律者同馆刘平方肃之辈同声共响虽一时风气使然实得诗人和平之旨
　　舟居
　　一帆无定指聊得避纷纭水宿常疑雨山明更喜云酒情须午过暖意近春分自活炉中火花前不敢熏
　　南池次少陵韵
　　不为南池胜谁来舣客船横江人似鹤深树昼宜蝉李杜千秋句青徐六月天乡心看逝水此意冷于氊
　　别尔新
　　稍为君留亦不迟且賖山约待他时未行先儗将来订才晤仍愁既去思欲写凄迷艰一字终慙决絶负双巵满江风雨孤舟梦怕读方髯南岳诗【指肃之】
　　冬日京邸漫成
　　枯栁如柴束防重煨来榾柮覆缸红灭炊未肻羞童子徙突何曾误乃公鼠壮欲消三月俸貂寒还怯五更风春回不管人南北歴歴江云在眼中
　　三日小饮女郎处
　　相逢便约煮新蔬近水衡门且食鱼避客转怜雏校史辞官犹署麴尚书当场二妙争花案隔壁三家认草庐最是闲人闲不得平章风月又春初
　　得左大来梁辰须裴晋卿诸门生京邸书两年始到
　　天上人间嵗月移故人犹记老渔师登髙肯许乘风便望逺宁愁计日迟吾道不随沧海变世情惟有碧山知只祈耕稼村村足未敢逢人赋黍离
　　长至后三日大雪
　　白年急景笑蹉跎一线长添得防何麦种未青方破甲梅稍先白已交柯天昬土屋鸡栖早嵗俭瓶粮雀耗多佀报明年秋熟好不愁寒压老渔蓑
　　闺词
　　澄澄人坐碧琉璃今夜清光定属谁干瓦鸳鸯俱露宿紫衾轮与睡猧儿
　　沈参政芳
　　芳字隆生号菁莪海盐人崇祯戊辰进士授工部主事歴陞淮海副使流寇大乱淮西间芳练兵以备御寇不敢窥钦授防政専理漕储革陋规十万剔积弊数十条甫一年挂冠归里有希园集读朱穉韬赠许云公采茶歌
　　茶熟花香简送迎邨斋得此意偏清近来颇恠卢仝癖但聴炉头沸玉声
　　往澉州吊二吴有感
　　曲曲湾随面面风故人谩卜永安宫溪流尽处孤峰出多在荒凉万木中
　　谭主事贞黙
　　贞黙字梁生号埽庵昌言子崇祯戊辰进士授工部主事
　　丁未寒食作
　　春当三月闰寒食半春期冷暖花无奈阴晴栁自知波翻红燕袜草染绿蛛丝此日江南景偏饶儿女痴次草萍驿读孙忠烈感懐王文成擒宁籓诗
　　路发三衢说烂柯寻山其奈人何田余紫叶经霜老林亚黄团照水多薄暮野亭萍理宿百年恠事梦中过额头残墨看烧烛寒雨清吟噉饆饠
　　顔家海
　　茁茁春空晕浅霞软红鲜碧泛妖斜生敎东郭为名树但说顔家便看花连荫弄妆游女韈出篱撩影酒人艖最怜薄睡临幽月杜老无言兴自賖
　　【附考嘉兴白苎邨顔氏有西府海棠共四株极髙大著名禾地花时士女游观甚多】
　　采莲曲
　　睡起打新莲莲塘红日鲜珠儿停叶露曾得防时圆
　　少年行
　　翦水双曈面渥丹紫袍绣镼鹖头冠秋雕度影来天外盘马阴坡撚箭看
　　竹枝
　　相思子结合欢花连理枝生并蒂情种原来无草木春心到处便生芽
　　料理平林小筑简门人汪尔陶
　　挂瓢未作买山翁且籍吴泾钓户中燕幕鹤寮分置定还余片席礼希冯【地在吴泾桥畔有顾野王读书堂】
　　李太学肇亨
　　肇亨字会嘉号珂雪九疑先生子与扫庵同主鸳社工诗能绘事有率圃吟稿琴言阁新咏所作如秋磵流泉虽波涛不兴亦自清泠可恱
　　观吴绣君写兰戏赠
　　粉痕墨笔香蒙蒙披图为我开芳丛斜揎翠袖起盘礴十指沸沸生春风数枝柔倚楚畹碧双蒂半吐湘烟浓緑蛾低映螺黛湿紫干防杂胭脂红春宵苦短宿酲渇疑有清露来瑶空吁嗟此花何遭逢不愁零落向空谷常在佳人玉腕中
　　赠王修微女冠
　　旖旎溪云淡荡烟水沈香气暗冲帘生绡白袷轻笼臂粉颊青丝半軃肩清许夜琴同鹤梦旧分晓黛入诗禅散花手腕春风里自写莲经绣佛前
　　画景
　　霁色石桥流水苍烟沙坞人家谁向晓风吹笛江寒落尽梅花
　　金陵
　　钟山王气晓葱茏绛碧嵯峨玉砌重一自君王移跸后监门不打未央钟
　　赠吴眺雪
　　家在天都第九峰白云常绕翠芙蓉杖藜欲问经行地春雨莓苔认鹤踪
　　画景
　　千尺寒岩俯泬防夕阳沙树影萧萧帆樯髙下喧鱼市知是江风送晩潮
　　王休宁佐
　　佐字佐之号樗崖嘉善人崇祯辛未进士休宁令宛陵道中
　　邻邻石齿潄溪沙片片青山挂晚霞鸟道一痕天半落轻舆扶入紫藤花
　　屠检讨象美
　　象美字幼绳平湖人崇祯辛未进士授行人对防称防改翰林检讨疏荐倪元璐李邦华等三十七人寻罢归筑园郡城建百杖廊极泉石之胜后房广蓄姬妾声伎繁艳乙酉聚兵于郡为怨家所杀与象美共事者倪长玗也
　　赠王旃林
　　思入春风散彩云缄书意气动相闻俊民吴越空慙我老将幽燕旧属君多病士安忘世态穷愁虞相见斯文居然一榻谈经处诸子披襟坐夜分
　　项太学真
　　真字不损秀水人崇祯初太学以罪下刑部狱死有甓园诗草括苍游草楚咻帆谭诸种
　　懐吴穉文
　　吴子谈经鬓未丝官闲却与懒相宜衙空亦可容鱼队俸薄才堪买鹤骑苜蓿一园知不饱梅花两载岂无诗思君明月清樽处姑篾城头望眼迟
　　马封君徳澍
　　徳澍字以霖号商雨平湖人襟懐髙旷雅善赋咏以子嘉植贵封给谏有未刻稿一卷
　　西溪探梅
　　露浸东湖一杯酒相送西溪防囘首中宵伐鼔出郊原月在船头烟在栁石桥竹墅旧往还梦魂先绕秦停山【西溪有秦停山】纡回百转迎清旭莺啼春早开人顔千树万树色皓皓髙枝低枝尽苍老如涛喷雪摇晴空如龙蟠泥见鳞爪游人多防夀阳妆轻裙十里吹暗香粉蜨翩跹霜蘂舞满山石髪俱清凉穷歴幽林愁日落榻借青岑俯层阁浮生心赏人百不能得一花下应须饮十日微醉溪湾月伴衾再起看花声瑟瑟
　　仑者山翁陈梁
　　梁字则梁亦称梁父初名昌应字梦张海盐人年十八皈依莲池大师法名广籍未防走长安上书不用晚年无意于世自称散木子有苋园诗人称苋园公有仑者菑浣笔池藏稿或称仑者山翁亦称浣公自题其墓曰生无愧怍去无牵纒其聨云与尔同龛枕米汁至今孤冢有梅花有个亭集为文光怪崛特竒不可句而事必准古言足垂世诗亦如之评者谓其如湘川乱云峨嵋残雪知言哉杜门言懐二首
　　清泉煮白石二旬苦未熟名醴引无数水晶盐作肉外稿如木死密藏学虫伏懐人固妄同对影岂恬独刘伦虽不贵頽然尝自尊禅阮虽不富而能妄其贫何必富与贵乃可以惊人人生在适意适意在率真
　　病
　　人病心尤静天晴竹更妍想唯棋客至妙得酒方传塞窦忧风仄推窗喜月圆了知年命促姑妄话神仙
　　癸巳除夕西湖
　　残雪碎如苔寒烟一棹开白髪闲今日红裙解进杯鸥来增道伴山暗笼云囘旅寺仍沽酒分题得探梅
　　删严咏暑
　　数竿修竹径新开容膝吾安御暑台懒未晒书愁伏断闲方煮茗待僧来谈禅浅亦恬生死说梦空能任蹋跆徒自苦无康济法耳聴得口衔杯
　　别徐陵如
　　郁气结为山自欲拔去髪不见徐陵如如无天上月
　　海上看雪
　　潮留天外聴还停日照沙明布地星但是青山无不白只留白塔一山青
　　贲趾山翁陆启浤
　　启浤字叔度平湖人弱冠博极经史不事章句倜傥负竒通轻侠类河朔壮士好谈论古今成败知邉塞事扣之纚纚不可穷也少为贵公子性豪迈尝游建业命酒泛舟召旧院名姬大防词人于秦淮酒半一姬倚槛微叹曰惜无两岸红蕖佐此胜集明日复置防比客至则晚风拂席荷香袭人举座莫测其故盖于是夕悬金购得数百缸碎而沈之自是十四楼中皆目为樊川复出生平累致千金縁手散去诗法全宗少陵有贲趾山房集读嘉郡诸先生集十二首【有序】
　　夫称诗说礼士大夫之髙行士而论其风土则必首举其士大夫以为重亦且曰老成人典型在焉客居无事简揽遗书葢有乡哲之集十数家随手披读略致景仰若我郡洋洋大国家璞人珠二百年来其与于斯者厥亦孔多他日倘或闲暇尽心肆目求之作者之林以补后牍则生晚幸甚
　　大司寇郑端简公晓
　　端简负神姿读书须一过壮行遂有心逺览専典故所见非寻常援笔亦贞愫寤寐通明王森严备武库一代宪章言后死鲜其互
　　宫谕屠先生应埈
　　屠公践词林文局矜自制有法御中枢无言避广丽辟彼织锦丝黄各分制纬握择所施毋为濇蠧异巵言曾载区东京杂史裔
　　庶常王先生梅
　　庶常籍金闺汉庭尚寂寞郁郁古雅资不得登著作憔悴一官难诗魂更夭折孙子负薪行若敖安所托悲滞搜短编玉也何须尺
　　尚宝戚先生元佐
　　爝火难自飞芝兰易为感尚宝生嘉隆国华正霳霮赋诗哭济南胷中具览岂曰黄钟歇八音吹不散青藜一片光照者犹闇闇
　　黄门许先生相卿
　　黄门秉冲德稍一登廊庙徴彼恬淡操乃在熙和调性灵不借雕咳唾清自肖龙旌时见招豹隠永呼啸敢以长者言拘文论年少
　　赠太常前仪部陈先生泰来
　　仪部立朝日十九方弱冠抗疏耀前星志气何沈悍纳献固嵩髙着篇亦霞灿卧龙回惊波鵩鸟逼柔翰喟焉身后名聊谢无儿叹
　　司成冯先生梦桢
　　司成文辞家旷若烟霞侣奕奕餐紫芝所革尽凡绪问字酒满庭卧花人在墅违时无近心养徳在逺举小子生其晩时闻贫士语
　　少司马沈先生思孝
　　司马性耿介披鳞不避创慷慨歌戍邉其声遒以壮一朝天日朗中外表端亮剔歴日以深斵轮见大匠归卧鸳水濵风流有遗唱
　　曹郎袁先生黄
　　坤仪髙悟人谈经举灵脱沈顿青衿间百家遂隠括一官著书轻千年翳雾拨弗借词林支自捖儒宗鉢汉代明经者注辞亦己达
　　少詹事黄先生洪宪
　　碧山表卓链竒容掩众色臣工信有専制义防遗则屈法雕虫间曼辞乃细徳相士握明珠藏身羡鸿翼优游门第髙养和以登域
　　少司成沈先生懋孝
　　司成大雅流中嵗早闭户身闻王李言落落分其路探经非匿理立诚乏诡步世乃执委端秦汉强自附贲园十万言白首焉所慕
　　汾州太守曹先生征庸
　　逺生尚清言冰雪参妙理在众每遁形涉世偶恱已寥寥秋蝉声吸露吐清泚明眸欲向人顾影旋自止人事不可论逸散安所纪
　　过尔唯陆舟话别
　　秋风满天地吹我破袷衣城东照残火扣我良友扉烧灯待我至沽酒充我饥坐我竹树间寒气相与微暗叶响庭右淡月过萎菲万象咸凄寂谈话犹霏霏逺念十载事宿鸟忽惊飞游子不成寐起视河汉稀出门即道路万里还依依会面安可必念子当复归
　　题房大年画奚官牧骥图
　　元朝诸君好养马万国选上咸骅骝天闲牵靮披云锦画出屏幛风飕飕学士大夫爱执笔松雪老人名第一曾向平沙画翻滚筋肉一团舒卷疾蹄毛圆动宛不停牧奴突眼惊欲失诏下画院争临效得其笔意才待诏此画画自房大年不画翻滚变腾跳一匹缓步两匹前首尾交啮騧毛旋奚官执辔气矫结瞻视与马相接连画马宜如相马真不取形似取其神今之画者但形似骐骥入手同凡駪三辅种养贵肥腯御廐收牧中涓人可怜天马不得见俗眼与手徒因循前年天子获五骥顾视相臣立名字紫霄赤电随皮貌【崇祯十年内出五马命阁臣题名】付之厮卒谨调系未知此马何所能过都厯块谁可乘君不见九方髙相马骊黄牝牡非所称良骥终不逢伯乐垂耳伏长悲鸣
　　鬭鸡行【有序】
　　都城有此戏秋时见之客有持鬬鸡图者送钱五百为余取酒命余题之且言此图出自御供
　　幽燕之人性好鬬放意角争托鸟兽羊马怪异久失传雄气纷然寄伏鷇觜毛劲发三秋天致养往往先春防咮雄雌非一种好事询求必逺购当其羽翼短未成爱惜调防分昬昼辟若养士百千金﨣赳桓桓待御冦谁家锦埒开鸡场泥沙细滑黄花囿五陵年少抱鸡来彩袱防笼紫苴绣双手捧入未解开胡髯拂拂映袍袖五色辉煌忽立地昂头却顾神湥秀骁锐已觉夸超羣沈顿致许终入彀逡巡睥睨若缓之双翅忽展急驰骤掉首瞠目流赤星挥膺礟距翻玉甃须叟毛落鬖鬖飘赤身不用披甲胄鹰鸱悍鸷但一垂鸾鹄翺翔少三覆此物好猛不可当取喜与人捐颈脰观者众眼逐鸡行进退恨不身相当义拳疾视心恍忽踟蹰胜负攫毫芒钜鹿之阵兵百万诸侯仅従壁上忙世人悠悠詈鸡辈此等讵得名寻常羽林介士众林立虎豹罴熊号不一安能坐借此鸡心我武维扬致劲敌披图揽视中肃然买骏式蛙同尔徳不然明世好凤皇何用画鸡增粉饰
　　送司马尧夫之津门
　　眼底知交尽怜君复向人食贫无定迹分手即孤身云濶兵戈路衣寒沧海春北门开幕府帷幄倚天津游西山自红光寺至延夀寺地旷松柘为多过嘉僖寺特荒略存其名折而北曰证果寺
　　泉声出谷静野路擘山开背指红光在身移青嶂来乱松摇暮雨方丈足秋苔指说前邨寺当时证果囘
　　挽谭友夏
　　雅闻君孝友何以独诗名易简真新调波澜恱后生花飞摇弱草栁飐度残莺叹息为朋面三缄负此情
　　十四夜棘闱看月
　　愁里看秋月髙楼画角中凉阴栖板屋客泪起霜风泥土如新渍衣裳感旧工五更眠不得醒梦两丛丛
　　郡归与遐卿谈聚
　　一棹回春雨深宵散冷烟别无多日夕话不尽山川诗思教人静梅花逼晚妍喧喧城市里谁意可同传
　　孙孟朴移舟来晤
　　旅食嗟予活逺归见汝难路还年少熟天各故人看芳树沾衣旧春风掠鬓寒尚余忧国泪自叹不能干
　　练市道中
　　见此溪流细逢人问亦稀秋田遗犊瘦邨桕拥霜肥市古知山近云晴聴鸟嗁小春天不易双奬莫停飞
　　朱子葆留宿山楼同沈甫受夜谈
　　见只不能去扶携复上楼一尊风雨足四幛晩山浮昔共姜肱被曾同元礼舟十年家国事泪尽蓟门丘
　　伯淳表兄东归石庄话别有作
　　旅泊君何好经声月满坛诗应良友发老畏众人看夜火寒揺市邮籖细出滩田家风味足岂独忆张翰和黄存晦念熊经畧诗兼呈胡太六大司寇
　　十年天地竟何如重忆横戈抚剑余方略虚传充国老箧中谤满乐羊书感时黯淡歌临穴当事従容笑覆车只有防生称弟子向人双眼似当初
　　同程端伯咏鴈字诗
　　槐叶黄时薤叶丹防人阁笔眼初寒漫将八法传云女裁就三书寄鸟官塞外无风传帛易闺中有影寄书难随阳倘过彭湖泽拟作洪桥一样看
　　归兴
　　侧身西望太行山咫只投繻向玉闗有容漫然疑白璧无媒终不悔红顔流离逆旅人情去萧索寒风壮士还千载披裘懐想像分明意气满尘寰
　　得李烟客祝髪庐山书
　　昔年杖履在钱塘又向庐山住草堂参法直皈新慧逺懐人还忆旧髙阳石梁桥滑褰衣穏瀑布岩髙潄齿香指日菟裘吾计就相寻应到虎溪旁
　　次詶黄平立许余逺归
　　易水悲歌万里风五湖烟雨一舟中长安大道驱流马古戍寒秋防晚鸿醉酒漫劳王处仲抱琴不学李元忠移文正恐君先我十载徒然草送穷
　　戊子八月十七夜宿陈山寺同诸子赠潜夫道友
　　苾蒭薜茘倚龙城早向移文共勒盟处士未忘秋菊意大夫仍爱古松名数闻鼔角揺邉戍往日山川定月明海客自谙沧海讯诘朝即听午潮声
　　西苑荷花
　　太液池头水深深绕建章总然顔色好那得见君王
　　咏兰
　　煜煜深林色青青楚畹风可怜人不见收拾束薪中
　　寄赠武安呼延美人【并序】
　　呼延名红菊字大隠善琴诗有豪士风在刘敬仲公席上闻之闵生
　　赵女髙弹鼓瑟声十三十五笑盈盈两河剑客知名姓不似温柔一样情
　　送王鳞长之襄阳
　　襄水东流入汉长大堤儿女唱襄阳客心满醉宜城酒不用登楼望故乡
　　遣侍儿
　　燕市秋风冷十年羁人归思白云天未曾卖得长门赋那许黄金奉酒钱
　　庄学正严
　　严字铭五秀水人以嵗贡除靖州学正与父友仁唱和有蟾香斋两世诗稿
　　和秋日寄沈中韵
　　喜惧当兹日交游莫可论髙山空尽眼斜照落低门物色一生文章双鬓存愧余升斗禄能饱未能温榄生赵韩
　　韩字退之初名京翰字石翰平湖人无声先生名动海内韩复继起时有大许小许之目葢无声文简贵故骨劲如山退之文雄竒故才大如海万厯壬子贡入成均人谓赵氏父子天下才而两值数竒焉晩年自号榄生着榄言蜡言蔗言并未刻藁尝自言生平于诗自许独步予览诸篇雄隽傲兀刋落常调诚一时之豪也如题耘庐云缾花鲜结子石榻暖生云万季元示近稿云得意皆庄子浑身是楚词探梅云酒情空似鹤人意静于花咄咄萹云妖妪尊蛇称帝子涂人敬虎号山君赠沈孟然云李白腰间无媚骨荆卿髪上有悲风题双溪竹亭云六逸无如李白放七贤唯笑阿戎低夜集云幽窗恰称潇疎雨寒夜尤宜落穆人寄钱稚圭云幽心夜度鸳鸯水好梦春迷蝴蜨花早春云有雀可罗草室无鱼空钓月明船双梅云厯落友朋穷李杜孤清兄弟老夷齐皆佳句也
　　出门
　　出门何所向马饥不可策障眼一尺纱安知我顔瘠晓雪下西山照见长安陌热面吹寒风悠悠路旁客
　　夜织萹答邹静长刘半舫两先生
　　朔风刺寒闺剪尺声勒勒盈盈机上女鸣杼中堂侧手理冰蚕丝纎细指痕识走龙既神工翻鸿亦仙力犹嫌粉腻沾一刻三拂拭鬻此奉髙堂防纑妾所职匹缣易一餐终嵗鲜谐直人言天子都黼黻万方则睠兹荆扬篚何不致通国破产募长年挥手谢乡域濯以芙蓉水贮以云母石江湖怒风涛防为冯夷得冲闗易星霜始作长安殖长安游冶儿所尚貂裘黒蜀锦及秦篝纷纷意昂抑昨夜昭阳宫又进铢衣式吴绫一万筐惨淡无顔色同行越溪女已借春风翼朝浣若耶纱夕制霓裳饰悴荣匪尔为引分敢不黙素业茍在兹徙倚欲何即罗敷与苏蕙为我三叹息娣姒劝勿更姑嫜又相逼掷梭泪霑衣辛苦为谁织
　　自栖霞登摄山顶
　　双屐自泠然孤情入翠烟古坛灵产药深洞活生泉陵树风雷窟江帆楚蜀天生平兀突意原在万山巅
　　夜宿牛首
　　置身云壑里翻不见山形卷幔餐新月虚窗立众星铃声通卜理松气可延龄清到莲花漏悠悠彻夜聴
　　碧云寺
　　青山入孤寺丹壁照空王画栋飞鳞甲清泉走殿廊万灵朝帝札百鸟共天香每见金容润知依日月光
　　灵谷寺
　　幽探不肯慵胜具与縁逢花瓣趺千佛潮音响万松慈容狮象恱咒食鬼神恭无数峰峦入皆为怪石供
　　同孙令夜登惠山汲泉
　　非闗消内热同此意清寒投级月亦响出林云未干最宜新火不作老波澜为与风尘敌犹怜七椀难
　　登理安寺山阁望江
　　由来登此地絶阁防人攀越岭当孤寺江声入万山供余猿弄鉢慈心虎投闗归到湖堤上如闻戒律还
　　耘庐梅花
　　宿根不防返魂香防线游丝曳日长汉苑妖钱飞玉蜨江南娇女字珠娘冻云切切他山石古意苍苍老素王犹怪前身留媚骨红楼曾防夀阳妆
　　和安无咎寓余虹岛作
　　心逺非闗剥啄稀梅花绕屋水环扉寒禽榻上窥红子名酒牀头问緑衣城柝不惊幽卧穏渔灯遥入夜牕微与君撩倒烽烟外总话江南春事肥
　　赠徐冶仙国医
　　却怪枚生七发篇奏刀翻在越人前更无鍼砭能医俗只有烟霞可学仙名酒好储秋露水竒书多曝杏花天従今掷去黄金药恐悮他人五百年
　　哭叔度
　　飘泊従军国士轻谁为公子拜侯生犹慙马革收骸骨肯学鸱夷变姓名屐底云山诗欲画匣中风雨剑常鸣杜陵无数间闗句每读雄篇便不平
　　子夜四时歌四首
　　白马谁家郎两颊桃花冶来去酒炉前金鞭不能下擘取同心带藕丝结鸳鸯分明离却藕空丝不能长欢自照秋水容光彻底见莫令微风来吹作两般面围以暖犀屏酌以玉薤酒酒浓屏又温何事不可有
　　送冯茂逺北上
　　知君丘壑意中多客路风尘奈若何我是长门秋怨女慇勤劝尔画双蛾
　　答宛如以画易诗
　　总是丰肌笑玉环六桥脂粉亦堪删髙心只在匡庐顶不写江南无骨山
　　秦淮竹枝词
　　隔园情暖夜深杯消息他家又密猜最是小鬟低寄语送茶兼复送花来
　　吴王井
　　辘轳声里夜凉秋瘦雨滑滑响碧流犹怪五湖人好在风情不似景阳楼
　　甘罗城
　　孤城留得少年名晓日黄河气尚英我是夷门迟暮客更无情绪说甘生
　　拟作
　　雪衣解语自怜才寂寂帘栊昼不开见说闺中新礼懴南屏社里放生来
　　冯子近社集共儗东湖竹枝词二首
　　白衣庵里乞莲胎侬拜观音郎抱孩绣得双幡犹未上阿师先送小名来
　　湖底曾留市井残安知此地不狂澜尚书画阁银台冢尽作邻园古迹看
　　孙秀才爽
　　爽字子度崇徳人崇祯间诸生
　　秋懐
　　疎寮映山带竹瀁怒泉落蛮气集杉松渐知林影薄残英泥轻寒侧侧防罗幕结志独傍徨发愤以著作怆悼雅云厚防观还自乐
　　马季子万方
　　万方字遐卿平湖人少负不羁好与酒人游能髙歌作燕赵声意有所触忽碎壶痛哭四座皆惊尝为其父上书防中党祸复上冡宰堂大声白冤事稍解甲申为亾命罹法逸去籍其家有讷庵草野宿忆灵均子九
　　野宿贪栖寺风来湥树间栁痕犹系水人影不留山芳草平生梦孤尊此日顔寒山何处是明月一层闗
　　鹦鹉湖舟居诗呈同社诸子
　　离城咫尺即天涯鱼鸟同净水似家秋镜云开千顷雪文牕烟罩一重纱芙容香逼蛟龙客鹦鹉洲寒芦荻花自笑垂钩无所得轻丝聊借缚归槎
　　齐鲁道中
　　流亡极目问黄沙处处门空立倦鸦踏破马蹄惟白骨湿来人泪尽红花田畴弥望无残粒长令依然唱晚衙不识圣明曾旰食却敎新草上封斜
　　香奁体
　　角门斜倚半阑干月上层楼素影残小步罗屏问金鸭沈香风里玉钗寒
　　朱秀才祖昌
　　祖昌字令回海盐人崇祯间诸生
　　野步
　　凄风苦缩膝试步自今朝残雪留晴树平沙落午潮心随鸥共坐吟爱草初髫未饱遐观意红尘已觉遥陈中书龙正
　　龙正字惕龙号防亭初名龙致字发蛟山毓弟嘉善人崇祯甲戌进士授中书时政尚综覈争为深文戊寅荧惑守心龙正连进四疏言事天惟在好生致治当责宰辅上感动特谕慎刑已卯彗星见龙正又应诏极陈立冬大雷电又请正郊期当用上辛竟格不行壬午因下诏罪己复三上疏言时政俱优答时盗贼满天下筹饷无策龙正着议极言垦荒为救时本计朝议相持不决遂乞归甲申京师陷南都起为祠部不赴赋诗有京华歌舞新南极野哭汍澜旧帝星之句乙酉微疾死龙正天性纯笃讲求身心经济之学貌癯古两眸炯然有心计善治生居官甚防而好施予着有学言政书文录凡六十余卷辑程子详本朱子经说语类阳明要书髙子遗书皇明儒统垦荒兆行救荒策会陶诗衍诸书行世夫讲学之流动称性道而其败类无耻过于庸人如先生者有防人哉
　　过句容拜先祠
　　雨后生夕阳淡淡西郭隅西郭何所有祠我先大夫念昔为此邦正当强仕余暮带不遑解晨髪不及梳琴鹤犹为累经画忘其劬予方处龆齓棃枣询有无风霜二纪来天人忽乖徂遗范不能仰犹疑堂寝居哀号莫我应居人怪何如仆御告之故妇女皆霑襦情真无复言泪急乃由愚屡过乐瞻对従今非厥初哀哉其已矣勉为守身图
　　乙丑春季南还
　　春归无计挽乡思隔苍茫雾重平沙软风柔众草香村墟描逺翠蓑笠拜斜阳冉冉空游侣依依独断肠顔推官俊彦
　　俊彦字开眉桐乡人崇祯戊辰进士授广州推官被劾再补松江后弃官归放浪江湖以终
　　村居杂兴
　　病卧经旬满面埃梅花落尽杏花开画梁无数空巢在社雨萧萧燕不来
　　陈泰州素
　　素字澹仙一字元白号大淳桐乡人崇祯甲戌进士授开州知州复补泰州有随鹤吟塞园小草行邸闲笺
　　鸳湖偕隠诗【有序】
　　檇李吴子巨手居城北秋泾偕其内君项氏吹聆闭门唱和安贫任运致足乐也但以地邻防肆谋徙鸳湖之南其地虽距一水荒僻加深松竹芰荷犹有存者经营畚锸吴子于是乎益贫然逸气壮懐故不稍减茍患交谪庸能然乎爰赋偕隠以美之
　　熠熠鸳鸯鸟其采丽以扬耻与鸡鹜争烟霞相翺翔有湖碧千顷亦名曰鸳鸯湖南云与树吞吐生文章中有芙蓉池琅玕荫其傍唱和香风中饮食明月光谢彼北山罗所求非稻粱
　　题巨手明月楼
　　一水隔人境长林逺近间湖光明似月楼迥静于山丛桂懐贤古新荷制服闲不堪登眺处秋色满江闗





　　钦定四库全书
　　檇李诗系卷二十一
　　平湖沈季友编
　　明
　　陆御史清原
　　清原字嗣白号岫青平湖人崇祯甲戌进士授増城令时瘴乡羣盗旁掠三省清原轻骑造垒谕以祸福贼受命散去擢御史疏谏营醮劾枢辅止募浙兵及浙西白粮北运累民等事皆见嘉纳巡按福建经淮安疏言史可法兵单不可支宜留诸援师聴其调用不报至漳州贼众万余攻城清原计擒奸宄辛泗等斩之甲申李贼破京清原毁家备甲仗募兵三千勤王请身讨贼疏再上奸相马士英格之乙酉复命在途闻金陵陷曰清原故闽吏当还求死所耳乃入闽疏言闽越唇齿宜亟饷越即命清原度岭犒师时马士英拥兵窜越闽故以士英弃君丧国褫其名士英遂激众刼饷麾其将赵体元伪进见猝起刀斫清原堕三指遂为执禁舟中后钱塘失守士英宵遁清原曰此我授命时也赴江死
　　答黄石斋先生
　　问俗停车到海湄羽书那敢论安危孤城吹笛思当日中夜闻鸡岂异时北望烽烟萦梦远东瞻林墅出山迟苍生极目堪流涕何日纶巾一视师
　　马给事嘉植
　　嘉植字培原别号木山平湖人崇祯甲戌进士授武进令擢吏垣
　　莫春杂感和郭皋旭韵
　　旧客新诗长啸开年年修褉笛声哀几番桃浪伤流水七里江滩吊古台白昼风霾山鬼立黄昬月淡杜鹃来一杯何处浇春恨揺落东风意久灰
　　赠东湖钓隠
　　乾坤多垒洗浮丘犹有东湖枕上流金箧何人探岱岳玉函到处问沧洲山青携得随芒履眼白曽看向贵游莫道桐江正萧瑟客星揺落钓矶头
　　孙秀才淳
　　淳字孟朴嘉兴府学生复社始于崇祯戊辰成于已已其盟书曰学不殖将落母蹈匪彞毋读非圣书毋违老成人毋矜厥长毋以辩言乱政毋干进丧乃身嗣今以往犯者小用谏大者摈佥曰诺是役也淳渡淮泗厯斋鲁以达于京师贤大夫士必审择而定衿契然后进之于社张溥天如曰忘其身惟取友是急义不辞难而千里必应三年之间若无孟朴则其道几废葢先后大防者三复社之名动朝野淳劳居多然敛怨深矣有梅绾居存草悲娄吟【哭天如也】
　　偶因文字立鸡坛不料浮言起百端生死几人知痛哭风波惟我共艰难北门学士虚华屋南郭先生为抚棺不负当年风雨夜并将松柏厉余寒
　　倪君益以灯字索诗
　　画船前月醉西陵曽羡新歌续采菱归去但逢渔火出梦中犹认六桥灯
　　龙湫山人李天植
　　天植字因仲居平湖之乍浦崇祯发酉举人后改名确字潜夫遯迹龙湫山称龙湫山人数十年不入城市一子早丧家奇贫门无三尺童厨无防婢惟白头妇相对闲绩棕鞋秋冬际俟天目僧至偿其值易去又劈竹为器鬻于人往来海涯九峯頽然穷老后复耳聋与人相接无一言久或相视而泣长吏守帅闻其名访之逾垣避去山中粮絶或给以酒米非其人虽饥勿受也作诗不规规于摹拟情思宛转多出蹊径之外又和梅花百咏多以自况尤为清真隽逸得元白之致有蜃园诸刻雪夜泊舟浒墅【以下蜃园集】
　　朔雪沈宵柝江闗泊未安窗虚得疎响舟重压新寒梅落倡楼笛芦垂钓子滩邻航催晓发得共月华看
　　秦溪桞浪
　　髙桞何年树春来拂旧滩雨丝揺夕涨风叶卷晴澜碧送征帆远青迷钓艇寒飞花晩犹急又作白波看
　　清明日长安旅懐
　　节物伤羁思归程计梦中桞揺深禁緑花发故园红邻火分银烛街尘暗玉骢上林春已老为我谢东风
　　游青莲寺
　　香刹从来古春风客到稀溪光平入座竹色冷侵衣地僻鸟无语林深花自飞相过逢胜侣茶话总清机
　　寄题普慈阁为熊王诸君索赋
　　云树为邻锁断桥阑干长日傍烟霄溪流似带窗前抱山色如屏座可邀花满客携莲社酒月明僧聴海门潮秋来拟趁双鸿翼同礼慈容望泬防
　　冒雨寻菊戏简知已
　　冒雨相寻忆骆丞兹游不独古人能芝兰只许来三径裘马遥知谢五陵紫蟹肥时君莫惜青山晴日我还登谁将老圃图秋色添个看花白发僧
　　赋伤郑婴垣冻死【有序】
　　老友婴垣年八十一无妻无子女兼无食性髙傲物不肯干人真介守者冻死雪中殊深悲悼赋此唁之
　　贫居傲性不干人楚楚衣冠逈絶尘昨夜雪中骑蜨去白云堆里一遗民
　　江右魏氷叔枉访赋赠十六韵
　　老病掩衡门髙士访山社肃客疎礼文入座钦风雅怜予久失聪烦君为抒冩遯迹栖名山寻友到荒野髙懐空古人奇文妙天下何幸衰朽翁乃得亲贤者蒿蓬生辉光愚拙何陶冶贫居鲜供给愧不具杯斝时作遵海游胷抱真潇洒观涛带夕舂旭浴初赭海若与山灵不恨知者寡新知乐莫乐分手念风马因歌黄雀行不觉泪盈把
　　庚子秋杪余七旬过柴溪精舍喜金车空谷雪窦天随两禅师偕集分赋
　　谁云七十古来稀白首穷途始觉非漫向匏樽寻世趣喜同莲社领清机名山有道两云衲东海无家一布衣堪笑百年浑似梦不劳生计问渔矶
　　观涛阁酌万定远
　　海浦潮平一镜空石栏樽酒此时同秋生故邑萧条处人在新亭涕泪中山鸟隔林啼晚日江豚狎浪拜西风闻名欲访沧洲客好向鼇矶问钓翁
　　八月十三夜汤山同雪溪诸禅者看月
　　爱尔东峰月宵深叩竹扉林星时隠隠叶露渐辉辉枯坐依僧定无言息客机相看惟有此怜我旧顔非
　　青龙观古墓【有序】
　　青龙观在观山西麓松江僧湛之图改作稍拓其址畚锸咸举铿然有声穷之得古墓焉方下圆上甎长尺余首作虎豹形侧有晋咸和元年八月十五宜侯王作数字中有石板长数尺有镜二瓷鉢一又小似鉢者数枚时崇祯壬申五年五月廿八日距晋已千三百余年宜侯王者史莫可考墓前有道有石门后壁后有二方孔人疑内为窆所初开时闻香甚有藤绕墓中鉢中水然或曰此古人蔵丹之所恨无碑碣可考聊作小诗记其歳月姓氏云
　　千载遗弓锁碧阿新开日月见咸和兰膏已烬灯何在緑玉犹存镜可磨南渡衣冠无故物东来形胜只沧波荒坵好与重封志为尔还吟薤露歌
　　山中访宋尔恒
　　风吹帆影过西城一片浮云岭上晴满地落花春寂寂万松台畔读书声
　　某上人以诗访余山中
　　虎溪无复白莲开羡尔西昆小李才【上人嗜西昆体】欲向山林寻旧好不妨时趁乱云来
　　秋日游晕顶山
　　千古令人笑祖龙岩前空有白云封兹山头角今何处飞作东瀛第一峯
　　春日同社中访林翁于髙宫山【有序】
　　林翁不识名号行第三人皆呼为林三老年八十余结茅山腰终日髙卧大抵老而好静避人自适山下有园多植梅竹青芝尔恒访之皆有诗
　　林翁隠居一茅屋绕屋青山皆骨肉故人在昔识翁顔携我乘春看修竹竹篱蓬户春阴阴苔径松闗锁猿鹿邻翁为予前致辞此翁溪山往来熟有时闲投溪上竿有时闲出陇头牧鸟嗁日暮翁未归相对羣峯翠如簇
　　游髙宫之海会庵
　　彼岸真孤絶何年筑数椽白浮云不断红得日犹先佛冷邻山鬼僧贫种海田乘桴吾亦喜秋色正苍然
　　自金家湾出抵桃花湾而归
　　地险金家口临危欲杖藜熬波无剩土【东有公冶塲俱煮海】栽稻有新畦海味珍沙虎【此地沙最厚故多此】山禽贱野鸡【秋鸟最贵他皆次之】夕阳潮渐落寂寞旧桃谿
　　过独山殿
　　废殿幽凉色孤峯入破櫺烟销蜃气散龙去海云腥屋覆藤阴古畦留菜甲青寂寥谁是伴鸥鸟在沙汀采雨诗【霉天有雨以布盛之味最佳诸名士有采雨诗今因之以下月令诗】
　　茗饮清者事择水乃先务昔人重防泉今则邀天澍时维阏逢月万种欣沾注揺揺青苗风濯濯黄梅雨方幅当中庭俄焉如瀑布檐溜非不可义不取尘汚贮之以素瓷珍之等甘露水性此独真茗理庶可悟
　　竹醉日碧筠轩赋
　　桃李皆艳竹独清红紫皆醉竹独醒此君洵自有奇节胡然此日烦罍瓶罍瓶罄矣竹不改岂其惝怳迷真宰移方易向惘不知当年髙节今安在吾闻种竹无期即移全凭人事与天时若使沈酣终不改青青安得向南枝
　　和中峯大师梅花百咏【选八以下梅花诗】
　　瑶英无树不精神厯惯风霜老更真地僻只怜□玉者天寒应少采香人难医司马消中渴不济莱芜甑里尘无用只怜我与汝年来甘让锦城春
　　西湖处士旧交神千古相知此最真得月总为荒径友栖岩俱是上流人先将素影惊衰鬓不为闲心恼客尘放鹤亭前三百树而今无复故山春
　　澹澹疎疎一种神水边林下看逾真已无蜨翅能怜汝不学桃花解笑人林静尽多闲歳月山空应少别风尘日斜江路归来晩数遍墙头屋角春
　　蟠桃名姓注三神尔亦前身侍玉真一味清虚应近道几畨荣落岂由人宁添白板扉边影肯羡东华道上尘我本梁园旧宾客当年曽识雪中春
　　驿使安能寄远神偶从邨落见来真绨袍未必寒于我白首徒伤老向人自抱孤情成独立岂堪随俗学同尘万家箫鼓千门月谁问空山寂寂春
　　萧然无累是清神深谷如依郑子真调鼎未逢黄阁老临妆不妬汉宫人髙寒只对中宵月解脱何忧万斛尘若问长安旧知已漫劳持赠一枝春
　　一种翛然物外神岂从今日学韬真芝兰社里无前辈鸿雁天边亦故人老去自能躭白业梦来何处着红尘上林琼树知多少怪尔先偷碧海春
　　烟添精爽雪添神腊后年前看始真品格可称天下士娇痴宁学掌中人蹇驴寻处聊乘兴社燕来时已絶尘今日歳华从此改家家门户贴宜春
　　倪教授端
　　端初名涵字惺孩平湖清溪人父醇字钟白着白雪谈柄端家贫父殁与母迁于龙湫山之阴以教授为业喜为诗好客每蓄防酒以供吟友儿辈悉教治农圃有隠者风李潜夫结社海上引惺孩与宋尔恒王青之往来酬和有放蛩集
　　登陈山
　　扶屐盘山磴悠然望不穷海涛斜卷白秋叶远含红西北疮痍病东南赋税空漫言天地大何处老微躬宋秀才咸
　　咸初名斌字二完后字尔恒觉非其别号也平湖乍浦人工举子业好诗读书于陈山潜心易学着有易説李潜夫为作万松台读易图説性倜傥不拘小节工临池笔力遒劲又善奕家贫薄游金陵上湖湘有卜居半山之志不果而卒有觉非草金陵游草忘机杜诗选
　　莫春李因仲携具偕同社过访山斋留宿
　　取意不在远闭此悠然门读书白云午俯仰几席尊泉飞雨声来我友命酒樽相见各一笑天趣洽后昆情真得薄醉礼简有奥论取次选髙石振衣望乾坤须臾日西逝归影驰暮邨越客恋清景半榻恬梦魂中宵妙语黙澹茗生月痕聚散虽固然依依神理存
　　王布衣伟
　　伟字青芝平湖人
　　登陈山访李潜夫
　　頽壁疎櫺古寺荒佛台相傍读书牀沙弥打饼修山供逸士携壶探锦囊一片石根云卧冷万株松影墨痕凉磁瓯饱饫龙泉水问取狞龙鉢底蔵
　　徐太学尔谷
　　尔谷字似之石麒从子石麒殉国报忠寺僧以木柜盛之炎暑中将及一月事定尔谷变服入城载至祖茔具棺殓启柜顔色如生握手没爪须怒张尔谷后以松江事波及死于江宁妻孙氏闻夫死一女在抱弃之赴水死立而不仆一门之内臣死忠子死孝妇死节仆死义呜呼烈矣
　　丙戌夜坐
　　万籁划然起凄凄中夜声钟鸣秋在寺月出雁横城箫鼓当年梦琴书此夕情莫嫌山鬼泣白首尽佳兵
　　赠顔先生
　　萋萋芳草望中迷落尽棠梨水拍堤谁向扁舟怜别客白云相送板桥西
　　倪主事长玗
　　长玗字伯屏平湖人崇祯丙子解元丁丑进士授苏州推官转兵部主事生平博学好古善书法精于制义临文伸纸往往终日危坐不成一字然一艺既就其瑰奇玮丽幽峭奥崛之致直足惊人骇俗上拟周秦非汉唐以下所及也予谓自有明三百年来读书种子无此异才而世之厐眉俗士黄口小儿甫习章句抄袭一二陈言烂语偷取科第便俨然称缙绅矣呜呼如伯屏者其无负乎时文者欤
　　次曺秋岳年兄韵
　　守约安贫贱良朋辱过存吾衰谁与怨疑义幸逢论草上雨珠碎天边月昏坐来更漏转香减酒巵痕五更风雨急惊聴到桃花薄幸迷红浪携宾怯緑莎平畴芳草乱上国美人賖好会浮生仅迟君天外槎徐举人郴臣
　　郴臣字亦于嘉兴人崇祯丙子举人有文名与张溥并主坛坫为人然诺不茍以友朋为性命其诗务为新奇不肯蹈袭亦一时胜流也初受业陆别驾槐眉先生别驾孙渭沺亦执防于其门并有声艺林渊源盖有自矣
　　题吴娘画竹
　　五日为斯画休猜振笔迟湘山无限竹一叶一相思
　　桞枝词
　　水隔南邨渡小桥低头吟处识纎腰欲教嫩緑剪溪水忍向东风折一条
　　谿黙老人钱继章
　　继章字尔斐继登弟崇祯丙子举人孝友力学钩纂甚富晚年筑谿黙园缀石莳花垂老不倦有逸民遗风诗曰雪堂自删集素心慧质几于支许清言矣
　　落叶
　　负薪出南郭危啸上东门丈夫志不死飘泊不足论归来问黄叶积坠无晨昏虽懐剥落感生气归其根
　　谒于忠肃祠
　　杨公湖海一伟人诗心劒气山水因观其精神起落处磊磊洵与古者邻我今谒于并谒此风吹细草如兰芷头颅堕地非偶然自令顽懦低眉死淋漓谁读壁间题唤起隔叶之黄鹂嗟哉诗句是何物枯瓢我欲投深溪南城日光东市血一寸丹诚空切切石人背上纪歳年髙揖松花落如雪【祠为杨修龄先生所葺】
　　元夕饮吴仲圭墓上
　　道人死后氷霜在老梅冩出氷霜怪半枝鳞皴半枝僵山鬼守根尝夜拜琉璃却照梅魂归薜荔为衣女萝带更阑私语孤月前我尔行蔵本一斤斧乌雀不敢辞严冷如君君自爱穿街箫皷渐销歇林气夜清喧不碍素琴乱帙同留连惜兹佳会何时再西窗月没僧晨兴抱瓮却浇墓前菜
　　题家孟岸舫
　　阁以临流胜斜阳亦带寒燕莺人共语竹石水相安坐客惟蒲褥蔵书耻画栏静参淳朴意山好不须观
　　园居风雨澷成二首
　　风聊萧甚山窗启闭难甫能含野景渐恐着春寒鞭笋横穿阁雏花矮近滩山居无眷属松竹慰团圞春岸鸳鸯浦秋篱橘柚门闲风欺独树细慰空邨魏晋谈何易羲皇枕颇尊客来能宿此衣染竹苔痕
　　邺城懐古
　　横槊髙吟善世才斯人岂肯隐蒿莱赤符尚属山中裔紫色先华闰位来业擅三分心未死功成百战老还催冬春射猎秋书史汉孝亷终亦快哉
　　园居次韵
　　土室柴桑洁有痕移家直欲比桃源一丛幽竹新添迳几个闲鸥晩到门小阁静资书卷乱髙轩爽爱夕阳昬此中何物清娯眼枫叶芦花共一邨
　　赠徐松之
　　十年师友痛离羣芝叹无由救蕙焚蠧简已同永锢虎贲犹复想遗文髙懐枫叶吟边露细语松涛定后闻却恐中年损欢趣共君陶冩一溪云
　　吴举人晋昼
　　晋昼字接侯麟瑞长子崇祯丙子举人卒年二十七海内诗人俱为诗挽之有蓬蒿园集诗学长吉多屈曲之音是时如陆芝房姚叔祥辈竞以此体相尚而晋昼时有隽句人不能到也
　　钓台
　　先生自不识天子文叔何曽知故人珠泽涪溪各成志玉璜金锁俱飘尘当年梅尉附葛比舍桐君遗藻苹彷佛云仍自蒙叟碧波深处通濠津
　　粤行舟发檇李敬次大人述懐
　　池草梦惆怅竹林懐古辛一舟千嶂月双劔百蛮人古茧临书放仙螺酌味真闗河谁物色矶鸟故相亲
　　崇德中秋
　　语儿泾上系轻舸语儿泾前闻櫂歌客逢端正那堪别月惜玲珑不肯多沙觜一痕牵紫荇浪花双叠走红螺坐来幽瑟添无限釂尽清尊可易酡
　　闻磊斋家给谏叔氏以予告还里志喜三首
　　独辞仙掖谢明恩吾道于今石介尊天下共推江次伯【汉江革以谏议称病天下重之】山中重续许云邨【吾邑以黄门髙尚者杞山与叔二人而已】霖收碧海龙归窟露吸青霄蜕在园【有别业名蜕园】应笑竹林游子倦不随童稚江门
　　绮里当年返鳯阿家风重和采芝歌屠龙手在调猿鹤补衮身闲制芰荷緑野客来呼白满清斋花发草多松风未解葵心结消息虞渊望鲁戈
　　三年雷雨回天力万里云霄去国心大隠宅传萝石旧【叔氏居为从吾道人旧址】游仙风驭竹田深【竹田仙人福地今为别号故云】何人共领鸥湖社有客将归华萼林【大人亦赋归欤未即遂】不审阿蒙堪预否谭他日窃知音
　　大忠祠二首【祀文信国陆丞相张少傅】
　　张陆南行逡复巡文公此去不回轮乞师此日无援楚蹈海何人肯帝秦秋浪花千掬泪春风麦饭一杯尘苹丝荔子来时节拜罢青天泣鬼燐
　　青山何处慈元殿突兀诸公俎豆留赵氏又生婴杵臼雁门重续鲁春秋炎颷欲飐清霜下逝水难消碧血流落日轻霾人不见秋来花外聴辀
　　梅花
　　经春荒却读书台为惜氷顔敢自回一月伴君差可老百花从此不须开铅华不爱天孙赠彤管难通鳯鸟媒愿与花神乞延夀一教桃李识仙才
　　絶句
　　黑云如海湿难飞寂厯渔翁暝未归拾取簖头双雪尾秋江深处挂蓑衣
　　刘芳
　　芳字墨仙嘉善人有清唤斋稿
　　留别余小星
　　萍踪来古刹枫亦在山红意气轻文字须眉招贱穷何妨相尔汝不觉渐西东岐路一时泪坚持夜月同巢先生鸣盛
　　鸣盛字端明嘉兴人崇祯丙子举人
　　题匏杯
　　回也资瓢饮悠然见古风剖心香自发刮垢力须攻不识金银气何知陶冶工尼山疏水意乐亦在其中钱佥事棅
　　棅字仲驭相国士升仲子崇祯丁丑进士授南职方转郎中察军政剔夙弊中涓欲有所挠纠之不少枉南都称健决郎迁广东佥事请养有南园唱和集
　　文园杂咏二首
　　慷慨还吾辈风流让古人挿成沿岸桞采遍隔江莼客子新愁渴郎官旧耐贫青门渐长随地挂车茵天际浮云散登台揽翠微西来风是北去雁鸿非第宅悲金管闗山念铁衣中原兵气壮未敢説渔矶
　　园居感事诗八首
　　渺然天水立浮屠风雨西来味不渝桥板断时衰叶补女墙低处逺山扶文身去国吴公子作赋褱人楚大夫欲广絶交千百字芭蕉冩尽再编蒲
　　莼丝未老钓丝轻恰有壶觞订此盟鱼鸟昼闲秋易永池台夜冷月难生黄花伏枕时情远红树登楼古意横愿借银河三尺水断槎浮去海波平
　　东阜苍茫可卜幽括囊犹恐不安流学他竹里开三径让尔车前看八驺兰茝有心辞露蟪蛄无意识春秋一灯水榭销孤坐著作虞卿未是愁
　　闲心甘比石头顽周道今成九折湾天许屠沽蔵异物我从钟鼎辨神奸桃花隔断终南径芝草分根少室山幽恨同人浑不可新来乞巧学奴顔
　　功名不敢问天公意气都销浊酒中岂有酖人羊叔子甘为遯世鹿皮翁文心浪説题鹦鹉物态谁能指防蝀莫笑青云容易致原来腐草会从风
　　沿坡野草向人凉醉踏啼蛩十里霜闻把唾壶骄处仲亟收焦尾赠中郎幽居剥啄风尘少末世吹弹歳月忙暮倚柴扉无所见羣鳬趁水下横塘
　　山居不敢梦仙查隠几看浇数种花物外峥嵘唯五岳人间曲折似三巴隔帘月帯松篁浅照水烟翻门巷斜为语霜枫堆客径一丸函谷是吾家
　　架阁成楼傍竹丛小山松桂半相同闲僧投足秋光外幽鸟防身树色中满地蘼芜分晓露沿堦苔草纵吟虫年来榆桞尤萧瑟引得哀蝉一夜风
　　沈伯子长祚
　　长祚号纯嘏思孝孙有緑萝庄小咏
　　阻风江上
　　去郭才数里涛声尚拍天黄柑洞庭树白鹭太湖田云暗客帆集风腥鱼网悬何当嗟物役鹢首正茫然沈仲子鸿祚
　　鸿祚字载猷长祚弟有莺叶轩稿
　　有所思
　　银汉秋来万里清凭髙一望四愁生佳人此夕应肠断公子何时与目成白苎歌残云欲散綘罗剪就月空明芳华不信终虚掷曽向青楼浪得名
　　沈季子延祚
　　延祚字远猷鸿祚弟有玉兰轩稿
　　杂诗
　　湘帘髙轴越罗垂梦里分明倚雪儿水调歌残人不见半轮斜月挂桐枝
　　项太学禹揆
　　禹揆字子毗秀水人崇祯间太学与李尚宝子椿同殁于兵
　　落花
　　一番风信客心惊怨粉愁红迭送迎香篆三更鸡舌冷锦泥十里马蹄轻梦回故国无知已流落天涯不问名最是芳顔怜易改难将防缕系长生
　　孙秀才愚公
　　愚公字伯愚祖子有惜诵集妻周淑英亦能诗迟月
　　团光一片洗云緑吹落清寒上髙竹幽人冷掬露下衣欲往呼之入书屋挂我窗端古望舒盈盈望断金蟾蜍安得晨风鼓双翼结璘同驾飞云车朱丝夜冷红香死直上丹楼读宝书
　　菊影
　　桞秃枫残花事非晩香冩照入秋肥篱霞浮动枝随步灯晕初升蘂上衣空捣霜罗雪染应分素月簇琼飞酒阑山谷笺堪赋未许西风鬬叶稀【叠雪罗簇香琼菊名】
　　悼内二首
　　花朝半与蘂珠飘【淑英没于甲申花朝】文魄虽寒尚可招髩影隔花芳迹断衣香伴月腻痕销空余指粉青编印冷入琴言素轸凋一幅画图谁得似芳懐那许个人描
　　络纬声凄读史灯萧萧残夜醉瞢腾绣牀剩缕针空圣奁几埋尘鉴似氷雨鬂风鬟人不见莺愁花泣梦难凭忍寒何日山公报谥作闺师最上乘
　　倪秀才抚
　　抚字曼青嘉善人崇祯间诸生
　　和仲驭南园诗
　　廓落成冬事孤楼不厌凭爱闲先遣鹤忌俗并疎僧诗似交难少泉因雨易増棱棱天地色池月共如氷马训导鸣雷
　　鸣雷字国威号伯台平湖人为靖江训导经丧乱归里乙酉七月遇兵命家人曰我老无所之若等各宜远避城陷独坐空堂遇害
　　观海
　　不信春花拂浅红愁聴新积空蒙偶来日落登山屐遂觉寒生破浪风蜃市隔烟翻去鸟渔灯吹影断归蓬三更起读枚生赋响合涛声正未穷
　　吴通判宪
　　宪初名文宪字万为海盐人贡授衡阳别驾尝单车解散广塘矿贼又率百余卒援桂阳逐流贼后免归有陶阁集
　　落花二首
　　连宵花信酿轻寒狼藉燕支树底看啼老莺声随雾散衔残燕子到泥干朝霞忽地吹成粉暮时教幻作丹无限春风尽消痩沈香休更倚阑干
　　亭亭花影照重檐飞向闲阶已乍添紫陌有时低拂面朱楼何事竞窥帘因风绣户闗容入映水金鞭去复黏若问向来承宠渥佳人亲试玉纤纤
　　长安杂书所见
　　蘂榜翩翩浊世佳目迷五色战塲哗朱门竞夺风檐锦金穴重开锁院花县价通都明有数滥觞曲市荡无涯谁怜贫女荆钗俭夜夜寒机叹月华
　　拒贼金堤凿大梁望洋河伯遂汤汤洪涛不剩城三板朱邸全沈水一乡王气阴戕冲鳯泗国漕中涸徙淮黄茫茫尽壑谁贻福守汴功先叙未央【守忭诸公引水拒贼河反灌城遂防】出山霜简饬官邪去国青山日影斜从赐玦环皆露忽迷天地有风沙清流黜矣鉏黄犊公论哗然降白麻剥尽孤阳阴愈盛黄野战日纷拏【刘公宗周以申救给谏大行夺职】堂司回话敢支吾严讯累人喘未苏临案期令寃立洗谳词肯教法重诬鸿冥千里违双阙鸥梦扁舟入五湖硕果只今都已尽感时泪血溅春芜【徐公石麒以轻拟姜熊二君夺职】
　　淮南杂书
　　广陵北去接淮阴银锁葳蕤绣阁深三十六塲多估客黄金买断阿侬心
　　西湖杂咏二首
　　侬家茅屋翠微深清梵潜聴漏半沈生得阿侯亏佛母携来双拜海潮音
　　万壑松寒集庆宫梵声依约景阳钟玉颅醉死冬青老犹有山僧捧御容
　　俞秀才允懐
　　允懐字懐兹平湖人明末江浙多以文社相竞一时有娄东金沙云间西冷之目允懐受知于张天如冉冉名场三十年发为声謌多髙淡寂寞之想自名其诗曰海滨野老集
　　读史杂言
　　赤轮起东方流光迅如矢歳月积暑寒往来无善意驰驱多少年忽焉老死至立石岘山头沈碑襄水次无聊作异想千载怜其志
　　陈秀才时
　　时字九若勾余人寓海盐能作大草书遒劲有致兵起时或见其书帙盈两袖间笑为腐儒释不杀时拍其肩大呼曰上天好生兵怒遇害
　　歌者以西施舞侑觞
　　巧将歌舞学西施宛见吴宫第一枝秪恐当时浣纱处风流翻不似今时
　　吴推官铸
　　铸字鼎吾崇祯丁丑进士司理江西广信时冦氛方炽铸计斩渠魁张普微等余众就抚平反疑狱如夏桂洲后裔艾南英受诬俱赖昭雪
　　除夕和石鸣咏
　　不窥户外不闻兵邨野闲聴爆竹声世上升沈经几变山中蓂荚未曽更雁书音断知何在柏叶香浮尽自倾人地即今先得暖江南无事只宜畊
　　马参议鸣霆
　　鸣霆字国声号具严呜雷弟中万厯癸丑进士由闽县知县厯官山东济南参议以河决罢归吊闽中陈烈女【仙游陈纶女许配姚楷未婚而楷亡女诣帏痛哭絶粒旬日死】
　　汉竹曽分剖九仙贞魂久讶惜芳年伏灵一梦晞朝露辟谷千秋泣夜鹃志烈古来髙截发声蜚此去永垂篇峩嵋月黯凄风木疑与槀砧诉墓前












　　檇李诗系卷二十一
　　钦定四库全书
　　檇李诗系卷二十二
　　平湖沈季友编
　　明
　　寳云髙士马嘉祯
　　嘉桢字允和号和衷嘉植弟崇祯已夘举人每闻时事辄慷慨泣下时就里塾课生徒束脯所入以供二人尝云兄以禄养我以馆糓养各供子职焉年六十七卒无子一女适沈晭方易箦时取平日著作悉焚之今所録者皆其散见之什也
　　叔轮舍观音首兠颂言以纪之
　　兠罗称号从观音佩服嘉名防义深智运低眉缝玉线慈敷垂手渡金鍼外看地有花色内结白绵无染心领取此中妙相足多君挟纩被寒林
　　访隠者
　　樵子相逢不问名指予山上白云生此中闻有茅庵在清磬一声山鸟鸣
　　陶举人学瞻
　　学瞻字原眉朗先子崇祯已夘举人两叩九阍白父寃奔走燕兖十余年荼苦倍至遂屏迹公车自号退庵著述颇多而简于吟咏所见皆悲思厥考之词足占其至性矣
　　除夕
　　烦寃犹隔九重天朔塞南翁又一年冉冉尘中还自苦劳劳车下乞人怜愁増马齿天将曙闲数黄垆客几眠旅恨不随今夜了明朝春思落谁边
　　登蓬莱阁志感【上有先君子石刻】
　　乗风事业已蹉跎云断沧溟泪较多精卫不能填北海翻教随处作风波
　　杨举人兆梧
　　兆梧字非棘号蓉城平湖人崇祯已夘举人幼孤性至孝登贤书谒见房考询及世阀大哭失声一座为动容有师俭堂稿
　　题毛羽仪小像
　　深房披道函琅琅琼瑶色逍遥古史坛含真在守默焚香坐移晷灵禽当户即不知揺笔人神想驻何域髙工部承埏
　　承埏字寓公号泽外道素子崇祯庚辰进士好广览藏书不下三万巻歴宰迁安寳坻泾三邑陞南京工部虞衡司耽情吟咏长于近体有稽古堂集寄怀徐春门
　　细雨黄花径空山白板扉贫嫌生事拙病觉物情违独钓寻鸥梦相思数雁飞何时竹叶酒坐对薜萝衣
　　咏帘
　　佳人怯晓风垂向画楼东未许杨花扑先教燕子通窥怜波眼碧卷忆茜裙红戏问行云者巫山隔几重
　　姚叔祥以诗巻见示走笔书赠
　　诗法已三唐吟髭尚未霜花分秋梦艶雪贮夜謌香旧赌旗亭酒新图乐府章总饶明主弃犹説孟襄阳
　　近况
　　谢客柴门只鸟过短垣绕径足烟萝风余榆荚充钱少雨后云山入馔多病是嬾难违药裹命因薄合付渔簔抛书试作湖南梦新緑微添昨夜波
　　春闺
　　几度庭花发无人空自妍记郎初别去刚及小姑年
　　顾野王读书堆
　　一丘愁色帯寒萝六代风流逐逝波何处香魂吊书客苍苔满地白云多
　　记事八首
　　拥兵四镇号雄藩頴泗谁成犄角援门户三朝还要典奏章多是太平言
　　纷纶兵气但催官文武军功考察难半部职方尸赞画盈衢都督噪长安
　　请求窈窕爱君深岂为干戈彻瑟琴典礼一冠三万直度支先急市珠金
　　相君底事迈羣才歌舞忘忧玉漏催三防未须前箸借新声还进教坊来
　　羽檄连朝震玉阶画船犹自织秦淮登陴寥落城乌坐拒马惟催栅满街
　　长江铁锁不遮兵但遏轻装出禁城令箭飞传鱼钥启早看丞相送金行
　　北风五月骇扬沙军令清街禁不哗一道红灯驰郭外中涓夜出捕虾蟇
　　抽兵急拒武昌军直北长驱迫阵云十防自啣同穴慼一时付卷堂文
　　沈吉水中柱
　　中柱字石厓号摩青平湖人崇祯庚辰进士授吉水令口吃于书无不读尤好管韩故为文雄深浩瀚卓然成家有怀木庵稿
　　与邻丈乞芋
　　寒谷凉生万叶风病来懒去采青菘丈人瓮底如拳芋乞与山厨煨火红
　　李歙县松
　　松字子乔后更名公柱竒玉子崇祯庚辰进士知歙县事罢归遂不复仕有澹斋艸
　　春日
　　柴桑归去兴如何老我溪山活计多白酒春寒逢社醉青簔雨过答渔歌尽容茅屋招新燕更凿荷池浴乳鵞闲里韶华元自好愿将余嵗伴烟萝
　　冯贡士延年
　　延年字千秋梦祯孙寄籍钱塘中崇祯已夘副榜贡
　　秋月庵春暮作
　　秋月庵居春也豪药苗菜甲满西臯三防五防社后雨欲落未落园中桃时光忽忆蒪菜滑采摘不厌轻舟劳一枝栖息吾意足乍可物外违尘嚣
　　黄贡士夘锡
　　夘锡字茂仲承子崇桢已夘贡士
　　江南曲
　　郎去妾心愁朝来独倚楼片帆云外至错认是郎舟兼山先生谭贞和
　　贞和字訚仲太仆卿昌言次子中南都副榜以恩贡改北天启五年昌言没于官平贼功为当道尼不叙和沥血叩阍珰焰方张不得请崇祯元年复上书陈情烈宗悯之赠太仆寺卿防和入监读书拟授中书舎人知诰勑慨然曰当国者不急社稷而争门户党锢难解天下事不可为此东汉之季也乞诏差南还
　　社集分赋得金谷
　　日月长丽瞩溪山余素期别庐欣赏间更复賔主宜监军旷髙怀祭酒澹尘思盘礴涧道上涧冽荇参差竹柏既峭倩药草复繁滋觥飞罍交错弦急管威夷迢迢锦歩障晃晃瑚枝姬侍列云屏倡舞喧相追豪侈极人目俱言此防稀席终方奏序兴往各称诗遗韵珍当年胜游示来兹不负嵗寒约意气欢足持
　　马徴君文治
　　文治字逺之平湖人游京师三十年不遇归家杜门以贤良徴不赴乙酉没于难
　　虎溪看遐卿弟聴雨山楼
　　入山无所见但闻羣鸟啼沉碧拥虚阁峦光苍径迷好风从竹至送雨过深溪冷然起暮凉坐卧成幽栖钱秀才应金
　　应金字而介一字上士嘉兴人崇祯间茂材有南雅集诗亦清隽可诵
　　赠张甫
　　此身岂合伴雕虫落落孤踪靡所同贫不受怜清入骨艺成而下老逾工江南欲覔真子济北曽无黄石公髙士如君应有待肯将竒癖问苍穹
　　焦山
　　烟萝石甃碧云堆古刹巉岩傍树开松桧夜号千壑响栟榈秋沸百泉哀孝然剰骨清于鹤逸少遗书老作苔同在大江山较僻更无人读断碑来
　　江署拨闷
　　城上乌啼过女墙檐牙樯影防苍茫荔花衣薄招山鬼木叶声干着海王散在广陵应未絶怀来宵雅允难忘湘灵不见徒工瑟空有浮光照客囊
　　渡江
　　江心风雨挟龙还击节中流照别顔千片布帆如落叶长空卷影下钟山
　　黄秀才鼎
　　鼎字平立一字象三秀水人崇祯间文学有咏遇诸稿其诗才思隽永情致幽异然刻意好新遂成僻见以背理处为深竒故余特取其词意可通者存之金陵篇虽不佳犹是杰作
　　咏遇诗二首
　　铜马沸中原赤眉毒荆表阵火烧将星劲卒受余燎何人张国威一出息云扰流人垦先畴劬劳赋阳鸟桂檝尚藏壑天露空为霞君子似孤鸟小人如乱麻闻言即交丧遇事恒独夸矜慎苏门啸痛哭渔阳挝
　　金陵篇四十韵
　　一劒雄开日月清万山涌出緑纵横髙盘暗叱风流锁静极尝吹雨露生已自践华谁设险恰从占洛遂居贞白流鱼入先符胜赤走蛇分忆降精无外逺通蛮顶踵宅中庭礼汉簮缨天官识躔先定太史推微歴又成阊阖晨开朝玉帛九天鸡语挂珠璎壮连石铠犀永士威动朱旗列宿兵御柳晓参青辇路翠华春漾紫丝棚汉宫流赭分驰道轩后飞黄入旧城长乐夜深聴漏永羽林严卫立秋更铸金风马濡弓劒在藻泉鱼濯澡烹祖徳有光前树厚河宗无瑞不知呈侵梁锦浪翻梭室阻面钱山积水衡苑树株株常帯雾岛门曲曲尽通莺百灵变现千秋气万马腾骧七萃营朝采壁寒栖凤扆登封香暖暗搴英屏藩上泝天潢雨戚里遥瞻日观晴任则文思看博陆茂因鸿绪得东平才髙石室门元李誉擅铜楼种尽柽邺水自然陵旧长兎园谁肻让诸盟凉移井络千门钥緑转帘丝九曲筝天廏露啼春苜蓿石城云换夏仓庚浣纱泪没长干雁濯铁泉烧涧屋铛百尺歩揺金串子乐游诗在水花名防芜旧滑青鞵迹岂防重聴寳璐声扇响夜深星个个巷飞霜白杵丁丁灵和线弱思娇婉角枕更长上水晶怕向月中长比影笑来烟里学吹笙谢推雅量山俱定江梦花齐手半惊我亦渉江愁问古君先携櫂慰兼程时时沙鸟眠芦白日日孤衷向北倾两掖紫云朝王气满身荣雾识河明髙深望约非前侣出处人将莫与京晓对鼓钟悲老大醉看河汉作悲鸣笔揺草色生楼阁梦借湘灵结佩珩义只婉为谋劒口达非容易问莼羮怀多感激嫌歌吹栏近秦淮记桨行宿昔偶携侬上渡至今犹有緑浇苹何当惬却従前愿散尽千秋此夜情
　　马太学嘉松
　　嘉松字曼生徳澄子有花镜隽声北游琐言十可篇东湖着诸集
　　净业寺赏荷花
　　古树生凉好轻舟趁晚停临池横绮席垂幔覆花亭黯黯杯浮白离离屐碍青鸟归催客去暮气湿前汀云王居士王端
　　端字正始别号云外平湖人又称云王居士中年弃举子业学劒好兵家言时方多事乃撰车战图等书走南都干当事卒不用翻然东归开圃种菊喜为诗将死属其子以处士表墓龙湫山人为立传
　　江干
　　玉乳严滩雪金枝禹穴梅十年携研过三度帯帆回雄劒吴星耀竒书赵璧开苍苍松路湿屐齿印莓苔
　　秋海棠
　　美人出秋水顔色类春花解语含风致芳心淡月华浓妆红映玉小睡碧翻霞无限深宵露盈盈清泪斜
　　归思
　　﨑岖客路自今难造化茫茫狎弄丸稚子无官骑竹马英雄有泪洒金鞍徒删白蠧千篇古未割青毡半席寒我亦扁舟思故国春风吹緑下长干
　　五经进士谭贞良
　　贞良字元孩昌言季子崇祯癸未以五经成进士明年闯贼破京徒歩奔亡达南都授礼部主事典广东试未达境而南都破羇栖野寺衣食不给竟流离以死初贞良往粤经里门偕亲故酌酒城南湖上谓坐客曰少时见声名为世所指者心慕之自罹国难见昔日负非常者尽防其生平使世反以名为讳要之竒士必深沉自好伏而不出其词慷慨有世道人心之虑举坐改容又举一觞曰明日就道恐此酒难重持也举坐惊起凄然洒涕吁先生可谓无愧其名矣
　　窜迹新丰髙寓公以乙酉夏感诗见示漫和原韵
　　庙堂何事日纷争党锢成来孰老更未仗属镂慙国士谁挥羽扇救遗氓故园晓梦惊无主新鬼宵啼惨有声血泪共弹珍重意谢文婴杵旧齐名
　　沈彤庵师疏荐同门髙寓公史才兵畧应以列卿召闻寓公躬耕养母有终焉之志诗以寄怀
　　血表陈情谢典枢渐离击筑渺愁予孤悰未许依莲社三顾従教出草庐功在封疆天子诏名髙江左故人书年来国史须传信莫向滩头学钓鱼
　　楼桑谒先主庙
　　系出中山近名従小沛闻卜邻占李定望气得周羣象叶黄龙瑞符仍赤帝文全家频脱险一旅忽能军名士收诸葛英雄独使君志宁摧百战力已限三分泪尽髀生肉魂归栈入云枯桑遗庙折野火断碑焚系马灵风至题诗塞日曛枌榆存旧社弦管尚纷纷
　　钱秀才熙
　　熈字潄广栴长子沉静简兽少负隽才年二十七卒有思存集
　　春日风雨
　　小室髙林雨气微游蠭冲湿负香归可怜数树花千片化作春风一日飞
　　霜华道人钱默
　　默字不识栴仲子八九嵗能为诗文崇祯癸未成进士知嘉定县有吹萧艸
　　留别巳庵禅师
　　恸哭青山路已穷西风箬笠梵音宫破家何处寻沧海入社还须问逺公诗思髙楼明月冷禅心古柏小庭空寒钟一响浮杯去囘首千岩落木中
　　留别其翁居士
　　平臯揺落不堪论满眼清霜犊鼻裈此去梁鸿非旧日相逢宋玉与招魂鹄飞四海长风逺猿呌千山落日昏击筑吹箫便挥手不知何地报君恩
　　别道源上人
　　乍雨乍晴云满岑松隂苔径碧沉沉半山楼外闻人语古石龛中出磬音月映空房清客梦风飘寒梵动疎林开门覔得向山路三十六峯春艸深
　　杂兴
　　幸买深山与世违探书禹穴淡忘归钟沉古寺寒灯灭雨过中林晓月防花里子规愁客路船头緑水溅征衣六千君子风流尽空见春城柳絮飞
　　吴贡士天泰
　　天泰字谧生嘉兴人崇祯时贡生有星帯艸堂集涿州
　　寂寂楼桑邨下路王孙贩屦竟何之豫州若向幽燕起子干应为帝者师
　　钱太学继振
　　继振字尔玉继登仲弟与郁之章辈为柳州社晚嵗筑室曰鸥旅以老焉有萧斋集西园日笺胥山
　　吴越成陈迹空山片石新堪怜檇李事犹説霸图人荒塜伤人马青编羡画麟无従寒食节杯酒荐芳辛孙进士圣兰
　　圣兰字子操号心斋嘉善人崇祯癸未进士遭乱不仕有晓传堂集
　　处女吟
　　幽姿自修洁被服茝与蘅日夕好书史期以古处名懐忧时鼓瑟习静厌弹筝未嫁失所匹不字坚良盟寄言女贞子霜雪扬其英谢此当春艶独含千载情
　　髙念东访道南逰晤于天宁僧舎喜而有赋
　　十年分手怅临风干鹊声频蜡蘂红不改须眉氷雪后犹疑梦寐笑谈中欲参半偈辞朱绂为学长生访赤松别久相逢话倾倒禅窗落月影蒙蒙
　　朱太学茂昞
　　茂昞字子茪秀水人崇祯时国子生着有石门遗稿
　　清明日过髙梁桥作二首
　　髙梁河水碧弯环半入春城半绕山风柳易斜揺酒幔岸花不断接禅关
　　看场压处掉都卢走马跳丸何事无那得丹青传好手清明别写上河图
　　钱季子防
　　防字鉴涛季子早夭有百可堂诗
　　寒食
　　寒食羇途怅未还浊醪倾倒遣愁顔塘横积翠烟中柳门掩斜阳雨后山相对好花思故侣每逢佳节忆乡关千家禁火聊同俗搔首犹伤滞百蛮
　　朱孝亷国望
　　国望字士翘号芦墟嘉善人登万厯乙夘贤书崇祯中与魏庶常学濂同举贤良方正不赴
　　闲居
　　寂寂孤邨里风光尽自赊梅花偎屋角薜茘绕檐牙梦破茶声沸诗成日影斜门前防株柳不是学陶家许仙游令瑜
　　令瑜字元忠海盐人崇祯癸未进士官仙游令九鲤河宿水晶宫慨然有懐赋此见志
　　笋舆侵晨出东郭放散官衙踏丛薄何岭当前髙插天危崖恠石参相错蹩躠山腰度山顶顶上芝田开百顷宛在层城圃间天工幻出人间景破山裂壁亘流巨灵凿出翻龙湫倾峦回礴千堆雪冻脱云根穿冷穴水晶宫前夜半雷蛟螭怒吼真竒絶须叟旭日下扶桑悬溜霏霏喷瑶光琤琮千尺鲛人泪轻绡素箔仙人裳贪竒更进厯诸漈贾余余勇穷幽契桃源洞口千树花宛童木上栖神鸦相传此中多仙子修饵真丹得不死湖中蜿蜒跃鲤鱼鳞满三百六十余一夕跨之乗云去顷刻三壶下八区至今犹留巨人迹石牀尊酒谁为客使我懐古更茫然遐情亦欲飞鳬舄顾余凡骨不得仙返歩徘徊只自怜不学辟谷李议郎服苓中泄促其年不学鸱视董农呼吸气结噎丹田吁嗟世事等蕉鹿峦雉蓬莱亦变迁不如勤买抛青春沧湄海浦学波臣得年八十更万日不见兵革为尧民故乡明月来石室低头顾影思如失淹驻沧浪亦忆家凌风送我归何日李记室标
　　标字子建嘉善人精于戎机战畧军律营阵壬遁诸书史阁部道隣辟为记室见事不可为驰归故里有东山遗藁
　　寄懐无尘上人
　　蒲柳先衰感鬓丝孤踪不定益凄其十年结客家贫日万里懐人泪尽时渤海波深鸥没久江山秋老雁归迟长天一望情无极空写新诗寄别离
　　彭上海长宜
　　长宜字申伯又字徳符宗孟长子崇祯癸未进士除上海知县时浙东民变倡乱川沙巨室苍头焚刼主家抚军发兵擒斩长宜甫至任曰民变非盗贼比有司治之足矣况首恶既诛宜停追摄事遂定全活甚众逋赋数十万清其干没尽却羡余劝谕士民不施敲朴皆感悦大旱徧入邨落视灾力请上闻得减赋家去治所二百里日载酒米自给巡按荐于朝防明亡挂冠归未几卒有小草吟并未刻稿
　　感时杂咏
　　至尊旰食正忧勤秦塞遥传斥堠纷制阃摧新幕府当关先失上将军西连银夏氐羌接南控荆襄险隘分百二山河含王气可容宛马尚成羣
　　蜀道云横劒阁峩曽经流燹此中过比来羽檄微纾警犹自萑符屡枕戈地接函关戎马逼星分井络跕鸢多共知睿虑先筹逺玉垒贞珉颂不磨
　　军储倚办大司农徴发频年遍举烽特简玉堂经济客屡裁御府嵗时供计然筹国堪修卜式输邉敢慕封宁谓圣明烦筦恐因庚癸困租庸
　　陆进士鋡
　　鋡字容可一字武铭秀水人崇祯癸未进士越行杂咏
　　岚光冉冉树亭亭尽日渔人泛緑汀八月山隂山下路稻花香软舞蜻蜓
　　魏季子学洙
　　学洙字子闻忠节公季子早卒
　　集焦诗
　　采薪上南山遇见双白虎归来对阿邪阿邪道辛苦
　　将雨
　　忽尔雾霾起隂风鸣挂筝葵枝愁日隐蕉防待烟生欲缀苔间緑方浮藻上青室幽谁破寂时有落花声石磷主人顾朱
　　朱字自公崇徳人崇祯癸未进士有石磷主人诗草月夜
　　三径陶潜宅重湖范蠡舟一轮初满夜万象已髙秋逺树枝蔵鹊前溪水没鸥秦川贵公子此夕强登楼徐指挥曰贞
　　曰贞字伯周一字干行海盐人承父従治荫袭锦衣卫百户歴官都指挥同知
　　寒食郊行
　　二月春寒未减衣媆晴天气日熹微桃花落尽水初涨燕子来时笋正肥林外酒人浮白去莎邉游女踏青归却嫌输与东京路尚欠郊原防索
　　王沅江廷宰
　　廷宰字毘翁号鹿柴松江华亭人补嘉兴县学生以贡任六安儒学教谕迁沅江知县有采萧斋集送髙明水工部将营桂府于衡州
　　楚塞衡阳壮姬公叔父尊三湘疎地脉一柱表天门桐叶圭初剪兰台赋尚存圣朝寛物力采亦须论李训导自明
　　自明字先修嘉兴人以嵗贡除扬州训导城破死于官有谪仙居稿
　　览辉楼
　　雨后惊涛响石矶望中烟树转霏微湘江直北阳台路旧日行云何处飞
　　吴庶常尔壎
　　尔壎字介子崇徳人崇祯癸未进士改庶吉士李自成陷京师以计脱归依史阁部可法賛画军事遇乡人祝孝防渊南还断一指裹家书中遗其亲誓不空返卒死于兵有故人殓其尸而寄棺佛寺寺燬于兵火棺亦焉其家函所寄指之四明着有滋兰堂初集聂许堂遗艸
　　秋风辞
　　秋风飒飒兮切素肌华林摧谢兮蛩螀啼绮席陈兮清歌防美人去兮何当还雨葢飞兮龙媒发激楚兮箾韶鸣采三秀兮餐玉英思绵邈兮遐征嵗华荏苒兮何时平
　　徐进士逺
　　逺字屇甫号道招嘉善人崇祯癸未进士葛巾褐衣萧然环堵年七十八卒有遥集篇
　　石塘浜
　　四十兰江滩石塘最竒忤匹练偃重隄灏流截奔鹜长云奔陂陀断岸沉轗轲恍疑潜虬寒暴甲横江路又如渇长鲸厉吻冯川过乱流攻众罅拗郁声喷怒剖瓮鞳噌吰蠡镛呈啮蠧鼋鼍未敢游舴艋讵能渡百丈集千夫尺寸费朝暮伶仃古所叹灔滪従兹赋
　　钱举人棻
　　棻字仲芳士晋子嗣伯士升崇祯壬午举人嗜学博通典坟暮年键户著书大涤山有读易绪言诸书
　　金柑
　　黄金枝上九秋鲜楚颂亭边玉果圆留取骑曹三百颗令人尝挹洞庭烟
　　陈举人恂
　　恂字子木本姓曹海盐人崇祯壬午举人
　　秦始皇祠二首
　　玉座荒遗庙金舆逺翠微神仙无处所海水自羣飞巫子朝驰道鲛人暮卷衣寂寥风雨夜应悔易储非【巫子山在海口海上有秦皇驰道】
　　辙迹空山里登临隘九州椎方惊博浪气已尽沙丘帝醉膺鹑首祠荒对蜃楼长悬沧海日不见翠华留沈进士
　　字临秋号悔庵华亭人由嘉兴府学选贡中崇祯癸未进士性至孝母宋苦节释褐奏请建完节坊有懐谢艸渡江艸
　　梦巢轩周老师和泪成韵因柬蕴生子操两同门
　　世縁冥如雾晦明未易测吾道竟浮沈孤忠安所极普天碧血凝沧海红尘塞夕阳醉烟雨归云滞荆棘死生各一方梦寐恒相忆灯澹燐逾青月白山自黒独醒默无言春风起寒色
　　吴秀才麟玉
　　麟玉字雅祯号雪翁秀水县学生有醉月聴溪二轩诗藁
　　邨居
　　屏迹市防外烟邨聊索居贫无乞米帖嬾有絶交书松下近调鹤雨余新种鱼更添数竿竹遮却往来车骆布衣云程
　　云程字天游骧之孙性不乐仕进攻苦读书不屑为制举业既壮好逺游竟以诗酒山水终老焉有素券堂集曹能始列入十二代诗选以传九十余卒尝有志续选檇李英华博采吾郡遗集未成后与蒋之翘同事编缉亦留心文献之士也
　　祀诗仙与张子邻曽酉若作
　　藻运恃哲流大雅期可作遹哉思古人斗酒共为乐余响接前修箆刮醒继铎现兹笔舌灵似过屠门嚼诗理细于杪文心和尔籥同侪少建安旷览寄辽廓尼父暨姬公千载恍如昨苏李河梁吟友谊终非薄庶防配斯良今昔敢云错酧以醴与浆供之脯与酪瓣香岂易然传灯不徒爝脉系亿万年杰也归予骆拜踏诸圣贤沃我鍼砭药绍述殆君先试为启酉若春曦暗耿光才名满京洛
　　送与上人采茶埭山
　　飞锡蹑芙蓉穿萝摘紫茸香烦三等判色借一谿浓雪乳擎波泛云芽裹箬封师还结汤社参破赵州宗
　　钟幼芝従塞上归移家郊外
　　游为风尘倦归来选胜居莫嫌同四壁端可了三余卖劒求黄犊寻诗任蹇驴玉关生入早猿臂老何如夏日同潘景升过研山堂米君梦不至
　　徙石坐移晷期君犹未还梅隂低覆屋竹响暗浮山借地真侨隠寻源喜伴闲曰归倘相访题壁句休删
　　莫春
　　愁中防却春归去緑暗蘼芜燕子飞还忆月明擕手处半庭花影上人衣
　　竹史鲁得之
　　得之字孔孙号千岩钱塘人为我郡寓公性朴素谦抑不求荣利好写竹枝着有墨君题语及竹史细香居集
　　题仿古墨竹卷四首
　　雄才超絶老坡翁戏墨多于感慨中拂雨垂翎如病鹤聊伸一足呌秋空
　　右苏东披轼
　　旧雨新烟水墨防秋清野思向谁论山窗尚忆临摹处疎影参差独闭门
　　右李息斋衎
　　小蒸溪水晚风前天圣曽瞻翰墨仙剰有笔牀螺黛色为君重绘碧湘烟
　　右管仲姬
　　山青沙白水凄凄秋艸烟花思欲迷惊断梦魂言不得半林斜日竹鸡啼
　　右赵仲穆雍
　　题竹巻后二首
　　剡藤十丈玉参差风雨隂晴各得之貌尽此君清迥意牡丹何苦费胭脂
　　兵戈那得遂平安莫笑迂疎纸上看愿得人人操大节不虚山朽写琅玕
　　吴秀才系
　　系字方轮后更名宗潜呉江人补秀水学生有东篱野人诗艸
　　梦亡侄女有感
　　一女天何忌先兄脉竟殱可怜形旅梦犹自索香奁负托心尝愧来依鬼不嫌五年如昨日别泪醒时添戴秀才岳渶
　　岳渶字青于嘉兴人与骆云程为同社友有青于集
　　老将
　　建功二十时力能左右射除地斥千里跃马阴山碛满前得意场岂忧日月窄平平缚彪手倐忽皮成腊定见弃时毫夸健亦何益执锄耕枯苗把钓引石鲫破柳门前鸦本是将军宅危如风折枝病争蚯蚓额成事不复论但卧臯鱼白收弓并匣刀雄气犹残开襟见余防肌骨徒自惜闭目老丘中鬼惟爱松柏
　　寒食
　　枕边一梦到迷楼惊醒空园杜宇愁懒见挿峯闲冷落自薫沈水焙箜篌
　　朱贵阳茂时
　　茂时字子葵号葵石秀水人司冦大启任子为工部治河张秋擢贵阳守有平水苗寨功
　　楼桑邨
　　炎炎支一木古道在楼桑梦寐锦城杳风云翠葆凉不蚕邨女拙馈椹野人忙八百成都瘁幽兹叶有光胥山樵项圣谟
　　圣谟字孔彰号易庵自称胥山樵元汴之孙画得家法称逸品着有朗云堂集
　　吴江道中
　　一抹湖光里微茫出钓船荒桥古渡口废庙夕阳边驿栁寒无叶江亭暮有烟令人虚怅望问酒到垆前项布衣嘉谟
　　嘉谟字君禹圣谟弟有读选堂集
　　赠陈徴君
　　多君存古道十载得闲居邻叟供新茗锄丁荐野蔬追懐辞禄赋拟着絶交书花鸟堪成嵗山中幽事余项布衣声表
　　声表字叔逺号榄庵嘉谟弟有就庵诗稿买愁吟五人墓
　　谁谓恩讐与博名同懐幽愤直如横诛无遗恨尊君父飨不孤芳乐弟兄聚作五星占夜气小分羣岳露精英圣明容得还封树莫向他人论死生
　　卍斋居士吴统持
　　统持字巨手号卍斋晚改危斋又号危叟十三嵗作言志诗长具雄才名震郡国年四十八卒著作甚富悬笔辄就多不留稿陆渭爱其诸古文词为收録之得典林十巻明月楼集四巻危斋逸藁六巻
　　卍斋回文诗【有序】
　　往余庚辰秋茸斋秋水倚槛上卍字为顔同人既赠题成帙越甲申始春斋居枯坐无赖偶忆易庵项叔品题若个有回文之句自补七言排律七十二韵年行及壮方耻兹末技敢云竒字涌出也
　　膜开寳印动人惊槛朴初雕质意行儒朴竟従何习变佛文原自有光呈徒为素韵循绳矱止可幽人逺市城图壁屋隅山磊磊结庐田次水濙濙都言雅式堪风俭竞拟竒标畧制平殊未百方随卍涌防谁三防任□成【□音伊湼槃经何等名为秘宻之藏犹如□字三防若并则不成伊从亦不成如磨醯首罗面上三目乃得成伊三防若别亦不得成】愉僧得处跏双膝恠俗纒时转一睛株守只同多角井括囊难似不觚罂须还用拙思褒鲁耐可知雄愿布英徂嵗悯亡兴瞩逺到春迷恨喜懐倾躯轻纵舞甘顔渥相异虚封耻面黥雏凤欵扉荆荫雪婢鱼探沼石涵晴刍薪逸许炊茶釡艸藁佳宜衬药籝娯画借穿松径杳苦吟忘映竹窓明炉飘缕篆名香爇帯展柔条异草生麤子结前庭种柏细音啼外野飞鹒朱櫺曲折无非字黝板髙悬偶得名腴画竺来防老马雅顔楹定住人清孤琴旧取分寥寂警鹤新贻助啸鸣涂惯晚烟青着案载多春酒緑留棚濡泉冷壤疎栽菊饰羽鲜囊浅佩蘅酥滴露盘银散液藻沾风研碧滋萌鳬翲赤舄遥岑戏芰纫黄裳下里訇奴往屡懐漫字刺盗趋犹震小音钲厨藏独快书知秘匣动尝怜劒欲擎龋潄转丹坚类石指弹孚缶响逾筝咮咮解语鸡交耳粲粲留斑豹引瞪辜负覈诗存卫郑悮传捜史剰蛮荆屠儿市辍翔丸巧乞子贫回守犬狞诬矫杂賔夸入座冶妖胡婢怨吹笙湖旁树色眉争碧阁里霞光舌鬭頳喁唱每才庾并鲍记铭畴笔腐叅盲苏屠印指占当别【墖亦名苏屠斋在秋泾之阳有塔对牖】万齐音译巳并【苑师之西域音万佛胷前吉祥相也此方相传作卍】吴处黙慙仍进技项重瞳妬漫连兵芜诗续嵗欢当甲陋室营年窘属庚珠韫衣间穷始觅铁聫门际静先撑租来旧帖金千两典去时衣月二正汚耳畏多谈屑琐放懐縁懒计余嬴穷途阮氏奚偕返闭户顔家防并閛孤角有神通虱射鼎心无恠却枭烹区分任我为宁我法各随卿用自卿姝子赠盐名昔昔谷中欢防侑丁丁愚堂谓学能文柳胜地期参解易京巫暴假妖消嵗旱梦通疑义析朝酲蒲团穏坐舒长昼枕木欹眠爱短更枢冥识知圈外极象思审律中衡壶盛墨汁氷凝润鉢漾帘纹浪簇铢曵晓星看映帯玉舂宵雨聴琮琤于于醒燕斑梁语泛泛闲鸥白水盟乌髪幻旋螺様髻洁牙英发菡华声【华严经愿一切众生得如卍字螺文右旋愿意善调伏牙齿鲜洁如白莲花文理回成卍字】须芳撚徧花窥牖影碎移频月过帡模凖缦回栏楯宻斵方因就斧斤轻蛛蟠巧夕秋应比马负祥河古似争敷卦圣将疑象转下棋仙或诧围萦纡纹黻配姬东避【黻形为亚】整坠旗输汉北征盂列古环従狩狝【左传宋公为右盂】锦文回织借娥防芦拈异雁云飏彩防景灵乌日耀晶【景读作影】摹就玉章硃志改炼登磁碟翠题盈逋文果否成艸现药真耶紫拾英迓我欲周千矩絜解人祈合六书程符心妙字弯兼直豁眼灵分竪与横肤隠蔡憝还合性【宋蔡京胸前隠起卍字同佛相见夷坚志】器标周艶讵空情【南唐遗事李后主长秋周氏有焚香器曰卍字金】呼天向敢慿竒问出户当能尽吉迎荷叶折牵闲橹桨栁枝垂拂閙干旌吾従好道长无畏国为忧贫暂不宁狐堕半悲人语错雉离偏惜物心贞拘忧古操愁弹罢复旦虞歌乐载赓隅坐计功娴者侍亩南招隠达夫耕瑜瑕判世三生慧背向攡方一悟精颅顶灌光轮信解毫藏刹寳明诚驱魔大咒传持猛度鬼诸经教演宏无佛断难私著论铺笺杂引卍题评
　　朱中书茂晖
　　茂晖字子若文恪公国祚孙天启五年承防授中书科中书舎人有禹贡补注晦在先生集
　　崇祯戊辰湖上观毁逆奄祠纪事
　　先王定羣祀旧典犹可询功宗纪自周大享配有殷或以劳定国或法施于民或捍大灾患勤事丧厥身非此族不与议礼恒谆谆亦惟身后然未闻存者均于公县狱吏创祠东海濵王堂巴郡任延守九真继此广都韦【义】复有安阳荀【勉】比于甘棠爱但许末俗循云何承平日壊法自朝绅悉索民膏脂献媚一寺人始由节使潘【汝桢】建祠西湖滣嘉名锡普徳过者莫敢瞠羣小齐效尤遑惜耗金银初时自吴楚渐乃徧晋秦迢迢极关塞各各逞斧斤髙官及大帅将作何纷纶经营拟宫室究度侈堂陈或为九楹殿升降雕采鳞或公门三涂伙頥辟层闉或树一丈碑褒颂满坚珉黄金渗厥像丹漆涂其唇青丝绾倭髻茉莉花斩新佥呼九千嵗拜手稽首频爰有陆上舎【万龄】跖犬吠唁唁孔子作春秋鲁史盖有因诛一少正卯不足惧乱臣岂若颁要典其言醇乎醇东林宜显僇以仁杀不仁是诚上公徳至圣亦至神允宜瞽宗祀俎豆垂千春邪説虽未遂闻之啮齿龂恨乏斩马劒断头擢其筋悊皇忽徂落我后新政勤爰书别六等国法崇朝伸纵有百干儿安能赎其亲我来泊湖曲诏下交懽忻一夫为之倡童叟咸来臻碧瓦碎作砾画栋摧作薪刀剸莽头秃土盗鲧壤堙成之累嵗月毁之不终晨世间快意事败谋在逡巡除恶莫若尽古训信可遵白日重光昭平湖自涟沦长留关与岳终古配明禋【祠址在关忠义岳忠武双庙间】
　　徐居士广密
　　广密字【阙】　嘉兴人
　　过真如寺
　　阴萝翳竹房花发定中香寳座依龙女金沙落雁王寒声出霜磬余响入风篁妙理参圆顿名言久矣忘鸳湖狎鸥客曽元良
　　元良字君山一名瑟自号鸳湖狎鸥客秀水人浔州别驾丙曽孙所着有烟波集十二巻
　　松针
　　叶叶如针簇拈来试一思未妨従制锦更欲借砭诗嵗月弥缝老烟霞防缀竒涛声余鼓荡好辨栋梁姿孙隠君之琮
　　之琮字元襄仁和人少负逸才博徴典故其文古雅轶荡为诸生试辄第一食贫授徒萧然自得平湖冯洪业重其才招致之遂挈家依焉十余年间纂辑甚富凡一切经济之学及论古诠理山川舆地莫不详考分注号称博雅自史论粗细草纂类诸书行世
　　耘庐放梅
　　穿篱靠石满溪湾几度东风意自闲痩影忽移幽径月斜枝犹倚小屏山拟将分被香初细若比辞宫髩欲斑异日西岗逢玉雪苍茫犹忆旧林间
　　范布衣路
　　路字遵甫兰溪人流寓嘉兴梅防里门人私諡贞简
　　春游曲
　　车围绣幰马衔镳载取钿筝间玉箫欲试谁家新酿好东风杨柳第三桥
　　徐处士白
　　白字介白嘉兴人徙居吴江初师竟陵诗后以太湖落日赋见赏于陈黄门子龙晚年持论稍归和易有竹啸庵诗钞
　　江上遇亦于大兄
　　百种愁回一寸肠更罹多难又他乡与君一世为兄弟只是相逢道路傍
　　山处士岊
　　岊字翠峩秀水人
　　春游殳山用贝廷琚韵
　　小艇来山麓闲吟趁晚晴看烟青嶂合倚树白云行院古摇萝影林深碍月明缅懐今古事借草聴流莺仲秀才文
　　文字汉明桐乡人
　　雨窓读书
　　一雨弥旬日清隂巳满堂三春花市废连夜竹风狂闭户欣开帙凭防爱煮香偶然翻阅罢池水涨沧浪三山翁过铭簠
　　铭簠字叔寅庭训少子
　　龙丘山人王伯和工书年六旬归自西蜀以草书见贻
　　鸟道驱驰亦壮哉都縁草圣结灵胎常余劒阁苍烟在不染巫山媚骨来蕉叶濡毫仍古法榴皮画壁本仙才故园三径应无恙待尔重将铁限开
　　王山人屋
　　屋字孝峙初名畹字兰九嘉善人有学可斋诗笺陌上桑
　　可怜陌上桑朝看沃若暮萎黄喂蚕不了喂牛羊
　　送黄海归新安
　　清秋客子叹归欤载酒题诗一送渠细雨乱山遮汝去凄风落叶对谁居江邨处处休黄犊野店家家卖白鱼见説雅懐多不减每逢佳处辄停车
　　顾秀才玘徴
　　玘徴字文玉嘉兴县学生有读书台稿
　　感旧
　　乌衣门巷旧游非王谢堂前燕子稀有客有客莫遑处式微式微胡不归乾坤万里愁云合风雨三秋落叶飞极目天涯谁与语钓篷日暮一渔矶
　　张太学翊
　　翊字叔韩秀水人乙酉城破遇害子侄妻媳阖门二十七人俱死
　　鹤梦
　　百禽正嘈杂此鹤独孤眠奋翮岂无藏神亦偶然庭中人寂寂松下月娟娟知入寥天去缑山何处边安度先生朱茂曙
　　茂曙字子蘅天启初补秀水县学生既卒乡人私諡安度先生有春草堂遗藁
　　秦淮河春游即事
　　桥下溪流燕尾分湾头新水惯湔裙六朝芳草年年緑双调鸣筝户户闻春雨杏花虞学士酒旗山郭杜司勲儿童也爱晴明好纸剪风鸢各一羣
　　牵牛花
　　金飚初动露华滋最爱娟娟竹尾垂多少红楼昬梦里不知秋色到疎篱
　　陆贡生士铉
　　士铉字伯玉号古雪平湖嵗贡生甲申闻变絶粒呕血死有蠧嘲余集
　　懐比部樊致虚师
　　含香起草汉宫秋仙吏风流在爽鸠千里登龙曽拟郭十年投鲤欲依刘白堤杨柳娇堪折赤土芙蓉黯未收明月自怜双入眼寒光遥夜落汀洲
　　异人鲁志刚
　　志刚字云阳平湖鲁氏旧族也善饮盛暑中或衣绵絮遇霜雪尝赤体游行嬉笑自得至人家索酒言祸福竒中出则儿童竞随之引之坐辄倒挂椅间或抱两膝旋滚地上望之如圆毬其疾如风时喜倒挂大树枝上风吹摇曵以为乐又能于城上耸身上下飞走雉堞顷刻周四门如履平地夜则口衔其隂而卧人皆呼为鲁痴自言当在云间脱殻后至松路遇郡守方岳贡出作醉颠状大呼方当横死方怒杖之往某桥下洗去血防即坐脱越二年湖人有于阊门外遇之者已而方守大拜为闯所杀此曹侍郎秋岳为予言者如此
　　醉謌
　　掷杖下丹丘寒花防石楼十年残醉里不见海山秋张叟
　　叟嘉兴人不知名
　　江上芙蓉开江上芙蓉谢开谢总秋风江流无日夜



　　檇李诗系巻二十二
　　钦定四库全书
　　檇李诗系卷二十三
　　平湖沈季友编
　　国朝
　　倦圃先生曹溶
　　溶字洁躬号秋岳平湖人居秀水崇祯丁丑进士由行人授御史入
　　本朝以御史视学畿内厯副都御史户部侍郎外转广东布政使后降补山西阳和道裁缺还里甲寅逆藩叛阁臣荐为边才随征福建丁母忧不受职而归戊午以宏博征复荐修明史俱辞不赴乙丑八月卒年七十三溶天性梗直为御史劾辅臣谢陞削籍熊开元宻防周延儒廷杖溶疏白其寃甲申为流贼所执拷掠三昼夜委廐中得不死后任副宪时遇热审多平反居塞上五年嵗饥力请赈救生平长于经济未竟其用乃独肆力于文章诸体雄骏而尺牍尤多长牋小幅人争寳之其诗源本少陵苍老之气一洗妩调与合肥龚鼎孳齐名世称龚曹晩年自号鉏菜翁筑室范蠡湖顔曰倦圃莳花种竹置酒倡和无虚日爱才若渴四方之士倚为雅宗者四十年家多藏书勤于诵覧尝以明季门户纷争是非失实辑续献徴録六十卷又痛崇祯朝辅相失人着五十辅臣传五卷外有静愓堂诗文集三十巻年来予每从倦圃游始叹先民风流未坠兹録其诗概置巳刻者惟取闽游集及癸亥迄乙丑之作用冠斯卷一代钜公足以起衰式靡矣
　　下建溪诸滩
　　辞家违素心薄质困戎辂水宿以图安渉险岂复怖挂席繇浦阳连旬溯风雾割岭置洪潭居卑向谁诉剑防起搏人犀利不可忤偃者类牛马掉尾饮而顾茹波随防之喷沬鼓余怒吹舟防若浮长风那足慕翕忽遘盘涡巨嵼踬前路捩柂屡折旋簸舞慎所措爰悟乘势巧趋避都有故愿策阳侯勲缩地使相附将无邱与陵呉楚特朝暮惜哉南服殊千里局庭阼仆本振竒子择友及鸥鹭佳游慰目前一笑失沉痼
　　上建溪诸滩
　　粤马未全归八闽俨南塞崩洪方疾趋巨石摚而碍万石为一滩起伏互禅代疑从太始来屏山触浪碎忽散等飘鳬虚际浴微黛纵逸不可羁参伍冩其态虽有百斛舟摧刚力相戴喷空千丈雪束之拳曲内水徳本善柔一怒莫能耐汹汹浩有声足以激顽愦长年工审势奋气与之对侧戛风雷魂逆摩蛟螭背瞬目争纎毫既进骇复退艰涩愧利渉功半事乃倍未觉异登车樯橹皆歴块宁无居处安盘错我所爱百链终不辞出险荷天赉
　　苦荬
　　徃者登北岳庳隘愧未称黑壤育贞松五鬛覆天镜首夏尚凄切氷窖碍途径苦菜独含和青荄挺寒穽采撷敢告疲实砺齿牙劲兹涖三山隅水族既繁盛上客进雕盘肥腯茹余佞朔南虽两乡是物有恒性荒世任奢取俭者得其正羣营目睫欢难疗毕生病野趣满数茎执匕悚而敬饱食谢烦忧洒洒梦飞磴重与神人期遐举发清咏
　　瓶山诗
　　我禾枕川薮有地称瓶山体非石所作坏土居市阛牂羊牧其上童稚争牵攀既失云雨润枯榛穴中间小物冒嘉諡久假而未还喻彼斗筲质夸大潜相奸遥探汉武纪整师驱百蛮酒算此由立征利轻痌瘝茍可浚民脂歴代孰肯删绵延南渡初境蹙势乃孱禾城充右辅扼要如当闗人户颇庶贡税驯不顽设官营务良贵出纳悭仪狄为我师美醖职所嫺安知杯勺微堪敌九府圜嵗长堆断缶冗杂生弯环其髙二三仞虫啮苔花斑聊供凭吊资登眺则己艰
　　治王御广宇军旅咸就班方斥管商术力驭黄虞还枝署岂复赘陈迹徒荒闲永为名士宅缔造需百锾巍墉谨防入列卉垂烟鬟青泥烦扫除朱楯増斒斓嵇阮虽可追沉湎摧壮顔动发千载愁涕下同潺湲
　　题东井画黄叶村庄图为呉孟举赠
　　昔贤画品重人物近代始用山水竒辋川北苑好标格白战安借胶粉为千年沿袭罕杰制似策欵段当金羁非闗作者腕运薄灵境未遇难力追呉乡胜迹细如髪其间坦迤失险巇延陵先生擅丘壑手挽嵩华开阶基沧江一道剪芒忽卧对终日生清漪曲房彷佛美人下广庭或与高僧期昨嵗我曾掉船入自起酌我白玉巵遍探窅邈至曛黑妙得神解非掇皮木叶飘飘满溪路傲岸恰与秋情宜一别已伤尘事隔宁料复慰胸中思乃知敏手善体物满眼萧瑟经营迟岂特纎毫极形似意在冩出凌霜姿据坐一挥夺万巻四方宾客合不离项子累朝传画诀谨师堂构加淋漓平居义不受煎逼祗取放浪酬心知此庄此图实交儆肯学豪俊徒趋时
　　兎毫琖歌报陈若水
　　建安黑窑天下竒土质光恠欺琉璃内含纹泽细毫髪传是窑变非人为宋家茶焙首北苑必须此琖相鼓吹银丝氷芽洁莫比取白注黑乖所宜谁知徃哲嗜淳雅目击彩翠心不怡求噐求才两无异力斥炫燿追纯熈太素将穷秘文出中山之頴开威仪六百年间防灰刦兵喧火烈仍孑遗嵗加斑驳异常制砂防蚀尽参敦彛陈公知我饶古癖拏舟割爱来见贻栴檀作室法锦囊啓视端可辉须眉凉轩酌水敢轻试覩物想像元祐时缓火筠笼防新锷拱揖欧蔡瞻清姿陈公脱屣名利塲亦如此残坚自持席上新珍浮薄子修饰犹恨青黄迟先民矩矱世难识祝公高蹈慎勿疑
　　徐噐之出所藏宋砚为长歌夀我有眉画春山之句戏答
　　南游曾鼓滇江舵峡口铓山青数朶篝灯涸水凿鸿蒙紫云垂乳当空堕春星之堂白石迟鸲鹆回光清向我是时年方四十强欲追左马相颉颃即今老矣滞海域皮皴肉痩髯如霜临岐蹶歩不得骋天寒夜黑眠氊房晨兴丝泪淋漓罢尚磨败甓雕羽商掉头不借军前箸西风飘动旗亭絮造物与人善玉成重到荜门栖隠处甘持残齿付缥缃矻矻校讐还达曙徐君念我邸舎穷好古徒复矜豪雄箧书尽卷入酒肆絺衣兀坐黄蒿中家有宣和秘殿石墨防浓渍生蛟龙攒花蹙结昼流液骨骼太朴神明丰定经苏米擅波磔北狩不入葡卜宫国歩频移贞自若论夀直须河岳同开囊辍赠靡所爱故人与石千秋在涤除肺腑出槎枒又对遥山冩眉黛君为砚计良未俗岂知绮语干深戒五湖帆影况萧条亲捧玉环安可再只宜閟迹避三灾真手摩挲长不壊
　　匏杯歌
　　酌酒当用黄金樽近年以来贵陶瓦物巧生新定莫穷易以坚匏更淳雅尚象恒思谋始难西楚东呉无作者禾里遗风差不俗逸客栽匏满原野累累结实饱霜雾夏秀秋贞互倾冩钜者尝闻济险津酒易溺人此其亚鍳古足借息流湎目前寓意在杯斚光逾栗玉谢雕镌嵗月摩挲贱聊且我里鲂鱼尾頳赤甲乙之间嘶战马故家筐篚无一存挿羽徴求到松槚犹余匏噐侑麯糵宾筵秩秩见潇洒小制翻为四海珍鳯凰鹦鹉徒土苴乃知治噐等治国羣材精觕趋良冶不然弃掷老田庐虫吟雀啄谁能把
　　后匏杯歌
　　郡中攻匏始王氐其后模效纷然多各能推择尚坚朴八月九月留霜柯宣武平生诮形似精微以徃皆淆讹石佛羣生称好手工惟急就亏揩磨流传空复遍燕粤贱售祗辱幽人薖东郊周生最晩出家无尺帛顔常酡思穷莽苍得竒窍尽刷诡怪还中和终年黯惨与神遇歘起奏刀如掷梭不规而成妙天质因物纎巨无偏颇瓶罍满眼总适用譬若圣教陈四科其间卓絶首觞噐琴轩书榻光相摩捧之宜俟偓佺軰侍坐可斥妖秦娥愚也好古彻骨髓周生之室曾经过持赠不惜倒筐箧皜若片月来烟萝南滞闽堧北沙塞尘坌戛击催沉疴糟邱已隤谢欢伯不饮奈此匏者何
　　堕驴行简星期
　　横山山人出无车浩兴欲访钟山墟葛衣炙日仅掩骭腹底万巻聱牙书竒书岳渎鲜能载况此风雪桥边驴云昬石滑骤欹侧前却俄顷纷趦趄渉足直须氷在凛坦坦便觉囊智疎仕路艰危靡不有陷阱往往生巾裾万物之灵尽如此驴也学歩师其余曾闻倒骑入金殿防仍返中条居噀纸倐令皮骨动旧史所纪终荒虚山人前年宰防邑阳侯毒囓不得舒堤城泽国始平陆遍挽鱼鼈归耰耡岂徒民族快完聚驴行孔道皆安徐偃蹇竟触长官怒一朝宦籍削除多才自昔召倾覆更乃傲骨高难锄痩驴力薄良偶然未若此軰深而狙山人熟识倚伏理细事那足烦嗟歔长干六月暑气合画桡宛转衔清渠三日行药两日卧趫健不异少壮初慎勿悔此暂时失诗肠遽使添郁纡苦吟驴背古有诸且画霸桥风雪图
　　星期堕驴后意气弥壮喜而作歌
　　郑公骑驴踏氷雪山人效之在暑月触暑江闗途路长那免尘埃生一蹶鸣声粗急极可怪晋贤闻此翻叫絶好尚从来不可齐若軰要知非俊物山人烱鍳端在兹扶擕颠覆将属谁负重宁无千里骨致逺良借层霄姿街亭统军败蜀绩陈陶流血倾唐基用才衡量各有分大小倒置鸩毒随前车之戒亦仁爱山人好游终不悔轻侧帽转风流缓镫垂鞭多意态真成诋驴被驴笑栖霞山色方清峭冻蕋含烟应候开飞觞石上防孤啸回首天门光若拭高轩八驺能者得日暮徘徊古道旁我为山人重太息
　　答林坦庵
　　当年谪客喜投闲困顿戎车又入闗天下可懐惟老友生前能踏防名山常因赤子劳心计拟借青春拭鬓斑别业横塘松径逺何时蜡屐访潺湲
　　以枯银鱼饭客伯驺曰是少陵所赋白小也予谓少陵不及枯者补十二韵
　　入筯连千族宁嗟尽取难封题离宻网碎侑加餐餁觉霜条短箱余玉缕干劲如骄骨鲠名畧慰饥寒小品捞波得微生曝日残非鲜仍水错为腊类蔬盘乙去针芒细苞来道路寛制常因市贾饷岂借渔官图赞当论寸刀砧荷独完自须班脯醢不复恋波澜防吏悬无策髙门铗再弹娯宾聊佐酒笑比素丝防
　　檇李四首
　　净相僧房起盛名徐园旧价顿教轻尝新一惜潜夫齿嚼出金钟玉磬声
　　滮水蟠根奕叶长筵前氷齿得仙浆上林嘉种休相借验取夷光到甲香
　　肤如奈子能加脆液较杨梅特去酸江北江南无别品倾城倾国借人防
　　青绡圆转宻交枝绕蒂中悬玉一丝莫怪防回停食指伤心呉越被兵时
　　病中漫兴三首
　　年少逢辰定出游如云骏马络呉钩休将旧日红楼意搅起山翁夜夜愁
　　借书南北久忘贫暖意虽回不记春勤埽松毛烹瓮雪此生端合是诗人
　　鼇矶胜与鹤洲邻双桨莼香下钓纶祗是金陀扶病叟不曾孤负故园春
　　杂忆平生诗友十四絶句
　　鼎铛有耳玉为盘周雅还登上将坛辽海鹤飞曾不返浮云相望路漫漫【陈素庵相国诗集名浮云】
　　文采风流压万人觥船动处墨花春于今无复凌霜手落鸟丝□网路尘【龚芝麓宗伯每防集必与客赋诗】
　　杯防角韵雁门隂廿载绸缪缟带心自捧
　　天书将母后斗杓髙坐万山深【李天生甫拜官即归养母诗为海内第一】蛾眉自昔宠难同敢信天家结网工挽尽南朝新调弱松陵杰士气如虹【潘次耕近有贬官之耗】
　　五岭曾看续楚骚名家更拾锦成毫叅差那得聨征袂绿桞城边响夜涛【闻梁药亭名未与相值】
　　分部甘陵起爱憎人间甲乙事难凭男児也叶秤量梦文选楼中半夜灯【邓孝威有诗观之刻】
　　落纸随人换酒钱雄才合在楚云边一生惯得安心法懒向冲波驾铁船【杜于皇诗自为一格】
　　学成早嵗谢轩车偕隐花林侠有余特向峰头寻俊语具区千顷浴芙蕖【叶已畦进士髙蹈山中】
　　情芽本易惹闲愁翦翠雕红未肯休别体江湖成日下西昆翻讶少风流【近时诗推二冯兄弟沿袭西昆为世人所尚】
　　好竒争欲逞新裁元祐频令入管来恰似赏他春色遍杂花还向野亭开【长安旧侣颇尚宋诗】
　　艶才惊目五茸城结社珠盘尽有名堪怪酧身坚似铁韶年偏赋绮罗情【云间自陈夏两公后称诗极盛】
　　娄江学士擅风华璧玉光中骤玉騧重唱铁崖新乐府倩他红袖拂琵琶【梅村学士诗稍阑入元人】
　　东南空谷少同条剩有幽人卧碧霄松叶满庭秋磬杳夜牀谁与聼芭蕉【文可禅师谈诗最契今已矣】
　　野服从来拙自知胸中木强未随时鸳湖百顷氷花满乞与先生下钓丝【余自喻也】
　　客子贻燕京春咏读之感懐四首
　　烟月无情两鬓秋御儿亭下系归舟多时不属垂杨管重为春词惹旧愁
　　晴沙小队玉骢鲜屡见朱楼换舞筵缥缈仙风吹不絶尚留金掌似当年
　　桐乳琉璃法酿开红霞宻砌拥瀛台别烦楚调含兰手剪取西山黛色来
　　漏寒遗怨入琵琶宫体题成防绛纱三十九年如电抹因君惜取鳯城花
　　胡教谕明逺
　　明逺字子迂号九
　　本朝改崇徳为石门遂为石门人天启辛酉举人崇祯时举贤良膺徴辟以亲老辞不赴顺治初秉铎衢州开化县再补台州之仙居有寿花居诗钞自呉兴归遇大风舟覆前山漾中逾刻頼救获免既而饮酒颇爽因作覆舟歌同患者郭彦深范翠华两孝防
　　黄蘗山前黄风恶白苹洲边白浪作风狂浪骇拍天来万斛之舟如屈蠖吾舟一叶轻于鳬妄与蛟龙争驰驱快哉庄生千古论五石之瓠浮江湖自喜踈狂急欲冩操舟惜非长年者撅头车子扬高帆迅如落鹘疾奔马一局残棋尚未终翻身忽落水晶宫谁言至人水不濡左挟冯夷右弓隆相国池头雨初住苏公潭西日将暮鹪鹩敢拟大鹏飞窃慕风流赵子固兰亭至寳性命轻愧我唯余折脚铛死生虽大曷足痛一笑掀髯鬭酒兵大瓢小杓颇自适余生何异逆旅客中秋明月满西楼狂问青天眼空白
　　吊高阳孙相公【公讳承宗平生敦好学问崇尚气节崇祯戊寅髙阳城陷阖门殉难】
　　雪鬓霜髯气尚雄丹心不没五湖中台星忽陨埋黄石元老云亡感白虹三尺藐孤麟鳯在【公殉难之日祗逃六歳幼孙事详行状】六千君子鹤猿空九原未了平生志松栢长生谡谡风
　　屯溪
　　溪云淼淼白不辨山与水涛声疑天风身在云霄里
　　桃花洞次缙云李若矦韵
　　古洞如斗室云深鏁不开桃花亦仙去绕径尽苍苔题节义顾仁陪祀忠节公像【仁为华州姫忠节公文门役公知滕县事越五日而莲妖难作城陷公投缳死以印属仁仁拜受归与其父蔵之遂同公死妻高氏闻之亦自尽事上闻特恩褒异仁与妻并祀公侧】
　　翩翩年少发初鬈仗节何曾愧昔贤下走莫惊陪祀典岳公墓上附施全
　　叶举人方宸
　　方宸字遇之平湖人天启辛酉中式旋丁外艰絶意仕进与兄方寰鼎新报本塔乐善好施里中称叶氏二长者
　　同瑞芝兄游乍浦诸山
　　叠石栽松各有侪并欹石背拂松钗成连海畔擕琴独何似渔樵一醉皆
　　徐学训柏龄
　　柏龄字节之号殷长嘉兴人泽子崇祯庚午举人受知于黄石斋石斋赠诗云节之贻我诗十章文情脱洒笔睨古今钟鼎如鸲掇放浪遗形骸瞻眺留日月不作悲离音不着穷愁笔不蹈辟支禅不弄飞腾术萧然寄天地风雨络胶漆授训东嘉甲申后徃来闽越间归卒有朂光楼集
　　题王铁山房师桴园
　　苇岸荷堤昼不醒板桥书槛傍烟汀飞来鸟似眠沙惯放去鱼常借防停云气逼窗争水碧竹隂连屋入帘青坐来不觉生遥想便拟乗风泛四溟
　　大云庵舫阁二首
　　买得浮家不在江竹梢分緑影渔艭秋风飒飒三更后月拥寒潮到纸
　　坳堂纵説芥为舟不信移来竹树头坐久但闻林叶战恐随风雨打苹洲
　　陈秀才许廷
　　许廷字灵茂海盐县学生
　　崔贞姑庙
　　野塘临练浦祠屋类团蕉近社初闻鼔开门侧近桥灵衣金粉蚀烟帐蕙兰销欲采苹花荐廻波一水遥计秀才善
　　善字防伯嘉善人性倜傥博极羣书家贫以孝友闻有宜园集
　　龙光吟
　　黄舆之英化金铁飞入洪炉煅霜雪拟将鋭采照人寰指定风云见澄澈越工欧冶亲为之秦客薛烛称絶竒错镂金环鎻琼匣龙吟幽寂谁能知便向丰城同蠖屈紫电凌霄诉沉欝司空固是神明君防出重渊表灵物太阿感泣龙泉愁此恩卓絶何日酬及锋当为知已用清光腾跃风飕飗即今牛斗辉天宇犹忆司空求劒处千古英雄一片心试看三尺秋波去
　　赠张洁宫先生
　　舌在轻为相身闲防列矦未酬黄石畧先爱赤松游坐竹觞移月看芦枻弄秋曲江风度老祗合韦编求
　　题菊
　　自怜霜节计蹉跎不向春风照绮罗栗里醉来山气夕洞庭愁去水曾波清芬歴歴传高士寒影垂垂对素娥一自白衣成往事空余山径独悲歌
　　从军行
　　羽书昨夜发诸营匹马交河踏雪行收得思乡未干泪入云孤角又三声
　　程沔阳于古
　　于古字范卿号谷帘秀水人明末以贡为沔阳知州有谷帘集诗思峭刻是欲效孟东野而去其诉穷叹屈者也
　　得山中书
　　拨火围炉伴歳防又惊书信过江干山中漫説云如絮不防山人永夜寒
　　龙坑先生程观生
　　观生字仲孚嘉兴人其学硏精于易自汉以来所阅注疏诠释凡二千种
　　送魏忠节至京口
　　踧踖披玉纶铁木凭其身万族争耳目哀呼彻髙旻堪恠彼何为涕泗一何真三代直道行或者尝不泯念此感生平介介以为珍虽无回天力风化闗其人
　　夫子今行矣鄙心胡能为防防江水逝瞻望须防时迢遥三千里何由接清姿六月气如焚械梏安可支恃有氷雪心化作清风吹况乃精贯日鬼神将涖之
　　禇举人廷琯
　　廷琯字砚耘亦称硏民嘉兴人崇祯癸酉举人居甪里以善书名于时
　　乙未正月十四日沈仲方过我留饮即歩元韵
　　雪残当户虚生白林际防明见逺山月映中庭空似水人如孤鹤老逾闲梅花入坐成三絶画舫延光荡碧湾【小室名春水船】赢得夜深多况味此情与子最相闗
　　题画赠禅友
　　四月莺啼緑扫天兰香笋媆桞含烟竹风瑟瑟催防步花气蒙蒙扑昼眠山出夏云昬欲雨亭临秋水坐如船知君好事多幽胜与尔相期共入禅
　　钟侍郎鼎
　　鼎字梅城石门人崇祯丁丑进士顺治间官太平知府歴陞广东按察使入为刑部侍郎左迁陜西副使
　　夜游虎丘
　　古寺藏林丘乘兴夜登陟金虎有时销爱此旧月色顾秀才问
　　问字去疑桐乡人少好学晩年以方书活人年八十终
　　赠桐溪日者张宿之
　　知君本是赤松流偶作人间汗漫游识迈九师独剖爻分三画秘全抽清风入幕频挥麈白日侵帘半隠钩每与问竒开妙义百文常挂老鸠头
　　朱乐陵万锜
　　万锜字洁湘桐乡人少见知于张溥崇祯丙子举人入
　　国朝除山东乐陵知县着归来日注并惠风堂集
　　僧房看蜡梅
　　风光浪掷惜年华已见新黄作异葩仙骨夜凉偷玉笛小香冬暖透鲛纱座无杂客妨佳句庭有幽禽守冻花都説上阳金谷好如何及得老僧家
　　袁贡士袾
　　袾字丹六嘉兴人与范骧朱一是为文社知名于时
　　题海昌北城楼
　　东南佳气欝楼台画栋霞连睥睨开吴越星分从槛出江湖水合抱城廻烟含万树天边尽浪涌三山海外来此际临风瞻北极五云深处是蓬莱
　　徐秀才济贞
　　济贞更名賛宸字湄棫海盐人忠烈公季子有霞蔚轩稿新蒨可喜又尝集海盐先辈诗曰海谷遗风集
　　春日读书山中
　　陇上紫云飞池台积翠防山香未歇石鞠种还希翦水呢喃鸟盘峰薜荔衣门前清露重防架湿蔷薇
　　渔浦野眺
　　长途寂寂越山前日暮孤征见辋川牙桨银篙飞鹤渚雨蓑风笠捕鱼船溪边落木三江地城外归帆半雾天漂泊只今嗟已甚沧洲不断有荒烟
　　汪司幕砢玉
　　砢玉字乐卿号玉水嘉兴人明末以贡官山东盐运司幕职有鸳水月社篇西山品蜡屐音树石异缀诸刻
　　学绣塔
　　胭脂水色浸浮屠为识夷光巳沼呉不数廻文挑锦字偶成浣帛孕明珠桞颦丝絶安柴辟花费针神赐属镂果证摩登伽位上七重寳树镇嘉郛
　　苏小墓
　　无限春风无限情千年犹想碧油轻歌残井畔桃花落舞剩亭边桞叶生漠漠香魂疑月影茫茫玉质断云横仙才山色何曾死不独钱塘梦得成
　　项氏所藏管仲姫竹卷友人得之已断后防忽有得其题语者为中峰及松雪两翁手迹时反疑为赝作为赋一絶
　　露叶烟梢防幅摊晴影落石残堪嗟重合延平劔却被人间两様看
　　陆举人上澜
　　上澜字芳洲号狂生平湖人崇祯丙子举人为文古奥年八旬日居荒邨手不置卷所着诗文集并闲斋志林南渡野记湖邑记闻玉钩小史诸书我湖称博雅者近代以来未之敢匹也
　　和汪晋贤悼其小侄女金媛【冇寄生畧纪事】
　　云外来清影花间拂绣茵胜无怜早慧希有念前因玉碎天门谪龙归水府新白衣先受记仍侍画中人
　　挽俞烈妇
　　一时薄命总云烟谁向霜秋唱可怜古战塲成埋玉地众香国覩散花天六千短后随潮遁二八修蛾捍刄残如此贞魂堪恸否芳名独借大家传
　　【附考俞氏庠生君振女进士张枢次子豹烈妻丙戍五月二十日山中白冦猝至张家西廊下氏匿竹丛中既被执欲挟之去不从以刀击背且牵之出墙力跃堕堑复廹之攀树大呼曰若不速杀我终奈我何冦怒斫一刀扑地殒絶】
　　元旦四首
　　氷车才歇又香轮云卧荒邨自在身百战曽经穷甲戌六旬重得遇庚寅未除土石愚公谷无恙风帆妬女津屈指春田苍翠滴提壶行唤踏花茵
　　南北驱驰今倦游苍茫云物祗浮沤自甘老妇身藏茧笑看时贤气食牛欲媵梅花寻竹石漫调莺语佐箜篌未知何处烟云满小白长红遍緑畴
　　嵗华取次寓闲身未辨分行主与賔青眼自难容俗物苍天原不爱才人书成廓落同耕石年少推排类积薪花鸟凭防供逸赏浮名何事逐风尘
　　客冬层雪满槎枒春乍霏霏林影賖清韵不须烦水寒威未肻放梅芽曾从观猎惊谈虎无计捜林学捕蛇此日闲吟聊浣俗墨痕防染亦生花
　　漫兴
　　昨梦如今醒未闲庭明月窥人老子兴复不浅烟铺草借花茵
　　竿竹亦称竹林拳石聊呼石丈我意正不在多众誉何如孤赏
　　谁言天上无忧但许人间如愿闭门半帙残书对客三行皛饭
　　清泉浴雨潺潺白石耕烟齿齿且寻栽桞先生勿问种桃道士
　　蒋伏羌薰
　　薰字闻大号丹崖海宁人嘉兴籍崇祯丙子举人
　　国初授缙云县儒学教谕康熈癸卯陞巩昌府伏羌县涖任二年以赋诗立碑被劾归里有塞翁编拟古
　　有客唱白雪岂惟和者稀下里防成羣顾曲纷是非奈此数千人孤响何因依纵鬻秦娥歌梁尘空自飞使非谢安石捉鼻当见讥
　　驰马长杨道小队列围塲苍鹰两臂鞲寳劒防鱼装雕弓白羽箭走狗乱无行洒血空禽兽飞扬谁家郎独有中牟宰驯雉不忍伤观政非肥亲谗言反为殃
　　效李贺伤心行
　　忧接如悬丝脉脉悲秋素落叶防敝裘廻风啸急雨古劒苔花緑不平鸣欲舞月出照羁人牀下寒蛩语
　　羌中风土诗【十首録二】
　　少陵入蜀思华为言形胜美风土恶其巫峡蜀江比之华岳黄河美矣若风土之恶诗人不忍斥言三百篇美刺并列何以训焉予仕羌寓羌留滞未归为着风土诗庶防太史采陈悉兹民囏不独后之游者将有感于斯章
　　地瘠民如寄穷乡半古庄【无人居曰古庄】开荒聊种麦嬾织不栽桑寒水鱼无乐春山草尚黄耕田难得获更覔禹余粮
　　少妇氐羌饰重窑闺阁深挿花丛緑鬓解辫受荆簮【羌女适人始解辫】傅溺杨妃粉投鞋卓氏琴【以溺涂面取其光润孀妇再嫁不凭媒妁投鞋报帕为订】邻家闻夜哭防处白头吟
　　宁河王邓愈祠
　　将军麟阁与云齐絶塞荒祠落日低不是扪苔寻断碣更无人説邓征西【愈为征西将军直扺昆仑山封宁河武顺王】
　　登镇边楼次解大绅先生韵
　　学士思亲防度秋【大绅谪河州卫吏有陇树秦云万里秋思亲独上镇边楼之句】塞翁去国更登楼百年迁客遥相望白水河西定白头朱上舎茂曜
　　茂曜字子蕃号惟木天启中补嘉兴府学生承防入国子监晩栖心禅悦谓人世大梦録古今史传及所见闻凡梦兆之可徴者号徴梦録暇赋六言诗积累千百没后其稿悉亡
　　人日过伯兄贵阳守放鹤洲别业是宋朱希真园林旧址壁上题高工部诗戯作
　　旧业朱三十五曾种梅花满枝恰喜艸堂人日高三十五题诗【希真逹夫俱行三十五】
　　题画小言【有序】
　　冬日施水庵居韵石山兄出华亭莹公所赠无心出岫图见示乃戯为随意拈咏庵为墨林先生昔年习静处题为色相一楼月声闻双树风因并识此
　　清净呉牋逾玉兴酬笔落云屯此处那堪无屋宵来移到南邨
　　比屋可封之俗归来不是无舟坐看今春又过乡心遥挂浮丘
　　钟秀才谏
　　谏字惠逺后更名启秀水人顺治诸生
　　观呉巨手画歌
　　呉生高竒世无匹眸子烱烱当秋日文苑风流自许豪闭户穷愁人不识少年百事皆能工画画一日来神功江天潇洒势独出苍苍咫尺千竒峰细莎软草江头緑山静无言流断续空让陶濳归去来鸡犬桑麻武陵曲呉中先辈沈与文挥毫疾走追其羣一时翰墨照光采九天唾落春空云吾观此事非小术呉生下笔重心得今时作者但冩真秋毫岂是神明力悮落尘埃二十年时闻云水思悠然对君此画不肻住从买山隂道上船
　　十载
　　十载如今日长年亦苦愁草深周子宅月散庾公楼弄笛招黄鹤疏池引白鸥平生江海志雁防野塘秋沈举人日昆
　　日昆字以白号丸掌平湖人萃桢长子崇祯已夘举人沈静恬雅无贵介气弗计家人产
　　国初授县令改学谕未仕卒
　　南徐道中次查子宣二南叔侄韵
　　长途屈指半淹留犹喜高歌度晩秋梦绕河山应化蜨人冲风雨似飞鸥闗前只望浮云满泗上徒悲逝水流阮氏才名今更重相逢何事哭穷愁
　　王同知睿
　　睿字圣若号愚谷嘉善人崇祯已夘副榜
　　本朝授福建兴化同知多善政有旷期堂集莆阳稿
　　饯罗篁庵少詹致政归里
　　何事承明客飘然谢帝京赐金明主意祖帐故人情匡岭闻琴曲瀛台忆履声防时传尺素千里问王生
　　送沈一指之任高陵
　　新除大邑复秦闗左辅仙鳬别上班自按红牙歌白雪好斟緑螘冩青山龙门髦士车争御鹿苑儿童马共攀两度送君情转切多因别恨损朱顔
　　哭凌日旦
　　老骥盐车双耳垂英流天絶更堪悲却将冀北穷途泪并向山阳笛里吹
　　钮漳浦应斗
　　应斗字宿府呉江人秀水籍崇祯癸未进士任漳浦知县
　　平波台
　　积水明千镜中流峙此台云从湖防落浪涌寺门廻栁外千帆去沙边一鸟来昔年题咏处古壁满莓苔汪进士挺
　　挺字无上更字尔陶嘉兴人崇祯癸未进士高尚不仕书法似欧阳率更年六十五无疾而逝有曾城遗稿
　　朱太守鹤洲草堂落成同诸公防集
　　涧纡岩削径初成雅称归来物外情近郭门无军将打过桥龛有佛灯明双栖烟岛昂蔵鹤独啭风林断续莺敢谓幽踪希二仲深烦折简费将迎
　　魏封君廷荐
　　廷荐字无咎号友庄忠节从弟少为诸生以子学渠贵赠朝议大夫有息踵居集
　　家子一画渊明采菊图见贻戯作
　　茅屋四五间脩竹一二畆东篱绕曲折南山安户牖芙蓉既盛开菊又当重九此际陶渊明宁无人送酒张贡生赓奏
　　赓奏字道柯嘉兴人顺治初贡为江西藩幕有纪游诗黎元寛文徳翼序之称其感事悲凉有古人之致
　　送友从军
　　秋风此日挂弓情一劔书生仗防行天柱江流鸣塞角燕山夜月驻秦筝军麾南下从王粲羽猎东廵荐马卿重典新开麟阁待防时齐看海云平
　　曾画士鲸
　　鲸字波臣闽人来居桐乡青镇善丹青冩照妙入化工
　　梅花和尚塔
　　每从清梦忆梅仙杖履寻幽破晓烟竒石尚余髙士节寒花犹得野人怜乍看青过春塘草却恠香生陆地莲我有幽情懐隠去蹉跎还负入山年
　　胡太学夏客
　　夏客字宣子一字鲜知海盐人震亨子博极天人凡七畧九流无不阅览好模周籀秦篆虽竹书漆简防彞一见辄辨其年月有谷水集
　　题杨妃吹笛图
　　玉笛玉环吹掖庭李三郎和李謩聼险程蜀道辞同辇芳讯仙山感二星乐府罢歌胡鞛子梨园新曲雨霖铃马嵬千仞清秋月曽照蛾眉向翠屛
　　遥和李因仲孝防灌园诗
　　破庙隣僧勿习禅相寻白话共陶然看舂罢亚如农老特煮黎祁供佛前细摘棚间垂绽豆轻划去采鲜莲歇劳尽噀茶滋味留得迎梅雨赛泉
　　留姚当世小饮赋赠叔祥先生嗣也
　　海山灵秀启真源同调同时破俚言七子齐名争日月一编传世继乾坤平生久快心期合后嗣都传手泽尊八十年来坛坫在通家异代复寒温
　　海盐石隄歌三首
　　海潮头起与城齐百万金钱筑石隄隄路逶迤三十里襄阳枉唱白铜鞮
　　石隄自北接秦川最盛观潮八月间隄内白洋河一道画船箫鼓那曾闲
　　到秋水母圆如盖白蟹擎螯筐似轮赚得逺方游客喜归夸海味向乡人
　　江南曲三首
　　刘黄花马夹淮邦髙鹞翻山直到江天堑一时増设险侯藩四镇列旌幢【大帅髙杰号翻山鹞刘良佐号花马刘与黄得功刘泽清皆封爵镇淮阳】国母才从土呰回贯鱼长信诏新开莫愁争抵西湖好选淑钦陞御史来【选后已徧金陵遣中使至浙选良家女相传彭某陞浙江巡按以佐中使】六院笙歌己沸天内家舞队更翩跹庭花旧曲不堪唱司马新编燕子笺【宫中教习优伶少司马阮大铖新剧名燕子笺】
　　屠教授爌
　　爌字闇伯嘉兴梅里人为诸生从游甚众客游死于粤东有朂斋槀
　　古意
　　素丝非一丝机中织成帛卷舒生容光从郎自揺襞慎勿染为缁终身不见白
　　赠别袁重期
　　髙飞鸿雁满闗河此日寒江起夕波庾信哀时常作客梁鸿去国独行歌霜凄茂苑清砧急月照荒台落叶多为问呉中旧知已空山丛桂近如何
　　东湖遗老钱士馨
　　士馨字穉拙复名字穉农平湖人崇祯壬午贡入南雍见知于呉梅邨寻入燕公卿争欲客士馨士馨久而厌薄之人渐目为狂生李自成将逼京城中允李明睿疏请南迁士馨私谒之泣曰贼已尽得秦陇日夜行四五百里倘闻南迁之事以轻骑绕出畿南突犯警跸公将何辞以谢天下明睿慙惧无以对及京城陷士馨匿迹樵林流窜于兵火之中艰难辛苦无不备经多寄托于文章后奔走无所成贫益甚自彚其骚赋诗文为一集然贫不能剞劂遂散佚畧尽今所存者零玑碎玉耳士馨轻财好客工古文词兼精书画毎抵掌古今必纵横数千言卒至穷老以死亦可哀已
　　秋雨感懐
　　自爱寻溪蹑屐看独伤万木到秋残青螺逺黛千山黯白练澄江七月寒归燕已辞梁上尽鸣蛩还向草中阑乗流晩出横塘水赢得渔蓑緑未干
　　暮春画溪栁垂隄送溥子南归
　　杨栁芊绵水照隄三千故国一青丝送君愁叠阳闗唱但写垂条记别离
　　黄解元涛
　　涛字观只嘉兴人崇祯壬午解元出陈子龙之门
　　国初为龙游教谕迁滋阳知县未仕卒有檇李古迹诗
　　秋蟾墓
　　六里离龙墓迢迢兑脉长滇池分贵族仙术费长房【附考宋严处士卖药秀州遂家焉墓在蒯墖坊】
　　烈女河
　　市井双闺秀临危大义明天留一节在人诵二贞名【附考至正戊戌红巾至民钱子顺二妹结裾投河死河在州治后桥下其嫂俞氏亦守节洪熙时表为二贞一节】
　　景范庐
　　薪胆沼呉宫主忧臣辱同淳熙景范客志在满江红【附考在金明寺后宋淳熙戊戌状元姚頴筑冇乔木参天幽若山谷向为项氏别墅今属曹司农溶额曰铁舟姚有满江红词二阕传于世】
　　石笋夫人庙
　　地实有情生笋女如介石为神白苎都中赛社卖花村里寻春
　　【附考府城东南石笋自地出穷其恨不可得土人立庙祀之】
　　义妇坂
　　烈女从夫矢不更丈夫感激自成名报仇死节非容易天遣黄巾塟吕荣
　　【附考汉吕氏女名荣由拳人呉许升妻劝夫力学应州辟为盗所害州捕得盗断头祭夫黄巾欲犯之不从见杀大风雷电贼惧而塟之太守麋豹为冢于由拳郭里墟北】
　　花月亭
　　多花少月何堪爱月好花残更欲愁每羡倅州张子野一亭花月四时游
　　【附考宋张子野倅秀时创亭取云破月来花弄影之句】
　　朱举人一是
　　一是字近修海宁人崇祯壬午举人侨居嘉兴之梅里有声誉三呉文盟推为领袖有为可堂集观五重所设水栅闗厢有叹兼悼其弟纬光
　　战合三千骑闗封十八盘亚夫真将种行已本儒冠论世凭多口亡家痛二难紫泉流不尽落日水声寒
　　懐杨彤宣
　　万里投人急游魂道路长河才过玉斧山忽见铜梁节钺开新府绨袍检旧装悬知今夜梦君防到钱塘
　　杂咏
　　旌旗缥缈鼓阗阗泽国扬波势蹴天幕府防秋新筑塞楼船跨海旧冲烟田横结客真多事杨太称兵更几年天命有归尔何益时看战骨一澘然
　　游虞山
　　轻舟十里泛平沙云外虞山一半遮隄势逺廻言偃墓草根青入仲雍家野泥初坼未开笋溪雨欲流将尽花乘兴不辞今日醉此身谁记在天涯
　　虞举人相尧
　　相尧字在钦给諌廷陛子崇祯壬午举人
　　国初以母老陈请终飬有复旦堂集
　　闻雁
　　白露下庭柯拂拭惊衣薄灯昬影倍亲虚月易落飞梦逐文鸳清声拟鸣鹤知从故里来无书慰寥廓
　　骆马河阻风
　　四望郊墟絶暮烟停桡踯躅路难前杳无渔火堪呼渡賸有鲸涛欲拍天雨滴衾禂氷作伴风揺樯橹夜如年自来不得江神助阮籍穷途岂偶然
　　除夜感懐
　　一宵迎送问如何竹报平安独寤歌半世浮名疑画虎全生拙计学藏螺诗因慵嬾无心祭鬼避清狂不待傩徃事华胥空记省五更庭燎动鸣珂
　　浪掷金钱卜大刀絶裾未忍拥星旄灌园何事营三窟揽镜争看有二毛短笛笑吹青玉案斜封耻进欝轮袍新恩雨露将母【感冯中丞郁大理得请】折得梅花当木桃庄封君日思
　　日思字汝立号立初学正严子崇祯时副榜贡以子鏻推防封中宪大夫有四书尚书説凖白苎草集
　　山居
　　一自山居后尘心涤防何疎林人迹少峭壁鸟声多天逈腾黄月溪平绉緑波那知芦荻里蓦地发渔歌
　　晨起观雪用鏻児韵
　　淅沥惊残梦推白满枝光揺疑隐雀风拂似垂丝极目云山幻遥看天地竒萧然无一事相对洗尘思
　　篱边聨句
　　有花盈架不愁贫【立初】花亦当筵澹荡人【巨观】晩节凌风能玩世【子元】幽芬带露自含真【抑园】欹斜似笑三分醉【尧夫】啸傲常空万斛尘【宿孚】一自篱边同赏后【防陈】秋光佳处即阳春【东曙】
　　李教谕新枝
　　新枝字森若肇亨子崇祯壬午举人康熙丁未就教弃职终飬有淡岩小脉
　　和新室落成
　　卜筑临清渚柴门惬素心无山路自转有树境偏深博物捜竒乘怡神托艺林萧然独高寄慕古欲忘今
　　题画与鲁千岩
　　叶落深林见逺山山前虚阁小湾环溪翁有约来相访先度清吟出树间
　　芾园先生朱茂晥
　　晥字子芾人称芾园先生太傅文恪孙崇祯初补嘉兴县学生甲申后弃去教授生徒先后著录者百人故友邱岳以子相托浮海入粤转徙闽南而死晥视若已子为之娶妇教以学文居室三楹书籍釜鬵盐豉蒜果杂置几案客过或自执防徒歩阛阓中手自擕持菜把遇之者不知其为三公后裔也有顑领集
　　读陶靖节集
　　人生两仪中形与影相亲虽曰劳逸殊好丑岂不均形影莫赠答赠答辞苦辛贤愚等湮灭醉者讵千春众辐共一毂有以无为珍思虑濶然空但随时运沦至矣柴桑训形影不如神
　　沈太学章
　　章字宗玉一名璋居嘉兴之白苎邨有鱼梁藕花溆水竹湾诸胜皆自为题咏集名苎庄颇能防俗淮隂侯祠
　　淮水十防泥半石行人入门三叹息王孙功高天下疑赤龙雌雉俱慙徳前有渭水后桐庐进则不足退有余曷不归钓城南鱼
　　灵谷寺看梅
　　下马看碑度孝陵山椒十里树层层半开香气清于水一路人家静似僧春动粉须都化蜨夜寒花片欲成氷无烦襆被兼烧烛月白烟黄睡未能
　　隋隄懐古
　　烟火春隄翠黛连垂杨不绾旧龙船阿曾溅风流血一树琼花变杜鹃
　　防沟新碧晩涛平杨栁曾遮殿脚行谁道雷塘歌吹歇月明重按玉箫声
　　廿四桥边飏酒旗玉钩斜上草离离风吹一阵梨花雨又是江南寒食时
　　姚秀才佺
　　佺字山期嘉兴庠生居于呉有抱经楼诸选其已刻者注释昌谷集嘉隆七才子诗选诗源初集闻鹃
　　何事催归鸟钩辀唤我频故园经战后归去巷无人孙贡士一骝
　　一骝字天卿秀水防贡生有砚隐居集
　　重过高工部寓公西园
　　十畆闲园旧板桥道南重过黯魂消秋花黄蝶犹成队晓露红兰惜易凋事去英雄时坎坷年来车马巷萧条灵均一去何由返空对江潭赋大招
　　张秀才履祥
　　履祥字考父桐乡县学生其学一以鹿洞为师仁宅义根言规行矩间作韵语有杨园备忘録题屠处士爌邨居
　　霍原六聘山焦先三诏洞渔子定迷津只莫桃花种徐太学仲选
　　仲选字华海一字鹤友海盐人国子监生有鹤友诗稿
　　水邨
　　照槛晴光眼未迷痩藤斜影度桥西沙头白鸭黄鹅睡篱畔竹棚豆架低屋似鱼船疎荻绕亭如僧笠穉松齐此乡风景真堪恋只合携缾老菜畦
　　沈太学原淳
　　原淳字伯淳平湖人明末由诸生入太学与陆叔度诸公友善多酧倡之作兵火以来后嗣凋落遗稿无传殊可叹也
　　乞衣
　　五栁先生诗乞食乞衣我亦赋哀情一堆敝絮封鸡骨半巻残书拥墨卿堪叹鹑随原宪老谁分绨使范雎生孤邨僵卧无人问冷落芙蓉照水明
　　徐秀才淮
　　淮字爱竹嘉兴庠生有爱竹轩诗
　　宿金粟寺
　　昨嵗曾游此莓墙墨尚新雨花长似粟观海更无津下榻便行客烹茶费主人年来稀战伐鼍鼓但迎神【鼓系孙权所留】
　　沈秀才文煇
　　文煇字履亨嘉兴县学生有田遗槀
　　西庄
　　乍喜人烟接都无俗客喧渐能谙稼穑不复厌鸡豚仄径苔梅古疎篱竹屋存东塍近僧院清磬报黄昬戈金汤
　　金汤字带如平湖人郎中用泰子
　　郊游
　　雨过青山碧四围春风轻飏百花飞极知良防非容易马上何妨酩酊归















　　檇李诗系卷二十三
　　钦定四库全书
　　檇李诗系巻二十四
　　平湖沈季友编
　　国朝
　　秋槐老人王翃
　　翃字介人嘉兴梅里人家故业染日坐阛阓间一手挟古今书以观一手数钱与市贩菜佣相应答饮少而嗜酒屏絶庆吊自处名教外为诗文髙自矜许好制词曲作纨扇记忌者诬以诋毁里绅讼之官家计日落然诗日益有名既遭兵乱多感愤叹咤见之篇章张深之北方名贤赁居南湖每置酒召客伎乐杂陈翃辄散髪赤足呌呼号啸虽严客无所避人多以祢正平杜子美目之游山隂与陈章侯善王季重见其诗嗟赏焉陈卧子作序谓有盛唐之风其旧作曰春槐堂集后作曰秋槐堂集共千余首壬辰舟次贑州被盗皆没于水深自痛惜每终夜拥被记忆后入粤惘惘自失复摭拾记闻作诗二百余首买舟而北其稿又为鼠啮不可缀补益不乐四月泊京口无疾而卒友人朱彞尊曽有选抄一帙其弟王庭梓之以传谓其夙尚沈雄间为和厚幽淡之句不可一类求也
　　田园偶作
　　落日闭穷巷风雨何飕飗沈吟坐来久悄然生百忧自伤旷浪怀苦为衣食谋朝看孤云飞暮见空江流何能坐成老拔剑当逺游草草天下人视我如赘瘤
　　宿董氏山房
　　中夜虎渡水溪树初风生飒飒吹哀湍众山皆有声深庭久无月黯然三四星忧人独求醉释此离居情
　　牧牛词
　　二月三月春雨晴渚田水暖芹芽生牧童驱牛出原隰细草青青牛可食夕阳短笛不见人吹过邨南又邨北
　　人有谓余老者感作
　　一身不遇家屡空谈诗説劒心何雄少年虽去壮还在出门千里轻飞蓬饮酒多欢侠游子寻花常宿倡楼中半生为乐不知病两耳忽患今春聋梳头遂见髪初短照面恰怪顔无红往还后生最轻薄笑云似尔当称翁繁华零落尽朝菌吟叹啾唧来秋虫天地那能禁我老文章可惜令人穷一丘一壑几时住世上岂有真乔松
　　寄沈十二
　　横山生白云郁郁半空起知君住其下独宿白云里冬月静岩扉寒泉涤心耳嗟余役风尘引领望之子
　　越中送顾伟南
　　相怜俱在客感别此心同前路夕阳外行人春草中到家闻唳鹤去櫂逐归鸿欲望云间逺长怀泖水东
　　石城晚眺
　　客心正揺落独上石头城天逺垂垂下江寒混混平栁条南北路桃叶古今情况值秋风后清砧急暮声
　　自感
　　穷老心还拙衰年鬓复斑文章身后事丘垅梦中山遂欲东浮海不然西出关桃源如可问但去莫须还
　　答范遵甫
　　浊酒空怀田舎歌百年身世半蹉跎人归野径残阳尽家在寒塘落叶多好竹不嫌愁里看名山窃喜梦中过余生欲逐渔樵去白髪于今奈老何
　　与客话左宁南事
　　长城万里羡当年楚泽军容葢世传三月晴风髙战鼓九江春水下楼船韩彭心事应难论李郭勲名不易全漫道勤王师独正江南处处起风烟
　　会稽竹枝
　　荷叶荷花十里匀秋风吹满越溪春漾舟谿上多游女夸道西施是越人
　　漂母祠
　　一饭当年报不遗王孙今日更何之平生自叹无知己千里来寻漂母祠
　　客中九日
　　细雨成隂近夕阳湖边飞阁照寒塘黄花应笑关山客每嵗登髙只异乡
　　宫词三首
　　金雀传餐百尺楼玉壶催酒醉春游内中新有良家选背着君王学打毬
　　春半樱桃萼尚含中宫初命采金盐近前公主才能语置膝亲教诵二南
　　禁中春树蔼晴烟朝罢帘声下九天官局进呈新铸好六宫齐赐草书钱
　　姚秀才清
　　清字永伯号毅斋晚号晦庵太傅思仁孙
　　挽总宪刘公宗周
　　元老猷能壮天胡不憖遗鞠躬忘利钝注意任安危直道轻三黜深忧毖十思时穷梁木坏臣纪独肩仔
　　丹徒道上有感
　　緑绮青萍泛水涯瀼瀼零露改苍葭秋原禾黍闲犁犊古陌松杉噪暝鸦防井荒碑何代事寒烟野草几人家十年旧恨浑如梦拾穂行歌尽可嗟
　　陆秀才深原
　　深原字嗣长号芝石平湖人性伉直不能昵俗当弟昆贵盛时泊如也
　　国初弃诸生以诗酒自娱有覆砚斋集
　　过顾茂长丹室
　　记否髫年君已翁不堪华鬓又君同交从意气由来淡老共披离不厌浓正好破除杯酒内几番感咤百年中荒芜留得琴书在莫爱追随河上公
　　髙秀才维城
　　维城字百雉嘉兴诸生其佳句有月色水铺地雁声秋满天萧然行李桃花渡何处佳人燕子楼为时所称
　　桃蹊口占
　　水际夭桃红映白移家欲住武陵源道人笑我多牵殢此是陶潜纸上言
　　寄庐先生施洪烈
　　洪烈字仲芳号寄庐平湖人少受知于学使洪承畴顺治乙酉以明经授钦州牧时粤疆未定乃依幕府流寓五羊城衣敝不完并日而食幸以诗见重李抚军稍稍得衣食一日藩邸张防羣吏纷集而王所召客惟一施钦州曰今日非宴下吏重诗人也后复授徒龙滩以自给署程乡篆悉捐里长营办费及抵钦绥辑流亡録乱兵所弃子女姓氏榜通衢俾其家领归陞松江同知与提督马进寳相抗马故骁将欲以气凌轹使之屈伏尝置酒帅府困以巨觥笑曰当令此老醉死明旦令人伺之则施司马放早衙矣着有诗史集又有粤游集观海集雄游集天中集诸编晚年罢官归里先君子延至西平署命季友受业焉灯窗雪案古色照人今登师作不禁三复流涕云
　　书怀
　　生年百感余落落未闻道岂不歴艰辛河流修且浩征马嘶春风飞鹰掠秋草清梦摇旦昏出门伤怀抱悁悁黄鹄心愿依芳树老
　　何君出扇头韩仲生牕竹诗率和
　　千尺虚庭影根盘斜石生新篁吹午梦老箨散秋声月出当轩白风髙入画清此君终不热萧瑟有余情
　　九日过十八滩遇兵艘连下
　　客路重阳日横帆十八滩涛声摧壁立山气助人寒过客迷花渚归师束锦鞍书生今老矣曾把寳刀看
　　寄怀増江吴友日
　　珠江回棹十年踪遥望鳞飞百尺松爱我莫题鹦鹉赋思君重见鹧鸪峰髙楼雨色消兵甲逺树晴岚聴皷钟已奏徳星还聚井应知膝上有人龙
　　诸将四首
　　葢代声传汉将营劳臣千载共知名功成东北来江左威服西南重楚荆丞相祠堂留古柏昆明池水失长城即教尚父今犹在无复磻溪钓玉璜
　　墨缞声振粤江开铜柱亲从击鼓来载奠金城栖凤驿移封珠户钓龙台宫庭撤宴投醪赏旗鼓连山拔帜才谁道贤王偏尚武雄风收尽海天回
　　楼船同日泛牂牁勲业平分老伏波已有陆生南粤纪还劳汉主大风歌当年寳玉江声壮此地珍珠海气多何事羽林来铁骑却教鸣劒走关河
　　何人海上气飞扬飒飒金戈入战塲一旅忽惊新草木三军重固旧封疆传闻羽檄闲书记频遣梯航抑富商江岸漫劳横铁锁从天谁不识龙骧
　　和客子鹦鹉诗
　　怜尔竒毛赋逺思隔窗宛转夕阳时翻身却称雕栏小记曲偏憎翠管迟饮泻银屏怜客去啄残金锁怪人知聪明若被凡禽笑何日开笼宿凤枝
　　感怀
　　小孤山上大孤山滩下三姑江月湾天柱石峰留客影一肩风雨过梅关
　　彭贡生孙贻
　　孙贻字仲谋号羿仁海盐人朞生仲子貌魁伟好诙谐口濶而贪饮人有长鲸之目平生耻为龌龊士动以古人自命读书过目成诵为诸生试必冠军壬午省试陈子龙已拟元而次塲忽作寒热不得第遂以贡终有茗斋制艺名噪于时见中原多事凡忧愁感慨一发于文而诗尤工诸体超秀卓然成家痛父殉国难乃蔬食箨冠终身不出往往游于酒人又喜与儿童嬉戏颇具不羁致所着流寇志并诗词乐府共数十巻其佳句如包山云痩林时见石渇涧亦生泉雷泽云归穴龙収雨空梁鹳伺鱼山行云山平云绕碓雨细犊犁烟踏春云柴门细草临渔歩花坞斜阳隔磬声有感云十年心事挥杯尽百感身名掩镜中除夕云行虽负俗犹佳士劒即无成喜侠儿出郭云经旬防客鸟窥户三日无诗花笑人海濵云身非鲛客还多泪迹似闲云只恋山秋柳云少更几何无奈老树犹如此可堪人昆仑山云黄精采罢春盈握白鹤归来雪满身皆警动可喜
　　陈章侯画水浒叶子歌
　　张吴顾陆之写真三子圣矣吴入神吴后千年有陈子更开生面尤絶伦观其下手万象变神鬼触案窥尖新深竒不止在面貌衣折古硬堆虬鳞丹青所状必英物愈拙愈秀无前人雄心恠胆破空出思令盗跖张麒麟东京横行草间客三十六彪须倒磔宣和佚事谱豺虎稗官喑火揺唇防章侯笔防牡虎髯白黑蟠屈行蛇蚺夜防灯火炯萧瑟含毫细思垂髙帘即今寇盗锋相防烟雾中原乱鳬鸭张曹左革花刺袍安有斯人不弄刀梁山狂儿握弓笑眉髪槎枒山鬼肖邦人鬬虎杭鬭特猪奴弃子今英妙细看绣梓情性深写尽张角黄巢心真龙智勇猛兽服云台画者曾平林
　　放鹤洲
　　篱落遮樵径林扉纒古藤入门唯见竹扫叶忽逢僧茶气生残灶波光动采菱渔家堤柳外落日挂鱼罾
　　建昌城
　　白水横官道青山绕废城余民百战尽落日一江明露下秋菰防营空野鹤鸣仆夫已憔悴前路自相惊
　　社日
　　竹里山堂午后开樱桃酒熟客频来社中人少宜添燕春半花多总让梅昼静棋声连竹响香残云缕绕牀回尘縁巳絶闲无事抱瓮疏畦手自栽
　　春事
　　修篁十个半林茶采撷春菘煮露芽挿槿预为兰定界补泥才与燕移家钩帘忽挂初三月品水新浇第一花午睡未醒山鸟唤木兰花下日西斜
　　奉简真长先辈邨居
　　尘氛不遣入田家卧起髙云至晚霞却病云烟为药物忘忧姬妾有名花山林送客猿司户村落无官栁放衙欲访先生问渔父绛桃树下竹扉斜
　　春郊四首次百旃韵
　　茗林春雨乍舒旗立望平芜枝不移啼鴃催残花万防闲愁费尽酒千防柳阴舟小鱼髙坐山月人归犊倒骑行徧空庭无可语深松独倚聴黄鹂
　　陌上春隂鬭八哥山樊乱落打岩萝悔随狂蜨寻蒙叟愿作歌鹦度补陀戒酒似糺中执法拈花还礼大摩诃东园新植梨千个抱耒宜师老槖驼
　　野寺寻僧过午钟涧声恰为小桥冲钩廊屐齿喧于蝶矮竹花房曲似蜂烟树隔江荒禹庙山河残画怆徽宗变名何地堪逃俗曽向臯桥托赁舂
　　花落晴郊舞乱英双文小鸟呌新莺船従红板桥邉系人在緑杨隄上行擕妓何须呼杜牧持杯且复作刘伶衰翁不预公家事只自酣歌过一生
　　百旃有春郊四首走笔索和意在险字相窘也如韵酬之更选韵之窄于成声者凡四十余得长句十章索和亦如之
　　拾橡空山友鹿麏草衣反得傲悬鹑铸刀潜访眉间尺卖药坚辞手不纸碓自舂成侧理窗梅全乳半生仁海边白石多堪煮脱粟何烦更指囷
　　草喧二月渐飞蟁北牖疎风面竹斤土甑添薪炊石髓枯毫搨字得顔筋千觞牛饮卑三雅一叶防夷笑伍员谁道贫家弦管缺如簧好鸟故殷勤
　　幽塍涧落故喧豗晚劚春田得芋魁一入深林猿拜侣久辞世网雉惊媒雷催蕉叶时供纸雨放灯花未落煤欲访名山度江去却怜我马日虺隤
　　旧植荪荃间杜蘅荒庭锄秽走鼯鼪酷寻幽壑为量屐时约山樵与对枰睡防浓于千日醉菜香清絶五侯鲭闲居早晚无功课不是诗筒即酒鎗
　　闻道鸬湖胜若耶緑蓑烟底友鱼虾新鳞出网分鲈脍野鸟供厨荐鹧羓梅雨一罏桑苎火池蛙两部正平挝醉眠不复忧天坠链石辛勤笑女娲
　　一竿春水緑平篙小筑还当旧马嘷白眼向人髙岸帻青山对我落持螯雨来桑陌收鱼笱月上菱田罢桔橰此外乱离都不问麯生惟劝日餔
　　梅妻鹤子代姬姜种秫无劳典鹔鹴空谷兰犹香草莽卑巢鸟亦恋榆枋名园洛下输迂叟美酒凉州羡渇羌惟有此君成莫逆万竿牕北种筼筜
　　竹花漠漠曳龙而倒拂风前白接防香作篆文铭古鼎防雕梵字架荼蘼提壶鸟劝添桮杓曳布妻能共扊扅盆景小山堪防缀一拳沐雨緑厜防
　　欲辞火食采山茅喜怒宁能问众狙身贱泥涂行郭索骨寒风雪傲林于笺经老去成书蠧临帖工来笑墨猪晨起灌花添砚水汲泉自滴玉蟾蜍
　　藜羮玉色下春虀饭罢携琴付小奚身世多虞恒读易行藏难卜托扶乩漫同荘恵防濠上莫以彭殇感防稽无可奈何聊命酒不知醉后夺鸾镵
　　野泛
　　野渡茫茫春暮矣浮萍泛泛去何之回溪多曲如成字乳鸭呼名自抱儿出处定师髙士传行藏半在少陵诗桃花应笑人来晚从此垂竿也未迟
　　灌园和李潜夫先生
　　鲑菜长饥未识贫茅堂药圃各清真庭前拾橡三口雨后移花月一身门有好山何必画径辞俗客自无尘穿林归去常冲晚野老宁烦醉尉嗔
　　闻鹧鸪
　　章水东流贡水西郁孤台下草萋萋云山万里行应徧山鸟空劳向客啼
　　燕亭夜雨
　　夜雨空堦滴緑蕉无眠山客更萧萧西风纵有还家梦难渡浔江八月潮
　　陆推官濬睿
　　濬睿字以愚号未庵平湖人长庚之孙顺治丙戌举人授宣府推官逼居塞上惟以寛简治之出寃民巩加世等置悍弁徐洪志于法未几解绶归郊居闲放醉饮陶然凡忧悲愉佚之槩一寓于诗前后所着彚成十刻行世
　　蓬莱阁
　　鞭蜃呼云云未起胡然危阁层波里势凌泙湃撑虚空碧眼仙人时戾止仙裾飘忽风飕飗画栋烟春复秋沧桑转阁常在欲挽长鲸使倒流
　　挽钱穉拙
　　盛年矜意气同学逊竒才草檄城狐去飞书金马来多闻存北史不仕慕南陔故里堪栖托伤心入夜台
　　家园小集酬沈存西
　　秋林初霁雁声催挈伴登髙第一回沼映残霞留紫在窗衔逺岫带青来狂呼随兴鸥能狎痛影忘形菊自开借有休文贻絶唱半庭吟思绕苍苔
　　游杨厯岩
　　五月山田稻放花探竒炎日路偏賖为看古木遥相接渐见危楼近复遮架屋因岩称絶壁充厨引磵试新茶登临到此尘心豁欲问成公是否沙【岩半有只霖寺供成公祖师肉身】
　　吴门竹枝词
　　揽胜闲凭悟石轩笛声忽聴在髙原日残树黯人归去乗兴还添小十畨
　　姊妹追随赛巧妆艳阳新緑绮罗香画船昏黑灵岩转明日叮咛到上方
　　小游仙诗
　　九转丹砂在玉台朝过弱水暮蓬莱擗麟佐酒无人识从此骑龙不复来
　　半竿钓月不惊鸥神在层霄影在舟有客错将渔父唤数声长啸洞庭秋
　　杨秀才嗣源
　　嗣源字若谷号疑始平湖诸生有据梧草
　　游新昌南明寺
　　山径纡回石磴幽依稀月峡挂当头仙人棋局今犹在髙岭乗风暑似秋
　　蒋布衣之翘
　　之翘字楚穉号石林居秀水之王江泾初隠于市广积书卷尝集有明禾中先正诗为诗乗采摭甚博予颇得其助云着有甲申前后集
　　杪秋登南楼述怀寄旧游诸子
　　忽忽嵗方晏递绪当廪秋严霜挫羣卉悲风掠寒流浮云蔼苍凉日煦天为愁鶗鴂一以鸣中心洵靡瘳登髙从所思榛荆障前丘聚散固匪常明晦理乃周感往成晞露抚今若浮沤交道日坠地谁为心相求延伫罢觞咏缄言申离尤
　　五人之墓
　　亭亭山上柏托根化为石頽景掠流颷危柯歘摧及女鬼防妖端羣伦寖夷斁驱枭自南来笯凤铩威翮斯人良独叹叩阍计无益肉食黾阿从草野愤所切一手扑杀之聊以褫奸魄论市良慨慷歕血破空碧遗塜何累累石蹠阚阡陌蔓草延緑滋羣鸧吊林夕凛然生魂聚眉髪犹奕奕白骨苍苔中时有烟雾积我征屡瞻睇弭节抚今昔陟懐轵里屠浮羡燕市客尔汝敦古欢捐躯曷云惜翳惟托深衷非职谋乃国秉性得所甘髙风顽懦激怛防麋肝肠悲吟泪填臆
　　泊舟
　　止櫂知何地携藜复有村落花縁艇出鬭鸭近人翻未乞田家火先邀野老樽百年知几醉潦倒复谁论
　　吾拙
　　逼寒初至循风欲授衣虚櫺晚照薄藂菊背霜微畚锸悲吾拙乾坤老孰依干戈犹满眼不敢出柴扉
　　智标塔絶顶题壁
　　髙标延百里层塔出秋峦拾级青云直凭防白昼寒洪蒙尊一气吞吐恣双丸下视真卑狭将从问羽翰
　　平居
　　何言去国似孤舟失意平居亦荡流对景未酬陶栗里携诗防得谢宣州蒹葭霞静寒依渚风雨秋髙晚抱楼时事不禁萧索尽停杯木落坐飕飕
　　春日送陆韦公之淮西
　　乍逢旋别正初春冷落梅花解笑人千里江关谋食计十年烽火醉吟身交尝岐路尤堪重文至穷时自有神漫尔离樽何所指黄云甲马故酸辛
　　宣公祠
　　唐相祠堂旧楷模萧萧梧竹接城隅当年贾谊此其辈何代能无綘灌徒
　　阅诗集偶拈絶句
　　犁眉公洵出羣材源委风骚魏晋来不以作家甘自命英雄本色待人猜
　　风雅吾师李庆阳何徐踽踽让前行若还独自抒机轴一句应须倒一觞
　　嵯峨台阁当时体七子同声固擅塲自分縁情言所志后生莫漫薄髙阳
　　姚秀才世靖
　　世靖字子清号药师平湖人隠居广陈之南溪为诗秀逸一空俗调有翠樾轩稿
　　今昔行悲老妪篇【有序】
　　余少失怙以族子见抚于叔父故大司寇公每朔望一入至陈淑人所见所为傅妪者主守门既司寇淑人相次下世不数年子孝廉又殒髙台曲池半为蔓草传妪故在佣于里之豪以食余感其贫困又以盛衰之故怆然于懐为作今昔行悲老妪篇以寄意焉
　　春风老妪悲南陌泪如连丝啼不得曽是朱门旧日人今来宛转无衣食忆昔尚书全盛时雁行珠履何差池连云甲第倚云汉中有金屋多蛾眉葳蕤锁钥黄金铺屈戍盘龙双辘轳南窗北牖隠相望惟容此妪当关呼昼逐琼筵洗凿落夜趋绮帐拂流苏是时竹马余翩翩乌衣伯仲羣少年竞赌罗囊走堂下独成蜡凤戏堦前中间令弟托心素春草西堂梦佳句突兀应髙定国闾悲凉却扫延年墓一别人琴遂杳然百年书籍终谁付山阳思旧空笛声平原叹逝徒词赋昔日池台生棘榛清歌妙舞共灰尘龙钟白首还沦落乞食常从旧比邻吁嗟世事无不有海水蓬莱几回首茂陵髙卧马相如终年消渇长著书因风为问青云客何处红尘无覆车
　　春莫曲
　　江南緑晓天丝香晴渚无人兰叶长蜂尾娇狞扑花去交交鬬鸭回金塘樱桃委坠红珠冻榆荚如钱压莺梦绮榭频搴银蒜条湘川一幅帘旌动麝煤小字丁香匀緑绣罗裳持寄人荆云蜀雨不知处鲤鱼六六腥红鳞倾城面背防干曲浅碧海绡春一束楼外秋千拂地垂烟纱漠漠啼香玉
　　江亭
　　地僻闭门久草深花满台夕隂连海润江涨郁春雷鸟啄蒲苗下鱼翻荇叶来虚亭卷帘坐迟客共新醅
　　客至
　　颇似嵇康懒经旬一上台清斋寒食过多病故人来草爱春阴合花看暮雨开相将话残烛夜半有轻雷
　　十七
　　十七始登楼垂帘不上钩与郎香蔽膝报妾玉搔头寳镜开明月罗裙剪石榴画眉何太晚人为早朝留
　　自解
　　五十王融较半非髙阳穷鬼况因依直教芜秽连荒径更遣飘揺到敝衣白髪渐生妻子笑黄金欲尽故人稀只余赋草为云气山雨来时千丈飞
　　忆旧
　　十三词赋已知名日日金丸逐晓莺杨柳河桥春试马杏花楼阁夜闻筝当年断梦随寒雨几处伤心为月明最是红顔易零落秋风黄叶怅平生
　　东平诗百首之二
　　帘前倚醉一悲歌自卷虾须入绮罗红烛背人偷验取砑缭绫上旧恩多
　　墉宫背烛几凄凄传与青衫验旧啼二十七年惆怅事春风开徧野棠梨
　　黄贡士子锡
　　子锡字复仲秀水人承昊次子善画山水有丽农山人遗藁
　　艳曲
　　学织九张机香罗叠舞衣轻鸾千二百风起尽飜飞湖中并蒂莲岸上同心苣三十六鸳鸯飞来不飞去钟贡士嵚立
　　嵚立字宣逺秀水人明末贡生
　　折杨柳
　　袅袅金堤柳三春渐寂寥新声传洛下旧恨忆河桥妾意愁飞絮君行忆舞腰关山吹短笛凭向曲中飘
　　秋泾晚发
　　落日片帆轻春江一望平微风三十里已度射襄城岸岸杨柳接村村布糓鸣不愁明发雨鱼尾断霞生查秀才崧继
　　崧继字柱青后更名遗字逸逺号学圃海宁人补海盐县学生有澄清堂集
　　扬州词
　　江都士女荡轻舟传説当时翠辇留二十四桥人散后风吹萤火徧防沟
　　金秀才孙
　　孙字龙友秀水县学生有铁岩集
　　咏怀
　　万籁吹至音悦耳非丝竹至道有余甘所懽非梁肉衣被葢天下何必绮与縠贵固非吾荣贱亦非吾辱栗栗同履氷粥粥若捧玉毫髪茍有违澥水终难濯
　　箜篌且莫弹箫管且莫吹俯仰怀古昔戚戚心若摧雒阳被謡诼湘沅万古悲谗夫自髙张楚臣蒙防夷卓哉苏子卿啮雪志难移翩翩夷门客头颅酬所知下士羡朝荣朝荣难自持上士希延年延年安可期夀殀同一归惟贵死得宜叹彼泉下人生气何累累
　　正徳宫词
　　月射窗纱映画梁芙蓉阙北郁金香西宫今夜停歌舞闻道官家宿豹房
　　天啓宫词
　　玲珑玉束系鲛绡素腕双擎碧玉箫万夀山头歌急拍一声声唱雒阳桥
　　崇祯宫词
　　雉扇乗云啓凤楼特宣命妇拜长秋赐来谷雨新茶白景泰盘盛宣徳瓯
　　马教授广軨
　　广軨字飞生平湖人鸣雷子为人外通中介尤长辨才每当诗酒游防賔友歙集辄葛巾鹿裘髙谈雄论连举觥船数十神气自若丧乱后家益贫遂游于四方以教授为事凡理学性命兴亡治乱之説矢口讲论间以笑谑多有别解使人靡靡忘倦于是三吴之士咸归其门翕然有大儒风殁后私諡端敏
　　咏怀
　　贫者思得玉不采九疑峰倦者思得息不憩三危踪嗟彼当路子追欲何怔忪朝菌与灵椿谁是金石躬惟有乐饥水可以安吾慵
　　康乐夸成佛叔夜急养生当其抗言时髣髴通神灵一朝不自得终乃违其情我钦蒙庄子无近刑与名时哉适来去躬耕以为经
　　养由方矫矢白猿号平林更嬴鸣虚弓云中下惊禽末技有至妙神感捷应心何为躭道久徒然叹幽深逝将舎之去翺翔南山岑
　　怀培原大兄行脚雪窦
　　廿载投簪老上方三年读礼祝空王宁求慧业无生果不为名山一瓣香片石旧寻莲社地孤云重度越吟乡自伤未免周何累薇蕨徒怀向首阳
　　同臯旭对月怀沈子佩临别胜集
　　爱客当年旧隠侯短亭落日更维舟临岐细草迷吴角隔嵗残梅下陇头才子最怜黄绶好酒人偏爱翠眉愁年来却笑文通老别赋时时恋旧游
　　莫春杂感同叶星期郭臯旭
　　长洲台苑一芜平细雨青霑草色轻华表思归君子鹤空山有语上皇鹦要离塜畔寻家国林虑佣间识友生回忆旧京欢赏处何人不发五噫声
　　沈秀才廷钰
　　廷钰字文韩号山渔桐乡庠生甲甲后弃去躭情诗酒其自序有云屈原赋离骚宋玉作九辩忧国既深悲秋特甚余生不敏触物多忤忧与时遇病复随之着秋吟诗以见志
　　秋深水墩访菊次同游诸子韵
　　髙风吹枯枝叶叶去无迹日色苍苍凉溪流泯泯白毎觉秋兴悲我意偶闲适采采黄金花众芳罗咫尺登危据层楼千里接瑶席水迥地势雄径转秋田斥决眦数归鸿影下寒塘只烟色随双帆厯厯渔樵宅霜飞百草凋节序忽迁易良会当及时何得拘形役
　　渐川老人俞汝言
　　汝言字右吉秀水人身矮善谈谑为诸生不遇自称渐川老人游燕赵韩魏宋卫闽粤之乡越云中雁门归而闭户著述篇帙之富近代学人莫与抗衡者有渐川集及先儒语要京房易图晋军将佐表礼服沿革汉官差次考宋元举要厯纪年同声録崇祯大臣年表卿贰表明世家考寇变略弇州三述补品级广考嵩山志諡法考补双湖杂録本草摘要晚又着春秋平义十二巻四传纠正一巻坐是两目失明然犹口授诸书使人以笔记之遂病而卒予忆戊申已酉之嵗右吉至西平署下帷甚久予虽少每于灯窗砚席间执巻商确颇以为孺子可教而今重有典型之悲矣所登诸诗皆昔年手録者惜不得览其全集
　　咏怀
　　长安游侠地洛阳粉黛丛朱楼结绮疏绣帐临春风皎皎垂素手琅琅振丝桐一为求凤操车马塞道中回首四节易凝霜凋朱容明月犹在悬白日已不东翩翩白马郎扬鞭复何从
　　东村宿瘤姑十五被翟章西家美罗敷二十犹蚕桑窈窕絶世姿终日工七襄容色岂在好逢时即为良语贱有余恶处贵罔不臧红顔坐消歇盛年何可常
　　二子篇贻顾宁人李天生
　　边郡诸侯谁好士云中雁门称第一同开幕府向隂山共脱貂裘礼賔客笳闲鼓卧烽息烟尊罍楚楚屏筝瑟甲朝丙夜恣探论如石投水胶在漆邺下梁园彼一时安论轩车与遗佚就中賔客谁最竒惟顾朱李无异辞朱十自小我好友顾李未面神为驰关中博物因笃冠操管滔滔濯江汉刘曹沈宋未足多古词郁郁星辰烂东吴布衣顾炎武山经星志指掌数古文穿穴鄙夹漈捜碑版考石鼓好竒尚侠大略同李诗顾笔同千古余来云中逾万里贪与诸君共抵几谁知聚散自有时南北东西不并屣李生贻我怀古篇朱生书尺尝蝉连游燕幸与顾子俱我出顾入无后先均是山泽姿并为诸侯友记程未尝隔千里片席剧谈竟何有乃知造物甚相忌合并従容亦难偶只今幕府一时歇散去燕吴与秦粤此生宁有聚首期各自孤眠对秋月不尔单父与吹台髙李杜陵俱异才啸歌今昔乾坤开英雄奚必非蒿莱二子相见定有日麟游凤舞何时哉
　　云中杂诗
　　苏武台安在昭君墓若何垣非秦紫塞堡近汉黄河兵减笳吟少烽销牧地多当时歌舞丽檀板杂雕戈
　　赠孙孝亷侍史谷音
　　侍史清如玉疑従缑岭来才偏怜頴士技欲胜方回眉语令人醉歌停待客催何当防绣被青翰一帆开
　　井陉道中
　　束马嵚﨑道路艰尚留古迹在青山悬流苔洗将军垒落日烟封娘子关垂黍秋田辞战伐横碑古涧费追攀两看旅雁违江北自愧征衫不暂闲
　　华严寺同阎古古作
　　玉甃金绳奠九楹离宫拓跋旧西京几经铁马雕戈日不坏毘卢舍卫城像试孰开山后地法幢犹纪大康名请看直北诸陵阙白草黄榆纵复横
　　进艇
　　晴川曲曲抱沙堤岸柳依依逺近齐山色欲开疎雨外夕阳愁在乱峰西舟前波浪泇流駚望里烟岚鲁树低作客乗春行处好故乡曾否息征鼙
　　大名九日
　　搔首中原去雁号帝丘景物倍萧骚愁歌白帽清霜逼风卷黄河浊浪髙在野楼台临大泽摩天雕鹗见秋毫射熊戏马何年事闻道渔阳羽骑劳
　　邺中怀古
　　漳河清浊太行东此地曾闻霸业隆川岳无心悲鼓角丘原何处问英雄鬭鸡阅马兴亡外氷井铜台涕泪中独有窣波云表立铃音独语向西风
　　大同曲
　　纒头窄袖奏氷丝促柱繁声敛翠眉道是武皇遗乐府一时齐唱玉娥儿
　　沈秀才克家
　　克家字庆仲秀水人徳符子顺治中诸生
　　壬午秋雨中访石斋先生
　　共快其蒙雨公来亦自东子舆友天下景相山中练界千峰瀑松承众壑风时贤无大小于迈总从公朱布衣扉
　　扉字开仲嘉兴人弱龄多病终其身不婚闲赋小诗自娱而已
　　简吴生
　　自诵梅花人日诗五旬不见但相思一春多雨愁无麦二月输官定卖丝行药桥边逢客返著书牕下少人知近传孺子司村社想见麤豪割肉时
　　彭秀才孙绳
　　孙绳字子羽海盐人长宜子少頴异无阀阅气着有问业居集
　　国初避兵丰山扶母潜匿复出而求父遇害年仅二十
　　六
　　同青雷夜宿云岫
　　岧嶤精舎倩云封遥叩禅扉聴晚钟龙防香台时卧鉢鹤依锡杖欲巢松风泉落户秋生枕寒月凝霜晚在峰夜半梵音清客思起从老衲问三宗
　　戴长汛
　　长汛字澄斋嘉兴人有前后征草
　　苕溪漫歩
　　四野干戈急萧条此地秋村尨吠山鬼水鸟狎溪牛落叶飞重起哀湍咽更流无才堪济世祗合老林丘胡秀才嗣璜
　　嗣璜字映日平湖人自号兰菊主人着墨龛诗清絶无防尘不屑为外人示也
　　喜雨
　　忽已脱炎氛羲皇我亦云树屯烟作障溪篆藻成文助懒嗔氷簟分凉颂海云偶怀青李帖未敢漫书裙
　　古有扇对格偶赋及之
　　自信迂疎不世情遣怀惟倩墨为卿大椿空语八千嵗且及芳华进竹罂弱水纵围三万里每从清梦聴瑶笙但能黙坐胸如雪梨枣于中亦渐生
　　雨久
　　云容何事墨成堆岂有新诗待雨催鱼惯浅波惊白浪树留残蒂怨黄梅式相好是松根笔可与言惟鹄子杯我欲曝书方数卷啼鸠声里又轻雷
　　郑秀才舆诵
　　舆诵字觉初桐郷庠生世居柞溪徙青镇下帷寳阁僧院二十余年著作等身兵燹后散佚不传同友人分水墩即事
　　半畆花宫一水浮同人乗兴共停舟楼衔越浦芙蓉老门接吴云薜茘幽红醑光揺鹦鹉醆白苹风度鹔鹴裘防声渔笛前村晚卜夜还看月映洲
　　【附考乌青分水墩万厯初同知罗公斗筑其东有永镇巷】
　　沈贡士嗣选
　　嗣选字仁举号果庵嘉兴贡生乙酉奉母避兵葭川羣盗知为老孝子戒弗犯破产聚书尝以厯代文章惟南宋无选本乃辑续之其自着曰俭娱堂集卒年七十六私諡孝贞
　　乡居
　　不识扬雄字无人载酒来闲窗封薜茘仄径长莓苔啼足鸟飞去落残花更开悠哉聊卒嵗兴到独衘杯
　　感事
　　长安车马竞通津西市衣冠血尚新白首同归成底事青山独往竟何人华亭夜月堪闻鹤水国秋风好忆莼窃叹当年朱长史可能重负防稽薪
　　杂感二首
　　当年曾结竹林盟邑里争传月旦评意气直教周士贵文章能使古人生一从嵗有龙蛇厄几度春闻鶗鴂声此日相思吊阮酒垆邻笛不胜情
　　少年声气接羣英湖海飘零异死生偶简姓名堪堕泪传来事迹总关情春风玉树先贤塜秋露金茎故国城垂老瑟居无客至满庭衰草虫鸣
　　陆布衣森立
　　森立字中卿号嵩石平湖人亷使鏊孙长身好读书工写山水吟不甚冨而清婉有致卒年三十九子琰卓亦髙尚能诗
　　钱塘
　　风涌银涛势欲狂万山空自削苍茫非关客思无聊赖十月天寒正陨霜
　　陈秀才恪
　　恪字子肃一字威如嘉兴学生恂之弟有瞿庵诗草
　　九日风雨作
　　风雨淹重九幽人得自娱东篱花罢采下若酒停沽已免题餻字真成泼墨图登髙何处望新涨满江湖何画士园客
　　园客字阆仙海盐人长于丹青
　　元日
　　幽居邻碧里淑气转青阳老畏今朝至贫看去日长衣裳任颠倒儿女异存亡谁惜头如雪栖栖当道傍沈秀才中琛
　　中琛字献臣平湖人中柱弟少有文名晚偕李潜夫马允培两先生作方外游有抱一轩吟稿山中归晤允培即订明春入山之期
　　入山寻旧约出谷访名贤怪石横窥磵长松上拂天嵗时従汉腊耕凿咏尧年好句春光熳相期潄碧泉仲秋日怀木庵仝李潜夫马允培聨句赋得南山当户牖用十七篠韵
　　精庐临澄溪夕阳展晴眺渐觉秋气深【潜夫】能令客思渺苍凉自南来【允培】蜿蜒还东绕遥青隠云间【献臣】瑞霭浮天表松风到良宵【潜夫】海日遇清晓一望极平原【允培】千寻浴芳沼郊原雨乍收【献臣】川谷流方淼虚窗接緑芜【潜夫】小艇迷红蓼栖岩净瘴烟【允培】开径移霜篠怀人梦转孤【献臣】伤往情何悄忧来事薄吟【潜夫】谭罢浇清醥良晤尚可期赋归兴未了【允培】
　　褚秀才连时
　　连时字青还嘉兴县学生
　　崇祯宫词
　　日日南薫广殿风甆缸初进海榴红新调于变时雍曲诏许中书谱殿中
　　王拔
　　拔字人表嘉兴人
　　秋怀
　　天清玉露下寒河连骑萧萧薄暮过万里风髙鹰羽健千家月落杵声多故园锄草留残菊古陌输租刈晚禾不是秋深贪习静畏闻野老説干戈
　　吴祖锡
　　祖锡字佩逺一名鉏字稽田秀水人
　　信陵君墓
　　六国安危只系君握符两度抑秦军一丸几彻函关土五色徐飞芒砀云未见特牛陈大爼暂将醇酒酹髙坟可怜异代存毛薛徒倚夷门到夕曛
　　朱复
　　复一名临字瀹六又字载阳嘉兴人
　　七夕
　　城头凉月到溪亭银汉无光掩鹊翎可怪女牛终古渡不愁化作老人星
　　金瓯
　　瓯字完城一字宁武秀水人
　　春晚
　　竹杖筠车处处山游人日日看花还縦然红紫风吹尽依旧鸣禽緑树间
　　俞昱
　　昱字宣夏嘉兴星河里人父振纪童年母负土成坟慈乌巢焉至今人称孝乌塜四旬乏嗣司命锡以多男之兆果连举五子昱笃学好古有茗柯堂集
　　子夜歌
　　欢来天未曙欢去云将雨椒子落水中一身躭辛苦知欢是白日一别终夜寒野梅结三子那晓怜心酸吴自求
　　自求字永言嘉善人
　　送唐闇思先生
　　朔风吹雪上征裾去国投荒万里余雁已南君更北不知何处寄乡书
　　范风仁
　　风仁字梅隠嘉兴人
　　秋日村居
　　一川秋色净蒹葭南浦风多日易斜越客梦随江上雨山城月照柳梢鸦薲洲有曲翻渔谱蟹舍无人落藕花秋水满湖闲縦櫂市喧应不到农家
　　吴晋
　　晋字昼三别号谦庭嘉善人
　　题大兄别业
　　阿兄买断墙东地蜨舞花深署以庵梦叶池塘来小弟坐消秋暑抵精蓝
　　杜湑
　　湑字晼实一字邻若嘉兴人
　　塞上
　　旌旗当落日絶塞阵云横晓角惊寒雁孤烟照暮城河氷驱马渡陇草遂人行战骨悲沙漠年年古北平蒋人
　　人字公凡一字昭遗嘉兴人
　　惠阳除夕
　　十年当此夕强半在天涯异地重为客残冬未到家歌闻蛮调苦烛暗海风斜更见梅花发能无感嵗华



　　檇李诗系巻二十四
　　钦定四库全书
　　檇李诗系卷二十五
　　平湖沈季友编
　　国朝
　　魏湖西学渠
　　学渠字子存号青城嘉善人顺治戊子举人除成都推官时蜀道荒凉务以抚绥为政重定嘉眉卭雅赋额民颇徳之擢刑部主事赎魏女之没官脱丁生之谤狱转兵部郎陞湖广提学后补湖西道以艰归渠慷慨好施桐城钱澄之感其惠有诗曰还家拟建怀青阁从此饥驱不出门武林汪继昌以所赠筑园江干名曰魏圃黄宗炎求买山之助出纸襆置其袖视之则黄金一饼也他率类是着有青城山人集
　　东飞伯劳歌
　　东飞伯劳西飞雉翠羽红襟照江水谁家女儿楼上头深愁独坐垂帘钩杨栁枝低拂官路细乘犊车低不度女儿十五佩明珰烂若朝霞耀扶桑春风飞花春日迟空持可怜当向谁
　　游祁氏寓园【即忠愍先生沈渊处】
　　北望首阳巅黄云愁欲暮南沂汨罗水清光渺难晤我行陟寓山哲人想芳素冈峦互起伏兰蕙纷无数亭榭欝防差夕霞横古渡的的绿池荷飞飞汀洲鹭孤鸟西北来哀鸣如有诉风雨眺髙原慷慨登楼赋之子赴澄潭客徒悲薤露山鬼披罗立湘娥倚竹顾人生不百年喟然怵先露
　　邯郸怀古
　　黄花白雪悲风埽我来驱马邯郸道城中游侠不闻名楼上女儿为谁好君不见赵王全盛时太行为城漳为池丛台歌吹青云耸平原车骑白日驰白日青云交结是亷蔺意气相为死挟弹鸣鞭出国门杀人报讐在都市賔客慕义来山东慷慨却敌不言功李牧椎牛守代谷主父变服入云中沧桑世事须臾改舞馆歌梁竟何在英雄白骨归荒丘少妇红顔失精彩把酒临风且放歌年年秋水涨滹沱古来凭吊邯郸者亦逐茫茫东逝波
　　访顾五玉园居不值
　　犹值梅花路长廊春色披美人迟不见芳草慰相思雨暗迷金谷风生满习池明晨期再访拂石勒新诗
　　经吴城
　　疎栁髙梧傍客舟阖闾城上角声秋风吹白纻清砧急月上红栏暮笛愁草碧吴天迷北望潮平越水向南流行人无限沧浪思防处笙歌绕驿楼
　　淮上访陈阶六明府
　　百尺楼前淮水平三秋客梦使君情萧萧雨暗田横岛漠漠云遮韩信城南伐六军方驻马北来四月未闻莺不堪囬首西州路重向山阳听笛声
　　江右康味淡先生令予邑去后而邑人祠之湘泉庵志弗剪伐也小范以公车之北过拜先祠作湘泉慕八章漫和一絶
　　处处丹枫绕树枝殷勤含泪读残碑只今故旧防人在惟有泉流似昔时
　　江赠君臯
　　臯字黙含六嵗丧父依母屠夫人性最孝年十六补嘉兴弟子员顺治丙戌避乱为盗所伤昏晕中若有神曰江孝子无恙天将佑汝后遇医得痊长子溥
　　国朝顺治戊子举人为海城令赠臯如其官
　　谒包孝肃先生祠有感
　　蜀山不大髙淝水不大深顾瞻公祠下髙深在我心古语重寒铁今人铁亦消所差在中热冷面何足骄陆秀才濬明
　　濬明字以昱号梅岑濬睿弟博综六籍有东园漫兴藁
　　九日暮雨有怀以祥五弟二章
　　风林急繁景小雨催暮愁独处陶令宅逺游庾公楼余冠恋华髪客棹迟敝裘髙阜聊极目孤鸿起汀洲无复登临兴人言节序良编篱惟防菊载酒可飞觞逺寺浮烟际孤帆出水乡何当薄暮雨两地系情长
　　凉州词
　　将军血战取凉州天宝新声塞草秋凝碧池头陈广乐葡萄独酌上皇愁
　　卜秀才不矜
　　不矜字竽公嘉兴县生弃举子业専事吟咏有复觚集
　　僧房
　　空庭多木石梵韵杂鸣禽门闭芭蕉雨溪通杨栁隂岸花侵竹入径草防云深惟有清宵梦还将月印心
　　始安游水龙洞
　　探竒是处觅行窝前陇烟云入望多溪带金莲浮碧藻峰盘玉笋出青螺松枝似蜕遗鳞甲石乳成花防薜萝转向虚亭问仙迹防行残碣在轻莎
　　陈知县増新
　　増新字子更号除庵嘉善人顺治戊子举人授安仁知县有髙俶堂集
　　富春览古
　　王气在吴防龙兴由富春中原方窃帝沧海未称臣尺檄亲提百万师先驱邺下黄须儿大乔承宠临妆阁无那营中大星落可怜人杰孙伯符事业尽付紫髯奴荆州借去无消息余勇还能撑半壁自此东南斥堠平牙樯日夕逐潮声欝葱犹是南冈色遗庙荆榛狖夜鸣
　　明妃怨
　　不分承恩宠何劳省画圗含嚬辞永巷缄怨即长途篥边霜苦琵琶汉月孤燕支山下过曲奏小单于
　　秋日杂感
　　南云万里接中华此日滇池泛汉槎戍满夜郎春舞纛马腾天女【城名】晚吹笳渡泸羽扇揺三伏下濑兵符按五花周礼职方传露版行销金甲事烧畬
　　蜀檄西南未解兵羽书旁午夜闻钲方愁防子沈鱼复岂意蓬婆欵锦城赤甲山前初奏凯青羌帐下自通名当知剑阁非难据乘传相如檄草成
　　寄懐周端臣
　　金州明月路三千目防榆关落雁天一自短辕人去后晓乌嗁彻旧台边
　　沈贡士纯禔
　　纯禔字苍悦海盐人方子顺治戊子副榜有尘埃喟燕台意蘂诸刻
　　家园
　　家园今日好霜后菜畦晴肥煮黄衣雀鲜烹白殻蛏宿酲偿绿螘新谷傲青精晚到桥西立微风翦竹声仲知县道
　　道字开一号改庵桐乡濮院人顺治戊子拔贡除峄县令有子来堂槀
　　殳山【以下七首考见三卷】
　　无复仙翁在谁同云往还月明千里白长祗望殳山
　　史山
　　闻説来青室开轩对史山可怜芳草遍不见燕飞还
　　桐棺塜
　　仙人曽羽化巾氅桐棺无复寻遗空悲宿草寒
　　洗药井
　　山色傍霞红峰头水气融怪来能疗疾遗药在泉中
　　藏兵坞
　　此地战场遥忠魂尚未消年年风雨夜燐火至今烧
　　潮音院
　　兰若依长林潮生一院音非关湖海近梵响夹鸣禽
　　显灵庙
　　三月花开日空山正寂寥神官原有祠村社走渔樵
　　东山
　　未得登临兴东山忆逺游聊从桐水畔指防话林丘
　　甑山
　　谁家遗巨甑突兀俯林丘经嵗无人到烟云自去留【附考山在桐山清风乡形如甑故名其麓有顺庆寺】
　　王家山
　　垒土成魁父悠然境外山我从山上过牧笛破霞还【附考山在桐乡募化乡王氏垒土所成上有灵显庙】
　　宋公主墓
　　深宫常匿影遗塜任蒭荛花月年年在芳魂不可招【附考墓在桐乡殳山东宋髙宗绍兴三十二年孝宗尚在东宫女永嘉郡主卒诏以医官李师克等付吏讯治孝宗奏臣女防多病不宜罪医乃寝乾道二年赠嘉国公主于此】
　　陆思州世楷
　　世楷字英一号孝山晚号锢翁濬睿长子顺治戊子以贡授平阳判姜瓖搆乱被围五旬楷固守继乃诱降李建泰平其党迁登州郡丞判帅海时行闻其名勿敢犯海寇张名振聨防深入计却之陞南雄太守一以仁厚为治民戴之若怙恃时两藩龙票横行粤中楷不为屈奸僧指南倚势为害立毙诸杖建天峰书院以训士丁外补补思州乞归卒有越吟秋吟晋吟齐吟岭外思阳等集诗格直追开宝合雅归风不独为湖中领袖也
　　游锦石岩
　　登山如观书开卷见大意自非日防绎鲜克穷其秘晨兴趣归装徬徨求杖履扶携下重阿顾瞻情何已改涂指幽厓牵萝入涧底划然双石门洞府为谁启堂室皆天成轩渠面江汜丹霞拟岱宗锦石梁父耳何为探竒者至此辄观止碑碣空纭纭解人良未易所以面壁老终古无一字
　　别义山弟
　　捧檄出帝京驾言返故乡经途睠吴防去国经沅湘分符在蛮郡道路阻且长亲交徒怅望谁与倾壶觞眷怀骨肉情迢迢上河梁零雨忽朝降重云覆前冈车徒叹寂寞行李减辉光酌酒更相劝临岐意徬徨垂杨未堪折惜别牵衣裳牵衣难乆留伫立同含愁含愁亦何为棣萼空绸缪委身婴世网聚散宁自由荆枝怨分植雁影悲孤游弹冠慕郡邑俄焉南荒投简书益敦我俯仰増离忧离忧日以积进退两无防舍我琴瑟欢寻彼魑魅迹防牱尊夜郎罗施雄鬼国溪洞恒尘昏苗蛮易反侧滇南与岭右所在尚兵革驱驰荒落间一官类迁谪迁谪休歔欷
　　君命安敢违惟念同怀人少壮多别离家居失丧乱宦游隔京陲况此徼外行后防谁豫知行者疲津梁居者虚房帷春草既憔悴秋风弥凄其金门称大隠臣朔常苦饥苦饥且勿哀侍从夸翘材聨步升玉墀秘书窥芸台著作拟迁固词赋陋邹枚立言茍不谬千载钦良才何必感离索皇皇赋归来归来良足思悬车固有期祖帐荣汉廷二疏诚知防庸庸守边鄙忠信恐见疑崦嵫渐以逼拂衣须何时白首依故园犹得乐埙箎万里自兹别珍重无他辞
　　墨江歌
　　凌江之水淡无色鉴彻繊尘不可匿斜阶以下即浊流其水黝黒命以墨凌水自洁墨不侵分流数里犹湜湜世人爱墨不爱凌就中有蜮谁能识漳溪染足此染心中兹毒者何其深相逢矢口説冰檗一杯才酌百虑淫投珠馈璧未快意雌黄青白时相寻眼前故人尽魑魅知已惟有籯中金吁嗟乎滥觞之波曽防年滔滔天下皆溺焉独清岂能挽众浊石门况复有贪泉
　　宝摃行
　　逆臣雄据西南际跋扈居然自称帝骄蹇由来非一朝邸中服物多奢丽王师百万困滇城城门夕闭宫朝清可怜珠玉焚不尽满宫玩好犹充盈珠玉全归将士槖玩好虽存亦零落进献喧传宝摃名那知人物同萧索细腰宫女半鸡皮傅粉伶人鹤法垂此辈岂堪充殿陛坐令道路费驱驰道路驱驰一何亟夫舆舁送疲民力牙牀石榻青铜屏挛步偻肩喘不得逆臣据滇嵗未乆安得穷捜诧希有应是前朝黔国遗掌握百年归唾手沐公功业炳丹青白蛮黒咸来庭后人席宠渐喻等器制或恐乖常经要知总属亡国物得此讵足昭威灵皇家不贵珍竒类万里徒劳贡
　　阙廷
　　马船行
　　南人使船如使马北人用马还用船将军驱马一万匹载马直须船一千千船费金约五万其价始与马等焉粤中盗贼利舟楫千顷苍茫凌一叶江村遥望隔波涛骅骝虽健难近蹑北师借马方成功岂知马更借船通何如用船且舍马伏波横海名犹雄黄金费尽龙媒蹶残枥萧萧闲廏卒马船已朽马骨髙朝汉台边嘶夜月
　　虫异【有序】
　　虫自靖州天柱而来渐入平清境内大小不一其类飞集谷仓或全食或半食谷有针孔少许中已空矣村民禳之即可获免此事史传不载因纪其异
　　仲冬之月百虫蛰忽有异物从空来细如狗蚤大鳖虱所至辄为仓廪灾虫本化生亦由湿假之羽翼恣飞集轻于尘雾逺忽逾鋭若针芒坚已入昨年亢旱良可哀葢藏竭矣租赋催幸今有收又侵耗害同雀防尤壮防或云降罚皆凶人空中驱遣似有神师巫祈禳颇能騐讹言或亦由愚民古来物变不胜穷穆王军士成沙虫干戈连嵗多暴骨得无怨骨成鬼雄此虫曽未见经史纷纷臆説从兹起上天休咎岂易知勤修人事灾应弭有虎勿捕蝗勿驱至诚所感异类孚彼苍降鉴神亦听区区祷祀何为乎
　　豆异【有序】
　　施秉狗洞苗寨有豆杂雨而下其色微碧煮食不异常豆唯磨以作浆入锅即成赤水有持至思州者因纪以事
　　昔闻雨金并雨粟岂真神鬼输运速为祥为孽理未明不耕而获恐非福蚩蚩苖民何所知但喜有粟从天贻饥者易食聊一饱化浆为血心始凝闻之逺近尽惊诧虫灾况复当此时余思风力称最雄能搴巨石旋空中矧知小物任飘陨祗讶色味微不同古今异事多讹传比来目击信有焉鬼方妖幻纷堪纪何必齐谐志怪篇
　　懐岭外诗人
　　王孝亷震生鸣雷
　　升书遭丧乱辟世儗墙东身隠文堪卖名髙刺懒通一椽鲛蜃里三径荻蒿中尚记门前辙弦歌乐未穷
　　薛秀才劒公始亨
　　岭徼干戈后髙人隠卖浆旧交存剧孟新吕得嵇康海国珠玑富山村薜荔香关前相见晚樽酒忆清狂
　　程太守周量可则
　　然纶推巨手倡和羡新诗画省分双笔炎方借一麾公余吟石室没后祀罗池烽火漓江逼孤城尽瘁时
　　尹吏部振民原进
　　休暇当清昼逢迎有胜流趋庭娱防防秉烛醉兰舟笔格瑚丽觥船琥珀浮山公今领选寂寞竹林游
　　梁解元芝五佩兰
　　岂独文髙等诗成迥出羣何人推贾谊频嵗放刘蕡不羡红绫饼惟夸白练裙君家词逺才子已前闻【梁公实列嘉靖七才子】
　　喜闻滇城内溃逆孙自尽用少陵闻官军已临贼境二十韵
　　六诏风尘起诸方馈运劳誓师张挞伐乘胜逐逋逃劲旅如摧朽崇城若燎毛合围当要道坚垒逼长壕困兽临关缚妖狐聚穴号
　　皇恩频祝网逆志尚持牢未肯生衔璧终看血饮刀市防时雨降帐幄彩云髙往者威权假旋令黜陟操分藩惊异数尚主庆殊遭纨袴皆纡绶舆台尽拥旄黔山矜险阻椘泽恃波涛奉诏仍骄蹇称兵任驿骚萧萧余白发草草遂黄袍陇蜀犹公等孙刘讵尔曹谁能成掎鹿早已获连鼇【闽粤二逆先期荡平】解甲山同积藏弓月并韬车书通越赕烽火息临洮亟散残黎粟欢投战士醪平蛮应志喜当殿
　　洒宸毫
　　滕王阁晚眺
　　扑地惟看瓦砾存空城钟动欲黄昏路傍孰进王孙饭台上徒招帝子魂马带斜阳临石镜樵牵落叶下松门隔溪浪指秦人洞试问桑麻有防村
　　诸将五首
　　元戎専阃夜郎遥道烽烟万里销略地自开诸郡市瞻天还帅百蛮朝阶前掾佐多腰艾帐下材官半射雕谁谓南人畏诸葛将军原是汉嫖姚
　　荆南募府羽书纷丞相威名天下闻到处轻裘怀叔子当时帽落笑防军盘江渐见梯航逺蜀道无劳馈饷勤岂为明珠谗薏苡云台不数伏波勲
　　三军缟素哭贤王秬鬯重看
　　赉尚方自取昆仑通象郡更移闽越控扶桑岛门尽解田横甲海舶初归陆贾装最是此中能速化直教鳞介徧冠裳
　　开封横浦旧崔嵬虎旅长驱一夕开翠羽不须天阙贡文犀何事日南来蛮歌十部貔貅暇野哭千村鸿雁哀嵗费黄金收骏骨越台空自拟燕台
　　朱旗千里拥艨艟北固山头戍垒空不是水犀来海上已教铁鎻防江中孤军成败谁临汝半壁安危独倚公圣主酬庸多异数早开麟阁画飞熊
　　后感事三首
　　浃日三驱中使过似闻炎徼有惊讹夜郎部曲留庄蹻南粤山川属尉陁天意岂容成割据人情犹未厌干戈请缨不少终军辈老骥雄心奈尔何
　　老臣自切明农志内相何烦持节迎方报三藩同整斾岂期六诏遂称兵裹氊入蜀功安在蹑足封齐衅已成却羡据鞍犹矍铄南人应仗伏波平
　　念尔家承祖父贤金符铁劵已三传分茅逺控河山外赐第长开日月边舶泛鲎涛通贝币旗沈防穴息烽烟兵权释去恩无替歌舞还堪乐少年
　　后感事四首
　　古来开国仗师贞茅土相传祚不轻姬室尚能存杞宋汉家岂忍负韩彭长驱忽使羣蛮动一跌终看九族烹妄拟长驱收六合却怜忠孝两无成
　　雄心强欲效无诸纵据全闽亦一隅内顾未能除海患前徒何敢拒
　　天诛姻连
　　北阙情原戚刑服西曹许自愚独幸
　　圣恩多浩荡胁从犹许贷文儒
　　弱国犹懐牛后羞比肩屈膝更何求山河自握传家劵海屿还通互市舟未见散金酬死士祗闻乘醉快私仇天心厌乱除戎首衅在萧墙岂暇忧
　　誓爵惟慿六尺孤一朝失守尽为俘前驱竟入鲸鲵穴后乘空存豚犬徒阃内鼓旗谁更属军中庚癸自频呼柏舟劲节同沦没未审终完白璧无
　　广州
　　岭外常如五夏天珠江潮汐浩无边万家水槛迎朝日隔岸花村起暮烟澜市喧阗畨帽集濠居宛转妓衣连满城第宅勲籓据横海帆樯异国传里社旧分谁辨树街衢新辟已分防机中织锦霞同艳椟里藏珠月共圆帐剪异绡忘酷暑炉焚竒脑识沈涎文牕赠客瑚格绮馆留賔玳瑁筵每怪细虫多入馔还夸珍果倍盈前脂凝瓠齿槟榔染玉绕云鬟茉莉穿巧士材童矜婉娈华琚金饰俨神仙名区自昔称都防沃野于今更曼延火映千林丹荔圃风揺数里绿蕉田小园障日思葵扇深阁迎寒忆木棉蛤粉为泥涂壁垩蚝房似石叠墙坚行人晓起催鸡粥估客宵归觅蜑船留我鹧鸪啼莫恼昵他鹦鹉语堪怜只愁瘴疠炎方甚逐客孤踪独黯然
　　雄州竹枝
　　朝闻鹧鸪啼山头暮闻鹧鸪啼江头山程水程行不得郎今何事斜阶游
　　十三女儿朱顔酡夜来聨袂相经过怀逺楼前明月满一时齐唱木鱼歌
　　读三大家诗钞戏为俳体
　　牧老风流肖牧之红牋碧砚助吟诗东山一卧闲丝竹新得佳人是夏姬
　　玉树铜驼恨未忘永和一阕拟连昌梅村不作梅花梦闺咏亲贻卞女郎
　　珠江箫管拥兰桡国子先生未寂寥使粤归来应载宝细君湖上正逍遥
　　野泊
　　桃溪花落隔通津短棹沿洄朗水滨客路宾朋俱散尽嗁猿何事尚依人
　　髙处士阳
　　阳字廷坚嘉兴人与内君归素英有倡和诸刻钟琴侠过访不值次答
　　僻地人还朴探林户自收飞英无避酒冒雪有回舟水曲游鱼静沙平浴鹭稠东山吾自望隠隠唱梁州沈秀才日星
　　日星字明阿号大山平湖人君祯子少受知于江右黎博庵补学宫弟子性好山水交游半天下有兰石斋诗草
　　咏怀
　　明月照书帷披衣起局促蟾有盈亏显晦逓相属静夜百感生青苔卧凉玉流光忽以迈沈思在秉烛大道贵宁澹岂曰从嗜欲踯躅安所如姱脩敢自朂
　　赠姜如农先生
　　抗疏薄功名孤身去国轻庙廊存直道草野播贤声昔过悬双绶今来化一茎萧然鸥鹭狎拄杖説无生雨夜小集同莆田林衡者梁溪顾脩逺余杭严子问子餐
　　相逢湖海气偏豪坐听檐声醉浊醪江表何年推将相中原无地不弓刀且将扪虱筹方略竚看飞鱼上野袍滴沥闲庭谁刻烛明朝涨水送轻舠
　　张侍郎天植
　　天植字次先号蘧林秀水人顺治己丑进士
　　殿试第三人由翰林院编修厯任兵部右侍郎有北游
　　草湖上偶吟
　　宿山楼
　　喜到山楼世外栖客踪如入武陵溪石棱侵案开竒壁疎牖迎烟覆浅畦青嶂霞光愁里去红尘身影梦中迷何年直踞庐峰顶闲啸髙云万象低
　　句容道中
　　句曲余风古意存绿畴黄犊小紫门草愁春去消烟黛风绕天空散日痕堤接麦隂垂浅水云笼树色暗孤村山农箕踞深林里笑看行人别故园
　　陆渭
　　渭字宙肩号胥逸秀水人有燕齐游草登岱诗漱雪堂集
　　除夜与标栻两皃对雪小饮
　　悠悠嵗云暮尘梦防盱衡煮雪频浮茗寻香独破橙垣然胸次濶笑对烛花明娱我兰初茁春回淑气生
　　丙午除夕悼内孙介畹
　　拥絮桃灯伴嵗寒送年情绪诉人难屠苏酒在唯儿劝奁镜尘生有女弹素幕纸钱灰似雪画楼香砚墨无兰【介畹善兰竹有砚香阁稿行世】虚房萧瑟如僧舍魂断西风泣转丸壶领山人魏允枚
　　允枚字卜臣号功父称壶领山人嘉善人学濓子顺治戊子举人授西安教谕未仕卒其楚游集自序云五福无徴漫拟伤心之赋百年将半长謡病肺之篇遂使夜狖晨莺徒工迸泪春花秋月只解伤神踪迹难期命途多舛悉其禁抱不无噍杀之音托诸篇章惟以悲哀为主
　　寄六弟
　　作客频年惯今偏忆故乡老亲能恤纬稚子解扶牀梦入清宵短云看白昼长愁心逐江水日夜下浔阳经伏城驿次上海朱思皇韵思皇云伏城故魏忠贤悬首地诗因及之其实非也当是阜城县耳
　　飘零禾黍遍荒丘慙向风尘曳敝裘悮国中涓终古恨伤心北寺至今愁先人不愧阳司旧徳谁夸满武秋千古是非青史在张袁著作定搜求
　　郢中怀古
　　六传趋朝纂大宗星明江汉起真龙金鳬玉虎埋虚寝荜路桃弧启故封往事已随春草没余愁还向夕阳逢上陵空奏南巡曲白日何曽照万松
　　武陵竹枝词三首
　　森严庙貌有神灵嵗嵗龙轺导七星南北路争台阁巧犊车雀舫满枫泾
　　鸣榔徐溯碧波纹毛豆香烧到大云向晚归来人更閙吸笙揺鼓一时分
　　九松天矫白云间日夕游人自往还春末藤花秋半桂名园唯説沈家山
　　江行棹歌二首
　　阿侬家住汉阳江少小生涯托画艭莫怪风波能见惯曽从开府下韩泷
　　数行归雁叫重云息棹沧江日已曛空向石钟山下度茫茫何处吊番君
　　吴贞外亮中
　　亮中字寅仲号易庵嘉善人尝与钱继振郁之章魏学濓学洙学渠曹尔堪蒋玉立为文字饮称栁洲八子酒脯笔札亮中典之搆来问堂键户力学顺治己丑登进士授户部主事督理汉中粮储有颂声转员外郎卒
　　发渭门宿茶喜滩
　　连山草木繁横纵始锄葺乱离二十年亲故不复集榛莽袭衣裾谁能辨井邑结茅汉之厓绠短亦可汲云深日曚曈作息随出入种菽在冈原种麦在阪隰待汝供晨炊所愿登塲急
　　白鹤山人陆之瀚
　　之瀚字水立平湖人父懋功官四川保宁知府防年随侍徧览太白峨嵋诸胜归值鼎革放情诗酒自号白鹤山人与同里钱士馨施洪烈族人濬睿上澜相唱和晚年食贫樵苏不防泊如也湖中粮役多为豪黠者所持瀚与弟之瀛纠同志九人请诸范中丞立官收官兑法民赖以苏有蜀归记鹤山草堂集
　　君子行
　　偃息鲜讙虞出门多险艰皎皎时所嫉遵晦良独难茍非明且哲投足岂获安宻霰先雪零履霜知严寒君子察防先戒兹祸福端念彼失马翁使我发长叹
　　哭范中丞觐公
　　帝简初膺控八闽讵知黄屋僭藩臣孤身逺饵鲸鲵窟百口同劘虎豹龈天为吾
　　朝留正气君今何处托威神即看不轨从天戮义士犹来哭海滨
　　孔提学自洙
　　自洙字文在桐乡人微时以任侠闻中顺治己丑进士厯官福建提学
　　答张剡木同社
　　文章自尔真冰雪咀嚼令予沁齿清柏子篆烟初结鼎梅梢瘦影欲穿楹正愁白璧轻三献始信黄钟扣一鸣多暇细论殊不厌日长来共煮茶声
　　柯通政耸
　　耸字素培号岸初嘉善人顺治己丑进士授枣阳令西山寇发励众守邑他若船工屯政蠲荒禁鬻皆有实禆于民陞礼科给事厯谏垣十八年疏五十七上如陈椘省之恤吴江之灾及从祀诸儒春秋四传等议俱卓卓可传康熙甲寅转通政司左防议乞归耸状貌魁梧修眉广颡腰腹大十围
　　上每称为柯胖子着有霁园诗
　　儿辈读史偶吟示之
　　儒者贵立身虚声何足侈汉末竞标榜党祸自兹起行检未尝饰鹜名如争市鄙哉张少府望门而投止栖栖郭林宗京师胡为尔蹇脩质衾影闭户而已矣后有申屠蟠前者徐孺子
　　送谭舟石赴延安郡司马之任
　　五原为汉塞万里筑秦城雁欲衔芦下人看叱驭行黄榆通上郡白狄拱咸京后夜鄜州月相思空复情
　　春日扈从
　　南苑大阅
　　赐宴晾鹰台奉和冯相国易斋韵
　　六龙讲武小平津芝盖鸾旂上苑春七萃熊罴陪御宿三驱金鼓肃钩陈止戈自合孙吴意櫜甲初消战伐尘最是丹书频进诫钓璜溪上有师臣
　　雨后偶感
　　西山万叠拥晴空晓映芙蓉禁苑通过雨翠浮丹鳯阙迎秋凉入玉华宫云间树色原无暑石上泉声自有风拄笏相看念揺落欲将归思问南鸿
　　寄怀宋尚木太守
　　搴帷一出拥双旌南国文章有盛名词客旧传神女赋使君今下越王城凤栖岭海云长暗鳄去朝阳浪已平自有车书荣
　　赐秩莫将符竹厌承明
　　斌斌子范琦
　　琦字林琦平湖庠生授徒自给有斌斌子游稿惜多散佚
　　西溪聴雨
　　缭曲西溪路未经疎疎凉雨湿花舲此声可浣千峰色为我来游送晓青
　　丁主事彦
　　彦字文博嘉善人前明崇祯壬午举人
　　国朝顺治己丑进士授工部主事
　　并蒂莲和丁飞涛韵
　　芦渡流觞向翠微田田叶上防霞飞昭阳第望须同后虢国风流却并妃争似春明寒浸玉相将浴水露霑衣思君独有悲歌客长啸凭栏看落晖
　　方贡士迈
　　迈字仲拔嘉兴人顺治初嵗贡
　　初夏新霁野步渚庐即事
　　晴云西起日初斜极目苍葭野望賖竹院香凝春不散薫风犹堕小桃花
　　王布政庭
　　庭字言逺号迈人嘉兴人前明崇祯丙子举人
　　国朝顺治己丑进士第从
　　王师平定粤东授广州府知府累陞江西布政使再补山右乞归庭精于制义坚凝峭刻自成一子为诗五古出入陶韦五七律深得杜法晚乃泛滥唐宋诸家以视倦圃先生犹昌谷之于何李也着有秋闲诗三仕二西诸草
　　雨余
　　言从田家游居止得淳朴园林宿雨滋积草深书屋着屐看新晴披襟羡幽独人影淡斜阳禽声冷脩竹
　　黄葛篇
　　黄葛施中谷离离絺绤姿劳心日采绩终然不成丝良人日南去音信无还期又闻事西北负羽从驱驰妾欲寄音去展转中心悲日南或自可北边葛安施
　　漫吟
　　丈夫不得志飘泊如埃尘经营在朝夕恻恻多苦辛四海满寥廓无处投一身英雄死已尽举眼悲斯人凤凰集髙冈鹰鹯无相亲世方尚萧艾兰蕙讵能纫贫女终愆期壮士行负薪我欲为狂歌骇俗不敢陈
　　庭从
　　王师攻克羊城凡九阅月作
　　王师行
　　王师何桓桓控十万余鼓角鸣其前大纛当中居辎车拥后来弩防夹道趋鍪甲耀黄金其间错明珠下有红韎韐上有青锦褕一伍自成行十伍自成旗旗绣尽龙文马饰仍金羁宝刀百万装碎花襍璠璵延衺逾百里照耀满三衢壶浆逺方民叹颂神武殊仲春渐三月气暖雨泽滋室家愿获民耕稼将及时过师袵席上鸡犬初不疑小邑各万家大寨多百围见防蚤自效乐业得所归兹来辟土地实为瘳疮痍负固谁独夫守困支一隅问何恃无恐不独城与池前海为波澜后山为藩篱其地产卤硝石硫来番峓其人习烹炼造药传交黎采铁在旁邑铸冶惟近畿神炮名西洋大者为红衣女墙徧罗列悬楼凭设施乘髙击我营向夕守彼陴果然云梯烂兼使地隧纡以此务休息慎宻观机宜九月暑既徂十月寒尚微闲佚乆思奋疾疫先已稀仲冬大飨士朔日卜佳期用大云彼长何独非我资谋先事乃备器具药有司其时夜月黒措置人不窥炮后掘土坑炮前开木扉一面陈水甖两旁团湿茨西城隔濠口排列千余区千声应一发霹雳惊电飞十发催城头百发崩城基天地随反覆日星俱虺頽连攻积昼夜先登遂须臾纵横满流血漂溺兼浮尸赫然示
　　天讨用以彰
　　国威京观于焉封巉崖为之碑成功纪东南洋溢千春辉
　　程仲孚旧以兴屯经纬见示检故笥得之灯下再读志感
　　天下之大胡忧贫徒然竒防劳计臣老农芹曝尚可献力田务本胡不陈古闻明王贱金玉霸者得之还贵粟但令山海无田荒自然府库恒财足此言虽好仍甚平千年筑舍多不成金城渭水亦粗效可怜兵罢随休耕只今宇内无旷土盗贼逃亡死无所盐贾开边事已荒流民授业谋还阻兴屯实举当奈何去开事例停起科悬之功名即争奋况于利在贲诸多就中权衡亦殊术小纬大经条理宻旁通曲尽千万言经济太平真第一谁先此议虞伯生前辈颇见徐贞明后来程生特居上十载抱书曽未名程生好竒老山野我亦经时有心者箧中擕出几回看低头叹息寒灯下
　　雨夜
　　一雨竟无赖凄然入夜深残灯影照壁孤枕梦窥心失路愁知叹怀人病惜吟纷纷风外竹揺断隔邻砧
　　自感
　　揺落直时贱支离愧病深暗云浮作梦秋叶薄为心雁寄交书断蛛封药裹深悠悠将卒嵗天地一萧森
　　晩归
　　闲林引归趣曲沼更经过晚月自生照秋风吹奈何傍篱虫语细近郭屋烟多望处行人尽讵逢狂者歌
　　念别庾清白生二子
　　离筵无汝在恻恻意加伤秋不堪人别寒将去路长城楼烟似雨水夜月为霜只此乡园地居然己断肠
　　蜘蛛
　　岂有当门惧仍来比屋居牵丝恒罢织结网不为渔近暖萦烟宻零寒着雨虚殷勤亦生计朝夕尔何如
　　嵇山寒眺同陈卧子
　　孤城萦若带乱水织如烟晴雪千家碎穷溪一树悬荒荒纷野艇每每净原田不见巢林鸟归飞何处边
　　舟中晚泊
　　扁舟泊处见云岑晚色苍然在树森风景重催寒露下月凉初照野烟深芙蓉入夜人俱醉芦荻兼秋水自隂杯酒未能还作赋将归何事惜登临
　　雨
　　疎林小雨日霏霏尽处烟深断翠微湿鸟漫随风去重残花自怪蜨来稀当牕蛛织看成网侵几苔生渐作衣十载琴书揺落后不嫌老病乆相违
　　夜泛
　　绿烟散夜川水明扁舟荡漾秋风清长芦暗见萤火出髙树下过浮云轻两岸虫声听不彻一梦故山归未成天涯老眼醉多白中流棹歌非世情
　　西楚霸王庙
　　雄图骓逝竟何支葢世余名尚系思视玦无成非失计舣舟不渡自知时曽闻客泪霑遗像岂有姬魂伴野祠欲吊一巵愁日暮荒原草短细燐吹
　　闻顾若昔之讣有懐其人并感旧游
　　杉松寂寂掩黄昏白骨西风哭野村塞雁自难传旧信夜蛩何处语新魂文章半世终丘垅啸傲平生剩酒樽后事只今遗稚防飘零书籍未堪论
　　题平乐官舎
　　城上峩峩百雉齐城中只见草萋萋官衙风寂重茅穏兵灶烟寒一帐迷短树无枝稀住鸟长宵自晓失鸣鸡山中习静曾堪似未记闲身百粤西
　　对月
　　光隂自徘徊迢遥与愁接照见西林秋疎疎落寒叶
　　闺思
　　防干十二曲日夕倚长思只有罗衣伴秋风是旧时
　　玉泉庵次夜怀
　　灯影凄然照客杯黄昏醉罢漏频催故乡南去三千里不信如何梦到来
　　感春
　　闲来每欲寻春去惆怅东风已后时只有啼鹦不相笑依然飞上落花枝
　　舟夜
　　嵗度西风雨未晴扁舟徐动暮潮平不知旅客情何似夜半寒江听雁声
　　杨妃墓上青草状类苔鲜色半殷红他处所无
　　血染罗衣恨未终犹留芳冢泣寒风试看青草千年后犹带啼痕一半红
　　阿房故基感怀
　　禾黍髙低陇畆荒行人犹説旧阿房繁华一代同销歇不见于今有未央
　　咸阳一炬不胜愁寂寞荒基渭水流尽解骄淫看覆辙不知何代又迷楼
　　徐举人鑛
　　鑛字次璆号铁崖石门人顺治辛卯举人年三十二卒于京邸子宗淮康熙辛酉举人亦蚤卒晚坐鼓琴有怀叶子星期
　　鸿雁空秋影离居一抚琴闲云归岫逺皓月出林深桂冷迟花气城孤急杵音枫江萧瑟甚之子独登临
　　蚤春郊逰同登朝斗岩小饮分赋
　　东风防日绿成蹊出郭晴烟散马蹄预拟登山烹白石何当载酒听黄鹂岩花对客同髙寄竹杖逢僧当觧携爱煞汀洲芳草徧裙腰一道翠烟迷
　　蒋贡士莳
　　莳字若子号硕舆嘉善人所居遭回禄从烈焰中负父出母丧茹素三年未尝见齿
　　国初以嵗贡当授学博未赴卒
　　赠戈荩臣
　　青髯绀老仙翁甲子惟应问八公献防昔曽髙冀北平刑今尚忆蒲东归来赋就勤耕谢客门闲独种松生计满阶培玉树锦堂日日自春风
　　沈贡士槎
　　槎字星浮桐乡人顺治辛夘贡生当明之季与孔自洙张超张方起称桐川四子乃三君相继取科第而槎独以明经老闭门学易晚年更精禅学海昌陆嘉淑甬上李邺嗣序其墨亭诗钞咸谓忼慨厯落峭絶凛立非无意于世者其子出家天童得法于啸堂老人亦善诗昔年曽居予里即予所与倡和之杼山上人元盛也
　　杨义士行【有序】
　　蔡京镌元祐党碑时石工安民乞免镌名士论愧之偶与友人论英宗时杨漆匠事感而赋此
　　指挥门达太无状抗论独有杨漆匠袁彬李贤两得全至今闻者为色壮条陈指挥数十事诡言内阁促我上诏许防讯始得白不然已死锦衣杖多官咄咄称丈夫心惊胆怯难自诬相公具疏且乞去未防夺情何为乎击节表章一义士此是当时搢绅之所无
　　次皮日休访陆蒙不遇韵
　　晴墟烟暖竹篱斜踏雪来寻甫里家闭户惟遗堆径叶窥帘还着供瓶花已闻处士宜除令亦号徴君未赐麻百世自当逢赏鉴大何必重侯芭
　　蒿斋狂士冯秉恭
　　秉恭字子近平湖人名家子放迹不羁肮脏与俗忤善哭意有不适长号者移时为诸生不遇晚居北郊别墅贮法书古瓷以自玩尝与劒客饮人拔地起舞或醉卧水草间与牧竪为伍驱犊负蓑作野老态奥古之致发为诗歌多愤张之词亦近代一恢恠士也有亦谚蒿斋诸集
　　长夜燕坐两童子垂钓得鱼
　　老人怯暑朝慵起起来抱瓮药栏里薄糜照影盐酪稀防刳匏瓜调甘防曲木几横丛竹隂出水良苗映邻里呼儿闲探免园册前罗珍竒后滫瀡世上大有多藏人此时肉食未为喜冰浆玉碗赤瑛藕簇金盘瑶雪蘂寒羮脂滑襍消熊琥珀红香浮绿螘食客苍头诧万钱悦口充肠一饱耳儿言口腹信可贱阿翁澹泊太无比朝虀暮韭若阙如强笑无欢体防痏枫树东头波潏沦银鳞拨剌从文鲤渔家乞得钓竿归圗取阿翁晚食美踏歌逺去俄逥旋两枝绿玉照浅水大儿憨痴倚岸垂小儿黠桀走中沚翻菱牵荇瞬息间白小纷纷大于指凭陵号叫贺得鱼叱咤狂奔如鬬兕拄藜往观三太息得鱼忘蔬嗟可耻廿年溟渤多烽烟斥卤桑田生棘枳戈船空拜越将军钓鼇难覔任公子不如结纶理一竿装成渔艇篱边舣茶烟诗卷飏清风泛宅浮家今日始南邻惠菊种名秋裙带苍头佣耕手自种之
　　野圃添新种闲街走倦翁挈瓢儿亦喜荷插妇能同土润除莎草畦偏畏蓼虫秋菰今嵗美伴饤夜灯红
　　沈甥平万赴粤东幕
　　能文沈约儿仗剑别亲时海绕鱼虾异山穷犀象知珠明龙母峡梅老曲江祠辛苦怜同学贪泉好赋诗
　　涵辉过话知城中传余病死
　　有死人皆讳此翁殊不然故交疎日暮多病受人怜谬忝全归誉容题自挽篇风尘淹短褐我亦畏长年
　　挽钱穉农
　　北地登楼罢还乡未十年一编传圃史百结上花船人事诗名误天真草圣全松楸即长夜犹恐出谈
　　闻蝗
　　年丰屡慰老来心木榻空堂枕素琴逺害见人低白首甘贫抵死贱黄金濯缨欲寄沧浪水抱膝休赓梁甫吟多难不堪频北望飞蝗接翅渡淮隂
　　苦热
　　栖迟疎放百无能花药深栏尽日凭阮籍忘形犹白眼虞翻死后又青蝇消磨茶焙春前雪潦倒鱼餐雨后罾何日芒鞵凌玉井浩歌天外倚孤藤
　　奉赠三一庵拙上人
　　宝地初开祗树重日看海上两三峰白云流水斋时磬黄叶孤村薄暮钟晏坐不知葱岭逺行人只向虎溪逢杖藜许我归来老多种门前百尺松
　　蒋贡士玉立
　　玉立字亭彦嘉善人少从张西铭游讲求实学顺治甲午拔贡名满长安父有疾夜不觧带厠牏必躬浣里人称其孝诗文峭厉力追正始有泰茹堂集
　　挂剑台
　　延陵空赠剑觧佩挂南枝一去留余恨重过吊岂知暮山遥对酒謌鸟暗催诗余亦愁心者离离芳草思
　　渡江
　　江流九派尽朝宗六代繁华怅旧踪千里云浮步树片帆风送蒜山钟莺花半落愁边过烽火频年客里逢五岳尚賖他日愿何时汗漫一相从
　　寄魏交让
　　青郊结伴共相招白社风流尚未遥日暖莺声闻栁陌春深花落转兰桡骚人自纪庚寅嵗旅客重过丁夘桥我念离羣空对月怀君江上影萧萧
　　陈举人秉
　　秉字夏臣龙正孙顺治辛夘举人父殁以哀毁寝瘵而夭
　　月
　　素魄云中起抽毫忆谢庄寒生金掌露影动玉钩霜半夜悬清汉三更落故乡还将游子意机上照流黄
　　渡漳河
　　马上闗山雨雪多茫茫北望见漳河寒云接地行人防衰草连天猎骑过倚剑中原逥白日开樽上国渺苍波何当邺下繁华地极目萧条一醉歌
　　蒋秀才玉章
　　玉章一名瑑字篆鸿号禹书玉立之弟九嵗以诗名意致絶不犹人顺治辛邜中副车着有三迳草灵威集二蒋风流冠絶一时而皆不遇惜夫五君咏
　　杨孝亷维斗
　　夫子金石操夙昔厉风轨厯事多感激处暇敦素履亮节被时论荣名炳良史临难永不渝遗形齐生死
　　陈黄门卧子
　　给谏本轩举任尚怀往哲越礼襧生才好尽嵇公舌砥脩类湘蘅缀调俪郢雪抱石投清流邈焉身自洁
　　顾明府汉石
　　顾公古遗爱行卓品亦正徴异中牟尹适治单父令沈识既内融朗照复外映兰姿或可摧桂质末愈劲
　　赵记室子玉
　　记室旷达士遗世甘沈伏坐镇推雅风行吟标竒服隋珠虽善藏炯然别鱼目浩荡归江湖彭咸同所宿
　　夏内史存古
　　夏子才轶伦髙步徴前矩奋身厠缇幕沦迹混缁羽摅藻振矕文吐论洽晋麈矫矫玉树枝慷慨就黄土
　　南园襍感与余淡心林衡者同赋
　　故国芳园在垂杨落日边不知金谷变还聚竹林贤向秀闻孤管嵇康废五弦伤心歌舞散花鸟若为怜【附考园为故武部钱仲驭防游之地】
　　再访吴日千因忆遇吴于顾氏东园今五载矣怅然志感
　　辟疆回首五年愁每见吴郎忆旧游白首自参天半岭红泉并作海西流庾公清兴偏宜夜宋玉深悲畏及秋山水依然人自老月明无那更登楼
　　鹿城道中怀归恭叶嵋初
　　西鹿城边伤客心新洋江畔捣衣碪陆机漫拟吴趋曲庄舄仍为月下吟烟入戌楼衔暮色云生驿树结秋隂懐人此际堪乘兴不得追游到竹林
　　与歌者苏昆生【故宁南侯左将军客也】
　　酒满垆边花满楼相逢犹作少年游歌成白纻翻新调忆到青门哭故侯玉帐不悬秦塞月璚箫空度汉宫秋伤心莫听何戡曲三叠伊凉自白头
　　题兰寄所知
　　湘江春暮百花稀竹叶丛生蕙草肥折得一枝心万里可怜不上楚人衣
　　江左天民项隆锡
　　隆锡字子介元汴孙弱冠为诸生有名徜徉诗酒自号江左天民有天籁阁槀尝昵小史昭华成防句五十四首以自懴云
　　枯鱼过河泣
　　不见过河鱼昨日失水今日枯尔曹相视而叹息北邙蝼螘待尔食
　　庭中细草纷杂课童子琦防等芟艾独存秋色十余种
　　钜细各自生于何生去取晨兴觑厥根防茸若灌莽有党即有害邪正偶然聚闭塞雨露资尺寸僭吾土纵观天地间隂阳非共府松栢挺云霄亦畏九枚侮呼童听指挥一仰当一俯防留青翠佳去者慎勿怒我生严好恶不以草无主或恐乱苗莠着言始邹鲁异日买山成竒石叠小圃习习猗兰香庶防君子伍
　　昭华曲
　　簮笔垂囊倚碧纱看来粉黛失繁华移将一树连卷玉满院春开解语花
　　结社兰林防曲池名流毕集每追随故将险韵书花片分送尊前索赋诗
　　洞庭霜后橘林开百颗从人走索逥金殻玉瓤亲自剖甘酸尝过始传来
　　陆封君敷树
　　敷树字映蕚号贲葊嘉善人有世滋堂集子荣登康熙庚戌进士
　　赠友
　　有日不再食髙怀剧耐贫望衡藤共架近郭竹为邻诗似陶元亮人同汜稚春十年听旧雨交托白头新借园翁沈信
　　信字惊涛平湖庠生好击剑工草书筑舍城南顔曰借园示寓形宇内之防我宗人古貌古心者交推借园翁着有赠言集
　　秋暮写怀
　　绿杨隄转蓆门通香散花光隔绣丛检尽古方怜病乆题多冷韵笑诗穷遥山雨脚经时散绕屋秋隂向月空欲卖旧琴寻钓艇烟波深处伴蓑翁













　　檇李诗系卷二十五
　　钦定四库全书
　　檇李诗系卷二十六
　　平湖沈季友编
　　国朝
　　南溪学士曹尔堪
　　尔堪字子顾号顾庵嘉善人勲之长子顺治壬辰进士选庶吉士两冠阁试授编修扈从瀛台南苑
　　世祖褒问谕令与吴伟业同注唐诗丁艰起补转侍读旋陞侍讲学士转盼三擢异数也性强记诸琐屑事能举其原委人一见辄不防若舆圗要害山川形势指画悉听者神竦当世以大用期之无何诖误镌级寻罢官归而优防田园皆二三老友选胜赋诗间为逺游篇什益富为诗清洒可讽与宋荔裳施愚山沈绎堂王阮亭王西樵汪苕文程周量诸公称海内八家有南溪集
　　题霜菊卷
　　江南蕅塘涸黑泥埋刺蔆芙蓉褪残靥蒲萄缚乱藤亭亭古松盖岁暮堪作朋晩花晩唐诗许浑与薛能
　　古银槎歌赠荔裳
　　长安伏日赤如火曲槛虚亭门不鎻宋公召我园林游河朔氷盘浸果山雨忽収賔客至出示酒鎗异恒制枯槎怪石坐神仙周彜汉卣应无二元季巧匠朱碧山市隐臯桥称絶艺倪黄山水呉兴书几与古人争位置羣贤惊诧手摩挲神刀鬼斧曾琢磨西邮好贮葡萄酒南海空矜鹦鹉螺至正年间遭杀僇野火烧天烟万斛内府珍裘裂雉头旧家宝瑟焚蛇腹独此古物在人间感慨乾坤同转毂秘器偕藏埒球贝波斯问价昻珠玉三百年来贵有徴请检陶家辍耕録亟呼从者倾郫筒恢拓智勇开心胸为庆遭逢落公手甆盌况出隗嚣宫两美相兼且觞月干将莫邪亦神物枕蛇骑虎安足愁读罢长歌叹竒絶宋公本是神仙才文笔不役人间来何妨跳入银槎里御风万里游蓬莱
　　邺城引
　　清漳浊漳注城外城上愁云大如盖高台峩峩生暗尘白杨萧萧起天籁君不见邺中全盛时玳瑁楼前珠箔垂南皮沉李公子醉西园树葆美人随建安黄初一朝变千载繁华等流电紫狐夜啸甄氏宫緑草霜凋武皇殿秋风客思眞悲哉道傍疑冢空蒿莱月明绕树乌三匝犹逐当年铜雀来
　　沧海行
　　沧海昼惊街市空人家大屋火熖红逆渠奋臂在仓卒屠戮命吏如寒虫君不见严装夜走沂山脚胶州金钱恣充槖回鞭立破睢宁城浮桥径渡宿迁郭沸鼎鱼游何所逃劲兵压阵如鸿毛黄河日落鼓声絶鲸鲵血赤腥弓刀擒魁方略制俄顷肤功壮气青天高可知缚虎势宜亟追奔月没辕门黑俘馘多归淮海营勾连自絶湖南贼深山羣盗逋天诛招徕解散今有无后事经营贵全胜闻有逃兵在襄邓
　　韩圣秋过访奉柬兼怀束云雏刘润生
　　客过门犹静堂空语自深故人同雨雪竒士独山林树没秦州逺天低少华阴好音何日慰忆尔对牀吟
　　广陵怀古
　　何须故老话兴亡兵后繁华事茫防水曲流通汝汉芜城衰草恨齐梁客寻芳榭惊歌断马过朱栏识酒香不尽泪防伤往迹野桃红雨湿雷塘
　　春晚柬届甫寅仲
　　緑暗池塘春事稀酴醿染紫木香肥银纱薄映蜻蜓翅宫粉才销蛱蜨衣梁燕去随红雨落沙鸥轻逐白云飞江干何处添诗兴芍药花船泊钓矶
　　寒食春墅
　　糢糊晓雨漫霏霏寒食江邨客正归杏酪分香茶灶冷麦饧胶齿柘烟微春塘燕子愁相并江店桃花湿更飞如办眞青篛笠茜溪东下鳜鱼肥
　　无题和王阮亭祠部彭骏孙进士
　　翡翠妆残睡起迟鸭炉香缕熨相思念珠爱数红蕉子银甲愁牵白藕丝绮阁漫矜三妇艳锦衾惟许一人知伤心旧约金尊散寒食啼鹃细雨时
　　元城竹枝词
　　南方佳果胜侯鲭丹橘黄柑脍緑橙寒夜更添滋味美红泥鲜笋到临清
　　卫源竹枝词
　　旧藩宫殿已荒丘玉蝀桥空水自流百尺觚棱余碧瓦行人遥见望京楼
　　金陵竹枝词
　　高馆笙歌桦烛红几年飘泊各西东秦川公子黄金尽种菜犹栖旧院中
　　天棘条侵旧殿斜秋虫交语野棠花射生猎尽银牌鹿谁向钟山采木
　　李布衣麟友
　　麟友字振公号于苑嘉兴梅里布衣
　　赠衣行
　　梅溪野士尝衣褐冬亦不加夏不脱已经寒暑六七年领缘不完襟百结沈郎敦友无亲疎赠我匹练五丈余制以为衣见賔客举止觉与常时殊乡人重衣不重德谈笑从今壮顔色
　　登审山有怀周筼沈进诸子
　　长水通梅里横山近硖川登临犹可见惜别已经年叶落清秋树鸿飞薄暮天故人无恙否却望一凄然张太守茁
　　茁字文葭号静岩嘉善人顺治壬辰进士授刑部主事转礼部厯襄典礼
　　赐金绮廐马擢知安庆治郡严肃上官心折焉有学心
　　堂诗钞
　　盆柏
　　劲质凌寒雪苍枝映碧苔才成方寸木已具栋梁材邵窝老人庄孩思
　　孩思字汝扬晩号邵窝老人秀水庠生庄氏自友仁暨孩思三世皆寿逾八袠举乡饮賔故人沈云如暴露年久其子孤而贫为买地营葬里人钦其高谊有邵窝诗略
　　贫子吟
　　故人之子凄以其捉衿露肘衣离披居无四壁蓬为戸瓶空累日火不炊妻儿委顿饥欲死嗷嗷僵仆谁能支羞将此语告戚属几番拟赋招魂诗吁嗟一歌歌声凉所知曾无升斗移忆昔我友重意气千金一诺如等夷此道依稀还在人何为今人不古期米如珠兮薪如桂吁嗟再歌歌益悲优孟衣冠学不得何时慰却地下叔敖知
　　送堂主自参
　　十八高贤社何人推道安白莲开未谢溪水夜潺湲
　　虞美人花放戏拈一絶
　　美人歌罢成黄土今日花开花自舞不信当年泣数行但看晓落猩红雨
　　偶吟
　　世縁生熟意何分断壁悬崖总不羣独有秋空云外月万川一様在波纹
　　钱进士棐
　　棐字子辅嘉善人八嵗赋白燕诗顺治壬辰登进士筑托园以老
　　张丽华临妆池
　　佳人惜影厌青铜妆罢独来临水整回波两两自相怜流入脂香杂丝荇敌兵压寝碎红顔鸳鸯乍死清波冷娇面风来影已枯一片寒烟萦断梗亡陈岂独色所为泉咽声声怨髙颎君声玉树声未销马上已歌清夜永
　　过贡士铭盘
　　铭盘字伯新平湖人京兆廷训长子少以才笔知名贡入南雍父殁叩
　　阙得赠防之典年七十九卒
　　宿望海楼
　　月高长啸醉楼中微掠朱阑海面风夜半天妃鸾驭去射波千防小灯红
　　【附考楼在平湖乍浦苦竹山上海靣静夜红灯数千飞跃不定土人云此天妃夜巡也】
　　徐秀才啓芳
　　啓芳字梅生海盐人有竹坞集
　　晩霁野游
　　长啸天何濶闲游眼独明残霞鸟外落斜日雨边生不学妻梅隐徒深脱劒情那堪覊旅客向晩听秋声嵖岈外史沈棻
　　府君讳棻字子佩号藕庵平湖人顺治辛夘年二十六举于乡壬辰成进士性英爽喜交游率任本怀不为随俗软美之态遇里中纎儿辄嫚骂好穷治酒馔选妓征歌座客常满遇友人患难贫乏倾身济之时三吴多文酒之防府君青衫白袜吐音如钟拂袖作梁父吟觉一座无人乙未对策后又七年授河南西平令土荒民散府君招流亡给牛种谕以岁丰取偿免其息民襁负至垦荒数百顷又许以布粟代税即束麻担草亦细不惮烦岁募河夫多逋逃患乃按贫户充役民喜得食且以偿税率争先赴工工易竣邑冲差徭不时豪强隐蔽多偏累乃按户均防一年止役一日岁有余夫甲辰飞蝗遍野独不入西平境士民建祠北郊邑有山曰嵖岈因号嵖岈外史府君居官后益复好学于衙舍隙地手植垂栁数株构草堂于緑阴之间与幕中文士乘小驷游汝坟长林幽寂竟日吟啸虽山农牧防无不熙然于令君之侧治声为中州第一頋天性峭直遇事强项不为屈覊俸十余年向善病至是益甚卒于官年四十七有柏亭稿二十年来孤儿抱痛敬登遗句涕泗从之矣男季友谨述
　　桞梢行
　　黄河春响走怒涛桃花滚滚飞晴郊军符如火下州县河夫队队解桞梢前年一决孟津后今年又溃成臯口可怜河上小民家千邨万落无人守白骨离离弃北邙青秧拂拂沈南亩洛阳诸邑起千夫挽轴牵轮吏夜呼装成万束青青树去筑河堤急上途伤心九曲真灵府骇浪何为祸兹土刻玉悬劳尧帝心沈茭难制冯夷舞古道荒凉緑影空满堤无复旧春风明年古桞重飞翠泪落残条剩叶中
　　大梁
　　冷雪如盐冲綉防漫漫直走夷门道马背春寒望眼长花城一抹古大梁山带横腰残霭白河声出口怒涛黄吾思昔日魏公子结客翩翩到街市十万秦兵夜叩关锦袍壮士因谁死更闻好士梁孝王座中翰墨生古香兔园花草平台雪词客纷纷各擅场太息髙踪杳难作长街广陌春风恶沽酒亭荒翠幔低折腰人笑青衫薄傲吏鞭丝怕软尘那憔悴过三春斜阳终古消魂事汴水飞花乱扑人
　　汝南道上
　　篮舆来去日愁向积阴繁桥没多荒径鸥飞失故滩秋因雨易夕水绕俗加寒比戸荒烟里何人驻马防季秋偕云驭田子三儿泛菊刘文学山庄同宴者薛广文
　　秋林风日好来赴逸人家已对伯伦酒还思陶令花客情縁少长吏语自烟霞更喜薛夫子清樽共物华
　　寒食祝奠先慈
　　何处芳原问伤心南望时由来泉路感重绕白云思杯荐他乡酒花开旧日枝惟应归路近洒泪滴松脂
　　信阳山行
　　本是青山路如何黄绶来途应知马老花似笑人开郭近千峰断淮通一水廻行行吾欲赋画角转相催
　　申阳吴二寅长见枉留饮
　　客舍谁相赏还欣二妙逢长歌惟子治行有吴公并繋花前马如闻松下风清宵凉月里莫使緑樽空送陆蓝田同大儿南还因忆蓝田尊人
　　吾已倦游久君行复此来早随春雁至犹及海榴回客路河桥晩故人邻笛哀归途欣并辔终愧阿戎才
　　章远南归
　　骨肉谁能问常时独尔从贫眞同落叶赋可泣秋蛩残月闗河路悲风弟妹容思归我已晩何处有芙蓉
　　防辉入都不果送其南还
　　未久便为别知君难远游因思张翰鲙不上仲宣楼小雨梁园梦芦花吴地秋相如词赋好终是揽皇州
　　送六弟二首
　　未有宁亲计因风赖汝归同怀陆氏橘犹愧老莱衣夜月鸿难听秋林叶自飞倚门方念远驱马莫教违连枝能几日恋别竟如何客在依花蕚人归落芰荷秋程风雨易旅梦弟兄多珍重出门意还时且啸歌
　　皐旭自都访我因从归里诗以送之
　　凌云久已赋今始上金台为有故园思还从访戴回客心残坠叶秋径老莓苔陶令归来后寒花更几开
　　同三儿雪中行汝南道上
　　朔雪晨行集无边已道周何人茅屋问着处野僧留带怯东阳瘦寒深稚子愁长年飘絮里只自愧闲鸥
　　酬吴洛阳
　　鸳湖相望地出宰旧西京尝念吴公守多慙许氏评春田谁雉乳花县自莺声抚字今难问能无同病情
　　三儿归诗以遣之
　　望汝成归计汝归又繋心虽然春草路多恐晓寒侵药为长年采门须问世深客亭今夜月犹是听猿吟
　　宿信阳山寺
　　山城知不远縁暑漫停茵旧寺僧何在征途老易亲栁低堪繋马萤细只依人无事问禅榻浮云久此身
　　东郊偶步至宝岩寺
　　冬林无胜赏犹欲问原田日静寒云里人衰落叶前依禅还旧寺访俗少新烟惆怅斜阳里从今已几年
　　西平咏古八首
　　柏亭春霭
　　封国贻来久乡亭望去新风清山郭晓云度野桥春鸡犬遥连楚桑麻宛在秦行车长驻处争识种花人
　　云庄雪霁
　　四望白皑皑高风下石台官桥氷未合汝水冻初廻峭壁参天影穷檐负日开自怜能扫雪不向洛阳来
　　周泊渔歌
　　碧水横梁笋青丝展钓车空邨闻櫂唱前岸有渔家夜雨流菰叶秋禽起蓼花江湖吾有兴何必上仙槎
　　义冈牧笛
　　入世怀良友长贫感素心非时犹韫玉何地好分金细草全披径斜阳半在林悠悠牛背上短笛是知音
　　龙渊夜月
　　滟防棠溪水苍龙起石磻青葱莲叶劒紫气绕河干利器藏欧冶前朝庆鐡官清光千万里向谁防
　　妆台野云
　　赠佩天边杳支矶石上分荒台衔晩照满眼散秋云磵蜨销红粉山光掩翠裙孝思如可问吾欲一逢君
　　邓陂澄波
　　太尉多遗迹中原感废基当年曾伐蜀此地早开陂迤北平田濶征西返道迟汪汪千顷在为尔更追思
　　郅冢烟树
　　荒垅迷春草高丘带夕阳我来时下马一拜郅君章史志鸿名旧碑衔螭首长苍茫烟树里父老向蒸尝
　　九日因积雨不赴登高感怀之作
　　揺落频惊节候催况无霁色可衔杯忧时祗有愁霖唱对景何心九日台雁向霜前难听远花从开后未归来田家禾黍今何似莫上高城极目哀
　　感署中栁
　　垂来舞袖已蹁跹因忆青青长客边几树笼烟斜月夜半帘卧阁夕阳天归思久逐陶潜赋老去空懐张绪年今日春城憔悴甚何当葱蒨日三眠
　　遂平道中
　　当时揽辔已成芜极目蒿蓬更问途三户残黎归业否六条法吏尽心无月髙茅店闻鸡少人去荒原断雁孤亦自勤勤思抚字自慙拙笔未能图
　　申阳感事
　　荒城已分一枝安何意还驱征马看本是
　　盛朝新制节犹传宪府旧旌干停杯客里知谁问行路人间觉更难多少巢由车下拜青衫几湿不堪弹
　　信阳寓何翀六书斋
　　几度停轩旧此亭疎帘清簟夏还经不辞爱竹王猷看遂有新诗水部聴夜色闲来惟小树春风散后自流萤物华是处须当赏烟月何心老客萍
　　渡河
　　子规声里走天涯解缆津亭日又斜果尔飞流同水箭刚逢积雨涨桃花平生忠信谁相许身世浮沉自漫嗟便拟维舟贳残醉荒烟漠漠楚人家
　　九日病阻登高
　　几逢令节重徘徊病里闲情只緑苔问俗已疎禾黍外寄身合向药苗栽犹存瘦骨衫香落始过荒亭雁影来楚客今秋思更苦望乡犹阻旧登台
　　秋夕病怀
　　叶丹苔碧总佳辰零落秋容自苦辛久分去官同栗里宁知多病老漳濵宵清只听莎鸡泣芳尽空怜蕙草春我已东阳孱瘦甚柴门难缓旧松筠
　　送遂平归养
　　君恩幸许防衣裁良友于今劳溯洄画省虽分行雁杳河阳犹奉板舆回家临晋水鱼因出人到春园萱自开我亦庭闱遥在念吴山弥望白云来
　　送友人南还
　　濒年薄宦涉风尘又见春回杨栁新何处易销潘岳鬓河阳县里送归人
　　庚戍早春有以官梅一枝献者感其江南旧种浩然有故乡之思乃援笔漫吟以寄意焉
　　日落孤城走玉尘谁家长笛弄寒频陇头一夜东风愁杀霜花防鬓人
　　蘂冷枝寒我欲愁折来还向胆瓶留小梅也是伤南客一様春风説倦游
　　陆参议光旭
　　光旭字鹤田平湖人顺治壬辰进士由保定知县擢御史言中机宜而议廵方一疏尤侃侃不事嗫嚅迁冀南道服阕补江安粮储道为羽士朱方旦波累徙谪以终
　　春日同顾云驭登灵鹫
　　畏折寻山屐春光我负多关河悲战垒天地老烟蓑莺咽残枝雨花寒夕照坡浮云堪极目何处可狂歌
　　和东坡西台简子由韵寄永锡弟
　　黑地沙寒草不春骨肌销尽伏蒲身题襟空负生友泣血犹存誓墓人敢冀九卿疎汉法从来三宥出尧神与君未了前尘事夜雨青山续旧因
　　严柝森森气惨凄为防书牍几眉低风霜断侣廻峰雁形影难栖折肋鸡远塞每伤驴背弟故园何处鹿门妻寒蛩昨夜啼残月犹梦疎钟出掖西
　　蒋泾县云翼
　　云翼本名防贞字鸣大嘉善人由府庠中顺治甲午举人任江南泾县知县
　　无题
　　妆成十五尽长眉碧玉期未有期新蜨爱花常防粉春蚕独茧漫抽丝不防湘竹愁仍结即化巫云梦岂知惆怅临风无限恨明珰何处解相思
　　甘山居士于琳
　　琳字贞瑕号甘山平湖人尝承父志述三易得习学九卷广变四巻象告二卷皆原九图之意以立言生平好接异人上至天官家言下及地理诸书以至马杜二氏之学靡不精妙通绘事善行楷若击劒谈兵诸技时亦为之晩年忽尽去其学发梵经大藏俛首沈思疏注楞严法华华严诸部栖迟精舍累月不去啖菜饮水居然苦行卒于康熙庚申年八十五有香祖庵草
　　杂诗
　　灼烁健少年匹马弯强弓横视藐四海焉念江上翁老翁仰天叹白日西欲东我昔十七八目亦无飞鸿上马舞双槊下马赋秋风倐忽年嵗移颓然不复雄为我谢少年日月如飞蓬
　　赠郑两为备兵西宁南归里门
　　建牙开府黑山东此日声名在五戎苜蓿花浓宛马健蒲萄酒熟戍楼空风髙吐鲁惊传箭雪满蓬婆竞挽弓生入玉门班定逺何人重报月氐功
　　咏夜落金钱花二首
　　深红防防映重茵开到金钱花转新夜静露浓和月落明朝愁杀采花人
　　轻花灼灼叶田田午半平开近绮筵漏永不闻妃子叹谁家撒得洗儿钱
　　施训导鋐
　　鋐字公逺平湖人顺治壬辰恩贡任义乌训导奉裁补平阳以母老乞归居丧哀毁庭产芝草人称为孝感云
　　望若耶溪
　　苎萝山下若耶濵越女如花貌胜春一自五湖烟櫂去月明江上有荒津
　　和王文老手谈韵
　　玉局丁丁兴未休隔垣微聴子声幽金门不召羊保聊与松阴解客愁
　　曾举人畹
　　畹字庭闻宁都人客至之寜夏卫以商籍举甲午贤书奡兀负竒足迹遍天下初入淛与秀水陈荚交善常至其家康熙甲寅闗中孙伭伯守备平湖乍浦挈家口依之居二载徙通州卒
　　归赋
　　中原飘泊久亲老且归耕井邑无安土山城尚甲兵霜花余防亩风雁走河声子弟不相识呼童数问名
　　别鸳水陈尧夫
　　世乱谁知我人犹不识君丰城老劒气越俗总浮云旧国三春异他乡一夜分封侯宁有命坐笑李将军沈教授煌
　　煌字火文嘉善人明季文弊竞猎六朝煌昌明程朱之学设席敎授负笈者三百余人学者称益先生顺治甲午选贡不仕终有益堂稿
　　国学观礼闻雅颂
　　辟雍尊首善逖迩利观光胄教防初命賔兴旦再飏威仪开万域耳目耸遐方道式先儒重文随圣代昌上丁期合吹二酉聴翺翔释菜因周礼歌芹撰鲁章一牢传汉祖亚献忆唐皇肆俎推前席燔柴降内香朱弦流挟瑟彤管佩循墙振步依庭鹄闻音觌望羊耑家求戴圣释句仰毛苌天子防蒿柱名臣出柏梁篆分白玉署帘隠紫薇郎振鹭西雝洁鸣鼍东序喤耦三延矍相更五祝胶庠兄在通侯侍师严髙弟彰中原无弃植小草总承筐启綘欣聨郑解颐争说匡性情深诲迪气运奕柔刚虎观忘同异龙门畴颉颃质疑勤负劒请业敢登堂于迈从公饮陈常遍尔疆尘应执御濯徳讵施觵阙里麟游近尼山豹蔚长茆澄圆沼碧桂拂閟宫黄稽古桓荣座笺经頴达牀琼花连散髻羽扇映丝缰阶戺纷干戚邉陲静斧斨聚奎驱野马倬汉扫贪狼惟有言靡憾谁云让未遑荡平知会极作述佐垂裳玖佩偕鹓鸑箫韶集凤凰金台倘拥篲石鼓勒星霜
　　寄赠止岳弟刺史粤东
　　竻竹城邉试锦衣烂柯山下草初肥春风防夜吹乡梦迳傍天南一雁飞
　　天启宫词二首
　　豹髓灯悬鳷鹊红銮舆宴罢带雕弓敕教绣镫三千队共赴西园看射熊
　　内监传呼谒圣人押班紫袖学称臣近来喜黜毛延夀天子临轩自写真
　　吴仲子蕃昌
　　蕃昌字仲木海盐人忠节公子居母丧哀毁而卒再经鸡山酬开美祝子
　　送子清溪月当时鸿雁归今嗟芳草发长与古人违云冷青蝇散林空白鹤飞山阴囘首里同此一沾衣
　　过南郭江道士旧居
　　水涨莲溪馆秋风自扫除野花埋石鼎闲月照金书鸡犬当时宅蒿莱此日居还山何处是招我白云车
　　中秋病作
　　病骨秋蓬似迎风欲共飘白云千里薄黄叶一城摇月满山庭旧虫鸣玉露消客谁陈七法空忆曲江潮
　　吴市重逢陆大立顷有赠
　　西风暮雨下沧浪短鬓黄花并有霜一问故人多宿草再来歌地是衰杨平原旧客今谁在伏胜遗经半未亡还取青尊尽畴昔月明重与向山塘
　　吴秀才谦牧
　　谦牧字裒仲海盐人生蕃昌従弟亦以母丧哀毁卒里人并称孝子有困勉斋藁
　　谷水歌
　　云峰九十九苍翠满山松借问清秋月先县第防峰我登湖上楼湖上秋风发荡摇湖水光欲堕云中月王秀才之圻
　　之圻字肇域嘉善人明季称诗者率宗竟陵之圻力持风格従粤东归手一卷诗曰岭桥山水尽在我奚囊中矣其旷达类如此年未强仕而卒有鸣鹤堂稿
　　悲歌
　　道逺不离刺心立谈可期白首结交何多以彼富厚今日黄金尽明日犹相知斯人果安在出门欲何之
　　鸜鹆歌
　　涉溪买鸜鹆羣笑王生痴万里相携走庾岭千金不易连城姿一眼五色光催璨山人爱杀争题诗君不见阳翟贾扬鞭走马南越逵诩诩陆贾橐中赀明珠不售翡翠死何如端州采石儿人生要在有逺识多忮多求徒尔为钱处士鸿
　　鸿字羽可号若庵海盐人陞之子筑室宋湖好行其徳乡人私諡贞毅有抚松居集
　　尚胥亭上步月
　　荒亭寂寂倚胥川野旷应知受月先光涌人如天上坐景浮桥似汉中悬珠藏释底明生夜水并江心味入禅莫道孤忠徒自苦海濵祠墓至今传
　　【附考尚胥有庙有桥在海盐县西北十里并其兄尚祀焉越絶云耕于呉之南鄙城即其地旁有望珠亭】
　　贲湖秋望
　　贲湖地僻宋邨名荻月芦风秋自生萧寺仅存方外想野航恰备画中情绣衣墓顶松犹挺给谏茔前水独清可但曾孙懐祖泽隠沦多尚话先生
　　【附考湖在海盐县西三十五里一名宋邨湖俗名宋坡湖钱给事彭侍御墓在焉】
　　舟行鸬鷀湖
　　万顷波平绿涨浓祠开黄道正防茸占来泽气常疑雨聴入山风已逗钟短屐便将寻紫峡轻帆忽复指青松此中好景偏宜夜莫阻游人月下笻
　　【附考在海盐湖濵有黄道庙隠见峡山西出为青松塘土人云峡山钟声至宋湖吕塜间则天必雨】张华亭超
　　超字伯升号檗持桐乡人顺治乙未进士华亭令秋夜闻隣姬鼓瑟
　　露冷梧楸玉杵催谁携宝瑟漫徘徊无心自谱鸳鸯曲有意偏添鹦鹉杯拂拂梁尘飞绮柱离离凤影落丛台髙堂夜永清晖徧疑引潇湘帝子来
　　张医士逸
　　逸字泰庵嘉善人精岐黄术善抚琴工诗好画山水有日休堂诗
　　烟雨楼
　　楼外笙歌列画船湖光春色总堪怜游心不待壶觞醉写景难将水墨传晴浪忽飞千尺雨逺邨常带防分烟斜阳乍向层城下月色无尘到槛邉
　　何通政元英
　　元英字防音秀水人顺治乙未进士由行人厯户部郎督理大通桥监通州粮漕弊尽剔以才望选授御史封事甚多皆闗大政康熙癸丑视盐河东内陞厯通政参议乞归生平慷慨急人患难性好客珠履常满酒鎗簮珥时在质库中不悔也予慨当世士大夫嗟卑患贫作自了汉羞与寒士为伍其猥琐鄙屑之态岂堪令雅人见之如先生者其今之广陵散乎送杨武部奉使交趾
　　甲帐云従象郡开日南惊见使星来披诚自有珊瑚树懐逺犹存马援台泽徧雕题蛮獠舞檄传浪泊鼓钟回伫看万里图王会汉殿真儒谕蜀才
　　陆知州翔华
　　翔华字季冲嘉善人顺治乙未进士授郁林知州再补广徳均有惠政及人
　　竹
　　原过初传简张骞已拜侯一丛枝更密千亩节还修乐向池春音従嶰谷求离离芳实好只许凤凰游周御史宸藻
　　宸藻字端臣号质庵嘉善人顺治乙未进士选庻吉士擢御史有直陈漕规税等疏视鹾两淮尽剔诸弊旋遭迁谪认工赎免归里后与钱龙门孙子毅曹顾庵郁衷恒沈止岳盛筠斋辈仿耆英防以诗酒为乐有柿叶斋自东客游诸诗
　　张稺恭中翰招同髙念侣副宪王兰陔水部湖舫宴集
　　晴湖如练水云收画舫相携兴自幽几处柳阴浮緑蚁谁家花影傍朱楼囘思聚散怜佳防过眼风华感昔游搔首斜阳频怅望乾坤何地是沧洲
　　秋怀
　　忆昔曾看禁苑花
　　恩深宁敢效怀沙病收陶令三秋菊贫卖青门五色丘壑道存惟我辈江湖归老已无家不堪往事空搔首独立苍茫起暮霞
　　春风
　　几番花信扇微和绣陌红楼处处过可道玉闗偏不度如何吹入柳条多
　　杨知州应标
　　应标字胜林号南城嘉善人顺治乙未进士除江南宁国府推官缺奉裁补江南溧阳县令再知河南鄢陵县事皆有政声陞云南劒川知州抵贵阳以病乞归有永思堂集
　　静夜吟
　　夜久羣动息秋潭冷素心推求往古事厯厯罗胸襟守贞道所贵囘遹众乃任滔滔江湖流一往不复禁穷巷罕过辙寂寥鸣素琴长松挺孤秀何忧霜雪侵
　　辛酉初春
　　王师将定滇南奉命出守劒川蓼亭陆先生以诗见赠次韵三宰风尘吏
　　恩纶奉逺迁従戎关索岭解渇水香泉万里驰邉月孤鸿泣暮烟才非汉司马白雪愧称贤
　　东明河上口占
　　重重堤岸绕东明尽是黄金力筑城不用防河桑柘满老农带月荷锄耕
　　项侍郎景襄
　　景襄字眉山钱塘人秀水籍顺治乙未进士厯官兵部侍郎
　　长安竹枝词
　　敝裘冉冉带风轻絮逐官河栁压城防子提筐如百舌春来惟有卖花声
　　题画
　　闲来结得小茅亭但识烟云月露形厯日不书藤叶纸年年只记栁条青
　　顾艾
　　艾字病已嘉善人
　　送魏廓园公被逮
　　我髪未燥闻公名私淑于时夙仰止寛衣大袖以布为孤耿知为天下士七载孝廉无所资飦粥星星借臯比进贤冠着才十年危言危行直如矢至今萍梗无定居图书几束同转徙哀哉失守先人庐三迁随母为邻里两家贵贱隔天渊一様蓬门对秋水耳边隐隐闻咿唔公子挑灯课青史窗前扎扎机杼鸣夫人织素頽垣里含饴未得弄文孙蓦地从天下严防赫赫天王自圣明草莽何人敢猜拟万人拥哭动地来塞满通衢不容趾夫子拂衣刚啓行一路追随纷若螘长跪听诏何从容枷鎻风吹动兰芷炰烋缇骑如虎狼见此伤心涕弥弥低眉翻作柔软音可见人心犹不死我之热泪不浪弹此番屑屑竟不已不为夫子一身悲夫子致身应若此最伤不自我后先国步斯频目其否滔滔皆是等流泉沦胥以亡孰为砥吉凶此去未可知拟将气运卜夫子可怜一寸地上语九万何由达天耳
　　计举人东
　　东字甫草呉江人嘉兴籍拔贡顺治丁酉顺天中式以高才而久困公车有问亭集行世
　　邺城吊谢茂秦山人
　　邺中怀古正秋风词赋由来谢氏工生欲移家辞白帝没随疑冢对青枫诸王礼数何常絶七子交期竟不终自是贵游多薄幸布衣何必叹飘蓬
　　哭侯朝宗【壬辰夏予遇朝宗于嘉禾主客不及通一语而别丙申冬予游宋则朝宗死二年矣为致生刍哭之】
　　生前恨汝非知我死后慙余一恸君今日风流推大手他时凭吊在遗文马蹄远踏梁园雪劒气遥横少室云磨镜相防千里外此中谁许结殷勤
　　叶主事封
　　封字井叔号慕庐嘉兴人以父官楚遂入籍中顺治己亥进士除登封令入为兵马指挥迁主事未任卒
　　卢岩观瀑布
　　山穷壁立劖崖岸如悬大瓠刳其半瀑水遥从云外来风雨苍茫吹不断晴岚晻蔼秋复春霏微淅沥无昏晨亦觉轻阴散霡霂逶迤石罅生粼粼尔乃满盈雷雨作喧豗淜湃倾丛薄崇朝霁色洗芙蓉万丈银河自天落北望羣峰隐若蹲惊趋哀壑争飚奔沧溟潮生浪花白腾波急溜冲云根碧崿承流湱欲溃氷山乍倒璚枝碎玉龙被剸鳞甲摧激怒难回乱飞坠从兹直下埀天绅建瓴之势无停轮累累小珠大珠堕崩涛积雪浮松筠曦晖照见闪虹电云彩徘徊净霜练微风忽度相欹斜细雨轻烟拂人面仰观不足常淙淙厥状非一难形容昼暮阴晴亦屡异穷工极态烟光重越昔卢鸿宅其下翠庭樾馆何潇洒岩因其姓以为名高蹈应空后来者君不见龙潭石淙皆絶竒竒在嶙峋水挟之卢岩之竒独在水林壑借以增幽姿况且嵩中水泉少潺湲不絶无如斯旷然疑是别天地胡勿于此诛茅茨吾将老矣始一遇乐此忘疲忽天暮扶笻出壑久踟蹰犹恐涛声在深树
　　大仙峡
　　絶涧通幽径扶笻择步过高厓危下鹘重磴曲如螺云破鸣泉落春寒賸雪多谁言中有地不识在山阿沈知县兆奎
　　兆奎字崃源桐乡人顺治己亥进士江西饶州府德兴县令
　　初构草舍呈东山隣友
　　六载波臣信所如萧然蓬荜是吾庐几行断鴈风高处一片闲云海曙初性僻正宜君辈友时艰并与故人踈荣枯却防柴门外好傍昭灵赋卜居【邨有昭灵祠】
　　支教谕隆求
　　隆求字武侯嘉善人大纶孙顺治庚子举人领教严州遂安有闽游偶草
　　浦城水次怪石瀑泉惊人万状
　　嵯峨经千里欵乃复闻声块垒胸中伏巉岩波里行羊肠世路曲鸡肋宦情轻一叶舟如寄将心照水盟王经歴辰
　　辰字天市嘉善人顺治庚子举人任直保定府经歴幕府趋走非其好也
　　晩眺
　　平臯时极目客思自依依沙雁冲人起城乌绕树飞林开秋色远山逈夕阳微薄暮行吟罢归来独掩扉严进士勲
　　勲字扆臣号少华秀水人顺治辛丑进士与兄观弟临主盟越坛者二十余年四方有严氏三昆之目
　　感怀
　　世事如江湖下流不可挽百年防有尽忧来车轮转所幸天意微倚仗非人辨菀枯时代谢狂且恣骄蹇山水有倾頽哲人戒盛满秉心察渊妙空洞莫能衍平波起激湍坦途藏科坎日月运灏蒙世变日新舛所以古达人行歌以自遣
　　牧豕行
　　淄川老翁善牧豕朝朝暮暮豕边伺天子一日诏书下老翁杖防君门试天子顾之顔色开待诏金马何雄哉抜起草莱事明主长辞尔豕心徘徊老翁曲学世所贱老翁致身防如电峩峩丞相践台阶列土平津重主眷东阁讵有贤人来分茅曾未由折箭君不见广川醇儒董仲舒江都胶西遍曵裾又不见濮阳名卿汲长孺淮阳卧治泣如雨公孙学术殊不同天子亲幸全初终区区岂因对策工辕固老人洵防鸿
　　九日怀览民弟
　　黯黯登临日萧萧风雨来愁心驰冀北极目望金台游子悲揺落穷途哭草莱鲛人珠的皪荆客玉摧頽造物殊无意乾坤弃不材浮名消岁月事业等尘埃踯躅燕山道徘徊易水隈黄金知已罄白髪定相催迢递三千里凄凉九日杯壮心虽未掷落魄实堪哀对菊应多恨悲秋赋必裁亲知多不遇襟抱有谁开
　　殳山人丹生
　　丹生字彤宝号山夫从桐庐居吴久之后徙嘉兴盛泽三年复迁嘉善蒋湖亦三年每作小赋得汉魏人风骨诗亦雄快晚年无家徜徉五湖以终乙将军歌题刘公防所作传后
　　乙将军眞天人烈如南霁云又如雷万春冒重围入孤城出孤城部领二百骑出入风雨旋雷霆谁能从之曰张衡将军起列校主将防阵单骑抜之推主帅上马短兵接战身步行乙将军眞天人初黄得功后史道邻面中飞矢屹不动扬州化作睢阳城将军战死旧城下谁能传之昌黎文
　　余学画于汤子三年见其画水入妙自谓颇得其意作画水歌
　　宋公画山得山骨五百年来纸犹湿米公画山不画山晴天雨天推烟鬟汤子画水亦如此十日五日袖五指忽然倒峡与奔流幻出澄江对窗几画涛画雪兼画氷低头听之声泠泠老人事过即忘却惟此欲忘心不能古来多少餐霞客误落尘中人不识汤家水米家山只在虚无缥缈间説与世人皆大笑五百年来称二妙
　　送徐臞庵游天目二首
　　送君西去踏丹梯直上青天白日低云海茫茫防不辨一条界破是苕溪
　　千峰竹共万峰松古寺门前布虎踪惟有道人逢客至登楼一打报山钟
　　初阳子顔鼎受
　　鼎受字孝嘉自号初阳子桐乡人少以孝闻九岁得句曰轻风揺翠竹微雨滴黄花为诸生游楚遭乱避迹为黄冠归卒有峄山堂半乐亭诗
　　田家女儿行
　　田家女儿年十六卖作青衣向人哭自言数世居南邨纺绩为生治杼轴去岁田荒稼不登一春八口无饘粥今年官税急难供东西呌号惊里族胥门外呼一声鸡犬仓皇上墙屋小儿闻之走牀下老人见之徒侧目向前哀告且莫嗔朝来女儿还枵腹本欲留君无一钱脱粟不能况酒肉白头老翁筋力衰此去何堪受鞭扑愿鬻此女为人奴老人幸免捐沟渎托身无过钱千贯待价岂期珠百斛提笼采桑忆昔时短髪未许施膏沐叹息此夜朱门深老父不知何处宿高堂置酒歌者谁华筵夜半鸣丝竹闭戸那得闻呻吟多少离魂依草木爪牙之吏虎而冠谳狱未终问钱谷孤邨茅舍烟火稀深山旷野虚樵牧里中健儿从征徭三年不归如逐鹿太平天子昔何时稻粱初肥春酒熟好雨既至农桑闲五月蚕茧成衣服于今十室九已空弱者死亡强者戮吁嗟乎此生已矣勿复言吾将归去青山饭黄犊
　　送敬可之金溪
　　铜井山回昭武城金溪水落贑江清十年短褐浑无恙万里长风在此行客邸浮应共醉官衙借箸早相迎麻姑坛下逢仙侣试与狂夫説姓名
　　暮春遣兴
　　时节催人到白头兰亭禊事好重修世情可信门前雀物理无疑海上鸥岐路不胜杨子泣高天尚厪杞人忧緑阴渔市倾壶醉莽莽乾坤一钓舟
　　赠钱三
　　听雨空堂一酒尊黯然何地不销魂防人虎步争当路老我牛衣独闭门采药山中新隐士射潮江上旧王孙烧灯夜半闻高咏故国风流此尚存
　　题画
　　江邨无事一渔翁阅尽风波意不穷今日也因鱼税苦持竿逃入画图中
　　张进士嘉瑹
　　嘉瑹字文须号搢葵吴江人徙居桐乡青镇顺治辛丑进士候选推官未仕卒
　　同赤溟表兄过檗持兄斋防菊
　　相携访菊每淹留防到高斋兴倍幽君亚渊明能啸傲我慙平子赋离愁一帘傲骨争为杰四座清芬况是秋漫说东篱多异种依然花县旧风流
　　徐秀才震亨
　　震亨字东旉号干一受知于学使黎元寛年十八补弟子员后筑室青镇芙蓉浦顔曰溪南草堂著书十余种有声最斋集西溪杂咏
　　长林销夏【密印八景之一】
　　晞髪行吟日正长桐花落尽又新篁雨余絶胜探林屋风散浑疑倚石牀空翠飞来衣欲湿緑云移处屐生香扶笻老衲盘根坐听到黄鹂晚更凉
　　曹封君尔坊
　　尔坊字子闲嘉善人勲仲子髫年应试宿儒不能及太史刘正宗胡世安皆称江左曹生工诗兼善绘事子鉴伦康熙己未进士官翰林
　　题东干小普陀佛阁
　　曲曲廻廊映栁阁探幽几度到香台九峰晴黛横窗出三泖春波拍岸来深涧黑腥鱼喷藻遥堤青湿鹭行苔诗成不尽登临兴题壁惭非工部才
　　邵学使延龄
　　延龄字大年号静山平湖人顺治辛丑进士由中书歴陞部郎督学江右所取多知名士归里卒有耐轩全藳
　　东海有迂儒用持国韵
　　东海有迂儒日坐诗书侧自夸识之无钻硏似蠧蚀埋头目光短几案尘弗拭沉思茍有防或歌或叹息敢谓性禀愚难忘祖宗德诗书本旧畴窃窥圣贤域所居虽海澨颇称冠裳邑甲第郁相望近颇推名国使非眞有得冠裳亦羽饰所以三十年朝夕常歉灰纵能明大意健忘非镌勒苦无师友资落笔鲜竒特兴到辄一鸣素纸染其墨上下千百年柔腕乏筋力流览鼎彜文矗矗珪璋植学古乃有获从绳则木直稍稍髣髴之古人难迹有志恨不逮抚膺徒忾惜如彼写仿童未能端防画何时窥藩篱一一辨白黑抟沙不聚黏画饼难充食援笔不肯停徒为人讥忒终以古人师今人未可式如入宝藏中珠玑纷纭积只手自选携蛟龙不敢击况为师儒官诗书固其职南面操鉴衡进退动千百自非规矩精遂令众匠惑子史为旁枝六经为根极勉旃勿敢渝寸心明得失
　　读康节公集偶赋
　　午防于今晷未斜先贤皇极世争夸空中楼阁非忘物书里渔樵自一家易契先天理有数诗传后叶正还葩天根月窟由人悟且坐春风防好花
　　题沈南疑紫茜邨庄图用茶星韵
　　欲避风尘丘壑宜竹窗桐屋每相期鸟啼花发寻贤主酒满茶清趁好时邻寺月明防伴早緑溪舟小过桥迟南园北陌空惆怅记取邨庄紫茜诗
　　吴给事源起
　　源起字凖庵嘉兴人铸子顺治辛丑进士官礼科给事
　　和江观察在湄原韵之二
　　唤得轻舟泛日斜满湖烟雨目重遮有亭竚想当年鹤无路追寻处士花遗迹半销名尚在登临已徧兴还賖与君再向勾留处百尺楼头数暮鸦
　　濮布衣淙
　　淙字澹轩号赞夫桐乡濮院人卖丝于吴市顺治初室遇火身入烟焰中扶二亲以出耽诗好友有半间楼浣雪居月巢蘧园诸刻岭南人多购之同静庵步山塘
　　远客闲无事来过野店家一春三月酒七里半塘花梵阁衔斜照溪云结晚霞过桥新栁暗烟羃钓鱼槎
　　过瓢隐探愚公未回
　　别疑经岁久荏苒一春过但恐闲时少还怜去日多门开蛛脱网帘卷燕投窝试防莓苔色青青厚几何魏秀才允桓
　　允桓字虎臣允枚弟补邑庠生事母至孝工文早世门人私諡孝庄
　　病马
　　病骨崚嶒苦不支小时亦想効驱驰曾无伯氏才空老纵有蒒翁遇已迟严策怕增新慉结横行羞露旧权竒寄声好谢兰池伴此日骄嘶更向谁
　　陆教谕瀹原
　　瀹原字嗣畅号岫丹平湖人少有文誉晚年教谕临安
　　被放
　　宦途宠辱未须惊归去南山尚足耕眼底谁青与谁白胸中无我并无卿柴门候月惟搜句竹迳迎风独举觥栩栩北牕高卧穏折腰久已薄时名
　　严舍人临
　　临字览民秀水人勲之弟贡入国子监康熙甲辰考授中书舍人卒于官
　　送张牖如南归并讯同学诸子
　　君向金台好上书翻然南去更何如定知词赋应陪辇嬾托文儒漫曳裾秋雨乡关随早雁江程甘防及鲈鱼吴门老友恒相忆不见瑶华一问余
　　朱秀才茂晭
　　茂晭字子蓉号东溪秀水人陶情诗歌专学太白有镜云亭集
　　古风
　　孟冬朔风兴橘柚落华实凌晨阅塲圃穑事已麤毕役车其可休何以嗣我日云中下鸿雁牀下语蟋蜶黄花既已凋田雀去何疾人生无百年上寿宁可必子有罗裳衣曷不日鼓瑟
　　于潜舟行抵桐江
　　浮溪始安行登山止凌缅郁纡倦攀陟清旷纵游衍目对川禽飞耳接迅湍转回峰沓屡迷连烟晦莫辨夕翫淹水宿晨兴爱沙饭已入桐庐溪复歴富春岘双台峙中江一竿垂日晚空波澄浩春云澹舒卷但乘逸兴多讵觉古人逺
　　南湖醉歌呈姜给事采及诸同座
　　湖南美景白日徂相呼共泛城南湖湖中酒客十四五纵饮不数髙阳徒吴门诸宋最年少剧狂谑浪任与俞金陵余怀擅词曲陆生君旸播丝竹转忆当时度曲人停歌宛转思相续世事浮云何足奇兴亡大略姜公知屈指间闗凡几载满目风尘伤别离斗酒重逢共南国诸公何在觞今夕陈孟声传已破家鲁朱本是偏怜客壮士沉吟空叹嗟萍浮浪梗随天涯尊前有酒且尽醉城头黯淡悲鸣笳
　　登萧山驿楼
　　驿路青云暮山城逈足愁江流冲絶壁石势起危楼襟带分吴甸风烟绕越州不堪凭眺意挥涕下孤舟
　　白门栁词
　　上马与君别下马与君酒欲知春浅深请防白门栁
　　东溪歌
　　锦鸟迷沙日花飞一水香采莲声欲断愁杀渌川长水色明晴昼江花忆去年前溪好风月未可即回船曹布衣鉴徴
　　鉴徴字徴之号云客嘉善人貌寝偏不修饰家有瘠田数畦尝不得粟羞与富贵游所交必奇士与南粤朱斐北平韩畕善日为诗文见忌流俗门有橡树中庭有红杏多咏其侧偶移石废二指由是病狂不帻不履行于市数年遂死其集曰红药园白石楼皆轶无存者
　　再访赓上
　　李花初白杏花红杨栁千条拂面风野店酒旗寒雨外江邨渔艇夕阳中地经门巷芳篱熟节近蚕桑春箔同且喜芊緜青草路竹窻书墅徃来通
　　得魏子存舅氏蜀中书
　　西蜀东呉万里余那堪薄宦久离居舅甥忽忆三年别乡国初逢一纸书明月啼猿巫峡逈秋风落木锦江虚何缘得贳郫筒酒好问云安丙穴鱼
　　陇头水
　　陇水流离下陇山髙接天似怜征戍苦呜咽向秦川栁邨处士沈湛
　　湛字渊伯世居嘉善斜塘葢桐邨旧居也为诸生豪迈尚气与俗抵牾好谈兵事论兵法性卞急欢则头攒耳摩怒则面赤发叱然好交游不忘故旧其读书论文最嗜班马与钟谭诗不喜阅文选尤痛诋李于鳞集后依人入闽刻闽游草以槖金买田居有五栁遂以名邨冉冉将七十耕砚为娯老计时画墨竹人多寳之评者谓其诗峥苍健善为凄惋之词
　　浦城客署题流觞曲水图
　　谁将曲水图挂向丹山驿约略文衡山气韵尽超轶潺湲如有声悬溜注溪涩疎松笼厓长修竹丛岩密昨过渔梁山髣髴图可忆碧云互纷纠溟蒙难测饮者多达人千觞浮涧出酒垆置修坡琴书绕其侧或饮或坐起俯仰兼语黙隐隐兰亭里研墨写诗帙自有丘壑风飘飘露狂色不知传舍中何事留此笔似告宦游人劳劳未如逸晋人岂嗜酒此意醒者得
　　忧欢石
　　夏公曾驻节胜迹在河干此地安沟洫当年怨暑寒溪痕移上下心事别忧欢旧石留官守沉吟仔细防【附考永乐二年吴浙大水夏忠靖公立石嘉善福源宫前测水消长乡人言公自寓先忧后乐之意故名石长七尺有竒葢树石测水亦宋旧制也】
　　渔梁道中
　　山势迂回梯磴劳渔梁寂寂泻秋涛苍藤古壁飘猿影寒日空山落雁毛自有清音来石磵谁将茅屋结东臯寄言峡里山翁道我亦从来本慕陶
　　题血子树【小引】
　　晓上五显岭小憇佛庵仰见奇树修枝伟干髙十丈许叶葳蕤有光翦翦如勾剔画红实疎布比朱樱差小而色殷如血僧人谓此血子树不华而实味絶甘山中无二予絶爱之赋此志异
　　灵山少凡木指顾一停车应入流沙志希传种树书孤撑随壁迥百尺入云疎积翠披堪画流甘酿可茹连珠垂结晚红露着条初龙眼圆嫌大朱樱色不如珍奇无别种独映羽人居
　　题周阿香墓
　　阿香办一死死乃全其生万古贞魂在松风吼瀑声【附考烈妇嘉善计明妻正德庚午嵗饥夫与姑议鬻之不从数被棰楚赴水死】
　　曹秀才祯骥
　　祯骥字观机谷子有握兰轩草
　　小邨即事
　　寂寂空林去未回孤飞一雁独徘徊移舟入浦分流水横笛当风碎落梅残树花边新出笋野萝梢上旧成苔醉渔野外知何意歌笑方停月已来
　　周宏藻
　　宏藻字丙仲嘉善人
　　短歌行
　　江湖流日下鱼鼈趋雷同力拔水腾上逆之者为龙龙生族亦孤繁多不如虫异行非众好独处势益崇吐纳万里气纵横天地空不为世人怪安得云雾从
　　塞下曲
　　草尽苍鹰疾平沙猎骑过纥干山月上蒲类海云多汉苑归龙种秦闗息凤戈军中方宴乐处处起铙歌
　　送宫人入道
　　才服黄冠换舞裳朦胧何处辨昭阳朝迎神女闻瑶佩夕向元君受玉章顔驻不缘云母液丹成无借郁金香林间鹦鹉曾相识犹说当年侍上皇
　　玉树后庭花
　　玉树新声断深宫青草生可怜扬子月犹照石头城沈之灏
　　之灏字希道号达苍桐乡人
　　节烈严姬行
　　姬为戍上诸生徐浤之妾浤死无嗣内君丁孺人在室姬黾勉匍匐左右之未防丁亦亡出箧中装以襄葬事葬毕呕血斗余遂死嗟乎姬之死可以风矣为作严姬行
　　石家有绿珠楼头报主捐其躯乔家有碧玉井底投骸主不辱两媛千古名字香谁云婢妾无肝肠严姬严姬松栢姿霜凌雪虐赤手支翁亡旋侍白头媪晨炊宵绩容顔槁翁媪两丧相继遭买山负土双坟髙无须面并截耳愿得从容就一死一死了却婢子心寸心不易千黄金君不见须眉中有妾妇身锦衣玉食随后尘暮楚宠兮朝秦臣呜呼暮楚宠兮朝秦臣安得遗臭之骨留芳芬
　　鸬鷀行
　　霖雨既过邨溪浑溪浑且深鱼虾屯老渔不用网罟施持竿拍拍驱鸬鷀渔驱鸬鷀鷀驱鱼大鱼小鱼触頞趋浪卷波翻防血战俄顷献俘来水面鸣呼鱼乎诚何辜脱网又遭兹剪屠鸬鷀盍不糊尔口饲尔雏廼为老渔之韩卢吾将脍鸬鷀于刀炰鸬鷀于釡杂鱼鲜以为脯夫安知鱼鲜之美堪上筵鸬鷀肌肉腥臊难置爼
　　徐之陵
　　之陵字子京嘉善人远子
　　雨雪曲
　　大漠雪霏微同云冻不飞玉城飜落月珠树带斜晖古戍烽烟断平原猎骑归最怜翠袖薄犹是寄寒衣
　　送康小范上若两世执归江右
　　霜满高城夜漏稀那堪临水送将归天涯短褐逢初霁江上孤帆带落晖路近匡庐秋欲暮舟廻彭蠡雁同飞放歌且尽樽中酒明发西风振客衣
　　张辰
　　辰字北是嘉善人与兄鹤书齐名邑中有二张之目
　　赠亭彦
　　椅梧防百尺翽鳯鸣高枝下有緑萝草攀援同兎丝结交常相因金石贵不移顾我蓬室士同心贲光仪相与崇明德皓首良可期深情发壮采嘉防及芳时愿附云中鳯千里或差池














　　檇李诗繋卷二十六
　　钦定四库全书
　　檇李诗繋卷二十七
　　平湖沈季友编
　　国朝
　　小谭大夫吉璁
　　吉璁字舟石自称小谭大夫嘉兴人甲申后随父贞良入闽父殁乱山中扶柩侍母及弟妹七人归禾生产荡然糊口四方以为养康熙甲辰以上舍考第一授中书居九年出为延安同知吴三桂反运饷入川至宁羌兵变栈道絶走黑水峪以脱既而诸郡宼变惟存榆林一城璁誓众死守又尝单骑入贼中招抚之其党渐平戊午荐博学宏词诣阙已除登州守之任一年以哭子卒璁好撰述有延绥志二十四卷肃松録二卷尔雅纲目一百二十卷嘉树堂集二十卷鸳鸯湖櫂歌一卷惜其无后浸至散失文章千古事不能无馁而之憾焉神木军中杂诗
　　师行六月赋萋萋竞唱铙歌舞白题羽骑乍过圁水北军书早到定边西
　　栁弓苇箭尽投诚解甲都将白纸呈尽説降时多富贵让他先去报头名
　　红白旗开似画屏城南城北尽龙庭兰台令史从容在可许山头勒石铭
　　鸳鸯湖櫂歌三首
　　水市花船一样龙渊学绣一条江凭谁移个龙渊塔学绣邨边也作双
　　勤王子弟秀州多路接临平百里河旧是蕲王驻师地罗裳锦繖夜深过
　　花时午日白荒荒最爱莺啼半逻塘一样桥头打双桨郎舟云母妾沙棠
　　陈处士灋
　　灋字子虚平湖人郊居避俗松枝梅萼掩映三迳间多藏书画古器无不精妙有寄松堂集
　　钱稚农别十年归里喜赋
　　汗漫年华老一氊黄云漠漠送归鞭半生梦境随蝴蝶几载乡心聴杜鹃笑口重开离乱后马蹄偏向夕阳边空堂相见浑疑梦落落无劳问酒钱
　　韩髙士畕
　　畕字经正号石耕兴人性髙僻善鼓琴酒酣耳热拂袖作声无不惊为絶调人欲学其一曲必奉千金以是遂无传者终身不娶徧游诸闗塞晚年侨居平湖有天樵集
　　春日偶成
　　酒社招寻数闲愁总不知月明归独晚春好起仍迟清昼唯贪奕长饥久废诗临风还自笑贫杀百花时
　　梦登北岳
　　削壁三千仭松杉隔几重侧身惊峻壑仰面落危峰殷女知何在樵人总不逢翠微寻旧路处处白云封
　　太行春望
　　霄汉接崔嵬遥峰对五台云生蒲坂没雪尽吕梁开白日中天近黄河万里来登临愁险絶笻杖屡迟回
　　山行
　　髙下重冈静潺湲涧水斜细松青接岭小路白连沙烟火渺无际农人何处家回看晴色远云树是天涯
　　山夜与尔成登月存岩
　　霜风生静夜鸡犬梦寥寥月暗峰当屋云明火出窰石桥穿涧口草径上山腰高立寒岩望柴门亦未遥
　　当湖西林寺冒归
　　细雨能留客清棋破寂寥半檐还摵摵中路转潇潇落叶随山屐寒云没断桥西窗今夜宿无奈近芭蕉李教谕明嶅
　　明嶅字山顔号蓼园嘉兴人素擅文名入闽久之
　　国初署古田教谕有乐志堂集其九日一诗为曺侍郎
　　所称
　　古城
　　平原将日落立马问邨夫废堞随高下苍烟间有无不知谁氏国犹説古人都乔木垂秋色悲啼独老乌
　　九日风雨西湖泛舟同曺秋岳
　　湖心急雨一天愁无计登高独上楼北海樽开谁泛宅西溪客到傍轻鸥乱山欲落新封叶逆浪难翻老钓舟却忆金台同对菊几人能得故园秋
　　陈贡士国政
　　国政字宪生平湖人顺治庚子歳贡时宝坻杜文端当国延为西席终老名场有陈子古业二卷诗集二卷
　　古意
　　浮云蔽中野徬徨动四顾物理有同心枯株思露当代觏鸿儒折旋中矩度世道殊古今交游间新故所志在伊吕慨然发深慕穷达自有常圣贤亦由素旦暮无易情千载通神寤凉风谷中来流泉涧中聚抱膝发高吟忘机下鸥鹭
　　送亡友杜紫安归葬渠梁晚登文昌阁
　　紫薇瞻象肃层阁倚清虚江影流天表云容入绮疏观文懐北斗挂劒忆南徐欲尽登临兴幽忧日未除
　　览镜
　　览镜萧疎祗自嗤闲思往事独支颐短才未敢窥鹦鹉白发何须着鵕防生计由来同泛梗归心今已在江蓠衰年事业凭谁寄百尺云根五字诗
　　蒋处士睿
　　睿字正言嘉善人宪副英子雅慕髙蹈遇佳山水流连不忍去有聴鸿楼诗集
　　吴山纪游
　　江南三月风初暖草软兰薰梅似霰片帆聨挂五湖滨竹杖芒鞋兴非浅邓尉风寒香气微梅花还作雪花飞孤笻直上千峰顶万顷银涛惊絶奇山塘七里风景好欲乞琼浆煮瑶草回船笑指九龙开恍然玉液来蓬岛野人本是烟霞骨懒向人间问盈诎风尘潦倒三十年越水呉山恣游歴飘泊身心天地间酒酣无那一凭防含情独吊鸱夷老千古茫茫去不还
　　张知县三省
　　三省字邻曾嘉兴人顺治间以贡授阌乡知县落帆亭
　　离歌催处拂征衣古道闲亭入翠微鸦杂野僧云脚度叶随行客马头飞买臣墓近秋声老少伯舟空月色稀回首孤城烟渺未晚江渔唱几人归
　　郁知县褒
　　褒字子弁号逊庵嘉善人顺治丁酉副榜贡授江右永丰令调峡江有诗偶一卷
　　和钱仲驭先生南园杂咏十首之二
　　隔溪数篱屋深緑逺檐收晓色披残露孤光缀蚤秋磵南何处岫林月几重楼霞里时廻望寒妍任去留未穷黄叶径先觉有溪声栁席虚莺坐荷珠得月明有怀吹药灶无意饰茅楹入夜人忘倦花移柝几更莲峰布衣吴麐士
　　麐士字度世居海盐澉川匿影湖上頽然穷老有吾本莲峰老布衣与世不合长掩扉之句其集曰斵氷集
　　游长墙山
　　孟冬天日佳擕笻事闲阅南山遮我前苍翠如可掇春峦多秾姿寒厓更修洁僧寮旧所憇信足任登涉纵观大海涛幽愤寄一泄野菊覆澄潭掬手漱芳冽我友甘沉防情欢在麴蘖扫石代班荆举杯承落叶醉舞影傞傞拂袖乱黄蜨昔闻红树邨访近靡遗孑缅怀多感慨先后复同辙归途勿踌躇落日衔山缺
　　【附考长墙山在海盐县南三十五里嘉禾志云始皇东游以山形截海若墙因名澉水志云山外有穿山洞有神曰陈都监又有龙眼潭乃宋时番舶所聚山下有石帆邨古田防】
　　初度日酬友
　　塲圃初登及小春一年虚过又尝新从游每负常因病知已难留始觉贫岐路马牛风各别覊栖鱼鸟日相亲檐前短影无多在白髪萧萧懒向人
　　秋夕二首
　　凉风此夕爽生襟病骨惊秋渐不禁好似辞梁欲归燕穿花唼蕊已无心
　　最爱秋来月色清良宵闲坐每三更而今老病惟便卧却怪牀前故故明
　　施秀才湛
　　湛字露岩鋐子年十三为诸生作文有原委得蘓子瞻笔力工吟咏早逝有草堂初集
　　咏冬梅
　　移来何处岁寒姿为爱清幽折数枝游子悮惊梅信早征人谩道雁书迟芳含陶径花黄日香吐梁园雪满时疎雨夜闻窗外滴青缣帐冷不胜悲
　　和沈融谷宫词之一
　　罗带绡衣映渌波霓裳舞罢发清歌承恩纵得筵前醉无那东风惹恨多
　　陆平原费锡
　　费锡字大胜桐乡人顺治辛丑进士为平原令能事后母友爱诸弟乡里重之
　　寄懐仲开一兰雪堂
　　氷心散作四时春吾道于今见一人雨洒鳬山清有梦月明桐里静无尘非关栽桞存髙致直溯传薪得大醇兰雪堂中香自远湖光云影倍怡神
　　褚秀才伟
　　伟字骏如嘉善人勤苦嗜学而以贫病老侄茂章亦淹博能文里中目为二褚
　　送孙繁祉归盂城
　　秋风薄林臯逢君上党路结轸廻修坂班荆且道故人生重俦侣岂不感迟暮譬彼蕙兰花芳春承雨露譬彼双黄鹄翺翔凌云雾赠君緑绮琴报我瑶华赋寒枝不改柯秋霜不易素愿言结同心永以金石固
　　席上赠妓
　　鹦鹉杯寒玉漏分兰膏斜映石榴裙歌残白苎人何处肠断荆台梦里云
　　蛰园叟翁纪长
　　纪长号逸伶自称蛰园叟华亭人少负才名见知于陈夏二公孤僻傲睨不合于俗后迁平湖与予为忘年交诗牌酒盏殆无虚日逸伶每防酣扺掌词锋四射落落有逸气论诗矫尾厉角尊唐而辟宋其稿甚多手録精楷予昔年常擕观之今逸伶死矣役嗣无表彰之思索之再四匿而不出殆将埋没尘蠧中为伧父窃去耳因叹此老命薄死后且然悲夫
　　重阳前一日叶已畦招集横山用昌黎醉赠张秘书韵
　　风高山色爽渺渺离鸿闻磊落横山主宛若云中君托迹横山下海内称能文僶俛天地间富贵比浮云缃帙无髣髴翰墨有余芬浩浩木石居悠悠麋鹿羣但求古人合不觉世事分肥蕨颇可食浊醪亦可醺瞻彼万仭冈郁郁多氤氲造化岂终极人生安足云文章亦经史薄俗徒纷纷剪葵烹九月滋味美于荤东篱黄菊秀赋得碧罗裙秋气尚余暖巧簧惟乱蚊良友贵责善孰辨犹与薰好学须好古五典兼三坟古人不偶世莘渭且耕耘身立庙堂上竹帛列奇勲共酌横山酒横山日已曛
　　渔父词
　　烟匝桃花雨翕翕上滩下滩水何急白头渔父过滩去鋭头船子冲烟入挺义着鱼好身手大鱼泼刺小鱼泣咫尺波涛倘相失一朝爼醢嗟何及渔父得鱼向南市归来买酒船头立烟寒雨细春可怜桃花红重蓑衣湿
　　鹦鹉词饮客子湖楼作
　　祢衡防笔题鹦鹉蚁视王侯挝羯鼓我亦天涯淡荡人古来何地无黄祖鹦鹉湖鹦鹉楼沈郎才调尽风流重阳不菊花好况有琼杯消百忧人生一度几盈缺昔向东呉走西越读书万巻济何事满眼干戈羞白髪君不见楼前湖水知我心起立苍茫望秋月
　　匡庐歌送沈南疑
　　君不见匡庐秀色九江口遥挹江烟碧于桞昔者匡生读书至此小结庐此山遂为匡生有西庄沈南疑雅能读书颇好奇自言欲向匡庐去把酒苦索匡庐诗老夫乃是樵云客爱向名山弄泉石写将长句赠南疑留置金泥劚青壁虎溪桥上薰风微緑阴四合黄莺飞已知白社无人迹君若看云君早归
　　访施尊师道塲
　　仙云不可即髙阁旧盘桓石镜宛如昨金经忽已残琴存三叠舞炉罢九真丹杏叶悲黄落无风满醮坛
　　访客子西庄
　　移櫂西庄去垂杨緑水滨风流沈秋浦留得草堂春开卷余青霭弹琴落素尘旧交半零落青眼向何人
　　至日
　　浮生犹至日七十四年余兵乱无长策家贫少著书解鞍知伏马衔索总枯鱼垂老防人面南山埽敝庐
　　夜泊
　　野旷天低日林疎望不斜青山无客路白石有人家蟹舍縁孤涧鱼舟刺短沙前邨何巷陌到处欵冬花
　　赠借山偶阅放翁集遂作放翁句
　　了澈凡心寄一枝緑蒲团上写新诗片云不作三千界长日何争十二时饭向午前挑菜甲羮从秋后采蒪丝人间岂少闲滋味不是髙僧那得知
　　登城南楼
　　旅客携琴去不还登楼日日望乡关逝将离恨随春鸟啼遍江南雨后山
　　郭贡士襄图
　　襄图字臯旭号匡山平湖人绍仪季子弱冠为张西铭文灯岩所赏三吴社集皆知名焉性倜傥好事交游谈防无虚日歌舞丝竹六博倡优时时徴逐以为乐乙酉泛舟入海期年归一日杀其仇于市下狱赖友人以脱自壮至老奔走四方久而无所遇曹秋岳赠诗曰苦吟经战伐短褐老乾坤其风味可知矣晚年无子买妾居臯桥竟死于吴有更生集
　　夜投一公房听韩子石畊弹秋鸿引
　　吁嗟兮韩子不得志傲睨王侯轻一世抱琴浪走无知音却到孤邨访萧寺寥寥日午不闻钟我寻眞隐高士逢光明映彻无僧气口中吐出金芙蓉五岳迹曾践磨崖手题徧洗鉢昙花开自竒咒泉卓锡名堪羡怨长笛兮吹落梅回首罗浮花似霰夜寒欲眠不忍眠乌皮文几兰麝烟坐听韩子流水弦广陵遗散今始传何处哀鸿鸣可怜颷风凄断飞不前啾啾唧唧声万千仰睇兮明月俯眺兮长川川茫茫兮帛书阻月兮关山连写孤臣之掩泣与放士之愁顔怳似羣雁惊飞兮落九天乃在韩子五指间余本倦游者感此易悲辛空堂不闻人语响急弦高张愁杀人欲为楚歌兮声咽不可续拂我涧边石为君进一曲一曲终兮月当牕光潺潺兮涧水緑
　　那旦阻雨
　　不尽翻盆雨愁添丈尺深气昬千树暗声急四山沉苦自投荒徼同谁共越吟此生随白首飘泊到于今
　　题李鳞长像
　　不必相知早多由倾盖中心雄矜岸帻客到有郫筒貎类丹元子人依臯伯通同君俯身世已是白头翁
　　涿州道中
　　帝里秋光四望通青山一抹上阳东来同归雁春将歇去似亡羊路已穷马足独行残月里枣枝低拂暮山中萧萧易水悲风起何处谈天碣石宫
　　抵西平赠沈藕庵使君
　　落帆亭北送君行秋月春花岁序更傲吏烟霞甘久卧故人书劒老无成兰从旧径思公子酒自他乡醉老兵今夜莫辞红烛短十年相见话生平
　　旅夕
　　撃柝严城更漏长一声边雁起秋霜离情到处防皆异月色何曾似故乡
　　李秀才炜
　　炜字赤茂居嘉善之西塘夙负文望老而隐居有圃趣偶存
　　热客
　　炎暑烁金石余威折条柯鸟栖投茂林鱼潜荫深波胡然恩乃公褦襶闯门过主人颦顣迎客来意则那语烦无一要炙背汗滂沱逡巡具壶觞百引顔未酡持杯入夜分客兴方婆娑蚊雷驱复哄烛泪障转枯宁能免欠伸睡眼强自摩古人避热方愿依百沸涡汤热犹可避奈此热客何
　　谒水月大师退而有作
　　大块震噫气不能号无窍天游非六凿自得形神妙吾观水月翁苍髯带白帽人言数百岁岂有他缪巧嗔骂作佛事座供弥勒笑一笑与一嗔如幻何足道中含狮子声原本在忠孝人种不可失苦来尘俗閙纷纷蜉与螘辄以功名嬲师非卜筮伦妄问或妄告嗟哉婆心切儿童只狂跳同牀各异梦舌敝津亦耗何如苏门老对客唯长啸
　　与诸子集沈宪吉北山草堂分赋九松并纪席中胜事
　　秦山五大夫秦官不足喜钟陵苍髯翁樵防供军垒谁似北山九老人山深散诞衡门里霜顔铁骨饱风霜枕流漱石馨兰芷从教宇内刼灰飞商山肥遯留黄绮生来甲子今几换难从绛县论年纪九老相依一主人少从嬉戏晚逾亲湎云伴月同形影不知谁主更谁賔朴野支离忘姓氏却因昵好更呼名我观主人有贞骨磊砢正与賔相直不爱翩翩桃李华尝怀凛凛霜柯色耆英得九似香山海内闻声更相集佳晨萧爽八月中张筵皓魄光膧胧主人爱客赋嘉树客子钦贤赋角弓李生倚醉为起舞忽发清音长啸翁啸翁矫矫人中龙龙吟激荡来天风顷刻霱云车盖聚麟湖双珠光歘吐九老初筵静不哗抗坠低昻亦飚举分明仙侣宴良常平乐西园何足数风尘聚散防难期九老臭味无差池世眼龌龊安能知一时千载长相思
　　东飞伯劳歌
　　东飞伯劳何处栖西乌夜夜空自啼谁家窈窕当垆坐翠羽雀钗向君堕年纪二八面发红夭桃婀娜临轻风落花片片东西路何由飞翻复上树
　　赠梅里周青士
　　畸人栖隐处廛市亦清风饮啄矜孤鹤逍遥笑二虫夷门公子过诗史布衣雄岂学吕高士寒依米桶中
　　止黙庵江右之行
　　莫似秋来叶霜严飞更黄六旬行过半千里去何乡是处称龙象沿堦走法王刹竿宁赖汝偕隐胜开堂彭仲谋出其太仆公遗像并防州殉难诸札感赠
　　须眉裘带俨然尊正气长留衣带言精卫难填空怨魄刑天终舞作强魂郁孤台畔生香草章贡江边哭断猿应与庐陵文信国同留碧血在乾坤
　　梅谿逸叟孙肩
　　肩字培庵参议光啓子少通仕籍后弃家为僧名诠胜号大山嗣游江北鹤林寺受牧云禅师嘱付归葬梅谿精舍以老工草书尤好吟咏有甲乙诗记四卷
　　读南华经
　　少壮谈周易衰年读老庄在川叹逝水秉烛胜頽阳至乐翻成苦达生徒自忙嗒焉我丧我意不赋沧浪
　　病中寄懐陈子木
　　陶令攒眉日远公説法时直教千载后能得几人知蝴蜨来新梦鹪鹩去旧枝投林思择木三匝亦何之孙秀才镳
　　镳字长清嘉善人贯穿经史豪饮能尽一石有鄂韡楼藁
　　重九后三日谿黙防集得青字
　　短櫂迟迟傍浅汀黄花满院落疎星日斜槛外羣峰紫过山头万树青公子开樽倾北海故人载酒到亭只今又过茱萸节一带晴波动白萍
　　吴秀才周瑾
　　周瑾字虎文秀水人嘉善籍
　　毛公坛
　　包山縁仄径树里见仙坛残雪阴崖覆孤松落照寒汲泉丹作井承露石为盘见説毛公去云中跨紫鸾陆秀才之
　　之字我上平湖人年十二入黉序有声复社庚子省试已入彀房考争元竟斥拂郁而死
　　秋日同郭臯旭叶星期过涵晖饮于甘山斋
　　开轩潇洒坐髙秋把酒应忘大火流乱后文章沦欲尽樽前唱和喜相投名心渐尽青山逈生计无聊落日愁此际论交真管鲍风尘驱马自悠悠
　　计秀才敬
　　敬字朂丹嘉善县学生
　　杨白花
　　杨白花摇落章台路宛转袭香裾飘飘引芳步春江拂拂春风吹杨花复逐春风飞可怜杨花飞不住莫向楼前种杨树
　　谒丁清惠公墓【在秀水县正收宇圩】
　　长别归何处春风此独寻六朝名世业三问老臣心入庙威仪在瞻碑涕泪深暮风号石兽松柏更森森钟秀才渊映
　　渊映字广汉嘉兴诸生嵚立子少好学熟于诸史尝谓五代史与通鉴间有异同而蜀梼杌南唐书之属及时搜采尚不下数十家取以为五代史注庶有补于庐陵甫事编纂得呕血疾后游京师与汪琬辨论累日竟没于寓时年三十有信志堂诗
　　会稽山登眺
　　名山接灵境白石何磊磊天风吹我来苍茫俯江海玉简既不存金沙谁复采履径草茸茸涉岭云靉靉髙寻神禹踪其人邈千载明德无时亏兹山亦不改却望东海邉麻姑披五彩示我虾蟇丸挥手遥相待隠约金银台神山隔尘霭凌风不能飞相思撷兰
　　玉熙宫词
　　汉主离宫三十六雕甍曲曲连金屋千门万户自交通桂殿椒房相间复长安风月动天家帝里楼台横地轴忆昔戊辰御极初平台日日度金舆瀛海不求方士药封章长读侍臣书寰宇升平玉烛调君王日昃罢三朝上苑宫花飞五色金堤御桞簇千条玉堦娇女临妆镜绮陌佳人竞翠翘宸游对此欢无已别有瑶宫相向起兰窗绣柱一何深金阙银台差足拟双双孔雀舞庭端两两鸳鸯时戏水苑西辽后洗妆楼楼上烟花接御沟御沟红叶深宫出夹道金丸帝子留游宴频呼女博士宣传奔走大长秋诏书新幸玉熙宫绛阙红楼十二重近臣宣防催宫女黄纸书名召乐工乐工此日奏新声过锦还闻乐府名防幄徐徐垂赵舞绮筵缓缓按秦筝赵舞秦筝曲不悮依稀记得君王顾供奉时沾太液波承恩特赐金茎露君王闻此意无涯更教暖阁奏琵琶玉轸龙头传自古镂金曲柄出皇家才人婵娟方二八调来银甲何纷错一弹紫塞雁行斜再弹内苑梅花落天上新声人不识梨园子弟新谱得音节传来协律郎坐中惊起龟兹客汉皇此夜醉仙韶中有佳人字阿娇北地燕支开翠靥南中杨栁拂纎腰纎腰袅袅立风前舞雪回风更可怜学得娇歌胜子夜妆成堕马杂金钿深恩独在长生殿宠爱三千一人擅趋朝迢递七香车侍辇飘飖九华扇当年武帝李夫人此日昭阳赵飞燕深院还调镂玉琴阿母承宣入禁林富贵由来倾一世恩荣长自赐千金岂知一旦朱顔改为为云竟谁在白柰凄凉辞露台明珠零落沈瑶海哀蝉落叶冷虚房罗袂无声欲断肠一枝已絶琼田草四两难寻西域香自此君王不解顔更闻洛邑满戈鋋宫中寂寞唐山曲内庭不召李延年那堪烽火连京邑万歳山前赤眉入嬴女攀髯未解箫湘灵泣竹难调瑟金屋谁传宝辂回玉鱼飜傍珠侧暖殿春风自落花白头宫监每长嗟遥闻杜宇嗁清昼不见金衣望翠华
　　五人墓前作
　　寒云蔽吴关朔风吹古路访古登胥台重经五人墓五人遗墓临江浔长松广陌何阴阴我闻此事数十载只今过客犹悲吟忆昔明季天启年银珰奄宦窃弄权吴中选君负时望忽闻钩党来江边连连缇骑下吴邑黄纸宣传上官集邑令惟思解绶亡督邮却抱徴书泣绣衣中丞何扬扬金吾隶卒盈华堂传呼促索势若虎观者云集如堵墙阖闾城中途路塞中外汹汹动顔色五人偏袒左右呼锦衣隶卒皆惊匿直道犹怜侠客存布衣不畏君王勅一朝就义何从容英魂长傍要离侧独不闻烈皇御极云雾开诏书褒忠天上来逆奄祠字已尽毁朱防绣柱成寒灰唯余此地长荆棘五人遗墓犹能识白杨四野风萧萧过客登临长太息
　　吴宫
　　金井两梧桐相传避暑宫瑶台三十六处处与天通宝镜留明月妆楼闭彩虹美人化双燕飞去五湖东
　　送友之湖南
　　迢递天南路崎岖阻客程朝云神女庙秋雨夜郎城入暮悲湘瑟维舟采杜蘅故乡几万里怅望若为情
　　送朱彛尊之永嘉
　　挥手去东瓯春江緑水流山花开未尽二月下扁舟落日催津鼓微风引櫂讴谢公幽赏地羡尔得重游
　　冷协律祠
　　犹忆先朝协律郎曽将乐府事髙皇几时玉洞成仙隠不向金门隶太常琪树春秋丹灶冷瑶笙昼静碧云长城门华表千年在化鹤还应返故乡
　　【附考祠在嘉兴圆妙观中又称冷仙亭】
　　送罗先生暂归西川
　　白帝孤城落照悬乡愁迢递武功天将归故国无鸿雁行过空山有杜鹃劔阁风云通五尺卭闗烽火隔三川明年巫峡生春水好上东吴万里船
　　过宋御教塲址是累朝观潮处
　　尚忆宸游处严城列会同观涛临曲水驰道拟回中翠盖朝承露芝旗晚引风言驱七萃士齐试六军雄将帅咸思奋君王自即成冯夷朝幕府罗刹蔽艨艟松下秦皇辇云间夏后宫瑞烟浮五色仙乐聴三终白马来何疾吴儿技最工拔河传往事超距倐乘空喷薄凌春雪氤氲接彩虹蜃楼从地涌鲛市与天通杂奏鱼龙戏仍论校猎功湖山方宴会襄汉已交讧苑走胥台鹿人悲朔塞鸿惊沙屯铁骑髙栁挂雕弓潮汐还从北江流不向东御堤尘飒飒跸路草芄芄渔父留金镞征人走玉骢平生懐古意凄恻感飘蓬
　　吴越武肃王祠
　　仙李遗神器羣雄遂陆梁中原方鹿逐维尔亦龙骧牛斗璇规合山川紫气昌罗平嗁恶鸟天目出真王遂割三吴险平临百越疆世家异勾践立国半孙郎犀弩江潮寂楼船海水扬大廷龙马至双阙鳯凰翔暇日椎牛酒春风属羽觞新声娯父老起舞杂班行五季恩荣备三朝厯数长何年委劔舄此地俨冠裳爼豆虚崇祀英灵忆故乡宝衣应去匣石镜黯无光僚佐疑陪列碑铭想道傍我来瞻庙貌髣髴近宫墙苔没黄金座巫登白玉堂清歌聴缓缓明月自苍苍已矣英雄略悲哉樵牧场放懐思割据俯仰几兴亡拜手依云路陈辞荐柏浆寂寥宋陵寝谁与奠烝尝
　　滇中歌与黄明府杂谈滇事作
　　滇江自古接中华匹马南行厯瘴沙髙髻铜环带璎珞由来蛮女尽如花
　　飞雁何曽过五溪南方多半是生黎朝来倒挂縁溪舞夜半猩猩上树嗁
　　沅江西去是滇池风土依稀记往时铜鼓迎神歌一曲居人多赛竹王祠
　　崇祯宫祠
　　朱邸初移玉殿开至尊新自外台回单衣不用葡萄锦勅进江南越布来
　　盈盈早岁进昭阳家本长淮到北方一自阿娇承宠后御前强半学南妆
　　内殿承恩往复还香车不断露台间罘罳特令宫纱障不遣春风暗玉顔
　　曹季子尔垣
　　尔垣字彦师勲第四子工古文诗词壮年早世送林武宣之楚
　　金风秋气肃霜林翳远道游子辞故乡登途展遐眺寒烟横苍莽积翠迷深窅扬帆千里去云山一何杳江声日夜闻清猿伤客抱抑郁念伊人抗情寄物表俯仰今昔间爰披江蓠草相思秋水清相见春风杪同心蕙与兰两地参与昴侧身云梦泽离怀空缭绕申章托缱绻意气良自宝
　　采莲曲
　　菱歌初引日迟迟菡蓞迎风欲放时竞打鸳鸯抛约臂生憎两两宿连枝
　　陆秀才英标
　　英标字彦威平湖县学生能文善书卒年二十九早秋野望同友人赋
　　凭高一眺望大火正西行天濶云无影山空树有声叶随流水下鸟逐去帆轻日暮招邻叟清樽坐月明卜秀才金锡
　　金锡字嘉名号疎斋嘉兴庠生十试棘闱不售晚以酒民自号有春晖阁草疎斋词
　　魏风初集试新茶分得删字
　　我生嗜饮过于食放情茶酒无所闲聊复一樽与一椀坐消阨塞开愁顔沉酣几欲倾家酿采掇常思穷厓攀迩来食贫罕兼给酒或未废茶则悭徒然雷雨满盈后垂涎防顶丹丘山宝耕老仙近八十杖履轻适心高闲手摘蓓蕾注磁素旗枪入眼何斑斑时値谢庭集子弟不惜珍物羣为颁逈如海外穆陀叶一吸灵液生关长安贵人知何许滇茶浓液色俱殷若令鲜白见此品酬之当有金数锾乃畏郡斋减风格招邀逸叟尝始嫺因而噉啜频见及亦将涤我肠愚顽昔闻陆羽诸具列鹾簋弃掷眞味如草管甘馨岂容他物防虽祀为神经可删又闻宋元以前皆碎碾制成小饼龙鳯环人工漫添天趣损生新之质全应艰何似先春探紫笋贮烹得候香逾兰我今对此慰夙好俯窥仰拟殊自云影徘徊歴晴树交枝藻荇横澄湾愧谢玉川走笔赠但觉习习风生两腋间
　　徐运判发
　　发字圃臣嘉兴人必达孙以廪监考授詹録事改运判未任卒有天元厯理清引亭稿诸刻
　　蓟门春望和北海于虞粼韵
　　蓟北初过雨平臯净似秋风飜城上斾栁拂渡边楼宫阙春逾逈关山客自愁浮云催薄暮千里蔽沧洲闻溪蒋楚穉索先大司马未刻诗稿简寄
　　江郭秋风路未賖昔年清麈隔云霞离人锦瑟愁催雁避地青门学种兵革论文哀庾信山川博物羡张华一编先泽凭君重赢得余闲防好花
　　汤太学駉
　　駉字公牧海盐人
　　庚戌十月集柯将军园亭送柯翰周还武水得明字
　　此日成高防频年得未曾园亭金是谷湖海客为朋月落惊霜树天寒指玉绳三花防已遍日观好重登沈贡士起雷
　　起雷原名隆岘字平万平湖贡生
　　送柯翰周得郊字
　　总是淹留客相逢倾盖交开樽当画阁极目俯寒郊朔雪消河曲明星出栁梢田园芜欲尽归兴起诛茅吴太学浩
　　浩字岷培秀水人
　　送翰周得开字
　　西风吹别馆相送此徘徊衰栁经霜落离筵带月开酒阑愁客去雁过拟书来春色江乡好烦君寄早梅梅谿叟周筼
　　筼初名筠字青士号筜谷嘉兴梅里人隐于市读书阛阓间日尽数十卷好交与从肆中得钱辄以饷友更嗜方外游尝于元日访臯亭僧灵章雪深数尺徒步行乱山中见林际灯影始达精舍僧方喂芋共啖之晚年馆于武塘柯氏偶步城东见一农舟遂乘之游九峰访诸干一暮至泖上以路歧登岸投一庵庵僧力拒徘徊佛灯下忽覩壁间诗刻指曰此周青士即予也僧素惊其名乃止宿焉其作诗低头沉思行街市中若无所见曾在白下禅庐往来池上僧疑其赴水竟夕不寐又尝行吟慈云寺中误触当事舆询为诗人乃免其迂诞类如此康熙丙寅太仆色冷闻其才延之入都执礼甚恭居久之诸津要求其一刺不可得丁夘藕庄主人载与南归抵淮而没向在里中尝过予家辄信宿予辑诸诗方欲询以遗老旧事而忽焉客死亦此书之不幸也着有采山堂集
　　过白莲寺观铜塔【是钱镠时故物蒋子岍僧果所施】
　　铜塔如片瓦镕铸何工巧隆起栏楯形图识尚可了知是五代物厥惟钱王造是类万有千聚散不可保几歴兵火灾存者今已少蒋生偶获之什袭逾重宝施舍镇精庐此意实微眇诵公喜我至出示光尚皎洼处塡黄金显见诸相好屠儿额偏广下放刀仗小一者既若斯诸余皆可晓
　　春日臯亭访灵章禅师巢枸居
　　探竒入艰阻杖策西山巅盘回出榛莽始达精庐前微光射虚堂夕照犹西悬遗薪满林臯防室通源泉爱此山中居所适安自然我来雪初霁岩壑开晴烟丛梅倚絶壁皎洁有余姸境絶思亦清心止如澄渊清谈至分夜拥火不得眠晨钟发前岭月落空寒烟
　　晓行曲
　　城头月落鸡初鸣鼓四起坐鼓五行霜华满野马蹄滑出门莽莽云山濶闺人挽衣双泪流子啼女号愁复愁谁能骨肉更相顾万里扬鞭且西去
　　乙丑季秋将游都下过别当湖诸公饯予南疑草堂用昌黎山石诗韵
　　圣代庸显扬侧微雌无偃伏雄奋飞寸长尺短皆効力漫言相者徒举肥云罗天网日加密隐沦岩壑今诚稀梅溪先生独傲兀至死无恨朝惄饥宿瘤嫫母甘老寡不嫁且自键两扉何知名公谬闻听欲使枯蘖沾濡霏羣公酌我意恳恻深堂促坐相遮围长征为我虑风雪不徒酒后防我衣筋驽肉缓怪中散窃恐失足遭鞭鞿为言知己不可负感恩一报图早归
　　再叠韵别陆雅坪先生
　　牛医驵侩继业微頳尾忘跃杀翮飞头童齿豁眉半落身腊那如瓠白肥从怜世弃由识寡敢曰我贵縁知稀平生忧患多所歴垂老不怕还长饥猖狂偶一效阮籍途穷行后归山扉中筵高论获今夕倾吐玉屑何霏霏示我周行出艰险恍若为解重城围尺书十幅意珍重如馁斯食寒斯衣襧衡刺字未漫灭长途早下征鞯鞿情亲公叔有前约吾身良亦知所归
　　三叠韵别沈南疑
　　称聋自断学杜微心何曾忧不奋飞出慕纷华入道义瘦以交战胜则肥无人幽谷芳自好猗兰一任知音稀东方有士常乏食霞餐蘖啮聊忘饥谁言苦节贞不可白石久拄青苔扉车脂马秣催郡檄雨雪那顾遥途霏东阳爱我忧轸切腰带为减当时围囊装祗载万卷帙御冬尚缺氊裘衣劝饮既竭牀头酒壮我行色驱征鞿此行黾勉从所事勿以失职思遄归
　　四叠韵别李辰山
　　志士不厌生业微泥伏何必输云飞夷齐采蕨既疗饿曲逆亦食糠覈肥众人碌碌事口腹得固穷困良亦稀吾交同志有数辈立节只在轻寒饥卖丝濮老隐吴市斵棺萧氏栖防扉亦有汪生事裁制结楹天马林烟霏猿腾鹿窜遂我性束缚不受三驱围先生高谊独迥出友彼齧缺师蒲衣吾行何为忽改辙去去辇毂纡尘鞿伤心白头入賔幕何日岩前同所归
　　有钱百余适书客持敬舆集至倾囊售之傍午始得成炊赋示旼儿
　　几静晨开巻瓶空晚作糜得成儿子学无碍老夫饥揖让殊臣仆提擕借友师无嫌家世贱叔度是牛医
　　客京口
　　覊旅空江上高楼每独登潮声沉鉄瓮山势走金陵老骥徒悲枥防鸿偶避矰秋来阻舟楫归计复谁凭
　　感兴与俞犀月
　　朝防髪暮垂丝炊黍光隂更几时衣食老为诸子役文章贱比百工师故人裘马青云迥小径松篁白露滋和汝倡予眞不恶南邨那遂卜邻期
　　久不闻家中音耗与友
　　葵榴近槛巳将开浓緑临堂荫古槐儿女病无家信慰朋游醉得旅吟哀短衣射虎终推命小技雕虫不筭才总幸与君同倡和更谁为筑伯牙台
　　九日客中寄弟
　　九日离亭雨三年异国愁故园兄弟在为我一登楼
　　过屠东防邨居
　　白莲寺北水东流白鹿泾西卜宅幽山雨欲来邨树黑满湖菱叶罥渔舟
　　项景陵玉笋
　　玉笋字嵋雪嘉兴人桂芳子由歳贡令景陵称循吏
　　酬龙眠方尔止
　　饥鳯求竹实寒蝉隐枯枝秉德固有殊萧条同此时方子天下士扁舟来何迟扣门登我堂促膝咏新诗把手浮大白结交两无疑海风吹落木凉月满南池典裘常苦寒斧氷难作糜还问苕霅舟予心转凄其岁暮羣动息游子无归期愿言过敝庐且待阳春熙
　　客铜陵
　　荒城如野寺日午始逢人渔父归携酒山樵出负薪民闲知赋少治简觉风醇乘兴来江上莺花又一春李琬
　　琬字闲功嘉兴人尝为诗旌逊国诸臣凡九十二篇惜未见其全稿
　　来防君
　　刘理顺官左中允居乡有长厚名贼入城全家阖门缢死贼百余至其门曰正来防君君已死罗拜哭之
　　来防君君已死防君不得臣之耻北山有鸟南山罗鸟飞罗破当如何
　　得胜门
　　王家彦官兵部右侍郎守得胜门被贼杀仍焚其尸
　　峩峩得胜门藩篱卫宫阙峩峩王莆田生死相决絶臣身有如得胜门藩篱已毁名不存臣心有如得胜门藩篱已毁门常存
　　煤山树
　　王承恩太监愍帝缢于煤山承恩对面缢古树下
　　明兴宦者时揽权口衔天宪殊未然其间忠正不多得子鹅片肉非常食嶻嶪煤山树千枝君缢南枝臣缢北兠鍪短袖入宫里乱臣贼子皆朱履九龙牀坐舆台躯皇极殿上曾区区
　　天兵一起还西走金珠壑葬烟花薮一年两度兴亡悲囘头宁见煤山碑
　　朱遹成
　　遹成字求仲嘉善人有名山八懐诗今录其五懐岱宗
　　岱宗形胜信雄哉万里天门霁色开秦帝遗碑生緑字汉家防简防苍苔地临玉女云霞合峰接莲花日月回七十二朝今寂寞云亭封禅有谁来
　　懐衡山
　　岧嶤衡岳接遥天日丽霞明玉洞前七泽涛深连暮雨九疑峰断锁寒烟翠华尚忆巡南极白昼曾闻降列仙我欲振衣千仞上乘风清啸祝融巅
　　懐华山
　　太华真形在眼中烟云回合杳无穷扪萝毛女三峰迥携屐幽人一径通絶壁自浮仙掌露层峦不断石莲风遥看万仞芙蓉色千载应知造化功
　　懐庐山
　　庐山逺控斗牛区想像崔嵬翠壁孤云断莲花浮夕雁涛寒彭蠡浴春鳬谈经开士空今古栽杏山人定有无见说层岩飞瀑处九天风雨下笙竽
　　懐天台
　　会稽南去是台州缥缈羣山洞壑幽瀑布情翻天姥雨霞标晓映赤城秋漫同太白寻仙隠且学兴公赋胜游瑶草琪花如可问石梁咫只接重楼
　　沈权之
　　权之字孝威嘉善人
　　同羣従夜集大观楼
　　数载俱飘梗今宵忽聚星何人眉最白惟我眼能青书到凭鸿雁诗成感鹩鸰莫分南北阮最是喜同醒卜淇
　　淇字取新号筠涛秀水人负隽才亡年二十九恨别
　　雕阑坐听鸟声频苔径缤纷柳色新最是别来凄絶处看花不见折花人
　　戈元頴
　　元頴字长鸣嘉善人工诗古文蚤世
　　题桃源洞天仙图
　　兀兀天地内川壑开烦襟轩楹芝草长白云与之深中有餐霞士独抚丘中琴逸侣结遐契获事心所钦羣族无近状清泉多好音山延晷夕岫景变阳阴沧桑易眺聴遥踪寄长林呼鸾理瑶策振衣玉山岑
　　蚤春闲居
　　春风不相负重到栁堂前地暖初萦草池寒未种莲干戈看往事雨雪入新年野外容栖傲江湖正淼然
　　读无能新诗
　　榴花开徧复红蕖此日相过下泽车散病樽前司马赋感时箧里贾生书中原意气怜同调京国篇章慰索居欲报瑶华慙玉案北窗风雨渺愁予
　　钱士贲
　　士贲字岩烛继章子怡情诗酒有晋人风致甫及强仕而卒
　　和陶饮酒
　　五斗不适意解组遂言归归来复苦贫四壁空瓶罍我生如孤云八口常无依故人有王载酒欵荆扉怡然盼庭柯蹔复忘寒饥髙义不可再空樽谁与挥
　　杂感
　　烟波一望渺吴关岸栁青青渐可攀羞对芳年新雪髩愁随清梦旧烟鬟小园莺啭娇春色大庾花深照客顔遮莫喧歌连曲港闲门流水自潺潺
　　吴越闲者徐之
　　之字逺将平湖人精于天官家言
　　曹司农秋岳以余粗知星象白于制府赵公口占却聘
　　圣主当阳在玉衡求贤悬爵待神京储囊锥頴难为脱伏枥驽骀未敢鸣自愧谈天无异騐人言翊运有宗盟草茅出处如闗象安道风流且莫争
　　卜举人年
　　年字翁洲秀水人崇祯己卯举人隠于鸳湖之濵晚年肆力于诗惜多散逸
　　题千山雪霁图
　　呉松绫子千峰辟笔穷造化疑神役长林萧瑟同云稠松髯藤蔓失其碧南溪老叟蚤探梅红衫篛笠携杖来呼童折花过石梁一路寒香带雪回坐看霁色开云坞巉岩山势如蹲虎中有飞瀑走玉龙山头树树皆含雨残雪未消日欲昏清溪防曲绕衡门行行更入深山去不知何处是归村
　　周秀才之臣
　　之臣字尔襄平湖人本姓李少补弟子员康熙丁未受链师王昆阳戒于松麈山奉真朝斗壬子上元见黄冠绛服两道者来迎乃谓家人诘朝余将归阆苑矣十七日小敛毕夜二鼔繐帐中有光如昼当腹簇涌三宝珠大若鸡卵髙射三尺有竒手足皆挺莲花数朶秋日雨花用寒山韵
　　睡起意阑秋光半欲残空庭花自媚幽怨泪新弹露参差舞浮烟仔细看浓阴如未散罗幙不胜寒蒋处士岍
　　岍字僧果嘉兴人襟懐旷达卒年七十三屠东防挽以诗有作诗凌陶谢学道尊张程之句盖纪实也和屠东防田间晓步韵
　　桔橰响榛薄城市犹熟眠苍凉望朝墩秉耒竞欲前老翁起饭牛超遥向东阡瀼瀼草间露漠漠墟中烟众鸟亦相逐始秋云物鲜兹焉不努力何以谋粥饘曳裾事干禄斯文诚足怜理生苟茫昧奚取腹便便诛茅念我祖逶迤农圃连长水当巽隅浮图峙西偏一为化人居弃置颇有年揽物遂兴叹躬耕思昔贤















　　檇李诗繋卷二十七
　　钦定四库全书
　　檇李诗系卷二十八
　　平湖沈季友编
　　国朝
　　赵秀才沺
　　沺字天来号帆青平湖人韩之子性狷介不茍言笑凡经史诸子穷日夜诵览于诗无体不偹舂容和雅刻意宗唐粤东学使者闻其名聘之抵署即辞归曰我欲逰罗浮噉荔枝耳宁能作人幕客耶年四十三抱志而没有资真集度岭言
　　听王孙谈孙驸马舞剑歌【有引】
　　王孙弟述厥祖司铎髙阳时赴孙驸马宴驸马少奉命开幕蓟门还赐第髙阳年八十余醉中拔双创起舞意示据鞍竟以老废后至崇祯庚辰卒于家迄今三十余载谈次犹想见白发跳丸态也宗人沺为作歌
　　主家山第宴仙客月华应譲酒星白花炙毺霜不流两行珠额胭脂湿孙郎酒酣掷电影白虹怨落苍龙井兔魄淋漓挂胆钩手提八十一神州七星四射金精扫匹练双飞白帝愁投袂细将心事吐少年曽镇朶顔部射鹿时临右北平鸣骹拟到临潢府如今老去投闲久宫妓如花对白首空余锦带旧吴钩每逢风雨蛟龙吼座客相看惨不语英雄流落多如许谁遣亷颇困郭开翻思马援逢光武髙阳酒徒不可见王孙见我谈如面高咏王维老将行百感苍茫泪如霰
　　法华山寺观石门山人宋旭画十大名山粉壁歌
　　翠微深处招提入四壁烟云目不给疑是峯峦现化城真宰无功鬼神泣石门山人真好竒厯遍洲岛丹青施眼见花宫开十地曾闻芥子纳须弥西来东渡威仪好几座人天笔如扫有相空留罗汉松无情还缀头陀草匡庐瀑布峨眉雪长夏不消声不絶行际如将揖列真坐时应得闻禅悦更有白岳云去来何似赤城霞起灭云踪霞色深复深天目东西双嵲攀崖百丈穷飞猿悬澑千条界晴霓补笔高名属李郎百年古墨生芬芳忽惊窈防疑风雨漫嗟剥落凌烟霜何须瓢笠寻名胜九域洞天一览罄况复登高望洞庭潮音不断来清听微尘幻色本无踪眺罢流连抚古松欲向旧题添好句依稀落日数声钟
　　戏效元白体作茘枝歌
　　南行五月殊苦热火云莽莽炎飚烈况厯山城瘴气多复经涨海心如惙乆闻丹茘夸茘洲征夫恰值濯枝节船头望见繁星垂未曾入齿先怡悦缓程系缆促舟人亟买盈筐要新撷千颗黑叶须防至才见流涎同饕餮绛绡乍启即魂惊爪肤未忍怜竒絶细剥嫣红出莹然氤氲满眼咀氷雪润喉那得顾中消恣噉岂敢辞吻裂座中相饷劝加餐愿予多端品题切苞如紫障围玉顔坼如解襦吹烛灭脱如赤盘防月珠堆如肪脂并刀截膜如防酪水晶盐瓤如盛酿玻璃澈光如汤饼试素汗味如蒲萄剧清冽嚼如甘露液无滓含如好女妃唇囓芳泽无定属生香色态有质都不屑茘支之美乃至此似予所见徒饶舌玉环惯爱走红尘君谟好事杀青列自非亲见果予腹飜笑前人作口孽还忆故乡当兹辰赏心佳果满园拆虽有朱樱与醉李一一方此味俱劣人生若不食茘支枉用繁华住江浙作歌聊复仿竹枝传倡江头助鼔枻为分余润及长年漫停邪许且三咽更拟饱吃百千回蔗浆十斛重须设
　　羊城行
　　江口三板舸行行抵溟渤乗月挂长帆客程指南越南越回环大海波番禺两岫争嵯峨楼船自昔通杨仆左纛由来罢尉陀闻説炎荒多瘴疠古今翻覆仍佳丽大道朱门卓郑家康衢绣户王侯第靖南已去平南留公子娇娥射猎进百万明妆调骏马十千美滴弄箜篌宫中别馆横天半五层楼阁迎仙观相传旧是越王台越王当日曾朝汉五羊郭外岛夷船进奉还将市舶连翡翠文犀随处有明珠琥珀不论钱大新街去濠畔落外江贾客声相错廿年前是乱离人今日相逢成土著天南幸已斩长鲸岙门烽息琼厓清蒿丘难觅任嚣垒落日重过陆贾城海滨迁户何从辨忍使嗸嗸集鸿雁极目黎人蜑子愁升平惟此犹遗患可怜粤女踏歌新乞食还生满路春素馨匝地香零乱空向花田忆美人
　　沈融谷邮示粤中倡和诗却寄二首
　　为客三年别长随五岭逰瘴云鸿雁避蛮鹧鸪愁月暗榕阴夜霜空荔子秋情亲依陆贾官舍足淹留闻道丹霞顶幽人采石华手持玉麈尾口吐金莲花放鹤青天外还山白日斜与君闲笑咏并坐酌流霞
　　立秋日发羊城
　　緑榕三万树树树挂离愁此地无摇落那知已及秋驿楼催戍鼓瘴海乱渔篝夜半乘潮发孤篷逐野鸥
　　王山人诗
　　尔父前朝侠丈夫散金结士竟捐躯世情谁顾主家客天意终全赵氏孤説到兵戈犹涕泪擕将渔艇自江湖不须更问田横岛
　　赤帝长安久定都
　　广州十韵
　　为到羊城路间闗五岭賖三春闻蟋蟀十月见梅花处处栽甘蔗邨邨食苦华装镂瑇瑁珍馔荐虾蟆椰子堪为酒槟榔好当茶夷歌音入鸟汲女髻盘蛇桄实霜如面蕉丝雪似麻黄螯羮不厌丹荔果无加小吏腰长劔王孙跨短騧若非愁瘴疠应忘在天涯
　　子夜元宵歌
　　侬是三五年月亦三五夕三五月长圆三五年难得
　　采桑渡
　　暮春桑叶密桑下与欢遇筐满蚕欲饥与欢不得语
　　蝉
　　秖为耽幽寂鸣君髙树中力微声自苦讵敢怨秋风
　　輋谷歌
　　东边插稻秧西边收稻谷遮莫似郎心一年两回熟
　　虎丘杂咏二首
　　绮阁回廊四面侵旗亭絶技少知音不须更接红牙板内府新传十样金
　　红竹栏干碧幔垂官窰茗盏泻天池便应饱吃蓑衣饼絶胜西山露白梨
　　山塘夜市
　　画舫笙歌徧狭斜红羊灯胜广陵花慙无紫绮千金值羞到兰陵沽酒家
　　西湖杂咏
　　吴姬拂袖劝蒲萄那惜千金脱紫貂二十年前歌管夜秦楼直接段家桥
　　贑江歌
　　风水始行舟大湖小湖愁莫愁黄石滩头无数石白头岭下白人头
　　姚秀才安
　　安字拙符秀水人
　　田家
　　数家共一溪比屋相姻娅柴扉映修竹鸡鸣落花下沈贡士骐
　　骐字鸐山嘉兴县歳贡生
　　虎丘防集
　　胜赏由来吴会偏髙堂不夜烛如椽东南冠葢倾三辅呉越交逰满四筵星聚近连牛斗分莺求仍值花天目前王谢皆琼树觞咏依依似晋年
　　童秀才申祉
　　申祉字百防海盐县学生与彭孙贻齐名而诗篇散秩所见惟孟子诗十章而已
　　句践事吴
　　阵云初散日沈西衔璧归来保防稽采葛山头看狡百花洲上聴晨鸡捧心妃子方沈醉尝胆君臣共惨凄一曲堂堂歌未歇残兵已过越来溪
　　杜陵生蒋平阶
　　平阶初名雯阶字斧山号大鸿自称杜陵生华亭人入庠嘉善游陈子龙之门
　　国初移居嘉兴后徙越中卒其诗摹仿盛唐曽寓书于予云时趋俚俗正响寂寂仆与同郡计子山阳羡陈其年萧山毛大可钱塘丁药园辈独持雅宗环视天下可与言诗者斯人而已忽遇南疑居然同调乐可言耶其持论严整如此诗集甚伙予特録其寓禾诸什亦窥豹之一斑也
　　重访法隠开士遂宿上方【本项氏子】
　　旋防叩禅扉非闗问息机相看夸白足怜尔旧乌衣拊掌家风在攅眉世谛稀伊蒲曽置酒陶令正言归
　　访彦文于魏里
　　相看犹故友别乆似新知薄宦凭君达为农实我师东郊烽堠缓南陌稻车迟片片飞鸢影衔云落水湄
　　范季友邀饮吼山陶氏园
　　川原于越地风物永和时花坞陶公筑兰舟范叔移百年新缔搆一代旧招提峻阁凭霄逈雕阑倚石危尊罍倾北海词赋溢南皮万壑当牕见千岩向晚披拂云歌去缓坐月酒行迟支遁情深切刘伶死不辞人从花底散路入梦中疑何日沧州兴重来倒接防
　　李居士碧
　　碧字石水平湖人防孤能文与先辈赵无声陆嗣端冯兼山诸公友为人伉爽不茍然诺有鸿仪堂集
　　闰六月下日预拟七夕和钱元长韵
　　佳防无多独忆秋罗帷碧汉两悠悠泪光防满轻绡轴瘦影难登明月楼有约喜闻青鸟至无眠愁见绛云流年来鹊使今何在银浦从无一叶舟
　　徐秀才善
　　善字敬可秀水诸生必达孙诗律严整有藟谷遗藁过泰山
　　岂意神灵宅衰年得蹔经风沙三百里一片马头青空曲盘龙虎觚棱挂斗星白云朝暮起常防纪功铭
　　寄曹秋岳司农
　　使节临荒外旌门未可攀騊駼输互市鸿雁款重闗百战疮痍在千家涕泪斑更堪频水旱瓯脱绕兰山
　　初夏偶作
　　细数韶华览镜边头须不信已皤然休教逺忆桐台日便可虚张栢寝年生亦有涯吾分定春今何处梦犹牵衰残只合忘机去更结青山未了縁
　　江郊几处唤提壶果否高阳尚有徒泛宅岂宜论去住酒天从此入虚无筝人倚处垂杨袅雉子斑时小麦枯拟趁麴车花外驻夕阳城阙又荒芜
　　春来稍喜日迟迟文酒争开罢战时一夕西园留胜赏千秋东观接风期支离愧享三钟逸鞠终非二斗宜城角尚悲花欲尽莫教征梦更天涯
　　城南半亩旧柴闗碧蔓丹葩露井殷容膝有楼非百尺防心无梦不千山溪流四注莲花巷雉堞平临杨栁湾【余所居有四莲花桥又有杨栁湾在舍西百余步】疎懒未谙邀辙迹席门苔绣正斑斑
　　送曾青藜之岭南
　　十年曾赋采萧诗倾葢匆匆慰梦思击筑未终燕市夕鸣鞭又及灞桥时帆收横浦春应近地接炎洲雪不随共説瑚枝上好鲛宫待尔一竿垂
　　欣闻鼙鼓息楼船琛賮遥通涨海天驱马直过霜雁外飞杯莫放早梅前二禺高咏多名彦五管灵踪半列仙倘遇罗浮倦逰客倡詶应满铁桥边
　　送胡竒玉之长沙
　　君山一防望中青天畔长沙应小星此去洞庭秋正好蘼芜千里待扬舲
　　戈叟中顔
　　中顔字鲁公号又度原名湛平湖人逰邑庠善书工篆刻亦能诗老而无子寒饿以终
　　和屠我法双梅诗
　　寂对难追氷雪经芳聨伯仲翼荒坰风狂骨立沈嵇阮雨妒香孤泣尹邢接武耻谈桃富贵比肩笑慰竹飘零争春冻雀喧空谷相顾聊堪影赠形
　　柯太学本
　　本字聿修耸次子由诸生入太学试不遇憔悴自废卒年二十有五有鼓应初编
　　客瑞光精舍重过尉堂大师方丈
　　今朝少人事重到尉公房野水正趋壑枫林初下霜餐余笋蕨供袖拂栴檀香余意亦何托岩前兴不忘
　　春郊
　　草细风微二月天每从雨后过溪边春流好待桃花涨社日初防燕子还杨栁渡头低夕照麦苗陇外起寒烟登临自昔多良防何事空嗟物迁
　　沈知州廷劢
　　廷劢字子相号充斋嘉兴人由拔贡歴任新寜栾城知县陞商州知州有身易实义充斋遗稾南阳舟行候郑雨随未至
　　秋深萧瑟动江津去住浮云不系身飞鸟掠樯惊短缆沙虫试水乱浮萍行空小艇延山入坐对寒塘落木频寂寞南阳今日路蒹葭鸥鹭晚相亲
　　樵道人陆谷
　　谷初名樵字嬾渔又字亦樵后称樵道人平湖人妻子既丧遍逰名山水以终有夜鸿鸣集
　　逰龙岩
　　渡水探龙窟云深隠翠微寒松老已化卧石恠将飞客到茶烟起僧闲花雨稀望怜城郭近人事笑皆非
　　送秋
　　悠悠世路总如宾愧不因时问去津欲挽流云商别意难敎残月当良辰升沈大块原同幻防检微生郤是真金井碧梧情未断山中无厯信天民
　　楚中
　　衡阳南望雁来迟欲采芳兰隔九疑梦染朝云遗好事腰依杨栁怯相思行吟江畔孤臣悴作赋秋深上客悲浩淼湖光连月色可余郢雪似当时
　　粤东竹枝
　　花田儿女学新妆辫发钗垂金鳯皇双屐猩红来踏月丝丝锦带胜霓裳
　　沈训导滉
　　滉字路公号霞城桐乡人康熙庚戌岁贡选授象山训导在任三年卒
　　秋日诣张子炎贞斋中
　　羡君卜筑最清幽半亩瓜田傲故侯山北松深眠鹤稳花南水绕蛰鱼浮著书虞氏穷偏作泼墨羲之老未休相对顿忘尘俗想白云漠漠拥霜楸
　　周秀才大绶
　　大绶字西临秀水人补华亭庠生邑令张超大防同人于栢府分韵赋诗不逾晷大绶诗辄成谷学使常许其文议论正大絶类宋金华武林王晫云纒绵感慨极行文之胜事非溢美也
　　赋得疎雨滴梧桐
　　金茎受凉雨香井落疎桐纨扇裁明月裳衣捣晚风寒生长信殿声断未央宫闻説迎飞燕还应防射熊
　　闻木樨香
　　不断香风十里吹小山花信故来迟八公顔色无常定今夜初成招饮诗
　　杨秀才九垓
　　九垓字孚九平湖诸生跅脱有俊才而使酒负气多荡詄理法外醉辄掷冠于地曰汝误杜甫一生今又将误杨大耶防投汝厠中耳尤好诃骂人勿顾众刃之将剸其背也尝手录廿一史类纂三百余卷工书画求者必韵人佳客以餽酒为辞则大喜出之丁已疾作而殁
　　偶兴
　　朝来灵雨沐芳尘送尽寒威未见春寄语梅花应解意陇头无限折枝人
　　陈秀才光縡
　　光縡字纬度号谦山海盐人许廷子少为张西铭所知上已浮觞与王处卿聨席因摘论汉史数则王遂以女字之女亦能诗光縡读书敏异天官地理靡不究心尤精壬乙之学其诗名调钟集秋日书懐
　　明月出沧波流光薄云汉烂烂列宿悬离离夕烟散壮志思逺游长歌至夜半回风谷口来石壁花影乱林闲警露鹤忽振凌云翰茍懐千里心寜为耳目玩
　　墙山石帆村
　　海上行吟怜海树蜃楼初散余烟雾石帆山上石帆开似欲乘风横海渡相传此地有村墟万树桃花千室居不知何年海水溢蛟龙鼓浪倾田庐居人一去无消息云潮雨汐迷南北初晴海上露枯槎细视街衢犹可识有人拾得崇寜钱厯数年厯心惘然石阙残碑水中泐波纹似刻深回旋更见樽罍状殊异摩挲散落松花翠想昔芳筵进酒时几人歌舞花前醉桑田沧海向谁论何处侯门乐事繁不道有生皆速化试防海底石帆村
　　呉中旅思
　　风吹碧浪绕江城旅馆清尊独夜倾离恨未消同夙疾旧逰难忆似前生乍逢云散怜山色为值花残怨雨声萍梗天涯计安定绿杨深处钓舟横
　　梅花通客沈机
　　机字尔任号海鸥桐乡人居濮川之梅花泾上自号梅花逋客少补嘉郡庠生后老而弃去工诗善书有梅泾草堂集
　　鷃笑轩遣懐二首
　　膏肉来青蝇膏火来鬼蜨灯残蝶不飞盘空蝇当别请防翟公门雀罗为谁设
　　作歌勿引商商声主激烈较奕勿覆刼一刼生死决刻深鬼所忌百巧不如拙
　　天竺纪游
　　七年不向此山行衰草连天去路生絶壁惟余危墖影怪松时作怒涛声溪深虎渡风初急洞黒龙归雨未晴犹有当时遗衲在白云楼下话茶铛
　　陆秀才淮
　　淮字秀整号胎簮嘉善庠生少孤事母以孝闻送越石肃陶之广陵
　　烟花三月晚遥向广陵游并辔推诸谢聨镳羡二刘海门悬日迥天柱落霞收歌吹迷楼满知君系紫骝张秀才兆治
　　北治字枚璧平湖诸生有粤游槀懐古诸诗芙蓉堤晚步
　　名园竹树荫精庐花外慿谁驻小车水佩风裳零落尽美人渺渺独愁予
　　计秀才能
　　能字无能嘉善人善之弟诗才亦相伯仲
　　送吕新水省亲永嘉
　　永嘉山色近何如春日宁亲客路迂花满江城寒食雨灯明水驿好溪鱼碧帆回渚仙岩近防袖趋庭讲席余可有新诗过谢客锦囊千里慰离居
　　唐布衣俊
　　俊字圣翼又字西孟号大千平湖人有石田録悼妓李生
　　鹤湖湖水水潺潺家在横塘第几湾小径狭斜来往熟朝朝犹忆上缾山
　　郑太学培
　　培字文溪海盐人
　　谿园防集分得文字
　　促驾南还日园亭此送君那知朋好在重与共论文幔卷通花气觞飞落暮云欲乗余兴往林月正纷纷
　　又得覃字
　　河朔觞频举山阴兴复探朋游嗟聚散【懐舟石次耕锡鬯武曹诸子】云树影参覃漏转仍呼酒星稀尚驻骖几能逢好防书信寄江潭【谓青士舅氏】
　　胡秀才采
　　采字英千平湖县学生孙绍安康熙丙子举人春郊
　　春色盈芳陌轻飚拂水凉山山横碧影树树理新妆病酒何堪醉吟花只觉香渔歌来和我带月载归航
　　病足偶感
　　春来娇鸟唤晴多憎我蹒跚废短哦小榻坐愁春又老不知堤栁緑如何
　　曹贡士伟谟
　　伟谟字次典平湖嵗贡生嘉善人
　　谒禹陵
　　夏王陵墓对涂山翠辇千秋尚可攀松下衣冠留地云中朝佩想朝班靡山有路樵难到越庙无巢鹤引还总为当年巡幸后至今金简落人间
　　沈秀才甡
　　甡字天生海盐人有痩山草
　　云岫庵
　　兀坐晚风石斜曛窥竹扉鹿衔芳草去鸟破碧云飞树古喧天籁衣轻澹翠微此中有幽意信宿莫言归双松诗老沈晭
　　晭字叔轮号尚庐又号香严平湖人家世豪盛折节读书为诸生不遇弃去日诵佛言梵呗之余辄作裙屐冶游老而勿悔也有书屋数椽琴书静好香茗郁然浮动于笔墨砚席间惟名僧韵士乐为谈对庭列双松日哦诗其下与予居相近情相亲毎当月明花谢辄过作夜话故唱和最多尚庐死而无雅人矣山阳之庐且更他姓又何况风雅之顿尽乎兹选其诗不能无三叹焉
　　解嘲
　　阮籍卧邻家栁下覆寒女自古旷达人高致有如许予本澹宕流相期在古处情深懐国风离骚寄愁绪偶然逢酒人一石醉相与好色不好淫难与俗人语
　　送南疑子游庐山歌
　　南疑未到匡庐峯匡庐千仞罗胸中文章驱使巨灵手奔腾络绎相为雄行囊一卷方筁集横峯侧岭起咫尺或如汉阳高插天或如香炉生紫烟或如瀑布飞匹练或如五老露头面或如九叠开云屏或如虎溪列绣亭烟云出没不可状破浪乘风自神王从前读得等身书梦魂常与李白俱一朝特放九江櫂湓浦风帆春浪好自添两翅忽飞扬不怕山头鸟道长狂来或作孙登啸云中时下凤凰呌兹山拔地排天门却被南疑作诗料烟岚云气生巾笥神魂荡漾时一至君独青春赋逺游轻风五两一叶舟到此独上匡庐顶读书堂前有旧影昔年读书有二李他年二沈卜筑或在此
　　法螺庵
　　策杖寻西麓禅林别有天晴峦滴翠雨细竹引红泉古佛旋螺顶山僧玉版禅杳然迷出处云鸟亦萧然
　　人日访秋浦西庄
　　残雪初晴鼔枻迟美人春早下书帷居舟居陆张融屋防水防山谢眺诗萱草上阶先爱日荆花绕砌共连枝东君更助西园兴梅放寒香栁放丝
　　与侧室言懐
　　话到灯残秋夜长浮沈世外意俱凉生依兰若身能健死葬名山骨自香誓酒刘伶浑似梦游山阮肇已成狂今宵任尔卿卿我有日清斋学太常
　　奉谢外父马公和衷见恵灵壁石
　　高阁嶙峋片玉存满牀书卷湿云根自披幽壑莓苔迹犹带前朝风雨痕鞭石不须浮海岛移山仍得傍柴门从今寄语成子五鹿文章好细论
　　西山
　　缥缈峯居众壑尊神仙彷佛有刘根水边渔市遥传鼔花底人家静掩门黄绮风流犹尚古朱陈生长各成村鸱夷莫笑生涯拙种树栽桑细讨论
　　南园竹枝词
　　沈郎园里栁如緜新抽荷叶又田田拾得栁花为侬絮摘来荷叶当郎钱
　　响屧廊
　　响屧荒凉蔓草平空廊无复美人行山僧几两芒鞋在时踏寒岩落叶声
　　宫井
　　故宫金井辘轳斜汲取军持供佛茶素绠银牀消息断石栏夜雨落桐花
　　杂忆两首
　　轻罗小帐半垂钩睡鸭熏炉香篆浮忆得酒阑微醉立隔窗红烛照梳头
　　芙蓉秋水一扁舟去住浮萍不自由忆得赤栏桥上望唤侬别去唤侬留
　　咏白秋海棠和项东井
　　粉黛霏微露浅红可怜娇小托幽丛如何不及芦花絮飘入秋江钓艇中
　　读家客子燕京春咏
　　冀北春深莺梦酣回波才子擅江南集贤学士如相许第一诗名属沈三
　　陈秀才学谦
　　学谦字廷益嘉善人
　　白纻词
　　黄金为门玉为堂堂上作使邯郸倡氷纨雾縠明月珰朱顔善睐舒仪光拂巾举袂白鹄翔清音徐转绕凤梁今日为乐殊未央
　　钱本一
　　本一字柏园桐乡人
　　仲夏余有晋阳之行舍弟十一送至瓜州分别兼寄朱近修张考夫
　　汝来送我晋阳游汝去离羣古渡头前路尘沙吹万斛到时风物惜三秋孟门王屋高难度鐡瓮金陵望转愁寄语南邨诸老友鸣鞭今已出瓜州
　　汪澐
　　澐字子倬钱塘人流寓当湖
　　遣兴
　　梅花凌朔雪葵蘂迎朝曦从违必本性去就各有宜由余开西秦管仲霸东齐虚名垂竹素零落同蜉蚍我欲防高足但恐多路歧眇彼流珠光煇煇能几时
　　丁嗣澂
　　澂字集虚嘉善人
　　禅隠先生歌
　　先生肮脏负竒骨辞家学道游天台筑室半山傍危木列石为坐浮苍苔山风一夜飘然来吹得山头花尽开偶来花下把铁笛云衣潇洒岸其帻泠泠逸响凌太虚宻叶丛条声淅沥嗟乎山中讵知秋复春落花扫作岩下尘千松原与人间断懒出深山再问人
　　胡贡士介
　　介字栁若平湖岁贡生制义之外兼擅吟咏惜其稾湮没仅从扇头录得一絶亦可想其高懐胜致矣
　　书李翰林集后
　　才可压宫妃气能轻宦寺才气两无亏先生非大醉陈训导昌
　　昌字汉彬嘉善人龙正孙康熙壬子顺天副榜贡领训处州云和
　　杂诗
　　秋夜一何长西风清且凉阿阁交重轩雕櫺起中央上有秦氏女所思在朔方朱弦发妙曲窈窕激清商一弹有余叹四顾心徬徨徬徨亦何之仰见明月光不惜岁序晚但恨川无梁同心且离隔苦音谁见详
　　闗山月
　　洛水千门月流光满绮罗曈昽悬碧汉潋滟濯金波逺戍羁栖久空闺怅望多闗山遮不断夜夜落交河
　　夜宿松陵
　　扁舟遥泝五湖流迟日牙樯阻石尤夜静松陵城上月依依清影落寒沟
　　曹舍人鉴平
　　鉴平字掌公号桐旸尔堪子康熙壬子举人授中书舍人有南溪集
　　邯郸歌
　　翩翩游侠儿驱马邯郸道直上古丛台天风吹白草
　　园居杂咏和钱尔斐先生韵
　　岑寂似禅闗苔堦色渐斑绿浓鸥梦稳红冷蝶心闲对酒春秋社论文大小山入林无俗籁长日听绵蛮张秀才璠
　　璠字峒一号须裘平湖人祖正叔先生由乡荐任海门令讲学著书惜其诗失传年谱中载有喜闻新建新防余干从祀得吾道于今又丽天之句璠受业于张侗初才气豪迈有载石舫诸刻
　　白桃花赠徽之上人
　　都竞作锦霞妆独洗胭脂傲素芳嫩蘂纷披初破玉落花乱防尽飞霜分梅氷骨怜春晚笑杏红顔恋日长好向沩山问闗捩扫除色相见空王
　　踏春词
　　绿杨娇軃不胜鸦几防遥山一抹霞步入春林云影乱隔溪仙犬吠桃花
　　叶处士津
　　津字秋诺号半农嘉善人有尺雪斋诗集
　　蝇
　　苍蝇实堪憎作诗冀蝇识尔命甚防细生处能作贼所愿有几何昼夜营不息忽至盈千羣散去不满刻头背戏翺翔穿裳忽攒膝巧如画中防迅逾襌内虱乱晓空有声附骥何烦翼被冻诚可怜长谗犯明律熟视慢无畏举手已莫即婪喙喧腥防痴肠费池墨虽少毒物心却有玷人徳蜘蛛勅守阍阑空莫放入
　　侄杼七岁幼孤迎而抚之
　　为父怪太迟四十丁未添为兄幸已早弟亡有遗男七岁头角露读书日諵諵命之名曰杼小戊字不慙何有白氏新自为阮家咸死者如火灭日月如风帆转头十年后百巻令负担
　　题玉马
　　捶碎水晶宫链以补天液昆冈分片珍骐骥比良徳何人锡嘉名清音转络驿静院午隂长曲阑蕉月白希微一二吟歴乱千万滴防花宫女闲衔枚将士疾彷佛吹鸾笙环佩摇空碧未知御泠行徒作风幡识公孙茍骋辨马非马奚惑
　　舟中听呉姬摘阮歌同社中诸子
　　朔风滔滔竹林晚水光酒光尝在眼水声挟寒不入窗岸折桥痕霜色浅天低暮急翠袖轻十指动摇随舌转氷霜戛戛最初声老弦咨嗟恨不明调折柱移意何快岂堪独自孤舟听舟中之人人欲絶繁音将尽意不歇衣巾夜染空翠深字字落指如何捻一杯一曲逆残更一人一影弄烟月红烛失翦乌啼昏梦霁香寻憾如脱诸兄固是醉乡籍觞政忽弛酒无则江风湖雪载满船笑谈如逢燕赵客
　　夏昼
　　闲花毎迟落幽鸟不贪啼永画人无到蒿园路亦迷不眠尝却梦触句苦无题秋近应熟携归日又西
　　夜过东庵溪上
　　出门遇明月闲寺亦开扉适到清溪上方逢野衲归波光摇夜色露气入秋衣何处捕鱼者停桡栁下矶
　　门外
　　门外堪长眺携笻独立时禽归烟火树牛下夕阳陂稍识清净理无为世网羁云山多画稾句里学王维
　　寄柏斯民
　　天髙风急奈秋何野旷扶藜一放歌对客爱吟来句好寻花喜识老僧多霜揺乌桕临溪树船隠芦汀带雪蓑佳节恠从闲里错及晴款款又相过
　　高员外以永
　　以永字子脩嘉兴人康熈癸丑进士阅七年已未知河南内乡县事崇学校招流亡均赋则免私派戊辰陞山西安州知州禁革陋例嵗饥发常平仓粟以赈州西有白洋淀武弁指为马厰地谋夺之坚持不可壬申擢户部江南司员外郎以劳勚卒于官年六十有三子孝本辛未成进士
　　大水百韵
　　三吴若栖苴阴阳易为厄巨浸连数州所恃潴震泽三万六千顷上禀咸池液分流入江海纡回尾闾隔咎徴一以遘昬垫在往昔徒称财赋区时见冻馁迫自非古台骀安得障溟渤伊余菰芦中往往念禹迹经营不可覩遗法惟典籍上下数千年颇欲究沿革常登防稽山俛视梅梁穴宛委玉字书拜颂底定绩慨自江左来遂鲜中上防去矣单郏辈杞忧亦何益今年异雷电发自建寅月雨雪杂乱下陨光轰若磔自兹困重阴霖沥迷晓夕潨潨屋摧霤泛泛庭漂麦然蒿防愈迟捜粟瓶屡竭平生颇放怀至此亦咄咄君防闲斋内青苔上髙壁芳兰凄已萎薋菉蔓难辟风吹龙气坐卧防毒螫水槛指游鱼垂钩即枕席朱弦润无响独坐幽思积渗漉虞蚕桑沮洳病卤舄果实坏自零壶烂谁摘儿童尽咿噢微尰及肘腋吁嗟春已深田父方袯襫捧土作隄防鸣金亟工役桔橰昼夜翻一溃失疆场良苗委长川安问庭且硕谁与致此灾无乃鞭阳石梦想医无闾神超藐姑射置身无爽垲邑邑那可说中心葵藿倾仰望晨曦赤倐瞻蔚蓝天笑咏岸巾帻无何云肤合日影驹过隙愁霖更如晦檐溜渐漰湱水痕缩未寸洊至复数尺耳习鸣垤鹳目送渡海鹘潭底袅花枝林端挂石发舟从桥上来却向屋内歇昨宵狂飚呼挟雨势转剧盘薄迸蛟蜃澎湃跃潮汐若万马犇战惴刷心魄却疑倒天潢转恐翻月窟楼观意飘簸竹树塞路陌风叶乍防防先秋气萧槭炎蒸竟何有裘葛互披借出门展跬歩屡折谢公屐负贩胥怨咨地厚敢不蹐白波浸门限户有不黔突南隣北里间咫尺断请谒传闻堕城闉见说荡窀穸纷纷村民出水病脚跛躄或哀乞升斗或怒肆嚄唶督促须竹楗箕踞久轇轕直入州县内大呌速区画攀号类鼎沸官吏大辟易城外贾客船常时市粟帛众怒争遏籴顷刻胶数舶闻见遂如此恨不假羽翮奋排阊阖升手取阴翳掲拔剑歼雨师顿令众庶怿摄衣登髙楼四望积水白优游羡羣鸥波上自出没际天孤防来茫茫辨吴越海上三神山恍见金银阙民今其为鱼为我语水伯皇矣彼上帝监观一何赫舒惨自有时那能忍捐瘠女实恣洞鲸呿复鼇掷横流杀人民独不畏谴责须防天风暮万里只一碧返余所栖迟欹枕梦超忽巍峩接神人而自谓渊客言言似解嘲且复晓水脉余悉聆其言惊叹有伦脊降割洵非他人事实舛逆缅怀李唐后水利日齮龁五堰隳金城三江变沙碛千桥与百渎茅塞殊可惜况自隄为漕湖流受扼搤诸溪复猥至犇溃势仓卒区区一线川何以当充斥向来徒补苴遣使空络绎娄江泊白茒橇檋将安适及今缓修救寖坏益矛防井税数百万能向水濵索视此利害除奚啻相什伯余悲为此吟岂曰事攟摭用此监门绘异事同哽结畴将呼号声旦暮逹丹掖钜公詧便宜刍荛并财择捄灾自有要无费马与璧治水兼治田施设范先哲茭牧成利薮湔剔须改辙下民敢惮劳其究自安宅缝掖穷巷人当亦手加额
　　赋得亭臯木叶下效栁恽
　　朔风起天末严霜改林柯亭臯夕阳入落叶寒声多正愁长安道复想洞庭波谁念栖迟子劳劳为此歌
　　懐江南梅花絶句
　　朔云边月久天涯孤客今朝底自嗟为向空庭问芳信不禁清梦到梅花
　　馆娃遗构傍巑岏香径萧条玉甃寒闲自寻僧防花去碧山如画倚阑干
　　钱塘清境説西溪映水笼云万树齐梦里移家知向此故人曾许觅幽栖
　　江南寒食落花天满地平铺白玉钱家在鸳鸯湖上住断肠春色自年年
　　顾秀才明杰
　　明杰字越万号渔山平湖人谨厚能文与兄人龙最友爱后乃留心学反致疾卒
　　病起访菊云亭主人捐馆感赋二首
　　蒲团相对十年亲此日园亭物新断岸空墙迷旧雨药炉经巻傍寒尘鹤归华表凄残夜花落桃源失旧春小径羊裘余迹在苔痕重破泪沾巾
　　故人别去夜台清寂寂空堦鸟自鸣倘有灵文膺十赉更无好梦托三生里居黄菊陶元亮城主芙蓉石曼卿病起渔郎重问渡松山流水不胜情
　　陈秀才苞
　　苞字竹墅海盐籍徙居郡城以父愫死于兵弃诸生放浪诗酒工草书有屏山堂诗选
　　七里濑和谢康乐韵
　　客游淹晨昏纵目恣延眺流沫同所险削成岂为峭堕樵猿岸吟唼流渔火曜丹巘夹清源水石互吞啸溯舟骇崩奔过者忌其妙亮移成连情遑惜伯昏诮客星高且悬千载不复钓沦落惟平生绵邈悲同调
　　东行二首
　　兵戈底定日烽燧验残烟委注悬危缆洄湍迅急山容呈窈窕水沸出婵娟极夜不知罢歌呼万笏前日行苍翠里归客思无涯逺悟枇杷树低迷穱麦花江清难变酒水淡却宜茶只此堪浮泛相期理钓车
　　挽孝防巢端明
　　隔岁相逢话苦辛秀眉绿鬓旧纶巾每攀柏树双垂泪偶着荷衣一见人安坐从容知缮性高翔寥廓得闲身少微星堕慙难借翡翠兰苕空自春
　　忆昔追随游璧沼同俦今有几人存披帷心折编三絶渍絮神伤酒一尊弟子篮舆辞白社故侯瓜陇感青门不须更作山阳赋反覆遗箴巳断魂
　　严秀才訔
　　訔字次良平湖人刘令虞章赏其文以女妻之父客死遗产悉让诸昆奉母尽孝未几卒其妇孤苦食贫称竒节云
　　悠然亭
　　终古自悠然空亭一醉眠能通三泖宅直接五湖天送客愁飞絮闻歌识采莲倚阑人老矣长望好林泉【附考在当湖之中上下作石屋状其址据湖之最胜处王弇州有记】
　　磐石道人屠敦增
　　敦增字阆兼平湖人父象美罹难家室流离诸子贫窜增独力学能文见重于时然久困场屋康熙戊午挟防北游久居燕邸忽索僧龛趺坐作偈语投笔而逝与予家有姻戚向同下帷者二年尝自言前身为张文潜又为磐石道人卒至负才不遇郁郁以死哀哉
　　同林子白游沈氏别业复访古笠上人
　　探幽遥指翠微中曲沼横桥一迳通水榭鸟啼留倦客药栏春尽落残红钟声晚动孤村路溪色晴翻小燕风归去正多尘外想故人今在虎溪东
　　寄呉方之
　　江树云连碧水隈离羣懐抱郁难开风尘渐老潘生鬓痛哭谁收贾傅才二月闲愁芳草乱十年清梦故人来亲交是处同沦落短笛凄凄怨落梅
　　周掾史绍宗
　　绍宗字岐阳本姓马氏继于姑遂冒周姓海盐人继母病体不屈伸宗负之行盘旋室中日数百回病以瘳生母居失火宗驰入火排墙负而出少任侠为掾史久之舍去性喜为诗文有岐阳诗钞秋晚宿田父楼
　　田父有逸思筑楼高于桑修竹借于隣古梅防于窓芦花水邨暮秋蟾上东墙夙夜舂早稻梦与晨炊香
　　闻蟋蟀
　　八月风露凉蟋蟀响空廊不入离人耳安知秋夜长愁心对落叶凄韵感微霜独步庭除下徘徊揽素裳呉秀才同云
　　同云字云芝平湖庠生
　　同叶藩台池馆纳凉
　　小阁浮香渚开襟纳晚凉静观鱼乞饵慵听树鸣螀铸劒无良冶携琴有锦囊凝眸抒客抱天地一沧桑沈秀才传弓
　　传弓字武功嘉兴诸生
　　送李斯年闽游
　　何事还家复逺游鸣榔伐鼓发中流才人好带芙蓉劒少妇难防玳瑁楼闽海云山通百越粤江组练壮三秋无诸台上休南望回首乡闗万里愁
　　徐处士无为
　　无为字初隣嘉兴人以好客致贫为时所称查容有诗哭之云疗贫无药病无资嚼蜡生涯死不辞葛帔练裙千载恨忍防四岁此孤儿
　　寄匡公
　　水西开士近何如十月无从得素书不见传言秦吉了空闻致祭鲁爰居竹林常梦朝云湿松阁频邀夜月虚此日尚愁新战伐何年方遂老樵渔
　　张秀才匀
　　匀字宣衡号鹊山秀水诸生年十二作稗史今所传平山冷燕也又为传竒有十眉图长生乐二十种海内梨园争传播之临卒书云赤剥来时赤剥还放开笑口任颠顽还时更不依前路跳过琼楼海上山有鹊山堂集
　　蜡梅
　　雪里横斜蕊半黄竒香暗袭郁金堂絶怜蕚小如圆磬不信枝寒有蜜房折供氷壶垂蜡泪插添云髪映钗梁夀阳新样图宫额破冻先开第一妆
　　过秀才泽充
　　泽充字涵辉号沧谷平湖人庭训之孙紫髯伟躯落拓自放家贫工书嗜酒请书者必置饮酒半援毫或作大书淋漓四壁偶不当意辄狂呼骂座人皆摇手避之更善谈谑词辨风生身后亲故燕集曰今夕使髯在不虞寂寞矣卒之前一日题壁云世中烦热爱薛少府之神游波底清凉了庄漆园之大梦五十二年一脚踢倒岂不快哉
　　宿中竺山房
　　山房当薄暮石壁度微曛溜竹斜通涧悬厓半叠云钟声空外落花气静中分醉后凭高枕寒泉彻夜闻
　　人日冯子近招饮
　　春来不出户彼此一相望小饮期人日轻舟过草堂梅花寒未放竹叶暖生香剪烛论文细鸡声彻野塘
　　报恩塔
　　塔影凌霄汉登临得纵观云开千岫出潮涌大江寒画阁人初起朱门春未残六朝名胜地今古一凭阑
　　寄沈客子
　　别后年华又几更早传洛下有才名趋庭时防鸣琴意倚剑常深懐古情芳草春云驰马地梧桐秋雨读书声相逢把臂思何极樽酒天涯见月明
　　闺中曲
　　妾家江口第三湾夫壻从征在玉闗最恨防防沙上鸟早潮飞去暮飞还
　　朱官生茂昉
　　茂昉字子葆秀水人承父司寇大启荫好结客所居山楼四方名士多宴集其中
　　九日
　　节物惊心感岁华篱边丛菊自开花闗河冷落低残树故国凄凉久种瓜风景已随人世换茱萸犹傍酒杯賖天边鸿雁归飞急客子衣单何处夸
　　马秀才上巘
　　上巘字雪偁号银塘嘉兴县学生有声文社子夀谷康熙壬戌进士着有诗法火传左右编行世吊冢宰徐宝摩公
　　六月霜飞重氷心凛独生简青原可作喋血矢谁争梦已江山改灵还社稷撑千年徐稺庙共仰画溪名【公里名画水】
　　冯秀才元白
　　元白字匏憨平湖庠生有则鸣剰业
　　宫词步过涵辉韵
　　深锁重门不记年那堪帘外月初圆来朝强把新妆试内信无闻唤采莲
　　桃乡布衣李符
　　符字分虎号畊客嘉兴人应徴之曾孙梅里李氏多才符与绳逺良年齐名时号三李善诗词尤工骈体尝游滇遇碧鸡山道士曰子前身庐山行脚僧也后十年当归庐山康熙甲子予在京师分虎亦馆于龚氏往来唱和月举一防同赋者晋江黄虞稷大梁周在浚太原阎若璩寜波万言钱塘洪升嘉兴周篁河中呉雯辽阳佟世思武林王嗣槐同里沈皥日暨我两人也分虎尝自言将老于桃乡属予作诗咏之及丁卯予再入燕分虎已游闽矣已已之正月予泛艇过其家时两岸烧灯溪光如昼因出酒果话旧并以行脚图索题分虎亦题予春山图又言旦晚当再逾仙霞予劝之早为买山之防四更始别未几闻其卒于途次回感故人不无抚巻挥涕云
　　秋夜宿慧建寺见一老僧头白如雪声音如女子异而询之知为沐黔国故宫监也遂叩其遗事为予道之甚悉聴毕怆然故述长句
　　金风瑟瑟凉秋至客子夜宿慧建寺白头老僧夜不眠为我深谈黔国事自言乃是刑余身少小曾为宫里人曲房深苑逶迤入皓齿明眸歌舞频玉鳯衔铃闻异响金龙吐佩承香尘第宅非由一朝见分茅始自功臣宴铁券频颁朱邸门玺书数下明光殿二王一侯九国公尚有将军不袭封子孙传位十数世勲爵食禄三千钟武僖之后爱文词徼外烽烟静一时滇池长防书生客阿瓦犹传都督诗崇祯年中乱离始临安长官谋不轨仓卒横戈尊爼间须防拔劒宫门里从官卫士不敢前楼台灰烬莺花死陈焦夫人窜西门一旦自焚普吉邨可怜两世金闺质化作千年玉女魂上公初遁澜沧逺一去缅夷不复返曾闻就义死从容至今传説多哀挽听君説罢涕交流一门尽节真难求三百年来事销歇却恨当时沙定州独倚绳牀三太息珠斗阑干月将入篝灯黯黯不能眠清夜如闻鬼神泣
　　游牛首山长句
　　秣陵佳山数牛首石窟从古巢神仙晋时更名曰天阙山图尺楮捜陈编夙宵挂梦脚或跨醒望翠壑仍茫然主人好事约俱往上冬日暖同春妍巾辋对对画杠插枥马匹匹红缰牵毳袍茸帽十数辈皆云良游诗作缘呉鞋新蜡痩僮挈到彼着此登临便城门老兵才启钥万阓未动朝防烟踏霜南向三十里巳见岚彩流苍巅藤垣藓嶂裹花刹径转目豁朱甍连苔井栏壊冷泉咽尘廊叶积残碑眠辽王肥字斗样大寺额剥落金泥鲜槁顔衲子衫右袒以手抱杖揖客前傍指冬青银印树为言植自隋唐年斵石排梯百八级上俯楼阁香楠椽信女剪防茧花活佛缾分供青红莲拓牕四眺野萧瑟村村苦潦荒秋田清斋无粮饭不足咄嗟能办伊蒲筵蒸壶状类鸭垂颈煮菜味胜彘切肩只愁不饮兴未剧瓢酤催买抛囊钱防须乘醉探窈洞乳水滴衣珠颗圆兠率古崖势陡絶心慑屐溜飞萝搴蓬庵僧雏习梵呪隔林遥听疑琴弦倚笻更陟两峯顶芙蓉翠削东西偏中道似借五丁凿可使射骑驰控老松伐完穉松矮绿梢仅到双眉边重携酒榼坐就地毺横陈杂锦鞯祖堂车府皆在下长干塔小但一鞭大江微茫潮影白风帆可数不见船朱雀门开恰遥对旧筑御道通平平相传宋齐梁陈代于此除墠郊南天太息当时翠华路付与蔓草鼪鼯穿辟支盂鉢已灰烬休问宝公履舄全建炎之初驻大将曾栖带甲人三千荆榛瓦　覆战垒得无折防埋沙埏越客登览意虽惬其奈吊往哀思填那能置身闻见外檀龛趺膝防枯禅不尔便着逍遥服茹芝餐花学偓佺山花灼灼草芊芊好景须待春风颠且提倦辔下山去他日重来听杜鹃
　　寄山子
　　自课僮畊十亩田古桥村落结庐偏邻花过屋梢吟袖畬水成溪活钓船屐响柴门诗弟子壜开竹墅酒神仙缫丝迳里踟蹰别惆怅西风又飒然
　　竹亭对雨
　　西隣烟舍昼开扄不惜冲泥日再经总是好春何厌雨但逢雅集便宜亭溪鱼拨剌投竿得山鸟绵蛮倚树听载酒花时寻胜地无如南踏两峯青
　　题石坪醒钓图
　　舟穿花底一蓑香钓得溪鱼锦尾长醉倒但知吟好句世间那有此渔郎
　　寄逺士表弟
　　桃浦飞花绿水长潘兄阮弟合山装西湖灯火南湖月何地相思不断肠
　　登楼
　　花梁鸳瓦旧楼台窗里凉云压雁开莫讶向江凝望久画樯昨日此中来
　　知退叟沈进
　　进字山子嘉兴梅防里人初名驭补学官弟子更今名与朱检讨彞尊周布衣筼诗篇酬和钱塘陆圻堂相遇于潜采堂问姓名大声曰得非梅花高馆落春草断垣生之沈山子乎遂订交剧饮而散故人招入都时值六街扌沟恐其秽浊骑驴一头蹩躠归里自号知退叟着有文言防粹行国录袁溪文稾东园诗蓝村稾半巢居稾退叟行吟力圃萧闲词
　　横山蛟潭同朱十彞尊赋
　　积铁立千仞行人堕苍黑危风动山根侧见雷雨入隂厓闭长廊鬼火白日出视听惊心魂峯峦俯突兀微涓滴松枝清响久寂歴爱兹丛薄深栖迟慰晨夕庶不孤愿言超然慕畴昔
　　赞山庙述事
　　小山势亦锐登歴无十重草木覆其巅隂映龙神宫老屋支独木倾石走长松诸天既剥落百身莓菭封当牖杂花草垣墙趯隂虫山坳藏土穴泄云如鸿蒙旁有十数椽兀坐一老翁见客即长揖问我来何从答云自盐官还向东园中问翁此何地逺近无人踪翁言难具陈往者人民丰兹宫初构时禋祀盛村农椎牛宰肥羊珍错山海充旗斿耀五采箫鼓鸣三冬红裙曳妇女防髻挽儿童千家富甘脆百室殷朽红一朝桑海变世事如转蓬自酉迄卯辰盗贼恣斥冲其初掠黄金倾槖亦不容次及鸡犬豕釡甑时一空妇女载后船丁男陷其胸草木杂锋镝雉兔悲榛丛及乎剪渠魁走险势则穷良民亦罹祸余殃告灾凶从此无孑遗流离各西东所以神乏祀血食难再崇我寜守兹宇偷生实罢癃我闻三太息此事由苍穹阳九与百六沴气生战攻涂炭良已乆刼运当有终
　　真人应运出车书今大同努力尔自爱体化方冲融
　　当窗织
　　侧侧复力力东家少女西家织高堂阿母苦相催三日当窗断五匹徒言织作衣未成秋风一夜蜻蛉鸣
　　海上夕望
　　杖防凭高望愁心正未央天寒来鹳鹤日落见牛羊海县鲛人杂川原猎骑长无为伤逺道乡泪独霑裳
　　夜起
　　旅馆鸡声报空堂客思侵江邨明逺火山滴高林旧事饥寒在新愁战伐深乾坤正摇落把酒一沈吟
　　渡浙江别陆处士圻
　　凄恻临歧路苍黄对逺天春风官舍栁暮雨石林烟樯燕来还去山云断复连今宵何处泊愁坐扣离舷
　　季秋月夜书懐十八韵
　　沧海生明月凭高欲问天诗书尘满积事业镜虚圆失防哀羣盗藏身愧昔贤世情真卤莽吾道竟沈緜素螘难消恨金丹不驻年放歌成漫兴儒术索真诠屈辱寜论命蹉跎待息肩自伤飘雨翮不复逞霜拳枕席江湖外交亲记忆前壮懐悲老矣佳节叹徒然抱病登孤阁何心泛小船秋风殊渺渺宿雨自娟娟清切团甘露伶俜坠粉莲巨鱼吹浪静细草杂花姸径曲回红烛林疎起白烟几家砧杵急永夜客愁悬地迥星河阔城深鼓角偏只今多战伐何计稳宵眠
　　寄从子良诒
　　杜门二月寒长晦懒起搘笻雪未晴不信野桥催栁放已防春草过墙生香烧碧笋溪鱼美响落银瓶竹叶清赖得此身仍健在暮年书史最闗情
　　过拂水山庄【案此为钱谦益之妾栁是帷箔不修而作故存而不削以瘅其恶】
　　苍岩拂水水烟荒红豆歌辞罢女郎碧叶有隂都碍日暮云无雨独归廊津梁谩説能超海碑碣从今失擅塲解尔春风池上絮似曾飞入野花香
　　重过指月庵【周处士筼寓榇于此】
　　野棠花落水围邨碧映晴沙月一痕碁局动随非逸老松寮依止是闲门江湖浪起蛟龙恶诗卷人收岁月存闻到徐塘原旧里【处士曾梦友人云前身是徐塘老衲】不应此地有归魂
　　西洲曲
　　流水石桥边西洲定何处不见采莲人月照门前树
　　石城乐
　　杨栁门前树飞花近满堤石城行乐处夜夜白乌啼
　　南湖竹枝词
　　湖南毕逋乌鸟啼湖上栁花飞满蹊朝啼暮啼啼不歇愁杀高楼荡子妻
　　秦塘角角野鸡鸣秦塘纂纂野枣生秦塘莲子几时结愁见荻花秋水平
　　泛湖作
　　荡桨芳湖采白苹落花三月又逢人流莺语燕闗何事愁杀祠南已暮春
　　听歌同汪别驾作
　　江湖老去更吹箎白发梨园弟子师零落南朝后庭曲石头城下雨参差
　　李中翰荣昌
　　荣昌字琪园桐乡人海盐籍由贡生考授中书有观成堂诗草
　　春暮
　　幽牕风雨过好景暗蹉跎老树啼黄鸟新荷防绿波兴縁春去少诗为惜花多俯仰增愁思凭阑纵短歌懐太学应聘
　　应聘字莘臯嘉兴人太学生
　　武林旅中汪昆厓金支皇汪苍舒程奕先江海澜汪子四诸子过访
　　西泠山水窟烟云饶恢竒翠羽巢芳林紫萍涨华池轩车过兰坂飞盖相追驰广坐集羣贤染翰抒丽辞既笑枚臯拙或悲相如迟顾念旅游子被褐懐所知慷慨成篇章河梁有余思徒防和氏盼愧之连城姿谢去不复顾闻问安可期徐秀才然
　　然字抚辰嘉兴诸生
　　山行
　　曲迳绕清川溪花满目前悬厓青着雨峭石碧摩天玉冷千层月银飞百道泉篮舆经古路樵牧自悠然屠秀才廷楫
　　廷楫字尔际号东防嘉兴县学生兵后弃去诗酒自娯而以农桑督诸子余尝过白莲僧大梅山房见其与周青士倡和诗数丈之卷盈二皆清真可诵着有鹿干草堂集十二卷藏于家
　　自题荷鉏图
　　匪种丰矣秉此安挥花源塞矣荷此安归中田有敝庐兮至骭有短衣勉旃保汝鉏兮离汝于寒饥
　　野步
　　微霭销澄岚秋容淡林莽萧萧北原下遥挹西山爽游目信芒屦兴到每独往地偏鸡犬寂农暇机杼响落叶静不飞平川约如掌云物穷壮观弥觉天宇广谈笑洽邻叟夕阳上菰蒋
　　和陶靖节杂诗
　　深绿覆晴窗物变莺声老逝者如斯夫韶盛岂长保我今五十三还念髪未燥儿嬉如昨日忽惊衰白早同侪三五人墓木亦巳抱老死何足悲所悲未闻道
　　我家东臯下世守勤农桑及我此术疎八口厌糟糠御冬必防蓄百里宿舂粮俯仰宇宙间食隂饮养阳一饱赖假贷此计良独伤我老安不才庶敦训子方胼胝职耒耜慎勿亲咏觞
　　过鹤楼得青士留诗见懐
　　东防未至筜谷至筜谷已去东防过山房只见往还数交臂相失仍何多此来竹杖啄禅闼九春暮律侵清和岩花落尽绿隂满雨歇碧涨浮塘坡鹤楼樽爼幸无恙合龠入口衰顔酡挥杯不作劝影酌主人妙义能悬河廿年结契如一日筠心竹柏无改柯语吾老筜共此宿薄言懐子留长歌淋漓醉墨字倾侧秉烛伸纸三咿哦伊人宛在不可即弁岘西望青峩峩君为东西南北人予也抱耒山之阿招提岁至一再计况复相见颠毛皤流行坎止亦任运鸿留雪爪萍依波意酣兴到难自黙诗成未拟苍崖磨但属名山好藏取百年防有人摩挲
　　闰五戱书
　　小燕依梁弱圆荷出水新一樽愆旧约两度负佳辰细葛初便体清泉强入唇违时成独醒莫叹楚灵均花朝同彦徽游福成因过梅逋山房小饮
　　绕屋溪光净侵檐竹色幽酒仍沽恵逺诗孰起汤休剥土先贤冢残编故友楼东风吹客鬓不似昔年游
　　腊日
　　北风吹独树牢落野人居俗爱江郊俭时惊蜡腊余邻翁能借酒溪女解留鱼幽事无人共寒梅昨夜舒
　　青芝山
　　虎山桥外午风轻西崦湖头眼倍明万树梅樱真陆海一樯烟雨过春城此中恨不移家住道上犹疑入画行寄语山灵莫相笑廿年吾已谢浮名
　　秋日饮天香阁下感诵帚
　　东防至处糟丘峙诵帚亡来笔冢空九地诗魂呼不起一樽对与谁同雨余桂粟犹飘雾昼冷松髯自鼓风老去赏音防旷尽倚阑细数北来鸿










　　檇李诗系卷二十八
　　钦定四库全书
　　檇李诗繋卷二十九
　　平湖沈季友编
　　国朝
　　维风先生魏允柟
　　允柟字交让孝子学洢子当孝子卒时妻严氏年二十七截发自誓允柟孝养备至既没刺血写经里人皆谓孝子之后复有孝子栁州诗学之盛均奉柟为主盟陈増新云体合雅骚义兼正变吾邑近来风气日上实开其先李炜亦云天鸡始明曜灵啓途人伦之弁冕风雅之先驱其推重如此有维风集有所思
　　佳人邈难见逺在天一方梦想觌音辉彷佛接容光文犀为君门紫贝为君堂瑚为君枕玳瑁为君牀驾言我所思山川淼以茫方舟虽利渉道逺不可航何以寄相思箧中双明珰
　　早秋游北园
　　炎夏驾云迈凉飚发新秋爰有同懐客招要出行游修松交宻防嘉木翳崇丘时禽变好音雌雄鸣相求绮疏结长轩户庭一何幽携防登高岑扬舲眺中洲芳荷映绿池游鱼激清流良苗亦懐风逺烟轻且浮为乐未须防白日忽巳道弭节薄虞渊丹霞夹重楼聆彼蟋蟀唱聿为良士谋赏心寄所宣使我忘百忧
　　豫章行
　　嘉树挺竒植托根于崇山上叶荫通衢下枝俯流泉蕃衍非一朝赋质固已坚霜雾萃其条鸟鼠穴其巅车徒憩道旁行者为美观匠石需良材执柯过我前根株被斧斤颠仆大道边嗟彼山下树樛枝互纠纒坚脆何可恃寜尔能独全愿为朝华草荣落任天年
　　七哀诗
　　炎运觏阳九羣盗肆陆梁中原尽沦没烽火遥相望宫阙成荆榛草木以黄离兽东西驰羇鸟不成行登高发长叹感慨心内伤出门何所之去去适他乡他乡路阻修川途浩纵横孤儿啼草间思妇怨青阳呉会为邱墟无复冠与裳言念生平交睽隔天一方逺望使我愁伫立以徬徨
　　宝纶篇【有序】
　　予内兄周子茂兰故明吏部忠介公长子也忠介公既罹党祸崇祯改元周子与同难诸家子伏阙鸣寃俱得褒防故事追赠不及三代周子引会典例凡死忠谏者赠先世如其官疏上报可于是皆给三代诰命予先人亦防防典焉追赠之及三代自周子始乙酉
　　天兵下江南溃卒四窜封诰尽失周子呼天自责以为宗社既沦先人诰命不可复得矣居无何有武人缦缨双鞬从甲骑至门请见周子周子度不可谢延之入执礼甚恭曰仆某标将领也窃慕足下义甚髙部下卒从某处得先大夫封诰数通欲归足下久矣今幸得谒因出特授周子周子大喜酬之以金不受而去人咸以为周子孝感云余因作宝纶篇以纪其事
　　泰阶不平三光瞀君门九重虎豹怒吾祖时为珥笔臣朝上弹章夕禁锢崇碑已列党人名吏部周旋若畴素金吾使者来吴趋少年投袂争相赴公也慷慨谢故人槛车北走长安路阴阴土室对南冠碧血青燐向谁诉须臾帝座日月明两观诛窜鹓行清赐环初雪九原恨箕尾迢遥朝玉京孤儿拜疏啮指血天子动色羣公惊防典下颁尺一诏词臣彩笔抒生平【系倪文正公视草】重渊一介草茅士珥貂三叶俱列卿椒浆桂醑吊毅魄万人防葬看佳城衔书丹凤五云下闗西大鸟来悲鸣只今荏苒二十载白髪朱顔不相待牛衣犹是泣王章骏骨无人怜郭隗曺彬一旦下南唐卢循几队逃炎海处处潢池桴鼓鸣村村萑泽弓刀骇剽掠兼擕紫诰行萧条空有青氊在草阁俄惊铙曲吹雕弓白马来者谁手持锦轴前致语君家旧物今在斯重宝误落黠冦手吾偶夺取还相贻挥金出门去不顾道旁观者皆称奇我闻此语长叹息鬼神诃防非人为吁嗟乎鬼神诃防非人为凛然正气天地知君防字字皆碧血展观觉有霜风吹
　　赠淮上李条侯兼夀其尊人
　　长淮东走入海流淮阳城北黄云秋中有竒士李条侯少年意气凌沧洲读书喜学万人敌击剑常从侠少游下车但揖朱亥辈入坐不乏陈遵俦西泠吴生与余善自言曽识李生面纵酒每登南昌亭走马时过下邳县方今四海无风尘遣君半世居贫贱干将未拭华阴土已有光芒中夜见李生有父夀且康莱衣鸠杖同徜徉李生有弟不可当精采奕奕神飞扬安车蒲轮防有时且调甘防娱高堂三山宫阙在咫尺坐防沧海鸣枯桑怜余夙昔事章句三十年来少知遇生平愿得肝胆交路傍扰扰安足数浮云不蔽长淮路渺望淮南丛桂树他年结客丰沛间握手登堂拜生父
　　古意
　　荡子戌龙城倡楼月自明绮疏虫网合碧瓦昔邪生万里金微梦三更玉杵声遥传铙吹入含笑下机迎
　　从军行
　　堠火甘泉急徴兵合虎符枕戈霜下卧负弩日中趋漠北逢归雁城南听曙乌横行万里外不羡执金吾
　　塞上曲
　　都尉方乘障单于未请和帐悬孤月冷烽杂曙星多絶漠还榆塞扬兵渡栁河军中横吹曲新奏白狼歌
　　宿华山寒法师禅房
　　偶尔防山色携笻到上方鹤从珠树出龙向鉢花藏夜壑流清磬春云防石牀逺公栖隠处日夕坐相忘
　　拜文文肃公墓
　　一拜先贤墓还生故国悲松楸依旧垅土木废空祠鸿隙歌来日平津客散时石湖秋色暝隂夜迷离
　　赠余澹心
　　佳丽江南异昔时马卿车骑暂栖迟丈人安坐夸三艳客子穷途赋五噫到处池亭非旧主何当缟纻问新知天涯行路难如此故国春风且下帷
　　柬侯硏徳
　　春风结客向呉闗把袂江亭别泪殷海峤不传青鸟信疁城遥望白云间已将名姓留南国莫使移文到北山挿架康髙士传可能千载一追攀
　　李秀才炳
　　炳字令文号烛昆炜之弟
　　醉后放歌
　　左把浮邱侠右拍高阳徒鹔鷞碧玉佩脱付酒家垆酒酣耳热双眼白仰天长啸歌乌乌有时射猎南山下渇饮黄麞血辘轳快意当前无不作惟不能作噉名客腻顔裙屐低两眉把臂逢人论肝膈覆雨翻云俄顷间奔走百年更何益古人白骨成青苔李志曹蜍安在哉且为买尽山中酒浮名于我如尘埃
　　登岘山
　　荆南岘首悲羊祜苕上登临亦此山风景未因呉楚异兴懐同在乱离间光浮碧浪羣峯逺日暗黄云宿鸟还賸有羣公寻逸社芒鞋藜杖一追攀
　　沈秀才椒衍
　　椒衍字心仲嘉兴人素以侠闻而隠居寜都曾畹偕秀水陈荚访之东村入见曾张目问汉书数则椒衍哂而条荅之曾谓陈曰此岂特鲁朱家耶即防鬼簿尔我勿若也
　　杂感
　　顾影徒惭鬓已丝浮沈身世竟如斯贫嫌节迎人早老怯风情倚枕迟旧雨知成招隠赋新愁频展感懐诗寒灯夜馆凄凉景沈水烟消月落时
　　陆秀才埜
　　埜字我谋号旷庵平湖人少与赵沺陆葇沈皥日陆世栻陆来章沈隆岘称当湖七子日拥书啸歌不染尘俗着有旷庵集
　　七哀诗【有序】
　　抱病闭门几絶人世追思曩日交逰道兼师友者半已凋谢徳音犹在而墓木已拱不禁涕之欲坠也友道日非好学积行之士不可复见以此思哀哀可知矣作七哀诗
　　穉农倜傥生早岁游燕赵论交防蔺前结客荆高表才高数何竒国歩方纠扰笔削竟谁任孱弱力难讨脱身归故里著书颇不少落落南村路林菊自窈窕藜藿长苦饥耻向时人道玉树土中埋长夜不复晓未闻遣所忠谁为収遗草
　　右钱南邨士馨
　　仲木东海彦卓荦洵絶伦厥考太常公岳岳社稷臣弃地计不用慷慨独致身令子奉家教友让声克振邹鲁道云邈朱陆委埃尘抗心寻遗绪微言启后人忆昔避兵日相聚依水濵流离泪欲尽患难情弥亲死者良已矣生者徒逡廵
　　右呉仲子蕃昌
　　孝防第一流意气何潇洒不屑五陵豪深心托大雅笔落自惊人著述追董贾对防金马门一枝终不假峻节邈难俦曲高和乃寡汪汪千顷波谁能澄淆者龙卧或在渊虎变亦于野名盛时未遇道广心弥下滔滔东逝波日夜无停防斯人不可作三叹泪盈把
　　右沈孝防日昆
　　孙子真隠士浮家托友生独寻千古业了无人世情谈笑颇自得四座觉风清忘年与我交欢好若弟兄生寓主人园死葬园之侧一坏宿草荒墓道谁与识抚琴心自摧解劒意何极枫林秋萧萧燐火夜恻恻巫阳不能招白云黯无色日暮山阳道平生空相忆
　　右孙西陵之琮
　　篆鸿美少年矫矫青云器芝兰挺堦前已见光华异竹马共遨游美酒垆头醉得句各自矜先鞭恒并辔自谓金石交寜知中路弃白日浮云掩朱华严霜坠繐帷既以除三径芜不治一歌薤露辞遂使心憔悴
　　右蒋文学瑑
　　北郭佳公子翩翩独豪举性僻不谐俗矫首思古处卜居水之涯蒹葭蔽孤渚室迩人自逺邈然莫能侣往来方外人瓢笠无定所时复谈风雅唱和共尔汝松风山上来窓牖窜苍鼠身死竟无儿寂寞自今古
　　右冯涌斋秉恭
　　复仲天下才声名冠江左意气揽豪英寜肯亲圭组丈夫贵快意黄金视如土破产不言贫屡见尘生釜文章既轶羣丹青复媚抚遗俗有高踪鄙彼寄人庑南阳罗浮巅烟霞恣所取旅榇何时归萧萧江浦
　　右黄丽农子锡
　　述旧二首
　　空闻四镇拥淮徐谁向沙塲发羽书防防龙吟闻画角朝朝鹢首醉清渠云迷沧海征帆满月落长江战垒虚一剑横磨留碧血至今风雨不消除
　　右黄侯得功
　　相国雄风振栁营维扬百战决孤城秋风屡见帆樯动落日空悲鼓角鸣五丈原前荒草没八公山上戍烟平忠魂定逐灵胥去终古江涛拍岸生
　　右史公可法
　　蒋布衣禹锡
　　禹锡字尚陶嘉善人少罹患难而有冲愉之色隠居著书以乐其志有渔村稾
　　过防新兰若
　　僧舍临溪水幽然絶世尘庭空云拂席窗迥鸟窥人挥麈天花落鸣琴月色新寥寥何所诣闲坐防松筠
　　夜半闻懐徐初邻
　　客舍三更离人百里情长吟看烛尽高枕听潮生稚子诗应积元卿疾未平何时书屋里梅影拂樽明杨处士炌
　　炌字彦方平湖人兆梧次子予姑夫也少负儁才偃蹇不遇年二十八卒丙午曾馆予家流连久之今录一诗不胜人琴之痛矣
　　柬友
　　白云遥访故人楼雁字惊传万里秋梧雨三更曾入梦枫江八月正同游尺书潦落凭殷浩杯酒飘零识马周醉罢茱萸相忆否呉山指顾説南州
　　柯举人维桢
　　维桢字翰周一字缄三耸季子康熙乙夘举人有澄烟阁诗
　　望仙亭和韵
　　峻岭落天风遥凝碧汉通钟鸣高树杪人语乱山中过奔泉白云开射日红从怜巢鹤去丹灶久应空
　　朱砂庵赠佛峯和尚
　　朱砂峯畔晓霞红杖防经过谒逺公槛外泉流穿石壁帘前松子落天风双林迥出云烟上五老晴防紫翠中邂逅谈心难遽别数声清磬下寒空
　　游嵩山
　　羣峯高挿太行东絶磴萦回一线通势压三川横地轴位尊四岳表天中明霞晚映芙蓉秀翠壁春悬踯躅红揽胜已怜多逸兴更闻鸾鹤下长空
　　途中杂咏
　　山开隆虑容驰马路入韩陵好射雕满饮芳醪人不醉邺城东望正萧条
　　李秀才镜
　　镜字无尘嘉兴人
　　新晴归自苕川
　　春隂散逺天归路下苕川未尽山中雨还流石上泉微风吹细草柔橹荡寒烟客思重回首菰城断嶂边马伯子辰御
　　辰御字青莲平湖人万方子有绛雪亭集
　　语溪道中
　　一望柔桑色人声近语溪狭流听水急高岸觉篷低野桨如飞鹜春蚕尽织绨当年呉越路石垒尚凄凄家防军公歌姬稺春善琵琶忽惊玉折为诗挽之
　　空传乐府想夫怜惆怅秦箫鳯去年料尔多情歌宛转还随司马伎堂烟
　　李秀才寅
　　寅字晓令嘉兴人有视彼亭诗存
　　钱子湘过别
　　积霭蔽晴晖相逢忽启扉竹边移旧榻花里换春衣馔值黄鱼出帘当紫燕飞留君应未得风送将归
　　云阳道中初见杨花
　　余山气夕阳衔栁絮蒙蒙逐去帆有客江潭怨飘泊东风莫遣到征衫
　　王秀才庾山
　　庾山字咫岫平湖人早卒有诗未刻
　　过沈仲飞园亭
　　词客秋风里登临意渺然弹棋春赌墅载酒夜鸣弦松迳堪携屐溪流自放船啼莺如有意不断落花前
　　病后过西林万公山房
　　北渚难为别西林复见君一灯秋落叶双树晚畱云讲席应先到钟声似旧闻顿生空外想身世絶尘氛呉秀才云龙
　　云龙字希渊石门人负竒嗜古才气横溢时三呉子衿颇难入彀希渊于风檐走笔作七艺一赋一序十三诗顷刻而就文不加防补弟子员然久因乡书贫益甚时从里中博徒游不羁自放顦顇而死忆癸亥岁与予别于鸳水执手踌躇谱兰陵王一阕悲歌以为别予归而希渊亡予有诗哭之因叹文章在天地间非若金玉锦綉之可衣食也而富贵人得之每不富不贵贫贱人得之则愈贫贱必使之摧挫磨折以老造化忌才岂其然乎拟李翰林宫词
　　曲槛飞鹦鹉流波浴鳯凰侍臣垂贝带协律度芝房月似班姬扇云疑帝子裳承恩嫌粉黛含笑弄明珰叶舍人舒崇
　　舒崇字元礼呉江人寄庠平湖为人英敏美丰仪望之如神仙中人入北雍登康熙丙辰进士选中书舍人戊午举宏博未试卒
　　大梁咏古
　　剰有离宫认旧畿宋家艮岳尚依稀江南怪石堪停辇塞北飞尘易染衣独对金门交羽客共将玉液供安妃空坛髣髴遗仙响犹説君王夜醮归
　　懐宋牧仲
　　小阁红灯乱舞衣留髠几度夜忘归最怜听尽筝郎曲绣被薰香漏巳稀
　　周贡士珂
　　珂字越石嘉善人康熙戊午岁贡
　　和瑞竹居诗
　　绿竹高百尺乃在庭之垂劲节摩苍天翠枝拂幽蹊借问何为尔主人前致词昔年家仲子斩竹架蔷薇上有霜雪凋下有蝼螘居自谓终萎絶何期忽华滋二载发新篁三载去故枝十载始森茂仲子遽长辞竹枯有时菀人逝不复归覩兹手植存能不懐惨凄余亦闻此言泠泠有余思起视明月下竹影正参差
　　折杨柳
　　弱栁三眠日流莺百啭时春风如有意摇曳忽成丝花下银骢系月中玉笛吹为愁君北去不忍折南枝
　　秋懐
　　遥闻仙仗出金沟沧海波澄静不流日映朱旗连鳯沼风回锦浪夹龙舟铜盘露冷三更月玉杵寒生万戸秋独有离愁江上客不堪重听古凉州
　　虞御史兆清
　　兆清字鉴斯号岱渊在钦子康熙已未进士知四川綦江县事督抚以廉能交荐授湖广道监察御史在任二年卒着有素业堂文集蜀行草
　　双山双烈辞【有序】
　　綦生杨霏璧妻郭氏杨霏玉妻李氏明季遭防乱殉节双山邑人任立相有诗纪之霏玉子岱乞余诗为作是歌
　　杨生再拜前致辞示我双山双烈诗忆昔黄巾起闗陇长蛇封豕连巴防綦虽弹丸寇亦至脍肝吮血街横尸二母坚贞志不辱双山洞壑相扶携挺戈大索那容避弱命遂与刀锯随奋舌骂贼激贼怒白璧寜碎不可缁迄今承平岁已久追维往事摧心脾请公一言重九鼎泉垆光贲无穷期我闻此语兴感慨培娄松柏池蛟螭秦城百二连楚蜀高墉坚垒多降旗播州蕞尔介蛮僰磊砢节义偏呈竒天地正气秉赋均缨鞶何必殊须眉夏侯截鼻王断臂况乃生死须防时同时罗陈二幼女溺波触柱甘如饴未若一门出双烈氷玉相映存纲维我作歌众莫悲双山高嵯哦万古名长垂生其留此作琬琰永兴疏传邯郸碑
　　龙角溪吊王阁部墓【公讳应熊巴县人明季以阁部督师讨贼卒于永寜军中槀葬此地】
　　上将新推毂残黎旧沸汤力难支大厦躬合瘁危疆桐爵圭空析【明封长夀伯】松庄径久荒【在渝城】巴渝遗老尽谁与发幽光
　　蟂矶孙夫人庙
　　孤盘峭磴俯寒空帝耦神灵缥缈中岂有河山延汉鼎尚留刀劒表呉宫三分城阙金陵月百转帆樯鄂渚风断碣摩挲寻轶事欲将信史续江东【碣称汉主之殂夫人悼慕而殒】
　　过涪州
　　才经内相忧谗地又见伊川钩党年天地无私容放逐山川有幸遘才贤黔江南映牂牁月僰道西浮越嶲烟犹有物华堪纪异海棠香足茘枝鲜
　　忠州迎春词
　　青旗簇队晓衙开万众欢迎新守来尽説今年春最好治平蚤放数枝梅【治平寺有古梅】
　　仙子兰香佛栁枝采莲舟亦载蛾眉裁来蜀锦皆新样何必巴童逊越姬
　　修文门外毳防铺素帐红緌色丽都蛮榼提来争劝酒引藤香味胜屠苏【引藤州产可以吸酒】
　　綦江迎春词
　　牂牁按舞夜郎讴亦有勾芒伴土牛借得四街罗绮徧不妨妆饰象渝州
　　元宫棹楔石巍峩征播曾经刘綎过防队缤纷殊自笑可同当日羽幢多【元天宫发春】
　　擎来甸榼自南黔鹿胛初炰兔首燖辛苦鹾商勤酌醴销伊富义几斤盐【富义盐厰在富顺县】
　　柯秀才炳
　　炳字炜昭本子读书能深思语言必楚楚有风致尧峯汪琬以为沈静爽拔炜昭兼之年二十三以病瘵夭诗名兰唐集词名笙琐语幼时作小诗有牀前花影好但恨不能攀之句识者以为诗防
　　寄沈客子
　　鹦鹉湖边相见时爱君标格羡君诗晓风杨栁张思曼初日芙蓉谢客儿多君珍重新开宴玉壶防酒金盘膳片片绯桃拂舞衣翻翻紫燕冲歌扇此际同登兰叶舟此时同上弄珠楼紫裳花佩弄珠客夕阳遥望空凝眸今君别我燕山去千金骏马昭台路才华欣值右文时扬雄却似相如赋丈夫富贵不足言欲得君臣防合难凌云自昔夸殊遇努力中天振羽翰
　　霁园
　　藓榭萧条在莎亭结搆疎防山嫌树宻爱月喜窗虚人影连归鹭泉声和读书诸君恣吟赏牋翰各纷如沈秀才嵕
　　嵕字华九平湖人随父皥日官栁州始学为诗未几入都没于舟次有楟花草
　　江舟
　　峯脚倚村郭篙师説栁城山形标虎立江势折龙行一水宜州坼千家古堞横险滩罗计近波吼暴雷鸣
　　遥挽仲孙舅
　　曾仿文山謌古词每传吾母是严师翠峯羣玉如相见为説何甥近转痴
　　张布衣宗信
　　宗信字以纯号石琴平湖人有素阁吟
　　钓台
　　羡昔严夫子披裘隠富春虽然不钓利名巳上钩纶沈秀才蕙纕
　　蕙纕字馨闻秀水诸生
　　从钱清江泛舟至越城作
　　芙蓉被洲渚秋山带长川客行亦何为爱此风日鲜兰舟既容与桂檝相回旋波平静不流澹荡任自然遥观越王城杳霭飞绿烟鸳央爱翠羽弄水明湖边越女能棹歌采菱复采莲览境意巳适把竿心忘筌愿齐漆园叟三复秋水篇
　　八咏楼
　　八咏楼头月遥临百丈江林疎齐落叶山逺忽当窗水市闻樵唱风铃飏佛幢醉眠无不可须借玉为缸徐布衣寅
　　寅字虎侯嘉兴人工书精篆刻有名于时
　　海昌陈氏四砚歌
　　何者制砚称最佳独数端溪老坑石拙闲堂中惯收藏借以缥囊大盈尺四砚一一如连城卞和氏璧锡以名象形命意各类此摩挲莹洁如天成主人书法工无比健笔犹龙墨池起春蚓秋蛇未足云字曰龙池良有以其一腻理石色匀宛若遇林宗巾拟之折角毋乃是拂拭且喜无纤尘蟾蜍之形更竒絶天上分明应圆缺欧阳石屏犹不如月窟疑从羿妻窃吁嗟四砚天下无铜雀古瓦何为乎狂呼至宝入我眼兴来捉笔为君书徐长洲炯
　　炯字长旭嘉兴人康熙间官长洲知县有胜读斋稾
　　宿白沙驿
　　淡月娟娟白清江曲曲流春灯明水驿秋竹隠孤舟山笋余朝食残樽话客愁寄书南过雁应念此沙头
　　防州与黎玉耑
　　郁孤台畔水分流岁岁花开送客愁买得芙蓉双宝劒与君同上古防州
　　沈布衣是
　　是字去非平湖人生平谨信老为塾师有稿未刻即事
　　老去城南更卜居归来邨落伴樵渔春山碧树啼黄鸟秋水澄潭纵白鱼稚子快当新病去山妻耐可薄愁除寒云结影围牕牖防见先生读异书
　　献臣叔有浦东之游示诗数章率尔奉荅
　　英雄终是薄神仙乱后溪居傲頴川老大经营浑漫兴秋来还上载花船
　　过懐木庵示尽心松吼二上人
　　丞相祠堂乱草生尚书墓陇石碑平夕阳落尽心中事夜半青松吼一声
　　陆太学士炜
　　士炜字昭文上澜孙好学工文弟士琰康熙甲子发解而炜终困名场郁壹以死艺林为之扼腕着有蕉侣遗草
　　送家平仲之思州二首
　　君去悲歌上楚台秋风萧瑟动余哀跨鞍仗剑男儿事莫恋文园旧酒杯
　　漠漠黔中接大荒天涯裘马试轻装锦屏山畔多蛮女笑看东吴白面郎
　　徐秀才拔慧
　　拔慧字子开海盐人忠烈公从侄孙入籍海宁县庠有严师堂遗槀
　　立秋日集拙宜园得青字
　　碧梧一叶传新令相约宾朋到旧亭泉石载更余古木沧桑几厯剩流萤生涯且付杯中緑心事难邀眼底青莫怪狂奴仍故态秋风蓬鬓叹飘零
　　沈封君志高
　　志高字幼升嘉善人以子辰垣贵得封
　　查溪【考见题咏】
　　数道奔流急晴光緑浸扉一天秋气逺几树暮烟微渔子风移棹归人月在衣茅檐无晋接车马自应稀陆太学世栻
　　世栻字古玑号仁山濬睿叔子平湖县学生援例入北雍屡试不遇乃以觞咏自娱有西臯剩稿洋河洗马篇
　　洋河之水流大荒黄沙漠漠烟苍苍洪涛疾走千岩石急浪横飞六月霜六月霜飞水清冽健儿驱马洗汗血千骑万队俨云屯八骏七良惊电掣云屯电掣下龙沙铜爵晨鳬白鼻騧金络纵横攅竹耳元蹄缭绕翻桃花元蹄缭绕边风起振鬛骁腾緑波里天鳬骇浪似飞鸦紫燕旋空同跃鲤骇浪旋空渥水湄五云散采体淋漓疑是龙媒标铜柱更夸神骏刻瑶池瑶池铜柱传往辙岂意騋牝尽超絶广漠长嘶落叶飞阴山乱蹴层氷裂此时圉人拂锦鞯此时将军悬玉鞭长驱意欲归金埒行向沙场复转旋转旋形势猛于虎击柱悲歌空起舞男儿跃马须封侯学剑不成良独苦
　　邨居八咏之二
　　家住西臯絶送迎罗兰半亩带烟耕有弦不抚输元亮无刺堪懐傲正平髙卧方知身世大幽栖始识物情轻一灯纸帐凄清夜梦到梅花斗自横
　　热不因人灭更炊临流何必暗生悲千秋谁重无瑕璧当世争传没字碑骚笔牢愁同蜀客诗肠木石逊吴儿闲闲纵説林栖好三匝鸦啼未有枝
　　南邨诗逸钱万里
　　万里字章逺号秋厓松江人为人疎懒冲淡天真烂然予姑许字之未嫁而卒遂侨寓禾中后归云间退处墓庐自号南邨诗逸其诗翦刻鲜净措置清稳如秋水芙蓉亭亭自逺但每脱一稿于败纸零落中随手失却故多不传为可惜也
　　除夕
　　旅馆倾椒酒酣謌烛泪埀艰难为客易寂寞觉春迟寄食慙顔面依人度岁时髙堂双鬓白羣从赖扶持
　　懐翁纪长
　　翁子文章伯飘零极可怜但垂城下钓谁给酒家钱才大偏牢落时平独播迁九峯归未得头白鹉湖边
　　闻施孺人之讣赋寄令子大文客子
　　江湖每叹索居频报讣书来益怆神与尔各懐终古恨怜予犹有北堂亲烟封马鬛期将近奁锁熊丸迹已陈一束生刍双涕泪相看俱是素衣人
　　悼亡
　　旅食梁园方黯然归来紫燕已成烟惊心道路轻千里抱病房栊定几年玉尺金刀闲永昼清灯疎磬失芳縁兰岩终古栖双鹤肠防松林霞舘边
　　日静妆台蛛网尘昆邱那复辗飚轮但余簪珥遗诸侍始信鸳鸯误早春只影忽分兄妹逺十年未字舅姑贫胷前不带懐仙草那得芳魂入梦频
　　又絶句二首
　　空闻落叶哽寒螀久巳甘心短布裳碧落茫茫人竟去小姑不是本无郎
　　为悟无生结净縁时时莲座礼金仙早知一死终难谢何事沈吟二十年
　　题沈秋浦画故事小影六首
　　东山丝竹
　　由来山水有清音万籁萧然意自深何必也乘安石兴教成歌舞费黄金
　　醉草清平
　　名花倾国倚春晖赋罢清平兴欲飞捧砚有人频顾盼定应怜尔不胜衣
　　北平射虎
　　芸香辟蠧日悠然皓首穷经自可怜愿学陇西猿臂种短衣射猎度余年
　　卧游赤壁
　　苍茫白露正横秋万顷波光一叶舟独自叩舷孤梦醒前身应记到黄州
　　采菊东篱
　　飘然逸致似渊明时向篱边数落英知尔有才夸八咏闲来为我赋闲情
　　羊裘垂钓
　　水碧山青野鸟哀多君也把钓竿来故人谁是刘文叔何事披裘坐钓台
　　上已后八日集大文斋时鹤年醉甚予复围棋因记二首
　　灯炧香残覆玉巵暗闻花气月盈墀忽言词客风流减防取郎当被酒时
　　更倚微酣较奕迟莫因胜负几回思只愁别后临空局相对茫茫未有期
　　薛秀才珩
　　珩字楚玉一字艾庵嘉兴庠生隠于医有医案诸书刋而未竟
　　悼亡
　　忆往难忘执手期孤灯背影去年思泉台若复能相念细雨斜风独坐时
　　陆秀才頴武
　　頴武字慧逺号宾庵平湖县学生
　　寒夜
　　雨过幽庭寒气加残灯无焰落霜花浮云与月何嫌怨才得明时又被遮
　　朱贡士彞叙
　　彞叙字范臣茂时长子秀水县贡生以孝友闻于族党
　　再集秋水庵得农字
　　病起无心防短笻故园鱼鸟笑人慵特随嵇阮诸贤后更喜羊求二仲从逺寺钟来尘虑息中流櫂出晚烟浓相违浴佛明朝是避舍将毋学老农
　　沈秀才贯日
　　贯日字子丹平湖人
　　翫月和顾云驭先生韵
　　耿耿孤灯客未眠千秋皓魄只依然江湖有恨难同照人事多伤此复圆静对山窗瑶瑟罢寒生竹砌石牀连幽懐莫谓无知者几许清辉绕碧天
　　袁秀才揆燮
　　揆燮字岳咸号渔山嘉兴人工诗余有华烟初集诗不茍作守其尊人丹六遗训五古必学汉魏律必盛唐惜全稿散失惟从云山酬倡中节录数章而巳
　　夏日平逺阁防集
　　林园洵佳丽未与人境违游憩当溽暑轩庭多凉飔白云拥茂树丹阁俯清池石榴曜朱明菡萏凌炎晖游鳞戏澄波倦鸟息高枝凭槛瞩西郊极目何凄凄古道垂杨少邨落烟火稀牛羊下邱垄台笠瘁新菑征帆半徭役驿马驰若飞兵荒苦连岁饥馑多仳离伊余耽幽寂邱壑每自怡盛年讵可再行乐须及时主人诚爱客畅饮不知疲
　　绮里居即事
　　绕屋树婆娑寒烟锁薜萝一峯常特立三径少人过细草当堦发饥禽入户多无能耽寂寞高卧且长歌
　　雨窗同徐臞庵小饮
　　不是南州徐孺子谁怜土室久离羣烟霞片石浑忘世风雨清樽且论文廿载知君高白雪千秋许我附青云眼前人事同碁局长掩蓬蒿醉夕曛
　　陆汶川洽原
　　洽原字嗣开号话山平湖人弱冠负才名凡试闱之标帜名社之坛坫咸推重之后以贡授汶川令当蜀道极边羌畨错处悉心经画四载艰归遂不赴补筑真旷楼茂修书屋极池亭山石林竹花卉之胜读书养生罕与时人接年八十七卒有绛雪斋槀
　　玉堦怨
　　清秋桐叶下忆昔合欢裁针穿七夕巧绣作双鳯回流苏凝艳藻麟文拂轻埃玛瑙相思荐沈香百子开承恩当桂寝侍宠梦瑶台朱顔镜里去白露岁华催恩絶昭阳驾愁满长门苔人情新间旧天运乐生哀畴昔君恩重空惭献赋才
　　孔雀吟
　　岭南之山诞彩禽锦霞闪电缕织金山鸡小文不足伍尝思鳯凰相追寻九苞五彩未敢拟威容璀璨神气钦离羣屏俗自矜防人间物色羞垂顾叹息岩阿藏不深网罗一旦文章悮雄飞振振终莫驯晨曦照影金光吐天成杰性难委蛇清风延颈迟云路珠膏玉屑弗忍餐区区饮食何劳哺余闻雌伏道家谋曷不依徊学顺柔牢笼无计辞君去羽毛蹇落易生秋
　　沈氏让继让产有古道焉歌以美之
　　狂飚吹折紫荆树原鹡翻飞分异路同巢共本忽摧残世人那得求其故古人重义不重财今时弃义如尘埃推梨让枣竟谁属况复纷纷争似续我湖沈氏旧门楣玉昆金友并肩随忽焉第五奄长逝伤哉伯道多哀厉伯也有侄当嗣之崩心涌涕前致辞牵裾有母离不得心存揖让无觊色仲也承祧序有人恂恂少子应其伦皇皇望望心无极尽辞遗产归弱息兄弟情深生死同交推互让古人风犹儿故自呼诸父续嗣还当如所怙莫叹悠悠世路乖邱山大义动人懐
　　园居
　　古木防霄汉迢迢纳逺风地衣当昼湿天镜过云空幽借山栖并吟非枯树同盘桓未防去人影绿阴中
　　官舍杂咏
　　岷峨极塞接青雯路辟蚕丛境始分腊雪隔年犹下水秋山终日不停云方城斗大烟岚满冷署氷寒鸟雀羣更喜遐陬仍简畧从无案牍借神君
　　羌女盘头戴野花畨丁洗足踏泥沙身纒罚带红绡卷腰挿昆刀电锷斜上代羁縻同属国
　　圣朝无外即天家须知保障宣恩逺雨露何曾别犬牙
　　挽呉扶九
　　西风飒飒作秋声二尺孤坟草欲生故友于今半零落好从地下说交情
　　宿灌县
　　千山厯尽下平冈系马斜阳草舍傍一片黄茅遮广漠独留虎迹印清霜
　　白牛村人栢古
　　古字斯民号雪耘居近嘉善之白牛村因以自称寓游平湖者最久能诗善书议论所至信口而谈晚年益自放揖耕牛曰是不素餐者或涂脂粉为妇人装曰非此不谐俗甚而佯死验友人之哭与否乡之人拊掌呼为栢痴而不知其意之有所托也后丧妇丧子女乃笑曰此天之将成我志矣遂遍访匡庐天都林屋诸胜欲往而不返焉未几卒于湖
　　清风泾
　　升阜采嘉卉何必伯夷薇涉水钓鲜鲤何必子陵矶心逺隔尘域崔嵬践危机绸缪因牖户细花芳菲种秫造浊醪织布完春衣率性全真趣舍此安适归
　　搆一椽于清风泾黄九烟题曰栢学士茅屋从杜少陵旧题也即步杜韵
　　泾水洋洋可钓鱼栖迟絶似碧山居诗交杜甫千秋上春老陶潜五柳余学士清风还拂拂野人茆屋岂渠渠年来巳办渔樵事徒有家传太史书
　　卧月
　　古松流水间击楫歌已歇高枕纳清风满蓑散明月虞贡士兆滏
　　兆滏字虹升兆清弟康熙甲子副榜贡有轩渠诗藳
　　冬雷
　　入腊已旬日喜见暖气浮土润水蒸溽蛰蛇启户游靉然沈云合飞电光四流靊霳奋神武匉訇散郁幽阴阳日回薄大化难推求斤斤推防纬陋彼甘石俦
　　望岱宗
　　嵳峩特立势无伦作镇东方自古尊桃峪春阴蒸脚莲峯翠防动云根金泥玉检凭谁觅宋嶂唐碑可尚存一十八盘凌絶顶便应呼吸到天门
　　邵太学翼
　　翼字汝为号冲庵平湖人延龄少子太学生亡年三十有柘农集
　　送王复园南旋次周白门韵
　　一泛秋江客梦清衔杯乘月放舟行他山梧叶辞风下隔岸芦花带生尚有田园供健饭还栽松菊学逃名归与恰好题餻字慰我诗邮两月程
　　陆卢龙楙
　　楙字林士号匏湖深原子垂髫补弟子员试即冠一军贵人则揶揄之以故浮沈燕邸者十年康熙丙寅谒选得卢龙属两京孔道轮蹄蠭午且多宗室贵戚庄旗人例不得用笞杖乃削木挺挺之兵弁有强买者辄捕而置之狱于是咸震慑勿敢动官署萧然如禅寮旅舍有僧以佛事请之府府笑应曰而欲我属之典朝衣县令耶卒以强项忤罢官归遂卒有诗诀亲友曰而今一枕绳牀好方是人间归去人楙于经史无弗窥而独好扬子云书其诗文曰鹊亭稿劖削町畦穿穴险固以造于峻洁而后止
　　话山叔斋对牡丹书懐
　　三十驱京术四十训军牙六十吏边圉槲笠带雨拏往防微有佩审言如胸哇道仄行岂易杌杌无安车良苗犹袭暵窜砾迟捜爬宻期疑可蹈辍食手三义终慙卫足智漫漶樱横罝业荡祸乃巳徒步还空家键门削人迹縁蔓繇滋芽顾彼贫寒炊力折谁为嗟漏屋行题剂山田且负耞伊予季父者落筑城东洼累石布卉木亭庑宛窥遮垂当恢台及堦芍朝云赮置酒呼羣侄狎坐倾杯虾得休﨑岖身拭襟陪欢嘉捷语躏隅曲浅醉留余哗未达富贵理徒防富贵花
　　酬天岳上人二首
　　岳公携锡去千里接幽佳问讯三生石贻诗一字斋冥鸿回墨篆江草屈书钗不劚匡山径名高未任埋迈物非无寄离尘不任名真山分虎住越涧与人行晨磬通虚麓春瓢洗巨石根闻胜义矫欲黜迷情
　　栁
　　二月曲江池牵人栁正宜堕绵斜莫管袅带错还施水澑眼风裁曲曲眉春禽飞不上犹是未眠时
　　戏咏水晶丸
　　日下能藏影空中畧有模熟摩氷雹滑乍结水沤枯属纸懐焦焰承巾恍湿濡老夫双眼钝防汝只如无
　　寄示子弟
　　早识长安行路难那堪留滞又无端愁中白发惊人老眼底青毡待汝寛十説精勤传季子六书浑雅有宜官年来不少鲈鱼兴督亢秋风七月寒
　　东湖冶泛和仇沧柱
　　宛泛平湖垂暮天西风晴采画楼烟山迎人面舟移坐月照花身酒入筵相问漘车邀弄篴一时洛咏掩歌钿迟从燕赏虚幽胜未遣风流付蜀笺
　　猫
　　纤睛团颊白狮猫锦索银铃拥柘条为有楼头红粉唤不随双蜨过溪桥
　　戏题
　　到官雨打羊髯帽去职风搧鹿防裙为语邨黎休掩泣黄堂好作送穷文
　　徐秀才之福
　　之福号斗锡字槠山秀水诸生族世贵盛以结客故家日贫嗜酒引杯吮毫千言立就人有丐其余润者倾筐倒庋弗吝也后益不得志败絮决履往来鹤湖汉塘间虽氷雪风行吟自若止则索片纸录之随手失去不复问卒困顿死有二子亦俱死交游莫有过而问者
　　南湖秋兴
　　千古南湖水偏宜此夜秋清樽邀皓月桂檝荡中流露湿汀花秀云寒古木愁美人天际隔萧瑟罢登楼
　　闻鸡
　　不觉闻鸡唱方惊旅梦残风高城角动月落曙星寒袖里书羞献堂前铗倦弹萍踪何日定抚枕泪
　　阮公祠
　　阮公遗泽未全忘古庙巍然大道旁半壁河山归指顾百年父老说金汤彤弓早挂新开府白马犹嘶旧战塲瞻拜劳臣增感慨手芟秋草吊甘棠
　　南田留别
　　满溪苹叶泛新秋旅客何情傍翠楼日落高城归鸟没树连平野乱云愁十年漫寄梁鸿庑八口思乘范蠡舟芦月松风防不足梦中应作旧时游
　　丙午纪事二首
　　朔方禹版画雍州天设秦闗扼上游统万城含沙月白赫连台压海风秋七襄织锦输江右万骑黄金出帝邱痛哭敢陈三表策儒生须识大官忧
　　石隙乾坤帝制雄蟠江丹嶂截飞虹貔貅岂料从天下蝼蚁焉能鬭穴中五郡牙璋新禹贡千盘岩壑旧蚕丛于今海防车书合青幕非邀一战功
　　南塘晓发
　　十里鸣榔树影稀秋风吹度曙烟微生怜不及鸳鸯鸟一任双双卧钓矶
　　陆御史陇其
　　陇其初名龙其字稼书平湖人居泖上少食贫授徒以给専意圣贤之学而一折衷于朱子康熙庚戌进士授嘉定知县邑剧难治以德化之讼者无不感泣去吴下侈靡风为一变寻以盗案落职后总宪魏象枢举亷吏十人陇其与焉有
　　防复原官补灵夀庚午
　　上谕举科道员九卿荐之擢四川道御史罢归屏迹邨
　　舍布衣蔬食泰如也越数年而没
　　题灵邑南寨村佛寺
　　亦是聪明奇伟人能空万念絶纤尘当年可惜生西土未聴尼山讲五伦
　　题墨菊
　　近来红紫千般色不是东篱旧日装着笔只拈浓淡墨好留真气伴风霜
　　放鹇道者李延是
　　延是字期叔号辰山上海人少负逸才善谈论熟于旧家典故及诸琐碎事云间旧话録其诗文曰放鹇亭稿露抄雪纂晚年黄冠草履自称道者二子早丧遂无嗣年七十忽病作命龛趺坐而逝斋中读书
　　结庐西漾陂披云揽邱壑絶尘自奔轨翰墨欣有托寤言聊独赏古人良可作非必琴酒娱颇得诗歌乐达生贵知命引兴在寥廓微阳明夕扉窈窕青山郭
　　雅坪山房用东坡送孔郎中韵
　　草木余年厌奔走头童齿豁衣履垢开帘忽发葡萄香老饕据座惊左右清露将流夜合花斜阳且挂晴川栁诸公诗成如涌泉时到会心一防首生平漫説扶桑丸逍遥似胜步兵酒不嫌屐齿频到门防挟匏尊供唤口青士将北游至当湖言别留诗有志士不羞生业防之句因口占荅焉
　　志士不羞生业微衡门讵免寒与饥怜君老去头巳白跨驴北走雪欲飞浮名误入时贤耳嘉遯难凭旧钓矶纵横防挟三寸管纷纷词客争相依别余胡为三叹息濮老汪生能自适【濮老汪生皆工诗而隠于市井青士诗中及之】燕台按骑花骢骄呉江刺船野水碧天涯且各事飞潜尺书莫惜传消息咏君别诗感寸心男儿意气自浅深沽来斗酒还尽醉萧萧落叶风满林倚声寜少三叠曲顾影那在千黄金明春土膏动薇蕨纵未南归梦解寻
　　集西溪山房分得规字
　　白社将投老支公是旧知微波初似縠新月渐成规且漫言吹劒【临济有吹劒用了急须磨句】何劳问立锥寄声陶处士此地莫攒眉
　　过宣和岭至义乌界追忆先师孝廉徐闇公先生相期卜居处
　　闻説乌伤界前期似梦中四围青嶂合一道白云通栖隠终难遂飘零转易穷【先生没于潮州】门生头白尽无路哭遗踪
　　大报恩寺别张南邨
　　垂栁丝丝挂夕阳百花春映绕回塘他乡杯酒临岐酌一曲相防各断肠
　　时布衣达徳
　　达徳字长民平湖人有和施仲芳先生梅花诗百二十首
　　缾梅
　　斗室凄清事不闻胆缾何处得幽芬入门时见烟云客据案频窥氷雪文蝴蝶枕边身栩栩麒麟炉上影纷纷不须更踏芒鞵去春色江南昨巳分
　　沈太学乘
　　乘字洪縡平湖人信子有匏落吟集
　　项王妾【有序】
　　武平五年彭城人开项羽妾冢得道徳经一帙及传奕考覆道徳经诸本项羽妾本亦在其中此妾好视简编且以殉葬亦一竒也
　　秦政焚竹帛英雄薄诗书季矜马上得羽以姓名嗤何彼绮罗质研心反在兹柱下五千字闺中独得师我闻老氏教知雄守其雌何不説老蛮【项羽小字曰阿蛮】当无垓下咨抑或叱咤主不可进言辞彭城葬者是何年划沟霸业犹未湮免使英雄悲逝日不共虞兮唤可怜神劒埋幽有时出惜无姓字与人传
　　岳王祠孝女井
　　黄龙未饮诏抽轮三字含寃千古呻弱女偏能存大义天王甘自号藩臣苌碧化银牀影精卫魂填玉镜尘不是铁栏留旧迹岳家故第已难询【井上有铁栏刻孝娥字今按司署宋为太学舍系岳王故第也以井故截出立岳侯祠】
　　胡秀才申之
　　申之字令修夏客之子世其家学顺治辛卯中副车寻以目废精岐黄术兼能服食引气严冬单裌无寒容性嗜书先世存稿刋布不遗余力盲坐斗室左右前后拥书数千卷凡宾戚子弟至辄命抽帙朗诵一过闇解应荅疑义如流举乡饮宾七十八卒有复庵心在录
　　壬申元日旧病小愈书懐
　　此身复健今朝始百病都从昨夜除已分穷来文莫送幸驱愁去酒仍余木何巢不栖良鸟架有书惟饱蠧鱼泉石本无轩冕意谋生长筭在樵渔
　　巢云主人姚敬明
　　敬明字景涤嘉兴人太学生两举乡饮宾晚号巢云主人有虚白子格言鸳湄小集诸刻
　　四桂堂小集
　　昔过陪佳赏今来续胜游天香云外落仙驭余留厯代多秦晋聨吟是白刘麈谭霏玉屑映彻一轮秋沈山人麟
　　麟字友圣松江人与呉梅邨龚孝升顾西巘为忘形交妻彭少君亦能诗唱和甚伙壬申侨寓当湖祗林诸弟子相从学诗不逾年卒于北寺之升震房
　　汝寜司理彭公罢官后作此懐之
　　罢官仍谓拙巧宦总难为一失山中足常愁世上眉名原因自立清已被人知便学陶彭泽须裁归去辞
　　追旧杂感
　　羽毛零落叹防鸿十载乾坤吾道穷徒使少年讥贾谊每于高隠羡厐公浮名满眼矜巴曲大雅何人问国风可识江河流万古后先十子记嘉隆
　　偕隠空懐大小山频年摇落感尘寰桃花万树仙人宅秀草三芝逸士闗岭上行云防缥缈枕边流水听潺湲风流四皓知谁是自许畱侯共往还
　　读七子诗
　　信阳北地久沈沦剩有娄江一曲新我学济南操白雪不知谁是和歌人
　　词坛季重旧知名白璧堪偿十五城谁念怜才成党锢至今空忆汉东京
　　陆贡士攀
　　攀字威咫平湖人楙弟康熙丙寅拔贡工书善琴兼精岐黄之术为诗纵横兀奡颇肖苏梅着有易义枕上吟
　　树根文殊像得之五台山僧
　　五台古树蟠杈枒几刼山中雨鬘华蛟龙穴石五千仞善根不受诸泥沙文殊説法忉利上厯厯白榆依瑞相忽然倒影落青冥印入只林自成像老樵腰斧若猿猱掀萝担取侪蓬蒿归来夜半霹雳声圆光照眼怖欲逃苍虬脱鳞木兰裂中有文殊身似雪庄严螺髻妙无伦纯漆防瞳香海澈南来有意伴长耳应与肉身笑相视古佛法相总天成刻画丹青徒幻诡人言此是真文殊我来瞻礼抚掌吁聊作转语开防愚是相非相何别区万川月影皆如如
　　浙江潮
　　倒防银潢接大荒禺强不受走钱塘白横一缕遥拖线碧涌三篙陡峙墙直有雷霆翻地轴更无鱼鼈上河梁吟毫粗写瑰竒状亲见还应走且僵
　　病起
　　一卧经旬瘦更狂喜清聊复起徬徨破除久溽吟齐女拟答高秋试索郎醉里行藏消歳月胷中磊块入膏肓素心何事初来雁不省拚飞逐稻梁
　　宿雨初收薜茘干欣然坐对碧霄寒花含薄暧嫣如笑树袅轻云秀可餐老骥摧残闗塞晚秋鹰横絶海天寛倚阑无限登临意宝劒璁珑独自防
　　沈太学中栋
　　中栋字隆九桐乡人以太学生操选政有主敬斋论文诸刻诗宗石湖劒南亡年才二十五
　　见萤火
　　空庭时见碧萤流散帙空帏影乱浮风忽飞潘岳思江湖偏伴杜陵愁小明自照聊应尔腐草含光得自由上苑即今多瑞露可能再向景华游
　　秣陵杂咏
　　浪游未得买归船料峭春寒旅思牵闲补秣陵风土志新年门户贴花牋
　　长干古寺墖崚嶒乘兴抠衣一再登不管人间兴废事孤僧自礼佛前灯
　　陆秀才枝山
　　枝山字仲孙原名世权平湖人补秀水庠生博学工制艺年三十三卒
　　读孝山伯兄思州诸什漫成二絶
　　高卧长余五色笺重携琴鹤到南天衡阳雁尽无消息赢得新诗几百篇
　　粤吟才罢复黔吟此地离情黯更深好似少陵防府咏孤城落日故园心
　　墙东居士项奎
　　奎字子聚号东井秀水人少补弟子员久踬塲屋工诗精绘事自称墙东居士年七十嘱友人叶燮为生圹志铭有晚盥堂诗学
　　武林翁康怡进士于呉橙斋所见余黄叶邨庄卷谓得古人之法诧为必传以宣徳纸徴画借销长夏并题而归之
　　岩阿絶防窱凿翠爱楼居贪防云霞色采芝随荷锄神仙那可得时复近清虚
　　同时马文璧独称黄一峯烟墨曾无多遂分蛭与龙旦暮得悬解妙悟定所宗
　　过盛匏庵溪南新筑拈庵字
　　彷佛苹洲与菊潭橹摇指防过溪南偶因兴僻闲锄地便许心空老结庵索笑琖中游妙伎放颠花里得真防眼无俗物身无病宻迩天倪仔细探
　　李竒峯案头供蕙兰一枝较夏月所开特痩余仿于便面意颇生动
　　写山楼上胆瓶中蕙草秋来痩不同砚北香生茶味足偶然闲坐一帘风
　　呉山懐古
　　当日偏安游翠辇残山剰水赵官家重阳楼阁遗香瓮试听黄冠述梦华
　　渡河谁洒中原泪北望还登第一峯瘦削乾坤博花石冬青老树识提封
　　画菊
　　秋在柴桑旧草堂不因风雨废重阳先生自爱南山好却借东篱作酒塲
　　呉源逵
　　源逵字辛劬秀水人性耽吟咏不事生产竟以穷死有城西集
　　赠江抚宋牧仲先生
　　刻漏声从铃阁闻画旗不动日初曛春衣莫笑山人陋曾到匡庐惹白云
　　张秀才渭
　　渭字子澜平湖县庠生
　　暮泛里湖北风陡发从西陵桥归昭庆
　　游行自无所薄暮意如何岭色渐浮紫湖流忽拥波晚钟僧课足高塔暝禽过市火江城满月明何处多许布衣箕
　　箕字巢友号厐庵海寜人寓居秀水书法遒劲梅里周筼性好结客而箕闭户独吟尝戏语筼曰与为热周寜为冷许有扪膝轩诗
　　月夜感懐寄缪天自
　　惆怅东林月凄凉故国同不堪仍对酒只自感飘蓬江逺鱼龙夜天高鸿雁风还歌桂之树招隠小山丛
　　吟懐
　　此亦一空空何须计拙工未尝摹汉魏曾不问初中梧叶松巅桃花栁外风一觞兼一榻随地是鸿蒙金秀才煜
　　煜字朗如平湖诸生少受知于邑令呉春枝在任三年不屑以片纸干凟着有旧闻荟萃如干卷子作辂康熙甲子举人
　　邨居杂咏
　　开门长见九山青杨栁方塘鸥鹭汀三里龙湫居士宅海天一防少微星
　　孙秀才荃
　　荃字高阳嘉兴人肩子弱冠受知学使谷霖苍补学官弟子旋困羸疾弃去时艺诗酒自娯有岣嵝山人诗稾
　　送王白民楚行
　　大江遥接石城烟江草江花路十千为问章台宫里月可随春到白云边
　　沈生
　　字叔璨号耕隠钱塘人晚居秀水善丹青吊沈治铭
　　携手孤山各赋诗白梅黄鹤笑人痴茫茫归去无家别月下疎钟唤梦迟
　　宋徴君是
　　是字惧闻山隂诸生康熙巳未荐举博学宏词不赴有辞朱徳园中翰书今侨寓禾中
　　居山之一
　　绿隂多树处老屋紫苔肥坐久溪云出日长山鸟依偶占诗句好补索韵音稀防有邻家子花时来叩扉呉元渶
　　元渶字尹侯元洲弟有尊乐堂诗赵游草
　　恒州杂诗
　　自驻中山国频登般若台临风一以眺春色又东来大陆凝残雪禅房发旧梅老章畱句好吟罢重徘徊【天寜阁有盛宜山题句】
　　试马孤城外周遭足芰荷美人不可见游子意如何风细流香逺霞翻散彩多隔花声宛转髣髴似呉歌半完居士钱尔复
　　尔复字仍始号肻齐海盐人蚤弃儒巾隠于盐邑之逻邨筑小圃自娯以为人生出处相半吾乐吾圃于隠处之道则完矣故自号半完居士年八十一卒有半完圃诗集
　　杜鹃花
　　比杏争桃别作丛春来皆逊此花红可无粉水重施的何用丹砂更守宫醉里忽惊朱鹭下雾中疑有绛纱笼当年曾记秋千畔飘飏榴裙血色同
　　种梅口号
　　宝云绕径盈三百光福分林即万株却笑一枝新买得日停拄杖数花须
　　题陈书墨梅
　　画里得逢林处士女中今见鲍夫人世有此花无此笔谁人能赏画堂春
　　张贡士之楚
　　之楚字幼青海盐县学生年少工诗太仓呉梅邨赠句云爱君诗似谢宣城康熙辛酉贡入成均有留之教习者以母老辞归卒年七十九有扫雁斋诗钞
　　楚中
　　楚中真秀絶山杳水层波嘉树橘初丽清江雁正多骚人哀已甚迁客怨如何欲吊长沙傅因之问汨罗李隠居紫庚
　　紫庚字微京海盐隠士
　　赠何商志
　　紫云之山澉湖水山光水色真无比其中高隠有何生商洛遗踪差足拟何生家世本簪缨有才不欲干时名传经早入杏坛席议礼还轻鲁两生生逢明季兵戈乱赤眉铜马交奔窜匿影惟修忉利天无心更入承明殿遂能絶迹向空山牧竖樵夫相往还林下不嫌宾客到篱边深喜岁时闲即今老作邱园客闭户著书聊自得十亩犹存丙舍田数椽不改扶阳宅年来城市少经过坐对云山且放歌木食草衣忘嵗月不知鬓发复如何呉大震
　　大震字子涛号涛庐嘉善人
　　蚤凉
　　何处賖秋蚤秋賖卓午余风喧平夺日蝉寂不惊鱼栩栩眠能稳病欲舒逆知皇甫七池上兴非虚徐秀才晟全
　　晟全字孝绩号余人海盐人入籍嘉兴有声士林着三里考一百卷刈园稿六十卷
　　午日偶至憩云庵即事
　　弥江乱飞鳬踏歌喧败鼓千载此风俗三闾意何取牵愁虽百斛不向斯时吐随步披荒榛东湖更东浦矮屋敞孤篷四望旷萧莽中涵明净几牓字灿可数始忆憩云名诗僧皎贯侣解衣坐前楹山水供仰俯翠袖列画屏明湖鉴林羽老禅自束缚良久乃出户清言涤烦襟秀色扑眉宇瓢携匡山云屐带越溪雨匡笋淡而腴越茶甘更苦悠然对湖山少啜亦挥麈羁旅耽幽寻迁延及亭午别师入红尘氷壶换汤釡欹枕思少憩梦搅巫觋舞逢逢败鼓声又转墙东庑
　　河南道中
　　中原大道直如髪今古劳劳此问津栁带乱飘鞭尾雪麦波遥送马蹄尘未分名利争驰骤别有讴吟荅苦辛偶尔片云闲出岫也随流水逐征轮
　　金山寺用曾文定公韵
　　芙蓉削出水晶宫台殿层层碧间红锁钥沧溟添壮丽标轮白日斡西东嵌空石漱骊珠穴架险亭招鹏翼风瞻仰天文霄汉上茫茫元气满寰中
　　马上舍煇曾
　　煇曾字学山号迈庵平湖人给谏嘉植仲子有三湘燕赵游草
　　登黄鹤楼厯枣亭瞻纯阳画像
　　地辟神仙宅层楼起百寻估帆飞日脚渔火逗波心秋尽枫如醉丹成枣是林漫传黄鹤去玉笛有清音钟知县定
　　定字静逺号冬星石门人司铎江山迁陈留令士民均懐其徳
　　报国寺双松
　　枝叶相当映碧櫺空庭偃葢似虬形天齐古干封霜雪地近宸居焕斗星防笔画师惊絶倒着花凡卉失娉婷风声坐爱能清耳厯乱蝉号未肻停
　　任画士星客
　　星客字右宸嘉善人以画兰得名
　　题画
　　聊抒幽思写知希只合林隈与石矶赖有骚人纫作佩与君臭味不相违
　　许山人黙
　　黙字鸣一平湖人尝以诗受知于郡守许尧文学使谷霖苍行谊甚高妇丧继娶马氏初入门情绪惨淡诘之再三乃云前夫尚存特鬻身偿逋耳急令携归不索其金口占一诗以送有好守糟糠到白头之句与赵道闇为诗友而工力过之邵学使延龄为刋当湖两山人吟稾
　　采桑行
　　江南春水清如蓝邨邨妇女携筐篮柔桑巳采仓庚老听歌桑韦又再三头眠甫过浑调息二眠三眠心亟亟紥山歴乱呼平明素手纤纤那敢惜薄暮归迟忧蚕饥饲蚕弗省儿饥啼叶声宛转入清听松风闸水两依稀缲丝晴日茅檐下大车小车争呕哑蚕女何曾着一丝曳向青楼鬭妖冶
　　赋秋鸟同陆氷修呉庆伯分韵得红字
　　八月胡椒熟羣来自海东屠坟推独产野戍见摩空苇岸张罗宻庖人入馔工吾乡佳客坐常配菊花红
　　登呉山七宝岭
　　呉山南压重闗险埤堄中分对石屏宋主衣冠成蔓草钱王烟月賸离亭江涛万顷连天白岭树千盘接地青指顾西兴人影絶昔年鼓角起沙汀
　　白苹花
　　防防寒香傍客舟伤情晚棹白苹洲故乡多少离人泪并作横江一曲秋
　　赠鸳水歌者李老
　　时曲新翻合管丝秋风落叶下阶墀慙予不及龙标尉闲煞昭阳李教师
　　姚秀才甡
　　甡字生生号防麓松江人入籍平湖与张带三呉日千董樗亭辈饮酒赋诗为忘形交所着有修竹庐稿
　　修禊行
　　妾家旧住章华里含情日日飘罗绮祓禊来游洧水浔春风摇荡采兰心盈盈皓腕临清渚水光掩映霓裳举弄态输情妾自知眼波迭送郎应许红日西沈起暮霞可怜催度七香车郎行若道东门逺辜负晴川芍药花
　　雨霁
　　宿雨一朝霁邨仍二月天岩风晨卷雾丝栁昼辞烟筝堕檐前韵花舒湿后妍伤春诗最好只有杜樊川
　　华严阁书懐
　　小寺初钟后秋深夜更清酒醒僧语罢人静佛灯明古木萧萧下寒蛩切切鸣此中有真味谁与证无生
　　采莲曲
　　江渚采莲归隔溪见郎过日暮风浪生回头但烟雾曲水棹轻舟舟轻似莲叶但恨荷珠流不比侬心结


　　檇李诗系巻二十九
　　钦定四库全书
　　檇李诗系巻三十
　　平湖沈季友编
　　唐
　　无着禅师文喜
　　文喜姓朱氏崇徳人七嵗剃染徧防诸方尝往五台至金刚窟遇一老翁牵牛而行邀入寺堂皆耀金色翁踞牀指绣墩命坐翁曰近自何来曰南方翁曰南方佛法如何住持曰末法比丘少奉戒律翁曰多少众曰或三百或五百喜问此间佛法如何住持翁曰龙蛇混杂凡圣同居曰多少众翁曰前三三后三三翁呼童子致茶并进酥酪喜纳其味心意豁然辞退翁曰童子相送喜问此何处曰此般若寺乃悟翁即文殊也稽首童子乞一言为别童説偈曰靣上无嗔供养具口里无嗔吐妙香心里无嗔是珍寳无垢无染是真常言讫与寺俱隠但见五色云中文殊乘金毛师子往来时有沧州僧修政等至尚闻山石震吼之声咸通三年至洪州防仰山一日煑粥见文殊现镬上喜以搅粥箆掌之曰文殊自文殊文喜自文喜文殊涌空曰苦瓠连根苦甜彻蒂甜修行三大刼却被老僧嫌后筑室千顷山光啓三年钱王请住龙泉奏赐紫衣号无着将顺寂告众曰三界心尽即是湼槃跏趺而逝白光照室竹树同色塔于灵隠山之西坞
　　五台山夜行遇童子问荅忽然不见作
　　豁州沙界胜伽蓝满目文殊接话谈言下未知开佛眼回头只见翠山岩
　　船子和尚徳诚
　　徳诚蜀东武信人初防澧州药山俨禅师俨云子后上无片瓦下无锥地大阐吾宗后乗小舟住秀州洙泾【后析松江】以纶钓舞櫂随縁而度号船子和尚传法夹山遂覆舟而逝咸通十年僧蔵晖即其处建寺焉有櫂歌二十九首吕益柔为序而刻之今载机縁集
　　拨棹歌三首
　　千尺丝纶直下垂一波才动万波随夜静水寒鱼不饵满船空载月明归
　　二十年来海上游水清鱼见不吞钩钓竿斫尽重栽竹不得工程得便休
　　三十余年坐钓台钩头往往得黄能锦鳞不遇空劳力收取丝纶归去来
　　钱链师朗
　　朗字内光南昌人少读书以五经登科歴宦有清直声官至光禄卿后隠居庐山得补脑还元之术唐开耀间居嘉兴魏塘镇之神仙宫年一百五十余歳尸解去有遗诗于壁云
　　遗诗
　　有个仙人骑白鹤曾随王母到瀛洲于今鹤去仙人逺天际白云空自浮
　　五代
　　超觉大师慧棱
　　慧棱海盐人幼出家苏州通寺参灵云问佛法云曰驴事未去马事到来棱于是往雪峰沙二十年间坐破七个蒲团不明此事一日卷帘忽大悟曰也大差也大差卷起帘来见天下有人问我解何宗拈起拂子擘觜打峯谓沙曰此子彻去也沙曰此是意识著述更湏勘过始得至晚上堂棱又口占一颂峯乃顾沙曰不可更説是意识著述天祐三年泉州刺史王延彬请住招庆后闽主召居长乐府长庆院号超觉大师得度者不减一千五百众长兴三年归寂
　　口占
　　万象之中独露身惟人自肯乃相亲昔时谬向途中觅今日看来火里氷
　　紫霄真人谭峭
　　峭字景升少好道游名山二十余年得辟养气之术日饮酒醉辄扶杖独游夏则服乌裘冬则衣丝布衫或卧风雪中人谓已毙视之气蒸然也遂谓之风狂尝着化书授宋齐丘序之齐丘欲窃为已有醉缝革囊中投之江金山渔者得而剖之见峭方醒张目曰齐丘夺我化书今盛行矣后住庐山栖隠洞其徒百人邻僧于溪浒创亭为顽石所阻峭曰此易耳含水噀之命槌其石应手如粉李后主累辟至建康赐号紫霄真人又居南岳炼丹丹成入青城山化去峭本泉州人国子司业洙之子海盐有谭仙岭相传是其采药得道处仙鉴载峭一诗尤其寄迹海峤之证
　　絶句
　　线作长江扇作天靸鞋抛向海东边蓬莱原是无多地只在谭生拄杖前
　　云门大师文偃
　　文偃姓张氏嘉兴人出家兜率院防睦州得悟嗣法雪峰唱道云门灵树凡三十载契悟广大箭锋所到往往出于游戏其作偈句尤不能测尝曰上不见天下不见地塞却咽喉何处出气天下学者望风而至汉干祐二年坐化后干徳三年防武节度阮绍庄梦偃以拂子招之曰寄语秀华宫使特进李托吾久蔽塔中宜令暂出李以奏闻有防令诣云门开墖见偃如生髭髪皆长李复上其事广主迎真身赴阙留内庭供养逾月送归赐谥大慈云门真明大师世称云门宗
　　纲宗偈
　　康氏圆形滞不明魔深虚防击寒氷凤羽展时超碧汉晋锋八博拟何凭
　　宋
　　枯木襌师法成
　　法成字枯木崇徳人出家吴兴金山广法院后住东京浄因寺晚复归广法立化于氷壶峯顶山居
　　雪覆乔林同一色青山上下含虚碧采樵人立渡头寒极目圆蟾为谁白
　　林酒仙遇贤
　　遇贤姓林氏长洲人毋梦吞大珠而孕貌伟怪口容双拳七嵗沈大渊而衣不润遂去家师秀州水安院可依大徳间住海盐金粟寺醉则成歌警世时号林酒仙后防龙华球禅师名心印祥符十一年上元日索浴就室握拳以右举左张其口而化铁纲珊瑚载张即之书酒仙诗一卷于淳祐八年刻石歴阳吴寛谓其诗意有髙絶处若寒山子之流
　　杂咏
　　金斚又闻泛玉山还报頽莫教更漏促趂此月明回
　　絶句
　　门前緑树无啼鸟庭下苍苔有落花聊与东风论个事十分春色落谁家
　　本心长老文及翁
　　文及翁字本心蜀眉州人住秀州本觉寺苏文忠三度过访因立三过堂勒诗传焉诗曰万里家山一梦中吴音渐已变儿童毎逢蜀叟谭经日便觉峨嵋翠扫空师已防言真有道我除捜句百无功明年采药天台去更与题诗满浙东夜闻巴叟卧荒邨来打三更月下门往事过年如昨日此身未死得重论老非懐土情相得病不开堂道益尊惟有孤栖旧时鹤举头见客似长言初惊鹤痩不可识旋觉云归无处寻三过门间老病死一弹指顷去来今存亡惯见浑无泪乡曲难防尚有心欲向钱塘访圆泽葛翁川畔待秋深
　　和苏学士东坡韵二首
　　万嵗山蔵不二中九峯峯下善财童敲门问竹机声触倚槛看花色界空汝坐蒲团曾有梦我来刍牧愧无功吴天蜀地原来近月照峨嵋日又东
　　身满华严法界中香厨底事感天童那知本觉从何觉才悟真空自不空若有相时原説梦到无言处却收功一钩月出星三防汝向西来我面东
　　契嵩禅师
　　契嵩藤州人尝着原教论又禅门定祖图传法正宗记辅教编上之仁宗韩琦欧阳修皆尊礼之初居佛日嘉祐中陈舜俞以其宅为光徳庵俗名荒墩在今嘉善治东五里延嵩焚修其中有镡津集熈宁四年写偈曰后夜月初明吾今喜独行不学大梅老贪闻鼯防声遂化阇毗不壊者五顶耳舌童真数珠葬于永安之左
　　泛若耶溪
　　越水乗春汛船窗掩又开好山沿岸去骤雨落花来溪影樵人渡歌声浣女回沧浪无限意日暮更悠哉
　　寄月禅师
　　闻道安禅处深萝绕隔溪清猨定中发幽鸟座边栖云影朝晡别山峯逺近齐不知谁问法雪夜立江西
　　早秋吟
　　山家昨夜房栊冷梧桐一叶飘金井长天如水净蔵云明月含晖变秋景桂枝花折风飘飘谁在髙楼吹玊箫人间不见槎升汉天上将看鹊作桥年少征人在何处白露沾衣未归去汝畔今无漂母家江南谁与王孙遇锦溪禅师惟正
　　惟正秀州人住杭州净土院叶内翰清臣牧金陵迎之一日谓曰明日有燕饮师能为少留清话否翌日留一偈而返曰昨日曾将今日期出门倚杖又思惟为僧只合居岩谷国士筵中甚不宜雅爱跨黄犊出入军持巾鉢悉挂角上市人争观之杭守蒋侍郎与为方外友每至郡庭下犊谈笑终日蒋有诗曰禅客寻常入旧都黄牛角上挂瓶盂有时带雪穿云去便好和云画作图有锦溪集又工书秦少游极之冬不拥炉以芦花作毬纳足其中夏秋好玩月盘膝大盆中浮池上自旋其盆吟笑逹旦生平不谈禅曰徒费言语烦万象为敷演耳皇祐元年泊然而逝
　　山中
　　桥上山万层桥下水千里惟有白鹭丝见我常来此广灯禅师惟湛
　　惟湛字广灯嘉禾人入道双林覃防得度首谒神照复往依广智后敷讲于云间超果天台一宗振于三吴自湛始熙宁六年坐逝舍利无筭
　　示人
　　马上谁家白靣郎穿花折栁垂巾角夜来一醉明月楼呼卢输却黄金宅臂鹰走狗归不归蛾眉皓齿嗔无力此心能有几人知黄头碧眼非相识
　　瑞竹上人懐悟
　　懐悟字瑞竹姓崔氏崇徳人宋僧
　　庐山莲社咏
　　晋室凌迟帝纪侵羣英晦迹匡山隂楼烦大士麾尘尾十七髙贤争扣几才髙孰谓文中龙翻使伊人思谢公烟飞露滴玉池空雪莲蘸影揺秋风
　　梅溪僧智鉴
　　智鉴滁州人元祐时僧长依真歇于长芦大休首众即器之后遯象山百怪不能惑复住雪窦尝居嘉兴梅溪有诗
　　梅溪即事
　　性癖偏宜云水间半龛栖隠便相安门深雪护千株老溪曲风回六月寒白法且从身外得青灯还向静中看几回欲断罗浮夣鸟语花香未肻残
　　髙僧禅师原妙
　　原妙字髙峯姓徐氏吴江人出家崇徳密印寺【后析桐乡】得法于雪岩钦禅师立死关于西天目之狮子岩设三闗语以验学者世夀五十八有语录云庵
　　或淡或浓拖雨去半舒半巻逆风来为怜途路无栖泊却把柴扉永夜开
　　真觉禅师
　　真觉不知何许人徽宗时陈太后病用咒水已之乃令住持崇徳福严禅院赐金环磨衲
　　再题草庵
　　道人自结把茅新坐断溪山秋复春夹竹日开梅数朶此中曾否着香尘
　　彩云禅师
　　嘉兴真如寺禅堂后有彩云桥相传禅师居此彩云偈
　　彩云影里仙人见手把红罗扇遮面止湏睁眼看仙人莫看仙人手中扇
　　髙尚真人刘卞功
　　绍兴丁夘七月一青衣道士至嘉兴府治东南隠真道院自言姓刘居濵州留数日去云堂柱间题四十三字云行方便坐方便诸圣察上天见得道安得身健但能晨朝洗靣水不得浪渊起盗玊津能显九霄云事刘卞功来字画透柱如防漆刮墨和剂能疗人疾乾道间真人复来往望吴门外画工家自起藁绘其像后为伶人王绮所得一夕绮梦真人叱之曰汝留我在此许时如何绮惊悟访诸隠真始知颠末遂归焉尝有一老妪丐于涂腹大若姙忽遇青衣人与药如芥子吞之有水自腹中出即平复问之曰在隠真道院淳熙初云水客张寅来自金陵瞻像起敬话及锡山寳文李公谟宦游滨州访真人乾道间真人一到其家防寳文觞客弗及接题诗砖壁墨渗彻背即夷坚志所载日转庭槐一诗是也真人居滨之安平镇徽庙时屡诏不起守臣奉防写真真人即自题一诗于上特授髙尚处士时政和六年八月十九日也题李公谟壁
　　日转庭槐影渐移重门复壁转呼迟不如拂袖穿云去惟有落花流水知
　　自题写真
　　韬光晦迹居环堵闭息凝神事事疎漫许丹青传道貌难将妙笔写真如
　　铁笛禅师妙普
　　妙普字性空汉州人久依死心获证乃抵秀州追船子遗风结庵青龙之野好吹铁笛称铁笛禅师建炎初徐明叛道经乌镇肆杀戮民多逃亡普独荷策而往贼见其伟异疑必诡伏者问其来荅曰吾禅者欲抵密印寺贼怒欲斩之普曰大丈夫要头便斫去奚以怒为愿得一饭贼奉肉食普曰孰当为我文之以祭贼不荅普索笔大书举箸饫餐复曰刼数既遭离乱我是快活烈汉如今正好乗时便请一刀两段贼骇异稽首谢过乌镇之庐舍免焚皆其恵也绍兴庚申冬造大盆穴而塞之修书寄雪窦持禅师曰吾将水矣壬戌嵗持至嘲之曰拙哉老性空刚要餧鱼鼈去不索性去只管向人説普曰待兄来证明耳令徧集四众作偈曰坐脱立亡不若水葬一省柴烧一省开圹撒手便行不妨快畅谁是知咅船子和尚髙风难继百千年一曲渔歌少人唱遂至海滨盘坐盆中顺潮而下口吟一诗以笛掷空而没后三日于沙上趺坐如生迎归阇维舍利如菽二鹤徘徊空中火尽始去
　　山居
　　心法双忘犹得妄色尘不二尚余尘百鸟不来春又过不知谁是住庵人
　　口吟
　　船子当年返故乡没踪迹处妙难量真风徧寄知音者鐡笛横吹作散塲
　　法界庵主可观
　　可观字宜翁号竹庵自称法界庵主云间戚氏子十三祝髪宗天台教歴钱塘南屏车谿等山建炎初住持海盐当湖镇之徳蔵寺退居竹庵后复住延庆祖刹入门适九日因指座作诗寻归当湖凿山月池搆松风台淳熙九年年九十九端坐而化有山家义苑菊坡等集塔在徳蔵西北隅为筑城所毁邑令谢良弼梦一紫衣老僧曰我竹庵和尚也以塔累公旦日因为缮治立石表之
　　九日
　　心中一寸灰已冷头上千巗雪未消老步只宜平地去岂知今日又登髙
　　净昙上人
　　净昙嘉禾人嗣法寳宁玑禅师晚住钱唐之法慧绍兴丙寅辞归四众拥视挥扇书偈曰这汉从来没缝罅五十六年成话今朝死去见阎王劔树刀山得人怕遂打圆相曰嗄一任诸人鑚打瓦收足而化
　　絶句
　　本自深山卧白云偶然来此寄闲身莫湏问我禅兼道我是穿衣吃饭人
　　法常比丘
　　法常开封人丞相薛居正之裔初依长沙华严元轼下髪徧逰丛席于首楞严经深入义海自湖湘至万年谒雪巢机契命掌牋翰后首众嘉禾报防庚子九月语寺僧曰一月后不复留此十月二十一日书一词于室门就榻而逝
　　题室门
　　此事楞严尝露布梅花雪月交光处一笑寥寥空万古风瓯语迥然银汉横天宇蝶梦南华方栩栩斑斑谁跨丰于虎而今防却来时路江山暮天涯目送鸿飞去护国法师净真
　　净真秀州僧也嘉熙三年钱塘江坍净真以偈呈安抚赵端明遂投于江三日而返谓众曰我在龙宫説法龙神聴受此塘不复崩矣语讫复入于水安抚与民感徳具述其事闻于朝勅赐护国真法师立祠于杭名曰防灵
　　呈安抚赵端明
　　海沸江沙水接连民居冲荡益忧煎投身直入龙宫去要止惊涛浪拍天
　　赤脚道人汤道亨
　　道亨号清音子自称赤脚道人宋季引一猱云自金陵来处茅椒于秀州城北猱大如人能主给使亨夜坐时顶中出光照耀一室邦人推异争饭之丰薄不谢第言分定人益异之施与日多因搆庵以居名太古延竚四方云水之客久之有军士戏烹其猴食之亨即嗟叹与所亲诀作偈而逝遗诗
　　八十一年饶舌终日化縁不歇重阳时节归家一路清风明月
　　蓬居子慧梵
　　慧梵字竺卿崇徳石门顾氏子【后析桐乡】嘉定间僧受具澄寂院性孝缚茅奉母榜曰蓬居钱文叔有诗题之居侧遍树梅水仙间写二花亦极其妙得梵隆茂宗笔法又学诗于陆维仲有蓬居集又见陈起宋髙僧诗选其徒妙宁号棘庵有崇福寺记见邑史诗亦清婉如奸防窥草鹘髙洁抱枝蝉又蠏芒鍼刺水鹰翼劔摩空惜不得其全首录之雨后
　　柴门三日雨幽迳十分苔鞭绽竹间石钗漫松下防正嫌屐齿入休放马蹄来
　　题水仙
　　雪骨檀心碧玉姿抽花多在小盆池道人不写胭脂色墨淡香寒着几枝
　　庐陵樵衲绍嵩
　　绍嵩字亚愚庐陵人绍定已丑自长沙来壬辰五月嘉禾太守黄尹元以大云虚席俾令承乏有江浙纪行集句三百七十六首离为七卷自为序称庐陵樵衲
　　安吉道中集句
　　六尺枯藤了此生青春作伴日同行墙头花吐旧枝出原上人侵落照耕芳草似袍连迳合乱山如画带溪平杜鹃知我归心急啼了千声更万声
　　象田禅师梵卿
　　徐氏笔精载象田梵卿禅师嘉兴人有上堂偈一首
　　偈
　　春已暮落花纷纷下红雨南北行人归不归千林万林鸣杜宇我无家兮何处归十方刹土奚相依老夫有个真消息昨夜三更月在池
　　元
　　石屋和尚清珙
　　清珙字石屋常熟温氏子出家海盐崇福寺遍逰天目淮阳遇二髙僧防悟禅防元统间住当湖镇福源禅寺归隠太湖至正间诏降香币赐金襴衣后示寂于湖州霞雾山建墖焉又因髙丽国王表逹诏諡佛慈慧照禅师明隆庆间一士人发墖视之骨皆金色士人若有击之者立死其法语山居诗来复序之谓有寒山子遗风及庵尝语众曰此子乃法海中透网金鳞也
　　天湖卜居
　　晴明无事登霞峰伸眉极望开心胸太湖万顷白潋灎洞庭两防青蒙茸初疑仙子始绾用碧纱帽子参差笼又疑天女来献花玉盘捧出双芙蓉明知此境俱幻妄对此悠然心未终徘徊不忍便归去夕阳又转山头松
　　山居诗五首
　　吾家住在霅溪西水满天湖月满溪未到尽惊山险峻曾来方识路髙低蜗沿素壁粘枯殻虎过新蹄印雨泥闲闭柴门春昼永青桐花发画胡啼
　　满头白髪痩崚嶒日用生涯事事能木臼秋分舂白术竹筐春半晒朱藤黄精就买山前客紫菜长需海外僧谁道新年七十七开池尚欲种茭菱
　　茅屋青山緑水边往来年久自相便数株红白桃李树一片青黄菜麦田竹榻夜移聴雨坐纸窗晴啓看云眠人生无出清闲好到得清闲岂偶然
　　法道寥寥不可模一庵深隠是良图门前养竹髙遮屋石上分泉直到厨猿抱子来崖果熟鹤移巢去涧松枯禅边大有闲情绪收拾干柴向地炉
　　柴门虽设未尝闗闲看幽禽自往还白璧易埋千载憾万金难买一生闲雪消晓嶂闻寒瀑叶落秋林见逺山古柏烟销清昼永是非不到白云间
　　絶句八首
　　有人问我何年住坐久才方省得来门外碧桃亲手种春光二十度花开
　　玉堂银烛笙歌夜金谷罗帏富贵家争似道人茅屋里一天晴月晒梅花
　　田地无尘长不扫柴门有客叩方开雪晴斜月侵檐冷梅影一枝窗上来
　　离众多年无坐具入山长久没袈裟单单有个鐡铛子留待人来煑瀑花
　　深秋时节雨霏霏藓叶层层印虎蹄一夜西风吹不住晓来黄叶与阶齐
　　半窗斜日冷生光破衲防头坐竹牀枯叶满炉烧焰火不知屋上有寒霜
　　山厨寂寂断炊烟冻鎻泉声欲雪天面壁老僧无定力又思乞食到人间
　　天湖水湛琉璃碧霞雾山围锦障红触目本来成现事何湏义手问禅翁
　　寄净慈平山和尚
　　年老心孤忆弟兄中峰且喜过南屏潺湲一派防溪水流入西湖更好聴
　　觉隠上人本诚
　　本诚一作本成又名文诚字道原号觉隠崇徳人嗣法于陵虚谷与天隠笑隠友善世号三隠至正间住嘉兴兴圣本觉二寺姚绶作记称其善诗画写竹有掀簸之态有文集行世至正七年嘉禾城西有乌数千营巢于地围八尺崇五尺未几大盗弄兵海上红巾继起本诚着乌城志五百余言宋濂爱其文删之以附集中
　　咏吴江长桥
　　天险不可梯白石不受鞭空疑幻人试幻术神输鬼运来尘寰跻涛驾浪迳空阔盘结钩锁金连环又疑东海跃出万丈白玊虬挟风半湿琼瑶冷弱水不隔蓬莱境两岸邀分白月光中流压破青天影江吞湖吐水势防南极地缺栖鱼龙桥成壮观夺天巧却笑造化无全功
　　访山居
　　嵗晏偶到山人家青山绕屋松迳斜隂隂林磵白日冻空庭雪压枇杷花
　　客中九日
　　小桥溪水绕回廊独对西风忆故乡山崦人家秋色晚可能无菊对重阳
　　题友人壁
　　池槛水揺帘影动石牀风引碧烟斜鸟啼才歇忽飞去惊落半庭山杏花
　　江亭秋晚
　　独倚清江秋思长晚潮初上水亭凉海门风起双峦暝一抹银花涌夕阳
　　坱圠子蒋清谷
　　清谷不知何许人称坱圠子年二十五涉猎经史言辞简邃髼首垢面动静不羁至正初至郡往来市廛类佯狂者人呼为风子一夕叩府人沈蒲团门拒之不肯去且曰将蒲团来坐我沈异之撱一蒲团导诣蔬圃草蓬中宴坐沈徐昵啓之颇有省发遂倾身为弟子由是人争施予因以其地为庵融然一室足不逾阃者三年尝有问道者荅曰且去味中庸又手书二诗示沈一日曰吾乗化尽矣若等勉之言絶而蜕
　　示沈二首
　　万紫千红总是春何湏饶舌问东君哑人得夣向谁説竪起空拳指白云
　　不偏不倚立于中不着西边不着东超出东西南北外一毫头上钓苍龙
　　屠甸僧子温
　　子温字仲言号日观又号知归子桐乡屠甸村寂照寺僧也又常居杭州玛瑙寺善画葡萄枝蔓皆合草书法时写诗文于上性嗜酒豪饮不羁然杨总统饮以酒则不一沾唇见輙骂曰掘坟贼时鲜于伯机得怪松一株移值斋前呼为支离叟日观时过之醉即抱支离叟或歌或泣毎索汤浴伯机必躬进澡豆云尝在朱宣慰家作画题一诗朱虽武夫雅敬日观轩然笑曰我果防卖芦柴和尚知我厚酬之见尧山堂外纪广平宋无赠日观诗云玉山道人苍壁立胸潴万斛松煤汁吐作千年古怪藤犹带西湖烟雨湿元气淋漓草木活太隂菌蠢虫蛇蛰湏萦翠雾痩蛟走睛抉珠黑龙泣神剜鬼刻字崛竒水精火齐光陆离天魔擎来青帝寳鲸波涌出珊瑚枝墨花酣春马乳涨醉梦渴想西凉婆风秋疑螙叶语露架夜忆虬柯垂须防掩巻何所见月落庭空无影时句曲张雨诗云日观一饮西凉酒解写葡萄絶代无请师截断葛藤路还我黑月摩尼珠钱唐马臻诗云老衲搏空无混沌为之辟拔得天地根不假雨露力寒藤挂鬼眼累累冷光碧骊龙亦惊猜夜半风霆急浦城杨载诗云日观作葡萄电扫无踪迹谁于故纸上防缀辨墨笔西天十万里来往仅瞬息败阙固不小遗下履一只
　　题画
　　昔有朱买臣今有朱宣慰两个担柴夫并为金紫贵月磵上人道隠
　　道隠字仲儒号月磵海盐当湖镇人俗姓李其兰石师赵子固墨竹宗王翠岩
　　题墨竹
　　老节逢春欲破空草堂斜挂翠梢风山僧一叚萧疎意食肉人休到此中
　　若舟
　　铁网瑚载元檇李释若舟诗一首明僧秀集云字别岸
　　题萧翼赚兰亭图
　　笑谈相对各懽顔那信兰亭去不还千古昭陵遗憾在忍将真本落人间
　　云海和尚智寛
　　智寛字裕之号云海吴郡人元末住秀州三墖寺【后析秀水】筑爱松轩日哦诗其中张蜕庵翥题诗云何年禅师咒防龙遣作亭前数十松根来厚地石穿裂声落太湖风唱喁时到逰僧常挂笠惯栖野鹤不惊钟知师见月多诗思吟绕疎隂独倚笻又云醉李湾头窄堵波种成松树绕亭多碧粘老甲浑苔藓黑入秋隂半薜萝古寺每闻龙舍宅神僧常以鸟为窠无人仿得韦侯笔为作山堂障子歌洪武初被召至京斯道有京都送云海还山云朝辞魏阙返家林秋半江南尚緑隂钟阜云归山寺近石城潮落海门深僧中不有兴亡事世上宁存去住心此别似难期后会且留茶坐抚孤琴其诗散轶景徳倡和一首已载前编兹不录
　　送王尚书宗礼转运还京
　　白髪兰台老郑荣野人争识旧乘骢青冥斧钺来方国碧海楼船驾巨风夜指星枢天直北晓瞻云气日华东趋朝正及端阳细葛承防出汉宫
　　钱塘懐古
　　鐡马悲鸣汴水黄翠华南渡驻钱塘至今父老称行在往昔君臣认故乡银海雁飞虚夜月铜盘仙去只秋霜乾坤离合宁非数诗罢长吟意渺茫
　　江左外史克新
　　克新字仲铭号雪庐自称江左外史鄱阳人宋尚书左丞余襄公九世孙始业科举朝廷罢进士乃更为佛学益博通外典务为古文元末住秀州资圣寺【后析秀水】即水西寺也与杨廉夫顾仲瑛逰明初召至京命克新等三僧徃西域招谕吐畨图其山川地形以归陈基赠诗云我爱水西新仲铭道空诸友説无生出城看客意最古把笔赋诗才更清杜若洲边春欲莫鸳鸯湖上雨初晴十载间闗重相见深杯宁惜为君倾又陈翥荅诗云吴枫初冷雁连天梦在江南野水边词客欲归嗟老大美人不嫁惜婵娟豺狼正尔当官道龙象于今防法筵我识新公老禅衲一灯蒲室是真传初着南询稿燬于兵今惟雪庐集行世如送总管侧失总管还朝序则徴粮于张氏由海道还朝者也苏院判招防诗序则张氏之苏同佥攻江隂而旋师也大率望庚申之中兴美张氏之内附而于明多指斥之词焉
　　虀瓮
　　先生食虀如食肉一日不食心不足淡然中有至味存凤髓龙肝何足论昔者韩公有髙识五年太学朝朝吃后来易简虽复知酒酣夜半一咀之长安少年那解此羊肉如林酒如水酒瓶羊栅湏防壊先生虀瓮长年在
　　荅苏太史昌龄
　　防雨作春寒兵戈道路难百年嗟逺别千里愧相看把酒花聨席扬舲云满滩水西官阁静文字足盘桓
　　题清心堂帖巻后
　　山郭髙堂花木新夜虹穿屋结晴云绕牀蛇蚓钟王字满案琳琅秦汉文笔冢秋烟迷鸟迹墨池春雨散鵞羣为怜书法湮沦久乱后题诗却忆君
　　为恢复初题画
　　山上青松山下泉别来清夣隔烽烟霜红柿叶秋千树波冷芙蓉月一川土室静烧苍术火茅斋闲赋白云篇披图总是思归客肠断匡庐落照边
　　送除上人之武林
　　雪花飞送浙江船歌断骊驹一惘然荆棘铜驼凄暮雨楼台铁凤堕秋烟辽东鹤返尘生海石上人归月在川回首六桥杨栁外水光山色共晴天
　　荅苏昌龄学士见寄
　　端居久佩息心铭坐对中庭春草青身后文章归哲匠世间功业付英灵饭余倚竹云千畆定起焚香月一亭珍重玉堂苏太史躭书如醉几时醒
　　初至檇李遇蒋渔石大使
　　通越门中逢故人爽溪桥上送余春燕飞官巷桃花老莺啭江亭杨栁新行李风尘千里道緼袍天地百年身未闻淮海休兵甲回首闗山一损神
　　登姑苏城
　　城上旌旗烟雾重树头初日出云红一溪鸥散桃花雨两岸莺啼杨栁风边塞鼓鞞终日振乡闗道路几时通江南春色浑依旧桑柘青青门巷空
　　次韵顾仲瑛移家檇李作
　　画舸载书随蚤春平湖雪消杨栁新黄鹄九霄不可致白鸥万里谁能驯谢安自是庙堂器元亮本非丘壑人圣主征贤图治亟未容便作耕桑民
　　次韵陈敬初员外留题三塔寺二首
　　南省郎官金马客使车遥驻郭西林龙宫乞水波涛险鴈墖题诗薜荔深世外烟花春烂熳云中幢防夜萧森十年海国论文旧风雨沧江辱屡寻
　　虎林城下棹歌发鸳水湾头梅雨晴倾葢驿亭看洗马把杯山馆聴流莺梦回台府星辰近思绕仙防沆瀣清陶逺向来庐岳社只今江海未寒盟
　　题濮元帅别业
　　海国元戎鬓未班归来拄笏看青山田园暮景烟尘外防榭春风锦绣间桐影连溪鸥卧穏桂香吹月鹤飞还碧莼丝鲙黄花酒时向樽前一解顔
　　【附考在桐乡濮院镇元濮鉴为宁逺将军有八宅此其一也】
　　次铁崖送沈道士
　　会稽山前贺狂宅句曲洞口陶仙家参差楼阁五云里飞佩时时凌紫霞
　　达丞相承防词
　　金壶玉露逐皇华黄土重封识内家宴罢省门扶上马防风吹侧防檐花
　　酬黄伯成见寄
　　金华仙伯头如雪乱后殷勤逺寄诗白石洞中题壁防人烟今不似当时
　　奉荅宣让王太子
　　数椽茅屋数株松蒲榻髙眠海日红不是贤王招不起山人只合住山中
　　题杭上人芭蕉
　　山寺春深积雨余坐看花影上阶除新诗吟罢无人到只向芭蕉叶上书
　　寄三塔云海和尚
　　雨后龙孙过屋长半池疎影月微茫鳯凰巢在云深处日日衔花到上方
　　檇李诗系巻三十
　　钦定四库全书
　　檇李诗系卷三十一
　　平湖沈季友编
　　明
　　西斋老人梵琦
　　梵琦字楚石小字昙曜象山人姓朱氏出家海盐天宁永祚寺得法于径山元叟端和尚元英宗诏令金书蔵经闻谯楼鼓声豁然大悟徧主法席名满夷夏泰定中住当湖福臻院晚归天宁筑西斋退老明兴再被诏徴建法防于蒋山琦居第一赐伊蒲供于文楼洪武三年秋召问鬼神之理馆于天界寺示微疾书偈曰真性圆明本无生灭木马夜鸣西方日出书毕而化赐諡佛日普照慧辩禅师宋濂为撰塔铭铭曰大监密防余十传妙喜起蹴龙象筵有如大将据中坚鐡卒十万佩櫜鞬或触之者命髪悬谁欤五世称象贤佛日晓出瀛海壖红焰闪闪行中边流光所至无幽忆初飞锡来北燕彤楼画阁金星躔一击三际皆廓然火中新敷清净莲绀色涵空絶蔓牵自兹口喷百丈泉洗涤五浊离腥羶内而诸夏外朝鲜纷纷来者人驾肩示以实相非空言塔庙赫赩名山川一佛能变万与千会万归一道则全不识诬为有漏縁帝勅中使来传宣钟山説法超沈緜万人瞻依曲两拳一朝入灭同蜕蝉西方弹指即见前白玉楼阁琉璃田金铃寳树演真诠师之往矣神弗迁寂光常定无偏圆我作铭诗翠琰镌昭朗盛业垂年年愚庵及公有悼楚石诗云潦倒奚翁的骨孙髙年説法屡承防麻鞵直上黄金殿铁锡时敲白下门烦恼海中垂雨露虚空背上立乾坤秋风唱彻无生曲白牯狸奴亦断魂钱与善曰曺溪五派临济下妙喜递传元叟而琦公嗣之有六防录流布丛林电坼霜开金声玉振姚广孝亦谓琦公于净业一门至老力行不懈后云溪宏禅师亦推琦为明宗师第一有净土和陶诸诗北游凤山西斋三集自楚石倡诗教于永祚正嘉隆万间诗僧軰起吟派之盛于兹为最矣
　　君子交行赠吕日新
　　君不见车轮碾地不碾尘尘暗却遮车上人又不见马口吸泉不吸月月明岂解心中渇所以君子交毋为小人絶
　　将军行
　　城头积雪满一丈日出天晴马蹄响将军靣如赤玉柈烂醉那知北风猛健鹘森森刀劔翎似闻云际驾鹅腥今朝得肉便可饱唤妇为公开大瓶
　　海东青行
　　海东青髙丽献之天子庭万人却立不敢睨玉爪金眸铁作翎心在寒空鞲在手一生自猎知无偶孤飞直出大鹏前猛志岂落鴐鹅后是日霜风何栗冽长杨树羽看腾瞥奔云突雾入紫霄狡兔妖蟇洒丹血束身归来如木鸡众鹘欲并功难齐尔軰无材空碌碌不应但费官防肉
　　漠北懐古四首
　　旷野多遗骨前朝数用兵烽连都护府栅绕可敦城健鹘云间落妖狐塞下鸣却因班定逺牵动故乡情北向无尘郭遥遥接大荒旧来闻汉土前去是河隍野蒜根含水沙葱叶负霜何人鸣觱栗使我泪沾裳毎厌氷霜苦长寻水草居控随地猎刳木近河渔马酒茶相似驼裘锦不如健儿防眼碧惯读左行书无树可黄落有防如白登三冬掘野防万骑上河氷土厚不为井民淳犹结绳令人思太古极目渺平陵
　　上都
　　王畿千里近御苑四时春苜蓿能肥马葡萄不醉人衮衣明日月闗塞絶风尘古有官名谏今无事可陈
　　开平书事四首
　　旧俗便弓马新装称绮罗平原芳草歇古戍暮云多翠袖调鹦鹉金鞭控骆驼上楼看月色无酒奈君何絶域秋风草殊方使客还河冲秦日塞地接汉时闗万古悲青冢兼程过黑山从容陪国论咫尺近天顔地势斜临北河流穏向东龙庭行万里虎路逹三畨女裁皮服奚儿控角弓长吟对落景独坐感飞蓬夜雪沙陀部春风敕勒川生涯惟酿黍乐事在弹弦不用临城将何湏负郭田防雕来海外一箭落天边
　　赠江南故人
　　今骑沙苑马昔踏洞庭鱼结缆荷边宿移家竹里居好风横笛晚新月上帘初毎忆江南乐功名有不如
　　和寒山诗三首
　　住世都忘世春深始觅年山花红似火野草碧如烟月落澄潭里云生叠嶂前时时敲石磬惊动老龙眠可爱白云居长年与世疎花残无戏蝶水静足游鱼野树行堪倚园葵嬾不锄茅檐风雨过飘湿案头书东邻娇小女芳意未阑珊眉似初三月琴能再四弹频来花下坐自向镜中看不料伤春死琼楼夜夜寒
　　居庸闗
　　天畔浮云云表峯北逰竒险见居庸力排劔防三千士门掩山河百万重渠荅自今收战马兜铃无复置边烽上都避暑频来往飞鸟犹能识衮龙
　　独石站西望
　　塞北逢春不见花江南倦客苦思家千寻石戴孤峰驿一望云横万里沙去路多嫌葱岭碍归途半受雪山遮张骞往往逰西域未许胡僧进佛牙
　　赠王使君
　　君持使节过绳桥已遣蛮方感圣朝良将未夸班定逺大臣犹数葢寛饶川香野马衔青草雪暗天鹅避皁雕西出阳闗九千里归来莫惜鬓萧萧
　　余尝夣至一山闻杜鹃且约雪南还
　　出郭寻春未见春东华踏徧輭红尘不知蝴蜨化为我何防杜鹃来唤人笋蕨过时惟恐老樱梅如豆正尝新及今无事早归去莫待秋风江上莼
　　羣公子
　　少年意气向谁倾闲把琵琶出鳯城染草未匀春色嫩勒花不住晓寒轻风飘十里香尘满日照三条广路明洒扫东堂逰射处分鹅已足慰人情
　　晓渡西湖
　　船上见月如可呼爱之且复留斯湏青山倒影水连郭白藕作花香满湖仙林寺逺钟已动灵隠塔髙灯欲无西风吹人不得寐坐聴鱼蟹翻菰蒲
　　梁山泊
　　天畔青青芦叶齐晚来戛戛水禽啼一钩惨淡衔山月五色弯环跨海霓新摘莲花堪酿酒旧闻荇菜可为虀北人大抵无髙韵零落梭船傍栁隄
　　相家夜宴
　　璧月未出金风凉羣乌哑哑鸣苑墙西山髙出帝左右北斗正挂天中央绣衣执乐三千指朱火笼纱十二行坐待更阑賔客散萧斋自炷辟邪香
　　题云林真迹
　　好在云林一老迂画图寄到玊山居向来王谢原同调宜住城东共读书
　　碧山道人宗衍
　　宗衍字道原吴郡人元末居石湖寳积院洪武初住持海盐当湖镇徳蔵寺吴下诸名士咸赋诗送之有碧山集危太仆为序诗家称其清丽幽茂取喻托兴得风人之防选本误收野鸡毛羽好一首乃温州陈氏女作今削去
　　晚凉懐故山
　　疎林生晚凉防月映书幌南山淡相对幽磬时一响懐归见素心感旧发遐想稍待秋橘香冲波荡双桨
　　浴罢
　　浴罢振轻袂潄齿汲古井木落嵗已秋山深夜逾静细咏倚灵籁清心寄真境松门凉月隂挂杖一僧影
　　墨兰
　　楚雪春已晴沅湘水初满去年故叶长今年新叶短波明碧沙净日照紫苔暖不见泽中人江南暮云断
　　楞伽寺得月屋
　　月出湖水湄清晖映林屋山明秋树静照见幽鸟宿闭门谁遣入俯磵近可掬道人独未眠经声出林竹
　　题画马
　　唐朝画马谁第一韩干妙出曺将军此图无乃干所作世上若有真空羣双瞳精荧两耳立兰筋束骨皮肉急何年霹雳起龙池五花一团云气湿当年天子少马骑逺求乌孙诏写之即今内廏多如蚁縦有骐驎画者谁
　　秋兴
　　一别空山旧草亭衣裳五见防秋萤沙沈短艇余菰米苔卧长镵老茯苓弱水蓬莱那可到瞿塘滟滪不湏经归防蚤晚吴波里嫋嫋凉风望洞庭
　　次瑛石室谢事雪窦归吴江
　　草堂旧在吴江上江水江花照眼明久客归来浑似夣比邻相见不知名莼香笠泽思张翰熟青门忆邵平一夜西风吹白髪挑灯因自赋秋声
　　西湖懐古二首
　　当时翠辇此经过天马玲珑撼玉珂宴罢湖山芳草合归来风雨落花多子规夜半啼宫树翁仲春深带女萝自古兴亡多有此不湏惆怅问如何
　　钱塘父老眼看天霜鬓犹能话昔年防草忽嘶江北马风防不返海南船空陵落木无人扫废苑余花只自妍此日西湖回白首功名若个在凌烟
　　次荅子熙见寄韵
　　梁父吟余自荷锄南阳非复旧门闾春愁乱逐杨花起秋兴频将柿叶书水落楚江寻瘗鹤草荒吴苑问蒸鱼逺游忆母还归省安得云萍有定居
　　送人逰浙东
　　天台雁宕好林丘水竹风杉寺寺幽路转山腰斜避石渠通海眼细分流经过遂欲留佳处险絶还湏到上头八月钱塘望归棹江潮如雪倚江楼
　　题画
　　秋髙山气佳木落江水静意固不在鱼鱼惊钓丝影鹤林髙士周真
　　真字初又作元初嘉兴人又云海盐人生而精神夺目从紫虚李拱端为道士授劾召鬼神之术又于曺贵及霅川神师莫洞乙授灵寳大法于步宗浩授呼役云雷之法凡劾鬼召鹤祷雨旸若儿戏郡县大夫皆尊礼之洪武初祷雨京师辄应上数召见赐坐咨诗燕劳有加后住吴中人称鹤林髙士一时名流多有赠诗具载题咏巻中倪云林云元初真士尝居嘉禾紫虚观好与吴仲圭隠君逰故得其诗画为多
　　逰仙
　　海南长风挂绣帆散棊初下丽农岩道人爱作逍遥客懒向金楼领一衔
　　龙门山释良琦
　　良琦字元璞吴郡人住天平山之龙门自称龙门山释与鐡史云林句曲外史金粟道人齐名元末顾瑛移居嘉兴琦亦从之住郡城东兴圣寺洪武初尚存寺址今改黉序廉夫云琦公既究禅理兼通儒学能诗其余技耳
　　顾玉山索蟠松因登天平得二本移送赋之
　　昆丘好鸟来云岩口衔仙人云锦缄开缄读之见深意愿乞蟠松数株翠疎雨落叶迷秋山屐齿便蹑苔斑斑龙门直上天百尺石屋径度云三间东林西林何窅防前山后山还独经青藜不畏虎豹迹白日还见虬龙形华葢峰头最髙处偃秀蟠竒逢两树奴仆惊叫荅空谷鸾鹤翻翔入烟雾大株倒挂苍崕巅小株横欹寒磵边乾坤凝结太初气蛟蜃飞腾千丈渊沙土铮铮试长镢险石忽崩雷电落凄籁含风木客啸深根出地山灵愕祝尔嘉词尔应喜致尔将归玊山里勿愁凡卉妬清标珊瑚琅玕森共倚后三千嵗常青靑根下早看成茯苓仙人服之生羽翼他日相期游八极
　　冬日过练川黄东溪隠居
　　嵗晚来寻黄处士小艇晓入东溪云水生栁下鵞鸭喜日出沙头鸥鹭分枸杞子香浮茗椀枇杷花气杂炉熏却怜清会难频得明日南江又忆君
　　罗居仁见过娄东寓舍
　　晖晖寒日照霜筠晨起开门见故人双鬓已斑真觉老一官初满尚然贫船中书籍教儿读筐里诗篇得意新且尽茒堂一尊酒梅花栁眼不胜春
　　送慧上人海上归毘山即逰吴门西山
　　袖巻金经便作归海光晴日荡清辉鲸鱼载足如船穏龙女将花出浪飞玉阜寺门罗树緑琴防云崦橘林稀故人相见应相问为道淮山独掩扉
　　春日与郯九成过玉山顾君张乐置酒既醉作诗以道其事
　　玉山窈窕集琼筵手拨鹍鸡十二弦巢树老僧狂破戒散花天女醉谈禅鵞儿色重酴醿酒桂叶香深翡翠烟最爱碧桃歌扇静长瓶自煮白云泉
　　秋日归虎丘
　　虎丘共作五年留几度相擕上小舟杨栁春桥半塘寺芙蓉夜月百花洲长林放鹤闲支遁一室编蒲老睦州此日独归懐往事空山草色不胜秋
　　秋华亭
　　片玉山西境絶偏秋华亭子最精妍三峯秀割昆仑石一沼深通渤海渊鹦鹉隔窗留客语芙蓉暎水使人怜桂丛旧赋淮南隠雪夜常回剡曲船北海尊中长潋滟东山席上有婵娟紫薇花照银瓶酒玉树人调锦瑟弦醉过竹间风乍起吟行梧下月初悬一声白鹤随归佩何处重寻小有天
　　湖光山色楼
　　重重楼户燕穿风曲曲红桥緑水通薄暮钩帘对凉雨一时秋思在梧桐
　　复初上人自恢
　　自恢字复初豫章人元末住海盐法喜寺洪武初隠居庐山古今禅藻集载复初渔庄一首乃同时福初字本元者所作故不录
　　端阳前一日于顾仲瑛席上分题赋得昆山
　　马鞍山在句吴东山中佳气时鬰葱层峦起伏积空翠芙蓉削出青天中六丁夜半石垒壁殿阁煌煌绚金碧响师燕坐讲大乗虎来问法作人立天花散雨娑罗树闻声供命云深处我时细读孟郊诗兴来更上龙洲墓忆昔曾同信信友七尺枯藤长在手数年音问堕茫然顿觉羁懐醉如酒嗟彼习俗躭欢娱锦鞯细马红毺画船吹箫挝大鼓吴児棹歌越女歈只今歌乐难再得靣顔已带风尘色何如张防溪上楼山光倒浸湖光白我爱虎头金粟子十载论交淡如水每懐故旧参与商三老到门惊复喜【谓卢昭秦约袁华也】我留玉山君即归天风泠泠吹客衣人生防合如夣寐焉能对酒成吁嚱我歌长歌君起舞山川信美非吾土褰裳涉涧采昌阳且向山中作端午
　　送海上人还荆门
　　徧礼南朝古佛宫荆岑春去百花浓江通楚蜀波涛壮山入湖湘紫翠重拄杖穿云随白鹿军持分水浴苍龙欲知后夜相思梦月落猨啼满竺峰
　　题唐子华画山水
　　江云如雪树髙低竹里人家傍水西满地松隂春雨过好山青似若耶溪
　　华严法师净明
　　净明字徳嵒姑苏人洪武初住嘉兴招提华严教寺嗣法独芳兰法师宋文宪称其树教基续慧命有功法门云
　　向识定水宗师于吴防防峩奉别已十八年矣因成一律
　　卓锡甬东山水窟白云长与徳为邻鹤鸣峰顶不惊定龙拜室中能化人海气昼寒涛巻雪天香秋净月垂银双峩尚忆相逢处诗写珠玑照眼新
　　白庵禅师万金
　　万金【檇李英华姑苏志禅林诗辑俱作万金蒋之翘云皆误当是力金】字西白号白庵吴郡人早从衍道原出家后依铭古鼎入道住持秀州天宁寺筑孤云庵以奉母洪武初诏主天界寺开善世院统领释教五年敇建法防于钟山总持斋仪皆称为白庵金禅师六年举泐公自代以母老辞归有澹泊斋稿
　　题徐良夫遂幽轩
　　热官不可为冷官亦云辞醉防官长骂似觉为人鞿徐君遂天性幽贞逺时宜开轩山气佳峦谷路逶迤泉清石齿齿霞薄云依依鸟鸣花映林鱼跃藻翻池耳目谐所寓物理澹无私起居熟我使意适勤随之抚琴宁无弦有酒辄倾巵优游形骸外毕世以为期懐哉邓尉山无忝颍与箕
　　次韵李希顔同知登吴山有感
　　凤舞龙飞运已更江流难挽几伤情荒陵鸟雀声如怨故国风云气不平冠葢偶然寻胜地旌旗且莫指边城登髙别醉黄花酒更拟重阳一日晴
　　锦庄渔隠为医士作
　　锦庄园林锦不如幽深彷佛神仙居舍南舍北賸栽杏水落水生惟钓鱼严陵终辞光武禄郭玉素受涪翁书眼前生意日已广桃源鸡犬同邨墟
　　送济上人归省
　　苦学不躭春夜眠思家却泛春江船褰衣逺道草头露濯足故山花下泉黄鹄方懐少年志白云偶赋归来篇再看入室湏指何限天香浮月边
　　氷蘗禅师惟则
　　惟则字天真小字僧寳湖州人海盐海门寺僧洪武初徴髙僧赴天界白庵金公首荐之以足疾辞澉川有胡秋碧者善传神尝欲画师像百幅施人画将半而师化俄而日本夷人至见之皆罗拜曰此吾国祖师也安得在此竞以金购之有氷蘗禅师语录曲江钱惟善为之序又有鵶臭吟颂古百二十偈宗门多传之黄鹤山樵王防题其像曰道人自是门户别萝户松窗总竒絶时将无心拈似人笑指寒潭印秋月
　　山居四首
　　林轩飞翠隔黄尘瑶草吹香别是春一巻楞严消白昼从教啼鸟唤逰人
　　坐对蓬莱小朶峰池开五色玉芙蓉静中忽拨瑶琴响清挹湘帘度晚风
　　草堂秋似广寒宫金粟花开碧玉丛坐久不知衣袖冷天香吹散月明中
　　茶罢焚香独坐时铜龙水滴漏声迟夜深欲睡问童子月上梅花第几枝
　　榆城聴角
　　十年游子在天涯一夜秋风又忆家憾杀叶榆城上角晓来吹入小梅花
　　左善世道
　　道字存翁号竺隠崇徳梧桐乡人【今析桐郷】元末出家密印寺住持杭之上天竺洪武三年被召赴京十六年授僧录司左善世二十四年归老尝奉防同全室具庵笺注楞严等经永乐间示寂姚少师撰塔铭
　　天竺三首
　　西湖蜃气作楼防又是一畨风雨来后夜月明秋似水桫罗花向镜中开
　　南涧飞淙杂雨鸣颠风老树作秋声庭前搅碎芭蕉叶添得书窓分外明
　　老树枯藤蔓草纒萧萧独立傲风烟涧池飞下如拳石知有山灵防冷泉
　　寄廷玉隠君
　　晏先生小隠居别来不见十年余何时乗兴扁舟去借阅东斋满架书
　　南山道士张复阳
　　复阳名复以字行号南山平湖齐景乡人宣徳中【郡邑志误入宋人】为朝天宫道士又主余杭洞霄宫正统中居郡城南宫一枝堂性沈静工修链兼善书画士夫雅重之尝着性理图年八十余步履轻防后传尸解去
　　题径山
　　石径萦纡出薜萝诸峯环拱势嵯峩举头便觉天顔近极目还知地界多西北云归髙树影东南潮涌大江波振衣直上青螺顶虫蚀穹碑手自摩
　　阚禅师普明
　　普明字寂照称阙禅师嘉兴人出家嘉善妙常庵后居杭西山每静坐蛇防鸟雀嬉逰于前客至辄纳诸懐以衣覆之一日归妙常语弟子曰待桂枝香我西逰也届期弟子来送明方扫地曰汝不来吾几忘矣遂鸣钟集众作偈而化
　　遗诗
　　生平百拙无能晦迹青松巗畔静如磐石泰山动若轰雷掣电
　　元庵上人徳亨
　　徳亨号元庵景泰间住持秀水天宁寺
　　挽朱渔隠
　　穆溪溪上天连水狂风忽自青苹起晓来烟雨失渔舟不见沧浪浩歌子往来泛此冷鸥盟水底鱼龙亦怆情我来苇杭吊陈迹一声老鹤秋防防
　　秋江禅师文湛
　　文湛字秋江成间海盐天宁寺僧尝与海内髙衲倡和有芦苇亭稿纪逰诗江海羣英集
　　紫阳道院
　　闲向蓬莱顶上行道人相见话长生巗扉半掩云霞色石屋惟闻涧水声隂洞草香春走鹿灵椿花发晓啼莺如何不见辽东鹤千古江城自月明
　　和原本清为大防题竹
　　昨夜夣魂中故人忽相聚今朝看画图江南一枝雨
　　秦淮桥
　　秦淮两岸夕阳明路绕青山客自行六代豪华何处是寒潮空打石头城
　　题画
　　渡口渔家对碧峰柴门半掩落花风钓船日暮不归去闲在江南细雨中
　　题月堂精舎
　　雨后青苔路不分柴门竹里映斜曛松花落尽无人到只有山童扫白云
　　画竹
　　楚天凉雨昼防防秋景寒生落画屏我欲截成双凤管月明吹与海龙聴
　　西湖杂咏
　　宋家宫阙已萧萧满目残阳照野蒿独有两峰青不了至今南北挿云髙
　　送人从军
　　满眼黄云日色寒不堪相送出长安悬知后夜居延月独挽弓矟马上看
　　题画芙蓉
　　江边谁种木芙蓉寂莫芳姿映水红莫怪秋来更多怨年年不得见春风
　　渔家竹枝词
　　阿侬家住太湖边出没烟波二十年不愿郎身做官去愿郎撒网妾摇船
　　云岫僧如元
　　如元萧山史氏子少有室弃之入海盐云岫投坚公披剃防宏法师受具足戒力修净土二十余年山居
　　枝上两三声巧鸟窗前五七片闲云山翁潦倒无筹筭尽把生涯诉与人
　　径山禅师徳珉
　　徳珉字贞伯号石窓又号石庵嘉兴人治初祝髪苏州虎丘后为径山第七十九代禅师躭文证果趺坐而化
　　挽隆空谷
　　讲罢西来最上乗一沤幻灭觉无凭交游已散林间社法印神传海外僧溪院白云闲草座石房秋雨暗松灯空遗灵塔西湖上野树啼猨思不胜
　　送王挥使袭职南还
　　青年较艺谒彤闱衣锦南还倍有辉细雨绿波侵画舫暖风晴日动牙旂花飞楚驿闻莺近春尽湘潭见鴈稀四海只今无战伐到家灯火莫相违
　　雪江和尚明秀
　　明秀字雪江正间僧巨目阔吻靣骨巉巗肖枯木怪石少时即好为诗与孙太白郑少谷方棠陵沈石田诸人善处士朱朴陈鉴结社所谓雪江和尚是也族出海盐王氏祝髪天宁寺晚习定于钱塘胜果山之石门郭公泉侧夜夣陈姓者揖曰西有月岩请观前生所为诗旦乃求之榛莽中果得月岩刻元人诗题曰雪江陈天瑞因怅然有悟着有雪江集其诗清隽新警美不胜收有送王阳明谪官云蛮烟痩马经山驿瘴雨寒鸡梦早朝惊为杰句他如与许平野云渔舟弄春水野屋卧秋云子重归云矮牀地逺坐开巻老鹤天晴鸣近人寳叔寺云林寒巢雀病石峻着花危南国云病起药苖縁迳长行看荷叶近衣香逢童序班云江城踏雪春沽酒山雨篝灯客在门晚坐云山深长日净扫地木落清秋髙卷帘湖上云朱阁卷帘惊燕子画船呼烛照花枝寄胡秋田云江冷水深龙卧月山空树老鹤巢烟皆为时所诵
　　南山别墅
　　了心但书巻梦不混区寰睡起偶得句开门时见山小渠春溜急断雨落花闲日暮闻吹笛樵人隔浦还
　　懐瑞石山人
　　数日西巗雨开门黄叶生空林见虎迹落日断人行野外暮鸦集云边秋磬鸣平生江海上与尔独含情
　　泛舟至桐口
　　路转青邨合山连赤防斜夕阳飞燕子茅屋落桐花晚墅闻孤笛轻舟阁浅沙前峰望不逺林暝欲栖鸦
　　田叟赠朱可麓
　　早起饭牛犊落花春水浑雨中青箬笠溪上白云邨食力古莘野全生今鹿门不知城府外何处有桃源
　　野眺越南诸峯
　　寺门横海屿玉辇旧曾经古道蟠龙势危松肖鹤形越山烟歴歴吴草雨青青欲吊西防客空悲许剑亭
　　许泉亭秋日
　　手把传灯录西岩卧病翁柴闗上野色石壁下秋风嵗月飞鸿外江山落叶中菊花知九日青蕋更丛丛
　　宿归云堂
　　寺前昨日雨水满放生池独往忽乗兴幽寻岂有期夜深月未出秋近竹先知重把茶杯坐云山话所思
　　西岩夏日
　　山盘春雨中笋味殊胜肉数日不窥园南风吹作竹
　　秋兴二首
　　天上美人音信稀平时谁采故山薇长城风髙塞马健梦泽云净神鹰飞东篱野老向花饮南亩长须踏月归四海升平歌击壤何妨卒嵗独柴扉
　　木落闗山嵗莫时风云万里忆京师著书独惜虞卿老懐古犹含庾信悲海郭清砧寒近捣山楼短笛夜深吹江南秋水平如镜只恐无人照鬓丝
　　西阁与勤长老夜坐
　　不出寺门今几载只应坐卧竹西房深云一径松千挺斜日半湖山满牀林杪峯峦晚色净城髙雉堞秋烟苍白头相见话乡曲【勤予乡人也】篝火茶杯入夜长
　　胜果山中懐朱陈二翁
　　西阁暮钟云气隂南山秋色故宫深半岩落日照江雨万里长风吹桂林喜见灯花频入梦病怜物色独闗心青天两夜负明月黄叶思君只自吟
　　上竺次邃庵国老韵
　　半空楼阁倚崔嵬海色霞光万里开惊起头陀扫花去传呼宰相看山来旌幢晓日千峯拥骑从春风疉嶂回不向山僧留玉帯恐教猨鹤也疑猜
　　胜果山中雨懐奉柬金近山先生
　　春雨黯黯芳事防经旬独掩西巗扉花枝欲动寒仍勒燕子初来湿不飞嵗月岂知愁换鬓江山徒有泪沾衣病夫起坐正忆汝混世随声同是非
　　谢孙十六山人恵莼菜
　　山盘一筯湘湖雨路涉江波荷逺将缕缕尚含风露色涓涓犹带水烟香故人千里情何重病肺三年梦亦凉野岸柴门应采摘小舟蓑笠泛沧浪
　　读谢翺传
　　南奔北走家何在七里滩前许剑来厓海夜寒惟月上冬青树老又花开侧身天地聊晞髪怅望江山独把杯一掬当年知已泪秋风洒尽下西防
　　书事
　　竹里虚亭鏁翠防摊书遮眼思依依落霞已受枯桐诮聚雪仍招死草讥桑户雨晴蚕欲茧栁塘风暖燕初飞织成五色寒机锦借问谁能补衮衣
　　春日西邨社防
　　深深竹树转渔沙岂但情真防亦嘉过雨轩牕来燕子禁烟邨落熟梨花郊西宿麦初鸣雉墙下柔桑欲乳鸦闾里颇淳耕读在白头羣从古田家
　　中秋泛湖
　　寺前湖水清如镜不与游人照白头岂独尊前千顷月更怜笛里满湖秋苹花洗琖香堪把荷叶拂衣凉未收此夜潇湘洞庭上放歌谁得坐轻舟
　　中秋泛澉溆湖董萝石许东山朱西邨陈勾溪许九杞孙太白沈紫峡同赋
　　人物百年沧海上钓竿袅袅拂珊瑚前峯吹笛月在水中流放歌秋满湖夜静鱼龙回浦溆天低星宿动菰蒲山川胜槩自今昔天柱洞庭还有无
　　寄九杞先生
　　两句三年报已成杞泉凉月照人清九华芝草髙踪在千里防鸿病眼明野墅柴门香稲熟渔邨江树晚山晴凴谁唤起王摩诘画汝纶巾杜曲行
　　得白泉徐侯书
　　檇李城西从拂袖归防直过钓防西却怜别后无消息忽得书来问杖藜江岸鹧鸪悲暮雨柴门燕子惜春泥海边犹有甘棠树几向花隂忆贵溪
　　賔山驻锡云居
　　满地云山皆幻住此心若了始为僧草茅径仄湏扶杖雾雨堂昬要续灯警露鹤鸣穿壁月弄花猿引挂岩藤闭门细究楞严防镜像年芳未可凭
　　楚江秋晓次石田翁
　　睡起长年报水程江花无数船明汉阳人语舟横渡夏口鸡鸣月近城寂寞阵图诸葛计支离心事杜鹃行却从嵗序悲黄叶一夜湘潭白髪生
　　访夏云山
　　云山老翁住南邨抱病十日不出门留客细倾若下酒遣懐闲弄膝前孙深林四月笋成竹古屋百年槐露根乡曲别来无限意白头相对竟忘言
　　寄勾溪
　　故人久病寒无氊明月弄影箕山泉自搔白髪向天笑开过黄花对雨眠海底瑚不乏树牀头琼琚知有篇栩然昨夜入吾梦握手柴门落日边
　　双节方洲张公二姬
　　缟素沈沈抱所天死心已在剪刀前主家楼上孤灯泪同洒秋风四十年
　　江村为俞隠君画史
　　野鳬相次睡菰蒲客至山瓶踏月沽犹记去年春社防骑牛自写醉归图
　　普贤像阮图
　　灵山独倡久茫然赖有鸾胶续断弦末世无人知此调野花零落象王前
　　扇景为顾杞廷
　　柴门晓色扫苍烟石磵流香洗药泉忆昨南山买茶去桃花小雨过湖船
　　西塘话别
　　忆昨江楼倚月波隔花闻唱竹枝歌十年往事灯前省秋思春愁积渐多
　　玉枢道士金宗周
　　宗周字归儒正徳间嘉兴玉枢院道士遍逰名山归坐楼居寒暑一裘结髪如氊爪如钩或数日不食或并日而食尝有鼻筯下垂雪中趺坐人呼为金仙能出阳神化形至西湖浒遇唐太史荆川与之化席曰我玉枢院中人唐不荅偶登岸入院见一道士坐定身下席为火所灼后倭防至见其入定罗拜而去嘉靖中作诗化去
　　絶句
　　一声鹤当头唳误入尘寰七十年从此白云归去好依然明月在中天
　　九龙长老祖福
　　祖福号谷泉正嘉间秀水三塔寺僧后隠毘陵九龙山
　　人日
　　鸳鸯湖头新水生白龙祠前风日晴梅花作意开自好栢叶向人殊有情南国十年多羽檄北山此日有柴荆杖藜物色总春事回首江湖眼独明
　　士墨
　　士墨号梅谷海盐资圣寺僧
　　江上
　　春江渺渺春草生蘼芜不尽王孙情青山影带杖藜逺落日光动渔蓑明鸥鹭羣飞下浅渚村原警柝连孤城人事时忧不自理长歌清泪几纵横
　　石林子永瑛
　　永瑛字含章号石林子海盐人祝髪永祚寺与十老结社往来石林系雪江派澄懐物外意致闲逺禅寂之暇抱杖林泉下笔成咏尝曰诗理性情已矣使钩深徼僻以示工如我性何故不尚雕饰天真烂然董两湖谓其诗宗灵一皎然笑而不荅法孙戒襄刻其遗稿仅存十之一二曰石林外集山居
　　江鸥只驯水野鹤不受笼孰云逰方士肯为尘所防风清紫芝谷月白青莲峯学道嵗未晚寻师吾逺从
　　渔父图
　　为渔嵗颇足水国鱼虾熟结网防黄麻炊饭然青竹江头日出孤屿明白鸥防破春烟緑
　　胜果寺中峯阁用唐处黙韵
　　古寺梯云磴长松带女萝山空秋意早江濶晚凉多白鸟逾青壁红霞闪碧波西岩昬磬罢犹聴采樵歌
　　与僧夜坐
　　道境隔尘世夜凉因卧迟清风生簟处凉月上窗时法味烹龙井缁衣织兎丝山中无桂树何以托幽期
　　溪堂晚坐
　　卷帘溪雨歇树湿小堂凉未晚归禽集先秋病叶黄浮云悲世事落日坐渔梁幽意无人防钟声出院长
　　漫兴
　　何处堪消日虚斋水竹边钩帘飞白鹭洗砚落红莲书巻聊云尔箪瓢毎晏然客来无杂话茗饮只谈禅
　　中峯亭宴坐
　　时来秋壁下趺坐有蒲团鹿过花遗窦猿归月绕阑嗒焉真防我隠矣不逢官入夜风吹鬓髙梧落影寒
　　过茶谷水阁
　　嵗暮焚香虚阁上坐深不倦道人情水流石槛菰蒲冷风动山墙薜荔轻鸡口从人论世事马蹄吾自学全生卷帘更爱青青竹几个溪南带雨横
　　闻潮
　　闲倚青松读古诗杭标霅昼旧相知山僧不刻莲花漏潮白江门报午时
　　栁塘
　　千树垂丝两防烟緑波春雨白鸥天江乡不近章防路留得长条系钓船
　　山房宴坐
　　角角梧桐报粥鱼道人卧起小斋虚千山寒气晓帘薄一迳落花春雨余
　　晴湖为友人赋
　　岸芷汀花暎夕晖柴门秋水抱鱼矶一声长笛秋波渺人在五龙桥畔归
　　法生
　　法生字化仪崇徳人嘉隆间薙染于双径二十年不下山尝游嵩山少林研穷宗防与逹大师契合后逹师归葬径山以诗吊焉有昔年曾共业今巳各分行之句
　　赠云东
　　佩芳须纫兰疗饥须采芝之子白足流炯炯珊瑚姿啓我离垢言遗我青杨枝欣然意有防千古心相期维时嵗云暮载道皆菉施子行望林壑我亦归吾庐
　　道济
　　道济字法舟秀水人祝髪芝溪东禅寺晚居天宁有剰语一巻
　　山居
　　萝薜縁门昼不开深林曲径少人来偶然振锡中庭立风落松花满石苔











　　檇李诗系巻三十一
　　钦定四库全书
　　檇李诗系巻三十二
　　平湖沈季友编
　　明
　　玉芝和尚法聚
　　法聚号月泉嘉兴人出家海盐资圣寺嘉靖间尝结庵澉湖荆山芝产座下人称玉芝和尚后居武康天池示寂聚初投偈于王阳明阳明有荅人问良知诗即聚也晚防梦居禅师得悟与王畿蔡汝楠唐枢董澐诸公共证儒释大同之防焦弱侯称其透脱为不可得有龙南漫藁
　　题乐耕巻
　　小隠鹿门逺躬耕意自便野花茅屋径春水石溪田黄犊林边雨青蓑谷口烟讴歌忘帝力人在太初年
　　陪金侍御泛南湖
　　看山遇雨好移席与云迟舟楫还今日莺花只旧时宫袍明白豸僧菜出青丝山简风流在峰峦入咏诗
　　西湖和钱公溥学士
　　大堤回接凤山遥金勒东风细马骄芳草不知埋帝舄栁枝犹是学宫腰天空水月三千顷春老莺花十二桥闻说楼船醉年少平章独免紫宸朝
　　吴山秋望呈张侍御
　　子胥庙前江日晡越王城头云有无故宫防榭几黄叶南渡寝园今緑芜长篴闗山瞻北固清尊花鸟傍西湖不堪落木萧萧际破屋炊烟几处孤
　　石城夜泊
　　石城山势鬰岧嶤燕子矶寒落暮潮云际楼防开佛界水边岩洞系渔舠龙蟠凤翥留双阙草色江声漫六朝形胜不殊伤往事短篷春雨坐潇潇
　　越王防
　　越王台上客登临范蠡湖头草正新敌国荒凉吴鹿豕故宫行在宋君臣杖藜逺塞风烟暮花木深城雨露春往事不湏悲落日髙歌独立恐伤神
　　冬谿道人方泽
　　方泽字云望后称冬谿号无防嘉善人嘉靖间住秀水精岩寺嗣法济法舟生禀异质日诵万言诗偈文章下笔无碍一时如唐荆川张王屋方棠陵徐子与王敬美彭冲溪陆五防辈皆敬事之有华严要畧内外集
　　与诸友
　　庭前春归细草发柔翠坐感东逝波忽焉薄秋季风凄木叶下霜冽鸿鴈至物化无暂停前修叹交臂役利已困愚賔名亦牵智所以英俊人兢兢自磨励
　　送吴山人
　　落叶满江边秋风急暮蝉我思天姥寺君上洞庭船束帛丘园少征兵泽国连不知方处士链药几时仙
　　仇生
　　仇生有父风能画擅江东缥缈千峯势防岏尺素中坐增吴苑秀不谢辋川工倘写天台胜添予补衲翁
　　送范菁山之任云南
　　北望云霄回南征道路长山逢驱象客地入卜鸡乡碧海常飞雾青林不陨霜圣君劳御逺非似汉文皇
　　西天目髙峰塔院
　　千丈岩扉不易登真身长閟最髙层日中乍见驯檐鸟云外时逢礼墖僧行道石边分异草挂衣松上绾长藤青年即有栖迟约白首谁知尚未能
　　送岳入京
　　故人多半在燕京病里逢君话北征可是秋来无定力千重离思一时生
　　溪庄即事
　　寒过西堂布被重江头枫叶想应红天明自起看霜色不在江头在镜中
　　守节
　　守节号虚堂雪江之嗣孙与仇博士董汉阳唱和有东林遗稿
　　秋晚
　　鸿鴈过沧溟前林木叶零露华侵晓白山色逼秋青防霁金塘水髙寒玉宇星幽居聊自适不觉醉初醒左街讲师正念
　　正念字西洲秀水三塔寺僧世宗朝以诗中式拜僧录左街讲师
　　送林平厓之京
　　八月髙槐树树花平桥流水逐溪斜比来北雁无音问望入南云有嵗华灯火几羣虾菜市朋从何处斗牛槎酒杯碁局平生事白首都城别是家
　　送王生归蜀
　　已从三巴来复向三巴去借问行路难猿啼子规语圆理
　　圆理字云东秀水天宁寺僧有漫藁二巻
　　慈云岭
　　径仄縁萝上山空伐木闻两崖危石抱众壑细流分晓竹含苍霭春田防白云回看万松里惟有鹿麋羣景昻
　　景昻字雪岩秀水东禅寺僧
　　秋日过邨友
　　老翁家住瀼田西占断风光花满畦巗桂香浮秋气早江枫红映夕阳低浩歌闲引林间鹤沈醉能闻午夜鸡最喜嵗丰新酿熟时邀六逸过潜溪
　　无趣老人如空
　　如空自号无趣老人秀水人俗姓施未为僧究心内典适野翁晓禅师寓东塔老人往谒尽辟夙解益自刻志夜半闻鸡鸣大悟晓师遂付衣鉢薙染居敬畏庵万厯已夘付法于弟子性冲曰明嵗仲秋五六之期吾欲逺行子宜来及期冲至老人示微疾説偈而逝
　　漫成
　　我懒不出户白云常在山云应嗤我懒我爱白云闲如本
　　如本字南询嘉兴白莲寺僧善书
　　天台道中
　　松林行尽又梅林流水闲云无住心从此西盘千万岭逢人莫问几多深
　　戒襄上人
　　戒襄字子成号平野海盐天宁寺僧石林之法嗣体魁硕如布袋和尚防事文衡山又与张靖之许云邨陈勾溪朱西邨游吟道不在雪江冬溪下能书兼善兰竹画山水亦斐亹不轻为人作有禅余集沈嘉则序之
　　乌夜邨
　　乌夜邨边乌夜栖月落霜天乌夜啼昔年皇后坟中树树尽为薪空有墓今日名留乌夜邨乌飞何处树无存千秋陈迹荒郊外风草萧萧吹墓门
　　春日寄镜池上人
　　香林春二月烟霭日冥蒙洒径桃花雨飘帘燕子风客来青嶂外犬吠緑萝中借问今支遁何如旧逺公
　　山居
　　鴈堂依绿水万木翠隂遮沙暖鱼吹沬山春雀啄花惠风舒栁眼谷雨长茶芽室内严狮座门前闲鹿车
　　居山
　　幽居山水间蓬户静长闗有月皆含水无云不恋山香浮茶椀细花落笔牀闲数日稀来客庭阶藓积斑
　　硖川道中
　　双峯髙处占僧家夹浦桥连断防斜槐市客沽吴女酒栁堤人卖蜀葵花蚕山处处收氷茧秧亩村村动水车风俗尚传前晋事葛洪井畔有丹砂
　　晓过横塘
　　半幅蒲帆九里汀石湖秋水接天青舟人指防蘼芜外一带青山是洞庭
　　越王台
　　辛夷花落海棠开吴苑春深燕子来野衲不闗今古事坐看云过越王台
　　出山
　　黄厯无书嵗月移白头不记入山时出山借问经过客春到梅花第几枝
　　定湖老人真谧
　　真谧自号定湖老人隆万问秀水真如寺僧冬谿之门人也有学行防方归后搆室三楹于长水法师墓侧绕屋四五亩细竹翠烟碧雾笼密深通蛇径风过之萧然非禅流韵士即蔵躱不出王百谷至每信宿不去栖静三十年有谷声集诗语淡隽与项少岳同调项子京为作定湖图
　　扫长水大师墓雪作
　　同云四望暗雨雪七日多只树络珠缨古塔起嵯峨南圃予旧业庄严复如何蹑屐独自往樵采蹊径讹鸟雀寂不喧草木皆已皤前修有遗迹长水窣堵波皜皜表梵行行坚喻尸罗停立遡年嵗四百春秋过窃忝藐裔孙扫除倚中阿运帚拂其上寒风动松萝缭绕还再拂弥天曜羲和清净本自然斯言良不磨
　　结夏
　　小构碧溪上丛篁独闭关风从髙树落云向别峯还忍草时趺坐莲花日照顔却嫌空谷响犹是未忘山圆防
　　圆防字心柏秀水天宁寺僧有青莲居藁
　　过福源寺访梵华禅师
　　孤城来数里红树几家村曲水深蔵寺扁舟直到门清言能不厌碧眼笑长存禅指空千刼知君道故尊
　　懐黄山吴仲玉
　　千里黄山别几年冥鸿不见一书传昨宵忽共残灯梦三十六峰青插天
　　访清真观俞道士
　　黄庭书罢复题诗白石烧残又采芝还道日长闲不得青天跨鹤夜归迟
　　方润
　　方润字梅溪秀水精严寺僧
　　东明寺
　　沙口东明寺回峯暝复登烟封扪鸟树石抱挂猨藤过水留云磬明龛上佛灯永言同白业脱屣卧巗层徳胜
　　徳胜字梵华号律山嘉善人世姓蒋居嘉兴福源庵又名祁堂庵有藕花社集
　　同张生宿吴兴山中
　　落日宿溪亭僧堂雨乍醒振衣湿岚翠开户滴松青瓢挂半邨月溪流万壑星尔曹全借色何以荅山灵
　　海汛词二首【有引】
　　古有出塞凉州等曲极言边塞兵戍之苦今东南定海闗外杨周诸山守泛者屡因倭警风景凄凉殆有甚焉窃怪词家不形赋咏用补絶句二章
　　百万人看青海月两三冦啸白旂风洪涛怒激雪山立落日夷歌别岛中
　　羽书南海报猖狂守泛楼船黑水洋忽聴倭酋螺四起教人一夜鬓如霜
　　晚岩上人斯徳
　　斯徳号晚岩海盐天宁寺僧有金粟斋稿
　　嘉禾夜归
　　我行非旅涉何事亦黄昬萤火禁风淡蛙声过雨喧一灯鱼子艇三户酒家村渐见东来月苍苍照海门
　　赠一初闗主
　　坐闗期必悟善闭不缄縢丈室寒暄外髙窓昼夜灯巢林多施鸟乞市有归僧莫受天厨供令人説小乗
　　春日游城南园赠主人
　　霁雨日暾暾佳辰处士园池通九折水地接五家村茂草全迷径髙花半出垣知君学桃李寂寞自无言法济
　　法济字慈航嘉兴人石佛寺僧有竹闲语
　　得养性兄书
　　故人寄我白云牋梦里深谈去住縁萍散偶随鸥浪逺松髙不免兎丝纒舒懐晚啸千巗月薄视秋横万里天悬想已知河海味归来共煮故山泉
　　本中
　　本中字养性嘉兴石佛寺僧禅林诗辑又有海盐释本中另见
　　过本觉寺三过堂
　　文翁兰若接邨墟满径蒿莱嵗月余塔拥珠光衔舍利池涵碧水浸芙蕖疎花鸟语和清梵古壁蜗涎学篆书寂寂空堂谁复过去来今事总成虚
　　戒言
　　戒言号少林海盐天寜寺雪江之孙有五亩山居少林遗藁
　　题田家
　　野老林居竹树低白头志愿乐卑栖石矼新水鱼贪荇茅屋深村燕惜泥明月采菱归渡口梨花沽酒过村西由来生事湏当计学稼何妨复灌畦
　　戒逸
　　戒逸海盐天宁寺僧
　　山居
　　小窗拥被昼偏永髙枕寥寥聴雨眠匣中古镜有片月壁月素琴无一弦春深何事寒更作落落几畨风夜颠东郭美人期不至维摩有室榻空悬
　　紫柏大师真可
　　真可字逹观号紫柏俗出吴江沈氏尝居嘉善荒墩五嵗不语有异僧过其门摩顶谓曰此儿出家当为人天师言讫不见遂能言儿时志气雄放不可羁勒年十七仗剑游塞上至苏州遇雨宿虎丘闻僧夜诵八十八佛名心大悦即薙髪尝过匡山穷相宗奥义逰五防至京师防徧融笑巗诸老发明大事还住嘉善景徳寺掩闗三年郡城楞严寺久为势豪割其半志欲复之万厯壬辰至京于石经山得佛舎利玉函闻于慈圣太后赐紫伽黎迎供因奏请兴复楞严又刻蔵经于径山复戒坛于檀柘西逰峩眉下瞿塘过荆襄登太和憩匡庐复归宗古寺后闻憨山师以法被难逺戍雷阳叹曰法门无人矣南康太守吴寳秀以矿税被逮其妻投缳死叹曰阉人横行至此世道不可为矣乃决防入都曰海印不归我为法一大负矿税不止我救世一大负传灯録不续我慧命一大负舍此一具贫骨释此三负不复走王舍城矣及妖书狱起逮入诏狱执政意在钩党欲牵连杀之被笞血肉狼籍索浴説偈坚坐而逝
　　牢山访憨山清公不值
　　吾道沈冥久谁倡齐鲁风闲来居海北名误落山东水接田横岛云连慧炬峰相寻不相见踏徧法身中
　　楞严废寺
　　万花丛里画楼新玉女凭栏天上春明月一轮帘外冷夜深曽照坐禅人
　　吴氏废园二首
　　汾阳门第晋风流缥缈湖山感胜游今日松萝谁是主断云残月锁江楼
　　筑成金屋贮婵娟草魇花迷知几年愁见向来歌舞地古槐疎栁起寒烟
　　重至荒墩庵
　　流水桃花大士家道人曽此泛星槎白牛塘上闲吹笛归去儿童日已斜
　　绀园诗老明旷
　　明旷字公朗隆万间崇徳崇福寺僧蚤见知于沈嘉则黄贞父诸公四方作者过御儿必与逰善病筑寳函楼居其上西南可望臯亭诸山同邑郭舜举辈结社殳山招之赋诗着有绀园集沈尝有诗寄之云忆汝从逰日追予尚盛年传心招秀句授法凖佳篇薝卜斋香篆御儿溪水船追随宋居士【初旸】吟咏谢丸仙【道化】风日朋俦合骚坛尔我偏名园友芳胜画笔许舟传【士载】大运苍茫里飞埃桑海前一从鳬令去【吕文心】遂断虎溪縁梦接真闗想书来讵偶然新诗三过读白雪五成弦顿悟知禅理明心见道筌从兹超上乗笑杀辟支禅
　　山隂道中
　　兰舸逐江开秋深勾践台探竒从竹箭即事坐莓苔白雁行行急丹枫树树摧霞标望不极疑是赤城来秋日同吴公治明府沈孺真沈稚圭沈伯龙李莫胜郭张虚诸丈结社大雅山堂得书字
　　竹掩西园引鹿车傍城丘壑混樵鱼霜芜半入林堂屐风箨时侵石几书白社多情髙士驾青山无恙野人居不縁湖海成嘉防那得骊珠薄紫虚
　　别友
　　昨逢山寺中今送清谿口山水无别顔行人自分手传相
　　传相字无为号鹿林桐乡凤鸣寺僧有薰莸漫藁慕果轩镜园集
　　九日登东林山沈东老遇仙处
　　贝锦峰登九日中孤村小寺有淳风长歌欲问当年事回首斜阳满树红
　　明导
　　明导字心空桐乡密印寺僧
　　与顔将军樊昌过杨庵
　　林间一聚首莫谓非夙心胜偶难再逢明日岂似今残红已落尽子规无续音向夕来凉风故吹分别襟海白
　　海白字法朗号慈涧崇徳西林寺僧明旷法孙孙徳超过访不值有寄
　　访客出林去那知客到家有童翻贝叶未解出茶细草风行滑髙花雨照斜此时还待尔重过説三车广化禅师
　　广化字无期嘉兴梅溪人住海盐天宁寺有唾余集与王百谷赵凡夫姚叔祥项子瞻唱和重建古东林社云栖大师曰化公丛林髙表不染时风圣水寺礼中峰国师塔
　　扪萝石磴上孤塔云悠悠半偈残碑尽三朝白骨留寒灯明破殿莫雨洗荒楸一段开山事西风黄叶秋
　　夜宿田家因赠
　　相逢不知姓竹榻欵高眠白髪人双口青山水一田槿篱浮宿雨茅屋湿秋烟近説寛租税牀头有酒钱
　　夜投慧花庵
　　黄昏仍买渡一水就南村路黑人归语天寒僧闭门断烟横径口残雪冻篱根感切云萍话青灯吊梦魂斯云
　　斯云字抱石万厯间海盐天宁寺僧后住平湖西林终老径山有天香社草
　　阻风龙潭驿
　　千里横江望惊涛白马奔征帆欹别岸飞鸟没孤邨雨湿春常暝天寒日易昏自怜为客久愁絶向谁论
　　重过广福寺
　　髙树昔年曽挂锡不期重问説经台门前山色浑无恙却笑老僧忙去来
　　黄叶老僧智舷
　　智艇字苇如号秋潭嘉兴梅溪人居秀水金明寺晚构黄叶庵于西郊自称黄叶老人修竹百竿手自拂拭客至拾落叶煮茶移时无寒暄语工诗擅行草吴越士大夫慕谒者接踵与沈纯甫吴少君陈眉公殷方叔交善陈赠诗云人与寒云淡身如秋叶轻非闗住禅寂兼欲遣诗名羣称为僧中黄叔度行脚三十余年道价隆重诸方礼为耆宿而不説法领众不立侍者书记诗名满东南而无専集日煨品字柴支折脚铛咿唔黄叶堆中发为词章实足迈今轶古同郡谭梁生休宁叶熙时辈各梓其稿名黄叶庵集
　　渔舟图
　　画山如夏云画水如秋涨千里咫尺间疑真不疑妄莫大芥为舟钓月杯水上意欲得鲲鱼身不顾风浪安知此渔翁不是太公望
　　寒山访雪谷
　　寒山太湖东二月雪埋坞时有天耳师巢居类巢父春秋未半百气骨自髙古清泉冻连底蹲石怒狮虎此中除梅花无物入巗户
　　南庵殷方叔髙元雅郁伯承见过
　　野处虽已适久不闻髙咏刻烛夜何短含毫晓未竟微雨原上来洗我竹林净荷池涨莫知松檐溜可聴扁舟勿遽还出浦风波劲
　　登铜官山无畏庵作
　　铜官鞠为草孰识此岭下松似天目移山如巨然画猛虎户外睡古月泉上挂遐想无畏师此中住持罢外人不曽闻前僧后僧话
　　题叶熙时空树轩
　　尝闻松化石未闻树化竹君家草堂树何乃虚其腹懐抱日益空枝叶不放緑其中有客焉外润若不足僧还可入定旅寓何必屋居士空诸有不独此老木
　　题破窗风雨图
　　千山云头黑万山雨脚白大风卷却屋上茆牀头书巻尽打湿幽人缩项破窗里屋上藓花长数尺若得溪流直到牀钓竿插向枕头石
　　送生明还雪窦
　　残月在松僧在户犬声如豹隔松坞霜厚如雪野易风空邨家家门尚杜还山不问几日程直造云边峰顶坐莫想钱塘江北庵瑠璃一防如萤火
　　送叶熙时还新安省亲于黄山指月庵
　　今年季秋与孟冬余也踏遍黄山峰归来相对数竿竹倦锡倚壁雪满屋送君手捉天台藤打破子陵滩下氷欲识君家读书处只问丹台指月僧
　　冬日晨起题庵壁
　　庵前万叶风扫空欲死不死孤劲松省曽雷击天忽裂鳞甲云雨如狞龙北风萧萧草短枯云色不动天糢糊地肤裂水骨立冻死冢穴长生狐僵卧惊起触冷雪麻衣线麤氷欲折君不见雪山老子骨如铁
　　送吴复季中秘还新安兼问商山诸隠君子
　　江山千里如披画来往一帆如走马嗟君同路不同行拏舟独泊钓台下钓台上有子陵祠风吹松子落山瓦应有新诗吊子陵临风感慨不能写归问商山四老者
　　人日感旧
　　去年人日逰何处穆家池馆寒梅树今年人日劳梦思穆家池馆非旧时兀兀颓檐遥倚徧主人何日还相见村南村北栁树边烟条弄影青苔面竹圃衡门池水寒嗟君夙昔此盘桓而今细雨生春草纵有梅花若个看
　　寄懐黄贞父
　　楼开鹫岭北门对淛江濆有地皆髙竹无人尽白云涧芳秋后摘灯火佛前分只此西山里思君未见君
　　送期公游天台
　　记得天台路犹然似梦中履声山答响锡影涧浮空藤老全无叶松寒只有风此惟多道者神契可能同
　　题梁生湖上聊斋
　　聊斋并湖寺鱼鸟亦髙情山似画中看花从镜里生烟黄栁剰叶霜紫菊余英想见泉新涌君于此濯缨
　　范涵辉舟中同叔遂照渊赋
　　舟穏客贪载心闲水益空翻从迷误所得趣烟波中花乱触飞鸟草腥过钓翁习知云厂路犹惑浦西东
　　题履实上人新居
　　头陀冢闲住鬼食夜常分密行许谁识微言期自闻树隂初上月水气晚为云别有示心处不资半偈文
　　简沈纯甫大司马
　　不买湖田不买山百年身领白鸥闲霜时自笑婆娑鬓酒后人疑谏诤顔幽石尽教云去住髙松惟与鹤飞还若非二仲时来往恕醉轩当日日闗
　　送谷响入匡庐石门磵
　　飘然汝去蹑何峯六月匡庐雪尚封芒履不妨江路草净瓶将挂石门松云开岭外逢僧影日落巗前见虎踪闻道逺公莲再发斋时还聴一溪钟
　　登黄山莲花峯
　　五丁畏难未开凿峯顶至今无路通三神若螺逸海外二目如粟堕井中烟云巻缩似潮落猿鸟坠匿疑刼空惟有丹台一明月当时曽照轩辕宫
　　寻梅
　　绊芒鞵踏冻沙樵村鱼坞竟忘賖忽闻香处溪犹隔寻着花时日又斜縦使月明惟冷淡莫愁霜苦不精华无论异日亲甞子谈説犹能酸齿牙
　　余至黄山时识苍梧先生于带溪今戊午先生六十乃叔存翁乞余诗为赠
　　谓余尝聴雪猿啼心在天都身带溪千许嵗芝如野菜万余年鹤似家鸡曽贻满扇有声画尽是前人未品题君道叔痴余亦信乞余诗挂片帆西
　　新竹
　　剪去东西寒迳茅如簪如角透溪坳未离紫箨皆含节直上青云始放稍修劲挺然齐玉立欹斜早已付斋庖此君慎勿论新旧直节虚心并可交
　　采菱曲
　　采菱湏采早菱老刺侬手刺手不足忧菱老如侬丑
　　长乐寺
　　山翠一堆中有寺溪流四绕外闻钟僧寮寻得云封着虎迹满庭三两松
　　徐春门画
　　山头云湿皆含雨溪口泉香尽带花此是天池谷雨候松隂十里卖茶家
　　徳舜
　　徳舜嘉兴人
　　寄题萍香阁【为杨华山居士作】
　　梦到萍香一载余幽竒小阁隠人居春流写媚鳬鸥狎暮雨凝寒水竹疎空濶四天疑是艇江湖满地想为鱼何时寻尔兼邀月南垞重图亦不如
　　传如禅师
　　传如字戒山又作介山海盐人防出家昭庆通内外典防空见性与虞徳园冯具区诸公善万厯间徒步入京请蔵为议所中身陷法曹后得释陈百史曰介山一切定力为教导主脱畧世法不拘隅曲后十余年学者思之至有奉其教而泣下者予闻其苕溪説法时有巨蟒蜿蜒羣鹊聚聴与昙超何异非定力能如是乎
　　湖上秋兴二首
　　晴峯秋翠映芙蓉茆屋思归路几重髙树犹然来倦鸟寒花不复惹游蜂田衣已破裁云补山粟旋收带月舂霜冷晓钟声渐逺数敲惊起碧潭龙
　　枯木衡门旧雨疎蛛丝蜗篆满庭除时分呪食闲供鸟尽谢瑶函不寄鱼乗月放歌非庾亮经年病渴岂相如明河莹澈清于昼坐挹清光夜读书
　　荅沈纯甫司马
　　不暇防禅不暇文支颐兀兀坐南薰年来病骨千金重出岫无心愧白云
　　妙用
　　妙用嘉兴人
　　题兴善寺
　　坦旧伦耆法已沈梁碑宋碣迹何寻緑萝龛掩从僧定白屋门开任草深帘卷野风传牧篴磬敲空翠抹疎林独怜慧火无新焰秃首频搔叹古今
　　幻华和尚斯学
　　斯学字悦支号庾山海盐慈防寺僧好行脚南陟台雁北至岱岳与嘉则少君纬真百谷诸公游筑庵于灵祐有幻华集姚叔祥称其肆力三唐句高前哲嘉则赠诗曰古寺云林深复深秦山秦水足髙吟行人问是何僧住彷佛当年支道林
　　山行
　　磵道殊登顿盘盘百峤连空林人打栗深树鸟惊蝉移盼失佳境息隂闻暗泉客衣浑欲湿岚翠滴秋烟
　　雨夜
　　客子久投宿主人还赁舂薄衣寒入梦深雨逺沈钟壁上灯窥防牀头盋隠龙因思故山好云湿几株松
　　睦州城上
　　城上残阳尽西陵晚色浓嶂岚低粉雉山郡压乌龙樵子云为担田家水作舂万峯秋雨过飞瀑挂芙蓉
　　寄少君吴山人
　　知君好芳草荷芰半衣裳一别春山緑几经秋叶黄海门生片月江寺送残阳曽有天台梦相擕度石梁
　　漏泽寺
　　一迳草萧萧三门嵗月遥白云非旧主黄叶自前朝有法空髙座无灯掩破寮朅来生感慨暮雨作花飘【附考寺在嘉兴】
　　招提庵
　　刹起鸳湖曲庵将鹿苑同客来黄叶雨鬼啸白杨风溪晚鱼龙寂山禅水月空沃洲烟景似卓锡许支公
　　雍熙寺
　　幸踞平江胜碑传天监年空山惟落叶法水尚生莲埽榻分寒雨然灯破暝烟逺师幽意洽重续夜深禅
　　题吴氏潇湘馆
　　幽径湘云入藂花竹几竿林清移席动溪碧卷帘防不断三秋色长疑六月寒箨龙应自起雷雨响琅玕
　　五台山折斗峰
　　楼台萧飒雪防岏襆被来登六月寒古殿西风吹铁瓦长空北斗挂防干太原山绕中条近小有天通上界寛欲向隂厓振鸣策恐惊林下黑龙蟠
　　边城晚眺
　　独上层台望欲迷满城砧杵更悲凄河流曲抱内黄北山势遥连太白西落叶乱扶秋雨下断鸿斜引夕阳低自来幽朔寒偏早绕树啼乌未肯栖
　　赠毛豹孙
　　少年曽见赋青霞老去犹能采石华脱颖自归盟血地逰踪多溷卖浆家牀头嵗事消残帙迳里秋懐自落花一片毛公坛上月太湖霜白满蒹葭
　　送陈志逰天台
　　路入南天千万峯云边片片落芙蓉霞标赤映深城路瀑布青悬絶壁松灵药更寻丹士宅石梁还聴饭僧钟桃花莫问刘郎事江上长风跨白龙
　　送俞孝廉天目读书
　　担簦遥度白云层絶世髙峯只见僧夜夜龙厓风雨过山灵常防读书灯
　　同钱懋登王永之南还道中用赵广平韵
　　去时归日是何年染得秋霜白满颠为问鉢囊何所有临行多是故人牋
　　赠王蜚之
　　酒尽狂歌盼国门风尘逰子旧王孙如虹意气如霜劔不肻寻常説报防
　　呈周明府
　　半肩锡杖半函经身世何人入讼庭为谢官人入山去紫云长护石门青
　　徳彦
　　徳彦字徽可郡之东塔寺僧律山门人晚居双径送僧自楚游燕
　　撮土人间世何云道路长瓢空燕市月衲敝楚天霜乞食花邨暖行吟草色香临风双眼碧几度立髙冈圣行
　　圣行号智河桐乡菩提庵僧初不知文苦防十余年通词翰有山宗绪言麈余集
　　月下
　　月下凴虚眺芳丛绕梵宫乱山疑雾重定水觉潭空澹影松闗引浮光石窦通已无尘垢累冷露滴梧桐正治
　　正治字慎初桐乡人秀水精严寺僧有客尘稿题画
　　雨笠烟蓑问酒家渔竿生计却无涯倘然醉入桃源去惹得秦人怨落花
　　竹寮和尚方择
　　方择字觉之号振林乌程人幼入桐乡密印寺薙染博通禅讲淹贯百家为焦漪园李临川曺能始诸老所重倡和者吴允兆茅孝若顾嘿孙唐祈逺也学者称竹寮和尚其诗清真和雅无一防尘俗程尚甫梓以行世
　　立秋日同温新之集顾黙孙雪堂
　　物已徂夏园池凉气新逺云低入户片澹宜人有语捜名理无营似隠沦一龛虚在室期我坐宵晨
　　仲夏田家
　　屋边新剪百株桑一抹村烟逺可望斜径短桥交竹翠乍晴又雨到梅黄秧针簇簇当蓬户蛙鼓喧喧隔土墙相嘱隣翁先刈麦前溪水漫也无妨
　　虎跑寺次苏长公韵
　　草齐涧口动幽香寺入深林昼自凉隔岭云昏疑雨近悬崖藤老较松长偶然樵唱传中谷时有钟声出上方况是昔人泉品胜分余半鉢喜初尝
　　天耳和尚海湛
　　海湛号雪谷苏州寒山僧擅书画见知于王百谷继与赵凡夫陈眉公善有耳疾对客防意防头微笑而已如晏坐清谈则能了了万天间来寓嘉兴王江泾李氏墓所十余年终于静峯庵有寒岩集谷中余草雪龛草蒋之翘作天耳和尚歌赠之登赵定叔寒云阁
　　香溪衣带水白苎小邨东阁掩寥云外门开乱叶中茶烟浮石鼎松雨洒诗筒尽日看图画能令意自空匡山僧智明
　　智明字若昧匡山僧南通州人早事防游将入云栖寓嘉兴王江泾夀生院五年晚居黄岩有空响集蒋之翘称其诗有风尘双眼尽水石片心孤万山当夕照一室掩空江日正鸟声寂风迟花意闲古松一壁石为屋飞栈半空人在天江上青山三岛雪门前绿树五湖烟亦可称警句
　　宿圆通寺
　　石耳峯头寺游笻薄晚过鸟栖寒树遍山入乱云多孤兴凭谁发清宵起自歌来朝更何处前路杳烟萝栖真道士余月汀
　　月汀字湛虚号秋沙万厯间海盐栖真观道士观废月汀倒槖兴葺其自述有人愚自堕移山计天漏谁传补石方之句有水月轩稿
　　舟中
　　逺水浮髙汉扁舟载夕晖人家随岸断沙鸟背防飞俗况消村酒新寒恋布衣片云何处起先我向南归
　　蚤秋
　　山院梧桐隂未稀西风连日撼柴扉水香湖上莲房嫩雨足篱根豆荚肥爱月未能捐故扇聴砧因想到寒衣莼鲈味似当时否张翰扁舟不见归
　　暮春出城饮田家
　　朝曦流彩射疎櫺睡起披襟步出城山鸟乱啼如有意野花无数不知名信潮催上风初急细雨欲来诗未成一笑且投邨舍饮坐聴田父话春耕
　　书竹溪僧扇
　　碧玉千竿水一溪风光絶胜瀼东西山僧定起不知午满地绿隂沙鸟啼
　　白云散人广印
　　广印字闻谷嘉善练塘人出家杭州开元寺蔵修径山结茅白云峯顶不出山者十载后主缾窑真寂观以老器宇冲和神观闲止穷老防究终不以悟自居坚辞僧众不许开堂数年退院七载南游腰包杖锡飘然于荒山野水之间孤行独往搘拄大法于衰残充塞之余紫柏云栖海印入灭真修退蔵密传三老之一灯者一人而已
　　登天台髙明寺
　　晴日度幽溪松萝青霭迷路随峯上下云逐树髙低猊座支郎到鸡园学士题此中堪隠处应在响巗西
　　石林庵
　　觉道金绳絶巘开半空花雨湿楼台长林怪石皆龙象曽受生公记莂来
　　祖印
　　祖印平湖人东林院僧后住焦山
　　焦山寄天逰
　　小隠非无意清修迥莫羣园蔬常自摘缾粟与人分倚竹春江雨摊书暮岭云毎逢遥夜月孤寂更思君以贞
　　以贞字纯白海盐资圣寺僧
　　夜泊
　　野泊趂鸥边天空暮雨悬山云寒拥树江火夜明船物色生新态乡思到昔年跏趺难就寝夹岸有鸣泉
　　过友人故居
　　石径荒凉鸟雀悲闲云几片隔墙窥茅堂日暮无人见零落秋虫挂网丝
　　本中
　　本中字净觉海盐天宁寺僧雪江裔孙有天香草送防阳若水礼头陀
　　此去江东望浙西桃花一様草萋萋莫言风景家山异到处春光有鸟啼
　　法印
　　法印字楚章海盐天宁寺僧有五畆山稿
　　阻雨城中
　　未即出城去多因风雨侵且分题作计以苦句为吟湿艳花垂地寒声竹在林稍稍淹此聚一悦主人心水芝开士正勉
　　正勉字道可嘉兴人祝髪于长水广福寺后结茅郡之白苎村水芝庵读书谈道儒典梵防靡不淹贯独苦心于诗理出句简冷不袭浮绮卒于天啓辛酉有蕉上编香牙团草古今禅藻集谭埽庵取黄叶水芝两稿梓之题曰长水两僧诗
　　过子胥庙
　　古庙蝉声里秋风肃将旗野花窥木主山鸟啄苔碑恨未收江赋忠曽入楚词存吴应有筞欲问恐还疑
　　悦支师北归见枉
　　红树河桥别青萝水寺期去来惟杖锡得失只称诗细雨依松色孤烟结栁丝东林叹无主三过落花时乙已春日避地山中有询予所自者因赋二首
　　芳草牵行脚春山引息游林风清击磬壑雨失蔵舟地不为秦避人将抱杞忧润花君莫贱飘泊自枝头故林无日返烟莽任奔驰三十身犹困千秋事可知梓材徒自负桂性属人移蹑屐多穷路深慙伐木诗大
　　大字野白嘉兴小杖林僧有挈瓶草
　　题
　　一笠烟霞老三衣嵗月深经行慵剪爪趺坐静忘心木落山容痩云归鸟道沈人来乞无畏舌上海潮音
　　除夕懐兄弟
　　爆竹闻村落还乡信转遥愁难同嵗尽魂不待春招烧烛依孤影支身剰一瓢风尘走兄弟天末泪今宵中洲上人道敷
　　道敷字觉明嘉兴兴善寺僧游黄叶庵之门诗律婉劲有骨宋献儒云敷公诗刿濯性情含吐韦孟后得心疾蓄髪逾年而卒有中洲草
　　结夏
　　误教人不识日日此茅亭云石枕长髪绳牀支痩形瓶花干自落堦草放还青愧未离文字寻常黙诵经费元朗濮仲闇杨若木见过离别有懐
　　此住无人识叩扉谁独来都应看树入半作访僧猜炊饭但收叶留云不扫苔闗心江上路去后值风雷
　　题元朗水亭
　　微径树边入亭偏池水涯即能通竹屋兼亦占鸥沙晚色湖生月秋香荇作花柴扉夜分火只与钓鱼槎
　　赠用上人
　　心自贪孤寂形骸殊可怜微言疑入道偶坐亦枯禅经月不出户有时还放船晚防曽共汝犹是记当年道耕
　　道耕字牧隠万天间秀水真如寺僧定湖之孙有游燕藁
　　秋日
　　千载竟何事支离卧薜萝壮心怜病久新句感时多夜火萤然草秋香风在荷有身原自幻随意学维摩
　　题潘朗叔园中臯芦墅
　　移来珍重品无端割破烟霞数畆寛煮雪拟忘新雀舌扬旗妬杀小龙团雨前摘翠三春秀松下生香两腋寒客到漫言逄水厄毎当七椀放歌残
　　照梵
　　照梵字全初乌程人桐乡密印寺僧
　　夜坐
　　茅屋坐来山寂寂江城风冷漏迟迟老僧不是悲长夜此意惟应秋月知
　　如恒
　　如恒字见源号雪竹嘉兴初地庵僧有小刻种竹
　　无事郊居治药栏竹移清露叶声寒忽筛凉月窗前破却放烟梢雨后看税地悭分刚十笏教云深防在千竿为怜欲托潇湘景莫使刋题粉黛残
　　大居
　　大居字同六秋潭之弟以兄为师住普善庵喜模晋唐书法亦工诗
　　月
　　无心孤月似相知一度开窗一度思常是梅花枝上白黄昏直到五更时
　　智证
　　智证字生明四明人出家雪窦后同谷响觉明莲生同依秋潭住普善五年寂于三塔之东堂有寓黄叶庵草
　　落叶
　　怜非耐寒质难禁醉霜姿始信丛生日不无秋后时辞条翻月堕飘径掠云吹寜用嗟揺落荣枯倘自知
　　白苎村访编通禅师
　　桑野湿烟敛秦溪晓霁开我迷行处草君埽坐边苔檐翠放新竹庭香堕熟梅自期留一宿不虑雨鸠催性廉
　　性廉字无染嘉兴大云庵僧
　　过沈澄溪新居
　　小睡呼不起白云常在家篱边十笏地梦里也栽花沙明
　　沙明字照渊海盐人善画住秀水三塔寺
　　范涵辉过访
　　怪君多野兴雨歇出寻僧入梦随时是探梅隔嵗曽夜寒春故浅溪濶水新増何限懐归去西斋月挂藤如观讲师
　　如观字蕴虚海盐云岫庵讲僧有梦花幻住二集春日雨宿友人庵中晓霁作
　　出浦渔歌到晓牕将飞小燕语双双湿云未动归山思几片低垂护法幢
　　通章
　　通章字闇然号慧越桐乡宻印寺竹寮之门人秋日溪上
　　枫叶芦花水上村烟蔵野寺日初昏溪边晚步多愁思独叩渔家竹里门
　　寂观
　　寂观字内惺嘉兴大云庵僧精古籕工诗有跛鼎斋稿云丆集
　　不寐
　　竟夕翻书卷依然理不分鸟曽深夜语钟到五更闻暎竹无全月横窗只断云素懐犹未析曙色乱溪濆碧印上人大述
　　大述字碧印海盐资圣寺僧玉芝孙有如是斋集小萍庵曰述公尅意创新吐华茹质如游孤村絶顶旷不逢人四顾徘徊颇多幽趣
　　过天池废寺
　　迥絶秋山上翻因废寺登松涛犹作梵萤火似传灯日冷埋尘佛云孤守殿僧放生闻自昔池水漫空澄
　　赠林叟
　　名不闻于世一生事在幽养花多小本抱瓮得新流藤剪寛松腹篱编防竹头孰知翁乐志皓首此林丘
　　题水竹居
　　竹室过墙深更深水边篱落防清音生成世外无双地隔絶人间秖一林活迳晚云随鹤宿死庭秋草抱虫吟已知着意探新句响激能摧百物心




　　檇李诗系卷三十二
　　钦定四库全书
　　檇李诗系卷三十三
　　平湖沈季友编
　　明
　　筠隠禅师大遂
　　大遂字梵印号筠隠万天间平湖乍浦防济庵僧觉承讲主之法子有出林草小萍庵曰遂公潜踪林樾景企前修或时托寄长吟不觉词意俱逺可与齐已并驾也
　　赠朱白民
　　山静犹空刼惟将木石亲肯居于此处岂是等闲人写竹卖供米删松破作薪只因寻异药衣染别峰尘
　　西山道中
　　悬壁杖难容盘旋青万重到来深竹院行尽数声钟瀑挂雪边雪云图峰外峰此中皆静者日暮不相逢
　　林栖
　　当檐林静立老屋破从遮作梵邻聴熟翻经风搅差地生无种药缾活不根花偶与云同出归吟任月斜
　　猿声
　　懊恨应无尔臆侵胡为清夜发哀吟三声岂是羊公碣一泪惟沾楚客襟秋汉月明悲更切朔风天冷怨尤深谁能聴此肠非断只合闲僧不住心
　　盐官道中
　　风紧孤帆只半悬近村才动午时烟倒波独树枝犹活傍道交芦叶不全聚石牧童堆野灶过桥渔妇上溪船日长未是残阳人説盐城已在前
　　柳
　　沐雨梳烟千万枝春风挽住定何时青窥镜里愁人眼翠染机中织女丝柔舞难容莺坐穏轻揺易惹燕飞迟可怜嵗嵗章台路肠断防归游侠儿
　　秋扇
　　莫以凉风多弃捐敝箧里试记无风时是谁引风起
　　冬日淮上怀了能
　　冻断黄河与月河行人马上带冰过惟君生得梅花骨独占江南暧日多
　　无碍老人大持
　　大持初名持衡字圆印号薝卜呉江人云栖薙染受具初住桐乡华严庵次依竹寮住密印寺后居郡之无碍庵为诗文儁宕超逺如幽岩邃径赏音者争爱之有佛华院録负鉢草问荅语无碍庵藁初居无碍庵
　　锡倦依苔壁松髙挂鉢囊始知心地穏翻见水云忙夜黑鬼生火天寒雁呌霜深林人影少日月似鸿荒
　　赠王粹甫
　　入竹避生客家人无处寻烧琴成独响拜石作同心花防白衣酒雪中黄面吟有时修小节醉不到东林
　　过沈明徳
　　虑君倘早出却觅尚眠时客可科头欵咒能弹舌持埽氷去鸟迹敲雪起花枝竹里一幽径宁容俗客知
　　普善庵谒舷师
　　老年一不好松竹对闲身或以无师智相酬有学人雪明难晓夜梅冻易寒春已简形骸礼中谁是主宾
　　溪上同孙孟朴
　　溪上防丛緑多从新雨生足于清水濯路在落花行竒石即思拜好山不辨名柳条莫尽折借与倦啼莺
　　出郭
　　出郭未半里满船青载山岸危不长树沙乱欲无湾直路云梢去斜阳樵背还已知箬下水清可鉴吾顔
　　村居三首
　　荒院无金磬诵经石可敲苦虀何异药破屋不如巢一受田家供因多桑者交洗蔬莫剰叶流出恐人嘲僧来逢雨涨欲以笠为舟行脚非骑马安心须牧牛破村无大树剰水有清流衣絮不忧薄芦花雪满洲未及开新径行由草莽间尚多无事事但得不闲闲竹欲洁频濯树须髙屡删田滩风雨后亦有小潺湲
　　过朱文宁太史庄居
　　素心相与老只有此田邻种竹惟知冷移花不在春口恒存死友门怕报生人丘壑如坚卧国风谁一陈
　　过黄叶庵
　　未知有水可通船先问桑田细路偏门带夕阳敲树防人随宿鸟到篱边瘿瓢再食便终日禅榻初安已老年地不近山无怪石夜来留得断云眠
　　秦驻山
　　山灵曽受始皇鞭松至而今不仆颠天为涛吞无北限地因沙涌有东边下滩黒剰先秦石对岸青髙旧越烟非此云牙撑海角稻畦或恐作盐田
　　废襃能寺
　　枯松乱竹一丘陵曽此开堂演上乗瞰祭鸦如放生鸟扫坟人似逺归僧刹竿倒处见翁仲鬼火移时替佛灯片碣欲书闲姓氏不知勅赐有褒能
　　广育
　　广育字扈芷四川人住嘉善大胜寺有东塔诗次荅茅止生元戎见赠韵
　　十年重屈指只此泠然心看劔雌雄合论文今古深鸟归黄叶影虫吐碧丝吟不少知音者还挥霹雳琴
　　卞玉阳谈故山有怀
　　不聴猿声已十年偶随孤鹜下斜川山中别后无他忆只恐长松碍月圆
　　病痴道人广衍
　　广衍字雪音秀水普庵僧聪慧爽拔诗格清痩早撄疠症而夭徐明樗梓其病痴稿黄叶老人为立传
　　迟五雪
　　防回惊出犬空吠云影常疑船进桥日暮还来溪上立乳鸦如叶缀寒条
　　如山
　　如山字鹫峯秀水天宁寺僧陈眉公曰山公匠心刻意语多警拔真秋潭的骨弟子也有碧莲院稿落日
　　落日即朝旭升沉似不同明霞流杂绮芳树隠微红近壑欲垂水在山疑触峯眼前道不出更聴一声钟
　　题黄叶庵
　　黄叶庵居老所宜梅花清瘦最相知地余半亩多栽竹屋只三间仅着诗乳燕坐檐惊夏早亚藤上树觉春迟聊将垂意新莲社月到门前拟凿池
　　大定
　　大定字一印海盐福业寺僧有浪锡草
　　新凉
　　一雨洗庭竹微凉觉顿生乱萤移湿照小鸟在巢鸣叶有先秋意诗多入夜成自堪髙卧足日已报晴大生
　　大生字等印海盐资圣寺僧见十印社草
　　初夏访赵凡夫
　　岩扉皆掩緑客至不知迎习静小成坐繙经微有声竹隂如水净山气学人清莫谓吾多事因难负尔名大受
　　大受字朗印海盐天宁寺僧见十印社草小萍庵曰受公矫庸激腐探景副情洗削铅华别生孤调然亦不自知其出入秀集中也
　　息柯亭
　　亭縁幽士筑额借息柯称路凿山根上开树杪凭瓮泉専饮鹤下榻半留僧役役风尘者何年得此能照源
　　照源字道生号氷如海盐人住秀水古井庵小萍庵曰源公乍耽律韵遂冨篇章茹藻含毫时发清响有雪林草
　　挽大年法师
　　影堂灯永夜想像似安禅授法两三子深心二十年矮松才挂月新塔已生烟气结更何语徒为叹逝川
　　题指月庵
　　短扉将緑掩小径倚村斜老树借菭叶新桐布屋花渔歌传外港鸥梦立前沙静者离言象门题指月家
　　落花
　　飘零思雨露撩乱防苍苔苦被风常扫因伤春鬭开娇莺歌緑转痴蜨想红来事尽如花事荣时瘁亦催法衡
　　法衡号秋岩海盐天宁寺僧有竹西斋稿
　　咏雁
　　嘹呖天边羽离人静夜闻雨寒孤梦短风急数行分北去归龙塞南飞度岳云人间多矰缴髙举莫离羣
　　过赵凡夫山居
　　选胜探竒境相将采石英前峰如地涌隔座得天平松响疑风雨云深失晦明还嫌葛衫薄五月太凉生照楞
　　照楞字镜秀水宁庆庵僧游黄叶之门有松月轩稿
　　水底竹影
　　回溪日澄湛竹影倒寒清如箦竹间立何因水防生鳯来栖不得鱼过触还惊每日微风起湘君梦里声已
　　已字孤雪秀水普善庵僧舷公毎诵其除夕诗云百年犹一年定有今夕时輙愀然改容
　　秋雨
　　洒竹骤鸣秋易知兼风况打败荷池茅檐一夜溜声里想起石梁聴瀑时
　　景定
　　景定字寂生秀水报恩寺僧有香露庵草
　　子规
　　呌道不如归不知家何处春归花乱飞何事不归去海旭
　　海旭字竹浪平湖东林寺僧有芜林草小萍庵曰旭公清真孤上简黙冲夷怡神淡漠之乡创句物情之表遇其得意不知司空表圣于武陵诸公何处着脚也
　　宿甘露庵
　　舟出太湖险语溪投暮钟聴风多在竹看月不离松柝防城三里鸡鸣邨一重长安明日路宿草滑归笻
　　游赵氏居
　　小港难通櫂行知经防滩败荷还立雪寒水不生澜扫石容苔瘦栽松待鹤安梅花如有月借我一宵看雪溪上人圆映
　　圆映字元彻号雪溪嘉善西林庵僧鋭志教理作诗清新崇祯间居平湖乍浦与李潜夫唱和有西林焚余草小萍庵曰映公云移梗转鸿迹风踪凝神茂树防觅句清流边设遇灵一处黙犹当雁行并迈也
　　初冬同社过陈山寺
　　出郭见山瘦翻思春独来云间过水净枫老学花开人影夕阳里松隂古殿隈龙泉堪煮茗分坐石为台
　　秋草
　　防虫吟月苦衬马滑蹄行萤火烧难死霜花落也生谁伤当路践自怨不春萌独有秋江上离离动客情
　　挽珠上人
　　残灯耿耿夜何其虚室空悲禅坐时廿载形骸孤鹤吊一生心事故人知雨添郭外沉龛草风涸前洗砚池白社曽同秋后集而今惆怅泣题诗
　　智旋
　　智旋字莹密号松涛嘉兴圆通庵僧有寄林草夏日过雨庵
　　未识西行路谁知对夕阳得庵松翳暑坐石竹分凉庭有佛花发池无鱼草长蝉声齐閙柳恼乱我诗肠成受
　　成受字戒满嘉善人嘉兴螺潭院僧
　　秋夜
　　坐到灯残月又明寒蛩泣露若为情已知去日如流水莫恨秋风白髪生
　　一沤
　　一沤字冬江秀水精严寺僧萍庵法子黄叶翁云沤为人鲁钝有确志作诗峭秀雪岭孤松寒泉瘦石年二十而天有镜月稿
　　送环中游庐山
　　匡庐竒絶处歴胜证前人以杖开云路将衣抖世尘瀑飞明镜胆峯戴碍吾身问取于中住谁知面目真徳蕴
　　徳蕴字五雪嘉兴兴善寺僧从萍庵游问为诗律新藻有致
　　送友入匡庐
　　一条竹锡健于龙踏破匡庐雪万重别后我如天上月照君禅坐在深松
　　济深
　　济深字慈筏秀水金明寺僧早夭黄叶翁称其慧性好学
　　即事
　　清晨放棹城东南归宿城中百尺潭夜半老龙作人语惊破梦魂春雨酣
　　清梵
　　清梵字竺音秀水东禅寺僧有半秋稿
　　嵗暮期友不至
　　欲悉经冬计归怀谁与裁早期云外锡共扫径边苔夜永防方出钟残月又来寒梅似相慰横过一枝开寂澜沙弥
　　寂澜字法孺秀水天宁寺沙弥吕文懿公之裔作诗秀雅善行草丹青
　　燕
　　紫燕来春社衔泥补旧巢不嫌茅屋冷肯与作贫交
　　病马
　　今日方知行路难垂头顾影怕金鞍尽教伯乐能调养恐有当时指鹿官
　　斯承
　　斯承字景山海盐慈防寺僧
　　赠崔潜叔
　　仙踪暂隠白云层大胆雄心似五陵防度东林风雨过山灵常防读书灯
　　普福
　　普福字可中桐乡密印寺僧乌程人
　　穷僧
　　破衲不掩肘破瓢不住寺带月望冢归和霜借草睡正贤
　　正贤字三石海盐天宁寺僧
　　海上晩归
　　潮落平沙望眼空夕阳回照海城红鉴明秋水芙蓉老归棹乗风入画中
　　明来
　　明来字亘南秀水通济庵僧
　　樵夫
　　惟随麋鹿羣运斧斫秋云和担束云去歌声隔岭闻志淳
　　志淳字恒岳嘉兴东塔寺僧徽可之孙小萍庵云英机敏发诗多警语有杂华林草
　　春日过月公兰若
　　孤邨相叩嗜禅翁一迳春风到寺中人语悄闻杨柳緑鸟啼幽出杏花红经残瘦坐焚香起茗熟传题得句工足迹不留帘外土小庭深寂雨空蒙
　　照旋
　　照旋疑即智旋见禅林诗辑小萍庵曰旋公沮贫履巇时发懑语深情酸楚岂堪再读
　　扫苔
　　久雨滋苔力青钱塞径荒扫之空夜露留也待秋霜鹤迹冷无衬龟行滑不妨敛归林下去防菊久含香智道
　　智道字生一号环中嘉定僧挂锡秀水三塔禅栖崇徳西林小萍庵曰义谈经世服其辨发吐词屏袪凡近有紫芝社集
　　池上
　　啸动清池藕叶风孤怀欲絶句初工偶然月照无言处疎磬一声松阁空
　　心寂
　　心寂字含虚嘉兴兴善寺僧
　　春郊
　　景物逢初霁郊原拟画中柳开新眼碧花绽旧心红娇鸟鸣幽树游丝撩逺空春光知几许吾欲问东风小萍庵文贞
　　文贞字莲生晩号梦堂桐乡人秀水精严寺冬溪之裔孙从秋潭老人游得其诗法善为景句亦工书着有萍庵草藻影杂藳尝取吾郡诗僧裒其遗藳勒为成书曰檇李禅林诗辑附以已作大持序之以为禅源学海各诣精深一时同社杨若木陆叔度沈明徳丘叔遂辈为之防定行世
　　送汪黄海还新安
　　新安西望空行李带秋鸿马足髙低路人衣草木风母慈开口笑弟舞説心雄此最非常乐劳劳莫便东
　　与杨若木骆天游夜话
　　久别忘如忆相逢意更深言多交后夜情苦见中心病叶风条响哀蛩露穴吟不须悲未遇自古少知音
　　荅蒯周生
　　秋来情况淡无滋一枉缄题慰所思不改长贫存旧友却经久病识新医形疎现影何殊鹤髪短防头乃类丝枫叶湖边霜待月相期莫漫又愆期
　　秋潭师黄叶庵落成二首
　　一瓢一笠挂西林不负生平有此心易补髙低篱作障难分新旧竹为隂瓶添水满浇松大杖拨云开引步深愧死吾侪诸弟子相依难学树栖禽
　　不贪幽寂不辞喧野外茅堂可省烦求法人穿荒冢路放生鱼过小桥村云将白绕闲排牖草引青长静掩门深更深山只如此花开花落更何言
　　林璧
　　林璧字竹憨呉江罗汉寺僧久住嘉兴王江泾歴寓具足清逺兴福诸精舍能诗善书画山水竹石俱得梅道人笔意而写竹尤工性嗜酒乞其笔墨者必携一樽饵之
　　竹里
　　一衲湿空翠萧萧竹防枝茶声和叶细琴响泻泉迟拂石人初静窥林鸟不知徘徊有同调刻绿半成诗
　　秋夜与友人别
　　莫谓相知晩应怜野性投哭非伤逺别酒不破穷愁坐冷山烛吟残庭树秋明朝同此夕惟见月悠悠大澍
　　大澍字时乃号嬾先南直应天人嘉善大胜寺僧扈芭弟子性好游擅丹青有瘦烟草
　　同赵灵均晩步
　　小雨送幽步水纹生断霞蝶衣粘湿草禽语堕繁花新月背人去微风引竹斜回看形共影携手白云涯
　　经天池废寺
　　松磴逶迤翠防层昨宵风雨梦来曽到门疎竹留羣鸟倚树愁云老一僧莲叶峯头虚石子鉢盂泉底冷龛灯夕阳秋草多荒迹忍见残碑抱古藤
　　海指
　　海指字影林秀水古雪庵僧有松漫草
　　同常子贞骆天游夜话
　　深秋落日后磕膝话萧条病未离三月情难竟此宵寒蛩悲断石小雨活枯蕉但得清如许应无负我招
　　无客
　　一迳从云合柴门久索居须传招隠赋空拟絶交书鸟弄春声滑花撩昼影虚家贫兄弟逺何况故人疎如谷东禅师
　　如谷字日海初号慧空嘉善人为人端谨初依栖霞后游荆山月庭讲席名震丛林归闭阁于景莲精舍三年诣台山不数月安坐而逝
　　光徳庵春日即事
　　雨霁炊烟乱禽声和牧謡炉香闲白日云影卧丹寮日暖花隂静尘空午梦消依然人境外杯茗足清饶怀朗
　　怀朗字天衣海盐资圣寺僧有铃语轩诗草姚叔祥呉石袍为序
　　石城夜泊
　　帝城遥接岭瘦影卧轻桡隂厚云凝树寒生月上潮队鱼沉永夜只鹤唳空宵逆旅慿兴感江花梦六朝
　　灵隠寺访蘧然师不值
　　问法投山寺入门唯见松径留青藓合闗任白云封近侍悬秋榻邻僧报午钟翻思来不偶良晤竟难逢
　　题画
　　闲过冷院寻僧小坐山腰茆屋细聴风雨何来定是淋蕉洒竹
　　断拂子明方
　　明方字石雨俗姓陈氏世居平湖泖上又云嘉善人少负不羁后悔悟为僧防云门付断拂子一枝自号断拂子嗣为洞宗三十三代继谒黄蘗有禅师归主显圣又主宝夀龙门东塔后居佛日寺有雪蕉集
　　松篁桥
　　桥上山重重桥下水淙淙已无车马至未许烟云封春老斜风竹秋深细雨松不因闲送客谁续虎头宗宝云禅师道援
　　道援字汝航福建陈氏子年十五丧母遂弃家野服叩法博山大师已至天台髙明寺阅台宗三大部博通教典卓锡于杭之横山崇祯庚辰马讷庵陆逊斋延至平湖乙酉返横山后复以冯兼山之招偕其法嗣梦破憩息耘庐宝云林二十余年竟示寂于此有诗文语録行世
　　雨宿莲华峯无门庵
　　仄径入云峯庵居翠防重雾深疑隠豹木老聴吟龙涧雪分春笕山粮任宿舂坐余清夜杳林外数声钟蜨庵上人觉
　　觉字梦破仁和人俗姓江名浩字道闇少负才名豪宕自喜与孙元襄胡彦逺辈为忘形交皆当时名士尝独游郡西乐其幽胜遂挟琴书挈妻子居横山之麓题曰蜨庵每当风月闲夜薄酒命醉登望江山徬徨起咏不辍晩年遂弃蜨庵从援公薙染为僧随至平湖后复从云门礼公受具名济斐号日用往来江淮戊子冬坐脱于佛日寺同社诸子建塔灵隠五寺桥之西裒其遗稿曰蜨庵集道信弟过涧西出扇索诗时五岳上人亦来同游
　　泠泉有佳味惭予只独尝君辈忽飞来与我同徜徉天若为尔媚花若为尔香奔泉与怪石为尔赠蹶张人生逐尘网何处不堪伤乐此登临趣胜彼南面王吾弟士之狷岳公僧之狂我乃痴絶人狂狷两无当悠悠斯世孰为侣惟有灵山片石堪与语吾弟今年四十矣前此三十有九年不知防年对山水往事那堪忆来縁犹可止愿以三十年为期同吾淡荡烟云里七十以后活犹死或山或市姑聴子君不见岳公年未及壮室闲放己过三千日
　　赠冯兼山
　　自放春闲三十春不将花幔换车茵林庐妙得颠迂笔风调疑兼晋宋人白足时来挥麈尾青松手种作龙鳞髙名久在堪招隠再拜藏书弗敢尘
　　友人宿山阁
　　新笋成竿人馔希荒畦才剰防茎葵山家何事堪留容江阁髙眠聴子规
　　喜刘嘉符下第
　　得失于今易地观吾将斗酒贺刘安碧翁能解幽人意放尔归来理钓竿
　　题秋雪庵
　　几年河渚漾清秋最爱宗公白雪洲今着袈裟何所事仍来洲畔作闲鸥
　　国朝
　　天童和尚徳容
　　徳容号费隠闽人少孤出家得法于密老和尚开堂黄蘗歴迁莲峯法通崇祯戊寅主席海盐金粟复退居黄鹤峯顔曰直指
　　国朝顺治初木陈石竒二和尚请继席天童时拥众千余防叩激扬宗风大振杨廷鉴贻诗有五峯今日髙天下万指都教拜下风之句后居超果径山维摩尧峯十八年示寂福严年六十九着有语録及渔樵挂瓢等集
　　和澄灵法师山居韵
　　因僧问我西来意报道山居不计年看兔篱边云拭磴敲藤石上树摩肩勤锄小圃除黄甲闲拾枯枝煮白泉防事明明谁可语只应髙枕卧岩前
　　林古佛通竒
　　通竒字林野四川人十嵗薙染十九南游遍歴讲席丁夘掩闗平湖徳藏寺一日失足堕楼大悟遂破闗走姑蘓见悟和尚于清凉庵随入天童人称林古佛后从悟至嘉禾寓黄闇斋素园中受付嘱焉乙酉主法天童通峯顶衲子奔趋冬夏布衣草履备歴艰苦塔于太白玲珑岩
　　别嘉禾黄闇斋谭埽庵汪曽城诸公
　　两载邨居意始舒纶竿未许下沮洳而今舞棹浙东去太白潭深有巨鱼
　　挽周君谟
　　昔年曽共咏梅词谁料幽香冷一池今日重来堦下立难将涙眼看空枝
　　青莲禅师
　　禅师号浮石姓赵氏世居虎林移居平湖父老无子祷神得生生后家业渐凋十三嵗不茹荤十九父母欲为完娶叹曰此时不行他日难脱矣遂至普陀礼绍宗禅师薙染三月即归省亲为泣絶乃育髪日阅释典一日在母前讲説因果母曰汝既决志出家但无逺去由是复薙度受云栖莲大师戒随湛和尚开讲海盐天宁结刹秦山复随至嘉禾东塔后往海盐莺窠山养亲丧毕赴东塔请复上天童后随本师密云和尚至嘉禾黄履素园举拂授之履素曰予昨夜梦小园池中开五色金莲乃应今日付浮大师岂不异哉是冬退居平湖青莲寺复往报恩终焉
　　防金粟本师密老和尚
　　日脚垂来雨脚收防邨晴树引孤舟问津曽未迷前路到寺疑如见昔游桑鼓逺闻金粟外海光直射石鸥头幸生斯世逢斯老得入拈花第一流
　　送一拙归径山
　　白云堆里冷难辞链得身心百不知试问凌霄峯顶月何人先见上松时
　　送聚之游黄山
　　七十二滩一客舟上崖不必问徽州白云成片风吹散三十六峯多露头
　　落梅
　　零落枝头春已穷或沾泥土或飘空莫言桃李多顔色尽在东风防日中
　　山居
　　门前一径向云开万壑千崖脚下来行到翠微深絶处数声啼鸟唤人回
　　髙庵道人宗泰
　　宗泰字古笠平湖徳藏寺僧受法于费隠老和尚时喜濡墨作颠草或作小画后复往径山髙庵自称髙庵道人柯鲁山谓其诗凡三变而益进有阅世堂稿
　　苓山夜话【时天童报恩二师应召入京】
　　春日思双径苕溪取道还十年劳梦寐两度到苓山庭柏依然古苔花似旧斑近闻双诏下何处有人闲
　　无垢寺【在天目之麓梁昭明太子繙经处】
　　一径当门细无人竹户开古藤縁殿角老柏舞荒台日射松鼬走林昏石虎埋断碑横古道绣徧六朝苔
　　怀髙庵
　　髙絶悬崖处吾庐向此分鸟啼寒磵竹樵语石牀云树里江光逺中岱色纷夜深羣动息天籁定中闻惟仁上人还日本兼呈同门黄蘗和尚
　　孤帆缥缈日边来积水波涛一望开云近石焦连合岛气蒸天柱拥蓬莱山王草长青驼出海国花明白象囘万里扶桑心印在从教华夏起风雷
　　次友人海内住山翁韵
　　敢叨海内住山翁无用何妨立下风竹榻穏眠鼾似虎松桥闲眺杖如龙白揺絶壁千寻瀑青惜当门三四峯满架琅函看不尽啼残黄鸟碧萝中
　　寄怀虞山髻珠头陀
　　南畴水涌尚湖平天畔茅堂傍日明半榻琴书髙士传满林松竹道人情披云采术寻虞仲带雨鉏访邵平一住千秋忘理乱有时长啸数峯青
　　重登双径
　　六年不上五峯颠闻道松杉防变迁犹有凌霄一片月清秋仍照法堂前
　　天目道中
　　九月风髙白露寒短笻拉伴出临安乱余山店人家少一路花开秋牡丹
　　松阿樵者常岫
　　常岫字苍林别号懦翁又称松阿樵者姓郑其先本浙之黄岩人生京师十五嵗薙染于大千佛寺为法华老人之孙性沉静喜读书与人交无贵贱皆敬礼之所居堂前有古松数株吟咏其下翛然自得如是者三十年徙上房山之邃园再迁良乡恩寺慕永嘉天台诸山水思归老于浙髙澹人詹事居平湖得冯氏旧圃为北墅割其中一区招之驻钖名曰箨薮以戊辰八月入园已已七月示寂其诗髙简冲澹有郊岛遗风居千佛寺有祖华堂集聴涛稿寒涛阁稿墨香幢集遂清堂集住大房六聘山有邃园稿东峰兰若集寓良乡恩寺有复古堂稿今仅选其箨薮诗之一二焉
　　髙詹事澹人得当湖冯氏耘庐旧业分别馆一区为余卓锡地漫赋四章志欣感之意寄詹事
　　杖锡穷幽径居然是辟疆爱鸥先浚水驯鹤亟谋粮金粟围香国昙花落宝牀嗟余迟暮眼烟月近微茫去郭五六里舟行多板桥到门仍隔水入坞不禁樵荇净波如拭簧低鸟故娇长林真得地不枉主人招湖口逺相望松声静处闻转因多痼疾来住此烟云上药千年树嘉苖五色耘俨同香积国与子欲平分学士思归隠头陀得遂初红芽经露輭绀甲带云舒径辟钩衣石池避饵鱼漫云中散地疑是小匡庐
　　漫兴
　　倩得名园水一湾老梅修竹防重闗忘机且住因鸥狎抱膝成吟待鹤还剰土欲栽蔬脆美新苔任防石斑斓青青黯黯君知否絶胜他家大好山
　　金粟径
　　桂乃山之幽胡为在原野迢迢越溪渚密密敌椽瓦开时仗好风香气自飘洒最惜浪游子采摘辄盈把真隠岂用招匪类必久假悠然伤我情婆娑咏其下
　　箨薮
　　紫箨解别径分翠环一区茶烟出丛篁乃在东南隅闻钟知有僧蔼蔼望若无过桥见蔬圃沿泉问灌夫此僧何所似云是一枯株落尽余枝叶亦少好皮肤
　　灵隠
　　越岭来探海内竒湖光山色两相宜泉流不异临川日石老犹怀未凿时鱼梵悠扬清晓发绮罗杂遝夕阳迟新逢宸翰褒岩壑千古云林道可期
　　南髙峯无门洞追悼敷先大师
　　四十余年怀此地今朝亲上碧峯头攀藤误入无门洞恍见当时老比丘
　　将之檇李留别霁和尚
　　当湖名胜足烟萝师本生居我后过纵有园林堪隠遁争如杖履共婆娑长安路上相逢晩雁宕山前结念多不识何时能返棹江干立待老头陀
　　山道人行深
　　行深字山年自称山道人居平湖北郊曲水精舍有寄寄吟
　　局老贻诗次韵
　　世路多岐折劳生未有涯喜君来竹户同我饭松花昼静忘谈麈溪喧过钓槎闲身游物外烟树望中斜
　　邨居
　　不住山居与水居闲栖树下即吾庐穷陬地逺人烟静好梦宵囘月影虚破俗携锄栽剰菊试闲烧烛读焚书从他晦朔频更序自叹年来与俗疎
　　访沈补石不遇
　　野色晴开天气和双溪溪水碧于罗诗同白也还耽酒书继羲之可换鵞四海交游名下士半生磊落市中歌寻君正欲论心素芳草衡门空我过
　　南岳道人元琳
　　元琳字氐庵乙丑至平湖止于徳藏寺自言温州人从兵闲居数年复自海外来紫髯绿眼伟岸人也其全稿未可得姑录其瓢藁数篇
　　妙严山房小集
　　小集萧斋兴独豪蓬门星聚碧天髙曽收蒟酱扶行竹乆掷昆吾切玉刀白眼防人悬斗印紫髯许我着方袍少年游侠浑如昨不觉头颅巳二毛
　　超质上人
　　超质字石璞居平湖曹溪兰若
　　秋夜宿三河
　　黄昏依古岸渔火照沙洲秋满千山白滩衔乱石流推篷光入枕繋树影移舟不识谁家子清歌水上楼冬闗老人通复
　　通复字文可别号冬闗老人嘉兴胡氏子家世儒者多病出家梵诵之余咿唔不辍于儒家书无所不窥诗宗浣花书法松雪好事家争乞之晩年游东粤归格律益髙曹侍郎秋岳称
　　为畏友
　　资福院古柏用少陵古柏行韵
　　双林不合生古柏交柯横扫经台石伊谁手植自何年拔险亭亭势千尺地偏在昔失流传物色人今争叹惜再误田家父老谈【里人相传宋景定问院僧手植恐非】防憎僧腊头颅白昨秋烽火塞江东烟飞金屋连娃宫百年茔塜遍樵采无复松槚撑高空尔非不材独何幸岿然殿角森幡风轮囷竟谢斧斤厄偃蹇翻成霜露功根深岂必求楹栋招提似假神灵重苍虬蟠攫阴云归寒鲸吼荅惊飚送一枝亦足供鹪鹩千仭宁争下鸾鳯拟叩庭前话已陈西来响絶兹焉用
　　仲书由大梁之云中二首
　　布帆连夜发报我太匆匆老觉情难别贫防泪不同岸花迎短櫂江栁作长风莫过侯嬴里荒凉汴水东皁帽因人重青樽待主寛路逢南客好暑到北天寒诗卷骄征槖乡心熟钓竿秋风上双鬓知尔渡桑干
　　春日松山
　　小磴容深坐苔连醉客茵晩风松落子晴日草浮春石逼孤支屋桥危侧过人囘看双屐路又见落花新
　　陆氏西源山舎
　　兴披蓁莽入曲坞倚嵯峨树黒山魈遁天青峭壁孤出林钟磬少揺槛麦葵多一瞬成今昔雍门意若何
　　荅倦圃夏日见怀
　　不见中林使炎颷月再过兴传诗札到愁破草庐多晓色开青雨新凉到绿萝何当狎猿鹤分榻伴金陀
　　寄梅邨先生
　　天旷防鸿羽投林自有真江湖髙纵酒日月老垂纶黒髪还初服青山奉洁身秋风再熟未许故侯贫
　　戊申除夜
　　扰扰今何夕天涯习俗同发稀霜后草身逐夜来鸿日赩山云外潮昏海气东那知聫榻地亦有佛灯红
　　寒食
　　怀归春欲尽忽忽又清明柳暗游人路花深带甲城江帆宁我待石瀬防时平何物禁愁得林莺啭晩晴同周青士项东井徐敬可过倦圃五首之二用少陵重游何氏山林韵时公备兵云中
　　旧识穿林径重寻故壁书一谿平曲槛万竹莽精庐果熟呼苍防风晴跳白鱼边鸿多近信强半慰离居兴发伤头白蹉跎恧问年强能骄杖履未敢失林泉里社虚军垒人烟瘦郭田但令吾意适百感莫纷然
　　怀鹤江客燕邸
　　春林尚记晩香中短棹频呼野渡东别涙呉亭斜夜月旅琴燕市渺秋蓬谁传兵外加餐字醉恼霜前过枕鸿容易风尘销肮脏侯门少为布衣通
　　滕王阁二首
　　千帆烟火章门市逺水低衔雉堞浮髙阁一登穷战日宜人多在晩山秋栋云帘雨飞红叶估唱渔歌起白鸥呉楚茫茫烟树外沧桑依旧此江州
　　秋色苍茫归雁急客心揺落大江横断碑无复三唐物曲槛多屯百粤兵衰草衡门髙士里西山返照落霞城思乡易作登临赋急浪长风日夜鸣
　　送天然和尚还丹霞
　　出山又见还山日两地千江一月身热喝雷惊聋耳客苦言药尽死心人直提倒岳倾湫句不动搀旗夺鼓尘归坐丹霞最髙顶梅花开徧雪前春
　　将之广州留别南雄陆孝山使君二首
　　凌江南去是羊城崖石谿云路防程日暮橹柔迎宿鹭峡中山好逼啼莺东风冷换征衣急春草愁连客髩生真为荔枝红胜玉饕夫踪迹易纷更
　　曰归未遂经时改问尔何为更向南急浪长风如可借翠崖丹壑故须探城髙蜃市连青海山压蛟宫老碧潭囘首两湖霜夜月一星佛火澹茅庵
　　酬陈尧夫
　　重刺寒滩访旧船踏莎犹记菊篱偏遥林散经时雨厨冷禽窥过午烟杖笠路难揺落后登临事异乱离前知君未肯论湖海闲数飞鸿过晩天
　　南华道上口号二首
　　山上谿连山下田午烟邨店接朝烟回冈复涧多疑误背后山头忽在前
　　轻云旋合忽旋开好鸟依人去复囘七尺短藤圆笠子一溪行过一溪来
　　石庵师琈
　　琈字石庵杨姓苏州昆山人得法于径山费隐容禅师随侍甚久出世石门福严复主海盐金粟座下常及千众顶有肉髻髙寸许天下以石古佛称之塔在臯亭佛日之瑞初山有法语并诗偈行世游山寺
　　挈杖寻山水鞋香二月泥苔深人未到松静鸟还啼逺峤随云断疎钟隔树低薜萝堪结束斜日挂西谿
　　癸已秋同午明兄檇李夜话
　　客中晤客意偏投蕉露虚滴茗瓯巳向龙池传白麈漫同鸳水赋清秋梧桐叶落砧千里蟋蟀声残月一楼坐彻绳牀忘夜永东城曙色急更筹
　　送古兄和尚住径山髙庵
　　髙庵栖隠乱云中双径嵯峨望莫穷百尺寒松侵日月千寻瀑布落虚空竹炉茶沸黄昬雨瓦鼎香消白昼风定起蒲团犹有籁猿啼虫语湿花丛
　　萍踪道人如晓
　　如晓字萍踪萧山人栖隠天台石梁下晩居湖上往来嘉禾善画竹有萍踪道人岩艇草
　　春暮
　　雨过郊原徧落红柳丝无力系东风春隂何处栖双燕寂寞梨花小院中
　　行日
　　行日字独明海盐人有萍游草
　　径峰天慧山居诗和元栯堂禅师韵
　　不谭尘世有炎凉静坐龙山絶校量石室云生浑似玉地炉火暖灼然香闲吟乍啸风敲竹髙卧谁吁露结霜幽鸟数声刚逗巧緑萝上艶清阳
　　通微
　　通微字万如嘉兴张氏子年十九出家受具厯防名宿路傍闻叱小厮云看汝藏在那里去不觉跃然大悟得法于宻云老人主曹山复住龙池顺治丁酉冬示寂
　　与本彻禅人
　　防杖寻君偶上台白云深处见归来隔年记得谈诗处门外刺桐花乍开
　　通乗
　　通乗字石车金华朱氏子廿六嵗弃家受具逺防天童宻老人机契得法继席金粟宗风颇振出住童光将示寂僧问此后向甚麽处与和尚相见师曰徧界不曽藏僧作礼曰恁麽则向者里与和尚相见去也师曰莫错认泊然而逝
　　简黄端伯司理
　　料理荒厨饭甑空深山索处即空同修书逺寄黄司理爱尔闲红蓼风
　　老僧
　　霜作髭须雪作眉衲衣不怕朔风吹闲拖拄杖过桥去流水声中访阿谁
　　徐斗支
　　斗支字梁父嘉兴万夀宫道士有蜀道吟荆南杂咏
　　叙州逢乡客留饮
　　南溪古僰国信宿也相宜月白山当户风轻水满陂鸟呼秦吉了药咀五加皮万里逢乡客衔杯话所知
　　归舟寄朱子蕃
　　春江自蜀来半是岷峨雪千里下江陵山山响鶗鴂性琮
　　性琮字白法嘉兴楞严寺僧有剰草
　　夜坐
　　新凉微月上杂坐小庭前莫更烧明烛飞蛾絶可怜净洢
　　净洢号愿庵原名丁元公字原躬嘉兴布衣晩嵗从古南牧云学佛
　　题画木芙蓉
　　吹徧鲤鱼江岸风露条霜蘂一重重谢家池上秋容润十里长隄间白红
　　静挺
　　静挺字俍亭仁和人康熙壬子嵗住锡嘉善慈云兴建丛林改教寺为禅寺有云溪近稿十笏斋诗钞
　　采薪行
　　西山日苦贫竹木摧为薪采薪犹自可邨里虚无人弥望春郊絶青草浑无树枝托飞鸟厮养小儿大如天纷拏路人捶路边路人抱头仰空泣囊中攫去官税钱船子望之舍船走行船那敢出渡口东邨老媪伏断垣少妇含涕都不言贸贸逺来谁氏子白金深裹衣带里徒卒夺之不肯与奋刃一击路傍死萧条百里罕人烟举目川原倍可怜黄昏隂黯鬼火照清宵但闻猿狖呌
　　钱塘怀古
　　青丘西郭水连天庆忌孤坟落照偏夜夜海潮飞白马年年江月度乌鸢越王台榭愁荒草呉苑笙歌泣断烟七十二峰零乱后只今依旧采莲船
　　东浦横连第一桥御园烟鎻晩风飘樱桃露重浮金椀杨柳春深度玉箫波涌两湖渔火乱沙明十里马蹄骄伤心华月髙楼近郊外青旗久寂寥
　　秋雪庵
　　秋空一片白云迷夹防芦花雪岭齐迢逓梵王宫阙里晓钟飞度隔溪西
　　言
　　言字文逺号简葊秀水人弱冠披缁吟咏成什后证心印于忍堂杰公有涧庵草
　　过苕帚精舎赠怡中和尚
　　枫林曳防步犹轻四顾红黄列锦屏香稻获残分鸟啄苍松积翠引龙经慿防话古追苕帚倩壁题诗作砥硎【壁间晦山和尚东防居士有题咏】爱摘新蔬深欵客不知斜日傍沙汀
　　礼忍堂先和尚塔
　　荏苒流光属梦侵重来墓木拱幽森生机簇簇峰头见古路条条脚下深旋绕灵幢荐勺水恍于渊黙聴雷音惯拈一喝聋人句个话谁能契此心
　　木鱼颂
　　灵山要许流通枯木龙吟贝叶风防度斜旸敲不尽满庭新句落花红
　　陈
　　字白浮嘉兴万夀宫道士有榔梅居诗藁寄郑子扩
　　暇日相期萧寺东别来三月巳秋风朝来载鹤船人报极浦芙蓉防处红
　　墨禅师铭起
　　铭起号墨庵文学沈中畏孙原名起字仲方于东禅寺出家好游览著书甚富尝曰明之亡不亡于流冦而亡于厰衞因撰明书絶笔于成化十二年秋始设西厰又学园集八卷续集一卷宗门近钞二卷康熙壬戌病殁越明年曽学使王孙塟于东禅寺之东南隅
　　三噫歌【有序】
　　溪上计起三先生自号为芦中老人抑闻芦中人之风而兴起者乎抱道终身赍志以殁墨子起有感焉为赋三噫之歌
　　噫彼芦中人遇兹渔父不以芦中老亦唯渔父噫惟今之人兮渔父为谁宜终老于芦中兮没世以无知没世以无知噫
　　噫我行芦中经春与冬鼓枻中流将安适从噫惟今之时兮此老为谁感芦中之茫茫兮一往其莫追一往其莫追噫
　　噫东溪有芦西溪有芦溯游从之为有为无溯洄从之非夫斯夫噫又乌知其所之兮曽不我思庶芦中以为期兮朝亦以为期暮亦以为期噫
　　南都行
　　君不见南都形势何其雄九门天阙凌鸿蒙又不见长江汗漫千万里江流直接蓬壶宫髙帝精灵尚慿此龙翔鳯举纷来同我行正值秋风老夜报羽书天未晓壮年伏枥徒悲鸣拟将投匦长安道长安健马【指当国之姓】食粟肥长乐歌钟待漏稀满堂窈窕矜神丽别様新裁大内衣龙湾鼙鼔江波急秦淮弦管追游集司马【阮大铖】庭前传杀人中书门下招舶客犀贝瑚不计钱鲛人缅人贡竒特此时离宫门始开沉沉红日鳯凰台永巷宣传桑落酒洛中忽报媫妤来掖廷真伪难陈説俄闻帝潜东浙乗传京师临百僚东宫旧臣惊防是日冲人归内廷顷刻神龙变为蛭微蛭拘囚龙莫稽都人肝脑为摧裂只今淮甸谁最尊名藩乗障比云屯出入不由天子诏黄金填咽通侯门江南江北如敌国史相【名可法】孤军不遑食精诚诉天天莫闻一似汾阳闲废日国法可刑犴狴髙空传龙种尚垂髫天家疑案悬九鼎旅人一夕顔为凋
　　送倪鸿宝先生入都【诏进兵部左侍郎兼翰林学士】
　　圣朝方侧席兵事重兼文司马平邦国非熊猎渭濆韬钤今用老朋党尔离羣此后烦神筭无忘宵旰勤
　　广陵寓中
　　海陵太守陈函白贻我南金十二镮逆旅由来非细故商歌为尔一开顔秦中冦盗兵戈际蓟北风尘梦寐间只合倾囊同客醉卖浆屠狗未曽闲
　　平沙厯厯下横塘遥忆幽人水一方旅次相思余缟带春来香梦浴鸳央昆仑夜曲谁消息湘汉游云自渺茫依旧孤清慙窈窕满庭寒玉到琴牀














　　檇李诗系卷三十三
　　钦定四库全书
　　檇李诗系卷三十四
　　平湖沈季友编
　　三国呉
　　义姑陆郁生
　　陆氏绩之女生于郁林名郁生海盐人年十三适同郡张白白温弟也素有才名温因使蜀大帝恨之以事幽温白亦坐废谪死异郡郁生嫁甫三月以苦节终姚信有表称之曰郁生少履贞特之行幼立匪石之节妇礼未卒遭罗家祸抗声昭节义形于色冠盖交横誓而不许奉白姊妹之中踏履水火志怀霜雪义心固于金石体信贯于神明送终以礼邦士慕则臣闻昭徳以行显行以爵茍非名爵则劝善不严故士之有诔鲁人志其勇杞妇见书齐人哀其哭乞防圣朝褒以义姑之号以厉两髦之节则皇风穆畅士女改观矣
　　呉趋行
　　茧满盖重帘唯有逺相思藕叶清朝钏何见早还时南齐
　　贤娼蘓小小
　　小小一名简简名倡也居嘉兴县南死即葬此人呼为贤娼巷墓旁有大井旧生双桃宋绍兴初衣白以出人多畏之因镇以塔后宋路分行天心法以驱之遂不复见向传小小居钱塘墓亦在钱塘然据唐人诸诗俱云在嘉兴宋司马槱才仲初在洛下昼寝梦一美姝牵帷而歌曰妾本钱塘江上住花落花开不管流年度燕子衔将春色去纱防阵黄梅雨才仲爱其词因询曲名云是黄金缕后五年才仲以子瞻荐为钱塘幙官为秦少章道其事少章续其后词云斜插犀梳云半吐檀板轻敲唱彻黄金缕梦断防云无觅处夜凉明月生南浦顷之复梦美姝迎笑曰夙愿谐矣遂与同寝自是每夕必来不逾年才仲得疾而死死之日有见才仲携一丽人自湖上登舟云或曰宋有蘓小娟亦名小小墓在钱塘槱事盖小娟也详见七修类稿
　　西陵歌
　　妾乗油壁车郎骑青骢马何处结同心西陵松柏下宋
　　女给事沈氏
　　沈氏稗史彚编云秀州人聪慧能属文少选入宫为给事中孝宗尝试六宫守宫论沈文最佳其发端云甚矣秦之无道也宫岂必守哉上恱擢为第一弟溥为贡士就试春官沈赠以诗时竞传诵之其余诗词不多见或云为明孝庙时宫人未知孰是
　　赠弟
　　自少辞家侍禁闱人间天上两依稀朝随鳯辇趋青琐夕捧鸾书入紫微银烛烧残空有涙玉钗敲断竟无归年来望尔登金籍同补山龙上衮衣
　　蒋廿二孺人
　　蒋十八居士与其妻廿二孺人皆海盐人日诵大乗经四十年同日更衣焚香书颂而终居士颂曰这个幻身四大合成今日分散各归其根诸幻既灭灰飞烟絶如空中风犹碧天月既无障碍又能皎洁一切永断无复言说孺人颂録于左
　　颂语
　　看过莲经万四千平生香火有因缘西方自是吾归路风月同乗般若船
　　法云尼正觉
　　正觉海盐人枢密郭三益之孙女适云间叶氏早寡誓节为尼居法云庵能诗有一絶载邑史絶句
　　春朝湖上风兼雨世事如花落又开退省闭门真乐处闲云终日去还来
　　孙夫人
　　孙夫人秀州郑文妻也文久寓行都孙多寄以闺词一时传播酒楼妓馆皆歌之
　　咏雪
　　朱楼向晩帘开六花片片飞来无柰熏炉烟雾腾腾扶上金钗
　　元
　　贞母禹淑静
　　禹氏名淑静字素靖呉守正妻居崇徳石门镇元季苖獠之乱亟与夫撡舟以遁苖及之叱淑静止淑静度不免遂抱幼女投水死明日得尸僵立如生藁葬其地守正入越亦死兵间遗孤徳昻无依去金华山中为僧后渡钱塘省墓宋学士濓序以送之称其至孝有儒行防修元史徳昻入京以母死事告于史氏遂得列传归庐母墓榜曰白云先垅镇人表为贞母阡徐一夔有记胡奎有诗云石门山前箭如雨朝别良人暮为鬼石门山下百尺泉一日身死名千年至今石门山下路烈妇人称禹家墓墓前斜日一僧归即是当年十嵗儿又明初徳祥法师诗云双树不单伐土中无怨根双鱼得一网水中无怨魂石门水不防不着无义金石门坟不髙凛乎三尺刀
　　伤乱
　　何处行避苖破船触枯荇不如水底鱼翻身入清冷芙蓉妓
　　嘉禾张司令亡其名富而好礼慕杨鐡崖名往迎之铁崖谓其不知书弗应司令乃延鲍恂为师受业焉后迎铁崖乃往席间以妓奉酒妓名芙蓉酒名金盘露铁崖题句妓即应声答之铁崖抚掌笑曰妓能文其主可知矣辞去时司令出米满载送之云是鹄粮铁崖素爱鹄不能却随访顾阿瑛召瑛之邻人贫者分给之而去又杨至嘉禾贝廷臣以书币为乞呉越两山亭志并选诸词人题咏杨即为命笔稿将就夜已过半俄门外有剥啄声启视则皆嘉禾能诗者也率人人持金缯乞留选其诗杨笑曰生平三尺法亦有时以情少借若诗文则心欲借眼眼不从心未尝敢欺当世遂运笔批选止取鲍恂张翼顾文晔金炯四首谓诸人曰四诗犹为彼善于此诸什尚须托胎耳然被选者无一人在诸人相目惊骇固乞寛假得与姓名至有涕泣长跪者俱挥出门外闭闗藏烛曰风雅扫地矣
　　答杨铁崖
　　芙蓉掌上金盘露【杨】杨柳头边铁笛风【妓】
　　明
　　宫正司女史黄婉
　　黄氏名婉嘉兴永乐乡人【后析秀水】父永生婉有异徴幼敏慧通诗礼善文词洪武中选入宫为宫正司女史洪熙元年以年老奉敇放归有司嵗给米帛宣徳八年卒葬秀水列字圩杨家村有诗一帙皆归后所作嵗久蠧蚀不全可读者仅十余首载在族谱故选録之
　　孤松
　　孤松生幽磵落落苍龙骨可怜托处卑掩抑干霄质萧艾在崇冈春风气蓬勃不有嵗寒心宁似千年物
　　还家作
　　忆昔辞家四十霜尝携彤管侍昭阳防班夙负君恩重退老还霑圣泽长弟妹相亲真乍识庭帏何处更堪伤宫妆白发归来女紫袖空余惹御香
　　游仙诗二首
　　东皇夜宴水晶城玉树琼葩相映明鹤背坐看波底日酒曛风细露华清
　　碧海芙蓉五色开仙娥分瓣列妆台身同蝴蝶多游遍不是南华梦里来
　　朱孺人妙端
　　妙端字静庵诗纬又作令文字仲嫺海宁人永宣问尚宝卿祚次女归光泽学谕周济后因海溢移家海盐故淑秀集及明诗粹明诗妙絶俱作海盐人年八十余终闺阁著作之富无过静庵者有诗集十巻遗集五巻杂文史论五巻时称为女中诗豪以所配非偶每形诸吟咏尝读易安词题云一代才华真可惜错将闲恨寄新诗篱落见梅云可怜不遇知音赏零落残香对野人又某使君有一青衣曰寒梅妻亡欲图再娶青衣过静庵泣诉静庵曰吾能止之因题一絶于扇令持视使君云一夜西风满地霜麤麤麻布胜无裳春来若覩桃花面莫负寒梅旧日香使君感其意遂不复娶其诗才致清赡声调遒健平平舒写自然娴丽无愧名媛矣
　　采莲曲
　　五月薰风至轻舟出南浦不爱莲花红惟采莲菂苦君去不思家妾愁如乱麻红顔易憔悴惆怅不如花
　　读鹦鹉赋作
　　谁云祢正平刚傲而慢侮载读鹦鹉赋忠诚照千古清音悲且和覊愁益凄楚阿瞒肆枭雄直视何足数黄祖驽下材焉能与君伍玉碎真可嗟珠沉竟何补鳯鸟揽徳辉贤人相时辅天地正昏防君祸良自取不见商山翁深藏避豺虎
　　白门怀古
　　炎精已熄兵戈起汉苑青青草千里长安日晩歌布乎金刀血染权臣死奉先本非王佐才忠言弃斥成嫌猜区区岂是老瞒敌孤城坐守真堪哀白门已下身将戮揺尾求生尚何欲座上应无大耳公鸱鸮又啄奸雄肉扁舟我来事已非登临怀古徒伤悲凄凉遗迹不可问荒烟落日号狐狸
　　春睡词
　　茸茸芳草含新緑露井夭桃锦云簇石防干外早莺啼又唤春光到华屋绮花影揺玲珑玉人梦破春溶溶云鬟半軃鳯钗滑枕痕一缕消轻红香汗轻轻透衾湿含情欲起娇无力海棠庭院鸟声和睡足东风一竿日
　　从军行
　　束髪从飞将长驱下玉闗秋霜明宝劔朔雪拥雕鞍晓角边城苦悲笳旅梦残何时净疆场歌吹入长安
　　平望舟中即事
　　独坐篷下挑灯忆别离旋沽平望酒细咏鲁公诗【唐顔鲁公有登平望桥诗】逺寺钟声动孤村月上迟含愁缄尺素慰我北堂思
　　客中偶成
　　异乡久为客风雨阻归程逺岸数峰碧孤舟一叶轻篷残烛在烟树早鸦鸣坐待东方曙依稀见海城
　　题明因尼寺陈后主所建
　　六代兴亡似掷梭空留尼寺傍山阿残碑犹识金仙事国破谁传玉树歌绕屋烟霞供笑语一龛灯火隔松萝由来陵谷皆迁变湖水依然自緑波
　　题探梅图
　　一笻秋老踏苍苔为有南枝绕径开小磵风轻歌影瘦孤山云暮冷香来寻诗曽共巡檐笑问酒还同步月回今日重过防惆怅翠禽啼处独徘徊
　　金陵怀古
　　石城风起浪声齐六代兴亡动客思呉苑落花啼杜宇宋台荒草走狐狸残香犹染胭脂井遗恨空传璧月词谁道钟山佳气歇真龙又见起钟离
　　呉山怀古
　　万里中原战血腥宋家南渡若为情忠臣有志清沙漠庸主无心复汴京北塞春风啼蜀魄西湖夜月照瑶筝百年兴废空陈迹回首呉山落照明
　　春雨
　　湿云漠漠雨如丝花满西园蝶未知金屋晓寒莺语涩画楼春晩燕归迟宫桃有恨啼红泪烟柳多情敛翠眉檀板金尊久寥落孤城愁聴角声悲
　　湖曲
　　湖光山色映柴扉茅屋疎篱客到稀闲摘松花酿春酒旋裁荷叶制秋衣红分夜火明书屋緑涨晴波没钓矶惟有溪头双白鸟朝朝相对亦忘机
　　夜坐
　　呉蚕初出悄无眠数尽更筹觉暮寒柳色弄隂春已暝角声吹月夜将阑金炉火冷沉烟细罗幌风生蜡炬残独坐空庭望银汉碧天如水露溥溥
　　采莲曲
　　采莲复采莲水深清见藕欲折红芳枝緑刺伤侬手
　　惜春
　　挂树游丝旖旎扑帘飞絮轻狂杜宇唤将春去小桃落尽红香
　　柳枝词
　　楼外春风吹柳枝枝头新月鬭蛾眉緑隂留待昏鸦宿莫折长条赠别离
　　吹箫士女
　　侍寝昭阳下直回红蕉花底独徘徊鳯箫偷得棃园谱闲向深宫奏落梅
　　游仙词
　　洞天春暖碧桃芳瑶草金芝满路香吹彻玉箫天似水笑骑黄鹤过扶桑
　　长信宫词
　　长信深沉天路遥玉阶凉露湿宫袍不辞团扇轻抛掷双燕俄惊别旧巢
　　虞姬
　　力尽重瞳霸气消楚歌声里恨迢迢贞魂化作原头草不逐东风入汉郊
　　竹枝词二首
　　西子湖头卖酒家春风揺荡酒旗斜行人沽酒唱歌去踏碎满隄山杏花
　　横塘秋老藕花残两两呉姬荡桨还惊起鸳鸯不成浴翩翩飞过白苹滩
　　病中作
　　夜剔寒灯梦不成拥衾危坐到三更不知何处吹羌笛落尽梅花月满城
　　秋日见蝶
　　江空木落雁声悲霜染丹枫百草萎蝴蝶不知身是梦又随秋色上寒枝
　　闺怨
　　啼鸟惊回晓梦醒起来无力倚银屏蛾眉未得张郎画羞见东风柳眼青
　　春蚕
　　桃花落尽日初长陌上雨晴桑叶黄拜罢三姑祭蚕室渐笼温火暖蚕房
　　染甲
　　金盘和露捣晴霞红透纎纎玉笋芽翠袖笼香理瑶瑟緑隂新绽海棠花
　　虞节妇嫄
　　虞氏名嫄海盐人孝亷勲侄女也幼通文艺年十六归董湄两月湄暴死嫄哀恸欲絶叹曰我不从官人死得复见官人如生者庶长瞑乎乃自述其夫状貎募工刻画而自雕绘之既成大哭曰官人今果如生矣具酒炙飨之寝兴盥栉裘葛更袭无异生人久而有灵颡忽蔌蔌出汗两袖时举湄父以为怪投之火嫄遂郁悒而死许云村为之立传有咏物絶句十余首
　　咏菊
　　移种春苖爱防周柴桑无主为谁秋寒芳甘抱枯枝萎羞坠飘风逐水流
　　咏竹
　　自矢贞心古井泉清寒彻骨自堪怜相看嵗暮青青色歴尽氷霜戴一天
　　彭夫人淑慧
　　彭氏名淑慧嘉兴人比部辂之女大理沈华继室
　　秋闺回文
　　秋江度雁逺鸣孤景寂霜天晓宿乌愁旧恋深时忆妾别新伤剧日思夫楼凭揽鬓羞凝翠镜舞窥人怯防朱浮霭盼残凄想结修睽信羽落闗榆
　　王烈妇月妆
　　月妆海盐向升妻早寡矢节姑欲以从子为后月妆泣曰吾死今其时矣遂自缢嘉靖戊戌嵗也絶句二首
　　孤灯一盏照空房四壁蛩声欲断肠休怨凄凉眼前事自烧前世断头香
　　平生节孝两无成遗笑人间作话名寄语湘君贤姊妹东风回首莫闗情
　　曹氏
　　曹氏平湖人适诸生陆大礽夫赴省试病革寄夫一絶而卒沈懋孝为立传
　　寄夫
　　金风吹散碧天云鸡骨支牀体似焚梦想呉山无限恨对人含泪惜刘蕡
　　张烈女
　　张氏嘉隆间秀水张组女居常与女伴好称述古烈女节孝事年十四许字同邑诸生刘伯春春少负才名未娶卒女闻变号泣截髪誓不更适自为诗哭之足不逾阃口不茹荤三年服阕即絶食旬日死时年二十舅姑迎柩合葬焉
　　哭夫
　　妾身未识良人面良人何事先云亡想应胸有五车史地下召作修文郎妾欲从君即殉死垂白舅姑犹在堂小叔呱呱方五月伶仃襁褓殊可伤妾本儒家寒素女感君一聘守纲常妾身不比云间月三五团团未防缺妾身不比天上星永夜明明旦垂灭南山有石虽云坚锤凿相攻遽残囓长江有水固云直百里之外路回折千秋万古无改移此情此义何休歇妾非矫性以干誉身心自矢无淄湼终期叔兮三嵗强妾当一死来君傍陆圣姬
　　圣姬字文鸾嘉兴陆太守女适周槩郁郁不得志有诗集王端淑谓其诗景色疎快气味清芬名列十六名姬宜矣
　　和人山居
　　石径苔封客到稀林深白日掩柴扉攀萝饮涧猿常出认屿盘云鹤欲归竹里泉声喧药碓帘间岚气湿荷衣杖藜徐步寻诗去一路春风入翠微
　　新秋
　　乍宜凉思袖襟中云物窥人似不同逺岫着烟矜夕翠倦荷摧露脱秋红稍将萧索添文致渐益凄其与病容忽忆夜来山月上一声络纬出花丛
　　西楼梧月
　　緑野堂西百尺楼梧桐揺月一天秋夜深独坐清如许空翠满身凉月流
　　桑贞白
　　贞白字月姝嘉兴人隆万间布衣周履靖继室纂组之外留心典籍先后倡和数百余首删繁撷精得十之一二题曰月窗诗稿茅鹿门序之阃范淑懿抚前儿如已出有一女适程之逺初婚旬日程以宿疾死女尽屏服用哀哭勿休守制终焉崇祯间有司闻其事于朝立坊旌表有女若此宁非母徳所致乎王端淑曰人谓襄阳诗如清溪白石疎柳幽蕉清矣未免于薄嗟乎襄阳之厚人未知也读月姝诗当自得之
　　春雨
　　三月风光好浑销一雨中苔生延座碧花落隔帘红啼鸟枝头涩游蜂叶底空应知春梦断鍼线总无功
　　采桑
　　四月桑郊緑贫家蚕事忙一筐芳草露两袖落花香
　　山居
　　山居寂寂俗尘稀石径云封昼掩扉摘蕨拂烟携锸去采芝带月杖藜归疎花傍槛红侵榻流水临门緑绕矶风景幽闲堪入画半林晴旭翠岚微
　　春夜
　　更防独坐断啼鸦起凭防杆望斗斜好句忽成情思洽梅花和月上窗纱
　　春绣
　　一番风雨动春寒庭畔棃花已半残燕语隔帘人寂寂金盘涤手绣青鸾
　　五云仙女谢彩
　　彩字五云秀水人谢彬吾女相传为璇妃三女临凡年十四柔肌纎质不胜绮罗艳冶之态目为神人适云间丁七郎未防尸解而去丁后亦不知所终诗纬云读五云传至羣仙夜集侑觞髙歌使人有凌云之想十二美人之称惟五云幻甚
　　游仙
　　香风吹下蕊珠宫路遇巴园对奕翁笑问先生何处去楸枰移在玉莲峰
　　赠丁生
　　三生一笑旧姻盟石畔桃花月下笙惆怅沧桑经防变于今才了昔年情
　　烟雨楼
　　春风迟我一登楼红染夭桃緑未稠百里练光烟细衬四围晓色雨初收渔歌每自芦中起画舫还从云外游我欲骑鲸从此去须知直北是瀛洲
　　瑶簪击玉缶歌
　　金乌既坠漏箭频城头月挂银粼粼流光照我四座宾赠我以酒歌阳春忆昔瑶台防羣真云璈玉磬俱列陈既讽丹箓复清论天花四散萦我身于此一别沦海滨宿縁未断旋谪尘厄满二九始缔姻桃花绕洞空白云白鹤怨我未返轮灵台郁结思未伸庸知鸾驭俄相亲际此良夜逢故人留连莫惜倾玉樽须防展我眉上颦从此碧落与清津时修尺一通雁鳞何当解缚重作邻淡扫蛾眉朝紫宸
　　沈恭人纫兰
　　纫兰字闲靓秀水大防黄承昊室封恭人着有效颦耡隠宾庐诸稿时闺秀工近体者比比闲靓独喜作古诗不为平熟之调七言亦彷佛温李彤管之盛萃于一门如桐城之方呉江之叶华亭之张檇李之黄皆近代所希有也王端淑曰恭人赋性精敏才艺冠世女红中馈间如振防发落惜未见其全集未免有湘兰楚橘之悲
　　褉日怀黄皆令却寄
　　丽日念古集乐事竞水嬉缅思清川上士女介新禔秉蕳散芳沼踏青腻红缡洛阳油花卜开元扑蝶戏兰亭聚昔贤文士掞华辞昻首云中锦恵我曲水诗
　　春草篇
　　锦褥襴云绣天地瑶田铺月迷花魅倚偎香魂展寸心翠锁红闺怨女思骊山漳水青无情结风鞶舞空英英冶游欵袜私香气沙畔鸳鸯接紫茎旖旎轻扬媚蜂蝶腻滑纎腰开笑靥鬭芳偷赠小鬟竒输却斜眸揉碧叶露流荆圃晓衔珠荒烟连雨通楚巫长亭助柳悲离别阅尽年年恨始枯
　　次外君寄懐
　　懒性或成癖偏愁往返频牛衣思旧泪马首恨羁身故国梅舒萼江干柳报春画楼今夜月同照别离人予自已巳春从宦时仲姒陆夫人以小不得靣别及予归自中州又再秋矣闻姒又抱疴赋此代面【仲姒所居有梦莲堂】
　　防年萍絮属他乡岂羡维藩向洛阳才到故园怜姊妹又添新泪湿衣裳庭前梧叶经秋老梦里莲花隔院香别况不堪常闭阁碧山风雨自凄凉
　　归途风雪
　　寒雨潇潇掩暮扉长途客里怯单衣无端燕子矶头梦缭绕随君到处飞
　　早春忆外
　　映日初花隔槛明春风嬝嬝透寒轻伤心怕聴枝头鸟莫向王孙归路鸣
　　悼柔卿遗扇
　　物在人亡空自悲泪痕时共落花垂泉台若有回峰雁寄我衷肠知不知
　　悼叶瑶期
　　姊妹才髙各不羣余音独惜小蛮裠一偿诗债游仙去紫府瑶台锁碧云
　　幽魂清韵亦生寒彷佛芳姿梦里看庭际月明人寂寂宛然吟咏在阑干
　　题寒山文夫人画菊
　　问竒十载系相思白露怀人又此时陶令有情君有笔共分秋色在东篱
　　黄淑徳
　　淑徳字柔卿秀水人葵阳先生幼女适屠氏早寡有遗集一巻按邑志淑徳太学正宪女适文学屠耀孙早寡遂奉竺干之教卒年不满四十着遗芳草
　　秋怀
　　寂莫不禁秋凄凄独倚楼露凝砧欲动风冷扇初收征雁惊残梦吟蛩引暮愁多情外月斜影到牀头
　　咏雪
　　同云密密四山围凛冽寒风撼竹扉万树有花蜂不采三山无路客行稀窗间夜坐衣嫌薄炉到更深火自微惟有烟波江上月渔翁犹带满蓑归
　　秋暮寄懐孟畹
　　孤馆萧条落叶红故人遥隔水云东追思往事浑如梦转觉豪华总是空径草乱垂犹带露庭花渐老不禁风愁怀缕缕凭谁诉闲倚防干数断鸿
　　七夕
　　鹊驾成桥事有无年年今夕防星娥时人莫讶经年隔犹胜人间长别多
　　沈鳯华
　　鳯华秀水人修撰自邠女未嫁卒
　　暮春悼先太史
　　寂莫当年歌舞台把杯人去漫徘徊可怜荒却三条径烂漫春花只自开
　　项孺人兰贞
　　兰贞字孟畹秀水太学黄卯锡之室着有裁云草月露吟寒山陆卿子为序其诗最工写景清婉有致临没书一诗与卯锡诀别曰吾于尘世它无所恋惟云露小诗得附名闺秀后足矣如幽人心赏间翛然弄秋月晩风吹月上孤鸟带云还槛外繁花随意茂梦中芳草傍愁生野鹤闲云身外伴落霞飞鹜景中禅惟有秋风解人意故吹魂梦到君旁为语王孙须努力闺中应不悔封侯俱集中警句也武林徐野君曰三呉闺秀自陆卿子徐小淑而外不得不以此事推君王端淑曰夫人玉碎珠沉犹惜诗之不传岂蛾眉凡质乎风凄月淡鸟怨花愁中无三寸枯毫徒为七尺土木矣选其诸诗音节清洁居然名手
　　扬州野泊
　　长林日暮行人少淮扬古渡闻啼鸟闲云来去数峰青极浦寒烟浮树杪岸阔潮平一雁过木兰舟荡采莲歌荒邨渔火半明灭新月如钩映薜萝忽闻野寺疎钟动芦苇簌簌江风送徘徊枕上意如何城笳吹起江南梦
　　闻雁
　　明月照苍苔横空一雁来影翻飞叶堕声带晩风回塞外征人思闺中少妇哀坐怜砧杵急嘹唳又相催
　　过天竺
　　岚气侵衣袂轻风拂鬓鬟径深芳草合林静落花殷人集烟中寺僧归树杪山﨑岖探胜槩赢得此身闲
　　移居别旧舍
　　十载相依处今宵忍别离小窗明月夜深院画眉时去去愁无路行行步较迟庭梅解人意落尽最繁枝
　　忆懿卿佩瑱两姑闗中
　　秋半梧桐叶渐残函闗西去路漫漫同悬明月三千里独倚西风十二防庭际有花零玉露天涯极目青鸾遥思此夕深闺侣空忆江南梦到难
　　秋宫怨
　　鹊镜慵开尘雾防笙歌遥度粉墙东瑶堦夜散梧桐雨紫禁秋髙荷芰风鳯辇不来花闇淡羊车何处月朦胧此生难识君王面玉腕年年系守宫
　　题秋江送别便面
　　送别空江上凉风满客舟离情同岸柳揺落不胜秋
　　答赵夫人寄慰
　　乍得山中信挑灯忆昔期别来空有句强半悼亡诗
　　春尽
　　片片红英落尽萋萋芳草欲迷暖风忽送春去深院无人鸟啼
　　南归赠别两姑侍二尊人在闗中
　　东风吹雁各分飞柳色青青恋夕晖此去影娥池上月照人千里一帆归
　　送周夫人归松陵
　　目送飞鸿无那愁西风飒飒水悠悠可怜垂柳多揺落难向秋江挽去舟
　　咏梅
　　氷玉孤清世外姿娟娟新月上疎枝无情短笛休轻弄未是春风防额时
　　柳枝词
　　緑树隂防映酒旗欲牵春色上髙枝年年为惜行人别折尽东风总不知
　　采莲曲
　　新栽白苎泛清溪一棹烟波香雾迷竞摘荷花怜并蒂横塘歌罢月痕低
　　防稽女子题三诗于驿亭写其哀恨予已两次其韵为和因复赋此悼之
　　朦胧斜月淡云封不寐愁闻夜半钟防笔漫传心上事泪痕多处墨痕浓
　　迟凝秀姊不至
　　风吹细雨湿窗纱宝鸭香消一缕斜薄暮酒防人不到一枝春信负梅花
　　沈静专
　　静专字曼君呉江词隠先生幼女适嘉兴呉文学昌运早寡着有适适草一巻葱蒨郁蔚居然风雅其字句局法非闺中人所知
　　鸳湖春日送别女伴之武林
　　树合云隂欲问鸠可能唤雨阻行舟红翻词影花因痩緑剪情丝柳亦愁无计慰留鸳水梦有怀难寄虎林游春风吹断长天月残绪应飞暮岭头
　　女伴随任逺行怀念不寘得书至因赋
　　片香红烬雨疑晴燕子分波紫羽轻空有淡烟扶晩照岂堪落月入离情将残春影怜梅信欲醒秋痕写笛声最是梦回难放下何期青鸟破愁城
　　竹枝词
　　妾住横塘小有天数株杨柳緑于烟深池浅池俱种藕要使郎君多见莲
　　芙蓉
　　紫烟吹断緑萍稀雾卷轻绡寒月围图出冶容香欲起彩鸾中夜洛川归
　　夜泛
　　水光苍淡暮江风生怕鸣榔起睡鸿分得芙蓉霜袂冷一天烟霭月明中
　　黄徳贞
　　徳贞字月辉嘉兴文学孙曽楠室少工诗赋与归素英辈为词坛主持共辑名闺诗选二女兰媛蕙媛俱能文子渭璜亦名下士着有氷玉雪椒避叶蕉梦诸稿劈莲词鼓吹所选止悼亡一律
　　芙蓉石【在杭州南闗署中为陆主政赋】
　　郁林曽诧翠玲珑署光凝拄笏雄半壁烟岚矜玉立一帘香雨罥花丛筠依夕影寒生碧苔掩秋棱色印红自是珠宫分蕊出坚贞应与使君同
　　悼亡
　　隂云惨淡月无光铁骨寒飞六月霜秋水倒流惊化石溪烟不动怨鸣螀缑山鹤驭空回首巫峡猿声总断肠薤露疾摧庭畔草悲风吹梦到池塘
　　新秋坐月次皆令韵
　　夜静鸣蛩到处闻碧天如洗絶纎云忽飘一叶添愁思独坐闲庭每忆君
　　学绣湾
　　行人犹是説西施歌舞当年刺绣迟香骨只今何处所云迷荒草晓风吹
　　屠佩
　　佩字瑶芳徳贞子妇文学孙渭璜室着有咽露吟钿奁遗咏其小词情思婉约不譲乃姑
　　观沈氏诸姬演剧
　　棃园喜见属红妆三五娉婷出洞房檀口莺声歌细细柳枝蝶态舞将将冠簪雅步防军度粉墨涂顔伧父行底事酒防人未散月明照彻锦云裳
　　徐范
　　范字仪静号玉卿嘉兴徐海门之女海门善书范童而习之又工画梅兰家贫日夜洴澼絖以给食齐眉唱咏以终稿曰红余沈夫人纫兰梓而传之夜读效颦集
　　篝火暗石壁披衿启寒牖一读一呌絶满纸堕星斗何来覆瓿物呵咤百灵走每尔出一义曽未古今剖或粲如秋花亭亭露光厚含情未得采寒鲜忽脱手或皎如春泉泠泠应冈阜回风荡微澜能使饮者夀或竒如人面百变不穷有嬉怒生反掌恒情尠定守或淡如轻容弱体不胜负尘香夜初暖颙颙絮小妇七步与八义知君未肯后如君古所稀且饮杯中酒
　　秋海棠
　　力薄违春夏花闲草露中有谁怜夜雨无奈泣寒虫冷骨先庭晩秋魂满地红自知根蔕弱不敢怨飘风
　　金陵
　　虎抱龙闗气未消钟陵葱郁正干霄秋风铁骑悲三国夜雨歌魂怨六朝燕子矶边云自起鸡笼山畔鸟空謡隔江玉树声何杳惟有沙头晩落潮
　　雁字
　　吊月书空气自豪墨池頴出似寒涛至文传处原无本好字书成不在毫岂逐渚禽栖断岸每随飞雪过衡臯江南粱稻村村有何事年年往复劳
　　夏闺
　　緑杨影里坐啼鸦蕙草才香月又斜闲对小无一事戏拈余墨写兰花
　　落花
　　风雨忧春尽蜂声见所思明年花发处只在此空枝周兰秀
　　兰秀字淑英一作弱英呉江周应懿女孙平湖孙愚公之室也其母沈媛着声香奁淑英秉其家学雅善吟咏王端淑称其出口妍冷自非凡品有粲花遗稿未刻其死也愚公有悼内四诗见前春日乍浦舟中作
　　芳草重重緑绕坡游情澹逺欲如何无端纨扇因风堕是处桃花映水多榜女自依烟渚笑林莺初到客樽歌山光为共春光醉归櫂沿溪一逶迤
　　和外君帐中梅影
　　一缕春淡淡光疎梅清影落寒牀生绡半幅留飞白焦墨一枝吹冷香邀月对人孤作癖须花念我笑空忙那堪梦与罗浮逺晓色临池并照妆
　　鸳湖煮茶亭相传坡公三过遗址尚存
　　习习风清乞士家十年三过鬭名茶夕翻珠月分鸥浪春试缥甖泛乳花賸见亭荒犹浦溆却疑人在此蒹葭兹湖一借眉山重品第堪从陆羽夸
　　题松陵杨夫人墨绣
　　擘积春工鬭艳忙那知子墨寸丝藏六朝金粉删鸳谱百叠烟云落绣牀手浣露香翻紫脱缕飘湘素冷霜君家頴握珍如许苏蕙恒嫌锦字长
　　咏双兰
　　双蕊怯霜残孤窗惜晓寒只应图并蒂留照落轻纨
　　春日写竹寄姊沈夫人
　　新箨初舒雨后枝碧含香破淡相宜为君写出疎栏影一片寒光照墨池
　　晓起
　　晓风疎柳挂楼西雾合秋半欲迷衾冷不堪重索梦黄鹂飞向隔花啼
　　挽诗五首【有序】
　　古人云今古驶同拍球荣名迅譬石火影徂心在未若文章之无穷我姨叶宛君夫人及昭齐琼章两姊氏风情秀月洛诵成河虽紫玉飞烟睠佳人之不再而琼枝照案怜逝魄之犹香聊托遥思缀兹数絶敢谓平章有当庶匪泪至无端尔
　　三生石上指空弹读罢楞严静里观尘土何堪埋玉树棃花小阁又春寒
　　十咏探梅防径苔柔情端不为春来琴亡谁谱江南弄空使疎香度夜台
　　柳絮因风淡逺空海棠照夜雾溟蒙莫愁强字卢家妇闭影棃花香雪中
　　怅情琼蕊弄春氷寒悄轩日数凭百结回肠魂缥缈充箱漫贵剡溪藤
　　十七龄来聚沫余芙蓉城冷待爰居臂文朱缕他年识袛恐天都署掌书
　　沈瑶华
　　瑶华进士项鼎铉妻秀水人鳯华妹
　　咏庭前牵牛花
　　望逺云凝袖妆余黛散钿缥囊承晓露翠盖拂秋烟向慕非葵比凋零在槿先才供少顷玩空废日髙眠
　　游仙诗
　　虚皇宫阙九层台瑶草琪花位置栽三十六双朱色鳯徊翔对待玉妃来
　　沈翠华
　　翠华文学屠懋和妻嘉兴人瑶华妹
　　逰仙诗二首
　　莲瓣相传大士舟轻红淡緑绕江流只今跳出汚泥窟碧浪三山汗漫游
　　阆苑仙桃初熟酿丹札金书宣共赏飞琼萼緑并鸾驰三十六峰天籁响
　　山大家钱婉
　　婉山万春妻嘉兴人
　　采莲
　　雨余风爽试轻罗薄暮兰舟采芰荷看去自怜顔色好摘来犹觉苦心多
　　冬日即事
　　遥看春色逺坐待晩霞生拥被风怜鬓开雪满城梅花将有信桐叶转无声但写嵗寒句相思寄逺行徐月英
　　月英嘉兴名妓
　　送人
　　惆怅人间万事违两人同去一人归生憎平望亭前水忍照鸳鸯相背飞
　　青峩居士姚氏
　　姚氏号青峩居士嘉兴范应宫室人扶牀诵书博通羣籍二十六而卒有玉鸳阁遗稿屠隆为序王端淑曰青峩诗骨寒思窅气清意冷下笔独别春闺
　　芳杜伤心碧空庭花雨飘鸟衔幽梦去柳绾别魂遥青被藏金鸭红楼冷玉箫不闗离思苦金粉为谁销
　　即事二首
　　晩烟翠出草亭斜曲曲防村小筑家防防病鸥眠夜月半牀残雪照棃花
　　帘卷轻寒春帐空梦残芳草雨摧风隔阵阵声偏急狼籍庭前一夜红
　　题梦寄
　　半牀蝴蝶迷春思一枕离魂逐恨飞密帐重帏闗不住月斜楼上伴君归
　　溪屋
　　数椽竹屋傍溪沙隔断烟云人迹賖漫看前汀浸寒月蛩声凄老白苹花
　　黄少女双蕙
　　双蕙字柔嘉防政黄承昊仲女母闲靓雅善吟咏柔嘉髫年禅悦絶意家室尝诵经闻鸟声有诗云迦陵可解西来意又报人间梦不长年十六而卒防政从妹淑徳字柔卿犹子茂仲妇项孟畹皆有集传世彤管之盛萃于一门近代所未有也有闺禅剰咏王端淑曰柔嘉诗质淡无求工意而下笔独洁淫哇艳曲中得此如古琴三弄
　　家严忤珰被放南归
　　云外苍茫苦问津乍惊乡梦转思莼防番抗疏惟忧国半老归田始作民解绶已深泉石愿全生何恋宰官身风前杨柳依然緑谁讯孤舟野水滨
　　北上因伯兄抱病复回旬日以志悲喜
　　柳色河桥更防春惊心南北苦迷津维摩病室重相见疑是天涯梦里身
　　和防稽女子
　　憔悴天涯问阿谁若为多露独含悲空怜子夜孤亭泪尽作霜枫带雨垂
　　伎人薛素
　　素字素素又字素卿呉人万厯中金陵妓能诗工画花鸟人物画大士白描尤胜善弹走马以女侠自命置弹于小婢额上弹去而婢不知广陵陆弼观素素挟弹歌云酒酣请为挟弹戏结束单衣聊一试微纒红袖袒半鞲侧度云鬟引双臂侍儿拈丸着髪端回身中之丸并坠言迟更疾却应手欲发未停偏有致自此江湖侠少年皆慕称薛五矣少游燕中与五陵年少挟弹出郊连骑遨游观者如堵为李征蛮所嬖其画像传入蛮峒酉阳彭宣慰深慕好之呉人冯生自诡能致素素费金钱无算久之语不售宣尉怒羁留峒中十余年乃遣北里名姬至于倾动蛮夷古所希有也与海内诸名士交嗣游吾郡中年长斋礼佛数嫁皆不终沈孝亷徳符纳之谭梁生作诗嘲沈云祗知好女意娉婷谁别麻姑老少形伎俩指尖成狡狯翻堪搔痒在丹青晩归呉下富家翁为房老以死
　　别蔡幼嶷
　　记得相逢二月春桃花如锦草如裀黄鹂两两音载好杨柳丝丝绾住人千金不惜重然诺意气慷慨欣所托比翼鸟兮连理枝私语丁咛莫教错那堪风雨妬芳菲太息春光得防时自是鸳鸯惊梦断翻成一别离悲罗衫红湿啼痕透可怜酒醒愁依旧须知何处更思君月明人静黄昏后
　　谢王征君百谷叙诗
　　一篇劳见赠字字挟烟云艺圃应无我词坛独有君偶曽吟拙句何竟辱雄文争似山隂客鵞羣报右军
　　秋日同友饮秦淮舟中
　　二水龙光绕三山王气连舟浮桃叶渡客醉菊花天玉管随歌扇金钗堕舞筵幸皆同调者不减挟飞仙
　　寄友
　　别路三千里离情十二时诗成凭寄与一字一相思
　　饮呉太学伯载斋中
　　杨柳帘栊緑防多黄鹂庭院午风和共怜酒似秦淮水痛饮愁聴玉树歌
　　画兰
　　空谷佳人絶世姿翠罗为带玉为肌独怜错杂萧萧草一段幽香祗自知
　　画兰竹题赠苏时钦
　　翠竹幽兰入画双清芬劲节伴闲知君已得峩眉秀我亦前身在锦江
　　雨夜
　　江城漏转夜迢迢谁共青尊伴寂寥挑尽银灯不成寐半帘风雨向芭蕉
　　伎人周文
　　文字绮生呉门良家女流落为嘉兴妓所得遂为嘉兴人聪敏有殊色能诗善小楷与姚士粦杨瑞枝交好檇李缙绅好文墨者每召绮生即席分韵以为风流胜事绮生微辞多所讥评有押池韵用习家池者绮生笑曰无乃太逺乎诸公拂衣而起绮生尝有诗曰扫眉才子多相忌未敢人前説校书盖自伤也新安王太古词塲老宿见绮生诗击节曰薛洪度刘采春今再见矣李本宁流寓广陵与陆无从顾所建结淮南社太古携绮生诗诧诸公曰吾能致绮生入淮南以张吾军诸公大喜相与买舟具装各赋四絶句以祖其行太古比及呉门松陵一元氏者已负之而趋矣绮生既属身养卒敝衣毁容重自摧废晨夕炷香于佛前祈死不复为诗时作小词寓意一元氏以五七言回环读之迄不得句绮生乃开顔一笑也尝有句云侍儿不解春愁报道杏花零落知者咸伤之后归沈同和沈素不好文色衰见弃遂杜门茹素以终沈千秋寄绮生诗有空余屐齿斜阳里记得春心杨柳邉王端淑谓绮生有文心而无慧眼失身琐类悔何及哉
　　游韬光庵与沈千秋分韵
　　转径白云近回风清磬残霜花欺客眼江雁怯秋翰片石泉声细千峰日影寒烟深鸟不语归路已漫漫
　　夏日和友人见赠并谢兰膏名酒
　　题徧碧苔笺吟残緑水篇流霞穿树出明月隔溪悬乍聴声声笛还逢泛泛船琴心谁共识山水自相怜
　　渡口
　　一水如斯逝滔滔不便休桥分南北岸树系去来舟竹粉馋乌啄花房倦蝶留况多渔父引予亦漫从游
　　答华南子
　　老大羞顔镜多君寄逺诗素椷开豓玉上苑折新枝三月孤村雨十年沧海思自来焚笔砚何以谢相知
　　过呉门怀旧
　　香残带缓不胜愁又见萧条一片秋身到故乡翻是客心随明月许同舟数声新雁凌江下防防寒鸦逐水流遮莫生平多少恨闲吟欹枕更悠悠
　　送人
　　愁人数行泪不许秋风吹吹入长江里江流无尽时
　　口占
　　金炊玉馔满行厨不惜倾囊向酒垆忽漫相逢便相许比来専畏霍家奴
　　为讷斋赠歌者玉兰
　　娥娥红粉惜春楼座客能销彻夜愁不是新声名擅早如何偏解唱凉州
　　同屠庚朏董遐周骆天游游武林西山得厨字
　　偕游玉勒紫骝驹云白山青去路迂不借僧寮炊午顿竹烟一片绕行厨
　　项隠君佩
　　佩字吹聆秀水人文学呉巨手内子能书擅画喜读书工诗本以贵族令淑国破家亡与其君子偕隠荒村讽咏自若诚可谓安贫乐遯白首相庄者着有藕花楼集一巻雪滩陈太史盟为序未刻王端淑曰鸳水为人文薮吹聆具贤淑之姿聪敏之质为诗髙老不减三唐
　　朗云堂家集次孔彰兄韵
　　诗坛此夕并贤宗彤管风微亦我容月转帘栊排雁序云深庭砌防芝茸本无金谷繁华慕祗似兰亭少长逢检防溪藤兼石墨老兄双袖未龙钟
　　雪后赠钟姊姚夫人
　　太傅门风旧所思新欢得系茑萝丝【夫人弟真逺才士也有女许字易儿】女嬃不詈申椒赋道蕴原嫺若栁诗宝髻云光青鳯羽罗衫花様碧桃枝野渔未漉山南酒白雪遥觞女导师
　　题外居卍斋
　　葺斋遴制雅名卍较萧殊秋水盈盈碧幽栏曲曲朱影分金粟字光引日南珠观世悲同佛闲家庆有儒菲葑从説项牛斗式躔呉薤篆新题额螺文旧涌膜当轩宜独寤侧席俨双趺忧国逾簪组谈空异苾刍牀尘琴静拭庭草鹤归扶解画襄阳孟曾师安定胡何宾言自牖有妇学撡觚管叶飞随鳯丝深隠鉴蛛穷安君子固疾祷众生无室是维摩幻顔非子夏臞六随便应一榻懒轻敷经纬防前谢风流拥大蘓聨吟单作甫合烛耦犹吾启幕明星烂翺翔弋晓鳬
　　送外
　　已识风尘苦经春又别离钓船迎水去无处不牵丝
　　阅午梦堂返生香集追赋
　　霏霏玉影未全虚照眼分明白鹿车梦到不堪重梦处凄风吹灭旧遗书
　　返生香爇返生时莫倚青蛾认旧眉絶世才华消不得自应长揖作男儿
　　归隠君淑芬
　　淑芬字素英嘉兴人文学髙阳继室夫妇偕隠初居花村晩迁香溪有云和阁集崇祯间尝与秋泾黄月辉徳贞呉门申兰芳蕙共辑名闺诗百花词归自为序兼工书画然笔墨珍惜购之不多得也村居除夕
　　爆竹荒村少萧条四壁虚幕连残日卷春向早梅舒蓬鬓来朝整愁心此夜除屠蘓相对饮守嵗只繙书
　　早秋懐外君游武林
　　一叶飘金井鸣蛩怨早秋徘徊闲对月寂寞自登楼嬾看双星防端居万籁幽无眠难入梦何以慰离愁
　　题陆右黄徐夫人画
　　茅屋疎篱近水开前峰叠叠树如苔虽然有路通樵采截断烟云未许来
　　咏唤娇娘次申兰芳韵
　　隠隠声传绮阁中何愁巧画绣难工休猜仙佩凌风度且数青蚨换防毧
　　申贤媛蕙
　　蕙字兰芳呉门申文定公曾孙女适秀水沈廷植草书法孙过庭诗苍老不作闺阁中语有缝云阁集与淑芳齐名世称二云阁诗草云
　　秋日宴别金陵叶夫人
　　昔别虎丘下今逢鸳水前停桡黄叶浦把盏白云天去路恰千里看山刚半年天涯恋知已各为检诗篇
　　林屋洞
　　龙洞云封处千山路半迷常年人不到终日鸟空啼石泐苍苔防瀑悬晴雪低有怀探玉简一傍隔凡栖
　　秋日登屏山
　　树密影重重秋声万壑同不知山上月刚到竹林东
　　出郭
　　出郭寻春日未斜行来溪畔两三家枯藤半束疎篱外一路寒梅未放花
　　春睡
　　深院回廊鎻绿杨闺中午睡梦初长只嫌春懒慵鍼线燕落香泥汚绣牀
　　杨柳词
　　杨柳青青燕子迟晓风初月挂相思欲添镜里新蛾様拣得楼东第一枝
　　题画
　　结庐斜傍白云中万壑涛声松际通林外有人知问渡深山不尽晩来风
　　长春姐
　　长春姐嘉兴人黄氏婢寒山陆夫人尝以诗赠之云剪破楚山云绘作芙蓉履有时渡湘江片片随流水着有惜春记事
　　晓妆作
　　漫学呉姬作淡妆枕痕未减夜来香花簪碧玉扶云髻妬杀寻常姊妹行
　　和防稽女子驿亭二絶
　　弱质何堪马上尘失身谁复更怜身伤心不作还家梦孤负江南一夜春
　　情绪纷纷诉向谁昔时脂粉尽成悲青灯此夕怜孤影何事天涯不泪垂
　　伎人呉绮
　　绮字绣君嘉兴妓与孝亷朱治甚昵崇祯末朱弃其妻而娶之从宦东粤不知所终
　　自题兰石
　　清影留纨素疎香隠石苔风微无所着浓淡有由来
　　冬日画兰便面
　　幽意随有得呵冻聊写生真堪纫作佩霜霰不胜情伎人徐翿
　　翿字雪翾嘉兴妓人女小字阿佛性慧能诗随母迁呉江盛泽遂着声青楼间每同当湖武原诸公游然心厌秾华常与一士有所约不果因作秋怨诗后归贵介周某周卒祝髪为尼
　　秋怨五首【有引】
　　独处善怀凉秋易怨兼以病骨支离而永好中絶彤管在御聊代蘐蘓以写幽忧云尔非敢拟盘中作也
　　自许恩情百嵗同那堪弃置任秋风开帘见月还羞月似笑齐纨笥箧中
　　露华防砌舞衣单人在空房怯倚阑记得与欢相傍处夜来风雨不知寒
　　枕接离痕两自知空牀无语只疑痴鹦歌不量伊人逺只管前唤画眉
　　锦簟孤栖灯灺青薰笼斜倚漏三更西风欲破人愁寂吹入芭蕉作雨声
　　萧瑟还同落叶蝉输他吸露饱风烟乍身试相思味检防腰肢足可怜
　　姜月上
　　月上乌程比部潘湛妾嘉兴人
　　赠黄给谏夫人
　　枫落呉江一叶轻自怜踪迹任浮萍殷勤记取池边柳曽入东风眼倍青
　　怀黄夫人【时夫人赴闽】
　　雁字云飞竚逺思思君惟日诵君诗梅花我自江南寄望到香笼新荔枝
　　鸳湖女郎
　　女郎不知何许人见草堂诗余王端淑曰情词兼到开口媚利使人吁絶
　　鸳鸯湖竹枝
　　鸳鸯湖上浪生花烟雨楼头月吐华此夜与君溪上别梦随水月到君家
　　寓鸳湖女子
　　女子楚人明季随父宦白门南都失守父殁于任有母党宦浙欲徃依焉同母舟过嘉兴遇中表某生亦避乱寓此一枝暂憩生亦才貎俱优女私与订盟未五月而郡城复破生随军北行势不能还寄诗通问女子得诗感和随病而亡念女初未字与改节不同卒至死不贰与守贞何异其偶存四咏亦非白头吟胡笳拍比时逢兵燹迁徙无常亦恐堕家声秘勿敢语故鲜有知之者竟陵江楚望为女之至戚出诗以示人并述其由有霅溪防放翁者梓之以传
　　和某生诗四首
　　文士非无行其如薄命何今空思化石昔悔不投梭红叶诗犹在青春日易过自怜憔悴甚懒复画双蛾多病腰肢瘦年来减防分奁余螺子黛箱叠石榴裠悮解江妃佩羞回织锦文屡憎春梦恶相见尚慇勤追忆从前事空闺漫自评君何曽薄幸妾愧负多情书寄人千里灯挑夜五更别留衣带字磨灭不分明践盟原不易况值世情凉自分姻縁短空嗟嵗月长箫声孤彩鳯燕语傲雕梁共讶痴儿女无端涕满眶














　　檇李诗系巻三十四
　　钦定四库全书
　　檇李诗系巻三十五
　　平湖沈季友编
　　国朝
　　闺塾师黄媛介
　　媛介字皆令秀水人文学象三之妹与姊媛贞俱擅丽才而媛介尤有声香奁间书法钟王人以衞夫人目之画亦防染有致适杨元勲夫妇偕游江湖为闺塾师以终有湖上草王端淑曰皆令倚马自命落纸如烟摘其佳篇苍然秀劲防稽商夫人景兰赠之诗云门鎻蓬蒿十载居何期千里觏云裾才华直接班姬后风雅平欺左氏余八体临池争防妇千言作赋拟相如今朝把臂怜同调始信当年女校书王端淑有寄皆令梅花楼诗云买舠急欲探先春风雪偏覊病里身闻有梅花供色笑客途如尔未全贫冻笔涂残半是鸦剡溪渺渺竟迷槎相逢只恐梅花笑恠我春来不忆家尝自作离隠歌序云予产自清门归于素士兄姊雅好文墨自少慕之遭时多艰萍踪无定转徙吴阊覊游白下后入金沙闭迹墙东虽衣食取资于翰墨而声影未出于衡门古有朝隠市隠渔隠樵隠予殆以离索之懐成其肥遯之志焉将还省母爰作长歌题曰离隠归示家兄或者无曹妺续史之才庶几免蔡琰居身之玷云尔吴梅邨制鸳湖闺咏四章赠之词见本集
　　鸳鸯湖
　　轻风贴水飞春燕佳人宛自帘中见向水防杆处处园梅花草叶春香变昨夜云晴日影孤中洲曲沼生新芦嘉兴风景知何处乱帆烟栁鸳鸯湖
　　阆园诗为豫章李太虚先生赋四首
　　堂筑脩陂外常来书画船入春花照地不夜水连天香发闻芳杜鸿飞识渚田林居知气无事此髙眠居近神仙里丹经早自知堂成初似画世变巳如棋湓浦云归晩庐峰鸟下迟依依天际想去住是前期禹穴探奇嵗摛毫赋两京坐嫌天地窄行觉水云轻钟逺虚声应林幽夕照生十年躭异致蓬阆岂虚名境逐沧桑换身同诗巻留望云生絶壑见月老寒湫道在心无染名髙世是求聊将少君隠共赋鹿门游同祁夫人商媚生祁修嫣湘君张楚纕朱赵璧游寓山分韵二首
　　名园多异植花绕曲防边山抱苍潭水林藏碧树烟栖乌啼月下廻棹泊霜前酒罢同归阁开奁纳翠钿佳园饶逸趣逺客一登台薜老苍烟静风髙落木哀看山空翠湿觅路乱云开欲和金闺句慙非兎苑才
　　旅中秋日
　　忧危只有客心微赢得湖光蔽竹扉囊有新诗聊寄赏家存旧壁亦懐归青山断处饶红叶黄菊开时少白衣近水隂晴容易过忽惊风雨打窗飞
　　南湖竹枝词三首
　　胭脂防罢拂双蛾唤整衣裳厌麝多争向水邉呼不住弄钩潜自抝轻荷
　　倚屏防拂晚妆浓腻粉中间映淡红堕髻不妆闲首饰鳯钗斜挿玉玲珑
　　嘉兴美女惯浓妆絶様南珠间翠珰广袖绣完裁四帛外头单罩紫绡裳
　　湖上
　　西子湖头千顷春风光不属去来人朝岚夕霭谁收得半在凭防半钓纶
　　秋夜懐月辉孙夫人
　　肃肃秋声满院闻晚风吹尽一天云满阶落叶蛩鸣后好月当空疑是君
　　黄媛贞
　　媛贞字皆徳媛介之姊太守朱茂时侧室王端淑曽称其诗律清警
　　初秋
　　草木疎疎绿未干飘风日夕动林端拈将针线寜心就理得音徽不暇弹晓起帘栊初退暑晩来楼阁又生寒衣轻扇冷无余事好向窓前借月防
　　悼亡儿六郎
　　霜飘鸳瓦重月上燕梁迟最是消魂处明珠去掌时
　　立夏日寄懐兄妹
　　一夕南风动莺啼绿尽知愁深梅子约过杏花时巳负髙春话无乖新夏期三山天月里各有一人思
　　吊鹤诗
　　素魄飘然上白云松风寂寂竹深深月移误识来时影花落当知去日心锦帐美人思妙舞别峰髙士枕空音碧霄孤冷寻何处日夕闲防水木隂
　　立秋日梦分得成字
　　前脩竹洗来清且理琴书托此生凉到半庭分夏去梦将一字许秋成凌虚乆接梧桐影孤坐新惊砧杵声我意正悲时节易更教重论月中情
　　孙兰媛
　　兰媛字介畹徳贞长女适同邑文学陆渭工诗词多韵语不杂脂粉擅冩兰竹着有研香阁诗王端淑曰介畹诗如行云流水在有意无意间
　　读外君登岱诗【曽勒先姑沈安人石幢于泰山歇马厓】
　　天下何曽小家乡吴观中卧游诗一片石白云封
　　秋泛
　　烟拖髙栁荡秋姿落照寒蝉故故悲放棹归来月初上风吹荷叶断残丝
　　雨夜闻梅香作
　　湿尽孤牕烛冷时梅花香破一枝枝逋翁未解黄昬雨清浅闲临照影池
　　孙蕙媛
　　蕙媛字静畹徳贞次女适桐乡孝防庄国英蚤寡着有愁余艸词工小令与介畹争胜
　　读缝云阁艸赋赠沈夫人次姊氏韵
　　绮疏髙撷补天楼银牓新题藻霱流月姊静窥三素粲风姨不巻五华柔写情妙句针同圣隐意廻文锦可酧组练自知从研北丝丝叶叶几残篝
　　沈孺人榛
　　榛字伯防嘉善麟溪人天启乙丑进士南昌府推官沈徳滋女适进士钱黯
　　红白瓶梅
　　不尽南枝放军持入画装緐英矜白雪疎蕊防红妆羃防难分影萧森共一香妬风应莫虑春色喜先藏
　　家园古藤花【园有九松胜国时植】
　　循墙蜒蜿走龙蛇占尽家山首夏花鬛鬛影随华鬘动累累香贯蘂珠钭窥园乍对疑朝彩隔槛遥看悮晩霞折得一枝持叩问藤年还似九松耶
　　顾娟娟
　　娟娟嘉兴妓
　　赠别
　　南国相思子西番笃耨香留君充离佩休赌紫罗囊行刚
　　行刚号祗园嘉兴人处士胡日华女嫁诸生常公振未期而寡中嵗出家为僧通乘弟子住嘉兴梅防里伏狮院有语録
　　孟夏关中咏
　　百结鹑衣倒挂肩饥来吃饭倦时眠蒲团稳坐浑忘世一任尘中嵗月迁
　　沈栗
　　栗字仲恂榛之妹诸生陈谊臣室
　　红白缾梅
　　晓避狂风落宵随竹影斜朱顔羞剪彩玉骨絶含瑕漫簇参差蘂同分浓淡花罗浮梦何许一为胆瓶夸王炜
　　炜字功史又字辰若太仓人太原相国之裔海盐陈文学光縡室能诗善画有燕誉楼稿与卞夫人为师弟交得其清秀苍韵之传有林下风以世乱偕隐于娄博学敦古诗多名句顾伊人称为笄帏中道学宿儒不当以香奁目之如月光临水净云气近山多开帘纳新燕移榻近髙柯皆佳句也太仓女子黄若从父蜀归以奇花珍木图示之日夕模写致病而殁
　　题介畹陆夫人画竹巻
　　自昔管仲姬抽毫染修竹娟娟绮石傍琅玕照人目犹属闺阁才胸中少林麓只今介畹氏泼墨较纯熟生绡百尺强渭川千畆簇初苞间枯梢暮雨秋烟緑笔牀螺黛殷玲珑戛寒玉潜招湘女魂碧伴幽独
　　和吴岩子师湖上咏
　　栁色六桥迷晴云万山吐燕带落花飞莺随歌管度倚树聴提壶疏泉成瀑布小阁遇春隂松声尝似雨
　　冬日林居
　　飒飒微风雪长林锁白云曳萝山骨逈汲涧水衣分树老花犹在霜清雁不羣谁怜捣衣者此夕几囘闻
　　夏日
　　幽居感地僻清旷絶尘喧删竹蜘蛛堕钩鱼翡翠翻课童亲稼穑宴客治苹蘩唯愿垂杨树清隂掩我门
　　春日闲居
　　南郊春色满人静鸟声多乆雨鱼苗活微风燕子过花飞寒食节草緑夕阳坡尽日无他事援琴对薜萝
　　感懐二首
　　逺离阿母四年余百叠愁眉更不舒眷恋庭闱惟有梦播迁南北未成居家园风景三更月夫壻生涯数巻书无限伤心归未得鹔鹴典酒对相如
　　空传锦字有才名泪雨春来似未晴倭堕睡残悲数病扊扅炊尽送遐征心随吴水乡闗去愁逐春云昼夜生潦倒三迁名未就谁怜女子赋离情
　　同诸太母登浮图
　　同登化塔纵游观山色苍茫海色寒风送佩声临絶顶日将人影上危防诸天直向云中接下界翻如画里看到此须知尘相幻凌空谁敢更盘桓
　　送文如师氏归里
　　寒林小鸟尚嘤嘤独向东城为送行思逐囘风悲落叶梦惊流水作寒声髙斋有意还迟月短棹无心复计程分手泪倾南北恨孤帆杳杳夕阳横
　　酬徐姊郑夫人
　　已知彤管寄情賖金缕改绛纱隐几尚传康伯母下帷犹似谢公家桃笙乍转湘波动灌树初殷海燕斜翡翠笔牀空作赋输君相赠有琼华
　　上已分韵
　　解禊廻流蘸逺峰香车碾破緑防茸三眠栁下红牙按四照花边锦帐重连骑自从金谷遇泛觞疑得酒泉封遥知刻烛挥银管漏短春深不似冬
　　西泠闲咏
　　澄江廻抱古城斜一片烟云接永嘉为爱好山聊住足偶依髙树便成家湖光潋灎侵行笈竹影参差带落花闻道故人将卜隐短衣双挽鹿门车
　　宫词
　　宫漏沉沉缓箭流行云不下殿西头平明试巻珠帘看阵阵飞红入御沟
　　洞庭道人赵昭
　　昭字子恵吴郡寒山隐君女祖母陆卿子母文端容俱擅词翰之席子恵能嗣其美适平湖文学马仲子班性好烟霞尝葛衫椎髻自拟道民仲子强之不克防仲子父难破家子恵遂入空门更号徳隐结庵于洞庭西山中香林匿影二十余年亦吴越间一奇女子也有侣云居遗藁
　　新秋晩眺
　　山中多晩凉清风厉秋节遥瞻四五峰壁立皆奇絶修竹傍林开乔松倚岩列黄菊散芳丛清泉凝白雪对此懐素心千里共明月愿保幽贞姿岁寒双皎洁
　　雨中得家信寄荅
　　寂寂空庭雨始自东南隅飞鸟衔书来徘徊顾我庐故巢今尚在新燕谁与居愿子念幽独中道盼廻车我心固匪石君意今何如
　　种竹歌
　　南山南北山北其中有竹人不识托根数茎临严霜虚心愿并幽溪柏秋深草木零落尽此竹亭亭终不易
　　赠琴如闵夫人
　　晓日下妆阁春风动绣帏侍儿调百舌夫壻画双眉旧制芳兰佩新裁粉荔诗栁花初入咏抚景步迟迟
　　冬日感懐
　　独坐泪沾衣天涯信未归幽琴鸣转寂孤梗断何依越水云俱冷吴山雁不飞空庭杉影乱唤婢掩柴扉
　　春日泣懐先慈
　　兰闺仪范卄年余徳耀神葩玉不如坐帐每教吟五字遣奁亲自绘双鱼最怜辛苦懐兰佩犹忆提防载鹿车风木有情肠欲断梦中空自学牵裾
　　当湖文园闻巳填茂草慰外君
　　遥望残阳落故墟更传烽火遍州闾緑沉渭畆临溪竹香散文园满架书钓艇苍茫浮少伯琴台寂寞忆相如多君腹笥依然在词赋翩翻好似初
　　祀寒山先墓
　　一天风雨倍伤离囘首寒泉曲涧西伯道祠边猿独唳中郎墓上鸟空嗁尘飞台阁书还在雪压松筠鹤自栖从此素丝凭世染漫怜志与白云齐
　　乙酉孟秋兵乱
　　登髙望长水水长人未归遥怜弄珠女不学九嶷妃
　　皆令黄夫人过寓山闺即事
　　吟得新诗子夜残银缸防防照花栏湏臾小婢来相报深竹乌嗁月满滩
　　早春次端文舅父韵
　　山中乆雨春将半楼外啼莺日巳斜防尊自向苍苔坐为惜枝头残杏花
　　洞庭一粟庵咏梅
　　玉女茅庵白布袍仙骨道风髙幽情未种昙花树先挿江梅映白毫
　　美人
　　眉鎻春山鬓防鸦莫将桃李鬭芳华无心去逐风流队闲向雕防数落花
　　氷蟾子吴朏
　　朏号氷蟾子华亭人适嘉善曹允明王端淑曰诗多古意矫矫如千丈松
　　艶曲二首
　　金屋暖长春兰堦人似月但愿如月圆不愿如月缺赠妾紫金环遗郎白玉玦郎恩环不解妾心玉比洁
　　采莲曲
　　弱桞系游骢丛花映娇面郎佩紫纹囊侬从扇底见邹姬莲午
　　莲午嘉善人进士丁彦妾其继妻吴中燕不能容入空门焚修
　　即事
　　初裁白袷立梧庭痩骨徒怜病叶零酒后红酥犹帯冷三三五五见疎星
　　彭琬
　　琬字玉映海盐人进士期生妺浙江总兵马孟骅媳与妹琰称双璧王端淑曰琬诗巧慧俊冷不作浅浮小语
　　懐王辰若夫人
　　湖上烟生碧树枝柴扉昼掩落花时何当得覩双文貌堪羡擎来道蕴诗曲迳茶香留夜月朱栏鸟下看围棋三春风雨愁深浅病骨支离无限思
　　彭琰
　　琰字防玉琬妹适文学朱化鹏诗不多见而名句络绎王端淑称其才情两足似胜姊氏姊惟幽艶妹则英特而博大矣
　　懐王辰若夫人
　　碧艸萋迷接桞枝匆匆良晤夕阳时纎眉画就春山色素纸裁成白雪诗风送花香沾去袂鸟啼竹径冷残棋归来静掩闲庭月欲向清光寄所思
　　病春
　　半帘垂桞夕阳斜香冷闲日更賖莫道朝来不憔悴撩人偏恨牡丹花
　　周慧贞
　　慧贞字挹芳吴江人嘉兴孝防黄婷之室早殀沈宛君为之作传王端淑曰挹芳与孟畹柔嘉鼎足三分为一时之胜
　　七夕
　　双星暗度巧云飞玉漏声残月正西秋思不堪伤独立数竿风竹小低
　　王氏
　　王氏嘉兴人王端淑曰松隽不凡可与言诗春日
　　昼长门静掩愁病自应怜倦绣频余锦焚香数爇钱防花嫌蜨舞闻桞爱莺眠偶到楼头望春光半巳还王湘贞
　　湘贞嘉兴兵部侍郎张天植之妾张被逮王同众妾史兰若章蘓淑裂帛作小楷寄张以死今存王诗一首
　　临终诗
　　自入君门乍几年今朝赍志下黄泉倘然女侣相呼问同是前生未了縁
　　顔畹思
　　畹思字宛在桐乡人王端淑曰苍老灵异识度逺洗去近日蹊迳
　　题墙上蔷薇
　　小院隂隂昼渐长一枝掩映似窥墙笼白日分红艶叶鎻轻烟漾碧光半面偶怜香自逺全身何处影能藏谁家锦帐遮春住莫放东风逐路傍
　　顔佩芳
　　佩芳字芳在桐乡人王端淑曰一气雄壮出人意外而灵警之句满幅
　　孝嘉侄过予并诒以诗同和
　　年来踪迹各西东乍见翻疑是梦中愧我能裁谢氏絮喜君不堕庾家风千秋事业还凭立数载离情得暂同正沸炉声归棹促一番聚散苦匆匆
　　袁瑞英
　　瑞英字素如嘉兴人见西湖唱和诗
　　集傅园
　　伤心不敢上髙楼满目闗山使妾愁肠断意中人去后鹍弦斜整泪先流
　　宋娟
　　娟杭州人以乱被掠至清风店题诗于壁后归嘉善曹太史王端淑曰哀愤似蔡琰而情思纒绵题清风店
　　妾命如朔风飘然振落叶不入郎罗帏乃逐尘沙陌妾本良家儿流落平康刼十三工秦筝十五好笔墨武林遇公子知心不徒悦忽尔天地崩干戈作长别朔雪战寒风皴肌冷如铁谁谓文姬哀犹得过汉阙谁谓明妃怨犹能封马鬛而我薄命妾终当染锋血胡不即就死心为公子结公子尔多情岂忘西湖月公子尔多智岂不谅我节公子尔任侠忍妾委虎穴公子尔多交交岂无豪杰媒妁扇上诗颠沛不忍撇忍死一相待悲酸难再説又闻洞山方风流当世杰尔既善顾郎何不一救妾
　　徐简
　　简字文漪嘉兴人新安吴于庭副室吴游粤留文漪于吴门或曰后归杨中翰着有香梦居集王端淑曰其诗轻清宛转无一率笔
　　和元微之生春诗
　　何处生春早春生锦幔中香吹金篆火梦警玉钩风緑髻堆鬟腻红酥压酒融小遐日照花影隔纱丛
　　宫词三首
　　看春偶立幔亭东天语呼名内殿中敕与司香薫雀尾御衣旋覆象牙笼
　　红楼昨夜醉春懐玉导当塲胜赌牌却被帘钩轻触损圣恩重赐九鸾钗
　　沉香亭子玉勾栏植遍名花按月防第一莫栽红芍药此花开日又春残
　　吴氏
　　吴氏嘉兴人铨部某之女才色俱絶以所配非偶不自检束致讼后流寓金陵
　　舟中
　　一秋水浸罗衣月色依舟泪满帏皓魄不随风落去空留怨骨伴郎归
　　吴芳
　　吴芳秀水人吏部吴竹亭女适同邑徐然然字抚辰
　　寄逺
　　东风吹就雨防纎残夜无言且独眠翠髻未偏罗帐冷欲凭清梦到君边
　　沈夫人珵
　　珵字未男嘉善人顺治已丑进士工部主事丁彦元配彦妾邹莲午亦能诗相继早没继娶吴中燕嘉兴人颇解文义性髙寒放迹山水以终王端淑谓珵诗刻画入情处直令物无遁形虽少陵复起不能过也
　　即事二首
　　山蕚纷纷出槿红月有句向文同鸳鸯锦下支机石可是相如轸上逢
　　睡起春慵拂晓飔搅人幽梦是黄鹂一竿犊鼻随南阮何事绵绵催画眉
　　钱涓
　　涓字褧文平湖人薛吏部振猷媳有抱雪吟一巻自为序
　　山雨
　　晩结隂云日不辉雨透湿罗衣前万緑浑如洗坐防峦烟夹岫飞
　　虞美人歌
　　楚歌四面起项王兵败兮项王败矣虞何为死王劒兮魂相随长梦应怜歌舞宴月明从此照空帷堪叹八千子弟也终无一个挥戈者玉顔飞血逐东风化作年年淮艸红入春常帯伤心雨至今犹自泣重瞳
　　施璲昭
　　璲昭广文施鋐女平湖人适文学沈炳孚早年夭卒有诗一巻未刻
　　独坐见月
　　萧萧夜色凉小院惊佳节病骨不禁风垂帘待秋月
　　春日送姊
　　分手河桥泪满衣渭城三唱落花飞那堪堤畔无情栁揺飏东风送客归
　　秋日
　　飒飒悲风吹雁声竹寒月露华清残灯挑尽愁无寐被冷香消漏四更
　　秋闺二首
　　满院梧桐帯翠凋竹疎雨湿芭蕉西风吹遍空闺冷缕缕残香尚未消
　　雨过幽庭湿翠微新凉初觉懒添衣慵拈针线悲秋咏几向西风怨落晖
　　早梅
　　防防寒霜飘未尽朝来忽见数枝开东皇岂解愁人意先使庭梅报信来
　　清明
　　懒卷珠帘防燕飞愁魂化蜨杳难依清明情绪都萧索炀帝堤边栁不肥
　　暮春嘱病
　　感汝误怜不见别想因错认作休文如今但愿随春去风舞杨花欲送君
　　马福娥
　　福娥名家女适禾人沈宏略所居之室扁曰兰斋因以为号诗名断钗集里人王庭俞汝言序之喜雨
　　晓起日犹赤云低雨骤来枯池重积水老石更生苔农务多时苦天心此日囘緑无一事蕉影亦悠哉
　　春霁偶成
　　微日初开凉气清强扶病起怯徐行堦前嫩艸笼烟睡帘外新花帯雨迎云淡晴光浮碧缀风揺叶色半明炉香茗汁时相得频聴黄鹂树底声
　　暮春病起柬姑母陆夫人
　　庭砌萧疎细草匀韶华病起惜残春一篱菜暖粘花蜨几片花飘上绣茵少妇闺中妆似旧垂杨陌上緑还新封侯自古良非易不厌诗书夫壻贫
　　人日病卧
　　晴光转处尽知春多病依然此一身尘世乆知家是客年华又见日为人愁防曲里梅花落惊对庭前彩胜新沉水香残茶汁冷薄寒无那透重茵
　　春懐
　　日暖闲庭草色明伤春绮阁伴茶铛吹箫自作秦楼想咏絮羞传谢女名睡里花香迟蜨梦静中纸聴蜂声曰归惆怅跂予望却羡翩翩燕羽轻
　　早春见梅
　　未办探花屐前晓忽开春风不相待飞送暗香来
　　中秋夜戱赠邻女
　　桂子当天落朱门对户开容如春正好人向月中来
　　雪珠
　　乍聴披檐响俄惊绕砌圆明珠如有意留作掌中看
　　惜春
　　何处堪惆怅红残雨后春一双衣袖湿知是折花人
　　漫兴
　　风吹满树叶萧萧睡起珠帘影动揺却恠深闺天易晩药炉烟重湿芭蕉
　　雨鬘道人陆观莲
　　观莲字少君别号雨鬘道人嘉善石辉里人也适桐庐殳山人丹生山人初居吴之专诸塔右后隠震泽之西邨草屋萧萧烟火时絶惟与道人唱和比舍闻欢笑声则道人诗成山人击节而歌林乌栖宿皆惊起子讷女黙道人恒授书焉山人有诗曰室中有髙士十年乐饥虚又曰怜渠最防小献岁解吟诗盖自诩也复移住嘉兴盛泽三年最后以避水患隐嘉善蒋湖之西园亦三年康熙丁未山人将擕家入九峰道人忽病而逝又三日女黙亦逝山人当秋风萧瑟中梦女为言大人顷在旧隠病儿日进汤药又梦道人言我母女以好礼斗持佛号防紫府收録更名女曰琼真与羣仙游也道人自集其近诗曰蒋湖寓园艸吴江顾有孝为序而题之曰殳氏闺隠集并附其女黙之作焉蒋湖寓园对月【并序】
　　夫观千劒者能劒观千赋者能赋服习众神岂不然哉余少依姆师仅通章句长随夫子遂晓诗篇柳下栖迟未见荐禽之客隆中髙卧谁为友葛之人以是同梁生之出闗深慙徳曜异少伯之辞越不羡夷光长与蠧简为亲萧条三径独向芸编为伴离别经年儿既能文女亦识字厯冬夏以靡辍惯饥寒而不啼既而防子来归不殊师友之对时有髙人造访实多赠答之辞稍知工拙之分畧窥正变之则荏苒数载常如不系之舟留滞他乡尽是若浮之梗昨因避水来止斯园门掩深邨对琅玕之个个人归逺浦泛雨雪之纷纷盼望故庐不逾衣帯言旋旧里终隔山河落花与芳艸相依明月共清风自举顾此幼女夙慕古人如左氏之有芬才华挺茂在荀家则为灌志畧英蕤朱粉不施自是蓬门之质丹铅能好居然林下之风以此消愁愁可知矣嗟夫篇章躭玩讵为失意之悲儿女闗情不作无家之别况闻郗公筑室植松桂以相招陶令卜邻乐晨夕而不返兴言在迩益复牵怀简弃旧篇独存新什岂徒夸谢庭咏絮蔡阁闻琴而已哉
　　青天挂明镜辉光照我牀展转不能寐起坐空徬徨徬徨亦何为曰思我故乡瓶斋旧隠处乃在茜水阳廿年几播迁渺渺天一方回思手栽树橘柚徒含芳安得生羽翼摩天一翺翔
　　念沈氏老姊
　　昔闻恒山鸟四海各分飞念我同生子四女相因依辛苦效反哺力尽心亦微仲姊久长逝泪落不可挥所遗我三人恋母愿空违伯也失所天忍死鞠孤儿儿年近四十与妇同分离防防一孙女遣嫁时来归上堂问祖母终朝无苦饥嗟予季与叔相见时亦稀抚琴弹此曲此曲声殊悲
　　寳劒篇赠外
　　吁咄哉荆卿劒术既不成虽有寳劒徒空名千年黯黯闭秋水双匣渺渺埋龙精狐狸夜号风雨恶蛟螭昼舞波涛惊我持此劒若明月众星朗朗随其行又持此劒若白日羣妖退走欃枪平欃枪平众星没送君赠君君莫惑古来遇合自有时神物出处当知之
　　辰山歩虚词
　　欝萧宴罢列仙归彩鳯青鸾各自飞勅赐珍珠三百斛满身璎珞绕天衣
　　焚香读道书口占
　　红花影自纷纷一巻常持氷雪文却忆夜深礼斗罢彩云遥送小茅君
　　墨姑殳黙
　　黙字斋季小字墨姑嘉善殳丹生山人之女母曰陆少君姑生而奇慧九岁能诗山人有元旦家集聨句姑首唱焉山人好游独姑与母居诗益工凡刺绣刀尺无不入妙习小楷摹画李龙眠白描大士年十六未字母死三日姑亦卒姑容貌端丽声影不出爱管夫人画竹一幅与同卧起并玩好文石子十许枚小白甆罂二器凡零香断墨残绘剰绣山人悉内之棺其自跋诗巻云黙三岁飘零从二亲于外郡十年梦想思一返于故园蒋湖以避水而来旧庐若望洋而止老母倚北堂而兴叹中夜挟寳瑟以长吟非无慰藉之词实多于邑之调晨乍啓瑠璃之砚匣自随夕幄徒薫翡翠之笔牀不去以是长见笑于邻女不解防花或贻诮于闺人何知鬭艸情繇此遣绪以此深矣驾言当秋防家渡泖揽九峰之奇胜髣髴金庭专一壑之幽闲飘飖云峤精琼爢而延伫齐玉轪以上驰曰父曰兄寻采药之赤松旦暮可遇为母为女盼传书之青鸟闺阁非遥爰奉命于慈闱篇分甲乙冀流辉于彤管字辨宫商庶几染翰而成不须石墨含毫以待有取香茅
　　和母寳劒篇赠兄
　　牀头夜半双龙吼光摄羣妖暗星斗风雨霹一瞬间木拔沙飞石乱走古来神物太平常遭时遇主生晶光拂拭霜花将解赠时无烈士空徬徨空徬徨莫太息木兰唧唧当户织阿兄少年射白额归来摩挲防太白
　　忆震泽西邨
　　忽忽难忘处西邨明月中荷花低拂露菱叶静含风烟火经旬断音书隔岁通茅堂知在否应有白云封
　　辰山歩虚词
　　阊阖初开黄道边鸣钟伐鼓防羣仙多縁悮折琼枝树谪下瑶台十五年
　　彭孙婧
　　孙婧字娈如海盐人锦县令陈龙孙配彭孙遹姊有盘城游草
　　夜闻弦索
　　寒缸桃尽已三更何处歌声恼客情残月纸眠不稳照人离恨太分明
　　济宁月夜
　　丹枫两岸夹长隄满目征帆夜不迷千里闗河同此夜数声柔橹过前溪
　　琅琊女子王梦鸾
　　梦鸾字仙御桐乡人
　　偶兴
　　山中古木叶还清山下渔舟钓晩汀夜静月明人不见自家歌与自家聴
　　姑苏杨栁枝词二首
　　家住横塘春复秋门前杨桞数株柔画栏长是周遭防不遣行人系紫骝
　　桞条风静雨初收更罢罗衣嬾上楼花下欲将新月拜一钩恰到緑梢头
　　琅琊小女
　　王梦鸾之妹小字仙驾
　　姑苏杨桞枝词二首
　　丝丝低罥石栏干拟向阶前折取看临举玉纎犹障袖吹花风起觉添寒
　　交枝杨桞映重门树色蒙蒙带雨痕绣幙不开人欲倦只疑深阁易黄昬
　　姥峰鹦女陆言
　　予妇陆孺人阁学雅坪公长女也年十七归予连遭先父母防承敬执劳靡有倦节继以羣侮交作孤苦防防予唯占毕下帷孺人亦有卧薪尝胆之槩焉迨生齿日緐家道中落予复奋防入都朋游日盛孺人缩食减衣而勿伤大体以是得不困其训子女慈而能整御婢仆肃而有恩镂剪针织防勿精工稍娴文墨以非妇道之常偶吟而巳乙亥十一月病作自言必死凡家事手拨口嘱无一遗失危坐而逝若有道者先是癸酉予宿天姥峰下梦一妪曰汝前身白鹤童子汝妇则緑鹦仙也遂占一诗曰偕隠何年志颇同前身忘却俗縁中夜来天姥浑猜着是緑鹦仙白鹤童因名言字鹦仙云
　　夜游虎丘
　　赏心一片石秉烛我来游月黒松无影苔青露欲流斸云新石断飞钖旧泉留桞色将舒翠帆开忆虎丘
　　哭鹿女
　　握珠入海杳难寻痛极浑如万镞侵覆翼六年成晓露埋香一梦委秋衾风翻落叶依新冢月照归鸦认旧林追忆膝前欢笑处两行血泪湿罗襟
　　京邸伤母新厝东湖别墅
　　年来顾影暗伤神花月难留去住身痛我先凋萱树早怕人细诵蓼莪频望云何尽天涯路戯防难娱防下亲佳节每逢垂血泪因风遥洒弄珠津
　　咏丁香
　　小院沉沉欲暮天闲堦独歩影娟娟惊看宻叶添青色却爱繁花吐紫烟拂槛丛丛疑线绾映帘蔌蔌借丝纒愁心欲诉花先结可惜重来二十年
　　秋日游金鼇玉蝀
　　九铃殿宇倚青霄碧树红亭白玉桥我欲一帆归去也御河波静不通潮




　　檇李诗系巻三十五
　　钦定四库全书
　　檇李诗系巻三十六
　　平湖沈季友编
　　宋
　　吴山道人
　　括异志曰三山曽先生陟尝寓馆于海盐陈氏七载有道人自吴山来谓曰子思乡之切何不暂归乃剪纸为马令合眼上马以水噀之其疾如风嘱曰汝归不可乆留湏防到家门户如旧妻令入浴易新衣陟曰我便去妻曰才归便去何不念父母妻子乎陟便上马而行所骑马足折惊寤乃自在书馆中随身衣服皆新制者道人亦不见惟留一药篮中有诗云
　　一骑如龙送客归银鬃緑耳歩相随佳人未许轻离别不是仙翁岂得知
　　桞姓女鬼
　　志曰熙宁丙辰秀州嘉兴令陶彖子遇一女偕行至水濵遗以一诗与之期曰仲冬二七月盈之夕车马来迎自是令子遘异疾不可救疗后辨才法师元净抵秀令亟告之法师过令所除地为坛设观音像取杨桞洒水呪之夜遂安寝明日始来结跏趺坐引儿问曰汝居何地而来至此答曰防稽之东卞山之阳是我之宅古木苍苍师问其姓荅曰吴王山上无人处几度临风学舞腰师曰桞姓也乃辗然而笑师又为宣説楞严神咒痛自悔恨母为物邪所转于是号泣谓令子曰久与子游不能遽舍愿觞为别因相对引满又作一诗而去遂不复见按此系秦少游所载而诗话总龟亦纪其事与此稍异
　　生为木卯人死作幽独鬼泉门长夜开衾帏待君至
　　别诗
　　仲冬二七是良时江上无縁与子期今日临歧一杯酒共君千里逺相离
　　曹刺史女
　　嘉熈间邓州人金鹤云以琴书寓嘉兴招提寺侧富家夜闻女子唱歌歌罢排户入与云防临别以金赠之女子澘然曰妾曺刺史女也巳得仙术但凡心未除遭此防谪君前程甚逺夹山之防其慎之金后为县令卒于峡州考其寺即曹珪宅后凿土得石匣古琴有金系焉歌曰
　　记得一曲直千金如今寂寞古墙隂秋风衰艸白云深断桥流水何处寻
　　张总管
　　建炎间崇徳有张子修字徳夫官为浙东总管葺园于玉湾之北醉花载月筑流杯遂初二亭开乳鸭池为流觞之饮人称东园时又有邑人张汝昌字士隆官廸功郎与子脩品望相埓徙居其西称西园并饶林馆之胜结社赋诗子修卒年八十六其诗不传后石门里中有召仙者防箕云我张子修也昔与汝昌筑东西二园今日归来惟见衰艸宛然一丁令威耳乃题一诗而去
　　谢事归来一幅巾千年华表漫哀吟而今废沼空留恨好句枇杷更属人
　　元
　　独乐园主
　　辍耕録云友人檇李郭元凯舜举尝召一仙至大书曰独乐园主也众以咏史请为作长篇观其诗意盖宋人也
　　三皇之前不可传尧舜垂衣化自然夏衰商败兵革起征讨有罪非传贤苍姬种徳极深厚厯载八百何绵绵孔丘孟轲不得位惟有文字登书编春秋笔削严一字诛恶褒善持大权丘明作传详本末下迨战国何茫然秦皇并吞六王毕始废封建迷井田功髙自谓传万世仁义不施徒托仙东游弗返祖龙死赤灵火徳明中天汉朝文景称至治刑措可比成康前无端杂用黄老术是以未得称其全王莽贼臣簒汉祚赖有光武如周宣灵台名将应列宿婉婉长防抉戎轩絶胜髙祖醢彭越可比周召终天年崇儒往谒曲阜庙典章灿灿罗星躔后人不省创业苦宠任阉宦皆貂蝉西园鬻爵诚可耻党锢忠士灾何延一朝曹氏帝称魏铜驼荆棘生荒烟闗张早死后主弱典午自帝开坤埏五季云扰乱中国五马南渡何翩翩六朝兴废有得失岂知合并归杨坚琼花城里建宫阙汴湖春水浮龙船乱离思治否复防唐室髙祖催飞鶱秦王神武不可及遂承天祚传髙大纲不正有慙色我尝抚巻思其渊纷纷女祸握神器扰扰藩镇横戈鋋乘舆避乱数奔窜翠华几度游西川黄巢残贼不忍説白骨山积血成泉侵凌渐使唐祚絶江海虽大犹涓涓朱温防将乃一贼僣号暂时得复失后唐石晋暨知逺但以功利不尚徳周家亦僣登天基独有世宗明治术我朝列圣皆深仁天下苍生得苏息史书浩浩充屋栋人主欲观宁遍及小臣纂集作通鉴治乱兴亡明似日愿言乙夜细垂观比美成王戒无逸月夜异人
　　魏塘元万户陈景纯名当字爱山辟园有异人月夜叩门题诗云
　　戊子年间多快乐丙申之岁少留连公公莫作绵绵计花圃终须变野田
　　明
　　天民
　　嘉靖间浙省平湖县乡中有一仙祷事有騐乡人遂为立祠亦能作诗写字欲求其作者不拘多少置巻于庙过日则墨遍还之也自称为洞賔天民尝有赠老年得子者诗
　　争羡孤梅得遇春暖风残雪越精神西湖昨夜多奇瑞防破红蕖已十分
　　蓬莱宫人
　　隆庆时嘉兴府治东石狮巷有朱生者一日道经南城遇雨迷路心正惊疑忽有二女童曰奉主母命来迎朱与偕行入一洞门遥望殿陛珑两度石桥乃抵其虏一仙娥自称蓬莱宫人邀君一了夙愿与朱促席畅饮逮晨朱辞归娥愀然乃设宴正殿铺陈饮馔较昨愈奇出一锦轴写诗以赠挥泪而别既别朱忽堕山下若梦焉轴犹在手后事觉轴亦失去见名媛诗纬
　　三山窈窕许飞琼伴我来经几万程好与清华公子防不妨露漫相倾
　　壶天移傍郡城壕云自飞扬鹤自巢千载偶谐尘世愿碧桃花下共吹箫
　　海外三山十二楼弱流环绕不通舟此身也解为云雨迢逓骖鸾檇李游
　　莫道仙凡各一方湏知张硕遇兰香春风尝恋人间乐底事无心问海棠
　　百雉斜连一道开为君翻作雨云台髙情彷佛襄王事宋玉如何不赋来
　　湖桞青青花满枝可怜分手艶阳时离官漫自添离思瞒得封姨不我知
　　阳台后防巳无期眉上春云不自知那更灵官传晓令含情骑鹄强题诗
　　驱山缩地逈尘寰从此交情事不闗他日离愁何防慰暂将三塔作三山
　　仙女
　　隆庆初朱生少溪名尧封平湖人居郡城聚徒于隐真观忽一日有偏髾女子招生出东门不数里天且就暝又一女子持灯而待引入林麓间金碧莹然异香满室须防丽人出拜设賔筵非人间常品终席无一防语谆谆多古今典故生亦不甚解唯唯而已食毕延入书室纵观典籍图绘翰墨珍玩毕就寝宛然世间男女叩其所自俛而不荅口诵一律有偷闲别却诸仙侣好向人间了夙縁之句因嘱曰吾与君有夙契故轻就君君宻之亡泄也生后稍露其意家人遂谨守之俾不得去女子亦三日不至已而复来生随之行则道路崎岖雷雨交作女子曰为君泄此机罚君度七里冈也既逹丽人怒曰薄行子何来吾以心托子子何负我耶使女子送归及抵家则星月朗然视其衣履又未尝湿也一日丽人忽至生若巫觋然口诵其言曰君何负徳乃尔因长吟一絶曰恨满尘寰不乆留云轩独驭上瀛洲怜君一防尘心在誓海盟山不到头问其居曰天髙地逈海濶江深山明水秀是我蜗邨问其名曰草野相逢防玉台来时有念下天台山人一宿因縁絶解下安冠泪满腮他如芝种丹田消白日汞烧金鼎度清秋长啸一声天地老三千甲子半枰棋之句颇为士林所称当时聴者为致真假之辨复吟一絶云云且曰仙凡路隔郎君自爱我从此逝矣时儿童六七岁以下有见其绛衣霓裳在云端拱揖者后亦竟无他异出海盐崔嘉祥鸣吾纪事此与前事相类疑即一人也
　　我是云丘散诞人半生三见海扬尘今来寄语夸毗子何必劳劳问假真
　　木人
　　紫桃轩杂缀云甘复生来往江湖擕一木偶长尺有咫出入袖中登几案跳跃趋歩发声与人谈论亦能诗自云姓髙名梅金溪人少有逸韵二十余而卒为炼鬼者刻樟木诵秘咒摄附灵魂遂偕甘生以游向客友人屠用明所一日有以诗僧秋潭年腊为问者朗吟一诗赠之句意清絶非凡鬼也
　　髙僧如痩鹤懒得着袈裟雪案堆庄子花函出内家问方医病竹邮水泛新茶一识沉香气青烟吐白纱女仙四人
　　名媛诗纬载仙女下降秀水谢彩家异香飘拂从鹤背而下有湘君衣緑玉城仙史衣红苕上君衣白少室灵妃衣紫等仙后六年又降谢彩之夫华亭丁六郎也王端淑曰读十二美人书内丁谢驾鹤冲举盖崇祯以前事也秋涛子言之凿凿定非説梦其歌亦典雅庄重无鄙俗字句烟火人恐不能道
　　湘君
　　絶句
　　吴水迢遥接楚云瑶台清露滴黄昬当时谁向苍梧望休信斑斑竹上痕
　　玉城仙史
　　赠丁生
　　求厥道初端倪莫测杳杳防防以诚为宅之又呼吸之间不矫不疾无倚无偏变化反覆元牝之谷以实为虚静而匪独戒之慎之毖尔玉烛
　　苕上君
　　玉如意击案歌
　　吞吐日月兮啜其英浩气磅礴兮得长生糠粃浊世兮髙蹑乎太清虽天上之无愁兮羡人间之有情溯清风于子夜乐故人之瑟琴白鹤舞兮丹鳯鸣防防迎子之驭而徜徉乎瑶京
　　少室灵妃
　　扬袂起舞歌
　　悠悠浩刼兮逐逝波茫茫大地兮崇者山而卑者阿何人世之迷昧兮鹜于名利而纷拏岂知太清之上更有神凝炁谧超世乎尘刼之外终乾坤而不磨只俄顷兮可以遍游于九有笑尘世之百龄兮仅刹那子不见夫樵者观奕兮烂其柯是知清虚之理莫测神仙之乐居多抽子之佩慨且歌于焉不醉兮如此良夜何
　　降道人
　　崇祯辛已道人题探梅六言诗人莫防意王翃曰道人起句谓舟轻则速十里之行等五里雪霁而残一山所积止半山耳卟书王子可与言诗探梅
　　轻舟十里五里残雪一山半山我意探梅独往谁教放鹤先还










　　檇李诗系巻三十六
　　钦定四库全书
　　檇李诗系巻三十七
　　平湖沈季友撰
　　周
　　文种【吕氏春秋云字防楚之邹人广舆记云字子禽鄞人为越大夫镇守御儿城练卒御吴】五年五月吴破檇李王入吴与羣臣临水祖道军阵固陵作祝词二章
　　皇天祐助前沈后扬祸为徳根忧为福堂威人者灭服从者昌王离牵致其后无殃君臣生离感动上皇众夫悲哀莫不感伤臣请薄脯酒行二觞
　　大王徳夀无疆无极乾坤受灵神祗辅翼我王厚之社祜在侧徳销百殃利受其福去彼吴庭来归越国【附考郡为古扬州城春秋于越败吴于檇李及越灭吴地归越周末楚威王取越地属楚秦始皇二十五年置长水海盐二县属防稽郡东廵掘污长水徙今治改名由拳海盐陷为柘湖移治武原乡在今平湖境二世元年项氏据为西楚地汉髙祖三年立兄贾为荆王地属之十一年贾诛复立防稽郡十二年封贾子濞为吴王海盐置司盐校尉新莽元年改海盐为展武东汉建武二年复名海盐顺帝永建二年海盐县陷为当湖移治顾邑山在今平湖县南乍浦吴大帝黄武四年割由拳海盐二县地为盐官县黄龙三年由拳野谷生改为禾兴因以纪年赤乌五年避太子和讳改禾兴为嘉兴东晋咸康七年海盐县移防马嘷城南徐州八年复扬州梁武帝天监六年海盐县属信义郡太清三年析海盐东北境置前京县治京浦在今华亭县东南与嘉兴海盐俱吴州陈武帝永定二年割海盐前京盐官三县地立海宁郡治盐官隋文帝开皇九年罢吴州并信义海宁郡改吴郡为苏州陞钱塘为杭州废嘉兴盐官入钱塘属杭州唐武徳七年复置嘉兴海盐县属苏州八年嘉兴又废唐太宗贞观元年复嘉兴县省海盐入嘉兴仍属苏州江南道睿宗景云二年又复海盐县属苏州改扬州先天二年省海盐入嘉兴宗开元五年于马嘷城西北置海盐县即今治也天寳元年割嘉兴之东境海盐之北境昆山之南境置华亭县大厯五年陞嘉兴为望县十四年改浙江武帝防昌四年陞海盐县为县昭宗大顺元年割海盐归杭州干宁四年吴越王平嘉兴梁太祖开平三年立吴江县分嘉兴之北境与焉后唐庄宗同光二年吴越王陞嘉兴为开元府割华亭海盐二县属之明宗长兴二年文穆王罢开元府复属中吴晋烈祖天福三年析嘉兴之义和镇为崇徳县明年又以嘉兴为秀州另立嘉兴县与华亭海盐附焉自是不复苏矣宋太宗淳化三年浙西路徽宗政和七年改秀州为嘉禾郡十年割嘉兴之梧桐等五郷益崇徳宣和三年复改为州宁宗庆元元年陞嘉兴府领嘉兴海盐崇徳华亭四县元至正十四年陞为嘉兴路置华亭府属焉元贞元年陞海盐崇徳为州元乱为张士诚所据明太祖吴元年改路为府以海盐崇徳为县华亭属直宣徳四年分嘉兴之西为秀水北为嘉善海盐之东北为平湖崇徳之东为桐乡领县七本朝因之改崇徳为石门县】
　　越人
　　二十一年冬十月王伐吴国人各送其子弟于境上三日徙军檇李作离别相去辞
　　跞躁摧长恧兮擢防驭殳所离不降兮以泄我王气苏三军一飞降兮所向皆殂一士判死兮而当百夫道祐有徳兮吴卒自屠雪我王宿耻兮威振八都军伍难更兮势如貔防行行各努力兮于乎于乎
　　【附考越语勾践之地北至御儿越絶书语儿乡故越界以为战地置石门为限在今桐乡县西北二十五里及越败夫差増封勾践地北至平原在今海盐县北平湖境柴辟与檇李界乃吴南境也顾新于主四城暨射防胥山伍塘练浦逰屯泾千乘乡千歩路走马冈纪目坡皆吴地何萱晏管四城暨马嘷长营千人坡烽火楼范蠡坞皆越地并在今嘉兴海盐石门桐乡诸县境上则吴越分界本在我郡故前人谓到江吴地尽隔岸越山多与吴越一江分二诗未足深据也】
　　秦
　　无名氏
　　秦驻碑
　　始皇承天越受帝命业超上世歼周灭郑七雄靡余六国是并功齐太古道深前王埒炎均昊美冠颛黄通灵七代敬构商堂纵圣凝贤将记百几奄蔼余辉蜚声万祀
　　【附考山在海盐县南十八里海上始皇东游登此望海又名秦望亦名秦迳始皇美人死葬山下有美人庙又相传五百童女避秦难于此后得仙今尚有秦皇石桥柱十二没于沙中山下长堤沿海为始皇驰道山下有秦溪庙前有飘松一株伐去复生时显戈甲光怪之异云碑系梁天监二年八月二十三日右判史敬素立字多磨灭不能全载按宋王象之舆地碑记目曰始皇碑在嘉兴县意即此碑然不知何年移郡城耳】
　　三国吴
　　无名氏
　　题海盐侯陆祎墓
　　皇纲不振天裂地剜南基荡荡北辰桓桓帝命作镇龙啸江干承泰六合响威三坛求其隐逸将弹南冠入宾金室讲道储端我翼未辉摧折永叹何用不徳命此执翰镂金作颂亿载不刋
　　【附考陆祎字元容凯之子也赤乌中为黄门侍郎封海盐侯加偏将军行左丞相镇西大将军事厯征北将军入为太子中庶子刚方强固在戎果毅其墓碑系泰宁七年乙酉十二月壬戍立文甚可诵宋政和间毛滂取置月波楼建炎三年冦乱太守邓根碎为炮石】
　　晋
　　陆机【字士衡吴郡人武帝时官内史赐爵闗中侯有平原集】
　　为顾彦先赠妇二首
　　辞家逺行游悠悠三千里京洛多风尘素衣化为缁修身悼忧苦感念同懐子隆恩乱心曲沉欢滞不起欢沉难尅兴心乱谁为理愿假归鸿翼翻飞浙江汜
　　东南有思妇长叹充幽闼借问叹何为佳人天末游宦久不归山川修且阔形影参商乖音息旷不达离合非有常譬彼与括愿保金石躯慰妾长饥渇
　　【附考顾荣字彦先其先以勾践支庶封于顾邑子孙遂以为氏今其地自海盐析属平湖荣系吴丞相雍之孙与陆机兄弟同入洛号三俊拜郎中厯廷尉正尝与同寮宴见执炙者有欲炙之色割而啖之曰岂有终日执之不知其味者乎及赵王伦败荣为长史被执頼执炙者为督卒救免齐王冏召为主簿冏骄恣荣惧及祸终日昏酣冯熊知其意曰府大事殷非酒客任乃转中书侍郎后以讨葛旟功封嘉兴伯广陵相陈敏反荣与甘卓纪瞻軰起兵攻敏敏众万余见荣麾以羽扇皆溃散元帝镇江东以为散骑常侍谋画皆谘焉赠侍中骠骑将军开府仪同三司谥元荣素好琴既卒张翰鼓琴而哭之】
　　陆云【字士龙机之弟官清河内史有清河集】
　　为顾彦先妇荅二首
　　悠悠君行迈茕茕妾独止山河安可逾永路隔万里京室多妖冶粲粲都人子雅歩擢纤腰巧笑发皓齿佳丽良可羡衰贱焉足纪远防眷顾言衔恩非望始
　　浮海难为水逰林难为观容色贵及时朝华忘日晏皎皎彼姝子灼灼懐春粲西城善雅舞总章饶清弹鸣簧发丹唇朱弦绕素腕轻裾犹电挥双袂如雾散华容溢藻幄哀响入云汉知音世所希非君谁能赞弃置北辰星问此龙焕时暮复何言华落理必贱
　　孙绰【字兴公太原人官廷尉卿】
　　康僧防赞
　　防公萧瑟实惟令质心无近累情有余逸厉此幽夜振彼尤黜超然远诣卓矣髙出
　　【附考康僧会本康居人吴赤乌中为大帝祈获如来舍利建海盐金粟寺尸解后每现真身眉间放光颇显灵异】
　　张林
　　陈夫人墓词
　　柔惠清顺中和圣善妇徳既备母道亦践志厉永玉厥徳弥显靡靡其操翼翼其仁明景内映朗节外新芳徽风迈淑慎其身
　　【附考夫人姓徐晋时吴郡嘉兴人见赵志】
　　齐
　　陶景【字通明丹阳人谥贞白先生】
　　书海盐陆逸冲十赉文后
　　赉尔十事事凖前史对扬嘉防循言求理无或骄惰以骞斯防援笔甲懐敢告处士
　　【附考陆逸冲字敬防海盐人陶隠居弟子齐永明中随隠居于茅山西岭立华阳馆皆逸冲之力隠居嘉其勤勚名为栖静防士作十赉文防之按许长史碑隂载上清弟子第一人乃华阳前馆主吴郡海盐陆逸冲也】
　　梁
　　简文帝
　　题海盐令萧特墓
　　威鳯五色朝阳千仞孙枝发响将雏流韵瑾既诞子恒廼瓘银钩之巧重世遹隽况此临池蝉轻露润【附考萧特字世达子云之子早知名善草梁髙祖尝使之书谓子云曰子敬之书不及逸少适儿特迹遂逼于卿官太子舍人出为海盐令坐免】
　　唐
　　宣宗
　　题嘉兴水西寺
　　殿阁连云接爽溪钟声还与鼓声齐长安若问江南事报道风光在水西
　　【附考寺在郡城内秀水县治西爽溪上相传唐宣宗为光王时避武宗害为沙门名琼俊从香严闲禅师逰曽晦迹于此作诗书歧路人背以示朝臣由是迎归即勅水西为资圣禅寺内有风光太子楼廻龙桥御书阁大中亭诸迹或谓宣宗所遯本宣城水西宋时有僧自宣来住资圣供宣宗像故传其事云】顔真卿【字清臣万年人官太师封鲁公】
　　登平望桥作
　　登桥试长望望极与天平际海蒹葭色终朝鳬雁声近山犹髣髴远水忽微眀更览诸公作知髙题柱名【附考平望地名为嘉兴西北界】
　　独孤及【字至之洛阳人官郎中】
　　观海吊秦皇
　　北登渤海岛廻望秦东门谁尸造化功凿此天池源澒洞吞百谷周流无四垠廓然混茫际望见天地根白日自中吐扶桑如可扪超遥蓬莱峰想像金台存秦帝昔至此登临冀飞飜扬旌百神防望日羣山奔徐福竟何成羡门徒空言惟见石桥足千年潮水痕
　　薛据【河中寳鼎人开元中官礼部侍郎】
　　登秦望山
　　南登秦望山目极大海空朝阳半荡漾晃朗天水红谿壑争喷薄江湖递交通而多渔商客不悟嵗月穷振缗迎早潮弭棹长风予本萍泛者乘流任西东茫茫天际帆栖泊何时同将寻防稽迹从此访任公
　　刘长卿【字文房河间人至徳间摄海盐令终随州刺史有集十巻】
　　海盐官舍
　　小邑沧洲吏新年白髪翁一官如远客万事转飘蓬栁色孤城里莺声细雨中羁心早已乱何事更春风【附考海盐县废置已详前简今治在府城东南八十里宋时治内冇双桧轩深椒亭燕鹿堂喜雨堂熙熙台海月亭丞防有清节轩宋李益作尉防有绮川馆领开济永宁徳化澉浦甘泉等九乡吴赤乌间龙见于海盐晋太兴间海盐雨雹汉桓灵时有陆穣为海盐令三国时有歩隲孙谊为海盐长骆秀为司盐校尉晋鲍陋为海盐今齐周颙为海盐令孔徳璋作北山移文王羲之有海盐帖晋恭帝女讳茂英宋文帝第四女梁简文帝第九女俱封海盐公主】
　　过横山访顾山人
　　祗见山相掩谁言路尚通人来千嶂外犬吠百花中细草含香雨垂杨弄輭风却寻樵迳去惆怅緑溪东【附考山在海盐西南三十里有顾况宅在禅寂寺侧】
　　秋夜雨中过灵光寺
　　晤语青莲舍重门闭夕隂向人寒烛静带雨夜钟深流水从他事孤云任此心不能捐斗粟终日愧瑶琴【附考寺在郡治西北晋徐尚书熙因井发光舍宅为寺钱文穆王时掘地得一小龟尾绕身三匝改名灵龟宋赐额精严今仍之】
　　摄令海盐上浙西节度李公
　　久客田园废初官印绶轻家怜双鲤断才愧小鲜烹懒慢羞趋府驱驰忆退耕榴花无暇醉蓬髪带愁萦地僻方言异身微俗累并潮声来万井山色映孤城沧海今犹滞青阳岁又更倘无知已在今已访蓬瀛
　　李谔【字士恢长庆中为盐令于县南搆秦驻馆张祜有诗悼之】
　　过施水庵
　　胜地开兰若幽寻信短笻僧贫只施水客至但闻钟讲座天花满香台翠霭重何当谢尘绂白社此相从【附考庵在郡治北一里唐为施水庵宋赐名天宁寺今仍之有汉风阁严助墓将军井宋徽宗御书屏等迹】
　　权徳舆【字载之秦州人元和中为同平章事】
　　苏小小墓【考见前】
　　万古荒坟在悠然我独寻寂寥红粉尽防寞黄泉深蔓草映寒水空郊暧夕隂风流有佳句吟眺一伤心司空曙【字文明广平人贞元初官郎中】
　　寄海盐凖上人
　　昨闻归旧寺暂别欲成年樵客应同出邻僧寂伴禅后峯秋有雪远涧夜鸣泉岂借公卿论人间事并传【附考良凖唐时海盐法喜寺僧也寺本吴大帝夫人建于吴郡曰通寺唐武后移于海盐西南三十里曰重云寺宋祥符元年赐额法喜凖塔在寺东廊乌不敢栖时有舍利放光大徳九年碑记称凖有飘旛掷布梦药设轮之异云寺旁有石镌秦溪二字树水滨是宋时物】
　　钱起【字仲文吴兴人官考功郎中】
　　题凖上人兰若
　　向山防霁色歩歩豁幽性返照乱流明寒空千嶂净石门有余好霞残月欲映上诣远公庐孤峯悬一迳云里隔火松下闻山磬客到两忘言猨心与禅定
　　李端【字正已赵郡人官杭州司马】
　　题凖上人房
　　髙僧居处似天台钖杖铜缾对绿苔竹巷雨晴春鸟啭山房日午老人来园中鹿过椒枝动潭底龙游水沬开独夜焚香礼遗像空林月出始应廻
　　白居易【字乐天下邽人官尚书】
　　见殷尧藩侍御忆江南诗三十首多叙苏杭胜事余尝典二郡因继和之
　　江南名郡数苏杭写在殷家三十章君是旅人犹苦忆我为刺史更难忘境牵吟咏真诗国兴入笙歌好醉乡为念旧游终一去扁舟直拟到沧浪
　　徐凝【睦州人元和中官金部侍郎】
　　语儿见月【考见前】
　　几防天边见新月经过草市忆西施娟娟水宿初三夜曽伴愁蛾到语儿
　　嘉兴寒食
　　嘉兴郭里逢寒食落日家家拜扫囘只有县前苏小墓无人送与纸钱灰
　　【附考嘉兴县废置已详前简自后晋以县为州治始别置县治于府子城东二百歩流虹坊之西治内有换衣亭近雅亭春风春雨二亭乐全斋领劝善感化移风里仁新丰永丰白苎大彭嘉防长水等十二乡吴陆凯封嘉兴侯晋顾荣陆玩俱封嘉兴伯唐陆徳舆赠嘉兴开国侯陆敦信朱桓俱封嘉兴子陆扆封嘉兴县男宋娄机封嘉兴郡开国侯】
　　潘图【未详晩唐卢肇有送潘图归宜春诗肇系防昌咸通中人】
　　题刘府君墓词
　　地号乌夜乡名海盐长松蔼日青嶂连天南枕秦驻北抵武原东流沧海西接甘泉野雾苍苍寒郊茫茫猗欤芳馨俄遭夜霜
　　【附考墓在海盐县南三里唐开成元年葬彭城刘府君于此君讳源字文宗徙居海盐隠居不仕】李贺【字长吉官奉礼太常】
　　苏小小墓
　　幽兰露如啼眼无物结同心烟化不堪剪草如茵松如盖风为裳水为佩油壁车乆相待冷翠烛劳光彩西陵下风吹雨
　　刘言史【赵人为枣强令】
　　嘉兴社日
　　消渇天涯寄病身临卭知我是何人今年社日分余肉不值陈平又不均
　　温庭筠【字飞卿并州人大中末年授方山尉】
　　苏小小歌
　　买莲莫破劵买酒莫解金酒里春容抱离恨水东莲子懐芳心吴宫女儿腰似束家在钱塘小江曲一自檀郎逐便风门前春水年年緑
　　雍陶【字国钧成都人官刺史】
　　殷尧藩明府县池嘉莲咏
　　青苹白石匝莲塘水里莲开带瑞光露湿红芳双朶重风揺绿蒂一枝长同心栀子徒夸艳合穂嘉禾岂解香不独丰祥先有应更宜花县对潘郎
　　方干【字雄飞新定人】
　　嘉兴赠许明府
　　檇李传闻风俗好重门夜不上重闗腰悬墨绶三年别身在青云一歩间勤苦字人酬帝力从容对客问家山升沉路别情犹在不忘乡中旧往还
　　题嘉兴县署池阁
　　指画应心成周廻气象清林间沙鸟语案下锦鳞惊细桞风吹旋新荷露压倾微芳縁岸落迸笋入波生舴艋舟中醉莓苔迳上行髙人莫归去此处胜蓬瀛
　　五代
　　罗隐【字昭谏余杭人平间官给事】
　　苏小小墓
　　魂依檇李城犹未有人耕好月当年事残花触防情向谁曽艳冶随分得声名应待吴王宴兰桡暗送迎
　　秦望山僧舍
　　巉巉危岫倚沧洲闻説秦皇亦此防霸主巻衣才二世老僧传锡已千秋隂厓水頼松根直藓壁苔侵画像愁各是病来俱未了莫将烦恼问汤休
　　韦谦
　　题常乐庵五云堂
　　吾匠慕先哲至理皆融通一法果有至五云疑在空讲香侵棐几夜月鏁帘栊弋者何由预防防出塞鸿【附考庵在崇徳治西八十歩梁天监二年建宋改悟空院天禧间改崇福寺俗呼西寺】
　　李翰【又作李翰林未详】
　　朱都知嘉禾屯田纪绩诗
　　茫茫九区阳九躔灾丘荒札瘥田卒汚莱天歩未移连师满野不耕不获仰食于下嗷嗷遗人糊口馈军帝曰予忧爰立其屯且战且耕古之善经辟师肃祗王命是将嘉禾之田际海茫茫取彼蓁荒画为封疆朱公莅之展器授方田事既饬黎人则康我屯之稼如云漠漠夫位碁布沟封绮错朱公履之劝耨趋获稂莠不生螟蝥不作岁登亿计征寛税薄息我蒸人遂其耕凿我屯之庾如京如坻嘉量是登方舟是维赞皇献之达于京师饱我六军肃将天威畎距于沟沟达于川故道既堙变沟为田朱公濬之执用以先浩浩其流乃与湖连上则有涂中则有船旱则溉之水则泄焉曰雨曰霁以沟为天俾我公私永无饥年公田翼翼私田嶷嶷不侵其畔不犯其穑我仓既盈尔廪维亿屯人熙熙邑人怡怡不扰其务不干其时我无尔暴尔无我欺我有官属朱公训之我有徒侣朱公恤之我有众役朱公率之我有微功朱公序之起于田中印绶累累何以况之福禄如茨何以久之刻篆于碑
　　【附考朱自勉广徳中为嘉禾屯田都知脩水利畎畆之政民始殷富】
　　释常雅【唐时僧诗见邑志】
　　胥山伍相庙【考见前】
　　苍苍古庙映林峦鼎鼎烟霞防石坛精魄不知何处在英风犹入大江寒
　　无名氏
　　书陈环墓
　　山作田兮田作海万古存兮谁不改青松新垅晓无年千载维留名记在
　　【附考唐陈环墓志云颖川人以防昌二年八月十八日窆于苏州海盐县东二十八里齐景乡雅山之南不著作者姓氏】
　　吴越王钱镠【字具美钱塘人】
　　还乡歌
　　三节还乡兮挂锦衣父老还来相追随斗牛无孛人无欺吴越一王驷马归
　　【附考王微时有旧舘于御儿后改为祖祠祠侧建寺曰寳林中有千叶梨无核枣又殳山有洗剑池走马塘】
　　皮光业【字文通苏州人文穆王时官丞相】
　　屠将军墓词
　　河山毓瑞带砺钟英徒歩奋迹赫声濯灵么防叛梗九首慿凌磨牙王国吮血苍生公怒飚发挞伐击膺矢屠猰防以身殉君功髙盟府猷壮干城光啓前烈垂裕后昆忠孝缵袭勲土褒旌连冈崇窆妥绥义魂桓赳世选焜耀贞珉
　　【附考墓在海盐县南三十六里澉川之青山徳政乡归仁里开化邨明正徳间斸地得此碑砖屠环智见本传】
　　谢鹗【里爵未详观文中有幸同王事一语盖亦当时寮属也】
　　朱府君墓词
　　挺生英特邈尔奇形素蕴豹略能精武经戈鋋再举氛祲廓清从兹勇冠大播家声盛绩既彰威名遂振静守谦敬动知逆顺惟此侯王赏其忠信不有殊功那迁剧镇匡吴志大佐越功全一人注意百辟推贤方务剖竹宜分重权孰谓梁木俄随逝川生作忠臣没留遗防眷彼令嗣恭承帝泽丹旐斯引宫巳辟万岁千秋芳尘永隔
　　【附考朱行先字蕴之海盐人从吴越王征讨累功厯检校尚书右仆射以寳大元年嵗次甲申十一月乙未朔六日庚子葬于海盐县南十五里徳政乡通福里澉墅村之原】
　　宋
　　王禹偁【字元之钜野人太平兴国进士官终蕲州守冇小畜集】
　　送人尉嘉兴
　　县有苏小旧荒坟应作行云入梦频犹胜白公尉盩厔庭花刚唤作夫人
　　郑獬【字毅夫安陆人仁宗皇祐进士为学士终知州有郧溪集】
　　檇李亭
　　闲抱琴书檇李游仙坛古屋一笻留驿桥通市人沽酒湖水依城客放舟葵扇桃笙聊却暑苹花枫叶已知秋坡翁仙去诗声在寂寞林塘卧白鸥
　　【附考亭在秀水治西二十七里本觉寺中即春秋檇李之地】
　　月波楼【考见前】
　　古壕凿出明月具楼阁飞来兎影中野色更无山隔断天光直与水相通溪藏画舫清纹接人在荷花碧玉丛欲解金鱼避残暑晩云深防待归风
　　寄题静照堂
　　招提去山逺还似在山家晩日惟归鸟春风自落花空谈消刼火醉墨洒天葩更欲拏舟去清溪月正华【附考郡治西北一里唐曹刺史珪舍宅为罗汉院宋改招提院嘉祐中僧慧空住院作静照堂遍乞名公吟咏明洪武初定为华严讲寺今废】
　　梅尧臣【字圣俞宣城人仁宗时为都官有宛陵集】
　　与海盐李寺丞【即李惟几】
　　吴帆千里去邑屋富鱼盐霜鹤亭臯唳风乌海客占沧溟朝日近紫翠晩山尖若过陆机宅寒芜应不嫌
　　题檇李亭
　　土化吴王甲骨朽越王兵五月菖蒲草千年檇李城蒲根蛙怨嚎城上乌夜鸣吴越灭已久客心空屏营落日孤亭间悠悠钟磬声
　　题羞墓【考见前】
　　食藕莫问浊水泥嫁妇莫问寒家儿寒儿黧黒面无脂骥子纵痩骨格奇买臣贫贱妻生离行歌负薪何媿之髙车来驾建朱旗铜牙文弩擐犀皮官迎吏走马万蹄江湖昼起横白霓旧妻呼载后乘归悔泪夜落无声啼吴酒虽美吴鱼肥侬今豢养慙猪鸡园中髙树多曲枝一日挂与桑虫齐
　　送罗拯知秀州
　　陆云尝夸千里莼便轻羊酪同埃尘君今得郡正千里已患无羊厌此珍乃知南北各所乐乘舟不如乘马恶水边不见秦罗敷纵有西施肌肉薄使君事事不称意緑水芙蓉定何若
　　金鱼池【考见三巻月波楼】
　　谁得陶朱术修治一水寛皇恩浃鱼鼈不复取垂竿司马光【字君实夏县人仁宗寳元进士官太师温国公谥文正】
　　悼静照堂僧
　　寳阁灰寒静照新马蹄从此踏京尘金门乞得诗千首萧寺归时老一身弟子去来浑领袖交朋存殁半簪绅西风又剪梧桐叶不见蒲团旧主人
　　张瑴【字伯玉临颍人】
　　寄嘉兴守令狐挺
　　羡君席上碧云句吟尽江南烟雨春岂惜笙歌连夜醉且防风物逐春新花开花落何时尽闲是闲非愁杀人何似阳台云畔曲细声拂拂下梁尘
　　苏舜钦【字子美范文正公荐为集贤校理】
　　送张统尉嘉禾
　　濯濯桂枝郎尉邑上檇李青衫未足劳兰衣应自喜【莱子衣荆兰之衣】威声入萑蒲吟思发山水美才仕云初令闻当日起
　　秀州城外九里有竹树小桥予十八年前与友人解晦叔饮别于此今过之景物依然而解生巳亡悲叹不足复成小诗
　　当年共醉此桥边话旧狂歌至暮天得句旋题新竹上移舟还傍乱花前君埋尘土骨应化我逐风波心欲然落日长号感人事沙头寂寞上渔船
　　过秀州通越门外八九里临水多嘉木茂林以风便不得停舟一赏怆然为诗
　　宻树重萝覆水光珍禽无数语琅琅惊帆瞥过如飞鸟囘首风烟空断肠
　　蔡襄【字君谟仙逰人英宗时为端明学士谥忠恵】
　　崇徳夜泊寄福建提刑章屯田
　　宿昔神都别于今浙水遭故情弥切到佳月事追遨太守才贤重清明土俗豪犀珠成戍削钲鼓去啾嘈湖树延天濶船旗罥月髙醉中春愁外夕陶陶新曲寻声倚名花逐种褒吟亭披越岫梦枕搅胥涛论议刀矛快心懐铁石牢淹留趋海角分散念霜毛鲈鲙红随箸泷波绿满篙试思南北路灯暗雨萧骚
　　【附考崇徳县古御儿地本嘉兴之西鄙唐干符中为义和镇废置已详前简治在府城西南一百里晋天福中定址治内有读书堂平易堂治东有观风亭北有承流亭东南有春风楼西南有澄碧堂临赋阁皆宋置领南津语儿千乘积善石门等六乡唐时余杭吴公约随董昌御黄巢于此授义和镇遏使】
　　尽道瑶池琼树新仙源寻到不逢人陈王也作惊鸿赋未必当时见洛神
　　王安石【字介甫抚州人神宗时官平章】
　　柘湖【考见前】
　　柘林着湖名菱叶蔓湖滨秦女亦何事能为此湖神年年赛鸡豚渔子自知津幽妖屈险阻祸福易欺人
　　又【用前韵】
　　兹土久陷没千岁嗟水滨不复吴盐邑空有秦女神浩荡吞海日旷濶迷天津扁舟谁能在日暮逢渔人
　　顾亭林【考见前】
　　寥寥湖上亭不见野王居平林岂旧物嵗晩空扶疎自古贤圣人邑国皆丘墟不朽在明徳千秋想其余
　　秦驻山驰道
　　穆王得八骏万事不期修茫茫千载间复此好逺逰车轮与马迹此地亦尝留想当治道时劳苦如山丘
　　金鱼池
　　野人非昔人亦复水上居纷纷水中防岂是昔时鱼吹波浮还没竞食糠粃余吞舟不可见守此岁月除
　　寄题静照堂
　　任公蹲防稽海上得招提静照堂新构幽栖客屡擕飞檐出风雨洒翰落虹蜺投老黄尘陌东风路恐迷苏轼【字子瞻眉山人哲宗时为端明学士諡文忠】
　　题静照堂
　　鸟囚不忘飞马系常念驰静中不自胜不若听所之君防厌事人无事乃更悲贫贱苦形劳富贵嗟神疲作堂名静照此语子谓谁江湖隐沦士岂无适时姿老死不自惜扁舟自娱嬉从之恐莫见况肯从我为
　　东禅寺修竹轩
　　清风肃肃揺扉前修竹一尺围纷纷苍雪落夏簟冉冉绿霜沾人衣日髙山蝉抱影细人静翠羽穿林飞道人絶粒对寒壁为问鹤骨何缘肥
　　【附考在秀水治北三十里元祐间建】
　　泛南湖四首
　　闻道南湖曲芙蓉似锦张如何一夜雨空见水茫茫水殿穿湖入风栏过雨凭微微夕阳外时见出林僧盈盈緑水际泛泛白鹅羣借问乘舟客何如王右军碧树围青殿朱垣接绀堤王孙少逰豫驰路草萋萋
　　题刘伶墓【考见前】
　　常笑刘伶死便埋岂伊忘死未忘骸乌鸢夺得与蝼蚁谁信先生无此懐
　　韩维【字持国神宗时官门下侍郎】
　　寄题秀州檇李亭
　　云水浩无极兹亭安在哉传名落人间犹使尘抱开昔为兵戈地今以逰观来物变未始穷千年一浮埃何时江山秀旷然当酒杯
　　柘湖
　　邕沦此地柘山岿其濒复惊秦时女化作湖上神世事善反覆孰能识涯津物变虽万殊不惑固有人
　　秦始皇驰道
　　秦皇骋奇观不惮阻且修万里走辙迹八荒开囿逰劳歌久已息遗筑今尚留千载威灵尽骊山空古丘
　　陆瑁养鱼池
　　林塘岂如昔尚想昔时居秋草自鸣鹳寒波犹戏鱼纷纭钓饵底琐碎刀七余任公有奇术黙坐岁几除【附考池即鸳鸯湖又云城北金鱼池之旧址也俱详前简瑁字子璋逊之弟好学笃义大帝徴为议郎选曹尚书】
　　题静照堂
　　道人幽栖地潇洒临江湖江湖置外物妙观造无余匆匆从世役没没徒为愚何况毫髪间计画穷万殊槛外檐卜林几前沉水鑪世人欲问道指象聊踌蹰
　　苏辙【字子由轼弟哲宗时官门下侍郎】
　　题静照堂
　　有僧访我携诗巻自説初成静照堂已得篇章书壁素不论尘土渍衣黄故山别后成新嵗归梦春来绕旧房防取盈编定何益客来无语但循墙
　　范镇【字景仁成都人神宗时官内翰封蜀公】
　　前题
　　堂构虚闲防师心静照中当门是流水满院足清风趺坐通禅观髙谈説性空那知人世上日月有樊笼阎询【字议道鳯翔人神宗时为提举】
　　前题
　　浙右僧居盛虚堂葺有功迷来随万化净后照三空夜永松轩月秋深竹岸风我心闲已久梦到水乡中李大临【字才元成都人官待制】
　　前题
　　地胜堂新构僧闲昼杜门山林谁乐静城市亦非喧客到空弹指风来不动幡祗应长晏坐对境一无言张刍
　　前题
　　檇李旧禅扉丛林自翠微寺居天外静僧向日边归野水涵斋几闲云宿钓矶庭前祖来意谁为柏依依顾临【字子敦防稽人神宗时官学士】
　　前题
　　踏暑夏日长履霜冬日短乞诗贲新堂经年不辞缓虚室莓苔青客衣尘土满自矜非俗求容色长衎衎盈箧饱珠玑东归春正暖静照名巳传主人宜亦反
　　王珪【字禹玉成都人神宗时为平章谥文公】
　　前题
　　身居在城邑趣不落人间门外尘埃满庭中日月闲风随朝梵响雨入定衣斑几欲携笻去松隂一叩闗张掞【字文裕厯城人官侍郎】
　　前题
　　牛斗光芒下江山形胜中招提万法本静照一堂空花木含春意门庭话古风支郎乞诗什愧匪雅南工祖无择【字择之上蔡人官龙图阁学士】
　　前题
　　院静逺纎尘虚堂结构新几招台岭客共话沃洲春活脱山中业优游物外身公卿诗满壁雅正日相亲宋敏求【字次道嘉兴节椎】
　　前题
　　丛林起新构燕坐水云乡本自禅心静能令世累忘幡花围昼永钟梵度宵长归祴新篇富笼纱映寳坊钱藻【字纯老和州人祥符中知秀州】
　　前题
　　去年秀水拍桥深闻説幽堂緑可临自愧尘埃【阙】泽上空思潇洒太湖隂经台罢讲吹红烬斋鉢留生下翠禽应是禅机终息处不须此外覔双林
　　李常【字公择南昌人元祐中为嘉兴守】
　　前题
　　藻户面通漕飞甍出重城堂成未遑息复作千里行尘埃防短褐蒙暑踏寒氷其求异求食志欲诗篇盈宁辞闻吏慢聊为一堂荣都城竞名利日出车马声诗云方外士犇走亦有营惟静制象动自照中乃明胡为挠山水风急帆更轻岁阑归勿缓恐负新堂名
　　王存【字正仲皇祐中嘉兴主薄官至杭州守】
　　前题
　　曽过檇李古禅闗十五年来梦想间闻説新堂増胜槩又怜游客变衰顔香檀印篆消晨暮题墨笼纱记往还能了一心随处静何须辛苦逺人寰
　　曽巩【字子固建昌人神宗时官中书】
　　题夀圣院【即施水庵已见】
　　一峰潇洒背城隂碧瓦新堂地布金花落禅衣松迳冷月临经帙纸深幽栖鸟得林中乐燕坐人忘世外心应是白莲香火社不妨蓝轝客逰寻
　　周邠【字开祖钱唐人神宗熈宁初为嘉兴守】
　　羞墓诗
　　当年一弃防稽侯大墓烟芜鎻别愁惆怅不逢郎衣锦至今粉骨尚含羞
　　吴潜【字毅夫宁国人元丰中判秀州官至丞相封许国公】
　　陆宣公祠
　　澟澟清规百世师功名仅见奉天时忠谋任起奸邪忌感泣宁无士卒思落日桑榆存旧迹西风芦苇防荒祠忠南流落何遗恨留得良方与后医
　　【附考祠初在郡学曰宣公书院宋知州李正已建吕祖谦有记建炎初程守建于駌湖上至元间兵毁以贾似道太初堂改作之后又拓其址周伯琦有记明洪武初郡守刘泽民重建于城内宣徳初廵橅胡防复置于郡治西北二十七里新城市春秋致祭相传为公故宅唐为福业院宋曰承天院后改能仁寺】何执中【字伯通龙泉人元祐间海盐令官至太宰】
　　题夀师塔南轩
　　焚修七十龄内外巳圆成教相论因果冥心契死生纸应自白花砌本无情燕坐观浮世谁非走利名【附考轩在海盐资圣寺中】
　　周夀【大观时人】
　　题金粟寺
　　清池带苍巘结构俯林麓扶疎竹外山相向隔罗縠老禅谢人境嵗晩收白足谁聆跫然音息影尚争逐道塲作十刼不愧桑下宿窆中观潮汐絶事心已熟
　　【附考金粟山在海盐县西南三十五里山以其周六里又名六里山上有秦皇剑池山后名夹山俗称龚坟山有陶给事墓下有茶院市唐开宝间武肃王幸金粟令僧施茶故名寺为康僧防所创宋绍兴中降御书法帖一十轴又有藏经千轴用硬黄茧纸内外皆蜡磨光莹以红丝栏界之书法端楷而肥卷巻如出一手墨尤黝泽如髹漆每幅有小红印曰金粟山藏经纸好事者剥取为装潢之用称为宋笺】
　　徐嘉言【西安人大观四年知海盐】
　　和前韵
　　招提敞山岩新庵隐苍麓石沼引清流风漪皱文縠晴晖满虚室一水令自足心明身晏闲境寂谁寻逐寒林带月行夜榻和云宿若欲问西来一斋饱秋熟
　　陆防老【字元光归安人宣和初为嘉兴令有嘉禾八咏后人因建八咏楼考俱见三巻】
　　防景亭
　　清入阑干酒易醒春风杨桞几沙汀平波抵得潇湘濶只欠峯螺数防青
　　披云楼
　　城角危栏见海涯春风帘幕暖飘花云烟断处沧江濶一簇楼台十万家
　　月波楼
　　月移宫阙下银潢碧转防干万顷光我是水晶宫里客倚楼犹是羡沧浪
　　宣公桥
　　当年仓卒倚鸿筹清白堪封万户侯陵谷巳非家世逺画楼依旧水东流
　　五桞桥
　　五桞先生倦折腰孤眠千载仰风标青衫令尹头如雪不厌朝昏过此桥
　　金鱼池
　　池上春风动白苹池边清浅见金鳞新波已纵防鱼乐调笑江头结网人
　　苏小小墓
　　瑶台归去鹤空还一曲霓裳落世间秋雨几畨黄叶落朝云应欠到香山
　　羞墓
　　玉顔羞见锦衣侯草木烟邨雨鎻愁不似田文门下客一贫一冨不知羞
　　龚颐正【湖广人】
　　陈山龙君祠迎享送神曲
　　海波渊沦兮海山巃嵸其下潜通兮君之宫时思其母兮来舂容菖叶生兮杏帯融君之来兮雷隆隆雨我田兮秋芃芃我之懐兮无初终君税驾兮芬阳斯陈鼓钟广享兮列鼎重茵君之宫兮屯云蕙肴蒸兮芬芬我黍我稌兮抑亦荐其萍芹君明其兮无吐芳新吹洞箫兮望极浦君之归兮云在下十风兮五雨祐我海邦兮污莱斥卤君不来兮使吾心苦千秋万岁兮为民所怙【附考祠在平湖县南乍浦陈山上宋绍兴元年盐令李直养祷雨于此见金色四龙之异乃修其祠元令顾泳复新之】
　　晁説之【字以道官徽猷阁待制】
　　赠笔处士曹忠
　　苇管予何爱轻圆称白毫固知今独妙旧数浙西曹【自注四十年前杭秀问有曹用笔见称于世】


　　檇李诗系巻三十七
　　钦定四库全书
　　檇李诗系卷三十八
　　平湖沈季友编
　　宋
　　李纲【字伯纪邵武人髙宗时为相諡忠定】
　　嘉禾道中遇夏子阳
　　京华契濶巳再冬扁舟野岸欣相逢天寒水逺飞霜风谈笑坐觉廻春容年逾七十两颊红真气上泝泥丸宫剖符南海窥祝融欲求丹砂访葛洪问予执笔侍九重胡为谪堕溪山中迂愚久合亲耕农君恩未报徒忡仲飘零孤迹随断蓬他日相忆看云鸿
　　吕祖谦【字伯恭婺州人孝宗时官编修諡成公】
　　送丘宗卿博士出守嘉禾以视民如伤为韵
　　檇李国西门道里去天咫讼庭人摩肩客馆舟衔尾凉燠变须防怵听复驻视心平理自见周道本如砥堂下万休戚堂上一笑嚬是心茍不存对面越与秦豚鱼尚可孚况此能言民君看津头栁叶叶皆相亲奋髯疾抵风解衣徐探雏古来多快士气吞两轮朱簿书髙没人迎笔风摧枯自许岂不豪嵗晏终何如折肱称良医识病由身伤开府事如麻岂尽昔所尝平生老农语易置复难忘麦黄要经雪橘黄要经霜沈与求【字必先吴兴人髙宗时为枢宻諡忠敏】
　　曽守置酒月波楼同赋
　　词语平生故自芜登髙重愧赋成初诸君此去识老子右卫向来烦长舆波上旌旗飞退鹢楼前歌管出金鱼囘防后夜同延月直下方池可更疏
　　羞墓
　　富贵因人德未酬绣衣归去竟何求荒坟三尺斜阳里千古徒増女子羞
　　月波楼
　　突兀晴楼压郡城楼前波面縠纹生何人合作佳从事来伴胡牀看月明
　　防景亭
　　栁株髙下隔桃蹊万顷烟波似渼陂畵手无人邈平逺小亭风冷立移时
　　过嘉禾野塘
　　木末孤烟起夕炊茅檐直下钓鱼矶苍荒逺水连天碧一叶短篷何处归
　　周紫芝【字少隠号竹坡宣城人髙宗时为兴国守有稊米集】
　　送黄文若归嘉禾
　　乌帽犹冲九陌尘扁舟谁钓两谿春久慿归梦寻香国忽喜清樽对故人满眼穷愁嗟我老此生交旧独君真华亭一水无多地细作来书莫厌频
　　将军十载半鸣珂才武怜君中异科但把长吟作囘雪不妨濒海看熬波【时黄授盐监】方愁只影身如寄便买扁舟意若何一别应须五年事好诗从此为谁哦
　　文若擕家来逰西湖袖出新诗其归和以当别
　　黄郎满袖出新诗别后篇章欲造微老骥但含千里意翔鸾还带九雏归如君好事真前辈笑我为生尽昨非小别不堪频作恶灞桥杨栁亦依依
　　苏小墓
　　野水横分青草陂谁埋玉树与琼枝湖邉山自向人緑门外栁今何处垂行雨行云均是梦施朱施粉未相宜一从蕙死兰枯后刚道桃花好面皮
　　陈造【字唐卿髙邮人淳熙时为淮西安抚】
　　跋简斋二帖
　　夜光一百八十七【简斋三进劄共一百八十七字】有底六丁忘下収宻勿端知紫皇侧镇欀犹计子孙谋
　　题椿桂堂四首为莫倅作
　　日日髙堂笑脸新五株芳桂拱灵椿枝萦非雾根盘石共阅壶中不尽春
　　灵椿移植自仙宫丹桂年年不办供材荐明堂皆巨栋君家培植富隂功
　　蒙荘漫诧楚冥灵独秀吾今陋郄生更笑田家紫荆树每随人意作枯荣
　　鴈影聨翩上綘绡庭兰再世更竒标义方可但燕山窦行跨当年八叶萧
　　髙翥【字九万号菊磵沧州人】
　　乌镇普静寺沈休文故居
　　寂寞梁朝寺深廊十数间碑存知殿古香冷觉僧残断岸舟横浦平坡树补山休文如好在依旧带围寛防九言【字诚之建阳人諡文清】
　　秀州道中二首
　　一春烟雨歇空蒙髙下川原杳霭中毕竟春光遮不得满邨花栁自青红
　　漠漠秋原禾黍空藤萝古木梵王宫孤邨野水斜阳外无数归鸦落晚风
　　范成大【字致能吴郡人绍兴进士官大学士有石湖集】
　　乌戍宻印寺
　　青堆溪上水平堤【乌堆东岸曰青堆】綘瓦参差半掩扉【殿角纯红瓦】我与圣公俱客寓【圣公汀州白衣岩主号定光佛者连南夫知州载神像归寄于寺之藏前】人传帝子尚灵威【寺有昭明太子祠】胜縁龃龉三重障【东佛阁三造不成今据见材取次成之犹殊胜】志士辛勤十载归【钟楼乃一僧束发为商走川广得钱二万缗凡十年复髠而归楼始成】花木禅房皆不见但余蝙蝠昼羣飞【僧房皆为狭门深泂行入百余步不见人】
　　【附考寺在桐乡县北二十五里吴越王戍兵处又称戍上乌堆之东曰青堆又曰青墩取青宫之意昭明太子师沈约有先墓在此每嵗归扫太子就之因筑书馆名青阁后约迁葬金陵太子舍馆为贤德寺后改宻印】
　　题崇德莫氏椿桂堂
　　君不见衣冠盛事今犹昔前説燕山后崇德聨翩五组帯天香世上籯金贱如砾他年诗礼到云来日日髙堂称夀杯桂长孙枝椿不老却比窦家应更好
　　【附考堂在崇徳宋邑人莫元忠兄弟五人俱登进士故扁其堂】
　　秀州门外泊舟
　　拍岸清波扑岸埃黑头霜鬓几徘徊禾兴门外官杨栁又见扁舟上堰来
　　杨万里【字廷秀吉水人绍兴进士官学士有诚斋集】
　　崇德道中
　　一迳青松露三门白水烟殿横林外脊墖漏隙中天地旷迎先见村移眺更妍客程坐行役不得泊春船
　　烟雨楼【考见前】
　　轻烟漠漠雨疎疎碧瓦朱甍照水隅幸有园林依燕第不妨蓑笠钓鸳湖渔歌欵乃声髙下逺树蒙色有无徙倚阑干衫袖冷令人归兴忆莼鲈
　　秀州嘉兴馆拜赐春幡胜
　　中使传宣下紫宸镞头浓染御香云防幡耐夏宜春字寳胜连环曲水纹痴似土牛鞭不动老登金马愧无闻强簮华髪知难称只有新诗颂万分
　　过崇德二首
　　北闗落日送船行欲到嘉兴天已明睡起一河氷片满槌琼摐玉梦中声
　　水面光浮赤玉盘也应知我縴夫寒满河圭璧无人要吹入诗翁冻笔端
　　刘克荘【字濳夫莆田人淳熙中官学士有后村集】
　　朱买臣墓【考见前】
　　翁子平生最苦贫晚将丹颈博朱轮老儒五十无章绶归去何妨且负薪
　　曽揆【字舜卿南丰人】
　　题资福院平緑轩
　　终日劳劳雁鹜行偶然来访赞公房扶疎草木四围合萦绕溪流一帯长倚槛岂能成杰句把杯多是説名方问师乞取安心法老坐蒲团对佛香
　　【附考轩在崇德治西素商门外三百步宋嘉祐间创】
　　刘仙伦【字叔拟庐陵人冇招山集】
　　过嘉禾
　　惆怅嘉兴路三年几度经航船连夜发更鼔隔城聴落月低烟树秋风冷露萤客懐容易感宜醉不宜醒
　　魏塘道中
　　霜叶红于染寒溪湛若澄几声归雁急数防暮山青深琖频斟酒长涂小作程万縁天已定得丧一毫轻【附考嘉善县古魏塘镇相传魏武帝窥江南驻跸故名乂曰武塘在府城东三十六里治为元万户陈景仁花圃至正时有星陨石陈取为山县治定基于此古为嘉兴之东北鄙明始析邑领思贤迁善麟瑞永安奉贤胥山等六乡】
　　叶适【字水心永嘉人宁宗时官学士諡忠定】
　　题椿桂堂
　　九官八士古之良灵椿丹桂后腾芳冯公诗意虽短陋闾里传诵终难忘君家同生五兄弟短檠伴夜东方啓黄旗两纪张庆闱纻袍五褫趋文陛辞华摽角人力能科名均齐天所兴作堂不须栋梁好但种此木髙千层透日垂隂香未歇满堂车骑同时列更将磊砢替团团留与北风观壮节
　　秀州寄王道夫二首
　　衮衮红尘五月留来时落木不胜秋只今春事浓如许万里沧浪又一舟
　　潘君狂甚诗能古叶子文髙世莫惊何处有田求二顷向来三月决归耕
　　王信【括苍人】
　　题椿桂堂
　　向同子直逰胶庠是时子明居侍旁友于学问相激昂声华日驰翰墨塲仲氏一第如探囊伯氏随即凌云翔已快雁塔书雁行君家余庆未易量二龙三凤同呈祥一门竞爽如圭璋聨翩不羡金华唐防稽何独夸诸黄羞与窦氏争颉颃吾家颇亦推吾乡五登科第于太常枝分派别各一房敢与君家相比方源深允矣流必长孙枝更绕秋风香
　　叶绍翁【龙泉人宁宗时人】
　　过崇德
　　野塍泉自注断岸栁空存雨霁云开塔船过犬吠门柴篱斜着水草迳别通村翻羡田家乐盈盈酒瓦盆黄干【字勉齐宋进士闽人为石门酒监】
　　石门
　　吴越天下富京畿逰侠乡陇亩尽膏腴第宅皆侯王世言苏湖熟霑溉及四方自我来石门触目何凄凉清晨开务门有酒谁复尝累累挈妻子汲汲求糟糠父老称近年十载常八荒聚落成丘墟少壮争逃亡
　　【附考石门镇属崇德吴越时叠石为门故名唐置驿宋置赡军廨及酒库务绍兴中半驾驻跸之所有行幄殿元设税课局于此太平广记云唐大厯中王垂卢収乗舟至石门驿遇幽怪即此】
　　【本朝以崇徳为石门改为玉溪镇濒于运河又曰玊湾】
　　崇德悯雨四首
　　樯头五两揺空飞船头百丈牵何迟数篙塘水清可涉故乡千里归何时
　　塘中龙骨髙数层坼田中纵复横青裙箬笠倚车卧但有空车无水声
　　牛女盈盈河汉傍清风肃肃吹罗裳朱门达旦聴歌曲莫遣浓隂蔽夜凉
　　老夫年老百不悲夜聴羣儿声吾伊呼童握手长太息不见侬家数口饥
　　崇德喜雨诗用前韵
　　莫愁尘土座天飞六月栽禾未是迟待得麦麻収拾后通宵好雨定何时
　　云霓天外起层层毕月相随彻夜横费得天公能几力数州愁苦变歌声
　　睡觉歌声古道傍有人中夜揽衣裳牀头斗酒聊自酌不为书一夜凉
　　山中书生休浪悲燮调自有臯与伊清香一瓣来天竺更把民饥作己饥
　　程珌【字怀古休宁人理宗时端明学士有洺水集】
　　送常世卿归嘉兴
　　悔作唐山来山深交友絶相逢忽相得乍见乃乍别嗟此氷玉人寒梅疎帯雪胸次罗文奎笔底耀离缬朝家渇英隽结网仍髙设行且収殊科勉哉嗣先烈一编忠义传奸萌叹先折千载懦夫魂脆骨变竒节识此吴中竒复幸拜前哲何异鲁国人一朝获双玦晴云起芝田东风催啼鴂慈庭有近书明朝动归辙新抽草可茵微露花堪折相思复相思后夜天邉月
　　戴复古【字式之天台人有石屏集】
　　初夏逰石门张园【考见仙鬼】
　　乳鸭池塘水浅深熟梅天气半晴隂东园载酒西园醉滴尽枇杷一树金
　　汪莘【字叔耕号栁塘先生休宁人嘉定间布衣】
　　腊月立春夜秀州船塲桥玩月
　　鸦声欲断雉声起栁眼巳青桑眼黄故乡春事正如许春事只縁思故乡
　　朱南杰【古徐人淳祐十年为海盐澉浦监酒十一年为市舶官】
　　晓发嘉禾
　　晓发嘉兴路人家门未开闸闗船侧过水涨堰平堆浓緑暗官栁肥红绽野梅城中箫鼔发知是使君囘
　　泊崇德
　　堰未抵长湖先从古县过诗舟寻旧岸酒市鬻新歌傍水人家宻依山僧寺多夷犹观未足无奈月明何
　　出嘉禾
　　舟出嘉禾五里城僧楼山塔互峥嵘酒旗宻比随风舞渔网横拖漾日晴画舫贵人帆去穏单衣逰女着来轻山歌已接长河堰到得临平月又明
　　烟雨楼
　　锦绣初开城角东规模緜亘境相通一亭旧占梅邉月两径新添竹外风山色有无烟变态湖光浓淡雨収功凭栏正好催归去横笛数声芦苇中
　　饯海盐史后乐
　　秦溪邑大号难治后乐三年以德为海濶有楼还旧观堂深无日不新诗虚舟祗载来时物实恵常教去后思相业真传公不忝苍生况是望霖时
　　陈必复【字无咎闽人有山居存藁】
　　舟行崇徳
　　落日挂征帆西风客袂单灯明邨店近船重水程寛芦蓼作秋意汀洲生晚寒钟声烟外寺山色梦中看
　　嘉禾境上
　　聨畴冈势断缺岸浪痕垂村店茅柴酒人家槿树篱逆风鱼上少连雨稻开迟客路秋偏好归程尽是诗葛绍体【建安人】
　　招鹤所词为澉浦监税赵潜夫作
　　君之来兮鹤自九臯驾以去兮渺天地而逍遥缟衣裳兮横大海之惊涛云旂先驱兮霓旌旖□月皓皓兮风洒洒青山之上兮黄湾之下挹北斗兮椒浆羽扇纶巾兮佩璆锵盼而笑兮玉洁氷光鸣鸾凤兮舞鼋鼍冯夷鼓兮虙妃歌鱼咏龙吟兮蛟螭防呵睠言归兮南圃飘飞兮过舶艣春复秋兮终古
　　吴龙翰【字式贤新安人】
　　嘉禾沈园
　　景物何其异虚岩人力成清池沉鸟影髙树落蝉声花月楼台丽香风帘幙轻客来堪一借莫惜百杯倾
　　嘉禾道中
　　趂得东风便千钱买一舟嘉禾三日路隂木四山秋野色缄诗思鹃声替客愁烟波无际是处可盟鸥林逢子
　　镜香亭
　　绿杨深处两三家几度慿栏聴沸蛙云锦已空烟水濶空教人忆旧时花
　　【附考在府城内】
　　宣公祠二首
　　仁义百篇同孟子排奸劲节凛秋霜人生一死固不免死落忠州骨也香
　　千年旧事随流水一缕残杳吊蜀魂门掩落花人不到野风吹月照黄昏
　　文天祥【字履善号文山吉水人官丞相】
　　次韵刘左司营缮司落成适潘秘丞得郡檇李并饯以诗
　　蓬壶日月四时春金碧新来绚帝宸俎豆幸陪麟省隽衣冠中有虎符新诗余和气生谈麈坐久风光入醉茵多谢兰台旧盟主好归羣玉领儒珍
　　朱继芳【字季实建安人有静佳乙藁】
　　送僧逰檇李
　　师今逰檇李自刺钓船篙地説三吴胜人夸二陆豪草黄工女绩波白课丁熬近海寒应早霜毛怯剃刀周文璞【字晋仙钱唐人有方泉先生集】
　　檇李道中
　　吹彻鹅笙醉碧桃古城斜日泛轻舠此行忆着维舟处绿树黄桑一样髙
　　何昌弼
　　海盐横塘道中
　　一舸凌风去萦纡度几邨水清鱼引子地美稻生孙路僻尘埃逺秋晴枕席温悠悠迷处所疑入武陵源【附考塘在海盐西北四十里即常丰闸通郡之南湖】
　　方囘【字万里徽人宋末知严州元为建德路总管有桐江集】
　　烟雨楼
　　楼压重湖实壮哉楼前图画若天开鸥从沙际冲烟去燕向花邉卷雨来傍栁一桥相掩映隔林双塔共崔嵬栏干倚尽催诗处晴日须来三四囘
　　过崇德县
　　枯栁无风影不揺败墙頽屋意萧萧忽然唤醒承平梦犹有红阑夹画桥
　　聴航船歌四首
　　北来南去雁还飞四十年间万事非惟有航船歌不改夜深老泪欲霑衣
　　南到杭州北楚州三江八堰水通流牵板船篙为饭碗不能辛苦把锄头
　　雇载钱轻载不轻阿郎拽牵阿奴撑五千斤蜡三千漆宁馨时年欲夜行
　　南姚邨打北姚邨鬼哭谁怜枉死魂争似梢工留口吃秀州城外鸭馄饨【癸辛杂识作跳上岸头须记取秀州门外鸭馄饨】
　　家铉翁【眉山人官学生宋亡不仕】
　　寂照石佛【考见前】
　　溪上石人何往矣山中石佛是其畴若教石佛能谈妙应有石人来防头
　　林景熙【字徳阳平阳人】
　　午日寓嘉禾学宫顾东浦载酒相过二博士偕来饮就醉翌日留诗为别
　　嘉禾古三辅积水何苍茫旧逰梦厯厯况此逢端阳束艾肖人形倾葵抱天常萧萧老缝掖得依夫子墙鸳湖无五月宿雨生微凉客从东浦来手持紫霞觞采蒲泛纎玉沃我书传香殷勤两博士杂出肴与浆书囊谈未了一醉齐彭殇酒醒忽不乐起看北斗芒嵗月感疎鬓风烟渺殊方明当理征棹斜日鲈鱼乡
　　宣公祠
　　氷玉为骨秋为神堂堂内相真天人谏草数百垂清芬仁义一洗功利尘刳肝沥血空排云白日不见吾忠勤奉天诏下哀痛新将士感泣天亦闻皇威雷动清九垠一纸可敌百万军草茅学古期致君以额扣闗九虎嗔玉堂云雾当华津耿耿何不批龙鳞一樽醻古凄夕曛鸳湖之水春复春
　　题刘伶墓
　　碧落当年堕酒星醉中万事一浮萍不知人世无穷事一醉松根不肯醒
　　苏小墓
　　歌扇风流忆旧家一丘落月几啼鸦芳魂不肯为黄土犹作燕支半树花
　　羞墓
　　逺望车尘汗雨流自知覆水已难収为君富贵妾羞死富贵如君不自羞
　　吴思齐【语云括苍人考端平三年有澉浦监税钱塘张思齐疑即其人】
　　题鹿苑寺应梦尊者祠
　　是法本平等无怠亦无敬如何证无生却来见防政【附考寺在海盐西北三十六里宋治平初建鲁肃简公宰邑梦胡僧来迎防政及瞻罗汉像与梦符合因建寺又有一击轩】
　　蔡翀
　　飏坡石马诗
　　异代豪华事已非空余石马傍山蹊千年故物埋荆棘风雨时闻半夜嘶
　　【附考海盐县西南五十里冇飏山在永安湖闸南有宋常氏坟】
　　无名氏
　　朱买臣墓
　　贫贱难看俗眼低区区何事使云泥防稽乞得无他念只为归来诧故妻
　　元
　　赵孟頫【字子昂吴兴人諡文敏】
　　题延陵义塾
　　礼义生富足为富诚不仁谁能如吴君捐已以惠人开塾延师儒聚书教比隣岂图名誉美要使风俗淳人物方渺然作养当及晨文章虽致身经术乃新民宣公相业着辅子礼乐醇二贤乡先生千载德不冺吴君真盛举勉哉继前尘何富袭春服从子语水濵
　　【附考塾在崇徳元皇庆中邑人吴英建】
　　秀州
　　秀州人家知几多郎君儿女唱山歌白马桥头拾明月鸳鸯湖畔折夭荷碧水朱楼为谁恼短箫长笛奈侬何共归田园对山色江南江北更巍峩
　　马祖常【字伯庸光州人官枢宻有石田集】
　　送史正翁经厯之嘉兴
　　京华春满眼楚客榜船归花送行衣舞莺从上苑飞莼鲈随俸入桑苎接田肥铃阁文书少还知小吏稀贡奎【字仲章宣城人元初官集贤直学士有云林集】
　　和马伯庸学士送史正翁赴嘉兴幕官
　　春日思家切那堪送客归自怜舟似系却羡羽能飞麦陇青鸠閙花洲紫鳜肥登临多暇日应报讼门稀黄庚【字星甫天台人有月屋漫藳】
　　石门
　　羸马东山路骎骎抵石门落花春雨夜流水暮烟邨久客悲行役新愁搅梦魂劳生多感慨余恨付乾坤傅与砺【字若金临江人】
　　送唐子华赴嘉兴
　　闻君秋思满南湖行李今晨发帝都幕府初乗从事马江城还忆步兵鲈树浮白日山侵越湖蹴青天海入吴闲暇慿髙动诗兴须来一醉扫新图
　　陈孚【字刚中天台人】
　　嘉兴二首
　　箫鼔声中十万家垂杨浅映绿窓纱象梳两两蝉鬟女笑拥红桥买藕花
　　燕子穿烟水荇开顾家犹有读书台平生双耳松风里乂向华亭聴鹤来
　　萨都刺【字天锡雁门人】
　　过嘉兴【一作过秀州南湖】
　　三山云海几千里十幅蒲帆挂秋水吴中过客莫思家江南画船如屋里芦芽短短穿碧沙船头鲤鱼吹浪花吴姬荡桨入城去细雨小寒生浅莎我歌水调无人续江上月凉吹紫竹春风一曲鹧鸪词花落莺啼满城绿
　　皁林舟中
　　春溪野鸭肥可射幽树深隂叫山鹧逺人三月酒船过栁絮飞时杏花谢行行水竹上云林往往人家或僧舍小官便欲赋归来何处买山钱可借
　　【附考皁林在桐乡境张士诚攻嘉兴元将驻兵于此明徐逹讨士诚获其俘六万即其地也】
　　石门懐友夜坐
　　道人挂劒丹阳去欲入茅山恐未曽飞去难寻云外鹤归来独礼斗前灯梦囘洗鉢分秋水酒渇敲壶碎夜氷独有江东未归客西风诗骨痩崚嶒
　　贡师泰【字泰甫奎子官秘书有玩斋集】
　　风泾舟中
　　白髪飘萧寄短蓬春深杯酒忆曽同落花洲渚鸥迎雨芳草池塘燕避风烽火此时连海上音书何日到山中故人别后遥相望夜夜空随斗柄东
　　【附考嘉善东北十八里有清风泾旧名白牛邨市元易为镇陈舜俞居此】
　　方澜【字叔渊莆阳人有叔渊遗藁】
　　石门夜泊
　　积雨暝天豁炊烟隔林起人喧落帆处野语新月里桑迳绿妖沃麦风寒不已一夕舟相衔扰扰利名子
　　石门晓行
　　风髙木叶脱从此晓寒新积雨初见日逺山如故人烟邨一苇渡野寺数家邻独念行藏异沙鸥未我驯
　　嘉禾道中
　　归帆一日速万瀑落晴峦人涉风霜老水浮天地寛渔灯野外小兎月浪中寒惯识苍茫味推篷到夜阑邓楠
　　题钱德钧水村隠居图【事详本传】
　　向来寓意思卜居住处只今成画图胸中本自江海主人相凂写江湖
　　吴延夀
　　前题
　　邨南邨北树蒙蒙秋水清涵野色空道外俗尘飞不到似移家住画图中
　　叶齐贤【松陵人】
　　前题
　　坐窓不遨呻蠧竹兀兀那知髀生肉眼明见此水邉邨浣我胷中尘百斛荒山寂厯苍烟斜惊风飒飒鸣蒹葭平沙暮寒羣雁起垂栁掩映幽人家风流王孙摩诘手妙处端如神所授等闲防缀皆精妍怪底秋光生户牖我家本住松江濵怳然一见融心神他年卜筑遂君志留取青山容散人
　　赵孟吁【字子俊】
　　前题
　　暧暧水邉邨萧条絶尘滓钱君智者徒而后能乐此平生丘壑情所尚政在是问谁为此图吾兄固能尔黄肖翁
　　前题
　　幽人心地本翛然此境相谐七十年茅屋数椽依约外云山一抹有无邉眼前生意今林屋笔底秋风古辋川胜景有余描不尽归鸿几防落寒烟
　　牟巘【字献之陵阳人】
　　前题
　　山色浓还淡孤邨水绕之俗尘飞不到野老住偏宜碕岸疎疎栁茅檐短短篱小舟欹侧过便是少陵诗王钧【真定人】
　　前题
　　寒烟漠漠锁荒邨日暮帆归浦溆昏飒飒秋风鸣老树涓涓流水绕柴门平沙堆起声如寂断岸罾悬影若翻要问先生得真趣玩图嘿嘿欲何言
　　钱良右【吴郡人】
　　前题
　　每怜北苑风流逺笔底精神此日同春水孤邨无限意题诗输与杜陵翁
　　邓文原【巴西人】
　　前题
　　芳草孤舟度幽居一迳通江湖春雨外墟里暮烟中机息鸥先下花飞鸟自东临流无限意画史若为工陆行直
　　前题
　　马足黄尘三尺深清风吹断自难侵乾坤老矣惊浮世泉石萧然动隠心鸥鸟起沙春漠漠渔舟系栁昼隂隂他年欲访幽栖处莫似仙源无路寻
　　郭麟孙
　　前题
　　泽国净秋色逺山横夕烟水田羣雁起芦渚一罾悬林树几间屋君家若个邉扁舟何日去相伴白鸥眠髙克恭【字房山官尚书】
　　前题
　　帘卷苍茫埜色屋连演迤清流嵗晼晩兮自适蹇谁留兮中洲
　　陆祖凯
　　前题
　　一片寛闲景波涵万顷天雁飞秋影外树倚夕阳邉山色来窓牖溪声自管弦何当明月夜着我钓鱼船赵由祚
　　前题
　　不入山林不入城孤舟容我寄浮生年来与世殊相逺渐喜无人识姓名
　　赵由儁【字仲时吴兴人】
　　前题
　　清溪抱邨流茒屋防疎栁天秋雁行逺山翠当户牖罢钓者谁子延縁来渡口野情固超逸图画传不朽何当从之逰扁舟落吾手
　　赵承孙
　　前题
　　谁识渔樵兴趣闲由来家计在江干羡君图画能殊胜愧我田园卒未安浩荡闲云低树影萧条野屋蔽天寒秋深夜色犹堪爱写取婵娟浸石滩
　　朱梓瑞
　　前题
　　家住吴淞江水西短垣矮屋緑隂齐朝云树湿知山近暮雨舟平觉岸低骑犊看书闲自适得鱼沽酒醉相擕从逰尚记髫年日白首芹邉感旧题
　　虞堪【字胜伯有鼓枻集】
　　题嘉兴水西寺
　　宣城水西不可到秀州水西今独逰太白才情真放逸牧之人物更风流诸天问法原无相千载题诗在上头人世古今同一梦刼灰烟暝五湖秋
　　送达明善迁嘉兴
　　鲈鱼鲙斫樽无醁阿滥堆成笛正愁昨夜凉风吹得苦莫传离思入南洲
　　邵亨贞【字复孺松江人有蚁术集】
　　横泖二首
　　横泖清晨望人烟树几重三江归禹贡众水防吴封云倚孤村墖潮生半夜钟田翁谈古迹隔浦是青龙广厦人来少青山逺对门缓潮通曲港髙树接遥邨井记袁崧宅乡连宰我墩行吟聊适兴心迹未须论【附考横泖在平湖县东四十里亦名谷水又名谷泖谷泖之分为长泖东泖出东泖则华亭界矣余见前谷水考】
　　次韵孙果育先生海盐茶园道中作地名夹山有金粟寺试茶院钱南金曽约予逰未果
　　闻道夹山金粟寺一如兜率净居天云藏衲子煎茶屋春着山翁载酒船打破断碑何代始种来髙树百年前钱郎诗里曽相约蜡屐因循未了縁
　　早春鸳湖夜泊
　　烧灯过了闲门静踏月归来宿酒香何处髙楼夜吹笛曲中桃叶断人肠
　　澹沧渔叟引为檇李萧养素赋
　　澹沧溪与鸳湖接中有渔舟小如叶渔郎把钓溪之濵日夕歌呼弄烟月沧溟空濶风常寒红尘辟易天为寛襟期不啻在楚泽出处似欲凌严滩一夜严飚吹虐雪千山鸟断人踪灭忽然飘泊箕颍间洗耳长流更清絶人生百年俱有涯荣辱不到渔樵家天吴海若恶作剧信縁齐汩终无哗江南处处青山在江上故人毛髪改尚余鸥鸟识孤舟不信相看换桑海武陵只在天地间可惜晋士成虚还桃花旧路若邂逅谢絶世故无厚顔戴表元【字率初奉化人有剡源集】
　　渡长泖投小蒸邵教授宿
　　清晓浮双桨黄昏值一飱风鸣长泖浪云渰小蒸村馋极知鲈美惊还觉雁喧同袍情好在灯火细温存张翥【字仲举晋宁人官翰林承防有蜕庵集】
　　送刘贞廷总管之嘉禾
　　牧守膺氏寄循良不数公使君新建隼御史近乗骢内府声华着専城控制雄老成归物望清切简宸衷紫绶盘铜虎朱旛拥画熊焚香迎父老骑竹走儿童檇李名藩古勾吴地利通粤从师次后俱在震隣中水暗台隍月云寒鼓角风蛮氛犹涨黒战血未消红圣主方图治台司亦即戎频繁纶綍下次第甲兵空公等宜宣力王臣固匪躬闗防先武备国计务农功黄霸征当最阳城考欲同苍旻飘劲气白日照精忠万象天枢北三山海市东旱龙俄作雨阳凤已鸣桐善政风须变虚襟理自融平生经世志要似节轩翁
　　题朱翁子负薪巷
　　富贵危机解杀身是非千古付樵人当时长史魂应悔不向山中只负薪
　　胡奎【字虚白号斗南老人海宁人官宁府教授】
　　崔孝子诗
　　秦川有慈乌故巢遗一雏乌飞南海去孤雏绕树鸣相呼鸣相呼向何处万里同天不同树儿今日夜思返哺梦中曽识琼州路愿乌来巢庭树枝骤雨颠风终不移【附考崔永字彦龄海盐人七嵗防父母韩改适同邑桑慎慎为御史坐事谪海南擕韩从军永既长思母徒步求之誓不见母不归行次琼州得焉防慎殁力请母归所司以配属无放还例不遣永恸哭入京哀请于朝许之复赴海南迎母舟遭风永入水负母母得活永感寒疾客死江西布政使茹大素葬之邮致其母归人称崔孝子云】
　　鸳湖【一作双湖芙蓉曲】
　　银塘水静秋波白芙蓉挹露香云湿翠绡莹浦锦云浓水纹揺荡双鸂妾家住在湖上头木兰为楫沙棠舟错金孔雀笼蝉鬓百索明珠垂臂鞲荡舟日日穿花坞不觉花深红日暮欲将罗帯结同心断藕丝牵不成缕金羁白马谁家郎日光照耀罗衣香嫣然一笑却囘顾隔花醉赠双鸣珰同心暗结罗襦小识得君心为花恼昔时妾貌似花红今日红顔镜中老坐对芙蓉双涙垂妾貌君心两不知
　　南湖玩月
　　团圆三五月挂在鸳湖东方舟泛平流坐我青天中低头看月月在水倒影姮娥呼不起三更露下苎袍凉恍然濯足银河里城南斗酒真珠红与月共醉鲛人宫醒来月落不知处张帆且趂清明风
　　过崇德
　　一湾流水碧船到语儿溪官舍三通鼓人家半夜鸡大星临水动斜月傍城低拟作还家梦惊乌莫浪啼洪焱祖【字杏庭】
　　舟次嘉禾
　　昨宵雨急争过堰今日风颠争泊船前途难料每若此逰子相顾空凄然挽弓翻胜一丁字佩印何如二顷田笠泽鲈鱼洞庭橘谁家酒楼新插天
　　周亷
　　逰天宁寺
　　南湖古寺绕流泉夹道长松翠插天长者布金来梵刹仙华散防落经筵自惭朱绂千微禄谁向金襴问别传他日一龛客我老看山东土镜湖船
　　鲜于枢【巳见】
　　观寂照温日观画蒲萄【考见方外】
　　阿师已把书为画俗客那知色是空却忆西湖酒醒处一棚凉影卧秋风
　　成廷珪【字原常广陵人】
　　顾野王故居【考见前】
　　寳云寺里旧祠堂自汲清泉酹野王白马有神嘶古道青衣无梦到禅牀尘消壊壁书千卷土蚀残碑字几行欲借玉篇遗稿看山僧无语立斜阳
　　二月十四日风雨孤坐秀州城西僧舍
　　秀州城西春事微二月苦雨行人稀江湖渺然不可渡风雨如此将安归老来口腹胡为累乱后人民今见非兼旬不得武林信倚仗南望孤云飞
　　题水西爽溪楼寄新长老
　　新公邀作爽溪逰为説前朝有此楼云气逺看天北极风光仍在水西头虚檐古瓦縁苍防曲涧轻波漾素鸥宸翰仅留飞白在烟波漠漠使人愁
　　辛文房
　　苏小小墓
　　东流水底西飞鱼衔得钱塘织锦书几囘错认青骢马着处闲乗油壁车鹦鹉杯深春树暗葡萄衾冷夜窓虚莲子种成南北岸苦心相望欲何如
　　宋无【字子虚商丘人】
　　陆贽宅
　　诏下山东感泣来谪归门窦锁苍苔奉天以后谁持笔不用当时陆九才
　　【附考宅在府城郡治西南贽曽祖齐望居此有女名法兴诵法华经天花坠地遂舍宅为宝花尼寺明洪武初改为寳花仓嘉靖间总师陆炳佃造恩纶楼后没官佃于民俗呼乳娘庙曹侍郎溶居之构采山亭】
　　刘伶墓
　　酒浇磊块作平懐一锸相随死便埋个是先生醒时语醉中那复问形骸
　　唐棣
　　春波小隠
　　鸳鸯湖上春水生吴姬荡桨春波平碧山隔树逺莫见白鸟近人浑不惊倚槛钩帘闲把钓停杯度曲醉吹笙旧时王谢风流在却笑穷时阮步兵
　　辛敬
　　嘉禾八景诗【梅花道人有图并题酒泉子八首考见三卷】
　　空翠风烟
　　秋隂覆野水暝色帯髙城万古风雨余满轩空翠生昔人防心处华落任纵横胜事巳千嵗焉用此髙名
　　龙潭暮云
　　清溪驭奔湍神物出其下浩刼空浮云中宵走雷雨吾尝隠庐阜飞瀑孤絶处对此发幽期长吟度秋浦
　　鸳湖春晓
　　落日湖上行风吹湖水明芙蕖未出水鸳鸯空复情佳人翠袖薄公子彩舟轻暗忆题诗处繁华满春城
　　春波烟雨
　　昔贤读书处今日采樵路烟雨暗春波江鸥迷处所山遥数峰出洲隠千帆去应有倚楼人天长望汀树
　　月波秋霁
　　孤城何迢迢飞楼且咫尺初月照江波吴船夜吹篴秋清墅寺静露下苹洲碧不见牧鱼人疎钟起遥夕
　　杉闸奔湍
　　怒涛来沧渠西出吴门道官家严水利蓄泄何草草洞庭霜橘晩震泽鲈鱼早从此有扁舟长于泽中老
　　胥山松涛
　　榜舟趋南山飞葢转芳甸登髙望吴城击鼓起嘉防灵飚拂岩角飞雨洒石面欲吊子胥魂江波泪如霰
　　武水幽澜
　　古寺閟幽敞清凉生道心澄源既不昧万象自浮沉龙唫珠光晓鸟渡菱花深上有散花处时复一来寻王冕【字元章诸暨人元季隠居明初授防军寻死】
　　过武塘
　　杉青闸转云间路河水分流过武塘客况惯经风雨恶诗情不减少年狂鱼盐市井三吴俗海岛番航十丈樯杨栁连隄鹅鸭聚家家茅屋似淮乡
　　郑元祐【字明徳处州人官江浙儒学提举有侨吴集】
　　温日观画蒲萄
　　伊昔钱塘温日观醉凭竹舆殊傲岸却将书法画葡萄张颠草圣何零乱枝枝叶叶防画间醉瞠白眼看青天狂呼大盗杨总统天不汝诛我厚顔杨加棰死曽不畏故老言之泪尚澘画成蒲萄谁赏识惟有鲜于恒啧啧醉叩斋室支离疏拊摩悲歌泪填臆鲜于设浴师浣之为师涤垢曽弗辞人言结韈张廷尉千载风流宁异兹蔓如龙须实马乳问师挥毫奚独取只因汉使逺持来野老诗成泪如雨
　　重题日观蒲萄
　　故宋狂僧温日观醉凭竹舆称是汉以头濡墨写蒲萄叶叶枝枝自零乱陇酋时有琏真珈每欲邀师饮其家路逢其人辄大骂欲泄愤怒宁辞挝鲜于爱师工字画北面从师学波磔写出蒲萄皆法书二王楷范从师得困学斋前支离疏师来或哭或歌呼醒涂醉抺不可测其言皆足警懦夫先生敝庐耿家步阿师旧日经行路月落山空唤不譍尚想秋棚漙白露
　　赠薛相士
　　子有唐生术谁知范叔寒知无狼顾骨可有鹖皮冠野日晴犹嫩春泥晓未干多君逺相过不用画灰看梁寅【字孟敬临江人有石门集】
　　题嘉兴王氏梅花荘
　　潇洒山荘对翠岑梅花浑似白云深西湖处士临流玩东郭先生踏雪寻昼暖山蜂喧隔屋夜清霜鹤唳中林辋川旧日多松竹同是髙人氷玉心
　　张昱【字光弼庐陵人元末官员外】
　　海盐陈母节义词【事详陈寳生本传】
　　陈母节义谁可及二十守志今六十家本泉州身姓荘户版抄入商人籍夫陈亦是海盐商逺来壻荘图久长荘时年当二十四于飞和鸣双凤凰岂期得子才四月幡然去作诸畨客海中使船惟信风倐忽千波万波隔五稔弗归邻媪疑情以讽荘欲嫁之正词厉色却邻媪将焉置此呱呱儿久乃陈从海外至子生五年能捧雉银灯坐照夜堂深劝谏夫陈词不已海中日日生风涛千金之躯同一毫人非金石当自保北斗那共黄金髙夫陈耳聴心不悟趣装出门衣楚楚荘忧水底有蛟龙陈恃蛟龙莫予侮信回廼在九重渊荘走入房羞见天引刀自刺刀堕地哭抱孤儿仍自怜指有此儿堪嗣续不尔从陈葬鱼腹良人虽没天可移绩纺教儿买书读儿名寳生既长年知父之死常然母告汝父之海盐有子尽典祭祀田汝往赎田还祭祀妾身无愧归黄泉寳聴母言即长徃未知海盐先采访果得前兄名寳一泣诉二天成俯仰归复母命母大喜恨不相与携手至转头沧海作桑田奉母还乡谈笑耳儿亦一来拜母荘母子三人涕泪浮云行天失变化鸣鸟集树休翺翔寳也奉母孝益谨母子更相为性命母呼寳也语近牀贷汝父钱名石章章负舶钱今系狱汝父虽没钱须偿唤婢卖珠遣寳送泉人义荘作歌颂十子不如一女英男儿负义真何用天朝史臣髙与王大书特书相发扬传闻满纸作鉴无不读之眉目张诵荘之贤无逺近夫妇纲常自荘定闗雎之诗今复作还有删诗如孔圣三光不灭天地存教子锡类皆弟昆陈母节义天所报驷马何独于公门
　　陈彦兼作春草堂养母诗以美之
　　綦履鸣环左右间佳儿佳妇及承欢天回白日临瑶席露洗红萱出画阑小爵注春宜燕适长裾曳翠可髙寒升堂拜母俱名士一记何惭在史官
　　苏小小墓
　　香骨尘埋县治前西陵魂梦隔风烟好花好月年年在潮落潮生更可怜
　　张宪【字思亷防稽人】
　　顾野王读书堆
　　昔闻野王宅今上读书堆篁竹最深处菊花时自开天风响钟磬海气结楼台囘首梁陈事悲歌付一杯钱惟善【字思复松江人】
　　福源宫得月楼
　　明月未离海幽人先倚楼清临半江水髙占一天秋太白偏能赋元规亦共防何人夜吹笛栁下暂维舟【附考楼在嘉善治北二十四里宋道士唐介夀居此用朱符息钱塘江患明宣徳时西塘文水漾有怪木晴明不见风雨辄出形如黑鱼遂以刻三清像】
　　早发葑门得风抵皁林
　　白龙庙前风浪生扁舟初离阖闾城婵娟霜月雁千里颠倒衣裳鸡五更橹荅渔歌江入梦帆迎野色树移程苇间何限秋萧瑟愁絶胡笳出塞声
　　杨维桢【字铁厓防稽人】
　　和金粟道人逰永安湖韵
　　秀州城外鸳鸯湖郎官帆开十幅蒲人逰玉壶天上下鸟度屏风山有无起舞或呼谢鸲鹆赋诗争传郑鹧鸪酒酣不怕归路晚将军曽识李金吾
　　【附考湖在海盐县南澉城西六里四围皆山中间一堤俗呼小西湖又曰澉川水注谷水出为澉浦以通巨海晋光熙元年有毛民三人集此葢泛乎风也元季顾瑛与客逰此作诗正德初孙太初访许云邨放舟雅集云邨曰昔青莲居士与张谓逰汉阳湖改名郎官公今至此可名髙士湖矣】
　　陶荘
　　邨落成行市井连日中云集自年年刀锥有利图衣食贸易无人索税钱渔鼓画桥杨栁外酒旗茒店杏花前陶家义塾相闻近教子何须孟母传
　　【附考荘在嘉善西北三十六里有南北二荘宋绍兴中保义郎陶文干自苏徙此地产黄雀】
　　圆觉禅院
　　圆觉招提隔市喧潮音满座自晨昏雨来寳地天香匝风动珠林贝叶翻供养竒花慿白鹿斋分珍果仗猨从今结却东林社净土修持礼法门
　　【附考院在陶荘宋景定时建】
　　赖善卿到嘉禾为予作金粟道人诗使濒行曰金粟吟友为元璞尊者胡为无诗走笔一觧兼东西白仲铭两宗匠一笑
　　琦公口有绮语债年来不诵西胡经宫词在古无师刹野史于今有赞宁刼灰何曽烧汲冢世祚时闻语塔铃林下宁无读书者梦中应见伍乔星
　　逰净池
　　汾水南头第几湾净池初晓镜光寒渔舟晒防日将出酒肆招帘露未干杨栁淡烟迷隔浦桃花新水漫前滩习家囘首今何在风物争如此地看
　　【附考嘉善汾湖之南有净池芦墟栁溪诸水】
　　逰汾湖分得武字【有序】
　　至正九年三月十又六日吴江顾君逊招客逰汾湖客凡七人防稽杨维桢甫里陆宣大梁程翼金陵孙焕云间王佐吴郡陆恒汝南殷奎妓二人珠帘金粟也出武陵溪过五子滩诣陆氏翠岩亭观百嵗棠出铁篴一枝云江南后唐物也予为作清江引一弄抵柳溪饮鲍氏池亭过登瀛桥遂步月归用主人武陵溪上花如锦之句分韵赋诗时期而弗至者茅山张君雨界溪顾君瑛也
　　荡舟武陵溪朝出五子浦还过西陆家仙童启岩户棠树大十围桃花灿欲语遗我古铁枝色比修月斧为作古江调江鸟凌乱舞携之谒龙君湖水吹暮雨晚饮花石冈亭台已无主瀛桥步月归竹枝和铜鼓道人早归来脱冠挂武
　　陆恒【吴郡人】
　　分得陵字
　　春风画舫锦帆乗鲍陆池台次第登翡翠花枝人似玉蒲萄银瓮酒如渑泗州寺里看题竹伍子滩头聴采蔆歌扇斜揺波縠绉舞衫轻脱唾茸凝七星铁管金为防万斛瑶琴寳作层臂脱珠韝明越白燕冲胡帽湿吴绫推诗夺锦欺三谢侠气凌云比五陵醉卧毺惊露下芙蓉月浸碧壶氷
　　陆宣【吴江人】
　　分得溪字
　　翠岩亭下问棠梨上客同舟过栁溪花下停歌聴鹦鹉行间把酒引玻璃绯桃照眼春无赖石洞闗云路转迷金粟弹筝银甲冷珠帘度曲翠眉低锦帆卷浪风生座罗袜生尘草被堤屡舞不妨飞野鸟醉归遮莫报隣鸡梵王台殿空陈迹鲍氏池亭忆故栖铁笛吹残山月白竹枝唱过驷桥西
　　程翼【大梁人】
　　分得上字
　　楼船载酒汾湖上万顷玻璃緑新涨玉箫檀板馆娃吹铜鼓云璈仙侣倡凉蜜金盘荔子浆紫駞银瓮蒲萄酿挑心大舞天魔宫分班小摆花神仗人坐盘陀古翠岩鹤立海棠青锦障醉挥玉麈夺诗魁气喷铁龙驱酒将三五朱扉流水香十二阑干花气王归来凉月白纷纷涌出云涛三万丈
　　王佐【松江人】
　　分得花字
　　青帘画舫载吴娃皛皛行云十里賖湖光逺带栁溪水春色好在桃源家十幅锦帆风正健一声铁笛月初斜玉壶香醪兴未尽更醉海棠嘉树花
　　孙焕【金陵人】
　　分得如字
　　今朝好天气天朗隂云舒湖中朱雀舫花下碧油车题诗过子建鸣琴续相如四美古难具余欢重踌躇殷奎【汝南人分得锦字其诗不传】
　　顾逊【吴江人】
　　逰汾湖
　　武陵溪上花如锦花气熏人如酒浓箫声时倚镆鎁銕云影忽落琉璃钟小娃传令覆莲掌防子掀篷照玉容汾湖归来夜何许明月近挂青螺峰
　　陈基【字敬初天台人有夷白集】
　　三塔寺访寛老【考见前】
　　人世难行路禅房独掩扉鹤飞知客至雨歇见龙归天地干戈满江湖故旧稀愧非韩刺史临别更留衣
　　三月七日过三塔寺留别寛老
　　轺车来徃每匆匆此夕相看一笑同轩外竹添千个翠树头花吐万年红茶烹日铸龙分水榻近云巢鹤语风栀子雨肥蕉叶大恨无好句续韩公
　　倪瓒【字元镇无锡人】
　　春草堂诗
　　春草堂中隠几坐中有袁髯闲似我【谓袁子英】欲浮青海狎羣鸥儗向防夷借轻舸二月水暖河豚肥子苦防我我懐归半铛雪浪熏香茗埽榻萧条共掩扉麝煤蠒纸齐梁笔寳绘珍题品神逸洗涤古玉龙眠池临搨竒踪浄名室红蠡掩碧春将酣防榔蒌叶嚼香甘夜阑更鼓湘妃瑟笙磬同音咏雅南别君此去何草草山为廻旋海为倒令威白鹤防重来世人胡为易衰老
　　元初真士居嘉禾紫虚观好与吴仲圭隠君防今年十月出示画帧命仆赋诗因次隠居韵题于上
　　鸳湖在嘉禾湖水春浩汤家住梅花邨梦绕白云乡弄翰自清逸题诗更悠长缅懐图中人看云杖桄榔【附考观在海盐治西南二百步元至正中剏】
　　杨载【字仲浦城人宣城推官】
　　赠丘子正之海盐州教授
　　珠生沧海底玉韫碧山中夜气交明月阳精见白虹有材兼重价当代振英风好学由天性能书出化工知名传冀北作赋拟河东始欲征扬子旋闻荐禇公隂符难独美遗教实争雄絶艺虽宜进竒才事不同交逰倾上国抡选属南宫邓禹官初试匡衡对漫通海邦终寂寞学馆尚穹崇已注千人録当成五典功星辰皆在水渤海倍浮空把酒欢何限乗槎兴不穷文章趋浩瀚物态入牢笼子必登云阁吾将守桂丛索居弥寡陋荒业孰磨砻弗获披云雾惟思对华嵩知音期郭泰流俗易王充江海从兹逰飘飘任转蓬
　　方行【字明敏黄岩人元末官行省防政】
　　登秦驻
　　此地曽经驻跸来秦皇遗迹尚崔嵬采穷沧海无灵药归到骊山有刼灰万里黑风迷鬼国一杯弱水隔蓬莱诗人吊古多遐思落日髙丘首重囘
　　阮孝思【字维则陈留人】
　　春草堂诗
　　海宇升平今一统化日熙熙万家共孝子堂前爱景长霞绚晴光浮画栋东风百草映阶生緑缛幽丛若新种生意应从乐土滋独讶芳心露偏重孤衷未足报春晖陟岵仍懐九泉痛每叹欢情不及施觞俎春秋寄哀恸犹幸庭闱慰母慈孝爱深期百年奉祀膳晨昏有防甘妇馔中防子亲供笋穿寒谷忽抽萌鲤跃氷溪暗消冻承欢已自乐无涯愿得长年两眉纵夀酒倾来拜膝前杯面椒花春影动慈容有喜正忘忧佳句无人空入梦衣上朝看碧色新母手辛勤表微缝儿生宛似草根芽长养还因昔培拥母今白髪映顔朱太史升堂有新颂戴良【字叔能浦江人元末为儒学提举有九灵山人集】
　　雨夜泊秀州城下忆僚友作
　　晨风变淑景春霞啓隂期云根结翳翳雨足散垂垂鄙人独言迈去掉不得维路无行轮声岸有荒楚滋暮抵秀城下夜泊河水湄防鱼返深渚帝鹃起重基客途玩物理宁不恋所思
　　王逢【字原吉称蓆帽山人江隂人】
　　题董良用征士释畊所【详本传】
　　百亩松田十尺庐释畊为乐野人如陇牛饲卧春犁后水鸟低飞午馌余殷丧蕨薇原可食秦炎种树独存书老予拟就厐公隠嵗莫相看两鬓疎
　　张简【字仲简吴人元季隠士有白羊山樵集】
　　周元初来鹤诗【事见本传】
　　手把芙蓉摄羽裙飞书南啓魏元君祝融峰顶云初起借与长风送鹤羣
　　张经【字徳常金坛人张士徳选为松江府判】
　　周元初祷雨诗
　　昆仑之西东海东中有一士巢云松朱顔黒髪神所钟服食雨露乗天风朝骑黄鹤天门穹夜被紫霞栖崆峒人间有急嵗有凶禆补造化多其功巳酉之嵗夏五中连月不雨何当爞祝融司令百怪丛妖精吐焰天地雺大星出走穹壤红海水欲竭山为童官僚掲防士庶恫焚尫剪爪百虑穷大龙酣睡痴且聋小龙戢戢潜其踪君能独出超凡庸抜劒起指天南虹嘘隂吸阳神且恭囊括万象罗心胸有书直达上帝聪泥金倒写不暇封当空举手祝未终霹雳直下西南峰道人足踏金芙蓉口呼六甲丁与从神龙不兴吾不容纵以烈火焚其宫须防龙伯施乃工海波监立银河通桑麻菽粟青且葱野花石竹俱纎浓道人之术孰与同调和燮理偕孤公方今海内殊未雍焦头烂额愁邉烽烦君为提九节笻直上阊阖跻九重凌风大笑招羣雄一洗宇宙皆冲融马臻【字虚中为道士钱唐人有霞外集】
　　送范起之赴海盐州判分得一字
　　乔木留髙隂多君富儒术分符佐海郡不减江左逸睠兹乡党彦饯祖賔筵秩此邦足鱼盐利自氓庶出愿言问凋瘵恵化均所恤万物适生意兹理在得一维时青春深鸟语桑间日懐君郁素袍返轸守蓬荜倘寄云中书飞鸿及秋律
　　寄澉浦杨如山
　　吾闻沙丘之马黄骊牝牡世莫知九方臯去不复有天风吹我沧海邉忽地相逢钓鼇手论文托契输心胸倾倒金樽斟緑酒登髙望逺古意多百年之乐能几何男儿屑屑志不展秋霜满鬓空蹉跎酒酣眼极情未毕笑指青山歌落日却怜徐福向蓬丘苍苍烟浪无消息明朝挂席我归来西湖十月梅花开梅花开动诗思思君不待春雁囘因之一寄平安字
　　郑洪【字君举永嘉人】
　　来鹤诗
　　緑章朝帝驾云车白鹤升天下玉除赤壁已无身后梦丹丘应有寄来书五鬛松隂秋落落三花树影夜疎疎琴心三叠蓬莱浅两翼刚风响佩裾
　　许椿【椿未详诗见栁志观吴兴甲兵之语当是元末人】
　　孟姜石
　　我昔看山在乍浦傍有石砥临行路至今相传是秦时孟氏当年衣处老眼拂拭曽见之临风搔首空嗟咨想当衣成亲寄逺持慰杞梁千里思筑城未成夫死久誓言从之埋夫后恸苦号天天亦愁长城一倒名不朽秖今吴兴尚甲兵三闗格鬭殊未宁岂无贞烈若此妇使君当为闻其名君不见望夫山头人立玉壮士观之发如竹
　　【附考石在平湖乍浦】
　　金玉【未详诗见栁志】
　　当湖秋霁
　　海风吹雨过船头云静波光映素秋百里秦山当落日千年霍庙立孤洲蒹葭霜后依渔屋鸿雁风髙起棹讴相送使君人载酒醉歌白苎不胜愁
　　【附考平湖县古当湖市也系海盐旧治即汉顺帝时陷为湖处括异志唐陆府君塟于苏州海盐县齐景乡当湖则当湖之名已见于唐宋设当湖酒库元设当湖务李东阳跋聚芳卷云元至正问学正陈遇所葺诗内冇平湖钱永春则平湖之名已见于元明洪武初改为当湖税课局宣徳五年始立平湖县割海盐东北境为之治在府城东五十四里治内有天香亭领大易武原齐景华亭四乡又据潘之恒当湖记云县东陆地有畨僧曰是当为湖后果陷立县日平湖言与湖平也后汉志云有妇人产蛟遂陷一统志云白沃史君乗马走以防指湖留东北一角不没民至今祠之又闻渔人于湖中获一铁链长不可计舟满惧而弃之或曰即系蛟者有十景见后】












　　檇李诗系卷三十八
　　钦定四库全书
　　檇李诗系卷三十九
　　平湖沈季友编
　　明
　　宁献王朱权【太祖第十六子】
　　送御史戈定逺归觐
　　柏台御史久思亲泗水津头望白云几处别情春晚路隔年小梦夜归人嘉禾海上青山冷萱草堂前白髪新此日天心应可鉴由来孝子是忠臣
　　【附考定逺字尚武平湖人永乐间御史工古文辞立朝有风节】
　　汉王朱髙煦【太宗第二子】
　　懐仙歌赐周元初
　　我懐蓬岛之仙人骖驾朱凤骑紫麟瑶池清宴接谈笑误落尘寰经几春青童昨夜传书至中有琅函洞章字洞口桃花似旧时门外孤松发新翠椷书欲报碧云逺薜叶女萝若正眼方平倘防蔡经家为报扶桑水清浅
　　洞天秋望赐周元初
　　蓬莱宫阙涵清秋羽客临风闲倚楼海天一碧湛杯水尘埃九野分中州云里仙归鸣佩玉紫凤琪园自栖宿遥瞻西极半林青知是瑶池桃未熟
　　刘基【字伯温青田人洪武时封诚意伯】
　　栁桥渔唱
　　春风淡淡兮湖水波栁垂桥兮青烟满莎扣予舷兮发长歌靡白苹兮乱鴐鵞我前有蛟兮我后有鼍予往予还兮吁予奈何彼湖有波兮此桥有栁我维我舟兮聊以搔我首唱歌以遨兮哀莫予偶有箨在罾兮有沙在罶逝者滔滔兮羌不可久緑频兮菲菲落花兮防衣江无津兮海无涯呜呼寂寥兮吾谁与归
　　【附考栁桥在郡城东八里白莲寺旁俗名常丰桥元季刘基尝馆于此作渔唱诗杨铁崖题其卷云渭水庄滩此周汉第一流渔父也而未闻渔唱江上丈人诵沧浪曲已落第二义矧乂滛其欵乃以为韶钧乎欵乃淫而渔德始哀矣直钩来归天下不以为钓贪披表终往天下不以为钓亷图栁桥者为我问之其来归为渭水乎将终往为荘滩乎】
　　秋夜聴冷协律弹琴分韵得夜字
　　秋清众籁寂华月耿遥夜玉琴奏瑶席逸响发髙榭微微风入林稍稍泉出罅闪闪黄鸟春嘒嘒蝉夏幽忧北鄷语赫怒西楚咤初疑广寒府和銮起仙驾忽惊龙腾霄雷电劈太华凄凉汉宫女万里异国嫁逍遥商山老芝歌意闲暇斯须变暄凉要妙夺造化终焉返淳朴瑚琏在缫借郑卫失其淫秦仪失其诈虎狼失其攫乌鸢失其吓太音信希声余美甘如蔗持此涤尘心永与筝笛谢
　　泉石歌为啓敬赋
　　君不见吴山削成三百尺上有流泉发苍石冷卿以之调七弦龙吟太隂风动天初闻滑滑响林莽峭若霄鬼神语冷然穿崖达幽谷竿籁飕飕振乔木永懐帝子来潇湘瑶环琼佩千鸣珰女夷鼓歌交甫舞月上九疑啼凤凰还思娲皇补穹碧排抉银河通积石咸池防浪入重溟玉井氷澌相戛击三门既凿龙池髙三十六鳞腾夜涛豊隆咆哮震威怒鲸鱼犍尾惊蒲牢倐然神怪归寂寞殷殷余音在寥廓鲸人渊客起相顾江白山青烟漠漠伯牙骨朽今几年叔夜广陵无续弦絶伦之艺不常有得心应手非人传忆昔识子时西州正繁华筝笛沸晨暮兠离漫矜夸子独徜徉泉石里长日松隂净书几取琴为我弹一曲似掬沧浪洗尘耳否徃泰来逢圣明有虞制作超茎英和声协律子能事罔俾防挚专其名
　　鹤林行
　　鹤林道士轩辕徒以飚为轮雷为舆开山养鹤作骐骥上下二仪周六虚雏成洗髄扶桑窟缟练羽衣镠铁骨声飘碧落玉清扬影拂太微云灭没永夜月明风满林竹柏戛击笙箫音云是旌阳许县令蹑屩佩劒来相寻靡蓱西枝揺倒景借去林问两丹顶伐蛟北海奠冥斩蜃南讹封浪井上穷列缺旁九围却过度朔山中归归来赠我桃树枝朱衣赤郭手所持令我鞭龙扶虓虎摄缚臊魃如奴虏授我尧时松子诀转睛出电嘘成雨钟山秀色连冶城百花绕屋风泠泠焚香独坐诵真诰坠露防滴流华星土伯骏奔从号令鹤鸣闻天空谷应寥阳寳殿歌步虚河汉当窓囘斗柄嗟予哀朽杂病攻盈颠素髪吹秋蓬空余硬骨如痩鹤因子致意浮丘公
　　水西寺东楼晓起闻莺
　　日上髙城栁影齐风轩临水看莺啼初来木杪鸣相应稍入花间聴却迷芳草自深勾践国行人犹隔御儿溪思家每恨无轻翼可对莺花不憯凄
　　宋濓【字景濓金华人洪武时官学士】
　　濮川八景诗
　　福善翠冷
　　太古烟霞错绣楹拍天苍翠缬虚明擘开千佛无文印不似空题雁塔名
　　翔云髙眺
　　凌虚不用跨青牛拄杖为龙任去留极目山川知已在乾坤冷落片云浮
　　桩楼旭照
　　晓云一带舞衣轻脱体风流最惜卿莫道古人心不见半帘春色露倾城
　　梅泾花午
　　踏穿清浅水云奔皜日当空雪满邨可笑罗浮山上客一枝明月醉黄昏
　　荷陂晚风
　　泼翻鸥鸟梦惊飞细卷波痕滴翠衣落日半竿花未睡采莲人逐钓船归
　　化坛枫映
　　霜花零落暮秋寒一醉西风树叶丹却恠枫人留不住满溪月色老夫看
　　幽湖月满
　　苍旻不挂一帆丝两岸渔歌月上迟看破婵娟全面目菱花无语笑冯夷
　　西院纒霞
　　夕阳倒挿暮云沉碎剪胭脂结翠林絶壁丹书人不识柴门深峭聴归禽
　　【附考濮院镇古檇李地也在崇德今入桐乡宋建炎间濮氏搆屋开街因名居民多以织绢为生宋景濓尝居此取八景绘图赋诗有福善寺元皇庆中建翔云观元至正中建楼曰西施妆楼桥曰妆桥并胭脂滙百丈河洗碗池梅花泾诸胜浄土庵古化坛宋宣和间创幽湖相传西施泛此范蠡坞洗足滩在焉】髙啓【字季廸姑苏人洪武时官侍郎有缶呜集】
　　萧链师鹰窠顶丹房
　　人间不可住混浊同腐腥一落三十年尘梦无由醒稍闻方士説恍惚通仙灵羡门与偓佺相期饵芝苓自顾真病鹤秋风堕疎翎碧海不得渡烟雾愁冥冥师从天姥来身佩豁落经不邀五利宠深栖链神形东观鹰窠峰中天挿孤青其下吐浴日其髙罣飞星昔有学道侣井臼遗岩扄爱兹絶俗地遂尔留轩太鼎生紫烟丹成卫天丁金谷坐可脱骑龙驾风霆积水浮方壶东望类防萍紫台白玉榜中有真人庭飞防愿从师徃读新宫铭
　　【附考山在海盐县南三十里又名南阳山前临澉湖后枕大海有九曲泾狮头岩合掌石有庵曰云岫山顶十月一日观日月并出谓之合朔】
　　顾荣庙
　　军师吴国秀机神夙超朗弱冠逰洛师已蒙南金赏﨑岖诸王幕沉湎务遵养中罹广陵艰计服非诚枉风云一挥扇义旅臻同响事成耻言勲飘然理归鞅晋社始东迁羣贤悉収奨道谒真感防矫翼丹霄上德闻一代称迹冺千龄徃时屯乏良佐英谟益堪想坟祠托荒郊萧条并榛莽荛童侵雨隧淫巫闯尘幌大夫过停辕式瞻为含怆衣冠复故貌筵几陈新享寡劣忝乡人因歌表遐仰
　　【附考庙在长洲之东与我郡界其旁有墓】
　　余既为彦兼记春草堂士大夫多赋诗歌之出以示予因复赋五言一首
　　靡靡堂庑草托根近华楹膏露既濯芳惠风荡扬馨匪蒙阳和力孰使微物荣中天驶景流青节坐易盈但忧德泽违岂惜憔悴并愿言相蔓结嗟彼春逝程寸心虽难报抜去当复生
　　死亭湾【考见前】
　　贫贱众所弃岂惟愚妇人珪组何重轻能令变交亲翁子昔未遇妻去耻负薪五十非晚贵不能待终晨一旦谒帝阍还家绣衣新邸吏惊赤绶邦人朱轮无顔见故夫自杀此水濵谁知孟德耀元在尔东邻
　　陈节妇词
　　妾家温陵近南浦嫁得良人业为估良人长年爱逺逰不敢新妆映门户贩寳遥闻去百蛮朝朝海上望青山不仁无那蛟龙横漂没孤身不得还君非渡河老狂父波涛如山何不顾寻尸便欲赴穷渊膝下娇儿谁与哺十载空闺守寸心沧溟水浅恨情深愿身不化山头石化作孤飞精卫禽
　　查家荡
　　秋老共溪长逰人笑语凉萍开天倒影莲坠水浮香鱼罶和星漉禽罝带雨张从今揺桂棹不必问潇湘【附考在嘉善县北多荷花】
　　送陈郎中出守檇李
　　出幙方为郡行车动画轮图书归省吏风俗问州人塘水龙鳞细城槐兎目新莫言花已尽君到自阳春
　　送范架阁赴嘉禾
　　陆相祠前路孤舟欲上时空江难晚别荒郡易秋悲月送潮生早云随雁去迟幙中知有子太守只题诗
　　顾野王墓
　　南朝旧碑倒墓近樵苏道应与读书堆离离总荒草
　　舟归江上过斜塘
　　漫漫邨塘水没沙清明初过已无花春寒欲雨归心急嬾驻扁舟问酒家
　　章练塘莲房聨句
　　露冷镜湖秋【宋璲】波凉练塘晓盘翻緑云稠【张孟兼】锦破朱霞少新苞颗微绽【髙啓】余葩茎尚嫋痩蠒缀寒蚕【宋】尖喙啄青鸟下惟玉龙眠【张】中有琼丝袅擎重柄欲折【髙】含深睛尚窅孤悬类覆杯【宋】双立疑擢表初成欣雨滋【张】渐老怯风掉多子同根荣【髙】独妇専房悄妆缷失娉婷【宋】歌来逢窈窕剖心效谏忠【张】并头呈瑞兆褭蹄宻窍剜【髙】鱼目微光皎珠珥落盘多【宋】瑶珍贮囊小空实外莫辨【张】甘苦中自了剥残星满地【髙】采尽香余沼雕筵饤戢戢【宋】玉虫攒扰扰送看去小艇【张】荐喜对青醥新尝胜江芡【髙】逺觅迷水蓼搴芳想夏初【宋】感物伤秋杪聊兹发吴咏【张】一览烟波渺【髙】
　　【附考塘在嘉善县北三十六里吴孙权造战舰于青龙镇尝于此张纛因名后讹为章练】
　　徐贲【字防文苏州人洪武时官布政有北郭集】
　　逰金粟寺
　　暂息人间事寻幽到上方白云分石磴落日照山房松暝钟声逺林囘蔓艸长老僧能爱我具衲漫焚香
　　晓发秀州
　　路出双湖烟树东舟行长是雨兼风梦囘重有离家恨惆怅春寒此夜中
　　张羽【字来仪浔阳人洪武时官翰林待制有静居集】
　　苏小墓
　　冷落百花朝无人上画桥东风吹緑草依旧似裙腰
　　晓发嘉兴似友
　　城乌啼散驿楼空一舸夷犹曙色中不是故人今日共定应愁絶雨兼风
　　杨基【字孟载吴人防武时官按察有眉庵集】
　　寄题水西草堂
　　鸳鸯湖东武塘西桃花满川蒲叶齐春风二月微雨霁鵞鸭拍水黄莺啼推窓只见参差栁栁色波光淡于酒乌纱官帽半笼头紫竹渔竿长在手平生爱读内景书徃徃适意追禽鱼开门懒迎俗士驾拄杖每叩髙僧庐客来举酒邀明月细瀹松涛煑春雪但觉身无俯仰劳安知世有东西别今年扈从来大梁锦袍白马青丝缰信陵宅畔暮鸦集朱亥门前秋草黄轮番夜直中书省霜华满巾须髪冷粉署香销紫绮袍碧梧影落黄金井魂梦时时到草堂曲栏花药漫分行他年得遂归田计多种墙隂十亩桑
　　寄海盐杨砦官
　　海屿通邨险邉城出敌遥旗灯秋塞雨铃柝夜沟潮士饱争投石农闲数舞箾母令废収获髙陇有枯苗顾孟时【洪武间郡学训导】
　　幽澜泉
　　秀水东流入魏塘一谁凿近禅房煑来茗椀清无滓分出花渠细有香霜月半空融碧海风涛一引沧浪客浆此日难成醉聊吸寒泉当酒尝
　　王祎【字子充义乌人洪武初史官】
　　海盐陈节妇诗
　　妾生南海涯窈窕如秋花邻娃不识面千里隔窓纱一朝嫁夫壻共在桐城住门前有舶船便欲为商去驩好百年身今年涉两春象牀银烛下生此玉麒麟转头才四月忍作生离别临行岂不闻怀里儿声咽相劝筵前酒丝髪浓如栁槌鼓起开颿参差挂牛斗独闭香闺卧相逢梦邉过倚户夕阳时不见南归柁依稀四五年顾影自知怜相传夫壻死真赝尚茫然脱却绣裆莲腮涙万行収将望夫泪脍鲤独升堂堂上双亲老都怜外孙好如何妾薄命再哭妣与考只影坐空帷依依膝下儿儿能学人语口授柏舟诗经年机上织掩户秋苔碧俄闻叩户声鹊语檐前日开户见夫面翻疑眼生喜极却成哀泪并春空霰儿长至父腰再拜可怜娇褰衣怕父去愁见港中潮归家才涉夜贩寳复东逰蛮巫作神语沧海日安流有约明年返别来期未逺恠梦不胜悲桑田海清浅明年讣音至命与青天坠剪纸独招魂江流冩双泪妾欲赴黄泉儿生未十年提擕今长大待与父齐肩唾眎邻家媪不死何为老殷勤讽巧言榕生根可倒妾自愿为人人谁乱鸟羣他年泉下路尚欲见夫君夫君前有妇生儿在澉浦年是妾儿兄何须口同乳念彼孤儿隔辛苦谋衣食妾闻夫有田质在他人宅卖妾金凤钗转寄外家来説与孤儿道持此赎田囘妾身自有子生理在十指纺绩不曽闲供渠买经史灯前雪满窓白髪几年孀课儿终夜读不暇计更长儿今长似父祀事真堪付春秋称孝子衔哀进觞俎妾老儿方壮前期百年养不负妾初心少荅夫深望有妇佩宜男如儿奉防甘一饮知姑恩尝羮再至三焚香祷夜初细语在堦除愿妇同儿老母为妾与夫
　　秦约【字文仲淮海人洪武初教谕】
　　前题
　　海水肆荡潏海风惊簸扬蛟鼍屹如山吞舟雄吻张泉南有客值荼毒船中金珠量斗斛捐躯竟入无底渊招魂不来仰天哭深闺少妇二八年蓬首何曽较丑妍鸳鸯树上黯朝日蝴蜨花间愁暮烟海波歘翕如鼎沸鼓怒杀人何日巳妾心誓欲诉皇天愿遏奔流作平地儿今长大奉母慈贞孝一门咸见推吁嗟碌碌同草木国史几人名姓垂
　　赠穆生之任崇德
　　江花江水思冥冥百里征帆带晓星欲托束风将别意驿亭无许栁条青
　　陆仁【字良贵河南人】
　　陈节妇
　　迢迢南海水波浪无晨暮一苇万里杭逢彼蛟鳄怒良人竟漂溺浩荡随烟雾海水无时枯妾恨何由诉誓将沃焦石去筑良人墓之死弗二天秉节金石固防防膝下雏爱惜如寳璐尘凝玉镜台肻怨芳年度牀前明月光照妾见情愫儿大羽翼成岂不懐乳哺春晖照髙堂丛萱湛晨露母子喜及养父也増哀慕金坚金可镕松坚松可螙贞哉陈母节永言垂竹素
　　谢徽【字懿吴郡人洪武初翰林】
　　前题二首
　　一从抱节守空堂应念良人海上商万里信还夫已没十年身在子方强涛翻怒鳄归魂惨镜掩离鸾别恨长无计可寻尸共穴柏舟肠断卫共姜
　　緑绮休弹别鹄吟此生恩义重黄金离魂海上愁方接逺客天涯信巳沉心事不随山石转泪痕应共水波深文章太史更生笔一节髙门映古今
　　吴儁【丹丘人】
　　前题
　　万里风波百折滩夫君不以别离难三年竟失刀头望半世空成梦里欢谁复为文招海贾且须教子服儒冠今观太史书贞节不愧幽魂地下看
　　袁华【字子英汝阳人洪武初学训】
　　陈寳生出其节母传求诗乃制黄鹄词遗之
　　黄鹄一举兮溟海无汀铩翮龙渊兮羌不可以复生雌夫死而靡他兮念兵故雄死颈哺子兮子翼以成匪精卫兮填海以平誓衔骨兮同归九京
　　王彛【字宗常蜀人明初布衣为史官】
　　陈彦兼作堂奉母取孟贞曜诗语扁曰春草予为作春草辞使歌以夀母其辞曰
　　春草兮青青罗生兮满庭望王孙兮不归纷百草兮愁人结幽兰兮佩之采莫采兮江蓠东风发兮芳渚晞朝暾兮以雨荪亦乐兮有母日承欢兮堂下把瑶华兮琼英日方永兮嵗未央羌进拜兮羞予觞春欣欣兮百草生草生兮有心春复春兮焉穷
　　张宣【字藻仲江隂人洪武初翰林】
　　前题
　　青青堂前草雨露日已滋微风一相过众叶何纷披繄彼堂中人娱养方在兹芃芃生意足蔼蔼春晖迟草容倐似萎母恩无时衰嗟尔孝子心不为寒暑移忘忧岂无萱爱日亦有葵罗生满庭堦擥玩足自怡奉觞介眉夀百年以为期我歌春草篇为续节妇诗
　　张委【字曼端吴郡人】
　　前题
　　地轴囘阳脉天光变物辉寸荄初被泽尺土尽生肥颖发因微雨萌抽借薄晖自分行迹黒细带烧痕稀厌浥含宵润蒙茸待旦晞野晴光动目江暖色侵衣不入诗人梦谁懐逰子归舜田同冉冉尧日正霏霏报本知心切衔恩愧物微愿生仁孝地柔緑媚庭闱
　　卢熊【字公武南昌人洪武初官中书】
　　前题
　　武原陈孝子性禀由自然痛父为海贾身殁归九泉母子志难夺谊不从二天抚育防下孤辛勤三十年孝子既成立慕学崇儒先夀母乐且康采裾映华顔堂前女贞木枝干坚石坚堂背蘐草花顔色春色妍女夷鼔天和感物懐其恩色养志无违喜惧心卷卷芳园采冬笋曽氷跃寒鳞撷蔬飰嘉賔道义日讨论墨星灿缃防琴荐鸣朱弦兹堂庶永久俗厚风巳淳援毫挹娄水赋此春草篇
　　黄哲【字庸之番禺人洪武时官翰林待制】
　　赠陈宪使还嘉兴
　　蘅臯理轻檝华筵饯逺人潮生碧海曙雨歇红亭春适越遂辞禄还吴思问津超然不可企遥睇东山云孙蕡【字仲衍南海人洪武时翰林典籍】
　　周元初祈晴诗
　　江南仙山天下无峰峦屹立龙虎都赤城嵳峩敞灵区中天秀色光盘纡紫极曲宻交绮疏郁萧弥罗玉渠渠宸严中髙天帝居璇题丹篆双蛟扶美人凤鬟绣罗襦华容绰约春花敷星为华盖霞为旟列缺丰隆一字趋文昌司勲丹桂厨廷尉执法森雕殳真人狞色虬髯须华岳攅云冠翠岨雪山青城角井孤碧桃吹香蜀锦如先生风度常人殊苍姬为姓字元初防琴南来访华胥神清骨冷惊座隅琅函石室启秘图谷神天机守若愚经巢重营向姑苏緑树防屋江循除何年声名达銮舆入陪防龙造天衢天顔津津降都俞御香雾绕青霓裾东溟巨涨吞三吴秋阳化霖没菑畬堂筵产蛙釡生鱼平陆滉漭成江湖妖霾隂霏塞四墟洪涛墨汁翻舳舻老农仓皇忧国租百万伛指将纶铺先生被髪骑于莵俛为苍生出蓬壶手扶芙蓉緑湛卢灵蛇穿星胆气麄蘸笔露叶书隂符封章奏伏红毺天坛赤脚踏斗觚叱喝百鬼如佣奴千山万山雨糢糊划然清空见杉槠阳侯擎盘献金乌若木散彩干泥涂飞亷崩腾运飚车海屋撼折青珊瑚冯夷首缩寒蟾蜍天吴却走尾毕逋欢声如雷隘闉阇鹑衣鹤髪歌星闾我本逍遥山泽癯不才分比栎与樗顔面偶出应时需勃郁坐困尘土拘石牀蕙帐松菊枯铁桥流水空罗浮藜羮不充出无驴况望宦达髙名誉沧波东流芳景徂惊禽不定林木疎羊肠九折方﨑岖我行欲进仍趦趄纷纶世事集眇躯有若万弩向一狙逝言乞身承明庐分我水竹山南嵎清泉白石邻樵渔松花春醖倾浮蛆呼龙画江种金蕖倩鹤渡海传丹书言五千味道腴妙香萦帘日欲晡凝神坐忘隠团蒲闗元晃朗天为徒坎离匡郭太一炉黄庭有士身衣朱白虎啸风作熬枢苍虬推鳞与之俱龙喑虎哑不须防虚室发白延居诸泥丸三花暖将舒蜩蝉脱殻鸡抱雏长吟洞章夜冲虚左骖翔鸾右飞鳬班行朝回步虚徐琅风清彻韵笙竽蚩尤卷旗枉矢袪立召霹雳诛猰防丹砂如粟仓箱储一粒入口千年余颠崖赤子凋瘵苏四海尽化为唐虞五星聚奎贯聨珠麒麟防郊凤栖梧崆峒影掠周八驹台阆风宴仙姝归来松隂倚踟蹰酡顔谑笑解玉琚与君嵗晚同逰娱
　　赠周元初
　　物外逍遥月鼎翁先生早嵗得相从榴皮画壁成黄鹤竹叶书符化緑龙天女时闻苍水佩世人空拜蘂珠峰神逰倘遂烟霞约便解朝衣问赤松
　　张紞【字季昭冨平人洪武中官尚书】
　　赠周元初
　　仙人长链九华丹时有龙来向大还曽捧灵符归海上故将霖雨洒人间紫箫吹月鸾双舞白氅披云鹤共闲兰圃未滋春向暮早须一噀破天悭
　　戈镐【字仲京镇江人洪武初征士】
　　来鹤诗
　　香案灵文一篆通翩翩云鹤下天风初辞蓬岛离珠树又掠银河过蘂宫六翮舞随清磬响九臯唱断碧云空欲归南岳夫人召囘首仙台夜月中
　　王敬中【四明人】
　　赠周元初
　　都道士身如鹤长傍青松寄此生梦破九霄风雨急神逰八表雪霜清琼笙每应秋声起缟羽微连夜色明我欲相从拾瑶草漫山落叶断人行
　　申屠衡【字仲权大梁人洪武初官修撰】
　　周元初祈晴诗
　　寥阳之阙天皇居百灵拱卫羣真趋羽人神逰凥为舆招揺御气凌空虚九闗洞起光县珠緑章封奏人间书吴田潦淫三月余吴淞决防连具区春苗荡溺无遗株吴民业业忧为鱼上天好生哀冥愚羽人稽首帝曰俞廓除霾噎开天衢蛟龙伏藏黑蜧诛有秋芃芃还土腴人无菜色国有储羽人有道神明俱手持纲旋斗枢紫云为舃丹霞裾蓬莱清都随所如琳宫载敞虞山隅为予分驻飚轮车
　　沈右【字仲説吴人】
　　来鹤诗
　　缄诚上达魏元君俄顷神霄下鹤羣顶炼大还丹鼎火翅霑南岳岭头云仙人骐骥秋风逺王子笙箫午夜闻惆怅世间留不住却骖鸾鹤出霞雰
　　徐良言【常熟人】
　　来鹤诗
　　九天执法大卿稽首焚香礼玉京借得魏君骐骥到恰如箫史凤鸾鸣翩翩绕树香烟近呖呖横江夜气清欲向羣中留一只相将过海到蓬瀛
　　朱友谅【常熟人】
　　祷雨诗
　　道人鞭龙出潭底黒云一片山头起仰看红日不见光黒龙头揺白龙尾有时登坛步七星一呼一吸成雷霆白波翻空海水立银河落地天瓢倾去年京师祷雨雨辄至大田小田总滂霈定知夜半拜封事自有精诚感天地王公贵人知其贤屈师阐教来琴川今年早魃又为虐禾稼半死民熬煎县官投词庶人跽道人受命应且喜笑书鉄牌役海鬼疾驱一百五十里甘泉龙居万丈深神符召集如飞矢今朝雨脚来自南半是吴江四桥水顶山有龙名太白口噀湖水成甘泽道人驱龙喝龙出五雷使者闲不得龙兮龙兮一噀日失色金蛇电掣光千尺再噀山气黒飘风盘旋走沙砾上天有寳不爱惜喷下骊珠千万石两龙行雨势未休须臾潦水平田畴疲农入城告霑足道人一笑山云収
　　刘纲【字养浩金华人】
　　鹤林诗
　　鹤林羽士金门客旧辟丹房链琼液手栽千树虬髯松坐对两山虎头石白云书静豁岩扉湿翠满堦生紫芝瑶琴自奏涧湍响银河直挂瀑泉飞鼎炉存火烹铅汞灵药成苗几时种皓鹤梳翎雪翳林碧桃花落霞飘洞琳宫蘂阙想蓬莱叠嶂连峰紫翠堆丹光穿壁如红日应有仙人骑鹤来
　　张以宁【字志道闽人洪武初学士】
　　崇德道中
　　暖日莱花稠晴风麦穗抽客心双去翼诗梦一扁舟废塔巢苍鹳长波漾白鸥吴山明月到恻怆十年逰
　　嘉兴有感陆宣公事
　　官家忘却奉天时嵗晚忠州两鬓丝今日北来车马客夕阳祠下读残碑
　　张璧【字景辰陈留人洪武初嘉兴守】
　　嘉禾
　　城楼倒影落湖波湖上风帆镜里过归客自吹菰米饭小娃争唱竹枝歌梭头艇子轻于叶雪色沙鸥白似鵞此地将军战时血春来丹渍藓痕多
　　吴植【字子立严州人洪武初征士】
　　过南湖戏折藕花
　　秋日南湖戏采莲鸳鸯飞上木兰船一声白纻知何处无复闲情似少年
　　瞿佑【字宗吉钱塘人洪武中周府长史】
　　过风泾
　　雨余新緑涨横塘红板桥邉矮粉墙知是清明时节到秋千一架傍垂杨
　　过武塘
　　沽酒人家栁岸傍棠梨花白菜花黄少年逰览今陈迹暮雨萧萧洒夕阳
　　顾禄【字谨中云间人洪武间太常博士】
　　题陈焕文云巢
　　我本云间人夙契云山縁闻公巢云处爱作云巢篇公家云巢在何许防觇秀出云海邉山头日月白云起云峰万朶浮青莲山人结屋入云去置身直上云松巅云萝千尺覆户外槛下百道来云泉云翁住其下日与云周旋或擕云鹤逰或伴云龙眠飱云英兮漱云液被云衣兮驾云軿有时看云发髙咏落笔往往凌云烟浮云世事岂能绊萧散自是云中仙我欲乗云走相觅云路峻絶难夤縁尔来山人弃云出我今亦是青云客云骑桥南古汴津一笑相逢云水白问公别云今几年侧身东望云茫然又挂云帆拂沧海归去自种云中田方孝孺【字希直宁海人建文时官翰林学士死节】
　　羞冢
　　青草塘邉土一坵千年埋骨不理羞丁宁嘱付人间妇自古糟糠合到头
　　夏原吉【字维喆湖广人永乐中官尚书諡忠靖】
　　章练塘
　　塘名章练起何时试问邨翁尽不知画舫乗风挝鼓去落花飞絮漫相随
　　魏骥【字仲房萧山人永乐时官尚书諡文靖】
　　逰陈山【考见前】
　　清溪南面是陈山列嶂舒屏紫翠间几度卷帘成晚对白云时共鹤飞还
　　沈度【字民则华亭人永乐中学士】
　　宿慈云恢上人房【考见前】
　　绀园春静白云深琪树隂隂昼漏沉我亦清修林下客淡然无语契禅心
　　周忱【字恂如吉水人宣德时巡抚浙直】
　　微笑堂
　　来从东越住西湖缾锡随身道貌癯鹤惯闻经松下舞猿频献果月中呼坐来襌定诸縁息话到真空百念无微笑堂前又相见明朝囘首白云孤
　　【附考在嘉善陶荘东禅寺中】
　　夏湖泛月
　　泰宇天光淡欲流水风揺荡夏湖秋银河直拟乗槎到赤壁聊同载酒逰倾尽玉杯霞彩散团成寳盖月华浮此生此夜穷竒兴错上年年庾老楼
　　【附考湖在嘉善治北三十里又曰夏墓荡也古诗云忽忆夏湖风味美斑鱼黄雀寄来无】
　　祝淇【字汝渊海寜人】
　　海盐天庆寺作
　　归人征路晚云里问僧家独树临秋水孤城上暮鸦山池芳草没疎磬夕阳斜独坐谈经处天风送落花蒋主忠【字存恕永乐时淮南人】
　　逰陈山
　　叠嶂遥怜海岛一峰髙踞溪流秦帝銮舆巳返白云长满龙湫
　　苏平【字秉衡海寜人永乐时征士有雪溪集】
　　胭脂滙【考见前濮川】
　　西子曽经此地过自调脂粉染双娥乍辞越国山应逺望入吴门怨已多春满玉容初罢镜香生罗袜欲凌波古来尤物能亡国鹿走姑苏奈尔何
　　苏正【字秉直平弟】
　　逰金粟寺
　　遥遥上方寺爱客启松扉坐石孤烟起谈一鸟飞花枝垂暮霭山翠上春衣囘櫂秦川路苍然月色微胡槩【字元卿丰城人宣德间浙抚】
　　登天宁寺千佛阁
　　为爱禅房尽日闲褰衣髙阁共跻攀残花帯雨檐前落幽鸟将雏竹外还上下云帆平望驿参差烟树武原山乞身若许归莲社愿借东林屋一间
　　复逰天宁
　　兴来重过竹间轩轩底清风鹤正眠童子出迎施问讯老僧闲坐话因縁腊梅冷浸铜瓶水春茗浓烹石鼎烟扰扰时人莫相讶韩公自爱大颠禅
　　吴寛【字原博长洲人成化时官尚书】
　　桐邨小隠
　　见説移居处江南第一邨过墙桐树直匝屋杏花繁艇子将茶灶邻翁送酒樽东偏近鱼市更欲置柴门【附考邨在嘉善斜塘镇北周鼎故居也内有疑舫亭】
　　周氏疑舫亭二首
　　谁家借小舫有客过亭轩檇李古名郡峄桐初姓邨作桥通栁市买地辟椒园独有华堂上伤心不树萱落日悬溪口哑哑树杪乌到门皆我辈欹枕即吾庐粗饭煮鲑菜小舟看鸭雏十年牵薄宦幸此遂南图杜庠【字公序吴兴人】
　　桐乡桐月堂
　　古刹多竒胜清幽见此堂云封僧榻静风引篆烟长月色半帘淡桐花一迳香倚窓吟眺处归鸟下斜阳【附考桐乡县即熙宁间割与崇徳县梧桐千金清风永新保宁五乡又益以募化一乡为之治在府西南五十五里梧桐乡凤鸣市】
　　徐霖【字用济金溪人成化间为嘉兴府】
　　凤鸣寺
　　吴越东南一倚楼海天空濶不胜愁黄花古径家山梦红叶幽庭野寺秋有室维摩资佛谛多情乌防恋人头佳辰莫负茱萸约泽国西风亦胜逰
　　【附考寺在桐乡县治西北三百步周广顺二年汉南王建鳯鸣院宋治平改恵云寺明洪武初建塔凿池左右以当龙眼】
　　白莲寺【考见前】
　　名山不分髙僧占好句应留过客嗟杰阁凌霄千万佛短墙临水两三家闲来擕我樽中螘醉后看君脸上霞他日相思是何处薰风亭馆白莲花
　　德藏寺
　　砌草庭花古寺幽淡云疎雨送髙秋松楸南国几囘首瀛海西风一倚楼大众机锋真觉钝满江波浪独能逰借君椀内清香茗浇我胸中磊块愁
　　【附考寺在平湖治东百步唐防昌初建后唐复名宝兴前建双塔宋改徳藏寺竹庵禅师居之有山月池松风台菊坡诸迹】
　　登三过堂
　　修竹俯长川幽境带平野萧萧水竹邨忽都此兰若秋香垣堑深采芝不盈把丛深众鸟喧日永更幽雅尸居闯羣动天地自陶冶地水与火风四大形本假人生非金石谁是不朽者古人已云渺事业空土苴百年三过堂来看壁上冩
　　赠秀州道士沈嵩髙
　　道人掌上一瓢水太守城中千顷禾好雨四郊流帝泽清风随处聴吴歌
　　【附考道士秀州人居清真观成化间大旱用虎颅骨搅三塔龙潭乃大雨又符止范教谕官舍土恠姚绶为传】
　　杨循吉【字君谦吴人官仪制】
　　登三过堂和徐太守韵
　　古寺近郭住不俗亦不野夹门皆长松秋色垂兰若此宜静者得乃入吾弄把一时猎娱戏获睹东坡雅此翁云霞人岂受天地冶意真不在诗非诗意何假自翁三过来岂复无过者课诵千百遍埽迹便土苴幸在堂门中更见徐公写
　　卞荣【字华伯江隂人景泰间官郎中】
　　嘉兴留别诸友
　　春波门外上春船春涨蒲萄緑浸天共君细细酌篷底西望落日横孤烟倚篷横玉彻三弄飞花谁遣囘风送须防日出光满座杯光灔灔金波动美人相逢良不多美景岂可成蹉跎为欢未久又为别空劳春梦落春波程敏政【字克勤休宁人官礼部侍郎有篁墩集】
　　月波楼
　　遥天无片云溪水防清樾谁开溪上楼早见溪上月恍然氷壶中涌此烂银阙主人时独来水鸟声乍歇橘林晚霜过荷沜微风发晴峰逺相带隠隠青一发水天落无垠斗柄正髙掲慿阑击唾壶神爽已飞越我欲往从之乗夜泛渔筏一笑卷疎帘促席共薇蕨酒力清易醒诗懐浩难竭入眼竹洲寒何时解尘袜
　　过桐乡晚宿皂林驿
　　东风吹日半晴隂不觉船窓水气侵三里人家春淡淡一江烟树晩沉沉
　　王豫【嘉湖副使】
　　贞母阡【事详贞母禹淑静本傅】
　　浩浩巴陵江虹光贯明月峩峩清风岭壁色立积铁石或有时泐水或有时竭卓彼韩王二节妇囓指题诗迹不灭纵使字迹有时灭汗青不磨此贞节猗哉禹氏生婵娟节与铁石应同坚良人与子各离散母抱防子身俱坚哀哀危苦词吁天天何言妾生何不辰薄命凋芳年妾臂可即断妾衣不可牵乌合羝跪彼何人我独大义报所天指血仓卒不得书泪血直欲流成渊明珠白璧委鱼腹至今生气犹凛然呜呼丈夫秉节有如此身后千年长不死
　　方太古
　　嘉善夜泊
　　十月望之后畸人何所归江清霜气薄堂静夜灯微木叶背风落孤禽向月飞援琴不成调新泪欲沾衣谭秀【字耸秀龙泉人成化间海盐令】
　　鹰窠顶山
　　澄波渺渺两湖平春色苍苍四望明马首山花向人笑林端僧梵杂溪声
　　李东阳【字賔之茶陵人正徳时官少师諡文正】
　　当湖十景咏
　　鹉湖春色
　　春来鹉湖緑春去鹉湖深微波带豊草幽鸟啼芳林宁独知春来与春去长在鹉湖湖上住
　　【附考湖即当湖在平湖县治东三百步吴地记云隆安五年改东武湖俗呼东湖元末于金山海濵得一碑云鹦鹉洲界又名小瀛洲今建塔于其上水有九东南通故邑西南近海盐东则广陈北则华亭舟楫便利为一邑之胜】
　　案山晓翠
　　逺山青青玉案气漫漫来莫旦君不见乐逰原上易昏黄夕阳虽好空断肠
　　【附考湖濵有地一方立塔以案风水人呼案山或云土阜如凡案故名】
　　三寺雨钟
　　朝钟晴昏钟雨朝钟满空山昏钟遥遥不知处山僧报客客不来又逐溪风过溪去
　　【附考湖上有飞锡化城普济三寺】
　　六桥晴市
　　六桥开暖烟家家水为市昨日雨多今日晴髙楼翠幔留人处曽揺湖船卧明月归米梦作杭州客
　　【附考湖有九沠中分六桥】
　　东田社鼓
　　日之出东田东鼓填填走社翁刲肥羊系壮豕舞复歌社神喜但愿年年好风雨侬衣有桑食有黍长迎社神击社鼔
　　西浦渔罾
　　农家住西浦儿童织罾罟防濶秋水深湖上鱼虾贱如土待我他时归挂罾功成自买扁舟去
　　南邨书屋
　　南邨书屋书满车南邨书声声满家读书不作邨学究身为郎官印如斗如今袛令称书乡不读书谁人姓张【附考元至正间里人张弦号南邨家多书作书屋以为诵读之所】
　　北原牧笛
　　北原草青牛正肥牧儿唱歌牛才归儿家在原牛在坂歌声渐低人更逺山苍茫水清浅
　　霍氏行祠
　　霍将军古祠下扬灵旗跃灵马神逰四方适余野霍将军武且神驱逐厉鬼鞭风云生能安邦死能福吾民壮哉将军死犹存
　　【附考吴王皓疾有神附小黄门曰金山咸塘风潮为害余汉之博陆侯也当统部属镇之翼日疾瘳立庙小金山乡人复筑宫湖上宋宣和二年两浙提举鲁詹请于朝封忠烈公赐额显忠祠为文以记其事部下钱侯尤灵着嘉靖倭防掠湖人见有金袍白马戈防如雪或作虎象形击之遂去】
　　鲁公古墓
　　荒荒髙原郁郁古墓谁其葬之侯姓鲁君看佩铜章系青组有酒谁浇墓傍土彼独何人民亦何心嗟哉鲁侯名至今
　　【附考濒湖有宋鲁宣义鲁夀宁鲁文諡墓】
　　东作荘
　　知时好雨正当春黄犊犁邉緑水新林外不须催布谷农家自少晏眠人
　　【附考庄在嘉善孙询故居也】
　　苏恩【字从仁华亭人正徳中秀水令】
　　水月禅院
　　平生最爱水中月今日来过水月庵月色水光无限白对渠非我问谁堪
　　【附考院在嘉善治西北三十六里宋绍定间建】
　　冯兰【余姚人治间进士官宪副】
　　白莲寺
　　我爱白莲僧好事偶然开卷发深嗟才如廷尉亦老吏诗比醉翁真大家方外禅心空去住水西秋色半烟霞芳期更卜明年夏来看峰头十丈花
　　史鉴【字明古吴江人】
　　桐邨小隠诗和韵
　　髙年厌防市小隠在烟邨溪水到门緑野花经雨緐隔邻呼酒伴对坐且开尊醉卧人来问儿童出应门沈周【字启南长洲人有石田集】
　　梅花道人墓【考见前】
　　梅花空有塔千载莫欺人草证光妙山遗北苑真短碑深刻字古橡未回春欲吊谁为伴秋塘老白苹
　　桐邨小隠诗和韵
　　不烦王録事结屋自深邨静觉道心苦老嫌人事繁书鱼登竹几酒螘落匏尊几个梧桐树秋来叶满门
　　题沈月溪巻
　　月为大家物何独此溪有千溪万溪月同光无薄厚惟是溪上人雅与月相偶君于此溪外他月能识否逍遥见在境此月随所取低头弄清华白璧落我手尚呼酒酧之溪月我三友
　　文征明【字征仲吴人嘉靖中为翰林待诏】
　　景德寺【考见前】
　　古屋无人犬防篱偶抛尘土得幽栖不知何福能消受满树松隂一鸟啼
　　云邨为许黄门赋
　　茶磨清风不可攀髙人先我十年闲懒揺玉佩聨青琐故掷银鱼卧碧山新水旋开田二顷紫云深占屋三间若为便置苍生望见説青青鬓未斑
　　【附考邨在海盐敢浦唐徳宗时有邨女出耕紫云覆之后诏选入宫故山与邨皆名紫云茶磨山在其北白鹤在其右东西水皆九曲邨人并织屦为业山有天只峰星晶石弄月台枕流岩豊厓诸胜】文彭【字夀承征明子官博士】
　　逰鸳鸯湖
　　秀水亭前水荇香鸳鸯湖上浴鸳鸯逺天箫鼓迎歌扇倒影楼台浸女墙兰桨夷犹冲菡萏竹枝欵乃和沧浪莫言烦暑无由避月照波光玉露凉
　　庄防【字定山江浦人官吏部郎】
　　静观亭
　　微月此波寂逺峰何处青我来闲坐好不记是谁亭【附考亭在平湖学宫内】
　　林光【字缉熙东莞人成化举人为平湖教谕】
　　和庄定山静观亭诗
　　小月来相照双眸老更青人间无限事且对静观亭
　　泛当湖四首
　　青青湖畔草泛泛波中鸟杯酒入烟云断随秋水杳闲持一杯酒移艇傍疎竹白鸟忽飞来湖田雨初足数声采莲歌秋波杳如海不遇种莲人那得莲堪采烟火几渔家邉湖夹疎树扁舟三五人坐入秋天暮都穆【字元敬吴郡人官大理卿】
　　舟次石门
　　读罢新篇如觌面石门知有几番逰小轩暮坐清闲甚落日蝉声碧树头
　　夏鍭【字徳树天台人成化进士官大理有赤城集】
　　宿麟湖懐陆宣公
　　斗酒出门去路賖何期一笑落云涯浙西人物犹专美吴下文章述大家风雨孤舟开束锦江湖独夜隔鸣笳眼中吾辈还堪数诗到平原国有华
　　【附考湖在嘉善县西十三里有东西两湖界接秀水】
　　嘉兴
　　强吞弱委此封疆流水寒鸦几夕阳两岸荒烟时盼望眼中应有御儿乡
　　张翚【云中卫人成化时桐郷令】
　　凤鸣寺
　　一水周遭抱梵宫石崕断处小桥通片云委地家家雨万树呼秋叶叶风供佛野僧来施食放生衲子自开笼邑庭东去无多路已觉闲忙逈不同
　　李廷梧【字仲阳莆田人治间为桐乡令】
　　题凤鸣寺
　　凤鸟何时此地鸣谁将下里配周京已无文字书年月空有榱题记姓名落日亭台横塔影西风门巷作秋声遥思哕哕当时事独对孤云坐月明
　　周绍濓
　　秀水
　　望吴门外水如油防灔腾空映鹢舟莫是西施曽濯绣至今人羡锦江头
　　【附考秀水县明宣德间割嘉兴西北境为之以其地有秀水因名府城之内皆属之治在子城西北一里爽溪东宋仁夀寺址也领象贤灵秀云泉杮林等八乡】
　　祝允明【字希哲长洲人治间官通判】
　　秋晚嘉禾道中二首
　　晚发西南郊秋深雨气偏人家低似岸湖水大于天日崦长如阁风樯不用牵辞燕还入越才费半流年湖尾横波急船头转港频几家危傍水一木老存身黄菊看如客青山坐送人空舟随处泊不用择行隣顾应祥【字箬溪长兴人】
　　题钟西臯长春亭
　　长春亭子清更幽主人况是神仙流不爱齐州乗五马却来海上狎羣鸥亭中蓄书三万轴夜则髙眠昼还读希夷山人西华西少陵野老曲江曲翠竹苍梧手自栽四时无日无花开鸿儒下榻谈理骚客题诗称逸才世路风尘竞奔走英雄几个能囘首富贵浮云未足论浩歌且进杯中酒
　　臧相【台州人进士】
　　谭节孝妇诗
　　荒庭落叶秋日晡屋头呜呜鸣老乌少年夫妇中道阻罗帏寂寞青灯孤妾身何异秋江蒲十月孩乳方呱呱殷勤嘱补嫁时襦誓将忍死为生图堂上白头有继姑姑有继嫡无亲疏是谁妒害防三雏一举直欲相吞屠谁无舅姑谁无夫妾生不幸多舛途薄命敢尔贪生娱呜呼谭氏良无辜上堂甘防色而愉风前烛短嗟易枯尝熊辛苦心力痡姑心不动欢如初孝亦获全节不汚七十年来甘茹荼地下相逢果有无完君左验朱墨符况是衮衮多孙孥蚤年更有登云衢向来志气容稍渝谭氏之鬼血食乎世称丈夫七尺躯一朝埋没成泥涂吁嗟乎死后余名天壤俱安知后日无董狐
　　【附考沈氏桐乡人嫁同里谭三载卒遗孤甫周嵗姑陆氏生三子沈前子妇也素不爱有奴老而狡为陆谋去沈而并其产沈贬身曲事卒能全志】
　　杨慎【字升庵成都人正徳状元官修撰】
　　三塔寺
　　始见椒花緑又惊椒实红客心正郁郁作底对春风徐祯卿【字昌谷吴县人官博士】
　　嘉禾道中
　　檇李城何在萧条草树存未温吴苑酒已动越乡魂问水来天目看桑过石门愁闻鹡鸰语宁聴楚山猿倪玑【字公在咸宁人为嘉善邑丞】
　　思贤书院六首
　　晴楼髙送目独立晚风恬近市浮烟重山青欲卷帘
　　右清风楼
　　衣冠遵矩度风俗囘人文大雅久不作异言徒喧纷
　　右学礼亭
　　稚子得严师以道发明性春馆江头开诵声风外聴
　　右养蒙馆
　　斯道有显晦人心无古今升堂动遐想时闻钟磬音
　　右志学堂
　　白日下庭除余情动春斚鹤韵转悠然江山入清夜
　　右息逰所
　　独坐息芬芳髙懐起清咏陂水入春生林花带雨静
　　右漱芳池
　　【附考书院在嘉善治东百步明正德间倪玑建为讲学论治之所】
　　陈贤良祠
　　泾水来清风故祠香火崇晚辞花县令早作白牛翁直道纷更际髙名贬谪中恍疑相对语孤鹤唳晴空【附考祠在嘉善治东五里名表贤祠又名光徳庵俗名荒墩庵宋嘉祐中舜俞以其地与僧契嵩为焚修之所后因建庵置田赡祭其傍有墓】
　　王良佐【华亭人】
　　思贤书院假山
　　何来搬取昆仑峰屹然映照池波中波中防灔石玲珑石面洗出梨花风一壶中藏小天地三十六洞桃花千年髯松锁不住只愁化作茅龙去
　　孙一元【字太初闗中人】
　　思贤书院题倪司谏竹里图
　　使君家在渭川上茅堂正对青琅玕皇陂月出夜初静紫阁云连秋映寒已爱冉冉坐中见更要森森行处看闻道南邻有蒋诩擕壶相过日交欢
　　中秋夜永安湖泛月
　　中秋此夜成髙防山雨初収澉墅隈望里星河舟楫近坐中沧海酒杯开月明静抱鼋鼍出树色晴浮岛屿来烂醉狂歌真自得囘头天地莫生哀
　　同沈紫硖董子言陈用明僧雪江防步澉湖
　　六桥寻胜处去去望中賖树老秋连石湖酣晚映花山光酬野客诗意爱渔家归路夕阳里铿然拄杖斜
　　题思贤书院六首
　　长天帯川原野水映林薄倚阑吟眺余红日当窓落
　　右清风楼
　　幽亭枕溪流春风敞华牖喤喤闻笙镛礼筵陈俎豆
　　右学礼亭
　　夕隂下松间虚馆春风里夜窓灯火深儿童经诵喜
　　右养蒙馆
　　六经立人极万古如新月防居日以深春风众芳茁
　　右志学堂
　　枕簟对青山琴尊事幽暇日夕晏坐余庭隂双鸟下
　　右息防所
　　芳意满幽亭石池流水活沙头羣鸥来槛外双峰落
　　右漱芳池
　　黄省曽【字勉之苏州人有五岳山人集】
　　除日泛鸳鸯湖
　　孔违税辽驾蘧卷肆长往蜀雄草逾积洛谊诵弥广时遒歇英妙神超发慨慷岧嶤凌逼嵗蒙羲曯升昶澄湖荡襟目芳臯挹情想逰逰泛虚穆迟迟止幽敞除辰新故判嘉国越吴两灵刹非曩观途樽有初赏窈林初竒迈遐岭一清仰缔思驰海隅傒晨理探榜








　　檇李诗系卷三十九
　　钦定四库全书
　　檇李诗系卷四十
　　平湖沈季友编
　　明
　　罗洪先【字达夫吉水人官赞善】
　　题天宁寺尘外楼和唐荆川韵
　　高阁春残始一登忽忘去住似游僧斋钟已罢鸟初下江雨欲来云自蒸笑指风旛看动息屡从火宅试飞腾年来渐解无生法谁信生前也试曽
　　唐顺之【字荆川武进人官都御史】
　　题天宁寺尘外楼
　　闲里香台尽日登黙然一笑又逢僧衣裁野薜缁尘净饭试山精石鼎蒸大士西方谈实相仙人东海説飞腾人间多少亡羊路一一行来也未曽
　　题赵渐斋序芳园
　　爲躭泉石谢尘缨散髪扁舟羡独行数亩荒庐堪自老满川鳬鹭欲相迎已知野叟无机事不向渔翁説姓名余亦洞庭洲畔客因君转切故乡情
　　王守仁【字伯安余姚人官尚书封新建伯】
　　从海日公授徒资圣寺登杏花楼赋
　　东风日日杏花开春雪多情故换胎素质翻疑同苦李淡妆新解学寒梅心成鐡石还谁赋冻合青枝亦任猜迷却晚来沽酒处午桥眞讶防桥廻
　　【附考寺在海盐治西五十步本晋右将军戴威宅井中发五色光舍为寺海中行舟望此塔为标的中有杏花楼云】
　　游金粟寺
　　金粟峰头纵逺观山林不动万松寒飞厓防碧雨初歇古涧流红春欲阑佛地移来龙窟小僧房高借鹤巢寛飘然便觉离尘土一笑天风振羽翰
　　赠芳上人归三塔
　　秀水西头久闭闗偶然飞锡出尘寰调心亦复聊同俗习定由来不在山秋晚菱歌湖水濶月明清磬塔牕闲毘卢好是嵩山笠天际仍随日影还
　　寓海盐资圣禅房
　　落日平堤海气黄短亭衰栁舣孤航鱼帆入市乘潮晚鼓角收城返棹忙人世道缘逢郡博客途归梦借僧房一年几度频留此他日重来似故乡
　　石门晚泊
　　风雨石门晚停舟问旧游烟花春欲尽惆怅逺溪头方豪【字棠陵东阳人正徳时官副使】
　　鸳鸯湖
　　鸳鸯湖边落日明荷花十里櫂歌清丈人自折碧筒饮醉看秦塘海月生
　　任洛【字仲伊钧州人正徳时桐乡令】
　　过祥符荡
　　碧树云林隐驿楼新题旧咏姓名留停舟莫向斜阳里杨栁烟芜绾客愁
　　吕屛【太仓人正徳时以贡授嘉善学训】
　　皂林古驿
　　万顷祥符荡今朝载酒过日熏人易醉风静水无波客路争揺桨渔舟漫晒蓑到家明月上舞袖正婆娑【附考在嘉善北二十余里受双葑南尤北尤幷甓溪诸水达青浦界】
　　泛文水漾
　　芳塘绿涨泼蒲萄花压重楼栁染袍水防溪桥三四里太平邨市出英髦
　　【附考漾在嘉善斜塘镇后有泉萦廻清澈不滓土人取以酿酒丁旭有记】
　　谢家桥
　　菜花零落麦初黄栁絮东风燕子忙桥下巳无王谢宅年年犹自集空梁
　　【附考桥在嘉善永安卿】
　　田汝成【字叔禾钱塘人嘉靖间官防议】
　　嘉兴晚发别陈子常
　　江南春尽落花天桑柘笼烟水满田野店酒香新雨后断桥人渡夕阳边羁懐潇洒惟歌啸世路﨑岖只醉眠倾盖逢君成坐久片帆乘月下吴川
　　蔡汝楠【字子木徳清人嘉靖间官侍郎】
　　乌戍唐氏林亭
　　访旧乌溪畔空林别戍间凿池通暗水移石垒高山防雨秋云后疎花夕照间平生爱幽寂于此欲忘还史朝宜【福建人浙江布政】
　　同沈兵宪狄防戎登嘉善西城玩月
　　霜天步凉月清影上楼白邀懽命俦侣金杯当皓魄举袖翻露滋引商入云逖万室烟火收四顾天寂歴楼高防正中境峭思方益人生良宴防三五不常获偶惬方成懽贪趋宁爲适平时所经游俯仰成今昔气缘览眺高情由拘挛侧防军美情性沈侯固逺识酒至每自斟兴来呼五塞而予不解饮强半聊自力即事眞堪咋拍肩比莫逆火明楼下山宾散湖上鹢今夕虽同游明朝各异即不作久流连因以长相忆
　　沈奎【江隂人隆庆时爲嘉湖兵备】
　　和史大防
　　朝发西水滨夕登城上楼慿楼望行客落日明长洲天际征哀雁云边急归舟相擕得高侣呼尊成防游沧海放孤月桂满清光浮良暏岂前期嘉宾信难求露下忘严寒城隅行且讴虑淡势自轻心交意终投此夕是何夕张筵爲谁留中夜忍分袂城戍传更筹不寐忆清胜翻疑梦初收人生贵适意一遣遗百忧
　　刘鳯【字子威长洲人官御史】
　　晚行石门镇望西湖寄杭州太守
　　乘兴逺游无定期舟行常及暝钟时河平两防月初上溪到石门帆自迟春来花鸟宜晴日湖上风烟有梦思爲报使君多胜事酒深兰棹更堪移
　　陈良猷【字廷弼晋江人相乡教谕】
　　殳山仙蜕
　　金鼎三年大药成等闲骑鹤上蓬瀛惟余旧日栖真地一壑松隂月自明
　　陈润【嘉定人桐乡训导】
　　石门故垒
　　古塞千年尚有基断碑残石草离离风烟不散英雄气犹似吴兵百战时
　　严嵩【字介溪分宜人官宰相有钤山堂集】
　　泛鸳鸯湖
　　楼阁开烟雾汀洲似画图城隂度防窱天影入虚无岸逈传清吹波深洗玉壶兹辰春日好留兴在鸳湖
　　三塔寺留别子谦徐使君年丈
　　三塔移舟望若仙穹林翠壑俯江烟莺花对酒春城丽钟梵登楼海日先世路无端频送客空门不碍拟逃禅与君更是燕吴别冲雨开帆各惘然
　　徐阶【号存斋华亭人官宰相】
　　题赵渐斋序芳园
　　一竿东去意何如兰芷鸥鳬共隠居晦迹久焚封事草遣闲聊注摄生书鹤归世重林逋宅龙卧人方诸葛庐我病正牵泉石念从君端欲谢簮裾
　　王问【字裕夫无锡人官佥事有仲山集】
　　嘉禾西津驿简钱涤斋
　　万里真成汗漫游东来犹爲故人留天光映水潮初静花气逢春暖未收郢国江声先入梦西津草色暂登楼已将身世同虚幻独自开帘见白鸥
　　【附考西水驿在郡阜成门外】
　　李攀龙【字于鳞歴城人嘉靖时官按察使有沧溟集】
　　烟雨楼
　　南湖迢逓俯丹梯烟雨萧条拂槛低越徼层隂千里合吴门春树万家迷江流欲动帆樯外山色遥分睥睨西一自不斋多暇日新诗还与醉同题
　　王世贞【字元美太仓人官太仆卿有弇州集】
　　莫大防招饮天宁寺
　　东风依步屧爱此禅房幽一雨忽秋色诸天来暝愁鸟随托鉢下僧逐鸣钟投尚有三车喻能同信宿留
　　项女操
　　君是歧路人女是父母身父母业已许那能不属君君今既玉折女岂独瓦全生当愧白日死当快黄泉丹旐从东去素旐从西来两旐东西合纒绵不得开黄檗化爲松那知苦中久十六项家女千年周家妇君靣女不知女心君应得不似郄家儿仓舒浑未识团栾女贞树煜若银河洗不似韩凭木将情作连理伯夷岂殷民爲殷表君臣首阳一抔土万古称其仁我欲竟此曲此曲悲且长结爲金与石融爲氷与霜
　　【附考项贞女许配吴江周应祁未婚夫死自缢年十九】
　　海盐石堤观日出
　　日者万物母海爲百谷王两雄未荡摩众有皆摧藏天鸡警霄发波臣道余望穷纮露黝紫极际见青苍回首顾中原破睫犹茫茫倐忽金轮升流光浴扶桑一髪界灙漭万鬛竞纵横湛湛天酒晞晔晔云旗张波将骇骏上猋与蹻龙翔无复虞蒙泛阳徳炽方昌
　　吊马将军
　　一代马新息英风飒至今能将裹革事了却据鞍心乐府歌都护孤儿备羽林清源务持重不爱肘间金【附考马呈图海盐指挥好古能诗有儒将风嘉靖间倭冦海上自青邨犯白马庙被创而死子继武擒倭剖心祭父】
　　吴国伦【字明卿湖广人祖籍嘉兴嘉靖中进士有甔甀洞稿】
　　途中得吴中望书有感祖墓在嘉兴
　　阙下仙班梦未回白头相望逺登台马经芒部山烟过雁带昆明瘴雨来万里论心天咫尺百年懐土日徘徊离离高冢虹桥畔犹是延陵王气开
　　嘉禾道中
　　津亭落日系兰桡檇李城临海国遥百里鱼盐长水市万家烟雨瑞虹桥青楼越女歌相属白苎吴儿舞自娇最是江南佳丽地可怜机杼日萧条
　　苏小小墓
　　我裁锦绣段郎洒蔷薇水一顾两相当持爲合欢被徐渭【字文长山隂人】
　　桐乡冯母诗二首
　　三迁近俎苦霜时一尺殊恩湛露垂自古男儿婴臼少谁家嫠妇帝王知高斋客饭宁辞髪落叶寒机几断丝见説仙郎栖海曲更无鱼鲊到塘西
　　青史他年定几行太夫人传在中央不须窃药居明月自解将心结暗霜片匣逺飞鸾字重卑雌亲刷鳯毛长罗敷虽老擕筐在付与吴姬出采桑
　　【附考濮镇张氏冯伦妻也年二十九夫死课子冯孜登进士诏旌之】
　　王穉登【字百谷长洲人嘉隆间太学】
　　夜泊嘉禾
　　此邦名檇李异代产嘉禾煮海严刁斗栽桑富绮罗鱼舟归市尽雁塔出城多百里分吴越乡心奈客何
　　嘉兴夜泊
　　楼船旗鼓旧征夷檇李城边屡出师河绕战塲俱是箭雨当蚕月尽如丝宝刀乱后条桑用白马功成负米骑来泊阖闾军败处越人犹自笑吴儿
　　檇李桥步月
　　泽国菰芦色星桥檇李名乱枫丹染寺高栁碧萦城月白虹霓卧天寒驷马行越姬歌并起一半采莲声【附考桥在嘉兴治东五十里入平湖界】
　　平望夜泊四首
　　鱼鳞成石量桑叶论斤卖珍重丝网难家家月中晒雨多杨梅烂青筐满山市儿女当夕飡嫣然口唇紫月下压酒声将船系杨栁明日到家近不须沽一斗店傍栽紫薇顔色鬭江霞我家庭下树归日正开花
　　石门曲三首
　　采桑复采桑蚕长桑叶齐妾住石门东郎住石门西蚕成桑叶空门前青苎长一半织郎衣一半结鱼网卖丝家复贫哭解红罗襦将丝系妾涙可得作明珠莫如忠【字子良华亭人嘉靖问官布政】
　　嘉禾三塔
　　三塔倚霄半凌兢蹑紫烟分标倚净土列搆指诸天一一呈金粟亭亭间白莲光遥龙藏日刼数雁王年珠栱慈云合雕楹法雨悬攀危超上界眺逈镜迷川舍利存仍幻浮屠起亦缘我心元不二证取一灯然
　　申时行【字瑶泉苏州人官宰相】
　　登烟雨楼
　　湖心杰阁敞云扉双屐凌高一振衣雨外菰蒲青黯黯烟中杨栁绿依依平沙水漫鱼争跃逺浦天长鸟倦飞恍惚潇湘看暮景凭轩徙倚欲忘归
　　皇甫汸【字子循长洲人官云南佥事】
　　秦驻山
　　万乘留秦跸千秋望越山水从溟海外云自防稽间草树廻穷髪鱼龙驻顔不知徐市去灵药几时还王叔承【字承父吴江人】
　　入越观潮同陈济之诸子石门雨宿
　　孤帆下石门旅宿暗秋原两岸芦荻雨几家桑柘邨酒堪今夕醉心与故人论此去钱塘近江潮引客魂潘梅【广州人嘉靖间官郎中】
　　秦驻山
　　提封犹禹甸望海自秦山万树花争发孤云鸟共还方隅从眺览磴道足跻攀拟叩金银阙丹砂少驻顔赵桓【字云川乌镇人冇感古集】
　　兴懐楼
　　秀溪桥东溪水流朱甍画槛溪上楼楼中羽客紫霞服每携好客闲登游开懐眺景豁心目逺近溪山画图幅西来百个芙容青东来一曲葡萄绿春烟里巷桑麻邨桃花小桥修竹门日红鳯鸣县堂晓云黑龙翔山寺昏窗屏寂寂絶人语白鹤如宾松似主夜可弹琴昼可棋冬宜白雪夏宜雨我因客路停孤篷羽人别久今欣逢焚香瀹茗语终日雍雍两耳弦歌风羽人告我登楼士半是壶觞半文史惟有任侯恋阙心红云北望三千里【附考在桐乡县】
　　陈履【字徳基东莞人隆庆时崇徳令】
　　春日邀彦吉集烟雨楼漫赋
　　秀州城南烟水多当年此地频经过同游俱是高阳侣临风呼酒还悲歌湖上高楼锁烟雨岁久荒凉巳非故周遭雨浦只菰蒲来往烟汀但鸥鹭此时游客皆大惊一方胜槩徒有名酒酣倚劒湖天暮唏嘘感叹空含情不堪岁月随流水世路萍踪难拟镜里星霜十二秋眼中烟水三千里今日重来觅旧游更邀词客同登楼雕窓洞豁霞光入绮槛交疎翠色浮翠色霞光纷不了词客凭虚骋吟眺豪懐勃勃薄晴霄共倚春风发长啸人间世事多乘除向时感慨今欢娱与君且进杯中物风光此后知何如
　　邓原岳【字汝高福建人官副使】
　　元夕宴烟雨楼
　　萧萧宿莽暧空洲杰阁平临湖水头火树正当春夕永星桥还带暮云流疎钟月落僧归院平墅风高客倚楼此地相逢判一醉良宵樽俎暂淹留
　　曹代萧【河南人万厯中郡守】
　　次前韵
　　烟雾霏霏漾逺洲仙郎青雀到溪头尊前灯火纷纷下槛外湖光靣靣流雪霁春山谁泛棹月明晚渚共登楼年年乐事堪称赏肯令东风不暂留
　　赵世显【字仁甫福建人万厯初嘉善学训】
　　题任氏贞节巻
　　自苦氷霜操那知岁月深尘埋千里镜肠断五弦琴亹亹丸熊意凄凄化石心共姜嗟已矣揽卷一沾襟【附考嘉善顾闉妻任氏有奇节三十余年】
　　袁宏道【字中郎公安人万厯间官稽勲郎中】
　　嘉兴道上古寺
　　金尽沙爲地竹苦水过篱龙池蛙带子佛顶雀衔儿古迹钱王是残经宋代疑道旁龟剥落草里卧丰碑
　　嘉兴道中
　　弥野桑成市排溪栁作衙菜香齐吐甲树暖欲蒸花天色滑如卵江容润似纱酒帘青带上三五聚邨家童佩【字子鸣太末人嘉兴时书贾】
　　嘉禾道中
　　青帆一片水浮空百里闗河半日风何事当年隔疆场吴樯越舰鸟声中
　　屠隆【字赤水宁波人万厯间官仪部】
　　登秦驻山望海歌
　　高秋立马登秦驻海风萧萧吹海树极目遥天不可穷赤县神州在何处万马长驱巨浪来千鳬力抉浮云去盘陀石上坐防茫令我魂气四飞扬闪闪金波腾若木高高赤日挂扶桑诸峰逺近青螺矗大者如拳小如粟雷电砰鍧戏白龙风云惨淡愁黄鹄方丈蓬莱近可降烟涛彷佛见云牕瑶草琪花相防翳斑麟文豹何纷厐红顔玉女褰珠箔绿发金童拥绣幢仰天把酒三叹息安得此身生羽翼谒罢东皇大帝君石边宝瑟花间奕龙旂翠盖照潺湲闻道秦皇驻此山苦无灵气通仙籍空有雄心出大寰三山福地寻难见千古沙丘去不还海神之鞭亦杳灭鼋鼍之梁犹嶻月色溟蒙龙女珠露华凄冷湘妃袜山上荒祠被冕旒老僧香火几春秋古今英爽真潮汐酒罢歌残海水流
　　真如寺【考见前】
　　山深入萧飒僧老见醇厐日月销金碧松萝偃綉幢乳泉寒汲井宿雾白浮牕一自脩禅观雄心日转降
　　湖上烟雨楼
　　朱栏逺近万家连下眺通衢上接天傍郭酒船邀落日满湖渔火乱疎烟僧防水观堪成佛客借楼居即是仙坐到夜分人籁息寒沙孤月大颿前
　　使君邀饮真如
　　使君燕客大湖东行尽溪桥入梵宫野骑骎骎经树里乱鸦漠漠向烟中殿含霜气金幢冷香散经声宝界空锦带不嫌居士服忘形眞见上皇风
　　龚勉【字毅所无锡人万厯间郡守】
　　重修三过堂次原韵三首
　　苏公遗迹觉林中岁久荒凉戏牧童三过题诗浑是梦千年觅胜总成空山僧已入忘言境词客还多琢句功景仰高风难再挹遥瞻明月起林东
　　古寺幽藏郭外邨萧条萝薜满山门世无披老还谁过坐有文公可再论吊古共看碑上句感时且倒月中尊坐来不觉诸天暝忽聴疎钟动梵言
　　学古原非尘世侣高踪未许俗人寻虚堂鸟雀争来往野寺松筠自古今一榻白云新庙貌半窓明月旧禅心我来聊致苹蘩意此日瞻依思独深
　　长水法师墓
　　文杏过防天下有长水墓长水日夜流眞诠谁了悟【附考墓在真如寺中】
　　管橘【字彦懐南陵人万厯间嘉兴令】
　　东郭草堂为沈大夫赋
　　幽偏甪里足逍遥小憇茅庐胜折腰十亩田春树合一湾萍水暮烟消亭如绿野堪供赋地似桃源可避嚣不独于今成吏隐也令千古让风标
　　南垓草堂【以上二诗考见本传】
　　衡栖虚寂似崆峒野老相传旧閟宫曲迳春深麻苎雨小亭秋满芰荷风吴冈越峤防茫外沙鹭汀鸥隐见中湏信世途无坦地只宜长日醉芳丛
　　刘应钶【安福人万厯间郡守】
　　烟雨楼次屠赤水韵
　　高阁晴空飞落霞间随鸥鹭问蒹葭水光清浅尘缘浄树色参差野眺赊江上歌弦延客棹林间砧杵动谁家矶头凝望思何极欲把金戈挂日斜
　　曹维藩【万厯间郡判】
　　春日同刘太守集烟雨楼
　　亭亭虚敞白云浮赢得官闲共胜游绿树风廻清籁合画栏月浸碧漪流逺山飞翠供吟席夹防垂香引客舟五马风流君独擅翩翩词赋醉沧洲
　　李畅【南海人万厯时赠知县】
　　钟明府邀酌鸳鸯湖
　　高人拉我游浑似泛仙舟箫鼓风传曲壶觞月满楼湖山青翠遍烟雨绿荷稠地挹六桥暮风廻五月秋低花时度蝶近水不惊鸥酒醉未归去应知欲枕流
　　沈明臣【字嘉则鄞人万厯间布衣】
　　语儿溪
　　春风未过语儿溪野雉低飞麦浪齐一片桑麻天气绿养蚕时节鹧鸪啼
　　汤显祖【字义仍临川人万厯间官祠部】
　　寄嘉兴马乐二丈兼懐陆五台太宰
　　爲郎苦迟去官早歴落乡闗罢伦好忽忽神游京洛春泣向五台原上草马翁只似扶风人乐生当作望诸君卧想少游何可得拜筑高堂曽一闻世局风流常似此曾见英雄长不死江山岁月老闲身风雨鱼龙动君子沙井防头初卜居穿池散花引红鱼春风入门好杨栁夜月出水新芙蕖往往催花临节鼓自踏新词教歌舞青春索向酒人抛白髪判教侍儿数烟雨楼前烟雨迷莺脰湖边莺脰嗁但取风光足留赏越西还胜大江西
　　秀州
　　雨湿松陵春满前轻飞榆防映新田不知何处唱歌好东栅平湖日夜船
　　程嘉燧【字孟阳休宁人】
　　六月鸳湖饮朱子暇夜归与云娃惜别
　　寻得伊人在水湄移舟同载复同移心随湖草闲偏乱愁似横波逺不知病起尚怜妆黛浅情多颇觉笑顔违一樽且就新知乐莫道明朝有别离
　　张翚【桐乡人】
　　失题
　　一水周遭抱梵宫石崕断处小桥通片云委地家家雨万树呼秋叶叶风供佛野僧来施食放生衲子自开笼邑侯东去无多路已觉闲忙逈不同
　　【附考阙】
　　芙蓉浦
　　独来洲上看芙容掩映寒波淡复浓近拟明霞当落照忽惊仙子露芳容简师行脚今何在米老名书久絶踪回首旧亭风景换荒汀衰草忆人龙
　　【附考浦在桐乡县北二十五里青墩广福院中又曰芙容洲即宋陈简斋所居有词咏之院系宋庆厯间建后改夀圣院米芾书简斋像賛存于院明洪武间定爲广福寺】
　　孙孟吉【字兆祯乌镇人】
　　车溪
　　释子当年逺世寰絶嚣尘处作闗森森祗树环方丈寂寂珠林抱水湾金磬不鸣清梵静白云自伴老僧闲夕阳杖锡门人逺遥聴钟声隐约间
　　【附考在桐乡清风里自皂林扺青镇南北二十里两旁皆腴田借以戽水灌溉故名】
　　朱纯【绍兴人】
　　麟湖夜泛
　　寥落暮天逈苍茫湖水平秋云开雁道凉雨洗蝉声坐石忘收钓临流爱濯缨自缘躭野趣不是爲逃名王涣【长洲人】
　　吊梅道人墓
　　碑满紫苔字来瞻试解骖丈人留戏墨武水绕新蓝宿草围高冢梅花有旧庵吁嗟成一吊归去坐清谈王三阳【字干甫福建人万厯间嘉善令】
　　偶憇景徳寺
　　一官淡武水胜刹望东城衲老僧初补澜幽寺转清禅心追八景宦况愧三生独有波罗月分湖彻底明陈冕【华亭人】
　　武塘邑中书所见
　　老妇拨船翁打鱼水添石脚夜来初江天有雨复不雨客子手书仍放书燕掠水禽穿栁去农捜田莠带根锄烟炊过午尚未歇林外鹁鸠时一呼
　　郭防【海寕人】
　　泛麟湖
　　麟湖迢逓片帆飞夜月孤悬野烧防浊酒漫酾聊遣兴霜毛初变慨知非停桡茅屋舂声急路入寒塘渔唱稀楚客久谙鰕菜味五侯缨冕重相违
　　董其昌【字宰华亭人官礼部尚书】
　　寄题萧使君弄珠楼二首
　　闲将乡思倚层霄吴楚乾坤共泬防鹦鹉夜惊才子赋鳯凰春怨美人箫山连秦望三神近湖似浔阳九沠消一自明珠还海曲采风应到弄珠谣
　　茂宰能将吏隐兼楼开山岳散江潭芷兰一一分湘浦杨栁依依自汉南地有骊龙供照乘人如黄鹤解停骖欲知交甫遗珠事歴乱星辰逗短檐
　　【附考在平湖县东湖中旧名戏珠亭又名珠台以九水环拱故也万厯间汉阳萧鸣甲爲湖令始建楼董其昌飞白署曰弄珠楼更题栱间曰晴川歴歴汉阳树芳草萋萋鹦鹉洲陆果沈懋孝皆有记】李培【利津人万厯间秀水令】
　　烟雨楼
　　风吹明月堕鱼梁读罢残书倚绿杨湖上蕅花楼上月踏歌惊起睡鸳央
　　萧鸣甲【字尔先汉阳人万厯间爲平湖令迁民部】
　　忆弄珠楼步董太史韵
　　名游俗吏异时兼逺岫低窓应碧潭好景自饶吴会咏美人多在大江南花明乍浦时开缆草绿鹦湖几驻骖一别蓟门秋色老可堪河影落朱檐
　　陈熙昌【字杲庵南海人万厯间爲平湖令擢吏科】
　　题弄珠楼
　　兰桡桂楫荡新晴湖上花深似镜平九曲烟波来海屿半空楼阁望蓬瀛吟成鹦鹉潮初长探罢骊龙月正明欲识琅琊遗防处十围杨栁拂金城
　　陈子壮【字秋涛熙昌子官尚书】
　　题弄珠楼
　　鹤驾飞来仍旧屿琴声放出是新波去年芳草王孙地一曲沧浪孺子歌天琼楼飞梦少夜深龙女抱珠多盈盈欲问三江水尽浣缁尘制绿荷
　　章士雅【字循之吴县人万厯间爲嘉善令歴郎中】
　　幽澜泉
　　幽澜千载寺落叶旧山门一自芳踪去惟余古甃存片云浮幻影孤月洗尘根坐对空人境何须花露繁
　　秋日同张景铭使君登武塘城楼
　　苍苍平野淡秋容百雉何年海上封一水白云连檇李片帆寒雨入吴淞高低禾黍邨流合逺近楼台落照重喜有使君持节至笑谈今古静烟烽
　　水月禅院
　　滉漾湖光逺接天坐来水月境疑仙一滩芦荻寒相映半壁松萝静可怜孤磬自悬开士榻浮云不系使君船两山遥望青如黛愁入乡闗倍惘然
　　刘公台
　　百里堂开五子雄崇冈北峙佐神功星楼俯瞰摇银海水殿高骞落彩虹夹防莺花千堞绕连江风雨百川通松云翠拥低秦柱瓠粉香飘逼汉宫估客挂残青舫月仙人吹断紫箫风红顔十斗情逾剧白眼千秋调更同尘世浮游身老大乾坤涕涙路西东亭臯栁绿年年色烟树苏台一望中
　　【附考台在嘉善北城外半里嘉靖间郡守刘慤筑】
　　黄辉【字平倩南充人官少詹】
　　送章循之赴嘉善
　　东行翻出国门西雪路南枝望不迷仙吏故乡长水近美人别恨逺山齐乍便越舫移萱背不隔吴歌过韭谿家世风流谁得似向来看劔气成霓
　　钟顺【字必华南海人官知州】
　　嘉善沈氏梅雪楼闻笛
　　小楼人静月初斜归思迢迢隔海涯短笛谁吹断肠曲满庭香雪落梅花
　　陈继儒【字眉公华亭人】
　　南湖
　　水月淡无际秋风清可怜是谁能领略罢钓老渔船葛一龙【字震甫苏州人官理问】
　　烟雨楼
　　烟楼头春乍晴鸳央湖上鸟嘤嘤中浮片席空三靣斜抱千家截半城渔网晒来风栁变酒船揺出浪花生夕阳惯照凭栏妓一抹逺山红袖明
　　廖孔説【字傅生应天人诸生】
　　石门
　　石门酒薄客愁寛谁念霜溪晓被寒偶见邻舟説红叶五更疎雨梦长干
　　黄某【逸其名天台庠生】
　　冬日游陈山
　　乘兴凭高日未曛苍苔屐齿自纷纷林深出涧有流水雪霁满山多白云一榻琴声凭鹤聴半牀松影与僧分惭余未脱尘凡迹欲寄乡心到雁羣
　　俞安期【字羡长宜兴人万厯间山人】
　　登秦驻
　　地尽危峰逺望开惊波直见海门廻翠华驻辇空秦跸彩笔观涛有汉才纷动梵音雷下震长驱山势雪东来探奇不尽登临兴无奈狂心托酒杯
　　樊维城【字亢宗黄冈人万厯间海盐令】
　　鹰窠山
　　秀周遭叠翠屏临崖乔木几千龄痴龙午避翻盆雨怪蜴朝爲破柱霆僧止林中曽九白鸟飞海外忆三青沧洲小吏羁心乱又逐行春出野坰
　　过秦驻
　　秦驻峰头问祖龙神仙缥缈若爲从穿厓酷似桃源宅到海谁爲空谷踪暑过渐无蝉噪栁秋成欲献鸟衔穜碁翁散后留崖屋似觉梯仙有附庸
　　横塘
　　驰驱环泽国镇日坐洪流画艇安如舍清江狭似沟官程无乐事物态变虚游惯识风波险休藏夜壑舟
　　旭日观潮
　　阳侯出游旗沛艾素车白马来天外羲和朝行浴两骖金绳界道光如绘车轮骤雨倒山来楼阁重云匝日会砰雷转石窜赤蛇惊起眠龙走狼狈汪洋万顷莫可量倐忽似神千里汰鱼虾奔逬不能随鲜食艰民资口脍余波飞雪入平原都君吾子咸防赖坐见堪舆青复明何如宇宙屯还泰须防赫日正中天遥看蜃气浮山带
　　古泾
　　古泾通幽际桑条拂水湄鸡鸣闻里社妇馌祝田祠抚字惭无术催科复有期常来肥掾坐驯雉愧芳规【附考海盐有古泾三百一所在县西境唐令李谔开以御水旱】
　　杨抚
　　三塔
　　漠漠江邨暮停舟数落霞花飘金雀乱桥锁玉龙斜僧梵迷三塔神游逼九华琴书擕共逺幽兴老还赊蒋恺【松江人官工部】
　　缾山
　　百尺浮图势如削杰顶更与云相薄秋高木落凝望眼许大乾坤费镌凿倚栏渐觉云汉低午夜茫茫如可梯唤回鹤梦晓光发何处一声来碧鸡
　　【附考山在嘉善治南半里宋置酒务积罂所成上有玉皇阁文昌殿银杏一榦二枝最大】
　　鹤湖
　　何物昂藏相翛然见此湖横江掠苏轼小艇纵林逋华表终疑化朱门未许呼安流任来往聊以慰畸孤【附考在嘉善县西北三十里多莼菜旧以产鹤得名】
　　盛子昭墓
　　墨迹相传取次看满堂风雨不胜寒那堪荒冢徘徊处踏破白云红日残
　　【附考盛懋字子昭元季魏塘镇人山水人物花鸟倶臻妙境学陈仲美而略变其法墓在嘉善城外东北里许其侄着字叔彰亦善畵明初供事内府高帝异之着盛叔彰全画记后画天界寺影壁以水母乘龙皆不称旨弃市】
　　陈贤良墓
　　先生天下士荒冢水边村髠奴识宝气神劔辞泉阍千载有遗恨一抔空断魂青苗曽抗疏高义动乾坤黄景昉【字太穉晋江人】
　　赠陆嗣端年丈时以水部郎小谪
　　经年监厰独贤劳玉勒珠弓金错刀如汝火绳犹见谪是谁锦瑟更能操蓟门戈甲连遵永麟阁丹青想鄂褒仍送封书留御榻主恩终念汉功曹
　　朱应祥【华亭人】
　　麟溪道中
　　一川流水半邨花旧屋南邻是钓家长记归篷载春酿云笼残照雨鸣沙
　　吊梅道人墓
　　梅老清风不可招橡林寒雨日萧萧武塘一曲烟霏外山寺钟声落暮潮
　　澹沧泾
　　湖上防风荡水开鸟声飞过钓鱼台暖云欲作桃花雨一片轻隂栁外来
　　【附考泾在嘉善】
　　斜塘
　　漫漫邨塘水没沙清明初过已无花春寒欲雨归心急懒驻扁舟问酒家
　　潘旸升【原名湛乌程人啓祯时比部郎】
　　鸳湖七首
　　花发名园酒满巵锦鞯争逐是春时小庭碧影铺清昼留得香云出院迟
　　细细香生賸可擕碧窗垂露影参差相思镇日凭谁见和雨和烟傍一枝【上二首隠所见姓氏】
　　秋满晴空月正圆隔湖聼唱小游仙不因苹际防风起那得清音到画船
　　平波防滟羡双鸥草借晴光緑满洲花事又残人未到一时凭遍画山楼
　　望望蒹葭拥去艭愁分寒影渡枫江无端想起芙蓉衩绣出鸳鸯七十双
　　种成修竹待栖鸾三五东生月影团重到歌楼看寂寂蘼芜深映碧窓寒
　　五色云开宝镜升繁华旧日转难凭桃花惯逐春流水何事渔郎认武陵
　　刘绳之【字永思慈溪人】
　　居画阁次秋潭韵
　　卜筑防分小径隂山花落果骇飞禽曽闻野鹤如人痩自觉冥鸿得趣深一簇烟云供逺眺数声鸡犬隔疎林此地由来可乘兴何时抛卷足幽寻
　　【附考阁在鹤洲草堂之东】
　　胡应麟【字元瑞兰溪人孝廉】
　　登烟雨楼寄沈纯父
　　夹防春波漾绿苹千家曙色照垂纶独爲烟雨楼中客遥忆昆明殿里臣九塞兵车闲仗钺五陵冠盖避埋轮应知屠狗风尘下大有华阳击筑人
　　陈鹤【会稽人】
　　发武塘
　　吴天日暮海云低白水孤帆思欲迷惟有愁心似明月今宵先度武塘西
　　瓶山
　　平山高阁带疎星醉倚瑟琶倒玉瓶落日未廻青雀舫行云先渡白牛泾
　　张岐【兴济人官宪副】
　　资圣寺重光井
　　石井荒凉古寺边偶因凿翠得甘泉断碑剥落埋衰草犹记将军舍宅年
　　陈埙【江隂人】
　　吊梅道人墓
　　见説梅花旧有庵清风遗落满江南茶烟散雨经春几橡树连云合抱三玉骨巳随和尚化闗不放俗人防我来欲爲弹流水今古同心照此潭
　　周相【吴江人】
　　汾湖舟次懐友
　　仙槎防放汾湖曲新洗匏尊避俗喧梁月几廻惊倒屣秋风何处迓行轩临溪倚杖随流水落日懐人检赠言漫兴肯虚真率会不妨促膝慰寒暄
　　张至【华亭人官给事中】
　　瓶山
　　瓶山山房小有山阳溪流水送声潺倾瓶不尽相留意离思满天风色寒
　　李恕
　　过张文穆公墓
　　嵯峨荒土乱堆云传是前朝学士坟泉石清标存别业风流豪思见遗文竹鸡带雨啼春草石兽和烟卧夕曛纵有枇杷生满树何人载酒吊吟魂
　　【附考墓在崇徳治西北十七里】
　　陈子龙【字卧子青浦人官兵科给事】
　　高寓公书来询予近况余适从石斋先生筑讲坛于大涤山留连竟日遂书此报之
　　三山迷汉使更起白云坛环佩天风满旌旗海日残草侵羣帝静月度九霄寒惆怅乘鸾者焚香独夜阑陆应阳【华亭人】
　　题水月阁
　　舞堤摇曳木兰舟月色歌声半入楼我亦有情消不尽一瓢春酒爲君留
　　【附考在嘉兴南湖烟雨楼侧】
　　周升
　　走马冈
　　数里长冈似掌平将军战骑昔曽经至今原上青青草犹带英雄汗血腥
　　【附考在桐乡相传吴王宿兵于此】
　　沈艾
　　登史山【考见前】
　　殳山东畔小芙容秀拔诸峰数万重安得身闲陪老衲看云终日倚孤笻
　　赵宦光【字凡夫苏州人】
　　题鹤洲图二首
　　一片亭前雪何如万壑云开笼须逺适宁复溷鸡羣别墅背山开门临绿水来夜深邨犬吠小艇卖樵回【附考鹤洲在嘉兴县南三里唐裴休放鹤处今爲朱太守子葵园林】
　　汪明际【字无际吴县人】
　　都门阅鹤洲图题赠
　　九臯方唳彻邀响在圆沙松际影新出月光疑旧斜平居烦接翮石室可栖霞逺意同闲赏何劳问岁华沈友儒【海宁人官员外】
　　殳仙石
　　不湏问道向崆峒煑汞丹成似葛翁一旦红顔生羽翮千年华表语辽东荒台此日迷苍藓蜕骨何时瘗碧丛安得餐余吞一粒会能乘鹤上遥空
　　无名氏
　　乌夜邨
　　荒邨乌夜栖忽绕月明啼生得东家女身爲万乘妻至今种高树不遣乌飞去居人凡几家爱聴啼哑哑啼哑哑忽惊怪妇开门向乌拜
　　【附考村在海盐县南三里晋何凖寓居一夕羣乌啼噪乃生女后选入宫今有何后冢】
　　释徳祥【字止庵钱塘人洪武时僧】
　　周元初祷雨诗
　　苏台羽仙飡玉霞鹤年松骨轻如花昼骑金背之神蟇奉持绿章扣天家请陈旱魃爲妖邪惔焚原隰疑烧畬草叶焦卷铄石沙大田秋稼缩不芽忽闻赤子声嗟嗟帝呼将吏乘黑騧驱逐电雨鞭雷车云着地手可拏雨脚不断纷如麻来苏百物活鱼虾博哉隂功上相嘉济济多士称栾巴羽仙不以名爲夸飘然鳬舄辞京华冶城仙子邀相遮拍肩挹袂争喧哗忆着安期枣似招呼不上松风槎
　　释观白
　　周元初诗
　　仙姿寒湛玉壶氷斩叱羣魔走百灵万里风云生赤日九天雷电下青防瑶坛鹤唳秋如水蕙帐人幽月满庭安得相从过衡岳飞行同蹑鳯凰翎
　　席应珍【字心斋海虞人洪武中道士】
　　来鹤诗
　　瑶坛法黎土箫台耸岧嶤缥缈白玉京空歌协云韶灵驾御八景多士严趋朝琅风飏清防天花雨层霄皎皎羣胎仙啸歌杂云璈前参紫霞盖后绕青霓旄览兹孝子诚赴此仙人招阿母錬魂仙高超谢尘嚣控驾不待辔飞飞凌泬防置身王母宫坐看石刼消
　　赠周元初
　　春晴步屧黄泥坂杨栁隂隂水拍城童子候人如鹤痩羽仙飞舄似鳬轻碧桃花绕巢云屋绿酒香浮贮月罂醉里却嫌天下窄倚防吹笛到天明
　　释洪恩
　　宿天宁寺
　　基陛稽前代浮图想旧标风铃天外语法鼓海门潮衣鉢犹传奉津梁未寂假令吾道在斯地岂萧条【附考寺在海盐城西三里旧名禅悦院宋宣和二年爲天宁永祚禅寺内有海月楼】
　　释普庄
　　卧云轩为嘉禾大机禅师作
　　卧云轩中人尘事不能到心与云俱闲看云聊寄傲云之从龙自可期达人应世当有时乃知舒卷本无迹六合茫茫随所适殷勤爲告卧云人云中有路须致身大地苍生望霖雨胡爲久卧南湖滨
　　释圆信【字雪峤宁波人】
　　早秋过朱子葵太守鹤洲草堂对雨分韵得飞字
　　方花础润晩凉归隔浦莲舟望渐稀林下自闻秋叶雨灯前亦有草虫飞廵檐半湿黄藤杖倚槛重添白苎衣明发霅溪新水下前邨应没旧渔矶
　　徐小淑【吴县人范允临妻有络纬集】
　　烟雨楼
　　麦陇春残曲迳幽长堤疎栁系扁舟香钩玉鲤芳洲月防隔花烟在一楼
　　范壸贞【字蓉裳吴县人嫁吴氏】
　　烟雨楼图
　　烟岚无限雨中情逺近楼台一望平吴苑草荒麋鹿走越江春尽鹧鸪鸣长隄栁树迷春渚白水菰茭绕郡城最是晚来新月下万家灯火隔湖明
　　吴山【字岩子当涂闺秀适卞琳】
　　禾水道中
　　春早犹寒草未齐落梅邨墅鹁鸠啼虎林烟月劳清梦秀水云山入品题竹岸人家门巷静桑园风景夕阳低小桥渔艇闲来往何处花源更有溪
　　汤淑英【字畹素苏州吴啸雯配】
　　烟雨楼
　　楼空靣靣绿波平向晩轻舠试一停隔防烟生天际月败芦渔火几星星














　　檇李诗系卷四十
　　钦定四库全书
　　檇李诗系卷四十一
　　平湖沈季友编
　　国朝
　　吴伟业【字骏公太仓人顺治初官祭酒有梅邨集】
　　鸳湖曲
　　鸳央湖畔草粘天二月春深好放船栁叶乱飘千尺雨桃花斜带一溪烟烟雨迷离不知处旧堤却认门前树树上流莺三两声十年此地扁舟住主人爱客锦筵开水阁风吹笑语来画鼓队催桃叶伎玉箫声出柘枝台轻靴窄袖娇妆束脆管緐弦竞追逐云鬟子弟按霓裳雪靣防军舞鸜鹆酒尽移船曲榭西满湖灯火醉人归朝来别奏新翻曲更出红妆向栁堤欢乐朝朝兼暮暮七贵三公何足数十幅蒲帆几尺风吹君直上长安路长安冨贵玉骢骄侍女薰香护早朝分付南湖旧花栁好畱烟月伴归桡那知转眼浮生梦萧萧日影悲风动中散弹琴竟未终山公啓事成何用东市朝衣一旦休北邙坏土亦难留白杨尚作他人树红粉知非旧日楼我来倚櫂向湖边烟雨台空倍惘然芳草乍疑歌扇绿落英错认舞衣鲜人生苦乐皆陈迹年去年来堪痛惜闻笛休嗟石季伦衔杯且效陶彭泽君不见白浪掀天一叶危收竿还帕转船迟世人无限风波苦输与江湖钓叟知
　　项黄中家观万嵗通天法帖
　　王氏勲名自始兴后人书法擅精能江东将相传家在翰墨风流天下称前有琅琊后檇李项氏由来堪并美襄毅旂常战伐髙墨林书画声名起当时海内号收藏秘阁图书玉轴装近代丹青称董巨名家毫素重钟王钟王妙迹流传久贞观在御穷捜购尽随万乘入昭陵人间一字无遗漏碑石犹存腕锋出风摧雨剥苔文脱枣木镌来波磔非牋麻搨就戈铓失君家此书何处传云是万嵗通天年则天酷嗜二王法诏求手迹千金悬从官方庆拜表进臣祖羲献与僧防生平行草数十纸龙蛇盘蹙开天顔赐官五阶帛百匹仍勅能手双钩塡装成用寳进御府不知何事流人间我思羲之负逺畧北伐遗书料强弱惜哉徒令书画传誓墓功名气萧索江东无事富山水兴来洒笔临池乐足知文采赖升平父子优游擅家学只今海内无髙门稽山越水烽烟作春风挂席由拳城夜雨君斋话畴昨鸣呼我友雅州公舒毫落纸前人同一官乌橵没坏土万巻青箱付朔风少伯湖头鼙鼓动尚书第内烟尘空可怜累代图书尽断楮残编墨林印此巻仍逃刼火中老眼纵横看笔阵君真襄毅之子孙相逢意气何相亲即看书画与金石访求不屑辞家贫嗟乎世间竒物恋故主留取缥缃傲絶伦
　　金明寺谒范少伯祠
　　舣櫂沧江学钓鱼五湖何必计然书山川禹穴思文种烽火苏台吊伍胥浪掷红顔终是恨拜辞乌喙待何如却嗟爱子犹难免霸越平吴事总虚
　　【附考寺在郡城内西南相传为范蠡宅有碑刻朱公里宋时有异僧夀万王疗史弥逺疾以建寺请内有湖天海月阁下祠范蠡】
　　鸳湖感旧
　　予曾过吴来之竹亭湖墅出家乐张饮来之没后重游感赋此诗
　　落日晴湖放楫回故人曾此共登台风流顿尽溪山改富贵何常箫管哀燕去妓堂荒蔓合雨侵铃阁野棠开停桡却望烟深处记得当年载酒来
　　壬辰上已蒋亭彦篆鸿陆我谋于鸳湖禊饮余后三日始至同集有道开师朱子蓉沈孟阳征诗以补褉事予分得知字
　　春风好景定昆池散诞天涯却误期溱洧漫搴芳杜晩雒濵须泛羽觞迟右军此防仍堪记白傅重游共阿谁故事褉堂看赐栁年来无复侍臣知
　　过朱买臣墓
　　翁子穷经自不贫防稽连守拜为真是非难免三长史富贵徒夸一妇人小吏张汤看倨傲故交庄助叹沈沦行年五十功名晩何似空山长负薪
　　题鹤洲
　　别业堂成緑野边养雏丹顶已千年仙人收箭云归浦道士开笼月满天竹下缟衣三径石雪中清唳五湖田裴公旧宅松隂在不数孤山夜放船
　　张若羲【字昊东华亭人】
　　丙午夏日题鹤洲草堂二首
　　大地尽榛莽南湖有鹤洲鸳央两岸没烟雨一帆收翠篠含青霭髙柯隠素秋华髙何处唳撩起五更愁坐此堪累日何处更深山隔涧人相问轻舟鹤与还风翻花自穏鱼戏水常闲安得忘机者相携共闭闗徐士俊【字野君杭州人】
　　烟雨楼
　　云叶四垂皆是雨浪花初起尽为烟城头鼓响月欲出下有美人才放船
　　熊舆【字柏举商城人】
　　雨集鸳湖分韵
　　乘风聊息五湖濵解带论交醉后真斜日逺衔城堞暮江花低照野航新客中短劎谁为主雨罢青山故近人还把渔竿向何所此中鸥鹭系相亲
　　姜采【字巨卿莱阳人官给事法名智潜号壹志】
　　鸳湖夜泛
　　一笑携长笛飘然上野航游鱼惊棹唱野鸟避灯光贳酒随心泊披襟称意凉莫嫌夜深后雾露满衣裳李雯【字舒章华亭人官中书】
　　鸳湖曲
　　鸳湖碧水寒如玉画阁明帘向城曲城头万堞波底明城下千门漾空绿花桨轻桡相鬭飞川光杳荡揺霏微天鸡云中张锦翼芙蓉露下披红衣此中云物亦无数朱门筑断凌波路岂闻金管随清风时见荒台满凉雾季冬霜野无飞叶芦根雁翅相切切此乡游女不綄纱玉梭手冻冰丝絶明年二月桑如麻湖上女儿顔胜花十三擕出青丝笼影落湖中生彩霞
　　孔尚萃【字仁初句容人】
　　嘉兴道中戒严邻舟皆结伴野泊
　　苕霅邨邨水流来有落花好峯行恐尽芳草思无涯棋局云容变机丝雁阵斜邻舟星月下野泊即为家陈台孙【字阶六山阳人有蜃舫集】
　　辛卯孟夏朔日同人社集鹤洲草堂分韵
　　天涯踪迹半渔樵对酒当歌客思遥杜宇啼残春去树黄鹂唤过涧边桥章台栁在谁应折巫岭云横未可招赖有鹍弦生激楚鱼龙夜沸海门潮
　　王士禄【字西樵新城人官吏部员外有司勲五种集】
　　禾中
　　江城还檇李望古一踟蹰老寺裴休宅春沙范蠡湖逺烟明渚鸟斜日冷樯乌太息东流水年年浸緑芜
　　晩过东塔寺二十韵
　　兰若萧梁古风流想六朝化城围绿水孤塔上青霄珠阁浮林影金园絶市嚣依幡看刹近縁响趁钟遥树偃时遮磵途纡屡过桥到门苔滑滑入寺竹翛翛古碣何年失尘襟此际消皴痕回侧柏暮色隠甘蕉长史遗坟在【寺有未买臣墓】诸天法界标跨波通石径对砌敞松寮居士才还辩头陀偈定超禅灯龙象黯佛日鼓鱼销洗鉢诚微尚长斋况久要刼波巾拟解屈眴服思邀便好从初地相依结一瓢沧洲仍有役白社欲无聊怖鸽栖将穏樯乌待尚迢前期须嵗月客意向风飇支许应非忝宗雷倘见招裵回未能去仙梵晩萧萧
　　石门县
　　落日石门路语溪明夕波女墙才数尺一半入藤萝陆圻【字丽京钱塘贡生有从同集】
　　风雨过乌戍
　　昨宵泊莺脰今此近南浔四野寒烟重三江新涨深景阳曾苦雨子建亦愁霖何况停桡客乡思泪不禁
　　送魏子存之任成都
　　谁説蚕丛不易行春风三月马蹄轻铜梁旧枕秦山险玉垒新连楚塞平芳草緑齐过溪口杜鹃红尽到绵城知君箧底多词赋谕蜀文应似长卿
　　查容【字韬荒海宁人】
　　由西塘抵枫泾二首
　　芦荻风多飐雨凉渔邨厯厯似潇湘波涛十里横塘路鸦背西来带夕阳
　　凌风一叶趂鳬鸥小婢依然为断流消尽客懐何处好水葓花外酒家楼
　　春波感旧三首
　　已收帘幙换承尘一色牕栊认却真为有对门垂栁树緑隂曾罩舣船人
　　水盼兰情不记年来应如梦去如烟青楼事往红顔尽老傍江湖越可怜
　　半帘小桁压窗纱屋角棠梨影被遮最是一梢春未透午隂轻罩半开花
　　吴绮【字园次扬州人官湖州知府有林蕙堂及亭臯集】
　　嘉禾
　　淼淼寒波动画船南湖春雨细如烟不知脩竹弹何事冷落鸳鸯一万年
　　戏咏醉李
　　歌舞无端失旧恩苏台响屧总销魂多情只有王戎李犹带东牕指甲痕
　　沈谦【字去矜钱塘人】
　　哭黄平之
　　平湖城上弄珠楼浩浩烟波日夜愁一自乱离成死别不堪风月忆同游孤城何处烟云断逺浦依然白雁秋他日挂帆过甪里祗应挥涕吊荒邱
　　寓崇徳县西寺作
　　秋水开祥河花城初脱驾神幢拥多寳灵辉相激射罗卫龙宫前香蓝石壁下金轮转重汉鲸音吼清夜展拜珠火眉雨花向身泻或见绀鸟来如闻龙象咤斑斓摩古鼎丹青入烟麝竞説无着师谭空如啖蔗至今千余年女阳有精舍我思此溪水东流无春夏句践昔忧辱语儿构亭榭采香竟沦替卧薪苦谲诈世系有兴亡山川互雄霸至今谁在哉强弱逓烟化何如皈我师尘鞅随手缷天亲非呉越欣戚皆遣谢
　　魏壁【字楚白慈溪人有息贤堂前后集】
　　梅里宿屠爌宅
　　汝发黒如漆吾头白可怜悤悤逢上已衮衮话当年月落吴闗树春深檇李田明朝须解缆不放老夫眠陶汝鼐【字燮友长沙人孝防有荣木堂集】
　　沈明府来视病邀饮烟雨楼
　　岂肯凄然对古人病余开酌为残春楼从烟雨阁中见水是鸳鸯梦里因强醉自逢花事尽苦吟长与药炉亲使君更话潇湘旧不独思家易损神
　　方殿元【字豫章番禺人官剡城知县】
　　南湖竹枝
　　佳人结伴似花丛澄湖南畔采芙蓉乍触郎舟莫相怪木兰桡小柰东风
　　叶绍衡【呉江人】
　　挽钱烈妇
　　满眼湖光一镜收贞魂从此赴瀛洲惟凭彤管垂青史始信黄泉胜白头
　　沈荃【字绎堂华亭人有充斋集南帆咏】
　　壬子长至日过嘉禾适古灯和尚驻锡龙渊以诗见示依韵酬之
　　葭管阳回客里过幽懐常自绕烟萝拟从初地窥金相未许双林系玉珂塔影晓浮寒树迥钟声晩逐野云多与君漫话无生谛十载风尘怅逝波
　　万斯备【字允诚靳县人】
　　寄巢端明山居
　　戎马徧南国荆扉独隠沦琴书娱白板荡失青春世事袁闳老生涯阮籍贫向来髙蹈志寂絶更难论宋存标【字子建松江人有翠娱阁集】
　　登烟雨楼
　　去去寻幽胜溪花映晩汀飞云随意逺宿鸟带烟青水响千鱼出湖寛两岸平懐人秋思老斜月碧泠泠孙自式【字衣月武进人有四诗集】
　　夏日游嘉禾褚孝廉园峯在阁
　　髙阁白云里相招共怡悦开襟受凉风不觉生冰雪孤塔当窗牖平畴接林樾时时见山僧来往踏松月竹宻尝昼隂花繁自夜发主人意无穷清歌时散
　　张琴【字桐仙防州人】
　　夜至东塔寺
　　水濶分山寺临窗绕碧溪夜深孤艇入雪满一桥迷钟响惊僧卧人来伴鸟栖开门寻旧榻煨火向招提沈道映【字彦澈松江人】
　　登武水城桥望胥塘
　　闲携双屐向河桥绿埜青塍入望遥几处莺花迷古堞一川烟雨送轻桡英雄去后名还在芳草春来恨未销无限吴宫零落尽空城犹上伍胥潮
　　何五云【字蜀隠合肥人】
　　送友人之官嘉禾
　　水涨官河进画舟望中烟雨一帆收地连震泽莼鲈美宦入分湖稻蟹秋应载琴尊探越絶肯因丝茧辍吴鸥十年缟纻虚相忆因尔将成櫂雪游
　　余懐【字澹心江宁人有研山草堂诗稿】
　　再集鹤洲
　　旅泊全无事招遥及晩风渔歌城郭外犬吠芰荷中万竹寒尤绿一枫秋始红到门闻剥啄相对几衰翁丛菊花开候孤桐叶落时短墙围夕照小阁浸秋池地僻闻敲磬人闲看奕棋洲边聊曳杖更与过东篱赵进美【字韫退益都人】
　　嘉禾独饮偶作
　　胥山遥散片霞明舟近啼乌檇李城病欲养生非慢世贫能嗜酒即逃名著书落魄游宜逺扫地髙眠意自平月下扬舲仍击楫鸳鸯湖水向人清
　　赵端【字又吕钱塘人】
　　雨楼有感
　　缥缈飞楼带夕阳南湖秋色正苍茫烟开兰桨鸳鸯冷风度莲舟菡萏香城堞无端悲逺客山川信美是他乡忘机却羡河间鸟日傍寒漪狎野航
　　徐喈凤【字竹溪宜兴人】
　　雨中游沈山观九松和蒋亭彦韵
　　好游不避雨戴笠理轻楫江涨荡胸寛村树含烟宻循岸入麟溪擕手登仙室修廊鹤步闲孤屿水鸣急风籁洞中闻瑶草阶前拾坐数北山松九株云外植总之寒不凋名状何须一吾侪学餐霞盍亦采其实丹邱可追寻不负西园集
　　顾贽【字蒨来吴县人】
　　石门镇
　　昔年吴越地此处设王官战气千年尽悲风日夜寒采桑成白纻缫水出冰纨筐篚天家贡行人莫浪看张养重【字虞山山隂人】
　　语儿闲步
　　语儿溪可住携手岸前行处处门临水家家树压城过桥花犬吠倚阁暮鸦声满眼皆丛桂香风一路生钱霍【字去病上虞人】
　　同朱敬身舟过檇李道中
　　舸船信宿向晨开为客欣同作赋才别浦听歌风转送薄云出日雨飞来青青野麦侵书恍拂拂荷香上酒杯拟到姑苏邀月色相擕取醉虎邱回
　　叶绍袁【字仲韶吴江人官礼部】
　　挽钱烈妇
　　蒹葭初长緑萍湾梁孟双飞独自还郎梦不离三月水思夫空望五湖山
　　薜寀【字谐孟无锡人官太守】
　　挽钱烈妇
　　列阵貔貅壮金笳早渡闗黄云呑白昼碧水塟红顔杜若遗香佩江蓠想翠鬟伤神荀奉倩时见泪痕斑汪琬【字苕文苏州人官编修】
　　寄题鲍声来草庭
　　鲍生嗜读书书室开南荣梧石罗四周清隂覆门衡如何了不顾而以草名庭艸类区以别剖晰不厌精蒺藜善蔓延蓬藿易纵横葶苈苦如蘖菥蓂甘似饧茈防差可染莬葵略堪烹芄兰本非兰壄苹本非萍凡此皆恶种详在尔雅经生也爱芳草辨之已分明种植与溉壅往往手亲营露浓翠甲滋日防珍芽萌晨夕观万变采香擥其英陶令艺篱菊湘累佩畦蘅二子不偶俗晩节尤惸惸生也生东南才颖超楚伧行脱薜荔衣飜然出柴荆空留庭前芳揺荡春风轻
　　董含【字榕葊松江人有艺葵草堂藁行世】
　　游当湖塔院眺乍浦诸山
　　登临还极目浩荡踏金鼇近海涛声壮连山雾气髙岸腥鱼集网霜冷雁投壕野渡归来晩秋风绕桔橰
　　吊朱买臣墓
　　行年五十尚飘蓬乍绾金章意气雄半世功名瓯越外六时钟磬墓门东檐花落处窜饥防松露滴时吟野蛩富贵浮云何足羡手摩残碣问西风
　　登烟雨楼
　　片帆落日下鸳湖烟雨依然似画图殿废只余新覆瓦楼倾空对旧啼乌屧穿翠幔无僧问酒飏青帘待客沽作吏防人能好事一川风景至今孤
　　泊西林禅子道场
　　舣棹重经落照湾古松残碣一追攀殿门雨过金书湿石径云荒碧藓斑沙拥墓潮垂钓坐江飜寒月覆舟还摩挲遗像空归去那得机縁似夹山
　　枫溪晓发
　　栅外渔灯明灭林间烟霭霏微自起呼童贳酒紫螯黄雀初肥
　　鸳湖夜泊
　　西湖才别又南湖倚柁秋风兴不孤葭菼渐稀霜信早夕阳红树散啼乌
　　舟经武塘蒋亭彦杜于皇枉过予以行促怅然而别
　　相看顔鬓各蹉跎欲话心期柰别何准拟论文重放艇白牛塘下水微波
　　陈维崧【字其年宜兴人官检讨有授简湖海诗稿】
　　海盐女
　　海盐徐氏女许嫁印家郎阿翁昼下帷谁何发屋决扊扅提刀跃入白差差公然灶下横其尸儿傍惊怖发狂痴防唆疭瘈牛羊媪令闾妪来致辞已无婚理休然疑女今决絶勿复迟他家新妇须好为阿女仰天言一一泪作珠子垂女是徐氏女当年许嫁印家儿印家门户碎亟须健妇相为持登车不返顾入户搰搰操帚箕翁家楄柎何累累叠若酱瓿盐醪瓻一儿卧蓐如死灰旧鬼乞食新鬼饥妾身只十指手筑马鬛为封之上堂奠□病夫还复待哺糜茹荼虽苦甘如饴邻娃近莫代妾悲但知同牢谊遑惜幄房私妾年已过而立嵗至今自为画蛾眉
　　舟次石门
　　小邑一江明江头鹳自鸣那堪今夜雨独宿语儿城作客年空老依人气未平此乡烽火后户户衣声林鼎复【字天友侯官人】
　　泛舟陡门访髙元表晩归有述
　　归舟泊寺门风寒声窣窣泬寥称孤客疎钟偶然发晩色灭残霞隙光生早月去家千余里顾影何滞越一刺久在懐漫灭于谁谒纷余抱素心不顾怜傲骨煨芋共老僧地炉烧榾柮夜气凉露侵梵呗初未歇徂秋复涉冬风景倐飇忽东山百世师胸次涵溟渤一往有深情但愁别仓卒
　　姜图南【字真源钱塘人】
　　晩过语溪
　　归棹已如此微微向暮情岂知秋月满更觉野烟生帆落斜依渚人归半入城红霞飞不尽一片树中明徐崧【字松之吴江人】
　　过金粟寺值日暮宿舟中
　　金粟兹重过东风日已西扁舟红树雨古寺緑苹溪暮霭氷寒磬晨星落照泥残僧同水宿不寐候鸣鸡赵炎【字双白福清人】
　　寄酬武塘钱仲芳韵
　　数亩傍西郭深云防小庐桑麻鱼魏晋烟火半樵渔头白仍躭酒江寒独拥书向来叩皇甫亲见带经锄大涤惟君在悲歌不自休中原哀二表九辨动千秋鱼鸟存遐思江山寄小楼悬知开径日许我作羊求才名兄弟蚤大厯席平分想像来三岛寻常视五云山灯虫里坐人语叶边闻回首蒹葭路如何不忆君梁佩兰【字芝五号药亭南海人官庶吉士有六莹堂集】
　　送沈客子还平湖
　　客中见花发归思向花浓燕地满碧草马头生乱峯行看南湖月坐听平湖钟湖上鸳鸯鸟双双栖影重
　　寄沈方舟鸳湖别业
　　南湖三十亩君在镜中居蔆叶烟浮水梅花月照庐人闲湘簟冷风逺玉萧疎何地无佳兴髙吟出夜鱼
　　送徐序仔归嘉禾
　　为客真无补还家慰倚闾二年湖上雁几纸岭南书山驿红柑树江城白小鱼髙堂有慈母犹得进盘蔬
　　送朱竹垞太史还禾中
　　锦袍争似紫荷巾异代风流贺季真若道文章留馆阁一竿秋水又何人
　　陈三岛【字鹤客长洲人有雪圃遗藁】
　　赠魏允柟
　　子春刺船去伯牙鼓素琴羣鸟相鸣号海水为隂沉寥寥千载下四望无知音朝歌猗兰操暮歌梁甫吟抱膝一室内俯仰増悲心孟秋凉风至飒然吹衣襟
　　李因笃【字天生富平人官检讨】
　　陈平湖之官附懐曹秋岳先生
　　宛马春嘶浴秦淮路入呉风尘双屐贱雨雪片帆孤把楫瞻青嶂褰衣滞绿芜防沟送湖尹为寄采苓图塞表香兰接闗隂玉佩迟夙愁凝薄暮遗恨失临岐二月归鸿少三江落日迟相思消鬓俯仰寸心知日对东流水曾无西上鱼自惟成邂逅何敢任萧疎细栁延彭泽浮云走孟诸隔江春御短前渡一踌躇杨雍建【字自西海宁人官兵部侍郎】
　　南湖有感
　　佳人何缥缈緑水夜光浮寂寞梨园曲萧疎竹径秋涤愁还问酒乗兴即登舟乡梦苹花冷浮生愧浪游周茂源【字宿来华亭人】
　　崇徳与顾震雉别
　　双帆落处日初斜把袂吴闗感嵗华积雨不分长水路轻寒犹压语亭花金尊白酒离情切画舫春灯客梦賖明发便同南去雁那堪子夜动悲笳
　　曾灿【字青藜宁都人】
　　崇徳县有万鸦巢城东古寺感赋
　　郁郁城东树日暮万鸦集结巢不能穏飞出复飞入树髙与寺齐攀折手能及鸟性爱清旷此独巢城邑山路云木深湖田夏水急乃知稻梁谋使人无独立
　　汪懋麟【字蛟门江都人官主事有百尺梧桐集】
　　送陆义山编修乞假归当湖
　　与君握别当春风可惜东华试灯夜对酒惆怅秋碧空落日无多在帘下山川图画正满眼中有扁舟去如泻清波灔灔疑当湖烟树揺空布帆亚君行俨入图画中活水轻风不须借寄语承明一辈贤但説荣名举手谢坐拥小妾看添丁潇湘琴书倚田舍山中意趣人少知此味依稀如食蔗抛却官书真自闲任取狂吟岂堪怕送君令我生愧心杜宇春深向人骂
　　杨无咎【字震伯吴县人】
　　栁州曹掌公暨弟达夫过访追忆旧游有懐鹤客不胜黄垆之感因赋一律
　　寂寂空庭遍草莱荜门重为故人开水沈双劎三年别雨送孤帆四月来邺下风流应未逺曹家兄弟最多才独怜草檄人长逝相对能无使尔哀
　　殷丽【字嘉生吴县人】
　　嘉禾道中
　　栁色旗亭半郭邨昔年游处景犹存船过三塔惊龙窟渔集双桥见石门乍得市酣销白日却看戍火又黄昏南行不厌宵征苦十载沧洲系梦魂
　　徐缄【字伯调山隂人】
　　南湖
　　昨夜南湖雨防齐蓼花滩没板桥低美人晓起褰珠箔无限白云飞出溪
　　黄云【字仙裳泰州人】
　　鸳湖棹舟过吴佩逺东溪邨舍
　　隠隠茅茨鸡乱嗁问程多指隔前溪夫人庙角残阳满櫂入桃花路转迷
　　吴耕【字砚田休宁人】
　　秦塘晩照
　　昔王游幸处道路尚留名落日孤城冷晴湖一带明英雄常代谢云树独凄清隔岸闻渔唱行人无限情杜濬【字于皇号茶邨黄冈人有变雅堂集】
　　倦圃诗为秋岳赋
　　谿山真意阁前启对沧浪帖石云生罅牵萝翠绕廊蕉深垂露重松老落花香意颇思邻近邨西问草堂此地推林壑朱家放鹤洲绣衣心更逺倦圃地偏幽万竹干霄去双桥信水流绕园无限好收拾在扁舟宇宙行金令江山草木稀如何东岭树直可数人围隂宻长含润风生歘动衣莺声幸亲切不到上头飞沈珩【字昭子海宁人官翰林院编修有耿岩文集】
　　癸亥秋日同人防集真如塔院懐曹秋岳先生
　　两国人文防岷峨本竞髙于今江布席孰与谢公豪霜染秣陵树波传胥岭涛盘空同极目延望主风骚赵吉士【字天羽渐岸人官给事有万青阁诗】
　　寄懐孙古喤传胪
　　殷勤素谒忍重论旧侣南翔只半存胸次何曾忘醉李眼中久不见髯孙松扉返照依苔井罗幄垂隂覆石樽懐汝杉青无处问离离草蔓古禾墩
　　周斯盛【字证山宁波人官知县】
　　谢广文维贤招同陆秀才聚缑泛舟东湖时清明前一日
　　僧舍经旬祗病眠不知春事满湖边相擕步出城东去杨栁桃花气欲烟
　　令节正逢一百五轻舟闲泛两三人弄珠楼下波如酒醖碧揺红防防新
　　处处招提有茂林鸟啼花落得安心分明翠竹青青意谁向锄云去后寻【普济庵为锄云上人自焚处】
　　呉雯【字天章太原人有莲洋诗】
　　赠匡山老人郭襄图
　　匡山老人齐得丧鬓萧骚骨肮脏读书万巻眼不昏饮酒一斗神犹王五经腹笥何便便蹉跎一官失少年寄相岂肯借车马司业何曾与酒钱朅来燕市屠沽饮醉听琵琶夜忘寝节鼓常敦翡翠盘翻杯辄涴葡萄锦千钟百榼气转豪客帐犹悬旧寳刀起舞身揺谢蝴蝶和歌声乱郑樱桃忽对长空见归鸟自伤为客何时了金马门前再住难春明待走邯郸道
　　题沈客子林屋山居图
　　紫茜当年有旧庐如何又买洞庭居间名世上喧腾甚待学琴髙控鲤鱼
　　具区三万六千顷隔断人间事似麻石室金庭休更覔此中大好读南华
　　黑牛畊熟崦中田橘税茶租取自然清酒百壶书万巻不须更费沈郎钱
　　送李分虎
　　牵牛花开秋气清千山万山君独行到家甚觉还家乐书巻傍边络纬声
　　李漾【字瑶氿号西陂南通州人有南山陲诗集】
　　九日嘉禾道中
　　越水吴船去不穷鸳鸯湖畔望空蒙天云渐酿重阳雨客况行愁九月风橹背菊残縁两岸渡头桑矮列千丛明朝櫂入南屏路似拭秋山翠霭中
　　张守【字曽符松江人盐城训导有菉园诗藁】
　　懐旧诗为禾中严扆臣先生作
　　籍甚严夫子平生未可忘五车娱嵗月一第老行藏和寡空歌雪知微为履霜寸心千古在欲诉不成章草阁聫吟夜孤城对雨时话兼千载事心独两人知北海樽犹在南洲榻未移灯前形影断但有梦来时黄与坚【字庭表太仓人有忍庵集】
　　语水道中
　　垂垂云影黑吹雨入篷窗树迥争遮越山俄欲渡江一湾打鱼舍数防采菱艭更作回头望汀飞白鹭双钱光绣【字圣月鄞县人有归来阁集】
　　范蠡湖
　　西施辞越几千载此地犹传范蠡湖梳妆台下菱米熟暖风吹香香有无幽魂髣髴不可见两岸桔橰声厯乱须防愁月效眉颦还似入宫初掩面丈夫宁涤临卭器忍以朱顔博富贵伯图亦似有良谟何必女戎滋讪詈嗟嗟少伯如可起应悔当年失策矣冶思间情一望深倚棹徘徊夜如水
　　杨树声【字无声漳乡人】
　　褚砚耘招饮园亭
　　寂寞扬云宅萧疎仲蔚楼云封石砌暖月出板桥低弱栁迎樽斚名花引杖藜那知千古意珍重付黄鹂董俞【字苍水号樗亭华亭孝防有浮湘度岭集】
　　和东湖步月韵送沈南疑归当湖
　　欲别沈郎哦妙句酒阑挑罢竹窓灯蘸波弱栁拖千缕窥户新蟾透半棱鼓角荒城催暝客鱼虾小市上春罾撚须拟和惊人语故步慙余失夀陵
　　叠韵送徐启逺
　　分明寒食逺邨图烛影江灯带夜乌白首交游惟孺子青山著述有潜夫春风小圃残梅落暮露闲亭碧藓铺即此东湖招饮地野人跂望抵蓬壶
　　叠韵送借山上人
　　采得莼丝不暂停阖闾城畔漾归舲座中怪我头先白花底逢师眼倍青久住云山偏识路偕游麋鹿欲忘形何当访尔禅栖处树古岩幽一巻经
　　朱克生【字周桢寳应人有环溪诗集】
　　同计甫草泛东溪访朱子蓉不遇
　　回廊髙阁几追攀鼓枻仍寻旧路还翠竹两崖不不见塔铃声在水云湾
　　王尔梅【字子和海丰人有南游革】
　　晩泊嘉兴
　　日斜抵檇李萧寺起钟声灯火移舟见星辰穿树行近城喧爆竹到岸罢棋枰应对鸳湖月飘零酒一觥程瑞禴【字孚夏休宁人有罗浮近草】
　　泊王江泾
　　舟横野浦卧沙明五月凉生景倍清灯火照波萤乱防鳬鹥隔岸夜无声千林桑叶留人采万顷湖田待雨耕记取东风还有意酒旗吹向阖闾城
　　【附考在秀水县治北三十里按宋祝牧方舆胜览王江泾在漕河东因巨姓黄氏江氏居此亦作黄江泾元岑士贵税署亭记云闻川市又名王江泾旧在官塘东宋徙置塘西】
　　钱澄【字饮光桐城人】
　　新秋登慈云寺千佛阁
　　武塘弥望尽平畴髙阁凭栏指顾收残暑已应辞薄暮惊飇陡觉入新秋千家树簇孤城静百道溪穿满邑流最是下方忧旱切雨坛铃葢晩来愁
　　姜遴【字万青华亭人官庶吉士】
　　读柯南陔幔亭集
　　曽读屯田一卷词晓风残月起相思今朝重把南陔集欲倩春莺谱竹枝
　　不信蛾眉怨独多新诗哀艳意如何看来李峤真才子爱咏人间水调歌
　　释储【字继起通州人】
　　辛丑赴金粟宿鹤洲
　　竹光水影荡廻廊叠碧飞青鹤路长身入米家图画里野航清晓坐潇湘
　　释晓青【字碓庵吴江人】
　　壬寅题鹤洲草堂
　　草堂之名双耳热大小园林推冠絶忆昔追从杖履游佳处知难尽曲折十日一山五日水移得画图来屋里绉碧凝寒枉鬭奇笔踪遗落天然美老树卧波龙跃潭痩藤结束如花龛我欲借君方丈地晨昬叩击资冥探瓶鵞一呼应声出纵去仙禽休再诘千古风流若眼前裴公作事多真率感君不在一饭恩形骸何物肝胆存青鞋布袜自兹始愿无谢客书其门
　　释南潜【字月函长洲人原名董説】
　　梦至梅里【时闻老母过梅里董庵】
　　晨起意不怿梦断吴天空极目西南角越山青几重夏云无意绪堆作千万峰游子乱方寸踯躅将何从小立青松根新梦聊自理恍愡梅里行孤邨影寒水离亲雪晴中莺声今复尔母子话溪堂斜阳射衣紫释观衡【字颛愚覇州人有紫竹林集】
　　访朱泾船子道场【考见方外】
　　含虚鱼口大钩饵若何施斫尽南山竹空垂东海丝痴心惟自适明眼更谁知独有朱泾月清辉似旧时释行明【字养拙蒲东人】
　　题宻印寺
　　大潙青不了一寺此中开鸟向坐时语云从吟处来众僧禅已定新赋苦难裁阁笔一长啸悠然更上台释元志【字寓谷余干人有兰偶堂集】
　　东湖坐雨
　　月影不离水竹声时到堂检书忘旦暮与砚共行藏十里湖光晓千函贝叶香何缘时到此秋雨闭山房
　　宿化城庵
　　负郭精蓝此最幽长堤风细栁丝柔斋钟逺入春湖雨梵呗惊回古渡鸥自有神鱼霑世泽【陆大司冦有放生湖】絶无渔网下清流南薫似爱疎狂客吹散匡牀万种愁
　　【附考庵在当湖东岸旧爲邑令化城罗公生祠遂以名庵】
　　释宗渭【字筠士号绀池太仓人有芋香诗钞】
　　烟雨楼夜泊
　　落帆亭畔草芊芊放鹤洲边好泊船片席凉分三靣水半湖暝接万家烟乌啼霁月高秋晩角吹清霜旅梦悬虽有胜情无胜具凭栏凝眺重凄然
　　朱中楣【字逺山南昌人李少司马元鼎妻】
　　寄挽嘉禾三烈【为张蘧林少司马作考见闺秀三十三卷】
　　我闻虎丘防劔光游人千古吊贞娘又闻钱塘苏小小客过唏嘘怜春草如兹二妇何足奇不朽曽不让须眉何况云黯燕台月折玉埋香悼三烈三生石上旧因缘矢志长斋绣佛前千廻万刼祗一死共视防躯薄如纸爲子死孝臣死忠三心皎皎将毋同絶命词成不返顾倐然遂隔泉壤路广栁萧萧易水寒胥涛日夜撼江干楚有兰兮湘有竹疑化鸳湖满溪绿而今行道指丰碑风雨酸辛猿鸟悲试看辽东归来鹤惜哉九原不可作王芳与【字芳从余杭人侍郎严沆室】
　　忆子餐留鸳湖
　　栁瘦轻烟际迎风引绪长有愁难寄酒无涙不沾裳芳草迟归棹遥山待好妆问君湖畔宿几见好鸳央朱柔则【字道珠钱塘人沈方舟室】
　　游鸳鸯湖
　　沿流一櫂晩风凉莲子花多水亦香莫怪成双还打散由来命薄是鸳鸯
　　登烟雨楼
　　南湖千尺起高楼女伴相扶到上头一片离愁似烟雨西风吹满白苹洲
　　妓文娥【松江人】
　　赋荅沈上舍南疑
　　几缕炉烟荡晩风敛衣闲立小庭东生憎蝴蜨偏多事拂落山樱满地红
　　绿窗无事懒搊筝小卷虾帘坐听莺客到不劳鹦鹉报隔溪吹到踏歌声




　　檇李诗系卷四十一
　　钦定四库全书
　　檇李诗系卷四十二
　　平湖沈季友撰
　　秦
　　水市謡
　　长水土人有此謡始皇闻之乃从此过与人乘舟交易以应之按水市合爲沛字应汉祖起沛也
　　水市出天子
　　长水謡
　　时有老妪闻謡甚惧日往窥城门门侍欲缚之妪言其故后门侍以犬血涂门妪见血疾走忽大水至遂沦爲谷
　　城门有血城当陷没【一作城门当有血城防没爲湖】
　　三国吴
　　西乡儿语
　　黄武二年由拳西乡有产儿便能语因谓其乡曰语儿
　　天方明河欲清鼎脚折金乃生【一作天明河欲清脚折金乃生】
　　唐
　　廻波词
　　嘉兴令杨廷玉武后之表侄也贪猥无厌时人爲之词云
　　廻波尔时廷玉打獠取钱未足阿姑见作天子傍人不得抵触
　　华亭君歌
　　唐末琅琊张聿爲嘉兴军华亭令有以干乞至境上者闻民此歌不谒而去
　　华亭君来几时免我疾苦疗我饥
　　元
　　方推语
　　至正中淳安方道叡爲嘉兴路推官谳狱明恕民爲之语云
　　方推一断死而无怨
　　丁酉謡
　　丁酉八月张士诚来攻嘉兴防政杨完者以大军四伏使小舟诱之至杉青闸多积苇以待风大起举火焚燎敌死甚众遂舍舟登陆战于东堰大破之张士诚伏水遁然完者防肆掠人滛汚妇女少拒即指以通贼民间謡曰
　　死不怨泰州张生不谢宝庆杨
　　明
　　京师语
　　颍上李芳中永乐中进士任刑科给事中执法不挠忤权幸谪海盐丞弃官归宣宗尝顾问曰李芳何在近幸畏其刚直多沮之京师爲之语曰
　　永乐纪纲宣徳李芳
　　洪令语
　　治末金溪洪范爲嘉兴令有才略大类杨大守继宗士民爲之语云
　　洪令杨守承前启后
　　徐守语
　　正徳间贵溪徐盈爲郡守有善政郡中语曰
　　徐公祖步杨武【谓杨继宗也】
　　张令歌
　　张濓苏州人正徳末爲海盐令民歌之
　　前堂无吏人后堂无优人堂下无犯人
　　安妃语
　　宪庙安妃姚氏郡城人生而端静毎游息必御大道中央家食贫常习防木棉躬贸易俟日中市嚣屛息乃就市目无忤视人多异之一日早盥覩靧水中有日月云霞五彩扇夹两旁爲白父母甚惊怪未几宪庙遣中贵人下江南广小星之选里人以妃幽闲多令徳且居恒有怪征爲白中贵人应召父母昆弟念入宫无相见期聚族而哭妃顾谓曰是行安知不大吾门何用涕泗爲既治装登舟过平望妃髪素种种不盈尺一夕发长委地进御数年生夀王县官貤恩泽抵郡父母皆物故无可踪迹者其弟福圆方蹑屩负担鬻诸菓于市中得之令习礼博士勉教爲拜起跪立即日授锦衣衞指挥同知民间语曰
　　谁氏子卖青梅朝蓝缕夕锦衣
　　潘明府语
　　平湖潘鹍正徳丁夘举人家贫力学授肇庆府判未几乞归穷如故谈经爲后生师表里人爲之语曰
　　书中车马多如簇潘明府无一舟一仆
　　陆青天謡
　　嘉善陆垹知武昌府郡人謡曰
　　陆青天胜明月青天无不青明月有时缺
　　王谚
　　嘉靖庚戌春三月大风雨三日李树生王遂有倭难
　　李树生王百里无人家
　　花瓦謡
　　田州女土官瓦氏嘉靖十四年调之征倭至苏州索有司捕蛇爲军中食败倭于王江泾时人语云
　　花瓦家能杀倭腊而啖之有如蛇
　　洪遇謡
　　歴城洪遇嘉靖间爲秀水令有恵政以艰去邑人謡曰
　　洪遇再来天有眼某某不去地无皮
　　杨令语
　　杨挺高金乡人嘉靖中由进士任海宁令有亷名后补平湖湖三年即服食细品必衙中纺织艺圃以自给入觐时语云
　　天下清官杨挺高
　　闽中谣
　　嘉兴谭昌言爲福建提学人有投私书者槩不发试竣题数行裹原书复之闽人语云
　　来一封去两封以爲不信视邮筒
　　平湖谚
　　平湖俞瓛字廷贵有行谊熊卓知县事引与计事行之民辄曰神明或干以私遂谢弗与通里人谚曰
　　郭东俞生当春握氷
　　泾县歌
　　嘉兴高承埏知泾县将去民歌之曰
　　眄公车来何暮计公程去何马公内召我何之急攀辕告上司上司扬言不可止入都门见天子
　　楚雄歌
　　秀水朱大竞知楚雄府政尚亷静甫半载丁内艰几不能治归郡人歌曰
　　清亷太守一世难百鸟有鳯鳯有鸾
　　江南谚
　　江南田家占雨谚曰
　　甲申尤自可乙酉怕杀我【按二语宋南渡时即有之见范石湖诗注相传至今】吴谚二首
　　官粮办便无饭
　　南道如虎升官半府
　　吴中谚六首
　　有利无利但看二月十二【花朝日晴则百果多实】
　　三月沟底白莎草变成麦【三月无雨麦乃有收】
　　六月不热五谷不结
　　秋孛鹿损万斛【立秋日不宜雷】
　　若要麦见三白【冬至逢第三戌爲腊腊前雪三次谓之三白大宜菜麦】
　　除夜犬不吠新年无疫厉
　　当湖二谚
　　当湖象珠九水环绕案山有塔及陆敬舆祠今废自来相传云
　　九龙争珠大物且至
　　案山脊出奎光乃发
　　童謡
　　朱竹垞太史静志居诗话云此予童稚日偕闾巷小儿聨臂蹋足而歌者不详何义亦未有騐
　　貍貍斑斑跳过南山南山北斗猎廻界口界口北靣二十弓箭
　　国朝
　　二令謡
　　顺治中平湖有金鍜倪适二人爲令皆贪秽民爲之謡曰
　　金皆鍜去倪尽适来
　　公归謡
　　平湖陆陇其康熙庚戌进士初任苏州嘉定知县清操饮氷爱民如子以诖误去官与妻同驾一舟惟有图书数卷织机一张而巳邑人爲建生祠刋公归集以送之幷爲謡曰
　　陆公归舟何所图书数卷机一张












　　檇李诗系卷四十二
