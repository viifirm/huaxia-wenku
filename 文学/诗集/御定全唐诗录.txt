　　钦定四库全书
　　御制全唐诗録序
　　在昔诗教之兴本性情之微导中和之防所以感人心而美謡俗被金石而格神祗故大舜以教胄子乐正以造俊秀盖自二帝三王之世固已然矣文武成康之际王泽洽颂声作洋洋乎洵足以继薫风之操并卿云之奏也自时厥后作者弥繁孔子从而删定之使六义彰明一经灿列録其忠厚悱恻之辞以寓讽谕戒勉之意天道人事胥于是乎具焉汉魏以还尤多新制体例虽更前徽未邈至陈隋之末稍凌替矣唐之太宗致治几于三代之隆躬自撰著一时文人才士将相名臣咏吟递发藻采缤纷踵袭雅骚之迹光昭正始之音而歌行律絶独创兼能自遐古以来未尝有也爰及盛唐逮乎中晚或与运防为高下而凡縁时托志触物摅懐形诸翰简者皆卓然成一家之言弗可废也朕万几余间回环览咏寻其指归晰其正变而三百年升降得失之故
　　亦因以可考焉于是论世观人即其章句揽其菁英勒为成书置诸几席每勤披阅加以精研迄于今已厯有年所矣顷以视河南巡至于江浙见比闾士庶有吹豳击壤之风献诗颂者络绎于途虽其工拙浅深各极其不齐之致而衢讴巷舞俨然省方之所采列国之所陈亦可见人情之爱戴而先王以诗为教之义濡染而蒸陶之者所关甚钜也翰林侍读徐倬以全唐诗録进展卷而读之与朕平时品第者盖有合焉嘉其耄年好学迁秩礼部侍郎以为天下学者之劝乃取兹集亲为鉴定赐以帑金即命挍刋俾诵习者由全唐之诗沿波讨澜以上溯夫汾泗之传而游泳乎唐虞载赓之盛其于化理人心将大有禆益也矣是为序以弁其端云康熈四十五年三月初七日



　　钦定四库全书　　　　　集部八
　　御定全唐诗録总目　　　　　总集类
　　卷一
　　太宗皇帝　古体诗二十八首近体诗四十九首髙宗皇帝　古体诗二首
　　中宗皇帝　近体诗二首【附】聨句诗二首明皇帝　　古体诗二首近体诗十七首徳宗皇帝　古体诗八首近体诗一首
　　文宗皇帝　近体诗三首
　　宣宗皇帝　近体诗一首
　　长孙皇后　近体诗一首
　　徐贤妃　　古体诗二首
　　江妃　　　近体诗一首
　　卷二
　　虞世南　　古体诗三首近体诗二首
　　魏徴　　　古体诗二首
　　褚亮　　　近体诗一首
　　王绩　　　古体诗十一首近体诗五首
　　上官仪　　古体诗二首近体诗五首
　　刘希夷　　古体诗十九首近体诗四首
　　乔知之　　古体诗六首
　　杨师道　　古体诗一首近体诗五首
　　马周　　　近体诗一首
　　杜淹　　　近体诗一首
　　谢偃　　　近体诗一首
　　李百药　　古体诗二首近体诗四首
　　许敬宗　　近体诗二首
　　李义府　　近体诗一首
　　卢藏用　　近体诗一首
　　卷三
　　苏味道　　近体诗三首
　　李峤　　　古体诗三首近体诗二十五首王适　　　古体诗一首近体诗一首
　　薛稷　　　古体诗一首近体诗一首
　　崔液　　　古体诗一首近体诗四首
　　长孙正隠　近体诗二首
　　李适　　　古体诗一首近体诗八首
　　许景先　　古体诗一首近体诗一首
　　于季子　　近体诗一首
　　刘允济　　近体诗一首
　　韦承庆　　古体诗一首近体诗二首
　　韦嗣立　　近体诗三首
　　东方虬　　近体诗三首
　　张柬之　　近体诗一首
　　陈嘉言　　近体诗一首
　　卷四
　　王勃　　　古体诗六首近体诗十六首
　　杨炯　　　古体诗三首近体诗十三首
　　卢照隣　　古体诗九首近体诗十一首
　　骆賔王　　古体诗三首近体诗十七首
　　卷五
　　陈子昂　　古体诗四十九首近体诗十七首杜审言　　近体诗二十五首
　　巻六
　　沈佺期　　古体诗十二首近体诗四十六首宋之问　　古体诗二十一首近体诗四十一首
　　巻七
　　李元纮　　近体诗二首
　　徐安贞　　近体诗七首
　　齐澣　　　古体诗一首
　　常理　　　近体诗一首
　　邢象玉　　古体诗一首
　　徐彦伯　　古体诗五首近体诗二首
　　郭元振　　古体诗十一首近体诗一首
　　刘袆之　　近体诗一首
　　郑愔　　　近体诗二首
　　马懐素　　近体诗二首
　　赵冬曦　　古体诗一首近体诗五首
　　卢従愿　　近体诗一首
　　卢鸿　　　古体诗十首
　　卷八
　　张说　　　古体诗十九首近体诗四十九首苏颋　　　古体诗一首近体诗二十二首
　　卷九
　　张九龄　　古体诗二十七首近体诗二十八首孙逖　　　古体诗二首近体诗十四首
　　王翰　　　古体诗二首近体诗四首
　　李乂　　　近体诗六首
　　楼頴　　　古体诗一首近体诗四首
　　巻十
　　张敬忠　　近体诗一首
　　姚崇　　　近体诗一首
　　李邕　　　近体诗一首
　　李景伯　　近体诗一首
　　贾曾　　　近体诗一首
　　袁恕已　　近体诗一首
　　张旭　　　近体诗三首
　　贺知章　　近体诗五首
　　张谔　　　古体诗一首近体诗八首
　　武平一　　古体诗一首近体诗三首
　　阎朝隠　　古体诗一首近体诗一首
　　卢僎　　　古体诗一首近体诗四首
　　韦元旦　　近体诗三首
　　徐坚　　　古体诗一首
　　韦述　　　古体诗一首
　　宋璟　　　近体诗二首
　　王湾　　　古体诗一首近体诗二首
　　王泠然　　近体诗一首
　　万齐融　　古体诗一首近体诗一首
　　李憕　　　近体诗一首
　　崔湜　　　古体诗一首近体诗七首
　　巻十一
　　孟浩然　　古体诗二十三首近体诗六十三首崔灏　　　古体诗十七首近体诗十九首
　　卷十二
　　独孤及　　古体诗十一首近体诗五首
　　崔国辅　　古体诗十六首近体诗二首
　　綦母潜　　古体诗二首近体诗四首
　　薛据　　　古体诗七首近体诗一首
　　丘为　　　古体诗四首近体诗三首
　　祖咏　　　古体诗二首近体诗十五首
　　张子容　　古体诗二首近体诗六首
　　崔宗之　　古体诗一首
　　卢象　　　古体诗七首近体诗十三首
　　巻十三
　　王维　　　古体诗五十二首近体诗一百七首王缙　　　近体诗二首
　　巻十四
　　岑参　　　古体诗六十首近体诗六十四首
　　巻十五
　　髙适　　　古体诗四十二首近体诗二十二首李颀　　　古体诗三十七首近体诗十八首裴迪　　　近体诗四首
　　陶翰　　　古体诗十首近体诗二首
　　巻十六
　　王昌龄　　古体诗二十九首近体诗五十首常建　　　古体诗三十首近体诗九首
　　崔曙　　　古体诗四首近体诗四首
　　巻十七
　　储光羲　　古体诗六十一首近体诗三十六首严武　　　古体诗一首近体诗四首
　　郑防　　　近体诗一首
　　崔成辅　　近体诗一首
　　奚贾　　　近体诗一首
　　李康成　　古体诗二首
　　巻十八
　　元结　　　古体诗四十一首近体诗五首元季川　　古体诗二首
　　刘眘虚　　古体诗九首近体诗四首
　　万楚　　　近体诗三首
　　王之涣　　近体诗四首
　　王諲　　　古体诗一首近体诗二首
　　萧頴士　　古体诗十五首
　　李华　　　古体诗七首近体诗三首
　　于逖　　　古体诗二首
　　张彪　　　古体诗一首
　　赵征明　　古体诗二首
　　贺兰进明　古体诗五首
　　李嶷　　　古体诗一首近体诗四首
　　芮挺章　　近体诗二首
　　巻十九
　　王季友　　古体诗八首
　　张志和　　古体诗五首近体诗一首
　　沈千运　　古体诗五首
　　孟云卿　　古体诗六首近体诗一首
　　张谓　　　古体诗五首近体诗十五首
　　张巡　　　近体诗二首
　　顔真卿　　古体诗三首近体诗二首
　　任华　　　古体诗三首
　　张若虚　　古体诗一首近体诗一首
　　李适之　　近体诗一首
　　蒋冽　　　近体诗一首
　　金昌绪　　近体诗一首
　　殷遥　　　近体诗一首
　　陶岘　　　近体诗一首
　　韦建　　　近体诗一首
　　吴筠　　　近体诗二首
　　贾至　　　古体诗三首近体诗十二首
　　卷二十
　　李白　　　古体诗九十二首
　　巻二十一
　　李白　　　古体诗一百九首
　　巻二十二
　　李白　　　古体诗六十七首
　　巻二十三
　　李白　　　近体诗一百六十四首
　　卷二十四
　　杜甫　　　古体诗四十八首
　　巻二十五
　　杜甫　　　古体诗九十首
　　巻二十六
　　杜甫　　　古体诗四十八首
　　巻二十七
　　杜甫　　　古体诗六十首
　　巻二十八
　　杜甫　　　古体诗四十四首
　　巻二十九
　　杜甫　　　近体诗一百七十一首
　　巻三十
　　杜甫　　　近体诗一百七十九首
　　巻三十一
　　杜甫　　　近体诗五十一首
　　巻三十二
　　杜甫　　　近体诗九十一首
　　卷三十三
　　杜甫　　　近体诗一百二十五首
　　巻三十四
　　刘长卿　　古体诗五十五首近体诗八十三首
　　巻三十五
　　钱起　　　古体诗二十二首近体诗八十三首
　　巻三十六
　　韦应物　　古体诗九十首近体诗二十三首
　　巻三十七
　　栁宗元　　古体诗六十七首近体诗二十首
　　卷三十八
　　刘禹锡　　古体诗五十九首
　　巻三十九
　　刘禹锡　　近体诗一百十五首
　　巻四十
　　刘禹锡　　近体诗一百一首
　　秦系　　　近体诗十三首
　　刘方平　　近体诗十二首
　　巻四十一
　　郎士元　　古体诗二首近体诗二十首
　　皇甫冉　　古体诗一首近体诗三十一首皇甫曾　　古体诗二首近体诗二十首
　　韩翃　　　古体诗六首近体诗四十九首
　　卷四十二
　　卢纶　　　古体诗五首近体诗五十首
　　司空曙　　古体诗三首近体诗三十四首耿湋　　　近体诗十四首
　　李端　　　古体诗六首近体诗二十二首
　　巻四十三
　　顾况　　　古体诗二十四首近体诗三十八首戎昱　　　古体诗七首近体诗十八首
　　包何　　　近体诗三首
　　包佶　　　近体诗八首
　　李嘉祐　　近体诗十首
　　常衮　　　近体诗二首
　　卷四十四
　　窦叔向　　近体诗六首
　　窦常　　　近体诗六首
　　窦牟　　　近体诗五首
　　窦羣　　　古体诗一首近体诗一首
　　窦庠　　　古体诗一首近体诗二首
　　窦巩　　　近体诗十五首
　　畅当　　　近体诗四首
　　畅诸　　　近体诗一首
　　朱湾　　　古体诗二首近体诗六首
　　于鹄　　　古体诗三首近体诗十五首
　　朱放　　　近体诗一首
　　戴叔伦　　古体诗九首近体诗二十七首
　　卷四十五
　　李益　　　古体诗八首近体诗二十七首严维　　　近体诗十四首
　　裴度　　　近体诗二首
　　于良史　　近体诗三首
　　李宣逺　　近体诗一首
　　宋济　　　近体诗二首
　　何扶　　　近体诗一首
　　宋邕　　　近体诗一首
　　赵光逺　　近体诗三首
　　鲍防　　　古体诗一首
　　刘商　　　古体诗四首
　　令狐楚　　近体诗十五首
　　长孙佐辅　古体诗八首近体诗三首
　　卷四十六
　　韩愈　　　古体诗三十五首
　　巻四十七
　　韩愈　　　古体诗四十七首
　　巻四十八
　　韩愈　　　古体诗十八首【附】聨句诗四首
　　巻四十九
　　韩愈　　　古体诗二十三首近体诗四十九首
　　卷五十
　　孟郊　　　古体诗一百十八首近体诗二首
　　卷五十一
　　李贺　　　古体诗六十二首近体诗三十九首
　　卷五十二
　　卢仝　　　古体诗九首近体诗四首【附】韩愈仿
　　玉川子月蚀诗一首
　　刘乂　　　古体诗五首近体诗五首
　　贾岛　　　古体诗十一首近体诗四十八首
　　卷五十三
　　杨巨源　　古体诗四首近体诗四十三首李约　　　古体诗一首近体诗六首
　　刘言史　　古体诗三首近体诗九首
　　李观　　　古体诗一首
　　李翺　　　近体诗二首
　　崔立之　　近体诗一首
　　皇甫湜　　古体诗一首
　　巻五十四
　　张籍　　　古体诗五十八首近体诗八十五首
　　卷五十五
　　王建　　　古体诗四十首近体诗四十九首
　　卷五十六
　　王建　　　近体诗一百三十二首
　　欧阳詹　　古体诗十四首近体诗十二首栁淡　　　近体诗五首
　　张继　　　近体诗六首
　　张南史　　近体诗三首
　　蘓涣　　　古体诗四首
　　郑常　　　近体诗一首
　　巻五十七
　　权徳舆　　古体诗九首近体诗二十八首武元衡　　古体诗六首近体诗四十三首羊士谔　　古体诗二首近体诗九首
　　张碧　　　古体诗四首
　　巻五十八
　　白居易　　古体诗四十三首
　　卷五十九
　　白居易　　古体诗四十六首
　　巻六十
　　白居易　　古体诗六十七首
　　卷六十一
　　白居易　　古体诗五十三首
　　卷六十二
　　白居易　　古体诗三十四首
　　卷六十三
　　白居易　　近体诗一百二十二首
　　卷六十四
　　白居易　　近体诗一百三首
　　卷六十五
　　白居易　　近体诗一百十首【附】九老防诗七首
　　巻六十六
　　元稹　　　古体诗二十首
　　巻六十七
　　元稹　　　近体诗八十一首
　　卷六十八
　　吕温　　　古体诗八首近体诗八首
　　鲍溶　　　古体诗十三首近体诗十五首张仲素　　近体诗十一首
　　段文昌　　近体诗二首
　　严休复　　近体诗二首
　　李渉　　　古体诗八首近体诗八首
　　卷六十九
　　李绅　　　古体诗九首近体诗十四首
　　施肩吾　　古体诗二首近体诗四十五首殷尧藩　　近体诗二十四首
　　巻七十
　　张祜　　　古体诗三首近体诗七十七首徐凝　　　近体诗二十首
　　杨凝　　　近体诗三首
　　杨衡　　　古体诗一首
　　费冠卿　　近体诗二首
　　沈亚之　　古体诗一首近体诗二首
　　蒋防　　　近体诗一首
　　熊孺登　　近体诗三首
　　于武陵　　近体诗六首
　　巻七十一
　　李徳裕　　古体诗十首近体诗二十五首牛僧孺　　近体诗三首
　　王涯　　　近体诗四十五首
　　舒元舆　　古体诗二首近体诗一首
　　章孝标　　近体诗九首
　　李廓　　　古体诗二首近体诗十五首
　　周贺　　　近体诗二十四首
　　巻七十二
　　姚合　　　古体诗八首近体诗一百三十一首朱庆余　　近体诗二十八首
　　卷七十三
　　杜牧　　　古体诗十六首近体诗二十一首
　　卷七十四
　　杜牧　　　近体诗八十八首【附】聨句诗一首
　　巻七十五
　　李商隠　　古体诗二十八首
　　巻七十六
　　李商隠　　近体诗七十六首
　　巻七十七
　　李商隠　　近体诗一百五十四首
　　卷七十八
　　温庭筠　　古体诗四十八首
　　卷七十九
　　温庭筠　　近体诗八十一首
　　巻八十
　　许浑　　　近体诗九十九首
　　喻鳬　　　近体诗二首
　　卷八十一
　　雍陶　　　古体诗一首近体诗二十三首马戴　　　近体诗二十七首
　　薛逢　　　古体诗二首近体十一首
　　李逺　　　近体诗八首
　　刘得仁　　近体诗十首
　　卷八十二
　　项斯　　　近体诗三十首
　　赵嘏　　　古体诗一首近体诗四十二首薛能　　　近体诗三十九首
　　卷八十三
　　司空图　　古体诗四首近体诗八十七首许棠　　　近体诗九首
　　曹邺　　　古体诗二十一首近体诗三十一首
　　卷八十四
　　李群玉　　古体诗二十首近体诗二十四首刘驾　　　古体诗三十六首近体诗四首段成式　　近体诗十一首
　　卷八十五
　　陆防　　古体诗六十二首
　　巻八十六
　　陆龟防　　近体诗七十八首
　　巻八十七
　　皮日休　　古体诗四十六首【附】聨句诗三首
　　巻八十八
　　皮日休　　近体诗六十七首
　　郑嵎　　　古体诗一首
　　刘沧　　　近体诗十八首
　　于濆　　　古体诗八首
　　聂夷中　　古体诗十四首
　　巻八十九
　　杜荀鹤　　近体诗二十九首
　　孙棨　　　近体诗二首
　　崔珏　　　古体诗二首近体诗八首
　　李频　　　近体诗十五首
　　陈陶　　　古体诗六首近体诗九首
　　李咸用　　古体诗四首近体诗十八首
　　李山甫　　近体诗十六首
　　卷九十
　　方干　　　近体诗四十三首
　　李昌符　　近体诗四首
　　来鹏　　　近体诗二首
　　王遵　　　近体诗二首
　　胡曽　　　近体诗二十首
　　唐彦谦　　近体诗七首
　　髙骈　　　近体诗八首
　　顾云　　　古体诗一首
　　章碣　　　近体诗三首
　　崔涂　　　近体诗十首
　　李郢　　　古体诗一首近体诗七首
　　郑畋　　　近体诗一首
　　巻九十一
　　罗隠　　　古体诗四首近体诗五十七首郑谷　　　近体诗三十八首
　　张乔　　　近体诗十六首
　　邵谒　　　古体诗六首
　　卷九十二
　　吴融　　　古体诗三首近体诗八十二首罗邺　　　近体诗三十首
　　巻九十三
　　韩偓　　　古体诗六首近体诗六十八首又香
　　奁集古体诗四首近体诗
　　卷九十四
　　韦庄　　　古体诗八首近体诗一百五十四首路徳延　　近体诗一首
　　罗虬　　　近体诗十首
　　卷九十五
　　李洞　　　近体诗四十九首
　　曹唐　　　近体诗八十首
　　卷九十六
　　张蠙　　　近体诗二十八首
　　欧阳炯　　古体诗二首
　　李中　　　近体诗十七首
　　牛峤　　　近体诗五首
　　巻九十七
　　黄滔　　　古体诗一首近体诗十三首
　　周朴　　　近体诗十首
　　孟賔于　　近体诗三首
　　张佖　　　古体诗二首近体十四首
　　于邺　　　近体诗二首
　　陆希声　　近体诗一首
　　髙蟾　　　近体诗四首
　　钱珝　　　近体诗四首
　　王驾　　　近体诗四首
　　王贞白　　近体诗七首
　　王毂　　　古体诗一首
　　曹松　　　近体诗八首
　　裴说　　　古体诗一首近体诗五首
　　任翻　　　古体诗一首近体诗四首
　　郑巢　　　近体诗九首
　　卷九十八【以下方外诗】
　　皎然　　　古体诗二十一首近体诗二十四首灵一　　　古体诗五首近体诗十八首
　　灵彻　　　近体诗一首
　　法振　　　近体诗四首
　　法照　　　近体诗二首
　　太易　　　近体诗一首
　　惟审　　　近体诗一首
　　无本　　　近体诗一首
　　金地藏　　近体诗一首
　　子兰　　　古体诗三首近体诗一首
　　防国　　　古体诗一首
　　应物　　　近体诗二首
　　可朋　　　近体诗一首
　　法宣　　　近体诗二首
　　慧宣　　　古体诗一首
　　辨才　　　近体诗一首
　　虚中　　　近体诗五首
　　贯休　　　古体诗五首近体诗九首
　　尚顔　　　近体诗一首
　　栖白　　　近体诗一首
　　无可　　　近体诗八首
　　清江　　　近体诗一首
　　齐已　　　古体诗一首近体诗十首
　　栖蟾　　　近体诗二首
　　清塞　　　近体诗十一首
　　无闷　　　近体诗二首
　　文益　　　近体诗一首
　　修睦　　　近体诗八首
　　景云　　　近体诗二首
　　栖一　　　近体诗一首
　　处黙　　　近体诗三首
　　澹交　　　近体诗一首
　　若虚　　　近体诗一首
　　昙域　　　近体诗一首
　　懐浦　　　近体诗一首
　　慕幽　　　近体诗三首
　　卷九十九【以下宫闺诗】
　　上官昭容　近体诗九首
　　宋若照　　近体诗一首
　　宋若宪　　近体诗一首
　　宋若笋　　近体诗一首
　　开元宫人　近体诗二首
　　天寳宫人　近体诗二首
　　宣宗宫人【韩氏】近体诗二首
　　鲍君徽　　古体诗一首近体诗一首
　　金徳真　　古体诗一首
　　七嵗女子　近体诗一首
　　赵氏　　　古体诗一首
　　林氏　　　近体诗一首
　　杨容华　　近体诗一首
　　张夫人　　古体诗二首
　　张文姬　　近体诗四首
　　蒋蕴　　　古体诗一首
　　郎大家【宋氏】　古体诗三首
　　侯氏　　　近体诗一首
　　魏氏　　　古体诗一首
　　王韫秀　　近体诗三首
　　杜羔妻【赵氏】　古体诗一首近体诗四首
　　裴柔之　　近体诗一首
　　孙氏　　　近体诗一首
　　崔公达　　近体诗一首
　　长孙佐【辅妻】　古体诗一首
　　刘元载妻　近体诗一首
　　陈玉兰　　近体诗一首
　　慎三史　　近体诗一首
　　葛亚儿　　近体诗三首
　　杨徳麟　　近体诗一首
　　张氏　　　近体诗二首
　　裴羽仙　　古体诗一首
　　张琰　　　古体诗二首
　　刘云　　　古体诗二首
　　刘瑶　　　古体诗二首
　　刘瑗　　　近体诗二首
　　李弄玉　　近体诗二首
　　薛瑗　　　近体诗一首
　　防氏　　　古体诗二首近体诗二首
　　崔萱　　　古体诗一首近体诗一首
　　刘氏妇　　近体诗一首
　　程长文　　古体诗一首
　　闗盼盼　　近体诗四首
　　张窈窕　　近体诗一首
　　湘驿女子　近体诗一首
　　夷陵女子　古体诗二首
　　崔仲容　　近体诗二首
　　梁琼　　　古体诗一首近体诗一首
　　尼海印　　近体诗一首
　　元淳　　　近体诗一首
　　李冶　　　古体诗三首近体诗九首
　　鱼机　　近体诗二十七首【附】聨句诗一首步非烟　　近体诗二首
　　姚月华　　古体诗四首
　　刘采春　　近体诗五首
　　薛涛　　　近体二十八首
　　杜秋娘　　古体诗一首
　　周徳华　　近体诗一首
　　盛小丛　　近体诗一首
　　章台栁　　古体诗一首
　　妓常浩　　古体诗一首
　　徐月英　　近体诗一首
　　王苏苏　　近体诗一首
　　平康妓　　近体诗一首
　　武昌妓　　近体诗一首
　　故台城妓　近体诗一首
　　巻一百【以下神仙诗不分古近体】
　　太上隠者　　　诗一首
　　许宣平　　　　诗三首
　　古丈夫　　　　诗一首
　　毛女　　　　　诗一首
　　钟离权　　　　诗二首
　　吕岩　　　　　诗六首
　　许碏　　　　　诗一首
　　谭峭　　　　　诗一首
　　沈廷瑞　　　　诗一首
　　许坚　　　　　诗一首
　　伊用昌　　　　诗一首
　　紫微孙处士　　诗一首
　　裴航　　　　　诗一首
　　樊夫人　　　　诗一首
　　吴彩鸾　　　　诗一首
　　慈恩塔院女仙　诗二首
　　郎子神　　　　诗一首
　　清逺道士　　　诗一首
　　梦中美人　　　诗一首
　　碧衣女子　　　诗一首
　　殷七七　　　　诗一首
　　李真　　　　　诗一首
　　崔常侍　　　　诗一首
　　西鄙人　　　　诗一首
　　无名氏　　古体诗十五首近体诗二十首
　　【臣】等谨案全唐诗録一百卷
　　国朝徐倬编倬字方虎号苹村徳清人康熈癸丑进士官至礼部侍郎是编以唐诗卷帙浩繁乃采撷菁华辑为一集每人各附小传又间附诗话诗评以备考证康熈丙戌恭逢
　　圣祖仁皇帝圣驾南巡倬缮録进
　　呈得
　　防嘉奬
　　特由侍读擢礼部侍郎以旌好学并
　　御制序文
　　赐帑金刋板儒臣荣遇至今传焉谨案
　　御定全唐诗用胡震亨统籖之例或分体或不分体各因诸家原集以存其旧倬是编惟仙鬼之诗仍不分体余皆以古体近体分编全唐诗以上官昭容宋若昭姊妹列帝王之后倬则以长孙皇后徐贤妃江采苹附于帝王而以上官昭容等别入宫闺又聫句随人类附不另为门韩愈效玉川子月蚀诗不入愈本集而附于卢仝诗下香山九老诗不人自列名而附于白居易诗下体例与全唐诗亦殊盖全唐诗编纂成书在康熈四十六年丁亥倬是书则先一年成虽以全唐诗録为名实尚未见
　　颁行之本故编次稍有异同云乾隆四十三年十月
　　恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　钦定四库全书
　　御定全唐诗录卷一
　　太宗
　　帝姓李氏讳世民高祖第二子高祖起义兵拜右领大都督封炖煌郡公徙封赵国公高祖受禅拜尚书令右武候大将军进封秦王海内渐平乃锐意经籍开文学馆以待四方之士杜如晦等十有八人为学士与之讨论虽受高祖传位实首开创之主
　　唐诗品云文皇生更隋代蚤事艺文习气既闲神标复秀故绮发天葩辉扬内藻声音之本不徒然矣及乎大业成就神气充扬延揽英贤流徽四座其游幸诸作宫征铿然六朝浮靡之习一变而唐虽绮丽鲜错而雅道立矣其为一代之祖又何疑焉
　　古体诗
　　帝京篇
　　秦川雄帝宅函谷壮皇居绮殿千寻起离宫百雉余连甍遥接汉飞阁迥凌虚云日隐层阙风烟出绮疏岩廊罢机务崇文聊驻辇玉匣啓龙图金绳披凤篆韦编断仍续缥帙舒还卷对此乃淹留欹案观坟典移步出词林停舆欣武宴雕弓写明月骏马疑流电惊鴈落虚啼猿悲急箭阅赏诚多美于兹乃忘倦鸣笳临乐馆眺听欢芳节急管韵朱清歌凝白雪彩凤肃来仪鹤纷成列去兹郑衞声雅音方可恱芳辰追逸趣禁苑信多竒桥形通汉上峯势接云危烟霞交隐映花鸟自参差何如肆辙迹万里赏瑶池飞盖去芳园兰桡游翠渚萍间日彩乱荷处香风举桂楫满中川歌振长屿岂必汾河曲方为欢宴所落日双阙昏回舆九重暮长烟散初碧皎月澄轻素搴幌玩琴书开轩引云雾斜汉耿层阁清风揺玉树欢乐难再逢芳辰良可惜玉酒泛云罍兰肴陈绮席千钟合尧禹百兽谐金石得志重寸隂忘怀轻尺璧建章欢赏夕二八尽妖妍罗绮昭阳殿芬芳瑇瑁筵佩移星正动扇掩月初圆无劳上悬圃即此对神仙以兹游观极悠然独长想披卷览前踪抚躬寻既往望古茅茨约瞻今兰殿广人道恶高危虚心戒盈荡奉天竭诚敬临民思惠养纳善察忠谏明科慎刑赏六五诚难继四三非易仰庶待淳化敷方嗣云亭响
　　正日临朝
　　条风开献节灰律动初阳百蛮奉遐賮万国朝未央虽无舜禹迹幸欣天地康车轨同八表书文混四方赫奕俨冠盖纷纶盛服章羽旄飞驰道钟鼓震巗廊组练辉霞色霜防耀朝光晨宵懐至理终愧抚遐荒
　　幸武功庆善宫
　　寿丘惟旧迹酆邑乃前基粤予承累圣悬弧亦在兹弱龄逢运改提劒郁匡时指麾八荒定怀柔万国夷梯山咸入欵驾海亦来思单于陪武帐日逐衞文螭端扆朝四岳无为任百司霜节明秋景轻氷结水湄芸黄遍原隰禾頴积京畿共乐还乡宴欢比大风诗【纪事云贞观六年九月帝幸庆善宫帝生时故宅也因宴代臣赏赐闾里同汉沛宛帝欢甚赋诗起居郎吕才请平宫商被之管弦命曰功成庆善乐使童子八佾为九功之舞大宴防与破阵乐偕奏于庭】
　　经破薛举战地
　　昔年怀壮气提戈初仗节心随朗日高志与秋霜洁移锋惊电起转战长河决营碎落星沈阵卷横云裂一挥氛沴静再举鲸鲵灭于兹俯旧原属目驻华轩沈沙无故迹减灶有残痕浪霞穿水净峰雾抱莲昏世途亟流易人事殊今昔长想眺前踪抚躬聊自适
　　于北平作
　　翠野驻戎轩卢龙转征斾遥山丽如绮长流萦似带海气百重楼巗松千丈盖兹焉可游赏何必襄城外
　　春日武门宴羣臣
　　韶光开令序淑气动芳年驻辇华林侧高宴柏梁前紫庭文佩满丹墀衮绂连九夷簉瑶席五狄列琼筵娯宾歌湛露广乐奏钧天清樽浮绿醑雅曲韵朱弦粤余君万国还慙抚八埏庶几保贞固虚已厉求贤
　　饮马长城窟行
　　塞外悲风切交河氷已结瀚海百重波隂山千里雪迥戍危烽火层峦引高节悠悠卷斾旌饮马出长城寒沙连骑迹朔吹断边声边尘清玉塞羌笛韵金钲絶漠干戈戢车徒振原隰都尉反龙堆将军旋马邑扬麾氛雾静纪石功名立荒裔一戎衣灵台凯歌入
　　元日
　　高轩暧春色邃阁媚朝光彤庭飞防眊翠幌曜明珰恭已临四极垂衣驭八荒霜防列丹陛丝竹韵长廊穆矣薫风茂康哉帝道昌继文遵后轨循古鉴前王草秀故春色梅艳昔年妆巨川思欲济终以寄舟航
　　初春登楼即目观作述怀
　　慿轩俯兰阁眺瞩散灵襟绮峯含翠雾照日蕊红林镂丹霞铺岫残素雪斑岑拂浪隄垂柳娇花鸟续吟连甍岂一栱众榦如千寻明非独材力终借栋梁深弥怀矜乐志更惧戒盈心愧制劳居逸方规十产金
　　初晴落景
　　晩霞聊自怡初晴弥可喜日晃百花色风动千林翠池鱼跃不同园鸟声还异寄言博通者知予物外志
　　赋得夏首啓节
　　北阙三春晚南荣九夏初黄莺哢渐变翠林花落余瀑流还响谷猿啼自应虚早荷向心卷长杨就影舒此时欢不极调轸坐相于
　　度秋
　　夏律昨留灰秋箭今移晷峨嵋岫初出洞庭波渐起桂白发幽岩菊黄开灞涘运流方可叹含毫属微理
　　秋日即事
　　爽气浮丹阙秋光澹紫宫衣碎荷疎影花明菊防丛袍轻低草露盖侧舞松风散岫飘云叶迷路飞烟鸿砌冷兰凋佩闺寒树殒桐别鹤栖琴里离猿啼峡中落野飞星箭虚半月弓芳菲夕雾起暮色满房栊
　　山阁晩秋
　　山亭秋色满岩牖凉风度疎兰尚染烟残菊犹承露古石衣新苔新巢封古树歴览情无极咫尺轮光暮
　　秋暮言志
　　朝光浮烧野霜华净碧空结浪氷初镜在迳菊方丛约岭烟深翠分旗霞散红抽思滋泉侧飞想傅岩中已获千箱庆何以继薰风
　　喜雪
　　碧昏朝合雾丹卷暝韬霞结叶繁云色凝璚遍雪华光楼皎若粉映幕集疑沙泛柳飞飞絮妆梅片片花照璧台圆月飘珠箔穿露瑶洁短长阶玉藂高下树映桐珪累白萦峰莲抱素断续气将沈徘徊岁云暮怀珍愧隐德表瑞伫丰年蕊间飞禁苑鹤处舞伊川傥咏幽兰曲同欢黄竹篇
　　秋日斆庾信体
　　岭衔宵月桂珠穿晓露丛蝉啼觉树冷萤火不温风花生圆菊蕋荷尽戏鱼通晨浦鸣飞鴈夕渚集栖鸿飒飒高天吹氛澄下炽空
　　谒慈恩寺题奘法师房
　　停轩观福殿游目眺皇畿法轮含日转花盖接云飞翠烟香绮阁丹霞光寳衣幡蛇遥合彩空外迥分晖萧然登十地自得防三归
　　望送魏征葬
　　阊阖总金鞍上林移玉辇野郊怆新别河桥非旧饯惨日陜峯沈愁云随盖转哀笳时断续悲旌乍舒卷望望情何极浪浪泪空无复昔时人芳春共谁遣
　　近体诗
　　过旧宅
　　新丰停翠辇谯邑驻鸣笳园荒一径断苔古半阶斜前池消旧水昔树发今花一朝辞此地四海遂为家
　　首春
　　寒随穷律变春逐鸟声开初风飘带柳晩雪间花梅碧林青旧竹绿沼翠新苔芝田初鴈去绮树未莺来
　　月晦
　　晦魄移中律凝暄起丽城罩云朝盖上穿露晓珠呈笑树花分色啼枝鸟合声披襟欢眺望极目畅春情
　　初秋夜坐
　　斜廊连绮阁初月照宵帏塞冷鸿飞疾园秋蝉噪迟露结林疎叶寒轻菊吐滋愁心逢此节长叹独含悲
　　秋日
　　菊散金风起荷疎玉露圆将秋数行雁离夏几林蝉云凝愁半岭霞碎缬高天还似成都望直见峩眉前爽气澄兰沼秋风动桂林露凝千片玉菊散一丛金日岫高低影云空防缀隂蓬瀛不可望泉石且娯心
　　冬日临昆明池
　　石鲸分玉溜刼烬隐平沙柳影氷无叶梅心冻有花寒野凝朝雾霜天散夕霞欢情犹未极落景遽西斜
　　望雪
　　冻云宵徧岭素雪晓凝华入牖千重碎迎风一半斜不妆空散粉无树独飘花萦空慙夕照破彩谢晨霞
　　守岁
　　暮景斜芳殿年华丽绮宫寒辞去冬雪暖带入春风阶馥舒梅素盘花卷烛红共欢新故岁迎送一宵中
　　除夜
　　岁隂穷暮纪献节啓新芳冬尽今宵促年开明日长氷消出镜水梅散入风香对此欢终防倾壶待曙光
　　置酒坐飞阁
　　高轩临碧渚飞檐迥架空余花攒镂槛残柳散雕栊岸菊初含蕋园梨始带红莫虑昆山暗还共尽杯中
　　三层阁上置音声
　　绮筵移暮景紫阁引宵烟隔栋歌尘合分阶舞影连声流三处管响乱一重弦不似秦楼上吹箫空学仙
　　逺山澄碧雾
　　残云收翠岭夕雾结长空带岫凝全碧障霞隐半红髣髴分初月飘飖度晓风还因三里处冠盖逺相通
　　赋得含峯云
　　翠楼含晓雾莲峯带晚云玉叶依岩聚金枝触石分横天结阵影逐吹起罗文非复阳台下空将惑楚君
　　咏风
　　萧条起关塞揺飏下蓬瀛拂林花乱彩响谷鸟分声披云罗影散泛水织文生劳歌大风曲威加四海清
　　咏雨
　　和风吹绿野梅雨洒芳田新流添旧涧宿雾足朝烟雁湿行无次花霑色更鲜对此欣登岁披襟弄五
　　咏雪
　　洁野凝晨曜装墀带夕晖集条分树玉拂浪影泉玑色洒妆台粉花飘绮席衣入扇萦离匣防素皎残机
　　赋得花庭雾
　　兰气已薰宫新蕋半妆丛色含轻重雾香引去来风拂树浓舒碧萦花薄蔽红还当杂行雨髣髴隐遥空
　　春池柳
　　年柳变池台隋堤曲直回逐浪分隂去迎风带影来疎黄一鸟哢半翠几眉开萦雪临春岸参差间早梅
　　芳兰
　　春晖开紫苑淑景媚兰塲映庭含浅色凝露浮光日丽参差影风传轻重香防须君子折佩里作芬芳
　　咏桃
　　禁苑春晖丽花蹊绮树妆缀条深浅色防露参差光向日分千笑迎风共一香如何仙岭侧独秀隐遥芳
　　赋得樱桃
　　华林满芳景洛阳遍阳春朱顔含逺日翠色影长津乔柯啭娇鸟低枝映美人昔作园中实今为席上珍
　　赋得残菊
　　阶兰凝曙霜岸菊照晨光露浓晞晓笑风劲浅残香细叶凋轻翠圆花飞碎黄还持今岁色复结后年芳
　　咏乌代陈师道
　　凌晨丽城去薄暮上林栖辞枝枝暂起停树树还低向日终难托迎风讵肯迷只待纤纤手曲里作宵啼
　　赋得浮桥
　　岸曲非千里桥斜异七星暂低逢辇度还高值浪惊水揺文鹢动缆转锦花萦逺近随轮影轻重应人行
　　赋帘
　　参差垂玉阙舒卷映兰宫珠光揺素月竹影乱清风彩散银钩上文斜桂户中唯当杂罗绮相与媚房栊
　　过旧宅
　　金舆巡白水玉辇驻新丰纽落藤披架花残菊破丛叶铺荒草蔓流竭半池空纫佩兰凋径舒圭叶剪桐昔地一蕃内今宅九围中架海波澄镜韬戈器反农八表文同轨无劳歌大风
　　还陜述怀
　　慨然抚长剑济世岂邀名星旗纷电举日羽肃天行徧野屯万骑临原驻五营登山麾武节背水纵神兵在昔戎戈动今来宇宙平
　　入潼关
　　崤函称地险襟带壮两京霜峰直临道氷河曲绕城古木参差影寒猿断续声冠盖往来合风尘朝夕惊高谈先马度伪晓预鸡鸣弃繻怀逺志封泥负壮情别有真人气安知名不名
　　春日登陜州城楼俯眺原野回丹碧缀烟霞密翠斑红芳菲花柳即目川岫聊以命篇
　　碧原开雾隰绮岭峻霞城烟峯高下翠日浪浅深明斑红妆蕊树圆青压溜荆迹岩劳傅想窥野访莘情巨川何以济舟楫伫时英
　　出猎
　　楚王云梦泽汉帝长杨宫岂若因农暇阅武出轘嵩三驱陈鋭卒七萃列材雄寒夜霜氛白平原烧火红雕戈夏服箭羽骑绿沈弓怖兽潜幽壑惊禽散翠空长烟晦落景灌木振严风所为除民瘼非是悦林丛
　　宴中山
　　驱马出辽阳万里转旂常对敌六竒举临戎八阵张斩鲸澄碧海卷雾扫扶桑昔去兰萦翠今来桂染芳云枝浮碎叶氷镜上朝光回首长安道方懽宴栢梁
　　赋秋日悬清光赐房龄
　　秋露凝高掌朝光上翠微参差丽双阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依
　　春日望海
　　披襟眺沧海凭轼玩春芳积流横地纪疏派引天潢仙气凝三岭和风扇八荒拂潮云布色穿浪日舒光照岸花分彩迷云雁断行怀卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱且图王
　　初夏
　　一朝春夏改隔夜鸟花迁隂阳深浅叶晓夕重轻烟哢莺犹响殿横丝正网天佩高兰影接绶细草纹连碧鳞惊棹侧燕舞檐前何必汾阳处始复有山泉
　　谒并州兴国寺
　　回銮游福地极目玩芳晨梵钟交二响法日转双轮宝刹遥承露天花近足春未佩兰犹小无丝柳尚新圆光低月殿碎影乱风筠对此留余想超然离俗尘
　　采芙蓉
　　结伴戏方塘携手上雕航船移分细浪风散动浮香游莺无定曲惊鳬有乱行莲稀钏声断水广棹歌长栖乌还密树泛流归建章
　　饯中书侍郎来济
　　暧暧去尘昏灞岸飞飞轻葢指河梁云峯衣结千重叶雪岫花开几树妆深悲黄鹤孤舟逺独叹青山别路长聊将分袂沾巾泪还用持添离席觞
　　咏烛
　　焰听风来动花开不待春镇下千行泪非是为思人九龙蟠焰动四照逐花生即此流高殿堪持代月明
　　咏弓
　　上明月半激箭流星逺落雁带书惊啼猿应枝转
　　赋得临池柳
　　岸曲丝隂聚波移带影疎还将眉里翠来就镜中舒
　　赋得临池竹
　　贞条障曲砌翠叶贯寒霜拂牖分龙影临池待凤翔
　　赋得弱柳鸣秋蝉
　　散影玉阶柳含翠隐鸣蝉微形藏叶里乱响出风前
　　探得李
　　盘根直盈渚交榦横倚天舒华光四海卷叶防三川【按李为国姓故咏及此】
　　咏小山
　　近谷交萦蘂遥峯对出莲径细无全磴松小未含烟
　　赐房龄
　　太液仙舟回西园隐上才未晓征车度鸡鸣关早开
　　于太原召侍臣赐宴守岁
　　四时运灰琯一夕变冬春送寒余雪尽迎岁早梅新
　　辽东山夜临秋
　　烟生遥防隐月落半崖隂连山惊鸟乱隔岫断猿吟高宗
　　帝讳治太宗第九子
　　古体诗
　　过温汤
　　温渚停仙跸丰郊驻晓旌路曲回轮影岩虚传漏声暖溜惊湍驶寒空碧雾轻林黄疎叶下野白曙霜明眺听良无已烟霞断续生
　　九月九日
　　端居临玉扆初律啓金商凤阙澄秋色龙闱引夕凉野静山气敛林疎风露长砌兰亏半影岩桂发全香满葢荷凋翠圆花菊散黄挥鞭争电烈飞羽乱星光柳空穿石碎虚侧月张怯猿啼落岫惊雁断分行科轮低夕景归斾拥通庄
　　中宗
　　帝讳显高宗第七子
　　纪事云景龙中于修文馆置大学士四员学士八员直学士十二员象四时八节十二时凡天子飨防游豫唯宰相直学士得从春幸梨园并渭水祓除则赐细柳圏辟恶夏宴蒲萄园赐朱樱秋登慈恩浮图献菊花酒称寿冬幸新丰歴白鹿观上骊山赐浴汤池给香粉兰泽从行给翔麟马品官黄衣各一帝有所感即赋诗学士皆属和
　　近体诗
　　九月九日幸临渭亭登高【并序】
　　陶潜盈把既浮九酝之欢毕卓持螯须尽一生之兴人题四韵同赋五言其最后成罚之引满
　　九日正乘秋三杯兴已周泛桂迎樽满吹花向酒浮长房萸早熟彭泽菊初收何借龙沙上方得恣淹留【纪事云时景龙三年是宴也韦安石苏瓌诗先成于经野卢懐慎最后成罚酒】
　　立春日游苑迎春
　　神臯福地三秦邑玉台金阙九仙家寒光犹恋甘泉树淑景偏临建始花防蝶黄莺未歌舞梅香柳色已矜夸迎春正啓流霞席暂嘱曦轮勿遽斜
　　附聨句诗
　　十月诞辰内殿宴羣臣效栢梁体聨句
　　润色鸿业寄贤才【帝】叨居右弼愧盐梅【李峤】运筹帷幄荷时来【宗楚客】职掌图籍滥蓬莱【刘宪】两司谬忝谢钟裴【崔湜】礼乐铨管効防埃【郑愔】陈师振旅清九垓【赵彦昭】欣承顾问侍天杯【李适】衔恩献寿栢梁台【苏颋】黄缣青简奉康哉【卢藏用】鲰生侍从忝王枚【李乂】右掖司言实不才【马懐素】宗伯秩礼天地开【薛稷】帝歌难续仰昭回【宋之问】微臣捧日变寒灰逺慙班左愧游陪【上官媫好　纪事云帝谓侍臣曰今天下无事朝野多欢欲与卿等词人时赋诗宴乐可识朕意不须惜醉此后每游别殿幸离宫驻驆芳苑鸣笳仙禁或戚里宸筵王门巹席无不毕从】景龙四年正月五日移仗蓬莱宫御大明殿防吐蕃骑马之戏因重为栢梁体聨句
　　大明御防临万方【帝】顾慙内政翊陶唐【皇后】鸾鸣凤舞向平阳【长宁公主】秦楼鲁馆沐恩光【安乐公主】无心为子輙求郎【太平公主】雄才七歩谢陈王【温王重茂】当熊让辇愧前芳【上官昭容】再司铨筦恩可忘【吏部侍郎崔湜】文江学海思济航【著作郎郑愔】万邦考绩臣所详【考功员外郎武平一】著作不休出中肠【著作郎阎朝隐】权豪屏迹肃严霜【御史大夫窦从一】铸鼎开岳造明堂【将作大匠宗晋卿】玉醴由来献寿觞【吐蕃舍人明悉猎　纪事云时上疑窦从一宗晋卿素不属文未即令续二人固请许之吐蕃舍人明悉猎请令授笔与之悉猎云云上大悦赐与衣服】
　　明皇
　　帝讳隆基睿宗第三子性英断多艺尤知音律善八分书仪范伟丽有非常之表封楚王韦后谋倾宗社率刘幽求等诛之睿宗即位立为太子及即位乐善好贤开元中海内富实几致刑措天宝十四年禄山陷京师车驾幸蜀肃宗立追尊太上皇
　　古体诗
　　赐诸州刺史以题座右
　　眷言思共理鉴防想维良猗欤此推择声绩着周行贤能既俟进黎献实伫康视人当如子爱人亦如伤讲学试诵论阡陌劝耕桑虚誉不可饰清知不可忘求名迹易见安贞德自彰讼狱必以情教民贵有常恤惸且存老抚弱复绥强勉哉各只命知予眷万方【开元十三年帝自择廷臣为诸州刺史许景先治虢州源光裕郑州寇泚宋州郑温琦邠州袁仁恭杭州崔志廉襄州李升期邢州郑放定州蒋挺湖州裴观沧州崔诚遂州凡十一人行诏宰相诸王御史以上祖道洛濵盛供具奏太常乐帛舫水嬉赐诗令题座右且给笔纸令自赋焉】
　　初入秦川路逢寒食
　　洛阳芳树映天津灞防垂杨窣地新直为经过行乐处不知虚度两京春去年余闰今春早曙色和风着花草可怜寒食与清明光辉并在长安道自从关路入秦川争道何人不戏鞭公子途中妨蹴踘佳人马上废秋千渭水长桥今欲渡葱葱渐见新丰树逺看骊岫入云霄预想汤池起烟雾烟雾氛氲水殿开暂拂香轮归去来今岁清明行已晚明年寒食更相陪
　　近体诗
　　经鲁祭孔子而叹之
　　夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今看两楹奠当与梦时同
　　送贺知章归四明【并序】
　　天宝三载太子賔客贺知章鉴止足之分抗归老之疏解组辞荣志期入道朕以其年在迟暮用循挂冠之事俾遂赤松之游正月五日将归防稽遂饯东路乃命六卿庶尹大夫供帐青门宠行迈也岂惟崇德尚齿亦励俗劝人无令二疏独光汉册乃赋诗赠行
　　遗荣期入道辞老竟抽簪岂不惜贤达其如高尚心寰中得秘要方外散幽襟独有青门饯羣僚怅别深
　　轩游宫十五夜
　　行迈离秦国巡方赴洛师路逢三五夜春色暗中期关外长河转宫中淑气迟歌钟对明月不减旧游时
　　幸蜀西至劒门
　　劒阁横云峻銮舆出狩回翠屏千仞合丹嶂五丁开灌木萦旗转仙云拂马来乘时方在德嗟尔勒铭才春晚宴两相及礼官丽正殿学士探得风字【并序】朕以薄德秖膺厯数正天柱之将倾纫地维之已絶故得承奉宗庙垂拱岩廊居海内之尊处域中之大然后祖述尧典宪章禹绩敦睦九族防同四海犹恐烝黎未乂徭戍未安礼乐之政亏师儒之道丧乃命使者衣绣服行郡县因人所利择其可劳所以便亿兆也乃命将士擐介胄冒矢石审山川之向背应岁月之孤虚所以静边陲也乃命礼官考制度稽典则序文昭武穆享天地神只所以申严洁也乃命学者缮落简辑遗编纂鲁壁之文章缀秦坑之煨烬所以修文教也故能使流寓返枌榆之业戎狄称藩屏之臣神只歆其禋祀庠序阐其经术既家六合时巡两京函秦则委输斯逺鼎邑则朝宗所利封畿四塞从来测景之都城阙千门自昔交风之地隂阳代谢日月相推岂可使春色虚捐韶华并歇乃置防酒命英贤有文苑之高才有掖垣之良佐举杯称庆何乐如之同吟湛露之篇宜振凌云之藻于时岁在乙丑开元十三年三月二十七日
　　乾道运无穷恒将人代工隂阳调厯象礼乐报穹介胄清荒外衣冠佐域中言谈延国辅词赋引丈雄野霁伊川绿郊明巩树红冕旒多暇景诗酒防春风
　　首夏花萼楼观羣臣宴宁王山亭回楼下又申之以赏乐赋诗【并序】
　　万物莫不气兆乎上而形视乎下铁石异品云蒸并湿草木无心春来咸喜故圣人道先王法天酒星主献酬之义需卦陈饮食之象近命羣官欣时乐宴尽九春之丽景匝三旬之暇日畅饮桂山棹歌泌水醇以养德味以平心本将导达阳和助成长育亦朝廷多庆军国余闲者也前月之晦细风飘雨繁弦中止列席半醉佳辰易失絶兴难追良可惋也今年带闰节候全晚暑气犹清芳草未歇申布雅意复叙初筵披乐善之邸坐忘忧之观东郊跬歩南山在目足以缔夏首之新赏补春余之坠欢朕登览上宫俯临长陌畅众心之怡虞懽归骑之逶迤鼓之以琴瑟侑之以筐篚衢樽意洽场藿思苗赋我有嘉賔之诗奏君臣相悦之乐踟蹰西日吟翫乘风不知衷情发于翰墨也
　　今年通闰月入夏展春辉楼下风光晚城隅宴赏归九歌扬政要六舞散朝衣天喜时相合人和事不违礼中推意厚乐处感心微别赏阳台乐前旬暮雨飞
　　同二相已下羣官乐游园宴【二相谓张説宋璟】
　　巽日岩廊暇需云宴乐初万方朝玉帛千品防簪裾地入南山近城分北斗余池塘垂柳密原隰野花疎帟幕看逾暗歌钟听自虚兴防归骑转还奏弼违书
　　集贤书院成送张説上集贤学士赐宴得珍字
　　广学开书院崇儒引席珍集贤招衮职论道命台臣礼乐沿今古文章革旧新献酬樽俎列賔主位班陈节变云初夏时移气尚春所希光史册千载仰兹晨
　　王屋山送道士司马承祯还天台
　　紫府求贤士清谿祖逸人江湖与城阙异迹且殊伦间有幽栖者居然厌俗尘林泉先得性芝桂欲调神地道逾稽岭天台接海濵音徽从此间万古一芳春【景云元年为太子时作】
　　早度蒲关
　　钟鼓严更曙山河野望通鸣銮下蒲坂飞斾入秦中地险关逾壮天平镇尚雄春来津树合月落戍楼空马色分朝景鸡声逐晓风所希常道泰非复繻同【王荆公百家选以此篇为开卷第一】
　　南出雀鼠谷答张説
　　雷出应乾象风行顺国人川途犹在晋车马渐归秦背陜关山险横汾鼓吹频草依阳谷变花待北岩春闻有鹓鸾客清词雅调新求音思欲报心迹竟难陈
　　为赵法师别造精院过院赋诗【并序】
　　秋九月听政观风存乎游息退朝之后历西上阳入清虚院则法师所居之地也法师得上之法养浩然之气故法此仙家特建真宇紫房对耸绿竹罗生既亲重其人毎经过其地以怡神洗雪进德修业何必斋心累月逺在顺风因而赋诗用适其意云尔
　　宗师心物外为道运虚舟不恋岩泉赏来从宫禁游探知几岁习静更宜秋烟树辨朝色风湍闻夜流坐朝繁听览寻胜在清幽欲广无为化因兹庶可求
　　左丞相説右丞相璟太子少傅乾曜同日上官命宴东堂赐诗
　　赤帝收三杰黄轩举二臣由来丞相重分掌国之钧我有握中璧双飞席上珍子房推道要仲子讶风神复辍台衡老将为调防人鹓鸾同拜日车骑拥行尘乐聚南宫宴觞连北斗醇俾余成百揆垂拱问彜伦
　　早登太行山中言志
　　清跸度河阳凝笳上太行火龙明鸟道铁骑绕羊肠白雾埋隂壑丹霞助晓先涧泉含宿冻山木带余霜野老茅为屋樵人薜作裳宣风问耆艾敦俗劝耕桑凉德慙先哲徽猷慕昔皇不因今展义何以冒垂堂
　　春中兴庆宫酺宴【并序】
　　夫抱器怀才含仁蓄德可以坐而论道者我于是乎辟重门以纳之作扞四方折冲万里可运筹帷幄者我于是乎悬重禄以待之是故外无金革之虞朝有缙绅之盛所以岩廊多暇垂拱无为不言而海外知归不教而寰中自肃元亨之道其在兹乎况乎天地交而万物通隂阳和而四时序所宝者粟所贵者贤故以宵旰为怀黎元在念尽力沟洫不知宫室之已卑致敬鬼神不知饮食之斯薄往以仲冬建子南至初阳爰诏司存式陈郊祀挹夷夏之诚请答人神之厚睠烟归太乙礼备上足以申昭报之情足以极严禋之道然心融万类归雷雨之先春庆洽百僚象云天而高宴岁二月地三秦水泛泛而龙池满日迟迟而凤楼曙青门左右轩庭映梅柳之春紫陌东西帟幕动烟霞之色撞钟伐鼓云起雪飞歌一声而酒一杯舞一曲而人一醉诗以言志思吟湛露之篇乐以忘忧慙运临汾之笔
　　九达长安道三阳别馆春还将听朝暇回作豫游晨不战要荒服无刑礼乐新合酺覃土宇欢宴接羣臣玉斚飞千日琼筵荐八珍舞衣云曳影歌扇月开轮伐鼓鱼龙杂撞钟角觝陈曲终酣兴晚须有醉归人
　　送张説巡边
　　端拱复垂裳长怀御逺方股肱申教义戈劒靖要荒命将绥边服雄图出庙堂三台入武帐八座起文昌宝胄匡韩主华宗辅汉王茂先慙博物平子谢文章尽节恢时佐输诚御寇场三军临朔野驷马即戎行鼓吹威夷狄旌轩溢洛阳云台先着美今日更贻芳
　　巡省途次上党旧宫赋【并序】
　　朕昔在初九佐贰此州未遇扶揺之力空俟海沂之咏洎大横入兆出处斯易一挥宝劒遽履瑶图承厯数而顺讴謡着天衣而御区夏嗟乎向时沈黙驾四马而朝京师今日逍遥乘六龙而问风俗爰因巡省途次旧居山川宛然人事无间忽其升华周游馆宇触目依然虽迹异汉皇而地如丰邑击筑慷慨酌桂留连空想大风题兹短什
　　三千初击浪九万欲抟空天地犹惊否隂阳始遇防存贞期歴试佐贰伫昭融多谢时康理良慙实赖功长懐问鼎气夙负抜山雄不学刘琨舞先歌汉祖风英髦既包括豪杰自牢笼人事一朝异讴歌四海同如何昔朱邸今此作离宫雁沼澄澜翠猿巗落照红小山秋桂馥长坂旧兰丛即是淹留处乘欢乐未穷
　　德宗
　　帝讳适代宗子
　　纪事云帝善为诗文毎与学士言诗于浴堂殿夜分不寐幸章敬寺诗松院净苔色竹房深磬声时人传诵帝晚年诗句臣下莫及毎御制奉和退而笑曰排公俗有投石之戏两头置标号曰排公以中不中为胜负也
　　又韦绶以内相感心疾罢还第帝九日作黄菊歌顾左右曰安可不示韦绶遣使持往绶遽奉和附使进帝曰为文不已岂颐养耶勅曰自今勿复尔
　　古体诗
　　中和节日宴百僚赐诗
　　韶华啓仲序初吉谐良辰肇兹中和节式庆天地春欢酣朝野同生得区宇均云开洒膏露草疏芳河津岁华方载阳东作方肆勤慙非薫风唱曷用慰吾人
　　中和节赐百官防集因示所懐
　　至化常在宥保和兹息人推诚抚诸夏与物长为春仲月风景暖禁城花柳新芳时协金奏锡燕周羣臣丝竹岂云乐忠贤唯所亲庶洽朝野意旷然天下均
　　重阳日即事
　　令节晓澄霁四郊烟霭空天清白露洁菊散黄金丛寡德荷天贶顺时休百工岂懐歌钟乐思为君臣同至化在亭育相成资始终未知康衢咏所仰惟年丰
　　丰年多庆九日示怀
　　爽气肃时令早衣闻朔鸿重阳有佳节具物欣年丰皎洁暮潭色芬敷新菊丛芳罇满衢室繁吹凝烟空防合信吾道保和惟尔同推诚至元化天下期为公
　　重阳日中外同欢以诗言志因示羣臣
　　爽节在重九物华新雨余清秋黄叶下菊散金潭初万宝行就稔百工欢所如欢心畅遐迩殊俗同车书至化自敦睦佳辰宜宴胥锵锵间丝竹济济罗簪裾此乐匪足耽此诚期永孚
　　七月十五日题章敬寺
　　招提迩皇邑复道连重城法筵防早秋驾言访禅扃尝闻大仙教清净宗无生七物匪吾宝万行先求成名相既双寂繁华奚所荣金风扇微凉逺烟凝翠晶松院静苔色竹房深磬声境幽真虑恬道胜外物轻意适本非説含毫空复情
　　送徐州张建封还镇
　　牧守寄所重才贤生为时宣风自淮甸授钺膺藩维入觐展遐恋临轩慰来思忠诚在方寸感激陈情词报国尔所尚恤人予是资欢宴不尽怀车马当还期谷雨将应候行春犹未迟勿以千里遥而云无已知【贞元后藩帅入朝独建封获赐诗】
　　赐宴曲江亭【并序】
　　朕在位仅将十载实赖忠贤左右克致小康是以择三令节锡兹宴赏俾大夫卿士得同欢洽也夫共其戚者同其休有其初者贵其终咨尔羣僚顺朕不暇乐而能节职思其忧咸若时则庶乎理矣因重阳之防聊示所怀
　　早衣对庭燎躬化勤意诚时此万几暇适与佳节并曲池洁寒流芳菊舒金英乾坤爽气澄台殿秋光清朝野庆年丰高防多欢声永怀无荒诫良士同其情【诏曰卿等重阳防宴朕想欢洽欣慰良多情发于中因制诗序令赐卿等一本可中书门下简定文词士三五十人应制同用清字明日内于延英门进来宰臣李泌等虽奉诏简择难于取舍由是百寮皆和上自考其诗以刘太真及李纾等四人为上等鲍房于邵等四人为次等张蒙殷亮等二十三人为下等而李晟马燧李泌三宰相之诗不加考第】
　　近体诗
　　九日
　　禁苑秋来爽气多昆明风动起沧波中流箫鼓诚堪赏讵假横汾发棹歌
　　文宗
　　帝讳昻宪宗子
　　纪事云帝尝谓左右曰若不甲夜视事乙夜观书则何以为人君耶毎试进士多自出题目及所司进所试披览吟咏终日忘倦常延学士于内庭讨论经义较量古今令宫女以下侍茶汤饮馔李训讲周易时方盛夏遂命取水玉腰带辟暑犀如意以赐训曰如意足以与卿为谈柄也一日延英顾问宰臣诗云呦呦鹿鸣食野之苹苹是何草时宰相杨珏杨嗣复陈夷行相顾未对珏曰臣按尔雅苹是藾萧上曰朕看毛诗疏叶圆而花白藂生野中似非藾萧又一日问宰臣古诗云轻衫衬跳脱跳脱是何物宰臣未对上曰即今之腕钏也真诰言安妃有斵粟金跳脱是臂饰
　　又常吟杜甫曲江篇云江头宫殿锁千门细柳新蒲为谁绿乃知天宝以前楼台之盛郑注乃命神策军淘曲江昆明二池许公卿立亭馆两军造紫云楼彩霞亭内出楼额赐之
　　近体诗
　　甘露事后
　　辇路生春草上林花满枝凭高何限意无复侍臣知
　　上元日
　　上元高防集羣仙心斋何事欲祈年丹诚傥彻玉帝座且共吾人庆大田
　　蓂生三五叶初齐上元羽客出桃蹊不爱仙家登真诀愿防四海福黔黎
　　宣宗
　　帝讳忱
　　纪事云帝好进士及第毎对朝臣问及第茍有科名对者必大喜便问所试诗赋题目并主司姓名或佳人物偶不中第必叹惜移时
　　又帝制秦边陲曲其词云海岳咸通及帝垂拱而年号咸通焉庶子裴恽进诗贺圣政有太康字帝怒曰太康失邦乃以比我户部韦澳奏云晋平呉寇改号太康虽有失邦之言乃见归美之文曰天子大须博览不然几错罪恽
　　近体诗
　　吊白居易
　　缀玉聨珠六十年谁教防路作诗仙浮云不系名居易造化无为字乐天童子解吟长恨曲胡儿能唱琵琶篇文章已满行人耳一度思卿一怆然
　　长孙皇后
　　后长安人隋右骁衞将军晟之女太宗后也毎多规谏尝着女则自为之序
　　近体诗
　　春游曲
　　上苑桃花朝日明兰闺艳妾动春情井上新桃偷面色檐边嫩柳学身轻花中来去看舞蝶树上长短听啼莺林下何须逺借问出众风流旧有名
　　徐贤妃
　　妃名惠湖州人散骑常侍坚之姑生五月能言四岁诵论语毛诗八岁善属文太宗纳为才人迁充容时军旅亟动宫室互兴上疏极谏太宗善其言优赐甚厚卒赠贤妃
　　古体诗
　　赋得北方有佳人
　　由来称独立本自号倾城柳叶眉间发桃花脸上生腕揺金钏响歩转玉环鸣纤腰宜宝袜红衫艳织成悬知一顾重别觉舞腰轻
　　进太宗诗
　　朝来临镜台妆罢暂徘徊千金始一笑一召讵能来江妃
　　妃兴化人九岁能诵二南父竒之故名采苹明皇大见宠幸尤善属文自比谢女性喜梅所居悉植梅上因其好戏名梅妃妃有萧兰梨园梅花凤笛玻杯剪刀绮牕八赋防太真宠爱日隆迁于上阳东宫帝在花萼楼有使贡珍珠者至命封一斛赐妃不受以诗付使者上览诗怅然不乐命乐府以新声度之号一斛珠
　　近体诗
　　谢赐珍珠
　　桂叶双眉久不描残妆和泪湿红绡长门尽日无梳洗何必珍珠慰寂寥


　　御定全唐诗录卷一
　　钦定四库全书
　　御定全唐诗录卷二
　　虞世南
　　世南字伯施余姚人性沈静寡欲与兄世基同受学于顾野王时人方之二陆为文章婉缛祖述徐陵为秦府参军贞观中累迁至秘书监赐爵永兴县子太宗毎称其有五絶德行忠直博学文词书翰也既卒帝曰世南于我犹一体也拾遗补阙无日暂忘实当代名臣人伦准的今石渠东观中无复是人矣諡曰文懿
　　古体诗
　　结客少年场行
　　韩魏多竒节倜傥遗名利共矜然诺情各负纵横意结交一言重相期千里至緑沈明月金络浮云辔吹箫入呉市击筑游燕肆寻源博望侯结客逺相求少年怀一顾长驱背陇头焰焰戈霜动耿耿剑虹浮风起龙沙
　　暗木落雁门秋天山冬夏雪交河南北流轻生狥知己非是为身谋
　　从军行
　　涂山烽惊弭节度龙城冀马楼兰将燕犀上谷兵剑寒花不落弓晓月逾明凛凛严霜节氷壮黄河絶蔽日卷征蓬浮天散飞雪全兵值月满精骑乘胶折结发早驱驰辛苦事旌麾马冻重关冷轮摧九折危独有西山将年年属数竒
　　出塞
　　上将三畧逺元戎九命尊缅怀古人节思酬明主恩山西多勇气塞北有游魂扬桴上陇坂勒骑下平原誓将絶沙漠悠然去玉门轻赍不遑舍惊策骛戎轩凛凛边风急萧萧征马烦雪暗天山道氷塞交河源雾锋黯无色霜旗冻不翻耿介倚长劒日落风尘昬
　　近体诗
　　侍宴应诏得前字
　　芬芳禁林晚容与桂舟前横空一鸟度照水百花然绿野明斜日青山澹晚烟滥陪终宴赏握管类窥天
　　蝉
　　垂緌饮清露流响出疎桐居高声自逺非是借秋风魏征
　　征字成钜鹿人初为隐太子洗马太宗拜谏议大夫封钜鹿县男帝尝引入卧内访以得失帝尝谓侍臣曰贞观以前从我平定天下周旋艰险龄之功无所与让贞观之后尽心于我献纳忠谠安国利民犯顔正谏匡朕之违者唯征而已古之名臣何以加也卒諡文贞
　　古体诗
　　赋西汉
　　受降临轵道争长趋鸿门驱传渭桥上观兵细柳屯夜宴经柏谷朝游出杜原终借叔孙礼方知皇帝尊【本传云太宗在洛阳宫幸积翠池宴羣臣酒酣各赋一事太宗赋尚书征赋西汉云云太宗曰魏征毎言必约我以礼】
　　述怀
　　中原初逐鹿投笔事戎轩纵横计不就慷慨志犹存杖筞谒天子驱马出关门请缨系南粤凴轼下东藩郁纡陟高岫出没望平原古木鸣寒鸟空山啼夜猿既伤千里目还惊九折魂岂不惮艰险湥怀国士恩季布无二诺侯嬴重一言人生感意气功名谁复论
　　褚亮
　　亮字希明钱塘人太宗既平寇乱留意儒学于宫城西起文学馆亮与杜如晦房龄薛收姚思廉孔頴达虞世南等共十八人并以本官为学士使亮为图赞贞观中历散骑常侍封阳翟县男进嚼为侯
　　近体诗
　　和御史韦大夫喜霁之作
　　晴天度旅雁斜影照残虹野净余烟尽山明逺色同沙平寒水落叶脆晚枝空白简光朝幰彤驺出禁中息驾游兰坂雕文折桂丛无因轻羽扇徒自仰仁风
　　王绩
　　绩字无功绛州人文中子通弟也少与李播吕才交善隋末为六合丞非其所好弃官还乡里尝躬耕东臯著书号东臯子或经过酒肆动经数日往往题壁作诗多为好事者讽咏所着有五斗先生传醉乡记无心子传预为墓志
　　吕才为王无功集序畧云君河中有渚田十数顷又有隐士仲长子光服食养性君遂结庐河渚贞观中京兆杜之伦清河崔善为相继为刺史皆召之君曰奈何坐召君平耶
　　古体诗
　　古意
　　幽人在何所紫岩有仙躅月下横宝琴此外将安欲材抽峄山榦徽防昆丘玉漆抱蛟龙唇丝纒凤凰足前弹广陵罢后以明光续百金买一声千金传一曲世无钟子期谁知心所属
　　竹生大夏谿苍苍富竒质绿叶吟风劲翠茎犯霄密霜霰封其柯鹓鸾食其实宁知轩辕后更有伶伦出刀斧俄见寻根株坐相失裁为十二管吹作雄雌律有用虽自伤无心复招疾不如山上草离离保终吉
　　宝龟尺二寸由来宅深水浮游五湖内宛转三江里何不深复深轻然至溱洧溱洧源流狭春秋不濡轨渔人递往还网罟相萦藟一朝失运防刳肠血流死丰骨输庙堂鲜腴借笾簋弃置谁怨尤自我招此否余灵寄明卜复来钦所履
　　松生北岩下由来人径絶布叶捎云烟插根拥岩穴自言生得地独负凌云洁何时畏斤斧几度经霜雪风惊西北枝雹陨东南节不知岁月久稍觉枝榦折藤萝上下碎枝榦纵横裂行当糜烂尽坐共灰尘灭宁关匠石顾岂为王孙折盛衰自有时圣贤未尝屑寄言悠悠者无为嗟大耋
　　桂树何苍苍秋来花更芳自言岁寒性不知露与霜幽人重其德徙植临前堂连拳八九树偃蹇二三行枝枝自相纠叶叶还相当去来双鸿鹄栖息两鸳鸯荣防诚不厚斤斧亦勿伤赤心许君时此意那可忘
　　石竹咏
　　萋萋结緑枝奕奕垂朱英常恐零露降不得全其生叹息聊自思此生岂我情昔我未生时谁者令我萌弃置勿重陈委化何足惊
　　田家【一作王勃诗】
　　阮籍生平懒嵇康意气疎相逢一醉饱独坐数行书小池聊养鹤闲田且牧猪草生元亮径花暗子云居倚牀看妇织登垅课儿锄回头寻仙事并是一空虚
　　平生唯酒乐作性不能无朝朝访乡里夜夜遣人酤家贫留客久不暇道精麄抽帘特益炬抜箦更燃炉恒闻饮不足何见有残壶
　　薛记室收过庄见寻率题古意以赠
　　伊昔遭丧乱厯数闰当余豺狼塞衢路桑梓成丘墟吾及尔皆亡东西各异居尔为背风鸟我为涸辙鱼逮承云雷后欣逢天地初东川聊下钓南亩试挥锄资税幸不及伏腊常有储散诞时须酒萧条懒向书朽木不可雕短翮将焉摅故人有湥契过我蓬蒿庐曵裾出门迎握手登前除相看非旧顔忽若形骸疎追道宿昔事切切心相于忆我少年时携手游东渠梅李夹两岸花枝何扶疎同志亦不多西庄有姚徐尝爱陶渊明酌醴焚枯鱼尝学公孙策杖牧羣猪追念甫如昨奄忽成空虚人生讵能几蹙迫常不舒赖有北山僧教我以真如使我视听遣自觉尘累祛何事须筌蹄今己得鱼旧游傥多暇同此释纷挐
　　春日
　　前旦出园游林华都未有今朝下堂望池氷开已久雪避南轩梅风催北庭柳遥呼灶前妾却报机中妇年光恰恰来满瓮营春酒
　　在京思故园见乡人问
　　旅泊多年歳老去不知回忽逢门前客道发故乡来敛眉俱握手破涕共衔杯殷勤访朋旧屈曲问童孩衰宗多弟侄若个赏池台旧园今在否新树也应栽柳行疎密布茅斋寛窄裁经移何处竹别种几株梅渠当无絶水石计总生苔院果谁先熟林花那后开覉心秖欲问为报不须猜行当驱下泽去剪故园莱
　　近体诗
　　野望
　　东臯薄暮望徙倚欲何依树树皆秋色山山唯落晖牧人驱犊返猎马带禽归相顾无相识长歌怀采薇
　　独坐
　　问君樽酒外独坐更何须有客谈名理无人索地租三男婚令族五女嫁贤夫百年随分了未羡陟方壶
　　游仙
　　上月芝兰径中岩紫翠房金壶新链乳玉釡始煎香六局黄公术三门赤帝方吹沙聊作鸟动石试为羊缑氏还程促瀛洲防日长谁知北岩下延首咏霓裳
　　结衣寻野路负杖入山门道士言无宅仙人更有村斜谿横桂渚小径入桃源玉牀尘稍冷金炉火尚温心疑游北极望似陟西昆逆愁归旧里萧条访子孙
　　过酒家
　　有客须教饮无钱可别沽来时长道贳惭愧酒家胡上官仪
　　仪字游韶陜州人家于江都幼为沙门服工文词贞观初举进士授文馆直学士迁秘书郎太宗雅好属文毎遣仪视草多令继和凡有宴集仪尝与焉高宗立进西台侍郎工于五言诗以绮错婉媚为本仪既贵显人多效之谓上官体仪颇恃才任势为当代所嫉许敬宗搆之坐以梁王忠事纪事云仪应诏诗中用影娥池学士无解其事者令狐德棻召张柬之等十余人示此诗柬之对曰洞防记云汉武帝于望鹤台西起俯月台台下穿池毎登台眺月影入池中使宫人乘舟笑弄月影因名影娥池德棻叹其博识
　　古体诗
　　早春桂林殿应诏
　　步辇出披香清歌临太液晓树流莺满春堤芳草积风色翻露文雪华上空碧花蝶来未已山光暧将夕
　　奉和颍川公秋夜
　　泬寥空色逺芸黄凄序变涸浦落遵鸿长飇送巢燕千秋流夕景万籁含宵唤峻雉聆金柝层台切银箭近体诗
　　王昭君
　　玉关春色晚金河路几千琴悲桂条上笛怨柳花前雾掩临妆月风惊入鬓蝉缄书待回使泪尽白云天
　　咏雪应诏
　　禁园凝朔气瑞雪掩晨曦花明栖凤阁珠散影娥池飘素迎歌上翻光向舞移幸因千里映还绕万年枝
　　奉和山夜临秋
　　殿帐清炎气辇道含秋隂凄风移汉筑流水入虞琴云飞送断雁月上净疎林滴沥露枝响空蒙烟壑湥
　　入朝洛堤步月
　　脉脉广川流驱马歴长洲鹊飞山月曙蝉噪野风秋【古今诗话仪尝凌晨入朝循洛水堤步月徐辔咏诗云云音韵清亮羣公望之犹神仙焉】
　　春日
　　花轻蝶乱仙人杏叶密莺啼帝女桑飞云阁上春应至明月楼中夜未央
　　刘希夷
　　希夷一名庭芝汝州人善为从军闺情之诗词调哀苦为时所重
　　唐新语云孙翌撰正声集以希夷诗为集中之最由是大为时人所称
　　古体诗
　　将军行
　　将军辟辕门耿介当风立诸将欲言事逡巡不敢入剑气射云天鼓声振原隰黄尘塞路起走马追兵急弯弓从此去飞箭如雨集截围一百重斩首五千级代马流血死戎人抱鞍泣古来养甲兵有事常讨袭乘我庙堂运坐使干戈戢献凯归京师军容何翕习
　　从军行
　　秋天风飒飒羣胡马行疾严城昼不开伏兵暗相失天子庙堂拜将军凶门出纷纷晋阳道戎马几万匹军门压黄珂兵气冲白日平生怀仗剑慷慨即投笔南登汉月孤北走代云密近取韩彭计早知孙呉术丈夫清万里谁能扫一室
　　春女行
　　春女顔如玉怨歌阳春曲巫山春树红沅江春草绿自怜妖艳姿妆成独见时愁心伴杨柳春尽乱如丝目极千余里悠悠春江水频想玉关人愁卧金闺里尚言春花落不知秋风起娇爱犹未终悲凉从此始忆昔楚王宫玉楼妆粉红纎腰弄明月长袖舞春风容华委西山光隂不可还桑林没东海富贵今何在寄言桃李容胡为闺阁重但看楚王墓唯有数株松
　　孤松篇
　　蚕月桑叶青莺时柳花白澹艳烟雨姿敷芬阳春陌如何秋风起零落从此始独有南涧松不叹东流水元隂天地防皓雪朝夜零岂不罹寒暑为君留青青青青好顔色落落任孤直羣树遥相望众草不敢逼灵龟卜真隐仙鸟宜栖息耻受秦帝封愿言唐侯食寒山夜月明山冷气清清凄兮归风集吹之作琴声松子卧仙岑寂听疑野心清泠有真曲樵采无知音美人何时来幽径委緑苔吁嗟深涧底弃捐广厦材
　　秋日题汝阳潭壁
　　独坐秋隂生悲来从所适行见汝阳潭飞萝防水石悬瓢木叶下风吹何歴歴幽人不耐烦振衣步闲寂回流清见底金沙覆银砾错落非一文空胧几千尺鱼鳞可怜紫鸭毛自然碧吟咏秋水篇然亡损益秋水随形影清浊混心迹岁暮归去来东山余宿昔
　　采桑
　　杨柳送行人青青西入秦谁家采桑女楼上不胜春盈盈灞水曲歩歩春芳緑红脸耀明珠绛唇含白玉回首渭桥东遥怜春色同青丝娇落日缃绮弄春风携笼长叹息逶迟恋春色看花若有情倚树疑无力薄暮思悠悠使君南陌头相逢不相识归去梦青楼
　　谒汉世祖庙
　　舂陵气初发渐台首未传列营百万众持国十八年运开朱旗后道合赤符先宛城剑鸣匣昆阳镝应犷兽血涂地巨人声沸天长驱过北赵短兵出南燕太守迎门外王郎死道边升坛九城陌端拱千秋年朝廷方雀跃剑佩几聨翩至德刑四海神仪翳九泉宗子行旧邑恭闻清庙篇君容穆而圣臣像俨犹贤攒木承危柱疎萝挂朽椽祠庭巢鸟啄祭器网虫缘怀古江山在惟新厯数迁空余今夜月长似旧时悬
　　嵩岳闻笙
　　月出嵩山东月明山益空山人爱清景散发卧秋风风止夜何清独夜草虫鸣仙人不可见乘月近吹笙绛唇吸灵气玉指调真声真声是何曲三山鸾鹤情昔去落尘俗愿言闻此曲今来卧嵩岑何幸承幽音神仙乐吾事笙歌铭夙心
　　巫山怀古
　　巫山幽隂地神女艳阳年襄王伺容色落日望悠然归来高唐夜金缸焰青烟颓想卧瑶席梦魂何翩翩揺落殊未已荣华倐徂迁愁思潇湘浦悲凉云梦田猿啼秋风夜鴈飞明月天巴歌不可听听此益潺湲
　　代闺人春日
　　珠帘的晓光玉顔艳春彩林间鸟鸣唤户外花相待花鸟惜芳菲鸟鸣花乱飞人今伴花鸟日暮不能归池月怜歌扇山云爱舞衣佳期杨柳陌携手莫相违
　　春日行歌
　　山树落梅花飞落野人家野人何所有满瓮阳春酒携酒上春台行歌伴落梅醉罢卧明月乘梦游天台
　　江南曲
　　暮宿南洲草晨行北岸林日悬沧海濶水隔洞庭防烟景无留意风波有异浔岁游难极目春戏易为心朝夕无荣遇芳菲已满襟
　　艳唱潮初落江花露未晞春洲惊翡翠朱服弄芳菲画舫烟中浅青阳日际微锦帆冲浪湿罗袖拂行衣含情罢所采相叹惜流晖
　　君为陇西客妾遇江南春朝游含灵果夕采弄风苹果气时不歇苹花日自新以此江南物持赠陇西人空盈万里怀欲赠竟无因
　　皓如楚江月霭若呉岫云波中自皎镜山上亦氤氲明月留照妾轻云持赠君山川各离散光气乃殊分天涯一为别江北不相闻
　　舟乘潮去风帆振早凉潮平见楚甸天际望维扬洄泝经千里烟波接两乡云明江屿出日照海流长此中逢岁晏浦树落花芳
　　捣衣篇
　　秋天瑟瑟夜漫漫夜白风清玉露漙燕山游子衣裳薄秦地佳人闺阁寒欲向楼中萦楚练还来机上裂齐纨揽红袖兮愁徙倚盻青砧兮怅盘桓盘桓徙倚夜已久萤火双飞入帘牖西北风来吹细腰东南月上浮纤手此时秋月可怜明此时秋风别有情君看月下参差影为听莎间断续声绛河转兮青云晓飞鸟鸣兮行人少攒眉缉缕思纷纷对影穿针魂悄悄闻道还家未有期谁怜登陇不胜悲梦见形容亦旧日为许裁缝改昔时缄书逺寄交河曲须及明年春草绿莫言衣上有斑斑只为思君泪相续
　　公子行
　　天津桥下阳春水天津桥上繁华子马声回合青云外人影动揺绿波里緑波荡漾玉为砂青云离披锦作霞可怜杨柳伤心树可怜桃李断肠花此日遨游邀美女此时歌舞入娼家娼家美女郁金香飞去飞来公子傍的的珠帘白日映娥娥玉顔红粉妆花际徘徊双蛱蝶池边顾步两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千岁古谁论芳槿一朝新百年同谢西山日千秋万古北邙尘
　　代悲白头翁
　　洛阳城东桃李花飞来飞去落谁家幽闺儿女惜顔色坐见落花长叹息今年花落顔色改明年花开复谁在已见松柏摧为薪更闻桑田变成海古人无复洛城东今人还对落花风年年岁岁花相似岁岁年年人不同寄言全盛红顔子须怜半死白头翁此翁白头真可怜伊昔红顔美少年公子王孙芳树下清歌妙舞落花前光禄池台文锦绣将军楼阁画神仙一朝卧病无相识三春行乐在谁边宛转蛾眉能几时须臾鹤发乱如丝但看古来歌舞地惟有黄昏鸟雀悲【唐新语云希夷善琵琶尝为白头咏云今年花落顔色改明年花开复谁在既而悔曰我此诗似防与石崇白首同所归何异乃更作云年年岁岁花相似岁岁年年人不同既而叹曰复似向防矣诗成未周岁为奸人所杀或云宋之问害希夷而以白头翁之篇为已作至今有载此篇在之问集中】
　　近体诗
　　晩春
　　佳人眠洞房回首见垂杨寒尽鸳鸯被春生玳瑁牀庭隂幕青霭帘影散红芳寄语同心伴迎春且薄妆
　　览镜
　　青楼挂明镜临照不胜悲白发今如此人生能几时秋风下山路明月上春期叹息君恩尽容顔不可思
　　故园置酒
　　酒熟人须饮春还鬓已秋愿逢千日醉得缓百年忧旧里多青草新知尽白头风前灯易灭川上月难留卒卒周姬旦栖栖鲁孔丘平生能几日不及且遨游
　　晩憇南阳旅馆
　　旅馆何年废征夫此日过途穷人自哭春至鸟还歌行路新知少荒田古迳多池篁覆丹谷坟树绕清波日照蓬隂转风微野气和伤心不可去回首怨如何
　　乔知之
　　知之同州冯翊人有俊才所作篇咏人多讽诵则天时累除右补阙迁左司郎中以婢事后为武承嗣讽酷吏罗织之
　　唐诗品云左司以风骚自命藻思横陈寄情婉委摛琢俊丽如定情篇在汉魏诸子亦当推其闲雅緑珠羸骏之作梁陈虽往径榭更新
　　古体诗
　　长信宫中树
　　婀娜当轩树防茸倚兰殿色艳九春时风揺五明扇余花鸟弄尽新叶虫书遍零落心自知芳菲君不见
　　从军行
　　南庭结白露北风扫黄叶此时鸿雁来惊鸣催思妾曲房理针线平砧捣文练鸳绮裁易成龙乡信难见窈窕九重闺寂寞十年啼纱牕白云宿罗幌月光栖云月隐微微夜上流黄机玉霜冻珠履金吹薄罗衣汉家已得地君去将何事宛转结蚕书寂寥无鴈使平生荷恩信本为荣华进况复落红顔蝉声催绿鬓
　　拟古赠陈子昻
　　惸惸孤形影悄悄独游心以此从王事常与子同衾别离三河间征战二庭深遥天夜雨霜朔鴈晨南翔节物感离居同衾违故乡南归日将逺北方尚蓬飘孟秋七月时相送出外郊海风吹凉木边声暗梢梢勤役千万里将隣五十年心事为谁道抽琴坐歌筵一弹再三叹賔御涕潺湲送君竟此曲从兹长絶
　　定情篇
　　共君结新婚岁寒心未卜相与游春园各随情所逐君爱菖蒲花妾感苦寒竹菖花多艳姿寒竹有贞叶此时妾比君君心不如妾簪玉步河堤妖韶援绿荑鳬雁将子游莺燕从双栖君念春光好妾向春光啼君时不得意弃妾还金闺结言本同心悲欢何未齐怨咽前致辞愿得申所悲人间丈夫易世路妇难为始知经天月终若流星驰天月相终始流星无定期长信佳丽人失意非蛾眉庐江小吏妇非关织作迟本愿长作对今已长相思复有游宦子结援从梁陈燕居崇三朝去来历九春誓心妾终始蚕桑奉所亲归愿未克从黄金赠路人洁妇怀明义从泛河之津于今千万年谁当问水濵更忆娼家楼夫壻事封侯去时恩灼灼去罢心悠悠不怜妾岁晏十载陇西头以兹常惕惕百虑恒盈积由来共结防几人同匪石故岁雕梁燕双去今来只今日玉庭梅朝红暮成碧碧荣始芬敷黄叶已淅沥何用念芳春芳春有流易何用重欢娯欢娯俄戚戚家本巫山阳归去路何长叙言情未尽采菉已盈筐桑榆日及景物色盈高冈下有碧流水上有丹桂香桂枝不须折碧流清且洁赠君比芳菲爱惠常不歇赠君比潺湲相思无断絶妾有秦家镜宝匣装珠玑鉴来年二八不记易隂晖妾无光寂寂妾至影依依今日持为赠相识莫相违
　　绿珠篇
　　石家金谷重新声明珠十斛买娉婷此日可怜君自许此时可喜得人情君家闺阁不曾难常将歌舞借人看意气雄豪非分理骄矜势力横相干辞君去君终不忍徒劳掩袂伤铅粉百年离别在高楼一代红顔为君尽【知之有婢曰窈娘美丽善歌舞为武承嗣所夺知之怨惜因作绿珠篇以寄情密送与婢婢结诗衣带投井而死承嗣见诗大恨知之事见知之传及本事诗】
　　羸骏篇
　　喷玉长鸣西北来自言当代是龙媒万里铁关行入贡九重金阙为君开蹀朝驰过上苑防防走发章台玉勒金鞍荷装饰路傍观者无穷极小山桂树比权竒上林桃花况顔色忽闻天将出龙沙汉主持将驾鼓车去去山川劳日夜遥遥关塞断烟霞山川关塞十年征汗血流离赴月营肌肤销逺道膂力尽长城长城日夕苦风霜中有连年百战塲揺珂啮勒金羁尽争锋足顿铁菱伤垂耳罢轻赍弃置在寒谿大宛蒲海北滇壑隽崖西沙平留缓步路逺闇频嘶从来力尽君须弃何必寻途我已迷岁岁年年奔逺道朝朝暮暮催疲老扣氷晨饮黄河源拂雪夜食天山草楚水澶谿征战事呉塞乌江辛苦地持来报主不辞劳宿昔立功非重利丹心素节本无求长鸣向君君不留秖应澶漫归田里万里低昻任生死君王倘若不见遗白骨黄金犹可市杨师道
　　师道字景猷华隂人清警有才思隋末自洛阳来归尚桂阳公主累转太常封安德郡公贞观中拜侍中参预朝政退朝必引当时英俊宴集园池文防之盛一时莫比酣赏之际援笔直书有如宿搆太宗毎见其诗必吟讽嗟赏卒諡曰懿
　　古体诗
　　中书寓直咏雨简褚起居上官学士
　　云暗苍龙阙沈沈殊未开窻临凤凰沼飒飒雨声来电影入飞阁风威凌吹台长檐响奔溜清簟肃浮埃早荷叶稍没新篁枝半摧兹晨怅多绪怀友自难裁况复重城内日暮独徘徊玉堦良史笔金马掞天才高甍通散骑复道驾蓬莱思君赠桃李于此冀琼瓌
　　近体诗
　　初秋夜坐应诏
　　玉琯凉初应金壶夜渐阑沧池流稍洁仙掌露方漙雁声风处断树影月中寒爽气长空净高吟觉思寛
　　奉和夏日晚景应诏
　　辇路夹垂杨离宫通建章日落横峯影云归起夕凉雕轩动流吹羽葢息回塘薙草生还绿残花落尚香青岩类姑射碧涧似汾阳幸属无为日欢娯方未央
　　春朝闲步
　　休沐乘闲豫清晨步北林池塘借芳草兰芷袭幽衿雾中分晓日花里弄春禽野迳香恒满山阶笋屡侵何须命轻葢桃李自成隂
　　还山宅
　　暮春还旧岭徙倚翫年华芳草无行迳空山正落花垂藤扫幽石卧柳碍浮槎鸟散茅檐静云披涧户斜依然此泉路犹自昔烟霞
　　陇头水
　　陇头秋月明陇水带关城笳添离别曲风送断肠声映雪峯犹暗乘氷马屡惊雾中寒鴈至沙上转蓬轻天山传羽檄汉地急征兵阵开都防道剑聚伏波营于兹觉无渡方共濯朝缨
　　马周
　　周字賔王清河人武德中补博州教授不治事刺史达奚恕数咎责之乃游曹汴为浚仪令崔贤所辱遂感激西至长安客常何家太宗召之累迁至中书令兼太子右庶子职兼两宫处事精密甚获时誉寻以本官兼吏部尚书
　　近体诗
　　凌朝浮江旅思【一作韦承庆诗】
　　太清上初日春水送孤舟山逺疑无树潮平似不流岸花开且落江鸟没还浮羁望伤千里长歌遣四愁杜淹
　　淹字执礼秦王引为天策府曹参军赋诗尤工贞观初为御史大夫后检校吏部尚书预参朝政
　　近体诗
　　咏寒食鬬鸡应秦王教
　　寒食东郊道扬鞲竞出笼花冠初照日介羽正生风顾敌知心勇先鸣觉气雄长翘频扫阵利爪屡通中飞毛遍绿野洒血渍芳藂虽然百战胜防自不论功【唐新语云太宗戡内乱以淹为御史大夫因咏鸡以致意焉】
　　谢偃
　　偃衞县人本姓直勒氏贞观中引为文馆直学士拜魏府功曹时李百药工为五言诗偃善作赋时人称为李诗谢赋后出为湘潭令
　　近体诗
　　乐府新歌应教
　　青楼绮阁已含春凝妆艳粉复如神细细轻裾全漏影离离薄扇讵障尘樽中酒色恒宜满曲里歌声不厌新紫燕欲飞先绕栋黄莺始哢即娇人撩乱垂丝昏柳陌参差浓叶暗桑津上客莫畏斜光晩自有西园明月轮李百药
　　百药字重规定州人隋内史令德林子也七岁解属文陆乂尝过其父有説徐陵文者云刈琅琊之稻并不识其事百药进曰传称鄅人借稻注云鄅国在琅琊开阳乂等惊异之贞观六年召拜中书舍人历太子左庶子宗正卿封安平县子百药以名臣子才行相继四海名流莫不宗仰藻思沉郁尤长于五言诗樵童牧防并皆吟讽太宗尝制帝京篇命百药竝作既上诏曰卿何身老而才之壮齿宿而意之新乎
　　古体诗
　　少年行
　　少年飞翠葢上路勒金镳始酌文君酒新吹弄玉箫少年不欢乐何以尽芳朝千金笑里面一搦掌中腰挂缨岂惮宿落珥不胜娇寄语少年子无辞归路遥
　　晩渡江津
　　寂寂江山晚苍苍原野暮秋气怀易悲长波淼难泝索索风叶下离离早鸿度丘壑列夕隂葭菼凝寒雾日落亭臯逺独此怀归慕
　　近体诗
　　火凤词
　　歌声扇后出妆影镜中轻未能令掩笑何处欲障声知音自不惑得念是分明莫见双嚬敛疑人含笑情佳人靓晩妆清唱动兰房影出含风扇声飞照日梁娇嚬眉际敛逸韵口中香自有横陈防应怜秋夜长
　　奉和初春出游应令
　　鸣笳出望苑飞葢下芝田水光浮落照霞彩淡轻烟柳色迎三月梅花隔二年日斜归骑动余兴满山川
　　送别
　　眷言一杯酒凄怆起离忧夜花飘露气暗水急还流雁行遥上月虫声迥映秋明日河梁上谁与论仙舟许敬宗
　　敬宗字延族杭州新城人武德初召补秦府学士贞观中封高阳县男拜太子右庶子检校中书侍郎至龙朔中为右相册拜太子少师多诬搆事
　　近体诗
　　奉和过慈恩寺应制
　　凤阙隣金地龙旂拂宝台云楣将叶并风牖送花来月宫清晩桂虹梁绚早梅梵境留宸瞩掞发丽天才
　　安德山池宴集
　　戚里欢娯地园林嘱望新山庭带芳杜歌吹叶阳春台榭疑巫峡荷蕖似洛濵风花萦少女虹梁聚美人宴游穷至乐谈笑毕良辰独叹高阳晚归路不知津
　　李义府
　　义府其先瀛洲人后家于永泰贞观中除太子舍人与来济俱以文翰见知时称来李永徽中拜中书侍郎封广平县男与人语必嬉怡微笑而褊忌隂贼时人言其笑中有刀又以柔而害物亦谓之李猫显庆中为中书令进封河间郡公后杨行頴表言罪状流巂州史论言义府才思精密所谓猩猩能言
　　近体诗
　　咏乌
　　日里飏朝彩琴中伴夜啼上林如许树不借一枝栖【纪事云义府初遇以李大亮刘洎之荐太宗召令咏乌云云帝曰与卿全树何止一枝】
　　卢藏用
　　藏用字子潜幽州人隐居终南山学辟谷链气之术长安中征拜左拾遗神龙中为中书舍人景龙中迁黄门侍郎尚书右丞先天中坐附太平公主流岭表
　　纪事云藏用初隐终南少室二山中时有意当世人目为随驾处士晚乃狥权利司马承祯将还山藏用指终南曰此中大有佳处承祯徐曰以仆视之仕宦之捷径耳
　　近体诗
　　奉和立春游苑迎春应制
　　天游龙辇驻城闉上苑迟光晚更新瑶台半入黄山路玉槛傍临元灞津梅香欲待歌前落兰气先过酒上春幸预柏台称献寿愿陪千亩及农晨
　　御定全唐诗录卷二
　　钦定四库全书
　　御定全唐诗录卷三
　　苏味道
　　味道赵州栾城人与乡人李峤以文辞知名时谓苏李弱冠举进士累转咸阳尉延载中迁凤阁侍郎证圣元年坐事出为集州刺史俄召拜天官侍郎圣厯初复同凤阁鸾台三品前后居相位数载多识台阁故事但事无决断人号为苏模棱坐张易之党贬郿州有集十五卷行世
　　近体诗
　　单于川对雨
　　崇朝遘行雨薄晩屯密云縁阶起素沬竟水聚圆文河柳低未举山花落巳芬清樽久不荐淹留还待君飞雨欲迎旬浮云已送春还从濯枝后来应洗兵辰气合龙祠外声过鲸海滨伐邢知有属巳见静边尘
　　正月十五夜
　　火树银花合星桥铁锁开暗尘随马去明月逐人来游伎皆秾李行歌尽落梅金吾不禁夜玉漏莫相催【唐新语云神龙之际京城正月望日盛饰灯火之防金吾弛禁贵游戚属及下俚工贾无不夜游车马軿阗人不得顾王主之家马上作乐以相夸竞文士皆赋诗以纪其事作者数百人唯味道与郭利贞崔液三人为絶唱】李峤
　　峤字巨山赵州赞皇人儿童时梦神人遗之双笔自是渐有学业弱冠举进士累转监察御史转凤阁舍人朝廷每有大手笔皆峤为之圣厯初迁鸾台侍郎知政事神龙中拜吏部尚书封赵国公景龙中以特进守兵部尚书同中书门下三品睿宗立出刺怀州致仕卒
　　张説评云李峤崔融薛稷宋之问之文如良金美玉无施不可
　　纪事云峤初与王杨接踵中与崔苏齐名晩诸人没独为文章宿老一时学者取法焉又云峤有三戾性好荣迁憎人陞进好文章憎人才华性贪浊憎人受赂在则天时赋金枢诗贬唐之功颂周之徳人皆薄之
　　皮日休松窓录云中宗尝召宰相苏瓌李峤之子进见时皆童年帝谓曰汝等各以所通书取宜奏吾者言之颋应曰木从绳则正后从谏则圣峤之子忘其名亦奏曰斮朝涉之胫剖贤人之心帝曰苏瓌有子李峤无儿
　　古体诗
　　秋山望月酬李骑曹
　　愁客坐山隈怀抱自悠哉况复髙秋夕明月正徘徊亭亭出迥岫皎皎映层台色带银河满光含玉露开淡云笼影度虚晕抱轮回谷邃凉隂静山空夜响哀寒催数雁过风送一萤来独轸离居恨遥想故人杯
　　早发苦竹馆
　　合沓岩嶂深朦胧烟雾晓荒阡下樵客野猿惊山鸟开门聴潺湲入径寻窈窕栖鼯抱寒木流萤飞暗篠早霞稍霏霏残月犹皎皎行看逺星稀渐觉游氛少我行抚轺传兼得傍林沼贪翫水石奇不知川路渺徒怜野心旷讵恻浮年小方解宠辱情永托累尘表
　　汾隂行
　　君不见昔日西京全盛时汾隂后土亲祭祠斋宫宿寝设储供撞钟鸣鼓树羽旂汉家五叶才且雄宾筵万灵服九戎柏梁赋诗髙宴罢诏书法驾幸河东河东太守亲扫除奉迎至尊导銮舆五营夹道列容卫三河纵观空里闾回旌驻跸降灵塲焚香奠醑邀百祥金鼎发色正焜煌灵只炜燿摅景光埋玉陈牲礼神毕举麾上马乘舆出彼汾之曲嘉可游木兰为檝桂为舟棹歌防吟防鹢浮箫鼓哀鸣白云秋欢娯宴洽赐羣后家家复除户牛酒声明动天乐无有千秋万嵗南山寿自从天子向秦关玉辇金车不复还珠帘羽扇长寂寞鼎湖龙髯安可攀千龄人事一朝空四海为家此路穷雄豪意气今何在坛场宫馆尽蒿蓬路逢故老长叹息世事回环不可测昔日青楼对歌舞今日黄埃聚荆棘山川满目泪沾衣富贵荣华能防时不见秖今汾水上唯有年年秋雁飞【明皇传信记云上将幸蜀登华蕚楼使楼前善水调者登而歌至山川满目云云上顾侍者曰谁为此日宰相李峤辞也上曰真才子也不待曲终而去】
　　近体诗
　　中宗降诞日长宁公主满月侍宴应制
　　神龙见像日仙凤养雏年大火乘天正明珠对月圆作新金箧里歌奏玉筐前今日宜孙庆还防祝寿篇
　　侍宴长宁公主东庄应制
　　别业临青甸鸣鸾降紫霄长筵鹓鹭集仙管凤凰调树接南山近烟含北渚遥承恩咸巳醉恋赏未还镳【纪事云长宁公主韦庶人所生下嫁杨慎交造第东都府财防竭又取西京髙士廉第左金吾卫废营合为宅作三重楼筑山浚池帝及后数临幸置酒赋诗峤等属和即东庄也】
　　送沙门景道俊元奘还荆州应制
　　三乘归净域万骑饯通庄就日离亭近弥天别路长荆南旋杖钵渭北限津梁何日纡真果还来入帝乡
　　送李邕
　　落日荒郊外风景正凄凄离人席上起征马路傍嘶别酒倾壶赠行书掩泪题殷勤御沟水从此各东西
　　风
　　落日生苹末揺扬徧逺林帯花疑凤舞向竹似龙吟月动临秋扇松清入夜琴兰台宫殿峻还拂楚王襟
　　露
　　滴沥明花苑葳防竹丛玉垂丹棘上珠湛緑荷中夜警千年鹤朝零七月风愿凝仙掌内长奉未央宫
　　雪
　　瑞雪惊千里从风下九霄地疑明月夜山似白云朝逐舞花光动临歌扇影飘大周天阙路今日海神朝
　　道
　　铜驼分巩洛剑阁抵临卭紫徼三千里青楼十二重玉关尘似雪金穴马如龙今日中衢上尧樽更可逢
　　江
　　日夕三江望灵潮万里回霞津锦浪动月浦练花开湍似黄牛去涛从白马来英灵巳杰出谁识卿云才
　　楼
　　百尺重城际千寻大道隈汉宫井榦起呉国落星开笛怨緑珠去箫随弄玉来销忧聊暇日谁识仲宣才
　　琴
　　隐士竹林隈英声寳匣开风前緑绮弄月下白云来淮海多为室梁岷旧作台子期如可聴山水响余哀
　　笛
　　羌笛写龙声长吟入夜清关山孤月下来向陇头鸣逐吹梅花落含春栁色惊行观向子赋坐忆旧隣情
　　舟
　　征棹三江暮连樯万里回相乌风际转画鹢浪前开羽客乘霞至仙人弄月来何当同傅説特展巨川材
　　帷
　　久闭先生户髙褰太守车罗将翡翠合锦逐凤凰舒明月弹琴夜清风入幌初方知决胜策黄石受兵书
　　菱
　　钜野韶光暮东平春溜通影揺江浦月香引棹歌风日色翻池上潭花发镜中五湖多赏乐千里望难穷
　　桂
　　未值银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留
　　栁
　　杨栁郁氤氲金堤总翠氛庭前花类雪楼际叶如云列宿分龙影芳池写凤文短箫何以奏攀折为思君
　　桃
　　独有成蹊处秾华发井傍山风凝笑脸朝露啼妆隐士顔应改仙人路渐长还欣上林苑千嵗奉君王
　　凤
　　有鸟居丹穴其名曰凤皇九苞应灵瑞五色成文章屡向秦楼侧频过洛水阳鸣岐今日见阿阁伫来翔
　　鹤
　　黄鹤逺联翩从鸾下紫烟翺翔一万里来去防千年巳憇青田侧时游丹禁前莫言空警露犹冀一闻天
　　马
　　天马本来东嘶惊御史骢苍龙遥逐日紫燕迥追风明月来鞍上浮云落盖中得随穆天子何假唐成公【巨山咏物诗至百有二十首取财富用事精切防嫌有堆垜之病止采十七首具生动之趣者】
　　奉和幸韦嗣立山庄侍宴应制
　　南洛师臣契东巗王佐居幽情遗绂冕宸眷属樵渔制下峒山跸恩回灞水舆松门驻旌盖薜幄引簪裾石磴平黄陆烟楼半紫虚云霞仙路近琴酒俗尘疎乔木千龄外悬泉百丈余崖深经链药穴古旧藏书树宿抟风鸟池潜纵壑鱼宁知天子贵尚忆武侯庐
　　军师凯旋自邕州顺流舟中
　　鸣鞞入嶂口汛舸歴川湄尚想江陵阵犹疑下濑师防回帆影疾风逆鼓声迟萍叶沾兰桨林花拂桂旗弓鸣苍隼落剑动白猿悲芳树吟羌管幽篁入楚词全军多胜策无战在明时寄谢山东妙长缨徒自欺
　　人日侍宴大明宫恩赐防缕人胜应制
　　凤城景色已含韶人日风光倍觉饶桂吐半轮迎此夜蓂开七叶应今朝鱼猜水冻行犹涩莺喜春熙弄欲娇愧奉登髙揺彩翰欣逢御气上丹霄
　　奉和初春幸太平公主南庄应制
　　主家山第接云开天子春游动地来羽骑防差花外转霓旌揺曳日边回还将石溜调琴曲更取峯霞入酒杯鸾辂已辞乌鹊渚箫声犹绕凤凰台
　　王适
　　适幽州人则天时糊名考选与刘宪司马锽梁载言相次入第二等官至雍州司功防军
　　古体诗
　　古别离
　　昔嵗惊杨栁髙楼悲独守今年芳树枝孤栖怨别离珠帘昼不卷罗幔晓长垂苦调琴先觉愁容镜独知频年鴈度无消息罢却鸳文何用织夜还罗帐空有情春着裙腰自无力青轩桃李落纷纷紫庭兰蕙日氛氲巳能顦顇今如此更复含情一待君
　　近体诗
　　蜀中言怀
　　独坐年将暮常怀志不通有时须问影无事则书空弃置如天外平生似梦中蓬心犹是客华发欲成翁迹滞魂逾窘情乖路转穷别离同夜月愁思隔秋风老少悲顔驷盈虚悟翟公时来不可问何用求童防
　　薛稷
　　稷字嗣通蒲州汾隂人举进士累转中书舍人与从祖兄曜俱以辞学知名同在两省为时所称景龙中为昭文馆学士好古博雅尤工书睿宗即位拜中书侍郎防知政事后以翊赞功封晋国公除太子少保睿宗尝召入宫中防决庶政恩遇莫比
　　纪事云稷善书画画宗阎立本书师禇河南时称买禇得薛不落节
　　古体诗
　　秋日还京陜西十里作
　　驱车越陜郊北顾临大河隔河望乡邑秋风水增波西登咸阳途日暮忧思多傅岩既纡郁首山亦嵯峨操筑无昔老采薇有遗歌客游节回换人生能防何【杜子美云少保有古风得之陜郊篇谓此作也】
　　近体诗
　　夜宴安乐公主新宅
　　秦楼宴喜月徘徊妓筵银烛满庭开坐中香气排花出扇后歌声逐酒来
　　崔液
　　液字润甫定州人湜弟也小字海子湜尝曰海子我家龙也工五言官至殿中侍御史坐湜反配流逃匿郢州作幽征赋以见意遇赦还
　　古体诗
　　代春闺
　　江南日暖鸿始来栁条初碧叶半开玉关遥遥戍未回金闺日夕生緑苔寂寂春花烟色暮檐燕双双落花度青楼明镜昼无光红帐罗衣徒自香妾恨十年长独守君情万里在渔阳
　　近体诗
　　上元夜
　　玉漏铜壶且莫催铁关金锁彻明开谁家见月能闲坐何处闻灯不看来
　　金勒银鞍控紫骝玉轮珠幰驾青牛骖驿始散东城曲倐忽还来南陌头
　　公子王孙意气骄不论相识也相邀最怜长袖风前弱更赏新暗里调
　　星移汉转月将防露洒烟飘灯渐稀犹惜路傍歌舞处踟蹰相顾不能归
　　长孙正隠
　　正隠爵里未详
　　近体诗
　　晦日宴髙氏林亭同用华字
　　晦晩属烟霞邀游重嵗华歌钟虽戚里林薮是山家细雨犹开日深池不涨沙淹留迷处所岩岫防重花
　　上元夜效小庾体同用春字【并序】
　　九谷帝畿三川奥域交风均露上分朱鸟之躔泝洛背河下锁苍龙之阙多近臣之第宅即瞰铜街有贵戚之楼台自连金苑美人竞出锦障如霞公子交驰雕鞍似月同游洛浦疑寻税马之津争渡河桥似向牵牛之渚实昌年之乐事令节之佳游者焉
　　薄晚啸游人车马乱驱尘月光三五夜灯熖一重春烟云迷北阙箫管识南隣洛城终不闭更出小平津李适
　　适字子至万年人举进士武后时预修三教珠英迁户部员外郎兼修书学士景龙初擢修文馆学士睿宗时转工部侍郎
　　古体诗
　　答宋十一崖口五渡见赠
　　闻君访逺山跻险造幽絶渺然青云境观竒弥年月登岭亦泝谿孤舟事沿越崿嶂传彩翠崕磴互欹缺石林上攒藂金涧下明灭扪壁窥丹井梯苔瞰乳穴忽枉岩中赠对翫未尝辍殷勤独徃事委曲链药説邀余名山期从尔泛海澨嵗晏秉宿心斯言非徒设
　　近体诗
　　游禁苑幸临渭亭遇雪应制
　　长乐喜春归披香爱雪霏花从银阁度絮绕玉牕飞写曜衔天藻呈祥拂御衣上林纷可望无处不光辉
　　奉和送金城公主应制
　　绛河从逺聘青海赴和亲月作临边晓花为度陇春主歌悲顾鹤帝策重安人独有琼箫去悠悠思锦轮
　　人日宴大明宫恩赐防缕人胜应制
　　朱城待凤韶年至碧殿疏龙淑气来寳帐金屏人已帖图花学鸟胜初裁林香近接宜春苑山翠遥添献寿杯向夕慿髙风景丽天文垂曜象昭回
　　奉和春日幸望春宫应制
　　玉辇金舆天上来花园西望锦屏开轻丝半拂朱门栁细缬全披画阁梅舞蝶飞行飘御席莺歌度曲绕仙杯圣词今日光辉满汉主秋风莫道才
　　奉和立春游苑迎春
　　金舆翠辇迎嘉节御苑仙宫待献春淑气初衔梅色浅条风半拂栁墙新天杯庆寿齐南岳圣藻光辉动北辰稍觉披香歌吹近龙骖日暮下城闉
　　帝幸兴庆池戏竞渡应制
　　拂雾金舆丹斾转凌晨黼帐碧池开南山倒影从云落北涧揺光写溜回急桨争标排荇度轻帆截浦触荷来横汾宴镐欢无极歌舞年年圣寿杯
　　侍宴安乐公主庄应制
　　平阳金牓凤凰楼沁水银河鹦鹉洲防仗遥临丹壑里仙舆暂幸緑亭幽前池锦石莲花艳后岭香鑪桂蘂秋贵主称觞万年寿还轻汉武济汾游
　　饯唐永冒赴任东都【自尚书郎为令】
　　闻道飞鳬向洛阳翩翩矫翮度文昌因声寄意三花树少室岩前防过香【自注云有田在少室不见十年矣】
　　许景先
　　景先义兴人后徙洛阳举进士神龙初拜左拾遗开元初转中书舍人掌知制诰张説尝称曰许舍人之文虽无峻峰激流崭絶之势然属辞丰美得中和之气亦一时之秀后歴虢岐二州入拜吏部侍郎
　　古体诗
　　折栁篇
　　春色东来渡灞桥青门垂栁百千条垂栁西连建章路汉家禁苑纷无数萦花始徧合欢枝游丝半罥相思树秦楼初日照南隅柔条垂緑映金铺寳钗新梳髩髻锦带交垂连理襦自怜栁塞淹戎幕银烛长啼愁梦着芳树朝催玉管新春风夜染罗衣薄城头杨栁已如丝今年花落去年时折芳逺寄相思曲为惜容华难再持近体诗
　　阳春怨
　　红树晓莺啼春风暖翠闺雕笼薫绣被珠履踏金隄芍药花初吐菖蒲叶正齐藁砧当此日行役向辽西于季子
　　季子咸亨中登进士第
　　近体诗
　　咏汉髙祖
　　百战方夷项三章且代秦功归萧相国气尽戚夫人刘允济
　　允济河南巩人少孤事母甚谨博学善属文与王勃齐名弱冠举进士累除著作佐郎撰鲁后春秋二十卷上之迁左史直文馆垂拱中明堂初成奏赋以讽拜著作郎长安中拜凤阁舍人坐与张易之欵狎左授青州长史
　　近体诗
　　怨情
　　玉关芳信防兰闺锦字新愁来不自抑念切巳含嚬虚牖风惊梦空牀月厌人归期倘可促勿度栁园春韦承庆
　　承庆字延休郑州阳武人少恭谨事继母以孝闻举进士补雍王府防军府中文翰悉出其手长寿中累迁凤阁舍人以后三掌天官选事铨授平允海内称之后知政事坐附推张昌宗失实流岭表嵗余起辰州刺史入为秘书少监封扶阳县子迁黄门侍郎未拜卒
　　纪事云韦氏孝友词学则承庆嗣立邃音乐则万石达礼仪则叔夏史才博识则述时赵冬曦兄弟齐名张説曰韦赵兄弟人之杞梓
　　古体诗
　　折杨栁
　　万里边城地三春杨栁节叶似镜中眉花如关外雪征人逺乡思倡妇髙楼别不忍掷年华含情寄攀折近体诗
　　南行别弟
　　澹澹长江水悠悠逺客情落花相与恨到地一无声
　　江楼
　　独酌芳春酒登楼巳半曛谁惊一行雁衡防过江云韦嗣立
　　嗣立字延构郑州阳武人思谦子也少举进士与兄承庆俱以学行齐名长寿中为凤阁舍人长安中为天官侍郎迁凤阁侍郎知政事神龙中为黄门侍郎前后四职兄弟相代又父子三人皆至宰相有唐以来莫与为比尝于骊山构别业中宗亲徃幸焉因封为逍遥公睿宗立拜中书令为宪司所劾左迁岳州别驾迁陈州刺史
　　纪事云嗣立庄在骊山鹦鹉谷中宗幸之嗣立献食百轝及木器藤盘等物上封为逍遥公谷为逍遥谷原为逍遥原中宗留诗从臣属和嗣立并镌于石请张説为之序序云岚气入野榛烟出谷鱼潭竹岸松斋药畹虹泉电射云木虚吟恍惚疑梦间关忘术兹所谓丘壑防龙衣冠巢许也
　　近体诗
　　自汤还都经龙门北谿赠张左丞崔礼部崔光禄【并序】
　　仆自汤还都经龙门北谿庄宿张左丞崔礼部崔光禄并枉垂光顾数公宿敦道义雅尚林壑谓急于幽寻故此命驾遂不知别有胜赏偶然相过寒暄未周神意巳徃云霞之致蔑而不存逸辔放驱清尘徒企耿叹不巳而赠是诗
　　栖闲有愚谷好事枉朝轩树接前驱拥岩传后骑喧褰帘出野院植杖柴门既拂林下席仍携池上樽深期契幽赏实谓展欢言末眷诚未易佳游时更敦俄看啸俦侣各巳共飞鶱延睇尽朝日长怀通夜魂空闻岸竹动徒见浦花繁多愧春莺曲相求意独存
　　偶游龙门北溪忽怀骊山别业因以言志示弟淑奉呈诸大寮
　　幽谷杜陵边风烟别防年偶来伊水曲溪嶂觉依然傍浦怜芳树寻崕爱緑泉岭云随马足山鸟向人前地合心俱静言因理自短才叨重寄尸禄愧妨贤每挹挂冠侣思从初服旋稻粱仍欲报嵗月坐空捐助岳无纎块输溟谢末涓还悟北辕失方求南涧田
　　酬崔光禄冬日述怀赠答【并序】
　　光禄崔卿公怀通识济时良具材器耽图籍爱林泉不遗琴咏门多长者善与人交仆忝台阁早经聨事虽幸揖风采而不接殷勤崔公以雅道自居未尝至偃之室及仆积抱羸疾屡期放退朝廷恩假职以优闲多取急归林服饵为事门堪罗雀庭见狎鸥崔公则多存访不避风雨方知向时迹也今晨情也兰菊春秋自芳竹栢嵗寒无变仆敬之重之故不能忘也尝谈及词翰颇申掎摭忽枉赠章因以投报云尔
　　亭伯负髙名羽仪称上京魏珠能烛乘秦璧许连城六月飞将逺三冬学巳精洛阳推贾谊江夏贵黄琼推演中都术旋防河尹声累迁登御府移拜践名卿庭聚歌钟丽门罗棨防荣鹦杯飞广席兽火列前楹散诞林园意殷勤敬爱情无容抱衰疾良宴每招迎契得心逾重言忘道益真相朂忠义节共谈词赋英雕虫曾靡弃白凤巳先鸣光接神愈骇音来味不成短歌甘自思鸿藻弥难清东里方希润西河敢窃明厚诬空见迫丧徳岂无诚端守宫闱地寒烟朝暮平顾才无术浅怀器识忧盈月下对云阙风前闻夜更昌年虽共偶欢防此难并为怜漳浦曲沈痼有刘桢
　　东方虬
　　虬武后时为左史尝曰百年后可与西门豹作对
　　近体诗
　　昭君怨
　　汉道方全盛朝廷足武臣何须薄命妾辛苦事和亲掩泪辞丹凤衔悲向白龙单于浪惊喜无复旧时容北地无花草春来不似春自然衣带缓非是为腰身张柬之
　　柬之字孟将襄阳人涉猎经史尤好三礼擢进士第为青城丞永昌中以贤良徴试同策千余人柬之为第一拜监察御史长安中歴官至凤阁侍郎知政事首谋诛张易之兄弟中宗即位迁中书令封汉阳郡王表请归襄阳特授本州刺史寻为武三思所搆贬新州司马
　　近体诗
　　出塞
　　侠客重恩光骢马饰金装瞥闻传羽檄驰突救边荒歙野山川动嚣天旌斾扬呉钩明似月楚剑利如霜电防冲边塞风飞出洛阳转战磨笄谷横行戴斗乡手擒郅支长面谷蠡王将军占太白小妇怨流黄騕褭青丝骑娉婷红粉糚三春莺度曲八月雁成行谁堪坐愁思罗防拂空牀
　　陈嘉言
　　近体诗
　　上元夜效小庾体
　　今夜可怜春河桥多丽人寳马金为络香车玉作轮连手窥潘掾分头看洛神重城自不掩出向小平津
　　御定全唐诗录卷三
　　钦定四库全书
　　御定全唐诗录卷四
　　王勃
　　勃字子安绛州龙门人文中子通孙也六岁解属文与兄勔勮才藻相类杜易简称之曰此王氏三珠树也勃年未及冠应举及第沛王贤闻其名召为沛府修撰戏为檄英王鸡文高宗览之怒曰此是交构之渐岀补虢州参军父福畤坐勃故左迁交趾令勃往省父渡南海堕水卒初李敬元称勃与杨炯卢照隣骆賔王必当显贵裴行俭曰勃等虽有才而浮躁浅露岂享爵禄杨稍沈静应至令长余得令终为幸果如其言
　　纪事云勃为文先磨墨数升引被覆面而卧忽起书之初不加防时谓腹藁
　　古体诗
　　山亭夜宴
　　桂宇幽襟积松台凉夜永森沈野迳寒肃穆岩扉静竹晦南阿色荷翻北潭影清兴殊未防林端照初景
　　咏风
　　肃肃凉风生加我林壑清驱烟寻磵户卷雾出山楹去来固无迹动息如有情日落山水静为君起松声
　　滕王阁
　　滕王高阁临江渚佩玉鸣鸾罢歌舞画栋朝飞南浦云珠帘暮卷西山雨闲云潭影日悠悠物换星移几度秋阁中帝子今何在槛外长江空自流【勃父为交趾令勃往省父道出洪都都督阎伯璵宴集滕王阁命之序葢宿命其壻预成将举属客必让而及焉勃适至不辞下华立就末成四韵】
　　秋夜长
　　秋夜长殊未央月明露白澄清光层城绮阁遥相望遥相望川无梁北风受节南鴈翔崇兰委质时菊芳鸣环曵佩出长廊为君秋夜捣衣裳纎罗对鳯皇丹绮双鸳鸯调砧乱杵思自伤思自伤征夫万里戍他乡鹤闗音信断龙门道路长君在天一方寒衣徒自香
　　采莲曲
　　采莲归緑水芙蓉衣秋风起浪鳬雁飞桂棹兰桡下长浦罗裙玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今巳暮今巳暮采莲花渠今那必尽娼家官道城南把桑叶何如江上采莲花莲花复莲花花叶何稠叠叶翠本羞眉花红强似颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交佩解还羞北海雁书迟采莲歌有节采莲夜未歇正逄浩荡江上风又值徘徊江上月徘徊莲浦夜相逄吴姬越女何丰茸共问寒光千里外征客闗山路几重
　　临高台
　　临髙台高台迢遰絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同帝乡佳气鬰葱葱紫阁丹楼纷照耀璧房锦殿相玲珑东迷长乐观西指未央宫赤城映朝日绿树揺春风旗亭百队开新市甲第千甍分戚里朱轮翠葢不胜春叠榭层楹相对起复有青楼大道中绣户文窓雕绮栊锦衾夜不襞罗帷昼未空歌屛朝揜翠妆镜晩窥红为君开宝髻蛾眉罢花丛尘间狭路黯将暮云开月色明如素鸳鸯池上两两飞鳯皇楼下双双度物色正如此佳期那不顾银鞍绣毂盛繁华可怜今夜宿娼家娼家少妇不须颦东园桃李片时春君看旧日高台处柏梁铜雀生黄尘
　　近体诗
　　铜雀妓
　　金鳯隣铜雀漳河望邺城君王无处所台榭若平生舞席纷何就歌梁俨未倾西陵松槚冷谁见绮罗情妾本深宫妓层城闭九重君王欢爱尽歌舞为谁容锦衾不复襞罗衣谁再缝高台西北望流涕向青松
　　圣泉宴【幷序】
　　武山有圣泉焉浸淫歴数百千年乘岩泌涌接磴分流下瞰长江沙堤石岸咸古人遗迹也兹乃青苹绿芰紫苔苍藓遂使江湖思逺寤寐寄托既而崇峦左岥石壑前萦丹崿万寻碧潭千顷松风唱响竹露薰空潇潇乎人间之难遇也方欲以林壑为天属琴樽为日用嗟乎古今【阙】　方深川上之悲少长同游且尽山阴之乐盍题芳什共写髙情诗得泉字
　　披襟乘石磴列籍俯春泉兰气薰山酌松声韵野影飘垂叶外香度落花前兴洽林塘晩重岩起夕烟
　　散闗晨度
　　闗山凌旦开石路无尘埃白马高谭去青牛眞气来重门临巨壑连栋起崇隈即今扬策度非是弃繻回
　　别薛华
　　送送多穷路遑遑独问津悲凉千里道凄断百年身心事同漂泊生涯共苦辛无论去与住俱是梦中人
　　麻平晩行
　　百年懐土望千里倦游情高低寻戍道逺近听泉声磵叶才分色山花不辨名羇心何处尽风急暮猨清
　　饯韦兵曹
　　征骖临野次别袂惨江垂川霁浮烟敛山眀落照移鹰风凋晚叶蝉露泣秋枝亭臯分逺望延想间云涯
　　白下驿饯唐少府
　　下驿穷交日昌亭旅食年相知何用早懐抱即依然浦楼低晩照乡路隔风烟去去如何道长安在日邉
　　杜少府之任蜀州
　　城阙辅三秦风烟望五津与君离别意同是宦逰人海内存知已天涯若比隣无为在岐路儿女共霑巾
　　仲春郊外
　　东园垂栁径西堰落花津物色连三月风光絶四隣鸟飞村觉曙鱼戏水知春初晴山院里何处染嚣尘
　　郊兴
　　空园歌独酌春日赋闲居泽兰侵小径河栁覆长渠雨去花光湿风归叶影疎山人不惜醉唯畏绿樽虗
　　春日还郊
　　闲情兼黙语防杖赴岩泉草绿萦新带榆青缀古钱鱼牀侵岸水鸟路入山烟还题平子赋花树满春田
　　三月曲水宴
　　彭泽官初去河阳赋始传田园归旧国诗酒间长筵列室窥丹洞分楼瞰紫烟萦回亘津渡出没控郊鳯琴调上客龙辔俨羣仙松石偏宜古藤萝不记年重檐交密树复磴拥危泉抗石晞南岭乘沙眇北川傅岩来筑处磻溪入钓前日斜真趣逺幽思梦凉蝉
　　赠李十四
　　小径偏宜草空庭不厌花平生诗与酒自得会仙家乱竹开三径飞花满四隣从来扬子宅别有尚人
　　蜀中九日登武山旅眺
　　九月九日望乡台他席他乡送客杯人今巳厌南中苦鸿雁那从北地来
　　杨炯
　　炯华隂人幼聪敏善属文举神童为文馆学士累迁詹事司直则天初坐祖弟神让事左迁梓州司法参军秩满授盈川令炯与王勃卢照邻骆賔王以词赋齐名称为王杨卢骆炯谓人曰吾愧在卢前耻居王后张说曰杨盈川文思如悬河注水酌之不竭既优于卢亦不减王耻居王后信然愧在卢前谦也
　　古体诗
　　广谿峡
　　广谿三峡首旷望兼川陆山路绕羊肠江城镇鱼复乔林百丈偃飞水千寻瀑惊浪回髙天盘涡转深谷汉氏昔云季中原争逐鹿天下有英雄襄阳有龙伏常山集军旅永安兴版筑池台忽巳倾邦家遽沦覆庸才若刘禅忠佐为心腹设险犹可存当无贾生哭
　　巫峡
　　三峡七百里唯言巫峡长重岩窅不极叠嶂凌苍苍絶壁横天险莓苔烂锦章入夜分眀见无风波浪狂忠信吾所蹈泛舟亦何伤可以涉砥柱可以浮吕梁美人今何在灵芝徒有芳山空夜猿啸征客泪霑裳
　　西陵峡
　　絶壁耸万仞长波射千里盘薄荆之门滔滔南国纪楚都昔全盛髙丘烜望祀秦兵一旦侵夷陵火潜起四维不复设闗塞良难恃洞庭且忽焉孟门终巳矣自古天地辟流为峡中水行旅相赠言风涛无极巳及余践斯地瓌奇信为美江山若有灵千载伸知已
　　近体诗
　　从军行
　　烽火照西京心中自不平牙璋辞鳯阙铁骑绕龙城雪暗凋旗画风多杂鼓声寜为百夫长胜作一书生
　　刘生
　　卿家本六郡年长入三秦白璧酬知己黄金谢主人劒锋生赤电马足起红尘日暮歌钟发喧喧动四邻
　　骢马
　　骢马铁连钱长安侠少年帝畿平若水官路直如夜玉妆车轴秋金铸马鞭风霜但自保穷达任皇天
　　出塞
　　塞外欲纷纭雌雄犹未分明堂占气色华葢辨星文二月河魁将三千太乙军丈夫皆有志防见立功勲
　　有所思
　　贱妾留南楚征夫向北燕三秋方一日少别比千年不掩嚬红缕无论数绿钱相思眀月夜迢递白云天
　　梅花落
　　窓外一株梅寒花五出开影随朝日逺香逐便风来泣对铜钩障愁看玉镜台行人断消息春恨几徘徊
　　送临津房少府
　　岐路三秋别江津万里长烟霞驻征葢奏促飞觞阶树含斜日池风泛早凉赠言未终竟流涕忽霑裳
　　送丰城王少府
　　愁结乱如麻长天照落霞离亭隐乔树沟水浸平沙左尉才何屈东闗望渐赊行看转牛斗持此报张华
　　游废观
　　青嶂倚丹田荒凉数百年犹知小山桂尚识大罗天药败金炉火苔昏玉女泉岁时无壁画朝夕有阶烟花栁三春节江山四望悬悠然出尘网从此狎神仙
　　和刘侍郎入隆唐观
　　福地阴阳合仙都日月开山川临四险城树隐三台伏槛排云出飞轩绕涧回参差凌倒影潇洒轶浮埃百果珠为实羣峯锦作苔悬萝暗疑雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台
　　和辅先入昊天观
　　遁甲爰皇里星占太乙宫天门开奕奕佳气鬰葱葱碧落三干外黄图四海中邑居环弱水城阙抵新丰玉槛昆仑侧金枢地轴东上真朝北斗元始咏南风汉君祠五帝淮王礼八公道书编竹简灵液灌梧桐草茂琼堦绿花繁宝树红石楼纷似画地镜淼如空桑海年应积桃源路不穷黄轩若有问三月住崆峒
　　送刘校书从军
　　天将下三宫星门召五戎坐谋咨庙畧飞檄伫文雄赤土流星劒乌号明月弓秋隂生蜀道杀气绕湟中风雨何年别琴尊此日同离亭不可望沟水自西东
　　夜送赵纵
　　赵氏连城璧由来天下传送君还旧府明月满前川卢照邻
　　照邻字升之范阳人博学善属文初授邓王府典籖王甚爱之谓人曰此吾之相如也后拜新都尉因染风疾去官处太白山中以服饵为事后疾转笃徙居具茨山沈痼挛废不堪其苦与亲友执别投颍水卒
　　纪事云照邻居具茨山下自以为高宗尚吏巳独儒武后尚法已独黄老后封嵩山屡聘贤士巳独废着五悲以自明
　　古体诗
　　咏史
　　季生昔未达身辱功不成髠钳为台灌园变姓名幸逄滕将军兼遇曹丘生汉祖广招纳一朝拜公卿百金孰云重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣
　　大汉昔云季小人道遂振玉帛委奄尹斧锧婴缙绅邈哉郭先生卷舒得其真雍容谢朝廷谈笑奬人伦在晦不絶俗处乱不为亲诸侯不得友天子不得臣冲情甄负甑重价折角巾悠悠天下士相送洛桥津谁知仙舟上寂寂无四隣
　　昔有平陵男姓朱名阿游直发上冲冠壮气横三秋愿得斩马剑先断佞臣头天子玉槛折将军丹血流捐生不肯拜视死其若休归来教乡里童防逺相求弟子数百人散在十二州三公不敢吏五鹿何能酬名与日月悬义与天壤俦何必疲执防区区在封候伟哉旷达士知命固不忧
　　结客少年塲行
　　长安重游侠洛阳富才雄玉劒浮云骑金鞭明月弓鬬鸡过渭北走马向闗东孙賔遥见待郛解暗相通不受千金爵谁论万里功将军下天上冦骑入云中烽火夜似月兵气晓成虹横行狥知巳负羽逺从戎龙旌昬朔雾鸟阵卷胡风追奔瀚海咽战罢阴山空归来谢天子何如马上翁
　　早度分水岭
　　丁年游蜀道斑鬓向长安徒费周王粟空弹汉吏冠马蹄穿欲尽貂裘敝转寒层氷横九折积石凌七盘重谿既下潄峻峯亦上千陇头闻戌鼓岭外咽飞湍琴瑟松风急苍苍山月团传语后来者斯路诚独难
　　三月曲水宴【得樽字】
　　风烟彭泽里山水仲长园由来弃铜墨本自重琴樽髙情邈不嗣雅道今复存有美光时彦养德坐山樊门开芳杜迳室距桃花源公子黄金勒仙人紫气轩长懐去城市高咏狎兰荪连沙飞白鹭孤屿啸猿日影岩前落云花江上翻兴防车马散林塘夕鸟喧
　　奉使益州至长安发钟阳驿
　　跻险方未夷乘春聊骋望落花赴丹谷奔流下青嶂葳防晓树滋滉瀁春江涨平川看钓侣狭迳闻樵唱蝶戏绿苔前莺歌白云上耳目多异赏风烟有奇状峻阻埓长城高标吞巨舫聮翩事羁靮辛苦劳疲恙夕济几潺湲晨登每惆怅谁念复刍狗山河独偏防
　　于时春也慨然有江湖之思寄赠栁九陇
　　提琴一万里负书三十年晨攀偃蹇树暮宿清泠泉翔禽鸣我侧旅兽过我前无人且无事独酌还独眠遥闻彭泽宰髙弄武城弦形骸寄文墨意气托神仙我有壶中要题为物外篇将以贻好道道逺莫致防相思劳日夜相望阻风烟坐惜春华晩徒令客思悬水去东南地气凝西北天闗山悲蜀道花鸟忆秦川天子何时问公卿本亦怜自哀还自乐归薮复归田海屋银为栋云车电作鞭倘遇鸾将鹤谁论貂与蝉莱洲频度浅桃实几成圆寄言飞鳬舄岁晏共聮翩
　　长安古意
　　长安大道连狭斜青牛白马七香车玉辇纵横过主第金鞭络绎向侯家龙衔寳葢承朝日鳯吐流苏帯晩霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂鳯翼梁家画阁天中起汉帝金茎云外直楼前相望不相知陌上相逄讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取门帘帖双燕双燕双飞绕画梁罗帏翠被鬰金香片片行云着蝉鬓纎纎初月上鸦黄鸦黄粉白车中出含娇含态情非一妖童寳马铁连钱娼妇盘龙金屈膝御史府中乌夜啼廷尉门前雀欲栖隐隐朱城临玉道遥遥翠幰没金堤挟弹飞鹰杜陵北揬丸借客渭桥西俱邀侠客芙蓉剑共宿娼家桃李蹊娼家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦宝帯为君解燕歌赵舞为君开别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐春风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年岁岁一牀书独有南山桂花发飞来飞去袭人裾
　　近体诗
　　巫山髙
　　巫山望不极望望下朝氛莫辨啼猿树徒看神女云惊涛乱水脉骤雨暗峯文霑裳即此地况复逺思君
　　芳树
　　芳树本多奇年华复在斯结翠成新幄开红满故枝风归花歴乱日度影参差容色朝朝落思君君不知
　　王昭君
　　合殿恩中絶交河使渐稀肝肠随玉辇形影向金微汉地草应绿胡庭沙正飞愿逐三秋鴈年年一度归
　　上之回
　　回中道路险萧闗烽候多五营屯北地万乗出西河单于拜玉玺天子按雕戈振旅汾川曲秋风横大歌
　　春晩山庄
　　顾步三春晩田园四望通游丝横惹树戏蝶乱依丛竹懒偏宜水花狂不待风唯余诗酒意当了一生中田家无四隣独坐一园春莺啼非选树鱼戯不惊纶山水弹琴尽风花酌酒频年华巳可乐髙兴复留人
　　元日述懐
　　筮仕无中秩归耕有外臣人歌小岁酒花舞大唐春草色迷三径风光动四隣愿得长如此年年物候新
　　西使兼送孟学士南游
　　地道巴陵北天山弱水东相看万余里共倚一征蓬零雨悲王粲清樽别孔融徘徊闻夜鹤怅望待秋鸿骨肉胡秦外风尘闗塞中唯余剑锋在耿耿气成虹
　　送郑司仓入蜀
　　离人丹水北游客锦城东别意还无已离忧自不穷陇云朝结阵江月夜临空闗塞疲征马霜氛落早鸿潘年三十外蜀道五千中送君秋水曲酌酒对秋风
　　羁卧山中
　　卧壑迷时代行歌任死生红顔意气尽白璧故交轻涧户无人迹山窓听鸟声春色缘岩上寒光入溜平雪尽松帷暗云开石路明夜伴饥鼯宿朝随驯雉行度谿犹忆处寻洞不知名紫书常日阅丹药几年成扣钟鸣天鼓烧香厌地精倘遇浮丘鹤飘飖凌太清
　　送幽州陈参军赴任寄呈乡曲父老
　　蓟北三千里关西二十年冯唐犹在汉乐毅不归燕人同黄鹤逺乡共白云连郭隗池台处昭王樽酒前故人当巳老旧壑几成田红顔如昨日衰鬓似秋天西蜀桥应毁东周石尚全灞池水犹绿榆闗月早圆塞云初上雁庭树欲销蝉送君之旧国挥泪独澘然
　　骆賔王
　　賔王义乌人少善属文尤妙于五言诗尝作帝京篇当时以为絶唱然落魄无行好与博徒游髙宗末为长安主簿坐赃左迁临海丞怏怏失志弃官去后与徐敬业举兵
　　纪事云徐敬业举兵扬州以賔王为府属代敬业为檄武后读至一坏之土未干六尺之孤安在矍然曰谁为之或以賔王对后曰宰相安得失此人敬业败亡命不知所终中宗时诏求其文得数百篇
　　古体诗
　　帝京篇
　　山河千里国城阙九重门不覩皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重关一百二汉家离宫三十六桂殿嵚崟对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指鳯皇台剑履南宫入簪缨北阙来声明冠寰宇文物象昭回钩陈肃兰戺璧沼浮槐市铜羽应风回金茎承露起校文天禄阁习战昆明水朱邸抗平台黄扉通戚里平台戚里帯崇墉炊金馔玉待鸣钟小堂绮帐三千户大道青楼十二重寳葢雕鞍金络马兰窗绣柱玉盘龙绣柱旋题粉壁暎锵金鸣玉王侯盛王侯贵人多近臣朝游北里暮南隣陆贾分金将防喜陈遵投辖正留賔赵李经过密萧朱交结亲丹鳯朱城白日暮青牛绀幰红尘度侠客珠弹垂杨道倡妇银钩采桑路倡妇桃李自芳菲京华游侠盛轻肥延年女弟双飞入罗敷使君千骑归同心结缕帯连理织成衣春朝桂樽樽百味秋夜兰灯灯九微翠幌珠帘不独映清歌宝瑟自相依且论三万六千是寜知四十九年非古来荣利若浮云人生倚伏信难分始见田窦相倾夺俄闻卫霍有功勲未厌金陵气先开石椁文朱门无复张公子灞亭谁畏李将军相顾百龄皆有待居然万化咸应改桂枝芳气已销亡栢梁髙宴今何在春去春来苦自驰争名争利徒尔为久留郎署终难遇空扫相门谁见知当时一旦擅豪华自言千载长骄奢倐忽抟风生羽翼须臾失浪委泥沙黄雀徒巢桂青门遂种黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻扬雄仕汉乏良媒三冬自矜诚足用十年不调几邅廻汲黯薪逾积孙阁未开谁惜长沙傅独负洛阳才【纪事云杨盈川之为文好以古人姓名连用号为防鬼簿賔王好以数对如秦地重闗一百二汉家离宫三十六人号为算博士又曰倐忽抟风生羽翼须臾失浪委泥沙賔王后与徐敬业兴兵扬州大败逃死此其防也】
　　军中行路难【同辛常伯作】
　　君不见玉关尘色暗边庭铜鞮杂虏寇长城天子按剑征余勇将军受脤事横行七德龙韬开玉帐千重龟垒动金钲隂山苦雾埋高垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振雕翼长驱万里詟祁连分麾三令武功宣百发乌号遥碎栁七尺龙文回照莲春来秋去移灰琯兰闺栁市芳尘断雁门迢递尺书稀鸳被相思双帯缓行路难行路难誓令氛祲静臯兰但使封侯龙额贵讵随中妇鳯楼寒
　　畴昔篇
　　少年重英侠弱岁贱衣冠既托寰中赏方承膝下欢遨游灞水曲风月洛城端且知无玉馔谁肯逐金丸金丸玉馔盛繁华自言轻侮季伦家九陌争驰千里马三条竞骛七香车掩暎飞轩乘落照参差步障引朝霞池中旧水如悬镜屋里新妆不让花意气风云倐如昨歳月春秋屡回薄上苑频经栁絮飞中园几见梅花落当时门客今何在畴昔交朋巳疎索莫教憔悴损容仪会得髙秋云雾廓淹留坐帝乡无事积炎凉一朝披裋褐六载奉长廊赋文慙昔马执防叹前杨挥戈出武帐荷笔入文昌文昌隐隐皇城里由来奕奕多才子潘陆词锋络绎飞张曹翰苑纵横起卿相未曾识王侯寜见拟垂钓甘成白首翁负薪何处逢知巳判将运命赋穷通从来奇舛任西东不应永弃同刍狗且复飘飖类转蓬容鬓年年异春华岁岁同荣亲未尽礼狥主欲申功脂车秣马辞乡国萦辔西南使卭僰玉垒铜梁不易攀地角天涯渺难测莺啭蝉吟有悲望鸿来雁度无音息阳关积雾万里昏剑阁连山千种色蜀路何悠悠岷峯阻且修回肠随九折逬泪下双流寒光千里暮露气二江秋长途看束马平水且沈牛华阳旧地标神制石镜蛾眉真秀丽诸葛才雄已号龙公孙跃马轻称帝五丁卓荦多奇力四士英灵富文艺云气横开八阵形桥影遥分七星势川平烟雾开游戏锦城隈墉髙龟望出水浄雁文回寻姝入酒肆访客上琴台不识金貂重偏惜玉山頽他乡冉冉消年月帝里沈沈限城阙不见猿声助客啼惟闻旅思将花发我家迢递闗山里关山迢递不可越故园梅栁尚有余春来勿使芳菲歇解鞅欲言归执袂怆多违北梁俱握手南浦共沾衣别情伤去葢离念惜徂辉知音何所托木落雁南飞回来望平陆春来酒应熟相将菌阁卧青溪且用藤杯泛黄菊十年不调为贫贱百日屡迁随倚伏秖为须求负郭田使我再干州县禄百年鬰鬰少腾迁万里遥遥入镜川吴江沸潮冲白日淮海长波接逺天丛竹凝朝露孤山起暝烟赖有边城月常伴客旌悬东南美箭称吴防名都隐轸三江外涂山执玉应昌期曲水开襟重文会仙镝流音鸣鹤岭寳剑分辉落蛟濑未看白马对芦刍且觉浮云似车葢江南节序多文酒屡经过共踏春江曲俱唱采菱歌舟移疑入镜棹举若乘波风光无限极归檝碍池荷眺听烟霞正流盼即从王事归舻转芝田花月屡徘徊金谷佳期重游衍登高北望嗤梁叟凭轼西征想潘掾峯开华岳耸疑莲水激龙门急如箭人事谢光阴俄遭霜露侵偷存七尺影分没九泉深穷途行泣玉愤路未藏金茹荼空有叹懐橘独伤心年来岁去成销铄懐抱心期渐寥落挂冠裂冕巳辞荣南亩东臯事耕凿賔阶客院常疎散蓬径柴扉终寂寞自有林泉堪隐栖何必山中事丘壑我住青门外家临素浐濵遥瞻丹鳯阙斜望黑龙津荒衢通猎骑穷巷抵樵轮时有桃源客来访竹林人昨夜琴声奏悲调旭旦含颦不成笑果乘骢马发嚣书复道郎官禀纶诰冶长非罪曾缧絏长孺然灰也经溺髙门有阁不图封峻笔无闻敛敷妙适离京兆谤还从御史弹炎威资夏景平曲况秋翰画地终难入书空自不安吹毛未可待揺尾且求飡丈夫坎凛多愁疾契濶迍邅尽今日慎罚寜凭两造辞严科直挂三章律邹衍衔悲冲燕狱李斯抱怨拘秦桎不应白发顿成丝直爲黄沙暗如漆紫禁终难叫朱门不易排惊魂闻叶落危魄逐轮埋霜威遥有厉雪枉更无阶含寃欲谁道饮气独居怀忽闻驿使发关东传道天波万里通涸鳞去辙还游海幽禽释网便翔空舜泽尧曦方有极谗言巧佞傥无穷谁能局蹐依三辅会就商山访四翁近体诗
　　游灵公观
　　灵标胜境神府枕通川玉殿斜连汉金堂迥架烟断风疎晩竹流水切寒别有青门外空懐元圃仙陪润州薛司空丹徒桂明府游招隐寺
　　共寻招隐寺初识戴颙家还依旧泉壑应改昔云霞绿竹寒天笋红蕉腊月花金绳倘留客为系日光斜
　　同辛簿简仰酬思上人林泉
　　闻君招隐地髣髴武陵春缉芰知还楚披榛似避秦崩查年祀积幽草岁时新一谢沧浪水安知有逸人俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思
　　在兖州饯宋五之问
　　淮沂泗水地梁甫汶阳东别路青骊逺离樽绿蚁空栁寒凋密翠棠晩落疎红别后相思曲凄断入琴风
　　在狱咏蝉【幷序】
　　余禁所禁垣西是法防事也有古槐数株焉虽生意可知同殷仲文之古树听讼斯在即周召伯之甘棠每至夕照低隂秋蝉疎引发声幽息有切常闻岂人心异于曩时将虫响悲于前听嗟乎声以动容德以象贤故洁其身也禀君子达人之髙行蜕其皮也有仙都羽化之灵姿时而来顺阴阳之数应节为变审藏用之机有目斯开不以道昬而昧其视有翼自薄不以俗厚而易其真吟乔树之微风韵姿天纵饮高秋之坠露清畏人知仆失路艰虞遭时徽纆不哀伤而自怨未揺落而先衰闻蟪蛄之流声悮平反之已奏见螗螂之抱影怯危机之未安感而缀诗贻诸知巳庶情沿物应哀弱羽之飘零道寄人知悯余声之寂寞非谓文墨取代幽忧云尔
　　西陆蝉声唱南冠客思侵那堪鬓影来对白头吟露重飞难进风多响易沈无人信髙洁谁谓表予心
　　乐大夫挽词
　　可叹浮生促吁嗟此路难丘陵一起恨言笑几时欢萧索郊埏晩荒凉井径寒谁当门下客独见有任安蒿里谁家地松门何代丘百年三万日一别几千秋返照寒无影穷泉冻不流居然同物化何处欲藏舟一旦先朝菌千秋掩夜台青乌新兆去白马故人来草露当春泣松风向暮哀寜知荒垅外吊鹤自徘徊
　　棹歌行
　　写月图黄罢凌波拾翠通镜花揺芰日衣麝入荷风叶密舟难荡莲疎浦易空鳯媒羞自托鸳翼恨难穷秋帐灯光翠娼楼粉色红相思无别曲倂在棹歌中
　　夕次蒲类津
　　二庭归望断万里客心愁山路犹南属河源自北流晩风连朔气新月照边秋灶火通军壁烽烟上戍楼龙庭但苦战燕颔会封侯莫作兰山下空令汉国羞
　　在军中赠先还知巳
　　蓬转俱行役时独未还魂迷金阙路望断玉门闗献凯多慙霍论封几谢班风尘催白首岁月损容顔落雁低秋塞惊鳬起暝湾胡霜如剑锷汉月似刀镮别后边庭树相思几度攀
　　浮槎【幷序】
　　游目川上观一浮槎泛泛然若木偶之乘流迷不知其所适也观其根柢盘屈枝榦扶疎大则有栋梁舟楫之材小则有轮辕榱桷之用非夫禀乾坤之秀气含宇宙之淳精孰能负凌云槩日之姿抱积雪封霜之骨向使懐材幽薮藏頴重岩絶望于岩廊之荣遗形于斤斧之患固可垂荫万亩悬暎九霄与建木较其短长将大椿齐其年寿者而委根险岸托质畏途上为疾风冲飇所摧残下为奔浪迅波所激射基由壤括势以地危岂盛衰之理系乎时封植之道存乎我一坠泉谷万里飘沦与波浮沈随时逝止虽殷仲文叹生意巳尽孔宣父知朽质难雕然而遇良工逢仙客牛矶可托玉璜之路非遥匠石先谈万乘之器何逺故材之用与不用时也悲夫然知万物之相感应者亦奚必同声同气而巳哉感而赋诗贻诸同疾云尔
　　昔负千寻质高临九仞峯贞心凌晩桂劲节掩寒松忽值风飇折坐为波浪冲摧残空有恨拥肿遂无庸渤海三千里泥沙几万重似舟飘不定如梗泛何从仙客终难托良工岂易逢徒懐万乘器谁为一先容
　　边城落日
　　紫塞流沙北黄图灞水东一朝辞俎豆万里逐沙蓬候月恒持满寻源屡凿空野昬边气合烽迥戍烟通膂力风尘倦疆塲歳月穷河流控积石山路逺崆峒壮志凌苍兕精诚贯白虹君恩如可报龙剑有雌雄
　　宿温城望军营
　　北地寒胶折边城夜柝闻兵符闗帝阙天策动将军塞静胡笳彻沙明楚练分风旗翻翼影霜剑转龙文白羽揺如月青山断若云烟疎疑卷幔尘灭似销氛投笔懐班业临戎想顾勲还应雪汉耻持此报明君
　　久戍边城有懐京邑
　　扰扰风尘地皇皇名利途盈虚一易舛心迹两难俱弱龄小山志宁期大丈夫九微先贲玉千仞忽弹珠棘寺游三礼蓬山簉八儒懐铅慙后进投笔愿前驱北走非通赵西之似化胡锦车朝促候刁斗夜传呼战士青丝络将军黄石符连星入寳剑半月上雕弧拜井开疎勒鸣桴动密须戎机习短蔗袄祲静长榆季月炎初尽边亭草早枯层阴笼古木穷色变寒芜海鹤声嘹唳城乌尾毕逋葭繁秋引色桂满夕轮虚行役风霜久乡园梦想孤灞池遥夏国秦海望阳纡沙塞三千里京城十二衢杨沟连鳯阙槐路拟鸿都璧殿规宸象金隄法斗枢云浮西北葢月照东南隅寳帐垂连理银床转辘轳广筵留上客丰馔引中厨漏缓金徒箭娇繁玉女壶秋涛飞喻马春水泛仙舻意气风云合言忘道术趍共矜名已泰讵沬相濡有志慙雕朽无庸类散樗闗山暂超忽形影叹艰虞结网空知羡图荣岂自诬忘情同塞马比德类宛驹陇阪肝肠絶阳闗亭堠迂迷魂惊落雁离恨断飞鳬春去荣华尽年来歳月无邉愁伤郢调乡思绕吴歈河气通中国山途限外区相思若可寄氷泮有衔芦
　　于易水送人
　　此地别燕丹壮髪上冲冠昔时人已没今日水犹寒













　　御定全唐诗录卷四
　　钦定四库全书
　　御定全唐诗录卷五
　　陈子昻
　　子昻字伯玉射洪人家世豪富子昻独苦节读书金华山善属文举进士拜麟台正字转右拾遗数上疏陈事词皆典美武攸宜统军北讨契丹以子昻为管记圣厯初解官归为县令段简因事收系忧愤卒子昻褊躁无威仪然文词宏丽当时重之纪事云子昻与赵贞固卢藏用杜审言宋之问毕隆泽郭袭徽司马承祯释懐一陆余庆号方外十友
　　卢黄门云陈拾遗横制颓波天下质文翕然一变独异记云子昻初入京不为人知有卖胡琴者价百万子昻突出谓左右曰辇千缗市之众惊问答曰余善此乐皆曰可得闻乎曰明日可集宣阳里如期皆往则酒肴毕具捧琴语曰蜀人陈子昻有
　　文百轴不为人知此乐贱工之役岂宜留心举而碎之以其文百轴徧赠防者一日之内声华溢都朱晦庵曰予读陈子昻感遇诗爱其词防幽邃音节豪宕非当世词人所及如丹砂空青金膏水碧虽近乏世用而实物外难得自然之奇宝然亦恨其不精于理而自托于仙佛之间以为高也刘后村曰唐初王杨沈宋擅名然不脱齐梁之体独陈拾遗首倡高雅冲澹之音一扫六代之纤弱超于黄初建安矣太白韦柳继出皆自子昻发之及观感遇诗数篇皆蝉脱翰墨畦迳读之使人有眼空四海神游八极之兴也
　　僧皎然云子昻感遇三十首出自阮公咏怀咏怀之作难以为俦
　　高棅云唐兴文章承陈隋之弊子昻始变雅正夐然独立超迈时髦初为感遇诗王适见之曰是必为海内文宗噫公之高才倜傥乐交好施学不为儒务求真适文不按古伫兴而成观其音响冲和词防幽邃浑浑然有平大之意若公输氏当巧而不用者也故能掩王卢之靡韵抑沈宋之新声继往开来中流砥柱上遏贞观之微波下决开元之正呜呼盛哉
　　古体诗
　　感遇诗
　　微月生西海幽阳始代升圆光正东满隂魄巳朝凝太极生天地三元更废兴至精谅斯在三五谁能徴【三五出火记至道不逺三五必返】
　　兰若生春夏芊蔚何青青幽独空林色朱防冐紫茎迟迟白日晩嫋嫋秋风生岁华尽揺落芳意竟何成乐羊为魏将食子殉军功骨肉且相薄他人安得忠吾闻中山相乃属放麑翁孤兽犹不忍况以奉君终市人矜巧智于道重童防倾夺相夸侈不知身所终曷见真子观世玉壶中窅然遗天地乘化入无穷吾观龙变化乃知至阳精石林何防密幽洞无留行古之得仙道信与元化并感非象识谁能测沦防世人拘目见酣酒笑丹经昆仑有瑶树安得采其英
　　白日每不归青阳时暮矣茫茫吾何思林卧观无始众芳委时晦鶗鴂悲鸣耳鸿荒古已頽谁识巢居子吾观昆仑化日月沦洞防精魄相交防天壤以罗生仲尼推太极老聃贵窈防西方金仙子崇议乃无明空色皆寂灭缘业定何成名教信纷借死生俱未停
　　圣人秘元命惧世乱其真如何嵩公辈诙谲误时人先天诚为美阶乱祸谁因长城备边寇嬴祸发其亲赤精既迷汉子年何救秦去去桃李花多言死如麻
　　深居观羣动悱然争朶颐谗说相啖食利害纷防防便便夸毗子荣耀更相持务光让天下商贾竞刀锥巳矣行采芝万世同一时
　　吾爱鬼谷子青谿无垢氛囊括经世道遗身在白云七雄方龙鬭天下乱无君浮荣不足贵遵养晦时文舒可弥宇宙卷之不盈分岂徒山木寿空与麋鹿羣
　　呦呦南山鹿罹罟以媒和招揺青桂树幽蠧亦成科世情甘迎习荣耀纷如何怨憎未相复亲爱生祸罗瑶台倾巧笑玉杯殒双蛾谁见枯城蘖青青成斧柯
　　林居病时久水木澹孤清闲卧观物化悠悠念无生青春始萌达朱火巳满盈徂落方自此感叹何时平临岐泣世道天命良悠悠昔日殷王子玉马遂朝周宝鼎沦伊谷瑶台成古丘西山伤遗老东陵有故侯贵人难得意赏爱在须臾莫以心如玉探他明月珠昔称夭桃子今为舂市徒鸱鸮悲东国麋鹿泣姑苏谁见鸱夷子扁舟去五湖
　　圣人去已久公道缅良难蚩蚩夸毗子尧禹以为谩骄荣贵工巧势利递相干燕王尊乐毅分国愿同欢鲁连让齐爵遗组去邯郸伊人信往矣感激为谁叹
　　幽居观大运悠悠念羣生终古代兴没豪圣莫能争三季沦周赧七雄灭秦嬴复闻赤精子提剑入咸京炎光既无象晋虏复纵横尧禹道已昧昏虐势方行岂无当世雄天道与胡兵咄咄安可言时醉而未醒仲尼溺东鲁伯阳遁西溟大运自古来旅人胡叹哉
　　逶迤势巳久骨鲠道斯穷岂无感激者时俗頽此风灌园何其鄙皎皎于陵中世道不相容嗟嗟张长公圣人不利巳忧济在元元黄屋非尧意瑶台安可论吾闻西方化清净道弥敦奈何穷金玉雕刻以为尊云构山林尽瑶图珠翠烦鬼工尚未可人力安能存夸愚适增累矜智道逾昏
　　天幽且黙羣议曷嗤嗤圣人教犹在世运久陵夷一绳将何系忧醉不能持去去行采芝勿为尘所欺蜻蛉游天地与世本无患飞飞未能止黄雀来相干穰侯富秦宠金石比交欢出入咸阳里诸侯莫敢言寜知山东客激怒秦王肝布衣取丞相千载为辛酸
　　微霜知岁宴斧柯始青青况乃金天夕浩露霑羣英登山望宇宙白日已西暝云海方荡潏孤鳞安得寜翡翠巢南海雄雌珠树林何知美人意骄爱比黄金杀身炎洲里委羽玉堂隂旖旎光首饰葳防烂锦衾岂不在遐逺虞罗忽见寻多材信为累叹息此珍禽
　　挈瓶者谁子姣服当青春三五明月满盈盈不自珍髙堂委金玉微缕悬千钧如何负公鼎被敓笑时人蝉号白露兹岁巳蹉跎羣物从大化孤英将奈何瑶台有青鸟逺食玉山禾昆仑见鳯岂复虞云罗朝发宜都渚浩然思故乡故乡不可见路隔巫山阳巫山防云没高丘正微茫伫立望已久涕落沾衣裳岂兹越乡感忆昔楚襄王朝云无处所荆国亦沦亡
　　昔日章华宴荆王乐荒淫霓旌翠羽葢射兕云梦林朅来高唐观怅望云阳岑雄图今何在黄雀空哀吟丁亥岁云暮西山事甲兵赢粮匝卭道荷防争羌城严冬隂风劲穷岫泄云生昏曀无昼夜羽檄复相惊拳局竞万仞崩危走九防籍籍峯壑里哀哀氷雪行圣人御宇宙闻道泰阶平肉食谋何失藜藿缅纵横
　　可怜瑶台树灼灼美人姿碧华映朱实攀折青春时岂不盛光宠荣君白玉墀但恨红芳歇凋伤感所思朅来豪游子势利祸之门如何兰膏叹感激自生寃众趋明所避时弃道犹存云渊既巳失罗网与谁论箕山有高节湘水有清源唯应白鸥鸟可为洗心言
　　索居犹几日炎夏忽然衰阳彩皆隂翳亲友尽暌违登山望不见涕泣久涟洏宿昔感顔色若与白云期世中骄豪子驱逐正蚩蚩蜀山与楚水防手在何时
　　金鼎合神丹世人将见欺飞飞骑羊子胡乃在峨眉变化固非类芳菲能几时疲疴苦沦世忧悔日侵淄眷然顾幽褐白云空涕洟
　　朔风吹海树萧条边巳秋亭上谁家子哀哀明月楼自言幽燕客结髪事逺游赤丸杀公吏白刃报私讐避雠至海上被役此边州故乡三千里辽水复悠悠每愤胡兵入常为汉国羞何知七十战白首未封侯
　　本为贵公子平生实爱才感时思报国防剑起蒿莱西驰丁零塞北上单于台登山见千里懐古心悠哉谁言未防祸磨灭成尘埃
　　浩然坐何慕吾蜀有蛾眉念与楚狂子悠悠白云期时哉悲不会涕泣久涟洏梦登绥山穴南采巫山芝探元观羣化遗世从云螭婉娈时永矣感悟不见之
　　仲尼探元化幽鸿顺阳和大运自盈缩春秋递来过盲飚忽号怒万物相纷劘溟海皆震荡孤鳯其如何
　　观荆玉篇【幷序】
　　丙戍岁余从左补阙乔公北征夏四月军幕次于张掖河河洲草木无他异者唯有仙人杖往往丛生幽朔地寒与中国稍异予家世好服食昔常饵之及此役也而息意兹味或有荐嘉蔬者此物存焉冁尔而笑曰始者与此君别不图至是而见之岂非神明嘉惠将欲扶吾寿也因为乔公昌言其能时东莱王仲烈亦同旅舍闻而大喜甘心食之巳旬有五日矣适有行人自谓能知药者谓乔公曰此白棘也公何谬哉仲烈愕然而疑亦曰吾怪其味甘今果如此乔公信是言廼讥予作采玉篇谓宋人不识玉而宝珉石也予心知必是犹以独见之故被夺于众人廼喟然而叹曰嗟乎人之大明者目也心之至信者口也夫目照五色口分五味黄甘苦亦可断而不惑矣而路傍一议二子增疑况君臣之际朋友之间乎自是而观则万物之情可见也感采玉咏而作观玉篇以答之幷示仲烈讥其失真也
　　鸱夷双白玉此玉有缁磷悬之千金价举世莫知真丹青非异色轻重有殊伦勿信玉工言徒悲荆国人
　　鸳鸯篇
　　飞飞鸳鸯鸟举翼相蔽亏俱来绿潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭垂年年此游翫岁歳来追随鳯皇起丹穴独向梧桐枝鸿雁来紫塞空忆稻粱肥乌啼倦依托鹤鸣伤别离岂若此双禽飞翻不异林刷尾青江浦交颈紫山岑文章负奇色和鸣多好音闻有鸳鸯绮复有鸳鸯衾持为美人赠朂此故交心
　　与东方左史虬修竹篇【并书】
　　东方公足下文章道弊五百年矣汉魏风骨晋宋莫传然而文献有可徴者仆尝暇时观齐梁间诗彩丽竞繁而兴寄都絶每以永叹思古人常恐逦逶頽靡风雅不作以耿耿也一昨于解三处见明公咏孤桐篇骨气端翔音情顿挫光英朗练有金石声遂用洗心饰视发挥幽鬰不图正始之音复覩于兹可使建安作者相视而笑解君云张茂先何敬祖东方生与其比肩仆亦以为知言也故感叹雅制作修竹诗一首当有知音以传示之
　　龙种生南岳孤翠鬰亭亭峰岭上崇崒烟雨下微冥夜闻鼯防叫昼聒泉壑声春风正淡荡白露已清泠哀响激金奏密色滋玉英岁寒霜雪苦含彩独青青岂不厌凝冽羞比春木荣春木有荣歇此节无凋零始愿与金石终古保坚贞不意伶伦子吹之学鳯鸣遂偶云和瑟张乐奏天庭妙曲方千变箫韶亦九成信防雕斵美常愿事仙灵驱驰翠虬驾伊鬰紫鸾笙结交嬴台女吟弄升天行防手登白日逺游戏赤城低昻鹤舞断续彩云生水随众仙逝三山逰玉京
　　蓟丘览古赠卢居士藏用【幷序】
　　丁酉歳吾北征出自蓟门歴观燕之旧都其城池霸业迹已芜昧矣乃慨然仰叹忆昔乐生邹子羣贤之逰盛矣因登蓟丘作诗以志之寄终南卢居士亦有轩辕之遗迹也
　　北登蓟丘望求古轩辕台应龙巳不见牧马空黄埃尚想广成子遗迹白云隈【轩辕台】
　　南登碣石坂遥望黄金台丘陵尽乔木昭王安在哉霸图怅已矣驱马复归来【燕昭王】
　　王道巳沦昧战国竞贪兵乐生何感激仗义下齐城雄图竟中天遗叹寄阿衡【乐生】
　　秦王日无道太子怨亦深一闻田光义匕首赠千金其事虽不立千载为伤心【燕太子】
　　自古皆有死狥义良独稀奈何燕太子尚使田生疑伏剑诚已矣感我涕沾衣【田光先生】
　　西还至散关答乔补阙知之
　　葳蕤苍梧鳯嘹唳白露蝉羽翰本非匹结交何独全昔君事胡马余得奉戎防携手向沙塞闗河缅幽燕芳岁几阳止白日屡徂迁功业云台薄平生玉佩捐叹此南归日犹闻北戍边代水不可涉巴江亦潺湲揽衣度函谷衔涕望秦川蜀门自兹始云山方浩然
　　酬晖上人秋夜山亭有赠
　　皎皎白林秋微防翠山静禅居感物变独坐开轩屏风泉夜声杂月露宵光冷多谢忘机人尘忧未能整
　　酬晖上人夏日林泉
　　闻道白云居窈窕青莲宇巗泉万丈流树石千年古林卧对轩牕山隂满庭户方释尘事劳从君袭兰杜
　　登蓟丘楼送贾兵曹入都
　　东山宿昔意北征非我心孤负平生愿感涕下沾襟暮登蓟楼上永望燕山岑辽海方漫漫胡沙飞且深峩眉杳如梦仙子曷由寻击劒起叹息白日忽西沈闻君洛阳使因子寄南音
　　秋园卧病呈晖上人
　　幽寂旷日遥林园转清密疲疴澹无豫独坐泛瑶瑟懐挟万古情忧虞百年疾绵绵多滞念忽忽每如失缅想赤松游高寻白云逸荣吝始都防幽人遂贞吉图书纷满牀山木蔼盈室宿昔心所尚平生自兹毕愿言谁见知梵筵有同术八月高秋晚凉风正萧瑟
　　登幽州台歌
　　前不见古人后不见来者念天地之悠悠独怆然而涕下
　　近体诗
　　度荆门望楚
　　遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来
　　晩次乐乡县
　　故乡杳无际日暮且孤征川原迷旧国道路入边城野戍荒烟断深山古木平如何此时恨噭噭夜猿鸣
　　送客
　　故人洞庭去杨栁春风生相送河洲晩苍茫别思盈白苹巳堪把绿芷复含荣江南多桂树归客赠生平
　　春夜别友人
　　银烛吐青烟金樽对绮筵离堂思琴瑟别路绕山川明月隐髙树长河没晓天悠悠洛阳道此会在何年
　　送东莱王学士无竞
　　寳劒千金买平生未许人懐君万里别持赠结交亲孤松宜晩岁众木爱芳春巳矣将何道无令白首新
　　送著作佐郎崔融等从梁王东征
　　金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名
　　春晦饯陶七于江南同用风字
　　黄鹤烟云去青江琴酒同离帆方楚越沟水复西东芙蓉生夏浦杨栁送春风明日相思处应对菊花丛喜遇冀侍御珪崔司议泰之二使【幷序】
　　余独坐一隅孤愤五蠧虽身在江海而心驰魏阙歳时仲春幽卧未起忽闻二星入井四牡临亭邀使者之车乃故人之驾隐几一笑把臂入林既闻朝廷之乐复此琴樽之事山林幽寂钟鼎旧游语黙谭咏今复一得况北堂夜永西轩月微巴山有望别之嗟洛阳无寄载之客江关离会三千余里名位宠辱一百年中欢娯如何日月其迈不为目前之赏以增别后之思蟋蟀杀人夫子何叹
　　谢病南山下幽卧不知春使星入东井云是故交亲惠风吹宝瑟微月忆清真凭轩一留醉江海寄情人
　　月夜有懐
　　美人挟赵瑟微月在西轩寂寞夜何久殷勤玉指繁清光委衾枕遥思属湘沅空帘隔星汉犹梦感精魂
　　春日登金华观
　　白玉仙台古丹丘别望遥山川乱云日楼榭入烟霄鹤舞千年树虹飞百尺桥还疑赤松子天路坐相邀
　　白帝城懐古
　　日落沧江晩停桡问土风城临巴子国台没汉王宫荒服仍周甸深山尚禹功岩悬青壁断地险碧流通古木生云际孤帆出雾中川途去无限客思坐何穷
　　岘山懐古
　　秣马临荒甸登髙览旧都犹悲堕泪碣尚想卧龙图城邑遥分楚山川半入吴丘陵徒自出贤圣几凋枯野树苍烟断津楼晩气孤谁知万里客怀古正踟蹰
　　宿让河驿浦
　　沿流辞北渚结防宿南州合岸昏初夕回塘暗不流卧闻塞鸿断坐听峡猿愁沙浦明如月汀葭晦若秋不及能鸣雁徒思海上鸥天河殊未晓沧海信悠悠
　　和陆明府赠将军重出塞
　　忽闻天上将关塞重横行始返楼兰国还向朔方城黄金装战马白羽集神兵星月开天阵山川列地营晩风吹画角春色耀飞旌寜知班定逺犹是一书生
　　秋日遇荆州府崔兵曹使宴【并序】
　　若夫尊卑位隔荣贱途分使卿士大夫倚轩裳而傲物山栖木食负林壑而骄人未有能屈富贵于沈冥杂薜萝于簪笏天人坐契相从云雾之游风雨不疲髙纵琴樽之赏崔兵曹紫庭公冑青云贵人以钟鼎不足以致奇才烟霞可以交名士皇华昭国懐鳯綍而髙寻白桂追游邀兎罝而下顾大矣哉生平未识一见而交道遂存此日披懐千载之风期坐合支道林之雅论妙理沈微崔子玉之雄才斯文未防属乎金龙掌气石鴈惊秋天泬寥而烟日无光野寂寞而山川变色芸其黄矣悲白露于苍葭木叶落兮惨红霜于绿野尔其高兴洽芳酒防顿羲和而不留顾华堂而欲晩长歌何托思传稽古之文爰命小人率记当时之事人探一字六韵成篇
　　輶轩鳯凰使林薮鹖鸡冠江湖一相许云雾坐交欢兴尽崔亭伯言防释道安林光稍欲暮岁物已将阑古树苍烟断虗庭白露寒瑶琴山水曲今日为君弹
　　入东阳峡与李明府舟前后不相及
　　东岩初解缆南浦遂离羣出没同洲岛沿洄异渚濆风烟犹可望歌笑浩难闻路转青山合峯回白日曛奔涛上漫漫积水下沄沄倐忽犹疑及差池复两分离离间逺树蔼蔼没遥氛地上巴陵道星连牛斗文孤狖啼寒月哀鸿叫断云仙舟不可见揺思坐氛氲
　　南山家园林木交映盛夏五月幽然清凉独坐思逺率成十韵
　　寂寥守穷巷幽独卧空林松竹生虚白阶庭横古今鬰蒸炎夏晩凉宇閟清隂轩窓交紫霭檐户对苍岑鳯蕴仙人箓鸾歌素女琴防机委人代闭牖察天心蛱蝶怜红药蜻蜓爱碧浔坐观万象化方见百年侵扰扰将何息青青长苦吟愿随白云驾龙鹤相招寻
　　杜审言
　　审言字必简襄阳人举进士为隰城尉雅善五言诗工书翰恃才謇傲为世所嫉尝谓人曰吾文章合得屈宋作衙官吾书迹合得王羲之北面则天召见累迁膳部贠外郎神龙初坐通张易之兄弟流峯州入为修文馆学士卒与李峤崔融苏味道为文学四友
　　纪事云审言初贬吉州司户与同僚不叶司马周季重司户郭若讷诬以罪系狱审言子并年十三因季重酒酣懐刃刺之季重临死曰吾不识审言有孝子若讷误我亦焉避害审言因此免官还东都则天召将用之问曰卿喜否审言舞蹈谢恩因作欢喜诗授著作郎神龙初坐通张易之流峯州入为修文馆学士卒将死谓宋之问武平一曰吾在久压公等今且死因大慰但恨不见替人云李峤等请加命时武平一为表云审言誉鬰中朝文高前列是以升荣粉署擢秀兰台往以微瑕久从逺谪陛下膺图玉扆下制金门收贾谊于长沙返蔡邕于左挍审言获登文馆预奉属车未献长卿之辞遽啓元瑜之悼臣等积薪增愧焚芝盈感伏乞恩加朱绂宠及幽泉假饬终之仪举哀荣之典庶弊帷莫弃坠履无遗乃赠著作郎制曰汉覃恩祐方庆于同时漳浦沉疴忽归于厚夜蒿里修文之地永閟音徽蓬山著作之曹宜加宠数
　　近体诗
　　莱三殿侍宴奉敕咏终南山应制
　　北斗挂城边南山倚殿前云标金阙迥树杪玉堂悬半岭通佳气中峯绕瑞烟小臣持献寿长此戴尧天
　　宿羽亭侍宴应制
　　步辇千门出离宫二月开风光新栁报宴赏落花催碧水揺空阁青山绕吹台圣情留晩兴歌管送余杯
　　赋得妾薄命
　　草绿长门掩苔青永巷幽宠移新爱夺泪落故情留啼鸟惊残梦飞花搅独愁自怜春色罢团扇复迎秋
　　和韦承庆过义阳公主山池
　　迳转危峯逼桥回缺岸妨玉泉移酒味石髓换稉香绾雾青丝弱牵风紫蔓长犹言宴乐少别向后池塘防琴绕碧沙揺笔弄青霞杜若幽庭草芙蓉曲沼花宴游成野客形胜得山家往往留仙步登攀日易斜攒石当轩倚悬泉度牖飞鹿麛衔妓席鹤子曳童衣园果尝难遍池莲摘未稀卷帘唯待月应在醉中归赏翫奇他日高深爱此时地分八水背峰作九山疑池静鱼偏逸人闲鸟欲欺青谿留别兴更与白云期
　　和晋陵陆丞早春游望
　　独有宦逰人偏惊物候新云霞出海曙梅栁渡江春淑气催黄鸟晴光照绿苹忽闻歌古调归思欲霑巾
　　秋夜宴临津郑明府宅
　　行止皆无地招寻独有君酒中堪累月身外即浮云露白宵钟彻风清晓漏闻坐防余兴往还似未离羣
　　和康五庭芝望月有怀
　　明月高秋迥愁人独夜看暂将弓并曲飜与扇俱团露濯清辉苦风飘素影寒罗衣一此鍳顿使别离难
　　旅寓安南
　　交趾殊风候寒迟暖复催仲冬山果熟正月野花开积雨生昏雾轻霜下震雷故乡逾万里客思倍从来
　　都尉山亭
　　紫藤萦葛藟绿刺蔷薇下钓看鱼跃探巢畏鸟飞叶踈荷已晩枝亚果新肥胜迹都无限只应伴月归
　　夏日过郑七山斋
　　共有樽中好言寻谷口来薜萝山迳入荷芰水亭开日气含残雨云隂送晩雷洛阳钟鼔至车马系迟回
　　送崔融
　　君王行出将书记逺从征祖帐连河阙军麾动洛城旌防朝朔气笳吹夜边声坐觉烟尘扫秋风古北平
　　扈从出长安应制
　　分野都畿列时乘六御均京师旧西幸洛道此东廵文物驱三统声明走百神龙旗萦漏夕鳯辇拂钩陈抚迹地灵古游情皇鉴新山追防马日水忆钓鱼人禹食传中使尧樽遍下臣省方称国阜问道识风淳岁晩天行吉年丰景从亲欢娱包歴代宇宙忽疑春
　　春日江津游望
　　旅客揺边思春江弄晩晴烟销垂栁弱雾卷落花轻飞棹乘空下囘流向日平鸟啼移几处蝶舞乱相迎忽叹人皆浊隄防水至清谷王常不让深可戒中盈
　　度石门山
　　石门千仞断迸水落遥空道束悬崖半桥欹絶涧中仰攀人屡息直下骑才通泥拥奔虵径云埋伏兽丛星躔牛斗北地脉象牙东开塞随行变高深触望同江声连骤雨日气抱残虹未改朱明律先含白露风坚贞深不惮险涩谅难穷有异登临赏徒为造化功
　　赠苏味道
　　北地寒应苦南庭戍未归边声乱羌笛朔气卷戎衣雨雪关山暗风霜草木稀胡兵战欲尽汉卒尚重围云净妖星落秋深塞马肥据鞍雄劒动揺笔羽书飞舆驾还京邑朋游满帝畿方期来献凯歌舞共春辉
　　和李大夫嗣真奉使存抚河东
　　六位乾坤动三微厯数迁讴歌移火德图防在金天子月开阶统房星受命年祯符龙马出宝箓鳯皇传地即交风雨都仍卜涧瀍明堂唯御极清庙乃尊先不宰神功运无为大象悬八荒平物土四海接人烟巳属羣生泰犹言至道偏玺书傍问俗旌节近推贤秩比司空位官临御史员推词执刀笔直谏罢楼船国有大臣器朝加小会筵将行备礼乐送别仰神仙城阙周京转关河陜服连稍观汾水曲俄指绛台前姑射聊长望平阳遂宛然舜耕余草木禹凿旧山川昔出诸侯上无何霸业全中军归战敌外府絶兵权隐隐帝乡逺瞻瞻肃命防西河偃风俗东壁挂星躔井邑枌榆社陵园松栢田荣光晴掩代佳气晓侵燕雨霈鸿私涤风行睿防宣嫠访疾苦屠钓采贞坚人乐逢刑措时康恰赏延赐逾秦氏级恩倍汉家钱拥传咸翘首称觞竞比肩拜迎弥道路舞咏溢郊鄽杀气西衡白穷阴北暝飞霜遥渡海残月迥临边缅邈朝廷问周流朔塞旋兴来探马策俊发抱龙泉学总八千卷文倾三百篇澄清得使者作颂有人焉莫以崇班阂而云胜托捐伟才何磊落陋质几翩翾江海寜为让巴渝转自牵一闻歌圣道助曲荷陶甄
　　守岁侍宴应制
　　季冬除夜接新年帝子王孙捧御筵宫阙星河低拂树殿庭灯烛上薰天弹弦奏节梅风入对局探钩柏酒传欲向正元歌万寿暂留欢赏寄春前
　　大酺
　　毘陵震泽九州通士女欢娱万国同伐鼓撞钟惊海上新妆袨服照江东梅花落处疑残雪栁叶开时任好风火德云官逄道泰天长地久属年丰
　　春日京中有懐
　　今年游寓独游秦愁思看春不当春上林苑里花徒发细栁营前叶漫新公子南桥应尽兴将军西第几畱賔寄语洛城风日道明年春色倍还人
　　赠苏绾书记
　　知君书记本翩翩为许从戎赴朔邉红粉楼中应计日燕攴山下莫经年
　　渡湘江
　　迟日园林悲昔游今春花鸟作边愁独怜京国人南窜不似湘江水北流
　　戏赠赵使君美人
　　红粉青娥映楚云桃花马上石榴裙罗敷独向东方去漫学他家作使君








　　御定全唐诗录卷五
　　钦定四库全书
　　御定全唐诗录卷六
　　沈佺期
　　佺期字云乡相州内黄人擢进士第长安中累迁通事舍人预修三教珠英再转考功员外郎坐赃配流岭表神龙中授起居郎加修文馆直学士后歴中书舍人太子詹事
　　新唐书云建安后讫江左诗律屡变至沈约庾信以音韵相婉附属对精密及宋之问沈佺期尤加靡丽回忌声病约句准篇如锦绣成文学者宗之号为沈宋语曰苏李居前沈宋比肩
　　纪事云张燕公说尝谓佺期曰沈三兄诗须还他第一尝侍宴为弄词恱帝其词云廻波尔时佺期流向岭外生归身名巳防齿录袍笏未复牙绯帝恱因赐牙绯
　　古体诗
　　芳树
　　何地早芳菲宛在长门殿夭桃色若绶秾李光如练啼鸟弄花踈逰蜂饮香遍叹息春风起飘零君不见
　　长安道
　　秦地平如掌层城入云汉楼阁九衢春车马千门旦绿槐开复合红尘聚还散日晩鬭鸡还经过狭斜看
　　临高台
　　高台临广陌车马纷相续回首思旧乡云山乱心曲逺望河流缓周看原野绿向夕林鸟还忧来飞景促
　　古别离
　　白水东悠悠中有西行舟舟行有返櫂水去无还流奈何生别者戚戚懐逺游逺逰谁当惜所悲防难收自君閴芳躧青阳四五遒皓月掩兰室光风虚蕙楼相思无明晦长叹累春秋离居久迟暮高驾何淹留
　　和杜麟台元志春情
　　嘉树满中园氛氲罗秀色不见仙山云倚琴空太息沈思若在梦缄怨似无忆青春坐南移白日忽西匿蛾眉返青镜闺中不相识
　　送乔随州偘
　　结友三十载同游一万里情为契濶生心由别离死拜恩前后人从宦差池起今尔归汉东明珠报知己自乐昌郡泝流至白石岭下行入郴州
　　兹山界夷夏天险横寥廓太史漏登探文命限开凿北流自南泻羣峯回众壑驰波如电腾激石似雷落崖留盘古树涧蓄神农药乳窦何淋漓苔藓更彩错姢娟潭里虹渺渺滩边鹤岁杪应流火天高云雾薄金风吹绿梢玉露洗红箨泝舟始兴廨登践桂阳郭匍匐缘修坂穹窿曳长防碍林阻往来过堰每前却救艰不遑饭毕昏无暇泊濯谿宁足惧磴道谁云恶我行湍险多山水皆不若安能独见闻书此贻京洛
　　过蜀龙门
　　龙门非禹凿诡怪乃天功西南出巴峡不与众山同长窦亘五里宛转复嵌空伏湍喣潜石瀑水生轮风流水无昼夜喷薄龙门中潭河势不测藻葩垂彩虹我行当季月烟景共春融江关勤亦甚巘崿意难穷誓将息机事炼药此山东
　　初达驩州
　　流子一十八命予偏不偶配逺天遂穷到迟日最后水行儋耳国陆行雕题薮魂魄游鬼门骸骨遗鲸口夜则忍饥卧朝则抱病走搔首向南荒拭泪看北斗何年赦书来重饮洛阳酒
　　古歌
　　落叶流风向玉台夜寒秋思洞房闲水晶帘外金波下云母窓前银汉回玉阶隂隂苔藓色君王履綦难再得璇闺窈窕秋夜长绣户徘徊明月光燕姬防帐芙蓉色秦女金炉兰麝香北斗七星横夜半清歌一曲断君肠
　　七夕曝衣篇
　　君不见昔日宜春太液边披香画阁与天连灯火灼烁九微暎香气氛氲百和然此夜星繁河正白人传织女牵牛客宫中扰扰曝衣楼天上娥娥红粉席曝衣何许曛半黄宫中防女提玉箱珠履奔腾上兰砌金闺宛转出梅梁绛河里碧烟上双花伏免画屏风四子盘龙擎斗帐舒罗散縠云雾开缀玉垂珠星汉回朝霞散彩羞衣架晩月分光劣镜台上有仙人长命绺中看玉女迎欢绣瑇瑁筵中别作春瑚窓里翻成昼椒房金屋宠新流意气骄奢不自由汉文宜惜露台费晋武须焚前殿裘
　　入少密谿
　　云峯苔壁绕谿斜江路香风夹岸花树密不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自言避喧非避秦薜衣耕凿帝尧人相留且待鸡黍熟夕卧深山萝月春近体诗
　　晦日浐水应制
　　素浐接宸居青门盛祓除摘兰喧鳯野浮枣溢龙渠苑蝶飞殊嬾宫莺啭不踈星移天上入歌舞向储胥
　　三日梨园侍宴
　　九重驰道出三已禊堂开画鹢中流动青龙上苑来野花飘御座河栁拂天杯日晩迎祥处笙镛下帝台
　　九日临渭亭侍宴应制【得长字】
　　御气幸金方凭高荐羽觞魏文颁菊蘂汉武赐萸囊秋变铜池色晴添银树光年年重九庆日月奉天长
　　仙萼亭初成侍宴应制
　　山中气色和宸赏第中过辇路披仙掌帷宫拂帝萝泉临香涧落峯入翠云多无异登悬圃东南望白河
　　送金城公主适西蕃应制
　　金牓扶丹掖银河属紫阍那堪将鳯女还以嫁乌孙玉就歌中怨珠辞掌上恩西戎非我匹明主至公存
　　幸白鹿观应制
　　紫鳯真人府斑龙太上家天流芝葢下山转桂旗斜圣藻垂寒露仙杯落晩霞唯应问王母桃作几时花
　　巫山髙
　　巫山峯十二合防隐昭回俯眺琵琶峡平看云雨台古槎天外倚瀑水日边来何忍猿啼夜荆王枕席开神女向高唐巫山下夕阳裵徊作行雨婉娈逐荆王电影江前落雷声峡外长霁云无处所台馆晓苍苍
　　折杨栁
　　玉牕朝日暎罗帐春风吹拭泪攀杨栁长条踠地垂白花飞歴乱黄鸟度参差妾自肝肠断傍人那得知
　　杂诗
　　铁马三军去金闺二月还边愁离上国春梦失阳关池水瑠璃净园花玳瑁斑岁华空自掷愁怨不胜顔落叶惊秋妇高砧促暝机蜘蛛寻月度萤火傍人飞清镜红埃入孤灯绿焰微怨啼能至晓独自嬾缝衣妾家临渭北春梦着辽西何苦朝鲜郡年年事鼓鼙燕来红壁语莺向绿窻啼为许长相忆防干玉筯齐闻道黄龙戍频年不解兵可怜闺里月长在汉家营少妇今春意良人昨夜情谁人将旗鼓一为取龙城
　　剪防
　　宫女怜芳树裁花竞早荣寒依刀尺尽春向绮罗生弱蔕盘丝发香防结素成纤枝幸不弃长就玉阶倾
　　乐城白鹤寺
　　碧海开龙藏青云起鴈堂潮声迎法鼓雨气湿天香树接前山暗谿承瀑水凉无言谪居逺清浄得空王
　　游少林寺
　　长歌游宝地徙倚对珠林雁塔风霜古龙池岁月深绀园澄夕霁碧殿下秋阴归路烟霞晩山蝉处处吟
　　岳馆
　　洞壑仙人馆孤峯玉女台空蒙朝气合窈窕夕阳开流涧含轻雨虚岩应薄雷正逄鸾与鹤歌舞出天来
　　早发平昌岛
　　解防春风后鸣榔晓涨前阳乌出海树云雁下江烟积气冲长岛浮光溢大川不能懐魏阙心赏独泠然
　　夜宿七盘岭
　　独游千里外高卧七盘西山月临床近天河入户低芳春平仲绿清夜子规啼浮客空留听襃城闻曙鸡十三四时尝从巫峡过他日偶然有思
　　小度巫山峡荆南春欲分使君滩上草神女庙前云树悉江中见猿多天外闻别来如梦里一想一氛氲
　　初达驩州
　　自昔闻铜柱行来向一年不知林邑地犹隔道明天雨露何时及京华若个边思君无限泪堪作日南泉
　　驩州风土不作寒食
　　岭外无寒食春来不见饧洛中新甲子何日是清明花栁争朝发轩车满路迎帝乡遥可念肠断报亲情
　　白莲花亭侍宴应制
　　九日陪天仗三秋幸禁林霜威变绿树云气落青岑水殿黄花合山亭绛叶深朱旗夹小径宝马驻清浔苑吏收寒果饔人膳野禽承欢不觉暝遥响素秋砧
　　仙萼池亭侍宴应制
　　步辇寻丹嶂行宫在翠防川长看鸟灭谷转听猿稀天磴扶阶迥云泉透户飞闲花开石竹幽叶吐蔷薇径狭难留骑亭寒欲进衣白龟来献寿仙吹返彤闱
　　奉和晦日驾幸昆明池应制
　　法驾乗春转神池象汉回双星移旧石孤月隐残灰战鹢逢时去恩鱼望幸来岸花缇骑绕堤栁幔城开思逸横汾唱欢流宴镐杯防臣雕朽质羞覩豫章材
　　奉和圣制幸礼部尚书窦希玠宅
　　北阙垂旒暇南宫听礼回天临翔鳯转恩向跃龙开兰气承仙帐榴花引御杯水从金穴吐云是玉衣来池影揺歌席林香散舞台不知行漏晩清跸尚徘徊
　　酬苏员外味道夏晩寓直省中见赠
　　并命登仙阁分曹直礼闱大官供宿膳侍史防朝衣卷慢天河入开窗月露防小池残暑退高树早凉归冠劒无时释轩车待漏飞明朝题汉柱三署有光辉
　　和韦舍人早朝
　　阊阖连云起岩廊拂雾开玉珂龙影度珠履雁行来长乐宵钟尽明光晓奏催一经推旧德五字擢英才俨若神仙去纷从霄汉回千春奉休歴分禁喜趋陪
　　夜游
　　今夕重门啓游春得夜芳月华连昼色灯影杂星光南陌青丝骑东隣红粉妆管弦遥辨曲罗绮暗闻香人拥行歌路车攒鬬舞场经过犹未巳钟鼓出长杨
　　入鬼门关
　　昔传瘴江路今到鬼门关土地无人老流移几客还自从别京洛頽鬓与衰顔夕宿含沙里晨行冈路间马危千仞谷舟险万重湾问我投何地西南尽百蛮
　　哭苏眉州崔司业二公【并序】
　　同时郎裴懐古者作牧潭府神龙三年秋八月佺期承恩北归途中觏止访及故旧知眉州苏使君味道国子崔司业融驰旋间相次而逝苏往任鳯阁侍郎佺期沗通事舍人崔重为鳯阁舍人佺期又迁给事并啣畴昔之眷俱荷提奬之恩前年负谴南荒二公先移官守迨此凶问情理何堪所叹遽窜有期行迈在逺哀不展旧礼不申卑流恸斯文冀通幽路
　　涣汗天中发伶俜海外旋长沙遇太守问旧几人全国宝亡双杰天才防两贤大名齐弱岁髙德并中年风鉴王夷甫文章谢惠连相看尚鬓相次入黄泉流放蛮陬濶乡关帝里偏亲朋云雾拥生死岁时传崔昔挥宸翰苏尝济巨川绛衣陪下列黄阁谬差肩及此俱冥昧云谁叙播迁隼舆懐旧辙鳣馆想虚筵家爱方休杵皇慈更撤县铭旌西蜀路骑吹北邙田陇树应秋矣江帆故杳然罢琴明月夜留剑白云天涕泗湘潭水凄凉衡峤烟古来修短分神理竟难筌
　　奉和立春游苑迎春
　　东郊暂转迎春仗上苑初飞行庆杯风射蛟氷千片断气冲鱼钥九关开林中觅草才生蕙殿里争花并是梅歌吹衔恩归路晚栖乌半下鳯城来
　　人日重宴大明宫赐防缕人胜应制
　　拂旦鸡鸣仙卫陈凭高龙首帝城春千官黼帐杯前寿百福香奁胜里人山鸟初来犹怯啭林花未发巳偷新天文正应韶光转设报悬知用此辰
　　奉和春初幸太平公主南庄应制
　　主家山第早春归御辇春游绕翠微买地铺金曾作埒寻河取石旧支机云间树色千花满竹里泉声百道飞自有神仙鸣鳯曲并将歌舞报恩晖
　　奉和春日幸望春宫应制
　　芳郊绿野散春晴复道离宫烟雾生杨栁千条花欲绽葡萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明
　　侍宴安乐公主新宅应制
　　皇家贵主好神仙别业初开云汉边山出尽如鸣鳯岭池成不让饮龙川妆楼翠愰教春住舞阁金铺借日悬敬从乗舆来此地称觞献寿乐钧天
　　龙池篇
　　龙池跃龙龙巳飞龙德先天天不违池开天汉分黄道龙向天门入紫微邸第楼台多气色君王鳬雁有光辉为报寰中百川水来朝此地莫东归
　　兴庆池侍宴应制
　　碧水澄潭暎逺空紫云香驾御微风汉家城阙疑天上秦地山川似镜中向浦回舟萍巳绿分林蔽殿槿初红古来徒羡横汾赏今日宸逰圣藻雄
　　从幸香山寺应制
　　南山奕奕通丹禁北阙峩峩连翠云岭上楼台千地起城中钟鼔四天闻防檀晓阁金舆度鹦鹉晴林采眊分愿以醍醐参圣酒还将只苑当秋汾
　　红楼院应制
　　红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语鑪气晨飘接御香谁谓此中难可到自怜深院得回翔
　　再入道塲纪事应制
　　南方归去再生天内殿今年异昔年见辟乾坤新定位看题日月更高悬行随香辇登仙路坐近鑪烟讲法筵自喜恩深陪侍从两朝长在圣人前
　　嵩山石淙侍宴应制
　　金舆旦下绿云衢防殿晴临碧涧隅谿水泠泠逐行漏山烟片片引香炉仙人六膳调神鼎玉女三浆捧帝壶自惜汾阳纡道驾无如太室覧真图
　　古意呈补阙乔知之
　　卢家少妇鬰金堂海燕双栖玳瑁梁九月寒砧催木叶十年征戍忆辽阳白狼河北音书断丹鳯城南秋夜长谁为含愁独不见更教明月照流黄
　　遥同杜员外审言过岭
　　天长地濶岭头分去国离家见白云洛浦风光何所似崇山瘴疠不堪闻南浮涨海人何处北望衡阳雁几羣两地江山万余里何时重谒圣明君
　　夜宴安乐公主宅
　　濯龙门外主家亲鸣鳯楼中天上人自有金杯迎甲夜还将绮席代阳春
　　苑中遇雪应制
　　北阙彤云掩曙霞东风吹雪舞山家琼章定少千人和银树长芳六出花
　　宋之问
　　之问字延清虢州农人弱冠知名尤善五言诗初徴令与杨炯分直内教俄授雒州参军累转尚方监丞预修三教珠英尝扈从游宴坐附张易之左迁泷州参军未几逃还匿于雒阳人张仲之家仲之与驸马都尉王同皎等谋杀武三思之问令兄子发其事以自购及同皎等获罪起为鸿胪主簿由是深为义士所讥景龙中再转考功员外郎时中宗增置修文馆学士之问与薛稷杜审言等首膺其选寻转越州长史睿宗即位以之问附张易之武三思配徙钦州先天中赐死于徙所友人武平一纂集其诗
　　僧皎然云沈宋为有唐律之龟鉴情多兴逺语丽为多真射雕手使曹刘降格为之吾未知其孰胜
　　古体诗
　　初到陆浑山庄
　　授衣感穷节策马凌伊关归齐逸人趣日觉秋琴闲寒露衰北阜夕阳破东山浩歌步榛樾栖鸟随我还
　　夜饮东亭
　　春泉鸣大壑皓月吐层岑岑壑景色佳慰我逺游心暗芳足幽气惊栖多众音髙兴南山曲长謡横素琴
　　送赵六贞固
　　目断南浦云心醉东郊栁怨别此何时青芳来巳久与君共时物尽此盈樽酒始愿今不从春风恋防手
　　题张老松树
　　岁晚东岩下周顾何凄恻日落西山阴众草起寒色中有乔松树使我长叹息百尺无寸枝一生自孤直
　　别之望后独宿蓝田山庄
　　鹡鸰有旧曲调苦不成歌自叹兄弟少常嗟离别多尔寻北京路予卧南山阿泉晚更幽咽云秋尚嵳峩药栏听蝉噪书幌见禽过愁至愿甘寝其如乡梦何
　　浣纱篇赠陆上人
　　越女顔如花越王闻浣纱国微不自宠献作吴王娃山薮半潜匿苎萝更防遮一行霸勾践再笑倾夫差艳色夺人目斆嚬亦相夸一朝还旧都靓妆寻若耶鸟惊入松网鱼畏沉荷花始觉冶容妄方悟羣心邪钦子秉幽意世人共称嗟愿言托君懐倘类蓬生麻家住雷门曲高阁凌飞霞淋漓翠羽帐旖旎防云车春风艳楚舞秋月纒胡笳自昔专娇爱袭玩唯矜奢达本知空寂弃彼犹泥沙永割偏执性自长薰修芽防妾不障道来止妾西家
　　雨从箕山来
　　雨从箕山来倐与飘风度晴明西峯日绿缛南谿树此时客精庐幸防真僧顾深入清净理妙断往来趣意得两契如言尽共忘喻观花寂不动闻鸟悬可悟向夕闻天香掩留不能去
　　初至崖口
　　崖口众山断嵚崟耸天壁气冲落日红影入春潭碧锦缋织苔藓丹青画松石水禽泛容与岩花飞的皪微路从此深我来恨于役惆怅情未巳羣峰暗将夕
　　自湘源至潭州衡山县
　　浮湘沿迅湍逗浦凝逺盼渐见江势濶行嗟水流漫赤岸杂云霞绿竹缘谿涧向背羣山转应接良景晏防障连夜猿平沙覆阳雁纷吾望阙容归桡速已惯中道方泝洄迟念自兹撰赖欣衡阳美持以蠲忧患
　　入崖口五渡寄李适
　　抱琴登絶壑伐木泝清川路极意谓尽势回趣转绵人逺草木秀山深云景鲜余负海峤情自昔微尚然弥旷十余载今来宛仍前未窥仙源极独进野人船时攀乳窦憇屡薄天牕眠夜弦响松月朝楫弄苔泉因防象外理永谢区中缘碧潭可遗老丹砂堪学仙莫使驰光暮空令归鹤怜
　　景龙三年春祠海
　　肃事祠春溟宵斋洗防虑鸡鸣见日出鹭下惊涛骛地濶八荒近天迥百川澍筵端接空曲目外惟雰雾暖气物象来周游晦明互致牲非元享禋涤期灵煦的的波际禽沄沄岛间树安期今何在方丈蔑寻路仙事与世隔冥搜徒巳屡四明背羣山遗老莫辨处抚中良自慨弱龄添恩遇三入文史林两拜神仙署虽叹出闗逺始知临海趣赏来空自多理胜孰能喻留楫竟何待徙倚忽云暮
　　温泉庄卧病寄杨七炯
　　多病卧兹岭寥寥倦幽独頼有嵩丘山髙枕长在目兹山栖灵异朝夕翳云族是日蒙雨晴返景入岩谷羃羃涧畔草青青山下木此意方无穷环顾怅林麓伊洛何悠漫川原信重复夏余鸟兽蕃秋末禾黍熟秉愿守樊圃归闲欣艺牧惜无载酒人徒把凉泉掬
　　敬答田征君
　　家临清谿水谿水绕盘石绿萝四靣垂袅袅百余尺风泉度丝管苔藓铺茵席传闻颍阳人霞外潄灵液忽枉岩中翰吟望朝复夕何当遂逺游物色候逋客
　　宿云门寺
　　云门若邪里泛鹢路才通夤缘绿篠防遂得青莲宫天香众壑满夜梵前山空漾漾潭际月飗飗杉上风兹焉多嘉遯数子今莫同鳯归慨处士鹿化闻仙公樵路郑州北举井阿岩东永夜岂云寐曙华忽葱茏谷鸟啭尚涩源桃惊未红再来期春暮当造林端穷庶几踪谢客开山投剡中
　　游陆浑南山自歇马岭到枫香林以诗代书答李舍人适
　　晨登歇马岭遥望伏牛山孤出羣峰首熊罴元气间太和亦崔嵬石扇横闪倐细岑互攒倚浮巘竞奔蹙白云遥入懐青霭近可掬徒寻灵异迹周顾惬心目晨拂鸟路行暮投人烟宿稉稻逺弥秀栗芋秋新熟石髓非一岩药苖乃万族间闗踏云雨缭绕缘水木西见商山芝南到楚乡竹楚竹幽且深半杂枫香林浩歌清潭曲寄尔桃源心
　　下桂江县黎壁
　　放溜觌前溆连山分上干江回云壁转天小雾峯攒吼沫跳急浪合流环峻滩欹杂出漩划缭绕避涡盘舟子怯桂水最云斯路难吾生抱忠信吟啸自安闲旦别巳千岁夜愁劳万端企予见夜月委曲破林峦潭旷竹烟尽洲香橘露团岂傲夙所好对之与俱欢思君罢琴酌泣此夜漫漫
　　至端州驿见杜五审言沈三佺期阎五朝隐王二无竞题壁慨然成咏
　　逐臣北地承严谴谓到南中每相见岂意南中岐路多千山万水分乡县云揺雨散各翻飞海濶天长音信稀处处山川同瘴疠自怜能得几人归
　　明河篇
　　八月凉风天气晶万里无云河汉明昏见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼户特相宜云母帐前初泛滥水精帘外转逶迤倬彼昭回如练白复出东城接南陌南陌征人去不归谁家今夜捣寒衣鸳鸯机上疏萤度乌鹊桥邉一雁飞雁飞萤度愁难歇坐见明河渐微没巳能舒卷任浮云不惜光辉让流月明河可望不可亲愿得乗槎一问津更将织女支机石还访成都卖卜人【武后时之问求为北门学士不许乃作此篇以见意后见之谓崔融曰非不知之问有奇才但恨有口过耳注口过谓口臭也】
　　龙门应制
　　宿雨霁氛埃流云度城阙河堤栁新翠苑树花先发洛阳花栁此时浓山水楼台暎几重羣公拂雾朝翔鳯天子乗春幸凿龙凿龙近出王城外羽从琳琅拥轩葢云跸才临御水桥天衣巳入香山防山壁崭岩断复连清流澄澈俯伊川雁塔遥遥绿波上星龛奕奕翠微边层峦旧长千寻木逺壑初飞万丈泉防仗红旌绕香阁下辇登高望河洛东城宫阙拟昭回南陌沟塍殊绮错林下天香七宝台山中春酒万年杯微风一起祥花落仙乐初鸣瑞鸟来鸟来花落纷无已称觞献寿香霞里歌舞淹留景欲斜石闗犹驻五云车鸟旗翼翼留芳草龙骑骎骎映晚花千乗万骑銮舆出水静山空严警跸郊外喧喧引看人倾都南望属车尘嚣声引飏闻黄道王气周回入紫宸先王定鼎山河固寳命乗周万物新吾君不事瑶池乐时雨来观农扈春【武后逰龙门命羣官赋诗先成者赐以锦桅左史东方虬诗成拜赐坐未安之问诗成文理兼美左右称善乃就夺锦袍衣之】
　　放白鹇篇
　　故人赠我绿绮琴兼致白鹇鸟琴是峄山桐鸟出吴谿中我心松石清霞里弄此幽不能巳我心河海白云垂怜此珍禽空自知著书晩下麒麟阁幼稚骄痴候门乐乃言物性不可违白鹇愁慕刷毛衣玉徽闭匣留为念六翮开笼任尔飞
　　下山歌
　　下嵩山兮多所思防佳人兮步迟迟松间明月长如此君再游兮复何时
　　近体诗
　　奉和立春日侍宴内出剪防花应制
　　金阁妆仙杏琼筵弄绮梅人间都未识天上忽先开蝶绕香丝住蜂怜艶粉回今年春色早应为剪刀催
　　春日芙蓉园侍宴应制
　　芙蓉秦地沼卢橘汉家园谷转斜盘径川回曲抱原风来花自舞春入鸟能言侍宴瑶池夕归途骑吹繁
　　扈从登封途中作
　　帐殿鬰崔嵬仙游实壮哉晓云连幕卷夜火杂星回谷暗千旗出山鸣万乗来扈从良可赋终乏掞天才
　　寿阳王花烛图【一作沈佺期诗】
　　仙媛乘龙日天孙捧雁来可怜桃李树更绕鳯凰台烛照香车入花临宝扇开莫令银箭晓为尽合欢杯
　　登总持寺阁
　　梵宇出三天登临望八川开襟俯城阙挥手拂云烟函谷青山外昆池落日边东京杨栁陌少别巳经年
　　江南曲
　　妾住越城南离居不自堪采花惊曙鸟摘叶餧春蚕懒结茱萸帯愁安玳瑁簪待君消瘦尽日暮碧江潭
　　陆浑山庄
　　归来物外情负杖阅岩耕源水看花入幽林采药行野人相问姓山鸟自呼名去去独吾乐无能愧此生
　　江亭晚望
　　浩渺浸云根烟岚出逺村鸟归沙有迹帆过浪无痕望水知柔性看山欲断魂纵情犹未已回马欲黄昏使往天平军马约与陈子昻新乡为期及还而不相遇
　　入卫期之子吁嗟不少留情人去何处淇水日悠悠恒碣青云断衡漳白露秋知君心许国不是爱封侯
　　送杜审言
　　卧病人事絶闻君万里行河桥不相送江树逺含情别路追孙楚维舟吊屈平可惜龙泉剑流落在丰城
　　留别之望舍弟
　　同气有三人分飞在此晨西驰巴岭徼东去洛阳濵强饮离前酒终伤别后神谁怜散花蕚独赴日南春
　　汉江宴别
　　汉广不分天舟移杳若仙秋虹映晩日江鹤弄晴烟积水浮冠葢遥风逐管弦嬉游不可极留恨此山川
　　过蛮洞
　　越岭千重合蛮谿十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞
　　泛镜湖南谿
　　乗兴入幽栖舟行日向低岩花候冬发谷鸟作春啼防嶂开天小丛篁夹路迷犹闻可怜处更在若邪谿
　　途中寒食
　　马上逢寒食愁中属暮春可怜江浦望不见洛桥人北极懐明主南溟作逐臣故园断肠处日夜栁条新
　　宿清逺峡山寺
　　香岫悬金刹飞泉界石门空山惟习静中夜寂无喧说法初闻鸟看心欲定猿寥寥隔尘市何异武陵源
　　题大庾岭北驿
　　阳月南飞雁传闻至此回我行殊未巳何日复归来江静潮初落林昏瘴不开明朝望乡处应见陇头梅
　　度大庾岭
　　度岭方辞国停轺一望家魂随南翥鸟泪尽北枝花山雨初含霁江云欲变霞但令归有日不敢恨长沙
　　奉和晦日幸昆明池应制
　　春豫灵池防沧波帐殿开舟凌石鲸度槎拂斗牛回节晦蓂全落春迟栁暗催象溟看浴景烧刼辨沈灰镐饮周文乐汾歌汉武才不愁明月尽自有夜珠来【纪事云中宗正月晦日幸昆明池赋诗羣臣应制百余篇帐殿前结防楼命上官昭容选一首为新翻御制曲从臣集其下须臾纸落如飞惟沈宋二诗不下又移时一纸飞坠乃沈诗也及间其评曰二诗工力敌沈诗落句云微臣雕朽质羞覩豫章材葢词气巳竭宋诗云不愁明月尽自有夜珠来犹陡健骞举沈乃伏不敢复争】
　　奉和幸三会寺应制【传是苍颉造书台】
　　六飞回玉辇双树谒金仙瑞鸟呈书字神龙吐浴泉净心遥证果睿想独超禅塔涌香花地山围日月天梵音迎漏彻空乐倚云悬今日登仁寿长看法镜圆
　　奉和幸长安故城未央宫应制
　　汉王未息战萧相乃营宫壮丽一朝尽威灵千载空皇明怅前迹置酒宴羣公寒轻防仗外春发幔城中乐思回斜日歌词继大风今朝天子贵不假叔孙通
　　春日郑协律山亭陪宴饯郑卿【同用楼字】
　　潘园枕郊郭爱客坐相求尊酒东城外骖騑南陌头池平分洛水林缺见嵩丘暗竹侵山径垂杨拂妓楼彩云歌处断迟日舞前留此地何年别兰房空自幽
　　和姚给事寓直之作
　　清论满朝阳高才拜夕郎还从避马路来接珥貂行宠就黄扉日威回白简霜柏台迁鸟茂兰署得人芳禁静钟初彻更踈漏渐长晓河低武库流火度文昌寓直恩徽重乗秋藻翰扬暗投空欲报下调不成章
　　使过襄阳登鳯林寺阁
　　香阁临清汉丹梯隐翠微林篁天际密人世谷中违苔石衔仙洞莲舟泊钓矶山云浮栋起江雨入庭飞信美虽南国严程限北归幽寻不可再留步惜芳菲
　　下桂江龙目滩
　　停午出滩险轻舟容易前峯攒入云树崖喷落江泉巨石潜山怪深篁隐洞仙鸟游谿寂寂猿啸岭姢娟挥袂日凡几我行途已千暝投苍梧郡愁枕白云眠
　　登越王台
　　江上越王台登高望几回南暝天外合北户日边开地湿烟常起山晴雨半来冬花采卢橘夏果摘杨梅迹类虞翻枉人非贾谊才归心不可见白发重相催
　　早发始兴江口至虚氏村作
　　候晓逾闽峤乘春望越台宿云鹏际落残月蚌中开薜荔揺青气桄榔翳碧苔桂香多露浥石响细泉回抱叶猿啸啣花翡翠来南中虽可恱北思日悠哉鬒髪俄成素丹心巳作灰何当首归路行剪故园莱
　　发藤州
　　朝夕苦遄征孤鸿长自惊泛舟依鴈渚投馆听猿鸣石髪缘谿蔓林衣扫地轻云峯刻不似苔藓画难成露裛千花气泉和万籁声攀幽红处歇跻险绿中行恋切芝兰砌悲纒松柏茔丹心江北死白发岭南生魑魅天边国穷愁海上城劳歌意无限今日为谁明
　　夜渡吴松江懐古
　　宿帆震泽口晓渡松江濆櫂发鱼龙气舟冲鸿雁羣寒潮顿觉满暗浦稍将分气出海生日光清湖起云水乡尽天卫叹息为吴君谋士伏剑死至今悲所闻
　　游禹穴回出若邪
　　禹穴今朝到邪溪此路通著书闻太史链药有仙翁鹤往笼犹挂龙飞剑巳空石帆揺海上天镜落湖中水底寒云白山邉坠叶红归舟何虑晩日暮使樵风
　　灵隐寺
　　鹫岭鬰苕荛龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发氷轻叶互凋夙龄尚遐异搜对涤烦嚣待入天台路看余度石桥【纪事云之问贬黜放还至江南游灵隐寺夜月拯明长廊行吟曰鹫岭鬰苕荛龙宫锁寂寥久不能续有老僧防长明灯问曰少年夜久不寐何耶之问曰偶欲题此寺而兴思不属即曰何不云楼观沧海日门对浙江潮之问愕然讶其遒丽迟明更访之则不复见寺僧有知者曰此骆賔王】
　　早发韶州
　　炎徼行应尽回瞻乡路遥珠崖天外郡铜柱海南标日夜清明少春冬雾雨饶身经大火热顔入瘴江消触影含沙怒逢人女草揺露浓看莽湿风觉船飘直御魑将魅寜论防与鸮虞翻思报国许靖愿归朝绿树秦京道青云洛水桥故园长在目魂去不须招
　　早入清逺峡
　　传闻峡山好旭日棹前圻雨色揺丹嶂泉声聒翠微两岩天作帯万壑树披衣秋菊迎霜序春藤碍日晖翳潭花似织缘岭竹成围寂歴环沙浦葱茏转石矶露余江未热风落瘴初稀猿饮排虗上禽惊掠水飞榜童夷唱合樵女越吟归良候斯为美边愁自有违谁言望乡国流涕失芳菲
　　发端州初入西江
　　问我将何去清晨泝越谿翠微悬宿雨丹壑饮晴霓树影梢云密藤阴覆水低潮回出浦驶洲转望乡迷人意长懐北江行日向西破顔看鹊喜拭泪听猿啼骨肉初分爱亲朋忽解防路遥魂欲断身辱理能齐畴昔三山意于兹万绪暌金陵有仙馆即事访丹梯
　　奉和春初幸太平公主南庄应制
　　青门路接鳯凰台素浐宸逰龙骑来涧草自迎香辇合岩花应待御筵开文移北斗成天象酒近南山作寿杯此日侍臣将石去共欢明主赐金回
　　嵩山石淙侍宴应制【得幽字】
　　离宫秘苑胜瀛洲别有仙人洞壑幽岩边树色含风冷石上泉声帯雨秋鸟向歌筵来度曲云依帐殿结为楼微臣昔忝方明御今日还陪八骏游
　　和赵员外桂阳桥遇佳人
　　江雨朝飞浥细尘阳桥花栁不胜春金鞍白马来从赵玉面红妆本姓秦妒女犹怜镜中发侍儿堪感路傍人荡舟为乐非吾事自叹空闺梦寐频
　　渡汉江
　　岭外音书断经冬复歴春近乡情更怯不敢问来人
　　嵩山夜还
　　家住嵩山下好采旧山薇自省游泉石何曾不夜归
　　苑中遇雪应制
　　紫禁仙舆诘旦来青旂遥倚望春台不知庭霰今朝落疑是林花昨夜开
　　送司马道士游天台
　　羽客笙歌此地违离筵数处白云飞蓬莱阙下长相忆桐柏山头去不归






　　御定全唐诗录卷六
　　钦定四库全书
　　御定全唐诗录卷七
　　李元纮
　　元纮字大纲先居滑州占籍万年本姓丙氏髙祖义旗入闗元纮曽祖粲率众归附赐姓李氏元纮性谨厚拜中书侍郎贵为国相家无储积虽季文子之徳何以加也卒諡文忠
　　近体诗
　　绿墀怨
　　征马噪金珂嫖姚向北河绿苔行迹少红粉泪痕多宝幄粘花絮银筝覆网罗别君如昨日青海雁频过
　　相思怨
　　望月思氛氲朱衾嬾更薰春生翡翠帐花防石榴裙燕语时惊妾莺啼转忆君交河一万里仍隔数重云徐安贞
　　安贞初名楚璧信安龙丘人尤善五言应制举一
　　嵗三擢甲科歴中书舍人集贤院学士上每属文多命视草累迁中书侍郎
　　近体诗
　　从驾温泉宫
　　神女调温液年年待圣人试开临水殿来洗属车尘防气随明主恩波浃近臣灵威自无极从此献千春
　　书殿侍宴
　　校文常近日赐宴忽升天酒正传杯至饔人捧案前玉堦鸣溜水清阁引归烟共惜芸香暮春风度几年
　　送王判官
　　明月开三峡花源出五溪城池青壁里烟火绿林西不畏王程促惟愁仙路迷巴东下归棹莫待夜猿啼
　　送吕向补阙西岳勒碑
　　圣作西山颂君其出使年勒碑悬日月驱传接云烟寒尽函闗路春归洛水边别离能几许朝暮玉墀前
　　送丹阳采访
　　郡县分南国皇华出圣朝为怜乡棹近不道使车遥旧俗吴三让遗风汉六条愿言除疾苦天子聴讴謡
　　奉和圣制畣二相出雀鼠谷
　　两臣初入梦二月扈巡边涧北寒犹在山南春半传颂声先奉御辰象复回天云日明千里旌旗照一川柳阴低辇路草色变新田还望汾阳近宸游自窅然
　　闻隣家理筝
　　北斗横天夜欲阑愁人倚月思无端忽闻画阁秦筝逸知是隣家赵女弹曲成虚忆青蛾敛调急遥怜玉指寒银锁重闗聴未辟不如眠去梦中看
　　齐澣
　　澣字洗心定州人少以词学称弱冠登第景云中为监察御史歴官至吏部侍郎以事贬良徳丞累迁润州刺史江南采访后为平阳太守
　　古体诗
　　长门怨
　　防防孤思逼寂寂长门夜妾妒亦知非君恩那不借防琴就玉阶调悲声未谐将心托明月流影入君懐常理
　　理爵里未详
　　近体诗
　　古别离
　　君御狐白裘妾居缃绮帱粟钿金夹膝花错玉搔头离别生庭草征衣断戍楼蟏蛸网清曙菡蓞落红秋小胆空房怯长眉满镜愁为传儿女意不用逺封侯
　　邢象玉
　　象玉爵里未详
　　古体诗
　　古意
　　家中酒新熟园里叶初荣伫杯欲取醉悒然思友生忽闻有奇客何姓复何名嗜酒陶彭泽能琴阮步兵何须问寒暑径共坐山亭举袂袪啼鸟扬巾扫落英心神无俗累歌咏有新声新声是何曲沧浪之水清
　　徐彦伯
　　彦伯名洪以字行兖州人少以文章擅名对防擢第累转蒲州司兵参军时司户韦暠善判事司士李亘工于笔札彦伯文辞雅美时谓河东三絶神龙中预修武后实録封髙平县子景云中迁散骑常侍太子賔客昭文馆学士
　　纪事云彦伯为文多变易求新以凤阁为鷃阁龙门为虬户金谷为铣谿玉山为琼岳竹马为篠骖月兎为魄兎后进效之谓之徐涩体
　　古体诗
　　拟古
　　遥裔烟屿鸿双影旦夕同交翰倚沙月和鸣弄江风茝若茂芳序君子从逺戎云生阴海没花落春潭空红泪掩促柱锦食罗薰笼自伤琼草绿讵惜铅粉红裂帛附双燕为予向辽东
　　读书三十载驰鹜周六经儒衣干时主忠策献阙庭一朝奉休眄从容厠羣英束身趋建章秉笔坐承明廨署相填噎僚吏纷纵横五日休澣时屠苏绕玉屏橘花覆北沼桂树交西荣树栖两鸳鸯含春向我鸣皎洁绮罗艳便娟丝管清扰扰天地间出处各有情何必岩石下枯槁闲此生
　　頽光无淹晷逝水有迅流緑苔纷易歇红顔不再求歌笑当及春无令壮志秋弱年仕闗辅簃门豁御沟敷愉东城际婉娈南陌头荷花娇緑水杨叶暖青楼中有绮罗人可怜名莫愁画屏绕金膝珠帘悬玉钩纎指调宝琴泠泠哀且柔赠君鸳鸯带因以鹔鹴裘窗晓吟日坐闺夕秉烛游无作北门客咄咄懐百忧
　　采莲曲
　　妾家越水边揺艇入江烟既见同心侣复采同心莲折藕丝能脆开花叶正圆春歌弄明月归棹落花前
　　芳树
　　玉花珍簟上金缕画屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有期攀条拭泪坐相思
　　近体诗
　　孤烛叹
　　切切夜闺冷微微孤烛然玉盘红泪滴金烬彩光圆防手缝轻素嚬蛾续断弦相思咽不语回向锦屏眠
　　春闺
　　戍客戍清波幽闺幽思多暗梁闻语燕夜烛见飞蛾宝鸭藏脂粉金屏缀绮罗裁衣卷纹素织锦度鸣梭有使通西极缄书寄北河年光只恐尽征战莫蹉跎
　　郭元振
　　元振名振以字行魏州人举进士授通泉尉累迁凉州都督拓州境一千五百开置屯田尽水陆之利在凉五年夷夏畏慕睿宗即位征拜吏兵二部尚书同中书门下三品以功封代国公明皇讲武骊山坐于纛下流新州
　　纪事云元振尉通泉任侠使气拨去小节武后知其所为召欲诘之既与语奇之索所为文章上宝劒篇后览嘉叹示学士李峤等
　　古体诗
　　春江曲
　　江水春沈沈上有双竹林竹叶壊水色郎亦壊人心
　　王昭君
　　自嫁单于国长衔汉掖悲容顔日憔悴有甚画图时厌践氷霜域嗟为边塞人思从漠南猎一见汉家尘闻有南河信传言杀画师始知君念重更肯惜蛾眉
　　子夜四时歌
　　春歌
　　陌头杨柳枝已被春风吹妾心正断絶君懐那得知青楼含日光緑池起风色赠子同心花殷勤此何极
　　秋歌
　　邀欢空伫立望美频回顾何时复采菱江中密相遇辟恶茱萸囊延年菊花酒与子结绸缪丹心此何有
　　冬歌
　　北极严气升南至温风谢调丝竞短歌拂枕怜长夜帷横双翡翠被卷两鸳鸯婉态不自得宛转君王牀
　　宝劒篇
　　君不见昆吾铁冶飞炎烟红光紫气俱赫然良工锻链凡几年铸得宝劒名龙泉龙泉顔色如霜雪良工咨嗟叹奇絶疏璃玉匣吐莲花错缕金环映明月正逢天下无风尘幸得周防君子身精光黯黯青蛇色文章片片緑鳞非直结交游侠子亦曽亲近英雄人何言中路遭弃捐零落漂沦古狱边虽复尘埋无所用犹能夜夜气冲天
　　近体诗
　　塞上
　　塞外虏尘飞频年出武威死生随玉劒辛苦向金微久戍人将老长征马不肥仍闻酒泉郡已合数重围【久戍人将老长征马不肥元振警句也元振尝山居夜有人面如盘出灯下元振以此诗题其颊遂灭明日出行巨木上有白耳此句在焉】
　　刘祎之
　　祎之字希美晋陵人少与孟利贞高智周郭正一俱以文藻知名号为刘孟髙郭上元中与元万顷等偕召入禁中论次新书髙宗又密令参决时政以分宰相之权时谓北门学士武后时为凤阁侍郎
　　近体诗
　　九成宫秋初应诏
　　帝圃疏金阙仙台驻玉銮野分明鸑岫路接宝鸡坛林树千霜积仙宫四序寒蝉急知秋早莺疎觉夏防怡神紫气外凝睇白云端舜海词波发空惊游圣难
　　郑愔
　　愔字文靖沧州人年十七进士擢第来俊臣罗织文状皆愔草定张易之兄弟荐为殿中侍御史易之败贬宣州司户
　　近体诗
　　塞外
　　塞外萧条望征人此路賖边声乱朔马秋色引胡笳遥嶂侵归日长城带晩霞断蓬飞古戍连雁聚寒沙海暗云无叶山春雪作花丈夫期报主万里独辞家
　　荒垒三秋夕穷郊万里平海阴凝独树日气下连营戎斾霜旋重边裘夜更轻将军犹转战都尉不成名折柳悲春曲吹笳断夜声明年汉使返须筑受降城
　　马懐素
　　懐素字惟臣润州人寓居江都师事李善博览经史善属文举进士长安中为监察御史守法不阿李迥秀恃势纳贿懐素劾罢之累拜中书舍人开元初为户部侍郎封常山县公三迁秘书监兼昭文馆学士湥为明皇所礼卒諡曰文
　　近体诗
　　奉和人日防大明宫恩赐防缕人胜应制
　　万宇千门平旦开天容辰象列昭回三阳候节金为胜百福迎祥玉作杯就暖风光偏着柳辞寒雪影半藏梅何幸得参词赋职自怜终乏马卿才
　　奉和幸安乐公主山庄应制
　　主家台沼胜平阳帝幸欢娱乐未央掩映雕窗交极浦参差绣户绕回塘泉声百处传歌曲树影千重对舞行圣酒一霑何以报唯欣颂徳奉时康
　　赵冬曦
　　冬曦定州鼓城人擢第拜左拾遗神龙初上言古律条目千余开元初为监察御史坐事流岳州还知史馆歴官国子祭酒性放达不屑世事兄弟皆显官张说云韦赵兄弟人之杞梓
　　古体诗
　　奉和张燕公早霁南楼
　　方曙跻南楼凭轩肆遐瞩物华荡暄气春景媚晴旭川霁湘山孤林芳楚郊缛列岩重叠翠逺岸逶迤緑风帆摩天垠鱼艇散湾曲鸿归鹤舞送猿叫莺声续羣动皆熙熙噫予独羁束常钦才子意忌鵩伤踡局雅尚骚人文懐沙何迫促未知二贤意去矣从所欲
　　近体诗
　　和尹秋夜游防湖
　　政理常多暇方舟此泝洄吹笙虚洞答举楫便风催山暗云犹辨潭幽月稍来清谿无数曲未尽莫先回烟霭夕微防幽湾赏未穷舣舟待初月褰幌招逺风鹤声聒前浦渔火明暗丛东山云壑意不谓尔来同
　　陪燕公游防湖上寺
　　江外多山水招要步马来琴将天籁合酒共鸟歌催岩坐攀红药谿行爱緑苔所懐非此地游望亦徘徊
　　奉答燕公
　　语别意凄凄零陵湘水西佳人金谷返爱子洞庭迷旧馆逢花发他山值鸟啼江天千里望谁见緑苹齐奉和圣制同二相以下羣官乐游园宴
　　爽垲三秦地芳华二月初酺承奠璧罢宴是合钱余柳翠垂堪结桃红卷欲舒从容会鹓鹭延曼戏龙鱼喜气流云物欢声浃里闾圣恩将报厚请述记言书
　　卢从愿
　　从愿字子龚相州人弱冠举明经授夏县尉迁监察御史睿宗朝拜吏部侍郎髙宗时裴行俭马戴为吏部称职及是从愿与李朝隠同时典选亦有美誉时人称曰前有马裴后有卢李开元中迁中书侍郎后拜吏部尚书諡曰文
　　近体诗
　　奉和圣制送张说巡边
　　上将发文昌中军静朔方占星引旌节择日拜坛场礼乐临轩送威声出塞扬安边俟帷幄制胜在岩廊作鼓将军气投醪壮士觞戒途遵六月离赠动三光槐路清梅暑蘅皋起麦凉持文仰雄伯耀武震遐荒袵席知无战兵戈示不忘伫闻歌枤杜凯入系名王
　　卢鸿【旧唐书作卢鸿一】
　　鸿字颢然其先范阳人徙洛阳博学善篆籀庐嵩山开元初征至东都谒见不拜宰相遣问状答曰礼者忠信之薄臣敢以忠信见召升内殿拜谏议大夫固辞诏许还山嵗给米绢又赐隠居服官营草堂恩礼殊渥
　　古体诗
　　嵩山十志【并序】
　　草堂
　　草堂者葢因自然之谿阜前当墉洫资人力之缔构后加茅茨将以避燥湿成栋宇之用昭简易叶乾坤之徳道可容膝休闲谷神同道此其所贵也及靡者居之则妄为剪饰失天理矣
　　山为宅兮草为堂芝兰兮药房罗蘼芜兮拍薜荔荃壁兮兰砌蘼芜薜荔兮成草堂阴阴邃兮馥馥香中有人兮信宜常读金书兮饮玉浆童顔幽操兮不易长
　　倒景台
　　倒景台者葢太室南麓天门右崖杰峰如台气凌倒景登路有三处可憇或曰三休台可以邀驭风之客会絶尘之子超逸真荡遐襟此其所絶也及世人登焉则魂散神越目极心伤矣
　　天门豁兮僊台耸杰屹崪兮零澒涌穷三休兮旷一观忽若登昆仑兮中期汗漫仙耸天开兮倒景台鲨颢气兮轶嚣埃皎皎之子兮自独立云可朋兮赮可吸曾何荣辱之所及
　　樾馆
　　樾馆者葢即林取材基巅柘架茅茨居不期逸为不至劳清谈娱宾斯为尚矣及荡者鄙其隘閴茍事宏湎乖其实矣
　　紫岩隈兮青磎侧云松烟茑兮千古色芳靃蘼兮荫防茏幽人搆馆兮在其中靃蘼防茏兮开樾馆卧风霄兮坐赭旦粤有宾兮时戾止樵苏不爨兮清谈已水嵗终朝兮常若此
　　枕烟庭
　　枕烟庭者葢特峰秀起意若枕烟秘庭凝虚窅若仙会即杨雄所谓爰静神游之庭是也可以超絶纷世永洁精神矣及机士登焉则寥閴戃恍愁懐情累矣
　　临泱漭兮背青荧吐云烟兮合窅防怳歘翕兮防幽霭意缥缈兮羣仙会窅冥仙会兮枕烟庭竦魂形兮凝视听闻夫至诚必感兮祈此巅契颢气飬丹田终彷像兮觏灵仙
　　云锦淙
　　云锦淙者葢激溜冲攒倾石丛倚鸣湍叠濯喷若雷风诡辉分丽焕若云锦可以莹发灵瞩幽翫忘归及匪士观之则反曰寒泉伤玉趾矣
　　水攒冲兮石丛耸焕云锦兮喷汹涌苔駮荦兮草夤縁芳羃羃兮濑溅溅石攒丛兮云锦淙波连珠兮文防峰有洁冥者媚此幽潄灵液兮乐天休实获我心兮夫何求
　　期仙磴
　　期仙磴者葢危磴穹窿迥接云路灵仙髣髴若可期及儒者毁所不见则黜之葢疑氷之谈信矣
　　霏微阴壑兮气腾虹迤逦危磴兮上凌空青霞杪兮紫云垂鸾歌凤舞兮吹参差鸾歌凤舞兮期仙磴鸿驾迎兮瑶华赠山中人兮好神仙想像闻此兮欲升烟铸月炼液兮竚还年
　　涤烦矶
　　涤烦矶者葢穷谷峻崖发地盘石飞流攒激积潄成渠澡性涤频迥有幽致可为智者说难为俗人言
　　灵矶盘礴兮溜奔错潄泠风兮镇冥壑研苔滋兮泉珠洁一饮一憇兮气想灭磷涟清淬兮涤烦矶灵仙境兮仁智归中有琴兮徽以玉峩峩汤汤兮弹此曲寄声知音兮同所欲
　　羃翠庭
　　羃翠庭者葢崖巘积阴林萝杳翠其上緜羃其下湥湛可以王神可以冥道矣及喧者游之则酣谑永日汩清薄厚
　　青崖阴兮月磵曲重幽叠邃兮隠沦躅草拊绵羃兮翠防茏当其无兮庭在中当无有用兮羃翠庭神可谷兮道可冥有幽人兮张素琴白玉徽兮緑水阴徳之愔兮澹多心
　　洞室
　　洞室者葢因岩作室即理谈室返自然斯洞矣及邪者居之则假容窃吹妄作虚诞竟以盗言
　　岚气肃兮岩翠冥空阴虚兮户芳迎披蕙帐兮促萝筵谈空空兮覈元蕙帐萝筵兮洞室秘而幽兮真可言返自然兮道可冥绎妙思兮草经结幽门兮在黄庭
　　金碧潭
　　金碧潭者葢水洁石鲜光涵金碧嵓葩林茑有助芳阴鉴空洞虚道斯胜矣而世生纒乎利害则未暇游之
　　水碧色兮石金光滟熠熠兮濙湟湟泉葩映兮烟茑临红灼灼兮翠阴阴翠相鲜兮金碧潭霜天洞兮烟景涵有幽人兮好防絶炳其焕兮凝其洁悠悠千古兮长不灭



　　御定全唐诗録卷七
　　钦定四库全书
　　御定全唐诗録卷八
　　张说
　　说字道济洛阳人弱冠应诏举累转右补阙预脩三教珠英擢凤阁舍人忤防流钦州中宗即位召拜兵部员外郎累拜兵部侍郎文馆学士景云中迁中书侍郎知政事进中书令封燕国公为姚崇所搆岀刺相州坐事左转岳州开元中拜兵部尚书仍知政事又敇为朔方军节度大使往巡五城后为集贤院学士尚书左丞相卒諡文贞说为文属思精壮长于碑志谪岳州后诗益凄惋谓得江山助云
　　天宝遗事云张说母梦玉燕自东南飞来投入懐中而有孕生说果为宰相其至贵之祥也纪事云明皇封太山回过金桥御路萦转一望旌纛绵数十里上曰张说言我勒兵三十万旌旗经
　　五百里陜右上党至于太原真才子也召吴道子韦无忝陈闳同制金桥图
　　古体诗
　　送王光庭
　　同居洛阳陌经日嬾相求及尔江湖去念别怅悠悠楚云眇羇翼海月倦行舟爱而不可见徒嗟芳嵗流
　　寄姚司马
　　共君春种本期清夏暑成人已去失望将谁语裛露摘香园感味怀心许偶逢西风便因之寄鄂渚
　　代书答姜七崔九
　　婀娜金闺树离披野田草虽殊两地荣幸共三春好花殊鸟飞处叶镂虫行道真心独感人惆怅令人老
　　江路忆郡
　　霿敛江早明星翻汉将没卧闻峡猿响起视榜人发倚棹攀岸篠凭船弄波月水宿厌洲渚晨光屡挥忽林泽来不穷烟波去无歇结思笙竽里揺情游侠窟年貌不暂留欢愉及髪云涛恋山海禽马懐燕越自非行役人安知慕城阙
　　岳州作
　　夜梦云阙间从容簪履列朝游洞庭上缅望京华絶潦收江未清火退山更热重欷视欲醉懵满气如噎器防鱼鼈腥衣防蚊防血髪白思益壮心用弥拙冠剑日苔藓琴书坐废撤唯有报恩字刻意长不灭
　　游洞庭湖湘
　　缅邈洞庭岫葱防水霿色宛在太湖中可望不可即剖竹守穷渚开门对奇域城池自絷笼缨绶为徽纆靡日不思往经时始愿克飞棹越溟波维舟恣攀陟防窱入云步﨑岖倚松息岩坛有鹤过壁字无人识滴石香乳溜垂崖灵草植玩幽轻雾阻讨异忘曛逼寒沙际水平霜树笼烟直空宫闻莫覩地道窥难测此处学金丹何人生羽翼谁传九光要几拜三仙职紫气徒想像清潭长眇黙霓裳若有来觏我云峰侧
　　早霁南楼
　　山水佳新霁南楼翫初旭夜来枝半红雨后洲全緑四运相终始万形纷代续适临青草湖再变黄莺曲地穴穿东武江流下西蜀歌闻枉渚邅舞见长沙促心阻意徒驰神和生自足白髪悲上春知常谢先欲
　　石门墨山二山相连有禅堂道观天下絶境
　　囷轮江上山近在华容县常涉巴丘首天晴遥可见佳游屡前诺芳月愆幽春及此符守移欢言临道便既防赏心客复有送行掾竹径入阴窅松崖上空蒨草共林一色云与峰万变探窥石门断縁越沙涧转两山势争雄峰巘相顾盼药妙灵仙宝境华岩壑选清都西渊絶金地东敞宴池果接园畦风烟迩台殿髙寻去石顶旷览天宇遍千山纷满目百川豁对面骑来云气迎人去鸟声恋长揖桃源士举世同企羡
　　五君咏
　　魏齐公元忠
　　齐公生人表逈天闻鹤唳清论早揣摩心晚超诣入相庙廊静出军沙漠霁见湥吕禄忧举后陈平计甘心除君恶足以报先帝
　　苏许公瓌
　　许公信国桢克美具瞻情百事资朝问三章广世程处髙心不有临节自为名朱户传新防青松拱旧茔凄凉丞相府余庆在元成【王泠然为苏颋上说书云相公五君咏云凄凉丞相府余庆在元成苏公一闻此诗移公于荆府积渐至相今苏屈居益部公坐庙堂投木报琼义将安在　泠然书又曰相公岳阳送别诗曰谯念三千里江潭一老翁今日忘往日之栖迟贪暮年之富贵乎】
　　李赵公峤
　　李公实神敏才华乃天授睦亲何用心处贵不忘旧故事遵台阁新诗冠宇宙在人忠所奉恶我诚将宥南浦去莫归嗟嗟蔑孙秀
　　郭代公元振
　　代公举鹏翼悬飞摩海雾志康天地屯适与云雷遇兴防一言决安危万心注大勲书王府舛命沦江路势倾北夏门哀靡东平树
　　赵耿公彦昭
　　耿公山岳秀才杰心亦妙鸷鸟峻标立哀玉扣清调协赞休明啓恩华日月照何意瑶台云风吹落江徼湘流下浔阳洒泪一投吊【纪事云说谪岳州尝郁郁不乐时宰以说机辨才畧互相排摈苏颋方大用说与其父瓌善说因为五君咏以贻颋诫其使曰当忌日近暮送之是日近暮吊客至多说先公寮旧颋览诗鸣咽流涕翼日对上大陈说忠正謇谔人望所属不宜沦滞遐方上因降玺书劳问俄迁荆州长史因加甄叙】
　　山夜闻钟
　　夜卧闻夜钟夜静山更响霜风吹寒月防窱虚中上前声既舂容后声复晃荡聴之如可见寻之定无像信知本际空徒挂生灭想
　　冬日见牧牛人担青草归
　　塞上绵应折江南草可结欲持梅岭花逺竞榆闗雪日月无他照山川何顿别茍齐两地心天问将安说
　　杂诗
　　抱薰心恒焦举斾心恒揺天长地自久欢乐能几朝君看西陵树歌舞为谁娇
　　离防曲
　　何处送客洛桥头洛水泛泛中行舟可怜河树叶萎防闗闗河鸟声相思街鼓喧喧日将夕去棹归轩两相迫何人送客故人情故人今夜何处客
　　邺都引
　　君不见曹公草创争天禄羣雄睚眦相驰逐昼防壮士破坚阵夜接词人赋华屋都邑缭绕西山阳桑榆汗漫漳河曲城郭为墟人代改但见西园明月在邺傍髙冢多贵臣蛾眉睩共灰尘试上铜台歌舞处唯有秋风愁杀人
　　城南亭作
　　珂马朝归连万石矟门洞啓亲迎客北堂珍重琥珀酒庭前列肆茱茰席长袖迟廻意绪多清商缓转目腾波旧传比翼侯家舞新出将雏主第歌汉家绛灌余兵气晋代浮虚安足贵正逢天下金镜清偏加日饮醇醪意谁复遨游不复归闲庭莫畏不芳菲会待城南春色至竟将花柳拂罗衣
　　近体诗
　　奉和圣制登骊山瞩眺应制
　　寒山上半空临眺尽寰中是日巡游处晴光逺近同川明分渭氷树暗辨新丰岩壑清音暮天歌起大风
　　奉和圣制幸白鹿观应制
　　洞府寒山曲天游日旰回披云看石镜拂雪上金台竹径龙骖下松庭鹤辔来双童还献药五色耀仙材
　　奉和圣制过宁王宅应制
　　进酒忘忧观箫韶喜降临帝尧敦族礼王季友兄心竹院龙鸣笛梧宫凤绕林大风将小雅一字重千金恩制赐食于丽正殿书院宴赋得林字
　　东壁图书府西园翰墨林诵诗闻国政讲易见天心位窃和羮重恩叨醉酒深缓歌春兴曲情竭为知音
　　东都酺宴【并序】
　　先天元祀孟冬十月东都留守韦公夤奉圣朝述宣嘉防乃合洛京之五省招河伊之二县将吏咸集佩章有序锵锵济济侃侃訚訚供张于兴教之门式酺宴也原夫乐生于心非因结风之奏和达于气无待阳春之节葢泽之所及也湥则情之所感者逺国家天地一统君臣百年朝荣旧徳之序赖赖先畴之业元化渐渍洪恩既久太上功徳不宰夏后命子之初皇帝孝理无为汉祖事亲之日生尧舜于天属见文武于同时前古未逢斯人何幸是日六乐振作万舞苒弱鸟兽徘徊士女踊跃则知众庶观徳之所乐也防酒络绎大庖燔炙芳溢风烟醉流阡陌又知衣冠之所适也由近而视逺万国之庆皆然自明而察幽三灵之欣不接若夫吟咏徳泽播越人声斯固雅颂之余波政教之遗美凡我词客安敢阙如赋诗展事垂列于后
　　重华升宝厯轩帝眇闲居政成天子孝俗返上皇初忘味因观乐欢心寄合酺自怜疲马意恋恋主恩余晓月调金阙朝暾对玉盘争驰羣鸟散鬭伎百花团遇圣人知幸承恩物自欢洛桥将举烛醉舞拂归鞍恺宴惟今席余欢殊未穷入云歌嫋嫋向日伎丛丛驶管催酣兴留闗待曲终长安若为乐应与万方同
　　道家三首奉敇撰
　　金坛啓曙闱真气肃微微落月衔仙窦初霞拂羽衣香随龙节下云逐凤箫飞暂往蓬莱戏千年始一归窈窕流精观深沈紫翠庭金奁调上药宝案读仙经作赋看神雨乗槎辨客星秖应谢人俗轻举托云軿道纪开中箓真官表上清焚香三鸟至链药九仙成天上灵书下空中妙伎迎迎来出烟雾渺渺戏蓬瀛
　　幽州夜饮
　　凉风吹夜雨萧瑟动寒林正有髙堂宴能忘迟暮心军中宜劒舞寒上重笳音不作边城将谁知恩遇湥
　　岳州别子均
　　离筵非防喜别酒正销魂念汝犹童孺嗟予隔逺藩津亭防心草江路断肠猿他日将何见愁来独倚门
　　南中别蒋五岑向青州
　　老亲依北海贱子弃南荒有泪皆成血无声不断肠此中逢故友彼地送还乡愿作枫林叶随君度洛阳
　　岭南送使
　　秋鴈逢春返流人何日归将余去国泪洒子入乡衣饥狖啼相聚悲猿喘更飞南中不可问书此示京畿卢巴驿闻张御史张判官欲到不得待留赠之
　　旅窜南方逺传闻北使来旧庭知玉树合浦识珠胎白髪因愁改丹诚托梦回皇恩若再造为忆不然灰
　　南中赠髙六戬
　　北极辞明代南溟宅放臣丹诚由义尽白髪带愁新鸟坠炎洲气花飞洛水春平生歌舞席谁忆不归人
　　和魏仆射还乡
　　富贵还乡国光辉满旧林秋风树不静君子叹何深故老空悬剑邻交日散金众芳揺落尽独有嵗寒心
　　湥渡驿
　　旅宿青山夜荒庭白露秋洞房悬月影髙枕聴江流猿响寒岩树萤飞古驿楼他乡对揺落并觉起离忧
　　还至端州驿前与髙六别处
　　旧馆分江日凄然望落晖相逢传旅食临别换征衣昔记山川是今伤人代非往来皆此路生死不同归
　　相州北亭
　　人务南亭少风烟北院多山花迷径路池水拂藤萝萍散鱼时跃林幽鸟任歌悠然白云意乘兴抱琴过
　　岳州守嵗
　　除夜清樽满寒庭燎火多舞衣连臂拂醉坐合声歌至乐都忘我防心自委和今年只如此来嵗知如何
　　岳州山城
　　山城丰日暇闭户见天心东旷迎朝色西楼引夕阴观书千载近学静二毛深忽有南风至吹君堂上琴
　　扈从幸韦嗣立山庄应制【并序】
　　岚气入野榛烟出谷鱼潭竹岸松斋药畹虹泉电射云木虚吟恍惚疑梦间闗忘术兹所谓丘壑防龙衣冠巢许也
　　寒灰飞玉琯汤井驻金舆既得方明相还寻大隗居悬泉珠贯下列帐锦屏舒骑逺林逾宻笳繁谷自虚门旗堑复磴殿幕褁通渠舞凤迎公主雕龙赋媫妤地幽天赏洽酒乐御筵初菲才叨侍从连藻愧应徐【纪事云嗣立庄在骊山鹦鹉谷中宗幸之嗣立献食百轝及木器藤盘等物上封为逍遥公名其所居为清虚原幽栖谷中宗留诗从臣属和嗣立并镌于石请张说为序薛稷书之先一日太平公主上官昭容题诗数首故燕公诗云舞鳯迎公主雕龙赋媫妤】
　　清明日诏宴寜王山池赋得飞字
　　今日清明宴佳境惜芳菲揺扬花杂下娇啭莺乱飞緑渚传歌榜红桥度舞旗和风偏应律细雨不霑衣承恩如改火春去春来归
　　三相同日拜官奉和御制
　　大块镕羣品经生偶圣时猥承三事命虚忝百僚师右揆谋华硕前星傅重资连骞求旧礼滥防乐贤诗赐釡同荣拜摐金宴宰司菊花吹御酒兰叶捧天词宝厯休明盛頽年晷漏衰少留青史笔未便赤松期
　　恩赐宴乐游园
　　汉苑佳游地轩庭近侍臣共持荣幸日来赏艶阳春馔玉颁王篚摐金下帝钧池台草色徧宫观柳条新花绶光连榻朱顔畅饮醇圣朝多乐事天意每随人
　　春晩侍宴丽正殿探得开字
　　圣政惟稽古賔门引上才坊因购书立殿为集贤开髦彦星辰下仙章日月回字如龙负出韵是凤衔来庭柳余春驻宫樱早夏催喜承芸阁宴幸奉柏梁杯
　　奉和圣制渡蒲闗应制
　　蒲坂横临晋华芝晓望秦闗城雄地险桥路扼天津楼暎行宫日隄含巩树春黄云随宝鼎紫气逐真人东咏唐虞迹西观周汉尘山河非国宝明主爱忠臣
　　奉和圣制途中经华岳应制
　　西岳镇皇京中峰入太清玉銮重岭应缇骑薄云迎霁日悬髙掌寒空类削成轩游会神处汉幸望仙情旧庙青林古新碑緑字生羣臣愿封岱还驾勒鸿名
　　三月二十日诏宴乐游园赋得风字
　　乐游形胜地表里望郊宫北阙连天顶南山对掌中皇恩贷芳月旬宴美成功鱼戏芙蓉水莺啼杨柳风春光看欲暮天泽恋无穷长袖招斜日留光待曲终
　　奉和圣制暇日与兄弟同游兴庆宫作应制
　　汉武横汾日周王宴镐年何如造区夏复此睦亲贤巢凤新成阁飞龙旧跃泉棣华歌尚在桐叶戏仍传禁籞氛埃隔平台景物连圣慈良有裕王道固无偏问俗兆人阜观风五教宣献图开益地张乐奏钧天侍酒衢樽满询刍谏鼓悬永言形友爱万国共周旋
　　扈从南出雀鼠谷
　　豫动二灵赞时巡四海威硖闗凌曙出平路半春归霍镇迎云防汾河送羽旗山南柳半密谷北草全稀迟日移华葢和风入祫衣上林千里近应见百花飞
　　将赴朔方军应制
　　礼乐逢明主韬钤用老臣恭凭神武策逺御鬼方人供帐荣恩饯山川喜诏巡天文日月丽朝赋管弦新幼志传三畧衰材谢六钧胆犹忠作伴心故道为隣汉保河南地胡清塞北尘连年大军后不日小康辰剑舞轻离别歌酣忘苦辛从来思博望许国不谋身
　　酬崔光禄冬日述懐赠答【并序】
　　太极殿众君子分司洛城自春涉秋日有游讨既而韦公出守兹乐便废顷因公防方接咏言崔光禄述志论文首贻雅唱诸公嘉徳叙事咸有报章若夫盛时荣位华景胜防此四者古难一遇而我辈比实兼之至于精言探道妙识发义戏谑而逢防戒指讽而见师表益过三友岂易得乎谓膏泽傍润芝兰久袭韦公近之矣以文会友以友辅仁崔公近之矣其余寻声响答望形影赴故亦浚碧池之涟漪增瑶林之沃若是用缀集勒成一巻永存几阁之翫无忘欢好之时焉
　　徐陈尝并作枚马亦同时各负当朝誉俱承明主私夫君迈前侣观国骋奇姿山似鸣威凤泉如出宝才雄子云笔学广仲舒帷紫绶拂三寺朱门临九逵昔我含香日聨尔缙云司朝防兰省步夕退竹林期中路一分手数载来何迟求友还相得羣英复在兹留台少人务方驾递寻追涉玩懐同赏霑芳忆共持迎賔南涧饮载妓东城嬉春郊緑亩秀秋涧白云滋名画披人物良书讨滞疑兴来光不惜欢往迹如遗嵗晏罢行乐层城间所思夜魂灯处厌朝髪镜前衰忽枉崔骃什兼流韦孟词曲髙弥寡和主善代为师斋戒观华玉防连叹色丝终慙起予者何足与言诗
　　岳州别梁六入朝
　　逺莅长沙渚欣逢贾谊才江山疲应接风日复晴开江树云间断湘山水上来近洲朝鹭集古戍夜猿哀岸柳含苍霭河蒲秀紫台月余偏地赏心尽故人杯自我违京洛嗟君此泝洄容华因别老交旧与年頽梦见长安陌朝宗实盛哉
　　对酒行巴陵作
　　留侯封万户园令寿千金本为成王业初由赋上林繁荣安足恃霜露递相寻鸟哭楚山外猿啼湘水阴梦中城阙近天畔海云深空对忘忧酒离忧不去心
　　岳州宴姚绍之【并序】
　　姚司马往在柏台每钦骨鲠及兹荒服偶得官聨复有令弟美尹芬芳袭予山寺外庐幽湥形胜童冠是集欢言赋诗
　　杞梓滞江濵光华向日新难兄金作友媚子玉为人山水含秋兴池亭借善邻檐松风送静院竹鸟来驯翠斚吹黄菊雕盘鲙紫鳞缓歌将醉舞为拂绣衣尘
　　游洞庭湖
　　平湖晓望分仙峤气氛氲鼓枻乘清渚寻峰弄白云江寒天一色日静水重纹树坐防猿啸沙行入鹭羣縁源斑篠密罥径緑萝纷洞穴传虚应枫林觉自薰双童有灵药愿取献明君
　　岳州夜坐
　　炎洲苦三伏永日卧孤城赖此闲庭夜萧条夜月明独歌还太息幽感见余声江近鹤时叫山深猿屡鸣息心观有欲弃知返无名五十知天命吾其达此生
　　别防湖
　　念别防湖去浮舟更一临千峰出浪险万木抱烟深南郡延恩渥东山恋宿心露花香欲醉时鸟啭余音涉趣皆留赏无奇不遍寻莫言山水间幽意在鸣琴
　　奉和圣制春日幸望春宫应制
　　别馆芳菲上苑东飞花澹荡御筵红城临渭水天河静阙对南山雨露通绕殿流莺凡几树当蹊乱蝶许多业春园既醉心和乐共识皇恩造化同
　　舞马千秋万嵗乐府词
　　金天诞圣千秋节玉醴还分万寿觞试听紫骝歌乐府何如騄骥舞华冈连骞势出鱼龙变躞蹀骄生鸟兽行嵗嵗相传指树日翩翩来伴庆云翔
　　逺听明君爱逸才玉鞭金翅引龙媒不因兹白人间有定是飞黄天上来影弄日华相照耀喷含云色且徘徊莫言阙下桃花舞别有河中兰叶开
　　防湖山寺
　　空山寂歴道心生虚谷迢遥野鸟声禅室从来尘外赏香台岂是世中情云间东岭千寻出树里南湖一片明若使巢由知此意不将萝薜易簪缨
　　幽州新嵗作
　　去嵗荆南梅似雪今春蓟北雪如梅共知人事何常定且喜年华去复来边镇戍歌连夜动京城燎火彻明开遥遥西向长安日愿上南山寿一杯
　　醉中作
　　醉后方知乐弥胜未醉时动容皆是舞出语总成诗
　　奉和三日祓禊渭濵应制
　　青郊上已艳阳年紫禁皇游祓渭川幸得欢娱承湛露心同草树乐春天
　　十五日夜御前口号踏歌词
　　花蕚楼前雨露新长安城里太平人龙衔火树千重艶鸡踏莲花万嵗春
　　帝宫三五戏春台行雨流风莫妒来西域灯轮千影合东华金阙万重开
　　苏颋
　　颋字廷硕武功人幼敏悟一览千言举进士累迁监察御史神龙中拜中书舍人父瓌同中书门下三品父子同掌枢密时以为荣开元中迁紫微侍郎与宋璟同知政事后知益州大都督府长史事卒諡曰文宪颋袭封许国公时称小许公又与燕国公张说称望畧同时号燕许
　　纪事云瓌初未知颋一日有客诣瓌候于客次颋拥篲庭庑间遗落一文字客取视之乃咏昆仑奴诗云指如十挺墨耳似两张匙异之良久瓌出与客淹留言咏以其诗问瓌何人岂非是宗庶之孽也瓌备言其事客惊讶之请瓌加礼收举必苏氏之令子也瓌稍稍亲之有人献兎悬于廊庑瓌召令咏之曰兎子死兰弹将来挂竹竿试将明镜照无异月中看瓌览诗异之由是学问日新文章葢代及帝平内难日夕制诏络绎无非颋之所作韦嗣立拜中书令瓌署官诰颋为之词薛稷书时谓三絶
　　东明观道士周彦云欲为其师立碑谓瓌曰成某志不过烦相君诸子五郎文【颋也】六郎书【诜善八分】七郎致石瓌大笑口不言而心服其公
　　长安盛春游颋制诗云飞埃结红雾游葢飘青云明皇嘉赏以御花亲揷其巾上当时荣之
　　古体诗
　　和杜主簿春日有所思
　　朝上髙楼上俯见洛阳陌揺荡吹花风落英纷已积美人不共此芳好空所惜揽镜尘网滋当窻苔藓碧缅懐在云汉良愿暌枕席翻似无见时如何久为客
　　近体诗
　　春日芙蓉园侍宴应制
　　御道红旗出芳园翠辇游绕花开水殿架竹起山楼荷芰轻薰幄鱼龙出负舟宁如穆天子空赋白云秋
　　奉和九日幸临渭亭登髙应制【得时字】
　　嘉会宜长日髙筵顺动时晓光云外洗晴色雨余滋降鹤因韶徳吹花入御词愿陪阳数节亿万九秋期【纪事作并数登髙日延龄命赏时宸游天上转秋物雨来滋降鹤承仙驭吹花入睿词防臣复何幸长得奉恩私语多不同今并载之】
　　奉和圣制登骊山髙顶寓目应制
　　仙跸御层氛髙髙积翠分岩声中谷应天语半空闻丰树连黄叶函闗入紫云圣图恢防县歌赋小横汾
　　游禁苑幸临渭亭遇雪应制
　　平明敞帝居霰雪下凌虚写月含珠缀从风薄绮疏年惊花絮蚤春应管弦初已属云天外欣承霈泽余春晚送瑕丘田少府还任因寄洛中镜上人
　　闻道还沂上因声寄洛滨别时花欲尽归处酒应春聚散同行客悲欢属故人少年追乐地遥赠一霑巾
　　兴州出行
　　危途晓未分驱马傍江濆滴滴花露微微出岫云松梢半吐月萝翳渐移曛旅客肠应断吟猿更使闻
　　边秋薄暮
　　海外秋鹰击霜前旅鴈归边风思鞞鼓落日惨旌麾浦暗渔舟入川长猎骑稀客悲逢薄暮况乃事戎机
　　经三泉路作
　　三月松作花春行日渐赊竹妨山鸟路藤蔓野人家透石飞梁下寻云絶磴斜此中谁与乐挥涕语年华奉和圣制幸礼部尚书窦希玠宅应制
　　尚书列侯第外戚近臣家飞栋临青绮回舆转翠华日交当户树泉漾满池花圆顶图嵩石方流拥魏沙豫游今听履侍从昔鸣笳自有天文降无劳访海槎
　　奉和圣制答张说出雀防谷
　　雨施巡方罢云从训俗回密途汾水衞清跸晋郊陪寒着山边尽春当日下来御祠鸟应仙仗緑杨开作颂音传雅观文色动台更知西向乐宸协盐梅【颋诗尽是中宗时作惟此一篇明皇时作】
　　恩制尚书省寮宴昆明池【同用尧字】
　　露渥洒云霄天官次斗杓昆明四十里空水极晴朝雁似衔红叶鲸疑喷海潮翠山来彻底白日去回标泳广渔杈溢浮湥妓舫揺饱恩皆醉止合舞共歌尧
　　奉和圣制幸望春宫送朔方大总管张仁亶
　　北风吹早雁日夕渡河飞气冷胶应折霜明草正腓老臣帷幄算元宰庙堂机饯饮回仙跸临戎解御衣军装乘晓发师律候春归方伫勲庸盛天词降紫微
　　同饯阳将军兼源州都督御史中丞
　　右地接沙中朝任虎牙然明方改俗去病不为家将礼登坛盛军容出塞华朔风揺汉鼔边马思胡笳旗合无邀正冠危有触邪当看劳还日及此御沟花
　　先是新昌小园期京兆尹一访兼郎官数子自顷沈疴年复一年兹愿不果率然成章
　　独好中林隠先期上月春闲花傍户落喧鸟逼檐驯寂寞东陂叟传呼北里人在山琴易调开瓮酒归醇伫望应三接弥留忽几旬不疑丹火变空负緑条新鬭蚁闻常日歌龙值此辰其如众君子嘉会阻清尘
　　奉和初春幸太平公主南庄应制
　　主第山门起灞川宸游风景入初年凤凰楼下交天仗鸟鹊桥头敞御筵往往花间逢防石时时竹里见红泉今朝扈跸平阳馆不羡乗槎云汉边
　　奉和春日幸望春宫应制
　　东望望春春可怜更逢晴日柳含烟宫中下见南山尽城上平临北斗悬细草偏承回辇处飞花故落舞觞前宸游对此欢无极鸟哢声声入管弦
　　人日重宴大明宫恩赐防缕人胜应制
　　疏龙磴道切昭回建凤旗门绕帝台七叶仙蓂依月吐千株御柳拂烟开初年竞帖宜春胜长命先浮献寿杯是日皇灵知窃幸羣心就捧大明来
　　侍宴安乐公主山庄应制
　　骎骎羽骑歴城池帝女楼台向晩披雾洒旌旗云外出风回岩岫雨中移当轩半落天河水绕迳全低月树枝箫鼔宸游陪宴日和鸣双凤喜来仪
　　兴庆池侍宴应制
　　降鹤池前回步辇栖鸾树杪出行宫山光积翠遥疑逼水态含青近若空直视天河垂象外俯窥京室画图中皇欢未使恩波极日暮楼船更起风
　　扈从鄠杜间奉呈刑部尚书舅崔黄门马常侍
　　翠辇红旗出帝京长杨鄠杜昔知名云山一一看皆美竹树萧萧画不成羽骑将过持袂拂香车欲度卷帘行汉家曾草巡游赋何似今来应圣明
　　春晩紫微省直寄内
　　直省清华接建章向来无事日犹长花间燕子栖鳷鹊竹下鹓雏绕凤凰内史通宵承紫诰中人落晩爱红妆别离不惯无穷忆莫误卿卿学太常
　　寒食宴于中舍别驾兄弟宅
　　子推山上歌龙罢定国门前结驷来始覩元昆锵玉至旋闻季子佩刀回晴花处处因风起御柳条条向日开自有长筵欢不极还将防服咏南陔

　　御定全唐诗録卷八
　　钦定四库全书
　　御定全唐诗录巻九
　　张九龄
　　九龄字子寿韶州曲江人幼聪敏善属文登进士第拜校书郎明皇在东宫举天下文藻之士亲加策问九龄对筞髙第开元中迁中书舍人后出为洪州都督徙桂州充岭南按察使召入累迁中书令知政事密有陈奏多见纳用宰执毎荐引公卿上必问风度得如九龄否坐引周子谅左迁荆州大都督府长史请归拜墓卒諡文献九龄为中书令时天长节百寮上寿多献珍异唯九龄进金镜录五卷言前古兴废之道上赏异之
　　张说评云九龄之文如轻缣素练实济时用微窘边幅
　　古体诗
　　登郡城南楼
　　闭阁幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡凭眺情非一逺懐不我同孤兴与谁悉平生本单绪邂逅承优秩谬忝为邦寄多慙理人术驽铅虽自勉仓廪素非实陈力傥无効谢病从芝术
　　嵗初巡属县登髙安南楼言懐
　　山城本孤峻凭髙结层轩江气偏宜早林英粲巳繁余滋含宿霁众妍在朝暾拂衣释簿领伏槛遗纷喧湥俯东谿澳逺延南山樊归云纳前岭去鸟投遥村目尽有余意心恻不可谖朅来彭蠡泽载经敷浅原春及但生思时哉无与言不才叨过举唯力酬明恩美化犹寂蔑迅节徒飞奔虽无成立効庶以去思论行复狥孤迹亦云吾道存
　　秋晩登楼望南江入始兴郡路
　　潦收沙衍出霜降天宇晶伏槛一长眺津途多逺情思来江山外望尽烟云生滔滔不自辩役役且何成我来飒衰鬓孰云飘华缨枥马苦踡局笼禽念遐征嵗阴向晼晚日夕空屏营物生贵得性身累由近名内顾觉今是追叹何时平
　　郡舍南有园畦杂树聊以永日
　　为郡久无补越乡空复湥茍能秉素节安用叨华簪却步园畦里追吾野逸心形骸拘俗吏光景赖闲林内讼诚知止外言犹匪忱成蹊谢李迳衞足感葵阴荣达岂不伟孤生非所任江城何寂歴秋树亦萧森下有北流水上有南飞禽我愿从归翼无然坐自沈
　　临泛东湖【时任洪州】
　　郡庭日休暇湖曲邀胜践乐职在中和灵心挹上善乘流坐清旷举目眺悠缅林与西山重云因北风巻晶明画不逮阴影镜无辨晩秀复芬敷秋光更遥衍万族纷可佳一游岂能展羇孤忝邦牧顾已非时选梁公世不容长孺心亦褊永念出笼絷常思退疲蹇嵗徂风露严日恐兰苕剪佳辰不可得良会何其鲜罢兴还江城闭关聊自遣
　　始兴南山下有林泉尝卜居焉荆州卧病有懐此地
　　出处各有在何者为陆沉幸无迫贱事聊可祛迷襟世路少夷坦孟门未岖嵚多慙入火术常惕履氷心一跌不自保万全焉可寻行行念归路渺渺惜光阴浮生如过隙先达已吾箴敢忘丘山施亦云年病侵力衰在所养时谢良不任但忆旧栖息愿言遂窥临云间日孤秀山下面清深萝茑自为幄风泉何必琴归此老吾老还当日千金
　　晨坐斋中偶而成咏
　　寒露洁秋空遥山纷在瞩孤顶乍修耸微云复相续人兹赏地偏鸟亦爱林旭结念凭幽逺抚躬曷羇束仰霄谢逸翰临路嗟疲足徂嵗方暌防归心亟踯躅休闲倘有素岂负南山曲
　　龙门旬宴得月字韵
　　恩华逐芳嵗形胜兼韶月中席傍鱼潭前山倚龙阙花迎妙妓至鸟避仙舟发宴赏良在兹再来情不歇
　　杂诗
　　孤桐亦胡为百尺傍无枝疎阴不自覆脩榦欲何施髙冈地复迥弱植风屡吹凡鸟已相噪凤凰安得知良辰不可遇心赏更蹉跎终日块然坐有时劳者歌庭前揽芳蕙江上托微波路逺无能达忧情空复多
　　感遇
　　兰叶春葳蕤桂华秋皎洁欣欣似生意自尔为佳节谁知林栖者闻风坐相恱草木本无心何求美人折幽林归独卧滞虑洗孤清持此谢髙鸟因之传逺情日夕懐空意人谁感至精飞沉理自隔何所慰吾诚鱼游乐深池鸟栖欲髙枝嗟尔蜉蝣羽薨薨亦何为有生岂不化所感奚若斯神理日微灭吾心安得知浩叹杨朱子徒然泣路岐
　　孤鸿海上来池潢不敢顾侧见双翠鸟巢在三珠树矫矫珍木巅得无金丸惧美服患人指髙明逼神恶今我游防防弋者何所慕
　　吴越数千里梦寐今夕见形骸非我亲衾枕即乡县化蝶犹不识川鱼安可羡海上有仙山归期觉神变西日下山隠北风乘夕流燕雀感昏旦檐槛呼匹俦鸿鹄虽自逺哀音非所求贵人弃疵贱下士尝殷忧众情累外物恕已忘内修感叹长如此使我心悠悠
　　江南有丹橘经冬犹緑林岂伊地气暖自有嵗寒心可以荐嘉客奈何阻重湥运命惟所遇循环不可寻徒言树桃李此木岂无阴
　　永日徒离忧临风懐蹇修美人何处所孤客空悠悠青鸟跂不至朱鳖谁云浮夜分起踯躅时逝曷淹留抱影唫中夜谁闻此数息美人适异方庭树含幽色白云愁不见沧海飞无翼凤凰一朝来竹花斯可食汉上有游女求思安可得袖中一札书欲寄双飞翼冥防独不见耿耿徒缄忆紫兰秀空蹊皓露夺幽色馨香嵗欲晩感叹情何极白云在南山日暮长太息
　　我有异乡忆宛在云溶溶凭此目不觏要之心所钟但欲附髙鸟安敢攀飞龙至精无感遇悲惋填心胸归来扣寂寞人愿天岂从
　　闭门赜羣化凭林结所思啸叹此寒木畴昔廼芳防朝阳凤安在日暮蝉独悲浩思极中夜深嗟欲待谁所懐诚已矣既往不可追鼎食非吾事云仙尝我期胡越方杳杳车马何迟迟天壤一何异幽嘿卧帘帷
　　入庐山仰望瀑布水
　　絶顶有悬泉喧喧出烟杪不知几时嵗但见无昬晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窈窕昔闻山下防今乃林峦表物情有诡激坤元曷纷矫黙然置此去变化谁能了
　　出为豫章郡途次庐山东岩下
　　兹山镇何所乃在澄湖阴下有蛟螭伏上与虹蜺寻灵仙未始旷窟宅何其湥双阙出云峙三宫入烟沈攀崖犹昔境种杏非旧林想像终古迹惆怅独往心纷吾婴世网数载忝朝簪孤根自靡托量力况不任多谢周身防常恐横议侵岂匪鹓鸿列惕如泉壑临迨兹刺江郡来此涤尘襟有趣逢樵客忘懐狎野禽栖闲义未果用拙欢在今愿言答休命归事丘中琹
　　冬中至玉泉山寺属穷阴氷闭崖谷无色及仲春行县复往焉故有此作
　　灵境信幽絶芳时重暄妍再来及兹胜一遇非无縁万木柔可结千花敷欲然松间鸣好鸟竹下流清泉石壁开精舍金光照法筵真空本自寂假有聊相宣复此灰心者仍追巢顶禅简书虽有畏身世亦相捐
　　在郡秋懐
　　秋风入前林萧瑟鸣髙枝寂寞游子思寤叹何人知宦成名不立志存嵗已驰五十而无闻古人湥所疵平生去外饰直道如不羁未得操割効忽复寒暑移物情自古然身退毁亦随悠悠沧海渚望望白云涯露下霜且降泽中草离披兰艾若不分安用馨香为
　　庭芜生白露嵗候感遐心防蹇慙逺途巢枝思故林小人恐致冦终日如临深鱼鸟好自逸池笼安所钦挂冠东都门采蕨南山岑议道诚愧昔览分还惬今怃然忧成老空尔白头吟
　　近体诗
　　折杨柳
　　纎纎折杨柳持此寄情人一枝何足贵怜是故园春迟景那能久芳菲不及新更愁征戍客容鬓老边尘
　　答陈拾遗赠竹簪
　　与君尝此志因物复知心遗我钟龙节非无玳瑁簪幽素宜相重雕华岂所任为君安首饰懐此代兼金
　　晨出郡舍林下
　　晨兴步北林萧散一开襟复见林上月娟娟犹未沈片云自孤逺丛篠亦清深无事由来贵方知物外心园中时蔬尽皆锄理唯秋兰数本委而不顾彼虽一物有足悲者遂赋二章
　　场藿巳成嵗园葵亦向阳兰时独不偶露节渐无芳防异菁为蓄甘非蔗有浆人多利一饱谁复惜馨香幸得不锄去孤苗守旧根无心羡防蓄岂欲近名园遇赏寜充佩为生莫碍门幽林芳意在非是为人论
　　送韦城李少府
　　送客南昌尉离亭西候春野花看欲尽林鸟听犹新别酒青门路归轩白马津相知无逺近万里尚为隣
　　自湘水南行
　　落日催行舫逶迤洲渚间虽云有物役乗此更休闲暝色生前浦清晖发近山中流澹容与唯爱鸟飞还
　　初入湘中有喜
　　征鞍穷郢路归棹入湘流望鸟惟贪疾闻猿亦罢愁两边枫作岸数处橘为洲郤记从来意翻疑梦里游
　　耒阳谿夜行
　　乘夕棹归舟縁源路转幽月眀香岭树风静听谿流岚气船间入霜华衣上浮猿声虽此夜不是别家愁
　　浈阳峡
　　行舟傍越岑窈窕越溪深水闇先秋冷山晴当昼阴重林间五色对壁耸千寻惜此生遐逺谁知造化心
　　望月懐逺
　　海上生眀月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期
　　秋夕望月
　　清迥江城月流光万里同所思如梦里相望在庭中皎洁青苔露萧条黄叶风含情不得语频使桂花空
　　咏燕
　　海燕何微眇乘春亦蹔来岂知泥滓溅只见玉堂开绣户时双入华轩日几回无心与物竞鹰隼莫相猜【记事云九龄为相与李林甫方同列阴欲中伤之屡陈九龄颇懐诽谤于时方秋帝命髙力士持白团扇以赐将寄意焉九龄惶恐因作赋以献又为燕诗以贻林甫云云林甫览之知其必退恚怒少解】
　　庭梅咏
　　芳意何能早孤荣亦自危更怜花蔕弱不受嵗寒移朝雪那相妬阴风已屡吹馨香虽尚尔飘荡复谁知
　　奉和圣制早渡蒲津关
　　魏武中流处轩皇问道回长堤春树发髙掌曙云开龙负王舟渡人占仙气来河津会日月天仗役风雷东顾重关尽西驰万国陪还闻股肱郡元首咏康哉
　　奉和圣制送尚书燕国公赴朔方
　　宗臣事有征庙算在休兵天与三台座人当万里城朔南方偃革河右蹔扬旌宠锡从仙禁光华出汉京山川勤逺畧原隰轸皇情为奏薫琴唱仍题宝剑名闻风六郡伏计日五戎平山甫归应疾留侯功复成歌钟旋可望袵席岂难行四牡何时入吾君忆履声
　　奉和圣制早登太行山率尔言志
　　孟月摄提贞乘时我后征晨严九折度暮戒六军行日御驰中道风师巻太清戈鋋林表出组练雪间明动植希皇豫髙湥奉睿情陪游七圣列望幸百神迎气色烟犹喜恩光草尚荣之罘称万嵗今此复同声
　　奉和吏部崔尚书雨后大明朝堂望南山
　　迢递终南顶朝朝阊阖前朅来青绮外髙在翠微先双凤褰为阙羣龙俨若仙还知到圃更是谒甘泉夜雨尘初灭秋空月正悬诡容纷入望霁色宛成妍东极华阴践西弥嶓冡连奔峰出岭外瀑水落云边汉帝宫将苑商君陌与阡林华铺近甸烟霭绕晴川既庶仁斯及分忧政已宣山公啓事罢吉甫颂声传济济金门步洋洋玉树篇徒歌虽有属清越岂同年
　　和许给事中直夜简诸公
　　未央钟漏晩仙宇霭沈沈武衞千庐合严扃万户湥左掖知天近南窻见月临树揺金掌露庭徙玉楼阴他日闻更直中宵属所钦声华大国宝夙夜近臣心逸兴乘髙阁雄飞在禁林宁思窃抃者情发为知音
　　髙斋闲望言懐
　　髙斋复晴景延眺属清秋风物动归思烟林生逺愁纷吾自穷海薄宦此中州取路无髙足随波适下流嵗华空冉冉心曲且悠悠坐惜芳时晏胡然久滞留
　　郡内闲斋
　　郡阁书常掩庭芜日复滋檐风落鸟毳窻叶挂虫丝拙病宦情少羇闲秋气悲理人无异绩为郡但经时唯有江湖意沈防空在兹
　　西江夜行
　　遥夜人何在澄潭月里行悠悠天宇旷切切故乡情外物寂无扰中流澹自清念归林叶换愁坐露华生犹有汀洲鹤宵分乍一鸣
　　自始兴谿夜上赴岭
　　尝蓄名山意兹为世网牵征途屡及此初服已非然日落青岩际谿行緑篠边去舟乘月后归鸟息人前数曲迷幽嶂连圻触闇泉湥林风绪结遥夜客情悬非梗胡为泛无膏亦自煎不知于役者相乐在何年
　　郡中每晨兴輙见羣鹤东飞至暮又行列而返哢唳云路甚和乐焉予愧独处江城常目送此意有所羡遂赋以诗
　　云间有数鹤抚翼意无违晓日东田去烟霄北渚归欢呼良自适罗列好相依逺集长江静髙翔众鸟稀岂烦仙子驭何畏野人机却念乘轩者拘留不得飞
　　奉和圣制早发三乡山行
　　羽衞森森西向秦山川歴歴在清晨晴云稍卷寒岩树宿雨能销御路尘圣徳由来合天道灵符即此应时巡遗贤一一皆羁致犹欲髙深访隠沦
　　答太常靳博士见赠一絶
　　上苑春先入中园花尽开唯余幽径草尚待日光催
　　赋得自君之出矣
　　自君之出矣不复理残机思君如满月夜夜减清辉
　　照镜见白髪聨句
　　宿昔青云志蹉跎白髪年谁知明镜里形影自相怜孙逖
　　逖博州武水人文思敏速崔日用定为忘年交应举授山阴尉累转黄门侍郎李暠出镇太原辟为从事后入为集贤修撰拜中书舍人掌诰八年制勅所出为时叹服以疾求散秩改左庶子转詹事终刑部侍郎諡曰文
　　纪事云顔鲁公序其文曰逖年十五崔公日用试土火炉赋援翰立成甫冠三擅甲科吏侍王丘试竹帘赋降阶约拜待以殊礼其典诰也宰相张九龄掎摭疵瑕沈吟久之不能易一字公除庶子苑咸草诏曰西掖掌纶朝推无对张说命二子施伯仲之礼江夏李邕自陈州入计缮録其集诣公托知已之分可谓人文之宗师国风之哲匠也
　　古体诗
　　夜宿浙江
　　扁舟夜入江潭泊露白风髙气萧索富春渚上潮未还天姥岑边月初落烟水茫茫多苦辛更闻江上赴人吟洛阳城阙何时见西北浮云朝暝湥
　　春日留别
　　春路逶迤花柳前孤舟晚泊就人烟东山白云不可见西陵江月夜娟娟春江夜尽潮声度征帆遥从此中去越国山川看渐无可怜愁思江南树
　　近体诗
　　正月十五日夜应制【一作沈佺期诗】
　　洛城三五夜天子万年春防仗移双阙琼筵会九宾舞成苍颉字灯作法王轮不觉东方日遥埀御新
　　奉和崔司马游云门寺
　　系马清谿树禅门春气浓香台花下出讲坐竹间逢觉路山童引经行谷鸟从更言穷寂灭回策上南峰
　　宿云门寺阁
　　香阁东山下烟花象外幽悬灯千嶂夕卷幔五湖秋画壁余鸿雁纱窻宿斗牛更疑天路近梦与白云游
　　杨子江楼
　　杨子何年邑雄图何楚闗江连二妃渚云近八公山驿道青枫外人烟緑屿间晩来潮正满数处落帆还
　　送张环摄御史监南选
　　汉使得张纲威名摄逺方恩霑柱下史荣比选曹郎江带黔中濶山连峡水长莫愁炎暑地秋至有严霜
　　张丞相燕公挽歌词
　　海内文章伯朝端礼乐英一言兴宝运三入济羣生命与才相偶年将位不并台星忽已坼流恸轸皇情甲第三重防髙门四列侯已成冠葢里更有凤凰楼人世方为乐生涯遽若休空余掌纶地传庆百千秋
　　淮阴夜宿
　　水国南无畔扁舟北未期乡情淮上失归梦郢中疑木落知寒近山长见日迟客行心绪乱不及洛阳时永夕卧烟塘萧条天一方秋风淮水落寒夜楚歌长宿莽非中土鲈鱼岂我乡孤舟行已倦南越尚茫茫
　　和常州崔使君咏后庭梅
　　闻唱梅花落江南春意深更传千里外来入越人吟弱榦红妆倚繁香翠羽寻庭中自公日歌舞向芳阴梅院重门掩遥遥歌吹边庭深人不见春至曲能传花落弹棊处香来荐枕前使君停五马行乐此中偏
　　送新罗法师还国
　　异域今无外髙僧代所稀苦心归寂灭宴坐得精微持鉢何年至传灯是日归上卿挥别藻中禁下禅衣海濶杯还度云遥锡更飞此行迷处所何以慰防祈
　　和左司张贠外自洛使入京中路先赴长安逢立春日赠韦侍御等诸公
　　忽覩云间数雁回更逢山上一花开河边淑气迎芳草林下轻风待落梅秋宪府中髙唱入春卿署里和歌来共言东阁招贤地自有西征作赋才
　　同洛阳李少府观永乐公主入蕃
　　边地莺花少年来未觉新美人天上落龙塞始应春王翰
　　翰字子羽晋阳人少豪迈恃才及进士第然喜蒱酒张嘉贞张说为本州长史厚遇之举直言极谏调昌乐尉后为驾部贠外郎坐事贬道州司马张说评云王翰之文如琼杯玉斚虽烂然可珍而多有玷阙
　　古体诗
　　赠唐祖二子
　　鸿飞遵枉渚鹿鸣思故羣物情尚劳爱况乃予别君别时花始发别后兰再薰瑶觞滋白露宝瑟凝凉氛裴徊北林月怅望南山云云月渺千里音徽不可闻
　　古蛾眉怨
　　君不见宜春苑中九华殿飞阁连连直如髪白日全含朱鸟牕流云半入苍龙阙宫中防女夜无事学凤吹箫弄清越珠帘北卷待凉风绣户南开向明月忽闻天子忆蛾眉宝凤衔花揲两螭传声走马开金屋夹路鸣环上玉墀长乐彤庭宴华寝三千美人曳花锦灯前含笑更罗衣怅里承恩荐瑶枕不意君心半路回求仙别作望仙台琳琅禁闼遥相忆紫翠岩房昼不开欲向人间种桃实先从海底觅蓬莱蓬莱可求不可上孤舟缥缈知何往黄金作盘铜作茎青天白露掌中擎王母嫣然感君意云车羽斾欲相迎飞亷观前空怨慕少君何事辜相误一朝埋没茂陵田贱妾蛾眉不重顾宫车晩出向南山仙衞逶迤去不还朝晡泣对麒麟树树下苍苔日渐斑人生百年夜将半对酒长歌莫长叹情知白日不可私一死一生何足算
　　近体诗
　　子夜春歌
　　春气满林香春游不可忘落花吹欲尽埀柳折还长桑女淮南曲金鞍塞北装行行小垂手日暮渭川阳
　　奉和圣制送张尚书巡边
　　紫绶尚书印朱軿丞相车登朝身许国出阃将辞家不惮炎蒸苦亲尝走集賖选徒军有政誓卒尔无哗帝乐风初起王城日半斜宠行流圣作寅饯照台华骑歴河南树旌揺塞北沙荣懐应尽服严杀已先加业峻灵只保功成道路嗟宁如凿空使逺致石榴花
　　凉州词
　　葡萄美酒夜光杯欲饮琵琶马上催醉卧沙场君莫笑古来征战几人回
　　春日思归
　　杨柳青青杏发花年光误客转思家不知湖上菱歌女几个春舟在若耶
　　李乂
　　乂赵州房子人举进士景龙中累迁中书舍人景云初迁吏部侍郎寻转黄门侍郎开元初为紫微侍郎俄拜刑部尚书又本名尚真少与兄尚一尚贞俱以文章见称后兄弟同为一集号曰李氏华蕚集
　　纪事云与苏颋对掌纶诰明皇曰前有味道峤朕今有颋又皆号苏李
　　近体诗
　　春日侍宴芙蓉园应制
　　水殿临丹籞山楼绕翠微昔游人托乘今幸帝垂衣涧篠縁峰合岩花逗浦飞朝来江曲地无处不光辉
　　奉和登骊山髙顶寓目应制
　　崖巘万寻悬居髙敞御筵行戈疑驻日步辇若登天城阙雾中近阙河云外连谬陪登岱驾欣奉济汾篇
　　奉和九日侍宴应制
　　望幸纡千乘登髙自九重台疑临戏马殿似接疏龙捧箧萸香遍称觞菊气浓更看仙鹤舞来此庆时雍
　　次苏州
　　洛渚问吴潮吴门想洛桥夕烟杨柳岸春水木兰桡城邑南楼近星辰北斗遥无因生羽翼轻举托还飚
　　陪幸韦嗣立庄
　　枢掖调梅暇林园种槿初入朝荣剑履退食偶琴书地隠东岩室天回北斗车旌门临防窱辇道属扶疎云防明丹谷霜笳彻紫虚水疑投石处溪似钓璜余帝泽颁巵酒人欢颂里闾一承黄竹咏长奉白茆居
　　奉和春日幸望春宫应制
　　东城结宇瞰千寻北阙回舆具四临丽日祥烟承防罼轻荑弱草借衣簪秦商重防云岩近河渭萦纡雾壑深谬接鹓鸿陪赏乐还欣鱼鸟遂飞沈
　　楼頴
　　頴天宝中进士作国秀集序
　　古体诗
　　伊水门
　　朝涉伊水门伊水入门流惬心乃成兴澹然泛孤舟霏微傍青霭容与随白鸥竹阴交前浦柳花媚中洲日落阴云生弥觉兹路幽聊以恣所适此外知何求
　　近体诗
　　东郊纳凉忆左威衞李録事收昆季太原崔防军
　　三首【并序】
　　仆三伏于通化门东北数里避暑之地地即故倅天官顾公之旧林今贰宰君李公之别业右抵禁籞斜界沁园空水相辉步虹桥而下视竹木交映弄仙棹而傍窥足涤烦襟可陶蒸暑独往成兴恨不与数公共之率然有作因以见意
　　水竹谁家宅幽庭向宛门今知季伦沼旧是辟疆园饥鹭窥鱼静鸣鸦带子喧兴成秖自适欲白反忘言纳凉每选地近得青门东林与缭垣接池将沁水通枝交帝女树桥映美人虹想是忘机者悠悠在兴中林间求适意池上得清飚稍稍斜回檝时时一度桥水光壁际动山影浪中揺不见李元礼神仙何处要
　　西施石
　　西施昔日浣纱津石上青苔思杀人一去姑苏不复返岸傍桃李为谁春
　　御定全唐诗録巻九
　　钦定四库全书
　　御定全唐诗录卷十
　　张敬忠
　　张仁愿在朔方奏用御史张敬忠等分总军事累迁吏部郎中开元中拜平卢节度使
　　近体诗
　　边词
　　五原春色旧来迟二月垂杨未挂丝即今河畔氷开日正是长安花落时
　　姚崇
　　崇本名元崇字元之陜州硖石人应下笔成章举累迁夏官中郎武后奇其才超迁夏官侍郎知政事俄迁凤阁侍郎春官尚书睿宗时为中书令先天中代郭元振为兵部尚书同中书门下三品复迁紫微令开元中封梁国公諡文献
　　近体诗
　　夜渡江
　　夜渚带浮烟苍茫晦逺天舟轻不觉动防急始知牵听草遥寻岸闻香暗识莲唯看孤帆影常恐客心悬李邕
　　邕字太和江都人善子也长安初拜左拾遗开元中为左台侍御史累遭贬谪以讨贼功歴括淄滑三州刺史素有声称上计京师后进不识阡陌聚观以为古人天宝中为北海太守李林甫忌之以柳勣事遣御史就郡杖杀之初邕擅才名尤长碑颂虽贬职在外中朝衣冠及天下寺观多赍金帛往求其文凡数百篇受餽遗至钜万焉
　　卢藏用尝谓邕如干将镆鎁难与争锋但虞伤缺耳卒如其言
　　近体诗
　　奉和初春幸太平公主南庄应制
　　传闻银汉石支机复见金舆出紫微织女桥边乌鹊起仙人楼上凤凰飞流风入座飘歌扇瀑水侵堦溅舞衣今日还同犯牛斗乘槎共逐海潮归
　　李景伯
　　景伯邢州人懐逺子也景龙中为给事中迁谏议大夫景云中累迁散骑常侍
　　近体诗
　　回波辞
　　回波尔时酒巵微臣职在箴防侍防既过三爵喧哗窃恐非仪【中宗尝宴侍臣及朝集使酒酣各令为回波辞众皆为谄佞语及自要荣位次至景伯云云萧至忠称之曰此直谏臣也】
　　贾曽
　　曽洛阳人少知名景云中为吏部员外郎开元初拜中书舍人与苏晋同掌制诰皆以词学见知时称苏贾迁礼部侍郎
　　近体诗
　　奉和春日出苑瞩目应令【时为太子舍人使在东都作】
　　铜龙晓辟问安回金辂春游博望开渭水晴光揺草树终南佳气入楼台招贤已从商山老托乘还征邺下才臣在东周独留滞忻逢睿日边来
　　袁恕已
　　恕已沧州东光人长安中歴迁司刑少卿预诛张易之兄弟拜中书令封南阳郡王后贬环州
　　近体诗
　　咏屏风
　　绮阁云霞满芳林草树新鸟惊疑欲曙花笑不闗春山对弹琴客谿流垂钓人请看车马客行处有风尘张旭
　　旭苏州人善书嗜酒毎大醉呼叫狂走乃下笔或以头濡墨而书既醒自视以为神世呼张颠初仕常熟尉有老人陈牒求判宿昔又来旭责之老人曰观公笔竒妙欲以藏家尔旭自言始见公主担夫争道又闻鼔吹而得笔法意观倡公孙舞剑器得其神
　　近体诗
　　桃花谿
　　隠隠飞桥隔野烟石矶西畔问渔船桃花尽日随流水洞在清谿何处边
　　一日书
　　春草青青万里余边城落日见离居情知海上三年别不寄云间一纸书
　　山行留客
　　山光物态弄春晖莫为轻阴便拟归纵使晴明无雨色入云湥处亦沾衣
　　贺知章
　　知章字季真越州永兴人证圣初擢进士累迁太常博士开元初迁礼部侍郎兼集贤院学士后授秘书监晩节诞放自号四明狂客及秘书外监天宝初病梦游帝居数日寤乃请为道士以宅为千秋观求周宫湖数顷为放生池有诏赐镜湖剡川一曲擢其子僧子为会稽郡司马赐绯鱼使侍养诏令供帐东门百寮祖饯御制送诗并序云天宝三年太子賔客贺知章鉴止足之分抗归老之疏解组辞荣志期入道朕以其年在迟暮用循挂冠之事俾遂赤松之游正月五日将归会稽遂饯东路乃命六卿庶尹大夫供帐青门宠行迈也岂惟崇徳尚齿抑亦励俗劝人无令二疏独光汉册乃赋诗赠行
　　近体诗
　　送人之军中
　　常经絶脉塞复见断肠流送子成今别令人起昔愁陇云晴半雨边草夏先秋万里长城寄无贻汉国忧
　　题袁氏别业
　　主人不相识偶坐为林泉莫漫愁沽酒囊中自有钱
　　咏柳
　　碧玉妆成一树髙万条垂下緑丝縧不知细叶谁裁出二月春风似剪刀
　　回乡偶书
　　少小离乡老大回乡音无改鬓毛衰儿童相见不相识笑问客从何处来
　　离别家乡嵗月多近来人事半销磨唯有门前镜湖水春风不改旧时波
　　张谔
　　谔登景龙进士第岐王范好儒士与阎朝隠刘廷琦郑繇等饮酒赋诗驸马都尉裴虚已善防纬坐私与范游徙岭南廷琦贬雅州司户谔山茌丞然明皇于范无间也
　　古体诗
　　百子池
　　旧闻百子汉家池汉家渌水今逶迤宫女厌镜笑窥池身前影后不相见无数容华空自知
　　近体诗
　　东封山下宴羣臣
　　万里扈封峦羣公遇此欢幔城连夜静霜仗满空寒辇路宵烟合旌门晓月残明朝陪圣主山下礼圆坛
　　岐王山亭
　　王家傍緑池春色正相宜岂有楼台好兼看草树奇石榴天上叶椰子日南枝出入千门里年年乐未移
　　三日岐王宅
　　玉女贵妃生嫛婗始发声金盆浴未了绷子绣初成翡翠雕芳褥真珠帖小缨何时学健步鬭取落花轻
　　满月
　　社金流茂祉庭玉表奇才竹似因谈植兰疑入梦栽乌将入子去凤逐九雏来今夜明珠色当随满月开
　　岐王席上咏美人
　　半额画双蛾盈盈烛下歌玉杯寒意少金屋夜情多香艳王分帖裙娇敇赐罗平阳莫相妒唤出不如佗
　　九日
　　秋天林下不知春一种佳游事也均绛叶从朝飞着夜黄花开日未成旬将横陌树频惊马半醉归途数问人城逺登髙并九日茱萸凡作几年新
　　延平门髙斋亭子应岐王教
　　花源药屿凤城西翠幙纱窓莺乱啼昨夜葡萄初上架今朝杨柳半垂堤片片仙云来渡水双双燕子共衔泥请语东风催后骑并将歌舞向前谿
　　九日宴
　　秋叶风吹黄飒飒晴云日照白鳞鳞归来得问茱萸女今日登髙醉几人
　　武平一
　　平一名甄以字行河南人博学通春秋工文辞武后时畏祸隠嵩山修浮屠法屡诏不应中宗立迫召为修文馆学士虽宴豫尝因诗颂规戒开元后贬苏州参军徙金坛令既谪名亦不衰
　　古体诗
　　驾幸温泉
　　秦王登碣石周后袭昆仑何必在遐逺方称万防尊我皇顺时豫星驾动轩辕雄防交驰道清笳度国门回舆长乐观校猎上林园行漏移三象连营总八屯旌揺鹦鹉谷骑转凤凰原絶壁苍苔古灵泉碧溜温参差开水殿防窱敞岩垣丰邑踪犹在骊宫迹尚存烟松衔翠幄雪迳绕花源侍从推元草文章召武贲深仁浃夷夏洪造溢乾坤谬忝王枚列多慙雨露恩
　　近体诗
　　驾宴安乐公主新宅应制
　　紫汉秦楼敞黄山鲁馆开簪裾分上席歌舞列平台马既如龙至人疑学凤来幸欣聨棣蕚何以接邹枚
　　兴庆池侍宴应制
　　銮舆羽驾直城隈帐殿旌门此地开皎洁灵潭图日月参差画舸结楼台波揺岸影随桡转风送荷香入酒来愿奉圣情欢不极长游云汉几昭回
　　奉和立春内出防花树应制
　　銮辂青旗下帝台东郊上苑望春来黄莺未解林间啭红蘂先从殿里开画阁条风初变柳银塘曲水半含苔欣逢睿藻光韶律更促霞觞畏景催【纪事云是日中宗手批云平一年虽最少文甚警新恱红蘂之先开讶黄鹂之未啭循环吟咀赏叹兼懐今更赐花一枝以彰其美所赐学士花并令揷在头上后所赐者平一左右交插】
　　阎朝隠
　　朝隠字友倩赵州人少与弟仙舟俱知名文章虽无风雅之体善搆奇为时所赏累迁给事中预修三教珠英张易之等篇什多是朝隠潜代为之圣厯中转麟台少监易之伏诛徙岭外寻召还先天中复为秘书少监坐事贬通州别驾
　　张说评云朝隠之文如丽服靓妆燕歌赵舞观者忘疲若类之风雅则罪人矣
　　古体诗
　　采莲女
　　采莲女采莲舟春日春江碧水流莲衣承玉钏莲刺罥银钩薄暮敛容歌一曲氛氲香气满汀洲
　　近体诗
　　三日曲水侍宴应制
　　三月重三日千春续万春圣泽如东海天文似北辰荷叶珠盘净莲花宝葢新陛下制万国臣作水心人卢僎
　　僎中宗时人从愿之从父韩思复故吏也自闻喜尉入为学士终吏部员外郎
　　古体诗
　　十月梅花书赠
　　君不见巴乡气候与华别年年十月梅花发上苑今应雪作花宁知此地花为雪自从迁播落黔巴三见江上开新花故园风花虚洛汭穷峡凝云度嵗华花情纵似河阳好客心倍伤边候早春候飒惊楼上梅霜威未落江潭草江水侵天去不还楼花覆帘空坐攀一向花前看白髪几回梦里忆红顔红顔白髪云泥改何异桑田移碧海郤想华年故国时唯余一片空心在空心吊影向谁陈云台仙阁旧游人傥知巴树连冬发应怜南国气长春
　　近体诗
　　嵗晩还京台望城阙成口别先赠交亲
　　紫陌开行树朱城出晩霞犹怜惯去国疑是梦还家风弱知催柳林青觉待花交亲望归骑几处拥年华
　　上幸皇太子新院应制
　　佳气晓防防干行入震宫前星迎北极少海被南风视膳铜楼下吹笙玉座中训湥家以正义举俗为公父子成钊合君臣禹啓同仰天歌圣道犹愧乏雕虫
　　奉和李令扈从温泉宫赐游骊山韦侍郎别业
　　风后轩皇佐云锋谢客居承恩来翠岭缔赏出丹除飞葢松溪寂清笳玉洞虚窥岩详雾豹过水畧泉鱼乡入无何有时还上古初伊皋羞过狭魏邴服麤疎白雪縁情降青霞落卷舒多慙郎署在輙继国风余
　　南楼望
　　去国三巴逺登楼万里春伤心江上客不是故乡人韦元旦
　　元旦京兆万年人擢进士补东阿尉迁左台御史与张易之通姻属易之败贬感义尉妻韦后弟凭以复进为主客员外郎迁中书舍人
　　近体诗
　　奉和立春游苑迎春应制
　　灞涘长安恒近日殷正腊月早迎新池鱼戏叶仍含冻宫女裁花已作春向苑云疑承翠幄入林风若起青苹年年斗柄东无限愿挹琼觞寿北辰
　　兴庆池侍宴应制
　　沧池漭沆帝城边殊胜昆明凿汉年夹岸旌旗疏辇道中流箫鼓振楼船云峰四起迎宸幄水树千重入御筵宴乐已深鱼藻咏承恩更欲奏甘泉
　　安乐公主山庄
　　银河南渚帝城隅帝辇平明出九衢刻凤蟠螭凌桂邸穿池垒石写蓬壶琼箫暂下钧天乐绮缀长悬明月珠仙牓承恩争既醉方知朝野更欢娱
　　徐坚
　　坚字元固湖州长城人少好学性寛厚圣厯中为东都留守判官预修三教珠英诸人俱依坚规制书成迁司封员外郎睿宗时拜黄门侍郎开元中为集贤院学士累封东海郡公坚多前后修撰格式氏族及国史等凡七入书府时论美之
　　春明退朝录云坚为集贤院学士讨集故事兼前世文词撰初学记
　　古体诗
　　棹歌行
　　棹女饰银钩新妆下翠楼霜丝青桂檝兰栧紫霞舟水落金陵曙风起洞庭秋扣舷过曲浦飞帆越回流影入桃花浪香飘杜若洲洲长殊未返萧散云霞晩日下大江平烟生归岸逺岸逺闻潮波争途游戏多因声赵津女来聴采菱歌
　　韦述
　　述京兆万年人家储书二千卷儿时诵忆畧遍举进士时宋之问曰童子何业述曰性嗜书所撰唐春秋三十篇恨未毕它唯命之问曰本求茂才乃得迁固遂上第述在史职二十年累有脩撰萧頴士以为谯周陈寿之流
　　古体诗
　　晩度伊水
　　悠悠渉伊水伊水清见石是时春向深两岸草如积迢递望洲屿逶迤亘津陌新树落疎红遥原上深碧回瞻洛阳苑遽有长山隔烟雾犹辨家风尘已为客登陟多异趣往来见行役云起早已昏鸟飞日将夕光阴逝不借超然暮畴昔逺游亦何为归来存竹帛
　　宋璟
　　璟邢州南和人其先自广平徙焉少耿介有大节弱冠举进士累转凤阁舍人当官正色则天甚重之睿宗朝迁吏部尚书同中书门下三品开元中拜侍中累封广平郡公后迁尚书右丞相与张说源乾曜同日拜官皮日休桃花赋序云余尝慕宋广平之为相正姿劲质刚态毅状疑其铁石心肠不能吐婉媚辞然覩其文而有梅花赋清便富艶得南朝徐庾之体
　　近体诗
　　蒲津迎驾
　　回銮下蒲坂飞饰指秦京雒上黄云送关中紫气迎霞朝看马色月晓聴鸡鸣防拒连山险长桥压水平省方知化洽察俗觉时清天下长无事空余襟带名
　　奉和御制璟与张说源乾曜同日上官命宴都堂赐诗应制
　　丞相邦之重非贤谅不居老臣慵且惫何徳以当诸厚秩先为忝崇班复此除太常陈礼乐中掖降簪裾圣酒山河润仙文象纬舒冐恩懐宠锡陈力省空虚郭隗慙无骏冯驩愧有鱼不知周勃者荣幸定何如【按本传开元十七年璟为尚书右丞相张说为左丞相源乾曜为太子少傅同日拜有诏大官设馔太常奏乐防百官尚书省东堂帝赋三杰诗自冩以赐】
　　王湾
　　湾洛阳人登先天进士第开元初为荣阳主簿后为洛阳尉
　　殷璠云湾词翰早着为天下所称最者不过一二游吴中江南意云海日生残夜江春入旧年诗人以来少有此句张燕公手题政事堂毎示能文令为楷式又捣衣篇云月华照杵空随妾风响传砧不到君所有众制咸类若斯
　　古体诗
　　奉和登终南山
　　常爱南山游因而尽原隰数朝至林岭百仞登嵬岌石壮马径穷苔色步縁入物奇春状改气逺天香集虚洞策杖鸣低云拂衣湿倚岩见庐舍入户欣拜揖问性矜勤劳示心教澄习玉英时供饭芝草为余拾境絶人不行潭深鸟空立一乗从此授九转兼是给辞处若轻飞憇来唯吐吸开襟超已胜回路倐而及烟色松上深水流山下急渐平逢车骑向晩睨城邑峰在野趣繁尘飘宦情澁辛苦久为吏荣进何妄执日暮懐此山悠然赋斯什
　　近体诗
　　次北固山下
　　客路青山外行舟緑水前潮平两岸濶风正一帆悬海日生残夜江春入旧年乡书何处达归雁洛阳边
　　观搊筝【一作祖咏诗】
　　虚室有秦筝筝新月复清弦多弄委曲柱促语分明晓怨凝繁手春娇入曼声近来唯此乐传得美人情王泠然
　　泠然举进士开元初王丘为吏部典选奬用皆一时茂秀见王丘传
　　近体诗
　　淮南寄舍弟
　　防余从不调经嵗旅淮源念尔长相失何时返故园寄书迷处所分袂隔凉温逺道俱为客他乡共在原归情春伴雁愁泣夜随猿愧见髙堂上朝朝独倚门
　　万齐融
　　齐融越州人与贺朝包融于休烈齐名终昆山令
　　古体诗
　　三日緑潭篇
　　春潭滉漾接隋宫宫阙连延潭水东苹苔嫩色含波緑桃李新花照底红垂菱布藻如妆镜丽日晴天相照映素影沈沈对蝶飞金沙砾砾窥鱼泳佳人祓禊赏韶年倾国倾城并可怜拾翠总来芳树下踏青争绕緑潭边公子王孙恣游翫沙阳水曲情无厌禽浮似挹羽觞杯鳞跃疑投水心剑金鞭玉勒骋轻肥落絮红尘拥路飞緑水残霞催席散画楼初月待人归
　　近体诗
　　赠别江【阙字】
　　东南飞乌处言是故乡天江上风花晩君行定几千计程频破月数别屡开年明嵗浔阳水相思寄采莲李憕
　　憕太原人以明经举开元中为监察御史给事中天宝中转光禄卿东京留守迁礼部尚书遇禄山害諡忠懿
　　近体诗
　　奉和圣制从蓬莱向兴庆阁道中留春雨中春望之作应制
　　别馆春还淑气催三宫路转凤凰台云飞北阙轻阴散雨歇南山积翠来御柳遥随天仗发林花不待晓风开已知圣泽深无限更喜年芳入睿才
　　崔湜
　　湜字澄澜定州人少以文辞知名举进士累转左补阙预修三教珠英神龙初转考功员外郎武三思迁兵部侍郎又附托上官昭容转中书侍郎平章事典选失序为李尚隠所劾左转江州司马授襄阳刺史韦庶人临朝复为中书侍郎同门下三品先天中拜中书令萧至忠诛湜流岭外后知湜本谋赐死荆州
　　古体诗
　　大漠行
　　单于犯蓟堧骠骑畧萧边南山木叶飞下地北海蓬根乱上天科斗连营太原道鱼丽合阵武威川三军遥倚防万里相驰逐旌斾悠悠静瀚源鼙鼓喧喧动卢谷穷徼出幽陵吁嗟倦寝兴马蹄冻溜石胡毳暖生氷云沙泱漭天光闭河塞阴沉海色凝崆峒异国谁能托萧索边心常不乐近见行人畏白龙遥闻公主愁黄鹤阳春半岐路间瑶台苑玉门闗百花芳树红将歇二月兰皋緑未还阵云不散鱼龙水雨雪犹飞鸿雁山山障连绵不可极路逺辛勤梦顔色北堂萱草不寄来东园桃李长相忆汉将纷纭攻战盈胡冦萧条幽朔宁韩君拜节偏知逺郑吉驱旌坐见迎火絶烟沉右西极谷静山空左北平但使将军能百战不须天子筑长城
　　近体诗
　　奉和御制白鹿观【一作郑愔诗】
　　御旗探紫箓仙仗辟丹丘捧药芝童下焚香桂女留鸾歌无嵗月鹤语记春秋臣朔何其幸常陪汉武游
　　幸梨园亭观打毬应制
　　年光陌上发香辇禁中游草緑鸳鸯殿花明翡翠楼宝杯承露酌仙管杂风流今日陪欢豫皇恩不可酬
　　折杨柳
　　二月风光半三边戍不还年华妾自惜杨柳为君攀落絮萦衫袖垂条拂髻鬟那堪音信断流涕望阳闗
　　媫妤怨
　　不分君恩断新妆视镜中容华尚春日娇爱已秋风枕席临窻晓帷屏向月空年年后庭树荣落在深宫
　　酬杜麟台春恩
　　春还上林苑花满洛阳城鸳衾夜凝思龙镜晓含情忆梦残灯落离魂暗马惊可怜朝与暮楼上独盈盈【纪事云湜执政时年三十八尝暮出端门下天津马上赋诗云春还上林苑花满洛阳城张说见之叹曰文与位固可致其年不可及也】
　　襄城即事
　　子牟懐魏阙元凯滞襄城冠葢仍为里池台尚识名山光晴后緑江色晩来清借问东流水何时到玉京
　　襄阳作
　　庙堂初解印郡邸忽腰章按节巡河右鸣驺入汉阳城临南岘出树绕北津长好学风犹扇夸才俗未亡江山距七泽烟雨接三湘蛟浦菱荷净渔舟橘柚香醉中求习氏梦里忆襄王宅壊仍思凤碑存更忆羊下车慙政美闭阁幸时康多谢征南术于今尚不忘












　　御定全唐诗録巻十
　　钦定四库全书
　　御定全唐诗録卷十一
　　孟浩然
　　浩然以字行襄阳人隠鹿门山四十游京师尝于太学赋诗一座叹服张九龄为荆州辟置于府开元末王维过郢州画浩然像于刺史亭因曰浩然亭郑諴更署曰孟亭
　　纪事云浩然尝闲游秘省秋月新霁诸英聨诗次当浩然句曰微云淡河汉疎雨滴梧桐举座叹其清絶咸以之阁笔不复为缀
　　皮日休孟亭记云明皇世章句之风大得建安体论者推李翰林杜工部为尤介其间能不愧者惟吾乡之孟先生也先生之作遇景入咏不钩奇抉异令龌龊束人口者涵涵然有干霄之兴若公输氏当巧而不用者也北齐美萧慤芙蓉露下落杨柳月中疎先生则有微云淡河汉疎雨滴梧桐乐
　　府美王融日霁沙屿明风动甘泉浊先生则有气蒸云梦泽波撼岳阳城谢朓之诗句精者露湿寒塘草月映清淮流先生则有荷风送香气竹露滴清响此与古人争胜于毫厘也
　　王士源序畧曰浩然骨貌清峻风神散朗学不为儒务掇菁藻文不按古匠心独妙五言诗天下称其独步又曰文不为仕伫兴而作故迟行不为饰动求真适故诞游不为利期以放情故贫
　　殷璠曰余尝谓祢衡不遇赵壹无禄其过在人也及观襄阳孟浩然磬折谦退才名日髙天下籍甚竟沦落明代终于布衣悲夫浩然诗文彩丰茸经纬绵密半遵雅调全削凡体至如众山遥对酒孤岛共题诗无论兴象兼复故实又气蒸云梦泽波撼岳阳城亦为髙唱也
　　严沧浪曰浩然诗讽咏之久有金石宫商之声
　　古体诗
　　登江中孤屿赠白云先生王迥
　　悠悠清江水水落沙屿出回潭石下湥緑篠岸傍密鲛人潜不见渔父歌自逸忆与君别时泛舟如昨日夕阳开返照中坐兴非一南望鹿门山归来恨如失
　　秋登兰山寄张五
　　北山白云里隠者自怡恱相望试登髙心飞逐鸟灭愁因薄暮起兴是清境发时见归村人沙行渡头歇天边树若荠江畔舟如月何当载酒来共醉重阳节
　　大堤行寄万七
　　大堤行乐处车马相驰突嵗嵗春草生踏青二三月王孙挟珠弹游女矜罗袜防手今莫同江花为谁发
　　夏日南亭懐辛大
　　山光忽西落池月渐东上散髪乘夕凉开轩卧闲敞荷风送香气竹露滴清响欲取鸣琴弹恨无知音赏感此懐故人中宵劳梦想
　　秋宵月下有懐
　　秋空明月悬光彩露霑湿惊鹊栖未定飞萤卷帘入庭槐寒影疎邻杵夜声急佳期旷何许望望空伫立
　　送从弟邕下第后寻会稽
　　疾风吹征帆倐尔向空没千里在俄顷三江坐超忽向来共欢娱日夕成楚越落羽更分飞谁能不惊骨
　　寻香山湛上人
　　朝游访名山山逺在空翠氛氲亘百里日入行始至杖筞寻故人解鞍暂停骑石门殊豁险篁迳转深邃法侣欣相逢清谈晓不寐平生慕真隠累日求奇异野老朝入田山僧暮归寺松泉多逸响苔壁饶古意谷口闻钟声林端识香气愿言投此山身世永相弃
　　宿天台桐栢观
　　海行信风帆夕宿逗云岛缅寻沧洲趣近爱赤城好扪萝亦践苔辍棹恣探讨息阴憇桐栢采秀弄芝草鹤唳清露垂鸡鸣信潮早愿言解缨绂从此无烦恼髙步凌四明元踪得三老纷吾逺游意学彼长生道日夕望三山云涛空浩浩
　　题终南翠微寺空上人房
　　翠微终南里雨后宜返照闭关久沈防杖策一登眺遂造幽人室始知静者妙儒道虽异门云林颇同调两心相喜得毕景共谈笑暝还髙窻眠时见逺山烧缅懐赤城标更忆临海峤风泉有清聴何必苏门啸
　　初春汉中漾舟
　　羊公岘山下神女汉皋曲雪罢氷复开春潭千丈緑轻舟恣来往探翫无厌足波影揺妓钗沙光逐人目倾杯鱼鸟醉聨句莺花续良会难再逢日入须秉烛
　　宿业师山房待丁公不至
　　夕阳度西岭羣壑倐已暝松月生夜凉风泉满清聴樵人归欲尽烟鸟栖初定之子期宿来孤琴萝迳
　　耶溪泛舟
　　落景余清辉轻挠弄谿渚澄明爱水物临泛何容与白首垂钓翁新妆浣纱女相看似相识脉脉不得语
　　登鹿门山懐古
　　清晓因兴来乘流越江岘沙禽近方职浦树遥莫辨渐至鹿门山山明翠彻浅岩潭多屈曲舟檝屡回转昔闻厐徳公采药遂不返金涧饵芝术石牀卧苔藓纷吾感耆旧结防事攀践隠迹今尚存髙风邈已逺白云何时去丹桂空偃蹇探讨意未穷回艇夕阳晩
　　疾愈过龙泉寺精舍呈易业二公
　　停午闻山钟起行散愁疾寻林采芝去谷转松翠密傍见精舍开长廊饭僧毕石渠流雪水金子耀霜橘竹房思旧游过憇终永日入洞窥石髓傍崖采蜂蜜日暮辞逺公虎谿相送出
　　万山潭作
　　垂钓坐盘石水清心亦闲鱼行潭树下猿挂岛藤间游女昔解佩传闻于此山求之不可得沿月棹歌还
　　白云先生王迥见访
　　闲归日无事云卧昼不起有客欵柴扉自云巢居子居闲好芝术采药来城市家在鹿门山常游涧泽水手持白羽扇脚步青芒履闻道鹤书征临流还洗耳
　　采樵作
　　采樵入深山山湥树重叠桥崩卧槎拥路险埀藤接日落伴将稀山风拂萝衣长歌负轻策平望野烟归
　　早发渔浦潭
　　东旭早光芒渚禽已惊防卧闻渔浦口桡声暗相拨日出气象分始知江湖濶美人常晏起照影弄流沫饮水畏惊猿祭鱼时见獭舟行自无闷况值晴景豁
　　经七里滩
　　予奉垂堂诫千金非所轻为多山水乐颇作泛舟行五岳追尚子三湘吊屈平湖经洞庭濶江入新安清复闻严陵濑乃在兹湍路叠嶂数百里沿洄非一趣彩翠相氛氲别流乱奔注钓矶平可坐苔磴滑难步猨饮石下潭鸟还日边树观奇恨来晩倚棹惜将暮挥手弄潺湲从兹洗尘虑
　　南归阻雪
　　我行滞宛许日夕望京豫旷野莽茫茫乡山在何处孤烟村际起归雁天边去积雪覆平皋饥鹰捉寒兎少年弄文墨属意在章句十上耻还家徘徊守归路
　　聴郑五愔弹琴
　　阮籍推名饮清风满竹林半酣下衫袖拂拭龙唇琴一杯弹一曲不觉夕阳沈予意在山水闻之谐夙心
　　送王七尉松滋得阳台云
　　君不见巫山神女作行云霏红沓翠晓氛氲婵娟流入楚王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不回
　　夜归鹿门歌
　　山寺鸣钟昼巳昏渔梁渡头争渡喧人随沙路向江村余亦乘舟归鹿门鹿门月照开烟树忽到厐公栖隠处岩扉松径长寥寥惟有幽人夜来去
　　近体诗
　　望洞庭湖赠张丞相
　　八月湖水平涵虚混太清气蒸云梦泽波撼岳阳城欲济无舟檝端居耻圣明坐观垂钓者空有羡鱼情
　　秦中感秋寄逺上人
　　一丘常欲卧三径苦无资北土非吾愿东林懐我师黄金然桂尽壮志逐年衰日夕凉风至闻蝉但益悲
　　宿永嘉江寄山阴崔少府国辅
　　我行穷水国君使入京华相去日千里孤帆天一涯卧闻海潮至起视江月斜借问同舟客何时到永嘉
　　上已洛中寄王九迥
　　卜洛成周地浮杯上巳筵鬭鸡寒食下走马射堂前垂柳金堤合平沙翠幙连不知王逸少何处会羣贤
　　夜泊庐江闻故人在东寺以诗寄之
　　江路经庐阜松门入虎谿闻君寻寂乐清夜宿招提石镜山精怯禅枝怖鸽栖一灯如悟道为照客心迷
　　宿桐庐江寄广陵旧游
　　山暝聴猿愁沧江急夜流风鸣两岸叶月照一孤舟建徳非吾土维扬忆旧游还将两行泪遥寄海西头
　　涧南即事贻皎上人
　　弊庐在郭外素产惟田园左右林野旷不闻朝市喧钓竿垂北涧樵唱入南轩书取幽栖事将寻静者论
　　九日懐襄阳
　　去国已如昨倐然经杪秋岘山不可见风景令人愁谁采篱下菊应闲池上楼宜城多美酒归与葛疆游
　　初出关旅亭夜坐懐王大校书
　　向夕槐烟起葱茏池馆曛客中无偶坐闗外惜离羣烛至萤光灭荷枯雨滴闻永懐芸阁友寂寞滞杨云
　　早寒江上有懐
　　木落鴈南渡北风江上寒我家襄水上遥隔楚云端乡泪客中尽孤帆天际看迷津欲有问平海夕漫漫
　　闲园懐苏子
　　林园虽少事幽独自多违向夕开帘坐庭阴落景微鸟过烟树宿萤傍水轩飞感念同懐子京华去不归
　　留别王侍御维
　　寂寂竟何待朝朝空自归欲寻芳草去惜与故人违当路谁相假知音世所稀祗应守索莫还掩故园扉
　　东京留别诸公
　　吾道昧所适驱车还向东主人开旧馆留客醉新丰树绕温泉緑尘遮晩日红拂衣从此去髙步蹑华嵩
　　广陵别薛八
　　士有不得志栖栖吴楚间广陵相遇罢彭蠡泛舟还樯出江中树波连海上山风帆明日逺何处更追攀
　　宴荣二山池
　　甲第开金穴荣期乐自多枥嘶支遁马池养右军鵞竹引防琴入花邀载酒过山公来取醉时唱接防歌
　　夏日与崔二十一同集衞明府宅
　　言避一时暑池亭五月开喜逢金马客同饮玉人杯舞鹤乘轩至游鱼拥钓来座中殊未起箫管莫相催
　　清明日宴梅道士房
　　林卧愁春尽开轩览物华忽逢青鸟使邀我赤松家金灶初开火仙桃正落花童顔若何驻何惜醉流霞
　　与诸子登岘山作
　　人事有代谢往来成古今江山留胜迹我辈复登临水落鱼梁浅天寒梦泽深羊公碑字在读罢泪沾襟
　　寻天台山
　　吾友太乙子餐霞卧赤城欲寻华顶去不惮恶谿名歇马凭云宿扬帆截海行髙髙翠微里遥见石梁横
　　武陵泛舟
　　武陵川路狭前棹入花林莫测幽源里仙家信几深水回青嶂合云度緑谿阴坐聴闲猿啸弥清尘外心
　　夏日浮舟过陈大水亭
　　水亭凉气多闲棹晩来过涧影见松竹潭香闻芰荷野童扶醉舞山鸟助酣歌幽赏未云徧烟花奈夕何
　　秋日陪李侍御渡松滋江
　　南纪西江濶皇华御史雄截流宁假楫挂席自生风僚寀争攀鹢鱼龙亦避骢坐听白雪唱翻入棹歌中
　　梅道士水亭
　　傲吏非凡吏名流即道流隠居不可见髙论莫能酬水接仙源近山藏鬼谷幽再来迷处所花下问渔舟
　　游景空寺兰若
　　龙象经行处山腰度石闗屡迷青嶂合时爱緑萝闲宴息花林下髙谈竹屿间寥寥隔尘事疑是入鸡山
　　陪李侍御访聪上人禅居
　　欣逢柏台友共谒聪公禅石室无人到绳床见虎眠阴崖常抱雪枯涧为生泉出处虽云异同欢在法筵
　　游精思观回王白云在后
　　出谷未停午至家日已曛回瞻山下路但见牛羊羣樵子暗相失草虫寒不闻衡门犹未掩伫立望夫君
　　宿立公房
　　支遁初求道湥公笑买山何时石岩趣自入户庭间苔涧春泉满萝轩夜月闲能令许元度吟卧不知还
　　寻梅道士
　　彭泽先生柳山阴道士鵞我来从此好停策夏云多重以观鱼乐因之鼓枻歌崔徐迹未朽千载揖清波
　　题大禹寺义公房
　　义公习禅处结构依空林户外一峰秀堦前众壑深夕阳连雨足空翠落庭阴看取莲花净应知不染心
　　题融公兰若
　　精舍买金开流泉绕砌回芰荷薰讲席松柏映香台法雨晴飞去天花昼下来谈殊未已归骑夕阳催
　　题景空寺故融公兰若
　　池上青莲宇林间白马泉故人成异物过客独澘然既礼新松塔还寻旧石筵平生竹如意犹挂草堂前
　　题张野人园庐
　　与君园庐并微尚颇亦同耕钓方自逸壶觞趣不空门无俗士驾人有上皇风何处先贤传惟称厐徳公
　　寻张五回夜园作
　　闻就厐公隠移居近洞湖兴来林是竹归卧谷名愚挂席樵风便开轩琴月孤嵗寒何用赏霜露故园芜
　　裴司士员司户见寻
　　府僚能枉驾家醖复新开落日池上酌清风松下来厨人具鸡黍稚子摘杨梅谁道山公醉犹能骑马回
　　春中喜王九相寻
　　二月湖水清家家春鸟鸣林花扫更落径草踏还生酒伴来相命开樽共解醒当杯已入手歌妓莫停声
　　过故人庄
　　故人具鸡黍邀我至田家緑树村边合青山郭外斜开轩面场圃把酒话桑麻待到重阳日还来就菊花
　　嵗暮归南山
　　北阙休上书南山归敝庐不才明主弃多病故人疎白髪催年老青阳逼嵗除永懐愁不寐松月夜窻虚【本传云王维邀浩然入内署俄而明皇至浩然匿牀下维取实对帝喜曰朕闻其人而不见也诏使出帝问其诗浩然再拜自诵此诗至不才明主弃之句帝曰卿不求仕而朕未尝弃卿奈何诬我因放还】
　　舟中晓望
　　挂席东南望青山水国遥舳舻争利涉来往接风潮问我今何去天台访石桥坐看霞色晩疑是赤城标
　　途中遇晴
　　已失巴陵雨犹逢蜀坂泥天开斜景遍山出晩云低余湿犹霑草残流尚入谿今宵有明月乡思逺凄凄
　　夜渡湘水
　　客舟贪利涉闇里渡湘川露气闻芳杜歌声识采莲防人投岸火渔子宿潭烟行侣时相问浔阳何处边
　　赴京途中遇雪
　　迢递秦京道苍茫嵗暮天穷阴连晦朔积雪满山川落鴈迷沙渚饥乌集野田客愁空伫立不见有人烟
　　春怨
　　佳人能画眉妆罢出帘帏照水空自爱折花将遗谁春情多艶逸春意倍相思愁心极杨柳一动乱如丝
　　永嘉上浦馆逢张八子容
　　逆旅相逢处江邨日暮时众山遥对酒孤屿共题诗廨宇邻蛟室人烟接岛夷乡园万余里失路一相悲
　　宿武阳即事
　　川暗夕阳尽孤舟泊岸初岭猿相叫啸潭嶂似空虚就枕灭明烛扣舷闻夜渔鸡鸣问何处人物是秦余
　　渡扬子江
　　桂檝中流望京江两畔明林开扬子驿山出润州城海尽边阴静江寒朔吹生更闻枫叶下淅沥度秋声
　　赋得盈盈楼上女
　　夫壻久别离青楼空望归妆成卷帘坐愁思嬾缝衣燕子家家入杨花处处飞空牀难独守谁为报金徽
　　陪张丞相自松滋江东泊渚宫
　　放溜下松滋登舟命檝师讵忘经济日不惮沍寒时洗帻岂独古濯缨良在兹政成人自理机息鸟无疑云物凝孤屿江山辨四维晩来风稍急冬至日行迟猎响惊云梦渔歌激楚辞渚宫何处是川暝欲何之
　　岘山送张去非游巴东
　　岘山南郭外送别每登临沙岸江村近松门山寺防一言予有赠三峡尔将寻祖席宜城酒征途云梦林蹉跎游子意眷恋故人心去矣勿淹滞巴东猿夜吟
　　宴崔明府宅夜观妓
　　画堂观妙妓长夜正留賔烛吐莲花艳妆成桃李春髻鬟低舞席衫袖掩歌唇汗湿偏宜粉罗轻岂着身调移筝柱促欢会酒杯频倘使曹王见应嫌洛浦神
　　卢明府九日岘山宴袁使君张郎中崔员外
　　宇宙谁开辟江山此郁盘登临今古用风俗嵗时观地理荆州分天涯楚塞寛百城今刺史华省旧郎官共美重阳节俱懐落帽欢酒邀彭泽载琴辍武城弹献寿先浮菊寻幽或借兰烟虹铺藻翰松竹挂衣冠叔子神如在山公兴欲阑传闻骑马醉还向习池看
　　陪卢明府泛舟回作
　　百里行春返清流逸兴多鹢舟随雁泊江火共星罗已救田家旱仍医俗化讹文章推后辈风雅激頽波髙岸迷陵谷新声满棹歌犹怜不才子白首未登科
　　冬至后过吴张二子檀谿别业
　　卜筑因自然檀谿更不穿园庐二友接水竹数家连直与南山对非关选地偏草堂时偃曝兰枻日周旋外事情都逺中流性所便闲垂太公钓兴发子猷船余亦幽栖者经过窃慕焉梅花残腊月柳色半春天鸟泊随阳雁鱼藏缩项鳊停杯问山简何似习池边
　　来阇黎新亭作
　　八解禅林秀三明给苑才地偏香界逺心净水亭开傍险山查立寻幽石迳回瑞花长自下灵药岂须栽碧网交红树清泉尽緑苔戏鱼闻法聚闲鸟诵经来弃象应悟忘言理必该静中何所得吟咏亦徒哉
　　西山寻辛谔
　　漾舟寻水便因访故人居落日清川里谁言独羡鱼石潭窥洞彻沙岸歴纡徐竹屿见埀钓茅斋闻读书款言忘景夕清兴属凉初囘也一瓢饮贤哉常晏如
　　行出东山望汉川
　　异县非吾土连山尽緑篁平田出郭少盘坂入云长万壑归于汉千峰划彼苍猿声乱楚峡人语带巴乡石上攒椒树藤间缀蜜房雪余春未暖岚解昼初阳征马疲登顿归帆爱渺茫坐欣沿溜下信宿见维桑
　　登安阳城楼
　　县城南面汉江流江涨开成南雍州才子乘春来骋望羣公暇日坐销忧楼台晩映青山郭罗绮晴骄緑水洲向夕波揺明月动更疑神女弄珠游
　　春情
　　青楼晓日珠帘映红粉春妆宝镜催已厌交欢怜枕席相逢游戏绕池台坐时衣带萦纎草行即裾裾扫落梅更道明朝不当作相期共鬬管弦来
　　送朱大入秦
　　游人五陵去宝剑直千金分手脱相赠平生一片心
　　春晓
　　春眠不觉晓处处闻啼鸟夜来风雨声花落知多少
　　同储十二洛阳道中作
　　珠弹繁华子金羁游侠人酒酣白日暮走马入红尘
　　岘山作
　　石潭傍隈隩沙榜晓夤縁试埀竹竿钓果得查头鳊
　　宿建徳江
　　移舟泊烟渚日暮客愁新野旷天低树江清月近人
　　渡浙江问舟中人
　　潮落江平未有风扁舟共济与君同时时引领望天末何处青山是越中
　　崔颢
　　颢卞州人开元十一年进士有俊才无士行好蒱博饮酒及游京师娶妻择有貌者稍不惬意即去之前后数四累官司勲员外郎
　　殷璠云颢少年为诗属意浮艳名陷轻薄晩节忽变常调风骨凛然一窥塞垣说尽戎旅可与鲍照并驾也
　　古体诗
　　古游侠呈军中诸将
　　少年负胆气好勇复知机仗劒出门去孤城逢合围杀人辽水土走马渔阳归错落金鏁甲防茸貂防衣还家行且猎弓矢速如飞地迥鹰犬疾草深狐兎肥腰间带两绶转盼生光辉顾谓今日战何如随建威
　　赠轻车
　　悠悠逺行归经春涉长道幽冀桑始青洛阳蚕欲老忆昨戎马地别时心草草烽火从北来边城闭常早平生少相遇未得展懐抱今日杯酒间见君交情好
　　赠王威古
　　三十羽林将出身常事边春风吹浅草猎骑何翩翩插羽两相顾鸣弓新上射麋入防谷饮马投荒泉马上共倾酒野中聊割鲜相看未及饮杂虏冦幽燕烽火去不息阴山髙际天长驱救东北战解城亦全报国行赴难古来皆共然
　　入若耶谿
　　轻舟去何疾已到云林境起坐云鸟间动揺山水影岩中响自答谿里言弥静事事令人幽停桡向余景
　　杂诗
　　可怜青铜镜挂在白玉堂玉堂有美女娇弄明月光罗袖拂金鹊防屏点红妆妆罢含情坐春风桃李香
　　游天竺寺
　　晨登天竺山山殿朝阳晓厓泉争喷薄江岫相萦绕直上孤顶髙平看众峰小南州十二月地暖氷雪少青翠满寒山藤萝覆冬沼花龛瀑布侧青壁石林杪鸣钟集人天施饭聚猿鸟洗意归清净澄心悟空了始知世上人万物一何扰
　　结定襄郡狱效陶体
　　我在河东时使往定襄里定襄诸小儿争讼纷城市长老莫敢言太守不能理谤书盈几案文墨相填委牵引肆中翁追呼田家子我来折此狱师听辨疑似小大必以情未尝施鞭棰是时三月暮遍野农桑起里巷鸣春鸠田园引流水此乡多杂俗戎夏殊音防顾问边塞人劳情曷云已
　　行路难
　　君不见建章宫中金明枝万万长条拂地垂二月三月花如霰九重幽深君不见艳彩朝含四宝宫香风旦入朝云殿汉家宫女春未防爱此芳香朝暮看看来看去心不忘攀折将安镜台上双双素手剪不成两两红妆笑相向建章昨夜起春风一花飞落长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思
　　孟门行
　　黄雀衔黄花翩翩傍檐隙本拟报君恩如何反弹射金罍美酒满座春平原爱才多众賔满堂尽是忠义士何意得有谗谀人谀言反覆可道能令君心不自保北园新栽桃李枝根株未固何转移成阴结实君自取若问傍人得知
　　渭城少年行
　　洛阳三月梨花飞秦地行人春忆归扬鞭走马城南陌朝逢驿使秦川客驿使前日发章台传道长安春早来棠梨宫中燕初至葡萄馆里花正开念此使人归更早三月便达长安道长安道上春可怜揺风荡日曲江边万户楼台临渭水五陵花柳满秦川秦川寒食盛繁华游子春来不见家鬬鸡下社尘初合走马章台日半斜章台帝城称贵里青楼日晩歌钟起贵里豪家白马骄五陵年少不相饶双双挟弹来金市两两鸣鞭上渭桥渭城桥头酒新熟金鞍白马谁家宿可怜锦瑟筝琵琶玉壶清酒就倡家小妇春来不解羞娇歌一曲杨柳花
　　卢姬篇
　　卢姬少小魏王家緑髩红唇桃李花魏王绮楼十二重水晶帘箔绣芙蓉白玉栏杆金作柱楼上朝朝学歌舞前堂后堂罗袖人南窻北窻花发春翠幌珠帘鬭丝管一弹一奏云欲断君王日晩下朝归鸣环佩玉生光辉人生今日得娇贵谁道卢姬身细微
　　江畔老人愁
　　江南年少十八九乘舟欲渡青谿口青谿口边一老翁鬓眉皓白已衰朽自言家代仕梁陈垂朱拖紫三十人两朝出将复入相五世叠鼔埀朱轮父兄三叶皆尚主子女四代为妃嫔南山赐田接御苑北宫甲第连紫宸直言荣华未休歇不觉山崩海将竭兵戈乱入建康城烟火连烧未央阙衣冠士子陷锋刃良将名臣尽埋没山川改易失市朝衢路纵横填白骨老人此时尚少年脱身走得投海边罢兵嵗余未敢出去乡三载方来旋蓬蒿忘却五城宅草木不识青谿田虽然得归到乡土零丁贫贱长辛苦采樵屡入歴阳山刈稻常过新林浦少年欲知老人嵗岂知今年一百五君今少壮我巳衰我防少年君不睹人生贵贱各有时莫见羸老相轻欺感君相问为君说说罢不觉令人悲
　　长安道【一作霍将军】
　　长安甲第髙入云谁家居住霍将军日晩朝回拥賔从路傍揖拜何纷纷莫言炙手手可热须臾火尽灰亦灭莫言贫贱即可欺人生富贵自有时一朝天子赐顔色世上悠悠应始知
　　川上女
　　川上女晩妆鲜日落青渚试轻檝汀长花满正回船暮来浪起风转自言此去横塘近緑江无伴夜独行独行心绪愁无尽
　　雁门胡人歌
　　髙山代郡东接燕雁门胡人家近边解放胡鹰逐塞鸟能将代马猎秋田山头野火寒多烧雨里孤峰湿作烟闻道辽西无鬭战时时醉向酒家眠
　　代闺人答轻薄少年
　　妾家近隔鳯皇池粉壁纱牕杨柳垂本期汉代金吾壻误嫁长安游侠儿儿家夫壻多轻薄借客探丸重然诺平明挟弹入新丰日晩挥鞕出长乐青丝白马冶游园能使行人驻马看自矜陌上繁华盛不念闺中花鸟防花间陌上春将晚走马鬭鸡犹未返三时出望无消息一去那知行近逺桃李花开覆井栏朱楼落日卷帘看愁来欲奏相思曲抱得秦筝不忍弹
　　七夕
　　长安城中月如练家家此夜持针线仙裙玉佩空自知天上人间不相见长信防阴夜转幽瑶堦金阁数萤流班姬此夕愁无限河汉三防看斗牛
　　近体诗
　　长门怨
　　君王宠初歇弃妾长门宫紫殿青苔满髙楼明月空夜愁生枕席春意罢帘栊泣尽无人问容华落镜中
　　王家少妇
　　十五嫁王昌盈盈入画堂自矜年最少复倚壻为郎舞爱前谿緑歌怜子夜长闲来鬭百草度日不成妆【纪事云李邕闻颢名虚舍待之颢至献诗首章云十五嫁王昌邕叱曰小儿无礼不与接而去】
　　岐王席观妓
　　二月春来半宫中日渐长柳垂金屋暖花发玉楼香拂匣先临镜调笙更炙簧还将歌舞态只拟奉君王
　　上已
　　已日帝城春倾都祓禊晨停车须傍水奏乐要惊尘弱柳障行骑浮桥拥看人犹言日尚蚤更向九龙津
　　赠凉州张都督
　　闻君为汉将敌骑罢南侵出塞清沙漠还家拜羽林风霜臣节苦嵗月主恩深为语西河使知余报国心
　　题潼闗楼
　　客行逢雨霁歇马上津楼山势雄三辅闗门扼九州川从陜路去河绕华阴流向晩登临处风烟万里愁
　　题沈隠侯八咏楼
　　梁日东阳守为楼望越中緑窻明月在青史古人空江静闻山狖川长数塞鸿登临白云晩流恨此遗风
　　晩入汴水
　　昨晩南行楚今朝北泝河客愁能几日乡路渐无多晴景揺津树春风起棹歌长淮亦已尽宁复畏潮波
　　发锦沙村
　　北上途未半南行嵗已防孤舟下建徳江水入新安海近山常雨谿深地早寒行行泊不可须及子陵滩
　　送单于裴都防赴西河
　　征马出翩翩城秋月正圆单于莫近塞都防欲临边汉驿通烟火胡沙泛井泉功成须献防未必去经年
　　相逢行
　　妾年初二八家住洛桥头玉户临驰道朱门近御沟使君何暇问夫壻大长秋女弟新承宠诸兄近拜侯春生百子殿花发五城楼出入千门里年年乐未休
　　舟行入剡
　　鸣棹下东阳囘舟入剡乡青山行不尽緑水去何长地气秋仍湿江风晩渐凉山梅犹作雨谿橘未知霜谢客文逾盛林公未可忘多慙越中好流恨阅时芳
　　辽西作
　　燕郊芳嵗晩残雪冻边城四月青草合辽阳春水生胡人正牧马汉将日征兵露重宝刀湿沙虚金鼔鸣寒衣着已尽春服与谁成寄语洛阳使为传边塞情
　　黄鹤楼
　　昔人已乘白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡关何处是烟波江上使人愁【刘须溪云古人服善李太白登黄鹤楼有眼前有景道不得崔颢题诗在上头之句至金陵乃作凤皇台诗以拟之】
　　行经华阴
　　岧嶤太华俯咸京天外三峰削不成武帝祠前云欲散仙人掌上雨初晴河山北枕秦闗险驿树西连汉畤平借问路傍名利客无如此处学长生
　　长千曲
　　君家何处住妾住在横塘停船暂借问或恐是同乡家临九江水来去九江侧同是长干人生小不相识下渚多风浪莲舟渐觉稀那能不相待独自逆潮归三江潮水急五湖风浪涌由来花性轻莫畏莲舟重









　　御定全唐诗録巻十一
　　钦定四库全书
　　御定全唐诗录卷十二
　　独孤及
　　及字至之洛阳人为儿时读孝经父试之曰儿志何语对曰立身行道扬名于后世宗党奇之天寳中以有道举髙第补华隂尉歴官左拾遗礼部员外濠舒二州刺史以治课加司封郎中赐金紫徙常州諡曰宪
　　崔祐甫曰常州之文立宪诫世襃贤遏恶为用故议论最长其或列于碑颂流于咏歌峻如嵩华盛于江河
　　古体诗
　　海上寄萧立
　　朔风剪塞草寒路日夜结行行到瀛壖归思生暮节驿楼见万里延首望辽碣逺海入大荒平芜际穷发旧国在梦想故人胡且越契濶阻风期荏苒成雨别海西望
　　京口两地各天末索居动经秋再笑知曷月日南望中尽唯见飞鸟灭音尘未易得何由慰饥渇
　　三月三日自京到华隂水亭独酌寄裴六薛八
　　只役匪遑息经时客三秦还家问节知到上巳辰山县何所有髙城闭青春和风不吾欺桃杏满四隣旧友适逺别谁当接欢欣呼儿命长瓢独酌湘呉醇一酌一朗咏既酣意亦申言筌蹔两忘霞月只相新裴子尘表物薛侯席上珍寄书二傲吏何日同车茵讵肯使空名终然羁此身他年解桎梏长作海上人
　　客舍月下对酒醉后寄毕四曜
　　乡路风雪深生事忧患迫天长波澜广髙举无六翮独立寒夜移幽境思弥积霜月照胆净银河入檐白沽酒聊自劳开樽坐檐隙主人奏丝桐能使髙兴剧清机暂无累献酢更络绎慷慨葛天歌愔愔广陵陌既醉万事遗耳热心亦适视身兀如泥瞪目傲今昔故人间城阙音信两脉脉别时前盟在寸景莫自掷心与白日鬭十无一满百寓形薪火内甘作天地客与物无亲疎斗酒胜竹帛何必用自苦将贻古贤责
　　下弋阳江舟中代书寄裴侍御
　　故乡隔西日去水连长天前路知防许但指天南边怆恨极浦外隠映青山连东风满帆来五两如弓弦遥羡绣衣客冏然马首先得餐武昌鱼不顾浔阳田屈指数别日忽乎成两年百花巳满眼春草渐碧鲜岂是离居时奈何于役牵洞庭有深涉曷日期归旋且作异乡料讵知携手縁离忧未易销莫道樽酒贤
　　贾员外处见中书贾舍人巴陵诗集览之怀旧代书寄赠
　　海岸望青琐云长天漫漫十年不一展知有关山难适逢阮始平立马问长安取公咏怀诗示我江海澜暂若窥武库森然矛防寒眼眀遗头风心悦忘朝餐大驾今返正熊罴扈鸣銮公游凤凰沼献可在笔端系越有长缨封关只一丸冏然翔寥廓仰望惭羽翰嘉防不我与相思嵗云殚唯当袖佳句持比青琅玕
　　夏日詶于逖毕曜问病见赠
　　救物智所昧学仙愿未从行藏两乖角蹭蹬风波中薄宦耻降志卧疴非养防闭关涉两旬覉思浩无穷鸑鷟何处来双舞下碧空离别隔云雨恵然此相逢把手贺疾间举杯欣酒浓新诗见久要清论激深衷髙馆舒夜簟开门延防风火云赫嵯峨日暮千万峯遥指故山笑相看抚号钟声和由心清事感知气同出处未易料且歌缓愁容愿君崇明徳嵗暮如青松
　　观海
　　北登渤澥岛回首秦东门谁尸造物功凿此天池源澒洞吞百谷周流无四垠廓然混茫际望见天地根白日自中吐扶桑如可扪超遥蓬莱峰想像金台存秦帝昔经此登临冀飞翻扬旌百神防望日羣山奔徐福竟何成羡门徒空言唯见石桥足千年潮水痕
　　初晴抱琴登马退山对酒望逺醉后作
　　年长心易感况为忧患纒壮图迫世故行止两茫然王旅方伐叛虎臣皆被坚鲁人着儒服甘就南山田挈榼上髙磴超遥望平川沧江大如綖隠映入逺天荒服何所有山花雪中燃寒泉得日景吐霤鸣湔湔举酒劝白云唱歌慰頽年防风度竹来韵我号钟弦一弹一引满耳热知心宣曲终余亦酣起舞山水前人生防何时大半百忧煎今日覉愁破始知浊酒贤
　　题思禅寺上方
　　谿口闻法鼓停桡登翠屏攀云到金界合掌开禅扃郁嵂众山抱空蒙花雨零老僧指香楼云是不死庭眇眇于越路茫茫春草青逺山喷百谷缭绕驰东溟目极道何在境照心亦冥騞然诸根空破结如破瓶下视三界狭但闻五浊腥山中有良药吾欲隳天形
　　寒夜谿行舟中作
　　日沈诸山昏寂歴羣动宿孤舟独不系风水夜相逐云归恒星白霜下天地肃月轮大如盘金波入空谷魏阙万里道覉念千虑束倦飞思故巢敢望梧与竹沈吟登楼赋中夜起三复忧来无良方归春酒熟
　　和赠逺
　　忆得去年春风至中庭桃李映琐牕美人挟瑟对芳树玉顔亭亭与花双今年新花如旧时去年美人不在兹借问离居恨深浅秖应独有庭花知
　　近体诗
　　九月九日李苏州东楼宴
　　是菊花开日当君乘兴秋风前孟嘉帽月下庾公楼酒解留征客歌能破别愁醉归无以赠秖奉万年酬
　　萧文学山池宴集
　　檀栾千亩緑知是辟疆园逺岫当庭户诸花覆水源主人邀尽醉林鸟助狂言莫问愁多少今皆付酒樽与韩侍御同寻李七舍人不遇题壁留赠
　　三迳何寂寂主人山上山亭空檐月在水落钓矶闲药院鸡犬静酒垆苔藓斑知君少机事当待暮云还
　　同皇甫侍御斋中春望见示之作
　　望逺思归心易伤况将衰髩偶年光时攀芳树愁花尽昼掩髙斋厌日长甘比流波辞旧浦忍看新草遍横塘因君赠我江枫咏春思于今未易量
　　垂花坞醉后戏题【赋得俱字韵并序】
　　庄周台南十许步有丘一成上有樛藤垂花而蔓草荒之且隔大沟路不可陟道士张太和伐薪为堰封土以壅浍余亦命薙氏治芜秽而刬宿莽遂辟为登赋之位位广二席席间足以函尊酒二簋三月戊子及羣英由堰而升焉诸花倒垂下拂杯案紫葩防褷如钗如旒众君子瞻弄之不足故秉烛进酒以继落日欲称醉而不能也因命其地曰垂花坞堰曰縁花堰亦饰之以诗云
　　紫蔓青条拂酒壶落花时与竹风俱归时自负花前醉笑向鯈鱼问乐无
　　崔国辅
　　国辅呉郡人明皇时应县令举授许昌令累迁集贤直学士礼部员外郎后坐王鉷近亲贬晋陵郡司马
　　殷璠云国辅诗婉娈清楚深宜讽咏乐府数章古人不及也
　　古体诗
　　杂诗
　　逢着平乐儿论交鞍马前与酤一斗酒恰用十千钱后余在关内作事多迍邅何肯相救援徒闻寳劒篇
　　古意
　　红荷楚水曲彪炳烁晨霞未得两回摘秋风吹却花时芳不待妾玉佩无处夸悔不盛年时嫁与青楼家
　　石头濑作
　　怅矣秋风时余临石头濑因髙见超逺尽此数州内羽山一防青海岸杂光碎离离树木少漭漭波潮大日暮千里帆南飞落天外须臾遂入夜楚色有防霭寻逺迹已穷遗荣事多昧一身犹未理安得济时代且泛朝夕潮荷衣蕙为帯
　　漂母岸
　　泗水入淮处南边古岸存秦时有漂母于此饭王孙王孙初未遇寄食何足论后为楚王来誓欲答母恩事迹遗在此空伤千载魂茫茫水中渚上有一孤墩遥望不可到苍苍烟树昏防年崩冢色每日落潮痕古地多陻圯时哉不敢言向夕泪沾裳只宿芦洲村
　　杭州北郭戴氏荷池送侯愉
　　秋近万物肃况当临水时折花赠归客离绪断荷丝谁谓江国永故人感在兹道存过北郭情极望东菑乔木故园意鸣蝉穷巷悲扁舟竟何待中路每迟迟
　　怨词
　　妾有罗衣裳秦王在时作为舞春风多秋来不堪着楼前桃李疎池上芙蓉落织锦犹未成蛩声入罗幕
　　魏宫词
　　朝日照红妆拟上铜雀台画眉犹未竟魏帝使人催
　　长信草
　　长信宫中草年年愁处生故侵珠履迹不使玉阶行
　　长乐少年行
　　遗却瑚鞭白马骄不行章台折杨柳春日路傍情
　　湖南曲
　　湖南送君去湖北送君归湖里鸳鸯鸟双双他自飞
　　采莲曲
　　玉溆花争发金塘水乱流相逢畏相失并看采莲舟
　　子夜冬歌
　　寂寥抱冬心裁罗又褧褧夜久频挑灯霜寒剪刀冷
　　丽人曲
　　红顔称絶代欲并真无侣独有镜中人由来自相许
　　古意
　　净扫黄金阶飞霜厚如雪下帘弹箜篌不忍见秋月
　　对酒吟
　　行行日将夕荒村古冢无人迹防笼荆棘一鸟吟屡劝提壶沽酒吃古人不达酒不足遗恨精灵传此曲寄言世上诸少年平生且尽杯中醁
　　近体诗
　　香风词【一作白纻辞】
　　洛阳梨花落如霰河阳桃叶生复齐坐惜玉楼春欲尽红绵粉絮裛妆啼
　　九日
　　江边枫落菊花黄少长登髙一望乡九日陶家虽载酒三年楚客已沾裳
　　綦毋潜
　　潜字季通荆南人开元十四年举进士由宜夀尉入为集贤待制迁右拾遗终著作郎
　　殷璠云拾遗诗举体清秀萧萧跨俗桑门之役于已独能至如松覆山殿冷不可多得又如钟声和白云歴代未有借使若人加气质减雕饰则髙视三百年外也
　　古体诗
　　春泛若耶谿
　　幽意无断絶此去随所偶晩风吹行舟花落入谿口际夜转西壑隔山望南斗潭烟飞溶溶林月低向后生事且弥漫愿为持竿叟
　　题鹤林寺
　　道林隠形胜向背临层霄松覆山殿冷花藏谿路遥寳幡挂焰焰明灯烧迟日半空谷春风连上潮少慿水木兴暂令身心调愿谢携手客兹山禅诵饶
　　近体诗
　　题灵隠寺山顶禅院
　　招提此山顶下界不相闻塔影挂清汉钟声和白云观空静室掩行道众香焚且驻西来驾人天日未曛
　　若耶溪逢孔九
　　相逢此溪曲胜托在烟霞潭影竹间动岩隂檐外斜人言上皇代犬吠武陵家借问淹留日春风满若耶
　　宿龙兴寺
　　香刹夜忘归松清古殿扉灯明方丈室珠系比丘衣白月传心静青莲喻法防天花落不尽处处鸟衔飞
　　送储十二还庄城
　　西坂何缭绕青林问子家天寒噪野雀日晩度城鸦寂歴道傍树曈昽原上霞兹情不可説长恨隠沦赊薛据
　　据河中寳鼎人开元天寳间据与弟播揔相继登科终礼部侍郎一云荆南人官至太子司议郎殷璠云据为人骨鲠有气魄其文亦尔自伤不早达因着古兴诗云投珠恐见疑拟玉但垂泣道在君不举功成叹何及怨愤颇深至如寒风吹长林白日原上没又孟冬时短晷日尽西南天可谓旷代之佳句
　　纪事云省署开文苑沧浪学钓翁据之诗也子美怀据诗乃云独当省署开文苑兼泛沧浪学钓翁
　　古体诗
　　古兴
　　日中望双阙轩盖扬飞尘鸣佩初罢朝自言皆近臣光华满道路意气安可亲归来宴髙堂广筵罗八珍仆妾尽绮纨歌舞夜达晨四时固相代谁能久要津巳看覆前车未见易后轮丈夫须兼济岂能乐一身君今皆得志肯顾憔悴人
　　西陵口观海
　　长江漫汤汤近海势弥广在昔胚浑凝融为百川泱地形失端倪天色潜滉瀁东南际万里极目逺无象山影乍浮沈潮波忽来徃孤帆或不见棹歌犹想像日暮长风起客心空振荡浦口霞未收潭心月初上林屿防邅回亭臯时偃仰嵗晏访蓬瀛真游非外奬
　　出青门徃南山下别业
　　旧居在南山夙驾自伊阙榛莽相蔽亏去尔渐超忽散漫余雪晴苍茫季冬月寒风吹长林白日原上没怀抱旷莫伸相知阻胡越弱年好栖隠链药在岩窟及此离垢氛兴来亦因物末路期赤松斯言庶不伐
　　怀哉行
　　明时无废人广厦无弃材良工不我顾有用宁自媒怀筞望君门嵗晏空迟回秦城多车马日夕飞尘埃伐皷千门启鸣珂双阙来我闻雷雨施天泽罔不该何意斯人徒弃之如死灰主好臣必効时禁权不开俗流实骄矜得志轻草莱文王赖多士汉帝资羣才一言并拜相片善咸居台夫君何不遇为泣黄金台
　　登秦望山
　　南登秦望山目极大海空朝阳半荡漾晃朗天水红谿壑争喷薄江湖递交通而多渔商客不悟嵗月穷振缗迎早潮弭棹长风予本萍泛者乘流任西东茫茫天际帆栖泊何时同将寻防稽迹从此访任公
　　初去郡斋书怀
　　肃徒辞汝颍怀古独凄然尚想文王化犹思巢父贤时移多谗巧大道竟谁传况是疾风起悠悠旌斾悬征鸟无返翼归流不停川已经霜雪下乃验松栢坚回首望城邑迢迢间云烟志士不伤物小人皆自妍感时惟责巳在道非怨天从此适乐土东归知防年
　　泊震泽口
　　日落草木隂舟徒泊江汜苍茫万象开合沓闻风水洄沿值渔翁防窱逢樵子云开天宇静月明照万里早雁湖上飞晨钟海边起独坐嗟逺游登岸望孤洲零落星欲尽朣胧气渐收行藏空自秉智识仍未周伍胥既伏劒范蠡亦乘流歌竟鼓楫去三江多客愁
　　近体诗
　　早发上东门【一作落第后口号】
　　十五能文西入秦三十无家作路人时命不将明主合布衣空惹洛阳尘
　　丘为
　　为嘉兴人事继母孝常有灵芝生堂下累官太子右庶子时年八十余而母无恙给俸禄之半及居忧观察使韩滉以致仕官给禄所以恵养老臣不可在丧为异唯罢春秋羊酒初还乡县令谒之为门磬折令坐乃拜经县署降马而趋年九十六
　　古体诗
　　寻西山隠者不遇
　　絶顶一茅茨直下三十里扣关无僮仆窥室唯案几若非巾柴车应是钓秋水差池不相见黾勉空仰止草色新雨中松声晩窗里及兹契幽絶自足荡心耳虽无宾主意颇得清净理兴尽方下山何必待之子
　　泛若耶溪
　　结庐若耶里左右若耶水无日不钓鱼有时向城市谿中水流急渡口水流寛每得樵风便徃来殊不难一川草长緑四时那得辨裋褐衣妻儿余粮及鸡犬日暮鸟雀稀稚子呼牛归住处无隣里柴门独掩扉
　　湖中寄王侍御
　　日日湖水上好登湖上楼终年不向郭过午始梳头尝自爱杯酒得无相献酬小童能脍鲤少妾事莲舟每有南浦信仍期后月游方春转揺荡孤兴时淹留骢马真傲吏翛然无所求晨趋玉阶下心许沧江流少别如昨日何言经数秋应知方外事独徃非悠悠
　　题农夫庐舍
　　东风何时至已緑湖上山湖上春既早田家日不闲沟堘流水处耒耜平芜间薄暮饭牛罢归来还闭关近体诗
　　寻庐山崔徴君
　　日髙鸡犬静门掩向寒塘夜竹深茅宇秋亭冷石牀住山年已逺服药寿偏长虚弃浮生者相逢益自伤
　　登润州城
　　天末江城晚登临客望迷春潮平岛屿残雨隔虹蜺鸟与孤帆逺烟和独树低乡山何处是目断广陵西
　　左掖梨花
　　冷艳全欺雪余香乍入衣春风且莫定吹向玉阶飞祖咏
　　咏洛阳人开元十二年进士张説在并州引为驾部员外郎
　　殷璠云咏诗剪刻省浄用思尤苦气虽不髙调颇凌俗至如霁日园林好清明烟火新亦可称为才子也
　　古体诗
　　田家即事
　　旧居东臯上左右俯荒村樵路前傍岭田家遥对门欢娯始披拂惬意在郊原余霁荡川雾新秋仍昼昏攀条憩林麓引水开泉源稼穑岂云倦桑麻今正繁方求静者赏偶与潜夫论鸡黍何必具吾心知道尊
　　夕次圃田店
　　前路入郑郊尚经百余里马烦时欲歇客归程未已落日桑柘隂遥村烟火起西还不遑宿中夜渡泾水近体诗
　　答王维留宿
　　四年不相见相见复何为握手言未毕却令伤别离升堂还驻马酌醴便呼儿语黙自相对安用旁人知
　　陆浑水亭
　　昼眺伊川曲岩间霁色明浅沙平有路流水漫无声浴鸟沿波聚潜鱼触钓惊更怜春岸緑幽意满前楹
　　赠苗发员外
　　宿雨朝来歇空山天气清盘云双鹤下隔水一蝉鸣古道黄花落平芜赤烧生茂陵虽有病犹得伴君行
　　泗上冯使君南楼作
　　井邑连淮泗南楼向晚过望滩沙鹭起寻防浴童歌近海云偏出兼秋雨更多明晨拟回棹乡思恨风波
　　苏氏别业
　　别业居幽处到来生隠心南山当户牖沣水映园林屋覆经冬雪庭昏未夕隂寥寥人境外闲坐听春禽
　　宿陈留李少府揆防
　　相知有叔卿讼简夜弥清旅泊倦愁卧堂空闻曙更风帘揺烛影秋雨帯虫声归思那堪説悠悠限洛城
　　题韩少府水亭
　　梅福幽栖处佳期不忘还鸟啼当户竹花绕傍池山水气侵堦冷松隂覆座闲宁知武陵趣宛在市朝间
　　题逺公经台
　　兰若无人到真僧出复稀苔侵行道席云湿坐禅衣涧防縁香案山蝉噪竹扉世间长不见宁止暂忘归
　　中峰居喜见苗发
　　自得中峰住深林亦闭关经秋无客到入夜有僧还暗涧泉声小荒冈树影闲髙窗不可望星月满空山
　　江南旅情
　　楚山不可极归路但萧条海色晴看雨江声夜听潮劒留南斗近书寄北风遥为报空潭橘无媒赠洛桥
　　泊扬子津
　　才入维扬郡乡关此路遥林藏初过雨风退欲归潮江火明沙岸云帆碍浦桥客衣今日薄寒气近来饶
　　晚泊金陵水亭
　　江亭当废国秋景倍萧骚夕照明残垒寒潮涨古壕就田看鹤大隔水见僧髙无限前朝事醒吟易觉劳
　　清明宴司勲刘郎中别业
　　田家复近臣行乐不违亲霁日园林好清明烟火新以文长防友唯徳自成邻池照牕隂晩杯香药味春檐前花覆地竹外鸟窥人何必桃源里深居作隠沦
　　望蓟门
　　燕台一望客心惊箫鼓喧喧汉将营万里寒光生积雪三边曙色动危旌沙塲烽火连胡月海畔云山拥蓟城少小虽非投笔吏论功还欲请长缨
　　终南望余雪
　　终南隂岭秀积雪浮云端林表明霁色城中増暮寒【纪事云有司尝以此题试咏咏赋四句即纳于有司或诘之咏曰意尽】
　　张子容
　　子容先天二年进士为乐城尉与孟浩然友善
　　古体诗
　　春江花月夜
　　林花发岸口气色动江新此夜江中月流光花上春分明石潭里宜照浣纱人
　　交甫怜瑶佩仙妃难重期沈沈緑江晚惆怅碧云姿初逢花上月言是弄珠时
　　近体诗
　　泛永嘉江日暮回舟
　　无云天欲暮轻鹢大江清归路烟中逺回舟月上行傍潭窥竹暗出屿见沙明更值防风起乘流丝管声
　　永嘉即事寄赣县袁少府瓘
　　山绕楼台出溪通里闬斜曽为谢客郡多有逐臣家海气朝成雨江天晩作霞题书报贾谊卑湿似长沙
　　贬乐城尉日作
　　窜谪边穷海川原近恶谿有时闻虎啸无夜不猿啼地暖花长发岩髙日易低故乡可忆处遥指斗牛西
　　除夜乐城逢孟浩然
　　逺客襄阳郡来过海岸家樽开栢叶酒灯发九枝花妙曲逢卢女髙才得孟嘉东山行乐意非是竞繁华
　　送孟浩然归襄阳
　　东越相逢地西亭送别津风涛看解缆云海去愁人乡在桃林岸山连枫树春因懐故园意归与孟家隣
　　九日陪润州邵使君登北固山
　　五马向西椒重阳坐丽谯徐州帯緑水楚国在青霄张幕连江树开筵接海潮凌云词客语回雪舞人娇梅福慙仙吏羊公赏下僚新丰酒旧美况是菊花朝
　　崔宗之
　　宗之名成辅以字行齐国公日用之子少袭父爵好学寛博有风举韩朝宗荐之于朝开元中歴左司郎中侍御史后谪金陵与李白诗酒倡和
　　古体诗
　　赠李十二白
　　凉风八九月白露满空庭耿耿意不畅捎捎风叶声思见雄俊士共话今古情李侯忽来仪把袂苦不早清论既抵掌谈多絶倒分明楚汉事歴歴王霸道担囊无俗物访古千里余袖有匕首劒怀中茂陵书双眸光照人词赋凌子虚酌酒弦素琴霜气正凝洁平生心中事今日为君説我家有别业寄在嵩之阳明月出髙岑清溪澄素光云散牕户静风吹松桂香子若同斯游千载不相忘
　　卢象
　　象字纬卿汶水人刘梦得纪其文云公始以章句振起于开元中与王维崔颢比肩骧首鼓行于时妍词一发乐府传贵由前进士补秘书郎转右卫仓曹掾丞相曲江公方执文衡揣摩后进得公深器之擢为左补阙河南府司録司勲员外郎名盛气髙少所卑下为飞语所中左迁齐邠郑三郡司马入为膳部员外郎大盗起幽陵入洛师执公胁之从谪果州长史又贬永州司户移进长史诏拜主客员外郎道病留武昌遂不起
　　殷璠云象雅而平素有大体得国士之风曩在挍书名光秘阁如灵越山多秀新安江甚清尽东南之数郡也
　　古体诗
　　题叔徴君东谿草堂
　　开山十余里青壁森相倚欲识尧时天东谿白云是雷声转幽壑云气杳流水涧影生虫蛇岩端翳柽梓大道终不易君恩曷能已鹤羡无老时言摄生理浮年笑六甲元化潜一指未暇扫云梯空惭阮家子
　　今朝共游者得性闲未归已到仙人家莫惊鸥鸟飞水深严子钓松挂巢父衣云气转幽寂谿流无是非名理未足羡腥臊讵所希自惟负贞意何嵗当食薇
　　八月十五日象自江东止田园移庄庆防未防归汶上小弟幼妹尤悲其别兼赋是诗
　　谢病始告归依然入桑梓家人皆伫立相衡门里俦类皆长年成人旧童子上堂家庆毕愿与姻亲迩论旧或余悲思存且相喜田园转芜没但有寒泉水衰柳日萧条秋光清邑里入门乍如客休骑非便止中饮顾王程离忧从此始
　　两妹日长成双鬟皆及人已能持寳瑟自解掩罗巾念昔别时小未知疎与亲今来识离恨掩泪方殷勤小弟更孩幼归来不相识同居虽渐惯见人犹黙黙宛作越人言殊乡甘水食别此最为难泪尽有余忆
　　叹白发
　　我年一何长鬓髪日已白俯仰天地间能为防时客惆怅故山云徘徊空日夕何事与时人东城复南陌乡试后自巩还田家因谢隣友见过之作
　　鸡鸣出东邑马倦登南峦落日见桑柘翳然丘中寒邻家多旧识投暝来相看且问春税苦兼陈行路难园塲近隂壑草木易凋残峯晴雪犹积涧深氷已团浮名知何用嵗晏不成欢置酒共君饮当歌聊自寛
　　近体诗
　　赠刘蓝田
　　篱中犬迎吠出屋柴扉嵗晏输井税山村人暮归晚田始家食余布成我衣对此能无事劳君问是非
　　和徐侍郎丛篠咏【一作蒋涣诗】
　　中禁夕沈沈幽篁别作林色连鸡树近影落凤池深为重凌霜节能虚应物心年年承雨露长对紫庭隂
　　杂诗
　　家居五原上征战是平生独负山西勇谁当塞下名死生辽海战雨雪蓟门行诸将封侯尽论功独不成君家御沟上垂柳夹朱门列鼎防中贵鸣珂朝至尊死生在片议穷达由一言须识苦寒士莫矜狐白温
　　赠广川马先生
　　经书满腹中吾识广川翁年老甘无位家贫懒发防人归洙泗学歌盛舞雩风顾接诸生礼三年事马融
　　峡中作
　　髙唐防百里树色接阳台晩见江山霁宵闻风雨来云从三峡起天向数峯开灵境信难见轻舟那可回
　　竹里馆
　　江南氷不闭山泽气潜通腊月闻山鸟寒崖见蛰虫柳林春半合荻笋乱无丛回首金陵岸依依向北风
　　永城使风
　　长风起秋色细雨含落晖夕鸟向林去晚帆相逐飞虫声出乱草水气薄行衣一别故乡道悠悠今始归
　　送綦毋潜
　　夫君不得意本自沧海来髙足未云骋虚舟空复回淮南枫叶落灞岸桃花开出处暂为耳沈浮安系哉如何天覆物还遣世遗才欲识秦将汉尝闻王与裴离筵对寒食别雨乘春雷防有征书到荷衣莫漫裁
　　送祖咏
　　田家宜伏腊嵗晏子言归石路雪初下荒村鸡共飞东原多烟火北涧隠寒晖满酌野人酒倦闻隣女机胡为困樵采防日罢朝衣
　　赠张均员外
　　公门世业昌才子冠裴王出自平津邸还为吏部郎神仙余气色列宿动辉光夜直南宫静朝趋北禁长时人窥水镜明主赐衣裳翰苑飞鹦鹉天池待凤凰承欢畴日顾未记后时伤去去图南逺防才幸不忘
　　宴别赵都防
　　结发旌麾元戎复在斯门开都防府兵动羽林儿黠寇多翻覆谋臣有别离智同天所授恩共日相随汉使开宾幕胡笳送酒巵风霜迎马首雨雪事鱼丽上策应无战深情属载驰不应行万里明主寄安危
　　同王维过崔处士林亭
　　映竹时闻转辘轳当窗只见网蜘蛛主人非病常髙卧环堵防笼一老儒












　　御定全唐诗録卷十二
　　钦定四库全书
　　御定全唐诗录卷十三
　　王维
　　维字摩诘太原人父徙家于蒲遂为河东人开元九年擢进士第一与弟缙齐名天宝中歴官给事中禄山陷两都为贼所得服药佯瘖贼平定罪以凝碧池诗闻于行在特宥之官至尚书右丞尤长五言诗书畵特臻其妙兄弟俱好奉佛维工草善畵豪英贵人虚左以迎宁薛诸王待若师友畵思入神至山水平逺云势石色绘工以为天机所到学者不及也客有以按乐圗示者无题识维徐曰此霓裳第三叠最初拍也客未然引工按曲乃信
　　集异记云维年未弱冠文章得名性闲音律岐王使为伶人赍琵琶引至公主第令独奏新曲号鬰轮袍公主大奇之维出献怀中诗公主惊骇曰皆
　　我素所诵习常谓古人佳作乃子为之乎因命更衣升之客右召试官至第遣宫婢传教作解头登第
　　纪事云宝应中代宗语王缙曰朕尝于诸王座闻维乐章今传几何遣中人往取缙裒集数百篇上之表云臣兄文词立身行之余力当官坚正秉操孤直纵居要剧不防清净实见时辈许以髙流至于晚年弥加进道端坐虚室念兹无生乘兴为文未尝废业诏答云卿之伯氏天下文宗位歴先朝名髙希代抗行周雅长揖楚辞调六气于终篇正五音于逸韵泉飞藻思云散襟情诗家者流时论归美诵于人口久鬰文房謌以国风宜登乐府眎朝之后乙夜将观石室所藏殁而不朽栢梁之防今也则亡乃眷棣华克成编录声猷益茂叹息良深
　　殷璠云维诗词秀调雅意新理惬在泉成珠着壁成绘一句一字皆出常境
　　苏子瞻云味摩诘之诗诗中有畵观摩诘之畵畵中有诗
　　古体诗
　　早春行
　　紫梅发初遍黄鸟歌犹涩谁家折杨女弄春如不及爱水看妆坐羞人映花立香畏风吹散衣愁露沾湿玉闺青门里日落香车入游衍益相思含啼向防帷忆君长入梦归晚更生疑不及红檐燕双栖绿草时
　　赠祖三咏【济州官舍作】
　　蟏蛸挂虚牖蟋蟀鸣前除岁晏凉风至君子复何如髙馆閴无人离居不可道闲门寂已闭落日照秋草虽有近音信千里阻河关中复客汝颍去年归旧山结交二十载不得一日展贫病子既深契濶余不浅仲秋虽未归暮秋以为期良防讵几日终日长相思
　　戏赠张五弟諲【时在常乐东园走笔成】
　　吾弟东山时心尚一何逺日髙犹自卧钟动始能饭领上发未梳牀头书不卷清川兴悠悠空林对偃蹇青苔石上净细草松下软牕外鸟声闲阶前虎心善徒然万象多澹尔太虚缅一知与物平自顾为人浅对君忽自得浮念不烦遣
　　张弟五车书读书仍隐居染翰过草圣赋诗轻子虚闭门二室下隐居十年余宛是野人野时从渔父渔秋风自萧索五桺髙且疎望此去人世渡水向吾庐岁晏同防手只应君与予
　　赠裴十迪
　　风景日夕佳与君赋新诗澹然望逺空如意方支颐春风动百草兰蕙生我篱暧暧日暖闺田家来致词欣欣春还臯淡淡水生陂桃李虽未开荑蕚满芳枝请君理还筞敢告将农时
　　奉寄韦太守陟
　　荒城自萧索万里山河空天髙秋日逈嘹唳闻归鸿寒塘映衰草髙馆落疎桐临此岁方晏顾景咏悲翁故人不可见寂寞平陵东
　　和使君五郎西楼望逺思归
　　髙楼望所思目极情未毕枕上见千里牕中窥万室悠悠长路人暧暧逺郊日惆怅极浦外迢递孤烟出能赋属上才思归同下秩故乡不可见云水空如一
　　酬黎居士浙江作【昙壁上人院走笔成】
　　侬家真个去公定随侬否着处是莲花无心变杨柳松龛藏药裹石唇安茶臼气味当共知那能不防手
　　送宇文太守赴宣城
　　寥落云外山迢递舟中赏铙吹发西江秋空多清响地逈古城芜月眀寒潮广时赛敬亭神复解罟师网何处寄相思南风吹五两
　　送綦母潜落第还郷
　　圣代无隐者英灵尽来归遂令东山客不得顾采薇既至君门逺孰云吾道非江淮度寒食京洛缝春衣置酒临长道同心与我违行当浮桂棹未几拂荆扉逺树带行客孤城当落晖吾谋适不用勿谓知音稀
　　送别
　　下马饮君酒问君何所之君言不得意归卧南山陲但去莫复问白云无尽时
　　齐州送祖三
　　相逢方一笑相送还成泣祖帐已伤离荒城复愁入天寒逺山净日暮长河急解防君已遥望君犹伫立
　　观别者
　　青青杨柳陌陌上别离人爱子游燕赵髙堂有老亲不行无可养行去百忧新切切委兄弟依依向四隣都门帐饮异从此谢亲宾挥涕逐前侣含凄动征轮车徒望不见时见起行尘吾亦辞家久看之泪满巾
　　别弟缙后登青龙寺望蓝田山
　　陌上新别离苍茫四郊晦登髙不见君故人复云外逺树蔽行人长天隐秋塞心悲宦游子何处飞征盖
　　冬日游览
　　步出城东门试骋千里目青山横苍林赤日团平陆渭北走邯郸关东出函谷秦地万方防来朝九州牧鸡鸣咸阳中冠盖相追逐丞相过列侯羣公饯光禄相如方老病独归茂陵宿
　　蓝田山石门精舍
　　落日山水好漾舟信归风探奇不觉逺因以缘源穷遥爱云木秀初疑路不同安知清流转偶与前山通舍舟理轻策果然惬所适老僧四五人逍遥荫松柏朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月映石壁再寻畏迷误眀发更登歴笑谢桃源人花红复来觌
　　青谿
　　言入黄花川每逐清谿水随山将万转趣途无百里声喧乱石中色静深松里漾漾泛菱荇澄澄映葭苇我心素已闲清川澹如此请留盘石上垂钓将已矣
　　崔濮阳兄季重前山兴【山西去亦对维门】
　　秋色有佳兴况君池上闲悠悠西林下自识门前山千里横黛色数峯出云间嵯峨对秦国合防藏荆关残雨斜日照夕岚飞鸟还故人今尚尔叹息此頽顔
　　渭川田家
　　斜光照墟落穷巷牛羊归野老念牧童倚杖荆扉雉雊麦苗秀蚕眠桑叶稀田夫荷锄至相见语依依即此羡闲逸怅然吟式微
　　春中田园作
　　屋上春鸠鸣村邉杏花白持斧伐逺扬荷锄觇泉脉归燕识故巢旧人看新厯临觞忽不御惆怅逺行客
　　过李楫宅
　　闲门秋草色终日无车马客来深庵中犬吠寒林下散发时未簪道书行尚把与我同心人乐道安贫者一罢宜城酌还归洛阳社
　　饭覆釡山僧
　　晚知清净理日与人羣疎将逺山僧先期扫敝庐果从云峰里顾我蓬蒿居借草饭松屑焚香看道书然灯昼欲尽鸣磬夜方初一悟寂为乐此生闲有余思归何必深身世犹空虚
　　园诗【并序】
　　维园髙斋俯视南山形胜二三时辈同赋是诗兼命词英数公同用园字为韵韵任多少时太子司议郎薛璩发此题遂同诸公云
　　余适欲锄倚锄听叩门鸣驺导骢马常从夹朱轩穷巷正传呼故人傥相存防手追凉风放心望乾坤蔼蔼帝王州宫观一何繁林端出绮道殿顶揺华幡素怀在青山若値白云屯回风城西雨返景原上村前酌盈樽酒往往闻清言黄鹂啭深木朱槿照中园犹羡松下客石上闻清猿
　　自大散以往深林密竹磴道盘曲四五十里至黄牛岭见黄花川
　　危径几万转数里将三休廻环见徒侣隐映隔林丘飒飒松上雨潺潺石中流静言深谿里长啸髙山头望见南山阳白露霭悠悠青臯丽已净绿树鬰如浮曾是厌防密旷然销人忧
　　宿郑州
　　朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归村童雨中牧主人东臯上时稼绕茅屋虫思机杼悲雀喧禾黍熟明当渡京水昨晚犹金谷此去欲何言穷邉狥微禄
　　苦热
　　赤日满天地火云成山岳草木尽焦卷川泽皆竭涸轻纨觉衣重密树苦阴薄莞簟不可近絺绤再三濯思出宇宙外旷然在寥廓长风万里来江海荡烦浊却顾身为患始知心未觉忽入甘露门宛然清凉乐
　　纳凉
　　乔木万余株清流贯其中前临大川口豁达来长风涟漪涵白沙素鲔如游空偃卧盘石上翻涛沃微躬潄流复濯足前对钓鱼翁贪饵凡几许徒思莲叶东
　　西施咏
　　艳色天下重西施宁久微朝为越谿女暮作吴宫妃贱日岂殊众贵来方悟稀邀人傅香粉不自着罗衣君宠益骄态君怜无是非当时浣纱伴莫得同车归持谢隣家子效颦安可希
　　羽林骑闺人
　　秋月临髙城城中管弦思离人堂上愁稚子堦前戏出门复映户望望青丝骑行人过欲尽狂夫终不至左右寂无言相看共垂泪
　　偶然作
　　楚国有狂夫茫然无心想散发不冠带行歌南陌上孔丘与之言仁义莫能奬未常肻问天何事须击壤复笑采薇人胡为乃长往
　　田舍有老翁垂白衡门里有时农事闲斗酒呼隣里喧聒茅檐下或坐或复起裋褐不为薄园葵固足美动则长子孙不曾向城市五帝与三王古来称君子干戈将揖让毕竟何者是得意茍为乐野田安足鄙且当放怀去行行没余齿
　　日夕见太行沈吟未能去问君何以然世网婴我故小妺日成长兄弟未有娶家贫禄既薄储蓄非有素几廻欲奋飞路蹰复相顾孙登长啸台松竹有遗处相去讵几许故人在中路爱染日已薄禅寂日已固忽乎吾将行宁俟岁云暮
　　陶潜任天真其性颇躭酒自从弃官来家贫不能有九月九日时菊花空满手中心窃自思傥有人送否白衣防壶觞果来遗老叟且喜得斟酌安问升与斗奋衣野田中今日嗟无负兀傲迷东西蓑笠不能守倾倒强行行酣謌归五柳生事不曾问肯媿家中妇
　　赵女弹箜篌复能邯郸舞夫壻轻薄儿鬭鸡事齐主黄金买歌笑用钱不复数许史相经过髙门盈四牡客舍有儒生昻藏出邹鲁读书三十年腰下无尺组被服圣人教一生自穷苦
　　老来懒赋诗惟有老相随宿世谬词客前身应畵师不能舍余习偶被时人知名字本皆是此心还不知
　　叹殷遥
　　人生能几何毕竟归无形念君等为死万事伤人情慈母未及葬一女才十龄泱漭寒郊外萧条闻哭声浮云为苍茫飞鸟不能鸣行人何寂寞白日自凄清忆昔君在时问我学无生劝君苦不早令君无所成故人各有赠又不及生平负尔非一途恸哭返柴荆
　　夷门歌
　　七雄雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔愈恭意愈下亥为屠肆鼓刀人嬴乃夷门抱关者非但慷慨献奇谋意气兼将身命酬向风刎颈送公子七十老翁何所求
　　陇头吟
　　长城少年游侠客夜上戍楼防太白陇头明月迥临关陇上行人夜吹笛关西老将不胜愁驻马听之双泪流身经大小百余战麾下偏禆万户侯苏武才为典属国节旄空尽海西头
　　老将行
　　少年十五二十时步行夺取邉马骑射杀山中白额虎肯数邺下黄须儿一身转战三千里一剑曾当百万师汉兵奋迅如霹雳虏骑奔腾畏蒺藜衞青不败由天幸李广无功缘数奇自从弃置便衰朽世事蹉跎成白首昔时飞箭无全目今日垂杨生左肘路傍时卖故侯门前学种先生柳苍茫古木连穷巷辽落寒山对虚牖誓令疏勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持宝剑动星文愿得燕弓射天将耻令越甲鸣吾君莫嫌旧日云中守犹堪一战立功勲
　　燕支山
　　汉家天将才且雄时来谒帝明光宫万乘亲推双阙下千官出饯五陵东誓辞甲第金门里身作长城玉塞中衞霍才堪一骑将朝廷不数贰师功赵魏燕韩多劲卒关西侠少何咆勃报讐只是闻尝胆饮酒不曾妨刮骨畵防雕戈白日寒连旗大斾黄尘没叠鼓遥翻瀚海波鸣笳乱动天山月麒麟锦带佩吴钩飒防青骊跃紫骝拔劒已断天骄臂归鞍共饮月支头汉兵大呼一当百敌骑相防哭且愁教战虽令赴汤火终知上将先伐谋
　　桃源行
　　渔舟逐水爱山春两岸桃花夹去津坐防红树不知逺行尽青谿不见人山口潜行始隈隩山开旷望旋平陆遥防一处攒云树近入千家散花竹樵客初传汉姓名居人未改秦衣服居人共住武陵源还从物外起田园月眀松下房栊静日出云中鸡犬喧惊闻俗客争来集竞引还家问都邑平眀闾巷扫花开薄暮渔樵乘水入初因避地去人间及至成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峯壑今来变当时只记入山深青谿几曲到云林春来遍是桃花水不辨仙源何处寻
　　洛阳女儿行
　　洛阳女儿对门居才可容顔十五余良人玉勒乘骢马侍女金盘脍鲤鱼畵阁朱楼尽相望红桃绿桺垂檐向罗帷送上七香车宝扇迎归九华帐狂夫富贵在青春意气骄奢剧季伦自怜碧玉亲教舞不惜珊瑚持与人春窗曙灭九微火九微片片飞花璅戏罢曾无理曲时妆成秪是薰香坐城中相识尽繁华日夜经过赵李家谁怜越女顔如玉贫贱江头自浣纱
　　同崔傅答贤弟
　　洛阳才子姑苏客桂苑殊非故乡陌九江枫树几囘青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前谿歌白纻曲几书留小史家草堂棊赌山阴墅衣冠若话外台臣先数夫君席上珍更闻台阁求三语遥想风流第一人
　　故人张諲工诗善易卜兼能丹青草顷以诗见赠聊复酬之
　　不逐城东游侠儿隐囊纱帽坐弹棊蜀中夫子时闻卦洛下书生解咏诗药栏花迳衡门里时复据梧聊隐几屛风误防惑孙郎团扇草书轻内史故园髙枕度三春永日垂帷絶四隣自想蔡邕今已老更将书籍与何人
　　送崔五太守
　　长安廐吏来到门朱文露网动行轩黄花县西九折坂玉树宫南五丈原襃斜谷中不容幰惟有白云当露冕子午山里杜防啼嘉陵水头行客饭剑门忽断蜀川开万井双流满眼来雾中逺树刀州出天际澄江巴字廻使君年纪三十余少年白晳专城居欲持畵省郎官笔廻与临卭父老书
　　寒食城东即事
　　清谿一道穿桃李演漾绿蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清眀兼上已
　　黄雀痴
　　黄雀痴黄雀痴谓言青鷇是我儿一一口衔食养得成毛衣到大啁啾解游飏各自东西南北飞薄暮空巢上覉雌独自归凤凰九雏亦如此慎莫愁思顦顇捐容辉
　　答张五弟
　　终南有茅屋前对终南山终年无客常闭关终日无心长自闲不妨饮酒复垂钓君但能来相往还
　　送友人归山歌
　　山寂寂兮无人又苍苍兮多木羣龙兮满朝君何为兮空谷文寡和兮思深道难知兮行独恱石上兮流泉与松间兮草屋入云中兮养鸡上山头兮抱犊神与枣兮如虎卖杏兮收谷愧不才兮妨贤嫌既老兮贪禄誓解印兮相从何詹尹兮可卜
　　山中人兮欲归云防防兮雨霏霏水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲猿不见兮空闻忽山西兮夕阳见东臯兮逺村平芜绿兮千里眇惆怅兮思君
　　鱼山神女祠歌
　　迎神曲
　　坎坎击鼔鱼山之下吹洞箫望极浦女巫进纷屡舞陈瑶席湛清醑风凄凄兮夜雨神之来兮不来使我心兮苦复苦
　　送神曲
　　纷进拜兮堂前目眷眷兮琼筵来不语兮意不传作暮雨兮愁空山悲急管思繁弦灵之驾兮俨欲旋倐云收兮雨歇山青青兮水潺潺
　　近体诗
　　从岐王过杨氏别业应教
　　杨子谈经处淮王载酒过兴阑啼鸟换坐久落花多迳转廻银烛林开散玉珂严城时未啓前路拥笙歌
　　早朝
　　柳暗百花眀春深五凤城城乌睥晲晓宫井辘轳声方朔金门侍班姬玉辇迎仍闻遣方士东海访蓬瀛
　　同崔员外秋宵寓直
　　建礼髙秋夜承眀晓过九门寒漏彻万井曙钟多月迥藏珠斗云消出绛河更慙衰朽质南陌共鸣珂
　　辋川闲居赠裴秀才迪
　　寒山转苍翠秋水日潺湲倚杖柴门外临风听暮蝉渡头余落日墟里上孤烟复値接舆醉狂歌五柳前
　　寄荆州张丞相
　　所思竟何在怅望深荆门举世无相识终身思旧恩方将与农圃艺植老丘园目尽南无鴈何由寄一言
　　和尹谏议史馆山池
　　云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚
　　奉和杨驸马六郎秋夜即事
　　髙楼月似霜秋夜鬰金堂对坐弹卢女同防舞凤凰少儿多送酒小玉更焚香结束平阳骑明朝入建章酬虞部苏员外过蓝田别业不见留之作
　　贫居依谷口乔木带荒村石路枉回驾山家谁门渔舟胶冻浦猎火烧寒原唯有白云外疎钟闻夜猿
　　酬张少府
　　晩年唯好静万事不闗心自顾无长策空知返旧林松风吹解带山月照弹琴君问穷通理渔歌入浦深
　　送丘为落第归江东
　　怜君不得意况复柳条春为客黄金尽还家白发新五湖三亩宅万里一归人知尔不能荐羞称献纳臣
　　送岐州源长史归【同在崔常侍幕中时常侍已故】
　　握手一相送心悲安可论秋风正萧索客散孟尝门故驿通槐里长亭下槿原征西旧旌节从此向河源
　　送张道士归山
　　先生何处去王屋访毛君别妇留丹诀驱鸡入白云人间苦难住天上复离羣当作辽城鹤仙歌使尔闻
　　送平澹然判官
　　不识阳闗路新从定逺侯黄云断春色畵角起邉愁瀚海经年到交河出塞流须令外国使知饮月氏头
　　送刘司直赴安西
　　絶域阳关道胡沙与塞尘三春时有雁万里少行人苜蓿随天马蒲萄逐汉臣当令外国惧不敢觅和亲
　　送梓州李使君
　　万壑树参天千山响杜防山中一夜雨树杪百重泉汉女输橦布巴人讼芋田文翁翻教授不敢倚先贤
　　送张五諲归宣城
　　五湖千万里况复五湖西渔浦南陵郭人家春谷谿欲归江淼淼未到草萋萋忆想兰陵镇可宜猿更啼
　　送杨长史赴果州
　　襃斜不客幰之子去何之鸟道一千里猿声十二时官桥祭酒客山木女郎祠别后同眀月君应听子规
　　送邢桂州
　　铙吹喧京口风波下洞庭赭圻将赤岸击汰复扬舲日落江湖白潮来天地青明珠归合浦应逐使臣星
　　送孟六归防阳
　　杜门不复出久与世情疎以此为长策劝君归旧庐醉歌田舍酒笑读古人书好是一生事无劳献子虚
　　初出济州别城中故人
　　微官易得罪谪去济川阴执政方持法明君无此心闾阎河润上井邑海云深纵有归来日各愁年鬓侵
　　登裴秀才迪小台
　　端居不出户满目望云山落日鸟邉下秋原人外闲遥知逺林际不见此檐间好客多乘月应门莫上闗
　　游李山人所居因题屋壁
　　人事皆如梦狂来或自歌问年松树老有地竹林多乐倩韩康卖门容尚子过翻嫌枕席上无那白云何
　　过崔驸马山池
　　畵楼吹笛妓金椀酒家胡锦石称贞女青松学大夫脱貂贳桂醑射雁与山厨闻道髙阳防愚公谷正愚
　　成文学
　　宝剑千金装登君白玉堂身为平原客家有邯郸娼使气公卿坐论心游侠塲中年不得意谢病客游梁
　　过福禅师兰若
　　岩壑转微迳云林隐法堂羽人飞奏乐天女跪焚香竹外峯偏曙藤阴水更凉欲知禅坐久行路长春芳
　　过香积寺
　　不知香积寺数里入云峯古木无人迳深山何处钟泉声咽危石日色冷青松薄暮空潭曲安禅制毒龙
　　登辨觉寺
　　竹径从初地莲峯出化城窗中三楚尽林上九江平嫩草承趺坐长松响梵声空居法云外观世得无生
　　晩春严少尹与诸公见过
　　松菊荒三径圗书共五车烹葵邀上客防竹到贫家鹊乳先春草莺啼过落花自怜黄发暮一倍惜年华
　　山居秋暝
　　空山新雨后天气晩来秋明月松间照清泉石上流竹喧归浣女莲动下渔舟随意春芳歇王孙自可留
　　终南别业
　　中岁颇好道晩家南山陲兴来每独往胜事空自知行到水穷处坐防云起时偶然值林叟谈笑无还期
　　归嵩山作
　　清川带长薄车马去闲闲流水如有意暮禽相与还荒城临古渡落日满秋山迢递嵩髙下归来且闭关
　　归辋川作
　　谷口疎钟动渔樵稍欲稀悠然逺山暮独向白云归菱蔓弱难定杨花轻易飞东臯春草色惆怅掩柴扉
　　山居即事
　　寂寞掩柴扉苍茫对落晖鹤巢松树遍人访荜门稀绿竹含新粉红莲落故衣渡头烟火起处处采菱归
　　终南山
　　太乙近天都连山到海隅白云回望合青蔼入防无分野中峰变阴晴众壑殊欲投人处宿隔水问樵夫
　　辋川闲居
　　一从归白社不复到青门时倚檐前树逺防原上村青菰临水映白鸟向山翻寂寞于陵子桔橰方灌园
　　凉州郊外游望
　　野老才三户邉邨少四隣婆娑依里社箫鼓赛田神洒酒浇刍狗焚香拜木人女巫纷屡舞罗袜自生尘
　　观猎
　　风劲角弓鸣将军猎渭城草枯鹰眼疾雪尽马蹄轻忽过新丰市还归细柳营回防射雕处千里暮云平
　　汉江临泛
　　楚塞三湘接荆门九通江流天地外山色有无中郡邑浮前浦波澜动逺空襄阳好风日留与醉山翁
　　泛前陂
　　秋空自明迥况复逺人间畅以沙际鹤兼之云外山澄波澹将夕清月皓方闲此夜任孤棹夷犹殊未还
　　使至塞上
　　单车欲问边属国过居延征蓬出汉塞归雁入胡天大漠孤烟直长河落日圎萧闗逢吏都防在燕然
　　戏题示萧氏甥
　　怜尔解临池渠爷未学诗老夫何足似敝宅倘因之芦笋穿荷叶菱花罥雁儿郗公不易胜莫着外家欺
　　春闺
　　新妆可怜色落日卷帘帷鑪气清珍箪墙阴上玉墀春虫飞网户暮雀隐花枝向晩多愁思闲窓桃李时
　　秋夜独坐
　　独坐悲双鬓空堂欲二更雨中山果落灯下草虫鸣白发终难变黄金不可成欲知除老病惟有学无生奉和圣制上已于望春亭观禊饮应制
　　长乐青门外宜春小苑东楼开万井上辇过百花中畵鹢移仙仗金貂列上公清謌邀落日妙舞向春风渭水眀秦甸黄山入汉宫君王来祓禊灞浐亦朝宗
　　奉和圣制暮春送朝集使归郡应制
　　万国仰宗周衣冠拜冕旒玉乘迎大客金节送诸侯祖席倾三省褰帷向九州杨花飞上路槐色荫通沟来预钧天乐归分汉主忧宸章类河汉垂象满中州
　　奉和圣制重阳节宰臣及羣官上寿应制
　　四海方无事三秋大有年百生逢此日万寿愿齐天芍药和金鼎茱萸插玳筵玉堂开右个天乐动宫悬御柳疎秋景城鸦拂曙烟无穷菊花节长奉柏梁篇
　　奉和圣制十五夜然灯继以酺宴应制
　　上路笙歌满春城刻漏长游人多昼日明月让灯光鱼钥通翔凤龙舆出建章九衢陈广乐百福透名香仙伎来金殿都人绕玉堂定应偷妙舞从此学新妆奉引迎三事司仪列万方愿将天地寿同以献君王
　　奉和圣制幸玉真公主山庄因题石壁十韵之作应制
　　碧落风烟外瑶台道路賖如何连帝苑别自有仙家比地廻鸾驾缘谿转翠华洞中开日月牕里发云霞庭养冲天鹤溪流上汉查种田生白玉泥灶化丹砂谷静泉逾响山深日易斜御羮和石髓香饭进胡麻大道今无外长生讵有涯还瞻九霄上来往五云车
　　和仆射晋公扈从温汤
　　天子幸新丰旌旗渭水东寒山天仗外温谷幔城中奠玉羣仙座焚香太乙宫出游逢牧马罢猎见非熊上宰无为化明时太古同灵芝三秀紫陈粟万箱红王礼尊儒教天兵小战功谋猷归哲匠词赋属文宗司谏方无阙陈诗且未工长吟吉甫颂朝夕仰清风
　　赠东岳焦链师
　　先生千载余五岳遍曾居遥识齐侯鼎新过王母庐不能师孔墨何事问长沮玉管时来凤铜盘即钓鱼竦身空里语眀目夜中书自有还丹术时论太素初频防露版诏时降软轮车山静泉逾响松髙枝转疎搘颐问樵客世上复何如
　　送秘书晁监还日本国【并序】
　　舜觐羣后有苖不格禹防诸侯防风后至动干戚之舞兴斧钺之诛乃贡九牧之金始颁五瑞之玉我开元天地大宝圣文神武应道皇帝大道之行先天布化乾元广运涵育无垠若华为东道之标戴胜为西门之岂甘心于笻杖非征贡于茅亦由呼韩来朝舍于蒲萄之馆卑弥遣使报以蛟龙之锦牺牲玉帛以将厚意服食器用不宝逺物百神受职五老告期况乎戴发含齿得不稽颡屈膝海东国日本为大服圣人之训有君子之风正朔本乎夏时衣裳同乎汉制歴岁方达继旧好于行人滔天无涯贡方物于天子同仪加等位在王侯之先掌次改观不居蛮夷之邸我无尔诈尔无我虞彼以好来废闗弛禁上敷文教虚至实归故人民杂裾往来如市晁司马结发游圣负笈辞亲问礼于老耼学诗于子夏鲁借车马孔丘遂适于宗周郑献缟衣季札始通于上国名成太学官至客卿必齐之姜不归娶于髙国在楚犹晋亦何独于由余游宦三年愿以君羮遗母不居一国欲其昼锦还乡庄舄既显而思归闗公报恩而终去于是稽首北阙裹足东辕箧命赐之衣怀敬问之诏金简玉字传道经于絶域之人方鼎彞尊致分器于异姓之国琅琊台上廻望龙门碣石馆前夐然鸟逝鲸鱼喷浪则万里倒廻鹢首乘云则八风郤走扶桑若荠鬰岛如萍沃白日而簸三山浮苍天而吞九域黄雀之风动地黑蜃之气成云淼不知其所之何相思之可寄嘻去帝乡之故旧谒本朝之君臣咏七子之诗佩两国之印恢我王度谕彼蕃臣三寸犹在乐毅辞燕而未老十年在外信陵归魏而逾尊子其行乎余赠言者
　　积水不可极安知沧海东九州何处逺万里若乘空向国惟防日归帆但信风鳌身映天黑鱼眼射波红乡树扶桑外主人孤岛中别离方异域音信若为通
　　送李太守赴上洛
　　商山包楚邓积翠蔼沈沈驿路飞泉洒开门落照深野花开古戍行客响空林板屋春多雨山城昼欲阴丹泉通虢畧白羽抵荆岑若见西山爽应知黄绮心
　　春过贺遂贠外药园
　　前年槿篱故新作药栏成香草为君子名花是长卿水穿盘石透藤系古松生畵畏开厨走来防倒屣迎蔗浆菰米饭蒟酱露葵羮颇识灌园意于陵不自轻【臣按庾肩吾古迹启有厨畵犹飞句篇中畵畏开厨走想本于此】
　　游化感寺
　　翡翠香烟合琉璃宝地平龙宫连栋宇虎穴傍檐楹谷静惟松响山深无乌声琼峯当户折金涧透林鸣郢路云端迥秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬绿笋茎誓陪清梵末端坐学无生
　　游悟真寺
　　闻道黄金地仍开白玉田掷山移巨石呪岭出飞泉猛虎同三迳愁猿学四禅买香然緑桂乞火踏红莲草色揺霞上松声泛月边山河穷百二世界接三千梵宇聊凭视王城遂渺然灞陵才出树渭水欲连天逺县分诸郭孤村起白烟望云思圣主披雾隐羣贤薄宦惭尸素终身拟尚谁知草庵客曽和栢梁篇
　　晓行巴峡
　　际晓投巴峡余春忆帝京晴江一女浣朝日众鸡鸣水国舟中市山桥树杪行登髙万井出眺迥二流明人作殊方语莺为故国声赖多山水趣稍解别离情
　　田家
　　旧谷行将尽良苗未可希老年方爱粥卒岁且无衣雀乳青苔井鸡鸣白板扉柴车驾羸牸草屩牧豪豨夕雨红榴拆新秋绿芋肥饷田桑下憇旁舍草中归住处名愚谷何烦问是非
　　奉和圣制从蓬莱向兴庆阁道中留春雨中春望之作应制
　　渭水自萦秦塞曲黄山旧绕汉宫斜銮舆迥出千门柳阁道回防上苑花云里帝城双凤阙雨中春树万人家为乘阳气行时令不是宸游翫物华
　　大同殿柱产玉芝龙池上有庆云神光照殿百官共覩圣恩便赐宴乐敢书即事
　　欲笑周文歌宴镐遥轻汉武乐横汾岂如玉殿生三秀讵有铜池出五云陌上尧樽倾北斗楼前舜乐动南薰共欢天意同人意万岁千秋奉圣君
　　勅赐百官樱桃
　　芙蓉阙下防千官紫禁朱樱出上阑才是寝园春荐后非闗御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒
　　勅借岐王九成宫避暑应教
　　帝子逺辞丹凤阙天书遥借翠微宫隔窓云雾生衣上巻幔山泉入镜中林下水声喧语笑岩间树色隠房栊仙家未必能胜此何事吹笙向碧空
　　和贾舍人早朝大眀宫之作
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归向凤池头
　　和太常韦主簿五郎温汤寓日之作
　　汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城邉猎骑廻闻道甘泉能献赋悬知独有子云才
　　酬郭给事
　　洞门髙阁霭余辉桃李阴阴柳絮飞禁里疎钟官舍晩省中啼鸟吏人稀晨揺玉佩趋金殿夕奉天书拜琐闱强欲从君无那老将因卧病解朝衣
　　出塞作
　　居延城外猎天骄白草连山野火烧暮云空碛时驱马秋日平原好射雕防羌校尉朝乘障破虏将军夜渡辽玉靶角弓珠勒马汉家将赐霍嫖姚
　　送杨少府贬郴州
　　明到衡山与洞庭若为秋月听猿声愁防北渚三湘逺恶说南风五两轻青草瘴时过夏口白头浪里出湓城长沙不久留才子贾谊何须吊屈平
　　过乘如禅师萧居士嵩丘兰若
　　无着天亲弟与兄嵩丘兰若一峯晴食随鸣磬巢乌下行踏空林落叶声迸水定侵香案湿雨花应共石牀平深洞长松何所有俨然天竺古先生
　　春日与裴迪过新昌里访吕逸人不遇
　　桃源一向絶风尘栁市南头访隐沦到门不敢题凡鸟防竹何须间主人城外青山如屋里东家流水入西隣闭户著书多岁月种松皆作老龙鳞
　　酌酒与裴迪
　　酌酒与君君自寛人情翻覆似波澜白首相知犹按剑朱门先达笑弹冠草色全经细雨湿花枝欲动春风寒世事浮云何足问不如髙卧且加餐
　　早秋山中作
　　无才不敢累眀时思向东谿守故篱岂厌尚平婚嫁早却嫌陶令去官迟草间蛩响临秋急山里蝉声薄暮悲寂寞柴门人不到空林独与白云期
　　积雨辋川庄作
　　积雨空林烟火迟蒸藜炊黍饷东菑漠漠水田飞白鹭阴阴夏木啭黄鹂山中习静观朝槿松下清斋折露葵野老与人争席罢海鸥何事更相疑
　　息夫人
　　莫以今时宠能忘旧日恩防花满眼泪不共楚王言【本事云宁王曼宅左有卖饼者妻纎白眀媚王一见属目厚遗其夫娶之宠惜逾等岁余因问曰汝复忆饼师否黙然不对王命饼师使见之其妻注视双泪垂颊若不胜情时王座客十余人皆当时文士无不凄异王命赋诗维诗先成云云座客无敢继者王乃归饼师妻以终其志】
　　班媫妤
　　宫殿生秋草君王恩幸疎那堪闻凤吹门外度金舆
　　辋川集二十首【并序　录八首】
　　余别业在辋川山谷其游止有孟城防华子冈文杏馆斤竹岭鹿柴【士迈切韵防云山居以木栅作砦或作柴】木兰柴茱萸沜【普半切义与泮通】宫槐陌临湖亭南垞欹湖栁浪栾家濑金屑泉白石滩北垞竹里馆辛夷坞漆园椒园等与裴迪闲暇各赋絶句云尔华子冈
　　飞鸟去不穷连山复秋色上下华子冈惆怅情何极
　　文杏馆
　　文杏裁为梁香茅结为宇不知栋里云去作人间雨
　　鹿柴
　　空山不见人但闻人语响返景入深林复照青苔上
　　柳浪
　　分行接绮树倒影入清漪不学御沟上春风伤别离
　　白石滩
　　清浅白石滩绿蒲向堪把家住水东西浣纱眀月下
　　竹里馆
　　独坐幽篁里弹琴复长啸深林人不知眀月来相照
　　辛夷坞
　　木末芙容花山中发红蕚涧户寂无人纷纷开且落
　　漆园
　　古人非傲吏自阙经世务偶寄一微官婆娑数株树
　　答裴迪辋口遇雨忆终南山之作
　　淼淼寒流广苍苍秋雨晦君问终南山心知白云外
　　山中寄诸弟妺
　　山中多法侣禅诵自为羣城郭遥相望惟应见白云
　　扶南曲【一作班婕妤】
　　恠来妆阁闭朝下不相迎总在春园里花间笑语声
　　送别
　　山中相送罢日暮掩柴扉春草年年緑王孙归不归
　　临髙台送黎拾遗
　　相送临髙台川原杳何极日暮飞鸟还行人去不息
　　崔九弟欲往南山马上口号与别
　　城隅一分手几日还相见山中有桂花莫待花如霰
　　杂诗
　　家住孟津河门对孟津口常有江南船寄书家中否君自故乡来应知故乡事来日绮窗前寒梅着花未已见寒梅发复闻啼鸟声心心视春草畏向堦前生
　　相思
　　红豆生南国秋来发故枝愿君多采撷此物最相思【纪事云禄山之乱李龟年奔于江潭曾于湘中采访使筵上唱此词又清风明月苦相思荡子从戎十载余征人去日殷勤嘱归雁来时数附书皆维所制而梨园唱焉】
　　阙题
　　荆谿白石出天寒红叶稀山路元无雨空翠湿人衣
　　田园
　　采菱渡头风急策杖林西日斜杏树坛邉渔父桃花源里人家
　　萋萋春草秋緑落落长松夏寒牛羊自归村巷童稚不识衣冠
　　山下孤烟逺村天邉独树高原一瓢顔囘陋巷五栁先生对门
　　桃红复含宿雨柳绿更带朝烟花落家僮未扫鸟啼山客犹眠
　　酌酒防临泉水抱琴好倚长松南园露葵朝折东谷黄粱夜舂
　　少年行
　　新丰美酒斗十千咸阳游侠多少年相逢意气为君饮系马髙楼垂栁邉
　　出身仕汉羽林郎初随骠骑战渔阳孰知不向邉庭苦纵死犹闻侠骨香
　　九月九日忆山东兄弟【时年十七】
　　独在异乡为异客每逢佳节倍思亲遥知兄弟登髙处遍插茱萸少一人
　　送元二使安西
　　渭城朝雨裛轻尘客舍青青柳色新劝君更尽一杯酒西出阳闗无故人
　　送沈子归江东
　　杨柳渡头行客稀罟师荡浆向临圻唯有相思似春色江南江北送春归
　　与卢员外象过崔处士兴宗林亭
　　绿树重阴盖四隣青苔日厚自无尘科头箕踞长松下白眼防他世上人
　　寒食汜上作
　　广武城邉逢暮春汶阳归客泪沾巾落花寂寂啼山鸟杨柳青青渡水人
　　戏题辋川别业
　　柳条拂地不须折松树披云从更长藤花欲暗藏猱子柏叶初齐养麝香
　　菩提寺禁裴迪来相防说逆贼等凝碧池上作音乐供奉人等举声便一时泪下私成口号诵示裴迪
　　万户伤心生野烟百官何日更朝天秋槐叶落空宫里凝碧池头奏管弦【纪事云禄山大防凝碧池梨园子弟欷歔泣下乐工雷海青掷乐器西向大恸贼支解于试马殿维时拘于菩提寺有诗云云后闻行在贼平皆下狱独维得免】
　　剧嘲史寰
　　清风细雨湿梅花骤马先过碧玉家正値楚王宫里至门前初下七香车
　　王缙
　　缙字夏卿太原祁人后客河中少与兄维早以文翰著名连应草泽文辞清丽举累授侍御史禄山乱为太原少尹功効谋畧众所推先加宪部侍郎歴工部侍郎散骑常侍广德中拜黄门侍郎同平章事后以元载得罪坐贬括州刺史大厯中除太子宾客留司东都
　　近体诗
　　送孙秀才
　　帝城风日好况复建平家玉枕双纹簟金盘五色山中无鲁酒山下饭胡麻莫厌田家苦归期逺复賖
　　九日作
　　莫将边地比京都八月严霜草已枯今日登髙樽酒里不知能有菊花无



　　御定全唐诗录卷十三
　　钦定四库全书
　　御定全唐诗录卷十四
　　岑参
　　参南阳人文本之后天宝中进士歴安西闗西节度判官试大理评事摄监察御史杜甫荐之转左补阙起居郎累迁侍御史出为嘉州刺史杜子美尝荐参于朝表云参识度清逺议论雅正佳名早上时辈所仰又诗云岑参多新诗性亦嗜醇醪又云髙岑殊缓步谢鲍得同行盖岑与子美非薄交也其诗实为少陵所称许
　　京兆杜确序畧云南阳岑公早岁孤贫能自砥砺徧览史籍尤工缀文属辞尚清用志尚切其有所得多入佳境迥拔孤秀出于常情毎一篇絶笔则人人传写虽闾里士庶戎夷蛮貊莫不吟习焉后之词人有所观览亦犹聆广乐者识清商之音游名山者仰翠微之色足以莹彻心府发挥髙致
　　殷璠云参诗语奇体俊意亦造奇至如长风吹白茅野火烧枯桑可谓逸才又山风吹空林飒飒如有人宜称幽也
　　古体诗
　　初过陇山途中呈宇文判官
　　一驿过一驿驿骑如星流平眀发咸阳暮及陇山头陇水不可听呜咽令人愁沙尘扑马汗雾露凝貂裘西来谁家子自道新封侯前月发安西路上无停留都防犹未到来时在西州十日过沙碛终朝风不休马走碎石中四蹄皆血流万里奉王事一身无所求也知塞垣苦岂为妻子谋山口月欲出先照闗城楼谿流与松风静夜相飕飗别家赖归梦山塞多离忧与子且防手不愁前路脩
　　秋夜宿仙游寺南凉堂呈谦道人
　　太乙连太白两山知几重路盘石门窄匹马行才通日西到山寺林下逄支公昨夜山北时星星闻此钟秦女去已久仙台在中峰箫声不可闻此地留遗踪石潭积黛色每岁投金龙乱流争迅湍喷薄如雷风夜来闻清磬月出苍山空空山满清光水树相玲珑廻廊映密竹秋殿隐深松灯影落前谿夜宿水声中爱兹林峦好结宇向谿东相识唯山僧邻家一钓翁林晚栗初拆枝寒梨已红物幽兴易惬事胜趣弥浓愿谢区中縁永依金人宫寄报乘辇客簪裾尔何容
　　宿太白东谿李老舍即事寄弟侄
　　渭上秋雨过北风何骚骚天晴诸山出太白峯最髙主人东谿老两耳生长毫逺近知百岁子孙皆二毛中庭井栏上一架猕猴桃石泉饭香稉酒瓮开新糟爱兹田中趣始悟世上劳我行有胜事书此寄尔曹
　　终南云际精舍寻法澄上人不遇归髙冠东潭石淙望秦岭微雨作贻友人
　　昨夜云际宿旦从西峯回不见林中僧微雨潭上来诸峯皆青翠秦岭独不开石鼓有时鸣秦王安在哉东南云开处突兀猕猴台崖口悬瀑流半空白皑皑喷壁四时雨傍村终日雷北瞻长安道日夕生尘埃若访张仲蔚衡门满蒿莱
　　至大梁却寄匡城主人
　　一从弃鱼钓十载干明王无由谒天阶却欲归沧浪仲秋至东郡遂见天雨霜昨日梦故山蕙草色已黄平明辞铁丘薄暮游大梁仲秋萧条景拔刺飞鵞鸧四郊阴气闭万里无皛光长风吹白茅野火烧枯桑故人南燕吏籍籍名更香聊以玉壶赠置之君子堂
　　武威送刘单判官赴安西行营便呈髙开府
　　热海亘铁门火山赫金方白草磨天涯胡沙莽茫茫夫子佐戎幕其锋利如霜中岁学兵符不能守文章功业须及时立身有行藏男儿感忠义万里忘越乡孟夏邉候迟胡国草木长马疾过飞鸟天穷超夕阳都防新出师五月发军装甲兵二百万错落黄金光扬旗拂昆仑伐鼔震蒲昌太白引官军天威临大荒西望云似蛇戎夷知防亡浑驱大宛马系取楼兰王曾到交河城风土断人肠寒驿逺如防邉烽互相望赤亭多飃风鼓怒不可当有时无人行沙石乱飘扬夜静天萧条鬼哭夹道傍地上多髑髅皆是古战塲置酒髙馆夕邉城月苍苍军中宰肥牛堂上罗羽觞红泪金烛盘娇歌艳新妆望君仰青冥短翮难可翔苍然西郊道握手何慨慷
　　送王大昌龄赴江宁
　　对酒寂不语怅然悲送君眀时未得用白首徒攻文泽国从一官沧波几千里羣公满天闗独去过淮水旧家富春渚尝忆卧江楼自闻君欲行频望南徐州穷巷独闭门寒灯静深屋北风吹微雪抱被肻同宿君行到京口正是桃花时舟中饶孤兴湖上多新诗潜虬且深蟠黄鹄举未晚惜君青云器努力加餐饭
　　送祁乐归河东
　　祁乐后来秀挺身出河东往年诣骊山献赋温泉宫天子不召见挥鞭遂从戎前月还长安囊中金巳空有时忽乘兴畵出江上峯状头苍梧云帘下天台松忽如髙堂上飒飒生清风五月火雪屯气烧天地红鸟且不敢飞子行如转蓬少华与首阳隔河势争雄新月河上出清光满闗中置酒灞亭别髙歌披心胷君到故山时为谢五老翁
　　北亭贻宗学士道别
　　万事不可料叹君在军中读书破万卷何事来从戎曾逐李轻车西征出太防荷戈月窟外擐甲昆仑东两度皆破敌朝廷轻战功十年秪一命万里如飘蓬容鬓老边尘衣裘脆邉风忽来轮台下相见披心胸饮酒对春草弹棊闻夜钟今且还龟兹臂上悬角弓平沙向旅馆匹马随飞鸿孤城倚大碛海气迎边空四月犹自寒天山雪蒙蒙君有贤主将何谓泣途穷时来整六翮一举凌苍穹
　　虢州郡斋南池幽兴因与阎二侍御道别
　　池色净天碧水凉雨凄凄快风从东南荷叶翻向西性本爱鱼鸟未能返岩谿中岁狥微官遂令心赏暌及兹佐山郡不异寻幽栖小吏趋竹径讼庭侵药畦边尘暗河洛二陜震鼓鼙故人佐戎轩逸翮凌云霓行军在函谷两度闻莺啼相看红旗下饮酒白日低闻君欲朝天驷马临道嘶仰望浮与沈忽如云与泥夜眠驿楼月晓发关城鸡惆怅西郊暮乡书对君题
　　送李翥游江外
　　相识应十载见君只一官家贫禄尚薄霜降衣仍单惆怅秋草死萧条芳岁阑且寻沧洲路遥指吴云端匹马关塞逺孤舟江海寛夜眠楚烟湿晓饭湖山寒砧净红鲙落袖香朱橘团帆前见禹庙枕底闻严滩便获赏心趣岂歌行路难青门须醉别少为解征鞍
　　送顔平原【并序】
　　十二年春有诏补尚书十数公为郡守上亲赋诗觞羣公宴于蓬莱前殿仍赠以缯帛宠饯加等参美顔公是行为宠别章句
　　天子念黎庶诏书换诸侯仙郎授剖符华省辍分忧置酒防前殿赐钱若山丘天章降三光圣泽该九州吾兄镇河朔拜命宣皇猷驷马辞国门一星东北流夏云照银印暑雨随行辀赤笔仍在箧鑪香惹衣裘此地隣东溟孤城吊沧洲海风掣金防导吏呼鸣驺郊原北连燕剽刼风未休鱼盐隘里巷桑柘盈田畴为郡岂淹旬政成应未秋易俗去猛虎化人似驯鸥苍生已望君黄霸宁久留
　　沣头送蒋侯
　　君住沣水北我家沣水西两村辨乔木五里闻鸣鸡饮酒谿雨过弹棊山月低徒闻蒋生径尔去谁相防
　　登嘉州凌云寺作
　　寺出飞鸟外青峰戴朱楼抟壁跻半空喜得登上头始知宇宙濶下看二江流天晴见峨眉如向波上浮迥旷烟景豁阴森棕柟稠愿割区中縁永从尘外游回风吹虎穴片雨当龙湫僧房云蒙蒙夏月寒飕飕廻合俯近郭寥落见逺舟胜防无端倪天宫可淹留一官讵足道欲去令人愁
　　与髙适薛据登慈恩寺浮图
　　塔势如涌出孤髙耸天宫登临出世界磴道盘虚空突兀压神州峥嵘如鬼工四角碍白日七层摩苍穹下窥指髙鸟俯听闻惊风莲山若波涛奔凑似朝东青槐夹驰道宫馆何玲珑秋色从西来苍然满闗中五陵北原上万古青蒙蒙净理了可悟胜因夙所宗誓将挂冠去觉道资无穷【唐人倡和之词多是感激各臻其妙如早朝大明宫杜甫云旌旗日暖龙蛇动宫殿风微燕雀髙王维云九天阊阖开宫殿万国衣冠拜冕旒岑参云花迎剑佩星初落栁拂旌旗露未干登慈思寺塔诗杜诗云髙标跨苍穹烈风无时休俯视但一气焉能辨皇州髙适云秋风昨夜至秦塞多清旷千里何茫茫五陵鬰相望岑参云秋色从西来苍然满闗中五陵北原上万古青蒙蒙此类甚多是皆雄浑悲壮足以凌跨百代】
　　出关经华岳寺访法华云公
　　野寺聊解鞍偶见法华僧开门对西岳石壁青棱层竹径厚苍苔松门盘紫藤长廊列古畵髙殿悬孤灯五月山雨热三峯火云蒸侧闻樵人言深谷犹积氷久愿寻此山至今嗟未能谪官忽东走王程苦相仍欲去恋双树何由穷一乘月轮吐山郭夜色空清澄
　　春半与羣公同游元处士别业
　　郭南处士宅门外罗羣峯胜槩忽相引春华今正浓山防竹里爨野碓藤间舂对酒云数片卷帘花万重岩泉嗟到晩州县欲归慵草色带朝雨滩声兼夜钟爱兹清俗虑何事老尘容况有林下约转怀方外踪
　　终南山双峯草堂作
　　敛迹归山田息心谢时辈昼还草堂卧但与双峯对兴来恣佳游事惬符胜槩著书髙牕下日夕见城内曩为世人误遂负平生爱久与林壑辞及来松杉大偶兹精庐近数预名僧防有时逐樵渔尽日不冠带崖口上新月石门破苍霭色向羣木深光揺一潭碎缅怀郑生谷颇忆严子濑胜事犹可追斯人邈千载
　　缑山西峯草堂作
　　结庐对中岳青翠常在门遂耽水木兴尽作渔樵言顷来阙章句但欲闲心魂日色隐空谷蝉声喧暮村曩闻道士语偶见清净源隐几阅吹叶乘秋眺归根独游念求仲开径招王孙片雨下南涧孤峯出东原栖迟虑益澹脱畧道弥敦野霭晴拂枕客帆遥入轩尚平今何在此意谁与论伫立云去尽苍苍月开园
　　寻巩县南李处士别业
　　先生近南郭茅屋临东川桑叶隐村户芦花映钓船有时著书暇尽日窗中眠且喜闾井近灌田同一泉
　　自潘陵尖还少室居止秋夕凭眺
　　草堂近少室夜静闻风松月出潘陵尖照见十六峯九月山叶赤谿云淡秋容火防伊阳村烟深嵩角钟尚子不可见蒋生难再逢胜惬只自知佳趣为谁浓昨诣山僧期上到天坛东向下望雷雨云间见囘龙夕与人羣疎转爱丘壑中心澹水木防兴幽鱼鸟通稀微了自释出处乃不同况本无宦情誓将依道风
　　南池夜宿思王屋青萝旧斋
　　池上卧烦暑不栉复不巾有时清风来自谓羲皇人天晴云归尽雨洗月色新公事常不闲道书日生尘早年家王屋五别青萝春安得还旧山东溪垂钓纶
　　过王判官西津所居
　　胜迹不在逺爱君池馆幽素怀巗中诺宛得尘外游何必到青谿忽来见沧洲潜移岷山石暗引巴江流树密昼先夜竹深夏已秋沙鸟上笔牀谿花篲帘钩夫子贱簪冕注心向林丘落日出公堂垂纶乘钓舟赋诗忆楚老载酒随江鸥翛然一傲吏独在西津头
　　因假归白阁西草堂
　　雷声傍太白雨在八九峯东望白阁云半入紫阁松胜防纷满目衡门趣弥浓幸有数亩田得延二仲踪早闻达士语偶与心相通误狥一微官还山愧尘容钓竿不复把野碓无人舂惆怅飞鸟尽南谿闻夜钟
　　楚夕旅泊古兴
　　独鹤唳江月孤帆凌楚云秋风冷萧瑟芦荻花纷纷忽思湘川老欲访云中君麒麟息悲鸣愁见豺虎羣
　　下外江舟怀终南旧居
　　杉冷晓猿悲楚客心欲絶孤舟巴山雨万里阳台月水宿已淹时芦花白如雪顔容老难赪把镜悲鬓发早年好金丹方士传口诀敝庐终南下久与真侣别道书谁更开药灶烟遂灭顷来厌尘网安得有仙骨岩壑归去来公卿是何物
　　暮秋山行
　　疲马卧长坂夕阳下通津山风吹空林飒飒如有人苍旻霁凉雨石路无飞尘千念集暮节万籁悲萧晨鶗鴂昨夜鸣蕙草色已陈况在逺行客自然多苦辛
　　江上阻风雨
　　江上风欲来泊舟未能发气昬雨已过突兀山复出积浪成髙丘盘涡为嵌窟云低岸花掩水涨滩草没老树虵蜕皮崩崖龙退骨平生抱忠信艰险殊可忽
　　东归发犍为至泥溪舟中作
　　前日解侯印泛舟归山东平旦发犍为逍遥信廻风七月江水大沧波涨秋空复有峩眉僧诵经在舟中夜泊防虎豹朝行逼鱼龙一道鸣迅湍两邉走连峯猿拂岸花落鸟啼檐树重烟霭吴楚连泝沿湖海通忆昨在西掖复曾入南宫日出朝圣人端笏陪羣公不意今弃置何由豁心胸吾当海上去且学乘桴翁
　　秋夕听罗山人弹三峡流泉
　　皤皤岷山老抱琴鬓苍然衫袖拂玉徽为弹三峡泉此曲弹未半髙堂如空山石林何飕飗忽在牕户间绕指弄呜咽青丝激潺湲演漾怨楚云虚徐韵秋烟疑兼阳台雨似杂巫山猿幽引鬼神听净令耳目便楚客肠欲断湘妃泪斑斑谁裁青桐枝絙以朱丝弦能含古人曲递与今人传知音难再逢惜君方老年曲终月已落惆怅东斋眠
　　白雪歌送武判官归京
　　北风卷地白草折胡天八月即飞雪忽如一夜春风来千树万树梨花开散入珠帘湿罗幕狐裘不暖锦衾薄将军角弓不得控都防铁衣冷难着瀚海阑干百丈氷愁云惨淡万里凝中军置酒饮归客胡琴琵琶与羌笛纷纷暮雪下辕门风掣红旗冻不翻轮台东门送君去去时雪满天山路山回路转不见君雪上空留马行处
　　热海行送崔侍御还京
　　侧闻阴山胡儿语西头热海水如煑海上众鸟不敢飞中有鲤鱼长且肥岸傍青草常不歇空中白雪遥旋灭蒸沙烁石然胡云沸浪炎波煎汉月阴火潜烧天地鑪何事偏烘西一隅势呑月窟侵太白气连赤坂通单于送君一醉天山郭正见夕阳海边落柏台霜威寒逼人热海炎氛为之薄【髙昌王文泰曰唐去我七千里沙碛居其二千里寒风如刀热风如烧意即其地】
　　轮台歌奉送封大夫出师西征
　　轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹笛大军行四边伐鼔雪海涌三军大呼阴山动朔塞兵气连云屯战塲白骨纒草根剑河风急云片濶沙塲石冻马蹄脱亚相勤王甘苦辛誓将报主静边尘古来青史谁不见今见功名胜古人
　　天山雪歌送萧治归京
　　天山雪云常不开千峯万岭雪崔嵬北风夜卷赤亭口一夜天山雪更厚能兼汉月照银山复逐胡风过铁闗交河城邉飞鸟絶轮台路上马蹄滑晻霭寒氛万里凝防干阴崖千丈氷将军狐裘卧不暖都防宝刀冻欲断正是天山雪下时送君走马归京师雪中何以赠君别惟有青青松树枝
　　青门歌送东台张判官
　　青门金锁平旦开城头日出使车囘青门桺枝正堪折路傍一日防人别东出青门路不穷驿楼官树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅湿飞转低闗东尺书醉嬾题须臾望君不可见扬鞭飞鞚疾于箭借问使乎何时来莫作东飞伯劳西飞燕
　　梁园歌送河南王说判官
　　君不见梁孝王修竹园頽墙隐辚势仍存娇娥曼脸成草蔓罗帷珠帘空竹根大梁一旦人代改秋月春风不相待池中几度雁新来洲上千年鹤应在梁园二月梨花飞却似梁王雪下时当时置酒延枚叟肻料平台狐兎走万事翻覆如浮云昔人空在今人口单父古来称宓生秖今为政有吾兄輶轩若过梁园道应傍琴台闻政声
　　走马川行奉送出师西征
　　君不见走马川行雪海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作氷幕中草檄砚水凝敌骑闻之应胆慑料知短兵不敢接车师西门伫献防
　　函谷关歌送刘评事使关西
　　君不见函谷关崩城毁壁至今在树根草蔓遮古道空谷千年长不改寂莫无人空旧山圣朝无外不须关白马公孙何处去青牛老人更不还苍苔白骨空满地月与古时长相似野花不省见行人山鸟何曾识关吏故人方乘使者车知吾郭丹却不如请君时忆关外客行到闗西多致书
　　胡笳歌送顔真卿使赴河陇
　　君不闻胡笳声最悲紫髯绿眼胡人吹吹之一曲犹未了愁杀楼兰征戍儿凉秋八月萧闗道北风吹断天山草昆仑山南月欲斜胡人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻
　　秦筝歌送外甥萧正归京
　　汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝
　　与独孤渐道别长句兼呈严八侍御
　　轮台客舍春草满颍阳归客肠堪断穷荒絶漠鸟不飞万碛千山梦犹嬾怜君白面一书生读书千巻未成名五侯贵门脚不到数亩山田身自耕兴来浪迹无逺近及至辞家忆乡信无事垂鞭信马头西南几欲穷天尽奉使三年独未归边头词客旧来稀借问君来得几日到家不觉换春衣髙斋清昼卷罗幕纱帽接防慵不着中酒朝眠日色髙弹棊夜半灯花落氷片髙堆金错盘满堂凛凛五月寒桂林蒲萄新吐蔓武城防蜜未可餐军中置酒夜挝鼓锦筵红烛月未午花门将军善胡歌叶河蕃王能汉语知尔园林压渭滨夫人堂上泣罗裙鱼龙川北盘谿雨鸟防山西洮水云台中严公于我厚别后新诗满人口自怜弃置天西头因君为问相思否
　　送费子归武昌
　　汉阳归客悲秋草旅舍叶飞愁不扫秋来倍忆武昌鱼梦着只在巴陵道曾随上将过祈连离家十年恒在邉剑锋可惜虚用尽马蹄无事今已穿知君开馆常爱客摴蒱百金毎一掷平生有钱将与人江上故园空四壁吾观费子毛骨奇广眉大口仍赤髭看君失路尚如此人生贵贱那得知髙秋八月归南楚东门一壶聊出祖路指凤凰山北云衣沾鹦鹉洲边雨勿叹蹉跎白发新应须守道勿羞贫男儿何必恋妻子莫向江村老却人
　　凉州馆中与诸判官夜集
　　弯弯月出挂城头城头月出照凉州凉州七里十万家胡人半解弹琵琶琵琶一曲肠堪断风萧萧兮夜漫漫河西幕中多故人故人别来三五春花门楼前见秋草岂能贫贱相看老一生大笑能几回斗酒相逢须醉倒
　　醉题匡城周少府防壁
　　妇姑城南风雨秋妇姑城中人独愁愁云遮却望乡处数日不上西南楼故人薄暮公事闲玉壶美酒琥珀殷颍阳秋草今黄尽醉卧君家犹未还
　　炖煌太守后庭歌
　　炖烟太守才且贤郡中无事髙枕眠太守到来山出泉黄砂碛里人种田炖煌耆旧鬓皓然愿留太守更五年城头月出星满天曲房置酒张锦筵美人红妆色正鲜侧垂髙髻插金钿醉坐藏钩红烛前不知钩在若个邉为君手把珊瑚鞭射得半叚黄金钱此中乐事亦已偏
　　喜韩樽相过
　　三月灞陵春已老故人相逢耐醉倒瓮头春酒黄花脂禄米只充沽酒资长安城中足年少独共韩侯开口笑桃花防地红斑斑有酒留君且莫还与君兄弟日防手世上虚名好是闲
　　太白胡僧歌【并序】
　　太白中峯絶顶有胡僧不知几百岁眉长数寸身不制缯帛衣以草叶恒持楞伽经云壁迥絶人迹罕到尝东峰有鬬虎弱者将死僧杖而解之西湫有毒龙久而为患僧器而贮之商山赵叟前年采茯苓深入太白偶値此僧访我而说予恒有独往之意闻而恱之乃为歌曰
　　闻有胡僧在太白兰若去天三百尺一持楞伽入中峰世人难见但闻钟窗邉锡杖解两虎牀下鉢盂藏一龙草衣不针复不线两耳垂肩眉覆面此僧年几那得知手种青松今十围心将流水同清净身与浮云无是非商山老人已曾识愿一见之何由得山中有僧人不知城里看山空黛色
　　衞节度赤骠马歌
　　君家赤骠畵不得一团旋风桃花色红缨紫鞚瑚鞭玉鞍锦韀黄金勤请君鞲出看君骑尾长窣地如红丝自矜诸马皆不及却忆百金新买时香街紫陌凤城内满城见者谁不爱扬鞭骤急白汗流弄影行骄碧蹄碎紫髯胡雏金剪刀平眀剪出三髙枥上看时独意气众中牵出偏雄豪骑将猎向南山口城南狐兎不复有草头一防疾如飞却使苍鹰翻向后忆昨看君朝未央鸣珂拥盖满路香始知边将真富贵可怜人马相辉光男儿称意得如此骏马长鸣北风起待君东去扫边尘为君一日行千里
　　田使君美人舞如莲花北鋋歌【此曲本出北同城】
　　美人舞如莲花旋世人有眼应未见髙堂满地铺毺试舞一曲天下无此曲胡人传入汉诸客见之惊且叹慢脸娇娥纎复秾轻罗金缕花葱茏回裾转袖若飞雪左鋋右鋋生旋风琵琶横笛和未匝花门山头黄云合忽作出塞入塞声白草胡沙寒飒飒翻身入破如有神前见后见回回新始知诸曲不可比采莲落梅徒聒耳世人学舞秖是舞姿态岂能得如此
　　裴将军宅芦管歌
　　辽东九月芦叶断辽东小儿采芦管可怜新管清且悲一曲风飘海头满海树萧索天雨霜管声寥亮月苍苍白狼河北堪愁恨莵城南皆断肠辽东将军长安宅美人芦管防佳客弄调啾飕胜洞箫发声窈窕欺横笛夜半髙堂客未回秪将芦管送君杯巧能陌上惊杨桺复向园中误落梅诸客爱之听未足髙卷珠帘列红烛将军醉舞不肯休更使美人吹一曲
　　韦贠外家花树歌
　　今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒防客花扑玉缸春酒香
　　范公丛竹歌【并序】
　　职方郎中兼侍御史范公乃于陜西使院内种竹新制丛竹诗以见示美范公之清致雅操遂为歌以和之
　　世人见竹不解爱知君种竹府庭内此君托根幸得地种来几时闻已大盛暑翛翛丛色寒闲宵槭槭叶声干能清案牍帘下见宜对琴书牕外看为君成阴将蔽日迸笋穿堦踏还出守节偏凌御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知
　　玉门关盖将军歌
　　盖将军真丈夫行年三十执金吾身长七尺颇有须玉门关城迥且孤黄沙万里白草枯南隣犬戎北接胡将军到来备不虞五千甲兵胆力麄军中无事但欢娱暖屋绣帘红地炉织成壁衣花毺灯前侍婢防玉壶金铛乱防野酡酥紫绂金章左右趋问着只是苍头奴美人一双闲且都朱唇翠眉映眀矑清歌一曲世所无今日喜闻凤将雏可怜絶胜秦罗敷使君五马漫踟蹰野草绣窠紫罗襦红牙缕马对摴蒱玉盘纎手撒作卢众中夸道不曾输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按邉储为君取醉酒剩沽醉争酒盏相喧呼忽忆咸阳旧酒徒送魏升卿擢第归东都因怀魏校书陆浑乔潭
　　井上桐叶雨灞亭巻秋风故人适战胜匹马归山东问君今年三十几能使香名满人耳君不见三峯直上五千仞见君文章亦如此如君兄弟天下稀雄辞健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆浑山下佳可赏蓬阁闲时日应往自料青云未有期谁知白发偏能长垆头青丝白玉瓶别时相顾酒如倾揺鞭举袂忽不见千树万树空蝉鸣
　　偃师东与韩樽同诣景云晖上人即事
　　山隂老僧解楞伽颍阳归客逺相过烟深草湿昨夜雨雨后秋风渡漕河空山终日尘事少平郊逺见行人小尚书碛上黄昏钟别驾渡头一归鸟
　　西亭子送李司马
　　髙髙亭子郡城西直上千尺与云齐盘崖縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花绿柳莺乱啼千家万井连廻谿酒行未醉闻暮鸡防笔操纸为君题为君题惜解防草萋萋没马蹄
　　渔父
　　扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乘流无定居世人那得识深意此翁取适非取鱼
　　登古邺城
　　下马登邺城城空复何见东风吹野火暮入飞云殿城隅南对望陵台漳水东流不复囘武帝宫中人去尽年年春色为谁来
　　邯郸客舍歌
　　客从长安来驱马邯郸道伤心丛台下一带生蔓草客舍门临漳水邉垂杨下系钓鱼船邯郸女儿夜沽酒对客挑灯夸数钱酩酊醉时日正午一曲狂歌垆上眠
　　戎葵花歌【戎一作蜀】
　　昨日一花开今日一花开今日花正好昨日花已老人生不得长少年莫惜牀头沽酒钱请君有钱向酒家君不见戎葵花
　　近体诗
　　寄左省杜拾遗
　　聨步趋丹陛分曹限紫微晓随天仗入暮惹御香归白发悲花落青云羡鸟飞圣朝无阙事自觉谏书稀
　　丘中春卧寄王子
　　田中开白室林下闭闗巻迹人方处无心云自闲竹深喧暮鸟花缺露春山胜事那能说王孙去未还
　　汉川山行呈成少尹
　　西蜀方防手南宫忆比肩平生犹不浅羇旅转相怜山店云迎客江村犬吠船秋来取一醉须待月光眠江行夜宿龙吼滩临眺思峩眉隐者兼寄幕中诸公
　　官舍临江口滩声已惯闻水烟晴吐月山火夜烧云且欲寻方士无心恋使君异乡何可住况复久离羣
　　敬酬李判官使院即事见呈
　　公府日无事吾徒只是闲草根侵桂础苔色上门闗饮砚时见鸟卷帘晴对山新诗吟未足昨夜梦东还酬崔十三侍御登玉垒山思故园见寄
　　玉垒天晴望诸峯尽觉低故园江树北斜日岭云西旷野看人小长空共鸟齐髙山徒仰止不得日攀跻
　　崔驸马山池重送宇文眀府【得苖字】
　　竹里过红桥花间借绿苖池凉醒别酒山翠拂行镳凤去妆楼闭鳬飞叶县遥不逢秦女在何处听吹箫
　　浐水东店送唐子归嵩阳
　　野店临官路重城压御隄山开灞水北雨过杜陵西归梦秋能作乡书醉嬾题桥囘忽不见征马尚闻嘶
　　送杜佐下第归陆浑别业
　　正月今欲半陆浑花未开出关见青草春色正东来夫子且归去明时方爱才还须及秋赋莫即隐蒿莱送张郎中赴陇右觐省卿公【时张卿公亦充节度留后】
　　中郎凤一毛世上独贤豪弱冠已银印出身唯宝刀还家卿月迥度陇将星髙幕下多相识边书醉嬾操
　　送郑少府赴滏阳
　　子真河朔尉邑里带清漳春草迎袍色晴花拂绶香青山入官舍黄鸟度宫墙若到铜台上应怜魏寝荒
　　还髙冠潭口留别舍弟
　　昨日山有信秖今耕种时遥传杜陵叟怪我还山迟独向潭上酌无人林下棊东谿忆汝处闲卧对鸬鷀
　　送张子尉南海
　　不择南州尉髙堂有老亲楼台重蜃气邑里杂鲛人海暗三山雨花明五岭春此乡多宝玉慎莫厌清贫
　　送张都尉东归
　　白羽绿弓年年只在边还家剑锋尽出塞马蹄穿逐虏西逾海平胡北到天封侯应不逺燕颔岂徒然
　　赵少尹南亭送郑侍御归东台
　　红亭酒瓮香白面绣衣郎砌冷虫喧座帘疎雨到床钟催离兴急弦逐醉歌长关树应先落随君满路霜奉送李太保兼御史大夫充渭北节度使【即太尉光弼弟】
　　诏出未央宫登坛近总戎上公周太保副相汉司空弓抱闗西月旗翻渭北风弟兄皆许国天地荷成功
　　虢州送天平何丞入京市马
　　关树晚苍苍长安近夕阳囘风醒别酒细雨湿行装习战边尘黒防秋塞草黄知君市骏马不是学燕王
　　送怀州吴别驾
　　灞上柳枝黄垆头酒正香春流饮去马暮雨湿行装驿路通函谷州城接太行覃怀人总喜别驾得王祥
　　送杨子
　　斗酒渭城边垆头耐醉眠梨花千树雪杨叶万条烟惜别添壶酒临岐赠马鞭看君颍上去新月到家圎
　　送人到安西
　　上马带胡钩翩翩陇度头小来思报国不是爱封侯万里乡为梦三边月作愁早须清黠虏无事莫经秋
　　发临洮将赴北庭留别
　　闻说轮台路连年见雪飞春风曾不到汉使亦应稀白草通疎勒青山过武威勤王敢道逺私向梦中归
　　与鲜于庶子泛汉江
　　急管更须吹杯行莫遣迟酒光红琥珀江色碧琉璃日影浮归棹芦花罥钓丝山公醉不醉问取葛疆知
　　登总持阁
　　髙阁逼诸天登临近日边晴开万井树愁看五陵烟槛外低秦岭窓中小渭川早知清净理常愿奉金仙
　　宿岐州北郭严给事别业
　　郭外山色暝主人林馆秋疎钟入卧内片月到牀头遥夜惜已半清言殊未休君虽在青琐心不忘沧洲
　　晚过盘石寺礼郑和尚
　　暂诣髙僧话来寻野寺孤岸花藏水碓谿水映风炉顶上巢新鹊衣中带旧珠谈禅未得去辍棹且踟蹰
　　虢州卧疾喜刘判官相过水亭
　　卧疾尝晏起朝来头未梳见君胜服药清话病能除低柳供系马小池堪钓鱼观棊不觉暝月出水亭初武威春暮闻宇文判官西使还已到晋昌
　　片雨过城头黄鹂上戍楼塞花飘客泪边柳挂乡愁白发悲明镜青春换敝裘君从万里使闻已到州
　　初授官题髙冠草堂
　　三十始一命宦情多欲阑自怜无旧业不敢耻微官涧水吞樵路山花醉药栏秖縁五斗米辜负一渔竿
　　过酒泉忆杜陵别业
　　昨夜宿祈连今朝过酒泉黄沙西际海白草北连天愁里难消日归期尚隔年阳关万里梦知处杜陵田
　　首秋轮台
　　异域阴山外孤城雪海边秋来唯有雁夏尽不闻蝉雨拂氊墙湿风揺毳幕羶轮台万里地无事歴三年
　　北庭作
　　雁塞通盐泽龙堆接醋沟孤城天北畔絶域海西头秋雪春仍下朝风夜不休可知年四十犹自未封侯
　　晩发五渡
　　客厌巴南地乡邻剑北天江村片雨外野寺夕阳邉芋叶藏山径芦花杂渚田舟行未可住乘月且须牵
　　巴南舟中夜书事
　　渡口欲黄昏归人争渡喧近钟清野寺逺火防江村见雁思乡信闻猿积泪痕孤舟万里外秋月不堪论
　　送卢郎中除杭州赴任
　　罢起郎官草初分刺史符海云迎过楚江月引归吴城底涛声震楼端蜃气孤千家窥驿舫五马饮春湖栁色供诗用莺声送酒须知君望乡处枉道上姑苏
　　六月三十日水亭送华阴王少府还县
　　亭晩人将别池凉酒未酣闗门劳夕梦仙掌引归骖荷叶藏渔艇藤花罥客簪残云收夏暑新雨带秋岚失路情无适离怀思不堪赖兹庭户里别有小江潭
　　送郭仆射节制剑南
　　铁马擐红缨幡旗出禁城眀王亲授钺丞相欲专征玉馔天防送金杯御酒倾劒门乘崄过阁道踏空行山鸟惊吹笛江猿看洗兵晓云随去阵夜月逐行营南仲今时往西戎计日平将心感知已万里寄悬旌
　　早秋与诸子登虢州西亭观眺
　　亭高出鸟外客到与云齐树防千家小天围万岭低残虹挂陜北急雨过关西酒榼縁青壁田傍绿谿微官何足道爱客且相防唯有乡园处依依望不迷
　　奉和中书舍人贾至早朝大眀宫
　　鸡鸣紫陌曙光寒莺啭皇州春色阑金阙晓钟开万户玉阶仙仗拥千官花迎剑佩星初落柳拂旌旗露未干独有凤凰池上客阳春一曲和皆难
　　和祠部王员外雪后早朝即事
　　长安雪后似春归积素凝华连曙晖色借玉珂迷晓骑光添银烛晃朝衣西山落月临天仗北阙晴云捧禁闱闻道仙郎歌白雪由来此曲和人稀
　　奉和杜相公发益昌
　　相国临戎别帝京拥麾持节逺横行朝登剑阁云随马夜渡巴江雨洗兵山花万朶迎征盖川柳千条拂去旌暂到蜀城应计日须知眀主待持衡
　　秋夕读书幽兴献兵部李侍郎
　　年纪蹉跎四十强自怜头白始为郎雨滋苔藓侵堦绿秋飒梧桐覆井黄惊蝉也解求髙树旅雁还应厌后行览巻试穿隣舍壁眀灯何惜借余光
　　使君席夜送严河南赴长水
　　娇歌急管杂青丝银烛金杯映翠眉使君地主能相送河尹天眀坐莫辞春城月出人皆醉野戍花深马去迟寄声报尔山翁道今日河南胜昔时
　　暮春虢州东亭送李司马归扶风别庐
　　柳亸莺娇花复殷红亭绿酒送君还到来函谷愁中月归去磻谿梦里山帘前春色应须惜世上浮名好是闲西望乡关肠欲断对君衫袖泪痕斑
　　西掖省即事
　　西掖重云开曙晖北山疎雨防朝衣千门柳色连青琐三殿花香入紫微平明端笏陪鹓列薄暮垂鞭信马归官拙自悲头白尽不如岩下掩荆扉
　　首春渭西郊行呈蓝田张二主簿
　　回风度雨渭城西细草新花踏作泥秦女峯头雪未尽胡公陂上日初低愁窥白发羞微禄悔别青山忆旧谿闻道辋川多胜事玉壶春酒正堪防
　　赴嘉州过城固县寻永安超禅师房
　　满寺枇杷冬着花老僧相见具袈裟汉王城北雪初霁韩信台西日欲斜门外不须催五马林中且听演三车岂料巴川多胜事为君书此报京华
　　行军九日思长安故园【时未收长安】
　　强欲登高去无人送酒来遥怜故园菊应傍战塲开
　　献封大夫破播仙凯歌
　　汉将承恩西破戎捷书先奏未央宫天子预开麟阁待秖今谁数贰师功
　　官军西出过楼兰营幕傍临月窟寒蒲海晓霜凝马尾葱山夜雪扑旌竿
　　鸣笳叠鼓拥回军破敌平蕃昔未闻大夫鹊印揺邉月天将龙旗掣海云
　　日落辕门鼔角鸣千羣面出蕃城洗兵鱼海云迎阵秣马龙堆月照营
　　题苜蓿峯寄家人
　　苜蓿峯边逢立春萌芦河上泪沾巾闺中只是空相忆不见沙场愁杀人
　　玉关寄长安李主簿
　　东去长安万里余故人何惜一行书玉关西望堪肠断况复眀朝是岁除
　　武威送刘判官赴碛西行军
　　火山五月行人少看君马去疾如鸟都防行营太白西角声一动胡天晓
　　虢州后亭送李判官使赴晋绛【得秋字】
　　西原驿路挂城头客散红亭雨未收君去试看汾水上白云犹似汉时秋
　　奉送贾侍御使江外
　　新骑骢马复承恩使出金陵过海门荆南渭北难相见莫惜衫襟着酒痕
　　送崔子还京
　　匹马西从天外归扬鞭只共鸟争飞送君九月交河北雪里题诗泪满衣
　　酒泉太守席上醉后作
　　酒泉太守能劒舞髙堂置酒夜击鼓胡笳一曲断人肠座上相看泪如雨
　　山房春事
　　梁园日暮乱飞鸦极目萧条三两家庭树不知人去尽春来还发旧时花
　　逢入京使
　　故园东望路漫漫双袖龙钟泪不干马上相逢无纸笔凭君传语报平安
　　碛中作
　　走马西来欲到天辞家见月两回圆今夜不知何处宿平沙万里絶人烟
　　赴北庭度陇思家
　　西向轮台万里余也知乡信日应疎陇山鹦鹉能言语为报家人数寄书
　　赵将军歌
　　九月天山风似刀城头猎马缩寒毛将军纵博场场胜赌得单于貂防袍
　　春梦
　　洞房昨夜春风起遥忆美人湘江水枕上片时春梦中行尽江南数千里














　　御定全唐诗录巻十四
　　钦定四库全书
　　御定全唐诗录卷十五
　　髙适
　　适字达夫沧州蓚人少濩落不事生产年过五十始留意诗什每吟一篇已为好事者称诵举有道科授封丘尉哥舒翰表为左骁骑兵曹掌书记禄山乱拜监察御史及翰兵败奔赴行在迁侍御史歴迁至劒南西川节度使代宗时为刑部侍郎转散骑常侍封渤海县侯卒諡曰忠适喜言王霸大畧务功名尚节义逢时多难以安危为已任有唐以来诗人之达者唯适而已
　　殷璠云常侍性拓落不拘小节耻预常科隐迹博徒才名自逺然适诗多胸臆语兼有气骨故朝野通赏其文至如燕歌行等篇甚多奇句且余所最深爱者未知肝胆向谁是令人却忆平原君吟讽不厌矣
　　古体诗
　　寄孟五少府
　　秋气落穷巷离忧兼暮蝉后时已如此髙兴亦徒然知君念淹泊忆我屡周旋征路见来鴈归人悲逺天平生感千里相望在贞坚
　　酬岑二十主簿秋夜见赠之作
　　舍下蛩乱鸣居然自萧索缅怀髙秋兴忽枉清夜作感物我心劳凉风惊二毛池空菡蓞死月出梧桐髙如何异乡县复得交才彦汩没嗟后时蹉跎耻相见箕山别来久魏阙谁不恋独有江海心悠悠未尝倦
　　别王彻
　　归客自南楚怅然思北临萧条秋风暮回首江淮深留君终日欢或为梁甫吟时辈想鹏举他人嗟陆沈载酒登平台赠君千里心浮云暗长路落日有归禽离别未足悲辛勤当自任吾知十年后季子多黄金
　　送韩九
　　惆怅别离日徘徊岐路前归人望独树匹马随秋蝉常与天下士许君兄弟贤良时正可用行矣莫徒然
　　宋中遇林虑杨十七山人因而有别
　　昔余涉漳水驱车行邺西遥见林虑山苍苍戞天倪邂逅逢尔曹説君彼岩栖萝径垂野蔓石房倚云梯秋韭何青青药苖数百畦栗林隘谷口栝树森回谿耕耘有山田纺绩有山妻人生茍如此何必组与珪谁谓逺相访曩情殊不迷檐前举醇醪灶下烹只鸡朔风忽振荡昨夜寒螀啼游子益思归罢琴伤解防出门尽原野白日黯已低始惊道路难终念言笑暌因声谢岑壑岁暮一攀跻
　　同诸公登慈恩寺浮图
　　香界冺羣有浮图岂诸相登临骇孤髙披拂欣大壮言是羽翼生迥出虚空上顿疑身世别乃觉形神王宫阙皆户前山河尽檐向秋风昨夜至秦塞多清旷千里何苍苍五陵郁相望盛时慙阮步末宦知周防输效独无因斯焉可游放
　　登广陵栖灵寺塔
　　淮南富登临兹塔信奇最直上造云族凭虚纳天籁迥然碧海西独立飞鸟外始知髙兴尽适与赏心防连山黯呉门乔木吞楚塞城池满牕下物象归掌内逺思驻江帆暮情结春霭轩车疑蠢动造化资大块何必了无身然后知所退
　　同韩四薛三东亭翫月
　　逺游怅不乐兹赏吾道存欵曲故人意辛勤清夜言东亭何寥寥佳境无朝昏堦墀近洲渚户牖当郊原矧乃穷周旋游时怡讨论树阴荡瑶瑟月气延清樽明河带飞鴈野火连荒村对此更愁予悠哉怀故园
　　宓公琴台诗【小序】
　　甲申岁适登子贱琴台赋诗三首首章怀宓公之德千祀不朽次章美太守李公能嗣子贱之政再造琴台末章多邑宰崔公能思子贱之政
　　宓子昔为政鸣琴登此台琴和人亦闲千载称其才临眺忽凄怆人琴安在哉悠悠此天壤唯有颂声来邦伯感遗事慨然建琴堂乃知静者心千载犹相望入室想其人出门何茫茫唯见白云合东邻邹鲁乡皤皤邑中老自夸邑中理何必升君堂然后知君美开门无犬吠早卧常晏起昔人不忍欺今我还复尔
　　李云南征蛮诗【并序】
　　天宝十一载有诏伐西南夷右相杨公兼节制之寄乃奏前云南太守李宓涉海自交趾击之道路险艰往复数万里盖百王所未通也十二载四月至于长安君子是以知庙堂使能而李公効节适忝斯人之旧因赋是诗
　　圣人赫斯怒诏伐西南戎肃穆庙堂上深沈节制雄遂令感激士得建非常功料死不料敌顾恩宁顾终鼓行天海外转战蛮夷中梯巘近髙鸟穿林经毒虫鬼门无归客北户多南风蜂虿隔万里云雷随九攻长驱大浪破急击羣山空饷道忽已逺悬军垂欲穷精诚动白日愤薄连苍穹野食掘田防晡餐兼僰僮收兵列亭堠拓地弥西东临事耻茍免履危能饬躬将星独照耀边色何溟蒙泸水夜可涉交州今始通归来长安道召见甘泉宫亷蔺若未死孙吴知暗同相逢论意气慷慨谢深
　　宋申
　　梁王昔全盛宾客复多才悠悠一千年陈迹唯高台寂寞向秋草悲风千里来
　　朝临孟诸上忽见芒砀间赤帝终已矣白云长不还时清更何有禾黍徧空山
　　梁苑白日暮梁山秋草时君王不可见修竹令人悲九月桑叶尽寒风鸣树枝
　　登髙临旧国怀古对穷秋落日鸿雁度寒城砧杵愁昔贤不复有行矣莫淹留
　　逍遥漆园吏防没不知年世事浮云外闲居大道边古来同一马今我亦忘筌
　　自淇涉黄河途中作
　　川上常极目世情今已闲去帆帯落日征路随长山亲友若云霄可望不可攀于兹任所惬浩荡风波间清晨泛中流羽族满汀渚黄鹄何处来昂藏寡俦侣飞鸣无人见饮啄岂得所云汉尔固知胡为不轻举野人头尽白与我忽相访手持青竹竿日暮淇水上虽老美容色虽贫亦闲放钓鱼三十年中心无所向南登滑台上却望河淇间竹树夹流水孤城对逺山念兹川路濶羡尔沙鸥闲长想别离处犹无音信还东入黄河水茫茫泛纡直北望太行山峩峨半天色山河相映带深浅未可测自昔有贤才相逢不相识秋日登滑台台高秋已暮独行既未惬懐土怅无趣晋宋何萧条羌胡散驰骛当时无战畧此地即邉戍兵革徒自勤山河孰云固乘闲喜临眺感物伤游寓惆怅落日前飘飖逺帆处北风吹万里南鴈不知数归意方浩然云沙更廻互
　　朝从北岸来泊船南河浒试共野人言深觉农夫苦去秋虽薄熟今夏犹未雨耕耘日勤劳租税兼防卤园蔬空寥落产业不足数尚有献芹心无因见明主
　　我行倦风湍辍棹将问津空传歌瓠子感慨独愁人孟夏桑叶肥秾隂夹长津蚕农有时节田野无闲人临水狎渔樵望山怀隐沦谁能去京洛顦顇对风尘
　　朝景入平川川长复垂柳遥看魏公墓突兀前山后忆昔大业时羣雄角奔走伊人何电迈独立风尘首传檄举敖仓拥兵屯洛口连营一百万六合如可有方项终比肩乱隋将假手力争固难恃骄战曷能久若使学萧曹功名当不朽
　　皤皤河濵叟相遇似有耻辍榜聊问之答言尽终始一生虽贫贱九十年未死且喜对儿孙弥慙逺城市结庐黄河曲垂钓长河里漫漫望云沙萧条听风水所思强饭食永愿在乡里万事吾不知其心只如此
　　登陇
　　陇头逺行客陇上分流水流水无尽期行人未云已浅才登一命孤剑通万里岂不思故乡从来感知巳
　　哭单父梁九少府
　　开箧泪沾臆见君前日书夜台今寂寞犹是子云居畴昔贪灵奇登临赋山水同舟南浦下望月西江里契濶多别离绸缪到生死九原即何处万事皆如此晋山徒嵯峨斯人已防防常时禄且薄殁后家复贫妻子在逺道弟兄无一人十上多苦辛一官常自哂青云将可致白日忽先尽唯有身后名空留无逺近
　　行路难
　　长安少年不少钱能骑骏马鸣金鞭五侯相逢大道邉美人弦管争流连黄金如斗不敢惜片言如山莫弃捐安知顦顇读书者暮宿灵台私自怜
　　君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管弦妾歌舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书
　　古大梁行
　　古城莽苍饶荆榛驱马荒城愁杀人魏王宫观尽禾黍信陵宾客随灰尘忆昨雄都旧朝市轩车照耀歌钟起军容带甲三十万国步连营一千里全盛须防那可论髙台曲池无复存遗墟但有狐狸迹古地空余草木根暮天揺落伤怀抱抚剑悲歌对秋草侠客犹传朱亥名行人尚识夷门道白璧黄金万户侯宝刀骏马填山丘年代凄凉不可问往来唯见水东流
　　邯郸少年行
　　邯郸城南游侠子自矜生长邯郸里千场纵博家仍富几处报讐身不死宅中歌笑日纷纷门外车马常如云未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒徃来射猎西山头
　　燕歌行【并序】
　　开元二十六年客有从御史大夫张公出塞而还者作燕歌行以示适感征戍之事因而和焉
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极邉土铁骑凭陵杂风雨战士军前半死生美人帐下犹歌舞大漠穷秋塞草腓孤城落日鬬兵稀身当恩遇常轻敌力尽闗山未解围铁衣逺戍辛勤久玉筯应啼别离后少妇城南欲断肠征人蓟北空囘首边庭飘飖那可度絶域苍茫无所有杀气三时作阵云寒声一夜传刁斗相看白刃雪纷纷死节从来岂顾勲君不见沙场征战苦至今犹忆李将军
　　人日寄杜二拾遗
　　人日题诗寄草堂遥怜故人思故乡柳条弄色不忍见梅花满枝空断肠身在逺藩无所预心怀百忧复千虑今年人日空相忆明年人日知何处一卧东山三十春岂知书剑老风尘龙钟还忝二千石愧尔东西南北人
　　九日酬顔少府
　　檐前白日应可惜篱下黄花为谁有行子迎霜未授衣主人得钱始沽酒苏秦顦顇人多厌蔡泽栖迟世看丑纵使登髙只断肠不如独坐空搔首
　　送别
　　昨夜离心正鬰陶三更白露西风髙萤飞木落何淅沥此时梦见西归客曙钟寥亮三四声东邻嘶马使人惊揽衣出户一相送唯见归云纵复横
　　送浑将军出塞
　　将军族贵兵且强汉家已是浑邪王子孙相承在朝野至今部曲燕支下控尽用阴山儿登阵长骑大宛马银鞍玉勒绣蝥弧每逐嫖姚破骨都李广从来先将士衞青未肯学孙吴传有沙场千万骑昨日边庭羽书至城头畵角三四声匣里宝刀昼夜鸣意气能甘万里去辛勤动作一年行黄云白草无前后朝建旌旄夕刁斗塞下应多侠少年闗西不见春杨柳从军借问所从谁击剑酣歌当此时逺别无轻绕朝策平戎早寄仲宣诗
　　封丘作
　　我本渔樵孟诸野一生自是悠悠者乍可狂歌草泽中宁堪作吏风尘下秖言小邑无所为公门百事皆有期拜迎官长心欲碎鞭挞黎庶令人悲归来向家问妻子举家尽笑今如此生事应须南亩田世情付与东流水梦想旧山安在哉为衔君命日迟回乃知梅福徒为尔转忆陶潜归去来
　　别韦参军
　　二十解书剑西游长安城举头望君门屈指取公卿国风冲融迈三五朝廷欢乐弥寰宇白璧皆言赐近臣布衣不得干明主归来洛阳无负郭东过梁宋非吾土兎苑为农岁不登鴈池垂钓心长苦世人向我同众人惟君于我最相亲且喜百年有交态未尝一日辞家贫弹棊击筑白日晚纵酒髙歌杨柳春欢娱未尽分散去使我惆怅惊心神丈夫不作儿女别临岐涕泪沾衣巾
　　送田少府贬苍梧
　　沈吟对迁客惆怅西南天昔为一官未得意今向万里令人怜念兹斗酒成暌间停舟叹君日将晏逺树应怜北地春行人却羡南归雁丈夫穷达未可知看君不合长数奇江山到处堪乘兴杨栁青青那足悲
　　赋得还山吟送沈四山人
　　还山吟天髙日暮寒山深送君还山识君心人生老大须恣意看君解作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眼时忆问醒时事梦魂可以相周旋
　　近体诗
　　醉后赠张九旭
　　世上谩相识此翁殊不然兴来书自圣醉后语尤颠白发老闲事青云在目前牀头一壶酒能更几囘眠
　　途中寄徐录事【比以王书见赠】
　　落日风雨至秋天鸿雁初离忧不堪比旅馆复何如君又几时去我知音信疎空多箧中赠长见右军书
　　别冯判官
　　碣石辽西地渔阳蓟北天闗山唯一道雨雪尽三邉才子方为客将军正渴贤遥知幕府下书记日翩翩
　　送刘评事充朔方判官赋得征马嘶
　　征马向边州萧萧嘶不休思深应带别声断为兼秋岐路风将逺闗山月共愁赠君从此去何日大刀头
　　送郑侍御谪闽中
　　谪去君无恨闽中我旧过大都秋雁少只是夜猿多东路云山合南天瘴疠和自当逢雨露行矣慎风波
　　送李侍御赴安西
　　行子对飞蓬金鞭指铁骢功名万里外心事一杯中卤障燕支北秦城太白东离魂莫惆怅看取宝刀雄
　　使青夷军入居庸
　　匹马行将久征途去转难不知边地别秖讶客衣单谿冷泉声苦山空木叶干莫言闗塞极云雪尚漫漫
　　信安王幕府诗【并序】
　　开元二十年国家有事林胡诏礼部尚书信安王总戎大举时考功郎中王公司勲郎中刘公主客郎中魏公侍御史李公监察御史崔公咸在幕府诗以颂美数公见于词凡三十韵
　　云纪轩皇代星髙太白年庙堂咨上策幕府制中权磐石藩维固升坛礼乐先国章荣印绶公服贵貂蝉乐善旌深徳输忠格上剪桐光宠锡题剑美贞坚圣祚雄图广师贞武德防雷霆七校发旌斾五营连华省征羣乂霜台举二贤岂伊公望逺曾是茂才迁并秉韬钤术兼该翰墨筵帝思麟阁像臣献柏梁篇振玉登辽甸摐金歴蓟壖度河飞羽檄横海泛楼船北伐声逾迈东征务以専讲戎喧涿野料敌静居延军势持三畧兵戎自九天朝瞻授钺去时听偃戈旋大漠风沙里长城雨雪邉云端临碣石波际隐朝鲜夜壁冲髙斗寒空驻防防倚弓元莵月饮马白狼川庶物随交泰苍生解倒悬四郊增气象万里絶风烟闗塞鸿勲着京华甲第全落梅横吹后春色凯歌前直道常兼济微才独弃捐曳裾诚已矣投笔尚凄然作赋同元淑能诗匪仲宣云霄不可望空欲仰神仙
　　送柴司户充刘卿判官之岭外
　　岭外资雄镇朝端宠节旄月卿临幕府星使出词曹海对羊城濶山连象郡髙风霜驱瘴疠忠信涉波涛别恨随流水交情脱宝刀有才无不适行矣莫徒劳
　　陪窦侍御泛灵云池
　　白露时先降清川思不穷江湖仍塞上舟楫在军中舞换临津树歌饶向晚风夕阳连积水邉色满秋空乘兴宜投辖邀欢莫避骢谁怜持弱羽犹欲伴鹓鸿
　　陪窦侍御灵云南亭宴诗【幷序】
　　凉州近塞髙下其池亭盖以耀蕃落也幕府董帅雄勇径践戎庭自阳闗而西犹枕席矣军中无事君子饮食宴乐宜哉白简在邉清秋多兴况水具舟檝山兼亭台始临泛而写烦俄登陟以寄傲丝桐徐奏林木更爽觞葡萄以递欢指兰茝而可掇胡天一望云物苍然雨萧萧而牧马声断风嫋嫋而邉歌几处又足悲矣员外李公曰七日者何牛女之夕也夫贤者何得谨其时请赋南亭诗列之于后
　　人幽宜眺听目极喜亭台风景知愁在闗山忆梦回秖言殊语黙何意忝游陪连唱波澜动冥搜物象开新秋归逺树残雨拥轻雷檐外长天尽樽前独鸟来常吟塞下曲多谢幕中才河汉徒相望嘉期安在哉
　　东平别前卫县李宷少府
　　黄鸟翩翩杨柳垂春风送客使人悲怨别自惊千里外论交却忆十年时云开汶水孤防逺路绕梁山匹马迟此地从来可乘兴留君不住益凄其
　　夜别韦司士【得城字】
　　髙馆张灯酒复清夜钟残月鴈归声只言啼鸟堪求侣无那春风欲送行黄河曲里沙为岸白马津边柳向城莫怨他乡暂离别知君到处有逢迎
　　送李少府贬峡中王少府贬长沙
　　嗟君此别意何如驻马衔杯问谪居巫峡啼猿数行泪衡阳归雁几封书青枫江上秋天逺白帝城边古木疎圣代即今多雨露暂时分手莫踌躇
　　重阳
　　节物惊心两鬓华东篱空绕未开花百年将半仕三已五亩就荒天一涯岂有白衣来剥啄一从乌帽自欹斜真成独坐空搔首门柳萧萧噪暮鸦
　　田家春望
　　出门何所见春色满平芜可叹无知已髙阳一酒徒
　　九曲词
　　铁骑横行铁岭头西看逻逤取封侯青海只今将饮马黄河不用更防秋
　　营州歌
　　营州少年厌原野狐裘防茸猎城下鲁酒千钟不醉人胡儿十岁能骑马
　　塞上听吹笛
　　雪净胡天牧马还月明羌笛戍楼间借问梅花何处落风吹一夜满闗山
　　别董大
　　十里黄云白日曛北风吹鴈雪纷纷莫愁前路无知已天下谁人不识君
　　听张立本女吟
　　危冠广袖楚宫妆独步闲庭逐夜凉自把玉钗敲砌竹清歌一曲月如霜
　　除夜
　　旅馆寒灯独不眠客心何事转凄然故乡今夜思千里愁鬓明朝又一年
　　李颀
　　颀东川人开元十三年贾季邻榜进士调新乡尉殷璠云颀诗发调既新修词亦秀杂歌尤善理最长惜其伟才只到黄绶故论其家数往往髙于众作
　　古体诗
　　渔父歌
　　白首何老人蓑笠蔽其身避世常不仕钓鱼清江滨浦沙明濯足山月静垂纶寓宿湍与瀬行歌秋复春持竿湘岸竹爇火芦洲薪緑水饭香稻青荷包紫鳞于中还自乐所欲全吾真而笑独醒者临流多苦辛
　　东京寄万楚
　　濩落久无用隐身甘采薇仍闻薄宦者还事田家衣颍水日夜流故人相见稀春山不可望黄鸟东南飞濯足岂长往一樽聊可依了然潭上月适我胸中机在昔同门友如今出处非优游白虎殿偃息青琐闱且有荐君表当看防手归寄书不待面兰茝空芳菲
　　寄焦链师
　　得道凡百岁烧丹惟一身悠悠孤峯顶日见三花春白鹤翠微里黄精幽涧滨始知世上客不及山中人仙境若在梦朝云如可亲何由覩顔色挥手谢风尘
　　赠张旭
　　张公性嗜酒豁达无所营皓首穷草时称太湖精露顶据胡牀长叫三五声兴来洒素壁挥笔如流星下舍风萧条寒草满户庭问家何所有生事犹浮萍左手持蟹螯右手执丹经瞪目视霄汉不知醉与醒诸宾且方坐旭日临东城荷叶裹江鱼白瓯贮香秔微禄心不屑放神于八纮时人不识者即是安期生
　　登首阳山谒夷齐庙
　　古人已不见乔木竟谁过寂莫首阳山白云空复多苍苔归地骨皓首采薇歌毕命无怨色成仁其若何我来入遗庙时微清和落日吊山鬼回风吹女萝石门正西豁引领望黄河千里一飞鸟孤光东逝波驱车层城路惆怅此巗阿
　　谒张果先生
　　先生谷神者甲子焉能计自说轩辕师于今几千岁寓游城郭里浪迹希夷际应物云无心逢时舟不系餐霞断火粒野服兼荷制白雪净肌肤青松养身世韬精殊豹隐链骨同蝉蜕忽去不知谁偶来宁有契二仪齐寿考六合随休憇彭耼犹婴孩松期且微细尝闻穆天子更忆汉皇帝亲屈万乘尊将穷四海裔车徒徧草木锦帛招谈说八骏空往还三山转亏蔽吾君感至德元老欣来诣受箓金殿开清斋玉堂闭笙歌迎拜首羽帐崇严衞禁柳垂香鑪宫花拂仙袂祈年宝祚广致福苍生惠何必待龙髯鼎成方取济
　　光上座廊下众山五韵
　　名岳在庑下吾师居一牀每闻楞伽经只对清翠光百谷聚雪色莓苔侵屋梁气盘古壁转势引幽堦长愿游薜叶下日见金鑪香
　　宋少府东谿泛舟
　　登岸还入舟水禽惊笑语晚叶低众色湿云带残暑落日乘醉归谿流复几许
　　与诸公游济读泛舟
　　济水出王屋其源来不穷洑泉数眼沸平地流清通皇帝崇祀典诏书视三公分官祷灵庙奠璧沈河宫神应毎如答松篁气葱茏苍螭送飞雨赤鲤喷廻风洒酒布瑶席吹箫下玉童元冥掌阴事祝史告年丰百谷趋潭底三光悬镜中浅深露沙石苹藻生虚空晚景临泛美亭臯轻霭红晴山傍舟檝白鹭惊丝桐我本家颍北开门见维嵩焉知松峯外又有天坛东左手正接防浩歌眄青穹夷犹傲清吏偃仰狎渔翁对此川上闲非君谁与同霜凝逺村渚月净蒹葭丛兹境信难遇为欢殊未终淹留怅言别烟屿夕微蒙
　　赠别髙三十五
　　五十无产业心轻百万资屠沽亦与羣不问君是谁饮酒复垂钓狂歌兼咏诗焉知汉髙士莫识越鸱夷寄迹栖霞山蓬头睢水湄忽然辟命下众谓趋丹墀沐浴着赐衣西来马行迟能令相府重且有函闗期僶俛从寸禄旧游梁宋时皤皤邑中叟相鬓如丝官舍栁林静河梁杏叶滋摘芳云景晏把手秋蝉悲小县情未惬折腰君莫辞吾观主人意不久召京师
　　送马录事赴永阳
　　子为郡从事主印清淮邉谈笑一州里从容羣吏先手持三尺令遣决如流泉太守既相许诸公谁不然孤城连海树万室带山烟春日谿湖净芳洲葭菼连炊秔蟹螯熟下筯鲈鱼鲜野鹤宿檐际楚云飞面前听歌送离曲且驻木兰船赠尔八行字当闻佳政传
　　临别送张諲入蜀
　　出门便为客惘然悲徒御四海维一身茫茫欲何去经山复歴水百恨将千虑剑阁望梁州是君断肠处孤云伤客心落日感君深梦里蒹葭渚天邉橘柚林蜀江流不测蜀路险难寻木有相思号猿多愁苦音莫向禺山隐禺山地非近故乡可归来眼见芳菲尽
　　不调归东川别业
　　寸禄言可取托身将见遗慙无匹夫志悔与名山辞绂冕谢知已林园多后时葛巾方濯足蔬食但垂帷十室对河岸渔樵秪在兹青郊香杜若白水映茅茨昼景彻云树夕阴澄古逵渚花独开晚田鹤静飞迟且复乐生事前贤为我归清歌聊鼔楫永日望佳期
　　晚归东园
　　出郭喜见山东行亦未逺夕阳带归路霭霭秋稼晚樵者乘霁归野夫及星饭请谢朱轮客垂竿不复返
　　裴尹东谿别业
　　公才廊庙器官亚河南守别墅临都门惊湍激前后旧交与羣从十日一防手幅巾望寒山长啸对髙栁清欢信可尚散吏亦何有岸雪青城阴水光逺林首闲观野人筏或饮川上酒幽云澹徘徊白鹭飞左右庭竹垂卧内村烟隔南阜始知物外情簪绂同刍狗
　　无尽上人东林禅居
　　草堂毎多暇时谒山僧门所对但羣木终朝无一言我心爱流水此地临清源含吐山上日蔽亏松外村孤峯隔身世百衲老寒暄禅户积朝雪花龛来暮猿顾余守耕稼十载隐田园萝篠慰舂汲岩潭恣讨论泄云岂知限至道莫探且愿啓闗锁于焉微尚存
　　题綦毋校书所居
　　常称挂冠吏昨日归沧洲行客暮帆逺主人庭树秋岂伊问天命但欲为山游万物我何有白云空自幽萧条江海上日夕见丹丘生事非渔钓赏心随去留惜哉旷微月欲济无轻舟倐忽令人老相思河水流
　　题卢道士房
　　秋砧响落木共坐茅君家惟见两童子林前汲井华空坛静白日神鼎飞丹砂尘尾拂霜草金铃揺霁霞上章人世隔看奕桐阴斜稽首问仙要黄精堪饵花
　　古从军行
　　白日登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见蒲桃入汉家
　　古行路难
　　汉家名臣杨德祖四代五公享茅土父子兄弟绾银黄跃马鸣珂朝建章火浣单衣绣方领茱萸锦带玉盘囊宾客塡街复满座片言出口生辉光世人逐势争奔走沥胆隳肝惟恐后当时一顾登青云自谓生死长随君一朝谢病还乡里穷巷苍苔絶知巳秋风落叶闭重门昨日论交竟谁是薄俗嗟嗟难重陈深山麋鹿可为隣鲁连所以蹈东海古往今来称达人
　　缓歌行
　　小来托身攀贵游轻财破产无所忧暮拟经过石渠署朝将出入铜龙楼结交杜陵轻薄子谓言可生复可死一沈一浮防有时弃我翻然如脱屣男儿立身须自强十年闭户颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五陵宾从莫敢视三省官僚揖者稀早知今日读书是悔作从前任侠非
　　琴歌
　　主人有酒欢今夕请奏鸣琴广陵客月照城头乌半飞霜凄万树风入衣铜鑪华烛烛增辉初弹渌水后楚妃一声已动物皆静四座无言星欲稀清淮奉使千余里敢告云山从此始
　　放歌行答从弟墨卿
　　小来好文耻学武世上功名不解取虽沾寸禄已后时徒欲出身事明主柏梁赋诗不及宴长楸走马谁相数敛迹俛眉心自甘髙歌击节声半苦由是蹉跎一老夫养鸡牧豕城东隅空歌汉代萧相国肯事霍家冯子都徒尔当年声籍籍滥作词林两京客故人斗酒安陵桥黄鸟春风洛阳陌吾家令弟才不羁五言破的人共推兴来逸气如涛涌千里长江归海时别离短景何萧索佳句相思能间作举头遥望鲁阳山木叶纷纷向人落
　　王母歌
　　武皇斋戒承华殿端拱须臾王母见霓旌照耀麒麟车羽盖淋漓孔雀扇手指交梨遣帝食可以长生临防县头上复戴九星冠总领玉童坐南面欲闻要言今告汝帝乃焚香请此语若能链魄去三尸后当见我天皇所顾谓侍女董双成酒阑可奏云和笙红霞白日俨不动七龙五凤纷相迎惜哉志骄神不恱叹息马蹄与车辙复道歌钟杳将暮深宫桃李飞成雪为看青玉五枝灯蟠螭吐火光欲絶
　　鲛人歌
　　鲛人潜织水底居侧身上下随游鱼轻绡文防不可识夜夜澄波连月色有时寄宿来城市海岛青冥无极巳泣珠报恩君莫辞今年相见明年期始知万族无不有百尺深泉架户牖鸟没空山谁复望一望云涛堪白首
　　欲之新乡答崔颢綦母潜
　　数年作吏家屡空谁道黑头成老翁男儿在世无产业行子出门如转蓬吾属交欢此何夕南家捣衣动归客铜鑪将炙相欢饮星宿纵横露华白寒风卷叶渡滹沱飞雪布地悲峨峨孤城日落见栖鸟马上时闻渔者歌眀朝东路把君手腊日辞君期岁首自知寂莫无去思敢望县人致牛酒
　　送康洽入京进乐府歌
　　识子十年何不遇只爱欢游两京路朝吟左氏娇女篇夜诵相如美人赋长安春物旧相宜小苑蒲萄花满枝柳色偏浓九华殿莺声醉杀五陵儿曳裾此日从何所中贵由来尽相许白裌春衫仙吏赠乌皮隐几台郎与新诗乐府唱堪愁御妓应传鳷鹊楼西上虽因长公主终须一见曲陵侯
　　送刘十
　　三十不官亦不娶时人焉识道髙下房中唯有老氏经枥上空余少游马往来嵩华与函秦放歌一曲前山春西林独鹤引闲步南涧飞泉清角巾前年上书不得意归卧东窓兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生
　　别梁锽
　　梁生倜傥心不羁途穷气盖长安儿回头转眄似雕鹗有志飞鸣人岂知虽云四十无禄位曾与大军掌书记抗辞请刃诛部曲作色论兵犯二帅一言不合龙额侯击剑拂衣从此弃朝朝饮酒黄公垆脱帽露顶争叫呼庭中犊鼻昔尝挂怀里琅玕今在无时人见子多落魄共笑狂謌非逺图忽然遣跃紫骝马还是昂藏一丈夫洛阳城头晓霜白层氷峩峩满川泽但闻行路吟新诗不叹举家无担石莫言贫贱长可欺覆篑成山当有时莫言富贵长可托木槿朝看暮还落不见古时塞上翁倚伏由来任天作去去沧波勿复陈五湖三江愁杀人
　　少室雪晴送王宁
　　少室众峯几峯别一峯晴见一峯雪隔城半山连青松素色峨峨千万重过景斜临不可道白云欲尽难为容行人与我翫幽境北风切切吹衣冷惜别浮桥驻马时举头试望南山岭
　　送陈章甫
　　四月南风大麦黄枣花未落桐隂长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万卷不肻低头在草莽东门酤酒饮我曹心轻万事如鸿毛醉卧不知白日暮有时空望孤云髙长河浪头连天黒津吏停舟渡不得郑国游人未及家洛阳行子空叹息闻道故林相识多罢官昨日今如何
　　爱敬寺古藤歌
　　古藤池水盘树根左攫右挐龙虎蹲横空直上相陵突丰茸离纚若无骨风雷霹雳连黑枝人言其下藏妖魑空庭落叶作开合十月苦寒常倒垂忆昨花飞满空殿密叶吹香饭僧遍南阶双桐一百尺相与年年老霜霰崔五六图屏风各赋一物得乌孙佩刀
　　乌孙腰间佩两刀刃可吹毛锦为带握中枕宿穹庐室马上割飞蠮螉塞执之魍魉谁能前气凛清风沙漠边磨用阴山一片玉洗将胡地独流泉主人屏风写奇状铁鞘金镮俨相向回头瞪目时一看使予心在江湖上
　　古意
　　男儿事长征少小幽燕客赌胜马蹄下由来轻七尺杀人莫敢前须如猬毛磔黄云陇底白雪飞未得报恩不能归辽东小妇年十五惯弹琵琶解歌舞今为羌笛出塞声使我三军泪如雨
　　郑樱桃歌
　　石季龙僭天禄擅雄豪美人姓郑名樱桃樱桃美顔香且泽娥娥侍寝专宫掖后庭巻衣三万人翠眉清镜不得亲宫军女骑一千匹繁花照耀漳河春织成花映红纶巾红旗掣曵卤簿新鸣鼙走马接飞鸟铜防瑟瑟随去尘凤阳重门如意馆百尺金梯倚银汉自言富贵不可量女为公主男为王赤花双簟珊瑚牀盘龙斗帐琥珀光淫昏伪位神所恶灭石者陵终不悟邺城苍苍白露微世事翻覆黄云飞
　　送刘昱
　　八月寒苇花秋江浪头白北风吹五两谁是浔阳客鸬鷀山头微雨晴扬州郭里暮潮生行人夜宿金陵渚试听沙边有雁声
　　听董大弹胡笳声兼寄语弄房给事
　　蔡女昔造胡笳声一弹一十有八拍胡人落泪沾边草汉使断肠对归客古戍苍苍烽火寒大荒沈沈飞雪白先拂商弦后角羽四郊秋叶惊摵摵董夫子通神眀深松窃听来妖精言迟更速皆应手将往复旋如有情空山百鸟散还合万里浮云隂且晴嘶酸雏鴈失羣夜断絶胡儿恋母声川为静其波鸟亦罢其鸣乌孙部落家乡逺逻逤沙尘哀怨生幽音变调忽飘洒长风吹林雨堕瓦迸泉飒飒飞木末野鹿呦呦走堂下长安城连东掖垣凤凰池对青琐门髙才脱畧名与利日夕望君抱琴至
　　近体诗
　　寄镜湖朱处士
　　澄霁晚流濶微风吹緑苹鳞鳞逺峯见淡淡平湖春芳草日堪把白云心所亲何时可为乐梦里东山人
　　送人尉闽中
　　可叹芳菲日分为万里情阊门折垂柳御苑听残莺海戍通闽邑江防过楚城客心君莫问春草是王程
　　送卢逸人
　　洛阳为此别防手更何时不复人间见秖应海上期清谿入云木白首卧茅茨共惜卢敖去天邉望所思
　　望秦川
　　秦川朝望迥日出正东峰逺近山河净逶迤城阙重秋声万户竹寒色五陵松客有归欤叹凄其霜露浓
　　晚归故园
　　荆扉带郊郭稼穑满东菑倚杖寒山暮鸣梭秋叶时回云覆阴谷返景照霜梨澹泊真吾事清风别自兹
　　宿香山寺石楼
　　夜宿翠微半髙楼闻暗泉渔舟带逺火山磬发孤烟衣拂云松外门清河汉边峯峦低枕席世界接人天霭霭花出雾辉辉星映川东林曙莺满惆怅欲言旋
　　圣善阁送裴廸入京
　　云华满髙阁苔色上钩栏药草空堦静梧桐返照寒清吟可愈疾防手暂同欢坠叶和金磬饥乌鸣露盘伊流惜东别灞水向西看旧托含香署云霄何足难
　　送乔琳
　　草緑小平津花开伊水濵今君不得意孤负帝乡春口不言金帛心常任屈伸阮公能饮酒陶令肯羞贫阳羡风流地沧江游寓人菱歌五湖逺桂树八公隣青鸟迎孤棹白云随一身潮随秣陵上月映石头新未可逃名利应须在缙绅汀洲芳杜色劝尔暂垂纶
　　寄司勲卢贠外
　　流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晚荐雄文似者故人今已赋长杨
　　寄綦毋三
　　新加大邑绶仍黄近与单车去洛阳顾眄一过丞相府风流三接令公香南川稉稻花侵县西岭云霞色满堂共道进贤防上赏看君几岁作台郎
　　送魏万之京
　　朝闻游子唱离歌昨夜微霜初渡河鸿雁不堪愁里听云山况是客中过闗城树色催寒近御苑砧声向晚多莫见长安行乐处空令岁月易蹉跎
　　送李回
　　知君官属大司农诏幸骊山职事雄岁发金钱供御府昼看仙液注离宫千岩曙雪旌门上十月寒花辇路中不覩声名与文物自伤流滞去闗东
　　宿莹公禅房闻梵
　　花宫仙梵逺微微月隐髙城钟漏稀夜动霜林惊落叶晓闻天籁发清机萧条已入寒空静飒防仍随秋雨飞始觉浮生无住着顿令心地欲皈依
　　题璿公山池
　　逺公遯迹庐山岑开士幽居只树林片石孤峯窥色相清池白月照禅心指挥如意天花落坐卧闲房春草深此外俗尘俱不染惟余元度得相寻
　　题卢五旧居
　　物在人亡无见期闲庭系马不胜悲窓前绿竹生空地门外青山如旧时怅望秋天鸣坠叶巑岏枯栁宿寒鸱忆君泪落东流水岁岁花开知是谁
　　寄韩鹏
　　为政心闲物自闲朝看飞鸟暮飞还寄书河上神明宰羡尔城头姑射山
　　白花原【一作王昌龄出塞行】
　　白花原头望京师黄河水流无已时穷秋旷野行人絶马首东来知是谁
　　野老曝背
　　百岁老翁不种田惟知曝背乐残年有时扪虱独搔首目送归鸿篱下眠
　　裴迪
　　迪初与王维崔兴宗俱居终南天宝后为蜀州刺史
　　近体诗
　　春日与王右丞过新昌里访吕逸人不遇
　　恨不逢君出荷蓑青松白屋更无他陶令五男曾不有蒋生三径枉相过芙容曲沼春流满薜荔成帷晚霭多闻説桃源好迷客不如髙卧眄庭柯
　　孟城坳
　　结庐古城下时登古城上古城非畴昔今人自来往
　　华子冈
　　落日松风起还家草露晞云光侵履迹山翠拂人衣
　　宫槐陌
　　门前宫槐陌是向欹湖道秋来山雨多叶落无人扫陶翰
　　翰润州人开元中为礼部员外以氷壶赋得名殷璠云歴代词人诗笔双美者鲜矣今陶生实为兼之既多兴象复备风骨三百年以前方可论其体裁
　　古体诗
　　古塞下曲
　　进军飞狐北穷冦势将变日落沙尘昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰
　　燕歌行
　　请君留楚调听我吟燕歌家在辽水头边风意气多出身为汉将正值戎未和雪中凌天山氷上度交河大小百余战封侯竟蹉跎归来灞陵下故旧无相过雄剑委尘匣空门唯雀罗玉篸还赵姝瑶琴付齐娥昔日不为乐时哉今奈何
　　宿天竺寺
　　松栢乱岩口山西微径通天开一峯见宫阙生虚空正殿倚霞壁千楼标石丛夜来猿鸟静钟梵寒云中峰翠映湖月泉声乱谿风心超诸境外了与悬解同眀发唯改视朝日长崖东湖色浓荡漾海光渐曈曚葛仙迹尚在许氏道犹崇独往古来事幽怀期二公
　　出萧闗怀古
　　驱马击长剑行役至萧闗悠悠五原上永眺闗河前北兵三十万此中常控秦城亘宇宙汉帝理旌旃刁斗鸣不息羽书日夜传五军计莫就三策议空全大漠横万里萧条絶人烟孤城当瀚海落日照祈连怆矣苦寒奏怀哉式微篇更蜚秦楼月夜夜出胡天
　　南楚怀古
　　南国久芜漫我来空鬰陶君看章华宫处处生黄蒿但见陵与谷岂知贤与豪精魂托古木宝玉捐江臯倚棹下晴景回舟随晚涛碧云暮寥落湖上秋天髙往事那堪问此心徒自劳独余湘水上千载闻离骚
　　赠房侍御【时房公在新安】
　　志人固不羁与道常周旋进则天下仰已之能晏然褐衣东府召执简南台先雄义每特立犯顔岂图全谪居东南逺逸气吟芳荃适防寥廓趣清波更夤縁扁舟入五湖发防洞庭前浩荡临海曲超遥济江壖征奇忽忘反遇兴将弥年乃悟范生智足眀渔父贤郡临新安渚佳赏此城偏日夕对层岫云霞映晴川闲居变秋色偃卧含贞坚倚伏自相待行藏互推迁君其振羽翮岁晏将冲天
　　望太华赠卢司仓
　　作吏至西华乃观三峯壮削成元气中杰出天河上如有飞动色不知青冥状巨灵安在哉厥迹犹可望方此叹行旅末由饰仙装葱茏记星坛明灭数云嶂良友垂真契宿心所微尚敢投归山吟霞径一相访
　　乘潮至渔浦
　　舣棹乘早潮潮来如风雨嶂髙忽已届峰暗莫及覩崩腾心为失浩荡目无主风停浪始开漾漾入渔浦云景共澄霁江山相含吐伟哉造化工此事已终古流沫诚足诫商歌调易苦颇因忠信全客念犹栩栩
　　早过临淮
　　夜泊三渚风晨过临淮岛潮中海气白城上楚云早鳞鳞渔浦帆漭漭芦洲草川路日浩荡惄焉心如捣且言任倚伏何暇念枯槁范子名屡移蘧公志常保古人去已久此理今难道
　　赠郑员外
　　骢马拂绣裳按兵辽水阳西分雁门骑北逐楼烦王闻道五军集相邀百战场风沙暗天起虏阵森已行儒服揖诸将雄谋呑八荒金门来见谒朱绂生辉光数载侍御史稍迁尚书郎人生志气立所贵功业昌何必守章句终年事苍黄同时献赋客尚在东陵傍
　　近体诗
　　新安江林
　　江源南去永野饭暂维梢古戍悬渔网空林露鸟巢雪晴山脊见沙浅浪痕交自笑无谋者逢人作解嘲
　　柳陌听早莺
　　忽来枝上啭还似谷中声乍使香闺静偏伤逺客情间闗难辨处断续若频惊玉勒留将久青楼梦不成千门晓发万井报春生徒有知音赏慙非臯鹤鸣

　　御定全唐诗录巻十五
　　钦定四库全书
　　御定全唐诗録卷十六
　　王昌龄
　　昌龄字少伯江宁人第进士补秘书郎又中宏词科迁泛水尉不防细行贬龙标尉其诗绪宻而思清时谓王江宁云
　　殷璠云元嘉以还四百年内曹刘陆谢风骨顿尽顷有太原王昌龄鲁国储光羲克嗣厥迹且两贤气同体别而王稍声峻余尝覩王公长平伏寃又吊枳道赋仁有余也奈何晚节不矜细行谤议沸腾垂歴遐荒使知音者叹息
　　古体诗
　　古意
　　桃花四面发桃叶一枝开欲暮黄鹂啭伤心玉镜台清筝向明月半夜春风来
　　塞下曲
　　蝉鸣空桑林八月萧闗道出塞入塞寒处处黄芦草从来幽并客皆共尘沙老莫学游侠儿矜夸紫骝好饮马渡秋水水寒风似刀平沙日未没黯黯见临洮昔日长城战咸言意气髙黄尘是今古白骨乱蓬蒿
　　从军行
　　向夕临大荒朔风轸归虑平沙万里余飞鸟宿何处朔骑猎长原翩翩傍河去边声摇白草海气生黄雾百战苦风尘十年履霜露虽投定逺笔未坐将军树早知行路难悔不理章句
　　放歌行
　　南渡洛阳津西望十二楼明堂坐天子月朔朝诸侯清乐动千门皇风被九州庆云从东来泱漭抱日流升平贵论道文墨将何求有诏征草泽微诚将献谋冠冕如星罗拜揖曹与周望尘非吾事入赋且迟留幸蒙国士识因脱负薪裘今日放歌行以慰梁甫愁但营数斗禄奉养每丰羞愿得金膏遂飞云亦可俦
　　越女
　　越女作桂舟还将桂为楫湖上水渺漫清江不可涉摘取芙蓉花莫摘芙蓉叶将归问夫壻顔色何如妾
　　郑县宿陶太公馆中赠冯六元二
　　儒有轻王侯脱略当世务本家蓝田下非为渔弋故无何困躬耕且欲驰永路幽居与君近出谷同所骛昨日辞石门五年变秋露云龙未相感干谒亦已屡子为黄绶羁余忝蓬山顾京门望西岳百里见郊树飞雨祠上来霭然闗中暮驱车郑城宿秉烛论往素山月出华阴开此河渚雾清光比故人豁达展心晤冯公尚戢翼元子仍局步拂衣易为髙沦迹难有趣张范善终始吾等岂不慕罢酒当凉风屈伸备数
　　听弹风入松阕赠杨补阙
　　商风入我弦夜竹深有露弦悲与林寂清景不可度寥落幽居心飕飗青松树松风吹草白谿水寒日暮声意去复还九变待一顾空山多雨雪独立君始悟
　　缑氏尉沈兴宗置酒南谿留赠
　　林色与谿古深篁引幽翠山樽在渔舟棹月情巳醉始穷清源口壑絶人境异春泉滴空崖萌草拆阴地久之风榛寂逺闻樵声至海鴈时独飞永然沧洲意古时青客灭迹沦一尉吾子踌躇心岂其纷埃事缑峯信所尅济北余乃遂齐物意已防息肩理犹未卷舒形性表脱略贤哲议仲月期角巾饭僧嵩阳寺
　　同从弟销南斋翫月忆山阴崔少府
　　高卧南斋时开帷月初吐清辉淡水木演漾在户苒苒防盈虚澄澄变今古美人清江畔是夜越吟苦千里其如何防风吹兰杜
　　代扶风主人答
　　杀气凝不流风悲日彩寒浮埃起四逺游子弥不欢依然宿扶风沽酒聊自寛寸心亦未理长铗谁能弹主人就我饮对我还慨叹便泣数行泪因歌行路难十五役边地三囘讨楼兰连年不解甲积日无所餐将军降匈奴国使没桑干去时三十万独自还长安不信沙塲苦君看刀箭瘢乡亲悉零落冢墓亦摧残仰攀青松枝恸絶伤心肝禽兽悲不去路傍谁忍看幸逢休明代寰字静波澜老马思伏枥长鸣力已殚少年与运防何事发悲端天子初封禅贤良刷羽翰三边悉如此否泰亦须观
　　东京府县诸公与綦母潜李颀相送至白马寺宿
　　鞍马上东门徘徊入孤舟贤豪相追送即棹千里流赤岸落日在空波微烟收薄宦忘机括醉来即淹留月明见古寺林外登髙楼南风开长廊夏夜如凉秋江月照吴县西归梦中游
　　秋兴
　　日暮西北堂凉风洗修木著书在南门馆常肃肃苔草延古意视听转幽独或问余所营刈黍就寒谷
　　斋心
　　女萝覆石壁谿水幽朦胧紫葛蔓黄花娟娟寒露中朝饮花上露夜卧松下风云英化为水光采与我同日月荡精魄寥寥天府空
　　独游
　　林卧情每闲独游景常晏时从灞陵下垂钓徃南涧手携双鲤鱼目送千里鴈悟彼飞有适知此罹忧患放之清泠泉因得省疎慢永怀青岑客回首白云间神超物无违岂系名与宦
　　就道士问周易防同契
　　仙人骑白鹿发短耳何长时余采菖蒲忽见嵩之阳稽首求丹经乃出怀中方披读了不悟归家问嵇康嗟余无道骨发我入太行
　　赵十四兄见寻
　　客来舒长簟开阁延清风但有无弦琴共君尽尊中晚来常读易顷者欲还嵩世事何须道黄精且养蒙嵇康殊寡识张翰独知终忽忆鲈鱼鲙扁舟往江东
　　江上闻笛
　　横笛怨江月扁舟何处寻声长楚山外曲绕胡闗深相去万余里遥传此夜心寥寥浦溆寒响尽惟幽林不知谁家子复奏邯郸音水客皆拥棹空霜遂盈襟羸马望北走迁人悲越吟何当边草白旌节陇城阴
　　观江淮名胜图
　　刻意吟云山尤知隐沦妙逺公何为者再诣临海峤而我高其风披图得遗照援毫无逃境遂展千里眺淡扫荆门烟明标赤城烧青葱林间岭隐见淮海徼但指香炉顶无闻白猿啸沙门既云灭独往岂殊调感对怀拂衣胡宁事渔钓安期始遗舄千古谢荣耀投迹庶可齐沧浪有孤棹【按河岳英灵集防有异同今从本集】
　　灞上闲居
　　鸿都有归客偃卧滋阳村轩冕无枉顾清川照我门空林网夕阳寒鸟赴荒园廓落时得意怀哉莫与言庭前有孤鹤欲啄常翩翻为我衔素书吊彼顔与原二君既不朽所以慰其魂
　　过华阴
　　云起太华山云山互明灭东峰始含景了了见松雪羇人感幽栖窅映转竒絶欣然忘所疲永望吟不辍信宿百余里出闗玩新月何意昨来心遇物遂迁别人生屡如此何以肆愉悦
　　小敷谷龙潭祠作
　　崖谷歕疾流地中有雷集百泉势相荡巨石皆却立跳波沸峥嵘深处不可挹昏为蛟龙怒清见云雨入灵怪崇偏祠废兴自兹邑沈淫顷多昧檐宇遂不葺吾闻被明典盛徳惟世及生人载山川血食报原隰岂伊骇防险将以循甿揖奔飞振吕梁忠信亦我习波流浸已广悔吝在所汲溪水有清源褰裳靡沾湿
　　途中作
　　游人愁歳晏早起遵王畿坠叶吹未晓疎林月防防惊禽栖不定寒兽相因依叹此霜露下复闻鸿鴈飞然江南意惜与中途违羇旅悲壮髪别离念征衣永图岂劳止明节期斫归宁厌楚山曲无人长掩扉
　　山行入泾州
　　倦此山路长停骖问賔御林峦信囘惑白日落何处徙倚望长风滔滔引归虑防雨随云收蒙蒙傍山去西临有边邑北走尽亭戍泾水横白烟州城隐寒树所嗟异风俗巳自少情趣岂伊恋怀土解物且欣遇
　　出郴山口至垒石湾野人室中寄张十一
　　槠柟无冬春柯叶连峰稠阴壁下苍黒烟含清江楼景开独防曳响答随兴酬旦夕望吾友如何迅孤舟叠沙积为冈崩剥雨露幽石脉尽横亘潜潭何时流既见万古色颇尽一物由水与世人逺气还草木收盈缩理无余今往何必忧郴土羣山高耆老如中州孰云议外降岂是娱宦游阴火昔所服丹砂将尔谋昨临蘓躭井复向衡阳求同疚求相依脱身当有筹数月仍离居风湍成阻修野人善竹器童子能溪讴寒月波荡漾羇鸿去悠悠
　　初曰
　　初日净金闺先照牀前暖斜光入罗幕稍稍亲丝管云髪不能梳杨花更吹满
　　乌栖曲
　　白马逐朱车黄昏入狭邪栁树乌争宿争枝未得飞上屋东房少妇壻从军每听乌啼知夜分
　　城傍曲
　　秋风鸣桑条草白狐兔骄邯郸饮来酒未消城北原平掣皁雕射杀空营两腾虎回身却月佩弓弰
　　行路难
　　双丝作绠系银瓶百尺寒泉辘轳上悬丝一絶不可望似妾倾心在君掌人生意气好迁捐只重狂花不重贤宴罢调筝奏离鹤回娇转盼泣君前君不见眼前事岂保须防心勿异西山日下雨足稀侧有浮云无所寄但愿莫忘前者言剉骨黄尘亦无愧行路难劝君酒莫辞烦美酒千钟犹可尽心中片愧何可论一闻汉主思故剑使妾常嗟万古魂
　　近体诗
　　胡笳曲
　　城南虏巳合一夜防重围自有金笳引能霑出塞衣听临闗月苦清入海风防三奏髙楼晓胡人掩涕归
　　潞府客亭寄崔鳯童
　　萧条郡城闭旅馆空寒烟秋月对愁客山钟摇暮天新知偶相访斗酒情依然一宿阻长防清风徒满川
　　和振上人秋夜怀士防
　　白露伤草木山风吹夜寒遥林梦亲友高兴发云端郭外秋声急城边月色残瑶琴多逺思更为客中弹
　　谒焦链师
　　中峯青苔壁一防云生时岂意石堂里得逢焦链师炉香净棐案松影闲瑶墀拜受长年药翩翻西海期
　　宿京江口期刘眘虚不至
　　霜天起长望残月生海门风静夜潮满城高寒气昏故人何寂寞久已乖清言明发不能寐徒盈江上樽
　　东谿玩月【一作王维诗】
　　月从断山口遥吐柴门端万木纷空霁流阴中夜攅光连虚象白气与风露寒谷静秋泉响岩深青霭残澄清入幽梦破影抱空峦恍惚琴里松谿晓思难
　　万嵗楼
　　江上巍巍万嵗楼不知经歴防千秋年年喜见山长在日日悲看水独流猿狖何曾离暮岭鸬鷀空自泛寒洲谁堪登望云烟里向晚茫茫发旅愁
　　荅武陵田太守
　　仗剑行千里防躯敢一言曽为大梁客不负信陵恩
　　题灞池
　　腰鎌欲何之东园刈秋韭世事不复论悲歌和樵叟开门望长川薄暮见渔者借问白头翁垂纶防年也
　　题僧房
　　棕榈花满院苔藓入闲房彼此名言絶空中闻异香
　　从军行
　　烽火城西百尺楼黄昏独上海风秋更吹羌笛闗山月无那金闺万里愁
　　琵琶起舞换新声总是闗山离别情撩乱边愁听不尽高高秋月照长城
　　闗城榆叶早疎黄日暮云沙古战场表请囘军掩尘骨莫教兵士哭龙荒
　　青海长云暗雪山孤城遥望玉门闗黄沙百战穿金甲不破楼兰终不还
　　大漠风尘日色昏红旗半卷出辕门前军夜战洮河北巳报生擒吐谷浑
　　玉门山嶂防千重山北山南总是烽人依逺戍须看火马踏深山不见踪
　　出塞
　　秦时明月汉时闗万里长征人未还但使龙城飞将在不教胡马度阴山
　　骝马新跨白玉鞍战罢沙塲月色寒城头鐡鼓声犹振匣里金刀血未干
　　采莲曲
　　吴姬越艳楚王妃争弄莲舟水湿衣来时浦口花迎入采罢江头月送归
　　荷叶罗裙一色裁芙蓉向脸两边开乱入池中看不见闻歌始觉有人来
　　春宫曲
　　昨夜风开露井桃未央前殿月轮高平阳歌舞新承宠帘外春寒赐锦袍
　　西宫春怨
　　西宫夜静百花香欲卷珠帘春恨长斜抱云和深见月朦胧树色隐昭阳
　　西宫秋怨
　　芙蓉不及美人妆水殿风来珠翠香谁分含啼掩秋扇空悬明月待君王
　　长信秋词
　　金井梧桐秋叶黄珠帘不卷夜来霜熏笼玉枕无顔色卧听南宫清漏长
　　奉帚平明金殿开且将团扇暂徘徊玉顔不及寒鸦色犹带昭阳日影来
　　眞成薄命久寻思梦见君王觉后疑火照西宫知夜饮分明复道奉恩时
　　青楼曲
　　白马金鞍从武皇旌旗十万宿长杨楼头小妇鸣筝坐遥见飞尘入建章
　　驰道杨花满御沟红妆缦绾上青楼金章紫绶千余骑夫壻朝回初拜侯
　　青楼怨
　　香帏风动花入楼高调鸣筝缓夜愁肠断闗山不解説依依残月下帘钩
　　浣沙女
　　钱塘江畔是谁家江上女儿全胜花吴王在时不得出今日公然来浣沙
　　闺怨
　　闺中少妇不知愁春日凝妆上翠楼忽见陌头杨栁色悔教夫壻觅封侯
　　河上歌
　　河上老人坐古槎合丹只用青莲花至今八十如四十口道沧溟是我家
　　萧驸马宅花烛
　　青鸾飞入合欢宫紫鳯衔花出禁中可怜今夜千门里银汉星槎一道通
　　观猎
　　角鹰初下秋草稀鐡骢抛鞚去如飞少年猎得平原兔马后横捎意气归
　　寄穆侍御出幽州
　　一从恩谴度潇湘塞北江南万里长莫道蓟门书信少雁飞犹得到衡阳
　　李四仓曹宅夜饮
　　霜天留后故情欢银烛金炉夜不寒欲问吴江别来意青山明月梦中看
　　龙标野宴
　　沅谿夏晚足凉风春酒相携就竹丛莫道弦歌愁逺谪青山明月不曽空
　　听流人水调子
　　孤舟防月对枫林分付鸣筝与客心岭色千重万重雨断弦收与泪痕深
　　梁苑
　　梁园秋竹古时烟城外风悲欲暮天万乗旌旗何处在平台宾客有谁怜
　　武陵龙兴观黄道士房问易因题
　　斋心问易太阳宫八卦眞形一气中仙老言余鹤飞去玉清坛上雨蒙蒙
　　题朱链师山房
　　叩齿焚香出世尘斋坛鸣磬步虚人百花仙醖能留客一饭胡麻度防春
　　送魏二
　　醉别江楼橘柚香江风引雨入船凉忆君遥在潇湘月愁听清猿梦里长
　　别李浦之京
　　故园今在灞陵西江畔逢君醉不迷小弟邻庄尚渔猎一封书寄数行啼
　　送狄宗亨
　　秋在水清山暮蝉洛阳树色鸣皋烟送君归去愁不尽又惜空度凉风天
　　送薛大赴安陆
　　津头云雨暗湘山迁客离忧楚地顔遥送扁舟安陆郡天边何处穆陵闗
　　芙蓉楼送辛渐
　　寒雨连江夜入吴平明送客楚山孤洛阳亲友如相问一片氷心在玉壶
　　重别李评事
　　莫道秋江离别难舟船明日是长安吴姫缓舞留君醉随意青枫白露寒
　　卢谿主人
　　武陵溪口驻扁舟谿水随君向北流行到荆门上三峡莫将孤月对猿愁
　　送柴侍御
　　沅水通波接武冈送君不觉有离伤青山一道同云雨明月何曾是两乡
　　常建
　　建开元十五年进士大厯中为盱眙尉
　　殷璠云高才而无贵位诚哉是言曩刘桢止于文学左思终于记室鲍昭卒于防军今常建亦沦于一尉悲夫建诗似初发通庄却寻野径百里之外方归大道所以其旨逺其兴僻佳句辄来惟论意表至如松际露防月清光犹为君又山光悦鸟性潭影空人心此数十句并可称为警防一篇尽善者战余落日黄军败鼓声死今与山鬼邻残兵哭辽水思既邈古词又警絶潘岳虽云能叙悲怨未见如此章句也
　　刘须溪云常建诗情景沈不类着色
　　古体诗
　　春词
　　菀菀黄栁丝蒙蒙杂花垂日高红妆卧倚对春光迟宁知傍淇水騕褭黄金羁
　　翳翳陌上桑南枝交北堂美人金梯出素手自提筐非但为蚕饥盈盈娇路傍
　　塞上曲
　　翩翩云中使来问太原卒百战苦不归刀头怨明月塞云随阵落寒日傍城没城下有寡妻哀哀哭枮骨
　　古意
　　牧马古道傍道傍多古墓萧条愁杀人蝉鸣白杨树回头望京邑合沓生尘雾富贵安可常归来保贞素明月照髙阁防女褰罗幕歌舞临碧云箫声沸珠箔青鸾临南海天上双白鹤万里齐翼飞意求君门乐玉霄九重闭金锁夜不开两翅自无力愁鸣云外来态深人空贵势屈无良媒俛仰顾中禁东飞白玉台
　　楚王竟何去独自留巫山偏使世人见迢迢江汉间驻舟春谿里皆愿拜灵顔寤寐见神女金沙鸣佩环闲艳絶世姿令人气力防含笑竟不语化作朝云飞
　　白龙窟泛舟寄天台学道者
　　夕映翠山深余晖在龙窟扁舟沧浪意淡淡花影没西浮入天色南望对云阙因忆莓苔峯初阳濯发泉萝两幽映松鹤间清越碧海莹子神玉膏泽人骨忽然为枯木防兴遂如兀应寂中有天明心外无物环回从所泛夜静犹不歇澹然意无限身与波上月
　　送楚十少府
　　防风吹霜气寒影流前除落日未能别萧萧林木虚愁烟闭千里仙尉其何如因送别鹤操赠之双鲤鱼鲤鱼在金盘别鹤哀有余心事则如此请君开素书
　　江上琴兴
　　江上调玉琴一弦清一心泠泠七弦遍万木澄幽隂能使江月白又令江水深始知枯桐枝可以徽黄金
　　湖中晩霁
　　湖广舟自轻江天欲澄霁是时清楚望气色犹霾曀踟蹰金霞白波上日初丽烟虹落镜中树木生天际杳杳涯欲辨蒙蒙雪复闭言乗星汉明又覩寰瀛势防兴从此惬悠然不知嵗试歌沧浪清遂觉乾坤细岂念客衣薄将期永投袂迟回渔父间一雁声嘹唳
　　白湖寺后谿宿云门
　　落日山水清乱流鸣淙淙旧蒲雨抽节新花水对谿中日已没归鸟多为双杉松引直路出谷临前湖洲渚晩色静又观花与蒲入溪复登岭草浅寒流速圆月明高峯春山因独宿松阴澄初夜曙色分逺目日出城南隅青青媚川陆乱花覆东郭碧气销长林四郊一清影千里归寸心前瞻王程促却恋云门深毕景有余兴到家弹玉琴
　　闲斋卧雨行药至山馆稍次湖亭
　　旬时结阴霖帘外初白日斋目清病容心魂畏虚室闲梅照前户明镜悲旧质同袍四五人何不来问疾行药至石壁东风变萌芽主人山门绿小隐湖中花时物堪独往春帆宜别家辞君向沧海烂漫从天涯
　　仙谷遇毛女意知是秦宫人
　　谿口水石浅泠泠明药丛入谿双峯峻松栝疎幽风垂岭枝嫋嫋翳泉花蒙蒙夤縁霁人目路尽心弥通盘石横阳崖前临殊未穷回潭清云影弥漫长天空水边一神女千嵗为玉童羽毛经汉代珠翠逃秦宫目觌神已寓鹤飞言未终祈君青云秘愿谒黄仙翁常以耕玉田龙鸣西顶中金梯与天接防日来相逢
　　梦太白西峯
　　梦寐升九崖杳霭逢君遗我太白峯寥寥辞垢氛结宇在星汉宴林闭氤氲檐楹覆余翠巾舄生片云时往谿谷间孤亭昼仍曛松峯引天影石濑清霞文恬目缓舟趣霁心投鸟羣春风又摇櫂潭岛花纷纷
　　鄂渚招王昌龄张偾
　　刈芦旷野中沙上飞黄云天晦无精光茫茫悲逺君楚山隔湘水湖畔落日曛春雁又北飞音书固难闻谪居未为叹谗枉何由分午日逐蛟龙宜为吊寃文翻覆古共然名宦安足云贫士任枯槁捕鱼清江濆有时荷锄犂旷野自耕耘不然春山隐谿涧何氤氲山鹿自有场贤达亦顾羣二贤归去来世上徒纷纷
　　晦日马镫曲稍次中流作
　　夜寒宿芦苇晓色明西林初日在川上便澄游子心晴天无纎翳郊野浮春阴波静随钓鱼舟小绿水深出浦见千里旷然谐逺寻扣船应渔父同唱沧浪吟
　　宿五度谿仙人得道处
　　五度谿上花生根依两崖二月寻片云愿宿秦人家上见悬崖崩下见白水湍仙人弹碁处石上青萝盘无处求玉童翳翳唯林峦前谿遇新月聊取玉琴弹
　　西山
　　一身为轻舟落日西山际常随去帆影逺接长天势物象归余清林峦分夕丽亭亭碧流暗日入孤霞继渚日逺阴映湖云尚明霁林昏楚色来岸逺荆门闭至夜转清迥萧萧北风厉沙边雁鹭泊宿处蒹葭蔽圆月逗前浦孤琴又摇曳泠然夜遂深白露沾人袂
　　第三峯
　　西山第三顶茅宇依双松杳杳欲至天云梯升防重莹魄澄玉虚以求鸾鹤踪逶迤非天人执节乗赤龙旁映白日光缥缈轻霞容孤辉上烟雾余影明心胷愿与黄麒麟欲飞而莫从因寂清万象轻云自中峯山暝学栖鸟月来随暗蛬寻空静余响嫋嫋云谿钟
　　张天师草堂
　　灵谿宴清宇傍倚枯松根花药绕方丈瀑泉飞至门四气闭炎热两崖改明昏夜深月暂皎亭午朝始暾信是天人居幽幽寂无喧万壑应鸣磬诸峯接一魂遂登仙子谷因醉田中樽时节开玉书窅映飞天言心化便无影目精焉累烦忽而举霄汉寥落空南轩
　　渔浦
　　春至百草緑陂泽闻鸧鹒别家投钓翁今世沧浪情沤纻为緼袍折麻为长缨荣誉失本眞怪人浮此生碧水月自濶安流净而平扁舟与天际独往谁能名
　　空灵山应田叟
　　湖南无村落山舎多黄茅淳朴如太古其人居鸟巢牧童唱巴歌野老亦献嘲泊舟问谿口言语皆哑咬土俗不尚农岂暇论肥硗莫傜射禽兽浮客烹鱼鲛余亦罘罝人获麋今尚苞敬君中国来愿以充其庖日入闻虎鬬空山满咆哮怀人虽共安异域终难交白水可洗心采薇可为肴拽策背落日江风鸣梢梢
　　张山人弹琴
　　君去芳草緑西峰弹玉琴岂惟丘中赏兼得清烦襟朝从山口还出岭闻清音了然云霞气照见天地心鹤下澄空翩翩舞松林改扣商声又听飞龙吟稍觉此身妄渐知仙事深其将链金鼎永以投吾簪
　　高楼夜弹筝
　　高楼百余尺直上江水平明月照人苦开帘弹玉筝山髙猿狖急天静鸿雁鸣曲度犹未终东峰霞半生
　　昭君墓
　　汉宫岂不死异域伤独没万里防黄金蛾眉为枯骨廻车夜出塞立马皆不发共恨丹青人坟上哭明月
　　王将军墓
　　嫖姚北伐时深入强千里战余落日黄军败鼓声死尝闻汉飞将可夺单于垒今与山鬼邻残兵哭辽水
　　张公子行
　　日出乗钓舟嫋嫋持钓竿涉淇傍荷花骢马闲金鞍侠客白云中腰间悬辘轳出门事嫖姚为君西击胡胡兵汉骑相驰逐转战孤军海西曲百尺旌竿沈墨云边笳落日不堪闻
　　古意
　　井底玉氷洞地明琥珀辘轳青丝索仙人骑鳯披彩霞挽上银瓶照天阁黄金作身双飞龙口衔明月喷芙蓉一时渡海望不见晓上青楼十二重
　　古兴
　　辘轳井上双梧桐飞鸟衔花日将没深闺女儿莫愁年玉指泠泠怨金碧石榴裠裾蛱蝶飞见人不语颦蛾眉青丝素丝红緑丝织成锦衾当为谁
　　近体诗
　　送陆擢
　　圣代多才俊陆生何考槃南山高松树不合空摧残九月湖上别北风秋雨寒殷勤叹孤鳯早食金琅玕
　　送李十一尉临谿
　　泠泠花下琴君唱渡江吟天际一帆影预悬离别心以言神仙尉因致瑶华音回轸抚商调越谿澄碧林
　　宿王昌龄隐居
　　清谿深不测隐处惟孤云松际露防月清光犹为君茅亭宿花影药院滋苔纹余亦谢时去西山鸾鹤羣
　　题破山寺后院
　　清晨入古寺初日照高林竹径通幽处禅房花木深山光悦鸟性潭影空人心万籁此俱寂但余钟磬音【欧阳永叔云吾尝爱建竹迳通幽处禅房花木深欲效其语作一聮久不可得始知造意者为难工也来青州得一山斋不意平生想见而不能道以言者乃为已有于是益欲希其髣髴竟尔莫获一言】
　　江行
　　平湖四无际此夜泛孤舟明月异方意吴歌令客愁乡园碧云外兄弟渌江头万里无归信伤心看斗牛
　　塞下曲
　　玉帛朝回望帝乡乌孙归去不称王天涯静处无征战兵气销为日月光
　　北海阴风动地来明君祠上望龙堆髑髅皆是长城卒日暮沙场飞作灰
　　送宇文六
　　花映垂杨汉水清防风林里一枝轻即今江北还如此愁杀江南离别情
　　三日寻李九庄
　　雨歇杨林东渡头永和三月荡轻舟故人家在桃花岸直到门前谿水流
　　崔曙
　　曙宋州人开元二十六年登进士第以试明堂火珠诗得名
　　殷璠云曙诗多叹辞要妙情意悲凉送别登楼俱堪泪下
　　古体诗
　　山下晩晴
　　寥寥逺天净谿路何空蒙斜光照疎雨秋气生白虹云尽山色暝萧条西北风故林归宿处一叶下梧桐
　　颍阳东谿怀古
　　灵谿氛雾歇皎镜清心顔空色不映水秋声多在山世人久疎旷万物皆自闲白鹭寒更浴孤云晴未还昔时让王者此地闭闗无以蹑高步凄凉岑壑间
　　早发交崖山还太室作
　　东林气防白寒鸟忽髙翔吾亦自兹去北山归草堂仲冬正三五日月遥相望肃肃过颍上昽昽辨少阳川氷生积雪野火出枯桑独徃路难尽穷阴人易伤伤此无衣客如何蒙雨霜
　　嵩山寻冯链师不遇
　　青溪访道凌烟曙王子仙成巳飞去更值空山雷雨时云林薄暮归何处
　　近体诗
　　奉试明堂火珠
　　正位开重屋凌空出火珠夜来双月满曙后一星孤天净光难灭云生望欲无遥知太平代国宝在名都【曙以是诗得名明年卒惟一女名星星始悟其防也】
　　缑山庙
　　遗庙宿阴隂孤峯映緑林步随仙路逺意入道门深涧水流年月山云变古今祗闻风竹里犹有鳯笙音
　　途中晩发
　　晩霁长风里劳歌赴逺期云轻归海疾月满下山迟旅望因高尽乡心遇物悲故林遥不见况在落花时
　　九日登望仙台仍呈刘明府容
　　汉文皇帝有高台此日登临曙色开三晋云山皆北向二陵风雨自东来闗门令尹谁能识河上仙人去不回且欲近寻彭泽宰陶然共醉菊花杯

　　御定全唐诗録卷十六
　　钦定四库全书
　　御定全唐诗録卷十七
　　储光羲
　　光羲兖州人登开元进士第又诏中书试文章歴监察御史禄山反受伪署贼平贬死
　　顾况序云储公进士高第与崔国辅员外綦母潜著作同时其明年擢侍御史常建少府王龙标昌龄皆当时之秀而侍御声价隐隐轥轹诸子其文篇赋论七十卷虽无云雷之防而意气相感扶危急病有贤达之风失身贼廷竟陷危邦士生不融何以言命然窥其鸿黄窈邃之气金石管磬之声如登瑶台而进玉府灵篇邃宇景物寥映緑流翠
　　草嘉禾瑞鸟不足称珍
　　殷璠云储公诗格高调逸趣逺情深削尽常言挟
　　风骚之迹得浩然之气
　　栾城遗言云储公高处似陶渊明平处似王摩诘
　　古体诗
　　野田黄雀行
　　啧啧野田雀不知躯体防闲穿深丛里争食复争飞穷老一穨舎枣多桑树稀无枣犹可食无桑何以衣萧条空仓暮相引时来归斜路岂不捷渚田岂不肥水长路且坏恻恻与心违
　　樵父词
　　山北饶朽木山南多枯枝枯枝作采薪爨室私自知诘朝砺斧寻视暮行歌归先雪隐薜萝迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非
　　渔父词
　　泽鱼好鸣水谿鱼好上流渔梁不得意下渚潜垂钩乱荇时碍楫新芦复隐舟静言念终始安坐看沈浮素髪随风扬逺心与云游逆浪还极浦信潮下沧洲非为狥行役所乐在行休
　　牧童词
　　不言牧田逺不道牧陂深所念牛驯扰不乱牧童心圆笠覆我首长蓑披我襟方将忧暑雨亦以惧寒阴大牛隐层坂小牛穿近林同类相鼓舞触物成讴吟取乐须防间宁问声与音
　　采莲词
　　浅渚荇花繁深潭茭叶疎独往方自得耻邀淇上姝广江无术阡大泽絶方隅浪中海童语流下鲛人居春荻时隐舟新萍复满湖采采乗日养不思贤与愚
　　采菱词
　　浊水菱叶肥清水菱叶鲜义不游浊水志士多苦言潮没具区数潦深云梦田朝随北风去暮逐南风旋浦口多渔家相与邀我船饭稻以终日羮莼将永年方冬水物穷又欲休山樊尽室相随从所贵无忧患
　　射雉词
　　曝暄理新翳迎春射鸣雉原田遥一色臯陆旷千里遥闻咿喔声时见双飞起羃防疎蒿下毰毸深麦里顾敌乃忘生争雄方决死仁心贵勇义岂复能伤此超遥下故墟迢递回高畤大夫昔何苦取笑欢妻子
　　猛虎词
　　寒亦不忧雪饥亦不食人人肉岂不甘所恶伤明神太室为我宅孟门为我邻百兽为我膳五龙为我賔防马一何威浮江一以仁彩章耀朝日爪牙雄武臣高云逐气浮厚地随声震君能贾余勇日夕长相亲
　　杂诗
　　混沌本无象末路多是非达士志寥廓所在能忘机耕凿时未至还山聊采薇虎豹对我蹲鸑鷟傍我飞仙人空中来谓我勿复归格泽为君驾云霓为君衣西游昆仑墟可以世人违
　　秋气肃天地太行高崔嵬猨狖清夜吟其声一何哀寂寥掩圭荜梦寐游蓬莱琪树逺亭亭玉堂云中开洪崖吹箫管玉女飘飖来雨师既先后道路无纎埃鄙哉楚襄王独如云阳台
　　效古
　　晨登凉风台暮走邯郸道曜灵何赫烈四野无青草大军北集燕天子西居镐妇人役州县丁男事征讨老幼相别离哭泣无昏早稼穑既殄絶川泽复枯槁旷哉逺此忧冥商山皓
　　东风吹大河河水如倒流河洲尘沙起有若黄云浮赪霞烧广泽洪曜赫高丘野老泣相语无地可荫休翰林有客卿独负苍生忧中夜起踯躅思欲献厥谋君门峻且深踠足空夷犹
　　酬綦母校书梦游耶溪见赠之作
　　校文在仙掖每有沧洲心况以北下梦游清溪隂春看湖口漫夜入回塘深往往缆垂葛出舟望前林山人松下饭钓客芦中吟小隐何足贵长年固可寻还车首东道惠言若黄金以我采薇意传之天姥岑
　　使过弹筝峡作
　　乌雀知天雪羣飞复羣鸣原田无遗粟日暮满空城达士忧世务鄙夫念王程晨过弹筝峡马足凌兢行双壁隐灵曜莫能知晦明皑皑坚氷白漫漫阴云平始信古人言苦节不可贞
　　述华清宫【天宝六载冬十月皇帝如骊山温泉宫名其宫曰华清】
　　上在蓬莱宫莫若居华清朝朝礼阁日日闻体轻大圣不私已精禋为羣氓
　　上出蓬莱时六龙俨齐首长道舒羽仪彤云映前后天声殷宇宙眞气到林薮
　　昔在轩辕朝五城十二楼今我神泉宫独在骊山陬羣芳趣顺动百辟随天游
　　正月开阳和通门缉元化穆穆睟容归岂为明灯夜髙山大风起肃肃随龙驾
　　上林神君宫此地即明庭山开鸿蒙色天转招摇星三雪报大有孰谓非我灵
　　池边鹤
　　舞鹤傍池边水清毛羽鲜立如依岸雪飞似向池泉江海虽言旷无如君子前
　　钓鱼湾
　　垂钓緑湾春春深杏花乱潭清疑水浅荷动知鱼散日暮待情人维舟緑杨岸
　　题太观
　　门外车马喧门里宫殿清行即翳若木坐即吹玉笙所喧既非我眞道其冥冥
　　吃茗粥作
　　当昼暑气盛鸟雀静不飞念君髙梧阴复解山中衣数片逺云度曾不蔽炎晖淹留膳茶粥共我饭蕨薇敝庐既不逺日暮徐徐归
　　泛茅山东谿
　　清晨登仙峯峯逺行未极江海霁初景草木含新色而我任天和此时聊动息望乡白云里发棹清谿侧松栢生深山无心自贞直
　　过新丰道中【二十八年有诏种果】
　　西下长乐坂东入新丰道雨多车马稀道上生秋草太阴蔽皋陆莫知晚与早雷雨杳冥冥川谷漫浩浩诏书植嘉木众言桃李好自愧无此容归从汉阴老
　　泊舟贻潘少府【时潘在后浦】
　　行子苦风潮维舟未能发宵分巻前幔卧视清秋月四泽葭苇深中洲烟火絶苍苍水雾起落落疎星没所遇尽渔商与言多楚越其如念极浦又以思明哲常若千里余况之异乡别
　　仲夏入园中东陂
　　方塘深且广伊昔俯吾庐环岸垂緑栁盈潭发红蕖上延北原秀下属幽人居暑雨若混沌晴明如空虚此乡多隐逸水陆见樵渔废赏亦何贵为欢良易摅且言重观国当此赋归欤
　　终南幽居献蘓侍郎【时拜太祝未上】
　　暮春天气和登岭望层城朝日悬清景巍峩宫殿明圣君常临朝达士复悬衡道近无良足归来卧山楹灵堦曝仙书深室链金英春岩松栢秀晨路鹍鸡鸣羽化既有言无然悲不成
　　中嵗尚防道始知将谷神抗防还南山水木自相亲深林门一道青嶂成四邻平明去采薇日入行刈薪云归万壑暗雪罢千岩春始看鸟来已见瑶华新寄言搴芳者无乃后时人
　　卜筑青岩里云萝四垂阴虚室若无人乔木自成林时有清风至侧闻樵采音鳯凰鸣高冈望望隔层岑既言山路逺复道谿谷深偓佺空中游虬龙水间吟何当见轻翼为我达逺心
　　田家即事
　　蒲叶日已长荇花日已滋老农要看此贵不违天时迎晨起饭牛双驾耕东菑蚯蚓土中出田乌随我飞羣合乱啄噪嗷嗷如道饥我心多恻隐顾此两伤悲拨食与田乌日暮空筐归亲戚更相诮我心终不移
　　同王十三维偶然作
　　仲夏日中时草木看欲焦田家惜功力把锄来东皋顾望浮云阴往往误伤苗归来悲困极兄嫂共相饶无钱可沽酒何以解劬劳夜深星汉明庭宇虚寥寥高栁三五株可以独逍遥
　　北山种松栢南山种蒺藜出入虽同趣所尚各有宜孔丘贵仁义老氏好无为我心若虚空此道将安施暂过伊阙间晼晩三伏时高阁入云中芙蓉满清池要自非我室还望南山陲
　　野老本贫贱冒雨锄瓜田一畦未及终树下髙枕眠荷蓧者谁子皤皤来息肩不复问乡墟相见但依然腹中无一物髙话羲皇年落日临层隅逍遥望晴川使妇提蚕筐呼儿榜渔船悠悠泛緑水去摘浦中莲莲花艳且美使我不能还
　　浮云在空虚随风复巻舒我心方处顺动作何忧虞但言婴世网不复得闲居迢递别东国超遥来西都见人乃恭敬曾不问贤愚虽若不能言中心亦难诬故乡满亲戚道逺情日疎偶欲陈此意复无南飞鳬
　　黄河流向东弱水流向西趋舎各有异造化安能齐妾本邯郸女生长在丛台【叶】既闻容见宠复想元为妻刻画尚风流幸防君招携逶迤歌舞座婉恋芙蓉闺日月方向除恩爱忽焉暌弃置谁复道但悲生不谐羡彼匹妇意偕老常同栖
　　日暮登春山山鲜云复轻逺近看春色踟蹰新月明仙人浮丘公对月时吹笙丹鸟飞熠熠苍蝇乱营营羣动汩我眞讹言伤我情安得如子晋与之游太清
　　空山暮雨来众鸟竟栖息斯须照夕阳双双复抚翼我念天时好东田有稼穑浮云蔽川原新流集沟洫徘徊顾衡宇僮仆邀我食卧览牀头书睡看机中织想见明膏煎中夜起唧唧
　　田家杂兴
　　春至鸧鹒鸣薄言向田墅不能自力作黾勉娶邻女既念生子孙方思广园圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取
　　众人耻贫贱相与尚膏腴我情既浩荡所乐在畋渔山泽时晦暝归家暂闲居满园植葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶
　　逍遥阡陌上逺近无相识落日照秋山千岩同一色网罟绕深莽鹰鹯始轻翼猎马既如风奔兽莫敢息驻旗沧海畔犒士吴宫侧楚国有夫人性情本贞直鲜禽徒自致终嵗竟不食
　　田家趣陇畆当昼掩虚闗邻里无烟火儿童共幽闲桔橰悬空圃鸡犬满桑间须防农事隙采药游名山但愿所采多不言路险艰人生如蜉蝣一往不可攀君看西王母千嵗美容顔
　　贫士养情性不复知忧乐去年行卖畚留滞南阳郭秋至黍苗黄无人可刈获孺子朝来饭把竿逐鸟雀忽见梁将军乗车出宛洛意气轶道路光辉满墟落安知负薪者咥咥笑轻薄
　　楚山有高士梁国有遗老筑室既相邻同田复同道糗糒常共饭儿孙每更抱忘此耕耨劳愧彼风雨好蟪蛄鸣空泽鶗鴂伤秋草日夕寒风来衣裳苦不早
　　梧桐荫我门薜荔网我屋超超两夫妇朝出暮还宿稼穑既自种牛羊还自牧日旰嬾耕锄登髙望川陆空山足禽兽墟落多乔木白马谁家儿聮翩相驰逐
　　种桑百余树种黍三十畆衣食既有余时时防亲友夏来菰米饭秋至菊花酒孺人喜【一作善】逢迎稚子解趋走日暮闲园里团团荫榆栁酩酊乗夜归凉风吹户牖清浅望河汉低昂看北斗数罋犹未开明朝能饮否
　　题辨觉精舎
　　朝随秋云阴乃至青松林花阁空中逺方池岩下深竹风乱天语谿响成龙吟试问眞君子游山非世心
　　行次田家澳梁作
　　田家俯长道邀我避炎氛当暑日方昼髙天无片云桑间禾黍气栁下牛羊羣野雀栖空屋晨风不复闻前登澳梁坂极望温泉分逆旅方三舎西山犹未曛
　　秋次灞亭寄申大
　　橘柚植寒陵芙蓉蔕修坂无言不得意得意何由展况我行且徒而君往犹蹇既伤人事近复言天道逺薄暮入空亭中夜不能饭南听鸿雁尽西见招摇转千门汉主宫百里周王苑杲杲初景出油油鲜云卷防朝幸嵗正校猎从秋狝念君久京国双涕如露无人荐子云太息竟谁辨
　　晩霁中园喜赦作
　　五月黄梅时阴气蔽逺迩烟云连晦朔菰菜生邻里落日烧霞明农夫知雨止防悲袵席湿长叹垣墙毁曭朗天宇开家族跃以喜涣汗发大号坤元更资始散衣出中园小径尚滑履池光摇万象倐忽灭复起嘉树如我心欣欣岂云已
　　夏日寻蓝田唐丞登髙宴集
　　东望春明门驾言聊出游南行小径尽緑竹临清流君出罢六安居此澹忘忧园林与城市闾井随人幽披顔辟衡闱置酒登崇丘山河临咫尺宇宙穷寸眸是时春载阳佳气满皇州宫殿碧云里鸳鸯初命俦良辰方在兹志士安得休成名茍有地何必东陵侯
　　同诸公登慈恩寺塔
　　金祠起眞宇直上青云垂地静我亦闲登之清秋时苍芜宜春苑片碧昆明池谁道天汉髙逍遥方在兹虚形賔太极携手行翠防雷雨傍杳冥鬼神中躨跜灵变在倐忽莫能穷天涯冠上阊阖开履下鸿雁飞宫室低逦迤羣山小参差俯仰宇宙空庶随了义归崱屴非大厦久居亦以危
　　同诸公秋霁曲江俯见南山
　　天静终南髙俯映江水明有若蓬莱下浅深见澄瀛羣峯悬中流石壁如瑶琼鱼龙隐苍翠鸟兽游清泠菰蒲林下秋薜荔波中轻山戛浴兰沚水若居云屏岚气浮渚宫孤光随曜灵阴阴豫章馆宛宛百花亭大君及羣臣宴乐方嘤鸣吾党二三子萧晨怡性情逍遥沧洲时乃在长安城
　　贻刘髙士别
　　夙驾出东城城傍早霞散初日照龙阙峩峩在天半壮哉丽百常美矣崇两观俯视趋朝客簪佩何璀璨而我送将归徘徊灞陵岸北云去吴越南雁离江汉伊昔蹈丘园翩翩理文翰髙谈闵仲叔逸气刘公干每言竹栢贞常轻朝市玩山昼猿狖静谿曛鱼鸟乱宁止卧崆峒直云期汗漫圣君既理歴族士咸炳焕矫首来天地振羽泛漪澜元淑命不达伯鸾吟可叹东去姑蘓台乃过陟阳馆舎辔函闗道浮舟沧海畔耳目旷暄凉怀抱盈悲惋沈沈青嵗晚霭霭秋云换自言永遯栖无复从羁绊挥手谢知已知已莫能讃
　　山中贻崔六琪华
　　恍惚登髙岭徘徊看落日遥想仲长园如亲幼安室春渚菖蒲登山中播谷鸣相思不道逺太息未知情意君来此地时复疎林薄中夜扫衡门迎晨闭菌阁屣履清池上家僮奉信归忧随落花散目送归云飞故交在天末新知复千里无人蹔往来独作中林士
　　巩城南河作寄徐三景晖
　　初年雨迟巩洛河流小摇摇芳草岸屡见春山晓清露洗云林轻波戏鱼鸟唯言故人逺不念乡川眇舟檝去萦回湍溆行奔峭寄书千里路莫道南鸿少
　　华阴作贻祖三咏
　　朝行敷水上暮出华山东髙馆宿初静长亭秋转空日余久沦汩重此闻霜风淅沥入谿树飕飗惊夕鸿凄然望伊洛如见息阳宫旧识无髙位新知尽固穷夫君独轻举逺近善文雄岂念千里驾﨑岖秦塞中
　　闲居
　　薄游何所愧所愧在闲居亲故不来往中园时读书步櫩滴余雪春塘抽新蒲梧桐渐覆井时鸟自相呼悠然念故乡乃在天一隅安得如浮云来往方须防
　　同王十三维哭殷遥
　　生理无不尽念君在中年游道虽未深举世莫能贤筮仕苦贫贱为客少田园膏腴不可求乃在许西偏四邻尽桑柘咫步开墙垣内艰未及虞形影随化迁茅茨俯苫盖双殡两楹间时闻孤女号迥出陌与阡慈乌乱飞鸣猛兽亦以跧故人王夫子静念无生篇哀乐久已絶闻之将然太阳蔽空虚雨雪浮苍山迢递亲灵榇顾予悲絶弦处顺与安时至此乃空言
　　新丰主人
　　新丰主人新酒熟旧客还归旧堂宿满酌香含北砌花盈樽色泛南轩竹云散天髙秋月明东家少妇解秦筝醉来忘却巴陵道梦中疑是洛阳城
　　蔷薇篇
　　袅袅长数寻青青不作林一茎独秀当庭心数枝分作满庭阴春日迟迟将欲半庭影离离正堪玩枝上娇莺不畏人叶底飞蛾自相乱秦家女儿爱芳菲画眉相唤采葳蕤髙处红须欲就手低边緑刺已牵衣蒲葡架上朝光满杨栁园中冥鸟飞连袂踏歌从此去风吹香气逐人归
　　近体诗
　　临江亭五咏【并序】
　　建业为都旧矣晋主来此而礼物尽备虽云在徳亦云在险京口其地也呜呼有邦国者有废兴焉自晋及陈五世递嬗以今怀古五篇为咏临江亭得其胜槩寄以兴言虽未及乎辩士亦其志也
　　晋家南作帝京鎭北为闗江水中分地城楼下带山金陵事已往青盖理无还落日空亭上愁看龙尾湾山横小苑前路尽大江边此地兴王业无如宋主贤潮生建业水风散广陵烟直望清波里祗言别有天城头落暮晖城外捣秋衣江水青云挹芦花白雪飞南州王气疾东国海风防借问商歌客年年何处归古木啸寒禽层城带夕阴梁园多緑树楚国尽枫林山际空为险江流长自深平生何以恨天地本无心京山千里过孤愤望中来江势将天合城门向水开落霞明楚岸夕露湿吴台去去无相识陈皇安在哉
　　泊江潭贻马校书
　　明月挂青天遥遥如目前故人游画阁却望似云边水宿依渔父歌声和采莲采莲江上曲今夕为君传
　　夜观妓
　　白雪宜新舞清宵召楚妃娇童携锦荐侍女整罗衣花映垂鬟转香迎步履飞徐徐敛长袖双烛送将归
　　官庄池观竞渡
　　落日吹箫管清池发棹歌船争先后渡岸激去来波水叶藏鱼鸟林花间绮罗踟蹰仙女去犹似望天河
　　霁后贻马十二巽
　　髙天风雨散清气在园林况我夜初静当轩鸣緑琴云开北堂月庭满南山阴不见长裾者空歌游子唫
　　题山中流泉
　　山中有流水借问不知名映地为天色飞空作雨声转来深涧满分出小池平恬澹无人见年年长自清
　　题陆山人楼
　　暮声杂初雁夜色涵早秋独见海中月照君池上楼山云拂髙栋天汉入云流不惜朝光满其如千里游
　　汉阳即事
　　楚国千里逺孰知方寸违春游欢有客夕寝赋无衣江水带氷緑桃花随雨飞九歌有深意捐佩乃言归
　　寒夜江口泊舟
　　寒潮信未起出浦缆孤舟一夜苦风浪自然增旅愁吴山迟海月楚火照江流欲有知音者异乡谁可求
　　苑外至龙兴院作
　　朝游天苑外忽见法筵开山势当空出云阴满地来疎钟清月殿幽梵静花台日暮香林下飘飘仙步回
　　陇头水送别
　　相送陇山头东西陇水流从来心胆盛今日为君愁暗雪迷征路寒云隐戍楼唯余旌斾影相逐去悠悠
　　洛桥送别
　　河桥送客舟河水正安流逺见轻桡动遥怜故国游海禽逢早雁江水值新秋一听南津曲分明散别愁
　　洛潭送人觐省
　　清洛带芝田东流入大川舟轻水复急别望杳如仙细草生春岸明霞散早天送君唯一曲当是白华篇
　　张谷田舎
　　县官清且俭深谷有人家一径入寒竹小桥穿野花碓喧春涧满梯倚緑桑斜自説年来稔前村酒可赊
　　蓝上芳茨期王维补阙【见王维集】
　　山中人不见云去夕阳过浅濑寒鱼少丛兰秋蝶多老年疎世事幽性乐天和酒熟思才子谿头望玉珂
　　田家即事
　　桑柘悠悠水蘸堤晩风晴景不妨犁髙机犹织卧蚕子下坂饥逢饷馌妻杏色满林羊酪熟麦凉浮垅雉媒低生时乐死皆由命事在旻天迥不迷
　　长安道
　　鸣鞭过酒肆袨服游倡门百万一时尽含情无片言西行一千里暝色生寒树暗闻歌吹声知是长安路
　　洛阳道献吕四郎中
　　洛水春氷开洛城春树緑朝看大道上落花乱马足春风二月时道傍栁堪把上枝覆官阁下枝拂车马洛水照千门千门碧空里少年不得志走马游新市
　　江南曲
　　緑江深见底髙浪直翻空惯是湖边住舟轻不畏风逐流牵荇叶縁岸摘芦苗为惜鸳鸯鸟轻轻动画桡日暮长江里相邀归渡头落花如有意来去逐船流隔江看树色沿月听歌声不是长干住那从此路行
　　同武平一员外游湖
　　竹吹留歌扇莲香入舞衣前溪多曲溆乗兴莫先归
　　明妃曲
　　日暮惊沙乱雪飞傍人相劝易罗衣强来前殿看歌舞共待单于夜猎归
　　同武平一员外游湖
　　青林碧屿暗相期缓楫挥觥欲赋诗借问髙歌凡防转河低月落五更时
　　朝来仙阁听弦歌暝入花亭见绮罗池边命酒怜风月浦口回船惜芰荷
　　朦胧竹影蔽岩扉淡荡荷风飘舞衣舟寻緑水宵将半月隐青林人未归
　　花潭竹屿傍幽溪画楫浮空入夜谿芰荷覆水船难进歌舞留人月易低
　　寄孙山人
　　新林二月孤舟还水满清江花满山借问故园隐君子时时来往在人间
　　严武
　　武字季鹰华州人中书侍郎挺之之子神气儁朗敏于见闻弱冠哥舒翰奏充判官迁侍御史至徳中累为剑南东川节度成都尹兼御史大夫寻迁黄门侍郎复拜成都尹剑南节度等使广徳中破吐蕃改检校吏部尚书封郑国公
　　纪事云武年二十二为给事黄门郎明年拥旄西蜀杜甫乗醉言不谓严挺之乃有此子也武恚目久之曰杜审言孙子拟捋虎须合坐皆笑以弥缝之房太尉琯防有所忤忧怖成疾李太白作蜀道难为房杜危之也
　　古体诗
　　题巴州光禄寺楠木
　　楚江长流对楚寺楠木幽生赤崕背临谿插石盘老根苔色青苍山雨痕髙枝閙叶鸟不度半掩白云朝与暮香殿萧条转宻隂花龛滴沥垂清露闻道偏多越水头烟生霁敛使人愁月明忽忆湘川夜猿叫还思鄂渚秋看君幽霭防千丈寂寞穷山今遇赏亦知钟梵报黄昏犹卧禅牀恋竒响
　　近体诗
　　酬别杜二
　　独逢尧典日再覩汉官时未效风霜劲空慙雨露私夜钟清万户曙漏拂千旗并向殊庭谒俱承别馆追斗城怜旧路锅水惜归期峯树还相伴江云更对垂试回沧海棹莫妬敬亭诗秪是书应寄无忘酒共持但令心事在未肯鬓毛衰最怅巴山里清猿醒梦思
　　寄题杜拾遗锦江野亭
　　漫向江头把钓竿懒眠沙草爱风湍莫倚善题鹦鹉赋何须不着鵕防冠腹中书籍幽时晒肘后医方静处看兴发防能驰骏马应须直到使君滩
　　巴岭答杜二见忆
　　卧向巴山落月时两乡千里梦相思可但步兵偏爱酒也知光禄最能诗江头赤叶枫愁客篱外黄花菊对谁跂马望君非一度冷猿秋雁不胜悲
　　军城早秋
　　昨夜秋风入汉闗朔云边月满西山更催飞将追逃虏莫遣沙场匹马还
　　郑防
　　防郑州荥阳人天宝初为协律郎或告其私撰国史坐谪十年还京以不事事更为置广文馆以防为博士自冩其诗画以献帝署曰郑防三絶后贬台州司户防军
　　近体诗
　　闺情
　　银钥开香阁金台防夜灯长征君自惯独卧妾何曾崔成甫
　　成甫开元末为陜县尉李白泽畔吟序云泽畔吟者逐臣崔公所作云代业文宗早茂才秀起家校书蓬山再尉闗辅中佐于宪车因贬湘阴流离沅湘摧悴草莽忠愤义烈形于清辞其怨者之流乎
　　近体诗
　　赠李十二白
　　我是潇湘放逐臣君辞明主汉江濵天外常求太白老金陵捉得酒仙人
　　奚贾
　　贾常建同时人
　　近体诗
　　寻许山人亭子
　　桃源若逺近渔子棹轻舟川路行难尽人家到渐幽山禽拂席起溪水入庭流名是何年隐如今成白头李康成
　　康成天宝中与李杜同时撰玉台后集
　　古体诗
　　采莲曲
　　采莲去月没春江曙翠钿红袖水中央青荷莲子杂衣香云起风生归路长归路长那得久各回船两摇手
　　自君之出矣
　　自君之出矣弦吹絶无声思君如百草撩乱逐春生









　　御定全唐诗録巻十七
　　钦定四库全书
　　御定全唐诗録巻十八
　　元结
　　结字次山瀼州人少不羁年十七折节向学事元徳秀天宝十二载举进士礼部侍郎阳浚见其文曰一第慁子耳有司得子是赖果擢上第后举制科国子司业苏源明荐结于肃宗上时议三篇帝悦擢右金吾兵曹参军摄监察御史为山南西道节度参谋以讨贼功迁监察御史里行进水部郎佐荆南节度使吕諲又防山南东道来瑱府瑱诛摄领府事代宗立固辞丐侍亲樊上授著作郎拜道州刺史流亡归者万余进容管经略使民乐其教立石颂徳尝着元子十篇故以元子为称兵乱入猗玕洞称猗玕子后家瀼濵称浪士及有官人以为浪者亦漫为官乎呼为漫郎樊上渔者相戯更为聱叟又称漫叟所着有文编李商隐为之序
　　归来子云结性耿介有忧道悯俗之意天宝之乱或仕或隐自谓与世聱牙故其见于文字者亦冲澹而隐约譬古钟磬不谐于里耳而词义防妙翫之翛然若有尘外之趣
　　古体诗
　　补乐歌
　　网罟　网罟伏羲氏之乐歌也其义盖称伏羲能易人取禽兽之劳凡二章章四句
　　吾人苦兮水深深网罟设兮水不深
　　吾人苦兮山幽幽网罟设兮山不幽【钟惺云老庄著书深防寻常拈出】
　　系乐府
　　天宝辛未中元子将前世尝可称叹者为诗十二篇【録八篇】为引其义名之縂命曰系乐府古人咏歌不尽其情声者化金石以尽之其欢怨甚耶戯【音呼】尽欢怨之声者可以上感于上下化于下故元子系之
　　思太古
　　东南三千里沅湘为太湖湖上山谷深有人多似愚婴孩寄树顚就水捕鷠【于都反】鲈所欢同鸟兽身意复何拘吾行遍九州此风皆已无吁嗟圣贤教不觉久踟蹰
　　贱士吟
　　南风发天和和气天下流能使万物荣不能变羁愁为愁亦何尔自请説此由谄竞实多路茍邪皆共求尝闻古君子指以为深羞正方终莫可江海有沧洲
　　欸乃曲
　　谁能听欸乃欸乃感人情不恨湘波深不怨湘水清所嗟岂敢道空羡江月明昔闻扣断舟引钓歌此声始歌悲风起歌竟愁云生遗曲今何在逸为渔父行
　　贫妇词
　　谁知苦贫夫家有愁怨妻请君听其词能不为酸凄所怜抱中儿不如山下麑空念庭前地化为人吏蹊出门望山泽回头心复迷何时见府主长跪向之啼
　　去乡悲
　　踟蹰古塞闗悲歌为谁长日行见孤老羸弱相提将闻其呼怨声闻声问其方乃言无患苦岂弃父母乡非不见其心仁惠诚所望念之何可説独立为凄伤
　　夀翁兴
　　借问多夀翁何方自修育惟云顺所然忘情学草木始知世上术劳苦化金玉不见充所求空闻恣躭欲清和存王母潜濩无乱黩谁正好长生此言堪佩服
　　农臣怨
　　农臣何所怨乃欲干人主不识天地心徒然怨风雨将论草木患欲説昆虫苦巡回宫阙傍其意无由吐一朝哭都市泪尽归田畆谣颂若采之此言当可取
　　下客谣
　　下客无黄金岂思主人怜客言胜黄金主人然不然珠玉成彩翠绮罗如婵娟终恐见斯好有时去君前岂知保忠信长使令徳全风声与时茂歌颂万千年
　　与瀼溪邻里【有序】
　　乾元元年元子将家自全于瀼溪上元二年领荆南之兵鎭于九江方在军旅与瀼溪邻里不得如往时相见游又知瀼溪之人日转穷困故作诗与之
　　昔年苦逆乱举族来南奔日行防十里爱君此山村峯谷呀回映谁家无泉源修竹多夹路扁舟皆到门瀼溪中曲濵其阳有闲园邻里昔赠我许之及子孙我尝有匮乏邻里能相分我尝有不安邻里能相存斯人转贫弱力役非无寃终以瀼濵讼无令天下论
　　喻瀼溪乡旧游
　　昔年在瀼濵瀼人皆忘情今来游瀼乡瀼人见我惊我心与瀼人岂有辱与荣瀼人异其心应为我冠缨昔贤恶如此所以辞公卿贫穷老乡里自休还力耕况曾经逆乱日厌闻战争尤爱一溪水而能存让名终当来其濵饮啄全此生
　　忝官引
　　天下昔无事僻居养愚钝山野性所安熙然自全顺忽逢暴兵起闾巷见军阵将家瀛海濵自弃同刍粪往在乾元初圣人启休运公车诣魏阙天子垂清问敢诵王者箴亦献当时论朝廷爱方直明主嘉忠信屡授不次官曾与专征印兵家未曾学荣利非所狥偶得凶丑降功劳愧分寸尔来将四嵗慙耻言可尽请取寃者辞为吾忝官引寃乱何者苦万邑余灰烬寃辞何者悲生人尽锋刃寃辞何者甚力役遇劳困寃辞何者深孤弱亦哀恨无谋救寃者禄位安可近而可爱轩裳其心又干进此言非作戒此言敢贻训实欲辞无能归耕守吾分
　　樊上漫作
　　漫家郎亭下复在樊水边去郭五六里扁舟到门前山竹绕茅舎庭中有寒泉西边双石峯引望堪忘年四邻皆渔父近渚多闲田且欲学耕钓于斯求老焉
　　酬孟武昌苦雪
　　积雪闭山路有人到庭前云是孟武昌令献苦雪篇长吟未及终不觉为凄然古之贤达者与世竟何异不能救时患讽谕以全意知公惜春物岂非爱时和知公苦隂雪伤彼灾患多奸凶正驱驰不合问君子林莺与野兽无乃怨于此兵兴向九嵗稼穑谁能忧何时不发卒何日不杀牛耕者日已少耕牛日已稀皇天复何忍更人恐毙之自经危乱来触物堪伤叹见君问我意只益胷中乱山禽饥不飞山木冻皆折悬泉化为氷寒水近不热出门望天地天地皆昏昏时见双峰下雪中生白云
　　喻旧部曲
　　漫游樊水阴忽见旧部曲尚言军中好犹望有所属故令争者心至死终不足与之一杯酒喻使烧戎服兵兴向十年所见堪叹哭相逢是遗人当合识荣辱劝汝学全生随我畬退谷
　　雪中怀孟武昌
　　冬来三度雪农者欢嵗稔我麦根巳濡各得在仓廪天寒未能起孺子惊人寝云有山客来篮中见冬蕈烧柴为温酒煮鳜为作沈客亦爱杯樽思君共杯饮所嗟山路闲时节寒又甚不能苦相邀兴尽还就枕
　　招孟武昌【并序】
　　漫叟作退谷铭指曰干进之客不得游之作杯湖铭指曰为人厌者勿泛杯湖孟士源尝黜官无情干进在武昌不为人厌可游退谷可泛杯湖故作诗招之
　　风霜枯万物退谷如春时穷冬涸江海杯湖澄清漪湖尽到谷口单船近堦墀湖中更何好坐见大江水欹石为水涯半山在湖里谷口更何好絶壑流寒泉松桂荫茅舎白云生坐边武昌不干进武昌人不厌退谷正可游杯湖任来泛湖上有水鸟见人不飞鸣谷中有山兽往往随人行莫将车马来令我鸟兽惊
　　登殊亭作
　　时节方大暑试来登殊亭凭轩未及息忽若秋气生主人既多闲有酒共我倾坐中不相异岂限醉与醒漫歌无人听浪语无人惊时复一回望心目出四溟谁能守缨佩日与灾患并请君诵此意令彼惑者听
　　漫酬贾沔州【有序】
　　贾徳方与漫叟者惧漫叟不能甘穷独惧漫叟又须为官故作诗相喻其指曰劝尔莫作官作官不益身因徳方之意遂漫酬之
　　往年壮心在尝欲济时难奉诏举州兵令得诛暴叛上将屡顚覆偏师常救乱未曾弛戈甲终日领簿案出入四五年忧勤忘昏旦无谋静凶丑自觉愚且愞岂欲皁枥中争食麧与藖【麧糠中可食者下没反牛马食余草节曰藖下諌反】去年辞职事所惧贻忧患天子许安亲官又得闲散自家樊水上性情尤荒慢云山与水木似不憎吾漫以兹忘时世日益无畏惮漫醉人不嗔漫眠人不唤漫游无逺近漫乐无早晏漫中漫亦忘名利谁能筭闻君劝我意为君一长叹人谁年八十我巳过其半家中孤弱子长子未及冠且为儿童主种药老溪涧
　　舂陵行【有序】
　　癸夘嵗漫叟授道州刺史道州旧数万余户经贼以来不满四千大半不胜赋税到官未五十日承诸使征求符牒二百余封皆曰失其限者罪至贬削于戏若悉应其命则州县破乱刺史欲焉逃罪若不应命又即获罪戾必不免也吾将守官静以安人待罪而已此州是舂陵故地故作舂陵行以达下情
　　军国多所须切责在有司有司临郡县刑法竞欲施供给岂不忧征敛又可悲州小经乱后遗人实困疲大乡无十家大族命单羸朝飡是草根暮食求木皮出言气欲絶意速行步迟追呼尚不忍况乃鞭扑之邮亭传急符往来迹相追更无寛大恩但有迫促期欲令鬻儿女言发恐乱随悉使索其家而又无生资听彼道路言怨伤谁复知去冬山贼来杀夺防无遗所愿见王官抚养以惠慈奈何重驱逐不使存活为安人天子命符节我所持州县忽乱荒得罪复是谁逋缓违诏令蒙责固所宜前贤重守分恶以祸福移亦云贵守官不爱能适时顾惟孱弱者正直当不亏何人采国风吾欲献此辞
　　贼退示官吏【有序】
　　癸夘嵗西原贼入道州焚烧杀掠防尽而去明年贼又攻永州破邵不犯此州边鄙而退岂力能制敌欤盖蒙其伤怜而已诸使何为忍苦征敛故作诗一篇以示官吏
　　昔嵗逢太平山林二十年泉源在庭户洞壑当门前井税有常期日晏犹得眠忽然遭世变数嵗亲戎旃今来典斯郡山夷又纷然城小贼不屠人贫伤可怜是以陷邻境此州独见全使臣将王命岂不如贼焉今彼征敛者迫之如火煎谁能絶人命以作时世贤思欲委符节引竿自刺船将家就鱼麦归老江海边
　　游潓泉示泉上学者
　　顾吾漫浪久不欲有此拘每到潓泉上情性可安舒草堂在山曲澄澜涵堦除松竹防幽径清源涌坐隅筑塘列圃畦引流灌时蔬复在郊郭外正堪静者居惬心则自适喜尚人或殊此中若可安不佩铜虎符
　　石鱼湖上作【有序】
　　潓泉南上有独石在水中状如游鱼鱼凹处修之可以防【举鱼反】酒水涯四匝多欹石相连石上堪人坐水能浮小舫载酒又能绕石鱼洄流乃命湖曰石鱼湖镌铭于湖上显示来者又作诗以歌之
　　吾爱石鱼湖石鱼在湖里鱼背有酒樽绕鱼是湖水儿童作小舫载酒胜一杯座中令酒舫空去复满来湖防多欹石石下流寒泉醉中一盥潄快意无比焉金玊吾不须轩冕吾不爱且欲坐湖畔石鱼长相对
　　宴湖上亭作
　　广亭盖小湖湖亭实清旷轩幽水石怪异尤难状石樽能寒酒寒水宜初涨岸曲坐客稀杯浮上摇漾逺风入帘幕淅沥吹酒舫欲去未回时飘飘正堪望酣兴思共醉促酒更相向舫去若惊鳬溶瀛满湖浪朝来暮忘返暮归独惆怅谁肯爱林泉从吾老湖上
　　引东泉作
　　东泉人未知在我左山东引之傍山来垂流落庭中宿雾含朝光掩映如残虹有时散成雨飘洒随清风众源发渊窦殊怪皆不同此流又髙悬【孚袁反】在长空山林何处无兹地不可逢吾欲解缨佩便为泉上翁
　　登白云亭
　　出门上南山喜逐松迳行穷髙欲极逺始到白云亭长山绕井邑登望宜新晴洲渚曲湘水萦回随郡城九疑千万峰嵺嵺天外青烟云无逺近皆傍林岭生俯视松竹间石水何幽清涵映满轩户娟娟如镜明何人病惽浓积醉且未醒与我一登临为君安性情
　　潓阳亭作【有序】
　　初得潓泉则为亭于泉上因开檐霤又得石渠泉渠相宜亭更加好以亭在泉北故命之曰潓阳亭
　　问吾常防息泉上何处好独有潓阳亭令人可终老前轩临潓泉凭几潄清流外物自相扰渊渊还复休有时出东户更欲檐下坐非我意不行石渠能留我峯石若鳞次欹垂复旋回为我引潓泉泠泠檐下来天寒冝泉温泉寒宜大暑谁到潓阳亭其心肯思去
　　夜防石鱼湖作
　　风霜虽惨然出游熙天正【平声】登临日暮归置酒湖上亭髙烛照泉深光华溢轩楹如见海底日曈曈始欲生夜寒闭户石溜何清泠若在深洞中半崖闻水声醉人疑舫影呼指递相惊何故有双鱼随吾酒舫行醉昏能诞语劝醉莫忘情坐无拘忌人勿限醉与醒
　　招陶别驾家阳华作
　　海内厌兵革骚骚十二年阳华洞中人似不知乱焉谁能家此地终老可自全草堂背岩洞防峯轩户前清渠匝庭堂出门仍灌田半崖盘石径髙亭临极顚引望见何处逶迤陇北川杉松防万株苍苍满前山岩髙暧华阳飞溜何潺潺洞深迷逺近但觉多洄渊昼游兴未尽日暮不欲眠探烛饮洞中醉昏潄寒泉始知天下心耽爱各有偏陶家世高逸公忍不独然无或毕婚嫁竟为俗务牵
　　刘侍御月夜防防【有序】
　　兵兴已来十一年矣获与同志欢醉达旦咏歌取适无一二焉乙已嵗彭城刘灵源在衡阳逢故人或有在者日昔相防第欢逺游始与诸公待月而笑语竟与诸公爱月而欢醉咏歌夜久赋诗言怀于戏文章道丧盖久矣时之作者烦杂过多歌儿舞女且相喜爱系之风雅谁道是耶诸公常欲变俗之淫靡为后生之规范今夕岂不能道达情性成一时之美乎
　　我从苍梧来将耕旧山田踟蹰为故人且复停归船日夕得相从转觉和乐全愚爱凉风来明月正满天河汉望不见防星犹粲然中夜兴欲酣改坐临清川未醉恐天旦更欲促繁弦欢娱不可逢请君莫言旋
　　别孟校书【有序】
　　平昌孟云卿与元次山同州里以辞学相友防二十年次山今罢守舂陵云卿始典校芸阁于戯材业次山不如云卿辞赋次山不如云卿通和次山不如云卿在次山又诩然求进者也谁言时命吾欲听之次山今且未老云卿少次山六七嵗云卿声名满天下知已在朝廷及次山之年云卿何事不可至勿随长风乗兴蹈海勿爱罗浮往而不归南海幕府有乐安任鸿与次山最旧请任公为次山一白府主趣资装云卿使北归慎勿令徘徊海上诸公第作歌送之
　　吾闻近南海乃是魑魅乡忽见孟夫子欢然游此方忽喜海风来海帆又欲张漂漂随所去不念归路长君有失母儿爱之似阿阳始解随人行不欲离君傍相劝早旋归此言愼勿忘
　　别何员外
　　谁能守清躅谁能嗣世儒吾见何君饶为人有是夫黜官二十年未曾暂﨑岖终不病贫贱寥寥无所拘忽然逢知已数月领官符犹是尚书郎收赋来江湖人皆悉苍生随意极所须比盗无兵甲似偷又不如公能独寛大使之力自输吾欲探时谣为公伏奏书但恐抵忌讳未知肯听无不然且相送醉欢于坐隅
　　窊樽诗【在道州】
　　巉巉小山石数峰对窊亭窊石堪为樽状类不可名巡回数尺间如见小蓬瀛樽中酒初涨始有岛屿生岂无日观峰直下临沧溟爱之不觉醉醉卧还自醒醒醉在樽畔始为吾性情若以形胜论坐隅临郡城平湖近堦砌逺山复青青异木防十株枝条冒檐楹盘根满石上皆作龙蛇形酒堂贮酿器户牖皆罂缾此樽可常满谁是陶渊明
　　登九疑第二峯
　　九疑第二峰其上有仙坛杉松映飞泉苍苍在云端何人居此处云是鲁女冠不知防百嵗防坐饵金丹相传羽化时云鹤满峰峦妇中有髙人相望空长叹
　　宿洄溪翁宅
　　长松万枝绕茅舎怪石寒泉近檐下老翁八十犹能行将领儿孙行拾稼吾羡老翁居处幽吾爱老翁无所求时俗是非何足道得似老翁吾即休
　　石鱼湖上醉歌【有序】
　　漫叟以公田米酿酒因休暇则载酒于湖上时取一醉欢醉中据湖岸引臂向鱼取酒使舫载之徧饮坐者意疑倚巴丘酌于君山之上诸子环洞庭而坐酒舫泛泛然触波涛而往来者乃作歌以长之
　　石鱼湖似洞庭夏水欲满君山青山为樽水为沼酒徒歴歴坐洲岛长风连日作大浪不能废人运酒舫我持长瓢坐巴丘酌饮四座以散愁
　　宿无为观
　　九疑山深防千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽盖傍临壑飘飘似欲来云鹤
　　无为洞口作
　　无为洞口春水满无为洞傍春云白爱此踟蹰不能去令人悔作衣冠客洞旁山僧皆学禅无求无欲亦忘年欲问其心不能问我到此中得无闷
　　説洄溪招退者【在州南江华县】
　　长松亭亭满四山山间乳窦流清泉洄溪正在此山里乳水松膏常灌田松膏乳水田肥良稻苗如蒲米粒长麋色如珈玉液酒酒熟犹闻松节香溪边老翁年防许长男头白孙嫁女问言只食松田米无药无方向人语浯溪石下多泉源盛暑大寒冬大温屠蘓宜在水中石洄溪一曲自当门吾今欲作洄溪翁谁能住我舎西东勿惮山深与地僻罗浮尚有葛仙翁
　　宿丹崖翁宅
　　扁舟欲到泷口湍春水湍泷上水难投竿来泊丹崖下得与崕翁尽一欢丹崖之亭当石顚破竹半山引寒泉泉流掩映在木杪有若白鸟飞林间往往随风作雾雨湿人巾履满庭前丹崖翁爱丹崕弃官防年崕下家儿孙棹船抱酒瓮醉里长歌挥钓车吾将求退与翁游学翁歌醉在鱼舟官吏随人往未得却望丹崕慙复羞近体诗
　　橘井
　　灵橘无根井有泉世间如梦又千年乡园不见重归鹤姓字今为第防仙风冷露坛人悄悄地闲荒径草绵绵如何蹑得蘓君迹白日霓旌拥上天
　　欸乃曲【有序】
　　大厯丁未中漫叟以军事诣都使还州逢春水舟行不进作欸乃五首【録四首】舟子唱之盖欲取适于道路耳词曰
　　湘江二月春水平满月和风宜夜行唱桡欲过平阳戍守吏相呼问姓名
　　千里枫林烟雨深无朝无暮有猿吟停桡静听曲中意好是云山韶濩音
　　零陵郡北湘水东浯溪形胜满湘中溪口石顚堪自逸谁能相伴作渔翁
　　下泷船似入深渊上泷船似欲升天泷南始到九疑郡应絶髙人乗兴船
　　元季川
　　季川名融以字行次山之弟次山作处规云季川曰兟复不言兟有意乎【兟兄之别称义载尔雅字通云兟乃防字之讹】
　　古体诗
　　泉上雨后作
　　风雨荡繁暑雷息佳霁初众峰带云色清气入我庐防防凉颷来临窥惬所图緑萝长新蔓褭褭垂坐隅流水复檐下丹砂发清渠养葛为我衣种芋为我蔬谁是畹与畦弥漫连野芜
　　山中晓兴
　　河汉降霜昨来节物殊媿无神仙姿岂有阴阳俱灵鸟望不见慨然悲髙梧华叶随风扬珍条杂榛芜为君寒谷吟叹息知何如
　　刘眘虚
　　眘虚江东人为夏县令与贺知章包融张旭号吴中四士
　　明皇杂録云天宝中刘眘虚辈虽有文章盛名流落不偶
　　殷璠云眘虚诗情幽兴逺思苦语竒忽有所得便惊众听顷东南髙唱者数人然声律婉态无出其右唯气骨不逮诸公自永明巳还可杰立江表惜其不永天年陨碎国宝
　　钟惺酷爱其诗林茂之作小册全録之题其后云陶公坐髙秋俗士不敢入不受人去取孤意先自立
　　古体诗
　　江南曲
　　美人何荡瀁湖上风日长玉手欲有赠徘徊双明珰歌声随緑水怨色起青阳日暮还家望云波横洞房
　　暮秋扬子江寄孟浩然
　　木叶纷纷下东南日烟霜林山相晓暮天海空青苍暝色况复久秋声亦何长孤舟兼防月独夜仍越乡寒笛对京口故人在襄阳咏思劳今夕江汉遥相望
　　浔阳陶氏别业
　　陶家习先隐种栁长江边朝夕浔阳郭白衣来防年霁云明孤岭秋水澄寒天物象自清旷野情何聮绵萧萧丘中赏明宰非徒然愿守黍稷税归耕东山田
　　登庐山峯顶寺
　　孤峰临万象秋气何髙清天际南郡出林端西江明山门二缁叟振锡闻幽声心照有无界业悬前后生虽知眞机静尚与爱网并方首金门路未遑参道情
　　寻东谿还湖中作
　　出山更回首日暮清谿深东岭新别处数猿呌空林昔游有初迹此路还独寻幽兴方在往归怀复为今云峯劳前意湖水成逺心望望已超越坐鸣舟中琴
　　送韩平兼寄郭防
　　上客夜相过小童能酤酒即为临水处正值归雁后前路望乡山近家见门栁到时春未暮风景自应有余忆东州人经年别来久殷勤为传语日夕念携手兼问前寄书书中复达否
　　寄阎防【防时在终南丰徳寺读书】
　　青冥南山口君与缁锡邻深路入古寺乱花随暮春纷纷对寂寞往往落衣巾松色空照水经声时有人晩心复南望山逺情独亲应以修往业亦惟立此身深林度空夜烟月资清眞莫叹文明日弥年徒隐沦
　　越中问海客
　　风雨沧洲暮一帆今始归自云发南海万里速如飞初谓落何处永将无所依茫渐西见山色越中防谁念去时逺人经此路稀泊舟悲且泣使我亦霑衣浮海焉用説忆乡难久违纵为鲁连子山路有柴扉
　　海上诗送薛文学归海东
　　何处归且逺送君东悠悠沧溟千万里日夜一孤舟旷望絶国所防茫天际愁有时近仙境不定若梦游或见青色古孤山百里秋前心方杳眇后路劳夷犹离别惜吾道风波敬皇休春浮花气逺思逐海水流日暮骊歌后永怀空沧洲
　　近体诗
　　九日送人
　　海上正摇落客中还别离同舟去未已逺送新相知流水意何极满樽徒尔为从来菊花节早巳醉东篱
　　阙题
　　道由白云尽春与青谿长时有落花至逺随流水香闲门向山路深栁读书堂幽映每白日清辉照衣裳
　　寄江滔求孟六遗文
　　南望襄阳路思君情转亲偏知汉水广应与孟家邻在日贪为善昨来闻更贫相如有遗草一为问家人
　　积雪为小山
　　飞雪伴春还春庭晓自闲虚心应任道遇赏遂成山峰小形全秀岩虚势莫攀以幽能皎洁谓近可循环孤影临氷镜寒光对玉顔不随迟日尽留顾嵗华间【以幽能皎洁谓近可循环此刘君自评其诗也】
　　万楚
　　楚登开元进士第
　　近体诗
　　五日观妓
　　西施漫道浣春纱碧玉今时鬭丽华眉黛夺将萱草色红裙妬杀石榴花新歌一曲令人艳醉舞双眸敛鬓斜谁道五丝能续命却令今日死君家
　　题情人药栏
　　敛眉语芳草何许太无情正见离人别春心相向生
　　河上逢落花
　　河上浮落花花流东不息应见浣纱人为道长相忆王之涣【集异记作涣之】
　　之涣并州人与兄之咸之贲皆有文名与王昌龄崔国辅聮唱迭和名动一时
　　近体诗
　　登鹳鹊楼
　　白日依山尽黄河入海流欲穷千里目更上一重楼
　　送别
　　杨栁东门树青青夹御河近来攀折苦应为别离多
　　凉州词
　　黄河逺上白云间一片孤城万仞山羌笛何须怨杨栁春光不度玉门闗【集异记云开元中涣之与王昌龄髙适齐名共诣旗亭贳酒小饮有梨园伶官十数人防防三人因避席偎映拥炉以观焉俄有妙妓四辈奏乐皆当时名部昌龄等私相约曰我辈各擅诗名每不自定甲乙今者可以宻观诸伶所讴若诗入歌词之多者为优初讴昌龄诗次讴适诗又次复讴昌龄诗涣之自以得名巳久因指诸妓中最佳者曰待此子所唱如非我诗即终身不敢与子争衡次至双鬟发声果讴黄河云云因大谐笑诸伶诣问因语其事乃竞拜乞就筵席三人从之饮醉竟日】
　　九日送别
　　蓟庭萧瑟故人稀何处登髙且送归今日暂同芳菊酒明朝应作断蓬飞
　　王諲
　　諲登开元进士第官右补阙
　　古体诗
　　夜坐看搊筝
　　调筝夜坐灯光里却挂罗帷露指朱弦一一声不同玉柱连连影相似不知何处学新声曲曲弹来未覩名应是石家金谷里流传未满洛阳城
　　近体诗
　　长信怨
　　飞燕倚身轻争人巧笑名生君弃妾意増妾怨君情日落昭阳壁秋来长信城寥寥金殿里歌吹夜无声
　　闺情
　　日暮裁缝歇深嫌气力防才能收箧笥懒起下帘帷怨坐空然烛愁眠不解衣昨来频梦见夫壻莫应知萧颖士
　　颖士字茂挺与李华齐名号萧李开元中登进士第补秘书正字聪警絶伦尝读路侧古碑一阅即能成诵名播天下新罗使入朝言国人愿得萧夫子为师其名动华夷如此终以诞傲褊忿困踬而卒门人私諡文元先生
　　颖士以推奬后进为任如李阳李幼皇甫冉陆渭等数十人由奬目皆为名士天下推知人称萧功曹尝兄事元徳秀而友殷寅顔眞卿栁芳陆据李华邵轸赵骅时人语曰殷顔栁陆李萧邵赵以能全其交也
　　古体诗
　　江有枫一篇十一章【有序】
　　江有枫思陆郑二友吴防旧游且疾谗也臣宦于尹府以直方不偶见逼谗佞惟古之贤者有避色避言之义矫然去之二室之间有槭树焉与江南枫形胥类憩于其下而作是诗以贻夫二三子焉
　　江有枫其叶蒙蒙我友自东于以游从
　　山有槭其叶漠漠我友徂北于以休息
　　想彼槭矣亦类其枫矧伊怀人而忘其东
　　东可游矣防之丘矣于山于水于庙于寺于亭于里君子游焉于以宴喜其乐亹亹
　　粤东可居彼吴之墟有田有庭有朋有书有莼有鱼君子居焉惟以宴醑其乐徐徐
　　我朋在矣彼陆之子如松如杞淑问不已
　　我友于征彼郑之子如琇如英徳音孔明
　　我思震泽菱芡幕幕寤寐如觌
　　我思剡谿杉篠萋萋寤寐无迷
　　有鸟有鸟粤鸥与鹭浮湍戯渚皓然洁素忘其猜妬彼何人斯曾足伤惧
　　此惧惟何惧寘于罗彼骄者子谗言孔多我闻先师体命委和公伯之愬则如予何怅然山河惟以啸歌其忧也哉
　　重阳陪元鲁山登北城赠别【时元有挂冠之意】
　　山县绕古堞悠悠快登望两余秋天髙目尽无隐状绵连滍川迥杳渺鸦路深彭泽兴不浅临风动归心赖兹琴堂暇傲睨倾菊酒人知嵗已登从政复何有逺山十里碧一道衔长云青霞半落日混合疑晴曛渐闻惊栖羽坐叹清夜月中欢怆有违行子念明发仅能冺宠辱未免伤别离江湖不可忘风雨劳相思明时当盛才短伎安所设何日谢百里从君汉之澨
　　蒙山作
　　东蒙镇海沂合沓余百里清秋净氛霭崖崿隐天起于役劳往还息徒暂攀骑将穷絶迹处偶得冥心理云气杂虹霓松声乱风水防明緑林际杳窱丹洞里仙鸟时可闻羽人邈难视此焉多深邃贤达昔所秘子尚捐俗纷季随蹑遐轨蕴眞道弥旷怀古情未巳白鹿凡防游黄精复奚似顾予尚牵纒家业重书史少学务从师壮年贵趋仕方驰桂林誉未暇桃源美嵗暮期再寻幽哉羡门子
　　越江秋曙
　　扁舟东路逺晓月下江濆潋滟信潮上苍茫孤屿分林声寒动叶水气曙连云暾日浪中出榜歌天际闻伯鸾常去国安道惜离羣延首剡谿近咏言怀数君
　　山庄月夜作
　　献书嗟弃置疲拙归田园且事计然防将符公冶言桑榆清暮景鸡犬应遥村蚕罢里闾晏麦秋田野喧涧声连枕簟峰势入堦轩未奏东山伎先倾北海樽陇瓜香早熟庭果落初繁更惬野人意农谈朝竟昏
　　李华
　　华字遐叔赵郡人举开元二十三年进士天宝二年博学宏词皆为科首天宝十一年拜监察御史除右补阙禄山乱辇母而逃为盗所得二京复坐谪杭州司功参军召加司封员外郎将以司言处之华曰焉有隳节辱志者可以荷君之宠乎移病请告李岘领选江南表为从事以风痹废居楚尝为元徳秀墓碑顔眞卿书李阳氷篆额时号三絶
　　古体诗
　　咏史
　　昻藏獬豸兽出自太平年乱代乃潜伏纵人为祸愆尝闻断马剑每壮朱云贤身死名不灭寒风吹墓田精灵如有在幽愤满松烟
　　汉皇修雅乐乗舆临太学三老与五更天王亲割牲一人调风俗万国和且平单于骤欵塞武库欲销兵文物此朝盛君臣何穆清至今壝坛下如有箫韶声
　　文侯耽郑卫一听一忘餐白雪燕姬舞朱弦赵女弹淫声流不返慆荡日无端献嵗受朝时鸣钟防百官两牀陈管磬九奏殊未阑对此惟恐卧更能整衣冠
　　沂水春可涉泮宫映杨叶丽色异人间珊摇佩环展禽恒独处深巷生禾黍城上飞海云城中暗春雨适来鸣佩者复是谁家女泥沾珠缀履雨湿翠毛簪电影开莲脸雷声飞蕙心自言沂水曲采萍兼采緑归迳虽可寻天阴光景促怜君贞且独愿许君家宿徒劳惜衾枕子不顾双娥艳质诚可重淫风如礼何
　　寄赵七侍御【有序】
　　自余干谿行经弋阳至上饶山川幽丽思与云卿同游邈不可得因叙畴年之素寄怀于篇云
　　摇桨曙江流江清山复重心惬赏未足川回失前峰淩滩出极浦旷若天池通君阳青嵯峨开拆混元中九潭鱼龙窟仙成羽人宫阴奥潜鬼物精光动烟空猿啼深茏白鸟戯葱蒙飞湍鸣金石激溜鼓雷风雨濯万木鲜霞照千山浓草闲长余緑花静落幽红渚烟见晨钓山月闻夜舂覆谿窈窕波涵石淘溶溶丹丘忽聚散素壁相奔冲白日破昏霭灵山出其东势排昊苍上气压吴越雄回头望云卿此恨发吾衷昔日萧邵游四人才成童属词慕孔门入仕希上公纬卿陷非罪折我昆吾锋茂挺独先觉拔身渡京虹斯人谢明代百代坠鹓鸿世故坠横流与君哀路穷相顾无死节蒙恩逐殊封天波洗其瑕朱衣备朝容一别凡十年岂期复相从余生得携手遗此两孱翁羣迁失莺羽后凋惜长松衰旅难重别凄凄满心胷遇胜悲独游贪竒怅孤逢禽尚彼何人胡为束樊笼吾师度门教投弁蹑遐踪
　　仙游寺【有龙潭穴弄玉祠】
　　舍事入樵迳云木深谷口万壑移晦明千峰转前后嶷然龙潭上石势若奔走开拆秋天光崩腾夏雷吼灵谿自兹去纡直互纷纠听声静复喧望色无更有翠防下髙殿映杉栁滴滴洞穴中悬泉响相扣昔时秦王女羽化年代久日暮松风来箫声生左右早窥神仙箓愿结芝术友安得羡门方青囊系吾肘
　　春游吟
　　初春遍芳甸千里蔼盈瞩美人摘新英步步翫春緑所思杳何处宛在吴江曲可怜不得共芳菲日暮归来泪满衣
　　近体诗
　　长门怨
　　弱栁鸳鸯荐啼妆翡翠衾鸦鸣秋殿晓人静禁门深每忆椒房宠那堪永巷阴自惊罗带缓非复旧来心
　　奉使朔方赠郭都防
　　絶塞临光禄孤营佐贰师鐡衣三月冷金鼓朔风悲都防征兵日将军破卤时扬鞭玉闗道回首望旌旗
　　春行寄兴
　　宜阳城下草萋萋涧水东流复向西芳树无人花自落春山一路鸟空啼
　　于逖
　　逖天宝间诗人独孤及李白皆有诗赠之
　　古体诗
　　野外作
　　老病无乐事嵗秋悲更长穷郊日萧索生意已苍黄小弟发亦白两男俱不强有才且未达况我非贤良幸以朽钝姿野外老风霜寒鵶噪晩景乔木思故乡魏人宅蓬池结网伫鳣鲂水清鱼不来嵗暮空彷徨
　　忆舎弟
　　衰门少兄弟兄弟唯两人饥寒各流浪感念伤我神夏期秋未来安知无他因不怨别天长但愿见尔身茫茫天地间万类各有亲安知汝与我乖隔同胡秦何时对形影愤懑当共陈
　　张彪
　　彪盖颍洛间静者天宝末将母避乱杜子美尝以诗寄张十二山人彪云
　　古体诗
　　古别离
　　别离无逺近事欢情亦悲不闻车轮声后防将何时去日忘寄书来日乖前期纵知明当返一息千万思赵征明
　　征明诗见箧中集
　　古体诗
　　回军跛者
　　既老又不全始得离边城一枝假枯木步步向南行去时日一百来时月一程常恐道路傍掩弃狐兔茔所愿死乡里到日不愿生闻此哀怨词念念不忍听惜无异人术倐忽具尔形
　　思归
　　为别未防日去日如三秋犹疑望可见日日上髙楼惟见分手处白苹满芳洲寸心宁死别不忍生离忧贺兰进明
　　进明开元十六年进士禄山乱以御史大夫为节度守临淮张巡乞师不应至徳中为南海太守岭南节度使终员外郎
　　殷璠云员外所著述百余篇颇究天人之际又有古诗八十首大体符于阮公行路难五首并多新兴
　　古体诗
　　行路难
　　君不见巗下井百尺不及泉君不见山上苗数寸凌云烟人生相命亦如此何苦太息自忧煎但愿亲友长含笑相逢莫乏杖头钱寒夜邀欢须秉烛岂不长思花栁年
　　君不见门前栁荣耀暂时萧索久君不见陌上花狂风吹去落谁家邻家思妇见之叹蓬首不梳心歴乱盛年夫婿长别离嵗莫相逢色凋换
　　君不见芳树枝春花落尽蜂不窥君不见梁上泥秋风始髙燕不栖荡子从军事征战蛾眉婵娟守空闺独宿自然堪下泪况复时闻乌夜啼
　　君不见云中月暂盈还复缺君不见林下风声逺意难穷亲故平生或聚散欢娱未尽樽酒空叹息青青陵上栢嵗寒能有防人同
　　君不见东流水一去无穷巳君不见西郊云日夕空氛氲羣雁徘徊不能去一雁惊鸣复失羣人生结交在终始莫以升沈中路分
　　李嶷
　　嶷诗鲜洁有规矩其少年三首词虽不多翩翩然侠气在目也
　　古体诗
　　淮南秋夜呈周偘【与侃同】
　　天净河汉髙夜闲砧杵发清秋忽如此离恨应难歇风乱池上萍露光竹间月与君共游处勿作他乡别近体诗
　　林园秋夜作
　　林卧避残暑白云长在天赏心既如此对酒非徒然月色偏秋露竹声兼夜泉凉风怀袖里兹意与谁传
　　少年行
　　十八羽林郎戎衣侍汉王臂鹰金殿侧挟弹玉舆傍驰道春风起陪游出建章
　　侍猎长杨下承恩更射飞尘生马影灭箭落雁行稀薄暮随天仗聮翩入琐闱
　　玊剑膝边横金杯马上倾朝游茂陵道夜宿鳯凰城豪吏多猜忌毋劳问姓名
　　芮挺章
　　挺章天宝进士常依秘书监陈公国子司业蘓公编国秀集三巻
　　近体诗
　　江南弄
　　春江可怜事最在美人家鹦鹉能言鸟芙蓉巧笑花地衔金作埒水抱玉为沙薄晚青丝骑长鞭赴狭斜
　　少年行
　　任气称张放衔恩在少年玉堦朝就日金屋夜升天轩骑青云际笙歌緑水边建章明月好留醉伴风烟







　　御定全唐诗録巻十八
　　钦定四库全书
　　御定全唐诗録卷十九
　　王季友
　　季友河南人按豫章图经云酆城人家贫卖履博极羣书李勉引为賔客甚敬之善为诗杜甫诗云酆城客子王季友是也
　　殷璠云季友诗爱竒务险逺出常情之外然而白首裋褐良可悲夫
　　古体诗
　　杂诗
　　采山仍采隐在山不在深持斧事逺游固悲匠者心翳翳青桐枝樵爨日所侵撨声出巗壑四听无知音岂为鼎下薪当复堂上琴鳯鸟久不栖且与枳棘林
　　滑中赠崔髙士瓘
　　夫子保药命外身得无咎日月不能老化肠为筋否十年前见君甲子过我夀于何今相逢华发在我后近而
　　知其逺少见今白首遥信蓬莱宫不死世世有元石采盈担神方秘其肘问家惟指云爱气常言酒摄生固如此履道当不朽未能太元同愿与天地久实腹以芝术贱体仍刍狗自勉将勉余良药在苦口
　　寄韦子春秘书
　　出山秘芸署山木已再春食我山中药不忆山中人山中谁余宻白发日相亲雀鼠昼夜无知我厨廪贫有情尽捐弃土石为周身依依舎北松不厌我南邻夫子质千寻天泽枝叶新余以不材夀非智免斧斤
　　还山留别长安知已
　　出山不见家还山见家在山门是门前此去长樵采青谿谁招隐白发自相待惟余涧底松依依色不改
　　代贺若令誉赠沈千运
　　相逢问姓名亦存别时无子今有孙山上双松长不改百家唯有三家村村南村西车马道一宿通舟水浩浩涧中磊磊十里石河上淤泥种桑麦平坡冢墓皆我亲满田主人是旧客举声酸鼻问同年十人七人归下泉分手如何更此地回头不语泪澘然
　　酬李十六岐
　　链丹文武火未成卖药贩履俱逃名出谷迷行洛阳道乗流醉卧滑台城城下故人久离怨一欢适我两家愿朝饮杖悬沽酒钱暮餐嚢有松花饭于何车马日憧憧李膺门馆争登龙千賔揖对若流水五经发难如叩钟下笔新诗行满壁立谈古人坐在席问我草堂有卧云知我山储无儋石自耕自刈食为天如鹿如麋饮野泉亦知世上公卿贵且养丘中草木年
　　宿东谿李十五山亭
　　上山下山入山谷谿中落日留我宿松石依依当主人主人不在意亦足名花出地两重阶絶顶平天一小斋本意由来是山水何用相逢语旧怀
　　观于舎人壁画山水
　　野人宿在人家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向予説小弟丹青能尔为
　　张志和
　　志和字子同州人始名龄母梦枫生腹上而产擢明经肃宗命待诏翰林因赐今名后坐贬不复仕居江湖自称烟波钓徒着眞子亦以自号时谓严光之比
　　古体诗
　　渔父歌
　　西塞山前白鹭飞桃花流水鳜鱼肥青篛笠緑蓑衣斜风细雨不须归
　　钓台渔父褐为裘两两三三舴艋舟能纵棹惯乗流长江白浪不曾忧
　　霅谿湾里钓渔翁舴艋为家西复东江上雪浦边风笑着荷衣不叹穷
　　松江蟹舎主人欢菰饭莼羮亦共餐枫叶落荻花干醉宿渔舟不觉寒
　　青草湖中月正圆巴陵渔父棹歌连钓车子橛头船乐在风波不用仙
　　近体诗
　　渔父
　　八月九月芦花飞南谿老人垂钓归秋山入帘翠滴滴野艇倚槛云依依却把渔竿寻小迳闲梳鹤发对斜晖翻嫌四皓曾多事出为储皇定是非
　　沈千运
　　千运吴兴人元结箧中集序云风雅不作防及千年近世作者更相沿袭拘限声病喜尚形似且以流易为辞不知丧于雅正吴兴沈千运独挺于流俗之中强攘于已溺之后穷老不惑五十余年凡所为文皆与时异故朋友后生稍见师效能似类者有五六人于戯自沈公及二三子皆以正直而无禄位皆以忠信而久贫贱皆以仁让而至丧亡兵兴于今六嵗已长逝者遗文散失方阻絶者不见近作故编于箧中者凡二十四首云
　　古体诗
　　赠史修文
　　故人阻千里防面非前期握手于此地当欢反成悲念离宛犹昨俄已二十朞畴昔皆少年别来鬓如丝不道旧姓名相逢知是谁曩游尽骞翥与君仍布衣岂曰无其才命理应有时别路渐欲少不觉生涕洟
　　汝坟示弟妹
　　今日天气暖东风杏花坼筋力久不如却羡涧中石神仙杳难信中夀稀满百近世多夭伤喜见鬓发白杖藜竹树间宛见旧行迹岂知林园主却是林园客兄弟所存半空为亡者惜无再期哀哀望松栢骨肉能防人年大自疎隔性情谁免此与我不相易唯念得尔辈相看慰朝夕平生兹巳矣此外尽非适
　　濮中言怀
　　圣朝优贤良草泽无遗匿人生各有命在余胡不淑一生但区区五十无寸禄衰退当弃捐贫贱招毁讟栖栖去久世屯踬日穷迫不如守田园嵗晏望丰熟壮年失宜尽老大无筋力始怆前计非将贻后生福童儿新学稼少女未能织顾此烦知已终日求衣食
　　山中作
　　栖隐别无事所愿离风尘不辞城邑游礼乐拘束人迩来归山林庶事皆吾身何者为形骸谁是智与仁寂莫了闲事而后知天眞咳唾矜荣华迂俯相屈伸何如巢与由天子不得臣
　　古歌
　　北邙不种田但种松与栢松栢未生处留待市朝客孟云卿
　　云卿平昌人第进士为校书郎与杜甫元结最善按元结送孟校书往南海书序云云卿与次山同里以辞学相友善
　　袁郊甘泽谣云陶岘开元中与樊口进士云卿奏清商曲于江湖号水仙是云卿为武昌人
　　髙仲武云孟君诗祖述沈千运贼中十首又渔猎陈拾遗词气伤苦怨者之流
　　古体诗
　　古别离
　　朝日上髙台离人怨秋草但见万里天不见万里道君行本迢逺苦乐良难保宿昔梦同衾忧心常倾倒含酸欲谁诉展转伤怀抱结髪年已迟征行去何早寒暄有时谢憔悴难再好人皆算年夀死者何曾老少壮无见期水深风浩浩
　　今别离
　　结发生别离相思复相保如何日已久五变中庭草大海途悠悠吴江岛但恐不出门出门无逺道逺道行既难家贫衣复单严风吹积雪晨起鼻何酸人生各有志岂不怀所安分明天上日生死愿同欢
　　邺城怀古
　　朝发淇水南将寻北燕路魏家旧城阙寥落无人住伊昔天地屯曹公独中据羣臣将北面白日忽西暮三台竟寂莫万事良难固雄豪安在哉衰草沾霜露崔巍长河北尚见应刘墓古树藏龙蛇荒茅伏狐兔永怀故池馆数子连章句逸兴驱山河雄词变云雾我行覩遗迹精爽如可遇斗酒将酹君悲风白杨树
　　伤怀赠故人
　　稍稍晨鸟翔淅淅草上霜人生早罹苦夀命恐不长二十学已成三十名不彰岂无同门友贵贱易中肠驱马行万里悠悠过帝乡幸因弦歌末得上君子堂众乐互喧奏独子备笙簧坐中无知音安得神扬扬愿因髙风起上感白日光
　　伤情
　　为长心易忧早孤意常伤出门先踌躇入户亦彷徨此生亦何苦前事安可忘兄弟先我没孤幼盈我旁旧居近东南河水新为梁松栢今在兹安忍思故乡四时与日月万物各有常秋风已一起草木无不霜行行当自勉不忍再思量
　　汴河阻风
　　清晨自梁宋挂席之楚荆出浦风渐恶傍滩舟欲横大河喷东注羣动皆窅白雾鱼龙气黒云牛马形苍茫迷所适安危惧暂宁信此天地内孰为身命轻丈夫茍未达所向须存诚前路舍舟去东南仍晓晴
　　近体诗
　　寒食
　　二月江南花满枝他乡寒食逺堪悲贫居往往无烟火不独明朝为子推
　　张谓
　　谓字正言河南人登天宝二年进士第奉使长沙尝作长沙风土记大厯中为礼部侍郎典贡举殷璠云谓代北州老翁答及湖中对酒行并在物情之外众人未曾説耳亦何必歴遐逺探古迹然后始为搜
　　古体诗
　　读后汉逸人传
　　子陵没巳久读史思其贤谁谓颍阳人千秋如比肩尝闻汉皇帝曾是旷周旋名位茍无心对君犹可眠东过富春渚乐此佳山川夜卧松下月朝看江上烟钓时如有待钓罢应忘筌生事在林壑悠悠经暮年于今七里濑遗迹尚依然髙台竟寂莫流水空潺湲
　　厐公南郡人家在襄阳里何处偏来徃襄阳东陂是誓将业田种终得保妻子何言二千石乃欲劝吾仕鹳鹊巢茂林鼋鼍穴深水万物从所从吾心亦如此不见鹿门山朝朝白云起采药复采樵优游终暮齿
　　代北州老翁答
　　负薪老翁住北州北望乡闗生客愁自言老翁有三子两人已向黄沙死如今小儿新长成明年闻道又征兵定知此别必零落不及相随同死生尽将田园借邻伍且复伶俜去乡土在生本求多子孙及有谁知更辛苦近传天子尊武臣强兵直欲静边尘安边自合有长防何必流离中国人
　　湖上对酒行
　　夜坐不厌湖上月昼行不厌湖上山眼前一樽又长满心中万事如等闲主人有黍百余石浊醪数斗应不惜即今相对不尽欢别后相思又何益茱萸湾头归路赊愿君且宿黄公家风光若此人不醉参差辜负东园花
　　赠乔琳【一作刘眘虚诗】
　　去年上防不见收今年寄食仍淹留羡君有酒能便醉羡君无钱能不忧如今五侯不爱客羡君不问五侯宅如今七贵方自尊羡君不过七贵门丈夫防应有知已世上悠悠何足论
　　近体诗
　　送裴侍御归上都
　　楚地劳行役秦城罢鼓鼙舟移洞庭岸路出武陵谿江月随人影山花趂马蹄离魂将别梦先已到闗西
　　道林寺送莫侍御
　　何处堪留客香林隔翠防薜萝通驿骑山竹挂朝衣霜引台乌集风惊塔雁飞饮茶胜饮酒聊以送将归
　　别睢阳故人
　　少小客游梁依然似故乡城池经战阵人物恨存亡夏雨桑条緑秋风麦穗黄有书无寄处相送一沾裳
　　郡南亭子宴
　　亭子春城外朱门向緑林栁枝经雨重松色带烟深漉酒迎仙客穿池集水禽白云常在眼聊足慰人心
　　夜同宴用人字
　　北斗回新嵗东园值早春竹风能醒酒花月解留人邑宰陶元亮山家郑子眞平生颇同道相见日相亲
　　过从弟制疑官竹斋
　　羡尔方为吏衡门独宴如野猿偷纸笔山鸟汚图书竹里藏公事花间隐使车不妨垂钓坐时鲙小江鱼
　　同王征君湘中有怀
　　八月洞庭秋潇湘水北流还家万里梦为客五更愁不用开书帙偏宜上酒楼故人京洛满何日复同游
　　同诸公游云公禅寺
　　共许寻鸡足谁能惜马蹄长空净云雨斜日半虹霓檐下千峰转前万木低看花寻径逺听鸟入林迷地与喧卑隔人将物我齐不知樵客意何事武陵谿
　　别韦郎中
　　星轺计日赴岷峨云树连天阻笑歌南入洞庭随雁去西过巫峡听猿多峥嵘洲上飞黄蝶滟滪堆边起白波不醉郎中桑落酒教人无奈别离何
　　杜侍御送贡物戯赠
　　铜柱朱崖道路难伏波横海旧登坛越人自贡瑚树汉使何劳獬豸冠疲马山中愁日晚孤舟江上畏春寒由来此货称难得多恐君王不忍看
　　春园家宴
　　南园春色正相宜大妇同行小妇随竹里登楼人不见花间觅路鸟先知樱桃解结垂檐子杨栁能低入户枝山简醉来歌一曲参差笑杀郢中儿
　　西亭子言怀
　　数丛芳草在堂阴防处闲花映竹林攀树猿呼郡吏傍谿白鸟应家禽青山看景知髙下流水闻声觉浅深官属不令拘礼数时时缓步一相寻
　　送卢举使河源
　　故人行役向边州匹马今朝不少留长路闗山何日尽满堂丝竹为君愁
　　题长安主人壁
　　世人结交须黄金黄金不多交不深纵令然诺暂相许终是悠悠行路心
　　早梅
　　一树寒梅白玉条迥临村路傍谿桥不知近水花先发疑是经春雪未消
　　张巡
　　巡邓州南阳人与兄晓皆以文行知名举进士天宝中授清河令有能名调眞源令禄山反与睢阳太守许逺婴城自守经年乏食忠义不衰城陷遇害
　　近体诗
　　闻笛
　　岧嶤试一临虏骑附城阴不辨风尘色安知天地心营开边月近战苦阵云深旦夕更楼上遥闻横笛音
　　守睢阳作
　　接战春来苦孤城日渐危合围侔月晕分守若鱼丽屡厌黄尘起时将白羽挥裹疮犹出阵饮血更登陴忠信应难敌坚贞谅不移无人报天子心计欲何施
　　顔眞卿
　　眞卿字清臣琅琊人少勤学业有词藻尤工书开元中举进士事亲以孝闻累迁侍御史武部员外不附杨国忠出为平原太守禄山反河朔尽陷平原独守肃宗幸灵武授工部尚书至徳初朝于鳯翔授宪部尚书累进封鲁郡公以忤宰相意出刺抚州湖州元载伏诛拜刑部尚书改太子太师李希烈反卢杞奏遣眞卿往谕之不屈遇害
　　古体诗
　　题杼山癸亭得暮字【亭陆鸿渐所创】
　　杼山多幽絶胜事盈跬步前者虽登攀淹留恨晨暮及兹纡胜引曾是美无度歘搆三癸亭实惟陆生故髙贤能剏物疏凿皆有趣不越方丈间居然云霄遇巍峩倚修岫旷望临古渡左右苔石攅低昻桂枝蠧山僧狎猿狖巢鸟来枳椇俯视何楷台傍瞻戴颙路迟回未能下夕照明村树
　　谢陆处士杼山折青桂花见寄之什
　　羣子游杼山山寒桂花白緑荑含素萼采折自逋客忽枉岩中诗芳香润金石全髙南越蠧岂谢东堂防防惬名山期从君恣幽觌
　　赠裴将军
　　大君制六合猛将清九垓战马若龙虎腾凌何壮哉将军临八荒烜赫耀英材剑舞若游电随风萦且回登髙望天山白云正崔巍入阵破强防威名雄震雷一射百马倒再射万夫开匈奴不敢敌相呼归去来功成报天子可以画麟台
　　近体诗
　　登平望桥下作
　　登桥试长望望极与天平际海蒹葭色终朝鳬雁声近山犹髣髴逺水忽防明更览诸公作知髙题柱名
　　刻清逺道士诗因而继作
　　不到东山寺于今五十春朅来从旧赏林壑宛相亲吴子多藏日秦王厌胜辰剑池穿万仞盘石坐千人金气腾为虎琴台化若神登坛仰生一舍宅叹珣珉中岭分双树迥峦絶四邻窥临江海接崇饰四时新客有神仙者于兹雅丽陈名髙清逺峡文聚斗牛津迹异心宁间声同质岂均悠然千载后知我揖光尘
　　任华
　　华爵里未详按摭言华与庾中丞书云华本野人尝思渔钓寻常杖防归乎旧山非有机心致斯扣击是必狂狷之流也
　　松石轩诗评云任华之作如疾雷轥空长风蹴浪飞电沓影重云满盈倐开倐阖一朗一晦凛耳叠目吁可怪也
　　古体诗
　　寄李白
　　古来文章有奔逸气耸髙格清人心神惊人魂魄我闻当今有李白大猎赋鸿猷文嗤长卿笑子云班张所作琐细不入眼未知卿云得在嗤笑限登庐山观瀑布海风吹不断江月照还明余爱此两句登天台望渤海云垂大鹏飞山压巨鼇背斯言亦好在至于他作多不拘常律振摆超腾既俊且逸或醉中操纸或兴来走笔手下忽然片云飞眼前划见孤峰出而我有时白日忽欲睡睡觉歘然起攘臂任生知有君君也知有任生未中间闻道在长安及余戾止君已江东访元丹邂逅不得见君面每常把酒向东望良久见説往年在翰林胷中矛防何森森新诗传在宫人口佳句不离明主心身骑天马多意气目送飞鸿对豪贵承恩召入凡防回待诏归来仍半醉权臣妬盛名羣犬多吠声有勅放君却归隐沦处髙歌大笑出闗去且向东山为外臣诸侯交迓驰朱轮白璧一双买交者黄金百镒相知人平生傲岸其志不可测数十年为客未尝一日低顔色八咏楼中坦腹眠五侯门下无心忆繁花越台上细栁吴宫侧緑水青山知有君白云明月偏相识养髙兼养闲可望不可攀庄周万物外范蠡五湖间人传访道沧海上丁令王乔每还往蓬莱经是曾到来方丈岂唯方一丈伊余每欲乗兴逺相寻江湖拥隔劳寸心今朝忽遇东飞翼寄此一章表胷臆傥能报我一片言但访任华有人识
　　寄杜拾遗
　　杜拾遗名甫第二才甚竒任生与君别来已多时何尝一日不相思杜拾遗知不知昨日有人诵得数篇黄绢词吾怪异竒特借问果然称是杜二之所为势攫虎豹气腾蛟螭沧海无风似鼓荡华岳平地欲奔驰曹刘俯仰慙大敌沈谢逡巡称小儿昔在帝城中盛名君一个诸人见所作无不心胆破郎官丛里作狂歌丞相阁中常醉卧前年皇帝归长安承恩濶步青云端积翠扈游花匼匝披香寓直月团栾英才特达承天睠公卿无不相钦羡只縁汲黯好直言遂使安仁却为掾如今避地锦城隅幕下英寮每日相随提玉壶半醉起舞捋髭须乍低乍昻傍若无古人制礼但为防俗士岂得为君设之乎而我不飞不鸣亦何以只待朝廷有知己已曾读却无限书拙诗一句两句在人耳如今看之緫无益又不能﨑岖傍朝市且当事耕稼岂得便徒尔南阳葛亮为友朋东山谢安作邻里闲常把琴弄闷即携樽起莺啼二月三月时花发千山万山里此时幽旷无人知火急将书凭驿使为报杜拾遗
　　怀素上人草书歌
　　吾尝好竒古来草圣无不知岂不知右军与献之虽有壮丽之骨恨无狂逸之姿中间张长史独放荡而不羁以顚为名倾荡于当时张老顚殊不顚于怀素怀素顚乃是顚人谓尔从江南来我谓尔从天上来负顚狂之墨妙有墨狂之逸才狂僧前日动京华朝骑王公大人马暮宿王公大人家谁不造素屏谁不涂粉壁粉壁摇晴光素屏凝晓霜待君挥洒兮不可弭忘骏马迎来坐堂中金盆盛酒竹叶香十杯五杯不解意百杯已后始顚狂一顚一狂多意气大叫一声起攘臂挥毫倐忽千万字有时一字两字长丈二翕若长鲸拨刺动海岛歘若长蛇戍律透深草回环缭绕相拘连千变万化在眼前飘风骤雨相击射速禄飒拉动檐隙掷华山巨石以为防掣衡山阵云以为画兴不尽势转雄恐天低而地窄更有何处最可怜褭褭枯藤万丈悬万丈悬拂秋水映秋天或如丝或如发风吹欲絶又不絶锋芒利如欧冶剑劲直浑是并州铁时复枯燥何防褷忽觉阴山突兀横翠防中有枯松错落一万丈倒挂絶壁蹙枯枝千魑魅兮万魍魉欲出不可何闪尸又瀚海日暮愁阴浓忽然跃出千黒龙夭矫偃蹇入乎苍穹飞沙走石满穹塞万里飕飕西北风狂僧有絶艺非数仞髙墙不足以逞其笔势或逢花笺与绢素凝神执笔守恒度别来筋骨多情趣霏霏防防防长露三秋月照丹鳯楼二月花开上林树终恐绊骐骥之足不得展千里之步狂僧狂僧尔虽有絶艺犹当假良媒不因礼部张公将尔来如何得声名一旦喧九垓
　　张若虚
　　若虚开元初人与贺知章张旭号吴中四士
　　古体诗
　　春江花月夜
　　春江潮水连海平海上明月共潮生灔灔随波千万里何处春江无月明江流宛转绕芳甸月照花林皆似霰空里流霜不觉飞汀上白沙看不见江天一色无纎尘皎皎空中孤月轮江畔何人初见月江月何年初照人人生代代无穷已江月年年秖相似不知江月待何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月徘徊应照离人妆镜台玉户帘中卷不去衣砧上拂还来此时相望不相闻愿逐月华流照君鸿雁长飞光不度鱼龙潜跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乗月防人归落月摇晴满江树近体诗
　　代荅闺梦还
　　闗塞年华早楼台别望违试衫着暖气开镜觅春晖燕入窥罗幕蜂来上画衣情催桃李艳心寄管弦飞妆洗朝相待风花暝不归梦魂何处入寂寂掩重扉
　　李适之
　　适之一名昌恒山王承干之孙神龙初拜左卫郎开元中歴官至刑部尚书雅好賔客饮酒一斗不乱天宝中为左相累封清和县公与李林甫不叶为其阴中罢知政事贬宜春太守
　　近体诗
　　罢相作
　　避贤初罢相乐圣且衔杯借问门前客今朝几个来蒋冽
　　冽义兴人进士及第歴礼吏户三部侍郎尚书左丞见髙智周传
　　近体诗
　　南谿别业
　　结宇依青嶂开轩对緑畴树交花两色谿合水同流竹径春来扫兰樽夜不收逍遥自得意鼓腹醉中游金昌绪
　　昌绪余杭人
　　近体诗
　　春怨
　　打却黄莺儿莫教枝上啼啼时惊妾梦不得到辽西殷遥
　　遥句容人天宝间终于忠王府仓曹参军
　　殷璠云遥诗闲雅善用声律
　　近体诗
　　山行
　　寂歴青山晓山行趣不稀野花成子落江燕引雏飞暗草薫苔径晴杨扫石矶俗人犹诣此余亦转忘归陶岘
　　岘渊明之后开元末家昆山丰田畴
　　近体诗
　　西塞山下回舟作
　　匡庐旧业是谁主吴越新居安此生白发数茎归未得青山一望计还成鸦翻枫叶夕阳动鹭立芦花秋水明从此舎舟何所诣酒旗歌扇正相迎【纪事云岘泛游江湖自制三舟与孟彦深孟云卿焦燧共载吴越之士号为水仙省亲南海获昆仑奴名摩诃善游水至西塞山下泊舟吉祥佛舎见江水深黒谓必有怪物投剑命摩诃下取久之支体磔制浮于水上岘流涕回棹赋诗自叙不复游江湖矣】韦建
　　建尝与萧颖士游见颖士传
　　近体诗
　　泊舟盱眙
　　泊舟淮水次霜降夕流清夜久潮侵岸天寒月近城平沙依雁宿馆听鸡鸣乡国云霄外谁堪羇旅情吴筠
　　筠字眞节鲁中儒士也举进士不第依潘师正为道士善著述明皇闻其名遣使征至待诏翰林髙力士素奉释短筠于上前乃坚求还山东游防稽往来天台剡中与李白孔巢父诗篇酬和终于越中弟子私諡宗先生所着文赋深诋释氏为通人所讥然文彩焕发每制一篇人皆传冩
　　近体诗
　　步虚词
　　紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼玉树杂金花天河织女家月边丹鳯舄风送紫鸾车雾縠笼绡带云屏列锦霞瑶台千万里不觉往来賖贾至
　　至字幼邻洛阳人曾之子擢明经第为单父尉明皇幸蜀拜起居舎人知制诰撰肃宗册文帝曰昔先天诰命乃父为之今又尔为之两朝盛典出卿家父子手可谓继美累封信都县伯以右散骑常侍卒諡曰文
　　古体诗
　　送耿副使归长沙
　　画舸欲南归江亭且留宴日暮湖上云萧萧若流霰昨夜相知者明发不可见惆怅西北风髙帆为谁扇
　　寓言
　　凛凛秋闺夕绮罗早知寒玉砧调鸣杵始机中纨忆昨别离日桐花覆井栏今来思君时白露盈堦漙闻有闗河信欲寄双王盘玉以委贞心盘以荐嘉餐嗟君在万里使妾衣带寛
　　巴陵寄李二户部张十四礼部【时贬岳州司马】
　　江南春草初羃羃愁杀江南独愁客秦中杨栁也应新转忆秦中相忆人万里莺花不相见登髙一望泪沾巾近体诗
　　侍宴曲
　　云陛褰珠扆天墀覆緑杨隔帘妆隐映向席舞低昻鸣佩长廊静开氷广殿凉欢余剑履散同辇入昭阳
　　岳阳楼宴王员外贬长沙
　　极浦三春草髙楼万里心楚山晴霭碧湘水暮流深忽与朝中旧同为泽畔吟停杯试北望还欲泪沾巾
　　咏冯昭仪当熊
　　白羽挿雕弓蜺旌动朔风平明出金屋扈辇上林中逐兽长廊静呼鹰御苑空王孙莫谏猎贱妾解当熊
　　早朝大明宫呈两省寮友
　　银烛朝天紫陌长禁城春色晓苍苍千条弱栁垂青琐百啭流莺绕建章剑佩声随玉墀步衣冠身惹御炉香共沐恩波鳯池上朝朝染翰侍君王
　　白马
　　白马紫连干嘶鸣丹阙前闻珂自蹀躞不要下金鞭
　　赠薛瑶英
　　舞却铢衣重笑疑桃脸开方知汉成帝虚筑避风台
　　春思
　　草色青青栁色黄桃花歴乱李花香东风不为吹愁去春日偏能惹恨长
　　红粉当垆弱栁垂金花腊酒解酴醿笙歌日暮能留客醉杀长安轻薄儿
　　送李侍郎赴常州
　　雪晴云散北风寒楚水吴山道路难今日送君须尽醉明朝相忆路漫漫
　　岳阳楼重宴别王八员外贬长沙
　　江路东连千里潮青云北望紫防遥莫道巴陵湖水濶长沙南畔更萧条
　　初至巴陵与李十二白裴九同泛洞庭湖
　　枫岸纷纷落叶多洞庭秋色晚来波乗兴轻舟无近逺白云明月吊湘娥
　　西亭春望
　　日长风暖栁青青北雁归飞入窅岳阳城上闻吹笛能使春心满洞庭
　　御定全唐诗録卷十九
　　钦定四库全书
　　御定全唐诗录卷二十
　　李白
　　白字太白兴圣皇帝九世孙其先隋末以罪徙西域神龙初遁还客巴西白之生母梦长庚星因以命之十歳通诗书旣长隐岷山州举有道不应苏颋爲益州长史见白异之曰是子天才奇特少益以学可比相如然喜纵横术击劒爲任侠轻财重施更客任城与孔巢父韩凖裴政张叔眀陶沔居徂徕山日沈饮号竹溪六逸天宝初南入会稽与吴筠善筠被召故白亦至长安往见贺知章知章见其文叹曰子谪仙人也言于眀皇召见金銮殿论当世事奏颂一篇帝赐食亲爲调羮有诏供奉翰林白犹与饮徒醉于市帝坐沉香亭子意有所感欲得白爲乐章召入而白已醉左右以水颒面稍解援笔成文婉丽精切无留思帝爱其才数宴
　　见白尝侍帝醉使髙力士脱鞾力士素愧耻之摘其诗以激杨贵妃帝欲官白妃辄阻止白自知不爲亲近所容益骜放不自脩与贺知章李适之汝阳王璡崔宗之苏晋张旭焦遂爲酒中八仙人恳求还山帝赐金放还白浮游四方尝乗舟与崔宗之自采石至金陵着宫锦袍坐舟中防若无人安禄山反转侧宿松匡庐间永王璘辟爲府僚佐璘起兵逃回彭泽璘败当诛初白游幷州见郭子仪奇之子仪尝犯法白爲救免至是子仪请解官以赎有诏长流夜郎会赦还寻阳坐事下狱时宋若思将吴兵三千赴河南道寻阳释囚辟爲参谋未几辞职李阳氷爲当涂令白依之代宗立以左拾遗召而白已卒年六十余白晚好黄老度牛渚矶至姑孰恱谢家青山欲终焉及卒葬东麓元和末宣歙观察使范传正祭其塜禁樵采访后裔惟二孙女嫁爲民妻进止仍有风范因泣曰先祖志在青山顷葬东麓非本意传正爲改葬立二碑焉南部新书云李白山东人父爲任城尉因家焉称蜀人非也今任城令防有白之祠尚存唐范传正志其墓曰白凉武昭王九世孙昭王陇西人隋末子孙以罪徙西域神龙时白父客自西域逃居緜之巴西而白生焉唐魏颗李阳氷序其文刘全白撰其墓碣皆曰广汉人故论白者防曰陇西防曰山东防曰蜀阳氷云李翰林浪迹纵酒以自昏秽咏叹之际屡称山东李白亦云以张垍谗逐游海岱间子美所谓汝与山东李白好盖白自号也天宝遗事云李白于便殿对眀皇撰诏诰时十月大寒笔冻莫能书字帝勅宫嫔数人侍于李白左右令各执牙笔呵之遂取而书其诏其受圣眷如此
　　古体诗
　　善哉行
　　来日一身防粮负薪道长食尽苦口焦唇今日醉饱乐过千春仙人相存诱我逺学海凌三山陆憇五岳乗龙天飞目瞻两角授以神药金丹满握蟪蛄防恩深媿短促思塡东海强衔一木道重天地轩师广成蝉翼九五以求长生下士大笑如苍蝇声
　　古风
　　大雅久不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人扬马激頽波开流荡无垠废兴虽万变宪章亦已沦自从建安来绮丽不足珍圣代复元古垂衣贵清眞羣才属休眀乗运共跃鳞文质相炳焕众星罗秋旻我志在删述垂辉映千春希圣如有立絶笔于获麟
　　蟾蜍薄太清蚀此瑶台月圎光亏中天金魄遂沦没防蝀入紫微大眀夷朝晖浮云隔两曜万象昏隂霏萧萧长门宫昔是今已非桂蠧花不实天霜下严威沈叹终永夕感我涕沾衣【开元十二年七月废皇后王氏故有此作】
　　秦皇扫六合虎视何雄哉挥劒决浮云诸侯尽西来明断自天啓大畧驾羣才收兵铸金人函谷正东开铭功会稽岭骋望琅邪台刑徒七十万起土骊山隈尚采不死药茫然使心哀连弩射海鱼长鲸正崔嵬额鼻象五岳扬波喷云雷鬐鬛蔽青天何由覩蓬莱徐市载秦女楼船几时回但见三泉下金棺葬寒灰
　　凤飞九千仞五章备防珍衔书且虚归空入周与秦横絶历四海所居未得邻吾营紫河车千载落风尘药物秘海岳采铅青溪滨时登大楼山举首望仙眞羽驾灭去影飇车絶回轮尚恐丹液迟志愿不及申徒霜镜中发羞彼鹤上人桃李何处开此花非我春唯应清都境长与韩众亲
　　太白何苍苍星辰上森列去天三百里邈尔与世絶中有绿发翁披云卧松雪不笑亦不语冥栖在岩穴我来逢眞人长跪问宝诀粲然忽自哂授以链药说铭骨传其语竦身已电灭仰望不可及苍然五情热吾将营丹砂永与世人别
　　代马不思越越禽不恋燕情性有所习土风固其然昔别雁门关今戍龙庭前惊沙乱海日飞雪迷遥天虮虱生虎鹖心魂逐旌旃苦战功不赏忠诚难可宣谁怜李飞将白首没三边
　　客有鹤上仙飞飞凌太清扬言碧云里自道安期名两两白玉童双吹紫鸾笙去影忽不见回风送天声举首逺望之飘然若流星愿餐金光草寿与天齐倾
　　咸阳二三月宫柳黄金枝绿帻谁家子卖珠轻薄儿日莫醉酒归白马骄且驰意气人所仰冶游方及时子云不晓事晩献长杨辞赋达身巳老草鬓若丝投阁良可叹但爲此辈嗤
　　庄周梦蝴蝶蝴蝶爲庄周一体更变易万事良悠悠乃知蓬莱水复作清浅流青门种人旧日东陵侯富贵固如此营营何所求
　　齐有倜傥生鲁连特髙妙眀月出海厎一朝开光耀却秦振英声后世仰末照意轻千金赠顾向平原笑吾亦澹荡人拂衣可同调
　　黄河走东溟白日落西海逝川与流光飘忽不相待春容舍我去秋发巳衰改人生非寒松年貌岂长在吾当乗云螭吸景驻光彩
　　松栢本孤直难爲桃李顔昭昭严子陵垂钓沧波间身将客星隐心与浮云闲长揖万乗君还归富春山清风洒六合邈然不可攀使我长叹息冥栖岩石间
　　君平旣弃世世亦弃君平观变穷太易探元化羣生寂寞缀道论空帘闭幽情驺虞不虚来鸑鷟有时鸣安知天汉上白日悬髙名海客去巳久谁人测沈冥
　　边关饶风沙萧索竟终古木落秋草黄登髙望塞虏荒城空大漠边邑无遗堵白骨横千霜嵯峨蔽榛莽借问谁陵虐天骄毒威武赫怒我圣皇劳师事鞞鼓阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知关山苦李牧今不在边人饲豺虎
　　燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠飬贤才方知黄鹤举千里独徘徊
　　宝劒双蛟龙雪花照芙蓉精光射天地雷腾不可冲一去别金匣飞沈失相从风胡去已久所以潜其锋吴水万丈楚山邈千重雌雄终不隔神物会当逢
　　天津三月时千门桃与李朝爲断肠花莫逐东流水前水复后水古今相续流新人非旧人年年桥上游鸡鸣海色动谒帝罗公侯月落西上阳余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上髙堂列鼎错珍羞香风引赵舞清管随齐讴七十紫鸳鸯双双戏庭幽行乐争昼夜自言度千秋功成身不退自古多愆尤黄犬空叹息绿珠成衅雠何如鸱夷子散发棹扁舟
　　泣与亲友别欲语再三咽朂君青松心努力保霜雪世路多险艰白日欺红顔分手各千里去去何时还在世复几时倐如飘风度空闻紫金经白首愁相误抚已忽自笑沈吟爲谁故名利徒煎熬安得闲余步终留赤玉舄东上蓬山路秦帝如我求苍苍但烟雾
　　郢客吟白雪遗响飞青天徒劳歌此曲举世谁爲传试爲巴人唱和者乃数千吞声何足道叹息空凄然秦水别陇首幽咽多悲声胡马顾朔雪躞蹀长嘶鸣感物动我心缅然含归情昔视秋蛾飞今见春蚕生嫋嫋桑柘叶萋萋柳垂荣急节谢流水羇心揺悬旌挥涕且复去恻怆何时平
　　秋露如白玉团团下庭绿我行忽见之寒早悲嵗促人生鸟过目胡乃自结束景公一何愚牛山泪相续物苦不知足得陇又望蜀人心若波澜世路有屈曲三万六千日夜夜当秉烛
　　世道日交防浇风散淳源不采芳桂枝反栖恶木根所以桃李树吐花竟不言大运有兴没羣动争飞奔归来广成子去入无穷门
　　碧荷生幽泉朝日艶且鲜秋花冐绿水密叶罗青烟秀色空絶世馨香谁爲传坐看飞霜满凋此红芳年结根未得所愿托华池边
　　燕赵有秀色绮楼青云端眉目艶皎月一笑倾城欢常恐碧草晩坐泣秋风寒纎手怨玉琴清晨起长叹焉得偶君子共乗双飞鸾
　　容顔若飞电时景如飘风草绿霜巳白日西月复东华鬓不耐秋飒然成衰蓬古来贤圣人一一谁成功君千变猿鹤小人爲沙虫不及广成子乗云驾轻鸿
　　三季分战国七雄成乱麻王风何怨怒世道终纷拏至人洞象髙举凌紫霞仲尼欲浮海吾祖之流沙圣贤共沦没临岐胡咄嗟
　　风变太古道防无时还扰扰季叶人鸡鸣趋四关但识金马门谁知蓬莱山白首死罗绮笑歌无时闲绿酒哂丹液青娥凋素顔大儒挥金槌琢之诗礼间苍苍三珠树冥目焉能攀
　　羽檄如流星虎符合专城喧呼救边急羣鸟皆夜鸣白日曜紫微三公运权衡天地皆得一澹然四海清借问何以爲荅言楚徴兵渡泸及五月将赴云南征怯卒非战士炎方难逺行长号别严亲日月惨光晶泣尽继以血心摧两无声困兽当猛虎穷鱼饵奔鲸千去不一回投躯岂全生如何舞干戚一使有苗平【天宝九载南诏陷云南杨国忠使鲜于仲通将兵讨之大败士卒死者六万人白诗爲此而作】
　　燕臣昔恸哭五月飞秋霜庶女号苍天震风击齐堂精诚有所感造化爲悲伤而我竟何辜逺身金殿傍浮云蔽紫闼白日难回光羣沙秽眀珠众草凌孤芳古来共叹息流泪空沾裳
　　孤兰生幽园众草共芜没虽照阳春晖复悲髙秋月飞霜早淅沥绿艶恐休歇若无清风吹香气爲谁发登髙望四海天地何漫漫霜被羣物秋风飘大荒寒荣华东流水万事皆波澜白日掩徂晖浮云无定端梧桐巢燕雀枳棘栖鹓鸾且复归去来劒歌行路难
　　凤饥不啄粟所食唯琅玕焉能与羣鸡蹙促争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端怀恩未得报感别空长叹
　　朝弄紫泥海夕披丹霞裳挥手折若木拂此西日光云卧游八极玉顔已千霜飘飘入无倪稽首祈上皇呼我游太素玉杯赐琼浆一餐歴万歳何用还故乡永随长风去天外恣飘扬
　　桃花开东园含笑夸白日偶防春风荣生此艶阳质岂无佳人色但恐花不实宛转龙火飞零落早相失讵知南山松独立自萧飋
　　美人出南国灼灼芙蓉姿皓齿终不发芳心空自持由来紫宫女共妬青蛾眉归去潇湘沚沈吟何足悲青春流惊湍朱明骤回薄不忍看秋蓬飘扬竟何托光风灭兰蕙白露洒葵藿美人不我期草木日零落倚劒登髙台悠悠送春目苍榛蔽层丘琼草隐谷凤凰鸣西海欲集无珍木鸒斯得所居蒿下盈万族晋风日已頽穷途方恸哭
　　越客采明珠提防出南隅清辉照海月美价倾鸿都献君君按劒怀宝空长吁鱼目复相哂寸心増烦纡恻恻泣路岐哀哀悲素丝路岐有南北素丝易变移万事固如此人生无定期田窦相倾夺宾客互盈亏世途多翻覆交道方崄巇斗酒强然诺寸心终自疑张陈竟火灭萧朱亦星离众鸟集荣柯穷鱼守枯池嗟嗟失懽客勤问何所规
　　拟古
　　青天何历历明星如白石黄姑与织女相去不盈尺银河无鹊桥非时将安适闺人理纨素游子悲行役瓶氷知冬寒霜露欺逺客客似秋叶飞飘飖不言归别后罗带长愁寛去时衣乗月托宵梦因之寄金徽
　　髙楼入青天下有白玉堂明月看欲堕当窗悬清光遥夜一美人罗衣沾秋霜含情弄柔瑟弹作陌上桑弦声何激烈风卷绕飞梁行人皆踯躅栖鸟去回翔但写妾意苦莫辞此曲伤愿逢同心者飞作紫鸳鸯
　　长绳难系日自古共悲辛黄金髙北斗不惜买阳春石火无留光还如世中人即事巳如梦后来我谁身提壶莫辞贫取酒会四邻仙人殊恍惚未若醉中眞
　　清都绿玉树灼烁瑶台春攀花弄秀色逺赠天仙人香风送紫蕋直到扶桑津取掇世上艶所贵心之珍相思传一笑聊欲示情亲
　　今日风日好眀日恐不如春风笑于人何乃愁自居吹箫舞彩凤酌醴鲙神鱼千金买一醉取乐不求余达士遗天地东门有二防愚夫同瓦石有才知卷舒无事坐悲苦块然涸辙鲋
　　运速天地闭朔风结飞霜百草死冬月六龙頽西荒太白出东方彗星扬精光鸳鸯非越鸟何爲眷南翔惟昔鹰将犬今爲侯与王得水成蛟龙争池夺凤凰北斗不酌酒南箕空簸扬
　　世路今太行回车竟何托万族皆凋枯遂无少可乐旷野多白骨幽魂共销铄荣贵当及时春华宜照灼人非昆山玉安得长璀错身没岂不朽荣名在麟阁
　　月色不可扫客愁不可道玉露生秋衣流萤飞百草日月终销毁天地同枯槁蟪蛄啼青松安见此树老金丹宁误俗昧者难精讨尔非千歳翁多恨去世早饮酒入玉壶藏身以爲宝
　　生者爲过客死者爲归人天地一逆旅同悲万古尘月兔空捣药扶桑已成薪白骨寂无言青松岂知春前后更叹息浮荣何足珍
　　仙人骑防凤昨下阆风岑海水三清浅桃源一见寻遗我绿玉杯兼之紫琼琴杯以倾美酒琴以闲素心二物非世有何论珠与金琴弹松里风杯劝天上月风月长相知世人何倐忽
　　涉江弄秋水爱此荷花鲜攀荷弄其珠荡漾不成圎佳期防云重欲赠隔逺天相思无由见怅望凉风前去去复去去辞君还忆君汉水旣殊流楚山亦此分人生难称意岂得长爲羣越燕喜海日燕鸿思朔云别久容华晩琅玕不能饭日落知天昏梦长觉道逺望夫登髙山化石竟不返
　　关山月
　　明月出天山苍茫云海间长风几万里吹度玉门关汉下白登道胡窥青海湾由来征战地不见有人还戍客望边邑思归多苦顔髙楼当此夜叹息未应闲
　　侠客行
　　赵客缦胡缨吴钩霜雪眀银鞍照白马飒沓如流星十步杀一人千里不留行事了拂衣去深藏身与名闲过信陵饮脱劒膝前横将炙啖朱亥持觞劝侯嬴三杯吐然诺五岳倒爲轻眼花耳热后意气素霓生救赵挥金槌邯郸先震惊千秋二壮士烜赫大梁城纵死侠骨香不慙世上英谁能书阁下白首太经
　　长干行
　　妾发初覆额折花门前剧郎骑竹马来绕牀弄青梅同居长干里两小无嫌猜十四爲君妇羞顔未尝开低头向暗壁千唤不一回十五始展眉愿同尘与灰常存抱柱信岂上望夫台十六君逺行瞿塘灔滪堆五月不可触猿声天外哀门前迟行迹一一生绿苔苔深不能扫落业秋风早八月蝴蝶来双飞西园草感此伤妾心坐愁红顔老早晩下三巴预将书报家相迎不道逺直至长风沙
　　忆妾深闺里烟尘不曾识嫁与长干人沙头风色五月南风兴思君下巴陵八月西风起想君发扬子去来悲如何见少离别多湘潭几日到妾梦越风波昨夜狂风度吹折江头树淼淼暗无边行人在何处好乗浮云骢佳期兰渚东鸳鸯绿蒲上翡翠锦屏中自怜十五余顔色桃花红那作商人妇愁水复愁风
　　古朗月行
　　小时不识月呼作白玉盘又疑瑶台镜飞上青云端仙人垂两足桂树作团团白兔捣药成问言谁与餐蟾蜍蚀圎影大眀夜已残羿昔落九乌天人清且安隂精此沦惑去去不足观忧来其如何凄怆摧心肝
　　独不见
　　白马谁家子黄龙边塞儿天山三丈雪岂是逺行时春蕙忽秋草莎鸡鸣西池风摧寒防响月入霜闺悲忆与君别年种桃齐蛾眉桃今百余尺花落成枯枝终然独不见流泪空自知
　　妾薄命
　　汉帝宠阿娇贮之黄金屋咳唾落九天随风生珠玉宠极爱还歇妬深情却疎长门一步地不暂回车雨落不上天水覆难再收君情与妾意各自东西流昔日芙蓉花今成断根草以色事他人能得几时好
　　黄葛篇
　　黄葛生洛溪黄花自绵羃青烟蔓长条缭绕几百尺闺人费素手采缉作絺绤缝爲絶国衣逺寄日南客苍梧大火落暑服莫轻掷此物虽过时是妾手中迹
　　白马篇
　　龙马花雪毛金鞍五陵豪秋霜切玉劒落日眀珠袍鬭鸡事万乗轩盖一何髙弓摧南山虎手接太行猱酒后竞风采三杯弄宝刀杀人如剪草剧孟同游遨发愤去函谷从军向临洮叱咤万战塲匈奴尽奔逃归来使酒气未肻拜萧曹羞入原宪室荒径隐蓬蒿
　　大堤曲
　　汉水横襄阳花开大堤暖佳期大隄下泪向南云满春风复无情吹我夣魂散不见眼中人天长音信断
　　东武吟
　　好古笑流俗素闻贤达风方希佐眀主长揖辞成功白日在髙天回光烛微躬恭承凤凰诏歘起云萝中清切紫霄回优防丹禁通君王赐顔色声价凌烟虹乗舆拥翠盖扈从金城东宝马丽絶景锦衣入新丰依岩望松雪对酒鸣丝桐因学扬子云献赋甘泉宫天书美片善清芬播无穷一朝去金马飘落成飞蓬宾客日疎散玉樽亦已空才力犹可倚不慙世上雄闲作东武吟曲尽情未终书此谢知巳吾寻黄绮翁
　　邯郸才人嫁爲厮养卒妇
　　妾本丛台女扬蛾入丹阙自倚顔如花宁知有凋歇一辞玉阶下去若朝云没每忆邯郸城深宫梦秋月君王不可见惆怅至眀发
　　短歌行
　　白日何短短百年苦易满苍穹浩茫茫万劫太极长麻姑垂两鬓一半巳成霜天公见玉女大笑亿千场吾欲揽六龙回车挂扶桑北斗酌美酒劝龙各一觞富贵非所愿与人驻顔光
　　相逢行
　　朝骑五花马谒帝出银台秀色谁家子云车珠箔开金鞭遥指防玉勒近迟回夹毂相借问疑从天上来蹙入青绮门当歌共衔杯衔杯映歌扇似月云中见相见不得亲不如不相见相见情巳深未语可知心胡爲守空闺孤眠愁锦衾锦衾与罗帏纒绵防有时春风正澹荡暮雨来何迟愿因三青鸟更报长相思光景不待人须防发成丝当年失行乐老去徒伤悲持此道密意母令旷佳期
　　沐浴子
　　沐芳莫弹冠浴兰莫振衣处世忌太洁至人贵藏辉沧浪有钓叟吾与尔同归
　　春思
　　燕草如碧丝秦桑低绿枝当君怀归日是妾断肠时春风不相识何事入罗帏
　　子夜吴歌
　　秦地罗敷女采桑绿水边素手青条上红妆白日鲜蚕饥妾欲去五马莫留连
　　镜湖三百里菡萏发荷花五月西施采人看隘若耶回舟不待月归去越王家
　　长安一片月万尸捣衣声秋风吹不尽总是玉关情何日平戎虏良人罢逺征
　　眀朝驿使发一夜絮征袍素手抽针冷那堪把剪刀裁缝寄逺道几日到临洮
　　对酒行
　　松子栖金华安期入蓬海此人古之仙羽化竟何在浮生速流电倐忽变光彩天地无雕换容顔有迁改对酒不肻饮含情欲谁待
　　秋浦歌
　　秋浦长似秋萧条使人愁客愁不可度行上东大楼正西望长安下见江水流寄言向江水汝意忆侬不遥传一掬泪爲我达扬州
　　千千石楠树万万女贞林山山白鹭满涧涧白猿吟君莫向秋浦猿声碎客心
　　清溪行
　　清溪清我心水色异诸水借问新安江见厎何如此人行眀镜中鸟度屏风里向晩猩猩啼空悲逺游子
　　秋日链药院镊白发赠元六兄林宗
　　木落识歳秋瓶氷知天寒桂枝日巳绿拂雪凌云端弱龄接光景矫翼攀鸿鸾投分三十载荣枯同所欢长吁望青云镊白坐相看秋顔入晓镜壮发凋危冠穷与鲍生贾饥从漂母飡时来极天人道在岂吟叹乐毅方适赵苏秦初说韩卷舒固在我何事空摧残
　　书情赠蔡舍人雄
　　尝髙谢太傅防妓东山门楚舞醉碧云吴歌断清猿暂因苍生起谈笑安黎元余亦爱此人丹霄冀飞翻遭逢圣眀主敢进兴亡言白璧竟何辜青蝇遂成寃一朝去京国十载客梁园猛犬吠九关杀人愤精魂皇穹雪寃枉白日开昏氛泰阶得夔龙桃李满中原倒海索眀月凌山采芳荪愧无横草功虚负雨露恩迹谢云台阁心随天马辕夫子王佐才而今复谁论层飇振六翮不日思腾骞我纵五湖棹烟涛恣崩奔夣钓子陵湍英风缅犹存彼希客星隐弱植不足援千里一回首万里一长歌黄鹤不复来清风愁奈何舟浮潇湘月山倒洞庭波投汨笑古人临濠得天和闲时田畆中搔背牧鸡鹅别离解相访应在武陵多
　　叙旧赠江阳宰陆调
　　太伯让天下仲雍扬波涛清风荡万古迹与星辰髙开呉食东溟陆氏世英髦多君秉古节岳立冠人曹风流少年时京洛事游遨腰间延陵劒玉带眀珠袍我昔鬭鸡徒连延五陵豪邀遮相组织呵吓来煎熬君开万人丛鞍马皆辟易告急清宪台脱余北门厄间宰江阳邑剪棘树兰芳城门何肃穆五月辉秋霜好鸟集珍木髙才列华堂侍从府中归丝管俨成行但苦隔逺道无由共衔觞江北荷花开江南杨梅熟正好饮酒时怀贤在心目挂席拾海月乗风下长川多沽新丰醁满载剡溪船中途不遇人直到尔门前大笑同一醉取乐平生年
　　赠武十七谔【幷序】
　　门人武谔深于义者也质木沈悍慕要离之风潜钓川海不数数于世间事闻中原作难西来访余余爱子伯禽在鲁许将冐兵烽以致之酒酣感激援笔而赠
　　马如一匹练眀日过吴门乃是要离客西来欲报恩笑开燕匕首拂拭竟无言狄犬吠清洛天津成塞垣爱子隔东鲁空悲断肠猿林回弃白璧千里阻同奔君爲我致之轻赍涉淮源精诚合天道不愧逺游魂
　　经乱离后天恩流夜郎忆旧游书怀赠江夏韦太守良宰
　　天上白玉京十二楼五城仙人抚我顶结发受长生误逐世间乐颇穷理乱情九十六圣君浮云挂空名天地赌一掷未能忘战争试涉覇王畧将期轩冕荣时命乃大谬弃之海上行学劒翻自哂爲文竟何成劒非万人敌文窃四海声儿戏不足道五噫出西京临当欲去时慷慨泪沾缨叹君倜傥才标举冠羣英开筵引祖帐慰此逺徂征鞍马若浮云送余骠骑亭歌钟不尽意白日落昆眀十月到幽州戈鋋若罗星君王弃北海扫地借长鲸呼吸走百川燕然可摧倾心知不得语却欲栖蓬瀛弯弧惧天狼挟矢不敢张揽涕黄金台呼天哭昭王无人贵骏骨騄耳空腾骧乐毅傥再生于今亦奔亡蹉跎不得意驱马还贵乡逢君听弦歌肃穆坐华堂百里独太古陶然卧羲皇徴乐昌乐馆开筵列壶觞贤豪间青娥对烛俨成行醉舞纷绮席清歌绕飞梁欢娱未终朝秩满归咸阳祖道拥万人供帐遥相望一别隔千里荣枯异炎凉炎凉几度改九土中横溃汉甲连燕兵沙尘暗云海草木揺杀气星辰无光彩白骨成丘山苍生竟何罪幽关壮帝居国命悬哥舒长防三十万开门纳凶渠公卿如犬羊忠谠醢与菹二圣出游豫两京遂丘墟帝子许专征秉旄控强楚节制非桓文军师拥熊虎人心失去就贼势腾风雨惟君固房陵诚节冠终古仆卧香炉顶飡霞潄瑶泉门开九江转枕下五湖连半夜水军来寻阳满旌旃空名适自误迫胁上楼船徒赐五百金弃之若浮烟辞官不受赏翻谪夜郎天夜郎万里道西上令人老扫荡六合清仍爲负霜草日月无偏照何由诉苍昊良牧称神眀深仁恤交道一忝青云客三登黄鹤楼顾慙祢处士虚对鹦鹉洲樊山覇气尽寥落天地秋江带峨眉雪川横三峡流万舸此中来连帆过扬州送此万里目旷然散我愁纱窗倚天开水树绿如发窥日畏衔山促酒喜见月呉娃与越艶窈窕夸铅红呼来上云梯含笑出帘栊对客小垂手罗衣舞春风宾跪请休息主人情未极览君荆山作江鲍堪动色秋水出芙蓉天然去雕餙逸兴横素襟无时不招寻朱门拥虎士列防何森森剪凿竹石开荣流涨清深登台坐水阁吐论多英音片辞贵白璧一诺轻黄金谓我不愧君青鸟眀丹心五色云间鹊飞鸣天上来传闻赦书至却放夜郎回暖气变寒谷炎烟生死灰君登凤池去忽弃贾生才桀犬尚吠尧匈奴笑千秋中夜四五叹常爲大国忧旌斾夹两山黄河当中流连鸡不得进饮马空夷犹安得羿善射一箭落旄头
　　赠卢司戸
　　秋色无逺近出门尽寒山白云遥相识待我苍梧间借问卢躭鹤西飞几歳还
　　赠别舍人弟台卿之江南
　　去国客行逺还山秋梦长梧桐落金井一叶飞银牀觉罢揽眀镜鬓毛防巳霜良圗委蔓草古貌成枯桑欲道心下事时人疑夜光因爲洞庭叶飘落之潇湘令弟经济士谪居我何伤潜虬隐尺水著论谈兴亡客遇王子乔口传不死方入洞过天地登眞朝玉皇吾将抚尔背挥手遂翺翔
　　赠宣城宇文太守兼呈崔侍御
　　白若白鹭鲜清如清唳蝉受气有本性不爲外物迁饮水箕山上食雪首阳巅回车避朝歌掩口去盗泉岧嶤广成子倜傥鲁仲连卓絶二公外丹心无间然昔攀六龙飞今作百链铅怀恩欲报主投佩向北燕弯弓绿开满月不惮坚闲骑骏马猎一射两虎穿回旋若流光转背落双鸢胡虏三叹息兼知五兵权鎗鎗突云将却掩我之妍多逢勦絶儿生着祖生鞭据鞍空矍铄壮志竟谁宣蹉跎复来归忧恨坐相煎无风难破浪失计长江边危苦惜頽光金波忽三圎时游敬亭上闲听松风眠防弄宛溪月虚舟信洄沿顔公二十万尽付酒家钱兴发每取之聊向醉中仙过此无一事静谈秋水篇君从九卿来水国有丰年鱼盐满市井布帛如云烟下马不作威氷壶照清川霜眉邑中叟皆美太守贤时时慰风俗往往出东田竹马数小儿拜迎白鹿前含笑问使君日晩可回旋遂归池上酌掩抑清风弦曽标横浮云下抚谢朓肩楼髙碧海出树古青萝悬光禄紫霞杯伊昔忝相传良圗扫沙漠别梦绕旌旃富贵日成疎愿言杳无缘登龙有直道倚玉阻芳筵敢献绕朝策思同郭防船何言一水浅似隔九重天崔生何傲岸纵酒复谈身爲名公子英才苦迍邅鸣凤托髙梧凌风何翩翩安知慕羣客弹劒拂秋莲
　　自梁园至敬亭山见会公谈陵阳山水兼期同游因有此赠
　　我随秋风来瑶草恐衰歇中途寡名山安得弄云月渡江如昨日黄叶向人飞敬亭惬素尚弭棹流清辉氷谷眀且秀陵峦抱江城粲粲吴与史衣冠耀天京水国饶英奇潜光卧幽草会公眞名僧所在即爲宝开堂振白拂髙论横青云雪山扫粉壁墨客多新文爲余话幽栖且述陵阳美天开白龙潭月映清秋水黄山望石柱突兀谁开张黄鹤久不来子安在苍茫东南焉可穷山鸟飞絶处稠叠千万峯相连入云去闻此期振筞归来空闭关相思如眀月可望不可攀何当移白足早晩凌苍山且寄一书札令予解愁顔
　　赠闾丘防士
　　贤人有素业乃在沙塘陂竹影扫秋月荷花落古池闲读山海经散帙卧遥帷且耽田家乐遂旷林中期野酌劝芳酒园蔬烹露葵如能树桃李爲我结茅茨
　　经乱后将避地剡中留赠崔宣城
　　双鵞飞洛阳五马渡江徼何意上东门胡雏更长啸中原走豺虎烈火及宗庙太白昼经天頽阳掩余照名城皆荡覆世路成奔峭四海望长安嚬睂寡西笑苍生疑落叶白骨空相吊连兵似雪山破敌谁能料我垂北溟翼且学南山豹崔子贤主人欢娱每相召胡床紫玉笛却坐青云叫杨花满州城置酒同临眺忽思剡溪去水石逺清妙雪昼天地眀风开湖山貌闷爲洛生咏醉发吴越调赤霞动金光日足森海峤独散万古意闲垂一溪钓猿近天上啼人移月边棹无以墨绶苦来求丹砂要华发长折腰将贻陶公诮
　　安陆白兆山桃花嵒寄刘侍御绾
　　云卧三十年好闲复爱仙蓬壶虽冥絶鸾鹤心悠然归来桃花嵒得憇云窗眠对岭人共语饮潭猿相连时升翠微上邈若罗浮巅两岑抱东壑一嶂横西天树杂日易隐崖倾月难圎芳草换野色飞萝揺春烟入逺搆石室选幽开山田独此林下意杳无区中缘永辞霜台客千载方来旋
　　望终南山寄紫阁隐者
　　出门见南山引领意无限秀色难爲名苍翠日在眼有时白云起天际自舒卷心中与之然托兴每不浅何当造幽人灭迹栖絶巘
　　夕霁杜陵登楼寄韦繇
　　浮阳灭霁景万物生秋容登楼送逺目伏槛观羣峯原野旷超缅关河纷杂重清辉映竹日翠色眀云松蹈海寄遐想还山迷旧踪徒然迫晩暮未果谐心胷结桂空伫立折麻恨莫从思君达永夜长乐闻疎钟
　　秋夜宿龙门香山寺奉寄王方城十七丈奉国营上人从弟幼成令问
　　朝发汝海东莫栖龙门中水寒夕波急木落秋山空望极九霄迥赏幽万壑通目皓沙上月心清松下风玉斗横网戸银河耿花宫兴在趣方逸欢余情未终凤驾忆王子虎溪怀逺公桂枝坐销歇棣华不复同流恨寄伊水盈盈焉可穷











　　御定全唐诗录卷二十
　　钦定四库全书
　　御定全唐诗录卷二十一
　　李白【二】
　　古体诗【二】
　　闻丹丘子于城北营石门幽居中有髙凤遗迹仆离羣逺怀亦有栖遁之志因叙旧以寄之
　　春华沧江月秋色碧海云离居盈寒暑对此长思君思君楚水南望君淮山北梦魂虽飞来会面不可得畴昔在嵩阳同衾卧羲皇绿萝笑簪绂丹壑贱岩廊晚途各分析乗兴任所适仆在雁门关君爲峨睂客心悬万里外影滞两乡隔长劒复归来相逢洛阳陌陌上何喧喧都令心意烦迷津觉路失托势随风翻以兹谢朝列长啸归故园故园恣闲逸求古散缥帙久欲寻名山婚娶殊未毕人生信多故世事岂惟一念此忧如焚怅然若有失闻君卧石门宿昔契弥敦方从桂树隐不羡桃花源髙风起遐旷幽人迹复存松风清瑶瑟溪月湛芳樽
　　安居偶佳赏丹心期此论
　　月夜江行寄崔贠外宗之
　　飘飘江风起萧飒海树秋登舻美清夜挂席移轻舟月随碧山转水合青天流杳如星河上但觉云林幽归路方浩浩徂川去悠悠徒悲蕙草歇复听菱歌愁岸曲迷后浦沙眀瞰前洲怀君不可见望逺増离忧
　　宿白鹭洲寄杨江宁
　　朝别朱雀门暮栖白鹭洲波光揺海月星影入城楼望美金陵宰如思琼树忧徒令魂入梦翻觉夜成秋绿水解人意爲余西北流因声玉琴里荡漾寄君愁
　　寄东鲁二稚子
　　吴地桑叶绿吴蚕已三眠我家寄东鲁谁种龟隂田春事已不及江行复茫然南风吹归心飞堕酒楼前楼东一株桃枝叶拂青烟此树我所种别来向三年桃今与楼齐我行尚未旋娇女字平阳折花倚桃边折花不见我泪下如流泉小儿名伯禽与姊亦齐肩双行桃树下抚背复谁怜念此失次第肝肠日忧煎裂素写逺意因之汶阳川
　　独酌清溪江石上寄权昭夷
　　我防一樽酒独上江祖石自从天地开更长几千尺举杯向天笑天回日西照永愿坐此石长垂严陵钓寄谢山中人可与尔同调
　　下寻阳城泛彭蠡寄黄判官
　　浪动灌婴井寻阳江上风开帆入天镜直向彭湖东落景转疎雨晴云散逺空名山发佳兴清赏亦何穷石镜挂遥月香炉灭彩虹相思俱对此举目与君同
　　江上寄元六林宗
　　霜落江始寒枫叶绿未脱客行悲清秋永路苦不达沧波眇川汜白日隐天末停棹依林峦惊猿相叫聒夜分河汉转起视溟涨阔凉风何萧萧流水鸣活活浦沙净如洗海月眀可掇兰交空怀思琼树讵解渴勗哉沧洲心歳晩庶不夺幽赏颇自得兴逺与谁豁
　　宣州九日闻崔四侍御与宇文太守游敬亭余时登响山不同此赏醉后寄崔侍御
　　九日茱萸熟插鬓伤早白登髙望山海满目悲古昔逺访投沙人因爲逃名客故交竟谁在独有崔亭伯重阳不相知载酒任所适手持一枝菊调笑二千石日莫岸帻归传呼隘阡陌彤襜双白鹿宾从何辉赫夫子在其间遂成云霄隔良辰与美景两地方虚掷晩从南峯归萝月下水壁却登郡楼望松色寒转碧咫尺不可亲弃我如遗舄
　　游敬亭寄崔侍御
　　我家敬亭下辄继谢公作相去数百年风期宛如昨登髙素秋月下望青山郭俯视鸳鹭羣饮啄自鸣跃夫子虽蹭蹬瑶台雪中鹤独立窥浮云其心在寥廓时来顾我笑一饭葵与藿世路如秋风相逢尽萧索腰间玉具劒意许无遗诺壮士不可轻相期在云阁
　　自金陵泝流过白璧山玩月达天门寄句容王主簿
　　沧江泝流归白璧见秋月秋月照白璧皓如山隂雪幽人停宵征贾客忘早发进帆天门山回首牛渚没川长信风来日出宿雾歇故人在咫尺新赏成胡越寄君青兰花惠好庶不絶
　　秋日鲁郡尧祠亭上宴别杜补阙范侍御
　　我觉秋兴逸谁云秋兴悲山将落日去水与晴空宜鲁酒白玉壶送行驻金羁欹鞍憇古木解带挂横枝歌鼓川上亭曲度神飇吹云归碧海夕雁没青天时相失各万里茫然空尔思
　　留别曹南羣官之江南
　　我昔钓白龙放龙溪水傍道成本欲去挥手凌苍苍时来不关人谈笑游轩皇献纳少成事归休辞建章十年罢西笑览镜如秋霜闭劒琉璃匣链丹紫翠房身佩豁落圗腰垂虎盘囊仙人驾防凤志在穷遐荒恋子四五人徘徊未翱翔东流送白日骤歌兰蕙芳仙宫两无从人间久摧藏范蠡说勾践屈平去怀王飘飖紫霞心流浪忆江乡愁爲万里别复此一衔觞淮水帝王州金陵绕丹阳楼台照海色衣马揺川光及此北望君相思泪成行朝云落梦渚瑶草空髙堂帝子隔洞庭青枫满潇湘怀君路绵邈览古情凄凉登岳眺百川杳然万恨长却恋峨眉去弄景偶骑羊
　　留别西河刘少府
　　秋发已种种所爲竟无成闲倾鲁壶酒笑对刘公荣谓我是方朔人间落嵗星白衣千万乗何事去天庭君亦不得意髙歌羡鸿防世人若醯鸡安可识梅生虽爲刀笔吏缅怀在赤城余亦如流萍随波乐休眀自有两少妾双骑骏马行东山春酒绿归隐谢浮名
　　留别贾舍人至
　　大梁白云起飘飖来南洲徘徊苍梧野十见罗浮秋鼇挟山海倾四溟扬洪流意欲托孤凤从之摩天游凤苦道路难翱翔还昆丘不衔我去哀鸣慙不留逺客谢主人眀珠难暗投拂拭倚天劒西登岳阳楼长啸万里风扫清胷中忧谁念刘越石化爲绕指柔
　　秋风吹胡霜凋此檐下芳折芳怨歳晚离别凄以伤谬攀青琐贤延我于此堂君爲长沙客我独之夜郎劝此一杯酒岂惟道路长剖珠两分赠寸心贵不忘何必儿女仁相看泪成行
　　赠别王山人归布山
　　王子析道论微言破秋毫还归布山隐兴入天云髙尔去安可迟瑶草恐衰歇我心亦怀归屡梦松上月傲然遂独往长啸开岩扉林壑久已芜石道生蔷薇愿言弄笙鹤歳晩来相依
　　送王屋山人魏万还王屋【幷序】
　　王屋山人魏万云自嵩宋沿吴相访数千里不遇乗兴游台越经永嘉观谢公石门后于广陵相见美其爱文好古浪迹方外因述其行而赠是诗
　　仙人东方生浩荡弄云海沛然乗天游独往失所在魏侯继大名本家聊摄城卷舒入元化迹与古贤幷十三弄文史挥笔如振绮辩折田巴生心齐鲁连子西涉清洛源颇惊人世喧采秀卧王屋因窥洞天门朅来游嵩峯羽客何双双朝防月光子莫宿玉女窗鬼谷上窈窕龙潭下奔潨东浮汴河水访我三千里逸兴满吴云飘飖淛江汜挥手杭越间樟亭望潮还涛卷海门石云横天际山白马走素车雷奔骇心顔遥闻会稽美且度耶溪水万壑与千岩峥嵘镜湖里秀色不可名清辉满江城人游月边去舟在空中行此中久延伫入剡寻王许笑读曹娥碑沈吟黄绢语天台连四眀日入向国清五峯转月色百里行松声灵溪恣沿越华顶殊超忽石梁横青天侧足履半月眷然思永嘉不惮海路賖挂席历海峤回瞻赤城霞赤城渐微没孤屿前峣兀水续万古流亭空千霜月缙云川谷难石门最可观瀑布挂北斗莫穷此水端喷壁洒素雪空蒙生昼寒却寻恶溪去宁惧恶溪恶咆哮七十滩水石相喷薄路创李北海岩开谢康乐松风和猿声捜索连洞壑径出梅花桥双溪纳归潮落帆金华岸赤松若可招沈约八咏楼城西孤岧嶤岧嶤四荒外旷望羣川会云卷天地开波连浙西大乱流新安口北指严光濑钓台碧云中邈与苍岭对稍稍来吴都徘徊上姑苏烟绵横九疑漭荡见五湖目极心更逺悲歌但长吁回桡楚江滨挥防扬子津身着日本裘昂藏出风尘五月造我语知非佁儗人相逢乐无限水石日在眼徒干五诸侯不致百金产吾友扬子云弦歌播清芬虽爲江宁宰好与山公羣乗兴但一行且知我爱君君来几何时仙台应有期东窗绿玉树定长三五枝至今天坛人当笑尔归迟我苦惜逺别茫然使心悲黄河若不断白首长相思
　　送杨山人归天台
　　客有思天台东行路超忽涛落浙江秋沙眀浦阳月今游方厌楚昨梦先归越且尽秉烛欢无辞凌晨发我家小阮贤剖竹赤城边诗人多见重官烛未曽然兴引登山屐情催泛海船石桥如可度防手弄云烟
　　送温处士归黄山白鵞峯旧居
　　黄山四千仞三十二莲峯丹崖夹石柱菡萏金芙容伊昔升絶顶下窥天目松仙人链玉防羽化留余踪亦闻温伯雪独往今相逢采秀辞五岳攀岩历万重归休白鵞岭渴饮丹砂井凤吹我时来云车尔当整去去陵阳东行行芳桂丛回溪十六度碧嶂尽晴空他日还相访乗桥蹑防虹
　　送韩凖裴政孔巢父还山
　　猎客张兎罝不能挂龙虎所以青云人髙歌在岩戸韩生信英彦裴子含清眞孔侯复秀出俱与云霞亲峻节凌逺松同衾卧盘石斧氷潄寒泉三子同二屐时时或乗兴往往云无心出山揖牧伯长啸轻衣簪昨宵梦里还云弄竹溪月今晨鲁东门怅饮与君别雪崖滑去马萝径迷归人相思若烟草历乱无冬春
　　金乡送韦八之西京
　　客自长安来还归长安去狂风吹我心西挂咸阳树此情不可道此别何时遇望望不见君连山起烟雾
　　送鲁郡刘长史迁农长史
　　鲁国一杯水难容横海鳞仲尼且不敬况乃寻常人白玉换斗粟黄金买尺薪闭门木叶下始觉秋非春闻君向西迁地即鼎湖邻宝镜匣苍藓丹经埋素尘轩后上天时攀龙遗小臣及此留惠爱庶几风化淳鲁缟如白烟五缣不成束临行赠贫交一尺重山岳相国齐晏子赠行不及言托隂当树李忘忧当树萱他日见张禄绨袍怀旧恩
　　送裴十八圗南归嵩山
　　何处可爲别长安青绮门胡姬招素手延客醉金樽临当上马时我独与君言风吹芳兰折日没鸟雀喧举手指飞鸿此情难具论同归无早晩颍水有清源
　　君思颍水绿忽复归嵩岑归时莫洗耳爲我洗其心洗心得眞情洗耳徒买名谢公终一起相与济苍生
　　送杨山人归嵩山
　　我有万古宅嵩阳玉女峯长留一片月挂在东溪松尔去掇仙草菖蒲花紫茸歳晩防相访青天骑白龙
　　泾川送族弟錞
　　泾川三百里若耶羞见之锦石照碧山两边白鹭鸶佳境千万曲客行无歇时上有琴髙水下有陵阳祠仙人不见我眀月空相知问我何事来卢敖结幽期蓬山振雄笔绣服挥清词江湖发秀色草木含荣滋置酒送惠连吾家称白睂愧无海峤作敢阙河梁诗见尔复几朝俄然告将离中流漾彩鹢列岸丛金羁叹息苍梧凤分栖琼树枝清晨各飞去飘落天南垂望极落日尽秋深暝猿悲寄情与流水但有长相思
　　送崔氏昆季之金陵
　　放歌倚东楼行子期晓发秋风渡江来吹落山上月主人出美酒灭烛延清光二崔向金陵安得不尽觞水客弄归棹云帆卷轻霜扁舟敬亭下五两先飘扬峡石入水花碧流日更长思君无歳月西笑阻河梁
　　登黄山凌歊台送族弟溧阳尉济充泛舟赴华隂
　　鸾乃凤之族翱翔紫云霓文章辉五色双在琼树栖一朝各飞去凤与鸾俱啼炎赫五月中朱曦烁河堤尔从泛舟役使我心魂凄秦地无草木南云喧鼔鼙君王减玉膳早起思鸣鸡漕引救关辅疲人免涂泥宰相作霖雨农夫得耕犂静者伏草间羣才满金闺空手无壮士穷居使人低送君登黄山长啸倚天梯小舟若鳬雁大舟若鲸鲵开帆散长风舒卷与云齐日入牛渚晦苍然夕烟迷相思在何许杳在洛阳西
　　酬崔五郎中
　　朔云横髙天万里起秋色壮士心飞扬落日空叹息长啸出原野凛然寒风生幸遭圣眀时功业犹未成奈何怀良图郁悒独愁坐杖筞寻英豪立谈乃知我崔公生民秀缅邈青云姿制作参造化托讽含神祗海岳尚可倾吐诺终不移是时霜飇寒逸兴临华池起舞拂长劒四座皆扬睂因得穷欢情赠我以新诗又结汗漫期九垓逺相待举身憇蓬壶濯足弄沧海从此凌倒景一去无时还朝游眀光宫莫入阊阖关但得长把袂何必嵩丘山
　　以诗代书荅元丹丘
　　青鸟海上来今朝发何防口衔云锦字与我忽飞去鸟去凌紫烟书留绮窗前开缄方一笑乃是故人传故人相勗忆我劳心曲离居在咸阳三见秦草绿置书双袂间引领不暂闲长望杳难见浮云横逺山
　　翫月金陵城西孙楚酒楼达曙歌吹日晩乗醉着紫绮裘乌纱巾与酒客数人棹歌秦淮往石头访崔四侍御
　　昨翫西城月青天垂玉钩朝沽金陵酒歌吹孙楚楼忽忆绣衣人乗船往石头草裹乌纱巾倒披紫绮裘两岸拍手笑疑是王子猷酒客十数公崩腾醉中流谑浪棹海客喧呼傲阳侯半道逢吴姬卷帘出揶揄我忆君到此不知狂与羞一月一见君三杯便回桡舍舟共连袂行上南渡桥兴发歌渌水秦客爲之揺鸡鸣复相招清宴逸云霄赠我数百字字字凌风飇系之衣裘上相忆每长謡
　　荅族侄僧中孚赠玉泉仙人掌茶【幷序】
　　余闻荆州玉泉寺近清溪诸山山洞往往有乳窟窟中多玉泉交流中有白蝙蝠大如鸦按仙经蝙蝠一名仙防千歳之后体白如雪栖则倒悬盖饮乳水而长生也其水边防防有茗草罗生枝叶如碧玉唯玉泉眞公常采而饮之年八十余歳顔色如桃花而此茗清香滑熟异于他者所以能还童振枯扶人寿也余游金陵见宗僧中孚示余茶数十片拳然重叠其状如手号爲仙人掌茶盖新出于玉泉之山旷古未觌因持之见遗兼赠诗要余荅之遂有此作后之髙僧大隐知仙人掌茶发乎中孚禅手及青莲居士李白也
　　常闻玉泉山山洞多乳窟仙防如白鸦倒悬清溪月茗生此中石玉泉流不歇根柯洒芳津采服润肌骨丛老卷绿叶枝枝相接连曝成仙人掌似拍洪崖肩举世未见之其名定谁传宗英乃禅伯投赠有佳篇清镜烛无盐顾慙西子妍朝坐有余兴长吟播诸天
　　寻鲁城北范居士失道落苍耳中见范置酒摘苍耳作
　　雁度秋色逺日静无云时客心不自得浩漫将何之忽忆范野人闲园飬幽姿茫然起逸兴但恐行来迟城壕失徃路马首迷荒陂不惜翠云裘遂爲苍耳欺入门且一笑把臂君爲谁酒客爱秋蔬山盘荐霜梨他筵不下筯此席忘朝饥酸枣垂北郭寒蔓东篱还倾四五酌自咏猛虎词近作十日欢逺爲千载期风流自簸荡谑浪偏相宜酣来上马去却笑髙阳池
　　游泰山
　　四月上泰山石屏御道开六龙过万壑涧谷随萦回马迹绕碧峯于今满青苔飞流洒絶巘水急松声哀北眺防嶂奇倾崖向东摧洞门闭石扇地厎兴云雷登髙望蓬瀛想象金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉
　　清晓骑白鹿直下天门山山际逢羽人方瞳好容顔扪萝欲就语却掩青云关遗我鸟迹书飘然落岩间其字乃上古读之了不闲感此三叹息从师方未还
　　平眀登日观举手开云关精神四飞扬如出天地间黄河从西来窈窕入逺山凭崖揽八极目尽长空闲偶然値青童绿髪双云鬟笑我晩学仙蹉跎凋朱顔踌躇忽不见浩荡难追攀
　　清斋三十日裂素写道经吟诵有所得众神卫我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒景白浪翻长鲸安得不死药髙飞向蓬瀛
　　日观东北倾两崖夹双石海水落眼前天光遥空碧千峯争攅聚万壑絶凌历缅彼鹤上仙去无云中迹长松入霄汉逺望不盈尺山花异人间五月雪中白终当遇安期于此炼玉液
　　朝饮王母池暝投天门关独抱绿绮琴夜行青山间山明月露白夜静松风歇仙人游碧峯防防笙歌发寂静娱清晖玉眞连翠微想像鸾凤舞飘飖龙虎衣扪天摘匏恍惚不忆归举手弄清浅误攀织女机明晨坐相失但见五云飞
　　同友人舟行
　　楚臣伤江枫谢客拾海月怀沙去潇湘挂席泛溟渤蹇予访前迹独往造穷发古人不可攀去若浮云没愿言弄倒景从此链眞骨华顶窥絶溟蓬壶望超忽不知青春度但怪绿芳歇空持钓鼇心从此谢魏阙
　　下终南山过斛斯山人宿置酒
　　莫从碧山下山月随人归却顾所来径苍苍横翠微相防及田家童稚开荆扉绿竹入幽径青萝拂行衣欢言得所憇美酒聊共挥长歌吟松风曲尽河星稀我醉君复乐陶然共忘机
　　春陪商州裴使君游石娥溪
　　裴公有仙标拔俗数千丈澹荡沧洲云飘飖紫霞想剖竹商洛间政成心巳闲萧条出世表冥寂闭关我来属芳节解榻时相恱搴帷对云峯扬袂指松雪暂出东城边遂游西岩前横天耸翠壁喷壑鸣红泉寻幽殊未歇爱此春光发溪防饶名花石上有好月命驾归去来露华生翠苔淹留惜将晩复听清猿哀清猿断人肠游子思故乡眀发首东路此欢焉可忘
　　金陵凤凰台置酒
　　置酒延落景金陵凤凰台长波写万古心与云俱开借问往昔时凤凰爲谁来凤凰去已久正当今日回眀君越羲轩天老坐三台豪士无所用弹丝醉金罍东风吹山花安可不尽杯六帝没幽草宫冥绿苔置酒勿复道歌钟但相催
　　与周刚清溪玉镜潭宴别
　　康乐上官去永嘉游石门江亭有孤屿千载迹犹存我来憇秋浦三入桃陂源千峯照积雪万壑尽啼猿兴与谢公合文因周子论扫崖去落叶席月开清樽溪当大楼南溪水正南奔回作玉镜潭澄眀洗心魂此中得佳境可以絶嚻喧清夜方归来酣歌出平原别后经此地爲余谢兰荪
　　泛沔州城南郎官湖【幷序】
　　乾元歳秋八月白迁于夜郎遇故人尚书郎张谓出使夏口沔州牧杜公汉阳宰王公觞于江城之南湖乐天下之再平也方夜水月如练清光可掇张公殊有胜槩四望超然乃顾白曰此湖古来贤豪游者非一而枉践佳景寂寥无闻夫子可爲我标之嘉名以传不朽白因举酒酹水号之曰郎官湖亦犹郑圃之有仆射陂也席上文士辅翼岑静以爲知言乃命赋诗纪事刻石湖侧将与大别山共相磨灭焉
　　张公多逸兴共泛沔城隅当时秋月好不减武昌都四座醉清光爲欢古来无郎官爱此水因号郎官湖风流若未减名与此山俱
　　天台晓望
　　天台邻四眀华顶髙百越门标赤城霞楼栖沧岛月凭髙登逺览直下见溟渤云垂大鹏翻波动巨鼇没风潮争汹涌神怪何翕忽观奇迹无倪好道心不歇攀条摘朱实服药链金骨安得生羽毛千春卧蓬阙
　　登太白峯
　　西上太白峯夕阳穷登攀太白与我语爲我开天关愿乗泠风去直出浮云间举手可近月前行若无山一别武功去何时复见还
　　登瓦官阁
　　晨登瓦官阁极眺金陵城钟山对北戸淮水入南荣漫漫雨花落嘈嘈天乐鸣两廊振法鼓四角吟风筝杳出霄汉上仰攀日月行山空霸气灭地古寒隂生寥廓云海晩苍茫宫观平门余阊阖字楼识凤凰名雷作百山动神扶万栱倾灵光何足贵长此鎭吴京
　　登梅岗望金陵赠族侄髙座寺僧中孚
　　钟山抱金陵霸气昔腾发天开帝王居海色照宫阙羣峯如逐鹿奔走相驰突江水九道来云端遥眀没时迁大运去龙虎势休歇我来属天清登览穷楚越吾宗挺禅伯特秀鸾凤骨众星罗青天眀者独有月冥居顺生理草木不剪伐烟窗引蔷薇石壁老野蕨吴风谢安屐白足傲履袜几宿一下山萧然忘干谒谈经演金偈降鹤舞海雪时闻天香来了与世事絶佳游不可得春风惜逺别赋诗留岩屏千载庶不灭
　　望庐山瀑布水
　　西登香炉峯南见瀑布水挂流三百丈喷壑数十里歘如飞电来隐若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗青壁飞珠散轻霞流沫沸穹石而我乐名山对之心益闲无论漱琼液且得洗尘顔仍谐宿所好永愿辞人间
　　秋登巴陵望洞庭
　　清晨登巴陵周览无不极眀湖映天光彻厎见秋色秋色何苍然际海俱澄鲜山青灭逺树水绿无寒烟来帆出江中去鸟向日边风清长沙浦山空云梦田瞻光惜頽发阅水悲徂年北渚旣荡漾东流自潺湲郢人唱白雪越女歌采莲听此更肠断凭厓泪如泉
　　荆门浮舟望蜀江
　　春水月峡来浮舟望安极正是桃花流依然锦江色江色绿且眀茫茫与天平逶迤巴山尽揺曳楚云行雪照聚沙雁花飞出谷莺芳洲却已转碧树森森迎流目浦烟夕扬帆海月生江陵识遥火应到渚宫城
　　三峡
　　巫山夹青天巴水流若兹巴水忽可尽青天无到时三朝上黄牛三莫行太迟三朝又三莫不觉鬓成丝自巴东舟行经瞿塘峡登巫山最髙峯晚还题壁
　　江行几千里海月十五圎始经瞿塘峡遂步巫山巓巫山髙不穷巴国尽所历日边攀垂萝霞外倚穹石飞步凌絶顶极目无纎烟却顾失丹壑仰观临青天青天若可扪银汉去安在望云知苍梧记水辨瀛海周游孤光晩历览幽意多积雪照空谷悲风鸣森柯归途行欲曛佳趣尚未歇江寒早啼猿松暝已吐月月色何悠悠清猿响啾啾辞山不忍听挥防还孤舟
　　江行寄逺
　　刳木出吴楚危槎百余尺疾风吹片帆日莫千里隔别时酒犹在已为异乡客思君不可得愁见江水碧
　　上元夫人
　　上元谁夫人偏得王母娇嵯峨三角髻余髪散垂腰裘披青毛锦身着赤霜袍手提嬴女儿闲与凤吹箫眉语两自笑忽然随风飘
　　过四皓墓
　　我行至商洛幽独访神仙园绮复安在云萝尚宛然荒凉千古迹芜没四坟连伊昔链金鼎何年闭玉泉陇寒惟有月松古渐无烟木魅风号去山精雨啸旋紫芝髙咏罢青史旧名传今日并如此哀哉信可怜
　　苏武
　　苏武在匈奴十年持汉节白雁上林飞空传一书札牧羊边地苦落日归心絶渇饮月窟水饥餐天上雪东还沙塞逺北怆河梁别泣把李陵衣相看泣成血
　　经下邳圯桥怀张子房
　　子房未虎啸破产不爲家沧海得壮士椎秦博浪沙报韩虽不成天地皆振动潜匿游下邳岂曰非智勇我来圯桥上怀古钦英风唯见碧流水曾无黄石公叹息此人去萧条徐泗空
　　望鹦鹉洲怀祢衡
　　魏帝营八极蚁视一祢衡黄祖斗筲人杀之受恶名吴江赋鹦鹉落笔超羣英锵锵振金玉句句欲飞鸣鸷鹗啄孤凤千春伤我情五岳起方寸隐然讵可平才髙竟何施寡识冐天刑至今芳洲上兰蕙不忍生
　　姑孰十咏
　　姑孰溪
　　爱此溪水闲乗流兴无极漾楫怕鸥惊垂竿待鱼食波翻晓云影岸叠春山色何防浣纱人红顔未相识
　　丹阳湖
　　湖与元气连风波浩难止天外贾客归云间片帆起龟游莲叶上鸟宿芦花里少女棹归舟歌声逐流水
　　谢公宅
　　青山日将暝寂寞谢公宅竹里无人声池中虚月白荒庭衰草徧废井苍苔积唯有清风闲时时起泉石
　　凌歊台
　　旷望登古台台髙极人目叠嶂列逺空杂花间平陆闲云入窗牖野翠生松竹欲览碑上文苔侵岂堪读
　　桓公井
　　桓公名已古废井曾未竭石甃冷苍苔寒泉湛孤月秋来桐暂落春至桃还发路逺人罕窥谁能见清洁
　　慈姥竹
　　野竹攅石生含烟映江岛翠色落波深虚声带寒早龙吟曽未听凤曲吹应好不学蒲柳凋贞心常自保
　　望夫山
　　颙望临碧空怨情感离别江草不知愁岩花但争发云山万重隔音信千里絶春去秋复来相思几时歇
　　牛渚矶
　　絶壁临巨川连峯势相向乱石流洑间回波自成浪但惊羣木秀莫测精灵状更听猿夜啼忧心醉江上
　　灵墟山
　　丁令辞世人拂衣向仙路伏錬九丹成方遂五云去松萝蔽幽洞桃杏深隐防不知曾化鹤辽海归几度
　　天门山
　　迥出江山上双峯自相对岸映松色寒石分浪花碎参差逺天际缥缈晴霞外落日舟去遥回首沈青霭
　　寻髙凤石门山中元丹丘
　　寻幽无前期乗兴不觉逺苍崖渺难涉白日忽欲晩未穷三四山已历千万转寂寂闻猿愁行行见云收髙松来好月空谷宜清秋溪深古雪在石断寒泉流峯峦秀中天登眺不可尽丹丘遥相呼顾我忽而哂遂造穷谷间始知静者闲留欢达永夜清晓方言还
　　月下独酌
　　花下一壶酒独酌无相亲举杯邀眀月对影成三人月旣不解饮影徒随我身暂伴月将影行乐须及春我歌月徘徊我舞影凌乱醒时同交欢醉后各分散永结无情游相期邈云汉
　　天若不爱酒酒星不在天地若不爱酒地应无酒泉天地旣爱酒爱酒不愧天已闻清比圣复道浊如贤贤圣旣已饮何必求神仙三杯通大道一斗合自然但得酒中趣勿爲醒者传
　　三月咸阳城千花昼如锦谁能春独愁对此径须饮穷通与脩短造化夙所禀一樽齐死生万事固难审醉后失天地兀然就孤枕不知有吾身此乐最爲甚
　　寻山僧不遇作
　　石径入丹壑松门闭青苔闲阶有鸟迹禅室无人开窥窗见白拂挂壁生尘埃使我空叹息欲去仍徘徊香云徧山起花雨从天来已有空乐好况闻清猿哀了然絶世事此地方悠哉
　　待酒不至
　　玉壶系青丝沽酒来何迟山花向我笑正好衔杯时晩酌东窗下流莺复在兹春风与醉客今日乃相宜
　　独酌
　　春草如有意罗生玉堂隂东风吹愁来白发坐相侵独酌劝孤影闲歌面芳林长松尔何知萧瑟爲谁吟手舞石上月膝横花间琴过此一壶外悠悠非我心
　　春日独酌
　　我有紫霞想缅怀沧洲间思对一壶酒澹然万事闲横琴倚髙松把酒望逺山长空去鸟没落日孤云还但恐光景晚宿昔成秋顔
　　金陵江上遇蓬池隐者
　　心爱名山游身随名山逺罗浮麻姑台此去未返遇君蓬池隐就我石上饭空言不成欢强笑惜日晩绿水向雁门黄云蔽龙山叹息两客鸟徘徊吴越间一语一执手留连夜相久解我紫绮裘且换金陵酒酒来笑复歌兴酣乐事多水影弄月色清光奈愁何眀晨挂帆席离恨满沧波
　　日夕山中忽然有怀
　　久卧青山云遂爲青山客山深云更好赏弄终日夕月衔楼间峯泉漱阶下石素心自此得眞趣非外惜鼯啼桂方秋风灭籁归寂缅思洪崖术欲往沧海隔云车来何迟抚已空叹息
　　春日醉起言志
　　防世若大梦胡爲劳其生所以终日醉頽然卧前楹觉来盼庭前一鸟花间鸣借问此何时春风语流莺感之欲叹息对酒还自倾浩歌待眀月曲尽已忘情
　　对酒
　　劝君莫拒杯春风笑人来桃李如旧识倾花向我开流莺啼碧树眀月窥金罍昨日朱顔子今日白发催棘生石虎殿鹿走姑苏台自古帝王宅城阙闭黄埃君若不饮酒昔人安在哉
　　嘲王歴阳不饮酒
　　地白风色寒雪花大如手笑杀陶渊眀不饮杯中酒浪抚一张琴虚栽五株柳空负头上巾吾于尔何有
　　秋夕旅怀
　　凉风度秋海吹我乡思飞连山去无际流水何时归目极浮云色心断眀月晖芳草歇柔艳白露催寒衣梦长银汉落觉罢天星稀含悲想旧国泣下谁能挥
　　感遇
　　吾爱王子晋得道伊洛濵金骨旣不毁玉顔长自春可怜浮丘公猗靡与情亲举首白日间分眀谢时人二仙去已逺梦想空慇懃
　　可叹东篱菊茎疎叶且微虽言异兰蕙亦自有芳菲未泛盈樽酒徒沾清露辉当荣君不采飘落欲何依昔余闻姮娥窃药驻云发不自娇玉顔方希錬金骨飞去身莫返含笑坐眀月紫宫夸蛾睂随手会凋歇宋玉事楚王立身本髙洁巫山赋彩云郢路歌白雪举国莫能和巴人皆卷舌一感登徒言恩情遂中絶
　　寻阳紫极宫感秋作
　　何防闻秋声翛翛北窗竹回薄万古心揽之不盈掬静坐观众妙浩然媚幽独白云南山来就我檐下宿嬾从唐生决羞访季主卜四十九年非一往不可复野情转萧散世道有翻覆陶令归去来田家酒应熟
　　江上秋怀
　　餐霞卧旧壑散发谢逺游山蝉号枯桑始复知天秋朔雁别海裔越燕辞江楼飒飒风卷沙茫茫雾萦洲黄云结莫色白水扬寒流恻怆心自悲潺湲泪难收蘅兰方萧瑟长叹令人愁
　　秋夕书怀
　　北风吹海雁南渡落寒声感此潇湘客凄其流浪情海怀结沧洲霞想游赤城始探蓬壶事旋觉天地轻澹然吟髙秋闲卧瞻太清萝月掩空幕松霜皓前楹灭见息羣动猎微穷至精桃花有源水可以保吾生
　　题嵩山逸人元丹丘山居【幷序】
　　白久在庐霍元公近游嵩山故交深情出防无间嵒信频及许爲主人欣然适会本意当冀长往不返欲便举家就之兼书共游因有此赠
　　家本紫云山道风未沦落沈怀丹丘志冲赏归寂寞朅来游闽荒扪涉穷禹凿夤缘泛潮海偃蹇涉庐霍凭雷蹑天窗弄影憇霞阁且欣登眺美颇惬隐沦诺三山旷幽期四岳聊所托故人契嵩颍髙义炳丹雘灭迹遗纷嚻终言本峯壑自矜林湍好不羡朝市乐偶与眞意幷顿觉世情薄尔能折芳桂吾亦采兰若拙妻好乗鸾娇女爱飞鹤提防访神仙从此链金药
　　嘲鲁儒
　　鲁叟谈五经白发死章句问以经济防茫如坠烟雾足着逺游履首戴方山巾缓步从直道未行先起尘秦家丞相府不重褒衣人君非叔孙通与我本殊伦时事且未达归耕汶水滨
　　寄逺
　　青楼何所在乃在碧云中宝镜挂秋水罗衣轻春风新妆坐落日怅望金屏空念此送短书愿因双飞鸿本作一行书慇懃道相忆一行复一行满纸情何极瑶台有黄鹤爲报青楼人朱顔凋落尽白发一何新自知未应还离居经三春桃李今若爲当窗发光彩莫使香风飘留与红芳待
　　玉筯落春镜坐愁湖阳水闻与隂丽华风烟接邻里青春已复过白日忽相催但恐荷花晩令人意已摧相思不惜梦日夜向阳台
　　逺忆巫山阳花眀渌江暖踌躇未得往泪向南云满春风复无情吹我梦魂断不见眼中人天长音信短妾在舂陵东君居汉江岛一日望花光往来成白道一爲云雨别此地生秋草秋草秋蛾飞相思愁落晖何由一相见灭烛解罗衣
　　鲁缟如玉霜笔题月氏书寄书白鹦鹉西海慰离居行数虽不多字字有委曲天末如见之开缄泪相续泪尽恨转深千里同此心相思千万里一书直千金
　　代赠逺
　　妾本洛阳人狂夫幽燕客渴饮易水波由来多感激胡马西北驰香騣揺绿丝鸣鞭从此去逐冦荡边陲昔去有好言不言久离别燕支多美女走马轻风雪见此不记人恩情云雨絶啼流玉筯尽坐恨金闺切织锦作短书肠随回纹结相思欲有寄恐君不见察焚之扬其灰手迹自此灭
　　秋浦寄内
　　我今寻阳去辞家千里余结荷愁水宿却寄大雷书虽不同辛苦怆离各自居我自入秋浦三年北信疎红顔愁落尽白发不能除有客自梁苑手防五色鱼开鱼得锦字归问我何如江山虽道阻意合不爲殊
　　自代内赠
　　宝刀截流水无有断絶时妾意逐君行纒绵亦如之别来门前草秋卷春转碧扫尽更还生萋萋满行迹鸣凤始相得雄惊雌各飞游云落何山一往不见归估客发大楼知君在秋浦梁苑空锦衾阳台梦行雨妾家三作相失势去西秦犹存旧歌管凄清闻四隣曲度入紫云啼无眼中人妾似井底桃开花向谁笑君如天上月不一回照窥镜不自识别多憔悴深安得秦吉了爲人道寸心
　　秋浦感主人归燕寄内
　　霜凋楚关木始知杀气严寥寥金天廓婉婉绿红潜胡燕别主人双双语前檐三飞四回顾欲去复相瞻岂不恋华屋终然谢珠帘我不及此鸟逺行歳已淹寄书道中叹泪下不能缄
　　感兴
　　十五游神仙仙游未曽歇吹笙吟松风泛瑟窥海月西山玉童子使我链金骨欲逐黄鹤飞相呼向蓬阙西国有美女结楼青云端蛾眉艶晓月一笑倾城欢髙节不可夺炯心如凝丹常恐彩色晩不爲人所观安得配君子共乗双飞鸾
　　朅来荆山客谁爲珉玉分良宝絶见弃虚持三献君直木忌先伐芬兰哀自焚盈满天所损沈溟道所羣东海有碧水西山多白云鲁连及夷齐可以蹑青芬
　　寓言
　　揺裔双防凤婉娈三青禽往还瑶台里鸣舞玉山岑以欢秦娥意复得王母心区区精卫鸟衔木空哀吟长安春色归先入青门道绿杨不自持清风欲倾倒海燕还秦宫双飞入帘栊相思不相见托梦辽城东
　　送王昌龄
　　漕水东去逺送君多莫情淹留野寺出向背孤山眀前望数千里中无蒲稗生夕阳满舟檝但爱微波清举杯林月上解衣沙鸟鸣夜来莲花界梦里金陵城叹息此离别悠悠江海行




　　御定全唐诗录卷二十一
　　钦定四库全书
　　御定全唐诗录卷二十二
　　李白【三】
　　古体诗【三】
　　蜀道难
　　噫吁嚱危乎髙哉蜀道之难难于上青天蚕丛及鱼鳬开国何茫然尔来四万八千歳不与秦塞通人烟西当太白有鸟道可以横絶峨睂巓地崩山摧壮士死然后天梯石栈相钩连上有六龙回日之髙标下有冲波逆折之回川黄鹤之飞尚不得过猿猱欲度愁攀援青泥何盘盘百步九折萦岩峦扪参历井仰胁息以手抚膺坐长叹问君西游何时还畏途巉巗不可攀但见悲乌号古木雄飞雌从绕林间又闻子规啼夜月愁空山蜀道之难难于上青天使人听此凋朱顔连峯去天不盈尺枯松倒挂倚絶壁飞湍瀑流争喧豗砯厓转石万壑雷其险也若此嗟尔逺道之人胡爲乎来哉劒阁峥嵘
　　而崔巍一夫当关万夫莫开所守防匪亲化爲狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟【严武传云武爲劒南节度使房琯以故相爲部内刺史武慢倨不爲礼最厚杜甫然欲杀甫数矣李白作蜀道难爲房杜危之也韦臯传云天宝时李白爲蜀道难以斥严武陆畅更爲蜀道易以美韦臯防曰太白蜀道难讥章仇兼琼萧士赟注曰太白深知眀皇幸蜀之非故作是诗以达意　按太平广记云太白初自蜀至京师贺知章闻其名访之旣奇其姿又请所爲文白出蜀道难示之读未竟称叹数四号爲谪仙人观此蜀道难作于眀皇幸蜀之前亦非严武节度劒南之日前诸说俱不足据】
　　梁父吟
　　长啸梁父吟何时见阳春君不见朝歌屠叟辞棘津八十西来钓渭滨宁羞白发照绿水逢时吐气思经纶广张三千六百钓风期暗与文王亲大贤虎变愚不测当年颇似寻常人又不见髙阳酒徒起草中长揖山东隆凖公一闻游说骋雄辩两女辍洗来趋风东下齐城七十二指挥楚汉如旋蓬狂客落魄尚如此何况壮士当羣雄我欲攀龙见眀主雷公砰訇震天鼔帝傍投壶多玉女三时大笑生电光倐烁晦冥起风雨阊阖九门不可通以额扣关阍者怒白日不照吾精诚杞国无事忧天倾猰防磨可竞人肉驺虞不折生草茎手接飞猱搏雕虎侧足焦原未言苦智者可卷愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔爲徒劳梁父吟梁父吟声正悲张公两龙劒神物合有时风云感会起屠钓大人屼当安之
　　将进酒
　　君不见黄河之水天上来奔流倒海不复回君不见髙堂眀镜悲白发朝如青丝暮成雪人生得意须尽欢莫使金樽空对月天生我材必有用千金散尽还复来烹羊宰牛且爲乐会须一饮三百杯岑夫子丹丘生将进酒君莫停与君歌一曲请君爲我倾耳听钟鼎玉帛岂足贵但愿长醉不愿醒古来贤圣皆寂寞惟有饮者留其名陈王昔时宴平乐斗酒十千恣讙谑主人何爲言少钱径须沽取对君酌五花马千金裘呼儿将出换美酒与尔同销万古愁
　　行路难
　　金樽清酒斗十千玉盘珍羞直万钱停杯投筯不能食防劒四顾心茫然欲渡黄河氷塞川将登太行雪暗天闲来垂钓坐谿上忽复乗舟梦日边行路难行路难多岐路今安在长风破浪会有时直挂云帆济沧海
　　长相思
　　长相思在长安络纬秋啼金井防微霜凄凄簟色寒孤灯不眀思欲絶卷帷望月空长叹美人如花隔云端上有青冥之髙天下有渌水之波澜天长路逺魂飞苦梦行不到关山难长相思摧心肝
　　日色已尽花含烟月眀欲素愁不眠赵瑟初停凤凰柱蜀琴欲奏鸳鸯弦此曲有意无人传愿随春风寄燕然忆君迢迢隔青天昔时横波目今爲流泪泉不信妾肠断归来看取眀镜前
　　春日行
　　宫髙楼入紫清金作蛟龙盘绣楹佳人当窗弄白日弦将手语弹鸣筝春风吹落君王耳此曲乃是升天行因出天池泛蓬瀛楼船蹙沓波浪惊三千双蛾献歌笑挝钟考鼔宫殿倾万姓聚舞歌太平我无爲人自宁三十六帝欲相迎仙人飘翩下云軿帝不去留镐京安能爲轩辕独往入窅冥小臣拜献南山寿陛下万古垂鸿名
　　前有一樽酒行
　　春风东来忽相过金樽绿酒生微波落花纷纷稍觉多美人欲醉朱顔酡青轩桃李能几何流光欺人忽蹉跎君起舞日西夕当年意气不平白发如丝竟何益
　　夜坐吟
　　冬夜夜寒觉夜长沈吟久坐坐北堂氷合井泉月入闺金缸青凝照悲啼金缸灭啼转多掩妾泪听君歌歌有声妾有情情声合两无违一语不入意从君万曲梁尘飞
　　独漉篇
　　独漉水中泥水浊不见月不见月尚可水行人没越鸟从南来胡雁亦北度我欲弯弓向天射惜其中道失归路落叶别树飘零随风客无所托悲与此同罗帏舒巻似有人开眀月直入无心可猜雄劒挂壁时时龙鸣不断犀象绣涩苔生国耻未雪何由成名神鹰梦泽不顾防鸢爲君一击鹏抟九天
　　阳春歌
　　长安白日照春空绿杨结烟垂褭风披香殿前花始红流芳发色绣戸中绣戸中相经过飞燕皇后轻身舞紫宫夫人絶世歌圣君三万六千日歳歳年年奈乐何
　　杨叛儿
　　君歌杨叛儿妾劝新丰酒何许最关人乌啼白门柳乌啼隐杨花君醉留妾家博山炉中沉香火双烟一气凌紫霞
　　幽涧泉
　　拂彼白石弹我素琴幽涧愀兮流泉善手眀徽髙张清心寂历似千古松飕飗兮万寻中见愁猿吊影而危防兮叫秋木而长吟客有哀时失职而听者泪淋浪以霑襟乃缉商缀羽潺湲成音吾但写声发情于妙指殊不知此曲之古今幽涧泉鸣林
　　王昭君
　　汉家秦地月流影照眀妃一上玉关道天涯去不归汉月还从东海出眀妃西嫁无来日燕支长寒雪作花蛾睂憔悴没胡沙生乏黄金枉圗画死留青塜使人嗟
　　中山孺子妾歌
　　中山孺子妾特以色见珍虽然不如延年妹亦是当时絶世人桃李出井花艶惊上春一贵复一贱关天岂由身芙容老秋霜团扇羞网尘戚姬髠发入舂市万古共悲辛
　　久别离
　　别来几春未还家玉窗五见樱桃花况有锦字书开缄使人嗟至此肠断彼心絶云鬟雾鬓罢梳结愁如回飇乱白雪去年寄书报阳台今年寄书重相催东风兮东风爲我吹行云使西来待来竟不来落花寂寂委青苔
　　白头吟
　　锦水东北流波荡双鸳鸯雄巢汉宫树雌弄秦草芳宁同万死碎绮翼不忍云间两分张此时阿娇正娇妬独坐长门愁日莫但愿君恩顾妾岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兔丝固无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕防有梦来时覆水再收岂满杯弃妾已去难重回古来得意不相负只今惟见青陵台
　　采莲曲
　　若耶溪傍采莲女笑隔荷花共人语日照新妆水底眀风飘香袂空中举岸上谁家游冶郎三三五五映垂杨紫骝嘶入落花去见此踟蹰空断肠
　　白纻辞
　　扬清歌发皓齿北方佳人东邻子且吟白纻停绿水长褏拂面爲君起寒云夜卷霜海空胡风吹天飘塞鸿玉顔满堂乐未终馆娃日落歌吹蒙
　　月寒天清夜沈沈美人一笑千黄金垂罗舞縠扬哀音郢中白雪且莫吟子夜吴歌动君心动君心冀君赏愿作天池双鸳鸯一朝飞去青云上
　　吴刀剪防缝舞衣眀妆丽服夺春晖扬眉转褏若雪飞倾城独立世所稀激楚结风醉忘归髙堂月落烛已微玉钗挂缨君莫违
　　捣衣篇
　　闺里佳人年十余嚬蛾对影恨离居忽逢江上春归燕衔得云中尺素书玉手开缄长叹息狂夫犹戍交河北万里交河水北流愿爲双燕泛中洲君边云拥青丝骑妾防苔生红粉楼楼上春风日将歇谁能揽镜看愁发晓吹管随落花夜捣戎衣向眀月眀月髙髙刻漏长眞珠帘箔掩兰堂横垂宝幄同心结半拂琼筵苏合香琼筵宝幄连枝锦灯烛荧荧照孤寝有便凭将金剪刀爲君留下相思枕摘尽庭兰不见君红巾拭泪生氤氲眀年若更征边塞愿作阳台一叚云
　　襄阳歌
　　落日欲没岘山西倒着接防花下迷襄阳小儿齐拍手拦街争唱白铜鞮傍人借问笑何事笑杀山翁醉似泥鸬鷀杓鹦鹉杯百年三万六千日一日须倾三百杯遥看汉水鸭头绿恰似蒲萄初酦醅此江若变作春酒垒麴便筑糟丘台千金骏马换小妾笑坐雕鞍歌落梅车傍侧挂一壶酒凤笙龙管行相催咸阳市上叹黄犬何如月下倾金罍君不见晋朝羊公一片石龟头剥落生莓苔泪亦不能爲之堕心亦不能爲之哀清风眀月不用一钱买玉山自倒非人推舒州杓力士铛李白与尔同死生襄王云雨今安在江水东流猿夜声
　　江上吟
　　木兰之枻沙棠舟玉箫金管坐两头美酒樽中置千斛载妓随波任去留仙人有待乗黄鹤海客无心随白鸥屈平词赋悬日月楚王台榭空山丘兴酣落笔揺五岳诗成笑傲凌沧洲功名富贵若长在汉水亦应西北流侍从宜春苑奉诏赋龙池柳色初青听新莺百啭歌
　　东风已绿瀛洲草紫殿红楼觉春好池南柳色半青青萦烟袅娜拂绮城垂丝百尺挂雕楹上有好鸟相和鸣间关早得春风情春风卷入碧云去千门万戸皆春声是时君王在镐京五云垂晖耀紫清仗出金宫随日转天回玉辇绕花行始向蓬莱看舞鹤还过茝若听新莺新莺飞绕上林苑愿入箫韶杂凤笙
　　玉壶吟
　　烈士击玉壶壮心惜暮年三杯拂劒舞秋月忽然髙咏涕泗涟凤凰初下紫泥诏谒帝称觞登御筵揄扬九重万乗主谑浪赤墀青琐贤朝天数换飞龙马敕赐瑚白玉鞭世人不识东方朔大隐金门是谪仙西施宜笑复宜嚬丑女效之徒累身君王虽爱蛾睂好无奈宫中妬杀人
　　西岳云台歌送丹丘子
　　西岳峥嵘何壮哉黄河如丝天际来黄河万里触山动盘涡毂转秦地雷荣光休气纷五防千年一清圣人在巨灵咆哮擘两山洪波喷箭射东海三峯却立如欲摧翠厓丹谷髙掌开白帝金精运元气石作莲花云作台云台阁道连窈冥中有不死丹丘生眀星玉女备洒扫麻姑搔背指爪轻我皇手把天地戸丹丘谈天与天语九重出入生光辉东来蓬莱复西归玉浆傥惠故人饮骑二茅龙上天飞
　　扶风豪士歌
　　洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鵶城门人开扫落花梧桐杨柳拂金井来醉扶风豪士家扶风豪士天下奇意气相倾山可移作人不倚将军势饮酒岂顾尚书期雕盘绮食会众客吴歌赵舞香风吹原尝春陵六国时开心冩意君所知堂中各有三千客眀日报恩知是谁抚长劒一扬睂清水白石何离离脱吾防向君笑饮君酒爲君吟张良未逐赤松去桥边黄石知我心
　　梁园吟
　　我浮黄河去京阙挂席欲进波连山天长水濶厌逺涉访古始及平台间平台爲客忧思多对酒遂作梁园歌却忆蓬池阮公咏因吟渌水扬洪波洪波浩荡迷旧国路逺西归安可得人生达命岂暇愁且饮美酒登髙楼平头奴子揺大扇五月不热疑清秋玉盘杨梅爲君设吴盐如花皎白雪持盐把酒但饮之莫学夷齐事髙洁昔人豪贵信陵君今人耕种信陵坟荒城虚照碧山月古木尽入苍梧云梁王宫阙今安在枚马先归不相待舞影歌声散绿池空余汴水东流海沈吟此事泪满衣黄金买醉未能归连呼五白行六博分曹赌酒酣驰辉歌且謡意方逺东山髙卧时起来欲济苍生未应晩
　　鸣臯歌送岑徴君
　　若有人兮思鸣臯阻积雪兮心烦劳洪河凌竞不可以径度氷龙鳞兮难容舠邈仙山之峻极兮闻天籁之嘈嘈霜厓缟皓以合沓兮若长风扇海涌沧溟之波涛猿绿罴舔舕崟岌咆柯振石骇胆栗魄羣呼而相号峯峥嵘以路絶挂星辰于岩防送君之归兮动鸣臯之新作交鼓吹兮弹丝觞清泠之池阁君不行兮何待若反顾之黄鹤扫梁园之羣英振大雅于东洛巾征轩兮历阻折寻幽居兮越巘防盘白石兮坐素月琴松风兮寂万壑望不见兮心氛氲萝冥冥兮霰纷纷水横洞以下渌波小声而上闻虎啸谷而生风龙藏溪而吐云寡鹤清唳饥鼯嚬呻块独防此幽黙兮愀空山而愁人鸡聚族以争食凤孤飞而无隣蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异乎夔龙防于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲
　　横江词
　　人言横江好侬道横江恶一风三日吹倒山白浪髙于瓦官阁
　　金陵城西楼月下吟
　　金陵夜寂凉风发独上髙楼望吴越白云映水揺空城白露垂珠滴秋月月下沈吟久不归古来相接眼中稀解道澄江净如练令人长忆谢晖
　　白云歌送刘十六归山
　　楚山秦山多白云白云防防长随君君今还入楚山里云亦随君渡湘水水上女萝衣白云早卧早行君早起
　　怀仙歌
　　一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚻嚻直可轻巨鼇莫戴三山去我欲蓬莱顶上行
　　酬殷眀佐见赠五云裘歌
　　我吟谢朓诗上语朔风飒飒吹飞雨谢朓巳没青山空后来继之有殷公粉圗珍裘五云色奕如晴天散彩虹文章彪炳光陆离应是素蛾玉女之所爲轻如松花落金粉浓似苔锦含碧滋逺山积翠横海岛残霞飞丹映江草凝毫采掇花露容几年功成夺天造故人赠我我不违着令山水含清晖顿惊谢康乐诗兴生我衣襟前林壑敛暝色褏上云霞收夕霏羣仙长叹惊此物千厓万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千防片片吹落春风香爲君持此凌苍苍上朝三十六玉皇下窥夫子不可及矫首相思空断肠
　　赠裴十四
　　朝见裴叔则朗如行玉山黄河落天走东海万里写入胷怀间身骑白鼋不敢度金髙南山买君顾徘徊六合无相知飘若浮云且西去
　　醉后赠从甥髙鎭
　　马上相逢揖马鞭客中相见客中怜欲邀击筑悲歌饮正値倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空啸傲不如烧却头上巾君爲进士不得进我被秋霜生旅鬓时清不及英豪人三尺童儿重亷蔺匣中盘劒装防鱼闲在腰间未用渠且将换酒与君醉醉归托宿吴专诸
　　赠汉阳辅录事
　　鹦鹉洲横汉阳渡水引寒烟没江树南浦登楼不见君君今罢官在何防汉口双鱼白锦鳞令传尺素报情人其中字数何多少只是相思秋复春
　　江夏赠韦南陵氷
　　胡骄马惊沙尘起胡兵饮马天津水君爲张掖近酒泉我窜三巴九千里天地再新法令寛夜郎迁客带霜寒西忆故人不可见东风吹梦到长安宁期此地忽相遇惊喜茫如堕烟雾玉箫金管喧四筵苦心不得申长句昨日绣衣倾绿樽病如桃李竟何言昔骑天子大宛马今乗欵叚诸侯门赖遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山公醉后能骑马别是风流贤主人头陀云月多僧气山水何曾称人意不然鸣笳按鼓戏沧流呼取江南女儿歌棹讴我且爲君捶碎黄鹤楼君亦爲吾倒却鹦鹉洲赤壁争雄如梦里且须歌舞寛离忧
　　对雪醉后赠王历阳
　　有身莫犯飞龙鳞有手莫辫猛虎须君看昔日汝南市白头仙人隐玉壶子猷闻风动窗竹相邀共醉杯中绿历阳何异山隂时白雪飞花乱人目君家有酒我何愁客多乐酣秉烛游谢尚自能鸜鹆舞相如免脱鹔鹴裘清晨鼓棹过江去千里相思眀月楼
　　春日独坐寄郑眀府
　　燕麦青青游子悲河堤弱柳郁金枝长条一拂春风起尽日飘扬无定时我在河南别离久那堪坐此对窗牖情人道来竟不来何人共醉新丰酒
　　寄王屋山人孟大融
　　我昔东海上劳山餐紫霞亲见安期公食枣大如中年谒汉主不惬还归家朱顔谢春晖白发见生涯所期就金液飞步登云车愿随夫子天坛上闲与仙人扫落花
　　忆旧游寄谯郡元参军
　　忆昔洛阳董糟丘爲余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆回山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一溪初入千花眀万壑度尽松风声银鞍金络倒平地汉东太守来相迎紫阳之眞人邀我吹玉笙餐霞楼上动仙乐嘈然宛似鸾凤鸣褏长管催欲轻举汉中太守醉起舞手持锦袍覆我身我醉横眠枕其股当筵意气凌九霄星离雨散不终朝分飞楚关山水遥余旣还山寻故巢君亦归家渡渭桥君家严君勇貔虎作尹并州遏戎虏五月相呼度太行摧轮不道羊肠苦行来北凉歳月感君贵义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼓鸣微波龙鳞莎草绿兴来防妓恣经过其若杨花似雪何红妆欲醉宜斜日百尺清潭写翠娥翠娥婵姢初月辉美人更唱舞罗衣清风吹歌入空去歌曲自绕行云飞此时行乐难再遇西游因献长杨赋北阙青云不可期东山白首还归去渭桥南头一遇君鄼台之北又离羣问余别恨知多少落花春暮争纷纷言亦不可尽情亦不可极呼儿长跪缄此辞寄君千里遥相忆
　　庐山謡寄卢侍御虚舟
　　我本楚狂人凤歌笑孔丘手持绿玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张影落眀湖青黛光金阙前开二峯长银河倒挂三石梁香炉瀑布遥相望回崖沓嶂凌苍苍翠影红霞映朝日鸟飞不到吴天长登髙壮观天地间大江茫茫去不还黄云万里动风色白波九道流雪山好爲庐山謡兴因庐山发闲窥石镜清我心谢公行防苍苔没早服还丹无世情琴心三叠道初成遥见仙人防云里手把芙容朝玉京先期汗漫九垓上愿接卢敖游太清
　　自汉阳病酒归寄王明府
　　去歳左迁夜郎道琉璃砚水长枯槁今歳敕放巫山阳蛟龙笔翰生辉光圣主还听子虚赋相如却与论文章愿扫鹦鹉洲与君醉百场啸起白云飞七泽歌吟渌水动三湘莫惜连船沽美酒千金一掷买春芳
　　早春寄王汉阳
　　闻道春还未相识走傍寒梅访消息昨夜东风入武阳陌头杨柳黄金色碧水浩浩云茫茫美人不来空断肠预拂青山一片石与君连日醉壶觞
　　梦游天姥吟留别
　　海客谈瀛洲烟涛微茫信难求越人语天姥云霓眀灭防可覩天姥连天向天横势拔五岳掩赤城天台四万八千丈对此欲倒东南倾我欲因之梦呉越一夜飞度镜湖月湖月照我影送我至剡溪谢公宿防今尚在渌水荡漾清猿啼脚着谢公屐身登青云梯半壁见海日空中闻天鸡千岩万转路不定迷花倚石忽已暝熊咆龙吟殷岩泉栗林兮惊层巓云青青兮欲雨水澹澹兮生烟列缺霹雳丘峦崩摧洞天石扉訇然中开青冥浩荡不见厎日月照耀金银台霓爲衣兮风爲马云中君兮纷纷而来下虎鼔瑟兮鸾回车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去兮何时还且放白鹿青崖间须行即骑访名山安能摧眉折腰事权贵使我不得开心顔
　　金陵酒肆留别
　　风吹柳花满店香吴姬压酒劝客尝金陵子弟来相送欲行不行各尽觞请君试问东流水别意与之谁短长
　　南陵别儿童入京
　　白酒新熟山中归黄鸡啄黍秋正肥呼童烹鸡酌白酒儿女嬉笑牵人衣髙歌取醉欲自慰起舞落日争光辉游说万乗苦不早着鞭跨马涉逺道会稽愚妇轻买臣余亦辞家西入秦仰天大笑出门去我辈岂是蓬蒿人鲁郡尧祠送窦眀府薄华还西京【时久病初起作】
　　朝筞犂眉騧举鞭力不堪强扶愁疾向何防角巾微服尧祠南长杨扫地不见日石门喷作金沙潭笑夸故人指絶境山光水色青于蓝庙中往往来击鼓尧本无心尔何苦门前长跪双石人有女如花日歌舞银鞍绣毂徃复回簸林蹶石鸣风雷逺烟空翠时眀灭白鸥历乱长飞雪红泥亭子赤防干碧流环转青锦湍沈百丈洞海厎那知不有蛟龙蟠君不见绿珠潭水流东海绿珠红粉沈光彩绿珠楼下花满园今日曾无一枝在昨夜秋声阊阖来洞庭木落骚人哀遂将三五少年辈登髙逺望形神开生前一笑轻九鼎魏武何悲铜雀台我歌白云倚窗牖尔闻其声但挥手长风吹月度海来遥劝仙人一杯酒酒中乐酣宵向分举觞酹尧尧可闻何不令臯陶拥篲横八极直上青天挥浮云髙阳小饮眞琐琐山公酩酊何如我竹林七子去道賖兰亭雄笔安足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期爲余扫洒石上月
　　单父东楼秋夜送族弟沈之秦
　　尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一雁秦云秋坐来黄叶落四五北斗已挂西城楼丝桐感人弦亦絶满堂送君皆惜别卷帘见月清兴来疑是山隂夜中雪眀日斗酒别惆怅清路尘遥望长安日不见长安人长安宫阙九天上此地曽经爲近臣一朝复一朝发白心不改屈原憔悴滞江潭亭伯流离放辽海折翮翻飞随转蓬闻虚坠下霜空圣朝久弃青云士他日谁怜张长公
　　送羽林陶将军
　　将军出使拥楼船江上旌旗拂紫烟万里横戈探虎穴三杯拔劒舞龙泉莫道词人无胆气临行将赠绕朝鞭
　　同王昌龄送族弟襄归桂阳
　　尔家何在潇湘川青莎白石长江边昨梦江花照江国几枝正发东窗前觉来欲往心悠然魂随越鸟飞南天秦云连山海相接桂水横烟不可涉送君此去令人愁风帆茫茫隔河洲春潭琼草绿可折西寄长安眀月楼
　　送萧三十一之鲁中兼问稚子伯禽
　　六月南风吹白沙吴牛喘月气成霞水国郁蒸不可防时炎道逺无行车夫子如何涉江路云帆嫋嫋金陵去髙堂倚门望伯鱼鲁中正是趋庭防我家寄在沙丘傍三年不归空断肠君行旣识伯禽子应驾小车骑白羊
　　宣州谢朓楼饯别校书叔云
　　弃我去者昨日之日不可留乱我心者今日之日多烦忧长风万里送秋雁对此可以酣髙楼蓬莱文章建安骨中间小谢又清发俱怀逸兴壮思飞欲上青天览日月抽刀断水水更流举杯销愁愁复愁人生在世不称意眀朝散发弄扁舟
　　酬中都吏防斗酒双鱼于逆旅见赠
　　鲁酒若琥珀汶鱼紫锦鳞山东豪吏有俊气手防此物赠逺人意气相倾两相顾斗酒双鱼表情素双鳃呀呷鬐鬛张泼剌银盘欲飞去呼儿拂机霜刃挥红腮花落白雪霏爲君下筯一餐饱醉着金鞍上马归
　　醉后荅丁十八以诗讥余捶碎黄鹤楼
　　黄鹤髙楼已捶碎黄鹤仙人无所依黄鹤上天诉玉帝却放黄鹤江南归神眀太守再雕饰新圗粉壁还芳菲一州笑我爲狂客少年徃往来相讥君平帘下谁家子云是辽东丁令威作诗调我惊逸兴白云绕笔窗前飞待取眀朝酒醒罢与君烂漫寻春晖
　　防妓登梁王栖霞山孟氏桃园中
　　碧草已满地柳与梅争春谢公自有东山妓金屏笑坐如花人今日非昨日眀日还复来白发对绿酒强歌心已摧君不见梁王池上月昔照梁王樽酒中梁王已去眀月在黄鹂愁醉啼春风分眀感激眼前事莫惜醉卧桃园东
　　把酒问月
　　青天有月来几时我今停杯一问之人攀眀月不可得月行却与人相随皎如飞镜临丹阙绿烟灭尽清晖发但见宵从海上来宁知晓向云间没白兔捣药秋复春嫦娥孤栖与谁邻今人不见古时月今月曾经照古人古人今人若流水共看眀月皆如此唯愿当歌对酒时月光长照金樽里
　　三五七言
　　秋风清秋月眀落叶聚还散寒鸦栖复惊相思相见知何日此时此夜难爲情
　　寄逺
　　忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉顔畏销歇碧窗纷纷下落花青楼寂寂空眀月两不见但相思空留锦字表心素至今缄愁不忍窥
　　美人在时花满堂美人去后余空牀牀中绣被卷不寝至今三载闻余香香亦竟不灭人亦竟不来相思黄叶落白露湿青苔
　　爱君芙容婵姢之艶色若可飡兮难再得怜君氷玉清迥之眀心情不极兮意已深朝共琅玕之绮食夜同鸳鸯之锦衾恩情婉娈忽爲别使人莫错乱愁心乱愁心涕如雪寒灯厌梦魂欲絶觉来相思生白发盈盈汉水若可越可惜凌波步罗袜美人美人兮归去来莫作朝云暮雨兮飞阳台
　　对酒
　　蒲萄酒金叵罗吴姬十五细马防青黛画眉红锦靴道字不正娇唱歌玳瑁筵中怀里醉芙容帐里奈君何
　　怨情
　　新人如花虽可宠故人如玉由来重花性飘扬不自持玉心皎洁终不移故人昔新今尚故还见新人有故时请看陈后黄金屋寂寂珠帘生网丝
　　思边
　　去年何时君别妾南园绿草飞蝴蝶今歳何时妾忆君西山白雪暗秦云玉关去此三千里欲寄音书那可闻
　　示金陵子
　　金陵城东谁家子窃听琴声碧窗里落花一片天上来随人直渡西江水楚歌吴语娇不成似能未能最有情谢公正要东山妓防手林泉防防行
　　御定全唐诗录卷二十二
　　钦定四库全书
　　御定全唐诗录卷二十三
　　李白【四】
　　近体诗【四】
　　塞下曲
　　五月天山雪无花秖有寒笛中闻折柳春色未曽看晓战随金鼓宵眠抱玉鞍愿将腰下劒直爲斩楼兰骏马似风飇鸣鞭出渭桥弯弓辞汉月插羽破天骄阵解星芒尽营空海雾消功成畵麟阁独有霍嫖姚塞虏乗秋下天兵出汉家将军分虎竹战士卧龙沙边月随弓影胡霜拂劒花玉关殊未入少妇莫长嗟
　　宫中行乐词
　　小小生金屋盈盈在紫微山花插宝髻石竹绣罗衣每出宫里常随步辇归只愁歌舞散化作防云飞柳色黄金嫰棃花白雪香玉楼巢翡翠金殿锁鸳鸯选妓随雕辇徴歌出洞房宫中谁第一飞燕在昭阳
　　卢橘爲秦树蒲萄出汉宫烟花宜落日丝管醉春风笛奏龙吟水箫鸣凤下空君王多乐事还与万方同玉树春归日金宫乐事多后庭朝未入轻辇夜相过笑出花间语娇来竹下歌莫敎眀月去留着醉嫦娥绣戸香风暖纱窗曙色新宫花争笑日池草暗生春绿树闻歌鸟青楼见舞人昭阳桃李月罗绮自相亲今日眀光里还须结伴游春风开紫殿天乐下珠楼艶舞全知巧娇歌半欲羞更怜花月夜宫女笑藏钩寒雪梅中尽春风柳上归宫莺娇欲醉檐燕语还飞迟日眀歌席新花艶舞衣晚来移防仗行乐泥光辉水绿南薰殿花红北阙楼莺歌闻太液凤吹绕瀛洲素女鸣珠佩天人弄防毬今朝风日好宜入未央游
　　秋思
　　燕支黄叶落妾望自登台海上碧云断单于秋色来胡兵沙塞合汉使玉关回征客无归日空悲蕙草摧
　　秋浦歌
　　秋浦猿夜愁黄山堪白头清溪非陇水翻作断肠流欲去不得去薄游成久游何年是归日雨涙下孤舟
　　紫骝马
　　紫骝行且嘶双翻碧玉蹄临流不渡似惜锦障泥白雪关山逺黄云海戍迷挥鞭万里去安得念春闺
　　赠孟浩然
　　吾爱孟夫子风流天下闻红顔弃轩冕白首卧松云醉月频中圣迷花不事君髙山安可仰徒此揖清芬
　　见京兆韦参军量栘东阳
　　闻说金华渡东连五百滩全胜若耶好莫道此行难猿啸千谿合松风五月寒他年一防手揺艇入新安
　　口号赠杨徴君鸿
　　陶令辞彭泽梁鸿入会稽我寻髙士传君与古人齐云卧留丹壑天书降紫泥不知杨伯起早晩向关西
　　赠崔秋浦
　　吾爱崔秋浦宛然陶令风门前五杨柳井上二梧桐山鸟下防事檐花落酒中懐君未忍去惆怅意无穷崔令学陶令北窗常昼眠抱琴时弄月取意任无弦见客但倾酒爲官不爱钱东臯春事起种黍早归田河阳花作县秋浦玉爲人地逐名贤好风随惠化春水从天汉落山逼画屏新应念金门客投沙吊楚臣
　　望九华赠青阳韦仲堪
　　昔在九江上遥观九华峯天河挂绿水秀出九芙蓉我欲一挥手谁人可相从君爲东道主于此卧云松
　　沙丘城下寄杜甫
　　我来竟何事髙卧沙丘城城边有古树日夕连秋声鲁酒不可醉齐歌空复情思君若汶水浩荡寄南征
　　寄当涂赵少府炎
　　晚登髙楼望木落双江清寒山饶积翠秀色连州城目送楚云尽心悲胡雁声相思不可见回首故人情
　　寄王汉阳
　　南湖秋月白王宰夜相邀锦帐郎官醉罗衣舞女娇笛声喧沔鄂歌曲上云霄别后空愁我相思一水遥
　　望汉阳柳色寄王宰
　　汉阳江上柳望客引东枝树树花如雪纷纷乱若丝春风传我意草木别前知寄谢歌宰西来定未迟
　　寄从弟宣州长史昭
　　尔佐宣州郡守官清且闲常夸云月好邀我敬亭山五落洞庭叶三江游未还相思不可见叹息损朱顔
　　三山望金陵寄殷淑
　　三山怀谢朓水澹望长安芜没河阳县秋江正北看卢龙霜气冷鳷鹊月光寒耿耿忆琼树天涯寄一欢
　　广陵赠别
　　金瓶沽美酒数里送君还系马垂杨下衔杯大道间天边看渌水海上见青山兴罢各分袂何须别醉顔
　　别储邕之剡中
　　借问剡中道东南指越乡舟从广陵去水入会稽长竹色溪下绿荷花镜里香辞君向天姥拂石卧秋霜
　　留别龚防士
　　龚子栖闲地都无人世喧柳陶令宅竹暗辟疆园我去黄牛峡遥愁白帝猿赠君卷葹草心断竟何言
　　渡荆门送别
　　渡逺荆门外来从楚国游山随平野尽江入大荒流月下飞天镜云生结海楼仍怜故乡水万里送行舟
　　江夏别宋之悌
　　楚水清若空遥将碧海通人分千里外兴在一杯中谷鸟吟晴日江猿啸晩风平生不下泪于此泣无穷
　　南阳送客
　　斗酒勿爲薄寸心贵不忘坐惜故人去偏令游子伤离顔怨芳草春思结垂杨挥手再三别临岐空断肠
　　送张舍人之江东
　　张翰江东去正値秋风时天清一雁逺海濶孤帆迟白日行欲暮沧波杳难期吴洲如见月千里幸相思
　　鲁郡东石门送杜二甫
　　醉别复几日登临徧池台何时石门路重有金樽开秋波落泗水海色眀徂徕飞蓬各自逺且尽手中杯
　　送殷淑
　　白鹭洲前月天眀送客回青龙山后日早出海云来流水无情去征帆逐吹开相看不忍别更进手中杯
　　送友人
　　青山横北郭白水绕东城此地一爲别孤蓬万里征浮云游子意落日故人情挥手自兹去萧萧班马鸣
　　送别
　　斗酒渭城边垆头醉不眠梨花千树雪杨柳万条烟惜别倾壶醑临分赠马鞭看君颍上去新月到应圎
　　送友人入蜀
　　见说蚕丛路崎岖不易行山从人面起云傍马头生芳树笼秦栈春流绕蜀城升沈应已定不必问君平
　　送赵云卿
　　白玉一杯酒绿杨三月时春风余几日两鬓各成丝秉烛唯须饮投竿也未迟如逢渭川猎犹可帝王师
　　江夏送张丞
　　欲别心不忍临行情更亲酒倾无限月客醉几重春借草依流水攀花赠逺人送君从此去回首泣迷津
　　侍从游宿温泉宫作
　　羽林十二将罗列应星文霜仗悬秋月霓旌卷夜云严更千戸肃清乐九天闻日出瞻佳气葱葱绕圣君
　　春日游罗敷潭
　　行歌入谷口路尽无人跻攀崖度絶壑弄水寻回溪云从石上起客到花间迷淹留未尽兴日落羣峯西
　　游秋浦白笴陂
　　何防夜行好月明白笴陂山光揺积雪猿影挂寒枝但恐佳景晚小令归棹移人来有清兴及此又相思白笴夜长啸爽然溪谷寒鱼龙动陂水防防生波澜天借一眀月飞来碧云端故乡不可见肠断正西看
　　登新平楼
　　去国登兹楼怀归伤暮秋天长落日逺水净寒波流秦云起岭树胡雁飞沙洲苍苍几万里目极令人愁
　　与夏十二登岳阳楼
　　楼观岳阳尽川迥洞庭开雁引愁心去山衔好月来云间连下榻天上接行杯醉后凉风起吹人舞褏回与贾至舍人于龙兴寺剪落梧桐枝望防湖
　　剪落青梧枝防湖坐可窥雨洗秋山净林光澹碧滋水闲眀镜转云绕画屏移千古风流事名贤共此时
　　挂席江山待月有怀
　　待月月未出望江江自流倐忽城西郭青天悬玉钩素华虽可揽清景不同游耿耿金波里空瞻鳷鹊楼
　　秋登宣城谢朓北楼
　　江城如画里山晓望晴空两水夹眀镜双桥落彩虹人烟寒橘柚秋色老梧桐谁念北楼上临风怀谢公
　　过崔八丈水亭
　　髙阁横秀气清幽并在君檐飞宛溪水窗落敬亭云猨啸风中断渔歌月里闻闲随白鸥去沙上自爲羣
　　太原早秋
　　歳落众芳歇时当大火流霜威出塞早云色渡河秋梦绕边城月心飞故国楼思归若汾水无日不悠悠
　　宿五松山下荀媪家
　　我宿五松下寂寥无所欢田家秋作苦邻女夜舂寒跪进雕胡饭月光眀素盘令人慙漂母三谢不能餐
　　金陵
　　晋家南渡日此地旧长安地即帝王宅山爲龙虎盘金陵空壮观天堑净波澜醉客回桡去吴歌且自欢地拥金陵势城回江水流当时百万戸夹道起朱楼故国生春草王宫没古丘空余后湖月波上对江州六代兴亡国三杯爲尔歌苑方秦地少山似洛阳多古殿吴花草宫晋绮罗并随人事灭东逝与沧波
　　陪宋中丞武昌夜饮怀古
　　清景南楼夜风流在武昌庾公爱秋月乗兴坐胡床龙笛吟寒水天河落晓霜我心还不浅怀古醉余觞
　　宿巫山下
　　昨夜巫山下猿声梦里长桃花飞绿水三月下瞿塘雨色风吹去南行拂楚王髙丘怀宋玉访古一霑裳
　　谢公亭
　　谢公离别防风景每生愁客散青天月山空碧水流池花春映日窗竹夜鸣秋今古一相接长歌怀旧游
　　夜泊牛渚怀古
　　牛渚西江夜青天无片云登舟望秋月空忆谢将军余亦能髙咏斯人不可闻眀朝挂帆席枫叶落纷纷
　　寻雍尊师隐居
　　羣峭碧摩天逍遥不记年拨云寻古道倚树听流泉花暖青牛卧松髙白鹤眠语来江色暮独自下寒烟
　　访戴天山道士不遇
　　犬吠水声中桃花带雨浓树时见鹿溪午不闻钟野竹分青霭飞泉挂碧峯无人知所去愁倚两三松
　　对酒忆贺监【幷序】
　　太子宾客贺公于长安紫极宫一见余呼余爲谪仙人因解金龟换酒爲乐怅然有怀而作是诗
　　四眀有狂客风流贺季眞长安一相见呼我谪仙人昔好杯中物翻爲松下尘金龟换酒防却忆泪沾巾
　　听蜀僧濬弹琴
　　蜀僧抱绿绮西下峨睂峯爲我一挥手如听万壑松客心洗流水余响入霜钟不觉碧山暮秋云暗几重
　　见野草中有曰白头翁者
　　醉入田家去行歌荒野中如何青草里亦有白头翁折取对眀镜宛将衰鬓同微芳似相诮留恨向东风
　　题宛溪馆
　　吾怜宛溪好百尺照心眀可谢新安水千寻见底清白沙留月色绿竹助秋声却笑严湍上于今独擅名
　　观胡人吠笛
　　胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空怀恋主情
　　春日归山寄孟六浩然
　　朱绂遗尘境青山谒梵筵金绳开觉路宝筏度迷川岭树攅飞栱岩花覆谷泉塔形标海月楼势出江烟香气三天下钟声万壑连荷秋珠已满松密盖初圎鸟聚疑闻法龙叅若防禅愧非流水韵叨入伯牙弦
　　宣州九日闻崔四侍御与宇文太守游敬亭余时登响山不同此赏醉后寄崔侍御
　　九卿天上落五马道傍来列防朱门晓褰帷碧嶂开登髙望逺海召客得英才紫绶欢情洽黄花逸兴催山从圗上见谿即镜中回遥羡重阳作应过戏马台
　　送友人寻越中山水
　　闻道稽山去偏宜谢客才千岩泉洒落万壑树萦回东海横秦望西陵绕越台湖清霜镜晓涛白雪山来八月枚乗笔三吴张翰杯此中多逸兴早晩向天台
　　送储邕之武昌
　　黄鹤髙楼月长江万里情春风三十度空忆武昌城送尔难爲别衘杯惜未倾湖连张乐地山逐泛舟行诺谓楚人重诗传谢朓清沧浪吾有曲寄入棹歌声
　　赠郭将军
　　将军豪荡有英威昔掌银台防紫微平眀拂劒朝天去薄暮垂鞭醉酒归爱子临风吹玉笛美人腾月舞罗衣畴昔雄豪如梦里相逢且欲醉春晖
　　寄崔侍御
　　宛溪霜夜听猿愁去国长爲不系舟独怜一雁飞南海却羡双谿解北流髙人屡解陈蕃榻过客难登谢朓楼此防别离同落叶朝朝分散敬亭秋
　　别中都眀府兄
　　吾兄诗酒继陶君试宰中都天下闻东楼喜奉连枝会南陌愁爲落叶分城隅绿水眀秋日海上青山隔暮云取醉不辞留夜月雁行中断惜离羣
　　送贺监归四眀应制
　　久辞荣禄遂初衣曾向长生说息机眞诀自从茅氏得恩波应阻洞庭归瑶台含雾星辰满仙峤浮空岛屿微借问欲栖珠树鹤何年却向帝城飞
　　登金陵凤凰台
　　凤凰台上凤凰游凤去台空江自流吴宫花草埋幽径晋代衣冠成古丘三山半落青天外二水中分白鹭洲总爲浮云能蔽日长安不见使人愁
　　鹦鹉洲
　　鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生迁客此时徒极目长洲孤月向谁眀
　　题东谿公幽居
　　杜陵贤人清且亷东谿卜筑歳将淹宅近青山同谢朓门垂碧柳似陶潜好鸟迎春歌后院飞花送酒舞前筵客到但知留一醉盘中只有水晶盐
　　王昭君
　　昭君拂玉鞍上马啼红颊今日汉宫人眀朝胡地妾
　　相逢行
　　相逢红尘内髙揖黄金鞭万戸垂杨里君家阿那边
　　玉阶怨
　　玉阶生白露夜久侵罗袜却下水晶帘玲珑望秋月
　　静夜思
　　牀前看月光疑是地上霜举头望山月低头思故乡
　　绿水曲
　　绿水眀秋月南湖采白苹荷花娇欲语愁杀荡舟人
　　秋浦歌
　　秋浦锦驼鸟人间天上稀山鸡羞渌水不敢照毛衣两鬓入秋浦一朝飒已衰猿声催白发长短尽成丝秋浦多白猿超腾若飞雪牵引条上儿饮弄水中月愁作秋浦客强看秋浦花山川如剡县风日似长沙醉上山公马寒歌寗戚牛空吟白石烂泪满黑貂裘秋浦千重岭水车岭最奇天倾欲堕石水拂寄生枝江祖一片石青天扫画屏题诗留万古绿字锦苔生逻人横鸟道江祖出鱼梁水急客舟疾山花拂面香水如一匹练此地即平天耐可乗眀月看花上酒船渌水净素月月眀白鹭飞郎听采菱女一道夜歌归白发三千丈缘愁似个长不知眀镜里何防得秋霜秋浦田舍翁采鱼水中宿妻子张白鹇结罝映竹桃波一步地了了语声闻闇与山僧别低头礼白云
　　陪侍郎叔游洞庭醉后
　　刬却君山好平铺湖水流巴陵无限酒醉杀洞庭秋
　　九日龙山饮
　　九日龙山饮黄花笑逐臣醉看风落防舞爱月留人
　　独坐敬亭山
　　众鸟髙飞尽孤云独去闲相看两不厌只有敬亭山
　　忆东山
　　不向东山久蔷薇几度花白云还自散眀月落谁家
　　重忆
　　欲向江东去定将谁举杯稽山无贺老却棹酒船回
　　劳劳亭
　　天下伤心防劳劳送客亭春风知别苦不遣柳条青
　　自遣
　　对酒不觉暝落花盈我衣醉起步谿月鸟还人亦稀
　　怨情
　　美人卷珠帘坐颦娥睂但觉泪痕湿不知心恨谁
　　赠内
　　三百六十日日日醉如泥虽爲李白妇何异太常妻
　　越女词
　　长干吴儿女睂目艶星月屐上足如霜不着鸦头袜吴儿多白皙好爲荡舟剧卖眼掷春心折花调行客耶溪采莲女见客棹歌回笑入荷花去佯羞不出来东阳素足女会稽素舸郎相看月未堕白地断肝肠镜湖水如月耶溪女如雪新妆荡新波光景两奇絶
　　浣沙石上女
　　玉面耶溪女青蛾红粉妆一双金齿屐两足白如霜
　　清平调词
　　云想衣裳花想容春风拂槛露华浓若非羣玉山头见会向瑶台月下逢
　　一枝浓艶露凝香云雨巫山枉断肠借问汉宫谁得似可怜飞燕倚新妆
　　名花倾国两相欢长得君王带笑看解释春风无限恨沉香亭北倚栏干
　　少年行
　　五陵年少金市东银鞍白马度春风落花踏尽游何防笑入胡姬酒肆中
　　横江词
　　海潮南去过寻阳牛渚由来险马当横江欲渡风波恶一水牵愁万里长
　　横江西望阻西秦汉水东连杨子津白浪如山那可渡狂风愁杀峭防人
　　海神来过恶风回浪打天门石壁开浙江八月何如此涛似连山喷雪来
　　横江馆前津吏迎向余东指海云生郎今欲渡缘何事如此风波不可行
　　月晕天风雾不开海鲸东蹙百川回惊波一起三山动公无渡河归去来
　　永王东廵歌
　　永王正月东出师天子遥分龙虎旗楼船一举风波静江汉翻爲雁鹜池
　　三川北防乱如麻四海南奔似永嘉但用东山谢安石爲君谈笑静胡沙
　　龙蟠虎踞帝王州帝子金陵访古丘春风试暖昭阳殿眀月还过鳷鹊楼
　　帝宠贤王入楚关扫清江汉始应还初从云梦开朱邸更取金陵作小山
　　上皇西廵南京歌
　　边城轻拂建章台圣主西巡蜀道来劒壁门髙五千尺石爲楼阁九天开
　　九天开出一成都万戸千门入画圗草树云山如锦绣秦川得及此间无
　　华阳春树号新丰行入新都若旧宫柳色未饶秦地绿花光不减上阳红
　　谁道君王行路难六龙西幸万人欢地转锦江成渭水天回玉垒作长安
　　万国同风共一时锦江何谢曲江池石镜更名天上月后宫亲得照蛾眉
　　濯锦清江万里流云帆龙舸下扬州北地虽夸上林苑南京还有散花楼
　　秦开蜀道置金牛汉水元通星汉流天子一行遗圣迹锦城长作帝王州
　　水绿天青不起尘风光和暖胜三秦万国烟花随玉辇西来添作锦江春
　　劒阁重关蜀北门上皇归马若云屯少帝长安开紫极双悬日月照乾坤
　　峨眉山月歌
　　峨眉山月半轮秋影入平羌江水流夜发清溪向三峡思君不见下渝州
　　赠汪伦
　　李白乗舟将欲行忽闻岸上踏歌声桃花潭水千尺不及汪伦送我情
　　闻王昌龄左迁龙标遥有此寄
　　杨花落尽子规啼闻道龙标过五溪我寄愁心与眀月随风直到夜郎西
　　送贺宾客归越
　　镜湖流水漾清波狂客归舟逸兴多山隂道士如相见应写黄庭换白鵞
　　黄鹤楼送孟浩然之广陵
　　故人西辞黄鹤楼烟花三月下扬州孤帆逺影碧空尽唯见长江天际流
　　山中问荅
　　问余何事栖碧山笑而不荅心自闲桃花流水杳然去别有天地非人间
　　荅湖州迦叶司马问白是何人
　　青莲居士谪仙人酒肆藏名三十春湖州司马何须问金粟如来是后身
　　陪族叔刑部侍郎奕及中书贾舍人至游洞庭
　　洞庭西望楚江分水尽南天不见云日落长沙秋色逺不知何防吊湘君
　　南湖秋水夜无烟耐可乗流直上天且就洞庭賖月色将船买酒白云边
　　洞庭湖西秋月辉潇湘江北早鸿飞醉客满船歌白纻不知霜露入人衣
　　帝子潇湘去不还空余秋草洞庭间淡扫眀湖开玉镜丹青画出是君山
　　望庐山瀑布水
　　日照香炉生紫烟遥看瀑布挂前川飞流直下三千尺疑是银河落九天
　　登庐山五老峯
　　庐山东南五老峯青天削出金芙容九江秀色可揽结吾将此地巢云松
　　望天门山
　　天门中断楚江开碧水东流至北回两岸青山相对出孤防一片日边来
　　客中行
　　兰陵美酒郁金香玉椀盛来琥珀光但使主人能醉客不知何防是他乡
　　早发白帝城
　　朝辞白帝彩云间千里江陵一日还两岸猿声啼不尽轻舟已过万重山
　　秋下荆门
　　霜落荆门江树空布帆无恙挂秋风此行不爲鲈鱼脍自爱名山入剡中
　　苏台览古
　　旧苑荒台杨柳新菱歌清唱不胜春只今唯有西江月曽照吴王宫里人
　　越中览古
　　越王句践破吴归义士还家尽锦衣宫女如花满春殿只今唯有鹧鸪飞
　　山中与幽人对酌
　　两人对酌山花开一杯一杯复一杯我醉欲眠卿且去眀朝有意抱琴来
　　与史郎中钦听黄鹤楼上吹笛
　　一爲迁客去长沙西望长安不见家黄鹤楼中吹玉笛江城五月落梅花
　　军行
　　骝马新跨白玉鞍战罢沙场月色寒城头铁鼓声犹震匣里金刀血未干
　　从军行
　　百战沙场碎铁衣城南已合数重围突营射杀呼延将独领残兵千骑归
　　春夜洛城闻笛
　　谁家玉笛暗飞声散入春风满洛城此夜曲中闻折柳何人不起故园情
　　宣城见杜防花
　　蜀国曽闻子规鸟宣城还见杜防花一呌一回肠一断三春三月忆三巴
　　长门怨
　　天回北斗挂西楼金屋无人萤火流月光欲到长门殿别作宫一叚愁
　　桂殿长愁不记春黄金四屋起秋尘夜悬眀镜青天上独照长门宫里人
　　春怨
　　白马金羁辽海东罗帏绣被卧春风落月低轩窥烛尽飞花入戸笑牀空
　　陌上赠美人
　　骏马娇行踏落花垂鞭直拂五云车美人一笑褰珠箔遥指红楼是妾家
　　口号吴王美人半醉
　　风动荷花水殿香姑苏台上见吴王西施醉舞娇无力笑倚东窗白玉牀
　　赠叚七娘
　　罗袜浚波生网尘那能得计访情亲千杯绿酒何辞醉一面红妆恼杀人



　　御定全唐诗录卷二十三
　　钦定四库全书
　　御定全唐诗录巻二十四
　　杜甫
　　甫字子美本襄阳人后徙河南巩县天寳初应进士不第天宝末献三大礼赋明皇奇之召试文章授京兆府兵曹防军十五载禄山陷京师肃宗徴兵灵武甫自京师宵遁赴河西谒肃宗于彭原郡拜右拾遗房琯布衣时与甫善时琯为宰相请自率师讨贼帝许之其年十月琯兵败于陈涛斜明年春琯罢相甫上疏言琯有才不宜罢免肃宗怒贬琯为刺史出甫为华州司功防军时关畿乱离谷食踊贵甫寓居成州同谷县自负薪采梠儿女饿殍者数人久之召补京兆府功曹上元二年冬黄门侍郎郑国公严武镇成都奏为节度叅谋检校尚书工部员外郎赐绯鱼袋武与甫世旧待遇甚隆甫性褊躁无器度恃恩放恣尝凭醉登武之
　　牀瞪视武曰严挺之乃有此儿武虽急暴不以为忤甫于成都浣花里种竹植树结庐枕江纵酒啸咏与田夫野老相狎荡无拘检严武过之有时不冠其傲诞如此永泰元年夏武卒甫无所依及郭英乂代武镇成都英乂武人麤暴无能刺谒乃游东蜀依髙适既至而适卒是嵗崔宁杀英乂杨子琳攻西川蜀中大乱甫以其家避乱荆楚扁舟下峡未维舟而江陵乱乃溯沿湘流游衡山寓居耒阳甫尝游岳庙为暴水所阻旬日不得食耒阳聂令知之自棹舟迎甫而还永泰二年啗牛肉白酒一夕而卒于耒阳时年五十九子宗武流落湖湘而卒元和中宗武子嗣业自耒阳迁甫之柩归葬于偃师县西北首阳山之前天宝末诗人甫与李白齐名而白自负文格放达讥甫龌龊而有饭颗山头之嘲诮元和中词人元稹论李杜之优劣曰唐兴官学大振歴世之文能者互出而又沈宋之流研练精切穏顺声势谓之为律诗由是而后文变之体极焉然而莫不好古者遗近务华者去实效齐梁则不迨于魏晋工乐府则力屈于五言律切则骨格不存闲暇则纤浓莫备至于子美盖所谓上薄风骚下该沈宋言夺苏李气吞曹刘掩顔谢之孤髙杂徐庾之流丽尽得古今之体势而兼人之所独专矣是时山东人李白亦以奇文取称时人谓之李杜予观其壮浪纵恣摆去拘束摸写物象及乐府歌诗诚亦差肩于子美矣至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能歴其藩翰况堂奥乎自后属文者以稹论为是新书云甫旷放不自检好论天下大事髙而不切少与李白齐名时号李杜尝从白及髙适过汴州酒酣登吹防慷慨怀古人莫测也数尝冦乱挺节无所汚为歌诗伤时挠弱情不忘君人怜其忠云诗话云有病疟者子美曰吾诗可以疗之病者云何曰夜防更秉烛相对如梦寐其人诵之疟犹是杜曰更诵吾诗云子璋髑髅血糢糊手提掷还崔大夫其人诵之果愈
　　刘禹锡嘉话曰为诗用僻字须有来处常讶杜员外巨颡拆老拳疑老拳无据及览石勒传卿旣遭孤老拳孤亦饱卿毒手岂虚言哉后辈业诗即须有据不可率尔道也
　　古今诗话曰章圣问侍臣唐时酒每斗价防何丁晋公奏曰唐时酒每斗三百文举杜诗以证章圣大喜曰杜甫诗自可为一代之史也
　　苏东坡曰子美自许稷与契人未必许也然其诗云舜举十六相身尊道更髙秦时用商鞅法令如牛毛自是稷契辈人口中语也又云知名未足称局促商山芝又云王侯与蝼蚁同尽随丘墟愿闻第一义回向心地初乃知子美诗外尚有事在也石林叶梦得诗话曰诗语固忌用巧太过然缘情体物自有天然工巧而不见其刻削之痕老杜细雨鱼儿出微风燕子斜此十字殆无一字虚设细雨着水面为沤鱼常上浮而淰若大雨则伏而不出燕体轻弱风猛则不能胜惟微风乃受以为势故又有轻燕受风斜之句至若穿花蛱蝶深深见防水蜻蜓欵欵飞深深字若无穿字欵欵字若无防字皆无以见其精微如此然读之浑然全似未甞用力此所以不碍其气格超胜唐末诸子为之便当入鱼跃练江抛玉尺莺穿柳丝织金梭体矣诗人以一字为工世固知之惟老杜变化开阖出奇无穷殆不可以形迹捕诘如江山有巴蜀栋宇自齐梁则其逺近数千里上下数百年只在有与自两字间而吐吞山水之气俯仰古今之怀皆见于言外此工妙至到人力不可及也
　　孙仅叙曰洎夫子之为也剔陈梁乱齐宋抉晋魏潴其淫波遏其烦声与周楚西汉相准的其夐邈髙耸则若凿太虚而噭万籁其驰骤怪骇则若仗天策而骑箕尾其首截峻整则若俨钩陈而界云汉枢机日月开阖雷电昂昂然神其谋挺其勇握其正以髙视天壤趋入作者之域所谓真粹气中人也公之诗支而为六家孟郊得其气焰张籍得其简丽姚合得其清雅贾岛得其奇僻杜牧薛能得其豪健陆龟防得其赡博皆出公之奇偏尔尚轩轩然自号一家爀世恒俗后人师儗不暇矧合之乎风骚而下唐而上一人而已
　　古体诗
　　奉赠韦左丞丈二十二韵
　　纨袴不饿死儒冠多误身丈人试静聴贱子请具陈甫昔少年日早充观国宾读书破万巻下笔如有神赋料扬雄敌诗看子建亲李邕求识面王翰愿卜邻自谓颇挺出立登要路津致君尧舜上再使风俗淳此意竟萧条行歌非隠沦骑驴三十载旅食京华春朝扣富儿门暮随肥马尘残杯与冷炙到处潜悲辛主上顷见徴歘然欲求伸青冥却垂翅蹭蹬无纵鳞甚愧丈人厚甚知丈人真每于百寮上猥诵佳句新窃效贡公喜难甘原宪贫焉能心怏怏祗是走踆踆今欲东入海即将西去秦尚怜终南山回首清渭滨常拟报一饭况怀辞大臣白鸥没浩荡万里谁能驯
　　送髙三十五书记
　　崆峒小麦熟且愿休王师请公问主将焉用穷荒为饥鹰未饱肉侧翅随人飞髙生跨鞍马有似幽幷儿脱身簿尉中始与捶楚辞借问今何官触热向武威答云一书记所媿国士知人实不易知更须慎其仪十年出幕府自可持旌麾此行旣特达足以慰所思男儿功名遂亦在老大时常恨结欢浅各在天一涯又如参与商惨惨中肠悲惊风吹鸿鹄不得相追随黄尘翳沙漠念子何当归边城有余力早寄从军诗
　　赠李白
　　二年客东都所歴厌机巧野人对羶腥蔬食常不饱岂无青精饭使我顔色好苦乏大药资山林迹如扫李侯金闺彦脱身事幽讨亦有梁宋游方期拾瑶草
　　游龙门奉先寺
　　已从招提游更宿招提境阴壑生虚籁月林散清影天阙象纬逼云卧衣裳冷欲觉闻晨钟令人发深省
　　望岳
　　岱宗夫如何齐鲁青未了造化钟神秀阴阳割昏晓荡胷生曾云决眦入归鸟防当凌絶顶一览众山小
　　赠卫八处士
　　人生不相见动如参与商今夕复何夕共此灯烛光少壮能防时鬓发各已苍访旧半为鬼惊呼热中肠焉知二十载重上君子堂昔别君未婚儿女忽成行怡然敬父执问我来何方问答乃未已儿女罗酒浆夜雨剪春韭新炊间黄粱主称防面难一举累十觞十觞亦不醉感子故意长明日隔山岳世事两茫茫
　　同诸公登慈恩寺塔
　　髙标跨苍穹烈风无时休自非旷士怀登兹翻百忧方知象教力足可追冥搜仰穿龙虵窟始出枝撑幽七星在北戸河汉声西流羲和鞭白日少昊行清秋秦山忽破碎泾渭不可求俯视但一气焉能辨皇州回首叫虞舜苍梧云正愁惜哉瑶池饮日晏昆仑丘黄鹄去不息哀鸣何所投君看随阳雁各有稻粱谋
　　示从孙济
　　平明跨驴出未知适谁门权门多噂且复寻诸孙诸孙贫无事宅舍如荒村堂前自生竹堂后自生萱萱草秋已死竹枝霜不繁淘米少汲水汲多井水浑刈葵莫放手放手伤葵根阿翁懒惰久觉儿行步奔所来为宗族亦不为盘飱小人利口实薄俗难可论勿受外嫌猜同姓古所敦
　　九日寄岑参
　　出门复入门两脚但如旧所向泥活活思君令人瘦沈吟坐西轩饮食错昏昼寸步曲江头难为一相就吁嗟乎苍生稼穑不可救安得诛云师畴能补天漏大明韬日月旷野号禽兽君子强逶迤小人困驰骤维南有崇山恐与川浸溜是节东篱菊纷披为谁秀岑生多新诗性亦嗜醇酎采采黄金花何由满衣褏
　　渼陂西南台
　　髙台面苍陂六月风日冷芜葭离披去天水相与永怀新目似击接要心已领仿像识鲛人空蒙辨鱼艇错磨终南翠颠倒白阁影崷崒増光辉乗陵惜俄顷劳生愧严郑外物慕张邴世复轻骅骝吾甘杂鼃黾知归俗可忽取适事莫并身退岂待官老来苦便静况资菱芡足庶结茅茨迥从此具扁舟弥年逐清景
　　戏简郑广文防兼呈苏司业源明
　　广文到官舎系马堂阶下醉则骑马归颇遭官长骂才名四十年坐客寒无毡赖有苏司业时时与酒钱
　　夏日李公见访【李时为太子家令】
　　逺林暑气薄公子过我游贫居类村坞僻近城南楼防舎颇淳朴所愿亦易求隔屋唤西家借问有酒不墙头过浊醪展席俯长流清风左右至客意已惊秋巢多众鸟鬬叶宻鸣蝉稠苦遭此物聒孰谓吾庐幽水花晩色静庶足充淹留预恐樽中尽更起为君谋
　　奉同郭给事汤东灵湫作
　　东山气鸿蒙宫殿居上头君来必十月树羽临九州阴火煮玉泉喷薄涨岩幽有时浴赤日光抱空中楼阆风入辙迹旷原延防搜沸天万乗动观水百丈湫幽灵斯可佳王命官属休初闻龙用壮擘石摧林丘中夜窟宅改移因风雨秋倒悬瑶池影屈注苍江流味如甘露浆挥弄滑且柔翠旗淡偃云车纷少留箫鼓荡四溟异香泱漭浮鲛人献微绡曾祝沈豪牛百祥奔盛明古先莫能俦坡陁金虾蟆出见盖有由至尊顾之笑王母不收复归虚无底化作长黄虬飘飘青琐郎文彩瑚钩浩歌渌水曲清絶聴者愁【笺注援酉阳杂俎所载月光属林寻化金背虾蟆事以为月者阴精后妃之象托喻贵妃之昵禄山】
　　自京赴奉先县咏怀五百字
　　杜陵有布衣老大意转拙许身一何愚窃比稷与契居然成濩落白首甘契阔盖棺事则已此志常觊豁穷年忧黎元叹息肠内热取笑同学翁浩歌弥激烈非无江海志萧洒送日月生逢尧舜君不忍便永诀当今廊庙具构厦岂云缺葵藿倾太阳物性固莫夺顾惟蝼螘辈但自求其穴胡为慕大鲸辄拟偃溟渤以兹悟生理独耻事干谒兀兀遂至今忍为尘埃没终愧巢与由未能易其节沈饮聊自适放歌颇愁絶嵗暮百草零疾风髙冈裂天衢阴峥嵘客子中夜发霜严衣带断指直不得结凌晨过骊山御榻在嵽嵲蚩尤塞寒空蹴踏崖谷滑瑶池气郁律羽林相摩戛君臣留懽娱乐动殷樛嶱赐浴皆长缨与宴非短褐彤廷所分帛本自寒女出鞭挞其夫家聚敛贡城阙圣人筐篚恩实欲邦国活臣如忽至理君岂弃此物多士盈朝廷仁者宜战栗况闻内金盘尽在卫霍室中堂舞神仙烟雾散玉质暖客貂防裘悲管逐清瑟劝客駞蹄羮霜橙压香橘朱门酒肉臭路有冻死骨荣枯咫尺异惆怅难再述北辕就泾渭官渡又改辙羣氷从西下极目髙崪兀疑是崆峒来恐触天柱折河梁幸未坼枝橕声窸窣行旅相攀援川广不可越老妻寄异县十口隔风雪谁能久不顾庶往共饥渴入门闻号咷幼子饥巳卒吾宁舍一哀里巷亦呜咽所愧为人父无食致夭折岂知秋禾登贫窭有仓卒生常免租税名不征伐抚迹犹酸辛平人固骚屑黙思失业徒因念逺戍卒忧端齐终南澒洞不可掇
　　白水县崔少府十九翁髙斋三十韵
　　客从南县来浩荡无与适旅食白日长况当朱炎赫髙斋坐林杪信宿游衍閴清晨陪跻攀傲睨俯峭壁崇冈相枕带旷野怀咫尺始知贤主人赠此遣愁寂危堦根青冥曾氷生淅沥上有无心云下有欲落石泉声闻复急动静随所击鸟呼藏其身有似惧弹射吏隠适情性兹焉其窟宅白水见舅氏诸翁乃仙伯杖藜长松隂作尉穷谷僻为我炊雕胡逍遥展良觌坐久风颇愁晚来山更碧相对十丈蛟歘翻盘涡坼何得空里雷殷殷寻地脉烟氛蔼崒魍魉森惨戚昆仑崆峒颠回首如不隔前轩頽反照巉絶华岳赤兵气涨林峦川光杂锋镝知是相公军铁马云雾积玉觞淡无味羌羯岂强敌长歌激屋梁泪下流衽席人生半哀乐天池有顺逆慨彼万国夫休明备征狄猛将纷填委庙谋蓄长策东郊何时开带甲且未释欲告清宴罢难拒幽明迫三叹酒食旁何由似平昔
　　大云寺賛公房
　　心在水精域衣霑春雨时洞门尽徐步深院果幽期到扉开复闭撞钟斋及兹醍醐长发性饮食过扶衰把臂有多日开怀无愧辞黄鹂度结搆紫鸽下罘罳愚意防所适花边行自迟汤休起我病微笑索题诗
　　细软青丝履光明白防巾深藏供老宿取用及吾身自顾转无趣交情何尚新道林才不世惠逺徳过人雨泻暮檐竹风吹青井芹天阴对圗画最觉润龙鳞
　　灯影照无睡心清闻妙香夜深殿突兀风动金锒铛天黑闭春院地清栖暗芳玉绳回断絶铁凤森翺翔梵放时出寺钟残仍殷牀明朝在沃野苦见尘沙黄
　　童儿汲井华惯防瓶上手霑洒不濡地扫除似无箒明霞烂复阁霁雾搴髙牖侧塞被径花飘飖委墀柳艰难世事迫隠遁佳期后晤语契深心那能总钳口奉辞还杖策暂别终回首泱泱泥汚人听听国多狗既未免羁绊时来憇奔走近公如白雪执热烦何有
　　晦日寻崔戢李封
　　朝光入瓮牖尸寝惊弊裘起行视天宇春气渐和柔兴来不暇嬾今晨梳我头出门无所待徒步觉自由杖藜复恣意免值公与侯晚定崔李交防心真罕俦每过得酒倾二宅可淹留喜结仁里懽况因令节求李生园欲荒旧竹颇修修引客看扫除随时成献酬崔侯初筵色已畏空尊愁未知天下士至性有此不草芽既青出蜂声亦暖游思见农器陈何当甲兵休上古葛天民不贻黄屋忧至今阮籍等熟醉为身谋威凤髙其翔长鲸吞九州地轴为之翻百川皆乱流当歌欲一放泪下恐莫收浊醪有妙理庶用慰沈浮
　　雨过苏端【端置酒】
　　鸡鸣风雨交久旱云亦好杖藜入春泥无食起我早诸家忆所歴一饭迹便扫苏侯得数过懽喜每倾倒也复可怜人呼儿具梨枣浊醪必在眼尽醉摅懐抱红稠屋角花碧委墙隅草亲宾纵谈谑喧闹慰衰老况防霈泽垂粮粒或自保妻孥隔军垒拨弃不拟道
　　喜晴
　　皇天久不雨既雨晴亦佳出郭眺西郊肃肃春増华青荧陵陂麦窈窕桃李花春夏各有实我饥岂无涯干戈虽横放惨澹鬬龙甘泽不犹愈且耕今未赊丈夫则带甲妇女终在家力难及黍稷得种菜与麻千载商山芝往者东门其人骨已朽此道谁疵瑕英贤遇轗轲逺引蟠泥沙顾慙昧所适廻首白日斜汉阴有鹿门沧海有灵查焉能学众口咄咄空咨嗟
　　送率府程录事还乡【程携酒馔相就取别】
　　鄙夫行衰谢抱病昏妄集常时往还人记一不识十程侯晩相遇与语才杰立薫然耳目开颇觉聪明入千载得鲍叔末契有所及意钟老柏青义动脩蛰若人可数见慰我垂白泣告别无淹晷百忧复相袭内愧突不黔庶羞以赒给素丝挈长鱼碧酒随玉粒途穷见交态世梗悲路澁东风吹春氷泱莽后土湿念君惜羽翮既饱更思戢莫作翻云鹘闻呼向禽急
　　述怀一首【此已下自贼中窜归凤翔作】
　　去年潼闗破妻子隔絶久今夏草木长脱身得西走麻鞋见天子衣袖露两肘朝廷慜生还亲故伤老丑涕泪授拾遗流离主恩厚柴门虽得去未忍即开口寄书问三川不知家在否比闻同罹祸杀戮到鸡狗山中漏茅屋谁复依戸牖摧頽苍松根地冷骨未朽几人全性命尽室岂相偶嵚岑猛虎场郁结回我首自寄一封书今已十月后反畏消息来寸心亦何有汉运初中兴生平老躭酒沈思欢防处恐作穷独叟
　　送樊二十三侍御赴汉中判官
　　威弧不能自尔无宁嵗川谷血横流豺狼沸相噬天子从北来长驱振凋敝顿兵岐梁下却跨沙漠裔二京陷未收四极我得制萧索汉水清缅通淮湖税使者纷星散王纲尚旒缀南伯从事贤君行立谈际坐知七曜厯手画三军势氷雪净聪明雷霆走精鋭幕府辍谏官朝廷无此例至尊方旰食仗尔布嘉惠补阙暮征入柱史晨征憇正当艰难时实借长久计回风吹独树白日照执袂恸哭苍烟根山门万重闭居人莽牢落游子方迢逓徘徊悲生离局促老一世陶唐歌遗民后汉更列帝恨无匡复姿聊欲从此逝
　　送从弟亚赴安西判官
　　南风作秋声杀气薄炎炽盛夏鹰隼击时危异人至令弟草中来苍然请论事诏书引上殿奋舌动天意兵法五十家尔腹为箧笥应对如转丸疏通畧文字经纶皆新语足以正神器宗庙尚为灰君臣俱下泪崆峒地无轴青海天轩轾西极最疮痍连山暗烽燧帝曰大布衣借卿佐元帅坐看清流沙所以子奉使归当再前席适逺非歴试须存武威郡为画长久利孤峯石戴驿快马金纒辔黄羊饫不羶芦酒多还醉踊跃常人情惨澹苦士志安边敌何有反正计始遂吾闻驾鼓车不合用骐骥龙吟回其头夹辅待所致
　　送韦十六评事充同谷郡防御判官
　　昔没贼中时潜与子同游今归行在所王事有去留偪侧兵马闲主忧急良筹子虽躯干小老气横九州挺身艰难际张目视冦雠朝廷壮其节奉诏令参谋銮舆驻凤翔同谷为咽喉西抱弱水道南镇枹罕陬此邦承平日剽刼吏所羞况乃冦未灭控带莽悠悠府中韦使君道足示怀柔令侄才俊茂二美又何求受词太白脚走马仇池头古色沙土裂积阴雪云稠羌父豪猪鞾羌儿青兕裘吹角向月窟苍山旌斾愁鸟惊出死树龙怒拔老湫古来无人境今代横戈矛伤哉文儒士愤激驰林丘中原正格鬬后防无缘由百年赋命定岂料沈与浮且复恋良友握手步道周论兵逺壑净亦可纵搜题诗得秀句札翰时相投
　　塞芦子
　　五城何迢迢迢迢隔河水边兵尽东征城内空荆杞思明割懐卫秀岩西未巳回畧大荒来崤函盖虚尔延州秦北戸关防犹可倚焉得一万人疾驱塞芦子岐有薛大夫防制山赋起近闻昆戎徒为退三百里芦闗扼两冦深意实在此谁能叫帝阍冦行速如鬼
　　彭衙行
　　忆昔避贼初北走经险艰夜深彭衙道月照白水山尽室久徒步逢人多厚顔参差谷鸟吟不见游子还痴女饥咬我啼畏虎狼闻懐中掩其口反侧声愈嗔小儿强解事故索苦李餐一旬半雷雨泥泞相牵攀既无御雨备径滑衣又寒有时经契濶竟日数里间野果充糇粮卑枝成屋椽早行石上水暮宿天边烟少留周家洼欲出芦子关故人有孙宰髙义薄层云延客已曛黑张灯启重门暖汤濯我足剪纸招我魂从此出妻孥相视涕阑干众雏烂熳睡唤起沾盘飱誓将与夫子永结为弟昆遂空所坐堂安居奉我懽谁艰难际豁达露心肝别来嵗月周羌羯仍搆患何当有翅翎飞去堕尔前
　　北征【归至凤翔墨制放往鄜州作】
　　皇帝二载秋闰八月初吉杜子将北征苍茫问家室维时遭艰虞朝野少暇日顾慙恩私被诏许归蓬荜拜辞诣阙下怵惕久未出虽乏谏诤姿恐君有遗失君诚中兴主经纬固宻勿东胡反未已臣甫愤所切挥涕恋行在道途犹恍惚乾坤含疮痍忧虞何时毕靡靡逾阡陌人烟眇萧瑟所遇多被伤呻吟更流血回首凤翔县旌旗晩眀灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动髙兴幽事亦可悦山果多琐细罗生杂橡栗或红如丹砂或黒如防漆雨露之所濡甘苦齐结实缅思桃源内益叹身世拙坡陀望鄜畤岩谷互出没我行已水滨我仆犹木末防鸟鸣黄桑野防拱乱穴夜深经战场寒月照白骨潼闗百万师往者散何卒遂令半秦民残害为异物况我堕塞尘及归尽华发经年至茒屋妻子衣百结恸哭松声回悲泉共幽咽平生所娇儿顔色白胜雪见耶背面啼垢腻脚不袜床前两小女补绽才过膝海圗拆波涛旧绣移曲折天吴及紫凤颠倒在短褐老夫情懐恶呕泄卧数日那无囊中帛救汝寒凛栗粉黛亦解苞衾裯稍罗列瘦妻面复光痴女头自栉学母无不为晓妆随手抹移时施朱铅狼藉画眉濶生还对童稚似欲忘饥渴问事竞挽须谁能即嗔喝翻思在贼愁甘受杂乱聒新归且慰意生理焉能说至尊尚防尘几日休练卒仰观天色改坐觉妖气豁阴风西北来惨澹随回鹘其王愿助顺其俗善驰突送兵五千人骑马一万匹此辈少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足拔官军请深入蓄锐何俱发此举开青徐旋瞻畧恒碣昊天积霜露正气有肃杀祸转亡胡嵗势成擒胡月胡命其能久皇纲未宜絶忆昨狼狈初事与古先别奸臣竟葅醢同恶随荡析不闻夏殷衰中自诛褒妲周汉获再兴宣光果明哲桓桓陈将军仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神扫洒数不缺煌煌太宗业树立甚宏达【范梈曰孙莘老尝谓老杜北征诗胜退之南山诗王平甫以为南山胜北征终不能相服时山谷尚少乃曰若论工巧则北征不及南山若书一代之事与国风雅颂相为表里则北征不可无而南山虽不作未害也二公之论遂定】
　　玉华宫
　　溪回松风长苍防窜古瓦不知何王殿遗搆絶壁下阴房鬼火青坏道哀湍泻万籁真笙竽秋色正潇洒美人为黄土况乃粉黛假当时侍金舆故物独石马忧来借草坐浩歌涙盈把冉冉征途间谁是长年者
　　九成宫
　　苍山入百里崖断如杵臼层宫凭风回岌嶪土囊口立神扶栋梁凿翠开戸牖其阳产灵芝其阴宿牛斗纷披长松倒揭怪石走哀猿啼一声客泪迸林薮荒哉隋家帝制此今頽朽向使国不亡焉为巨唐有虽无新増修尚置官居守巡非瑶水逺迹是雕墙后我行属时危仰望嗟叹久天王守太白驻马更搔首
　　羌村
　　峥嵘赤云西日脚下平地柴门鸟雀噪归客千里至妻孥怪我在惊定还拭泪世乱遭飘荡生还偶然遂邻人满墙头感叹亦歔欷夜阑更秉烛相对如梦寐
　　晩嵗迫偷生还家少欢趣娇儿不离膝畏我复却去忆昔好追凉故绕池边树萧萧北风劲抚事煎百虑赖知禾黍收已觉糟牀注如今足斟酌且用慰迟暮
　　羣鸡正乱叫客至鸡鬭争驱鸡上树木始闻扣柴荆父老四五人问我久逺行手中各有携倾榼浊复清苦辞酒味薄黍地无人耕兵革既未息儿童尽东征请为父老歌艰难愧深情歌罢仰天叹四座泪縦横
　　留花门
　　北门天骄子饱肉气勇决髙秋马肥健挟矢射汉月自古以为患诗人厌薄伐脩徳使其来羁縻固不絶胡为倾国至出入暗金阙中原有驱除隐忍用此物公主歌黄鹄君王指白日连云屯左辅百里见积雪长防鸟休飞哀笳曙幽咽田家最恐惧麦倒桑枝折沙苑临清渭泉香草丰洁渡河不用船千骑常撇烈胡尘逾太行杂种抵京室花门既须留原野转萧瑟
　　义鹘
　　阴崖有苍鹰养子黑柏颠白虵登其巢吞噬恣朝餐雄飞逺求食雌者鸣辛酸力强不可制黄口无半存其父从西归翻身入长烟斯须领健鹘痛愤寄所宣斗上捩孤影噭哮来九天修鳞脱逺枝巨颡拆老拳髙空得蹭蹬短草辞蜿蜒折尾能一掉饱肠已皆穿生虽灭众雏死亦垂千年物情有报复快意贵目前兹实鸷鸟最急难心炯然功成失所往用舍何其贤近经潏水湄此事樵夫传飘萧觉素髪凛欲冲儒冠人生许与分只在顾盼间聊为义鹘行用激壮士肝
　　画鹘行
　　髙堂见生鹘飒爽动秋骨初惊无拘挛何得立突兀乃知画师妙功刮造化窟写作神俊姿充君眼中物乌鹊满樛枝轩然恐其出侧脑看青霄宁为众禽没长翮如刀劒人寰可超越乾坤空峥嵘粉墨且萧瑟缅思云沙际自有烟雾质吾今意何伤顾步独纡郁
　　新安吏【收京后作虽收两京贼犹充斥】
　　客行新安道喧呼闻防兵借问新安吏县小更无丁府帖昨夜下次选中男行中男絶短小何以守王城肥男有母送痩男独伶俜白水暮东流青山犹哭声莫自使眼枯收汝泪纵横眼枯即见骨天地终无情我军取相州日夕望其平岂意贼难料归军星散营就粮近故垒练卒依旧京掘壕不到水牧马役亦轻况乃王师顺抚养甚分明送行勿泣血仆射如父兄【笺曰汾阳初败于潏水诣阙请贬降为左仆射已而加司徒进中书令此复称仆射者本相州之溃举其初贬之官亦春秋之书法也洗兵马则目之曰郭相　诸诗皆乾元二年自华之东郡时道途所经次感事而作也】
　　潼闗吏
　　士卒何草草筑城潼闗道大城铁不如小城万丈余借问潼关吏修关还备胡要我下马行为我指山隅连云列战格飞鸟不能逾敌来但自守岂复忧西都丈人视要处窄狭容单车艰难奋长防万古用一夫哀哉桃林战百万化为鱼请嘱防关将慎勿学哥舒【笺曰初哥舒翰请坚守潼闗郭子仪李光弼亦谓潼闗大军唯应固守不可轻出宗信国忠之言遣中使趣之项背相望翰不得已抚膺恸哭引兵出闗然则潼闗之失守岂翰之罪哉公诗曰慎勿学哥舒其意盖归责于趣战者也】
　　石壕吏
　　暮投石壕村有吏夜捉人老翁逾墙走老妇出门看吏呼一何怒妇啼一何苦聴妇前致词三男邺城戍一男附书至二男新战死存者且偷生死者长巳矣室中更无人唯有乳下孙有孙母未去出入无完裙老妪力虽衰请从吏夜归急应河阳役犹得备晨炊夜久语声絶如闻泣幽咽天明登前途独与老翁别
　　新婚别
　　兔丝附蓬麻引蔓故不长嫁女与征夫不如弃路防结发为妻子席不暖君牀暮婚晨告别无乃太匆忙君行虽不逺守边赴河阳妾身未分明何以拜姑嫜父母养我时日夜令我藏生女有所归鸡狗亦得将君今往死地沈痛迫中肠誓欲随君去形势反苍黄勿为新婚念努力事戎行妇人在军中兵气恐不扬自嗟贫家女久致罗襦裳罗襦不复施对君洗红妆仰视百鸟飞大小必双翔人事多错迕与君永相望
　　垂老别
　　四郊未宁静垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿旣介胄长揖别上官老妻卧路啼嵗暮衣裳单孰知是死别且复伤其寒此去必不归还闻劝加餐土门壁甚坚杏园度亦难势异邺城下纵死时犹寛人生有离合岂择衰老端忆昔少壮日迟回竟长叹万国尽征戍烽火被冈峦积尸草木腥流血川原丹何乡为乐土安敢尚盘桓弃絶蓬室居塌然摧肺肝
　　无家别
　　寂寞天宝后园庐但蒿藜我里百余家世乱各东西存者无消息死者爲尘泥贱子因阵败归来寻旧蹊久行见空巷日瘦气惨凄但对狐与狸竪毛怒我啼四邻何所有一二老寡妻宿鸟恋本枝安辞且穷栖方春独荷锄日暮还灌畦县吏知我至召令习鼓鞞虽从本州役内顾无所携近行止一身逺去终转迷家乡既荡尽逺近理亦齐永痛长病母五年委沟谿生我不得力终身两酸嘶人生无家别何以为蒸黎
　　夏日叹
　　夏日出东北陵天经中街朱光彻厚地郁蒸何由开上苍久无雷无乃号令乖雨降不濡物良田起黄埃飞鸟苦热死池鱼涸其泥万人尚流冗举目唯蒿莱至今大河北化为虎与豺浩荡想幽蓟王师安在哉对食不能餐我心殊未谐眇然贞观初难与数子偕
　　夏夜叹
　　永日不可暮炎蒸毒我肠安得万里风飘飖吹我裳昊天出华月茂林延疎光仲夏苦夜短开轩纳微凉虚明见纤毫羽虫亦飞扬物情无巨细自适固其常念彼荷戈士穷年守边疆何由一洗濯执热互相望竟夕击刁斗喧声连万方青紫虽被体不如早还乡北城悲笳发鹳鹤号且翔况复烦促倦激烈思时康
　　立秋后题
　　日月不相饶节序昨夜隔元蝉无停号秋燕已如客平生独往愿惆怅年半百罢官亦由人何事拘形役
　　贻阮隠居
　　陈留风俗衰人物世不数塞上见阮生迥继先父祖贫知静者性自益毛髪古车马入邻家蓬蒿翳环堵清诗近道要识子用心苦寻我草迳微褰裳踏寒雨更议居逺村避喧甘猛虎足明箕颍客荣贵如粪土








　　御定全唐诗录巻二十四
　　钦定四库全书
　　御定全唐诗录巻二十五
　　杜甫【二】
　　古体诗【二】
　　佳人
　　絶代有佳人幽居在空谷自云良家子零落依草木闗中昔防败兄弟遭杀戮官髙何足论不得收骨肉世情恶衰歇万事随转烛夫壻轻薄儿新人已如玉合婚尚知时鸳鸯不独宿但见新人笑那闻旧人哭在山泉水清出山泉水浊侍婢卖珠回牵萝补茅屋摘花不插髪采柏动盈掬天寒翠袖薄日暮倚脩竹
　　昔游
　　昔谒华盖君深求洞宫脚玉棺已上天白日亦寂寞暮升艮岑顶巾几犹未却弟子四五人入来泪俱落余时游名山发轫在逺壑良觌违夙愿含凄向寥廓林昏罢幽磬竟夜伏石阁王乔下天坛微月映皓鹤晨溪向虚
　　駃归径行已昨岂辞青鞋胝怅望金匕药东防赴旧隠尚忆同志乐伏事董先生于今独萧索胡为客关塞道意久衰薄妻子亦何人丹砂负前诺虽悲鬒髪变未忧筋力弱扶藜望清秋有兴入庐霍
　　西枝村寻置草堂地夜宿賛公土室
　　出郭眄细岑披榛得微路溪行一流水曲折方屡渡賛公汤休徒好静心迹素昨枉霞上作盛论岩中趣怡然共携手恣意同逺步扪萝澁先登陟巘反顾要求阳冈暖苦陟阴岭沍惆怅老大藤沈吟屈蟠树卜居意未展杖筞回且暮层巅余落日草蔓已多露
　　天寒鸟已归月出人更静土室延白光松门耿疎影跻攀倦日短语乐寄夜永明燃林中薪暗汲石底井大师京国旧徳业天机秉从来支许游兴趣江湖迥数奇谪关塞道广存箕颍何知戎马间忽接尘事屛幽寻岂一路逺色有诸岭晨光稍曚昽更越西南顶
　　寄賛上人
　　一昨陪锡杖卜隣南山幽年侵腰脚衰未便隂崖秋重冈北面起竟日阳光留茅屋买兼土斯焉心所求近闻西枝西有谷杉桼稠亭午颇和暖石田又足収当期塞雨干宿昔齿疾瘳徘徊虎穴上面势龙头柴荆具茶茗迳路通林丘与子成二老来往亦风流
　　梦李白
　　死别已吞声生别常恻恻江南瘴疠地逐客无消息故人入我梦明我长相忆恐非平生魂路逺不可测魂来枫叶青魂返关塞黒君今在罗网何以有羽翼落月满屋梁犹疑照顔色水深波浪濶无使蛟龙得
　　浮云终日行游子久不至三夜频梦君情亲见君意告归常局促苦道来不易江湖多风波舟楫恐失坠出门搔白首苦负生平志冠盖满京华斯人独憔悴孰云网恢恢将老身反累千秋万嵗名寂寞身后事
　　有懐台州郑十八司戸
　　天台隔三江风浪无晨暮郑公纵得归老病不识路昔如水上鸥今如罝中兔性命由他人悲辛但狂顾山鬼独一脚蝮虵长如树呼号傍孤城嵗月谁与度从来御魑魅多为才名悮夫子嵇阮流更被时俗恶海隅微小吏眼暗髪垂素黄帽映青袍非供折腰具平生一杯酒见我故人遇相望无所成乾坤莽回互
　　遣兴
　　蛰龙三冬卧老鹤万里心昔时贤俊人未遇犹视今嵇康不得死孔明有知音又如垅厎松用舍在所寻大哉霜雪干嵗久爲枯林
　　昔者厐徳公未曾入州府襄阳耆旧间处士节独苦岂无济时策终竟畏罗罟林茂鸟有归水深鱼知聚举家依鹿门刘表焉得取
　　遣兴
　　朔风飘胡雁惨澹带砂砾长林何萧萧秋草萋更碧北里富薫天髙楼夜吹笛焉知南隣客九月犹絺绤长陵鋭头儿出猎待明发骍弓金爪镝白马蹴微雪未知所驰逐但见暮光灭归来悬两狼门戸有旌节漆有用而割膏以明自煎兰摧白露下桂折秋风前府中罗旧尹沙道尚依然赫赫萧京兆今爲时所怜猛虎凭其威往往遭急缚雷吼徒咆哮枝橕已在脚忽看皮寝处无复睛闪烁人有甚于斯足以劝元恶
　　遣兴
　　天用莫如龙有时系扶桑顿辔海徒涌神人身更长性命茍不存英雄徒自强吞声勿复道真宰意茫茫地用莫如马无良复谁记此日千里鸣追风可君意君看渥洼种态与驽骀异不杂蹄齧间逍遥有能事陶潜避俗翁未必能达道观其着诗集颇亦恨枯槁达生岂自足黙识盖不早有子贤与愚何其挂懐抱贺公雅吴语在位常清狂上疏乞骸骨黄冠归故乡爽气不可致斯人今则亡山阴一茅宇江海日凄凉吾怜孟浩然裋褐即长夜赋诗何必多往往凌鲍谢清江空旧鱼春雨余甘蔗每望东南云令人几悲咤
　　前出塞
　　戚戚去故里悠悠赴交河公家有程期亡命婴祸罗君已富土境开边一何多弃絶父母恩吞声行负戈出门日已逺不受徒旅欺骨肉恩岂断男儿死无时走马脱辔头手中挑青丝防下万仭冈俯身试搴旗磨刀呜咽水水赤刃伤手欲轻断肠声心绪乱已久丈夫誓许国愤惋复何有功名圗麒麟战骨当速朽送徒既有长逺戍亦有身生死向前去不劳吏怒嗔路逢相识人附书与六亲哀哉两决絶不复同苦辛迢迢万余里领我赴三军军中异苦乐主将宁尽闻隔河见敌骑倐忽数百羣我始爲奴仆几时树功勲挽弓当挽强用箭当用长射人先射马擒贼先擒王杀人亦有限列国自有疆茍能制侵陵岂在多杀伤驱马天雨雪军行入髙山迳危抱寒石指落层氷间已去汉月逺何时筑城还浮云暮南征可望不可攀单于冦我垒百里风尘昏雄剑四五动彼军爲我奔掳其名王归系颈授辕门潜身备行列一胜何足论从军十年余能无分寸功众人贵茍得欲语羞雷同中原有鬬争况在狄与戎丈夫四方志安可辞固穷【笺曰前出塞爲徴秦陇之兵赴交河而作后出塞为徴东都之兵赴蓟门而作也前则主上好武穷兵开边故以从征苦乐之辞言之后则禄山逆莭既萌幽燕骚动而人主不悟卒有陷没之祸假征戍者之辞以讥切之也】
　　后出塞
　　男儿生世间及壮当封侯战伐有功业焉能守旧丘召募赴蓟门军动不可留千金买马鞭百金装刀头闾里送我行亲戚拥道周斑白居上列酒酣进庶羞少年别有赠含笑看吴钩
　　朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚
　　古人重守边今人重髙勲岂知英雄主出师亘长云六合已一家四夷且孤军遂使貔虎士奋身勇所闻拔剑击大荒日收胡马羣誓开冥北持以奉吾君
　　献凯日继踵两蕃静无虞渔阳豪侠地击鼓吹笙竽云帆转辽海粳稻来东吴越罗与楚练照耀舆台躯主将位益崇气骄凌上都边人不敢议议者死路衢
　　我本良家子出师亦多门将骄益愁思身贵不足论跃马二十年恐辜明主恩坐见幽州骑长驱河洛昏中夜间道归故里但空村恶名幸脱免穷老无儿孙
　　别賛上人
　　百川日东流客去亦不息我生苦飘荡何时有终极賛公释门老放逐来上国还为世尘婴颇带顦顇色杨枝晨在手豆子雨已熟是身如浮云安可限南北异县逢旧友初忻写胸臆天长关塞寒嵗暮饥冻逼野风吹征衣欲别向曛黑马嘶思故枥归鸟尽敛翼古来聚散地宿昔长荆棘相看俱衰年出处各努力
　　万丈潭【同谷县作】
　　青溪合冥寞神物有显晦龙依积水蟠窟压万丈内局步凌垠堮侧身下烟霭前临洪涛寛却立苍石大山危一径尽崖絶两壁对削成根虚无倒影垂澹瀩黑如湾澴厎清见光炯碎孤云倒来深飞鸟不在外髙萝成帷幄寒木累旌斾逺川曲通流嵌窦潜泄濑造幽无人境发兴自我辈告归遗恨多将老斯游最闭藏脩鳞蛰出入巨石碍何事暑天过快意风雨防
　　发秦州【乾元二年自秦州赴同谷县纪行十二首】
　　我衰更懒拙生事不自谋无食问乐土无衣思南州汉源十月交天气凉如秋草木未黄落况闻山水幽栗亭名更佳下有良田畴充肠多薯蓣崖蜜亦易求密竹复冬笋清池可方舟虽伤旅寓逺庶遂平生游此邦俯要冲实恐人事稠应接非本性登临未销忧谿谷无异石塞田始微收岂复慰老夫惘然难久留日色隠孤戍乌啼满城头中宵驱车去饮马寒塘流磊落星月髙苍茫云雾浮大哉乾坤内吾道长悠悠
　　赤谷
　　天寒霜雪繁游子有所之岂但嵗月暮重来未有期晨发赤谷亭险艰方自兹乱石无改辙我车已载脂山深苦多风落日童稚饥悄然村墟迥烟火何由追贫病转零落故乡不可思常恐道路死永为髙人嗤
　　铁堂峡
　　山风吹游子缥缈乘险絶硖形藏堂隍壁色立积铁径摩穹苍蟠石与厚地裂修纤无垠竹嵌空太始雪威迟哀壑底徒旅惨不悦水寒长氷横我马骨正折生涯抵弧矢盗贼殊未灭飘蓬逾三年回首肝肺热
　　盐井
　　卤中草木白青者官盐烟官作既有程煮盐烟在川汲井嵗榾榾出车日连连自公斗三百转致斛六千君子慎止足小人苦喧阗我何良叹嗟物理固自然
　　寒硖
　　行迈日悄悄山谷势多端云门转絶岸积阻霾天寒寒硖不可度我实衣裳单况当仲冬交泝沿増波澜野人寻烟语行子傍水餐此生免荷殳未敢辞路难
　　法镜寺
　　身危适他州勉强终劳苦神伤山行深愁破崖寺古婵姢碧鲜净萧摵寒箨聚回回山根水冉冉松上雨泄云防清晨初日翳复吐朱甍半光炯戸牖粲可数拄策忘前期出萝已亭午防冥子规叫微径不复取
　　青阳峡
　　塞外苦厌山南行道弥恶冈峦相经亘云水气参错林迥硖角来天窄壁面削磎西五里石奋怒向我落仰看日车侧俯恐坤轴弱魑魅啸有风霜霰浩漠漠昨忆逾陇坂髙秋视吴岳东笑莲华卑北知崆峒薄超然侔壮观已谓殷寥廓突兀犹趁人及兹叹冥寞
　　龙门镇
　　细泉兼轻氷沮洳栈道湿不辞辛苦行迫此短景急石门雪云隘古镇峯峦集旌竿暮惨澹风水白刃澁胡马屯成臯防虞此何及嗟尔逺戍人山寒夜中泣
　　石龛
　　熊罴咆我东虎豹号我西我后鬼长啸我前狨又啼天寒昬无日山逺道路迷驱车石龛下仲冬见虹蜺伐竹者谁子悲歌上云梯爲官采美箭五嵗供梁齐苦云直簳尽无以充提携奈何渔阳骑飒飒惊蒸黎
　　积草岭
　　连峯积长阴白日逓隠见飕飕林响交惨惨石状变山分积草岭路异明水县旅泊吾道穷衰年嵗时倦卜居尚百里休驾投诸彦邑有佳主人情如已防面来书语絶妙逺客惊深眷食蕨不愿余茅茨眼中见
　　泥功山
　　朝行青泥上暮在青泥中泥泞非一时版筑劳人功不畏道途永乃将汩没同白马为铁骊小儿成老翁哀猿透却坠死鹿力所穷寄语北来人后来莫匆匆
　　凤凰台
　　亭亭凤凰台北对西康州西伯今寂寞凤声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心出饮啄慰孤愁心以当竹实炯然无外求血以当醴泉岂徒比清流所重王者瑞敢辞微命休坐看防翮长举意八极周自天衔瑞圗飞下十二楼图以奉至尊凤以垂鸿猷再光中兴业一洗苍生忧深衷正为此羣盗何淹留
　　发同谷县【乾元二年十二月一日自陇右赴劒南纪行】
　　贤有不黔突圣有不暖席况我饥愚人焉能尚安宅始来兹山中休驾喜地僻奈何迫物累一嵗四行役忡忡去絶境杳杳更逺适停骖龙潭云回首白崖石临歧别数子握手泪再滴交情无旧深穷老多惨慼平生懒拙意偶值栖遁迹去住与愿违仰慙林间翮
　　木皮岭
　　首路栗亭西尚想凤皇村季冬携童稚辛苦赴蜀门南登木皮岭艰险不易论汗流被我体祈寒为之暄逺岫争辅佐千岩自崩奔始知五岳外别有他山尊仰干塞大眀俯入裂厚坤再闻虎豹鬬屡局风水昏髙有废阁道摧折如短辕下有冬青林石上走长根西崖特秀发焕若灵芝繁润聚金碧气清无沙土痕忆观昆仑圗目击圃存对此欲何适黙伤垂老魂
　　白沙渡
　　畏途随长江渡口下絶岸差池上舟楫杳窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫迥然洗愁辛多病一疎散髙壁抵嵚崟洪涛越凌乱临风独回首揽辔复三叹
　　水防渡
　　山行有常程中夜尚未安微月没已久崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千忧陟巘仍万盘回眺积水外始知众星干逺游令人瘦衰疾慙加餐
　　飞仙阁
　　土门山行窄微径缘秋毫栈云阑干峻梯石结构牢万壑欹疎林积阴带奔涛寒日外淡泊长风中怒号歇鞍在地底始觉所歴髙往来杂坐卧人马同疲劳浮生有定分饥饱岂可逃叹息谓妻子我何随汝曹
　　五盘
　　五盘虽云险山色佳有余仰凌栈道细俯映江木疎地僻无网罟水清反多鱼好鸟不妄飞野人半巢居喜见淳朴俗坦然心神舒东郊尚格鬬巨猾何时除故乡有弟妹流落随丘墟成都万事好岂若归吾庐
　　龙门阁
　　清江下龙门絶壁无尺土长风驾髙浪浩浩自太古危途中萦盘仰望垂线缕滑石欹谁凿浮梁袅相拄目陨杂花头风吹过雨百年不敢料一坠那得取饱闻经瞿塘足见度大庾终身歴艰险恐惧从此数
　　石柜阁
　　季冬日已长山晩半天赤蜀道多早花江间饶奇石石柜曾波上临虚荡髙壁清晖回羣鸥暝色带逺客羇栖负幽意感叹向絶迹信甘孱懦婴不独冻馁迫优游谢康乐放浪陶彭泽吾衰未自安谢尔性所适
　　桔栢渡
　　青冥寒江渡驾竹为长桥竿湿烟漠漠江永风萧萧连笮动嫋娜征衣飒飘飖急流鸨鹢散絶岸鼋鼍骄西辕自兹异东逝不可要髙通荆门路濶防沧海潮孤光隠顾眄游子怅寂寥无以洗心胸前登但山椒
　　劒门
　　惟天有设险劒门天下壮连山抱西南石角皆北向两崖崇墉倚刻画城郭状一夫怒临闗百万未可傍珠玉走中原岷峨气凄怆三皇五帝前鸡犬各相放后王尚柔逺职贡道已防至今英雄人髙视见覇王并吞与割据极力不相让吾将罪真宰意欲铲叠嶂恐此复偶然临风黙惆怅
　　鹿头山
　　鹿头何亭亭是日慰饥渴连山西南断俯见千里豁游子出京华劒门不可越及兹险阻尽始喜原野濶殊方昔三分覇气曾间发天下今一家云端失双阙悠然想扬马继起名硉兀有文令人伤何处埋尔骨纡余脂膏地惨澹豪侠窟仗钺非老臣宣风岂専达冀公柱石姿论道邦国活斯人亦何幸公镇逾嵗月【笺曰仆射裴冀公冕】
　　成都府
　　翳翳桑榆日照我征衣裳我行山川异忽在天一方但逢新人民未卜见故乡大江东流去游子去日长曽城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫初月出不髙众星尚争光自古有羇旅我何苦哀伤
　　赠蜀僧闾丘师兄【太常博士均之孙】
　　大师铜梁秀籍籍名家孙呜呼先博士炳灵精气奔惟昔武皇后临轩御乾坤多士尽儒冠墨客蔼云屯当时上紫殿不独卿相尊世传闾丘笔峻絶逾昆仑凤藏丹霄暮龙去白水浑青荧雪岭东碑碣旧制存斯文散都邑髙价越璵璠晩看作者意妙絶与谁论吾祖诗冠古同年防主恩豫章夹日月嵗久空深根小子思疎濶岂能达词门穷愁一挥泪相遇即诸昆我住锦官城兄居只树园地近慰旅愁往来当丘樊天涯歇滞雨粳稻卧不翻漂然薄游倦始与道侣敦景晏步脩廊而无车马喧夜防接软语落月如金盆漠漠世界黑驱驱争夺繁惟有摩尼珠可照浊水源
　　泛溪
　　落景下髙堂进舟泛回溪谁家筑居小未尽乔木西逺郊信荒僻秋色有余凄练练峯上雪纤纤云表霓童戏左右岸罟弋毕提携翻倒芰荷乱指挥迳路迷得鱼已割鳞采藕不洗泥人情逐鲜美物贱事已暌吾村霭暝姿异舎鸡亦栖萧条欲何适出处庶可齐衣上见新月霜中登故畦浊醪自初熟东城多鼔鼙
　　病柏
　　有柏生崇冈童童状车盖偃蹙龙虎姿主当风云防神明依正直故老多再拜岂知千年根中路顔色坏出非不得地蟠据亦髙大嵗寒忽无凭日夜柯叶改丹凤领九雏哀鸣翔其外鸱鸮志意满养子穿穴内客从何乡来伫立久吁怪静求元精理浩荡难倚赖
　　病橘
　　羣橘少生意虽多亦奚为惜哉结实小酸澁如棠梨剖之尽蠧虫采掇爽其宜纷然不适口岂止存其皮萧萧半死叶未忍别故枝冬霜雪积况乃回风吹尝闻蓬莱殿罗列潇湘姿此物嵗不稔玉食失光辉冦盗尚凭陵当君减膳时汝病是天意吾敢罪有司忆昔南海使奔腾献荔支百马死山谷到今耆旧悲
　　枯防
　　蜀门多防榈髙者十八九其皮割剥甚虽众亦易朽徙布如云叶青黄嵗寒后交横集斧斤凋防先蒲栁伤时苦军乏一物官尽取嗟尔江汉人生成复何有有同枯防木使我沈叹久死者即已休生者何自守啾啾黄雀啅侧见寒蓬走念尔形影干摧残没藜莠
　　枯柟
　　楩柟枯峥嵘乡党皆莫记不知几百嵗惨惨无生意上枝摩皇天下根蟠厚地巨围雷霆坼万孔虫蚁萃冻雨落流胶冲风夺佳气白鹄遂不来天鸡为愁思犹含栋梁具无复霄汉志良工古昔少识者出涕泪种榆水中央成长何容易截承金露盘袅袅不自畏
　　戏赠友
　　元年建巳月郎有焦校书自夸足膂力能骑生马驹一朝被马踏唇裂板齿无壮心不肯已欲得东擒胡元年建巳月官有王司直马惊折左臂骨折面如墨驽骀漫深泥何不避雨色劝君休叹恨未必不为福【笺曰是月代宗改元复以建已月为四月诗云元年建巳月记其初也】
　　遭田父泥饮美严中丞
　　步屧随春风村村自花栁田翁逼社日邀我尝春酒酒酣夸新尹畜眼未见有回头指大男渠是弓弩手名在飞骑籍长畨嵗时久前日放营农辛苦救衰朽差科死则已誓不举家走今年大作社拾遗能住否叫妇开大瓶盆中为吾取感此气扬扬须知风化首语多虽杂乱说尹终在口朝来偶然出自卯将及酉久客惜人情如何拒邻叟髙声索果栗欲起时被肘指挥过无礼未觉村野丑月出遮我留仍嗔问升斗
　　冬到金华山观因得故拾遗陈公学堂遗迹
　　涪右众山内金华紫崔嵬上有蔚蓝天垂光抱琼台系舟接絶壁杖策穷萦回四顾俯层巅淡然川谷开雪岭日色死霜鸿有余哀焚香玉女跪雾里仙人来陈公读书堂石柱仄青苔悲风为我起激烈伤雄才
　　谒文公上方
　　野寺隠乔木山僧髙下居石门日色异绛气横扶疎窈窕入风磴长萝纷卷舒庭前猛虎卧遂得文公庐俯视万家邑烟尘对阶除吾师雨花外不下十年余长者自布金禅龛只晏如大珠脱玷翳白月当空虚甫也南北人芜蔓少耘锄久遭诗酒汚何事忝簪裾王侯与蝼蚁同尽随丘墟愿闻第一义回向心地初金箆刮眼膜价重百车渠无生有汲引兹理傥吹嘘
　　奉赠射洪李四丈
　　丈人屋上乌人好乌亦好人生意气豁不在相逢早南京乱初定所向色枯槁游子无根株茅斋付秋草东征下月峡挂席穷海岛万里须十金妻孥未相保苍茫风尘际蹭蹬骐驎老志士怀感伤心胸已倾倒
　　早发射洪县南途中作
　　将老忧贫窭筋力岂能及征途乃侵星得使诸病入鄙人寡道气在困无独立俶装逐徒旅达曙凌险澁寒日出雾迟清江转山急仆夫行不进驽马若维絷汀洲稍疎散风景开怏悒空慰所尚怀终非曩游集衰顔偶一破胜事难屡挹茫然阮籍途更洒杨朱泣
　　通泉驿南去通泉县十五里山水作
　　溪行衣自湿亭午气始散冬温蚊蚋集人逺鳬鸭乱登顿生曾阴欹倾出髙岸驿楼衰栁侧县郭轻烟畔一川何绮丽尽目穷壮观山色逺寂寞江光夕滋漫伤时愧孔父去国同王粲我生苦飘零所歴有嗟叹
　　观薛稷少保书画壁
　　少保有古风得之陜郊篇惜哉功名忤但见书画传我游梓州东遗迹涪江边画藏青莲界书入金牓悬仰看垂露姿不崩亦不骞郁郁三大字蛟龙岌相纒又挥西方变发地扶屋椽惨淡壁飞动到今色未填此行叠壮观郭薛俱才贤不知百载后谁复来通泉
　　通泉县署屋壁后薛少保画鹤
　　薛公十一鹤皆写青田真画色久欲尽苍然犹出尘低昂各有意磊落如长人佳此志气逺岂惟粉墨新万里不以力羣游森防神威迟白凤态非是仓鹒邻髙堂未倾覆常得慰嘉宾曝露墙壁外终嗟风雨频赤霄有真骨耻饮洿池津防冥任所往脱畧谁能驯
　　将适吴楚留别章使君留后兼幕府诸公得柳字
　　我来入蜀门嵗月亦巳久岂惟长儿童自觉成老丑常恐性坦率失身爲杯酒近辞痛饮徒折节万夫后昔如纵壑鱼今如防家狗旣无游方恋行止复何有相逢半新故取别随薄厚不意青草湖扁舟落吾手眷眷章梓州开筵俯髙柳楼前出骑马帐下罗賔友健儿簸红旗此乐或难朽日车隠昆仑鸟雀噪戸牖波涛未足畏三峡徒雷吼所忧盗贼多重见衣冠走中原消息断黄屋今安否终作适荆蛮安排用庄叟随云拜东皇挂席上南斗有使即寄书无使长回首
　　山寺
　　野寺根石壁诸龛遍崔嵬前佛不复辨百身一莓苔虽有古殿存世尊亦尘埃如闻龙象泣足令信者哀使君骑紫马捧拥从西来树羽静千里临江久徘徊山僧衣蓝缕告诉栋梁摧公为顾賔徒咄嗟檀施开吾知多罗树却倚莲花台诸天必欢喜鬼物无嫌猜以兹抚士卒孰曰非周才穷子失净处髙人忧祸胎嵗晏风破肉荒林寒可回思量入道苦自哂同婴孩
　　寄题江外草堂【梓州作寄成都故居】
　　我生性放诞雅欲逃自然嗜酒爱风竹卜居必林泉遭乱到蜀江卧疴遣所便诛茅初一畆广地方连延经营上元始断手寳应年敢谋土木丽自觉面势坚台亭随髙下敞豁当清川惟有防心侣数能同钓船干戈未偃息安得酣歌眠蛟龙无定窟黄鹄摩苍天古来达士志宁受外物牵顾惟鲁钝姿岂识悔吝先偶携老妻去惨澹凌风烟事迹无固必幽贞媿双全尚念四小松蔓草易拘纒霜骨不甚长永为邻里怜
　　南池
　　峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县粳稻共比屋皇天不无意美利戒止足髙田失西成此物颇丰熟清源多众鱼逺岸富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙皇亦明王魂魄犹正直不应空陂上缥缈亲酒食淫祀自古昔非唯一川渎干戈浩茫茫地僻伤极目平生江海兴遭乱身局促驻马问渔舟踌躇慰羁束
　　别唐十五诫因寄礼部贾侍郎
　　九载一相逢百年能几何复为万里别送子山之阿白鹤乆同林潜鱼本同河未知栖集期衰老强髙歌歌罢两凄恻六龙忽蹉跎相视髪皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饥有易子食兽犹畏虞罗子负经济才天门郁嵯峨飘飖适东周来往若崩波南宫吾故人白马金盘陁雄笔映千古见贤心靡他念子善师事嵗寒守旧柯为吾谢贾公病肺卧江沱
　　草堂
　　昔我去草堂蛮夷塞成都今我归草堂成都适无虞请陈初乱时反覆乃须防大将赴朝廷羣小起异圗中宵斩白马盟歃气已麤西取邛南兵北断劒阁隅布衣数十人亦拥专城居其势不两大始闻蕃汉殊西卒却倒戈贼臣互相诛焉知肘腋祸自及枭獍徒义士皆痛愤纪纲乱相逾一国实三公万人欲为鱼唱和作威福孰肯辨无辜眼前列杻械背后吹笙竽谈笑行杀戮溅血满长衢到今用钺地风雨闻号呼鬼妾与鬼马色悲充尔娱国家法令在此又足惊吁贱子且奔走三年望东吴弧矢暗江海难为游五湖不忍竟舎此复来薙榛芜入门四松在步屧万竹疎旧犬喜我归低徊入衣裾邻舍喜我归沽酒携葫芦大官喜我来遣骑问所须城郭喜我来宾客隘村墟天下尚未宁健儿胜腐儒飘飖风尘际何地置老夫于时见疣赘骨髓幸未枯饮啄媿残生食薇不敢余【寳应元年四月严武入朝七月劒南西川节度徐知道反八月伏诛公携家避乱梓州广徳二年武镇剑南公还成都草堂此诗云大将赴朝廷羣小起异圗谓武入朝而知道反也北断剑阁隅谓知道以兵守要害武不得出也贼臣互相诛谓知道为其下李忠厚所杀也】
　　四松
　　四松初移时大抵三尺强别来忽三载离立如人长防看根不拔莫计枝凋伤幽色幸秀发疎柯亦昻藏所插小藩篱本亦有隄防终然掁拨损得恡千叶黄敢为故林主黎庶犹未康避贼今始归春草满空堂览物叹衰谢及兹慰凄凉清风为我起洒面若微霜足以送老姿聊待偃盖张我生无根带配尔亦茫茫有情且赋诗事迹可两忘勿矜千载后惨澹蟠穹苍
　　水槛
　　苍江多风飇云雨昼夜飞茅轩驾巨浪马得不低垂游子久在外门户无人持髙岸尚如谷何伤浮柱欹扶颠有劝诫恐贻识者嗤旣殊大厦倾可以一木支临川视万里何必栏槛为人生感故物慷慨有余悲
　　破船
　　平生江海心宿昔具扁舟岂惟青溪上日傍柴门游苍皇避乱兵缅邈怀旧丘邻人亦已非野竹独脩脩船舷不重扣埋没已经秋仰看西飞翼下愧东逝流故者或可掘新者亦易求所悲数奔窜白屋难久留
　　营屋
　　我有阴江竹能令朱夏寒阴通积水内髙入浮云端甚疑鬼物凭不顾剪伐残东偏若面势戸牖永可安爱惜已六载兹晨去千竿萧萧见白日汹汹开奔湍度堂匪华丽养拙异考槃草茅虽薙葺衰疾方少寛洗然顺所适此足代加餐寂无斤斧响庶遂憇息欢
　　除草
　　草有害于人曾何生阻脩其毒甚蜂虿其多弥道周清晨步前林江色未散忧芒刺在我眼焉能待髙秋霜露一霑凝蕙叶亦难留荷锄先童稚日入仍讨求转致水中央岂无双钓舟顽根易滋蔓敢使依旧丘自兹藩篱旷更觉松竹幽芟夷不可阙疾恶信如讐
　　太子张舍人遗织成褥段
　　客从西北来遗我翠织成开缄风涛涌中有掉尾鲸逶迤罗水族琐细不足名客云充君褥承君终宴荣空堂魑魅走髙枕形神清领客珍重意顾我非公卿留之惧不祥施之混柴荆服餙定尊卑大哉万古程今我一贱老裋褐更无营煌煌珠宫物寝处祸所婴叹息当路子干戈尚纵横掌握有权柄衣马自肥轻李鼎死岐阳实以骄贵盈来瑱赐自尽气豪直阻兵皆闻黄金多坐见悔吝生奈何田舍翁受此厚贶情锦鲸巻还客始觉心和平振我麤席尘愧客茹藜羮【笺曰史称严武累年在蜀肆志逞欲恣行猛政穷极奢靡赏赐无度公在武幕下此诗特借以讽谕朋友责善之道也不然辞一织成之遗而侈谈杀身自尽之祸不疾而呻岂诗人之意乎草堂诗笺次于广徳二年在严郑公幕中之作从之】
　　杜鹃【居云安及夔州作】
　　西川有杜鹃东川无杜防涪万无杜防云安有杜防我昔游锦城结庐锦水边有竹一顷余乔木上参天杜防暮春至哀哀叫其间我见常再拜重是古帝魂生子百鸟巢百鸟不敢嗔仍为餧其子礼若奉至尊鸿雁及羔羊有礼太古前行飞与跪乳识序又知恩圣贤古法则付与后世传君看禽鸟情犹解事杜防今忽暮春间值我病经年身病不能拜泪下如迸泉
　　客居
　　客居所居堂前江后山根下堑万寻岸苍涛郁飞翻葱青众木梢邪竖杂石痕子规昼夜啼壮士敛精魂峡开四千里水合数百源人虎相半居相伤终两存蜀麻久不来吴盐拥荆门西南失大将商旅自星奔今又降元戎已闻动行轩舟子候利涉亦凭节制尊我在路中央生理不得论卧愁病脚废徐步视小园短畦带碧草怅望思王孙凤随其皇去篱雀暮喧繁览物想故国十年别荒村日暮归几翼北林空自昏安得覆八溟为君洗乾坤稷契易为力犬戎何足吞儒生老无成臣子忧四番箧中有旧笔情至时复援
　　客堂
　　忆昨离少城而今异楚蜀舍舟复深山窅窕一林麓栖泊云安县消中内相毒旧疾甘载来衰年得无足死为殊方鬼头白免短促老马终望云南雁意在北别家长儿女欲起惭筋力客堂叙节改具物对羁束石暄蕨芽紫渚秀芦笋绿巴鸎纷未稀徼麦早向熟悠悠日动江漠漠春辞木台郎选才俊自顾亦已极前辈声名人埋没何所得居然绾章绂受性本幽独平生憇息地必种数竿竹事业只浊醪营葺但草屋上公有记者累奏资薄禄主忧岂济时身逺弥旷职循文庙算正献可天衢直尚想趋朝廷毫髪裨社稷形骸今若是进退委行色










　　御定全唐诗录巻二十五
　　钦定四库全书
　　御定全唐诗录巻二十六
　　杜甫【三】
　　古体诗【三】
　　水阁朝霁奉简严云安
　　东城抱春岑江阁邻石面崔嵬晨云白朝旭射芳甸雨槛卧花丛风床展书巻钩帘宿鹭起丸药流鸎啭呼婢取酒壶续儿诵文选晩交严明府矧此数相见
　　三韵三篇【选一首】
　　髙马勿捶面长鱼无损鳞辱马马毛焦困鱼鱼有神君看磊落士不肯易其身
　　贻华阳柳少府
　　系马乔木间问人野寺门栁侯披衣笑见我顔色温并坐石下堂俛视大江奔火云洗月露絶壁上朝暾自非晓相访触热生病根南方六七月出入异中原老少多暍死汗逾水浆翻俊才得之子筋力不辞烦指挥当世
　　事语及戎马存涕泪溅我裳悲气排帝阍郁陶抱长策义仗知者论吾衰卧江汉但媿识璵璠文章一小技于道未为尊起予幸斑白因是托子孙俱客古信州结庐依毁垣相去四五里径微山叶繁时危挹佳士况免军旅喧醉从赵女舞歌鼓秦人盆子壮顾我伤我驩兼泪痕余生如过鸟故里今空村
　　殿中杨监见示张旭草书图
　　斯人已云亡草圣秘难得及兹烦见示满目一凄恻悲风生微绡万里起古色锵锵鸣玉动落落羣松直连山蟠其间溟涨与笔力有练实先书临池真尽墨俊拔为之主暮年思转极未知张王后谁并百代则呜呼东吴精逸气感清识杨公拂箧笥舒卷忘寝食念昔挥毫端不独观酒徳
　　课伐木【幷序】
　　课人伯夷辛秀信行等入谷斩阴木人日四根止维条伊枚正直挺然晨征暮返委积庭内我有藩篱是缺是补载伐篠簜伊仗支持则旅次于【一本无于字】小安山有虎知禁若恃爪牙之利必昏黑樘突夔人屋壁列树白萄镘为墙实以竹示式遏为与虎近混沦乎无良宾客忧害马之徒茍活为幸可嘿息已作诗示宗武诵
　　长夏无所为客居课奴仆清晨饭其腹持斧入白谷青冥曾巅后十里斩阴木人肩四根已亭午下山麓尚闻丁丁声功课日各足苍皮成委积素节相照烛借汝跨小篱当仗苦虚竹空荒咆熊罴乳兽待人肉不示知禁情岂惟干戈哭城中贤府主处贵如白屋萧萧理体净蜂虿不敢毒虎穴连里闾隄防旧风俗泊舟沧江岸久客慎所触舎西崖峤壮雷雨蔚含蓄墙宇资屡修衰年怯幽独尔曹轻执热为我忍烦促秋光近青岑季月当泛菊报之以微寒共给酒一斛
　　园人送
　　江间虽炎瘴熟亦不早栢公镇夔国滞务兹一扫食新先战士共少及溪老倾筐蒲鸽青满眼顔色好竹竿接嵌窦引注来鸟道沈浮乱氷玉爱惜如芝草落刃嚼氷霜开怀慰枯槁许以秋蔕除仍看小童抱东陵迹芜絶楚汉休征讨园人非故侯种此何草草
　　信行逺修水筒
　　汝性不茹荤清静仆夫内秉心识本源于事少滞碍云端水筒坼林表山石碎触热借子脩通流与厨防往来四十里荒险崖谷大日曛惊未餐貌赤媿相对浮供老病裂饼尝所爱于斯答恭谨足以殊殿最讵要方士符何假将军盖【一作佩】行诸直如笔用意崎岖外【髙丽刻草堂诗作佩注引李贰师拔刀刺山而泉飞佩字较盖字为稳宜从之】
　　槐叶冷淘
　　青青髙槐叶采掇付中厨新麫来近市汁滓宛相俱入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕褭走置锦屠苏路逺思恐泥兴深终不渝献芹则小小荐藻明区区万里露寒殿开氷清玉壶君王纳凉晚此味亦时须
　　行官张望补稻畦水归
　　东屯大江北百顷平若案六月青稻多千畦碧泉乱插秧适云已引溜加溉灌更仆往方塘决渠当断岸公私各地着浸润无天旱主守问家臣分明见溪畔芊芊炯翠羽剡剡生银汉鸥鸟镜里来闗山雪边看秋菰成黑米精凿传白粲玉粒足晨炊红鲜任霞散终然添旅食作苦期壮观遗穂及众多我仓戒滋蔓
　　催宗文树鸡栅
　　吾衰怯行迈旅次展崩迫愈风传乌鸡秋卵方漫吃自春生成者随母向百翮驱趁制不禁喧呼山腰宅课奴杀青竹终日憎赤帻踏借盘案翻塞蹊使之隔墙东有隙地可以树髙栅避热时来归问儿所爲迹织笼曹其内令人不得掷稀间可突过觜爪还汚席我寛蝼蚁遭彼免狐貉厄应宜各长幼自此均勍敌笼栅念有修近身见损益明明领处分一一当剖析不昧风雨晨乱离减忧慼其流则凡鸟其气心匪石倚赖穷嵗晏拨烦去氷释未似尸乡翁拘留盖阡陌
　　园官送菜【并序】
　　园官送菜把本数日阙矧苦苣马齿掩乎嘉蔬伤小人妬害君子菜不足道也比而作诗
　　清晨防菜把常荷地主恩守者愆实数略有其名存苦苣刺如针马齿叶亦繁青青嘉蔬色埋没在中园园吏未足怪世事固堪论呜呼战伐久荆棘暗长原乃知苦苣辈倾夺蕙草根小人塞道路为态何喧喧又如马齿盛气拥葵荏昏防染不易虞丝麻杂罗纨一经器物内永挂麤刺痕志士采紫芝放歌避戎轩畦丁负笼至感动百虑端
　　驱竪子摘苍耳
　　江上秋已分林中瘴犹剧畦丁告劳苦无以供日夕蓬莠独不焦野蔬暗泉石巻耳况疗风童儿且时摘侵星驱之去烂漫任逺适放筐亭午际洗剥相防羃登牀半生熟下筯还小益加防薤间依稀橘奴迹乱世诛求急黎民糠籺窄饱食复何心荒哉膏粱客富家厨肉臭战地骸骨白寄语恶少年黄金且休掷
　　雨
　　峡云行清晓烟雾相徘徊风吹苍江树雨洒石壁来凄凄生余寒殷殷兼出雷白谷变气朱炎安在哉髙鸟湿不下居人门未开楚宫久已灭幽佩爲谁哀侍臣书王梦赋有冠古才冥冥翠龙驾多自巫山台
　　又上后园山脚
　　昔我游山东忆戏东岳阳穷秋立日观矫首望八荒朱崖着毫发碧海吹衣裳蓐收困用事冥蔚强梁逝水自朝宗镇名各其方平原独憔悴农力废耕桑非关风露凋曽是戍役伤于时国用富足以守边疆朝廷任猛将逺夺戎马场到今事反覆故老泪万行龟防不复见况乃怀旧乡肺萎属久战骨出热中肠忧来杖匣剑更上林北冈瘴毒猿鸟落峡干南日黄秋风亦已起江汉始如汤登髙欲有往荡析川无梁哀彼逺征人去家死路防不及祖父茔累累塜相当
　　雨
　　空山中宵阴微冷先枕席回风起清曙万象凄已碧落落出岫云浑浑倚天石日假何道行雨含长江白连樯荆州船有士荷矛防南防草镇惨霑湿赴逺役羣盗下辟山总戎备强敌水深云光廓鸣橹各有适渔艇息悠悠夷歌负樵客留滞一老翁书时记朝夕
　　甘林
　　舍舟越西冈入林解我衣青刍适马性好鸟知人归晨光映逺岫夕露见日晞迟暮少寝食清旷喜荆扉经过倦俗态在野无所违试问甘藜藿未肯羡轻肥喧静不同科出处各天机勿矜朱门是陋此白屋非明朝步邻里长老可以依时危赋敛数脱粟为尔挥相携行荳田秋花霭菲菲子实不得吃货市送王畿尽添军旅用迫此公家威主人长跪问戎马何时稀我衰易悲伤屈指数贼围劝其死王命慎莫逺奋飞
　　种莴苣【并序】
　　旣雨已秋堂下理小畦隔种一两席许莴苣向二旬矣而苣不甲坼伊人苋青青伤时君子或晩得微禄轗轲不进因作此诗
　　阴阳一错乱骄蹇不复理枯旱于其中炎方惨如燬植物半蹉跎嘉生将已矣云雷歘奔命师伯集所使指麾赤白日澒洞青光起雨声先已风散足尽西靡山泉落沧江霹雳犹在耳终朝纡飒沓信宿罢潇洒堂下可以畦呼童对经始苣兮蔬之常随事蓺其子破块数席间荷锄功易止两旬不甲坼空惜埋泥滓野苋迷汝来宗生实于此此辈岂无秋亦防寒露委翻然出地速滋蔓戸庭毁因知邪干正掩抑至没齿贤良虽得禄守道不封已拥塞败芝兰众多盛荆杞中园陷萧艾老圃永为耻登于白玉盘借以如霞绮苋也无所施胡顔入筐篚暇日小园散病将种秋菜督勒耕牛兼书触目
　　不爱入州府畏人嫌我真及乎归茅宇防舍未曾嗔老病忌拘束应接防精神江村意自放林木心所欣秋耕属地湿山雨近甚匀冬菁饭之半牛力晚来新深耕种数畆未甚后四隣嘉蔬既不一名数颇具陈荆巫非苦寒采撷接青春飞来两白鹤暮啄泥中芹雄者左翮埀损伤已露筋一歩再流血尚惊矰缴勤三步六号叫志屈悲哀频鸾凰不相待侧颈诉髙旻枚藜俯沙渚为汝鼻酸辛
　　八哀诗【幷序】
　　伤时盗贼未息兴起王公李公叹旧怀贤终于张相国八公前后存没遂不诠次焉
　　赠司空王公思礼【髙丽人】
　　司空出东夷童稚刷劲翮追随燕蓟儿頴鋭物不隔服事哥舒翰意无流沙碛未甚拔行间犬戎大充斥短小精悍姿屹然强冦敌贯穿百万众出入由咫尺马鞍悬将首甲外控鸣镝洗剑青海水刻铭天山石九曲非外蕃其王转深壁飞兔不近驾鸷鸟资逺击晓达兵家流饱闻春秋癖胷襟日沈静肃肃自有适潼关初溃散万乗犹辟易偏裨无所施元帅见手格太子入朔方至尊狩梁益胡马纒伊洛中原气甚逆肃宗登寳位塞望势敦迫公时徒步至请罪将厚责际会清河公间道传玉册【清河公房琯也时自蜀奉太上皇命至谏上以为可收后効遂释之】天王拜跪毕谠议果氷释翠华卷飞雪熊虎亘阡陌屯兵凤凰山帐殿泾渭辟金城贼咽喉诏镇雄所搤禁暴清无双爽气春淅沥巷有从公歌野多青青麦及夫哭庙后复领太原役恐惧禄位髙怅望王土窄不得见清时呜呼就窀穸永系五湖舟悲甚田横客千秋汾晋间事与云水白昔观文苑传岂述防蔺绩嗟嗟邓大夫士卒终倒防【邓景山为太原尹为军众所杀】
　　故司徒李公光弼
　　司徒天宝末北收晋阳甲犷骑攻吾城愁寂意不惬人安若泰山蓟北断右胁朔方气乃苏黎首见帝业二宫泣西郊九庙起颓压未散河阳卒思明伪臣妾复自碣石来火焚乾坤猎髙视笑禄山公又大献防异王册崇勲小敌信所怯拥兵镇河汴千里初妥帖青蝇纷营营风雨秋一叶内省未入朝死泪终映睫大屋去髙栋长城扫遗堞平生白羽扇零落蛟龙匣雅望与英姿恻怆槐里接三军晦光彩烈士痛稠叠直笔在史臣将来洗箱箧吾思哭孤冢南纪阻归楫扶颠永萧条未济失利涉疲薾竟何人洒涕巴东峡
　　赠左仆射郑国公严公武
　　郑公瑚琏器华岳金天晶昔在童子日已闻老成名嶷然大贤后复见秀骨清开口取将相小心事友生阅书百纸尽落笔四座惊歴职匪父任嫉邪常力争汉仪尚整肃贼骑忽纵横飞传自河陇逢人问公卿不知万乗出雪涕风悲鸣受词劒阁道谒帝萧关城寂寞云台仗飘飖沙塞旌江山少使者笳鼔凝皇情壮士血相视忠臣气不平密论贞观体挥发岐阳征感激动四极聨翩收二京西郊牛酒再原庙丹青明匡汲俄宠辱卫霍竟哀荣四登防府地三掌华阳兵京兆空栁色尚书无履声羣乌自朝夕白马休横行诸葛蜀人爱文翁儒化成公来雪山重公去雪山轻记室得何逊韬钤延子荆四郊失壁垒虚馆开逢迎堂上指圗画军中吹玉笙岂无成都酒忧国只细倾时观锦水钓问俗终相并意待犬戎灭人藏红粟盈以兹报主愿庶或裨世程炯炯一心在沈沈二竪婴顔回竟短折贾谊徒忠贞飞旐出江汉孤舟转荆衡虚无马融笛怅望龙骧茔空余老宾客身上愧簪缨
　　赠太子太师汝阳郡王璡
　　汝阳让帝子眉宇真天人虬须似太宗色映塞外春往者开元中主恩视遇频出入独非时礼异见羣臣爱其谨洁极倍此骨肉亲从容聴朝后或在风雪晨忽思格猛兽苑囿腾清尘羽旗动若一万马肃駪駪诏王来射雁拜命已挺身箭出飞鞚内上又回翠麟翻然紫塞翮下拂明月轮胡人虽获多天笑不为新王每中一物手自与金银袖中谏猎书扣马久上陈竟无衔橜虞圣聪矧多仁官免供给费水有在藻鳞匪唯帝老大皆是王忠勤晩年务置醴门引申白宾道大容无能永懐侍芳茵好学尚贞烈义形必霑巾挥翰绮绣扬篇什若有神川广不可泝墓久狐兔邻宛彼汉中郡【王弟汉中王瑀】文雅见天伦何以开我悲泛舟俱逺津温温昔风味少壮巳书绅旧游易磨灭衰谢増酸辛
　　赠秘书监江夏李公邕
　　长啸宇宙间髙才日陵替古人不可见前辈复谁继忆昔李公存词林有根柢声华当健笔洒落富清制风流散金石追琢山岳鋭情穷造化理学贯天人际干谒走其门碑版照四裔各满深望还森然起凡例萧萧白杨路洞彻宝珠惠龙宫塔庙涌浩劫浮云卫宗儒俎豆事故吏去思计眄睐已皆虚跋涉曽不泥向来映当时岂独劝后世丰屋瑚钩骐驎织成紫骝随剑几义取无虚嵗分宅脱骖间感激懐未济众归赒给美摆落多藏秽独步四十年风聴九臯唳呜呼江夏姿竟掩宣尼袂往者武后朝引用多宠嬖否臧太常议面折二张势衰俗凛生风排荡秋旻霁忠贞负寃恨宫阙深旒缀放逐早聨翩低垂困炎厉日斜鵩鸟入魂断苍梧帝荣枯走不暇星驾无安税几分汉廷竹夙拥文侯篲终悲洛阳狱事近小臣毙祸阶初负谤易力何深哜伊昔临淄亭酒酣托末契重叙东都别朝阴改轩砌论文到崔苏指尽流水逝近伏盈川雄未甘特进丽是非张相国相扼一危脆争名古岂然键捷歘不闭例及吾家诗旷怀扫氛翳慷慨嗣真作咨嗟玉山桂钟律俨髙悬鲲鲸喷迢逓坡陁青州血芜没汶阳瘗哀赠竟萧条恩波延揭厉子孙存如线旧客舟凝滞君臣尚论兵将帅接燕蓟朗咏六公篇忧来豁防蔽
　　故秘书少监武功苏公源明
　　武功少也孤徒步客徐兖读书东岳中十载考坟典时下莱芜郭忍饥浮云巘负米晚为身每食脸必夜字照爇薪垢衣生碧藓庶以勤苦志报兹劬劳愿学蔚醇儒姿文包旧史善洒落辞幽人归来潜京辇射君东堂防宗匠集精选制可题未干乙科已大阐文章日自负吏禄亦累践晨趋阊阖内足踏宿昔趼一麾出守还黄屋朔风巻不暇陪八骏卤庭悲所遣平生满樽酒断此朋知展忧愤病二秋有恨石可转肃宗复社稷得无逆顺辨范奕顾其儿李斯忆黄犬秘书茂松色屡扈祠坛墠前后百巻文枕藉皆禁脔篆刻扬雄流溟涨本末浅青荧芙蓉劒犀兕岂独剸反为后辈防予实苦怀缅煌煌斋房芝事絶万手搴垂之俟来者正始徴劝勉不要悬黄金胡为投乳贙结交三十载吾与谁游衍荥阳复冥寞罪罟已横罥呜呼子逝日始泰则终蹇长安米万钱凋防尽余喘战伐何当解归帆阻清沔尚纒漳水疾永负蒿里饯
　　故著作郎贬台州司戸荥阳郑公防
　　鶢鶋至鲁门不识钟鼓飨孔翠望赤霄愁思雕笼养荥阳冠众儒早闻名公赏地崇士大夫况乃气精爽【往者公在疾苏许公颋位尊望重素未相识早爱才名躬自哀问后结忘年之契逺迩嘉之】天然生知姿学立游夏上神农极阙漏黄石愧师长药纂西极名兵流指诸掌【公着荟蕞等诸书之外又有胡本草七巻】贯穿无遗恨荟蕞何技痒圭臬星经奥虫篆丹青广子云窥未遍方朔谐太枉神翰顾不一体变钟兼两文传天下口大字犹在牓昔献书画圗新诗亦俱往沧洲动玉陛宣鹤误一响三絶自御题四方尤所仰嗜酒益疎放弹琴视天壤形骸实土木亲近唯几杖未曾寄官曹突兀倚书幌晩就芸香阁边尘昏坱莽反覆归圣朝防染无涤荡老防台州掾泛泛淛江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今斑白徒怀曩春深防山秀叶坠清渭朗剧谈王侯门野税林下鞅操纸终夕酣时物集遐想词塲竟疎阔平昔滥吹奬百年见存没牢落吾安放萧条阮咸在出处同世网他日访江楼含凄述飘荡【著作与今秘书监郑君审篇翰齐价谪江陵故有阮咸江楼之句】
　　故右仆射相国张公九龄
　　相国生南纪金璞无留矿仙鹤下人间独立霜毛整矫然江海思复与云路永寂寞想土阶未遑等箕颍上君白玉堂倚君金华省碣石嵗峥嵘天地日蛙黾退食吟大庭何心记榛梗骨惊畏曩哲鬒变负人境虽防换蝉冠右地恧多幸敢忘二疏归痛迫苏躭井紫绶映暮年荆州谢所领庾公兴不浅黄霸镇每静賔客引调同讽咏在务屏诗罢地有余篇终语清省一阳发阴管淑气含公鼎乃知君子心用才文章境散帙起翠螭倚薄巫庐并绮丽元晖拥牋诔任昉骋自我一家则未缺只字警千秋沧海南名系朱鸟影归老守故林恋阙悄延颈波涛良史笔芜絶大庾岭向时礼数隔制作难上请再读徐孺碑犹思理烟艇
　　写怀
　　劳生共乾坤何处异风俗冉冉自趋竞行行见羁束无贵贱不悲无富贫亦足万古一骸骨邻家递歌哭鄙夫到巫峡三嵗如转烛全命甘留滞忘情任荣辱朝班及暮齿日给还脱粟编蓬石城东采药山北谷用心霜雪间不必条蔓绿非闗故安排曾是顺幽独达士如直小人似钩曲曲直我不知负暄樵牧
　　夜深坐南轩明月照我膝惊风翻河汉梁栋已出日羣生各一宿飞动自俦匹吾亦驱其儿营营为私实天寒行旅稀嵗暮日月疾荣名忽中人世乱如虮虱古者三皇前满腹志愿毕胡为有结绳陷此胶与漆祸首燧人氏厉阶董狐笔君看灯烛张转使飞蛾密放神八极外俯仰俱萧瑟终契如往还得匪合仙术
　　昔逰
　　昔者与髙李【适白】晩登单父台寒芜际碣石万里风云来桑柘叶如雨飞藿去徘徊清霜大泽冻禽兽有余哀是时仓廪实洞达寰区开猛士思灭胡将帅望三台君王无所惜驾驭英雄材幽燕盛用武供给亦劳哉吴门转粟帛泛海陵蓬莱肉食三十万猎射起黄埃隔河忆长眺青嵗已摧頽不及少年日无复故人杯赋诗独流涕乱世想贤才有能市骏骨莫恨少龙媒商山议得失蜀主脱嫌猜吕尚封国邑傅説已盐梅景晏楚山深水鹤去低回厐公任本性携子卧苍苔
　　壮游
　　往昔十四五出游翰墨场斯文崔魏徒【崔郑州尚魏豫州启心】以我似班扬七龄思即壮开口咏凤凰九龄书大字有作成一囊性豪业嗜酒嫉恶怀刚肠脱略小时辈结交皆老苍饮酣视八极俗物都茫茫东下姑苏台已具浮海航到今有遗恨不得穷扶桑王谢风流逺阖庐丘墓荒劒池石壁仄长洲荷芰香嵯峨阊门北清庙映回塘每趋吴太伯抚事泪浪浪枕戈忆勾践渡浙想秦皇蒸鱼闻匕首除道哂要章越女天下白鉴湖五月凉剡溪蕴秀异欲罢不能忘归帆拂天姥中嵗贡旧乡气劘屈贾垒目短曹刘墙忤下考功第独辞京尹堂放荡齐赵间裘马颇清狂春歌丛台上冬猎青丘防呼鹰皁枥林逐兽云雪冈射飞曾纵鞚引臂落鸧苏侯据鞍喜【监门胄曺苏预】忽如携葛疆快意八九年西归到咸阳许与必词伯赏游实贤王曳裾置醴地奏赋入明光天子废食召羣公防轩裳脱身无所爱痛饮信行藏黑貂不免弊斑鬓兀称觞杜曲晚耆旧四郊多白杨坐深乡党敬日觉死生忙朱门任倾夺赤族迭罹殃国马竭粟豆官鸡输稻粱举隅见烦费引古惜兴亡河朔风尘起岷山行幸长两宫各警跸万里遥相望崆峒杀气黑少海旌旗黄禹功亦命子涿鹿亲戎行翠华拥吴岳螭虎噉豺狼爪牙一不中戎兵更陆梁大军载草草凋瘵满膏肓备贠窃补衮忧愤心飞扬上感九庙焚下悯万民疮斯时伏青蒲廷争守御床君辱敢爱死赫怒幸无伤圣哲体仁恕宇县复小康哭庙灰烬中鼻酸朝未央小臣议论絶老病客殊方郁郁苦不展羽翮困低昂秋风动哀壑碧蕙捐微芳之推避赏从渔父濯沧浪荣华敌勲业嵗暮有严霜吾观鸱夷子才格出寻常羣凶逆未定侧伫英俊翔
　　遣懐
　　昔我游宋中惟梁孝王都名今陈留亚剧则贝魏俱邑中九万家髙栋照通衢舟车半天下主客多欢娱白刃讐不义黄金倾有无杀人红尘里报答在斯须忆与髙李辈【适白】论交入酒垆两公壮藻思得我色敷腴气酣登吹台怀古视平芜芒砀云一去雁鹜空相呼先帝正好武寰海未凋枯猛将收西域长防破林胡百万攻一城献捷不云输组练弃如泥尺土负百夫拓境功未已元和辞大炉乱离朋友尽合沓嵗月徂吾衰将焉托存没再呜呼萧条益堪愧独在天一隅乗黄已去矣凡马徒区区不复见顔鲍系舟卧荆巫临飱吐更食常恐违抚孤
　　同元使君舂陵行【并序】
　　览道州元使君结舂陵行兼贼退后示官吏作二首志之曰当天子分忧之地效汉官良吏之目今盗贼未息知民疾苦得结辈十数公落落然参错天下为邦伯万物吐气天下少安可得矣不意复见比兴体制微婉顿挫之词感而有诗增诸巻轴简知我者不必寄元
　　遭乱发尽白转衰病相婴沈绵盗贼际狼狈江汉行叹时药力薄为客羸瘵成吾人诗家秀博采世上名粲粲元道州前圣畏后生观乎舂陵作歘见俊哲情复览贼退篇结也实国桢贾谊昔流恸匡衡常引经道州忧黎庶词气浩纵横两章对秋月一字偕华星致君唐虞际纯朴忆大庭何时降玺书用尔为丹青狱讼永衰息岂惟偃甲兵凄恻念诛求薄敛近休明乃知正人意不茍飞长缨凉飇振南岳之子宠若惊色阻金印大兴含沧浪清我多长卿病日夕思朝廷肺枯渴太甚漂泊公孙城呼儿具纸笔隠几临轩楹作诗呻吟内墨淡字欹倾感彼危苦词庶几知者聴
　　聴杨氏歌
　　佳人絶代歌独立发皓齿满堂惨不乐响下清虚里江城带素月况乃清夜起老夫悲暮年壮士泪如水玉杯久寂寞金管迷宫徴勿云聴者疲愚智心尽死古来杰出士岂待一知已吾闻昔秦青倾侧天下耳
　　别李义
　　神尧十八子十七王其门道国洎舒国督唯亲弟昆中外贵贱殊余亦忝诸孙丈人嗣三叶之子白玉温道国继徳业请从丈人论丈人领宗卿肃穆古制敦先朝纳谏诤直气横乾坤子建文笔壮河间经术存尔克富诗礼骨清虑不喧洗然遇知已谈论淮湖奔忆昔初见时小襦绣芳荪长成忽会面慰我久疾魂三峡春冬交江山云雾昏正宜且聚集恨此当离樽莫怪执杯迟我衰涕唾烦重问子何之西上岷江源愿子少干谒蜀都足戎轩误失将帅意不如亲故恩少年早归来梅花已飞翻努力慎风水岂惟数盘飱猛虎卧在岸蛟螭出无痕王子自爱惜老夫困石根生别古所嗟发声为尔吞
　　宿青溪驿奉懐张贠外十五兄之绪
　　漾舟千山内日入泊枉渚我生本飘飘今复在何许石根青枫林猿鸟聚俦侣月明游子静畏虎不得语中夜懐友朋乾坤此深阻浩荡前后闲佳期付荆楚
　　送重表侄王砅评事使南海
　　我之曾祖姑尔之髙祖母尔祖未显时归为尚书妇隋朝大业末房杜俱交友长者来在门荒年自糊口家贫无供给客位但箕箒俄顷羞颇珍寂寥人散后入怪鬓发空吁嗟为之久自陈剪髻鬟鬻市充杯酒上云天下乱宜与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在座真气惊戸牖及乎贞观初尚书践台斗夫人常肩舆上殿称万夀六宫师柔顺法则化妃后至尊均嫂叔盛事垂不朽凤雏无凡毛五色非尔曺往者冦作逆乾坤沸嗷嗷吾客左冯翊尔家同遁逃争夺至徒步块独委蓬蒿逗留热尔肠十里却呼号自下所骑马右持腰间刀左牵紫游缰飞走使我髙茍活到今日寸心铭佩牢乱离又聚散宿昔恨滔滔水花笑白首春草随青袍廷评近要津节制收英髦北驱汉阳传南泛上泷舠家声肯坠地利器当秋毫番禺亲贤领筹运神功操大夫出卢宋宝贝休脂膏洞主降接武海冦舶千艘我欲就丹砂跋涉觉身劳安能陷粪土有志乗鲸鼇或骖鸾腾天聊作鹤鸣臯
　　送顾八分文学适洪吉州
　　中郎石经后八分盖憔悴顾侯运鑪锤笔力破余地昔在开元中韩蔡同赑屭宗妙其书是以数子至御札早流传揄扬非造次三人并入直恩泽各不二顾于韩蔡内辨眼工小字分日示诸王钩深法更秘文学与我游萧疎外声利追随二十载浩荡长安醉髙歌卿相宅文翰飞省寺视我扬马间白首不相弃骅骝入穷巷必脱黄金辔一论朋友难迟暮敢失坠古来事反覆相见横涕泗向者玉珂人谁是青云器才尽伤形体病渴污官位故旧独依然时危话颠踬我甘多病老子负忧世志胡为困衣食顔色少称遂逺作辛苦行顺从众多意舟檝无根蔕蛟鼍好为祟况兼水贼繁特戒风飇驶崩腾戎马际往往杀长吏子干东诸侯劝勉防纵恣邦以民为本鱼饥费香饵请哀疮痍深告诉皇华使使臣精所择进徳知歴试恻隠诛求情固应贤愚异列士恶茍得俊杰思自致赠子猛虎行出郊载酸鼻
　　上水遣懐
　　我衰太平时身病戎马后蹭蹬多拙为安得不皓首驱驰四海内童稚日糊口但遇新少年少逢旧亲友低顔下邑地故人知善诱后生血气豪举动见老丑穷迫挫曩怀常如中风走一纪出西蜀于今向南斗孤舟乱春华暮齿依蒲栁冥冥九疑葬圣者骨亦朽蹉跎陶唐人鞭挞日月久中间屈贾辈谗毁竟自取郁没二悲魂萧条犹在否崒清湘石逆行杂林薮篙工密逞巧气若酣杯酒歌讴互激逺回斡明受授善知应触类各借頴脱手古来经济才何事独罕有苍苍众色晩熊挂蛇吼黄罴在树颠正为羣虎守羸骸将何适履险顔益厚庶与达者论吞声混瑕垢
　　遣遇
　　磬折辞主人开帆驾洪涛春水满南国朱崖云日髙舟子废寝食飘风争所操我行匪利涉谢尔从者劳石间采蕨女鬻菜输官曹丈夫死百役暮返空村号闻见事畧同刻剥及锥刀贵人岂不仁视汝如莠蒿索钱多门戸防乱纷嗷嗷奈何黠吏徒渔夺成逋逃自喜遂生理花时甘緼袍
　　解忧
　　减米散同舟路难思共济向来云涛盘众力亦不细呀坑瞥眼过飞橹本无蔕得失瞬息间致逺宜恐泥百虑视安危分明曩贤计兹理庶可广拳拳期勿替
　　宿凿石浦
　　早宿宾从劳仲春江山丽飘风过无时舟檝敢不系回塘澹暮色日没众星嘒阙月殊未生青灯死分翳穷途多俊异乱世少恩惠鄙夫亦放荡草草频卒嵗斯文忧患余圣哲埀彖系
　　过津口
　　南岳自兹近湘流东逝深和风引桂楫春日涨云岑回首过津口而多枫树林白鱼困密网黄鸟喧嘉音物微限通塞恻隠仁者心瓮余不尽酒膝有无声琴圣贤两寂寞眇眇独开襟
　　次空灵岸
　　沄沄逆素浪落落展清眺幸有舟檝迟得尽所歴妙空灵霞石峻枫栝隠奔峭青春犹无私白日亦偏照可使营吾居终焉托长啸毒瘴未足忧兵戈满边徼向者留遗恨耻为达人诮回帆觊赏延佳处领其要
　　宿花石戍
　　午辞空灵岑夕得花石戍岸疏开辟水木杂今古树地蒸南风盛春热西日暮四序本平分气何回互茫茫天造间理乱岂恒数系舟盘藤轮策杖古樵路罢人不在村野圃泉自注柴扉虽芜没农器尚牢固山东残逆气吴楚守王度谁能扣君门下令减征赋
　　早发
　　有求常百虑斯文亦吾病以兹朋故多穷老驱驰并早行篙师怠席挂风不正昔人戒垂堂今则奚奔命涛翻黑蛟跃日出黄雾映烦促瘴岂侵颓倚睡未醒仆夫问盥栉暮顔腼青镜随意簪葛巾仰惭林花盛侧闻夜来冦幸喜囊中净艰危作逺客干请伤直性薇蕨饿首阳粟马资歴聘贱子欲适从疑悮此二柄
　　次晩洲
　　参错云石稠坡陁风涛壮晚洲适知名秀色固异状棹经垂猿把身在度鸟上摆浪散帙妨危沙折花当羇离暂愉悦羸老反惆怅中原未解兵吾得终疎放
　　望岳
　　南岳配朱鸟秩礼自百王歘吸领地灵鸿洞半炎方邦家用祀典在徳非馨香巡守何寂寥有虞今则亡洎吾隘世网行迈越潇湘渴日絶壁出漾舟清光防祝融五峯尊峯峯次低昂紫盖独不朝争长嶪相望恭闻魏夫人羣仙夹翺翔有时五峰气散风如飞霜牵迫限脩途未暇杖崇冈归来觊命驾沐浴休玉堂三叹问府主曷以賛我皇牲璧忍衰俗神其思降祥
　　苏大侍御访江浦赋八韵纪异【并序】
　　苏大侍御涣静者也旅于江侧乃是不交州府之客人事都絶久矣肩舆江浦忽访老夫舟檝而已茶酒内余请诵近诗吟数首才力素壮词句动人接对明日忆其涌思雷出书箧几杖之外殷殷留金石声赋八韵记异亦见老夫倾倒于苏至矣
　　厐公不浪出苏氏今有之再闻诵新作突过黄初诗乾坤防反覆扬马宜同时今晨清镜中胜食斋房芝余发喜却变白间生黑丝昨夜舟火灭湘娥帘外悲百灵未敢散风破寒江迟











　　御定全唐诗录巻二十六
　　钦定四库全书
　　御定全唐诗录巻二十七
　　杜甫【四】
　　古体诗【四】
　　都坛歌寄元逸人
　　故人昔隠东防峰已佩含景苍精龙故人今居子午谷独在阴崖结茅屋屋前太古都坛青石漠漠常风寒子规夜啼山竹裂王母昼下云旗翻知君此计成长往芝草琅玕日应长铁鏁髙埀不可攀致身福地何萧爽【十洲记钟山在北海地隔弱水之北自生玉芝及神草方丈洲仙家数十万耕田种芝草课计顷畆如种稻状】
　　今夕行
　　今夕何夕嵗云徂更长烛明不可孤咸阳客舍一事无相与博塞为欢娱冯陵大叫呼五白袒跣不肯成枭卢英雄有时亦如此邂逅岂即非良圗君莫笑刘毅从来布衣愿家无儋石输百万
　　贫交行
　　翻手作云覆手雨纷纷轻薄何须数君不见管鲍贫时交此道今人弃如土
　　兵车行
　　车辚辚马萧萧行人弓箭各在腰耶娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍边边亭流血成海水武皇开边意未已君不闻汉家山东二百州千村万落生荆杞纵有健妇把锄犁禾生陇畆无东西况复秦兵耐苦战被驱不异犬与鸡长者虽有问役夫敢申恨且如今年冬未休闗西卒县官急索租租税从何出信知生男恶反是生女好生女犹得嫁比隣生男埋没随百草君不见青海头古来白骨无人收新鬼烦寃旧鬼哭天阴雨湿声啾啾【笺曰天寳十载鲜于仲通讨南诏蛮士卒死者六万杨国忠掩其败状反以捷闻制大募两京及河南北兵以击南诏人闻云南瘴疠士卒未战而死者十八九莫肻应募国忠遣御史分道捕人连枷送军所于是行者愁怨父母妻子送之所在哭声震野此诗序南征之苦设为役夫问答之词君不闻已下言征戍之苦海内驿骚不独南征一役为然故曰役夫敢申恨也且如以下言土著之民亦不堪赋役不独征人也君不见以下举青海之故以明征南之必不返也不言南诏而言山东言闗西言陇右其词哀怨而不迫如此曰君不闻君不见有诗人呼祈父之意焉是时国忠方贵盛未敢斥言之杂举河陇之事错牙其词若不为南诏而发者此作者之深意也】
　　髙都防騘马行
　　安西都防胡青騘声价歘然来向东此马临阵久无敌与人一心成大功功成惠养随所致飘飘逺自流沙至雄姿未受伏枥恩猛气犹思战场利腕促蹄髙如踣铁交河几蹴曾氷裂五花散作云满身万里方看汗流血长安壮儿不敢骑走过掣电倾城知青丝络头爲君老何由却出横门道
　　天育骠骑歌
　　吾闻天子之马走千里今之画图无乃是是何意熊雄且杰尾萧梢朔风起毛为绿缥两耳黄眼有紫焰双瞳方矫矫龙性合变化卓立天骨森开张伊昔太仆张景顺监牧攻驹阅清峻遂令大奴字天育别养骥子怜神俊当时四十万匹马张公叹其材尽下故独写真传世人见之座右久更新年多物化空形影呜呼健步无由骋如今岂无騕褭与骅骝时无王良伯乐死即休【张彦逺古名画记明皇好大马御廐至四十万遂有沛艾大马命王毛仲为监牧使西域大宛时有来献诏于此地置羣牧筋骨行步久而方全调习之能逸异并至骨力追风毛彩照地不可名状号木槽马圣人舒身安神如据床榻是知异于古马也】
　　白丝行
　　缲丝须长不须白越罗蜀锦金粟尺象床玉手乱殷红万草千花动凝碧已悲素质随时染裂下鸣机色相射美人细意熨贴平裁缝灭尽针线迹春天衣着爲君舞蛱蜨飞来黄鹂语落絮游丝亦有情随风照日宜轻举香汗轻尘汚顔色开新合故置何许君不见才士汲引难恐惧弃捐忍羇旅
　　秋雨叹
　　雨中百草秋烂死阶下决明顔色鲜着叶满枝翠羽盖开花无数黄金钱凉风萧萧吹汝急恐汝后时难独立堂上书生空白头临风三嗅馨香泣
　　阑风伏雨秋纷纷四海八荒同一云去马来牛不复辨浊泾清渭何当分禾头生耳黍穗黑农夫田妇无消息城中防米换衾稠相许宁论两相直
　　长安布衣谁比数反鏁衡门守环堵老夫不出长蓬蒿稚子无忧走风雨雨声飕飕催早寒胡鴈翅湿髙飞难秋来未曾见白日泥汚后土何时干
　　叹庭前甘菊花
　　庭前甘菊移时晩青蕊重阳不堪摘明日萧条醉尽醒残花烂漫开何益篱边野外多众芳采撷细琐升中堂念兹空长大枝叶结根失所纒风霜
　　醉时歌【赠广文馆博士郑防】
　　诸公衮衮登台省广文先生官独冷甲第纷纷厌粱肉广文先生饭不足先生有道出羲皇先生有才过屈宋徳尊一代常坎轲名垂万古知何用杜陵野客人更嗤被褐短窄鬓如丝日籴太仓五升米时赴郑老同襟期得钱即相覔沽酒不复疑忘形到尔汝痛饮真吾师清夜沈沈动春酌灯前细雨檐花落但觉髙歌有鬼神焉知饿死填沟壑相如逸才亲涤器子云识字终投阁先生早赋归去来石田茅屋荒苍苔儒术于我何有哉孔丘盗跖俱尘埃不须闻此意惨怆生前相遇且衔杯
　　醉歌行【别从侄勤落第归】
　　陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射防君门期第一旧穿杨叶真自知暂蹶霜蹄未为失偶然擢秀非难取防是排风有毛质汝身已见唾成珠汝伯何由发如漆春光淡沲【草堂本作潭沲沲徒可切】秦东亭渚蒲芽白水荇青风吹客衣日杲杲树搅离思花防防酒尽沙头双玉瓶众宾皆醉我独醒乃知贫贱别更苦吞声踯躅涕泪零
　　送孔巢父谢病归游江东兼呈李白
　　巢父掉头不肻住东将入海随烟雾诗卷长留天地间钓竿欲拂瑚树深山大泽龙蛇逺春寒野阴风景暮蓬莱织女回云车指防虗无是征路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席几嵗寄我空中书南寻禹穴见李白道甫问信今何如
　　饮中八仙歌
　　知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之萧洒美少年举觞白眼望青天皎如玉树临风前苏晋长斋绣佛前醉中往往爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱帽露顶王公前挥毫落纸如云烟焦遂五斗方卓然髙谈雄辩惊四筵
　　曲江
　　自断此生休问天杜曲幸有桑麻田故将移住南山边短衣匹马随李广看射猛虎终残年
　　丽人行
　　三月三日天气新长安水边多丽人态浓意逺淑且真肌理细腻骨肉匀绣罗衣裳照暮春蹙金孔雀银麒麟头上何所有翠微防叶垂鬓唇背后何所见珠压腰衱稳称身就中云幕椒房亲赐名大国虢与秦紫駞之峯出翠釡水精之盘行素鳞犀筯厌饫久未下鸾刀缕切空纷纶黄门飞鞚不动尘御厨络绎送八珍箫鼓哀吟感鬼神宾从杂遝实要津后来鞍马何逡巡当轩下马入锦茵杨花雪落覆白苹青鸟飞去衔红巾炙手可热势絶伦慎莫近前丞相嗔
　　乐游园歌【晦日贺兰杨长史筵醉中作】
　　乐游古园崒森爽烟緜碧草萋萋长公子华筵势最髙秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开詄荡荡曲江翠幕排银牓拂水低徊舞袖翻缘云清切歌声上却忆年年人醉时只今未醉已先悲数茎白发抛得百罚深杯亦不辞圣朝亦知贱士丑一物自荷皇天慈此身饮罢无归处独立苍茫自咏诗
　　渼陂行
　　岑参兄弟皆好奇携我逺来游渼陂天地黤惨忽异色波涛万顷堆琉璃琉璃漫汗泛舟入事殊兴极忧思集鼍作鲸吞不复知恶风白浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花静如拭宛在中流渤澥清下归无极终南黑半陂以南纯浸山动影褭窕冲融间船舷暝戛云际寺水面月出蓝田关此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意少壮几时奈老何向来哀乐何其多
　　沙苑行
　　君不见左辅白沙如白水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每嵗攻驹冠边鄙王有虎臣司苑门入门天廐皆云屯骕骦一骨独当御春秋二时归至尊至尊内外马盈亿伏枥在坰空大存逸羣絶足信殊杰倜傥权奇难具论累累塠阜藏奔突往往坡陁纵超越角壮翻同麋鹿游浮深簸荡鼋鼍窟泉出巨鱼长比人丹砂作尾黄金鳞岂知异物同精气虽未成龙亦有神
　　騘马行【太常梁卿勅赐马也李邓公爱而有之命甫制诗】
　　邓公马癖人共知初得花騘大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧赐公取之天廐真龙此其亚昼洗须腾泾渭深晨趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦方降精近闻下诏喧都邑肻使骐驎地上行
　　奉先刘少府新画山水障歌
　　堂上不合生枫树怪底江山起烟雾闻君扫却赤县圗乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳边已似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟濶欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡爲在泥滓青鞵布袜从此始
　　悲陈陶
　　孟冬十郡良家子血作陈陶泽中水野旷天清无战声四万义军同日死羣胡归来血洗箭仍唱胡歌饮都市都人回面向北啼日夜更望官军至
　　悲青坂
　　我军青坂在东门天寒饮马太白窟黄头奚儿日向西数骑弯弓敢驰突山雪河氷野萧飋青是烽烟白人骨焉得附书与我军忍待明年莫仓卒
　　哀江头
　　少陵野老吞声哭春日潜行曲江曲江头宫殿锁千门细柳新蒲爲谁绿忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正坠双飞翼明眸皓齿今何在血汚游魂归不得清渭东流劒阁深去住彼此无消息人生有情泪沾臆江水江花岂终极黄昏铁骑尘满城欲往城南忘南北
　　哀王孙
　　长安城头头白乌夜飞延秋门上呼又向人家啄大屋屋底达官走避胡金鞭断折九马死骨肉不待同驰驱腰下寳玦青瑚可怜王孙泣路隅问之不肻道姓名但道困苦乞为奴已经百日窜荆棘身上无有完肌肤髙帝子孙尽隆准龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜东风吹血腥东来槖駞满旧都朔方健儿好身手昔何勇鋭今何愚窃闻天子已传位圣徳北服南单于花门面请雪耻慎勿出口他人狙哀哉王孙慎勿疎五陵佳气无时无
　　苏端薛复筵简薛华醉歌
　　文章有神交有道端复得之名誉早爱客满堂尽豪翰开筵上日思芳草安得健步移逺梅乱挿繁花向晴昊千里犹残旧氷雪百壶且试开怀抱垂老恶闻战鼓悲急觞为缓忧心少年努力纵谈笑看我形容已枯槁坐中薛华善醉歌歌辞自作风格老近来海内为长句汝与山东李白好何刘沈谢力未工才兼鲍昭愁絶倒诸生颇尽新知乐万事终伤不自保气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀
　　偪仄行赠毕曜
　　偪仄何偪仄我居巷南子巷北可恨隣里间十日不一见顔色自从官马送还官行路难行澁如棘我贫无乗非无足昔者相过今不得实不是爱微躯又非关足无力徒歩翻愁官长怒此心炯炯君应识晓来急雨春风颠睡美不闻钟鼓传东家驴许借我泥滑不敢骑朝天已令请急防通籍男儿性命絶可怜焉能终日心拳拳忆君诵诗神凛然辛夷始花亦已落况我与子非壮年街头酒价常苦贵方外酒徒稀醉眠速宜相就饮一斗恰有三百青铜钱
　　洗兵马
　　中兴诸将收山东捷书夜报清昼同河广传闻一苇过冠危命在破竹中秖残邺城不日得独任朔方无限功京师皆骑汗血马回纥喂肉蒲萄宫已喜皇威清海岱常思仙仗过崆峒三年笛里闗山月万国兵前草木风成王功大心转小郭相谋深古来少司徒清鉴悬明镜尚书气与秋天杳二三豪俊为时出整顿乾坤济时了东走无复忆鲈鱼南飞觉有安巢鸟青春复随冠冕入紫禁正耐烟花绕鹤禁通宵凤辇备鸡鸣问寝龙楼晓攀龙附凤势莫当天下尽化爲侯王汝等岂知防帝力时来不得夸身强关中既留萧丞相幕下复用张子房张公一生江海客身长九尺须眉苍徴起适遇风云防扶颠始知筹筞良青袍白马更何有后汉今周喜再昌寸地尺天皆入贡奇祥异瑞争来送不知何国致白环复道诸山得银瓮隠士休歌紫芝曲词人解撰河清颂田家望望惜雨干布谷处处催春种淇上健儿归莫嬾城南思妇愁多梦安得壮士挽天河净洗甲兵长不用【按笺曰洗兵马刺肃宗也此言殊不然盖此诗系恢复而作此时肃宗未见失子道安得探其后事而预为讥刺之语乎】
　　病后遇王倚饮赠歌
　　麟角凤觜世莫识煎胶续奇自见尚看王生抱此懐在于甫也何由羡且遇王生慰畴昔素知贱子甘贫贱酷见冻馁不足耻多病沈年苦无健王生怪我顔色恶答云伏枕艰难徧疟疠三秋孰可忍寒热百日相交战头白眼暗坐有胝肉黄皮皱命如线惟生哀我未平复爲我力致美肴饍遣人向市賖香粳唤妇出房亲自馔长安冬葅酸且绿金城土酥静如练兼求畜豕且割鲜密沽斗酒谐终宴故人情义晩谁似令我手脚轻欲旋老马爲驹信不虗当时得意况深眷但使残年饱吃饭只愿无事常相见
　　湖城东遇孟云卿复归刘颢宅宿宴饮散因爲醉歌
　　疾风吹尘暗河县行子隔手不相见湖城城南一开眼驻马偶识云卿面向非刘颢为地主嬾回鞭辔成髙宴刘侯叹我携客来置酒张灯促华馔且将欵曲终今夕休语艰难尚酣战照室红炉促曙光萦窗素月垂文练天开地裂长安陌寒尽春生洛阳殿岂知驱车复同轨可惜刻漏随更箭人生防合不可常庭树鸡鸣泪如线
　　阌乡姜七少府设鲙戏赠长歌
　　姜侯设鲙当严冬昨日今日皆天风河冻未渔不易得凿氷恐侵河伯宫饔人受鱼鲛人手洗鱼磨刀鱼眼红无声细下飞碎雪有骨已刴觜春葱偏劝腹腴愧年少软炊香饭缘老翁落碪何曾白纸湿放筯未觉金盘空新欢便饱姜侯徳清觞异味情屡极东归贪路自觉难欲别上马身无力可怜爲人好心事于我见子真顔色不恨我衰子贵时怅望且爲今相忆
　　瘦马行
　　东郊瘦马使我伤骨骼硉兀如堵墙绊之欲动转欹侧此岂有意仍腾骧细看六印带官字众道三军遗路防皮干剥落杂泥滓毛暗萧条连雪霜去嵗奔波逐余冦骅骝不惯不得将士卒多骑内廐马惆怅恐是病乗黄当时歴块误一蹶委弃非汝能周防见人惨澹若哀诉失主错莫无晶光天寒逺放雁爲伴日暮不收乌啄疮谁家且养愿终惠更试明年春草长
　　乾元中寓居同谷县作歌七首
　　有客有客字子美白头乱发垂过耳嵗拾橡栗随狙公天寒日暮山谷里中原无书归不得手脚冻皴皮肉死呜呼一歌兮歌已哀悲风爲我从天来
　　长镵长镵白木柄我生托子以为命黄精无苗山雪盛短衣数挽不掩胫此时与子空归来男呻女吟四壁静呜呼二歌兮歌始放邻里为我色惆怅
　　有弟有弟在逺方三人各瘦何人强生别展转不相见沙尘暗天道路长东飞鴐鵞后鹙鸧安得送我置汝防呜呼三歌兮歌三发汝归何处收兄骨
　　有妹有妹在钟离良人早殁诸孤痴长淮浪髙蛟龙怒十年不见来何时扁舟欲往箭满眼杳杳南国多旌旗呜呼四歌兮歌四奏林猿爲我啼清昼
　　四山多风溪水急寒雨飒飒枯树湿黄蒿古城云不开白狐跳梁黄狐立我生何为在穷谷中夜起坐万感集呜呼五歌兮歌正长魂招不来归故乡
　　南有龙兮在山湫古木巃嵸枝相樛木叶黄落龙正蛰蝮虵东来水上游我行怪此安敢出拔剑欲斩且复休呜呼六歌兮歌思迟溪壑为我回春姿
　　男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤怀抱呜呼七歌兮悄终曲仰视皇天白日速
　　石笋行
　　君不见益州城西门陌上石笋双髙蹲古来相传是海眼苔藓蚀尽波涛痕雨多往往得瑟瑟此事恍惚难明论恐是昔时卿相墓立石为表今仍存惜哉俗态好防蔽亦如小臣媚至尊政化错迕失大体坐看倾危受厚恩嗟尔石笋擅虗名后来未识犹骏奔安得壮士掷天外使人不疑见本根
　　石犀行
　　君不见秦时蜀太守刻石立作三犀牛自古虽有厌胜法天生江水向东流蜀人矜夸一千载泛溢不近张仪楼今年灌口损戸口此事或恐为神羞终借隄防出众力髙拥木石当清秋先王作法皆正道诡怪何得参人谋嗟尔三犀不经济缺讹只与长川逝但见元气常调和自免洪涛恣凋瘵安得壮士提天纲再平水土犀奔茫
　　杜防行
　　君不见昔日蜀天子化作杜防似老乌寄巢生子不自啄羣鸟至今与哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋
　　题壁画马歌
　　韦侯别我有所适知我怜君画无敌戏拈秃笔扫骅骝歘见骐驎出东壁一匹龁草一匹嘶坐看千里当霜蹄时危安得真致此与人同生亦同死
　　戏题画山水图歌
　　十日画一水五日画一石能事不受相促迫王宰始肯留真迹壮哉昆仑方壶圗挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴松半江水
　　题李尊师松树障子歌
　　老夫清晨梳白头都道士来相访握发呼儿延入戸手提新画青松障障子松林静杳防凭轩忽若无丹青阴崖却承霜雪干偃盖反走虬龙形老夫平生好奇古对此兴与精灵聚已知仙客意相亲更觉良工心独苦松下丈人巾屦同偶坐似是商山翁怅望聊歌紫芝曲时危惨澹来悲风
　　戏爲双松圗歌
　　天下几人画古松毕宏已老韦偃少絶笔长风起纤末满堂动色嗟神妙两株惨裂苔藓皮屈铁交错回髙枝白摧朽骨龙虎死黑入太阴雷雨垂松根胡僧憩寂寞厐眉皓首无住着偏袒右肩露双脚叶里松子僧前落韦侯韦侯数相见我有一疋好东绢重之不减锦绣段已令拂拭光凌乱请公放笔爲直干
　　投简成华两县诸子
　　赤县官曹拥材杰软裘快马当氷雪长安苦寒谁独悲杜陵野老骨欲折南山豆苗早荒秽青门地新冻裂乡里儿童项领成朝廷故旧礼数絶自然弃掷与时异况乃疎顽临事拙饥卧动即向一旬弊裘何啻聨百结君不见空墙日色晚此老无声泪垂血
　　百忧集行
　　忆年十五心尚孩健如黄犊走复来庭前八月梨枣熟一日上树能千回即今倐忽已五十坐卧只多少行立强将笑语供主人悲见生涯百忧集入门依旧四壁空老妻覩我顔色同痴儿未知父子礼叫怒索饭啼门东【漫叟诗话庖厨之门在东故曰啼门东】
　　戏作花卿歌
　　成都猛将有花卿学语小儿知姓名用如快鹘风火生见贼唯多身始轻绵州副使着柘黄我卿扫除即日平子章髑髅血糢糊手提掷还崔大夫李侯重有此节度人道我卿絶世无旣称絶世无天子何不唤取守京都
　　入奏行
　　窦侍御骥之子凤之雏年未三十忠义俱骨鲠絶代无炯如一段清氷出万壑置在迎风寒露之玉壶蔗浆归厨金盌冻洗涤烦热足以宁君躯政用疎通合典则戚聨豪贵躭文儒兵革未息人未苏天子亦念西南隅吐蕃凭陵气颇麤窦氏检察应时须运粮绳桥壮士喜斩木火井穷猿呼八州刺史思一战三城守边却可圗此行入奏计未小密奉圣防恩宜殊绣衣春当霄汉立防服日向庭帏趋省郎京尹必俯拾江花未落还成都江花未落还成都肯访浣花老翁无为君酤酒满眼酤与奴白饭马青刍
　　柟树为风雨所拔叹
　　倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意沧波老树性所爱浦上童童一青盖野客频留惧雪霜行人不过聴竽籁虎倒龙颠委榛棘泪痕血防垂胸臆我有新诗何处吟草堂自此无顔色
　　茅屋为秋风所破歌
　　八月秋髙风怒号巻我屋上三重茅茅飞度江洒江郊髙者挂罥长林梢下者飘转沉塘防南村羣童欺我老无力忍能对面为盗贼公然抱茅入竹去唇焦口燥呼不得归来倚杖自叹息俄顷风定云墨色秋天漠漠向昏黑布衾多年冷似铁骄儿恶卧踏里裂床床屋漏无干处雨脚如麻未断絶自经防乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足
　　天边行
　　天边老人归未得日暮东临大江哭陇右河源不种田胡骑羌兵入巴蜀洪涛滔天风拔木前飞秃鹙后鸿鹄九度附书向洛阳十年骨肉无消息
　　大麦行
　　大麦干枯小麦黄妇女行泣夫走蔵东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡
　　观打鱼歌
　　绵州江水之东津鲂鱼鱍鱍色胜银渔人漾舟沈大网截江一拥数百鳞众鱼常才尽却弃赤鲤腾出如有神潜龙无声老蛟怒回风飒飒吹沙尘饔子左右挥霜刀鲙飞金盘白雪髙徐州秃尾不足忆汉阴槎头逺遁逃鲂鱼肥美知第一既饱欢娱亦萧瑟君不见朝来割素鬐咫尺波涛永相失
　　又观打鱼
　　苍江渔子清晨集设网提纲万鱼急能者操舟疾若风撑突波涛挺叉入小鱼脱漏不可纪半死半生犹戢戢大鱼伤损皆垂头屈强泥沙有时立东津观鱼已再来主人罢鲙还倾杯日暮蛟龙改窟穴山根鳣鲔随云雷干戈兵革鬭未止凤凰麒麟安在哉吾徒胡为纵此乐暴殄天物圣所哀
　　越王楼歌
　　绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情
　　相从歌赠严二别驾
　　我行入东川十步一回首成都乱罢气萧飒浣花草堂亦何有梓中豪杰大者谁本州从事知名久把臂开樽饮我酒酒酣击劒蛟龙吼乌帽拂尘青螺粟紫衣将炙绯衣走铜盘烧蜡光吐日夜如何其初促膝黄昏始扣主人门谁谓俄顷胶在漆万事尽付形骸外百年未见欢娱毕神倾意豁真佳士久客多忧今愈疾髙视乾坤又可愁一躯交态同悠悠埀老遇君未恨晩似君须向古人求
　　光禄坂行
　　山行落日下絶壁西望千山万山赤树枝有鸟乱鸣时暝色无人独归客马惊不忧深谷坠草动只怕长弓射安得更似开元中道路即今多拥隔




　　御定全唐诗录巻二十七
　　钦定四库全书
　　御定全唐诗录巻二十八
　　杜甫【五】
　　古体诗【五】
　　陪王侍御同登东山最髙顶宴姚通泉晩携酒泛江
　　姚公美政谁与俦不减昔时陈太丘邑中上客有柱史多暇日陪骢马游东山髙顶罗珍羞下顾城郭销我忧清江白日落欲尽复携美人登防舟笛声愤怨哀中流妙舞逶迤夜未休灯前往往大鱼出聴曲低昂如有求三更风起寒浪涌取乐喧呼觉船重满空星河光破碎四座宾客色不动请公临深莫相违回船罢酒上马归人生欢防岂有极无使霜露霑人衣
　　春日戯题恼郝使君兄
　　使君意气凌青霄忆昨欢娱常见招细马时鸣金騕褭佳人屡出董娇娆东流江水西飞燕可惜春光不相见
　　愿携王赵两红顔再骋肌肤如素练通泉百里近梓州请公一来开我愁舞处重看花满面尊前还有锦纒头
　　短歌行【赠王郎司直】
　　王郎酒酣拔劒斫地歌莫哀我能拔尔抑塞磊落之奇才豫章翻风白日动鲸鱼跋浪沧溟开且脱佩劒休徘徊西得诸侯棹锦水欲向何门趿珠履仲宣楼头春色深青眼髙歌望吾子眼中之人吾老矣【赠友诗官有王司直即其人也】
　　桃竹杖引【赠章留后】
　　江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂宾客皆叹息怜我老病赠两茎出入爪甲铿有声老夫复欲东南征乗涛鼓枻白帝城路幽必为鬼神夺拔劒或与蛟龙争重为告曰杖兮杖兮尔之生也甚正直慎勿见水踊跃学变化为龙使我不得尔之扶持灭迹于君山湖上之青峰噫风尘澒洞兮豺虎咬人忽失双杖兮吾将曷从【蜀都赋灵夀桃枝注曰桃枝竹属也出垫江县可以为杖】
　　韦讽录事宅观曹将军画马圗
　　国初已来画鞍马神妙独数江都王将军得名三十载人间又见真乗黄曾貌先帝照夜白龙池十日飞霹雳内府殷红马脑盌媫妤传诏才人索盌赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家师子花今之新圗有二马复令识者久叹嗟此皆骑战一敌万缟素漠漠开风沙其余七匹亦殊絶迥若寒空动烟雪霜蹄蹴踏长楸间马官厮养森成列可怜九马争神骏顾视清髙气深稳借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献宝朝河宗无复射蛟江水中君不见金粟堆前松栢里龙媒去尽鸟呼风
　　丹青引【赠曹将军霸】
　　将军魏武之子孙于今为庶为清门英雄割据虽已矣文彩风流今尚存学书初学卫夫人但恨无过王右军丹青不知老将至富贵于我如浮云开元之中常引见承恩数上南薰殿凌烟功臣少顔色将军下笔开生面良相头上进贤冠猛将腰间大羽箭褒公鄂公毛发动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋防将军画善盖有神必逢佳士亦写真即今飘泊干戈际屡貌寻常行路人途穷反遭俗眼白世上未有如公贫但看古来盛名下终日坎纒其身
　　忆昔
　　忆昔开元全盛日小邑犹藏万家室稻米流脂粟米白公私仓廪俱丰实九州道路无豺虎逺行不劳吉日出齐纨鲁缟车班班男耕女桑不相失宫中圣人奏云门天下朋友皆胶漆百余年间未灾变叔孙礼乐萧何律岂闻一绢直万钱有田种谷今流血洛阳宫殿烧焚尽宗庙新除狐兔穴伤心不忍问耆旧复恐初从乱离説小臣鲁钝无所能朝廷记识防禄秩周宣中兴望我皇洒血江汉身衰疾
　　冬狩行【时梓州刺史章彛兼侍御史留后东川】
　　君不见东川节度兵马雄校猎亦似观成功夜发猛士三千人清晨合围步骤同禽兽已毙十七八杀声落日回苍穹幕前生致九青兕馲驼峞垂元熊东西南北百里间髣髴蹴踏寒山空有鸟名鸜鹆力不能髙飞逐走蓬肉味不足登鼎俎何爲见羁虞罗中春搜冬狩候得同使君五马一马骢况今摄行大将权号令颇有前贤风飘然时危一老翁十年厌见旌旗红喜君士卒甚整肃为我回辔擒西戎草中狐兔尽何益天子不在咸阳宫朝廷虽无幽王祸得不哀痛尘再防呜呼得不哀痛尘再防
　　阆山歌
　　阆州城东灵山白阆州城北玉台碧松浮欲尽不尽云江动将崩未崩石那知根无鬼神防已觉气与嵩华敌中原格鬬且未归应结茅斋看青壁
　　阆水歌
　　嘉陵江色何所似石黛碧玉相因依正怜日破浪花出更复春从沙际归巴童荡桨欹侧过水鸡衔鱼来去飞阆中胜事可肠断阆州城南天下稀
　　莫相疑行
　　男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂往时文彩动人主此日饥寒趋路防晩将末契托年少当面输心背面笑寄谢悠悠世上儿不争好恶莫相疑
　　蚕谷行
　　天下郡国向万城无有一城无甲兵焉得铸甲作农器一寸荒田牛得耕牛尽耕蚕亦成不劳烈士泪滂沱男谷女丝行复歌
　　折槛行
　　呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣
　　古栢行
　　孔明庙前有老栢柯如青铜根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青戸牖空落落盘踞虽得地冥冥孤髙多烈风扶持自是神明力正直原因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用
　　缚鸡行
　　小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴人解其缚鸡虫得失无了时注目寒江倚山阁
　　负薪行
　　夔州处女发半华四十五十无夫家更遭防乱嫁不售一生抱恨堪咨嗟土风坐男使女立应当门戸女出入十犹八九负薪归卖薪得钱应供给至老双鬟只垂颈野花山叶银钗并筋力登危集市门死生射利兼盐井面妆首饰杂啼痕地褊衣寒困石根若道巫山女麤丑何得此有昭君村
　　最能行
　　峡中丈夫絶轻死少在公门多在水富豪有钱驾大舸贫穷取给行艓子小儿学问止论语大儿结束随商旅欹帆侧柂入波涛撇漩捎濆无险阻朝发白帝暮江陵顷来目击信有征瞿塘漫天虎须怒归州长年行最能此乡之人气量窄悮竞南风疎北客若道土无英俊才何得山有屈原宅
　　可叹
　　天上浮云如白衣斯须改变如苍狗古往今来共一时人生万事无不有近者抉眼去其夫河东女儿身姓柳丈夫正色动引经酆城客子王季友羣书万巻常暗诵孝经一通看在手贫穷老瘦家卖屐好事就之为防酒豫章太守髙帝孙引为賔客敬颇久闻道三年未曾语小心恐惧闭其口太守得之更不疑人生反覆看亦丑明月无瑕岂容易紫气郁郁犹冲斗时危可仗真豪俊二人得置君侧否太守顷者领山南邦人思之比父母王生早曾拜顔色髙山之外皆培塿用为羲和天为成用平水土地为厚王也论道阻江湖李也丞疑旷前后死为星辰终不灭致君尧舜焉肯朽吾辈碌碌饱饭行风后力牧长回首
　　观公孙大娘弟子舞劒器行【并序】
　　大厯二年十月十九日夔府别驾元持宅见临颍李十二娘舞劒器壮其蔚跂问其所师曰余公孙大娘弟子也开元三载余尚童穉记于郾城观公孙氏舞劒器浑脱浏漓顿挫独出冠时自髙头宜春梨园二伎坊内人洎外供奉晓是舞者圣文神武皇帝初公孙一人而已玉貌锦衣况余白首今兹弟子亦匪盛顔既辨其由来知波澜莫二抚事慷慨聊为劒器行往者吴人张旭善草书书帖数常于邺县见公孙大娘舞西河劒器自此草书长进豪荡感激即公孙可知矣
　　昔有佳人公孙氏一舞劒器动四方观者如山色沮防天地为之久低昂防如羿射九日落矫如羣帝骖龙翔来如雷霆收震怒罢如江海凝清光绛唇珠衷两寂寞晚有弟子传芬芳临颍美人在白帝妙舞此曲神扬扬与余问答旣有以感时抚事增惋伤先帝侍女八千人公孙劒器初第一五十年间似反掌风尘倾动昏王室梨园子弟散如烟女乐余姿映寒日金粟堆南木已拱瞿唐石城草萧瑟玳筵急管曲复终乐极哀来月东出老夫不知其所往足茧荒山转愁疾
　　李潮八分小篆歌
　　苍颉鸟迹既茫昧字体变化如浮云陈仓石鼓又已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木骑曹蔡有邻开元已来数八分潮也奄有二子成三人况潮小篆逼秦相快劒长防森相向八分一字直百金蛟龙盘拏肉屈强吴郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何
　　荆南兵马使太常卿赵公大食刀歌
　　太常楼船声嗷嘈问兵刮冦趋下牢牧出令奔飞百艘猛蛟突兽纷腾逃白帝寒城驻锦袍元冬示我胡国刀壮士短衣头虎毛凭轩拔鞘天为髙翻风转日木怒号氷翼雪淡伤哀猱镌错碧甖鸊鹈膏铓锷已莹虚秋涛鬼物撇捩辞坑壕苍水使者扪赤绦龙伯国人罢钓鼇芮公回首顔色劳分阃救世用贤豪赵公玉立髙歌起揽环结佩相终始万嵗持之防天子得君乱丝与君理蜀江如线如针水荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不库不似长劒须天倚吁嗟光禄英雄弭大食宝刀聊可比丹青宛转麒麟里光芒六合无泥滓
　　王兵马使二角鹰
　　悲台萧飒石巃嵸哀壑杈枒浩呼汹中有万里之长江回风滔日孤光动角鹰翻倒壮士臂将军玉帐轩翠气二鹰猛脑徐绦穟目如愁胡视天地杉鸡竹兔不自惜溪虎野羊俱辟易鞲上锋棱十二翮将军勇鋭与之敌将军树勲起安西昆仑虞泉入马蹄白羽曾肉三狻猊敢决岂不与之齐荆南芮公得将军亦如角鹰下翔云恶鸟飞飞啄金屋安得尔辈开其羣驱出六合枭鸾分
　　狄明府
　　梁公曾孙我姨弟不见十年官济济大贤之后竟陵迟浩荡古今同一体比看叔伯四十人有才无命百寮底今者兄弟一百人几人卓絶秉周礼在汝更用文章为长兄白睂复天啓汝门请从曾翁説太后当朝多巧诋狄公执政在末年浊河终不汚清济国嗣初将付诸武公独廷诤守丹陛禁中决册请房陵前朝长老皆流涕太宗社稷一朝正汉官威仪重昭洗时危始识不世才谁谓荼苦甘如荠汝曹又宜列土食身使门戸多旌棨胡为漂泊岷汉间干谒王侯颇歴抵况乃山髙水有波秋风萧萧露泥泥虎之饥下巉嵒蛟之横出清泚早归来黄土泥衣眼易眯
　　秋风
　　秋风淅淅吹我衣东流之外西日微天清小城捣练急石古细路行人稀不知明月为谁好早晩孤帆他夜归防将白发倚庭树故园池台今是非
　　久雨期王将军不至
　　天雨萧萧滞茅屋空山无以慰幽独鋭头将军来何迟令我心中苦不足数看黄雾乱云时聴严风折乔木泉源泠泠杂猿狖泥泞漠漠饥鸿鹄嵗暮穷阴耿未已人生防面难再得忆尔腰下铁丝箭射杀林中雪色鹿前者坐皮因问毛知子歴险人马劳异兽如飞星宿落应不碍苍山髙安得突骑只五千崒然睂骨皆尔曹走平乱世相催促一豁明主正郁陶忆昔范增碎玉斗未使吴兵着白袍昏昏阊阖闭氛祲十月荆南雷怒号
　　别李秘书始兴寺所居
　　不见秘书心若失及见秘书失心疾安爲动主理信然我独觉子神充实重闻西方止观经老身古寺风泠泠妻儿待米且归去他日杖藜来细聴
　　锦树行
　　今日苦短昨日休嵗云暮矣增离忧霜凋碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天马跂足随牦牛自古圣贤多薄命奸雄恶少皆封侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力一生富贵倾邦国莫愁父母少黄金天下风尘儿亦得
　　赤霄行
　　孔雀未知牛有角渴饮寒泉逢觝触赤霄圃须往来翠尾金花不辞辱江中淘河吓飞燕衔泥却落羞华屋皇孙犹曾莲勺困卫庄见贬伤其足老翁慎莫怪少年葛亮贵和书有篇丈夫垂名动万年记忆细故非髙贤
　　复阴
　　方冬合沓阴塞昨日晚晴今日黑万里飞蓬映天过孤城树羽扬风直江涛簸岸黄沙走云雪埋山苍兕吼君不见夔子之国杜陵翁牙齿半落左耳聋
　　夜归
　　夜半归来冲虎过山黑家中已眠卧傍见北斗向江低仰看明星当空大庭前把烛嗔【一作唤】两炬峡口惊猿闻一个白头老罢舞复歌杖藜不睡谁能那【顾况集闽俗呼子为囝父为郎罢此云老罢亦戏用闽俗语也】
　　醉为马坠诸公携酒相看
　　甫也诸侯老宾客罢酒酣歌拓金防骑马忽忆少年时散蹄迸落瞿塘石白帝城门水云外低身直下八千尺粉堞电转紫游缰东得平冈出天壁江村野堂争入眼埀鞭亸鞚凌紫陌向来皓首惊万人自倚红顔能骑射安知决臆追风足朱汗骖驔犹喷玉不虞一蹶终损伤人生快意多所辱职当忧戚伏衾枕况乃迟暮加烦促朋知来问腆我顔杖藜强起依僮仆语尽还成开口笑提携别扫清谿曲酒肉如山又一时初筵哀丝动豪竹共指西日不相贷喧呼且覆杯中渌何必走马来为问君不见嵇康养生遭杀戮
　　君不见简苏徯
　　君不见道边废弃池君不见前者摧折桐百年死树中琴瑟一斛旧水藏蛟龙丈夫盖棺事始定君今幸未成老翁何恨憔悴在山中湥山穷谷不可处霹雳魍魉兼狂风
　　忆昔行
　　忆昔北寻小有洞洪河怒涛过轻舸辛勤不见华盖君艮岑青辉惨么麽千崖无人万壑静三步回头五步坐秋山眼冷魂未归仙赏心违泪交堕弟子谁依白茅室卢老独启青铜锁巾拂香余捣药尘阶除灰死烧丹火圃沧洲莽空濶金节羽衣飘婀娜落日初霞闪余映倐忽东西无不可松风磵水声合时青兕黄熊啼向我徒然咨嗟抚遗迹至今梦想仍犹左秘诀隠文须内敎晩嵗何功使愿果更讨衡阳董链师南浮早鼓潇湘柂
　　魏将军歌
　　将军昔着从事衫铁马驰突重两衔被坚执锐略西极昆仑月窟东崭岩君门羽林万猛士恶若哮虎子所监五年起家列霜防一日过海收风帆平生流辈徒蠢蠢长安少年气欲尽魏侯骨耸精爽华岳峰尖见秋隼星纒宝校金盘陁夜骑天驷超天河欃枪荧惑不敢动翠蕤云旓相荡摩吾为子起歌都防酒防插劒肝胆露钩陈苍苍风武万嵗千秋奉明主临江节士安足数【荆溪吴子良曰昆仑月窟在西南云东者谓将军略地至西方之极而昆仑月窟反在东也】
　　朱凤行
　　君不见潇湘之山衡山髙山巓朱凤声嗷嗷侧身长顾求其曹翅埀口噤心甚劳下愍百鸟在罗网黄雀最小犹难逃愿分竹实及蝼蚁尽使鸱枭相怒号
　　醉歌行赠公安顔少府请顾八题壁
　　神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学君不见西汉杜陵老诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热忘头白感君意气无所惜一为歌行歌主客
　　夜闻觱篥
　　夜闻觱篥沧江上衰年侧耳情所向邻舟一聴多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难
　　发刘郎浦
　　挂帆早发刘郎浦疾风飒飒昏亭午舟中无日不沙尘岸上空村尽豺虎十日北风风未回客行嵗晩晩相催白头厌伴渔人宿黄帽青鞋归去来
　　风雨看舟前落花戯为新句
　　江上人家桃树枝春寒细雨出疎篱影遭碧水潜勾引风妬红花却倒吹吹花困癫傍舟楫水光风力俱相怯赤憎轻薄遮入怀珍重分明不来接湿久飞迟半欲髙萦沙惹草细于毛蜜蜂蝴蝶生情性偷眼蜻蜓避百劳
　　岳麓山道林二寺行
　　玉泉之南麓山殊道林林壑争盘纡寺门髙开洞庭野殿脚插入赤沙湖五月寒风冷佛骨六时天乐朝香炉地灵步步雪山草僧宝人人沧海珠塔刧宫墙壮丽敌香厨松道清凉俱莲花交响共命鸟金防双回三足乌方丈涉海费时节圃寻河知有无暮年且喜经行近春日兼防暄暖扶飘然斑白身奚适傍此烟霞茅可诛桃源人家易制度橘洲田土仍膏腴潭府邑中甚淳古太守庭内不喧呼昔遭衰世皆晦迹今幸乐国养微躯依止老宿亦未晚富贵功名焉足圗久为野客寻幽惯细学周颙免兴孤一重一掩吾肺腑山鸟山花吾友于宋公放逐曾题壁物色分留与老夫
　　暮秋枉裴道州手札率尔遣兴寄近呈苏涣侍御
　　乆客多枉友朋书素书一月凡一束虚名但防寒温问泛爱不救沟壑辱齿落未是无心人舌存耻作穷途哭道州手札适复至纸长要自三过读盈把那须沧海珠入懐本倚昆山玉拨弃潭州百斛酒芜没潇岸千株菊使我昼立烦儿孙令我夜坐费灯烛忆子初尉永嘉去红顔白面花映肉军符侯印取岂迟紫燕绿耳行甚速圣朝尚飞战鬬尘济世宜引英俊人黎元愁痛防苏息夷狄跋扈徒逡巡授钺筑坛闻意防頽纲漏网期弥纶郭钦上书见大计刘毅答诏惊羣臣他日更仆语不浅明公论兵气益振倾壶箫管黑白发儛劒霜雪吹青春宴筵曾语蘓季子后来杰出云孙比茅斋定王城郭门药物楚老渔商市市北肩舆每聨袂郭南抱瓮亦隠几无数将军西第成早作丞相东山起鸟雀苦肥秋粟菽蛟龙欲蛰寒沙水天下鼓角何时休阵前部曲终日死附书与裴因示苏此生巳媿须人扶致君尧舜付公等早据要路思捐躯
　　嵗晏行
　　嵗云暮矣多北风潇湘洞庭白雪中渔父天寒网罟冻莫徭射雁鸣桑弓去年米贵阙军食今年米贱大伤农髙马达官厌酒肉此辈杼轴茅茨空楚人重鱼不重鸟汝休枉杀南飞鸿况闻处处鬻男女割慈忍爱还租庸往日用钱捉私铸今许铅锡和青铜刻泥为之最易得好恶不合长相防万国城头吹画角此曲哀怨何时终
　　追酬故髙蜀州人日见寄【并序】
　　开文书帙中检所遗忘因得故髙常侍适往居在成都时髙任蜀州刺史人日相忆见寄诗泪洒行间读终篇末自枉诗又十余年莫记存殁又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大厯五年正月二十一日却追酬髙公此作因寄王及敬弟
　　自防蜀州人日作不意清诗久零落今晨散帙眼忽开迸泪幽吟事如昨呜呼壮士多慷慨合沓髙名动寥廓叹我凄凄求友篇感时郁郁匡君略锦里春光空烂漫瑶墀侍臣已冥寞潇湘水国傍鼋鼍鄠杜秋天失雕鹗东西南北更谁论白首扁舟病独存遥拱北辰纒冦盗欲倾东海洗乾坤边塞西蕃最充斥衣冠南渡多崩奔鼓瑟至今悲帝子曳裾何处覔王门文章曹植波澜濶服食刘安徳业尊长笛谁能乱愁思昭州词翰与招魂
　　狂歌行赠四兄
　　与兄行年校一嵗贤者是兄愚者弟兄将富贵等浮云弟切功名好权势长安秋雨十日泥我曹鞴马聴晨鸡公卿朱门未开锁我曹已到肩相齐吾兄睡穏方舒膝不袜不巾踏晓日男啼女哭莫我知身上须缯腹中实今年思我来嘉州嘉州酒重花绕楼楼头吃酒楼下卧长歌短咏还相酬四时八节还拘礼女拜弟妻男拜弟幅巾鞶帯不挂身头脂足垢何曾洗吾兄吾兄巢许伦一生喜怒长任真日斜枕肘寝已熟啾啾唧唧为何人




　　御定全唐诗录巻二十八
　　钦定四库全书
　　御定全唐诗录巻二十九
　　杜甫【六】
　　近体诗
　　重题郑氏东亭
　　华亭入翠微秋日乱清晖崩石欹山树清涟曳水衣紫鳞冲岸跃苍隼防巢归向晩寻征路残云傍马飞天寳初南曹小司冦舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峯嵚岑婵娟宛有尘外数致乃不知兴之所至而作是诗
　　一匮功盈尺三峯意出羣望中疑在野幽处欲生云慈竹春隂覆香炉晓势分惟南将献夀佳气日氛氲
　　与任城许主簿游南池
　　秋水通沟洫城隅进小船晩凉看洗马森木乱鸣蝉菱熟经时雨蒲荒八月天晨朝降白露遥忆旧青氊登兖州城楼
　　东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌蹰
　　对雨书怀走邀许十一簿公
　　东岳云峰起溶溶满太虚震雷翻幕燕骤雨落河鱼座对贤人酒门听长者车相邀愧泥泞骑马到堦除
　　已上人茅斋
　　已公茅屋下可以赋新诗枕簟入林僻茶留客迟江莲揺白羽天棘蔓青丝空忝许询辈难酬支遁词
　　房兵曹胡马诗
　　胡马大宛名锋棱痩骨成竹批双耳峻风入四蹄轻所向无空濶真堪托死生骁腾有如此万里可横行
　　过宋员外之问旧庄
　　宋公旧池馆零落守阳阿枉道只从入吟诗许更过淹留问耆老寂寞向山河更识将军树悲风日暮多
　　夜宴左氏庄
　　风林纎月落衣露净琴张暗水流花径春星帯草堂检书烧烛短看剑引杯长诗罢闻吴咏扁舟意不忘
　　春日忆李白
　　白也诗无敌飘然思不羣清新庾开府俊逸鲍参军渭北春天树江东日暮云何时一樽酒重与细论文
　　送裴二虬作尉永嘉
　　孤屿亭何处天涯水气中故人官就此絶境兴谁同隠吏逢梅福游山忆谢公扁舟吾已就把钓待秋风
　　陪郑广文游何将军山林
　　不识南塘路今知第五桥名园依緑水野竹上青霄谷口旧相得濠梁同见招平生为幽兴未惜马蹄遥百顷风潭上千章夏木清卑枝低结子接叶暗巢莺鲜鲫银丝鲙香芹碧涧羮翻疑柂楼底晚饭越中行万里戎王子何年别月支异花开絶域滋蔓匝清池汉使徒空到神农竟不知露翻兼雨打开拆日离披旁舎连髙竹疎篱带晚花碾涡深没马藤蔓曲藏虵词赋工无益山林迹未賖尽捻书籍卖来问尔东家剰水沧江破残山碣石开緑垂风折笋红绽两肥梅银甲弹筝用金鱼换酒来兴移无洒扫随意坐莓苔风磴吹隂雪云门吼瀑泉酒醒思卧簟衣冷欲装绵野老来看客河鱼不取钱只疑淳朴处自有一山川棘树寒云色茵蔯春藕香脆添生菜美隂益食单凉野鹤清晨出山精白日藏石林蟠水府百里独苍苍忆过杨栁渚走马定昆池醉把青荷叶狂遗白接防刺船思郢客解水乞呉儿坐对秦山晩江湖兴颇随牀上书连屋堦前树拂云将军不好武稚子緫能文醒酒微风入听诗静夜分絺衣挂萝薜凉月白纷纷幽意忽不惬归期无奈何出门流水住回首白云多自笑灯前舞谁怜醉后歌秖应与朋好风雨亦来过
　　重过何氏
　　问讯东桥竹将军有报书倒衣还命驾髙枕乃吾庐花妥莺捎蝶溪喧獭趂鱼重来休沐地真作野人居山雨樽仍在沙沉榻未移犬迎曽宿客鸦防落巢儿云薄翠微寺天清黄子陂向来幽兴极歩屣过东篱落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来往亦无期颇怪朝叅懒应躭野趣长雨抛金锁甲苔卧緑沈枪手自移蒲栁家才足稻粱看君用幽意白日到羲皇到此应常宿相留可判年蹉暮容色怅望好林泉何日霑微禄归山买薄田斯游恐不遂把酒意茫然
　　冬日有怀李白
　　寂寞书斋里终朝独尔思更寻嘉树传不忘角弓诗裋褐风霜入还丹日月迟未因乗兴去空有鹿门期
　　杜位宅守歳
　　守岁阿戎家椒盘已颂花盍簪喧枥马列炬散林鸦四十眀朝过飞腾暮景斜谁能更拘束烂醉是生涯
　　与鄠县源大少府宴渼陂
　　应为西陂好金钱罄一餐饭抄云子白嚼水精寒无计回船下空愁避酒难主人情烂漫持荅翠琅玕
　　崔驸马山亭宴集
　　萧史幽栖地林间踏鳯毛洑流何处入乱石闭门髙客醉挥金椀诗成得绣袍清秋多宴防终日困香醪
　　九日杨奉先防白水崔明府
　　今日潘怀县同时陆浚仪坐开桑落酒来把菊花枝天宇清霜净公堂宿雾披晚酣留客舞鳬舄共差池送张二十参军赴蜀州因呈杨五侍御
　　好去张公子通家别恨添两行秦树直万防蜀山尖御史新騘马叅军旧紫髯皇华吾善处于汝定无嫌陪诸贵公子丈八沟防妓纳凉晩际遇雨
　　落日放船好轻风生浪迟竹深留客处荷净纳凉时公子调氷水佳人雪藕丝片云头上黒应是雨催诗雨来霑席上风急打船头越女红裠湿燕姬翠黛愁缆侵堤栁系幔巻浪花浮归路翻萧飒陂塘五月秋
　　赠髙式顔
　　昔别是何处相逢皆老夫故人还寂寞削迹共艰虞自失论文友空知卖酒垆平生飞动意见尔不能无
　　故武卫将军挽歌
　　严警当寒夜前军落大星壮夫思感决哀诏惜精灵王者今无战书生已勒铭封侯意疎濶编简为谁青舞剑过人絶鸣弓射兽能铦锋行惬顺猛噬失蹻腾赤羽千夫膳黄河十月氷横行沙漠外神速至今称哀挽青门去新阡绛水遥路人纷雨泣天意飒风飚部曲精仍锐匈奴气不骄无由覩雄略大树日萧萧
　　官定后戏赠
　　不作河西尉凄凉为折腰老夫怕趋走率府且逍遥耽酒须微禄狂歌托圣朝故山归兴尽廻首向风飚
　　对雪
　　战哭多新鬼愁吟独老翁乱云低薄暮急雪舞廻风瓢弃樽无緑炉存火似红数州消息断愁坐正书空
　　月夜
　　今夜鄜州月闺中只独看遥怜小儿女未解忆长安香雾云鬟湿清辉玉臂寒何时倚虚幌双照泪痕干
　　元日寄韦氏妹
　　近闻韦氏妹迎在汉钟离郎伯殊方镇京华旧国移春城回北斗郢树发南枝不见朝正使啼痕满面垂
　　春望
　　国破山河在城春草木深感时花溅涙恨别鸟惊心烽火连三月家书抵万金白头搔更短浑欲不胜簪
　　忆幼子
　　骥子春犹隔莺歌暖正繁别离惊节换聪慧与谁论涧水空山道柴门老树村忆渠愁只睡炙背俯晴轩
　　喜逹行在所
　　西忆岐阳信无人遂却回眼穿当落日心死着寒灰雾树行相引莲峰望忽开所亲惊老痩辛苦贼中来愁思胡笳夕凄凉汉苑春生还今日事间道暂时人司章初覩南阳气已新喜心翻倒极呜咽泪霑巾死去凭谁报归来始自怜犹瞻太白雪喜遇武功天影静千官里心苏七校前今朝汉社稷新数中兴年
　　月
　　天上秋期近人间月影清入河蟾不没捣药兎长生只益丹心苦能添白髪明干戈知满地休照国西营
　　留别贾严二阁老两院补阙
　　田园须蹔往戎马惜离羣去逺留诗别愁多任酒醺一秋常苦雨今日始无云山路时吹角那堪处处闻
　　晩行口号
　　三川不可到归路晩山稠落雁浮寒水饥乌集戍楼市朝今日异丧乱几时休逺媿梁江緫还家尚黒头
　　独酌成诗
　　灯花何太喜酒緑正相亲醉里从为客诗成觉有神兵戈犹在眼儒术岂谋身苦被微官缚低头媿野人
　　收京
　　仙仗离丹极妖星照玉除须为下殿走不可好楼居暂屈汾阳驾聊飞燕将书依然七庙略更与万方初生意甘衰白天涯正寂寥忽闻哀痛诏又下圣明朝羽翼懐商老文思忆帝尧叨逢罪已日霑洒望青霄汗马收宫阙春城铲贼壕赏应歌杕杜归及荐樱桃杂卤横戈数功臣甲第髙万方频送喜无乃圣躬劳
　　春宿左省
　　花隠掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何
　　送翰林张司马南海勒碑
　　冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时回
　　晚出左掖
　　昼刻传呼浅春旗簇仗齐退朝花底散归院栁边迷楼雪融城湿宫云去殿低避人焚谏草骑马欲鸡栖
　　送贾阁老出汝州
　　西掖梧桐树空留一院隂艰难归故里去住损春心宫殿青门隔云山紫逻深人生五马贵莫受二毛侵
　　端午日赐衣
　　宫衣亦有名端午被恩荣细葛含风软香罗叠雪轻自天题处湿当暑着来清意内称长短终身荷圣情
　　赠毕四
　　才大今诗伯家贫苦宦卑饥寒奴仆贱顔状老翁为同调嗟谁惜论文笑自知流传江鲍体相顾免无儿
　　奉赠王中允【维】
　　中允声名久如今契濶深共传收庾信不比得陈琳一病縁明主三年独此心穷愁应有作试诵白头吟
　　奉陪郑驸马韦曲
　　韦曲花无頼家家恼杀人緑樽虽尽日白髪好禁春石角钩衣破藤枝刺眼新何时占丛竹头戴小乌巾野寺垂杨里春畦乱水间美花多映竹好鸟不归山城郭终何事风尘岂驻顔谁能共公子薄暮欲俱还至徳二载甫自京金光门出间道归鳯翔乾元初从左拾遗移华州掾与亲故别因出此门有悲往事
　　此道昔归顺西郊贼正繁至今残破胆应有未招魂近侍归京邑移官逺至尊无才日衰老驻马望千门
　　寄髙三十五詹事
　　安穏髙詹事兵戈久索居时来如宦逹岁晚莫情疎天上多鸿雁池中足鲤鱼相看过半百不寄一行书路逢襄阳杨少府入城戱呈杨贠外绾【甫赴华州日许寄贠外茯苓】
　　寄语杨贠外山寒少茯苓归来稍暄暖当为斸青冥翻动神仙窟封题鸟兽形兼将老藤杖扶汝醉初醒
　　得弟消息
　　近有平隂信遥怜舍弟存侧身千里道寄食一家村烽举新酣战啼垂旧血痕不知临老日招得防人魂汝懦归无计吾衰徃未期浪传乌鹊喜深负鹡鸰诗生理何顔面忧端且岁时两京三十口虽在命如丝
　　得舍弟消息
　　乱后谁归得他乡胜故乡直为心厄苦久念与存亡汝书犹在壁汝妾已辞房旧犬知愁恨垂头傍我牀
　　秦州杂诗
　　满目悲生事因人作逺游迟回度陇怯浩荡及闗愁水落鱼龙夜山空鸟防秋西征问烽火心折此淹留秦州山北寺胜迹隗嚣宫苔藓山门古丹青野殿空月明垂叶露云逐度溪风清渭无情极愁时独向东州图领同谷驿道出流沙降虏兼千帐居人有万家马骄珠汗落胡舞白蹄斜年少临洮子西来亦自夸鼓角縁边郡川原欲夜时秋听殷地发风散入云悲抱叶寒蝉静归山独鸟迟万方声一概吾道竟何之南使宜天马由来万匹强浮云连阵没秋草徧山长闻说真龙种仍残老骕骦哀鸣思战鬬迥立向苍苍城上胡笳奏山边汉节归防河赴沧海奉诏发金微士苦形骸黒旌疎鸟兽稀那闻往来戍恨解邺城围莽莽万重山孤城山谷间无风云出塞不夜月临闗属国归何晩楼兰斩未还烟尘独长望衰飒正摧顔闻道寻源使从天此路回牵牛去防许宛马至今来一望幽燕隔何时郡国开东征健儿尽羌笛暮吹哀今日明人眼临池好驿亭丛篁低地碧髙栁半天青稠叠多幽事喧呼阅使星老夫如有此不异在郊坰云气接昆仑涔涔塞雨繁羌童看渭水使客向河源烟火军中幕牛羊岭上村所居秋草净正闭小蓬门萧萧古塞冷漠漠秋云低黄鹄翅垂雨苍鹰饥啄泥蓟门谁自北汉将独征西不意书生耳临衰厌鼓鞞山头南郭寺水号北流泉老树空庭得清渠一邑传秋花危石底晩景卧钟边俛仰悲身世溪风为飒然传道东柯谷深藏数十家对门藤盖瓦映竹水穿沙痩地飜宜粟阳坡可种船人近相报但恐失桃花万古仇池穴潜通小有天神鱼人不见福地语真传近接西南境长怀十九泉何时一茅屋送老白云边未暇泛沧海悠悠兵马间塞门风落木客舎雨连山阮籍行多兴厐公隐不还东柯遂疎懒休镊鬓毛斑东柯好崖谷不与众峰羣落日邀双鸟晴天巻片云野人矜险絶水竹防平分采药吾将老儿童未遣闻边秋隂易久不复辨晨光檐雨乱淋幔山云低度墙鸬鷀窥浅井蚯蚓上深堂车马何萧索门前百草长地僻秋将尽山髙客未归塞云多断续边日少光辉警急烽常报传闻檄屡飞西戎外甥国何得迕天威鳯林戈未息鱼海路常难候火云烽峻悬军幕井干风连西极动月过北庭寒故老思飞将何时议筑坛唐尧真自圣野老复何知晒药能无妇应门幸有儿藏书闻禹穴读记忆仇池为报鸳行旧鹪鹩在一枝
　　月夜忆舍弟
　　戍鼓断人行秋边一雁声露从今夜白月是故乡明有弟皆分散无家问死生寄书长不逹况乃未休兵
　　宿賛公房
　　杖锡何来此秋风已飒然雨荒深院菊霜倒半池莲放逐宁违性虗空不离禅相逢成夜宿陇月向人圎
　　东楼
　　万里流沙道西征过此门但添新战骨不返旧征魂楼角凌风迥城隂带水昏传声看驿使送节向河源
　　雨晴
　　天水秋云薄从西万里风今朝好晴景久雨不妨农塞栁行疎翠山梨结小红胡笳楼上发一雁入髙空
　　寓目
　　一县蒲萄熟秋山苜蓿多闗云常带雨塞水不成河羌女轻烽燧胡儿制骆驼自伤迟暮眼丧乱饱经过
　　山寺
　　野寺残僧少山园细路髙麝香眠石竹鹦鹉啄金桃乱石通人过悬崖置屋牢上方重阁晚百里见秋毫
　　即事
　　闻道花门破和亲事却非人怜汉公主生得渡河归秋思抛云髻腰支賸寳衣羣凶犹索战回首意多违
　　遣怀
　　愁眼看霜露寒城菊自花天风随断柳客泪堕清笳水净楼隂直山昏塞日斜夜来归鸟尽啼杀后栖鸦
　　天河
　　常时任显晦秋至辄分明纵被微云掩终能永夜清含星动双阙伴月落边城牛女年年渡何曽风浪生
　　初月
　　光细岂上影斜轮未安微升古塞外已隐暮云端河汉不改色关山空自寒庭前有白露暗满菊花团
　　归燕
　　不独避霜雪其如俦侣稀四时无失序八月自知归春色岂相访众雏还识机故巢傥未毁防傍主人飞
　　衣
　　亦知戍不返秋至拭清砧已近苦寒月况经长别心宁辞捣熨倦一寄塞垣深用尽闺中力君聼空外音
　　促织
　　促织甚微细哀音何动人草根吟不稳牀下夜相亲久客得无泪放妻难及晨悲丝与急管感激异天真
　　萤火
　　幸因腐草出敢近太阳飞未足临书巻时能防客衣随风隔幔小带雨傍林微十月清霜重飘零何处归
　　蒹葭
　　摧折不自守秋风吹若何暂时花戴雪几处叶沉波体弱春苖早丛长夜露多江湖后揺落亦恐岁蹉
　　苦竹
　　青防亦自守软弱强扶持味苦夏虫避丛卑春鸟疑轩墀曽不重剪伐欲无辞幸近幽人屋霜根结在兹
　　除架
　　束薪已零落瓠叶转萧疎幸结白花了宁辞青蔓除秋虫声不去暮雀意何如寒事今牢落人生亦有初
　　废畦
　　秋蔬拥霜露岂敢惜凋残暮景数枝叶天风吹汝寒緑沾泥滓尽香与岁时防生意春如昨悲君白玉盘
　　夕烽
　　夕烽来不近每日报平安塞上传光小云边落防残照秦通警急过陇自艰难闻道蓬莱殿千门立马看
　　送逺
　　带甲满天地胡为君逺行亲朋尽一哭鞍马去孤城草木岁月晚闗河霜雪清别离巳昨日因见古人情
　　天末怀李白
　　凉风起天末君子意如何鸿雁几时到江湖秋水多文章憎命逹魑魅喜人过应共寃魂语投时赠汨罗
　　空囊
　　翠栢苦犹食晨霞髙可餐世人共卤莽吾道属艰难不爨井晨冻无衣牀夜寒囊空恐羞澁留得一钱看
　　病马
　　乗尔亦已久天寒闗塞深尘中老尽力岁晩病伤心毛骨岂殊众驯良犹至今物微意不浅感动一沉吟
　　蕃剑
　　致此自僻逺又非珠玉装如何有竒怪每夜吐光芒虎气必腾趠龙身宁久藏风尘苦未息持汝奉明王
　　观安西兵过赴闗中待命
　　四镇富精锐摧锋皆絶伦还闻献士卒足以静风尘老马夜知道苍鹰饥着人临危经久战用急始如神竒兵不在众万马救中原谈笑无河北心肝奉至尊孤云随杀气飞鸟避辕门竟日留欢乐城池未觉喧
　　野望
　　清秋望不极迢递起层隂逺水兼天净孤城隠雾深叶稀风更落山迥日初沉独鹤归何晚昏鸦已满林
　　示侄佐
　　多病秋风落君来慰眼前自闻茅屋趣只想竹林眠满谷山云起侵篱涧水悬嗣宗诸子侄早觉仲容贤
　　佐还山后寄
　　山晚浮云合归时恐路迷涧寒人欲到村黒鸟应栖野客茅茨小田家树木低旧谙疎懒叔须汝故相擕白露黄粱熟分张素有期巳应舂得细颇觉寄来迟味岂同金菊香宜配緑葵老人他日爱正想滑流匙防道泉浇圃交横落慢坡葳防秋叶少隠映野云多隔沼连香芰通林带女萝甚闻霜薤白重恵意如何
　　秋日阮隠居致薤三十束
　　隠者柴门内畦蔬绕舍秋盈筐承露薤不待致书求束比青蒭色圎齐玉筯头衰年闗鬲冷味暖并无忧
　　为农
　　锦里烟尘外江村八九家圎荷浮小叶细麦落轻花卜宅从兹老为农去国赊逺惭勾漏令不得问丹砂
　　賔至
　　患气轻时久临江卜宅新喧卑方避俗疎快颇宜人有客过茅宇呼儿正葛巾自锄稀菜甲小摘为情亲
　　田舍
　　田舍清江曲柴门古道旁草深迷市井地僻懒衣裳攑柳枝枝弱枇杷树树香鸬鷀西日照晒翅满鱼梁
　　西郊
　　时出碧鸡坊西郊向草堂市桥官栁细江路野梅香傍架齐书帙看题减药囊无人觉来徃疎懒意何长
　　遣兴
　　干戈犹未定弟妺各何之拭泪霑襟血梳头满面丝地卑荒野大天逺暮江迟衰疾那能久应无见汝时
　　出郭
　　霜露晚凄凄髙天逐望低逺烟盐井上斜景雪峯西故国犹兵马他乡亦鼓鼙江城今夜客还与旧乌啼
　　过南邻朱山人水亭
　　相近竹参差相过人不知幽花欹满树小水细通池归客村非逺残樽席更移看君多道气从此数追随
　　和裴廸登新津寺寄王侍郎
　　何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房
　　岁暮
　　岁暮逺为客边隅还用兵烟尘犯雪岭鼓角动江城天地日流血朝廷谁请缨济时敢爱死寂寞壮心惊
　　奉詶李都督表丈早春作
　　力疾坐清晓来时悲早春转添愁伴客更觉老随人红入桃花嫩青归栁叶新望乡应未已四海尚风尘
　　遣意
　　啭枝黄鸟近泛渚白鸥轻一径野花落孤村春水生衰年催酿黍细雨更移橙渐喜交游絶幽居不用名檐影微微落津流脉脉斜野船明细火宿雁聚圆沙云掩初月香传小树花邻人有美酒稚子夜能赊
　　漫成
　　野日荒荒白春流泯泯清渚蒲随地有村迳逐门成只作披衣惯常从漉酒生眼边无俗物多病也身轻江皋已仲春花下复清晨仰面贪看鸟回头错应人读书难字过对酒满壶频近识峨眉老知予懒是真
　　春夜喜雨
　　好雨知时节当春乃发生随风潜入夜润物细无声野径云俱黒江船火独明晓看红湿处花重锦官城
　　春水
　　三月桃花浪江流复旧痕朝来没沙尾碧色动柴门接缕垂芳饵连筒灌小园已添无数鸟争浴故相喧
　　江亭
　　坦腹江亭暖长吟野望时水流心不竞云在意俱迟寂寂春将晚欣欣物自私故林归未得排闷强裁诗
　　村夜
　　萧萧风色暮江头人不行村舂雨外急邻火夜深明胡羯何多难渔樵寄此生中原有兄弟万里正含情
　　早起
　　春来常早起幽事颇相闗帖石防隤岸开林出逺山一丘藏曲折缓歩有跻攀童仆来城市瓶中得酒还
　　落日
　　落日在帘钩溪边春事幽芳菲縁岸圃樵爨倚滩舟啅雀争枝坠飞虫满院游浊醪谁造汝一酌散千忧
　　徐步
　　整履步青芜荒庭日欲晡芹泥随燕觜花蘂上蜂须把酒从衣湿吟诗信杖扶敢论才见忌实有醉如愚
　　寒食
　　寒食江村路风花髙下飞汀烟轻冉冉竹日净晖晖田父要皆去邻家问不违地偏相识尽鸡犬亦忘归
　　琴台
　　茂陵多病后尚爱卓文君酒肆人间世琴台日暮云野花留寳靥蔓草见罗裠归鳯求凰意寥寥不复闻
　　闻斛斯六官未归
　　故人南郡去去索作碑钱本卖文为活翻令室倒悬荆扉深蔓草土锉冷疎烟老罢休无赖归来省醉眠
　　游修觉寺
　　野寺江天豁山扉花竹幽诗应有神助吾得及春游径石相萦带川云自去留禅枝宿众鸟漂转暮归愁
　　后游
　　寺忆新游处桥怜再渡时江山如有待花栁更无私野润烟光薄沙暄日色迟客愁全为减舍此复何之
　　晚晴
　　村晚惊风度庭幽过雨霑夕阳薫细草江色映疎帘书乱谁能帙杯干可自添时闻有余论未怪老夫潜
　　朝雨
　　凉气晚萧萧江云乱眼飘风鸳藏近渚雨燕集深条黄绮终辞汉巢由不见尧草堂樽酒在幸得过清朝
　　野望因过常少仙
　　野桥齐度马秋望转悠哉竹覆青城合江从灌口来入村樵径引尝果栗皱开落尽髙天日幽人未遣回
　　奉简髙三十五使君
　　当代论才子如公复防人骅骝开道路鹰隼出风尘行色秋将晚交情老更亲天涯喜相见披豁对吾真
　　酬髙使君相赠
　　古寺僧牢落空房客寓居故人供禄米邻舍与园蔬防树容听法三车肯载书草吾岂敢赋或似相如
　　草堂即事
　　荒村建子月独树老夫家雾里江船度风前迳竹斜寒鱼依密藻宿鹭起圎沙蜀酒禁愁得无钱何处赊范二贠外邈吴十侍御郁特枉驾阙展待聊寄此
　　暂往比邻去空问二妙归幽栖诚简略衰白已光辉野外贫家逺村中好客稀论文或不媿肯重欵柴扉
　　观李固请司马弟山水图
　　方丈浑连水天台总映云人间长见畵老去恨空闻范蠡舟偏小王乔鹤不羣此生随万物何路出尘氛髙浪垂飜屋崩崖欲压牀野桥分子细沙岸绕微茫红浸瑚短青悬薜荔长浮查并坐得仙老暂相将
　　赠别何邕
　　生死论交地何由见一人悲君随燕雀薄宦走风尘绵谷元通汉沱江不向秦五陵花满眼传语故乡春
　　赠别郑链赴襄阳
　　戎马交驰际柴门老病身把君诗过日念此别惊神地濶峨眉晚天髙岘首春为于耆旧内试觅姓厐人
　　送叚功曹归广州
　　南海春天外功曹几月程峡云笼树小湖日落船明交趾丹沙重韶州白葛轻幸君因估客时寄锦官城
　　畏人
　　早花随处发春鸟异方啼万里清江上三年落日低畏人成小筑褊性合幽栖门迳从榛草无心走马蹄
　　逺游
　　贱子何人记迷方着处家竹风连野色江沫拥春沙种药扶衰病吟诗解叹嗟似闻胡骑走失喜问京华
　　水槛遣心
　　去郭轩楹敞无村眺望赊澄江平少岸幽树晚多花细雨鱼儿出微风燕子斜城中十万户此地两三家蜀天常夜雨江槛已朝晴叶润林塘密衣干枕席清不堪秖老病何得尚浮名浅把防防酒深凭送此生
　　屏迹
　　用拙存吾道幽居近物情桑麻深雨露燕雀半生成村鼓时时急渔舟个个轻杖藜从白首心迹喜双清晚起家何事无营地转幽竹光团野色舍影漾江流失学从儿懒长贫任妇愁百年浑得醉一月不梳头
　　九日登梓州城
　　伊昔黄花酒如今白髪翁追欢筋力异望逺岁时同弟妺悲歌里朝廷醉眼中兵戈与闗塞此日意无穷
　　九日奉寄严大夫
　　九日应愁思经时冐险艰不眠持汉节何路出巴山小驿香醪嫩重岩细菊斑遥知簇鞍马回首白云间【宝应元年四月代宗即位召武入朝是年徐知道反武阻兵九月尚未出巴】
　　怀旧
　　地下苏司业情亲独有君那因丧乱后便有死生分老罢知明镜悲来望白云自从失词伯不复更论文
　　所思【得台州郑司户防消息】
　　郑老身仍窜台州信始传为农山涧曲卧病海云边世已疎儒素人犹乞酒钱徒劳望牛斗无计斸龙泉
　　不见【近无李白消息】
　　不见李生久佯狂真可哀世人皆欲杀吾意独怜才敏捷诗千首飘零酒一杯匡山读书处头白好归来
　　陪李金吾花下饮
　　胜地初相引徐行得自娱见轻吹鸟毳随意数花须细草称偏坐香醪懒再沽醉归应犯夜可怕李金吾




　　御定全唐诗録巻二十九
　　钦定四库全书
　　御定全唐诗録巻三十
　　杜甫【七】
　　近体诗【二】
　　题武禅师屋壁
　　何年顾虎头满壁畵瀛洲赤日石林气青天江海流锡飞常近鹤杯度不惊鸥似得庐山路真随恵逺游
　　客夜
　　客睡何曽着秋天不肯明巻帘残月影髙枕逺江声计拙无衣食途穷仗友生老妻书数纸应悉未归情
　　客亭
　　秋犹曙色落木更天风日出寒山外江流宿雾中圣朝无弃物老病已成翁多少残生事飘零似转蓬
　　涪江泛舟送韦班归京
　　追饯同舟日伤春一水间飘零为客久衰老羡君还花逺重重树云轻处处山天涯故人少更益鬓毛斑春日梓州登楼
　　行路难如此登楼望欲迷身无却少壮迹有但羇栖江水流城郭春风入鼓鞞双双新燕子依旧已衔泥郪城西原送李判官兄武判官弟赴成都诗
　　凭髙送所亲久坐惜芳辰逺水非无浪他山自有春野花随处发官栁着行新天际伤愁别离筵何太频泛江送魏十八仓曹还京因寄岑中允参范郎中季明
　　迟日深江水轻舟送别筵帝乡愁绪外春色泪痕边见酒须相忆将诗莫浪传若逢岑与范为报各衰年
　　泛江送客
　　二月频送客东津江欲平烟花山际重舟楫浪前轻泪逐劝杯下愁连吹笛生离筵不隔日那得易为情
　　上牛头寺
　　青山意不尽衮衮上牛头无复能拘碍真成浪出游花浓春寺静竹细野池幽何处莺啼切移时独未休
　　望牛头寺
　　牛头见鹤林梯迳绕幽深春色浮山外天河宿殿隂传灯无白日布地有黄金休作狂歌老回看不住心
　　上兜率寺
　　兜率知名寺真如防法堂江山有巴蜀栋宇自齐梁庾信哀虽久何颙好不忘白牛车逺近且欲上慈航
　　望兜率寺
　　树密当山径江深隔寺门霏霏云气重闪闪浪花翻不复知天大空余见佛尊时应清盥罢随喜给孤园数陪李梓州泛江有女乐在诸舫戱为艶曲二首赠李
　　上客回空骑佳人满近船江清歌扇底野旷舞衣前玉袖凌风并金壶隠浪偏竞将明媚色偷眼艶阳天白日移歌袖清霄近笛牀翠眉萦度曲云鬓俨分行立马千山暮回舟一水香使君自有妇莫学野鸳鸯
　　登牛头山亭子
　　路出双林外亭窥万井中江城孤照日山谷逺含风兵革身将老闗河信不通犹残数行泪忍对百花丛陪李梓州王阆州苏遂州李果州四使君登恵义寺
　　春日无人境虚空不住天莺花随世界楼阁寄山巅迟暮身何得登临意惘然谁能解金印潇洒共安禅
　　江亭送眉州辛别驾升之
　　栁影含云幕江波近酒壶异方惊防面终宴惜征途沙晚低风蝶天晴喜浴鳬别离伤老大意绪日荒芜
　　戯题寄上汉中王
　　西汉亲王子成都老客星百年双白鬓一别五秋萤忍断杯中物秖看座右铭不能随皁盖自醉逐浮萍
　　倦夜
　　竹凉侵卧内野月满庭隅重露成防滴稀星乍有无暗飞萤自照水宿鸟相呼万事干戈里空悲清夜徂
　　悲秋
　　凉风动万里羣盗尚纵横家逺传书日秋来为客情愁窥髙鸟过老逐众人行始欲投三峡何由见两京
　　对雨
　　莽莽天涯雨江边独立时不愁巴道路恐湿汉旌旗雪岭防秋急绳桥战胜迟西戎甥舅礼未敢背恩私
　　王命
　　汉北豺狼满巴西道路难血埋诸将甲骨断使臣鞍牢落新烧栈苍茫旧筑坛深懐喻蜀意恸哭望王官
　　有感
　　将帅防恩泽兵戈有岁年至今劳圣主何以报皇天白骨新交战云台旧拓边乗槎断消息无处觅张骞幽蓟余虵豕乾坤尚虎狼诸侯春不贡使者日相望慎勿吞青海无劳问越裳大君先息战归马华山阳洛下舟车入天中贡赋均日闻红粟腐寒待翠华春莫取金汤固长令宇宙新不过行俭徳盗贼本王臣丹桂风霜急青梧日夜凋由来强干地未有不臣朝受钺亲贤往卑宫制诏遥终依古封建岂独听箫诏盗灭人还乱兵残将自疑登坛名絶假报主尔何迟领郡辄无色之官皆有词愿闻哀痛诏端拱问疮痍
　　送元二适江左
　　乱后今相见秋深复逺行风尘为客日江海送君情晋室丹阳尹公孙白帝城经过自爱惜取次莫论兵
　　章梓州水亭【时汉中王兼道士席谦在防同用荷字韵】
　　城晚通云雾亭深到芰荷吏人桥外少秋水席边多近属淮王至髙门蓟子过荆州爱山简吾醉亦长歌
　　翫月呈汉中王
　　夜深露气清江月满江城浮客转危坐归舟应独行闗山同一照乌雀自多惊欲得淮王术风吹晕已生
　　遣愤
　　闻道花门将论功未尽归自从收帝里谁复总戎机蜂虿终怀毒雷霆可振威莫令鞭血地再湿汉臣衣
　　薄暮
　　江水长流地山云薄暮时寒花隠乱草宿鸟择深枝旧国见何日髙秋心苦悲人生不再好鬓髪白成丝
　　西山
　　彞界荒山顶蕃州积雪边筑城依白帝转粟上青天蜀将分旗鼓羌兵助井泉西南背和好杀气日相纒辛苦三城戍长防万里秋烟尘侵火井雨雪闭松州风动将军幕天寒使者裘漫山贼营垒回首得无忧子弟犹深入关城未解围蚕崖鐡马痩灌口米船稀辩士安边防元戎决胜威今朝乌鹊喜欲报凯歌归
　　薄游
　　淅淅风生砌团团日隠墙遥空秋雁灭半岭暮云长病叶多先坠寒花只暂香巴城添泪眼今夜复清光
　　舍弟占归草堂检校聊示此诗
　　久客应吾道相随独尔来孰知江路近频为草堂回鵞鸭宜长数柴荆莫浪开东林竹影薄腊月更须栽
　　放船
　　送客苍溪县山寒雨不开直愁骑马滑故作泛舟回青惜峯峦过黄知橘柚来江流大自在坐稳兴悠哉
　　陪王使君晦日泛江就黄家亭子
　　山豁何时断江平不肯流稍知花改岸始验鸟随舟结束多红粉欢娱恨白头非君爱人客晦日更添愁有迳金沙软无人碧草芳野畦连蛱蝶江槛俯鸳鸯日晩烟花乱风生锦绣香不须吹急管衰老易悲伤
　　南征
　　春岸桃花水云帆枫树林偷生长避地适逺更霑襟老病南征日君恩北望心百年歌自苦未见有知音
　　春逺
　　肃肃花絮晩菲菲红素轻日长唯鸟雀春逺独柴荆数有闗中乱何曽剑外清故乡归不得地入亚夫营
　　暮寒
　　雾隠平郊树风含广岸波沉沉春色静惨惨暮寒多戍鼓犹长击林莺遂不歌忽思髙宴防朱袖拂云和
　　百舌
　　百舌来何处重重秖报春知音兼众语整翮岂多身花密藏难见枝髙听转新过时如发口君侧有谗人
　　游子
　　巴蜀愁谁语吴门兴杳然九江春草外三峡暮帆前厌就成都卜休为吏部眠蓬莱如可到衰白问羣仙
　　滕王亭子
　　寂寞春山路君王不复行古墙犹竹色虚阁自松声鸟雀荒村暮云霞过客情尚思歌吹入千骑把霓旌
　　玉台观
　　浩劫因王造平台访古游防云萧史驻文字鲁恭留宫阙通羣帝乾坤到十洲人传有笙鹤时过此山头
　　送韦郎司直归成都
　　窜身来蜀地同病得韦郎天下干戈满江边岁月长别筵花欲暮春日鬓俱苍为问南溪竹抽梢合过墙
　　别房太尉墓
　　他乡复行役驻马别孤坟近泪无干土低空有断云对碁陪谢传把剑觅徐君唯见林花落莺啼送客闻
　　自阆州领妻子却赴蜀山行
　　汩汩避羣盗悠悠经十年不成向南国复作游西川物役水虚照魂伤山寂然我生无倚着尽室畏途边长林偃风色回复意犹迷衫裛翠微润马衔青草嘶栈悬斜避石桥断却寻溪何日干戈尽飘飘愧老妻行色逓隠见人烟时有无仆夫穿竹语稚子入云呼转石惊魑魅抨弓落狖鼯真供一笑乐似欲慰穷途
　　山馆
　　南国昼多雾北风天正寒路危行木杪身逺宿云端山鬼吹灯灭防人语夜阑鸡鸣问前馆世乱敢求安
　　倚杖
　　看花虽郭内倚杖即溪边山县早休市江桥春聚船狎鸥轻白浪归雁喜青天物色兼生意凄凉忆去年
　　舟前小鵞儿
　　鵞儿黄似酒对酒爱新鹅引颈嗔船逼无行乱眼多翅开遭宿雨力小困沧波客散层城暮狐狸奈若何
　　归来
　　客里有所过归来知路难开门野防走散帙壁鱼干洗杓开新醖低头拭小盘凭谁给麴糵细酌老江干
　　过故斛斯校书庄
　　此老已云殁邻人叹未休竟无宣室召徒有茂陵求妻子寄他食园林非昔游空堂繐帷在淅淅野风秋燕入非傍舍鸥归秖故池断桥无复板卧栁自生枝遂有山阳作多慙鲍叔知素交零落尽白首泪双垂
　　送舍弟頴赴齐州
　　岷岭南蛮北徐闗东海西此行何日到送汝万行啼絶域惟髙枕清风独杖藜危时暂相见衰白意都迷风尘暗不开汝去防时来兄弟分离苦形容老病催江通一柱观日落望乡台客意长东北齐州安在哉诸姑今海畔两弟亦山东去傍干戈觅来看道路通短衣防战地匹马逐秋风莫作俱流落长瞻碣石鸿
　　严郑公宅同咏竹
　　緑竹半含箨新梢才出墙色侵书帙晩隂过酒樽凉雨洗姢姢净风吹细细香但令无剪伐防见拂云长
　　正月三日归溪上有作简院内诸公
　　野外堂依竹篱边水向城蚁浮仍腊味鸥泛已春声药许邻人斸书从稚子擎白头趋幕府深觉负平生
　　春日江村
　　农务村村急春流岸岸深乾坤万里眼时序百年心茅屋还堪赋桃源自可寻艰难贱生理飘泊到如今种竹交加翠栽桃烂漫红经心石镜月到面雪山风赤管随王命银章付老翁岂知牙齿落名玷荐贤中
　　哭严仆射归榇
　　素幔随流水归舟返旧京老亲如宿昔部曲异平生风送蛟龙匣天长骠骑营一哀三峡暮遗后见君情
　　宴戎州杨使君东楼
　　胜絶惊身老情忘发兴竒座从歌妓密乐任主人为重碧拈春酒轻红擘荔枝楼髙欲愁思横笛未休吹
　　渝州候严六侍御不到先下峡
　　闻道乗騘发沙边待至今不知云雨散虚费短长吟山带乌蛮阔江连白帝深船经一柱观留眼共登临
　　禹庙
　　禹庙空山里秋风落日斜荒庭垂橘柚古屋畵龙虵云气生虚壁江声走白沙早知乗四载疏凿控三巴
　　题忠州龙兴寺所居院壁
　　忠州三峡内井邑聚云根小市常争米孤城早闭门空看过客泪莫觅主人恩淹泊仍愁虎深居赖独园
　　旅夜书怀
　　细草微风岸危樯独夜舟星垂平野阔月涌大江流名岂文章着官应老病休飘飘何所似天地一沙鸥
　　怀锦水居止
　　军旅西征僻风尘战伐多犹闻蜀父老不忘舜讴歌天险终难立柴门岂重过朝朝巫峡水逺逗锦江波万里桥南宅百花潭北庄层轩皆面水老树饱经霜雪岭界天白锦城曛日黄惜哉形胜地回首一茫茫
　　老病
　　老病巫山里稽留楚客中药残他日裹花发去年丛夜足霑沙雨春多逆水风合分双赐笔犹作一飘蓬
　　南楚
　　南楚青春异暄寒早早分无名江上草随意岭头云正月蜂相见非时鸟共闻杖藜妨跃马不是故离羣
　　移居夔州郭
　　伏枕云安县迁居白帝城春知催栁别江与放船清农事闻人说山光见鸟情禹功饶断石且就土微平船下防州郭宿雨湿不得上岸别王十二判官
　　依沙宿舸船石瀬月姢姢风起春灯乱江鸣夜雨悬晨钟云外湿胜地石堂烟柔橹轻鸥外含凄觉汝贤
　　宿江边阁
　　暝色延山迳髙斋次水门薄云岩际宿孤月浪中飜鹳鹤追飞静豺狼得食喧不眠忧战伐无力正乾坤
　　不离西阁
　　江栁非时发江花冷色频地偏应有瘴腊近已含春失学从愚子无家住老身不知西阁意肯别定留人
　　西阁夜
　　恍惚寒山暮逶迤白雾昏山虚风落石楼静月侵门击柝可怜子无衣何处村时危闗百虑盗贼尔犹存
　　入宅
　　乱后居难定春归客未还水生鱼复浦云暖麝香山半顶梳头白过眉拄杖斑相看多使者一一问函闗
　　暮春题瀼西新赁草屋
　　久嗟三峡客再与暮春期百舌欲无语繁花能防时谷虚云气薄波乱日华迟战伐何由定哀伤不在兹此邦千树橘不见比封君养拙干戈际全生麋鹿羣畏人江北草旅食瀼西云万里巴渝曲三年实饱闻防云隂复白锦树晓来青身世双蓬鬓乾坤一草亭哀歌时自短醉舞为谁醒细雨荷锄立江猿吟翠屏
　　秋野
　　秋野日疏芜寒江动碧虚系舟蛮井络卜宅楚村墟枣熟从人打葵荒欲自锄盘飱老夫食分减及溪鱼易识浮生理难教一物违水深鱼极乐林茂鸟知归吾老甘贫病荣华有是非秋风吹几杖不厌此山薇礼乐攻吾短山林引兴长掉头纱防仄曝背竹书光风落收松子天寒割蜜房稀疎小红翠驻屐近微香逺岸秋沙白连山晚照红潜鳞输骇浪归翼防髙风砧响家家发樵声个个同飞霜任青女赐被隔南宫身许麒麟画年衰鸳鹭群大江秋易盛空峡夜多闻迳隠千重石帆留一片云儿童解蛮语不必作参军
　　溪上
　　峡内淹留客溪边四五家古苔生窄地秋竹隠疎花塞俗人无井山田饭有沙西江使船至时复问京华课小竖鉏斫舍北果林枝蔓荒秽净讫移牀
　　病枕依茅栋荒鉏净果林背堂资僻逺在野兴清深山雉防求敌江猿应独吟泄云髙不去隐几亦无心众壑生寒早长林巻雾齐青虫悬就日朱果落封泥薄俗防人面全身学马蹄吟诗坐回首随意葛巾低篱弱门何向沙虚岸只摧日斜鱼更食客散鸟还来寒水光难定秋山响易哀天涯稍曛黒倚杖更徘徊
　　东屯北崦
　　盗贼浮生困诛求异俗贫空村唯见鸟落日未逢人步壑风吹面看松露滴身逺山回白首战地有黄尘
　　刈稻了咏懐
　　稻获空云水川平对石门寒风疎落木旭日散鸡豚野哭初闻战樵歌稍出村无家问消息作客信乾坤
　　白帝城楼
　　江度寒山阁城髙絶塞楼翠屏宜晚对白谷防深游急急能鸣雁轻轻不下鸥彝陵春色起渐拟放扁舟
　　峡隘
　　闻说江陵府云沙静眇然白鱼如切玉朱橘不论钱水有逺湖树人今何处船青山各在眼却望峡中天
　　峡口
　　时清闗失险世乱防如林去矣英雄事荒哉割据心芦花留客晚枫树坐猿深疲苶烦亲故诸侯数赐金
　　瞿塘两崖
　　三峡传何处双崖壮此门入天犹石色穿水忽云根猱玃防髯古蛟龙窟宅尊羲和冬驭近愁畏日车翻
　　洞房
　　洞房环佩冷玉殿起秋风秦地应新月龙池满旧宫系舟今夜逺清漏往时同万里黄山北园陵白露中
　　宿昔
　　宿昔青门里蓬莱仗数移花娇迎杂树龙喜出平池落日留王母微风倚少儿宫中行乐秘少有外人知
　　鬬鸡
　　鬬鸡初赐锦舞马既登牀帘下宫人出楼前御栁长仙游终一閟女乐久无香寂寞骊山道清秋草木黄
　　鹦鹉
　　鹦鹉含愁思聪明忆别离翠衿浑短尽红觜漫多知未有开笼日空残旧宿枝世人怜复损何用羽毛竒
　　歴歴
　　歴歴开元事分明在眼前无端盗贼起忽已岁时迁巫峡西江外秦城北斗边为郎从白首卧病数秋天
　　骊山
　　骊山絶望幸花蕚罢登临地下无朝烛人间有赐金鼎湖龙去逺银海雁飞深万岁蓬莱日长悬旧羽林
　　草阁
　　草阁临无地柴扉永不闗鱼龙廻夜水星月动秋山久露晴初湿髙云薄未还泛舟惭小妇飘泊损红顔
　　江月
　　江月光于水髙楼思杀人天边长作客老去一霑巾玉露团清影银河没半轮谁家挑锦字灭烛翠眉颦
　　江上
　　江上日多雨萧萧荆楚秋髙风下木叶永夜揽貂裘勲业频看镜行藏独倚楼时危思报主衰谢不能休
　　中夜
　　中夜江山静危楼望北辰长为万里客有媿百年身故国风云气髙堂战伐尘胡鶵负恩泽嗟尔太平人
　　江汉
　　江汉思归客乾坤一腐儒片云天共逺永夜月同孤落日心犹壮秋风病欲苏古来存老马不必取长途
　　吾宗
　　吾宗老孙子质朴古人风耕凿安时论衣冠与世同在家常早起忧国愿年丰语及君臣际经书满腹中
　　中宵
　　西阁百寻余中宵步绮疏飞星过水白落月动沙虚择木知幽鸟潜波想巨鱼亲朋满天地兵甲少来书
　　秋清
　　髙秋苏肺气白髪自能梳药饵憎加减门庭闷扫除杖藜还客拜爱竹遣儿书十月江平稳轻舟进所如
　　耳聋
　　生年鹖冠子叹世鹿皮翁眼复几时暗耳从前月聋猿鸣秋泪雀噪晚愁空黄落惊山树呼儿问朔风
　　独坐
　　竟日雨冥冥双崖洗更青水花寒落岸山鸟暮过庭暖老须燕玉充饥忆楚萍胡笳在楼上哀怨不堪听白狗斜临北黄牛更在东峡云常照夜江月防兼风晒药安垂老应门试小童亦知行不逮苦恨耳多聋
　　晴
　　久雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷
　　月
　　断续巫山雨天河此夜新若无青嶂月愁杀白头人魍魉移深树虾蟆动半轮故园当北斗直指照西秦并照巫山出新窥楚水清羇栖愁里见二十四回明必验升沉体如知进退情不违银汉落亦伴玉绳横万里瞿塘峡春来六上弦时时开暗室故故满青天爽合风襟静髙当泪脸悬南飞有乌鹊夜久落江边
　　夜雨
　　小雨夜复密廻风吹早秋野凉侵闭户江满带行舟通籍恨多病为郎沗薄游天寒出巫峡醉别仲宣楼
　　日暮
　　牛羊下来久各已闭柴门风月自清夜江山非故园石泉流暗壁草露滴秋根头白灯明里何须花烬繁
　　十七夜对月
　　秋月仍圎夜江村独老身卷帘还照客倚杖更随人光射潜虬动明飜宿鸟频茅斋依橘柚清切露华新
　　月
　　四更山吐月残夜水明楼尘匣元开镜风帘自上钩兎应疑鹤髪蟾亦恋貂裘斟酌姮娥寡天寒奈九秋
　　雨
　　微雨不滑道断云疎复行紫崖奔处黒白鸟去边明秋日新霑影寒江旧落声柴门临野碓半湿捣香秔楚雨石苔滋京华消息迟山寒青兕叫江晚白鸥饥神女花钿落蛟人织杼悲繁忧不自整终日洒如丝
　　夜
　　絶岸风威动寒房烛影微岭猿霜外宿江鸟夜深飞独坐亲雄剑哀歌叹短衣烟尘绕阊阖白首壮心违
　　晓望
　　白帝更声尽阳台曙色分髙峰寒上日叠岭宿霾云地坼江帆隠天清木叶闻荆扉对麋鹿应共尔为羣
　　熟食日示宗文宗武
　　消渇游江汉羇栖尚甲兵防年逢熟食万里逼清明松栢卭山路风花白帝城汝曹催我老回首泪纵横
　　又示两儿
　　令节成吾老他时见汝心浮生看物变为恨与年深长葛书难得江州涕不禁团圎思弟妺行坐白头吟
　　九日
　　旧日重阳日传杯不放杯即今蓬鬓改但愧菊花开北阙心长恋西江首独回茱茰赐朝士难得一枝来旧与苏司业兼随郑广文采花香泛泛坐客醉纷纷野树欹还倚秋砧醒却闻欢娯两冥莫西北有孤云
　　忆郑南玭
　　郑南伏毒寺潇洒到江心石影衔珠阁泉声带玉琴风杉曾曙倚云峤忆春临万里沧浪外龙蛇只自深
　　闷
　　瘴疠浮三蜀风云暗百蛮巻帘唯白水隐几亦青山猿捷长难见鸥轻故不还无钱从滞客有镜巧催顔
　　戱作俳谐体遣闷
　　异俗吁可怪斯人难并居家家养乌鬼顿顿食黄鱼旧识能为态新知已暗疎治生且耕凿只有不闗渠得舍弟观书自中都已逹江陵今兹暮春月末行李合到防州悲喜相兼团圆可待赋诗即事情见乎词
　　尔到江陵府何时到峡州乱离生有别聚集病应瘳飒飒开啼眼朝朝上水楼老身须付托白骨更何忧
　　喜观即到复题短篇
　　巫峡千山暗终南万里春病中吾见弟书到汝为人意荅儿童问来经战伐新泊船悲喜后欵欵话归秦
　　舍弟观归蓝田迎新妇送示两篇
　　汝去迎妻子髙秋念却回即今萤已乱好与雁同来东望西江永南游北户开卜居期静处防有故人杯楚塞难为路蓝田莫滞留衣裳判白露鞍马信清秋满峡重江水开帆八月舟此时同一醉应在仲宣楼第五弟丰独在江左近三四载寂无消息觅使寄此
　　乱后嗟吾在羇栖见汝难草黄骐骥病沙晚鹡鸰寒楚设闗城险呉吞水府寛十年朝夕泪衣袖不曾干闻汝依山寺杭州定越州风尘淹别日江汉失清秋影着啼猿树魂飘结蜃楼明年下春水东尽白云求季秋苏五弟缨江楼夜宴崔十三评事韦少府侄
　　峡险江惊急楼髙月迥明一时今夕防万里故乡情星落黄姑渚秋辞白帝城老人因酒病坚坐看君倾对月那无酒登楼况有江聼歌惊白鬓笑舞拓秋尊蚁添相续沙鸥并一双尽怜君醉倒更觉片心降九月一日过孟十二仓曹十四主簿兄弟
　　藜杖侵寒露蓬门启曙烟力稀经树歇老困拨书眠秋觉追随尽来因孝友偏清谈见滋味尔辈可忘年
　　过客相寻
　　穷老真无事江山已定居地幽忘盥栉客至罢琴书挂壁移筐果呼儿问煮鱼时闻系舟楫及此问吾庐
　　题栢大兄弟山居屋壁
　　叔父朱门贵郎君玉树髙山居精典籍文雅涉风骚江汉终吾老云林得尔曹哀弦绕白雪未与俗人操野屋流寒水山篱带薄云静应连虎穴喧已去人羣笔架霑雨书籖映隙曛萧萧千里足个个五花文
　　秋日寄题郑监湖上亭
　　新作湖边宅还闻賔客过自须开竹迳谁道避云萝官序潘生拙才名贾傅多舍舟应卜地邻接意如何蹔阻蓬莱阁终为江海人挥金应物理拖玉岂吾身羮煮秋莼滑杯迎露菊新赋诗分气象佳句莫频频
　　谒真谛寺禅师
　　兰若山髙处烟霞嶂防重冻泉依细石晴雪落长松问法看诗妄观身向酒慵未能割妻子卜宅近前峰
　　孤雁
　　孤雁不饮啄飞鸣声念羣谁怜一片影相失万重云望尽似犹见哀多如更闻野鵶无意绪鸣噪自纷纷
　　白小
　　白小羣分命天然二寸鱼细微霑水族风俗当园蔬入肆银花乱倾箱雪片虚生成犹拾卵尽取义何如
　　麂
　　永与清溪别防将玉馔俱无才逐仙隠不敢恨庖防乱世轻全物微声及祸枢衣冠兼盗贼饕餮用斯须
　　人日
　　元日到人日未有不隂时氷雪莺难至春寒花较迟云随白水落风振紫山悲蓬鬓稀疎久无劳比素丝
　　江梅
　　梅蘂腊前破梅花年后多絶知春意好最奈客愁何雪树元同色江风亦自波故园不可见巫岫鬰嵯峨
　　春夜峡州田侍御长史津亭留宴
　　北斗三更席西江万里船杖藜登水榭挥翰宿春天白髪烦多酒明星惜此筵始知云雨峡忽尽下牢边
　　泊松滋江亭
　　纱防随鸥鸟扁舟系此亭江湖深更白松竹逺微青一柱全应近髙唐莫再经今宵南极外甘作老人星
　　上已日徐司録林园宴集
　　鬓毛垂领白花蘂亚枝红欹倒衰年废招寻令节同薄衣临积水吹面受和风有喜留攀桂无劳问转蓬夏日杨长宁宅送崔侍御常正字入京
　　醉酒杨雄宅升堂子贱琴不堪垂老鬓还对欲分襟天地西江逺星辰北斗深乌台俯麟阁长夏白头吟
　　官亭夕坐戱简顔十少府
　　南国调寒杵西江浸日车客愁连蟋蟀亭古带蒹葭不返青丝鞚虚烧夜烛花老翁须地主细细酌流霞
　　公安县怀古
　　野旷吕防营江深刘备城寒天催日短风浪与云平洒落君臣契飞腾战伐名维舟倚前浦长啸一含情公安送李二十九弟晋肃入蜀余下沔鄂
　　正解柴桑缆仍看蜀道行樯乌相背发塞雁一行鸣南纪连铜柱西江接锦城凭将百钱卜飘泊问君平
　　宴王使君宅
　　泛爱容霜髪留欢上夜闗自吟诗送老相劝酒开顔戎马今何地乡园独旧山江湖堕清月酩酊任扶还
　　登岳阳楼
　　昔闻洞庭水今上岳阳楼呉楚东南坼乾坤日夜浮亲朋无一字老病有孤舟戎马闗山北凭轩涕泗流
　　宿白沙驿
　　水宿仍余照人烟复此亭驿边沙旧白湖外草新青万象皆春气孤槎自客星随波无限月的的近南溟
　　祠南夕望
　　百丈牵江色孤舟泛日斜兴来犹杖屦目断更云沙山鬼迷春竹湘娥倚暮花湖南清絶地万古一长嗟
　　野望
　　纳纳乾坤大行行郡国遥云山兼五岭风壤带三苖野树侵江濶春蒲长雪消扁舟空老去无补圣明朝
　　暮秋将归秦留别湖南幕府亲友
　　水濶苍梧野天髙白帝秋途穷那免哭身老不禁愁大府才能防诸公徳业优北归冲雨雪谁悯弊貂裘
　　舟中夜雪有怀卢十四侍御弟
　　朔风吹桂水朔雪夜纷纷暗度南楼月寒深北渚云烛斜初近见舟重竟无闻不识山隂道听鸡更忆君
　　对雪
　　北雪犯长沙胡云冷万家随风且间叶带雨不成花金错囊从罄银壶酒易赊无人竭浮蚁有待至昏鸦
　　楼上
　　天地空搔首频抽白玉簪皇舆三极北身事五湖南恋阙劳肝肺论材媿杞柟乱离难自救终是老湘潭
　　发潭州
　　夜醉长沙酒晓行湘水春岸花飞送客樯燕语留人贾傅才未有褚公书絶伦髙名前后事回首一伤神
　　衡州送李大夫七丈勉赴广州
　　斧钺下青冥楼船过洞庭北风随爽气南斗避文星日月笼中鸟乾坤水上萍王孙丈人行垂老见飘零
　　舟泛洞庭
　　蛟室围青草龙堆拥白沙防江盘古木迎櫂舞神鵶破浪南风正收颿畏日斜云山千万叠底处上仙槎
　　李盐防
　　落叶春风起髙城烟雾开杂花分户映娇燕入檐回一见能倾座虚懐只爱才盐官虽绊骥名是汉庭来
　　巴西驿亭观江涨呈窦使君
　　向晚波微緑连空岸脚青日兼春有暮愁与醉无醒漂泊犹杯酒踌躇此驿亭相看万里外同是一浮萍
　　巴西闻收宫阙送班司马入京
　　闻道收宗庙鸣銮自陜归倾都看黄屋正殿引朱衣剑外春天逺巴西勑使稀念君经世乱匹马向王畿
　　去蜀
　　五载客蜀郡一年居梓州如何闗塞阻转作潇湘游世事已黄髪残生随白鸥安危大臣在不必泪长流
　　放船
　　收帆下急水巻幔逐回滩江市戎戎暗山云淰淰寒村荒无径入独鸟怪人看已泊城楼底何曾夜色防













　　御定全唐诗録巻三十
　　钦定四库全书
　　御定全唐诗録巻三十一
　　杜甫【八】
　　近体诗【三】
　　冬日洛城北谒元皇帝庙
　　配极都閟凭虚禁御长守祧严具礼掌节镇非常碧瓦初寒外金茎一气旁山河扶绣户日月近雕梁仙李盘根大猗兰奕叶光世家遗旧史道徳付今王畵手看前辈吴生逺擅塲森罗移地轴妙絶动宫墙五圣聨龙衮千官列雁行冕旒俱秀发旌斾尽飞扬翠栢深留景红梨迥得霜风筝吹玉柱露井冻银牀身退卑周室经传拱汉皇谷神如不死养拙更何乡
　　投赠哥舒开府二十韵
　　今代麒麟阁何人第一功君王自神武驾驭必英雄开府当朝杰论兵迈古风先锋百胜在略地两隅空青海无传箭天山早挂弓亷颇仍走敌魏绛已和戎每惜河
　　湟弃新兼节制通智谋垂睿想出入冠诸公日月低秦树乾坤绕汉宫胡人愁逐北宛马又从东受命边沙逺归来御席同轩墀曽宠鹤畋猎旧非熊茅土加名数山河誓始终防行遗战伐契合动昭融勲业青冥上交亲气槩中未为朱履客已见白头翁壮节初题柱生涯独转蓬防年春草歇今日暮途穷军事留孙楚行间识吕防防身一长剑将欲倚崆峒
　　上韦左相二十韵
　　鳯厯轩辕纪龙飞四十春八荒开夀域一气转洪钧霖雨思贤佐丹青忆老臣应图求骏马惊代得麒麟沙汰江河浊调和鼎鼐新韦贤初相汉范叔已归秦盛业今如此传经固絶伦豫樟深出地沧海阔无津北斗司喉舌东方领搢绅持衡留藻鉴听履上星辰独歩才超古余波徳照邻聪明过管辂尺牍倒陈遵岂是池中物由来席上珍庙堂知至理风俗尽还淳才杰俱登用愚防但隠沦长卿多病久子夏索居频回首驱流俗生涯似众人巫咸不可问邹鲁莫容身感激时将晚苍茫兴有神为公歌此曲涕泪在衣巾
　　奉赠太常张卿垍二十韵
　　方丈三韩外昆仑万国西建标天地濶诣絶古今迷气得神仙迥恩承雨露低相门清议众儒术大名齐轩冕罗天阙琳琅识介珪伶官诗必诵防乐典犹稽健笔凌鹦鹉铦锋莹鸊鹈友于皆挺防公望各端倪通籍逾青琐亨衢照紫泥灵虬传夕箭归马散霜蹄能事闻重译嘉謩及逺黎弼谐方一展班序更何跻适越空颠踬游梁竟惨凄谬知终畵虎微分是醯鸡萍泛无休日桃隂想旧蹊吹嘘人所羡腾跃事仍暌碧海真难涉青云不可梯顾深慙鍜链才小辱提擕槛束哀猿叫枝惊夜鹊栖防时陪羽猎应指钓璜溪
　　敬赠郑諌议十韵
　　谏官非不逹诗义早知名破的由来事先锋孰敢争思飘云物外律中鬼神惊毫髪无遗恨波澜独老成野人宁得所天意薄浮生多病休儒服冥捜信客旌筑居仙缥缈旅食岁峥嵘使者求顔阖诸公厌祢衡将期一诺重歘使寸心倾君见途穷哭宜忧阮步兵
　　奉赠鲜于京兆二十韵
　　王国称多士贤良复防人异才应间出爽气必殊伦始见张京兆宜居汉近臣骅骝开道路雕鹗离风尘侯伯知何等文章实致身奋飞超等级容易失沉沦脱略磻溪钓操持郢匠斤云霄今已逼台衮更谁亲鳯穴雏皆好龙门客又新义声纷感激败绩自逡廵途逺欲何向天髙难重陈学诗犹孺子乡赋念嘉賔不得同晁错呼嗟后郄诜计疎疑翰墨时过忆松筠献纳纡皇眷中间谒紫宸且随诸彦集方觊薄才伸破胆遭前政隂谋独秉钧微生霑忌刻万事益酸辛交合丹青地恩倾雨露辰有儒愁饿死早晚报平津
　　赠特进汝阳王二十韵
　　特进羣公表天人夙徳升霜蹄千里骏风翮九霄鹏服礼求毫髪惟忠忘寝兴圣情常有眷朝退若无凭仙醴来浮蚁竒毛或赐鹰清闗尘不杂中使日相乘晚节嬉游简平居孝义称自多亲棣蕚谁敢问山陵学业醇儒富辞华哲匠能笔飞鸾耸立章罢鳯骞腾精理通谈笑忘形向友朋寸长堪缱绻一诺岂骄矜已忝归曹植何知对李膺招要恩屡至崇重力难胜披雾初欢夕髙秋爽气澄樽罍临极浦鳬雁宿张灯花月穷防宴炎天避鬰蒸砚寒金井水檐动玉壶氷瓢饮唯三迳岩栖在百层且持蠡测海况挹酒如渑鸿寳宁全秘丹梯庶可凌淮王门有客终不媿孙登
　　奉寄河南韦尹丈人
　　有客传河尹逢人问孔融青囊仍隠逸章甫尚西东鼎食分门户词塲继国风尊荣瞻地絶疎放忆途穷浊酒寻陶令丹砂访葛洪江湖漂裋褐霜雪满飞蓬牢落乾坤大周流道术空谬慙知蓟子真怯笑扬雄盘错神明惧讴歌徳义丰尸乡余土室谁话喌鸡翁
　　与李十二白同寻范十隠居
　　李侯有佳句往往似隂铿余亦东防客怜君如弟兄醉眠秋共被擕手日同行更想幽期处还寻北郭生入门髙兴发侍立小童清落景闻寒杵屯云对古城向来吟橘颂谁欲讨莼羮不愿论簪笏悠悠沧海情
　　临邑舍弟书至苦雨黄河泛溢隄防之患簿领所忧因寄此诗用寛其意
　　二仪积风雨百谷漏波涛闻道洪河坼遥连沧海髙职思忧悄悄郡国诉嗷嗷舍弟卑栖邑防川领簿曹尺书前日至版筑不时操难假鼋鼍力空瞻乌鹊毛燕南吹畎畆济上没蓬蒿螺蚌满近郭蛟螭乗九皋徐闗深水府碣石小秋毫白屋留孤树青天失万艘吾衰同泛梗利涉想蟠桃倚赖天涯钓犹能掣巨鼇
　　送蔡希曽都尉还陇右因寄髙三十五书记
　　蔡子勇成癖弯弓西射胡健儿宁鬬死壮士耻为儒官是先锋得材縁挑战须身轻一鸟过枪急万人呼云幕随开府春城赴上都马头金匼匝駞背锦模糊咫尺雪山路归飞青海隅上公犹宠锡突将且前驱汉使黄河逺凉州白麦枯因君问消息好在阮元瑜
　　赠翰林张四学士垍
　　翰林逼华盖鲸力破沧溟天上张公子宫中汉客星赋诗拾翠殿佐酒望云亭紫诰仍兼绾黄麻似六经内分金带赤恩与荔枝青无复随髙鳯空余泣聚萤此生任春草垂老独漂萍傥忆山阳防悲歌在一听
　　遣兴
　　骥子好男儿前年学语时问知人客姓诵得老夫诗世乱怜渠小家贫仰母慈鹿门防不遂雁足系难期天地军麾满山河战角悲傥归免相失见日敢辞迟
　　得家书
　　去凭游客寄来为附家书今日知消息他乡且旧居熊儿幸无恙骥子最怜渠临老羇孤极伤时防合疎二毛趋帐殿一命侍鸾舆北阙妖氛满西郊白露初凉风新过雁秋雨欲生鱼农事空山里眷言终荷锄
　　奉送郭中丞兼太仆卿充陇右节度使三十韵
　　诏发西山将秋屯陇右兵凄凉余部曲燀赫旧家声雕鹗乗时去骅骝顾主鸣艰难须上防容易即前程斜日当轩盖髙风巻斾旌松悲天水冷沙乱雪山清和虏犹怀恵防边不敢惊古来于异域镇静示専征燕蓟奔封豕周秦触骇鲸中原何惨黩余孽尚纵横箭入昭阳殿笳吟细柳营内人红褏泣王子白衣行宸极祅星动园陵杀气平空余金椀出无复繐帷轻毁庙天飞雨焚宫火彻明罘罳朝共落棆桷夜同倾三月师逾整羣凶势就烹疮痍亲接战勇决冠垂成妙誉期元宰殊恩且列卿防时回节钺戮力扫欃枪圭窦三千士云梯七十城耻非齐说客秖似鲁诸生通籍微班忝周行独坐荣随肩趋漏刻短髪寄簪缨径欲依刘表还疑厌祢衡渐衰那此别忍泪独含情废邑狐狸语空村虎豹争人频坠涂炭公岂忘精诚元帅调新律前军压旧京安边仍扈从莫作后功名
　　送杨六判官使西蕃
　　送逺秋风落西征海气寒帝京氛祲满人世别离难絶域遥怀怒和亲愿结欢勑书怜賛普兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟怪汉节野童看边酒排金盏夷歌捧玉盘草肥蕃马健雪重拂庐干慎尔参筹画从兹正羽翰归来权可取九万一朝抟
　　行次昭陵
　　旧俗疲庸主羣雄问独夫防归龙鳯质威定虎狼都天属尊尧典神功协禹谟风云随絶足日月继髙衢文物多师古朝廷半老儒直词宁戮辱贤路不﨑岖往者灾犹降苍生喘未苏指麾安率土荡涤抚洪鑪壮士悲陵邑幽人拜鼎湖玉衣晨自举鐡马汗常趋松栢瞻虚殿尘沙立暝途寂寥开国日流恨满山隅
　　重经昭陵
　　草昩英雄起讴歌厯数归风尘三尺剑社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠微再窥松栢路逺见五云飞
　　喜闻官军已临贼冦二十韵
　　胡骑潜京县官军拥贼壕鼎鱼犹假息穴蚁欲何逃帐殿罗冕辕门照白袍秦山当警跸汉苑入旌旄路失羊肠险云横雉尾髙五原空壁垒八水散风涛今日防天意游魂贷尔曹乞降那更得尚诈莫徒劳元帅归龙种司空握豹韬前军苏武节左将吕防刀兵气回飞鸟威声没巨鼇戈鋋开雪色弓矢尚秋毫天步艰方尽时和运更遭谁云遗毒螫已是沃腥臊睿想丹墀近神行羽卫牢花门腾絶漠拓羯渡临洮此辈感恩至羸俘何足操锋先衣染血骑突剑吹毛喜觉都城动悲怜子女号家家卖钗钏只待献春醪
　　郑驸马池台喜遇郑广文同饮
　　不谓生戎马何知共酒杯然脐郿坞败握节汉臣回白髪千茎雪丹心一寸灰别离经死地披写忽登台重对秦箫发俱过阮宅来留连春夜舞泪落强徘徊
　　送许八拾遗归江宁觐省甫昔时常客游此县于许生处乞瓦棺寺维摩图像志诸篇末
　　诏许辞中禁慈顔赴北堂圣朝新孝理祖席倍辉光内帛惊偏重宫衣着更香淮隂清夜驿京口渡江航春隔鸡人昼秋期燕子凉赐书夸父老寿酒乐城隍看畵曽饥渇追踪恨淼茫虎头金粟影神妙独难忘
　　寄彭州髙三十五使君适虢州岑二十七长史参三十韵
　　故人何寂寞今我独凄凉老去才难尽秋来兴甚长物情尤可见辞客未能忘海内知名士云端各异方髙岑殊缓步沈鲍得同行意惬关飞动篇终接混茫举天悲富骆近代惜卢王似尔官仍贵前贤命可伤诸侯非弃掷半刺已翺翔诗好防时见书成无信将男儿行处是客子鬭身强羇旅推贤圣沉绵抵咎殃三年犹疟疾一鬼不销亡隔日捜脂髓増寒抱雪霜徒然潜隙地有腼屡鲜妆何太龙钟极于今出处妨无钱居帝里尽室在边疆刘表虽遗恨厐公至死藏心微傍鱼鸟肉痩怯豺狼陇草萧萧白洮云片片黄彭门剑阁外虢略鼎湖旁荆玉簪头冷巴牋染翰光乌麻蒸续晒丹橘露应尝岂异神仙宅俱兼山水乡竹斋烧药灶花屿读书牀更得清新否遥知对属忙旧官宁改汉淳俗本归唐济世宜公等安贫亦士常蚩尤终戮辱羌羯漫猖狂防待祅氛静论文暂裹粮
　　寄岳州贾司马六丈巴州严八使君两阁老五十韵
　　衡岳啼猿里巴州鸟道边故人俱不利谪宦两悠然开辟乾坤正荣枯雨露偏长沙才子逺钓濑客星悬忆昨趋行殿殷忧捧御筵讨胡愁李广奉使待张骞无复云台仗虚修水战船苍茫城七十流落剑三千畵角吹秦晋旄头俯涧瀍小儒轻董卓有识笑苻坚浪作禽填海那将血射天万方思助顺一鼓气无前隂散陈仓北晴熏太白巅乱麻尸积卫破竹势临燕法驾还双阙王师下八川此时霑奉引佳气拂周旋貔虎开金甲麒麟受玉鞭侍臣谙入仗廐马解登仙花动朱楼雪城凝碧树烟衣冠心惨怆故老泪潺湲哭庙悲风急朝正霁景鲜月分梁汉米春得水衡钱内蘂繁于缬宫莎软胜绵恩荣同拜手出入最随肩晩着华堂醉寒重绣被眠辔齐兼秉烛书枉满怀牋每觉升元辅深期列大贤秉钧方咫尺铩翮再聨翩禁掖朋从改微班性命全青蒲甘受戮白髪竟谁怜弟子贫原宪诸生老伏防师资谦未逹乡党敬何先旧好肠堪断新愁眼欲穿翠干危栈竹红腻小湖莲贾笔论孤愤严诗赋几篇定知深意苦莫使众人传贝锦无停织朱丝有断弦浦鸥防碎首霜鹘不空拳地僻昏炎瘴山稠隘石泉且将碁度日应用酒为年典郡终微眇治中实弃捐安排求傲吏比兴展归田去去才难得苍苍理又古人称逝矣吾道卜终焉陇外翻投迹渔阳复控笑为妻子累甘与岁时迁亲故行稀少兵戈动接聮他乡饶梦寐失侣自迍邅多病加淹泊长吟阻静便如公尽雄俊志在必腾骞
　　寄李十二白二十韵
　　昔年有狂客号尔谪仙人笔落惊风雨诗成泣鬼神声名从此大汩没一朝伸文彩承殊渥流传必絶伦龙舟移棹晩兽锦夺袍新白日来深殿青云满后尘乞归优诏许遇我宿心亲未负幽栖志兼全宠辱身剧谈怜野逸嗜酒见天真醉舞梁园夜行歌泗水春才髙心不展道屈善无邻处士祢衡俊诸生原宪贫稻梁求未足薏苡谤何频五岭炎蒸地三危放逐臣几年遭鵩鸟独泣向麒麟苏武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫怪恩波隔乗槎与问津
　　奉和严中丞西城晩眺十韵
　　汲黯匡君切亷颇出将频直词才不世雄略动如神政简移风速诗清立意新层城临暇景絶域望余春旗尾蛟龙防楼头燕雀驯地平江动蜀天阔树浮秦帝念深分阃军须逺筭缗花罗封蛱蝶瑞锦送麒麟辞第输髙义观图忆古人征南多兴绪事业闇相亲
　　伤春
　　天下兵虽满春光日自浓西京疲百战北阙任羣凶关塞三千里烟花一万重防尘清露急御宿且谁供殷复前王道周迁旧国容蓬莱足云气应合总从龙
　　莺入新年语花开满故枝天青风卷幔草碧水通池牢落官军速萧条万事危鬓毛元自白泪防向来垂不是无兄弟其如有别离巴山春色静北望转逶迤
　　日月还相鬬星辰屡合围不成诛执法焉得变危机大角纒兵气钩陈出帝畿烟尘昏御道耆旧把天衣行在诸军阙来朝大将稀贤多隠屠钓王肯载同归
　　王阆州筵奉酬十一舅惜别之作
　　万壑树声满千崖秋气髙浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹄失侣自哀号
　　春归
　　苔迳临江竹茅檐覆地花别来频甲子归到又春华倚杖看孤石倾壶就浅沙逺鸥浮水静轻燕受风斜世路虽多梗吾生亦有涯此身醒复醉乗兴即为家
　　寄李十四贠外布十二韵【新除司议郎兼万州别驾虽尚伏枕已闻理装】
　　名叅汉望苑职述景题舆巫峡将之郡荆门好附书逺行无自苦内热比何如正是炎天阔那堪野馆疎黄牛平驾浪畵鹢上凌虚试待盘涡歇方期解缆初闷能过小径自为摘嘉蔬渚栁元幽僻村花不扫除宿隂繁素柰过雨乱红蕖寂寂夏先晩泠泠风有余江清心可莹竹冷髪堪梳直作移巾几秋帆发敝庐
　　遣闷奉呈严公二十韵
　　白水鱼竿客清秋鹤髪翁胡为来幕下秖合在舟中黄巻真如律青袍也自公老妻忧坐痹幼女问头风平地専欹倒分曹失异同礼甘衰力就义忝上官通畴昔论诗早光辉仗钺雄寛容存性拙剪拂念途穷露裛思藤架烟霏想桂丛信然触网直作鸟窥笼西岭纡村北南江绕舍东竹皮寒旧翠椒实雨新红浪簸船应拆杯干瓮即空籓篱生野径斤斧任樵童束缚酬知已蹉跎効小忠周防期稍稍太简遂怱怱晓入朱扉启昏归畵角终不成寻别业未敢息微躬乌鹊愁银汉驽骀怕锦幪防希全物色时放倚梧桐
　　奉观严郑公防事岷山沲江畵图十韵
　　沲水流中座岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得微茫岭雁随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭旁绘事功殊絶幽襟兴激昻从来谢太傅丘壑道难忘
　　东屯月夜
　　抱疾漂萍老防边旧谷屯春农亲异俗岁月在衡门青女霜枫重黄牛峡水喧泥留虎鬬迹月挂客愁村乔木澄稀影轻云倚细根数惊闻雀噪暂睡想猿蹲日转东方白风来北斗昏天寒不成寐无梦寄归魂
　　上白帝城
　　江城含变态一上一回新天欲今朝雨山归万古春英雄余事业衰迈久风尘取醉他乡客相逢故国人兵戈犹拥蜀赋敛强输秦不是烦形胜深慙畏损神
　　谒先主庙
　　惨澹风云防乗时各有人力侔分社稷志屈偃经纶复汉留长策中原仗老臣杂耕心未已欧血事酸辛覇气西南歇雄图厯数屯锦江原过楚剑阁复通秦旧俗存祠庙空山泣鬼神虚檐交鸟道枯木半龙鳞竹送清溪月苔移玉座春闾阎儿女换歌舞岁时新絶域归舟逺荒城系马频如何对揺落况乃久风尘孰与闗张并功临耿邓亲应天才不小得士契无邻迟暮堪帷幄飘零且钓缗向来忧国泪寂寞洒衣巾
　　诸葛庙
　　久游巴子国屡入武侯祠竹日斜虚寝溪风满薄帷君臣当共济贤圣亦同时翊戴归先主并吞更出师虫虵穿畵壁巫觋醉蛛丝欻忆吟梁父躬耕也未迟
　　偶题
　　文章千古事得失寸心知作者皆殊列名声岂浪垂骚人嗟不见汉道盛于斯前辈飞腾入余波绮丽为后贤兼旧列厯代各清规法自儒家有心从弱岁疲永怀江左逸多谢邺中竒騄骥皆良马骐驎带好儿车轮徒已斲堂构惜仍亏漫作潜夫论虚传幼妇碑缘情慰漂荡抱疾屡迁移经济惭长防飞栖假一枝尘沙傍蜂虿江峡绕蛟螭萧瑟唐虞逺聮翩楚汉危圣朝兼盗贼异俗更喧卑鬰鬰星辰剑苍苍云雨池两都开幕府万防挿军麾南海残铜柱东风避月支音书恨乌鹊号怒怪熊罴稼穑分诗兴柴荆学土宜故山迷白阁秋水隠黄陂不敢要佳句愁来赋别离
　　秋日防府咏怀奉寄郑监审李賔客之芳一百韵
　　絶塞乌蛮北孤城白帝边飘零仍百里消渇已三年雄剑鸣开匣羣书满系船乱离心不展衰谢日萧然筋力妻孥问菁华岁月迁登临多物色陶冶赖诗篇峡束沧江起岩排石树圆拂云霾楚气朝海蹴吴天煮井为盐速烧畬度地偏有时惊叠嶂何处觅平川鸂鶒防防舞猕猴垒垒悬碧萝长似带锦石小如钱春草何曽歇寒花亦可怜猎人吹戍火野店引山泉唤起搔头急扶行防屐穿两京犹薄产四海絶随肩幕府初交辟郎官幸备贠时犹旅寓萍泛苦夤縁药饵虚狼籍秋风洒静便开襟驱瘴疠明目扫云烟髙宴诸侯礼佳人上客前哀筝伤老大华屋艶神仙南内开元曲常时弟子传法歌声变转满座涕潺湲【都督栢中丞筵闻梨园弟子李仙奴歌】吊影防州僻回肠杜曲煎即今龙廐水莫带犬戎羶耿贾扶王室萧曹拱御筵乘威灭蜂虿戮力効鹰鹯旧物森犹在凶徒恶未悛国须行战伐人忆止戈鋋奴仆何知礼恩荣错与权胡星一彗孛黔首遂拘挛哀痛丝纶切烦苛法令蠲业成陈始王兆喜出于畋宫禁经纶密台阶翊戴全熊罴载吕望鸿雁美周宣侧听中兴主长吟不世贤音徽一柱数道里下牢千【郑在江陵李在夷陵】郑李光时论文章并我先隂何尚清省沈宋歘聮翩律比昆仑竹音知燥湿弦风流俱善价惬当久忘筌置驿常如此登龙盖有焉虽云隔礼数不敢坠周旋髙视收人表虚心味道马来皆汗血鹤唳必青田羽翼商山起蓬莱汉阁连管宁纱防净江令锦袍鲜东郡时题壁南湖日扣舷逺游凌絶境佳句染华牋每欲孤飞去徒为百虑牵生涯已寥落国步尚迍邅衾枕成芜没池塘作弃捐【平生多病卜筑遣懐】别离忧怛怛伏腊涕涟涟露菊斑酆镐秋蔬影涧瀍共谁论昔事几处有新阡富贵空回首喧争懒着鞭兵戈尘漠漠江汉月姢姢局促防秋燕萧疎听晚蝉雕虫防记忆烹鲤问沉绵卜羡君平杖偷存子敬毡囊空把钗钏米尽坼花钿甘子隂凉叶茅斋八九椽阵图沙北岸市暨瀼西巅【市暨音既峡人目市井处曰市暨八阵图市暨防人语也江水横通山谷处方人谓之瀼】羁绊心常折栖迟病即痊紫收岷岭芋白种陆池莲色好梨胜颊穰多栗过拳勅防唯一味求饱或三鳣儿去看鱼笱人来坐马鞯【一云俗异邻蛟室朋来坐马鞯】缚柴门窄窄通竹溜防防堑抵公畦棱【京师农人指田逺近多云几棱棱音去声】村依野庙壖缺篱将棘拒倒石赖藤纒借问频朝谒何如稳醉眠谁云行不逮自觉坐能坚雾雨银章涩馨香粉署妍紫鸾无近逺黄雀任翩翾困学违从众明公各勉旃声华夹宸极早晚到星躔恳谏留匡鼎诸儒引服防不过输鯾直防是正陶甄宵旰忧虞轸黎元疾苦骈云台终日畵青简为谁编行路难何有招寻兴已専由来具飞檝蹔拟控鸣身许双峰寺门求七祖禅落帆追宿昔衣褐向真诠安石名髙晋昭王客赴燕途中非阮籍查上似张骞披拂云宁在淹留景不延风期终破浪水怪莫飞涎他日辞神女伤春怯杜防淡交随聚散泽国绕回旋本自依迦叶何曽籍偓佺鑪峰生转昐橘井尚髙褰东走穷归鹤南征尽跕鸢晚闻多妙教卒践塞前愆顾凯丹青列头陁琬琰镌众香深黯黯几地肃芊芊勇猛为心极清羸任体孱金箆空刮眼镜象未离铨
　　伤秋
　　林僻来人少山长去鸟微髙秋收畵扇久客掩荆扉懒慢头时栉艰难带减围将军犹汗马天子尚戎衣白蒋风飚脆殷柽晓夜稀何年减豺虎似有故园归
　　宗武生日
　　小子何时见髙秋此日生自从都邑语已伴老夫名诗是吾家事人传世上情熟精文选理休觅防衣轻凋瘵筵初秩欹斜坐不成流霞分片片防滴就徐倾
　　又示宗武
　　觅句新知律摊书解满牀试吟青玉案莫羡紫罗囊假日从时饮明年共我长应须饱经术已似爱文章十五男儿志三千弟子行曽参与游夏逹者得升堂
　　九日
　　故里樊川菊登髙素浐源他时一笑后今日防人存巫峡蟠江路终南对国门系舟身万里伏枕泪双痕为客裁乌防从儿具緑尊佳辰对羣盗愁絶更谁论
　　寄韦有夏郎中
　　省郎忧病士书信有柴胡饮子频通汗怀君想报珠亲知天畔少药味峡中无归楫生衣卧春鸥洗翅呼犹闻上急水早作取平途万里皇华使为僚记腐儒
　　太歳日
　　楚岸行将老巫山坐复春病多犹是客谋拙竟何人阊阖开黄道衣冠拜紫宸荣光悬日月赐与出金银愁寂鸳行断参差虎穴邻西江元下蜀北斗故临秦散地逾髙枕生涯脱要津天边梅栁树相见防回新
　　元日示宗武
　　汝啼吾手战吾笑汝身长处处逢正月迢迢滞逺方飘零还栢酒衰病只藜牀训喻青衿子名惭白首郎赋诗犹落笔献夀更称觞不见江东弟髙歌泪数行
　　大歴三年春白帝城放船出瞿唐峡久居防府将适江陵漂泊有诗凡四十韵
　　老向巴人里今辞楚塞隅入舟飜不乐解防独长吁窄转深啼狖虚随乱浴鳬石苔凌几杖空翠扑肌肤叠壁排霜剑奔泉溅水珠杳冥藤上下浓淡树荣枯神女峯姢妙昭君宅有无曲留明怨惜梦尽失欢娯摆阖盘涡沸欹斜激浪输风雷纒地脉氷雪耀天衢鹿角真趋险狼头如跋胡恶滩宁变色髙卧负微躯书史全倾挠装囊半压濡生涯临臬兀死地脱斯须不有平川决焉知众壑趋乾坤霾涨海雨露洗春芜鸥鸟牵丝飏骊龙濯锦纡落霞沉緑绮残月坏金枢泥笋苞初荻沙茸出小蒲雁儿争水马燕子逐樯乌絶岛容烟雾环洲纳晓晡前闻辨陶牧转盼拂宜都县郭南畿好津亭北望孤劳心依憇息朗咏划昭苏意遣乐还笑衰迷贤与愚飘萧将素髪汩没听洪鑪丘壑曾忘返文章敢自诬此生遭圣代谁分哭穷途卧疾淹为客防恩早厠儒廷争酬造化朴直乞江湖灔滪险相廹沧浪深可逾浮名寻已已懒计却区区喜近天皇寺先披古畵图应经帝子渚同泣舜苍梧朝士兼戎服君王按湛卢旄头初俶扰鹑首丽泥涂甲卒身虽贵书生道固殊出尘皆野鹤歴块匪辕驹伊吕终难降韩彭不易呼五云髙太甲六月旷抟扶回首黎元病争权将帅诛山林托疲未必免﨑岖行次古城店泛江作不揆鄙拙奉呈江陵幕府诸公
　　老年当道路迟日复山川白屋花开里孤城麦秀边济江元自阔下水不劳牵风蝶勤依桨春鸥懒避船王门髙徳业幕府盛才贤行色兼多病苍茫泛爱前
　　江陵望幸
　　雄都元壮丽望幸歘威神地利西通蜀天文北照秦风烟含越鸟舟楫控呉人未枉周王驾终期汉武廵甲兵分圣防居守付宗臣早发云台仗恩波起涸鳞
　　舟出江陵南浦奉寄郑少尹
　　更欲投何处飘然去此都形骸元土木舟檝复江湖社稷纒妖气干戈送老儒百年同弃物万国尽穷途雨洗平沙静天衔阔岸纡鸣螀随泛梗别燕起秋菰栖托难髙卧饥寒迫向隅寂寥相喣沫浩荡报恩珠溟涨鲸波动衡阳雁影徂南征问悬榻东逝想乗桴滥窃商歌听时忧卞泣诛经过忆郑驿斟酌旅情孤
　　陪郑公秋晚北池临眺
　　北池云水阔华馆辟秋风独鹤元依渚衰荷且映空采菱寒刺上踏藕野泥中素檝分曹往金盘小径通萋萋露草碧片片晩旗红杯酒霑津吏衣裳与钓翁异方初艶菊故里亦髙桐揺落闗山思淹留战伐功严城殊未掩清宴已知终何补参卿事欢娯到薄躬



　　御定全唐诗録巻三十一
　　钦定四库全书
　　御定全唐诗録卷三十二
　　杜甫【九】
　　近体诗【四】
　　郑驸马宅宴洞中
　　主家隂洞细烟雾留客夏簟清琅玕春酒杯浓琥珀薄氷浆椀碧玛瑙寒悮疑茅堂过江麓已入风磴霾云端自是秦楼压郑谷时闻杂佩声
　　题张氏隠居
　　春山无伴独相求伐木丁丁山更幽涧道余寒厯氷雪石门斜日到林丘不贪夜识金银气逺害朝看麋鹿游乗兴杳然迷出处对君疑是泛虚舟
　　城西陂泛舟
　　青蛾皓齿在楼船横笛短箫悲逺天春风自信牙樯动迟日徐看锦缆牵鱼吹细浪揺歌扇燕蹴飞花落舞筵不有小舟能荡桨百壶那送酒如泉
　　赠田九判官
　　崆峒使节上青霄河陇降王欵圣朝宛马总肥春苜蓿将军只数汉嫖姚陈留阮瑀谁争长京兆田郎早见招麾下赖君才并入独能无意向渔樵
　　赠献纳使起居田舍人
　　献纳司存雨露边地分清切任才贤舍人退食收封事宫女开函近御筵晓漏追飞青琐闼晴防检白云篇扬雄更有河东赋唯待吹嘘送上天
　　九日蓝田崔氏庄
　　老去悲秋强自寛兴来今日尽君欢羞将短髪还吹防笑倩傍人为正冠蓝水逺从千涧落玉山髙并两峯寒明年此防知谁健醉把茱茰子细防
　　崔氏东山草堂
　　爱汝玉山草堂静髙秋爽气相鲜新有时自发钟磬响落日更见渔樵人盘剥白鸦谷口栗饭煮青泥坊底芹何为西庄王给事柴门空闭鏁松筠
　　腊日
　　腊日常年暖尚遥今年腊日冻全消侵陵雪色还萱草漏泄春光有栁条纵酒欲谋良夜醉还家初散紫宸朝口脂面药随恩泽翠管银罂下九霄
　　紫宸殿退朝口号
　　户外昭容紫袖垂双曕御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省防送防龙集鳯池
　　曲江
　　一片花飞减却春风飘万防正愁人且看欲尽花经眼莫厌伤多酒入唇江上小堂巢翡翠苑边髙塜卧麒麟细推物理须行乐何用浮名绊此身
　　朝回日日典春衣毎日江头尽醉归酒债寻常行处有人生七十古来稀穿花蛱蝶深深见防水蜻蜓欵欵飞传语风光共流转暂时相赏莫相违
　　曲江对酒
　　苑外江头坐不归水精春殿转霏微桃花细逐杨花落黄鸟时兼白鸟飞纵饮久人共弃懒朝真与世相违吏情更觉沧洲逺老大悲伤未拂衣
　　曲江对雨
　　城上春云覆苑墙江亭晚色静年芳林花着雨胭脂落水荇牵风翠帯长龙武新军深驻辇芙蓉别殿漫焚香何时诏此金钱防暂醉佳人锦瑟旁
　　奉和贾至舍人早朝大明宫
　　五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟擕满袖诗成珠玉在挥毫欲知世掌丝纶美池上于今有鳯毛【雍録唐都城有三大内太极宫在西故名西内大明宫在东故名东内别有兴庆宫号南内三内更迭受朝而大明最数】
　　宣政殿退朝晩出左掖
　　天门日射黄金牓春殿晴曛赤羽旗宫草霏霏承委佩鑪烟细细驻游丝云近蓬莱常五色雪残鳷鹊亦多时侍臣缓步归青琐退食从容出每迟
　　题省中院壁
　　掖垣竹埤梧十寻洞门对霤常隂隂落花游丝白日静鸣鸠乳燕青春深腐儒衰晚谬通籍退食迟回违寸心衮职曽无一字补许身媿比双南金
　　曲江陪郑八丈南史饮
　　雀啄江头黄栁花防防鸂鶒满晴沙自知白髪非春事且尽芳尊恋物华近侍即今难浪迹此身那得更无家丈人文力犹强健岂傍青门学种
　　送郑十八防贬台州司户伤其临老陷贼之故阙为面别情见于诗
　　郑公樗散鬓成丝酒后常称老畵师万里伤心严谴日百年垂死中兴时仓惶已就长途往邂逅无端出饯迟便与先生应永诀九重泉路尽交期【新书防迁著作郎禄山反遣张通儒劫百官置东都伪授水部郎中因称风缓求摄市令潜以密章逹灵武贼平与王维并囚宣阳里然皆善畵崔圆使绘斋壁防即祈解于圆卒免死贬台州司户参军】
　　因许八奉寄江宁旻上人
　　不见旻公三十年封书寄与泪潺湲旧来好事今能否老去新诗谁与传碁局动随幽涧竹架裟忆上泛湖船闻君话我为官在头白昏昏只醉眠
　　题郑县亭子
　　郑县亭子涧之濵户牖凭髙发兴新云断岳莲临大路天晴宫栁暗长春巢边野雀羣欺燕花底山蜂逺趂人更欲题诗满青竹晚来幽独恐伤神
　　望岳
　　西岳崚嶒竦处尊诸峯罗立如儿孙安得仙人九节杖拄到玉女洗头盆车箱入谷无归路箭栝通天有一门稍待西风凉冷后髙寻白帝问真源
　　至日遣兴奉寄北省旧阁老两院故人
　　去岁兹辰捧御牀五更三防入鹓行欲知趋走伤心地正想氤氲满眼香无路从容陪语笑有时颠倒着衣裳何人错忆穷愁日愁日愁随一线长
　　忆昨逍遥供奉班去年今日侍龙顔麒麟不动鑪烟上孔雀徐开扇影还玉几由来天北极朱衣只在殿中间孤城此日堪肠断愁对寒云雪满山
　　蜀相
　　丞相祠堂何处寻锦官城外栢森森映堦碧草自春色隔叶黄鹂空好音三顾频烦天下计两朝开济老臣心出师未捷身先死长使英雄泪满襟
　　卜居
　　浣花流水水西头主人为卜林塘幽已知出郭少尘事更有澄江销客愁无数蜻蜓齐上下一双鸂鶒对沉浮东行万里堪乗兴须向山隂上小舟
　　有客
　　幽栖地僻经过少老病人扶再拜难岂有文章惊海内漫劳车马驻江干竟日淹留佳客坐百年麤粝腐儒餐不嫌野外无供给乗兴还来看药栏
　　狂夫
　　万里桥西一草堂百花潭水即沧浪风含翠篠姢姢静雨裛红蕖冉冉香厚禄故人书断絶恒饥稚子色凄凉欲填沟壑唯疎放自笑狂夫老更狂
　　堂成
　　背郭堂成防白茅縁江路熟俯青郊礼林碍日吟风叶笼竹和烟滴露梢暂止飞乌将数子频来语燕定新巢旁人错比扬雄宅懒惰无心作解嘲
　　进艇
　　南京久客耕南畆北望伤神坐北昼引老妻乗小艇晴看稚子浴清江俱飞蛱蝶元相逐并蔕芙蓉本自双茗饮蔗浆擕所有瓷甖无谢玉为缸
　　所思
　　苦忆荆州醉司马谪官樽俎定常开九江日落醒何处一柱观头眠几回可怜怀抱向人尽欲问平安无使来故凭锦水将双泪好过瞿塘灔滪堆
　　江村
　　清江一曲抱村流长夏江村事事幽自去自来梁上燕相亲相近水中鸥老妻畵纸为碁局稚子敲针作钓钩多病所须唯药物微躯此外更何求
　　野老
　　野老篱前江岸回柴门不正逐江开渔人网集澄潭下贾客船随返照来长路闗心悲剑阁片云何意傍琴台王师未报收东郡城阙秋生畵角哀
　　南邻
　　锦里先生乌角巾园收芋栗不全贫惯看賔客儿童喜得食阶除鸟雀驯秋水才深四五尺野航恰受两三人白沙翠竹江村暮相送柴门月色新
　　恨别
　　洛城一别四千里胡骑长驱五六年草木变衰行剑外兵戈阻絶老江边思家步月清宵立忆弟看云白日眠闻道河阳近乗胜司徒急为破幽燕
　　和裴迪登蜀州东亭送客逢早梅相忆见寄
　　东阁官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁江边一树垂垂发朝夕催人自白头
　　暮登西安寺钟楼寄裴十迪
　　暮倚髙楼对雪峯僧来不语自鸣钟孤城返照红将敛近市浮烟翠且重多病独愁常閴寂故人相见未从容知君苦思縁诗痩太向交游万事慵
　　客至【喜崔明府相过】
　　舍南舍北皆春水但见羣鸥日日来花径不曽縁客扫蓬门今始为君开盘飱市逺无兼味樽酒家贫只旧醅肯与邻翁相对饮隔篱呼取尽余杯
　　江上值水如海势聊短述
　　为人性僻耽佳句语不惊人死不休老去诗篇浑漫兴春来花鸟莫深愁新添水槛供垂钓故着浮槎替入舟焉得思如陶谢手令渠述作与同游
　　寄杜位
　　近闻寛法离新州想见怀归尚百忧逐客虽皆万里去悲君已是十年流干戈况复尘随眼鬓髪还应雪满头玉垒题书心绪乱何时更得曲江游
　　送韩十四江东觐省
　　兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归
　　王十七侍御抡许防酒至草堂奉寄此诗便请邀髙三十五使君同到
　　老夫卧穏朝慵起白屋寒多暖始开江鹳巧当幽径浴邻鸡还过短墙来绣衣屡许防家醖皁盖能忘折野梅戏假霜威促山简须成一醉习池回
　　野人送朱樱
　　西蜀樱桃也自红野人相赠满筠笼数回细冩愁仍破万颗匀圎讶许同忆昨赐霑门下省退朝擎出大明宫金盘玉筯无消息此日尝新任转蓬
　　题桃树
　　小径升堂旧不斜五株桃树亦从遮髙秋总餽贫人实来岁还舒满眼花帘户每宜通乳燕儿童莫信打慈鵶寡妻羣盗非今日天下车书正一家
　　严中丞枉驾见过
　　元戎小队出郊坰问栁寻花到野亭川合东西瞻使节地分南北任流萍扁舟不独如张翰皁防还应似管宁寂寞江天云雾里何人道有少微星
　　野望
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有防埃答圣朝跨马出郊时极目不堪人事日萧条
　　奉酬严公寄题野亭之作
　　拾遗曽奏数行书懒性从来水竹居奉引滥骑沙苑马幽栖真钓锦江鱼谢安不倦登临费阮籍焉知礼法疎枉沐旌麾出城府草茅荒径欲教锄
　　严公仲夏枉驾草堂兼防酒馔
　　竹里行防洗玉盘花边立马簇金鞍非闗使者徴求急自识将军礼数寛百年地僻柴门迥五月江深草阁寒看弄渔舟移白日老农何有罄交欢
　　黄草
　　黄草峡西船不归赤甲山下行人稀秦中驿使无消息蜀道兵戈有是非万里秋风吹锦水谁家别泪湿罗衣莫愁剑阁终堪据闻道松州已被围
　　秋尽
　　秋尽东行且未回茅斋寄在少城隈篱边老却陶潜菊江上徒逢袁绍杯雪岭独看西日落剑门犹阻北人来不辞万里长为客懐抱何时得好开
　　野望
　　金华山北涪水西仲冬风日始凄凄山连越嶲蟠三蜀水散巴渝下五溪独鹤不知何事舞饥乌似欲向人啼射洪春酒寒仍緑目极伤神谁为防
　　闻官军收河南河北
　　剑外忽传收蓟北初闻涕泪满衣裳却看妻子愁何在漫卷诗书喜欲狂白日放歌须纵酒青春作伴好还乡即从巴峡穿巫峡便下襄阳向洛阳
　　送路六侍御入朝
　　童稚亲情四十年中间消息两茫然更为后防知何地忽漫相逢是别筵不分桃花红胜锦生憎栁絮白于绵剑南春色还无赖触忤愁人到酒边
　　涪城县香积寺官阁
　　寺下春江深不流山腰官阁迥添愁含风翠壁孤云细背日丹枫万木稠小院回廊春寂寂浴鳬飞鹭晚悠悠诸天合在藤萝外昏黒应须到上头
　　送王十五判官扶侍还黔中
　　大家东征逐子回风生洲渚锦帆开青青竹笋迎船出白白江鱼入馔来离别不堪无限意艰危深仗济时才黔阳信使应稀少莫怪频频劝酒杯
　　登髙
　　风急天髙猿啸哀渚清沙白鸟飞回无边落木萧萧下不尽长江滚滚来万里悲秋常作客百年多病独登台艰难苦恨繁霜鬓潦倒新停浊酒杯
　　九日
　　去年登髙郪县北今日重在涪江濵苦遭白髪不相放羞见黄花无数新世乱鬰鬰久为客路难悠悠常傍人酒阑却忆十年事肠断骊山清路尘
　　章梓州橘亭饯成都窦少尹
　　秋日野亭千橘香玉杯锦席髙云凉主人送客何所作行酒赋诗殊未央衰老应为难离别贤声此去有辉光预传籍籍新京尹青史无劳数赵张
　　奉待严大夫
　　殊方又喜故人来重镇还须济世才常怪偏禆终日待不知旌节隔年回欲辞巴徼啼莺合逺下荆门去鹢催身老时危思防面一生襟抱向谁开
　　奉寄髙常侍
　　汶上相逢年颇多飞腾无那故人何总戎楚蜀应全未方驾曹刘不啻过今日朝廷须汲黯中原将帅忆亷颇天涯春色催迟暮别泪遥添锦水波
　　将赴荆南寄别李剑州
　　使君髙义驱今古寥落三年坐剑州但见文翁能化俗焉知李广未封侯路经灔滪双蓬鬓天入沧浪一钓舟戎马相逢更何日春风回首仲宣楼
　　奉寄别马巴州
　　勲业终归马伏波功曹非复汉萧何扁舟系缆沙边久南国浮云水上多独把鱼竿终逺去难随鸟翼一相过知君未爱春湖色兴在骊驹白玉珂
　　滕王亭子
　　君王台榭枕巴山万丈丹梯尚可攀春日莺啼修竹里仙家犬吠白云间清江锦石伤心丽嫩蘂浓花满目斑人到于今歌出牧来游此地不知还
　　玉台观【滕王造】
　　中天积翠玉台遥上帝髙居绛节朝遂有冯夷来击鼓始知嬴女善吹箫江光隠见鼋鼍窟石势参差乌鹊桥更红顔生羽翼便应黄髪老渔樵
　　将赴成都草堂途中有作先寄严郑公
　　得归茅屋赴成都直为文翁再剖符但使闾阎还揖让敢论松竹久荒芜鱼知丙穴由来美酒忆郫筒不用酷五马旧曽谙小径几回书札待潜夫
　　处处青江带白苹故园犹得见残春雪山斥堠无兵马锦里逢迎有主人休怪儿童延俗客不教鵞鸭恼比邻习池未觉风流尽况复荆州赏更新
　　竹寒沙碧浣花溪橘刺藤梢咫尺迷过客径须愁出入居人不自解东西书籖药裹封蛛网野店山桥送马蹄借荒唐春草色先一饮醉如泥
　　常苦沙崩损药栏也从江槛落风湍新松恨不髙千尺恶竹应须斩万竿生理秖凭黄阁老衰顔欲付紫金丹三年奔走空皮骨信有人间行路难
　　锦官城西生事微乌皮几在还思归昔去为忧乱兵入今来已恐邻人非侧身天地更怀古回首风尘甘息机共说总戎云鸟阵不妨游子芰荷衣
　　登楼
　　花近髙楼伤客心万方多难此登临锦江春色来天地玉垒浮云变古今北极朝廷终不改西山防盗莫相侵可怜后主还祠庙日暮聊为梁甫吟
　　院中晚晴怀西郭茅舍
　　幕府秋风日夜清澹云疎雨过髙城叶心朱实看时落阶面青苔先自生复有楼台衔暮景不劳钟鼓报新晴浣花溪里花饶笑信吾兼吏隠名
　　宿府
　　清秋幕府井梧寒独宿江城蜡炬残永夜角声悲自语中天月色好谁看风尘荏苒音书絶闗塞萧条行路难已忍伶俜十年事强移栖息一枝安
　　至后
　　冬至至后日初长逺在剑南思洛阳青袍白马有何意金谷铜驼非故乡梅花欲开不自觉棣蕚一别永相望愁极本凭诗遣兴诗成吟咏转凄凉
　　拨闷
　　闻道云安麴米春才倾一盏即醺人乗舟取醉非难事下峡消愁定几廵长年三老遥怜汝捩柂开头捷有神已办青钱防雇直当令美味入吾唇
　　十二月一日
　　今朝腊月春意动云安县前江可怜一声何处送书雁百丈谁家上水船未将梅蘂惊愁眼要取楸花媚逺天明光起草人所羡肺病几时朝日边
　　寒轻市上山烟碧日满楼前江雾黄负盐出井此谿女打鼓发船何郡郎新亭举目风景切茂陵著书消渇长春花不愁不烂漫楚客唯听棹相将
　　即看燕子入山扉岂有黄鹂歴翠微短短桃花临水岸轻轻栁絮防人衣春来准拟开怀久老去亲知见面稀他日一杯难强进重嗟筋力故山违
　　立春
　　春日春盘细生菜忽忆两京梅发时盘出髙门行白玉菜传纎手送青丝巫峡寒江那对眼杜陵逺客不胜悲此身未知归定处呼儿觅纸一题诗
　　寄常徴君
　　白水青山空复春徴君晚节傍风尘楚妃堂上色殊众海鹤堦前鸣向人万事纠纷犹絶粒一官羁绊实藏身开州入夏知凉冷不似云安毒热新
　　崔评事弟许相迎不到应虑老夫见泥雨怯出必愆佳期走笔戯简
　　江阁要賔许马迎午时起坐自天明浮云不负青春色细雨何孤白帝城身过花间霑湿好醉于马上徃来轻虚疑皓首冲泥怯实少银鞍傍险行
　　阁夜
　　岁暮隂阳催短景天涯霜雪霁寒宵五更鼓角声悲壮三峡星河影动揺野哭千家闻战伐夷歌数处起渔樵卧龙跃马终黄土人事依依漫寂寥
　　灔滪
　　灔滪既没孤根深西来水多愁太隂江天漠漠鸟双去风雨时时龙一吟舟人渔子歌回首估客胡商泪满襟寄语舟航恶年少休飜盐井掷黄金
　　白帝
　　白帝城中云出门白帝城下雨飜盆髙江急峡雷霆鬭翠木苍藤日月昏戎马不如归马逸千家今有百家存哀哀寡妇诛求尽恸哭秋原何处村
　　白帝城最髙楼
　　城尖径昃旌斾愁独立缥缈之飞楼峡坼云霾龙虎卧江清日抱鼋鼍游扶桑西枝封断石弱水东影随长流杖藜叹世者谁子泣血迸空回白头
　　秋兴八首
　　【笺曰此诗旧笺未悉影略其篇章次第钩锁开阖今要而言之玉露凋伤一章秋兴之发端也江间塞上状其悲壮丛菊孤舟冩其凄末二句结上生下故即夔府孤城次之絶塞髙城杪秋薄暮俄看落日俄见南斗炉烟熸而哀猿号急杵断而悲笳发萝月芦花凄清满眼萧辰遥夜攅簇一时请看二字映毎依南斗即连上城髙暮砧当句呼应耳夜夜如此朝朝亦然日日如此信宿亦然心抱南斗京华之思身与渔人燕子为侣逺则匡衡刘向之不如近则同学轻肥之相笑第三章正申秋兴名篇之意古人所谓文之心也然每依南斗望京华一句是三章中吃齧节萧条嵗晚身事如此长安棋局世事如此企望京华平居寂寞故曰百年世事不胜悲也次下乃重章以申之蓬莱宫阙一章思全盛日之长安也瞿唐峡口一章思陷没后之长安也昆明池水一章思自古帝王之长安也昆明御宿一章思承平昔逰之长安也由瞿唐鸟道之区指曲江禁近之地兵尘秋气万里连延首章即云塞上风云接地隂也唐时逰幸莫盛于曲江故悲陷没则先举曲江汉朝形胜莫壮于昆明故追隆古则特举昆明曰汉时曰武帝正尅指自古帝王也此章葢感叹遗迹企想其妍丽而自伤逺不得见乃叠申曲江末句文势了然今以为槩指丧乱则迂矣天宝之祸干戈满地营垒俱在国西及郭令收西京陈于香积寺北澧水之东皆汉上林苑地在昆明御宿之间然城南故地风景无恙故曰自逶迤也碧梧红豆秋色依然拾翠同舟春逰如昨追防笔于壮盛感星象于至尊岂非神逰化人梦回帝所低垂吟望至是而秋兴之能事毕矣此诗一事叠为八章章虽有八重重钩摄余义更有无量楼阁门在于分章下详之】
　　玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城髙急暮砧【笺曰招魂曰湛湛江水兮上有枫极目千里兮伤春心宋玉以枫树之茂盛伤心此以枫树之凋伤起兴也又曰江间汹涌则上接风云塞上隂森则下连波浪此所谓悲壮也丛菊两开储别泪于他日孤舟一系僦归心于故园此所谓凄也秋夜客舍诗云南菊再逢人卧病公在夔府两见菊花故有两开之句旧笺指樊川故里之菊非也几日诗云系舟身万里孤舟一系即已办故园之心矣所谓逺望当归也以节则杪秋以地则髙城以时则薄暮刀尺苦寒急砧促别末句标举兴防略有五重所谓嵯峨萧瑟真不可言公孙白帝城亦英雄割据之地此地闻砧尤为凄断上白帝城诗云老去闻悲角意亦如此】
　　夔府孤城落日斜每依南斗望京华聴猿实下三声泪奉使虚随八月查画省香炉违伏枕山楼粉堞隠悲笳请看石上藤萝月已映洲前芦荻花【笺曰孤城落日怅望京华曰每依南斗盖无夕而不然也石上之月已映藤萝又是依斗望京之候矣请看二字映每字无限凄断见于言外如云又过却一日矣不知何日得见京华也乂曰每依南斗望京华皎然所谓截断众流句也孤城碪断日薄虞渊万里孤臣翘首京国虽复八表昏黄絶塞惨澹唯此望阙寸心与南斗共芒色耳此句为八首之纲骨章重丈叠不出于此聴猿奉使伏枕悲笳遥夜憯凄莫可为喻然石上藤萝之月已映洲前芦荻之花矣莫遂谓长夜漫漫何时旦也细思请看二字更是不觉乍见讶而叹之之词作如是解此二字唤起有力此翁老不忘君千岁而下可以相泣也】
　　千家山郭静朝晖日日江楼坐翠微信宿渔人还泛泛清秋燕子故飞飞匡衡抗疏功名薄刘向传经心事违同学少年多不贱五陵衣马自轻肥【笺曰渔人燕子即所见以自伤也亦以自况也公抗疏不减匡衡而近侍移官一斥不复故曰功名薄若刘向虽数奏封事不用而犹居近侍典校五经公则白头幕府深愧平生故曰心事违也七歌云长安卿相多少年所谓同学者盖长安卿相也曰少年曰轻肥公之目当时卿相如此又曰山郭千家朝晖冷静冩出夔府孤城也信宿渔人不但自况以其延縁荻苇擕家啸歌羇栖之客殆有弗如还泛泛者亦羡之之词也九辩曰燕翩翩其辞归兮蝉寂寞而无声以燕遇秋寒回翔而畏惧也故以清秋目之燕燕于飞诗人取喻送别已则系舟伏枕而燕乃下上辞归飞翔促数搅余心焉曰故飞飞者恼乱之辞亦触忤也抗疏之功名既薄传经之心事又违旋观同学少年五陵衣马亦渔人燕子之俦侣耳故以自轻肥薄之下一自字与还泛泛故飞飞翻倒相应杜陵有布衣老大心转拙于长安卿相何有哉】
　　闻道长安似奕棋百年世事不胜悲王侯第宅皆新主文武衣冠异昔时直北闗山金鼓振征西车马羽书迟鱼龙寂寞秋江冷故国平居有所思【笺曰长安似奕棋言谋国者如奕棋之无定算故贻祸于百年之后而不胜其悲也百年世事用辛有之言王侯第宅指误国之人如林甫国忠軰也明皇宠任蕃将而肃宗信向中官俾居朝右文武衣冠皆异于昔时也所谓百年世事者如此又曰肃宗收京已后委任中官中外多故公不以移官僻逺憗置君国之忧故有闻道长安之章每依南斗望京华情见于此白帝城髙目以故国兼天波浪叹彼鱼龙曰平居有所思殆欲以沧江遗老奋防屈指覆定百年举棋之局非徒悲伤晼晚如昔人愿得入帝城而己】
　　蓬莱宫阙对南山承露金茎霄汉间西望瑶池降王母东来紫气满函闗云移雉尾开宫扇日绕龙鳞识圣顔一卧沧江惊嵗晚几回青锁防朝班【笺曰公诗云忆献三赋蓬莱宫此记其事也王母函闗记天宝承平盛事而失政亦略见矣云移二句记朝仪之盛曰识圣顔者公以布衣朝见所谓往时文彩动人主也落句方及拾遗移官之事又曰此诗乃追思长安全盛叙述宫阙崇丽朝省尊严而感伤则见于未句葢自灵武回銮放逐蜀郡旧臣自此中官窃柄开元天宝之盛事不可复见而公坐此移官沧江嵗晚能无三叹于今昔乎几回青锁追数其近侍奉引时日无几也嗟乎西望瑶池以下开宝之长安也王侯第宅以下肃宗之长安也徘徊感叹亦所谓重章而共述也】
　　瞿唐峡口曲江头万里风烟接素秋花蕚夹城通御气芙蓉小苑入邉愁朱帘绣柱围黄鹤锦缆牙樯起白鸥回首可怜歌舞地秦中自古帝王州【笺曰此记长安失陷之事也明皇自秦幸蜀故有瞿唐曲江万里风烟之感盖明皇幸蜀正八月也入边愁并指吐蕃陷长安也歌舞乐游之地一切残毁则宗庙宫阙不言而可知矣又曰开元中广花蕚楼筑夹城复道自南内径逹曲江芙蓉园乱后崩隤游幸絶迹故曰通御气也禄山反报至上欲迁幸登兴庆宫花蕚楼置酒四顾凄怆此所谓入边愁也旧笺谓幷指吐蕃陷长安非也珠帘绣柱指陆地帟幕之妍华锦缆牙樯指水嬉櫂枻之炫燿哀江头云江头宫殿锁千门此则痛定而追思长安天府三成帝畿故曰周以龙兴秦以虎视至有唐而燕防长驱落句之意以为乐防歌舞之地逸豫不戒驯至风烟灰烬王仲宣七哀云南登灞陵岸回首望长安回首之言良可深省】昆明池水汉时功武帝旌旗在眼中织女机丝虚月夜石鲸鳞甲动秋风波漂菰米沉云黒露冷莲房坠粉红闗塞极天唯鸟道江湖满地一渔翁【笺曰此借武帝以喻明皇也兵车行云武王开边意未已韦应物诗云少事武皇帝唐人皆然又曰今人论唐七言长句推老杜昆明池水为冠实不解此诗所以佳杨用修曰观西京杂记三辅黄图所载则知盛世殷富之景观织女机丝四句则知兵火凋残之状此亦强作解事耳叙昆明之胜者莫如孟坚平子一则曰集乎豫章之馆临乎昆明之池左牵牛而右织女若云汉之无涯一则曰豫章珍馆掲焉中峙牵牛立其左织女处其右日月于是乎出入象扶桑与蒙汜此用修所夸盛世之文也班张以汉人叙汉事铺陈名胜故有云汉日月之言公以唐人叙汉事摩娑陈迹故有机丝夜月之词此立言之体也何谓彼颂繁华而此伤丧乱乎菰米莲房补班张铺叙所未见沉云坠粉描畵素秋景物居然金碧粉本昆池水黒故赋言黒水元阯菰米沉沉象池水之黒极言其繁殖也用修言兵火残破菰米漂沈不收不已倍乎旧笺谓借汉武以喻明皇指武皇开邉为证明皇虽兴兵南诏未尝如武帝穿昆明以习战安得有旌旗在眼之语兵车行前后出塞讽諌穷兵者多矣安用于此中致讥岂主文谲諌之义乎今谓昆明一章承上章秦中自古帝王州一句而申言之时则曰汉时帝则曰武帝织女石鲸莲房菰米金隄灵沼之遗迹与戈船楼橹并在眼中而自伤其僻逺而不得见也于上章末句尅指其来脉则此中叙致襵叠环锁了然分明如是而曰七言长句果以此诗为首知此老亦为防头矣末二句正写所思之况闗塞极天岂非风烟万里满地一渔翁即信宿泛泛之渔人耳上下俛仰亦在眼中谓公自指一渔翁则陋】昆吾御宿自逶迤紫阁峰隂入渼陂香稻啄余鹦鹉粒碧梧栖老凤凰枝佳人拾翠春相问仙侣同舟晚更移彩笔昔逰干气象白头吟望苦低垂【笺曰此记逰宴渼陂之事也仙侣同舟指岑参兄弟也公诗云气冲星象表诗感帝王尊所谓防笔昔逰干气象也公与岑参辈宴逰在天宝献赋之后穷老追思故有白头吟望之叹焉又曰笺以为思昔逰之长安是矣今更指昔逰之地谓亦连蹑上章而来盖武帝建元中微行数出广开上林东南至宜春鼎湖昆吾御宿北绕黄山周袤数百里元狩三年始穿昆明池以象滇河今诗昆吾御宿二句正指武帝所开城南故地言自逶迤者蹑昆明池水言之谓不独穿凿昆明为武帝之功凡上林黄山之间更衣禁御建置歴然亦皆如昆明旗帜常在眼中也秦州自古帝王一句亦总结于此盖事讫而重申亦章重而事别矣】
　　御定全唐诗録卷三十二
　　钦定四库全书
　　御定全唐诗録卷三十三
　　杜甫【十】
　　近体诗【五】
　　咏怀古迹
　　支离东北风尘际漂泊西南天地间三峡楼台淹日月五溪衣服共云山羯胡事主终无赖词客哀时且未还庾信平生最萧瑟暮年诗赋动江闗
　　揺落深知宋玉悲风流儒雅亦吾师怅望千秋一洒泪萧条异代不同时江山故宅空文藻云雨荒台岂梦思最是楚宫俱泯灭舟人指防到今疑
　　羣山万壑赴荆门生长明妃尚有村一去紫台连朔漠独留青塜向黄昏畵图省识春风面环佩空归月夜魂千载琵琶作胡语分明怨恨曲中论
　　蜀主窥呉幸三峡崩年亦在永安宫翠华想像空山里玉殿虚无野寺中古庙杉松巢水鹤岁时伏腊走村翁
　　武侯祠屋常邻近一体君臣祭祀同
　　诸葛大名垂宇宙宗臣遗像肃清髙三分割据纡筹防万古云霄一羽毛伯仲之间见伊吕指挥若定失萧曹运移汉祚难恢复志决身殱军务劳
　　诸将
　　汉朝陵墓对南山胡卤千秋尚入闗昨日玉鱼防葬地早时金盌出人间见愁汗马西戎逼曽闪朱旗北斗殷多少材官守泾渭将军且莫破愁顔
　　韩公本意筑三城拟絶天骄拔汉旌岂谓尽烦回纥马翻然逺救朔方兵胡来不觉潼闗隘龙起犹闻晋水清独使至尊忧社稷诸君何以答升平【笺曰当景龙之时张仁愿筑城胡腹中制其南牧犹以狼居澣海絶幕未空为恨不及百年而禄山作逆回鹘助顺堂堂中夏借力于彼以资匡复国势之寖衰如此邉事之倒置如此不亦伤乎是以悲潼闗之失隘思唐尧之一旅劝勉河北诸将不应无韩公之老谋而以贼遗君父也往余沿袭旧闻谓责诸将不应借助于回纥当盗发幽陵天子西走汾阳提朔方孤军转战逐北香积之翦伏西岭之却回非回纥恊力奋击或出其背或出其后胜负未决两都之收复未可知也当此之时能预料其怙恩肆掠逆而拒之乎魏勃曰失火之家当先白大人后救火乎此切谕也故吾谓岂谓尽烦云云乃俯仰感叹之词非以是为谋国不臧而有所弹刺也有言末章二句属劝勉汾阳之词汾阳自相州罢归部曲离散承诏日麾下才数十骑仅免于朝防元振交口訾啮少陵于此时惜之可也讼之可也又何庸执三寸之管把其短长乎新书亦谓太宗能用突厥而肃宗不能用回纥兎园书生不识世务钞略论断妄谈兵事如此类者皆可以一笑也】
　　洛阳宫殿化为烽休道秦闗百二重沧海未全归禹贡蓟门何处尽尧卦朝廷衮职虽多预天下军储不自供稍喜临邉王相国肯销金甲事春农【笺曰此责朝廷之大臣出将者也将相大臣当安危重任不思何以归职贡复封疆补衮职于朝廷供军储于天下如王缙者不过募耕劝农修承平有司之职业而已曰稍喜者盖深致不满之意非褒词也朝廷衮职思得中兴贤佐如仲山甫以补衮阙非寻常谏诤之谓也】
　　回首扶桑铜柱标冥冥氛祲未全销越裳翡翠无消息南海明珠乆寂寥殊锡曽为大司马总戎皆挿侍中貂炎风朔雪天王地只在忠良翊圣朝【笺曰此深戒朝廷不当使中官出将也杨思朂讨安南五溪残酷好杀故越裳不贡吕太一收珠南海阻兵作乱故南海不靖李辅国以中官拜大司马所谓殊锡也鱼朝防等以中官为观军容使所谓总戎也炎风朔雪皆天王之地只当精求忠良以翊圣朝安得偏信一二中人据将帅之重任自取溃偾乎肃代间国势衰弱不复再振其根本胥在于此斯岂非忠规切谏救世之针药与】
　　锦江春色逐人来巫峡清秋万壑哀正忆往时严仆射共迎中使望乡台主恩前后三持节军令分明数举杯西蜀地形天下险安危须仗出羣材【笺曰此言蜀中将帅也崔旰杀郭英乂栢茂林李昌防杨子琳举兵讨旰蜀中大乱杜鸿渐受命镇蜀畏旰数荐于朝请以节制让旰茂琳等各为本州刺史上不得已从之鸿渐以宰相兼成都尹剑南东西川副元帅主恩隆于严武而畏怯惮旰反委以任日置酒髙防姑息养乱有媿前镇多矣公诗标巫峡锦江指西蜀之地形也曰正忆曰徃时感今而指昔也主恩则是而军令则非昔人之三杯何如今人之纵饮如武者真出羣之材安危可寄而今非其人可知也公身居蜀中而风刺出镇之宗衮故指逺而词文如此　韩纯玉曰首章责诸将之防边者次章责诸将之用回纥者三章刺大臣之出将者四章戒中官之出将者末章则因身在蜀中而婉刺镇蜀之将也故捴命其题曰诸将】
　　夜
　　露下天髙秋水清空山独夜旅魂惊疎灯自照孤帆宿新月犹悬双杵鸣南菊再逢人卧病北书不至雁无情步檐倚杖看牛斗银汉遥应接鳯城
　　暮春
　　卧病拥塞在峡中潇湘洞庭虚映空楚天不断四时雨巫峡常吹千里风沙上草阁栁新闇城边野池莲欲红暮春鸳鹭立洲渚挟子飜飞还一丛
　　返照
　　楚王宫北正黄昏白帝城西过雨痕返照入江翻石壁归云拥树失山村衰年肺病唯髙枕絶塞愁时早闭门不可久留豺虎乱南方实有未招魂
　　九日
　　重阳独酌杯中酒抱病起登江上台竹叶于人既无分菊花从此不须开殊方日落猿哭旧国霜前白雁来弟妺萧条各何往干戈衰谢两相催
　　冬至
　　年年至日长为客忽忽穷愁泥杀人江上形容吾独老天边风俗自相亲杖藜雪后临丹壑鸣玉朝来散紫宸心折此时无一寸路迷何处见三秦
　　小至
　　天时人事日相催冬至阳生春又来刺绣五纹添弱线吹葭六琯动浮灰岸容待腊将舒栁山意冲寒欲放梅云物不殊乡国异教儿且覆掌中杯
　　览物
　　曾为掾吏趋三辅忆在潼闗诗兴多巫峡忽如瞻华岳蜀江犹似见黄河舟中得病移衾枕洞口经春长薜萝形胜有余风土恶防时回首一髙歌
　　愁【强戯为吴体】
　　江草日日唤愁生巫峡泠冷非世情盘涡鹭浴底心性独树花发自分明十年戎马暗万国异域賔客老孤城渭水秦山得见否人今罢病虎纵横
　　昼梦
　　二月饶睡昏昏然不独夜短昼分眠桃花气暖眼自醉春渚日落梦相牵故乡门巷荆棘底中原君臣豺虎边安得务农息战鬬普天无吏横索钱
　　即事
　　暮春三月巫峡长皛皛行云浮日光雷声忽送千峯雨花气浑如百和香黄莺过水翻回去燕子衔泥湿不妨飞阁卷帘图畵里虚无只少对潇湘
　　即事
　　天畔羣山孤草亭江中风浪雨冥冥一双白鱼不受钓三寸黄柑犹自青多病马卿无日起穷途阮籍防时醒未闻细栁散金甲肠断秦川流浊泾
　　舍弟观赴蓝田取妻子到江陵喜寄
　　汝迎妻子逹荆州消息真传解我忧鸿雁影来连峡内鹡鸰飞急到沙头峣关险路今虚逺禹凿寒江正穏流朱绂即当随防鹢青春不假报黄牛
　　马度秦闗雪正深北来肌骨苦寒侵他乡就我生春色故国移居见客心剰欲提防如意舞喜多行坐白头吟廵檐索共梅花笑冷蘂疎枝半不禁
　　庾信罗含俱有宅春来秋去作谁家短墙若在从残草乔木如存可假花卜筑应同蒋诩径为园须似邵平比年病酒开防滴弟劝兄酬何怨嗟
　　江雨有怀郑典设
　　春雨闇闇塞峡中早晩来自楚王宫乱波分披已打岸弱云狼籍不禁风宠光蕙叶与多碧防注桃花舒小红谷口子真正忆汝岸髙瀼滑限西东
　　七月一日题终明府水楼
　　髙栋层轩已自凉秋风此日洒衣裳翛然欲下隂山雪不去非无汉署香絶壁过云开锦绣疎松夹水奏笙簧看君宜着王乔履真赐还疑出尚方【终明府功曹也兼摄奉节令故有此句伫观奏即真也】
　　宓子弹琴邑宰日终军弃繻英妙时承家节操尚不泯为政风流今在兹可怜賔客尽倾盖何处老翁来赋诗楚江巫峡半云雨清簟疎帘看奕碁
　　又呈呉郎
　　堂前扑枣任西邻无食无儿一妇人不为困穷宁有此秖縁恐惧转须亲即防逺客虽多事使挿疎篱却甚真已诉徴求贫到骨正思戎马泪盈巾
　　覃山人隐居
　　南极老人自有星北山移文谁勒铭徴君已去独松菊哀壑无光留户庭予见乱离不得已子知出处必须经髙车驷马带倾覆怅望秋天虚翠屏【韩纯玉曰此诗明是讥讽语叹山人之不终隠也其曰徴君已去哀壑无光带倾覆虚翠屏已是一篇北山移文矣】
　　送李八秘书赴杜相公幕
　　青帘白舫益州来巫峡秋涛天地廻石出倒听枫叶下橹揺背指菊花开贪趋相府今晨发恐失佳期后命催南极一星朝北斗五云多处是三台
　　季夏送乡弟韶陪黄门从叔朝谒
　　令弟尚为苍水使名家莫出杜陵人比来相国兼安蜀归赴朝廷已入秦舍舟防马论兵地拖玉腰金报主身莫度清秋吟蟋蟀早闻黄阁畵麒麟
　　见萤火
　　巫山秋夜萤火飞帘疎巧入坐人衣忽惊屋里琴书冷复乱檐边星宿稀却绕井栏添个个偶经花蘂弄辉辉沧江白髪愁看汝来歳如今归未归
　　吹笛
　　吹笛秋山风月清谁家巧作断肠声风飘律吕相和切月傍闗山几处明胡骑中宵堪北走武陵一曲想南征故园杨栁今揺落何得愁中却尽生
　　见王监兵马使说近山有白黒二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗
　　雪飞玉立尽清秋不惜竒毛恣逺游在野只教心力破于人何事网罗求一生自猎知无敌百中争能耻下鞲鹏碍九天须却避兎藏三穴莫深忧
　　黒鹰不省人间有度海疑从北极来正翮抟风超紫塞立冬几夜宿阳台虞罗自各虚施巧春雁同归必见猜万里寒空只一日金眸玉爪不凡材
　　人日
　　此日此时人共得一谈一笑俗相防尊前栢叶休随犹胜里金花巧耐寒佩剑冲星聊暂拔匣琴流水自须弹早春重引江湖兴直道无忧行路难
　　奉送蜀州栢二别驾将中丞命赴江陵起居卫尚书太夫人因示从弟行军司马佐
　　中丞问俗畵熊频爱弟传书彩鹢新迁转五州防御使起居八座太夫人楚宫腊送荆门水白帝云偷碧海春报与恵连诗不惜知吾斑鬓总如银
　　多病执热奉怀李尚书
　　衰年正苦病侵凌首夏何须气鬰蒸大水淼茫炎海接竒峯硉兀火云升思霑道暍黄梅雨敢望宫恩玉井氷不是尚书期不顾山隂野雪兴难乗
　　江陵节度阳城郡王新楼成王请严侍御判官赋七字句同作
　　楼上炎天氷雪生髙飞燕雀贺新成碧宿雾蒙蒙湿朱栱浮云细细轻杖钺褰帷瞻具美投壶散帙有余清自公多暇延参佐江汉风流万古情
　　又作此奉卫王
　　西北楼成雄楚都逺开山岳散江湖二仪清浊还髙下三伏炎蒸定有无推毂防年唯镇静曳裾终日盛文儒白头授简焉能赋愧似相如为大夫
　　暮归
　　霜黄碧梧白鹤栖城上击柝复乌啼客子入门月皎皎谁家捣练风凄凄南渡桂水阙舟檝北归秦川多鼓鞞年过半百不称意明日看云还杖藜
　　公安送韦二少府匡賛
　　逍遥公后世多贤送尔维舟惜此筵念我能书数字至将诗不必万人传时危兵甲黄尘里日短江湖白髪前古往今来皆涕泪断肠分手各风烟
　　晓发公安
　　北城击柝复欲罢东方明星亦不迟邻鸡野哭如昨日物色生态能防时舟檝眇然自此去江湖逺适无前期出门转盼已陈迹药饵扶吾随所之
　　燕子来舟中作
　　湖南为客动经春燕子啣泥两度新旧入故园常识主如今社日逺看人可怜处处巢君室何异飘飘托此身暂语船樯还起去穿花落水益霑巾
　　小寒食舟中作
　　佳辰强饭食犹寒隐几萧条戴鹖冠春水船如天上坐老年花似雾中看姢姢戱蝶过闲幔片片轻鸥下急湍云白山青万余里愁看直北是长安
　　赠韦七賛善
　　乡里衣冠不乏贤杜陵韦曲未央前尔家最近魁三象时论同归尺五天北走闗山开雨雪南游花栁塞云烟洞庭春色悲公子虾菜忘归范蠡船
　　酬郭十五判官
　　才微岁老尚虚名卧病江湖春复生药裹闗心诗总废花枝照眼句还成只同燕石能星陨自得隋珠觉夜明乔口橘洲风浪促系帆何惜片时程
　　遣闷戯呈路十九曹长
　　江浦雷声喧昨夜春城雨色动微寒黄鹂并坐交愁湿白鹭羣飞大剧干晚节渐于诗律细谁家数去酒杯寛惟君醉爱清狂客百遍相看意未防
　　送辛贠外
　　双峰寂寂对春台万竹青青照客杯细草留连侵坐软残花怅望近人开同舟昨日何由得并马今朝未拟回直到绵州始分首江边树里共谁来
　　清明二首
　　朝来新火起新烟湖色春光净客船绣羽衔花他自得红顔骑竹我无縁胡童结束还难有楚女腰肢亦可怜不见定王城旧处长怀贾傅井依然虚霑焦举为寒食实借严君卖卜钱钟鼎山林各天性浊醪麤饭任吾年此身飘泊苦西东右臂偏枯半耳聋寂寂系舟双下泪悠悠伏枕左书空十年蹴踘将雏逺万里秋千习俗同旅雁上云归紫塞家人鑚火用青枫秦城楼阁烟花里汉主山河锦绣中风水春来洞庭濶白苹愁杀白头翁
　　即事
　　百寳装腰带真珠络臂鞲笑时花近眼舞罢锦纒头
　　絶句
　　迟日江山丽春风花草香泥融飞燕子沙暖睡鸳鸯江碧鸟逾白山青花欲燃今春看又过何日是归年
　　絶句
　　日出篱东水云生舍北泥竹髙鸣翡翠沙僻舞鹍鸡蔼蔼花蘂乱飞飞蜂蝶多幽栖身懒动客至欲如何急雨捎溪足斜晖转树腰隔巢黄鸟并翻藻白鱼跳
　　八阵图
　　功盖三分国名成八阵图江流石不转遗恨失吞呉
　　复愁
　　人烟生处僻虎迹过新蹄野鹘翻窥草村船逆上溪钓艇收緍尽昏鸦接翅归月生初学扇云细不成衣
　　絶句
　　漫道春来好狂风大放颠吹花随水去翻却钓鱼船
　　赠李白
　　秋来相顾尚飘蓬未就丹砂媿葛洪痛饮狂歌空度日飞扬跋扈为谁雄
　　少年行
　　莫笑田家老瓦盆自从盛酒长儿孙倾银注玉惊人眼共醉终同卧竹根
　　赠花卿
　　锦城丝管日纷纷半入江风半入云此曲秖应天上有人间能得几回闻
　　少年行
　　马上谁家白面郎临堦下马坐人床不通姓字麤豪甚指防银瓶索酒尝
　　絶句漫兴
　　眼见客愁愁不醒无赖春色到江亭即遣花开深造次便觉莺语太丁宁
　　手种桃李非无主野老墙低还是家恰似春风相欺得夜来吹折数枝花
　　熟知茅斋絶低小江上燕子故来频衔泥防汚琴书内更接飞虫打着人
　　二月已破三月来渐老逢春能几回莫思身外无穷事且尽生前有限杯
　　肠断春江欲尽头杖藜徐步立芳洲颠狂栁絮随风去轻薄桃花逐水流
　　懒慢无堪不出村呼儿日在掩柴门苍苔浊酒林中静碧水春风野外昏
　　糁径杨花铺白毡防溪荷叶叠青钱笋根稚子无人见沙上鳬雏傍母眠
　　舍西柔桑叶可拈江畔细麦复纎纎人生防何春已夏不放香醪如蜜甜
　　隔户杨栁弱嫋嫋恰似十五女儿腰谁谓朝来不作意狂风挽断最长条
　　江畔独步寻花
　　江上被花恼不彻无处告诉只颠狂走觅南邻爱酒伴经旬出饮独空牀【斛斯融吾酒徒】
　　稠花乱蘂裹江濵行步欹危实怕春诗酒尚堪驱使在未须料理白头人
　　江深竹静两三家多事红花映白花报荅春光知有处应须美酒送生涯
　　东望少城花满烟百花髙楼更可怜谁能载酒开金盏唤取佳人舞绣筵
　　黄师塔前江水东春光懒困倚微风桃花一簇开无主可爱深红间浅红
　　黄四娘家花满蹊千朶万朶压枝低留连戱蝶时时舞自在娇莺恰恰啼
　　不是爱花即欲死只恐花尽老相催繁枝容易纷纷落嫩叶商量细细开
　　三絶句
　　楸树馨香倚钓矶斩新花蘂未应飞不如醉里风吹尽可忍醒时雨打稀
　　门外鸬鷀去不来沙头忽见眼相猜自今已后知人意一日须来一百回
　　无数春笋满林生柴门密掩断人行防须上畨看成竹客至从嗔不出迎
　　戱为六絶句
　　庾信文章老更成凌云健笔意纵横今人嗤防流传赋不觉前贤畏后生
　　杨王卢骆当时体轻薄为文哂未休尔曹身与名俱灭不废江河万古流
　　纵使卢王操翰墨劣于汉魏近风骚龙文虎脊皆君驭歴块过都见尔曹
　　才力应难夸数公凡今谁是出羣雄或看翡翠兰苕上未掣鲸鱼碧海中
　　不薄今人爱古人清词丽句必为邻窃攀屈宋宜方驾恐与齐梁作后尘
　　未及前贤更勿疑递相祖述复先谁别裁伪体亲风雅转益多师是汝师
　　中丞严公雨中垂寄见忆一絶奉荅
　　雨映行宫辱赠诗元戎肯赴野人期江边老病虽无力强拟晴天理钓丝
　　投简梓州幕府兼简韦十郎官
　　幕下郎官安稳无从来不奉一行书固知贫病人须弃能使韦郎迹也疎
　　奉和军城早秋
　　秋风嫋嫋动髙旌玉帐分弓射卤营已收滴博云间戍更夺蓬婆雪外城
　　絶句
　　堂西长笋别开门堑北行椒却背村梅熟许同朱老吃松髙拟对阮生论
　　欲作鱼梁云复湍因惊四月雨声寒青溪先有蛟龙窟竹石如山不敢安
　　两个黄鹂鸣翠栁一行白鹭上青天含西岭千秋雪门泊东呉万里船
　　漫成
　　江月去人只数尺风灯照夜欲三更沙头宿鹭聮拳静船尾跳鱼拨剌鸣
　　防州歌
　　中巴之东巴东山江水开辟流其间白帝髙为三峡镇防州险过百牢闗
　　赤甲白盐俱刺天闾阎缭绕接山巅枫林橘树丹青合复道重楼锦绣悬
　　瀼东瀼西一万家江北江南春冬花背飞鹤子遗琼蘂相趂鳬雏入蒋芽
　　东屯稻畦一百顷北有涧水通青苗晴浴狎鸥分处处雨随神女下朝朝
　　蜀麻呉盐自古通万斛之舟行若风长年三老长歌里白昼摊钱髙浪中
　　解闷
　　草阁柴扉星散居浪翻江黒雨飞初山禽引子哺红果溪女得钱留白鱼
　　商湖离别下扬州忆上西陵故驿楼为问淮南米贵贱老夫乗兴欲东流
　　一辞故国十经秋每见秋忆故丘今日南湖采薇蕨何人为觅郑州
　　沈范早知何水部曹刘不待薛郎中独当省署开文苑兼泛沧浪学钓翁
　　李陵苏武是吾师孟子论文更不疑一饭未曽留俗客数篇今见古人诗
　　复忆襄阳孟浩然清诗句句尽堪传即今耆旧无新语漫钓槎头缩颈鳊
　　陶冶性灵在底物新诗改罢自长吟孰知二谢将能事颇学隂何苦用心
　　不见髙人王右丞蓝田丘壑漫寒藤最传秀句寰区满未絶风流相国能
　　先帝贵妃今寂寞荔枝还复入长安炎方每续朱樱献玉座应悲白露团
　　忆过泸戎摘荔枝青枫隠映石逶迤京中旧见无顔色红颗酸甜只自知
　　翠碧李沉玉甃赤梨蒲萄寒露成可怜先不异枝蔓此物姢姢长逺生
　　侧生野岸及江蒲不熟丹宫满玉壶云壑布衣骀背死劳生重马翠眉须
　　承闻河北诸道节度入朝欢喜口号絶句
　　社稷苍生计必安蛮夷杂种错相干周宣汉武今王是孝子忠臣后代看
　　鸣玉锵金尽正臣修文偃武不无人兴王防静妖氛气圣寿宜过一万春
　　抱病江天白首郎空山楼阁暮春光衣冠是日朝天子草奏何时入帝乡
　　东逾辽水北滹沲星象风云喜共和紫气闗临天地濶黄金台贮俊贤多
　　李相将军拥蓟门白头虽老赤心存竟能尽说诸侯入知有从来天子尊
　　十二年来多战塲天威已息阵堂堂神灵汉代中兴主功业汾阳异姓王
　　喜闻盗贼蕃防揔退口号
　　勃律天西采玉河坚昆碧盌最来多旧随汉使千堆寳少荅朝王万匹罗
　　今春喜气满乾坤南北东西拱至尊大厯二年调玉烛元皇帝圣云孙
　　存殁口号
　　席谦不见近弹碁毕耀仍传旧小诗玉局他年无限笑白杨今日防人悲
　　郑公粉绘随长夜曹霸丹青已白头天下何曽有山水人间不解重骅骝
　　书堂饮既夜复邀李尚书下马月下赋絶句
　　湖水林风相与清残尊下马复同倾久野鹤如霜鬓遮莫邻鸡下五更
　　江南逢李年
　　岐王宅里寻常见崔九堂前防度闻正是江南好风景落花时节又逢君







　　御定全唐诗録卷三十三
　　钦定四库全书
　　御定全唐诗録巻三十四
　　刘长卿
　　长卿字文房河间人开元末登进士第至德中为监察御史以检校祠部员外郎为转运使判官知淮西鄂岳转运留后鄂岳观察使呉仲孺奏贬潘州南巴尉防有为之辨者除睦州司马终随州刺史长卿以诗驰声上元寳应间权德舆谓为五言长城皇甫湜亦叹时人诗无刘长卿一句巳呼宋玊为老兵语未有骆賔王一字已骂宋玉为罪人矣其名重如此
　　高仲武云长卿有吏干而犯上两度迁谪皆自取之诗体虽不新竒甚能链饰十首巳上语意稍同于落句尤甚盖思鋭才窄也其得罪风霜苦全生天地仁伤而不怨亦足以发挥风雅
　　云溪友议云时言诗者称前有沈宋王杜后有钱
　　郎刘李长卿曰李嘉祐郎士元焉得与余齐名其题诗不书姓但曰长卿以海内自合知之
　　古体诗
　　从军诗
　　回看虏骑合城下汉兵稀白刃两相向黄云愁不飞手中无尺铁徒欲穿重围
　　黄沙一万里白首无人怜报国剑巳折归乡身幸全单于古台下边色寒苍然
　　草枯秋塞上望见渔阳郭胡马嘶一声汉兵泪双落谁为吮疮者此事今人薄
　　龙门八咏
　　阙口
　　秋山日揺落秋水急波澜独有鱼龙气长吟烟雨寒谁穷造化力空向两崖看
　　水东渡
　　山叶傍水赤千峯秋色多夜泉发清响寒渚生微波稍见沙上月归人争渡河
　　福公塔
　　寂寞对伊水经行长未还东流自朝暮千载空云山唯见白鸥鸟无心洲渚间
　　逺公龛
　　松路向精舍花龛归老僧闲云随锡杖落日低金绳入夜翠微里千峯明一灯
　　石楼
　　隐隐见花阁隔河映青林水田秋雁下山寺夜钟深寂莫羣动息风泉清道心
　　下山
　　谁识往来意孤云长自闲风寒未渡水日暮更看山木落众峯出龙宫苍翠间
　　水西渡
　　伊水揺镜光纎鳞如不隔千龛道傍古一鸟沙上白何事还山云能留向城客
　　渡水
　　日暮下山来千山暮钟发不知波上棹还弄山中月伊水连白云东南逺明灭
　　金陵西泊舟临江楼
　　萧条金陵郭旧是帝王州日暮望乡处云边江树秋楚云不可托楚水只堪愁行客千万里沧波朝暮流迢迢洛阳梦独卧清川楼异乡共如此孤帆难久游
　　归沛县道中晩泊留侯城
　　访古此城下子房安在哉白云去不返危堞空崔嵬伊昔楚汉时颇闻经济才运筹风尘下能使天地开蔓草日巳积长松日已摧功名满青史祠庙唯苍苔百里暮程逺孤舟川上回进帆东风便转岸前山来楚水澹相引沙鸥闲不猜扣舷从此去延首仍裴回
　　桂阳西洲晩泊古桥村主人
　　洛阳离别久江上心可得惆怅増暮情潇湘复秋色故山隔何处落日羡归翼沧海空自流白鸥不相识悲蛬满荆渚辍棹徒沾臆行客念寒衣主人愁夜织帝乡片云去遥寄千里忆南路随天长征帆杳无极
　　南楚懐古
　　南国久芜没我来空郁陶君看章华宫处处生蓬蒿但见陵与谷岂知贤与豪精魂托古木寳剑捐江臯倚棹下晴景回舟随晩涛碧云暮寥落湖上秋天高往事那堪问此心徒自劳独余湘水上千载闻离骚
　　初至洞庭懐灞陵别业
　　长安邈千里日夕懐双阙巳是洞庭人犹看灞陵月谁堪去乡思亲戚想天末昨夜梦中归烟波觉来濶江皋见芳草孤客心欲絶岂讶青春来但伤经时别长天不可望鸟与浮云没
　　晩次湖口有懐
　　霭然空水合目极平江暮南望天无涯孤帆落何处顷为衡湘客颇见湖山趣朝气和楚云夕阳映江树帝乡劳想望万里心来去白髪生扁舟沧波满归路秋风今已至日夜雁南渡木叶辞洞庭纷纷落无数
　　闗门望华山
　　客路瞻太华三峯高际天夏云亘百里合沓遥相连雷雨飞半腹太阳在其巅翠微闗上近瀑布林梢悬爱此众容秀能令西望偏徘徊忘暝色泱漭成隂烟曽是朝百灵亦闻防羣仙琼浆岂易挹毛女非空传髣髴仍伫想幽竒如眼前金天有清庙松栢隐苍然
　　湘中纪行
　　秋云岭
　　山色无定姿如烟复如黛孤峯夕阳后翠岭秋天外云起遥蔽亏江回频向背不知今逺近到处犹相对
　　花石潭
　　江枫日揺落转爱寒潭静水色淡如空山光复相映人闲流更慢鱼戯波难定楚客往来多偏知白鸥性
　　石菌峯
　　前山带秋色独往秋江晩叠嶂入云多孤峯去人逺夤縁不可到苍翠空在眼渡口问渔家桃源路深浅
　　浮石濑
　　秋月照潇湘月明闻荡浆石横晩濑急水落寒沙广众岭猿啸重空江人语响清晖朝复暮如待扁舟赏
　　横龙渡
　　空传古岸下曽见蛟龙去秋水晩沈沈犹疑在深处乱声沙上石倒影云中树独见一扁舟樵人往来渡
　　登扬州栖灵寺塔
　　化塔凌空虚雄观压川泽亭亭楚云外千里看不隔遥对黄金台浮辉乱相射盘梯接元气半壁栖夜魄稍登诸劫尽若骋排霄翮向是沧洲人已为青云客雨飞千栱霁日在万家夕鸟处髙却低天涯逺如逼江流入空翠海峤现微碧向暮期下来谁堪复行役
　　题武丘寺
　　青林虎丘寺林际翠微路仰见山僧来遥从飞鸟处兹峯沦寳玉千载唯丘墓埋剑人空传凿山龙已去扪萝披翳荟路转夕阳遽虎啸崖谷寒猿鸣松杉暮徘徊北楼上江海穷一顾日映千里帆鵶归万家树暂因惬所适果得捐外虑庭暗栖闲云檐香滴甘露久迷空寂理多为繁华故永欲托死生余生岂能误
　　题萧郎中开元寺新构幽寂亭
　　康乐爱山水赏心千载同结茅依翠微伐木开防笼孤峯倚青霄一径去不穷候客石苔上礼僧云树中旷然见沧洲自逺来清风五马留谷口双旌薄烟虹沈沈众香积眇眇诸天空独往应未遂苍生思谢公
　　陪元侍御游支硎山寺
　　支公去已久寂莫龙华防古木闭空山苍然暮相对林峦非一状水石有余态宻竹藏晦明羣峯争向背峯峯带落日歩歩入青霭香气空翠中猿声暮云外留连南台客想像西方内因逐溪水还观心两无碍
　　上礼部李侍郎杂咏八首【録二首】
　　幽琴
　　月色满轩白琴声宜夜阑飗飗青丝上静听松风寒古调虽自爱今人多不弹向君投此曲所贵知音难
　　白鹭
　　亭亭常独立川上时延颈秋水寒白毛夕阳吊孤影幽姿闲自媚逸翮思一骋如有长风吹青云在俄顷自紫阳观至华阳洞宿侯尊师草堂简同游李延陵
　　石林媚烟景句曲盘江甸南向佳气浓数峯遥隐见渐临华阳口微路入葱蒨七曜悬洞宫五云抱仙殿银函竟谁发金液徒堪荐千载空桃花秦人深不见东溪喜相遇贞白如防面青鸟来去间红霞朝夕变一从换仙骨万里乗飞电萝月延歩虚松花醉闲宴幽人即长往茂宰应交战明发归琴堂知君嬾为县
　　题王少府尧山隐处简陆番阳
　　故人沧洲吏深与世情薄解印二十年委身在丘壑买田楚山下妻子自耕凿羣动心有营孤云本无着因収溪上钓遂接林中酌对酒春日长山村杏花落陆生畨阳令独歩建溪作早晩休此官随君永栖托
　　登东海龙兴寺髙顶望海简演公
　　朐山压海口永望开禅宫元气逺相合太阳生其中豁然万里余独为百川雄白波走雷电黑雾藏鱼龙变化非一状晴明分众容烟开秦帝桥隐隐横残虹蓬岛如在眼羽人那可逢偶闻真僧言甚与静者同幽意颇相惬赏心殊未穷花间午时梵云外春山钟谁念遽成别自怜归所从他时相忆处惆怅西南峯
　　雨中登沛县楼赠表兄郭少府
　　楚泽秋更逺云雷有时作晩陂带残雨白水昏漠漠伫立収烟氛洗然静寥廓巻帘髙楼上万里看日落为客频改弦辞家尚如昨故山今不见北鸟那可托小邑务常闲吾兄宦何薄髙标青云器独立沧江鹤惠爱原上情慇懃丘中诺何当遂良愿归卧青山郭
　　西江雨后忆荆南诸公
　　楚郭微雨収荆门遥在目漾舟水云里日暮春江緑霁华静洲渚暝色连松竹月出波上时人归渡头宿一身巳无累万事更何欲渔父自夷犹白鸥不羁束既怜沧浪水复爱沧浪曲不见眼中人相思心断续
　　夕次担石湖梦洛阳亲故
　　天涯望不极日暮愁独去万里云海空孤帆向何处寄身烟波里颇得湖山趣江气和楚云秋声乱枫树如何异乡县日复懐亲故遥与洛阳人相逢梦中路不堪明月里更值清秋暮倚棹对沧波归心共谁语
　　石梁湖懐陆兼
　　故人千里道沧波十年别夜上明月楼相思楚天阔潇潇清秋暮嫋嫋凉风发湖色淡不流沙鸥逺还灭烟波日已逺音问日巳絶嵗晏空含情江皋緑芳歇
　　入白沙渚夤縁二十五里至石窟山下懐天台陆山人
　　逺屿霭将夕玩幽行自迟归人不计日流水闲相随辍棹石崖口扪萝春景熈偶因回洲次宁与前山期对此瑶草色懐君琼树枝浮云去寂寞白鸟相因依何事爱髙隐但令劳逺思穷年卧海峤永望愁天涯吾亦从此去扁舟何所之迢迢江上帆千里东风吹
　　呉中闻潼闗失守因奉寄淮南萧判官
　　一雁飞呉天羇人伤暮律松江风嫋嫋波上片帆疾术落姑苏台霜収洞庭橘萧条长洲外唯见寒山出胡马嘶秦云汉兵乱相失闗中因窃据天下共忧栗南楚有琼枝相思怨瑶瑟一身寄沧洲万里看白日赴敌甘负戈论兵勇投笔临风但攘臂择木将委质不如归逺山云卧饭松栗
　　奉使新安自桐庐县经严陵钓台宿七里滩下寄使院诸公
　　悠然钓台下懐古时一望江水自潺湲行人独惆怅新安从此始桂檝方荡漾回转百里间青山千万状连崖去不断对岭遥相向夹岸黛色愁沈沈緑波上夕阳留古木水鸟拂寒浪月下扣舷声烟中采菱唱犹怜负羁束未暇依清旷牵役徒自劳近名非所向何时故山里却醉松花酿回首唯白云孤舟复谁访
　　宿双峯寺寄卢七李十六
　　寥寥禅诵处满室虫丝结独与山中人无心生复灭徘徊双峯下惆怅双峯月杳杳暮猿声苍苍古松列玩竒不可尽渐逺更幽絶林暗僧独归石寒泉且咽竹房响轻吹萝径隂余雪卧涧晓何迟背岩春未发此游诚多趣独往共谁阅得意空自归非君岂能説
　　宿懐仁县南湖寄东海荀处士
　　向夕敛微雨晴开湖上天离人正惆怅新月愁婵娟伫立白沙曲相思沧海边浮云自来去此意谁能传一水不相见千峯随客船寒塘起孤雁夜色分盐田时复一延首忆君在眼前
　　京口懐洛阳旧居兼寄广陵二三知巳
　　川阔悲无梁蔼然沧波夕天涯一飞鸟日暮南徐客气混京口云潮吞海门石孤帆候风进夜色带江白一水阻佳期相望空脉脉那堪嵗芳尽更使春梦积故园塞尘飞故山楚云隔家人想何在庭草为谁碧惆怅空伤情沧浪有余迹严陵七里滩防手同所适
　　早春赠别赵居士还江左时长卿下第归嵩阳旧居
　　见君风尘里意出风尘外自有沧洲期含情十余载深居鳯城曲日预龙华防果得僧家縁能遗俗人态一身今巳适万物知何爱悟法电巳空看心水无碍且将穷妙理兼欲寻胜概何独谢客游当为逺公辈放舟驰楚郭负杖辞秦塞目送南飞云令人想呉防遥思旧游处髣髴疑相对夜火金陵城春烟石头瀬沧波极天末万里明如带一片孤客帆飘然向青霭楚天合江气云色常霮防隐见湖中山相连数州内君行意可得全与时人背归路随枫林还乡念莼菜顾予尚羁束何幸承眄睐素愿徒自勤清机本难逮累幸忝賔荐末路逢沙汰濩落名不成徘徊意空大逢时虽贵逹守道甘易退逆旅乡梦频春风客心碎别君日巳逺离念无明晦予亦返柴荆山田事耕耒
　　别陈留诸官
　　恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧寳刀赠唯懐琼树枝音尘倘未接梦寐徒相思
　　旅次丹阳郡遇康侍御宣慰召募兼别岑单父
　　客心暮千里回首烟花繁楚水渡归梦春江连故园羁人懐上国骄虏窥中原胡马暂为害汉臣多负恩羽书昼夜飞海内风尘昏双鬓日已白孤舟心且论绣衣从北来汗马宣王言忧愤激忠勇悲欢动黎元南徐争赴难发卒如云屯倚剑看太白洗兵临海门故人亦沧洲少别堪伤魂积翠下京口归潮落山根如何天外帆又此波上樽空使忆君处莺声催泪痕
　　赠别于羣投笔赴安西
　　风流一才子经史仍满腹心镜万象生文锋众人服顷游灵台下频弃荆山玉蹭蹬空数年徘徊冀微禄朅来投笔砚长揖谢亲族且欲图变通安能守拘束本持乡曲誉料泥涂辱谁谓命迍邅还令计反覆西戎今未弭铁骑屯山谷坐恃龙豹韬全轻蜂虿毒拂衣从此去拥传一何速元帅许提擕他人伫瞻瞩出门寡俦侣矧乃无僮仆狡冦时相逢黄沙暮无宿萧条逺回首万里如在目汉境天西穷胡山海边緑想闻羌笛处泪尽闗山曲地阔鸟飞迟风寒马毛缩边愁如浩荡离思空断续塞上归限賖樽前别期促知君志不小一举凌鸿鹄且愿乐从军功名正殊俗
　　送贾侍御克复后入京
　　对酒心不乐见君动行舟回看暮帆隐独向空江愁晴云淡初夜春塘深漫流温顔风霜霁喜气烟尘収驰目数千里朝天十二楼因之报亲爱白髪生沧洲
　　送丘为赴上都
　　帝乡何处是岐路空垂泣楚思愁暮多川程带潮急潮归人不归独向空塘立
　　孙权故城下懐古兼送友人归建业
　　雄图争割据神器终不守上下武昌城长江竟何有古来壮台榭事往悲陵阜寥落几人家犹依数株栁威灵絶想像芜没空林薮野径春草中郊扉夕阳后逢君从此去背楚方东走烟际指金陵潮时过湓口行人巳何在临水徒挥手惆怅不能归孤帆没云久
　　杪秋洞庭中懐亡道士谢太虚
　　漂泊日复日洞庭今更秋青枫亦何意此夜催人愁惆怅客中月徘徊江上楼心知楚天逺目送沧波流羽客久已没微言无处求空余白云在容与随孤舟千里杳难望一身当独游故园复何许江海徒迟留
　　月下听砧
　　夜静掩寒城清砧发何处声声捣秋月肠断卢龙戍未得寄征人愁霜复愁露
　　客舍喜郑三见访
　　客舍逢君未换衣闭门愁见桃花飞遥想故园今巳尔家人应念行人归寂寞垂杨映深曲长安日暮灵台宿穷巷无人鸟雀闲空庭新雨莓苔緑此中分与故交疎何幸仍回长者车十年未称平生意好得辛勤漫读书
　　听笛歌留别郑协律
　　旧游怜我长沙谪载酒沙头送迁客天涯望月自沾衣江上何人复吹笛横笛能令孤客愁緑波淡淡如不流商声寥亮羽声苦江天寂厯江枫秋静听闗山闻一呌三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首
　　铜雀台
　　娇爱更何日髙台空数层含啼映双袖不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处
　　明月湾寻贺九不遇
　　楚水日夜緑傍江春草深青青遥满目万里伤归心故人川上复何之明月湾南空所思故人不在明月在谁见孤舟来去时
　　近体诗
　　新年作
　　乡心新嵗切天畔独澘然老至居人下春归在客先岭猿同旦暮江桞共风烟巳似长沙傅从今又几年
　　碧涧别野喜皇甫侍御相访
　　荒村带晩照落叶乱纷纷古路无行客空山独见君野桥经雨断涧水向田分不为怜同病何人到白云
　　秋夜雨中诸公过灵光寺所居
　　晤语青莲舍重门闭夕隂向人寒烛静带雨夜钟深流水从他事孤云任此心不能捐斗粟终日愧瑶琴
　　扬州雨中张十宅观妓【一作张谓诗】
　　夜色带春烟灯花拂更燃残妆添石黛艶舞落金钿掩笑频欹扇迎歌乍动弦不知巫峡雨何事海西边
　　过前安宜张明府郊居
　　寂寥东郭外白首一先生解印孤琴在移家五栁成夕阳临水钓春雨向田耕终日空林下何人识此情
　　过横山顾山人草堂
　　秖见山相揜谁言路尚通人来千嶂外犬吠百花中细草香飘雨垂杨闲弄风却寻樵径去惆怅緑溪东
　　过湖南羊处士别业
　　杜门成白首湖上寄生涯秋草无三径寒塘独一家鸟归村落尽水向县城斜自有东篱菊年年解作花
　　过鹦鹉州王处士别业
　　白首此为渔青山对结庐问人寻野笋留客馈家蔬古栁依沙发春苗带雨锄共怜芳杜色终日伴闲居
　　过邬三湖上书斋
　　何事东南客忘机一钓竿酒香开瓮老湖色对门寒向郭青山送临池白鸟看见君能浪迹予亦厌微官
　　寻南溪常道人隐居
　　一路经行处莓苔见履痕白云依静渚春草闭闲门过雨看松色随山到水源溪花与禅意相对亦忘言
　　余干旅舍
　　揺落暮天迥青枫霜叶稀孤城向水闭独鸟背人飞渡口月初上隣家渔未归乡心正欲絶何处捣寒衣
　　松江独宿
　　洞庭初下叶孤客不胜愁明月天涯夜青山江上秋一官成白首万里寄沧洲久被浮名系能无愧海鸥
　　湘妃庙
　　荒祠古木暗寂寂此江濆未作湘南雨知为何处云苔痕断珠履草色带罗裙莫唱迎仙曲空山不可闻
　　秋杪江亭有作
　　寂寞江亭下江枫秋气斑世情何处澹湘水向人闲寒渚一孤雁夕阳千万山扁舟将落叶此去未知还
　　秋日登呉公台上寺逺眺
　　古台揺落后秋入望乡心野寺来人少云峯隔水深夕阳依旧垒寒磬满空林惆怅南朝事长江独至今
　　经漂母墓
　　昔贤懐一饭兹事巳千秋古墓樵人识前朝楚水流渚苹行客荐山木杜鹃愁春草茫茫緑王孙旧此游
　　穆陵闗北逢人归渔阳
　　逢君穆陵路匹马向桑干楚国苍山古幽州白日寒城池百战后耆旧几家残处处蓬蒿遍行人掩泪看
　　对酒寄严维
　　陋巷喜阳和衰顔对酒歌嬾从华髪乱闲任白云多郡简容垂钓家贫学弄梭门前七里濑蚤晩子陵过廵至岳阳却归鄂州使院留别郑洵侍御侍御谪居此州
　　何事长沙谪相逢楚水秋暮帆归夏口寒雨对巴丘帝子椒浆奠骚人木叶愁谁怜万里外离别洞庭头
　　雨中过员稷巴陵山居赠别
　　怜君洞庭上白髪向人垂积雨悲幽独长江对别离牛羊归故道鸟雀聚寒枝明发遥相望云山不可知
　　送李补阙之上都
　　独归西掖去难接后尘游向日三千里朝天十二楼路看新栁夕家对旧山秋惆怅离心逺沧江空自流
　　送王端公入奏赴上都
　　旧国无家访临岐亦羡归途经百战后客过二陵稀秋草通征骑寒城背落晖行当防顾问呉楚嵗频饥
　　送南特进赴归行营
　　闻道军书至扬鞭不问家朔云连白草汉月对黄沙汗马河源饮烧陇坻遮翩翩新结束去逐李轻车
　　送侯侍御赴黔中充判官
　　不识黔中路今看遣使臣猿啼万里客鸟似五湖人地逺官无法山深俗岂淳须令荒徼外亦解惧埋轮
　　送崔升归上都
　　旧寺寻遗绪归心逐去尘早莺何处客古木几家人白髪经多难沧洲欲暮春临期数行泪为尔一沾巾
　　送李二十四移家之江州
　　烟尘犹满目岐路易沾衣迁客多南渡征鸿自北飞九江春草緑千里暮潮归别后谁相访全家隐钓矶
　　送睦州孙沅却归句章新营所居
　　故里归成客新家去未安诗书满蜗舍征税及渔竿火种山田薄星居海岛寒怜君不得已歩歩别离难
　　送张扈司直归越中
　　时危身赴难事往任浮沈万里三江客孤城百战心春风呉草緑古木剡山深明日沧洲路归云不可寻
　　送李中丞之襄州
　　流落征南将曽驱十万师罢归无旧业老去恋明时独立三朝盛轻生一剑知茫茫江汉上日暮欲何之
　　负谪后登干越亭作
　　天南愁望絶亭上栁条新落日独归鸟孤舟何处人生涯投岭峤世业陷边尘杳杳钟陵暮悠悠鄱水春秦台悲白首楚泽怨青苹草色迷征路莺声傍逐臣独醒空取笑直道不容身得罪风霜苦全生天地仁青山数行泪沧海一穷鳞牢落机心尽唯怜鸥鸟亲
　　自道林寺西入石路至麓山寺过法崇师故居
　　山僧候谷口石路拂莓苔深入泉源去遥从树杪回香随青霭散钟过白云来野雪空斋掩山风古殿开桂寒知自发松老问谁栽惆怅湘江水何人更渡杯
　　酬李使君见赠
　　满镜悲华髪空山寄此身白云家自有黄巻业长贫嬾任垂竿老狂因酿黍春桃花迷圣代桂树狎幽人幢盖方临郡柴荆忝作隣但愁千骑至石路却生尘
　　行营酬吕侍御时尚书问罪襄阳军次汉东境上侍御以州隣冦贼复有水火迫于征税诗以见谕
　　不敢淮南卧来趋汉将营受辞瞻左钺扶疾拜前旌井税鹑衣乐壶浆鹤髪迎水归余断岸烽至掩孤城晩日归千骑秋风合五兵孔璋才素徤早晩檄书成
　　奉陪郑中丞自宣州解印与诸侄宴余干后溪
　　迹逺亲鱼鸟功成厌鼓鼙林中阮氏集池上谢公题户牖垂藤合藩篱插槿齐夕阳山向背春草水东西看竹谁家好寻花几路迷何劳问秦汉更入武陵溪
　　题独孤使君湖上林亭
　　出树倚朱防吹铙引上官老农持锸拜时稼卷帘看水对登龙净山当建隼寒夕阳湖草动秋色渚田寛渤海人无事荆州客独安谢公何足比来往石门难
　　题大理黄主簿湖上髙斋
　　闭门湖水畔自与白鸥亲竟日窗中岫终年林下人俗轻儒服家厌法官贫多雨茅檐夜空洲草径春桃源君莫爱且作汉朝臣
　　留题李明府霅溪水堂
　　寥寥此堂上幽意复谁论落日无王事青山在县门云峯向髙枕渔钓入前轩晩竹疎帘影春苔双屐痕荷香随坐卧湖色映晨昏虚牖闲生白鸣琴静对言暮禽飞上下春水带清浑逺岸谁家栁孤烟何处村庸材谪瘴疠离思过湘沅从此扁舟去谁堪江浦猿
　　初贬巴南至谪居投李嘉祐江亭
　　巴徼南行逺长江万里随不才甘谪去流水亦何之地逺明君弃天髙酷吏欺青山独往路芳草未归时流落还相见悲欢话所思猜谗伤薏苡愁暮向江蓠泪尽看长剑心闲倚钓丝水云初起重暮鸟逺来迟稚子能呉语新文怨楚辞怜君不得意客鬓老南枝
　　送荀八过山隂旧县兼寄剡中诸官
　　访旧山隂县扁舟到海涯故林嗟满嵗春草忆佳期晩景千峯乱晴江一鸟迟桂香留客处枫暗泊舟时旧石曹娥篆空山夏禹祠剡溪多隐吏君去道相思
　　送郑十二还庐山别业
　　浔阳数畆宅归卧掩柴闗谷口何人待门前秋草闲忘机卖药罢无语杖藜还旧笋成寒竹空斋向暮山水流经舍下云去到人间桂树花应发因行寄一攀
　　同郭参谋题崔令公庭竹
　　不学媚清澜能依上将坛朦胧低冕过青翠巻帘看得地移根逺经霜抱节难开花成鳯实嫩笋长渔竿蔼蔼军容静萧萧郡宇寛细音和角暮疎影上门寒阮巷何人在梁园几处残空余轩屏侧嵗晩对任安
　　苕溪酬梁耿别后见寄
　　晴川落日初低惆怅孤舟解擕鸟向平芜逺近人随流水东西白云千里万里明月前溪后溪独恨长沙谪去江潭春草萋萋
　　上阳宫望幸
　　玉辇西廵久未还春光犹入上阳间万木长承新雨露千门空对旧河山深花寂寂宫城闭细草青青御路闲独见彩云飞不尽只应来去候龙顔
　　赋得闺人边思【一作皇甫冉诗】
　　莺啼燕语报新年马邑龙沙路几千家住秦城临汉苑心随明月到胡天机中锦字论长恨楼上花枝笑独眠为问元戎窦车骑何时返斾勒燕然
　　北归入至德界偶逢洛阳隣家李光宰
　　生涯心事已蹉跎旧路依然此重过近北始知黄叶落向南空见白云多炎州日日人将老寒渚年年水自波华髪相逢俱若是故园秋草复如何
　　登余千古县城
　　孤城上与白云齐万古荒凉楚水西官舍已空秋草緑女墙犹在夜乌啼平江渺渺行人度落日亭亭向客低沙鸟不知陵谷变朝来暮去弋阳溪
　　将赴岭外留题萧寺逺公院【寺即梁朝萧内史创】
　　竹房遥闭上方幽苔径苍苍访昔游内史旧山空日暮南朝古木向人秋天香月色同僧室叶落猿啼傍客舟此去播迁明主意白云何事欲相留
　　长沙过贾谊宅
　　三年谪宦此栖迟万古惟留楚客悲秋草独寻人去后寒林空见日斜时汉文有道恩犹薄湘水无情吊岂知寂寂江山揺落处怜君何事到天涯
　　上已日越中与鲍侍郎泛舟耶溪
　　兰桡缦转傍汀沙应接云峯到若耶旧浦满来移渡口垂杨深处有人家永和春色千年在曲水乡心万里賖君见渔船时借问前洲几路入桃花
　　三日李明府后亭泛舟【一作皇甫冉诗】
　　江南风景复如何闻道新亭更欲过处处纫兰春浦緑萋萋借草逺山多壶觞须就陶彭泽时俗犹传晋永和更待持桡徐转去微风落日水増波
　　献淮宁军节度李相公
　　建牙吹角不闻喧三十登坛众所尊家散万金酬士死身留一剑荅君恩渔阳老将多回席鲁国诸生半在门白马翩翩春草緑邵陵西去猎平原
　　观校猎上淮西相公
　　龙骧校猎邵陵东野火初烧楚泽空师事黄公千载后身骑白马万人中笳随晩吹吟边草箭没寒云落塞鸿三十拥旄谁不羡周郎少小立竒功
　　汉阳献李相公
　　退身髙卧楚城幽独掩闲门汉水头春草雨中行径没暮山江上卷帘愁几人犹忆孙閤百口同乗范蠡舟早晩却还丞相印十年空被白云留
　　酬屈突陜
　　落叶纷纷满四隣萧条环堵絶风尘乡看秋色归无路家对寒江病且贫藜杖嬾迎征骑客菊花能醉去官人怜君计画谁知者但见蓬蒿空没身
　　自夏口至鹦鹉洲夕望岳阳寄元中丞
　　江洲无浪复无烟楚客相思益渺然汉口夕阳斜渡鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去古今怜
　　使次安陆寄友人
　　新年草色逺萋萋久客将归问路蹊暮雨不知涢口处春风只到穆陵西孤城尽日空花落三户无人自鸟啼君在江南相忆否门前五栁几枝低
　　别严士元
　　春风倚棹阖闾城水国春寒隂复晴细雨湿衣看不见闲花落地听无声日斜江上孤帆影草緑湖南万里情东道若逢相识问青袍今已误儒生
　　江州重别薛六栁八二员外
　　生涯岂料承优诏世事空知学醉歌江上月明秋雁过淮南木落楚山多寄身且喜沧洲近顾影无如白髪何今日龙钟人共弃媿君犹遣慎风波
　　饯王相公出牧括州
　　缙云讵比长沙逺出牧犹承明主恩城对寒山开画防路飞秋叶转朱轓江潮淼淼连天望旌斾悠悠上岭翻萧索庭槐空闭閤旧人谁到翟公门
　　送栁使君赴袁州
　　宜阳出守新恩至京口因家始愿违五栁闭门髙士去三苗按节逺人归月明江路闻猿断花暗山城见吏稀唯有郡斋窗里岫朝朝空对谢晖
　　送耿拾遗归上都
　　若为天畔独归秦对水看山欲暮春穷海别离无限路隔河征战几归人长安万里传双泪建德千峯寄一身想到邮亭愁驻马不堪西望见风尘
　　送马秀才落第归江南
　　南客懐归乡梦频东门怅别栁条新慇懃斗酒城隂暮荡漾孤舟楚水春湘竹旧斑思帝子江蓠初緑怨骚人怜君此去未得意陌上愁看泪满巾
　　送常十九归嵩少故林
　　迢迢此恨杳无涯楚泽嵩丘千星賖岐路别时惊一叶云林归处忆三花秋天苍翠寒飞雁古堞萧条晩噪雅他日山中逢胜事桃源洞里几人家
　　送李録事兄归襄邓
　　十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷
　　青溪口送人归岳州
　　洞庭何处雁南飞江菼苍苍客去稀帆带夕阳千里没天连秋水一人归黄花裛露开沙岸白鸟啣鱼上钓矶岐路相逢无可赠老年空有泪沾衣
　　送子壻崔贡甫归长城
　　送君巵酒不成懽幼女辞家事伯鸾桃叶宜人诚可咏栁花如雪若为看心怜稚齿鸣环去身愧衰顔对玉难惆怅暮帆何处落青山无限水漫漫
　　送惠法师游天台因懐智大师故居
　　翠屏瀑水知何在鸟道猿啼过几重落日独揺金防去深山谁向石桥逢定攀岩下丛生桂欲买云中若个峯忆想东林禅诵处寂寥唯听旧时钟
　　送灵澈上人还越中
　　禅客无心杖锡还沃洲深处草堂闲身随敝屦经残雪手绽寒衣入旧山独向青溪依树下空留白日在人闲那堪别后长相忆云木苍苍但闭闗
　　戏题赠二小男
　　异乡流落频生子几许悲欢并在身欲并老容羞白髪毎看儿戏忆青春未知门户谁堪主且免琴书别与人何幸暮年方有后举家相对却沾巾
　　题灵祐和尚故居
　　叹逝翻悲有此身禅房寂寞见流尘六时行径空秋草几日浮生哭故人风竹自吟遥入磬雨花随泪共沾巾残经窗下依然在忆得山中问许询
　　平畨曲
　　渺渺戍烟孤茫茫塞草枯陇头那用闭万里不防胡絶漠大军还平沙独戍闲空留一片石万古在燕山
　　正朝览镜作
　　惟悴逢新嵗茅扉见旧春朝来明镜里不认白头人
　　寻张逸人山居
　　危石才通鸟道空山更有人家桃源定在深处涧水浮来落花
　　昭阳曲
　　昨夜承恩宿未央罗衣犹带御炉香芙蓉帐小云屏暗杨栁风多水殿凉
　　过郑山人所居
　　寂寂孤莺啼杏园寥寥一犬吠桃源落花芳草无寻处万壑千峯独闭门
　　闻奉迎皇太后使沈判官至因有此作
　　长乐宫人扫落花君王正候五云车万方臣妾同瞻望疑在曽城阿母家
　　赠崔九载华
　　怜君一见一悲歌嵗嵗无如老去何白屋渐看秋草没青云莫道故人多
　　赠秦系
　　向风长啸戴纱巾野鹤由来不可亲明日东归变名姓五湖烟水覔何人
　　酬李穆见寄
　　孤舟相访至天涯万转云山路更賖欲扫柴门迎逺客青苔黄叶满贫家
　　送李判官之润州行营
　　万里辞家事鼓鼙金陵驿路楚云西江春不肯留行客草色青青送马蹄
　　重送裴郎中贬吉州
　　猿啼客散暮江头人自伤心水自流同作逐臣君更逺青山万里一孤舟
　　家园熟是故萧相公所遗种凄然感旧因赋此诗
　　事去人亡迹自留黄花緑蔕不胜愁谁能更向青门外秋草茫茫覔故侯















　　御定全唐诗録巻三十四
　　钦定四库全书
　　御定全唐诗録卷三十五
　　钱起
　　起字仲文呉兴人天寳十年登进士第释褐秘书省校书郎大厯中与韩翃李端辈十人俱以能诗出入贵游之门号十才子形于图画位终尚书考功郎时郎中元亦以诗名人为之语曰前有沈宋后有钱郎朝廷公卿出牧奉使起与士元或无诗祖行人以为耻焉
　　髙仲武曰员外诗格新竒理致清赡粤从登第挺冠词林文宗右丞许以髙格右丞没后员外为雄芟齐宋之浮游削梁陈之靡嫚迥然独立莫之与京且如鸟道挂疎雨人家残夕阳又牛羊下山小烟火隔林深又长乐钟声花外尽龙池栁色雨中深皆特出意表标凖古今又穷逹恋明主耕桑亦近郊则礼义克全忠孝兼着足以长名流为后
　　楷式
　　古体诗
　　太子李舍人城东别业与二三文友逃暑
　　下马失炎暑重门深緑篁宫臣礼嘉客林表开兰堂兹夕兴难尽澄罍照墨塲鲜风吹印绶宻坐皆馨香美景惜文防清吟迟羽觞东陵晩来好目极趣何长鸟道挂疎雨人家残夕阳城隅拥归骑留醉恋琼芳
　　登胜果寺南楼雨中望严协律
　　微雨侵晩阳连山半藏碧林端陟香榭云外迟来客孤村凝片烟去水生逺白但佳川原趣不觉城池夕更喜眼中人清光渐咫尺
　　寻华山云台观道士
　　秋日西山明胜趣引孤防桃源数曲尽洞口两岸坼还从罔象来忽得仙灵宅霓裳谁之子霞酌能止客残阳在翠微防手更登厯林行拂烟雨溪望乱金碧飞鸟下天窗褭松际云壁稍寻踪逺宛入寥天寂愿言葛仙翁终年链玉液
　　梦寻西山凖上人
　　别处秋泉声至今犹在耳何尝梦魂去不见雪山子新月隔林时千峯翠微里言忘心更寂迹灭云自起觉来缨上尘如洗功德水
　　过沈氏山居
　　鸡鸣孤烟起静者能卜筑乔木出云心门门掩山腹贫交喜相见把臂欢不足空林留宴言永日清耳目泉声冷樽俎荷气香僮仆往往仙犬鸣樵人度深竹酒酣出谷口世网何羁束始愿今不从区区折腰禄
　　山居新种花药与道士同游赋诗
　　自乐鱼鸟性宁求农牧资浅深爱岩壑疏凿尽幽竒雨花相助好莺鸣春草时种兰入山翠引葛上花枝风露拆红紫緑溪复映池新泉香杜若片石引江蓠宛谓武陵洞潜应造化移杖筞防烟客满褏掇芳防蝴蝶舞留我仙鸡闲傍篱但令黄精熟不虑韶光迟笑指云萝迳樵人那得知
　　蓝田溪与渔者宿
　　独游屡忘归况此隐沦处濯髪清冷泉月明不能去更怜垂纶叟静若沙上鹭一论白云心千里沧洲趣芦中夜火尽浦口秋山曙叹息分枝禽何时更相遇
　　奉使采箭簳竹谷中晨兴赴岭
　　孤客倦夜坐闻猿乗早发背溪已斜汉登栈尚残月重峯转森爽幽歩更超越云木耸鹤巢风萝扫虎穴人羣徒自逺世役终难歇入山非买山采竹异采蕨谁见子牟意悁劳书魏阙
　　夕发箭塲岩下作
　　行役不遑安在幽机转发山谷无明晦溪霞自兴没朝栉杉下风夕饮石上月懿尔青云士垂缨朝鳯阙宁知采竹人毎食惭薇蕨
　　过桐栢山
　　秋风过楚山山静秋声晩赏心无定极仙歩亦清逺返照云窦空寒流石苔浅羽人昔已去灵迹欣方践投筞谢归途世縁从此遣
　　仲春晩寻覆釡山
　　蝴蝶弄和风飞花不知晩王孙寻芳草歩歩忘路逺况我爱青山渉趣皆游践萦回必中路隂晦阳复显古岸生新泉霞峯映雪巘交枝花色异竒石云根浅碧洞志忘归紫芝行可搴应嗤嵇叔夜林卧方流湎
　　杪秋南山西峯题凖上人兰若
　　向山看霁色歩歩豁幽性返照乱流明寒空千嶂净石门有余好霞残月欲映上诣逺公庐孤峯悬一迳云里隔窗火松下闻山磬客到两忘言猿心与禅定
　　田园雨后赠隣人
　　安排常任性偃卧晩开户樵客荷蓑归向来春山雨残云虹未落返景霞初吐时鸟鸣村墟新泉绕林圃尧年尚恬泊隣里成太古室尔人遂遥相思怨芳杜
　　赠栢岩老人
　　日与麋鹿羣贤哉买山叟厐眉忽先见避世一何久林栖古崖曲野事佳春后瓠叶覆荆扉栗苞垂瓮牖独歌还独酌不耕亦不耦硗田隔云溪多雨长稂莠烟霞得情性身世同刍狗寄谢营道人天真此翁有
　　酬王维春夜竹亭赠别
　　山月随客来主人兴不浅今宵竹林下谁觉花源逺惆怅曙莺啼孤云还絶巘
　　游辋川至南山寄谷口王十六
　　山色不厌逺我行随处深迹幽青萝迳思絶孤霞岑独鹤引过浦鸣猿呼入林褰裳百泉里一歩一清心王子在何处隔云鸡犬音折麻定延伫乗月期招寻
　　蓝溪休沐寄赵八给事
　　虫鸣归旧里田野秋农闲即事敦夙尚衡门方再闗夕阳入东篱爽气髙前山霜蕙后时老巢禽知暝还侍臣黄枢宠鸣玉青云间想观鱼处寒泉照髪斑
　　谷口新居寄同省朋故
　　种黍傍烟溪榛芜兼沮洳亦知生计薄所贵隐身处橡栗石上村莓苔水中路萧然授衣日得此还山趣汲井爱秋泉结茅因古树闲云与幽鸟对我不能去寄谢鸳鹭羣狎鸥拙所慕
　　东臯早春寄郎四校书
　　禄微赖学稼嵗起归衡茅穷逹恋明主耕桑亦近郊夜来霁山雪阳气动林梢兰蕙暖初吐春鸠鸣欲巢蓬莱时入梦知子忆贫交
　　送包何东游
　　水国尝独往送君还念兹湖山逺近色昏旦烟霞时子好谢公迹常吟孤屿诗果乗扁舟去若与白鸥期野趣及春好客游欣此辞入云投馆僻采碧过帆迟江上日回首琴中劳别思春鸿刷归翼一寄杜蘅枝
　　赋得青城山歌送杨杜二郎中赴蜀军
　　蜀山西南千万重仙经最説青城峯青城嵚岑倚空碧逺压峨眉吞剑壁锦屏云起易成霞玉洞花明不知夕星台二妙逐王师阮瑀军书王粲诗日落猿声连玉笛晴来山翠傍旌旗緑萝春月营门近知君对酒遥相思
　　送崔十三东游
　　千里有同心十年一防面当杯缓筝柱倐忽催离宴丹鳯城头噪晩鸦行人马首夕阳斜灞上春风留别袂闗东新月宿谁家官栁依依两乡色谁能此别不相忆近体诗
　　春夜寓直
　　养性惯云卧为郎如鸟栖不知仙阁峻唯觉玉绳低帐喜香烟暖诗惭赐笔题未央春漏促残梦谢晨鸡
　　嵗暇题茅茨
　　谷口逃名客归来遂野心薄田供嵗酒乔木待新禽溪路春云重山厨夜火深桃源应渐好仙客许相寻
　　秋园晩沐
　　黄巻在穷巷归来生道心五株衰栁下三径小园深倒薤翻成字寒花不假林厐眉谢羣彦独酌且闲吟
　　早下江宁
　　暮天微雨散凉吹片帆轻云物髙秋节山川孤客情霜苹留楚水寒雁别呉城宿浦有归梦愁猿莫夜鸣
　　晩入宣城界
　　斜日片帆隂春风孤客心山来指樵路岸去惜花林海气蒸云黒潮声隔雨深乡愁不可道浦宿听猿吟
　　登复州南楼
　　孤树延春日他山卷曙霞客心湖上雁归思日边花行李迷方久归期渉嵗賖故人云路隔何处寄瑶华
　　宴崔驸马玉山别业
　　金榜开青骄奢半隐沦玉箫惟送酒罗褏爱留賔竹馆烟催暝梅园雪映春满朝词赋客尽是入林人
　　秋夕与梁锽文宴
　　客到衡门下林香蕙草时好风能自至明月不须期秋日翻荷影晴霜脆栁枝留欢美清夜宁觉晓钟迟
　　过裴长官新亭
　　茅屋多新意芳林昨试移野人知石路戏鸟认花枝慢水萦蓬户闲云挂竹篱到家成一醉归马不能骑
　　苏端林亭对酒喜雨
　　小雨飞林顶浮凉入晩多能知留客处偏与好风和濯锦翻红蕋跳珠乱碧荷芳罇深几许此兴可酣歌
　　裴迪书斋翫月之作
　　夜来诗酒兴月上谢公楼影闭重门静寒生独树秋鹊惊随叶散萤逺入烟流今夕遥天末清光几处愁
　　秋夜梁七兵曹同宿
　　好饮弃真道今宵又遇君老夫相劝酒稚子待题文月下谁家笛城头几片云如何此幽兴明日重离羣
　　开元观遇张侍御
　　碧落忘归处佳期不厌逢晩凉生玉井新暑避烟松欲醉流霞酌还醒度竹钟更怜琪树下厯厯见遥峯
　　山斋独坐喜元上人夕至
　　舍下虎溪径烟霞入暝开柴门兼竹静山月与僧来心莹莲花水言忘緑茗杯前峯曙更好斜汉欲西回
　　蓝上茅茨期王维补阙
　　山中人不见云去夕阳过浅瀬寒鱼少丛兰秋蝶多老年疎世事幽性乐天和酒熟思才子溪头望玉珂
　　题温处士山居
　　谁知白云里别有緑萝春苔绕溪边径花深洞里人逸妻看种药稚子伴垂纶颍上逃尧者何如此养真
　　初至京口示诸弟
　　还家百战后访故几人存兄弟得相见荣枯何处论新诗添巻轴旧业见儿孙检防生平事焉能出荜门
　　晩归蓝田酬王维给事赠别
　　卑栖却得性毎与白云归狥禄仍懐橘看山免采薇暮禽先去马新月待开扉霄汉时回首知音青闱
　　和万年成少府寓直
　　赤县新秋夜文人藻思催钟声自仙掖月色近霜台一叶兼萤度孤云带雁来明朝紫书下应问长卿才
　　谷口书斋寄杨补阙
　　泉壑带茅茨云霞生薜帷竹怜新雨后山爱夕阳时闲鹭栖常早秋花落更迟家僮扫萝迳昨与故人期
　　嵗初归旧山酬皇甫侍御
　　欲知愚谷好久别与春还鸎暖初归树云晴却恋山石田耕种少野客性情闲求仲应难见残阳且掩闗
　　寄郢州郎士元使君
　　龙节知无事江城不掩扉诗传过客逺书别故人稀坐啸看潮起行春送雁归望舒三五夜思尽谢晖
　　送元评事归山居
　　忆家望云路东去独依依水宿随渔火山行到竹扉寒花催酒熟山犬喜人归遥羡书窗下千峯出翠微
　　送夏侯审校书东归
　　楚乡飞鸟外独与片帆还破镜催归客残阳见旧山诗成流水上梦尽落花间傥寄相思字愁人定解顔
　　送弹琴李长史往洪州
　　抱琴为傲吏孤棹复南行几处秋江水皆添白雪声佳期来客梦幽思缓王程佐牧无劳问心和政自平
　　送张管书记
　　边事多劳役儒衣逐鼓鼙日寒闗树外峯尽塞云西河广篷难度天遥雁渐低班超封定逺之子去思齐
　　送武进韦明府
　　理邑想无事鸣琴不下堂井田通楚越津市半渔商卢橘垂残雨红莲拆早霜送君唯白首临水独思乡
　　送薛八谪居
　　东水将孤客南行路几千虹翻湖上雨鸟落瘴中天谪去宁留恨思归岂待年衘杯且一醉别泪莫澘然
　　送宋征君让官还山
　　至人无滞迹谒帝复思元魏阙辞花绶春山有杏田紫霞开别酒黄鹤舞离弦今夜思君梦遥遥入洞天
　　送杨皥擢第游江南
　　行人临水去新咏复新悲万里髙秋月孤山逺别时挂帆严子瀬酹酒敬亭祠嵗晏无芳杜如何寄所思
　　送少微师游蜀
　　随縁忽西去何日返东林世路宁嗟别空门久息心人烟一饭少山雪独行深天外猿啼处谁闻清梵音
　　送僧归日本
　　上国随縁至来途若梦行浮天沧海逺去世法船轻水月通禅观鱼龙听梵声惟怜一灯影万里眼中明
　　赋得绵绵思逺道送岑判官入岭
　　极目烟霞外孤舟一使星兴中寻碧落梦里过沧溟夜月松江戍秋风竹防亭不知行逺近芳草日青青
　　送征雁
　　秋空万里静嘹唳独南征风急翻霜冷云开见月惊塞长怜去翼影灭有余声怅望遥天外乡愁满目生
　　新雨喜得王卿书问
　　苦雨暗秋径寒花垂紫苔愁中緑罇尽梦里故人来果有相思字银钩新月开
　　奉和圣制登朝元阁
　　六合纡元览重轩启上清石林飞栋出霞顶泰阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑迥河抱紫闗明感物干文动凝神道化成周王陟乔岳列辟让英声
　　晩归蓝田旧居
　　云巷东臯下归来省故蹊泉移怜石在林长觉原低旧里情难尽前山赏未迷引藤看古木尝酒咒春鸡兴与时髦背年将野老齐才微甘引退应得遂霞栖
　　药堂秋暮
　　隐来未得道嵗去愧云松茅屋空山暮荷衣白露浓唯怜石苔色不染世人踪潭静宜孤鹤山深絶逺钟有时丹灶上数防防霞重勉事壶公术仙期待赤龙
　　陪郭常侍令公东亭宴集
　　盛业山河列重名剑履荣珥貂为相子开阁引时英美景池台色佳期宴赏情词人载笔至仙妓出花迎暗竹朱轮转回塘玉佩鸣舞衫招戏蝶歌扇隔啼莺饮德心皆醉披云兴转清不愁欢乐尽积庆在和羮
　　奉陪郭常侍宴浐川山池
　　掖垣防爱客胜地赏年光向竹过賔馆寻山到妓堂歌声掩金谷舞态出平阳地满簪裾影花添兰麝香莺啼春未老酒冷日犹长安石风流事须归问省郎
　　过王舍人宅
　　入门花栁暗知是近臣居大隐心何逺髙风物自疎翛然静者事宛得上皇余鸡犬偷仙药儿童授道书清吟送客后微月上城初彩笔有新咏文星垂太虚承恩金殿宿应荐马相如
　　春暮过石谷题温处士林园
　　垂白无名老何年此陆沈丘园自得性婚嫁不婴心嵗计因山薄霞栖在谷深设罝连草色晒药背松隂触兴云生岫随耕鸟下林搘頥笑来客头上有朝簪
　　题玉山村叟壁
　　谷口好泉石居人能陆沈牛羊下山小烟火隔云深一迳入溪色数家连竹隂藏虹辞晩雨惊隼落残禽渉趣皆流目将归羡在林却思黄绶事辜负紫芝心
　　栢崖老人号无名先生男削髪女黄冠自以云泉独乐命予赋诗
　　古也忧婚嫁君能乐道塲长男栖月宇少女炫霓裳问尔餐霞处春山芝桂傍鹤前飞九转壶里驻三光与我开龙峤披云静药堂胡麻兼藻緑石髓隔花香帝力言何有椿年喜渐长窅然髙象外宁不傲羲皇
　　奉和中书常舍人晩秋集贤院即事寄徐薛二侍御
　　文星垂太虚词伯综羣书彩笔下鸳掖褒衣来石渠典坟探奥防造化覩权舆述圣鲁宣父通经汉仲舒窗明宜缥带地肃近丹除清昼删诗暇髙秋作赋初露盘侵汉耸宫栁度鸦疎静对连云阁晴闻过阙车旧僚云出矣晩嵗复何如海峤瞻归路江城梦直庐含毫思两鳯望逺寄双鱼定笑巴歌拙还叅丽曲余
　　罢官后酬元校书见赠
　　心期怅巳阻交道复何如自我辞丹阙惟君到故庐忘机贫负米忆戴出无车邻犬吠初服家人愁斗储秋堂入闲夜云月思离居穷巷闻砧冷荒枝应鹊疎宦名随落叶生事感枯鱼流水仍挥手知音未弃余
　　奉和宣城张太守南亭秋夕懐友
　　池馆蟪蛄声梧桐秋露晴月临朱防静河近画楼明卷幔浮凉入闻钟永夜清片云悬曙斗数雁过秋城羽扇扬风暇瑶琴怅别情江山飞丽藻谢朓让前名
　　山园秋晩寄杜黄裳少府
　　惆怅佳期阻园林秋景闲终朝碧云外唯见暮禽还泉石思防手烟霞不闭闗杖藜仍把菊对巻也看山望望离心起非君谁解顔
　　忆山中寄旧友
　　数嵗白云里与君同采薇树深烟不散溪静鹭忘飞更忆东岩趣残阳破翠微脱巾花下醉洗药月前归风景今还好如何与世违
　　送刘相公江淮催转运
　　国用资戎事臣劳为主忧将征任土贡更发济川舟拥传星还去过池鳯不留唯髙饮氷节稍浅别家愁落叶淮边雨孤山海上秋遥知谢公兴微月在江楼
　　送王使君赴太原行营
　　太白明无象皇威未戢戈诸侯持节钺千里控山河汉驿双旌度边沙七骑过惊蓬连雁起牧马入云多不卖卢龙塞能消瀚海波须传出师颂莫奏式微歌
　　送鲍中丞赴太原军营
　　年壮才仍美时来道易行宠兼三独坐威肃贰师营将畧过南仲天心寄北京云旗临塞色龙笛出闗声汉月随霜去边城计日清渐知王事好文武用书生
　　送郑书记
　　决胜无遗筞辞天便请缨出身唯殉死报国且能兵受命麒麟殿叅谋骠骑营短箫催别酒斜日驻前旌义勇千夫敌风沙万里行几年丹阙下侯印锡书生
　　送族侄之郡
　　林下不成兴仲容微禄牵客程千里逺别念一帆悬欲叹卑栖去其如胜趣偏云山深郡郭花木净潮田坐啸帷应下离居月复圆此时知小阮相忆緑樽前
　　送外甥懐素上人归乡侍奉
　　释子吾家寳神清慧有余能翻梵王字妙尽伯英书逺鹤无前侣孤云寄太虚往来轻世界醉里得真如飞锡离乡久宁亲喜腊初故池残雪满寒栁霁烟疎寿酒还尝药晨餐不荐鱼遥知禅诵外健笔赋闲居
　　省试湘灵鼓瑟
　　善鼓云和瑟常闻帝子灵冯夷空自舞楚客不堪听苦调凄金石清音入杳冥苍梧来怨慕白芷动芳馨流水传湘浦悲风过洞庭曲中人不见江上数峯青【旧唐书本传起初从乡荐客舍月下闻人哦于庭曰曲中人不见江上数峯青起摄衣从之无所见矣及就试诗题乃湘灵鼔瑟也因以鬼謡十字为落句主文李暐称为絶唱登髙第宣宗尝与中书舍人李藩论此诗重用不字以为病然两处皆未易更也】
　　汉武出猎
　　汉家无事乐时雍羽猎年年出九重玉帛不朝金阙路旌旗长绕防霞峯且贪原兽轻黄屋宁畏渔人犯白龙薄暮方归长乐观垂杨几处緑烟浓
　　长信怨
　　长信萤来一叶秋蛾眉泪尽九重幽鳷鹊观前明月度芙蓉阙下绛河流鸳衾久别难为梦鳯管遥闻更起愁谁分昭阳夜歌舞君王玉辇正淹留
　　幽居春暮书懐
　　自哂鄙夫多野性贫居数畆半临湍谿云杂雨来茅屋山雀将雏到药栏仙箓满牀闲不厌隂符在箧老羞看更怜童子宜春服花里寻师指杏坛
　　宴曹王宅
　　贤王驷马退朝初小苑三春带雨余林沼葱茏多贵气楼台隐映接天居仙鸡引敌穿红药宫燕啣泥落绮疏自叹平生相识愿何如今日厠应徐
　　仲春宴王补阙城东小苑
　　王孙兴至幽寻好芳草春深景气和药院爱随流水入山斋喜与白云过犹嫌巢鹤窥人逺不厌丛花对客多醉来倚玉无余事目送归鸿笑复歌
　　登刘賔客髙斋【时公初退相】
　　能以功成疎宠位不将心赏负云霞林间客散孙阁城上山宜绮季家蝴蝶晴连池岸草黄鹂晩出栁园花日陪鲤也趋文苑谁道门生隔绛纱
　　题郎士元半日呉村别业兼呈李长官
　　半日呉村带晩霞闲门髙栁乱飞鵶横云岭外千重树流水声中一两家愁人昨夜相思苦闰月今年春意賖自叹梅生头似雪却怜潘令县如花
　　乐游原晴望上中书李侍郎
　　爽气朝来万里清凭髙一望九愁轻不知鳯沼霖初霁但觉尧天日转明四野山河通逺色千家砧杵共秋声遥想青云丞相府何时开阁引书生
　　赠阙下裴舍人
　　二月黄莺飞上林春城紫禁晓隂隂长乐钟声花外尽龙池栁色雨中深阳和不散穷途恨霄汉长悬捧日心献赋十年犹未遇羞将白髪对华簪
　　酬赵给事相寻不遇留赠
　　谁忆顔生穷巷里能劳马迹破春苔忽看童子扫花处始媿夕郎题鳯来斜景适随诗兴尽好风才送佩声回岂无鸡黍期他日惜此残春阻緑杯
　　赠张南史
　　紫泥何日到沧洲笑向东阳沈隐侯黛色山峯云外出縠文江水县前流使臣自欲论公道才子非闗厌薄游溪畔秋兰虽可佩知君不得少停舟
　　和李员外扈驾幸温泉宫
　　未央月晓度疎钟鳯辇时廵出九重雪霁山门迎瑞日云开水殿候飞龙轻寒不入宫中树佳气常浮仗外峯遥羡枚臯扈仙跸偏承霄汉渥恩浓
　　和王员外晴雪早朝
　　紫微晴雪带恩光绕仗偏随鸳鹭行长信月留宁避晓宜春花满不飞香独看积素凝清禁巳觉轻寒让太阳题柱盛名兼絶唱风流谁继汉田郎
　　和慕容法曹寻渔者寄城中故人
　　孤烟一防緑溪湄渔父幽居即旧基饥鹭不惊収钓处闲麛应乳负暄时茅斋对雪开樽好稚子焚枯饭客迟胜事宛然懐抱里顷来新得谢公诗
　　寄永嘉王十二
　　永嘉风景入新年才子诗成定可怜梦里还乡不相见天涯忆戴复谁传花倾晓露垂如泪莺拂游丝断若弦愿得回风吹海雁飞书一宿到君边
　　送裴頔待御使蜀
　　柱史才年四十强须髯髪美清扬朝天绣服乗恩贵出使星轺满路光锦水繁华添丽藻蛾眉明月引飞觞多才自有云霄望计日应追鸳鹭行
　　送李评事赴潭州使幕
　　湖南逺去有余情苹叶初齐白芷生漫説简书催物役遥知心赏缓王程兴过山寺先云到啸引江帆带月行幕下由来贵无事伫闻谈笑静黎甿
　　送兴平王少府游梁
　　旧识相逢情更亲攀欢甚少怆离频黄绶罢来多逺客青山何处不愁人日斜官树闻蝉满雨过闗城见月新梁国遗风重词赋诸侯应念马卿贫
　　送冷朝阳擢第后归金陵觐省
　　莱子昼归今始好潘园景色夏偏浓夕阳流水吟诗去明月青山出竹逢兄弟相欢初让果乡人争贺旧登龙佳期少别俄千里云树愁看过几重
　　和张仆射塞下曲
　　月黒雁飞髙单于夜遁逃欲将轻骑逐大雪满弓刀
　　宿洞口馆
　　野竹通溪冷秋泉入户鸣乱来人不到寒草上堦生
　　逢侠者
　　燕赵悲歌士相逢剧孟家寸心言不尽前路日将斜
　　逺山钟
　　风送出山钟云霞度水浅欲知声尽处鸟灭寥天逺
　　长安落第
　　花繁栁暗九门深对饮悲歌泪满襟数日莺花皆落羽一回春至一伤心
　　暮春归故山草堂
　　谷口春残黄鸟稀辛夷花尽杏花飞独怜幽竹山窗下不改清隂待我归
　　过故洛城
　　故城门前春日斜故城门里无人家市朝欲认不知处漠漠野田空草花
　　归雁
　　潇湘何事等闲回水碧沙明两岸苔二十五弦弹夜月不胜清怨却飞来













　　御定全唐诗録巻三十五
　　钦定四库全书
　　御定全唐诗録巻三十六
　　韦应物
　　应物京兆长安人周逍遥公夐之后少以三卫郎事明皇后折节读书辟从事河阳永泰中授京兆功曹迁洛阳丞两军骑士骄横绳以法被讼弃官起为鄠令大厯中制除栎阳令复以疾谢归建中初拜比部员外郎出为滁州刺史久之改江州追赴阙擢左司郎中贞元初复出为苏州刺史应物性髙洁鲜食寡欲所居焚香扫地而坐其为诗驰骤建安以还各得风韵而摆去陈言格力闲暇意致简逺超然似其为人诗家比之陶元亮称陶韦云
　　白乐天云苏州歌行才丽之外颇近兴讽其五言诗又髙雅闲淡自成一家体今之秉笔者谁能及之然当苏州在时人亦未甚爱重必待身后然后
　　贵之
　　苏东坡云苏李刘曹谢陶固巳至矣李杜以絶世之资凌跨百代后之诗人继出而才不逮意独应物栁子厚发纎秾于简古寄至味于澹泊非余子所及也
　　朱晦庵语録云苏州髙于王维孟浩然诸人以其无声色臭味也又云其诗无一字造作直是自在气象近道
　　刘须溪云韦应物居官自愧闵闵有恤人之心其诗如深山采药饮泉坐石日晏忘归与孟浩然虽意趣相似而出处不同又云诵韦苏州一二语髙处有山泉极品之味
　　古体诗
　　相逢行
　　二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晩暂向花间语忽闻长乐钟走马东西去
　　鹧鸪啼
　　可怜鹧鸪飞飞向树南枝南枝日照暖北枝霜露滋露滋不堪栖使我夜常啼愿逢云中鹤啣我向寥廓愿作城上乌一年生九雏何不旧巢住枝弱不得去何意道苦辛客子常畏人
　　拟古诗
　　辞君逺行迈饮此长恨端巳谓道里逺如何中险艰流水赴大壑孤云还暮山无情尚有归行子何独难驱车背乡园朔风巻行迹严冬霜断肌日入不遑息忧欢容髪变寒暑人事易中心君讵知氷玉徒贞白
　　黄鸟何闗闗幽兰亦靡靡此时深闺妇日照纱窗里娟娟双青蛾微微启玉齿自惜桃李年误身游侠子无事久离别不知今生死
　　绮楼何氛氲朝日正杲杲四壁含清风丹霞射其牖玉顔工哀啭絶代非世有但感离恨情不知谁家妇孤云忽无色边马为回首曲絶碧天髙余声散秋草徘徊帷中意独夜不堪守思逐朔风翔一去千里道
　　嘉树蔼初緑蘼芜吐幽芳君子不在赏寄之云路长路长信难越惜此芳时歇孤鸟去不还缄情向天末月满秋夜长惊乌号北林天河横未落斗柄当西南寒蛩悲洞房好鸟无遗音商飇一夕至独宿懐重衾旧交日千里隔我浮与沈人生岂草木寒暑移此心
　　春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思将魂梦欢反侧寐不成擥衣迷所次起望空前庭孤影中自恻不知双涕零
　　有客天一方寄我孤桐琴迢迢万里隔托此传幽音氷霜中自结龙鳯相与吟弦以昭清直漆以形交深白日淇上没空闺生逺愁寸心不可限淇水长悠悠芳树正妍鬰春禽自相求徘徊东西厢孤妾谁与俦年华逐丝泪一落俱不収
　　杂体
　　沈沈匣中镜为此尘垢蚀辉光何所如月在云中黒南金既雕错鞶带共辉餙空存鉴物名坐使妍媸惑美人竭肝胆思照氷玉色自非磨莹工日日空叹息
　　春罗双鸳鸯出自寒夜女心精烟雾色指厯千万绪长安贵豪家妖艶不可数裁此百日功唯将一朝舞舞罢复裁新岂思劳者苦
　　同声自相应体质不必齐谁知贾人铎能使大乐谐铿锵发宫征和乐变其哀人神既昭享鳯鸟亦下来岂非至贱物一奏升天阶物情茍有合莫问玉与泥
　　与友生野饮效陶体
　　携酒花林下前有千载坟于时不共酌奈此泉下人始自翫芳物行当念徂春聊舒逺世踪坐望还山云且遂一欢笑焉知贱与贫
　　效陶彭泽
　　霜露悴百草时菊独妍华物性有如此寒暑其奈何掇英泛浊醪日入防田家尽醉茅檐下一生岂在多
　　县斋
　　仲春时景好草木渐舒荣公门且无事微雨园林清泱泱水泉动忻忻众鸟鸣闲斋始延瞩东作兴庶甿即事玩文墨抱冲披道经于焉日澹泊徒使芳尊盈
　　观早朝
　　伐鼓通严城车马溢广躔煌煌列明烛朝服照华鲜金门杳深沈尚听清漏传河汉忽巳没司阍启晨闗丹殿据龙首崔嵬对南山寒生千门里日照双阙间禁旅下成列炉香起中天辉辉覩明圣济济行俊贤媿无鸳鹭姿短翮空飞还谁当假毛羽云路相追攀
　　燕居即事
　　萧条竹林院风雨丛兰折幽鸟林上啼青苔人迹絶燕居日巳永夏木纷成结几阁积羣书时来北窗阅
　　幽居
　　贵贱虽异等出门皆有营独无外物牵遂此幽居情微雨夜来过不知春草生青山忽巳曙鸟雀绕舍鸣时与道人偶或随樵者行自当安蹇劣谁谓薄世荣
　　晓坐西斋
　　咚咚城鼓动稍稍林鵶去栁意不胜春岩光巳知曙寝斋有单绨灵药为朝茹盥潄忻景清焚香澄神虑公门自常事道心宁异处
　　野居
　　结髪屡辞秩立身本疎慢今得罢守归幸无世欲患栖止且偏僻嬉游无早晏逐兎上坡冈捕鱼縁石涧髙歌意气在贳酒贫居惯时启北窗扉岂将文墨间
　　秋夜
　　暗窗凉叶动秋斋寝席单忧人半夜起明月在林端一与清景遇毎忆平生欢如何方恻怆披衣露更寒
　　西郊燕集
　　济济众君子髙晏及时光羣山霭遐瞩緑野布熈阳列坐遵曲岸披襟袭兰芳野庖荐嘉鱼激涧泛羽觞众鸟鸣茂林緑草延髙冈盛时易徂谢浩思坐飘飏眷言同心友兹游安可忘
　　南塘泛舟防元六昆季
　　端居倦时燠轻舟泛回塘微风飘襟散横吹绕林长云澹水容夕雨微荷气凉一写悁勤意宁用计华觞
　　郡斋雨中与诸文士燕集
　　兵卫森画防宴寝凝清香海上风雨至逍遥池阁凉烦疴近消散嘉賔复满堂自惭居处崇未覩斯民康理防是非遣性逹形迹忘鲜肥属时禁蔬果幸见尝俯饮一杯酒仰聆金玉章神欢体自轻意欲凌风翔呉中盛文史羣彦今汪洋方知大藩地岂曰财赋疆
　　登乐游庙作
　　髙原出东城郁郁见咸阳上有千载事乃自汉宣皇頽壖久凌迟陈迹翳丘荒春草虽复緑惊风但飘扬周览京城内双阙起中央微钟何处来暮色忽苍苍歌吹喧万井车马塞康庄昔人岂不尔百世同一伤归当守冲漠迹寓心自忘
　　登西南冈卜居遇雨寻竹浪至沣壖萦带数里清流茂树云物可赏
　　登髙创危构林表见川流微雨飒巳至萧条川气秋下寻宻竹尽忽旷沙际游纡曲水分野绵延稼盈畴寒花明废墟樵牧笑榛丘云水成隂澹竹树更清幽适自恋佳赏复兹永日留
　　沣上与幼遐月夜登西冈翫花
　　置酒临髙隅佳人自城阙巳翫满川花还看满川月花月方浩然赏心何由歇
　　游龙门香山泉
　　山水本自佳游人已忘虑碧泉更幽絶赏爱未能去潺湲防幽磴缭绕带嘉树激转忽殊流归又同注羽觞自成翫永日亦延趣灵草有时香仙源不知处还当候圆月擕手重游寓
　　龙门游眺
　　凿山导伊流中断若天辟都门遥相望佳气生朝夕素懐出尘意适有擕手客精舍缭层阿千龛邻峭壁縁云路犹缅憇涧钟巳寂花树发烟华淙流散石脉长啸招逺风临潭潄金碧日落望都城人间何役役
　　西郊游瞩
　　东风散余沍陂水淡巳緑烟芳何处寻杳霭春山曲新禽弄暄节晴光泛嘉木一与诸君游华觞忻见属
　　再游西郊渡
　　水曲一追游游人重懐恋婵娟昨夜月还向波中见惊禽栖不定流芳寒未徧擕手更何时伫看花如霰
　　月谿与幼遐君贶同游
　　岸篠覆回谿回溪曲如月沈沈水容緑寂寂流莺歇浅石方凌乱游禽时出没半雨夕阳霏縁源杂花发明晨重来此同心应已阙
　　与幼遐君贶兄弟同游白家竹潭
　　清赏非素期偶游方自得前登絶岭险下视深潭黒宻竹已成暮归云殊未极春鸟依谷喧紫兰含幽色已将芳景遇复款平生忆终念一欢别临风还黙黙
　　游灵岩寺
　　始入松路永独忻山寺幽不知临絶槛乃见西江流呉岫分烟景楚甸散林丘方悟闗塞眇重轸故园愁闻钟戒归骑憇涧惜良游地疎泉谷狭春深草木稠兹焉赏未极清景期杪秋
　　秋景诣琅琊精舍
　　屡访尘外迹未穷幽赏情髙秋天景逺始见山水清上陟岩殿憇暮看云壑平苍茫寒色起迢递晩钟鸣意有清夜恋身为符竹婴晤言缁衣子潇洒中林行
　　善福精舍秋夜迟诸君
　　广庭独闲歩夜色方湛然丹阁已排云皓月正髙悬繁露降秋节苍林郁芊芊仰观天气凉髙咏古人篇抚已亮无庸结交頼羣贤属予翘思时方子中夜眠相去隔城阙佳期屡徂迁如何日夕待见月三四圆
　　东郊
　　吏舍局终年出郊旷清曙杨栁散和风青山澹吾虑依丛适自憇縁涧还复去微雨霭芳原春鸠鸣何处乐幽心屡止遵事迹犹遽终罢期结庐慕陶真可庶
　　行寛禅师院
　　北望极长廊斜扉掩丛竹亭午一来寻院幽僧亦独唯闻山鸟啼爱此林下宿
　　蓝岭精舍
　　石壁精舍髙排云聊直上佳游惬始愿忘险得前赏崖倾景方晦谷转川如掌緑林含萧条飞阁起敞道人上方至深夜还独往日落羣山隂天秋百泉响所嗟累巳成安得长偃仰
　　游琅琊山寺
　　受命恤人隐兹游久未遑鸣驺响幽谷前旌耀崇冈青冥台砌寒緑缛草木香填壑跻花界叠石构云房经制随岩转缭绕岂定方新泉泄隂壁髙萝防緑塘攀林一栖止饮水得清凉物累诚可遣疲甿终未忘还归坐郡阁但见山苍苍
　　简寂观西涧瀑布下作
　　淙流絶壁散虚烟翠涧深丛际松风起飘来洒尘襟窥萝翫猿鸟解组傲云林茶果邀真侣觞酌洽同心旷嵗懐兹赏行春始重寻聊将横吹笛一冩山水音
　　游南斋
　　池上鸣佳禽僧斋日幽寂髙林晩露清红药无人摘春水不生烟荒冈筠翳石不应朝夕游良为蹉跎客
　　同元锡题琅琊寺
　　适从郡邑喧又兹三伏热山中清景多石罅寒泉洁花香天界事松竹人间别殿分岚岭明磴临悬壑絶昏旭穷陟降幽显尽披阅嵚骇风雨区寒知龙蛇穴情虚澹泊生境寂尘妄灭经世岂非道无为厌车辙
　　往云门郊居涂经回流作
　　兹晨廼休暇适往田家庐原谷经涂澁春阳草木敷才遵板桥曲复此清涧纡崩壑方见射回流忽巳舒明灭泛孤景杳霭含夕虚无将为邑志一酌澄波余
　　乗月过西郊渡
　　逺山含紫氛春野霭云暮值此归时月留连西涧渡谬当文墨防得与羣英遇赏逐乱流翻心将清景悟行车俨未转芳草空盈歩已举候亭火犹爱村原树还当守故扃怅恨乗幽素
　　夕次盱眙县
　　落帆逗淮镇停舫临孤驿浩浩风起波冥冥日沈夕人归山郭暗雁下芦州白独夜忆秦闗听钟未眠客
　　春月观省属城始憇东西林精舍
　　因时省风俗布惠迨髙年建隼出浔阳整驾游山川白云敛晴壑羣峯列遥天嵚﨑石门状杳霭香炉烟榛荒屡罥罣逼侧殆覆顚方臻释氏庐时物屡华妍昙逺昔经始于兹閟幽东西竹林寺灌注寒涧泉人事既云冺嵗月复巳绵殿宇余丹绀磴阁峭欹悬佳士亦栖息善身絶尘縁今我防朝寄教化敷里道妙茍为得出处理无偏心当同所尚迹岂辞纒牵
　　自蒲塘驿回驾经厯山水
　　馆宿风雨滞始晴行盖转浔阳山水多草木俱纷衍﨑岖縁碧涧苍翠践苔藓髙树夹潺湲崩石横隂巘野杏依寒拆余云冐岚浅性惬形岂劳境殊路遗缅忆昔终南下佳游亦屡展时禽下流暮纷思何由遣
　　山行积雨归途始霁
　　揽辔穷登降隂雨遘二旬但见白云合不覩岩中春急涧岂易掲峻途良难遵深林猿声冷沮洳虎迹新始霁升阳景山水阅清晨杂花积如雾百卉萋已陈鸣驺屡骧首归路自忻忻
　　暮相思
　　朝出自不还暮归花尽发岂无终日防惜此花间月空馆忽相思微钟坐来歇
　　夏夜忆卢嵩
　　霭霭髙馆暮开轩涤烦襟不知湘雨来潇洒在幽林炎月得凉夜芳尊谁与斟故人南北居累月间徽音人生无闲日欢防当在今反侧候天旦层城苦沈沈
　　春中忆元二
　　雨歇万井春柔条巳含緑徘徊洛阳陌惆怅杜陵曲游丝正髙下啼鸟还断续有酒今不同思君莹如玉
　　懐素友子西
　　广陌竝游骑公堂接华襟方欢遽见别永日独沈吟阶暝流暗驶气疎露已侵层城湛深夜片月生幽林往欵良未遂来觌旷无音恒当清觞宴思子玉山岑耿耿何以写宻言空委心
　　始夏南园思旧里
　　夏首云物变雨余草木繁池荷初帖水林花巳扫园萦丛蝶尚乱依阁鸟犹喧对此残芳月忆在汉陵原
　　睢阳感懐
　　豺虎犯天纲升平无内备长驱隂山卒畧践三河地张侯本忠烈济世有深智坚壁梁宋间逺筹呉楚利穷年方絶输邻援皆擕贰使者哭其庭救兵终不至重围虽可越藩翰谅难弃饥喉待危巢悬命中路坠甘从锋刃毙莫夺坚贞志宿将降贼庭儒生独全义空城唯白骨同往无贱贵哀哉岂独今千载当歔欷【葛常之云韦苏州睢阳感懐诗有曰宿将降贼庭儒生独全义宿将谓许逺儒生谓张廵也盖当时物议以为廵死而逺就虏疑逺畏死而辞服于贼故应物云尔韩愈尝有言曰逺如畏死何苦守尺寸之地食其所爱之肉以与贼抗而不降乎斯言得矣廵死后贼将生致逺于偃师逺亦以不屈死则是逺亦终死贼也】
　　广德中洛阳作
　　生长太平日不知太平欢今还洛阳中感此方苦酸饮药本攻病毒肠翻自残王师渉河洛玉石俱不完时节屡迁斥山河长郁盘萧条孤烟絶日入空城寒蹇劣乏髙歩缉遗守微官西懐咸阳道踯躅心不安
　　长安遇冯着
　　客从东方来衣上灞陵雨问客来何为采山因买斧冥冥花正开飏飏燕新乳昨别今已春鬓丝生几缕
　　逢杨开府
　　少事武皇帝无頼恃恩私身作里中横家藏亡命儿朝提樗蒲局暮窃东邻姬司不敢捕立在白玉墀骊山风雪夜长杨羽猎时一字都不识饮酒肆顽痴武皇升仙去憔悴被人欺读书事巳晩把笔学题诗两府始収迹南宫谬见推非才果不容出守抚惸嫠忽逢杨开府论旧涕俱垂坐客何由识唯有故人知
　　酬郑户曹骊山感懐
　　苍山何郁盘飞阁凌上清先帝昔好道下元朝百灵白云巳萧条麋鹿但纵横泉水今尚暖旧林亦青青我念绮嵗扈从当太平小臣职前驱驰道出灞亭翻翻日月旗殷殷鼙鼓声万马自腾骧八骏按辔行日出烟峤緑氛氲丽层甍登临起遐想沐浴观圣情朝燕咏无事时丰贺国祯日和弦管音下使万室听海内凑朝贡贤愚共欢荣合沓车马喧西闻长安城事往世如寄感深迹所经申章报兰藻一望双涕零
　　清都观答幼遐
　　逍遥仙家子日夕朝玉皇兴髙清露没渇饮琼华浆解组一来欵披衣拂天香粲然顾我笑緑简发新章泠泠如玉音馥馥若兰芳浩意坐盈此月华殊未央却念諠哗日何由得清凉疎松抗髙殿宻竹隂长廊荣名等粪土擕手随风翔
　　答畅校书当
　　偶然弃官去投迹在田中日出照茅屋园林养愚防虽云无一资尊酌防不空且忻百糓成仰叹造化功出入与民伍作事靡不同时伐南涧竹夜还沣水东贫蹇自成退岂为髙人踪览君金玉篇彩色发我容日日欲为报方春已徂冬
　　答僴奴重阳二甥【僴奴赵氏甥伉重阳崔氏甥播】
　　弃职曽守拙翫幽遂忘喧山涧依硗竹树防清源贫居烟火絶嵗熟梨枣繁风雨飘茅屋蒿草没园羣属相欢悦不觉过朝昏有时看禾黍落日上秋原饮酒任真性挥笔肆狂言一朝忝兰省三载居逺藩复与诸弟子篇翰毎相敦西园休习射南池对芳尊山药经雨碧海榴凌霜翻念尔不同此怅然复一论重阳守故家僴子旅湘沅俱有缄中藻恻恻动离魂不知何日见衣上泪空存
　　闲居赠友
　　补吏多下迁罢归聊自度园庐既芜没烟景空澹泊闲居养疴瘵守素甘葵藿顔鬓日衰耗冠带亦寥落青苔已生路緑筠始分箨夕气下遥隂微风动疎薄草良见诮杜门无请托非君好事者谁能顾寂寞
　　休沐东还胄贵里示端
　　宦游二十载田野久巳疎休沐遂兹日一来还故墟山明宿雨霁风暖百卉舒野泉洁熠熠林光初竹木稍摧翳园埸亦荒芜俯惊鬓巳衰周览昔所娯存没恻私懐迁变伤里闾欲言少留心中复畏简书世道良自退荣名亦空虚与子终擕手嵗晏当来居
　　示全真元常
　　余辞郡符去尔为外事牵宁知风雪夜复此对床眠始话南池饮更咏西楼篇无将一防易嵗月坐推迁
　　初发扬子寄元大校书
　　凄凄去亲爱泛泛入烟雾归棹洛阳人残钟广陵树今朝此为别何处还相遇世事波上舟沿洄安得住
　　同德寺雨后寄元侍御李博士
　　川上风雨来须防满城阙岧嶤青莲界萧条孤兴发前山遽已净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽
　　寺居独夜寄崔主簿
　　幽人寂不寐木叶纷纷落寒雨暗深更流萤度髙阁坐使青灯晓还伤夏衣薄宁知嵗方晏离居更萧索
　　园林晏起寄昭应韩明府卢主簿
　　田家已耕作井屋起晨烟园林鸣好鸟闲居犹独眠不觉朝巳晏起来望青天四体一舒散情性亦忻然还复茅檐下对酒思数贤束带理官府简牍盈目前当念中林赏览物遍山川士非遇明世庶以道自全
　　寄畅当
　　冦贼起东山英俊方未闲闻君新应募籍籍动京闗出身文翰塲髙歩不可攀青袍未及解白羽插间昔为琼树姿今有风霜顔秋郊细栁道走马一夕还丈夫当为国破敌如摧山何必事州府坐使鬓毛斑
　　寄全椒山中道士
　　今朝郡斋冷忽念山中客涧底束荆薪归来煮白石欲持一瓢酒逺慰风雨夕落叶满空山何处寻行迹
　　送李十四山人东游
　　圣朝有遗逸披胆谒至尊岂是贸荣宠誓将救元元权豪非所便书奏寝禁门髙歌长安酒忠愤不可吞歘来客河洛日与静者论济世翻小事丹砂驻精魂东游无复系梁楚多大藩髙论动侯伯疎懐脱尘喧送君都门野饮我林中尊立马望东道白云满梁园踟蹰欲何赠空是平生言
　　喜于广陵拜觐家兄奉送发还池州
　　青青连枝树苒苒久别离客游广陵中俱到若有期俯仰叙存没哀肠发酸悲収情且为欢累日不知饥夙驾多所廹复当还归池长安三千里嵗晏独何为南出登阊门惊颷左右吹所别谅非逺要令心不怡
　　送郑长源
　　少年一相见飞辔河洛间欢游不知罢中路忽言还冷冷鹍弦哀悄悄冬夜闲丈夫虽耿介逺别多苦顔君行拜髙堂速驾难久攀鸡鸣俦侣发朔雪满河闗须防在今夕尊酌且循环
　　留别洛京亲友
　　握手出都门驾言适京师岂不懐旧庐惆怅与子辞丽日坐髙阁清觞燕华池昨游倐巳过后遇良未知念结路方永嵗隂野无晖单车我当前暮雪子独归临流一相望零泪忽沾衣
　　宴别幼遐与君贶兄弟
　　乖阙意方弭安知忽来翔累日重欢宴一旦复离伤置酒慰兹夕秉烛坐华堂契濶未及展晨星出东方征人惨巳辞车马俨成装我懐自无欢原野满春光羣水含时泽野雉鸣朝阳平生有壮志不觉泪沾裳况自守空宇日夕但彷徨
　　始除尚书郎别善福精舍
　　简畧非世器委身同草木逍遥精舍居饮酒自为足累日曽一栉对书常懒读社腊防髙年山川恣游瞩明世方选士中朝悬美禄除书忽到门冠带便拘束愧忝郎署迹谬防君子録俯仰垂华缨飘飖翔轻毂行将亲爱别恋此西涧曲逺峯明夕川夏雨生众緑迅风飘野路回首不遑宿明晨下烟阁白云在幽谷
　　出还
　　昔出喜还家今还独伤意入室掩无光衔哀冩虚位凄凄动幽幔寂寂惊寒吹幼女复何知时来庭下戏咨嗟日复老错莫身如寄家人劝我餐对案空垂泪
　　对芳树
　　迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅
　　过昭国里故第
　　不复见故人一来过故宅物变知景暄心伤觉时寂池荒野筠合庭緑幽草积风散花意谢鸟还山光夕宿昔方同赏讵知今念昔缄室在东厢遗器不忍觌柔翰全分意芳巾尚染泽残工委筐箧余素经刀尺収此还我家将还复愁惕永絶擕手欢空存旧行迹冥冥独无语杳杳将何适唯思今古同时缓伤与戚
　　林园晩霁
　　雨歇见青山落日照林园山夕烟鸟乱林清风景翻提擕唯子弟萧散在琴樽同游不同意耿耿独伤魂寂寞钟巳尽如何还入门
　　秋夜
　　庭树转萧萧隂虫还戚戚独向髙斋眠夜闻寒雨滴微风时动牖残灯尚留壁惆怅平生懐偏来委今夕霜露巳凄漫星汉复昭回朔风中夜起惊鸿千里来萧条凉叶下寂寞清砧哀嵗晏仰空宇心事若寒灰
　　汉武帝杂歌
　　汉武好神仙黄金作台与天近王母摘桃海上还感之西过聊问讯欲来不来夜未央殿前青鸟先回翔緑鬓萦云裾曳雾双节飘飖下仙歩白日分明到世间碧空何处来时路玊盘捧桃将献君踟蹰未去留彩云海水桑田几翻覆中间此桃四五熟可怜穆满瑶池燕正值花开不得荐花开子熟安可期邂逅能当汉武时顔如芳华洁如玉心念我皇多嗜欲虽留桃核桃有灵人间粪土种不生由来在道岂在药徒劳方士海上行掩扇一言相谢去如烟非烟不知处
　　夏氷歌
　　出自泉杳杳之深井汲在朱明赫赫之炎辰九天含露未销铄阊阖初开赐贵人碎如坠琼方截璐粉壁生寒象筵布玉壶纨扇亦玲珑座有丽人色俱素咫尺炎凉变四时出门焦灼君讵知肥羊甘醴心闷闷饮此莹然何所思当念防干凿者苦腊月深井汗如雨
　　横塘行
　　妾家住横塘夫壻郗家郎玉盘的厯双白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平
　　听莺曲
　　东方欲曙花冥冥啼莺相唤亦可听乍去乍来时近逺才闻南陌又东城忽似上林翻下苑绵绵蛮蛮如有情欲啭不啭意自娇羌儿弄笛曲未调前声后声不相及秦女学筝指尤澁须防风暖朝日暾流音变作百鸟喧谁家嬾妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意闲有时断续听不了飞去花枝犹袅袅还栖碧树鎻千门春漏方残一声晓
　　乌引雏
　　日出照东城春乌鵶鵶雏和鸣雏和鸣羽犹短巢在深林春正寒引飞欲集东城暖羣雏防褷睥睨髙举翅不及坠蓬蒿雄雌来去飞又引音声下上惧鹰隼引雏乌尔心急急将何如何得比日捜索雀卵噉尔雏
　　燕啣泥
　　啣泥燕声喽喽尾涎涎秋去何所归春来复相见岂不解决絶髙飞碧云里何为地上啣泥滓啣泥虽贱意有营杏梁朝日巢欲成不见百鸟畏人林野宿翻遭网罗俎其肉未若啣泥入华屋燕啣泥百鸟之智莫与齐近体诗
　　淮上喜防梁川故人
　　江汉曽为客相逢每醉还浮云一别后流水十年间欢笑情如旧萧疎鬓已斑何因不归去淮上对秋山扬州偶防前洛阳卢耿主簿【应物顷贰洛阳常有连骑之游】
　　楚塞故人稀相逢本不期犹存褏里字忽怪鬓中丝客舍盈樽酒江行满箧诗更能连骑出还似洛桥时
　　淮上遇洛阳李主簿
　　结茅临古渡卧见长淮流窗里人将老门前树已秋寒山独过雁暮雨逺来舟日夕逢归客那能忘旧游
　　任洛阳丞答前长安田少府问
　　相逢且对酒相问欲何如数嵗犹卑吏家人笑著书告归应未得荣宦又知疎日日生春草空令忆旧居
　　送元仓曹归广陵
　　官闲得去住告别恋音徽旧国应无业他乡到是归楚山明月满淮甸夜钟微何处孤舟泊遥遥心曲违
　　送榆次林明府
　　无嗟千里逺亦是宰王畿防马雨中去逢人闗外稀邑传榆石在路绕晋山微别思方萧索新秋一叶飞
　　送汾城王主簿
　　少年初带印汾上又经过芳草归时徧情人故郡多禁钟春雨细宫树野烟和相望东桥别微风起夕波
　　赋得暮雨送李胄
　　楚江微雨里建业暮钟时漠漠帆来重冥冥鸟去迟海门深不见浦树逺含滋相送情无限沾襟比散丝
　　夜对流萤作
　　月暗竹亭幽萤光拂席流还思故园夜更度一年秋自惬观书兴何惭秉烛游府中徒冉冉明发好归休假中枉卢二十二书亦称卧疾兼讶李二久不访问以诗答书因以戏李二
　　微官何事劳趋走服药闲眠养不才花里棋盘憎鸟汚枕边书巻讶风开故人问讯縁同病芳月相思阻一杯应笑王戎成俗物遥持麈尾独徘徊
　　自巩洛舟行入黄河即事寄府县僚友
　　夹水苍苍路向东东南山豁大河通寒树依微逺天外夕阳明灭乱流中孤村几嵗临伊岸一雁初晴下朔风为报洛桥游宦侣扁舟不系与心同
　　寄李儋元锡
　　去年花里逢君别今日花开已一年世事茫茫难自料春愁黯黯独成眠身多疾病思田里邑有流亡愧俸钱闻道欲来相问讯西楼望月几回圆
　　郡斋卧疾
　　香炉宿火灭兰灯宵影微秋斋独卧病谁与覆寒衣
　　答李澣
　　马卿犹有壁渔父自无家想子今何处扁舟隐荻花林中观易罢溪上钓鸥闲楚俗饶辞客何人最往还
　　宿永阳寄璨律师
　　遥知郡斋夜冻雪封松竹时有山僧来悬灯独自宿
　　秋夜寄丘二十二员外丹
　　懐君属秋夜散歩咏凉天山空松子落幽人应未眠
　　滁州西涧
　　独怜幽草涧边生上有黄鹂深树鸣春潮带雨晩来急野渡无人舟自横【欧阳子云滁州城西乃是丰山无西涧独城北有一涧水极浅不胜舟又江潮不到岂诗人务在佳句而实无此景耶】
　　休暇日访王侍御不遇
　　九日驱驰一日闲寻君不遇又空还怪来诗思清人骨门对寒流雪满山
　　酬栁郎中春日归扬州南郭见别之作
　　广陵三月花正开花里逢君醉一回南北相过殊不逺暮潮从去早潮来
　　答郑骑曹重九日求橘
　　怜君卧病思新橘试摘犹酸亦未黄书后欲题三百颗洞庭须待满林霜
　　寒食寄京师诸弟
　　雨中禁火空斋冷江上流莺独坐听把酒看花想诸弟杜陵寒食草青青
　　送王校书
　　同宿髙斋换时节共看移石复栽杉送君江浦巳惆怅更上西楼望逺帆














　　御定全唐诗録巻三十六
　　钦定四库全书
　　御定全唐诗録巻三十七
　　栁宗元
　　宗元字子厚其先河东人少聪警絶伦为文章卓伟精致与古为侔尤擅西汉诗骚一时行辈推仰贞元初登进士博学宏词科授校书调蓝田尉贞元十九年为监察御史里行顺宗时王叔文韦执谊引入禁近与计事擢礼部员外郎欲大进用俄而叔文败贬邵州刺史不半道贬永州司马既被窜斥地又荒厉因自放山泽间其堙厄感郁一寓诸诗文读者悲恻元和十年徙栁州刺史时刘禹锡贬播州宗元曰播非人所居而禹锡亲在堂吾不忍其穷无辞以白其大人如不往便为母子永诀即具奏愿以栁州授禹锡而自往播防大臣亦为禹锡请因改连州南方为进士者走数千里从宗元游经指授者为文辞比皆有法世号栁栁州
　　苏东坡云子厚诗在渊明下韦苏州上退之豪放竒险则过之而温丽清深不及也
　　朱晦庵云学诗须从陶栁门庭入也
　　古体诗
　　平淮夷雅二篇【有表】
　　臣宗元言臣负罪窜伏违尚书牋奏十有四年圣恩寛宥命守遐壤懐印曳绂有社有人臣宗元诚感诚荷顿首顿首伏惟睿圣文武皇帝陛下天造神断克清大憝金鼓一动万方毕臣太平之功中兴之德推校千古无所与让臣伏自忖度有方刚之力不得备戎行致死命况今巳无事思报国恩独惟文章伏见周宣王时称中兴其道彰大于后罕及然征于诗大小雅其选徒出狩则车攻吉日命官分土则嵩髙韩奕烝人南征北伐则六月采芑平淮夷则江汉常武铿鍧炳耀荡人耳目故宣王之形容与其辅佐由今望之若神人然此无他以雅故也臣伏见陛下自即位以来平夏州夷剑南取江东定河北今又发自天衷克翦淮右而大雅不作臣诚不佞然不胜愤懑伏以朝多文臣不敢尽专数事谨撰平淮夷雅二篇虽不及尹吉甫召穆公等庶施之后代有以佐唐之光明谨昧死再拜以献臣宗元诚恐诚惧顿首顿首谨言
　　皇武命丞相度董师集大功也
　　皇耆其武于溵于淮既巾乃车环蔡其来狡众昬嚚甚毒于酲狂奔叫呶以干大刑
　　皇咨于度惟汝一德旷诛四纪其徯汝克锡汝斧钺其往视师师是蔡人以宥以厘
　　度拜稽首庙于元既祃既类于社是宜金节煌煌锡盾雕戈犀甲熊旂威命是荷
　　度拜稽首出次于东天子饯之罍斝是崇鼎臑俎胾五献百笾凡百卿士班以周旋
　　既渉于浐乃翼乃前孰图厥犹其佐多贤宛宛周道于山于川逺扬迩昭陟降连连
　　我斾我旗于道于陌训于羣帅拳勇来格公曰徐之无恃雒雒式和尔容惟义之宅
　　进次于郾彼昬卒狂裒凶鞠顽锋猬斧螗赤子匍匐厥父是亢怒其萌芽以悖太阳
　　王旅浑浑是佚是怙既获敌师若饥得餔蔡凶伊窘悉起来聚左捣其虚靡愆厥虑
　　载辟载祓丞相是临弛其武刑谕我德心其危既安有长如林曽是讙譊化为讴吟
　　皇曰来归汝复相予爵之成国胙以夏区度拜稽首天子圣神度拜稽首皇祐下人
　　淮夷既平震是朔南宜庙宜郊以告德音归牛休马丰稼于埜我武惟皇永保无疆
　　右皇武十有一章章八句
　　方城命愬守也卒入蔡得其大丑以平淮右
　　方城临临王卒峙之匪徼匪竞皇有正命皇命于愬往舒余仁踣彼艰顽柔惠是驯
　　愬拜即命于皇之训既砺既攻以后厥刃王师嶷嶷熊罴是式衔勇韬力日思予殛
　　冦昬以狂敢蹈愬疆士获厥心大袒髙骧长防酋矛粲其绥章右翦左屠聿禽其良
　　其良既宥告以父母恩柔于肌卒贡尔有维彼攸恃乃侦乃诱维彼攸宅乃发乃守
　　其恃爰获我功我多隂谍厥图以究尔讹雨雪洋洋大风来加于燠其寒于迩其遐
　　汝隂之茫悬瓠之峩是震是拔大殱厥家狡虏既縻输于国都示之市人即社行诛
　　乃谕乃止蔡有厚喜完其室家仰父俯子汝水沄沄既清而弥蔡人行歌我歩逶迟
　　蔡人歌矣蔡风和矣孰纇蔡初胡甈尔居式慕以康为愿有余是究是咨皇德既舒
　　皇曰咨愬裕乃父功昔我文祖惟西平是庸内诲于家外刑于邦孰是蔡人而不率从
　　蔡人率止惟西平有子西平有子惟我有臣畴允大邦俾惠我人于庙告功以顾万方
　　右方城十有一章章八句【按此篇十有一章今止十章疑有阙文】
　　初秋夜坐赠呉武陵
　　稍稍雨侵竹翻翻鹊惊丛美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦絙枯桐清商激西颢泛灔凌长空自得本无作天成谅非功希声閟大朴聋俗何由聪
　　晨诣超师院读禅经
　　汲井漱寒齿清心拂尘服闲持贝叶书歩出东斋读真源了无取妄迹世所逐遗言冀可冥缮性何由熟道人庭宇静苔色连深竹日出雾露余青松如膏沐澹然离言説悟悦心自足
　　赠江华长老【江华道州县名】
　　老僧道机熟黙语心皆寂去嵗别舂陵沿流此投迹室空无侍者巾屦唯挂壁一饭不愿余跏趺便终夕风窗疎竹响露井寒松滴偶地即安居满庭芳草积
　　再至界园岩水帘遂宿岩下
　　发春念长违中夏欣再覩是时植物秀杳若临元圃歊阳讶垂氷白日惊雷雨笙簧潭际起鹳鹤云间舞古苔凝青枝隂草湿翠羽蔽空素彩列激浪寒光聚的皪沈珠渊锵鸣捐佩浦幽岩画屏倚新月玉钩吐夜凉星满川忽疑眠洞府
　　法华寺石门精舍三十韵
　　拘情病幽郁旷志寄髙爽愿言懐名缁东峯旦夕仰始欣云雨霁尤悦草木长道同有爱弟披拂恣心赏松谿防窱入石栈夤縁上萝葛绵层甍莓苔侵标牓密林互对耸絶壁俨双敞堑峭出防笼墟崄临滉瀁稍疑地脉断悠若天梯往结搆罩羣崖廻环驱万象小劫不逾瞬大千若在掌体空得化元观有遗细想喧烦困蠛蠓局蹐疲魍魉寸进谅何营寻直非所枉探竒极遥瞩穷妙阅清响理防方在今神开庶殊曩兹游茍不嗣浩气竟谁养道异诚所希名賔匪余仗超摅借外奬俛黙有内朗鉴尔揖古风终焉乃吾党潜躯委缰鎻髙歩谢尘坱蓄志徒为劳追踪将焉仿淹留值頽暮眷恋睇遐壤映日雁连轩翻云波泱漭殊风纷已萃乡路悠且广羁木畏漂浮离旌倦揺荡昔人叹违志出处今巳两何用期所归浮图有遗像幽蹊不盈尺虚室有函丈微言信可传申旦稽吾颡
　　游朝阳岩遂登西亭二十韵
　　谪弃殊隐沦登陟非逺郊所懐缓伊郁讵欲肩夷巢髙岩瞰清江幽窟潜神蛟开旷延阳景回薄攅林梢西亭构其巅反宇临呀庨背瞻星辰兴下见云雨交惜非吾乡土得以防菁茒羁贯去江介世仕尚函崤故墅即沣川数畆均肥硗台馆葺荒丘池塘疏沈坳防有圭组恋遂贻山林嘲薄躯信无庸屑剧斗筲囚居固其宜厚羞久已包庭除植蓬艾隙牖悬蟏蛸所頼山水客扁舟枉长梢挹流敌清觞掇野代嘉肴适道有髙言取乐非弦匏逍遥屏幽昧澹薄辞喧呶晨鸡不余欺风雨闻嘐嘐再期永日闲提挈移中庖
　　湘口馆潇湘二水所防
　　九疑濬倾奔临源委萦回防合属空旷澄停风雷髙馆轩霞表危楼临山隈兹辰始澂霁纎云尽褰开天秋日正中水碧无尘埃杳杳渔父吟叫叫羇鸿哀胜境岂不豫虑分固难裁升髙欲自舒弥使逺念来归流驶且广泛舟絶沿洄
　　登蒲州石矶望横江口潭岛深迥斜对香零山
　　隐忧倦永夜凌雾临江津猿鸣稍已疎登石娯清沦日出洲渚静澄明皛无垠浮晖翻髙禽沈景照文鳞双江滙西奔诡怪潜坤珍孤山乃北峙森爽栖灵神洄潭或动容岛屿疑揺振陶埴兹择土蒲鱼相与邻信美非所安羇心屡逡廵糺结良可解纡郁亦巳伸髙歌返故室自誷非所欣
　　南磵中题
　　秋气集南磵独游亭午时回风一萧瑟林影久参差始至若有得稍深遂忘疲羇禽响幽谷寒藻舞沦漪去国魂已逺懐人泪空垂孤生易为感失路少所宜索寞竟何事徘徊秖自知谁为后来者当与此心期
　　游石角过小岭至长乌村
　　志适不期贵道存岂偷生久忘上封事复笑升天行窜逐宦湘浦揺心剧悬旌始惊陷世议终欲逃天刑嵗月杀忧栗慵疎寡将迎追游疑所爱且复舒吾情石角恣幽歩长乌遂遐征磴回茂树断景宴寒川明旷望少行人时闻田鹳鸣风篁冒水逺霜稻侵山平稍与人事间益知身世轻为农信可乐居宠真虚荣乔木余故国愿言果丹诚四支反田畆释志东臯耕
　　与崔防登西山
　　鹤鸣楚山静露白秋江晓连袂度危桥萦回出林杪西岑极逺目毫末皆可了重叠九疑髙微茫洞庭小迥穷两仪际髙出万象表驰景泛颓波遥风递寒篠谪居安所习稍厌从纷扰生同胥靡遗寿等彭铿夭蹇连困颠踣愚防怯幽眇非令亲爱疎谁使心神悄偶兹遁山水得以观鱼鸟吾子幸淹留缓我愁肠绕
　　构法华寺西亭
　　窜身楚南极山水穷险艰歩登最髙寺萧散任疎顽西垂下斗絶欲似窥人寰反如在幽谷榛翳不可攀命童恣披翦葺宇横断山剨如判清浊飘若升云间逺岫攅众顶澄江抱清湾夕照临轩堕栖乌当我还菡萏溢嘉色筼筜遗清斑神舒屏羁鎻志适忘幽孱弃逐久枯槁迨今始开顔赏心难久留离念来相闗北望间亲爱南瞻杂夷蛮置之勿复道且寄须臾闲
　　夏夜苦热登西楼
　　苦热中夜起登楼独褰衣山泽凝暑气星汉湛光辉火晶燥露滋埜静停风威探汤汲隂井炀灶开重扉凭栏久徬徨流汗不可挥莫辩亭毒意仰诉璿与玑谅非姑射子静胜安能希
　　觉衰
　　久知老防至不谓便见侵今年宜未衰稍巳来相寻齿疎髪就种奔走力不任咄此可奈何未必伤我心彭耼安在哉周孔亦巳沈古称寿圣人曽不留至今但愿得美酒朋友常共斟是时春向暮桃李生繁隂日照天正緑杳杳归鸿吟出门呼所亲扶杖登西林髙歌足自快商颂有遗音
　　游南亭夜还叙志七十韵
　　夙抱丘壑尚率性恣游遨中为吏役牵十祀空悁劳外曲狥尘辙私心寄英髦进乏廊庙器退非乡曲豪天命斯不易鬼责将安逃屯难果见凌剥丧宜所遭神明固浩浩众口徒嗷嗷投迹山水地放情咏离骚再懐曩嵗期容与驰轻舠虚馆背山郭前轩面江臯重叠间浦溆逦迤驱岩防积翠浮澹灔始疑负灵鼇丛林留冲飇石砾迎飞涛旷朗天景霁樵苏逺相号澄潭涌沈鸥半壁跳悬猱鹿鸣验食埜鱼乐知观濠孤赏诚所悼暂欣良足襃留连俯櫺槛注我壶中醪朶颐进芰实擢手持蟹螯炊稻视爨鼎鲙鲜闻操刀野蔬盈倾筐颇杂池沼芼缅慕鼓枻翁啸咏哺其糟退想于陵子三咽资李螬斯道难为偕沈忧安所韬曲渚怨鸿鹄环洲雕兰防暮景回西岑北流游滔滔徘徊遂昏黒逺火明连艘木落寒山静江空秋月髙敛袂戒还徒善游矜所操趣浅戢长枻乗深屏轻篙旷望援深宇哀歌叩鸣艚中川恣超忽漫若翔且翺淹泊遂所止埜风自颾颾涧急惊鳞奔蹊荒饥兽嘷入门守拘絷凄戚増郁陶慕士情未忘懐人首徒搔内顾乃无有德輶甚鸿毛名窃久自欺食浮固云叨问牛悲衅钟説彘惊临牢永遁刀笔吏宁期簿书曹中兴遂羣物裂壤分鞬櫜岷凶既云捕呉冦亦巳鏖扞御盛方虎谟明富伊咎【与臯同】披山穷木禾驾海逾蟠桃重来越裳雉再返西旅獒左右抗槐棘纵横罗雁羔三辟咸肆宥众生均覆焘安得奉皇灵在宥解天弢归诚慰松梓陈力开蓬蒿卜室有鄠杜名田占澧涝磻谿近余基阿城连故濠螟蛑愿亲燎荼堇甘自薅饥食期农耕寒衣俟蚕缲及骭足为温满腹宁复饕安将蒯及菅谁慕粱与膏弋林敺雀鷃渔泽从防鱽观象嘉素履陈诗谢干旄方托麋鹿羣敢同骐骥槽处贱无溷浊固穷无淫慆跟跄辞束缚悦怿换煎熬登年徒负版兴役趋伐鼛目絶浑浑耳喧息嘈嘈兹焉毕余命富贵非吾曹长沙哀纠纆汉隂嗤桔槔茍伸击壤情机事息秋毫海雾多蓊郁越风饶腥臊宁唯迫魑魅所惧齐焄藨知防懐禇中范叔恋绨袍伊人不可期慷慨徒忉忉【按此诗重二濠字二曹字】
　　韦道安
　　道安本儒士颇擅弓剑名二十游太行暮闻号哭声疾驱前致问有叟垂华缨言我故刺史失职还西京偶为羣盗得毫缕无余赢货财足非恡二女皆娉婷苍黄见驱逐谁识死与生便当此殒命休复事晨征一闻激髙义眦裂肝胆横挂弓问所往趫防超峥嵘见盗寒磵隂罗列方忿争一矢毙酋帅余党号且惊麾令递束缚纆索相拄撑彼姝久禠魄刃下俟诛刑却立不亲授谕以从父行捃収自担肩转道趋前程夜发敲石火山林如书明父子更抱持涕血纷交零顿首愿归货纳女称舅甥道安奋衣去义重利固轻师婚古所病合姓非用兵朅来事儒术十载所能逞【平声】慷慨张徐州朱邸扬前旌投躯获所愿前马出王城辕门立竒士淮水秋风生君侯既即世麾下相欹倾立孤抗王命钟鼓四野鸣横溃非所壅逆节非所婴举头自引刃顾义谁顾形烈士不忘死所死在忠贞咄嗟狥权子翕习犹趋荣我歌非悼死所悼时世情
　　旦擕谢山人至愚池
　　新沐换轻帻晓池风露清自谐尘外意况与幽人行霞散众山迥天髙数雁鸣机心付当路聊适羲皇情
　　首春逢耕者
　　南楚春候早余寒已滋荣土膏释原野百蛰竞所营缀景未及郊穑人先耦耕园林幽鸟啭渚泽新泉清农事诚素务羁囚阻平生故池想芜没遗畆当榛荆慕隐既有系图功遂无成聊从田父言欵曲陈此情眷然抚耒耜回首烟云横
　　溪居
　　久为簪组累幸此南夷谪闲依农圃邻偶似山林客晓耕翻露草夜榜响溪石来往不逢人长歌楚天碧
　　郊居嵗暮
　　屏居负山郭嵗暮惊离索野迥樵唱来庭空烧烬落世纷因事逺心赏随年薄黙黙谅何为徒成今与昨
　　秋晓行南谷经荒村
　　杪秋霜露重晨起行幽谷黄叶覆溪桥荒村唯古木寒花疎寂厯幽泉微断续机心久已忘何事惊麋鹿
　　雨后晓行独至愚溪北池
　　宿云散洲渚晓日明村坞髙树临清池风惊夜来雨予心适无事偶此成賔主
　　中夜起望西园值月上
　　觉闻繁露坠开户临西园寒月上东岭冷冷疎竹根石泉逺逾响山鸟时一喧倚楹遂至旦寂寞将何言
　　零陵春望
　　平野春草緑晓莺啼逺林日晴潇湘渚云断岣嵝岑仙驾不可望世途非所任凝情空景慕万里苍梧隂
　　法华寺西亭夜饮
　　只树夕阳亭共倾三昧酒露暗水连堦月明花覆牖莫厌罇前醉相看未白首
　　茒檐下始栽竹
　　瘴茒葺为宇溽暑恒侵肌适有重膇疾蒸郁宁所宜东邻幸导我树竹邀凉飔欣然惬吾志荷锸西岩陲楚壤多怪石垦凿力巳疲江风忽云暮舆曳还相追萧瑟过极浦旖旎附幽墀贞根期永固贻尔寒泉滋夜窗遂不掩羽扇宁复持清泠集浓露枕簟凄已知网虫依宻叶晓禽栖迥枝岂伊纷嚣间重以心虑怡嘉尔亭亭质自逺弃幽期不见野蔓草蓊蔚有华姿谅无凌寒色岂与青山辞
　　种仙灵毗
　　穷陋阙自养疠气剧嚣烦隆冬乏霜霰日夕南风温杖藜下庭际曳踵不及门门有埜田吏慰我飘零魂及言有灵药近在湘西原服之不盈旬蹩皆腾鶱笑忭前即吏为我擢其根蔚蔚遂充庭英翘忽巳繁晨起自采曝杵臼通夜喧灵和理内藏攻疾贵自源壅覆逃积雾神舒委余暄竒功茍可征宁复资兰荪我闻畸人术一气中夜存能令深深息呼吸还归跟疎放固难效且以药饵论痿者不忘起穷者宁复言神哉辅吾足幸及儿女奔
　　种术
　　守闲事服饵采术东山阿东山幽且阻疲烦经过戒徒斸灵根封植閟天和违尔涧底石彻我庭中莎土膏滋液松露坠繁柯南东自成畆缭绕纷相罗晨歩佳色媚夜眠幽气多离忧茍可怡孰能知其他防竹茹芳叶宁虑瘵与瘥留连树蕙辞婉娩采薇歌悟拙甘自足激清愧同波单豹且理内髙门复如何
　　早梅
　　早梅发髙树迥映楚天碧朔吹飘夜香繁霜滋晓日欲为万里赠杳杳山水隔寒英坐销落何用慰逺客
　　禅堂
　　发地结菁茒团团抱虚白山花落幽户中有忘机客渉有本非取照空不待析万籁俱縁生窅然喧中寂心境本同如鸟飞无遗迹
　　田家
　　蓐食狥所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷嵗年尽输助徭役聊就空自眠子孙日已长世世还复然
　　篱落隔烟火农谈四邻夕庭际秋虫鸣疎麻方寂厯蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭扑恣狼籍努力慎经营肌肤真可惜迎新在此嵗唯恐踵前迹
　　古道饶蒺藜萦回古城曲蓼花被堤岸陂水寒更渌是时収获竟落日多樵牧风髙榆栁疎霜重棃枣熟行人迷去住野马竞栖宿田翁笑相念昏黒慎原陆今年幸少丰无厌饘与粥
　　饮酒
　　今旦少愉乐起坐开清樽举觞酹先酒为我驱忧烦须防心自殊顿觉天地暄连山变幽晦緑水函晏温蔼蔼南郭门树木一何繁清隂可自庇竟夕闻佳言尽醉无复辞偃卧有芳荪彼哉晋楚富此道未必存
　　读书
　　幽沈谢世事俛黙窥唐虞上下观古今起伏千万途遇欣或自笑感戚亦以吁缥帙各舒散前后互相逾瘴疴扰灵府日与往昔殊临文作了了彻巻兀若无竟夕谁与言但与竹素俱倦极更倒卧熟寐乃一苏欠伸展肢体吟咏心自愉得意适其适非愿为世儒道尽即闭口萧散捐囚拘巧者为我拙智者为我愚书史足自悦安用勤与劬贵尔六尺躯勿为名所驱
　　感遇
　　旭日照寒埜鸒斯起蒿莱啁啾有余乐飞舞西陵隈回风旦夕至零叶萎陈荄所栖不足恃鹰隼纵横来
　　掩役夫张进骸
　　生死悠悠尔一气聚散之偶来纷喜怒奄忽已复辞为役孰贱辱为贵非神竒一朝纩息定枯朽无妍媸生平勤皁枥剉秣不告疲既死给槥椟之东山基奈何值崩湍荡析临路陲髐然暴百骸散乱不复支从者幸告余睠之涓然悲猫防获迎祭犬马有盖帷伫立唁尔魂岂复识此为畚锸载埋瘗沟渎防其危我心得所安不谓尔有知掩骼着春令兹焉适其时及物非吾事聊且顾尔私
　　古东门行
　　汉家三十六将军东方雷动横阵云鸡鸣函谷客如雾貎同心异不可数赤丸夜语飞电光徼廵司眼如羊当街一叱百吏走冯敬胷中函匕首凶徒侧耳潜惬心悍臣破胆皆杜口魏王卧内藏兵符子西掩袂真无辜羌胡毂下一朝起敌国舟中非所拟安陵谁辨削砺功韩国讵明深井里絶防断骨那下补万金宠赠不如土【讽当时盗杀武元衡事】
　　寄韦珩
　　初拜栁州出东郊道旁相送皆贤豪回眸炫晃别羣玉独赴异域穿蓬蒿炎烟六月咽口鼻胸鸣肩举不可逃桂州西南又千里漓水鬭石麻兰髙隂森野葛交蔽日悬蛇结虺如蒲萄到官数宿贼满埜缚壮杀老啼且号饥行夜坐设方畧笼铜枹鼓手所操竒疮钉骨状如箭鬼手脱命争纎毫今年噬毒得霍疾支心搅腹防与刀迩来气少筋骨露苍白瀄汩盈顚毛君今矻矻又窜逐辞赋巳复穷诗骚神兵庙畧频破虏四溟不日清风涛圣恩傥忽念行苇十年践蹈久巳劳幸因解网入鸟兽毕命江海终游遨愿言未果身益老起望东北心滔滔
　　行路难
　　君不见夸父逐日窥虞渊跳踉北海超昆仑披霄决汉出沆漭瞥裂左右遗星辰须臾力尽道渇死狐防蜂蚁争噬吞北方竫人长九寸开口抵掌更笑喧啾啾饮食滴与粒生死亦足终天年睢盱大志少成遂坐使儿女相悲怜
　　飞雪断道氷成梁侯家炽炭雕玉房蟠龙吐耀虎喙张熊蹲豹踯争低昻攅峦丛崿射朱光丹霞翠雾飘竒香美人四向回明珰雪山氷谷晞太阳星躔奔走不得止奄忽双燕栖虹梁风台露榭生光饰死灰弃置参与商盛时一去贵反贱桃笙葵扇安可常
　　跂乌词
　　城上日出羣乌飞鵶鵶争赴朝阳枝刷毛伸翼和且乐尔独落魄今何为无乃慕髙近白日三足妒尔令尔疾无乃饥啼走道旁贪鲜攫肉人所伤翘肖独足下丛薄口衔低枝始能跃还顾泥涂畏蝼蚁仰看栋梁防燕雀左右六翮利如刀踊身失势不得髙支离无趾犹自免努力低飞逃后患
　　放鹧鸪词
　　楚越有鸟甘且腴嘲嘲自鸣为鹧鸪狥媒得食不复虑机械潜发罹罝罦羽毛摧折触笼籞烟火煽赫惊庖厨鼎前芍药调五味膳夫攘腕左右视齐王不忍觳觫牛简子亦放邯郸鸠二子得意犹念此况我万里为孤囚破笼展翅当逺去同类相呼莫相顾
　　闻黄鹂
　　倦闻子规朝暮声不意忽有黄鹂鸣一声梦断楚江曲满眼故园春意生目极千里无山河麦芒际天揺青波王畿优本少赋役务闲酒熟饶经过此时晴烟最深处舍南巷北遥相语翻日迥度昆明飞凌风邪看细栁翥我今误落千万山身同伧人不思还乡禽何事亦来此令我生心忆桑梓闭声回翅归务速西林紫椹行当熟
　　杨白花
　　杨白花风吹渡江水坐令宫树无顔色揺荡春光千万里茫茫晓日下长秋哀歌未断城鸦起
　　渔翁
　　渔翁夜傍西岩宿晓汲清湘燃楚竹烟消日出不见人欸乃一声山水緑回看天际下中流岩上无心云相逐近体诗
　　梅雨
　　梅实迎时雨苍茫值晩春愁深楚猿夜梦断越鸡晨海雾连南极江云暗北津素衣今尽化非为帝京尘同刘二十八院长述旧言懐感时书事奉寄澧州张员外使君五十二韵之作因其韵増至八十通赠二君子
　　弱嵗游圃先容幸弃瑕名劳长者记文许后生夸鷃翼尝披隼蓬心类倚麻继酬天禄署俱尉甸侯家宪府初収迹丹墀共拜嘉分行参瑞兽传防乱宫鸦执简宁循枉持书毎去邪鸾凰标魏阙熊虎负崇牙辨色空相顾倾心自不哗金炉仄流月紫殿启晨赮未竟迁乔乐俄成失路嗟还如渡辽水更似谪长沙别怨秦城暮途穷越岭斜讼庭闲枳棘候吏逐麋防三载皇恩畅千年圣厯遐朝宗延驾海师役罢梁溠京邑搜贞干南宫歩渥洼世惟材是梓人仰骥中骅歘刺苖人地仍逾贑石崖礼容垂防琫戍备响铔鍜宠即郎官旧威从太守加建旟翻鸷鸟负弩绕文虵册府荣八命中闱盛六珈随胡质矫方恶马融奢褒德符新换懐仁道并遮俗嫌龙节晩朝讶介圭賖禹贡输苞匦周官赋秉秅雄风吞七泽异产控三巴即事观农稼因时展物华秋原被兰叶春渚涨桃花令肃军无扰程悬市禁贳不应虞竭泽宁复叹栖苴蹀驺先驾笼铜鼓报衙染毫东国素濡印锦溪砂货积舟难泊人归山倍畬呉歈工折栁楚舞旧传芭隐几松为曲倾罇石作污寒初荣橘柚夏首荐枇杷祀变荆巫祷风移鲁妇髽巳闻施恺悌还覩正竒衺慕友惭连璧言姻喜附葭沈埋全死地流落半生涯入郡恒折逢人手尽义敢辞亲耻污惟恐长疵瘕善幻迷氷火齐谐笑栢涂东门牛屡饭中散虱空爬逸戏看猿鬭殊音辨马挝渚行狐作防林宿鸟为同病忧能老新声厉似姱岂知千仞坠秖为一毫差守道甘长絶明心欲自贮愁听夜雨隔泪数残葩枭族音常聒豺羣喙竞呀岸芦翻毒蜃磎竹鬭狂犘野鹜行看弋溪鱼或共扠瘴氛恒积润讹火亟生煆耳静烦喧蚁魂惊怯怒蛙风枝散陈叶霜蔓綖寒雾宻前山桂氷枯曲沼蕸思乡比庄舄遯世遇眭夸渔舍茨荒草村桥卧古槎御寒衾用挹水勺仍椰窗蠧惟潜蝎甍涎竞缀蜗引泉开故窦防药插新笆树怪花因槲虫怜目待虾骤歌喉易嗄饶醉鼻成皻曳捶牵羸马垂蓑牧艾豭巳看能类鼈犹讶雉为鷨谁采中原菽徒巾下泽车俚儿供苦笋伧父馈酸樝劝筞扶危杖邀持当酒茶道流征短褐禅客防袈裟香饭舂菰米珍蔬折五茄方期饮甘露更欲吸流霞屋防从穿穴林狙任攫拏春衫裁白纻朝防挂乌纱屡叹恢恢网频揺肃肃罝衰荣因蓂荚盈缺几虾蟇路识沟边栁城闻陇上笳共思捐佩处千骑拥青緺
　　酬娄秀才寓居开元寺早秋月夜病中见寄
　　客有故园思潇湘生夜愁病依居士室梦绕羽人丘味道怜知止遗名得自求壁空残月曙门掩候虫秋谬委双金重难征杂佩酬碧霄无枉路徒此助离忧
　　韦使君黄溪祈雨见召从行至祠下口号
　　骄阳愆嵗事良牧念菑畬列骑低残月鸣笳度碧虚稍穷樵客路遥驻野人居谷口寒流净丛祠古木疎焚香秋雾湿奠玉晓光初肹蠁巫言报精诚礼物余惠风仍偃草灵雨防随车俊罪非真吏翻惭奉简书
　　杨尚书寄郴笔知是小生本様令更商防使尽其功辄献长句
　　截玉铦锥作妙形贮云含雾到南溟尚书旧用裁天诏内史新将冩道经曲艺岂能禆损益微辞秖欲播芳馨桂阳卿月光辉徧毫末应传顾兔灵
　　登桞州城楼寄漳汀封连四州
　　城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九回肠共来百越文身地犹自音书滞一乡
　　栁州寄丈人周韶州
　　越絶孤城千万峯空斋不语坐髙舂印文生緑经旬合砚匣留尘尽日封梅岭寒烟藏翡翠桂江秋水露鰅鳙丈人本自忘机事为想年来憔悴容
　　得卢衡州书因以诗寄
　　临蒸且莫叹炎方为报秋来雁几行林邑东回山似防防牱南下水如汤蒹葭淅沥含秋雾橘柚玲珑透夕阳非是白苹洲畔客还将逺意问潇湘
　　岭江南行
　　瘴江南去入云烟望尽黄茒是海边山腹雨晴添象迹潭心日暖长蛟涎射工巧伺游人影飓母偏惊旅客船从此忧来非一事岂容华髪待流年
　　栁州峒岷
　　郡城南下接通津异服殊音不可亲青篛裹盐归峒客緑荷包饭趂虚人鵞毛御腊缝山鸡骨占年拜水神愁向公庭问重译欲投章甫作文身
　　别舍弟宗一
　　零落残红倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟
　　江雪
　　千山鸟飞絶万迳人踪灭孤舟蓑笠翁独钓寒江雪
　　与浩初上人同看山寄京华亲故
　　海畔尖山似剑铓秋来处处割愁肠若为化得身千亿散作峯头望故乡
　　栁州二月榕叶落尽偶题
　　官情羇思正凄凄春半如秋意转迷山城过雨百花尽榕叶满庭鸎乱啼
　　浩初上人见贻絶句欲登仙人山因以酬之
　　珠树玲珑隔翠微病来方外事多违仙山不属分符客一任凌空锡杖飞
　　殷贤戏批书后寄刘连州并示孟仑二童
　　书成欲寄庾安西纸背应劳手自题闻道近来诸子弟临池寻巳厌家鸡
　　重赠
　　闻道将雏向墨池刘家还有异同辞如今试遣隈墙问巳道世人那得知
　　世上悠悠不识真姜芽尽是捧心人若道桞家无子弟往年何事乞西賔【按禹锡酬家鸡之赠云日日临池弄小雏还思冩论付官奴栁家新様元和脚且尽姜芽敛手徒官奴王羲之女名羲之乐毅论书赐官奴时子厚未有子故云】
　　叠前
　　小学新翻墨沼波羡君琼树散枝柯在家弄玉唯娇女空觉庭前鸟迹多
　　夏昼偶作
　　南州溽暑醉如酒隐几熟眠开北牖日午独觉无余声山童隔竹敲茶臼








　　御定全唐诗録巻三十七
　　钦定四库全书
　　御定全唐诗録巻三十八
　　刘禹锡【一】
　　禹锡字梦得彭城人附叔文擢度支员外郞人不敢斥其名号二王刘柳宪宗立禹锡贬连州未至斥朗州司马作竹枝词武元衡初不为宗元所喜自中丞下除右庶子及是执政禹锡久落魄乃作问大钧谪九年等赋又叙张九龄事为诗欲感讽权要久之召还宰相欲任南省郎乃作都观看花君子诗当路不喜出为播州易连州徙防州由和州刺史入为主客郎中复作游都观诗有兎葵燕麦之语闻者益薄其行俄分司东都裴度荐为集贤学士度罢出刺苏州徙汝同二州会昌时捡校礼部尚书
　　禹锡与乐天唱和号刘白唱和集与裴度唱和号汝洛集与令狐楚唱和号彭阳唱和集与李德裕
　　唱和号吴蜀集
　　禹锡晚年与白傅友善诗笔文章时无在其右者常与禹锡唱和往来因集其诗而叙之曰彭城刘梦得诗豪者也其锋森然少敢当者予不量力往往犯之夫合应者声同交争者力敌一往一复欲罢不能由是每制一篇先于视草视草则兴作兴作则文成一二年来日寻笔研同赠和答不觉滋多太和三年春已前纸墨所存者凡一百三十八首其余乘兴仗醉率然口号者不在此数因而命小侄龟儿编勒成两轴仍写二本一付龟儿一付梦得小儿昆郎各令收藏附两家文集余顷与元微之唱和颇多或在人口尝戏微之云仆与足下二十年来为文友诗敌幸也亦不幸也吟咏情性播扬名声其适遗形其乐忘老幸也然江南士女语才子者多云元白以子之故仆不得独步于呉越间此亦不幸也今垂老复遇梦得非重不幸耶梦得曰文之神妙莫先于诗若妙与神则吾岂敢如梦得雪里髙山头白早海中仙果子生迟沉舟侧畔千帆过病树前头万木春之类真为神妙矣在在处处应有灵物防持岂两家子弟秘藏而已其为名流许与如此
　　禹锡尝对宾友每吟张博士籍诗云药酒欲开期好客朝衣暂脱见闲身对花木则吟王右丞诗云兴防啼鸟换坐久落花多又曰白二十二好余秋水咏云东屯沧海濶南漾洞庭寛余自知不及韦苏州春潮带雨晚来急野渡无人舟自横尝过洞庭虽为一篇思杜员外落句云年去年来洞庭上白苹愁杀白头人鄙夫之言有愧于杜公也杨茂卿校书过华山诗云河势昆仑逺山形菡蓞秋此实为佳句
　　古体诗
　　团扇歌
　　团扇复团扇奉君清暑殿秋风入庭树从此不相见上有乘鸾女苍苍网虫遍明年入怀袖别是机中练
　　顺阳歌
　　朝辞官军驿前望顺阳路野水齧荒坟秋虫镂宫树曾闻天寳来塞马西南骛城守鲁将军拔城从此去
　　莫徭歌
　　莫徭自生长名字无符籍市易杂鲛人婚姻通木客星居占泉眼火种开山脊夜渡千仞谿含沙不能射
　　插田歌【并序】
　　连州城下俯接村墟偶登郡楼适有所感遂书其事为俚歌以俟采诗者
　　冈头花草齐燕子东西飞田塍望如线白水光参差农妇白纻裙农夫緑簔衣齐唱田中歌嘤狞如竹枝但闻怨响音不辨俚语词时时一大笑此必相嘲嗤水平苗漠漠烟火生墟落黄犬往复还赤鸡鸣且啄路傍谁家郎乌防衫袖长自言上计吏年幼离帝乡田夫语计吏君家侬定记一来长安道眼大不相觑计吏笑致辞长安眞大处省门髙轲峩侬入无度数昨来补卫士唯用筒竹布君看二三年我作官人去
　　马嵬行
　　緑野扶风道黄尘马嵬驿路边杨贵人坟髙三四尺乃问里中儿皆言幸蜀时军家诛佞幸天子舍妖姬羣吏伏门屏贵人牵帝衣低回转美目风日爲无晖贵人饮金屑倐忽舜英暮平生服杏丹顔色眞如故属车尘已逺里巷来窥觑共爱宿妆妍君王画眉处履綦无复有文组光未灭不见岩畔人空见凌波袜邮童爱踪迹私手解鞶结传看千万眼缕絶香不歇指环照骨明首饰敌连城将入咸阳市犹得贾胡惊
　　壮士行
　　隂风振寒郊猛虎正咆哮徐行出烧地连吼入黄茅壮士走马去镫前弯玉弰叱之使人立一发如鼓交悍睛忽星堕飞血溅林梢彪炳为我席羶腥充我庖里中欣害除贺酒纷呶号明日长桥上倾城看斩蛟
　　抛毬乐词
　　五防绣团圆登君玳瑁筵最宜红烛下偏趂落花前上客如先起应须赠一船
　　春早见花枝朝朝恨发迟及看花落后却忆未开时幸有抛毬乐一杯君莫辞
　　养鸷词【并序】
　　途逢少年志在逐兽方呼鹰隼以袭飞走因纵观之卒无所获行人有常从事于斯者曰夫鸷禽饥则为用今哺之过笃故也予感之作养鸷词
　　养鸷非玩形所资击鲜力少年昧其理日夜哺不息探雏网黄口旦暮有余食宁知下韝时翅重飞不得毰毸上林表狡兎自南北饮啄既已盈安能劳羽翼
　　送湘阳熊判官孺登府罢归钟陵因寄呈江西裴中丞二十三兄
　　射策志未就从事歳云除箧留马卿赋袖有刘书忽见夏木湥怅然忆吾庐复持州民刺归谒専城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭緑云里前年初缺守鎭简由宸扆临轩弄郡章得人方付此是时左冯翊天下第一理贵臣持牙璋优诏发青纸迎风汚吏免先令疲人喜何武劾腐儒陈蕃礼髙士昔升君子堂腰下绶犹黄【中丞时为万年尉】汾阴有宝气赤堇多光铓束简下曲台佩鞬来厯阳绮筵陪一笑兰室袭余芳风水忽异势江湖遽相忘因君倘借问为话老沧浪
　　送韦秀才道冲赴制举
　　惊禽一辞巢栖息无少安秋扇一离手流尘蔽霜纨故侣不可追凉风日已寒逺逢杜陵士别尽平生欢逐客无印绶楚江多芷兰因居时暇游长铗不复弹阅书南轩际絙瑟清夜阑万境身外寂一杯腹中寛伊昔元宗朝冬卿冠鸳鸾肃穆升内殿从容领儒冠游夏无措词阳秋垂不刋至今羣玉府学者空纵观世人希德门揭若攀峰峦之子向明训锵如振琅玕一旦西上书道上拂征鞍荆台宿暮雨汉水浮春澜君门啓天中多士如星攅烟霞覆双阙抃舞罗千官清漏滴铜壶仙防下雕盘荧煌仰金榜错落濡飞翰古来才杰士所叹遭时难一鸣从此始相望青云端
　　送李策秀才还湖南因寄幕中亲故兼简衡州李八郎中
　　深春风日净昼长幽鸟鸣仆夫前致词门有白面生摄衣相问讯解带坐南荣端志见眉睫芳言发精诚因出懐中文调孤词亦清悄如促柱弦掩抑多不平乃言本蜀士世降岷山灵前人秉艺文髙视来上京曳绶司徒府所从信国桢析薪委空林善响难继声何处翳附郭防人思郈成云天望乔木风水悲流萍前与计吏西始列贡士名森然就笔札从试春官卿帝城岐路多万足俟晨星茫茫风尘中工拙同有营寒女劳夜织山苖荣寸茎侯门方击钟衣褐谁将迎弱羽果摧頽壮心鬰怦怦谅无蟠木容聊复蓬累行昨日讯灵龟繇言利艰贞当求舍拔中必在审已明誓将息薄游焦思穷笔精莳兰在幽渚安得扬芬馨嗟余摧落者散质负华缨一聆苦辛词再动伊郁情身弃言不重爱才心尚惊恨无羊角风使尔化北溟论罢情益亲涉旬忘归程日携邑中客闲眺江上城昼渴命金罍宵谈转璿衡蕙风香麈尾月露濡桃笙忽被戒羸骖薄言事南征火云蔚千里旅思浩巳盈湘江含碧虚衡岭浮翠晶岂伊山水异适与人事幷油幙似昆丘粲然叠瑶琼庾楼见清月孔座多緑复有衡山守本自云龙庭至和在灵府发越侔咸英一挥出荥阳惠彼蚩蚩氓隼旟辞灞水居者皆涕零惟昔与伊人交欢经宿龄一从云雨散滋我鄙吝萌北渚不堪愁南音谁复聴离忧若去水浩荡无时停尝闻祝融峯上有神禹铭古石琅玕姿秘文螭虎形圣功奠逺服神物拥休祯贤人在其下彷佛疑蓬瀛君行厯郡斋大袂拂双旌饰容遇朗鍳肝鬲可以呈昔日马相如临卬坐尽倾勉君刷羽翰蚤取凌青防
　　偶作
　　终朝对尊酒嗜兴非嗜甘终日偶众人纵言不纵谈世情闲尽见药性病多谙寄谢嵇中散予无甚不堪万巻堆牀书学者识其眞万里长江水征夫度要津养生非但药悟佛不因人燕石何须辨逢时即至珍
　　读张曲江集作【并引】
　　世称张曲江为相建言放臣不宜与善地多徙五溪不毛之乡及今读其文自内职牧始安有瘴疠之叹自退相守荆门有拘囚之思托讽禽鸟寄词草树郁然有骚人风嗟夫身出于遐陬一失意而不能堪矧华人士族而必致丑地然后快意哉议者以曲江为良臣识禄山有反相羞凡器与同列宻啓廷争虽古哲人不及而燕翼无似终为馁魂岂忮心失恕罹阴谪冣大虽二美莫赎邪不然何袁公一言明楚狱而钟鼎四叶以是相较神可诬乎予读其文因为此诗
　　圣言贵忠恕至道重观身法在何所恨色伤斯为仁良时难久恃阴谪岂无因寂寞韶阳庙魂归不见人
　　谒柱山会禅师
　　我本山东人平生多感慨弱冠游咸京上书金马外结交当世贤驰声溢四塞勉修贵及早狃健不知退锱铢扬芬馨寻尺超瑕纇淹留郢南鄙摧颓羽翰碎安能咎往事且欲去沉痗吾师得眞如寄在人寰内哀我堕名网有如翾飞辈曈曈揭智烛照使出昏昧静见闗啓歆然初心会夙尚一何微今得信可大觉路明证入便门通忏悔悟理言自忘处屯道犹泰色身岂吾寳慧性非形碍思此灵山期未卜何年载
　　武陵观火诗
　　楚乡祝融分炎火常为虞是时直突烟发自晨炊徒盲风扇其威白昼曛阳乌操绠不暇汲循墙还避逾怒如列缺光迅与棼轮俱聮延掩四达赫奕成洪罏汹疑云涛翻飒若鬼神趋当前迎焮郝是物同膏腴金乌入梵天赤龙游都腾烟透户飞焰生栾栌火山摧半空星雨洒中衢瑶坛被髹漆寳树攒瑚花县与琴焦旗亭无酒濡市人委百货邑令遗双鳬余势下隈隩长熛烘舳舻吹荧照水府炙浪愁天呉灾罢云日晩心惊视聴殊髙灰辨廪庾黑土连闉阇众烬合星罗游氛烁人肤厚地藏宿热遥林呈骤枯火德资生人庸可一日无御之失其道敲石弥天隅晋库走龙剑吴宫伤燕雏五行有沴气先哲垂訏谟宋郑同日起时称贤大夫无苛自可乐弭患意所图贤守恤人瘼临烟驻骊驹吊伤色惨怛唁失词劬愉下令蠲里布指期轻市租闬垣适未立苫盖自相娱山木行剪伐江泥宜墐涂邑臣不必葺何用征越巫
　　崔元受少府自贬所还遗山姜花以诗答之
　　故人博罗尉遗我山姜花采从碧海上来自谪仙家云涛润孤根阴火照晨葩静摇扶桑日艳对瀛洲霞世人爱芳辛搴撷忘幽遐传名入帝里飞骑辞天涯王济本尚味石崇方鬭奢雕盘多不识绮席乃增华驿马损筋骨贵人滋齿牙顾余藜藿士持此重咨嗟
　　途中早发
　　马踏尘上霜月明江头路行人朝气鋭宿鸟相辞去流水隔逺邨漫山多红树悠悠闗塞内往来无闲步
　　和董庶中古散调词赠尹果毅
　　防聴东武吟壮年心已悲如何当濩落闻君辛苦词言有穷巷士弱龄颇尚竒读得女符生当事边时借名游侠窟结客幽并儿往来长秋间能带双鞬驰崩腾天寳末尘暗燕南陲爟火入咸阳诏征神武师是时占军幕插羽扬金羇万夫列辕门观射中防支誓言雪国讐亲爱从此辞中宵倚长剑起视蚩尤旗介马晨萧萧阵云竟天涯隂风猎白草旗槊光参差勇气贯中肠视身忽如遗生擒白马将敌骑不敢追贵臣上战功名姓随意移终歳肌骨苦他人印累累谒者既清宫诸侯各罢戏上将赐甲第门防不可窥眦血下沾襟天髙问无期却寻故乡路孤影空相随行逢里中旧朴簌昔所嗤一言合侯王腰佩黄金龟问我何自苦可怜眞数奇迟回顾徒御得色悬双眉翻然悟世途抚已昧所宜田园已芜没流浪江海湄鸷禽毛翮摧不见翔云姿衰容蔽逸气孑孑无人知寂莫草徒长吟下书帷闻君发哀韵若扣瑶林枝有客识其眞潺湲涕交颐劝尔一杯酒陶然足自怡
　　游桃源一百韵
　　沅江清悠悠连山郁岑寂回流抱絶巘皎镜含虚碧昏旦递明媚烟岚分委积香蔓垂緑潭暴龙照孤碛渊明着前志子骥思逺蹠寂寂无何乡宻尔天地隔金行太元歳渔者偶探陟寻花得幽踪窥洞穿闇隙依微闻鸡犬豁达值阡陌居人互相迎笑语如平昔广乐虽交奏海禽心不怿挥手一来归故溪无处覔绵绵五百载市朝防迁革有路在壶中无人知地脉皇家感至道圣祚自天锡金阙传本枝玉函留寳厯禁山开袐宇复户洁灵宅药检香氛氲醮坛烟幕幕我来尘外躅莹若朝酲析崖转对翠屏水穷畱画鹢三休俯乔木千级扳峭壁旭日闻撞钟防云迎蹑屐遂登最髙顶纵目还楚泽平湖见草青逺防连霞赤幽寻如梦想緜思属空閴夤縁且忘疲耽玩近成癖清猿伺晓发瑶草凌寒折祥禽舞葱茏珠树摇玓瓅羽人顾我笑劝我税归轭霓裳何飘飖童顔洁白晳重岩是藩屏驯鹿受羇靮楼居迩清霄萝茑成翠帟仙翁遗竹杖王母留桃核姹女飞丹砂青童防金液寳气浮鼎耳神光生剑脊虚无天乐来窸窣鬼兵役丹丘肃朝礼玉札工防绎枕中淮南方牀下阜卿舄明镫坐遥夜幽籁聴淅沥因话近世仙耸然心神惕乃言瞿氏子骨状非凡格往事黄先生羣儿多侮剧謷然不屑意元气贮肝膈往往游不归洞中观博奕言髙未易信犹复加诃责一旦前致辞自云仙期迫言师有道骨前事常被谪如今三山上名字在眞籍悠然谢主人后岁当来觌言毕依庭宇如烟去无迹观者皆失次惊追纷络绎日暮山径穷松风自萧槭适逢修蛇见瞠目光激射如严三清居不使恣搜索唯余步纲势八趾在沙砾至今东北隅表以坛上石列仙徒有名世人非目击如何庭庑际白日振羽翮洞天岂幽逺得道如咫尺一气无死生三光自迁易因思人间世前路何狭窄瞥然此生中善祝期满百大方播羣类秀气肖翕辟性静本同和物牵成阻阨是非鬪方寸荤血昏精魄遂令多夭伤犹喜见斑白喧喧车马驰苒苒桑榆夕共安缇绣荣不悟泥途适纷吾本孤贱世业在缝掖九流宗指归百氏旁攟摭公卿偶慰荐乡曲缪推择居安白社贫志傲纁辟功名希自取簮组自扬厯书府蚤懐铅射宫曾发的起草香生帐坐曹乌集柏赐燕聆箫韶侍祠阅琮璧尝闻履忠信可以行蛮貊自述希古心忘恃干时画巧言忽成锦苦志徒食檗平地生峯峦深心有矛防层波一震荡弱植忽沦溺北渚吊灵均长岑思亭伯祸来昧防兆事去空叹息尘累与时深流年随漏滴才能疑木鴈报施迷夷跖楚奏絷钟仪商歌劳寗戚禀生非悬解对境方感激自从婴网罗每事问龟筞王正降雷环玦赐迁斥傥复夷平人誓将衣羽客买山构精舎领徒开讲席冀无身外忧自有闲中益道芽期日就尘虑乃氷释且欲遗姓名安能慕竹帛长生尚学致一漑岂虚掷芝术资糇粮烟霞拂巾帻黄石履看堕洪崖肩可拍聊复嗟蜉蝣何烦哀虺蜴青嚢既深味琼葩亦屡摘纵无西山姿犹免长戚戚
　　客有为余话登天坛遇雨之状因以赋之
　　清晨登天坛半路逢阴晦疾行穿雨过却立视云背白日照其上风雷走于内滉漾雪海翻槎牙玉山碎蛟龙露鬐鬛神鬼含变态万状互生灭百音以繁防俯观羣动静始觉天宇大山顶自晶明人间已霶霈豁然重昏敛涣若春氷溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣已如迷世代问我何处来我来云雨外
　　有僧言罗浮寺因为诗以写之
　　君言罗浮上容易见九垠渐髙元气壮汹涌来翼身夜宿最髙峯瞻望浩无邻海黒天宇旷星辰来逼人是时当朏魄阴物恣腾振日光吐鲸背剑影开龙鳞倐若万马驰旌旗耸奫沦又如广乐奏金石含悲辛疑其有巨灵怪物尽来賔隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮下视生物息霏如隙中尘醯鸡仰瓮口亦谓云汉津世人信耳目方寸度大钧安知视聴外怪愕不可陈悠悠想大方此乃桮水濵知小天地大安能识其眞
　　裴祭酒尚书见示春归城南青松坞别墅寄王左丞髙侍郎之什命同作
　　早宦阅人事晚懐生道机时从学省出独望郊园归野彴渡春水山花映岩扉石头解金章林下步緑薇青松鬰成坞修竹盈尺围吟风起天籁蔽日无炎威危径盘羊肠连甍耸翚飞幽谷响樵斧澄潭环钓矶因髙见帝城冠盖扬光辉白雪难持寄清韵投所希二公如鳯雏比翼翔太微含情谢林壑酬赠骈珠玑顾余久即潜愁寂对芳菲一闻丘中趣再抚黄金徽
　　重至衡阳伤桞仪曹【并序】
　　元和乙未歳与故人桞子厚临湘水为别桞浮舟适桞州余登陆赴连州后五年余从故道出桂岭至前别处而君没于南中因赋诗以投吊
　　忆昨与故人湘江岸头别我马映林嘶君颿转山灭马嘶循故道颿灭如流电千里江蓠春故人今不见
　　月夜忆乐天兼寄微之
　　今宵帝城月一望雪相似遥想洛阳城清光正如此知君当此夕亦望镜湖水展转相忆心月明千万里韩十八侍御见示岳阳楼别窦司直诗因令属和重以自述故足成六十二韵
　　楚江何苍然层澜七百里孤城寄逺目一泻无穷已荡漾浮天盖四环宣地理积涨在三秋混成非一水冬游见清浅春望多洲沚云锦逺沙明风烟青草靡火星忽南见月峡方东迤雪波西山来隐若长城起独専朝宗路驶悍不可止支川让其威蓄缩至南委熊武走蛮落【熊武二溪名】潇湘来奥鄙炎蒸动泉源积潦搜山趾归往无旦夕包含通逺迩行当白露时眇视秋光里曙色未昭晰露华遥斐亹浩耳神骨清如观混元始北风忽震荡惊浪迷津涘怒激鼓铿訇蹙成山岿硊鹍鹏疑变化罔象何恢诡嘘吸写楼台腾骧露鬐尾景移羣动息波静繁音弭明月出中央青天絶纤滓素光淡无际緑静平如砥空影渡鹓鸿秋声思芦苇鲛人弄机杼贝阙骈红紫珠蛤吐玲珑文鳐翔旖旎水乡呉蜀限地势东南庳轸翼粲垂精衡巫屹环峙名雄七泽薮国辨三苗氏唐羿断修蛇荆王惮青兕秦狩迹犹在虞巡路从此轩后奏宫商骚人咏兰芷茅岭潜相应橘洲傍可指郭璞騐幽经罗含着前纪观津戚里族按道侯家子联袂登髙楼临轩笑相视假守亦髙卧【窦时权领郡事】墨曹正垂耳【韩亦量移江陵法曹】契濶话凉温壶觞慰迁徙地偏山水秀客重杯盘侈红袖花欲燃银灯昼相似兴含更抵掌乐极同啓齿笔锋不能休藻思一何绮伊余负微尚夙昔惭知已出入金马门交结青云士袭芳践兰室学古游槐市策慕宋前军文师汉中垒陋容昧俯仰孤志无依倚卫足不如葵漏川空欲蚁幸逢万物泰独处穷途否铩翮重叠伤兢魂再三褫蘧瑗亦屡化左丘犹有耻桃源访仙宫薜服祠山鬼故人南台旧一别如矢今朝会荆峦斗酒相宴喜危途出新什笑忭随伸纸绚若观五色欢然臻四美委曲风涛事分明穷达旨洪韵发华钟凄音激清征羊濬要【平声】共和江淹多杂拟徒欲仰髙山焉能追逸轨湘洲路四达巴陵城百雉何必顔光禄留诗张内史
　　和郴州杨侍郎翫郡斋紫薇花十四韵
　　防年丹霄上出入金华省蹔别万年枝看花桂阳岭南方足奇树公府成佳境緑阴交广除明艳透萧屏雨余人吏散燕语帘栊静懿此含晓芳翛然忘簿领紫茸垂组缕金楼攒锋頴露溽暗传香风轻徐就影苒弱多意思从容占光景得地在侯家移根近仙井开樽好凝睇倚瑟仍回颈游蜂驻防冠舞鹤迷烟顶兴生红药后爱与甘棠并不学夭桃姿浮荣在俄顷
　　有獭吟
　　有獭得嘉鱼自谓天见怜先祭不敢食捧鳞望清人立寒沙上心専脰着肩渔翁以为妖举块投其前呼儿贯鱼归与獭同烹煎闗闗黄金鹗大翅摇江烟下见盈寻鱼投身擘洪涟攫拏隐鳞去哺雏林岳巓鸱鸟欲伺隙遥探莫敢前长居青云路弹射无由縁何地无江湖何水无鲔鳣天意不宰割菲祭徒度防空余知礼重载在淹中篇
　　虎丘寺路宴
　　青林虎丘寺林际翠微路立见山僧来遥从鸟飞处兹峯沦寳玉千载惟丘墓埋剑人空传凿山龙巳去扪萝披翳荟路转夕阴遽虎啸崖谷寒猿鸣松杉暮徘徊北楼上江海穷一顾日映千里帆鵶归万家树蹔因惬所适果得捐外虑庭暗栖还云檐香滴甘露久迷空寂理多为声华故永欲投此山余生岂能误
　　九华山【并序】
　　九华山在池州青阳县西南九峯竞秀神采奇异昔予仰太华以为此外无奇爱女几荆山以为此外无秀及今登九华始悼前言之容易也惜其地偏且逺不为世所称故歌以大之
　　奇峰一见惊魂魄意想洪罏始开辟疑是九龙夭矫欲攀天忽逢霹雳一声化为石不然何至今悠悠亿万年气势不死如腾仚【音鶱轻举貌】云含幽兮月添冷日月凝辉兮江漾影结根不得要路津迥秀长在无人境轩皇封禅登云亭大禹防计临东溟乘樏【力最反山行具】不来广乐絶独与猿鸟愁青荧君不见敬亭之山广索漠兀如断岸无棱角宣城谢公一首诗遂使声名齐五岳九华山九华山自是造化一尤物焉能籍甚乎人间
　　泰娘歌【并引】
　　泰娘本韦尚书家工讴者初尚书为吴郡得之命乐工诲之琵琶使之歌且舞无防何尽得其术居一二歳防之以归京师京师多新声善工于是又捐去故技以新声度曲敎之又尽其妙而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪居武陵郡愻卒泰娘无所归地荒且逺无有能知其容与艺者故日抱乐器而哭其音噍杀以悲雒客闻之为歌其事以足于乐府云
　　泰娘家本阊门西门前緑水环金隄有时妆成好天气走上臯桥折花戏风流太守韦尚书路傍忽见停隼旟斗量明珠鸟传意绀幰迎入専城居长发如云衣似雾锦茵罗荐承轻步舞学惊鸿水榭春歌撩上客兰堂暮从郎西入帝城中贵游簮组香帘栊低鬟缓视抱明月纤指破拨生胡风繁华一旦有消歇题剑无光履声絶洛阳旧宅生草莱杜陵萧萧松柏哀妆奁虫网厚如茧博山炉侧倾寒灰蕲州刺史张公子白马新到铜驼里自言买笑掷黄金月坠云收从此始安知鹏鸟座隅飞寂寞旅魂招不归秦嘉镜有前时结韩寿香销故箧衣山城少人江水碧断雁哀猿风雨夕朱弦已絶为知音云鬓未秋私自惜举目风烟非旧时梦寻归路多参差如何将此千行泪更洒湘江斑竹枝
　　龙阳县歌
　　县门白日无尘土百姓县前挽鱼罟主人引客登大隄小儿纵观黄犬怒鹧鸪惊鸣绕篱落橘柚垂芬照窓户沙平草緑见吏稀寂寞斜阳照悬鼓
　　沓潮歌【并引】
　　元和十年夏五月终风驾涛南海羡溢南人曰沓潮也率三更歳一有之余为连州客或为余言其状因歌之附于南越志
　　屯门积日无回飇沧波不归成沓潮轰如鞭石矻且摇虚空欲驾鼋鼍桥惊湍蹙缩悍而骄大陵髙岸失岧嶤四边无阻音响调背负元气掀重霄介鲸得性方逍遥仰鼻墟吸扬朱翘海人狂顾迭相招衣髽首声哓哓征南将军登丽谯赤旗指挥不敢嚣翼日风回沴气消归涛纳纳景昭昭乌泥白沙复满海海色不动如青瑶
　　白鹭儿
　　白鹭儿最髙格毛衣新成雪不敌众禽喧呼独凝寂孤眠芊芊草久立潺潺石前山正无云飞去入遥碧
　　送裴处士应制举【并引】
　　晋人裴昌禹读书数千巻于周官小戴礼尤邃性是古敢言虽王侯不能卑下故与世相参差凡抵有位以索合行天下防遍常叹诸侯莫可游欲一见天子而未有路防今年诏书徴贤良昌禹大喜以为尽可以豁平生搏髀爵跃曰一观云龙庭足矣由是裹三月粮而西徂余以七言为西游之资借耳
　　裴生久在风尘里气劲言髙少知已注书曾学郑司农厯国多于孔夫子往年访我到连州无穷絶境终日游登山雨中试蜡屐入洞夏里披貂裘白帝城边又相遇敛翼三年不飞去忽然结束如秋蓬自称对策明光宫人言策中说何事掉头不答看飞鸿彤庭翠松迎晓日鳯啣金榜云间出中贵腰鞭立倾酒宰臣委佩观摇笔古称射策如弯弧一发偶中何时无由来草泽无忌讳努力满挽当亨衢忆得当年识君处嘉禾驿后聨樯住垂钩钓得王余鱼踏芳共登苏小墓此事合同梦想间相看一笑且开顔老夫希逢旧隣里为君扶病到方山
　　送僧仲剬东游兼寄呈灵澈上人
　　释子道髙神气闲住持曾上清凉山晴空礼拜见眞像金毛玉髻卿云间西游长安僧籍本寺门前曲江碧松间白月照寳书竹下香泉洒瑶席前时学得经论成奔驰象马开禅扃髙筵谈柄一麾拂讲下聴徒如醉醒旧闻南方多禅老次第来入荆门道荆州本自重弥天南朝塔庙犹依然宴坐东阳枯树下经行居止故台边忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃洲自言王谢许同游凭将杂拟三十首寄与江南汤恵休
　　观棊歌送儇师西游
　　长沙男子东林师闲读艺经工奕棊有时凝思如入定暗覆一局谁能知今年访余来小桂方袍袖中贮新势山城无事愁日长白昼懵懵眠匡牀因君临局看鬪智不觉迟景沉西墙自从山人遇樵子直到开元王长史前身后身付余习百变千化无穷已初疑磊落曙天星次见搏击三秋兵雁行布阵众未晓虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木阴寂寂好处徘徊驻飞锡忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱
　　送鸿举师游江西【并引】
　　始予谪朗州尔时是师振麻衣斐然而前持文篇以为僧防唧唧而清如虫吟秋自然之响无有假合有足佳者故为赋二章以声之距今年遇于建平赤髭益蕃文思益深而内外学益富既讯已探祴中出前所与诗阅之纸劳墨瘁与我同来因思夫苒苒之光浑浑之轮时而言有初中后之分日而言有今昨明之称身而言有幼壮艾之期乃至一謦欬一弹指中际皆具何必求三生以异身耶然而视予之文者昔与今有莛楹之别视予之书昔与今有钧石之悬视予之仕昔与今有唯阿之差耳岂有工拙之数存乎其间哉盖可勉而进者与日月而至矣彼傥来外物虽日月无能至焉是歳师告予游江西复为赋七言以为游地耳
　　禅客学禅兼学文出山初似无心云从风巻舒来何处缭绕巴山不得去山川古寺好闲居读尽龙王宫里书使君滩头防石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡断无盘涡湘平汉濶清光多庐山雾开见瀑布西江月净闻渔歌钟陵八郡多名守半是西方社中友与师相见便谈空想得髙斋狮子吼
　　三乡驿楼伏覩宗望女几山诗小臣斐然有感
　　开元天子万事足唯惜当时光景促三乡陌上望仙山归作霓裳羽衣曲仙心从此在瑶池三清八境相追随天上忽乘白云去世间空有秋风词【沈存中曰禹锡霓裳羽衣曲云三乡陌上望仙山归作霓裳羽衣曲又王建诗云听风聴水作霓裳乐天诗注云开元中西凉府节度使杨敬述造郑嵎津阳门诗注云叶法善尝引上入月宫闻仙乐及上归但记其半遂于笛中冩之防西凉府都督杨敬述进婆罗门曲与声调相符遂以月中所闻为散序用敬述所进为其腔而名霓裳羽衣曲説各不同今蒲州逍遥楼楣上有唐人横书类梵字相传是霓裳谱字训不通莫知是非或谓今燕都有献仙音曲乃其遗声然霓裳本谓之道调法曲今献仙音乃小石调耳未知孰是】
　　武昌老人説笛歌
　　武昌老人七十余手把庾令相问书自言少小学吹笛早事曹王曾赏激往年鎭戍到蕲州楚山萧萧笛竹秋当时买材恣搜索典却身上乌貂裘古苔苍苍封老节石上孤生饱风雪商声五音随指发水中龙应行云絶曾将黄鹤楼上吹一声占尽秋江月如今老去语尤迟音韵髙低耳不知气力已微心尚在时时一曲梦中吹
　　西山兰若试茶歌
　　山僧后檐茶数丛春来映竹抽新茸宛然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖阴岭各殊气未若竹下莓苔地炎帝虽尝未解煎桐君有箓那知味新芽连拳半未舒自摘至煎俄顷余木兰霑露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况蒙山顾渚春白泥赤印走风尘欲知花乳清冷味须是眠云跂石人
　　平蔡州三首
　　九衢车马浑浑流使臣来献淮西囚四夷闻风失匕箸天子受贺登髙楼妖童擢发不足数血汚城西一抔土南风无火楚泽闲夜行不锁穆陵闗策勲礼毕天下泰猛士按剑看常山【时惟常山不庭】
　　蔡州城中众心死妖星夜落照壕水汉家飞将下天来马棰一挥门洞开贼徒奔腾望旗拜有若羣蛰惊春雷狂童面缚登槛车太白夭矫垂防书相公从容来鎭抚常侍郊迎负文弩西人归业闾里闲小儿跳踉健儿舞汝南晨鸡喔喔鸣城头鼓角音和平路傍老人忆旧事相与感激皆涕零老人收泣前致辞官军入城人不知忽惊元和十二载喜见天寳承平时【纪事云梦得曰桞八驳韩十八平淮西碑云左餐右粥何如我平淮西雅云仰父俯子韩碑兼有帽子使我为之便説用兵伐叛矣韩碑桞雅各有所长余诗有云城中晨鸡喔喔鸣城中鼓角声和平羙愬之入蔡城也须防之间贼无觉者又落句云忽惊元和十二载重见天寳升平时以见平淮之年云】
　　聚蚊谣
　　沉沉夏夜兰台开飞蚊伺暗声如雷嘈然歘起初骇聴殷殷若自南山来喧腾鼓舞喜昏黒昧者不分聪者惑露花滴沥月上天利嘴迎人着不得我躯七尺尔如芒我孤尔众能我伤天生有时不可遏为尔设幄潜匡牀清商一来秋日晓羞尔微形饲丹鸟
　　百舌吟
　　晓星寥落春云低初闻百舌间闗啼花树满空迷处所摇动繁英坠红雨笙簧百啭音韵多黄鹂呑声燕无语东方朝日迟迟升迎风弄影如自矜数声不尽又飞去何许相逢緑杨路绵蛮宛转似娱人一心百舌何纷纷酡顔侠少停歌聴坠珥妖姬和睡闻可怜光景何时尽谁能低回避鹰隼廷尉张罗自不闗潘郎挟弹无情损天生羽族尔何微舌端万变乘春晖南方朱鸟一朝见索莫无言蒿下飞
　　飞鸢操
　　鸢飞杳杳青云里鸢鸣萧萧风四起旗尾飘扬势渐髙箭头砉划声相似长空悠悠霁日悬六翮不动凝风烟游鹍翔雁出其下庆云清景相回旋忽闻饥乌一噪聚瞥下云中争腐鼠腾音砺吻相喧呼仰天大吓疑鹓雏畏人避夫投髙处俛吻无声犹屡顾青鸟自爱玉山禾仙禽徒贵华亭露朴危巢向暮时毰毸饱腹蹲枯枝游童挟弹一麾肘臆碎羽分人不悲天生众禽各有类威鳯文章在仁义鹰隼仪形蝼蚁心虽能戾天何足贵
　　秋萤引
　　汉陵秦苑遥苍苍陈根腐叶秋萤光夜空寂寥金气净千门九陌飞悠扬纷纶晖映互明灭金炉星喷镫花发露华洗濯清风吹低昂不定招摇垂髙丽罘罳照珠网斜厯璇题舞罗幌曝衣楼上拂香帬承露台前转仙掌槐市诸生夜读书北窓分明辨鲁鱼行子东山起征思郎中骑省悲秋气铜雀人归自入帘长门帐开来照泪谁言向晦常自明儿童走步娇女争天生有光非自衒逺近低昂暗中见撮蚊妖鸟亦夜起翅如车轮而已矣
　　伤秦姝行【并引】
　　河南房开士前为虞部郎中为余言曰我得善筝人于长安懐逺里其后开士为赤县牧容州求国工而诲之艺工而夭今年开士遗余新诗有悼佳人之句顾余知所自也惜其有良技获所从而不克久乃为伤词以贻开士
　　长安二月花满城插花女儿弹银筝南宫仙郎下朝晚回头驻马闻新声马蹄逶迟心荡漾髙楼已逺犹频望此时意重千金轻鸟传消息绀轮迎芳筵银烛一相见浅笑低鬟初目成蜀弦铮鏦指如玉皇帝弟子韦家曲青牛文梓赤金簧玫瑰寳柱秋雁行敛蛾收袂凝清光抽弦缓调怨且长八鸾锵锵渡银汉九雏威鳯鸣朝阳曲终韵尽意不足情思悄絶愁空堂从郎鎭南别城阙楼船里曲潇湘月冯夷蹁跹舞緑波鲛人出聴停绡梭北池含烟瑶草短万松亭下清风满秦声一曲此时闻岭泉呜咽肠堪断来自长陵小市东蕣华零落瘴江风侍儿掩泣收银甲鹦鹉不言愁玉笼博山炉中香自灭镜奁尘暗同心结从此东山非昔游长嗟人与弦俱絶
　　采菱行【并引】
　　武陵俗事采菱岁秋矣有女郎盛游于马湖薄言采之归以御客古有采菱曲传其词故赋之以俟采诗者
　　白马湖平秋日光紫菱如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花縁岸扣舷归归来共到市桥步野蔓系船萍满衣家家竹楼临广陌下有连樯多估客携觞荐芰夜经过醉踏大隄相应歌屈平祠下沅江水月照寒波白烟起一曲南音此地闻长安北望三千里
　　忆春草
　　忆春草处处多情洛阳道金谷园中见日迟铜驼陌上迎风早河南大尹频出难只将池塘十步看府门闭后满街月防处游人草头歇馆娃宫外姑苏台郁郁芊芊拨不开无风自偃君知否西子裙裾曾拂来
　　乐天寄忆旧游因作报白君以答
　　报白君别来歳度江南春江南春色何处好燕子双飞故宫道春城三百七十桥夹防朱楼隔桞条丫头小儿荡画桨长袂女郎簮翠翘郡斋北轩巻罗幕碧池逶迤绕画阁池边緑竹桃李花花下舞筵铺锦霞吴娃足情言语黠越客有酒巾冠斜坐中皆言白太守不负风光向杯酒酒酣襞笺飞逸韵至今传在人人口报白君相思空望嵩丘云其奈钱塘苏小小忆君泪防石榴裙【白君在城近自洛归钱塘】
　　唐侍郎寄游道林岳麓二寺诗并沈中丞姚员外所和见征继作
　　湘西古刹双蹲蹲羣峰朝拱如骏奔青松步障深五里龙宫闇闇神为阍髙殿呀然压苍巘俯瞰长江疑欲呑橘洲泛浮金实动水郭缭绕朱楼鶱语余百响入天籁众奇引步轻翩翻泉清石布似棋子萝宻鸟韵如簧言回廊架险髙且曲新径穿林明复昏浅流忽浊山兽过古木半空天火痕星使双飞出禁垣元侯饯之游石门紫髯翼从红袖舞竹风松雪香温黁逺持青琐照巫峡一戛惊断三声猿灵山防中身不预吟想峭絶愁精魂恨无黄金千万饼布地买取为丘园
　　和牛相公南溪醉歌见寄
　　脱屣将相守冲谦唯于山水独不廉枕伊背洛得胜地鸣臯少室来轩詹相形靣势默指画言下变化随顾瞻清池曲榭人所致野趣幽芳天与添有时转入潭岛间珍木如幄藤为帘忽然便有江湖思沙砾平浅草纤纤怪石钓出大湖底珠树移自天台尖崇兰迎风緑泛艶坼莲含露红防修廊架空逺岫入弱桞覆槛流波霑渚蒲抽芽剑脊动岸荻迸笋锥头铦携觞命侣极永日此会虽数心无厌人皆置庄身不到富贵难与逍遥兼唯君出处得自在决就放旷辞炎炎座宾尽欢恣谈谑愧我掉头还奋髯能令商于多病客亦觉自适非沈潜
　　吐绶鸟词【并序】
　　滑州牧尚书李公以吐绶鸟词见示兼命继声葢尚书前为御史时所作有翰林二学士同赋之今所谓追和也鸟之所异具于首篇
　　越山有鸟翔寥廓嗉中天绶光若若越人偶见而竒之因名吐绶江南知四明天姥神仙地朱鸟星精钟异气赤玉雕成彪炳毛红绡剪出玲珑翅湖烟始开山日髙迎风吐绶盘花绦临波似染琅琊草映叶疑开阿母桃花红草緑人间事未若灵禽自然贵鹤吐明珠暂报恩鹊衔金印空为瑞春和秋霁野花开翫景寻芳处处来翠幕雕笼非所慕珠丸柘弹莫相猜栖月啼烟凌缥缈髙林先见金霞晓三山仙路寄遥情刷羽扬翘欲上征不学碧鸡依井络愿随青鸟向层城太液池中有黄鹄怜君长在花枝宿如何一借羊角风来听箫韶九成曲
　　城西行
　　城西簇簇三叛族叛者为谁蔡吴蜀中使提刀出禁来九衢车马轰如雷临行与酒杯未覆讐家白官先请肉守吏能然董卓脐饥乌来觇桓元目城西人散泰街平雨洗血痕春草生
　　平齐行二首
　　烽尘昔起蓟北门河南地属平卢军貂裘代马绕东岳峄阳孤桐削为角地形十二虏意骄恩泽含容厯四朝鲁人皆解带弓箭齐人不复闻箫韶今朝天子圣神武手握符平九土初哀狂童袭故事文告不来方震怒去秋诏下诛东平官军四合犹婴城春来羣鸟噪且惊气如壊山堕其庭牙门大将有刘生夜半射落欃枪星帐中虏血流满地门外三军抚连臂驿骑函首过黄河城中无贼天气和朝廷侍郎来慰抚耕夫满野行人歌泰山沈防六十年旅祭不享生愁烟今逢圣君欲封禅神使阴兵来助战妖氛扫尽河水清日观杲杲庆云见开元皇帝东封时百神受职争奔驰千钧猛簴顺流下洪波涵淡浮熊罴侍臣燕公秉文笔玉简告天无愧词当今睿孙承圣祖岳神望幸河宗舞青门大道属车尘共侍葳防翠华举









　　御定全唐诗録巻三十八
　　钦定四库全书
　　御定全唐诗録巻三十九
　　刘禹锡【二】
　　近体诗
　　奉送家兄归王屋山隐居【道书王屋山一名阳洛山】
　　阳洛天坛上依稀似玉京夜分先见日天净逺闻笙云路将鸡犬丹台有姓名古来成道者兄弟亦同行送赵中丞自司金外郎转官参山南令狐仆射幕府【赵氏弟兄皆仆射门客】
　　緑树满褒斜西南蜀路賖驿门临白草县道入黄花相府开油幕门生逐绛纱行看布政后还从到京华
　　送罗处士归嵩山别业
　　世业嵩山隐云深无四隣药炉烧姹女酒瓮贮贤人晓日华阴雾秋风函谷尘送君从此去铃阁少谈賔
　　送元晓上人归稽亭
　　重叠稽亭路山僧归独行逺峯斜日影本寺旧钟声徒
　　侣问新事烟云怆别情应夸乞食处踏遍鳯凰城
　　赠别君素上人
　　穷巷唯秋草髙僧独扣门相欢如旧识问法到无言水为风生浪珠非尘可昬去来皆是道此别不销魂
　　秋日过鸿举法师寺院便送归江陵
　　看画长廊遍寻僧一径幽小池兼鹤净古木带蝉秋客至茶烟起禽归讲席收浮杯明日去相望水悠悠
　　蜀先主庙【汉末谣黄牛白腹五铢当复】
　　天地英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前
　　观八阵图
　　轩皇传上畧蜀相运神机水落龙蛇出沙平鹅鹳飞波涛无动势鳞介避余威会有知兵者临岐指是非
　　秋日送客至潜水驿
　　吏立沙际田家连竹溪枫林社日鼓茅屋午时鸡鹊噪晚禾地蝶飞秋草畦驿楼宫树近疲马再三嘶
　　城东闲游
　　借问池台主多居要路津千金买絶境永日属闲人竹迳萦纡入花林委曲巡斜阳众客散空锁一园春
　　新秋对月寄乐天
　　月露发光彩此时方见秋夜凉金气应天静火星流蛩响偏依井萤飞直过楼相知尽白首清景复追游
　　再经故元九相公宅池上作
　　故池春又至一到一伤情雁鹜羣犹下蛙螟衣已生竹丛身后长台势雨来倾六尺孤安在人间未有名
　　鹤叹【并序】
　　友人白乐天去年罢吴郡挈双鹤雏以归余相遇于扬子津闲翫终日翔舞调态一符相书信华亭之尤物也今年春乐天为秘书监不以鹤随置之洛阳第一旦予入门问讯其家人鹤轩然来睨如记相识徘徊俛仰似含情顾慕塡膺而不能言者因作鹤叹以赠乐天
　　寂寞一双鹤主人在西京故巢吴苑树深院洛阳城徐引竹间步逺含云外情谁怜好风月隣舍夜吹笙【东隣即王家】
　　丹顶宜承日霜翎不染泥爱池能久立看月未成栖一院春草长三山归路迷主人朝谒早贪养汝南鸡
　　和乐天蚤寒
　　雨引苔侵壁风驱叶拥堦久留闲客话宿请老僧斋酒瓮新陈接书签次第排翛然自有处摇落不伤懐同乐天和微之深春二十首【同用家花车斜四韵】
　　何处深春好春深万乗家宫门皆映桞辇路尽穿花池色连天汉城形象帝车旌旗暖风里猎猎向西斜何处深春好春深阿母家瑶池长不夜珠树正开花桥峻通星渚楼暄近日车层城十二阙相对日西斜何处深春好春深执政家恩光贪捧日贵重不看花玉馔堂交印沙堤柱碍车多门一已闭直道更无斜何处深春好春深贵戚家枥嘶无价马庭发有名花欲进宫人食先薫命妇车晚归长带酒冠盖甚倾斜何处深春好春深大鎭家前旌光照日后骑蹙成花节院收衙队毬塲簇看车广筵歌舞散书号夕阳斜何处深春好春深恩泽家炉添龙脑炷绶结虎头花賔客珠成履婴孩锦缚车画堂帘幕外来去燕飞斜何处深春好春深京兆家人眉新桞叶马色醉桃花盗息无鸣鼓朝回自走车能令帝城外不敢迳由斜何处深春好春深刺史家夜防犹命乐雨甚亦寻花傲客多凭酒新姬苦上车公门吏散后风摆防衣斜何处深春好春深羽客家芝田绕舍色杏树满山花云是淮王宅风为列子车古坛操简处一径入林斜何处深春好春深小隐家芟庭留野菜撼树去狂花醉酒一千日贮书三十车推衾从露体不敢有余斜何处深春好春深富室家唯多贮金帛不拟负莺花国乐呼聫辔行防载满车归来看理曲灯下寳钗斜何处深春好春深豪士家多沽味浓酒贵买色深花已臂鹰随马连催妓上车城南踏青处邨落逐原斜何处深春好春深贵胄家迎呼偏熟客防选最多花饮馔开华幄笙歌出钿车兴酣罇易罄连泻酒瓶斜何处深春好春深唱第家名传一纸榜兴管九衢花荐聴诸侯乐来随计吏车杏园抛曲处挥袖向风斜何处深春好春深少妇家能偷新禁曲自剪入时花追逐同游伴平章贵价车从来不堕马故遣髻鬟斜何处深春好春深幼女家双鬟梳顶髻两面绣裙花妆坏频临镜身轻不占车秋千争次第牵拽防绳斜何处深春好春深兰若家当香收栢叶养蜜近梨花野迳宜行乐游人尽驻车菜园篱落短遥见桔橰斜何处深春好春深老宿家小栏围蕙草髙架引藤花四字香书印三乘壁画车迟廻聴句偈双树晚阴斜何处深春好春深种莳家分畦十字水接树两般花栉比栽篱槿吚哑转井车可怜髙处望棋布不曾斜何处深春好春深稚子家曾骑一竿竹偷折四隣花笑击羊皮鼓行牵犊颔车中庭贪夜戏不觉玉绳斜
　　秋夕不寐寄乐天
　　洞户夜帘巻华堂秋簟清萤飞过池影蛩思逺阶声老枕知将雨髙报欲明何人谙此景逺问白先生
　　冬日晨兴寄乐天
　　庭树晓禽动郡楼残防声灯挑红烬落酒暖白光生髪少嫌梳利顔衰恨镜明独吟谁应和须寄洛阳城八月十五夜半云开然后翫月因咏一时之景寄呈乐天
　　半夜碧云收中天素月流开城邀好客置酒赏新秋影透衣香润光凝歌黛愁斜晖犹可翫移宴上西楼
　　秋日书懐寄白賔客
　　州逺雄无益年髙健亦衰兴情逢酒在筋力上楼知蝉噪芳意尽雁来愁望时商山紫芝客应不向秋悲
　　酬乐天初冬早寒见寄
　　乍起衣犹冷微吟防半欹霜凝南至瓦鸡唱后园枝洛水碧云晓吴宫黄叶时两传千里意书札不如诗
　　酬乐天闲卧见寄
　　散诞向阳眠将闲敌地仙诗情茶助爽药力酒能宣风碎竹间日露明池底天同年未同隐縁欠买山钱
　　闲坐忆乐天以诗问酒熟未
　　案头开缥帙肘后检青囊唯有达生理应无治老方减书存眼力省事养心王君酒何时熟相携入醉乡
　　秋中暑退赠乐天
　　暑服宜秋着清琴入夜弹人情皆向菊风意欲摧兰歳稔贪心泰天凉病体安相逢取次第却甚少年欢
　　初至长安【时自外郡再授郎官】
　　左迁凡二纪重见帝城春老大归朝客平安出岭人每行经旧处却想似前身不改南山色其余事事新
　　题淳于髠墓
　　生为齐赘壻死作楚先贤应以客乡葬故临官道边寓言本多兴放意能合权我有一石酒置君坟树前
　　送河南皇甫少尹赴绛州
　　祖帐临周道前旌指晋城午桥羣吏散亥市老人迎诗酒同行乐分离始见情从兹洛阳社吟咏欠书生
　　南中书来
　　君书问风俗此地接炎州淫祀多青鬼居人少白头旅情偏在夜乡思岂唯秋每羡朝宗水门前尽日流
　　春日寄杨八唐州
　　淮西春草长淮水逶迤光燕入新春路人耕旧战塲可怜行春守立马看斜桑【半律】
　　海阳湖别浩初师
　　近郭有殊境独游常鲜欢逢君驻缁锡观白称林峦湖满景方霁野香春术防爱泉移席近闻石辍碁看风止松犹韵花繁露未干桥形出树曲岩影落池寒别路千峯外诗情暮雨端他年买山处似此则隳官
　　元和癸已歳仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空
　　蛮水阻朝宗兵符下渚宫前筹得上策无战已成功汉使星飞入夷心草偃同欢謡开竹栈拜舞戢桑弓就日知氷释投人念鸟穷网罗三面解章奏九门通卉服聮操袂雕题尽鞠躬降幡秋练白驿骑昼尘红火号休传警机桥罢亘空登山不见敌振斾自生风江逺烟波静军回气色雄伫看闻喜后金石赐元戎
　　武陵书懐五十韵
　　西汉开支郡南朝号戚藩四封当列宿百雉俯清沅髙岸朝霞合惊湍急箭奔积阴春暗度将霁雾先昬俗尚东皇祀謡传义帝寃桃花迷隐迹楝叶慰忠魂户算资渔猎乡豪恃子孙照山畬火动踏月俚歌喧拥檝舟为市连甍竹覆轩披沙金粟见拾羽翠翘翻茗折沧溪秀苹生枉渚暄禽鸣格磔起鱼戏噞喁繁沈约台榭故李衡墟落存【隐侯台木奴洲并在】湘灵悲鼔瑟泉客泣酬恩露变蒹葭浦星悬橘柚村虎咆空野震鼍作满川浑邻里皆迁客儿童习左言炎天无冽井霜月见芳荪清白家传逺诗书志所敦列科叨甲乙从宦出丘樊结友心多契驰声气尚吞士安曾重赋元礼许登门草檄嫖姚幕巡兵戊已屯筑台先自隗送客独留髠遂结王畿绶来观衢室尊鸢飞入鹰隼鱼目俪璵璠晓烛罗驰道朝阳辟帝阍皇正会夷夏月朔盛旗旛独立当瑶阙传欹歩紫垣按章清犴狱视祭洁苹蘩御厯昌期逺传家寳祚蕃繇文光夏啓神教畏轩辕内禅因天性雄图授化元继明悬日月出震统乾坤大孝三朝备洪恩九族惇百川宗渤澥五岳辅昆仑何幸逢休运微班识至尊校緍资筦复土问山园【时以本官判度支盐铁等兼崇陵使判官】一失贵人意徒闻太学论直庐辞锦帐逺守愧朱幡巢幕方犹燕枪榆尚笑鲲邅回过荆楚流落感凉温旅望花无色愁心醉不惛春江千里草暮雨一声猿问卜安防数看方理病源带賖衣改制尘涩剑成痕三秀悲中散二毛伤虎贲来忧御魑魅归愿牧鸡豚就日秦京逺临风楚奏烦南登无灞岸旦夕上髙原
　　和汴州令狐相公到镇改月偶书所怀二十二韵
　　受脤新梁苑和羮旧传岩援毫动星宿垂钓使韬钤赫奕三川至欢呼百姓瞻緑油貔虎拥青纸鳯凰衔外垒曾无警中防亦罢监推诚人自服去杀令逾严赳赳客皆饰幡幡口尽钳为兄怜庾翼选壻得萧咸郁屈咽喉地骈臻水陆兼渡桥鸣绀幰入肆飏云帆端月当中气东风应逺占管弦喧夜景灯烛掩寒蟾酒每倾三雅书能发百函词人羞布鼓逺客献貂防歌榭白团扇舞筵金缕衫旌旗遥一簇舄履近相搀花树当朱阁晴河逼翠帘映镮窥艶艶隔袖见纤纤谢傅何由接桓伊定不凡应怜郡斋老旦夕镊霜髯
　　三月三日与乐天及河南李尹奉陪裴令公泛洛禊饮各赋十二韵
　　洛下今修禊羣贤胜会稽盛筵陪玉铉通籍尽金闺波上神仙妓岸傍桃李蹊水嬉如鹭振歌响杂莺啼厯览风光好沿洄意思迷棹歌能俪曲墨客竞分题翠幄连云起香车向道齐人夸绫步障马惜锦障泥尘暗宫墙外霞明苑树西舟形随鹢转桥影与虹低川色晴犹逺鸟声暮欲栖唯余踏青伴待月魏王堤
　　酬乐天晚夏闲居欲相访先以诗见贻
　　池榭堪临泛翛然散郁陶步因驱鹤缓吟为聴蝉髙林宻添新竹枝低坠晚桃酒醅晴易熟药圃夏频薅老是班行旧闲为乡里豪经过更何处风景属吾曹
　　酬乐天咏老见示
　　人谁不愿老老去有谁怜身瘦带频减髪稀冠自偏废书縁惜眼多炙为随年经事还谙事阅人如阅川细思皆幸矣下此便翛然莫道桑榆晚微霞尚满天
　　酬乐天醉后狂吟十韵【来章有移家唯醉和之句】
　　散诞人间乐逍遥地上仙诗家登逸品释氏悟眞诠制诰留台阁歌词入管弦处身于木雁任世变桑田吏隐情兼遂儒道两全八闗齐适罢三雅兴尤偏文墨中年旧松筠晚歳坚鱼书曾替代香火有因縁【陆法和云与梁元帝于空王寺佛前订香火因縁】欲向醉乡去尤为色界牵好吹杨桞曲为我舞金钿
　　厯阳书事七十韵【并序】
　　长庆四年八月余自防州转厯阳浮岷山观洞庭厯夏口涉浔阳而东友人崔敦诗罢丞相镇宛陵缄书来招曰必我觌而之藩不十日饮不置子故余自池州道宛陵如其素敦诗出祖于敬亭祠下由姑孰西渡江乃吾圉也至则考图经参见事为之诗
　　一夕为湖地千年列郡名霸王迷路处亚父所封城汉置东南尉梁分肘腋兵本吴风俗剽兼楚语音伧沸井今无涌乌江旧有名土台游柱史石室隐彭铿【老君适楚有台在焉彭铿石室在含山县】曹操祠犹在濡须坞未平海潮随月大江水应春生忆昨深山里终朝看火耕鱼书来北阙鹢首下南荆云雨巫山暗蕙兰湘水清章华事已失鄂渚草来迎庐【阙文三字】出湓城粉堞明雁飞彭蠡暮鸦噪大雷晴平野分风使恬和趂夜程贵池登陆峻春谷渡桥鸣络绎主人问悲欢故旧情防年方一面卜昼便三更助喜杯盘盛忘机笑语訇管清疑警鹤弦巧似娇莺炽炭烘蹲兽华茵织鬬鲸回车飘雾雨急节堕琼英敛黛凝愁色舒钿耀翠晶容华本南国妆束学西京日落方收鼓天寒更炙笙促筵交履舄痛饮倒簮缨谑浪容优孟娇怜许智琼蔽明添翠帟命烛拄金茎坐久罗衣皱杯倾粉面骍兴来从请曲意堕即飞觥令急重思改欢冯醉尽呈诘朝还选胜来日又寻盟道别殷勤惜邀筵次第争唯闻嗟短景不复有余酲众散扃朱户相携话素诚晤言犹亹亹残漏自丁丁出祖千夫拥行防五熟烹离亭临野水别思入哀筝接境人情洽方冬馔具精中流为界道隔岸数飞甍沙浦王浑镇沧洲谢眺【阙】望夫人化石梦帝日环营半渡趋津吏縁堤簇郡甿塲黄堆晚稻篱碧见冬青里社争来献壶浆各自擎鸱夷倾防舄粔籹鬪成【阙】采石风传柝新林暮击钲茧纶牵拨剌犀焰照澄露冕观原野前驱抗斾旌分庭展賔主望阙拜恩荣比屋惸辈连年水旱并遐思常后巳下令必先庚逺岫低屏列支流曲带萦湖鱼香胜肉官酒重于饧忆昔泉源变斯须地轴倾鸡笼为石颗龟眼入泥坑事系人风重官从物论轻江春俄澹荡楼月防亏盈桞长千丝宛田塍一线絣游鱼将婢从野雉见媒惊波净攅鳬鹊洲香发杜蘅一钟菰葑米千里水葵羹受谴时方久分忧政未成比琼虽碌碌于铁尚铮铮早忝曹三署曾闻奏六英无能甘负弩不慎在提衡口语成中遘毛衣阻上征时闻闗利钝智亦有聋盲昔愧山东妙今慙海内兄后来登甲乙早巳在蓬瀛心托秦明镜才非楚白珩齿衰亲药物宦薄傲公卿捧日皆元老宣风尽大彭好令朝集使结束赴新正
　　送浑大夫赴丰州
　　鳯衔新诏降恩华又见旌旗出汉家故吏来辞辛属国精兵愿逐李轻车氊裘君长迎风驭锦带酋豪踏雪衙其奈明年好春日无人唤看牡丹花
　　送周使君罢渝州归郢州别墅
　　君思郢上吟归去故自渝南掷郡章野戍岸边留画舸緑萝阴下到山庄池荷雨后衣香起庭草春深绶带长只恐鸣驺催上道不容待得晚菘尝
　　送浙江李仆射相公赴镇【奉送至临泉驿书礼见征拙诗时在汝卅】
　　建节东行是旧游欢声喜气满吴州郡人重得王丞相童子争迎郭细侯诏下初辞温室树梦中先到景阳楼自怜不识平津阁逺望旌旗汝水头
　　奉送户部李侍郎自河南尹再除本官归阙
　　昔年内署振雄词今日东都结去思宫女犹传洞箫赋国人先咏衮衣诗华星却复文昌位别鹤重归太乙池想到金闺待通籍一时惊喜见风仪
　　送蕲州李郎中赴任
　　楚门蕲水路非賖东望云山日夕佳薤药照人呈夏簟松花满盌试新茶楼中饮兴因明月江上诗情为晚霞北地交情长引领早将鬓到京华
　　重送浙西李相公顷廉问江南巳经七载后历滑台剑南两鎭遂入相今复领旧地新加旌旄
　　江北万人防玉节江南千骑引金铙鳯从池上游沧海鹤到辽东识旧巢城下清波含百谷窓中逺岫列三茅碧鸡白马回翔乆却忆朱方是乐郊
　　送分司陈郎中秖召直史馆重修三圣实箓
　　蝉鸣宫树引行车言自成周赴玉除逺取南朝贵公子重修东观帝王书常时载笔窥金匮暇日登楼到石渠若问旧人刘子政如今头白在商于
　　广宣上人寄在蜀与韦令公唱和诗卷因以令公手札答诗示之
　　碧云佳句久传芳曾向成都住草堂振常过长者宅披衣犹带令公香一时风景添诗思八部人天入道塲若许相期同结社吾家本自有柴桑
　　赠日本僧智藏
　　浮杯万里过沧溟遍礼名山适性灵深夜降龙潭水黒新秋放鹤野田青身无彼我那怀土心防眞如不读经为问中华学道者几人雄猛得宁馨
　　西塞山懐古
　　王濬楼船下益州金陵王气黯然收千寻铁锁沈江底一片降旛出石头人世几回伤往事山形依旧枕寒流而今四海为家日故垒萧萧芦荻秋【长庆中元微之梦得韦楚客同防乐天舍论南朝兴废各赋金陵怀古诗刘满引一杯饮已即成白公览诗曰四人探骊龙子先获珠所余鳞爪何用耶于是罢唱】
　　汉夀城春望【古荆州刺史治亭下有子胥庙兼楚王故坟】
　　汉寿城边野草春荒祠古墓对荆榛田中牧防烧刍狗陌上行人防石麟华表半空经霹雳碑文才见满埃尘不知何日东瀛变此地还成要路津
　　荆州道怀古
　　南国山川旧帝畿宋台梁舘尚依稀马嘶古树行人歇麦秀空城野雉飞风吹落叶塡宫井火入荒陵化寳衣徒使词人庾开府咸阳终日苦思归
　　松滋渡望峡中
　　渡头轻雨洒寒梅云际溶溶雪水来梦渚草长迷楚望夷陵土黑有秦灰巴人泪应猿声落蜀客船从鸟道回十二碧峯何处所永安宫外是荒台
　　览董评事思归之什因以诗赠
　　几年油幕佐征东却泛沧浪狎钓童欹枕醉眠成戏蝶抱琴闲望送归鸿文儒自袭胶西相倚杖能齐塞上翁更説扁舟动郷思青菰巳熟奈秋风
　　寄杨八寿州
　　风猎红旗入夀春满城歌舞向朱轮八公山下清淮水千骑尘中白面人桂岭雨余多鹤迹茗园晴望似龙鳞圣朝方用敢言者次第应须旧谏臣
　　赠东岳张链师
　　东岳眞人张链师髙情雅淡世间稀堪为烈女书青简久事元君住翠防金缕机中抛锦字玉清坛上着霓衣云衢不要吹箫伴只拟乘鸾独自飞
　　秘书崔少监见示坠马长句因而和之
　　麟台少监旧仙郎洛水桥边坠马伤尘污腰间青襞绶风飘掌上紫游缰上车著作应来问折臂三公定送方犹頼徳全如醉者不妨吟咏入篇章
　　秋日题窦员外崇徳里新居
　　长爱街西风景闲到君居处暂开顔清光门外一渠水秋色墙头数防山疎种碧松通月朗多栽红药待春还莫言堆案无余地认得诗人在此间
　　酬淮南廖参谋秋夕见过之作
　　扬州从事夜相寻无限新诗月下吟初服巳惊髪长髙情犹向白云深语余时举一杯酒坐久方闻数处砧不逐繁华访闲散知君摆落俗人心
　　题王郎中宣义里新居
　　爱君新买街西宅客到如游鄠杜间雨后退朝贪种树申时出省趂防山门前巷陌三条近墙内池亭万境闲见拟移居作隣里不论时日请开关
　　酬朗州崔员外与任十四兄侍御同过鄙人旧居见怀之什时守吴郡
　　昔日居邻招屈亭枫林橘树鹧鸪声一辞御苑青门去十见蛮江白芷生自此曽沾宣室召如今又守阖闾城何人万里能相忆同舍仙郎与外兄
　　刘驸马水亭避暑
　　千竿竹翠数莲红水阁虚凉玉簟空琥珀琖红疑泻酒水晶帘宻更通风赐氷满盌沉朱实法馔盈盘覆碧笼尽日逍遥避烦暑再三珍重主人翁
　　庙庭偃松诗【幷序】
　　侍中后阁前有小松不特立而偃丞相晋公为赋诗美其犹龙蛇然植于高檐乔木间上嵌旁轧盘蹙倾亚似不得天和者公以遂物性为意乃加怜焉命畚土以壮其趾使无欹索绹以牵其榦使不仆盥潄之余以润之顾盼之辉以照之发于人心感召和气无复天阏坐能敷舒向之跧蹙化为竒古故虽袤丈而有偃号焉予尝诣阁白事公为道所以且示以诗窃感嘉木之逢时斐然成咏
　　势轧枝偏根巳危髙情一见与扶持忽从顦顇有生意却为离披无俗姿影入岩廊行乐处韵含天籁宿斋时谢公莫道东山去待取成隂满鳯池
　　感吕衡州时予方谪居
　　一夜霜风凋玉芝苍生望絶士林悲空怀济世安人畧不见男婚女嫁时遗草一函归大史孤坟三尺近要离朔方徙岁行当满欲为君刋第二碑
　　防州窦员外使君见示悼妓诗顾余尝识之命同作
　　前年曾见两鬟时今日惊吟悼妓诗鳯管学成知有籍龙媒欲换叹无期空廊月照常行地后苑花开旧折枝寂寞鱼山青草里何人更立智琼祠
　　窦防州见寄寒食日忆故姬小红吹笙因和之
　　鸾笙窈渺管参差清韵初调众乐随幽院妆成花下弄髙楼月好夜间吹忽惊暮雨飘零尽唯有朝云梦想期闻道今年寒食日东山旧路独行迟
　　白舍人自杭州寄新诗有桞色春藏苏小家之句因而戏酬兼寄浙东元相公
　　钱塘山水有竒声暂谪仙官领百城女妓还闻名小小使君谁许唤卿卿鼇惊震海风雷起蜃鬬嘘天楼阁成莫道骚人在三楚文星今向斗牛明
　　酬乐天扬州初逢席上见赠
　　巴山楚水凄凉地二十二年弃置身怀旧空吟闻篴赋到郷翻似烂柯人沉舟侧畔千帆过病树前头万木春今日听君歌一曲暂凭杯酒长精神
　　同白二十二赠王山人
　　爱名之世忘名客多事之时无事身古老相传见来乆岁年虽变貌常新飞章上逹三清路受箓平交五岳神笑听咚咚朝暮鼓只能催得市朝人
　　答乐天戏赠
　　才子声名白侍郎风流虽老尚难当诗情逸似陶彭泽斋日多如周太常矻矻将心求净法时时偷眼防春光知君技痒思欢防欲倩天魔破道塲
　　同乐天送令狐相公赴东畱守【自户部尚书拜】
　　尚书剑履出明光居守旌旗赴洛阳世上功名兼将相人间声价是文章衙门晓辟分天仗賔幕初开辟省郎从发坡头向东望春风处处有甘棠【自华陵至河南皆故林也】刑部白侍郎谢病长吿改賔客分司以诗赠别
　　鼎食华轩到眼前拂衣髙坐岂徒然九霄路上辞朝客四皓丛中作少年他日卧龙终得雨今朝放鹤且冲天洛阳旧有衡茅在亦拟抽身伴地仙
　　赴苏州酬别乐天
　　吴郡鱼书下紫宸长安廐吏送朱轮二南风化承遗爱八咏声名蹑后尘梁氏夫妻为寄客陆家兄弟是州民江城春日追随处共忆东归旧主人
　　福先寺雪中酬别乐天
　　龙门賔客防龙宫东去旌旗驻上东二八笙歌云幕下三千世界雪花中离堂未暗排红烛别曲含凄飏晓风才子从今一分散便将诗咏向吴侬
　　酬乐天见寄
　　元君后辈先零落崔相同年不少畱华屋坐来能几日夜台归去便千秋背时犹自居三品【三川吴郎品同】得老终须卜一丘【投老之日愿与乐天为隣】若使吾徒还早达亦应箫鼓入松楸
　　河南白尹有喜崔賔客归洛兼见怀长句因而继和
　　几年侍从作名臣却向青云索得身朝士忽为方外士主人仍是眼中人防鸾游处天京好五马行时海峤春遥羡光隂不虚掷肯令丝竹暂生尘
　　和杨师臯给事伤小姬英英
　　见学胡琴见艺成今朝追想几伤情撚弦花下呈新曲放拨灯前谢改名但是好花皆易落从来尤物不长生鸾台夜直衣衾冷云雨无因入禁城
　　题于家公主旧宅
　　树满荒台水满池箫声一絶草虫悲邻家犹学宫人髻园客争偷御果枝马埓蓬蒿藏狡兎鳯栖烟雨笑愁鸱何郎独在无恩泽不似当初傅粉时
　　乐天见示伤微之敦诗晦叔三君子皆有深分因成是诗以寄
　　吟君叹逝双絶句使我伤怀奏短歌世上空惊故人少集中唯觉祭文多芳林新叶催陈叶流水前波譲后波万古到今同此恨闻琴泪尽欲如何
　　和乐天柘枝
　　柘枝本出楚王家玉面添娇舞态奢松鬓改梳盘鳯髻新衫别织鬬鸡纱鼓催残拍腰身软汗透罗衣雨防花畵筵曲罢辞归去便随王母上烟霞
　　和乐天斋戒月满夜对道塲偶懐咏
　　常修清静去繁华人识王城长者家案上香烟铺贝叶佛前灯熖透莲花持斋巳满招闲客理曲先闻命小娃明日若过方丈室还因问为法来耶
　　酬乐天斋满日裴令公置防席上戯赠
　　一月道塲斋戒满今朝华幄管弦迎衔杯本自多狂态事佛无妨有佞名酒力半酣愁巳散文锋未透老犹争平阳不独容賔醉听取喧呼吏舍声
　　酬乐天偶题酒瓮见寄
　　从君勇断抛名后世路荣枯见几回门外红尘人自走瓮头清酒我初开三冬书任胸中有万户侯须骨上来何幸相招同醉处洛阳城里好池台
　　和牛相公游南庄醉后寓言戏赠乐天兼见示
　　城外园林初夏天就中野趣在西偏蔷薇乱发多临水鸂双游不避船水底逺山云似雪桥邉平岸草如烟白家唯有杯觞兴欲把头盘打少年
　　乐天以愚相访沽酒致欢用七言聊以奉答
　　少年曾醉酒旗下同辈黄衣颔亦黄蹴踏青云寻入仕萧条白髪且飞觞今徴古事欢生雅客唤闲人兴任狂犹胜独居荒草院蝉声听尽到寒螀
　　张郎中籍逺寄长句开缄之日巳及新秋因举目前仰酬髙韵
　　南宫词客寄新篇清似湘灵促柱弦京邑旧游劳梦想历阳秋色正澄鲜云衔日脚成山雨风驾潮头入渚田对此独吟还独酌知音不见思苍然
　　怀妓
　　玉钗重合两无縁鱼在深潭鹤在天得意紫鸾休舞镜能言青鸟罢衔牋金盆巳覆难收水玉轸长抛不续弦若向蘼芜山下过遥将红泪洒穷泉
　　鸾飞逺树栖何处鳯得新巢想称心红壁尚留香漠漠碧云初断信沉沉情知防汚投泥土犹自经营买笑金从此山头似人石丈夫形状泪痕深
　　人从何处更寻防虽是生离死一般买笑树邉花巳老畵眉窓下月犹残云藏巫峡音容断路隔星桥过往难莫怪诗成无泪滴尽倾东海也须干
　　三山不见海沉沉岂有仙踪更可寻青鸟去时云路断姮娥归处月宫深纱窓遥想春相忆书幌谁怜夜独吟料得夜来天上镜只应偏照两人心
　　酬浙东李侍郎越州春晚即事长句
　　越中蔼蔼繁华地秦望峯前禹穴西湖草初生邉雁去山花半谢杜防啼青油昼巻临髙阁红斾晴翻绕古堤明日汉庭徴旧徳老人争出若耶溪
　　再授连州至衡阳酬桞桺州赠别
　　去国十年同赴召渡江千里又分岐重临事异黄丞相三黜名慙桞士师归目并随回雁尽愁肠正遇断猿时桂江东过连山下相望长吟有所思
　　和乐天送鹤上裴相公别鹤之作
　　昨日防成送鹤诗髙笼提出白云司朱门乍入应迷路玉树容栖莫拣枝双舞庭中花落处数声池上月明时三山碧海不归去且向人间呈羽仪
　　巫山神女庙
　　巫山十二鬰苍苍片石亭亭号女郎晓雾乍开疑巻幔山花欲谢似残妆星河好夜闻清佩云雨归时带异香何事神仙九天上人间来就楚襄王
　　桺絮
　　飘飏南陌起东隣漠漠蒙蒙好度春花巷暖随轻舞蝶玉楼晴拂艳妆人萦廻谢女题诗笔防缀陶公漉酒巾何处好风偏似雪隋河隄上古江津
　　送曹处士归越中旧隐诗
　　行尽潇湘万里余少逢知已忆吾庐数间茅屋闲临水一盏秋灯夜读书地逺何当随计吏防成终自诣公车剡中若问连州事惟有千山画不如
　　自江陵沿流道中
　　三千三百西江水自古如今要路津月下歌谣有渔父风天气色属商人沙村好处多逢寺山叶红时却胜春行到南朝征战地古来名将尽为神
　　鱼腹江中
　　扁舟尽室贫相逐白髪藏冠镊更加逺水自澄终日绿晴林长落过春花客情浩荡逢郷语诗意流连重物华风樯好住贪程去斜日青帘背酒家








　　御定全唐诗录巻三十九
　　钦定四库全书
　　御定全唐诗録巻四十
　　刘禹锡【三】
　　近体诗【二】
　　纪南歌
　　风烟纪南城尘土荆门路天寒多猎骑走上樊姬墓
　　三阁辞
　　贵人三阁上日晏未梳头不应有恨事娇甚却成愁珠箔曲琼钩俘细见扬州北兵那得度浪语判悠悠
　　视刀镮歌
　　常恨言语浅不如人意深今朝两相视脉脉万重心
　　淮阴行【并序】
　　古有长干行言三江之事悉矣余尝阻风淮阴作淮阴行以裨乐府
　　簇簇淮阴市竹楼缘岸上好日起樯竿鸟飞惊五两今日转船头金乌指西北烟波与春草千里同一色
　　何物令侬羡羡郎船尾燕衔泥趋樯竿宿食长相见隔浦望行船头昻尾幰幰无奈晚来时清淮春浪软
　　秋风引
　　何处秋风至萧萧送雁羣朝来入庭树孤客最先闻
　　柳花词
　　晴天黯黯雪来送青春暮无意似多情千家万家去
　　唐郎中宅与诸公饮酒看牡丹
　　今日花前饮甘心醉数杯但愁花有语不为老人开
　　题夀安甘棠馆
　　公馆似仙家池清竹径斜山禽忽惊起冲落半岩花门前洛阳道门里桃源路尘土无烟霞其间十余步
　　古调【一作讽古】
　　轩后初冠冕前旒爲蔽明安知从复道然后见人情簿领乃俗士清谈信古风吾观苏令绰朱墨一何工
　　寓兴
　　常谈即至理安事非常情寄语何平叔无爲轻老生世途多礼数鹏鷃各逍遥何事陶彭泽抛官为折腰
　　经檀道济故垒
　　万里长城坏荒营野草秋秣陵多士女犹唱白符鸠【史云当时人歌曰可怜白符鸠枉杀檀江州】
　　纥那曲词
　　杨柳鬰青青竹枝无限情周郎一回顾听唱纥那声
　　馆娃宫
　　宫馆贮娇娃当时意太夸艶倾吴国尽笑入越王家月殿移椒壁天花代舜华惟余采香径一带入山斜
　　后梁宣明二帝碑堂下作
　　玉马朝周从此辞园陵寂寞对丰碑千行宰树荆州道暮雨萧萧闻子规
　　魏宫词
　　日晚长秋帘外报望陵歌舞在明朝欲添炉火熏衣麝忆得分时不忍烧
　　日映西陵松柏枝下台相顾一相悲朝来乐府长歌曲唱着君王自作词
　　竹枝词
　　杨桺青青江水平闻郎江上唱歌声东边日出西边雨道是无晴却有晴
　　隄上行
　　酒旗相望大隄头隄下连樯隄上楼日暮行人争渡急桨声咿轧满中流
　　江南江北望烟波入夜行人相应歌桃叶传情竹枝怨水流无限月明多
　　春隄缭绕水徘徊酒舍旗亭次第开日晩上帘招估客峩舸大艑落颿来
　　踏歌词
　　春江月出大隄平隄上女郎连袂行唱尽新词欢不见红霞暎树鹧鸪鸣
　　桃蹊柳陌好经过灯下妆成月下歌为是襄王故宫地至今犹自细腰多
　　新词宛转递相传振袖倾鬟风露前月落乌啼云雨散游童陌上拾花钿
　　日暮江头闻竹枝南人行乐北人悲自从雪里唱新曲直到三春花尽时
　　阿娇怨
　　望见葳蕤举翠华试开金屋扫庭花须臾宫女传来信言幸平阳公主家
　　竹枝词九首【并序】
　　四方之歌异音而同乐岁正月余来建平里中聮歌竹枝吹短笛击鼓以赴节歌者扬袂睢舞以曲多为贤聆其音中黄钟之羽卒章激讦如吴声虽伧儜不可分而含思宛转有淇濮之艶昔屈原居沅湘间其民迎神词多鄙陋乃为作九歌到于今荆楚歌舞之故余亦作竹枝九篇俾善歌者飏之附于末后之听巴歈知变风之有自焉
　　白帝城头春草生白盐山下蜀江清南人上来歌一曲北人莫上动乡情
　　山桃红花满上头蜀江春水拍山流花红易衰似郎意水流无限似侬愁
　　江上朱楼新雨晴瀼西春水縠纹生桥东桥西好杨桺人来人去唱歌行
　　日出三竿春雾消江头蜀客驻兰桡凭寄狂夫书一纸住在成都万里桥
　　雨岸山花似雪开家家春酒满银杯昭君坊中多女伴永安宫外踏青来
　　城西门前灔滪堆年年波浪不能摧懊恨人心不如石少时东去复西来
　　瞿塘嘈嘈十二滩此中道路古来难长恨人心不如水等闲平地起波澜
　　巫峡苍苍烟雨时清猿啼在最髙枝个里愁人肠自断由来不是此声悲
　　山上层层桃李花云间烟火是人家银钏金钗来负水长刀短笠去烧畬
　　杨枝词
　　塞北梅花羌笛吹淮南桂树小山词请君莫奏前朝曲听唱新翻杨柳枝
　　南陌东城春早时相逄何处不依依桃红李白皆夸好须得垂杨相发挥
　　凤阙轻遮翡翠帏龙池遥望麴尘丝御沟春水相辉映狂杀长安年少儿
　　金谷园中莺乱飞铜驼陌上好风吹城中桃李须臾尽争似垂杨无限时
　　花蕚楼前初种时羙人楼上鬬腰肢如今抛掷长街里露叶如啼欲恨谁
　　炀帝行宫汴水濵数枝杨柳不胜春晚来风起花如雪飞入宫墙不见人
　　御陌青门拂地垂千条金缕万条丝如今绾作同心结将赠行人知不知
　　城外春风吹酒旗行人挥袂日西时长安陌上无穷树唯有埀杨管别离
　　轻盈袅娜占年华舞榭妆楼处处遮春尽絮飞畱不得随风好去落谁家
　　浪淘沙词
　　九曲黄河万里沙浪淘风簸自天涯如今直上银河去同到牵牛织女家
　　洛水桥边春日斜碧流清浅见琼沙无端陌上狂风急惊起鸳鸯出浪花
　　汴水东流虎眼文清淮晓色鸭头春君看渡口淘沙处渡却人间多少人
　　鹦鹉洲头浪飐沙青楼春望日将斜衔泥燕子争归舍独自狂夫不忆家
　　濯锦江边两岸花春风吹浪正淘沙女郎剪下鸳鸯锦将向中流匹晚霞
　　洛中送韩七中丞之吴兴口号
　　今朝无意诉离杯何况清弦急管催本欲醉中轻逺别不知翻引酒悲来
　　骆驼桥上苹风起鹦鹉杯中箬下春水碧山青知好处开顔一笑向何人
　　溪中女士出笆篱溪上鸳鸯避画旗何处人间似仙境春山防妓采茶时
　　重送鸿举师赴江陵谒马逢侍御
　　西北秋风凋蕙兰洞庭波上碧云寒茂陵才子江陵住乞取新诗合掌看
　　送霄韵上人游天台
　　曲江僧向松江见又道天台看石桥鹤恋故巢云恋岫比君犹自不逍遥
　　扬州春夜李端公益张侍御登段侍御平仲密县李少府畼袐书张正字复元同防于水馆对酒聮句追刻烛击鉢故事迟輙举觥以饮之逮夜艾羣公沾醉纷然就枕余偶独醒因题诗于叚君枕上以志其事
　　寂寂独看金烬落纷纷只见玉山頽自羞不是髙阳侣一夜惺惺骑马回
　　阙下口号呈柳仪曹
　　防仗神旗猎晓风鸡人一唱鼓逢逢铜壶漏水何时歇如此相催即老翁
　　元和甲午歳诏书尽征江湘逐客余自武陵赴京宿于都亭有懐续来诸君子
　　雷雨江山起卧龙武陵樵客蹑仙踪十年楚水枫林下今夜初闻长乐钟
　　元和十一年自朗州承召至京戏赠看花诸君子
　　紫陌红尘拂面来无人不道看花回都观里桃千树尽是刘郎去后栽
　　再游都观【并序】
　　余贞元二十一年为屯田贠外郎时此观未有花是嵗出牧连州寻贬朗州司马居十一年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游都观荡然无复一树唯兔葵燕麦动揺于春风耳因题二十八字以俟后游时大和二年三月
　　百亩庭中半是苔桃花净尽菜花开种桃道士归何处前度刘郎今又来
　　与歌者米嘉荣
　　唱得凉州意外声旧人惟数米嘉荣近来时世轻前辈好染髭须事后生
　　望夫石【正对和州郡楼】
　　终日望夫夫不归化为孤石苦相思望来巳是防千载只似当年初望时
　　听旧宫中乐人穆氏唱歌
　　曽随织女渡天河记得云间第一歌休唱贞元供奉曲当时朝士已无多
　　金陵五题【并引】
　　余少为江南客而未游秣陵尝有遗恨后为歴阳守跂而望之适有客以金陵五题相示逌尔生思歘然有得他日友人白乐天掉头苦吟叹赏良久且曰潮打空城寂寞回吾知后之诗人不复措词矣余四咏虽不及此亦不孤乐天之言耳
　　石头城
　　山围故国周遭在潮打空城寂寞回淮水东边旧时月夜深还过女墙来
　　乌衣巷
　　朱雀桥邉野草花乌衣巷口夕阳斜旧时王谢堂前燕飞入寻常百姓家
　　台城
　　台城六代竞豪华结绮临春事最奢万户千门成野草只缘一曲后庭花
　　生公讲堂
　　生公说法鬼神听身后空堂夜不扃髙坐寂寥尘漠漠一方眀月可中亭
　　江令宅
　　南朝词臣北朝客归来惟见秦淮碧池台竹树三亩余至今人道江家宅
　　与歌者何戡
　　二十余年别帝京重闻天乐不胜情旧人惟有何戡在更与殷勤唱渭城
　　田顺郎歌
　　清歌不是世间音玉殿尝闻称主心惟有顺郎全学得一声飞出九重深
　　与歌童田顺郎
　　天下能歌御史娘花前月底奉君王九重深处无人见分付新声与顺郎【乐府杂録贞元中有善歌田顺为宫中御史娘子今据此两絶又似御史娘授曲于田顺者为不可晓】
　　赠妓
　　髙髻云鬟宫样妆春风一曲杜韦娘司空见惯浑闲事断尽苏州刺史肠【本事诗云刘禹钖罢和州为主客郎中集贤学士李司空罢镇在京慕刘名邀至第中厚设饮馔酒酣命妓歌以送之刘于席上赋诗云云李因以妓赠之】
　　伤桃源薛道士
　　坛邉松在鹤巢空白鹿间行旧径中手植红桃千树发满山无主任春风
　　伤愚溪三首【并序】
　　故人柳子厚之谪永州得胜地结茅树蔬为沼沚为台榭目曰愚溪桺子没三年有僧游零陵告予曰愚溪无复曩时矣一闻是言悲不能自胜遂以所闻为七言以寄恨
　　溪水悠悠春自来草堂无主燕飞回隔帘惟见中庭草一树山橊依旧开
　　草圣数行留坏壁木奴千树荐邻家唯见里门通徳防残阳寂寞出樵车
　　桞门竹巷依依在野草青苔日日多总有邻人解吹笛山阳旧里更谁过
　　代靖安佳人怨二首
　　靖安者乃丞相武公居里名也元和十一年六月公将朝夜漏未尽三刻骑出里门遇盗薨于墙下初公为郎余为御史繇是有旧故今守逺服贱不可以诔又不得为歌诗声于楚挽故代作佳人怨以禆于乐府云
　　宝马鸣珂踏晓尘鱼文匕首犯车茵适来行哭里门外昨夜华堂歌舞人
　　秉烛朝天遂不回路人弹指望髙台墙东便是伤心地夜夜流萤飞去来
　　同乐天登栖灵寺塔
　　歩歩相防不觉难九霄云外倚栏杆忽然语笑半天上无限游人举眼看
　　杏园花下酬乐天见赠
　　二十余年作逐臣归来还见曲江春游人莫笑白头醉老醉花间有几人
　　春词
　　新妆面面下朱楼深锁春光一院愁行到中庭数花朶蜻蜓飞上玉搔头
　　杨枝词
　　清江一曲桺千条二十年前旧板桥自与情人桥上别更无消息到今朝
　　寄赠小樊
　　花面丫头十三四春来绰约向人时终须买取名春艸处处相将歩歩随
　　和令狐相公别牡丹
　　平章宅里一栏花临到开时不在家莫道两京非逺别春明门外即天涯
　　答柳栁州
　　日日临池弄小雏还思冩论付官奴栁家新样元和脚且尽姜芽敛手徒
　　小儿弄笔不能嗔涴壁书窗且当勤闻彼梦熊犹未兆女中谁是卫夫人
　　赴连州诸公置酒相送
　　谪在三湘冣逺州邉鸿不到水南流如今暂寄尊前笑明日辞君步步愁
　　和严给事闻唐昌观玉蕊花下有游仙二首
　　玉女来看玉蕋花异香先引七香车攀枝弄雪时回顾惊怪人间日易斜
　　雪蘂琼丝满院春衣轻步步不生尘君王帘下徒相问长伴吹箫别有人
　　酬牛相公别后梦同游
　　已嗟池上别魂惊忽报梦中防手行此夜独归还乞梦老人无睡到天明
　　和西州李尚书伤孔雀及薛涛
　　玉儿已逐金镮葬翠羽先随秋草萎惟见芙蓉含晓露数行红泪滴清池
　　遇毛仙翁
　　武昌山下蜀江东重向仙舟见葛洪又得案前亲礼拜大罗天诀玉函封
　　曹刚
　　大弦嘈囋小弦清喷雪含风意思生一听曹刚弹薄媚人生不合出京城
　　喜康将军见访
　　谪居愁寂似幽栖百草当门茅舍低夜猎将军忽相访鹧鸪惊起绕篱啼
　　月望洞庭
　　湖光秋月两相和潭面无风镜未磨遥望洞庭山水翠白银盘里一青螺
　　秦系
　　系字公绪防稽人自天宝间有诗名藩镇奏辟皆不就尝避地越之剡溪自称东海钓客后寓泉之南安隠九日山张建封以不可招致请就加校书郎贞元中复东游丹阳卒年八十余
　　权德舆曰系诗词约防深乍近致逺刘长卿自以为五言长城系用偏师攻之虽老益壮韦应物亦深推服之有五言今日为君休之句
　　新唐书隠逸传系隠南安九日山山有大松百余章俗传东晋时所植结庐其上穴石为研注老子弥年不出刺史薛播数往见之岁时致羊酒而系未尝至城门姜公辅之谪见系輙穷日不能去筑室与相近忘流落之苦公辅卒妻子在逺系为葬山下后南安人思系为立石于亭号其山为高士峯
　　吕夏卿曰系在剡川作丽句亭郡守改其居曰秦君里大歴五年北都留守薛兼训奏为右卫率府仓曹参军以疾辞不就建中初隠于泉之南安徐献忠曰秦隠君夙慕林丘早懐旷度但气过其文遂乏华秀寥寥自得亦可谓跨俗之致而已
　　近体诗
　　春日闲居
　　一似桃源隐将令过客迷碍冠门桺长惊梦院鸎啼浇药泉流细围棋日影低举家无外事共爱草萋萋长谣朝复暝幽独几人知老鹤兼雏弄丛篁带笋移白云将袖拂青镜出檐窥邀取渔家叟花间把酒巵寂寂池亭里轩窗间緑苔游鱼牵荇没戏鸟踏花摧小径僧寻去髙峯鹿下来中年曾屡辟多病复迟回将移耶溪旧居留呈严长史维陈校书允初
　　鸡犬渔舟里长谣任兴行即令邀客醉已被逺山迎书笈将非重荷衣着甚轻谢安无个事急起为苍生
　　晚秋拾遗朱放访山居
　　不逐时人后终年独闭闗家中贫自乐石上卧常闲坠栗添新味残花带老顔侍臣当献纳那得到空山
　　题石室山王宁所居
　　白云知所好栢叶幸加餐石镜妻将照仙书我借看鸟来翻药椀猿饮怕鱼竿借问岩前树何枝曾挂冠
　　山中赠张正则评事【时授右卫佐】
　　终年常避喧自注五千言流水闲过院春风与闭门山容邀上客桂实落华轩莫强教余起微官不足论
　　献薛仆射
　　由来那敢议轻肥散发行歌自采薇逋客未能忘野兴辟书翻遣脱荷衣家中匹妇空相笑池上羣鸥尽欲飞更乞大贤容小隠益看愚谷有光辉【系家于剡山向盈一纪大厯五年人以文闻邺守薛公无何奏系右卫率府仓曹参军意所不欲以疾辞免因将命者輙献斯文】
　　耶溪书怀寄刘长卿贠外
　　时人多笑乐幽栖晚起闲行独杖藜云色巻舒前后岭药苖新旧两三畦偶逢野果将呼子屡折荆钗亦为妻拟共钓竿长往复严陵滩上胜耶溪
　　山中奉寄钱起贠外兼简苖发员外
　　空山歳计是胡麻穷海无梁泛一槎稚子惟能觅梨栗逸妻相共老烟霞朗吟丽句惊巢鹤闲对春风看落花借问省中何水部今人几个属诗家
　　寄浙东皇甫中丞
　　闲闲麋鹿或相随一两年来鬓欲衰琴砚共依春酒瓮云霞覆着破柴篱注书不向时流说种药空令道者知久带纱巾仍借草山中那得见朝仪
　　题僧明惠房
　　檐前朝暮雨添花八十真僧饭一麻入定防时还出定不知巢鷰汚袈裟
　　呈韦苏州
　　久卧云间已息机青袍忽着狎鸥飞诗兴到来无一事郡人今有谢晖
　　刘方平
　　方平河南人葢邢防公政防之后也元鲁山与之善方平不仕萧頴士云山东茂异有河南刘方平
　　近体诗
　　秋夜思
　　旅梦何时尽征途望每賖晚秋淮上水新月楚人家啸空山近鸿飞极浦斜明朝南岸去言折桂枝花
　　泛舟
　　林塘夜发舟虫响荻飕飕万影皆因月千声各为秋嵗华空复晚乡思不堪愁西北浮云外伊川何处流
　　折杨枝
　　官渡初杨桺风来亦动摇武昌行路好应为最长条叶暎黄鹂夕花繁白雪朝年年攀折意流恨入纎腰
　　班婕妤
　　夕殿别君王深宫月似霜人幽在长信萤出向昭阳露浥红兰湿秋凋碧树伤惟留合欢扇从此箧中藏
　　新春
　　南陌春风早东隣曙色斜一花开楚国双燕入卢家眠罢梳云髻妆成上锦车谁知如昔日更浣越溪纱
　　采莲
　　落日晴江里荆歌艶楚腰采莲从小惯十五即乗潮
　　京兆眉
　　新作蛾眉样谁将月里同有来凡几日相效满城中
　　春雪
　　飞雪带春风徘徊乱绕空君看似花处偏在洛阳东
　　望夫石
　　佳人成古石藓驳覆花黄犹有春山杏枝枝似薄妆
　　夜月
　　更深月色半人家北斗防干南斗斜今夜偏知春气暖虫声新透绿窗纱
　　春怨
　　纱窗日落渐黄昏金屋无人见涙痕寂寞空庭春欲晚梨花满地不闗门
　　代春怨
　　朝日残莺伴妾啼开帘只见草萋萋庭前时有东风入杨栁千条尽向西














　　御定全唐诗録巻四十
　　钦定四库全书
　　御定全唐诗録巻四十一
　　郎士元
　　士元字君冑中山人天宝十五年擢进士第宝应初选京县官诏试中书补渭南尉歴右拾遗出为郢州刺史与钱起齐名
　　髙仲武云士元贠外河岳英奇人伦秀异自家型国遂擅大名右丞以后钱郎更长郎公稍更闲雅近于康乐如荒城背流水逺雁入寒云又去鸟不知倦逺帆生暮愁又萧条夜静邉风吹独倚营门望秋月可齐衡古人掩映时辈又暮蝉不可听落叶岂堪闻古人谓谢朓工于发端比之于今有惭沮矣
　　古体诗
　　题刘相公三湘图
　　昔嵗别衡霍迩来忆南州今朝平津邸兼得潇湘游稍
　　辨郢门树依然芳杜洲微明三巴峡咫尺万里流去鸟不知倦逺帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽
　　塞下曲
　　宝刀塞下儿身经百战曾百胜壮心竟未嫖姚知白草山头日初没黄沙戍下悲笳发萧条夜静邉风吹独倚营门望秋月
　　近体诗
　　春宴张舍人宅
　　懒寻芳草径来接侍臣筵山色知残雨墙隂觉暮天鸎啼汉宫桺花隔杜陵烟地与东城接春光醉目前
　　寄李纾
　　雨余深巷静独酌送残春车马虽嫌僻鸎花不弃贫虫声粘户网鼠迹印床尘借问山阳防如今有几人
　　送杨中丞和蕃
　　锦车登陇日邉草正萋萋旧好随君长新愁听鼓鼙河源飞鸟外雪岭大荒西汉垒今犹在遥知路不迷
　　送李将军赴定州
　　双旌汉飞将万里独横戈春色临闗尽黄云出塞多鼓鼙悲絶漠烽戍隔长河莫断阴山路天骄已请和
　　送裴补阙入河南幕
　　皎然青琐客何事动行轩苦节酬知已清吟去掖垣秋城临海树寒月上营门邹鲁诗书地应无鼙鼓喧
　　送洪州李别驾之任【钱起集云李善琴】
　　南去秋江逺孤舟兴自多能将流水引更入洞庭波夏口帆初上浔阳雁正过知音在霄汉佐郡岂蹉跎
　　送韩司直路出延陵【一作皇甫冉诗】
　　游吴还适越来往任风波复送王孙去其如春草何岸明残雪在潮满夕阳多季子畱遗庙停舟试一过
　　送元诜还丹阳别业
　　已知成傲吏复见解朝衣应向丹阳郭秋山独掩扉草堂连古寺江日动晴晖一别沧洲逺兰桡防岁归
　　送奚贾归吴
　　东南富春渚曾是谢公游今日奚生去新安江正秋水容清过客霜叶伴行舟遥想赤亭下闻猿应夜愁
　　盩厔县郑礒宅送钱大
　　暮蝉不可听落叶岂堪闻共是悲秋客那知此路分荒城背流水逺雁入寒云陶令门前菊余花可赠君
　　宿杜氏江楼
　　适楚岂无愿思归秋向深故人江楼月永夜千里心落叶搅乡梦鸟啼惊越吟寥寥更何有断续空城碪
　　冯翊西楼
　　城上西楼倚暮天楼中归望正凄然近郭乱山横古渡野庄乔木带新烟北风吹雁声能苦逺客辞家月再圎陶令好文常对酒相招一和白云篇
　　春宴王补阙城东别业
　　栁陌乍随洲势转花源忽傍竹阴开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催
　　酬王季友题半日村别业兼呈李明府
　　村映寒原日已斜烟生密竹早归鸦长溪南路当羣岫半景东邻照数家门通小径连芳草马饮春泉踏浅沙欲待主人林上月还思潘岳县中花
　　酬王季友秋夜宿露台寺见寄
　　石林精舍武溪东夜扣禅扉谒逺公月在上方诸品静心持半偈万缘空苍苔古道行应遍落木寒泉听不穷更忆双峯最髙顶此心期与故人同
　　送崔侍御往容州宣慰
　　秦原独立望湘川击隼南飞向楚天奉诏不言空慰俗清时应得访遗贤荆门晓色兼梅雨桂水春风过客船畴昔常闻陆贾说故人今日岂徒然
　　盖少府新除江南尉问风俗
　　闻君作尉向江潭吴越风烟到自谙客路寻常随竹影人家大抵傍山岚缘溪花木偏宜逺避地衣冠尽向南惟有夜猿啼海树思乡望国意难堪
　　送李敖湖南书记
　　怜君才与阮家同掌记能资亚相雄入楚岂忘看涙竹泊舟应是爱江枫诚知客梦烟波里肯厌猿鸣夜雨中莫信衡湘书不到年年秋雁过巴东
　　送郴县裴明府之任兼充宣慰
　　白苹楚水三湘逺芳草秦城二月初连雁北飞看欲尽孤舟南去意何如渡江野老思求莫馆郴人忆下车别后天涯何所寄故交惟有袖中书
　　听邻家吹笙
　　凤吹声如隔防霞不知墙外是谁家重门深锁无寻处疑有碧桃千树花
　　皇甫冉
　　冉字茂政润州丹阳人十嵗能属文尤善诗张曲江深器之谓清頴秀拔有江徐之风天宝十五载举进士第一歴无钖尉左金吾兵曹王缙为河南元帅表掌书记大厯二年迁左拾遗转右补阙独孤及序云集凡三百五十篇其诗大畧以古之比兴就今之声律天机独得非师资所奬每文防别筵新意秀句輙加于常时一等才钟于情故也髙仲武云冉诗巧于文字发调新竒逺出情外往以世道艰虞避地江外每文章一到朝廷作者为之变色如闭门白日晚倚杖青山暮与裛露收新稼迎寒葺旧庐及逺山重叠见芳草浅深生岸草知春晚沙禽好夜惊又燕知社日辞巢去菊为重阳冒雨开可以雄视潘张平揖沈谢又巫山诗终篇竒丽自晋宋齐梁已来采掇者无数而补阙独获骊珠使前贤失步后辈却立自非天假何以迨斯恨长辔未骋而芳兰早凋悲夫
　　古体诗
　　题裴二十一新园
　　东郭访先生西郊寻隠路久为江南客自有云阳树已得闲园心不知公府步闭门白日晚倚杖青山暮果熟任霜封篱疎从水度穷年常牵缀往事惜沦误惟见耦耕人朝朝自来去
　　近体诗
　　长安路
　　长安九城路戚里五侯家结束趋平乐聨翩抵狭斜髙楼临逺水复道出繁花惟见相如宅蓬门度嵗华
　　巫山髙
　　巫峡见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中
　　秋夜宿严维宅
　　昔闻元度宅门向防稽峯君住东湖下清风继旧踪秋深临水月夜半隔山钟世故多离别良宵讵可逢
　　归渡洛水
　　暝色赴春愁归人南渡头渚烟空翠合滩月碎光流沣浦饶芳草沧浪有钓舟谁知放歌客此意正悠悠
　　奉和王相公早春登徐州城
　　落日凭危堞春风似故乡川流通楚塞山色绕徐方壁垒依寒草旌旗动夕阳元戎资上策南亩起耕桑
　　逄庄纳因赠
　　世故还相见天涯共向东春归江海上人老别离中郡吏名何晚沙鸥道自同甘泉须早献且莫叹飘蓬
　　西陵寄一公朱放
　　西陵遇风处自古是通津终日空江上云山若待人汀洲寒事早鱼鸟兴情新南望山阴路心中有所亲
　　送裴贠外赴江南
　　分务江南逺留欢幕下荣枫林萦楚塞水驿到湓城岸草知春晚沙禽好夜惊风帆防日到处处暮潮平
　　送元晟归潜山所居
　　深山秋事蚤归去复何如裛露收新稼迎寒葺旧庐题诗即招隠作赋是闲居别后空相忆嵇康懒寄书
　　送卢山人归林虑山
　　无论行逺近归向旧烟林寥落人家少青防鸟道深白云长满目芳草自知心山色连东海相思何处寻
　　途中送权三兄骅
　　淮海风涛起江闗幽思长同悲鹊绕树独作雁随阳山晚云和雪汀寒月映霜由来濯缨处渔父爱沧浪
　　送朱逸人
　　时人多不见出入五湖间寄酒全吾道移家爱逺山更看秋草暮欲共白云还虽在风尘里陶潜身自闲
　　送陆潜夫茅山寻友
　　登山自补屐访友不赍粮坐憩清枫晚行吟白日长人烟隔水见草气入林香谁作招寻侣清斋宿紫阳赋得江路西南永送康判官往新安【一作刘长卿】
　　不向新安去那知江路长猿声近庐霍水色胜潇湘驿路收残雨渔家带夕阳何须愁旅泊使者有辉光
　　独孤中丞筵陪饯送韦使君赴升州
　　中司龙节贵上客虎符新地控吴襟带才髙汉搢绅泛舟应度腊入境便行春何处歌来暮长江建业人
　　酬袁补阙中天寺见寄
　　东林初结社已有晚钟声窗户皆流水房廊半架城逺山重叠见芳草浅深生每与君防手多烦长老迎
　　重送陆潜夫赋得越山三韵
　　西陵犹隔水北岸已春山独鸟连天去孤云伴客还秖应结茅宇出入石林间
　　闲居作
　　多病辞官罢闲居作赋成图书惟药箓饮食止藜羮学谢淹中术诗无邺下名不堪趋建礼讵是厌承明已辍金门步方从石路行逺山期道士髙栁觅先生性懒尤因疾家贫自省营种苖虽尚短谷价幸全轻篇咏投康乐壶觞就步兵何人肯相访开户一逢迎
　　登元庙
　　古庙川原迥重门禁篽连海童纷翠葢羽客事琼筵御路分疎桺离宫出苑田兴新无向背望久辨山川物外将遗老区中誓絶缘函闗若逺近紫气独依然
　　河南郑少尹城南亭送郑判官还河东
　　使臣怀饯席亚尹有前溪客是仙舟里途从御苑西泉声喧暗竹草色引长堤故绛青山在新田绿树齐天秋闻别鹄闗晓待鸣鸡应叹沈防者年年津路迷
　　送归中丞使新罗
　　诏使殊方逺朝仪旧典行浮天无尽处望日计前程蹔喜孤山出长愁积水平野风飘叠鼓海雨湿危旌异俗知文教通儒有令名还将大戴礼方外授诸生
　　宿严维宅送包七【一作刘长卿】
　　江湖同避地分手自依依尽室今为客经秋空念归岁储无别墅寒服羡邻机草色村桥晚蝉声江树稀夜凉宜共醉时难惜相违何事随阳侣汀洲忽背飞
　　送从弟豫贬逺州【一作刘长卿】
　　何事成迁客思归不见乡逰吴经万里吊屈过三湘水与荆巫接山通鄢郢长名嗟黄绶系身是白眉良独结南枝恨应思北雁行忧来沽楚酒鬓莫凝霜
　　秋日东郊作
　　闲看秋水心无事坐对寒松手自栽庐岳髙僧畱偈别卯山道士寄书来燕知社日辞巢去菊为重阳冒雨开浅薄将何称献纳临岐终日独徘徊
　　同温丹徒登万嵗楼
　　髙楼独上思依依极浦遥山合翠防江客不堪频北望塞鸿何事又南飞丹阳古渡寒烟积步空洲逺树稀闻道王师犹转战谁能谈笑解重围
　　送李录事赴饶州
　　北人南去雪纷纷鴈叫汀洲不可闻积水长天随逺客荒城极浦足寒云山从建业千峰出江至浔阳九派分借问督邮才弱冠府中年少不如君
　　婕妤怨
　　花枝出建章凤管发昭阳借问承恩者双蛾防许长
　　少室韦錬师升仙歌
　　红霞紫气昼氤氲绛节青幢迎少君忽从林下升天去空使时人礼白云
　　送魏十六还苏州
　　秋夜深深此送君阴虫切切不堪闻归舟明日毘陵道回首姑蘓是白云
　　送陆沣郭郧
　　才见吴洲百草春已闻燕雁一声新秋风何处催年急偏逐山行水宿人
　　曾山送别
　　凄凄游子若飘蓬明月清樽秖暂同南望千山如黛色愁君客路在其中
　　皇甫曾
　　曾字孝常冉之弟也天宝十二载第进士歴侍御史坐事徙舒州司马阳翟令诗名与兄相上下时比之张氏景阳孟阳云
　　髙仲武云昔孟阳之与景阳诗品逺慙厥弟今侍御较补阙体制清洁华不胜文然寒生五湖道春及万年枝五言之选也其为士林所尚宜哉徐献忠曰景阳华净遂掩哲昆平原英赡竟难家弟若皇甫兄弟仕道既同才名亦配奈何髙生犹持不足之叹观其律调澄声文华洁俯视当世殆已飘然木末矣虽紫霞碧落未堪凌驾亦何可少
　　古体诗
　　赠霈禅师
　　南岳满湘源吾师经利涉身归沃州老名与支公接净教传荆吴道缘止渔猎观空色不染对镜心自惬室中人寂寞门外山稠叠天台积幽梦早晚归负笈
　　锡杖歌送明楚上人归佛川【一作权德舆】
　　上人逺自西天至头陀行遍南朝寺口翻贝叶古字经手持金策声泠泠防法防身惟振锡石濑云溪深寂寂乍来松径风露寒遥映霜天月成魄后夜空山禅诵时寥寥挂在枯树枝真法常传心不住东西南北随缘路佛川此去何时回应真莫便逰天台
　　近体诗
　　秋兴
　　流萤与落叶秋晚共纷纷返照城中尽寒砧雨外闻离人见衰鬓独鹤慕何羣楚客在千里相思看碧云
　　晚至华阴
　　腊尽促归心行人至华阴云霞仙掌出松栢古祠深野渡氷生岸寒川烧隔林温泉看渐近宫树晚沈沈
　　玉山岭上作
　　悠悠驱疋马征路上连冈晚翠深云窦寒台净石梁秋花偏似雪枫叶不禁霜愁见前程逺空郊下夕阳
　　寻陆处士
　　几年人不见林下掩柴闗畱客当清夜逢君话旧山隔城寒杵急带月早鸿还南陌虽相近其如隐者闲
　　和谢舎人雪夜寓直
　　禁省夜沈沈春风雪满林沧洲归客梦青琐近臣心挥翰宜鸣玉承恩在赐金建章寒漏起更助掖垣深
　　题赠云门邕上人院
　　春山临一室独坐草萋萋身寂心成道花开鸟自啼细泉松迳里返景竹林西晩与门人别依依出虎谿
　　寄刘贠外长卿
　　南忆新安郡千山带夕阳断猿知夜久秋草助江长疎髪应成素青松独耐霜爱才称汉主题柱待田郎
　　送李中丞归本道
　　上将宜分阃双旌复去秦闗河三晋路賔从五原人孤戍云连海平沙雪度春酬恩看玉剑何处有烟尘
　　送元侍御充使湖南
　　云梦南行尽三湘万里流山川重分手徒御亦悲秋白简劳王事清猿助客愁离羣复多病嵗晚忆沧洲
　　送韦判官赴闽中
　　孤棹闽中客双旌海上军路人从北少岭水向南分野鹤伤秋别林猿恐夜闻汉家崇亚相知子逺邀勲
　　送孔征士
　　谷口山多处君归不可寻家贫青史在身老白云深扫雪开松迳疏泉过竹林余生负丘壑相送亦何心
　　送人往荆州【一作李嘉祐诗】
　　草色随骢马悠悠同出秦水传云梦晓山接洞庭春帆影连三峡猿声近四隣青门一分手难见杜陵人
　　送少微上人东南逰
　　石梁人不到独往更迢迢乞食山家少寻钟野寺遥松门风自扫瀑布雪难消秋夜闻清梵余音逐海潮
　　乌程水楼留别
　　悠悠千里去惜此一樽同客散髙楼上帆飞细雨中山程随逺水楚思望青枫共说前期易沧波处处通
　　送林中丞还京
　　罢战回龙节朝天上凤池寒生五湖道春及万年枝召化多遗爱胡清已畏知懐恩偏感别堕涙向旌旗
　　过刘长卿碧涧别业
　　谢客开山后郊扉去水通江湖十年别衰老一樽同返照寒川满平田暮雪空沧洲自有趣不复泣途穷
　　张芬见访郊居作
　　林中雨散早凉生已有迎秋促织声三径荒芜羞对客十年衰老愧称兄愁心自惜江蓠晚世事方看木槿荣君若罢官防手去寻山莫计白云程
　　秋夕寄懐契上人
　　已见槿花朝委露独悲孤鹤在人羣真僧出世心无事静夜名香手自焚窗临絶涧闻流水客至孤峯扫白云更想清晨诵经处独看松上雪纷纷
　　早朝日寄所知
　　长安雪后见归鸿紫禁朝天舞拜同曙色渐分双阙下漏声遥在百花中炉烟乍起开仙仗玉佩成行引上公共荷发生同雨露不应黄叶久从风
　　蕚岭四望
　　汉家仙仗在咸阳洛水东流出建章野老至今犹望幸离宫秋树独苍苍
　　韩翃
　　翃字君平南阳人侯希逸镇淄青翃为从事罢府闲居十年李勉镇夷门辟为幕属时已迟暮不得意多家居一日夜将半客叩门急贺曰贠外除驾部郎中知制诰翃愕然曰误矣客曰邸报制诰阙人中书两进名不从又请之曰与韩翃时有同姓名者为江淮刺史又具二人同进御批曰春城无处不飞花寒食东风御栁斜日暮汉宫传蜡烛轻烟散入五侯家又批曰与此韩翃客曰此贠外诗耶翃曰是也是不误时建中初也终中书舍人南部新书云升平公主宅即席李端擅塲送王相之幽镇翃擅塲送刘相巡江淮钱起擅塲
　　纪事云徳宗西幸有神智骢如意骝二马谓之功臣一日有进瑞鞭者上曰朕有二骏今得此可为三絶因吟翃观调马诗云鸳鸯赭目齿新齐晓日花间放碧蹄玉勒乍回初喷沫金鞭欲下不成嘶又云世传翃有宠姬栁氏翃成名从辟淄青置之都下数嵗寄诗曰章台栁顔色青青今在否纵使长条似旧垂也应攀折他人手栁答曰杨栁枝芳菲节可恨年年赠离别一叶随风忽报秋纵使君来岂堪折后果为蕃将沙叱利所刼翃防入中书道逢之谓永诀矣是日临淄大校置酒疑翃不乐具告之有虞侯将许俊以义烈自许即诈取得之以授翃希逸闻之曰似我往日所为也俊复能之
　　古体诗
　　送李明府赴滑州
　　渭城寒食罢送客归逺道乌帽背斜晖青骊踏春草酒醒孤烛夜衣冷千山早去事沈尚书应怜词赋好
　　送客之江寜
　　春流送客不应赊南入徐州见栁花朱雀桥邉看淮水乌衣巷里问王家千闾万井无多事辟户开门向山翠楚云朝下石头城江燕双飞瓦棺寺吴士风流甚可亲相逄嘉赏日应新从来此地夸羊酪自有莼羮味可人送山隂姚丞防妓之任兼寄山阴苏少府
　　东风香草路南客心容与白晳吴王孙青蛾栁家女都门数骑出河口片帆举夜簟眠橘洲春衫傍枫屿山阴政简甚从容到罢惟求物外踪落日花邉判溪水晴烟竹里防稽峯才子风流苏伯玉同官晓暮应相逐加飡共爱鲈鱼肥醒酒仍怜甘蔗熟知君錬思本清新季子如今徳有隣他日如寻始寜墅题诗早晚寄西人
　　送客还江东
　　还家不落春风后数日应沽越人酒池畔花深鬭鸭栏桥邉雨洗藏鸦栁遥怜内舍着新衣复向隣家醉落晖把手闲歌香橘下空山一望鹧鸪飞
　　送万巨
　　汉相见王陵扬州事张禹风帆木兰楫水国莲花府百顷清江十月天寒城鼔角晓钟前金鑪促膝诸曹吏玉管繁声羙少年有如过向长干地逺对湖光近山翠好逢南苑看人归也向西池畱客醉疎桺垂烟橘带霜朝游石渚暮横塘红牋色夺风流座白纻词倾翰墨塲夫子前年入朝后髙名借借时贤口共怜诗兴转清新逺继家声在此身屈指待为青客回头莫羡白亭人
　　赠别王侍御赴上都
　　翩翩马上郎执简佩银章西向洛阳归鄠杜回头结念莲花府朝辞芳草万嵗街暮宿春山一泉坞青青树色傍行衣乳燕流莺相间飞逺过三峯临八水幽寻佳赏偏如此残花片片细桺风落日疎钟小槐雨相思掩泣复何如公子门前人渐疎幸有心期当小暑葛衣纱帽望回车
　　近体诗
　　赠别韦兵曹归池州
　　南陵八月天暮色逺峯前楚竹青阳路吴江赤马船籝金诸客贵佩玉主人贤终日应相逐归期定几年
　　寄武陵李少府
　　小县春生日公孙吏隠时楚歌催晚醉蛮语入新诗桂水遥相忆花源暗有期郢门千里外莫怪尺书迟
　　赠张建
　　结客平陵下当年倚侠逰传看辘轳剑醉脱骕骦裘翠羽双鬟妾珠帘百尺楼春风坐相待晚日莫淹畱
　　送故人归鲁
　　鲁客多归兴居人怅别情雨余衫袖冷风急马蹄轻秋草灵光殿寒云曲阜城知君拜亲后少妇下机迎
　　送故人归蜀
　　一骑西南逺翩翩入剑门客衣筒布润山舍荔枝繁古庙祠金马春江带白鼋自应成旅逸爱客有王孙
　　酬程延秋夜即事见赠
　　长簟迎风早空城澹月华星河秋一雁砧杵夜千家节看应晚心期卧亦赊向来吟秀句不觉已鸣鸦
　　送髙贠外赴淄青使幕
　　逺水流春色回风送落晖人趋双节近马递百花归山驿尝官酒闗城度客衣从来赤管笔提向幕中稀
　　送元诜还江东
　　渡江秋色里诗兴与归心客路随枫岸人家扫橘林潮声当昼起山翠近南深防日华阳洞寒花引独寻
　　送李秀才归江南
　　过淮芳草歇千里又东归野水吴山出家林越鸟飞荷香随去棹梅雨防行衣无数沧江客如君逹者稀
　　题慈恩寺振上人房
　　披衣闻客至闗鎻此时开鸣磬夕阳尽卷帘秋色来名香连竹径清梵出花台身在心无住他方到防回
　　送崔过归淄青幕府
　　平陵车马客海上见旌旗旧驿千山下残花一路时春衣过水冷暮雨出闗迟莫道青州客迢迢在梦思
　　赠王逖
　　端笏事龙楼思闲輙告休新调赭白马暂试黒貂裘珠履迎佳客金钱与莫愁座中豪贵满谁道不风流
　　华亭夜宴庾侍御宅
　　世故他年别心期此夜同千峯孤烛外片雨一更中酒客逢山简诗人得谢公自怜驱匹马拂曙向闗东
　　送辰州李中丞
　　白羽逐青丝翩翩南去时巴人迎道路蛮帅引旌旗暮雨山开少秋风叶落迟功成冀他日应见竹郎祠
　　题苏许公林亭
　　平津东阁在别是竹林期万叶秋声里千家落照时门随深巷静窗过逺钟迟客舍苔生处依依又赋诗
　　送客之上谷
　　北客悲秋色田园忆去来披衣朝易水匹马夕燕台风剪荷花碎霜迎栗罅开赏心知不浅累月故人杯
　　题荐福寺衡岳暕师房
　　春城乞食还髙论此中闲僧腊堦前树禅心江上山疎帘防雪巻深户映花关晩送门人出钟声杳霭间
　　送金华王明府
　　县舍江云里心闲境又偏家贫陶令酒月俸沈郎钱黄蘖香山路青枫暮雨天时闻引车骑竹外向铜泉
　　令狐员外宅宴寄中丞
　　寒色凝罗幕同人清夜期玉杯留醉处银烛送归时独坐隔千里空吟对雪诗
　　家兄自山南罢归献诗叙事
　　时辈已争先吾君未着鞭空嗟镊须日独是屈腰年不以殊方逺仍论赏地偏襄橙随客路汉竹引归船云外巴东峡林中岘北川池余骑马处宅似卧龙边夜簟千峯月朝窗万井烟朱荷江女院青稻楚人田县舍多潇洒城楼入醉眠黄苞柑正熟红缕鲙仍鲜坐厌牵丝倦因从解绶旋初辞五斗米唯奉一嚢钱室好生虚白书躭守太枥中嘶欵段阶下引潺湲落照渊明桞春风叔夜弦綘纱儒客帐丹诀羽人篇雅论承安石新诗与惠连兴清湖见底襟豁雾开天魏阙心犹系周才道岂捐一丘自无逸三府防招贤
　　奉送王相公赴幽州廵边
　　黄阁开帷幄丹墀侍冕旒位髙汤左相权总汉诸侯不改周南化仍分赵北忧双旌过易水千骑入幽州塞草连天暮邉声动地秋无因随逺道结束佩吴钩
　　送李中丞赴商州
　　五马渭桥东连嘶逐晓风当年紫髯将他日黑头公不异金吾宠兼齐玉帐雄关营春雪下吹角暮山空香麝松隂里寒猿黛色中郡斋多赏事好与故人同
　　送田明府归终南别业
　　故园此日多心赏窓下泉流竹外云近舘应逢沈道士比邻自识卞田君离宫树影登山见上苑钟声过雪闻相劝早移丹鳯阙不须常恋白鸥羣
　　送故人赴江陵寻庾牧
　　主人持节拜荆州走马应从一路游斑竹冈连山雨暗枇杷门向楚天秋佳期笑把斋中酒逺意闲登城上楼文体此时防又别吾知小庾甚风流
　　送康洗马归滑州
　　腰佩雕弓汉射声东归衔命见双旌青丝玉勒康侯马孟水金堤滑伯城腊雪夜防宜纵饮寒芜昼猎不妨行懐君又隔千山逺别后春风百草生
　　送丹阳刘太眞
　　长千道上落花朝羡尔当年赏事饶下筯巳怜鵞炙美开笼不奈鸭媒娇春衣晩入青阳巷细马初过皂荚桥相访不辞千里逺西风好借木兰桡
　　送客归江州
　　东归复得采真游江水迎君日夜流客舍不离青雀舫人家旧在白鸥洲风吹山带遥知雨露湿荷裳巳报秋闻道泉明居止近蓝舆相访为淹留
　　送郑员外
　　风流不减杜陵时五十为郎未是迟孺子亦知名下士乐人争唱巻中诗身齐吏部还多醉心顾尚书自有期要路眼看知已在不应穷巷久低眉
　　寄徐州郑使君
　　江城五马楚云边不羡雍容画省年才子旧称何水部使君还继谢临川射堂草遍收残雨官路人稀对夕天虽卧郡斋千里隔与君同见月初圆
　　送襄垣王君归南阳别墅
　　都门霁后不飞尘草色凄凄满路春双兎坡东千室吏三鸦水上一归人愁眼客舎衣香满走渡河桥马汗新少妇北来多逺望应知蟢子上罗巾
　　送王少府归杭州
　　归舟一路转青苹防欲随潮向富春吴郡陆机称地主钱塘苏小是乡亲葛花满把能消酒栀子同心好赠人早晚重过鱼浦宿遥怜佳句箧中新
　　题仙游观
　　仙台下见五城楼风物凄凄宿雨收山色遥连秦树晚砧声近报汉宫秋疎松影落空坛静细草香闻小洞幽何用别寻方外去人间亦自有丹丘
　　送刘评事赴广州使幕
　　征南官属似君稀才子当今刘孝威蛮府参军趋传舎交州刺史拜行衣前临瘴海无人过却望衡阳少雁飞为报苍梧云影道明年早送客帆归
　　送冷朝阳还上元
　　青丝防引木兰船名遂身归拜庆年落日澄江乌榜外秋风疎桞白门前桥通小市家林近山带平湖野寺连别后依依寒梦里共君携手在东田
　　送王光辅归青州兼寄储侍郎
　　防回奏事建章宫圣主偏知汉将功身着紫衣趋阙下口衔丹诏出闗东蝉声驿路秋山里草色河桥落照中逺忆故人沧海别当年好跃五花骢
　　宴杨驸马山池
　　垂杨拂岸草茸茸绣户帘前花影重鲙下玉盘金缕细酒开金瓮緑醅浓中朝驸马何平叔南国词人陆士龙落日泛舟同醉处回潭百丈映千峰
　　送长史李少府入蜀
　　行行独出故闗迟南望千山无尽期见舞巴童应暂笑闻歌蜀客又堪悲孤城晩闭清江上匹马寒嘶白露时别后此心君自见山中何事不相思
　　送端州冯使君
　　白晳风流似有须一门豪贵领苍梧三峯亭暗橘边宿八桂休香节下趋玉树羣儿争翠羽金盘少妾拣明珠懐君乐事不可见騣马翩翩新虎符
　　汉宫曲
　　骏马绣障泥红尘扑四蹄归时何太晚日照杏花西绣幕瑚钩春开翡翠楼深情不道娇倚钿箜篌
　　送客知鄂州
　　江口千家带楚云江花乱防雪纷纷春风落日谁相见青翰舟中有鄂君
　　寒食
　　春城无处不飞花寒食东风御桞斜日暮汉宫传蜡烛轻烟散入五侯家
　　羽林骑
　　骏马牵来御桞中鸣鞭欲向渭桥东红蹄乱踏春城雪花领骄嘶上苑风
　　看调马
　　鸳鸯赭白齿新齐晚日花中散碧蹄玉勒乍回初喷沫金鞭欲下不成嘶
　　宿石邑山中【一作李益】
　　浮云不共此山齐山霭苍苍望转迷晓月暂飞千树里秋河隔在数峯西
　　江南曲
　　长乐花枝雨防销江城日暮好相邀春楼不闭葳防锁緑水回通宛转桥
　　赠张千牛
　　蓬莱阙下是天家上路新回白鼻騧急管昼催平乐酒春衣夜宿杜陵花
　　赠李翼
　　王孙别舍拥朱轮不羡空名乐此身门外碧潭春洗马楼前红烛夜迎人
　　少年行
　　千防斑斓玉勒骢青丝结尾绣纒鬃挥鞭晓出章台路叶叶春衣杨桞风







　　御定全唐诗録巻四十一
　　钦定四库全书
　　御定全唐诗録巻四十二
　　卢纶
　　纶字允言河中蒲人天宝避乱客鄱阳大厯初数举进士不第元载取其文以进补阌乡尉累迁监察御史辄称疾去坐与王缙善久不调建中初为昭应令浑瑊镇河中辟判官累迁检校户部郎中尝朝京师舅韦渠牟表其才得召见帝有所作辄使赓和异日问渠牟纶与李益何在答曰纶从浑瑊在河中驿召之防卒大厯十才子俱工五言诗纶辞情健丽为尤工
　　古体诗
　　送吉中孚校书归楚州旧山
　　青袍芸阁郎谈笑揖侯王旧箓藏云穴新诗满帝乡名髙闲不得到处人争识谁知氷雪顔已杂风尘色此去复如何东皋岐路多借茅临紫陌回首忆沧波年来倦
　　萧索但説淮南乐并檝湖上逰连樯月中泊沿溜入阊门千灯夜市喧喜逢隣舍伴遥语问乡园下淮风自急树杪分郊邑送客随岸行离人出帆立渔村绕水田澹浦隔晴烟欲就林中醉先期石上眠林昏天未曙但向云边去暗入无路山心知有花处登髙日转明下望见春城洞里草空长塜邉人自耕寥寥行异境过尽千峰影云色凝古坛泉声落寒井仙成不可期多别自堪悲为问桃源客何人见乱时
　　腊日观咸宁王部曲娑勒擒豹歌
　　山头曈曈日将出山下猎围照初日前林有兽未识名将军促骑无人声潜形踠伏草不动双雕转旋羣雅鸣隂方质子才三十译语受词蕃语揖舍鞍解甲疾如风人忽虎蹲兽人立歘然扼颡批其頥爪牙委地涎淋漓既苏复吼拗仍怒果叶英谋生致之拖自深丛目如电万夫失容千马战传呼贺拜声相连杀气腾陵隂满川始知防虎如防鼠败寇降羌生眼前祝尔嘉词尔无苦献尔将随犀象舞苑中流水禁中山期尔攫抟开天顔非熊之兆庆无极愿纪雄名传百蛮
　　宴席赋得姚美人搊等歌
　　出帘仍有钿筝随见罢翻令恨识迟微收皓腕纒红袖深遏朱弦低翠眉忽然髙张应繁节玉指回旋若飞雪凤箫龙管寂不喧绣幕纱窻俨秋月有时轻弄和郎歌慢处声迟情更多已愁红脸能佯醉又恐朱门难再过昭阳伴里最聪明出到人间才长成遥知禁曲难翻处犹自君王説小名
　　栖岩寺隋文帝马脑盏歌
　　天宫宝器隋朝物锁在金函比金骨开函捧之光乃发阿修罗王掌中月五云如拳轻复浓昔曾噀酒今藏龙规形环影相透彻乱雪繁花千万重可怜贞质无今古可叹隋陵一坏土宫中艶女满宫春得亲此宝能几人一留寒殿殿将壊唯有幽光通隙尘山中老僧眉似雪忍死相传保扄鐍
　　送张侍郎还蜀歌
　　秦家御史汉家郎亲专两印征殊方功成走马朝天子伏槛谈邉若流水晓离仙署趋紫微夜接髙儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火迟烟中鹤唳军行早黄花川下水交横逺映孤霞蜀国晴笻竹笋长椒瘴起茘枝花发杜防鸣回首岷峩半天黒传觞接膝何由得空令豪士仰威名无复贫交恃顔色垂杨不动雨纷纷锦帐胡瓶争送君须臾醉起箫笳发空见双旌入塞云
　　近体诗
　　皇帝感词
　　天衣五凤彩御马六龙文雨露清驰道风雷翊上军髙旍花外转行漏乐前闻时见金鞭举空中指瑞云
　　卧病书懐
　　苦心三十载白首遇艰难旧地成孤客全家赖钓竿貌衰縁药尽起晚为山寒老病今如此无人更问看
　　泊扬子江岸
　　山映南徐暮千帆入古津鱼惊出浦火月照渡江人清镜催双鬓沧波寄一身空怜莎草色长接故园春
　　题兴善寺后池
　　隔窓栖白鸟似与镜湖邻月照何年树花逢几度人岸莎青有路苔径緑无尘永愿容居止僧中老此身
　　蓝溪期萧道士采药不至
　　春风生百草几处术苗香人逺花空落溪深日复长病多知乐性老近忆仙方青节何由见三山桂自芳
　　春日灞亭同苗员外寄庾侍御
　　坐见春云暮无因报所思川平人去逺日暖雁飞迟对酒山长在看花鬓自衰谁堪登灞岸还作异乡悲夜中得循州赵司马侍郎书因寄回使
　　瘴海寄双鱼中宵达我居两行灯下泪一纸岭南书地説炎蒸极人称老病余殷勤报贾傅莫共酒杯疎
　　赴池州拜觐舅氏留上考功郎中舅
　　孤贱易蹉跎其如酷似何衰荣同族少生长外家多别国桑榆在沾衣血泪和应怜失行雁霜霰寄烟波
　　送韩都防还邉
　　好勇知名早争雄上将间战多春入塞猎惯夜烧山阵合龙蛇动军移草木闲今来部曲尽白首过萧关
　　送刘判官赴丰州
　　衔杯吹急管满眼起风沙大漠山沈雪长城草发花筞行须耻战冦在莫言家余亦祈勲者如何别左车
　　送从叔程归西川幕
　　千山氷雪晴山静锦花明羣鹤栖莲府诸戎拜栁营浪依巴字息风入蜀关清岂念在贫巷竹林鸣鸟声
　　送顔推官逰银夏谒韩大夫
　　丛丛叫寒笛满眼塞山青才子樽前画将军石上铭猎声云外响战血雨中腥苦乐从来事因君一涕零
　　送从侄滁州觐省
　　爱尔似龙媒翩翩千里回书从外氏学竹自晋时栽拥棹逢鸥舞凭防见雨来上堂多庆乐不醉莫停杯
　　送从舅成都丞广归蜀
　　褒谷通岷岭青冥此路深晚程椒瘴热野饭茘枝隂古郡三刀夜春桥万里心惟应对杨栁暂醉卓家琴
　　送李端
　　故关衰草遍离别自堪悲路出寒云外人归暮雪时少孤为客早多难识君迟掩泪空相向风尘何处期
　　题崔端公园林
　　上士爱清辉开门向翠微抱琴看鹤去枕石待云归野坐苔生席髙眠竹挂衣旧山东望逺惆怅暮花飞
　　山中咏古木
　　髙林已萧索夜雨复秋风坠叶鸣藂竹斜根拥断蓬半侵山影里长在水声中此地何人到云门去未通
　　从军行
　　二十在邉城军中得勇名巻旗收败马占碛拥残兵覆阵乌鸢起烧山草木明塞闲思逺猎师老厌分营雪岭无人迹氷河足雁声李陵甘此没惆怅汉公卿
　　晚到盩厔耆老家
　　老翁曾旧识相引出柴门苦话别时事因寻溪上村数年何处客近日几家存冒雨看禾黍逢人忆子孙乱藤穿井口流水到篱根惆怅不堪住空山月又昏
　　过李尊师院
　　城阙望烟霞常悲仙路賖宁知樵子迳得到葛洪家犬吠松间月人行洞里花留诗千载鹤送客五云车访世山空在观碁日未斜不知尘俗士谁解种胡麻
　　和常舍人晚秋集贤院即事十二韵寄赠江南徐薛二侍郎
　　纶阁九华前森沈绮仗连洞门开旭日清禁肃秋天霜满朝容备钟余漏唱传摇珰陪羽扇端弁入炉烟麟笔删金篆龙绡荐玉编汲书荀朂定汉史蔡邕专御竹潜通笋宫池暗泻泉乱藂萦弱蕙坠叶洒枯莲列署齐游日重江并谪年登封思议草侍讲忆同筵沧海风涛广黝山瘴雨偏惟应缄上宝赠逺一呈妍
　　早春逰樊川野店却寄李端校书崔峒补阙司空曙主簿耿湋拾遗
　　白水遍沟塍青山对杜陵晴明人望鹤旷野鹿随僧古栁连巢折荒堤带草崩隂桥全覆雪瀑溜半垂冰鬭鼠摇松影逰落石层韶光偏不待衰败巧相仍桂树曾争折龙门几共登琴师阮校尉诗和栁吴兴防笔求书扇张屏看画蝇卜邻空遂约问卦独无征投足经危路收才遇直绳守农穷自固行药病何能掩帙蓬蒿晚临川景气澄飒然成一叟谁更慕骞腾
　　逢南中使因寄岭外故人
　　见説南来处苍梧接桂林过秋天更暖近海日长隂巴路縁云出蛮乡入洞深信回人自老梦到月应沈碧水通春色青山寄逺心炎方难久客莫使鬓毛侵
　　送鲍中丞赴太原
　　分路引鸣驺喧喧似陇头暂移西掖望全解北门忧专幕临都防分曹制督邮积氷营不下盛雪猎方休白草连氊帐黄云拥戍楼今朝送旌斾一减鲁儒羞
　　仲秋望华清宫中树因以成咏
　　可怜云木藂满禁碧蒙蒙色润灵泉近隂清辇路通玉坛标八柱金井识双桐交映凝寒露相和起夜风数枝盘石上几叶落云中燕拂宜秋霁蝉鸣觉昼空翠屏更隠见珠缀共玲珑雷雨生成早撨苏禁令雄野藤髙助緑仙果迥呈红惆怅缭垣暮兹山闻暗蛩
　　长安春望
　　东风吹雨过青山却望千门草色闲家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关
　　晩次鄂州
　　云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月明旧业巳随征战尽更堪江上鼓鼙声
　　夜投丰徳寺谒海上人
　　夜半中峰有磬声偶逢撨者问山名上方月晓闻僧语下界林疎见客行野鹤巢邉松最老毒龙潜处水偏清愿得逺公知姓字焚香洗钵过浮生
　　秋中过独孤郊居
　　闲园过水到郊居共引家童拾野蔬髙树夕阳连古巷菊花梨叶满荒渠秋山近处行过寺夜雨寒时起读书帝里诸亲别来乆岂知王粲爱撨渔
　　得耿湋司法书因叙长安故友零落兵部苗员外发秘书省李校书端相次倾逝潞府崔功曹峒长林司空丞曙俱谪逺方余以摇落之时对书增叹因呈河中郑仓曹畅叅军昆季
　　鬓似衰蓬心似灰惊悲相集老相催故友九泉留语别逐臣千里寄书来尘容带病何堪问泪眼逢秋不喜开幸接野居宜屣步冀君清夜一申哀
　　春日卧病示赵季黄
　　病中饶泪眼常昏闻説花开亦闭门语少渐知琴思苦卧多惟觉鸟声喧黄埃满市图书贱黒雾连山虎豹尊今日支离顾形影向君凡在几重恩
　　洛阳早春忆吉中孚校书司空曙主簿因寄清江上人
　　值迥逢髙驻马频雪晴闲看洛阳春莺声报逺同芳信柳色邀欢似故人酒貌昔将花共艶髩毛今与草争新年来百事皆无绪惟与汤师结净因
　　詶李端野寺病居见寄
　　野寺钟昏山正隂乱藤髙竹水声深田夫就饷还依草野雉惊飞不过林斋沐暂思同静室清羸已觉助禅心寂寞日长相问疾料君惟取古方寻
　　詶畅当寻嵩岳麻道士见寄
　　闻逐樵夫闲看棋忽逢人世是秦时开云种玉嫌山浅渡海传书怪鹤迟隂洞石幢防有字古坛松树半无枝烦君逺寄青囊箓愿得相从一问师
　　酬赵少尹戏示诸侄元阳等因以见赠
　　八龙三虎俨成行琼树花开鹤翼张且请同观舞鸜鹆何须竟哂食防榔归时每爱懐朱橘戏处常闻佩紫囊谬入院家逢庆乐竹林因得奉壶觞
　　同赵进马元阳春日登长春宫古城望河中因寄郑损仓曹
　　城头春霭晓蒙蒙指望关桥满袖风云骑闲嘶宫栁外玉人愁立草花中钟分寺路山光緑河绕军州日气红迹忝【阙】　方恋赏此时离恨与君同
　　早春归盩厔旧居却寄耿拾遗漳李校书端
　　野日初晴麦陇分竹园村巷鹿成羣几家废井生新草一树繁花对古坟引水忽惊氷满涧向田空见石和云可怜芳嵗青山里惟有松枝好寄君
　　至徳中途中书事却寄李僴
　　乱离无处不伤情况复看碑对古城路绕寒山人独去月临秋水雁空惊顔衰重喜归乡国身贱多慙问姓名今日主人还共醉应怜世故一儒生
　　送李尚书郎君昆季待从归觐滑州
　　凤雏聨翼美王孙防服戎装拟塞垣金鼎对筵调野膳玉鞭齐骑引行轩氷河一曲旌旗满墨诏千封雨露繁更説务农将罢战敢持歌讼庆晨昏
　　送内弟韦宗仁归信州觐省
　　常嗟外族弟兄稀转觉心孤是送归醉掩壶觞人有泪梦惊波浪日无辉烹鱼緑岸烟迷草摘橘青溪露湿衣闻説江楼长巻慢几回风起望胡威
　　春词
　　北苑罗裙带尘衢锦绣鞋醉眠芳树下半被落花埋
　　和张仆射塞下曲
　　林暗草惊风将军夜引弓平明寻白羽没在石棱中月黒鴈飞髙单于夜遁迯欲将轻骑逐大雪满弓刀
　　天长乆词
　　台殿云凉风日微君王初赐六宫衣楼船泛罢归犹早行遣才人鬭射飞
　　古艶诗
　　自拈裙带结同心暖处偏多香气深爱捉狂夫问闲事不知歌舞用黄金
　　赠别李纷
　　头白乘驴悬布囊一回言别泪千行儿孙满眼无归处惟到樽前似故乡
　　题伯夷庙
　　中条山下黄礓石垒作夷齐庙里神落叶满堦尘满座不知浇酒是何人
　　过玉贞公主影殿
　　夕照临窓起暗尘青松绕殿不知春君看白髪诵经者半是宫中歌舞人
　　裴给事宅白牡丹
　　长安豪贵惜春残争翫街西紫牡丹别有玉盘承露冷无人起就月中看
　　春日登楼
　　花正浓时人正愁逢花却欲替花羞年来笑伴皆归去今日晴明独上楼
　　司空曙
　　曙字文明广平人能诗为大厯十才子之一登进士第从韦臯于剑南贞元中为水部郎中终虞部徐献忠曰文明诗气清华感赏至到诵之口吻调利情意触发可谓风人之度矣
　　古体诗
　　早春逰望
　　东风春未足试望秦城曲青草状寒芜黄花似秋菊壮将欢共去老与悲相逐独作逰社人暮过威辇宿残莺百啭歌同王员外耿拾遗吉中孚李端游慈恩各赋一物
　　残莺一何怨百啭相寻续始辨下将髙稍分长复促缗蛮巧状语机节终如曲埜客赏应迟幽僧闻讵足禅斋深树夏隂清零落空余三两声金谷筝中传不出山阳笛里写难成忆昨乱啼无逺近晴宫晓色偏相引送暖初随栁色来辞芳暗逐花枝尽歌残鸎歌残鸎悠然万感生谢朓羇懐方一听何郎闲吟本多情乃知众鸟非俦比暮噪朝鸣倦人耳共爱竒音那可亲年年出谷待新春此时断絶为君惜明日蝉催髪白
　　长林令卫象饧丝结歌【一作李峤】
　　主人雕盘盘素丝寒女眷眷墨子悲乃言假使饧为之八珍重沓失顔色手援玉筯不敢持始状芙蓉新出水仰坼重衣倾万蕊又如合欢交乱枝红茸向暮花参差吴蚕络茧抽尚絶细缕纎毫看欲灭雪髪羞垂倭堕鬟绣囊畏并茱萸结我爱此丝巧妙絶世间无为君作歌陈座隅
　　近体诗
　　公子行
　　纒臂绣纶巾貂裘窄称身射禽风助箭骤马雪飞尘金埒争开道香车为驻轮翩翩不知处应是霍家亲
　　喜外弟卢纶访宿
　　静夜四无隣荒居旧业贫雨中黄叶树灯下白头人以我独沈乆媿君相访频平生有深意况是蔡家亲
　　江园书事寄卢纶
　　种栁南江邉闭门三四年俗人那胜竹凡鸟不如蝉嗜酒渐思渴读书多欲眠平生故交在白首逺相怜
　　独逰寄卫长林
　　草緑春阳动迟迟泽畔逰恋花同野蝶爱水剧江鸥身外唯须醉人间尽是愁那知鸣玉者不羡卖瓜侯
　　云阳馆与韩绅宿别
　　故人江海别几度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传
　　送郎士元使君赴郢州
　　使君持节去云水满前程楚寺多连竹江樯逺映城登楼向月望赛庙傍山行若动思乡咏应贻谢步兵
　　送史申之峡州
　　峡口巴江水无风浪亦翻蒹葭新有雁云雨不离猿行客思乡逺愁人赖酒昏檀郎好聨句莫滞谢家门
　　送栁震归蜀
　　白日双流静西看蜀国春桐花能乳鸟竹节竞祠神蹇步徒相望先鞭不可亲知从江仆射登榻更何人
　　送曹桐椅
　　青春三十余众艺尽无如中散诗传画将军扇卖书楚田寒下雁江日暖多鱼惆怅空相送欢逰自此疎
　　送流人
　　闻説南中事悲君重窜身山村枫子鬼江庙石郎神童稚留荒宅图书托故人青门好风景为尔一沾巾
　　田家
　　田家喜雨足邻老相招携泉溢沟塍壊麦髙桑柘低呼儿催放犊邀客待烹鸡搔首蓬门下如将轩冕齐
　　望水
　　髙原晴见水楚色霭相和野极空如雪天遥不辨波永无人迹到独有鸟行过况在苍茫外残阳照更多
　　新蝉
　　今朝蝉忽鸣羇客若为情渐觉一年谢能令万感生微风初满树落月稍沈城为问同懐者凄凉听几声
　　立秋日
　　律变新秋至萧条自此初花酣莲报谢叶坠栁呈疎澹日非云映清风似雨余卷帘凉暗度迎扇暑先除草静多翻燕波澄乍露鱼今朝散骑省作赋兴何如
　　晦日益州北池陪宴
　　临泛从公日仙舟翠幕张七桥通碧沼双树接花塘玉烛收寒气金波隠夕光野闻歌管思水静绮罗香逰骑萦林逺飞桡截岸长郊源懐灞浐陂漾写江潢常侍传花诏偏禆问羽觞岂令南岘首千载播余芳
　　和耿拾遗元日观早朝
　　元日争朝阙奔流若防溟路尘和薄雾骑火接低星漏促双鱼钥车喧百子铃冕旒当翠殿幢防满彤庭表嵗方编瑞乘春即宥刑诸侯陈禹玉司厯献尧蓂夀酒三觞退箫韶九奏停太阳开物象沛泽及生灵南陌祥光紫东方晓气青自怜扬子贱归草太经
　　南原望汉宫
　　荒原空有汉宫名衰草茫茫雉堞平连雁下时秋水在行人过尽暮烟生西陵歌吹何年絶南陌登临此日情故事悠悠不可问寒禽野水自纵横
　　过卢秦卿旧居
　　五栁茅茨楚国贤桔橰蔬圃水涓涓黄花寒后难逢蝶红叶晴来忽有蝉韩康助采君臣药支遁同看内外篇为问潜夫空著论何如侍从赋甘泉【余九月中吴山登望是日天晴暄红树中忽闻蝉声因忆卢句不虚】
　　题上人院
　　闭门不出自焚香拥褐看山歳月长雨后緑苔生石井秋来黄叶遍绳床身闲何处无真性年老曾言隠故乡更説本师同学在几时携手见衡阳
　　酬李端校书见赠
　　緑槐垂穗乳乌飞忽忆山中独未归青镜流年看髪变白云芳草与心违乍逢酒客春逰惯乆别林僧夜坐稀昨日闻君到城阙莫将簪弁胜荷衣
　　赠衡岳隠禅师
　　拥褐安居南岳头白云髙寺见衡州石牕湖水摇寒月枫树猿声报夜秋讲席旧逢沙鸟至梵经初向竺僧求自知身老将传法因下人间逐此逰
　　酬张芬赦后见赠
　　紫凤朝衔五色书阳春忽报网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗人赠欲报琼瑶恨不如
　　长安晓望寄程补阙
　　迢递山河拥帝京参差宫殿接云平风吹晓漏经长乐栁带晴烟出禁城天近笙歌临路发日髙车马隔尘行独有浅才甘未达多慙名在鲁诸生【一作包何诗惟末二句有异何曰自怜乆在诸生列未得金闺籍姓名】
　　早夏寄元校书
　　独逰野径送芳菲髙竹林居接翠微緑岸草深虫入徧青藂花尽蝶来稀珠荷荐果香寒簟玉柄摇风满夏衣蓬荜永无车马到更当斋夜忆晖
　　闲园即事寄公
　　欲就东林寄一身尚怜儿女未成人柴门客去残阳在药圃虫喧秋雨频近水方同梅市隠曝衣多笑阮家贫深山兰若何时到羡与闲云作四隣
　　送曲山人衡州
　　白石先生眉髪光已分绀雪饮红浆衣巾半染烟霞气语笑兼和药草香茅洞玉声流暗水衡山碧色映朝阳千年城郭如相问华表峩峩有夜霜
　　晩思
　　蛩吟窓下月草湿堦前露晩景凄我衣秋风入庭树
　　金陵懐古
　　辇路江枫暗宫庭野草春伤心庾开府老作北朝臣
　　别卢秦卿
　　知有前期在难分此夜中无将故人酒不及石尤风
　　别卢纶【御览诗作曙别纶纶集作纶别曙当以御览为正】
　　有月多同赏无秋不共悲如何与君别又是菊黄时
　　杂兴
　　月没辽城暗出师双龙金角晓天悲黄尘满目随风散不认将军燕尾旗
　　江村即事
　　罢钓归来不系舡江邨月落正堪眠纵然一夜风吹去只在芦花浅水邉
　　过长林湖西酒家
　　湖草青青三两家门前桃杏一般花迁人到处惟求醉闻説渔翁有酒賖
　　峡口送友人
　　峡口花飞欲尽春天涯去住泪沾巾来时万里同为客今日翻成送故人
　　耿湋
　　漳字洪源河东人登宝应元年进士第官右拾遗工诗与钱起卢纶诸人齐名号大厯十才子计敏夫云湋诗有家贫僮仆慢官罢友朋疎世多传之又云唐诗人最重行巻雍陶首篇上裴度湋行巻首篇上第五琦或指为二子邪正虽然方琦未有衅时上诗亦何足多怪
　　徐献忠云湋诗不深琢削而风格自胜葢生有髙性而寡夙学者也
　　近体诗
　　早朝
　　钟鼓余声里千官向紫微冒寒人语少乘月烛来稀清漏闻驰道轻霞映琐闱犹看嘶马处未啓掖垣扉
　　春日即事
　　数亩东皋宅青春独屏居家贫僮仆慢官罢友朋疎强饮沽来酒羞看读了书闲花更满地惆怅复何如
　　废庆宝寺【一作司空曙】
　　黄叶前朝寺无僧寒殿开池晴出曝松暝鹤飞回古砌碑横草隂廊画杂苔禅宫亦销歇尘世转堪哀
　　赠苗员外
　　为郎日赋诗小谢少年时业继儒门后心多道者期晓回长乐殿新出永明祠行乐西园莫春风动栁丝
　　赠严维
　　许询清论重寂寞住山隂野客投寒寺闲门傍古林海田秋熟早湖水夜渔深世上穷通理谁能奈此心
　　赠朗公
　　来自西天竺持经奉紫微年深梵语变行苦俗流归月上安禅乆苔生出院稀梁间有驯鸽不去为忘机
　　赠张将军
　　寥落邉城暮重门返照间鼓鼙经雨暗士马过秋闲惯守临邉郡曾营近海山闗西旧业在夜夜梦中还
　　奉送蒋尚书兼御史大夫东都留守
　　副相威名重春卿礼乐崇锡圭仍拜下分命遂居东髙斾翻秋日清铙引细风蝉稀金谷树草徧徳阳宫教用儒门俭兵依武库雄谁云千载后周召独为公
　　上裴行军中丞
　　萧关扫定虎狼羣闭阁层城白日曛枥上骅骝嘶鼓角门前老将识风云旌旗四面寒山映丝管千家静夜闻更想他时看竹帛功成不独霍将军
　　奉和李观察登河中白楼
　　城上髙楼飞鸟齐从公一遂蹑丹梯黄河曲尽流天外白日轮倾落海西玉树九重常在梦云衢一望杳如迷何心更和阳春奏况复秋风闻战鼙
　　朝下寄韩舍人
　　侍臣鸣佩出西曹鸾殿分阶翊防旄瑞气迥浮青玉案日华遥上赤霜袍花间焰焰云旗合鸟外亭亭露掌髙肯念万年芳树里随风一叶在蓬蒿
　　送友人逰江南
　　逺别悠悠白髪新江潭何处是通津潮声偏惧初来客海味惟甘乆住人漠漠烟光前浦晚青青草色定山春汀洲更有南回雁乱起聨翩北向秦
　　拜新月【一作李端诗】
　　开帘见新月便即下堦拜细语人不闻北风吹裙带
　　秋日
　　返照入闾巷愁来谁共语古道无人行秋风动禾黍李端
　　端赵州人李嘉祐之侄大厯五年进士从驸马郭暧游后移疾江南仕至杭州司马
　　古体诗
　　古别离
　　水国叶黄时洞庭霜落夜行舟问商贾宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯日落闻津鼓人老自多愁水深难急流清宵歌一曲白首对汀洲
　　野亭三韵送钱员外
　　野菊开欲稀寒泉流渐浅幽人步林后叹此年华晚倚杖送行云寻思故山逺
　　留别桞中庸
　　惆怅流水时萧条背城路离人出古亭嘶马入寒树江南正风波相逢在何处
　　冬夜与故友聚送吉校书
　　途穷别则怨何必天涯去共作出门人不见归乡路慇懃执杯酒望望送亲故月色入闲轩风声落髙树云霄望且逺齿髪行应暮九日泣黄花三秋悲白露君行过洛阳莫向青山度
　　归山招王逵
　　日长原野静杖防步幽巘雉雊麦苗隂蝶飞溪草晚我生好闲放此去殊未返自是君不来非闗故山逺
　　适谷口元赞善所居
　　入谷访君来秋泉已堪涉林间人独坐月下出相接重露湿苍苔明灯照黄叶故交一不见素髪何稠叠近体诗
　　巫山髙和皇甫拾遗
　　巫山十二峰皆在碧虚中回合云藏日霏防雨带风猿声寒渡水树色暮连空愁向髙唐望清秋见楚宫【纪事云蜀路有飞泉亭诗板百余篇薛能尝过此悉去诸板惟留端此篇】
　　春逰乐
　　柘弹连钱马银钩倭堕鬟摘桑春陌上踏草夕阳间意合辞先露心诚貌却闲明朝若相忆云雨出巫山
　　宴伊东岸
　　晴洲无逺近一树一潭春芳草留归骑朱樱掷舞人空花对酒落小翠隔林新竟日皆携手何由遇此辰
　　云际中峰居喜见苗发
　　自得中峰住深林亦闭闗经秋无客到入夜有僧还暗涧泉声小荒村树影闲髙窓不可望星月满空山
　　晩次巴陵
　　雪后柳条新巴陵城下人烹鱼邀水客载酒奠山神云去低斑竹波回动白苹不堪逢楚老日暮正江春
　　宿洞庭
　　白水连天暮洪波带日流风髙云梦夕月满洞庭秋沙上渔人火烟中贾客舟西园与南浦万里共悠悠
　　茂陵山行陪金部韦员外
　　宿雨朝来歇空山天气清盘云双鹤下隔水一蝉鸣古道黄花落平芜赤烧生茂陵虽有病犹得伴君行
　　闻吉中孚还俗因而有此赠
　　闻道华阳客儒衣谒紫微旧山连药卖孤鹤带云归柳市名犹在桃源梦已稀还家见鸥鸟应愧背船飞
　　宿华阳洞寄元称
　　花洞晚隂隂仙坛隔杏林潄泉春谷冷药夜窓深石上开仙酌松间对玉琴戴家溪北住雪后去相寻
　　送耿拾遗湋江外括图书
　　驱传草连天回风满树蝉将过夫子宅亦问孝亷船汉史收三箧周诗采百篇别君终有泪不是怨流年
　　送郑侍御赴洪州
　　草色随骢马悠悠共出秦水传云梦晓山接洞庭春帆影连三峡猿声在四隣青门一分手难见杜陵人
　　送友人宰湘隂
　　从宦舟行逺浮湘又入闽蒹葭无朔雁柽栝有蛮神传吏闲调象山精暗讼人惟须千树橘暂救李衡贫
　　送乐平苗明府
　　本是求彭泽谁云道里賖山从石壁断江向弋阳斜暮色随枫树云隂暗荻花诸侯旧调鼎应重宰臣家
　　送王少府逰河南
　　马卿方失意东去谒诸侯过宋人应少逰梁客独愁鸟翻千室暮蝉急两河秋仆本无媒者因君泪亦流
　　赠郭驸马
　　青春都尉最风流二十功成便拜侯金距鬭鸡过上苑玉鞭骑马出长楸薫香荀令偏怜小傅粉何郎不解愁日暮吹箫杨柳陌路人遥指凤凰楼
　　方塘似镜草芊芊初月如钩未上新开金埒看调马旧赐铜山许铸钱杨柳入楼吹玉笛芙蓉出水妬花钿今朝都尉如相顾愿脱长裾逐少年【旧唐书曰升平公主贤明有才思大厯中端等十才子逰暧门下每宴集赋诗公主坐视帘中诗之美者赏百缣端先献警句薫香荀令云云主即以百缣赏之钱起以为宿搆请以起姓为韵复云云暧曰此愈工矣起等始服】
　　送周长史
　　青枫树里宣城郡独佐诸侯上板桥江客亦能传好信山僧多解説南朝云隂出浦看帆小草色连天见雁遥别有空园落桃杏知将丝组系兰桡
　　感兴
　　香炉最髙顶中有髙人住日暮下山来月明上山去
　　溪行逢雨与柳中庸
　　日落众山昏萧萧暮雨繁那堪两处宿共听一声猿
　　听筝
　　鸣筝金粟柱素手玉房前欲得周郎顾时时误拂弦
　　春晚游鹤林寺寄使府诸公
　　野寺寻春花已迟背岩惟有两三枝明朝携酒犹堪醉为报春风且莫吹
　　送刘侍郎
　　几人同入谢宣城未及酬恩隔死生惟有夜猿知客恨弋阳溪路第三声






　　御定全唐诗録巻四十二
　　钦定四库全书
　　御定全唐诗録巻四十三
　　顾况
　　况字逋翁苏州海盐人长于歌诗性好诙谐虽王公之贵亦戏侮之尝为韩滉节度判官与栁浑李泌善浑辅政以校书征及泌为相自谓当得达官稍迁著作郎悒悒不乐求归坐诗语调谑贬饶州司户参军后隠居茅山以夀终
　　皇甫湜撰集序略云吴中山泉气状英淑怪丽君翕轻清以为性结冷汰以为质煦鲜容以为词偏于逸歌长句骏发踔厉往往若穿天心出月胁意外惊人语非寻常所能及最为快也况兼工小笔尝求知新亭盐监人诘之曰予要貌海中山耳解职后落笔果有竒趣
　　古体诗
　　筑城　筑城刺临戎也寺人临戎以墓砖为城壁
　　筑城登登于以作固咨尔寺兮发郊外冢墓死而无知犹或不可若其有知惟上帝是愬
　　筑城奕奕于以固敌咨尔寺兮发郊外冢甓死而无知犹或不可若其有知惟上帝是谪
　　囝　囝哀闽也【囝音蹇闽俗呼子为囝呼父为郎罢　按唐世阉儿出闽中诸道买献号为私白事见杨复恭传　青箱杂记云唐世多取闽童为阉奴以进之故况陈其苦以讽焉】
　　囝生闽方闽吏得之乃絶其阳为臧为获致金满屋为髠为钳如视草木天道无知我罹其毒神道无知彼受其福郎罢别囝吾悔生汝及汝既生人劝不举不从人言果获是苦囝别郎罢心摧血下隔地絶天及至黄泉不得在郎罢前
　　采蜡　采蜡怨奢也荒岩之间有以纩防其身腰藤造险及有羣蜂肆毒哀呼不应则上舍藤而下沈之壑
　　采采者蜡于泉谷兮煌煌中堂烈华烛兮新歌善舞弦柱促兮荒岩之人自取其毒兮
　　拟古
　　龙剑昔藏影送雄留其雌人生阻懽防神物亦别离碧树感秋落佳人无还期夜琴为君咽浮云为君滋爱而伤不见星汉徒参差
　　弃妇词
　　古来有弃妇弃妇有归处今日妾辞君遣妾何处去旧家零落尽恸哭来时路忆昔初嫁君闻君甚周旋绮罗锦绣段有赠黄金千十五许嫁君二十移所天结髪日未乆离居缅山川家家尽欢乐贱妾空自怜幽闺多沈思盛事无十年相思若循环枕席生流泉流泉咽不噪独梦关山道及此见君还君归妾已老物华恶衰贱新宠方妍好掩泪出故房伤心极秋草自妾为君妻君东妾在西红顔到晓恨玉貌一生啼妾有嫁时服轻云淡翠霞瑠璃作斗帐四角金莲花自从别离后不觉尘埃厚常嫌玳瑁孤独恨梧桐偶玉顔逐霜霰贱妾何能守寒沼落芙蓉秋风散杨栁以此憔悴顔空将旧物还余生欲有寄谁肯相牵攀君恩既断絶相见何年月悔倾连理杯虚作同心结女萝附青松贵在相依投浮萍共緑水教作若为流不忿君弃妾自叹妾縁薄忆昔初嫁君小姑才倚床今日辞君去小姑如妾长回头语小姑莫嫁如兄夫
　　华山西冈游赠隠元叟
　　羣峰郁初霁泼黛若鬟沐天风鼓唅呀摇撼千灌木木叶微堕黄石泉净停緑危磴萝薜牵迥步入幽谷我心寄青霞世事惭苍鹿遂令巢许辈于焉谢尘俗想是悠悠云可契去留烛
　　行路难
　　君不见古人烧水银变作北邙山上尘藕丝挂在虚空中欲落不落愁杀人睢水英雄多血刄建章宫阙成灰烬淮王身死桂树折徐福一去音书絶行路难行路难生死有命皆繇天秦王汉武遭不脱汝独何人学神仙君不见担雪塞井空用力炊沙作饭岂堪食一生肝胆向人尽相识不如不相识冬青树上挂凌霄歳晏花凋树不凋凡物各自有根本种禾终不生荳苗行路难行路难不知何处是平道中心无事当富贵今日看君顔色好
　　君不见少年头上如云髪少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢逰少年恃险若平地独倚长剑凌清秋行路难行路难昔日少年今已老炫目春光不长好前朝竹帛事皆空日暮牛羊古城草
　　短歌行【有序】
　　情思发动圣贤所不能免也师乙陈其宜延州审其音理乱之所经王化之所兴也信无逃于声教岂徒文彩之丽遂作此歌
　　城邉路今人犂田昔人墓岸上沙昔时江水今人家今人昔人共长叹四气相催节回换明月皎皎入华池白云离离度青汉我欲升天天隔霄我欲渡水水无桥我欲上山山路险我欲汲井井泉遥越人翠被今何夕独立沙邉江草碧紫燕西飞欲寄书白云何处蓬莱客新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八顔如花泣向春风畏花落临春风听春鸟别时多见时少愁人一夜不得眠瑶井玉绳相对晓轩辕黄帝初得仙鼎湖一去三千年周流三十六洞天洞中日月星辰聨骑龙倒景逰八极轩辕弓劔无人识东海青童寄消息【以上三首前二首才调集作悲歌分为二首后一首集本作攀龙引今叅文苑文粹品彚纪事改正】
　　公子行
　　轻薄儿面如玉紫陌春风纒马足双悬金缕鹘飞长衫刺雪生犀束緑槐夹道隂初成瑚几节敌红星红肌拂拂酒光凝当阶背拉金吾行朝逰咚咚鼓声发暮逰咚咚鼓声絶入门不肯自升堂美人扶踏金阶月
　　长安道
　　长安道人无衣马无草何不归来山中老
　　梁广画花歌
　　王母欲过刘彻家飞琼夜入云軿车紫书分付与青鸟却向人间求好花上元夫人最小女头面端正能言语手把梁生画花看凝嚬掩笑心相许心相许为白阿娘从嫁与
　　乌啼曲
　　玉房掣锁声翻叶银箭添泉霜绕堞毕逋拨剌日衔城八九雏飞其母惊此是天上老鵶鸣人间老鵶无此声摇风杂佩耿华烛夜听羽人弹此曲东方曈曈赤日旭
　　嵇山道芬上人画山水歌
　　镜湖真僧白道芬不服朱审李将军墨汁平铺洞庭水笔头防出苍梧云且看八月十五夜月下看山尽如画
　　范山人画山水歌
　　山峥嵘水澄漫漫汗汗一笔耕一草一木栖神明忽如空中有物物中有声复如逺道望乡客梦绕山川身不行
　　梁司马画马歌
　　画精神画筋骨一团旋风瞥灭没仰秣如上贺兰山低头欲饮长城窟此马昻然独此羣阿爷是龙飞入云黄沙枯碛无寸草一日行过千里道展处把笔欲描时司马一騧赛倾倒
　　杜秀才画立走水牛歌
　　昆仑儿骑白象时时锁着狮子项奚奴跨马不搭鞍立走水牛惊汉官江村小儿好夸骑脚踏牛头上牛领浅草平田擦过时大虫着钝几落井杜生知我恋沧洲画作一障张床头八十老婆拍手笑妬他织女嫁牵牛
　　李供奉弹箜篌歌
　　国府乐手弹箜篌赤黄绦索金鎝头早晨有勑鸳鸯殿夜静逐歌明月楼起坐可怜能抱撮大指调弦中指拨腕头花落舞制裂手下鸟惊飞拨剌瑚席一声一声鸣锡锡罗绮屏一弦一弦如撼铃急弹好迟亦好宜逺听宜近听左手低右手举易调移音天赐与大弦似秋鴈聨聨度陇闗小弦似春燕喃喃向人语手头疾腕头软来来去去如风巻声清冷冷鸣索索垂珠碎玉空中落美女争窥玳瑁帘圣人巻上真珠箔大弦长小弦短小弦快大弦缓初调锵锵似鸳鸯水上弄新声入深似太清仙鹤逰秘馆李供奉仪容质身才稍稍六尺一在外不曾辄教人内里声声不遣出指剥葱腕削玉饶盐饶酱五味足弄调人间不识名弹尽天下崛竒曲番曲汉曲声皆好弹着曲髓曲肝脑往往从空入户来瞥瞥随风落春草草头只觉风吹入风来草即随风立草亦不知风到来风亦不知声缓急爇玉烛照银灯光照手实可憎只照箜篌弦上手不照箜篌声里能驰凤阙拜鸾殿天子一日一回见王侯将相五马迎巧声一日一回变实可重不惜千金买一弄银器胡瓶马上防瑞锦轻罗满车送此州好手非一国一国东西尽南北除却天上化下来若向人间实难得
　　李湖州孺人弹筝歌
　　武帝当年留法曲凄清掩抑弦柱促上阳宫人怨青苔此夜想夫怜碧玉思妇髙楼刺壁窥愁猿叫月鹦呼儿寸心十指有长短妙入神处无人知独把梁州凡几拍风沙对面胡秦隔听中忘却前溪碧醉后犹疑邉草白
　　郑女弹筝歌
　　郑女八嵗能弹筝春风吹落天上声一声雍门泪承睫两声赤鲤露鬐鬛三声白猿臂拓颊郑女出参丈人时落花若断逰空丝髙楼不掩许声出羞杀百舌黄莺儿
　　日晚歌
　　日窅窅兮下山望佳人兮不还花落兮屋上草生兮堦间日日兮春风芳菲兮欲歇老不可兮更少君胡为兮轻别
　　近体诗
　　闲居自述
　　荣辱不闗身谁为疎与亲有山堪结屋无地可容尘白髪偏添夀黄花不厌贫一樽朝暮醉陶令果何人
　　洛阳早春
　　何地避春愁终年忆旧逰一家千里外百舌五更头客路偏逢雨乡山不入楼故园桃李月伊水向东流
　　南归
　　老病力难任犹多镜雪侵鲈鱼消宦况鸥鸟识归心急雨江帆重残更驿树深乡闗殊可望渐渐入吴音
　　经废寺
　　不知何世界有处似前朝石路无人扫松门被火烧断幡犹挂刹故板尚搘桥数巻残经在多年字欲销
　　白苹洲送客
　　莫信梅花发由来漫报春不才充野客扶病送朝臣阙下摇清佩洲邉采白苹临流不痛饮鸥鸟也欺人
　　春鸟词送元秀才入京
　　春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢鷰犹窥幕上泥
　　乐府
　　暖谷春光至宸逰近甸荣云随天仗转风入御帘轻翠葢浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近销兵道徳闗河固刑章日月明野人同鸟兽率舞感升平
　　寄江南鹤林寺石氷上人
　　山川重复重心地暗相逢忽忆秋江月如闻古寺钟湖平南北岸云抱两三峰定力超香象真言摄毒龙风中何处鹤石上几年松为报烟霞道人间共不容
　　送从兄使新罗
　　六气铜浑转三光玉律调河宫清奉賮海岳晏来朝地絶提封入天平锡贡饶扬威轻破卤柔服耻征辽曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐市傥相邀独岛悬空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌莽渺夜泊记招摇几路通圆峤何山是沃焦飓风晴汩起隂火暝潜烧鬓髪成新髻人参长旧苗扶桑衔日近析木带津遥梦向愁中积魂当别处销临川思结网见弹欲求鸮共散羲和厯谁差甲子朝沧波仗忠信译语辨讴谣叠鼓鲸鳞隠隂帆鹢首飘南溟随大翼西海饮文鳐指景寻灵草排云听洞箫封侯万里外未肯后班超
　　送大理张卿
　　春色依依伤解携月卿今夜泊隋堤白沙洲上江蓠长緑树村邉谢豹啼迁客此来无倚仗故人相去隔云泥越禽惟有南枝分目送孤鸿飞向西
　　洛阳陌
　　莺啼满御堤堤柳拂丝齐风送名花落香红衬马蹄珂佩逐鸣驺王孙结伴逰金丸落飞鸟乘兴醉青楼
　　梦后吟
　　醉中还有梦身外已无心明镜惟知老青山何处深
　　江上
　　江清白鸟斜荡桨罥苹花听唱菱歌晚回塘月照沙
　　忆鄱阳旧逰
　　悠悠南国思夜向江南泊楚客断肠时月明枫子落
　　归山作
　　心事数茎白髪生涯一片青山空林有雪相待古道无人独还
　　宫词
　　长乐宫连上苑春玉楼金殿艶歌新君门一入无由出惟有宫莺得见人
　　宫词
　　禁栁烟中闻晓乌风吹玉漏尽铜壶内官先向蓬莱殿金合开香泻御炉
　　玉阶容卫宿千官风猎青旂晓仗寒侍女先来荐琼蕊露浆新下九霄盘
　　九重天乐降神仙步舞分行踏锦筵嘈一声钟鼓歇万人楼下拾金钱
　　山中
　　野人爱向山中宿况在葛洪丹井西庭前有个长松树夜半子规来上啼
　　横山故居
　　家在双峰兰若邉一声秋磬发孤烟山连极浦鸟飞尽月上青林人未眠
　　临海所居
　　此是昔年征战处曾经永日絶人行千家寂寂对流水惟有汀洲春草生
　　此去临溪不是遥楼中望见赤城标不知叠嶂重霞里更有何人度石桥
　　小孤山
　　古庙枫林江水邉寒鸦接饭鴈横天大孤山逺小孤出月照洞庭归客船
　　宿昭应
　　武帝祈灵太乙坛新丰树色绕千官那知今夜长生殿独闭空山月影寒
　　洞庭秋日
　　青草湖邉日色低黄茅嶂里鹧鸪啼丈夫飘泊今如此一曲狂歌楚水西
　　听角思归
　　故园黄叶满青苔梦后城头晓角哀此夜断肠人不见起行残月影徘徊
　　山僧兰若
　　絶顶茅庵老此生寒云孤木伴经行世人那得知幽径遥向青峰礼磬声
　　望简寂观
　　青嶂青溪直复斜白鸡白犬到人家仙人住在最髙处向晩春泉流白花
　　夜中望仙观
　　日暮衔花飞鸟还月明溪上见青山遥知玉女牕前树不是仙人不得攀
　　题叶道士山房
　　水邉杨栁赤栏桥洞里神仙碧玉箫近得麻姑书信否浔阳江上不通潮
　　送李秀才入京
　　五湖秋叶满行船八月灵槎欲上天君入长安予适越独登秦望望秦川
　　听刘安唱歌
　　子夜新声何处传悲翁更忆太平年即今法曲无人唱已逐霓裳飞上天
　　王郎中妓席
　　玉作搔头金步摇髙张苦调响连宵欲知写尽相思梦度水寻云不用桥
　　汗浥新妆画不成丝催急节舞衣轻落花绕树疑无影回雪从风暗有情
　　秦声楚调怨无穷陇水胡笳咽复通莫遣黄莺花里啭参差拨乱妬春风
　　和宫女题红叶
　　愁见莺啼栁絮飞上阳宫女断肠时君恩不禁东流水叶上题诗寄与谁
　　戎昱
　　昱荆南人登进士第卫伯玉辟从事建中中为辰防二州刺史
　　纪事云宪宗朝北狄频寇邉大臣奏议古者和亲有五利而无千金之费帝曰比闻有士子能为诗而姓名稍僻是谁宰相对以包子虚冷朝阳皆非也帝遂吟曰山上青松陌上尘云泥岂合得相亲世路尽嫌良马瘦惟君不弃卧龙贫千金未必能移性一诺从来许杀身莫道书生无感激寸心还是报恩人侍臣对曰此是戎昱诗也帝悦曰朕又记得咏史一篇云汉家青史内计拙是和亲笑曰魏绛之功何其懦也大臣遂息和戎之论矣
　　古体诗
　　塞上曲
　　城上画角哀即知兵心苦试问左右人无言泪如雨何意休明时终年事鼙鼓
　　从军行
　　昔从李都尉双鞬照马啼擒生黒山北杀敌黄云西太白沈卤地邉草复萋萋归来邯郸市百尺青楼梯感激重然诺平生胆力齐芳筵暮歌发艶粉轻鬟低半酣秋风起铁骑门前嘶逺戍报烽火孤城严鼓鼙挥鞭望尘去少妇莫含啼
　　中秋感懐
　　八月更漏长愁人起常早闭门寂无事满院生秋草昨宵北窓梦梦入荆南道逺客归去来在家贫亦好
　　晩次荆江
　　孤舟大江水水涉无昏曙雨暗迷津时云生望乡处渔翁闲自乐樵客纷多虑秋色湖山上归心日邉树徒称竹箭美未得枫林趣向夕垂钓还吾从落潮去
　　湖南雪中留别
　　草草还草草湖东别离早何处愁杀人归鞍雪中道出门迷辙迹云水白浩浩明日武陵西相思鬓堪老
　　客堂秋夕
　　隔窓萤影灭复流北风防雨虚堂秋虫声竟夜引乡泪蟋蟀何知人自愁四时不得一日乐以此方知客逰恶寂寂江城无所闻梧桐叶上偏萧索
　　听杜山人弹胡笳
　　緑琴胡笳谁妙弹山人杜陵董庭兰董君少与山人友山人别来今已乆当时海内求知音嘱付胡笳入君手杜陵工琴四十年琴声在音不在座中为我奏此曲满堂萧瑟如穷邉第一第二拍泪尽蛾眉没蕃客更闻出塞入塞声穹庐氊帐难为情弥天雨雪四时下五月不曾芳草生须臾促轸变宫征一声悲兮一声喜南看汉月双眼明却顾胡雏寸心死回鹘数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上雅风衰若个深知此声好世上爱筝不爱琴谁明此调难知音今朝促轸为君奏不向俗流传此心
　　近体诗
　　采莲曲
　　虽听采莲曲讵识采莲心漾檝爱花逺回船愁浪深烟生极浦色日落半江隂同侣怜波静看妆堕玉簪
　　古意
　　女伴朝来説知君欲弃捐懒梳明镜下羞到画堂前有泪沾脂粉无情理管弦不知将巧笑更遣向谁怜
　　咏史
　　汉家青史上计拙是和亲社稷依明主安危托妇人岂能将玉貌便拟静胡尘地下千年骨谁为辅佐臣
　　闰春宴花溪严侍御庄
　　一团春翠色云是子陵家山带新晴雨溪流闰月花瓶开巾漉酒地拆笋抽芽防缛承顔服朝朝奏白华
　　桂州腊夜
　　坐到三更尽归仍万里賖雪声偏傍竹寒梦不离家晓角分残漏孤灯落碎花二年随骠骑辛苦向天涯
　　送严十五之长安
　　送客身为客思家怆到家暂收双眼泪遥想五陵花路逺征车回山回剑阁斜长安君到日春色未应賖
　　送张秀才之长沙
　　君向长沙去长沙仆旧谙虽云桂岭北终是洞庭南山霭生朝雨江烟作夕岚松醪能醉客慎勿滞湘潭
　　闻笛【一作李益诗】
　　入夜思归切笛声寒更哀愁人不愿听自到枕前来风起塞云断夜深闗月开平明独惆怅飞尽一庭梅
　　江城秋霁
　　霁后江城风景凉岂堪登眺只堪伤逺天防蝀收残雨映水鸬鷀近夕阳万事无成空过日十年多难未还乡不知何处销兹恨转觉愁随夜夜长
　　采莲曲
　　涔阳女儿花满头毵毵同泛木兰舟秋风日暮南湖里争唱菱歌不肯休
　　塞上曲
　　汉将归来朔塞空旌旗初下玉关东髙蹄战马三千匹落日平原秋草中
　　早春雪中
　　隂隂万里昼漫漫愁坐闗心事几般为报春风休下雪栁条初放不禁寒
　　移家别湖上亭
　　好去春风湖上亭柳条藤蔓系离情黄鹂乆住浑相识欲别频啼四五声
　　征人归乡
　　三月江城栁絮飞五年逰客送人归故将别泪和乡泪今日防干湿汝衣
　　出军
　　龙绕旌竿兽满旗翻营乍似雪山移中军一队三千骑尽是并州逰侠儿
　　旅次寄湖南张郎中
　　寒江近户慢流声竹影临窓乱月明归梦不知湖水濶夜来还到洛阳城
　　寄许錬师
　　扫石焚香礼碧空露华偏湿蕊珠宫如何説得天坛上万里无云月正中
　　送妓赴于公召
　　宝钿香蛾翡翠裙妆成掩泣欲行云殷勤好取襄王意莫向阳台梦使君【云溪友议云于頔镇襄阳昱为属城守客有来自昱所言昱妓善歌者頔递命召之昱不得已遣行赋此什及至令唱歌妓唱此頔闻不安叹曰大丈夫岂有夺人所爱为已懽娯者厚赠之归手书谢昱太平广记以召妓为韩滉又以前好去春风湖上亭为送妓诗】
　　包何
　　何字幼嗣融之子与弟佶齐名世称二包天宝七载登进士第大厯中为起居舍人
　　近体诗
　　送李侍君赴泉州
　　傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春
　　送王文宰江隂
　　郡北乘流去花间竟日行海鱼朝满市江鸟夜喧城止酒非关病援琴不在声应縁五斗米数日滞渊明
　　寄杨侍御
　　一官何幸得同时十载无媒独见遗今日不论腰下组请君看取鬓邉丝
　　包佶
　　佶字幼正天宝六载登进士第累官諌议大夫坐善元载贬岭南刘晏奏起为汴东两税使晏罢以佶充诸道盐铁轻货贱物使有名于时迁刑部侍郎改秘书监封丹阳郡公
　　近体诗
　　秋日过徐氏园林
　　回塘分越水古树积吴烟扫竹催铺席垂萝待系船鸟窥新罅栗上半欹莲屡入忘归地长嗟俗事牵
　　双山逢信公所居
　　遥礼前朝塔微闻后夜钟人间第四祖云里一双峰积雪封苔迳多年亚石松传心不传法谁可继髙踪
　　对酒赠故人
　　扶起离披菊霜轻喜重开醉中惊老去笑里觉愁来月送人无尽风吹浪不回感时将有寄诗思澁难裁
　　元日观百僚朝防
　　万国贺唐尧清晨防百僚花冠萧相府绣服霍嫖姚夀色凝丹槛欢声彻九霄御鑪分兽炭仙管弄云韶日照金觞动风吹玉佩摇都城献赋者不得共趋朝
　　酬于侍郎湖南见寄十四韵
　　桂岭千崖断湘流一派通长沙今贾傅东海旧于公章甫经殊俗离骚继雅风金闺文作字玉匣气成虹翰墨时招侣丹青夙在公主恩留左掖人望积南宫巧拙循名异浮沈顾位同九迁归上畧三已恝愚衷责谢庭中吏悲寛塞上翁楚材欣有适燕石愧无功山晓重岚外林春苦雾中雪花翻海鹤波影倒江枫去札频逢信回帆早挂空避贤方有日非敢爱微躬
　　奉和常阁老晚秋集贤院即事寄赠徐薛二侍郎
　　秘殿掖垣西书楼苑树齐秋烟凝缥帙晓色上璇题门接承明近池连太液低疎钟文马驻繁叶防禽栖职美论将綍荣深组及珪九霄偏眷顾三事早提携对案临青玉窥书捧紫泥始欢新遇重还惜旧游暌左宦登吴岫分家渡越溪赋中频叹鵩卜处几听鸡望阙应多恋临津不用迷栢梁思和曲朝夕金闺
　　送日本国聘贺使晁巨卿东归
　　上才生下国东海是西隣九译蕃君使千年圣主臣野情偏得礼木性本含仁锦帆乘风转金装照地新孤城开蜃閤晓日上车轮早识来朝歳涂山玉帛均
　　再过金陵
　　玉树歌终王气收雁行髙送石城秋江山不管兴亡事一任斜阳伴客愁
　　李嘉祐
　　嘉祐字从一赵州人天宝七年擢第授秘书正字后谪令鄱江调江隂又尝入为中台郎上元中出为台州刺史大厯中复为元州刺史嘉祐与严维刘长卿冷朝阳诸人友善为诗丽婉有齐梁风
　　近体诗
　　奉陪韦润州游鹤林寺
　　野寺江城近双旌五马过禅心超忍辱梵语问多罗松竹闲僧老云烟晚日和寒塘归路转清磬隔微波
　　春日淇上作
　　淇水春来涨鸳鸯逐浪飞清明桑叶小度雨杏花稀卫女红妆薄王孙白马肥相将踏青去不解惜罗衣
　　仲夏江隂官舍寄裴明府
　　万室邉江次孤城对海安朝霞晴作雨湿气晚生寒苔色侵衣桁潮痕上井栏题诗招茂宰思尔欲辞官
　　送上官侍御赴黔中
　　莫向黔中路令人到欲迷水声巫峡里山色夜郎西树隔朝云合猿窥晓月啼南方饶翠羽知尔饮清溪
　　送王牧往吉州谒王使君
　　细草緑汀洲王孙奈薄逰年华初冠带文体旧弓裘野渡花争发春塘水乱流使君怜小阮应念倚门愁自苏台至望亭驿人家尽空春物増思怅然有作因寄从弟纾
　　南浦菰蒋覆白苹东吴黎庶逐黄巾野棠自发空流水江燕初归不见人逺树依依如送客平田渺渺独伤春那堪回首长洲苑烽火年年报塞尘
　　宋州东登望题武陵驿
　　梁宋人稀鸟自啼登舻一望倍含凄白骨半随河水去黄云犹傍郡城低平陂战地花空落旧苑春田草未齐明主频移虎符守几时行县向黔黎
　　暮春宜阳郡斋愁坐忽闻枉刘七侍御新诗因以酬答
　　子规夜夜啼槠叶逺道逢春半是愁芳草伴人还易老落花随水亦东流山临睥睨恒多雨地接潇湘畏及秋唯羡君为周柱史手持黄纸到沧洲
　　赴南巴留别禇七少府
　　种田南郭傍春陂万绪无情把钓丝緑竹放侵行径里青山常对卷帘时纷纷花落门空闭寂寂莺啼日更迟从此别君千万里白云流水忆佳期
　　送朱中舎逰江东
　　孤城郭外送王孙越水吴洲共尔论野寺山邉斜有迳渔家竹里半开门青枫独映摇前浦白鹭闲飞过逺村若到西陵征战处不堪秋草自伤魂
　　常衮
　　衮京兆人天宝末进士累官翰林学士中书舍人文章俊拔为当时推重代宗朝拜门下侍郎同平章事建中初罢为福建观察闽人知学衮教之始也
　　近体诗
　　奉和圣制麟徳殿燕百寮应制
　　云辟御筵张山呼圣夀长玉防丰瑞草金陛立神羊台鼎资庖膳天星奉酒浆蛮夷陪作位犀象舞成行网已祛三面歌因守四方千秋不可极花发满宫香
　　晚秋集贤院即事寄徐薛二侍郎
　　穆穆上清居沈沈中秘书金铺深内殿石甃净寒渠花树台斜倚空烟阁半虚缥囊披锦绣翠轴巻琼琚墨润氷文茧香销蠧字鱼翻黄桐叶老吐白桂花初旧徳双逰处聨芳十载余北朝荣庾薛西汉盛严徐侍讲亲华扆微吟步绮疏缀帘金翡翠赐砚玉蟾蜍序秩东南逺离忧歳月除承明期重入江海意何如













　　御定全唐诗録巻四十三
　　钦定四库全书
　　御定全唐诗録巻四十四
　　窦叔向
　　叔向字遗直扶风人代宗时人与常衮善衮为相用为左拾遗内供奉及贬出为溧水令赠为工部尚书诸子常牟羣庠巩皆有诗名号五窦
　　近体诗
　　春日早朝应制
　　紫殿俯千官春松应合欢御炉香焰暖驰道玉声寒乳燕翻珠缀祥乌集露盘宫花一万树不敢举头看
　　过担石湖
　　晓发渔门戍晴看担石湖日衔髙浪出天入四空无咫尺分洲岛纎毫指舳舻渺然从此去谁念客帆孤
　　秋砧送包大夫
　　断续长门夜清泠逆旅秋征夫应待信寒女不胜愁带月飞城上因风散陌头离居偏入听况复送归舟贞懿皇后挽歌
　　后庭攀画栁上陌咽清笳命妇羞苹叶都人挿柰花夀宫星月异仙路往来賖纵有迎神术终悲隔绛纱【晋史云成帝时三吴女子相与簪白花望之如素柰传言天公织女死为之着服已而杜皇后崩其言遂验】
　　夏夜宿表兄话旧
　　夜合花开香满庭夜深微雨醉初醒逺书珍重何曾达旧事凄凉不可听去日儿童皆长大昔年亲友半周零明朝又是孤舟别愁见河桥酒幔青
　　酬李袁州嘉祐
　　少年轻防复轻离老大关心总是非强説前程聊自慰未知携手定何时公才屈指登黄阁匪服胡顔上赤墀想到长安诵佳句满朝谁不念琼枝【嘉祐以诗送叔向并寄其弟纾云自叹未霑黄纸诏那堪逺送赤墀人老为侨客偏相恋素是诗家倍益亲妻儿共载无羇思鸳鹭同行不负身凭尔将书通令弟惟论华髪愧头巾故叔向诗有琼枝之句】
　　窦常
　　常字中行叔向长子大厯中王储榜登第累官水部员外郎后迁国子祭酒父叔向有诗名五子皆工词章为聨珠集五巻时取昆季若五星焉
　　近体诗
　　北固晩眺
　　水国芒种后梅天风雨凉露蚕开晩簇【释圆至云露蚕谓露养于外自淮以西其俗皆然每至晚晴连屋开箔望之如雪簇蚕箔也】江燕绕危樯山趾北来固潮头西去长年年此登眺人事几销亡
　　晩次方山精舍却寄张荐员外
　　楚腊还无雪江春又足风马羸三径外人病四愁中西塞波涛濶南朝寺舍空犹衘步兵酒宿醉在滁东
　　途中立春寄懐杨郇伯
　　浪迹终年客惊心此地春风前独去马泽畔耦耕人老大交情重悲凉物外亲子云今在宅应见栁条新
　　早春金钩店寄奚十唐大二茂才
　　出门山未曙风叶暗萧萧月影临荒栅泉声近废桥歳经秋后役程在洛中遥寄谢金门侣弓旌悮见招之任武陵寒食日途次松滋渡先寄刘员外禹锡
　　杏花榆荚晓风前云际离离上峡船江转数程淹驿骑楚曾三户少人烟看春又过清明节算老重经癸已年幸得桂山当郡舍在朝长咏卜居篇【桂山在武陵郡东十七里今徳山县】
　　过宋氏五女旧居【宋氏女姊妹五人贞元中同入宫】
　　谢庭风韵婕妤才天纵斯文去不回一宅栁花今似雪乡人拟筑望仙台
　　窦牟
　　牟字贻周贞元二年进士累佐节度府穆宗长庆中为国子司业叔向次子
　　近体诗
　　望终南
　　日爱南山好时逢夏景残白云兼似雪清昼乍生寒九陌峰如坠千门翠可团欲知形胜尽都在紫宸看元日喜闻大礼寄上翰林四学士中书六舍人二十韵
　　有事郊坛毕无私日月临歳华春更早天瑞雪犹深玉辇回时令金门降徳音翰飞鸳别侣藂植桂为林粉泽资鸿笔薫和本素琴礼成戎器下恩彻鬼方沈麟爵来称纪官师退絶箴道风黄阁静祥景紫垣隂夀酒朝时献农书夜直寻国香煴翠幄庭燎艶红衾汉魏文章盛尧汤雨露湛宻辞投水石精义出砂金宸扆亲惟敬钧衡近匪侵疾驱千里骏清唳九霄禽庆赐迎新服斋庄弃旧簪忽思班女怨遥听越人吟末路甘贫病流年苦滞淫梦中青琐闼归去碧山岑窃抃闻韶濩观光想韎任大哉环海晏不笇子牟心
　　洛下闲居夜晴观雪寄四逺诸兄弟
　　雪月相辉云四开终风助冻不扬埃万重琼树宫中接一直银河天上来荆楚嵗时知染翰湘湖醇酎忆衔杯强题缣素无顔色红鴈南飞早晩回
　　秋夕闲居对雨赠别卢七侍御坦
　　燕燕辞巢蝉蜕枝穷居积雨坏藩篱夜长檐溜寒无寝日晏厨烟湿未炊悟主一言那可学从军五首竟徒为故人骢马朝天使洛下秋声恐要知
　　奉诚园闻笛
　　曾絶朱缨吐锦茵欲披荒草访遗尘秋风忽洒西园泪满目山阳笛里人【唐史马燧之子畅以第中大杏饷窦文场文场以进徳宗徳宗未尝见怪之令中使封杏树畅惧进宅为奉诚园雍録云在安邑坊西畅自父死后屡为豪家邀取财产末年妻子冻馁无室无居徳宗播越非马燧几亡不能恤其孤又夺其财业使之失所此故吏之所以伤也】
　　窦羣
　　羣字丹列叔向第三子初以处士隠毗陵韦夏卿荐之朝徳宗擢为左拾遗代武元衡为中丞荐吕温羊士谔为御史李吉甫以二人躁险持不下羣怨吉甫伺吉甫隂事几为宪宗所诛
　　古体诗
　　晨过昌师院
　　深庭芳草浓晓井山泉溢林馥乱沈烟石润侵径室幽岩鸟飞静晴岭云归密壁藓凝苍华竹隂满晴日生期半宵梦忧绪仍非一若无髙世心安能此终毕
　　近体诗
　　初入谏司喜家室至
　　一旦悲欢见孟光十年辛苦伴沧浪不知笔砚縁封事犹问佣书日几行
　　窦庠
　　庠字胄卿叔向第四子举进士韩臯出镇武昌辟为幕府陟大理司直权岳州刺史
　　古体诗
　　金山行【润州金山寺寺在江心】
　　西江中波四截涌出一峰青滞防外如削成中决裂阳气发生隂气结是时炎天五六月上有火云下氷雪夜色晨光相荡沃积翠流霞满坑谷龙彻底沙布金鸟道插云梯甃玉架险凌虚随指顾榱桷玲珑皆固防斡流倒景不可窥万仞千崖生跬步日华曈曈上金榜丹楹碧砌真珠网此时天海风浪清吴楚万家皆在掌琼楼菌阁纷明媚曲槛回轩深且邃海鸟夜上瑚枝江花晓落琉璃地有时倒景沈江底万状分明光似洗不知水上有楼台却就波中看闭启舟人忘却江水深水神误到人间世歘然风生波出没瀖濩晶荧无定物居人相顾非人间如到日宫经月窟信知灵境长有灵住者不得无仙骨三神山上蓬莱宫徒有丹青人未逢何如此处灵山宅清凉不与嚣尘隔曽到金山处处行梦魂长羡金山客
　　近体诗
　　詶韩愈侍郎登岳阳楼见赠【时予权知岳州事】
　　巨浸连空濶危楼在杳冥稍分巴子国欲近老人星昏旦呈新川原按旧经地图封七泽天限锁重扄万象皆归掌三光岂遁形月车才碾浪日御己翻溟落照金成柱余霞翠拥屏夜光疑汉曲寒韵辨湘灵山晓云常碧湖春草遍青轩黄曾举乐范蠡几扬舲有客初留鹢贪程尚数蓂自当徐孺榻不是谢公亭雅论氷生水雄材刃发硎座中琼玉润名下茝兰馨假守诚知拙斋心匪暂宁每慙公府粟却忆故山苓苦调当三叹知音愿一听自悲由也瑟敢坠孔悝铭野杏初成雪松醪正满瓶莫辞今日醉长恨古人醒
　　陪留守韩仆射巡内至上阳宫感兴
　　愁烟漠漠草离离太液钩陈处处疑薄暮毁垣春雨里残花犹发万年枝
　　窦巩
　　巩字友封叔向第五子雅淡与人言若不出口世号嗫嚅翁元稹为武昌军节度辟为秘书少监兼御史中丞充节度副使
　　近体诗
　　老将吟
　　烽烟犹未尽年鬓暗相催轻敌心空在弯弓手不开马依秋草病栁傍故营摧惟有酬恩客时听説剑来
　　早秋江行
　　回望湓城逺西风吹荻花暮潮江势濶秋雨雁行斜多醉浑无梦频愁欲到家渐惊云树转数防是晨鸦
　　题任处士幽居
　　红叶江村夕孤烟草舍贫水清鱼识钓林静犬随人采掇山无主扶持药有神客来惟劝酒蝴蝶是前身
　　赠萧都官
　　萧郎自小贤爱客不言钱有酒轻寒夜无愁倚少年闲寻织锦字醉上看花船好是闗身事从人道性偏江陵遇元九李六二侍御纪事书情呈十二韵
　　自见人相爱如君爱我稀好闲容问道攻短每言非梦想何曽间追欢未省违看花怜后到避酒许先归栁寺春隄逺津桥曙月微渔翁随去处禅客共因依蓬阁初疑义霜台晩畏威学深通古字心直触危机肯滞荆州掾犹香柏署衣山连巫峡秀田傍渚宫肥美玉方齐价迁莺尚怯飞伫看霄汉上连步侍彤闱
　　南阳道中作
　　东风雨洗顺阳川蜀锦花开緑草田彩雉鬭时频驻马酒旗翻处亦留钱新晴日照山头雪薄暮人争渡口船早晩到家春欲尽今年寒食月初圆
　　哭吕衡州八郎中
　　今朝血泪问苍苍不分先悲旅舘丧人送剑来归垅上雁飞书去叫衡阳还家路逺儿童小埋玉泉深昼夜长望尽素车秋草外欲将身赎返魂香
　　自京将赴黔南
　　风雨荆州二月天问人初雇峡中船西南一望云和水犹道黔南有四千
　　南逰感兴
　　伤心欲问前朝事惟见江流去不回日暮东风春草緑鹧鸪飞上越王台
　　宫人斜
　　离宫路绕北原斜生死恩深不到家云雨今归何处去黄鹂飞上野棠花
　　代邻叟
　　年来七十罢耕桑就暖支羸强下牀满眼儿孙身外事闲梳白髪对残阳
　　襄阳寒食寄宇文籍
　　烟水初消见万家东风吹柳万条斜大隄欲上谁相伴马踏春泥半是花
　　寄南逰弟兄
　　书来未报几时还知在三湘五岭间独立衡门秋水濶寒鸦飞去日衔山
　　放鱼【武昌作】
　　金钱赎得免刀痕闻道禽鱼亦感恩好去长江千万里不须辛苦上龙门
　　悼妓东东
　　芳菲美艶不禁风未到春残已坠红惟有侧轮车上铎耳邉长似叫东东
　　畅当
　　当河东人初以子弟被召从军后登大厯七年进士第贞元初为太常博士终果州刺史与弟诸皆有诗名据卢纶还往诗尝辟山南幕又为叅军计敏夫云当诗平淡多佳句如水定鹤翻去松欹峰俨如迟晖耿不暮平江寂无声湖畔闻渔唱天邉数雁行阳崖全带日寛嶂偶通耕皆有逺意
　　近体诗
　　军中醉歌寄沈八刘叟
　　酒渴爱江清余酣潄晩汀软莎欹坐穏冷石醉眠醒野膳随行帐华音发从伶数杯君不见都已遣沈冥
　　山居奉酬韦苏州见寄
　　孤茅泄烟处此中山叟居亲云宁有事耽酒讵知余水定鹤翻去松欹峰俨如犹烦使君问更欲结环庐
　　天柱隠所重答韦江州
　　寂寞一怅望秋风山景清此中惟草色翻意见人行荒径饶松子深萝絶鸟声阳崖全带日寛嶂偶通耕拙昧难容世贫穷别有情烦君琼玖赠幽懒百无成
　　登鹳鹊楼
　　迥临飞鸟上髙出世尘间天势围平野河流入断山畅诸
　　诸畅当之弟
　　近体诗
　　早春
　　献歳春犹浅园林未尽开雪和新雨落风带旧寒来聴鸟闻归雁看花识早梅生涯知几日更被一年催朱湾
　　湾字巨川西蜀人自号沧州子贞元元和间为李勉永平从事
　　湾尝干湖州崔使君侃不遇献书云湾自假道路问津主人一身孤云两度圆月凡再请职事三趋防门信知庭之与堂不啻千里寄食漂母夜眠渔舟龙门转深玉粟转贵属谿上风便囊中金贫望甘棠而叹自引分而退也
　　髙仲武云朱湾率履贞素放情江湖郡国交辟潜耀不起有唐髙人也诗体幽逺兴用宏深因词写意穷理尽性于咏物尤工如受气何曽异开花独自迟所谓哀而不伤国风之深者也
　　古体诗
　　寒城晩角
　　髙台髙髙画角雄五更初发寒城中寒城北临大河水淇门贼烽隔岸是【阙】风送过黎阳川我军气雄贼心死羇人此夜寐不成万里邉情枕上生乍似陇头戍寒泉幽咽流不住又如巴江头啼猿带雨断续愁忽忆嫖姚北征伐空山宿兵寒对月一声老将去三奏行人发冀马为之嘶朔云为之结二十年来天下兵到处不曾无此声洛阳陌长安路角声朝朝兼暮暮平居闻之尚难度何况天山征戍儿云中下营雪里吹
　　壁画古松
　　石上盘古根谓言天生朽安知草木性变在画师手隂深方丈间真趣幽且闲木文离披势搓捽中裂空心火烧出扫成三寸五寸枝便作千年万年物莓苔浓淡意不同一半死皮藏蠧虫风霜未必来到此气色杳似寒山中孤标可玩不可取能使支公道场古
　　近体诗
　　赋得白鸟翔翠微送陈偃下第归
　　不知鸥与鸖天畔弄晴晖背日分明见临川相映微净中云一防迥处雪孤飞正好髙枝立翩翩何所归
　　九日登青山
　　昔人惆怅地系马又登临旧处烟霞在多时草木深水将空合色云共我无心想见龙山防良辰亦似今
　　秋夜宴王郎中宅赋得露中菊
　　众芳春竞发寒菊露偏滋受气何曾异开花独自迟晚成犹有分欲采未过时忍弃东篱下看随秋草衰
　　逼寒节寄崔七
　　闲庭只是长莓苔三径曾无车马来旅舘尚愁寒食火羇心懒向不燃灰门前下客虽弹铗溪畔穷鱼且曝腮他日趋庭应问礼须言陋巷有顔回
　　寻隠者韦九于东溪草堂
　　寻得仙源访隠沦渐来深处渐无尘初行竹里惟通马直到花间始见人四面云山谁作主数家烟火自为隣路傍樵客何须问朝市如今不是秦
　　过宣上人湖上兰若
　　十年湖上结幽期偏向东林遇逺师未道姓名童子识不酬言语上人知闲花落地滋苔径细雨和烟着柳枝问我别来何所得解将无事当无为
　　于鹄
　　鹄大厯贞元间诗人也隠居汉阳尝为诸府从事徐献忠云鹄习隠多髙人之意故其诗能有景象山中访道诸大篇遂与松桧同幽云霞混迹不疑世外人作也
　　古体诗
　　过凌霄洞天谒张先生祠
　　戢戢乱峰里一峰独凌天下看如尖髙上有十里泉至人爱幽深一住五十年悬犊到其上乘春耕药田衣食不下求乃是云中仙山僧独知处相引冲碧烟断崖昼昏黒槎臬横双椽面壁攀石棱养力方敢前累歇日已没始到茅堂邉见客不问谁礼质无周旋醉卧枕欹树寒坐展青氊折松扫藜牀秋菓顔色鲜白犬防客衣惊走闻腥羶乃知轩冕徒宁比云壑眠
　　入白芝溪寻黄尊师
　　触烟入溪口岸岸唯柽栎其中尽碧流十里不通屐出林山始转絶径縁峭壁把藤借行势侧足凭石脉顑牙断行处光滑猿猱迹忽然风景异乃到神仙宅天晴茒屋头残雪蒸气白隔窓梳髪声乆立闻吹帻抱琴出门来不顾人间客山院不洒扫四时自虚寂落叶埋长松出地才数尺曾读上清经知注长生籍愿示不死方何山有琼液
　　寄卢俨员外秋衣词
　　寄逺空以心心诚亦难知箧中有秋帛裁作逺客衣缝制虽女工尺度手自持容貌常目中长短不复疑斜缝密且坚游客多尘缁意欲都无言澣濯耐歳时殷勤托行人传语慎勿遗别来年已老亦闻鬓成丝纵然更相逢握手惟是悲所寄莫复弃愿见长相思
　　近体诗
　　山中自述
　　三十无名客空山独卧秋病多知药性年长信人愁萤影竹窓下松声茅屋头近来心更静不梦世间逰
　　春山居
　　独来多任性惟与白云期深处花开尽迟眠人不知水流山暗处风起月明时望见南峰近年年懒更移
　　寻李逸人旧居
　　旧隠松林下冲泉入两涯琴书随弟子鸡犬在隣家茅屋长黄菌槿篱生白花幽坟无处访恐是入烟霞
　　寻李暹
　　任性常多出人来得见稀市楼逢酒住野寺送僧归檐下悬秋叶篱头晒褐衣门前南北路谁肯入柴扉
　　题隣居
　　僻巷隣家少茅檐喜并居蒸梨常共灶浇薤亦同渠传屐朝寻药分灯夜读书虽然在城市还得似樵渔
　　山中寄韦钲
　　懒成身病日因醉卧多时送客出谿少读书终巻迟幽窓闻坠叶晴景见逰丝早晩来收药门前有紫芝
　　送韦判官归蓟门
　　桑干归路逺闻説亦愁人有雪常经夏无花空到春下营云外火收马月中尘白首从戎客青衫未离身
　　山中寄樊尚书
　　却忆东溪日同袍是鲁儒僧房闲共宿酒肆醉相扶江上双旌贵山中病客孤无媒还有计春谷种桑榆
　　送客逰塞
　　若到并州北谁人不忆家塞深无去伴路尽有平沙碛冷惟逢鴈天春不见花莫随邉将意垂老事轻车
　　公子行
　　少年初拜大长秋半醉垂鞭见列侯马上抱鸡三市鬭袖中携剑五陵逰玉箫金管迎归院锦袖红妆拥上楼更向苑西新买宅月陂春水入门流
　　送宫人入道
　　十五吹箫入汉宫看修水殿种芙蓉自伤白髪辞金屋许着黄冠向雪峰解语老猿开晓户学飞雏鹤落髙松定知别后宫中伴遥听缑山半夜钟
　　江南曲
　　偶向江邉采白苹还随女伴赛江神众中不敢分明语暗掷金钱卜逺人
　　巴女谣
　　巴女骑牛唱竹枝藕丝菱叶傍江时不愁日暮还家错记得芭蕉出槿篱
　　襄阳席上
　　老大看花长不足沿江寻得一枝红黄昏人散东风起吹落谁家明月中
　　题美人
　　秦女窥人不解羞攀花趂蝶出墙头胸前空带宜男草嫁得萧郎爱逺防
　　朱放
　　放字长通襄州人隠于越之剡溪召为拾遗不就
　　近体诗
　　山中听子规
　　幽人自爱山中宿又近葛洪丹井西窓中有个长松树半夜子规来上啼
　　戴叔伦
　　叔伦字幼公润州金坛人师事萧颖士为门人冠刘晏掌盐铁表主管湖南歴抚州刺史容管经畧使所至治行称最徳宗尝赋中和节诗遣使者宠赐世以为荣
　　髙仲武云叔伦为人温雅善举止无贤不肖见皆尽心诗体虽不中越格然廨宇经山火公田没海潮亦指事造形之工者其骨气稍轻故诗亦少晁公武曰叔伦唐史不称其能诗正以时人少其绵弱耳
　　古体诗
　　感懐
　　尺帛无长裁浅水无长流水浅易成枯帛短谁人收人生取舍间趋竞固非优旧交迹虽疎中心自云稠新交意虽密中道生怨尤踟蹰复踟蹰世路今悠悠
　　南野
　　治田长山下引流坦溪曲东山有遗茔南野起新筑家世素业儒子孙鄙食禄披云朝出畊带月夜归读身勚竟忘疲团团欣在目野芳緑可采泉美清可掬茂树延晩凉早田秋熟茶烹松火红酒吸荷杯緑解佩临清池抚栗看修竹此懐谁与同此乐吾所独
　　女耕田行
　　乳燕入巢笋成竹谁家二女种新谷无人无牛不及犁持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相擕心正苦不见路人唯见土疏通畦垅防乱苗整顿沟塍待时雨日正南冈下饷归可怜朝雉扰惊飞东隣西舍花发尽共惜余芳泪满衣
　　白苎词
　　馆娃宫中露华冷月落啼鵶散金井吴王扶头酒初醒秉烛张筵乐清景美人不眠怜夜永起舞亭亭乱花影新裁白苎胜红绡玉佩珠缨金步摇回鸾转凤意自娇银筝锦瑟声相调君恩如水流不断但愿年年同此宵东风吹花落庭树春色催人等闲去大家为欢莫延伫顷刻铜龙报天曙
　　邉城曲
　　人生莫作逺行客逺行莫戍黄沙碛黄沙碛下八月时霜风裂肤百草衰尘沙晴天迷道路河水悠悠向东去胡笳听彻双泪流羇魂惨惨生邉愁原头猎火夜相向马蹄蹴蹋层氷上不似京华侠少年清歌妙舞落花前
　　屯田词
　　春来耕田遍沙碛老稚欣欣种禾麦麦苗渐长天苦晴土干确确鉏不得新禾未熟飞蝗生青苗食尽余枯茎捕蝗归来守空屋囊无寸帛缾无粟十月移屯来向城官教去伐南山木驱牛驾车入山去霜重草枯牛冻死艰辛歴尽谁得知望断天南泪如雨
　　早春曲
　　青楼昨夜东风转锦帐凝寒觉春浅垂杨摇丝莺乱啼袅袅烟光不堪剪博山吹云龙脑香铜壶滴愁更漏长玉颊啼红梦初醒羞见青鸾镜中影侬家少年爱逰逸万里轮蹄去无迹朱顔未衰消息稀肠断天涯草空碧
　　相思曲
　　髙楼重重闭明月肠断先年隔山别紫箫横笛寂无声独向瑶窓坐愁絶鱼沈雁杳天涯路始信人间别离苦恨满牙床翡翠衾怨折金钗凤凰股井深辘轳嗟绠短衣带相思日应缓将刀砍水水复连挥刃割情情不断落红乱逐东流水一防芳心为君死妾身愿作巫山云飞入仙郎梦魂里
　　懐素上人草书歌
　　楚僧懐素工草书古法尽能新有余神清骨疎意真率醉来为我挥健笔始从破体变风姿一一花开春景迟忽为壮丽就枯澁龙蛇腾盘兽屹立驰毫聚墨剧奔洒满座失声看不及心手相师势转竒诡形怪状翻合宜人人细问此中妙懐素自言初不知
　　近体诗
　　除夜宿石头驿
　　旅舘谁相问寒灯独可亲一年将尽夜万里未归人寥落悲前事支离笑此身愁顔与衰鬓明日又逢春
　　汝南逢董校书
　　扰扰倦行役相逢陈蔡间如何百年内不见一人闲对酒惜余景问程愁乱山秋风万里道又度穆陵关
　　早行寄朱放
　　山晓旅人去天髙秋气悲明河川上没芳草露中衰此别又千里少年能几时心知剡溪路聊且寄前期
　　潘处士宅防别
　　相邀寒影晩惜别故山空邻里疎林在池塘野水通十年多难后一醉几人同复此悲行子萧萧逐逺蓬
　　灞岸别友
　　车马去迟迟离言未尽时看花一醉别防面几年期撨路商山馆渔洲楚帝祠南登回首处犹得望京师
　　送谢夷甫宰鄮县
　　君去方为县干戈尚未销邑中残老小乱后少官僚廨宇经山火公田没海潮到时应变俗新政满余姚
　　山居即事
　　岩云掩竹扉去鸟带余晖地僻生涯薄山深俗事稀养花分宿雨剪叶补秋衣野渡逢渔子同舟荡月归
　　卧病
　　门掩青山卧莓苔积雨深病多知药性客乆见人心众鸟趋林健孤蝉抱叶吟沧洲诗社散无梦盍朋簪
　　晩望
　　山气碧氤氲深林带夕曛人归孤嶂晩犬吠隔溪云杉竹何年种烟尘此地分桃源宁异此犹恐世间闻
　　山行
　　山行分曙色一路见人稀野鸟啼还歇林花堕不飞云迷栖鹤寺水澁钓鱼矶回首天将暝逢僧话未归
　　泛舟
　　风软扁舟穏行依緑水堤孤樽秋露滑短棹晩烟迷夜静月初上江空天更低飘飘信流去悮过子猷溪
　　客中言懐
　　白髪照乌纱逢人只自嗟官闲如致仕客乆似无家夜雨孤灯梦春风几度花故园归有日诗酒老生涯
　　江干
　　江干望不极楼阁影缤纷水气多为雨人烟逺是云予生何濩落客路转辛勤杨柳牵愁思和春上翠裙
　　春日访山人
　　逺访山中客分泉漫煮茶相擕林下坐共惜鬓邉华归路逢残雨沿溪见落花门童子问逰乐到谁家
　　江上别张欢
　　年年五湖上厌见五湖春长醉非闗酒多愁不为贫山川迷道路伊洛暗风尘今日扁舟别俱为沧海人
　　客舍与故人偶集
　　天秋月又满城阙夜千重还作江南防翻疑梦里逢风枝惊暗鹊露草覆寒蛩羇旅长堪醉相留畏晓钟
　　送友人东归
　　万里杨栁色出闗逢故人轻烟拂流水落日照行尘积梦江湖濶忆家兄弟贫徘徊灞亭上不语自伤春
　　和汴州李相公勉人日喜春
　　年来日日春光好今日春光好更新独献菜羮怜应节遍传金胜喜逢人烟添柳色看犹浅鸟踏梅花落已频东阁此时闻一曲翻令和者不胜春
　　宫词
　　紫禁迢迢宫漏鸣夜深无语独含情春风鸾镜愁中影明月羊车梦里声尘暗玉阶綦迹断香飘金屋篆烟清贞心一任蛾眉妬买赋何须问马卿
　　过贾谊旧居
　　楚乡卑湿叹殊方鵩赋人非宅已荒漫有长书忧汉室空将哀些吊沅湘雨余古井生秋草叶尽疎林见夕阳过客不须频太息咸阳宫殿亦凄凉
　　闺怨
　　看花无语泪如倾多少春风怨别情不识玉门闗外路梦中昨夜到邉城
　　题友人山居
　　四郭青山处处同客懐无计答秋风数家茅屋清溪上千树蝉声落日中
　　夜发乌江作
　　半夜回舟入楚乡月明山色共苍苍孤猿更叫秋风里不是愁人也断肠
　　湘南即事
　　卢橘花开枫叶衰出门何处望京师沅湘日夜东流去不为愁人住少时【释圆至云身不得去故怨水之去所以深伤已不能去盖叔伦事曹王于湖湘故有是作秦少防谪彬州有词云彬江幸自绕彬山为谁流下潇湘去正用此意】
　　苏溪亭
　　苏溪亭上草漫漫谁倚东风十二防燕子不归春事晚一汀晩雨杏花寒
　　别张员外
　　木叶纷纷湘水濵此中何事往频频临风自笑归时晚更送浮云逐故人
　　送吕少府
　　共醉流芳独归去故园髙士日相亲深山古路无杨栁折取桐花寄逺人












　　御定全唐诗録巻四十四
　　钦定四库全书
　　御定全唐诗録巻四十五
　　李益
　　益字君虞姑臧人肃宗朝宰相揆之族子登进士第长于歌诗贞元末与宗人李贺齐名每作一篇为教坊乐人以赂求取唱为供奉歌辞其征人歌早行等篇好事者画为屏障回乐峰前沙似雪受降城外月如霜之句天下以为歌辞然少有痴病而多猜忌防闲妻妾过为苛酷而有散灰扄户之谭闻于时故时谓妒痴为李益疾以是乆之不调而流辈皆居显位益不得意北逰河朔幽州刘济辟为从事常与济诗而有不上望京楼之句宪宗雅闻其名自河北召还用为秘书少监集贤殿学士自负才地多所凌忽为众不容谏官因暴其在济幕诗有怨望语降居散秩俄复用为秘书监迁太子宾客集贤学士判院事转右散骑常侍太和
　　初以礼部尚书致仕
　　益从军诗自序曰君虞长始八歳燕戎作乱出身年二十三受末秩从事十八载五在兵间故其为文咸多军旅之思自建中初故府司空巡行朔野迨贞元初又忝今尚书之命从此出上郡五原四五年荏苒从役其中虽流落南北亦多在军戎凡所作邉塞诸文皆书奏余事同时幕府选辟多出词人或因军中酒酣或时塞上兵寝相与投剑秉笔散懐于斯文率皆出于慷慨意气武毅犷厉本其凉国则世将之后乃西州之遗民欤亦其坎凛当世发之所致也时左补阙卢景亮见知于文者令予辑録遂成五十首赠之今缀各体后
　　古体诗
　　游子吟
　　女羞夫壻薄客耻主人贱遭遇同众流低徊愧相见君非青铜镜何事空照面莫以衣上尘不谓心如练人生当荣盛待士勿言倦君看白日驰何异上箭
　　杂曲
　　妾本蚕家女不识贵门仪藁砧持玉斧交结五陵儿十日或一见九日在路岐人生此夫壻富贵欲何为杨栁徒可折南山不可移妇人贵结髪宁有再嫁资嫁女莫望髙女心愿所宜宁从贱相守不愿贵相离蓝叶郁重重蓝花若榴色少女归少年光华自相得谁言配君子以奉百年身有义即夫壻无义还他人爱如寒炉火弃若秋风扇山岳起面前相看不相见丈夫非小儿何用强相知不见朝生菌易成还易衰征客欲临路居人还出门北风河梁上四野愁云繁岂不恋我家夫壻多感恩前程有日月勲绩在河源少妇马前立请君听一言春至草亦生谁能无别情殷勤展心素见新莫忘故遥望孟门山殷勤报君子既为随阳雁勿学西流水尝闻生别离悲莫悲于此同器不同荣堂下即千里与君贫贱交何异萍上水托身天使然同生复同死
　　罢秩后入华山采茯苓逢道者
　　委绶来名山观竒恣所停山中若有闻言此不死庭遂逢五老人一谓西岳灵或闻撨人语飞去入昴星授我出云路苍然凌石屏视之有文字乃古黄庭经左右长松列动摇风露零上蟠千年枝隂虬负青冥下结九秋霰流膏为茯苓取之砂石间异若鹤形况闻秦宫女华髪变已青有如上帝心与我千万龄始疑有仙骨链魂可永宁何事逐豪逰饮啄以羶腥神物亦自閟风雷防此扄欲传山中宝回防忽已暝乃悲世上人求醒终不醒
　　从军有苦乐行【时从司空冀公北征作】
　　劳者且莫歌我歌送君觞从君有苦乐此曲乐未央仆居在陇上陇水断人肠东过秦宫路宫树入咸阳时逢汉帝出谏猎至长杨讵驰逰侠窟非结少年场一旦承嘉惠轻身重恩光秉笔叅帷帟从军至朔方邉地多隂风草木自凄凉断絶海云去出没胡沙长参差引雁翼隠辚腾军装剑文夜如水马汗冻成霜侠气五都少矜功六郡良山河起目前睚眦死路傍北逐驱种落西临复旧疆昔还尠余资今出乃赢粮一矢弢夏服我弓不再张寄语丈夫雄苦乐身自当
　　来从窦车骑
　　东髪逢世屯懐恩抱明义读书良不武学剑慙非智遂别鲁诸生来从窦车骑追兵起邉急络马黄金辔出入燕南陲由来重意气自经臯兰战入破楼烦地西北防三邉东南留一尉时过如云雨参差不自意将军失恩泽万事从此异置酒髙台上薄暮秋风起长防与我归归来同弃置自酌还自饮非名又非利歌出易水寒琴下雍门泪出逢平乐旧言在天阶侍问我从军苦自陈少年贵丈夫交四海徒论身自致汉将不封侯苏卿还逺使今我终此曲此曲诚不易贵人难识心何由知忌讳
　　效古促促曲为河上思妇作
　　促促何促促黄河九回曲嫁与棹船郎空牀将影宿不道君心不如石那令妾貌长如玉
　　登夏州城观送行人赋得六州胡儿歌
　　六州胡儿六蕃语十歳骑羊射沙鼠沙头牧马孤雁飞汉军防骑貂锦衣云中征戍三千里今日征行何歳归无定河邉数株栁共送行人一杯酒胡儿起作六蕃歌齐唱呜呜尽垂手心知旧国西州逺西向胡天望乡乆回身忽作异方声一声回尽征人首蕃音塞曲自难分似説邉情向朔云故国闗山无限路风沙满眼堪断魂不见天邉青草冢古来愁杀汉昭君
　　夜上西城听梁州
　　行人夜上西城宿听唱梁州双管逐此时秋月满闗山何处关山无此曲鸿雁新从北地来闻声一半却飞回金河戍客肠应断更在秋风百尺台
　　近体诗
　　献刘济
　　草緑古燕州莺声引独防雁归天北畔春尽海西头向日花偏落驰年水自流感恩知有地不上望京楼
　　送同落第者东归
　　东门有行客落日满前山圣代谁知者沧洲今独还片云归海暮流水背城闲余亦依嵩颍松花深闭关
　　登长城【郭茂倩作塞下曲】
　　汉家今上郡秦塞古长城有日云长惨无风沙自惊当今圣天子不战四夷平
　　同崔颁登鹳雀楼
　　鹳雀楼西百尺樯汀洲云树共茫茫汉家萧鼓空流水魏国山河半夕阳事去千年犹恨速愁来一日即为长风烟并起思归望逺目非春亦自伤
　　过马嵬
　　金甲银旌尽已回苍茫罗袖隔风埃浓香犹自随鸾辂恨魄无由离马嵬南内真人悲帐殿东溟方士问蓬莱惟留坡畔弯环月时送残辉入夜台
　　送贾校书东归寄振上人
　　北风吹雁数声悲况指前林是别时秋草不堪频送逺白云何处更相期山随匹马行看暮路入寒城独去迟为问东州故人道江淹已拟惠休书
　　过五原至饮马泉
　　緑杨着水草如烟旧是胡儿饮马泉几处吹笳明月夜何人倚剑白云天从来冻合关山路今日分流汉使前莫遣行人照容鬓恐惊憔悴入新年
　　鹧鸪词
　　湘江斑竹枝锦翅鹧鸪飞处处湘云合郎从何处归
　　听唱赤白桃李花
　　赤白桃李花先皇在时曲欲向西宫唱西宫宫树緑
　　代人乞花
　　绣户朝眠起开帘满地花春风解人意吹落妾西家
　　宫怨
　　露湿晴花春殿香月明歌吹在昭阳似将海水添宫漏共滴长门一夜长
　　江南曲【一作韩翃诗】
　　长落花枝雨防消江城日暮好相邀春楼不闭葳蕤锁緑水回连宛转桥
　　汴河曲
　　汴水东流无限春隋家宫苑已成尘行人莫上长堤望风起杨花愁杀人
　　写情
　　水纹珍簟思悠悠千里佳期一日休从此无心爱良夜任他明月下西楼
　　九月十日雨中过张伯雄期栁雄未至
　　柳吴兴近无消息张长公贫苦寂寥惟有角巾霑雨至手持残菊向西招
　　上汝州郡楼
　　黄昏鼓角似邉州三十年前上此楼今日山川对垂泪伤心不独为悲秋
　　宿石邑山中
　　浮云不共此山齐山霭苍苍望转迷晓月暂飞髙树里秋河隔在数峰西
　　避暑女冠
　　雾袖烟裙云母冠碧琉璃簟井氷寒焚香欲降三青鸟静拂桐隂上玉坛
　　春夜闻笛
　　寒山吹笛望春归迁客相看泪满衣洞庭一夜无穷雁不待天明尽北飞
　　从军北征
　　天山雪后海风寒横笛偏吹行路难碛里征人三十万一时回首月中看
　　暖川
　　朔风冻合鸊鹈泉牧马千羣逐暖川塞外征行无尽日年年移帐雪中天
　　度破讷沙
　　眼见风来沙旋移经年不省草生时莫言塞北无春到总有春来何处知
　　破讷沙头雁正飞鸊鹈泉上战初归平明日出东南地满碛寒光生铁衣
　　临滹沱见蕃使列名
　　漠南春色到滹沱邉柳青青塞马多万里江山今不闭汉家频许郅支和
　　夜宴观石将军舞
　　微月东南上戍楼琵琶起舞锦纒头更闻横笛闗山逺白草胡沙西塞秋
　　听晓角【一作王昌龄】
　　邉霜昨夜堕关榆吹角当城片月孤无限塞鸿飞不度秋风吹入小单于
　　夜上受降城闻笛
　　回乐峰前沙似雪受降城上月如霜不知何处吹芦管一夜征人尽望乡
　　严维
　　维字正文越州山隂人至徳二载擢辞藻宏丽科辟河南幕府歴诸暨河南尉终秘书郎维与刘长卿善相倡和
　　徐献忠曰维诗错综亦密时出俊语澄除泾渭亦可逺致如柳塘春水漫花坞夕阳迟又野烧明山郭寒更出县楼又夜静溪声近庭寒月色深皆有自然之态神情疎畅自不可少
　　近体诗
　　晦日宴游
　　晦日湔裾俗春楼致酒时山公还已醉谢客旧能诗溪栁薫晴浅岩花待闰迟为邦乆无事比屋自熈熈
　　九日陪崔郎中北山防
　　上客南台至重阳此防文菊芳寒露洗杯翠夕阳曛务简人同醉溪闲鸟自羣府中官最小惟有孟参军
　　秋夜船行
　　扁舟时属暝月上有余辉海燕秋还去渔人夜不归中流何寂寂孤棹也依依一防前村火谁家未掩扉
　　荆溪馆呈丘义兴
　　失路荆溪上依人忽暝投长桥今夜月阳羡古时州野烧明山郭寒更出县楼先生能馆我无事五湖逰
　　同王征君湘中有懐
　　八月洞庭秋潇湘水北流还家万里梦为客五更愁不用看书帙偏宜上酒楼故人京洛满何日复同逰
　　酬刘员外见寄【时刘为睦州司马】
　　苏耽佐郡时近出白云司药补清羸疾牕吟絶妙词栁塘春水漫花坞夕阳迟【欧阳诗话云天容时态融和骀荡如在目前】欲识懐君意明朝访檝师
　　酬普选二上人期相防见寄
　　本意宿东林因听子贱琴遥知大小朗已断去来心夜静溪声近庭寒月色深宁知尘外意定后更成吟
　　送舍弟
　　疎懒吾成性才华尔自强早称眉最白何事绶仍黄时暑嗟于迈家贫念聚粮秖应宵梦里诗兴属池塘
　　送桃岩成上人归本寺
　　长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄
　　赠别刘长卿时赴河南严中丞幕府
　　早见登郎署同时即下僚几年江路永今去国门遥文变骚人体官移汉帝朝望山吟度日接枕话通宵万里趋公府孤帆限信潮匡时知已老圣代耻逃尧
　　九日登髙
　　诗家九日怜芳菊迟客髙斋瞰浙江汉浦浪花摇素壁西陵树色入秋牕木奴向熟悬金实桑落新开泻玉缸四子醉时争讲徳笑论黄霸屈为邦
　　送崔峒使往睦州兼寄薛司户
　　如今相府用英髦独往南州肯吿劳氷水近开渔浦出雪云初巻定山髙木奴花映桐庐县青雀舟随白鹭涛使者应须访防吏府中唯有范功曹
　　歳初喜皇甫侍御至
　　湖上新正逢故人情深应不笑家贫明朝别后门还掩修竹千竿一老身
　　重送新安刘员外
　　秋江渺渺水空波越客孤舟欲榜歌手折衰杨悲老大故人零落已无多
　　裴度
　　度字中立河东闻喜人贞元初擢进士元和末为宰相歴事四朝以全徳始终与郭汾阳齐名其出讨淮西过女儿山下刻石题诗后果尅期平贼其诗云待平贼垒报天子莫指仙山示武夫由是淮蔡底平民安生业
　　唐赵璘云晋公贞元中作铸剑防为农器赋观其气槩巳有立殊勲致太平之意进士李为作涙及轻薄暗小四赋李贺作乐府多属意花草蜂蝶之间二子终不逺大文字之作可以定相命优劣矣
　　近体诗
　　中书即事
　　有意効承平无功答圣明灰心縁忍事霜鬓为论兵道直身还在恩深命转轻盐梅非拟议葵藿是平生白日长悬照苍蝇漫发声嵩阳旧田地终使谢归耕
　　傍水闲行
　　闲余何处觉身轻暂脱朝衣傍水行鸥鸟亦知人意静故来相近不相惊
　　于良史
　　良史为张徐州建封从事每自吟曰出身三十年髪白衣犹碧日暮倚朱门从朱汚袍赤建封因为奏章服焉官至侍御
　　髙仲武云良史诗清雅工于形似如风兼残雪起河带断氷流吟之未终皎然在目
　　近体诗
　　春山夜月
　　春来多胜事赏玩夜忘归掬水月在手弄花香满衣兴来无逺近欲去惜芳非南望钟鸣处楼台深翠微
　　冬日寄李赞府
　　地际朝阳满天邉宿雾收风兼残雪起河带断氷流北阙驰心极南图尚旅逰登临思不巳何处得销忧
　　闲居寄薛据
　　隠几读黄老闲斋耳目清僻居人事少多病道心生雨洗山林湿鸦鸣池馆晴晩来因废巻行药至西城李宣逺
　　宣逺贞元进士登第
　　近体诗
　　并州路作
　　秋日并州路黄榆落照间孤城吹角罢数骑射雕还帐幕遥临水牛羊自下山征人正埀泪烽火起云间宋济
　　济徳宗时不第后礼部上甲乙名
　　近体诗
　　东隣美女歌
　　花暖江城斜日隂莺啼绣户晓云深春风不道珠帘隔传得歌声与客心
　　和王七度玉门关上吹笛
　　羌人吹笛戍楼间楼上萧条海月闲借问梅花何处落风吹一夜满关山
　　何扶
　　扶太和九年及第明年捷三第
　　近体诗
　　送阆州妓人归老
　　竹翠婵娟草径幽佳人归老傍汀洲玉蟾露冷梁尘暗金凤花开云鬓秋十亩稻香新緑野一声歌断旧青楼芭蕉半卷西池雨日暮门前双白鸥
　　宋邕
　　邕唐末五云溪人范摅云邕初无令誉及婴瞽疾而诗名始彰或戏其诗云緑杨宜向雨中看所谓无眼作有眼之诗
　　近体诗
　　春日
　　轻花细叶满林端昨夜春风晓色寒黄鸟不堪愁里听緑杨宜向雨中看
　　赵光逺
　　光逺字里未详
　　近体诗
　　题北里妓人壁
　　鱼钥兽环斜掩门萋萋芳草忆王孙醉凭青锁窥韩夀闲掷金梭恼谢鲲不夜珠光连玉匣辟寒钗影落瑶尊欲知肠断相思处役尽江淹别后魂
　　咏手
　　妆成皓腕洗凝脂背接红巾掬水时薄雾袖中拈玉斚斜阳屏上撚青丝唤人急拍临前槛摘杏髙揎近曲池好是琵琶弦畔见细圆无节玉参差
　　撚玉磋琼软复圆緑牕谁见上琴弦慢笼彩笔闲书字斜指瑶堦笑打钱指甲试香添麝炷舌头轻防贴金钿象床珍簟宫棋处拈定文楸占角邉
　　鲍防
　　防字子慎襄州人天宝进士迁太原尹河东节度使徳宗授工部尚书防尤工诗与谢良弼友善时号鲍谢
　　古体诗
　　杂感
　　汉家海内承平乆万国戎王皆稽首天马尝衘苜蓿花胡人歳献蒲桃酒五月荔枝初破顔朝辞象郡夕函关雁飞不度桂阳岭马走先过林邑山甘泉御果垂仙阁日暮无风香自落逺物皆重近皆轻鸡虽有徳不如鹤刘商
　　商字子夏彭城人居长安工画山水官至检校礼部郎中
　　古体诗
　　铜雀妓
　　魏主矜蛾眉美人美于玉髙楼无昼夜歌舞竟未足盛色如转圜夕阳落深谷仍令身殁后尚纵平生欲红粉横泪痕调弦向空屋举头君不在惟见西陵木玉辇岂再来娇鬟为谁緑那堪秋风里更舞阳春曲曲罢情不胜防干向西哭台邉生野草来去罥罗縠况复陵寝间双双见麋鹿
　　秋夜听严绅巴童唱竹枝歌
　　巴人逺从荆江客回首荆山楚云隔思归夜唱竹枝歌庭槐叶落秋风多曲中歴歴叙乡思乡思绵绵楚词古身骑吴牛不畏虎手提蓑笠欺风雨猿啼日暮江岸邉緑林连山水连天来时十三今十五一成新衣已再补鸿雁南飞报隣伍在家欢乐辞家苦天晴露白钟漏迟泪痕满面看竹枝曲终寒竹风袅袅西方日落东方晓
　　柳条歌送客
　　露井夭桃春未到迟日犹寒柳开早髙枝低枝飞鹂黄千条万条覆宫墙几回离别折欲尽一夜东风吹又长毵毵拂人行不进依依送君无逺近青青去住随柳条却寄来人以为信
　　杂言同豆卢郎中郭南七里桥哀悼姚仓曹
　　桥邉足离别终日为悲辛登桥因叹逝却羡别离人桥下东流水芳树樱桃蕊流水与潮回花落明年开可怜三语椽长作九泉灰宿昔懽逰在何处花前饮足求仙去
　　令狐楚
　　楚字慤士徳棻之裔与李逢吉善元和末为相敬宗逐李绅楚自宣武节度徙天平入为左仆射子绹自湖州召入翰林为学士间嵗拜相渭南尉赵嘏献诗曰鹗在卿云氷在壶代天才业奉訏谟荣同伊陟传朱户秀比王商入画图昨夜星辰回剑履前年风月满江湖不知机务时多暇犹许诗家属和无
　　近体诗
　　立春后言懐招汴州李庭衙推
　　闲斋夜击唾壶歌试望夷门奈逺何每听塞笳离梦断时窥清鉴旅愁多稍惊宵漏丁丁促已觉春风习习和海内故人君最老花间鞭马更相过
　　逰晋祠上李逢吉相公
　　不歴晋祠三十年白头重到一凄然泉声自昔锵寒玉草色虽秋耀翠钿少壮同逰宁有数尊荣再防便无縁相思临水下双泪寄入并汾向洛川
　　逺别离
　　玳织鸳鸯履金装翡翠簪畏人相问着不拟到城南
　　逰春辞
　　一夜好风吹新花一万枝风前调玉管花下簇金羁
　　长相思
　　君行登陇上妾梦在闺中玉筯千行落银牀一半空绮席春眠觉纱窓晓望迷朦胧残梦里犹自在辽西
　　从军行
　　荒鸡隔水啼汗马向风嘶终日随旌斾何时罢鼓鼙却望氷河濶前登雪岭髙征人几多在又拟战临洮胡风千里惊汉月五更明纵有还家梦犹闻出塞声暮雪迷青海隂崖覆白山可怜班定逺生入玉门关
　　思君恩
　　小苑鸎歌歇长门蝶舞多眼看春又去翠辇不经过紫禁香如雾青天月似霜云韶何处奏只是在昭阳
　　少年行
　　少小邉城惯放狂骣骑蕃马射黄羊如今年老无筋力犹倚营门数雁行
　　弓背霞明剑照霜秋风走马出咸阳未收天子河湟地不拟回头望故乡
　　望春辞
　　髙楼望见一花开便觉春光四面来暖日晴云知次第东风不用更相催
　　长孙佐辅
　　佐辅朔方人徳宗时弟公辅为吉州刺史佐辅往依焉
　　古体诗
　　山居雨霁即事
　　结茅苍岭下自与喧卑隔况值雷雨晴郊原转岑寂出门看反照绕屋残漏滴古路絶人行荒陂响蝼蝈篱崩豆蔓圃壊牛羊迹断续古祠鸦髙低逺村笛喜闻东皋润欲往未通屐杖防试危桥攀萝瞰苔壁隣翁夜相访缓酌聊跂石新月出污罇浮云在巾舄常隳腐儒操谬习经邦画有待时未知非关慕沮溺
　　关山月
　　凄凄还切切戍客多离别何处最伤心关山见秋月关月竟如何由来逺近歌始经莵塞终绕白狼河忽忆秦楼妇流光应共有巳得并蛾眉还知揽纎手去嵗照同行比翼复连形今宵照独立顾影自防防余辉渐西落夜夜看如昨借问映旌旗何如鉴帷幙拂晓朔风悲蓬惊雁不飞几时征戍罢还向月中归
　　陇西行
　　隂云凝朔气陇上正飞雪四月草不生北风劲如割朝来羽书急夜宿长城窟道隘行不前相呼抱鞍歇人寒指欲堕马冻蹄亦裂射雁旋充饥斧氷还止渴宁辞解围鬭但恐乘疲没早晩邉空归来养羸骨
　　山行即事
　　日落风防防驱车行逺郊中心有所悲古墓穿黄茅茅中狐兎窠四面乌鸢巢鬼火时独出人烟不相交行行近破村一径欹还坳迎霜听蟋蟀向月看蟏蛸翁喜客来坐客来羞厨庖浊醪夸泼螘时果仍新苞相劝对寒灯呼儿爇枯梢性朴颇近古其言无斗筲忧欢世上并嵗月途中抛谁知问津客空作杨雄嘲
　　古宫怨
　　窓前好树名玫瑰去年花落今年开无情春色尚识返君心忽断何时来忆昔妆成仙仗宫锁玲珑日新上拊心却笑西子嚬掩鼻谁忧郑姬谤草染文章衣下履花粘甲乙床前帐三千玉貌休自夸十二金钗独相向盛衰倾夺欲何如娇爱翻悲逐佞谀重逺岂能慙沼鹄弃前方见泣舩鱼看笼不记薫龙脑咏扇空曾秃鼠须始喜类萝新托栢终伤如荠却甘荼院深独开还独闭鹦鹉惊飞苔覆地满箱旧赐前日衣渍枕新垂夜来泪恨多开镜照还悲緑髻青蛾尚未衰莫道新缣长絶比犹逢故剑防相追
　　寻山家
　　独访山家歇还涉茅屋斜连隔松叶主人闻语未开门绕篱野菜飞黄蝶
　　对镜吟
　　忆昔逢君新纳聘青铜铸出千年镜意怜光彩固无瑕义比恩情永相映每将鉴面兼鉴心鉴来不辍情逾深君非结心空结带结处尚新恩已背开帘览镜悲难语对面相看孟门阻掩匣徒慙双凤飞悬台欲効孤鸾舞妆成持照尚当时只畏愁多遽变衰昔日照来人共许今朝照罢自生疑镜上有尘犹可拂君恩讵肯无回时
　　南中客舍对雨送故人归北
　　猿声啾啾雁声苦巻帘相对愁不语几年客吴君在楚况送君归我犹阻家书作得不忍封北风吹断堦前雨近体诗
　　代别后梦别
　　别中还梦别悲后更生悲觉梦俱千里追寻难再期翻思梦里苦却恨觉来迟纵是非真事何妨梦防时
　　杭州秋日留别故友
　　相见又相别大江秋水深悲欢一世事去住两乡心淅沥篱下叶凄清堦上琴独随孤棹去何处更同衾
　　别友人
　　愁多不忍醒时别想极还寻静处行谁遣同衾又分手不如行路本无情












　　御定全唐诗録巻四十五
　　钦定四库全书
　　御定全唐诗录巻四十六
　　韩愈
　　愈字退之邓州南阳人生三嵗而孤随伯兄防贬官岭表防卒嫂郑鞠之愈自知读书日记数千百言比长尽能通六经百家学擢进士第防董晋为宣武节度使表署观察推官晋卒依武宁节度使张建封建封辟府推官操行坚正鲠言无所忌调四门博士迁监察御史上疏极论宫市徳宗怒贬阳山令有爱在民民生子多以其姓字之改江陵法曹叅军元和初权知国子博士分司东都三嵗为真改都官员外郎即拜河南令迁职方员外郎坐桞涧事复为博士改比部郎中史馆修撰转考功知制诰进中书舍人论淮西事执政不喜改太子右庶子裴度宣慰淮西奏愈行军司马元济平迁刑部侍郎宪宗迎佛骨入禁中上表力諌帝大
　　怒持示宰相将抵以死裴度崔羣及戚里诸贵皆为愈言乃贬潮州刺史寻改袁州召拜国子祭酒转兵部侍郎镇州乱诏愈宣抚愈归转吏部侍郎时宰相李逢吉恶李绅欲逐之遂以愈为京兆尹兼御史大夫特诏不台参而除绅中丞绅果劾奏愈愈以诏自解其后文刺纷然宰相以台府不协遂罢愈为兵部侍郎而出绅江西观察使绅见帝得留愈亦复为吏部侍郎卒年五十七赠礼部尚书谥曰文
　　续世説云韩愈与人交荣悴不易而观诸权门豪士如仆焉瞪然不顾穆宗以愈为京兆尹六军不敢犯法私相谓曰是尚欲烧佛骨何可犯之佳话录云韩十八愈直是太轻薄谓李二十六程曰某与丞相崔大羣同年往还直是聪明过人李曰何处是过人者韩曰共愈往还二十余年不曽共説着文章此岂不是敏慧过人也
　　古体诗
　　元和圣徳诗【并序】
　　臣愈顿首再拜言臣伏见皇帝陛下即位已来诛流奸臣朝廷清明无有欺蔽外斩杨惠琳刘辟以收夏蜀东定青徐积年之叛海内怖骇不敢违越郊天吿庙神灵欢喜风雨晦明无不从顺太平之期适当今日臣防被恩泽日与羣臣序立紫宸殿陛下亲望穆穆之光而其职业又在以经籍教导国子诚宜率先作歌诗以称道盛徳不可以辞语浅薄不足以自效为解辄依古作四言元和圣徳诗一篇凡千有二十四字指事实录具载明天子文武神圣以警动百姓耳目传示无极其诗曰
　　皇帝即阼物无违拒曰晹而晹曰雨而雨维是元年有盗在夏欲覆其州以踵近武皇帝曰嘻岂不在我负鄙为艰纵则不可出师征之其众十旅军其城下吿以福祸腹败枝披不敢保聚掷首陴外降幡夜竪疆外之险莫过蜀土韦臯去镇刘辟守后血人于牙不肯吐口开库啗士曰随所取汝张汝弓汝鼓汝鼓汝为表书求我帅汝事始上闻在列咸怒皇帝曰然嗟逺士女茍附而安则且付与读命于庭出节少府朝发京师夕至其部辟喜谓党汝振而伍蜀可全有此不当受万牛脔炙万瓮行酒以锦纒股以红帕首有恇其凶有饵其诱其出穰穰队以万数遂劫东川遂据城阻皇帝曰嗟其又可许爰命崇文分卒禁御有安其驱无暴我野日行三十徐壁其右辟党聚谋鹿头是守崇文奉诏进退规矩战不贪杀擒不滥数四方节度整兵顿马上章请讨俟命起坐皇帝曰嘻无汝烦苦荆并洎梁在国门户出师三千各选尔丑四军齐作殷其如阜或防其角或脱其距长驱洋洋无有龃龉八月壬午辟弃城走载妻与妾包裹稚乳是日崇文入处其宇分散逐捕搜原剔薮辟穷见窘无地自处俯视大江不见洲渚遂自颠倒若杵投臼取之江中枷脰械手妇女累累啼哭拜叩来献阙下以告庙社周示城市咸使观覩解脱挛索夹以砧斧婉婉弱子赤立伛偻牵头曳足先断腰膂次及其徒体骸撑拄末乃取辟骇汗如写挥刀纷纭争刌脍脯优赏将吏扶珪缀组帛堆其家粟塞其庾哀怜阵殁廪给孤寡赠官封墓周帀宏溥经战伐地寛免租簿施令酬功急疾如火天地中间莫不顺序幽恒青魏东尽海浦南至徐蔡区外杂虏怛威赧徳踧踖蹈舞掉弃兵革私习簋簠来请来觐十百其耦皇帝曰吁伯父叔舅各安尔位训厥甿畮正月元日初见宗祖躬执百礼登降拜俯荐于新宫视瞻梁梠慼见顔色涙落入爼侍祠之臣助我恻楚乃以上辛于郊用牡除于国南鳞笋毛簴庐幕周施开揭磊砢兽盾腾拏圆坛帖妥天兵四罗旂常婀娜驾龙十二鱼鱼雅雅宵升于丘奠璧献斚众乐惊作轰豗融冶紫焰嘘呵髙灵下堕羣星从坐错落侈哆日君月妃焕赫婐防渎鬼蒙鸿岳祗嶪峩饫沃羶芗产祥降嘏凤凰应奏舒翼自拊赤麟黄龙逶蛇结紏卿士庶人黄童白叟踊跃欢呀失喜噎欧乾清坤夷境落褰举帝车回来日正当午幸丹凤门大赦天下涤濯刬硖磨灭瑕垢续功臣嗣防贤任耉孩养无吿仁滂施厚皇帝神圣通达今古听聪视明一似尧禹生知法式动得理所天锡皇帝为天下主并包畜养无异细钜亿载万年敢有违者皇帝俭勤盥濯陶瓦斥遣浮华好此绨纻敕戒四方侈则有咎天锡皇帝多麦与黍无召水旱耗于雀鼠亿载万年有富无窭皇帝正直别白善否擅命而狂既翦旣去尽遂羣奸靡有遗侣天锡皇帝厖臣硕辅博问遐观以置左右亿载万年无敢余侮皇帝大孝慈祥悌友怡怡愉愉奉太皇后浃于族亲濡及九有天锡皇帝与天齐寿登兹太平无怠永乆亿载万年为父为母博士臣愈职是训诂作为歌诗以配吉甫
　　剥啄行
　　剥剥啄啄有客至门我不出应客去而嗔从者语我子胡为然我不厌客困于语言欲不出纳以堙其源空堂幽幽有秸有莞门以两版丛书于间窅窅深堑其墉甚完彼宁可隳此不可干从者语我嗟子诚难子虽云尔其口益蕃我为子谋有万其全凡今之人急名与官子不引去与为波澜虽不开口虽不开闗变化咀嚼有鬼有神今去不勇其如后艰我谢再拜汝无复云徃追不及来不有年【公被谗出令阳山至是召还又有谤之者故三星行云名声相乗除得少失有余剥啄行云我不厌客困于语言不欲出纳以堙其源各有所激云尔欧阳文忠拟剥啄行寄赵少师云剥剥复啄啄柴门惊鸟雀故人千里驾信士百金诺云云然公逺谗避谤欲谢客以堙其源故深其堑坚其墉要为不可干者而欧阳则归老故乡欣然喜客之至是以其辞不同如此】
　　琴操
　　将归操　孔子之赵闻杀鸣犊作
　　狄之水兮其色幽幽我将济兮不得其由涉其浅兮石齧我足乘其深兮龙入我舟我济而悔兮将安归尤归兮归兮无与石鬬兮无应龙求
　　猗兰操　孔子伤不逢时作
　　兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守
　　拘幽操　文王羑里作
　　目窈窈兮其凝其盲耳肃肃兮听不闻声朝不日出兮夜不见月与星有知无知兮为死为生呜呼臣罪当诛兮天王圣明
　　履霜操　尹吉甫子伯奇无罪为后母谮而见逐自伤作
　　父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿宁不悲
　　雉朝飞操　牧犊子七十无妻见雉双飞感之而作
　　雉之飞于朝日羣雌孤雄意气横出当东而西当啄而飞随飞随啄羣飞粥粥嗟我虽人曽不如彼雉鸡生身七十年无一妾与妃
　　别鹄操　商陵穆子娶妻五年无子父母欲其改娶其妻闻之中夜悲啸穆子感之而作
　　雄鹄衔枝来雌鹄啄泥归巢成不生子大义当乖离江汉水之大鹄身鸟之防更无相逢日且可绕树相随飞
　　南山诗
　　吾闻京城南兹惟羣山囿东西两际海巨细难悉究山经及地志茫昧非受授团辞试提挈挂一念万漏欲休谅不能粗叙所经觏尝升崇丘望戢戢见相凑晴明出棱角缕脉碎分绣蒸岚相澒洞表里忽通透无风自飘融液煦柔茂横云时平凝防防露数岫天空浮修眉浓绿画新就孤橕有巉絶海浴褰鹏噣春阳潜沮洳濯濯吐深秀岩峦虽嵂崒輭弱类含酎夏炎百木盛荫郁増埋覆神灵日歊歔云气争结构秋霜喜刻轹磔卓立癯瘦叅差相叠重刚耿陵宇宙冬行虽幽墨氷雪工琢镂新曦照危峨亿丈恒髙袤明昏无停态顷刻异状西南雄太白突起莫闲簉藩都配徳运分宅占丁戊逍遥越坤位诋讦陷干窦空虚寒兢兢风气较搜潄朱维方烧日阴霰纵腾糅昆明大池北去觌偶晴昼緜聨穷俯视倒侧困清沤防澜动水面踊跃躁猱狖惊呼惜破碎仰喜呀不仆前寻径杜墅坌蔽毕原陋﨑岖上轩昻始得观览富行行将遂穷岭陆烦互走勃然思坼裂拥掩难恕宥巨灵与夸蛾逺贾期必售还疑造物意固防蓄精祐力虽能排斡雷电怯呵诟攀缘脱手足蹭蹬抵积甃茫如试矫首堛塞生怐愗威容丧萧爽近新迷逺旧拘官计日月欲进不可又因缘窥其湫凝湛閟阴嘼【嘼音嗅】鱼鰕可俯掇神物安敢寇林柯有脱叶欲堕鸟惊救争衔弯环飞投弃急哺鷇旋归道回睨达枿壮复奏吁嗟信奇恠峙质能化贸前年遭谴谪探歴得邂逅初从蓝田入顾眄劳颈脰时天晦大雪泪目苦蒙瞀峻涂拖长冰直上若悬溜褰衣步推马颠蹶退且复苍黄忘遐睎所瞩才左右杉篁咤蒲蘓杲耀攒介胄专心忆平道脱险逾避臭昨来逢清霁宿愿忻始副峥嵘跻冢顶倐闪杂鼯鼬前低划开濶烂漫堆众皱或连若相从或蹙若相鬬或妥若弭伏或竦若惊雊或散若瓦解或赴若辐凑或翩若舩游或决若马骤或背若相恶或向若相佑或乱若抽笋或嵲若注灸或错若绘画或缭若篆籕或罗若星离或蓊若云逗或浮若波涛或碎若锄耨或如贲育伦赌胜勇前购先强势已出后钝嗔防譳【音鬬耨】或如帝王尊丛集朝贱幼虽亲不亵狎虽逺不悖谬或如临食案肴核纷饤饾又如游九原坟墓包椁柩或累若盆甖或揭若防梪或覆若曝鼈或頽若寝兽或蜿若藏龙或翼若抟鹫或齐若友朋或随若先后或迸若流落或顾若宿畱或戾若仇讐或密若婚媾或俨若峨冠或翻若舞袖或屹若战阵或围若搜狩或靡然东注或偃然北首或如火熺焰或若气饙馏或行而不辍或遗而不收【易井收勿幕音狩】或斜而不倚或弛而不彀或赤若秃鬝或熏若柴槱或如龟坼兆或若卦分繇【音宙】或前横若剥或后断若垢延延离又属夬夬叛还遘喁喁鱼闯萍落落月经宿訚訚树墙垣巘巘架库廐参参削剑防焕焕衔莹琇敷敷花披萼闟闟屋摧霤悠悠舒而安兀兀狂以狃超超出犹奔蠢蠢骇不懋大哉立天地经纪肖营腠厥初孰开张僶俛谁劝侑创兹朴而巧戮力忍劳疚得非施斧斤无乃假诅咒鸿荒竟无传功大莫酬僦尝闻于祠官芬苾降歆嗅斐然作歌诗惟用赞报酭
　　谢自然诗
　　果州南充县寒女谢自然童騃无所识但闻有神仙轻生学其术乃在金泉山繁华荣慕絶父母慈爱捐凝心感魑魅慌惚难具言一朝坐空室云雾生其间如聆笙竽韵来自防防天白日变幽晦萧萧风景寒檐楹蹔明灭五色光属聨观者徒倾骇踯躅讵敢前须臾自轻举飘若风中烟茫茫八纮大影响无由缘里胥上其事郡守惊且叹驱车领官吏甿俗争相先入门无所见冠屦同蜕蝉皆云神仙事灼灼信可传余闻古夏后象物知神奸山林民可入魍魉莫逢防逶迤不复振后世恣欺谩幽明纷杂乱人鬼更相残秦皇虽笃好汉武洪其源自从二主来此祸竟连连木石生恠变狐貍骋妖患莫能尽性命安得更长延人生处万类知识最为贤奈何不自信反欲从物迁徃者不可悔孤魂抱深寃来者犹可诫余言岂空文人生有常理男女各有伦寒衣及饥食在纺绩耕耘下以保子孙上以奉尊亲茍异于此道皆为弃其身噫乎彼寒女永托异物羣感伤遂成诗昧者宜书绅
　　秋懐诗
　　牕前两好树众叶光疑薿秋风一披拂防防鸣不已防灯照空牀夜半偏入耳愁忧无端来感叹成坐起天明视顔色与故不相似羲和驱日月疾急不可恃浮生虽多涂趋死惟一轨胡为浪自苦得酒且欢喜
　　白露下百草萧兰共雕悴青青四墙下已复生满地寒蝉暂寂寞蟋蟀鸣自恣运行无穷期禀受气苦异适时各得所松栢不必贵
　　秋气日恻恻秋空日凌凌上无枝上蜩下无盘中蝇岂不感时节耳目去所憎清晓巻书坐南山见髙棱其下澄湫水有蛟寒可惜哉不得往岂谓吾无能
　　离离挂空悲慼慼抱虚警露秋树髙虫吊寒夜永敛退就新懦趋营悼前猛归愚识夷涂汲古得修绠名浮犹有耻味薄真自幸庶几遗悔尤即此是幽屏
　　秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具防弦再鼓听愈淡古声乆埋灭无由见真滥低心逐时趋苦勉秪能蹔有如乗风船一纵不可缆不如觑文字丹铅事防勘岂必求赢余所要石与甔
　　巻巻落地叶随风走前轩鸣声若有意颠倒相追奔空堂黄昬暮我坐黙不言童子自外至吹灯当我前问我我不应馈我我不餐退坐西壁下读诗尽数编作者非今士相去时已千其言有感触使我复凄酸顾谓汝童子置书且安眠丈人属有念事业无穷年
　　霜风侵梧桐众叶着树干空阶一片下琤若摧琅玕谓是夜气灭望舒霣其团青防无依倚飞辙危难安惊起出户视倚楹乆汍澜忧愁费晷景日月如跳丸迷复不计逺为君驻尘鞍
　　鲜鲜霜中菊旣晩何用好扬扬弄芳蝶尔生还不早运穷两值遇婉娈死相保西风蛰龙蛇众木日凋槁由来命分尔泯灭岂足道
　　赴江陵途中寄赠王二十补阙【涯】李十一拾遗【建】李二十六员外【程】翰林三学士
　　孤臣昔放逐血泣追愆尤汗漫不省识怳如乗桴浮或自疑上疏上疏岂其由是年京师旱田亩少所收上怜民无食征赋半已休有司恤经费未免烦徴求富者既云急贫者固已流传闻闾里间赤日弃渠沟持男易斗粟掉臂莫肯酬我时出衢路饿者何其稠亲逢道边死伫立乆咿嚘归舍不能食有如鱼中钩适防除御史诚当得言秋拜疏移閤门为忠宁自谋上陈人疾苦无令絶其喉【一作糇】下陈畿甸内根本理宜优积雪验丰熟幸寛待蚕麰天子恻然感司空叹绸缪谓言即施设乃返迁炎州同官尽才俊偏善栁与刘或虑语言泄传之落寃讐二子不宜尔将疑断还不中使临门遣顷刻不得留病妹卧牀褥分知隔明幽悲啼乞就别百请不颔头弱妻抱稚子出拜忘慙羞僶俛不回顾行行诣连州朝为青云士暮作白首囚商山季冬月氷冻絶行辀春风洞庭浪出没惊孤舟逾岭到所任低顔奉君侯酸寒何足道随事生疮疣逺地触途异吏民似猿猴生狞多忿狠辞舌纷嘲啁白日屋檐下双鸣鬬鸺鹠有蛇类两首有蛊【一作虫】羣飞游穷冬或摇扇盛夏或重裘飓起最可畏訇哮陵丘雷霆助光怪气象难比侔疠疫忽潜遘十家无一瘳猜嫌动置毒对案輙懐愁前日遇恩赦私心喜还忧果然又覊絷不得归耡耰此府雄且大腾凌尽戈矛栖栖法曹掾何处事卑陬生平企仁义所学皆孔周早知大理官不列三后俦何况亲犴狱敲搒发奸偷悬知失事势恐自罹罝罘湘水清且急凉风日修修胡为首归路旅泊尚夷犹昨者京师至嗣皇传冕旒赫然下明诏首罪诛共吺【古兠字】复闻颠夭辈峩冠进鸿畴班行再肃穆璜佩鸣琅璆伫继贞观烈邉封脱兠鍪三贤推侍从卓荦倾枚邹髙议叅造化清文焕皇猷协心辅齐圣政理同毛輶小雅咏鸣鹿食苹贵呦呦遗风邈不嗣岂忆尝同裯失志早衰换前期拟蜉蝣自从齿牙缺始慕舌为柔因疾鼻又塞渐能等薫莸深思罢官去毕命依松楸空懐焉能果但见嵗已遒殷汤闵禽兽解网祝蛛蝥雷焕掘宝剑寃氛销斗牛兹道诚可尚谁能借前筹殷勤谢吾友明月非暗投
　　江汉答孟郊
　　江汉虽云广乗舟渡无艰流沙信难行马足常徃还凄风结冲波狐裘能御寒终宵处幽室华烛光烂烂苟能行忠信可以居夷蛮嗟余与夫子此义每所敦何为复见赠缱绻在不谖
　　长安交游者赠孟郊
　　长安交游者贫富各有徒亲朋相过时亦各有以娯陋室有文史髙门有笙竽何能辨荣悴且欲分贤愚
　　北极赠李观
　　北极有羇羽南溟有沈鳞川原浩浩隔影响两无因风云一朝防变化成一身谁言道里逺感激疾如神我年二十五求友昧其人哀歌西京市乃与夫子亲所尚苟同趋贤愚岂异伦方为金石姿万世无缁磷无为儿女态憔悴悲贱贫
　　此日足可惜赠张籍
　　此日足可惜此酒不足尝舍酒去相语共分一日光念昔未知子孟君自南方自矜有所得言子有文章我名属相府欲往不得行思之不可见百端在中肠维时月死冬日朝在房驱驰公事退闻子适及城命车载之至引坐于中堂开懐听其説往往副所望孔丘殁已逺仁义路乆荒纷纷百家起诡怪相披猖长老守所闻后生习为常少知诚难得纯粹古已亡譬彼植园木有根易为长留之不遣去馆置城西旁嵗时未云几浩浩观湖江众夫指之笑谓我知不明儿童畏雷电鱼鼈惊夜光州家举进士选试缪所当驰辞对我防章句何炜煌相公朝服立工席歌鹿鸣礼终乐亦阕相拜送于庭之子去须臾赫赫流盛名窃喜复窃叹谅知有所成人事安可恒奄忽令我伤闻子髙第日正从相公丧哀情逢吉语惝怳难为双暮宿偃师西徒展转在牀夜闻汴州乱绕壁行徬徨我时留妻子仓卒不及将相见不复期零落甘所丁骄女未絶乳念之不能忘忽如在我所耳若闻啼声中途安得返一日不可更俄有东来説我家免罹殃乗船下汴水东去趋彭城从丧朝至洛还走不及停假道经盟津出入行涧冈日西入军门羸马颠且僵主人愿少留延入陈壶觞卑贱不敢辞忽忽心如狂饮食岂知味丝竹徒轰轰平明脱身去决若惊鳬翔黄昏次汜水欲过无舟航号呼乆乃至夜济十里黄中流上滩潬沙水不可详惊波暗合沓星宿争翻芒辕马蹢躅鸣左右泣仆童甲午憇时门临泉窥鬭龙东西出陈许陂泽平茫茫道邉草木花红紫相低昻百里不逢人角角【音谷】雄雉鸣行行二月暮乃及徐南疆下马步堤岸上船拜吾兄谁云经艰难百口无夭殇仆射南阳公宅我睢水阳箧中有余衣盎中有余粮闭门读书史窗户忽已凉日念子来游子岂知我情别离未为乆辛苦多所经对食每不饱共言无倦听连延三十日晨坐达五更我友二三子宦游在西京东野窥禹穴李翺观涛江萧条千万里防合安可逢淮之水舒舒楚山直丛丛子又舍我去我懐焉所穷男儿不再壮百嵗如风狂髙爵尚可求无为守一乡【欧阳修曰退之雄文大手固不足论而余独爱其用韵之工葢其得】【韵寛则波澜横溢入傍韵乍还乍离出入囘合殆不可拘以常格如此日足可惜之类是也得韵窄则不复傍】【出而因难见巧愈险愈奇如病中赠张十八之类是也予尝与圣俞论此以为譬如善驭良马者通衢广陌纵横驰逐惟意所之至于水曲蚁封疾徐中节而不少蹉跌乃天下之至工也圣俞曰前史言退之为人木强若寛韵可自足而辄傍出窄韵难独用而反不出岂非其抝强而然与坐客皆笑倬按二公之论虽妙然韩公自用古韵不尽如二公之见也】
　　幽懐
　　幽懐不能写行此春江浔适与佳节防士女竞光阴凝妆耀洲渚繁吹荡人心间闗林中鸟亦知和为音岂无一樽酒自酌还自吟但悲时易失四序迭相侵我歌君子行视古犹视今
　　落叶送陈羽
　　落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣
　　归彭城
　　天下兵又动太平竟何时訏谟者谁子无乃失所宜前年闗中旱闾井多死饥去嵗东郡水生民为流尸上天不虚应祸福各有随我欲进短防无由至彤墀刳肝以为纸沥血以书辞上言陈尧舜下言引龙夔言辞多感激文字少葳蕤一读已自恠再寻良自疑食芹虽云美献御固已痴缄封在骨髓耿耿空自奇昨者到京师屡陪髙车驰周行多俊异议论无瑕疵见待颇异礼未能去毛皮到口不敢吐徐徐俟其巇归来戎马闲惊顾似羇雌连日或不语终朝见相欺乗闲辄骑马茫茫诣空陂遇酒即酩酊君知我为谁
　　醉赠张秘书【彻】
　　人皆劝我酒我若耳不闻今日到君家呼酒持劝君为此座上客及余各能文君诗多态度蔼蔼春空云东野动惊俗天葩吐奇芬张籍学古淡轩鹤避鸡羣阿买不识字颇知书八分诗成使之写亦足张吾军所以欲得酒为文俟其醺酒味既冷冽酒气又氛氲性情渐浩浩谐笑方云云此诚得酒意余外徒缤纷长安众富儿盘馔罗羶荤不解文字饮惟能醉红裙虽得一饷乐有如聚飞蚊今我及数子固无莸与薫险语破鬼胆髙词媲皇坟至宝不雕琢神功谢锄耘方今向太平元凯承华勋吾徒幸无事庶以穷朝曛
　　送惠师
　　惠师浮屠者乃是不羁人十五爱山水超然谢朋亲脱冠翦头髪飞步遗踪尘发迹入四明梯空上秋旻遂登天台望众壑皆嶙峋夜宿最髙顶举头看星辰光芒相照烛南北争罗陈兹地絶翔走自然严且神防风吹木石澎湃闻韶钧夜半起下视溟波衔日轮鱼龙惊踊跃呌啸成悲辛恠气或紫赤敲磨共轮囷金鵶旣腾翥六合俄清新常闻禹穴奇东去窥瓯闽越俗不好古流传失其真幽踪邈难得圣路嗟长堙回临淛江涛屹起髙峨岷壮志死不息千年如隔晨是非竟何有弃去非吾伦凌江诣庐岳浩荡极游巡崔崒没云表陂陀浸湖沦是时雨初霁悬瀑垂天绅前年徃罗浮步戛南海漘大哉阳徳盛荣茂恒留春鹏鶱堕长翮鲸戱侧修鳞自来连州寺曽未造城闉日携青云客探胜穷崖濵太守邀不去郡官请徒频囊无一金资翻谓富者贫昨日忽不见我令访其邻奔波自追及把手问所因顾我却兴叹君宁异于民离合自古然辞别安足珍吾闻九疑好夙志今欲伸斑竹啼帝女清湘沈楚臣衡山与洞庭此固道所循寻嵩方抵洛歴华遂之秦浮游靡定处偶徃即通津吾言子当去子道非吾遵江鱼不池活野鸟难笼驯吾非西方教怜子狂且醇吾嫉惰游者怜子愚且谆去矣各异趣何为浪霑巾
　　送灵师
　　佛法入中国尔来六百年齐民逃赋役髙士着幽襌官吏不之制纷纷听其然耕桑日失朝署时遗贤灵师皇甫姓允胄本蝉聨少小涉书史早能缀文篇中间不得意失迹成延迁逸志不拘教轩腾断牵挛围棋鬭白黒生死随机权六博在一掷枭卢叱回旋战诗谁与敌浩汗横戈鋋饮酒尽百嘲谐思逾鲜有时醉花月髙唱清且绵四座咸寂黙杳如奏湘弦寻胜不惮险黔江屡洄沿瞿塘五六月惊电让归船怒水忽中裂千寻堕幽泉环回势益急仰见团团天投身岂得计性命甘徒捐浪沫蹙翻涌漂浮再生全同行二十人魂骨俱坑填灵师不挂懐冐涉道转延开忠二州牧诗赋时多传失职不把笔珠玑为君编强留费日月密席罗婵娟昨者至林邑使君数开筵逐客三四公盈懐赠兰荃湖游泛漭沆溪宴驻潺湲别语不许出行裾动遭牵邻州竞招请书札何翩翩十月下桂岭乗寒恣窥缘落落王员外争迎获其先自从入賔馆占恡乆能专吾徒颇携被接宿穷欢妍听説两京事分明在眼前纵横杂谣俗屑咸罗穿材调真可惜朱丹枉磨研方将敛之道且欲冠其颠韶阳李太守髙步凌云烟得客辄忘食开囊乞缯钱手持南曹叙字重青瑶镌古气参彖系髙标摧太维舟事干谒披读头风痊还如旧相识倾壶畅幽悁以此复留滞归骖几时鞭
　　县斋有懐
　　少小尚奇伟平生足悲咤犹嫌子夏儒肯学樊迟稼事业窥臯稷文章蔑曹谢濯缨起江湖缀佩杂兰麝悠悠指长道去去防髙驾谁为倾国媒自许连城价初随计吏贡屡入泽宫射虽免十上劳何能一战霸人情忌殊异世路多权诈蹉跎顔遂低摧折气愈下冶长信非罪侯生或遭骂懐书出皇都衔泪渡清灞身将老寂寞志欲死闲暇朝食不盈肠冬衣才掩髂军书旣频召戎马乃连跨大梁从相公彭城赴仆射弓箭围防兎丝竹罗酒防两府变荒凉三年就休假求官去东洛犯雪过西华尘埃紫陌春风雨灵台夜名声荷朋友援引乏姻娅虽陪彤庭臣讵纵青冥靶寒空耸危阙晓色曜修架捐躯辰在丁铩翮时方防投荒诚职分领邑幸寛赦湖波翻日车岭石圻天罅毒雾恒熏昼炎风每烧夏雷威固已加飓势仍相借气象杳难测声音吁可怕夷言听未惯越俗循犹乍指摘两憎嫌睢盱互猜讶秪缘恩未报岂谓生足借嗣皇新继明率土日流化惟思涤瑕垢长去事桑柘斸嵩开云扃压颍抗风榭禾麦种满地犂枣栽绕舍儿童稍长成雀鼠得驱吓官租日输纳村酒时邀迓闲爱老农愚归弄小女姹如今便可尔何用毕婚嫁
　　合江亭
　　红亭枕湘江蒸水防其左瞰临眇空阔绿浄不可唾维昔经营初邦君实王佐翦林迁神祠买地费家货梁栋宏可爱结构丽匪过伊人去轩腾兹宇遂頽挫老郎来何暮髙唱乆乃和树兰盈九畹栽竹逾万个长绠汲沧浪幽蹊下坎坷波涛夜俯听云树朝对卧初如遗宦情终乃最郡课人生诚无几事往悲岂奈萧条緜嵗时契阔继庸懦胜事谁复论丑声日已播中丞黜凶邪天子闵穷饿君侯至之初闾里自相贺淹滞乐闲旷勤苦劝慵惰为余扫尘阶命乐醉众座穷秋感平分新月怜半破愿书岩上石勿使泥尘涴
　　陪杜侍御游湘西两寺独宿有题因献杨常侍
　　长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走泉源开廓架崖广是时秋之残暑气尚未敛羣行忘后先朋息弃拘检客堂喜空凉华榻有清簟涧蔬煮蒿芹水果剥菱芡伊余夙所慕陪赏亦云忝幸逢车马归独宿门不掩山楼黑无月渔火灿星防夜风一何喧杉桧屡磨飐犹疑在波涛怵惕梦成魇静思屈原沈逺忆贾谊贬椒兰争妒忌绛灌共谗谄谁令悲生肠坐使泪盈脸翻飞乏羽翼指摘因瑕玷珥貂藩维重政化类分陜礼贤道何优奉已事苦俭大厦栋方隆巨川檝行剡经营诚少暇游宴固已歉旅程愧淹留徂嵗嗟荏苒平生每多感柔翰遇频染展转岭猿鸣曙灯青睒睒
　　岳阳楼别窦司直
　　洞庭九州闲厥大谁与让南汇羣崖水北注何奔放潴为七百里呑纳各殊状自古澄不清环混无归向炎风日搜搅幽恠多冗长轩然大波起宇宙隘而妨【音访】巍峩防嵩华腾踔较健壮声音一何宏轰輵车万两犹疑帝轩辕张乐就空旷蛟螭露笋簴缟练吹组帐鬼神非人世节奏颇趺踼阳施见夸丽阴闭感凄怆朝过宜春口极北缺堤障夜缆巴陵洲丛芮才可傍星河尽涵泳俯仰迷下上余澜怒不已喧聒鸣瓮盎明登岳阳楼辉焕朝日亮飞亷戢其威清晏息纎纩澄湛凝绿物影巧相况江豚时出戱惊波忽荡瀁时当冬之孟隙窍缩寒涨前临指近岸侧坐眇难望涤濯神魂醒幽懐舒以畅主人孩童旧握手乍忻怅怜我窜逐归相见得无恙开筵交履舄烂漫倒家酿杯行无留停髙柱送清唱中盘进橙栗投掷倾脯酱欢穷悲心生婉娈不能忘念昔始读书志欲干霸王屠龙破千金为艺亦云亢爱才不择行触事得谗谤前年出官由此祸最旡妄公卿采虚名擢拜识天仗奸猜畏弹射斥逐恣欺诳新恩移府庭逼侧厠诸将于嗟苦驽缓但惧失宜当追思南渡时鱼腹甘所葬严程迫风帆劈箭入髙浪颠沉在须臾忠鲛谁复谅生还真可喜克已自惩创庶从今日后麤识得与丧事多改前好趣有获新尚誓耕十亩田不取万乗相细君知蚕织稚子已能饷行当挂其冠生死君一访
　　送文畅师北游
　　昔在四门馆晨有僧来谒自言本呉人少小学城阙已穷佛根源麤识事輗軏挛拘屈吾真戒辖思逺发荐绅秉笔徒声誉耀前阀从求送行诗屡造忍颠蹶今成十余巻浩汗罗斧钺先生閟穷巷未得窥剞劂又闻识大道何路补剠刖出其囊中文满听实清越谓僧当少安草序颇排讦上论古之初所以施赏罚下开迷惑胸窙豁斸株橜僧时不听莹若饮水救暍风尘一出门时日多如髪三年窜荒岭守县坐深樾征租聚异物诡制怛巾韤幽穷共谁语思想甚含哕昨来得京官照壁喜见蝎况逢旧亲识无不比鹣蟨长安多门户吊庆少休歇而能勤来过重惠安可揭当今圣政初恩泽完防狘胡为不自暇飘戾逐鹯鷢仆射领北门威徳压戎羯相公镇幽都竹帛烂勲伐酒场舞闺妹猎骑围边月开张箧中宝自可得津筏从兹富裘马宁复茹藜蕨余期报恩后谢病老耕垡庇身指蓬茅逞志纵猃猲僧还相访来山药煮可掘
　　答张彻
　　辱赠不知报我歌尔其聆首叙始识面次言后分形道途绵万里日月垂十龄浚郊避兵乱睢岸连门停肝胆一古剑波涛两浮萍渍墨窜旧史磨丹注前经义苑手秘宝文堂耳惊霆暄晨蹑露舄暑夕眠风櫺结友子让抗请师我慙丁初味犹噉蔗遂通斯建瓴搜竒日有富嗜善心无宁石梁平侹侹沙水光泠泠乗枯摘野艳沈细抽潜腥游寺去陟巘寻径返穿汀缘云竹竦竦失路麻防防淫潦忽翻野平芜眇开溟防泄堑夜塞惧冲城昼扃及去事戎辔相逢宴军伶觥秋纵兀兀猎旦驰駉駉从赋始分手朝京忽同舲急时促暗棹恋月留虚亭毕事驱传马安居守牕萤梅花灞水别宫烛骊山醒省选逮投足乡賔尚摧翎尘袪又一掺泪眦还双荧洛邑得休吿华山穷絶陉倚岩睨海浪引袖拂天星日驾此回辖金神所司刑泉绅拖脩白石剑攒髙青磴藓防拳局梯颷飐伶俜悔狂已咋指垂诫仍镌铭峩豸忝备列伏蒲愧分泾防诚慕横草琐力摧撞筳叠雪走商岭飞波航洞庭下险疑堕井守官类拘囹荒餐茹獠蛊幽梦感湘灵刺史肃蓍蔡吏人沸蝗螟防缀簿上字趋跄閤前铃赖其饱山水得以娯瞻听紫树雕斐斖碧流滴珑玲映波铺逺锦揷地列长屏愁狖酸骨死恠花醉魂馨潜苞绛实坼幽乳翠毛零赦行五百里月变三十蓂渐阶羣振鹭入学诲螟蛉苹甘谢鸣鹿罍满慙罄缾冏冏抱瑚琏飞飞聨鹡鸰鱼鬛欲脱背虬光先照硎岂独出丑类方当动朝廷勤来得晤语勿惮宿寒防


　　御定全唐诗录巻四十六
　　钦定四库全书
　　御定全唐诗录巻四十七
　　韩愈
　　古体诗
　　荐士
　　周诗三百篇雅丽理训诰曾经圣人手议论安敢到五言出汉时蘓李首更号东都渐弥漫别百川导建安能者七卓荦变风操逶迤抵晋宋气象日凋耗中间数鲍谢比近最清奥齐梁及陈隋众作等蝉噪搜春摘花卉沿袭伤剽盗国朝盛文章子昻始髙蹈勃兴得李杜万类困陵暴后来相继生亦各臻阃奥有穷者孟郊受材实雄骜防观洞古今象外逐幽好横空盘硬语妥帖力排奡敷柔肆纡余奋猛巻海潦荣华肖天秀防疾逾响报行身践规矩甘辱耻媚灶孟轲分邪正眸子看了眊杳然粹而清可以镇浮躁酸寒溧阳尉五十几何耄孜孜营甘辛辛苦乆所冒俗流知者谁指注竞嘲慠圣
　　皇索遗逸髦士日登造庙堂有贤相爱遇均覆焘况承归与张二公迭嗟悼青防送吹嘘强箭射鲁缟胡为乆无成使以归期吿霜风破佳菊嘉节迫吹帽念将决焉去感物増恋嫪彼防水中荇尚烦左右芼鲁侯国至小庙鼎犹纳郜幸当择珉玉宁有弃珪瑁悠悠我之思扰扰风中纛【音道】上言愧无路日夜惟心祷鹤翎不天生变化在啄菢通波非难图尺地易可漕善善不汲汲后时徒悔懊救死具八珍不如一箪犒防诗公勿诮恺悌神所劳
　　喜侯喜至赠张籍张彻
　　昔我在南时数君长在念摇摇不可止讽咏日喁噞如以膏濯衣每渍垢逾染又如心中疾箴石非所砭常思得游处至死无倦厌地遐物奇怪水镜涵石劒荒花穷漫乱幽兽工腾闪碍目不忍窥忽忽坐昬垫逢神多所祝岂忘灵即验依依梦归路歴歴想行店今者诚自幸所懐无一欠孟生去虽索侯氏来还歉攲眠听新诗屋角月艳艳杂作承间骋交惊舌互舚缤纷指瑕疵拒捍阻城堑以余经摧挫固请发铅椠居然妄推让见谓爇天焰比疎语徒妍悚息不敢占呼奴具盘飱饤饾鱼菜赡人生但如此朱紫安足僣
　　驽骥【唐本有赠欧阳詹字或作驽骥吟示欧阳詹詹集有答韩十八驽骥吟】
　　驽骀诚龌龊市者何其稠力小苦易制价微良易酬渴饮一斗水饥食一束刍嘶鸣当大路志气若有余骐骥生絶域自矜无匹俦牵驱入市门行者不为留借问价几何黄金比嵩丘借问行几何咫尺视九州饥食玉山禾渴饮醴泉流问谁能为御旷世不可求惟昔穆天子乗之极遐游王良执其辔造父挟其辀因言天外事茫惚使人愁驽骀谓骐骥饿死余尔羞有能必见用有徳必见收孰云时与命通塞皆自由骐骥不敢言低徊但垂头人皆劣骐骥共以驽骀优喟余独兴叹才命不同谋寄诗同心子为我商声讴
　　龊龊
　　龊龊当世士所忧在饥寒但见贱者悲不闻贵者叹大贤事业异逺抱非俗观报国心皎洁念时涕汍澜妖姬坐左右柔指发哀弹酒肴虽日陈感激宁为欢秋隂欺白日泥潦不少干河堤决东郡老弱随惊湍天意固有属谁能诘其端愿辱太守荐得充諌诤官排云呌阊阖披腹呈琅玕致君岂无术自进诚独难
　　洞庭湖阻风赠张十一署
　　十月隂气盛北风无时休苍茫洞庭岸与子维双舟雾雨晦争泄波涛怒相投犬鸡断四听粮絶谁与谋相去不容步险如碍山丘清谈可以饱梦想接无由男女喧左右饥啼但啾啾非懐北归兴何用胜羇愁云外有白日寒光自悠悠能令暂开霁过是吾无求
　　县斋读书
　　出宰山水县读书松桂林萧条捐末事邂逅得初心哀狖醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵讁谴甘自守滞留愧难任投章类缟带伫答逾兼金
　　新竹
　　笋添南阶竹日日成清閟缥节已储霜黄苞犹掩翠出栏抽五六当户罗三四髙标陵秋严贞色夺春媚稀生巧补林并出疑争地纵横乍依行烂漫忽无次风枝未飘吹露粉先涵泪何人可携翫清景空瞪视
　　落齿
　　去年落一牙今年落一齿俄然落六七落势殊未已余存皆动摇尽落应始止忆初落一时但念豁可耻及至落二三始忧衰即死毎一将落时懔懔恒在已叉牙妨食物颠倒怯潄水终焉舍我落意与崩山比今来落既熟见落空相似余存二十余次第知落矣傥常嵗落一自足支两纪如其落并空与渐亦同指人言齿之落寿命理难恃我言生有涯长短俱死尔人言齿之豁左右惊谛视我言庄周云木鴈各有喜语讹黙固好嚼废輭还美因歌遂成诗持用诧妻子
　　苦寒
　　四时各平分一气不可兼隆寒夺春序颛顼固不防太昊弛维纲畏避但守谦遂令黄泉下萌芽夭勾尖草木不复抽百味失苦甜防颷搅宇宙铓刃甚割砭日月虽云尊不能活乌蟾羲和送日出恇怯频窥觇炎帝持祝融呵嘘不相炎而我当此时恩光何由沾肌肤生鳞甲衣被如刀防气寒鼻莫齅血冻指不拈浊醪沸入喉口角如衔箝将持匕箸食触指如排籖侵鑪不觉暖炽炭屡已添探汤无所益何况纩与缣虎豹僵穴中蛟螭死幽潜荧惑丧躔次六龙冰脱髯芒砀大包内生类恐尽殱啾啾牕间雀不知已防纎举头仰天鸣所愿晷刻淹不如弹射死郤得亲炰燖鸾皇茍不存尔固不在占其余蠢动俦俱死谁恩嫌伊我称最灵不能女覆苫悲哀激愤叹五藏难安恬中宵倚墙立淫泪何渐渐天王哀无辜惠我下顾瞻褰旒去耳纩调和进梅盐贤能日登御黜彼傲与憸生风吹死气豁达如褰帘悬乳零落堕晨光入前檐雪霜顿销释土脉膏且黏岂徒兰蕙荣施及艾与蒹日萼行铄铄风条坐襜襜天乎苟其能吾死意亦厌
　　崔十六少府摄伊阳以诗及书见投因酬三十韵
　　崔君初来时相识颇未惯但闻赤县尉不比博士慢赁屋得连墙徃来忻莫间我时亦新居触事苦难办蔬飱要同吃破袄请来绽谓言安堵后贷借更何患不知孤遗多举族仰薄宦有时未朝餐得米日已晏隔墙闻讙呼众口极鵞鴈前计顿乖张居然见真赝娇儿好眉眼袴脚冻两骭捧书随诸兄累累两角丱冬惟茹寒齑秋始识瓜瓣问之不言饥饫若厌刍豢才名三十年乆合居给諌白头趋走里闭口絶谤讪府公旧同袍抜擢宰山涧寄诗杂诙俳有类説鹏鷃上言酒味酸冬衣竟未擐下言人吏稀惟足彪与虥又言致猪鹿此语乃善幻三年国子师肠肚习藜苋况住洛之涯鲂鳟可罩汕肯效屠门嚼乆嫌弋者篡谋拙日焦拳活计似锄刬男寒澁诗书妻瘦剰腰襻为官不事职厥罪在欺谩行当自劾去渔钓老葭薍嵗穷寒气骄冰雪滑磴栈音问难屡通何由觌清盼
　　送侯叅谋赴河中幕
　　忆昔初及第各以少年称君頥始生须我齿清如冰尔时心气壮百事谓已能一别讵几何忽如隔晨兴我齿豁可鄙君顔老可憎相逢风尘中相视迭嗟矜幸同学省官末路再得朋东司絶教授游宴以为恒秋渔防密树夜博然明灯雪迳抵樵叟风廊折谈僧陆浑桃花间有汤沸如烝三月崧少步踯躅红千层洲沙厌晩坐岭壁穷晨升沈防不计日为乐不可胜迁满一已异乖离坐难凭行行事结束人马何蹻腾感激生胆勇从军岂尝曽洸洸司徒公天子爪与肱提师十万余四海钦风棱河北兵未进蔡州帅新薨曷不请扫除活彼黎与烝鄙夫诚怯弱受恩愧徒犹思脱儒冠弃死取先登又欲面言事上书求诏徴侵官固非是妄作谴可惩惟当待责免耕斸归沟塍今君得所附势若脱韝鹰檄笔无与让幕谋职其膺收绩开史牒翰飞逐溟鹏男儿贵立事流景不可乗嵗老隂沴作云頽雪翻崩别袖拂洛水征车转崤陵勤勤酒不进勉勉恨已仍送君出门归愁肠若牵绳黙坐念语笑痴如遇寒蝇防马谁可适晤言谁为应席尘惜不扫残罇对空凝信知后防时日月屡环絙生期理行役欢绪絶难承寄书惟在频无恡简与缯
　　东都遇春
　　少年气真狂有意与春竞行逢二三月九州花相映川原晓服鲜桃李晨妆靓荒乗不知疲醉死岂辞病饮噉惟所便文章倚豪横尔来曽几时白髪忽满镜旧游喜乖张新辈足嘲评【去声】心肠一变化羞见时节盛得闲无所作贵欲辞视听深居疑避仇黙卧如当暝朝曦入牖来鸟唤昏不醒为生鄙计算盐米吿屡罄坐疲都忘起冠侧懒复正幸防东都官获离机与穽乖慵遭傲僻渐染生弊性既去焉能追有来犹莫聘有舩魏王池徃徃纵孤泳水容与天色此处皆绿浄岸树共纷披渚牙相纬经【音径】懐归苦不果即事取幽迸贪求匪名利所得亦已并悠悠度朝昬落落捐季孟羣公一何贤上戴天子圣谋谟收禹绩四面出雄劲转输非不勤稽逋有军令在庭百执事奉职各秪敬我独何为哉坐与亿兆庆譬如笼中鸟仰给活性命为诗告友生负愧终究竟
　　送石处士赴河阳幕
　　长把种树书人云避世士忽骑将军马自号报恩子风云入壮懐泉石别幽耳钜鹿师欲老常山险犹恃岂惟彼相忧固是吾徒耻去去事方急酒行可以起
　　送湖南李正字归
　　长沙入楚深洞庭值秋晩人随鸿雁少江共蒹葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃
　　送无本师归范阳
　　无本于为文身大不及胆吾尝示之难勇徃无不敢蛟龙弄角牙造次欲手揽众鬼囚大幽下觑袭元窞天阳熈四海注视首不颔鲸鹏相摩窣两举快一噉夫岂能必然固已谢黯黮狂词肆滂葩低昻见舒惨奸穷恠变得徃徃造平澹蜂蝉碎锦缬绿池披菡萏芝英擢荒蓁孤翮起连菼家住幽都逺未识气先感来寻吾何能无殊嗜昌歜【徂感切】始见洛阳春桃枝缀红糁遂来长安里时卦转习坎老懒无鬬心乆不事铅椠欲以金帛酬举首常顑颔念当委我去雪霜刻以憯狞飚搅空衢天地与顿撼勉率吐歌诗慰女别后览
　　双鸟诗
　　双鸟海外来飞飞到中州一鸟落城市一鸟集岩幽不得相伴鸣尔来三千秋两鸟各闭口万象衔口头春风巻地起百鸟皆飘浮两鸟怱相逢百日鸣不休有耳聒皆聋有口反自羞百舌旧饶声从此恒低头得病不呻唤泯黙至死休雷公告天公百物须膏油自从两鸟鸣聒乱雷声收鬼神怕嘲咏造化皆停留草木有防情挑抉示九州虫鼠诚防物不堪苦诛求不停两鸟鸣百物皆生愁不停两鸟鸣自此无春秋不停两鸟鸣日月难旋辀不停两鸟鸣大法失九畴周公不为公孔丘不为丘天公恠两鸟各捉一处囚百虫与百鸟然后鸣啾啾两鸟既别处闭声省愆尤朝食千头龙暮食千头牛朝饮河生尘暮饮海絶流还当三千秋更起鸣相酬
　　嘲鲁连子
　　鲁连细而黠有似黄鹞子田巴兀老苍怜汝矜爪觜开端要惊人雄夸吾厌矣髙拱禅鸿声若辍一杯水独称唐虞贤顾未知之耳
　　调张籍
　　李杜文章在光焰万丈长不知羣儿愚那用故谤伤蚍蜉撼大树可笑不自量伊我生其后举颈遥相望夜梦多见之昼思反防茫徒观斧凿痕不瞩治水航想当施手时巨刃磨天扬垠崖划崩豁乾坤摆雷硠惟此两夫子家居率荒凉帝欲长吟哦故遣起且僵翦翎送笼中使看百鸟翔平生千万篇金薤垂琳琅仙官勅六丁雷电下取将流落人间者太山一豪芒我愿生两翅捕逐出八荒精诚忽交通百恠入我肠刺手抜鲸牙举瓢酌天浆腾身跨汗漫不着织女襄顾语地上友经营无太忙乞君飞霞佩与我髙颉颃
　　杂诗
　　古史散左右诗书置后前岂殊蠧书虫生死文字间古道自愚蠢古言自包纒当今固殊古谁与为欣欢独携无言子共升昆仑颠长风飘襟裾遂起飞髙圆下视禹九州一尘集豪端遨嬉未云几下已亿万年向者夸夺子万坟厌其巅惜哉抱所见白黑未及分慷慨为悲咤涙如九河翻指摘相告语虽还今谁亲翩然下大荒被髪骑骐驎
　　寄崔二十六立之
　　西城员外丞心迹两屈奇徃嵗战词赋不将势力随下驴入省门左右惊纷披傲兀坐试席深丛见孤罴文如翻水成初不用意为四座各低面不敢捩眼窥升阶揖侍郎归舍日未敧佳句喧众口考官敢瑕疵连年收科第若摘颔底髭回首卿相位通途无他岐岂论挍书郎袍笏光参差童稚见称説祝身得如斯侪辈妒且热喘如竹筒吹老妇愿嫁女约不论财赀老翁不量分累月笞其儿搅搅争附托无人角雄雌由来人间事翻覆不可知安有巢中鷇插翅飞天陲驹麛着爪牙猛虎借与皮汝头有缰系汝脚有索縻陷身泥沟间谁复禀指防不脱吏部选可见偶与奇又作朝士贬得非命所施客居京城中十日营一炊逼迫走巴蛮恩爱座中离昨来汉水头始得完孤羇桁挂新衣裳盎弃食残糜茍无饥寒苦那用分髙卑怜我还好古宦途同险每旬遗我书竟嵗无差池新篇奚其思风幡肆逶迤又论诸毛功劈水看蛟螭雷电生睒防角鬛相橕披属我感穷景抱华不能摛倡来和相报愧叹俾我疵又寄百尺防绯红相盛衰巧能喻其诚深浅抽肝脾开展放我侧方餐涕垂匙朋交日凋谢存者逐利移子宁独迷误缀缀意益弥举头庭树豁狂飇巻寒曦迢逓山水隔何由应埙篪别来就十年君马记騧骊长女当及事谁助出帨缡诸男皆秀朗几能守家规文字鋭气在辉辉见旌麾摧肠与慼容能复持酒巵我虽未耋老髪秃骨力羸所余十九齿飘飖尽浮危花着两眼视物隔褷防燕席谢不诣游鞍悬莫骑敦敦【都囘切】凭书案譬彼鸟黏黐且吾闻之师不以物自隳孤豚眠粪壤不慕太庙牺君看一时人几辈先腾驰过半黑头死隂虫食枯骴欢华不满眼咎责塞两仪观名计之利讵足相陪裨仁者耻贪冒受禄量所宜无能食国惠岂异哀癃罢乆欲辞谢去休令众睢睢况又婴疹疾宁保躯不赀不能前死罢内实慙神祗旧籍在东都茅屋枳棘篱还归非无指灞渭扬春澌生兮耕吾疆死也埋吾陂文书自传道不仗史笔垂夫子固吾党新恩释衔覊去来伊洛上相待安罛箄我有双饮其银得朱提黄金涂物象雕镌妙工倕乃令千里鲸么麽防螽斯犹能争明月摆掉出渺弥野草花叶细不辨薋菉葹緜緜相纠结状似环城陴四隅芙蓉树擢艳皆猗猗鲸以兴君身失所逢百罹月以喻夫道僶俛励莫亏草木眀覆载妍丑齐荣萎愿君恒御之行止杂燧觹异日期对举当如合分支
　　符读书城南
　　木之就规矩在梓匠轮舆人之能为人由腹有诗书诗书勤乃有不勤腹空虚欲知学之力贤愚同一初由其不能学所入遂异闾两家各生子提孩巧相如少长聚嬉戏不殊同队鱼年至十二三头角稍相疎二十渐乖张清沟映污渠三十骨骼成乃一龙一猪飞黄腾踏去不能顾蟾蜍一为马前卒鞭背生虫蛆一为公与相潭潭府中居问之何因尔学与不学欤金璧虽重宝费用难贮储学问藏之身身在则有余君子与小人不系父母且不见公与相起身自犂鉏不见三公后寒饥出无驴文章岂不贵经训乃菑畬潢潦无根源朝满夕已除人不通古今马牛而襟裾行身陷不义况望多名誉时秋积雨霁新凉入郊墟灯火稍可亲简编可卷舒岂不旦夕念为尔惜居诸恩义有相夺作诗劝踌躇
　　示爽
　　宣城去京国里数逾三千念汝欲别我解装具盘筵日昬不能散起坐相引牵冬夜岂不长达旦灯烛然座中悉亲故谁肯舍汝眠念汝将一身西来曽几年名科揜众俊州考俱吏前今从府公召府公又时贤时辈千百人孰不谓汝妍汝来江南近里闾故依然昔日同戏儿看汝立路邉人生但如此其实亦可怜吾老世味薄因循致留连强顔班行内何实非罪愆才短难自力惧终莫洗湔临分不汝诳有路即归田
　　人日城南登髙
　　初正才兆涉七气已弄霭霭野浮阳晖晖水披冻圣朝身不废佳节古所用亲交既许来子妷亦可从盘蔬冬春杂罇酒清浊共令徴前事为觞咏新诗送扶杖凌圯阯刺船犯枯葑恋池羣鸭回释峤孤云纵人生本坦荡谁使妄倥偬直指桃李阑幽寻宁止重
　　病鸱
　　屋东恶水沟有鸱堕鸣悲青泥揜两翅拍拍不得离羣童呌相召瓦砾争先之计挍生平事杀却理亦宜夺攘不愧耻饱满盘天嬉晴日占光景髙风送追随遂凌紫鳯羣肯顾鸿鹄卑今者运命穷遭逢巧丸儿中汝要害处汝能不得施于吾乃何有不忍乗其危丐汝将死命浴以清水池朝餐辍鱼肉暝宿防狐貍自知无以致防徳乆犹疑饱入深竹丛饥来傍阶基亮无责报心固以听所为昨日有气力飞跳弄籓篱今晨忽径去曽不报我知儌幸非汝福天衢汝休窥京城事弹射竪子岂易欺勿讳泥坑辱泥坑乃良规
　　泷吏
　　南行逾六旬始下昌乐泷险恶不可状船石相舂撞往问泷头吏潮州尚几里行当何时到土风复何似泷吏垂手笑官何问之愚譬官居京邑何由知东呉东呉游宦乡官知自有由潮州底处所有罪乃窜流侬幸无负犯何由到而知官今行自到那遽妄问为不虞卒见困汗出愧且骇吏曰聊戏官侬尝使徃罢岭南大抵同官去道苦辽下此三千里有州始名潮恶溪瘴毒聚雷电常汹汹鳄鱼大于船牙眼怖杀侬州南数十里有海无天地风有时作掀真差【音诧】事圣人于天下于物无不容比闻此州囚亦有生还侬官无嫌此州固罪人所徙官当明时来事不待説委官不自谨慎宜即引分徃胡为此水邉神色乆戃慌防大缾甖小所任自有宜官何不自量满溢以取斯工农虽小人事业各有守不知官在朝有益国家不得无虱其间不武亦不文仁义饰其躬巧奸败羣伦叩头谢吏言始慙今更羞歴官二十余国恩并未酬凡吏之所诃嗟实颇有之不即金木诛敢不识恩私潮州虽云逺虽恶不可过于身实已多敢不持自贺
　　赠别元十八协律
　　英英桂林伯实维文武特逺劳从事贤来吊逐臣色南裔多山海道里屡纡直风波无程期所忧动不测子行诚艰难我去未穷极临别且何言有涙不可拭
　　吾友栁子厚其人艺且贤吾未识子时已览赠子篇寤寐想风采于今已三年不意流窜路旬日同食眠所闻昔已多所得今过前如何又须别使我抱悁悁
　　势要情所重排斥则埃尘骨肉未免然又况四海人嶷嶷桂林伯矫矫义勇身生平所未识待我逾交亲遗我数幅书继以药物珍药物防瘴疠书劝飬形神不知四罪地岂有再起辰穷途致感激肝胆还轮囷
　　寄书龙城守君骥何时秣峡山逢飓风雷电助撞捽乗潮簸扶胥近岸指一髪两岩虽云牢木石互飞发屯门虽云髙亦映波浪没余罪不足惜子生未宜忽胡为不忍别感谢情至骨
　　初南食贻元十八协律
　　鲎实如惠文骨眼相负行蚝相黏为山百十各自生蒲鱼尾如蛇口眼不相营蛤即是虾蟇同实浪异名章举马甲柱鬬以恠自呈其余数十种莫不可叹惊我来御魑魅自宜味南烹调以咸与酸芼以椒与橙腥臊始发越咀呑面汗骍惟蛇旧所识宁惮口眼狞开笼听其去郁屈尚不平卖尔非我罪不屠岂非情不祈灵珠报幸无嫌怨并聊歌以记之又以吿同行
　　宿曽江口示侄孙湘
　　云昬水奔流天水漭相围三江灭无口其谁识涯圻暮宿投民村髙处水半扉犬鸡俱上屋不复走与飞篙舟入其家暝闻屋中唏问知嵗常然哀此为生防海风吹寒晴波扬众星辉仰视北斗髙不知路所归
　　答栁栁州食虾蟇
　　虾蟇虽水居水特变形貌强号为蛙蛤于实无所校虽然两股长其奈脊皴疱跳踯虽云髙意不离泞淖鸣声相呼和无理秪取閙周公所不堪洒灰垂典教我弃愁海濵恒愿眠不觉叵堪朋类多沸耳作惊爆端能败笙磬仍工乱学校虽防句践礼竟不闻报效大战元鼎年孰强孰败桡居然当鼎味岂不辱钓罩余初不下喉近亦能稍稍常惧染蛮夷失平生好乐而君复何为甘食比豢豹猎较务同俗全身斯为孝哀哉思虑深未见许回櫂
　　除官赴阙至江州寄鄂岳李大夫
　　盆城去鄂渚风便一日耳不枉故人书无因帆【去声】江水故人辞礼闱旌节镇江圻而我窜逐者龙钟初得归别来已三嵗望望长迢递咫尺不相闻平生那可计我齿落可尽君鬓白几何年皆过半百来日苦无多少年乐新知衰暮思故友譬如亲骨肉宁免相可不我昔实愚惷不能降色辞子犯亦有言臣犹自知之公其务贳过我亦请改事桑榆傥可収愿寄相思字
　　南山有髙树行赠李宗闵
　　南山有髙树花叶何衰衰上有鳯凰巢鳯凰乳且栖四旁多长枝羣鸟所托依黄鹄据其髙众鸟接其卑不知何山鸟羽毛有光辉飞飞择所处正得众所希上承鳯凰恩自期永不衰中与黄鹄羣不自隐其私下视众鸟羣汝徒竟何为不知挟丸子心黙有所规弹汝枝叶间汝翅不觉摧或言由黄鹄黄鹄岂有之慎勿猜众鸟众鸟不足猜无人语鳯凰汝屈安得知黄鹄得汝去婆娑弄毛衣前汝下视鸟各议汝瑕疵汝岂无朋匹有口莫肯开汝落蒿艾间几时复能飞哀哀故山友中夜思汝悲路逺翅翎短不得持汝归
　　猛虎行
　　猛虎虽云恶亦各有匹侪羣行深谷间百兽望风低身食黄熊父子食赤豹麛择肉于熊豹肯视兎与貍正昼当谷眠眼有百步威自矜无当对气性纵以乖朝怒杀其子暮还食其妃匹侪四散走猛虎还孤栖狐鸣门两旁乌鹊从噪之出逐猴入居虎不知所归谁云猛虎恶中路正悲啼豹来衔其尾熊来攫其頥猛虎死不辞但慙前所为虎坐无助死况如汝细防故当结以信亲当结以私亲故且不保人谁信汝为
　　感春
　　偶坐藤树下暮春下旬间藤荫已可庇落蘂还漫漫亹亹新叶大珑珑晚花干青天髙寥寥两蝶飞翻翻时节适当尔懐悲自无端
　　黄黄芜菁花桃李事已退狂风簸枯榆狼籍九衢内春序一如此汝顔安足赖谁能驾飞车相从观海外晨游百花林朱朱兼白白栁枝弱而细悬树垂百尺左右同来人金紫贵显剧娇童为我歌哀响跨筝笛艳姬蹋筵舞清眸刺劒防心懐平生友莫一在燕席死者长眇芒生者困乖隔少年真可喜老大百无益
　　南内朝贺归呈同官
　　薄云蔽秋曦清雨不成泥罢贺南内衙归凉晓凄凄绿槐十二街涣散驰轮蹄余惟戆书生孤身无所赍三黜竟不去致官九列齐岂惟一身荣佩玉冠簮犀滉荡天门髙着籍朝厥妻文才不如人行又无町畦问之朝廷事畧不知东西况于经籍深岂究端与倪君恩太山重不见酬稗稊所职事无多又不自提撕明庭集孔鸾曷取于鳬鹥树以松与栢不宜间蒿藜婉娈自媚好几时不见挤贪食以忘躯尠不调盐醯法吏多少年磨淬出角圭将举汝愆尤以为已阶梯收身归闗东期不到死迷
　　读东方朔杂事
　　严严王母宫下维万仙家噫欠为飘风濯手大雨沱方朔乃防子骄不加禁诃偷入雷电室輷輘掉狂车王母闻以笑卫官助呀呀不知万万人生身埋泥沙顿五山踣流漂八维蹉曰吾儿可憎奈此狡狯何方朔闻不喜禠身络蛟蛇瞻相北斗柄两手自相挼羣仙急乃言百犯庸不科向观睥晲处事在不可赦【音奢】欲不布露言外口实諠哗王母不得已顔嚬口赍嗟颔头可其奏送以紫玉珂方朔不惩创挟恩更矜夸诋欺刘天子正昼溺殿衙一旦不辞诀摄身凌苍霞
　　谴疟鬼
　　屑屑水帝魂谢谢无余辉如何不肖子尚奋疟鬼威乗秋作寒热翁妪所骂讥求食欧泄间不知臭秽非医师加百毒熏灌无停机灸师施艾炷酷若猎火围诅师毒口牙舌作霹雳飞符师弄刀笔丹墨交横挥咨汝之胄出门户何巍巍祖轩而父顼未沫于前徽不修其操行贱薄似汝稀岂不忝厥祖腼然不知归湛湛江水清归居安汝妃清波为裳衣白石为门畿呼吸明月光手掉芙蓉旂降集随九歌饮芳而食菲赠汝以好辞出汝去莫违
　　示儿
　　始我来京师止携一束书辛勤三十年以有此屋庐此屋岂为华于我自有余中堂髙且新四时登牢蔬前荣馔賔亲冠婚之所于庭内无所有髙树八九株有藤娄络之春华夏隂敷东堂坐见山云风相吹嘘松果连南亭外有瓜芋区西偏屋不多槐榆翳空虚山鸟旦夕鸣有类涧谷居主妇治北堂膳服适戚疎恩封髙平君子孙从朝裾开门问谁来无非卿大夫不知官髙卑玉带悬金鱼问客之所为峩冠讲唐虞酒食罢无为棊槊以相娯凡此座中人十九持钧枢又问谁与频莫与张樊如来过亦无事考评道精麤蹮蹮媚学子墙屏日有徒以能问不能其蔽岂可袪嗟我不修饰事与庸人俱安能坐如此比肩于朝儒诗以示儿曹其无迷厥初
　　庭楸
　　庭楸止五株共生十步间各有藤绕之上各相钩聨下叶各垂地树颠各云连朝日出其东我常坐西偏夕日在其西我常坐东邉当昼日在上我在中央间仰视何青青上不见纤穿朝暮无日时我且八九旋濯濯晨露香明珠何聨聨夜月来照之蒨蒨自生烟我已自顽钝重遭五楸牵客来尚不见肯到权门前权门众所趋有客动百千九牛亡一毛未在多少间往既无可顾不徃自可怜
　　送诸葛觉徃随州读书
　　邺侯家多书插架三万轴一一悬牙籖新若手未触为人强记览过眼不再读伟哉羣圣文磊落载其腹行年余五十出守数已六京邑有旧庐不容乆食宿台阁多官员无地寄一足我虽官在朝气势日局缩屡为丞相言虽恳不见录送行过浐水东望不转目今子从之游学问得所欲入海观龙鱼矫翮逐黄鹄勉为新诗章月寄三四幅
　　南溪始泛
　　榜舟南山下上上不得返幽事随去多孰能量近逺阴沈过连树藏昻抵横坂石麤肆磨砺波恶厌牵挽或倚偏岸渔竟就平洲饭防防暮雨飘梢梢新月偃余年懔无几休日怆已晚自是病使然非由取髙蹇
　　南溪亦清驶而无檝与舟山农惊见之随我观不休不惟儿童辈或有杖白头馈我笼中瓜劝我此淹留我云以病归此已颇自由幸有用余俸置居在西畴囷仓米谷满未有旦夕忧上去无得得下来亦悠悠但恐烦里闾时有缓急投愿为同社人鸡豚燕春秋
　　足弱不能步自宜收朝迹羸形可舆致佳观安可掷即此南坂下乆闻有水石拕舟入其间溪流正清激随波吾未能峻濑乍可刺鹭起若导吾前飞数十尺亭亭栁带沙团团松冠壁归时还尽夜谁谓非事役







　　御定全唐诗录卷四十七
　　钦定四库全书
　　御定全唐诗録卷四十八
　　韩愈【三】
　　古体诗【三】
　　城南聨句
　　竹影金琐碎【郊】泉音玉淙琤瑠璃翦木叶【愈】翡翠开园英流滑随仄步【郊】搜寻得深行遥岑出寸碧【愈】逺目増双明干穟纷拄地【郊】化虫枯挶茎木腐或垂耳【愈】草珠竞骈睛浮虚有新斸【郊】摧扤饶孤撑囚飞黏网动【愈】盗啅接弹惊脱实自开坼【郊】牵柔谁绕萦礼鼠拱而立【愈】骇牛躅且鸣蔬甲喜临社【郊】田毛乐寛征露萤不自暖【愈】冻蝶尚思轻宿羽有先晓【郊】食鳞时半横菱翻紫角利【愈】荷折碧圆倾楚腻鳣鲔乱【郊】獠羞螺蠏并桑蠖见虚指【愈】穴貍闻鬬狞逗翳翅相筑【郊】摆幽尾交搒蔓涎角出缩【愈】树啄头敲铿修箭褭金饵【郊】羣鲜沸池羮岸殻坼兆【愈】野麰渐丰萌窰烟羃疏岛【郊】沙篆印回平
　　瘁肌遭蚝刺【愈】啾耳闻鸡生竒虑恣回转【郊】遐睎纵逢迎巅林戢逺睫【愈】缥气夷空情归迹归不得【郊】舍心舍还争灵麻撮狗虱【愈】村稚啼禽猩红皱晒檐瓦【郊】黄团系门衡得隽蝇虎健【愈】相残雀豹趟束枯樵指秃【郊】刈熟担肩赪涩旋皮卷脔【愈】苦开腹彭亨机舂潺湲力【郊】吹簸飘飖精赛馔木盘簇【愈】靸妖藤索絣荒学五六巻【郊】古藏四三茔里儒拳足拜【愈】土恠闪眸侦蹄道补复破【郊】丝窠埽还成墓堂蝙蝠沸【愈】破灶伊威盈追此讯前主【郊】答云皆冢卿败壁剥寒月【愈】折篁啸遗笙袿熏霏霏在【郊】綦迹防防呈剑石犹竦槛【愈】兽材尚挐楹宝唾拾未尽【郊】玉啼堕犹鎗牕绡疑閟艳【愈】妆烛已销檠绿髪抽珉甃【郊】青肤耸瑶桢白蛾飞舞地【愈】幽蠧落书棚惟昔集嘉咏【郊】吐芳类鸣嘤窥奇摘海异【愈】恣韵激天鲸肠胃绕万象【郊】精神驱五兵蜀雄李杜防【愈】岳力雷车轰大句斡造【郊】髙言轧霄峥芒端转寒燠【愈】神助溢杯觥巨细各乗运【愈】湍涠亦腾声凌花咀粉蘃【郊】削缕穿珠樱绮语洗晴雪【愈】娇辞哢雏鸎酣欢杂弁珥【郊】繁价流金琼菡萏写江调【郊】萎蕤缀蓝瑛庖霜脍鲫【愈】浙玉炊香稉朝馔已百态【郊】春醪又千名哀匏蹙驶景【愈】冽唱凝余晶解魄不自主【郊】痹肌坐空瞠扳援贱蹊絶【愈】炫曜仙选防藂巧竞采笑【郊】骈鲜互探婴桑变忽芜蔓【愈】樟裁浪登丁霞鬬讵能极【郊】风期谁复臯区扶帝壤【愈】瓌蕴郁天京祥色被文彦【郊】良材揷杉柽隐伏饶气象【愈】兴潜示堆坑擘华露神物【郊】拥终储地祯訏谟壮缔始【愈】辅弼登阶清坌秀恣填塞【郊】呀灵滀渟澄益大聨汉魏【愈】肇初迈周嬴积照涵徳镜【郊】传经俪金籝食家行鼎鼐【愈】宠族饫弓旌奕制尽从赐【郊】殊私得逾程飞桥上架汉【愈】缭岸俯规瀛潇碧逺输委【郊】湖嵌费携擎萄苜从大漠【愈】枫槠至南荆嘉植鲜危朽【郊】膏理易滋荣悬长巧纽翠【愈】象曲善攒珩鱼口星浮没【郊】马毛锦斑骍五方乱风土【愈】百种分鉏耕葩蘖相妒出【郊】菲茸共舒晴类招臻倜诡【愈】翼萃伏衿缨危望跨飞动【郊】防升蹑登闳春游轹靃靡【愈】彩伴防嫈嫇遗灿飘的皪【郊】淑顔洞精诚娇应如在寤【愈】頽意若含酲鹓毳翔衣带【郊】鹅肪截佩璜文升相照灼【愈】武胜屠欃枪割锦不酬价【郊】构云有髙营通波牣鳞介【愈】疏畹富萧蘅买养驯孔翠【郊】逺苞树蕉栟鸿头排刺芡【愈】鹄攒瓌橙骛广杂良牧【郊】防休赖先盟罢旄奉环卫【愈】守封践忠贞战服脱明介【郊】朝冠飘彩纮爵勲逮僮【愈】簪笏自懐绷乳下秀嶷嶷【郊】椒蕃泣喤喤貌鉴清溢匣【愈】眸光寒发硎馆儒养经史【郊】缀戚觞孙甥考钟馈肴核【愈】戛鼓侑牢牲飞膳自北下【郊】函珍极东烹如瓜煮大卵【愈】比线茹芳菁海岳错口腹【郊】赵燕锡媌娙一笑释仇恨【愈】百金交弟兄货至貊戎市【郊】呼传鹦鹆令顺居无鬼瞰【愈】抑横免官评杀肆凌翦【郊】笼原帀罝紭羽空颠雉鷃【愈】血路迸狐麖折足去踸踔【郊】蹙鬐怒防鬤跃犬疾翥鸟【愈】呀鹰甚饥防算蹄记功赏【郊】裂脑擒摚掁猛毙牛马乐【愈】妖残枭鵅惸窟穷尚嗔视【郊】箭出方惊抨连箱载已实【愈】碍辙弃仍赢喘觑锋刃防【郊】困冲株枿盲扫浄豁旷旷【愈】骋遥畧苹苹馋扠饱活脔【郊】恶嚼防腥鲭嵗律及郊至【愈】古音命韶韺旗斾流日月【郊】帐庐扶栋薨磊落奠鸿璧【愈】参差席香藑祗祉兆姓【郊】黒秬饛丰盛庆流蠲瘥疠【愈】威畅蠲防輣灵燔望髙冏【郊】龙驾闻敲防是惟礼之盛【愈】永用表其宏徳孕厚生植【郊】恩熈完刖剠宅土尽华族【愈】运田闲强甿防庾森岭桧【郊】啄场翽样防畦肥翦韮薤【愈】陶固收盆甖利养积余健【郊】孝思事严枋掘云破嵽嵲【愈】采月漉防寺砌上明镜【郊】僧盂敲晓钲泥像对骋怪【愈】铁钟孤舂锽瘿颈閙鸠鸽【郊】蜿垣乱蛷蝾葚黒老蚕烛【愈】麦黄韵鹂鹒韶曙迟胜赏【郊】贤朋戒先庚驰门填偪仄【愈】竞墅辗砯砰碎缬红满杏【郊】稠凝碧浮防绳觐娥婺【愈】鬬草撷玑珵粉汗泽广额【郊】金星堕连璎鼻偷困淑郁【愈】眼剽强盯是节饱顔色【郊】兹疆称都城书饶罄鱼茧【愈】纪盛播琴筝奚必事逺觌【郊】无端逐羁伧将身亲魍魅【愈】浮迹侣鸥防腥味空奠屈【郊】天年徒羡彭惊魂见蛇蚓【愈】触嗅值虾蟛幸得履中气【郊】忝从拂天枨归私暂休暇【愈】驱明出庠黉鲜意竦轻畅【郊】连辉照琼莹陶暄逐风乙【愈】跃视舞晴蜻足胜自多诣【郊】心贪敌无勍始知乐名教【愈】何用苦拘儜毕景任诗趣【郊】焉能守防防【愈】
　　防合聨句
　　离别言无期防合意弥重【籍】病添儿女恋老丧丈夫勇【愈】剑心知未死诗思犹孤耸【郊】愁去剧箭飞讙来若泉涌【彻】析言多新贯摅抱无防壅【籍】念难须勤追悔易勿轻踵【愈】吟巴山荦嶨説楚波堆垄【郊】马辞虎豹怒舟出蛟鼍恐【彻】狂鲸时孤轩幽狖杂百种【愈】瘴衣常腥腻蛮器多疎冗【籍】剥苔吊斑林角饭饵沉冢【愈】忽尔衔逺命归欤舞新宠【郊】鬼窟脱幽妖天居觌清拱【愈】京游步方振谪梦意犹恟【籍】诗书夸旧知酒食接新奉【愈】嘉言写清越瘉病失肬肿【郊】夏阴偶髙庇宵魄接虚拥【愈】雪弦寂寂听茗盌纎纎捧【郊】驰辉烛浮萤幽响泄潜蛬【愈】诗老独何心江疾有余尰【郊】我家本瀍谷有地介臯巩休迹忆沈防峩冠慙阘□【愈】升朝髙辔逸振物羣听悚徒言濯幽泌谁与薙荒茸【籍】朝绅郁青绿马饰曜珪珙国讐未销铄我志荡卭陇【郊】君才诚倜傥时论方汹溶【音涌】格言多彪蔚悬解无梏□【音拱】张生得渊源寒色防山冢坚如撞羣金眇若抽独蛹【愈】伊余何所拟跛鼈讵能踊块然堕岳石飘尔罥巢氄【郊】龙斾垂天卫云韶凝禁甬君胡眠安然朝鼓声汹汹【愈】
　　鬭鸡聨句
　　大鸡昻然来小鸡竦而待【愈】峥嵘颠盛气洗刷凝鲜彩【郊】髙行若矜豪侧睨如伺殆【愈】精光目相射剑防心独在【郊】既取冠为胄复以距为镦天时得清寒地利挟爽垲【愈】磔毛各噤瘁怒瘿争碨磊俄膺忽尔低植立瞥而改【郊】腷防战声喧缤翻落羽皠中休事未决小挫势益倍【愈】妒肠务生敌贼性专相醢裂血失鸣声啄殷甚饥馁【郊】对起何急惊随旋诚巧绐毒手饱李阳神槌困朱亥【愈】恻心我以仁碎首尔何罪独胜事有然旁惊汗流浼【郊】知雄欣动顔怯负愁看贿争观云填道助呌波翻海【愈】事爪深难解嗔睛时未怠一喷一醒然再接再砺乃【郊】头垂碎丹砂翼搨拖锦防连轩尚贾【音古】余清厉比归凯【愈】选俊感収毛受恩慙始隗英心甘鬭死义肉耻庖宰君看鬬鸡篇短韵有可采【郊】
　　石鼎聨句【并序】
　　元和七年十二月四日衡山道士轩辕弥明自衡下来旧与刘师服进士衡湘中相识将过太白知师服在京夜抵其居宿有校书郎侯喜新有能诗声夜与刘説诗弥明在其侧貌极丑白须黒面长颈而髙结喉中又作楚语喜视之若无人弥明忽轩衣张眉指鑪中石鼎谓喜曰子云能诗能与我赋此乎刘往见衡湘间人説云年九十余矣解捕逐鬼物拘囚蛟螭虎豹不知其实能否也见其老颇貌敬之不知其有文也闻此説大喜即援笔题其首两句次传于喜喜踊跃即缀其下云云道士哑然笑曰子诗如是而已乎即袖手竦肩倚北墙坐谓刘曰吾不解世俗书子为我书因髙吟曰龙头缩菌蠢豕腹涨彭亨初不似经意诗防有似讥喜二子相顾慙骇欲以多穷之即又为而传之喜喜思益苦务欲压道士每营度欲出口吻声鸣益悲操笔欲书将下复止竟亦不能奇也毕即传道士道士髙踞大唱曰刘把笔吾诗云云其不用意而功益奇不可附説语皆侵刘侯喜益忌之刘与侯皆已赋十余韵弥明应之如响皆頴脱含讥讽夜尽三更二子思竭不能续因起谢曰尊师非世人也某伏矣愿为弟子不敢更论诗道士奋曰不然章不可以不成也又谓刘曰把笔来吾与汝就之即又唱出四十字为八句书讫使读读毕谓二子曰章不已就乎二子齐应曰就矣道士曰此皆不足与语此宁为文邪吾就子所能而作耳非吾之所学于师而能者也吾所能者子皆不足以闻也独文乎哉吾语亦不当闻也吾闭口矣二子大惧皆起立牀下拜曰不敢他有问也愿闻一言而已先生称吾不解人间书敢问解何书请闻此而已道士寂然若无闻也累问不应二子不自得即退就坐道士倚墙睡鼻息如雷鸣二子怛然失色不敢喘斯须曙鼓动咚咚二子亦困遂坐睡及觉日已上惊顾觅道士不见即问童奴奴曰天且明道士起出门若将便旋然奴恠乆不返即出到门覔无有也二子惊惋自责若有失者间遂诣余言余不能识其何道士也尝闻有隐君子弥明岂其人耶韩愈序
　　巧匠斵山骨刳中事煎烹【师服】直柄未当权塞口且呑声【喜】龙头缩菌蠢豕腹涨彭亨【弥明】外苞干藓文中有暗浪惊【师服】在冷足自安遭焚意弥贞【喜】谬当鼎鼐间妄使水火争【弥明】大似烈士胆圆如战马缨【师服】上比香炉尖下与镜面平【喜】秋瓜未落蔕冻芋强抽萌【弥明】一块元气闭细泉幽窦倾【师服】不值输写处焉知懐抱清【喜】方当洪鑪然益见小器盈【弥明】睆睆无刃迹团团类天成【师服】遥疑负图出曝晓正晴【喜】旁有双耳穿上为孤髻撑【弥明】或讶短尾铫又似无足铛【师服】可惜寒食毬掷此傍路坑【喜】何当出灰炧无计离缾罂【弥明】陋质荷斟酌狭中愧提擎【师服】岂能煮仙药但未汗羊羮【喜】形模妇女笑度量儿童轻【弥明】徒示坚重性不过升合盛【师服】傍似废毂仰侧见折轴横【喜】时于蚯蚓窍防作苍蝇鸣【弥明】以兹翻溢愆实负任使诚【师服】常居顾盼地敢有漏泄情【喜】宁依暖热弊不与寒凉并【弥明】区区徒自效琐不足呈【喜】回旋但兀兀开阖惟铿铿【师服】全胜瑚琏贵空有口传名岂比俎豆古不为手所撜磨砻去圭角浸润着光精愿君莫嘲笑此物方施行【弥明　按此诗韩公意有所讽故借弥明侯喜刘师服以为辞】
　　山石
　　山石荦确行径防黄昏到寺蝙蝠飞升堂坐阶新雨足芭蕉叶大支子肥僧言古壁佛画好以火来照所见稀铺牀拂席置羮饭疎粝亦足饱我饥夜深静卧百虫絶清月出岭光入扉天明独去无道路出入髙下穷烟霏山红涧碧纷烂漫时见松枥皆十围当流赤足蹋涧石水声激激风吹衣人生如此自可乐岂必局束为人鞿嗟哉吾党二三子安得至老不更归
　　汴泗交流赠张仆射
　　汴泗交流郡城角筑场千步平如削短垣三面缭逶迤击鼓腾腾树赤旗新秋朝凉未见日公早结束来何为分曹决胜约前定百马攒蹄近相映毬惊杖奋合且离红牛缨绂黄金羁侧身转臂着马腹霹雳应手神珠驰超遥散漫两闲暇挥霍纷纭争变化发难得巧意气麤讙声四合壮士呼此诚习战非为剧岂若安坐行良图当今忠臣不可得公马莫走须杀贼
　　雉带箭
　　原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞随倾斜将军仰笑军吏贺五色离披马前堕
　　赠郑兵曹
　　罇酒相逢十载前君为壮夫我少年罇酒相逢十载后我为壮夫君白首我材与世不相当戢鳞委翅无复望当今贤俊皆周行君何为乎独遑遑杯行到君莫停手破除万事无过酒
　　桃源图
　　神仙有无何眇芒桃源之説诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境怳惚移于斯架岩凿谷开宫室接屋连墙千万日嬴颠刘蹶了不闻地坼天分非所恤种桃处处惟开花川原近逺烝红霞初来犹自念乡邑嵗乆此地还成家渔舟之子来何所物色相猜更问语大蛇中断改前王羣马南渡开新主听终辞絶共凄然自説经今六百年当时万事皆眼见不知几许犹流传争持酒食来相馈礼数不同罇俎异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一回顾万里苍苍烟水暮世俗宁知伪与真至今传者武陵人
　　赠侯喜
　　吾党侯生字叔呼我持竿钓温水平明鞭马出都门尽日行行荆棘里温水防茫絶又流深如车辙濶容辀虾蟇跳过雀儿浴此纵有鱼何足求我为侯生不能已盘针擘粒投泥滓晡时坚坐到黄昏手倦目劳方一起暂动还休未可期虾行蛭渡似皆疑举竿引线忽有得一寸才分鳞与鬐是日侯生与韩子良乆叹息相看悲我今行事尽如此此事正好为我规半世遑遑就举选一名始得红顔衰人间事势岂不见徒自辛苦终何为便当提携妻与子南入箕颍无还时叔君今气方鋭我言至切君弗嗤君欲钓鱼须逺去大鱼岂肯居沮洳
　　古意
　　太华峰头玉井莲开花十丈藕如船冷比雪霜甘比蜜一片入口沉疴痊我欲求之不惮逺青壁无路难夤缘安得长梯上摘实下种七泽根株连
　　八月十五夜赠张功曹
　　纎云四卷天无河清风吹空月舒波沙平水息声影絶一杯相属君当歌君歌声酸辞且苦不能听终涙如雨洞庭连天九疑髙蛟龙出没猩鼯号十生九死到官所幽居黙黙如蔵逃下牀畏蛇食畏药海气湿蛰熏腥臊昨者州前捶大皷嗣皇继圣登夔臯赦书一日行万里罪从大辟皆除死迁者追回流者还涤瑕荡垢朝清班州家申名使家抑坎轲秪得移荆蛮判司卑官不堪説未免捶楚尘埃间同时辈流多上道天路幽险难追攀君歌且休听我歌我歌今与君殊科一年明月今宵多人生由命非由他有酒不饮奈月何
　　谒衡岳庙遂宿岳寺题门楼
　　五岳祭秩皆三公四方环镇嵩当中火维地荒足妖恠天假神柄专其雄喷云泄雾蔵半腹虽有絶顶谁能穷我来正逢秋雨节隂气晦昧无清风潜心黙祷若有应岂非正直能感通须臾静扫众峯出仰见突兀撑青空紫葢连延接天柱石廪腾掷堆祝融森然魄动下马拜松栢一迳趋灵宫粉墙丹柱动光彩鬼物图画填青红升阶伛偻荐脯酒欲以菲薄明其庙内老人识神意睢盱侦伺能鞠躬手持杯珓导我掷云此最吉余难同窜逐蛮荒幸不死衣食才足甘长终侯王将相望乆絶神纵欲福难为功夜投佛寺上髙阁星月揜映云朣胧猿鸣钟动不知曙杲杲寒日生于东
　　岣嵝山
　　岣嵝山尖神禹碑字青石赤形摹竒科斗拳身薤倒披鸾飘鳯泊拏龙螭事严迹秘鬼莫窥道人独上偶见之我来咨嗟涕涟洏千搜万索何处有森森緑树猿猱悲
　　李花赠张十一署
　　江陵城西二月尾花不见桃惟见李风揉雨练雪羞比波涛翻空杳无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼看不得照曜万树繁如堆念昔少年着游燕对花岂省曽辞杯自从流落忧感集欲去未到先思回秪今四十已如此后日更老谁论哉力擕一罇独就醉不忍虚掷委黄埃
　　寒食日出游【公自注张十一院长见示病中忆花九篇寒食日出游夜归因以投赠】
　　李花初发君始病我往看君花转盛走马城西惆怅归不忍千株雪相映迩来又见桃与梨交开红白如争竞可怜物色阻擕手空展霜缣吟九咏纷纷落尽泥与尘不共新妆比端正桐华最晩今已繁君不强起时难更关山逺别固其理寸步难见始知命忆昔与君同贬官夜渡洞庭看斗柄岂料生还得一处引袖拭泪悲且庆各言生死两追随直置心亲无貌敬念君又署南荒吏路指鬼门幽且夐三公尽是知音人曷不荐贤陛下圣囊空甑倒谁救之我今一食日还并自然忧气损天和安得康强保天性断寉两翅鸣何哀絷骥四足气空横今朝寒食行野外緑杨帀岸蒲芽迸宋玉庭边不见人轻浪参差鱼动镜自嗟孤贱足瑕疵特见放纵荷寛政饮酒宁嫌底深题诗尚倚笔锋劲明宵故欲相就醉有月莫辞当火令
　　忆昨行和张十一
　　忆昨夹钟之吕初吹灰上公礼罢元侯回车载牲牢瓮舁酒并召賔客延邹枚腰金首翠光照耀丝竹迥发清以哀青天白日花草丽玉斚屡举倾金罍张君名声座所属起舞先醉长松摧宿酲未解旧痁作深室静卧闻风雷自期殒命在春序屈指数日怜婴孩危辞苦语感我耳涙落不揜何漼漼念昔从君渡湘水大帆夜划穷髙桅阳山鸟路出临武驿马拒地驱频隤践蛇茹蛊不择死忽有飞诏从天来伾文未揃崖州炽虽得赦宥恒愁猜近者三奸悉破碎羽窟无底幽黄能眼中了了见乡国知有归日眉方开今君纵署天涯吏投檄北去何难哉无妄之忧勿药喜一善自足禳千灾头轻目朗肌骨健古剑新斸磨尘埃殃消祸散百福并从此直至耉与鲐嵩山东头伊洛岸胜事不假须穿裁君当先行我待满沮溺可继穷年推
　　刘生诗
　　生名师命其姓刘自少轩轾非常俦弃家如遗来逺游东走梁宋暨扬州遂凌大江极东陬洪涛舂天禹穴幽越女一笑三年留南逾横岭入炎州青鲸髙磨波山浮怪魅炫曜堆蛟虬山防讙噪猩猩游毒气烁体黄膏流问胡不归良有由美酒倾水防肥牛妖歌慢舞烂不收倒心回肠为青眸千金邀顾不可酬乃独遇之尽绸缪瞥然一饷成十秋昔须未生今白头五管歴徧无贤侯回望万里还家羞阳山穷邑惟猿猴手持钓竿逺相投我为罗列陈前修芟蒿斩蓬利锄耰天星回环数才周文学穰穰囷仓稠车轻御良马力优咄哉识路行勿休往取将相酬恩讐
　　郑羣赠簟
　　蕲州笛竹天下知郑君所宝尤瓌奇擕来当昼不得卧一府传看黄瑠璃体坚色浄又蔵节尽眼凝滑无瑕疵法曹贫贱众所易腰腹空大何能为自从五月困暑湿如坐深甑遭烝炊手磨袖拂心语口慢肤多汗真相宜日暮归来独惆怅有卖直欲倾家赀谁谓故人知我意巻送八尺含风漪呼奴扫地铺未了光彩照耀惊童儿青蝇侧翅虱避肃肃疑有清飚吹倒身甘寝百疾愈却愿天日恒炎曦明珠青玉不足报赠子相好无时衰
　　游青龙寺赠崔大补阙
　　秋灰初吹季月管日出夘南晖景短友生招我佛寺行正值万株红叶满【蘓轼曰余读此句初不晓其故及观小説郑防寓青龙寺贫无纸取柿叶学书九月柿叶赤而实红故知退之之诗谓此】光华闪壁见神鬼赫赫炎官张火伞然云烧树火实骈金乌下啄頳虬卵魂翻眼倒忘处所赤气冲融无间断有如流传上古时九轮照烛乾坤旱二三道士席其间灵液屡进颇黎盌忽惊顔色变韶稚却信灵仙非怪诞桃源迷路竟茫茫枣下悲歌徒纂纂前年岭隅乡思发踯躅成山开不筭去嵗羇帆湘水明霜枫千里随归伴猿呼鼯啸鹧鸪啼恻耳酸肠难濯澣思君擕手安能得今者相从敢辞懒由来钝騃寡参寻况是儒官饱闲散惟君与我同懐抱锄去陵谷置平坦年少得途未要忙时清諌疏尤宜罕何人有酒身无事谁家多竹门可欵须知节即风寒幸及亭午犹妍暖南山逼冬转清瘦刻画圭角出崖窽当忧复被氷雪埋汲汲来窥诫迟缓
　　赠崔立之评事
　　崔侯文章苦防敏髙浪驾天输不尽曽从闗外来上都随身巻轴车连轸朝为百赋犹郁怒暮作千诗转遒紧摇毫掷简自不供顷刻青红浮海蜃才豪气猛易语言往往蛟螭杂蝼蚓知音自古称难遇世俗乍见那妨哂勿嫌法官未登朝犹胜赤尉长趋尹时命虽乖心转壮技能虚富家逾窘念昔尘埃两相逢争名龃龉持矛楯子时专塲夸觜距余始张军严韅靷尔来但欲保封疆莫学厐涓怯孙膑窜逐新归厌闻閙齿髪早衰嗟可闵频防怨句刺弃遗岂有闲官敢推引深蔵箧笥时一发戢戢已多如束笋可怜无益费精神有似黄金掷虚牝当今圣人求侍从防擢杞梓收楛箘东马严徐已奋飞枚臯即召穷且忍复闻王师西讨蜀霜风冽冽摧朝菌走章驰檄在得贤燕雀纷拏要鹰隼窃料二涂必处一岂比恒人长蠢蠢劝君韬养待徴招不用雕琢愁肝肾墙根菊花好沽酒钱帛纵空衣可凖晖晖檐日暖且鲜摵摵井梧疎更殒髙士例须怜麯糵丈夫终莫生畦畛能来取醉任喧呼死后贤愚俱泯泯
　　永贞行
　　君不见古皇亮阴未出令小人乗时偷国柄北军百万虎与貔天子自将非他师一朝夺印付私党懔懔朝士何能为狐鸣枭噪争署置防睒跳踉相妩媚夜作诏书朝拜官超资越序曽无难公然白日受贿赂火齐磊落堆金盘元臣故老不敢语昼卧涕泣何汍澜董贤三公谁复惜侯景九锡行可叹国家功髙徳且厚天位未许庸夫干我皇卓荦信英主文如太宗武髙祖膺图受禅登明堂共流幽州鲧死羽四门肃穆贤俊登数君匪亲岂其朋郎官清要为世称荒郡迫野嗟可矜湖波连天日相腾蛮俗生梗瘴疠烝江氛岭祲昬若凝一蛇两头见未曽怪鸟鸣唤令人憎蛊虫羣飞夜扑灯雄虺毒螫堕股肱食中置药肝心崩左右使令诈难凭慎勿浪言常兢兢吾尝同僚情可胜具书目见非妄徴嗟尔既往宜为惩















　　御定全唐诗録卷四十八
　　钦定四库全书
　　御定全唐诗録巻四十九
　　韩愈【四】
　　古体诗【四】
　　送区南归
　　穆昔南征军不归虫沙猿鹤伏以飞汹汹洞庭莽翠微九疑镵天荒是非野有象犀水贝玑分散百宝人士稀我迁于南日周围来见者众莫依稀爰有区子荧荧晖观以彞训或从违我念前人譬葑菲落以斧引以纆徽虽有不逮驱騑騑或采于薄渔于矶服役不辱言不讥从我荆州来京畿离其母妻絶因依嗟我道不能自肥子虽勤苦终何希王都观阙双巍巍腾蹋众骏事鞍鞿佩服上色紫与绯独子之节可嗟唏母附书至妻寄衣开书拆衣泪痕晞虽不勑还情庻几朝暮盘羞恻庭闱幽房无人感伊威人生此难余可祈子去矣时若发机蜃沈海底气升霏彩雉野服朝扇翚处子窈窕王所妃
　　茍有令徳隠不腓况今天子铺徳威蔽能者诛荐受禨出送抚背我涕挥行行正直慎脂韦业成志树来颀颀我当为子言天扉
　　陆浑山火和皇甫湜用其韵
　　皇甫补官古贲浑时当大冬泽干源山狂谷狠相吐呑风怒不休何轩轩摆磨出火以自燔有声夜中惊莫原天跳地踔颠乾坤赫赫上照穷崖垠截然髙周烧四垣神焦鬼烂无逃门三光弛隳不复暾虎熊麋猪逮猴猿水龙鼍鱼与鼋鸦鸱雕鹰雉鹄鹍燖炰煨孰飞奔祝融告休酌卑尊错陈齐玫辟华园芙蓉披猖塞鲜繁千钟万鼓咽耳喧攒杂啾嚄沸篪埙彤幢绛旃紫纛旛炎官热属朱冠裈髹其肉皮通防臀頽胷垤腹车掀辕缇顔韎股豹两鞬霞车虹靷日毂轓丹蕤縓葢绯繙防红帷赤幕罗脤膰池波风肉陵屯谽呀钜壑颇黎盆豆豋五山瀛四罇熙熙釂醻笑语言雷公擘山海水翻齿牙嚼齧舌腭反电光殱磹頳目防【音喧】顼防收威避根斥弃舆马背厥孙缩身潜喘拳肩跟君臣相怜加爱恩命黒螭侦焚其元天关悠悠不可援梦通上帝血面论侧身欲进叱于阍帝赐九河湔涕痕又诏巫阳反其魂徐命之前问何寃火行于冬古所存我如禁之絶其飱女丁妇壬传世婚一朝结讐奈后昆时行当反慎藏蹲视桃着花可小鶱月及申酉利复怨助汝五龙从九鲲溺厥邑囚之昆仑皇甫作诗止睡昏辞夸出真遂上焚要余和增恠又烦虽欲悔舌不可扪
　　和虞部卢四【汀】酬翰林钱七【徽】赤藤杖歌
　　赤藤为杖世未窥台郎始携自滇池滇王扫宫避使者跪进再拜语嗢咿绳桥拄过免倾堕性命造次蒙扶持途经百国皆莫识君臣聚观逐旌麾共传滇神出水献赤龙防须血淋漓又云羲和操火鞭暝到西极睡所遗几重包裹自题署不以珍恠夸荒夷归来捧赠同舎子浮光照手欲把疑空堂昼眠倚牖户飞电着壁搜蛟螭南宫清深禁闱密唱和有类吹埙篪妍辞丽句不可继见寄聊且慰分司
　　寄卢仝
　　玉川先生洛城里破屋数间而已矣一奴长须不裹头一婢赤脚老无齿辛勤奉养十余人上有慈亲下妻子先生结发憎俗徒闭门不出动一纪至令隣僧乞米送仆忝县尹能不耻俸钱供给公私余时致薄少助祭祀劝叅留守谒大尹言语才及辄掩耳水北山人得名声去年去作幕下士水南山人又继徃鞍马仆从塞闾里少室山人索价髙两以諌官徴不起彼皆刺口论世事有力未免遭驱使先生事业不可量惟用法律自绳巳春秋三传束髙阁独抱遗经究终始往年弄笔嘲同异恠辞惊众谤不巳近来自説寻坦途犹上虚空跨緑駬去嵗生儿名添丁意令与国充耘耔国家丁口连四海岂无农夫亲耒耜先生抱才终大用宰相未许终不仕假如不在陈力列立言垂范亦足恃苗裔当防十世宥岂谓贻厥无基阯故知忠孝生天性洁身乱伦安足拟昨晩长须来下状隔墙恶少恶难似每骑屋山下窥阚浑舎惊怕走折趾凭依婚媾欺官吏不信令行能禁止先生受屈未曾语忽此来告良有以嗟我身为赤县令操权不用欲何俟立召贼曹呼伍伯尽取鼠軰尸诸市先生又遣长须来如此处置非所喜况又时当长养节都邑未可猛政理先生固是余所畏度量不敢窥涯涘放纵是谁之过欤效尤戮仆愧前史买羊沽酒谢不敏偶逢明月曜桃李先生有意许降临更遣长须致双鲤
　　酬司门卢四兄云夫院长望秋作
　　长安雨洗新秋出极目寒镜开尘函终南晓望蹋龙尾倚天更觉青巉巉自知短浅无所补从事久此穿朝衫归来得便即游览暂似壮马脱重衔曲江荷花葢十里江湖生目思莫缄乐游下瞩无逺近緑槐萍合不可芟白首寓居谁借问平地寸步扃云岩云夫吾兄有狂气嗜好与俗殊酸咸日来省我不肯去论诗説赋相諵諵望秋一章巳惊絶犹言低抑避谤谗若使乗酣骋雄怪造化何以当镌劖嗟我小生值强伴恡胆变勇神明鉴驰坑跨谷终未悔为利而止真贪馋髙揖羣公谢名誉逺追甫白感至諴楼头完月不共宿其奈就缺行防防
　　石鼓歌
　　张生手持石鼓文劝我试作石鼓歌少陵无人谪仙死才薄将奈石鼓何周纲陵迟四海沸宣王愤起挥天戈大开明堂受朝贺诸侯剑佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嵯峨从臣才艺咸第一拣选撰刻留山阿雨淋日炙野火燎鬼物守防烦防呵公从何处得纸本毫发尽备无差讹辞严义密读难晓字体不类与科年深岂免有缺画快剑砍断生蛟鼍鸾翔鳯翥众仙下瑚碧树交枝柯金绳铁索锁钮壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟余好古生苦晚对此涕泪双滂沱忆昔初蒙博士徴其年始改称元和故人从军在右辅为我量度掘臼科濯冠沐浴告祭酒如此至宝存岂多氊苞席裹可立十鼓秪载数骆驼荐诸太庙比郜鼎光价岂止百倍过圣恩若许留太学诸生讲解得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴久逺期无他中朝大官老于事讵肯感激徒媕娿牧童敲火牛砺角谁复着手为摩挲日销月铄就埋没六年西顾空吟哦羲之俗书趂姿媚数纸尚可博白鹅继周八代争战罢无人收拾理则那方今太平日无事柄任儒术崇丘轲安能以此上论列愿借辨口如悬河石鼓之歌止于此呜呼吾意其蹉跎卢郎中云夫寄示送盘谷子诗两章歌以和之
　　昔寻李愿向盘谷正见髙崖巨壁争开张是时新晴天井溢谁把长剑倚太行冲风吹破落天外飞雨白日洒洛阳东蹈燕川入旷野有馈木蕨芽满筐马头溪深不可厉借车载过水入箱平沙緑浪榜方口雁鸭飞起穿垂杨穷探极览颇恣横物外日月本不忙归来辛苦欲谁为坐令再往之计堕眇茫闭门长安三日雪推书扑笔歌慨慷旁无壮士遣属和远忆卢老诗颠狂开缄忽覩送归作字向纸上皆轩昻又知李侯竟不顾方冬独入崔嵬藏我今进退几时决十年蠢蠢随朝行家请官供不报答无异雀鼠偷太仓行抽手版付丞相不待弹劾还耕桑
　　短灯檠歌
　　长檠八尺空自长短檠二尺便且光黄帘緑幕朱门闭风露气入秋堂凉裁衣寄远泪眼暗搔头频挑移近牀太学儒生东鲁客二十辞家来射策夜书细字缀语言两目眵昏头雪白此时提携当案前看书到晓那能眠一朝富贵还自恣长檠髙张照珠翠吁嗟世事无不然墙角君看短檠弃
　　华山女
　　街东街西讲佛经撞钟吹螺閙宫庭广张罪福资诱胁听众狎恰排浮萍黄衣道士亦讲説座下寥落如明星华山女儿家奉道欲驱异敎归仙灵洗妆拭面着冠帔白咽红颊长眉青遂来升座演真诀观门不许人开扃不知谁人暗相报訇然振动如雷霆扫除众寺人迹絶骅骝塞路连辎軿观中人满坐观外后至无地无由听抽钗脱钏解环佩堆金叠玉光青荧天门贵人传诏召六宫愿识师顔形玉皇颔首许归去乗龙驾鹤来青冥豪家少年岂知道来绕百帀脚不停云牕雾阁事慌惚重重翠幔深金屏仙梯难攀俗縁重浪凭青鸟通丁宁【朱熹曰或怪公排斥佛老不遗余力而于华山女语独假借如此非也此正讥其衒姿色假仙灵以惑众又讥时君不察使失行妇人得入宫禁耳观其卒章豪家少年云牕雾阁翠幔金屏青鸟丁宁等语防慢甚矣岂真以僊神处之哉】
　　雪后寄崔二十六丞公
　　蓝田十月雪塞关我兴南望愁羣山攒天嵬嵬冻相映君乃寄命于其间秩卑俸薄食口众岂有酒食开容顔殿前羣公赐仓罢骅骝蹋路骄且闲称多量少鉴裁密岂念幽桂遗榛菅几欲犯严出荐口气象硉兀未可攀归来殒涕掩关卧心之纷乱谁能删诗翁憔悴斸荒棘清玉刻佩聨玦环脑脂遮眼卧壮士大弨挂壁无由弯乾坤惠施万物遂独于数子懐偏悭朝欷暮唶不可解我心安得如石顽
　　送僧澄观
　　浮屠西来何施为扰扰四海争奔驰构楼架阁切星汉夸雄鬬丽止者谁僧伽后出淮泗上势到众佛尤恢竒越商胡贾脱身罪珪璧满船宁计资清淮无波平如席栏柱倾扶半天赤火烧水转扫地空突兀便髙三百尺影沈潭底龙惊遁当昼无云跨虚碧借问经营本何人道人澄观名籍籍愈昔从军大梁下往来满屋贤豪者皆言澄观虽僧徒公才吏用当今无后从徐州辟书至纷纷过客何由记人言澄观乃诗人一座竞吟诗句新向风长叹不可见我欲收敛加冠巾洛阳穷秋厌穷独丁丁啄门疑啄木有僧来访呼使前伏犀插脑髙颊权惜哉己老无所及坐睨神骨空潸然临淮太守初到郡逺遣州民送音问好竒赏俊直难逢去去为致思从容奉酬卢给事云夫四兄曲江荷花行见寄并呈上钱七兄阁老张十八助敎
　　曲江千顷秋波浄平铺红云葢明镜大明宫中给事归走马来看立不正遗我明珠九十六寒花映骨睡骊目我今官闲得婆娑问言何处芙蓉多橕舟昆明度云锦脚敲两舷呌吴歌太白山髙三百里负雪嵬嵬插花里玉山前却不复来曲江汀滢水平杯我时相思不觉一回首天门九扇相当开上界真人足官府岂如散仙鞭笞鸾鳯终日相追陪
　　记梦
　　夜梦神官与我言罗缕道妙角与根挈携陬维口澜翻百二十刻须臾间我听其言未云足舍我先度横山腹我徒三人共追之一人前度安不危我亦平行蹋【上丘召切下牛召切】神完骨蹻脚不掉侧身上视溪谷盲杖撞玉版声彭神官见我开顔笑前对一人壮非少石坛坡陀可坐卧我手承颏肘拄座隆楼杰阁磊嵬髙天风飘飘吹我过壮非少者哦七言六字常语一字难我以指撮白玉丹行且咀噍行诘盘口前截断第二句绰虐顾我顔不欢乃知仙人未贤圣防短凭愚邀我敬我能屈曲自世闲安能从女巢神山
　　三星行
　　我生之辰月宿南斗牛奋其角箕张其口牛不见服箱斗不挹酒浆箕独有神灵无时停簸扬无善名已闻无恶声已讙【叶闻】名声相乗除得少失有余三星各在天什伍东西陈嗟汝牛与斗汝独不能神
　　嗟哉董生行
　　淮水出桐柏山东驰遥遥千里不能休淝水出其侧不能千里百里入淮流夀州属县有安丰唐贞元时县人董生召南隠居行义于其中刺史不能荐天子不闻名声爵禄不及门门外惟有吏日来徴租更索钱嗟哉董生朝出耕夜归读古人书尽日不得息或山而樵或水而渔入厨具甘防上堂问起居父母不慼慼妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲徬徨踯躅久不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生无与俦【臣按此诗有关名敎朱晦庵收拾小学书中】
　　利剑
　　利剑光耿耿佩之使我无邪心故人念我寡徒侣持用赠我比知音我心如氷剑如雪不能刺谗夫使我心腐剑锋折决云中断开青天噫剑与我俱变化归黄泉
　　东方半明
　　东方半明大星没独有太白配残月嗟尔残月勿相疑同光共影须臾期残月晖晖太白睒睒鸡三号更五防
　　感春
　　皇天平分成四时春气漫诞最可悲杂花妆林草葢地白日座上倾天维蜂喧鸟咽留不得红萼万片从风吹岂如秋霜虽惨冽摧落老物谁惜之为此径须沽酒饮自外天地弃不疑近怜李杜无检束烂漫长醉多文辞屈原离骚二十五不肯餔啜糟与醨惜哉此子巧言语不到圣处宁非痴幸逢尧舜明四目条理品彚皆得宜平明出门暮归舍酩酊马上知为谁
　　朝骑一马出暝就一牀卧诗书渐欲抛节行久已惰冠欹感发秃语误悲齿堕孤负平生心已矣知何那我恨不如江头人长网横江遮紫鳞独宿荒陂射鳬雁卖纳租赋官不嗔归来欢笑对妻子衣食自给宁羞贫今者无端读书史智慧只足劳精神画蛇着足无处用两髩雪白趋埃尘干愁漫解坐自累与众异趣谁相亲数杯浇肠虽暂醉皎皎万虑醒还新百年未满不得死且可勤买抛青春【按此诗或作二首或作一首细读之词意顿挫贯注宜是一首若作二首前俱七言古体不应中间忽有五言一首】
　　醉留东野
　　昔年因读李白杜甫诗长恨二人不相从吾与东野生并世如何复蹑二子踪东野不得官白首夸龙钟韩子稍奸黠自慙青蒿倚长松低头拜东野愿得始终如駏蛩东野不回头有如寸筳撞钜钟吾愿身为云东野变为龙四方上下逐东野虽有别离无由逢
　　李花
　　平旦入西园梨花数株若矜夸旁有一株李顔色惨惨似含嗟问之不肯道所以独绕百帀至日斜忽忆前时经此树正见芳意初萌芽奈何趂酒不省録不见玉枝攒霜葩然为汝下雨涙无由反斾羲和车东风来吹不解顔苍茫夜气生相遮氷盘夏荐碧实脆斥去不御慙其花
　　当春天地争奢华洛阳园苑尤纷挐谁将平地万堆雪剪刻作此连天花日光赤色照未好明月暂入都交加夜领张彻投卢仝乗云共至玉皇家长姫香御四罗列缟裙练帨无等差静濯明妆有所奉顾我未肯置齿牙清寒莹骨肝胆醒一生思虑无由邪
　　听頴师弹琴
　　昵昵儿女语恩怨相尔汝划然变轩昻勇士赴敌场浮云栁絮无根蔕天地濶逺随飞扬喧啾百鸟羣忽见孤鳯凰跻攀分寸不可上失势一落千丈强嗟余有两耳未省听丝篁自闻頴师弹起坐在一旁推手遽止之湿衣泪滂滂頴乎尔诚能无以氷炭置我肠
　　近体诗
　　题韦氏庄
　　昔者谁能比今来事不同寂寥青草曲散漫白榆风架倒藤全落篱崩竹半空宁须惆怅立翻覆本无穷
　　独钓
　　侯家林馆胜偶入得垂竿曲树行藤角平池散芡盘羽沈知食驶缗细觉牵难聊取夸儿女榆条系从鞍一迳向池斜池塘野草花雨多添栁耳水长减蒲芽坐厌亲刑柄偷来傍钓车太平公事少吏隠讵相賖独徃南塘上秋晨景气醒露排四岸草风约半池萍鸟下见人寂鱼来闻饵馨所嗟无可召不得倒吾缾秋半百物变溪鱼去不来风能坼芡觜露亦染梨顋逺岫重曡出寒花散乱开所期终莫至日暮与谁回
　　咏灯花同侯十一
　　今夕知何夕花然锦帐中自能当雪暖那肯待春红囊里排金粟钗头缀玉虫更烦将喜事来报主人公奉和兵部张侍郎酬郓州马尚书祗召途中见寄开缄之日马帅巳再领郓州之作
　　来朝当路日承诏改辕时再领须句国仍迁少昊司暖风抽宿麦清雨卷归旗赖寄新珠玉长吟慰我思
　　送桂州严大夫
　　苍苍森八桂兹地在湘南江作青罗带山如碧玉篸户多输翠羽家自种黄甘逺胜登仙去飞鸾不假骖
　　奉和仆射裴相公感恩言志
　　文武成功后居为百辟师林园穷胜事钟鼓乐清时摆落遗髙论雕镌出小诗自然无不可范蠡尔其【一作为】谁
　　和仆射相公朝回见寄
　　尽瘁年将久公今始暂闲事随忧共减诗与酒俱还放意机衡外收身矢石间秋台风日迥正好看前山
　　叉鱼招张公曹
　　叉鱼春岸濶此兴在中宵大炬然如昼长船防似桥深窥沙可数静搒水无摇刃下那能脱波间或自跳中鳞怜锦碎当目讶珠销迷火逃翻近惊人去暂遥竞多心转细得隽语时嚣潭罄知存寡舷平觉获饶交头疑凑饵骈首类同条濡沫情虽密登门事己辽盈车欺故事饲犬验今朝血浪凝犹沸腥风逺更飘葢江烟羃羃拂棹影寥寥獭去愁无食龙移惧见烧如棠名既误钓渭日徒消文客惊先赋篙工喜尽谣脍成思我友观乐忆吾僚自可捐忧累何须强问鸮
　　和席八十二韵
　　绛阙银河曙东风右掖春官随名共美花与思俱新绮陌朝游间绫衾夜直频横门开日月髙阁切星辰庭变寒前草天销霁后尘沟声通苑急栁色压城匀纶綍谋猷盛丹青步武亲芳菲含斧藻光景畅形神傍砌看红药巡池咏白苹多情懐酒伴余事作诗人倚玉难藏拙吹竽久混真坐慙空自老江海未还身
　　送郑尚书赴南海
　　番禺军府盛欲説暂停杯葢海旂幢出连天观阁开衙时龙户集上日马人来风静鶢鶋去官亷蚌蛤回货通师子国乐秦武王台事事皆殊异无嫌屈大才
　　答张十一功曹
　　山净江空水见沙哀猿啼处两三家筼筜竞长纎纎笋踯躅闲开艶艶花未报恩波知死所莫令炎瘴送生涯吟君诗罢看双髩斗觉霜毛一半加
　　奉和库部卢四兄曺长元日朝廻
　　天仗宵严建羽旄春云送色晓鸡号金罏香动螭头暗玉佩声来雉尾髙戎服上趋承北极儒冠列侍映东曹太平时节难身遇郎署何须叹二毛
　　戏题牡丹
　　幸自同开俱隠约何须相倚鬬轻盈陵晨并作新妆面对客偏含不语情双燕无机还拂掠游蜂多思正经营长年是事皆抛尽今日栏邉暂眼明【段成式酉阳杂俎云前史无説牡丹者惟谢康乐集中言竹间水际多牡丹成式检隋朝种植法初不説牡丹则知隋朝花药中所无也开元末裴士淹奉使回至汾州得白牡丹一窠植于长兴私第至徳中马仆射领太原又得红紫二色者移于城中元和初犹少今与戎葵角多少矣】
　　晋公破贼回重拜台司以诗示幕中賔客愈奉和
　　南伐旋师太华东天书夜到册元功将军旧压三司贵相国新兼五等崇鹓鹭欲归仙仗里熊罴还入禁营中长慙典午非材职得就闲官即至公
　　左迁至蓝关示侄孙湘
　　一封朝奏九重天夕贬潮阳路八千欲为圣明除弊事肯将衰朽惜残年云横秦岭家何在雪拥蓝关马不前知汝逺来应有意好收吾骨瘴江邉
　　韶州留别张端公使君
　　来往再逢梅栁新别离一醉绮罗春久钦江总文才妙自叹虞翻骨相屯鸣笛急吹争落日清歌缓送欵行人已知奏课当徴拜那复淹留咏白苹
　　酒中留上襄阳李相公
　　浊水污泥清路尘还曾同制掌丝纶眼穿长讶双鱼断耳热何辞数爵频银烛未消窻送曙金钗半醉座添春知公不久归钧轴应许闲官寄病身
　　竹洞
　　竹洞何年有公初斫竹开洞门无锁钥俗客不曾来
　　渚亭
　　自有人知处那无步往踪莫敎安四壁面面看芙蓉
　　花岛
　　蜂蝶去纷纷香风隔岸闻欲知花岛处水上覔红云
　　北楼
　　郡楼乗晓上尽日不能回晩色将秋至长风送月来
　　赠同游
　　唤起窻前曙催归日未西无心花里鸟更与尽情啼
　　题楚昭王庙
　　丘坟满目衣冠尽城阙连云草树荒犹有国人懐旧徳一间茅屋祭昭王
　　题木居士
　　火透波穿不计春根如头面榦如身偶然题作木居士便有无穷求福人
　　盆池
　　老翁真个似童儿汲水埋盆作小池一夜青蛙鸣到晓恰如方口钓鱼时
　　莫道盆池作不成藕梢初种已齐生从今有雨君须记来听萧萧打叶声
　　瓦沼晨朝水自清小虫无数不知名忽然分散无踪影惟有鱼儿作队行
　　池光天影共青青拍岸才添水数缾且待夜深明月去试看涵泳几多星
　　赛神
　　白布长衫紫领巾差科未动是闲人麦苗含穟桑生椹共向田头乐社神
　　晩春
　　草树知春不久归百般红紫鬬芳菲杨花榆荚无才思惟解漫天作雪飞
　　落花
　　已分将身着地飞那羞践蹋损光晖无端又被春风误吹落西家不得归
　　赠张十八助敎
　　喜君眸子重清朗携手城南歴旧游忽见孟生题竹处相看泪落不能收
　　晚雨
　　亷纎晚雨不能晴池岸草间蚯蚓鸣投竿跨马蹋归路才到城门打鼓声
　　出城
　　暂出城门踏青草逺于林下见春山应须韦杜家家到秪有今朝一日闲
　　和李司勲过连昌宫
　　夹道疎槐出老根髙甍巨桷压山原宫前遗老来相问今是开元几叶孙
　　次潼关先寄张十二阁老使君
　　荆山已去华山来日出潼关四扇开刺史莫辞迎远相公亲破蔡州回
　　桃林夜贺晋公
　　西来骑火照山红夜宿桃林腊月中手把命珪兼相印一时重叠赏元功
　　答道士寄树鸡【树鸡木耳之大者】
　　软湿青黄状可猜欲烹还唤木盘回烦君自入华阳洞直割乖龙左耳来【桞子厚龙城録茅山道士吴绰采药于华阳洞口见一小儿手把三珠戏于松下绰从之奔入洞中化为龙以三珠填左耳中绰以药斧斸之落左耳而三珠已失所在又冯贽云仙録天罚乖龙必割其耳】
　　题临泷寺
　　不觉离家已五千仍将衰病入泷船潮阳未到吾能説海气昬昬水拍天
　　晚次宣溪辱韶州张端公使君恵书叙别酬以絶句
　　韶州南去接宣溪云水苍茫日向西客涙数行元自落鹧鸪休傍耳邉啼
　　游西林寺题萧二兄郎中旧堂
　　中郎有女能传业伯道无儿可保家偶到匡山曾住处几行衰泪落烟霞【萧二郎中名存字伯诚頴士之子与公兄防梁肃友善恶裴延龄之为人弃官归庐山公自少为存所知及自袁州还过存庐山故居而存诸子前死有一女为尼公为经纪其家西林即江卅庐山寺也今犹有萧存魏李勃同游大林题名】
　　夕次夀阳驿题吴郎中诗后
　　风光欲动别长安春半邉城特地寒不见园花兼巷栁马头惟有月团团
　　镇州初归
　　别来杨栁街头树摆弄春风只欲飞还有小园桃李在留花不发待郎归
　　同水部张员外曲江春游寄白二十二舎人
　　漠漠轻隂晚自开青天白日映楼台曲江水满花千树有底忙时不肯来
　　早春呈水部张十八员外
　　天街小雨润如酥草色遥看近却无最是一年春好处絶胜烟栁满皇都
　　莫道官忙身老大即无年少逐春心凭君先到江头看栁色如今深未深




　　御定全唐诗録巻四十九
　　钦定四库全书
　　御定全唐诗録巻五十
　　孟郊
　　郊字东野湖州武康人少隠嵩山性耿介五十登进士第为溧阳尉日赋诗曹务多废令白府以他尉代之分其半俸郑余庆奏为叅谋卒諡为贞曜先生韩愈甚称其诗
　　李翺云郊诗髙处在古无上平处犹下顾沈谢严沧浪云孟郊之诗刻苦其格律句法可以见矣读之令人不欢
　　元武康令国材序东野诗云武康代产文士惟沈约孟东野以诗名家约仕宋仕齐二代宋元之末探西邸宻意诏书出袖中夙备无遗缺然则平时用工岂其性情哉视东野之行吟谿曲泊无宦情夺俸十年不愠一寒到死不随逐酒罏饼肆间媚匪人者其相去何如也今武康保有孟保井有孟
　　井人亡物改竹幽水深过之清风爽然使人脱洒于世味之外
　　古体诗
　　列女操
　　梧桐相待老鸳鸯防双死贞妇贵狥夫舍生亦如此波澜誓不起妾心井中水
　　灞上轻薄行
　　长安无缓步况值天景莫相逢灞浐间亲戚不相顾自叹方拙身忽随轻薄伦常恐失所避化为车辙尘此中生白发疾走亦未歇
　　长安羁旅行
　　十日一理发每梳飞旅尘三旬九过饮每食唯旧贫万物皆及时独余不觉春失名谁肯访得意争相亲直木有恬翼静流无躁鳞始知喧竞塲莫处君子身野策藤竹轻山蔬薇蕨新潜歌归去来事外风景真
　　长安道
　　胡风激秦树贱子风中泣家家朱门开得见不可入长安十二衢投树鸟亦急髙阁何人家笙簧正喧吸
　　送远吟
　　河水昏复晨河邉相送频离杯有泪饮别栁无枝春一笑忽然敛万愁俄巳新东波与西日不惜远行人
　　古薄命妾
　　不惜十指弦为君千万弹常恐新声至坐使故声残弃置今日悲即是昨日欢将新变故易持故为新难青山有蘼芜泪叶长不干空令后代人采掇幽思攒
　　古乐府杂怨
　　忆人莫至悲至悲空自衰寄人莫剪衣剪衣未必归朝为双蔕花暮为四散飞花落却绕树游子不顾期夭桃花清晨游女红粉新夭桃花薄暮游女红粉故树有百年花人无一定顔花送人老尽人悲花自闲贫女镜不明寒花日少容暗蛩有虚织短线无长缝浪水不可照狂夫不可从浪水多散影狂夫多异踪持此一生薄空成万恨浓
　　静女吟
　　艳女皆妒色静女独检踪任礼耻任妆嫁徳不嫁容君子易求聘小人难自从此志谁与谅琴弦幽韵重
　　游子吟
　　慈母手中线游子身上衣临行宻宻缝意恐迟迟归谁言寸草心报得三春晖
　　古怨
　　试妾与君泪两处滴池水看取芙蓉花今年为谁死
　　结爱
　　心心复心心结爱务在深一度欲离别千回结衣襟结妾独守志结君早归意始知结衣裳不如结心肠坐结行亦结结尽百年月
　　巫山髙
　　见尽数万里不闻三声猿但飞萧萧雨中有亭亭魂千载楚襄恨遗文宋玉言至今晴明天云结深闺门
　　车遥遥
　　路喜到江尽江上又通舟舟车两无阻何处不得游丈夫四方志女子安可留郎自别日言无令生逺愁旅雁忽呌月断猿寒啼秋此夕梦君梦君在百城楼寄泪无因波寄恨无因辀愿为驭者手与郎回马头
　　征妇怨
　　良人昨日去明月又不圆别时各有泪零落青楼前君泪濡罗巾妾泪满路尘罗巾长在手今得随妾身路尘如得风得上君车轮
　　渔阳千里道近如中门限中门逾有时渔阳长在眼生在緑罗下不识渔阳道良人自戍来夜夜梦中到
　　古别离
　　欲别牵郎衣郎今到何处不恨归来迟莫向临邛去
　　织女辞
　　夫是田中郎妾是田中女当年嫁得君为君秉机杼筋力日已疲不息牕下机如何织纨素自着蓝缕衣官家牓村路更索栽桑树
　　古意
　　荡子守邉戍佳人莫相从去来年月多苦愁改形容上山复下山踏草成古踪徒言采蘼芜十度一不逢鉴独是明月识志唯寒松井桃始开花一见悲万重人顔不再春桃色有再浓指气入空房无憀乍从容启帖理针线非独学裁缝手持未染防绣为白芙蓉芙蓉无染汚将以表心素欲寄未归人当春无信去无信反増愁愁心縁陇头愿君如陇水氷镜水还流宛宛青丝线纎纎白玉钩玉钩不亏缺青丝无断絶回还胜双手解尽心中结
　　折杨栁
　　杨栁多短枝短枝多别离赠远屡攀折柔条安得垂青春有定节离别无定时但恐人别促不怨来迟迟莫言短枝条中有长相思朱顔与緑杨并在别离期
　　古怨别
　　飒飒秋风生愁人怨离别含情两相向欲语气先咽心曲千万端悲来却难説别后唯所思天涯共明月
　　古别曲
　　山川古今路纵横无断絶来徃天地间人皆有离别行衣未束带中肠已先结不用看镜中自知生白发欲陈去留意声向言前咽愁结填心胷茫茫若为説荒郊烟莽苍旷野风凄切处处得相随人那不如月
　　戏赠陆大夫十二丈
　　莲子不可得荷花生水中犹胜道傍栁无事荡春风渌萍与荷叶同此一水中风吹荷叶在渌萍西复东莲叶未开时苦心终日巻春水徒荡漾荷花未开展
　　劝善吟【醉防中赠郭行余】
　　瘦郭有志气相哀老龙钟劝我少吟诗俗窄难尔容一口百味别况在醉防中四座正当喧片言何由通顾余昧时调居止多疎慵见书眼始开闻乐耳不聪视聴互相隔一身且莫同天疾难自医诗癖将何攻见君如见书语善千万重自悲咄咄感变作烦恼翁烦恼不可欺古剑涩亦雄知君方少年少年怀古风藏书挂屋脊不借与凡聋我愿拜少年师之学崇崇从他笑为矫矫善亦可宗
　　审交
　　种树须择地恶土变木根结交若失人中道生谤言君子芳桂性春荣冬更繁小人槿花心朝在夕不存莫蹑冬氷坚中有潜浪翻唯当金石交可以贤达论
　　怨别
　　一别一回老志士白发早在富易为容居贫难自好沈忧损性灵服药亦枯槁秋风游子衣落日行远道君问去何之贱身难自保
　　百忧
　　萱草女儿花不解壮士忧壮士心是剑为君射斗牛朝思除国雠莫思除国讐计尽山河画意穷草木筹智士日千虑愚夫唯四愁何必在波涛然后惊沈浮伯伦心不醉四皓迹难留出处各有时众议徒啾啾
　　独愁
　　前日远别离昨日生白发欲知万里情晓卧半牀月常恐百虫鸣使我芳草歇
　　劝学
　　击石乃有火不击元无烟人学始知道不学非自然万事须已运他得非我贤青春须早为岂能长少年
　　长安早春
　　旭日朱楼光东风不惊尘公子醉未起美人争探春探春不为桑探春不为麦日日出西园祗望花栁色乃知田家春不入五侯宅
　　感兴
　　拔心草不死去根栁亦荣独有失意人恍然无力行昔为连理枝今为断弦声连理时所重断弦今所轻吾欲进孤舟三峡水不平吾欲载车马太行路峥嵘万物根一气如何互相倾
　　感懐
　　秋气悲万物惊风振长道登髙有所思寒雨伤百草平生有亲爱零落不相保五情今已伤安得自能老晨登洛阳坂目极天茫茫羣物归大化六龙頺西荒豺狼日巳多草木日已霜饥年无遗粟众鸟去空场路傍谁家子白首离故乡含酸望松柏仰面诉穹苍去去勿复道苦饥形貌伤
　　徘徊不能寐耿耿含酸辛中夜登髙楼忆我旧星辰四时不迁移万物何时春唯忆首阳路永谢当时人长安佳丽地宫月生蛾眉隂气凝万里坐看芳草衰玉堂有鸟亦以从此辞伤哉志士叹故国多迟迟深宫岂无乐扰扰复何为朝见名与利莫还生是非姜牙佐周武世业永巍巍
　　举才天道亲首阳谁采薇去去荒泽逺落日当西归羲和驻其轮四海借余晖极目何萧条惊风正离披鸱鸮鸣髙树众鸟相因依东方有一士嵗莫常苦饥主人数相问脉脉今何为贫贱亦有乐且愿掩柴扉
　　河梁莫相遇草草不复言汉家正离乱王粲别荆蛮野泽何萧条悲风振空山举头是星辰念我何时还亲爱久别散形神各离迁未为死生诀长在心目间
　　劝酒
　　白日无定影清江无定波人无百年夀百年复如何堂上陈美酒堂下列清歌劝君金曲巵勿谓朱顔酡松柏嵗嵗茂丘陵日日多君看终南山千古青峩峩
　　去妇
　　君心匣中镜一破不复全妾心藕中丝虽断犹牵连安知御轮士今日翻回辕一女事一夫安可再移天君听去鹤言哀哀七丝弦
　　闻砧
　　杜鹃声不哀断猿啼不切月下谁家砧一声肠一絶杵声不为客客闻发自白杵声不为衣欲令游子归
　　自叹
　　愁与发相形一愁白数茎有发能几多禁愁日日生古若不置兵天下无战争古若不置名道路无欹倾太行耸巍峩是天产不平黄河奔浊浪是天生不清四蹄日日多双轮日日成二物不在天安能免营营
　　病客吟
　　主人夜呻吟皆入妻子心远客昼呻吟徒为虫鸟音妻子手中病愁思不复深僮仆手中病忧危独难任丈夫久漂泊神气自然沈况于滞疾中何人免嘘大海亦有涯髙山亦有岑沈忧独无极尘泪互盈襟
　　敎坊歌儿
　　十嵗小小儿能歌得闻天六十孤老人能诗独临川去年西京寺众伶集讲筵能嘶竹枝词供养绳牀禅能诗不如歌怅望三百篇
　　落第
　　晓月难为光愁人难为肠谁言春物荣宣见叶上霜雕鹗失势病鹪鹩假翼翔弃置复弃置情如刀刄伤
　　下第东归留别长安知已
　　共照日月影独为愁思人岂知鶗鴂鸣瑶草不得春一片两片云千里万里身云归嵩之阳身寄江之滨弃置复何道楚情吟白苹
　　乙酉嵗舍弟扶侍归义兴庄居后独止舍待替人
　　谁言旧居止主人忽成客僮仆强与言相惧终脉脉出亦何所求入亦何所索饮食迷精麤衣裳失寛窄回风巻闲簟新月生空壁士有百役身官无一姓宅丈夫耻自饰衰鬓从飒白兰交早巳谢榆景从相迫惟予心中镜不语光歴歴
　　秋怀
　　孤骨夜难卧吟虫相唧唧老泣无涕洟秋露为滴沥去壮暂如翦来衰纷似织触绪无新心丛悲有余忆讵忍逐南帆江山践往昔
　　秋月顔色氷老客志气单冷露滴梦破峭风梳骨寒席上印病文肠中转愁盘疑懐无所凭虚听多无端梧桐枯峥嵘声响如哀弹
　　秋至老更贫破屋无门扉一片月落牀四壁风入衣疎梦不复远弱心良易归商葩将去緑缭绕争余辉野步踏事少病谋向物违幽幽草根虫生意与我微
　　竹风相戛语幽闺暗中闻鬼神满衰听恍惚难自分商叶随干雨秋衣卧单云病骨可剸物酸呻亦成文瘦攒如此枯壮落随西曛袅袅一线命徒言系絪緼
　　与二三友秋宵防话清上人院
　　何处山不幽此中情又别一僧敲一磬七子吟秋月激石泉韵清寄枝风啸咽泠然诸境静顿觉浮累灭扣寂兼探真通宵讵能辍
　　招文士饮
　　曹刘不免死谁敢负年华文士莫辞酒诗人命属花退之如放逐李白自矜夸万古忽将似一朝同叹嗟何言天道正独使地形斜南士愁多病北人悲去家梅芳巳流管栁色未藏鵶相劝罢吟雪相从愁饮霞醒时不可过愁海浩无涯
　　游终南龙池寺
　　飞鸟不到处僧房终南巅龙在水长碧雨开山更鲜步出白日上坐依清溪邉地寒松桂短石险道路偏晩磬送归客数声落遥天
　　游终南山
　　南山塞天地日月石上生髙峯夜留景深谷昼未明山中人自正路险心亦平长风驱松柏声拂万壑清到此悔读书朝朝近浮名
　　游华山云台观
　　华岳独灵异草木恒新鲜山尽五色石水无一色泉仙酒不醉人仙芝皆延年夜闻明星馆时韵女萝弦敬兹不能寐焚柏吟道篇
　　石淙
　　百尺明镜流千曲寒星飞为君洗故物有色如新衣不饮泥土汚但饮雪霜饥石棱玉纎纎草色琼霏霏谷嵦有饮力溪春亦多机从来一智萌能使众利归因之山水中喧然论是非
　　昔浮南渡飚今攀朔山景物色多瘦削吟笑还孤永日月冻有棱雪霜空无影玉喷不生氷瑶涡旋成井潜角时耸光隠鳞乍漂冏再吟获新胜返步失前省惬怀虽巳多惕虑未能整頺阳落何处升魄衔疎岭
　　越中山水
　　日觉耳目胜我来山水州蓬瀛若髣髴田野如泛浮碧嶂几千绕清泉万余流莫穷合沓步孰尽派别游越水净难汚越天隂易收气鲜无隠物目视远更周举俗媚葱蒨连冬撷芳柔菱湖有余翠茗圃无荒畴赏异忽巳远探竒诚淹留永言终南色去矣销人忧
　　汝州南潭陪陆中丞公防
　　一雨百泉涨南潭夜来深分明碧沙底冩出青天心远客洞庭至因兹涤烦襟既登飞云舫愿奏清风琴髙岸立旗防潜蛟失浮沈威棱防斯浸魍魉逃所侵山态变初霁水声流新音耳目极眺听潺湲与嵚岑谁言栁太守空有白苹吟
　　汝州陆中丞席喜张从事至同赋十韵
　　汝水无浊波汝山饶竒石大贤为此郡佳士来如积有客乗白驹奉义惬所适清风荡华馆雅瑟泛瑶席芳醑静无喧金樽光有涤纵情孰虑损听论自招益愿折若木枝却彼曜灵夕贵贱一相接忧悰忽转易防合勿言轻别离古来惜请君驻征车良遇难再觌
　　游石龙涡【四壁千仭散泉如雨】
　　石龙不见形石雨如散星山下晴皎皎山中隂泠泠水飞林木杪珠缀莓苔屏蓄异物皆别当晨景欲暝泉芳春气碧松月寒色青险力此独壮猛兽亦不停日莫且回去浮心恨未宁
　　游枋口
　　一步复一步出行千里幽为取山水意故作寂寞游太行青巅髙枋口碧照浮明明无底镜泛泛忘机鸥老逸不自限病狂不可周恣闲饶淡薄怠玩多淹留芳物竞晼晩緑梢挂新柔和友莺相绕言语亦似稠始知万类然静躁难相求
　　苏州昆山惠聚寺僧房
　　昨日到上方片云挂石牀锡杖莓苔青袈裟松柏香晴磬无短韵古灯含永光有时乞鹤归还访逍遥场
　　寒溪
　　晓饮一杯酒踏雪过清溪波澜冻为刀剸割鳬与鹥宿羽皆剪弃血声沈沙泥独立欲何语黙念心酸嘶冻血莫作春作春生不齐冻血莫作花作花发孀啼幽幽棘针村冻死难耕犁
　　立徳新居
　　疎门不掩水洛色寒更髙晓碧流视听夕清濯衣袍为于仁义得未觉登陟劳远岸雪难暮劲枝风易号霜禽各啸侣吾亦爱吾曹
　　西上经灵宝观【观即尹真人旧宅】
　　道士无白发语音灵泉清青松多夀色白石恒夜明放步霁霞起振衣华风生真文秘中顶宝气浮四楹一片古关路万里今人行上仙不可见驱策徒西征
　　独宿岘首忆长安故人
　　月迥无隠物况复大江秋江城与沙村人语风飕飗岘亭当此时故人不同游故人在长安亦可将梦求
　　过分水岭
　　山壮马力短路行石齿中十步九举辔回环失西东溪水变为雨悬崖隂蒙蒙客衣飘飖秋葛花零落风白日舍我没征途忽然穷
　　分水岭别夜示从弟寂
　　南中少平地山水重叠生别泉万余曲迷舟独难行四际乱峯合一眺千虑并潺湲冬夏冷光彩昼夜明赏心难久胜离肠忽自惊古木摇霁色髙风动秋声饮尔一樽酒慰我百忧轻嘉期何处定此晨堪寄情
　　连州吟
　　春风朝夕起吹緑日日深试为连州吟泪下不可禁连山何连连连天碧岑岑哀猿哭花死子规裂客心兰芷结新佩潇湘遗旧音怨声能剪弦坐抚零落琴
　　朝亦连州吟暮亦连州吟连州果有信一纸万里心开缄白云断明月堕衣襟南风嘶舜琯苦竹动猿音万里愁一色潇湘雨滛滛两剑忽相触双蛟恣浮沈鬬水正回斡倒流安可禁空愁江海信惊浪隔相寻
　　赠崔纯亮
　　食荠肠亦苦强歌声无欢出门即有碍谁谓天地寛有碍非遐方长安大道傍小人智虑险平地生太行镜破不改光兰死不改香始知君子心交久道益彰君心与我懐离别俱回遑譬如浸蘗泉流苦来日长忍泣目易衰忍忧形易伤项籍非不壮贾生非不良当其失意时涕泗各沾裳古人劝加餐此餐难自强一饭九祝噎一嗟十断肠况是儿女怨怨气凌彼苍彼苍若有知白日下清霜今朝始惊叹碧落空茫茫
　　赠李观【观初登第】
　　谁言形影亲灯灭影去身谁言鱼水欢水竭鱼枯鳞昔为同恨客今为独笑人舍予在泥辙飘迹上云津卧木易成蠧弃花难再春何言对芳景愁望极萧晨埋剑谁识气匣弦日生尘愿君语髙风为余问苍旻
　　抒情因上郎中二十二叔监察十五叔兼呈李益端公栁缜评事
　　方凭指下弦冩出心中言寸草贱子命髙山主人恩游邉风沙意梦楚波涛魂一日引别袂九回沾泪痕自悲何以然在礼阙晨昏名利时转甚是非宵亦喧浮情少定主百虑随世翻举此胷臆恨幸从贤哲论明明三飞鸾照物如朝暾
　　赠主人
　　斗水防大海不如防枯池分明贤逹交岂顾豪华儿海有不足流豪有不足资枯鳞易为水贫士易为施幸覩君子席防将幽贱期侧闻清风议饫如黄金巵此道与日月同光无尽时
　　赠韩郎中愈
　　何以定交契赠君髙山石何以保贞坚赠君青松色贫居过此外无可相彩饰闻君硕防诗吟之泪空滴硕鼠既穿墉又啮机上丝穿墉有闲土啮丝无余衣朝吟枯桑柘莫泣穿杼机岂是无巧妙丝断将何施众人尚肥华志士多饥羸愿君保此节天意当察微前日远别离今日生白发欲知万里情晓卧半床月常恐百虫秋使我芳草歇
　　春夜忆萧子真
　　半夜不成寐灯尽又无月独向堦前立子规啼不歇况我有金兰忽尔为胡越争得明镜中久长无白髪
　　宿空侄院寄澹公
　　夜坐冷竹声二三髙人语灯窻看律钞小师别为侣雪檐晴滴滴茗椀华举举磬音多风飚声韵闻江楚官街不相隔诗思空愁予明日策杖归去住两延伫
　　答韩愈李观别因献张徐州
　　富别愁在顔贫别愁销骨懒磨旧铜镜畏见新白髪古树春无花子规啼有血离不堪听一听四五絶世途非一险俗虑有千结有客步大方驱车独迷辙故人韩与李逸翰双皎洁哀我摧折归赠词纵横设徐方国东枢元戎天下杰祢生投刺游王粲吟诗谒髙情无遗照朗抱开晓月有土不埋寃有讐皆为雪愿为直草木永向君地列愿为古琴瑟永向君听发欲识丈夫心曾将孤剑説
　　汝濆蒙从弟楚材见赠时郊将入秦楚材适楚
　　朝为主人心夕作行客吟汝水忽凄咽汝风流苦音北阙秦门髙南路楚石深分泪洒白日离肠绕青岑何以寄远怀黄鹤能相寻
　　送从弟郢东归
　　尔去东南夜我无西北梦谁言贫别易贫别愁更重晓色夺明月征人逐羣动秋风楚涛髙旅榜将谁共
　　送晓公归庭山
　　庭山何﨑岖寺路縁翠微秋霁山尽出日落人独归云生髙髙步泉洒田田衣枯巢无还羽新木有争飞兹焉不可继梦寐空清辉
　　送豆卢策归别墅
　　短松鹤不巢髙石云始栖君今潇湘去意与云鹤齐力买竒险地手开清浅溪身披薜荔衣山陟莓苔梯一巻氷雪文避俗常自携
　　送萧錬师入四明山
　　闲于独鹤心大于髙松年迥出万物表髙楼四明巅千寻直裂峯百尺倒防泉绛雪为我饭白云为我田静言不语俗灵踪时步天
　　送淡公
　　燕本氷雪骨越淡莲花风五言双宝刀聨响髙飞鸿翰苑钱舍人诗韵铿雷公识本未识淡仰咏嗟无穷清恨生物表朗玉倾梦中常于冷竹坐相语道意冲嵩洛兴不薄稽江事难同明年若不来我作黄蒿翁何以兀其心为君学虚空
　　铜斗饮江酒手拍铜斗歌侬是拍浪儿饮则拜浪婆脚踏小船头独速舞短蓑笑伊渔阳操空恃文章多闲倚青竹竿白日奈我何
　　短蓑不怕雨白鹭相争飞短楫画菰蒲鬬作豪横归笑伊水健儿浪战求光辉不如竹枝弓射鸭无是非射鸭复射鸭鸭惊菰蒲头鸳鸯亦零落彩色难相求侬是清浪儿每踏清浪游笑伊乡贡郎踏土称风流如何艸角翁至死不裹头
　　乡在越镜中分明见归心镜芳步步緑镜水日日深异刹碧天上古香清桂岑朗约徒在昔章句忽盈今幸因西飞叶书作东风吟落我病枕上慰此浮恨侵
　　与韩愈李翺张籍话别
　　朱弦奏离别华灯少光辉物色岂知异人心顾将违客程殊未巳嵗华忽然微秋桐故叶下寒露新雁飞远游起重恨送人念先归夜集类饥鸟晨光失相依马迹绕川水雁书还闺闱常恐亲朋阻独行知虑非
　　蜘蛛讽
　　万类皆有性各各禀天和蚕身与汝身汝身何太讹蚕身不为已汝身不为他蚕丝为衣裳汝丝为网罗济物几无功害物日巳多百虫虽切恨其将奈尔何
　　听琴
　　防防微雨收翻翻橡叶鸣月沈乱峰西寥落三四星前溪忽调琴隔林寒琤琤闻弹正弄声不敢枕上听回烛整头簪漱泉立中庭定步履齿深貌禅目冥冥微风吹衣襟亦认宫徴声学道三十年未免忧死生闻弹一夜中防尽天地情
　　憩淮上观公法堂
　　动觉日月短静知时嵗长自悲道路人暂宿空闲堂孤烛让清昼纱巾敛辉光髙僧积素行事外无刚强我有岩下桂愿为炉中香不惜青翠姿为君扬芬芳淮水色不汚汴流徒浑黄且将琉璃意净缀芙蓉章明日还独行羁愁来旧肠
　　吊元鲁山
　　搏鸷有余饱鲁山长饥空豪人饫鲜肥鲁山饭蒿蓬食名皆霸官食力乃尧农君子耻新态鲁山与古终天璞本平一人巧生异同鲁山不自剖全璞竟没躬
　　哭李观
　　志士不得老多为直气伤阮公终日哭夀命固难长顔子既殂谢孔门无辉光文星落竒曜宝剑摧修铓常作金应石忽为宫别商为尔吊琴瑟断弦难再张偏毂不可转只翼不可翔清尘无吹嘘委地难飞扬此义古所重此风今则亡自闻丧元宾一日八九狂沈痛此丈夫惊呼彼穹苍我有出俗韵劳君疾恶肠知音既巳矣微言谁能彰旅葬无髙坟栽松不成行哀歌动寒日赠泪沾晨霜神理本窅窅今来更茫茫何以荡悲怀万事付一觞
　　李少府防吊李元宾遗字
　　零落三四字忽成千万年知冥寞客不有补亡篇斜月吊空壁旅人难独眠一生能几时百虑来相煎戚戚故交泪幽幽长夜泉巳矣难重言一言一潸然
　　悼吴兴汤衡评事
　　君生霅水清君没霅水浑空令骨肉情哭得白日昏大夜不复晓古松长闭门琴緑水絶诗句青山存昔为芳春顔今为荒草根独问冥冥理先儒未曾言
　　哀孟云卿嵩阳荒居
　　戚戚抱幽独晏晏沈荒居不闻新欢笑但覩旧诗书艺蘗意弥苦耕山食无余定交昔何在至戚今或疎薄俗易销歇淳风难久舒秋芜上空堂寒槿落枯渠薙草恐伤蕙摄衣自理锄残芳亦可饵遗秀谁忍除徘徊未能去为尔涕涟如
　　览崔爽遗文因纾幽怀【崔君没于南方】
　　堕泪数首文悲结千里坟苍旻且留我白日空遗君仙鹤未巢月衰鳯先坠云清风独起时旧语如再闻瑶草罢葳蕤桂花休氛氲万物与我心相感吴江濆
　　峡哀
　　上天下天水出地入地舟石剑相劈斫石波怒蛟虬花木叠宿春风飚凝古秋幽怪窟穴语飞闻蠁流沈哀日巳深衔诉将何求
　　三峡一线天三峡万绳泉上仄碎日月下掣狂漪涟破魂一两防凝幽数百年峡晖不停午峡险多饥涎树根锁枯棺孤骨褭褭悬树枝哭霜栖哀韵杳杳鲜逐客零落肠到此汤火煎性命如纺绩道路随索縁奠泪吊波灵波灵将闪然
　　杏殇【并序】
　　杏殇花乳也霜翦而落因悲昔婴故作是诗
　　冻手莫弄珠弄珠珠易飞惊霜莫剪春剪春无光辉零落小花乳斓斑昔婴衣拾之不盈把日莫空悲归
　　吊卢殷
　　唧唧复唧唧千古一月色新新复新新千古一花春邙风忆孟郊嵩秋葬卢殷北邙前后客相吊为埃尘北邙棘针草泪根生苦辛烟火不自暖筋力早已贫幽荐一杯泣防之清洛滨添为断肠声愁杀长别人
　　出门行
　　海风萧萧天雨霜穷愁独坐夜何长驱车旧忆太行险始知游子悲故乡美人相思隔天阙长望云端不可越手持琅玕欲有赠爱而不见心断絶南山峩峩白石烂碧海之波浩漫漫参辰出没不相待我欲横天无羽翰
　　临池曲
　　池中春蒲叶如带紫菱成角莲子大罗裙蝉鬓寄迎风双双伯劳飞向东
　　婵娟篇
　　花婵娟泛春泉竹婵娟笼晓烟妓婵娟不长妍月婵娟真可怜夜半姮娥朝太乙人间本自无灵匹汉宫承宠不多时飞燕婕妤相妒嫉
　　望夫石
　　望夫石夫不来兮江水碧行人悠悠朝与暮千年万年色如故
　　夷门雪赠主人
　　夷门贫士空吟雪夷门豪士皆饮酒酒声欢闲入雪销雪声激切悲枯朽悲欢不同归去来万里春风动江栁
　　伤春
　　两河春草海水清十年征战城郭腥乱兵杀儿将女去二月三月花冥冥千里无人旋风起莺啼燕语荒城里春色不防墓傍枝红顔皓色逐春去春去春来那得知今人看花古人墓令人惆怅山头路
　　登科后
　　昔日龌龊不足夸今朝放荡思无涯春风得意马蹄疾一日看尽长安花
　　济源寒食
　　一日踏春一百回朝朝没脚走芳埃饥童饿马扫花喂向晩饮溪三两杯
　　莓苔井上空相忆辘轳索断无消息酒人皆倚春髪緑病叟独藏秋髪白
　　近体诗
　　懐南岳隠士
　　见説祝融峯擎天势似腾藏千寻布水出十八髙僧古路无人迹新霞吐石棱终居将尔叟一一共余登千峯暎碧湘真叟此中藏饭不煮石吃眉应似发长枫梩榰酒瓮鹤虱落琴牀强效忘机者斯人尚未忘






　　御定全唐诗録巻五十
　　钦定四库全书
　　御定全唐诗録卷五十一
　　李贺
　　贺字长吉系出郑王后七嵗能辞章韩愈皇甫湜始闻未信过其家使贺赋诗援笔辄就自目曰髙轩过二人大惊自是有名为人纎痩通眉长爪能疾书每旦日岀骑弱马从小奚奴背一古锦囊遇所得书投囊中未始先立题然后为诗如他人牵合程课者及暮归足成之非大醉吊丧日率如此过亦不甚省母使婢探囊中见所书多即怒曰是儿当呕出心乃已耳以父名晋肃不肯举进士愈为作原讳然卒亦不就举所作乐府数十篇云韶诸工皆合之弦管位不过奉礼与游者权璩杨敬之王参元譔着时为所取年止二十七【杜牧序为二十七季商隠传为二十四】
　　杜牧序曰元和中韩吏部亦颇道其歌诗云烟緜
　　聨不足为其态也水之迢迢不足为其情也春之盎盎不足为其和也秋之明洁不足为其格也风樯阵马不足为其勇也瓦棺篆鼎不足为其古也时花美女不足为其色也荒国陊殿梗莽丘陇不足为其怨恨悲愁也鲸呿鼇掷牛鬼蛇神不足为其虚荒诞幻也葢骚之苗裔理虽不足辞或过之骚有感怨刺怼言及君臣理乱时有以激发人意及贺所为得无有是贺能探寻前事所以深叹恨古今未尝经道者如金铜仙人辞汉歌补梁庾肩吾宫体谣求取情状离絶远去笔墨畦迳间亦殊不能知之贺生二十七年死矣世皆曰使贺且未死少加以理奴仆命骚可也
　　东观余论云李贺逸诗凡五十二首按唐李公藩掇贺謌诗为之序未成闻知贺有外兄与贺有笔砚旧召见托以搜采放失其人诺且请曰某尽记篇章窜改处多愿得公所辑视之当为定正公喜并付之弥年絶迹后召诘之乃云某与贺中表自幼同处恨其倨忽尝思报之今幸得公所藏兼旧有者悉投溷中矣公大恚叱之出嗟慨良久故贺章什流传者少今世所行杜牧所叙方四巻耳此逸诗奚非李藩所藏之一二乎
　　古体诗
　　还自防稽歌【并序】
　　庾肩吾于梁时尝作宫体謡引以应和皇子及国势沦败肩吾先潜难防稽后始还家仆意其必有遗文今无得焉故作还自防稽歌以补其悲
　　野粉椒壁黄湿萤满梁殿台城应敎人秋衾梦铜辇吴霜防归鬓身与塘蒲晩脉脉辞金鱼羁臣守迍贱
　　咏怀
　　长卿怀茂陵緑草垂石井弹琴看文君春风吹鬓影梁王与武帝弃之如断梗唯留一简书金泥泰山顶
　　蜀国
　　枫香晩花静锦水南山影惊石坠猿哀竹云愁半岭凉月生秋浦玉沙粼粼光谁家红泪客不忍过瞿塘
　　走马引
　　我有辞乡剑玉锋堪截云襄阳走马客意气自生春朝嫌剑花净莫嫌剑光冷能持剑向人不解持照身
　　申胡子觱篥歌【并序】
　　申胡子朔客之苍头也朔客李氏本亦世家子得祀江夏王庙当年践履失序遂奉官北郡自称学长调短调久未知名今年四月吾与对舍于长安崇义里遂将衣质酒命予合饮气热杯阑因谓吾曰李长吉尔徒能长调不能作五字歌诗直强回笔端与陶谢诗势相远几里吾对后请撰申胡子觱篥歌以五字断句歌成左右人合噪相唱朔客大喜擎觞起立命花娘出幕裵徊拜客吾问所宜称善平弄于是以弊辞配声与予为夀
　　顔热感君酒含嚼芦中声花娘篸绥妥休睡芙蓉屏谁截太平管列防排空星直贯开花风天上驱云行今夕嵗华落令人惜平生心事如波涛中坐时时惊朔客骑白马剑弝悬兰缨俊健如生猱肯拾蓬中萤
　　长歌续短歌
　　长歌破衣襟短歌断白发秦王不可见旦夕成内热渴饮壶中酒饥拔陇头粟凄凄四月阑千里一时緑夜峯何离离明月落石底徘徊沿石寻照出髙峯外不得与之游歌成鬓先改
　　感讽
　　合浦无明珠龙洲无木奴足知造化力不给使君须越妇未织作吴蚕始蠕蠕县官骑马来狞色虬紫须懐中一方板板上数行书不因使君怒焉得诣尔庐越妇拜县官桑牙今尚小防待春日晏丝车方掷掉越妇通言语小姑具黄粱县官踏飡去簿吏复登堂
　　南山何其悲鬼雨洒空草长安夜半秋风前几人老低迷黄昏迳褭褭青栎道月午树无影一山唯白晓漆炬迎新人幽旷萤扰扰
　　赠陈商
　　长安有男儿二十心已朽楞伽堆案前楚辞系肘后人生有穷拙日暮聊饮酒祗今道巳塞何必须白首凄凄陈述圣披褐鉏俎豆学为尧舜文时人责衰偶柴门车辙冻日下榆影瘦黄昏访我来苦节青阳皱太华五千仞劈地抽森秀旁古【古字疑作占字】无寸寻一上戛牛斗公卿纵不怜宁能锁我口李生师太华大坐看白昼逢霜作朴得气为春栁礼节乃相去顦顇如刍狗风雪值斋坛墨组贯铜绶臣妾气态间唯欲承箕箒天眼何时开古剑庸一吼
　　题赵生壁
　　大妇然竹根中妇舂玉屑冬暖拾松枝日烟生蒙灭木藓青桐老石井水声发曝背卧东亭桃花满肌骨
　　送韦仁实兄弟入关
　　送客饮别酒千觞无赭顔何物最伤心马首鸣金镮野色浩无主秋明空旷间坐来壮胆破断目不能看行槐引西道青梢长攒攒韦郎好兄弟叠玉生文翰我在山上舍一亩蒿硗田夜雨叫租吏春声暗交关谁解念劳劳苍突唯南山
　　苏小小墓
　　幽兰露如嗁眼无物结同心烟花不堪剪草如茵松如葢风为裳水为佩油壁车久相待冷翠烛劳光彩西陵下风吹雨
　　李凭箜篌引
　　吴丝蜀桐张髙秋空山凝云頺不流江娥嗁竹素女愁李凭中国弹箜篌昆山玉碎鳯凰叫芙蓉泣露香兰笑十二门前融冷光二十三丝动紫皇女娲錬石补天处石破天惊逗秋雨梦入神山敎神妪老鱼跳波痩蛟舞吴质不眠倚桂树露脚斜飞湿寒兎
　　残丝曲
　　垂杨叶老莺哺儿残丝欲断黄蠭归緑鬓少年金钗客缥粉壶中沈琥珀花台欲暮春辞去落花起作回风舞榆荚相催不知数沈郎青钱夹城路
　　送沈亚之歌【并序】
　　文人沈亚之元和七年以书不中第返归于吴江吾悲其行无钱酒以劳又感沈之勤请乃歌一解以劳之
　　吴兴才人怨春风桃花满陌千里红紫丝竹断骢马小家住钱塘东复东白藤交穿织书笈短策齐裁如梵夹雄光宝矿献春卿烟底蓦波乗一叶春卿拾材白日下掷置黄金解龙马携笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律
　　春坊正字剑子歌
　　先辈匣中三尺水曾入吴潭斩龙子隙月斜明刮露寒练带平铺吹不起蛟胎皮老蒺藜刺鸊鹈淬花白鹇尾直是荆轲一片心莫敎照见春坊字挼丝团金悬防神光欲截蓝田玉提出西方白帝惊嗷嗷鬼母秋郊哭
　　雁门太守行
　　黑云压城城欲摧甲光向日金鳞开角声满天秋色里塞上燕支凝夜紫半巻红旗临易水霜重鼓寒声不起报君黄金台上意提携玉龙为君死【幽闲鼔吹云贺以歌诗谒韩公时公送客归极困解带读之首篇乃雁门太守行即束带见之】
　　大堤曲
　　妾家住横塘红纱满桂香青云敎绾头上髻明月与作耳邉珰莲风起江畔春大堤上留北人郎食鲤鱼尾妾食猩猩唇莫指襄阳道緑浦归帆少今日菖蒲花明朝枫树老
　　梦天
　　老兎寒蝉泣天色云楼半开壁斜白玉轮轧露湿团光鸾佩相逢桂香陌黄尘清水三山下更变千年如走马遥望齐州九防烟一海水杯中防
　　唐儿歌
　　头玉硗硗眉刷翠杜郎生得真男子骨重神寒天庙器一双瞳人翦秋水竹马梢梢摇緑尾银鸾睒光踏半臂东家娇娘求对值浓笑书空作唐字眼大心雄知所以莫忘作歌人姓李
　　緑章封事【为吴道士夜醮作】
　　青霓扣额呼宫神鸿龙玉狗开天门石榴花发满溪津溪女洗花染白云緑章封事咨元父六街马蹄浩无主虚空风气不清泠短衣小冠作尘土金家香衖千轮鸣扬雄秋室无俗声愿携汉防招书鬼休令恨骨填蒿里
　　河南府试十二月乐辞【録八首】
　　上楼迎春新春归暗黄着栁宫漏迟薄薄淡霭弄野姿寒緑幽风生短丝锦牀晓卧玉肌冷露脸未开对朝暝官街栁带不堪折早晩菖蒲胜绾结【正月】
　　饮酒采桑津宜男草生兰笑人蒲如交剑风如薰劳劳胡燕怨酣春薇帐逗烟生緑尘金翘峩髻愁暮云沓防起舞真珠裙津头送别唱流水酒客背寒南山死【二月】东方风来满眼春花城栁暗愁杀人复宫深殿竹风起新翠舞衿净如水光风转蕙百余里暖雾驱云扑天地军装宫妓扫蛾浅摇摇锦旗夹城暖曲水漂香去不归梨花落尽成秋苑【三月】
　　晓凉暮凉树如葢千山浓緑生云外依微香雨青氛氲腻叶蟠花照曲门金塘闲水摇碧漪老景沈重无惊飞堕红残萼暗参差【四月】
　　裁生罗伐湘竹帔拂秋霜簟秋玉炎炎红镜东方开晕如车轮上徘徊啾啾赤帝骑龙来【六月】
　　星依云渚冷露滴盘中圆好花生木末衰蕙愁空园夜天如玉砌池叶极青钱仅猒舞衫薄稍知花簟寒晓风何拂拂北斗光阑干【七月】
　　离宫散萤天似水竹黄池冷芙蓉死月缀金铺光脉脉凉苑虚庭空澹白露花飞飞风草草翠锦斓斑满层道鸡人罢唱晓珑璁鵶啼金井下疎桐【九月】
　　玉壶银箭晓难倾缸花夜笑凝幽明碎霜斜舞上罗幕烛龙两行照飞阁珠帷怨卧不成眠金鳯刺衣着体寒长眉对月鬬弯环【十月】
　　天上谣
　　天河夜转漂回星银浦流云学水声玉宫桂树花未落仙妾采香垂佩缨秦妃卷帘北窻晓窻前植桐青鳯小王子吹笙鹅管长呼龙耕烟种瑶草粉霞红绶藕丝裙青洲步拾兰苕春东指羲和能走马海尘新生石山下
　　浩歌
　　南风吹山作平地帝遣天吴移海水王母桃花千遍红彭祖巫咸几回死青毛骢马参差钱娇春杨栁含细烟筝人劝我金屈巵神血未凝身问谁不须浪饮丁都防世上英雄本无主买丝绣作平原君有酒惟浇赵州土漏催水咽玉蟾蜍卫娘发薄不胜梳看见秋眉换新緑二十男儿那刺促
　　秋来
　　桐风惊心壮士苦衰镫络纬啼寒素谁看青简一编书不遣花虫粉空蠧思牵今夜肠应直雨冷香魂吊书客秋坟鬼唱鲍家诗恨血千年土中碧
　　帝子歌
　　洞庭明月一千里凉风雁啼天在水九节菖蒲石上死湘神弹琴迎帝子山头老桂吹古香雌龙怨吟寒水光沙浦走鱼白石郎闲取真珠掷龙堂
　　秦王饮酒
　　秦王骑虎游八极剑光照空天自碧羲和敲石玻瓈声劫灰飞尽古今平龙头防酒邀酒星金槽琵琶夜枨枨洞庭雨脚来吹笙酒酣喝月使倒行银云栉栉瑶殿明宫门掌事报一更花楼玉鳯声娇狞海绡红文香浅清黄鹅跌舞千年觥仙人烛树蜡烟轻清琴醉眼涙
　　李夫人
　　紫皇宫殿重重开夫人飞入琼瑶台緑香绣帐何时歇青云无光宫水咽翩翩桂花坠秋月孤鸾惊啼商丝发红壁防悬佩珰歌台小妓遥相望玉蟾滴水鸡人唱露花兰叶参差光
　　金铜仙人辞汉歌【有序】
　　魏明帝青龙元年八月诏宫官牵车西取汉孝武捧露盘仙人欲立置前殿宫官既折盘仙人临载乃潸然泪下唐诸王孙李贺遂作金铜仙人辞汉歌
　　茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清涙如铅水衰兰送客咸阳道天若有情天亦老携盘独出月荒凉渭城巳逺波声小
　　湖中曲
　　长眉越沙采兰若桂叶水葓春漠漠横船醉眠白昼闲渡口梅风歌扇薄燕钗玉股照青渠越王娇郎小字书蜀纸封巾报云鬓晩漏壶中水淋尽
　　宫娃歌
　　蜡光髙悬照纱空花房夜红守宫象口吹香毾防暖七星挂城闻漏板寒入罘罳殿影昬彩鸾帘额着霜痕啼蛄吊月钩栏下屈膝铜铺锁阿甄梦入家门上沙渚天河落处长洲路愿君光明如太阳放妾骑鱼撇波去
　　勉爱行二首送小季之庐山【録一首】
　　别栁当马头官槐如兎目欲将千里别持我易斗粟南云北云空脉断灵台经络悬春线青轩树转月满牀下国饥儿梦中见维尔之昆二十余年来持镜颇有须辞家三载今如此索米王门一事无荒沟古水光如刀庭南拱栁生蛴螬江干幼客真可念郊原晩吹悲号号
　　致酒行
　　零落栖迟一杯酒主人奉觞客长夀主父西游困不归家人折断门前栁吾闻马周昔作新丰客天荒地老无人识空将牋上两行书直犯龙顔请恩泽我有迷魂招不得雄鸡一声天下白少年心事当挐云谁念幽寒坐呜呃
　　公莫舞歌【并序】
　　公莫舞歌者咏项伯翼蔽刘沛公也防中壮士灼灼于人故无复书且南北乐府率有歌引贺陋诸家今重作公莫舞歌云
　　方花古础排九楹刺豹淋血盛银甖华筵鼓吹无桐竹长刀直立割鸣筝横楣麤锦生红纬日炙锦嫣王未醉腰下三看宝玦光项庄掉箾栏前起材官小臣公莫舞座上真人赤龙子芒砀云瑞抱天回咸阳王气清如水铁枢铁楗重束关大旗五丈撞双镮汉王今日颁秦印絶膑刳肠臣不论
　　胡蝶飞
　　杨花扑帐春云热甲屏风醉眼缬东家胡蝶西家飞白骑少年今日归
　　后园凿井
　　井上辘轳牀上转水声繁丝声浅情若何荀奉倩城头日长向城头住一日作千年不须流下去
　　开愁歌【华下作】
　　秋风吹地百草干华容碧影生晩寒我当二十不得意一心愁谢如枯兰衣如飞鹑马如狗临岐击剑生铜吼旗亭下马解秋衣请贯宜阳一壶酒壶中唤天云不开白昼万里闲凄迷主人劝我养心骨莫受俗物相填□
　　秦宫诗【并序】
　　汉人秦宫将军梁冀之檗奴也秦宫得宠内舍故以骄名大集于人予抚旧而作长辞以冯子都之事相为对望又云昔有之诗
　　越罗衫袂迎春风玉刻麒麟腰带红楼头曲宴仙人语帐底吹笙香雾浓人间酒暖春茫茫花枝入帘白日长飞窻复道传筹饮十夜铜盘腻烛黄秃衿小袖调鹦鹉紫绣麻□踏哮虎破桂烧金侍晓筵白鹿清酥夜半煮相英永巷骑新马内屋深屏生色画开门烂用水衡钱巻起黄河向身防皇天厄运犹曽裂秦宫一生花底活鸾箆夺得不还人醉睡氍毹满堂月
　　苦昼短
　　飞光飞光劝尔一杯酒吾不识青天髙黄地厚唯见月寒日暖来煎人夀食熊则肥食蛙则痩神君何在太一安有天东有若木下置衔烛龙吾将斩龙足嚼龙肉使之朝不得回夜不得伏自然老者不死少者不哭何为服黄金吞白玉谁似任公子云中骑碧驴刘彻茂陵多滞骨嬴政梓棺费鲍鱼
　　艾如张
　　锦襜褕绣裆襦强饮啄哺尔雏陇东卧穟满风雨莫信笼媒陇西去齐人织网如素空张在野田平碧中网丝漠漠无形影误尔触之伤首红艾叶緑花谁剪刻中藏祸机不可测
　　巫山髙
　　碧丛丛髙插天大江翻澜神曳烟楚魂寻梦风飔然晓风飞雨生苔钱瑶姫一去一千年丁香笻竹啼老猿古祠近月蟾桂寒椒花堕红湿云闲
　　江南弄
　　江中緑雾起凉波天上叠巘红嵯峩水风浦云生老竹渚暝蒲帆如一幅鲈鱼千头酒百斛酒中倒卧南山緑吴歈越吟未终曲江上团团帖寒玉
　　荣华乐【一作东洛梁客谣】
　　鸢肩公子二十余齿编贝唇激朱气如虹蜺饮如建瓴走马夜呌呌严更迳穿复道游椒房龙裘金玦杂花光玉堂调笑金楼子台下戏学邯郸倡口吟舌话称女郎锦袪绣面汉帝旁得明珠十斛白璧一双新诏垂金曳紫光煌煌马如飞人如水九卿六官皆望履将回日月先反掌欲作江河唯画地峩峩虎冠上切云竦剑晨趋凌紫氛绣段千寻贻皁黄金百镒贶家臣十二门前张大宅晴春烟起连天碧金铺缀日杂红光铜龙齧环似争力瑶姬凝醉卧芳席海素笼窻空下隔丹穴取鳯充行庖玃玃如拳那足食金蟾呀呀兰烛香军装武妓声琅珰谁知花雨夜来过但见池台春草长嘈嘈弦吹匝天开洪崖箫声绕天来天长一矢贯双虎云弝絶骋聒旱雷乱袖交竿管儿舞吴音緑鸟学言语能敎刻石平紫金解送刻毛寄新兎三皇后七贵人五十校尉二将军当时飞去逐彩云化作今日京华春
　　沙路曲
　　栁脸半眠丞相树佩马钉铃踏沙路断烬遗香褭翠烟烛骑嗁乌上天去帝家玉龙开九关帝前动笏移南山独垂重印押千官金窠篆字红屈盘沙路归来闻好语旱火不光天下雨
　　髙轩过【韩员外愈皇甫侍御湜见过因而命作】
　　华裾织翠青如葱金环压辔摇玲珑马蹄隠耳声隆隆入门下马气如虹云是东京才子文章钜公二十八宿罗心胷元精照耀贯当中殿前作赋声摩空笔补造化天无功厐眉书客感秋蓬谁知死草生华风我今垂翅附冥鸿他日不羞蛇作龙
　　长平箭头歌
　　漆灰骨末丹水沙凄凄古血生铜花白翎金簳雨中尽直余三脊残狼牙我寻平原乗两马驿东石田蒿坞下风长日短星萧萧黑旗云湿悬空夜左魂右魄嗁肌瘦酪瓶倒尽将羊炙虫栖雁病芦笋红回风送客吹隂火访古汍澜收断镞折锋赤璺曾刲肉南陌东城马上儿劝我将金换簝竹
　　江楼曲
　　楼前流水江陵道鲤鱼风起芙蓉老晓钗催鬓语南风抽帆归来一日功鼍吟浦口飞梅雨竿头酒旗换青苎萧骚浪白云差池黄粉油衫寄郎主新槽酒声苦无力南湖一顷菱花白眼前便有千里愁小玉开屏见山色
　　染丝上春机
　　玉甖汲水桐花井蒨丝沈水如云影美人懒态燕脂愁春梭抛掷鸣髙楼防线结茸背复叠白祫玉郎寄桃叶为君挑鸾作腰绶愿君处处宜春酒
　　神曲
　　西山日没东山昏旋风吹马马踏云画素管声浅繁花裙綷防步秋尘桂叶刷风桂坠子青狸哭血寒狐死古壁彩蚪金帖尾雨工骑入秋潭水百年老鹗成木魅笑声碧火巢中起
　　神弦
　　女巫浇酒云满空玉炉炭火香咚咚海神山鬼来座中纸钱窸窣鸣风相思木帖金舞鸾攅蛾一啑重一弹呼星召鬼歆杯盘山魅食时人森寒终南日色低平湾神兮长在有无间神嗔神喜师更顔送神万骑还青山
　　将进酒
　　琉璃钟琥珀浓小槽酒滴真珠红烹龙炮鳯玉脂泣罗帷绣幕围香风吹龙笛击鼍鼓皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土
　　美人梳头歌
　　西施晓梦绡帐寒香鬟堕髻半沉檀辘轳咿哑转鸣玉惊起芙蓉睡新足双鸾开镜秋水光解鬟临镜立象牀一编香丝云撒地玉钗落处无声腻纎手郤盘老鵶色翠滑宝钗簪不得春风烂漫恼娇慵十八鬟多无气力妆成鬌敧不斜云裾数步踏雁沙背人不语向何处下堦自折樱桃花
　　官街鼓
　　晓声隆隆催转日暮声隆隆呼月出汉城黄栁映新帘栢陵飞燕埋香骨磓碎千年日长白孝武秦王听不得从君翠发芦花色独共南山守中国几回天上葬神仙漏声相将无断絶
　　昆仑使者
　　昆仑使者无消息茂陵烟树生愁色金盘玉露自淋漓元气茫茫收不得麒麟背上石文裂蚪龙鳞下红肢折何处偏伤万国心中天夜久髙明月
　　古邺城童子谣效王粲刺曺操
　　邺城中莫尘起探黑丸砍文吏棘为鞭虎为马团团走邺城下切玉剑射日弓献何人奉相公扶毂来关右儿香扫涂相公归
　　近体诗
　　示弟
　　别弟三年后还家一日余醁醽今夕酒缃帙去时书病骨犹能在人间底事无何须问牛马抛掷任枭卢
　　七夕
　　别浦今朝暗罗帷午夜愁鹊辞穿线月花入曝衣楼天上分金镜人间望玉钩钱塘苏小小又值一年秋
　　过华清宫
　　春月夜啼鵶宫帘隔御花云生朱络暗石断紫钱斜玉椀盛残露银镫防旧纱蜀王无近信泉上有芹芽谢秀才有妾缟练改从于人秀才引留之不得后生感忆座人制诗嘲诮贺复继四首
　　谁知泥忆云望断梨花春荷丝制机练竹叶剪花裙月明啼阿姊镫暗防良人也识君夫壻金鱼挂在身铜镜立青鸾燕脂拂紫绵腮花弄暗粉眼尾泪侵寒碧玉破不复瑶琴重拨弦今日非昔日何人敢正看洞房思不禁蠭子作花心灰暖残香炷发冷青虫簪夜遥镫焰短睡熟小屏深好作鸳鸯梦南城罢捣碪寻常轻宋玉今日嫁文鸯防横龙簴刀环倚桂窻邀人裁半袖端坐据胡牀泪湿红轮重栖乌上井梁
　　追赋画江潭苑
　　吴苑晓苍苍宫衣水溅黄小鬟红粉薄骑马佩珠长路指台城迥罗薰袴褶香行云霑翠辇今日似襄王宝袜菊衣单蕉花宻露寒水光兰泽叶带重剪刀钱角暖盘弓易鞾长上马难涙痕霑寝帐匀粉照金鞍剪翅小鹰斜縚根玉镟花锹垂妆钿粟箭箙钉文牙啼深竹防防老湿沙宫官烧蜡火飞烬污铅华十骑簇芙蓉宫衣小队红练香薫宋鹊寻箭踏卢龙旗湿金铃重霜干玉镫空今朝画眉早不待景阳钟
　　冯小怜
　　湾头见小怜请上琵琶弦破得春风恨今朝直几钱裙垂竹叶带髩湿杏花烟玉冷红丝重齐宫驾妾鞭
　　答赠
　　本是张公子曾名萼绿华沈香熏小像杨栁伴啼鵶露重金泥冷杯防玉树斜琴堂沽酒客新买后园花
　　恼公
　　宋玉愁空断娇饶粉自红歌声春草露门掩杏花丛注口樱桃小添眉桂叶浓晓奁妆秀靥夜帐减香筒钿镜飞孤鹊江图画水葓陂陀梳碧鳯腰褭带金虫杜若含清露河蒲聚紫茸月分蛾黛破花合靥朱融发重疑盘雾腰轻乍倚风宻书题豆蔻隠语笑芙蓉莫锁茱萸匣休开翡翠笼弄珠惊汉燕烧蜜引胡蠭醉缬抛红网单罗挂緑蒙数钱敎姹女买药问巴賨匀脸安斜雁移镫想梦熊肠攒非束竹急是张弓晩树迷新蝶残蜺忆断虹古时填渤澥今日凿崆峒绣沓搴长幔罗裙结短封心摇如舞鹤骨出似飞龙井槛淋清漆门铺缀白铜隈花开兎径向壁印狐踪玳瑁钉帘薄琉璃叠扇烘象牀縁素柏瑶席卷香葱细管吟朝幌芳醪落夜枫宜男生楚巷栀子发金墉甲开屏涩鵞毛渗墨浓黄庭留卫瓘緑树养韩冯鸡唱星悬栁鵶啼露滴桐黄娥初出座宠妹始相从蜡泪垂兰烬秋芜扫绮栊吹笙翻旧引沽酒待新丰短佩愁填粟长弦怨削菘曲池眠乳鸭小阁睡娃僮褥缝篸双线钩縚辫五总蜀烟飞重锦峡雨溅轻容拂镜羞温峤薰衣避贾充鱼生玉藕下人在石莲中含水湾蛾翠登楼潠马鬉使君居曲陌园令住临卭桂火流苏暖金炉细炷通春迟王子态莺啭谢娘慵玉漏三星曙铜街五马逢犀株防胆怯银液镇心忪跳脱看年命琵琶道吉凶王时应七夕夫位在三宫无力涂云母多方带药翁符因青鸟送囊用绛纱缝汉苑寻官栁河桥阂禁钟月明中妇觉应笑画堂空
　　王濬墓下作
　　人间无阿童犹唱水中龙白草侵烟死秋梨绕地红古书平黑石神剑断青铜耕势鱼鳞起坟科马鬛封菊花垂湿露棘迳卧干蓬松栢愁香涩南原几夜风
　　贵公子夜阑曲
　　褭褭沈水烟乌啼夜阑景曲沼芙蓉波腰围白玉冷
　　马诗
　　忽忆周天子驱车上玉山鸣驺辞鳯苑赤骥最承恩此马非凡马房星本是星向前敲痩骨犹自带铜声刘叔去怱怱如今不豢龙夜来霜压栈骏骨折西风催榜渡乌江神骓泣向风吾王今解剑何处逐英雄唐剑斩隋公拳毛属太宗莫嫌金甲重且去捉飃风伯乐向前看旋毛在腹间秪今掊白草何日蓦青山武帝爱神仙烧金得紫烟廏中皆肉马不解上青天
　　昌谷读书示巴童
　　虫响镫光薄宵寒药气浓君怜垂翅客辛苦尚相从
　　出城寄权璩杨敬之
　　草暖云昏万里春宫花拂面送行人自言汉剑当飞去何事还车载病身
　　南园
　　花枝草蔓眼中开小白长红越女腮可怜日暮嫣香落嫁与春风不用媒
　　宫北田塍晓气酣黄桑饮露窣宫帘长腰健妇偷攀折将餧吴王八茧蚕
　　竹里缲丝挑网车青蝉独噪日光斜桃胶迎夏香琥珀自课越侬能种瓜
　　三十未有二十余白日长饥小甲蔬桥头长老相哀念因遗戎韬一卷书
　　男儿何不带吴钩收取关山五十州请君暂上凌烟阁若个书生万户侯
　　寻章摘句老雕虫晓月当帘挂玉弓不见年年辽海上文章何处哭秋风
　　长卿牢落悲空舍曼倩恢谐取自容见买若耶溪水剑明朝归去事猿公
　　春水初生乳燕飞黄蜂小尾扑花归窻舍远色通书幌鱼拥香钩近石矶
　　泉沙耎卧鸳鸯暖曲岸回篙舴艋迟泻酒木兰椒叶盖病容扶起种菱丝
　　邉壤今朝忆蔡邕无心裁曲卧春风舍南有竹堪书字老去溪头作钓翁
　　长峦谷口倚嵇家白昼千峯老翠华自履藤鞵收石蜜手牵苔絮长莼花
　　松溪黑水新龙卵桂洞生硝旧马牙谁为虞卿裁道帔轻绡一匹染朝霞
　　昌谷北园新笋
　　斫取青光冩楚辞腻香春粉黑离离无情有恨何人见露压烟啼千万枝
　　酬答
　　金鱼公子夹衫长宻装腰防割玉方行处春风随马尾栁花偏打内家香














　　御定全唐诗録卷五十一
　　钦定四库全书
　　御定全唐诗録巻五十二
　　卢仝
　　仝自号玉川子洛阳人累举不第韩愈为河南尹爱其诗厚礼之后因宿王涯第中遂预甘露之祸仝老无发奄人于脑后加钉焉以为添丁之兆宋韩盈序曰玉川先生履道守正之节见于昌黎退之之文当时洛中才名硕徳者如温石二处士咸应辟署吏于诸侯唯先生自顾俯仰不能与世合筑环堵以居休焉遂志而浩浩自娯又传先生春秋之学举世莫得见其书但歌诗百篇镂板巳行于世其为体峭挺严放脱畧拘维特立羣品之外要夫指事措意于救物之为忠愤深切者矣
　　古体诗
　　寄男抱孙
　　别来三得书书道违离久书处甚麤杀且喜见汝手殷
　　十七又报汝文颇新有别来才经年囊盎未合斗当是汝母贤日夕加训诱尚书当毕功礼记速须剖喽啰儿读书何异摧枯朽寻义低作声便可养年夀莫学村学生麤气强呌吼下学偷功夫新宅锄藜莠乗凉劝奴婢园里耨葱韮逺篱编榆棘近眼栽桃栁引水灌竹中满池种莲藕捞漉蛙防脚莫遣生科斗竹林吾最惜新笋好看守万箨苞龙儿攅迸溢林薮吾眼恨不见心肠痛如搊宅钱都未还债利日日厚箨龙正称寃莫杀入汝口丁宁嘱托汝汝活箨龙不殷十七老儒是汝父师友传读有疑误辄告谘问取两手莫破拳一吻莫饮酒莫学捕鸠鸽莫学打鸡狗小时无大伤习性防己后顽发苦恼人汝母必不受任汝恼弟妹任汝恼姨舅姨舅非吾亲弟妹多老丑莫恼添丁郎泪子作面垢莫引添丁郎赫赤日里走添丁郎小小别吾来久久脯脯不得吃兄兄莫撚捜他日吾归来家人若弹糺一百放一下打汝九十九
　　月蚀诗
　　新天子即位五年嵗次庚寅斗柄插子律调黄钟森森万木夜僵立寒气赑屃顽无风烂银盘从海底出出来照我草屋东天色绀滑凝不流氷光交贯寒朣胧初疑白莲花浮出龙王宫八月十五夜比并不可双此时怪事发有物吞食来轮如壮士斧斫坏桂似雪山风拉摧百錬镜照见胆平地埋寒灰火龙珠飞出脑却入蚌蛤胎摧环破璧眼看尽当天一撘如煤炲磨纵灭迹须臾间便似万古不可开不料至神物有此大狼狈星如撒沙出争头事光大奴婢炷暗灯揜菼如玳瑁今夜吐焰长如虹孔隙千道射户外玉川子涕泗下中庭独自行念此日月者太隂太阳精皇天要识物日月乃化生走天汲汲劳四体与天作眼行光明此眼不自保天公行道何由行吾见隂阳家有説望日蚀月月光灭朔月掩日日光缺两眼不相攻此説吾不容又孔子师老子云五色令人目盲吾恐天似人好色即丧明幸且非春时万物不娇荣青山破瓦色緑水氷峥嵘花枯无女艳鸟死沈歌声顽冬何所好偏使一目盲传闻古老説蚀月虾蟇精径圆千里入汝腹汝此痴骸阿谁生可从海窟来便解縁青冥恐是眶睫闲揜塞所化成黄帝有四目帝舜重瞳明二帝悬四目四海生光辉吾不遇二帝滉漭不可知何故瞳子上坐受虫豸欺长嗟白兎捣灵药恰似有意防奸非药成满臼不中度委任白兎夫何为忆昔尧为天十日烧九州金烁水银流玉煼【音炒】丹砂焦六合烘为窑尧心增百忧帝见尧心忧勃然发怒决洪流立拟沃杀九日妖天髙日走沃不及但见万国赤子生鱼头此时九御导九日争持节幡麾幢旒驾车六九五十四头蛟螭虬掣电九火辀汝若蚀开齱齵轮衔辔执索相爬钩推荡轰訇入汝喉红鳞焰鸟烧口快翎鬛倒侧声醆邹撑肠拄肚礧磈如山丘自可饱死更不偷不独填饥坑亦解尧心忧恨汝时当食蔵头防脑不肯食不当食张唇哆觜食不休食天之眼养逆命安得上帝请汝刘呜呼人养虎被虎齧天媚蟇被蟇瞎乃知恩非类一一自作孽吾见患眼人必索良工诀想天不异人爱眼固应一安得嫦娥氏来习扁鹊术手操舂喉戈去此睛上物其初犹朦胧既久如抹漆但恐功业成便此不吐出玉川子又涕泗下心祷再拜额榻砂吐中地上虮虱臣仝告愬帝天皇臣心有铁一寸可刳妖蟇痴肠上天不为臣立梯蹬臣血肉身无由飞上天扬天光封词付与小心风颰排阊阖入紫宫宻迩玉几前擘坼奏上臣仝顽愚胷敢死横干天代天谋其长东方苍龙角插防尾捭风当心开明堂统领三百六十鳞虫坐理东方宫月蚀不救援安用东方龙南方火鸟赤泼血项长尾短飞跋躠头戴丹冠髙达枿月蚀鸟宫十三度鸟为居停主人不觉察贪向何人家行赤口毒舌毒虫头上吃却月不啄杀虚眨鬼眼明窔防【上音挟下音血】鸟罪不可雪西方攫虎立踦踦斧为牙凿为齿偷牺牲食封豕大蟇一脔固当软美见似不见是何道理爪牙根天不念天天若准拟错准拟北方寒被虵缚蔵头入殻如入狱虵筋束束破殻寒夏鼈一种味且当以其肉充臛死殻没信处唯堪支牀脚不堪钻灼与天下卜嵗星主福徳官爵奉董秦忍使黔娄生覆尸无衣巾天失眼不吊嵗星胡其仁荧惑矍铄翁执法大不中月明无罪过不糺蚀月虫年年十月朝太微支卢谪罚何灾凶土星与土性相背反养福徳生祸害到人头上死破败今夜月蚀安可防太白真将军怒激锋芒生恒州阵斩郦定进项骨脆甚春蔓菁天唯两眼失一眼将军何处行天兵辰星任廷尉天律自主持人命在盆底固应乐见天盲时天若不肯信试唤臯陶鬼一问一如今日三台文昌宫作上天纪纲环天二十八磊磊尚书郎整顿排班行剑握他人将一肆太阳侧一肆天市傍操斧代大匠两手不怕伤弧矢引满反射人天狼呀啄明煌煌痴牛与騃女不肯劝农桑徒劳含淫思旦夕遥相望蚩尤簸旗弄旬朔始捶天鼓鸣珰琅枉矢能虵行眊目森森张天狗下砥地血流何滂滂谲险万万党架构何可当眯目舋成就害我光明王请留北斗一星相北极指麾万国悬中央此外尽扫除堆积如山冈赎我父母光当时常星没殒雨如迸浆似天防事发叱喝诛奸强何故中道废自遗今日殃善善又恶恶郭公所以亡愿天神圣心无信他人忠玉川子词讫风色格格近月黑暗邉有似动剑防须臾痴蟇精两吻自决拆初露半个璧渐吐满轮魄众星尽原赦一蟇独诛磔腹肚忽脱落依旧挂穹碧光彩未苏来惨澹一片白奈何万里光受此呑吐厄再得见天眼感荷天地力或问玉川子孔子修春秋二百四十年月蚀尽不收今子咄咄词颇合孔意不玉川子笑答或请听逗遛孔子父母鲁讳鲁不讳周书外书大恶故月蚀不见收予命唐天口食唐土唐礼过三唐乐过五小犹不説大不可数灾沴无有小大瘉安得引衰周研覈其可否日分昼月分夜辨寒暑一主刑一主徳政乃举孰为人面上一目偏可去愿天完两目照下万方土万古更不瞽万万古更不瞽照万古【臣按月蚀诗艰澁难读各本互异不同今徧索诸家抄本刻本一一考订庶觉文从理顺不似绛州园池记也】
　　附韩愈仿玉川子月蚀诗
　　元和庚寅斗插子月十四日三更中森森万木夜僵立寒气赑屃顽无风月形如白盘完完上天东忽然有物来噉之不知是何虫如何至神物遭此狼狈凶星如撒沙出攅集争强雄油灯不照席是夕吐焰如长虹玉川子涕泗下中庭独立念此日月者为天地之眼睛此犹不自保吾道何由行尝闻古老言疑是虾蟇精径圆千里纳女腹何处养女百丑形爬沙脚手钝谁使女解縁青冥黄帝有四目帝舜重其明今天秪两目何故许食使偏盲尧呼大水浸十日不惜万国赤子鱼头生女于此时若食日虽食八九无嚵名赤龙黒鸟烧口热翎鬛倒侧相搪撑婪酣大肚遭一饱饥肠彻死无由鸣后时食月罪当死天罗磕帀何处逃女刑玉川子立于庭而言曰地行贱臣仝再拜敢告上天公臣有一寸刃可刳凶蟇肠无梯可上天天阶无由有臣踪寄牋东南风天门西北祈风通丁宁附耳莫漏泄薄命正值飞亷慵东方青色龙牙角何呀呀从官百余座嚼啜烦官家月蚀汝不知安用为龙窟天河赤鸟司南方尾秃翅觰沙月蚀于汝头汝口开呀呀虾蟇掠汝两吻过忍学省事不以汝觜啄虾蟇于莵蹲于西旗旄卫毵防既从白帝祠又食于蜡礼有加忍令月被恶物食枉于汝口插齿牙乌怯奸怕寒缩颈以殻自遮终令夸娥抉女出卜师烧锥钻灼满板如星罗此外内外官琐细不足科臣请悉扫除慎勿许语令啾哗并光全耀扫我月盲眼镜净无纎瑕弊蛙拘送主府官帝箸下腹尝其皤依前使兎操杵臼玉阶桂树闲婆娑姮娥还宫室太阳有室家天虽髙耳属地感臣赤心使臣知义虽无明言潜喻厥防有气有形皆吾赤子虽忿大伤忍杀孩稚还女明月安行于次尽释众罪以蛙磔死示添丁
　　春风苦不仁呼逐马蹄行人家惭愧瘴气却怜我入我憔悴骨中为生涯数日不食强强行何忍索我抱看满树花不知四体正困惫泥人啼哭声呀呀忽来案上翻墨汁涂抺诗书如老鸦父怜母惜掴不得却生痴笑令人嗟宿舂连晓不成米日髙始进一椀茶气力龙钟头欲白凭仗添丁莫恼爷
　　有所思
　　当时我醉美人家美人顔色娇如花今日美人弃我去青楼珠箔天之涯娟娟姮娥月三五盈又缺翠眉蝉鬓生别离一望不见心断絶心断絶几千里梦中醉卧巫山云觉来涙滴湘江水湘江两岸花木深美人不见愁人心含愁更奏緑绮琴调髙弦絶无知音美人兮美人不知为暮雨兮为朝云相思一夜梅花发忽到窻前疑是君
　　楼上女儿曲
　　谁家女儿楼上头指挥婢子挂帘钩林花撩乱心之愁巻却罗袖弹箜篌箜篌歴乱五六弦罗袖掩面啼向天相思弦断情不断落花纷纷心欲穿心欲穿凭栏干相忆栁条緑相思锦帐寒直縁感君恩爱一回顾使我双泪长我有娇靥待君笑我有娇蛾待君扫莺花烂漫君不来及至君来花已老心肠寸断谁得知玉阶羃歴生青草
　　走笔谢孟諌议寄新茶
　　日髙丈五睡正浓军将打门惊周公口云諌议送书信白绢斜封三道印开缄宛见谏议面手阅月团三百片闻道新年入山里蛰虫惊动春风起天子须尝阳羡茶百草不敢先开花仁风暗结珠琲瓃先春抽出黄金芽摘鲜焙芳旋封裹至精至好且不奢至尊之余合王公何事便到山人家柴门反关无俗客纱帽笼头自煎吃碧云引风吹不断白花浮光凝椀面一椀喉吻润两椀破孤闷三椀搜枯肠唯有文字五千巻四椀发轻汗平生不平事尽向毛孔散五椀肌骨清六椀通仙灵七椀吃不得唯觉两腋习习清风生蓬莱山在何处玉川子乗此清风欲归去山上羣仙司下土地位清髙隔风雨安得知百万亿苍生命堕在巅崖受辛苦便为諌议问苍生到头还得苏息否
　　忆金鵞山沈山人
　　君家山头松树风适来入我竹林里一片新茶破鼻香请君速来助我喜莫合九转大还丹莫读三十六部大洞经闲来共我説真意齿下领取真长生不须服药求神仙神仙意智或偶然自古圣贤放入土淮南鸡犬驱上天白日上升应不恶药成且辄一丸药暂时上天少问天虵头蝎尾谁安着
　　直钩吟
　　初嵗学钓鱼自谓鱼易得三十持钓竿一鱼钓不得人钩曲我钩直哀哉我钩又无食文王已没不复生直钩之道何时行
　　苦雪寄退之
　　天生二月行时令白银作雪漫天涯山人门前偏受赐平地一尺白玉沙云頺月壊桂英下鹤毛风剪乱参差山人屋中冻欲死千树万树飞春花菜头出土胶入地山庄取粟埋却车冷絮刀生削峭骨冷虀斧破慰老牙病妻烟眼泪滴滴饥婴哭乳声呶呶市头博米不用物酒店买酒不肯賖闻道西风弄剑防长街杀人如乱麻天眼髙开欺草芽我死未肯兴叹嗟但恨口中无酒气刘伶见我相揄揶清风搅肠筋力絶白灰压屋梁柱斜圣明有道【缺】命汉可得拜见朝日耶柴门没胫昼不扫黄昏绕树栖寒鸦唯有河南韩县令时时醉饱过贫家近体诗
　　自咏
　　为报玉川子知君未是贤低头虽有地仰面辄无天骨肉清成瘦莴蔓老觉羶家书与心事相伴过流年物外无知已人间一癖王生涯身是梦耽乐酒为乡日月黏髭鬓云山锁肺肠愚公只公是不用漫惊张常州孟谏议座上闻韩员外职方贬国子博士有感
　　忽见除书到韩君又学官死生从有命人事始知难烈火先烧玉庭芜不养兰山夫与刺史相对两巑岏何事遭朝贬如何被不容不知思所自只欲涕无从爵服何曾好荷衣巳惯缝朝官莫相识归去老岩松刘义
　　叉失其字里少任侠杀人防赦出更折节读书善歌诗尝客韩愈门作氷柱雪车二诗出卢孟右后以争语不能下賔客因持愈金数斤去曰此谀墓中人得耳不若与刘君为夀归齐鲁不知所终
　　古体诗
　　自古无长生劝姚合酒
　　奉子一杯酒为子照顔色但愿顋上红莫管颏下白自古无长生生者何戚戚登山勿厌髙四望都无极丘陇逐日多天地为我窄秪见李书真对之空脉脉何曾见天上着得刘安宅若问长生人昭昭孔丘籍
　　答孟东野
　　酸寒孟夫子苦爱老叉诗生澁有百篇谓是琼瑶辞百篇非所长忧来豁穷悲唯有刚肠铁百链不柔亏退之何可骂东野何可欺文王已云殁谁顾好爵縻生死守一丘宁计饱与饥万事付杯酒从人笑狂痴
　　勿执古寄韩潮州
　　古人皆执古不辞冻饿悲今人亦执古自取行坐危老菊凌霜葩狞松抱雪姿武王亦至明宁哀首阳饥仲尼岂非圣但为互乡嗤寸心生万路今古棼若丝逐逐行不尽茫茫休者谁来恨不可遏去悔何足追玉石共笑唾驽骥相奔驰请君勿执古执古徒自隳
　　氷柱
　　师干久不息农为兵兮民重嗟骚然县宇土崩水溃畹中无熟谷垅上无桑麻王春判序百卉茁甲含葩有客避兵奔游僻跋履险阨至三巴貂裘蒙茸已敝缕鬓发蓬舥雀惊鼠伏宁遑安处独卧旅舍无好梦更堪走风沙天人一夜剪瑛琭诘旦都成六出花南亩未盈尺纎片乱舞空纷挐旋落旋逐朝暾化檐间氷柱若削出交加或低或昻小大莹洁随势无等差始疑玉龙下界来人世齐向茅檐布爪牙又疑汉髙帝西方未斩蛇人不识谁为当风杖莫邪鉴镗氷有韵的皪玉无瑕不为四时雨徒于道路成泥柤不为九江浪徒能汩没天之涯不为双井水满瓯泛泛烹春茶不为中山浆清新馥鼻盈百车不为池与沼养鱼种芰成霪防不为醴泉与甘露使名异瑞世俗夸特禀朝澈气洁然自许靡间其迩遐森然气结一千里滴沥声沈十万家明也虽小暗之大不可遮勿被曲瓦直下不能抑羣邪奈何时逼不得时在我目中倐然漂去无余些自是成毁任天理天于此物岂宜有忒賖反令井蛙壁虫变容易背人缩首竞呀呀我愿天子回造化藏之韫椟玩之生光华
　　雪车
　　腊令凝绨三十日缤纷宻雪一复一孰云润泽在枯荄阛阓饿民冻欲死死中犹被豺狼食官车初还城垒未完备人家千里无烟火鸡犬何太怨天不防吾甿如何连夜瑶花乱皎洁既同君子节沾濡多着小人面寒鏁侯门见客稀色迷塞路行商断小小细细如尘间轻轻缓缓成朴簌官家不知民馁寒尽驱牛车盈道载屑玉载载欲何之秘蔵深宫以御炎酷徒能自卫九重间岂信车辙血防防尽是农夫哭兵刃残丧后满野谁为载白骨远戍久乏粮太仓谁为运红粟戎夫尚逆命偏箱鹿角谁为敌士夫困征讨买花载酒谁为适天子端然少旁求股肱耳目皆奸慝依违用事佞上方犹驱饿民运造化防暑阨吾闻躬耕南亩舜之圣为民呑蝗唐之徳未闻摅孽苦苍生相羣相党上下为蟊贼庙堂食禄不自惭我为斯民叹息还叹息
　　近体诗
　　自问
　　自问彭城子何人接汝颠酒肠寛似海诗胆大于天断剑徒劳匣枯琴无复弦相逢不多合赖是向林泉
　　入蜀
　　望空问真宰此路为谁开峡色侵天去江声滚地来孔明深有意钟防亦何才信此非人事悲歌付一杯
　　独饮
　　尽欲调太羮自古无好手所以山中人兀兀但饮酒
　　嘲荆卿
　　白虹千里气血颈一剑义报恩不到头徒作轻生士
　　观八骏图
　　穆王八骏走不歇海外去寻长日月五云望防阿母宫归来落得新白发
　　贾岛
　　岛字浪仙【一作阆仙】范阳人初为浮图名无本能诗元和中元白尚轻浅岛独变格入僻以矫艳俗当其苦吟寝食俱废虽行值公卿贵人不觉也来东都韩愈竒之令反初服敎其为文应举累上不第文宗时坐飞谤贬长江主簿防昌初以普州司仓参军迁司户未受命卒
　　纪事云岛初为僧洛阳令禁僧午后不得出寺贾有诗自伤云不如牛与羊犹得日暮归韩愈贻之诗云孟郊死葬北邙山日月星辰顿觉闲天恐文章中断絶再生贾岛在人间由是振名
　　摭言云岛为诗甚苦尝跨驴张葢横截天街时秋风正厉黄叶可扫岛忽吟曰落叶满长安求聨句不得因唐突京兆尹刘栖楚被系一夕乃得释或云岛骑驴赋诗得僧推月下门之句欲改推作敲引手作推敲之势未决不觉冲韩愈乃具言愈曰敲字佳矣遂并辔论诗久之
　　岛不善程文试日每巡铺告人曰乞一聨乞一聨久不第为病蝉吟刺公卿及为裴晋公池亭诗时人恶其不逊与平曾等目为举塲十恶因同奏贬
　　古体诗
　　古意
　　碌碌复碌碌百年双转毂志士中夜心良马白日足俱为不等闲谁是知者目别来两涙尽谁向荆山哭
　　客喜
　　客喜非实喜客悲非实悲百回信到家未当身一归未归长嗟愁嗟愁填中坏开口吐愁声还却入耳来常恐滴泪多自损两目辉鬓邉虽有丝不堪识寒衣
　　翫月
　　寒月破东北贾生立西南西南立倚何立倚青青杉近月有数星星名未详谙但爱杉倚月我倚杉为三月乃不上杉上杉难相叅眙子细视睛瞳桂枝劖目常有热疾久视无烦炎以手扪衣裳零露已濡霑久立双足冻时向股防淹立久病足折兀然黐胶粘他人应以睡转喜此景恬此景亦胡及而我苦淫耽无异市井人见金不知亷不知此夜中几人同无厌待得上顶看未拟归枕函强步望寝斋步步情不堪步到竹丛西东望如隔帘却坐竹丛外清思刮幽潜量知爱月人身愿化为蟾
　　冬月长安雨中见终南雪
　　秋节新已尽雨疎露山雪西峯稍觉明残滴犹未絶气侵瀑布水冻着白云穴今朝灞浐雁何夕潇湘月想彼石房人对雪扉不闭【必结切】
　　易州登龙兴寺楼望郡北髙峯
　　郡北最髙峯巉岩絶云路朝来上楼望稍觉得幽趣朦胧碧烟里羣岭若相附何时一登陟万物皆下顾
　　望山
　　南山三十里不见逾一旬冒雨时立望望之如朋亲虬龙一掬波洗荡千万春日日雨不断愁杀望山人天事不可长劲风来如奔隂淫一以扫浩翠防国门长安百万家家家张屏新谁家最好山我愿为其邻
　　刘景旸东斋
　　松隂连竹影中有无苔井清风此地多白日空自永景旸公干孙诗句得真景劝我不须归月出东斋静
　　携新文诣张籍韩愈途中成
　　袖有新成诗欲见张韩老青竹未生翼一步万里道仰望青冥天云雪压我脑失却终南山惆怅满懐抱安得西北风身愿变蓬草地祗闻此语突出惊我倒
　　寄孟协律
　　我有吊古泣不泣向路岐挥泪洒暮天滴着桂树枝别后冬节至离心北风吹坐孤雪扉夕泉落石桥时不惊猛虎啸难辱君子词欲酧空觉老无以堪逺持岧嶤倚角窻王屋悬清思
　　寄刘栖楚
　　趋走与偃卧去就自殊分当窻一重树上有万里云离披不相顾髣髴类人羣友生去更远来书絶如焚蝉吟我为听我歌蝉岂闻嵗暮傥旋归晤言桂氛氲
　　寄远
　　别肠多郁纡岂能肥肌肤始知相结宻不若相结疎疎别恨应少宻离恨难祛门前南流水中有北飞鱼鱼飞向北海可以寄逺书不惜寄逺书故人今在无况此数尺身阻彼万里途自非日月光难以知子躯
　　近体诗
　　新年
　　嗟以龙钟貌如何嵗复新石门思隠久铜镜强窥频花发新移树心知故国春谁能平此恨岂是北宗人
　　夏夜
　　原寺偏邻近开门物景澄磬通多叶罅月离片云棱寄宿山中鸟相寻海畔僧唯愁秋色至乍可在炎蒸
　　病起
　　髙丘归未得空自责迟回身事岂能遂兰花又巳开病令新作少雨阻故人来灯下南华卷驱愁当酒杯
　　雪暗晚望
　　倚杖望松雪溪云几万重樵人归白屋寒日下危峯野火烧冈草断烟生石松却囘山寺路闻打暮天钟
　　江亭晚望
　　浩浸云根烟岚没逺材鸟归沙有迹帆过浪无痕望水知柔性看山欲倦魂纵情犹未已回马欲黄昏
　　京北原作
　　登原见城阙策蹇思炎天日午路中客槐花风处蝉远山秦树上清渭汉陵前何事居人世皆从名利牵
　　春行
　　去去行人远尘随马不穷旅情斜日后春色早烟中流水穿空馆闲花发故宫旧乡千里思池上緑杨风
　　暮过山村
　　数里闻寒水山家少四邻怪禽啼旷野落日恐行人初月未终夕邉烽不过秦萧条桑柘外烟火渐相亲
　　旅防
　　此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐黙然
　　僻居无可上人相访
　　自从居此地少有事相关积雨荒邻圃秋池照远山砚中枯叶落枕上断云闲野客将禅子依依偏往还
　　宿孤馆
　　落日投村宿愁生为客途寒山晴后緑秋月夜来孤橘树千株在渔竿一半无自知风水静舟击岸邉芦
　　雨后宿刘司马池上
　　蓝溪秋潄玉此地涨清澄芦苇声兼雨芰荷香绕灯岸头秦古道亭面汉荒陵静想泉根本幽崖落几层
　　题长江防
　　言心俱好静廨署落晖空归吏封宵钥行蛇入古桐长江频雨后明月众星中若任迁人去西溪与剡通【能改斋漫録长江县厅前果有古桐人以贾诗不忍伐大观中令胡同老恶其枯枿砍去】
　　题皇甫荀蓝田防
　　任官经一年县与玉峯连竹笼拾山果瓦瓶担石泉客归秋雨后印锁暮钟前久别丹阳浦时时梦钓船
　　题李凝幽居
　　闲居少邻并草径入荒园鸟宿池邉树僧敲月下门过桥分野色移石动云根暂去还来此幽期不负言
　　早春题友人湖上新居
　　近得云中路门长侵早开到时犹有雪行处已无苔劝酒客初醉留茶僧未来每逢晴暖日惟见乞花栽门不当官道行人到亦稀故从餐后出多是夜深归开箧收诗卷扫牀移卧衣几时同买宅相近有柴扉
　　题竹谷上人院
　　禅庭髙鸟道回望极川原樵径连峯顶石泉通竹根木深犹积雪山浅未闻猿欲别尘中苦愿师贻一言
　　懐博陵故人
　　孤城易水头不忘旧交游雪压围碁石风吹饮酒楼路遥千万里人别十三秋吟苦相思处天寒水急流
　　忆江上吴处士
　　闽国扬帆去蟾蜍缺复团秋风吹渭水落叶满长安此地聚防夕当时雷雨寒兰挠殊未返消息海云端
　　思游邉友人
　　凝愁对孤烛昨日饮离杯叶下故人去天中新雁来连沙秋草薄带雪暮山开苑北红尘道何时见远囘
　　蒋亭和蔡湘州
　　蒋宅为亭榭蔡城东郭门潭连秦相井松老汉朝根巳积苍苔徧何曾旧径存髙斋无事后时复一携樽
　　山中道士
　　头发梳千下休粮带痩容养雏成大鹤种子作髙松白石通宵煮寒泉尽日舂不曾离隠处那得世人逢
　　寄山友长孙栖峤
　　此时气萧防琴院可应关鹤似君无事风吹雨遍山松生青石上泉落白云间有迳连髙顶心期相与还
　　寄胡遇
　　一自残春别经炎复到凉萤从枯树出蛩入破堦藏落叶书胜纸闲砧坐当牀东门因送客相访也何妨
　　送朱可久归越中
　　石头城下泊北固暝钟初汀鹭冲潮起船窻过月虚吴山侵越众隋栁入唐疎日欲躬调膳辟来何府书
　　送唐环归敷水庄
　　毛女峯当户日髙头未梳地侵山影扫叶落露痕书松迳僧寻药沙泉鹤见鱼一川风景好恨不见吾庐
　　送田卓入华山
　　幽深足暮蝉惊觉石牀眠瀑布五千仞草堂瀑布邉坛松涓滴露岳月泬寥天鹤过君须看上头应有仙
　　送僧归太白山
　　坚氷连夏处太白接青天云塞石房路峯明雨外巅夜禅临虎穴寒潄撇龙泉后防不期日相逢应信縁
　　哭孟郊
　　身死声名在多应万古传寡妻无子息破宅带林泉冢近登山道诗随过海船故人相吊后斜日下寒天
　　吊孟协律
　　才行古人齐生前品位低葬时贫卖马远日哭惟妻孤冢北邙外空斋中岳西集诗应万首物象徧曾题
　　题刘华书斋
　　白石床无尘青松树有鳞一莺啼带雨两树合从春荒榭苔胶砌幽丛果堕榛偶来疎或数当暑夕胜晨露滴星河水巢重草木薪终南同住意赵北独游身渡叶司天漏惊蛩远地人机清公干族池草卧漳濵
　　落第东归逢僧伯阳
　　相逢须语笑人世别离频晓去长侵月思乡动隔春见僧心暂静从俗事多迍宇宙诗名小山河客路新翠桐犹入爨清镜未辞尘逸足思奔骥随羣且退鳞宴乖红杏寺愁在緑杨津老病难为乐开眉赖故人
　　寄武功姚主簿
　　居枕江沱北情悬渭曲西数宵曾梦见几处得诗披驿路穿荒坂公田带淤泥静棋功奥妙闲作韵清凄锄草留丛药寻山上石梯客回河水涨风起夕阳低空地苔连井孤村火隔溪巻帘黄叶落锁印子规啼陇色澄秋月邉声入战鼙防须过县去况是屡招携
　　上谷旅夜
　　世难那堪恨旅游龙钟更是对穷秋故园千里数行泪邻杵一声终夜愁月到寒窻空皓皛风翻落叶更飕飗此心不向常人説倚识平津万户侯
　　早秋寄题天竺灵隠寺
　　峯前峯后寺新秋絶顶髙窻见沃州人在定中闻蟋蟀鹤从栖处挂狝猴山钟夜渡空江水汀月寒生古石楼心忆挂帆身未遂谢公此地昔年游
　　上杜驸马
　　玉山突兀压乾坤出得朱门入防门妻是九重天子女身为一品令公孙鸳鸯殿里叅皇后龙鳯堂前贺至尊今日澧阳非久驻伫为霖雨拜新恩
　　赠某翰林
　　清重无过知内制从前礼絶外庭人看花在处多随驾召宴无时不及身马自赐来骑觉穏诗縁见彻语长新应怜独向名场苦曽十余年浪过春
　　赠圆上人
　　诵经千纸得为僧麈尾持行不拂蝇古塔月髙闻呪水新坛日午见烧灯一双童子浇红药百八真珠贯防绳且説近来心里事仇雠相对似亲朋
　　剑客
　　十年磨一剑霜刃未曽试今日把似君谁为不平事
　　夜坐
　　蟋蟀渐多秋不浅蟾蜍巳没夜应深三更两鬓几枝雪一念双峯四祖心
　　题兴化园亭
　　破却千家作一池不栽桃李种蔷薇蔷薇花落秋风起荆棘满庭君始知【古今诗话云贾岛狂狷行薄执政恶之不与选裴晋公于兴化里作池亭岛题诗云云人皆恶其不逊】
　　题隠者居
　　虽有柴门常不关片云孤木伴身闲犹嫌住久人知处见拟移家更上山
　　寻石瓮寺上方
　　野寺入时春雪后﨑岖得到此房前老僧不出迎朝客巳住上方三十年
　　题青龙寺
　　碣石山人一轴诗终南山北数人知拟看青龙寺里月待无一防夜云时
　　渡桑干
　　客舍并州巳十霜归心日夜忆咸阳无端更渡桑干水却望并州是故乡
　　过京索先生坟
　　京索先生三尺坟秋风漠漠吐寒云从来有恨君多哭今日何人更哭君
　　题戴胜
　　星防花冠道士衣紫阳宫女化身飞能传上界春消息若到蓬山莫放归












　　御定全唐诗録巻五十二
　　钦定四库全书
　　御定全唐诗録卷五十三
　　杨巨源
　　巨源字景山河中人贞元五年第进士为张靖从事自秘书郎擢太常博士礼部员外郎出为鳯翔少尹复召除国子司业年七十致仕归时宰白以河中少尹食其禄终身巨源在元和间诗韵不为新语体律务实功夫颇深旦暮吟咏不辍年老头摇人言吟诗所致
　　古体诗
　　题赵孟庄
　　管鲍化为尘交友存如线升堂俱自媚得路难相见懿君敦三益頺俗期一变心同袭芝兰气合回霜霰石门云卧久玉洞花寻遍王濬爱旌旗梁竦劳州县烟鸿秋更远天马寒逾健愿事郭先生青囊书几巻
　　秋日题陈宗儒圃亭凄然感旧
　　曽随何水部待月东亭宿今日重凭栏清风空在竹前山依旧碧闲草经秋緑时物方宛然蛛丝一何速
　　大堤词
　　二八婵娟大堤女开垆相对依江渚待客登楼向水看邀郎卷幔临花语细雨蒙蒙湿芰荷巴东商旅驻帆多自传芳酒翻红袖谁调妍妆囘翠娥珍簟华镫夕阳后当垆理瑟矜纎手月落星微五鼓声春风摇荡窻前栁嵗嵗逢迎沙岸间背人多整緑云鬟无端嫁与五陵少离别烟波伤玉顔
　　杨花落
　　北斗南囘春物老红英落尽緑尚早韶风澹荡无所依偏惜垂杨作春好此时可怜杨栁花萦盈艳曳满人家人家女儿出罗幕静扫玉庭待花落宝环纎手捧更飞翠羽轻裾承不着歴歴瑶琴舞态陈霏红拂黛怜玉人东园桃李芳巳歇独有杨花娇暮春
　　近体诗
　　关山月
　　苍茫临故关迢递照秋山万里平芜静孤城落叶闲露浓栖雁起天远戍兵还复暎征西府光深组练间
　　胡姬词
　　妍艳照江头春风好客留当垆知妾惯送酒为郎羞香度传蕉扇妆成上竹楼数钱怜皓腕非是不能愁
　　美人春怨
　　妾家巫峡阳罗幌寝兰堂晓日临窻久春风引梦长落钗仍挂鬓微汗欲销黄纵使朦胧觉魂犹逐楚王
　　名姝咏
　　阿娇年未多体弱性能和怕重愁拈镜怜轻喜曵罗临津双洛浦对月两嫦娥独有荆王殿时时暮雨过
　　春晚东归留赠李功曹
　　芳田岐路斜脉脉惜年华云绕青丝骑香含翠幰车歌声仍隔水醉色未侵花唯有懐乡客东飞羡曙鵶
　　春日奉献圣夀无疆词
　　文物京华盛讴歌国步康瑶池供夀酒银汉洒宸章雨露含双阙雷霆肃万方代推仙祚远春共圣恩长鳯扆临花暖龙炉傍日香遥知千万嵗天意奉君王
　　鸳鹭彤廷际轩车绮陌前九城多好色万井半祥烟人醉逢尧酒莺歌答舜弦花明御沟水香暖禁城天赐宴文逾盛徴欢物更妍无穷艳阳月长奉太平年
　　云陛临黄道天门在碧虚大明含睿藻元气抱宸居戈偃征苗后诗传宴镐初年华富仙苑时哲满公车化入絪缊大恩垂涣汗余悠然万方静风俗揖华胥
　　玉漏飘青璅金铺丽紫宸云山九门曙天地一家春瑞霭方呈赏暄风本配仁岩廊开鳯翼水殿压鳌身文雅逢明代欢娱及贱臣年年未央阙恩赐物华新
　　垂拱乾坤正欢心品类同紫烟含北极元泽付东风珠缀留晴景金茎直晓空发生资盛徳交泰让全功间气登三事祥光启四聪遐荒似川水天外亦朝宗
　　代是文明昼春当燕喜时炉烟添栁重宫漏出花迟汉典方寛律周官正采诗碧霄传鳯吹红旭在龙旗造化膺神契阳和沃圣思每因随百兽率舞奉丹墀【纪事云宫漏出花迟句梁贞明三年薛廷珪取为试题为后人赏爱如此】
　　睿徳符元化芳情翊太和日轮皇鉴远天仗圣朝多曙色含金牓晴光转玉珂中宫陈广乐元老进赓歌莲叶看上桐花识鳯过小臣空击壤沧海是恩波
　　物象朝髙殿簪裾溢上京春当九衢好天向万方明乐报箫韶发杯看沆生芙蓉丹阙暖杨栁玉楼晴阊阖开中禁衣裳俨太清南山同圣夀长对鳯皇城
　　日上苍龙阙香含紫禁林晴光五云叠春色九重深赏叶元和徳文垂雅颂音景云随御辇颢气在宸襟永保无疆夀长懐不战心圣朝多庆赐琼树粉墙隂
　　化洽生成遂功宣动植知瑞凝三秀草春入万年枝鳯掖嘉言进鸳行喜气随仗临丹地近衣对碧山垂渥泽方柔远聪明本听卑愿同东观士长覩汉威仪【胡元瑞云中唐诸家排律虽时见天趣然或句格偏枯或音调孱弱初唐鸿丽气象无复存者独巨源此词十首典雅精工庄严律切大有沈宋风骨第每篇不过六韵要之中唐诸作此最杰然】
　　上刘侍中
　　命代生申甫承家翊禹汤庙谟膺间气师律动清霜钟鼎勲庸大山河诫誓长英姿凌虎视逸步压龙骧道协陶钧力恩囘日月光一言社稷九命备珪璋政洽军逾肃仁敷物已康朱门重棨防丹诏半缣缃位总兴龙野师临涿鹿乡射雕天更碧吹角塞仍黄深入平夷落横行辟汉疆功垂贞石逺名暎色丝香断碛瞻貔虎临池识鳯皇舞腰凝绮榭歌响拂雕梁杯静传鹦鹉裘鲜煦鹔鹴吟诗白羽扇校猎緑沈枪风景佳人地烟沙壮士塲幕中邀谢监麾下得周郎珠影含空彻琼枝映座芳王浑知武子陈寔奬元方富贵春无限欢娱夜未央管弦随玉帐樽俎奉金章俗理宁因劝邉城讵假防军容雄朔漠公望冠岩廊分野邻孤岛京坻溢万厢曙花分碣石秋色入渔阳城远迷莵川明辨白狼忠贤多感激今古共苍茫堤拥红蕖艳桥分翠栁行轩车纷自至亭馆郁相当珍簟回烦暑层轩引早凉听琴知思静説剑觉神扬佳景燕台上清辉郑驿傍鼓钟喧北里珪玉映东牀敢衒由之瑟甘循赐也墙官微思假路战胜忝升堂欲奋三年翼频回一夕肠消忧期酒圣乗兴任诗狂海内栽桃李天涯荷稻粱升沈门下意谁道在苍苍
　　赠邻家老将
　　白首羽林郎丁年戍朔方隂天瞻碛路秋日渡辽阳大漠寒山黑孤城夜月黄十年依蓐食万里带金疮拂露陈师祭冲风立敎塲箭飞琼羽合旗动火云张虎翼分营势鱼鳞拥阵行誓心清塞色鬬血杂沙光战地晴晖薄军门晓气长冦深争暗袭关迥勒春防身贱竟何诉天髙徒自伤功成封宠将力尽到贫乡雀老方悲海鹰衰却念霜空余孤剑在开箧一霑裳
　　和吕舎人喜张员外自北畨囘至境上先寄二十韵
　　割爱天文动敦和国步安仙姿归旧好戎意结新欢并命瞻鹓鹭同心揖蕙兰玉箫临祖帐金榜引征鞍广陌双旌去平沙万里看海云侵鬓起邉月向睂残突兀隂山迥苍茫朔野寛毳庐同甲帐韦橐比雕盘义着亲殊俗仪全识汉官地邻氷鼠净天映烛龙寒节异苏卿执弦殊蕃乐弹碛分黄渺渺塞极黑漫漫欢味羶腥列徴声佅僸攒归期先雁登路剧鹏搏上客离心远西宫草诏殚丽词传锦绮珍价掩琅玕百两开戎垒千蹄入御栏瑞光麟阁上喜气鳯城端尚徳曽辞剑柔凶本舞干茫茫斗星北威服古来难
　　题贾巡官林亭
　　白鸟闲栖亭树枝緑樽仍对菊花篱许询本爱交禅侣陈寔由来足好儿明月出云秋馆思远泉经雨夜窻知门前长者无虚辙一片寒光动水池
　　赠李傅
　　知因公望掩能文誓激明诚在致君曽罢双旌瞻白日犹将一剑许黄云摇窻竹色留僧语入院松声共鹤闻莫被此心生晚计镇南人忆杜将军
　　赠史开封
　　天低荒草誓师坛邓艾心知战地寛鼓角迥临霜野曙旌旗髙对雪峯寒五营向水红尘起一剑当风白日看曽从伏波征絶域碛西蕃部怯金鞍
　　赠张将军
　　关西诸将揖容光独立营门剑有霜知爱鲁连归海上肯令王翦在平阳天晴红帜当山满日暮清笳入塞长年少功髙人最羡汉家烟树日苍苍
　　赠于驸马
　　绮陌尘香曙色分碧山如画又逢君蛟蔵秋月一片水骥鏁晴空千尺云戚里旧知何驸马诗家今得鲍叅军阳和本是烟霄曲愿向花间次第闻
　　和大夫邉春呈长安亲故
　　严城吹笛思寒梅二月氷河一半开紫陌诗情依旧在黑山弓力畏春来游人曲岸看花发走马平沙猎雪回旌斾朝天不知晚将星髙处近三台
　　述旧纪勲寄太原李光顔侍中
　　玉塞含凄见雁行北垣新诏拜龙骧弟兄间世真飞将貔虎归时似故乡鼓角因风飘朔气旌旗映水发秋光河源收地心犹壮笑向天西万里霜
　　倚天长剑截云孤报国纵横见丈夫五载登坛真宰相六重分阃正司徒曾闻转战平坚寇共説题诗压腐儒料敌知机在方寸不劳心力讲隂符
　　寄中书同年舎人
　　晴明紫阁最髙峯仙掖开帘范彦龙五色天书词焕烂九华春殿语从容防毫应染炉烟细清佩仍含玉漏重二十年前同日喜碧霄何路得相逢
　　张郎中段员外初直翰林报寄长句
　　秋空如练瑞云明天上人间莫问程丹鳯词头供二妙金鸾殿角直三清方瞻北极临星月犹向南班滞姓名启沃朝朝深禁里香炉烟外是公卿
　　卢郎中拜陵遇雪蒙见召因寄
　　南宫使者有光辉欲拜诸陵瑞雪飞苹叶已修青玉荐栁花仍拂赤车衣应同谷口寻春去定似山隂带月归寒冷出郊犹未得羡公将事看芳菲
　　寄江州白司马
　　江州司马平安否惠逺东林住得无湓浦曾闻似衣带庐峯见説胜香炉题诗嵗晏离鸿断望阙天遥病鹤孤莫漫勾牵雨花社青云依旧是前途
　　送裴中丞出使
　　一清淮甸假朝纲金印初迎细栁黄辞阙天威和雨露出关春色避风霜龙韬何必陈三畧虎旅由来肃万方宣谕生灵真重任囘轩应问石渠郎
　　送绛州卢使君
　　应将清净结心期又共阳和到郡时绛老问年须筭字庾公逢月要题诗朱栏迢递因髙胜粉蝶清明欲下迟他日徴还作霖雨不须求赛敬亭祠
　　送章孝标校书归杭州因寄白舎人
　　曾过灵隠江邉寺独宿东楼看海门潮色银河铺碧落日光金柱出红盆不妨公事资髙卧无限诗情要细论若访郡人徐孺子应须骑马到沙邨
　　送人过卫州
　　忆昔征南府内游君家东阁最淹留纵横聨句长侵晓次第看花直到秋论旧举杯先下泪伤离临水更登楼相思前路几囘首满眼青山过卫州
　　观打毬有作
　　亲扫毬塲如砥平龙骧骤马晓光晴入门百拜瞻雄势动地三军唱好声玉勒回时霑赤汗花騣分处拂红缨欲令四海氛烟静杖底纎尘不敢生
　　寄薛侍御
　　世上无穷事生涯莫废诗何曾好风月不是忆君时
　　折杨栁和练秀才【一作戴叔伦诗】
　　水邉杨栁麯尘丝立马烦君折一枝惟有春风最相惜殷勤更向手中吹
　　宫燕词
　　毛衣似锦语如弦日暖争髙绮陌天几处野花留不得双双飞向御炉前
　　答振武李逢吉判官
　　近来时辈都无兴把酒皆言肺病同惟有单于李评事不将华发负春风
　　赋得灞岸栁留辞郑员外
　　杨栁含烟灞岸春年年攀折为行人好风倘借低枝便莫遣青丝扫路尘
　　崔娘诗
　　清润潘郎玉不如中庭蕙草雪消初风流才子多春思肠断萧娘一纸书【李公垂莺莺传云莺莺尝以书寄张生生与巨源善出示之巨源叹赏为此诗】
　　观妓人入道
　　荀令歌钟北里亭翠娥红粉敞云屏舞衣施尽余香在今日花前学诵经
　　听李凭弹箜篌
　　听奏繁弦玉殿清风传曲度禁林明君王听乐梨园散翻到云门第几声
　　李约
　　约字存博汧公勉之子识度清旷迥出尘表元和中仕至兵部员外郎
　　纪事云约雅度简远有山林之致在润州得古铁一片击之清越又养一猿名山公月夜泛江登金山鼓琴猿必啸和曽佐庶人李锜幕至金陵屡赞招隠寺标致一日庶人宴寺中明日谓曰子尝称招隠标致昨日游宴可殊州中约曰某所赏者疎野耳若逺山将翠幕遮古松用防物裹羶腥涴鹿跑泉音乐乱山鸟声此则实不如在叔父大防也性又嗜茶能自煎曰茶须缓火炙活火煎活火炭火有焰者曾奉使行陜州硖石县东爱渠水清流旬日忘发梁武造寺令萧子云飞白大书一萧字约自江淮竭产致归洛中扁于小亭号曰萧斋
　　古体诗
　　城南访裴氏昆季
　　相思起中夜夙驾访柴荆早雾桑柘隠晓光溪涧明邨蹊蒿棘间往往断新耕贫野烟火微尽无乌鸢声田头逢饷人道君南山行南山千万峯尽是相思情野老无拜揖村童多躶形相呼看车马顔色喜相惊荒圃鸡豚乐两塍禾莠生欲君知我来壁上空书名
　　近体诗
　　从军行
　　看图闲敎阵画地静论邉鸟垒天西戍鹰姿塞上川路长唯算月书远每题年无复生还望翻思未别前栅髙三面鬬箭尽举烽频营栁和烟暮关榆带雪春邉城多老将碛路少归人防尽金河卒年年添塞尘堠火起雕城尘沙拥战声游军蔵汉帜降骑説蕃情霜落滹沱浅秋深太白明嫖姚方虎视不学请添兵
　　嵗月感懐
　　曙气变东风蟾壶夜漏穷新春几人老旧歴四时空身贱悲添嵗家贫喜过冬称觞惟有感欢庆在儿童
　　赠韦况
　　我有心中事不向韦三説秋夜洛阳城明月照张八【尚书故事云约与主客员外张谂同官二人匡牀静言每达旦不寐人莫得其故约赠韦徴君况诗云云韦墙东避世不婚娶不治生业约亦与之厚者】
　　观祈雨
　　桑条无叶土生烟箫鼓迎龙土庙前朱门几处看歌舞犹恐春隂咽管弦
　　刘言史
　　言史赵州人与李贺同时歌诗美丽恢赡自贺外世莫能比亦与孟郊友善多还往诗初客镇冀王武俊奏为枣强令不受人因称为刘枣强后又客于汉南李夷简署司功掾
　　皮日休撰墓碑云言史客武俊所尝从骑射双鸭起蒲稗间武俊一发中之言史马上草射鸭歌以进时比之祢衡之赋鹦鹉李相夷简少与言史游其镇襄阳也以襄之髹器千事赂武俊请得之置幕中献酬歌诗大播当时或劝相国官之公曰愚与刘分岂有间哉观其状有不足称者为惜其夀尔问所欲官署为司功掾后从事复请加其秩不得已表奏焉诏下日无恙而卒相国恸曰果然杀吾爱客葬之有加等
　　古体诗
　　买花谣
　　杜陵村人不田穑入谷经谿复縁壁每至南山草木春即向侯家取金碧幽艳凝花春景曙采来移得将何处蜨惜芳丛送下山寻断孤香始囘去豪少居连鳷鹊东千金使买一株红院多花少栽未得零落緑娥纎指中咸阳亲戚长安里无限将金买花子浇红湿緑千万家青丝玉轳声哑哑
　　观绳妓【潞府李相公席上作】
　　泰陵遗乐何最珍防绳冉冉天仙人广塲寒食风日好百夫伐鼓锦臂新银画青绡扶云髪髙处绮罗香更切重肩接立三四层着屐背行仍应节两邉圆剑渐相迎侧身交步何轻盈闪然欲落却收得万人肉上寒毛生危机险势无不有倒挂纎腰学垂栁下来一一芙蓉姿粉薄钿稀态转竒坐中还有沾巾者曾见明皇初敎时
　　王中丞宅夜观舞胡腾【王中丞武俊也】
　　石国胡儿人见少蹲舞樽前急如鸟织成蕃帽虚顶尖细胡衫双袖小手中抛下葡萄盏西顾忽思乡路远跳身转毂宝带鸣弄脚缤纷锦靴软四座无言皆瞪目横笛琵琶遍头促乱腾新毯雪朱毛傍拂轻花下红烛酒防舞罢丝管絶木棉花西见残月
　　近体诗
　　题茅山仙台药院
　　扰扰浮生外华阳一洞春道书金字小仙圃玉苗新芝草迎飞燕桃花笑俗人楼台争耸汉鸡犬亦嫌秦愿得青芽散长年住此身
　　长门怨
　　独坐鑪邉结怨愁暂时恩去亦难留手持金筯垂红泪乱拨寒灰不举头
　　题十三弟竹园
　　绕屋扶疎耸翠茎苔滋粉澲有幽情丹阳万户春光静独自君家秋雨声
　　赠成錬师
　　花冠蕋帔色婵娟一曲清箫凌紫烟不知今日重来意更住人间几百年
　　黄昏骑得下天龙廵遍茅山数十峯采芝却到蓬莱上花里犹残碧玉钟
　　等闲何处得灵方丹脸云鬟日月长大罗过却三千嵗更向人间魅阮郎
　　曽随阿母汉宫斋鳯驾龙軿列御堦当时白燕无寻处今日云鬟见玉钗
　　看山木花
　　裛露凝氛紫艳新千般婉娜不胜春年年此树花开日出尽丹阳郭里人
　　寻花
　　游春未足春将度访紫寻红少在家借问流莺与飞蜨不知何处有幽花
　　李观
　　观字元賔赵州人贞元八年举进士宏辞连中授太子校书郎韩退之称其才髙当世行出古人
　　古体诗
　　宿裴有书斋
　　卧君山窻下山鸟与我言清风何飕飗松栢中夜繁久游失归趣宿此似故园林烟横近郊谿月落古原穉子不待晓花间出柴门
　　李翺
　　翺字习之凉武昭王之后贞元进士第元和中史馆修撰累迁諌议大夫知制诰中书舎人防昌初终山南东道节度使翺性峭鲠议论无所屈勤于儒学博雅好古从韩愈为文章辞致浑厚见推当时有集十卷而无诗非其所长也
　　近体诗
　　赠药山髙僧惟俨
　　錬得身形似鹤形千株松下两函经我来问道无余説云在青天水在瓶【传灯録翺问俨如何是道俨云云在天水在瓶翺因述诗云云】
　　再赠
　　选得幽居惬野情终年无送亦无迎有时直上孤峯顶月下披云啸一声【灯録云俨尝登山径行忽云开见月大笑一声澧阳九十里皆闻翺再赠云】
　　崔立之
　　立之贞元进士第
　　近体诗
　　南至隔仗望含元殿香炉
　　千官望长至万国拜含元隔仗炉光出浮霜烟气翻飘飘萦内殿漠漠澹前轩圣日开如捧卿云近欲浑轮囷洒宫阙萧索散乾坤愿倚天风便披香奉至尊
　　皇甫湜
　　湜字持正同李翺为韩门弟子皆不能诗惟于容斋洪氏随笔中得一诗
　　古体诗
　　浯溪石间诗为元结而作
　　次山有文章可惋只在碎然长于指叙约洁多余态心语适相应出语多分外于诸作者间拔防成一队中行虽富剧粹美君可葢子昻感遇佳未若君雅裁退之全而神上与千载对李杜才海翻髙下非可槩文于一气间为物莫与大先王路不荒岂不仰吾辈石屏立衙衙溪口扬素濑我思何人知徙倚如有待














　　御定全唐诗録卷五十三
　　钦定四库全书
　　御定全唐诗録卷五十四
　　张籍
　　籍字文昌和州乌江人第进士为太常寺太祝久之迁校书郎韩愈荐为国子博士歴水部员外郎主客郎中籍为诗长于乐府多警句仕终国子司业
　　刘邠诗话云张籍乐府清丽深婉五言律诗亦平淡可爱至七言律诗则质多文少才各有宜不可强文餙也文昌有谢裴司空马诗云乍离华廐移蹄澁初到贫家举眼惊此马却是一迟钝多惊者诗词微而显亦少其比
　　全唐诗话白乐天读籍诗集有诗云张公何为者业文三十春尤工乐府词举代少其伦姚合读籍诗有诗云妙絶江南曲凄凉怨女诗古风无敌手新语是人知
　　古体诗
　　杂怨
　　切切重切切秋风桂枝折人当少年嫁我当少年别念君非征行年年长逺途妾身甘独殁髙堂有舅姑山川岂遥逺行人自不返
　　离妇
　　十载来夫家闺门无瑕疵薄命不生子古制有分离托身言同穴今日事乖违念君终弃捐谁能强在兹堂上谢姑嫜长跪请离辞姑嫜见我往将决复沈疑与我古时钏留我嫁时衣髙堂拊我身哭我于路陲昔日初为妇当君贫贱时昼夜常纺绩不得事蛾眉辛勤积黄金济君寒与饥洛阳买大宅邯郸买侍儿夫婿乗龙马出入有光仪将为富家妇永与子孙资谁谓出君门一身上车归有子未必荣无子坐生悲为人莫作女作女实难为
　　学仙
　　楼观开朱门树木连房廊中有学仙人少年休谷粮髙冠如芙蓉霞月披衣裳六时朝上清佩玉纷锵锵自言天老书秘覆云锦嚢百年度一人妄泄有灾殃毎占有仙相然后传此方先生坐中堂弟子跪四厢金刀截身髪结誓焚灵香弟子得其诀清斋入空房守神寳元气动息随天罡炉烧丹砂尽昼夜火光药成既服食计日乗鸾凰虚空无灵应终嵗安所望勤劳不能成疑虑积心肠虚羸生疾疹夀命多夭伤身殁惧人见夜埋山谷傍求道慕灵异不如守寻常先王知其非戒之在国章
　　别段生
　　与子骨肉亲愿共长相随况离父母傍从我学书诗同在道路中讲诵亦未亏为文于我前日夕生光仪行役多疾疹頼此相扶持贫贱事俱难今日有别离我去秦城中子留汴水湄离情两飘断岂异风中丝幼年独为客举动难为宜努力自脩励长如见我时我时登山冈再揖问还期还期在新年勿怨欢防迟
　　卧疾
　　身病始知道卧读神农经空房夜留灯四壁青荧荧羇旅逐人欢贫贱还自轻今来问良医乃知病所生僮仆各相忧杵臼无停声见我形憔悴劝药语丁宁春雨枕席冷前新禽鸣开门起无力遥爱鸡犬行服药察耳目渐觉如酒醒方悟养生者不为忧患并
　　赠孟郊
　　歴歴天上星沈沈水中萍幸当清秋夜流影及微形君生衰俗间立身如礼经淳意发高文独有金石声才名振京国归省东南行停车楚城下顾我不念程寳镜曾堕水不磨难自明苦节居贫贱所知赖友生欢防方别离戚戚忧虑并安得在一方终老无送迎
　　城南
　　漾漾南涧水来作曲池流言寻参差岛晓榜轻盈舟万绕不再止千寻尽孤幽藻澁讶人重萍分指鱼游繁苖毯下垂宻箭翻廻辀曝鼈乱自坠隂藤斜相钩卧蒋黒米吐翻芰紫角稠桥低竞俯偻亭近闲夷犹目为逐胜朗手因掇芳柔渐喜游来极勿疑归无由气状虽可览纎微谅难捜未听主人赏徒爱清华秋
　　野居
　　贫贱易为适荒郊亦安居端坐无余思弥乐古人书秋田多良苖野水多游鱼我无耒与网安得充廪厨寒天白日短檐下暖我躯四肢暂寛柔中肠鬰不舒多病减志气为客足忧虞况复时节晩览景独踟躇
　　祭退之
　　呜呼吏部公其道诚巍昻生为大贤姿天使光我唐徳义动鬼神鉴用不可详独得雄直气发为古文章学无不该贯吏治得其方三次论诤退其志亦刚强再使平山东不言所谋臧荐待皆寒羸但取其才良亲朋有孤稚婚姻有办营如彼天有斗人可为信常如彼嵗有春物宜得华昌哀哉未申施中年遽殂防朝野良共哀矧于知旧肠籍在江湖间独以道自将学诗为众体久乃溢笈囊畧无相知人暗如雾中行北游偶逢公盛语相称明名因天下闻传者入歌声公领试士司首荐到上京一来遂登科不见苦贡塲观我性朴直乃言及平生由兹类朋党骨肉无以当坐令其子拜常呼幼时名追招不隔日继践公之堂出则连辔驰寝则对榻床捜穷古今书事事相酌量有花必同寻有月必同望为文先见草酿熟偕共觞新果及异鲑无不相待尝到今二十年曾不少异更公文为时师我亦有微声而后之学者或号为韩张我官麟台中公为大司成念此委末秩不能力自扬特状为博士始获升朝行未几享其资遂忝南宫郎是事赖拯扶如屋有栋梁去夏公请告养疾城南庄籍时官休罢两月同游翔皇子陂岸曲地旷气色清新池四平涨中有蒲荇香北台临稻畴茂栁多隂凉板亭坐垂钓烦苦稍已平共爱池上佳聨句舒遐情偶有贾秀才来兹亦同并移舡入南溪东西纵篙撑划波激船舷前后飞鸥鸧回入潭濑下网截鲤与鲂踏沙掇水蔬树下烝新秔日来相与嬉不知暑日长柴翁擕童儿聚观于岸傍月中登髙滩星汉交垂芒钓车掷长线有获齐欢惊夜防乗马归衣上草露光公为游谿诗唱咏多慨慷自期此可老结社于其乡籍受新官诏拜恩当入城公因同归还居处隔一坊中秋十六夜魄圆天差晴公既相邀留坐语于堦楹乃出二侍女合弹琵琶筝临风听繁丝忽遽闻再更顾我数来过是夜良难忘公疾浸日加孺人视药汤来不得宿出门毎廻遑自是将重危车马纵横门仆皆逆遣独我到寝房公有旷逹识生死为一纲及当临终晨意色亦不荒赠我珍重言傲然委衾裳公比欲为书遗约有修章令我署其末以为后事程家人号于前其书不果成子符奉其言甚于亲使令鲁论未讫注手迹今微茫新亭成未登闭在庄西厢书札与诗文重叠我笥盈顷息万事尽肠情多摧伤旧茔明津北野窆动鼓钲栁车一出门终天无回箱籍贫无赠赀曷用申哀诚衣器陈下帐醪饵奠堂皇明灵庶鉴知髣髴斯来飨
　　古钗叹
　　古钗坠井无顔色百尺泥中今复得凤凰宛转有古仪欲为首餙不称时女伴传看不知主罗袖拂拭生光辉兰膏已尽服半折雕文刻様无年月虽离井底入匣中不用还与坠时同
　　别离曲
　　行人结束出门去几时更踏门前路忆昔君初纳采时不言身属辽阳戍蚤知今日当别离成君家计良为谁男儿生身自有役那得误我少年时不如逐君征战死谁能独老空闺里
　　陇头行
　　陇头路断人不行蕃骑已入凉州城汉兵处处格鬭死一朝尽没陇西地驱我邉人蕃中去恣放牛羊食禾黍去年中国养子孙今着毡裘学蕃语谁能还使李轻车重取凉州属汉家
　　各东西
　　游人别一东复一西出门相背两不返惟信车轮与马蹄道路悠悠不知处山高海濶谁辛苦逺游不定难寄书日日空寻别时语浮云上天雨坠地暂时防合终离异我今与子非一身安得死生不相弃
　　废宅行
　　戎马奔腾满阡陌都人避乱唯空宅宅边青桑垂宛宛野蚕食叶还成茧黄雀啣草入燕窠啧啧啾啾白日晩去时禾黍埋地中饥兵掘土翻重重鸱枭养子庭树上曲墙空屋多旋风乱定几人还本土唯有官家重作主
　　猛虎行
　　南山北山树冥冥猛虎日日绕林行向晩一身当道食山中麋鹿尽无声年年养子在空谷雌雄上山不相逐谷中近窟有山邨长向村家取黄犊五陵年少不敢射空来林下看行迹
　　离宫怨
　　高堂别馆连湘渚长向春光开万户荆王去去不复来宫中羙人自歌舞
　　春别曲
　　长江春波绿堪染莲叶出水大如钱江头橘树君自种那不长系木兰船
　　塞上曲
　　边州八月修城堡骑先烧碛中草朔风吹沙度陇飞陇头林木无北枝将军阅兵青塞下鸣鼓咚咚促猎围天寒山路石断裂白日不销帐上雪乌孙国乱多降人诏使名王持汉节年年征战不得闲边人杀尽唯空山
　　逺别离
　　莲叶团团荇叶折长江鲤鱼鬐鬛赤念君少年弃亲戚千里万里独为客谁言逺别心不易天星坠地能为石几时断得城南陌勿使居人有行役
　　征妇怨
　　九月匈奴杀边将汉军全没辽水上万里无人収白骨家家城下招魂葬妇人依倚子与夫同居贫贱心亦舒夫死战场子在腹妾身虽存如昼烛
　　朱鹭曲
　　翩翩兮朱鹭来泛春塘栖绿树羽毛如剪色如染逺飞欲下双翅敛避人引子入深壍动处水纹开灔灔谁知豪家网尔躯不如饮啄江海隅
　　牧童词
　　逺牧牛绕邨四面禾黍稠陂中饥乌啄牛背令我不得戏陇头入陂草多牛散行白犊时向芦中鸣隔隄吹叶应同伴还鼓长鞭三四声牛牛食草莫相触官家截尔头上角
　　楚妃怨
　　梧桐叶下黄金井横架辘轳牵素绠美人初起天未明手拂银瓶秋水冷
　　江邨行
　　南塘水深芦笋齐下田种稻不作畦耕场磷磷在水底短衣半染芦中泥田头刈莎结为屋归来系牛还独宿水淹手足尽为疮山防绕衣飞扑扑桑村椹黑蚕再眠小姑采桑不饷田江南热旱天气毒雨中移秧顔色鲜一年耕种长辛苦田熟家家将赛神
　　防客词
　　上客不用顾金羁主人有酒君莫违请君看取园中花地上渐多枝上稀山头树影不见石溪水无风暎天碧人人齐醉起舞时谁觉翻衣与倒帻明朝花尽人已去此地独来空绕树
　　湘江曲
　　湘江无潮秋水濶湘中月落行人发行人发送人归白苹茫茫鹧鸪飞
　　楚宫行
　　章华宫中九月时桂花未落红橘垂江头骑火照辇道君王夜从云梦归霓旌凤盖到双阙台上重重歌吹发千门万户开相当烛笼左右列成行下辇更衣入洞房洞房侍女尽焚香玉阶罗帏微有霜齐言此夕乐未央玉酒湛湛盈华觞丝竹次第鸣中堂巴姬起舞向君王廻身垂手结明珰愿君千年万年夀朝出射麋夜饮酒
　　白鼍吟
　　天欲雨有东风南溪白鼍鸣窟中六月人家井无水夜闻鼍声人尽起
　　伤歌行【元和中杨凭贬临贺尉】
　　黄门诏下促收捕京兆尹系御史府出门无复部曲随亲戚相逢不容语辞成谪尉南海州受命不得须臾留身着青衫骑恶马东门之外无送者邮夫防吏急喧驱往往惊堕马蹄下长安里中荒大宅朱门已除十二防高堂舞榭鏁管弦美人遥望西南天【唐书杨凭歴方镇入尹京兆奢侈筑第永宁里又广蓄妓妾于永乐别宅为御史中丞李夷简所纠即讯御史台诏贬临贺尉】
　　筑城词
　　筑城处千人万人抱杷杵重重土坚试行锥军吏执鞭催作迟来时一年深碛里尽着短衣渴无水力尽不得休杵声杵声未定人皆死家家养男当门户今日作君城下土
　　乌栖曲
　　西山作宫花满池宫乌晓鸣茱萸枝呉姬采莲自唱曲君王昨夜船中宿
　　车遥遥
　　征人遥遥出古城双轮齐动驷马鸣山川无处无归路念君常作万里行野田人稀秋草绿日暮放马车中宿惊麏游在我傍独唱乡歌对僮仆君家大宅凤城隅年年道上随行车愿为玉銮系华轼终日有声在君侧门前旧路乆已抛无由复得君消息
　　短歌行
　　青天荡荡高且虚上有白日无根株流光暂出还入地使我年少不湏臾与君相逢勿寂寞衰老不复如今乐金巵盛酒置君前再拜劝君千万年
　　野老歌【一作山农词】
　　老翁家贫在山住耕种山田三四畆苖疎税多不得食输入官仓化为土嵗暮锄犂倚空室呼儿登山收橡实西江贾客珠百斛船中养犬长食肉
　　白纻歌
　　皎皎白纻白且鲜将作春衣称少年裁缝长短不能定自持刀尺向姑前复恐兰膏污纎指常遣傍人收堕珥衣裳着时寒食下还把玉鞭鞭白马
　　江南曲
　　江南人家多橘树呉姬舟上织白苎土地卑湿饶虫虵连木为牌入江住江村亥日长为市落帆渡桥来浦里青莎覆城竹为屋无井家家饮潮水长干午日沽春酒高高酒旗悬江口娼楼两岸临水栅夜唱竹枝留北客江南风土欢乐多悠悠处处尽经过
　　行路难
　　湘东行人长叹息十年离家归未得弊裘羸马苦难前僮仆饥寒少筋力君不见床头黄金尽壮士无顔色龙蟠泥中未有云不能生彼升天翼
　　少年行
　　少年从猎出长杨禁中新拜羽林郎独到辇前射双虎君王手赐黄金珰日日鬭鸡都市里赢得寳刀重刻字百里报讐夜出城平明还在娼楼醉遥闻虏到平陵下不待诏书行上马斩得名王献桂宫封侯起第一日中不同六郡良家子百战始取边城功
　　将军行
　　弹筝峡东有边尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上宿战车彭彭旌旗动三十六军齐上陇陇头战胜夜亦行分兵处处収旧城羌儿杀尽隂碛暮扰扰唯有牛羊声边人亲戚曾战没今逐官军収旧骨碛西行见万里空幕府独奏将军功
　　长塘湖
　　长塘湖一斛水中半斛鱼大鱼如栁叶小鱼如鍼锋水浊谁能辨真龙
　　雀飞多
　　雀飞多触网罗网罗高树颠汝飞蓬蒿下勿复投身网罗间粟积仓禾在田巢之雏望其母来还
　　节妇吟【寄东平李司空师道】
　　君知妾有夫赠妾双明珠感君纒绵意系在红罗襦妾家高楼连苑起良人执防明光里知君用心如日月事夫誓拟同生死还君明珠双泪垂何不相逢未嫁时【洪容斋随笔云籍在他镇幕府郸帅李师道又以书币聘之籍却而不纳作此寄之臣倬按词意婉转恐非节妇意也宜以本事为题则得风人之意】
　　北邙行
　　洛阳北门北邙道防车辚辚入秋草车前齐唱薤露歌高坟新起日峩峩朝朝暮暮人送葬洛阳城中人更多千金立碑高百尺终作谁家柱下石山头松栢半无主地下白骨多于土寒食家家送纸钱乌鸢作窠衔上树人居朝市未觧愁请君暂向北邙游
　　白头吟
　　请君膝上琴弹我白头吟忆昔君前娇笑语两情宛转如萦素宫中为我起高楼更向华池种芳树春天百草秋始衰弃我不待白头时罗襦玉珥色未暗今朝已道不相宜扬州青铜作明镜暗中持照不见影人心回互自无穷眼前好恶那能定君恩已去若再返菖蒲花开月长满
　　呉宫怨
　　呉宫四靣秋江水江清露白芙蓉死呉王醉后欲更衣座上美人娇不起宫中千门复万户君恩反覆谁能数君心与妾既不同徒向君前作歌舞茱萸满宫红实垂秋风嫋嫋生繁枝姑苏台上夕防罢他人侍寝还独归白日在天光在地君今那得长相弃
　　求仙行
　　汉王欲作飞仙子年年采药东海里蓬莱无路海无边方士舟中相枕死招揺在天廻白日甘泉玉树无仙实九皇真人终不下空向离宫祠太乙丹田有气凝素华君能寳之升绛霞
　　采莲曲
　　秋江岸边莲子多采莲女儿并船歌青房圆实齐戢戢争前竞折漾微波试牵绿茎下寻藕断处丝多刺伤手白练束腰袖半卷不插玉叙妆梳浅船中未满度前洲借问阿谁家住逺归时共待暮潮上自弄芙蓉还荡桨
　　寄衣曲
　　织素缝衣独苦辛逺因回使寄征人官家亦自寄衣去贵从妾手着君身高堂姑老无侍子不得自到边城里慇懃为看初着时征夫身上宜不宜
　　送逺曲
　　戏马台南山簇簇山边饮酒歌别曲行人醉后起登车席上回尊劝僮仆青天漫漫覆长路逺游无家安得住愿君到处自题名他日知君从此去
　　寄逺曲
　　美人来去春江暖江头无人湘水满浣纱石上水禽栖江南路长春日短兰舟桂楫常渡江无因重寄双琼珰
　　春水曲
　　鸭鸭嘴唼唼青蒲生春水狭荡漾木兰船中有双少年少年醉鸭不起
　　促促词
　　促促复促促家家夫妇欢不足今年为人送租船去年捕鱼向江边家中姑老子复小自执呉绡输税钱家家桑麻满地黑念君一身空努力愿教牛蹄团团羊角直君身常在贫亦得
　　乌啼引
　　秦乌啼哑哑夜啼长安吏人家吏人得罪囚在狱倾家卖产将自赎少妇起听夜啼乌知是官家有赦书下牀心喜不重寐未明上堂贺舅姑少妇语啼乌汝啼慎勿虚借汝庭树作高窠年年不令伤尔雏
　　关山月
　　秋月明朗关山上山中行人马蹄响关山秋来雨雪多行人见月唱边歌海边茫茫天气白羌儿夜度黄龙碛军中探骑暮出城伏兵暗处低旌防沙碛连天霜草平野驼寻水碛中鸣陇头风急鴈不下沙埸苦战多流星可怜万里关山道年年战骨多秋草
　　成都曲
　　锦江近西烟水緑新雨山头荔枝熟万里桥边多酒家游人爱向谁家宿
　　春日行
　　春日融融池上暖竹芽出土兰心短草堂晨起酒半醒家僮报我园花满头上皮冠未曾整直入花间不寻迳树树殷勤尽绕行攀枝未遍春日暝不用积金着青天不用服药求神仙但愿园里花长好一生饮酒花间老
　　贾客乐
　　金陵向西贾客多船中生长乐风波欲发移船近江口船头祭神各浇酒停杯共説逺行期入蜀经蛮谁别离金多众中为上客夜夜算缗眠独迟秋江初月猩猩语孤帆夜发潇湘渚水工持檝防暗滩直过山边及前侣年年逐利西复东姓名不在县籍中农夫税多长辛苦弃业宁为贩寳翁
　　废瑟词
　　古瑟在匣谁复识玉柱颠倒朱丝黒千年曲谱不分明乐府无人传正声秋虫暗穿尘作色腹中不辨工人名几时天下复古乐此瑟重奏云门曲
　　近体诗
　　蓟北旅思
　　日日望乡国空歌白苎词长因送人处忆得别家时失意还独语多愁秖自知客亭门外栁折尽向南枝
　　江南春
　　江南杨栁春日暖地无尘渡口过新雨夜来生白苹晴沙鸣乳燕芳树醉游人向晩青山下谁家祭水神
　　山中古祠
　　春草空祠墓荒林唯鸟飞记年碑石在经乱祭人稀野鼠縁朱帐隂尘盖画衣近来潭水黑时见宿龙归
　　不食姑
　　几年山里住已作緑毛身防气常稀语存思自见神养同不食留药任生尘要问西王母仙中第几人
　　宿临江驿
　　楚邑南渡口夜深来客稀月明见潮上江静觉鸥飞旅宿今已逺此行犹未归离家乆无信又听捣寒衣
　　征西将
　　黄沙北风起半夜又翻营战马雪中宿探人氷上行深山旗未展隂碛皷无声几道征西将同收碎叶城
　　宿广徳寺寄从舅
　　古寺客堂空开帘四靣风移牀动栖鸽停烛聚飞虫闲卧逐凉处逺愁生静中林西微月色思与家同
　　过贾岛野居
　　青门坊外住行坐见南山此地去人逺知君终日闲蛙声篱落下草色户庭间好是经过处唯愁暮独还
　　酬韩庶子
　　西街幽僻处正与嬾相宜寻寺独行逺借书常送迟家贫无易事身病是闲时寂寞谁相问秖应君自知
　　荅姚合少府
　　病来辞赤县案上有丹经为客烧茶灶教儿扫竹亭诗成添旧巻酒尽卧空瓶阙下今遗逸谁瞻隐士星
　　送郑秀才归宁
　　桂檝防为衣行当令节归夜潮迷浦逺昼雨见人稀野艾到时熟江鸥泊处飞离琴一奏罢山水霭余晖
　　闲居
　　多病逢迎少闲居又一年药看辰日合茶过卯时煎草长晴来地虫飞晩后天此时幽歩逺不觉到山边
　　晩秋闲居
　　独坐髙秋晩萧条足逺思家贫长畏客身老转怜儿万种尽闲事一生能几时从来疎嬾性应秖有僧知
　　和陆司业习静寄所知
　　幽室独焚香清晨下未央山开登竹阁僧到出茶牀収拾新琴谱封题旧药方逍遥无别事不似在班行
　　酬韩祭酒雨中见寄
　　雨中愁不出隂黑昼连宵屋湿唯添漏泥深未放朝无刍连马痩少食信儿娇闻道韩夫子还同此寂寥
　　酬白二十二舍人早春曲江见招
　　曲江氷欲尽风日已恬和栁色看犹浅泉声觉渐多紫蒲生湿岸青鸭戏新波仙掖高情客相招共一过
　　寒食夜寄姚侍御
　　贫官多寂寞不异野人居作酒和仙药教儿写道书五湖归去逺百事病来疎况忆同懐者寒庭月上初
　　送徐先生归蜀
　　日暮逺归处云间仙观钟唯持青玉牒独立碧鸡峯隂洞长収乳寒潭旧养龙几时因卖药得向海边逢
　　隐者
　　先生已得道市井亦容身救病自行药得钱多与人问年长不定传法又非真常见隣家説时闻使鬼神
　　赠同谿客
　　幽居得相近烟景毎寥寥共伐临谿树同为过水桥自教青鹤舞分采紫芝苖更爱南峰往防君路恐遥
　　秋闺
　　秋风下起旅雁又南飞日日出门望家家行客归无因见边使空待寄寒衣独闭青楼暮烟深鸟雀稀
　　送南迁客
　　去去逺迁客瘴中衰病身青山无限路白首不归人海国战骑象蛮州市用银一家分几处谁见日南春
　　送越客
　　见説孤帆去东南到防稽春云剡溪口残月镜湖西水鹤沙边立山鼯竹里啼谢家曾住处烟洞入应迷
　　赠辟谷者
　　学得餐霞法逢人与小还身轻曾试鹤力弱未离山无食犬犹在不耕牛自闲朝朝空潄水叩齿草堂间
　　夜到渔家
　　渔家在江口潮水入柴扉行客欲投宿主人犹未归竹深邨路逺【一作暗】月出钓船稀遥见防沙岸春风动草衣
　　送边使
　　扬旌过陇头陇水向西流塞路依山逺戍城逢雨秋寒沙隂漫漫疲马去悠悠为问征行将谁封定逺侯
　　送严大夫之桂州
　　旌斾过湘潭幽竒得遍探莎城百越北行路九疑南有地多生桂无时不养蚕听歌难辨曲风俗自相谙
　　咏懐
　　老去多悲事非唯见二毛眼昬书字大耳重语声高望月偏增思寻山易觉劳都无作官意頼得在闲曹
　　使至蓝谿驿寄太常王丞
　　独上七盘去峰峦转转稠云中迷象鼻雨里下筝头水没荒桥路雅啼古驿楼君今在城阙见此中愁
　　山中春夜
　　寂寂春山静幽人归卧迟横琴当月下压酒及花时冷露湿茆屋暗泉冲竹篱西峰采药伴此夕恨无期
　　宿江店
　　野店临西浦门前有橘花停灯待贾客卖酒与渔家夜静江水白路廻山月斜闲防泊船处潮落见平沙
　　送海客归旧岛
　　海上去应逺蛮家云岛孤竹船来桂蠧山市卖鱼须入国自献寳逢人多赠珠却归春洞口斩象祭天呉
　　送从弟戴元往苏州
　　杨栁阊门路悠悠水岸斜乗舟向山寺着屐到渔家夜月红柑树秋风白藕花江天诗景好廻日莫令賖
　　送朱庆余及第归越
　　东南归路逺几日到乡中有寺山皆遍无家水不通湖声莲叶雨野气稻花风州县知名久争邀与客同
　　寄昭应王中丞
　　借得街西宅开门渭水头长贫唯要健渐老不禁愁独凭藤书案空悬竹酒钩春风石瓮寺作意共君游
　　送安西将
　　万里海西路茫茫边草秋计程沙塞口望伴驿峰头雪暗非时宿沙深独去愁忆乡人易老莫住近蕃州
　　题李山人幽居
　　襄阳南郭外茅屋一书生无事焚香坐有时防竹行画苔藤杖细踏石笋鞋轻应笑风尘客区区逐世名
　　早春闲游
　　年长身多病偏宜作冷官从来闲坐惯渐觉出门难树影新犹薄池光晩尚寒遥闻有花发骑马暂行看
　　题清彻上人院
　　古寺临坛乆松间别起堂看添浴佛水自合读经香爱养无家客多传得效方遇斋常不出坐卧一绳床
　　和左司元郎中秋居
　　选得闲坊住秋来草树肥风前巻筒簟雨里脱荷衣野客留方去山童取药归非因入朝省过此出门稀有地唯栽竹无池亦养鵞学书求墨迹酿酒爱干和古镜铭文浅神方谜语多居贫闲自乐豪客莫相过闲来松菊地未省有埃尘直去多将药朝回不访人见僧収酒器迎客换纱巾更恐登清要难成自在身自知清净好不要问时豪就石安琴枕穿松压酒槽山情因月甚诗语入秋高身外无余事唯因笔砚劳闲堂新扫洒称是早秋天书客多呈帖琴僧与合弦莎台乗晩上竹院就凉眠终日无忙事还应似得仙醉倚斑藤杖闲眠瘿木牀案头行气诀炉里降真香尚俭经营少居闲意思长秋茶莫夜饮新自作松浆毎忆旧山居新教上墨图晩花廻地种好酒问人沽夜后开朝簿申时发省符为郎凡几嵗已见白髭须菊地才通屐茶房不垒阶凭医看蜀药寄信覔呉鞋尽得仙家法多随道客斋本无荣辱意不是学安排林下无拘束闲吟放性灵好时开药灶高处置琴亭更撰居山记唯防相鹤经初当授衣假无吏挽门铃客散高斋晩东园景象偏晴明犹有蝶凉冷渐无蝉藤拆霜来子蜗行雨后涎新诗才上巻已得满城传
　　忆卢常侍寄华山郑隐者
　　独住三峰下年深学炼丹一间松叶屋数片石花冠酒待山中饮琴将洞里弹开门移逺竹剪草出幽兰荒壁通泉架晴崖晒药坛寄知骑省客长向白云看
　　寒食内宴
　　朝光瑞气满宫楼防纛鱼龙四靣稠廊下御厨分冷食殿前飞骑逐香毬千官尽醉犹教坐百戏皆呈未放休共喜拜恩侵夜出金吾不敢问行由
　　城阙沈沈向晓寒恩当冷节赐余欢瑞烟深处开三殿香雨防时引百官寳树楼前分绣幙防花廊下映朱栏宫筵戏乐年年别已得三回对御看
　　拜丰陵【顺宗】
　　嵗朝园寝遣公卿学省班中亦摄行身逐陵官齐再拜手持木铎叩三声寒更报防来山殿晓炬分行照栢城却下龙门看渐逺金峰高处日微明
　　寄和州刘使君
　　别离已乆犹为郡间向春风倒酒缾送客时过沙口店看花多上水心亭晓来江气连城白雨后山光满郭青到此诗情应更逺醉中高咏有谁听
　　送汀州源使君
　　曽成赵北归朝计因拜黄门最好官为郡暂辞双凤阙全家逺过九龙滩山乡秖有输蕉户水镇应多养鸭栏地僻防常来客少刺桐花发共谁看
　　昆仑儿
　　昆仑家住海中州蛮客将来汉地游言语解教秦吉了波涛初过郁林洲金环欲落曾穿耳螺髻长巻不裹头自爱肌肤黑如漆行时半脱木绵裘
　　寄苏州白二十三使君
　　三朝出入紫微臣头白金章未老身登第早年同座主题诗今日是州民阊门栁色烟中逺茂苑莺声雨后新此处吟诗向山寺知君忘却曲江春
　　赠项斯
　　端坐吟诗忘忍饥万人中覔似君稀门连野水风长到驴放秋原夜不归日暖剰収新落叶天寒更着旧生衣曲江亭上频频见为爱鸬鷀雨里飞
　　送李仆射赴镇鳯翔
　　由来勲业属英雄兄弟连营列位同先入贼城擒首恶尽封官库让元功旌幢独继家声外竹帛新添国史中天子欲収秦陇地故教移镇右扶风
　　赠梅处士
　　早闻声价满京城头白江湖放旷情讲易自传新注义题诗不着旧官名近移马迹山前住多向牛头寺里行天子如今议封禅应将束帛请先生
　　谢裴司空寄马
　　騄耳新驹骏得名司空逺自寄书生乍离华廐移蹄澁初到贫家举眼惊毎被闲人来借问多寻古寺独骑行长思嵗旦沙堤上得从鸣珂傍火城
　　题韦郎中新亭
　　起得幽亭景最新碧莎池上更无尘琴书看尽犹嫌少松竹栽多亦称贫药酒欲开期好客朝衣暂脱见间身成名同日官连署此处经过有几人
　　赠贾岛
　　篱落荒凉僮仆饥乐游原上住多时蹇驴放饱骑将出秋卷装成寄与谁拄杖傍田寻野菜封书乞米趁朝炊姓名未上登科记身屈惟应内史知
　　送杨少尹赴凤翔
　　诗名往日动长安首首人家巻里看西学已行秦博士南宫新拜汉郎官得钱秖了还书铺借宅常时事药栏今去岐州生计薄移居偏近陇头寒
　　法雄寺东楼
　　汾阳旧宅今为寺犹有当时歌舞楼四十年来车马絶古槐深巷暮蝉愁
　　感春
　　逺客悠悠任病身谢家池上又逢春明年各自东西去此地看花是别人
　　同白侍郎杏园赠刘郎中
　　一去潇湘头已白今朝始见杏园春从来迁客应无数重到花前有几人
　　防仙
　　溪头一径入青崖处处仙居隔杏花更见峯西幽客説云中犹有两三家
　　秋思
　　洛阳城里见秋风欲作家书意万重复恐匆匆説不尽行人临发又开封
　　倡女词
　　轻鬓丛梳濶扫眉为嫌风日下楼稀画罗金缕难相称故着防常淡薄衣
　　呉楚歌词
　　庭前春鸟啄林声红夹罗襦缝未成今朝社日停针线起向朱樱树下行
　　赠王建
　　白君去后交游少东野亡来箧笥贫頼有白头王建在眼前犹见咏诗人
　　逢贾岛
　　僧房逢着欵冬花出寺行吟日已斜十二街中春雪遍马蹄今去入谁家
　　凉州词
　　边城暮雨雁飞低芦笋初生渐欲齐无数铃声遥过碛应防白练到安西
　　凤林闗里水东流白草黄榆六十秋边将皆承主恩泽无人解道取凉州
　　宫词
　　新鹰初放犹肥白日君王在内稀薄暮千门临欲鎻红妆飞骑向前归
　　黄金捍拨紫檀槽弦索初张调更高尽理昨来新上曲内官帘外送樱桃
　　华清宫
　　温泉流入汉离宫宫树行行浴殿空武帝时人今欲尽青山空闭御墙中
　　寄李渤
　　五度谿头踯躅红嵩阳寺里讲时钟春山处处行应好一月看花到几峰
　　同严给事闻唐昌观玉蕋院近有仙过因成絶句
　　千枝花里玉尘飞阿母宫中见亦稀应共诸仙鬭百草独来偷折一枝归
　　五色云中紫凤车防仙来到洞仙家飞轮廻处无踪迹唯有斑斑满地花
　　送蜀客
　　蜀客南行祭碧鸡木棉花发锦江西山桥日晩行人少时见猩猩树上啼
　　与贾岛闲游
　　水北原南草色新雪消风暖不生尘城中车马应无数解出闲行有几人
　　哭孟寂
　　曲江院里题名处十九人中最少年今日春光君不见杏花零落寺门前
　　蛮中
　　铜柱南边毒草春行人几日到金潾玉镮穿耳谁家女自抱琵琶迎海神




　　御定全唐诗録卷五十四
　　钦定四库全书
　　御定全唐诗録卷五十五
　　王建
　　建字仲初颍州人大歴十年登进士第辟魏博幕府入朝官昭应县丞太和中转太常寺丞终陜州司马建与张籍同时相友善工为乐府歌行思逺格幽宫词百首天下传播效此体者后虽有数家而建为之祖
　　古体诗
　　元日早朝
　　大国礼乐备万邦朝元正东方色未动冠劒门已盈帝居在蓬莱肃肃钟漏清将军领羽林持防廵宫城翠华皆宿陈雪仗罗天兵庭燎逺煌煌旗上日月明圣人龙虎衣寝殿开璇扃龙楼横紫烟宫女天中行六蕃陪位次衣服各异形举头看玉牌不识宫殿名左右雉扇开蹈舞纷满庭朝衣帯金玉相触声泰阶备雅乐九
　　奏鸾凤鸣徘徊庆云中竽磬寒铮铮三公再献夀上帝锡永贞天明告四方羣后保太平
　　早发金堤驿
　　虫声四野合月色满城白家家闭户眠行人发孤驿离家尚苦热衣服唯轻绤时节忽复迁秋风彻经脉人睡落堑辙马惊入芦荻慰逺时问程惊昬忽揺防从军岂云乐忧患长萦积唯愿在家贫团圆过朝夕
　　七泉寺上方
　　长年好名山本性今得从回首尘迹遥稍见麋鹿踪老僧云中居石门青重重隂泉养成古壁飞却龙扫石礼新经悬幡上高峰日夕猿鸟合覔食听山钟将火防逺泉煑茶傍寒松晩随収药人便宿南涧中晨起冲路行湿花枝茸茸归依向禅师愿作香火翁
　　温门山
　　早入温门山羣峰乱如防崩崖欲相触呀豁断行迹脱屐防浅流定足畏欹石路尽十里溪地多千嵗栢洞门昼隂黑深处惟石壁似见丹砂光亦闻钟乳滴灵池出山底沸水冲地脉暖气成温烟蒙蒙中白随僧入古寺便是云外客月出天气凉夜钟山寂寂
　　将归故山留别杜侍御
　　有川不得渉有路不得行沈沈百忧中一日如一生错来干诸侯石田废春耕虎防衞重门何因达中诚日月俱照耀山川异隂晴如何百里间开目不见明我今归故山誓与草木并愿君去丘坂长使道路平
　　送张籍归江东
　　清泉澣尘锱灵药释昬狂君诗发大雅正气回我肠复令五彩姿洁白归天常昔嵗同讲道青襟在师傍出处两相因如彼衣与裳行行成归计离我适咸阳失意未还家马蹄尽四方访余咏新文不倦道路长僮仆懐昔念亦如还故乡相亲惜昼夜寝息不异床犹将在逺道忽忽起思量黄金未为罍无以挹酒浆所念俱贫贱安得相发扬廻车逺归省旧宅江南厢归乡非得意但贵情义彰五月天气热波涛毒于汤慎勿多饮酒药膳愿自强
　　送韦处士老舅
　　忆昨痴小年不知有经籍常随童子游多向外家剧偷花入邻里弄笔书墙壁照水学梳头应门未穿帻人前赏文性梨栗防不惜赋字咏新泉探题得幽石自从出闗辅三十年作客风雨一飘飖亲情多阻隔如何二千里尘土驱蹇瘠良久陈苦辛从头叹衰白既来今又去暂笑还成戚落日动征车春风卷离席云台观西路华岳祠前栢防得过帝乡重防旧行迹
　　送人
　　白日向天没黄河复东流人生足着地宁免四方游我行无返顾况子勿回头当湏向前去何用起离忧但恐无广路平地作山丘令我车与马欲疾反停留蜀客多积货边人易封侯男儿恋家乡欢乐为仇讐丁宁相劝勉苦口幸无尤对靣无相成不如豺虎俦彼逺不寄书此寒莫寄裘与君俱絶迹两念无因由
　　白纻歌二首
　　天河漫漫北斗灿宫中乌啼知夜半新缝白纻舞衣成来迟邀得呉王迎低鬟转靣掩双袖玉钗浮动秋风生酒多夜长夜不晓月明灯光两相照后庭歌声更窈窕馆娃宫中春日暮荔枝木花满树城头乌栖休击鼔青娥弹瑟白纻舞夜天曈曈不见星宫中火照西江明羙人醉起无次第堕钗遗佩满中庭此时但愿可君意廻昼为宵亦不寐年年奉君君莫弃
　　温泉宫行
　　十月一日天子来青防御路无尘埃宫前内里汤各别每个白玉芙蓉开朝元阁在山上起城绕青山笼暖水夜金殿看星河宫女知更月明里武皇得仙王母去山鸡昼啼宫中树温泉泱泱出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞
　　陇头水
　　陇水何年陇头别不在山中亦呜咽征人塞耳马不行未到陇头闻水声谓是西流入蒲海还闻北去绕龙城陇东陇西多屈曲野麋饮水长簇簇胡兵夜回水傍住忆着来时磨劒处向前无井复无泉放马回看陇头树
　　荆门行
　　江边行人暮悠悠山头殊未见荆州岘亭西南路多曲栎林深深石镞镞看炊红米煮白鱼夜向鸡鸣店家宿南中三月蚊蚋生黄昬不闻人语声生纱帷疎薄如雾隔衣肤耳边鸣欲明不待灯火起唤得官船过蛮水女儿停客茆屋新开门扫地桐花里犬声扑扑寒溪烟人家烧竹种山田巴云欲雨熏石热麋鹿过江虫出穴大蛇过处一山腥野牛惊跳双角折斜分汉水横千山山青水緑荆门关向前问个长沙路旧是屈原沈溺处谁家丹旐已南来逢着流人从北去月明山鸟多不栖下枝飞上高枝啼主人念逺心不怿罗衫对舞章台夕红烛交横各自归酒醒还是他乡客壮年留滞尚思家况复白头在天涯
　　田家行
　　男声欣欣女顔悦人家不怨言语别五月虽热麦风清檐头索索缲车鸣野蚕在茧人不取叶间扑扑秋蛾生麦収上场绢在轴的知输得官家足不望入口复上身且免向城卖黄犊田家衣食无厚薄不见县门身即乐
　　田家留客
　　人客少能留我屋客有新浆马有粟逺行僮仆应苦饥新妇厨中炊欲熟不嫌田家破门户蚕房新地无风土行人但饮莫畏贫明府上来可苦辛丁宁回语房中妻有客勿令儿夜啼双塜直西有县路我教丁男送君去
　　赛神曲
　　男抱琵琶女作舞主人再拜听神语新妇上酒勿辞勤使尔舅姑无所苦椒浆湛湛桂座新一双长箭系红巾但愿牛羊满家宅十月报赛南山神青天无风水复碧龙马上鞍牛服轭纷纷醉舞踏衣裳把酒路傍劝行客
　　当窓织
　　叹息复叹息园中有枣行人食贫家女为富家织翁母隔墙不得力水寒手澁丝脆断续来续去心肠烂草虫促促机下啼两日催成一疋半输官上头有零落姑未得衣身不着当窓却羡青楼倡十指不动衣盈箱
　　织锦曲
　　大女身为织锦户名在县家供进簿长头起様呈作官开道官家中苦难回花侧叶与人别唯恐秋天丝线干红楼葳防紫茸软蝶飞参差花宛转一梭声尽重一梭玉腕不停罗衷卷窓中夜久睡髻偏横钗欲堕垂着肩合衣卧时参没后停灯起在鸡鸣前一疋千金亦不卖限日未成官里怪锦江水涸贡转多宫中尽着单丝罗莫言山积无尽日百尺高楼一曲歌
　　羽林行
　　长安恶少出名字楼下劫商楼上醉天明下直明光宫散入五陵松栢中百回杀人身合死赦书尚有収城功九衢一日消息定乡吏籍中重改姓出来依旧属羽林立在殿前射飞禽
　　水运行
　　西江运船立红帜万棹千帆绕江水去年六月无稻苖已説水乡人饿死县官部船日筭程暴风恶雨亦不停在生有乐当有苦三年作官一年行坏舟畏鼠复畏漏恐向太仓折升防辛勤耕种非毒药看着不入农夫口用尽百金不为费但得一金即为利逺征海稻供边食岂如多种边头地
　　水夫謡
　　苦哉生长当驿边官家使我牵驿船辛苦日多乐日少水宿沙行如海鸟逆风上水万斛重前驿迢迢后淼淼半夜缘堤雪和雨受他驱遣还复去衣寒衣湿披短蓑臆穿足裂忍痛何到明辛苦无处説齐声腾踏牵船出一间茆屋何所直父母之邦去未得我愿此水作平田长使水夫不怨天
　　梦看梨花云歌
　　薄薄落落雾不分梦中唤作梨花云瑶池水光蓬莱雪青叶白花相次发不从地上生枝柯合在天头绕宫阙天风微微吹不破白艶却愁春露涴玉房彩女齐看来错认仙山鹤飞过落英散粉飘满空梨花顔色同不同眼穿臂短取不得取得亦如从夣中无人为我觧此夣梨花一曲心珍重【墨庄没録云东坡作梅花词云高情已逐晚云空不与梨花同夣注云唐王建有夣看梨花云诗余歴求之及得其全篇或误传为王昌龄非也】
　　春词
　　良人早朝半夜起樱桃如珠露如水下堂把火送郎回移枕重眠晓里
　　失钗怨
　　贫女铜钗惜于玉失却来寻一日哭嫁时女伴与作妆头戴此钗如凤凰双杯行酒六亲喜我家新妇宜拜堂镜中乍无失髻様初起犹疑在床上高楼翠钿飘舞尘明日从头一遍新
　　寄逺曲
　　美人别来无处所巫山月明湘江雨千回相见不分明井底看星夣中语两心相对尚难知何况万里不相疑
　　镜听词
　　重重摩挲嫁时镜夫婿逺行凭镜听回身不遣别人知人意丁宁镜神圣懐中収拾双锦帯恐畏街头见惊怪嗟嗟防防下堂阶独自灶前来跪拜出门愿不闻悲哀郎在任郎回未回月明地上人过尽好语多同皆道来巻帷上床喜不定与郎裁衣失翻正可中三日得相见重绣镜囊磨镜靣
　　北邙行
　　北邙山头少间土尽是洛阳人旧墓旧墓人家归葬多堆着黄金无买处天涯悠悠葬日促岗坂﨑岖不停毂高张素幙绕铭旌夜唱挽歌山下宿洛阳城北复城东魂车祖马长相逢车辙广若长安路蒿草少于松栢树涧底盘陀石渐稀尽向坟前作羊虎谁家古碑文字灭后人重取书年月朝朝车马送葬回还起大宅与高台
　　精卫词
　　精卫谁教尔填海海边石子青磊磊但得海水作枯池海中鱼龙何所为口穿岂为空啣石山中草木无全枝朝在树头暮海里飞多羽折时堕水高山未尽海未平愿我身死子还生
　　秋千词
　　长长丝绳紫复碧嫋嫋横枝高百尺少年女儿重秋千盘中结帯分两边身轻裙薄易生力双手向空如鸟翼下来立定重系衣复畏斜风高不得傍人送上那足贵终赌鸣珰鬭自起回回若与高树齐头上寳钗从堕地眼前争胜难为休足踏平地看始愁
　　题天台隐静寺
　　隐静灵山寺天凿杯度飞来建岩壑五峯直上插银河一涧当空防寥廓崆峒黯淡碧琉璃白云吞吐红莲阁不知势压天几重钟声常在月中落
　　望夫石
　　望夫处江悠悠化为石不回头山头日日风复雨行人归来石应语
　　雉将雏
　　雉吚喔雏出殻毛斑斑嘴啄啄学飞未得一尺高还逐母行旋母脚麦垄浅浅难蔽身逺去恋雏低怕人时时土中鼓两翅引雏拾虫不相离
　　短歌行
　　人初生日初出上山迟下山疾百年三万六千朝夜里分将强半日有歌有舞湏早为昨日健于今日时人家见生男女好不知男女催人老短歌行无乐声
　　饮马长城窟
　　长城窟长城窟边多马骨古来此地无井泉赖得秦家筑城卒征人饮马愁不回长城变作望乡堆蹄踪未干人去近续后马来泥汚尽枕弓睡着待水生不见隂山在前阵马蹄足脱装马头徤儿战死谁封侯
　　行见月
　　月初生居人见月一月行行行一年十二月强半马上看盈缺百年欢乐能几何在家见少行见多不縁衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道中思家时
　　逺将归
　　逺将归胜未别离时在家相见熟新归欢不足去愿车轮迟回思马蹄速但令在舍相对贫不向天涯金绕身
　　乌夜啼
　　庭树乌尔何不向别处栖夜夜夜半当户啼家人把烛出洞户惊栖失羣飞落树一飞直欲飞上天回回不离旧栖处未明重绕主人屋欲下空中黑相触风飘雨湿亦不移君家树头多好枝
　　簇蚕辞
　　蚕欲老箔头作茧丝皓皓场寛地高风日多不向中庭防蒿草神蚕急作莫悠扬年来为尔祭神桑但得青天不下雨上无苍蝇下无鼠新妇拜簇愿茧稠女洒桃浆男打鼓三日开箔雪团团先将新茧送县官已闻乡里催织作去与谁人身上着
　　促刺词
　　促刺复促刺水中无鱼山无石少年虽嫁不将归头白犹着父母衣四边田宅非所有我身不及逐鸡飞出门若有归死处猛虎当衢向前去百年不遣踏君门在家谁唤为新妇岂不见他隣舍娘嫁来常在舅姑傍
　　铜雀台
　　娇爱更何日高台空数层含啼暎双袖不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处
　　近体诗
　　昭应官舍
　　绕厅春草合知道县家间行见雨遮院卧看人上山避风新浴后请假未醒间朝客轻卑吏从他不往还
　　长安春游
　　骑马傍间坊新衣着雨香桃花红粉醉栁絮白云狂不觉愁春去何曾得日长牡丹相次发城里又湏忙
　　闲居即事
　　老病贪光景寻常不下帘妻愁躭酒癖人怪考诗严小婢偷红纸娇儿弄白髯有时看旧巻未免意中嫌
　　贫居
　　眼底贫家计多时总莫嫌蠧生腾药纸字脱换书籖避雨拾黄叶遮风下黑帘近来身不健时就六壬占
　　山居
　　屋在瀑泉西茅檐下有溪闭门留野鹿分食养山鸡桂熟长収子兰生不作畦初开洞中路深处转松梯
　　新修道居
　　世间无所入学道处新成两靣有山色六时闻磬声间加经遍数老爱字分明若得离烦恼焚香过一生
　　原上新居
　　新占原头地本无山可归荒藤生叶晩老杏着花稀厨舍近泥灶家人初饱薇弟兄今四散何日更相依一家榆栁新四靣逺无邻人少愁闻病庄孤幸得贫耕牛长愿饱樵仆每怜勤终日忧衣食何由脱此身长安无旧识百里是天涯寂寞思逢友荒凉喜见花访僧求贱药将马市豪家昨得新蔬菜朝盘忽觉奢鸣鸡村舍遥花发亦萧条野竹初生笋溪田未得苖家贫僮仆瘦春冷菜蔬焦甘分长如此无名在圣朝自扫一间房唯铺独卧床野羮溪菜滑山纸水苔香陈药初和白新经未入黄近来心力少休读养生方拟作读经人空房置净巾鎻茶藤箧密曝药竹床新老病应随业因縁不离身焚香向居士无计出诸尘移家近住村贫苦自安存细问梨果植逺求花药根倩人开废井趁犊入新园长爱当山立黄昏不闭门和暖绕林行新贫足喜声扫渠忧竹旱洗地引兰生山客凭栽树家僮使入城门前粉壁上书着县官名住处钟鼓外免争当路桥身闲时却困儿病可来娇鸡睡日阳暖蜂狂花艶烧长安足门户亹亹看登朝过来年纪到世事总无心古鹤慿人搨闲诗任客吟送经还野院移石入幽林谷口春风恶梨花盖地深嬾更学诸余林中扫地居腻衣穿不洗白发短慵梳苦相常多泪劳生自悟虚间行人事絶亲故亦无书住处去山近傍园麋鹿行野桑穿井长荒竹过墙生新识隣里面未谙村社情名田无力及贱赁与人耕
　　冬夜感懐
　　晩年恩爱少耳目静于僧一夜不闻语空房惟有灯气嘘寒被湿霜入破凝断得人间事长如此亦能
　　惜懽
　　当懽湏且懽过后买应难嵗去停灯守花开把火看狂来欺酒浅愁尽觉天寛次第头皆白齐年人已残
　　照镜
　　忽自见憔悴壮年人亦疑髪縁多病落力为不行衰暖手揉双目看图引四肢老来真爱道所恨覔还迟
　　南中
　　天南多鸟声州县半无城野市依蛮姓山村逐水名瘴烟沙上起隂火雨中生独有求珠客年年入海行
　　醉后忆故人山中
　　花开草复秋云水自悠悠因醉暂无事在生难免愁遇晴湏看月鬭健且登楼暗想山中伴如今尽白头
　　送李评事使蜀
　　劝酒不依廵明朝万里人转江云栈细近驿板桥新石冷啼猿影松昬戯鹿尘少年为客好况是益州春
　　送呉郎中赴忠州
　　西台复南省清白上天知家每因穷散官多为直移廵边过驿近买药出城迟朝野凭人别亲情伴酒悲故园愁去后白发想回时何日忠州界山头卓望旗
　　杜中丞书院新移小竹
　　此地本无竹逺从山寺移经年求养法隔日记浇时嫩緑巻新叶残黄収故枝色经寒不动声与静相宜爱防出常数稀稠看自知贫家缘未有客散独行迟
　　上阳宫
　　上阳花木不曾秋洛水穿宫处处流画阁红楼宫女笑玉箫金管路人愁幔城入涧橙花发玉辇登山桂叶稠曾读列仙王母传九天未胜此中游
　　闻説
　　桃花百叶不成春鹤夀千年也未神秦陇州缘鹦鹉贵王侯家为牡丹贫歌头舞遍回回别鬓様眉心日日新鼓动六街骑马出相逄总是学狂人
　　初授大府丞言懐
　　除书亦下属防班唤作官曹便不闲检案事多闗市井听人言志在云山病童唤着唯行慢老马鞭多转放顽此去仙宫无一里遥看松树众皆攀
　　晩秋病中
　　万事风吹过耳轮贫儿活计亦曾闻偶逄新语书红叶难得闲人话白云霜下野花浑着地寒来溪鸟不成羣病多体痛无心力更被头边药气熏
　　嵗晩自感
　　人皆欲得长年少无那排门白发催一向破除愁不尽百方廻避老湏来草堂未办终湏置松树难成亦且栽沥酒愿从今日后更逢二十度花开
　　自伤
　　衰门海内几多人满眼公卿总不亲四授官资元七品再经婚娶尚单身图书亦为频移尽兄弟还因数散贫独自在家常似客黄昬哭向野田春
　　春日五门西望
　　百官朝下五门西尘起春风过御堤黄帕盖鞍呈过马红罗系项鬭回鸡馆松枝重墙头出御栁条长水靣齐唯有教坊南草緑古苔隂地冷凄凄
　　武陵春日
　　防春何事却悲凉春到他乡忆故乡秦女洞桃欹涧碧楚王堤栁舞烟黄波涛入梦家山逺名利闗身客路长不似防心叩尘寂玉编金轴有仙方
　　江陵即事
　　瘴云梅雨不成泥十里津楼压大堤蜀女下沙迎水客巴童傍驿卖山鸡寺多红药烧人眼地足青苔染马蹄夜半独眠愁在逺北看归路隔蛮溪
　　题元郎中新宅
　　近移松树初栽药经帙书籖一切新铺设暖房迎道士支分闲院着医人买来高石虽然贵入得朱门未免贫惟有好诗名字出倍教年少损心神
　　薛二十池亭【一作姚合诗】
　　每日树边消一日绕池行匝又湏行异花多是非时有好竹皆当要处生斜竪小桥看岛势逺移幽石作泉声浮萍着岸风吹歇水靣无尘晩更清
　　郭家溪亭
　　高亭望见长安树春草岗西旧院斜光动緑烟遮岸竹粉开红艶塞溪花野泉闻洗亲王马古栁曾停贵主车妆阁书楼倾侧尽云山新卖与官家
　　题金家竹溪
　　少年因病离天仗乞得归家自养身买断竹溪无别主散分泉水与新隣山头鹿下长惊犬池靣鱼行不怕人乡使到来常欵语还闻世上有功臣
　　逍遥翁溪亭
　　逍遥翁在此徘徊帝改溪名起石台车马到春常借问子孙因选暂归来稀疎野竹人移折零落蕉花雨打开无主青山何所直卖供官税不如灰
　　故梁园公主池亭【一作姚合诗】
　　平阳池舘接秦川门鎻南山一朶烟素柰花开西子靣緑杨枝散沈郎钱装檐玳瑁随风落傍岸防防逐暖眠寂寞空余歌舞地玉箫声絶凤归天
　　题柱国寺
　　皇帝施钱修此院半居天上半人间丹梯暗出三重阁古像斜开一靣山松栢自穿空地少川原不税小僧闲行香天使长相续早起离城日午还
　　题石瓮寺
　　青崖古寺夹城东泉脉钟声内里通地压龙蛇山色别屋连宫殿匠名同檐灯经夏纱笼黑溪叶先秋腊树红天子亲题诗总在画扉长鏁碧龛中
　　上杜元頴相公
　　学士金銮殿后居天中行坐侍龙舆承恩不许离床谢密诏长教倚案书马上唤遮红嘴鸭船头看钓赤鳞鱼闲曹散吏无相识犹记荆州拜谒初
　　阎少保
　　髭须虽白体轻徤九十三来却少年问事爱知天寳里识人皆是武皇前玉装劒佩身长帯绢写方书子不传侍女常时教合药亦闻私地学求仙
　　赠崔礼驸马
　　凤凰楼阁连宫树天子崔郎自爱贫金埒减添栽药地玉鞭平与卖书人家中弦管听常少分外诗篇看即新一月一回陪内宴马蹄犹厌踏香尘
　　赠王枢密
　　三朝行坐镇相随今上春宫见长时脱下御衣偏得着进来龙马毎教骑长承密防归家少独奏边机出殿迟不是当家频向説九重争得外人知【纪事云建初为渭南尉值内官王枢密者尽宗人之分然彼我不均复懐轻谤之色忽过饮语及汉桓灵信任中官起党锢兴废之事枢密深憾其讥乃曰吾弟所有宫词天下皆诵于口禁掖深邃何以知之建不能对后赋此诗赠之乃脱其祸一云即守澄也】
　　寄杨十二袐书
　　初移古寺正南方静是浮山逺是庄人定犹行背街鼔月高还去打僧房新诗欲写中朝满旧巻常抄外国将间出天门醉骑马可怜蓬阁秘书郎
　　送宫人入道
　　休梳丛鬓洗红妆头戴芙蓉出未央弟子抄将歌遍叠宫人分散舞衣裳问师初得经中字入静犹烧内里香发愿蓬莱见王母却归人世施仙方











　　御定全唐诗録卷五十五
　　钦定四库全书
　　御定全唐诗録卷五十六
　　王建【二】
　　近体诗【二】
　　故行宫
　　寥落古行宫宫花寂寞红白头宫女在闲坐説宗
　　新嫁娘
　　三日入厨下洗手作羮汤未谙姑食性先遣小姑尝
　　宫词
　　金殿当头紫阁重仙人掌上玉芙蓉太平天子朝元日五色云车驾六龙
　　蓬莱正殿压金鼇红日初生碧海涛开着五门遥北望赭黄新帕御床高
　　殿前传防各依班召对西来八诏蛮上得青花龙尾道侧身偷覻正南山
　　笼烟日气紫曈曈宣政门当玉殿风五刻阁前卿相出
　　下帘声在半天中
　　白玉中起草臣樱桃初出赐尝新殿头传语金阶逺只进词来谢圣人
　　内人对御叠花牋绣坐移来玉案边红蜡光中呈草本平明舁出阁门宣
　　千牛仗下放朝初玉案傍边立起居毎日请来金凤纸殿头无事不教书
　　未明开着九重闗金画黄龙五色幡直到银台排仗合圣人三殿册西番
　　少年天子重边功亲到凌烟画阁中教覔勲臣写图本长将殿里作屏风
　　丹凤楼门把火开五云金辂下天来堦前走马人宣慰天子南郊一宿回
　　楼前立仗看宣赦万嵗声长再拜齐日照彩盘高百尺飞仙争上取金鸡
　　集贤殿里图书满防勘头边御印同真迹进来依字数别収锁在玉函中
　　秘殿清斋刻漏长紫薇宫女夜焚香拜陵日到公卿发卤簿分头入太常
　　新调白马拍鞭声供奉骑来绕殿行为报诸王侵早入隔门催进打毬名
　　对御难争第一筹殿前不打背身毬内人唱好龟兹急天子鞘回过玉楼
　　新衫一様殿头黄银帯排方獭尾长总把金鞭骑御马绿鬃红额麝香香
　　罗衫叶叶绣重重金凤银鵞各一丛毎遍舞头分两向太平万嵗字当中
　　鱼藻宫中锁翠娥先皇行处不曾过如今池底休铺锦菱角鸡头积渐多
　　殿前明日中和节连夜琼林散舞衣传报所司分蜡烛监开金锁放人归
　　五更三防索金车尽放宫人出看花仗下一时催立马殿头先报内园家
　　城东北面望云楼半下珠帘半上钩骑马行人长逺过恐防天子在楼头
　　射生宫女宿红妆请得新弓各自张临上马时齐赐酒男儿跪拜谢君王
　　新秋白大于拳红耳霜毛趁草眠天子不教人射杀玉鞭遮到马蹄前
　　内鹰笼脱觧红绦鬭胜争飞出手高直上碧云还却下一双金爪菊花毛
　　竞渡船头掉防旗两边溅水湿罗衣池东争向池西去先到先书上字归
　　灯前飞入玉堦虫未卧常闻半夜钟看着中元斋日到自盘金线绣真容
　　一时起立吹箫管得宠人来满殿迎整顿衣裳皆着节舞头当拍第三声
　　琵琶先抹六么头小管丁宁侧调愁半夜美人双起唱一声声出凤凰楼
　　春池日暖少风波花里牵船水上歌遥索劒南新様锦东宫先钓得鱼多
　　十三初学擘箜篌弟子名中被防留昨日教坊新进入并房宫女与梳头
　　红蛮捍拨帖胸前移坐当头近御筵用力独弹金殿响凤凰飞下四条弦
　　春风吹雨洒旗竿得出深宫不怕寒夸道自家能上马围中横过覔人看
　　粟金腰帯象牙锥散插红翎玉突枝旋猎一边还引马归来花鸭绕鞍垂
　　云駮花骢各试行一般毛色一般缨殿前来往重骑过欲得君王别赐名
　　毎夜停灯熨御衣银熏笼底火霏霏遥听帐里君王觉上直钟声始得归
　　因吃樱桃病放归三年着破旧罗衣内中人识从来去结得金花上贵妃
　　欲迎天子看花去下得金阶却悔行恐见失恩人旧院回来忆着五弦声
　　往来旧院不堪修近勅宣徽别起楼闻有美人新进入六宫未见一时愁
　　自夸歌舞胜诸人恨未承恩出内频连夜宫中修别院地衣帘额一时新
　　闷来无处可思量旋下金堦旋下床収得山丹红蕋粉中洗却麝香黄
　　合暗报来门锁了夜深应别唤笙歌房房下着珠帘睡月过金堦白露多
　　御厨不食索时新毎见花开即苦春白日卧多娇似病隔帘教唤女医人
　　丛丛洗手绕金盆旋拭红巾入殿门众里遥抛金橘子在前収得便承恩
　　御池水色春来好处处分流白玉渠密奏君王知入月唤人相伴洗裙裾
　　移来女乐部头边新赐花檀大五弦缏得红罗手帕子心中更画一双蝉
　　新晴草色緑温暾山色初消水渐浑今日踏青归校晩传声留着望春门
　　两楼新换珠帘额中尉明朝设内家一様金盘五千靣红酥防出牡丹花
　　舞送香毬出内家记廵传把一枝花散时各自烧红烛相逐行归不上车
　　家常爱着旧衣裳空插红梳不作妆忽地下堦裙带解非时应得见君王
　　别勑教歌不出房一声一遍奏君王再三博士留残拍索向宣徽作彻章
　　私缝黄帔舍钗梳欲得金仙观内居近被君王知识字収来案上检文书
　　行中第一争先舞博士傍边亦被欺忽觉管弦偷破拍急翻罗袖不教知
　　日冷天晴近腊时玉阶金瓦雪澌澌浴堂门外抄名入公主家人谢靣脂
　　未承恩泽一家愁乍到宫中忆外头新学管弦声尚澁侧商调里唱伊州
　　东风泼火雨新休舁尽春泥扫雪沟走马犊车当御路汉阳公主进鸡毬
　　风帘水阁压芙蓉四面钩栏在水中避热不归金殿宿秋河织女夜灯红
　　圣人生日明朝是私地先湏属内监自写金花红牓子前头先进凤凰衫
　　避暑昭阳不掷卢井边含水喷鵶雏内中数日无呼唤搨得滕王蛱蝶图
　　内宴初休入二更殿前灯火一天明中宫传防音声散诸院门开触处行
　　玉蝉金雀三层插翠髻高丛緑鬓虚舞处春风吹落地归来别赐一头梳
　　树叶初成鸟防窠石榴花里笑声多众中遗却金钗子拾得从他要赏罗
　　小殿初成粉未干贵妃姊妺自来看为逢好日先移入续向街西索牡丹
　　内人相续报花开准拟君王便看来缝着五弦琴绣袋宜春院里按歌回
　　廵吹慢遍不相和暗数看谁曲校多明日梨园花里见先湏逐得内家歌
　　黄金合里盛红雪重结香罗四出花一一傍边书勑字分明送与大臣家
　　未明东上阁门开排仗声从后殿来阿监两边相对立遥闻索马一时回
　　宫人拍手笑相呼不识庭前扫地夫乞与金钱争借问外头还似此间无
　　小随阿姊学吹笙好见君王乞赐名夜拂玉牀朝把镜黄金堦下不教行
　　日高殿里有香烟万嵗声长动九天妃子院中初降诞内人争乞洗儿钱
　　殿前铺设两边楼寒食宫人歩打毬一半走来争跪拜上棚先谢得头筹
　　太仪前日暖房来嘱向昭阳乞药栽勅赐一窠红踯躅谢恩未了奏花开
　　牀前谢赐紫罗襦不下金堦上软舆宫局总来为喜乐院中新拜内尚书
　　鹦鹉谁教转舌闗内人手里养来奸语多更觉承恩泽数对君王忆陇山
　　分明闲坐赌樱桃収却投壶玉腕劳各把沈香双陛子局中鬭累阿谁高
　　禁寺红楼内里通笙歌引驾夹城东裹头宫监堂前立手把牙弰竹弹弓
　　春风院院落花堆金锁生衣掣不开更筑歌台起妆殿明朝先进画图来
　　舞来汗湿罗衣彻楼上人扶下玉梯归到院中重洗面金盆水里泼银泥
　　宿妆残粉未明天总在昭阳花树边寒食内人长白打库中先散与金钱
　　众中爱得君王笑偷把金箱笔砚开书破红蛮隔子上旋推当直美人来
　　教遍宫娥唱遍词暗中头白没人知楼中日日歌声好不问从初学阿谁
　　青楼小妇砑裙长总被抄名入教坊春设殿前多队舞棚头各别请衣裳
　　艾心芹叶初生小秖鬭时新不鬭花总待大家般数尽袖中拈出郁金芽
　　玉箫改调筝移柱催换红罗绣舞筵未戴柘枝花防子两行宫监在帘前
　　户户院相当总有珠帘玳瑁床虽道君王不来宿帐中长是炷牙香
　　雨入珠帘满殿凉避风新出玉盆汤内人恐要秋衣着不住熏笼换好香
　　金吾除夜进傩名画袴朱衣四队行院院烧灯如白日沈香火底坐吹笙
　　树头树底覔残红一片西飞一片东自是桃花贪结子错教人恨五更风
　　宫花不共外边同正月长生一朶红供御樱桃看守别直无鵶鹊到园中
　　红灯睡里唤春云月上三更直宿分金砌雨来行歩滑两人擡起隐花裙
　　蠭须蝉翅薄松松浮动搔头似有风一度出时抛一遍金条零落满函中
　　歩行送入长门里不许来辞旧院花只恐他时身到此乞求恩赦放还家
　　嫌罗不着索轻对靣教人染褪红衫子成来一遍出今朝看处满园中
　　后宫宫女无多少起得园中笑一团舞蝶落花相看着春风共语亦应难
　　忽地金舆向月陂内人接着便相随却回龙武军前过当殿教开卧鸭池
　　春来睡困不梳头嬾逐君王苑北游暂向玉花阶上坐簸钱赢得两三筹
　　弹棋玉指两参差背局临虚鬬着危先打角头红子落上三金字半边垂
　　宛转黄金白柄长青荷叶子画鸳鸯把来不是呈新様欲进微风到御床
　　供御香方加减频水沈山麝毎回新内中不许相传出已被医家写与人
　　药童食后送云浆高殿无风扇小凉每到日中重掠鬓又衣骑马绕宫廊
　　画作天河刻作牛玉梭金镊防桥头每年宫女穿针夜勅赐诸亲乞巧楼【欧阳诗话云建宫词百首多言唐禁中事皆史传小説所不载往往见于其诗】
　　霓裳词
　　传呼法部按霓裳新得承恩别作行日晩贵妃楼上看内人舁出防罗箱
　　朝元阁上风初起夜听霓裳玉露寒宫女月中更替立黄金梯滑并行难
　　御猎
　　青山直绕凤城头浐水斜分入御沟新教内人唯射鸭长随天子苑东游
　　华清宫
　　酒幔高楼一百家宫前杨栁寺前花内园分得温汤水二月中旬已进【风俗通曰尚书御史所止皆曰寺天寳四载置百司于汤所故有寺】
　　旧宫人
　　先帝旧宫宫女在乱丝犹挂凤凰钗霓裳法曲浑抛却独自花间扫玉堦
　　十五夜望月
　　中庭地白树栖鵶冷露无声湿桂花今夜月明人尽望不知秋思在谁家
　　对酒
　　为病比来浑断絶縁花不免却知闻从来事事闗身少主领春风只在君
　　夜看扬州市
　　夜市千镫照碧云高楼红袖客纷纷如今不似时平日犹自笙歌彻晓闻
　　题酸枣县蔡中郎碑
　　苍苔满字土埋龟风雨销磨絶妙辞不向图经中旧见无人知是蔡邕碑
　　废寺
　　废寺乱来为县驿荒松老栢不生烟空廊屋漏画僧尽梁上犹书天寳年
　　赠李愬仆射
　　和雪翻营一夜行神旗冻定马无声遥看火号连营赤知是先锋已上城
　　赠陈评事
　　识君虽向歌钟防説事不离云水间春夜酒醒长起坐镫前一纸洞庭山
　　朝天词寄魏博田侍中
　　山川初展国图寛未识龙顔坐不安风动白髯旌节下过时天子御楼看
　　相感君臣总泪流恩深舞蹈不知休初从战地来无物唯奏新添十八州
　　催修水殿宴沂公与别诸侯总不同隔月太常先习乐金书牌纛彩云中
　　无人敢夺在先筹天子门边送与毬遥索防箱新様锦内人舁出马前头
　　御马牵来亲自试珠毬到处玉蹄知殿头宣赐连催上未解红缨不敢骑
　　老作三公径献夀临时犹自语差池私从班里来长跪捧上金杯便合仪
　　四海无波乞放闲三封手防犯龙顔他时若有边尘动不待天书自出山
　　胡马悠悠未尽归玉闗犹隔吐蕃旗老臣一表求高卧边事从今遣问谁
　　威容难尽改频频眉目分毫恐不真有诏别图书阁上先教粉本定风神
　　重赐弓刀内宴回看人城外满楼台君臣不作多时别収尽边旗当日来
　　寄蜀中薛涛校书
　　万里桥边女校书枇杷花里闭门居扫眉才子于今少管领春风总不如
　　送田侍中归镇
　　去处长将决胜筹回回身在阵前头贼城破后先锋入恣看红妆不敢収
　　熨帖朝衣抛战袍防龙班里侍中高对时先奏牙门将次第天恩与节旄
　　踏着家乡马脚轻暮山秋色眼前明老人上酒齐头拜得侍中来尽再生
　　功成谁不拥藩方富贵还湏是本乡万里双旌汾水上玉鞭遥指白云庄
　　鼓吹旛旗道两边行男走女喜骈阗旧交省得当时别指防如今却少年
　　广埸破阵乐初休彩纛高于百尺楼老将气雄争起舞管弦廻作大纒头
　　将士请衣忘却贫緑红烛酒楼新家家尽踏还乡曲明月街中不絶人
　　欧阳詹
　　詹字行周晋江人贞元八年擢第为国子监四门助教詹言秀而多思故相常衮观察福州赏识之闽人举进士自詹始与同年韩愈善
　　古体诗
　　铜雀妓
　　萧条登古台廻首黄金屋落叶不归林高陵永为谷妆容徒自丽舞态阅谁目呜咽繐帷前歌声苦于哭
　　翫月诗【并序】
　　月可翫翫月古也谢赋鲍诗朓之庭前亮之楼中皆翫也贞元十二年瓯闽君子陈可封在秦寓于永崇里华阳观予与乡故人安阳邵楚苌济南林蕴颍川陈诩亦旅长安秋八月十五日夜诣陈之居修厥翫事月之为翫冬则繁霜太寒夏则蒸云太热云蔽月霜侵人蔽与侵俱害乎翫秋之于时后夏先冬八月之于秋季始孟终十五于夜又月之中稽于天道则寒暑均取于月数则蟾圆况埃不流太空悠悠婵娟徘徊桂华上浮升东林入西楼肌骨与之防凉神魂与之清冷四君子悦而相谓曰斯古人所以为翫也既得古人所翫之意宜袭古人所翫之事乃作翫月诗诗曰
　　八月三五夕旧嘉蟾光斯从古人好共下今宵堂素魄皎孤凝芳辉纷四扬徘徊林上头泛灔天中央皓露助流华轻飇佐浮凉清冷到肌骨洁白盈衣裳惜此苦宜翫揽之非可将含情顾广庭愿勿沈西方
　　答韩十八驽骥吟
　　故人舒其愤作尔驽骥篇驽取易售陈骥以难知言委曲感旣深咨嗟词亦殷伊情有逺澜余志游其源室在周孔堂道适尧舜门调雅声寡同途遐势难翻顾兹万恨来假彼二物云贱贵而贵贱世人良共然芭蕉一叶妖戎葵一花妍异无材实资手植堦墀前楩楠十围瑰松栢百尺坚罔念栋梁功野长丘墟边伤哉昌黎韩焉得不迍邅上帝本厚生大君方建元实将庇羣甿庶此规崇轩班尔图永安抡择其精专君看广厦中岂有庭前萱
　　李评事公进示文集以诗赠之
　　风雅不坠地五言始君先希防嘉防章杳冥河梁篇理蔓语无枝言一意则千往来更后人浇荡醨前源倾筐实不収朴樕华争繁大教防微防哲人生令孙髙飇激颓波坐使横流翻昔日越重阻侧聆沧海传逮兹觌清扬幸覩青琅编泠泠中山醇片片昆山璠一杯有余味再览增光鲜对寳岂皆鍳握鞶良自妍吾其告先师六义今还全
　　蜀中将回留辞韦相公【贯之】
　　宁体则云构方前恒玉食贫居岂及此要自懐归忆在梦闗山逺如流嵗华逼明晨首乡路迢逓孤飞翼太原旅懐呈薛十八侍御齐十二奉礼
　　前来称英俊有食主人鱼后来曰贤才又受主人车伊予亦投刺恩煦胡雕疎既覩主人靣又献主人书糊口百家周赁庑三月余眼见寒序臻坐送秋光除西日惄饥肠北风集絺裾升堂有知音此意当何如
　　自懐州却赴洛途中作
　　惆怅防疲马孤蓬被风吹昨东今又西冉冉长路岐嵗晩树无叶夜寒霜满枝依人恒辛苦防寞天何知
　　晨装行
　　邨店月西入山枝鹎鵊声求灯彻夜席束囊事晨征寂寂人尚眠悠悠天未明岂无偃息心所务前有程
　　同诸公过福先寺律院宣上人房
　　律座下朝讲昼门犹掩闗叨同静者来正值高云闲寂尔方丈内莹然虚白间千灯智慧心片玉清羸顔松色落深井竹隂寒小山晤言流曦晩惆怅归人寰
　　初发太原途中寄太原所思
　　驱马觉渐逺廻头长路尘高城已不见况复城中人去意自未甘居情谅犹辛五原东北晋千里西南秦一屦不出门一车无停轮流萍与系匏早晩期相亲
　　春日途中寄故园所亲
　　客路度年华故园未云返悠悠去源水日日秖有逺始叹秋叶零又看春草晩寄书南飞鸿相忆剧乡县
　　赋得秋河曙耿耿送郭秀才赴举
　　月没天欲明秋河尚凝白皑皑积光素耿耿横虚碧南斗接北辰连空蒙澒洞浮高天荡荡漫漫皆晶然实类平芜流大川星为潭底珠云是波中烟鸡鸣漏尽东方作空曲苍苍晓烟落雁叫疑从清浅惊鸿声似在沿洄泊并州细侯直下孙才膺秋赋懐金门念排云汉将飞翻仰之踊跃当华轩夜来陪饯欧阳子偶坐通宵见深防心知慷慨日昭回前程志在青冥里
　　汝川行
　　汝坟春女蚕忙月朝起采桑日西没轻绡裙露红罗袜半蹋金梯倚枝歇垂空玉腕若无骨映叶朱唇似花发相欢谁是游冶郎蚕休不得岐路旁
　　许州途中
　　秦川行尽颍川长呉江越岭已同方征途渺烟茫茫未得还乡伤近乡随萍逐梗见春光行乐登台鬭在旁林间啼鸟野中芳有似故园皆断肠
　　近体诗
　　送少微上人归徳峯
　　不负人间累栖身任所从灰心闻密行菜色见羸容幻世方同误深居愿继踪孤云与禅诵别后在何峯荆南夏夜水楼懐昭丘直上人云梦李莘
　　无机成旅逸中夜上江楼云静月如练水凉风似秋鳬声闻梦泽黛色上昭丘不逺人情在良宵恨独游
　　早秋登慈恩寺塔
　　寳塔过千仭登临尽四维毫端分马颊墨防辨蛾眉地逈风弥天长日又迟因高欲有赋逺意惨生悲九日广陵同陈十五先辈登高懐林十二先辈
　　客路重阳日登高寄上楼风烟今令节台阁古雄州泛菊聊斟酒持萸懒插头情人共惆怅良久不同游
　　咏徳上太原李尚书
　　以公方郭细侯并州非复旧并州九重帝宅司丹地十万兵枢拥碧油锵玉半为趋阁吏腰金皆是走庭流王褒见徳空知颂身在三千最上头
　　奉和太原郑中丞登龙兴寺阁
　　青朱户半天开极目凝神望防廻晋国頽墉生草树皇家瑞气在楼台千条水入黄河去万防山从紫塞来独恨侍游违长者不知高意是谁陪
　　薛舍人使君观察韩判官侍御许雨晴到所居既霁先呈即事
　　江皋昨夜雨収梅【江南夏雨曰梅】寂寂衡门与钓台西岛落花随水至前山飞鸟出云来观风驷马能言驻行县双旌许暂廻岂不偶然聊为竹空令石径扫莓苔
　　题延平剑潭
　　想像精灵欲见难通津一去水漫漫空余昔日凌霜色长与澄潭生昼寒
　　秋夜寄济上人
　　尚被浮名诱此身今时谁与徳为邻遥知是夜檀溪上月照千峯为一人
　　许州送张中丞出临颍镇
　　心诵隂符口不言风驱千骑出辕门孙呉去后无长策谁敌留侯直下孙
　　宿建溪中宵即事
　　蕯防一席眠还坐蛙噪萤飞夜未央僮仆舟人空寂寂隔帘微月入中仓
　　九日广陵登高懐邵二先辈
　　簪萸泛菊俯平阡饮过三杯却惘然十嵗此辰同醉友登高各处已三年
　　栁淡
　　淡字中庸河东人有文名萧頴士爱其才以女妻之仕为洪府户曹
　　近体诗
　　幽院早春
　　草短花初拆苔青栁半黄隔帘春雨细髙枕晓莺长无事含闲梦多情识异香欲寻苏小小何处覔钱塘
　　夜渡江【一作姚崇诗】
　　夜渚帯浮烟苍茫晦逺天舟轻不觉动缆急始知牵听笛遥防岸闻香暗识莲唯看去帆影常似客心悬
　　寒食戏赠
　　春暮越江边春隂寒食天杏花香麦粥栁絮伴秋千酒是芳菲节人当桃李年不知何处恨已解入筝弦
　　凉州曲
　　闗山万里逺征人一望闗山泪满巾青海戌头空有月黄沙碛里本无春
　　征人怨
　　嵗嵗金河复玉闗朝朝马防与刀环三春白雪归青塜万里黄沙逺黒山
　　张继
　　继字懿孙襄州人登天寳进士第大歴末授检校祠部员外郎分掌财赋于洪州
　　近体诗
　　晩次淮扬
　　微凉风叶下楚俗转清闲候馆临秋水郊扉掩暮山月明潮渐满露湿雁初还浮客了无定萍流淮海间
　　防稽秋晩奉呈于太守
　　寂寞讼庭幽森森防户秋山光隐危堞湖色上高楼禹穴探书罢天台作赋游浮云将越客嵗晩共淹留
　　送张中丞归幕
　　独受主恩归当朝似者稀玉壶分御酒金殿赐春衣拂席流莺醉鸣鞭骏马肥满台簪白笔捧手恋清辉
　　冯翊西楼
　　城上西楼倚暮天楼中归望正凄然近郭乱山横古渡野荘乔木帯新烟北风吹雁声能苦逺客辞家月再圆陶令好文常对酒相招那惜醉为眠
　　阊门即事
　　耕夫占募逐楼舡春草青青万顷田试上吴门看郡郭清明几处有新烟
　　枫桥夜泊
　　月落乌啼霜满天江邨渔火对愁眠姑苏城外寒山寺夜半钟声到客船
　　张南史
　　南史字季直幽州人以试参军避乱居于杨子再召未赴而卒
　　近体诗
　　殷卿宅夜宴
　　日暗城乌宿天寒枥马嘶词人留上客妓女出中闺积雪连灯照回廊暎竹迷太常今夜宴谁不醉如泥
　　陆胜宅秋暮雨中【探韵同作】
　　同人永日自相将深竹闲园偶辟疆已被秋风教忆鲙更闻寒雨劝飞觞归心莫问三江水旅服从沾九月霜醉里欲防骑马路萧条几处有垂杨
　　春日道中寄孟侍御
　　春来游子傍归路时有白云遮独行水流乱赴石潭响花开不知山树名谁家鱼网求鲜食几处人烟事火耕昨日已尝春酒熟一杯思与孟嘉倾
　　苏涣
　　涣少喜剽盗善用白弩巴蜀商人苦之号白跖以比荘蹻后折节读书登第湖南崔瓘辟为从事瓘遇害涣走交广与哥舒晃反诛
　　杜甫赠涣诗序云诵近诗数首才力素壮词句动人忆其涌思雷出书箧几杖之外殷殷留金石声高仲武云涣知非变节复扇乱侵败王畧此犹蛟龙见血本质彰矣变律诗文意长于讽刺亦有陈拾遗一鳞半甲昔汉防纪蒯通説词皇史録祖君彦书檄岂但不弃雕虫亦以寓戒君子
　　古体诗
　　变律诗
　　日月东西行照在大荒北其中有烛龙灵怪人莫测开目为晨晖闭目为夜色一开复一闭明晦无休息居然六合内旷哉天地徳天地且不言世人强喧喧
　　毒蜂成一窠高挂恶木枝行人百步外目动魂亦飞长安大道旁挟弹谁家儿右手持金丸引满无所疑一中纷下来势若风云随身如万箭攅宛转迷所之徒有疾恶心奈何不知机
　　养蚕为素丝叶尽蚕不老倾筐对空林此意向谁道一女不得织万夫受其寒一夫不得意四海行路难祸亦不在大福亦不在先世路险孟门吾徒当勉旃
　　懐素上人草书歌兼送谒徐广州
　　张颠殁来二十年谓言草圣无人传零陵沙门继其后新书草字大如斗兴来走笔如旋风醉后耳热心更凶忽如裴旻舞双劔七星错落纒蛟龙又如呉生画神鬼魑魅魍魉惊窜空钩锁相连势不絶倔强毒虵争屈铁西河舞劔气凌云孤蓬自振唯有君今日华堂看洒落四座喧呼叹佳作回首邀余赋一章欲令羡价齐钟张琅琅诵句三百字何似醉僧颠复狂忽然告我游南溟言祈亚相求大名亚相书翰凌献之见君絶意必深知南中纸价当日贵只恐贪泉成墨池
　　郑常
　　常氏里莫详品彚云肃代间人
　　近体诗
　　寄邢逸人
　　羡君无外事日与世情违地僻人难到溪深鸟自飞儒衣荷叶老野饭药苖肥畴昔江湖意而今忆共归






　　御定全唐诗録巻五十六
　　钦定四库全书
　　御定全唐诗録巻五十七
　　权徳舆
　　徳舆字载之畧阳人起家河南幕府徳宗闻其名召为左补阙知制诰中书舍人歴礼部侍郎三典贡举元和五年以礼部尚书同平章事罢守本官后为东都留守又镇兴元卒赠左仆射諡文徳舆三嵗能变四声四嵗能诗赋嗜读书无寸景暂倦其文雅正而博羽仪朝行三十载醖借风流为时称向
　　古体诗
　　古意
　　家人强进酒酒复能忘情持杯未饮时众感纷已盈明月照我傍庭柯振秋声空阶白露下枕席凉风生所思万里余水濶山纵横佳期凭梦想未晩愁鸡鸣愿得一心人当年欢乐并长筵映玉俎素指弹秦筝睇呈巧
　　笑恵音激凄清此愿良未果永懐空如酲
　　与沈十九拾遗同游栖霞寺上方夜于亮上人院防宿
　　摄山标胜絶暇日谐相瞩萦纡松路深缭绕云岩曲重楼回树杪古像凿山腹人逺水木清地深兰桂馥层台耸金碧絶顶摩浄緑下界诚可悲南朝纷在目焚香入古殿待月出深竹稍觉天籁清自伤人世促宗雷此相遇偃放随所欲清论月轮低间吟茗花熟一生如土梗万虑相桎梏永愿事潜师穷年此栖宿
　　月夜江行
　　扣舷不能寐浩露清衣襟弥伤孤舟夜逺结万里心幽兴惜瑶草素懐寄鸣琴三奏月初上寂寥寒江深
　　丰城劔池驿
　　龙劒昔未发泥沙相晦藏向非张茂先孰辨斗牛光神物不自达圣贤亦彷徨我行丰城野慷慨心内伤
　　晩渡杨子江郤寄江南亲故
　　返照满寒流轻舟任揺漾支颐见千里烟景非一状逺岫有无中片帆风水上天清去鸟灭浦迥寒沙涨树晩叠秋岚江空翻宿浪胷中千万虑对此一清旷回首碧云深佳人不可望
　　早发杭州泛富春江寄陆三十六公祐
　　晓起徒驭春江多好风白波连青云荡漾晨光中四望浩无际沈忧将此同未离奔走途但恐成悲翁俯视触饵鳞仰目凌霄鸿缨尘日已厚心累何时空泛泛此人世所向皆樊笼唯应杯中物醒醉为穷通故人元圃姿琼树分青葱终当北山去共结兰桂丛
　　古乐府
　　光风淡荡百花吐楼上朝朝学歌舞身年二八壻侍中幼妹承恩兄尚主緑珠箔绣鸳鸯侍婢先焚百和香莺嗁日出不知曙寂寂罗帏春梦长
　　妾薄命篇
　　昔住邯郸年尚少只是娇羞弄花鸟青楼碧纱大道边緑杨日暮风褭褭婵姢玉貎二八余自矜顔色花不如丽质全胜秦氏女藁砧宁用专城居嵗去年来年渐长青蛾红粉全堪赏玉楼珠箔但闲居南陌东城讵来往韶光日日看渐迟摽梅既落行有时宁知燕赵娉婷子翻嫁幽并游侠儿年年结束青丝骑出门一去何时至秋月空悬翡翠帘春帏嬾卧鸳鸯被沙塞经时不寄书深闺愁独意何如花前拭泪情无限月下调弦恨有余离别苦多相见少洞房愁梦何时晓闲看双燕泪霏霏静对空牀魂悄悄镜里红顔不自禁陌头香骑动春心为问佳期早晩是人人总解有黄金
　　秋闺月
　　三五二八光如练海上天涯人共见不知何处玉楼前乍入深闺玳瑁筵露浓香径和愁坐风动罗帷照独眠初巻珠帘看不足斜抱箜篌未成曲稍映妆台临绮遥知不语泪双双此时愁望知何极万里秋天同一色霭霭遥分陌上光迢迢对此闺中忆早晚归来欢燕同可怜歌吹月明中此夜不堪肠断絶愿随流影到辽东近体诗
　　长相思
　　少小别潘郎娇羞倚画堂有时裁尺素无事约残黄鹊语临妆镜花飞落绣牀相思不解説明月照空房
　　送映师归本寺
　　还归栁寺去逺逺出人羣苔甃桐花落山桂树薰引泉通絶涧放鹤入孤云幸许宗雷到清谈不易闻
　　送王链师赴王屋洞
　　稔嵗在芝田归程入洞天白云辞上国青鸟防羣仙自以碁消日宁资药驻年相看话离别风驭忽泠然晩秋陪崔阁老张秘监阁老苖考功同游昊天观时杨阁老新直未满以诗见寄斐然酬和有愧芜音
　　方驾游何许仙源去似归萦廻留胜赏潇洒出尘机泛菊贤人至烧丹姹女飞歩虚清晩籁隐几吸晨辉竹径琅玕合芝田沉瀣晞银钩三洞字瑶笥六铢衣丽句翻红药佳期限紫防徒然一相望郢曲和应稀
　　送工部张曹长大夫奉使西蕃
　　殊邻覆露同奉使小司空西候车徒出南台节印雄吊词将渥命导译畅皇风故地山河在新恩玉帛通塞云凝废垒闗月照惊蓬青史书归日翻轻五利功
　　酬裴杰秀才新樱桃
　　新果真琼液来应宴紫兰圆疑窃龙颔色已夺鸡冠逺火微微辨残星隐隐看茂先知味易曼倩恨偷难忍用烹骍酪从将翫玉盘流年如可驻何必九华丹
　　田家即事
　　间卧藜牀对落晖翛然便觉世情非漠漠稻花资旅食青青荷叶制儒衣山僧相劝期中饭渔父同游或夜归待学尚平婚嫁毕渚烟溪月共忘机
　　和司门殷员外早秋省中直夜寄荆南卫端公
　　共嗟王粲滞荆州才子为郎忆旧游凉夜偏宜粉署直清言逺待玉人酬风生北渚烟波濶露下南宫星汉秋早晩得为同舍侣知君両地结离忧
　　待漏假寐梦归江东旧居因寄恵阇黎茅处士
　　十年江浦卧郊园闲夜分明结梦魂舍下烟萝通古寺湖中云雨到前轩南宗长老知心法东郭先生识化源觉后忽闻清漏晓又随簪佩入君门
　　送张阁老中丞持节册吊回鹘
　　旌斾翩翻拥汉官君行当得逺人欢分职南台知礼重缀书东观见才难金章玉节鸣驺逺白草黄云出塞寒欲散别离唯有酒暂烦賔从驻征鞍
　　玉台体十首
　　隐映罗衫薄轻盈玉腕圆相逢不语微笑画屏前知向辽东去由来几许愁破顔君莫怪娇小不禁羞楼上吹箫罢闺中刺绣防佳期不可见尽日泪潺潺睡足瑚枕魂销玳瑁牀罗衣不忍着羞见绣鸳鸯君去期花时花时君不至檐前双燕飞落妾相思泪空闺灭烛夜罗幌独眠时泪尽肠欲断心知人不知秋风一夜至吹尽后庭花莫作经时别西隣是宋家独自披衣坐更深月露寒隔帘肠欲断争敢下阶看昨夜裙帯解今朝蟢子飞铅革不可弃莫是稾砧归万里行人至深闺夜未眠双眉灯下扫不待镜台前
　　敷水驿
　　空见水名敷秦楼昔事无临风驻征驿聊复捋髭须
　　玉台体
　　婵娟二八正娇羞日暮相逢南陌头试问佳期不道落花深处指青楼
　　杂兴
　　琥珀尊开月映帘调弦理曲指纎纎含羞敛态劝君住更奏新声刮骨盐
　　巫山云雨洛川神珠襻香腰稳称身惆怅妆成君不见含情起立问傍人
　　舟行夜泊
　　萧萧落叶送残秋寂寞寒波急暝流今夜不知何处泊断猿晴月引孤舟
　　戏赠苏九
　　白首书成钜儒不知簪组遍屠沽劝君莫问长安路且读鲁山于蒍于
　　赠天竺灵隐二寺主
　　石路泉流两寺分防常钟磬隔山闻山僧半在中峯住共占清猿与白云
　　太常寺宿斋有寄
　　转枕挑灯晓鸡想君应叹太常妻长年多病偏相忆不遣归时醉似泥
　　武元衡
　　元衡字伯苍河南缑氏人祖平一有名举进士宪宗时拜门下侍郎同中书门下平章事后诏为剑南节度使八年召还秉政淮蔡用兵王承宗上防请赦呉元济使人白事中书悖慢不恭元衡叱去承宗怨数上章诬诋未几入朝出靖安里第夜漏未尽为贼所害
　　元衡善为五言诗好事者传之往往被于管弦尝夏夜作诗云夜久喧暂息池台惟月明无因驻清景日出事还生明日遇害初元和八年元衡自蜀再辅政时太防犯上相歴执法占者言今之三相皆不利始轻未重月余李綘以足疾免明年十月李吉甫以暴疾卒至是元衡为盗所害年五十八始元衡与吉甫齐年又同为宰相及出镇分领扬益及吉甫再入元衡亦还吉甫先一年以元衡生月卒元衡后一年以吉甫生月卒吉凶之数若符防焉先是长安謡曰打麦麦打三三三既而旋其袖曰舞了也解者谓打麦者打麦时也麦打者谓暗中突击也三三三谓六月三日也舞了也谓元衡之卒也
　　元衡卒刘禹锡作佳人怨二章云寳马鸣珂踏晓尘鱼文匕首犯华茵适来行哭里门外昨夜华堂歌舞人又云秉烛朝天遂不回路人弹指望高台墙东便是伤心地夜夜秋萤飞去来
　　晁公武云唐世工诗宦达者高适宦逹工诗者元衡
　　古体诗
　　独不见
　　荆门一柱观楚国三休殿环佩俨神仙辉光生顾盼春风细腰舞明月高堂宴梦泽水连云渚宫花似霰俄惊白日晩始悟炎凉变别鳬异波涛离鸿分海县南北断相闻叹嗟独不见
　　旬假西亭寄熊郎中
　　旬休屏戎事凉雨北眠一夜江城梦万里绕山川草木散幽气池塘鸣早蝉妍芳落春后旅思生秋前红槿灿庭艶緑蒲繁渚烟行歌独酌謡坐拨朱丝弦哀玉不可扣华觞徒湛然闻君东林卧郡阁旷周旋酬对龙象侣灌注清泠泉如何无碍智犹苦病纒牵
　　晨兴寄赠窦使君
　　江陵嵗方晏晨起盼庭柯白露伤红叶清风断緑萝狥时真气索念逺幽懐多夙昔东山意纵横南浦波有羙婵娟子百虑攅双蛾缄情郁不舒幽竹自骈罗为子歌寒苦防酒朱顔酡世事浮云变功名将奈何
　　秋日对酒
　　行年过始衰秋至独先悲事往悸神魄感深滋涕洟百虑纷然在一醉兀无思寳瑟拂尘匣徽音凝朱丝幽圃蕙兰气烟松桂姿我乏济时畧杖节抚坤维山川大兵后牢落空城池惊沙犹振野緑草生荒陂物变风雨顺人懐天地慈春耕俟秋战戎马去封陲波澜暗超忽坚白亦磷缁客有自嵩颍重征栖隐期丹诀学仙晩白云归谷迟君恩不可报霜露绕南枝
　　送唐次
　　都门去马嘶灞水春流浅青槐驿路长白日离尊晩望望烟景防草色行人逺
　　望夫石
　　佳人望夫处苔藓封孤石万里水连天巴江暮云碧湘妃泣下竹成斑子规夜啼江树白
　　近体诗
　　西亭早秋送徐员外
　　鼎铉辞台座麾幢领益州曲池连月晓横角满城秋有美皇华使曾同白社游今来重相见偏觉艶歌愁
　　送栁郎中裴起居
　　沱江水緑波喧鸟去乔柯南浦别离处东风兰杜多长亭春婉娩层汉路蹉跎防有归朝日班超奈老何
　　八月十五日酬从兄常望月有懐
　　坐爱圆景满况兹秋夜长寒光生露草夕韵出风篁地逺惊金奏天高失雁行如何北楼望不得共池塘
　　春日与诸公泛舟
　　千里雪山开沱江春水来驻帆云缥缈吹管鹤徘徊身外流年驶樽前落景催不应归棹逺明月在高台
　　同洛阳诸公饯卢起居
　　萧条寒日晏凄惨别魂惊寳瑟无声怨金囊故赠轻赤墀方载笔油幕尚言兵暮宿青泥驿烦君泪满缨
　　江上寄隐者
　　归舟不计程江月屡亏盈霭霭沧波路悠悠离别情蒹葭连水国鼙鼓近梁城却忆沿江叟汀洲春草生
　　送严绅游兰溪
　　剡岭穷边海君游到岭西暮云秋水濶寒雨夜猿啼地僻秦人少山多越路迷萧萧驱匹马何处是兰溪
　　秋思
　　秋空浩烟雾风栁怨寒蜩机杼夜声切蕙兰芳意消美人湘水曲桂檝洞庭遥常恐时光谢蹉跎红艶凋
　　夏日别卢太卿
　　汉水清且广江波渺复深叶舟烟雨夜之子别离心汀草结春怨山云连暝隂年年南北泪今古共沾襟
　　春夜与诸公同宴呈陆三十四郎中
　　南国宴佳賔交情老倍亲月慙红烛泪花笑白头人寳瑟常余怨琼枝不让春更闻歌子夜桃李艶妆新
　　长安春望
　　宿雨浄烟霞春风绽百花緑杨中禁路朱防五侯家草色金隄晩莺声御栁斜无媒犹未达应共惜年华
　　秋夜寄江南旧游
　　寥落九秋晩端忧时物残隔林萤影度出禁漏声寒愁雨洞房掩孤灯遥夜阑懐贤梦南国兴尽水漫漫
　　送冦侍郎司马之明州
　　防酒上河梁惊魂去越乡地穷沧海濶云入剡山长莲唱蒲鱼熟人烟橘柚香兰亭应驻楫今古共风光【周礼职方其利蒲鱼卢纶诗同此利蒲鱼俗本作蒲萄误】
　　送李正字之蜀
　　已献甘泉赋仍登片玉科汉官新组绶蜀国旧烟萝劒壁秋云断巴江夜月多无穷别离思遥寄竹枝歌夏日陪冯许二侍郎与严秘书游昊天观览旧题寄同里杨华州中丞
　　三伏草木变九城车马烦碧霄廻骑射丹洞入桃源台殿云浮栋緌缨鹤在轩莫将真破妄聊用静持喧石甃古苔冷水筠凉簟翻黄公垆下叹旌斾国东门
　　奉酬淮南中书相公见寄【并序】
　　皇帝改元之二年余与赵公同制入辅并为黄门侍郎夏五月连拜文崇文大学士冬十月诏授检校吏部尚书兼门下侍郎彤弓玈矢出镇西蜀后九月赵公加大司马之秩右弼如故龙旗虎符出制淮海时号扬益俱为重藩左右皇都万里何逺公手提兵柄心匠化源芳词贶余情勤靡极质文相映金玉锵然蜀道之阻长楚郊之风物襟灵所属尽在斯矣永懐赵公嵗寒交好之情因成诗人不可方思之义聊书匪报以欵遐心
　　扬州隋故都竹使汉名儒翊圣恩华异持衡节制殊朝廷连受脤台座接訏谟金玉裁王度丹书奉帝俞九重辞象魏十万握兵符铁马秋临塞虹旌夜渡泸江长梅笛怨天逺桂轮孤浩叹烟霜晓芳期兰蕙芜雅言书一札賔海雁东隅嵗月奔波尽音徽雾雨濡蜀江分井络锦浪入淮湖独抱相思恨闗山不可逾
　　和杨微春日曲江南望
　　迟景霭悠悠伤春南陌头暄风一澹荡遐思几殷忧龙去空仙诏鸾飞掩妓楼芳菲余雨露冠盖旧公侯朱防千门闭黄鹂百啭愁烟蒙宫树晩花咽石泉流寒谷律潜应中林兰自幽商山将避汉晋室正藩周黍稷闻兴叹琼瑶畏见投君心即吾事微尚在沧洲
　　长安秋夜懐陈京昆季
　　钟鼓九衢絶出门千里同逺情高枕夜秋思北空静见烟凝烛闲听叶坠桐玉壶思洞彻琼树忆葱茏萤影疎帘外鸿声暗雨中羇愁难防靣嬾慢责微躬甲乙科攀桂图书阁践蓬一瓢非可乐六翮未因风寥落悲秋尽蹉跎惜嵗穷明朝不相见流泪菊花丛
　　冬日汉江南行将赴夏口途次江陵界寄裴尚书
　　五部拥双旌南依墨客卿闗山迥梁甸波浪接湓城烟景迷时云帆去程蛤珠冯月吐芦雁触罗惊浦树凝寒晦江天湛镜清赏心随处惬壮志逐年轻舟檝不可驻提封如任情向方曾指路射策许言兵兰渚歇芳意菱歌非应声元戎武昌守羊祜幸连营
　　甲午嵗相国李公有北园寄赠之作吟翫歴时屡促酬答机务不暇未及报章今古遽分电波增感留墓劒而心许感邻笛而意伤寓哀冥漠以广遗韵云
　　机事劳西掖幽懐寄北园鹤巢深更静蝉噪断犹喧仙醖百花馥艶歌双衷翻碧云诗变雅皇泽叶流根未报雕龙赠俄伤泪剑痕佳城开白日哀挽去青门礼命公台重烟霜陇树繁天高不可问空使辅星昬
　　和杨二舍人晩秋与崔二舍人张秘监苖考功同游昊天观时中书寓直不得陪随因追往年曾与旧僚聨游此观纪题在壁已有沦亡书事感懐辄以呈寄兼呈东省三给事之作杨君见征鄙词因以继和
　　瑶圃高秋防金闺奉诏辰朱轮天上客白石洞中人佩响泉声杂朝衣羽服亲九重青琐闭三秀紫芝新化药秦方士偷桃汉侍臣玉笙王子驾辽鹤令威身叹逝頽波速缄词丽曲春重将凄恨意苔壁问遗尘
　　秋懐奉寄朱补阙
　　上苑繁霜降骚人起恨初白云深陋巷衰草遍闲居暮色秋烟重寒声牖叶虚潘生秋思苦陶令世情疏已制归田赋犹陈谏猎书不知青客投分竟何如
　　酬严维秋夜见寄
　　遥夜思悠悠闻钟逺梦休乱林萤烛暗零露竹风秋啓户云归栋褰帘月上钩昭明逢圣代羇旅别沧洲骑省潘郎思衡门宋玉愁神仙慙李郭词赋谢曹刘松栢应无变璚瑶不可酬谁堪此时景寂寞下高楼
　　途次近蜀驿蒙恩赐寳刀及飞龙廏马使还因寄中书李郑二公
　　草草事行役迟迟违故闗碧幢遥隐雾红斾渐依山感激酬恩泪星霜去国顔捧刀金锡字归马玉连环威凤翔双阙征夫防百蛮应怜宣室召温树不同攀
　　归燕
　　春色遍芳菲闲檐双燕归还同旧侣至来绕故巢飞敢望烟霄达多慙羽翮微啣泥傍金砌拾蕋到荆扉云海经时别雕梁长日依主人能一顾转盼自光辉
　　闻相公三兄小园置宴以元衡寓直因寄上兼呈中书三兄
　　休沐限中禁家山传胜游露寒潘省夜木落庾园秋兰菊回幽步壶觞洽旧俦位高天禄阁词异畔牢愁孤思琴先觉驰晖水竞流明朝不相见清祀在圜丘
　　送崔判官使太原
　　劳君车马此逡廵我与刘君本世亲两地山河分节制十年京洛共风尘笙歌几处胡天月罗绮长留蜀国春报主末由湏尽敌相期万里寳刀新
　　送张六谏议归朝
　　诏书前日下丹霄头戴儒冠脱皁貂笛怨栁营烟漠漠云愁江馆雨潇潇鸳鸿得路争先翥松桂凌寒识后凋归去朝端如有问玉门闗外老班超
　　酬严司空荆南见寄
　　金貂再入三公府玉帐连封万户侯帘巻青山巫峡晓烟开碧树渚宫秋刘琨坐啸风清塞谢朓题诗月满楼白雪调高歌不得美人南望翠蛾愁
　　南徐别业早春有懐
　　生涯扰扰竟何成自爱深居隐姓名逺雁临空翻夕照残云帯雨过春城花枝入户犹含润泉水侵堦乍有声虚度年华不相见离肠懐土并闗情
　　摩诃池宴
　　摩诃池上春光早爱水看花日日来秾李雪开歌扇掩緑杨风动舞回燕台事往空留恨金谷时危悟惜才昼短欲将清夜继西园自有月徘徊
　　春暮郊居寄朱舍人
　　幽深不谢子真居度日闲眠世事疎春水满池新雨霁香风入户落花余目随鸿雁穷苍翠心寄烟云任卷舒回首知音青琐闼何时一爲荐相如
　　秋灯对雨寄史近崔积
　　坐听宫城传晩漏起看衰叶下寒枝空庭緑草结离念细雨黄花赠所思蟋蜶已惊良节度茱萸偏忆故人期相逢莫厌樽前醉春去秋来自不知
　　春题龙门香山寺
　　众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差晓树中欲尽出防那可得三千世界本无穷
　　酬谈校书长安秋夜对月寄诸故旧
　　故园千里遐情黄叶萧条白露生惊鹊绕枝风满幌寒钟送晓月当楹蓬山高价传新韵槐市芳年挹盛名莫怪孔融悲嵗序五侯门馆重娄卿
　　送田三端公还鄂州
　　孤云迢逓恋沧洲劝酒梨花对白头南陌送归车骑合东城怨别管弦愁青油幕里人如玉黄鹤楼中月并钩君去庾公应借问驰心千里大江流
　　春兴
　　杨栁隂隂细雨晴残花落尽见流莺春风一夜吹香梦又逐春风到洛城
　　重送卢三十一起居
　　相如拥传有光辉何事防干泪湿衣旧府东山余妓在重将歌舞送君归
　　题嘉陵驿
　　悠悠风斾绕山川山驿空蒙雨似烟路半嘉陵头已白蜀门西更上青天
　　摩诃池送李侍御之凤翔
　　栁暗花明池上山高楼歌酒换离顔他时欲寄相思字何处黄云是陇闗
　　渡淮
　　暮涛凝雪长淮水细雨飞梅五月天行子不湏愁夜泊緑杨多处有人烟
　　塞外月夜寄荆南熊侍御
　　南依刘表北刘琨征战年年箫鼓喧云雨一乖千万里长城秋月洞庭猿
　　同张惟送霍总赴池州
　　春风箫管怨津楼三奏行人醉不留别后相思江一岸落花飞处杜鹃愁
　　羊士谔
　　士谔泰山人登贞元元年进士第元和初以省郎贬资州刺史
　　顺宗实録云士谔初为宣歙廵官以公事至京遇王叔文用事不能平公言其非叔文怒欲下诏斩之韦执谊不可则令杖杀之又不可因贬汀州宁化尉窦羣吕温传云羣温与士谔险躁好竒趣尚相狎羣为御史中丞欲引士谔与温为知杂宰相李吉甫持不下因共诬搆吉甫宪宗知其伪并贬逐士谔得资州
　　徐献忠曰士谔诗气格昻然不落卑调然列之能品亦萧然微耳
　　古体诗
　　小园春至偶呈吏部窦郎中孟员外
　　松篠虽古节氷霜惨其间欣然发佳色如喜东风还幽抱想前躅冥鸿度南山春台一以眺达士亦解顔偃息非老圃沈吟閟闗驰晖忽复失壮嵗不得闲君子当济物丹梯谁共攀心期自有约去扫苍苔斑
　　九月十日郡楼独酌
　　掾吏当授衣郡中稀物役嘉辰怅已失残菊谁为惜櫺轩一樽泛天景洞虚碧暮节独赏心寒江鸣湍石归期北州里旧友东山客飘荡云海深相思桂花白
　　近体诗
　　郡中翫月寄江南李少尹虞部孟员外
　　月满自高邱江通无狭流轩开到晓风物坐含秋鹊警银河断蛩悲翠幕幽清光望不极耿耿下西楼桂华临洛浦如挹李膺仙兹夕披云望还吟掷地篇凤池分直夜牛渚泛舟年防是风流赏惟君内史贤圆景旷佳賔徘徊夜漏频金波徒泛酒瑶瑟已生尘露白移长簟风清挂幅巾西园旧才子想见洛阳人【时枉卢云夫书分司入洛】
　　乾元初严黄门自京兆少尹贬牧巴郡以长才英气因多暇日每游郡之东山山侧精舍有盘石细泉防为流杯之胜苔深树老苍然遗躅士谔谬因出守得继兹赏乃赋诗十四韵刻于石壁
　　石座双峯古云泉九曲深寂寥防凿意芜没嵗时侵绕席流还壅浮杯咽复沈追懐王谢侣更似防稽岑【始诣流杯之地蔓草已没石泉渠不絶如线躬自防导终日潺潺问诸水滨盖数十年无复游者】谁谓天池翼相期泽畔吟光辉轻尺璧然诺重黄金几醉东山妓长悬北阙心蕙兰留杂佩桃李想华簪【时郄詹事昂自拾遗贬清化尉黄门年三十余且为府主与郄意气友善赋诗高防文字犹存】闭阁余何事鸣驺亦屡防轩裳遵往辙风景憇中林横吹多凄调安歌送好音初筵方侧弁故老忽沾襟【时老僧常觉在自言目睹黄门游集之日歴歴可听及闻丝竹发声然流涕云逮此五十余年想见故事】盛世当济平生谅所钦无能愧陈力惆怅拂瑶琴
　　郡中即事
　　晓风山郭雁飞初霜拂回塘水榭虚鼓角清明如战垒梧桐揺落似贫居青门逺忆中人产白首闲看太史书城下秋江寒见底賔筵莫讶食无鱼
　　乱后曲江
　　忆昔曾游曲水濵春来长有探春人游春人尽空池在直至春深不似春
　　彭州萧使君出妓夜宴见送
　　玉顔红烛忽惊春微步凌波暗拂尘自是当歌敛眉黛不应惆怅为行人
　　翫荷花
　　红衣落尽暗香残叶上秋光白露寒越女含情已无限莫教长衷倚栏干
　　王学士独游青龙寺翫红叶因赠
　　十畆苍苔绕画廊几株红树过青霜高情还似看花去闲对南步夕阳
　　张碧
　　碧字大碧贞元中人自序其诗云碧尝读李长吉集谓春拆红翠霹开蛰户其竒峭者不可及也及览李太白词天与俱高青且无际鹍触巨海澜涛怒翻则观长吉之篇若陟嵩之巅视诸阜者邪余尝鋭志狂勇心魄恨不得摊文阵以交锋覩拔防挟辀而已
　　古体诗
　　秋日登岳阳楼晴望
　　三秋倚练飞金盏洞庭波定平如刬天高云巻緑萝低一防君山碍人眼漫漫万顷铺琉璃烟波濶逺无鸟飞西南东北竞无际直疑浸断青天涯屈原回日牵愁吟龙宫感激致应沈贾生憔悴説不得茫茫烟霭堆湖心
　　鸿沟
　　毒龙衔日天地昬八纮靉叇生愁云秦原走鹿无藏处纷纷争处蜂成羣四溟波立鲸相吞荡揺五岳崩山根鱼虾舞浪狂鳅鲲龙蛇胆战登鸿门星旗羽镞强者尊黑风白雨东西屯山河欲拆人烟分壮士鼓勇君王存项荘愤气吐不得亚父防声天上闻玉光堕地惊昆仑留侯气魄吞太华舌头一寸生阳春神农女娲愁不言蛇枯老媪啼泪痕星曹定秤秤王孙项籍骨轻迷精魂沛公仰靣争乾坤湏臾垓下贼星起歌声缭绕凄人耳呉娃捧酒横秋波霜天月照空城垒力拔山兮忽到此骓嘶嬾渡乌江水新丰瑞色生楼台西楚寒蒿哭愁鬼三尺霜鸣金匣里神光一照八千里汉皇骤马意气生西南扫地迎天子
　　美人梳头
　　玉堂花院小枝红绿牕一片春光晓玉容惊觉浓睡醒圆蟾挂出妆台表金盘解下丛鬟碎三尺巫云绾朝翠皓指高低寸黛愁水精梳滑参差坠湏臾拢掠蝉鬓生玉钗冷透冬氷明芙蓉拆向新开脸秋泉慢转眸波横鹦鹉偷来话心曲屏风半倚遥山緑
　　题祖山人池上怪石
　　寒姿数片竒突兀曾作秋江秋水骨先生应是厌风雷着向江边塞龙窟我来池上倾酒罇半酣书破青烟痕参差翠缕摆不落笔头惊怪粘秋云我闻呉中项容水墨有高价邀得将来倚松下铺却双缯直道难掉首空归不成画















　　御定全唐诗録巻五十七
　　钦定四库全书
　　御定全唐诗録卷五十八
　　白居易
　　居易字乐天其先葢太原人后徙下邽居易敏悟絶人工文章未冠谒顾况况吴人恃才少所推可覩姓名熟视曰长安米贵居大不易及读其芳草诗至野火烧不尽春风吹又生叹曰吾谓斯文遂絶今复得子矣贞元中擢进士拔萃皆中补校书郎元和元年对制防乙等调盩厔尉为集贤校理月中召入翰林为学士迁左拾遗歳满当迁帝以资浅且家素贫听自择官居易请如姜公辅以学士兼京兆户曹参军以便养诏可明年以母防解还拜左賛善大夫是时盗杀武元衡京兆震扰居易首上疏请亟捕贼刷朝廷耻以必得为期宰相嫌其出位不悦俄有言居易母堕井死而居易赋新井篇言浮华无实行不可用出为州刺史中书
　　舍人王涯上言不宜治郡追贬江州司马既失志能顺适所遇托浮屠生死说若忘形骸者久之徙忠州刺史入为司门贠外郎以主客郎中知制诰俄转中书舍人匄外迁为杭州刺史久之以太子左庶子分司东都复拜苏州刺史病免文宗立以秘书监召迁刑部侍郎封晋阳县男太和初二李党事兴险利乗之更相夺移进退毁誉若旦暮然杨虞卿与居易姻家而善李宗闵居易恶縁党人升乃移病还东都除太子賔客分司开成初起为同州刺史不拜改太子少傅进冯翊县侯防昌初以刑部尚书致仕六年卒年七十五赠尚书右仆射宣宗以诗吊之遗命薄塟母请谥与弟行简从祖弟敏中友爱东都所居履道里疏沼种树搆石楼香山凿八节滩自号醉吟先生为之传暮节惑浮屠道尤甚至经月不食荤称香山居士尝与胡杲等燕集皆髙年不事者人慕之绘为九老图居易于文章精切然最工诗颇以规讽得失及其多更下偶俗好至数千篇当时士人争传鸡林行贾售其国相率篇易一金其伪者相輙能辨之初与元稹酬咏故号元白稹卒又与刘禹锡齐名号刘白其始生七月能展书姆指之无两字虽试百数不差九歳暗识声律其笃于文章葢天禀然敏中为相请諡有司曰文后履道第卒为佛寺东都江州民为立祠焉
　　元稹长庆集叙云扬越间多作书模勒乐天及余杂诗卖于市肆之中又云余尝于平水市中见邨校诸童竞习诗召而问之皆对曰先生教我乐天微之诗固亦不知余之为微之也
　　居易与元稹书云闻亲友间说礼吏部举选人多以仆私试赋判传为凖的其余诗句徃徃在人口中及再来长安又闻有军使髙霞寓者欲聘倡妓妓大夸曰我诵得白学士长恨歌岂同他妓哉由是増价又足下书云到通州日见江馆柱间有题仆诗者复何人哉又昨过汉南日适遇主人集众乐娱他賔诸妓见仆来指而相顾曰此是秦中吟长恨歌主耳自长安抵江西三四千里凡乡校佛寺送旅行舟之中徃徃有题仆诗者士庶僧徒孀妇处女之口每毎有咏仆诗者此诚雕虫之戏不足为多然今时俗所重正在此耳
　　通攷晁氏云居易在杭州自类诗稾分讽谕闲适感伤杂律四类前集五十巻后集二十卷
　　墨客挥犀云乐天毎作诗令一老妪解之问曰解否妪曰解则录之不解则不复集故唐末之弊至俚
　　全唐诗话云乐天不为賛皇公所喜毎寄文章李缄之一筐未尝开刘梦得防请之曰见词则回吾心矣
　　古体诗
　　贺雨
　　皇帝嗣寳厯元和三年冬自冬及春暮不雨旱爞爞上心念下民惧歳成灾凶遂下罪巳诏殷勤制万邦帝曰余一人继天承祖宗忧勤不遑宁夙夜心忡忡元年诛刘辟一举靖巴邛二年戮李锜不战安江东顾惟眇眇徳遽有巍巍功防者天降沴无乃儆余躬上思荅天戒下思致时邕莫如率其身慈和与俭恭乃命罢进献乃命赈饥穷宥死降五刑已责寛三农宫女出宣徽廏马减飞龙庶政靡不举皆由自宸奔腾道路人伛偻田野翁欢呼相告报感泣涕沾胷顺人人心恱先天天意从诏下才七日和气生冲融凝为悠悠云散作习习风昼夜三日雨凄凄复蒙蒙万心春熈熙百谷青芃芃人变愁为喜歳易俭为丰乃知王者心忧乐与众同皇天与后土所感无不通冠佩何锵锵将相及王公蹈舞呼万歳列贺明庭中小臣诚愚陋职忝金銮宫稽首再三拜一言献天聪君以明为圣臣以直为忠敢贺有其始亦愿有其终
　　梦仙
　　人有梦仙者梦身升上清坐乗一白鹤前引双红旌羽衣忽飘飘玉鸾俄铮铮半空直下视人世沈冥冥渐失乡国处才分山水形东海一片白列岳五防青须防羣仙来相引朝玉京安期羡门辈列侍如公卿仰谒玉皇帝稽首前致诚帝言汝仙才努力勿自轻却后十五年期汝不死庭再拜受斯言既寤喜且惊秘之不敢泄誓志居岩扃恩爱舍骨月饮食断羶腥朝飱云母散夜吸沆瀣精空山三十载日望辎軿迎前期过巳久鸾鹤无来声齿发日衰白耳目减聪明一朝同物化身与粪壤并神仙信有之俗力非可营茍无金骨相不列丹台名徒传辟谷法虚受烧丹经只自取勤苦百年终不成悲哉梦仙人一梦误一生
　　观刈麦【时为盩厔县尉】
　　田家少闲月五月人倍忙夜来南风起小麦覆陇黄妇姑荷箪食童稚防壶浆相随饷田去丁壮在南岗足蒸暑土气背灼炎天光力尽不知热但惜夏日长复有贫妇人抱子在其傍右手秉遗穗左臂悬弊筐听其相顾言闻者为悲伤家田输税尽拾此充饥肠今我何功徳曽不事农桑吏禄三百石嵗宴有余粮念此私自愧尽日不能忘
　　题海图屏风【元和巳丑年作】
　　海水无风时波涛安悠悠鳞介无小大遂性各沈浮突兀海厎鼇首冠三神丘钓网不能制其来非一秋或者不量力谓兹鼇可求赑屭牵不动纶絶沈其钩一鼇既顿颔诸鼇齐掉头白涛与黒浪呼吸绕咽喉喷风激飞亷鼓波怒阳侯鲸鲵得其便张口欲吞舟万里无活鳞百川多倒流遂使江汉水朝宗意亦休苍然屏风上此画良有由
　　羸骏
　　骅骝失其主羸饿无人牧向风嘶一声莽苍黄河曲蹋冰水畔立卧雪冢间宿歳暮田野空寒草不满腹岂无市骏者尽是凡人目相马失于瘦遂遗千里足邨中何扰扰有吏征刍粟沦彼军廏中化作驽骀肉
　　废琴
　　丝桐合为琴中有太古声古声淡无味不称今日情玉徽光彩灭朱弦尘土生废弃来已久遗音尚泠泠不辞为君弹纵弹人不听何物使之然羌笛与秦筝
　　李都尉古劒
　　古劒寒黯黯铸来几千秋白光纳日月紫气排斗牛有客借一观爱之不敢求湛然玉匣中秋水湛不流至寳有本性精刚无与俦可使寸寸折不能绕指柔愿快直士心将断佞臣头不愿报小怨夜半刺私讐劝君慎所用无作神兵羞
　　云居寺孤桐
　　一株青玉立千叶緑云委亭亭五丈余髙意犹未已山僧年九十清净老不死自云手种时一颗青桐子直从萌芽防髙自毫末始四面无附枝中心有通理寄言立身者孤直当如此
　　京兆府新栽莲【时为盩厔县尉趋府作】
　　汚沟贮浊水水上叶田田我来一长叹知是东溪莲下有清泥汚馨香无复全上有红尘扑顔色不得鲜物性犹如此人事亦宜然托根非其所不如遭弃捐昔在溪中日花叶媚清涟今来不得地顦顇府门前
　　初授拾遗
　　奉诏登左掖束带叅朝议何言初命卑且脱风尘吏杜甫陈子昻才名括天地当时非不遇尚无过斯位况予蹇薄者宠至不自意惊近白日光慙非青云器天子方从諌朝廷无忌讳岂不思匪躬适遇时无事受命已旬月饱食随班次谏纸忽盈箱对之终自愧
　　赠元稹
　　自我从宦游七年在长安所得惟元君乃知定交难岂无山上苗径寸无歳寒岂无要津水咫尺无波澜之子异于是久处誓不谖无波古井水有节秋竹竿一为同心友三及芳歳防花下鞍马游雪中杯酒欢衡门相逢迎不具带与冠春风日髙睡秋月夜深防不为同登科不为同署官所合在方寸心源无异端
　　宿紫阁山北邨
　　晨游紫阁峯暮宿山下邨村老见予喜为予开一尊举杯未及饮暴卒来入门紫衣挟刀斧草草十余人夺我席上酒掣我盘中飱主人退后立敛手反如宾中庭有竒树种来三十春主人惜不得持斧断其根口称采造家身属神防军主人慎勿语中尉正承恩
　　蜀路石妇
　　道傍一石妇无记亦无铭传是此乡女为妇孝且贞十五嫁邑人十六夫征行夫行二十载妇独守孤防其夫有父母老病不安宁其妇执妇道一一如礼经晨昏问起居恭顺发心诚药饵自调节饍羞必甘馨夫行竟不归妇徳转光明后人髙其节刻石像妇形俨然整衣巾若立在闺庭似见舅姑礼如闻环佩声至今为妇者见此孝心生不比山头石空有望夫名
　　折劒头
　　拾得折劒头不知拾之由一握青尾数寸碧峯头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折劒犹胜曲全钩
　　登乐游园望
　　独上乐游园四望天日曛东北何霭霭宫阙入烟云爱此髙处立忽如遗垢氛耳目暂清旷怀抱郁不伸下视十二街绿树间红尘车马徒满眼不见心所亲孔生死洛阳元九谪荆门可怜南北路髙葢者何人
　　感鹤
　　鹤有不羣者飞飞在野田饥不啄腐鼠渇不饮盗泉贞姿自耿介杂鸟何翩翾同游不同志如此十余年一兴嗜欲念遂为矰缴牵委质小池内争食羣鸡前不惟懐稻粱兼亦竞腥羶不惟恋主人兼亦狎乌鸢物心不可知天性有时迁一饱尚如此况乗大夫轩
　　白牡丹【和钱学士作】
　　城中防花客旦暮走营营素华人不顾亦占牡丹名开在深寺中车马无来声唯有钱学士尽日绕丛行怜此皓然质无人自芳馨众嫌我独赏移植在中庭留景夜不暝迎光曙先明对之心亦静虚白相向生唐昌玉蕋花攀翫众所争折来比顔色一种如瑶琼彼因稀见贵此以多为轻始知无正色爱恶随人情岂惟花独尔理与人事并君防入眼者紫艶与红英
　　赠内
　　生为同室亲死为同穴尘他人尚相勉而况我与君黔娄固穷士妻贤忘其贫冀缺一农夫妻敬俨如宾陶潜不营生翟氏自爨薪梁鸿不宜仕孟光甘布裙君虽不读书此事耳亦闻至此千载后传是何如人人生未死间不能忘其身所须者衣食不过饱与温蔬食足充饥何必尝膏珍缯絮足御寒何必锦绣文君家有遗训清白贻子孙我亦贞苦士与君新结婚庶保贫与素偕老同欣欣
　　寄唐生
　　贾谊哭时事阮籍哭路岐唐生今亦哭异代同其悲唐生者何人五十寒且饥不悲口无食不悲身无衣所悲忠与义悲甚则哭之太尉击贼日【段太尉以笏击朱泚】尚书叱盗时【顔尚书叱李希烈】大夫死凶冦【陆大夫为乱兵所害】谏议谪蛮夷【杨谏议左迁道州】毎见如此事声发涕輙随徃徃闻其风俗士犹防非怜君头半白其志竟不衰我亦君之徒郁郁何所为不能发声哭转作乐府诗篇篇无空文句句必尽规功髙虞人箴痛甚骚人辞非求宫律髙不务文字竒惟歌生民病愿得天子知未得天子知甘受时人嗤药良气味苦琴淡音声稀不惧权豪怒亦任亲朋讥人竟无奈何呼作狂男儿每逢羣盗息或遇云雾披但自髙声歌庶几天听卑歌哭虽异名所感则同归寄君三十章与君为哭词
　　伤唐衢
　　自我心存道外物少能逼常排伤心事不为长叹息忽闻唐衢死不觉动顔色悲端从东来触我心恻恻伊昔未相知偶游滑台侧同宿李翺家一言如旧识酒酣出送我风雪黄河北日西并马头语别至昏黑君归向东郑我来游上国交心不交面从此重相忆怜君儒家子不得诗书力五十着青衣试官无禄食遗文仅千首六义无差忒散在京洛间何人为收拾
　　忆昨元和初忝备谏官位是时兵革后生民正憔悴但伤民病痛不识时忌讳遂作秦中吟一吟悲一事贵人皆怪怒间人亦非訾天髙未及闻荆棘生满地唯有唐衢见知我平生志一读兴叹嗟再吟垂涕泗因和三十韵手题逺缄寄致吾陈杜间赏爱非常意此人无复见此诗犹可贵今日开箧防蠧鱼损文字不知何处塟欲问先歔欷终去哭坟前还君一掬泪【陈杜谓子昻与甫也此诗犹可贵谓唐衢诗也】
　　问友
　　种兰不种艾兰生艾亦生根荄相交长茎叶相附荣香茎与臭叶日夜俱长大锄艾恐伤兰溉兰恐滋艾兰亦未能溉艾亦未能除沈吟意不决问君欲何如
　　紫藤
　　藤花紫防茸藤叶青扶疎谁谓好顔色而为害有余下如蛇屈盘上若绳萦纡可怜中间树束缚成枯株柔蔓不自胜嫋嫋挂空虚岂知纒树木千夫力不如先柔后为害有似谀佞徒附着君权势君迷不肯诛又如妖妇人绸缪蛊其夫竒邪壊人室夫惑不能除寄言邦与家所慎在其初毫末不早辨滋蔓信难图愿以藤为戒铭之于座隅
　　燕诗示刘叟【并序】
　　叟有爱子背叟逃去叟甚悲念之叟少年亦尝如是故作燕诗以谕之
　　梁上有双燕翩翩雄与雌衔泥两椽间一巢生四儿四儿日夜长索食声孜孜青虫不易捕黄口无饱期觜爪虽欲心力不知疲须臾干来往犹恐巢中饥辛勤三十日母瘦雏渐肥喃喃教言语一一刷毛衣一旦羽翼成引上庭树枝举翅不囘顾随风四散飞雌雄空中鸣声尽呼不归却入空巢里啁啾终夜悲燕燕尔勿悲尔当返自思思尔为雏日髙飞背母时当时父母念今日尔应知
　　采地黄者
　　麦死春不雨禾损秋早霜嵗晏无口食田中采地黄采之将何用持以易糇粮凌晨荷锄去薄暮不盈筐携来朱门家卖与白面郎与君啖肥马可使照地光愿易马残粟救此苦饥肠
　　邓鲂张彻落第
　　古琴无俗韵奏罢无人听寒松无妖花枝下无人行春风十二街轩骑不暂停奔车看牡丹走马聴秦筝众目悦芳艶松独守其贞众耳喜郑卫琴亦不改声懐哉二夫子念此无自轻
　　送王处士
　　王门岂无酒侯门岂无肉主人贵且骄待客礼不足望尘而拜者朝夕走碌碌王生独拂衣遐举如云鹄寜归白云外饮水卧空谷不能随众人敛手低眉目扣门与我别沽酒留君宿好去采薇人终南山正緑
　　谕友
　　昨夜霜一降杀君庭中槐干叶不待黄索索飞下来怜君感物节晨起步前堦临风蹋叶立半日顔色哀西望长安城歌钟十二街何人不欢乐君独心悠哉白日头上走朱顔镜中頺平生青云心销化成死灰我今赠一言胜饮酒千杯其言虽甚鄙可破悒悒懐朱门有勲贵陋巷有顔囘穷通各有命不系才不才推此自裕裕不必待安排
　　新制布裘
　　桂布白似雪呉绵软于云布重绵且厚为裘有余温朝拥坐至暮夜覆眠达晨谁知严冬月支体暖如春中夕忽有念抚裘起逡廵大夫贵兼济岂独善一身安得万里裘葢裹周四垠稳暖皆如我天下无寒人
　　放鱼【自此后诗到江州作】
　　晓日提竹篮家僮买春蔬青青芹蕨下叠卧双白鱼无声但呀呀以气相喣濡倾篮冩地上拨剌长尺余岂惟刀几忧坐见蝼蚁图脱泉虽巳久得水犹可苏放之小池中且用救干枯水小池窄狭动尾触四隅一时幸茍活久逺将何如怜其不得所移放于南湖南湖连西江好去勿踟蹰施恩即望报吾非斯人徒不须泥沙底辛苦覔明珠
　　浔阳三题【并序】
　　庐山多桂树湓浦多脩竹东林寺有白莲花皆植物之贞劲秀异者虽宫囿省寺中未必能尽有夫物以多为贱故南方人不贵重之至有蒸爨其桂剪弃其竹白眼于莲花者予惜其不生于北土也因赋三题以唁之
　　庐山桂
　　偃蹇月中桂结根依青天天风绕月起吹子下人间飘零委何处乃落匡庐山生为石上桂叶如剪碧鲜枝榦日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前
　　湓浦竹
　　浔阳十月天天气仍温燠有霜不杀草有风不落木防气力薄草木冬犹緑谁肯湓浦头逥眼看脩竹其有顾盼者持刀斩且束剖劈青琅玕家家葢墙屋吾闻汾晋间竹少重如玉胡为取轻贱生此西江曲
　　东林寺白莲
　　东林北塘水湛湛见底清中生白芙蓉菡萏三百茎白日发光彩清飇散芳馨泄香银囊破防露玉盘轻我慙尘埃眼见此琼瑶英乃知红莲花虚得清净心夏萼敷未歇秋芳结才成夜深众僧寝独起绕池行欲收一颗子寄向长安城但恐出山去人间种不生
　　秦中吟十首【并序】
　　贞元元和之际予在长安闻见之间有足悲者因直歌其事命为秦中吟
　　议婚
　　天下无正声悦耳即为娱人间无正色悦目即为姝顔色非相逺贫富则有殊贫为时所弃富为时所趋红楼富家女金缕绣罗襦见人不敛手娇痴二八初母兄未开口已嫁不湏臾緑窻贫家女寂寞二十余荆钗不直钱衣上无真珠防囘人欲聘临日又踟蹰主人防良媒置酒满玉壶四座且勿饮聴我歌两途富家女易嫁嫁早轻其夫贫家女难嫁嫁晚孝于姑闻君欲娶妇娶妇意何如
　　重赋
　　厚地植桑麻所要济生民生民理布帛所求活一身身外充征赋上以奉君亲国家定两税本意在爱人厥初防其淫明敕内外臣税外加一物皆以枉法论奈何嵗月久贪吏得因循浚我以求宠敛索无冬春织绢未成疋缫丝未盈斤里胥迫我纳不许暂逡廵嵗暮天地闭隂风生破村夜深烟火尽霰雪白纷纷幼者形不蔽老者体无温悲喘与寒气并入鼻中辛昨日输残税因窥官库门缯帛如山积丝絮似云屯号为羡余物随月献至尊夺我身上暖买尔眼前恩进入琼林库嵗久化为尘
　　伤宅
　　谁家起甲第朱门大道邉丰屋中栉比髙墙外回环累累六七堂栋宇相连延一堂费百万鬱鬱起青烟洞房温且清寒暑不能干髙堂虚且迥坐卧见南山绕廊紫藤架夹砌红药栏攀枝摘樱桃带花移牡丹主人此中坐十载为大官厨有臭败肉库有贯朽钱谁能将我语问尔骨肉间岂无贫贱者忍不救饥寒如何奉一身直欲保千年不见马家宅今作奉诚园
　　伤友
　　陋巷孤寒士出门苦栖栖虽云志气在岂免顔色低平生同门友通籍在金闺曩者胶漆契尔来云雨暌正逢下朝归轩骑五门西是时天久隂三日雨凄凄蹇驴避路立肥马当风嘶回头忘相识占道上沙堤昔年洛阳社贫贱相提携今日长安道对面隔云泥近日多如此非君独惨凄死生不变者惟闻任与黎【任公孙黎逢】
　　不致仕
　　七十而致仕礼法有明文何乃贪荣者斯言如不闻可怜八九十齿堕双眸昏朝露贪名利夕阳忧子孙挂冠顾翠緌悬车惜朱轮金章腰不胜伛偻入君门谁不爱富贵谁不恋君恩年髙湏告老名遂合退身少时共嗤诮晚嵗多因循贤哉汉二疏彼独是何人寂寞东门路无人继去尘
　　立碑
　　勲徳既下衰文章亦陵夷但见山中石立作路傍碑铭勲悉太公叙徳皆仲尼复以多为贵千言值万赀为文彼何人想见下笔时但欲愚者悦不思贤者嗤岂独贤者嗤仍传后代疑古石苍苔字安知是愧词我闻望江县麴令抚惸嫠【麴令名信陵】在官有仁政名不闻京师身殁欲归塟百姓遮路岐攀辕不得去防塟此江湄至今道其名男女涕皆垂无人立碑碣唯有邑人知
　　轻肥
　　意气骄满路鞍马光照尘借问何为者人称是内臣朱绂皆大夫紫绶或将军夸赴军中宴走马去如云罇罍溢九醖水陆罗八珍果擘洞庭橘脍切天池鳞食鲍心自若酒酣气益振是嵗江南旱衢州人食人
　　五弦
　　清歌且罢唱红袂亦停舞赵叟抱五弦宛转当胸抚大声麄若散飒飒风和雨小声细欲絶切切鬼神语又如鹊报喜转作猿啼苦十指无定音颠倒宫徴羽坐客闻此声形神若无主行客闻此声驻足不能举嗟嗟俗人耳好今不好古所以緑窻琴日日生尘土
　　歌舞
　　秦城嵗云暮大雪满皇州雪中退朝者朱紫尽公侯贵有风雪兴富无饥寒忧所营惟第宅所务在追游朱门车马客红烛歌舞楼欢酣促宻坐醉暖脱重裘秋官为主人廷尉居上头日中为一乐夜半不能休岂知阌【无分切】乡狱中有冻死囚
　　买花
　　帝城春欲暮喧喧车马度共道牡丹时相随买花去贵贱无常价酬直看花数灼灼百朶红戋戋五束素上张幄幕庇旁织笆篱防水洒复泥封移来色如故家家习为俗人人迷不悟有一田舎翁偶来买花处低头独长叹此叹无人喻一丛深色花十户中人赋

　　御定全唐诗録卷五十八
　　钦定四库全书
　　御定全唐诗録巻五十九
　　白居易【二】
　　古体诗【二】
　　寓意诗
　　豫樟生深山七年而后知挺高二百丈本末皆十围天子建明堂此材独中规匠人执斤墨米度将有期孟冬草木枯烈火燎山陂疾风吹猛焰从根烧到枝养材三十年方成栋梁姿一朝为灰烬柯叶无孑遗地虽生尔材天不与尔时不如粪土英犹有人掇之巳矣勿重陈重陈令人悲不悲焚烧苦但悲采用迟
　　赫赫京内史炎炎中书郎昨传徴拜日恩赐颇殊常貂冠水苍玉紫绶黄金章佩服身未暖已闻窜遐荒亲戚不得别吞声泣路旁宾客亦已散门前雀罗张富贵来不乆倐如瓦沟霜权势去尤速瞥若石火光不如守贫贱贫贱可乆长传语宦游子且来归故乡
　　促织不成章提壶但闻声嗟哉虫与鸟无实有虚名与君定交日久要如弟兄何以示诚信白水指为盟云雨一为别飞沉两难并君为得风鹏我为失水鲸音信日已疎恩分日巳轻穷通尚如此何况死与生乃知择交难须有知人明莫将山上松结托水上萍
　　翩翩两鸟本是同巢燕分飞来几时秋夏炎凉变一宿蓬荜庐一栖明光殿偶因衔泥处复得重相见彼矜杏梁贵此嗟茅栋贱眼看秋社至两处俱难恋所托各暂时胡为相叹羡
　　婆娑园中树根株大合围蠢尔树间虫形质一何防孰谓虫之防虫蠧巳无期孰谓树之大花叶有衰时花衰夏未实叶病秋先萎树心半为土观者安得知借问虫何在在身不在枝借问虫何食食心不食皮岂无啄木鸟觜长将何为
　　和答诗十首【并序选四首】
　　五年春微之从东台来不数日又左转为江陵士曹掾诏下日会予下内直归而微之巳即路邂逅相遇于街衢中自永寿寺南抵新昌里北得马上话别语不过相勉保方寸外形骸而已因不暇及他是夕足下次于山北寺仆职役不得去命季弟送行且奉新诗一轴致于执事凡二十章率有比兴滛文艶韵无一字焉意者欲足下在途讽读且以遣日时消忧懑又有以张直气而扶壮心也及足下到江陵寄在路所为诗十七章凡五六千言言有为章有防迨于宫律体裁皆得作者风发缄开巻且喜且怪仆思牛僧孺戒不能示他人唯与杓直拒非及樊宗师辈三四人时一吟读心甚贵重然窃思之岂仆所奉者二十章遽能开足下聪明使之然也抑又不知足下是行也天将屈足下之道激足下之心使感时发愤而臻于此耶若两不然者何立意措辞与足下前时诗如此之相远也仆既羡足下诗又怜足下心尽欲引狂简而和之属直宿拘牵居无暇日故不即时如意旬月来多乞病假假中稍闲且摘巻中尤者继成十章亦不下三千言其间所见同者固不能自异异者亦不能强同同者谓之和异者谓之答并别録和梦游春诗一章各附于本篇之末余未和者亦续致之顷者在科试间常与足下同笔砚每下笔时輙相顾共患其意太切而理太周故理太周则辞繁意太切则言激然与足下为文所长在于此所病亦在于此足下来叙果有词犯文繁之説今仆所和者犹前病也待与足下相见日各引所作稍删其繁而晦其义焉余具书白
　　和思归乐
　　山中不栖鸟夜半声嘤嘤似道思归乐行人掩泣聴皆疑此山路迁客多南征忧愤气不散结化为精灵我谓此山鸟本不因人生人心自怀土想作思归鸣孟尝平居时娱耳琴泠泠雍门一言感未奏泪沾缨魏武铜雀妓日与欢乐并一旦西陵望欲歌先涕零峡猿亦何意陇水复何情为入愁人耳皆为肠断声请看元侍御亦宿此邮亭因聴思归鸟神气独安宁问君何以然道胜心自平虽为南迁客如在长安城云得此道来何虑亦何营穷达有前定忧喜无交争所以事君日持宪立大庭虽有回天力挠之终不倾况始三十余年少有直名心中志气大眼前爵禄轻君恩若露君威若雷霆退不茍免难进不曲求荣在火辨玉性经霜识松贞展禽任三黜灵均长独醒获戾自东洛贬官向南荆再拜辞阙下长揖别公卿荆州又非远驿路半月程汉水照天碧楚山挿云青江陵橘似珠宜城酒如饧谁谓谴谪去未妨游赏行人生百嵗内天地暂寓形太仓一稊米大海一浮萍身委逍遥篇心付头陀经尚达死生观宁为宠辱惊中怀茍有主外物安能萦任意思归乐声声啼到明
　　和阳城驿
　　商山阳城驿中有叹者谁云是元监察江陵谪去时忽见此驿名良久涕欲垂何故阳道州名姓同于斯怜君一寸心宠辱誓不移疾恶若巷伯好贤如缁衣沉吟不能去意者欲改为改为避贤驿大署于门楣荆人爱羊祜户曹改为祠一字不忍道况兼姓呼之因题八百言言直文甚竒诗成寄与我铿若金和丝上言阳公行友悌无等夷骨肉同衾裯至死不相离次言阳公迹夏邑始栖迟乡人化其风少长皆孝慈次言阳公道终日对酒巵兄弟笑相顾醉貌红怡怡次言阳公节謇謇居諌司誓心除国蠧决死犯天威终言阳公命左迁天一涯道州炎瘴地身不得生归一一皆实録事事无孑遗凡是为善者闻之恻然悲道州既巳矣徃者不可追何世无其人来者亦可思愿以君子文告彼大乐师附于雅歌末奏之白玉墀天子闻此章教化如法施直諌从如流佞臣恶如疵宰相闻此章政柄端正持进贤不知倦去邪勿复疑宪臣闻此章不敢怀依违諌官闻此章不忍纵诡随然后告史氏旧史有前规若作阳公传欲令后世知不劳叙世家不用费文辞但使国史上全録元稹诗
　　答桐花
　　山木多蓊郁兹桐独亭亭叶重碧云片花簇紫霞英是时三月天春暖山雨晴夜色向月浅闇香随风轻行者多商贾居者悉黎民无人解赏爱有客独屏营手攀花枝立足蹋花影行生怜不得所死欲扬其声截为天子琴刻作古人形云待我成噐荐之于穆清诚是君子心恐非草木情胡为爱其华而反伤其生老被刳肠不如无神灵雄鸡自断尾不愿为牺牲况此好顔色花紫叶青青宜遂天地性忍加刀斧刑我思五丁力防入九重城当君正殿栽花叶生光晶上对月中桂下覆堦前蓂泛拂香炉烟隐映斧藻屏为君发清韵泠泠如叩琼风来声满耳郑衞不足聴受君封植力不独吐芬馨助君行春令开花应晴明受君雨露恩不独含芳荣戒君无戯言剪叶封弟兄受君岁月功不独资生成为君长髙枝鳯凰上头鸣一鸣君万嵗寿如山不倾再鸣万人泰泰阶为之平如何有此用幽滞在岩坰嵗月不尔驻孤芳坐凋零请向桐枝上为余题姓名待余有势力移尔献丹庭
　　和大觜鸟
　　乌者种有二名同性不同觜小者慈孝觜大者贪庸觜大命又长生来十余冬物老顔色变头毛白茸茸飞来亭树上初但惊儿童老巫生奸计与乌意潜通云是非凡鸟遥见起敬恭千嵗乃一出喜贺主人翁祥瑞来白日神灵占知风隂作北斗使能为人吉凶此鸟所止家家产日夜丰上以致寿考下可宜田农主人富家子身老心童蒙随巫拜复祝妇姑亦相从杀鸡荐其肉敬若禋六宗乌喜张大觜飞接在虚空乌既饱羶腥巫亦飨甘浓乌巫互相利不复两西东日日营巢窟稍稍近房栊虽生八九子谁辨其雌雄羣雏又长成众觜逞残凶探巢吞燕卵入簇啄蚕虫岂无乘秋隼羁绊委髙墉但食乌残肉无施搏击功亦有能言鹦翅碧觜距红暂曾説乌罪囚闭在深笼青青窻前栁郁郁井上桐贪乌占栖息慈乌独不容慈乌尔奚为来徃何憧憧晓去先晨鼓暮归后昏钟辛苦尘土间飞啄禾黍丛得食将母哺饥肠不自充主人憎慈乌命子削弹弓弦续会稽竹丸铸荆山铜慈乌求母食飞下尔庭中数粒未入口一丸巳中胷仰天号一声似欲诉苍穹反哺日未足非是惜微躬谁能持此寃一为问化工胡然大觜乌竟得天年终
　　有木诗【并序】
　　余尝读汉书列传见佞顺媕娿图身忘国如张禹辈者见惑上蛊下交乱君亲如江充辈者见暴狠跋扈壅君树党如梁冀辈者见色仁行违先德后贼如王莽辈者又见外状恢中无实用者又见附离权势随之覆亡者其初皆有动人之才足以惑众媚主莫不合于始而败于终也因引风人骚人之兴赋有木八章不独讽前人亦儆后代尔
　　有木名弱栁结根近清池风烟借顔色雨露助华滋峩峩白雪毛嫋嫋青丝枝渐宻隂自庇转髙梢四垂截枝扶为杖软弱不自持折条用樊圃柔脆非其宜为树信可翫论材何所施可惜金堤地栽之徒尔为
　　有木名樱桃得地早滋茂叶宻独承日花繁偏受露迎风闇揺动引鸟自来去鸟啄子难成风来枝莫住低软易攀翫佳人屡回顾色求桃李饶心向松筠妬好是映墙花本非当轩树所以姓萧人曾为伐樱赋
　　有木秋不凋青青在江北谓为洞庭橘美人自移植上受顾盼恩下勤浇溉力实成乃是枳臭苦不堪食物有似是者眞伪何由识美人黙无言对之长叹息中含害物意外矫凌霜色仍向枝叶间潜生刺如棘
　　有木名杜棃隂森覆丘壑心蠧已空朽根深尚盘薄媚狐言语巧夭鸟声音恶慿此为巢穴徃来互栖托四傍五六本枝叶相交错借问因何生秋风吹子落为长社坛下无人敢芟斵几度野火来风回烧不着
　　有木香苒苒山头生一蕟主人不知名移种近轩闼爱其有芳味因以调麯糵前后曾饮者十人无一活岂徒悔封植兼亦误采掇试问识药人始知名野葛年深巳滋蔓刀斧不可伐何时猛风来为我连枝拔
　　有木名水柽远望青童童根株非劲挺柯叶多蒙茏彩翠色如栢鳞皴皮似松为同松栢类得列嘉树中枝弱不胜雪势髙常惧风雪压低还举风吹西复东柔芳甚杨栁早落先梧桐惟有一堪赏心中无蠧虫
　　有木名凌霄擢秀非孤标偶依一株树遂抽百尺条托根附树身开花寄树梢自谓得其势无因有动揺一旦树摧倒独立暂飘飖疾风从东起吹折不终朝朝为拂云花暮为委地樵寄言立身者勿学柔弱苗
　　有木名丹桂四时香馥馥花团夜雪明叶剪春云緑风影清似水霜枝冷如玉独占小山幽不容凡鸟宿匠人爱芳直裁截为厦屋榦细力未成用之君自速重任虽大过直心终不曲纵非梁栋材犹胜寻常木
　　青塜
　　上有饥雁号下有枯蓬走茫茫边雪里一掬沙培塿传是昭君墓埋闭蛾眉乆凝脂化为泥铅黛复何有时有隂怨气常生坟左右郁郁如苦雾不随骨销朽妇人无他才荣枯系妍否何乃明妃命独悬画工手丹青一诖误白黒相纷糺遂使君眼中西施作嫫母同侪倾宠幸异类为配偶祸福安可知美顔不如丑何言一时事可戒千年后特报后来姝不须倚眉首无辞挿荆钗嫁作贫家妇不见青塜上行人为浇酒
　　常乐里闲居偶题十六韵兼寄刘十五公舆王十一起吕二炅吕四颎崔十八亮元九稹刘三十二敦质张十五仲元时为校书郎
　　帝都名利塲鸡鸣无安居独有懒慢者日髙头未梳工拙性不同进退迹遂殊幸逢太平代天子好文儒小才难大用典校在秘书三旬两入省因得养顽疎茅屋四五间一马二仆夫俸钱万六千月给亦有余既无衣食牵亦少人事拘遂使少年心日日常晏如勿言无知巳躁静各有徒兰台七八人出处与之俱旬时阻谈笑旦夕望轩车谁能雠校闲解带卧吾庐窻前有竹翫门外有酒沽何以待君子数竿对一壶
　　答元八宗简同游曲江后明日见赠
　　长安千万人出门各有营唯我与夫子信马悠悠行行到曲江头反照草树明南山好顔色病客有心情水禽翻白羽风荷嫋翠茎何必沧浪去即此可濯缨时景不重来赏心难再并坐愁红尘里夕鼓咚咚声归来经一宿世虑稍复生頼闻瑶华唱再得尘襟清
　　松声【修竹里张家宅南亭作】
　　月好好独坐双松在前轩西南微风来潜入枝叶间萧寥发为声半夜明月前寒山飒飒雨秋琴泠泠弦一闻涤炎暑再聴破昏烦竟夕遂不寐心体俱翛然南陌车马动西隣歌吹繁谁知兹檐下满耳不为喧
　　寄李十建
　　外事牵我形外物诱我情李君别来乆褊恡从中生忆昨访君时立马叩柴荆有时君未起稚子喜先迎连步笑出门衣翻冠或倾扫堦苔纹緑拂榻藤隂清家醖及春熟园葵乘露烹看山东亭坐待月南原行门静惟鸟语坊远少鼓声相对尽日言不及利与名分手来几时明月三四盈别时残花落及此新蝉鸣芳岁忽已晩离抱怅未平岂不思命驾吏职坐相萦前时君有期访我来山城心赏久云阻言约无自轻相去幸非远走马一日程
　　禁中晓卧因怀王起居
　　迟日禁漏尽悄悄暝鸦喧夜雨槐花落微凉卧北轩曙灯残未灭风帘闲自翻每得一静境思与故人言
　　禁中偶直梦游仙游寺
　　西轩草诏暇松竹深寂寂月出清风来忽是山中夕因成西南梦梦作游仙客觉闻宫漏声犹谓山泉滴
　　秋山
　　久病旷心赏今朝一登山山秋云物冷称我清羸顔白石卧可枕青萝行可攀意中如有得尽日不欲还人生无几何如寄天地间心有千载忧身无一日闲何时解尘网此地来掩关
　　效陶潜体诗【并序】
　　余退居渭上杜门不出时属多雨无以自娱会家醖新熟雨中独饮徃徃酣醉终日不醒懒放之心弥觉自得故得于此而有以忘于彼者因咏陶渊明诗适与意会遂效其体成十六篇醉中狂言醒輙自哂然知我者亦无隐焉【今録九篇】
　　翳翳逾月阴沉沉连日雨开帘望天色黄云暗如土行潦毁我墉疾风坏我宇蓬莠生庭院泥涂失塲圃邨深絶賔客窻晦无俦侣尽日不下牀跳鼃时入户出门无所徃入室还独处不以酒自娱块然与谁语
　　朝饮一杯酒冥心合元化兀然无所思日髙尚闲卧暮读一巻书会意如嘉话欣然有所遇夜深犹独坐又得琴上趣安弦有余暇复得诗中狂下笔不能罢惟兹三四事特用度昼夜所以隂雨中经旬不出舍始悟独住人心安时亦过
　　东家采桑妇雨来苦愁悲簇蚕北堂前雨冷不成丝西家荷锄叟来亦怨咨种豆南山下雨多落为箕而我独何幸醖酒本无期及此多日正遇新熟时开瓶防樽中玉液黄金脂持翫巳可悦欢尝有余滋一酌发好容再酌开愁眉速进四五酌酣畅入四肢忽然遗我物谁复分是非是时连夕酩酊无所知人心苦顚倒反为忧者嗤
　　天秋无片云地静无纎尘团团新晴月林下生白轮忆昨隂霖天连连三四旬頼逢家醖熟不觉过朝昏私言雨霁后可以罢余樽及对新月色不醉亦愁人牀头残酒榼欲尽味弥淳擕置南檐下举酌自殷勤清光入杯杓白露生衣巾乃知隂与晴安可无此君我有乐府诗成来人未闻今宵醉有兴狂咏惊四邻独赏犹复尔何况有交亲
　　中秋三五夜明月在前轩临觞忽不饮忆我平生欢我有同心人邈邈崔与钱我有忘形友迢迢李与元或飞青云上或落江湖间与我不相见于今三四年我无缩地术君非驭风仙安得明月下四人来晤言良夜信难得佳期杳无縁明月又不住渐下西南天岂无他时会惜此清景前
　　家醖饮巳尽村中无酒沽坐愁今夜醒其奈秋怀何有客忽叩门言语一何佳云是南村叟挈榼来相过且喜樽不燥安问少与多重阳虽巳过篱菊有残花欢来苦昼短不觉夕阳斜老人勿遽起且待新月华客去有余趣竟夕独酣歌
　　原生衣百结顔子食一箪欢然乐其志有以忘饥寒今我何人哉德不比先贤衣食幸相属胡为不自安况兹清渭曲居处安且闲榆栁百余树茅茨数十间寒负檐下日热濯涧底泉日出犹未起日入已复眠西风满村巷清凉八月天但有鸡犬声不闻车马喧时倾一樽酒坐望东南山稚侄初学步牵衣戯我前即此自可乐庻几顔与原
　　烟霞隔圃风波限瀛洲我岂不欲徃大海路阻修神仙但闻説灵药不可求长生无得者举世如蜉蝣逝者不重回存者难久留踟蹰未死间何苦怀百忧念此忽内热坐看成白头举杯还独饮顾影自献酬心与口相约未醉勿言休今朝不尽醉知有明朝否不见郭门外累累坟与丘明月愁杀人黄蒿风飕飕死者若有知悔不秉烛游
　　吾闻浔阳郡昔有陶徴君爱酒不爱名忧醒不忧贫尝为彭泽令在官才八旬愀然忽不乐挂印着公门口吟归去来头戴漉酒巾人吏留不得直入故山云归来五栁下还以酒养眞人间荣与利摆落如泥尘先生去巳久纸墨有遗文篇篇劝我饮此外无所云我从老大来窃慕其为人其他不可及且效醉昏昏
　　渭上偶钩
　　渭水如镜色中有鲤与鲂偶持一竿竹悬钓在其傍微风吹钓丝嫋嫋十尺长身虽对鱼坐心在无何乡昔有白头人亦钓此渭阳钓人不钓鱼七十得文王况我垂钓意人鱼亦兼忘无机两不得但弄秋水光兴尽钓亦罢归来饮我觞
　　春眠
　　新浴肢体畅独寝神魄安况因夜深坐遂成日髙眠春被薄亦暖朝窻深更闲却忘人间事似得枕上仙至适无梦想大和难名言全胜彭泽醉欲敌曹溪禅何物呼我觉伯劳声关关起来妻子笑生计春茫然
　　晩春沽酒
　　百花落如雪两鬓垂作丝春去有来日我老无少时人生待富贵为乐常苦迟不如贫贱日随分开愁眉卖我所乘马典我旧朝衣尽将沽酒饮酩酊步行归名姓日隐晦形骸日变衰醉卧黄公肆人知我是谁
　　秋游原上
　　七月行已半早凉天气清清晨起巾栉徐步出柴荆露杖笻竹泠风襟越蕉轻闲防弟侄辈同上秋原行新枣未全赤晩有余馨依依田家叟设此相逢迎自我到此邨徃来白发生村中相识久老防皆有情留连向暮归树树风蝉鸣是时新雨足禾黍夹道青见此令人饱何必待西成
　　东园翫菊
　　少年昨巳去芳岁今又防如何寂寞意复此荒凉园园中独立久日淡风露寒秋蔬尽芜没好树亦凋残惟有数丛菊新开篱落间防觞聊就酌为尔一留连忆我少小日易为兴所牵见酒无时节未饮心欣然近从年长来渐觉取乐难常恐更衰老强饮亦无欢顾谓尔菊花后时何独鲜诚知不为我借尔暂开顔
　　观稼
　　世役不我牵身心常自若晚出看田畆闲行傍村落累累绕塲稼啧啧羣飞雀年丰岂独人禽鸟声亦乐田翁逢我喜黙起具杯杓敛手笑相延社酒有残酌愧兹勤且敬藜杖为掩泊言动任天眞未觉农人恶停杯问生事夫种妻儿获筋力苦疲劳衣食常单薄自慙禄仕者不曽营农作饱食无所劳何殊衞人鹤
　　冬夜
　　家贫亲爱散身病交游罢眼前无一人独掩村斋卧冷落灯火闇离披帘幕破防防窻户前又闻新雪下长年渐省睡夜半起端坐不学坐忘心寂寞安可过兀然身寄世浩然心委化如此来四年一千三百夜
　　游悟贞寺诗【一百三十韵】
　　元和九年秋八月月上我游悟贞寺寺在王顺山去山四五里先闻水潺湲自兹舍车马始步蓝溪湾手拄青竹杖足蹋白石滩渐怪耳目旷不闻人世喧山下望山上初疑不可攀谁知中有路盘折通岩巅一息幡竿下再休石龛邉龛闲长丈余门户无扃关仰窥不见人石发垂若鬟惊出白蝙蝠双飞如雪翻回首寺门望青崖夹朱轩如擘山腹开置寺于其间入门无平地地窄虚空寛房廊与台殿髙下随峯峦岩防无撮土树木多瘦坚根株抱石长屈曲虫蟠松桂乱无行四时郁芊芊枝梢嫋青翠韵若风中弦日月光不透绿隂相交延幽鸟时一声闻之似寒蝉首憩賔位亭就坐未及安须臾开北户万里明豁然拂檐虹霏微绕栋云回旋赤日间白雨隂晴同一川野緑簇草树眼界吞秦原渭水细不见汉陵小于拳却顾来时路萦纡映朱栏歴歴上山人一一遥可观前对多寳塔风铎鸣四端栾栌与户牖恰恰金碧繁云昔伽叶佛此地坐湼槃至今铁鉢在当底手迹穿西开玉像殿白佛森比肩抖擞尘埃衣礼拜氷雪顔叠霜为架裟贯电为华鬘逼观疑鬼功其迹非雕镌次登观音堂未到闻栴檀上堦脱双履敛足升瑶筵六楹排玉镜四座敷金钿黒夜自光明不待灯烛然众宝互低昻碧佩瑚幡风来似天乐相触声白珠垂露凝赤珠滴血殷防缀佛髻上合为七宝冠双瓶白琉璃色若秋水寒隔瓶见舍利圆转如金丹玉笛何代物天人施只园吹如秋鹤声可以降灵仙是时秋方中三五月正圆宝堂豁三门金魄当其前月与宝相射晶光争鲜妍照人心骨冷竟夕不欲眠晓寻南塔路乱竹低婵娟林幽不逢人寒蝶飞翾翾山果不识名离离夹道蕃足以疗饥乏摘尝味甘酸道南蓝谷神紫伞白纸钱若岁有水旱诏使修苹蘩以地清浄故献奠无荤羶危石叠四五嵬歌且刓造物者何意堆在岩东偏冷骨无人迹苔防如花牋我来登上头下临不测渊目手足掉不敢低头看风从石下生薄人而上抟衣服似羽翮开张欲飞骞三面峯峰尖刀剑攅悠悠白云过决开露青天西北日落时夕晖红团团千里翠屏外走下丹砂丸东南月上时夜气青漫漫百丈碧潭底冩出黄金盘蓝水色似蓝日夜长潺潺周回绕山转下视如青环或铺为慢流或激为奔湍澄最深处浮出蛟龙涎侧身入其中悬磴犹险难扪萝蹋樛木下逐饮涧猿雪迸起白鹭锦跳惊红鳣歇定方盥潄濯去支体烦浅深皆洞彻可照脑与肝但爱清见底欲寻不知源东崖饶怪石积甃苍琅玕温润发于外其间韫璵璠卞和死巳久良玉多弃捐或时泄光彩夜星月连中顶最髙峰拄天青玉竿【音冋令】上不得岂我能扳援上有白莲池紫葩覆清澜闻名不可到处所非人寰又有一片石大如方尺甎挿在半壁上其下万仞悬云有过去师坐得无生禅号为定心石长老世所传却上谒仙祠蔓草生绵绵昔闻王氏子羽化升上其西晒药台犹对芝术田时复明月夜上闻黄鹤言回寻画龙堂二叟须发斑想见聴法时欢喜礼印坛复归泉窟下化作龙蜿蜒阶前石孔在欲雨生白烟徃有冩经僧身静心精专感彼云外鸽羣飞千翩翩来添砚中水去吸岩下泉一日三徃复时节长不经成号圣僧弟子名扬难诵此莲花偈数满百亿千身坏口不坏舌根如红莲颅骨今不见石函尚存焉粉壁有吴画笔彩依旧鲜素屏有禇书墨色如新干名境与异迹周览无不殚一游五昼夜欲返仍盘桓我本山中人误为时网牵牵率使读书推挽令效官既登文字科又忝諌诤员倔直不合时无益同素餐以此自慙惕戚戚常寡欢无成心力尽未老形骸残今来脱簪组始觉离忧患及为山水游弥得纵疎顽野麋断羁绊行走无拘挛池鱼放入海一徃何时还身着居士衣手把南华篇终来此山住永谢区中縁我今四十余从此终身闲若以七十期犹得三十年
　　酬张十八访宿见赠
　　昔我为近臣君常稀到门今我官职冷唯君来徃频我受狷介性立为顽拙身平生虽寡合合即无缁磷况君秉髙义富贵视如云五侯三相家眼冷不见君问其所与游独言韩舍人其次即及我我愧非其伦胡为谬相爱岁晩逾勤勤落然頺檐下一话夜达晨牀单食味薄亦不嫌我贫日髙上马去相顾犹逡巡长安久无雨日赤风昏昏怜君将病眼为我犯埃尘逺从延康里来访曲江濵所重君子道不独愧相亲
　　朝归书寄元八
　　进入阁前拜退就廊下飡归来昭国里人卧马歇鞍却睡至日午起坐心浩然况当好时节雨后清和天柿树緑阴合王家庭院寛瓶中鄠县酒墙上终南山独眠仍独坐开襟当风前禅僧与诗客次第来相看要语连夜语须眠终日眠除非奉朝谒此外无别牵年长身且健官贫心甚安幸无急病痛不至苦饥寒自此聊以适外縁不能干惟为静者信难为动者言台中元侍御早晩作郎官未作郎官际无人相伴闲
　　酬吴七见寄
　　曲江有病者寻常多掩关又闻马死来不出身更闲闻有送书者自起出门看素缄署丹字中有琼瑶篇口吟耳自聴当暑忽翛然似潄寒玉氷如闻商风弦首章叹时节末句思笑言懒慢不相访隔街如隔山尝闻陶潜语心逺地自偏君住安邑里左右车徒喧竹叶闭深院琴樽开小轩谁知市南地转作壶中天君本上清人名在石堂间不知有何过谪作人间仙常恐嵗月满飘然归紫烟莫忘蜉蝣内进士有同年
　　舟行江州路上作
　　帆影日渐髙闲眠犹未起起问鼓枻人巳行三十里船头有行灶炊稻烹红鲤饱食起婆娑盥潄秋江水平生沧浪意一旦来游此何况不失家舟中载妻子



　　御定全唐诗录巻五十九
　　钦定四库全书
　　御定全唐诗録卷六十
　　白居易【三】
　　古体诗【三】
　　访陶公旧宅【并序】
　　予夙慕陶渊明为人徃岁渭川闲居常有效陶体诗十六首今游庐山经柴桑过栗里思其人访其宅不能黙黙又题此诗云
　　垢尘不汚玉灵鳯不啄羶呜呼陶靖节生彼晋宋间心实有所守口终不能言永惟孤竹子拂衣首阳山夷齐各一身穷饿未为难先生有五男与之同饥寒肠中食不充身上衣不完连徴竟不起斯可谓眞贤我生君之后相去五百年每读五栁传目想心拳拳昔尝咏遗风着为十六篇今来访故宅森若君在前不慕樽有酒不慕琴无弦慕君遗荣利老死此丘园柴桑古邨落栗里旧山川不见篱下菊但余墟中烟子孙虽无闻族氏犹
　　未迁每逢姓陶人使我心依然
　　北亭
　　庐宫山下州湓浦沙邉宅宅北倚髙冈迢迢数千尺上有青青竹竹间多白石茅亭居上头豁达门四辟前楹卷帘箔北牖施牀席江风万里来吹我凉淅淅日髙公府归巾笏随手掷脱衣恣搔首坐卧任所适时倾一杯酒旷望湖天夕口咏独酌谣目送归飞翮慙无出尘操未免折腰役偶获此闲居谬似髙人迹
　　游湓水
　　四月未全热麦凉江风秋湖山处处好最爱湓水头湓水从东来一入江流可怜似萦带中有随风舟命酒一临泛舍鞍扬棹讴放回岸傍马去逐波间鸥烟浪始渺风襟亦悠悠初疑上河汉中若寻瀛洲汀树緑拂池沙草芳未休青萝与紫葛枝蔓垂相樛系防步平防回头望江州城雉映水见隐隐如蜃楼日入意未尽将归复少留到官行半岁今日方一游此地来何暮可以写吾忧
　　宿简寂观
　　岩白云尚屯林红叶初陨秋光引闲步不知身逺近夕投灵洞宿卧觉尘机冺名利心既忘市朝梦亦尽暂来尚如此况乃终身隐何以疗夜饥一匙云母粉
　　睡起晏坐
　　后亭昼眠足起坐春景暮新觉眼犹昏无思心正住淡寂归一性虚闲遗万虑了然此时心无物可譬喻本是无有乡亦名不用处行禅与坐忘同归无异路
　　过李生
　　苹小蒲叶短南湖春水生子近湖邉住静境称髙情我为郡司马散拙无所营使君知性野衙退任闲行行防小榼去逢花輙独倾半酣到子舍下马扣柴荆何以引我步绕篱竹万茎何以醒我酒吴音吟一声须防进野饭饭稻茹芹英白瓯青竹筯俭洁无羶腥欲去复徘徊夕鸦已飞鸣何当重游此待君湖水平
　　食笋
　　此州乃竹乡春笋满山谷山夫折盈抱抱来早市鬻物以多为贱双钱易一束置之炊甑中与饭同时熟紫箨折故锦素肌擘新玉每食遂加飱经旬不思肉久为京洛客此味常不足且食勿踟蹰南风吹作竹
　　香炉峰下新置草堂即事咏懐题于石上
　　香炉峰北面遗爱寺西偏白石何凿凿清流亦潺潺有松数十株有竹千余竿松张翠伞葢竹倚青琅玕其下无人居悠哉多岁年有时聚猿鸟终日空风烟时有沉冥子姓白字乐天平生无所好见此心依然如获终老地忽乎不知迁架岩结茅宇斵壑开茶园何以洗我耳屋头飞落泉何以洗我眼砌下生白莲左手擕一壶右手挈五弦傲然意自足箕踞于其间兴酣仰天歌歌中聊寄言言我本野夫误为世网牵时来昔捧日老去今归山倦鸟得茂树涸鱼反清源舍此欲焉徃人间多险艰
　　草堂前开一池养鱼种荷日有幽趣
　　淙淙三峡水浩浩万顷陂未如新塘上微风动涟漪小萍如泛泛初蒲正离离红鲤二三寸白莲八九枝绕水欲成径防堤方挿篱已被山中客呼作白家池
　　登香炉峰
　　迢迢香炉峰心存耳目想终年牵物役今日方一徃攀萝蹋危石手足劳俯仰同游三四人两人不敢上上到峰之顶目心怳怳髙低有万寻濶狭无数丈不穷视聴界焉识宇宙广江水细如防湓城小于掌纷吾何屑屑未能脱尘鞅归去思自嗟低头入蚁壤
　　弄龟罗
　　有侄始六岁字之为阿龟有女生三年其名曰罗儿一始学笑语一能诵歌诗朝戏抱我足夜眠枕我衣汝生何其晩我年行巳衰物情小可念人意老多慈酒美竟须坏月圆终有亏亦如恩爱縁乃是忧恼资举世同此累吾安能去之
　　截树
　　种树当前轩树高柯叶繁惜哉逺山色隐此蒙茏间一朝持斧斤手自截其端万叶落头上千峰来面前忽似决云雾豁达覩青天又如所念人久别一欵顔始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山
　　题座隅
　　手不任执殳肩不能荷锄量力揆所用曾不敌一夫幸因笔砚功得升仕进途厯官凡五六禄俸及妻孥左右有兼仆出入有单车自奉虽不厚亦不至饥劬若有人及此傍观为何如虽贤亦为幸况我鄙且愚伯夷古贤人鲁山亦其徒时哉无奈何俱化为饥殍念彼益自愧不敢忘斯须平生荣利心破灭无遗余犹恐尘妄起题此于座隅
　　赎鸡
　　清晨临江望水禽正諠繁鳬雁与鸥鹭游飏戯朝暾适有鬻鸡者挈之来逺村飞鸣彼何乐窘束此何寃喔喔十四雏罩同一樊足伤金距蹜头抢花冠翻经宿费饮啄日髙诣屠门迟回未死间饥渴欲相吞常慕古人道仁信及鱼豚见兹生恻隐赎放双林园开笼解索时鸡鸡聴我言与尔镪三百小惠何足论莫学啣环雀﨑岖漫报恩
　　秋日懐杓直【时杓直出牧澧州】
　　晩来天色好独出江邉步忆与李舍人曲江相近住常云遇清景必约同幽趣若不访我来还须覔君去开眉笑相见把手期何处西寺老胡僧南园乱松树擕持小酒榼吟咏新诗句同出复同归从朝直至暮风雨忽消散江山眇回互浔阳与涔阳相望空云雾心期自乖旷时景还如故今日郡斋中秋光谁共度
　　对酒示行简
　　今旦一樽酒欢畅何怡怡此乐从中来他人安得知兄弟惟二人远别恒苦悲今春自巴峡万里平安归复有双防妹笄年未结防昨日嫁娶毕良人皆可依忧念两消释如刀断羁縻身轻心无系忽欲凌空飞人生茍有累食肉常如饥我心既无苦饮水亦可肥行简劝尔酒停杯聴我辞不叹乡国逺不嫌官禄微但愿我与尔终老不相离
　　长庆二年七月自中书舍人出守杭州路次蓝溪作
　　太原一男子自顾庸且鄙老逢不次恩洗拔出泥滓既居可言地愿助朝廷理伏閤三上章戆愚不称防圣人存大体优贷客不死鳯诏停舍人鱼书除刺史寘懐齐宠辱委顺随行止我自得此心于兹十年矣余杭乃名郡郡郭临江汜已想海门山潮声来入耳昔予贞元末羇旅曾游此甚觉太守尊亦谙鱼酒美因生江海兴每羡沧浪水尚拟拂衣行况今兼禄仕青山峰峦接白日烟尘起东道既不通改辕送南指自秦穷楚越浩荡五千里闻有贤主人而多好山水是行颇为惬所厯良可纪防马渡蓝溪胜游从此始
　　初出城留别
　　朝从紫禁归暮出青门去勿言城东陌便是江南路扬鞭簇车马挥手辞亲故我生本无乡心安是归处自秦望赴五松驿马上偶睡睡觉成吟
　　长途发巳久前馆行未至体倦目巳昏瞌然遂成睡右袂尚垂鞭左手暂委辔忽觉问仆夫才行百步地形神分处所迟速相乖异马上几多时梦中无限事诚哉达人语百龄同一寐
　　邓州路中作
　　萧萧谁家邨秋梨叶半拆漠漠谁家园秋韭花初白路逢故里物使我嗟行役不归渭北村又作江南客去乡徒自苦济世终无益自问波上萍何如涧中石
　　山路偶兴
　　筋力未全衰仆马不至弱又多山水趣心赏非寂寞扪萝上烟岭蹋石穿云壑谷鸟晩仍啼洞花秋不落提笼复擕榼遇胜时停泊泉憩茶数瓯岚行酒一酌独吟还独笑此兴殊未恶假使在城时终年有何乐
　　初领郡政衙退登东楼作
　　鳏惸心所念简牍手自操何言符竹贵未免州县劳頼是余杭郡台榭绕官曹凌晨亲政事向晩恣游遨山冷微有雪波平未生涛水心如镜面千里无纎毫直下江最濶近东楼更髙烦襟与滞念一望皆遁逃
　　郡亭
　　平旦起视事亭午卧掩关除亲簿领外多在琴书前况有虚白亭坐见海门山潮来一凭槛宾至一开筵终朝对云水有时聴管弦持此聊过日非忙亦非闲山林太寂寞朝阙空喧烦惟兹郡閤内嚣静得中间
　　郡中即事
　　漫漫潮初平熈熈春日至空濶逺江山晴明好天气外有适意物中无系心事数篇对竹吟一杯望云醉行擕杖扶力卧读书取睡久养病形骸深谙闲气味遥思九城陌扰扰趋名利今朝是双日朝谒多轩骑宠者防悔尤权者懐忧畏为报髙车葢恐非眞富贵
　　郡斋暇日辱常州陈郎中使君早春晩坐水西馆书事诗十六韵见寄亦以十六韵酬之
　　新年多暇日晏起褰帘坐睡足心更慵日髙头未裹徐倾下药酒稍爇煎茶火谁伴寂寥身无弦琴在左遥思毘陵官春深物嫋娜波拂黄栁梢风揺白梅朶衙门排晓防铃阁开朝锁太守水西来朱衣垂素舸良辰不易得佳会无由果五马正相望双鱼忽前堕鱼中获瑰宝持翫何磊砢一百六十言字字灵珠颗上申心欵曲下叙时轗轲【口我切】才富不如君道孤还似我敢辞官逺慢且贵身安妥勿复问荣枯防心无不可
　　官舍
　　髙树换新叶阴阴覆地隅何言太守宅有似幽人居太守卧其下闲慵两有余起尝一瓯茗行读一卷书早梅结青实残樱落红珠稚女弄庭果嬉戏牵人裾是日晩弥静巢禽不相呼啧啧防儿鹊哑哑母子乌岂惟云鸟尔吾亦引吾雏
　　吾雏
　　吾雏字阿罗阿罗才七龄嗟吾不才子怜尔无弟兄抚养虽骄騃性识颇聪明学母画眉様效吾咏诗声我齿今欲堕汝齿昨始生我头发尽落汝顶髻初成老防不相待父衰汝孩婴缅想古人心慈爱亦不轻蔡邕念文姬于公叹缇萦敢求得汝力但未忘父情
　　题小桥前新竹招客
　　雁齿小红桥垂檐低白屋桥前何所有苒苒新生竹皮开拆褐锦节露抽青玉筠翠如可飱粉霜不忽触闲吟声未巳幽翫心难足管领好风烟轻欺凡草木谁能有月夜伴我林中宿为君倾一杯狂歌竹枝曲
　　病中逢秋招客夜酌
　　不见诗酒客卧来半月余合和新药草寻检旧方书晩霁烟景度早凉窻户虚雪生衰鬓久秋入病心初卧簟蕲竹凉风襟卭葛疎夜来身较健小饮复何如
　　除官去未闲
　　除官去未闲半月恣游讨朝寻霞外寺暮宿波上岛新树少于松平湖半连草跻攀有次第赏翫无昏早有时骑马醉兀兀防天造穷通与生死其奈吾懐抱江山信为美齿发行将老在郡诚未厌归乡去亦好
　　洛下卜居
　　三年典郡归所得非金帛天竺石两片华亭鹤一只饮啄供稻粱包裹用茵席诚知是劳费其奈心爱惜逺从余杭郭同到洛阳陌下担拂云根开笼展霜翮贞姿不可杂髙性宜其适遂就无尘坊仍求有水宅东南得幽境树老寒泉碧池畔多竹隂门前少人迹未请中庻禄且脱双骖易【买履道宅价不足因以两马偿之】岂独谋吾身安吾鹤与石
　　自咏
　　夜镜隐白发朝酒发红顔可怜假年少自笑须臾间朱砂贱如土不解烧为丹鬓化为雪未闻休得官咄哉个丈夫心性何惰顽但遇诗与酒便忘寝与餐髙声发一吟似得诗中仙引满饮一杯尽忘身外縁昔有醉先生席地而幕天于今居处在许我当中眠眠罢又一酌酌罢又一篇回面顾妻子生计方落然诚知此事非又过知非年岂不欲自改改即心不安且向安处去其余皆老闲
　　晏起
　　鸟鸣庭树上日照屋檐时老去慵转极寒来起犹迟厚薄被适性髙低枕得宜神安体稳暖此味何人知睡足仰头坐兀然无所思如未凿七窍若都遗四肢缅想长安客早朝霜满衣彼此各自适不知谁是非
　　春葺新居
　　江州司马日忠州刺史时栽松满后院种栁防前墀彼皆非吾土栽种尚忘疲况兹是我宅葺艺固其宜平旦领仆使乘春亲指挥移花夹暖室徙竹覆寒池池水变绿色池芳动清辉寻芳弄水坐尽日心熈熈一物茍可适万縁都若遗设如宅门外有事吾不知
　　泛春池
　　白苹湘渚曲绿篠剡溪口各在天一涯信美非吾有如何此庭内水竹交左右霜竹百千竿烟波六七畆澄动堦砌淡泞【支吕切】映户牖蛇皮细有纹镜面清无垢主人过桥来双童扶一叟恐汚清冷波尘缨先科擞波上一叶舟舟中一樽酒酒开舟不系去去随所偶或绕蒲浦前或泊桃岛后未拨落杯花低冲拂面栁半酣迷所在倚榜兀回首不知此何处复是人寰否谁知始疏凿几主相传受杨家去云逺田氏将非久天与爱水人终焉落吾手【此池始杨常侍开凿中间田氏为主予今有之蒲浦桃岛皆池上所有】
　　新栽竹
　　佐邑意不适闭门秋草生何以娱野性种竹百余茎见此溪上色忆得山中情有时公事暇尽日绕栏行勿言根未固勿言阴未成巳觉庭宇内稍稍有余清最爱近窻卧秋风枝有声
　　寄江南兄弟
　　分散骨肉恋趋驰名利牵一奔尘埃马一泛风波船忽忆分手时悯然秋风前别来朝复夕积日成七年花落城中池春深江上天登楼东南望鸟灭烟苍然相去复几许道里近三千平地犹难见况乃隔山川
　　寄题盩厔防前双松【两松自仙游山移植县防】
　　忆昨为吏日折腰多苦辛归家不自适无计慰心神手栽两树松聊以当嘉宾春来日一徃生意渐欣欣清韵度秋在绿茸随日新始怜涧底色不忆城中春有时昼掩关双影对一身尽日不寂寞意中如三人忽奉宣室诏徴为文苑臣闲来一惆怅长似别交亲早知烟翠前攀翫不逡巡悔从白云里移尔落嚣尘
　　别元九后咏所懐
　　零落桐叶雨萧条槿花风悠悠早秋意生此幽闲中况与故人别中怀正无悰勿云不相送心到青门柬相知岂在多但问同不同同心一人去坐觉长安空
　　早秋曲江感懐
　　离离暑云散嫋嫋凉风起池上秋又来荷花半成子朱顔易消歇白日无穷已人寿不如山年光急于水青芜与红蓼岁岁秋相似去岁此悲秋今我复来此
　　寄元九
　　身为近密拘心为名检缚月夜与花时少逢杯酒乐唯有元夫子闲来同一酌把手或酣歌展眉时笑谑今春除御史前月之东洛别来未开顔尘埃满樽杓蕙风晩香尽槐雨余花落秋意一萧条离容两寂寞况随白日老共负青山约谁识相念心鞲鹰与笼鹤
　　别舍弟后月夜
　　悄悄初别后去住两盘桓行子孤灯店居人明月轩平生共贫苦未必日成欢及此暂为别懐抱巳忧烦况是庭叶尽复思山路寒如何不为念马痩衣裳单
　　劝酒寄元九
　　薤叶有朝露槿枝无宿花君今亦如此促促生有涯既不逐禅僧林下学楞伽又不随道士山中炼丹砂百年夜分半一岁春无多何不饮美酒胡然自悲嗟俗号消愁药神速无以加一杯驱世虑两杯反天和三杯即酩酊或笑任狂歌陶陶复兀兀吾孰知其他况在名利途平生有风波深心藏陷穽巧言织网罗举目非不见不醉欲如何
　　曲江感秋
　　沙草新雨地防栁凉风枝三年感秋思并在曲江池早蝉已嘹唳晩荷复离披前秋去秋思一一生此时昔人三十二秋兴巳云悲我今欲四十秋懐亦可知岁月不虚设此身随日衰闇老不自觉直到鬓成丝
　　酬张太祝晩秋卧病见寄
　　髙才淹礼寺短羽翔禁林西街居处逺北阙官曹深君病不来访我忙难徃寻差池终日别寥落经年心露湿绿芜地月寒红树阴况兹独愁夕闻彼相思吟上言欢笑阻下嗟时岁侵容衰晩牕镜思苦秋弦琴一章锦绣段八韵琼瑶音何以报珍重慙无双南金
　　早朝贺雪寄陈山人
　　长安盈尺雪早朝贺君喜将赴银台门始出新昌里上堤马蹄滑中路防烛死十里向北行寒风吹破耳待漏午门外对三殿里须鬓冻生氷衣裳冷如水忽思仙游谷闇谢陈居士暖覆褐裘眠日髙应未起
　　初与元九别后忽梦见之及寤而书适至兼寄桐花诗怅然感懐因以此寄【元九初谪江陵】
　　永寿寺中语新昌坊北分归来数行泪悲事不悲君悠悠蓝田路自去无消息计君食宿程巳过商山北昨夜云四散千里同月色晓来梦见君应是君相忆梦中握君手问君意何如君言苦相忆无人可寄书觉来未及说叩门声咚咚言是商州使送君书一封枕上忽惊起顚倒着衣裳开缄见手扎一纸十三行上论迁谪心下说离别肠心肠都未尽不暇叙炎凉云作此书夜夜宿商州东独对孤灯坐阳城山馆中夜深作书毕山月向西斜月前何所有一树紫桐花桐花半落时复道正相思殷勤书背后兼寄桐花诗桐花诗八韵思绪一何深以我今朝意忆君此夜心一章一遍读一句十回吟珍重八十字字字化为金
　　重到渭江旧居
　　旧居清渭曲开门当蔡渡十年方一还几欲迷归路追思昔日行感伤故游处挿栁作髙林种桃成老树因惊成人者尽是旧童孺试问旧老人半为绕村墓浮生同过客前后递来去白日如弄珠出入光不住人物日改变举目悲所遇回念念我身安得不衰暮朱顔消不歇白发生无数惟有山门外三色如故
　　白发
　　白发知时节闇与我有期今朝日阳里梳落数茎丝家人不惯见悯黙为我悲我云何足怪此意尔不知凡人年三十外壮中巳衰但思寝食味已减二十时况我年四十本来形貎羸书魔昏两眼酒病沉四肢亲爱日零落在者仍别离身心久如此白发生巳迟由来生老死二病长相随除却念无生人间无药治
　　酬李少府曹长官舍见赠
　　低腰复敛手心体不遑安一落风尘下始知为吏难公事与日长宦情随岁防惆怅青袍袖芸香无半残頼有李夫子此懐聊自寛两心如止水彼此无波澜徃徃簿书暇相劝强为欢白马晩蹋雪緑觞春暖寒恋月夜同宿爱山晴可看野性自相近不是为同官
　　晓别
　　晓鼓声巳半离筵坐难久请君断肠歌送我和泪酒月落欲明前马嘶初别后浩浩闇尘中何由见回首
　　北园
　　北园东风起杂花次第开心知须臾落一日三四来花下岂无酒欲酌复迟回所思千里谁劝我一杯
　　秋月
　　夜初色苍然夜深光浩然稍转西廊下渐满南牕前况是绿芜地复兹清露天落叶声防防惊鸟影翩翩栖禽尚不稳愁人安可眠
　　朱陈邨
　　徐州古丰县有邨曰朱陈去县百余里桑麻青氛氲机梭声札札牛驴走纭纭女汲涧中水男采山上薪县逺官事少山深人俗淳有财不行商有丁不入军家家守村业头白不出门生为陈邨民死为陈邨尘田中老与防相见何欣欣一村惟两姓世世为婚姻亲疎居有族少长游有羣黄鸡与白酒欢会不隔旬生者不逺别嫁娶先近隣死者不逺葬坟墓多绕村既安生与死不苦形与神所以多寿考徃徃见孙我生礼义乡少小孤且贫徒学辨是非秖自取辛勤世法贵名教士人重冠婚以此自桎梏信为大谬人十岁解读书十五能属文二十举秀才三十为諌臣下有妻子累上有君亲恩承家与事国望此不肖身忆昨旅游初迨今十五春孤舟三适楚羸马四经秦昼行有饥色夜寝无安魂东西不暂住来徃若浮云离乱失故乡骨肉多散分江南与江北各有平生亲平生终日别近者隔年闻朝忧卧至暮夕哭坐达晨悲苦烧心曲愁霜侵鬓根一生苦如此长羡陈邨民
　　叹老
　　晨兴照青镜形影两寂寞少年辞我去白发随梳落万化成于渐渐衰看不觉但恐镜中顔今朝老于昨人年少满百不得长欢乐谁谓天地心千龄与龟鹤吾闻善医者今古称扁鹊万病皆可治惟无治老药
　　我有一握发梳理何稠直昔似云光今如素丝色匣中有旧镜欲照先叹息自从头白来不欲明磨拭鵶头与鹤颈至老常如墨独有人鬓毛不得终身黑
　　前年种桃核今岁成花树去岁新婴儿今年巳学步但惊物长成不觉身衰暮去矣欲何如少年留不住因书今日意徧寄诸亲故壮岁不欢娱长年当悔悟
　　送兄弟回雪夜
　　日晦云气黄东北风切切时从邨南还新与兄弟别离襟泪犹湿回马嘶未歇欲归一室坐天阴多无月夜长火消尽岁暮雨凝结寂寞满炉灰飘零上堦雪对雪画寒灰残灯明复灭灰死如我心雪白如我发所遇皆如此顷刻堪愁絶回念入坐忘转忧作禅恱平生洗心法正为今宵设
　　同友人寻涧花
　　闻有涧底花贳得村中酒与君来较迟巳逢揺落后临觞有遗恨怅望空溪口记取花发时期君重擕手我生日日老春色年年有且作来岁期未知身健否
　　别行简【时行简辟卢坦剑南东川府】
　　漠漠病眼花星星愁鬓雪筋骸巳衰惫形影仍分诀梓州二千里剑门五六月岂是逺行时火云烧栈热何言巾上泪乃是肠中血念此早归来莫作经年别
　　感镜
　　美人与我别留镜在匣中自从花顔去秋水无芙蓉经年不开匣红尘覆青铜今朝一拂拭自顾顦顇容照罢重惆怅背后双盘龙
　　送春
　　三月三十日春归日复暮惆怅问春风明朝应不住送春曲江上眷眷东西顾但见扑水花纷纷不知数人生似行客两足无停步日日进前程前程几多路兵刀与水火尽可违之去唯有老到来人间无避处感时良为已独倚池南树今日送春心心如别亲故
　　初出蓝田路作
　　停骖问前路路在秋云里苍苍县南道去途从此始絶顶忽盘上众山皆下视下视千万峰峰头如浪起朝经韩公坂夕次蓝桥水浔阳仅四千始行七十里人烦马蹄跙劳苦已如此
　　仙娥峰下作
　　我为东南行始登商山道商山无数峰最爱仙娥好差叅树若挿匼匝云如抱渇望寒玉泉香闻紫芝草青崖屏削碧白石床铺缟向无如此物安足留四皓感彼私自问归山何不早可能尘土中还随众人老
　　寄微之
　　江州望通州天涯与地末有山万丈髙有江千里濶间之以云雾飞鸟不可越谁知千古险为我二人设通州君初到郁郁愁如结江州我方去迢迢行未歇道路日乖隔音信日断絶因风欲寄语地逺声不彻生当复相逢死当从此别
　　君游襄阳日我在长安住君今在通州我过襄阳去襄阳九里郭楼雉连云树顾此稍依依是君旧游处苍茫蒹葭水中有浔阳路此去更相思江西少亲故去国日巳逺喜逢物似人如何合此意江上坐思君有如河岳气相合方氛氲狂风吹中絶两处成孤云风廻终有时云合岂无因努力各自爱穷通我尔身
　　御定全唐诗录卷六十
　　钦定四库全书
　　御定全唐诗録巻六十一
　　白居易【四】
　　古体诗【四】
　　孟夏思渭村旧居寄舍弟
　　啧啧雀引雏稍稍笋成竹时物感人情思我故乡曲故园渭水上十载事樵牧手种榆栁成阴阴覆墙屋兎隐豆苗肥鸟鸣桑椹熟前年当此时与尔同游瞩诗书课弟侄农圃资童仆日暮麦登塲天晴蚕拆簇弄泉南涧坐待月东亭宿兴发饮数杯闷来棋一局一朝忽分散万里仍羁束井鲋思反泉笼莺悔出谷九江地卑湿四月天炎燠苦雨初入梅瘴云稍合毒泥秧水畦稻灰种畬田粟巳讶殊岁时仍嗟异风俗闲登郡楼望日落江山绿归雁拂乡心平湖断人目如我方漂泊旧里君幽独何时同一瓢饮水心亦足
　　感情
　　中庭晒服玩忽见故乡履昔赠我者谁东隣婵姢子因思赠时语特用结终始永愿如履綦双行复双止自吾谪江郡漂荡三千里为感长情人提擕同到此今朝一惆怅反覆看未巳人只履犹双何曾得相似可嗟复可惜锦表绣为里况经梅雨来色黯花草死
　　早秋晩望兼呈韦侍郎
　　九绕孤城城髙生逺思人烟半在船野水多于地穿霞日脚直驱雁风头利去国来几时江上秋三至夫君亦沦落此地同漂寄悯然向隅心摧頽触笼翅且谋眼前计莫问胸中事浔阳酒甚浓相劝时时醉
　　梦与李七庾三十三同访元九
　　夜梦归长安见我故亲友损之在我左顺之在我右云是二月天春风出擕手同过靖安里下马寻元九元九正独坐见我笑开口还指西院花仍开北亭酒如言各有故似惜欢难久神合俄顷间神离欠伸后觉来疑在侧求索无所有残灯影闪墙斜月光穿牖天明西北望万里君知否老去无见期踟蹰搔白首
　　过昭君村【邨在归州东北四十里】
　　灵珠产无种彩云出无根亦如彼姝子生此遐陋村至丽物难掩遽选入君门独美众所嫉终弃如塞垣惟此希代色岂无一顾恩事排势须去不得由至尊白黑既可变丹青何足论竟埋代北骨不返巴东魂惨淡晩云水依稀旧乡园妍姿化巳久但有邨名存村中有遗老指防为我言不取徃者戒恐贻来者寃至今邨女面烧灼成瘢防
　　初到忠州登东楼寄万州杨八使君
　　山东邑居窄峡牵气偏林峦少平地雾雨多隂天隐隐煮盐火漠漠烧畬烟頼此东楼夕风月得翛然慿轩望所思目断心防防背春有去雁上水无来船我懐巴东守乃是闗西贤平生巳不浅流落重相怜水梗漂万里笼禽囚五年新恩同雨露逺郡隣山川书信虽徃复封疆徒接连其如美人面欲见杳无縁
　　西楼夜
　　悄悄复悄悄城隅隐林杪山郭灯火稀峡天星汉少年光东流水生计南枝鸟月没光沉沉西楼殊未晓
　　东楼晓
　　脉脉复脉脉东楼无宿客城闇云雾多峡深田地窄宵灯尚留焰晨禽初展翮欲知山髙低不见东方白
　　寄王质夫
　　忆始识君时爱君世縁薄我亦吏王畿不为名利着春寻仙游洞秋上云居閤楼观水潺潺龙潭花漠漠吟诗石上坐引酒泉邉酌因话出处心心期老巗壑忽从风雨别遂被簪缨缚君作出山云我为入笼鹤笼深鹤憔悴山逺云飘泊去处虽不同同负平生约今来各何在老去随所托我守巴南城君佐征西幕年顔渐衰飒生计仍萧索方舍去国愁且羡从军乐旧游疑是梦徃事思如昨相忆春又深故山花正落
　　南宾郡斋即事寄杨万川
　　山上巴子城山下巴江水中有穷独人强名为刺史时时窃自笑刺史岂如是仓粟餧家人黄缣裹妻子【忠州刺史巳下悉以畬田粟给禄食黄绢支俸】莓苔翳冠带雾霾楼雉衙鼓暮复朝郡斋卧还起回首望南浦亦在烟波里而我复何嗟夫君犹滞此
　　招萧处士
　　峡内岂无人所逢非所思门前亦有客相对不相知仰望但云树俯顾惟妻儿寝食起居外端然无所为东郊萧处士聊可与开眉能饮满杯酒善吟长句诗庭前吏散后江畔路干时请君擕竹杖一赴郡斋期
　　庭槐
　　南方绕竹树惟有青槐稀十种七八死纵活亦支离何此郡庭下一株独华滋蒙蒙碧烟叶嫋嫋黄花枝我家渭水上此树荫前墀忽向天涯见忆在故园时人生有情感遇物牵所思树木犹复尔况见旧亲知
　　东楼竹
　　潇洒城东楼绕楼多修竹森然一万竿白粉封青玉卷帘睡初觉歌枕看未足影转色入楼牀席生浮緑空城絶宾客向夕弥幽独楼上夜不归此君留我宿
　　东城寻春
　　老色日上面欢情日去心今既不如昔后当不如今今犹未甚衰每事力可任花时仍爱出酒后尚能吟但恐如此兴亦随日消沉东城春欲老勉强一来寻
　　花下对酒
　　蔼蔼江气春南宾闰正月梅樱与桃杏次第城上发红房烂簇火素艶粉围雪香惜委风飘愁牵压枝折楼中老太守头上新白发冷淡病心情暄和好时节故园音信断逺郡亲宾絶欲问花前樽依然为谁设
　　引手攀红樱红樱落似霰仰首看白日白日委如箭年芳与时景顷刻犹衰变况是血肉身安能长强健人心苦迷执慕贵忧贫贱愁色常在眉欢容不上面况吾头半白把镜非不见何必花下杯更待他人劝
　　东坡种花
　　持钱买花树城东坡上栽但搆有花者不限桃杏梅百果参杂种千枝次第开天时有早晚地力无髙低红者霞艶艶白者雪皑皑游蜂逐不去好鸟亦栖来前有长流水下有小平台时拂台上石一举风前杯花枝荫我头花蕊落我懐独酌复独咏不觉月平西巴俗不爱花竟春无人来惟此醉太守尽日不能回
　　东坡春向暮树木今何如漠漠花落尽翳翳叶生初每日领童仆荷鉏仍决渠刬土壅其本引泉溉其枯小树低数尺大树长丈余封植未几时髙下齐扶疎养树既如此养民亦何殊将欲茂枝叶必先救根株云何救根株劝农均赋租云何茂枝叶省事寛刑书移此为郡政庻几甿俗苏
　　步东坡
　　朝上东坡步夕上东坡步东坡何所爱爱此新成树种植当岁初滋荣及春暮信意取次栽无行亦无数绿阴斜景转芳气微风度新叶鸟下来萎花蝶飞去闲擕斑竹杖徐曳黄麻屦欲识徃来频青苔成白路
　　竹窻
　　常爱川寺竹窻东北廊一别十余载见竹未曾忘今春二月初卜居在新昌未暇作廏库且先营一堂开牕不糊纸种竹不依行意取北檐下窻与竹相当绕屋声淅淅逼人色苍苍烟通杳霭气月透玲珑光是时三伏天天气热如汤独此竹窻下朝回解衣裳轻纱一幅巾小簟六尺牀无客尽日静有风终夜凉乃知前古人言事颇谙详清风北窻卧可以傲羲皇
　　曲江感秋【并序】
　　元和二年三年四年予每岁有曲江感秋诗凡三篇编在第七集卷是时予为左拾遗翰林学士无何贬江州司马忠州刺史前年迁主客郎中知制诰未周岁授中书舍人今游曲江又値秋日风物不改人事屡变况予中否后遇昔壮今衰慨然感懐复有此作噫人生多故不知明年秋又何许也时二年七月十日云耳
　　元和二年秋我年三十七长庆二年秋我年五十一中间十四年六年居谴黜穷通与荣悴委运随外物遂师庐山逺重吊湘江屈夜聴竹枝愁秋看灔堆没近辞巴郡印又秉纶闱笔晩遇何足言白发映朱绂消沉昔意气改换旧容质独有曲江秋风烟如徃日
　　疎芜南防草萧飒西风树秋到未几时蝉声又无数莎平绿茸合莲落青房露今日临望时徃年感秋处池中水依旧城上山如故独我髩间毛昔黑今垂素荣名与壮齿相避如朝暮时命始欲来年顔巳先去当春不欢乐临老徒惊悮故作咏懐诗题于曲江路
　　客中月
　　客从江南来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水桥暮入长安陌不知今夜月又作谁家客
　　和钱贠外早冬翫禁中新菊
　　禁署寒气迟孟冬菊初拆新黄间繁緑烂若金照碧仙郎小隐日心佀陶彭泽秋怜潭上看日惯篱邉摘今来此地赏野意潜自适金马门内花玉山峰下客寒芳引清句吟玩烟景夕赐酒色偏宜握兰香不敌凄凄百卉死岁晩氷霜积惟有此花开殷勤助君惜【钱尝居蓝田山下故云】
　　和梦游春诗一百韵【并序】
　　微之既到江陵又以梦游春诗七十韵寄予且题其序曰斯言也不可使不知吾者知知吾者亦不可使不知乐天知吾者吾不敢不使吾子知予辱斯言三复其防大抵悔既徃而悟将来也然予以为茍不悔不悟则已若悔于此则宜悟于彼也反于彼而悟于妄则宜归于眞也况与足下外服儒风内宗梵行者有日矣而今而后非觉路之返也非空门之归也将安返乎将安归乎今所和者其章防卒归于此夫感不甚则悔不熟感不至则悟不深故广足下七十韵为一百韵重为足下陈梦游之中所以甚感者叙婚仕之际所以至感者欲使曲尽其妄周知其非然后返乎眞归乎实亦犹法华经序火宅偈化城维摩经入婬舍过酒肆之义也微之微之予斯文也犹不可使不知吾者知幸藏之云尔
　　昔君梦游春梦游仙山曲怳若有所遇似惬平生欲因寻菖蒲水渐入桃花谷到一红楼家爱之看不足池流渡清□草嫩蹋緑蓐门栁闇全低檐樱红半熟转行深深院过尽重重屋乌龙卧不惊青鸟飞相逐渐闻玉佩响始辨珠履躅遥见窻下人娉婷十五六霞光抱明月莲艶开初旭缥缈云雨仙氛氲兰麝馥风流薄梳洗时世寛籹束袖輭异文绫裾轻单丝縠裙腰银线压梳掌金筐蹙带襭紫蒲萄袴花红石竹凝情都未语付意微相瞩眉敛逺山青鬟低片云緑帐牵翡翠带被解鸳鸯襆秀色似堪飡秾华如可掬半巻锦头席斜铺绣腰褥朱唇素指匀粉汗红锦扑心惊睡易觉梦断魂难续笼委独栖禽剑分连理木存诚期有感誓志贞无黩京洛八九春未曾花里宿壮年徒自弃佳会应无复鸾歌不重闻凤兆从兹卜韦门女清贵裴氏甥贤淑罗扇夹花灯金鞍攒绣毂既倾南国貌遂坦东床腹刘阮心渐忘潘杨意方睦新修履信第初食尚书禄九醖备圣贤八珍穷水陆秦家重萧史彦辅怜衞叔朝馔馈独盘夜醪倾百斛亲賔盛辉赫妓乐纷熠煜宿醉才解酲朝欢俄枕麴饮过君子争令甚将军酷酩酊歌鹧鸪顚狂舞鸲鹆月流春夜短日下秋天速谢傅隙过驹萧娘风送烛全凋蕣花折半死梧桐秃闇镜对孤鸾哀弦留寡鹄凄凄隔幽显冉冉移寒燠万事此时休百身何处赎提擕小儿女将领旧姻族再入朱门行一傍青楼哭枥空无廐马水涸失池鹜揺落废井梧荒凉故篱菊莓苔上几阁尘土生琴筑舞榭缀蟏蛸歌梁聚蝙蝠嫁分红粉妾卖散苍头仆门客思傍徨家人泣吚噢心期正萧索宦序仍拘局懐防入崤函驱车辞郏鄏逢时念既济聚学思大畜端详筮仕蓍磨拭穿杨镞始从讐校职首中贤良目一拔侍瑶墀再升纡绣服誓酬君王宠愿使朝廷肃密勿奏封章清明操宪牍鹰韝中病下豸角当邪触糺谬尽东周申寃动南蜀危言诋阍寺直气忤钧轴不忍曲作钩乍能折为玉扪心无愧畏腾口有谤讟只要明是非何曾虞祸福车摧太行路剑落丰城狱襄汉问修途荆蛮指殊俗谪为江府掾遣事荆州牧趋走谒麾幢喧烦视鞭扑簿书常自领缧囚每亲鞫竟日坐官曹经旬旷休沐宅荒渚宫草马痩畬田粟薄俸等涓毫微官同桎梏月中照形影天际辞骨肉鹤病翅羽垂兽穷牙缩行看须间白谁劝杯中绿时伤大野麟命问长沙鵩夏梅山渍秋瘴海云毒巴水白茫茫楚山青簇簇吟君七十韵是我心所蓄既去诚莫追将来幸前朂欲除忧恼病当取禅经读须悟事皆空无令念将属请思游春梦此梦何闪倐艶色即空花浮生乃焦谷良姻在佳偶顷刻为单独入仕欲荣身须防成黜辱合者离之始乐兮忧所伏愁恨僧只长欢乐刹那促觉悟因傍喻迷执由当局膏明诱闇蛾阳焱【以赠切】奔痴鹿贪为苦聚落爱是悲林麓水荡无明波轮回死生辐尘应甘露洒垢待醍醐浴障要智灯烧魔须慧刀戮外熏性易染内战心难衂法句与心王期君日三复【微之常以法句及心王头陀经相示故申言以卒其志也】
　　双石
　　苍然两片石厥状怪且丑俗用无所堪时人嫌不取结从胚浑始得自洞庭口万古遗水滨一朝入吾手担舁来郡内洗刷去泥垢孔黑烟防深罅青苔色厚老蛟蟠作足古剑挿为首忽疑天上落不似人间有一可支吾琴一可贮吾酒峭絶髙数尺坳容一斗五弦倚其左一杯置其右洼樽酌未空玉山颓已久人皆有所好物各求其偶渐恐少年塲不容垂白叟回头问双石能伴老夫否石虽不能言许我为三友
　　宿东亭晓兴
　　温温土罏火耿耿纱笼烛独抱一张琴夜入东斋宿窻声度残漏帘影浮初旭头痒晓梳多眼昏春睡足负暄檐宇下散步池塘曲南雁去未回东风来何速雪依瓦沟白草绕墙根緑何言万户州太守常幽独
　　秋池
　　身闲无所为心闲无所思况当故园夜复此新秋池防闇鸟栖后桥明月出时菱风香散漫桂露光参差静境多独得幽懐竟谁知悠然心中语自问来何迟
　　朝衣薄且徤晩簟清仍滑社近燕影稀雨余蝉声歇闲中得诗境此境幽难説露荷珠自倾风竹玉相戞谁能一同宿共翫新秋月暑退凉早归池邉好时节
　　偶作
　　日出起盥栉振衣入道塲寂然无他念但对一炉香日髙始就食食亦非膏粱精粗随所有亦足饱充肠日午脱巾簪燕息牕下牀清风飒然至卧可致羲皇日西引杖屦散步游林塘或饮茶一盏或吟诗一章日入多不食有时惟命觞何以送闲夜一曲秋霓裳一日分五时作息率有常自喜老后徤不嫌闲中忙是非一以贯身世交相忘若问此何许此是无何乡
　　闲崔十八宿于新昌宅时予亦宿崔家依仁新亭一宵偶同两兴暗合因而成咏聊以写懐
　　陋巷掩庐高居敞华屋新昌七株松依仁万茎竹松前月台白竹下风池緑君向我斋眠我在君亭宿平生有微尚彼此多幽独何必求主人两心聊自足
　　慵不能
　　架上非无书眼慵不能看匣中亦有琴手慵不能弹腰慵不能带头慵不能冠午后恣情寝午时随意餐一餐终日饱一寝至夜安饥寒亦闲事况乃不饥寒
　　咏兴五首【并序】
　　七年四月予罢河南府归履道第庐舍自给衣储自充无欲无营或歌或舞頽然自适葢河洛间一幸人也遇兴发咏偶成五章各以首句命为题目
　　解印出公府
　　解印出公府抖擞尘土衣百吏放尔散双鹤随我归归来履道宅下马入柴扉马嘶返旧枥鹤舞还故池鸡犬何忻忻隣里亦依依年顔老去日生计胜前时有帛御冬寒有谷防岁饥饱于东方朔乐于荣啓期人生且如此此外吾不知
　　出府归吾庐
　　出府归吾庐静然安且逸更无客干谒时有僧问疾家僮十余人枥马三四匹慵发经旬卧兴来连日出出游爱何处嵩碧伊瑟瑟况有清和天正当疎散日身闲自为贵何必居荣秩心足即非贫岂惟金满室吾观权势者苦以身徇物炙手外炎炎履氷中栗栗朝饥口忘味夕惕心忧失但有富贵名而无富贵实
　　池上有小舟
　　池上有小舟舟中有胡牀牀前有新酒独酌还独尝熏若春日气皎如秋水光可洗机巧心可荡尘垢肠防曲舟行迟一曲进一觞未知几曲醉醉入无何乡夤缘潭岛间水竹深青苍身闲心无事白日为我长我若未忘世虽闲心亦忙世若未忘我虽退身难藏我今异于是身世交相忘
　　四月池水满
　　四月池水满龟游鱼跃出吾亦爱吾池池邉开一室人鱼虽异族其乐归于一且与尔为徒逍遥同过日尔无羡沧海蒲藻可委质吾亦忘青云衡茅足容膝况吾与尔辈本非蛟龙匹假如云雨来秖是池中物
　　小庭亦有月
　　小庭亦有月小院亦有花可怜好风景不解嫌贫家菱角执笙簧谷儿抹琵琶红绡信手舞紫绡随意歌村歌与社舞客哂主人夸但问乐不乐岂在钟鼓多客告暮将归主称日未斜请客稍深酌愿见朱顔酡客知主意厚分数随后加堂上烛未秉坐中冠已峩左顾短红袖右命小青娥长跪谢贵客蓬门劳见过客散有余兴醉卧独吟哦幕天而席地谁奈刘伶何
　　秋凉闲卧
　　残暑昼犹长早凉秋尚嫩露荷散清香风竹含疎韵幽闲竟日卧衰病无人问薄暮宅门前槐花深一寸
　　山游示小妓
　　双鬟垂未合三十才过半本是绮罗人今为山水伴春泉共挥弄好树同攀翫笑容花底迷酒思风前乱红凝舞袖急黛惨歌声缓莫唱杨栁枝无肠与君断
　　裴侍中晋公以集贤林亭即事诗二十六韵见赠猥蒙徴和才拙词繁輙广为五百言以申酬献
　　三江路千里五湖天一涯何如集贤地中有平津池池胜主见觉景新人未知竹森翠琅玕水深洞琉璃水竹以为质质立而文随文之者何人公来亲指麾疎凿出人意结搆得地宜灵襟一捜索胜槩无遁遗因下涨沼沚依高筑堦基嵩峰见数片伊水分一支南溪修且直长波碧逶迤北馆壮复丽倒影红参差东岛号晨光泉曜迎朝曦西岭召夕阳香暧留落晖前有水心亭动荡架涟漪后有开阖堂寒温变天时幽泉镜澄怪石山欹危春葩雪漠漠夏果珠离离主人命方舟宛在水中坻亲賔次第至酒乐前后施解防始登泛山游仍水嬉防洄无滞碍向背穷幽竒瞥过逺桥下飘旋深涧陲管弦去缥缈罗绮来霏微棹风逐舞回梁尘随歌飞宴余日云暮醉客未放归髙声索彩牋大笑催金巵唱和笔走疾问答杯行迟一咏清两耳一酣畅四肢主客忘贵贱不知俱是谁客有诗魔者吟哦不知疲乞公残纸墨一扫狂歌词维云社稷臣赫赫文武姿十授丞相印五建大将旗四朝致勋华一身冠臯防去年才七十决赴悬车期公志不可夺君恩亦难希从容就中道俛僶来保厘貂蝉虽未脱鸾凰已不羁厯徴今与古独步无等夷陆贾功业少二疏官秩卑乘舟范蠡惧辟谷留侯饥岂若公今日身安家国肥羊祜在汉南空留岘首碑栁恽在江南秖赋汀洲诗谢安入东山但说擕蛾眉山简醉髙阳唯闻倒接防岂如公今日余力兼有之愿公寿如山安乐长在兹愿我此蒲稗永得相因依
　　晩归香山寺因咏所懐
　　我年日巳老我身日已闲闲出都门望但见水与山阙塞碧岩岩伊流清潺潺中有古精舍轩户无扄闗防草歇可借迳萝行可攀朝随浮云出夕与飞鸟还我道本迂拙世途多险艰尝闻吕辈尤悔生疎顽巢悟入箕颍皓知返商顚岂惟乐肥遁聊复袪忧患吾亦从此去终老伊嵩间
　　送吕漳州
　　今朝一壶酒言送漳州牧半自要闲游爱花怜草緑花前下鞍马草上擕丝竹行客饮数杯主人歌一曲端居惜风景屡出劳僮仆独醉似无名借君作题目
　　洛阳有愚叟
　　洛阳有愚叟白黑无分别浪迹虽似狂谋身亦不拙防捡盘中饭非精亦非粝点捡身上衣无余亦无阙天时方得所不寒复不热体气正调和不饥仍不渴闲将酒壶出醉向人家歇野食或烹鲜寓眠多拥褐抱琴荣启乐荷挿刘伶达放眼看青山任头生白发不知天地内更得几年活从此到终身尽为闲日月
　　和裴侍中南园静兴见示
　　池馆清且幽髙懐亦如此有时帘动风尽日桥照水静将鹤为伴闲与云相似何必学留侯﨑岖覔松子
　　睡后茶兴忆杨同州
　　昨晩饮太多嵬峩【并上声】连宵醉今朝飱又饱烂漫移睡睡足摩挲眼眼前无一事信脚绕池行偶然得幽致婆娑绿阴树斑駮青苔地此处置绳床傍邉洗茶器白瓷瓯甚洁红炉炭方炽沫下麴尘香花浮鱼眼沸盛来有佳色咽罢余芳气不见杨慕巢谁人知此味
　　旱热
　　彤云散不雨赫日吁可畏端坐犹挥汗出门岂容易忽思公府内青衫折腰吏复想驿路中红尘走马使征夫更辛苦逐客弥顦顇日入尚趋程宵分不遑寐安知北牕叟偃卧风飒至簟拂碧龙鳞扇揺白鹤翅岂惟身所得兼示心无事谁言苦热天元有清凉地
　　勃勃旱尘气炎炎赤日光飞禽飐将坠行人渴欲狂壮者不耐饥饥火烧其肠肥者不禁热喘息汗如浆此时方自悟老叟亦何妨肉轻足徤逸发少头清凉薄食不饥渴端居省衣裳数匙粱饭冷一领绡衫香持此聊过日焉知畏景长
　　春游
　　上马临出门出门复逡巡回头问妻子应怪春游频诚知春游频其奈老大身朱顔去复去自发新更新请君屈十指为我数交亲大限年百岁几人及七旬我今六十五走若下坂轮假使得七十秖有五度春逢春不游乐但恐是痴人
　　题天竺南院赠闲元旻清四上人
　　杂芳涧草合繁緑岩树新山深景晩四月有余春竹寺过微石迳无纎尘白衣一居士方袍四道人地是佛国土人非俗交亲城中山下别相送亦殷勤
　　饮后戏示弟子
　　吾为尔先生尔为吾弟子孔门有遗训复坐吾告尔先生馔酒食弟子服劳止孝敬不在他在兹而已矣欲我少忧愁欲我多欢喜无如醖好酒酒须多且防防即賔可留多即罍不耻吾更有一言尔宜聴入耳人老多忧贫人病多忧死我今虽老病所忧不在此忧在半酣时樽空坐客起
　　晩起闲行
　　皤然一老子拥裘仍隐几坐稳夜忘眠卧安朝不起起来无可作闭目时叩齿静对铜炉香暖潄银缾水午斋何俭洁饼与蔬而已西寺讲楞伽闲行一随喜
　　二年三月五日斋毕开素当食偶吟赠妻农郡君
　　睡足肢体畅晨起开中堂初旭泛帘幕微风拂衣裳二婢扶盥栉双童舁簟牀庭东有茂树其下多阴凉前月事斋戒昨日散道塲以我久蔬素加笾仍异粮鲂鳞如白雪蒸炙加桂姜稻饭红似花调沃新酪浆佐以脯醢味间之椒薤芳老怜口尚美病喜鼻闻香娇騃三四孙索哺绕我傍山妻未举案馋叟已先尝忆同牢巹初家贫共糟糠今食且如此何必烹猪羊况观姻族间夫妻半存亡偕老不易得白头何足伤食罢酒一杯醉饱吟又狂缅想梁髙士乐道喜文章徒夸五噫作不解赠孟光
　　不出门
　　弥月不出门永日无来賔食饱更拂牀睡起一嚬伸轻箑白鸟羽新簟青箭筠方寸方丈室空然两无尘披衣腰不带散发头不巾袒跣北牕下葛天之遗民一日亦自足况得以终身不知天壤内目我为何人














　　御定全唐诗録卷六十一
　　钦定四库全书
　　御定全唐诗録卷六十二
　　白居易【五】
　　古体诗【五】
　　醉后走笔酬刘五主簿长句之赠兼简张大贾二十四先辈昆季
　　刘兄文髙行孤立十五年前名翕习是时相遇在符离我年二十君三十得意忘年心迹亲寓居同县日知闻衡门寂寞朝寻我古寺萧条暮访君朝来暮去多擕手穷巷贫居何所有秋灯夜冩聨句诗春雪朝倾暖寒酒陴湖緑爱白鸥飞濉水清怜红鲤肥偶语闲攀芳树立相扶醉蹋落花归张贾弟兄同里巷乘闲数数来相访雨天连宿草堂中月夜徐行石桥上我年渐长忽自惊镜中冉冉髭须生心畏后时同励志身牵前事各求名问我栖栖何所适乡人荐为鹿鸣客二千里外谢交游三十韵诗慰行役出门可怜惟一身裘瘦马入咸秦
　　咚咚街鼓红尘闇晩到长安无主人二贾二张与余弟驱车逦迤来相继操词握赋为干戈锋鋭森然胜气多同入文塲多苦战五人十载九登科二张得隽名居甲美退争雄重告捷棠棣辉荣并桂枝芝兰芬馥如荆叶惟有沅犀屈未伸握中自谓骇鸡珍三年不鸣鸣必大岂独骇鸡当骇人元和运气千年圣同遇明时余最幸始辞秘阁吏王畿遽列諌垣升禁闱蹇步何堪鸣佩玉衰容不称着朝衣阊阖晨开朝百辟冕旒不动香烟碧步登龙尾上虚空立去天顔无咫尺宫花似雪从乘舆禁月如霜坐直庐身贱每惊随内宴才微常媿草天书晩松寒竹新昌第职居密近门多闭日暮银台下直回故人到门门暂开回头下马一相顾尘土满衣何处来敛手炎凉叙未毕先説旧山今悔出岐阳旅宦少欢娱江左迁游费时日赠我一篇行路吟吟之句句披沙金岁月徒催白发貌泥涂不屈青云心谁谓茫茫天地意短才获用长才弃我随鹓鹭入烟云谬上丹墀为近臣君同鸾鳯栖荆棘犹着青袍作选人惆怅知贤不能荐徒为出入蓬莱殿月慙諌纸二百张岁媿俸钱三十万大抵浮荣何足道几度相逢即身老且倾斗酒慰羇愁重诺符离问旧游北巷邻居几家去东林旧院何人住武里村花落复开流沟山色应如故感此酬君千字诗醉中分手又何之须知通塞寻常事莫叹浮沉先后时慷慨临岐重相勉殷勤别后加餐饭君不见买臣衣锦还故乡五十身荣未为晩
　　江南遇天宝乐叟
　　白头老叟泣且言禄山未乱入梨园能弹琵琶和法曲多在华清随至尊是时天下太平乆年年十月坐朝元千官起居环佩合万国会同车马奔金殿照耀石瓮寺兰麝熏煮温汤源贵妃宛转侍君侧体弱不胜珠翠繁冬雪飘飖锦袍暖春风荡漾霓裳翻欢娱未足燕宼至弓劲马肥戎语喧豳土人迁避獯鬻鼎湖龙去哭轩辕从此漂沦到南土万人死尽一身存秋风江上浪无限暮雨舟中酒一樽涸鱼久失风波势枯草曾沾雨露恩我自秦来君莫问骊山渭水如荒邨新丰树老笼明月长生殿闇锁春云红叶纷纷葢欹瓦绿苔重重封壊垣唯有中官作宫使每年寒食一开门
　　送张山人归嵩阳
　　黄昏惨惨天微雪修行坊西鼓声絶张生马痩衣且单夜叩柴门与我别媿君冐寒来别我为君沽酒张灯火酒酣火暖与君言何事出闗又入闗答云前年偶下山四十余月客长安长安古来名利地空手无金行路难朝游九城陌肥马轻车欺杀客暮宿五侯门残茶冷酒愁杀人春明门门前便是嵩山路幸有云泉容此身明日辞君且归去
　　放旅雁
　　九江十年冬大雪江水生氷树枝折百鸟无食东西飞中有旅雁声最饥雪中啄草氷上宿翅冷腾空飞动迟江童持网捕将去手擕入市生卖之我本北人今谴谪人鸟虽殊同是客见此客鸟伤客人赎汝放汝飞入云雁雁汝飞向何处第一莫飞西北去淮西有贼讨未平百万甲兵久屯聚官军贼军相守老食尽兵穷将及汝健儿饥饿射汝吃拔汝翅翎为箭羽
　　画竹歌【并序】
　　协律郎萧恱善画竹举时无伦萧亦甚自秘重有终岁求其一竿一枝而不得者知予天与好事忽写一十五竿惠然见投予厚其意髙其艺无以答贶作歌以报之凡一百八十六字云
　　植物之中竹难写古今虽画无似者萧郎下笔独逼眞丹青以来惟一人人画竹身肥拥肿萧画茎瘦节节竦人画竹梢死羸垂萧画枝活叶叶动不根而生从意生不笋而成由笔成野塘水邉碕岸侧森森两丛十五茎婵娟不失筠粉态萧飒尽得风烟情举头忽看不似画低耳静聴疑有声西丛七茎劲而徤省向天竺寺前石上见东丛八茎疎且寒曾忆湘妃庙里雨中看幽姿逺思少人别与君相顾空长叹萧郎萧郎老可惜手颤眼昏头雪色自言便是絶笔时从今此竹犹难得
　　长恨歌
　　汉王重色思倾国御宇多年求不得杨家有女初长成养在深闺人未识天生丽质难自弃一朝选在君王侧回头一笑百媚生六宫粉黛无顔色春寒赐浴华清池温泉水滑洗凝脂侍儿扶起娇无力始是新承恩泽时云鬓花顔金步揺芙蓉帐暖度春宵春宵苦短日髙起从此君王不早朝承欢侍宴无闲暇春从春游夜转夜后宫佳丽三千人三千宠爱在一身金屋籹成娇侍夜玉楼宴罢醉和春姊妹弟兄皆列土可怜光彩生门户遂令天下父母心不重生男重生女骊宫髙处入青云仙乐风飘处处闻缓歌漫舞凝丝竹尽日君王看不足渔阳鞞鼓动地来惊破霓裳羽衣曲九重城阙烟尘生千乘万骑西南行翠华揺揺行复止西出都门百余里六军不发无奈何宛转蛾眉马前死花钿委地无人收翠翘金雀玉搔头君王掩面救不得回首血泪相和流黄埃散漫风萧索云栈萦纡登剑阁峨嵋山下少人行旌旗无光日色薄蜀江水碧蜀山青圣主朝朝暮暮情行宫见月伤心色夜闻铃肠断声天旋地转回龙驭到此踌躇不能去马嵬坡下泥土中不见玉顔空死处君臣相顾尽沾衣东望都门信马归归来池苑皆依旧太液芙蓉未央栁芙蓉如面栁如眉对此如何不泪垂春风桃李花开日秋雨梧桐叶落时西宫南苑多秋草落叶满堦红不扫梨园弟子白发新椒房阿监青娥老夕殿萤飞思悄然孤灯挑尽未成眠迟迟钟鼓初长夜耿耿星河欲曙天鸳鸯瓦泠霜华重翡翠衾寒谁与共悠悠生死别经年魂魄不曾来入梦临卭道士鸿都客能以精诚致魂魄为感君王展转思遂教方士慇懃覔排空驭气奔如电升天入地求之遍上穷碧落下黄泉两处茫茫皆不见忽闻海上有仙山山在虚无缥缈间楼阁玲珑五云起其中绰约多仙子中有一人字太眞雪肤花貌参差是金阙西厢叩玉扄转教小玉报双成闻道汉家天子使九华帐里梦魂惊揽衣推枕起徘徊珠箔银屏逦迤开云鬓半偏新睡觉花冠不整下堂来风吹仙袂飘飘举犹似霓裳羽衣舞玉容寂寞泪防干梨花一枝春带雨含情凝睇谢君王一别音容两渺茫昭阳殿里恩爱絶蓬莱宫中日月长回头下望人寰处不见长安见尘雾惟将旧物表深情钿合金钗寄将去钗留一股合一扇钗擘黄金合分钿但令心似金钿坚天上人间会相见临别殷勤重寄词词中有誓两心知七月七日长生殿夜半无人私语时在天愿作比翼鸟在地愿为连理枝天长地久有时尽此恨绵绵无絶期
　　琵琶引【并序】
　　元和十年予左迁九江郡司马明年秋送客湓浦口闻舟中夜弹琵琶者聴其音铮铮然有京都声问其人本长安娼女尝学琵琶于穆曹二善才年长色衰委身为贾人妇遂命酒使快弹数曲曲罢悯然自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十二言命曰琵琶行
　　浔阳江头夜送客枫叶荻花秋瑟瑟主人下马客在船举酒欲饮无管弦醉不成欢惨将别别时茫茫江浸月忽闻水上琵琶声主人忘归客不发寻声闇问弹者谁琵琶声停欲语迟移船相近邀相见添酒回灯重开宴千呼万唤始出来犹抱琵琶半遮面转轴拨弦三两声未成曲调先有情弦弦掩抑声声思似诉平生不得志低眉信手续续弹说尽心中无限事轻拢慢撚【乃殄切】抹复挑初为霓裳后六么大弦嘈嘈如急雨小弦切切如私语嘈嘈切切错杂弹大珠小珠落玉盘间闗莺语花底滑幽咽泉流水下滩水泉冷澁弦凝絶凝絶不通声暂歇别有幽愁闇恨生此时无声胜有声银瓶乍破水浆迸铁骑突出刀枪鸣曲终收拨当心画四弦一声如裂帛东船西舫悄无言唯见江心秋月白沉吟放拨挿弦中整顿衣裳起敛容自言本是京城女家在虾蟇陵下住十三学得琵琶成名属教坊第一部曲罢长教善才服妆成每被秋娘妬五陵年少争纒头一曲红绡不知数钿头银箆击节碎血色罗裙翻酒汚今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前月浮梁买茶去去来江口守空船绕船明月江水寒夜深忽梦少年事梦啼妆泪红防干我闻琵琶巳叹息又闻此语重唧唧同是天涯沦落人相逢何必曾相识我从去年辞帝京谪居卧病浔阳城浔阳地僻无音乐终岁不闻丝竹声住近湓江地低湿黄芦苦竹绕宅生其间旦暮闻何物杜防啼血猿哀鸣春江花朝秋月夜徃徃取酒还独倾岂无山歌与邨笛呕哑嘲哳难为聴今夜闻君琵琶语如聴仙乐耳暂明莫辞更坐弹一曲为君翻作琵琶行感我此言良久立却坐促弦弦转急凄凄不似向前声满座重闻皆掩泣座中泣下谁最多江州司马青衫湿
　　简简吟
　　苏家小女名简简芙蓉花腮栁叶眼十一把镜学防妆十二抽针能绣裳十三行坐事调品不肯迷头白地藏玲珑云髻生花様飘飖风袖蔷薇香殊姿异态不可状忽忽转动如有光二月繁霜杀桃李明年欲嫁今年死丈人阿母勿悲啼此女不是凡夫妻恐是天仙谪人世只合人间十三岁大都好物不坚牢防云易散琉璃脆
　　霓裳羽衣歌【和微之】
　　我昔元和侍宪皇曾陪内宴宴昭阳千歌百舞不可数就中最爱霓裳舞舞时寒食春风天玉钩栏下香案前案前舞者顔如玉不着人家俗衣服虹裳霞帔步揺冠钿璎累累佩娉婷似不任罗绮顾聴乐悬行复止磬箫筝笛逓相搀击擫弹吹声逦迤【凡法曲之初众乐不齐惟金石丝竹次第发声霓裳序初亦复如此】散序六奏未动衣阳台宿云慵不飞【散序六遍无拍故不舞也】中序擘騞【霍虢切】初入拍秋竹竿裂春氷拆【中序始有拍亦名拍序】飘然转旋回雪轻嫣然纵送游龙惊小垂手后栁无力斜曳裾时云欲生【四句皆霓裳舞之初态】烟蛾敛略不胜态风袖低昻如有情上元防鬟招萼緑王母挥袂别飞琼繁音急节十二遍跳珠撼玉何铿铮【霓裳曲十二遍而终】翔鸾舞了却收翅唳鹤曲终长引声【凡曲将毕皆声拍促速惟霓裳之末长引一声也】当时乍见惊心目凝视谛聴殊未足一落人间八九年耳冷不曾闻此曲湓城但聴山魈语巴峡惟闻杜鹃哭【予自江州司马转忠州防史】移领钱塘第二年始有心情问丝竹玲珑箜篌谢好筝陈宠觱篥沈平笙清弦脆管纎纎手教得霓裳一曲成【自玲珑以下皆杭之妓名】虚白亭前湖水畔前后只应三度按便除庻子抛却来闻道如今各星散今年五月至苏州朝钟暮角催白头贪看案牍常侵夜不聴笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云十县十万户无人知有霓裳舞惟寄长歌与我来题作霓裳羽衣谱四幅花牋碧间红霓裳实録在其中千姿万状分明见恰与昭阳舞者同眼前彷佛覩形质昔日今朝想如一疑从魂梦呼召来似着丹青圗写出我爱霓裳君合知发于歌咏形于诗君不见我歌云惊破霓裳羽衣曲【长恨歌云】又不见我诗云曲爱霓裳未拍时【钱塘诗云】由来能事皆有主杨氏创声君造谱【开元中西凉府节度杨敬述造】君言此舞难得人须是倾城可怜女吴妖小玉飞作烟【夫差女小玉死后形见于王其母抱之霏微若烟雾散空】越艶西施化为土娇花巧笑久寂寥娃馆苎萝空处所如君所言诚有是君试从容聴我语若求国色始翻传但恐人间废此舞妍媸优劣宁相逺大都只在人擡举李姢张态君莫嫌亦拟随宜且教取【姢态苏妓之名】
　　小童薛阳陶吹觱篥歌【和浙西李大夫作】
　　剪削干芦挿寒竹九孔漏声五音足近来吹者谁得名闗璀老死李衮生衮今又老谁其嗣薛氏乐童年十二指防之下师授声含嚼之间天与气润州城髙霜月明吟霜思月欲发声山头江底何悄悄猿声不喘鱼龙聴翕然声作疑管裂诎然声尽疑刀截有时婉软无筋骨有时顿挫生棱节急声圆转促不断轹轹辚辚似珠贯缓声展引长有条有条直直如笔描下声乍坠石沉重髙声忽举云飘萧明旦公堂陈宴席主人命乐娱賔客碎丝细竹徒纷纷宫调一声雄出羣众音覼【郎何切】缕不落道有如部伍随将军嗟尔阳陶方稚齿下手发声已如此若教头白吹不休但恐声名压闗李
　　舒贠外游香山寺数日不归兼辱尺书大夸胜事时正値坐衙虑囚之际走笔题长句以赠之
　　香山石楼倚天开翠屏壁立波环回黄菊繁时好客到碧云合处佳人来【谓遗英旧二妓与舒君同游】酡顔一笑夭桃绽清吟数声寒玉哀轩骑逶迟棹容与留连三日不能回白头老尹府中坐早衙才退暮衙催庭前堦上何所有累囚成贯案成堆岂无池塘长秋草亦有丝竹生尘埃今日清光昨夜月竟无人来劝一杯
　　苏州李中丞以元日郡斋感懐诗寄微之及余輙依来篇七言八韵走笔奉答兼呈微之
　　白首余杭白太守落魄抛名来巳久一辞渭北故园春再把江南新岁酒杯前笑歌徒勉强镜里形容渐衰朽领郡慙当潦倒年隣州喜得平安友长洲草接松江岸曲水花连镜湖口老去还能痛饮无春来曾作闲游否凭莺传语报李六倩雁将书与元九莫嗟一日日催人且贵一年年入手
　　秋日与张賔客舒著作同游龙门醉中狂歌凡二百三十八字
　　秋天髙髙秋光清秋风嫋嫋秋虫鸣嵩峯余霞锦绮巻伊水细浪鳞甲生洛阳闲客知无数少出游山多在城商岭老人自追逐蓬丘逸士相逢迎南出鼎门十八里庄店逦迤桥道平不寒不热好时节鞍马稳快衣衫轻并辔踟蹰下西岸扣舷容与绕中汀开懐旷达无所系触目胜絶不可名荷衰欲黄荇犹绿鱼乐自跃鸥不惊翠藻蔓长孔雀尾彩船橹急寒雁声家醒一壶白玉液野花数把黄金英昼游四看西日暮夜话三及东方明暂停杯觞輙吟咏我有狂言君试聴丈夫一生有二志兼济独善难得并不能救疗生民病即须先濯尘土缨况我头白眼巳闇终日戚促何所成不如展眉开口笑龙门醉卧香山行
　　达哉乐天行
　　达哉达哉白乐天分司东都十三年七旬才满冠巳挂半禄未及车先悬或伴游客春行乐或随山僧夜坐禅二年忘却问家事门庭多草防少烟庖童朝告盐米尽侍婢暮诉衣裳穿妻孥不恱甥侄闷而我醉卧方陶然起来与尔画生计薄产处置有后先先卖南方十亩园次卖东郭五顷田然后兼卖所居宅髣髴获缗二三千半与尔充衣食费半与吾供酒肉钱吾今已年七十一眼昏须白头风但恐此钱用不尽即先朝露归夜泉未归且住亦不恶饥飡乐饮安稳眠死生无可无不可达哉达哉白乐天
　　海漫漫　戒求仙也
　　海漫漫直下无底傍无邉云涛烟浪最深处人传中有三神山山上多生不死药服之羽化为天仙秦皇汉武信此语方士年年采药去蓬莱今古但闻名烟水茫茫无覔处海漫漫风浩浩眼穿不见蓬莱岛不见蓬莱不敢归童男丱女舟中老徐福文成多诳诞上元太一虚祈祷君看骊山顶上茂陵头毕竟悲风吹蔓草何况元圣祖五千言不言药不言仙不言白日升青天华原磬　刺乐工非其人也【天宝中始废泗濵磬用华原石代之询诸磬人则曰故老云泗濵磬下调之不能和得华原石考之乃和由是不改】
　　华原磬华原磬古人不聴今人聴泗濵石泗濵石今人不击古人击今人古人何不同用之舍之由乐工乐工虽在耳如壁不分清浊即为聋梨园弟子调律吕知有新声不如古古称浮磬出泗濵立辨致死声感人宫悬一聴华原石君心遂忘封疆臣果然防乱从燕起武臣少封疆死始知乐与时政通岂聴铿锵而巳矣磬襄入海去不归长安市人为乐师华原磬与泗滨石清浊两声谁得知
　　上阳白发人　愍怨旷也【天宝五载已后杨贵妃专宠后宫人无复进幸矣六宫有美色者輙置别所上阳是其一也贞元中尚存焉】
　　上阳人红顔闇老白发新緑衣监使守宫门一闭上阳多少春明皇末岁初选入入时十六今六十同时采择百余人零落年深残此身忆昔吞悲别亲族扶入车中不敢哭皆云入内便承恩脸似芙蓉胷似玉未容君王得见面巳被杨妃遥侧目妬令潜配上阳宫一生遂向空房宿宿空房秋夜长夜长无寐天不明耿耿残灯照背影萧萧闇雨打窗声春日迟日迟独坐天难暮宫莺百啭愁厌闻梁燕双栖老休妬莺归燕去长悄然春徃秋来不记年惟向深宫望明月东西四五百回圆今日宫中年最老大家遥赐尚书号小头鞋履窄衣裳青黛防眉眉细长外人不见见应笑天宝末年时世妆上阳人苦最多少亦苦老亦苦少苦老苦两如何君不见昔时吕尚美人赋【天宝未有密采艶色者当时号花鸟使吕尚献美人赋以讽之】又不见今日上阳白髪歌
　　胡旋女　戒近习也【天宝末康居国献之】
　　胡旋女胡旋女心应弦手应鼓弦鼓一声双袖举回雪飘飖转蓬舞左旋右转不知疲千匝万周无巳时人间物类无可比奔车轮缓旋风迟曲终再拜谢天子天子为之微启齿胡旋女出康居徒劳东来万里余中原自有胡旋者鬬妙争能尔不如天宝季年时欲变臣妾人人学圆转中有太眞外禄山二人最道能胡旋梨花园中册作妃金鸡障下养为儿禄山胡旋迷君眼兵过黄河疑未反贵妃胡旋感君心死弃马嵬念更深从兹地轴天维转五十年来制不禁胡旋女莫空舞数唱此歌悟明主
　　新丰折臂翁　戒邉功也
　　新丰老人八十八头鬓眉须皆似雪孙扶向店前行左臂凭肩右臂折问翁臂折来几年兼问致折何因縁翁云贯属新丰县生逢圣代无征战惯聴梨园歌管声不识旗枪与弓箭无何天宝大徴兵户有三丁防一丁防得驱将何处去五月万里云南行闻道云南有泸水椒花落时瘴烟起大军徒涉水如汤未过十人二三死村南村北哭声哀儿别爷娘夫别妻皆云前后征蛮者千万人行无一回是时翁年二十四兵部牒中有名字夜深不敢使人知偷将大石锤折臂张弓簸旗俱不堪从兹始免征云南骨碎筋伤非不苦且圗拣退归乡土此臂折来六十年一肢虽废一身全至今风雨隂寒夜直到天明痛不眠痛不眠终不悔且喜老人今独在不然当时泸水头身死魂飞骨不收应作云南望乡鬼万人塜上哭吻呦【云南有万人塜即鲜于仲通李密曾覆军之所今塜犹存】老人言君聴取君不闻开元宰相宋开府不赏邉功防黩武【开元初突厥数冦邉时天武军牙将郝灵佺出使因引特勒回鹘部落斩突厥黙啜献首于阙下自谓有不世之功时宋璟为相以天子年少好武恐徼功者生心痛抑其赏逾年始授郎将灵佺遂恸哭呕血而死】又不闻天宝宰相杨国忠欲求恩幸立邉功邉功未立生人怨请问新丰折臂翁【天宝末杨国忠为相重结阁罗凤之役募人讨之前后发二十余万众去无返者又捉人连枷赴役天下怨哭人不聊生故禄山得乘人心而盗天下元和初而折臂翁犹存因备歌之】
　　缚戎人　达穷民之情也
　　缚戎人戎人口穿面破驱入秦天子矜怜不忍杀诏徙东南吴与越黄衣小使録姓名领出长安乘逓行身被金疮面多瘠扶病徒行日一驿朝飡饥渴费杯盘夜卧腥臊汚牀席忽逢江水忆交河垂手齐声呜咽歌其中一虏语诸虏尔苦非多我苦多同伴行人因借问欲説喉中气愤愤自云乡管本凉原大厯年中没落蕃一落蕃中四十载身着皮裘系毛带惟许正朝服汉仪敛衣整巾潜泪垂誓心密定归乡计不使蕃中妻子知【有李如暹者蓬子将军之子也尝没蕃中自云蕃法惟正岁一日许唐人之没蕃者服唐衣冠由是悲不自胜定归计也】暗思自有残筋骨更恐年衰归不得蕃侯严兵鸟不飞脱身冐死奔逃归昼伏宵行经大漠云阴月黒风沙恶惊藏青塜寒草疎偷渡黄河夜氷薄忽闻汉军鼙鼓声路旁走出再拜迎游骑不聴能汉语将军遂缚作蕃生配向东南卑湿地定无存防空防备念此吞声仰诉天若为辛苦度残年凉原乡井不得见胡地妻儿虚弃捐没蕃被囚思汉土归汉被刼为蕃虏早知如此悔归来两地宁如一处苦缚戎人戎人之中我苦辛自古此寃应未有汉心汉语吐蕃身
　　百錬镜　美皇王鉴也
　　百錬镜镕范非常规日辰处所灵且祗江心波上舟中铸五月五日日午时琼粉金膏磨莹巳化为一片秋潭水镜成将献蓬莱宫扬州长吏手自封人间臣妾不合照背有九五飞天龙人人呼为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬其中乃知天子别有镜不是扬州百錬铜
　　青石　激忠烈也
　　青石出自蓝田山兼车运载来长安工人磨琢欲何用石不能言我代言不愿作人家墓前神道碣坟土未干名已灭不愿作官家道傍德政碑不镌实録镌虚辞愿为顔氏段氏碑雕镂太尉与太师刻此两片坚金质状彼二人忠烈姿义心若石屹不转死节名流确不移如观奋击朱泚日似见叱呵希烈时各于其上题名諡一置髙山一沉水陵谷虽迁碑独存骨化为尘名不死长使不忠不烈臣观碑改节慕为人慕为人劝事君
　　西凉伎　刺封疆之臣也
　　西凉伎假面胡人假狮子刻木为头丝作尾金镀眼睛银帖齿奋迅毛衣摆双耳如从流沙来万里紫髯深目两胡儿鼓舞跳梁前致辞应似凉州未防日安西都防进来时须臾云得新消息安西路絶归不得泣向狮子涕双垂凉州防没知不知狮子回头向西望哀吼一声观者悲贞元邉将爱此曲醉坐笑看看不足享賔犒士宴三军狮子胡儿长在目有一征夫年七十见弄凉州低面泣泣罢敛手白将军主忧臣辱昔所闻自从天宝兵戈起邉戎日夜吞西鄙凉州防来四十年河陇侵将七千里平时安西万里疆今日邉防在鳯翔【平时开逺门外立堠云去安西九千九百里以示戍人不为万里行其实就盈数也今蕃汉使徃来悉在陇州交易】縁邉空屯十万卒饱食温衣闲过日遗民肠断在凉州将卒相看无意收天子每思常痛惜将军欲说合慙羞奈何仍看西凉伎取笑资欢无所愧纵无智力未能收忍取西凉弄为戏
　　八骏图　戒竒物惩佚游也
　　穆王八骏天马驹后人爱之冩为图背如龙兮颈如象骨竦筋髙肌肉壮日行万里速如飞穆王独乘何所之四荒八极蹋欲遍三十二蹄无歇时属车轴折趂不及黄屋草生弃若遗瑶池西赴王母宴七庙经年不亲荐璧台南与盛姬游明堂不复朝诸侯白云黄竹歌声动一人荒乐万人愁周从后稷至文武积德累功世勤苦岂知才及四代孙心轻王业如灰土由来尤物不在大能荡君心则为害文帝却之不肻乘千里马去汉道兴穆王得之不为戒八骏驹来周室壊至今此物世称珍不知房星之精下为害八骏图君莫爱
　　涧底松　念寒儁也
　　有松百尺大十围生在涧底寒且卑涧深山险人路絶老死不逢工度之天子明堂欠梁木此求彼有两不知谁谕苍苍造物意但与之材不与地金张世禄原宪贫牛衣寒贱貂蝉贵貂蝉与牛衣髙下虽有殊髙者未必贤下者未必愚君不见沉沉海底生瑚歴歴天上种白榆
　　缭绫　念女工之劳也
　　缭绫缭绫何所似不似罗绡与纨绮应似天台山上明月前四十五尺瀑布泉中有文章又竒絶地铺白烟花簇雪织者何人衣者谁越溪寒女汉宫姬去年中使宣口敕天上取様人间织织为云外秋雁行染作江南春水色广裁衫袖长制裙金斗熨波刀剪纹异彩竒文相隐映转侧看花看不定昭阳舞人恩正深春衣一对直千金汗沾粉污不再着曵土蹋泥无惜心缭绫织成费功绩莫比寻常缯与帛丝细缲多女手疼扎扎千声不盈尺昭阳殿里歌舞人若见织时应也惜
　　卖炭翁　苦官市也
　　卖炭翁伐薪烧炭南山中满面尘灰烟火色两鬓苍苍十指黒卖炭得钱何所营身上衣裳口中食可怜身上衣正单心忧炭贱愿天寒夜来城外一尺雪晓驾炭车辗氷辙牛困人饥日已髙市南门外泥中歇翩翩两骑来是谁黄衣使者白衫儿手把文书口称敕回车叱牛率向北一车炭重千余斤官使驱将惜不得半疋红纱一文绫系向牛头充炭直
　　官牛　讽执政也
　　官牛官牛驾官车浐水岸邉搬载沙一石沙几斤重朝载暮载将何用载向五门官道西绿槐阴下铺沙堤昨来新拜右丞相恐怕泥涂污马蹄右丞相马蹄蹋沙虽浄洁牛领牵车欲流血右丞相但能济人治国调阴阳官牛领穿亦不妨
　　秦吉了　哀寃民也
　　秦吉了出南中彩毛青黑花颈红耳聪心慧舌端巧鸟语人言无不通昨日长爪鸢今日大觜乌鸢捎乳燕一窠覆乌啄母鸡双眼枮鸡号堕地燕惊去然后拾卵攫其雏岂无雕与鹗嗉【音素】中食饱不肻搏亦有鸾鹤羣闲立飏髙如不闻秦吉了人云尔是能言鸟岂不见鸡燕之寃苦吾闻鳯凰百鸟主尔竟不为鳯凰之前致一言安用噪噪闲言语
　　眞娘墓【墓在虎丘寺】
　　眞娘墓虎丘道不识眞娘镜中面惟见眞娘墓头草霜摧桃李风折莲眞娘死时犹少年脂肤荑手不牢固世间有物难留连难留连易消歇塞北花江南雪
　　寒食野望吟
　　丘墟郭门外寒食谁家哭风吹旷野纸钱飞古墓累累春草緑棠梨花映白杨树尽是死生离别处防漠重泉哭不闻萧萧暮雨人归去
　　醉歌【示妓人商玲珑】
　　罢胡琴掩秦瑟玲珑再拜歌初毕谁道使君不解歌聴唱黄鸡与白日黄鸡催晓丑时鸣白日催年酉时没腰间红绶系未稳镜里朱顔看巳失玲珑玲珑奈老何使君歌了汝更歌
　　忆旧游【寄刘苏州】
　　忆旧游旧游安在哉旧游之人半白首旧游之地多苍苔江南旧游凡几处就中最忆吴江隈长洲苑緑栁万树齐云楼春酒一杯阊门晓严旗鼓出臯桥夕閙船舫回修蛾慢脸灯下醉急管繁弦头上催六七年前狂烂漫三千里外思徘徊李姢张态一春梦周五殷三归夜台虎丘月色为谁好娃宫花枝应自开頼得刘郎解吟咏江山气色合归来【姢态苏州妓名周殷苏州从事】
　　履信池樱桃岛上醉后走笔送别舒贠外兼寄宗正李卿考功崔郎中
　　樱桃岛前春去春花万枝忽忆与宗卿闲饮日又忆与考功狂醉时岁晩无花空有叶风吹满地干重叠蹋叶悲秋复忆春池邉树下重殷勤今朝一酌临寒水此地三回别故人樱桃花来春千万朶来春共谁花下坐不论崔李上青云明日舒三亦抛我











　　御定全唐诗録巻六十二
　　钦定四库全书
　　御定全唐诗录卷六十三
　　白居易【六】
　　近体诗【一】
　　社日关路作
　　晩景函关路凉风社日天青岩新有燕红树欲无蝉愁立驿楼上厌行官堠前萧条秋兴苦渐近二毛年
　　赋得古原草送别
　　离离原上草一嵗一枯荣野火烧不尽春风吹又生逺芳侵古道晴翠接荒城又送王孙去萋萋满别情
　　旅次景空寺宿幽上人院
　　不与人境接寺门开向山暮钟鸣鸟聚秋雨病僧闲月隠云树外萤飞廊宇间幸投花界宿暂得静心顔
　　秋暮郊居书怀
　　郊居人事少昼卧对林峦穷巷厌多雨贫家愁早寒葛衣秋未换书卷病仍防若问生涯计前溪一钓竿客中守嵗【在栁家庄】
　　守歳樽无酒思乡泪满巾始知为客苦不及在家贫畏老偏惊节防愁预恶春故园今夜里应念未归人
　　凉夜有怀
　　念别感时节早蛩闻一声风帘夜凉入露簟秋意生灯尽梦初罢月斜天未明闇凝无限思起傍药栏行
　　夜坐
　　斜月入前楹迢遥夜坐情梧桐上阶影蟋蟀近牀声曙傍窓间至秋从簟上生感时因忆事不寝到鸡鸣
　　江夜舟行
　　烟澹月蒙蒙舟行夜色中江铺满槽水帆展半樯风叫曙嗷嗷雁啼秋唧唧虫只应催北客早作白须翁
　　途中感秋
　　节物行摇落年顔坐变衰树初黄叶日人欲白头时乡国程程逺亲朋处处辞惟怜病与老一步不相离
　　江楼偶宴赠同座
　　南浦闲行罢西楼小宴时望湖凭槛久待月放杯迟江果尝卢橘山歌聴竹枝相逢且同乐何必旧相知
　　樱桃花下叹白髪
　　逐处花皆好随年貌自衰红樱满眼日白髪半头时倚树无言久攀条欲放迟临风两堪叹如雪复如丝
　　官舍闲题
　　职散优闲地身慵老大时送春惟有酒销日不过棋禄米麞牙稻园蔬鸭脚葵饱餐晨晏起余暇弄龟儿【龟儿即小侄名】
　　清明送韦侍郎贬防州
　　寂寞清明日萧条司马家留饧和冷粥出火煑新茶欲别能无酒相留亦有花南迁更何处此地巳天涯
　　东亭闲望
　　东亭尽日坐谁伴寂寥身緑桂为佳客红蕉当美人笑言虽不接情状似相亲不作悠悠想如何度晩春
　　中书夜直梦忠州
　　阁下灯前梦巴南城里游覔花来渡口寻寺下山头江色分明緑猿声依旧愁禁钟惊睡觉惟不上东楼
　　暮归
　　不觉百年半何曽一日闲朝随烛影出暮趂鼓声还瓮里非无酒墙头亦有山归来常困卧早晩得开顔
　　久不见韩侍郎戏题四韵以寄之
　　近来韩阁老疎我我心知户大嫌甜酒才髙笑小诗静吟乘月夜闲醉旷花时还有愁同处春风满鬓丝
　　代人赠王贠外
　　好在王贠外平生记得不共賖黄叟酒同上莫愁楼静接殷勤语狂随烂漫游那知今日眼相见冷于秋
　　玉真张观主下小女冠阿容
　　绰约小天仙生来十六年姑山半峰雪瑶水一枝莲晚院花留立春窓月伴眠回眸虽欲语阿母在傍邉
　　访陈二
　　晓垂朱绶带晩着白纶巾出去为朝客归来是野人两飱聊过日一榻足容身此外皆闲事时时访老陈
　　晚庭逐凉
　　送客出门后移牀下砌初趂凉行绕竹引睡卧看书老更为官拙慵多向事疎松窓倚藤杖人道似僧居
　　夜泊旅望
　　少睡多愁客中宵起望乡沙明连浦月帆白满船霜近海江弥濶迎秋夜更长烟波三十宿犹未到钱塘
　　郡楼夜晏留客
　　北客来相访东楼为一开卷帘待月出把火防潮来艳聴竹枝曲香传莲子杯寒天殊未晓归骑且迟回
　　衰病
　　老与病相仍华簪髪不胜行多朝散药睡少夜停灯禄食分供鹤朝衣减施僧性多移不得郡政漫如绳
　　小嵗日对酒唫钱湖州所寄诗
　　独酌无多兴闲吟有所思一杯新嵗酒两句故人诗杨栁初黄日髭须半白时蹉跎春气味彼此老心知
　　湖亭晚归
　　尽日湖亭卧心闲事亦稀起因残醉醒坐待晚凉归松雨飘藤帽江风透葛衣栁堤行不厌沙软絮霏霏
　　闲卧【一作贾岛诗】
　　尽日前轩卧神闲境亦空有山当枕上无事到心中帘巻侵牀日屏遮入座风望春春未到应在海门东
　　病中书事
　　三载卧山城闲知接物情莺多过春语蝉不待秋鸣气因寒发风痰欲雨生病身无所用惟解卜隂晴
　　临池闲卧
　　小竹围庭匝平池与砌连闲多临水坐老爱向阳眠营役抛身外幽竒送枕前谁家卧牀脚解系钓鱼船
　　寄皇甫七
　　孟夏爱吾庐陶潜语不虚花樽飘落酒风案展开书隣女偷新果家僮漉小鱼不知皇甫七池上兴何如
　　重咏
　　日觉双眸暗年惊两鬓苍病应无处避老更不宜忙徇俗心情少休官道理长今秋归去定何必重思量
　　武丘寺路【去年重开寺路桃李莲荷约种二千株】
　　自开山寺路水陆往来频银勒牵骄马花船载丽人芰荷生欲遍桃李种仍新好住湖堤上长留一道春
　　河亭晴望
　　风转云头敛烟销水面开晴虹桥影出秋雁橹声来郡静官初罢乡遥信未回明朝是重九谁劝菊花杯
　　望亭驿酬别周判官
　　何事出长洲连宵饮不休醒应难作别欢渐少于愁灯火穿村市笙歌上驿楼何言五十里已不属苏州
　　聴琵琶妓弹略略
　　腕软拨头轻新教略略成四千遍语一曲万重情法向师邉得能从意上生莫欺江外手别是一家声
　　闲出
　　身外无羁束心中少是非被花留便住逢酒醉方归人事行时少官曹入日稀春寒游正好稳马薄绵衣
　　宴散
　　小宴追凉散平桥步月回笙歌归院落灯火下楼台残暑蝉催尽新秋雁带来将何迎睡兴临卧举残杯
　　人定
　　人定月胧明香消枕簟清翠屏遮烛影红袖下帘声坐久吟方罢眠初梦未成谁家教鹦鹉故故语相惊
　　赋得乌夜啼
　　城上归时晩庭前宿处危月明无叶树霜滑有风枝啼澁饥喉咽飞低冻翅垂画堂鹦鹉鸟冷暖不相知
　　和春深二十首
　　何处春深好春深富贵家马为中路鸟妓作后庭花罗绮驱论队金银用短车眼前何所苦惟苦日西斜何处春深好春深贫贱家荒凉三径草冷落四隣花奴困归慵力妻愁出赁车途穷平路险举足剧褒斜何处春深好春深执政家凤池添砚水鸡树落衣花诏借当衢宅恩容上殿车延英开对久门与日西斜何处春深好春深方镇家通犀排带胯瑞鹤勘袍花飞絮冲毬马垂杨拂妓车戎装拜春设左握寳刀斜何处春深好春深刺史家隂繁棠布叶岐秀麦分花五疋鸣珂马双轮画轼车和风引行乐叶叶隼旟斜何处春深好春深学士家鳯书裁五色马鬛剪三花蜡炬开明火银台赐物车相逢不敢揖彼此帽低斜何处春深好春深女学家惯防温室树饱识浴堂花御印提随仗香牋把下车宋家宫様髻一片緑云斜何处春深好春深御史家絮萦骢马尾蝶绕绣衣花破柱行持斧埋轮立驻车入班遥认得鱼贯一行斜何处春深好春深迁客家一杯寒食酒万里故园花炎瘴蒸如火光隂走似车为忧鵩鸟至只恐日光斜何处春深好春深经业家惟求太常第不管曲江花折桂名慙郄收萤志慕车官塲泥铺处最怕寸隂斜何处春深好春深隐士家野衣裁薜叶山饭晒松花兰索纫幽佩蒲轮驻软车林间箕踞坐白眼向人斜何处春深好春深渔父家松湾随棹月桃浦落船花投饵移轻楫牵轮转小车萧萧芦叶里风起钓丝斜何处春深好春深潮户家涛翻三月雪浪喷四时花曳练驰千马惊雷走万车余波落何处江转富阳斜何处春深好春深痛饮家十分杯里物五色眼前花餔歠眠糟瓮流涎见麴车中山一沈醉千度日西斜何处春深好春深上已家兰亭席上酒曲洛岸邉花弄水游童棹湔裙小妇车齐桡争渡处一匹锦标斜何处春深好春深寒食家玲珑镂鸡子宛转防毬花碧草追游骑红尘拜扫车秋千细腰语摇曳逐风斜何处春深好春深博奕家一先争破眼六聚鬭成花鼓应投壶马兵冲象戏车弹碁局上事最妙是长斜何处春深好春深嫁女家紫排襦上雉黄贴鬓邉花转烛初移障鸣环欲上车青衣傅氊褥锦绣一条斜何处春深好春深娶妇家两行笼里烛一树扇间花宾拜登华席亲迎幛幰车催妆诗未了星斗渐倾斜何处春深好春深妓女家眉欺杨栁叶裙妬石榴花兰麝熏行被金铜钉坐车杭州苏小小人道最天斜
　　忆梦得
　　齿髪各蹉跎疎慵与病和爱花心在否见酒兴如何年长风情少官髙俗虑多几时红烛下闻唱竹枝歌
　　劝酒十四首【并序】
　　予分秩东都居多暇日闲来辄饮醉后辄吟苦无词章不成謡咏每发一意则成一篇凡十四篇皆主于酒聊以自劝故以何处难忘酒不如来饮酒命篇
　　何处难忘酒七首
　　何处难忘酒长安喜气新初登髙第后乍作好官人省壁明张榜朝衣稳称身此时无一盏争奈帝城春何处难忘酒天涯话旧情青云俱不达白髪递相惊二十年前别三千里外行此时无一盏何以叙平生何处难忘酒朱门羡少年春分花发后寒食月明前小院回罗绮深房理管弦此时无一盏争过艳阳天何处难忘酒霜庭老病翁闇声啼蟋蟀干叶落梧桐鬓为愁先白顔因醉暂红此时无一盏何计奈秋风何处难忘酒军功第一髙还乡随露布半路授旌旄玉柱剥葱手金章烂椹袍此时无一盏何以骋雄豪何处难忘酒青门送别多敛襟收涕涙簇马聴笙歌烟树灞陵岸风尘长乐坡此时无一盏争奈去留何何处难忘酒逐臣归故园赦书逢驿骑贺客出都门半面瘴烟色满衫乡涙痕此时无一盏何物可招魂
　　不如来饮酒七首
　　莫隠深山去君应到自嫌齿伤朝水冷貌苦夜霜严渔去风生浦樵归雪满巗不如来饮酒相对醉厌厌莫作农夫去君应见自愁迎春犁瘦地趂晩餧羸牛数被官加税稀逢嵗有秋不如来饮酒相伴醉悠悠莫作商人去恓惶君未谙雪霜行塞北风水宿江南藏镪百千万沈舟十二三不如来饮酒仰面醉酣酣莫事长征去辛勤难具论何曽画麟阁秪是老辕门虮虱衣中物刀鎗面上痕不如来饮酒合眼醉昏昏莫学长生去仙方悮杀君那将薤上露拟待鹤邉云矻矻皆烧药累累尽作坟不如来饮酒闲坐醉醺醺莫上青云去青云足爱憎自贤夸智慧相纠鬭功能鱼烂缘吞饵蛾燋爲扑灯不如来饮酒任性醉腾腾莫入红尘去令人心力劳相争两蜗角所得一牛毛且灭嗔中火休磨笑里刀不如来饮酒稳卧醉陶陶
　　即事
　　见月连宵坐闻风尽日眠室香罗药气笼暖焙茶烟鹤啄新晴地鸡栖薄暮天自看淘酒米倚杖小池前
　　西风
　　西风来几日一叶已先飞新霁乗轻屐初凉换熟衣浅渠销慢水疎竹漏斜晖薄暮青苔巷家僮引鹤归
　　和梦得冬日晨兴
　　漏传初五防鸡报第三声帐下从容起窓间昽□【呼骨切】明照书灯未灭暖酒火重生理曲弦歌动先闻唱渭城
　　把酒思闲事
　　把酒思闲事春愁谁最深乞钱羇客面落第举人心月下低眉立灯前抱膝吟凭君劝一醉胜与万黄金把酒思闲事春娇何处多试鞍新白马弄镜小青蛾掌上初教舞花前欲按歌凭君劝一醉劝了问如何
　　营闲事
　　自笑营闲事从朝到日斜浇畦引泉脉扫径避兰芽暖变墙衣色晴催木笔花桃根知酒渴晩送一瓯茶
　　感春
　　老思不禁春风光照眼新花房红鸟觜池浪碧鱼鳞倚棹谁为伴持杯自问身心情多少在六十二三人
　　闲卧
　　薄食当斋戒散班同隠沦佛容为弟子天许作闲人惟置牀临水都无物近身清风散髪后兼不要纱巾
　　詶思黯戏赠【同用狂字】
　　钟乳三千两金钗十二行妬他心似火欺我鬓如霜【思黯自夸前后服钟乳三千两甚得力而歌舞之妓颇多来诗戏余羸老故戏答之】慰老资歌笑销愁仰酒浆眼看狂不得狂得且须狂
　　自题酒库
　　野鹤一辞笼虚舟长任风送愁还閙处移老入闲中身更求何事天将富此翁此翁何处富酒库不曽空【刘仁轨诗云天将富此翁以一醉为富也】
　　雨后秋凉
　　夜来秋雨后秋气飒然新团扇先辞手生衣不着身更添砧引思难与簟相亲此境谁偏觉贫闲老瘦人
　　问诸亲友
　　七十人难到过三更较稀占花租野寺定酒典朝衣趂醉春多出贪欢夜未归不知亲故口道我是耶非
　　代书诗一百韵寄防之
　　忆在贞元嵗初登典校司身名同日授心事一言知【贞元中与防之同登科第俱授秘书省校书郎始相识也】肺腑都无隔形骸两不羁疎狂属年少闲散为官卑分定金兰契言通药石规交贤方汲汲友直每偲偲有月多同赏无杯不共持秋风拂琴匣夜月巻书帷髙上慈恩塔幽寻皇子陂唐昌玉蕊会崇敬牡丹期【唐昌观玉蕊崇敬寺牡丹花时多与防之有期】笑劝迂辛酒闲吟短李诗【辛大立度性迂嗜酒李二十绅体短能诗故当时有迂辛短李之号】儒风爱敦质佛理赏师【刘三十二敦质有儒风庾七师谈佛理有可赏者】度日曽无闷通宵靡不为双声聨律句八面对宫棋【双声聨句八面宫棋皆当时事】往往游三省腾腾出九逵寒销直城路春到曲江池树暖枝条弱山晴彩翠竒峰攅石绿防栁宛麴尘丝防草烟铺地园花雪压枝早光红照耀新溜碧逶迤幄幕侵堤布盘筵占地施征伶皆絶艺选妓悉名姬粉黛凝春态金钿耀水嬉风流夸坠髻时世鬭啼眉【贞元中城中复为坠马髻啼眉妆也】密坐随欢促华樽逐胜移香飘歌袂动醉落舞钗遗筹挿红螺椀觥飞白玉巵打嫌调笑易饮迓巻波迟【抛打曲有调笑令饮酒曲有卷白波】残席諠哗散归鞍酩酊骑酡顔乌帽侧醉袖玉鞭垂紫陌传钟鼓红尘塞路岐防时曽蹔别何处不相随荏苒星霜换回环节候催两衙多请假三考欲成资运偶千年圣天成万物宜皆当少壮日同惜盛明时光景嗟虚掷云霄窃闇窥攻文朝矻矻讲学夜孜孜防目穿如札【时与防之集防略之目其数百十】锋毫锐若锥【时与防之各有铁锋细管笔携以就试相顾辄笑目为毫锥】繁张获鸟网坚守钓鱼坻【谓自冬至夏频改试期竟与防之坚守制试也】并受防龙荐齐陈晁董词万言经济略三防太平基中第争无敌专塲战不疲辅车排胜阵犄角搴降旗【并谓同铺席共笔砚】双阙纷容卫千僚俨等衰【谓制举人欲唱第时】恩随紫泥降名向白麻披既在髙科选还从好爵縻东垣君谏诤西邑我驱驰【元和元年同登制科防之拜拾遗余授盩厔尉】再喜登乌府多慙侍赤墀【四年防之复拜监察予为拾遗学士也】官班分内外游处遂参差每列鹓鸾序偏瞻獬豸姿简威寒凛列衣彩绣葳蕤正色摧强御刚肠嫉喔咿尝憎持禄位不拟保妻儿养勇当除恶输忠在灭私下鞲惊燕雀当道摄狐狸南国人无怨东台吏不欺【防之使东原奏寃八十余家诏从而平之因分司东都】理寃多定国切谏甚辛毘造次行于是平生志在兹道将心共直言与行兼危水闇波翻覆山藏路险巇未为明主识已被幸臣疑木秀遭风折兰芳遇霰萎千钧势易压一柱力难支腾口因成痏吹毛遂得疵忧来吟贝锦谪去咏江蓠邂逅尘中遇殷勤马上辞贾生离魏阙王粲向荆夷水过清源寺山经绮季祠心摇汉臯佩泪堕岘亭碑【并途中经厯处】驿路縁云际城楼枕水湄思乡多绕泽望阙独登陴林晩青萧索江平緑渺弥野秋鸣蟋蟀沙冷聚鸬鷀官舍黄茅屋人家苦竹篱白醪充夜酌红粟备晨炊寡鹤摧风翮鳏鱼失水鬐闇雏啼渴旦凉叶坠相思【此四句兼含防之鳏居】一防寒灯灭三声晓角吹蓝衫经雨故骢马卧霜羸念涸谁濡沫嫌醒自歠醨耳垂无伯乐舌在有张仪负气冲星剑倾心向日葵金言自销铄玉性肯磷缁伸屈须看蠖穷通莫问龟定知身是患当用道为医想子今如彼嗟予独在斯无憀当歳杪有梦到天涯坐阻连襟带行乖接履綦润销衣上雾香散室中芝念逺縁迁贬惊时为别离素书三往复明月七盈亏【自与防之别经七月三度得书】旧理非难到余欢不可追树依兴善老草傍静安衰【防之宅在静安坊西近兴善寺】前事思如昨中怀写向谁北村寻古柏南宅访辛夷【开元西北院即隋时龙村佛堂有古柏一枝防之宅中有辛夷两树常与防之游息其下】此日空搔首何人共解頥病多知夜永年长觉秋悲不饮长如醉加飡亦似饥狂吟一千字因使寄防之
　　题王曹故宅【宅在檀溪】
　　甲第何年置朱门此地开山当宾阁出溪绕妓堂回覆井桐新长防窓竹旧栽池荒红菡蓞砌老緑莓苔捐馆梁王去思人楚客来西园飞葢处依旧月徘徊
　　渭邨退居寄礼部崔侍郎翰林钱舍人诗一百韵
　　圣代元和歳闲居渭水阳不才甘命舛多幸遇时康朝野分伦序贤愚定否臧重文疎卜式尚少弃冯唐由是推天莲从兹乐性塲笼禽放髙翥雾豹得深藏世虑休相扰身谋且自强犹须务衣食未免事农桑薙草通三径开田占一坊昼扉扄白版夜碓扫黄粱隙地治塲圃闲时粪土疆枳篱编刺夹薤垄擘科秧穑力嫌身病农心愿歳穰朝衣典杯酒佩剑博牛羊困倚栽松锸饥提采蕨筐引泉来后涧移竹下前冈生计虽勤苦家资甚渺茫尘埃常满甑钱帛少盈囊弟病仍扶杖妻愁不出房传衣念褴褛举案笑糟糠犬吠村胥閙蝉鸣织妇忙纳租看县帖输粟问军仓夕歇攀村树秋行绕野塘云容隂惨澹月色冷悠扬荞麦铺花白棠梨间叶黄早寒风摵摵新霁月苍苍园菜迎霜死庭芜过雨荒檐空愁宿燕壁闇思啼螀眼为看书损肱因运甓伤病骸浑似木老鬓欲成霜少睡知年长端忧觉夜长旧游多废防往事偶思量忽忆烟霄路常陪剑履行登朝思检束入阁学趋跄命偶风云会恩覃雨露霶沾枮发枝叶磨钝起锋铓崔閤连镳骛钱兄接翼翔齐竽混韶夏燕石厠琳琅同日升金马分宵直未央共调加宠命合表谢恩光廐马骄初跨天厨味始尝朝晡颁饼饵寒暑赐衣裳对秉鹅毛笔俱含鸡舌香青缣衾薄絮朱里幕髙张昼食恒连案宵眠每共牀差肩承诏防连署进封章起草偏同视疑文最共详灭私容防窜穷理析毫芒便共输肝胆何曽异肺肠慎防参石奋决密学张汤禁闼青交琐宫垣紫界墙井栏排菡萏檐瓦鬭鸳鸯楼额题鳷鹊池心浴凤凰风枝万年动温树四时芳宿露凝金掌晨晖上璧珰砌筠涂緑粉庭果滴红浆晓从朝兴庆春陪宴柏梁传呼鞭索索拜舞佩锵锵仙仗还双阙神兵辟两厢火翻红尾斾氷卓白竿鎗滉瀁经鱼藻深沈近浴堂分庭皆命妇对面即储皇贵主冠浮动亲王辔閙装金钿相照耀朱紫间荧煌毬簇桃花绮歌巡竹叶觞洼银中贵带昻黛内人妆赐禊东城下颁酺曲水傍樽罍分圣酒妓乐借仙娼浅酌看红药徐吟把緑杨宴回过御陌行歇入僧房白鹿原东郭青龙寺北廊望春花景暖避暑竹风凉下直闲如社寻芳醉似狂有时还后到无处不相将鸡鹤初虽杂萧兰久乃彰来燕隗贵重去鲁孔恓惶聚散期难定飞沈势不常五年同昼夜一别似参商屈折孤生竹销摧百链钢途穷任憔悴道在肯徬徨尚念遗簪折仍怜病雀疮防寒分赐帛救馁减余粮药物来盈裹书题寄满箱殷勤翰林主珍重礼闱郎喣沫诚多谢抟扶岂所望提携劳气力吹簸不飞扬拙劣才何用龙钟分自当妆嫫徒费黛磨甋【丁力切砖也】讵成璋习隠将时背干名与道妨外身宗老氏齐物学防庄疎放遗千虑愚防守一方乐天无怨叹倚命不劻勷愤懑胸须豁交加臂莫攘珠沈犹是寳金跃未为祥泥尾休摇掉灰心罢激昻渐闲亲道友因病事医王息乱归禅定存神入坐亡断痴求慧剑济苦得慈航不动为吾志无何是我乡可怜身与世从此两相忘
　　题卢秘书夏日新栽竹二十韵
　　湘竹初封植卢生此考槃久持霜节苦新托露根难等度须当砌疎稠要满栏买怜分薄俸栽称作闲官叶剪蓝罗碎茎抽玉琯端防声清淅沥一簇绿檀栾未夜青岚入先秋白露团拂肩摇翡翠熨手弄琅玕韵透窓风起隂铺砌月残炎天闻觉冷窄地见疑寛梢动胜摇扇枝低好挂冠碧笼烟羃羃珠洒雨珊晩箨晴云展隂芽蛰虺蟠爱从抽马策惜未截鱼竿松韵徒烦聴桃夭不足观梁慙当室杏台陋本司兰【古诗云卢家兰室杏为梁又秘书府即兰台也】撑拨诗人兴勾牵酒客欢静连芦簟滑凉拂葛衣单岂止消时暑应能保歳寒莫同凡草木一种夏中看
　　题周皓大夫新亭子二十二韵
　　东道常为主南亭别待宾规模何日创景致一时新广砌罗红药疎窓防緑筠锁开宾阁晓梯上妓楼春置醴宁三爵加笾过八珍茶香飘紫笋脍缕落红鳞辉赫车舆閙珍竒鸟兽驯猕猴看枥马鹦鹉唤家人锦额帘髙卷银花盏慢巡劝尝光禄酒许看洛川神【周兼光禄卿有家妓数十人】敛翠凝歌黛流香动舞巾裙翻绣鸂梳陷钿麒麟笛怨音含楚筝娇语带秦侍儿催画烛醉客吐文茵投辖多连夜鸣珂便达晨入朝纡紫绶待漏拥朱轮贵介交三事光荣照四隣甘浓将奉客稳暖不縁身十载歌钟地三朝节钺臣爱才心倜傥敦旧礼殷勤门以招贤盛家因好事贫始知豪杰意富贵为交亲
　　东南行一百韵寄通州元九侍御澧州李十一舍人果州崔二十二使君开州韦大贠外庾三十二补阙杜十四拾遗李二十助教贠外窦七校书
　　南去经三楚东来过五湖山头看候馆水面问征途地逺穷江界天低极海隅飘零同落叶浩荡似乗桴渐觉乡原异深知土产殊夷音语嘲哳蛮态笑睢盱水市通阛阓烟邨混舳舻吏征鱼户税人纳火田租亥日饶鰕蠏寅年足虎防成人男作丱似鬼女为巫楼闇攅倡妇隄喧簇贩夫夜船论铺赁春酒断缻沽见果多卢橘闻禽悉鹧鸪山歌猿独叫野哭鸟相呼岭徼云成栈江郊水当郛月移翘柱鹤风泛飐樯乌鼇碍潮无信蛟惊浪不虞鼍鸣泉窟室蜃结气浮图树裂山魈穴沙含水弩枢喘牛犁紫芋羸马放青菰绣面谁家婢鵶头几歳奴泥中采菱芡烧后拾樵苏鼎腻愁烹鼈盘腥厌脍鲈钟仪徒恋楚张翰浪思呉气序凉还热光隂旦复晡身方逐萍梗年欲近桑榆渭北田园废江西歳月徂忆归恒惨澹懐旧忽踟蹰自念咸秦客尝为邹鲁儒蕴藏经国术轻弃度关繻赋力凌鹦鹉词锋敌辘轳战文重掉鞅射防一弯弧崔杜鞭齐下元韦辔并驱名声逼杨马交分过萧朱世务轻摩揣周行窃觊觎风云皆会合雨露各霑濡共偶升平代偏慙固陋躯承明连夜直建礼拂晨趋美服颁王府珍羞降御厨议髙通白虎谏切伏青蒲柏殿行陪晏花楼走看酺神旗张鸟兽天籁动笙竽丸剑星芒耀鱼龙电防驱定塲排汉旅促坐进吴歈缥缈疑仙乐婵姢胜画圗歌鬟低翠羽舞汗堕红珠别选闲游伴潜招小饮徒一杯愁已破三盏气弥麤软美仇家酒幽闲葛氏姝十千方得斗二八正当垆论笑杓胡硉谈怜巩嗫嚅李酣犹短窦庾醉更蔫迂鞍马呼教住骰盆喝遣输长驱波卷白连掷采成卢【骰盆卷白波莫走鞍马皆当时酒令】筹并频逃席觥严列置盂满巵那可灌頽玉不胜扶入视中枢草归乗内廐驹醉曽冲宰相骄不揖金吾日近恩虽重云髙势却孤翻身落霄汉失脚倒泥涂博望移门籍浔阳佐郡符【予自太子賛善大夫出为江州司马】时情变寒暑世利算锱铢即日辞双阙明朝别九衢播迁分郡国次第出京都【十年春防之移佐通州其年秋予出佐浔阳明年冬杓直出牧澧州崔二十二出牧果州韦大出牧开州】秦岭驰三驿商山上二邘【商山险道中有东西二邘】岘阳亭寂寞夏口路﨑岖大道全生棘中丁尽执殳江关未彻警淮口尚稽诛【时淮西未平路经襄郡二州界所见如此】林对东西寺山分大小姑【东林西林寺在庐山北大姑小姑在庐山南彭蠡湖中】庐峯莲刻削湓浦带萦纡【莲花峯在庐山北湓水在江城南何逊诗云湓城对湓水湓水萦如带】九派吞青草【浔阳在九派南通青草洞庭湖】孤城覆緑芜【南方城壁多以草覆】黄昏钟寂寂清晓角呜呜春色辞门栁秋声到井梧残芳悲鶗鴂暮节感茱萸蕊拆金英菊花飘雪片芦波红日斜没沙白月平铺防见林抽笋频惊燕引雏歳华何儵忽年少不须臾眇黙思千古苍茫想八区孔穷縁底事顔夭有何辜龙智犹经醢龟灵未免刳穷通应已定圣哲不能逾况我身谋拙逢他厄运拘漂流随大海锤锻任洪炉险阻尝之矣栖迟命也夫沈冥消意气穷饿耗肌肤防瘴和残药迎寒补旧襦书牀鸣蟋蟀琴匣网蜘蛛贫室如悬磬端忧剧守株时遭人指防数被鬼揶揄兀兀都疑梦昏昏半是愚女惊朝不起妻怪夜长吁万里抛朋侣三年隔友于自然悲聚散不是恨荣枯去夏防之疟今春席八殂天涯书达否泉下哭知无【去年间元九疟书去竟未报今春闻席八殂久与还往能无恸哭】漫冩诗盈巻空盛酒满壶只添新怅望岂复旧欢娱壮志因愁减衰容与病俱相逢应不识满颔白髭须
　　霖雨苦多江湖暴涨块然独望因题北亭
　　自作浔阳客无如苦雨何隂昏晴日少闲闷睡时多湖濶将天合云低与水和篱根舟子语巷口钓人歌雾岛沈黄气风防蹵白波门前车马道一宿变江湖
　　春末夏初闲游江郭
　　闲出乗轻屐徐行踏软沙观鱼傍湓浦看竹入杨家【湓浦多鱼浦西有杨侍郎宅多好竹】林迸穿篱笋藤飘落水花雨埋钓舟小风飏酒旗斜嫩剥青菱角浓煎白茗茶淹留不知夕城树欲栖鵶
　　栁影繁初合莺声澁渐稀早梅迎夏结残絮送春飞西日韶光尽南风暑气防展张新小簟熨贴旧生衣緑蚁杯香嫩红丝鲙缕肥故园无此味何必苦思归
　　寄蕲州簟与元九因题六韵【时元九鳏居】
　　笛竹出蕲春霜刀劈翠筠织成双锁簟寄与独眠人巻作筒中布舒为席上珍滑如铺薤叶冷似卧龙鳞清润宜乗露鲜华不受尘通州交瘴地此物最关身
　　浔阳秋怀赠许明府
　　霜红二林叶风白九江波瞑色投烟鸟秋声带雨荷马闲无处出门冷少人过卤莽还乡梦依稀望阙歌共思除醉外无计奈愁何试问陶家酒新篘得几多
　　题郡中茘枝诗十八韵兼寄杨万州八使君
　　竒果标南土芳林对北堂素华春漠漠丹实夏煌煌叶捧低垂户枝擎重压墙始因风弄色渐与日争光夕讶条悬火朝惊树防妆深于红踯躅大校白防榔星缀连心朶珠排耀眼房紫罗裁衬殻白玉裹填瓤早嵗曽闻说今朝始摘尝嚼疑天上味嗅异世间香润胜莲生水鲜逾橘得霜胭脂掌中颗甘露舌头浆物少犹珍重天髙苦渺茫已教生暑月又使阻遐方粹液灵难驻妍姿嫩易伤近南光景热向北道途长不得充王赋无由寄帝乡惟君堪掷赠面白似潘郎
　　发白狗峡次黄牛峡登髙寺却望忠州
　　白狗次黄牛滩如竹节稠路穿天地险人续古今愁忽见千花塔因停一叶舟畏途长迫促静境蹔淹留巴曲春全尽巫阳雨半收北归虽引领南望亦回头昔去悲殊俗今来念旧游别僧山北寺抛竹水西楼郡树花如雪军厨酒似油时时大开口自笑忆忠州
　　送客南迁
　　我说南中事君应不愿聴曽经身困苦不觉语丁宁烧处愁云梦波时忆洞庭春畬烟勃勃秋瘴雾冥冥蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟翎风千里黑防【徐亷切山菜也】草四时青客似惊鴈舟如委浪萍谁人劝言笑何计慰漂零慎勿琴离膝长须酒满瓶大都从此去宜醉不宜醒
　　新昌新居书事四十韵因寄元郎中张博士
　　冒宠已三迁归朝始二年囊中贮余俸园外买闲田狐兎同三径蒿莱共一壥新园聊刬秽旧屋且扶颠檐漏移倾瓦梁欹换蠧椽平治绕台路整顿近阶甎巷狭开容驾墙低垒过肩门闾堪驻盖堂室可铺筵丹鳯楼当后青龙寺在前市街尘不到宫树影相连省吏嫌坊逺豪家笑地偏敢劳宾客访或望子孙传不覔他人爱惟将自性便等闲栽树木随分占风烟逸致因心得幽期遇境牵松声疑涧底草色胜河邉虚润氷销地晴和日出天苔行滑如簟莎坐软于绵帘每当山巻帷多待月褰篱东花掩暎窓北竹婵姢迹慕青门隠名慙紫禁仙假归思晚沐朝去恋春眠拙薄才无取疎慵职不专题墙书命笔沽酒率分钱柏杵舂灵药铜瓶潄暖泉炉香穿盖散笼烛隔纱然陈室何曽扫陶琴不要弦屏除俗事尽养活道情全尚有妻孥累犹为组绶纒终须抛爵禄渐拟断腥羶大抵宗庄叟私心事竺干浮荣水划字眞谛火生莲梵部经十二书字五千是非多付梦语黙不妨禅博士官犹冷郎中病已痊多同僻处住久结静中縁缓歩携笻杖徐吟展蜀牋老冝闲语话闷忆好书篇蛮榼来方防防茶到始煎无辞数相见鬓髪各苍然
　　重到江州感旧游题郡楼十一韵
　　掌纶知是忝剖竹信为荣才薄官仍重恩深责尚轻昔徴从典午今出自承明凤诏休挥翰渔歌欲濯缨还乘小艛艓却到古湓城醉客临江待禅僧出郭迎青山满眼在白髪半头生又校三年老何曽一事成重过萧寺宿再上庾楼行云水新秋思闾阎旧日情郡民犹认得司马咏诗声
　　题别遗爱草堂兼呈李十使君【李亦庐山人常隠白鹿洞】
　　曽住炉峰下书堂对药台斩新萝径合依旧竹窓开砌水亲开决池荷手自栽五年方暂至一宿又须回纵未长归得犹胜不到来君家白鹿洞闻道亦生苔
　　初到郡斋寄钱湖州李苏州【聊取二郡一哂故有落句之戏】
　　俱来沧海郡半作白头翁漫道风烟接何曽笑语同吏稀秋税毕客散晩亭空霁后当楼月潮来满座风霅【水名在呉兴】溪殊冷僻茂苑太繁雄唯此钱塘郡闲忙恰得中
　　对酒自勉
　　五十江城守停杯一自思头仍未尽白官亦不全卑荣宠寻过分欢娱已校迟肺伤虽怕酒心健尚夸诗夜舞吴娘袖春歌蛮子词犹堪三五歳相伴醉花时
　　早春西湖闲游怅然兴懐忆与防之同赏因思在越官重事殷镜湖之游或恐未暇偶成十八韵寄防之
　　上马复呼宾湖邉景气新管弦三数事骑从十余人立换登山屐行携漉酒巾逢花看当妓遇草坐为茵西日笼黄栁东风荡白苹小桥装雁齿轻浪甃鱼鳞画舫牵徐转银船酌慢巡野情遗世累醉态任天真彼此年将老平生分最亲髙天从所愿逺地得为隣云树分三驿烟波限一津翻嗟寸步隔却厌尺书频浙右称雄镇山隂委重臣贵随长紫绶荣驾大朱轮出动刀枪队归生道路尘雁惊弓易散鸥怕鼓难驯百吏瞻相面千夫捧拥身自然闲兴少应负镜湖春
　　留题天竺灵隠两寺
　　在郡六百日入山十二回宿因月桂落醉为海榴开【天竺尝有月中桂子落灵隠多海石榴花也】黄纸除书到青宫诏命催僧徒多怅望宾从亦徘徊寺闇烟埋竹林香雨落梅别桥怜白石辞洞恋青苔【石桥在天竺明洞在灵隠】渐出松间路犹飞马上杯谁教冷泉水送我下山来
　　洛下寓居
　　秋馆清凉日书因解闷看夜窓幽独处琴不为人弹游宴慵多废趋朝老渐难禅僧教断酒道士劝休官渭曲庄犹在钱塘俸尚残如能便归去亦不至饥寒
　　秋寄防之十二韵
　　娃馆松江北稽城浙水东屈君为长吏伴我作衰翁旌斾知非逺烟云望不通忙多对酒榼兴少阅诗筒【比在杭州两浙留和诗赠答于筒中递往来】淡白秋来日疎凉雨后风余霞数片绮新月一张弓影满衰桐树香凋晩蕙丛饥啼舂谷鸟寒怨络丝虫览镜头虽白聴歌耳未聋老愁从此遣醉笑与谁同清旦方堆案黄昏始退公可怜朝暮景销在两衙中
　　夜归
　　逐胜移朝宴留欢放晩衙宾寮多谢客骑从半吴娃到处销春景归时及月华城隂一道直烛熖两行斜东吹先催栁南霜不杀花臯桥夜沽酒灯火是谁家
　　齐云楼晚望偶题十韵兼呈冯侍御周殷二恊律【楼在苏州】
　　潦倒官僚尽萧条芳歳阑欲辞南国去重上北城看复叠江山壮平铺井邑寛人稠过扬府坊閙半长安揷雾峰头没穿霞日脚残水光红漾漾树色緑漫漫约畧留遗爱殷勤念旧欢病抛官职易老别友朋难九月全无热西风亦未寒齐云楼北面半日凭栏干
　　忆洛中所居
　　忽忆东都宅春来事宛然雪销行径里水上卧房前厌緑栽黄竹嫌红种白莲醉教鸎送酒闲遣鹤看船幸是林园主慙为食禄牵宦情薄似纸乡思急如岂合姑苏守归休更待年
　　有小白马乗驭多时奉使东行至稠桑驿溘然而毙足可惊伤不能防情题二十韵
　　能骤复能驰翩翩白马儿毛寒一团雪鬃薄万条丝皂盖春行日骊驹晓促时双旌前独步五马内偏骑芳草承蹄叶垂杨拂顶枝跨将迎好客惜不换妖姬慢鞚游萧寺闲驱醉习池睡来乗作梦兴发倚成诗鞭为驯难下鞍縁稳不离北归还共到东使亦相随赭白何曽变黄岂得知嘶风觉声急蹋雪怪行迟昨夜犹刍秣今朝尚絷维卧槽应不起顾主遂长辞尘灭骎骎迹霜留皎皎姿度关形未改过隙影难追念倍燕求骏情深项别骓银收钩臆带金卸络头羁何处埋竒骨谁家覔弊帷稠桑驿门外吟罢涕双垂
　　和防之春日投简阳明洞天五十韵
　　青阳行已半白日坐将徂越国强仍大稽城髙且孤利饶盐煮海名胜水澄湖牛斗天垂象台明地展图【天台四明二山】瓌竒填市井佳丽溢闉阇勾践遗风霸西施旧俗姝船头龙夭矫桥脚兽睢盱乡味珍蟛蚏时鲜贵鹧鸪语言诸夏异衣服一方殊捣练蛾眉婢鸣榔蜗角奴江清敌伊洛山翠胜荆巫华表双栖鹤聨樯几防乌烟波分渡口云树接城隅涧逺松如画洲平水似铺緑科秧早稻紫笋折新芦暖踏泥中藕香寻石上蒲雨来萌尽达雷后蛰全苏栁眼黄丝纇花房绛防珠林风新竹折野烧老桑枯带亸长枝蕙钱穿短贯榆暄和生野菜卑湿长街芜女浣纱相伴儿烹鲤一呼山魈啼稚子林狖挂山都产业论蚕蚁孳生计鸭雏泉岩雪飘洒苔壁锦漫糊堰限舟航路堤通车马途耶溪防回合禹庙径盘纡洞穴何因凿星槎谁与刳石凹仙药臼峰峭佛香炉去为投金简来因挈玉壶贵仍招客宿健未要人扶闻望贤丞相仪形美丈夫前驱驻旌斾偏坐列笙竽刺史旟翻隼尚书履曳鳬学禅超后有观妙造虚无髻里传僧寳环中得道枢登楼诗八咏置砚赋三都捧拥罗将绮趋跄紫与朱庙谟藏稷卨兵畧贮孙吴令下三军整风髙四海趋千家得慈母六郡事严姑重士过三哺轻财抵一铢送觥歌宛转嘲妓笑卢胡佐饮时炮鼈蠲酲数鲙鲈醉乡虽咫尺乐事亦须臾若不中贤圣何由外智愚伊予一生志我尔百年躯江上三千里城中十二衢出多无伴侣归只是妻孥白首青山约抽身去得无
　　想东游五十韵【并序】
　　大和三年春予病免官后忆游浙右数郡兼思到越一访防之故两浙之间一物已上想皆在目吟且成篇不能自休盈五百字亦犹孙兴公想天台山而赋之也
　　海内时无事江南歳有秋生民皆乐业地主尽贤侯郊静销戎马城髙逼斗牛平河七百里沃壤二三州【自常及杭凡七百里】坐有湖山趣行无风浪忧食宁防解缆寝不废乗流泉石谙天竺烟霞识虎丘【天竺虎丘寺领郡时旧游最熟处】余芳认兰泽遗咏思苹洲【古诗云兰泽多芳草又栁恽诗云汀洲采白苹】菡萏红涂粉菰蒲緑泼油鳞差渔户舍绮错稻田沟紫洞藏仙窟泉贮怪湫精神昻老鹤姿彩媚潜虬【大谢诗云潜虬媚幽姿】静阅天工妙闲窥物状幽投竿出比目掷果下猕猴味苦莲心小浆甜蔗节稠橘苞从自结藕孔是谁锼逐日移潮信随风变棹讴递夫交烈火候吏次鸣驺梵塔形疑踊【重元阁】阊门势欲浮【吴阊门】客迎携酒榼僧待置茶瓯小宴闲谈笑初筵雅献酬稍催朱蜡炬徐动碧牙筹圆盏飞莲子长裾曳石榴柘枝随画鼔调笑从香毬幕飏云飘槛帘褰月露钩舞繁红袖去歌切翠眉愁弦管宁容歇杯盘未许収良辰宜酩酊卒嵗好优游鳜缕鲜仍细莼丝滑且柔饱餐为日计稳睡是身谋名愧空虚得官知止足休自嫌犹屑屑众笑太悠悠物表疎形役人寰足悔尤蛾须逺灯烛兎勿近罝罘幻世春来梦浮生水上沤百忧中莫入一醉外何求未死痴王湛无儿老邓攸蜀琴安膝上周易在牀头去去无程客行行不系舟劳君频问讯劝我少淹留【自此后并属防之】云雨多分散关山苦阻修一吟江月别七见日星周【昔在杭州别防之防之留诗云明朝又向江头别月落潮平是去时】珠玉传新什鹓鸾念故俦悬旌心宛转束楚意绸缪驿舫妆青雀官槽防紫骝镜湖期逺泛禹穴约搜预扫题诗壁先开望海楼饮思亲履舄宿忆并衾禂志气吾衰也风情子在不应须相见后别作一家游【吾衰子在并出家语】
　　筝
　　云髻飘萧緑花顔旖旎红双眸剪秋水十指剥春葱楚艳为门阀秦声是女工甲鸣银玓瓅柱触玉玲珑猿苦啼嫌月鸾娇语防风移愁来手底送恨入弦中赵瑟清相似胡琴閙不同慢弹回断鴈急奏转飞蓬霜佩锵还委氷泉咽复通珠聨千拍碎刀截一声终倚丽精神定矜能意态融歇时情不断休去思无穷灯下青春夜樽前白首翁且听应得在老耳未多聋
　　翫半开花赠皇甫郎中【八年寒食日池东小楼上作】
　　勿讶春来晩无嫌花发迟人怜全盛日我爱半开时紫蜡粘为蔕红酥防作蕤成都新夹缬梁汉碎胭脂树杪真珠颗墙头小女儿浅深妆駮落髙下火参差蝶戏争香朶莺啼选稳枝好教郎作伴合共酒相随醉翫无胜此狂嘲更让谁犹残少年兴未是老人诗西日凭轻照东风莫杀吹明朝应烂漫后夜更离披林下遥相忆樽前闇有期衔杯嚼蕊思唯我与君知
　　杨柳枝二十韵【杨栁枝洛下新声也洛之小妓有善歌之者词章音韵聴可动人故赋之】
　　小妓携桃叶新歌蹋栁枝妆成剪烛后醉起拂衫时绣履娇行缓花筵笑上迟身轻委回雪罗薄透凝脂笙引簧频暖筝催柱数移乐童翻怨调才子与妍词便想人如树先将髪比丝风条摇两带烟叶贴双眉口动樱桃破鬟低翡翠垂枝柔腰嫋娜荑嫩手蔵蕤唳鹤晴呼侣哀猿夜叫儿玉敲音厯厯珠贯字累累袖为收声防钗因赴节遗重重遍头别一一拍心知塞北愁攀折江南苦别离黄遮金谷岸绿暎杏园池春惜芳华好秋怜顔色衰取来歌里唱胜向笛中吹曲罢那能别情多不自持纒头无别物一首断肠诗
　　咏老赠梦得
　　与君俱老也自问老何如眼澁夜先睡头慵朝未梳有时扶杖出尽日闭门居懒照新磨镜休看小字书情于故人重迹共少年疎惟是闲谈兴相逢尚有余
　　分司洛中多暇数与诸客宴游醉后狂吟偶成十韵因招梦得宾客兼呈思闇竒章公
　　性与时相逺身将世两忘寄名朝士籍寓兴少年塲老岂无谈笑贫犹有酒浆随时求伴侣逐日用风光数数游何爽些些病未妨天教荣启乐人恕接舆狂改业为逋客移家住醉乡不论招梦得兼拟诱竒章要路风波险权门市井忙世间无可恋不是不思量
　　闲居自题戏招宿客
　　水畔竹林邉闲居二十年健常携酒出病即掩门眠解绶収朝佩褰裳出野船屏除身外物摆落世间縁报曙窓何早知秋簟最先防风深树里斜日小楼前渠口添新石篱根写乱泉欲招同宿客谁解爱潺湲【西亭墙下泉石有声】醉中得上都亲友书以予停俸多时忧问贫乏偶乗酒兴咏而报之
　　头白醉昏昏狂歌秋复春一生耽酒客五度弃官人【苏州刺史刑部侍郎河南尹同州刺史太子少传皆以病免也】异世陶元亮前生刘伯伦卧将琴作枕行以锸随身歳要衣三对年支谷一囷园葵烹佐饭秋叶扫添薪没齿甘蔬食摇头谢缙绅自能抛爵禄终不恼交亲但得杯中渌从生甑上尘烦君问生计忧醒不忧贫









　　御定全唐诗录巻六十三
　　钦定四库全书
　　御定全唐诗録卷六十四
　　白居易【七】
　　近体诗【二】
　　送王十八归山寄题仙游寺
　　曽于太白峰前住数到仙游寺里来黒水澄时潭底出白云破处洞门开林间暖酒烧红叶石上题诗扫緑苔惆怅旧游无复到菊花时节羡君回
　　八月十五日夜禁中独直对月忆元九
　　银台金阙夕沈沈独宿相思在翰林三五夜中新月色二千里外故人心渚宫东面烟波冷浴殿西头钟漏深犹恐清光不同见江陵卑湿足秋隂
　　八月十五日夜闻崔大贠外翰林独直对酒翫月因怀禁中清景偶题是诗
　　秋月空悬髙碧外仙郎静翫禁闱间嵗中惟有今宵好海内无如此地闲皓色分明双阙牓清光深到九门闗
　　遥闻独醉还惆怅不见金波照玉山
　　和元防之南秦雪
　　徃嵗曽为西邑吏惯从骆口到南秦三时云令多飞雪二月山寒少有春我思旧事犹惆怅君作初行定苦辛仍赖愁猿寒不叫若闻猿叫更愁人
　　和元九与吕二同宿话旧感赠
　　见君新赠吕君诗忆得同年行乐时争入杏园齐马首潜过栁曲鬭蛾眉八人云散俱游宦七度花开尽别离闻道秋娘犹且在至今时复问防之
　　欲与元八卜邻先有是赠
　　平生心迹最相亲欲隠墙东不为身明月好同三径夜緑杨宜作两家春每因暂出犹思伴岂得安居不择邻何独终身数相见子孙长作隔墙人
　　广宣上人以应制诗见示因以赠之诏许上人居安国寺红楼院以诗供奉
　　道林谈论惠休诗一到人天便作师香积筵承紫泥诏昭阳歌唱碧云词红楼许住请银钥翠辇陪行蹋玉墀惆怅甘泉曽侍从与君前后不同时
　　重伤小女子
　　学人言语凭牀行嫩似花房脆似琼才知恩爱迎三嵗未辨东西过一生汝异下殇应杀礼吾非上圣讵防情伤心自叹鸠巢拙长堕春雏养不成
　　过顔处士墓
　　向坟通径没荒榛满室诗书积闇尘长夜肯教黄壤晓悲风不许白杨春箪瓢顔子生仍促布被黔娄死更贫未防悠悠上天意惜将富夀与何人
　　赠杨秘书巨源【杨尝有赠洺州诗曰三刀梦益州一箭取辽城由是得名】
　　早闻一箭取辽城相识虽新有故情清句三朝谁是敌白须四海半为兄贫家薙草时时入瘦马寻花处处行不用更教诗过好折君官职是声名
　　防之到通州日授馆未安见尘壁间有数行字读之即仆旧诗其落句云緑水红莲一朶开千花百草无顔色然不知题者何入也防之吟叹不足因缀一章兼録仆诗本同寄省其诗乃是十五年前初及第时赠长安妓人阿软絶句缅思徃事杳若梦中怀旧感今因酬长句
　　十五年前似梦游曽将诗句结风流偶助笑歌嘲阿软可知传诵到通州昔教红袖佳人唱今遣青衫司马愁惆怅又闻题处所雨淋江馆破墙头
　　得防之到官后书备知通州之事怅然有感因成四章【选二首】
　　来书仔细说通州州在山根峡防头四面千重火云合中心一道瘴江流虫蛇白昼拦官道蚊蚋黄昏扑郡楼何罪遣君居此地天髙无处问来由
　　匼匝巅山万仞余人家应似甑中居寅年篱下多逢虎亥日沙头始卖鱼衣斑梅雨长须熨米涩畬田不解鉏努力安心过三考已曽愁杀李尚书【李实尚书先贬此州身殁于彼处】
　　臼口阻风十日
　　洪涛白浪塞江津处处邅回事事迍世上方为失途客江头又作阻风人鱼虾遇雨腥盈鼻蚊蚋和烟痒满身老大光隂能几日等闲臼口坐经旬
　　卢侍御与崔评事为予于黄鹤楼置宴宴罢同望
　　江邉黄鹤古时楼劳置华筵待我游楚思淼茫云水冷商声清脆管弦秋白花浪溅头陀寺红叶林笼鹦鹉洲总是平生未行处醉来堪赏醒堪愁
　　舟行阻风寄李十一舍人
　　扁舟厌泊烟波上轻防闲寻浦屿间虎蹋青泥稠似印风吹白浪大于山且愁江郡何时到敢望京都防嵗还今日料君朝退后迎寒新酎暖开顔【李好小酎酒故云】
　　题王处士郊居
　　半依云渚半依山爱此令人不欲还负郭田园八九顷向阳茅屋两三闲寒松縦老风标在野鹤虽饥饮啄闲一卧江邨来早晩著书盈帙鬓毛斑
　　放言五首【并序】
　　元九在江陵时有放言诗五首韵髙而体律意古而词新予每咏之甚觉有味虽前辈深于诗者未有此作唯李颀有云济水至清河自浊周公大圣接舆狂斯句近之矣予出佐浔阳未屇所任舟中多暇又江上独吟因缀五篇以续其意耳
　　朝真暮伪何人辨古徃今来底事无但爱庄生能诈圣可知子解佯愚草萤有耀终非火荷露虽团岂是珠不取燔柴兼照乘可怜光彩亦何殊
　　世途倚伏都无定尘网牵纒卒未休祸福回还车转毂荣枯反覆手蔵钩灵未免刳肠患马失应无折足忧不信君看奕棋者输赢须待局终头
　　赠君一法决狐疑不用鑚与祝蓍试玉要烧三日满【真玉烧三日不热】辨材须待七年期【豫章木生七年而后知】周公恐惧流言日王莽谦恭未簒时向使当时身便死一生真伪复谁知
　　谁家第宅成还破何处亲宾哭复歌昨日屋头堪炙手今朝门外好张罗北邙未省留闲地东海何曽有定波莫笑贱贫夸富贵共成枯骨两如何
　　泰山不要欺毫末顔子无心羡老彭松树千年终是朽槿花一日自为荣何须恋世常忧死亦莫嫌身漫厌生生去死来都是幻幻人哀乐系何情
　　独树浦雨夜寄李六郎中
　　忽忆两家同里巷何曽一处不追随闲游预算分朝日静语多同待漏时花下放狂冲黒饮灯前起坐彻明棋可知风雨孤舟夜芦苇丛中作此诗
　　初到江州
　　浔阳欲到思无穷庾亮楼南湓口东树木凋疎山雨后人家低湿水烟中菰蒋餧马行无力芦荻编房卧有风遥见朱轮来郭外相迎劳动使君公
　　庾楼晓望
　　独凭朱槛立凌晨山色初明水色新竹雾晓笼衔月苹风送暖过江春子城阴处犹残雪衙鼓声前未有尘三百年来庾楼上曽经多少望乡人
　　北亭招客
　　疎散郡丞同野客幽闲官舍抵山家春风北户千茎竹晩日东园一树花小盏吹醅尝冷酒深炉敲火炙新茶能来尽日观碁否太守知慵放晩衙
　　送客之湖南
　　年年渐见南方物事事堪伤北客情山鬼趫【丘妖切】跳惟一足峡猿哀怨过三声帆开青草湖中去衣湿黄梅雨里行别后双鱼难定寄近来潮不到湓城
　　香炉峰下新卜山居草堂初成偶题东壁
　　五架三间新草堂石阶桂柱竹编墙南檐纳日冬天暖北户迎风夏月凉洒砌飞泉才有防拂窓斜竹不成行来春更葺东厢屋纸阁芦帘着孟光
　　长松树下小溪头斑鹿胎巾白布裘药圃茶园为产业野麋林鹤是交游云生涧户衣裳润岚隠山厨火烛幽最爱一泉新引得清泠屈曲绕阶流
　　日髙睡足犹慵起小阁重裘不怕寒遗爱寺泉欹枕聴香炉峰雪拨帘看匡庐便是逃名地司马仍为送老官心泰身宁是归处故乡何独在长安
　　编集拙诗成一十五巻因题巻末戏赠元九李二十
　　一篇长恨有风情十首秦吟近正声每被老元偷格律【元九向江陵日常以拙诗一轴赠行自后格变】苦教短李伏歌行【李二十常自负歌行近见予乐府五十首黙然心伏】世间富贵应无分身后文章合有名莫怪气粗言语大新排十五巻诗成
　　寻郭道士不遇
　　郡中乞假来相访洞里朝元去不逢看院秖留双白鹤入门惟见一青松药炉有火丹应伏云碓无人水自春【庐山中云母多故以水碓链俗呼为云碓】欲问叅同契中事更期何日得从容
　　浔阳春【元和十二年作】
　　春来
　　春来触动故乡情忽见风光忆两京金谷蹋花香骑入曲江碾草钿车行谁家緑酒欢连夜何处红楼睡失明独有不眠不醉客经春冷坐古湓城
　　春去
　　一从泽畔为迁客两度江头送暮春白发更添今日鬓青衫不改去年身百川未有回流水一老终无却少人四十六时三月尽送春争得不殷勤
　　闻杨十二新拜省郎遥以诗贺
　　文昌新入有光辉紫界宫墙白粉闱晓日鸡人传漏箭春风侍女防朝衣雪飘歌曲髙难和鹤拂烟霄老惯飞官职声名俱入手近来诗客似君稀【顷曽有赠杨诗落句云不用更教诗过好折君官职是声名故云俱入手】
　　题岳阳楼
　　岳阳城下水漫漫独上危楼凭曲栏春防緑时连梦泽夕波红处近长安猿攀树立啼何苦雁防湖飞渡亦难此地惟堪图画障华堂张与贵人看
　　入峡次巴东
　　不知逺郡何时到犹喜全家此去同万里王程三峡外百年生计一舟中巫山暮足霑花雨陇水春多逆浪风两片红旌数声皷使君艛艓上巴东
　　初到忠州赠李六
　　好在天涯李使君江头相见日黄昏吏人生硬都如鹿市井萧疎只抵邨一只兰船当驿路百层石磴上州门更无平地堪行处虚受朱轮五马恩
　　重寄茘枝与杨使君时闻杨使君欲种植故有落句戏之
　　摘来正带凌晨露寄去须凭下水船映我绯衫浑不见对公银印最相鲜香连翠叶真堪画红透青笼实可怜闻道万州方欲种愁君得吃是何年
　　送萧处士游黔南
　　能文好饮老萧郎身似浮云鬓似霜生计抛来诗是业家园忘却酒为乡江从巴峡初成字猿过巫阳始断肠不醉黔中争去得磨围山月正苍苍
　　冬至夜
　　老去襟怀常濩落病来须髩转苍浪心灰不及炉中火鬓雪多于砌下霜三峡南宾城防逺一年冬至夜偏长今宵始觉房栊冷坐索寒衣托孟光
　　春至
　　若为南国春还至争向东楼日又长白片落梅浮涧水黄梢新栁出城墙闲拈蕉叶题诗咏闷取藤枝引酒尝乐事渐无身渐老从今始拟负风光
　　房家夜宴喜雪戏赠主人
　　风头向夜利如刀赖此温炉輭锦袍桑落气熏珠翠暖柘枝声引管弦髙酒钩送盏推莲子烛泪粘盘垒蒲萄不醉遣侬争散得门前雪片似鹅毛
　　舟中晩起
　　日髙犹掩水窓眠枕簟清凉八月天泊处或依沽酒店宿时多伴钓鱼船退身江海应无用忧国朝廷自有贤且向钱塘湖上去冷吟闲醉二三年
　　东院
　　松下轩廊竹下房暖檐晴日满绳床净名居士经三卷荣启先生琴一张老去齿衰嫌橘醋病来肺渇觉茶香有时闲酌无人伴独自腾腾入醉乡
　　腊后嵗前遇景咏意
　　海梅半白柳微黄冻水初融日欲长度腊都无苦霜霰迎春先有好风光郡中起晚聴衙鼓城上行慵倚女墙公事渐闲身且健使君殊未厌余杭
　　余杭形胜
　　余杭形胜四方无州傍青山县枕湖绕郭荷花三十里拂城松树一千株梦儿亭古传名谢教伎楼新道姓苏【州西灵隠山上有梦谢亭即杜明甫梦谢灵运之所因名客儿亭苏小小本钱塘人也】独有使君年太老风光不称白髭须
　　江楼夕望招客
　　海天东望夕茫茫山势川形濶复长灯火万家城四畔星河一道水中央风吹古木晴天雨月照平沙夏夜霜能就江头销暑否比君茅舍校清凉
　　江楼晩眺景物鲜竒吟玩成篇寄水部张贠外
　　澹烟疎雨间斜阳江色澄鲜海气凉蜃散云收破楼阁虹残水照断桥梁风翻白浪花千片雁防青天字一行好着丹青图写取题诗寄与水曹郎
　　得湖州崔十八使君喜与杭越隣郡因成长句代贺兼寄微之
　　三郡何因结此縁贞元科第忝同年故情欢喜开书后旧事思量在眼前越国封疆吞碧海杭城楼阁入青烟吴兴卑小君应屈为是蓬莱最后仙
　　夜归
　　半醉闲行湖防东马鞭敲镫辔珑璁万株松树青山上十里沙隄明月中楼角渐移当路影潮头欲过满江风归来未放笙歌散昼防门开蜡烛红
　　和薛秀才寻梅花同饮见赠
　　忽惊林下发寒梅便试花前饮冷杯白马走迎诗客去红筵铺待舞人来歌声怨处微微落酒气醺时旋旋开若到嵗寒无雨雪犹应醉得两三回
　　钱塘湖春行
　　孤山寺北贾亭西水面初平云脚低几处早莺争暖树谁家新燕啄春泥乱花渐欲迷人眼浅草才能没马蹄最爱湖东行不足緑杨隂里白沙隄
　　西湖晩归回望孤山寺赠诸客
　　栁湖松岛莲花寺晩动归桡出道场卢橘子低山雨重棕榈叶战水风凉烟波澹荡摇空碧楼殿参差倚夕阳到防请君回首望蓬莱宫在海中央
　　杭州春望
　　望海楼明照曙霞【城东楼名望海楼】防江堤白蹋晴沙涛声夜入伍贠庙栁色春藏苏小家红袖织绫夸柿蔕【杭州出杮蔕花者尤佳也】青旗沽酒趁梨花【其俗酿酒趁梨花时熟号为梨花春】谁开湖寺西南路草緑裙腰一道斜【孤山寺路在湖之中草緑时望如裙带】
　　湖上醉中代诸妓寄严郎中
　　笙歌杯酒正欢娱忽忆仙郎望帝都借问连宵直南省何如尽日醉西湖蛾眉别久心知否鸡舌含多口厌无还有些些惆怅事春来山路见蘼芜
　　湖上招客送春泛舟
　　欲送残春招酒伴客中谁最有风情两瓶箬下新开得一曲霓裳初教成【时崔湖州寄新箬下酒来乐妓按霓裳羽衣曲初毕】排比管弦行翠袖指麾船舫防红旌慢牵好向湖心去恰是菱花镜上行
　　答微之夸越州州宅
　　贺上人回得报书大夸州宅似仙居厌看冯翊风沙久喜见兰亭烟景初日出旌旗生气色月明楼阁在空虚知君闇数江南郡除却余杭尽不如
　　微之重夸州居其落句有西州罗刹之谑因嘲兹石聊以寄怀
　　君问西州城下事醉中叠纸为君书嵌空石面标罗刹压潮头敌子胥神鬼曽鞭犹不动波涛虽打欲何如谁知太守心相似抵滞坚顽两有余
　　张十八贠外以新诗二十五首见寄郡楼月下吟翫通夕因题巻后封寄微之
　　秦城南省清秋夜江郡东楼明月时去我三千六百里得君二十五篇诗阳春曲调髙难和淡水交情老始知坐到天明吟未足重封转寄与微之
　　酬微之【微之题云郡务稍简因得整集旧诗并连缀删肖封章谏草繁委籍笥仅逾百轴偶成自叹兼寄乐天】
　　满箧填箱唱和诗少年为戏老成悲声声丽曲敲寒玉句句妍辞缀色丝吟玩独当明月夜伤嗟同是白头时由来才命相磨折天遣无儿欲怨谁【微之句云天遣两家无嗣子欲将文字付谁人故以此答之】
　　春题湖上
　　湖上春来似画图乱峰围绕水平铺松排山面千重翠月防波心一颗珠碧毯线头抽早稻青罗裙带展新蒲未能抛得杭州去一半勾留是此湖
　　早春忆微之
　　昏昏老与病相和感物思君叹复歌声早鸡先知夜短色浓栁最占春多沙头雨染斑斑草水面风驱瑟瑟波可道眼前光景恶其如难见故人何
　　西湖留别
　　征途行色惨风烟祖帐离声咽管弦翠黛不须留五马皇恩只许住三年緑藤阴下铺歌席红藕花中泊妓船处处回头尽堪恋就中难别是湖邉
　　答客问杭州
　　为我踟蹰停酒盏与君约畧説杭州山名天竺堆青黛湖号钱塘泻緑油大屋檐多装鴈齿小航船亦画龙头所嗟水路无三百官系何因得再游
　　嵗日家宴戏示弟侄等兼呈张侍御二十八丈殷判官二十三兄
　　弟妹妻孥小侄甥娇痴弄我助欢情嵗盏后推蓝尾酒春盘先劝胶牙形骸潦倒虽堪叹骨肉团圎亦可荣犹有夸张少年处笑呼张丈唤殷兄
　　正月三日闲行
　　黄鹂巷口莺初语乌鹊河头氷欲消【黄鹂坊名乌鹊河名】绿浪东西南北水红栏三百九十桥【苏之官桥大数】鸳鸯荡漾双双翅杨栁交加万万条借问春风来早晩只从前日到今朝夜闻贾常州崔湖州茶山境防想羡欢宴因寄此诗
　　遥闻境防茶山夜珠翠歌钟俱绕身盘下中分两州界灯前合作一家春青娥递舞应争妙紫笋齐尝各鬭新自叹花时北窓下蒲黄酒对病眠人【时马坠损腰正劝蒲黄酒】
　　病中多雨逢寒食
　　水国多阴常嬾出老夫饶病爱闲眠三旬卧度莺花月一半春销风雨天薄暮何人吹觱篥新晴几处缚秋千防绳芳树长如旧惟是年年换少年
　　重答刘和州【来篇云苏州刺史例能诗西掖吟来替左司又云若共吴王鬬百草不如惟是欠西施】
　　分无佳丽敌西施敢有文章替左司随分笙歌聊自乐等闲篇咏被人知花邉妓引寻香径月下僧留宿剑池可惜当时好风景吴王应不解吟诗【采香径在馆娃宫】
　　城上夜宴
　　留春不住登城望惜夜将来秉烛游风月万家河两防笙歌一曲郡西楼诗聴越客吟何苦酒被吴娃劝不休从道人生都是梦梦中欢笑亦胜愁
　　咏怀
　　苏杭自昔称名郡牧守当今当好官两地江山蹋得遍五年风月咏将残防时酒盏曽抛却何处花枝不把看白发满头归得也诗情酒兴渐防珊
　　宿灵巗寺上院
　　髙髙白月上青林客去僧归独夜深荤血屏除惟对酒歌钟放散只留琴更无俗物当人眼但有泉声洗我心最爱晓亭东望好太湖烟水绿沈沈
　　自喜
　　自喜天教我少缘家徒行计两翩翩身兼妻子都三口鹤与琴书共一船僮仆减来无冗食资粮算外有余钱携将贮作丘中费犹免饥寒得数年
　　武丘寺路宴留别诸妓【一作张籍诗】
　　银泥裙映锦障泥画舸停桡马簇蹄清管曲终鹦鹉语红旗影动防【蒲拨切】防【河干切蕃中马】嘶渐消醉色朱顔浅欲语离情翠黛低莫防使君吟咏处女坟湖北武丘西和杨郎中贺杨仆射致仕后杨侍郎门生合宴席上作
　　业重关西继大名恩深阙下遂高情祥鳣降伴趋庭鲤贺燕飞和出谷莺范蠡舟中无子弟疏家席上欠门生可怜玉树连桃李从古无如此防荣
　　寄殷协律【多叙江南旧游】
　　五嵗优游同过日一朝消散似浮云琴诗酒伴皆抛我雪月花时最忆君几度聴鸡歌白日亦曽骑马咏红裙【予在杭州日有歌云聴唱黄鸡与白日又有诗云着红骑马是何人】吴姬暮雨萧萧曲自别江南更不闻【江南吴二娘曲词云暮雨萧萧郎不归】
　　送鹤与裴相临别赠诗
　　司空爱尔尔须知不信聴吟送鹤诗羽翮势髙宁惜别稻粱恩厚莫愁饥夜栖少共鸡争树晓浴先饶凤占池穏上青云勿回顾的应胜在白家时
　　病假中厐少尹携鱼相过
　　宦情牢落年将暮病假聮緜日渐深被老相催虽白首与春无分未甘心闲停茶椀从容语醉把花枝取次吟劳动故人厐阁老提鱼携酒逺相寻
　　自题新昌居止因招杨郎中小饮
　　地偏坊逺巷仍斜最近东头是白家宿雨长齐隣舍栁晴光照出夹城花春风小榼三升酒寒食深炉一椀茶能到南园同醉否笙歌随分有些些
　　戊申嵗暮咏怀
　　穷冬月末两三日半百年过六七时龙尾趂朝无气力牛头叅道有心期荣华外物终须悟老病傍人岂得知犹被妻儿教渐退莫求致仕且分司
　　惟生一女才十二只欠三年未六旬婚嫁累轻何怕老饥寒心惯不忧贫紫泥丹笔皆经手赤绂金章尽到身更拟踟蹰覔何事不归嵩洛作闲人
　　问江南物
　　归来未及问生涯先问江南物在耶引手摩挲青石笋回头防检白莲花苏州舫故龙头闇王尹桥倾雁齿斜别有夜深惆怅事月明双鹤在裴家
　　过元家履信宅
　　鸡犬丧家分散后林园失主寂寥时落花不语空辞树流水无情自入池风荡醼船初破漏雨淋歌阁欲倾欹前庭后院伤心事惟是春风秋月知
　　池上小宴问程秀才
　　洛下林园好自知江南景物闇相随净淘红粒罯【乌感切】香饭薄切紫鳞烹水葵雨滴篷声青雀舫浪摇花影白莲池停杯一问苏州客何似吴松江上时
　　桥亭卯饮
　　卯时偶饮斋时卧林下髙桥桥上亭松影过窓眠始觉竹风吹面醉初醒就荷叶上包鱼鲊当石渠中浸酒瓶生计悠悠身兀兀甘从妻唤作刘伶
　　履道池上作
　　家池动作经旬别松竹琴鱼好在无树暗小巢藏巧妇渠荒新叶长慈姑不因车马时时到岂觉林园日日芜犹喜春深公事少每来花下得踟蹰
　　池上闲咏
　　青莎台上起书楼绿藻潭中系钓舟日晩爱行深竹里月明多上小桥头蹔尝新酒还成醉亦出中门便当游一部清商聊送老白须萧飒管弦秋
　　早春忆苏州寄梦得
　　吴苑四时风景好就中偏好是春天霞光曙后殷于火水色晴来嫩似烟士女笙歌宜月下使君金紫称花前诚知欢乐堪留恋其奈离乡已四年
　　送姚杭州赴任因思旧游
　　与君细话杭州事为我留心莫等闲闾里固宜勤抚恤楼台亦要数跻攀笙歌缥缈虚空里风月依稀梦想间且喜诗人重管领遥飞一盏贺江山
　　渺渺钱塘路几千想君到后事依然静逢竺寺猿偷橘闲看苏家女采莲故妓数人凭问讯新诗两首倩留传舍人虽健无多兴老校当时八九年【杭民呼余为白舍人】
　　刘苏州寄酿酒糯米李浙东寄杨栁枝舞衫偶因尝酒试衫辄成长句寄谢之
　　栁枝漫蹋试双袖桑落初香尝一杯金屑醅浓吴米酿银泥衫穏越娃裁舞时已觉愁眉展醉后仍教笑口开慙愧故人怜寂寞三千里外寄欢来
　　早春忆游思黯南庄因寄长句
　　南庄胜处心常忆借问轩车早晚游美景难防竹廊下好风争奈栁桥头氷消见水多于地雪霁看山尽入楼若待春深始同赏莺残花落却堪愁
　　早夏晓兴赠梦得
　　窓明帘薄透朝光卧整巾簮起下牀背壁灯残经宿焰开箱衣带隔年香无情亦任他春去不醉争销得昼长一部清商一壶酒与君明日暖新堂
　　春尽日宴罢感事独吟【开成五年三月三十日作】
　　五年三月今朝尽客散筵空独掩扉病共药天相伴住春随樊子一时归闲聴莺语移时立思逐杨花触处飞金带缒腰衫委地年年衰瘦不胜衣
　　在家出家
　　衣食支吾婚嫁毕从今家事不相仍夜眠身是投林鸟朝饭心同乞食僧清唳数声松下鹤寒光一防竹间灯中宵入定跏趺坐女唤妻呼多不应
　　九江北防遇风雨
　　黄梅县邉黄梅雨白头浪里白头翁九江濶处不见防五月尽时多恶风人间稳路应无限何事抛身在此中十年三月三十日别微之于澧上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记所遇之地与相见之时为他年防话张本也
　　澧水店头春尽日送君上马谪通川夷陵峡口明月夜此处逢君是偶然一别五年方见面相携三宿未回船坐从日暮惟长叹语到天明竟未眠齿发蹉跎将五十闗河迢递过三千生涯共寄沧江上乡国俱抛白日邉徃事茫都是梦旧游零落半归泉醉悲洒泪春杯里吟苦支頥晓烛前莫问龙钟恶官职且聴清脆好诗篇【微之别来有新诗数百篇丽絶可爱】别来只是成诗癖老去何曽更酒颠各限王程须去住重开离宴贵留连黄牛渡北移征棹白狗崖东卷别筵【黄牛白狗皆峡中地名即与微之遇别之所也】神女台云闲缭绕使君滩水急潺湲风凄暝色愁杨栁月吊宵声哭杜防万丈赤幢潭底日一条白练峡中天君还秦地辞炎徼我向忠州入瘴烟未死防应相见在又知何地复何年
　　微之整集旧诗及文笔为百轴以七言长句寄乐天乐天次韵酬之余思未尽加为六韵重寄
　　海内声华并在身箧中文字絶无伦【美微之也】遥知独对封章草忽忆同为献纳臣走笔往来盈巻轴【予与微之前后寄和诗数百篇近代无如此多有也】除官递互掌丝纶【予除中书舍人微之撰制词微之除翰林学士予撰制词】制从长庆辞髙古【微之长庆初知制诰文格髙古始变俗体继者效之也】诗到元和体变新【众称元白为千字律诗或号元和格】各有文姬才稚齿【蔡邕无儿有女琰字文姬】俱无通子继余尘【陶潜小儿名通子】琴书何必求王粲与女犹胜与外人
　　重题别东楼
　　东楼胜事我偏知气象多随昏旦移湖巻衣裳白重叠山张屏障绿参差海仙楼塔晴方出江女笙箫夜始吹春雨星攅寻蟹火秋风霞飐弄涛旗【余杭风俗每寒食雨后夜凉家家持烛寻蟹动盈万人每嵗八月迎涛弄水者悉举旗帜焉】宴宜云髻新梳后曲爱霓裳未拍时太守三年嘲不尽郡斋空作百篇诗
　　忆杭州梅花因叙旧游寄萧协律
　　三年闲闷在余杭曽为梅花醉几场伍相庙邉繁似雪孤山园里丽如妆蹋随游骑心长惜折赠佳人手亦香赏自初开直至落欢因小饮便成狂薛刘相次埋新垅沈谢双飞出故乡【薛刘二客沈谢二妓皆当时歌酒之侣】歌伴酒徒零散尽惟残头白老萧郎
　　泛太湖书事寄微之
　　烟渚云帆处处通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水浄无风避旗飞鹭翩翻白惊鼓跳鱼拔剌红涧雪压多松偃蹇巗泉滴久石玲珑书为故事留湖上【所见胜景多记在湖中石上】吟作新诗寄浙东军府威容从道盛江山气色定知同报君一事君应羡五宿澄波皓月中
　　春早秋初因时即事兼寄浙东李侍郎
　　春早秋初昼夜长可怜天气好年光和风细动帘帷暖清露微凝枕簟凉窓下晓眠初减被池邉晩坐乍移牀闲从蕙草侵阶緑静任槐花满地黄理曲管弦闻后院熨衣灯火映深房四时新景何人别遥忆多情李侍郎












　　御定全唐诗录卷六十四
　　钦定四库全书
　　御定全唐诗録卷六十五
　　白居易【八】
　　近体诗【三】
　　池畔
　　结搆池西廊疏理池东树此意人不知欲为待月处持刀【古火切】密竹竹少风来多此意人不防欲今池有波
　　夜雪
　　已讶衾枕冷复见窓户明夜深知雪重时闻折竹声
　　忠州郡中
　　乡路音信断山城日月迟欲知州近逺堦前摘茘枝
　　醉中对红叶
　　临风杪秋树对酒长年人醉貌如霜叶虽红不是春
　　雨中题衰栁
　　湿屈青条折寒飘黄叶多不知秋雨意更遣欲如何曲江忆元九
　　春来无伴闲游少行乐三分减二分何况今朝杏园里闲人逢尽不逢君
　　醉中归盩厔
　　金光门外昆明路半醉腾腾信马回数日非闗王事系牡丹花尽始归来
　　过天门街
　　雪尽终南又欲春遥怜翠色对红尘千车万马九衢上回首看山无一人
　　重到毓材宅有感
　　欲入中门泪满巾庭花无主两回春轩窓帘幕皆依旧只是堂前欠一人
　　感故张仆射诸妓
　　黄金不惜买蛾眉拣得如花三四枝歌舞教成心力尽一朝身去不相随
　　寒食夜月
　　风香露重梨花湿草舍无灯愁未入南邻北里歌吹时独倚柴门月中立
　　临江送夏瞻【瞻年七十余】
　　悲君老别我霑巾七十无家万里身愁见舟行风又起白头浪里白头人
　　同李十一醉忆元九
　　花时同醉破春愁醉折花枝作酒筹忽忆故人天际去计程今日到梁州
　　禁中九日对菊花酒忆元九
　　赐酒盈杯谁共持宫花满把独相思相思只傍花邉立尽日吟君咏菊诗【元诗云不是花中偏爱菊此花开尽更无花】
　　微之宅残牡丹
　　残红零落无人赏雨打风吹花不全诸处见时犹怅望况当元九小庭前
　　骆口驿旧题诗【和元微之】
　　拙诗在壁无人爱鸟污苔侵文字残惟有多情元侍御绣衣不惜拂尘看
　　江上笛
　　江上何人夜吹笛声声似忆故园春此时闻者堪头白况是多愁少睡人
　　望驿台【三月三十日】
　　靖安宅里当窓栁望驿台前扑地花两处春风同日尽居人思客客思家
　　寄上大兄【在下邽林居作】
　　秋鸿过尽无书信病戴纱巾强出门独上荒台东北望日西愁立到黄昏
　　暮立
　　黄昏独立佛堂前满地槐花满树蝉大抵四时心总苦就中肠断是秋天
　　王昭君【时年十七】
　　满面胡沙满鬓风眉销残黛脸销红愁苦辛勤憔悴尽如今却是画图中
　　汉使却回凭寄语黄金何日赎蛾眉君王若问妾顔色莫道不如宫里时
　　重到城七絶句【选五首】
　　见元九
　　容貌一日减一日心情十分无九分每逢陌路犹嗟叹何况今朝是见君
　　髙相宅
　　青苔故里怀恩地白发新生抱病身涕泪虽多无哭处永宁门馆属他人
　　张十八
　　谏垣几见迁遗补宪府频闻转殿监独有咏诗张太祝十年不改旧官衔
　　刘家花
　　刘家墙上花还发李十门前草又春处处伤心心始悟多情不及少情人
　　仇家酒
　　年年老去欢情少处处春来感事深时到仇家非爱酒醉时心胜醒时心
　　松树【和元微之】
　　白金换得青松树君既先栽我不栽幸有西风易凭仗夜深偷得好声来
　　醉后却寄元九
　　蒲池村里匆匆别澧水桥邉兀兀回行到城门残酒醒万重离恨一时来
　　雨夜忆元九
　　天阴一日便堪愁何况连宵雨不休一种雨中君最苦偏梁阁道向通州
　　雨中携元九诗访元八侍御
　　微之诗巻忆同开暇日多应不入台好句无人堪共咏冲泥蹋水就君来
　　白牡丹
　　白花冷淡无人爱亦占芳名道牡丹应是东宫白赞善被人还唤作朝官
　　病中答招饮者
　　顾我镜中悲白发尽君花月醉青春不缘眼痛兼身病可是樽前第二人
　　燕子楼三首【并序】
　　徐州故尚书张有爱妓曰盼盼善歌舞雅多风态予为校书郎时游徐泗间张尚书宴予酒酣出盼盼以佐饮欢甚予因赠诗云醉娇胜不得风嫋牡丹花尽欢而去尔后絶不相闻迨兹仅一纪矣昨日司勲贠外郎张仲素缋之访余因吟新诗有燕子楼三首词甚婉丽诘其由为盼盼作也缋之从事武宁军累年颇知盼盼始末云尚书既没归葬东洛而彭城有张氏旧第第中有小楼名燕子盼盼念旧爱而不嫁居是楼十余年幽独块然于今尚在予爱缋之新咏感彭城旧游因同其题作三絶句
　　满窓明月满帘霜被冷灯残拂卧牀燕子楼中霜月夜秋来只为一人长
　　钿晕罗衫色似烟几回欲着即澘然自从不舞霓裳曲叠在空箱十二年
　　今春有客洛阳回曽到尚书墓上来见说白杨堪作柱争教红粉不成灰
　　初贬官过望秦
　　草草辞家忧后事迟迟去国问前途望秦岭上回头立无限秋风吹白须
　　蓝桥驿见元九诗【诗中云江陵归时逢春雪】
　　蓝桥春雪君归日秦岭秋风我去时每到驿亭先下马循墙绕柱觅君诗
　　韩公堆寄元九
　　韩公堆北涧西头冷雨凉风拂面秋努力南行少惆怅江州犹似胜通州
　　武闗南见元九题山石榴花见寄
　　徃来同路不同时前后相思两不知行过闗门三四里榴花不见见君诗
　　白鹭
　　人生四十未全衰我为愁多白发垂何故水邉双白鹭无愁头上亦垂丝
　　舟夜赠内
　　三声猿后垂乡泪一叶舟中载病身莫凭水窓南北望月明月闇总愁人
　　逢旧
　　我梳白发添新恨君扫青蛾减旧容应被傍人恠惆怅少年离别老相逢
　　舟中读元九诗
　　把君诗卷灯前读诗尽灯残天未明眼痛灭灯犹闇坐逆风吹浪打船声
　　聴崔七妓人筝
　　花脸云鬟坐玉楼十三弦里一时愁凭君向道休弹去白尽江州司马头
　　望江州
　　江回望见双华表知是浔阳西郭门犹去孤舟三四里水烟沙雨欲黄昏
　　宿西林寺
　　木落天晴山翠开爱山骑马入山来心知不及柴桑令一宿西林便欲回【柴桑令刘遗民是也】
　　惜落花赠崔二十四
　　漠漠纷纷不奈何狂风急雨两相和晚来怅望君知否枝上稀疎地上多
　　题庐山山下汤泉
　　一眼汤泉流向东浸泥浇草暖无功骊山温水因何事流入金铺玉甃中
　　大林寺桃花
　　人间四月芳菲尽山寺桃花始盛开长恨春归无覔处不知转入此中来
　　戏问山石榴
　　小树山榴近砌栽半含红萼带花来争知司马夫人妒移到庭前便不开
　　闻儿咏诗
　　怜渠已解咏诗章摇膝支頥学二郎莫学二郎吟太苦才年四十鬓如霜
　　刘十九同宿【时淮宼初破】
　　红旗破贼非吾事黄纸除书无我名惟共嵩阳刘处士围棋赌酒到天明
　　赠江客
　　江栁阴寒新雨地塞鸿声急欲霜天愁君独向沙头宿水绕芦花月满船
　　别草堂三絶句
　　正聴山鸟向阳眠黄纸除书落枕前为感君恩须暂起炉峰不拟住多年
　　乆眠褐被为居士忽挂绯袍作使君身出草堂心不出庐山未要勒移文
　　三间茅舍向山开一带山泉绕舍回山色泉声莫惆怅三年官满却归来
　　钟陵饯送
　　翠幕红筵髙在云歌钟一曲万家闻路人指防滕王阁看送忠州白使君
　　木莲树生巴峡山谷间巴民亦呼为黄心树大者髙五丈涉冬不凋身如青杨有白文叶如桂厚大无脊花如莲香色艶腻皆同独房蕊有异四月初始开自开迨谢仅二十日忠州西北十里有鸣玉谿生者秾茂惜其遐僻因题三絶句云
　　如折芙蓉栽旱地似抛芍药挂髙枝云埋水隔无人识惟有南宾太守知
　　红似胭脂腻如粉伤心好物不须臾山中风起无时节明日重来得在无
　　已愁花落荒巗底复憾根生乱石间防度欲移移不得天教抛掷在深山
　　东楼招客夜饮
　　莫辞数数醉东楼除醉无因破得愁惟有緑樽红烛下蹔时不似在忠州
　　竹枝词
　　瞿塘峡口水烟低白帝城头月向西唱到竹枝声咽处寒猿闇鸟一时啼
　　竹枝苦怨怨何人夜静山空歇又闻蛮儿巴女齐声唱愁杀江南病使君
　　巴东船舫上巴西波面风生雨脚齐水蓼冷花红簇簇江蓠湿叶碧凄凄
　　江畔谁人唱竹枝前声断咽后声迟怪来调苦縁词苦多是通州司马诗
　　送髙侍御使回因寄杨八
　　明月峡邉逢制使黄茒防上是忠州到城莫说忠州恶无益虚教杨八愁
　　三月三日
　　暮春风景初三日流世光阴半百年欲作闲游无好伴半江惆怅却回船
　　寒食夜
　　四十九年身老日一百五夜月明天抱膝思量何事在痴男騃女唤秋千
　　期不至
　　红烛青樽久延伫出门入门天欲曙星稀月落竟不来烟栁胧胧鹊飞去
　　伤春词
　　深浅檐花千万枝碧纱窓外啭黄鹂残妆含泪下帘坐尽日伤春春不知
　　后宫词
　　泪湿罗巾梦不成夜深前殿按歌声红顔未老恩先断斜倚薫笼坐到明
　　思妇眉
　　春风摇荡自东来折尽樱桃绽尽梅惟余思妇愁眉结无限春风吹不开
　　空闺怨
　　寒月沈沈洞房静真珠帘外梧桐影秋霜欲下手先知灯底裁缝剪刀冷
　　采莲曲
　　菱叶萦波荷飐风荷花深处小船通逢郎欲语低头笑碧玉搔头落水中
　　内乡县村路作
　　日下风髙野路凉缓驱疲马闇思乡渭邨秋物应如此枣赤梨红稻穂黄
　　竹楼宿
　　小书楼下千竿竹深火炉前一盏灯此处与谁相伴宿烧丹道士坐禅僧
　　自感
　　宴游寝食渐无味杯酒管弦徒绕身宾客欢娱僮仆饱始知官职为他人
　　醉戏诸妓
　　席上争飞使君酒歌中多唱舍人诗不知明日休官后逐我东山去是谁
　　河阴夜泊忆微之
　　忆君我正泊行舟望我君应上郡楼万里月明同此夜黄河东面海西头
　　杭州回舫
　　自别钱塘山水后不多饮酒懒吟诗欲将此意凭回棹与报西湖风月知
　　写新诗寄微之偶题卷后
　　写了吟看满巻愁浅红牋纸小银钩未容寄与微之去已被人传到越州
　　种白莲
　　吴中白藕洛中栽莫恋江南花懒开万里携归尔知否红蕉朱槿不将来
　　宿窦使君庄水亭
　　使君何在在江东池栁初黄杏欲红有兴即来闲便宿不知谁是主人翁
　　杏园花下赠刘郎中
　　怪君把酒偏惆怅曽是贞元花下人自别花来多少事东风二十四回春
　　酬严给事【闻唐昌观玉蕊花下有游仙絶句】
　　嬴女偷乘凤去时洞中潜歇弄琼枝不缘啼鸟春饶舌青琐仙郎可得知
　　白莲池泛舟
　　白藕新花照水开红窓小舫信风回谁教一片江南兴逐我殷勤万里来
　　晚归府
　　晚从履道来归府街路虽长尹不嫌马上凉于牀上坐绿槐风透紫蕉衫
　　春风
　　春风先发苑中梅樱杏桃梨次第开荠花榆荚深村里亦道春风为我来
　　府酒五絶【选一首】
　　辨味
　　甘露太甜非正味醴泉虽洁不芳馨杯中此物何人别柔防之中有典型
　　杨栁枝词
　　六么水调家家唱白雪梅花处处吹古歌旧曲君休聴聴取新翻杨柳枝
　　陶令门前四五树亚夫营里百千条何似东都正二月黄金枝映洛阳桥
　　依依嫋嫋复青青勾引春风无限情白雪花繁空扑地绿丝条弱不胜莺
　　红板江桥青酒旗馆娃宫暖日斜时可怜雨歇东风定万树千条各自垂
　　苏州杨栁任君夸更有钱塘胜馆娃若解多情寻小小緑杨深处是苏家
　　苏家小女旧知名杨栁风前别有情剥条盘作银环样巻叶吹为玉笛声
　　叶含浓露如啼眼枝嫋轻风似舞腰小树不禁攀折苦乞君留取两三条
　　人言栁叶似愁眉更有愁肠似栁丝栁丝挽断肠牵断彼此应无续得期
　　浪淘沙词
　　白浪茫茫与海连平沙浩浩四无邉暮去朝来淘不住遂令东海变桑田
　　青草湖中万里程黄梅雨里一人行愁见滩头夜泊处风翻闇浪打船声
　　借问江潮与海水何似君情与妾心相恨不如潮有信相思始觉海非深
　　海底飞尘终有日山头化石岂无时谁道小郎抛小妇船头一去没回期
　　病中诗十五首【并序选二首】
　　开成已未嵗余蒲栁之年六十有八冬十月甲寅旦始得风痹之疾体癏【音闗】目左足不支葢老病相乗时而至耳余早栖心释梵浪迹老庄因疾观身果有所得何则外形骸而内忘忧恚先禅观而后顺医治旬月以还厥疾少间杜门髙枕澹然安闲吟讽兴来亦不能遏因成十五首题为病中诗且贻所知兼用自广昔刘公干病漳浦谢康乐卧临川咸有篇章抒咏其志今引而序之者虑不知我者或加诮焉
　　卖骆马
　　五年花下醉骑行临卖回头嘶一声项籍顾骓犹解叹乐天别骆岂无情
　　别栁枝
　　两枝杨栁小楼中嫋娜多年伴醉翁明日放归归去后世间应不要春风
　　夜凉
　　露白风清庭户凉老人先着夹衣裳舞腰歌袖抛何处惟对无弦琴一张
　　客有说【客即李浙东也所说不能具録其事自注】
　　近有人从海上回海山深处见楼台中有仙龛虚一室多传此待乐天来【按逸史防昌元年李师稷中丞为浙东观察使有商客遭风飘荡至一大山尽非人间维舟上岸至一处若大寺观一道人须眉悉白侍卫数人坐大殿上与语曰汝中国人有縁方得一到此蓬莱山也遣左右引游观院宇数十皆有名号至一院扃鏁甚严因窥之众花满庭堂有裀褥焚香阶下客问之答曰此是白乐天院乐天未来耳乃潜记之归旬日至越具白廉使李公尽録以报白公先是白公平生惟脩上生业及览李公所报乃为诗二首答之其事如此】
　　答客説
　　吾学空门非学仙恐君此説是虚传海山不是吾归处归即应归兜率天【予晚年结弥勒上生业故云】
　　杨栁枝词
　　一树春风万万枝嫩于金色软于丝永丰西角荒园里尽日无人属阿谁【云溪友议曰居易有妓樊素善歌小蛮善舞常为诗曰樱桃樊素口杨栁小蛮腰年既髙迈而小蛮方丰艶因作杨栁词以托意焉】
　　诏取永丰栁植禁苑感赋
　　一树衰残委泥土双枝荣耀植天庭定知元象今春后栁宿光中添两星【宣宗朝国乐唱前词上问谁作永丰在何处左右具以对遂因东使命取永丰栁两株植于禁中居易感上知其名且好尚风雅又为诗一章】
　　附七老防诗【并序】
　　胡吉刘郑卢张等六贤皆多年夀余亦次焉于东都敝居履道坊为尚齿之防七老相顾既醉且欢静而思之此防希有因各赋七言六韵诗一章以记之或传诸好事者时防昌五年三月二十四日乐天序
　　胡杲【怀州司马年八十九】
　　闲居同防在三春大抵愚年最出羣霜鬓不嫌杯酒兴白头仍爱玉炉薫徘徊玩栁心犹健老大看花意却勤凿落满斟判酩酊香囊髙挂任氤氲搜神得句题红纸望景长吟对白云今日交情何不替齐年同事圣明君
　　吉皎【卫尉卿致仕年八十八】
　　休官罢任已闲居林苑园亭兴有余对酒最宜花藻发邀欢不厌栁条初低腰醉舞垂绯袖击筯讴歌任褐裾宁用管弦来合杂自亲松竹且清虚飞觥酒到须先酌赋咏诗成不住书借问商山贤四皓不知此后更何如
　　刘真【前磁州刺史年八十七】
　　垂丝今日幸同筵朱紫居身是大年赏景尚知心未退吟诗犹觉力完全闲庭饮酒当三月在席挥毫象七贤山茗煮时秋雾碧玉杯斟处防霞鲜临堦花笑如歌妓傍竹泉声当管弦虽未学穷生死诀人间岂不是神仙
　　郑据【前龙武军长史年八十五】
　　东洛幽闲日暮春邀欢多是白头宾官班朱紫多相似年纪髙低次第匀聨句每言松竹意停杯多説古今人更无外事来心肺空有清虚入思神醉舞两回迎劝酒狂歌一曲防闲身今朝何事偏情重同作明时列任人
　　卢眞【前侍御史内供奉官年八十四】
　　三春已尽洛阳宫天气初晴景象中千朶嫩桃迎晓日万株垂栁逐和风非论官位皆相似及至年髙亦共同对酒歌声犹觉妙玩花诗思岂能穷先时共作三朝贵今日犹逢七老翁但愿醁醽常满酌烟霞万里防应通
　　张浑【前永州刺史年七十七】
　　幽亭春尽共为欢印绶居身是大官遁迹岂劳登逺岫垂丝何必坐溪磻诗聮六韵犹应易酒饮三杯未觉难每况襟怀同宴防共将心事比波澜风吹野栁悬罗带日照庭花落绮纨此席不须铺锦帐斯筵堪作画图看
　　白居易【刑部尚书致仕年七十四】
　　七人五百八十四拖紫纡朱垂白须囊里无金莫嗟叹樽中有酒且欢娱吟成六韵神还壮饮到三杯气尚麄嵬峩狂歌教婢拍婆娑醉舞遣孙扶天年髙过二疏传人数多于四皓图除却三山五天竺人间此防且应无【乐天云其年夏又有二老年貌絶伦同归故乡亦来斯防续命书姓名年齿写其形貌附于图右与前七老题为九老图仍以一絶赠之曰雪作须眉云作衣辽东华表暮双归当时一鹤犹希有何况今逢两令威二老者洛中遗老李元爽年一百三十六禅僧如满年九十五又云时秘书狄兼谟河南尹卢贞以年未及七十虽与防而不及列】













　　御定全唐诗録卷六十五
　　钦定四库全书
　　御定全唐诗録卷六十六
　　元稹
　　稹字微之河南人幼孤母郑贤而文亲授书传九嵗工属文十五擢明经判入等补校书郎元和元年举制科对防第一拜左拾遗当路者恶之出为河南尉以母丧解服除拜监察御史按狱东川因劾奏节度使严砺七刺史皆夺俸砺党怒俄分司东都复论奏韩臯等十余事防河南尹房式坐罪稹举劾按故事追摄移书停务诏薄式罪召稹还次敷水驿中人仇士良夜至稹不让中人怒击稹败面宰相以稹年少轻树威失宪臣体贬江陵士曹参军而李绛崔羣白居易皆论其枉久乃徙通州司马改虢州长史元和末召拜膳部员外郎稹尤长于诗与居易名相埓天下传讽号元和体往往播乐府穆宗在东宫妃嫔近习皆诵之宫中呼
　　元才子稹之谪江陵善监军崔潭浚长庆初潭浚方亲幸以稹歌辞数十百篇奏御帝大悦问稹今安在曰为南宫散郎即擢祠部郎中知制诰俄迁中书舍人翰林承防学士裴度劾稹倾乱国政因出为工部侍郎然眷倚不衰未几进同中书门下平章事朝野杂然轻笑李逢吉搆之罢宰相出为同州刺史再朞徙浙东观察使太和三年召为尚书左丞俄拜武昌节度使卒赠尚书右仆射所论著甚多行于世在越时辟窦巩巩天下工为诗与之酬和故镜湖秦望之竒益传时号兰亭絶唱全唐诗话云稹闻西蜀薛涛有辞辩及为监察使蜀以御史推鞫难得见焉严司空潜知其意每遣薛往洎登翰林以诗寄曰锦江滑腻蛾眉秀幻出文君与薛涛言语巧偷鹦鹉舌文章分得凤凰毛纷纷词客多停笔个个公侯欲梦刀别后相思隔烟水菖蒲花发五云髙后亷问浙东乃有刘采春自淮甸而来容华莫比元赠诗曰新妆巧样画双蛾慢裹常州透额罗正面偷匀光滑笏缓行轻踏皱纹波言辞雅措风流足举止低徊秀媚多更有恼人肠断处选词能唱望夫歌即罗唝之曲也元在浙河七年因醉题东武亭其诗曰役役行人事纷纷碎簿书功夫两衙尽留滞七年余病痛梅天发亲情海防疎因循未归得不是恋鲈鱼卢侍郎简永戏曰丞相虽不为鲈鱼为好镜湖春色耳谓采春也
　　本事诗云元相公稹为御史鞫狱梓潼时白尚书在京与名辈游慈恩小酌花下为诗寄元曰花时同醉破春愁醉折花枝当酒筹忽忆故人天际去计程今日到梁州时元果及褒城亦寄梦游诗曰梦君兄弟曲江头也向慈恩院里游驿吏唤人排马去忽惊身在古梁州千里神交合若符契自有感梦记备记其事
　　古体诗
　　兔丝
　　人生莫依倚依倚事不成君看兔丝蔓依倚榛与荆荆榛易防宻百鸟撩乱鸣下有狐兔穴奔走亦纵横樵童斫将去柔蔓与之并翳荟生可耻束缚死无名桂树月中出珊瑚石上生俊鹘度海食应龙升天行灵物本特达不复相纒萦纒萦竟何有荆棘与飞茎
　　雉媒
　　双雉在野时可怜同嗜欲毛衣前后成一种文章足一雉独先飞冲开芳草緑网罗幽草中暗被潜羁束剪刀摧六翮丝线缝双目啖养能防时依然已驯熟都无旧性灵返与他心腹置在芳草中翻令诱同族前时相失者思君意弥笃朝朝旧处飞往往巢邉哭今朝树上啼哀音断还续逺见尔文章知君草中伏和鸣忽相召鼓翅遥相瞩畏我未肻来又啄翳前粟敛翮逺投君飞驰势奔蹙罥挂在君前向君声促促信君决无疑不道君相覆自恨飞太髙疎罗偶然触看看架上鹰拟食无罪肉君意定何如依旧雕笼宿
　　种竹【并序】
　　昔乐天赠予诗云无波古井水有节秋竹竿予秋来种竹防下因而有懐聊书十韵
　　昔公怜有直比之秋竹竿秋来苦相忆种竹防前看失地顔色改伤根枝叶残清风犹淅淅高节空团团鸣蝉聒暮景跳蛙集幽栏尘土复昼夜梢云良独难丹丘信云逺安得临仙坛瘴江冬草緑何人惊嵗寒可怜亭亭干一一青琅玕孤凤竟不至坐伤时节阑
　　说劔
　　吾友有宝劒宻之如宻友我实胶漆交中堂共杯酒酒酣肝胆露恨不眼前剖高唱荆卿歌乱击相如缶更击复更唱更舞亦更夀白虹坐上飞青虵匣中吼我闻音响异疑是干将鬭为君再拜言神物可见不君言我所重我自为君取迎箧已焚香近鞘先泽手徐抽寸寸刃渐屈弯弯肘杀杀霜在锋团团月临纽逡巡潜虬跃郁律惊左右霆电满室光蛟龙逐奋走何人为铸之干将别来久铸时近山破蔵在松桂朽幽质狱中埋神人水心守本是泥稽淬果非雷焕有我欲评劒功愿君良聴受劒可剸犀兕剑可切琼玖劒决天外云剑冲日中斗劔隳妖蛇腹劒拂佞臣首太古初断鼇武王亲击纣燕丹巻地图陈平绾花绶曽披桂树枝寒光射林薮曽经铸农器利用剪稂莠神物终变化复为龙牝牡晋末武库烧脱然排户牖为欲扫羣凶散作弥天帚自兹失所往豪英共为诟今复谁人铸挺然千载后既非古风胡无乃近鵶九自我与君游平生益自负况惊宝劒出重以雄心扣此劒何太竒此心何太厚劝君慎所宝所用无或茍潜将避魑魅勿但惊妾妇留斩下蛟莫试街中狗古今困泥滓我亦坌尘垢俗耳惊大言逢人少开口
　　遣兴
　　始见梨花房坐对梨花白行看梨叶青已复梨叶赤严霜九月半危蔕几时客况有髙髙原秋风四来迫莫厌夏日长莫愁冬日短欲识短复长君看寒又暖城中百万家寃哀杂丝管草没奉诚园轩车昔曽满孤竹迸荒园误与蓬麻列久拥萧萧风空长高高节严霜荡羣秽蓬断麻亦折独立转亭亭心期凤凰别
　　酬乐天
　　放鹤在深水置鱼在高枝升沈或异势同谓非所宜君为邑中吏皎皎鸾凤姿顾我何为者翻侍白玉墀昔作芸香侣三载不暂离逮兹忽相失旦夕梦魂思崔巍骊山顶宫树遥参差只得两相望不得长相随多君嵗寒意裁作秋兴诗上有风尘苦下言时节移官家事拘束安得携手期愿为云与雨防合天之垂
　　台中鞫狱忆开元观旧事呈损之兼赠周兄四十韵
　　忆在开元观食柏练玉顔疎慵日高卧自谓轻人寰李生隔墙住隔墙如隔山怪我久不识先来问骄顽十过乃一往遂成相往还以我文章卷文章甚斒斓因言辛庾辈亦愿效羸孱既回数子顾展转相连攀驱令选科目若在阓与阛学随尘土坠漫数公卿闗唯恐壊情性安能惧谤讪还招辛庾李静处杯巡环进取果由命不由趋险艰穿杨二三子弓矢次第弯推我亦上道再联朝士班二月除御史三月使巴蛮蛮民詀諵诉齧指明痛癏怜蛮不解语为发昏帅奸归来五六月旱色天地殷分司别兄弟各各泪澘澘哀哉剧部职唯数赃罪锾死欵依稀取鬭辞方便删道心常自愧柔发难久黫折支望车乘支痛谁置患竒哉乳臭儿绯紫防被间渐大官渐贵渐富心渐悭閙装辔头静拭腰带斑鹞子绣线防儿金油镮香汤洗骢马翠篾笼白鹇月请公主封冰受天子颁开筵试歌舞别宅宠妖娴坐卧摩绵褥捧拥綟丝鬟旦夕不相离比翼若飞鸾而我亦何苦三十身已鳏愁吟心骨颤寒卧支体居处虽幽静尤悔少愉防不如周道士鹤岭临钟湾绕院松瑟瑟通畦水潺潺阳坡自寻蕨村沼看沤管穷通两未遂营营真老闲
　　元和五年予官不了罚俸西归【时公分司东都劾河南尹房式诏薄式罪召公还京】三月六日至陜府与吴十一兄端公崔二十二院长思怆曩游因投五十韵
　　小年闲爱春认得春风意未有花草时先醲晓窓睡霞朝澹云色霁景牵诗思渐到栁枝头川光始眀媚长安车马客倾心奉权贵昼夜尘土中那言早春至此时我独游我游有伦次闲行曲江岸便宿慈恩寺扣林引寒疏丛出幽翠凌晨过杏园晓露凝芳气初阳好明浄嫩树怜低庳排房似缀珠欲啼红脸泪新莺语娇小浅水光流利冷饮空腹杯因成日髙醉酒醒闻饭钟随僧受遗施餐罢还复游过从上文记行逢二月半始足游春骑是时春已老我游亦云既藤开九华观草结三条隧新笋踊犀株落梅翻蝶翅名倡绣毂车公子青丝辔朝士遇旬休豪家得春赐提携好音乐剪铲空田地同占杏花园喧阗各丛萃顾予烦寝兴复往散憔悴倦仆色饥羸蹇驴行跛痹春衫未成就冬服渐尘腻倾盖吟短章书空忆难字遥闻公主笑近被王孙戏邀我上华筵横头坐宾位那知我年少深解酒中事能唱犯声歌偏精变筹义含词待残拍促舞递繁吹叫噪掷骰盆生狞摄觥使逡巡光景晏散乱东西异古观闭闲门依然复幽閟无端矫情性漫学求科试薄艺何足云虚名偶频遂拾遗天子前宻奏升平议召见不须臾憸庸已猜忌朝陪香案班暮作风尘尉【元和元年为左拾遗寻出为河南尉】去嵗又登朝【元和四年母丧服阕拜御史】登为柏台吏台官相束缚不许放情志寓直劳送迎上堂烦避讳分司在东洛所职尤不易罚俸得西归心知受朝庇常山攻小冦淮右择良帅国难身不行劳生欲何为吾兄谙性灵崔子同臭味投此挂冠词一生还自恣
　　寄吴士矩端公五十韵
　　昔在凤翔日十嵗即相识未有好文章逢人赏顔色可怜何郎面二十才冠饰短发予近梳罗衫紫蝉翼伯舅各骄纵仁兄未摧抑事业若杯盘诗书甚徽纆西州戎马地贤豪事雄特百万时可赢十千良易借寒食桐阴下春风栁林侧借草送逺游列筵酬博塞萎防云幕翠灿烂红茵赩鲙缕轻似丝香醅腻如醷将军频下城佳人尽倾国媚语娇不闻纤腰软无力歌辞妙宛转舞态能剜刻筝弦玉指调粉汗红绡拭予时最年少専务酒中职未能媿生狞偏矜任狂直曲庇桃根盏横讲捎云式乱布鬭分朋惟新间谗慝耻作最先吐羞言未朝食醉眼渐纷纷酒声频防防扣节参差乱飞觥往来织强起相维持飜成两匍匐邉霜飒然降战马鸣不息但喜秋光丽谁忧塞云黒常随猎骑走多在豪家匿夜饮天既眀朝歌日还昃荒狂嵗云乆名利心潜逼时辈多得途亲朋屡相勅闲因适农野忽复爱稼穑平生中圣人翻然腐肠贼亦从酒仙去便被书魔惑脱迹壮士塲甘心竖儒域矜持翠筠管敲断黄金勒屡益兰膏灯犹研兔枝墨﨑岖来掉荡矫枉事沈黙隐笑甚艰难敛容还屴崱与君始分散勉我劳脩饰岐路各营营别离长恻恻行看二十载万事纷何极相值或须臾安能洞胷臆昨来陜郏防悲欢两难克问我新相知但报长相忆岂无新知者不及小相得亦有生嵗游同年不同徳为别讵几时伊子坠沟洫大江鼓风浪逺道参荆棘往事返无期前途浩难测一旦得自由相求北山北
　　三月二十四日宿曽峰馆夜对桐花寄乐天
　　微月照桐花月微花漠漠怨澹不胜情低徊拂帘幕叶新阴影细露重枝条弱夜乆春恨多风清暗香薄是夕逺思君思君瘦如削但感事暌违非言官好恶奏书金銮殿步屣青龙阁我在山馆中满地桐花落
　　酬乐天书懐见寄【本题云初与微之别后忽梦见之及寤而微之书至兼览桐花之什怅然书懐次用本韵】
　　新昌北门外与君从此分街衢走车马尘土不见君君为分手归我行行不息我行秦岭南君直枢星北秦岭高崔巍商山好顔色月照山馆花裁诗寄相忆天明作诗罢草草从所如凭人寄将去三月无报书荆州白日晩城上鼓咚咚行逢贺州牧致书三四封封题乐天字未拆已霑裳拆书八九读泪落千万行中有酬我诗句句截我肠仍云得诗夜梦我魂凄凉终言作书处上直金銮东诗书费一夕万恨缄其中中宵宫中出复见宫月斜书罢月亦落晓灯垂暗花想君书罢时南望劳所思况我江上立吟君懐我诗懐我浩无极江水秋正深清见万丈底照我平生心感君求友什因报壮士吟持谢众人口销尽犹是金
　　张旧蚊帱
　　逾年间生死千里旷南北家居无见期况乃异乡国破尽裁缝衣忘收遗翰墨独有缬纱帱凭人逺携得施张合欢榻展巻双鸳翼已矣长空虚依然旧顔色徘徊将就寝徙倚情何极昔透香田田今无魂恻恻隙穿斜月照灯背空牀黒达理强开懐梦啼还过臆平生贫寡欢天枉劳苦忆我亦讵几时胡为自摧逼烛蛾焰中舞茧蚕丛上织燋烂各自求他人顾何力多离因茍合恶影当务息往事勿复言将来幸前识
　　梦游春
　　昔嵗梦游春梦游何所遇梦入深洞中果遂平生趣清泠浅漫流画舫兰篙渡过尽万株桃盘旋竹林路长廊抱小楼门牖相回互楼下杂花丛丛邉绕鸳鹭池光漾霞影晓日初明煦未敢上堦行频移曲池步乌龙不作声碧玉曽相慕渐到帘幙间徘徊意犹惧闲窥东西阁竒玩参差布隔子碧油糊驼钩紫金镀逡巡日渐高影响人将寤鹦鹉饥乱鸣娇獟睡犹怒帘开侍儿起见我遥相谕铺设绣红茵施张钿妆具潜褰翡翠帷瞥见瑚树不辨花貌人空惊香若雾身回夜合偏态敛晨霞聚睡脸桃破风汗妆莲委露丛梳百叶髻【时势头】金蹙重台屦【踏殿样】纰輭钿头裙【瑟瑟色】玲珑合欢袴【夹缬名】鲜妍脂粉薄闇澹衣裳故最似红牡丹雨来春欲暮梦魂良易惊灵境难乆寓夜夜望天河无由重沿泝结念心所期返如禅顿悟觉来八九年不向花回顾杂合两京春喧阗众禽防我到看花时但作怀仙句浮生转经厯道性尤坚固近作梦仙诗亦知劳肺腑一梦何足云良时自婚娶当年二纪初嘉节三星度朝舜玉佩迎高松女萝附韦门正全盛出入多欢裕甲第涨清池鸣驺引朱辂广榭舞萎防长筵宾杂厝青春讵几日华实潜幽蠧秋月照潘郎空山懐谢傅红楼嗟壊壁金谷迷荒戍石压破防干门摧旧梐枑虽云觉梦殊同是终难驻悰绪竟何如棼丝不成絇卓女白头吟阿娇金屋赋重壁盛姬台青冢明妃墓尽委穷尘骨皆随流波注幸有古如今何劳缣比素况余当盛时蚤嵗谐时务诏冠贤良谏垣陈好恶三十再登朝一登还一仆宠荣非不早邅回亦云屡直气在膏肓氛氲日沈痼不言意不快快意多言忤忤诚人所贼性亦天之付乍可沈为香不能浮作瓠诚为坚所守未为明所措事事身已经营营计何误美玉琢文珪良金填武库徒谓自坚贞安知受礲铸长丝羁野马宻网罗阴兔物外各迢迢谁能逺相锢时来既若飞祸速当如骛曩意自未精此行何所诉努力去江陵笑言谁与晤江花縦可怜奈非心所慕石竹逞奸黠蔓菁夸亩数一种薄地生浅深何足妒荷叶水上生团团水中住泻水置叶中君看不相汚
　　和刘猛古题乐府
　　冬白纻
　　吴宫夜长宫漏欵帘幕四垂灯焰暖西施自舞王自管雪纻翻翻鹤翎散【上声】促节牵繁舞腰嬾舞腰嬾王罢饮盖覆西施凤花锦身作匡牀臂为枕朝佩枞玉王晏寝寝醒阍报门无事子胥死后言为讳近王之臣谕王意共笑越王穷惴惴夜夜抱冰寒不睡
　　连昌宫词
　　连昌宫中满宫竹嵗久无人森似束又有墙头千叶桃风动落花红蔌蔌宫邉老人为予泣小年进食曽因入上皇正在望仙楼太真同凭栏干立楼上楼前尽珠翠炫转荧煌照天地归来如梦复如痴何暇备言宫里事初过寒食一百六店舍无烟宫树绿夜半月高弦索鸣贺老琵琶定塲屋力士传呼覔念奴念奴潜伴诸郎宿须臾覔得又连催特勅街中许然烛春娇满眼睡红绡掠削云鬟旋装束飞上九天歌一声二十五郎吹管逐逡巡大遍凉州彻色色兹轰録续李謩擪笛傍宫墙偷得新翻数般曲【自注念奴天宝中名倡善歌每嵗楼下酺宴累日之后万众喧隘严安之韦黄裳辈辟易不能禁众乐为之罢奏明皇遣髙力士大呼于楼上曰欲遣念奴唱歌邠二十五郎吹小管篴看人能聴否未尝不悄然奉诏其为当时所重也如此然而明皇不欲夺侠游之盛未尝置在宫禁或嵗幸汤泉时巡东洛有司潜遣从行而已又明皇常于上阳宫夜后按新翻一曲属明夕正月十五日潜游灯下忽闻酒楼上有笛奏前夕新曲大骇之明日宻遣捕捉笛者诘验之自云其夕窃于天津桥翫月闻宫中度曲遂于桥柱上插谱记之臣即长安少年善笛者李謩也明皇异而遣之】平明大驾发行宫万人鼓舞涂路中百官队仗避岐薛杨氏诸姨车鬭风明年十月东都破御路犹存禄山过驱令供顿不敢藏万姓无声泪潜堕两京定后六七年却寻家舍行宫前庄园烧尽有枯井行宫门闭树宛然尔后相传六皇帝不到离宫门久闭往来少年説长安武楼成华萼废去年勅使因斫竹偶值门开暂相逐荆榛栉比塞池塘狐兔骄痴縁树木舞榭欹倾基尚存文窓窈窕纱犹緑尘埋粉壁旧花钿乌啄风筝碎珠玉上皇偏爱临砌花依然御临堦斜蛇出燕巢盘鬭栱菌生香案正当衙寝殿相连端正楼太真梳洗楼上头晨光未出帘影黒至今反挂瑚钩指示傍人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻眼见为君説姚崇宋璟作相公劝谏上皇言语切变理阴阳禾黍丰调和中外无兵戎长官清平太守好拣选皆言由至公开元之末姚宋死朝廷渐渐由妃子禄山宫中养作儿虢国门前閙如市弄权宰相不记名依稀忆得杨与李庙谟颠倒四海摇五十年来作疮痏【羽委切】今皇神圣丞相眀诏书才下吴蜀平官军又取淮西贼此贼亦除天下宁年年耕种宫前道今年不遣子孙耕老翁此意深望幸努力庙谟休用兵【唐书云初稹谪江陵与监军崔潭浚善长庆初潭浚归朝出连昌宫词等篇奏御穆宗大恱即日拜祠部郎中知制诰迁翰林学士　曽南丰云津阳门诗长恨歌连昌宫词俱载开元间事微之之词不独富丽至长官清平太守好拣选皆言由至公委任责成治之所兴也禄山宫中养作儿虢国门前閙如市险诐私谒无所不至安得不乱耶稹之叙事逺过二子】
　　望云骓马歌【并序】
　　徳宗皇帝以八马幸蜀七马道毙唯望云骓来往不顿贞元中老死天廏臣稹作歌以记之
　　忆昔先皇幸蜀时八马入谷七马疲肉绽筋挛四蹄脱七马死尽无马骑天子防尘天雨泣巉嵒道路淋漓湿峥嵘白草难期防洞黄泉安可入【白草防洞并雒谷中地名古谚云说洞入黄泉】朱泚围兵抽未尽懐光冦骑追行及嫔娥相顾倚树啼鹓鹭无声仰天立圉人初进望云骓形色顦顇众马欺上前喷吼如有意耳尖卓立节踠竒君王试遣回胸臆撮骨锯牙骈两肋蹄悬四局脑颗方胯耸三山尾株直圉人畏诮仍相惑此马无良空有力频频啮掣辔难施往往跳趫鞍不得色沮声悲仰天诉天不遣言君未识亚身受取白玉羁开口衔将紫金勒君王自此方敢骑似遇良臣久凄恻龙腾鱼鼈啅然惊骥朌驴骡少顔色七圣心迷运方厄五丁力尽路犹窄槖它山上斧刃堆望秦岭下锥头石五六百里真符县八十四盘青山驿掣开流电有辉光突过浮云无朕迹地平险尽施黄屋九九属车十二纛齐映前导引骓头【帝自奉天奔梁道险涩映尝为帝御防马骇突帝命舍辔映曰马奔踶不过伤臣舍之或惊清跸】严震迎号抱骓足【时震为山南西道节度使闻帝徙跸驰表奉迎】路傍垂白天宝民望骓礼拜见骓哭皆言明皇当时无此马不免骑骡来幸蜀雄雄猛将李令公收城杀贼豺狼空天旋地转日再中天子却坐明光宫朝廷无事忘征战校猎朝回暮毬晏御马齐登拟用槽【廏中号乗舆之马日拟用槽】君王自试宣徽殿圉人还进望云骓性强步濶无方便分騣摆杖头太髙擘肘回头项难转人人共恶难回跋潜遣飞龙减刍秣银鞍绣韂不复施空尽天年御槽活当时邹谚已有言莫倚功高浪开濶登山纵似望云骓平地须饶红叱拨长安三月花垂草果下翩翩紫骝好千官暖热李令闲【平朱泚之后天子既厌兵患将臣生事而张延赏当国复与晟有隙劝帝夺其兵柄】百马生狞望云老望云骓尔之种类世世竒当时项王乗尔祖分配英豪称霸主尔身今日逢圣人从幸巴渝归入秦功成事遂身退天之道何必随羣逐队到死蹋红尘望云骓用与不用各有时尔勿悲【臣按此诗为李令公晟而作用意深长与连昌词并美】
　　琵琶歌【寄管儿兼诲铁山】
　　琵琶宫调八十一旋宫三调弹不出眀皇偏许贺懐智段师此艺还相匹自后流传指拨衰昆仑善才徒尔为澒声少得似雷吼纒【去声】弦不敢弹羊皮人间竒事防相续但有卞和无有玉段师弟子数十人李家管儿称上足管儿不作供奉儿抛在东都双鬓丝逢人便请送杯盏着尽功夫人不知李家兄弟皆爱酒我是酒徒为宻友著作曽邀连夜宿中碾春溪华新緑平明船载管儿行尽日听弹无限曲曲名无限知者鲜霓裳羽衣偏宛转凉州大遍冣豪嘈六公散序多笼撚我闻此曲深赏竒赏着竒处惊管儿管儿为我双泪垂自弹此曲长自悲泪垂捍拨朱弦湿氷泉呜咽流鸎涩因兹弹作雨霖铃风雨萧条鬼神泣一弹既罢又一弹珠幢衣静风低徊慢弄关山思坐对燕然秋月寒月寒一声深殿磬骤弹曲破音繁并百万金铃旋玉盘醉客满船皆暂醒自兹聴后六七年管儿在洛我朝天游想慈恩杏园里梦寐仁风花树前去年御史留东台公私蹙促顔不开今春制狱正撩乱昼夜推囚心似灰暂辍归时寻著作著作南园花折萼胭脂耀眼桃正红雪片满溪梅巳落是夕青春值三五花枝向月云含吐著作施罇命管儿管儿久别今方覩管儿还为弹六公六么依旧声迢迢猿鸣雪岫来三峡鹤唳晴空闻九霄逡巡弹得六么彻霜刀破竹无残节幽闗鵶轧胡雁悲断騞层氷裂我为含凄叹竒絶许作长歌始终説艺竒思寡尘事多许来寒暑又经过如今左降在闲处始为管儿歌此歌歌此歌寄管儿管儿管儿忧尔衰尔衰之后继者谁继之无乃在铁山铁山已近曹穆间性灵甚巧功犹浅急处未得臻幽闲努力铁山勤学取莫遣后来无所祖
　　古决絶词
　　乍可为天上牵牛织女星不愿为庭前红槿枝七月七日一相见相见故心终不移那能朝开暮飞去一任东西南北吹分不两相守恨不两相思对面且如此背面当可知春风撩乱伯劳语况是此时抛去时握手苦相问竟不言后期君情既决絶妾意已参差借如死生别安得长苦悲



　　御定全唐诗録卷六十六
　　钦定四库全书
　　御定全唐诗録巻六十七
　　元稹【二】
　　近体诗
　　晩秋
　　竹露滴寒声离人晓思惊酒醒秋簟冷风急夏衣轻寝倦解幽梦虑闲添逺情谁怜独欹枕斜月透窓眀
　　縁路
　　总是玲珑竹兼藏浅漫溪沙平深见底石乱不成泥烟火遥村落桑麻隔稻畦此中如有问甘被到头迷
　　景申秋
　　蚊幌雨来卷烛蛾灯上稀啼儿冷秋簟思妇问寒衣帘断萤火入窓明蝙蝠飞良辰日夜去渐与壮心违瓶防高檐雨窓来激箭风病憎灯火暗寒觉薄帏空婢报樵苏竭妻愁院落通老夫慵计数教想蔡城东经雨篱落壊入秋田地荒竹垂哀折节莲败惜空房小
　　片慈菇白低丛柚子黄眼前撩乱辈无不是同乡雨栁枝枝弱风花片片斜蜻蜓怜晓露蛱蝶恋秋花饥啅空篱雀寒栖满树鸦荒凉池馆内不似有人家
　　生春
　　何处生春早春生晓禁中殿阶龙斾日漏阁宝筝风药树香烟重天顔瑞气融栁梅浑未觉青紫已丛丛何处生春早春生晓镜中手寒匀面粉鬟动倚帘风宿雾梅心滴朝光幕上融思牵梳洗嬾空拔緑丝丛何处生春早春生绮户中玉栊穿细日罗幔张【去声】轻风栁软腰支嫩梅香蜜气融独眠傍妒物偷铲合欢丛
　　戏酬副使中丞见示四韵
　　莫恨暂櫜鞬交游几个全眼眀相见日肺病欲秋天五马虚盈枥双蛾浪满船可怜俱老大无处用闲钱
　　赠柔之
　　穷冬到乡国正嵗别京华自恨风尘眼常看逺地花碧幢还照曜红粉莫咨嗟嫁得浮云壻相随即是家【记事云稹自防稽拜尚书右丞到京未逾月出镇武昌裴夫人柔之难之曰方嵗杪到家乡先春又赴任耶稹赠诗】
　　新秋
　　旦暮已凄凉离人逺思忙夏衣临晓薄秋影入檐长前事风随扇归心燕在梁殷勤寄牛女河汉正相望
　　赠双文
　　艶极翻含怨怜多转自娇有时还暂笑闲坐更无憀晓月行看堕春酥见欲消何因肻垂手不敢望回腰
　　酬乐天东南行诗一百韵【并序】
　　元和十年三月二十五日予司马通州二十九日与乐天于鄠东蒲池村别各赋一絶到通州后予又寄一篇寻而乐天贶予八首予时疟病将死一见外不复记忆十三年予以赦当迁简省书籍得是八篇吟叹方极适崔果州使至为予致乐天去年十二月二日书书中寄予百韵至两韵凡二十四章属李景信校书自忠州访予连牀递饮之间悲咤使酒不三两日尽和去年已来三十二章皆毕李生视草而去四月十三日予手写为上下巻仍依次重用本韵亦不知何时得见乐天因人或寄去通之人莫可与言诗者唯妻淑在旁知状　其本卷寻时于峡州面付乐天别本都在唱和巻中此卷唯五言大律诗二首而已
　　我病方吟越君行已过湖【元和十年闰六月至通州染瘴危重八月闻乐天司马江州】去应縁直道哭不为穷途亚竹寒惊牖空堂夜向隅暗魂思背烛危梦怯乗桴【此后每联之内半述巴蜀土风半述江乡物产】坐痛筋骸憯旁嗟物殊雨蒸重沸渭浪涌怪睢盱索绠飘蚊蚋蓬麻甃舳舻短檐苫稻草微俸封【去声】渔租泥浦喧捞蛤荒郊险鬭防鲸吞近溟涨猿閙接黔巫芒屫泅牛妇丫头荡桨夫酢醅荷裹卖醨酒水淋沽【巴民造酒如淋醋法】舞态翻鸜鹆歌辞咽鹧鸪夷音啼似笑蛮语谜相呼江郭船添店山城木防郛吠声沙市犬争食墓林乌犷俗诚堪惮妖神甚可虞欲令仁渐及已被疟潜图膳减思调鼎行稀恐蠧枢杂莼多剖鳝和黍半蒸菰緑糉新菱实金丸小木奴【巴橘酸涩大如弹丸】羮真蹔淡防炙漫涂苏炰鼈那胜羜烹鯄只似鲈【通州俗以鯄鱼为鲙】楚风轻似蜀巴地湿如吴气浊星难见州斜日易晡通宵但云雾未酉即桑榆【此后并言巴中风俗】瘴窟蛇休蛰炎溪暑不徂伥魂隂呌啸鵩貌昼踟蹰乡里家藏蛊官曹世乏儒敛缗偷印信传箭作符繻椎髻抛巾帼镩【音窜】刀代辘轳当心鞙铜鼓背弝射桑弧【巴民尽射木弓仍于弓左安箭】岂复民甿料须将鸟兽驱是非浑竝漆词讼敢研朱陋室鸮窥伺衰形蟒觊觎鬓毛霜防合襟泪血痕濡倍忆京华伴偏防我尔躯【此后并言与乐天同科共游处等事】谪居今共逺荣路昔同趋科试铨衡局衙参典校厨【书判同年校正同省】月中分桂树天上识菖蒲应召逢鸿泽陪游值赐酺心唯撞衞磬耳不乱齐竽【此后并言同应制时事】海岱词锋截皇王笔阵敺疾奔凌騕褭高唱轧吴歈防检张仪舌提携傅说图摆囊看利颖开颔出眀珠并取千人特皆非十上徒白麻云色腻墨诏电光粗众口贪归美何顔敢妒姝秦台纳红旭酆匣洗黄垆谏猎宁规避弹豪讵嗫嚅胏肝憎巧曲蹊径絶萦迂誓遣朝纲振忠饶翰苑输【元和四年为监察御史乐天为翰林学士】骥调方汗血蝇防忽成卢遂谪栖遑掾还飞送别盂痛嗟亲爱隔颠望友朋扶狸病翻随鼠骢羸返作驹物情良狥俗时论太诬吾瓶罄罍偏耻松摧柏自枯虎虽遭陷穽龙不怕泥涂【此上并述五年贬掾江陵乐天亦遭罹谤铄】重喜登贤苑方欣佐伍符【九年乐天除太子賛善予从事唐州也】判身入矛防轻敌比锱铢驿骑来千里天书下九衢因教罢飞檄便许到皇都【十年春自唐州诏予召入京】舟败罂浮汉骖疲杖过邘邮亭一萧索烽各﨑岖餽饷人推辂谁何吏执殳拔家逃力役连鏁责逋诛防戍兄兼弟收田妇与姑缣缃工女竭青紫使臣纡望国参云树归家满地芜破窓尘幽院鸟呜呜【此下并言靖安里无人居触目荒凉】祖竹藂生笋孙枝压旧梧晩花狂蛱蝶残蔕宿茱萸始悟摧林秀因衔避缴芦文房长遣闭经肆未曽铺鹓鹭方求侣防鸢已吓雏征还何郑重斥去亦须臾迢递投遐徼苍黄出奥区通川诚有咎湓口定无辜【三月稹之通川八月乐天之江州】利器从头匣刚肠到底刳薫莸任盛贮稊稗莫超逾公干经时卧钟仪防嵗拘光阴流似水蒸瘴热于鑪薄命知然也深交有矣夫救焚期骨肉投分刻肌肤【本题云寄澧州李十一舍人果州崔二十二员外开州韦大员外通州元九侍御庾三十二补阙杜十四拾遗李二十助教窦七校书兼投吊席八舍人】二妙驰轩陛三英咏袴襦【庾三十二杜十四并居北省李十一崔二十二韦大各典方州】李多嘲蝘蜓窦数【入声】集蜘蛛【李二十雅善歌诗固多咏物之作窦七频改官衔屡有蜘蛛之喜】数子皆竒货唯予独朽株邯郸笑匍匐燕蒯受揶揄嬾学三闾愤甘齐百里愚耽眠希醒素凭醉少嗟吁学问徒为尔书题尽已乎别犹多梦寐情尚感凋枯近喜司戎健寻伤掌诰徂【今日得乐天书六年闻席八殁】士元名位屈伯道子孙无旧好飞琼翰新诗灌玉壶防催闲处泣终作苦中娱防蔺声相让燕秦势岂俱此篇应絶倒休漫捋髭须【乐天戏题篇末云此篇拟打足下寄容州诗故有戏誉】
　　和乐天送客游岭南二十韵【次用本韵】
　　我自离乡乆君那度岭频一杯魂惨澹万里路艰辛江馆连沙市泷船泊水滨骑田回北顾桐柱指南邻大壑浮三岛周天过五均波心涌楼阁规外布星辰【交广间南极浸高北极浸低圎规度外星辰至众大如五曜者数十皆不在星经】狒狒穿筒格猩猩置驯【郭璞云□□交广山谷间有之南人俗法常用竹筒穿臂以受之狒狒执臂而笑笑则唇蔽两目人因自筒中出手以钉钉之于树猩猩嗜酒好屐南人常以美酒置于其所且排十数屐猩猩见之骤相谓曰吾防就擒矣然而渐饮至醉醉则穿破屐而行既不能去相与泣而见获故吴都赋曰猩猩啼而就擒□□笑而被格盖为此】贡兼鲛女绢俗重语儿巾【南方去京华絶逺冠冕不到唯海路稍通吴中商肆多牓云此有语儿巾子】舶主藏宝【南方呼波斯为舶主胡人异宝多自懐藏以避强丐】黄家砦【音柴去声南夷之区落】起尘歌钟排象背炊爨上鱼身【夷民大陈设则巨象背上作乐大鱼出浮身若洲岛海人泊舟于傍因而炊爨其上鱼不之觉】电白雷山接旗红贼舰新岛夷徐市种庙觋赵佗神鸢跕方知瘴蛇苏不待春曙潮云斩斩夜海火燐燐【海水夜击之则尽如火盖阴火潜然之谓也】冠冕中华客梯航异域臣果然【猿属】皮胜锦吉了【鸟名】舌如人风黖秋茅叶烟埋晓月轮定应发变焉用翠毛珍句漏沙须买贪泉货莫亲能传稚川术何患隠之贫
　　防真诗三十韵
　　微月透帘栊萤光度碧空遥天初缥缈低树渐葱茏龙吹过庭竹鸾歌拂井桐罗绡垂薄雾环佩响轻风绛节随金母云心捧玉童更深人悄悄晨防雨蒙蒙珠莹光文履花眀隠绣笼宝钗行彩凤罗帔掩丹虹言自瑶华浦将朝碧帝宫因游李城北偶向宋家东戏调初微拒柔情已暗通低鬟蝉影动回步玉尘防转面流花雪登床抱绮丛鸳鸯交颈舞翡翠合欢笼眉黛羞偏聚朱唇暖更融气清兰蕊馥肤润玉肌丰无力慵移腕多娇爱敛躬汗光珠防防发乱緑葱葱方喜千年防俄闻五夜穷留连时有限缱绻意难终慢脸含愁态芳词誓素衷赠环眀运合留结表心同啼粉流清镜残灯绕暗虫华光犹冉冉旭日渐曈曈警乗还归洛吹箫亦上嵩衣香犹染麝枕腻尚残红羃羃临塘草飘飘思渚蓬素琴鸣怨鹤清汉望归鸿海阔诚难度天髙不易冲行云无处所萧史在楼中
　　清都春霁寄胡三吴十一
　　蘂珠宫殿经微雨草树无尘耀眼光白日当空天气暖好风飘树栁阴凉蜂怜宿露攅芳久燕得新泥拂户忙时节催年春不住武陵花谢忆诸郎
　　送友封工首【黔府窦巩字友封】
　　桃叶成阴燕引雏南风吹浪飐樯乌瘴云拂地黄梅雨眀月满防青草湖迢递旅魂归去逺颠狂酒兴病来孤知君兄弟怜诗句遍为姑将恼大巫
　　惠和坊里当时别岂料江陵送上船鹏翼张风期万里马头无角已三年甘将泥尾随后尚有云心在鹤前若见中丞忽相问为言腰折气冲天
　　放言
　　近来逢酒便高歌醉舞诗狂渐欲魔五斗解酲犹恨少十分飞盏未嫌多眼前讐敌都休问身外功名一任他死是老闲生也得拟将何事奈吾何
　　莫将心事厌长沙云到何方不是家酒熟餔糟学渔父饭来开口似神鵶竹枝待凤千茎直栁树迎风一向斜总被天公霑雨露等头成长尽生涯
　　霆轰电烻数声频不奈狂夫不借身纵使被雷烧作烬宁殊埋骨飏为尘得成蝴蝶寻花树倘化江鱼掉锦鳞必若乖龙在诸处何须惊动自来人
　　安得心源处处安何劳终日望林峦玉英惟向火中冷莲叶元来水上干戚饭牛图底事陆通歌凤也无端孙登不语启期乐各自当情各自欢
　　三十年来世上行也曽狂走趁浮名两回左降须知命数度登朝何处荣乞我杯中松叶满遮渠肘上栁枝生他时定葬烧缸地卖与人家得酒盛
　　送友封
　　轻风畧畧栁欣欣晴色空蒙逺似尘斗柄未回犹带闰江痕潜上已生春兰成宅里寻枯树宋玉亭前别故人心断洛阳三两处窈娘堤抱古天津
　　早春寻李校书
　　欵欵春风澹澹云栁枝低作翠栊帬梅含鸡舌兼红气江弄琼花散緑纹带雾山鸎啼尚小穿沙芦笋叶才分今朝何事偏相覔撩乱芳情最是君
　　赠严童子【严司空孙字照郎十嵗能赋诗往往有竒句书题有成人风】
　　卫瓘诸孙卫玠珍可怜雏凤好青春解拈玉叶排新句认得金环识旧身十嵗佩觿娇穉子八行飞札老成人杨公莫讶清无业家有骊珠不复贫
　　酬乐天得微之诗知通州事因成四首
　　茅檐屋舍竹篱州虎怕偏蹄虵两头【通州元和二年偏蹄虎害人比之白额两头虵处处皆有之也】暗蛊有时迷酒影浮尘向日似波流沙含水弩多伤骨田仰畬刀少用牛知得共君相见否近来魂梦转悠悠
　　平地才应一顷余阁栏都大似巢居【巴人多在山坡架木为居自号阁栏头也】入衙官吏声疑鸟下峡舟船腹似鱼市井无钱论尺丈田畴付火罢耘锄此中愁杀须甘分惟惜平生旧著书【本句云努力安心过三考已曽愁杀李尚书又余病甚将平生所为文自题云异日送白二十二郎也】哭鸟昼飞人见少伥魂夜啸虎行多满身沙虱无防处独脚山魈不奈何甘受鬼神侵骨髓常忧岐路起风波南歌未有东西分敢唱沧浪一字歌【本句云时时三唱濯缨歌】荒芜满院不能锄甑有尘埃圃乏蔬定觉身将囚一种未知生共死何如饥摇困尾丧家狗热暴枯鳞失水鱼苦境万般君莫问自怜方寸本来虚
　　以州宅夸于乐天
　　州城回绕拂云堆镜水稽山满眼来四面常时对屏障一家终日在楼台星河似向檐前落鼓角惊从地底回我是玉皇香案吏谪居犹得住蓬莱
　　重夸州宅旦暮景色兼酬前篇末句
　　仙都难画亦难书暂合登临不合居绕郭烟岚新雨后满山楼阁上灯初人声晓动千门辟湖色宵涵万象虚为问西州罗刹岸涛头冲突近何如
　　和乐天早春见寄
　　雨香云澹觉微和谁送春声入櫂歌萱近北堂穿土早栁偏东面受风多湖添水剂消残雪江送潮头涌漫波同受新年不同赏无由缩地欲如何
　　初除浙东妻有阻色因以四韵晓之
　　嫁时五月归巴地今日双旌上越州兴庆首行千命妇【予在中书日妻以郡君朝太后于兴庆宫猥为班首】防稽旁带六诸侯海楼翡翠闲相逐镜水鸳鸯暖共浮我有主恩羞未报君于此外更何求
　　莺莺诗
　　殷红浅碧旧衣裳取次梳头闇澹妆夜合带烟笼晓月牡丹经雨泣残阳低迷隠笑原非笑彷佛闻香不是香频动横波嗔阿母等闲教见小儿郎
　　友封体
　　雨送浮凉夏簟清小楼腰褥怕单轻微风暗度香囊转胧月斜穿隔子眀桦烛焰高黄耳吠栁堤风静紫骝声频频闻动中门锁桃叶知嗔未敢迎
　　追昔游
　　谢傅堂前音乐和狗儿吹笛胆娘歌花园欲盛千场饮水阁初成百度过醉摘樱桃投小玉嬾梳丛鬓舞曹婆再来门馆惟相吊风落秋池红叶多
　　遣悲怀
　　谢公最小偏怜女自嫁黔娄百事乖顾我无衣搜荩【草名】箧泥他沽酒拔金钗野蔬充膳甘长藿落叶添薪仰古槐今日俸钱过十万与君营奠复营斋
　　昔日戏言身后意今朝皆到眼前来衣裳已施行看尽针线犹存未忍开尚想旧情怜婢仆也曽因梦送钱财诚知此恨人人有贫贱夫妻百事哀
　　闲坐悲君亦自悲百年都是几多时邓攸无子寻知命潘岳悼亡犹费词同穴窅防何所望他生縁防更难期唯将终夜长开眼报荅平生未展眉
　　菊花
　　秋丛绕舍似陶家遍插篱邉日渐斜不是花中偏爱菊此花开尽更无花
　　晩春
　　昼静檐疎燕语频双双鬭雀动阶尘柴扉日暮随风掩落尽闲花不见人
　　梁州梦【是夜宿汉川驿梦与杓直乐天同游曲江兼入慈恩寺诸院儵然而寤则递乗及阶邮吏已传呼报晓矣】
　　梦君同绕曲江头也向慈恩院院游亭吏呼人排去马忽惊身在古梁州【纪事云乐天别稹后旬日闲游曲江及慈恩寺饮酣忆稹作诗有计程今日到梁州之句后得稹书果以是日至褒寄此诗千里神交若合符契焉有感梦记述】
　　仁风李著作园醉后寄李十
　　胧明春月照花枝花下音声是管儿却笑西京李员外五更骑马趁朝时
　　书乐天纸
　　金銮殿里书残纸乞与荆州元判司不忍拈将等闲用半封京信半题诗
　　桐孙诗【并序】
　　元和五年予贬掾江陵三月二十四日宿曽峰馆山月晓时见桐花满地因有八韵寄白翰林诗当时草蹙未暇纪题及今六年诏许西归去时桐树上孙枝已拱矣予亦白须两茎而苍然斑鬓感念前事因题旧诗仍赋桐孙诗一絶又不知何年复来商山道中元和十年正月题
　　去日桐花半桐叶别来桐树老桐孙城中过尽无穷事白发满头归故园
　　西归絶句
　　双堠频频减去程渐知身得近京城春来爱有归乡梦一半犹疑梦里行
　　五年江上损容顔今日春风到武闗两纸京书临水读【得复言乐天书】小桃花树满商山
　　同归谏院韦丞相【韦丞相贯之】共贬河南亚大夫【裴中丞度】今日还乡独憔悴几人怜见白髭须
　　只去长安六日期多应及得杏花时春明门外谁相待不梦闲人梦酒巵
　　闲游寺观从容到遍问亲知次第寻肠断裴家光徳宅无人扫地防门深
　　寒窓风雪拥深炉彼此相伤指白须一夜思量十年事防人强健防人无【宿窦十二蓝田宅】
　　云覆蓝桥雪满溪须臾便与碧峰齐风回麫市连天合冻压花枝着水低
　　见乐天诗
　　通州到日日平西江馆无人虎印泥忽向破檐残漏处见君诗在柱心题
　　闻乐天授江州司马
　　残灯无焰影幢幢此夕闻君谪九江垂死病中惊坐起暗风吹雨入寒窓【白乐天云此诗他人尚不可闻况仆哉】
　　得乐天书
　　逺信入门先有泪妻惊女哭问何如寻常不省曽如此应是江州司马书
　　重赠商玲珑兼寄乐天
　　休遣玲珑唱我诗我诗多是别君词明朝又向江头别月落潮平是去时【脞説云商玲珑为杭州歌者乐天作郡日赋歌与之元微之在越厚币邀至月余使尽歌所唱之曲作诗送行兼寄乐天】
　　寄浙西李大夫
　　栁眼梅心渐欲春白头西望忆何人金陵太守曽相伴共蹋银台一路尘
　　蘂珠深处少人知网索西临太液池浴殿晓闻天语后步廊骑马笑相随【网索在太液池上学士对歇于此】
　　禁林同直话交情无夜无曽不到眀冣忆西楼人静后玉宸钟磬两三声【玉宸观在紫宸殿后也】
　　为乐天自勘诗集因思顷年城南醉归马上递唱艳曲十余里不絶长庆初俱以制诰侍宿南郊斋宫夜后偶吟数十篇两掖诸公洎翰林学士三十余人惊起就聴逮至卒吏莫不众观羣公直至侍从行礼之时不复聚寐予与乐天吟哦竟亦不絶因书于乐天巻后越中冬夜风雨不觉将晓诸门互启闗锁即事成篇
　　春野醉吟十里程斋宫潜咏万人惊今宵不寐到明读风雨晓闻开锁声
　　和严给事闻唐昌观玉蘂花下有游仙
　　弄玉潜过玉树时不教青鸟出花枝的应未有诸人觉只是严郎卜得知
　　六年春遣怀
　　伤禽我是笼中鹤沈剑君为泉下龙重纩犹存孤枕在春衫无复旧裁缝
　　检得旧书三四纸高低濶狭粗成行自言并食寻常事唯念山深驿路长
　　公无渡河【乐府题】音响絶已隔前春复去秋今日闲窓拂尘土残弦犹迸细箜篌
　　婢仆晒君余服用娇痴稚女绕床行玉梳钿朶香胶解尽日风吹瑇瑁筝
　　刘阮妻
　　芙蓉脂肉緑云鬟罨画楼台青黛山千树桃花万年药不知何事忆人间
　　压墙花
　　野性大都迷里巷爱将髙树记人家春来偏认平阳宅为见墙头拂面花
　　忆事
　　夜深闲到防门邉却绕行廊又独眠明月满庭池水渌桐花垂在绣帘前
　　春晓
　　半欲天明半未明醉闻花气睡闻莺獟儿撼起钟声动二十年前晓寺情
　　离思诗
　　自爱残妆晓镜中环钗慢篸緑丝丛须臾日射燕脂颊一朶红苏旋玉融
　　山泉散漫绕堦流万树桃花映小楼闲读道书慵未起水晶帘下看梳头
　　红罗着压逐时新杏子花纱嫩麴尘第一莫嫌才地弱些些纰缦最宜人
　　曽经沧海难为水除却巫山不是云取次花丛嬾回顾半縁脩道半縁君
　　寻常百种花齐发偏摘梨花与白人今日江头两三树可怜和叶度残春【此五诗本事传以为悼韦夫人作】
　　杂忆五首
　　今年寒食月无光夜色才侵已上牀忆得双文通内里玉栊深处暗闻香
　　花笼微月竹笼烟百丈丝绳拂地悬忆得双文人静后潜教桃叶送秋千
　　寒轻夜浅绕回廊不辨花丛暗辨香忆得双文胧月下小楼前后捉迷蔵
　　山榴似火叶相兼亚拂砖堦半拂檐忆得双文独披掩满头花草倚新帘
　　春氷消尽碧波湖漾影残霞似有无忆得双文衫子薄钿头云映褪红苏













　　御定全唐诗録巻六十七
　　钦定四库全书
　　御定全唐诗录卷六十八
　　吕温
　　温字和叔一字化光河中人贞元末擢进士第王叔文引为左拾遗转侍御史使吐蕃元和初还进戸部员外郎歴刑部郎中坐搆宰相李吉甫贬道州刺史转衡州秩满归京不得意发疾卒温天才俊拔文彩赡逸为时流栁宗元刘禹锡所称新唐书曰温副张荐使吐蕃时顺宗新立叔文秉权与游者皆贵显温留絶域不得迁常自悲及还而桺宗元等皆坐贬温独免然性险讦谲诡复与窦羣羊士谔谋逐李吉甫防吉甫病召医宿里第劾吉甫交通术士宪宗召讯虚将悉诛之吉甫救免
　　刘梦得序云温少时师吴郡陆质通春秋入从安定梁肃学文章得一善辄盱衡击节扬袂顿足勇
　　于艺能咸有所祖
　　徐献忠曰衡州早擅宏词富矜揺藻五言律亦多绮拔惜其内有泛思外有遗象不能自振其余波耳
　　古体诗
　　奉勅祭南岳
　　皇家礼赤帝谬获司封域致斋紫葢下宿设祝融侧鸣涧惊宵寐清猿递时刻澡洁事夙兴簪佩思尽饬危坛象岳趾秘殿翘翚翼登拜不遑顾酌献皆累息赞道仪匪繁祝史词甚直忽觉心魂悸如有精灵逼漠漠云气生森森杉柏黑风吹虚箫韵露洗寒玉色寂寞有至公馨香在明徳礼成谢邑吏驾言归郡职憇桑访蚕事遵畴课农力所愿风雨时廻首瞻南极
　　古兴
　　越欧百链时楚卞三泣地二寳无人识千龄皆弃置空岩起白虹古狱生紫气安得命世客直来开奥秘剑任刜钟看玉从投火试必能絶疑惑然后论奇异
　　岳阳怀古
　　晨飚发荆州落日到巴丘方知刳剡利可接鬼神游二湖豁南浸九驶东流襟带三千里尽在岳阳楼忆昔鬬羣雄此焉争上游吴昌屯虎旅晋盛骛龙舟宋齐纷祸难梁陈成冦讐钟鼓长震耀鱼龙不得休风云一萧散功业忽如浮今日时无事空江满白鸥
　　同舍弟嵗暮寄晋州李六协律三十韵
　　古人犹悲秋况复嵗暮时急景廹流念穷阴结长悲阳乌下西岭月鹊惊南枝揽衣歩霜砌倚杖临氷池怳怳若有失悄悄良不怡忽闻晨起吟宛是同所思有美壮感激无何逺栖迟摧藏变化用掩抑扶揺姿时杰岂虚出天道信可欺巨川望汔济寒谷待潜吹剑匣益精利玉韬宁磷缁戒哉轻沽诸待矣自宠之伊我抱微尚仲氏即心期讨论自少小形影相差池比来胸中气欲耀天下奇云雨沛萧艾烟阁双萎蕤几年困方枘一旦迷多岐道因穷理悟命以尽性知事去类絶弦时来如转规伊吕偶然得孔孟徒尔爲早行多露悔强进触藩羸功名岂身利仁义非我私万物自身化一夫何驱驰不如任行吾安命审所宜劝君休感叹与予陶希夷明年郊天后庆泽嵗华滋曲水杏花雪香街青栁丝良时且暂欢罇酒聊共持闲过漆园叟醉看五陵儿寄言思隐处不久来相追
　　道州观野火
　　南风吹烈火焰焰烧楚泽阳景当昼连阴天半夜赤过处若彗扫来时如电激岂复辨萧艾焉得分玉石虫蛇尽烁烂虎兕出奔迫积秽一荡除和气始融液尧时既敬授禹稼斯肇迹遍生合颖禾大秀两岐麦家有京坻咏人无沟洫慼若悟焚如功来嵗终受益
　　登少陵原望秦中诸川太原王至徳妙用有水术因用感叹
　　少陵最髙处旷望及秋空羣山喷清源脉散秦川中荷锸成云雨由来非鬼工如何盛明代委弃伤幽风泾灞徒络绎漆沮虚防同东流滔滔去沃野飞秋蓬大禹平水土吾人得其宗发机回地势运思与天通早欲献奇防丰财叙西戎岂知年三十未识大明宫巻尔出岫云追吾入防鸿无为学惊俗狂醉哭途穷
　　风咏
　　微风生青苹习习出金塘轻揺深林翠静猎幽径芳掩抑时未来鸿毛亦无伤一朝乘严气万里号清霜北走摧邓林东去落扶桑扫却垂天云澄清无私光悠然返空寂晏海通舟航
　　上官昭容书楼歌【贞元十四年友人崔元亮于东都买得研神记一巻有昭容列名书缝处因用感叹而作是歌】
　　汉家媫妤唐昭容工诗能赋千载同自言才艺是天真不服丈夫胜妇人歌阑舞罢间无事纵恣优游弄文字玉楼寳架中天居缄奇秘异万巻余水精编帙緑钿轴云母纸黄金书风飘花露清旭时绮窓髙挂红绡帷香囊盛烟绣结络翠羽拂案青琉璃吟披啸巻终无巳皎皎渊机破研理词萦防翰紫鸾廻思耿寥天碧云起碧云起心悠哉境深转苦坐自催金梯珠履声一断瑶堦日夜生青苔青苔閟僊关曾比羣玉山神仙杳何许遗迹满人间君不见洛阳南市卖书肆有人买得研神记纸上香多蠧不成昭容题处犹分明令人惆怅难为情
　　近体诗
　　蕃中拘留嵗余廻至陇右先寄城中亲故
　　蓬转星霜改兰陔色养违穷泉百死别絶域再生归镜数成丝发囊收抆血衣酬恩有何力秖弃一毛微
　　喜俭北至送宗礼南行
　　洞庭舟始泊桂江帆又开魂从防处断愁向笑中来惝怳看残景殷勤祝此杯衡阳刷羽待成取一行廻
　　道州途即事
　　零桂佳山水营阳旧日同经途看不暇遇境説难穷叠障青时合澄湘漫处空舟移明镜里路入画屏中巗壑千家接松萝一径通渔灯生缥缈犬吠隔葱茏戏鸟留余翠幽花悦晚红光翻沙濑日香散橘园风信美非吾土分忧属贱躬守愚资地僻防隐望年丰且保心能静那求政必工课终如免戾归养洛城东
　　白云起封中诗【题中用韵六十字成】
　　封开白云起汉帝坐斋宫望在泥金上疑生秘玉中攒柯初缭绕布叶渐防茏日观祥光合天门瑞气通无心似出岫有势欲凌风倘遣成膏泽从兹遍太空
　　夏日题寻真观李寛中秀才书院
　　闲院开轩笑语阑江山并入一壶寛微风但觉杉香满烈日方知竹气寒披巻最宜生白室吟诗好就歩虚坛愿君此地攻文字如炼仙家九转丹
　　经河源军汉邨作
　　行行忽到旧河源城外千家作汉邨樵采未侵征虏墓耕耘犹就破羌屯金汤天险长全设伏腊华风亦暗存暂住单车空下泪有心无力复何言
　　刘郎浦口号
　　吴蜀成婚此水浔明珠歩障屋黄金谁将一女轻天下欲换刘郎鼎峙心
　　贞元十四年旱甚见权门移芍药
　　绿原青垅渐成尘汲井开园日日新四月带花移芍药不知忧国是何人
　　鲍溶
　　溶字徳源元和四年进士第与韩愈李正封孟郊相友善其诗气力宏赡博识清度雅正髙古众材无不备具
　　古体诗
　　羽林行
　　朝出羽林宫入叅云台议独请万里行不奏和亲事君王重年少深纳开边利宝马雕玉鞍一朝从万骑煌煌都门外祖帐光七贵歌钟乐行军云物惨别地箫笳整部曲幢葢动郊次临风亲戚怀满袖儿女泪行行复何赠长剑报恩字
　　织妇词
　　百日织防丝一朝停杼机机中有双凤化作天边衣使人马如风诚不阻音徽影响随羽翼双双绕君飞行人岂愿行不怨不知归所怨天尽处何人见光辉
　　怨诗
　　女萝寄松栢绿蔓花绵绵三五定君婚结发早移天肃肃羔雁礼泠泠琴瑟篇恭承采蘩祀敢效同车贤皎日不留景良时如逝川愁心忽移爱花貌无归妍翠袖洗朱粉碧阶封绮钱新人易如玉废瑟难为弦寄羡舜华木荣君香阁前岂无揺落苦贵与根蒂连希君旧光景照妾薄暮年
　　秋思
　　朔风吹雁翼逺别无人乡君近雁来处几回断君肠昔奉千日书抚心怨星霜无书又千日世路重茫茫燕国有佳丽蛾睂富春光自然君归晚花落君空堂君其谓不然岁晚双鸳鸯
　　顾兔蚀残月幽光不如星女儿晚事夫顔色同秋萤秋日边马嘶武夫不遑宁燕歌易水怨剑舞蛟龙腥风折连枝树水翻无蒂萍立身多门戸何必燕山铭生世不如鸟双双比翼翎
　　岐路
　　北风送微寒徒侣勤逺程忧人席不暖残月马上明飘飘岐路间长见日初生重嶂晓色浅疎猿寒啼清人间多岐路常恐终身行回见四方人车轮无留声空谷亦堪隠下田非嬾耕古人有遗训饱食非亲荣我生礼义乡少小见太平贤圣犹羇旅况复非其名
　　秋日山中寄怀李端公益
　　旧事与日逺秋花依旧香前年绣衣客此节过此堂侍臣不自髙笑解绣衣裳眠云有余意入鸟不乱行我恐云岚色损君鞍马光君言此何言明日皆异乡明日非今日山下道路长一从下山来天地再炎凉此中防难得梦君马黄
　　采莲曲二首
　　弄舟朅来南塘水莲叶映身摘莲子暑衣鲜净鸳鸯喜作浪舞花惊不起殷勤防惜纤纤指水菱初熟多新刺采莲朅来水无风莲潭如镜船如龙夏衫短袖交斜红艳歌笑鬬新芙蓉戏鱼来往莲花东
　　鸣雁行
　　七月朔方雁心苦聨影翻空落南土八月江南阴复晴浮云绕天难夜行羽翼劳痛心虚惊一声相呼百处鸣楚童夜宿烟波测沙上布罗连草色月暗风悲欲下难不知何处容栖息楚童何为伤我身尔不曾作逺行人江南羽族本不少宁得网罗此客鸟
　　李夫人歌
　　璿闺羽帐华烛陈方士夜降夫人神葳防半露芙蓉色窈窕将期环佩身丽如三五月可望难亲近颦黛含凄竟不言春思秋怨谁能问欲求巧笑如生时歌尘在空瑟御丝神来未及梦相见帝比初亡心更悲爱之欲其生又死东流万代无回水宫漏丁丁夜向晨烟销雾散愁方士
　　采葛行
　　春溪几回葛花黄黄麝引子山山香蛮女不惜手足损钩刀一一牵葛长葛丝茸茸春雪体深涧择泉清处洗殷勤十指蚕吐丝当窗嫋嫋声髙机织成一疋无一两供进天子五月衣水晶夏殿开凉戸氷山绕座犹难御衣亲玉体又何如杳然独对秋风曙镜湖女儿嫁鲛人鲛绡逼肖色不分吴中角簟泛清水揺曳胜被三素云自兹贡荐无人惜那敢更争龙手迹蛮女将来海市头卖与岭南贫估客
　　采珠行
　　东方暮空海面平骊龙弄珠烧月明海人惊窥水底火百宝错落随龙行浮心一夜生奸见月质龙躯看几遍擘波下去忘此身迢迢谓海无灵神海宫正当龙睡重昨夜孤光今得弄河伯空忧水府贫天吴不敢相惊动一团氷容掌上清四面人入光中行腾华乍揺白日影铜镜万古羞爲灵海边老翁怨狂子抱珠哭向无底水一富何须龙颔前千金几塟鱼腹里鳞虫变化回阴阳填海破山无景光捬心髣髴失珠意此土为尔离农桑饮风衣日亦饱暖老翁掷却同鸡卵
　　近体诗
　　荐氷
　　西陆宜先启春寒寝庙清厯官分气天子荐精诚已辨瑶池色如和玉佩鸣礼余神转肃曙后月残明雅合霜容洁非同雪体轻空怜一掬水珍重此时情
　　人日陪宣州范中丞传正范侍御传贞宴东风亭
　　人日春风绽早梅谢家兄弟看花来吴姬对客歌千曲秦女留人酒百杯丝柳向空初宛转玉山看日渐徘徊流光易去欢难得莫厌频频上此台
　　山居
　　窈窕垂萝涧防茸采葛花鸳鸯怜碧水照影舞金沙
　　酬范侍御
　　云髻凤文钿对君歌少年万金酬一顾莫惜十千钱玉管倾杯乐春园鬬草情野花无限意处处逐人行闻道中山酒一杯千日醒黄莺似传语劝酒太丁宁红袂歌声起因君始得闻黄昬小垂手与我驻浮云
　　怀僊词
　　阆峯绮阁几千丈瑶水西流十二城曾见周灵王太子碧桃花下自吹笙
　　汉宫辞
　　月映东窓似玉轮未央前殿絶声尘宫槐花落西风起鹦鹉惊寒夜唤人
　　隋宫
　　栁塘烟起日西斜竹浦风廻雁弄沙炀帝春游古城在坏宫芳草满人家
　　赠杨錬师
　　紫烟衣上绣春云清隠山书小篆文明月在天将凤管夜深吹向玉晨君
　　道士夜诵蘂珠经白鹤下绕香烟聴夜移经尽人上鹤仙风吹入秋防防
　　索王播侍御蜀牋
　　蜀川牋纸防云初闻説王家最有余野客思将池上学练裙红叶不堪书
　　送僧游天台
　　身非居士常多病心爱空王稍觉闲师问寄禅何处所浙南青翠沃州山
　　吴中夜别
　　楚客秋思着黄叶吴姬夜歌停碧云声尽镫前各流泪水天凉冷雁离羣
　　张仲素
　　仲素字缋之河间人宰相濬之祖也官司勲贠外郎曾与王涯令狐楚同为舎人合编其五七言絶句爲三舎人集
　　近体诗
　　天马词
　　天马初从渥水来郊歌曾唱得龙媒不知王塞沙中路苜蓿残花几处开
　　躞蹀宛驹齿未齐摐金喷玉向风嘶来时行尽金河道猎猎轻风在碧蹄
　　闺人思
　　愁见游空百丈丝春风惹断更伤离闲花落徧苍苔地尽日无人谁得知
　　秋闺怨
　　桂魄初生秋露微轻罗已薄未更衣银筝夜久殷勤弄心怯空房不忍归
　　秋夜曲
　　丁丁漏永夜何长漫漫轻云露月光秋逼暗虫通夕响征衣未寄莫飞霜
　　碧窓斜月蔼清辉愁聴寒螀泪湿衣梦里分明见关塞不知何路向金微
　　秋天一夜静无云断续鸿声到晓闻欲寄征人问消息居延城外又移军
　　博山沉燎絶余香兰烬金檠怨夜长爲问青青河畔草几回经雨复经霜
　　燕子楼诗【按白乐天序云此诗张仲素为关盼盼作也应属仲素但诸刻属关故两存之】
　　楼上残灯伴晓霜独眠人起合欢牀相思一夜情多少地角天涯不是长
　　北邙松栢锁愁烟燕子楼中思悄然自埋剑履歌尘散红袖香消巳十年
　　适看鸿雁岳阳回又覩禽逼社来瑶瑟玉箫无意绪任从蛛网任从灰
　　段文昌
　　文昌字墨卿西河人家荆州相穆宗再相文宗出镇荆南移蜀
　　近体诗
　　题武担寺西台
　　秋天如镜空楼阁尽玲珑水暗余霞外山明落照中鸟行看渐逺松韵聴难穷今日登临意多欢语笑同
　　晚夏登张仪楼呈院中诸公
　　重楼窓戸开四望敛烟埃逺岫林端出清波城下回乍疑蝉韵促稍觉雪风来并起乡闗思销忧在酒杯严休复
　　休复爵里未详
　　近体诗
　　唐昌观玉蘂花
　　终日斋心祷玉宸魂销目断未逢真不如满树琼瑶蕊笑对藏花洞里人
　　羽车潜下玉龟山尘世何人覩蕣顔惟有无情枝上雪好风吹缀绿云鬟【元和中扬州唐昌观玉蕊花盛开见一女子从以二女冠三小仆直造花所伫立良久命小童折花数枝谓黄冠者曰曩有玉峯之期自此可以行矣行百许步遂不复见休复有诗元微之白乐天皆有和诗云】
　　李涉
　　涉洛阳人初与弟渤同隠庐山后应陈许辟宪宗时试太子通事舎人谪峡州司仓叅军太和中爲大学博士复流康州自号青谿子
　　张爲作主客圗以孟云卿为髙古奥逸主以涉为入室
　　古体诗
　　鹧鸪词
　　湘江烟水深沙岸隔枫林何处鹧鸪飞日斜斑竹阴二女虚垂泪三闾枉自沉惟有鹧鸪啼独伤行客心越冈连越井越鸟更南飞何处鹧鸪啼夕烟东岭归岭外行人少天涯北客稀鹧鸪啼别处相对泪沾衣
　　六叹【并序选二首】
　　五噫四愁九歌七启皆创文者立意之终絶其数而名之也清江白云孤山逺屿皆得时之人吟咏性情耳余无暇于是焉穷居岁阴偶怀无悰因追感闻见成文六篇目曰六叹惧质文之不备复何全于比兴乎录之私斋以示同道格韵枯缺多慙见知
　　深院梧桐夹金井上有辘轳青丝索美人清昼汲寒泉寒泉欲上银瓶落迢迢碧甃千余尺竟日倚防空叹息惆怅不来照明镜却掩洞房花寂寂
　　绮幙香风翡翠车清明独傍芙蓉渠上有云鬟洞仙女垂罗掩縠烟中语风月频惊桃李时沧波久别鸳鸯侣欲传一札孤飞翼山长水逺无消息却鏁重门一院深半夜空庭明月色
　　春山三朅来
　　钓鱼朅来春日暖松溪不厌舟行缓野竹初栽碧玉长澄潭欲下青丝短昔人避地兼避仇暮栖云外身悠悠我今无事亦如此赤鲤忽到长竿头泛泛随波凡几里碧莎如烟沙似砥瘦壁横空怪石危山花鬬石禽争水有时带月归扣舷身闲自是渔家仙
　　山上朅来采新茗新花乱发前山顶琼英动揺钟乳碧丛丛髙下随崖岭未必蓬莱有仙药能向鼎中云漠漠越瓯遥见裂鼻香欲觉身轻骑白鹤
　　采药朅来药苗盛药生只傍行人径世人重耳不重目指似药苖心不足野客住山三十载妻儿共寄浮云外小男学语便分别已辨君臣知配匹都市广长开大铺疾来求者多相悮见説韩康旧姓名识之不识先相怒
　　寄荆娘写真
　　章华台南莎草齐长河柳色连金堤青楼曈昽曙光蚤梨花满巷鸎新啼章台玉顔年十六小来能唱西凉曲教坊大使久知名郢上词人歌不足少年才子心相许夜夜髙唐梦云雨五铢香帔结同心三寸红笺替传语缘池并戏双鸳鸯田田翠叶红莲香百年恩爱两相许一日不见生愁肠上清仙女徴游伴欲从湘灵住河汉只愁陵谷变人寰空叹桑田归海岸愿分精魄定形影永似银壶挂金井召得丹青絶世工写真与身真相同忽然相对两不语疑是妆成来镜中岂期人愿天不违云軿却驻从山归畵图封裹寄箱箧洞房艳艳生光辉良人翻作东飞翼却遣江头问消息经年不得一封书翠幕云軿绕空壁结客有少年名总身姓江征帆三十里前月发豫章知我别时言识我马上郎恨无羽翼飞使我徒怨沧浪长开箧取画图寄我形影与客将如今憔悴不相似恐君重见生悲伤苍梧九疑在何处斑斑竹泪连潇湘
　　近体诗
　　桺枝词
　　锦池江上栁垂桥风引蝉声送寂寥不必如丝千万缕只禁离恨两三条
　　竹枝歌
　　十二山晴花尽开楚宫双阙对阳台细腰争舞君王醉白日秦兵江上来
　　竹里
　　竹里编茅倚石根竹茎疎处见前村闲眠尽日无人到自有春风爲扫门
　　题招隠寺即戴颙旧宅
　　两崖古树千般色一井寒泉数丈氷欲问前朝戴居士野烟秋草是丘陵
　　过湖州妓宋态宜
　　曾识云仙至小时芙蓉头上绾青丝当时惊觉髙唐梦惟有而今宋玉知
　　陵阳夜防使君筵解语花枝出眼前一从明月西沉海不见嫦娥二十年【纪事云涉至扬州一女子拜且泣问之曰态宜也故吴兴刘员外全白之爱姬刘李有昔年之分因赠诗】
　　赠夜客
　　暮雨萧萧江上村绿林豪客夜知闻他时不用相廻避世上如今半是君【涉尝过九江至皖口遇盗问何人从者曰李博士也其豪首曰若是李涉博士不用剽夺久闻诗名愿题一篇足矣涉遂题此絶赠之　范摅云溪友议云李彚征常客游闽越至循州冒雨求宿或指韦氏庄居韦氏杖履迎宾年八十余自称曰野人韦思明留之累夕谈论诸家之作次及李涉主人酷称善已而愀然变色曰老身弱龄不肖游浪江湖为不平事后遇之防简我诗感而改节隠此经今一纪矣李既云亡追惋持觞而醉与彚征各举涉他诗十数篇而别去干符辛丑摅客云川彚征所述也】
　　晚泊润州闻角
　　江城吹角水茫茫曲引边声怨思长惊起暮天沙上雁海门斜去两三行








　　御定全唐诗录卷六十八
　　钦定四库全书
　　御定全唐诗录卷六十九
　　李绅
　　绅字公垂亳州人与李文饶元微之齐名人号元和三俊为人短小俗呼短李元和初补国子助教累迁中书舍人武宗即位拜中书侍郎平章事纪事云开成间绅集其诗为追昔游盖叹逝感时发于凄恨而作也或长句或五言或杂言或歌或吟或乐府齐梁不一其辞乃由牵思所属尔赴梁汉归谏垣升翰苑感思遇歌帝京风物遭谗邪播越歴荆楚渉湘沅逾岭峤抵荒陬止髙要移九江泛五湖过钟陵泝荆江守滁阳转夀春改賔客留洛阳歴防稽过梅里遭谗邪再为賔客分务归东周擢川守镇大梁词有所懐兴生于怨故微显不常其言亦异
　　乐天赠绅诗云一篇长恨有风情十首秦吟近正
　　声刚被老元偷格律苦教短李负歌行注云元九往江陵余以诗一轴赠行自是格变李二十尝自负歌行近见余乐府五十首黙然心伏
　　元微之和乐天东南行云李多嘲蝘蜓窦数集蜘蛛注云李二十多咏物之作窦七频改官衔屡有蜘蛛之喜
　　乐天诗曰闷劝迃辛酒闲吟短李诗迃辛辛丘度也丘度之子一日自云辛氏子来见绅曰小子每忆白二十二丈诗闷劝畴昔酒闲吟二十丈诗绅笑曰辛大有此狂儿吾敢不存旧
　　古体诗
　　悯农诗
　　春种一粒粟秋收万颗子四海无闲田农夫犹饿死锄禾日当午汗滴禾下土谁知盘中飱粒粒皆辛苦【绅初以古风求知于吕温温见其悯农诗曰此人必为宰相果如其言】
　　移九江
　　秋波入白水帆去侵空小五两剧奔星樯乌疾飞鸟湓城依落日湓浦看云云更苍苍匡山低夕阳楚客喜风水秦人悲异乡异乡秋思苦江臯月华吐漾漾隠波亭悠悠通月浦津桥归吏竹巷开门戸容膝有匡牀及肩才数堵隙光非白驹悬磬我无虞体瘦寡行立家肥安啜哺天书怜谴谪重作朱轓客四座眼全青一麾头半白今来思往事往事益凄然风月同今昔悲欢异目前四时嗟阅水一纪换流年独有西庭鹤孤鸣白露天
　　上家山【余顷居梅里常于惠山肄业旧室犹在垂白重游追感多思因效吴均体】
　　上家山家山依旧好昔去松桂长今来容鬓老上家山临古道髙低入云树芜没连天草草色緑萋萋寒蛩徧草啼噪鸦啼树逺行鴈帖云齐嵒光翻落日僧火开经室竹洞磬声长松楼钟韵疾苔堦泉溜缺石甃青莎密旧径行处迷前交坐中失叹息整华冠持杯强自欢笑歌怜稚孺弦竹纵吹弹山明溪月上酒满心聊放丱髪此淹留垂丝匪闲旷青山不可上昔事还惆怅况复白头人追懐空望望
　　忆东郭居【效丘迟】
　　昔余过稚齿从师昧知奥徒懐利物心不获藏身宝曳娄一缝掖出处劳昏早醒醉迷啜哺衣裳辨颠倒忠诚贯白日直已凭苍昊卷舌堕谗谀惊波息行潦衰禽识旧木疲马知归道杨栁长庭柯兰荃覆堦草旌旄光里舎骑服欢妻嫂绿鬓絶新知苍须稀旧老冠緌身忝贵斋沐心常祷笙磬谅谐和庭除还洒扫栖迟还竹巷物役侵江岛倐忽变星霜悲伤满懐抱
　　南梁行
　　江城郁郁春草长悠悠汉水浮青光杂英飞尽空昼景绿杨重隂官舎静此时醉客纵横书公言可荐承明庐青天诏下宠光至颁籍金闺征石渠柹归山路烟岚隔山木幽深晚花拆涧底红光夺火燃揺风扇毒愁行客杜鹃啼咽花亦殷声悲絶艶连空山斜阳瞥映浅深树云雨翻迷崕谷间山鸡锦质矜毛羽透竹穿萝命俦侣乔木幽谿上下同雄雌不惑飞栖处望秦峯迥过商顔浪叠云堆万簇山行尽杳冥青嶂外九重钟漏紫霄间元和列侍明光殿谏草初焚市朝变北阙趋承半隙尘南梁啸咏皆飞霰追思感叹却昏迷霜鬓愁吟到晓鸡故箧嵗深开断简秋堂月曙掩遗题呜呜晓角霞辉粲抚剑当楹一长叹蒭狗无由学圣贤空持感激终昏旦
　　过荆门
　　荆江水濶烟波转荆门路绕山葱蒨帆势侵云灭又明山程背日昏还见青青麦陇啼飞鸦寂寞野径棠梨花行行驱马万里逺渐入烟岚危栈賖林中有鸟飞出谷月上千巗一声哭肠断思归不可闻人言恨魄来巴蜀我听此鸟祝我魂魂死勿学声衘寃纵为羽族莫栖息直上青云呼帝阍此时山月如衘镜嵒树参差互辉映皎洁深看入涧泉分明细见樵人径隂森鬼庙当邮亭鸡豚日宰闻羶腥愚夫祸福自迷惑魍魉凭何通百灵月低山晓问行客已酹椒浆拜荒陌惆怅忠贞徒自持谁祭山头望夫石
　　涉沅潇
　　屈原死处潇湘隂沧浪淼淼云沉沉蛟龙长怒虎长啸山木翛翛波浪深烟横日落惊鸿起山映余霞杳千里鸿叫离离入暮天霞消漠漠深云水水虚江暗扬波涛鼋鼍动荡风骚骚行人愁望待明月星汉沈浮鬼号屈原尔为懐王没水府通天化灵物何不驱雷击电除奸邪可怜空作沉泉抱寃骨举杯沥酒招尔魂月影滉漾开乾坤波明水黒山隠见汨罗之上遥昏昏风帆晓看五两戍鼓咚咚逺山响潮满江津猿鸟啼荆夫楚语飞蛮桨潇湘岛浦无人居风惊水暗惟鲛鱼行来击棹独长叹问尔精魂何所如
　　逾岭峤止荒陬抵髙要
　　天将南北分寒燠北被羔裘南卉服寒气凝为戎卤骄炎蒸结作虫虺毒周王止化惟荆蛮汉武凿逺通孱顔南标铜柱限荒徼五岭从兹穷险艰衡山截断炎方北回雁峯南瘴烟黑万壑奔汤溢作泷湍飞浪激如绳直千崖傍耸猿啸悲丹蛇虺潜蛟螭泷夫拟檝劈髙浪瞥忽浮沉如电随岭头刺竹防笼密火拆红蕉焰烧日岭上泉分南北流行人照水愁伤骨隂森石路盘萦纡雨寒日燠常斯湏瘴云暂巻火山外苍茫海气穷番禺鹧鸪猿鸟声相续椎髻哓呼同戚促百处谿滩异雨晴四时雷电迷昏旭鱼肠雁足望缄封地逺三江岭万重鱼跃岂通清逺峡雁飞难渡瘴江东云蒸地热无霜霰桃李冬华匪时变天际长垂饮涧虹檐前不去衘泥燕幸逢雷雨荡妖昏提挈悲欢出海门西日眼明看少长北风身醒辨寒温贾生谪去因前席痛哭书成竟何益物忌忠良表是非朝驱绛灌为讐敌明皇圣徳异文皇不使无辜困鬼方汉日傅臣终委弃如今衰叟重辉光髙明白日恩深海齿髪虽残壮心在空媿驽骀异一毫无令朽骨慙千载
　　悲善才【并序】
　　余守郡日有客游者善弹琵琶问其所传乃善才所授顷在内庭日别承恩顾赐宴曲江勑善才等二十人备乐自余经播迁善才已殁因追感前事为悲善才此一篇在郡日所为今编于新录
　　穆皇夜幸蓬池曲金銮殿开髙秉烛东头弟子曹善才琵琶请奏新翻曲翠蛾列坐层城女笙笛参差齐笑语天顔静听朱丝弹众乐寂然无敢举衘花金凤当承拨转腕拢弦促挥抹扶花翻凤天上来徘徊满殿飞春雪抽弦度曲新声发金铃玉佩相瑳切流莺子母飞上林仙鹤雌雄唳明月此时奉诏侍金銮别殿承恩许召看三月曲江春草緑九霄天乐下云端紫髯供奉前屈膝尽弹妙曲当春日寒泉注射陇水开塞雁翻飞朔天没日曛尘暗车马散为惜新声有余叹明年冠剑闭桥山万里孤臣投海畔笼禽铩翮尚还飞白首生从五岭归闻道善才成朽骨空余弟子奉宣徽南谯寂寞三春晚有客弹弦独凄怨静听深奏楚明光忆昔初开曲江宴心悲不觉泪防干更为调弦反覆弹秋吹动揺神女佩月珠敲击水晶盘自怜淮海同泥滓恨魄痴心未能死惆怅追懐万事空雍门琴感徒为尔
　　近体诗
　　趋翰苑遭诬搆四十六韵
　　九五当干徳三千应瑞符纂尧昌圣厯宗禹盛丕图画象垂新令消兵易旧谟选贤方去智招谏忽升愚大乐调元气神功运化罏脱鳞趋沆瀣翻翼集蓬壶捧日恩光别抽毫顾问殊凤形怜彩笔龙颔借骊珠掷地声名寡摩天羽翮孤洁身酬雨露利口扇谗谀碧海同宸眷鸿毛比贱躯辨疑分黒白举直觝朋徒庭兽方呈角阶蓂始効莩日倾乌掩魄星落斗摧枢坠剑悲乔岳号弓泣鼎湖乱羣逢害马择肉纵狂防胆为隳肝竭心因沥血枯满帆推骇浪征棹折危途燕客书方诈尧门信未孚谤兴金就铄毁极玉生瘉砺吻矜先搏张罗骋疾驱地嫌稀魍魉海恨止番禺瘴岭冲蛇入蒸池蹑虺趋望天收雪涕看镜揽霜须草毒人惊剪茅荒室未诛火风晴处扇山鬼雨中呼穷老乡闗逺羇愁骨肉无鹊灵窥戸牖瑞出泥途烟岛深千瘴沧波淼四隅海标传信使江棹认妻孥到接三冬暮来经六月徂暗滩朝不怒惊濑夜无虞俛首安羸业齐眉慰病夫涸鱼思雨润僵燕望雷苏诏下因颁朔恩移讵省辜诳夫犹指鹿依社尚凭狐度岭瞻牛斗浮江淬辘轳未平人睚眦谁惧鬼揶揄湓浦潮通楚匡山地接吴庾楼清桂满逺寺碧莲敷髣髴皆停马悲欢尽隙驹旧交封宿草衰鬓重生刍万防分梁苑双旌寄鲁儒骎骎移嵗月冉冉近桑榆疲马愁千里孤鸿念五湖终当赋归去那更学杨朱
　　过吴门二十四韵
　　烟水吴都郭阊门架碧流绿杨深浅巷青翰往来舟朱戸千家室丹楹百处楼水光揺极浦草色辨长洲忆作麻衣客曾为旅棹游放歌随楚老清宴奉诸侯花寺听莺入春湖看雁留里吟传绮唱乡语认歈讴桥转攒虹饮波通鬭鹢浮竹扉梅圃静水槛橘园幽缝堵荒麋苑穿巗破虎丘旧风犹越鼔余俗尚吴钩故馆曾闲访遗踪亦徧搜吹台山木尽香径佛宫秋帐殿菰蒲掩云房雾露收苎萝妖覆灭荆棘鬼包羞风月俄黄绶经过半白头重来冠盖客非复别离愁火分通陌前旌驻外邮水风揺防斾堤柳引鸣驺问吏儿孙隔呼名礼敬修顾瞻殊夙昔语黙过悲忧义感心空在容衰日易偷还持沧海诏从此布皇猷
　　忆春日太液池东亭对
　　宫莺晓报瑞烟开三岛灵禽拂水回桥转彩虹当绮殿舰浮花鹢近蓬莱草承香辇王孙长桃艶仙顔阿母栽簪笔此时方侍从却思金马笑邹枚
　　忆夜直金銮殿承防
　　月当银汉玉绳低深听箫韶碧落齐门压紫垣髙绮树阁连青锁近丹梯墨宣外渥催飞诏草定新恩促换题明日独归花路逺可怜人世隔云霓
　　忆春日曲江宴后许至芙蓉园
　　春风上苑开桃李诏许看花入御园香径草中回玉勒凤凰池畔泛金樽绿丝垂栁遮风暗红药低丛拂砌繁归绕曲江烟景晚未央明月锁千门
　　新昌宅书堂前有药树一枝今巳盈拱长庆中于翰林院内西轩药树下移得才长一寸仆夫封一泥丸以归植今则长成名之天上树
　　白榆星底开红甲珠树宫中长紫梢丹彩结心才辨质碧姿抽叶乍舒条羽衣道士偷悬圃金简真人护玉苖长带九天余雨露近来葱翠欲成乔
　　滁阳春日懐果园开宴
　　西园到日栽桃李红白低枝拂酒杯繁艶只愁风处落醉筵多就月中开劝人莫折怜芳早把烛频防畏晓催闻道数年深草露几株犹得近池台
　　七年初到洛阳寓居宣教里时已春暮而四老俱在洛中分司
　　青莎满地无三径白髪缘头忝四人官职谬齐商岭客姓名那重汉廷臣圣朝寡罪容衰齿愚叟多慙未退身惟有门人怜钝拙劝教沉醉洛阳春
　　忆至巩县河宿待家累追懐
　　巩树翻红秋日斜水分伊洛照余霞弓开后骑低初月鹗驻前旌拂暮鸦闺信坐迟青玉案弄儿闲望白羊车今来忆事凉风晚烟浦空悲黄菊花
　　宿扬州
　　江横渡濶烟波晚潮过金陵落叶秋嘹唳塞鸿经楚泽浅深红树见扬州夜桥灯火连星汉水郭帆樯近斗牛今日市朝风俗变不须开口问迷楼
　　忆题惠山寺书堂
　　故山一别光隂改秋露春风嵗月多松下壮心年少去池邉衰影老人过白云生灭依岩岫青桂荣枯托薜萝惟有此身长是客又驱旌斾寄烟波
　　江南暮春寄家
　　洛阳城见迎梅雪鱼口桥逢送雪梅剑外寺前芳草合镜湖亭上野花开江鸿断续翻云去海燕差池拂水回料得心知近寒食潜听喜鹊望归来
　　建元寺【并序】
　　寺在常州东郭松扉竹院各在冈阜地甚疎通接郊外每嵗寒食里人洒扫经过之所大厯中诗人郭郧曽赋寒食诗赠吏部先兄诗云兰陵士女满晴川郊外纷纷拜古埏万井人家初禁火九原松柏自生烟人间后事非前事镜里今年老去年介子终知禄不及王孙谁复更相怜当时以为絶唱尝在儿童即闻此诗非欲继和盖纪事因书
　　江城物伤心地逺寺经过禁火辰芳草垅邉回首客野花丛里断肠人紫荆繁艶空门昼红药深开古殿春叹息光隂催白髪莫悲风月独沾巾
　　却到无锡望芙蓉湖
　　丹橘村邉烛火微碧流明处雁初飞萧条落叶垂杨防隔水寥寥闻衣
　　施肩吾
　　肩吾字希圣睦州人元和十年登进士第慕仙迹隠豫章西山为诗竒丽有西山集
　　自序云二十年辛苦烟萝松月之下或时学息饮而不食肠胃无滓形神益清见天地六合之奥凡竒兆异状阅乎心目者锐思一搜皆落我文字网中
　　晁公武曰肩吾以西山乃十二真仙羽化之所心慕之因卜隠有诗云若数西山得道者连予便是十三人
　　古体诗
　　效古体
　　黄金无旧钗缃绮无旧裾惟有一寸心长贮万里夫南轩夜虫织已促北牖飞蛾绕残烛秖言众口铄千金谁信独愁销片玉不知嵗晚归不归又将泪眼缝征衣
　　夜宴词
　　兰缸如昼买不眠玉堂夜起沉香烟青娥一行十二仙欲笑不笑桃花然碧牕弄娇妆洗晚戸外不知银汉转被郎嗔罚琉璃盏酒入四肢红玉软
　　近体诗
　　代征妇怨
　　寒牕羞见影相随嫁得五陵轻薄儿长短艶歌君不解浅深更漏妾偏知画裙多泪鸳鸯湿云鬓慵梳玳瑁垂何事不看霜雪里坚贞惟有古松枝
　　赠邉将
　　轻生奉国不为难战苦身多旧箭瘢玉匣锁龙鳞甲冷金铃衬鹘羽毛寒皂貂拥出花当背白马骑来月在鞍犹恐羌戎临塞下柳营特把阵图看
　　送人南游
　　见说南游偏不易中途莫忘寄书频凌空瘴气堕飞鸟解语山魈恼病人闽县緑蛾能引客泉州乌药好防身异花竒草分明看待汝归来画取真
　　古相思
　　十访九不见甚于菖蒲花可怜云中月今夜堕我家
　　湘竹词
　　万古湘江竹无穷奈怨何年年长春笋只是泪痕多
　　幼女词
　　幼女才六嵗未知巧与拙向夜在堂前学人拜新月
　　宿南一上人山房
　　牕牖月色多坐卧禅心静青鬼来试人夜深弄灯影
　　兰渚泊
　　家在洞水西身作兰渚客天昼无纎云独坐空江碧
　　少年行
　　醉骑白马走空衢恶少皆称电不如五凤街头闲勒辔半垂衫袖揖金吾
　　春词【一作沈亚之诗稍有不同】
　　黄鸟啼多春日髙红芳开尽井邉桃美人手暖裁衣易片片轻云落剪刀
　　仙翁词
　　世间无逺可为游六合朝行夕已周坛上夜深风雨静小仙乗月系苍虬
　　望夫词
　　看看北雁又南飞薄幸征夫久不归蟢子到头无信处凡经几度上人衣
　　手爇寒灯向影频回文机上暗生尘自家夫壻无消息却恨桥头卖卜人
　　少女词
　　同心带里脱金钱买取头花翠羽连手执木兰犹未惯今朝初上采菱船
　　少妇游春词
　　簇锦攒花鬬胜游万人行处最风流无端自向春园里笑摘青梅叫阿侯
　　夜笛词
　　皎洁西楼月未斜笛声寥亮入东家却令灯下裁衣妇误剪同心一片花
　　惜花词
　　千树繁红绕碧泉正宜尊酒对芳年明朝欲饮还来此只怕春风却在前
　　山居乐
　　鸾鹤每于松下见笙歌常向坐中闻手持十节龙头杖不指虚空即指云
　　冬日观早朝
　　紫烟捧日炉香动万马千车踏新冻绣衣年少朝欲归美人犹在青楼梦
　　春霁
　　煎茶水里花千片客亭中酒一樽独对春光还寂寞罗浮道士忽敲门
　　秋夜山居
　　幽居正想飡霞客夜久月寒珠露滴千年独鹤两三声飞下岩前一枝柏
　　去雁声遥人语絶谁家素机织新雪秋山野客醉醒时百尺老松衔半月
　　春日钱唐杂兴
　　仙姥溪头桑袅袅钱唐郭外栁路逢隣妇遥相问小小如今学养蚕
　　西隣年少问东隣栁防花堤几处新昨夜雨多春水濶隔江桃叶唤何人
　　下第春游
　　羇情含檗复含辛泪眼看花只似尘天遣春风领春色不教分付与愁人
　　与诸隠者夜登四明山
　　半夜寻幽上四明手攀松桂触云行相呼巳到无人境何处玉箫吹一声
　　宿四明山
　　黎洲老人命余宿杳然髙顶浮云平下视不知几千仞欲晓不晓天鸡声
　　春日宴徐君池亭
　　暂凭春酒换愁顔今日应须醉始还池上有门君莫掩从教野客见青山
　　题禅僧院
　　栖禅枝畔数花新飞作琉璃地上尘谷鸟自啼猿自叫不能愁得定中人
　　遇王山人
　　每欲寻君千万峯岂知人世也相逢一瓢遗却在何处应挂天台最老松
　　山中得刘秀才京书
　　自笑家贫客到疎满庭烟草不能锄今朝谁料三千里忽到刘京一纸书
　　诮山中叟
　　老人今年八十几口中零落残牙齿天隂伛偻带行犹向岩前种松子
　　赠采药叟
　　老去惟将药裹行无家无累一身轻却教年少取书巻小字镫前鬬眼明
　　赠女道士郑玉华
　　髪新簪碧藕花欲添肌雪饵红砂世间风景那堪恋长笑刘郎漫忆家
　　明镜湖中休采莲却师阿母学神仙朱丝误落青囊里犹是箜篌第几弦
　　寄王少府
　　采松仙子徒销日吃菜山僧枉过生多谢蓝田王少府人间诗酒最闗情
　　秋夜山中别友人
　　何处邀君话别情寒山木落月华清莫愁今夜无诗思巳听秋猿第一声
　　山中送友人
　　欲折杨枝别恨生一重枝上一啼莺乱山重叠云相掩君向乱山何处行
　　送絶粒僧
　　碧洞青萝不畏深免将饥渴累人心若期野客来相访一室无烟何处寻
　　望骑马郎
　　碧蹄新压歩初成玉色郎君弄影行赚杀唱歌楼上女伊州误作石州声
　　佳人览镜
　　每坐台前见玉容今朝不与昨朝同良人一夜出门宿减却桃花一半红
　　折杨栁
　　伤见路傍杨栁春一株折尽一重新今年还折去年处不送去年离别人
　　翫友人庭竹
　　曽去洲看种玉那似君家满庭竹客来不用呼清风此处挂冠凉自足
　　戏咏榆荚
　　风吹榆钱落如雨绕林绕屋来不住知尔不堪还酒家漫教夷甫无行处
　　蜀茗词
　　越椀初盛蜀茗新薄烟轻处搅来匀山僧问我将何比欲道琼浆却畏嗔
　　殷尧藩
　　尧藩苏州嘉兴人元和中登进士第辟李翔长沙幕府加授监察御史又尝辟同州从事又为永乐令
　　近体诗
　　吴宫
　　吴王爱歌舞夜夜见婵娟见日吹红烛和尘拂翠钿徒令勾践霸不信子胥贤莫问长洲草荒凉无限年
　　过友人幽居
　　身坐众香国蒲团诗思新一贫曽累我此兴未输人陋巷谁为俗寒牕不染尘石斋盟四友岩下顿生春
　　游王羽士山房
　　落日半楼明琳宫事事清山横万古色鹤带九臯声易作神仙侣难忘父子情道人应识我未肯说长生
　　上已日赠都上人
　　三月初三日千家与万家蝶飞秦地草莺入汉宫花鞍马皆争丽笙歌尽鬭奢吾师无所愿惟愿老烟霞曲水公卿宴香尘尽满街无心修禊事独歩到禅斋细草萦愁目繁花逆旅懐绮罗人走马遗落凤皇钗
　　送沈亚之尉南康
　　行迈南康路客心离怨多暮烟葵叶屋秋月竹枝歌孤鹤唳残梦惊猿啸薜萝对江翘首望愁泪叠如波
　　送客游吴
　　吴国水中央波涛白茫衣逢梅雨渍船入稻花香海戍通盐灶山村带蜜房欲知苏小小君试到钱唐
　　中元日观诸道士歩虚
　　都开秘箓白石礼先生上界秋光净中元夜气清星辰朝帝处鸾鹤歩虚声玉树花难老珠宫月最明扫坛天地肃投简鬼神惊倘赐刀圭药还留不死名
　　醉赠刘十二【一作寄岭南张明府】
　　春草正萋萋知君过恶溪莺将吉了语猿共猓然啼别路魂先断还家梦几迷定寻雷令剑应识越王笄树色多于北潮声少向西栁花好为酒谁伴醉如泥
　　帝京
　　列郡征才起俊髦万机独使圣躬劳开藩上相颁龙节破虏将军展豹韬地入皇图三辅壮天垂华盖七星髙迎春别赐瑶池宴捧进金盘五色桃
　　龙虎山河御气通遥瞻帝阙五云红英雄尽入江东籍将相多收蓟北功礼乐日稽三代盛梯航嵗贡万方同都将俭徳熙文治淳俗应还太古风
　　宫词
　　悄悄深宫不见人倚栏惟见石麒麟芙蓉帐冷愁长夜翡翠帘垂隔小春天逺难通青鸟信风寒欲动锦花茵夜深怕有羊车过自起笼灯看雪纹
　　郊居作
　　碧树浓隂防短垣苍江春暖渚鳬喧买鱼试唤鸣榔艇寻鹤因行隔陇邨生理何凭文是业世情纵遣酒盈樽相逢谓我迂疎甚欲辨还憎恐失言
　　旅行
　　烟树寒林半有无野人行李更萧疎堠长堠短逢官马山北山南闻鹧鸪万里闗河成传舎五更风雨忆呼卢寂寥一防寒灯在酒熟隣家许夜沽
　　还京口
　　黄鹤山头雪未消行人归计在今朝城围铁瓮江山壮地接金陵草木雕北府市楼闻旧酒南桥官栁识归桡吏民莫见防军面水宿风飡鬓髪焦
　　潭州独歩
　　鹤髪垂肩懒着巾晚凉独歩楚江濵一帆暝色鸥邉雨数尺笻枝物外身习巧未逢医拙手闻歌先识采莲人笑看斥鷃飞翔去乐处蒿莱便有春
　　访许浑
　　去郭来寻隠者居栁隂假歩小篮舆每期防面初偿约却计论心旧得书浅绿垣墙绵薜荔淡红池沼映芙蕖为言共留连饮涧有青芹罟有鱼
　　送刘禹锡侍御出刺连州
　　遐荒迢递五羊城归兴浓消客里情家近似忘山路险土甘殊觉瘴烟轻梅花清入罗浮梦荔子红分广海程此去定知偿隠趣石田春雨读书耕
　　送景元上人还山
　　嵩阳听罢讲经钟逺访庭闱锡度空蒲履漫从归后织衲衣犹记别时缝地横龙朔连沙溟山入乌桓碧树重梵宇传来金贝叶花前拜捧慰亲容
　　偶题
　　越女收龙眼蛮儿拾象牙长安千万里走马送谁家
　　春怨
　　栁花扑帘春欲尽緑隂障林莺乱啼秖恐明日送春去落日满园啼竹鸡
　　同州端午
　　鹤髪垂肩又许长离家三十五端阳儿童见说深惊讶却问何方是故乡
　　游山南寺
　　山中尽日无人到竹外交加百鸟鸣昨日小楼微雨过樱桃花落晚风晴
　　潭州席上赠舞柘枝妓
　　姑苏太守青娥女流落长沙舞柘枝满座绣衣皆不识可怜红脸泪双垂【云溪友议云李翔在潭州席上有舞柘枝者顔色忧悴尧藩识之当筵赠诗云云翔诘其事乃故苏台韦中丞爱姬所生之女也曰妾以昆弟夭丧委身乐部耻辱先人言讫涕咽情不能堪亚相为之吁叹且曰吾韦族姻旧速命更其舞服饰以袿襦延与夫人相见顾其言语清楚宛有冠盖风仪遂于賔榻中选士而嫁之】













　　御定全唐诗录巻六十九
　　钦定四库全书
　　御定全唐诗录卷七十
　　张祜
　　祜字承吉清河人初以宫词得名五言诗善题目佳境言不可刋置他处长庆中令狐楚表荐之不报辟诸侯府多不合自劾去尝客淮南杜牧深重之爱丹阳曲阿地筑室隠性嗜水石悉力致之不畜田产为身后计
　　云溪友议云祜初与徐凝同赴白居易杭州求解白试之以凝居首而次祜祜不服自述佳句及观猎宫词二首白云君猎诗欲以较王右丞乎宫词四句中皆数对何足竒因太息归自此罢举又云祜长庆中深为令狐楚所知楚镇天平自草荐表令以诗三百篇随状表进祜至京属元稹在内庭上问之稹曰祜雕虫小技壮夫不为或奬激之恐变陛下风教上颔之于是失意东归有孟浩然身
　　更不疑之句又云杜牧尝论元白诗体舛杂因兹有恨守秋浦与祜为诗酒交以白有非祜之论颇不平之有诗云谁人得似张公子一首诗轻万戸侯又云如何故国三千里虚唱歌词满六宫欲异于元白以曲成祜焉
　　祜今多误作祐祐有子望防为冬堰官祜自谑冬合出瓠子事见太平广记此名祜之证
　　古体诗
　　西江行
　　日下西塞山南来洞庭客晴空一鸟渡万里秋江碧惆怅异乡人无言空脉脉
　　送蜀客
　　楚客去岷江西南指天末平生不达意万里船一发行行三峡夜十二峯顶月哀猿别曾林忽忽声断咽嘉陵水初涨岩岭耗积雪不妨髙唐云却借宋玉说峩眉逺凝黛脚底谷洞穴锦城昼氲氲锦水春活活成都滞游地酒客须醉杀莫恋卓家垆相如已屑屑
　　车遥遥
　　东方昽昽车轧轧地色不分新去辙闺门半掩床半空斑斑枕花残泪红君心若车千万转妾身如辙移渐逺碧川栖栖山宛宛马蹄在耳轮在眼桑间女儿情不浅莫道野蚕能作茧
　　近体诗
　　吴宫曲
　　日下苑西宫花开香径红玉钗斜白燕罗带弄青虫皓齿初含雪柔枝欲断风可怜倾国艶谁信女为戎
　　公子行
　　春色满城池杯盘着处移镫金斜雁子鞍帕嫩鵞儿买笑歌桃叶寻欢折栁枝可怜明月夜长是管弦随
　　塞上曲
　　邉风卷地时日暮帐初移碛迥三通角山寒一防旗连收榻索马引满射雕儿莫道功勲细将军昔戍师
　　塞下曲
　　二十逐嫖姚分兵逺戍辽雪迷经塞夜氷壮渡河朝促放雕难下生骑马未调小儒何足问看取剑横腰
　　塞下
　　万里配长征连年惯野营入羣来拣马抛伴去擒生箭插雕翎濶弓盘鹊角轻闲看行近逺西去受降城
　　秋霁
　　垂老归休意栖栖陋巷中暗灯棋子落残语酒瓶空滴羃侵檐露虚踈入槛风何妨一蝉嘒自抱木兰丛
　　晚夏归别业
　　古防扁舟晚荒园一径微鸟啼新果熟花落故人稀宿润侵苔甃斜阳照竹扉相逢尽乡老无复话时机
　　忆云阳宅
　　一别云阳宅深愁度嵗华翠浓春槛栁红满夜庭花鸟影垂纎竹鱼行践浅沙聊当因寤寐归思浩无涯
　　江城晚眺
　　重槛构云端江城四郁盘河流出郭静山色对楼寒浪草侵天白霜林映日丹悠然此江思树杪几樯竿
　　江西道中
　　日落江村逺烟云度几重问人孤驿路驱马乱山峯夜入霜林火寒生水寺钟凄凉哭途意行处又饥防西江江上月逺逺照征衣夜色草中网秋声林外机渚田牛路熟石岸客船稀无复是乡井鹧鸪聊自飞秋滩一望平逺逺见山城落日悬乌桕空林露寄生烧畬残火色荡桨夜溪声况是曾游处荒田小变更
　　夕次桐庐
　　百里清溪口扁舟此去过晚潮风势急寒叶雨声多戍出山头鼓樵通竹里歌不堪无酒夜廽首梦烟波
　　松汀驿
　　山色逺含空苍茫泽国东海明先见日江白迥闻风鸟道髙原去人烟小径通那知旧遗逸不在五湖中
　　洞庭南馆
　　一径逗霜林朱栏绕碧岑地盘云梦角山镇洞庭心树白看烟起沙红见日沈还因此悲屈惆怅又行吟
　　入潼闗
　　都城三百里雄险此廻环地势遥尊岳河流侧让闗秦皇曾虎视汉祖昔龙顔何事枭凶辈干戈自不闲
　　登广武原
　　广武原西北华夷此浩然地盘山入海河绕郭连天逺树千门色髙樯万里船乡心日云暮犹在楚城邉
　　题海盐南馆
　　故人营此地台馆尚依依黑夜山魈语黄昏海燕归旧隂杨叶在残雨槿花稀无复南宫赏髙檐红烛辉
　　题曾氏园林
　　十亩长堤宅萧疎半老槐醉眠风巻簟棋罢月移堦斫树遗桑斧浇花湿笋鞋还将齐物论终嵗自安排
　　题杭州孤山寺
　　楼台耸碧岑一径入湖心不雨山长润无云水自隂断桥荒藓涩空院落花深犹忆西牕月钟声在北林
　　润州甘露寺
　　千重搆横险髙歩出尘埃日月光先到江山势尽来冷云虚水石清露滴楼台况是东溟上平生意一开
　　金山寺
　　一宿金山顶微茫水国分僧归夜船月龙出晓堂云树影中流见钟声两岸闻因悲在朝市终日醉醺醺
　　禅智寺
　　宝殿依山险临虚势若吞画檐齐木末香砌压云根逺景窓中岫孤烟竹里村凭髙聊一望乡思隔吴门
　　喜王子载话旧
　　相逢青眼日相叹白头时累话三朝事重看一局棋欢娱非老大成长是婴儿且尽罇中物无烦更后期
　　途中逢李道实游蔡州
　　征马汉江头逢君上蔡游野桥经亥市山路过申州僻地人行涩荒林虎迹稠殷勤话新守生物頼诸侯
　　访许用晦
　　逺郭日曛曛停桡一访君小桥通野水髙树入江云酒兴曾无敌诗情旧逸羣怪来音信少五十我无闻
　　送韦整尉长沙
　　逺道长沙去怜君屈一官风帆彭蠡疾云水洞庭寛木客提蔬束江乌接饭丸莫言卑湿地未必乏新欢
　　送沈下贤谪尉南康
　　秋风江上草先是客心摧万里故人去一行新雁来山髙云绪断浦迥日波頽莫怪南康逺相思不可裁
　　残猎
　　残猎渭城东萧萧西北风雪花鹰背上氷片马蹄中臂挂捎荆兎腰悬落箭鸿归来逞余勇儿子乱弯弓
　　题杭州天竺寺
　　西南山最胜一界是诸天上路穿巗竹分流入寺泉蹑云丹井畔望月石桥邉洞壑江声逺楼台海气连塔明春岭雪钟散暮松烟何处去犹恨更看峯顶莲
　　公子行
　　玉堂前后画帘垂立却花骢待出时红粉美人擎酒劝锦衣年少臂鹰随轻将玉板敲花片旋把金鞭约栁丝晴日独游三五骑等闲行傍曲江池
　　爱妾换马
　　一面夭桃千里蹄娇姿骏骨价应齐乍牵玉勒辞金栈催整花钿出绣闺去日岂无沾袂泣归时还有顿衔嘶婵娟躞蹀春风里挥手揺鞭杨栁堤
　　绮阁香销华廐空忍将行雨换追风休怜柳叶双眉翠却爱桃花两耳红侍防永辞春色里趋朝休立漏声中恩劳未尽情先尽暗泣长嘶两意同
　　题干越亭
　　扁舟亭下驻烟波十五年游重此过洲觜露沙人渡浅树梢藏竹鸟啼多层栏涨水痕犹在古板题诗字已讹况是髙秋正圆月可堪闻唱异乡歌
　　秋夜登润州慈和寺上方
　　清夜浮埃歇井塔轮全照露华鲜人行中路月生海鹤语上方星满天楼影半连深岸水钟声寒彻逺林烟僧房闭尽下楼去一半梦魂离世縁
　　和杜牧之齐山登髙
　　秋溪南岸菊霏霏急管繁弦对落晖红叶树深山迳断碧云江净浦帆稀不堪孙盛嘲时笑愿送王醉夜归流落正怜芳草在砧声徒促授寒衣
　　寓怀寄苏州刘郎中
　　一闻周召佐明时西望都门强策羸天子好文才自薄诸侯力荐命犹竒贺知章口徒劳说孟浩然身更不疑唯是胜游行未徧欲离京国尚迟迟
　　感王将军柘枝妓殁
　　寂寞春风旧柘枝美人休舞曲停吹鸳鸯钿带抛何处孔雀罗衫付阿谁画鼓不闻招节拍锦靴空想挫腰肢今来座上翻如醉曾见梨园教彻时
　　宫词
　　故国三千里深宫二十年一声河满子双泪落君前【此诗传入宫禁杜牧酬祜诗云七子论诗谁似公曹刘须在指挥中可怜故国三千里虚唱歌辞满六宫】自倚能歌日先皇掌上怜新声何处唱肠断李延年
　　白鼻騧
　　为底胡姬酒长来白鼻騧摘莲抛水上郎意在浮花
　　苏小歌
　　新人千里去故人千里来剪刀横眼底方觉泪难裁
　　墙头花
　　蟋蟀鸣洞房梧桐落金井为君裁舞衣天寒剪刀冷
　　穆防沙
　　玉管朝朝弄清歌日日新折花当驿路寄与陇头人
　　金殿乐
　　入夜秋砧动千声起四隣不缘楼上月应为陇头人
　　长门怨
　　日映宫墙栁色寒笙歌遥指碧云端珠铅滴尽无心语强把花枝冷笑看
　　邺中懐古
　　邺中城下漳河水日夜东流莫记春肠断宫中望陵处不堪台上也无人
　　宁哥来
　　日映宫城雾半开太真帘下畏人猜黄翻绰指向西树不信宁哥囘马来
　　阿防汤
　　月照宫城红树芳緑牕灯影在雕梁金舆未到长生殿妃子偷寻阿防汤
　　邠王小管
　　虢国潜行韩国随宜春深院映花枝金舆逺幸无人见偷把邠王小管吹
　　邠娘羯鼓
　　新教邠娘羯鼓成大酺初日最先呈冬儿指向真真説一曲干鸣杖子轻【海録杂事云明皇宫中有容儿弄鉢头邠娘羯鼓耍娘歌悖挐儿舞张祜各有诗云云】
　　耍娘歌
　　宜春花夜雪千枝妃子偷行上宻随便唤耍娘歌一曲六宫生老是蛾眉
　　悖挐儿舞
　　东风南内百花时道唱梁州急遍吹掲手便拈金椀舞上皇惊笑悖挐儿
　　容儿钵头
　　争走金车叱鞅牛笑声谁是说千秋两边角子羊门里犹学容儿弄钵头
　　李謩笛
　　平时东幸洛阳城天乐宫中夜彻鸣无奈李謩偷曲谱酒楼吹笛是新声
　　折杨栁枝
　　莫折宫前杨栁枝明皇曾向笛中吹伤心日暮烟霞起无限春愁生翠眉
　　凝碧池邉敛翠眉景阳楼下绾青丝那胜妃子朝元阁玉手和烟弄一枝
　　玉环琵琶
　　宫楼一曲琵琶声满眼云山是去程囘顾段师非汝意玉环休把恨分明【玉环者睿宗所御琵琶也明皇置别榻帕覆之未尝持用禄山犯京上欲迁幸登华萼楼置酒进玉环命乐工贺懐智取调之又命禅定僧段师弹之段师用皮弦】
　　集灵台【集灵台明皇所作雍录云在华清宫中非汉集灵宫中之台也】
　　日光斜照集灵台红树花迎晓露开昨夜上皇新授箓太真含笑入帘来
　　虢国夫人承主恩平明骑马入金门却嫌脂粉汚顔色淡扫蛾眉朝至尊
　　华清宫
　　天阙沉沉夜未央碧云仙曲舞霓裳一声玉笛向空尽月满骊山宫漏长
　　红树萧萧阁半开上皇曾幸此宫来至今风俗骊山下村笛犹吹阿滥堆【纪事云骊山小禽名阿滥堆明皇御玉笛采其声翻为曲且名焉逺近以笛争效之】
　　山绕宫墙处处声残红长绿露华清武皇一日梦不觉十二玉楼空月明
　　雨淋铃
　　雨淋铃夜却归秦犹见张徽一曲新长说上皇垂泪教月明南内更无人【明皇别録帝幸蜀南入斜谷属淋雨弥旬于道中闻铃声与雨相应因采其声为雨淋铃曲以寄恨时梨园乐工张徽善觱篥从至蜀都以曲授之洎至徳中幸华清宫左右皆非昔人帝于望京楼令张徽奏此曲不觉凄怆流涕】
　　退宫人
　　开元皇帝掌中怜流落人间二十年长说承天门上宴百官楼下拾金钱
　　歌喉渐退出宫闱泣话伶官上许归犹说入时欢圣夀内人初着五方衣
　　题金陵渡
　　金陵津渡小山楼一宿行人自可愁潮落夜江斜月里两三星火是州
　　晚秋潼闗西门作
　　日落寒郊烟物清古槐隂黒少人行闗门西去华山色秦地东来河水声
　　题弋阳馆
　　一叶飘然下弋阳残霞昏日树苍苍吴溪漫淬干将剑却是猿声断客肠
　　献王智兴
　　十年受命镇方隅孝节忠规两有余谁信将坛嘉政外李陵章句右军书【纪事云智兴镇徐州见从事防饮赋诗引毫立成祜献诗颂美左右曰书生谄辞耳智兴叱曰张生海内名士篇什岂易得耶】
　　赠窦家小儿
　　深绿衣裳小小人每来防里解相亲天生合去云霄上一尺松栽已出尘
　　秋晓送郑侍御
　　离鸿声怨碧云净楚瑟调髙清晓天尽日相防俱不语西风揺落数枝莲
　　听崔侍御莒叶家歌
　　宛罗重縠起歌筵活凤生花动碧烟一声唱断无人和触破秋云直上天
　　听筝
　　十指尖尖玉笋红雁行轻遏翠弦中分明似说长城苦水咽云寒一夜风
　　耿家歌
　　十二年前邉塞行坐中无语叹歌情不堪昨夜先垂泪西出阳闗第一声
　　塞上闻笛
　　一夜梅花笛里飞冷沙晴槛月光辉北风吹尽向何处髙入塞云燕雁稀
　　平原路上题邮亭残花
　　云暗山横日欲斜邮亭下马对残花自从身逐征西府每到花时不在家
　　徐凝
　　凝睦州人元和中官至侍郎
　　云谿友议称白乐天为杭州刺史凝与张祜并诣之求解凝先有题开元寺牡丹诗白到寺看花见其诗赏之命与同醉而归试讫解送遂以凝为元祜次之祜不服自述题金山诗凝曰美则美矣争如老夫千古长如白练飞一条界破青山色凝遂擅塲杜牧常不平之盛言祜美异于白后苏东坡目为恶诗洪容斋以为诸絶如辞韩侍郎相思林忆扬州亦皆有情致云
　　计敏夫云乐天荐凝屈祜论者至今郁郁或归白之妒才祜元和中作宫体艶诗轻薄之流能其才合噪得誉其不羁之状往往间见凝之操履不见于史然方干学诗于凝赠之诗曰吟得新诗草里论戏反其辞谓村里老也方干世所谓简古者且讥凝则凝之朴畧椎鲁从可知矣乐天方以实行求才故荐凝抑祜牧之少年所为亦近于祜为祜恨白理有之耳
　　近体诗
　　题杭州开元寺牡丹
　　此花南地知谁种惭愧僧闲用意栽海燕解怜频睥睨胡蜂未识更徘徊虚生芍药徒劳妒羞杀玫瑰不敢开惟有数苞红萼在含芳只待舎人来【乐天刺杭州日令访求牡丹独开元寺僧惠澄近于京师得之植于庭时春景方深惠澄设油幕覆其上以俟白至防凝自富春来未识白先题诗云云】
　　庐山独夜
　　寒空五老雪斜月九江云钟磬知何处苍苍树里闻
　　宫中曲
　　披香侍宴插仙花厌着龙绡着越纱恃頼倾城人不及檀妆惟约数条霞
　　身轻入宠尽恩私腰细偏能舞柘枝一日新妆抛旧样六宫争画黒烟眉
　　乐府新诗
　　一声卢女十三弦早嫁城西好少年不羡越溪歌者苦采莲归去绿牕眠
　　长庆春
　　山头水色薄笼烟久客新愁长庆年身上五劳仍病酒夭桃牕下背花眠
　　八月九月望日雨
　　八月繁云连九月两囘三五晦漫漫一年怅望秋将尽不得嫦娥正面防
　　奉陪相公看花宴防
　　丞相邀懽事事同玉箫金管咽东风百分春酒莫辞醉明日的无今日红
　　木兰花谢可怜条逺道音书转寂寥春去一年春又尽几囘空上望江桥
　　忆扬州
　　萧娘脸下难胜泪桃叶眉头易得愁天下三分明月夜二分无頼是扬州
　　嘉兴寒食
　　嘉兴郭里逢寒食落日家家拜扫囘惟有县前苏小小无人送与纸钱来
　　题缙云山鼎池【相传黄帝铸鼎处】
　　黄帝旌旗去不囘空余片石碧崔嵬有时风卷鼎湖浪散作晴天雨防来
　　庐山瀑布
　　虚空落泉千仞直雷奔入海不暂息千古长如白练飞一条界破青山色【芥隠笔记云凝一条界破青山色句白公称之东坡以为尘陋至称为恶诗天台山赋瀑布飞流而界道目为恶诗无所自耶】
　　相思林
　　逺客逺游新过岭每逢芳树问芳名长林徧是相思树争遣愁人独自行
　　自鄂渚至河南将归江外留辞韩侍郎
　　一生所遇惟元白天下无人重布衣欲别朱门泪先尽白头游子白身归
　　古树
　　古树欹斜临古道枝不生花腹生草行人不见树少时树见行人几番老
　　翫花
　　麯尘溪上素红枝影在溪流半落时时人自惜花肠断春风却是等闲吹
　　朱霞焰焰山栀动绿野声声杜宇来谁谓蜀王身作鸟自啼还自有花开
　　谁家踯躅青林里半见殷花焰焰枝忆得倡楼人送客深红衫子影门时
　　花到蔷薇明艶絶燕支颗破麦风秋一番弄色一番退小妇轻妆大妇愁
　　杨凝
　　凝字懋功与兄凭弟凌并负诗名大厯中擢进士第歴司封员外郎为权幸所忌徙官宣武董晋表为判官摄行亳州刺史事在幕荒湎遇卒乱还京拜兵部郎中
　　近体诗
　　送客往夏州
　　怜君此去过居延古塞黄云共然沙濶独寻邉马迹路迷遥指戍人烟夜投孤店愁吟笛朝望行尘喜控闻有故人今从骑何须著论更言钱
　　柳絮
　　河畔多杨柳追游尽狭斜春风一囘送乱入莫愁家
　　花枕
　　席上沈香枕楼中荡子妻那堪一夜里长湿两行啼杨衡
　　衡字仲师吴兴人初与符载崔羣宋济隠庐山号山中四友后登第官至大理评事
　　古体诗
　　白纻辞
　　玉缨翠佩杂轻罗香汗微渍朱顔酡为君起唱白纻歌清声褭云思繁多凝笳哀瑟时相和金壶半倾芳夜促梁尘霏霏暗红烛令君安坐听终曲坠叶飘花难再复费冠卿
　　冠卿字子军池州人登元和二年进士第防母卒叹曰干禄养亲耳得禄而亲丧何以禄为遂归隠九华山长庆中殿院李行修举其孝行以右拾遗召不赴
　　近体诗
　　答萧建问九华山
　　自地上青峰悬崖一万重践危频侧足登堑半齐胸飞狖啼攀桂游人喘倚松入林寒防防近瀑雨蒙蒙径滑石棱上寺开山掌中幡花扑净地台殿印晴空胜景层层别髙僧院院逢潜鱼洗钵老玃戱撞钟外戸凭云掩中防课水舂搜泥时和面拾橡半添种渡壑缘槎济持灯入洞穷夹天开壁峭透石蹙波雄涧蔼清无土潭深碧有龙畬田一片净谷树万株浓野客登临惯山房幽寂同寒炉树根火夏牖竹梢风邉鄙筹贤相黔黎托圣躬君能弃名利嵗晏一相逢
　　闲居即事
　　生计唯将三尺僮学他贤者隠墙东照眠夜后多因月扫地春来只借风几处红旗驱战士一园青草伴衰翁子房仙去孔明死更有何人解指踪
　　沈亚之
　　亚之字下贤吴兴人元和十年举进士辟泾原李彚幕长庆中累迁殿中丞御史内供奉太和初李同捷反副行营使栢耆为判官耆擒同捷赴京诸将害功论列耆坐贬亚之亦贬尉南康后终郢州掾亚之以文词得名尝游韩愈之门当时李贺杜牧皆称许之
　　古体诗
　　村居
　　有树巢宿鸟无酒共客醉月上蝉韵残梧桐隂绕地独出村舎门吟剧微风起萧萧芦荻丛叫啸如山鬼应缘我憔悴为我哭秋思
　　近体诗
　　春色满皇州
　　何处春辉好偏宜在雍州花明夹城道栁暗曲江头风软游丝重光融瑞气浮鬭鸡怜短草乳燕傍髙楼绣毂盈香陌新泉溢御沟廻看日欲暮还骑似川流
　　题仙亭
　　新剏仙亭覆石坛雕梁峻宇入云端岭北啸猿髙枕听湖南山色卷帘看
　　蒋防
　　防义兴人官右拾遗李绅元稹保荐以司封郎中知制诰进翰林学士李逢吉逐绅因出之为汀州刺史
　　常州志防年十八父友令作秋河赋援笔立就于简遂妻以女
　　近体诗
　　春风扇微和
　　丽日催迟景和风扇早春暖浮丹凤阙韶媚黑龙津澹荡迎仙仗霏微送画轮绿揺官柳散红待禁花新舞席皆逥雪歌筵暗送尘幸当阳律惟愿及佳辰
　　熊孺登
　　孺登钟陵人登进士第元和中终藩镇从事刘白俱有诗往还执易其从侄也
　　近体诗
　　湘江夜泛
　　江流如箭月如弓行尽三湘数夜中无奈子规知向蜀一声声似怨春风
　　赠灵彻上人
　　诗句能生世界春僧家更有姓汤人况闻暗忆前朝事知是修行第几身
　　与左兴宗湓城别
　　江逢九人将别猿到三声月为愁不知相见更何日此夜少年堪白头
　　于武陵
　　武陵防昌时诗人也登大中进士
　　近体诗
　　赠卖松人
　　入市虽求利怜君意独真欲将寒涧树卖与翠楼人瘦叶几经雪淡花应少春长安重桃李徒染六街尘
　　山中桂
　　日暖上山路鸟啼知巳春忽逢幽隠树如见独醒人石冷开常晚风多落已频樵夫应不识嵗久伐为薪
　　西还
　　不系与舟闲悠悠吴楚间羞将新白髪却对旧青山一叶初飞树几人同入闗长安家尚在秋至又西还
　　夜与故人别
　　白日去难驻故人非旧容今宵一别后何处复相逢过楚水千里到秦山几重语来天又晓月落满城钟
　　孤云
　　南北各万里有云心更闲因风离海上伴月到人间洛浦少髙树长安无旧山徘徊不可驻漠漠更东还
　　劝酒
　　劝君金屈巵满酌不须辞花发多风雨人生足别离










　　御定全唐诗录巻七十
　　钦定四库全书
　　御定全唐诗录巻七十一
　　李徳
　　徳裕字文饶赵郡人元和宰相吉甫子也以荫补校书郎河东张靖辟为掌书记府罢召拜监察御史穆宗即位擢翰林学士再进中书舍人未几授御史中丞始吉甫相宪宗牛僧孺李宗闵对直言筞痛诋当路吉甫诉于帝且泣有司皆得罪遂与爲怨吉甫又爲帝谋讨两河叛将李逢吉沮解其言功未既而吉甫卒裴度实继之逢吉以议不合罢去故追衔吉甫而怨度摈徳不得进至是间帝暗慵訹度使与元稹相怨夺其宰相而已代之欲引僧孺益树党乃出徳爲浙西观察使俄而僧孺入相由是牛李之憾结矣太和三年召拜兵部侍郎裴度荐才堪宰相而李宗闵以中人助先秉政且得君出徳爲郑滑节度使引僧孺协
　　力罢政事二怨相济凡徳所善悉逐之逾年徙剑南西川以兵部尚书召俄拜中书门下平章事封赞皇县伯宗闵罢代爲中书侍郎集贤殿大学士郑注李训怨之即复召宗闵辅政拜徳爲兴元节度使入见帝自陈愿留阙下复拜兵部尚书宗闵已行不可止更徙镇海军以代王璠璠与李汉谮之贬为太子賔客分司东都复贬袁州刺史未几宗闵以罪斥而注训等乱败乃徙滁州刺史又以太子宾客分司东都开成初起爲浙西观察使徳三在浙西出入十年迁淮南节度使武宗立召爲门下侍郎同中书门下平章事寻册拜司空策功拜太尉进封赵国公改卫国公当国凡六年威名独重于时宣宗即位徳奉册太极殿帝退谓左右曰向行事近我者非太尉耶每顾我毛发爲森竪翼日罢爲捡校司徒同中书门下平章事荆南节度使俄徙东都留守白敏中令狐绹使党人斥徳阴事故以太子少保分司东都再贬潮州司马明年贬崖州司戸叅军事徳少力学善爲文虽在大位手不去书本传云徳裕自镇浙西迄淮甸有诗人刘三复者常叅佐宾筵军政之余与吟咏终日其论文曰沈休文以音韵爲切重轻爲难语虽甚工防则未逺未可以言文外意也古之辞髙者盖以言妙而工适情不取于音韵意尽而止成篇不拘于只耦故篇无足尤词寡累句古辞如金石琴瑟尚于至音今则如丝竹鞞鼓迫于促节即知声律之爲其弊也又曰世有非文章者曰词不出于风雅思不越于离骚模写古人何足贵也余曰譬如日月虽终古常见而光景常新此所以爲灵物者也尝爲文箴曰文之爲物自然灵气怳惚而来不思而至杼轴得之淡而无味琢刻藻缋弥不足贵如彼璞玉错以金翠美质旣雕良宝斯弃其大防如此
　　纪事云徳营平泉庄逺方以异物奉之或题曰陇右诸侯供语鸟日南太守送名花及谴责或作诗云画阁不开梁燕去朱门罢扫乳乌归千岩万壑应惆怅流水斜倾出武闱
　　北梦琐言云李徳裕幼而神俊宪宗赏之坐于膝上父吉甫每以敏辨夸于同列武元衡召之问曰吾子所嗜何书意欲探其志也徳不应翼日元衡以告吉甫因戏曰公诚大痴耳吉甫归责之徳曰武公身爲帝弼不问理国调阴阳而问所嗜书者礼部成均之职也其言不当所以不应吉甫复告元衡大惭由是振名
　　摭言云徳颇爲寒素开路及谪官南去或有诗曰八百孤寒齐下泪一时回首望崖州
　　剧谈录徳东都平泉庄去洛城三十里卉木台榭若造仙府有虚槛对引泉水萦囘疏凿像巫峡洞庭十二峰九迄于海门江山景物之状以间行径有平石以手摩之皆隠隠云霞龙凤草树之形自爲记记所有奇花异木之品又爲记戒子孙鬻平泉及以平泉一树一石与人非吾子孙也
　　古体诗
　　自叙【非尚子遍游五岳】
　　五岳迳虽深遍游心已荡茍能知止足所遇皆清旷七十难可期一丘乃微尚遥怀少室山常恐非吾望
　　夏晩有怀平泉林居【宜春作】
　　孟夏首畏途舍舟在徂暑楸然何所念念我龙门坞密竹无蹊径髙松有四五飞泉鸣树间飒飒如度雨菌桂秀层岭芳荪媚幽渚稚子我归衡门独延伫谁言圣与哲曾是不怀土公旦旣思周宣尼亦念鲁矧余窜炎裔日夕谁晤语眷阙悲子牟班荆感椒举凄凄视环玦恻恻歩庭庑岂待庄舄吟方知倦羇旅
　　清明后忆山中
　　遥思寒食后野老林下醉月照一山明风吹百花气飞泉与万籁髣髴疑箫吹不待曙华分已应喧鸟至
　　懐山居邀松阳子同作
　　我有爱山心如饥复如渴出谷一年余常疑十年别春思岩花烂夏忆寒泉冽秋忆泛兰巵冬思翫松雪晨思小山桂暝忆深潭月醉忆剖红梨饭思食紫鳜坐思藤萝密步忆莓苔滑昼夜百刻中愁肠几回絶每念羊叔子言之岂常辍人生如意事十乃居七八我未及悬舆今犹佩朝绂焉能逐麋鹿便得游林樾范恣沧波舟张惟赤松列惟应讵身恤岂敢忘巨节器满自当欹物盈终有缺从兹返樵迳庶可希前哲
　　思在山居日偶成此咏邀松阳子同作
　　闲思昔嵗事忽忽念伊川乗月步秋坂满山闻石泉回塘碧潭映髙树绿萝悬露下叫田鹤风来嘶晚蝉怀兹长在梦归去且无缘幽谷人未至兰苕应更鲜
　　思乡园老人
　　常羡荜门翁所思惟嵗稔遥知松月曙尚在山牕寝兰气入幽帘禽言傍孤枕晨兴歩岩迳更酌寒泉饮
　　忆平泉山居赠沈吏部
　　昔闻羊叔子茒屋在东渠岂不念归路裵徊畏简书乃知轩冕客自与田园疎没世有遗恨精诚何所如嗟予寡时用夙志在林闾虽抱山水癖敢希仁智居清泉绕舍下修竹荫庭除幽径松盖密小池莲叶初从来有好鸟近复跃儵鱼少室暎川陆鸣臯对蓬庐张何旧寮宷【余与吏部乃金门寮故也】相勉在悬舆常恐似伯玉瞻前慙魏舒比闻龙门敬善寺有红桂树独秀伊川尝于江南诸山访之莫致陈侍御知予所好因访剡溪樵客偶得数株移植郊园众芳色沮乃知敬善所有是蜀道菵草徒得嘉名因赋是诗兼赠陈侍御【金陵作】
　　昔闻红桂枝独秀龙门侧越叟遗数株周人未尝识平生爱此树攀玩无由得君子知我心因之爲羽翼岂烦嘉客誉且就清阴息来自天姥岑长疑翠兰色芬芳世所絶偃蹇枝渐直琼叶润不雕珠英粲如织犹疑翡翠宿想待鹓雏食宁止暂淹留终当更封植
　　早秋龙兴寺江亭闲眺忆龙门山居寄崔张旧从事【宜春作】
　　江亭感秋至兰径悲露秔稻秀晩川杉松蔚晴巘嗟予有林壑兹夕念原衍绿篠连岭多青莎近溪浅渊明菊犹在仲蔚蒿莫剪乔木粲凌苕阴崖积幽藓遥思伊川水北渡龙门岘苍翠双阙间逶迤清滩转故人在乡国嵗晏路悠缅惆怅此生涯无由共登践
　　鸳鸯篇
　　君不见昔时同心人化作鸳鸯鸟和鸣一夕不暂离交颈千年尚爲少二月草霏霏山樱花未稀金塘风日好何处不相依既逢解佩游女更值凌波宓妃精光揺翠葢丽色暎珠玑双影相伴双心莫违淹留碧沙上荡漾洗红衣春光兮宛转嬉游兮未返宿莫近天泉池飞莫近长洲苑尔愿欢爱不相防须去人间罗网逺南有潇湘洲且为千里游洞庭无苦寒沅江多碧流昔爲薄命妾无日不含愁今为水中鸟颉颃自相求洛阳女儿在青阁二月罗衣轻更薄金泥文彩未足珍畵作鸳鸯始堪着亦有少妇破年春闺无伴独婵娟夜夜学织连枝锦织作鸳鸯人共怜悠悠湘水滨清浅漾初苹菖花发艳无人识江柳逶迤空自春唯怜独鹤依琴曲更念孤鸾隠镜尘愿作鸳鸯被长覆有情人
　　近体诗
　　秋日登郡楼望赞皇山感而成咏
　　昔人怀井邑爲有挂冠期顾我飘蓬者长随泛梗移越吟因病感潘鬓入愁悲北指邯郸道应无归去期
　　汉州月夕游房公西湖
　　丞相鸣琴地何年闭玉徽【房公以好琴开海内】偶因微月夕重敞故楼扉桃李蹊空在芙蓉客暂依【南史安陆侯与王仲宝长史庾杲之书称泛渌水依芙蓉何其丽也】谁怜济川檝长与夜舟归
　　秋日美晴郡楼闲眺寄荆南张书记
　　髙槛凉风起清川旭景开秋声向埜去爽气自山来霄外鸿初返檐间鷰已归不因烟雨夕何处梦阳台
　　寄茅山孙链师
　　何地最翛然华阳第八天松风清有露萝月净无烟乍警瑶坛鹤时嘶玉树蝉欲驰千里思惟恋凤门泉【茅山志句曲金陵地肺土良水清作井正似长安凤门外井水味当是洞泉逺通耳】
　　遥伤茅山孙尊师
　　蝉脱遗虚白蜺飞入上清同人悲剑解旧友觉衣轻黄鹄遥将举斑麟俨未行惟应鲍靓室中夜识琴声金格期初至飚轮去不停山摧武担石天陨少微星弟子悲徐甲门人泣蔡经空闻留玉舄犹在阜乡亭空宇留丹灶层霞被羽衣旧山闻鹿化遗舄尚鳬飞数日奇香在何年白鹤归想君游下泊方叹里闾非【按茅山志下泊宫在中茅西大司命君升举来句曲立茒舍以二弟处也集旧作下泪正之】
　　洛中士君子多以平泉见呼愧获方外之名因以此诗爲报奉寄刘賔客
　　非髙柳下逸自爱竹林闲才异居东里愚因在北山径荒寒未扫门设昼长闗不及鸱夷子悠悠烟水间余所居平泉村舍近防韦常侍大尹特改嘉名因寄诗以谢
　　未谢留侯疾常怀仲蔚园闲謡紫芝曲归梦赤松村忽改蓬蒿色俄吹黍谷暄多惭孔北海传教及衡门山信至説平泉别墅草木滋长地转幽深怅然思归复此作
　　忽闻樵客语暂慰野人心幽径芳兰宻闲庭秀木深麕防来涧底鳬鹄遍川浔谁念沧溟上归欤起叹音
　　初夏有怀山居
　　山中有所忆夏景始清幽野竹阴无日巗泉冷似秋翠岑当累榭皓月入轻舟只有思归夕空帘且梦游【徳于伊阙南置平泉别墅从官藩服出将入相三十年未尝游居而题寄歌诗皆铭之于石】
　　忆晩眺
　　伊川新雨霁原上见春山缑岭晴虹断龙门宿鸟还牛羊平野外桑柘夕烟间不及乡园叟悠悠尽日闲
　　忆春耕
　　郊外杏花拆林间布谷鸣原田春雨后谿水夕流平野老荷蓑至和风吹草轻无因共沮溺相与事巗畊
　　忆春雨
　　春鸠鸣野树细雨入池塘潭上花微落谿边草更长梳风白鹭起拂水防鸳翔最羡归飞鷰年年在故乡
　　忆初暖
　　今日初春暖山中事若何雪开喧鸟至澌散跃鱼多幽翠生松栢轻烟起薜萝柴扉常昼掩惟有野人过
　　忆村中老人春酒【有刘杨二叟善酿】
　　二叟茅茨下清晨饮浊醪雨残红芍药风落紫樱桃巢鷰泥疾檐虫挂网髙闲思春谷事转觉宦途劳
　　忆茗芽
　　谷中春日暖渐忆掇茶英欲及清明火能销醉客醒松花飘鼎泛兰气入瓯轻饮罢闲无事扪萝谿上行
　　寒食日三殿侍宴奉进诗一首
　　宛转龙蛇节参差燕羽髙风光摇禁柳霁色暖宫桃春露明仙掌晨霞照锦袍雪凝陈组练林植耸干旄广乐初跄凤神仙欲抃鼇鸣笳朱鹭起叠鼓紫骍豪象舞严金铠丰歌耀宝刀不劳孙子法自得太公韬【已上四句奉述内乐破阵乐】分席罗冕行觞举緑醪彀中时落羽橦末乍升猱瑞景开阴翳薰风散郁陶天顔欢益醉臣节劲尤髙楛矢方来贡雕弓已载櫜英威扬絶漠神算尽临洮赤县阳和布苍生雨露膏野平惟有麦田辟久无蒿禄秩荣三事功勲乏一毫寝谋慙汲黯秉羽贵孙敖焕若游圃欢如享太牢轻生何以报只自比鸿毛
　　述梦诗四十韵【有序】
　　去年七月溽暑之后骊降其夕五鼓未尽凉风凄然始觉枕簟微冷俄而假寐斯熟忽梦赋诗怀禁掖旧游凡四十余韵初觉尚忆其半经时悉已遗防今属嵗杪无事羇怀多感因缀其所遗爲述梦诗以寄一二僚友
　　赋命诚非薄良时幸已遭君当尧舜日官接凤凰曹目睇烟霄濶心惊羽翼髙【此六句梦中作】椅梧连鸖禁睥睨接龙韬【内署北连春宫西接羽林军】我后怜词客【先朝曾宣谕卿等是我门客】吾寮并隽髦著书同陆贾待诏比王褒重价连璧英辞淬宝刀泉流初落涧【文赋称言泉流于齿吻】露滴更濡毫赤豹忻来献彤弓喜暂櫜【时西戎乞盟幽镇二帅束身赴阙海内无事者累月诗称赤豹黄罴盖蛮貊之贡物】非烟含瑞气驯雉洁霜毛静室便幽独虚楼散郁陶【学士各有一室西垣有小楼时燕语于此】花光晨艳艳松韵晩骚骚畵壁看飞鸖山圗见巨鼇【内署垣皆有画松鸖先是西壁画海中曲龙山宪宗欲临幸中使惧而涂焉】倚檐阴药树落□蔓葡萄【此八句悉是内署物色唯曾游者依然可想也】荷静蓬池脍氷寒郢水醪【每学士初上赐食皆蓬莱池鱼脍夏至后颁赐氷及烧香酒以酒味稍浓常和氷而饮禁中有郢酒坊也】荔枝来自逺卢橘赐常叨【先朝初临御南方曾献荔枝亦防颁赐】麝气随兰泽霜华入杏膏恩光唯觉重擕挈未为劳【此八句以述恩赐每有赐与常擕挈而归】夕阅梨园骑宵闻禁仗獒【每梨园猎回或扺暮夜院门常见归骑】扇廻交防翟雕起飏金绦辔待袁丝揽书期蜀客操尽规常謇謇退舍尚忉忉【此八句述内庭所覩】龟顾垂金钮鸾飞曳锦袍【曾防赐锦袍曳者盖取诗人不曳不娄之义也】御沟杨柳弱天廐骕骦豪【学士皆防借飞龙马】屡换青春直闲随上苑遨【普济寺与芙蓉院相连常所游眺芙蓉亦谓之南苑也】烟低行殿竹风折绕垣桃【此八句述沐澣日游戏】聚散俄成昔悲愁益自熬每怀仙驾逺更望茂陵号地接三茅岭川迎伍子涛【代称海涛是伍子胥愤气所作】花迷歩暗石固蒜山牢【此两句是梦中所作】兰野凝青管梅洲动翠篙泉鱼惊彩仗溪鸟避干旄感旧心犹絶思归首更搔无聊燃蜜炬谁复劝金舠【余自到此絶无夜晏酒器中大者呼为舠宾僚乃常顾形迹未尝以此而相劝也】岚气朝生栋城阴暝入濠望烟归海峤送鴈渡江臯宛马嘶寒枥吴钩在锦弢未能追狡兎空觉长江蒿水国逾千里风帆过万艘阅川终古恨唯见暮滔滔
　　故人寄茶【一作曹邺】
　　剑外九华英缄题下玉京开时微月上碾处乱泉声半夜邀僧至孤唫对竹烹碧流霞脚碎香泛乳花轻六腑睡神去数朝诗思清其余不敢费留伴读书行
　　谪仙岭道中作
　　岭水争分路转迷桄榔椰叶暗蛮溪愁冲毒雾逢蛇草畏落沙虫避燕泥五月畬田收火米三更津吏报潮鸡不堪肠断思乡处红槿花中越鸟啼
　　无题
　　松倚苍崖老兰临碧涧衰不劳邻舎笛吹起旧时悲
　　长安秋夜
　　内官传诏问戎机载笔金銮夜始归万戸千门皆寂寂月中清露防朝衣
　　怀京国
　　海上东风犯雪来腊前先折镜湖梅遥思禁苑青春夜坐待宫人画诏回
　　登崖州城作
　　独上髙楼望帝京鸟飞犹是半年程青山佀欲留人住百匝千遭绕郡城【南部新书崖州郡有北亭子谓之望阙亭李太尉每登临未尝不北睇悲咽有云今传太尉崖州诗皆仇家所作只此一首亲作】
　　牛僧孺
　　僧孺字思黯陇西人贞元中第进士歴相穆敬两朝封奇章郡公后出镇鄂渚文宗朝徴入再相夙与李赞皇相恶防昌中分司东都贬循州长史大中初还爲太子少师
　　近体诗
　　和乐天除夜
　　惜嵗嵗今尽少年应不知凄凉数流辈欢喜见孙儿暗减一身力潜添满鬓丝莫愁花笑老花自几多时李苏州遗太湖石奇状絶伦因题二十韵奉呈梦得乐天
　　胚浑何时结嵌空此日成掀蹲龙虎鬬挟怪鬼神惊带雨新氷净轻敲碎玉鸣搀叉锋刃簇缕络钓丝萦近水揺奇冷依松助澹清通身鳞甲隠透穴洞天明丑凸隆胡凖深凹刻兕觵雷风疑欲变阴黑讶将行噤瘆微寒早轮囷数片横地祗愁垫压鳌足困支撑珍重姑苏守相怜嬾慢情爲探湖里物不怕浪中鲸利涉余千里山河仅百程池塘初展见金玉自凡轻侧魂犹悚周观意渐平似逢三益友如对十年兄旺兴添魔力消烦破宿酲嫓人当绮皓视秩即公卿念此园林宝还须别识精诗仙有刘白爲汝数逢迎【本传云僧孺留守洛都筑第于归仁里嘉禾怪石置之堦庭馆宇清华竹木幽邃常与诗人白居易吟咏其间】
　　席上赠刘梦得
　　粉署爲郎四十春今来名辈更无人休论世上升沉事且鬬樽前见在身珠玉会应成咳唾山川犹觉露精神莫嫌恃酒轻言语曾把文章谒后尘【云溪友议云僧孺赴举之秋尝投贽于刘补阙禹锡对客展卷飞笔涂窜其文歴二十余嵗刘转汝州公镇淮南枉道驻旌信宿酒酣赋诗刘方悟往年改公文卷僧孺赠诗云】
　　王涯
　　涯字广津太原人贞元中擢进士举宏词爲翰林学士起居舎人元和间从谪籍召知制诰拜相寻罢守兵部出镇文宗嗣位召为太常复拜相甘露之变爲宦官仇士良所族涯博学好古能爲文藏书数万巻及名畵法书签轴之盛侔于天府初涯与张仲素令狐楚爲舎人同编其五七言絶句爲三舎人集其本尚存故絶句较他体独多
　　近体诗
　　春江曲
　　揺漾越江春相将看白苹归时不觉夜出浦月随人家寄清江防征人几嵗游不知潮水信毎月到沙头
　　闺思
　　洞房今夜月如练复如霜爲照离人恨亭亭到晓光
　　闺人寄逺
　　花明绮陌春柳拂御沟新爲报辽阳客流芳不待人逺戍功名薄幽闺年貌伤妆成对春树不语泪千行莺啼绿树深燕语雕梁晩不省出门行沙塲知近逺形影一朝别烟波千里分君看望君处只是起行云
　　宫词
　　内人宜着紫衣裳冠子梳头双眼长新睡起来思旧梦见人忘却道胜常
　　春来新挿翠云钗尚着云头踏殿鞋欲得君王回一顾争扶玉辇下金阶
　　五更初起觉风寒香炷烧来夜已残欲卷珠帘惊雪满自将红烛上楼看
　　各将金锁锁宫门院院青娥待至尊头白监门掌来去问谁频是最承恩
　　夜久盘中蜡滴稀金刀剪起尽霏霏传声总是君王唤红烛台前着舞衣
　　筝翻禁曲觉声难玉柱皆非旧处安记得君王曾道好长因下辇得先弹
　　一丛髙鬓绿云光宫样衣衫淡淡黄爲看九天公主贵外边争学内家妆
　　宜春院里驻仙舆夜宴笙歌总不如传説金笺题宠号镫前御笔与新书
　　永巷重门渐半开宫官着锁隔门回谁知曾笑他人处今日将身自入来
　　春风帘里旧青娥无奈新人夺宠何寒食禁花开满树玉堂终日闭时多
　　碧绣檐前柳散垂守门宫女欲攀时曾经玉辇从容处不敢临风折一枝
　　鸦飞深在禁城墙多绕重楼复殿旁时向春檐瓦沟上散开双翅占朝光
　　白雪猧儿拂地行惯眠红毯不曾惊深宫更有何人到只晓金阶吠晩萤
　　百尺仙梯倚阁边内人争下掷金钱风来竞看铜乌转遥指朱竿在半天
　　春风摆荡禁花枝寒食秋千满地时又落深宫石渠里尽随流水入龙池
　　雕墙不断接宫城金防皆书殿院名万转千廻相隔处各调弦管对闻声
　　霏霏春雨九重天渐暖龙池御栁烟玉辇游时应不避千廊万屋自相连
　　禁门烟起紫沈沈楼阁当中复道深长到暮天凝不散掖庭宫里动秋砧
　　炎炎夏日满天时桐叶交加覆玉墀向晩移镫上银簟丛丛绿鬓坐弹棊
　　曈曈日出大明宫天乐遥闻在碧空禁树无风正和暖玉楼金殿晓光中
　　逈出芙蓉阁上头九天悬处正当秋年年七夕晴光里宫女穿针尽上楼
　　教来鹦鹉语初成久闭金笼惯认名总向春园看花去独于深院唤人声
　　银瓶泻水欲朝妆烛焰红髙粉壁光共怪满身珠翠冷黄花瓦上有新霜
　　迎风殿里罢云和起聴新蝉步浅莎为爱九天和露滴万年枝上最声多
　　御果收时属内官傍檐低压玉阑干明朝摘向金华殿尽日枝边次第看
　　内里松香满殿闻四行阶下暖氤氲春深欲去黄金粉绕树宫娥着绛裙
　　禁树传声在九霄内中残火独遥遥千官待取门犹闭未到宫前下马桥
　　汉苑行
　　二月春风变栁条九天清乐奏云韶蓬莱殿后花如锦紫阁街前雪未消
　　廻雁髙飞太液池新花低发上林枝年光到处皆堪赏春色人间总不知
　　春风澹澹影悠悠莺啭髙枝燕入楼千歩回廊闻凤吹珠帘处处上银钩
　　塞下曲
　　三戍渔阳再渡辽骍弓在臂剑横腰匈奴似欲知名姓休傍隂山更射雕
　　朔雪飘飘开雁门平沙歴乱巻蓬根功名耻计擒生数直斩楼兰报国恩
　　阴碛茫茫塞草腓桔橰原上暮烟飞闗河北望天连海苏武曾将汉节归
　　秋夜曲
　　丁丁漏永夜何长漫漫轻云露月光秋逼暗虫通夕响寒衣未寄莫飞霜
　　桂魄初生秋露微轻罗巳薄未更衣银筝夜久殷勤弄心怯空房不忍归
　　闺人春思
　　愁见游空百丈丝春风挽断更伤离桃花落尽青苔地尽日无人谁得知
　　秋思
　　网轩凉吹动轻衣夜聴更长玉漏稀月度天河光转湿鹊惊秋树叶频飞
　　宫连太液见沧波暑气微消秋意多一夜轻风苹末起露珠翻尽满池荷
　　舒元舆
　　元舆婺州人元和中登进士第文宗朝转监察御史歴御史中丞以刑部侍郎同平章事甘露之变爲左军所族
　　本传元舆性诡激与李训善训引爲相以谋诛宦官荧主聴致决裂皆二人爲之诸相王涯贾餗实不知也初元舆爲牡丹赋时称其工死后帝一日凭殿栏观牡丹诵其警句忽省是元舆词爲泣下
　　古体诗
　　坊州按狱
　　中部接戎塞顽山四周遭风冷木长瘦石硗人亦劳牧守茍怀仁痒之时为瘙其爱如赤子始得无啼号奈何贪狼心润屋沉脂膏攫如猛虎吞噬若狂獒山秃逾髙采水穷益深捞龟鱼旣絶迹鹿兔无遗毛氓苦税外缗吏忧笑中刀大君明四目烛之洞秋毫眷兹一州命虑齐坠波涛临轩诏小臣汝往穷贪饕分明举公法爲我缓穷骚小臣诚小心奉命如煎熬饮氷不待夕驱马凌晨臯及此督簿书游魂出狴牢门墙见狼狈案牍闻腥臊探情与之言变态如奸猱真非旣巧饰僞意乃深韬去恶犹农夫稂莠须耘薅恢恢布疎网罪者何由逃自顾孱钝姿利器非能操六旬始归奏霜落秋原蒿寄谢守土臣努力清郡曹须知聴甚卑勿谓天之髙坊州按狱苏氏荘记室二贤自鄜州走马相访留连数日发后独坐寂寞因成诗寄之
　　十年一相见世路信多岐云雨易分散山川长间之我衘凤阙恩按狱桥山陲君在龙骧府掌奏羽檄词相去百余里魂梦自相驰形客在胷臆书札通相思烦君爱我深轻车忽载脂塞门秋色老霜气方凝姿此地少平川冈阜相参差谁知路非逺行者多云疲君能犯劲风信宿凌欹危情亲不自倦下马开双睂相对坐沉吟屈指惊嵗时万事且莫问一杯欣共持阳乌忽西倾明蟾挂髙枝卷帘引瑶玉灭烛临霜墀中庭有疎芦淅淅闻风吹长河巻云色凝碧无瑕疵一言开我怀旷然澹希夷悠悠夜方永冷思偏相宜睂睫无他人与君闲解题陶然叩寂寞更请吟清诗得意且忘言何况竹与丝顷刻过三夕起坐轻四肢明朝告行去惨然还别离出门送君去君马扬金羁廻来坐空堂寂寞无人知重重碧云合何处寻佳期
　　近体诗
　　赠潭州李尚书
　　湘江舞罢忽成悲便脱蛮靴出绛帷谁是蔡邕琴酒客魏公懐旧嫁文姬【云溪友议李翺在长沙有故韦中丞爱姬所生女流落爲妓翺悯之择士人嫁焉元舆自京驰诗赠翺】
　　章孝标
　　孝标桐庐人家钱塘登元和十四年进士第初除秘书省正字太和中辟山南东道从事试大理评事
　　纪事云桐庐前有八元后有孝标登第复同姓而官皆不达
　　近体诗
　　归海上旧居
　　乡路绕蒹葭萦纡出海涯人衣披蜃气马迹印盐花草没题诗石潮摧坐钓槎还归旧窓里凝思向余霞
　　西山广福院
　　野寺孤峰上危楼耸翠微卷帘沧海近洗鉢白云飞竹影临经案松花防衲衣日斜登望处湖畔一僧归
　　田家
　　田家无五行水旱卜蛙声牛犊乗春放儿孙暖耕池塘烟未起桑柘雨初晴嵗晩香醪熟村村自送迎
　　少年行
　　平明小猎出中军异国名香满袖薰画榼倒悬鹦鹉觜花衫对舞凤凰丈手拢白马嘶春雪臂竦青骹入暮云落日胡姬楼上饮风吹箫管满城闻
　　贻美人
　　诸侯帐下惯新妆皆怯刘家薄媚娘宝髻巧梳金翡翠罗裙宜着绣鸳鸯轻轻舞汗初沾袖细细歌声欲绕梁何事不归巫峡去故来人世断人肠
　　柘枝
　　柘枝初出鼓声招花钿罗衫耸细腰移步锦鞾空绰约迎风绣防动飘飖亚声踏节鸾形转背面羞人凤影娇只恐相公看未足便随风雨上青霄
　　淮南李相公席上赋春雪
　　六出花飞处处飘粘窓着砌上寒条朱门到晓难盈尺尽是三军喜气消【摭言云李绅镇扬州请孝标赋春雪诗命题于台盘上孝标唯然索笔一挥云】
　　归燕词辞工部侍郎
　　旧垒危巢泥已落今年故向社前归连云大厦无栖处更傍谁家门户飞【古今诗话云孝标元和十三年下第时辈多为诗以刺主司独孝标为归燕词留献侍郎庾承宣庾得诗展转吟讽恨其遗落来年又重典礼曹孝标登第】
　　赠陆畅浙西进诗除官
　　帝城云物得阳春水国烟花失主人昨日天风吹乐府六宫丝管一时新
　　李廓
　　廓宰相程之子登元和进士第以诗名闻于时累官颍州刺史大中末终武宁节度使
　　古体诗
　　鸡鸣曲
　　星稀月没入五更胶胶角角鸡初鸣征人牵马出门立辞妾欲向安西行再鸣引颈檐头下月中角声催上马才分地色第二鸣旌斾红尘已出城妇人上城乱招手夫壻不闻遥哭声长恨鸡鸣别时苦不遣鸡栖近窓戸
　　镜聴词
　　匣中取镜辞灶王罗衣掩尽明月光昔时长着照容色今夜潜将聴消息门前地黒人来稀无人错道朝夕归更深弱体冷如铁绣带菱花怀里爇铜片铜片如有灵愿得照见行人千里形
　　近体诗
　　长安少年行
　　金紫少年郎绕堦鞍马光身从左中尉官属右春坊刬戴扬州帽重薰异国香垂鞭踏青草来去杏园旁追逐轻薄伴闲游不着绯长拢出猎马数换打毬衣晓日寻花去春风带酒归青楼无昼夜歌舞歇时稀日髙春睡足帖马赏年华倒插银鱼袋行随金犊车还擕新市酒逺醉曲江花几度归侵黑金吾送到家好饮耽长夜天明烛满楼留人看独脚赌马换偏头乐奏曾无歇杯巡不暂休时时遥冷笑怪客有春愁遨游擕艳妓装束是男儿杯酒逢花住笙歌簇马吹鸎声催曲急春色送归迟不以闻街鼓华筵待月移赏春唯逐胜大宅可曾归不乐还逃席多狂惯扠衣歌人踏日起语燕卷帘飞好妇唯相妬倡楼不醉稀防门连日闭苦饮惜残春开锁通新客教姬屈醉人请歌牵白马自舞踏红茵时辈皆相许平生不负身新年髙殿上始见有光辉玉雁排方带金鹅立仗衣酒深和椀赐马疾打珂飞朝下人争看香街意气归游士慵骑马随姬入坐车楼边聴歌吹帘外插钗花乐眼从人闹归心畏日斜苍头来去报饮伴到倡家小妇教鹦鹉头边唤醉醒犬娇眠玉簟鹰掣撼金铃碧地攒花障红泥待客亭虽然长按曲不饮不曾聴
　　落第
　　牓前潜制泪众里自嫌身气味如中酒情怀似别人暖风张乐席晴日看花尘尽是添愁处深居乞过春
　　夏日途中
　　树夹炎风路行人正午稀初蝉数声过戏蝶一团飞日色欺青镜槐膏防白衣无成归故里自觉少光辉
　　上令狐舎人
　　名利生愁地贪居嵗月移买书添架上断酒过花时宿客嫌吟苦乖童恨睡迟近来唯俭静将此答深知
　　送振武将军
　　叶叶归边骑风头万里干金装腰带重锦缝耳衣寒芦酒烧蓬暖霜鸿撚箭看黄河古城道秋雪白漫漫
　　赠商山东于岭僧
　　商岭东西路欲分两间茅屋一溪云师言耳重知师意人是人非不欲闻
　　周贺
　　贺字南卿初从浮圗名清塞诗格清雅与贾岛无可齐名宝厯中姚合爲杭守投谒合诵其哭僧诗大爱之加以冠巾【按统签内周贺诗尚有数首可选因重见清塞集内故不录】徐献忠曰贺诗沉郁有格力写象痛切意防融变五言皆有深致警句为多
　　近体诗
　　旅情
　　黄叶下堦频徐徐起病身残秋萤出尽独夜雁来新别业去千里旧乡空四邻孤舟寻几度又识岳阳人
　　冬日山居思乡
　　大野始严凝云天晓色澄树寒稀宿鸟山迥少来僧背日收窓雪开炉释砚氷忽然归故国孤想寓西陵
　　入静隠寺途中作
　　乱云迷逺寺入路认青松鸟道缘巢影僧鞋印雪踪草烟连夜烧溪雾隔霜钟更遇樵人问犹言过几峰
　　春喜友人至山舎
　　鸟鸣春日晚喜见竹门开路自髙巗入人骑瘦马来折花林影动移石涧声回更欲留深语重城暮色催
　　宿李枢书斋
　　书斋经暮雨四面絶纎埃眠客闻风觉飞虫入烛来夜凉书读遍月正戸全开住逺稀相见留连宿始回
　　题何氏池亭
　　信是虚闲地亭髙亦有苔绕池逢石坐穿竹到山回果落纤萍散龟行细草开主人偏好事终不厌频来
　　赠朱庆余校书
　　风泉尽结氷寒梦彻西陵越信楚城得逺懐中夜兴树停沙岛鹤茶会石桥僧寺阁连官舍行吟过几层
　　酬吴之问见赠
　　已当聴雁夜多事不同居故疾离城晩秋霖见月疎趂钟关静户带叶巻残书荡桨期南去荒园久废鉏
　　出关后寄贾岛
　　故国知何处西风已度关归人值落叶逺路入寒山多难喜相识久贫宁自闲惟将来往信遥慰别离顔
　　春日寄友人
　　春居无俗喧时立涧前村路逺少来客山深多过猿带巗松色老临水杏花繁除忆文流外何人更可言
　　早春越中留别卢元休
　　此行经嵗久唯约半年回野渡人初过前山雪未开雁羣逢烧断林色映川来是夜芦中宿严家有钓台
　　留别南徐故人
　　三年防见待此夕是前程未断却来约且伸临去情潮回滩鸟下月上客船明他日南徐道缘君又重行
　　送淮阴县令
　　隋堤杨栁烟孤棹正悠然萧寺通淮戍芜城枕楚田鱼盐桥上市灯火雨中船故老青葭防先知宓子贤
　　送张諲之睦州
　　遥忆新安旧扁舟去复还浅深看水石来往逐云山到县余花在过门五柳闲东征逐子去俱隠薜萝间
　　长安送人
　　京国多离别年年渭水濵空将未归意説向欲行人雁度池塘月山连井邑春临分惜擕手日暮一沾巾
　　送僧归江南
　　洗足北林去逺途今已分麻衣行岳色竹杖带湘云饥防缘危壁寒貍出坏坟前峰一声磬此夕不同闻
　　同处士秋怀少室故居
　　曾居少室黄河畔秋梦长悬未得回扶病半年离水石思归一夜隔风雷荒斋几遇僧眠后野菊频经鹿踏来灯下此心谁共説傍松幽径几多苔
　　韩评事别业
　　门枕平湖秋景好水烟松色逺相依罢官余俸租田种送客回舟载石归离防游鱼逢浪返望巢寒鸟逆风飞嵩阳旧隠多时别闭目闲吟忆翠微
　　夏日寺居寄杨侍御
　　雨过北林空晚凉院闲人少掩斜阳十年多病度落叶万里乱愁生夜床终欲返耕甘性拙久慙他事与身忙还知谢客名先重肯爲诗篇问楚狂
　　送石协律归吴
　　僧窓梦后忆归耕水涉应多半月程幕府罢来无药价纱巾戴去有山情夜随静渚离蛩语早过寒潮背井行已让辟书称抱疾沧洲便许白髭生
　　送郭秀才归金陵
　　夏后客堂黄叶多又怀家国起悲歌酒前欲别语难尽云际相思心若何鸟下独山秋寺磬人随大舸晩江波南徐旧业几时到门掩残阳积翠萝
　　送庐岳僧
　　浪匝湓城岳壁青白头僧去扫禅扃龛灯度雪补残衲山日上轩看旧经泉水带氷寒溜涩薜萝逢雨曙烟腥已知身事非吾道甘卧荒斋竹满庭
　　浔阳与孙郎中醼回
　　别酒已酣春漏前他人扶上北归船浔阳渡口月未上渔火照江仍独眠
　　送僧
　　草履初登南客船铜瓶犹贮北山泉衡阳旧寺秋归后门锁寒潭几树蝉



　　御定全唐诗录巻七十一
　　钦定四库全书
　　御定全唐诗录卷七十二
　　姚合
　　合陜州人崇之孙以诗闻元和十一年第进士歴武功主簿富平万年尉宝歴中监察殿中御史戸部贠外郎歴金杭二州刺史爲刑户二部郎中谏议大夫给事中陜虢观察使开成末终秘书监合世号以诗名重于时人称其起家旧阀阅号姚武功云
　　纪事云合与马戴费冠卿殷尧藩张籍游李频师之合有极集取王维等二十六人诗百篇曰此诗中射雕手也
　　古体诗
　　庄居野行
　　客行野田间比屋皆闭戸借问屋中人尽去作商贾官家不税商税农服作苦居人竞东西道路侵垅畆采玉
　　上山颠探珠入水府边兵索衣食此物同泥土古来一人耕三人食犹饥如今千万家无一把锄犁我仓常空虚我田生蒺藜上天不雨粟何由活蒸黎
　　新昌里
　　旧客常乐坊井泉浊而咸新居新昌里井泉清而甘僮仆惯苦饮食美翻憎嫌朝朝忍饥行戚戚如难堪中下无正性所习便淫躭一染不可变甚于茜与蓝近贫日益廉近富日益贪以此当自警慎勿信邪谗
　　过张邯郸庄
　　客行长似病烦热束四肢到君读书堂忽若逢良医堂前水交流堂下树交枝两门延风凉洗我昏浊思与子还往熟坐卧恣所宜时时相献酬文字当酒巵野饭具葵藿永日亦不饥茍飡非其所鲙炙为蒺藜时清士人闲耕作唯文词岂独乡里荐当取四海知
　　答窦知言
　　冬日易惨恶暴风拔山根尘沙落黄河浊波如地翻飞鸟皆束翼居人不开门独我赴省期冒此驰毂辕陜城城西边逢子亦且奔所趋事一心相见如弟昆我惨得子舒我寒得子温同行十日程僮仆性亦敦到京人事多日无闲精魂念子珍重我吐词发防昏反复千万意一百六十言格髙思清冷山低济水浑尝闻朋友惠赠言始为恩金玉日消费好句长相存倒箧别收贮不与俗士论每当清夜吟使我如哀猿
　　寄狄拾遗时魏州从事
　　少在兵马间长还系戎职鸡飞不得逺岂要生羽翼三年城中游与君最相识应知我中肠不茍念衣食主人树勲名欲灭天下贼愚虽乏智谋愿陈一夫力人生须气健饥冻缚不得睡当一夕寛觉乃千里窄古人不惧死所惧死无益至交不可合一合难离折君尝相劝勉苦语毒胷臆百年心共闻谁限河南北
　　秋中寄崔道士
　　贫居雀喧噪况乃静巷陌夜眠睡不成空庭闻露滴傍有一杯酒欢然如对客月光久逾明照见室中白平生志舒豁难可似兹夕四肢得自便虽劳不为役故人山中住善治活生防五谷口不尝比僧更闲寂我今暂得安自谓脱幽戚君身长逍遥日月争老得
　　送张宗原
　　东门送客道春色如死灰一客失意行十客顔色低住者既无家去者又非归穷愁一成疾百药不能治子贤我且愚命分不合齐谁开蹇踬门日日同游栖子行何所之切切食与衣谁能买仁义令子无寒饥野田不生草四向生路歧士人甚商贾终日须东西鸿雁春北去秋风复南飞勉君向前路无失相见期
　　送王求
　　士有经世筹自无活身防求食道路间劳困甚徒役我身与子同日被饥寒迫侧望卿相门难入坚如石为农昧耕耘作商迷贸易空把书巻行投人买罪责六月南风多苦旱土色赤坐家心尚焦况乃逺作客羸马出郭门饯饮晓连夕愿君似醉肠莫漫生忧慼
　　近体诗
　　闲居遣怀
　　身外无徭役开门百事闲倚松聴唳鹤防杖望秋山萍任连池绿苔从匝地斑料无车马客何必扫柴闗白日逍遥过青山复绕池展书寻古事翻巻改新诗賖酒风前酌留僧竹里碁同人笑相问羡我足闲时好景时牵目茅斋兴有余逺山经雨后庭树得秋初道侣怜栽药髙人笑养鱼优游随本性甘被弃慵疎永日厨烟絶何曾暂废吟闲诗随思缉小酒恣情斟看月嫌松密垂纶爱水深世间多少事无事可闗心野性多疎惰幽栖更称情独行看影笑闲坐弄琴声懒拜腰肢硬慵趋礼乐生业文随日遣不是为求名
　　原上新居【一作王建诗】
　　秋来梨果熟行哭小儿饥邻富鸡常去家贫客渐稀借牛耕地晚卖树纳钱迟墙下当官道依前夹竹篱
　　秋日闲居
　　九陌宅重重何门怜此翁荒庭唯菊茂幽径与山通落叶带衣上闲云来酒中此心谁得见林下鹿应同
　　山村
　　喜得山村住闲眠梦不惊晓泉和雨落秋草上阶生因客始沽酒借书方到城新诗聊自遣岂是趂声名
　　闲居遣兴
　　终年城里住闭户似山林客怪身名晩妻嫌酒病深写方多识药失谱废弹琴文字非经济空虚用破心
　　闲居
　　不自识疎鄙终年住在城过门无马迹满宅是蝉声带病吟虽苦休官梦已清何当学禅观依止古先生
　　游春
　　正月一日后寻春更不眠自知还近僻众説过于颠看水宁依路登山欲到天悠悠芳思起多是晚风前卑官长少事僻县又无城未晓冲寒起迎春忍病行树枝风掉软菜甲土浮轻好个林间鹊今朝足喜声尘中主印吏谁遣有髙情趂暖檐前坐寻芳树底行土融凝野色氷败满池声渐觉春相泥朝来睡不轻朝朝看春色春色似相怜酒醒莺啼里诗成蝶舞前摘花盈手露折竹满庭烟亲故多相笑疎狂似少年身被春光引经时更不归嚼花香满口书竹粉粘衣弄日莺狂语迎风蝶倒飞自知疎懒性得事亦应稀
　　秋日有怀
　　秋来不复眠但觉思悠然菊色欲经露虫声渐替蝉诗情生酒里心事在山边旧里无因到西风又一年
　　同卫尉崔少卿九月六日饮
　　酒熟菊还芳花飘盏亦香与君先一醉举世待重阳风色初晴利虫声向晚长此时如不饮心事亦应伤
　　客游旅怀
　　客行无定止终日路歧闲马为賖来贵僮因借得顽诗书愁触雨店舍喜逢山旧业嵩阳下三年未得还
　　夏日登楼晚望
　　避暑髙楼上平芜望不穷鸟穿山色去人歇树阴中数带长河水千条弱柳风暗思多少事懒话与芝翁
　　武功县中作
　　县去京城逺为官与隠齐马随山鹿放鸡杂野禽栖连舍惟藤架侵阶是药畦更师嵇叔夜不拟作诗题方拙天然性为官是事疎唯寻向山路不寄入城书因病多收药缘溪学钓鱼养身诚好事此外尽空虚微官如马足秖是在泥尘到处贫随我终年老趂人簿书销眼力杯酒耗心神早作归休计深居过此身簿书多不防薄俸亦难消醉卧慵开眼闲行懒系腰移花兼蝶至买石得云饶且自心中乐从他笑寂寥晓钟惊睡觉是事便相闗小市柴薪贵贫家砧杵闲读书多旋忘賖酒数空还长羡刘伶辈髙眠出世间性疎常爱卧亲故笑悠悠纵出多擕枕因衙始裹头上山方觉老过市暂忘愁三考千余日低腰不拟休客至皆相笑诗书满卧床爱闲求病假因醉弃官方鬓发寒唯短衣衫瘦渐长自嫌多检束不似旧来狂一日看除目终年损道心山宜冲雪上诗好带风吟野客嫌知印家人笑买琴只都随分过已是错弥深邻里皆相爱门开数见过秋凉送客逺夜静咏诗多就架题书目寻栏记药窠到官无别事种得满庭莎穷达天应与人间事莫论微官从似客逺县岂胜邨竟日无多食连宵不闭门斋心调笔砚唯写五千言县僻仍牢落游人到便廻路当边地去邨入郭门来酒戸愁偏长诗情病不开可曾衙小吏恐为踏青苔自下青山路三年着緑衣官卑食肉僭才短事人非野客教长醉髙僧劝早归不知何计是免与本心违日出方能起庭前看种莎吏来山鸟散酒熟野人过歧路荒城少烟霞逺岫多同官数相引下马上西坡作吏荒城里穷愁欲不胜病多唯识药年老渐亲僧梦觉空堂月诗成满砚氷故人多得路寂寞不相称簿籍谁能问风寒趂早眠每旬常乞假隔月探支钱还往嫌诗癖亲情怪酒颠谋身湏上计终久是归田闭门风雨里落叶与阶齐野客嫌杯小山翁喜枕低聴琴和道性寻药得诗题谁更能骑马闲行秖杖藜腥羶都不食稍稍觉神清夜犬因风吠隣鸡带雨鸣守官常卧病学道别称名小有洞中路谁能引我行假日多无事谁知我独忙移山入县宅种竹上城墙惊蝶遗花蕊游蜂带蜜香唯愁明早出端坐吏人旁门外青山路因循自不归养生宜县僻説品喜官微净爱山僧饭闲披野客衣唯看幽谷鸟不解入城飞一官无限日愁闷欲何如扫舍惊巢燕寻方落壁鱼从僧乞净水凭客报闲书白发谁能镊年来四十余朝朝门不闭长似在山时宾侣抽书读儿童斫竹骑久贫还易老多病懒能医道友应相怪休官日已迟戚戚常无思循资格上官闲人得事晚常骨覔仙难愁卧疑身病贫居觉道寛新诗久不写自算少人看漫作营生计今知拙有余青衫迎驿使白发忆山居道友怜蔬食吏人嫌草书须为长久事归去自耕锄主印三年坐山家百事休焚香开敕库踏月上城楼饮酒多成【一作如】病吟诗易长愁慇勤问渔者暂借手中钩长忆青山下深居遂性情垒堦溪石净烧竹灶烟轻防笔图云势弹琴学鸟声今朝知县印梦里百忧生自知狂僻性吏事固相疎只是看山立无因出县居印朱沾墨砚戸籍襍经书月俸寻常请无妨乏斗储作吏能无事为文旧致功诗标八病外心乐百忧中拜别登朝客归依链药翁不知还往内谁与此心同
　　扬州春词
　　广陵寒食天无露复无烟暖日凝花柳春风散管弦园林多是宅车马少于船莫唤游人住游人困不眠江北烟光里淮南胜事多市防持烛入邻里漾船过有地惟栽竹无家不养鹅春风荡城郭满耳是笙歌
　　题杭州南亭
　　旧隠即云林思归日日深如今来此地无复有前心古石生灵草长松栖异禽春潮檐下过溅浪湿衣襟
　　喜马戴冬夜见过期无可不至
　　客来初夜里药酒自开封老渐多归思贫惟长病容苦寒灯焰细近晓漏声重僧可还相舍深居闭古松
　　赠刘叉
　　自君离海上垂钓更何人独宿空堂雨闲行九陌尘避时曾变【一作改】姓救难似嫌身何处相期宿咸阳酒市春【方回云刘叉豪侠之士常杀人亡命此诗殆叉之真像也】
　　春日早朝寄刘起居
　　九衢寒露敛双阙曙光分防仗迎春日香烟接瑞云佩声清漏间天语侍臣闻莫笑冯唐老犹来谒圣君
　　寄主客刘员外【禹锡】
　　蝉稀虫唧唧露重思悠悠静者多便夜豪家不见秋同归方欲就微恙几时瘳今日沧江上何人理钓舟
　　秋日寄李支使
　　秋思朝来起侵人暑稍微晓眠离北户午饭尚生衣山静云初白枝髙果渐稀闻君家海上莫与燕同归
　　寄陆浑县尉李景先
　　微俸还同请唯君独自闲地偏无驿路药贱管仙山月色生松里泉声在石间吟诗复饮酒何事更相闗
　　寄贾岛
　　漫向城中住儿童不识钱瓮头寒絶酒灶额晓无烟狂发吟如哭愁来坐似禅新诗有几首旋被世人传
　　寄无可上人
　　十二门中寺诗僧寺独幽多年松色别后夜磬声秋见世果皆熟来生事更修终须执瓶钵相逐入牛头
　　寄贾岛
　　寂寞荒原下南山秖隔篱家贫惟我并诗好复谁知草色无穷处虫声少歇时朝昏鼓不到闲卧益相宜
　　寄不出院僧
　　不行门外地斋戒得清真长食施来饭深居鏁定身朝昬常傍佛起坐省逢人非独心长净衣无一防尘
　　别贾岛
　　懒作住山人贫家日赁身书多笔渐秃睡少枕长新野客狂无过诗仙瘦始真秋风千里去谁与我相亲
　　送右司薛贠外赴处州
　　怀中天子书腰下使君鱼瀑布和云落仙都与世疎逺程兼水陆半嵗在舟车相送难相别南风入夏初
　　送崔中丞赴郑州
　　仆射陂前郡清髙越四邻丹霄凤诏下太守虎符新露湿关城月花香驿路尘连枝柏庭树嵗嵗一家春
　　送殷尧藩侍御游山南
　　诗境西南胜秋深昼夜蛩人家连水影驿路在山峰地静云生石天寒雪覆松我为公府系不得此相从
　　送裴宰君
　　见説为官处烟霞思不穷夜猿啼戸外瀑水落池中名药人难识仙山路易通还施清净化谁复与君同
　　送潘传秀才归宣州
　　李白坟三尺嵯峨万古名因君还故里为我吊先生晴日移虹影空山出鹤声老郎闲未得无计此中行
　　送李傅秀才归宣州
　　谢守青山宅山孤宅亦平池塘无复见春草野中生常日登楼望今朝送客行殷勤拂石壁爲我一书名
　　送雍陶游蜀
　　春色三千里愁人意未开木梢穿栈出雨势隔江来荒馆因花宿深山羡客廻相如何物在应只有琴台
　　送崔之仁【一作别刘徳仁】
　　欲出还成住前程甚谪迁佯眠随客醉愁坐似僧禅旧国归何处春山买欠钱几时无一事长在故人边
　　送宋慎言
　　童稚便知闻如今秖有君百篇诗尽和一盏酒须分驿路多连水州城半在云离情同落叶向晚更纷纷
　　送王龟处士
　　送客客爲谁朱门处士稀惟修曾子行不着老莱衣古寺随僧饭空林共鸟归壶中驻年药烧得献庭闱病中辱朱谏议惠甘菊药苗因以诗赠
　　萧萧一亩宫种菊十余丛采摘和芳露封题寄病翁熟宜茶鼎里飡称石瓯中香洁将何比从来味不同
　　闻蝉寄贾岛
　　未秋吟便苦半咽半随风禅客心应乱愁人耳愿聋雨晴髙树里日晩古城中逺思应难尽谁当与我同
　　西掖寓直春晓闻残漏
　　直庐仙掖近春气曙犹寒隠隠银河在丁丁玉漏残微风飘更切万籁杂应难凤阁明初啓鸡人唱渐阑静宜来禁里清是下云端我识朝天路从容自整冠
　　省直书事
　　黙黙沧江老官分右掖荣立朝班近殿奏直上知名晓雾和香气晴楼下乐声蜀牋金屑腻月兎笔毫精禁树霏烟覆宫墙瑞草生露盘秋更出玉漏昼还清碧藓无尘染寒蝉似鸟鸣竹深云自宿天近日先明孱懦难封诏疎愚但掷觥素飡终日足宁免众人轻
　　和门下李相饯西蜀相公
　　圣朝同舜日作相有夔龙理化知无外蒸黎尽可封燮和皆达识出入并登庸武骑增余勇儒冠贵所从赠诗全六义出镇越千峰连日陈天乐芳筵叠酒钟乌台情已洽凤阁分弥浓【元和十四年崔相公与门下相公连御史台今又在中书矣】栈转旌揺水崖髙马踏松恩深施逺俗化美见前踪【太和四年门下相公出镇至今西蜀理化清净民俗歌謡不絶】江晓浮巴字山晴耸剑锋双油拥上宰四海羡临卭先路声华逺离京诏防重嵗除今向尽春色即相逢嫩叶抽頳蕊新苔长翠茸氷消鱼潎潎林暖鸟噰噰泉落闻难尽花开看不供青城方眷恋黄阁竟从容计日归台席还聴长乐钟
　　和座主相公西亭秋日即事
　　西亭秋望好宁要更垂帘夫子墙还峻鄼侯宅过谦微风红叶下新雨绿苔黏窓外松初长栏中药旋添海圗装玉轴书目寄牙签竹色晴连地山光逺入檐酒浓杯稍重诗冷语多尖属和才虽浅题髙免客嫌
　　酬任畴协律夏中苦雨见寄
　　银汉波澜溢经旬雨未休细聴宜隔牖逺望忆髙楼风急飘还断云低落更稠走童惊掣电饥鸟啄浮沤丝网张空际珠绳续瓦沟青蛙多入户潢潦欲胜舟雷怒疑山破池浑似土流灰人漫禳厌水马恣沉浮广陌应翻浪贫居恐作湫阳精藏不耀阴气盛难收逺色重林暮繁声四壁秋望晴思见日防冷拟披裘枕腻眠还懒车羸出转忧散空烟漠漠迸溜竹修修树暗蝉吟咽巢倾燕语愁琴书凉簟净灯烛夜窓幽天上那能问龙边本不求湿烟凝灶额荒草覆墙头酒思凄方罢诗情耿始抽下床先仗屐汲井恐飘瓯危坐徒相忆佳期未有由劳君寄新什终日不能酬【文苑中无散空二句亦有数聨颠倒今从集本】
　　喜胡遇至
　　穷居稀出入门戸满尘埃病少闲人问贫惟宻友来茅斋从扫破药酒遣生开多事经时别还愁不宿回就林烧嫩笋绕树拣香梅相对题新什迟成举罚杯
　　杭州观潮
　　楼有樟亭号涛来自古今势连沧海濶色闭白云深怒雪驱寒气狂雷散大音浪髙风更起波急石难沉鸟惧多遥过龙惊不敢吟坳如开玉穴危似走琼岑但褫千人魄那知伍相心岸摧连古道洲涨踣樷林跳沫山皆湿当江日半阴天然与禹凿此理遣谁寻
　　题凤翔西郭新亭
　　西郭尘埃外新亭制度奇地形当要处人力是闲时结搆方殊絶髙低更合宜栋梁清俸买松竹逺山移佛寺幽难敌仙家景可追良工惭巧尽上客恨逢迟两面寒波涨当前软桺垂清虚宜月入凉冷胜风吹宴赏军容静登临妓乐随鱼龙聴弦管鳬鹤识旌旗泛鹢春流濶飞觞白日欹闲花常在戸嫩藓乍缘墀永望情无极频来困不辞云峰晴转出烟树晚逾滋向野惟贪静临空遽觉危行人如不到游乐更何为
　　题河上亭
　　亭亭河上亭鱼掷水禽鸣九曲何时尽千峰今日清晨光秋更逺暑气夏常轻杯里移樯影琴中有浪声防莎连砌静渔火入窓明来此多沉醉神髙无宿酲
　　题山寺
　　千重山崦里楼阁影防差未暇寻僧院先看置寺碑竹深行渐暗石稳坐多时古塔虫蛇善阴廊鸟雀痴云开上界近泉落下方迟为爱青桐叶因题满树诗
　　题宣义池亭
　　春入池亭好风光暖更鲜寻芳行不困逐胜坐还迁细草乱如发幽禽语似弦苔文翻古篆石色学秋天花落能漂酒萍开解避船暂来犹愈疾久住合成仙迸笋搘堦起垂藤压树偏此生应借看自料买无钱
　　题郑【一作崔】驸马林亭
　　东园连宅起胜事与心期幽洞自生药新篁迸入池密林行不尽芳草坐难移石翠疑无质莺歌似有词莎台髙出树藓壁净题诗我独多来赏九衢人不知
　　题长安薛员外水阁
　　亭亭新阁成风景益鲜明石尽太湖色水多湘渚声筠和粉长零露逐荷倾时倚髙山望幽寻小径行林疎看鸟语池近识鱼情政暇招闲客唯将酒送迎
　　寄题尉迟少卿郊居
　　卿寺在关东林居思不穷朝衣挂壁上廐马放田中隅坐惟禅子随行只药童砌莎留宿露庭竹出清风浓翠生苔防辛香发桂丛莲池伊水入石径逺山通愚者心还静髙人迹自同无能相近住终日羡隣翁
　　寄华州李中丞
　　毛女峰前郡烟霞气转清庭分灵掌影窓度瀑泉声藓迳人稀到松斋药自生常飡亦芝术闲客有公卿看水逢仙鹤登楼见帝城养生非酒病难隠是诗名省署常连步江臯欲独耕偶题无六义聊以达微诚
　　金州书事寄山中旧友
　　安康虽好郡刺史是憨翁买酒终朝饮吟诗一室空自知为政拙众亦觉心公亲事星河在忧人骨肉同簿书岚色里鼓角水声中井邑神州接帆樯海路通野亭晴带雾竹寺夏多风溉稻长川白烧林逺岫红旧山期已失芳草思何穷林下无相笑男儿五马雄
　　寄王度居士
　　顦顇王居士颠狂不称时天公与贫病时辈复轻欺茅屋随年赁盘飡逐日移弃嫌官似梦珍重酒如师无竹栽芦看思山叠石为静窓留客话古寺覔僧棊瘦马寒来死羸童饿得痴惟应寻阮籍心事逺相知
　　病中书事寄友人
　　终日自纒绕此身无适缘万愁生雨夜百病凑衰年多睡憎明屋慵行待暖天疮头梳有虱风耳乱无蝉换白方多错廻金法不全家贫何所怨时在老僧边
　　赠张籍太祝
　　妙絶江南曲凄凉愍女诗古风无手敌新语是人知飞动终由格工夫过却奇麟台添集卷乐府换歌词李白应先拜刘桢必自疑贫湏君子救病合国家医野客开山借隣僧与米炊甘贫辞聘币依选受官资多见愁连晓稀闻债尽时圣朝文物盛太祝独低睂
　　赠终南山傅山人
　　七十未成事终南苍鬓翁老来诗兴苦贫去酒肠空蠖蛰身仍病鹏抟力未通巳无烧药本惟有著书功白马时何晩【老君度关事也】青龙嵗欲终【星纪躔次之义】生涯枯叶下家口乱云中潭静鱼惊水天晴鹤唳风悲君还姓傅独不梦髙宗
　　冬夜宴韩卿宅送崔元亮赴果州
　　兰烛照重茵飞杯复几分主人寒不寝上客晓离羣骑吏缘青壁旌旗度白云剑铭生藓色巴字叠氷文华省思仙侣疲民爱使君泠泠惟自适郡邸有谁闻
　　送韩湘赴湖西从事
　　年少登科客从军诏命新行装有兵器祖席尽诗人细雨湘城暮微风楚水春浔阳应足雁梦泽岂无尘猿叫来山顶潮痕在树身从容多暇日佳句寄须频
　　送杜立归蜀
　　迢递三千里西南是去程杜陵家已尽蜀国客重行雪照巴江色风吹栈閤声马嘶山稍暖人语店初明旅梦心多感孤吟气不平谁为李白后为访锦官城
　　迎春
　　半年留醉待花开晓去迎春夜始回风暖慢行寻曲水天晴逺望立髙台亦知无处将诗请惟得终朝把酒催今日柳条全弄色游人相伴看春来
　　赏春
　　闲人只是爱春光迎得春来喜欲狂买酒怕迟令走马看花嫌逺自移床娇莺语足方离树戏蝶飞髙始过墙颠倒醉眠三数日人间百事不思量
　　别春
　　留春不得被春欺春若无情遣泥谁寂寞自疑生冷病凄凉还似别亲知随风未辨归何处浇酒惟求住少时一去近当三百日从朝至夜是相思
　　将归山
　　野人惯去山中住自到城来闷不胜宫树蝉声多却乐侯门月色少于灯饥来惟拟重餐药归去还应只别僧闻道旧溪茒屋畔春风新上数枝藤
　　罢武功县将入城
　　乍抛衫笏觉身轻依旧还称学道名欲泥山僧分屋住羞从野老借牛耕妻儿尽怕爲逋客亲故相邀遣到城无奈同官珍重意几回临路却休行
　　青衫脱下便狂歌种薤栽莎斸古坡野客相逢添酒病春山暂上着诗魔亦知官罢贫还甚且喜闲来睡得多欲与九衢亲故别明朝拄杖始经过
　　题田将军宅
　　焚香书院最风流莎草缘墙绿藓秋近砌别穿浇药井临街新起看山楼栖禽恋竹明犹在闲客观花夜未休好是暗移城里宅清凉浑得似江头
　　题崔驸马宅
　　心在林泉身在城凤凰楼下得闲名洞中见凿寻仙路月里犹烧煮药铛数树异花皆勅赐竝竿修竹自天生诗人多説离君宅不得青苔地上行
　　酬薛奉礼见寄
　　栖栖沧海一耕人诏遣江边作使君山顶雨余青到地涛头风起白连云诗成客见书墙和药熟僧来就鼎分珍重来章相借问芳名未识已曾闻
　　赠王尊师
　　先生自説瀛洲路多在青松白石间海防夜中常见日僊宫深处却无山犬随鹤去游诸洞龙作人来问大还今日偶闻尘外事朝簪未掷复何顔
　　和髙谏议防兼宾客时入翰苑
　　兼秩恩归第一流时寻仙路向瀛洲钟声迢递银河晓林色葱茏玉露秋紫殿讲筵隣御座青宫宾榻入龙楼从来共结归山侣今日多应独自休
　　和刘禹锡主客冬初拜表怀上都故人
　　九陌喧喧骑吏催百官拜表禁城开林疎晓日明红叶尘静寒霜覆绿苔玉佩声微班始定金函光动按初来此时共想朝天客谢食方从阁里回
　　寄东都白宾客居易
　　阙下髙眠过十旬南宫印绶乞离身诗中得意应千首海内嫌官只一人宾客分司真是隠山泉绕宅岂辞贫竹斋晩起多无事惟到龙门寺里频
　　寄崔之仁山人
　　不得之仁消息久秋来体色复何如苦将杯酒判身病狂作文章信手书官职卑微从客笑性灵闲野向钱疎几时家计浑无事拣取深山一处居
　　送刘禹锡郎中赴苏州
　　三十年来天下名啣恩东守阖闾城初经函谷眠山驿渐入梁园问水程霁日满江寒浪静春风绕郭白苹生虎丘野寺吴中少谁伴吟诗月里行
　　州城全是故吴宫香径难寻古藓中云水计程千里逺轩车送别九衢空鹤声髙下聴无尽潮色朝昏望不同太守吟诗人自理小斋闲卧白苹风
　　送林使君赴邵州
　　诏书飞下五云间才子分符不等闲驿路算程多是水州圗管地少于山江头斑竹寻应徧洞里丹砂自采还清净化人人自理终朝无事更相关
　　送独孤焕评事赴丰州
　　东门擕酒送廷评结束从军塞上行深碛路移惟马觉断蓬风起与雕平烟生逺戍侵云色氷叠黄河长雪声须凿燕然山上石登科记里是闲名
　　送源中丞赴新罗
　　赤墀赐对使殊方官重霜台紫绶光玉节在船清海怪金函开诏拜夷王云晴渐觉山川异风便那知道路长谁得似君将雨露海东万里洒扶桑
　　别友人山居
　　偶向山中覔紫芝山人勾引住多时摘花浸酒春愁尽烧竹煎茶夜卧迟泉落林梢多碎滴松生石底足傍枝明朝却欲归城市问我来期总不知
　　送无可上人游越
　　清晨相访立门前麻履方袍一少年嬾读经文求作佛愿攻诗句覔升仙芳春山影花连寺独夜潮声月满船今日送行偏惜别共师文字有因缘
　　送僧实归杭州天竺
　　石桥寺里最清凉闻説茒庵寄上方林外猿声连院磬月中潮色到禅床他生念我身何在此世惟师性亦防九陌相逢千里别青山重叠树苍苍
　　咏贵游
　　贵游多爱向深春到处香凝数里尘红杏花开连锦障绿杨阴合拂朱轮凤凰尊畔飞金盏丝竹声中醉玉人日暮垂鞭共归去西园賔客附龙鳞
　　和李裴二舍人两阁老酬白少傅见寄
　　罢草王言星嵗久嵩髙山色日相亲萧条雨夜吟连晓撩乱花时看尽春此世逍遥应独得古来闲散有谁隣林中长老呼居士天下书生仰达人酒挈数瓶杯亦濶诗成千首语皆新纶闱并命诚宜贺不念衰年寄止频
　　秋中夜坐
　　疎散永无事不眠常夜分月中松露滴风引鹤同闻
　　古碑
　　荒田一片石文字满青苔不是逢闲客何人肯读来
　　杨桺枝词
　　黄金丝挂粉墙头动似颠狂静似愁游客见时心自醉无因得见谢家楼
　　叶叶如睂翠色浓黄莺偏恋语从容桥边陌上无人识雨湿烟和思万重
　　江上东西离别饶旧条折尽折新条亦知春色人将去犹胜狂风取次飘
　　二月杨花触处飞悠悠漠漠自东西谢家咏雪徒相比吹落庭前便作泥
　　穷边词
　　将军作镇古汧州水腻山春节气柔清夜满城丝管散行人不信是边头【谢叠山云此诗颂边城贤守有风人法度】
　　游天长寺上方
　　晓上上方髙处立路人羡我此时身白云向我头上过我更羡他云路人
　　夜期贾岛不至
　　忍寒停酒待君来酒作寒氷火作灰半夜出门重立望月明先自下髙台
　　酬令狐郎中见寄
　　昨是儿童今是翁人间日月疾如风常闻欲向沧江去除我无人与子同
　　和前吏部韩侍郎夜泛南溪
　　辞得官来疾渐平世间那有此髙情新晴月满南溪里引客乗船处处行
　　乞新茶
　　嫩绿微黄碧涧春采时闻道断荤辛不将钱买将诗乞借问山翁有几人
　　朱庆余
　　庆余名可久以字行越州人受知于张籍登宝厯进士第而官不达
　　摭言云庆余遇籍知音索其篇什数通吟改只留二十六章置怀抱而推赞之时人以籍重名无不缮录讽咏遂登科第初庆余尚为谦退作闺意一篇以献籍籍酬之有一曲敌万金之句自是诗名流于海内
　　张洎云元和中张水部格律不涉旧体惟朱庆余一人亲受其防而项斯亦为水部所赏然则韩门诸人诗分异朱庆余项斯以下为张籍之姚合李洞方干而下则贾岛之也
　　近体诗
　　泛溪
　　曲渚廻花舫生衣卧向风鸟飞溪色里人语棹声中余卉才分影新蒲自作樷前湾更幽絶虽浅去犹通
　　凤翔西池与贾岛纳凉
　　四面无炎气清池濶复深蜂飞逢草住鱼戏见人沉拂石安茶器移床选树阴几廻同到此尽日得闲吟
　　与石画秀才过普照寺
　　问人知寺路松竹暗春山潭黑龙应在巢空鹤未还经年爲客倦半日与僧闲更共尝新茗闻钟笑语间
　　望萧关
　　渐见风沙暗萧关欲到时儿童能探火妇女解缝旗川絶衔鱼鹭林多带箭麋暂来戎马地不敢苦吟诗
　　和刘补阙秋园寓兴之什
　　闲园清气满新兴日堪追隔水蝉鸣后当檐雁过时雨余槐穟重霜近药苗衰不以朝簪贵多将野客期谁言髙静意不异在衡茅竹冷人离洞天晴鹤出巢深篱藏白菌荒蔓露青匏几见中宵月清光坠树梢逍遥人事外杖屦入杉萝草色寒犹在虫声晩渐多静逢山鸟下幽称野僧过几许新开菊闲从落叶和留情清景晏朝罢有余闲蝶散红兰外萤飞白露间墙髙微见寺林静逺分山吟足期相访残阳自掩关深斋尝独处讵肯厌秋声翠篠寒逾静孤花晩更明每因逢石坐多见抱书行入夜聴疎杵遥知耿此情苍翠经宵在园庐景自深风凄欲去燕月冷向来砧碧石当莎迳寒烟冒竹林杯瓢闲寄咏清絶是知音门巷唯苔藓谁言不称贫台闲人下晩果熟鸟来频石脉潜通井松枝静离尘残蔬得雨后又见一畨新卷帘天色静近瀬觉衣单蕉叶犹停翠桐阴已爽寒云从髙处望琴爱静时弹正去重阳近吟秋意未阑竹迳通隣圃清凉称独游虫丝交影细藤子坠声幽积润苔纹厚迎寒荠叶稠闲来寻古画未废执茶瓯风物已萧防晚烟生霁容斜分紫陌树逺隔翠微钟宿客论文静闲灯落烬重无穷林下意真得古人风
　　上张水部
　　出入门阑久儿童亦有情不忘将姓字常説向公卿每许连床坐仍容并马行恩深转无语怀抱甚分明
　　夏末留别洞庭知已
　　清秋时节近分袂独凄然此地折髙栁何门聴暮蝉浪揺河外日山背楚南天空感迢迢事荣归在几年
　　题蔷薇花
　　四面重条密浮阴入夏清绿攒伤手刺红堕断肠英粉着蜂须腻光凝蝶翅明雨中看亦好况复值初晴
　　归故园
　　桑柘骈春数亩间门前五栁正堪攀尊中美酒长须满身外浮名总是闲竹迳有时风为扫柴门无事日常关于焉已是忘机地何用将金别买山
　　南湖
　　湖上微风小槛凉翻翻菱荇满廻塘野船着防入春草水鸟带波飞夕阳芦叶有声疑露雨浪花无际似潇湘飘然蓬艇东归客尽日相看忆楚乡
　　与厐复言擕酒望洞庭
　　南湖春色通平逺贪记诗情忘酒杯帆自巴陵山下过雨从神女峡边来青蒲映水疎还宻白鸟飜空去复回尽日与君同看望了然胜见画屏开
　　题章正字道正新居
　　独在御楼南畔住生涯还似旧时贫全无竹可侵行迳一半花犹属别人吟处不妨嫌鼓闹眼前唯称与僧邻近来渐觉青莎巷车马过从已有尘
　　题王丘长史宅
　　更无人吏在门前不似居官似学仙药气暗侵朝服上花阴晩到簿书边玉琴闲抱看山坐筒簟长铺与客眠时见街中骑瘦马低头只是为诗篇
　　题钱宇别墅
　　林居向晩饶清景惜去非关恋酒杯石净每因杉露滴地幽渐觉水禽来药蔬秋后供僧尽竹杖吟中望月回红叶间飘篱落迥行人逺见草堂开
　　赠韩协律
　　永日微吟在竹间骨清唯爱潄寒泉门闲多有投文客身病长无买药钱岭寺聴猿频独宿湖亭避宴动经年亲知尽怪疎荣禄的是将心暗学禅
　　过旧宅
　　古巷防门谁旧宅早曾闻説属官家更无新燕来巢屋惟有闲人去看花空廏欲摧尘满枥小池初涸草侵沙荣华事歇皆如此立马踟蹰到日斜
　　宫词
　　寂寂花时闭院门美人相并立琼轩含情欲説宫中事鹦鹉前头不敢言
　　公子行
　　闲从结客冶游时忘却红楼薄暮期醉上黄金台上去马鞭捎断绿杨丝
　　近试上张水部闺意
　　洞房昨夜停红烛待晓堂前拜舅姑妆罢低声问夫壻画睂深浅入时无










　　御定全唐诗录巻七十二
　　钦定四库全书
　　御定全唐诗録巻七十三
　　杜牧
　　牧字牧之京兆万年人宰相佑之孙悰之从弟擢进士又举制科沈传师亷察江西宣州辟从事又为牛僧孺淮南节度推官掌书记擢监察御史分司东都授宣州团练判官入朝歴膳部比部员外郎并兼史职出牧黄池睦三州复迁司勲吏部员外乞外为湖州刺史徴拜考功郎中知制诰迁中书舎人先是祖佑有别墅樊川牧自吴兴罢郡葺治之出中书直每游其地常酒酣顾谓其甥集贤校理裴延翰曰司马迁云自古富贵名磨灭者不可胜纪我不期富贵老为樊上翁要有数百首文章异日尔为我序号樊川集庶数千百年未随此磨灭则樊川一禽鱼一草木无恨矣及得恙尽捜诗文掷焚之留者才十二三延翰复益以自所藏
　　文笔传之为樊川集史称牧自负才畧喜论兵事拟致位公辅以时无右援者怏怏不平而终为人疎隽不拘细行其诗情致豪迈人号为小杜以别于少陵云
　　纪事云吴武陵以杜牧阿房宫赋荐于崔郾遂登第郾东都放防西都过堂牧诗曰东都放防未花开三十三人走马回秦地少年多醸酒即将春色入闗来
　　后村刘氏曰杜牧许浑同时然诗各自为体牧于唐律中尝寓抝峭以矫时浑律切丽密或过牧而抑扬顿挫不及也
　　古体诗
　　感懐诗【时沧州用兵】
　　髙文防隋季提剑徇天意扶持万代人步骤三皇地圣云继之神神仍用文治徳泽酌生灵沉酣薫骨髓旄头骑箕尾风尘蓟门起胡兵杀汉兵尸满咸阳市宣皇走豪杰谈笑开中否蟠聮两河间烬萌终不弭号为精兵处齐蔡燕赵魏合环千里疆争为一家事逆子嫁卤孙西隣聘东里急热同手足唱和如宫徴法制自作为礼文争僭拟压阶螭鬭角画屋龙交尾署纸日替名分财赏称赐刳隍防万寻缭垣叠千雉誓将付孱孙血絶然方已九庙仗神灵四海为输委如何七十年汗赩含羞耻韩彭不再生英卫皆为鬼凶门爪牙辈穣穣如儿戏累圣但日吁阃外将谁寄屯田数十万隄防常慴惴急征赴军须厚赋资凶器因隳画一法且逐随时利流品极防尨网罗渐离弛戎狄日开张黎元愈憔悴邈矣逺太平萧然尽烦费至于贞元来风流恣绮靡艰极泰循来元和圣天子元和圣天子英明汤武上茅茨覆宫殿封章绽帷帐伍旅拔雄儿梦卜庸真相勃云走轰霆河南一平荡继于长庆初燕赵终舁襁携妻负子来北阙争顿颡故老抚儿孙尔生今有望茹鲠喉尚隘负重力未壮坐幄无竒兵吞舟漏疎网骨添蓟垣沙血涨滹沱浪秖云徒有征安能问无状一日五诸侯奔亡如鸟徃取之难梯天失之易反掌苍然太行路翦翦还榛莽闗西贱男子誓肉虏杯羮请数系虏事谁其为我聴荡荡乾坤大曈曈日月明叱起文武业可以豁洪溟安得封域内长有扈苗征七十里百里彼亦何常争徃徃念所至得醉愁苏醒韬舌辱壮心呌阍无助声聊书感懐韵焚之遗贾生
　　李甘诗
　　太和八九年训注极虓虎潜身九地底转上青天去四海镜清澄千官云片缕公私各闲暇追游日相伍岂知祸乱根枝叶潜滋莽九年夏四月天诫若言语烈风驾地震狞雷驱猛雨夜于正殿阶拔去千年树吾君不省觉二凶日威武操持北斗柄开闭天门路森森明廷士缩缩循墙鼠平生负名节一旦如俘虏指名为钩党锢迹谁告诉喜无李杜诛敢惮髠钳苦时当仲秋月日直曰庚午喧喧皆传言明晨相登注予时与和鼎官班各持斧和鼎顾予云我死有处所当廷裂诏书退立须鼎俎君门晓日开赭案横霞布俨雅千官容勃郁吾累怒适属命鄜将昨之传者误明日诏书下谪斥南荒去夜登青泥坂坠车伤左股病妻尚在牀稚子初离乳幽兰思楚泽恨水啼湘渚怳怳三闾魂悠悠一千古其冬二凶败涣汗开汤罟贤者须丧亡谗人尚堆堵予于后四年諌官事明主常欲雪幽寃于时一禆补拜章岂艰难胆薄多忧惧如何干斗气竟作炎荒土题此涕滋笔以代投湘赋【甘字和鼎官侍御史郑注侍讲禁中求为宰相朝廷哗言将用之甘倡言白麻出我必裂之既而麻出乃以赵儋为鄜坊节度使甘坐轻肆贬封卅司马】
　　杜秋娘诗【并序】
　　杜秋金陵女也年十五为李锜妾后锜叛灭籍之入宫有宠于景陵穆宗即位命秋为皇子傅姆皇子壮封漳王郑注用事诬丞相欲去已者指王为根王被罪废削秋因赐归故里予过金陵感其穷且老为之赋诗
　　京江水清滑生女白如脂其间杜秋娘不劳朱粉施老濞即山铸后庭千双眉秋持玉斚醉与唱金缕衣【劝君莫惜金缕衣劝君须惜少年时花开堪折直须折莫待无花空折枝李锜长唱此词】濞既白首叛秋亦红涙滋吴江落日渡灞防緑杨垂聮裾见天子盼眄独依依椒壁悬锦幕镜奁蟠蛟螭低鬟认新宠窈袅复融怡月上白璧门桂影凉参差金阶露新重闲捻紫箫吹莓苔夹城路南苑雁初飞红粉羽林仗独赐辟邪旗归来煮豹胎餍饫不能饴咸池升日庆铜雀分香悲雷音后车逺事徃落花时燕禖得皇子壮发緑緌緌画堂授傅姆天人亲捧持虎睛珠络褓金盘犀镇帷长杨射熊罴武帐弄哑咿渐抛竹马剧稍出舞鸡竒崭崭整冠佩侍宴坐瑶池眉宇俨图画神秀射朝晖一尺桐偶人江充知自欺王幽茅土削秋放故乡归觚棱拂斗极回首尚迟迟四朝三十载似梦复疑非潼闗识旧吏吏髪已如丝却唤吴江渡舟人那得知归来四隣改茂苑草菲菲清血洒不尽仰天知问谁寒衣一疋素夜借隣人机我昨金陵过闻之为歔欷自古皆一贯变化安能推夏姬灭两国逃作巫臣妻西子下姑苏一舸逐鸱夷织室魏豹俘作汉太平基误置代籍中两朝尊母仪光武绍髙祖本系生唐儿珊瑚破髙齐作婢舂黄糜萧后去扬州突厥为阏氏女子固不定士林亦难期射钩后呼父钓翁王者师无国要孟子有人毁仲尼秦因逐客令柄归丞相斯安知魏齐首见防箦中尸给丧蹶张辈廊庙冠峩危珥貂七叶贵何妨戎虏支苏武却生返邓通终死饥主张既难测翻覆亦其宜地尽有何物天外复何之指何为而捉足何为而驰耳何为而聴目何为而窥已身不自晓此外何思维因此一樽酒题作杜秋诗愁来独长咏聊可以自贻
　　张好好诗【并序】
　　牧太和三年佐故吏部沈公江西幕好好年十三始以善歌来乐籍中后一嵗公移镇宣城复置好好于宣城籍中后二嵗为沈著作述师以双鬟纳之后二嵗于洛阳东城重覩好好感旧伤懐故题诗赠之
　　君为豫章姝十三才有余翠茁凤生尾丹叶莲含跗髙阁倚天半章江聮碧虚此地试君唱特使华筵铺主公顾四座始讶来踟蹰吴娃起引赞低徊映长裾双环可髙下才过青罗襦盼盼乍垂袖一声雏凤呼繁弦迸闗纽塞管裂圆芦众音不能逐袅袅穿云衢主人再三叹谓言天下殊赠之天马锦副以水犀梳龙沙防秋浪明月游朱湖自此每相见三日已为疎玉质随月满艶态逐春舒绛唇渐轻巧云步转虚徐旌斾忽东下笙歌随舳舻霜凋谢楼树沙暖句溪蒲身外任尘土樽前极懽娱飘然集仙客【著作尝任集贤校理】讽赋欺相如聘之碧瑶佩载以紫云车洞闭水声逺月髙蟾影孤尔来未几嵗散尽髙阳徒洛城重相见婥婥为当垆恠我苦何事少年垂白须朋游今在否落拓更能无门馆恸哭后水云秋景初斜日挂衰栁凉风生座隅洒尽满衿涙短歌聊一书
　　惜春
　　春半年已除其余强为有即此醉残花便同尝腊酒怅望送春杯殷勤扫花帚谁为驻东流年年长在手
　　村行
　　春半南阳西柔桑遍村坞娉娉垂栁风防防回塘雨蓑唱牧牛儿篱窥蒨裙女半湿解征衫主人馈鸡黍
　　题池州弄水亭
　　弄水亭前溪飐灔翠绡舞绮席草芊芊紫岚峰伍伍螭蟠得形势翚飞如轩户一镜奁曲堤万丸跳猛雨槛前燕雁栖枕上巴帆去丛筠侍修廊密蕙媚幽圃杉树碧为幢花骈红作堵停樽迟晩月咽咽上幽渚客舟耿孤灯万里人夜语漫流罥苔槎饥鳬晒雪羽丝落钓饵氷鳞看吞吐防霓天帔垂狂烧汉旗怒旷朗半秋晓萧瑟好风露光洁疑可揽欲以襟懐贮幽抱吟九歌羇情思湘浦四时皆异状终日为良遇小山浸石棱撑舟入幽处孤歌倚桂岩晩酒眠松坞纡余带竹村蚕乡足砧杵塍泉落环佩畦苗差纂组风俗知所尚豪强耻孤侮隣丧不相舂公租无诟负农时贵伏腊簪瑱事礼赂乡校富华礼征行产强弩不能自勉去但媿来何暮故园汉上林信美非吾土
　　题宣州开元寺【寺置于东晋时】
　　南朝谢朓城东吴最深处前国去如鸿遗寺藏烟坞楼飞九十尺廊环四百柱髙髙下下中风绕松桂树青苔照朱阁白鸟两相语溪声入僧梦月色晖粉堵阅景无旦夕凭栏有今古留我酒一樽前山看春雨
　　题寜州浮云寺楼寄湖州张郎中
　　去春疎雨余同倚朱栏语当时楼下水今日到何处恨如春草多事与孤鸿去楚防栁何穷别愁纷若絮赴京初入汴口晓景即事先寄兵部李郎中
　　清淮控隋漕北走长安道樯影栉栉斜浪态迤迤好初旭红可染明河澹如扫泽濶鸟来迟村饥人语早露蔓虫丝多风蒲燕雏老秋思髙萧萧客愁长袅袅因懐京洛间官游何草草什伍持津梁澒涌争追讨翾便讵可寻几秘安能考小人乏馨香上下将何祷惟有君子心显豁知幽抱
　　长安送友人游湖南
　　子性极和愚衷深褊狷相舍嚣譊中吾过何由鲜楚国饶风烟湘防苦萦宛山密夕阳多人稀芳草逺青梅繁枝低斑笋新梢短奠哭鱼人酒醒且眠饭
　　冬至日寄小侄阿宜诗
　　小侄名阿宜未得三尺长头圆筋骨两脸明且光去年学官人竹马绕四廊指挥羣儿辈意气何坚刚今年始读书下口三五行随兄旦夕去敛手整衣裳去嵗冬至日拜我立我傍祝尔愿尔贵仍且夀命长今年我江外今日生一阳忆尔不可见祝尔倾一觞阳徳比君子初生甚微茫排隂出九地万物随开张一似小儿学日就复月将勤勤不自已二十能文章仕宦至公相致君作尧汤我家公相家剑佩尝丁当旧第开朱门长安城中央第中无一物万卷书满堂家集二百编上下驰皇王多是抚州写今来五纪强尚可与尔读助尔为贤良经书刮根本史书阅兴亡髙摘屈宋艶浓薫班马香李杜泛浩浩韩柳摩苍苍近者四君子与古争强梁愿尔一祝后读书日日忙一日读十纸一月读一箱朝廷用文治大开官职塲愿尔出门去取官如驱羊吾兄苦好古学问不可量昼居府中治夜归书满牀后贵有金玉必不为汝藏崔昭生崔芸李兼生窟郎堆钱一百屋破散何披猖今虽未即死饿冻几欲僵参军与县尉尘土惊劻勷一语不中治笞棰身满疮官罢得丝髪好买百树桑税钱未输足得米不敢尝愿尔闻我语懽喜入心肠大明帝宫阙杜曲我池塘我苦自潦倒看汝争翺翔总语诸小道此诗不可忘
　　送沈处士赴苏州李中丞招以诗赠行
　　山城树叶红下有碧溪水溪桥向吴路酒旗夸酒美下马此送君髙歌为君醉念君苞材能百工在城垒空山三十年鹿裘挂睡自言陇西公飘然我知已举酒属吴门今朝为君起悬弓三百斤嚢书数万纸战贼即战贼为吏即为吏尽我所有无惟公之指使予曰陇西公滔滔大君子常思抡羣材一为国家治譬如匠见木碍眼皆不弃大者麤十围小者细一指榍橛与栋梁施之皆有位忽然竪明堂一挥立能致予亦何为者亦受公恩纪处士常有言残冦为犬豕常恨两手空不得一马棰今依陇西公如虎傅两翅公非刺史材当坐岩廊地处士魁竒姿必展平生志东吴饶风光翠巘多名寺疎烟亹亹秋独酌平生思因书问故人能忘批纸尾公或忆姓名为说多憔悴
　　郡斋独酌【黄州作】
　　前年髩生雪今年须带霜时节序鳞次古今同雁行甘英穷西海四万到洛阳东南我所见北可计幽荒中画一万国角角棊布方地顽压不穴天迥老不僵屈指百万世过如霹雳忙人生落其内何者为彭殇促束自系缚儒衣寛且长旗亭雪中过敢问当垆娘我爱李侍中标标七尺强白羽八扎弓防压緑檀枪风前畧横阵紫髯分两傍淮西万虎士怒目不敢当功成赐宴麟徳殿猨超鹘掠广毬塲三千宫女侧头看相排踏碎双明珰旌竿幖幖旗防防意气横鞭归故乡我爱朱处士三吴当中央罢亚【防防同】百顷稻西风吹半黄尚可活乡里岂惟满囷仓后岭翠扑扑前溪碧泱泱雾晓起鳬雁日晩下牛羊叔舅欲饮我社瓮尔来尝伯姊子欲归彼亦有壶浆西阡下栁坞东陌绕荷塘姻亲骨肉舍烟火遥相望太守政如水长官贪似狼征输一云毕任尔自存亡我昔造其室羽仪鸾鹤翔交横碧流上竹映琴书牀出语无近俗尧舜禹武汤问今天子少谁人为栋梁我曰天子圣晋公提纪纲聨兵数十万附海正诛沧谓言大义小不义取易卷席如探嚢犀甲吴兵鬭弓弩虵矛燕骑驰锋铓岂知三载几百战钩车不得望其墙答云此山外有事同胡羌谁将国伐叛话与钓鱼郎溪南重回首一迳出修篁尔来十三载斯人未曽忘徃徃自抚已涙下神苍茫御史诏分洛举趾何猖狂阙下諌官业拜疏无文章寻僧解幽梦乞酒缓愁肠岂为妻子计未去山林藏平生五色线愿补舜衣裳弦歌教燕赵兰芷浴河湟腥羶一扫洒凶狠皆披攘生人但眠食夀域富农桑孤吟志在此自亦笑荒唐江郡雨初霁刀好截秋光池邉成独酌拥鼻菊枝香醺酣更唱太平曲仁圣天子夀无疆
　　自宣州赴官入京路逢裴坦判官归宣州因题赠
　　敬亭山下百顷竹中有诗人小谢城城髙跨楼满金碧下聴一溪寒水声梅花落径香缭绕雪白玉珰花下行萦风酒斾挂珠阁半醉游人闻弄笙我初到此未三十头脑钐利筋骨轻画堂檀板秋拍碎一引有时聮十觥老闲腰下丈二组尘土髙悬千载名重游髩白事皆改惟见东流春水平对酒不敢起逢君还眼明云罍看人捧波脸任他横一醉六十日古来闻阮生是非离别际始见醉中情今日送君话前事髙歌引剑还一倾江湖酒伴如相问终老烟波不计程
　　池州送孟迟先軰
　　昔子来陵阳时当苦炎热我虽在金台头角长垂折奉披尘意惊立语平生豁寺楼最鶱轩坐送飞鸟没一罇中夜酒半破前峰月烟院松飘萧风廊竹交戞时步郭西南缭径苔圆折好鸟响丁丁小溪光汃汃【普八切】篱落见娉婷机丝弄哑轧烟湿树姿娇雨余山态活仲秋徃歴阳同上牛矶歇大江吞天去一练横坤抹千帆美满风晓日殷鲜血歴阳裴太守襟韵苦超越鞔鼓画麒麟看君击狂节离袖飐应劳恨粉啼还咽明年忝諌官緑树秦川濶子提健笔来势若夸父渴九衢林马挝千门织车辙秦台破心胆黥阵惊毛髪子既屈一鸣余固宜三刖慵忧长者来病怯长街喝僧炉风雪夜相对眠一褐暖灰重拥瓶晓粥还分鉢青云马生角黄州使持节秦岭望樊川祗得回头别商山四皓祠心与樗蒱说大泽蒹葭风孤城狐窟且复考诗书无因见簮笏古训屹如山古风冷刮骨周鼎列瓶罂荆璧横抛摋力尽不可取忽忽狂歌发三年未为苦两郡非不达秋浦倚吴江去檝飞青鹘溪山好画图洞壑深闺闼竹冈森羽林花坞团宫缬景物非不佳独坐如韝绁丹鹊东飞来喃喃送君札呼儿旋供衫走门空踏袜手把一枝物桂花香带雪喜极至无言笑余翻不恱人生直作百嵗翁亦是万古一瞬中吾欲东召龙伯翁上天掲取北斗柄蓬莱顶上斡海水水尽到底看海空月于何处去日于何处来跳丸相趂走不住尧舜禹汤文武周孔皆为灰酌此一杯酒与君狂且歌离别岂足更闗意衰老相随可奈何
　　近体诗
　　秋晚与沈十七舎人期游樊川不至
　　邀侣以官解泛然成独游川光初媚日山色正矜秋野竹疎还密巗泉咽复流杜村连潏水晩步见垂钩
　　扬州
　　炀帝雷塘上迷藏有旧楼谁家唱水调明月满扬州骏马宜闲出千金好暗游喧阗醉年少半脱紫茸裘秋风放萤苑春草鬭鸡台金络擎雕去鸾环拾翠来蜀船红锦重越槖水沉堆处处皆华表淮王奈却回
　　睦州
　　州在钓台邉溪山实可怜有家皆掩映无处不潺湲好树鸣幽鸟晴楼入野烟残春杜陵客中酒落花前
　　题扬州禅智寺
　　雨过一蝉噪飘萧松桂秋青苔满堦砌白鸟故迟留暮霭生深树斜阳下小楼谁知竹西路歌吹是扬州
　　代吴兴妓春初寄薛军事
　　雾泠侵红粉春隂扑翠钿自悲临晓镜谁与惜流年栁暗霏微雨花愁黯淡天金钗有几只抽当酒家钱
　　池州春送前进士蒯希逸
　　芳草复芳草防肠还防肠自然堪下涙何必更残阳楚防千万里燕鸿三两行有家归不得况举别君觞句溪夏日送卢霈秀才归王屋山将欲赴举
　　野店正分泊茧蚕初引丝行人碧溪渡系马緑杨枝苒苒迹始去悠悠心所期秋山念君别惆怅桂花时
　　吴宫词
　　越兵驱绮罗越女唱吴歌宫烬花声少台荒麋迹多茱萸垂晓露菡蓞落秋波无遣君王醉满城嚬翠蛾香迳绕吴宫千帆落照中鹤鸣山苦雨鱼跃水多风城带晩莎緑池连秋蓼红当年国门外谁信伍员忠
　　早行
　　垂鞭信马行数里未鸡鸣林下带残梦叶飞时忽惊霜凝孤鹤迥月晓逺山横僮仆休辞险时平路复平
　　渔父
　　白髪沧浪上全忘是与非秋潭垂钓去夜月叩舷归烟影侵芦防潮防在竹扉终年狎鸥鸟来去且无机
　　昔事文皇帝三十二韵
　　昔事文皇帝叨官在諌垣奏章为得地齚齿负明恩金虎知难动毛厘亦耻言撩头虽欲吐到口却成吞照胆常悬镜窥天自戴盆周钟既窕槬黥阵亦瘢痕凤阙觚棱影仙盘晓日暾雨晴文石滑风暖防衣翻每虑号无告长忧骇不存随行唯局蹐出语但寒暄宫省咽喉任戈矛羽卫屯光尘皆影附车马定西奔亿万持衡价锱铢挟契论堆时过北斗积处满西园接棹隋河溢连蹄蜀栈刓漉空沧海水捜尽卓王孙鬭巧猴雕刺夸趫索挂跟狐威假白额枭啸得黄昏馥馥芝兰圃森森枳棘藩吠声嗾国猘公议怯膺门窜逐诸丞相苍茫逺帝阍一名为吉士谁免吊湘魂间世英明主中兴道徳尊昆岗怜积火河汉注清源川口隄防决隂车鬼恠掀重云开朗照九地雪幽寃我实刚肠者形甘短褐髠曽经触虿尾犹得凭熊轩杜若芳洲翠严光钓濑喧溪山侵越角封壌尽吴根客恨萦春细乡愁压思繁祝尧千万夀再拜揖余罇
　　华清宫三十韵
　　绣岭明珠殿层峦下缭墙仰窥雕槛影犹想赭袍光昔帝登封后中原自古强一千年际防三万里农桑几席延尧舜轩墀立禹汤雷霆驰号令星斗焕文章钓筑乗时用芝兰在处芳北扉闲木索南面富循良至道思圃平居厌未央钩陈裹巗谷文陛压青苍歌吹千秋节楼台八月凉神仙髙缥缈环佩碎丁当泉暖涵窓镜云娇惹粉嚢嫩岚滋翠葆清渭照红妆帖泰生灵夀欢娱嵗序长月闻仙曲调霓作舞衣裳雨露偏金穴乾坤入醉乡玩兵师汉武回手倒干将鲸鬛掀东海胡牙揭上阳喧呼马嵬血零落羽林枪倾国留无路还魂怨有香蜀峰横惨澹秦树逺微茫鼎重山难转天扶业更昌望贤遗故老花蕚旧池塘徃事人谁问幽襟泪独伤碧檐斜送日殷叶半凋霜迸水倾瑶砌疎风罅玉房尘埃羯鼓索片段荔枝筐鸟啄摧寒木蜗涎蠧画梁孤烟知客恨遥起泰陵傍
　　为人题赠
　　我乏凌云称君无买笑金虚传南国貌争奈五陵心桂席尘瑶佩琼楼烬水沉凝魂轻荐梦低耳悔聴琴日落珠帘卷春寒锦幙深谁家楼上笛何处月明砧兰径飞蝴蝶筠笼语翠禽和簮抛凤髻将涙入鸳衾的的添新恨迢迢絶好音文园终病渴休咏白头吟
　　緑树莺莺语平江燕燕飞枕前闻雁去楼上送春归半月縆双脸凝腰素一围西墙苔漠漠南浦梦依依有恨簮花懒无憀鬭草稀雕笼长惨澹兰畹漫芳菲镜敛青蛾黛灯挑肌腕肥避人匀迸泪拖袖倚残晖有貌虽桃李单栖足是非云軿载驭去寒夜看裁衣
　　春末题池州弄水亭
　　使君四十四两佩左铜鱼为吏非为吏读书底读书晩花红艶静髙树緑隂初亭宇清无比溪山画不如嘉賔能啸咏官妓巧妆梳逐日愁皆碎随时醉有余偃须求五鼎陶只爱吾庐趣向人皆异贤豪莫笑渠
　　朱坡
　　下杜乡园古泉声绕舎啼静思长惨切薄宦与乖暌北阙千门外南山午谷西倚川红叶岭连寺绿杨堤迥野翘霜鹤澄潭舞锦鸡涛惊堆万岫舸急转千溪眉防萱芽嫩风条柳幄迷岸藤梢虺尾沙渚印麑蹄火燎湘桃坞波光碧绣畦日痕絙翠巘波影堕晴霓蜗壁斓斑藓银筵荳蔲泥洞云生片叚苔径缭髙低偃蹇松公老森严竹阵齐小莲蛙欲语幽笋稚相携汉馆留余址周台接故蹊蟠蛟岗隠隠班雉草萋萋树老萝纡组岩深石启闺侵窓紫桂茂拂面翠禽栖有计冠终挂无才笔漫提自尘何太甚休笑触籓羝
　　许七侍御弃官东归潇洒江南颇闻自适髙秋企望题诗寄赠十韵
　　天子绣衣吏东吴美退居有园同庾信避事学相如兰畹晴香嫩筠溪翠影疎江山九秋后风月六朝余锦肆开诗轴青嚢结道书霜岩红薜荔露沼白芙渠睡雨髙梧密棊灯小阁虚冻醪元亮秫寒鲙季鹰鱼尘意迷今古云情识卷舒他年雪中棹阳羡访吾庐【余义兴县近有水榭】
　　题吴兴消暑楼十二韵
　　晴日登攀好危楼物象饶一溪通四境万岫绕层霄鸟翼舒华屋鱼鳞掉短桡浪花机乍织云叶匠新雕台榭罗嘉卉城池敞丽谯蟾蜍来作槛防蝀引成桥燕任随秋叶人空集早潮楚鸿行尽直沙鹭立偏翘暮角凄游旅清歌惨泬景牵游目困愁托酒肠销逺吹流松韵残阳渡柳梢时陪庾公赏还悟脱烦嚣【按吴兴无潮亦趂韵及之耳】
　　和裴杰秀才新樱桃
　　新果真琼液人应宴紫兰圆疑窃龙颔色巳夺鸡冠逺火微微辨繁星歴歴看茂先知味好曼倩恨偷难忍用烹骍酪从将玩玉盘流年如可驻何必九华丹


　　御定全唐诗录卷七十三
　　钦定四库全书
　　御定全唐诗录卷七十四
　　杜牧【二】
　　近体诗【二】
　　长安杂题
　　觚棱金碧照山髙万国珪璋捧赭袍防笔和鈆欺贾马讃功论道鄙萧曹东南楼日珠帘卷西北天宛玉厄豪四海一家无一事将军携镜泣霜毛
　　晴云似絮惹低空紫陌微微弄袖风韩嫣金丸莎覆緑许公韀汗杏粘红烟生窈窕深东第轮撼流苏下北宫自笑苦无楼防智可怜鈆椠竟何功
　　雨晴九陌铺江练岚嫩千峯叠海涛南苑草芳眠锦雉夹城云暖下霓旄少年羁络青纹玉游女花簮紫蔕桃江碧柳深人尽醉一瓢顔巷日空髙
　　束带谬趋文石陛有章曽拜皂嚢封期严无奈睡留癖势窘犹为酒泥慵偷钓侯家池上雨醉吟隋寺日沉钟
　　九原可作吾谁与师友琅琊邴曼容
　　洪河清渭天池濬太白终南地轴横祥云辉映汉宫紫春光绣画秦川明草妬佳人钿朶色风回公子玉衔声六飞南幸芙蓉苑十里飘香入夹城
　　丰貂长组金张辈驷马文衣许史家白鹿原头回猎骑紫云楼下醉江花九重树影连清汉万夀山光学翠华谁识大君谦譲徳【圣上不受徽号】一毫名利鬭鼃蟇
　　街西长句
　　碧池新涨浴娇鸦分鏁长安富贵家游骑偶同人鬭酒名园相倚杏交花银秋騕袅嘶宛马绣鞅珑走钿车一曲将军何处笛连云芳树日初斜
　　懐钟陵旧游
　　一谒征南最少年虞卿双璧截肪鲜歌謡千里春长暖丝管髙台月正圆玉帐军筹罗俊彦绛帷环佩立神仙陆公余徳机云在如我酬恩合执鞭
　　榺阁中春绮席开柘枝蛮鼓殷晴雷垂楼万幕青云合破浪千帆阵马来未掘双龙牛斗气髙悬一榻栋梁材连巴控越知何有珠翠沉檀处处堆
　　十顷平湖堤柳合岸秋兰芷绿纎纎一声明月采莲女四面朱楼卷画帘白鹭烟分光的的微涟风定翠湉湉斜晖更落西山影千步虹桥气象兼
　　控压平江十万家秋来江静镜新磨城头晚鼓雷霆后桥上游人笑语多日落汀痕千里色月当楼午一声歌昔年行乐秾桃畔醉与龙沙防蜀罗
　　润州
　　句吴亭东千里秋放歌曽作昔年游青苔寺里无马迹绿水桥边多酒楼大扺南朝皆旷达可怜东晋最风流月明更想桓伊在一笛闲吹出塞愁
　　谢朓诗中佳丽地夫差传里水犀军城髙铁瓮横强弩柳暗朱楼多梦云画角爱飘江北去钓歌长向月中闻扬州尘土试回首不惜千金借与君
　　九日齐安登髙
　　江涵秋影鴈初飞与客携壶上翠微尘世难逢开口笑菊花须挿满头归但将酩酊酬佳节不用登临恨落晖古徃今来只如此牛山何必独霑衣
　　登池州九峯楼寄张祜
　　百感中来不自由角声孤起夕阳楼碧山终日思无尽芳草何年恨即休睫在目前长不见道非身外更何求谁人得似张公子千首诗轻万户侯
　　八月十二日得替后移居霅溪馆因题长句四韵
　　万家相庆喜秋成处处楼台歌板声千嵗鹤归犹有恨一年人住岂无情夜凉溪馆留僧话风定苏潭看月生景物登临闲始见愿为闲客此闲行
　　题青云馆
　　虬蟠千仞剧羊肠天府由来百二强四皓有芝轻汉祖张仪无地与懐王云连帐影萝阴合枕绕泉声客梦凉深处防容髙尚者水苖三顷百株桑
　　题宣州开元寺水阁阁下宛溪夹溪居人
　　六朝文物草连空天澹云闲今古同鸟去鸟来山色里人歌人哭水声中深秋帘幙千家雨落日楼台一笛风惆怅无因见范蠡防差烟树五湖东
　　寄题甘露寺北轩
　　曽向蓬莱宫里行北轩栏槛最留情孤髙堪弄桓伊笛缥缈宜闻子晋笙天接海门秋水色烟笼隋苑暮钟声他年防着荷衣去不向山僧道姓名
　　今皇帝陛下一诏征兵不日功集河湟诸郡次第归降臣获覩圣功辄献歌咏
　　捷书皆应睿谋期十万曽无一镞遗汉武惭夸朔方地宣王休道太原师威加塞外寒来早恩入河源冻合迟聴取满城歌舞曲凉州声韵喜防差
　　奉和白相公圣徳和平致兹休运嵗终功就合咏盛明呈上三相公长句四韵
　　行看腊破好年光万夀南山对未央黠戞可汗修职贡文思天子复河湟应须日御西巡狩不假星弧北射狼吉甫裁诗歌盛业一篇江汉羡宣王
　　正初酬歙州刺史邢羣
　　翠岩千尺倚溪斜曽得严光作钓家越嶂逺分丁字水腊梅迟见二年花明时刀尺君须用幽处田园我有涯一壑风烟阳羡里解休去路非赊
　　酬张祜处士见寄长句四韵
　　七子论诗谁似公曹刘须在指挥中荐衡昔日知文举【令狐相公曽表荐处士】乞火无人作蒯通北极楼台长挂梦西江波浪逺吞空可怜故国三千里虚唱歌词满六宫【处士诗曰故国三千里深宫二十年一声河满子双涙落君前】
　　湖南正初招李郢秀才
　　行乐及时时巳晩对酒当歌歌不成千里暮山重叠翠一溪寒水浅深清髙人以饮为忙事浮世除诗尽强名看看白苹芽欲吐雪舟相访胜闲行
　　初春雨中舟次和州横江裴使君见迎李赵二秀才同来因书四韵兼寄江南许浑先辈
　　芳草渡头微雨时万株杨柳拂波垂蒲根水暖雁初浴梅径香寒蜂未知词客倚风吟黯淡使君回马湿旌旗江南仲蔚多情调怅望春阴几首诗
　　早鴈
　　金河秋半卤开云外惊飞四散哀仙掌月明孤影过长门灯暗数声来须知胡骑纷纷在岂逐春风一一回莫厌潇湘少人处水多菰米岸莓苔
　　闻庆州赵纵使君与党项战中箭身死长句
　　将军独乗铁骢马榆溪战中金仆姑死绥却是古来有骁将自惊今日无青史文章争防笔朱门歌舞笑捐躯谁知我亦轻生者不得君王丈二殳
　　残春独来南亭因寄张祜
　　暖云如粉草如茵独步长堤不见人一岭桃花红锦黦半溪山水碧罗新髙枝百舌犹欺鸟带叶梨花独送春仲蔚欲知何处在苦吟林下拂诗尘
　　送杜顗赴润州幕
　　少年才俊赴知音丞相门栏不觉深直道事人男子业异乡加饭弟兄心还须整理韦佩莫独矜夸玳瑁簮若去上元懐古处谢安坟下与沉吟
　　闺情代作
　　梧桐叶落雁初归迢递无因寄逺衣月照石泉金防冷凤酣箫管玉声微佳人力杵秋风外荡子从征梦寐稀遥望戍楼天欲晓满城咚鼓白云飞
　　宣州留赠
　　红鈆湿尽半罗裙洞府人间手欲分满面风流虽似玉四年夫壻恰如云当春离恨杯长满倚柱闗情日渐曛为报眼波须穏当五陵游荡莫知闻
　　长安秋望
　　楼倚霜树外镜天无一毫南山与秋色气势两相髙
　　江楼
　　独酌芳春酒登楼已半醺谁惊一行雁冲防过江云
　　将赴吴兴登乐游原
　　清时有味是无能闲爱孤云静爱僧欲把一麾江海去乐游原上望昭陵
　　秋浦途中
　　萧萧山路穷秋雨淅淅溪风一岸蒲为问寒沙新到雁来时还下杜陵无
　　江南春
　　千里莺啼緑映红水村山郭酒旗风南朝四百八十寺多少楼台烟雨中
　　齐安郡中偶题
　　两竿落日溪桥上半缕轻烟柳影中多少緑荷相倚恨一时回首背西风
　　秋声无不搅离心梦泽蒹葭楚雨深自滴堦前大梧叶干君何事动哀吟
　　题齐安城楼
　　呜轧江楼角一声微阳防防落寒汀不用凭栏苦回首故乡七十五长亭
　　村舎燕
　　汉宫一百四十五多下珠帘闭琐窓何处营巢夏将半茅檐烟里语双双
　　入茶山下题水口草市
　　倚溪侵岭多髙树夸酒书旗有小楼惊起鸳鸯岂无恨一双飞去却回头
　　汉江
　　溶溶漾漾白鸥飞緑浄春深好染衣南去北来人自老夕阳长送钓船归
　　念昔游
　　十载飘然绳检外罇前自献自为酬秋山春雨闲吟处倚遍江南寺寺楼
　　李白题诗水西寺【宣州湿县】古木回岩楼阁风半醒半醉游三日红白花开山雨中
　　题禅院
　　觥船一棹百分空十嵗青春不负公今日鬓丝禅榻畔茶烟轻飏落花风
　　春申君
　　烈士思酬国士恩春申谁与快寃魂三千賔客总朱履欲使何人杀李园
　　题乌江亭
　　胜败兵家事不期包羞忍耻是男儿江东子弟多才俊卷土重来未可知
　　登乐游原
　　长空澹澹孤鸟没万古消沈向此中看取汉家何似业五陵无树起秋风
　　赤壁
　　折防沉沙铁未销自将磨洗认前朝东风不与周郎便铜雀春深锁二乔
　　题横江馆
　　孙家兄弟晋龙骧驰骋功名业帝王至竟江山谁是主苍矶空属钓鱼郎
　　泊秦淮
　　烟笼寒水月笼沙夜泊秦淮近酒家商女不知亡国恨隔江犹唱后庭花
　　过勤政楼
　　千秋佳节名空在承露丝嚢世巳无唯有紫苔偏称意年年因雨上金铺
　　过华清宫
　　长安回望绣成堆山顶千门次第开一骑红尘妃子笑无人知是荔枝来
　　新丰緑树起黄埃数骑渔阳探使回霓裳一曲千峯上舞破中原始下来
　　题桃花夫人【即息夫人】
　　细腰宫里露桃新脉脉无言度几春至竟息亡縁底事可怜金谷堕楼人
　　题木兰庙
　　弯弓征战作男儿梦里曽经与画眉几度思归还把酒拂云堆上祝明妃
　　读韩杜集
　　杜诗韩集愁来读似倩麻姑痒处防天外凤凰谁得髓无人解合续胶
　　出宫人
　　闲吹玉殿昭华管醉折梨园缥蔕花十年一梦归人世绛缕犹封系臂纱
　　郑瓘协律
　　广文遗韵留樗散鸡犬图书共一船自説江湖不归事阻风中酒过年年
　　赠朱道灵
　　刘根丹篆三千字郭璞青嚢两卷书牛渚矶南谢山北白云深处有岩居
　　寄扬州韩绰判官
　　青山隠隠水迢迢秋尽江南草木凋二十四桥明月夜玉人何处教吹箫
　　送李羣玉赴举
　　故人别来面如雪一榻拂云秋影中玉白花红三百首五陵谁唱与春风
　　送隠者
　　无媒径路草萧萧自古云林逺市朝公道世间唯白髪贵人头上不曽饶
　　赠别
　　娉娉袅袅十三余荳蔻梢头二月初春风十里扬州路卷上珠帘总不如
　　多情却似总无情惟觉罇前笑不成蜡烛有心还惜别替人垂泪到天明
　　宫词
　　监宫引出暂开门随例须朝不是恩银钥却收金锁合月明花落又黄昏
　　秋夕
　　银烛秋光冷画屏轻罗小扇扑流萤天阶夜色凉如水卧防牵牛织女星
　　山行
　　逺上寒山石径斜白云生处有人家停车坐爱枫林晩霜叶红于二月花
　　南陵道中
　　南陵水面漫悠悠风云轻欲变秋正是客心孤迥处谁家红袖凭江楼
　　游边
　　黄沙连海路无尘边草长枯不见春日暮拂云堆下过马前逢着射雕人
　　早春题真上人院
　　清羸已近百年身古寺风烟又一春寰海自成戎马地唯师曽是太平人
　　金谷园
　　繁华事散逐香尘流水无情草自春日暮东风怨啼鸟落花犹似堕楼人
　　华清宫
　　零叶翻红万树霜玉莲开蕊暖泉香行云不下朝元阁一曲淋铃涙数行
　　赠猎骑
　　已落双雕血尚新鸣鞭走马又翻身凭君莫射南来雁恐有家书寄逺人
　　赠渔父
　　芦花深泽静垂纶月夕烟朝几十春自説孤舟寒水畔不曽逢着独醒人
　　赠终南兰若僧
　　北阙南山是故乡两枝仙桂一时芳休公都不知名姓始觉禅门气味长
　　江上
　　楚乡寒食橘花时野渡临风驻防旗草色连云人去住水纹如縠燕防差
　　许秀才至辱李蕲州絶句问防酒之情因寄
　　有客南来话所思故人遥枉醉中诗暂因微疾须防酒不是欢情减旧时
　　懐吴中冯秀才
　　长洲苑外草萧萧却算游程嵗月遥唯有别时今不忘暮烟秋雨过枫桥
　　闲题
　　男儿所在即为家百镒黄金一朶花借问春风何处好緑杨深巷马头斜
　　偶见
　　朔风髙掠河楼白鼻騧郎白罽裘有个当垆明似月马鞭斜揖笑回头
　　叹花
　　自是寻春去校迟不须惆怅怨芳时狂风落尽深红色緑叶成阴子满枝【摭言云牧佐宣城幕游湖州刺史崔君张水戏使州人毕观令牧间行阅竒丽得垂髫者十余嵗后十四年牧刺湖州其人已嫁生子矣乃怅而为诗】
　　李尚书席上作
　　华堂今日绮筵开谁唤分司御史来偶发狂言惊满座两行粉面一时回
　　遣懐
　　落魄江湖载酒行楚腰纎细掌中情十年一觉扬州梦赢得青楼薄幸名
　　月
　　三十六宫秋夜深昭阳歌防信沉沉唯应独伴陈皇后照见长门望幸心
　　斑竹筒簟
　　血染斑斑成锦纹昔年遗恨至今存分明知是湘妃泣何忍将身卧涙痕
　　边上闻胡笳
　　何处吹笳薄暮天塞垣髙鸟没狼烟游人一聴头堪白苏武曽经十九年
　　子规
　　蜀地曽闻子规鸟宣城又见杜鹃花一呌一回肠一防三春三月忆三巴
　　同赵二十二访张明府郊居联句
　　陶潜官罢酒缾空门掩杨花一夜风【牧】古调诗吟山色里无弦琴在月明中【嘏】逺檐髙树宜幽鸟出岫孤云逐晩虹【牧】别后东篱数枝菊不知闲醉与谁同【嘏】










　　御定全唐诗录卷七十四
　　钦定四库全书
　　御定全唐诗録卷七十五
　　李商隠
　　商隠字义山懐州河内人幼为文令狐楚镇河阳以所业文干之年才及弱冠楚以其少俊深礼之令与诸子游楚镇天平汴州从为巡官嵗给资装令随计上都开成二年方登进士第释褐秘书省校书郎调补农尉防昌二年又以书判防萃王茂元镇河阳辟为掌书记得侍御史茂元爱其才以子妻之茂元虽读书为儒然本将家子李徳裕厚遇之时徳裕秉政用为河阳帅徳裕与李宗闵杨嗣复令狐楚大相讐怨商隠既为茂元从事宗闵党大薄之时令狐楚巳卒子绹为员外郎以商隠背恩尤恶其无行俄而茂元卒来游京师乆之不调防给事中郑亚亷察桂州请为观察判官捡挍水部员外郎大中初白敏中执政令狐在内署
　　共排李徳裕逐之亚坐徳裕党亦贬循州刺史商隠随亚在岭表累载三年入朝京兆尹卢正奏署掾曹令典牋奏明年令狐绹作相商隠屡啓陈情绹不之省正镇徐州又从为掌书记府罢入朝复以文章干绹乃补太学博士防河南尹柳仲郢镇东蜀辟为节度判官捡挍工部郎中大中末仲郢坐専杀左迁商隠废罢还郑州未几卒商隠能为古文不喜偶对从事令狐楚幕楚能章奏遂以其道授商隠自是始为今体章奏博学强记下笔不能自休尤善为诔奠之词与太原温庭筠南郡段成式齐名时号三十六体文思清丽视庭筠过之而俱无特操恃才诡激为当涂者所薄名宦不进坎防终身
　　商隠自序年十六着才论圣论后恣展古集咽处于任范徐庾之间作文或时得好对切事声势物景哀上浮壮能感动人
　　又自述云夙闻妙喻常在道塲至于南国妖姬丛台妙妓虽有涉于篇什实不接于风流可使国人尽保展禽酒肆无疑阮籍
　　陆鲁望曰吾闻淫畋渔者谓之暴天物天物且不可暴又可抉摘刻削露其情状乎使自萌卵至于槁死不能隠伏天能不致罚耶长吉天东野穷玉溪生官不挂朝籍而死正坐是哉正坐是哉古今诗话杨大年钱文僖晏元献刘子仪为诗皆宗义山号西昆体后进效之多窃取义山诗句尝内宴优人有为义山者衣服败裂告人曰吾为诸馆职挦撦至此闻者大噱
　　蔡寛夫云荆公晚年喜义山诗以为唐人知学老杜而得其籓篱唯义山一人而已每诵其雪岭未归天外使松州犹驻殿前军永忆江湖归白髪欲回天地入扁舟与池光不受月暮气欲沉山江海三年客乾坤一战塲之类虽老杜无以过也杨文公谈苑义山为文多简阅书册左右鳞次号獭祭鱼
　　纪事云义山少游投宿逆旅主人防客召与坐不知其为义山也酒酣席客赋木兰花诗义山后就曰洞庭波冷晓侵云日日征帆送逺人几度木兰舟上望不知船是此花身坐客览之大惊询之乃义山也
　　范元实诗眼曰文章贵众中杰出同赋一事工拙易见予行蜀道过筹笔驿如石曼卿诗意中流水逺愁外旧山青有山水处便可用不必筹笔驿也殷潜之与小杜诗甚健丽亦无髙意惟义山诗云猿鸟犹疑畏简书风云长为防储胥简书军中法令约束言号令严明虽千百年之后猿鸟犹畏之也储胥军中籓篱言忠义贯神明风云犹为防其壁垒也诵此二语使人凛然复见孔明风烈至于管乐有才终不忝关张无命复何如属对亲切又有议论他人不及也马嵬驿唐诗尤多如刘梦得緑野扶风道一篇人颇诵之其浅近乃儿童所能义山云海内徒闻更九州他生未卜此生休语极亲切故不用堕泪愁怨等字而闻者为之深悲空闻虎旅鸣宵柝无复鸡人报晓筹如亲扈明皇写出当时物色此日六军同驻马他时七夕笑牵牛益奇义山诗世人但知其巧丽与温庭筠齐名葢俗学止得其皮肤其髙情逺意皆不识也
　　古体诗
　　无题
　　八嵗偷照镜长眉已能画十嵗去踏青芙蓉作裙衩十二学弹筝银甲不曽卸十四藏六亲悬知犹未嫁十五泣春风背面秋千下
　　房中曲
　　蔷薇泣幽素翠带花钱小娇郎痴若云抱日西帘晓枕是龙宫石割得秋波色玉簟失柔肤但见防罗碧忆得前年春未语含悲辛归来已不见锦瑟长于人今日涧底松明日山头檗愁到天池翻相看不相识
　　效徐陵体赠更衣
　　密帐真珠络温帏翡翠装楚腰知便宠宫眉正鬭强结带悬栀子绣领刺鸳鸯轻寒衣省夜金斗熨沉香
　　江南曲
　　郎船安两桨侬舸动双桡扫黛开宫额裁裙约楚腰乖期方积思临酒欲拌【拚同】娇莫以采菱唱欲羡秦台箫
　　宫中曲
　　云母滤宫月夜夜白于水赚得羊车来低扇遮黄子水精不觉冷自刻鸳鸯翅蚕缕茜香浓正朝纒左臂巴牋两三幅满写承恩字欲得识青天昨夜苍龙是
　　柳枝【有序】
　　柳枝洛中里娘也父饶好贾风波死湖上其母不念他儿子独念柳枝生十七年涂妆绾髻未尝竟已复起去吹叶嚼蕊调丝擫【音叶】管作天海风涛之曲幽忆怨防之音居其傍与其家接故徃来者闻十年尚相与疑其醉眠梦【一本有物字】防不聘余从昆譲山比柳枝居为近他日春曽阴譲山下马柳枝南柳下咏余燕台诗柳枝惊问谁人有此谁人为是譲山谓曰此吾里中少年叔耳柳枝手防长带结譲山为赠叔乞诗明日余比马出其巷柳枝丫鬟毕妆抱立扇下风鄣一袖指曰若叔是【句】后三日隣当去湔裙水上以博香山待与郎俱过余诺之防所友有偕当诣京师者戏盗余卧装以先不果留雪中譲山至且曰为东诸侯取去矣明年譲山复东相背于戏上因寓诗以墨其故处云
　　花房与蜜脾蜂雄蛱蝶雌同时不同类那复更相思本是丁香树春条结始生玉作弹棊局中心亦不平嘉引蔓长碧玉冰【去声】寒浆东陵虽五色不忍值【治去声】牙香
　　柳枝井上蟠莲叶浦中干锦鳞与绣羽水陆有伤残画屏绣步障物物自成双如何湖上望只是见鸳鸯
　　李肱所遗画松诗书两纸得四十韵
　　万草已凉露开图披古松青山徧沧海此树生何峯孤根邈无倚直立撑鸿蒙端如君子身挺若壮士胸樛枝势夭娇忽欲蟠拏空又如惊螭走黙与奔云逢孙枝擢细叶旖旎狐裘茸邹颠蓐髪软丽姬眉黛浓视乆目睛倐忽变辉容竦削正稠直婀娜旋敷夆又如洞房冷翠被张穹笼亦若暨萝女平旦妆顔容细疑袭气母猛若争神功燕雀固寂寂雾露常冲冲香兰愧伤暮碧竹惭空中可集呈瑞凤堪藏行雨龙淮山桂偃蹇蜀郡桑重童枝条亮眇脆灵气何由同昔闻咸阳帝近说嵇山侬或着仙人号或以大夫封终南与清都烟雨遥相通安知夜夜意不起西南风美人昔清兴重之犹月钟寳笥十八九香缇千万重一旦鬼瞰室稠叠张羉罿【音鸾童】赤羽中要害是非皆怱怱生如碧海月死践霜郊蓬平生握中玩散失随奴僮我闻照妖镜及与神剑锋寓身防有地不为凡物防伊人秉兹图顾盼择所从而我何为者开顔捧灵踪报以漆鸣琴悬之真珠栊是时方暑夏座内若严冬忆昔谢四骑学仙玉阳东千株尽若此路入琼瑶宫口咏云歌手把金芙蓉浓蔼深霓袖色映琅玕中悲哉堕世网去之若遗弓形魄天坛上海日髙曈曈终骑紫鸾归持寄扶桑翁
　　戏题枢言草阁三十二韵
　　君家在河北我家在山西百嵗本无异阴阴仙李枝尚书文与武战罢幕府开君从渭南至我自仙游来平昔苦南北动成云雨乖逮今两携手对若牀下鞋夜归碣石馆朝上黄金台我有苦寒调君抱阳春才年顔各少壮髪緑齿尚齐我虽不能饮君时醉如泥政静筹画简退食多相携扫掠走马路整顿射雉翳春风二三月柳密鸎正啼清河在门外上与浮云齐欹冠调玉琴弹作松风哀又弹明君怨一去怨不回感激坐者泣起视雁行低翻忧龙山雪却杂胡沙飞仲容铜琵琶项直声凄凄上贴金捍拨画为承露鸡君时卧掁触劝客白玉杯苦云年光疾不饮将安归我赏此言是因循未能谐君言中圣人坐卧莫我违榆荚乱不整杨花飞相随上有白日照下有东风吹青楼有美人顔色如珉瑰歌声入青云所痛无良媒少年苦不乆顾慕良难哉徒令真珠肶裛入珊瑚腮君今且少安聴我苦吟诗古诗何人作老大徒伤悲
　　骄儿诗
　　衮师我骄儿美秀乃无匹文葆未周晬固已知六七四嵗知名姓眼不视梨栗交朋颇窥观谓是丹穴物前朝尚器貌流品方第一不然神仙姿不尔燕鹤骨安得此相谓欲慰衰朽质青春妍和月朋戏浑甥侄绕堂复穿林沸若金鼎溢门有长者来造次请先出客前问所须含意不吐实归来学客面防【羽委切】败秉爷笏或谑张飞胡或笑邓艾吃豪鹰毛崱屴猛马气佶傈截得青筼筜骑走恣唐突忽复学防军按声唤苍鹘又复纱灯傍稽首礼夜佛仰鞭罥蛛网俯首饮花蜜欲争蛱蝶轻未谢柳絮疾阶前逢阿姊六甲颇输失凝走弄香奁防脱金屈戍抱持多反侧威怒不可律曲躬牵窗网衉唾拭琴漆有时看临书挺立不动膝古锦请裁衣玉轴亦欲乞请爷书春胜春胜宜春日芭蕉斜卷笺辛夷低过笔爷昔好读书恳苦自著述顦顇欲四十无肉畏蚤虱儿慎勿学爷读书求甲乙穣苴司马法张良黄石术便为帝王师不假更纤悉况今西与北羌戎正狂悖诛赦两未成将养如痼疾儿当速成大探雏入虎穴当为万户侯勿守一经帙
　　行次西郊作一百韵
　　蛇年建丑月我自梁还秦南下大散闗北济渭之濵草木半舒坼不类氷雪晨又若夏苦热燋卷无芳津髙田长檞枥下田长荆榛农具弃道傍饥牛死空墩依依过村落十室无一存存者背面啼无衣可迎賔始若畏人问及门还具陈右辅田畴薄斯民常苦贫伊昔称乐土所赖牧伯仁官清若氷玉吏善如六亲生男不逺征生女事四隣浊酒盈瓦缶烂谷堆荆囷健儿庇旁妇衰翁防童孙况自贞观后命官多儒臣例以贤牧伯徴入司陶钧降及开元中奸邪挠经纶晋公忌此事多録边将勲因令猛毅辈杂牧升平民中原遂多故除授非至尊或出幸臣辈或由帝戚恩中原困屠解奴厌肥豚皇子弃不乳椒房抱羌浑重赐竭中国强兵临北边控二十万长臂皆如猿皇都三千里来徃同雕鸢五里一换马十里一开筵指顾动白日暖热回苍旻公卿辱嘲叱唾弃如粪丸大朝防万方天子正临轩防旂转初旭玉座当祥烟金障既特设珠帘亦髙褰捋须蹇不顾坐在御榻前忤者死跟屦附之升顶颠华侈矜递衒豪俊相并吞因失生惠养渐见徴求频奚冦西【当作东】北来挥霍如天翻是时正忘战重兵多在边列城绕长河平明插旗旛但闻虏骑入不见汉兵屯大妇抱儿哭小妇攀车轓生小太平年不识夜闭门少壮尽防行疲老守空村生分作死誓挥涙连秋云廷臣例麞怯诸军如羸奔为贼扫上阳捉人送潼闗玉辇望南斗未知何日旋诚知开辟乆遘此云雷屯逆者问鼎大存者要髙官抢攘互间谍孰辨枭与鸾千马无返辔万车无还辕城空鼠雀死人去豺狼喧南资竭吴越西费失河源因令左藏库摧毁惟空垣如人当一身有左无右边筋体半痿痹肘腋生臊膻列圣防此耻含懐不能宣谋臣拱手立相戒无敢先万国困杼轴内库无金钱健儿立霜雪腹歉衣裳单馈饷多过时髙估铜与铅山东望河北爨烟犹相联朝廷不暇给辛苦无半年行人防行资居者税屋椽中间遂作梗狼籍用戈鋋临门送节制以锡通天班破者以族灭存者尚迁延礼数异君父羁縻如羌零直求输赤诚所望大体全巍巍政事堂宰相厌八珍敢问下执事今谁掌其权疮疽几十载不敢抉其根国蹙赋更重人稀役弥繁近年牛医儿城社更扳援盲目把大斾处此京西藩乐祸忘怨敌树党多狂狷生为人所惮死非人所怜快刀断其头列若猪羊悬凤翔三百里兵马如黄巾夜半军牒来屯兵万五千乡里骇供亿老少相扳牵儿孙生未孩弃之无顔不复议所适但求死山间尔来又三嵗甘泽不及春盗贼亭午起问谁多穷民节使杀亭吏捕之恐无因咫尺不相见旱久多黄尘官健腰佩弓自言为官巡常恐值荒迥此辈还射人愧客问本末愿客无因循郿坞抵陈仓此地忌黄昏我听此言罢寃愤如相焚昔闻举一防羣盗为之奔又闻理与乱在人不在天我愿为此事君前剖心肝叩头出鲜血滂沱汚紫宸九重黯巳隔涕泗空沾唇史典作尚书厮养为将军慎勿道此言此言未忍闻
　　井泥四十韵
　　皇都依仁里西北有髙斋昨日主人氏治井堂西陲工人三五辈辇出土与泥到水不数尺积共庭树齐他日井甃毕用土盖作堤曲随林掩映缭以池周回下去防寞穴上承雨露滋寄辞别地脉因言谢泉扉升腾不自意畴昔忽巳乖伊余掉行鞅行行来自西一日下马到此时芳草萋四面多好树旦暮云霞姿晩落花满地幽鸟鸣何枝萝幄既巳荐山樽亦可开待得孤月上如与佳人来因兹感物理恻怆平生懐茫茫此羣品不定轮与蹄喜得舜可禅不以瞽瞍疑禹竟代舜立其父吁咈哉嬴氏并六合所来因不韦汉祖把左契自言一布衣当涂佩国玺本乃黄门防长防乱中原何妨起戎氐不独帝王耳臣下亦如斯伊尹佐兴王不借汉父资磻溪老钓叟坐为周之师屠狗与贩缯突起定倾危长沙启封土岂是出程姬帝问主人翁有自卖珠儿武昌昔男子老苦为人妻蜀王有遗魄今在林中啼淮南鸡防药翻向云中飞大钧运羣有难以一理推顾于防防内为问秉者谁我恐更万世此事愈云为猛虎与双翅更以角副之凤凰不五色聫翼上鸡栖我欲秉钧者朅来与我偕浮云不相顾寥泬谁为梯悒怏夜将半但歌井中泥
　　韩碑
　　元和天子神武姿彼何人哉轩与羲誓将上雪列圣耻坐法宫中朝四夷淮西有贼五千载封狼生防防生罴不据山河据平地长戈利矛日可麾帝得圣相相曰度贼斫不死神扶持腰悬相印作都统阴风惨澹天王旗愬武古通【一作道】作牙爪仪曹外郎载笔随行军司马志且勇十四万众犹虎貔入蔡缚贼献太庙功无与让恩不訾帝曰汝度功第一汝从事愈宜为辞愈拜稽首蹈且舞金石刻画臣能为古者世称大手笔此事不系于职司当仁自古有不让言讫屡颔天子颐公退斋戒坐小阁濡染大笔何淋漓防窜尧典舜典字涂改清庙生民诗文成破体书在纸清晨再拜铺丹墀表曰臣愈昧死上咏神圣功书之碑碑髙三丈字如斗负以灵鼇蟠以螭句竒语重喻者少谗之天子言其私长绳百尺拽碑倒麄砂大石相磨治公之斯文若元气先时巳入人肝脾汤盘孔鼎有述作今无其器存其辞呜呼圣皇及圣相相与烜赫流淳熙公之斯文不示后曷与三五相攀追愿书万本诵万遍口角流沫右手胝传之七十有二代以为封禅玉检眀堂基
　　燕台诗四首
　　风光冉冉东西陌几日娇魂寻不得蜜房羽客类芳心冶叶倡条徧相识暖蔼辉迟桃树西髙鬟立共桃鬟齐雄龙雌凤杳何许絮乱丝繁天亦迷醉起微阳若初曙映帘梦断闻残语愁将铁网罥瑚海濶天翻迷处所衣带无情有寛窄春烟自碧秋霜白研丹擘石天不知愿得天牢锁寃魄夹罗委箧单绡起香肌冷衬琤琤佩今日东风自不胜化作幽光入西海
　　右春
　　前阁雨帘愁不卷后堂芳树阴阴见石城景物类黄泉夜半行郎空柘弹绫扇唤风阊阖天轻帷翠幕波洄旋蜀魄寂寞有伴未几夜瘴花开木棉桂宫流影光难取嫣薫兰破轻轻语直教银汉堕懐中未遣星妃镇来去浊水清波何异源济河水清黄河浑安得薄雾起缃裙手接云軿呼太君
　　右夏
　　月浪冲天天宇湿凉蟾落尽疎星入云屏不动掩孤嚬西楼一夜风筝急欲织相思花寄逺终日相思却相怨但闻北斗声回环不见长河水清浅金鱼锁防红桂春古时尘满鸳鸯茵堪悲小苑作长道玉树未怜亡国人瑶琴愔愔藏楚弄越罗冷薄金泥重帘钩鹦鹉夜惊霜唤起南云绕云梦双珰丁丁联尺素内记湘川相识处歌唇一世衔雨看可惜馨香手中故
　　右秋
　　天东日出天西下雌凤孤飞女龙寡青溪白石不相望堂中逺甚苍梧野冻笔霜华交隠起芳根中防香心死浪乗画舸忆蟾蜍月娥未必婵娟子楚管蛮弦愁一槩空城舞罢腰支在当时欢向掌中销桃叶根根双姊妹破鬟矮堕凌朝寒白玉燕钗黄金蝉风车雨马不持去蜡烛啼红怨天曙
　　右冬
　　河内诗二首
　　鼍鼓沈沈虬水咽秦丝不上蛮弦絶姮娥衣薄不禁寒蟾蜍夜艶秋河月碧城冷落空蒙烟帘轻幙重金钩栏灵香不下两皇子孤星直上相风竿八桂林边九芝草短襟小鬓相逢道入门暗数一千春愿去闰年留月小栀子交加香蓼繁停辛伫苦留待君
　　右一曲楼上
　　阊门日下吴歌逺陂路緑菱香满满后溪暗起鲤鱼风船旗闪防芙蓉榦倾身奉君畏身轻双桡两桨樽酒清莫因风雨罢团扇此曲防肠惟北声低楼小径城南道犹自金鞍对芳草
　　右一曲湖中
　　河阳诗
　　黄河揺溶【一作落】天上来玉楼影近中天台龙头泻酒客夀杯主人浅笑红玫瑰梓泽东来七十里长沟复堑埋云子可惜秋眸一脔光汉陵走马黄尘起南浦老鱼腥古涎真珠密字芙蓉篇湘中寄到梦不到衰容自去抛凉天忆得蛟丝裁小卓蛱蝶飞回木棉薄緑绣笙嚢不见人一口红霞夜深嚼幽兰泣露新香死画图浅缥松溪水楚丝微觉竹枝髙半曲新辞写绵纸巴西【一作陵】夜市红守宫后房防臂斑斑红堤南渴雁自飞乆芦花一夜吹西风晓帘串防蜻蜓翼罗屏但有空青色玉湾不钓三千年莲房暗破蛟龙惜湿银注镜井口平鸾钗映月寒铮铮不知桂树在何处仙人不下双金茎百尺相风插重屋侧近嫣红伴柔绿百劳不识对月郎湘竹千条为一束
　　偶成转韵七十二句赠四同舎
　　沛国东风吹大泽蒲青柳碧春一色我来不见隆凖人沥酒空余庙中客征东同舎鸳与鸾酒酣劝我悬征鞍蓝山寳肆不可入玉中仍是青琅玕武威将军使中侠少年箭道惊杨叶战功髙后数文章怜我秋斋梦蝴蝶诘旦九门传奏章髙车大马来煌煌路逢邹枚不暇揖腊月大雪过大梁忆昔公为防昌宰我时入谒虚懐待众中赏我赋髙唐回看屈宋犹年辈公事武皇为铁冠歴防请我相所难我时顦顇在书阁卧枕芸香春夜防明年赴辟下昭桂东郊恸哭辞兄弟韩公堆上跋马时回望秦川树如荠依稀南指阳台云鲤鱼食钩猿失羣湘妃庙下已春尽虞帝城前初日曛谢游桥上澄江馆下望山城如一弹鹧鸪声苦晓惊眠朱槿花娇晚相伴顷之失职辞南风破帆壊桨荆江中斩蛟防璧不无意平生自许非怱怱归来寂寞灵台下着破蓝衫出无马天官补吏府中趋玉骨痩来无一把手封狴牢屯制囚直防印锁黄昬愁平明赤帖使修表上贺嫖姚收贼州旧山万仞青霞外望见扶桑出东海爱君忧国去未能白道青松了然在此时闻有燕昭台挺身东望心眼开且吟王粲从军乐不赋渊明归去来彭门十万皆雄勇首戴公恩若山重廷评日下握灵蛇书记眠时吞防凤之子夫君郑与裴何甥谢舅当世才青袍白简风流极碧沼红莲倾倒开我生粗疎不足数梁父哀吟鸲鹆舞横行濶视倚公怜狂来笔力如牛弩借酒祝公千万年吾徒礼分常周旋收旗卧鼓相天子相门出相光青史【义山生平游歴畧见于此篇】
　　烧香曲
　　钿云蟠蟠互比鱼孔雀翅尾蛟龙须漳宫旧样博山鑪楚娇捧笑开芙蕖八蚕茧绵分小炷兽焰微红隔云母白天月泽寒未冰金虎含秋向东吐玉佩呵光铜照昏帘波日暮冲斜门西来欲上茂陵树柏梁已失栽桃魂露庭月井大红气轻衫薄袖当君意蜀殿琼人伴夜深金銮不问残灯事何当巧吹君懐度襟灰为土填清露
　　安平公诗
　　丈人博陵王名家怜我总角称才华华州留语晓至暮髙声喝吏放两衙明朝骑马出城外送我习业南山阿仲子延岳年十六面如白玉欹乌纱其弟炳章犹两丱瑶林琼树含竒花陈留阮家诸侄秀逦迤出拜何骈罗府中从事杜与李麟角虎翅相过摩清词孤韵有歌响击触钟磬鸣环珂三月石堤冻销释东风开花满阳坡时禽得伴戏新木其声尖咽如鸣梭公时载酒领从事踊跃鞍马来相过仰看楼殿撮【一作插】清汉坐视世界如恒沙面热脚掉互登陟青云表柱白云崖一百八句在贝叶三十三天长雨花长者子来辄献葢辟支佛去空留鞾公时受诏镇东鲁遣我草奏随车牙顾我下笔即千字疑我读书倾五车呜嘑大贤苦不夀时世方士无灵砂五月至止六月病遽頽泰山惊逝波明年徒步吊京国宅破子毁哀如何西风冲户卷素帐隟光斜照旧燕窠古人常叹知已少况我沦贱艰虞多如公之徳世一二岂得无泪如黄河沥胆呪愿天有眼君子之泽方滂沱
　　海上謡
　　桂水寒于江玉秋冷咽海底觅仙人香桃如痩骨紫鸾不肯舞满翅蓬山雪借得龙堂寛晓出揲云髪刘郎旧香炷立见茂陵树云孙帖帖卧秋烟上元细字如蚕眠
　　李夫人
　　蛮丝系条脱妍眼和香屑夀宫不惜铸南人柔肠早被秋眸割清澄有余幽素香鳏鱼渴凤真珠房不知痩骨类氷井更许夜帘通晓霜土花漠漠云茫茫黄河欲尽天苍苍

　　御定全唐诗録卷七十五
　　钦定四库全书
　　御定全唐诗录卷七十六
　　李商隠【二】
　　近体诗
　　令狐舎人说昨夜西掖翫月因戏赠
　　昨夜玉轮明传闻近太清凉波冲碧瓦晓晕落金茎露索秦宫井风弦汉殿筝几时绵竹颂拟荐子虚名崔处士
　　真人塞其内夫子入于机未肯投竿起惟欢负米归雪中东郭履堂上老莱衣读遍先贤传如君事者稀自喜
　　自喜蜗牛舎兼容燕子巢绿筠遗粉箨红药绽香苞虎过遥知穽鱼来且佐庖慢行成酩酊邻壁有松醪归墅
　　行李逾南极旬时到旧乡楚芝应徧紫邓橘未全黄渠浊村舂急旗髙社酒香故山归梦喜先入读书堂哭刘司户
　　离居星嵗易失望死生分酒瓮凝余桂书签冷旧芸江风吹雁急山木带蝉曛一呌千回首天髙不为闻有美扶皇运无谁荐直言已为秦逐客复作楚寃魂湓浦应分荆江有防源并将添恨泪一洒问乾坤
　　桂林
　　城窄山将压江寛地共浮东南通絶域西北有髙楼神防青枫岸龙移白石湫殊乡竟何祷箫皷不曽休
　　陈后宫
　　茂苑城如画阊门瓦欲流还依水光殿更起月华楼侵夜鸾开镜迎冬雉献裘从臣皆半醉天子正无愁
　　属疾
　　许靖犹羁宦安仁复悼亡兹辰聊属疾何日免殊方秋蝶无端丽寒花只暂【一作更不】香多情真命薄容易即回肠
　　楚宫
　　复壁交青琐重帘挂紫绳如何一柱观不碍九枝灯扇薄常窥月钗斜只镂氷歌成犹未唱秦火入夷陵
　　石城
　　石城夸窈窕花县更风流簟氷【卑病切】将飘枕帘烘不隠钩玉童收夜钥金狄守更筹共笑鸳鸯绮鸳鸯两白头
　　离思
　　气尽前溪舞心酸子夜歌峡云寻不得沟水欲如何朔雁传书絶湘篁染泪多无由见顔色还自托微波
　　风雨
　　凄凉寳剑篇羁泊欲穷年黄叶仍风雨青楼自管弦新知遭薄俗旧好隔良縁心防新丰酒销愁斗几千
　　槿花
　　燕体伤风力鸡香积露文殷鲜一相杂啼笑两难分月里寜无姊云中亦有君三清与仙岛何事亦离羣珠馆薫燃乆玉房梳扫余烧兰才作烛襞锦不成书本以亭亭逺翻嫌脉脉疎回头问残照残照更空虚
　　蜨
　　叶叶复翻翻斜桥对侧门芦花惟有白柳絮可能温西子寻遗殿昭君覔故村年年芳物尽来别败兰荪
　　韩翃舎人即事
　　萱草含丹粉荷花抱绿房鸟应悲蜀帝蝉是怨齐王通内藏珠府应官解玉坊桥南荀令过十里送衣香
　　杨本胜説于长安见小男阿衮
　　闻君来日下见我最娇儿渐大啼应数长贫学恐迟寄人龙种痩失母凤雏痴语罢休边角青灯两鬓丝
　　越燕
　　上国社方见此乡秋不归为矜皇后舞犹着羽人衣拂水斜纹乱衔花片影微卢家文杏好试近莫愁飞将泥红蓼岸得草緑杨村命侣添新意安巢复旧痕去应逢阿母来莫害王孙记取丹山凤今为百鸟尊
　　少将
　　族亚齐安陆风髙汉武威烟波别墅醉花月后门归青海闻传箭天山报合围一朝携剑起上马即如飞
　　无题
　　照梁初有情出水旧知名裙衩芙蓉小钗茸翡翠轻锦长书郑重眉细恨分明莫近弹碁局中心最不平
　　落花
　　髙阁客竟去小园花乱飞参差连曲陌迢递送斜晖肠防未忍扫眼穿仍欲归【一作稀】芳心向春尽所得是沾衣
　　楚泽
　　夕阳归路后霜野物声干集鸟翻渔艇残虹【一作红】拂马鞍刘桢元抱病虞寄数辞官白袷经年卷西来及【一作又】早寒
　　蝉
　　本以髙难饱徒劳恨费声五更疎欲防一树碧无情薄宦梗犹泛故园芜已平烦君最相警我亦举家清
　　鄠杜马上念汉书
　　世上苍龙种人间武帝孙小来惟射猎兴罢得乾坤渭水天开苑咸阳地献原英灵殊未已丁傅渐华轩
　　柳
　　动春何限叶撼晓几多枝解有相思苦应无不舞时絮飞藏皓蝶带弱露黄鹂倾国宜通体谁来【一作家】独赏眉
　　谑柳
　　已带黄金缕仍飞白玉花长时须拂马密处少藏鸦眉细从他敛腰轻莫自斜玳梁谁道好偏拟映卢家
　　无题
　　含情春晼晩暂见夜防干楼响将登怯帘烘欲过难多羞钗上燕真愧镜中鸾归去横塘晓华星送寳鞍
　　蝶
　　初来小苑中稍与琐闱通逺恐芳尘防轻忧艳雪融只知防浩露不觉逆尖风回首双飞燕乗时入绮栊
　　月
　　池上与桥边难忘复可怜帘开最明夜簟卷已凉天流处水花急吐时云叶鲜姮娥无粉黛只是逞婵娟
　　李花
　　李径独来数愁情相与悬自明无月夜强笑欲风天减粉与园箨分香沾【一作活】渚莲徐妃乆已嫁犹自玉为钿
　　寄裴衡
　　别地萧条极如何更独来秋应为黄【一作红】叶雨不厌青苔沈约只能瘦潘仁岂是才离情堪底寄惟有冷于灰
　　即日
　　小苑试春衣髙楼倚暮晖夭桃惟是笑舞蝶不空飞赤岭乆无耗鸿门犹合围几家縁锦字含泪坐鸳机
　　晩晴
　　深居俯夹城春去夏犹清天意怜幽草人间重晩晴并添髙阁逈微注小牕明越鸟巢干后归飞体更轻
　　所居
　　牕下寻书细溪边坐石平水风醒酒病霜日曝衣轻鸡黍随人设蒲鱼得地生前贤无不【一作不无】谓容易即遗名
　　髙松
　　髙松出众木伴我向天涯客散初晴僧来不语时有风传雅韵无雪试幽姿上药终相待他年访伏
　　访秋
　　酒薄吹还醒楼危望已穷江臯当落日帆席见归风烟带龙潭白霞分鸟道红殷勤报秋意只是有丹枫
　　昭州
　　桂水春犹早昭州日正西虎当官道鬭猿上驿楼啼绳烂金沙井松干乳洞梯乡音殊【一作吁】可骇仍有醉如泥
　　陆发荆南始至商洛
　　昔去真无奈今还岂自知青辞木奴橘紫见地仙芝四海秋风濶千嵓暮景迟向来忧际防犹有五湖期
　　陈后宫
　　武开新苑龙舟防幸频渚莲参法驾沙鸟犯勾陈夀献金茎露歌翻玉树尘夜来江令醉别诏宿临春
　　乐游原
　　春梦乱不记春原登已重青门弄烟柳紫阁舞云松拂砚轻氷散开樽緑酒浓无悰托诗遣吟罢更无悰
　　赠子直花下
　　池光忽隠墙花气乱侵房屏縁【倪甸切】蝶留粉牕油蜂印黄官书推小吏侍史从清郎并马更吟去寻思有底忙
　　小园独酌
　　柳带谁能结花房未肯开空余双蝶舞竟絶一人来半展龙须席轻斟玛瑙杯年年春不定虚信嵗前梅
　　献寄旧府开封公
　　幕府三年逺春秋一字褒书论秦逐客赋续楚离骚地理【一作里】南溟濶天文北极髙酬恩抚身世未学胜鸿毛
　　春游
　　桥峻斑骓疾川长白鸟髙烟轻惟润柳风滥欲吹桃徙倚三层阁摩挲七寳刀庾郎年最少青草妒春袍
　　离席
　　出宿金樽掩从公玉帐新依依向余照逺逺隔芳尘细草翻惊鴈残花伴醉人杨朱不用劝只是更沾巾
　　细雨
　　萧洒傍回汀依微过短亭气凉先动竹防细未开萍稍促髙髙燕微疎的的萤故园烟草色仍近五门青
　　商于新开路
　　六百商于路崎岖古共闻蜂房春欲暮虎穽日初曛路向泉间辨人从树杪分更谁开捷径速拟上青云
　　题郑大有隠居
　　结构何峯是喧闲此地分石梁髙泻月撨路细侵云偃卧蛟螭室希夷鸟兽羣近知西岭上玉管有时闻
　　夜饮
　　卜夜容衰鬓开筵属异方烛分歌扇泪雨送酒船香江海三年客乾坤百战塲谁能辞酩酊淹卧剧清漳
　　因书
　　絶徼南通栈孤城北枕江猿声连月槛鸟影落天牕海【一作锦】石分棊子郫筒当酒缸生归话辛苦别夜对凝釭
　　春宵自遣
　　地胜遗尘事身闲念嵗华晩晴风过竹深夜月当花石乱知泉咽苔荒任迳斜陶然恃琴酒忘却在山家
　　访隠
　　路到层峯防门依老树开月从平楚转泉自上方来薤白罗朝馔松黄暖夜杯相留笑孙绰空解赋天台
　　寓兴
　　薄宦仍多病从知竟逺游谈谐叨客礼休澣接防搜树好频移榻云奇不下楼岂闗无景物自是有乡愁
　　河清与赵氏昆季防集得拟杜工部
　　胜槩殊江右佳名逼渭川虹收青嶂雨鸟没夕阳天客鬓行如此沧波坐渺然此中真得地漂荡钓鱼船
　　寓目
　　园桂悬心碧池莲饫眼红此生真逺客几别即衰翁小幌风烟入髙牕雾雨通新知他日好锦瑟傍朱栊
　　登霍山驿楼
　　庙列前峰迥楼开四望穷岭鼷岚色外陂雁夕阳中弱柳千条露衰荷一面风壶关有狂孽速继老生功
　　思贤顿
　　内殿张弦管中原絶鼓鼙舞成青海马鬭杀汝南鸡不见华胥梦空间下蔡迷宸襟他日涙薄暮望贤西
　　桂林路中作
　　地暖无秋色江晴有暮晖空余蝉嘒嘒犹向客依依村小犬相防沙平僧独归欲成西北望又见鹧鸪飞
　　商于
　　商于朝雨霁归路有秋光背坞猿收果投岩麝退香建瓴真得势横防岂能当割地张仪诈谋身绮季长清渠州外月黄叶庙前霜今日看云意依依入帝乡
　　和孙朴韦蟾孔雀咏
　　此去西梁逺今来万里携三施因网得秦客被花迷可在青鹦鹉非闗碧野鸡约眉怜翠羽刮目【一作膜】想金箆瘴气笼飞逺蛮花向坐低轻于赵皇后贵极楚悬黎都防矜罗幕佳人炫绣袿屏风临烛扣捍拨倚香脐旧思牵云叶新愁待雪泥爱堪通梦寐画得不端倪地锦排苍雁帘钉镂白犀曙霞星斗外凉月露盘西妒好休夸舞经寒且少啼红楼三十级稳稳上丹梯
　　酬令狐郎中见寄
　　望郎临古郡佳句洒丹青应自丘迟宅仍过柳恽汀封来江渺渺信去雨防防句曲闻仙诀临川得佛经朝吟搘客枕夜读潄僧瓶不见衔芦雁空流腐草萤土宜悲坎井天怒识雷霆象卉分疆近蛟涎浸岸腥补羸贪紫桂负气托青萍万里悬离抱危于讼阁铃
　　碧瓦
　　碧瓦衔珠树红轮结绮寮无双汉殿鬓第一楚宫腰露唾香难尽珠啼冷易销歌从雍门学酒是蜀城烧柳暗将翻巷荷欹正抱桥钿辕开道入金管隔隣调梦到飞魂急书成即席遥河流冲柱转海沫近槎飘吴市蠀蛦甲巴賨翡翠翘他时未知意重叠赠娇娆
　　西溪
　　怅望西溪水潺湲奈尔何不惊春物少只觉夕阳多色染妖韶柳光含窈窕萝人间从到海天上莫为河凤女弹瑶瑟龙孙撼玉珂京华他夜梦好好寄云波
　　元微先生
　　仙翁无定数时入一壶藏夜夜桂露湿村村桃水香醉中抛浩刼宿处起神光药裹丹山凤碁凾白石郎弄河移砥柱吞日倚扶桑龙竹裁轻防鲛绡熨下裳树栽嗤汉帝桥板笑秦王径欲随关令龙沙万里强
　　独居有懐
　　麝重愁风逼罗疎畏月侵怨魂迷恐防娇喘细疑沉数急芙蓉带频抽翡翠簮柔情终不逺遥妒巳先深浦冷鸳鸯去园空蛱蝶寻蜡花长递泪筝柱镇移心覔使嵩云暮回头灞岸阴只间凉叶院露井近寒砧
　　有感【乙卯年有感丙辰年诗成】
　　九服归元化三灵叶睿图如何本初辈自取屈牦诛有甚当车泣因劳下殿趋何成奏云物直是灭萑苻证逮符书密辞连性命俱竟縁尊汉相不早辨胡雏鬼箓分朝部军烽照上都敢云堪恸哭未免怨洪炉
　　丹陛犹敷奏彤庭歘战争临危对卢植始悔用厐萌御仗收前殿【一作队】兵徒剧背城苍黄五色棒掩遏一阳生古有清君侧今非乏老成素心虽未易此举太无名谁瞑衔寃目寜吞欲絶声近闻开夀防不废用咸英【钱龙惕笺曰甘露之变从古未有也阉防横行南司涂炭当时士大夫深疾训注之奸邪反若假手宦寺殱除大憝者一时如郑覃李石以不忤中人而命相矣李徳裕李宗闵以训注所逐而量移矣令狐楚号为仇士良所不恱而上问王涯手书反状则应曰然矣节度使兵仗防辞则乞停罢矣汲汲然惟恐得罪宦官以取祸后世不咎文宗之不宻失臣则恨训注之狂躁误国而当日情势未有寃论之者可异也自古以来宦官盗窃国柄莫横于汉之十常侍故何进等谋诛之不胜反为所杀然进之谋进始之非命于灵帝也训内与文宗谋而外连藩镇以诛宫奴谓之奉天讨可也诡言甘露衷甲帷幄谓之谋勇可也事已败裂犹攀呼乗舆投身虎口谓之死事可也迨奄人得志身分族灭此时文宗稍欲救之则有阎乐望夷之祸天道至此不可问矣何独区区罪训也使非平日倾险君子犹将与之不成之责何乃甚乎其时设国有重臣不畏强御倡言训等之无辜士良诸凶犹未必刃加其颈也乃箝口不言而请王涯三相罪名仅仅出于刘从諌亦可耻矣义山诗云古有清君侧今非乏老成素心虽未易此举太无名谁瞑衔寃目寜吞欲絶声其感愤激烈有不同于众论者故特表而出之】
　　镜槛
　　镜槛芙蓉入香台翡翠过拨惊火凤交扇拂天鵞隠忍阳城笑喧传郢市歌仙眉琼作叶佛髻钿为螺五里无因雾三秋只见河月中供药剰海上得绡多玉集胡沙割犀留圣水磨斜门穿戏蝶小阁锁飞蛾骑防侵韀卷车帷约幰鈋传书两行雁取酒一封駞桥迥凉风压沟横【一作斜】夕照和待乌燕太子驻马魏东阿想像铺芳褥依稀解醉罗散时帘隔露卧后幕生波梯穏从攀桂弓调任射莎岂能抛防梦聴鼓事朝珂
　　送千牛李将军赴阙五十韵
　　照席琼枝秀当年紫绶荣班资古直阁勲伐旧西京在昔王纲紊因谁国步清如无一战霸安有大横庚内防依凭切凶门责望轻中台终恶直上将更邀盟丹陛祥烟灭皇闱杀气横喧阗众狙怒容易八蛮惊梼杌寛之乆防风戮不行素来矜异类此去岂亲征舎鲁真非防居邠未有名曽无力牧御寜待雨师迎火箭侵乗石云桥逼禁营何时絶刁斗不夜见搀抢屡亦闻投鼠谁其敢射鲸世情休念乱物议笑轻生大卤思龙跃苍梧失象耕灵衣沾愧汗仪马困阴兵别馆兰薫酷深宫蜡焰明黄山遮舞态黒水防歌声纵未移周鼎何辞免赵坑空拳【当作弮】转鬬地数板不沈城且欲凭神算无因计力争幽囚苏武节弃市仲由缨下殿言终验増埤事早萌蒸鸡殊减饍屑麴异和羮否极时还泰屯余运果亨流离几南度仓卒得西平神鬼收昏黒奸凶首【去声】满盈官非督防贵师以丈人贞覆载还髙下寒暄急改更马前烹莽卓坛上揖韩彭扈跸三才正回军六合晴此时惟短剑仍世尽双旌顾我犹羣从逢君叹老成庆流归嫡长贻厥在名卿隼击须当要鹏莫问程趋朝排玉座出位泣金茎幸借梁园赋叨防许氏评中郎推贵壻定逺重时英政已标三尚人今伫一鸣长刀悬月魄快马骇星精披豁惭深眷暌离动素诚蕙留春晼晚松待嵗峥嵘异县期回雁登时已饭鲭去程风刺刺别夜漏丁丁庾信生多感杨朱死有情弦危中妇瑟甲冷想夫筝防与【去声】秦楼凤俱聴汉苑鸎洛川迷曲沼烟月两心倾
　　咏懐寄秘阁旧僚二十六韵
　　年鬓日堪悲衡茅益自嗤攻文枯若木处世钝如锤敢忘垂堂戒寜将暗室欺悬头曽苦学折臂反成医仆御嫌夫懦孩童笑叔痴小男方嗜栗幼女漫忧葵遇炙【一作防】谁先噉逢韲即便【一作更】吹官衔同画饼面貌乏凝脂典籍将蠡测文章若管窥图形翻类狗入梦肯非罴自哂成书簏终当呪酒巵懒沾襟上血羞镊镜中丝槖籥言方喻樗蒱齿讵知事神徒惕虑佞佛愧虚辞曲艺垂麟角浮名状虎皮乗轩寜见宠巢幕更逢危礼俗拘喜侯王忻戴逵途穷方结舌静胜但搘頥粝食空弹剑亨衢讵置锥柏台成口号芸阁暂肩随悔逐迁莺伴谁观择虱时瓮间眠太率牀下隠何卑奋迹登阁摧心对董帷挍讐如有暇松竹一相思
　　自桂林奉使江陵途中感懐寄献尚书
　　下客依莲幙明公念竹林纵然膺使命何以奉徽音投刺虽伤晩酬恩岂在今迎来新琐闼从到碧瑶岑水势初知海天文始识参固惭非贾谊惟恐后陈琳前席惊虚辱华樽许细斟尚怜秦痔苦不遣楚醪沈既载从戎笔仍披选胜襟泷通伏波柱帘对有虞琴宅与严城接门藏列岫深阁凉松冉冉堂静桂森森社内容周续乡中保展禽白衣居士访乌防逸人寻佞佛将成耽书或类滛长懐五羖赎终着九州箴良讯封鸳绮余光借玳簪张衡愁浩浩沈约瘦愔愔芦白疑粘鬓枫丹欲照心归期无鴈报旅抱有猿侵短日安能驻低云只有阴乱鸦冲防【即晒字】网寒女簇遥砧东道违寜乆西园望不禁江生魂黯黯泉客泪涔涔逸翰应藏法髙辞肯浪吟数须传庾翼莫独与卢谌假寐凭书簏哀吟叩剑镡未尝贪偃息复拟登临彼美回清镜其谁受曲针人皆向燕路无乃费黄金
　　五言述徳抒情诗一首四十韵献上杜七兄仆射相公
　　帝作黄金阙仙开白玉京有人扶太极帷岳降元精耿贾官勲大荀陈地望清旂常悬祖徳甲令着嘉声经出宣尼壁书留晏子楹武乡传阵法践土主文盟自昔流王泽由来仗国桢九河分合沓一柱忽峥嵘得主劳三顾惊人肯再鸣碧虚天共转黄道日同行后饮曹参酒先和传说羮即时贤路辟此夜泰阶平愿保无疆福将图不朽名率身期济世叩额虑兴兵感念殽尸露咨嗟赵卒坑傥令安隠忍何以赞贞明恶草虽当路寒松实挺生人言真可畏公意本无争故事留台阁前驱且斾旌芙蓉王俭府杨柳亚夫营清啸频疎俗髙谈屡析酲过庭多令子乞墅有名甥南诏应闻命西山莫敢惊寄辞收的博端坐扫欃枪雅宴初无倦长歌底有情槛危春水暖楼迥雪峯晴移席牵缃【一作湘】蔓回桡扑绛英谁知杜武库只见谢宣城有客趋髙义于今滞下卿登门惭后至置驿恐虚迎自是依刘表安能比老彭雕龙心已切画虎意何成岂有【一作省】曽黔突徒劳不倚衡乗时乖巧宦占象合艰贞废忘淹中学迟回谷口耕悼伤潘岳重树立马迁轻陇鸟悲丹觜湘兰怨紫茎归期过旧岁旅梦绕残更弱植叨华族衰门倚外兄欲陈劳者曲未唱泪先横
　　今月二日不自量度輙以诗一首四十韵干凟尊严伏防仁恩俯赐披覧奬逾其实情溢于辞顾惟疎芜曷用酬戴輙复五言四十韵诗献上亦诗人咏叹不足之义也
　　家擅无双誉朝居第一功四时当首夏八节应条风涤濯临清济巉岩倚碧嵩鲍壶氷皎洁王佩玉丁东处剧张京兆通经戴侍中将星临迥夜卿月丽层穹下令销秦盗髙谈破宋聋含霜太山竹拂雾峄阳桐乐道干知退当官蹇匪躬服箱青海马入兆渭川熊固是符真宰徒劳譲化工凤池春防灔鸡树晓曈昽愿守三章约还期九译通薫琴调大舜寳瑟和神农慷慨资元老周旋值狡童仲尼羞问陈魏绛喜和戎欵欵将除蠧孜孜欲逹聪所求因渭浊安肯与雷同物议将调鼎君恩忽赐弓开吴相上下全蜀占西东鋭卒鱼悬饵豪胥鸟在笼疲民呼杜母隣国仰羊公置驿推东道安禅合北宗嘉賔増重价上士悟真空扇举遮王导樽开见孔融烟飞愁舞罢尘定【一作起】惜歌终岸柳兼池緑园花映烛红未曽周顗醉转觉季心恭系滞喧人望便蕃属圣衷天书何日降庭燎几时烘早嵗乖投刺今晨幸发防逺途哀跛鼈薄艺奬雕虫故事曽尊隗前修有荐雄终须烦刻画聊拟更磨礲蛮岭晴留雪巴江晩带枫营巢怜越燕裂帛待燕鸿自苦诚先蘖长飘不后蓬容华虽少健思绪即悲翁感激淮山馆优游碣石宫待公三入相丕祚始无穷
　　寄太原卢司空三十韵
　　隋舰临淮甸唐旗出井陉防鼇搘四柱卓马济三灵祖业隆盘古孙谋复大庭从来师俊杰可以焕丹青旧族开东岳雄图奋北溟邪同獬廌触乐伴凤凰聴酣战仍挥日降妖亦鬭霆将军功不伐叔舅徳惟馨鸡塞谁生事狼烟不暂停拟填沧海鸟敢竞太阳萤内草才传诏前茅已勒铭那劳出师表尽入大荒经徳水萦长带阴山绕画屏秪忧非綮肯未觉有膻腥保佐资冲漠扶持在杳防乃心防暗室华发称明廷按甲神初静挥戈思欲醒羲之当妙选孝若近归寜月色来侵幌诗成看转櫺罗含黄菊宅柳恽白苹汀神物酬孔僊才鹤姓丁西山童子药南极老人星自顷徒窥管于今愧挈瓶何由叨末席还得叩扃庄叟虚悲雁终童漫识鼮幕中虽防画剑外且伶俜俣俣行忘止鳏鳏卧不瞑身应瘠于鲁泪欲溢为荥禹贡思金鼎尧图忆土铏公乎来入相王欲驾云亭



　　御定全唐诗録巻七十六
　　钦定四库全书
　　御定全唐诗録卷七十七
　　李商隠【三】
　　近体诗【二】
　　锦瑟
　　锦瑟无端五十弦一弦一柱思华年庄生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时巳惘然【按义山房中曲归来已不见锦瑟长于人此诗寓意畧同是以锦瑟起兴非専赋锦瑟也缃素杂记引东坡适怨清和之说窃不谓然恐是伪托耳刘贡父诗话云锦瑟当时贵人爱姬之名或遂实以令狐楚青衣説尤诬妄当亟正之】
　　重过圣女祠
　　白石岩扉碧藓滋上清沦谪得归迟一春梦雨常飘瓦尽日灵风不满旗萼緑华来无定所杜兰香去未移时玉郎防此通仙籍忆向天阶问紫芝
　　潭州
　　潭州官舎暮楼空今古无端入望中湘泪浅深滋竹色
　　楚歌重叠怨兰丛陶公战舰空滩雨贾傅承尘破庙风目防故园人不至松醪一醉与谁同
　　南朝
　　武湖中玉漏催鸡鸣埭口绣襦回谁言琼树朝朝见不及金莲步步来敌国军营漂木柹前朝神庙锁烟煤满宫学士皆顔【一作莲】色江令当年只费才
　　送崔珏徃西川
　　年少因何有旅愁欲为东下更西游一条雪浪吼巫峡千里火云烧益州卜肆至今多寂寞酒垆从古擅风流浣花牋纸桃花色好好题诗咏玉钩
　　饮席戏赠同舎
　　洞中响省分携不是花迷客自迷珠树重行怜翡翠玉楼双舞羡鹍鸡兰回旧蕊縁屏緑椒缀新香和壁泥唱尽阳闗无限叠半杯松叶冻颇黎
　　寄令狐学士
　　秘殿崔巍拂彩霓曹司今在殿东西歌太液翻黄鹄从猎陈仓获碧鸡晓饮岂知金掌迥夜吟应讶玉绳低钧天虽许人间聴阊阖门多梦自迷
　　哭刘蕡
　　上帝深居闭九阍巫咸不下问衔寃广陵别后春涛隔湓浦书来秋雨翻只有安仁能作诔何曽宋玉解招魂平生风义兼师友不敢同君哭寝门
　　少年
　　外戚平羌第一功生平二十有重封直登宣室螭头上横过甘泉豹尾中别馆觉来云雨梦后门归去蕙兰丛灞陵夜猎随田窦不识寒郊自转蓬
　　药转
　　郁金堂北画楼东换骨神方上药通露气暗连青桂苑风声偏猎紫兰丛长筹未必输孙皓香枣何劳问石崇忆事懐人兼得句翠衾归卧绣帘中
　　杜工部蜀中离席
　　人生何处不离羣世路干戈惜暂分雪岭未归天外使松州犹驻殿前军座中醉客延醒客江上晴云杂雨云美酒成都堪送老当垆仍是卓文君
　　二月二日
　　二月二日江上行东风日暖闻吹笙花须柳眼各无赖紫蝶黄蜂俱有情万里忆归元亮井三年从事亚夫营新滩【一作春】莫悟【一作讶】游人意更作风檐夜雨声
　　筹笔驿
　　猿【一作鱼】鸟犹疑畏简书风云常为防储胥徒令上将挥神笔终见降王走传车管乐有才终不忝关张无命欲何如他年锦里经祠庙梁父吟成恨有余
　　九成宫
　　十二层城阆苑西平时避暑拂虹霓云随夏后双龙尾风逐周王八骏蹄吴岳晓光连翠巘甘泉晩景上丹梯荔枝卢橘霑恩泽鸾鹊天书湿紫泥
　　即日
　　一嵗林花即日休江间亭下怅淹留重吟细把真无奈已落犹开未放愁山色正来衔小苑春隂只欲傍髙楼金鞍忽散银壶漏更醉谁家白玉钩
　　无题
　　昨夜星辰昨夜风画楼西畔桂堂东身无防凤双飞翼心有灵犀一防通隔座送钩春酒暖分曹射覆蜡灯红嗟余聴鼓应官去走马兰台类防【一作转】蓬
　　无题
　　来是空言去絶踪月斜楼上五更钟梦为逺别啼难唤书被催成墨未浓蜡照半笼金翡翠麝熏微度绣芙蓉刘郎已恨蓬山逺更隔蓬山一万重
　　飒飒东风细雨来芙蓉塘外有轻雷金蟾齧锁烧香入玉虎牵丝汲井回贾氏窥帘韩掾少宓妃留枕魏王才春心莫共花争发一寸相思一寸灰
　　王十二兄与畏之员外相访见招小饮时予以悼亡日近不去因寄
　　谢傅门庭旧末行今朝歌管属檀郎更无人处帘垂地欲拂尘时簟竟床嵇氏幼男犹可悯左家娇女岂能忘秋【一作愁】霖腹疾俱难遣万里西风夜渐长
　　留赠畏之
　　清时无事奏明光不遣当关报早霜中禁词臣寻引领左川归客自回肠郎君下笔惊鹦鹉侍女吹笙弄凤凰空寄【一作记】大罗天上事众仙同日咏霓裳
　　无题
　　相见时难别亦难东风无力百花残春蚕到死丝方尽蜡炬成灰泪始干晓镜但愁云鬓改夜吟应觉月光寒蓬山此去无多路青鸟殷勤为探看
　　碧城
　　碧城十二曲防干犀辟尘埃玉辟寒阆苑有书多附鹤女床无树不栖鸾星沉海底当牕见雨过河源隔座看若是晓珠明又定一生长对水晶盘
　　对影闻声已可怜玉池荷叶正田田不逢萧史休回首莫见洪崖又拍肩紫凤放娇衔楚佩赤鳞狂舞拨湘弦鄂君怅望舟中夜绣被焚香独自眠
　　七夕来时先有期洞房帘箔至今垂玉轮顾初生魄铁网珊瑚未有枝捡与神方教驻景收将凤纸写相思武皇内传分明在莫道人间总不知【此似咏其时贵主事唐初公主多自请出家与二教人媟近商隠同时如文安浔阳平思邵阳永嘉永安义昌安康诸主皆先后丐为道士筑观在外史即不言他丑于防闲复行召入颇着微辞味诗中萧史一联及引用董偃水精盘故事大防巳明非止为寻常闺阁写艶也】
　　对雪【时欲之东】
　　寒气先侵玉女扉清光旋透省郎闱梅花大庾岭头发柳絮章台街里飞欲舞定随曹植马有情应湿谢庄衣龙山万里无多逺留待行人二月归
　　旋扑珠帘过粉墙轻于柳絮重于霜已随江令夸琼树又入卢家妒玉堂侵夜可能争桂魄忍寒应欲试梅妆关河冻合东西路肠防斑骓送陆郎
　　蜂
　　小苑华池烂漫通后门前槛思无穷宓妃腰细才胜露赵后身轻欲倚风红壁寂寥崖蜜尽碧帘迢递雾巢空青陵粉蝶休离恨长定相逢二月中
　　辛未七夕
　　恐是仙家好别离故教迢递作佳期由来碧落银河畔可要金风玉露时清漏渐移相望乆微云未接过来迟岂能无意酬乌鹊惟与蜘蛛乞巧丝
　　玉山
　　玉山髙与阆风齐玉水清流不贮泥何处更求回日驭此中兼有上天梯珠容百斛龙休睡桐拂千寻凤要栖闻道神仙有才子赤箫吹罢好相携
　　牡丹
　　锦帏初卷卫夫人绣被犹堆越鄂君垂手乱翻雕玉佩招【当作折】腰争舞郁金裙石家蜡烛何曽剪荀令香炉可待薫我是梦中传彩笔欲书花叶寄朝云
　　促漏
　　促漏遥钟动静闻报章重叠杳【一作字】难分舞鸾镜匣收残黛睡鸭香炉换夕熏归去定【一作岂】知还向月梦来何处更为云南塘渐暖蒲堪结两两鸳鸯防水纹
　　马嵬
　　海外徒闻更九州他生未卜此生休空闻虎旅传宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁
　　可叹
　　幸防东城宴未回年华忧共水相催梁家宅里秦宫入赵后楼中赤凤来氷簟且眠金缕枕琼筵不醉玉文杯宓妃愁坐芝田馆用尽陈王八斗才
　　富平少侯
　　七国三边未到忧十三身袭富平侯不收金弹抛林外却惜银牀在井头防树转灯珠错落绣檀回枕玉雕锼当关不报侵晨客新得佳人字莫愁
　　圣女祠
　　松篁台殿蕙香帏龙防瑶牕凤掩扉无质易迷三里雾不寒长着五【一作六】铢衣人间定有崔罗什天上应无刘武威寄问钗头双白燕每朝珠馆几时归
　　过伊仆射旧宅
　　朱邸方酬力战功华筵俄叹逝波穷回廊檐防燕飞去小阁尘凝人语空幽泪【一作砌】欲干残菊露余香犹入败荷风何能更涉泷江去独立寒流【一作沙】吊楚宫
　　银河吹笙
　　怅望银河吹玉笙楼寒院冷接平明重衾幽梦他年防别树羁雌昨夜惊月榭故香因雨发风帘残烛隔霜清不须浪作缑山意湘瑟秦箫自有情
　　闻歌
　　敛笑凝眸意欲歌髙云不动碧嵯峨铜台罢望归何处玉辇忘还事几多青冡路边南雁尽细腰宫里北人过此声肠防非今日香炧灯光奈尔何
　　赠华阳宋真人兼寄清都刘先生
　　沦谪千年别帝宸至今犹识蕊珠人但惊茅许同仙籍不道【一作记】刘卢是世亲玉捡赐书迷凤篆金华归驾冷龙鳞不因杖履逢周史徐甲何曽有此身
　　楚宫【一作水天闲话旧事】
　　月姊曽逢下彩蟾倾城消息隔重帘已闻佩响知腰细更辨弦声觉指纤暮雨自归山悄悄秋河不动夜厌厌王昌且在墙东住未必金堂得免嫌
　　和友人戏赠
　　东望花楼防【一作事】不同西来双燕信休通仙人掌冷三霄露玉女牕虚五夜风翠袖自随回雪转烛房寻类外庭空殷勤莫使清香透牢合金鱼鏁桂丛
　　迢递青门有几关柳梢楼角见南山明珠可贯须为佩白璧堪裁且作环子夜休【一作欲】歌团扇掩新正未破剪刀闲猿啼鹤怨终年事未抵熏炉一夕间
　　题二首后重有戏赠任秀才
　　一丈红蔷拥翠筠罗牕不识绕街尘峡中寻觅长逢雨月里依稀更有人虚为错刀留逺客枉縁书札损文鳞遥知小阁还斜照羡杀乌龙卧锦茵
　　重有感
　　玉帐牙旗得上游安危湏共主君忧窦融表已来关右陶侃军宜次石头岂有蛟龙愁失水更无鹰隼与髙秋昼号夜哭兼幽显早晚星关雪涕收【钱龙惕笺太和九年十月以前广州节度使王茂元为泾原节度使逾月李训事作茂元在泾原故曰得上游也昭义节度使刘从諌三上疏问王涯等罪名仇士良闻之惕惧故曰窦融表已来闗右也初获郑注京师戒严泾原鄜坊节度使王茂元萧皆勒兵备非常故曰陶侃军宜次石头也士良辈知事连天子相与怨愤帝惧伪不语宦人得肆志杀戮则蛟龙而失水矣曰岂有者讳之也涯等既死举朝胁息诸藩镇亦皆观望不前谁为髙秋之鹰隼快意于一击乎曰更无者伤之亦望之也至于尽号夜哭雪涕星闗而感之者益深悲夫】
　　深宫
　　金殿销香闭绮栊【一作笼】玉壶传防【一作响】咽铜龙狂飚不惜萝阴薄清露偏知桂叶浓斑竹岭边无限泪景阳宫里及时钟岂知为雨为云处【一作意】只有髙唐十二峯
　　郑州献从叔舎人褎
　　蓬岛烟霞阆苑钟三官笺奏附金龙茅君奕世仙曹贵许掾全家道气浓绛简尚防黄纸案丹炉犹用紫泥封不知他日华阳洞许上经楼第几重
　　安定城楼
　　迢递髙城百尺楼緑杨枝外尽汀洲贾生年少虚垂泪王粲春来更逺游永忆江湖归白髪欲回天地入扁舟不知腐防成滋味猜意鸳雏竟未休
　　隋宫守嵗
　　消息东郊木帝回宫中行乐有新梅沈香甲煎为庭燎玉液琼苏作夀杯遥望露盘疑是月逺闻鼍鼓欲惊雷昭阳第一倾城客不踏金莲不肯来
　　茂陵
　　汉家天马出蒲梢苜蓿榴花遍近郊内苑只知含【一作衔】凤觜属车无复插鸡翘玉桃偷得怜方朔金屋修【一作妆】成贮阿娇谁料苏卿老归国茂陵松柏雨萧萧
　　泪
　　永巷长年怨绮罗离情终日思风波湘江竹上痕无限岘首碑前洒几多人去紫台秋入塞兵残楚帐夜闻歌朝来灞水桥边问未抵青袍送玉珂
　　七月二十九日崇譲宅防作
　　露如微霰下前池月【一作风】过回塘万竹悲浮世本来多聚散红蕖何事亦离披悠扬归梦唯灯见濩落生涯独酒知岂到白头长只尔嵩阳松雪有心期
　　赠从兄阆之
　　怅望人间万事违私书幽梦约忘机荻花村里鱼标在石藓庭中鹿迹微幽径定携僧共入寒塘好与月相依城中猘犬憎兰佩莫损幽芳乆不归
　　梓州罢吟寄同舎
　　不防花朝与雪朝五年从事霍嫖姚君縁接座交珠履我为分行近翠翘楚雨含情皆有托漳濵卧病竟无憀长吟逺下燕台去惟有衣香染未销
　　无题
　　凤尾香罗薄几重碧文圆顶夜深缝扇裁月魄羞难掩车走雷声语未通曽是寂寥金烬暗防无消息石榴红斑骓只系垂杨岸何处西南任好风
　　重帏深下莫愁堂卧后清宵细细长神女生涯原是梦小姑居处本无郎风波不信菱枝弱月露谁教桂叶香直道相思了无益未妨惆怅是清狂
　　汴上送李郢之苏州
　　人髙诗苦滞夷门万里梁王有旧园烟幌自应怜白纻月楼谁伴咏黄昏露桃涂颊依苔井风柳夸腰住水村苏小小坟今在否紫兰香径与招魂
　　赠郑谠处士
　　浪迹江湖白髪新浮云一片是吾身寒归山观随棊局暖入汀洲逐钓纶越桂留烹张翰鲙蜀姜供煑陆机莼相逢一笑怜疎放他日扁舟有故人
　　复至裴明府所居
　　伊人卜筑自幽深桂巷杉篱不可寻柱上雕虫对书字槽中瘦马仰聴琴求之流辈岂易得行矣闗山方独吟赊取松醪一斗酒与君相伴洒烦襟
　　子初郊墅
　　看山对酒君思我聴鼓离城我访君腊雪巳添墙下水斋钟不散槛前云阴移竹柏浓还淡歌杂渔樵防更闻亦拟村南买烟舎子孙相约事耕耘
　　当句有对
　　宻迩【一作尔】平阳接上兰秦楼鸳瓦汉宫盘池光不定花光乱日气初涵露气干但觉游蜂饶舞蝶岂知孤凤忆离鸾三星自转三山逺紫府程遥碧落寛
　　井络
　　井络天彭一掌中漫夸天设剑为峰阵图东聚燕【当作夔】江石边柝西悬雪岭松堪叹【一作笑】故君成杜宇可能先主是真龙将来为报奸雄辈莫向金牛访旧踪
　　写意
　　燕雁迢迢隔上林髙秋望防正长吟人间路有潼江险天外山惟玉垒深日向花间留返照云从城上结层阴三年已制思乡泪更入新年恐不禁
　　随师东
　　东征日调万黄金几竭中原买鬭心军令未闻诛马谡捷书唯是报孙歆但须鸑鷟巢阿阁岂假鸱鸮在泮林可惜前朝菟郡积骸成莽阵云深【太和元年李同捷盗据沧景诏乌重王智兴康志睦史宪诚李载义李聴张璠各率本道兵讨之二年九月命诸军进讨王庭凑十月宪诚及同捷战于平原屡败之载义又败之于长芦柳公济败庭凑于新乐又败之于博野刘从諌又败之于昭庆时诸军讨同捷乆未成功每有小胜辄虚张首虏以邀厚赏朝廷竭力奉之馈运不给沧州防乱之后骸骨蔽地城空野旷户口什无三四详诗中语正此时事也】
　　宋玉
　　何事荆台百万家惟教宋玉擅才华楚辞巳不饶唐勒风赋何曽譲景差落日渚宫供观阁开年云梦送烟花可怜庾信寻荒径犹得三朝托后车
　　韩同年新居饯韩西迎家室戏赠
　　籍籍征西万户侯新缘贵壻起珠楼一名我漫居先甲千骑君翻在上头云路招邀回防凤天河迢递笑牵牛南朝禁脔无人近瘦尽琼枝咏四愁
　　柳
　　江南江北雪初消漠漠轻黄惹嫩条灞岸已攀行客手楚宫先骋舞姬腰清明带雨临官道晚日含风拂野桥如线如丝正牵恨王孙归路一何遥
　　九日
　　曽共山翁把酒时霜天白菊绕堦墀十年泉下无人问九日樽前有所思不学汉臣栽苜蓿空教楚客咏江蓠郎君官贵施行马东阁无因再得窥【北梦琐言云李商隠员外依彭阳令狐楚以笺奏受知相国既没子绹继有韦平之拜疎陇西未尝展分重阳日义山诣宅于防事上留题云云绹覩之慙怅乃扄闭此防终身不处　唐诗纪事云绹恶商隠从郑亚之辟疎之重阳日商隠留诗于其防事绹乃补太学博士　钱龙惕笺文宗时李宗闵牛僧孺令狐楚与李徳裕大相仇怨徳裕相武宗五年虽未尝忘情于太牢然救杨嗣复李珏之死犹有大臣之度大中初立赞皇萌骖乗之祸令狐绹当国举赞皇之客诛剪无孑遗矣义山自开成登第后累辟王茂元郑亚卢正府三人皆太尉委用故绹尤深恶之十年秉政抑之终于使府绹真险刻寡恩哉】
　　天平公座中呈令狐令公时蔡京在座京曽为僧徒故有第五句
　　罢执霓旌上醮坛慢妆娇树水晶盘更深欲诉蛾眉敛衣薄临醒玉艳寒【座中必有官妓故云】白足禅僧思败道青袍御史拟休官虽然同是将军客不敢公然子细看
　　水斋
　　多病欣依有道邦南塘晏起想秋江卷帘飞燕还拂水开户暗虫犹打窓更阅前题已披卷仍斟昨夜未开缸谁人为报故交道莫惜鲤鱼时一双
　　和人题真娘墓
　　虎丘山下剑池边长遣游人叹逝川罥树防丝悲舞席出云清梵想歌筵柳眉空吐效颦叶榆荚还飞买笑钱一自香魂招不得秪应江上独婵姢
　　春日寄懐
　　世间荣落重逡巡我独丘园坐四春纵使有花兼有月可堪无酒又无人青袍似草年年定白髪如丝日日新欲逐风波千万里未知何路到龙津
　　自贶
　　陶令去官后仰眠书屋中谁将五斗米拟换北牕风
　　嘲桃
　　无赖夭桃面平明露井东春风为开了却拟笑春风
　　妓席
　　乐府闻桃叶人前道得无劝君书小字慎莫唤官奴【王献之小字官奴妾桃叶乐府有歌】
　　登乐游原
　　向晩意不适驱车登古原夕阳无限好只是近黄昏
　　漫成
　　沈约怜何逊延年毁谢庄清新俱有得名誉底相伤雾夕咏芙蕖何郎得意初此时谁最赏沈范两尚书
　　霜月
　　初闻征雁巳无蝉百尺髙楼水接天青女素娥俱耐冷月中霜里鬭婵姢
　　华山题王母祠
　　莲花峯下鎻雕梁此去瑶池地共长好为麻姑到东海劝栽黄竹莫栽桑
　　华清宫
　　华清恩幸古无伦犹恐蛾眉不胜人未免被他褒女笑只教天子暂防尘
　　北齐
　　一笑相倾国便亡何劳荆棘始堪伤小怜玉体横陈夜已报周师入晋阳
　　巧笑知堪敌万几倾城最在着戎衣晋阳巳陷休回顾更请君王猎一围
　　复京
　　虏骑燕兵一战摧万灵回首贺轩台天教李令心如日可要昭陵石马来
　　浑河中
　　九庙无尘八马回奉天城垒长春苔咸阳原上英雄骨半向君家养马来
　　咸阳
　　咸阳宫阙郁嵯峨六国楼台艶绮罗自是当时天帝醉不关秦地有山河
　　夜雨寄北
　　君问归期未有期巴山夜雨涨秋池何当共剪西牕烛却话巴山夜雨时
　　宿骆氏亭寄懐崔雍崔衮
　　竹坞无尘水槛清相思迢递隔重城秋阴不散霜飞晚留得枯荷聴雨声
　　梦泽
　　梦泽悲风动白茅楚王葬尽满城娇未知歌舞能多少虚减宫厨为细腰
　　赠歌伎
　　水精如意玉连环下蔡城危莫破顔红绽樱桃含白雪防肠声里唱阳关
　　白日相思可奈何严城清夜防经过只知解道春来瘦不道春来独自多
　　寄令狐郎中
　　嵩云春树乆离居双鲤迢迢一纸书休问梁园旧賔客茂陵秋雨病相如
　　杜司勲
　　髙楼风雨感斯文短翼差池不及羣刻意伤春复伤别人间唯有杜司勲
　　无题
　　闻道阊门萼緑华昔年相望抵【一作尚】天涯岂知一夜秦楼客偷看吴王苑内花
　　汉宫词
　　青雀西飞竟未回君王长在集灵台侍臣最有相如渴不赐金茎露一杯
　　席上作【并序】
　　予为桂州从事故府郑公出家妓令赋髙唐诗
　　淡云轻雨拂髙唐玉殿秋来夜正长料得也应怜宋玉一生唯事楚防王
　　无题
　　紫府仙人号寳灯云浆未饮结成氷如何雪月交光夜更在瑶台十二层
　　柳
　　曽逐东风拂舞筵乐游春苑防肠天如何肯到清秋日已带斜阳又带蝉【杨慎曰形容先荣后悴之意】
　　留赠畏之
　　待得郎来月已低寒暄不道醉如泥五更又欲向何处骑马出门乌夜啼
　　夜半
　　三更三防万家眠露欲为霜月堕烟鬭防上堂蝙蝠出玉琴时动绮窓弦
　　饮席代官妓赠两从事
　　新人桥上着春衫旧主江边侧帽檐愿得化为红绶带许教双凤一时衔
　　咏史
　　北湖南埭水漫漫一片降旗百尺竿三百年间同晓梦钟山何处有龙盘
　　华清宫
　　朝元阁迥羽衣新首按昭阳第一人当日不来髙处舞可能天上有边尘
　　齐宫词
　　永夀兵来夜不扃金莲无复印中庭梁台歌管三更罢犹自风摇九子铃
　　青陵台
　　青陵台畔日光斜万古贞魂倚暮霞莫讶韩凭为蛱蜨等闲飞上别枝花
　　汉宫
　　通灵夜醮达清晨承露盘晞甲帐春王母不来【一作西归】方朔去更须重见李夫人
　　读任彦升碑
　　任昉当年有美名可怜才调最纵横梁台初建应惆怅不得萧公作骑兵
　　宫妓
　　珠箔轻明拂玉墀披香新殿鬭腰支不须防尽鱼龙戯终遣君王怒偃师
　　宫辞
　　君恩如水向东流得宠忧移失宠愁莫向樽前奏花落凉风只在殿西头
　　代赠
　　楼上黄昏欲望休玉梯横絶月中钩芭蕉不展丁香结同向春风各自愁
　　东南日出照髙楼楼上离人唱石州总把春山扫眉黛不知供得几多愁
　　楚吟
　　山上离宫宫上楼楼前宫畔暮江流楚天长短黄昏雨宋玉无愁亦是愁
　　瑶池
　　瑶池阿母绮牕开黄竹歌声动地哀八骏日行三万里穆王何事不重来
　　南朝
　　地险悠悠天险长金陵王气应瑶光休夸此地分天下只得徐妃半面妆
　　题汉祖庙
　　乗运应须宅八荒男儿安得恋池隍君王自起新丰后项羽何曽在故乡
　　韩冬郎即席为诗相送一座尽惊他日余方追吟连宵侍坐徘徊乆之句有老成之风因成二絶寄酬兼呈畏之员外
　　十岁裁诗走马成冷灰残烛动离情桐花万里丹山路雏凤清于老凤声
　　剑栈风樯各苦辛别时氷雪到时春为凭何逊休聨句廋尽东阳姓沈人
　　骊山有感
　　骊岫飞泉泛暖香九龙呵防玉莲房平明每幸长生殿不从金舆惟夀王
　　过楚宫
　　巫峡迢迢旧楚宫至今云雨暗丹枫微生尽恋人间乐只有防王忆梦中
　　龙池
　　龙池赐酒敞云屏羯鼓声髙众乐停夜半宴归宫漏永薛王沉醉夀王醒
　　嫦娥
　　云母屏风烛影深长河渐落晓星沈嫦娥应悔偷灵药碧海青天夜夜心
　　贾生
　　宣室求贤访逐臣贾生才调更无伦可怜夜半虚前席不问苍生问鬼神
　　西亭
　　此夜西亭月正圆疎帘相伴宿风烟梧桐莫更翻清露孤鹤从来不得眠
　　槿花
　　风露凄凄秋景繁可怜荣落在朝昏未央宫里三千女但保红顔莫保恩
　　和韦潘前辈七月十二日夜泊池州城下先寄上李使君
　　桂含爽气三秋首蓂吐中旬二叶新正是澄江如练处元晖应喜见诗人
　　访人不遇留别馆
　　卿卿不惜锁牕春去作长楸走马身闲倚绣帘吹柳絮日髙深院防无人
　　寄恼韩同年时韩住萧洞
　　帘外辛夷定已开开时莫放艳阳回年华若到经风雨便是胡僧话劫灰
　　龙山晴雪凤楼霞洞里迷人有几家我为伤春心自醉不劳君劝石榴花
　　假日
　　素琴弦防酒瓶空倚坐欹眠日已中谁向刘伶天幕内更当陶令北牕风
　　李卫公
　　绛纱弟子音尘絶鸾镜佳人旧防稀今日致身歌舞地木棉花暖鹧鸪飞
　　偶题
　　小亭闲眠微醉消山榴海柏枝相交水纹簟上琥珀枕傍有堕钗双翠翘
　　清月依微香露轻曲房小院多逢迎春丛定是饶栖鸟饮罢莫持红烛行
　　夜冷
　　树绕池寛月影多村砧坞笛隔风萝西亭翠被余香薄一夜将愁向败荷
　　同崔入诣药山访融师
　　共受征南不次恩报恩惟是有忘言岩花涧草西北路未见髙僧只见猿
　　无题【一云阳城】
　　白道萦回入暮霞斑骓嘶防七香车春风自共何人笑枉破阳城十万家
　　失题
　　家近红蕖曲水濵全家罗袜起秋尘莫将越客千丝网网得西施别赠人
　　春日
　　欲入卢家白玉堂新春催破舞衣裳蝶衔红蕊蜂衔粉共助青楼一日忙
　　蝶【一作无题】
　　夀阳公主嫁时妆八字宫眉捧额黄见我佯羞频照影不知身属冶游郎
　　为有
　　为有云屏无限娇凤城寒尽怕春宵无端嫁得金壻辜负香衾事早朝
　　江东
　　惊鱼拨剌燕翩翾独自江东上钓船今日春光太漂荡谢家轻絮沈郎钱
　　离亭赋得折杨桞
　　暂凭樽酒送无憀莫损愁眉与细腰人世死前惟有别春风争拟惜长条
　　含烟惹雾每依依万绪千条拂落晖为报行人休尽折半留相送半迎归
　　莫愁
　　雪中梅下与谁期梅雪相兼一万枝若是石城无艇子莫愁还似有愁时
　　评事翁寄赐饧粥走笔为答
　　粥香白杏花天省对流莺坐绮筵今日寄来春已老凤楼迢递忆秋千
　　东阿王
　　国事分明属灌均西陵魂防夜来人君王不得为天子半为当时赋洛神
　　寄成都髙苗二从事【时二公从事商隠座主第　原注】
　　红莲幕下紫梨新命防湘南病渴人今日问君能寄否二江风水接天津
　　西南行却寄相送者
　　百里阴云覆雪泥行人只在雪云西明朝惊破还乡梦定是陈仓碧野鸡
　　有感
　　非关宋玉有微辞却是防王梦觉迟一自髙唐赋成后楚天云雨尽堪疑
　　忆住【一作匡】一师
　　无事经年别逺公帝城钟晓忆西峯炉烟消尽寒灯晦童子开门雪满松
　　送王十三校书分司
　　多少分曹掌秘文洛阳花雪梦随君定知何逊縁聨句每到城东忆范云
　　旧将军
　　云台髙议正纷纷谁定当时荡冦勲日暮灞陵原上猎李将军是故将军
　　曼倩辞
　　十八年来堕世间瑶池归梦碧桃闲如何汉殿穿鍼夜又向牕中觑阿环
　　漫成
　　沈宋裁辞矜变律王杨落笔得良朋当时自谓宗师妙今日惟观对属能
　　李杜操持事畧齐三才万象共端倪集仙殿与金銮殿可是苍蝇惑曙鸡
　　正月十五夜闻京有灯恨不得观
　　月色灯光满帝都香车寳辇隘通衢身闲不覩中兴盛羞逐乡人赛紫姑
　　御定全唐诗録卷七十七
　　钦定四库全书
　　御定全唐诗録巻七十八
　　温庭筠
　　庭筠幷州祁人贞观宰相彦博后本名岐字飞卿少敏悟工为辞章与李商隠齐名号温李大中中应举京师佻荡不脩检幅多作侧辞艳曲与贵胄蒱饮狎昵又举场多为人假手执政恶之贬授方山尉徐商镇襄阳署为巡官【时与叚成式周繇韦蟾弟庭皓同在幕府多倡和之什】咸通中失意归江东令狐绹方镇淮南庭筠怨居中时不为助力过府不肯谒与少年狂游乞索杨子院夜醉为逻卒殴伤诉于绹绹不为理【庭筠与绹子滈逰素出绹之门宣宗爱唱菩萨蛮词绹甞假庭筠撰宻进之戒令勿他泄而遽言于人由是疎之又绹无学每云中书堂内坐将军失欢或以此】事闻京师庭筠徧见公卿雪寃属徐商知政事颇右之白用为国子助教防商罢相见废卒庭筠著述颇多为诗韵格清拔文士称之
　　北梦琐言云庭筠才思艳丽工为小赋每入试押官韵作赋凡八叉手而八韵成常为隣铺作文号曰救数人沈侍郎知举因别施铺席授庭筠不令与诸人邻比宣宗好微行遇温于逆旅温不识傲然诘之曰公非司马长史之流耶又曰得非六参簿尉之类帝曰非也后坐谪其制词曰徒负不羁之才罕有适时之用云云
　　全唐诗话云庭筠善于属对李义山甞谓之曰近得聨句云逺比赵公三十六年宰辅未得偶句曰何不云近同郭令二十四考中书宣宗甞赋诗上句有金步摇未能对遣求进士对之庭筠以玉条脱对帝赏焉又药名有白头翁以苍耳子为对初防昌毁寺时分遣御史检天下所废寺及收录金银佛像有苏监察者巡检两街诸寺见银佛一尺己下者多袖之而归人谓之苏揑佛或问庭筠将何对遽曰无以过蜜陀僧也他多类此
　　唐诗纪事云令狐绹曽以旧事访于庭筠对曰事出南华非僻书也或冀相公爕理之暇时宜览古绹益怒奏庭筠有才无行卒不得第庭筠有诗曰因知此恨人多积悔读南华第二篇
　　彦周诗话云段成式与温庭筠云蓝纸诗序曰予在九江出意造云蓝纸辄分送五十枚其诗曰三十六鳞充使时数畨犹得表相思【唐诗纪事下有待将袍袄重钞了尽写襄阳播掿词】盖龙八十一鳞鲤三十六鳞也
　　桐薪云温貌甚陋号钟馗不称才名最善鼓琴吹笛云有丝即弹有孔即吹不必柯亭防桐着干子今其书不传
　　古体诗
　　侠客行
　　欲出鸿都门隂云蔽城阙寳劒黯如水微红湿余血白马夜频嘶三防灞陵雪
　　江南曲
　　妾家白苹浦日上芙蓉檝轧轧摇桨声移舟入茭叶谿长茭叶深作底难相寻辟郎郎不见鸂鷘自浮沈拾萍萍无根采莲莲有子不作浮萍生宁为藕花死岸傍骑马郎乌帽紫防缰含愁复含笑回首问横塘妾住金陵浦门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟眉绕山依约腰如杵鳯管悲若咽鸾娇欲语扇薄露红铅罗轻压金缕明月西南楼珠帘玳瑁钩横波巧能笑弯蛾不识愁花开子留树草长根依土早闻金沟逺底事归郎许不学杨白花朝朝泪如雨
　　故城曲
　　漠漠沙隄烟隄西雉子斑雉声何角角麦秀桑隂闲防丝荡平绿明灭时相续白马金络头东风故城曲故城殷贵嫔曽占未来春自従香骨化飞作马蹄尘
　　西洲词【呉声】
　　悠悠复悠悠昨日下西洲西洲风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手直凄清一弹三四解掩抑似含情南楼登且望西江广复平艇子摇两桨催过石头城门前乌臼树惨澹天将曙鸂鷘飞复还郎随早帆去回头语同伴定复负情侬去帆不安幅作底使西风他日相寻索莫作西洲客西洲人不归春草年年碧
　　烧歌
　　起来望南山山火烧山田微红夕如灭短焰复相连差差向岩石冉冉凌青壁低随回风尽逺照檐茅赤邻翁能楚言倚锸欲潸然自言楚越俗烧畬作早田豆苗虫促促篱上花当屋废栈豕归防广场鸡啄粟新年春雨晴处处赛神声持钱就人卜敲瓦隔林鸣卜得山上卦归来桑枣下吹火向白茅腰鎌映赪蔗风驱槲叶烟槲树连平山迸星拂霞外飞烬落阶前仰面呻复嚔雅娘咒丰嵗谁知苍翠容尽作官家税
　　嘲春风
　　春风何处好别殿饶芳草苒嫋转鸾旂葳蕤吹雉葆扬芳厯九门澹荡入兰荪争奈白团扇时时偷主恩
　　碌碌古词
　　左亦不碌碌右亦不碌碌野草自根肥羸牛生健犊融蜡作杏蔕男儿不恋家春风破红意女颊如桃花忠言未见信巧语翻咨嗟一鞘无两刃徒劳油壁车
　　和沈参军招友生观芙蓉池
　　桂栋坐清晓瑶琴商鳯丝况闻楚泽香适与秋风期遂従棹萍客静啸烟草湄倒影回澹荡愁红媚涟漪湘茎久鲜涩宿雨增离披而我江海客楚防勤梦思北渚水云叶南塘烟露枝岂无台榭芳独与鸥鸟知珠坠鱼迸浅影多鳬泛迟落英不可搴返照昏澄陂
　　秋日
　　爽气变昏旦神皋徧原隰烟华久荡摇石涧仍清急栁闇山犬吠蒲流水禽立菊花明欲迷枣叶光如湿天籁思林岭车尘倦都邑诪张夙所违悔恡何由入芳草秋可借幽泉晓堪汲牧羊烧外鸣林果中拾复此遂闲旷翛然脱羁絷田收鸟雀喧气肃龙蛇蛰佳节足丰穰良朋阻游集沈几日寂寥葆素常呼吸投迹倦攸往放怀志所执良时有东菑吾将事蓑笠
　　酬友人
　　辞荣亦素尚倦逰非夙心宁复思金籍独此卧烟林闲云无定貌佳树有余隂坐久芰荷发钓防茭苇深防鱼自摇漾浴鸟故浮沈唯君清露夕一为洒烦襟
　　黄昙子歌
　　参差绿蒲短摇艳云塘满红潋荡融融鸎翁鸂鶒暖萋芊小成路马上脩蛾懒罗衫袅向风防粉金鹂卵鸿胪寺有开元中锡宴堂楼台池沼雅为胜絶荒凉遗趾仅有存者偶成四十韵
　　明皇昔御极神圣垂耿光沈几发雷电逸躅陵尧汤西覃襀石山北至穷发乡四凶有獬廌一臂无螳蜋婵娟得神艳郁烈闻国香紫绦鸣羯鼓玉管吹霓裳禄山未封侯林甫才为郎昭融廓日月妥贴安纪纲羣生到夀域百辟趋明堂四海正夷宴一尘不飞扬天子自游豫侍臣宜乐康轧然阊阖开赤日生扶桑玉砌露盘纡金壶漏丁当劒佩相击触左右随趋锵珠十二旒红粉三千行盼睐生羽翼叱嗟回雪霜神霞凌云阁春水骊山阳盘鬬九子糭瓯擎五云浆双琼京兆博七鼓邯郸倡毰毸碧鸡鬬茏葱翠雉扬仗官绣蔽膝寳马金镂钖椒涂隔鹦鹉柘弹惊鸳鸯猗欤华国臣鬓发俱苍苍锡宴得佳致车従真炜煌画鹢照鱼鼈鸣驺乱鹙鸧飐滟荡碧波炫煌迷横塘萦盈舞回雪宛转歌绕梁艳带画银络寳梳金钿筐沈冥类汉相醉倒疑楚狂一旦紫微东旄星森耀芒凭陵逐鲸鲵唐突驱豺狼纵火三月赤战尘千里黄殽函与府寺従此俱荒凉兹地乃蔓草故基摧壊墙枯池接断岸唧唧啼寒螀败荷塌作泥死竹森如枪逰人问老吏相对聊感伤岂必见麋鹿然后堪回肠幸今遇太平令节称羽觞谁知曲江隖嵗嵗栖鸾皇
　　寒食节日寄楚望
　　芳兰无意绿弱栁何穷缕心断入淮山梦长穿楚雨緐花如二八好月当三五愁碧竟平臯韶红换幽圃流鸎隐员树乳燕喧余哺旷望恋曽台离忧集环堵当年不自遣晚得终何补郑谷有樵苏归来要腰斧
　　家乏两千万时当一百五飔飔杨栁风穰穰樱桃雨年芳苦沈潦心事如摧橹金犊近兰汀铜龙接花坞青葱建杨宅隠辚端门鼓防素拂庭柯轻毬落邻圃三春谢游衍一笑牵规矩独有恩泽侯归来看楚舞
　　鸡鸣埭歌
　　南朝天子射雉时银河耿耿星参差铜壶漏断梦初觉寳马尘髙人未知鱼跃莲东荡宫沼蒙蒙御栁悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼓渡江尘涨天绣龙画雉填宫井野火风驱烧九鼎殿巢江燕砌生蒿十二金人霜烱烱芊绵平绿台城基暖色春空荒古陂宁知玉树后庭曲留待野棠如雪枝
　　织锦词
　　丁东细漏侵琼瑟影转髙梧月初出簇金梭万缕红鸳鸯艳锦初成匹锦中百结皆同心橤乱云盘相间深此意欲传传不得玫瑰作柱朱琴为君裁破合欢被星斗迢迢共千里象齿熏鑪未觉秋碧池己有新莲子
　　夜宴谣
　　长钗坠发双蜻蜓碧尽山斜开画屏虬须公子五侯客一饮千钟如建瓴鸾咽姹唱圎无节眉敛湘烟袖回雪清夜恩情四座同莫令沟水东西别亭亭蜡泪香珠残暗露晓风罗幕寒飘飘防带俨相次二十四枝龙画竿裂管萦共繁曲芳尊细浪倾春醁髙楼客散杏花多脉脉新蟾如瞪目
　　莲浦谣
　　鸣桡轧轧谿溶溶废绿平烟呉苑东水清莲媚两相向镜里见愁愁更红白马金鞭大隄上西江日夕多风浪荷心有露似骊珠不是真圎亦摇荡
　　东郊行
　　鬭鸡台下东西道栁覆斑骓蝶萦草坱霭韶容销澹愁青筐叶尽蚕应老绿渚幽香生白苹差差小浪吹鱼鳞王孙骑马有归意林彩着空如细尘安得人生各相守烧船破栈休驰走世上方应无别离路傍更长千枝栁
　　塞寒行
　　燕弓劲霜封瓦朴寒雕睇平野一防黄尘起雁喧白龙堆下千蹄马河源怒触风如刀剪断朔云天更髙晚出榆关逐征北惊沙飞迸冲貂袍心许凌烟名不灭年年锦字伤离别彩毫一画竟何荣空使青楼泪成血
　　谢公墅歌
　　朱雀航南绕香陌谢郎东墅连春碧鸠眠髙栁日方融绮榭飘飖紫庭客文楸方罫花参差心陈未成星满池四座无喧梧竹静金蝉玉柄俱持頥对局含嚬见千里都城己得长蛇尾江南王气系疎襟未许苻坚过淮水
　　郭处士击瓯歌
　　佶栗金虬石潭古勺陂潋滟幽脩语湘君寳马上神云碎佩丛铃满烟雨吾闻三十六宫花离离輭风吹春星斗稀玉晨冷磬破昏梦天露未干香着衣兰钗委坠垂云发小响丁当逐回雪晴碧烟滋重叠山罗屏半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹息缄情逺寄愁无色莫霑香梦绿杨丝千里春风正无力
　　醉歌
　　檐栁初黄燕初乳晓碧芊緜过微树色深含台榭情鸎声巧作烟花主锦袍公子陈杯觞拨醅百瓮春酒香入门下马问谁在降阶握手登华堂临卭美人连山睂低抱琵琶含怨思朔风绕指我先笑明月入懐君自知劝君莫惜金尊酒年少须臾如覆手辛勤到老慕箪瓢于我悠悠竟何有洛阳卢仝称文房妻子脚秃舂黄粮阿耋光头不识字指挥豪儁如驱羊天犀压断朱鼹鼠瑞锦惊飞金鳯皇其余岂足霑牙齿欲用何能报天子驽马垂头抢防尘骅骝一日行千里但有沈冥醉客家支颐瞪目持流霞唯恐南园风作碧芜狼藉棠梨花
　　懊恼曲
　　蕅丝作线难胜鍼橤粉染黄那得深玉白兰芳不相顾青楼一笑轻千金莫言自古皆如此健劒刜钟铅绕指三秋庭緑尽迎霜唯有荷花守红死庐江小吏朱斑轮栁缕吐牙香玉春两股金钗己相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦
　　春晓曲
　　家临长信往来道乳燕双双拂烟草油壁车轻金犊肥流苏帐晓金鸡早笼中娇鸟暖犹睡帘外落花闲不扫衰桃一树近前池似惜红顔镜中老
　　春愁曲
　　红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉兎煴香栁如梦锦叠空床委坠红飔飔埽尾双金鳯蠭喧蝶驻俱悠扬栁拂赤阑纎草长觉后梨花委半緑春风和吹池塘
　　晚归曲
　　格格水禽飞带波孤光斜起夕阳多湖西山浅似相笑菱刺惹衣攅黛蛾青丝系船向江木兰芽出土呉江曲水极晴摇泛滟红草平春染烟绵绿玉鞭骑马白玉儿刻金作鳯光参差丁丁暖漏滴花影催入景阳人不知弯隄弱栁遥相瞩雀扇员员掩香玉莲塘艇子归不归栁暗桑秾闻布谷
　　张静婉采莲曲【幷序】
　　静婉羊偘伎也其容絶世偘自为采莲二曲今乐府所存失其故意因歌以俟采诗者事具载梁史
　　兰膏坠发红玉春燕钗拖颈抛盘云城西杨栁向桥晚门前沟水波粼粼麒麟公子朝天客珂马珰珰度春陌掌中无力舞衣轻剪断鲛绡破春碧抱月飘烟一尺腰麝脐龙髓怜娇饶秋罗拂水碎光露重花多香不销鸂鷘交交塘水满緑萍金粟莲茎短一夜西风送来粉痕零落愁红浅船头折藕丝暗牵藕根莲子相留连郎心似月月易缺十五十六清光圎
　　锦城曲
　　蜀山攅黛留晴雪簝笋蕨牙萦九折江风吹巧翦霞绡花上千枝杜鹃血杜鹃飞入岩下丛夜呌思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城五千里
　　钱唐曲
　　钱唐岸上春如织淼淼寒潮带晴色淮南逰客马连嘶碧草迷人归不得风飘客意如吹烟纎指殷勤伤雁一曲堂堂红烛筵金鲸泻酒如飞泉
　　舞衣曲
　　藕肠纎缕抽轻春烟机漠漠娇蛾嚬金梭淅沥透空薄剪落交刀吹断云张家公子夜闻雨夜向兰堂思楚舞蝉衫麟带压愁香偷得鸎簧锁金缕管含兰气娇语悲胡槽雪腕鸳鸯丝芙蓉力弱应难定杨栁风多不自持回嚬笑语西窗客星斗寥寥波脉脉不逐秦王卷象牀满楼明月梨花白
　　晓僊谣
　　玉妃唤月归海宫月色澹白涵春空银河欲转星靥靥碧浪叠山埋早红宫花有露如新泪小苑丛丛入寒翠绮阁空传唱漏声网轩未辨凌云字遥遥珠帐连湘烟鹤扇如霜金骨仙碧箫曲尽彩霞动下视九州皆悄然秦王女骑红尾鳯乗空回首晨鸡防雾盖狂尘亿兆家世人犹作牵情梦
　　昆明池水战词
　　汪汪积水光连空重叠细纹交防红赤帝龙孙鳞甲怒临流一盼生隂风鼍鼓三声报天子雕旗兽舰凌波起雷吼涛惊白若山石鲸眼裂蟠蛟死滇池海浦俱喧豗青翰画鹢相次来箭羽枪缨三百万蹋翻西海生尘埃茂陵仙去菱花老唼唼防鱼近烟岛渺莽残阳钓艇归绿头江鸭眠沙草
　　湖隂词【幷序】
　　王敦举兵至湖隂眀帝微行视其行伍由是乐府有湖隂曲而亡其词因作而附之
　　祖龙黄须瑚鞭铁骢金面青连钱虎髯拔劒欲成梦日压贼营如血鲜海旗风急惊眠起甲重光摇照湖水苍皇追骑尘外归森索妖星陈前死五陵愁碧春萋萋灞川玉马空中嘶羽书如电入青琐雪腕如槌催画鞞白虬天子金锽铓髙临帝座回龙章吴波不动楚山晚花压防干春昼长
　　春江花月夜词
　　玉树歌防海云黑花庭忽作青芜国秦淮有水水无情还向金陵漾春色杨家二世安九重不御华芝嫌六龙百幅锦帆风力满连天展尽金芙蓉珠翠丁星复明灭龙头劈浪哀笳发千里涵空照水魂万枝破鼻团香雪漏转霞髙沧海西玻璃枕上闻天鸡蛮代雁曲如语一醉昏昏天下迷四方倾动烟尘起犹在浓香梦魂里后主荒宫有晓鸎飞来只隔西江水
　　生禖屏风歌
　　玉墀暗接昆仑井井上无人金索冷画壁隂森九子堂阶前碎月铺花影绣屏银鸭香蓊蒙天上梦归花绕丛宜男漫作后庭草不似樱桃千子红
　　觱篥歌
　　蜡烟如纛新蟾满门外沙平草牙短黑头丞相九天归夜听飞琼吹朔管情逺气调兰蕙熏天香瑞彩含絪緼皓然纎指都揭血日防碧霄无片云含商咀征双幽咽輭縠疎罗共萧屑不尽长员叠翠愁栁风吹破澄潭月鸣梭淅金丝橤恨语殷勤陇头水汉将营前万里沙更深一一霜鸿起十二楼前花正緐交枝簇蔕连壁门景阳宫女正愁絶莫使此声催断魂
　　照影曲
　　景阳妆罢琼窗防欲照澄明香歩嬾桥上衣多彩云金鲜不动春塘满黄印额山轻为尘翠鳞红穉俱含嚬桃花百媚如欲语曽为无双今两身
　　吴苑行
　　锦雉双飞梅结子平春逺绿窗中起吴江澹画水连空三尺屏风隔千里小苑有门红扇开天丝舞蝶俱裵回绮户雕楹长若此韶光嵗嵗如归来
　　常林欢歌
　　宜城酒熟花覆桥沙晴绿鸭鸣咬咬秾桑绕舍麦如尾幽轧鸣机双燕巢马声特特荆门道蛮水扬光色如草锦荐金鑪梦正长东家呃喔鸡鸣早
　　蒋侯神歌
　　楚神铁马金鸣珂夜动蛟潭生素波商风刮水报西帝庙前古树蟠白蛇吴王赤斧斫云陈画堂列壁丛霜刃巫娥传意托悲丝铎语琅琅理双鬓湘烟刷翠湘山斜东方日出飞神雅青云自有黑龙子潘妃莫结丁香花
　　汉皇迎春词
　　春草芊芊晴埽烟宫城大锦红殷鲜海日初融照僊掌淮王小队缨铃响猎猎东风焰赤旗画神金甲葱茏网钜公步辇迎句芒复道埽尘鸾彗长豹尾竿前赵飞燕栁风吹尽眉间黄碧草含情杏花喜上林鸎啭防丝起寳马摇环万骑归恩光暗入帘栊里
　　兰塘词
　　塘水汪汪鳬唼喋忆上江南木兰檝绣领金须荡倒光团团皱緑鸡头叶露凝荷卷珠净员紫菱刺短浮根纒小姑归晚红妆浅镜里芙蓉照水鲜东沟潏潏劳回首欲寄一桮琼液酒知道无郎却有情长教月照相思栁
　　春洲曲
　　韶光染色如蛾翠绿湿红鲜水容媚苏小慵多兰渚闲融融浦日防防寐紫骝蹀躞金衔嘶岸上扬鞭烟草迷门外平桥连栁隄归来晚树黄鸎啼
　　湘东宴曲
　　湘东夜宴金貂人楚女含情娇翠嚬玉管将吹插钿带锦囊斜拂双麒麟重城漏断孤帆去唯恐琼籖报天曙万户沈沈碧树员云飞散知何处欲上香车俱脉脉清歌响断银屏隔隄外红尘蜡炬归楼前澹月连江白
　　春野行
　　草浅浅春如翦花压李娘愁饥蚕欲成茧东城少年气堂堂金丸惊起双鸳鸯含羞更问卫公子月到枕前春梦长
　　罩鱼歌
　　朝罩罩城东暮罩罩城西两桨鸣幽幽莲子相髙低持罩入深水金鳞大如手鱼尾逬员波千珠落湘藕风飔飔离离菱茭刺鸂鷘飞水连网眼白如景淅沥篷声寒防微楚岸有花花盖屋金塘栁色前谿曲悠悠杳若去无穷五色澄潭鸭头绿
　　苏小小歌
　　买莲莫破券买酒莫解金酒里春容离恨水中莲子懐芳心吴宫女儿腰似束家在钱唐小江曲一自檀郎逐便风门前春水年年緑










　　御定全唐诗録卷七十八
　　钦定四库全书
　　御定全唐诗録巻七十九
　　温庭筠【二】
　　近体诗
　　握柘词
　　杨栁萦桥绿玫瑰拂地红绣衫金騕褭花髻玉珑璁宿雨香潜润春流水暗通画楼初梦断晴日照湘风
　　送洛南李主簿
　　想君秦塞外因见逺山青槲叶晓迷路枳花春满庭禄优仍侍膳官散得専经余亦还愚谷归心在翠屏
　　春日野行
　　骑马蹋烟莎青春奈怨何蝶翎朝粉尽鸦背夕阳多栁艳欺芳带山愁萦翠蛾别情无处说方寸是星河
　　早秋山居
　　山近觉寒早草堂霜气晴树雕窗有日池满水无声果落见猿过叶干闻鹿行素琴机虑静空伴夜泉清送人南游
　　送君游楚国江浦树苍然沙净有波迹岸平多草烟角悲临海郡月到渡淮船唯以一杯酒相思隔楚天
　　赠郑处士
　　飘然随钓艇云水是天涯红叶下荒井碧梧侵古槎醉收陶令菊贫卖邵平更有相期处南篱一树花
　　江岸即事
　　水容侵古岸峰影度青苹庙竹唯闻鸟江帆不见人雀声花外暝客思栁边春别恨转难尽年年汀草新
　　中书令裵公挽歌词
　　王俭风华首萧何社稷臣丹阳布衣客莲渚白头人铭勒燕山暮碑沈汉水春従今虚醉饱无复汚车茵箭下妖星落风前杀气囘国香荀令去楼月庾公来玉玺终无虑金縢竟不开空嗟荐贤路芳草满燕台
　　太子西池
　　梨花雪压枝鸎啭栁如丝嬾逐妆成晓春融梦觉迟鬓轻全作影嚬浅未成眉莫信张公子窗间断暗期花红兰紫茎愁草雨新晴栁占三春色鸎偷百鸟声日长嫌辇重风暖觉衣轻薄暮香尘起长杨落照明
　　偶题
　　孔雀眠髙阁樱桃拂短檐画眀金冉冉筝语玉纎纎细无妨烛轻寒不隔帘欲将红锦段因梦寄江淹
　　赠越僧岳云
　　世机消己尽巾屦亦飘然一室故山月满缾秋涧泉禅庵过微雪乡寺隔寒烟应共白莲客相期松桂前兰亭旧都讲今日意如何有树关深院无尘到浅莎僧居随处好人事出门多不及新春雁年年镜水波
　　商山早行
　　晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬雁满回塘
　　题竹谷神祠
　　苍苍松色晚一径入荒祠古树风吹马虚廊日照旗烟煤朝奠处风雨夜归时寂寞湘江客空看蒋帝碑
　　题陈处士幽居
　　松轩尘外客髙竹自萧疎雨后苔侵井霜来叶满渠闲看镜湖画时得越僧书若待前谿月谁人伴钓鱼
　　处士卢岵山居
　　西谿问樵客遥识主人家古树老连石急泉清露沙千峰随雨暗一径入云斜日暮鸟飞散满山荞麦花
　　初秋寄友人
　　闲梦正悠悠凉风生竹楼夜琴知欲晓簟觉新秋独鸟楚山逺一蝉关树愁凭将离别恨江水问同逰
　　宿白盖峰寺寄僧
　　山房霜气晴一宿遂平生阁上见林影月中闻涧声佛灯销永夜僧磬彻寒更不学何居士焚香为宦情
　　卢氏池上遇雨赠同游
　　簟翻凉气集谿上润残棊萍皱风来后荷喧到时寂寥闲望久飘洒独归迟无限松江恨烦君解钓丝
　　宿一公精舍
　　夜防黄叶寺缾锡两俱能松下石桥路中山殿灯茶炉天姥客棊席剡溪僧还笑长门赋髙秋卧茂陵
　　敷水小桃盛开因作
　　敷水小桥东娟娟照露丛所嗟非胜地堪恨是春风二月艳阳节一枝惆怅红定知留不住吹落路尘中
　　题造微禅师院
　　夜香闻偈后岑寂掩双扉照竹镫和雪看松月到衣草堂疎磬断江寺故人稀惟忆江南春风独鸟归
　　登卢氏台
　　胜地当通邑前山有故居台髙秋尽出林断野无余白露鸣蛩急晴天度雁疎由来放怀地非独在吾庐
　　题萧山庙
　　故道木隂浓荒祠山影东杉松一庭幡盖满堂风客奠晚沙湿马嘶春庙空夜深雷电歇龙入古潭中
　　送淮隂孙令之官
　　隋隄杨栁烟孤櫂正悠然萧寺通淮戍芜城枕楚田鱼盐桥上市灯火中船故老青葭岸先知宓子贤
　　早春浐水送友人
　　青门烟野外渡浐送行人鸭卧溪沙暖鸠鸣社树春残波青有石幽草绿无尘杨栁东风里相看泪满巾
　　送僧东游
　　师归旧山去此别己凄然灯影秋江寺篷声夜船鸥飞吴市外麟卧晋陵前若到东林社谁人更问禅
　　细
　　凭轩望秋凉入暑衣清极目鸟频没片时云复轻沼萍开更敛山叶动还鸣楚客秋江上萧萧故国情
　　感旧陈情五十韵献淮南李仆射
　　嵇绍垂髫日山涛筮仕年琴尊陈座上纨绮拜牀前邻里才三徙云霄己九迁感深情戃怳言发泪潺湲忆昔龙图盛方今隺羽全桂枝香可袭杨叶旧频穿玉籍标人瑞金丹化地僊赋成攅笔写歌出满城传既矫排虚翅将持造物权万灵思鼓铸羣品待陶甄视草丝纶出持纲露县法行黄道内居近翠华边书迹临汤鼎吟声接舜弦白麻红烛夜清漏紫微天雷电随神笔鱼龙落彩牋闲宵陪雍畤清暑在甘泉耿介非持禄优防是养贤氷清临百粤风靡化三川委寄崇推毂威仪压控梁园提彀骑淮水换戎旃照日青油湿迎风锦帐鲜黛娥陈二八珠履列三千舞转回红袖歌愁敛翠钿满堂开照耀分座俨婵娟油额芙蓉帐香尘玳瑁筵绣旗随影合金陈似波旋缇幕深回互朱门暗接连彩虬蟠画防花马立金鞭有客将谁托无媒窃自怜抑扬中散曲漂泊孝防船未展干时策徒抛负郭田转蓬犹邈尔怀橘更澘然投足乖蹊径冥心向简编未知鱼跃地空媿鹿鸣篇稷下期方至漳滨病未痊定非笼外鸟真是殻中蝉蕙径邻幽澹荆扉兴静便草堂苔防防蔬囿水溅溅钓罢谿云重樵归涧月圎嬾多成宿疢愁甚似春眠木直终难怨膏明只自煎郑乡空健羡陈榻未招延旅食逢春尽羇游为事牵宦无毛义檄婚乏阮脩钱冉弱营中栁披敷幕下莲傥能容委质非敢望差肩涩劒犹堪淬余朱或可研従师当鼓箧穷理久忘筌折简能荣瘁遗簪莫弃捐韶光如见借寒谷变风烟
　　洞户二十二韵
　　洞户连珠网方疏隠碧浔烛盘烟坠烬帘压月通隂粉白僊郎署霜清玊女碪醉乡髙窈窈棊陈静愔愔素手琉璃扇髫玳瑁簪昔邪看寄迹栀子咏同心树列千秋胜楼悬七夕鍼旧词翻白纻新赋换黄金唳隺调蛮鼓惊蝉应寳琴舞疑繁易度歌转断难寻露委花相妬风歌栁不禁桥弯双表迥池涨一篙深清跸传恢囿黄旗幸上林神鹰参翰苑天马破蹄涔武库方题品文园有好音朱茎殊菌蠢丹桂欲萧森黼帐回瑶席华镫对锦衾画图惊走兽书帖得来禽河曙秦楼暎山晴魏阙临绿囊逢赵后青琐见王沈任达嫌孤愤疎慵倦九箴若为南遁客犹作卧龙吟
　　过华清宫二十二韵
　　忆昔开元日承平事胜逰贵妃専宠幸天子冨春秋月白霓裳殿风干羯鼓楼鬭鸡花蔽膝骑马玉搔头绣毂千门伎金鞍万户侯薄云欺雀扇轻雪犯貂裘过客闻韶濩居人识冕旒气和春不觉烟暖霁难收涩浪和琼甃晴阳上彩斿巻衣轻鬓嬾窥镜澹蛾羞屏掩芙容帐帘褰玳瑁钩重瞳分渭曲纎手指神州御案迷萱草天袍妒石榴深岩藏浴鳯鲜隰媚潜虬不料邯郸虱俄成即墨牛劒锋挥太皥旗焰拂蚩尤内嬖陪行在孤臣预坐筹瑶簪遗翡翠霜仗驻骅骝艳笑双飞断香魂一哭休早梅悲蜀道髙树隔昭丘朱阁重霄近苍厓万古愁至今汤殿水鸣咽县前流
　　咏寒宵
　　寒宵何耿耿良防有余姿寳靺裵回处熏鑪怅望时曲琼垂翡翠斜月到罘罳委坠金缸烬防跚玊局棊话穷犹注睇歌罢尚持颐晻暧遥相属氛氲积所思秦娥巻衣晚胡雁度云迟上郡归来梦那知锦字诗
　　春日
　　问君何所思迢递艳阳时门静人归晚墙髙蝶过迟一双青锁燕千万緑杨丝屏上吴山逺楼中朔管悲寳书无寄处香毂有来期草色将林彩相添入黛眉
　　开圣寺
　　路分谿石夹烟丛十里萧萧古树风出寺马嘶秋色里向陵鸦乱夕阳中竹间泉落山防静墖下僧归影殿空犹有南朝旧碑在敢将兴废问渔翁
　　赠蜀将
　　十年分散劒关秋万事皆従锦水流志气己曽明汉节功名犹尚带吴钩雕邉认箭寒云重马上听笳塞草愁今日逢君倍惆怅灌婴韩信尽封侯
　　寄清凉寺僧
　　石路无尘竹径开昔年曽伴戴颙来窗间半偈闻钟后松下残棊送客回檐向玉峰笼夜雪砌因流水长秋苔白莲防里如相问説与逰人是姓雷
　　重游东峯宗宻禅师精庐
　　百尺青厓三尺坟微言已絶杳难闻戴颙今日称居士支遁他年识领军暂对杉松如结社偶同麋鹿自成羣故山弟子空回首葱岭还应见宋云
　　题李处士幽居
　　水玉簪头戴角巾瑶琴寂厯拂轻尘浓隂似帐红薇晚细如烟碧草新隔竹见笼疑有隺巻帘看画更无人南窗自有忘机友谷口空称郑子真
　　春日偶作
　　西园一曲艳阳歌扰扰车尘负薜萝自欲放懐犹未得不知经世竟如何夜闻猛判花尽寒恋重衾觉梦多钓渚别来应更好春风还为起微波
　　和友人悼亡
　　玉貌潘郎泪满衣画罗轻鬓霏微红兰委露愁难尽白马朝天望不归寳镜尘昏鸾影在钿筝断雁行稀春风几许伤情事碧草侵阶粉蝶飞
　　池塘七夕
　　月出西南露气秋绮寮河汉在鍼楼杨家绣作鸳鸯幔张氏金为翡翠钩银烛有光妨宿燕画屏无睡待牵牛万家碪杵三篙水一夕横塘似旧游
　　偶游
　　曲巷斜临一水间小门终日不开关红珠斗帐樱桃熟金尾屏风孔雀闲云髻几迷芳草蝶额黄无限夕阳山与君便是鸳鸯侣休向人间觅往还
　　赠知音
　　翠羽花冠碧树鸡未明先向短墙啼窗间谢女青蛾敛门外萧郎白马嘶残曙微星当户没澹烟斜月照楼低上阳宫里钟初动不语垂鞭过栁隄
　　过陈琳墓
　　曽于青史见遗文今日飘蓬过此坟词客有灵应识我霸才无主始怜君石麟埋没藏春草铜雀荒凉对暮云莫怪临风倍惆怅欲将书劒学従军
　　西江上送渔父
　　却逐严光向若邪钓纶菱櫂寄年华三秋梅愁枫叶一夜篷舟宿苇花不见水云应有梦偶随烟鸟便成家白苹风起楼船暮江燕双双五两斜
　　经李征君故居
　　露浓烟重草萋萋树暎防干栁拂隄一院落花无客醉五更残月有鸎啼芳筵想像情难尽故榭荒凉路己迷风景宛然人自改却经门巷马频嘶
　　懐真珠亭
　　珠箔金钩对彩桥昔年于此见娇娆香灯怅望飞琼鬓凉月殷勤碧玉箫屏倚故窗山六扇栁垂寒砌露千条坏墙经苍苔徧拾得当时旧翠翘
　　经五丈原
　　铁马云雕共絶尘栁隂髙压汉宫春天清杀气屯关右夜半妖星照渭滨下国卧龙空寤主中原得鹿不由人象牀寳帐无言语従此谯周是老臣
　　和王秀才伤歌姬
　　月缺花残莫怆然花须终发月须圆更能何事销芳念亦有秾华委逝川一曲艳歌留宛转九原春草妒婵娟王孙莫学多情客自古多情损少年
　　送卢处士游吴越
　　羡君东去见残梅唯有王孙独未回吴苑夕阳明古堞越宫春草上髙台波生野水雁初下风满驿楼潮欲来试逐渔舟看雪浪几多江燕荇花开
　　苏武庙
　　苏武魂销汉使前古祠髙树两茫然云邉雁断胡天月陇上羊归塞草烟回日楼台非甲帐去时冠劒是丁年茂陵不见封侯印空向秋波哭逝川
　　途中偶作
　　石路荒塘接野蒿西风吹马利如刀小桥连驿杨栁晚废寺入门禾黍髙鸡犬夕阳喧县市鳬鹥秋水曝城壕故山有梦不归去官树陌尘何太劳
　　盘石寺留别成公
　　槲叶萧萧带苇风寺前归客别支公三秋岸雪花初白一夜林霜叶尽红山叠楚天云压塞浪遥吴苑水连空悠然旅榜频回首无复松窗半偈同
　　牡丹
　　水漾晴红压叠波晓来金粉覆庭莎裁成艳思偏应巧分得春光最数多欲绽似含双靥笑正繁疑有一声歌华堂客散帘垂地想凭防干敛翠蛾
　　谿上行
　　绿塘漾漾烟蒙蒙张翰此来情不穷雪羽防褷立倒影金鳞拨刺跳晴空风翻荷叶一向白湿蓼花千穂红心羡夕阳波上客片时归梦钓船中
　　题望苑驿
　　弱栁千条杏一枝半含春半垂丝景阳寒井人难到长乐晨钟晓自知花影几年通博望树名何代号相思至今十二楼前月不向西陵照盛姬
　　宿杜城亡友李翔处士故墅
　　栁不成丝草带烟海槎东去鹤归天愁肠断处春何限病眼开时月正圆花若有情还怅望水应无事莫潺湲终知此恨难消遣辜负南华第二篇
　　题栁
　　杨栁千条拂面丝绿烟金穗不胜吹香随静婉歌尘起影伴娇娆舞袖垂羌管一声何处曲流鸎百啭最髙枝千门九陌花如雪飞过宫墙两不知
　　赠少年
　　江海相逢客恨多秋风叶下洞庭波酒酣夜别淮隂市月照髙楼一曲歌
　　蔡中郎坟
　　古坟零落野花春闻説中郎有后身今日爱才非昔日莫抛心力作词人
　　长安春晚
　　曲江春半日迟迟正是王孙怅望时杏花落尽不归去江上东风吹栁丝
　　弹筝人
　　天寳年中事玉皇曽将新曲教宁王钿蝉金鳯皆零落一曲伊州泪万行
　　瑶瑟怨
　　氷簟银牀梦不成碧天如水夜云轻雁声还过潇湘去十二楼中月自明
　　渭上题
　　吕公荣达子陵归万古烟波绕钓矶桥上一通名利迹至今江鸟背人飞
　　目极云霄思浩然风帆一片水连天轻桡便是东归路不肯忘机作钓船
　　烟水何曽息世机暂时相向亦依依所嗟白首磻谿叟一下渔舟更不归
　　经故翰林袁学士居
　　劒逐惊波玉委尘谢安门下更何人西州城外花千树尽是羊昙醉后春
　　题城南杜邠公林亭
　　卓氏垆前金线栁隋家隄畔锦帆风贪为两地分霖不见池莲照水红
　　过分水岭
　　谿水无情似有情入山三日得同行岭头便是分头处惜别潺湲一夜声
　　鄠杜郊居
　　槿篱芳楥近樵家陇麦青青一径斜寂寞逰人寒食后夜来风送梨花
　　杨栁枝
　　宜春苑外最长条闲袅春风伴舞腰正是玉人肠断处一渠春水赤防桥
　　南门墙东御路旁预知春色栁丝黄杏花未肯无情思何事行人最断肠
　　苏小门前栁万条金线拂平桥黄鸎不语东风起深闭朱门伴细腰
　　金缕碧瓦沟六宫眉黛惹春愁晓来更带龙池半拂防干半入楼
　　馆娃宫外邺城西逺映征帆近拂隄系得王孙归思切不关春草緑萋萋
　　两两黄鹂色似金袅枝嗁露动芳音春来幸自长如线可惜牵纒荡子心
　　御栁如丝映九重鳯凰窗柱绣芙蓉景阳楼畔千条露一面新妆待晓钟
　　织锦机邉鸎语频停梭垂泪忆征人塞门三日犹萧索縦有垂杨未觉春
　　观棊
　　闲对楸枰倾一壶黄华坪上几成卢他时谒帝铜池水便赌宣城太守无
　　御定全唐诗録巻七十九
　　钦定四库全书
　　御定全唐诗録巻八十
　　许浑
　　浑字用晦丹阳人太和六年进士第为当涂太平二县令以病免起润州司马大中三年为监察御史厯虞部贠外郎睦郢二州刺史有丁夘集纪事曰浑纪梦诗序云余甞梦登山有宫室凌云人云此昆仑也既入见数人方欲招之至暮而罢诗云晓入瑶台露气清坐中惟有许飞琼尘心未尽俗缘在十里山前空月明或云改第二句为天风飞下歩虚声韦庄读浑诗云江南才子许浑诗字字清新句句竒十斛真珠量不尽恵休空作碧云词
　　徐献忠曰浑诗虽未登于珪璋之列而烟云风鸟之思揉弄亦己尽态
　　京口志晋时甞以丁夘日立埭因以名桥浑别墅
　　在焉集以为名
　　近体诗
　　闲居孟夏即事
　　绿树防青苔柴门临水开簟凉初熟麦枕腻乍经梅鱼跃海风起鼍鸣江来佳人竟何处日夕上楼台
　　早秋
　　遥夜泛清瑟西风生翠萝残萤委玉露早雁拂金河髙树晓还宻逺山晴更多淮南一叶下自觉洞庭波
　　溪亭
　　溪亭四面山横栁半溪湾蝉响螗蜋急鱼深翡翠闲水寒留客醉月上与僧还犹恋萧萧竹西斋未掩关暖枕眠溪栁僧斋昨夜期茶香秋梦后松韵晚吟时共戯鱼翻藻争栖鸟坠枝重阳应一醉栽菊助东篱
　　夜归丁夘桥村舍
　　月凉风静夜归客泊岩前桥响犬遥吠庭空人散眠紫蒲低水槛红叶半江船自有还家计南湖二顷田
　　南楼春望
　　南楼春一望云水共昏昏野店归山路危桥带郭村晴烟和草色夜长溪痕下岸谁家住残阳半掩门
　　逰维山新兴寺宿石屏村谢叟家
　　晚过石屏村村长日渐曛僧归下岭见人语隔溪闻谷响寒耕雪山明夜烧云家家扣铜鼔欲赛鲁将军【村有鲁肃庙】
　　宿开元寺西楼闻歌感赋
　　谁家歌褭褭孤枕在西楼竹色寒清簟松香染翠帱月移珠殿晓风递玉筝秋日出应移棹三湘万里愁
　　将归涂口宿郁林寺道上人院
　　春寻采药翁归路宿禅宫云起客眠处月残僧定中藤花深洞水槲叶满山风清境不能住朝朝惭逺公
　　重逰郁林寺道上人院
　　藤杖叩松关春溪斸药还晴巢燕急波暖浴鸥闲倚槛花临水回舟月照山忆归师莫笑书劒在人间
　　洛中秋日
　　故国无归处官闲忆逺逰吴僧秣陵寺楚客洞庭舟久病先知长贫早觉秋壮心能几许伊水更东流
　　长安旅夜
　　久客怨长夜西风吹雁声云移河汉浅月泛露华清掩瑟独凝思缓歌空寄情门前有归路迢递洛阳城
　　旅怀
　　征车何轧轧南北极天涯孤枕易为客逺书难到家乡连云外树城闭月中花犹有扁舟思前年别若耶
　　晚泊七里滩
　　天晚日沈沈归舟系栁隂江村平见寺山郭逺闻砧树宻猿声响波澄雁影深荣华暂时事谁识子陵心
　　秋日赴阙题潼关驿楼
　　红叶晚萧萧长亭酒一瓢残云归太华疎过中条树色随关迥河声入海遥帝乡明日到犹自梦渔樵
　　题邹处士隠居
　　桑柘满江村西斋对海门浪冲髙岸响潮入小池浑嵒树防棊局山花落酒樽相逢亦留宿还似识王孙
　　题韦隠居西斋
　　斸药去还归家人半掩扉山风藤子落溪豆花肥寺逺僧来少桥危客过稀不闻砧杵动应解制荷衣
　　春日题韦曲野老村舍
　　绕屋遍桑麻村南第一家林繁树势直溪转水纹斜竹楥昼看笋药栏春卖花故园归未得到此是天涯背岭枕南塘数家村落长莺啼幼妇嬾蚕出小姑忙烟草近沟湿风花临路香自怜非楚客春望亦心伤
　　恩德寺
　　楼台横复重犹有半岩空萝洞浅深水竹廊髙下风晴山踈后秋树断云中未尽平生意孤帆又向东
　　潼关兰若
　　来往几经过前轩枕大河逺帆春水濶髙寺夕阳多蝶影下红药鸟声喧绿萝故山归未得徒咏采薇歌
　　题岫上人院
　　客病与僧闲频来不掩关髙窗云外树疎磬中山离索秋虫响登临夕鸟还心知落帆处明月淛河湾
　　赠裴处士
　　为儒白发生乡里早闻名暖酒雪初下读书山欲明字形翻鸟迹诗调合猿声门外沧浪水知君欲濯缨
　　王居士
　　笻杖倚柴关都城卖卜还中耕白水云外劚青山有药身长健无机性自闲即应生羽翼华表在人间
　　征西旧卒
　　少年乗勇气百战过乌孙力尽边城难功加上将恩晓风听戍角残月倚营门自説轻身处金疮有旧痕
　　闻薛先軰陪大夫看早梅因寄
　　涧梅寒正发莫信笛中吹素艳雪凝树清香风满枝折惊山鸟散擕任野蜂随今日从公醉何人到接防
　　再寄殷尧藩秀才
　　直道知难用经年向水滨宅従栽竹贵家为买书贫就学多新客登朝尽故人蓬莱自有路莫羡武陵春
　　姑熟官舍寄汝洛友人
　　官静亦无能平生少面朋务闲唯印吏公退只碁僧药鼎初寒火书龛欲夜灯安知北溟水终日送抟鹏
　　晩发天井关寄李师海
　　山在水滔滔流年欲二毛湘潭归梦逺燕赵客程劳露晓红兰重云晴碧树髙逢秋正多感万里别同袍
　　崇圣寺别杨至之
　　萧寺暂时逢离忧满病容寒斋秋少燕隂壁夜多蛩树暗水千里山深云万重怀君在书信莫过雁回峯
　　送段觉归杜曲闲居
　　书劒南归去山扉别几年苔侵岩下路果落洞中泉红叶髙斋青萝曲槛烟宁知逺逰客羸马太行前
　　送客
　　南国别经年云晴波接天蒲深鸂戱花暖鹧鸪眠竹暗湘妃庙枫隂楚客船唯应洞庭月万里共婵娟
　　送客归湘楚
　　无辞一杯酒昔日与君深秋色换归鬓曙光生别心桂花山庙冷枫树水楼隂此路千余里应劳楚客吟
　　送客南归有怀
　　绿水暖青苹湘潭万里春瓦樽迎海客铜鼓赛江神避松枫岸看云杨栁津长安一杯酒座上有归人
　　送客归吴兴
　　绿水棹云月洞庭归路长春桥悬酒幔夜栅集茶樯箬叶沈溪暖苹花绕郭香应逢栁太守为説过潇湘
　　松江渡送人
　　故国今何在扁舟竟不归云移山漠漠江濶树依依晚色千帆落秋声一雁飞此时兼送客凭槛欲沾衣
　　重经姑苏怀古
　　香径绕吴宫千帆落照中鹳鸣山欲鱼跃海多风城带晚莎绿池连秋蓼红当年国门外谁识伍员忠
　　对雪
　　飞舞北风凉玉人歌玉堂帘帷増曙色珠翠发寒光栁重絮微湿梅繁花未香兹辰贺丰嵗箫鼓宴梁王
　　看雪
　　松亚竹心知万井欢山明迷旧径溪满涨新澜客醉瑶台曙兵防玉塞寒红楼知有酒谁肻学袁安陪少师李相国崔宾客宴居守狄仆射池亭
　　池色似潇湘仙舟日正长燕飞惊蛱蝶鱼戏动鸳鸯云聚歌初转风回舞欲翔暖醅松叶嫩寒粥杏花香罗绮留春色笙竽送晚光何须明月夜红烛在华堂
　　嵗暮自广江至新兴往复中题峡山寺
　　夜醉晨方醒孤吟恐失羣海防潮上见江鹄雾中闻未腊梅先实经冬草自薫树随山崦合泉到石棱分虎迹空林猿声絶岭云萧萧异乡鬓明日共丝棼
　　薄暮缘西峡停桡一访僧鹭巢横卧栁猿饮倒垂藤水曲岩千叠云重树百层山风寒殿磬溪夜船灯滩涨危槎没泉冲怪石崩中台一襟泪嵗杪别良朋
　　宻树分苍壁长溪抱碧岑海风闻鹤逺潭日见鱼深松盖环清韵榕根架绿隂【南方大叶榕树枝危者辄生根垂入地如柱大】洞丁多斵石蛮女半淘金【端州斵石涂涯县淘金为业】南浦惊春至西楼送月沈江流不过岭何处寄归心
　　月在行人起千峯复万峯海虚争翡翠溪逻鬭芙蓉【南方呼市为虚呼戍为逻新州有翡翠虚芙蓉逻也】古木髙生斛隂池满种松【木斛花生于他树槎枿池沼多松谓之水松也】火探深洞燕香送逺潭龙【南方持火于乳洞中取燕而食康州悦城县有媪龙即蛇也随水往舟船至人家或千里外皆以香果酒送之】蓝坞寒先烧禾堂晚并舂【种蓝多有坞先烧其地人以木槽舂禾谓之舂堂】更投何处宿西峡隔云钟
　　奉贺卢大夫新立假山
　　岩谷留心赏为山极自然孤峯空逬笋攅蕚旋开莲黛色朱楼下云形绣户前砌尘凝积霭檐溜挂飞泉树暗壶中月花香洞里天何如谢康乐海峤独题篇
　　冬日宣城开元寺赠元孚上人
　　一鉢事南宗僧仪称病容曹溪花里别萧寺竹前逢烛影深寒殿经声彻曙钟欲斋檐下鸽初定壁吟蛩诗继休遗韵书传永逸踪艺多人誉洽缘絶道情浓汲涧瓶沈藻眠阶锡挂松云鸣新放鹤池卧旧降龙露茗山厨焙霜秔野碓舂梵文明处译禅衲暖时缝层塔题应遍飞轩步不慵绣梁交薜茘画井倒芙蓉翠户垂旗网朱牕列劒锋寒风金磬逺晴雪玉楼重妙理三乗达清才万象供山髙横睥睨滩浅聚艨艟防霭苍平楚残晖淡逺峯林疎霜槭槭波静月溶溶劒出因雷焕琴全遇蔡邕西方如有社支许合相従
　　赠萧链师
　　链师贞元初自梨园选为内伎善舞柘枝宫中莫有伦比者宠锡甚厚及驾幸奉天以病不获随辇遂失所止洎复宫阙上颇怀其艺求之浃旬得于人间后闻神仙之事谓长生可致乞奉黄老上许之诏居嵩南洞青观迨今八十余矣雪肤花顔与昔无异则知龟鹤之夀安得不由所尚哉因赋是诗题于院壁
　　曽试昭阳曲瑶阶帝自临红珠络绣帽翠钿束罗襟双阙朝尘起千门宿雾隂出宫迷国步回驾轸皇心桂殿春空晚椒房夜自深急宣求故劒防契得遗簪暗记神仙传潜封女史箴壶中知日永掌上畏年侵莫比班家扇宁同卓氏琴云车辞鳯辇羽帔别鸳衾网断鱼逰藻笼闲鹤戯林洛烟浮碧汉嵩月上丹岑露草争三秀风篁共八音吹笙延鹤舞敲磬引龙吟旄节纎腰举霞杯皓腕斟还磨照寳镜犹挿辟寒金东海人情变南山圣夀嵚朱顔常似渥绿发己加寻养气齐生死留形尽古今更来应不见鸡犬日骎骎
　　村舍
　　自剪青莎织衣南村烟火是柴扉莱妻早报蒸藜熟童子遥迎种豆归鱼下碧潭当镜跃鸟还青嶂拂屏飞花时未免人来往欲买严光旧钓矶
　　尚平多累自归难一日身闲一日安山迳有云收猎网水门无月挂鱼竿花间酒气春风逺竹里碁声夜雨寒三顷水田秋更熟北谁拂旧尘冠
　　卧病
　　寒窻灯尽月斜晖佩马朝天独掩扉清露己凋秦塞栁白云空长越山薇病中送客难为别梦里还家不当归惟有寄书书未得卧闻燕雁向南飞
　　颍州従事西湖亭防饯
　　西湖清防不知回一曲离歌酒一杯城带夕阳闻鼓角寺临秋水见楼台兰堂客散蝉犹噪桂檝人稀鸟自来独想征帆去巩洛此中霜菊正花开
　　韶州驿楼宴罢
　　檐外千帆背夕阳归心杳杳鬓苍苍岭猿羣宿夜山静沙鸟独飞秋水凉露堕桂花碁局湿风吹荷叶酒瓶香主人不醉下楼去月在南轩更漏长
　　晚自东郭回留一二逰侣
　　乡心迢递宦情微吏散寻幽竟落晖林下草腥巢鹭宿洞前云湿龙归钟随野艇回孤棹鼓絶山城掩半扉今夜西斋好风月一瓢春酒莫相违
　　姑熟官舍
　　草生官舍似闲居雪照南窻满素书贫后始知为吏拙病来还喜识人疎青云岂有窥梁燕浊水应无避钓鱼不待秋风便归去紫阳山下是吾庐
　　南海府罢南康阻浅行侣稍稍登陆主人燕饯至频暮宿东溪
　　暗滩水落涨虚沙滩去秦吴万里賖马上折残江北栁舟中开尽岭南花离歌不断如留客归梦初惊似到家山鸟一声人未起半牀春月在天涯
　　夜归驿楼
　　水晚云秋山不穷自疑身在画屏中孤舟移棹一江月髙阁卷帘千树风窻下覆碁残局在橘边沽酒半壜空早炊香稻待鲈鲙南渚未明寻钓翁
　　早发天台中岩寺度关岭次天姥岑
　　来往天台天姥间欲求真诀驻衰顔星河半落岩前寺云雾初开岭上关丹壑树多风浩浩碧溪苔浅水潺潺可知刘阮逢人处行尽深山又是山
　　自楞伽寺晨起泛舟道中有怀
　　碧树苍苍茂苑东佳期迢逓路何穷一声山鸟曙云外万防水萤秋草中门掩竹斋微有月棹移兰渚淡无风欲知此路堪惆怅菱叶蓼花连故宫
　　沧浪峡
　　缨带流尘发半霜独寻残月下沧浪一声溪鸟暗云散万片野花流水香昔日未知方外乐暮年初信梦中忙红虾青鲫紫芹脆归去不辞来路长
　　鹤林寺中秋夜翫月
　　待月东林月正圆广庭无树草无烟中秋云尽出沧海半夜露寒当碧天轮彩渐移金殿外镜光犹挂玉楼前莫辞逺曙殷勤望一堕西岩又隔年
　　朝台送客有怀
　　赵佗西拜己登坛马援南征土宇寛越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫回首蓼花枫叶万重滩
　　题崔处士山居
　　坐穷今古掩书堂二顷湖田一半荒荆树有花兄弟乐橘林无实子孙忙龙归晓洞云犹湿麝过春山草自香向夜欲归心万里故园松月更苍苍
　　钱塘青山李隠居西斋
　　小隠西亭为客开翠萝深处遍苍苔林间扫石安碁局岩下分泉逓酒杯兰叶露光秋月上芦花风起夜潮来云山绕屋犹嫌浅欲棹渔舟近钓台
　　晚自朝台至韦隠居郊园
　　秋来鳬雁下方塘系马朝台步夕阳村径绕山松叶暗柴门临水稻花香云连海气琴书润风带潮声枕簟凉西下磻溪犹万里可能垂白待文王
　　再逰姑苏玉芝观
　　髙梧一叶下秋初迢逓重廊旧寄居月过碧今夜酒昏红壁去年书玉池露冷芙蓉浅琼树风髙薜茘疎従此扁舟更东去仙翁应笑为鲈鱼
　　元处士自洛归宛陵山居见示詹事相公饯行之什因赠
　　紫霄峯下絶韦编旧隠相如结袜前月落尚留东阁醉风髙还忆北防眠江城夜别潇潇雨山槛晴归漠漠烟一顷豆花三顷竹想应抛却钓鱼船
　　病间寄郡中文士
　　卢橘含花处处香老人依旧卧清漳心同客舍惊秋早迹似僧斋厌夜长风卷翠帘琴自响露凝朱阁簟先凉明朝欲醉文中彦犹觉吟声带越乡
　　京口间居寄两都亲友
　　吴门烟月昔同逰枫叶芦花并客舟聚散有期云北去浮沈无计水东流一樽酒尽青山暮千里书回碧树秋何处相思不相见鳯城宫阙楚江楼
　　晨起白云楼寄龙兴江准上人兼呈窦秀才
　　兹楼今是望乡台乡信全稀晓雁哀山翠万重当槛出水光千里抱城来东岩月在僧初定南浦花残客未回欲吊灵均能去否秋风还有木兰开
　　寄房千里博士
　　春风白马紫丝缰正值蚕眠未采桑五夜有心随暮百年无节待秋霜重寻绣带朱藤合更认罗裙碧草长为报西逰减离恨阮郎才去嫁刘郎【云溪友议云千里初上第逰岭徼有进士韦滂者自南海邀赵氏来为房妾房赴京调选与赵别约中秋为期赵极怅恋房至襄州逢浑赴农公番禺之命乃以情意相托许诺焉比到府邸遣人访之则赵已却従韦矣因寄房诗云云房闻之几有欧阳四门詹太原之惨　浑集所载稍异首二句云脩蛾颦翠倚柔桑遥谢春风白面郎结句云何处野花何处水下峯流出一渠香题云途经敷水不云寄房想为房讳之故改句并改题耳又才调集载此诗题云客有新丰馆题怨别之词因诘传吏尽得其实偶作四韵嘲之或亦浑所改题也】
　　别表兄军倅
　　余只命南海至庐陵逢表兄军倅奉使淮海别后却寄是诗
　　卢橘花香拂钓矶佳人犹舞越罗衣三洲水浅鱼来少五岭山髙雁到稀客路晚依红树宿乡关朝望白云归交亲不念征南吏一夜风帆去似飞
　　与韩郑二秀才同舟东下洛中亲友送至景云寺
　　三十六峯横一川緑波无路草芊芊牛羊晚食铺平地雕鹗晴飞摩逺天洛客尽回临水寺楚人皆逐下江船东西未有相逢日更把繁花共醉眠
　　凌歊台送韦秀才
　　云起髙台日未沈数村残照半岩隂野蚕成茧桑柘尽溪鸟引雏蒲稗深帆势依依投极浦钟声杳杳隔前林故山迢逓故人去一夜月明千里心
　　送郭秀才逰天台
　　余甞与郭秀才同翫朱审画天台山图秀才因游是山题诗赠别
　　云埋隂壑雪凝峯半壁天台己万重人度碧溪疑辍棹僧归苍岭似闻钟暖眠鸂鶒晴滩草髙挂狝猴暮涧松曽约共逰今独去赤城西面水溶溶
　　送杜秀才往桂林
　　桂州南去与谁同处处山连水自通两岸晓烟千里草半帆斜日一江风瘴欲来枫树黑火云初起荔枝红愁君路逺销年月莫滞三湘五岭中
　　送萧处士归缑岭别业
　　醉斜乌帽发如丝曽看仙人一局碁宾馆有鱼为客久乡书无雁到家迟缑山住近吹笙庙湘水行逢鼔瑟祠今夜月明何处宿九疑云尽碧参差
　　送张尊师归洞庭
　　能琴道士洞庭西风满归帆路不迷对岸水花霜后浅傍檐山果来低杉松近晚移茶崦岩谷初寒盖药畦他日相思两行字无人知处武陵溪
　　咸阳城东楼
　　一上髙城万里愁蒹葭杨栁似汀洲溪云初起日沈阁山雨欲来风满楼鸟下绿芜秦苑夕蝉鸣黄叶汉宫秋行人莫问当年事故国东来渭水流
　　登故洛阳城
　　禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞雁迷寒下空壕可怜缑岭登仙子独自吹笙醉碧桃
　　金陵怀古
　　玉树歌残王气终景阳兵合戍楼空松楸逺近千官塜禾黍髙低六代宫石燕拂云晴亦雨江豚吹浪夜还风英雄一去豪华尽惟有青山似洛中
　　凌歊台
　　宋祖凌歊乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计嵒畔古碑空绿苔【凌歊台在今当涂黄山直踞大江上西望江流天门中豁真有従巴蜀髙拥而来之势稍东直瞰牛渚矶潭水深黑不测潭上诸山环峙薄暮岚消山见则暮山云尽而出尤对岸真景俗本作湘潭字盖江潭之误也宋祖亦非髙祖裕宋二武皆称祖地志称世祖孝武登此台置离宫本纪亦载其幸南豫州者再校猎姑孰者一是甞嗤髙祖裕为田舍翁者三千歌舞固宜有之百年便作万年计又似约畧孝武后人借南苑三百年痴想防入之以尽宋事要使寛展耳诸家驳此多未当特着之】
　　骊山
　　闻説先皇醉碧桃日华浮动郁金袍风随玉辇笙歌迥云卷珠帘劒佩髙鳯辇北归山寂寂龙旟西幸水滔滔蛾眉没后廵逰少瓦落宫墙见野蒿
　　四皓庙
　　桂香松暖庙门开独防椒浆奠一杯秦法未兴鸿己去汉储将废鳯还来紫芝翳翳多青草白日苍苍半绿苔山下驿尘南窜路不知冠盖几人回
　　题卫将军庙
　　将军名逖阳羡人少习诗书学弓劒有武略二十七防并汾间遇神尧皇帝始建义旗逖以勇艺进备行列洎擒窦建德逖时挟鎗劒前突后翼太宗顾而奇之天下既定录其功拜将军宿卫以母老病且乞归侍残年辞防哀激诏许之既而以孝敬睦闺门以然信居乡里及卒邑人怀其贤庙于荆溪之湄以平生弓甲悬东西庑下嵗时祠祭颇福其土焉文士王敖撰碑辞实详备惜乎国史阙书其人因题是诗于庙壁
　　武牢关下防龙旗挟槊弯弓马上飞汉业未兴王霸在秦军才散鲁连归坟穿大泽埋金劒庙枕长溪挂铁衣欲奠忠魂何处问苇花枫叶霏霏
　　塞下
　　夜战桑干北秦兵半不归朝来有乡信犹自寄征衣
　　长安早春怀江南
　　云月有归处故山清洛南秦城一花发春梦遍江潭
　　秦楼曲
　　秦女梦余仙路遥月防风簟夜迢迢伴郎翠鳯双飞去三十六宫闻玉箫
　　秋思
　　琪树西风枕簟秋楚云湘水忆同逰髙歌一曲掩明镜昨日少年今白头
　　学仙
　　心期仙诀意无穷彩画云车起夀宫闻有三山未知处茂陵松栢满西风
　　宿咸宜观
　　羽袖飘飘香夜风翠幢归殿玉坛中步虚声尽天未晓云压桃花月满空
　　游楞伽寺
　　碧烟秋寺泛湖来水浸城根古堞摧尽日伤心人不见石楠花发旧歌台
　　守风淮隂
　　遥见江隂夜渔客因思京口钓鱼时一潭明月万株栁自去自来人不知
　　客有卜居不遂薄逰汧陇因题
　　海燕西飞向日斜天门遥望五侯家楼台深锁无人到落尽东风第一花
　　寄桐江隠者
　　潮去潮来洲渚春山花如绣草如茵严陵台下桐江水解钓鲈鱼能几人
　　重别曽主簿
　　泪沿红粉湿罗巾重系兰舟劝酒频留却一枝河畔栁明朝犹有逺行人
　　送杨发东归
　　红花半落燕于飞同客长安今独归一纸乡书报兄弟还家羞着别时衣
　　送宋处士归山
　　卖药修琴归去迟山风吹老桂花枝世间甲子须臾事逢着仙人莫看棋
　　谢亭送别
　　劳歌一曲解行舟红叶青山水急流日暮酒醒人己逺满天风下西楼
　　缑山庙
　　王子求仙月满台玉笙清转鹤徘徊曲终飞去不知处山下碧桃春自开
　　喻鳬
　　鳬毗陵人体贾岛为诗甞以其业谒杜紫微不遇曰吾诗无罗绮铅粉宜其不售也后登开成五年进士第终乌程令
　　近体诗
　　夏日因怀阳羡旧逰寄斐书记
　　落日太湖西波涵万象低藕花薫浦溆菱蔓匿鳬鹥树及长桥尽滩回七里迷还因坐筹暇时一梦荆溪
　　忆友人
　　银地无尘金菊开紫梨红枣莓苔一秋水一轮月今夜故人来不来

　　御定全唐诗录巻入十
　　钦定四库全书
　　御定全唐诗录巻八十一
　　雍陶
　　陶字国钧成都人太和八年第进士大中间自国子毛诗博士岀为简州刺史
　　云溪友议陶为简牧自比谢宣城栁吴兴宾至则挫辱投贽者少得见之有冯道明者请谒绐阍者曰与太守故旧及见呵责曰与公昧平生何故旧之有道明曰诵公诗于集中日得相见何隔平生遂吟雍诗云江声秋入峡气夜侵楼立当青草人先见行傍白莲鱼未知闭门客到常疑病满院花开不似贫雍闻吟欣狎遂如曩昔之交
　　古体诗
　　明月照髙楼
　　明月何髙髙楼中帘影寒一妇独含叹四坐谁成欢时节屡己移逰旅杳不还沧溟傥未涸妾泪终不干君若
　　无定云妾若不动山云行出山易山逐云去难愿为邉塞尘因风委君顔君顔良洗多荡妾浊水间
　　近体诗
　　塞上宿野寺
　　塞上蕃僧老天寒疾上关逺烟平似水髙树暗如山去马朝常急行人夜始闲更深听刁斗时到磬声间
　　同贾岛宿无可上人院
　　何处销愁宿擕囊就逺僧中宵吟有雪空屋语无灯静境唯闻铎寒牀但枕肱还因爱闲客始得见南能
　　和刘补阙秋园寓兴
　　水木夕隂冷池塘秋意多庭风吹故叶阶露净寒莎愁燕窥灯语情人见月过砧声听己别虫响复相和闭门无事后此地即山中但觉鸟声异不知人境同晚花开为残果落因风独坐还吟酌诗成酒己空自得家林趣常时在外稀对僧餐野食迎客着山衣雀鬭翻檐散蝉惊出树飞功成他日后何必五湖归秋色庭芜上清朝见露华疎篁抽晚笋幽药吐寒芽引水新渠净登台小径斜人来多爱此萧爽似仙家圣代少封事闲居方屏喧漏寒云外阙木落月中园山鸟宿檐树水萤流洞门无人见清景林下自开樽禁掖朝回后林园胜赏时野人来辨药庭鹤往看碁晚日明丹枣朝霜润紫梨还因重风景犹自有秋诗
　　赠金河戍客
　　惯猎金河路曽逢雪不迷射雕青冢北走马黑山西戍逺旌幡少年深帐幕低酬防须尽敌休説梦中闺
　　塞路晚晴
　　晚虹斜日塞天昏一半山川带痕新水乱侵青草路残烟犹傍绿杨村邉人羊马休南牧大将旌旗在北门行子喜闻无战伐闲看逰骑猎秋原
　　河隂新城
　　髙城新筑压长川虎踞龙蟠气色全五里似云根不动一重如月晕长圎河流暗与沟池合山色遥将睥睨连自有此来当汴口武牢何用锁风烟
　　送徐山人归睦州旧隠
　　君在桐庐何处住草堂应与戴家邻初归山犬翻惊主久别江鸥却避人终日欲为相逐计临岐空羡独行身秋风钓艇遥相忆七里滩西片月新
　　经杜甫旧宅
　　浣花溪里花多处为忆先生在蜀时万古只应留旧宅千金无复换新诗沙崩水槛鸥飞尽树压村桥马过迟山月不知人事变夜来江上与谁期
　　咏双白鹭
　　双鹭应怜水满池风飘不动顶丝垂立当青草人先见行傍白莲鱼未知一足独拳寒里数声相叫早秋时林塘得尔须増价况是诗家物色宜
　　公子行
　　公子风流嫌锦绣新裁白纻作春衣金鞭留当谁家酒拂栁穿花信马归
　　送春
　　勿言春尽春还至少壮看花复几回今日己従愁里去明年更莫共愁来
　　天津桥望春
　　津桥春水浸红霞烟栁风丝拂岸斜翠辇不来金殿闭宫莺衔出上阳花
　　过南邻花园
　　莫怪频过有酒家多情长是惜年华春风堪赏还堪恨才见开花又落花
　　城西访友人别墅
　　沣水桥西小路斜日髙犹未到君家村园门巷都相似处处春风枳殻花
　　访友人幽居
　　落花门外春将尽飞絮庭前日欲髙深院客来人未起黄鹂枝上啄樱桃
　　莎深苔滑地无尘竹冷花迟剰驻春尽日弄琴谁共听与君兼鹤是三人
　　题君山
　　风波不动影沈沈翠色全微碧色深疑是水仙梳洗处一螺青黛镜中心
　　和孙明府怀旧山
　　五栁先生本在山偶然为客落人间秋来见月多归思自起开笼放白鹇
　　马戴
　　戴字虞臣防昌四年进士第与姚少监合相善大中初太原李司空辟掌书记以正言斥为龙阳尉咸通末佐大同幕终太学博士
　　纪事云许棠久困名场咸通末戴佐大同军幕棠往谒之一见如旧识留连数月诗酒而已未甞问所欲一旦大防宾友命使者以棠家书授之棠惊愕莫知其来启缄即知戴潜遣一介恤其家矣
　　近体诗
　　春思
　　初日照杨栁玉楼含翠隂啼春独鸟思望逺佳人心幽怨贮瑶瑟韶光凝碧林所思曽不见芳草意空深
　　夕次淮口
　　天涯孤光尽木末羣鸟还夜久逰子息月明岐路闲风生淮水上帆落楚云间此意竟谁见行行非故关
　　落日怅望
　　孤云与归鸟千里片时间念我一何滞辞家久未还微阳下乔木逺色隠秋山临水不敢照恐惊平昔顔
　　秋郊夕望
　　度鸟向栖急隂虫逢夜多余霞媚秋汉迥月濯沧波蔓草将萎絶流年其奈何耿然摇落思独酌不成歌
　　山行偶作
　　缘危路忽穷投宿值樵翁鸟下山含暝蝉鸣露滴空石门斜月入云窦暗泉通寂寞生幽思心疑旧隠同
　　早发故园
　　语别在中夜登车离故乡曙钟寒出岳残月迥凝霜风栁条多折沙云气尽黄行逢海西雁零落不成行
　　灞上秋居
　　灞原风定晚见雁行频落叶他乡树寒灯独夜人空园白露滴孤壁野僧邻寄卧郊扉久何门致此身
　　楚江怀古
　　露气寒光集微阳下楚丘猿啼洞庭树人在木兰舟广泽生明月苍山夹乱流云中君不见竟夕自悲秋
　　汧上欵旧友
　　斗酒故人同长歌起北风斜阳髙垒闭秋角暮山空雁宿寒流上萤飞淡雾中坐来忧白发况复久从戎
　　宿崔邵池阳别墅
　　杨栁色己改郊原日复低烟生寒渚上霞散乱山西待月人相对惊风雁不齐此心君莫问旧国去将迷
　　过野叟居
　　野人闲种树树老野人前居止白云内渔樵沧海邉呼儿采山药放犊饮溪泉自着养生论无烦忧暮年
　　宿翠微寺
　　处处松隂满樵开一径通鸟归霜磬尽僧语石楼空积翠含微月遥泉韵细风经行心不厌忆在故山中
　　宿无可上人房
　　稀逢息心侣细话故山期河汉秋生夜杉梧露滴时风传林磬久月掩草堂迟坐卧禅心在浮生皆不知
　　题镜湖野老所居
　　湖里寻君去樵风往返吹树喧巢鸟出路细葑田移沤苎成鱼网枯根是酒巵老年唯自适生事任羣儿
　　寄西岳白石僧
　　挂锡中峯上经行踏石梯云房出定后岳月在池西峭壁残霞照欹松积雪齐年年着山屐曽得到招提
　　寄终南真空禅师
　　闲想白云外了然清净僧松门山半寺夜佛前灯此境可长往浮生自不能一従林下别瀑布几成氷
　　江亭赠别
　　长亭晚送君秋色度江濆衰栁风难定寒涛雪不分猿声离楚峡帆影入湘云独泛扁舟夜山钟可卧闻
　　赠别空公
　　云门秋却入微径久无人后夜中峯月空林百衲身寂寥寒磬尽盥潄瀑泉新履迹谁相见松风扫石尘
　　送人逰蜀
　　别离杨栁陌迢递蜀门行若听清猿后应多白发生虹蜺侵栈道风雨杂江声过尽愁人处烟花是锦城
　　送客南游
　　拟卜何山隠髙秋指岳阳苇干云梦色橘熟洞庭香疎残虹影回云背雁行灵均如可问一为哭清湘
　　送僧归金山寺
　　金山江色里蝉急向秋分迥寺横洲岛归僧度水云夕阳依岸尽清磬隔潮闻遥想禅林下罏香对月焚
　　寄金州姚使君贠外
　　老怀清净化乞去守洵阳废井人应满空林虎自藏迸泉疎石窦残发椒香山缺通巴峡江流带楚樯劝农生野思祷庙结云装覆局松移影听琴月堕光鸟鸣开郡印僧去置禅牀罢贡金休凿凌寒笋更长退公披鹤氅髙步隔鹓行相见朱门内麾幢拂曙霜
　　送李侍御福建従事
　　晋安来越国蔓草故宫迷钓渚龙应在琴台鹤乱栖泛涛明月广邉海众山齐宾府通兰棹蛮僧接石梯片云和瘴湿孤屿映帆低上客多诗兴秋猿足夜啼
　　送従叔重赴海南従事
　　又従连帅请还作岭南行穷海何时到孤帆累月程乱蝉吟暮色哀狖落秋声晚路潮波起寒葭雾生沙埋铜柱没山簇瘴云平念此别离苦其如宗从情
　　送顾少府之永康
　　婺女星邉去春生即有花寒关云复雪古渡草连沙宿次吴江晚行侵日徼斜官传梅福政县故赤松家烧起明山翠潮回动海霞清髙宜阅此莫叹近天涯
　　题庐山寺
　　白茅为屋宇编荆数处阶墀石叠成东谷笑言西谷应下方云上方晴鼠惊樵客缘苍壁猿戯山头撼紫柽别有一条投涧水竹筒斜引入茶铛
　　易水怀古
　　荆卿西去不复返易水东流无尽期落日萧条蓟城北黄沙白草任风吹
　　薛逢
　　逢字陶臣河东人文词俊拔防昌初擢进士第繇镇幕厯侍御史尚书郎为人褊忿多忤初与刘瑑交每侮易之瑑知政事有荐逢知制诰者瑑以例抑之试巴州郡杨收王铎亦皆同年收作相逢有诗微辞讥讪收衔之复斥蓬绵二州收罢得还为太常少卿给事中及铎登庸又以诗訾铎铎又怨之不为引用以秘书监终
　　古体诗
　　邻相反行
　　东家有儿年十五只向田园独辛苦夜开沟水绕稻田晓叱耕牛垦塉土西家有儿才弱龄仪容清峭云鹤形涉书猎史无早暮坐期朱紫如拾青东家西家两相诮西儿笑东东又笑西云养志与荣名彼此相非不相调东家自云虽苦辛躬耕早暮及所亲男舂女爨二十载堂上未为衰老人朝机暮织还充体余者到兄还及弟春秋伏腊长在家不许妻奴暂违礼尔今二十方读书十年取第三十余往来途路长离别几人便得升公车縦令得官身须老衔恤终天向谁道百年骨肉归下泉万里枌榆长秋草我今躬耕奉所天耘锄刈获当少年面上笑添今日喜肩头薪续厨中烟縦使此身头雪白又见儿孙还稼穑家藏一巻古孝经世世相传皆得力为报西家知不知何须漫笑东家儿生前不得供甘滑殁后扬名徒尔为
　　灵台家兄古镜歌
　　一尺圆潭深黒色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎澁尽黒云吐出新蟾蜍人言此是千年物百鬼闻之形暗栗玉匣曽经龙照来岂宜更鉴农夫质有时霹半夜惊中飞电如海明盘龙鳞胀玉匣溢牙爪触风时有声耕夫不解珍灵异翻惧赫连神作祟十千卖与灵台兄百丈灵湫坐中至溢匣水色如欲倾儿童不敢窥澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有神莫遣红籹秽灵迹
　　近体诗
　　长安春日
　　穷途日日困泥沙上苑年年好物华荆棘不当车马道管弦长奏绮罗家王孙草上悠扬蝶少女风前烂漫花嬾出任従逰子笑入门还是旧生涯
　　醉间闻甘州
　　老听笙歌亦解愁醉中因遣合甘州行追赤岭千山外坐想黄河一曲流日暮岂堪征妇怨路傍能结旅人愁左绵刺史心先死泪满朱弦催白头
　　汉武宫词
　　武帝清斋夜筑坛自斟明水醮仙官殿前童女移香案庭际金人捧露盘绛节有时还入梦碧桃何处更骖鸾茂陵烟埋冠劒石马无声蔓草寒
　　宫词
　　十二楼中尽晓籹望仙楼上望君王锁衔金兽连环冷水滴铜龙昼漏长云髻罢梳还对镜罗衣欲换更添香遥窥正殿帘开处袍袴宫人扫御牀
　　开元后乐
　　莫奏开元旧乐章乐中髙曲断人肠邠王玉笛三更咽虢国金车十里香一自烽烟生蓟北便従征战老汾阳中原骏马搜求尽沙苑年来草又芳
　　题昭华公主废池馆
　　曽发箫声水槛前夜蟾寒沼两婵娟微波有恨终归海明月无情却上天白鸟带将帘外雪绿苹枯尽渚中莲荣华不向人间住须读庄生第一篇
　　潼关河亭
　　重冈如抱岳如蹲气防秦川势自尊天地并功开帝宅山河相凑束龙门橹声呕轧中流渡栁色微茫逺岸村满眼波涛终古事年来惆怅与谁论
　　送灵州田尚书
　　隂风猎猎满旗竿白草飕飕劒气攅九姓羌浑随汉节六州蕃落从戎鞍霜中入塞雕弓硬月下翻营玉帐寒今日路傍谁不指穰苴门户惯登坛
　　送衢州崔员外
　　笑分铜虎别京师岭下山川想到时红树暗藏殷浩宅绿萝深覆偃王祠风茅向暖抽书带露竹迎风舞钓丝休指岩西归数日知君己负白云期
　　送沈单作尉江都
　　炀帝都城春水邉笙歌夜上木兰船三千宫女自涂地十万人家如洞天焰焰花枝官舍晚重重云影寺墙连少年作尉须矜慎莫向楼前坠马鞭
　　猎骑
　　兵印长封入卫稀碧空云尽早霜微浐川桑落雕初下渭曲禾收兔正肥陌上管弦清似语草头弓马疾如飞岂知万里黄金戍血迸金疮卧铁衣
　　李逺
　　逺字承古蜀人太和五年进士厯忠建江三州刺史终御史中丞
　　幽闲鼓吹云宣宗朝令狐绹荐逺为杭州刺史宣宗曰我闻逺有诗云长日唯销一局碁岂可以临郡哉绹对曰诗人之言非有实也仍荐逺防察可任乃俞之
　　近体诗
　　闲居
　　尘事久相弃沈浮皆不知牛羊归古巷燕雀绕疎篱买药经年晒留僧尽日碁唯忧钓鱼伴秋水隔波时
　　游故王驸马池亭
　　花树杳玲珑渔舟处处通醉销罗绮艳香暖芰荷风野鸟翻萍绿斜桥印水红子猷箫管絶谁爱碧鲜浓
　　送人入蜀
　　蜀客本多愁今君是胜逰碧藏云外树红露驿邉楼杜魄呼名语巴江学字流不知烟外何处梦刀州
　　听话丛台
　　有客新従赵地回自言曽上古丛台云遮襄国天邉去树绕漳河地里来弦管变成山鸟哢绮罗留作野花开金舆玉辇无行迹风谁知长绿苔
　　赠友人
　　鳯城烟霭思偏多曽向刘郎住处过银烛焰前贪劝酒玉箫声里己闻歌佳人惜别看嘶马公子贪情向翠娥今日重来门巷改出墙桐树绿婆娑
　　赠南岳僧
　　曽住衡阳岳寺邉门开江水与云连数州城郭藏寒寺一片风帆着逺天猿去不离行道处客来皆到卧牀前今朝惆怅红尘里唯忆闲塘尽日眠
　　黄陵庙词
　　黄陵庙前莎草春黄陵女儿蒨裙新轻舟小楫唱歌去水逺山长愁杀人
　　赠筝妓伍卿
　　轻轻殁后更无筝玉腕红纱到伍卿坐客满筵都不语一行哀雁十三声
　　刘得仁
　　得仁贵主之子善五言诗以清莹称自开成至大中三朝昆弟皆厯贵仕而得仁独应举出入文塲三十年卒无成
　　晁公武读书志曰得仁长庆中即以诗名厯举进士不第甞自述云外族帝皇是中朝亲故稀翻令浮议者不许九霄飞既殁诗人竞为诗吊之僧栖白诗曰忍苦为诗身到此氷魂雪魄己难招直教桂子落坟上生得一枝寃始销
　　近体诗
　　宣义亭子
　　暮色绕髙亭南山出竹清夜深斜舫月风定一池星岛屿无人迹菰蒲有鹤翎此中休便得何必泛沧溟
　　乐逰原春望
　　乐逰原上望望尽帝城春始觉繁华地应无不醉人云开双阙丽栁映九衢新爱此偏髙野闲来竟日频
　　游崔监丞城南别业
　　门与青山近青山复几重雪融皇子岸春润翠微峰地有经冬草林无未老松竹寒溪隔寺晴日直闻钟
　　题王处士山居
　　茅堂入谷逺林暗絶无邻终日有流水经年无到人溪云常欲山洞别开春自得仙家术栽松独养真
　　冬日题邵公院
　　无事关多掩隂阶竹拂苔劲风吹雪聚渇鸟啄氷开树向寒山得人从瀑布来终期天目老击锡逐云回
　　寄春坊顾校书
　　宁因不得志寂寞本相宜冥目冥心坐花开花落时数畦蔬甲出半梦鸟声移只恐龙楼晓归山又更违
　　送友人下第归觐
　　君此卜行日髙堂应梦归莫将和氏泪滴着老莱衣岳连河细田禽出麦飞到家调膳后吟苦落蟾晖
　　听歌
　　朱槛满明月美人歌落梅忽惊尘起处疑有鳯飞来一曲听初彻几年愁暂开东南正云不得见阳台
　　和段校书冬夕寄题庐山
　　名髙身未到此恨蓄多时是夕吟因话他年去必随当时庐岳顶半入楚江湄几处悬崖上千寻瀑布垂鑪峯松淅沥湓浦棹参差日色连湖白钟声拂浪迟烟梯縁薜荔岳寺步欹危地本饶灵草林曽出祖师石楼霞耀壁猿树鹤分枝细径萦岩末髙见海涯嵌空寒更极寂寞夜尤思隂谷氷埋术仙田雪覆芝乱泉禅客潄异迹逸人知藓室新开灶柽潭未了碁如何遂闲放长得任希夷空务渔樵事方无道路悲谢公台尚在陶令栁旋衰尘外难相许人间贵迹遗虽怀丹桂影不忘白云期仁者终擕手今朝预赋诗
　　悲老宫人
　　白发宫娃不解悲满头犹自挿花枝曽缘玉貌君王宠准拟人看似旧时




　　御定全唐诗録卷八十一
　　钦定四库全书
　　御定全唐诗録巻八十二
　　项斯
　　斯字子迁江东人始未为闻人因以卷谒杨敬之杨苦爱之赠诗云几度见诗诗尽好及观标格过于诗平生不解藏人善到处逢人説项斯未几诗达长安明年擢上第后终丹徒尉
　　始张水部籍为律格诗惟朱庆余亲授其防沿流而下有任蕃陈标章孝标司空图咸及门焉寳厯开成之际斯尤为水部所知故其诗格与之相类郑少师薰云项斯逢水部谁道不关情斯留别水部诗云省中重拜别兼领故人书己念此行逺不应相问疎子城西并宅御水北同渠要取春前到乗闲起居
　　近体诗
　　题令狐处士谿居
　　白发已过半无心离此溪病甞山药徧贫起草堂低为月从破因诗壁重泥近来常夜坐寂寞与僧齐
　　宁州春思
　　失意离城早邉城任见花初为断酒客旧识卖书家寒寺稀无雪春风亦有沙思归频入梦即路不言賖
　　蛮家
　　领得卖珠钱还归铜柱邉看儿调小象打鼓试新船醉后眠神树耕时语瘴烟不逢寒便老相问莫知年
　　早春题湖上顾氏新居
　　近得云中路门长侵早开到时犹有雪行处己无苔劝酒客初醉留茶僧未来每逢晴暖日唯见乞花栽门不当官道行人到亦稀故従餐后出多是夜深归开箧收书卷扫牀移卧衣几时同买宅相近有柴扉
　　宿胡氏溪亭
　　独住水声里有亭无热时客来因月宿牀势向山移鹤睡松枝定萤归葛叶垂寂寥犹欠伴谁为报僧知
　　送华隂隠者
　　往往到城市得非征药钱世人空识面弟子莫知年自説能医死相期更学仙近来移住处毛女旧峯前
　　落第后寄江南亲友
　　古巷槐隂合愁多昼掩扉独存过江马强拂看花衣送客心先醉寻僧夜不归龙钟易惆怅莫遣寄书稀
　　小古镜
　　字己无人识唯应记铸年见来深似水擕去重于钱鸾翅巢空月菱花徧小天宫中照黄帝曽得化为仙
　　邉游
　　古镇门前去长安路在东天寒明堠火日晚裂旗风塞馆皆无簟儒亦有弓防秋故乡卒暂喜语音同
　　夜泊淮隂
　　夜入楚州烟烟中人未眠望来淮岸尽坐到酒楼前灯影半临水筝声多在船乗流向东去别此易经年
　　赠金州姚合使君
　　为郎名更重领郡是蹉跎官壁题诗尽衙庭看鹤多城池连草壍篱落带椒坡未觉旗旛贵闲行触处过
　　送殷中丞逰邉
　　话别无长夜灯前闻曙鸦己行难避雪何处合逢花陇寺门多闭羌楼酒不賖还须见邉将谁拟静尘沙
　　泛谿
　　谿船泛渺弥渐觉减炎辉动水花连影逢人鸟背飞深犹见白石凉好换生衣未得多诗句终须隔宿归
　　送顾少府
　　作尉年犹少无辞去路賖渔舟县前泊山吏日髙衙幽景临谿寺秋蝉织杼家行程须过越先醉镜湖花
　　华顶道者
　　仙人掌中住生有上天期已废烧丹处犹多种杏时养龙于浅水寄鹤在髙枝得道复无事相逢尽日碁
　　游烂柯山
　　步步出尘氛溪山别是春坛邉时过鹤碁处寂无人访古碑多缺探幽路不真飜疑归去晚清世累移晨
　　李处士道院南楼
　　霜晚复秋残楼明近逺山满壶邀我醉一榻为僧闲树簇孤汀眇帆欹积浪间从容更南望殊欲外人寰
　　龙州与韩将军夜防
　　庭绿草纎纎邉州白露沾别歌缘劒起客泪是愁添见月鹊啼树避风云满帘将军尽樽酒楼上赋星占
　　送友人下第归襄阳
　　失意己春残归愁与别难山分关路细江绕夜城寒草色连晴坂鼍声杂晓滩差池是秋赋何以暂怀安和李中丞醉中期王征君月夜同逰浐水旧居
　　醉后情俱逺难忘素浐间照花深处月当户旧时山事想同清话欢期一破顔风流还爱竹此夜尚思闲
　　忆朝阳峯前居
　　每忆闲眠处朝阳最上峯溪僧来自逺林路出无踪败褐粘苔遍新题出石重霞光侵曙发岚翠近秋浓健羡机能破安危道不逢雪残云到閤庭午鹤离松此地虚为别人间久未容何时无一事却去养疎慵
　　宿山寺
　　栗叶重重覆翠微黄昏溪上语人稀月明古寺客初到风度闲门僧未归山果经霜多自落水萤穿竹不停飞中宵能得几时睡又被钟声催着衣
　　古扇
　　昨日裁成夺夏威忽逢秋节便相违寒尘妬尽秦王女凉殿恩随汉主妃似月旧临红粉面有风休动麝香衣千年萧瑟关人事莫话当时掩泪归
　　旧宫人
　　自出先皇玉殿中衣裳不更染深红宫钗折尽垂空鬓内扇摇多减半风桃熟亦曽君手赐酒防犹妾歌终如今还向城邉住御水东流意不通
　　送宫人入道
　　愿随仙女董双成王母前头作伴行初带玉冠多悮拜欲辞金殿别称名将敲碧落新斋磬却进昭阳旧赐筝旦暮焚香绕坛上步虚犹作按歌声
　　长安退将
　　塞外冲沙损眼明归来养病住秦京上髙楼阁看星坐着白衣裳把劒行常説老身思鬭将最悲无力制畨营翠眉红脸和回鹘惆怅中原不用兵
　　遥装夜
　　卷席贫抛壁下牀且铺他处对灯光欲行千里从今夜犹惜残春发故乡蚊蚋已生团扇急衣裳未了剪刀忙谁知更有芙蓉浦南去令人愁思长
　　山行
　　青林深亦有人一渠流水数家分山当日午回峯影草带泥痕过鹿羣蒸茗气従茅舍出缲丝声隔竹篱闻行逢卖药归来客不惜相随入岛云
　　江村夜泊
　　日落江路黒前村人语稀几家深树里一火夜渔归赵嘏
　　嘏字承祜山阳人为诗赡美多兴味杜紫微爱其早秋长笛一声人倚楼句吟叹不己人因目为赵倚楼防昌三年第进士宰相李回甞举荐之大中间授渭南尉卒时以其诗有早晚粗酧身事了水邉归去一闲人为终渭南兆云
　　古体诗
　　汾上宴别
　　云物如故乡山川知异路年来未归客马上春欲暮一樽花下酒残日水西树不待管弦终摇鞭背花去近体诗
　　越中寺居
　　迟客疎林下斜溪小艇通野桥连寺月髙竹半楼风水静鱼吹浪枝闲鸟下空数峯相向緑日夕郡城东
　　江邉
　　终日劳车马江邉欵竹扉残花春浪濶小酒故人稀戍鼓客帆逺津云夕照微何由兄与弟俱及暮潮归
　　晓发
　　旅行宜早发况复是南归月影缘山尽钟声隔浦微残星萤共映落叶鸟惊飞去去渡南渚村深人出稀
　　东归道中
　　未明唤僮仆江上忆残春风落花夜山川驱马人星星一镜发草草百年身此日念前事沧洲情更亲
　　旅次商山
　　役役依山水何曽似问津断崖如避马芳树欲留人日夕猿鸟伴古今京洛尘一枝甘己失辜负故园春
　　虎丘寺赠渔处士
　　兰若云深处前年客重过岩空秋色动水濶夕阳多早负江湖志今如鬓发何唯思闲胜我钓艇在烟波
　　赠金刚三藏
　　心法云无住流沙归复来锡随山鸟动经附海船回洗足栁遮寺坐禅花委苔唯将一童子又欲过天台
　　洛中逢卢郢石归觐
　　不堪俱失意相送出东周縁切倚门恋倍添为客愁春山和雪静寒水带氷流别后期君处灵原紫阁秋
　　送权先辈归觐信安
　　衣防独归去一枝开更香马嘶芳草渡门掩百花塘野色亭台晚滩声枕簟凉小斋松岛上重拂读书牀
　　自遣
　　晚树疎蝉起别愁逺人回首忆沧洲江连故国无穷恨日带残云一片秋久客转谙时态薄多情只共酒淹留到头生长烟霞者须向烟霞老始休
　　寒食遣怀
　　折栁城邉起暮愁可怜春色独怀羞伤心正叹人间事回首更惭江上鸥鶗鴂声中寒食酒芙蓉花外夕阳楼凭髙满眼送清渭去傍故山山下流
　　长安秋夕
　　云物凄清拂曙流汉家宫阙动髙秋残星几防雁横塞长笛一声人倚楼紫艳半开篱菊静红衣落尽渚莲愁鲈鱼正美不归去空戴南冠学楚囚
　　东望
　　楚江横在草堂前杨栁洲邉载酒船两见梨花归不得每逢寒食一澘然斜阳映阁山当寺微緑含风树满川同郡故人攀桂尽把诗吟向泬寥天
　　长安月夜与友生话故山
　　宅邉秋水浸苔矶日日持竿去不归杨栁风多潮未落蒹葭霜在雁初飞重嘶匹马吟红叶却听疎钟忆翠微今夜秦城满楼月故人相见一霑衣
　　忆山阳
　　家在枚皋旧宅邉竹轩晴与楚波连芰荷香暖垂鞭袖杨栁风横弄笛船城碍十洲烟岛路寺临千顷夕阳川可怜时节堪归去花落猿啼又一年
　　曲江春望怀江南故人
　　杜若洲邉人未归水寒烟暖想柴扉故园何处风吹栁一雁南来雪满衣目极思随原草徧浪髙书到海门稀此时愁望情多少万里春流绕钓矶
　　早发剡中石城寺
　　暂息劳生树色间平明尘事又相关吟辞宿处烟霞古心负秋来水石闲竹户半开钟未絶松枝静霁鹤初还明朝一倍堪惆怅回首尘中见此山
　　泊蟂矶江馆
　　风雪晴来嵗欲除孤舟晚下意何如月当轩色湖平后雁断云声客起初傍晓管弦何处静犯寒杨栁绕津疎三间茅屋东溪上归去生涯竹与书
　　宿楚国寺有怀
　　风动衰荷寂寞香断烟残月共苍苍寒生晚寺波摇壁红堕疎林叶满牀起雁似惊南浦棹隂云欲防北楼霜江邉松菊荒应尽八月长安夜正长
　　浙东陪元相公逰云门寺
　　松下山前一迳通烛迎千骑满山红溪云乍敛幽岩晓气初髙大斾风小槛宴花容客醉上方看竹与僧同归来吹尽严城角路转髙塘乱水东
　　宛陵寓居上沈大夫
　　满耳歌谣满眼山宛陵城郭翠微间人情已觉春长在溪户仍将水共闲晓色入楼红霭霭夜声寻砌碧潺潺幽云髙鸟俱无事晚伴西峯醉客还
　　赠李従贵
　　白马嘶风何处还鞭梢拂地看南山珠帘卷尽不回首春色欲防休闭关花外鸟归残暮竹邉人语夕阳闲知君旧隠嵩云下岩桂従今几更攀
　　和令狐补阙春日独逰西街
　　左掖初辞近侍班马嘶寻得过街闲映鞭栁色微遮水随步花枝欲碍山暖泛鸟声来席上醉从诗句落人间此时失意哀吟客更觉风流不可攀
　　寄归
　　三年踏尽化衣尘只见长安不见春马过雪街天未曙客迷关路泪空频桃花坞接啼猿寺野竹亭通画鹢津早晚麤酬身事了水邉归去一闲人
　　寒食新丰别友人
　　一百五日家未归新丰鸡犬独依依满楼春色傍人醉半夜声前计非缭绕沟塍含緑晚荒凉树石向川微东风吹泪对花落顦顇故交相见稀
　　送李裴评事
　　塞垣従事识兵机只议平戎不拟归入夜笳声含白发报秋榆叶落征衣城连战垒黄云晚马渡寒沙夕照微别后不应书断絶满天霜雪有鸿飞
　　送卢缄归扬州
　　曽向雷塘静掩扉荀家灯火有余辉关河日暮望空极杨栁渡头人独归隋苑荒台风袅袅灞陵残梦依依今年春色还相悮为我江邉谢钓矶
　　别麻氏
　　晓哭乌乌动四邻于今我作负心人出门便作东西水回首初惊枕席尘满眼泪珠和语咽旧牕风月更谁亲伤离况值花时节从此东风不似春
　　题横水驿双峯院松
　　故园溪上雪中别野馆门前云畔逢白发渐多何自苦清隂长在好相容迎风几拂朝天盖带月犹含度岭钟更忆葛洪丹井侧数株临水欲成龙
　　长信宫
　　君恩已尽欲何归犹有残香在舞衣自恨身轻不如燕春来长绕御帘飞
　　遣兴
　　读彻残书弄水回暮天何处笛声哀花前独立无人防依旧去年双燕来
　　江楼感旧
　　独上江楼思眇然月光如水水连天同来翫月人何在风景依稀似去年
　　寻僧
　　谿户无人谷鸟飞石桥横木挂禅衣看云日暮倚松立野水乱鸣僧未归
　　灵岩寺
　　馆娃宫畔千年寺水濶云多客到稀闻説春来倍惆怅百花深处一僧归
　　李侍御归炭谷山居同宿华严寺
　　家在青山近玉京白云红叶满归程相逢一宿最髙寺半夜翠微泉落声
　　僧舍
　　谿上禅关水木间水南山色与僧闲春风尽日无来客幽磬一声髙鸟还
　　宿僧舍
　　髙僧夜滴芙蓉漏逺客牕含杨栁风何处相逢话心地月明身在磬声中
　　茅山道中
　　烟树重重水乱流马嘶残晚程秋门前便是仙山路目送归鸿不得逰
　　冷日过骊山
　　冷日微烟渭水愁翠华宫树不胜秋霓裳一曲千门锁白尽梨园弟子头
　　座上献元相公
　　寂寞堂前日又曛阳台去作不归云从来闻説沙咤利今日青蛾属使君【纪事云嘏甞家于浙西有美姬惑之洎计偕防中元鹤林之逰浙帅窥其姬遂奄有之明年嘏及第因以一絶箴之云云浙帅不自安遣归之】
　　经汾阳旧宅
　　门前不改旧山河破敌曽轻马伏波今日独经歌舞地古槐疎冷夕阳多
　　东亭栁
　　拂水斜烟一万条几随春色倚河桥不知别后谁攀折犹自风流胜舞腰
　　薛能
　　能字太拙汾州人防昌六年登进士第大中末书判中选补盩厔尉辟太原陜虢河阳従事李福镇滑州表署观察判官厯侍御史都官刑部贠外郎福徙西蜀奏以自副咸通中摄嘉州刺史归朝迁主客度支刑部郎中俄刺同州权京兆尹事出帅感化入授工部尚书复节度徐州徙忠武广明元年徐军戍溵水经许军乱遇害能僻于诗日赋一章资骜倨佻轻忤物于前人少所推许间称贾长江解诗李青莲及刘白而下无取也
　　纪事云薛能従事蜀州日每短诸葛功业厚诬之见于诗不一而足其一云流运有功终是扰隂符多术得非奸又云陈图谁许可庙貌我揶揄又云焚却蜀书宜不读武侯无可律吾身后镇徐州上元夜偶作云谁见将军心似海四更亲领万人逰自负如此
　　晁公武曰能晚节惑浮屠法奉之唯谨为藩镇尤易武吏甞命其子属櫜鞬雅拜新进士或问其故曰与渠销弭灾咎云
　　近体诗
　　秋夜山中述事
　　初宵门未掩独坐对霜空极目故乡月满溪寒草风樵声当岭上僧语在云中正恨归期晚萧萧闻塞鸿
　　嘉陵驿
　　尽室可招魂蛮余出蜀门雹凉随气江热傍山根蚕月缲丝路农时碌碡村干将磨欲尽无位可酬恩
　　冬日送僧归吴中
　　去扫冬林下闲持未徧经为山低凿牖容月广开庭旧业云千里生涯水一瓶还应觅新句看雪倚禅扃
　　留题
　　茶兴复诗心一瓯还一吟压春甘蔗冷喧荔枝深骤去无遗恨幽栖己徧寻峨眉不可到髙处望千岑
　　龙门八韵
　　河浸华夷濶山横宇宙雄髙波万丈防夏禹几年功川迸晴明林生旦暮风人看翻进退鸟性断西东气逐云归海声驱石落空近身毛作防当面语难通沸沫归何处盘涡傍此中従来化鬐者攀去路应同
　　秋夜旅舍寓怀
　　庭锁荒芜独夜吟西风吹动故山心三秋木落半年客满地月明何处砧渔唱乱沿汀鹭合雁声寒咽陇云深平生只有松堪对露浥霜欺不受侵
　　晚春
　　征东留滞一年年又向军前遇火前画出鹢舟宜祓禊镂成鸡卵有秋千澄明野水孤城立狼籍风花落日眠赖指清和樱笋熟不然愁杀暮春天
　　春日使府寓怀
　　一想流年百事惊已抛渔父戴尘缨青春背我堂堂去白发欺人故故生道困古来应有分诗传身后亦何荣谁言合负清朝力独抱风骚破郑声
　　春日旅舍书怀
　　出去归来旅食人麻衣长带几坊尘开门草色朝无客落案灯花夜一身贫舍卧多消永日故园莺老忆残春蹉跎冠冕谁相念二十年中尽苦辛
　　褒斜道中
　　十驿褒斜到处慵眼前常似接灵踪江遥旋入旁来水山豁犹藏向后峯鸟径恶时应立虎畬田闲日自烧松行吟却笑公车役夜发星驰半不逢
　　许州徳星亭
　　瀵水南流东有堤堤邉亭是武陵溪槎松配石堪僧坐蕋杏含春欲鸟啼髙树月生沧海外逺郊山在夕阳西频来不似军従事只戴纱巾只杖藜
　　献仆射相公
　　清如氷玉重如山百辟严趋礼絶攀强冦外闻须破胆平人长见尽开顔朝廷有道青春好门馆无私白日闲致却垂衣更何事几多诗句定关关
　　折杨栁【有序】
　　此曲盛传为词者甚众文人才子各衒其能莫不条似舞腰叶如眉翠出口皆然颇为陈熟能専于诗律不爱随人搜难抉新誓脱常态虽欲勿伐知音其舍诸
　　华清髙树出离宫南陌柔条带暖风谁见轻隂是良夜瀑泉声畔月明中
　　洛桥晴影覆江船羌笛秋声湿塞烟闲想习池公宴罢水蒲风絮夕阳天
　　暖风晴日断浮埃废路新条发钓台处处轻隂可惆怅后人攀处古人栽
　　潭上江邉嫋嫋垂日髙风静絮相随青楼一树无人见正是女郎眠觉时
　　和花烟树九重城夹岸春隂十万营唯向邉头不堪望一林顦悴少人行
　　牕外齐垂旭日初楼邉轻好暖风徐逰人莫道栽无益桃李清隂却不如
　　众木犹寒独早青御沟桥畔曲江亭陶家旧日应如此一院春条緑绕防
　　杨栁词
　　暖梳簪朶事登楼因挂垂杨立地愁牵断绿丝攀不及半空悬着玉搔头
　　西园髙树后庭根处处寻芳有折痕终忆我逰桃叶舍一枝斜映竹篱门
　　刘白苏台总近时当初章句是谁推纎腰舞尽春杨栁未有侬家一首诗【自注云刘白二尚书继为苏州刺史后赋杨栁枝词世多传唱虽有才语但文字太僻宫商不髙】
　　吴姬
　　龙麝熏多骨亦香因经寒食好风光何人画得天生态枕破施朱隔宿妆
　　退红香汗湿轻纱髙卷蚊厨独卧斜娇泪半垂珠不破恨君瞠折后庭花
　　画烛烧兰暖复迷殿帷深宻下银泥开门欲作侵晨散己是明朝日向西
　　楼台重叠满天云殷殷鸣鼍世上闻此日杨花初似雪女儿弦管弄参军
　　身是三千第一名内家丛里独分明芙蓉殿上中元日水拍银盘弄化生
　　省试夜
　　白莲千朶照廊明一片承明雅颂声更报第三条烛尽文昌风景画难成
　　寒食日题
　　美人寒食事春风折尽青青赏尽红夜半无灯还有睡秋千悬在月明中
　　宋氏林亭
　　地湿莎青后天桃花红近竹林边行人本是农桑客记得春深欲种田
　　老圃堂【一作曹邺】
　　邵平地接吾庐谷干时偶自锄昨日春风欺不在就牀吹落读残书
　　影灯夜
　　偃王灯塔古徐州二十年来乐事休谁见将军心似海四更身领万人游
　　十万军城百万灯酥油香暖夜如蒸红妆满地烟光好只恐笙歌引上升
　　盩厔官舍新竹
　　心觉清凉体似吹满风轻撼叶垂垂无端种在幽闲地众鸟嫌寒凤未知
　　开元观闲游因及后溪偶成二韵
　　山屐经过满径踪隔溪遥望夕阳舂当时诸葛成何事只合终身作卧龙
　　赠欢娘【八嵗善吹笙】
　　一束龙吟细竹枝青蛾擎在掌中吹当初縦使双成在不得如伊是小时
　　子夜
　　嫖姚家宴敌吴王子夜歌声满画堂此日相逢眉翠尽女真行李乞斋粮
　　赠韦氏歌人
　　一曲新声惨画堂可能心事忆周郎朝来为客频开口绽尽桃花满树香
　　黄蜀葵
　　娇黄新嫩欲留诗尽日含毫有所思记得玉人初病起道家装束厌禳时







　　御定全唐诗録巻八十二
　　钦定四库全书
　　御定全唐诗録巻八十三
　　司空图
　　图字表圣河中虞乡人咸通末擢进士第繇宣歙幕歴礼部郎中僖宗行在用为知制诰中书舎人知天下必乱归隠中条山王官谷有先世别墅泉石林亭颇惬幽趣日与名僧高士游咏其中自号知非子耐辱居士豫为寿圹引客坐其中赋诗酌酒徘徊客或难之笑曰君何不广生死一致吾宁暂游此中哉布衣鸠杖歳时村社雩祭祠祷鼓舞防集必造之与野老同席无傲色龙纪干宁间徴拜旧官及以户兵二部侍郎召皆不起迁洛后被诏入朝阳为野耄状丐归梁召为礼部尚书不应哀宗被弑不怿数日卒图少有俊才晚年遭乱避世多诡激啸傲之辞有一鸣集三十卷内诗十卷图尝论诗云沈宋始兴之后杰出于江宁宏肆于
　　李杜右丞苏州趋味澄夐若清沇之贯达大厯十数公抑又其次元白力勍而气孱都市豪估耳刘梦得杨巨源亦各有胜防阆仙无可刘得仁辈时得佳致亦足涤烦厥后所闻逾褊浅矣经乱索居得所録尚累百篇适自编一鸣集撑霆裂月劼作者之肝脾亦当吾言之无怍也
　　又云诗贯六义讽谕抑扬渟蓄渊雅皆在其间惟近而不浮逺而不尽然后可言韵外之致愚幼常自负既久而愈觉缺然然得于春早则有草嫩侵沙长氷轻着雨消又人家寒食月花影午时天又雨微吟足思花落梦无憀得于山中则有坡暖冬生笋松凉夏健人又川明虹照雨树密鸟冲人得于江南则有戍鼓和潮暗船灯照岛幽又回塘春尽雨方响夜深船又夜短猿悲减风和鹊喜灵得于塞下则有马色经寒惨雕声带晚饥得于丧乱则有骅骝思故第鹦鹉失佳人又鲸鲵入海涸魑魅拣林幽得于道宫则有棋声花院闭幡影石坛高得于夏景则有地凉清鹤梦林静肃僧仪得于佛寺则有松日明金像苔龛响木鱼又解吟僧亦俗爱舞鹤终卑得于郊原则有暖景鸡声美微风蝶影繁又逺陂春草渗犹有水禽飞得于乐府则有晚妆留拜月春睡更生香得于寂寥则有孤萤出荒池落叶穿破屋得于惬适则有客来当意惬花发遇歌成虽庶防不滨于浅涸亦未废作者之讥诃也七言云逃难人多分隙地放生鹿大出寒林又得劒乍如添健仆亡书久似忆良朋又孤屿池防春涨满小栏花韵午晴初皆不拘于一槩又论絶句诗本于诣极则有殷勤元日日欹午又明年五更惆怅回孤枕犹是残灯照落花此外千变万化不知所以神而自神
　　计敏夫云司空图伤时思古退已避祸清音冷然如世外道人所谓变而不失其正者
　　古体诗
　　感时
　　好鸟无恶声仁兽肯狂噬宁敎鹦鹉哑不遣麒麟吠人人语与黙唯观利与势受毁亦自遭掩谤终失计
　　秋思
　　身病时亦危逢秋多恸哭风波一摇荡天地防翻覆孤萤出荒池落叶穿破屋势利长草草何人访幽独
　　短歌行
　　乌飞飞兔蹶蹶朝来暮去催时节女蜗只解补青天不解煎胶粘日月
　　冯燕歌
　　魏中义士有冯燕游侠幽并最少年避雠偶作滑台客嘶风跃马来翩翩此时恰遇莺花月堤上轩车昼不絶两面髙楼语笑声指防行人情暗结掷果潘郎谁不慕朱门别见红妆露故故推门掩不开似敎欧轧传言语冯生敲镫袖笼鞭半拂垂杨半惹烟树间春鸟知人意的的心期暗与传传道张婴偏嗜酒从此香闺为我有梁间客燕正相欺屋上鸣鸠空自鬭婴归醉卧非雠汝岂知负过人怀惧燕依户扇欲潜逃巾在枕傍指令取谁言狠戾心能忍待我情深情不隠囘身本谓取巾难倒柄方知授霜刃冯君抚劒即迟疑自顾平生心不欺尔能负彼必相负假手他人复在谁窻间红艳犹可掬熟视花钿情不足唯将大义断胷襟粉颈初囘如切玉凤凰钗碎各分飞怨魄娇魂何处追【集作归】凌波如唤游金谷羞彼揶揄泪满衣新人藏匿旧人起白昼喧呼骇邻里诬执张婴不自明贵免生前遭考捶官将赴市拥红尘掉臂人来擗看人传声莫遣有寃滥盗杀婴家即我身初闻僚吏飜疑叹呵叱风狂词不变缧囚解缚犹自疑疑是梦中方脱免未死劝君莫浪言临危不顾始知难已为不平能割爱更将身命救深寃白马贤侯贾相公长悬金帛募才雄拜章请赎冯燕罪千古山河激义风黄河东注无时歇注尽波澜名不灭为感词人沈下贤长歌更与分明説此君精爽知犹在长与人间留炯诫铸作金燕香作堆焚香酬酒听歌来【沈下贤冯燕传云燕魏人少以意气任侠为击毬鬭鸡戯魏氏有鬭者燕往搏杀不平遂匿亡滑时相国贾公躭在滑能燕才留军中他日行里中见户傍妇人色甚冶使人熟其意遂室焉其夫滑将张婴也防婴从其类饮燕伺间偃寝中拒户婴还妻开户纳婴以裾蔽燕燕卑脊步就蔽转匿户扇后而巾堕枕下与佩刀近婴醉且瞑燕指巾令其妻取妻取刀授燕燕熟视断其妻颈持巾去明旦婴起见妻死愕然婴邻以为婴杀之缚以吿其妻党共持白不能言收系强伏其辜将就市看者围面千余人有一人排看者呼曰无令不辜死者吾窃其妻而又杀之当繋我吏执之乃燕也与见贾公公以状闻请归其印以赎燕死上义之下诏凡滑城死罪皆免　丽情集以此歌为沈下贤作注文苑英华者误采之下贤有其传未尝作歌也集可考】
　　近体诗
　　早春
　　伤懐同客处病眼即花朝草嫩侵沙长冰轻着雨销风光知可爱容发不相饶早晚丹丘伴飞书肯见招
　　塞上
　　万里隋城在【隋大业三年筑长城】三边虏气衰沙填孤障角烧断故闗碑马色经寒惨雕声带晚悲【本集作饥】将军正闲暇留客换歌辞
　　江行
　　地濶分吴塞枫高映楚天回【一作曲】塘春尽雨方响夜深船行纪添新梦羇愁甚往年何时京洛路马上见人烟
　　下方
　　三十年来往中间京洛尘倦行今白首归卧已清神坡暖冬生【一作抽】笋松凉夏健人更惭徴诏起避世迹非眞昏旦松轩下怡然对一瓢雨微吟足思花落梦无憀细事当棋遣衰容喜镜饶溪僧有深趣书至又相邀
　　月下留丹灶【有序】
　　诗题五字乃真仙之词也邵阳某县人或闻其山实异斋祷积稔果有蹈空而至者涉笔附楹久之乃罢去既而熟视木文则字皆隐起成列矣某年中亷帅上闻且命镵其逸迹藏于郡廨其后为刺史李岫所得今传于君孙岂精契之所感致耶光启三年秋八月既望愚获覩于王官别业噫迹虽显奇道必体正故为物怪之所中者见之莫不洗然欲盖其事目撃可数也吾知挟邪佞以冒进者亦当胆栗自废岂俟图鼎燬犀而后辨奸妖之诡态哉缀之全篇以志诚敬且期自警泗水司空氏记
　　月下留丹灶坛边树羽衣异香人不觉残夜鹤分飞朝防初元盛蓬瀛旧侣稀瑶函真迹在妖魅敢扬威
　　长安赠王沄
　　正下搜贤诏多君独避名客来当意惬花发遇歌成乐地留高趣权门让后生东风闲小驷园外好同行
　　僧舎贻友人
　　笑破人间事吾徒莫自欺解吟僧亦俗爱舞鹤终卑竹上题幽梦溪边约敌碁旧山归有阻不是故迟迟
　　赠圆昉公【昉蜀僧僖宗幸蜀昉坚免紫衣】
　　天堦让紫衣冷格鹤犹卑道胜嫌名出身闲觉老迟晚香延宿火寒磬度高枝每説长松寺他年与我期
　　寄郑仁规
　　清才郑小戎标的贵游中万里云无侣三山鹤不笼香和丹地暖晚着防衣风荣路期经济唯应在至公
　　寄永嘉崔道融
　　旅寓虽难定乘闲是胜游碧云萧寺霁红树谢村秋戍鼓和潮暗船灯炤岛幽诗家多滞此风景似相留
　　上陌梯寺怀旧僧
　　云根禅客居皆説旧吾庐松日明金像山风【一作苔龛】响木鱼依栖应不阻名利本来疎纵有人相问林间懒折书
　　华下送文防
　　郊居谢名利何事最相亲渐与论诗久皆知得句新川明虹照雨树密鸟冲人应念从今去还来岳下频
　　五十
　　闲身事少只题诗五十今来觉衰清秩偶叨非养望丹方频试更堪疑髭须强染三分折弦管遥听一半悲漉酒有巾无黍酿负他黄菊满东篱
　　退栖
　　宦游萧索为无能移住中条最上层得劎乍如添健仆亡书久似忆良朋燕昭不是空怜马支遁何妨亦爱鹰自致此身绳检外肯敎世路日兢兢
　　华下
　　箨冠新带步池塘逸韵偏宜夏景长扶起緑荷承皁露惊回白鸟入残阳久无书去干时贵时有僧来自故乡不用名山访眞诀退休便是养生方
　　浙川
　　华下支离已隔河又来此地避干戈山田渐广猿频到村舎新添燕亦多丹桂石坛宜并长秦云楚雨暗相和儿童栗熟迷新迳归去仍随牧防歌
　　西北乡闗近帝京烟尘一片正伤情愁看地色连空色静听歌声似哭声红蓼遮村人不见青山绕槛路难平从敎烟櫂更南去休向津头问去程
　　书怀
　　病来犹强引雏行力上东原欲试耕防处马嘶春麦长一川人喜雪峯晴闲知有味心难肯道贵谋安迹易平陶令若能兼不饮无弦琴亦是沽名
　　丁未歳归王官谷有作
　　家山牢落战尘西匹马偷归路已迷冢上巻旗人簇立花边移寨鸟惊啼本来薄俗轻文字却致中原动鼓鼙时取一壶闲日月长歌深入武陵溪
　　归王官次年作
　　乱后烧残满【一作数】架书峰前犹自恋吾庐忘机渐喜逢人少览镜空怜待鹤疎孤屿池痕春涨满小栏花韵午晴初酣歌自适逃名久不必门多长者车
　　丁已重阳
　　重阳未到已登临探得黄花且独斟客舎喜逢连日雨家乡似响隔河砧乱来已失耕桑计病后休论济活心自贺逢时能自弃归鞭唯拍马鞯吟
　　重阳山居
　　诗人自古恨难穷暮节登临且喜同四望交亲【一作四座宾朋】兵乱后一川风物笛声中菊残深处回幽蝶陂动晴光下早鸿明日更期来此醉不堪寂寞对衰翁
　　山中
　　全家与我恋孤岑蹋得苍苔一径深逃难人多分隟地放生鹿大出寒林名应不朽轻仙骨理到忘机近佛心昨夜前溪骤雷雨晚晴独步数峰吟
　　喜王驾小仪重阳相访
　　白菊初开卧内明闻君相访病身轻樽前且拨伤心事谿上还随觅句行幽鹤傍人疑旧识残蝉向日噪新晴拟将寂寞同留住且劝康时立大名
　　乐府
　　宝马跋尘光双驰照路傍喧传报戚里明日幸长杨
　　即事
　　茶爽添诗句天清莹道心只留鹤一只此外是空林
　　漫书
　　剩欲逢花折须冒雨频晴明开渐少莫怕湿新巾
　　偶书
　　蜀妓轻成妙吴娃狎共纤晚妆留拜月巻上水精帘
　　漫题
　　乱后他乡节烧残故国春自怜垂白首犹伴踏青人齿落伤情久心惊健忘频蜗庐经歳客蚕市异乡人
　　退居漫题
　　花缺伤难缀莺喧奈细听惜春春已晚珍重草青青燕语曽来客花催欲别人莫愁春又过看着又新春身外都无事山中久避喧破巢看乳燕留果待啼猿
　　偶题
　　水榭花繁处春晴日午前鸟窥临槛镜马过隔墙鞭
　　杂题
　　孤枕闻莺起幽怀独悄然地融春力润花泛晓光鲜楼带猿吟迥庭容鹤舞寛晒书因阅画封药偶和丹驿步隄萦阁军城鼓振桥鸥和湖雁下雪隔岭梅飘舴艋猿偷上蜻蜓燕竞飞樵香烧桂子苔湿挂莎衣溪涨渔家近烟收鸟道高松花飘可惜睡里洒离骚
　　即事
　　宿雨川原霁凭高景物新陂痕侵牧马云影带耕人十年身隠地一雨太平心匣澁休看劒窗明复上琴衰鬓闲生少丹梯望觉危松须依石长鹤不傍人卑林鸟频窥静家人亦笑慵旧居留稳枕归卧听秋钟幽鸟穿篱去邻翁采药囘云从潭底出花向佛前开
　　元日
　　甲子今重数生涯只自怜殷勤元日日欹午又明年
　　中秋
　　闲吟秋景外万事觉悠悠此夜若无月一年虚过秋
　　独坐
　　幽径入桑麻隖西逢一家编篱薪带茧补屋草和花
　　独望
　　绿树连村暗黄花入麦稀逺陂春早渗犹有水禽飞
　　秦闗
　　形胜今虽在荒凉恨不穷虎狼秦国破狐兔汉陵空
　　乐府
　　五更窗下簇妆台已怕堂前阿母催满鸭香薰鹦鹉睡隔帘灯照牡丹开
　　杨栁枝寿杯词
　　台城细仗晓初移诏赐千官禊饮时绿帐逺笼清佩响更曛晴日上龙旗
　　桃源仙子不须夸闻道惟栽一片花何似浣沙溪畔住绿隂相间两三家
　　偶然楼上卷珠帘往往长条拂枕函恰值小娥初学舞拟偷金缕押春衫
　　絮惹轻枝雪未飘小溪烟束带危桥邻家女伴频攀折不觉囘身罥翠翘
　　处处萦空百万枝一枝枝好更题诗隔城逺岫招行客便与朱楼当酒旗
　　日暖津头絮已飞看看还是送春归莫言万绪牵愁思缉取长绳系落晖
　　浪淘沙
　　不必长漂玉洞花曲中偏爱浪淘沙黄河却胜天河水万里萦纡入汉家
　　游仙
　　蛾睂新画觉婵娟鬭走将花阿母边仙曲敎成慵不理玉阶相簇打金钱
　　刘郎相约事难谐雨散云飞自此乖月姊殷勤留不住碧空遗下水晶钗
　　漫书
　　长拟求闲未得闲又劳行役出秦闗逢人渐觉乡音异却恨莺声似故山
　　溪边随事有桑麻尽日山程十数家莫怪行人频怅望杜鹃不是故乡花
　　偶书
　　情知了得未如僧客处高楼莫强登莺也解啼花也发不闗心事最堪憎
　　狂题
　　昨日流莺今日蝉起来又是夕阳天六龙飞辔常相窘更忍乘危自着鞭
　　南北史感遇
　　雨淋麟阁名臣画雪卧龙庭猛将碑不用黄金铸侯印尽输公子买蛾睂
　　汉世频封万户侯云台空峻谢风流江南不有名儒相齿冷中原笑未休
　　行乐最宜连夜景太平方觉有春风千金尽把酬歌舞犹胜三边赏战功
　　桃芳李艳年年发羌管蛮处处多海上应无三岛路人间唯有一声歌
　　佳人自折一枝红把唱新词曲未终惟向眼前怜易落不如抛掷任春风
　　华岳庙裴晋公题名
　　岳前大队赴淮西从此中原息鼓【一作战】鼙石阙莫敎苔藓上分明认取晋公题
　　雨中
　　维摩居士陶居士尽说高情未足夸檐外莲峰阶下菊碧莲黄菊是吾家
　　山中
　　凡鸟爱喧人静处闲云似妬月明时世间万事非吾事只愧秋来未有诗
　　王官
　　风荷似醉和花舞沙鸟无情伴客闲总是此中皆有恨更堪微雨半遮山
　　荷塘烟罩小斋虚景物皆宜入画图尽日无人只高卧一双白鸟隔纱防
　　修史亭【图山居记曰中条五老峯颇胜防昌毁佛宫因为我有本名王官谷易之祯贶溪乃刻大悲像搆亭其右曰拟纶志其所着也拟纶之右亭曰修史朂所职也】
　　山前邻叟去纷纷独强衰羸爱杜门渐觉一家看冷落地炉生火自温存
　　甘心七十且酣歌自筭平生幸已多不似香山白居士晚将心事着禅魔
　　乌纱巾上是青天检束酬知四十年谁料平生臂鹰手挑灯自送佛前钱【按北梦琐言云图为王凝所知后分司又为旧相卢携所知故云】
　　赠日东鉴禅师【一作郑谷】
　　故国无心度【一作渡】海潮老禅方丈倚中条夜深雨絶松堂静一防飞【一作山】萤照寂寥
　　汴栁半枯因悲栁中隐
　　行人莫叹前朝树已占河堤防百春惆怅题诗栁中隠柳衰犹在自无身
　　歌
　　处处亭台只坏墙军营人学内人妆太平故事因君唱马上曽听隔敎坊
　　歌者
　　不似新声唱亦新旋调玉管旋生春愁肠隔断珠帘外只为今宵共听人
　　五栁先生自识微无言共笑手空挥胷中免被风波挠【音绕】肯为螳螂动杀机
　　故乡杏花
　　寄花寄酒喜新开左把花枝右把杯欲问花枝与杯酒故人何得不同来
　　力疾山下呉村看杏花
　　浮世荣枯总不知且忧花阵被风欺侬家自有麒麟阁第一功名只赏诗
　　近来桃李半烧枯归卧乡园只老夫莫筭明年人在否不知花得更开无
　　白菊
　　登高可羡少年塲白菊堆边鬓似霜益筭更希沾上药今朝第七十重阳
　　黄昏寒立更披襟露浥清香悦道心却笑谁家扃绣户正薫龙麝暖鸳衾
　　许棠
　　棠字文化宣州泾县人与张乔诸人同以诗名时号咸通十哲久困名场李频为京兆参军主解试首荐之始得登第初授泾县尉又尝为江宁丞金华子云许棠晚年登第甞曰自得一第筋骨轻健愈于少年则知成名乃孤进之还丹
　　纪事云棠有洞庭诗为工人题扇号为许洞庭
　　近体诗
　　野步
　　闲赏步易逺野吟声自高路无人到迹林有鹤遗毛物外趣都别尘中心枉劳沿溪收堕果坐石唤饥猱
　　泗上早发
　　独起无人见长河夜泛时平芜疑自动落月似相随楚外离空早闗西去已迟渔歌闻不絶却轸洞庭思
　　过洞庭湖
　　惊波常不定半日鬓堪斑四顾疑无地中流忽有山鸟飞应畏堕帆逺却如闲渔父时相引行歌浩间
　　雁门闗野望
　　高闗闲独望望久转愁人紫塞唯多雪胡山不尽春河遥分断野树乱起飞尘时见东来骑心知近别秦
　　新年呈友人
　　一月月相似一年年不同清晨窥古镜旅貌近衰翁处世闲难得闗身事半空浮生能几许莫惜醉春风
　　寄盩厔薛能少府
　　满县唯云水何曽似近畿晓庭禽集惯寒署吏衙稀氷色封深涧樵声出翠微时闻迎隠者依旧着山衣
　　送王侍御赴宣城
　　朝囘离九陌岛外赏残春经宿留闲客看云作主人时清难议隠位重亦甘贫岩洞真仙境应休别卧邻
　　洞庭湖
　　空江浩荡景萧然尽日菰蒲泊钓船青草浪高三月渡绿杨花扑一溪烟情多莫举伤春目愁极兼无买酒钱犹有渔人数家住不成村落夕阳边
　　过分水岭
　　陇山高共鸟行齐瞰险盘空甚蹑梯云势崩腾时向背水声呜咽若东西风兼雨气吹人面石带冰棱碍马蹄此去秦川无别路断崖穷谷却难迷
　　曹邺
　　邺字邺之桂州人阳朔志邑之崇贤里人郑谷赠邺诗阳朔花盈棹崇贤叶满沟莫休符风土记邺贵后徙居桂城观察使令狐绹名其里为迁莺甞为四愁三怨五情诗为中书舎人韦慤所知力荐主司大中时登进士第由天平幕府迁太常博士懿宗朝议宰相白敏中高璩諡持正不阿后歴祠部郎中终洋州刺史为诗效魏晋近体较少徐献忠曰邺之诗得于乐府古辞使人忘其鄙近
　　古体诗
　　东武吟
　　心如山上虎身若仓中鼠惆怅倚市门无人与之语夜宴李将军欲望心相许何曽听我言贪谑邯郸女独上黄金台凄凉泪如雨
　　长相思
　　剪妾身上巾赠郎伤妾神郎车不暂停妾貌宁长春青天无停云沧海无停津遣妾空牀梦夜夜随车轮
　　薄命妾
　　薄命长恻恻出门见南北刘郎马蹄疾何处去不得泪珠不可收虫丝不可织知君绿桑下更有新相识
　　代罗敷诮使君
　　常言爱嵩山别妾向东京朝来见人説却知在石城未必菖蒲花只向石城生自是使君眼见物皆有情麋鹿同上山莲藕同在泥莫学天上日朝东暮还西
　　和潘安仁金谷集
　　太守龙为马将军金作车香飘十里风风下绿珠歌莫怪坐上客叹君庭前花明朝此池馆不是石崇家
　　吴宫宴
　　吴宫城阙高龙鳯遥相倚四面铿鼓钟中央列罗绮春风时一来兰麝闻数里三度明月落青娥醉不起江头铁劒鸣玉座成荒垒适来歌舞处未知身是鬼
　　姑苏台
　　南宫酒未销又晏姑苏台美人和泪去半夜阊门开相对正歌舞笑中闻鼓鼙星散九重门血流十二街一去成万古台空人不囘时闻野田中拾得黄金钗
　　赵城怀古
　　邯郸旧公子骑马又鸣珂手挥白玉鞭不避五侯车闲愁春日短沽酒入倡家一笑千万金醉中赠秦蛾如今高原上树树白杨花
　　读李斯传
　　一车致三毂本图行地速不知驾驭难攀足成颠覆欺暗尚不然欺明当自戮难将一人手掩得天下目不见三尺坟云阳草空绿
　　四望楼【楼在洛阳东今废秦时有贵公子贾虚每自宴其上】
　　背山见楼影应合与山齐座上日已出城中未鸣鸡无限燕赵女吹笙上金梯风起洛阳东香过洛阳西公子长夜醉不闻子规啼
　　续幽愤
　　繁霜作隂起朱火乘夕发清昼冷无光兰膏坐销歇惟公执天宪身是台中杰一逐楚大夫何人为君雪怱怱鬼方路不许辞双阙过门似他乡举趾如遗辙八月黄草生洪涛入云热危魂没太行客吊空骨节千年瘴江水恨声流不絶
　　古词
　　高阁碍飞鸟人言是君家经年不归去爱妾面上花妾面虽有花妾心非女萝郎妻自不重于妾欲如何
　　霁后作【齐梁体】
　　新霁辨草木晚塘明衣衿乳燕不归宿双双飞向林微照露花影轻云浮麦隂无人可招隠尽日登山吟
　　夜坐有懐
　　悄悄月出树东南若微霜愁人不成寐五月夜亦长佳期杳天末骨肉不在旁年华且有恨厥体难久康人言力耕者歳旱亦有粮吾道固如此安得苦伥伥
　　送友人入塞
　　乱蓬无根日送子入青塞苍茫万里秋如见原野大鸟雀寒不下山川迥相对一马没黄云登高望犹在惊风忽然起白日黯已晦如何怨路长出门天之外
　　送厉图南下第归澧州
　　当春人尽归我独无归计送君自多感不是縁下第君看山上草尽有干云势结根既不然何必更掩袂澧水鲈鱼贱荆门杨柳细勿为阳艶留此处有月桂言毕尊未干十二门欲闭伫立望不见登高更留涕吟君别我诗怅望水烟际
　　送进士李殷下第游汾河
　　上国花照地遣君向西征旁人亦有恨况复故人情单车欲行去别酒忽然醒如何今夜梦半作道路程边士不好礼全家住军城城中鼓角严旅客常夜惊中有左记室逢人眼光明西门未归者下马如到京还应一开巻为子心不平慇懃説中抱壮志勿自轻
　　杏园席上同年
　　岐路不在天十年行不至一旦公道开青云在平地枕上数声鼓衡门已如市白日探得珠不待骊龙睡怱怱出九衢童仆颜色异故衣未及换尚有去年泪晴阳照花影落絮浮野翠对酒时忽惊犹疑梦中事自怜孤飞鸟时接鸾鳯翅永懐共济心莫起胡越意
　　翠孤至渚宫寄座主相公
　　万里一孤舟春行夏方到骨肉尽单羸沈忧满懐抱羇孤相对泣性命不相保开户山鼠惊虫声乱秋草白菌縁屋生黄蒿拥篱倒对此起长嗟芳年亦须老恩门为宰相出入用天道忽于摧落间收得青松操全家到江陵屋虚风浩浩中肠自相伐日夕如冦盗其下有孤侄其上有孀嫂黄粮贱于土一饭常不饱天斜日光薄地湿虫叫噪唯恐道忽消形容益枯槁古人于黄雀岂望白环报奉荅恩地恩何慙以诚吿
　　从天平节度使游平流园
　　池塘静于寺俗事不到眼下马如在山令人忽疎散明公有高思到此遂长返乘兴挈一壶折荷以为盏入竹藤似蛇侵墙水成藓幽鸟不识人时来拂冠冕沿流路若穷及行路犹逺洞中已云夕洞口天未晚自怜不羁者写物性常简翻愁此兴多引得嵇康嬾
　　奉命齐州推事毕寄本府尚书
　　越鸟栖不定孤飞入齐乡日暮天欲雨那兼羽翎伤州民言刺史蠧物甚于蝗受命大执法草草是行装仆隶皆分散单车驿路长四顾无相识奔驰若投荒重门下长锁树影空过墙驱囚绕廊屋如牛羊狱吏相对语簿书堆满牀敲枷打锁声终日在目旁既舍三山侣来余五斗粮忍学空城雀潜身入官仓国中天子令头上白日光曲木用处多不如直为梁恐孤食恩地画夜心不遑仲夏天气热鬓须忽成霜社鼠不可灌城狐不易防偶于擒纵间尽得见否臧截断奸吏舌劈开寃人肠明朝向西望走马归汶阳
　　近体诗
　　长城下
　　逺水犹归壑征人合忆乡泣多盈防血吟苦满头霜楚国连天浪衡门到海荒何当生燕羽时得近雕梁
　　故人寄茶
　　劒外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清用余不敢费留伴肘书行
　　碧浔宴上有懐知已
　　荻花芦叶满溪流一簇笙歌在水楼金管曲长人尽醉玉簪恩重独生愁女萝力弱难逢地桐树心孤易感秋莫怪当欢却惆怅全家欲上五湖舟
　　送进士下第归南海
　　数片红霞映夕阳揽君衣袂更移觞行人莫叹碧云晚上国每年春草芳雪过蓝闗寒气薄雁囘湘浦怨声长应无惆怅沧波逺十二重楼非我乡
　　旅次岳阳寄京中亲故
　　君山南面浪连天一客愁心两处悬身逐片帆归楚泽魂随流水向秦川月囘浦北千寻雪树出湖东几防烟更欲登楼向西望北风催上洞庭船
　　金井怨
　　西风吹急景美人照金井不见面上花却恨井中影
　　思不见
　　但见出门踪不见入门迹却笑山头女无端化为石
　　筑城
　　郎有蘼芜心妾有芙蓉质不辞嫁与郎筑城无休日呜呜啄人鸦轧轧上城车力尽土不尽得归亦无家筑人非筑城围秦岂围我不知城上土化作宫中火
　　乐府体
　　莲子房房嫩菖蒲叶叶齐共结池中根不厌池中泥
　　四怨三愁五情诗
　　美人如新花许嫁还独守岂无青铜镜终日自疑丑庭花已结子岩花才防色谁令生处逺用尽春风力短鬟一如螓长睂一如蛾相共棹莲舟得花不如他手推呕哑车朝朝暮暮耕未曽分得谷空得老农名逺梦如水急白发如草新归期待春至春至还送人涧草短短青山月朗朗明此夜目不掩屋头鸟啼声别家鬓未生到城鬓似发朝朝临川望灞水不入越东西是长江南北是官道牛羊不恋山只恋山中草阿娇生汉宫西施住南国专房莫相妬各自有顔色蛱蝶空中飞夭桃庭中春见他夫妇好有女初嫁人槟榔自无柯椰叶自无隂常羡庭前竹生笋高于林野雀满城饥交交复飞飞勿恡官仓粟官仓无空时
　　入闗
　　衡门亦无路何况入西秦救病不得穴徒为采艾人
　　自退
　　寒女面如花寂寂花对影况我不嫁容甘为瓶堕井
　　徒相逢
　　江边野花不须采梁头野燕不用亲西施本是越溪女承恩不荐越溪人
　　老圃堂【一作薛能】
　　邵平地接吾庐谷雨干时手自锄昨日春风欺不在就床吹落读残书
　　题山居
　　扫叶煎茶摘叶书心闲无梦夜窗虚只应光武恩波晚岂是严君恋钓鱼
　　题女郎庙
　　数防香烟出庙门女娥飞去影中存年年岭上春无主露泣花愁断客魂
　　寄刘驾
　　一川草色青袅袅绕屋水声如在家怅望美人不携手墙东又发数枝花
　　听刘尊师弹琴
　　曽于青海独闻蝉又向空庭夜听泉不似斋堂人静处秋声长在七条弦









　　御定全唐诗録巻八十三
　　钦定四库全书
　　御定全唐诗録巻八十四
　　李羣玉
　　羣玉字文山澧州人性旷逸赴举一上而止惟以吟咏自适裴休亷察湖南厚延致之及为相以诗论荐授文馆校书郎未几乞假归羣玉才健迈诗笔妍丽好吹笙常使家僮奏之又善急就章性喜养白鵞卢肇赠诗妙吹应谐鳯工书定得鹅甞题诗黄陵庙神告以二年之兆果如期殁洪井羣玉进诗表云草泽臣羣臣言臣宗绪凋沦丘壑贱品幽沈江介分托渔樵伏遇皇帝陛下运属升平率土欢泰沐雨露膏育之化在薫风长养之间愿同率舞之诚逺逐越裳之贡顷以鼓腹勲华之代怡情林阜之隈涵泳皇风殆忘仕进以致年逾不惑疴恙暴侵但虑寒饿江湖之滨与枯鱼涸鳞为伍瞑目黄壤虚谢文明是以徒步负琴逺至辇
　　下谨捧所业歌行古体七言今体五言今体等合三百首谨诣光顺门昧死上进伏以卿云在天草木五色广野之气烛为祥烟熙熙含生尽跻寿域白日亭午物无斜隂方今风后提衡庶尹咸秩言语侍从之列皆严徐班马之伦凡在墨客诗人咏歌声名文物不暇何敢讽刺兴于笔端臣所贡前件歌诗以居住沅湘宗师屈宋枫江兰浦荡思摇情芜纇之余过于讽野天文不到徒窥星汉之高沧海攸归岂阻潢污之陋然而爨桐不爆俄成曲突之烟埋劒无光永作幽泉之铁巴濮下调尘触天听蝼蚁之微伏待刑戮谨拜表陈献以闻延英口宣勅防卿所进歌诗异常高雅朕已遍览今有少锦彩器物赐卿宜领取夏热卿比平安好又制词李羣玉放懐丘壑吟咏性情孤云无心浮磬有韵吐妍词于丽则动清律于风骚冥鸿不归羽翰自逸雾豹逺近文彩益奇信不试而逾精能久幽而独乐念其求志可以言诗用是絷维俾之刋校可守文馆校书郎
　　古体诗
　　秋怨
　　瑟瑟凉海气西来送愁容金风死绿蕙玉露生寒松所思在溟碧无因一相逢登楼睇去翼目尽沧波重虚窗度流萤斜月啼幽蛩疎红落残艶冷水凋芙蓉歳暮空太息年华逐遗踪凝情耿不寐揽涕起疎慵
　　湘中古愁
　　凉风西海来直渡洞庭水翛翛木叶下白浪连天起蘅兰委皓霜百草一时死摧残负志人感叹何穷已昔我观云梦穷秋经汨罗灵均竟不返怨气成微波奠桂开古祠朦胧入幽萝落日潇湘上凄凉吟九歌南云望重华水死悲一女天边九防黛白骨迷处所朦胧波上瑟清夜降北渚万古一双魂飘飘在烟雨
　　我思何所在
　　我思何所在乃在阳台侧良宵相望时空此明月色归魂泊湘云飘荡去不得觉来理舟檝波浪春湖白烟光皓楚秋瑶草不忍摘因书天末心繋此双飞翼
　　伤思
　　八月白露浓芙蓉抱香死红枯金粉堕寥落寒塘水西风团叶下叠縠参差起不见棹歌人空垂绿房子
　　感兴
　　洞房三五夕金缸凝焰灭美人抱云和斜倚纱窗月沈吟想幽梦闺思深不説弦冷玉指寒含颦达明发朔雁衔边秋寒声落燕代先惊愁人耳顔发潜销改凝云蔽洛浦梦寐劳光彩天边无书来相思泪成海
　　感春
　　春情不可状艶艶令人醉暮水緑杨愁深窗落花思吴宫新暖日海燕双飞至愁思逐烟光空蒙满天地
　　汉阳春晚
　　汉阳抱青山飞楼映湘渚白云蔽黄鹤緑树藏鹦鹉凭高送春目流恨伤千古遐想祢衡才令人怨黄祖
　　湘西寺霁夜
　　雨过琉璃宫佳兴浩清絶松风冷晴滩竹路踏碎月月波荡如水气爽星明灭皓夜千树寒峥嵘万岩雪后山鹤唳断前池荷香发境寂凉夜深神思空飞越
　　卢溪道中
　　晓发潺湲亭夜宿潺湲水风篁扫石濑琴声九十里光奔觉来眼寒落梦中耳曽向三峡行巴江亦如此
　　雨夜呈长官
　　逺客坐长夜雨声孤寺秋请量东海水看取浅深愁愁穷重于山终年压人头朱颜与芳景暗赴东波流鳞翼俟风水青云方阻修孤灯冷素焰虫响寒房幽借问陶渊明何物可忘忧无因一酩酊高枕万情休
　　江楼独酌懐从叔
　　水国发爽气川光静高秋酣歌金樽醁送此青枫愁楚色忽满目滩声落西楼云翻天边叶月防波上钩芳意长摇落蘅兰谢汀洲长吟碧云合怅望江之幽
　　小弟艎南游近书来
　　湘南客帆稀游子寡消息经时停尺素望尽云边翼笑言凭梦寐独立想容色落景无来人修江入天白停停倚门念瑟瑟风雨夕何处泊扁舟迢递湍波侧秋归旧窗竹永夜一凄寂吟尔鹡鸰篇中宵慰相忆
　　将游罗浮登广陵楞伽台别羽客
　　清逺登高台晃朗纵游歴濯泉唤仙风于此荡灵魄冷光邀逺目百里见海色送云归蓬壶望鹤减秋碧波澜收日气天上囘澄寂百越落掌中十洲防空白身居飞鸟上口咏元籍飘如出尘笼想望吹箫客冥冥人间世歌笑不足惜朅来罗浮颠披云链琼液谢公云岑兴可以蹑高迹吾将抱瑶琴絶境纵所适
　　别尹链师
　　吾家五千言至道悬日月若非函闗令谁注流沙説多君飞升志机悟独超拔学道玉笥山烧丹白云穴南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐志空飞越一罢碁酒欢离情满寥泬愿骑紫盖鹤早向黄金阙城市不可留尘埃秽仙骨
　　送郑子寛弃官东游便归女几
　　八月湖浸天扬帆入秋色岷峨雪气来寒涨潇湘碧子眞防鸿志不逐笼下翼九女叠云屏于焉恣栖息新诗山水思静入陶谢室困醉松花春追攀紫烟客相逢十年旧嚬笑等欢慼一饭玉露蔬中肠展堆积停食不尽意倾景怅可惜云水一分飞离忧洞庭侧回车三乡路仙菊正堪摘寄谢杜兰香何年别张硕
　　龙山人惠石廪方及团茶
　　客有衡岳隠遗予石廪茶自云凌烟露采掇春山芽珪璧相压叠积芳莫能加碾成黄金粉轻嫩如松花红炉爨霜枝越儿斟井华滩声起鱼眼满鼎漂清霞凝澄坐晓灯病眼如防纱一瓯拂昏寐襟鬲开烦挐顾渚与方山谁人留品差持瓯黙吟味摇膝空咨嗟
　　醒起独酌懐友
　　西风静夜吹莲塘芙蓉破红金粉香摘花把酒防秋芳吴云楚水愁茫茫美人此夕不入梦独宿高楼明月凉近体诗
　　湖阁
　　楚色笼秋草秋光洗洞庭夕霏生水寺初月尽云汀棹响来空濶渔歌发杳防欲浮栏下艇一到斗牛星
　　登蒲涧寺后二岩
　　五仙骑五羊何代降兹乡涧有尧年韭山余禹日粮楼台笼海色草树发天香浩笑波光里浮溟兴甚长【典术曰尧时天降精于庭遗韭感百隂为菖蒲南越志云菖蒲为安期生所种】
　　南溟吞越絶极望碧鸿蒙龙度潮声里雷喧雨气中赵佗丘垅灭马援鼔鼙空遐想鱼鹏化开襟九万风
　　游玉芝观
　　寻仙向玉清独倚雪初晴木落寒郊迥烟开叠嶂明片云盘鹤影孤磬杂松声且共探理归途月未生
　　云安
　　滩恶黄牛吼城孤白帝秋水寒巴字急歌迥竹枝愁树倚荆王馆云昏蜀客舟瑶姬不可见行雨在高丘
　　湖阁晓晴寄呈从翁
　　高秋凭逺槛万里看新晴重雾披天急闲云触石轻湖山四五防湘鴈两三声遥想潘园里琴尊兴转清
　　临水蔷薇
　　堪爱复堪伤无情不久长浪摇千脸笑风舞一丛芳似濯文君锦如啼汉女妆所思云雨外何处寄馨香
　　晚莲
　　露冷芳意尽稀疎空碧荷残香随暮雨枯蕋堕寒波楚客罢奇服吴姬停櫂歌涉江无可寄幽恨竟如何
　　早鸿
　　木落波浪动南飞闻夜鸿参差天汉雾嘹唳月明风野水莲茎折寒泥稻穗空无令一行侣相失五湖中
　　金塘路中
　　山连楚越复吴秦蓬梗何年是住身黄叶黄花古城路秋风秋雨别家人冰霜怯度商于冻桂玉愁居帝里贫十口繋心抛不得每囘囘首即长颦
　　黄陵庙
　　小姑洲北浦云边二女明妆共俨然野庙向江春寂寂古碑无字草芊芊回风日暮吹芳芷落月山深哭杜鹃犹似含颦望巡狩九嶷凝黛隔湘川
　　玉真观
　　高情帝女慕乘鸾绀发初簪玉叶冠秋月无云生碧落素蕖含露出清澜层城烟雾将归逺浮世尘埃久驻难一自箫声飞去后洞宫深掩碧瑶坛
　　同郑相并歌姬小饮因以赠献
　　裙拖六幅湘江水鬓耸巫山一段云风格只应天上有歌声岂合世间闻胷前瑞雪灯斜照眼底桃花酒半醺不是相如怜赋客肯教容易见文君
　　醉后赠冯姬
　　黄昏歌舞促琼筵银烛台西见小怜二寸横波囘慢水一双纤手语香桂形浅拂梁家黛字初分碧玉年愿托襄王云雨梦阳台今夜降神仙
　　寄长沙许侍御
　　二年文防许追随和遍南朝杂体诗未以防毫还郭璞乞留残锦与丘迟竹斋琴酒欢成梦水寺烟霞赏对谁今日秋风满湘浦只令搔首咏琼枝
　　送萧十二校书赴郢州婚姻
　　蓬莱才子即萧郎防服青春卜凤凰玉佩定催红粉色锦衾应惹翠芸香马穿暮雨荆山逺人宿寒灯郢梦长领取和鸣好风景石城花月送归乡【古乐府有凤兮归故乡】
　　九子坂闻鹧鸪
　　落照苍茫秋草明鹧鸪啼处逺人行正穿屈曲﨑岖路又听钩辀格磔声曽泊桂江深岸雨亦于梅岭阻归程此时为尔肠千断乞放今宵白发生
　　南庄春晚
　　草暖沙长望去舟微茫烟浪向巴丘沅江寂寂春归尽水緑苹香人自愁
　　北亭
　　斜雨飞丝织晚空疎帘半卷野亭风荷花向尽秋光晚零落残红緑沼中
　　江南
　　鳞鳞别浦起微波泛泛轻舟桃叶歌斜雪北风何处宿江南一路酒旗多
　　紫极宫斋后
　　紫府空歌碧落寒晓星寥亮月光残一羣白鹤高飞散惟有松风吹石坛
　　黄陵庙
　　黄陵庙前春已空子规啼血滴松风不知精爽落何处疑似行云秋水中【太平广记羣玉解天禄之任归涔阳经二妃庙题诗云云羣玉疑春空遂至秋色欲易之恍若有物吿以二年之兆时襄阳太守段成式志其事后二年果死于洪井段以诗哭之事与诗见段集】
　　汉阳太白楼
　　江上晴楼翠霭间满帘春水满窗山青枫緑草将愁去逺入呉云暝不还
　　戯赠姬人赋尖字韵【一作张祜诗】
　　骰子巡抛裹手拈无因得见玉纤纤但知谑道金钗落图向人前露指尖
　　刘驾
　　驾字司南江东人工古风大中六年登进士第官国子博士
　　纪事云驾与曹邺友善邺擢第不出京候驾登科同去两人俱以古诗名故相契如此
　　徐献忠云司南矫时新体多作古诗虽乏笔致亦颇浑雄
　　古体诗
　　筑城词
　　前杵与后杵筑城声不住我愿筑更高得见秦皇墓
　　战城南
　　城南征战多城北无饥鸦白骨马蹄下谁言皆有家城前水声苦倐忽流万古莫争城外地城里终闲土
　　空城雀
　　饥啄空城土莫近太仓粟一粒未充肠却入公子腹且吊城下客岂曽空尔族不闻庄辛语今日寒芜緑
　　苦寒吟
　　百泉冻皆咽我吟寒更切半夜倚乔松不觉满衣雪竹竿有甘苦我爱抱苦节鸟声有悲欢我爱口流血潘生若解吟更早生白发
　　苦寒行
　　严寒动八荒防防无休时阳乌不自暖雪压扶桑枝歳暮寒益壮青春安得归朔雁到南海越禽何处飞谁言贫士叹不为身无衣
　　贾客词
　　贾客灯下起犹言发已迟高山有疾路暗行终不疑冦盗伏其侧猛兽来相追金玉四散去空囊委路岐扬州有大宅白骨无地归少妇当此日对镜防花枝
　　皎皎词
　　皎皎复皎皎逢时即为好高秋亦有花不及当春草班姬入后宫飞燕舞东风青娥中夜起长叹月明里
　　唐乐府【并序】
　　唐乐府自送征夫至献贺觞歌河湟之事也下土土贡臣驾生于唐二十八年获见明天子以德归河湟地臣得与天下夫妇复为太平人独恨愚且贱蠕蠕泥土中不得从臣后拜舞称于上前情有所发莫能自抑作诗十章目曰唐乐府虽不足贡声宗庙形容盛德而愿与耕稼陶渔者歌田野江湖间亦足自快
　　送征夫
　　昔送征夫苦今送征夫乐寒衣纵携去应向归时着天子待功成别造凌烟阁
　　输者讴
　　挽粟上高山高山若平地力尽心不怨同我家私事去者不遑宁归者唱歌行相逢古城下立语天未明一身逺出塞十口无税征
　　吊西人
　　河湟父老地尽知归明主将军入空城城下吊黄土所愿边人耕歳歳生禾黍
　　边军过
　　城前兵马过城里人高卧官家自供给畏我家产破健儿食肥肉战马食新谷食饱物有余所恨无两腹草青见军过草白见军囘军囘人更多尽繋西戎来
　　望归马
　　东人望归马马归莲峯下莲峯与地平亦不更徴兵
　　祝河水
　　河水清弥弥照见逺树枝征人不饮马再拜祝冯夷从今亿万歳不见河浊时
　　田西边
　　刀剑作锄犁耕田古城下高秋禾黍多无地放羊马
　　昆山
　　昔时玉为宝昆山过不得今时玉为尘昆山入中国白玉尚如尘谁肯爱金银
　　乐边人
　　在乡身亦劳在边腹亦饱父兄若一处任向边头老
　　献贺觞
　　莫但取河湟河湟非边疆愿今日入处亦似天中央天子寿万歳再拜献此觞
　　牧童
　　牧童见客拜山果懐中落昼日驱牛归前溪风雨恶
　　秦娥
　　秦娥十四五面白于指爪羞人夜采桑惊起戴胜鸟
　　邻女
　　君嫌邻女丑取妇他乡县料嫁与君人亦为邻所贱菖蒲花可贵只为人难见
　　桑妇
　　墙下桑叶尽春蚕半未老城南路迢迢今日起更早四邻无去伴醉卧青楼晓妾顔不如谁所贵守妇道一春常在树自觉身如鸟归来见小姑新妆防百草
　　弃妇
　　囘车在门前欲上心更悲路傍见花发似妾初嫁时养蚕已成茧织素犹在机新人应笑此何如画蛾睂昨日惜红顔今日畏老迟良媒去不逺此恨今吿谁
　　寄逺
　　雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中蛩声绕罗帷得书喜犹甚况复见君时
　　姑苏台
　　句践饮胆日吴酒香满杯笙歌入海云声自姑苏来西施舞初罢侍儿整金钗众女不敢妬自比泉下泥越鼓声腾腾吴天隔尘埃难将甬东地更学防稽栖霸迹一朝尽草中棠梨开
　　钓台懐古
　　澄流可濯缨严子但垂纶孤坐九层石逺笑清渭滨潜龙飞上天四海岂无云清气不零雨安使浇埃尘我来吟高风彷佛见斯人江月尚皎皎江石亦磷磷如何台下路明日又迷津
　　效古
　　融融芳景和杳杳春日斜娇娆不自持清唱嚬双蛾终曲翻成泣新人下香车新人且莫喜故人曽如此燕赵犹生女郎岂有终始
　　效陶
　　两曜无停驭蓬壶应有墓何况邙山色只近市井路大恢生死网飞走无逃处白发忽已新红颜岂如故我有杯中物可以消万虑醉防日婆娑谁能记朝暮如求神仙药堦下亦种黍但使长兀然始见天地祖
　　醒后
　　醉卧芳草间酒醒日落后壶觞半倾覆客去应已久不记折花时何得花在手
　　春台
　　台上树隂合台前流水多青春不出门坐见野田花谁能学公子走马逐香车六街尘满衣鼓絶方还家
　　上已日
　　上已曲江滨喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重此节不是爱芳树明日花更多何人肯囘顾
　　曲江春霁
　　宿雨洗秦树旧花如新开池边草未干日照人马来马蹄踏流水渐渐成尘埃鸳鸯不敢下飞绕岸东西此地喧仍旧归人亦满街
　　早行
　　马上续残梦马嘶时复惊心孤多所虞僮仆近我行栖禽未分散落月照古城莫羡居者闲冢边人已耕
　　秋夕
　　促织灯下吟灯光冷于水乡魂坐中去倚壁身如死求名为骨肉骨肉万余里富贵在何时离别今如此出门长叹息月白西风起
　　冯叟居
　　天作冯叟居山僧尚嫌僻开门因两树结宇倚翠壁溪南有微径时遇采芝客往往白云生对面千里隔机忘若童仆常与猨鸟剧晒药上小峰庭深无日色自从归乡里不见新旧戚累累子孙墓秋风吹古柏
　　长安旅舎纾情投先达
　　岐路不在地马蹄徒苦辛上国闻姓名不如山中人大宅满六街此身入谁门愁心日散乱有似空中尘白露下长安百虫鸣草根方当秋赋日却忆归山村静女头欲白良媒况我邻无令苦长叹长叹消人魂
　　琪树下因唫六韵呈先达者
　　举世爱嘉树此树何人识清秋逺山意偶向亭际得奇柯交若鬬生叶密如织尘中尚菁葱更想尘外色所宜巢三鸟影入瑶池碧移根岂无时一问紫烟客
　　近体诗
　　春夜
　　一别杜陵归未期只凭魂梦接亲知近来欲睡浑难睡夜夜夜深闻子规
　　秋懐
　　歳歳干戈阻路岐望山心切与心违秋来何处开懐抱日日日斜空醉归
　　望月
　　清秋新霁与君同江上高楼倚碧空酒尽露零宾客散更更更漏月明中
　　晚登成都迎春阁
　　朱栉凭阑眺锦城烟笼万井二江明香风满阁花满树树树树头啼晓莺
　　叚成式
　　成式字柯古宰相文昌子以防为校书郎研精苦学秘阁书籍披阅皆遍歴尚书郎太常少卿连典九江缙云庐陵三郡坐累退居襄阳以书史自娯尤深佛书
　　玉堂闲话云成式少好驰猎文昌以为患令幕客言之唯唯逊谢翊日复出猎诸客各送兔一双书中徴引典故无一事重叠者诸客齐诣文昌以书示之始知其子艺文该赡
　　近体诗
　　折杨柳
　　枝枝交影锁长门嫩色曽沾雨露恩凤辇不来春欲尽空留莺语到黄昏
　　玉楼烟薄不胜芳金屋寒轻翠带长公子骅骝往何处緑隂堪繋紫游缰
　　隋家堤上已成尘汉将营边不复春只向江南并塞北酒旗相伴惹行人
　　题谷隠兰若
　　风惹闲云半谷隂岩西隠者醉相寻草衰乍觉径増险叶尽却疑溪不深
　　风带巢熊拗树声老僧相引入云行半坡新路畬才了一谷寒烟烧不成
　　戯高侍御
　　七尺发犹三角梳玳牛独驾长檐车曽城自有三青鸟不要莲东双鲤鱼
　　花恨红腰栁妬睂东邻墙短不曽窥犹怜最小分日奈许迎春得藕时
　　自等腰身尺六疆两重危鬓尽钗长欲薫罗荐嫌龙脑须为寻求石叶香
　　别起青楼作防层斜阳慢巻鹿卢绳厌裁鱼子深红缬泥觅蜻蜓浅碧绫
　　可羡罗敷自有夫愁中漫捋白髭须豹钱騘子能擎举兼着连干许换无
　　朝飞卿
　　醉袂防侵鱼子缬飘缨长罥凤凰钗知君欲作闲情赋应愿将身作锦鞵【飞卿有锦鞵赋】










　　御定全唐诗録巻八十四
　　钦定四库全书
　　御定全唐诗録巻八十五
　　陆防
　　防字鲁望苏州人博学工歌诗及赋与颜荛皮日休罗隠吴融为友举进士不第往从湖州刺史张抟游抟歴湖苏二州辟以自佐甞至饶州三日无所诣刺史蔡京率官属就见之防不乐拂衣去居松江甫里多所论撰初称天随子后自号江湖散人以高士召不至李蔚卢携素与善及当国召拜左拾遗诏方下防卒光化中韦庄表防及孟郊等十人皆赠右补阙
　　鲁望自撰甫里先生传曰先生性野逸无羁检读书探六籍大义尤乐春秋平居以文章自怡虽幽忧疾病中无旬日生计未甞暂辍防窜涂抹投筐箧歴年不能净写一本少攻謌诗遇事辍变化不一其体裁始则輘轹波涛穿穴险固囚锁怪异破
　　碎阵敌卒造平淡而后已好洁几格窗户砚席剪然无尘埃得一书详熟然后置值本即校不以再三为限所藏虽少咸正定可传借人书有断壊缉之缪误刋之乐闻人学讲论不倦有田数百屋三十楹田苦下雨潦则与江通由是苦饥躬自畚锸无休时嗜□置园顾渚山下嵗入茶租为品第继茶经茶诀后高僧逸人时致惠山石泉虎丘松江水以助其好初病酒再朞后能起有客至亦防樽置觯但不复引满性不喜与俗人交虽诣门不得见不置车马不预庆吊内外姻党伏腊丧祭未甞及时往返寒暑得中体性无事时乘小舟设篷席赍一束书茶灶笔床钓具櫂舩郎而已所诣小不防意径还不留性狷急遇事发作寻复悔之无大过亦无出入事不传姓名世无有得之者岂涪翁渔父江上丈人之流者乎
　　古体诗
　　赠逺曲
　　茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路永魂梦短怨坐泣西风秋窗月华满
　　筑城词
　　城中一掊土手中千万杵筑城畏不坚坚城在何处莫叹筑城劳将军要却敌城高功亦高尔命何足惜
　　井上桐
　　美人伤别离汲井常待晓愁因辘轳转惊起双栖鸟独立傍银床碧梧风嫋嫋
　　门前路
　　门前向城路一直复一曲曲去日中还直行日暮宿何必日中还曲涂荆棘间
　　惜花
　　人寿期满百花开唯一春其间风雨至旦夕旋为尘若使花解愁愁于看花人
　　引泉【睦州龙兴观老君院作】
　　上嗣位六载吾宗刾桐川余来拜旌防诏下之明年是时春三月绕郭花蝉聫岚盘百万髻上插黄金钿授以道士馆置榻于东偏满院声碧树空堂形老仙本性乐凝澹及来更虚焚香礼真像盥手披灵编新定山角角乌龙独巉然除非净睛目不见苍崖巅上有拏云峰下有喷壑泉泉分数十汊落处皆峥潺寒声入烂醉聒破西窗眠支笻起独寻只在墙东边呼童具畚锸立凿莓苔穿□漴一堕练带横斜牵乱石抛落落寒流响溅溅狂奴七里濑缩到疎楹前跳花泼半散涌沫飞旋圆势束三峡挂泻危孤磴悬曽闻瑶池溜亦灌朱草田凫伯防翠蕋鸾雏舞丹烟凌风捩桂柂隔霞驰犀舩况当元家甞着道德篇上善可比水斯文参五千精灵若在此肯恶微波传不拟争滴沥还应防沦涟出门后飞箭合势浮青天必有学真子鹿冠秋鹤颜如能辅余志日使疏其源
　　纪梦游甘露寺【寺在京口北固山上】
　　昔卧嵩高云云窗正寒夕披裘忽生梦似到空王宅峩天一峯立栏楯横半壁级倚緑巅差闗临赤霄辟扪虚陟孤峭不翅千余尺叠掌望罘罳分明袒肩释焚香稽首罢嘹喨依长揖高户承北风声号太波白光中目难送定验方可觌树细鸿蒙烟岛疎零落碧须臾羣籁入空水相喷激积浪亚寒堆呀如鬬危石跳音簇鞞鼓溅沬交矛防鸟疾帆亦奔纷纷助勍敌思非水灵怒即是饥龙擘怯慑不敢前荷襟汗霑霡回经定僧处泉木光相射岩嶝云族栖松柯露华适逍遥得真趣逦迤寻常迹山腹贮孤亭岚根四垂帟谁题雪月句乃是曹刘格【爱树亭有故太尉房公诗】阆阙一枝琼边楼数声笛吟高矍然起若自苍旻掷短烛堕余花圆蟾挂斜魄自从神锡境无处不登陟忽上南徐山心期豁而获岂伊烦恼骨合到清凉域暗得蝴蝶身幽期尽相识奈何有名氏未列金闺籍翻慙丱顶童得奉真如策云涛触风望毫管和烟搦聊纪梦中游留之问禅客
　　读襄阳耆旧传因作诗五百言寄皮袭美
　　汉臯古来雄山水天下秀高当轸翼分化作英髦囿暴秦之前人灰灭不可究自从宋生贤特立冠耆旧离骚既日月九辩即列宿卓哉悲秋辞合在风雅右厐公乐幽隐辟聘无所就秖爱鹿门泉泠泠倚岩潄孔明卧龙者潜伏躬耕耨忽遭德云遂起麟角鬬三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大受将生皮夫子上帝可其奏并包数公才用以殿厥后甞闻儿童歳嬉戏陈俎豆积渐开词源一派分万溜先崇丘旦室大惧隳结搆次补荀孟垣所贵亡罅漏仰瞻三皇道虮虱在宇宙却视五霸图股掌防孩幼或能醢髋髀或与翼雏鷇或喜掉直舌或乐斩邪脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富囊乏向咸镐马重迟步骤专场射防时缚虎当羿彀归来把通籍且作高堂寿未足逞戈矛谁云被文绣从知偶东下帆影拂吴岫物象悉摧藏精灵畏雕镂伊余抱沈疾顦顇守圭窦方推洪范畴更念大元首【去声】陈诗采风俗学古穷篆籀朝朝贳薪米往往逢责诟既被邻里轻亦为妻子陋持冠适瓯越敢怨不得售窘若晒沙鱼悲如哭霜狖唯君枉车辙以逐海上臭披襟两相对半夜忽白昼执热濯清风忘忧饮醇酎驱为文翰侣驽皁参骥廏有时谐宫商自喜真邂逅道孤情易苦语直诗还瘦藻匠如见詶终身置懐褏
　　奉酬袭美先辈初夏见寄次韵
　　积雨晦皋圃门前烟水平苹蘅増遥吹枕席分余清村斾诧酒美赊来满鋞程未必减宣子何羡谢公荣借宅去人逺败墙连古城愁鸱占枯枿野鼠趋前楹昨日云破损晚林先觉晴幽篁倚数照碧粉含疎茎蠧简有遗字防琴无泛声蚕寒茧尚薄鷰喜雏新成览物正摇思得君初夏行诚明复散诞化匠安能争海浪刷三岛天风吹六英洪崖领玉节坐使虚音生吾祖傲洛客因言防为伧末裔实渔者敢懐干墨卿唯思钓璜老遂得持竿情何须乞鵞炙岂在斟羊羹畦蔬与瓮醁便可相携迎蟠木几甚曲笋皮冠且轻闲心放羁靮醉脚从欹倾一迳有余逺一窗有余明秦皇苦不达天下何足并袭美先辈以防所献五百言既防见和复示荣唱至于千字提奬之重蔑有称实再抒鄙懐用伸酬谢
　　洪范分九畴转成天下规河图孕八卦焕作中奇先开否臧源次筑经纬基粤若鲁圣出正当周德衰越疆必载质歴国将扶危诸侯恣崛强王室方凌迟歌鳯时不偶获麟心益悲始嗟吾道穷竟使空言垂首赞五十易又删三百诗遂令篇籍光可竝日月姿向非笔削功未必无瑕疵逮至夫子没微言散如枝【一作披】所宗既不同所得亦异宜名法在深刻虚致希夷自从战伐来一派纵横驰寒谷生艶木沸潭结流澌惊奔失壮士好恶随纤儿嬴氏并六合势尊丞相斯加于挟书律尽取坑焚之南勒防稽颂北恢胡亥阺犹懐徧巡狩不暇亲维持及汉文景后鸿生方鋠槻【出三都赋】簸扬尧舜风反作三代吹飘飘四百载左右为籓篱邺下曹父子猎贤甚熊罴发论若霞驳【魏文帝典论有论文篇】裁诗如锦摛徐王应刘辈头角咸相衰或有妙絶赏或为独步推或许润色美或嫌诋诃痴倐以中利病且非混醇醨雅当乎魏文丽矣哉陈思不肯少选忘恐贻后世吾祖仗才力【士衡文赋】革车防虎皮手持一白旄直向文场麾轻【去声】若脱钳釱豁如抽扊扅精钢不足利腰褭何劳追大可罩山岳微堪析毫厘十体免负赘百家咸起痿争入鬼神奥不容天地私一篇迈华藻万古无孑遗刻鹄尚未已雕龙奋而为【刘勰有文心雕龙】刘生吐英辩上下穷高卑下臻宋与齐上指轩从羲岂但标八索殆将包两仪人谣洞野老骚怨明湘累立本以致诘驱宏来抵□清如朔雪严缓若春烟羸或欲开户牖或将饰缨緌虽非倚天劒亦是囊中锥皆由内史意致得东筦词梁元竟降魏后主终归隋哀音但浮脆岂望分雄雌吾唐揖让初陛列森咎夔作颂嫓吉甫直言过祖伊明皇践中日墨客肩参差岳净秀擢削海寒光陆离皆能取穴鳯尽拟乘云螭迩来二十祀俊造相追随余生落其下亦值文明时少小不好防逡巡奉弓箕虽然苦贫贱未省亲嚅防秋倚抱风桂晓烹承露葵穷年只败袍积日无晨炊逺访卖药客闲寻捕鱼师归来蠧编上得以含情窥抗韵吟比雅覃思念棿防因知昭明前剖石呈清琪又嗟昭明后败叶埋芳蕤纵有月旦评未能天下知徒为强貔豹不免参狐狸谁蹇行地足谁抽刺天鬐谁作河畔草谁为洞中芝谁若灵囿鹿谁犹清庙牺谁轻如举毛谁密如凝脂谁比蜀严静谁方巴賨赀谁能钓抃鼇谁能灼神谁肯如水火谁同若埙箎谁可作梁栋谁敢驱谷蠡用此常不快无人动交铍空销病里骨枉白愁中髭鹿门先生才大小无不怡就彼六籍内説诗直解颐顾我迷未逺开懐溃其疑初开凿本源渐乃疏旁支邃古派泛滥皇朝光赫曦揣摩是非际一一如襟期李杜气不易孟陈节难移信知君子言可并神明蓍枯腐尚求律膏肓犹谒医况将太牢味见防逋悬饥今来置家地正枕呉江湄饵薄钩不曲跫然守空坻嘿坐无影响唯君欵茅茨抽书乱籖帙酌茗烦瓯防或伴补缺砌或偕诣荒祠孤笻倚烟蔓细木横风漪触雨妨扉屦临流泥江蓠既狎野人调甘为豪士訾不敢负建鼓唯忧掉降旗希君念余勇挽褏登文陴
　　和袭美初夏逰楞伽精舎次韵
　　吴都涵汀洲碧液浸郡郭微雨荡春醉上下一清廓奇踪欲探讨灵物先瘵瘼飘然兰叶舟旋倚烟霞泊吟谭乱篙艣梦寐杂巘崿纤情不可逃洪笔难暂阁岂知楞伽防乃在山水箔金仙著书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢高萝挂天索池容澹相向蛟怪如可摸苔蔽石髄根蒲差水心锷岚侵荅摩髻日照狻猊络仰首乍旋回眸更煇防檐端凝飞羽磴外浮碧落到迥解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕潋灔岂尧遭防嵃非禹凿潜听钟梵处别有松桂壑霭重灯不光泉寒网犹薄童能蹑孤刹鸟惯亲摐铎服道身可遗乞闲心已诺人间亦何事万态相毒蠚战垒竞高深儒衣漫褒博宣尼名位达未必春秋作管氏包霸图须人解其缚伊余采樵者蓬藋方索漠近得风雅情聊将圣贤度多君富遒采识度两清恪讵宠生灭词肯敎夷夏错未为尧舜用且向烟霞托我亦摆尘埃他年附鸿鹤
　　奉詶袭美先辈吴中苦雨一百韵
　　微生参最灵天与意绪拙人皆机巧求百迳无一达家为唐臣来奕世唯稷卨只垂清白风凛凛自贻厥【防五代祖六代祖皇朝继在台辅】犹残赐书在编简苦断絶其间忠孝字万古光不灭孱孙诚瞢昧有志甞榾榾敢云嗣良弓但欲终守节諠哗不入耳谗佞不挂舌仰咏尧舜言俯遵周孔辙所贪既仁义岂暇理生活纵有旧田园抛来亦芜没因之成否塞十载真契阔冻骭一防防饥肠少糠籺甘心付天壤委分任回斡笠泽卧孤云桐江钓明月盈筐盛芡芰满釜煮鲈鳜酒帜风外防茶枪露中撷【江南谓茶芽未展者曰枪已展者曰旗也】歌谣非大雅捃摭为小説上可补薫茎傍堪牙蘖【防甞着稗语三巻】方当卖罾罩尽以易纸札踪迹尚吴门梦魂先魏阙寻闻天子诏赫怒诛叛卒宵旰悯烝黎谟明问征伐王师虽继下贼垒未即拔此时淮海波半是生人血霜戈驱少壮败屋弃羸耋践蹋比尘埃焚烧同稿秸吾皇自神圣执事皆间杰射策亦何为春卿遂聊辍伊余将贡技未有耻可刷却问渔樵津重耕烟雨墢诸侯急兵食冗賸方剪截不可抱词章巡门事干谒归来阖蓬楗壁立空竖褐暖手抱孤烟披书向残雪幽忧和愤懑忽愁自惊蹶文兮乏寸毫武也无尺铁平生所韬蓄到死不开豁念此令人悲翕然生内热加之被皲瘃况复久藜粝既为霜露侵一卧増百疾筋骸将束缚腠理如棰挞初谓抵狂防又疑当毒蝎江南多事鬼巫觋连瓯粤可口是妖讹恣情专赏罚良医只备位药肆成虚设而我正萎痿安能致诃咄椒兰任芳苾精粣从罗列醆斚既屡倾钱刀亦随爇兼之渎财贿不止行盗窃天地如有知微妖岂逃杀其时心力愤益使气息惙永夜更呻吟空床但皮骨君来赞贤牧野鹤聊簪笏谓我同光尘心中有溟渤轮蹄相压至问遗无虚月首到春鸿蒙犹残病根茇看花虽眼晕见酒忘肺渴隐几还自怡逢卢亦争喝抽毫更唱和劒防相磨戛何大不包罗何微不挑刮今来值霖雨昼夜无暂歇杂若碎渊沦高如破轇轕何劳鼍吼岸讵要鹳鸣垤秪意江海翻更愁山岳裂初惊蚩尤阵虎豹争抟啮又疑伍胥涛蛟蛋相蹙拶千家蒙瀑练忽似好披拂万瓦垂玉绳如堪取萦结况余居低下本是蛙蚓窟迩来増号呼得以恣唐突先夸屋舎好又恃头角凸厚地虽直方身能徧穿穴常参庄辩里亦造扬末偃仰纵无机形容且相忽低头増叹诧到口复嗢咽沮洳渍琴书莓苔染巾袜解衣换仓粟秕稗犹未脱饥鸟屡窥临泥僮苦舂防或闻秋稼穑大半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三吴明太守左右皆儒哲有力即扶危懐仁过救暍鹿门皮夫子气调真俊逸截海上云鹰横空下霜鹘文坛如命将可以持玉钺不独扆羲轩便当城老佛顾余为山者所得才篑撮譬如饰箭材尚欠镞与筈闲将歈儿唱强倚帝子瑟幸得逺潇湘不然贾屈开缄窥宝肆玑贝光比栉朗咏冲乐悬陶匏向铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音只令凋鬓发
　　和皮袭美太湖诗
　　初入太湖
　　东南具区雄天水合为一高帆大弓满羿射争箭疾时当暑雨后气象仍郁密乍如开雕笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌处惊嵳崒异拔龙湫喧如破蛟室斯须风妥帖若受命平秩微茫识端倪逺峤疑格【音阁】笔巉巉见铜阙【湖中穹崇山有铜阙】左右皆辅弼盘空俨相趋去势犹横逸甞闻咸池气下注作清质至今涵赤霄尚且浴白日【太湖上禀咸池五车之气故一水五名也】又云构浮玉宛与昆阆匹肃为灵官家此事难致诘【太湖乃仙家浮玉之北堂】才迎沙屿好指顾俄已失山川互蔽亏鱼鸟空聱耴何当授真检得召天呉术一一问朝宗方应可谭悉
　　晓次神景宫
　　晓帆逗碕岸高步入神景洒洒襟褏清如临蕋珠屏虽然羣动息此地常寂静翠镊有寒锵碧花无定影冯轩羽人傲夹户天兽猛稽首朝元君褰衣就虚省呀空雪牙利嗽水石齿冷香母未垂婴芝田不论顷遥通河汉口近抚松桂顶饭荐七白蔬杯酾九光杏人间附尘躅固陋真钳颈肯信抃鼇倾犹疑夏虫永津荡琼垄紫汞啼金鼎尽出氷霜书期君一披省
　　入林屋洞
　　知名十小天林屋当第九【人间三十六洞天知名者十尔余二十六天出九微志未行于世】题之为左神理之以天后【林屋为左神幽虚之天即天后真君之便阙】魁罡辟邪辈左右专备守自非方瞳人不敢窥洞口唯君好奇士复啸忘情友致伞在风林低冠入云窦中深剧苔井傍坎才药臼石角忽支颐藤根时束肘初为大幽怖渐见微明诱屹若造灵封森如达仙薮常闻白芝秀状与琅花偶又坐紫泉光甘如酌天酒【白芝紫泉皆此洞所出乃神仙之饮饵非常人所能得】何人能挹嚼饵以代浆糗却笑探五符徒劳步双斗真君不可见焚盥空迟久眷恋玉碣文行行但回首
　　雨中游包山精舎
　　包山信神仙主者上真职及栖钟梵侣又是清凉域乃知烟霞地絶俗无不得岩开一径分柏拥深殿黑僧闲若图画像古非雕刻海客施明珠湘防料【平声】净食有鱼皆玉尾有乌尽金臆手携鞞铎佉【唐言杨枝】若在中印国千峯残雨过万籁清且极此时空寂心可以遗智识知君战未胜尚倚功名力却下听经徒【生公有听经石】孤帆有行色
　　三宿神景宫
　　灵踪未徧寻不觉溪色暝回头问栖所稍下杉萝迳岩居更幽絶涧户相隐映过此即神宫虚堂惬云性四轩尽疎达一榻何清零【去声】髣髴闻玉笙敲铿动凉磬风凝古松粒露压修荷柄万籁既无声澄明但心听希微辨真语若授虚皇命尺宅按来平华池漱余净频窥宿羽丽三吸晨霞盛岂独冷衣襟便堪遗造请徒深物外趣未脱尘中病举首谢灵峰徜徉事归榜
　　毛公坛
　　古有韩终道授之刘先生身如碧凤凰羽翼披轻轻先生盛驱役臣伏甲与丁势可倒五岳不唯鞭羣灵飘飖驾翔螭白日朝太清空遗古坛在稠叠烟萝屏逺懐步罡夕列宿森然明四角镇露兽三层差羽婴回眸盻七炁运足驰疎星象外真既感区中道俄成迩来向千祀云峤空峥嵘石上橘花落石根瑶草青时时白鹿下此外无人行我访岑寂境自言斋戒精如今君安死【字君安】魂魄犹羶腥有笈皆緑字有芝皆紫茎相将望瀛岛浩荡凌沧溟
　　以毛公泉献大谏清河公
　　先生链飞精羽化成翩翻荒坛与古甃隐轸清冷存四面蹙山骨中心含月魂除非紫水胍即是金沙源香实洒桂蕋甘惟渍云根向来探幽人酌罢祛防昏况公珪璋质近处谏诤垣又闻虚静姿早挂冰雪痕君对瑶华味重献兰薫言当应涤烦暑朗咏翚飞轩我愿得一掬攀天叫重阍霏霏散为雨用以移焦原
　　缥缈峯
　　左右皆跳岑孤峯挺然起因思缥缈称乃在虚无里清晨跻磴道便是孱颜始据石即更歌遇泉还徙倚花奇忽如荐树曲浑成几乐静烟霭知忘机猿狖喜频攀峻过斗末造平如砥举首阂青冥回眸聊下眎高帆大于鸟广墠才类蚁就此微茫中争先未甞已葛洪话刚气云地四千里茍能乘之游止若道路耳吾将自峯顶便可朝帝扆尽欲活羣生不唯私一已超骑明月蜍复弄华星蕋却下蓬莱巅重窥清浅水身为大块客自号天随子他日向华阳敲云问名氏
　　明月湾
　　昔闻明月观【在建业故台城】只伤荒野基今逢明月湾不值三五时择此二明月洞庭最看奇连山忽中断逺树分毫厘周回二十里一片澄风漪见説秋半夜净无云物欺兼之星斗藏独有神仙期初闻锵镣跳【音姚】积渐调参差空中卓羽卫波上停龙螭纵舞玉烟节高歌碧霜辞清光悄不动万象寒咿咿此防非俗致无由得旁窥但当乘扁舟酒瓮仍相随或彻三弄笛或成数联诗自然莹心骨何用神仙为
　　练渎【一云呉王开以练兵】
　　越恃君子众大将压全呉【越有私卒君子六千人】吴将派天泽以练舟师徒一镜止千里支流忽然迂苍奁束洪波坐似冯夷驱战舰百万辈浮宫三十余平川盛丁宁絶岛分储胥鳯押半鹤膝锦杠杂肥胡香烟与杀气浩浩随风驱弹射尽高鸟杯觥醉潜鱼山灵恐见鞭水府愁为墟兵利德日削反为雠国屠至今钩镞残尚与泥沙俱照此月倍苦来兹烟亦孤丁魂尚有泪合洒青枫枯
　　孤园寺
　　浮屠从西来事者极梁武岩幽与水曲结搆无遗土穷山林榦尽竭海珠玑聚况即侍从臣敢爱烟波坞幡条玉龙扣殿角金虬舞释子厌楼台生人露风雨今来四百载像设藏云浦轻鸽乱驯鸥鸣钟和朝艣庭蕉裂旗斾野蔓差缨组石上解空人窗前听经虎林虚叶如织水净沙堪数徧问得中天归修释迦谱
　　上真观
　　甞闻升三清真有上中下官居乘佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶只恐暂神游又疑新羽化风余撼朱草云破生瑶榭望极觉波平行虚信烟借闲开飞帙静倚宿凤架俗状既能遗尘冠聊以卸人间方大火此境无朱夏松盖荫日车泉绅拖天罅穷幽不知倦复息芝园舎锵佩引凉姿焚香礼遥夜无情走声利有志依闲暇何处好迎僧希将石楼借
　　消夏湾
　　霞岛焰难泊云峯奇未收萧条千里湾独自清如秋古岸过新雨高萝荫横流遥风吹蒹葭折处鸣飕飕昔余守圭窦过于囘禄囚日为籧筁徒【渠曲二音簟之异名】分作祗禂雠【氐刁二音并单衣】愿狎寒水怪不封朱毂侯岂知烟浪涯坐可思重裘健若数尺鲤泛然双白鸥不识号火井孰问名焦丘我真鱼鸟家尽室营扁舟遗名复避世消夏还消忧
　　包山祠
　　静境林麓好古祠烟霭浓自非通灵才敢陟羣仙峯百里波浪沓中堂箫鼓重真君具琼轝髣髴来相从清露濯巢鸟隂云生昼龙风飘橘柚香日动旛盖容将命礼且洁所祈年不凶终当以疏闻特用诸侯封
　　圣姑庙
　　渺洞庭水盈盈芳屿神因知古佳丽不独湘夫人流苏荡遥吹斜领生轻尘蜀防駮霞碎呉绡盘雾匀可怜飞鷰姿合是乘鸾宾坐想烟雨夕兼知花草春空登油壁车窈窕谁相亲好赠玉条脱堪依紫纶巾殷勤拨香池重荐汀洲苹明朝动兰檝不翅星河津
　　太湖石
　　他山岂无石厥状皆可荐端然遇良工坐使天质变或裁基栋宇礧砢成广殿或剖出温瑜精光具华瑱或将破仇敌百礮资苦战或用镜功名万古如防面今之洞庭者一以非此选槎牙真不材反作天下彦所奇者嵌空所尚者葱蒨旁穿参洞穴内窍均环钏刻削九琳窗玲珑五明扇新雕碧霞叚旋剖秋天片无力置池塘临风只流盼
　　崦里
　　山横路若絶转檝逢平川川中水木幽高下兼良田沟塍堕微溜桑柘含疎烟处处倚蚕箔家家下鱼筌騃犊卧新□野禽争折莲试招搔首翁共语残阳边今来九州内未得皆恬然贼阵始吉语狂波又凶年吾翁欲何道守此常安眠笑我掉头去芦中闻刺船余知隠地术可以齐真仙终当从之游庶复全于天
　　石板
　　一片倒山屏何时隳洞门屹然空濶中万古波涛痕我意上帝命持来压泉源恐爲庚辰宫囚怪力所掀又疑广袤次零落潜惊奔不然遭霹雳强半沈无垠如何造化首便截秋云根往事不足问奇踪安可论吾今病烦暑据簟常昏昏欲从石公乞【石板在石公山前】莹理平如璊前后植桂桧东西置琴樽尽携天壤徒浩唱羲皇言
　　奉和袭美二游诗
　　徐诗
　　甞闻四书曰经史子集焉茍非天禄中此事无由全自从秦火来歴代逢迍邅汉祖入闗日萧何为政年尽力取图籍遂持天下权中兴熹平时敎化还相宣立石刻五经置于太学前贼卓乱王室君臣如转圜洛阳且煨烬载籍宜为烟逮晋武革命生民才息肩惠怀并寡昧戎马俄腥羶已觉天地闭竞为东南迁日既不暇给坟索何由专尔后国脆弱人多尚虚任学者得谤清言者为贤直至沈范辈【沈约范云皆藏书数万巻】始家藏简编御府有不足仍令就之传梁元渚宫日尽取如蚳蝝兵威忽破碎焚爇无遗篇近者隋后主搜罗势骈阗宝函映玉轴彩翠明霞鲜伊唐受命初载史声连延砥柱不我助惊波涌沦涟遂令往古书半在余浮泉贞观购亡逸蓬瀛渐周旋炅然东壁光与月争流天伟矣开元中王道真平平八万五千巻一一皆涂铅【开元丽正殿书录】人间盛传写海内奔穷研目云西斋书有过东臯田吾闻徐氏子奕世皆才贤因知遗孙谋不在黄金钱插架防万轴森森若戈鋋风吹籖牌声满室铿锵然佳哉鹿门子好问如除防倐来参卿处遂得参卿怜开怀展橱簏惟在性所便素业已千仞今为峻云巅雄才旧百派相近浮日川君抱王佐图纵步凌陶甄他时若报德谁在参卿先
　　任诗
　　呉之辟疆园在昔胜槩敌前闻富脩竹后説纷怪石【竟陵子陆羽玩月诗云辟疆旧林阆怪石纷相向】风烟惨无主载祀将六百草色与行人谁能问遗迹不知清景在尽付任君宅却是五湖光偷来傍檐隙出门向城路车马声躙跞入门望亭隈水木气岑寂犨墙绕曲岸势似行无极十步一危梁乍疑当絶壁池容澹而古树意苍然僻鱼惊尾半红鸟下衣全碧斜来岛屿隠恍若潇湘隔雨静挂残丝烟消有余胍朅来任公子摆落名利役虽将禄代耕颇爱巾随防秋笼支遁鹤夜榻戴颙客说史足为师谭禅差作伯君多鹿门思到此情便适偶防桂堪帷纵吟苔可席顾余真任诞雅遂中心获但喜醉还醒岂知尚白甘闲在鸡口不贵封龙额即此自怡神何劳谢公屐
　　渔具诗【并序】
　　天随子于海山之颜有年矣矢渔之具莫不穷极其趣大凡结绳持网者总谓之网罟网罟之流曰罛曰罾曰罺圆而纵舍曰罩挟而升降曰曷缗而竿者总谓之筌筌之流曰筒曰车横川曰梁承虚曰笱编而沈之曰箄矛而卓之曰矠棘而中之曰义镞而纶之曰射扣而騃之曰根置而守之曰神列竹于海澨曰沪错薪于水中曰所载之舟曰舴艋所贮之器曰笭箵其他或术以招之或药而尽之皆出于诗书杂传及今之闻见可考而验之不诬也今择其任咏者作十五题以讽【今选十二首】噫矢鱼之具也如此今既歌之矣矢民之具也如彼谁其嗣之鹿门子有高洒之才必为我同作　曷字书作女减切矠矛也桹者以薄板置瓦器上撃之以驱鱼鲤鱼满三百六十歳蛟龙輙率而飞去年置一神守之则不能去矣神鼈也沪呉之沪渎是也
　　网
　　大罟网目繁空江波浪黑沈沈到波底恰共波同色牵时万鬐入已有千钧力尚悔不横流恐他人更得
　　罩
　　左手揭圆罛轻桡弄舟子不知潜鳞处但去笼烟水时穿紫萍破忽値朱衣起【松江有朱衣鲋】贵得不贵名敢论鲂与鲤
　　
　　有意烹小鲜乘流驻孤棹虽然烦取舎未肯求津要多为虾蚬误已分防防笑寄语龙伯人荒唐不同调
　　钓车
　　溪上持双轮溪边指茅屋闲乘风水便敢议朱丹毂高多倚衡惧下有折轴速曷若载逍遥归来卧云族
　　义鱼
　　春溪正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫
　　射鱼
　　弯弓注碧浔掉尾行凉沚青枫下晚照正在澄明里抨断荷扇溅血殷菱蕋若使禽荒闻移之暴烟水
　　鸣桹
　　水浅藻荇澁钓罩无所及铿如木铎音势若金钲急敺之就深处用以资俯拾搜罗尔甚微遁去将何入
　　沪【吴人今谓之簖】
　　万植御洪波森然倒林薄千颅咽云上过半随潮落其间风信背更值雷声恶天道亦裒多吾将移海若
　　【呉人今谓之丛】
　　斩木置水中枝条互相蔽寒鱼遂家此自以为生计春冰忽融冶尽取无遗裔所托成祸机临川一凝睇
　　种鱼
　　凿池收頳鳞疎疎置云屿还同汗漫游遂以江湖处如非一神守潜被蛟龙主蛟龙若无道跛鼈亦可御
　　舴艋
　　篷棹两三事天然相与闲朝随稚子去暮唱菱歌还倚石迟后侣徐桡供远山君看万斛载沈溺须臾间
　　笭箵
　　谁谓笭箵小我谓笭箵大盛鱼自足飡寘璧能为害时将刷苹浪又取悬藤带不及腰上金何劳问蓍蔡
　　和袭美添渔具诗
　　渔庵
　　结茅次烟水用以资啸傲岂谓钓家流忽同禅室号闲凭山叟占晚有溪禽嫪华屋莫相非各随吾所好
　　钓矶
　　拣得白云根秋潮未曽没坡陁坐鼇背散漫垂龙发持竿从掩雾置酒复待月即此放神情何劳适吴越
　　篛笠
　　朝携下枫浦晚戴出烟艇冐雪或平檐听泉时仄顶飇移霭然色波乱危如影不识九衢尘终年居下浻
　　樵人十咏【并序选七首】
　　环中先生谓天随子曰子与鹿门子应和为渔具诗信尽其道而美矣世言樵渔者必聮其命称且常与隠君子事诗之言错薪礼之言负薪传之言积薪史之言束薪非樵者之实乎可不足以寄兴咏独阙其词邪退作十樵以补其阙漏寄鹿门子
　　樵家
　　草木黄落时比隣见相喜门当清涧尽屋在寒云里山棚日才下野灶烟初起所谓顺天民唐尧亦如此
　　樵叟
　　自小即胼胝至今凋鬓发所图山褐厚所爱山炉热不知冠葢好但信烟霞活富贵如疾颠吾从老岩穴
　　樵子
　　生在苍崖边能谙白云养【去声山家谓养柴地为养】才穿远林去已在孤峯上薪和野花束步带山词唱日暮不归来柴扉有人望
　　樵斧
　　淬砺秋水清携持远山曙丁丁在前涧杳杳无寻处巢倾鸟犹在树尽猿方去授钺者何人吾今易其虑
　　樵担
　　轻无斗储价重则筋力絶欲下半岩时忧襟两如结风高势还却雪厚疑中折负荷诚独难移之赠来哲
　　樵风
　　朝随早潮去暮带残阳返向背得清飇相追无近远采山一何迟服道常苦蹇仙术信能为年华未将晚
　　樵歌
　　纵调为野吟徐徐下云磴因知负樵乐不减援琴兴出林方自转隔水犹相应但取天壤情何来郢人称
　　置酒行
　　落尘花片排香防阑醉露栖愁魂洞庭波色惜不得东风领入黄金樽千筠掷毫春谱大碧舞红啼相唱和安知寂寞西海头青未垂孤鳯仪
　　放牛
　　江草秋穷似秋半十角吴牛放江岸隣肩抵尾乍依隈横去斜奔忽分散荒波断壍无端入背上时时孤鸟立日暮相将带雨归田家烟火微茫湿
　　水鸟
　　水鸟山禽虽异名天工各与双翅翎雏巢吞啄即一例游处高卑殊不停别有觜铍爪防劲立直眎者撃搏挽裂图羶腥如此等色恣豪横耸身往往凌青冥为人罗绊取材力韦韝防绶悬金铃三驱不以鸟捕鸟天下先得闻诸经超然可继义勇后恰似有志行天刑鸥闲鹤散两自遂意思不受人丁宁今朝櫂倚寒江汀舂鉏翡翠参防防孤翘侧睨瞥灭没未是即肯驯檐楹妇女衣襟便佞舌始得金笼日提挈精神卓荦背人飞冷抱蒹葭宿烟月我与时情太乖剌只是江禽有毛发慇勤谢汝莫相猜归来长短同羣活
　　刈获
　　自春徂秋天勿雨廉廉早稻才遮畆芒粒稀疎熟更轻地与禾头不相拄我来愁筑心如堵更听农夫夜深语凶年是物即为灾百阵野鳬千穴鼠平明抱杖入田中十穗萧然九穗空敢言一歳囷仓实不了如今朝暮舂天职谁司下民籍茍有区区宜防析本作耕耘意若何虫豸兼教食人食古者为邦须蓄积鲁饥尚责如齐籴今之为政异当时一任流离恣徴索平生幸遇华阳客向日飡霞转肥白欲卖耕牛弃水田移家直傍三茅宅
　　雨夜
　　屋小茅干雨声大自疑身着簔衣卧兼似孤舟小泊时风吹折苇来相佐我有愁襟无可那才成好梦刚惊破背壁残灯不及萤重挑却向灯前坐
　　食鱼
　　江南春早鱼无泽歳晏未曽腥鼎鬲今朝有客卖鲈鲂手提见我长于尺呼儿舂取红莲米轻重相当加十倍且作呉羹助早餐饱卧晴檐曝寒背横戈负羽正纷纷只用骁雄不用文争如晓夕讴吟样好伴沧洲白鸟羣
　　鹤媒歌
　　偶繋渔舟汀树枝因看射鸟令人悲盘空野鹤忽然下背翳见媒心不疑媒闲静立如无事清唳时时入遥吹徘徊未忍过南塘且应同声就同类梳翎宛若相逢喜只怕才来又惊起窥鳞啄藻乍低昂注定当胷流一矢媒懽舞跃势离披似谄功能罾弩儿云飞水宿各自物妬侣害羣犹尔为而况世间有名利外头笑语中猜忌君不见荒陂野鹤陷良媒同类同声真可畏
　　奉酬袭美苦雨见寄
　　松篁交加午隂黑别是江南烟霭国顽云猛雨更相欺声似虓号色如墨茅茨裛烂檐生衣夜夜化为萤火飞萤飞渐多屋渐薄一注愁霖当面落愁霖愁霖尔何错灭顶于余奚所作既不能赋似陈思王又不能诗似谢康乐【曹有愁霖赋谢有愁霖诗】昔年甞过杜子美亦得高歌破印纸惯曽掀搅大笔多为我才情也如此高揖愁霖词未已披文忽自皮夫子哀弦怨柱合为吟防我穷栖蓬藋里初悲湿翼何由起末欲牋天叩天耳其如玉女正投壶笑电霏霏作天喜我本曽无一棱【去声】田平生啸傲空渔船有时赤脚防明月踏破五湖光底天去嵗王师东下急输兵粟尽民相泣伊余不战不耕人敢怨烝黎无糁粒不然受性圆如规千姿万态分毫牦唾壶虎子尽能执防痔折枝无所辞有头强方心强直撑柱頺风不量力自爱垂名野史中宁论抱困荒城侧唯君浩叹非庸人分衣辍饮来相亲横眠木榻忘华荐对食露葵轻八珍欲穷凤未白欲懐仙鲸尚隔不如驱入醉乡中只恐醉乡田地窄












　　御定全唐诗録巻八十五
　　钦定四库全书
　　御定全唐诗録巻八十六
　　陆防【二】
　　近体诗
　　村中晚望
　　抱杖柴门立江村日易斜雁寒犹忆侣人病更离家短鬓堪成雪双眸旧有花何须万里外即此是天涯
　　袭美题郊居十首次韵
　　近来唯乐静移傍故城居闲打脩琴料时封谢药书夜停江上鸟晴晒箧中鱼出亦图何事无劳置栈车倩人医病树看仆补衡茅散发还同阮无心更慕巢简便书露竹樽待破霜匏日好林间坐烟萝仅欲交倭僧留海纸山匠制云牀懒外应无敌贫中直是王池平鸥思喜花尽蝶情忙欲问新秋计菱丝一畆强故山空自掷当路竟谁知只有经时防全无养拙资病深怜灸客炊晚信樵儿漫欲陈风俗周官未采诗
　　福地能容堑闗讵有扉静思琼板字闲洗铁笻衣鸟破凉烟下人冲暮雨归故园秋草梦犹记緑微微水影沈鱼器隣声动纬车燕轻捎坠叶蜂懒卧燋花説史评诸例论兵到百家明时如不用归去种桑麻禹穴奇编缺雷平异境残静吟封箓检归兴削帆竿白石堪为饭青萝好作冠防时当斗柄同上步罡坛强起披衣坐徐行处暑天上阶来鬬雀移树去惊蝉莫问盐车骏谁看酱瓿黄金如可化相近买云泉野入青芜巷陂侵白竹门风高开栗刺沙浅露芹根迸鼠縁藤桁饥乌立石盆东吴虽不改谁是武王孙疎慵真有素时势尽无能风月谁为敌林泉幸未憎酒材经夏阙诗债待秋徴只有君同僻闲来对曲肱
　　四明山诗九首【并序】
　　谢遗尘者有道之士也甞隠于四明之南雷一旦访余来语不及世务且曰吾得于玉泉生知子性诞逸乐神仙中书探海岳遗事以期方外之交虽铜墙鬼炊虎狱劒饵无不窥也今为子语吾山之奇者有峯最高四穴在峯上每天地澄霁望之如牖户相传谓之石窗即四明之目也山中有云不絶者二十里民皆家云之南壮每相从谓之过云有鹿亭有樊榭有潺湲洞木实有青櫺子味极甘而坚不可卒破有猿山家谓之鞠侯其他在图籍不足道也凡此佳处各为我赋诗余因作九题题四十字谢省之曰玉泉生真不诬矣好事者为余传之因呈袭美石窗
　　石窗何处见万仞倚晴虚积霭迷青璅残霞动绮疏山应列圆峤宫便接方诸只有三奔客时来教隠书
　　过云
　　相访一程云云深路仅分啸台随日辨樵斧带风闻晓着衣全湿寒冲酒不曛防囘归思静髣髴见苏君
　　云南
　　云南更有溪丹砾尽无泥药有巴窦卖枝多越鸟啼夜清先月午秋近少岚迷若得山顔住芝手自携
　　云北
　　云北是阳川人家洞壑连坛当星斗下楼桚翠微连一半遥峰雨三条古井烟金庭如有路应到左神天
　　鹿亭
　　鹿亭岩下置时领白麛过草细眠应久泉香饮自多认声来月坞寻迹到烟萝早晚吞金液骑将上绛河
　　樊榭
　　樊榭何年筑人应白日飞至今山客説时驾玉麟归乳蔕悬松嫩芝台出石微凭栏虚目断不见羽华衣
　　潺湲洞
　　石浅洞门深潺潺万古音似吹双羽管如奏落霞琴倒穴漂龙沬穿松溅鹤襟何人乘月防应作上清吟
　　青櫺子
　　山实号青櫺环冈次第生外形坚緑殻中味敌琼英堕石樵儿拾敲林宿鸟惊亦应仙吏守时取荐层城
　　鞠侯
　　何事鞠侯名先封在四明但爲连臂饮不作断肠声野蔓垂缨细寒泉佩玉清满林游宦子谁为作君卿
　　江墅言懐
　　病身兼稚子田舎劣相容迹共公卿絶贫须稼穑供月方行到闰霜始近来浓树少栖禽杂村孤守犬重汀洲藏晚弋篱落露寒舂野弁欹还整家书拆又封杉篁宜夕照窗户忆疎钟南北唯闻战纵横未胜农大春虽苦学叔夜本多慵直使貂裘敝犹堪过一冬
　　自和
　　命既时相背才非世所容著书粮易絶多病药难供梦为懐山数愁因忌酒浓鸟媒呈不一鱼寨下仍重晚桁簔兼褐晴檐织带舂着籖分水味标石认田封此地家三户何人禄万钟草堂聊当贵金穴任轻农把钓竿初冷题诗笔未慵莫忧寒事晚江上少严冬
　　江南秋懐寄华阳上人
　　栉发凉天曙含毫故国情归心一夜极病体九秋轻忽起防防咏因悲络纬鸣逢山即堪隠何路可图荣揲策空占命持竿不钓名忘忧如有待纵嬾似无营小径才分草斜扉劣辫荆冷荷承露菂疎菊卧烟茎谱为听琴阅图縁看海瞪鹭毛浮岛白鱼尾撇波頳庭橘低攀嗅园葵旋折烹饿乌窥食案鬬鼠落书棚种豆悲杨恽投忆衞旍东林谁处士南郭自先生分野星多蹇连山卦少亨衣裾徒博大文籍漫纵横兰叶骚人佩莼丝内史羹鹖冠难适越羊酪未饶伧倚啸微抽恨论好析酲栖迟劳鼓箧豪侠爱金籯链药传丹鼎甞茶试石□沼连枯苇暗窗对脱梧明未达讥张翰非才嫉祢衡远懐魂易黯幽愤骨堪惊砺缺知矛利磨瑕见璧瑛道源疏滴沥儒肆售精诚敢叹良时掷犹胜乱世撄相秦犹防死王汉尚当黥饮啄期应定穷通势莫争髠钳为皁隶谈笑得公卿浴日安知量追风不计程尘埃张耳分肝胆季心倾谕蜀专操檄通瓯独请缨匹夫能曲踊万骑可横行许国轻妻子防边重战耕俄分上尊酒骤厌五侯鲭静黙供三语从容等一枰深司马法雄杰贰师兵朔雪埋烽燧寒笳裂斾旌乘时收句注即日扫欃枪武昔威殊俗文今被八纮琮璜陈始毕韶夏敎初成芽孽羣妖灭松筠百度贞郎官青琐拜使者绣衣迎帝道将云辟浇波渐砥平学徒羞説霸佳士耻为伶负杖歌栖畆操觚赋北征才当曹斗怯书比惠车盈谢氏怜儿女郗家贵舅甥唯荒稚珪宅莫赠景山鎗贤彦风流逺江湖思绪萦讴哑摇舴艋出没漾防防晚树参差碧奇峯迤逦晴水喧楒紫芡村响□香秔荷笠渔翁古穿篱守犬狞公衫白纻卷田饷緑筲擎地与膏腴错人多富寿并相欢时帖泰独坐歳峥嵘唧啧蛩吟壁连轩鹤舞楹戍风飘叠鼔隣月动哀筝未得文章力何由俸禄请和铅还搰搰持斧自丁丁惊惧疑凋朽功勤过屑琼凝神披夕秀尽力取朝英蠧简开尘箧寒灯立晓檠静翻词客系闲难史官评天地宁舒惨山川自变更只能分跖惠谁解等殇彭项岂重瞳圣防犹一足阮高酣麴糵庄达谢牺牲齚舌无劳话寛心岂可盛但从鑪冶鍜莫爱罻罗婴砚拨萍根洗舟冲蓼穗撑短牀编翠竹低几凭红柽霜信催杨栁烟容褭杜蘅桁排巢燕燕屏画醉猩猩懒桧推岚影飞泉撼玉琤□寻远近握槊鬬输赢槛压离披瓠檐垂礧磊橙忘情及宗炳抱疾过刘桢野馈夸菰饭江南贾蔗送神枹瓦釜留客上瓷觥举檝挥青劒鸣榔扣远钲鸟行沈莽苍鱼队破澄手防非吾事腰鎌且发硎【音坑】谅难求摽摽【上声】聊欲取铮铮防叹虫甘蓼还思鹿美苹愁长难自剪歌断有谁赓未去师黄石空能説白珩性湍休激浪言莠罢抽萌地僻琴樽独溪寒杖屦清物齐消臆对戈倒共心盟丝曳灵妃瑟金涵太子笙幽栖胶竹坞仙虑驿蓬瀛想像珠鳯追飞翠蕋莺雾帘深杳悄云磬冷敲铿箓字多阶品华阳足弟兄焚香凝一室尽日思曽城匿景崦嵫色呀空渤海声吾当营巨矢东去射长鲸
　　秋日遣懐十六韵寄道侣
　　尽日临风坐雄词妙畧兼共知时世薄宁恨嵗华淹且把灵方试休凭吉梦占夜燃烧汞火朝链洗金盐有路求真隠无媒举孝亷自然成啸傲不是学沈潜水恨同心隔霜愁雨鬓霑鹤屏怜掩扇乌防爱垂檐雅调宜观乐清才称典籖冠防发少书健紫毫尖故疾因秋白尘容畏日黔壮图须行行儒服漫防防片石聊当枕横烟欲代帘蠧根延穴蚁疎叶漏庭蟾药鼎高低铸云庵早晚苫胡麻如重寄从诮我无厌
　　京口与友生话别
　　共是悲秋客相逢恨不堪雁频辞蓟北人尚在江南名利机初发樵渔事先谙松门穿戴寺荷径绕秦潭【秦潭始皇所开】绳检真难束疎慵却易耽枕当高树穏茶试远泉甘架上经惟一樽前雅只三风云劳梦想天地入醺酣厯自尧阶数书因禹穴探御龙虽世禄下马亦清谈国计徒盈防家储不满甔断帘从燕出防弁倩人簪木坠凉来叶山横霁后岚竹窗深防窱苔洞緑龛弇积行依顔子和光则老耼仗诚为虎节被信作鲛函养鹭看窥沼寻僧助结庵功名思马援歌唱咽羊昙乞食羞孤鳯无衣羡八蚕繋帆留宿客吟句任羸骖宠鹤空无衞占乌未见香还须是桂青会出于蓝蜀酒时倾瓿【潇买反从蜀呼】呉鰕偏发坩【苦甘反】玉封千挺藕霜闭一筒柑惜佩终邀祸辞环好激贪宗溟虽甽浍成厦必楩枏碧石雕琴荐黄金饰劒镡烟缘沙砌引水为药畦担博物君能继多才我尚慙别离犹得在秋鬓未鬖鬖
　　闲书
　　病学高僧置一床披衣才暇即焚香闲阶雨过苔花润小簟风来薤叶凉南国羽书催部曲【时黄巢围广州告急】东山毛褐傲羲皇升平闻道无时节试问中林亦不妨
　　别墅懐归
　　水国初冬和暖天南荣方好背阳眠题诗朝忆复暮忆见月上还下遥为晚花吟白菊近炊香稻识红莲何人授我黄金百买取苏君负郭田
　　王先辈草堂
　　松径隈云到静堂杏花临涧水流香身从乱后全家隐日校人间一倍长金箓渐加新品秩玉皇偏赐羽衣裳何如圣代弹冠出方朔曽为汉侍郎
　　和夏景冲澹偶作次韵
　　蝉雀参差在扇纱竹襟轻利箨冠斜垆中有酒文园防琴上无弦靖节家芝畹烟霞全覆穗橘洲风浪半浮花闲思两地忘名者不信人间发解华
　　和暇日独处见寄
　　谢府殷楼少暇时又抛清宴入书帷三千余嵗上下古八十一家文字奇【司马迁书上下纪三千余嵗太有八十一家率多奇字】冷梦汉皋懐鹿隠静怜烟岛觉鸿离知君满箧前朝事鳯诺龙奴借与窥
　　和呉中言情见寄次韵
　　菰烟芦雪是侬乡钓线随身好坐忘徒爱右军遗防画闲披左氏得膏肓无因月殿闻移屧只有风汀去采香莫问江边渔艇子玉皇看赐羽衣裳
　　和呉中书事寄汉南裴尚书
　　风清地古带前朝遗事纷纷未寂寥三泖凉波鱼蕝动【远祖士衡对晋武帝以三泖冬温夏凉】五茸春草雉媒娇【五茸吴王猎所茸各有名】云藏野寺分金刹月在江楼倚玉箫不用懐归忘此景吴王看即奉弓招
　　和题支山南峯僧次韵
　　睂毫霜细欲垂肩自説初栖海岳年万壑烟霞秋后到一林风雨夜深禅时翻贝叶添新藏闲插松枝防小泉好是清冬无外事匡牀斋罢向阳眠
　　和寄题玉霄峯叶涵象尊师所居
　　天台一万八千丈师在浮云端掩扉永夜只知星斗大深秋犹见海山微风前防降青毛节雪后应披白羽衣南望烟霞空再拜欲将飞魄问灵威
　　和醉中即席赠润卿博士次韵
　　共是虚皇简上仙清词如羽欲飘然登山凡着防緉□破浪欲乘千里船远梦只留丹井畔闲吟多在酒旗前谁知海上无名者只记渔歌不记年
　　和江南道中懐茅山广文南阳博士
　　一片轻帆背夕阳望三峯拜七真堂【三茅二许一阳一郭是为七真】天寒夜漱云牙净雪坏晴梳石发香自拂烟霞安笔格独开封捡试砂牀莫言洞府能招隠防辗飇轮见玉皇
　　和夏景无事因懐章来二上人次韵
　　檐外青阳有二梅折来堪下冻醪杯【离骚注云盛夏以醇酒置冰上】高杉自欲生龙脑小弁谁能寄鹿胎丽事肯敎饶沈谢谈微何必减宗雷还闻拟结东林社争奈渊明醉不来忽忆高僧坐夏堂厌泉声閙笑云忙山重海澹懐中印月冷风微宿上方病后书求嵩少药定回衣染贝多香何时更问逍遥义【道林有逍遥游别义】五粒松隂半石牀
　　和送李明府之任南海
　　春尽之官直到秋岭云深处凭泷楼居人爱近沈珠浦候吏多来拾翠洲賨税尽应输紫贝蛮童多学佩金钩知君不恋南枝乆抛却经冬白罽裘
　　春雨即事寄袭美
　　小谢轻埃日日飞【小谢咏雨诗有散漫似轻埃句】城邉江上阻春晖虽愁野岸花房冻还得山家药笋肥双屐着频看齿折败裘披苦见毛稀比邻钓叟无尘事洒笠鸣簔夜半归
　　正月十五日惜春寄袭美
　　六分春色一分休满眼东波尽是愁花匠碍寒应束手酒龙多病尚垂头无穷嬾惰齐中散有底机谋敌右侯见织短篷裁小檝挐烟闲防个渔舟
　　新夏东郊闲泛有懐袭美
　　迟于春日好于秋野客相携上钓舟经畧彴时冠暂亚佩笭箵后带频搊蒹葭鹭起波揺笠村落蚕眠树挂钩料得只君能爱此不争烟水似封侯
　　和过张祜处士丹阳故居【并序】
　　张祜字承吉元和中作宫体小诗辞曲艳发当时轻薄之徒能其才合噪得誉及老大稍窥建安风格诵乐府録知作者本意短章大篇往往间出谏讽怨谲时与六义相左右善题目佳境言不可刋置别处此为才子之最也由是贤俊之士及高位重名者多与之游谓有鹄鹭之野孔翠之鲜竹柏之贞琴磬之韵或荐之于天子书奏不下亦受辟诸侯府性狷介不客物辄自劾去以曲阿地古澹有南朝之遗风遂筑室种树而家焉性嗜水石常悉力致之从知南海间罢职载罗浮石笋还不蓄善田利产为身后计死未二十年而故姬遗孕冻馁不暇前所谓鹄鹭孔翠竹柏琴磬之家虽朱轮尚乘遗编尚吟未甞一省其孤而恤其穷也噫人假之为玩好不根于道义邪惧其怨刺于神明邪天果不爱才没而犹谴邪吾一不知之友人顾至江南道中访其庐作诗吊而序之属余应和余汩没者不足哀承吉之道邀袭美同作庶乎承吉之孤倚其传而有怜者
　　胜华通子共悲辛荒径今为旧宅邻一代交逰非不贵五湖风月合教贫魂应絶地为才鬼名与遗编在史臣闻道平生偏爱石至今犹泣洞庭人
　　袭美以纱巾见惠因次韵酬谢
　　薄如蝉翅背斜阳不称春前赠【女减反】郎初觉顶寒生逺吹预忧头白透新霜堪窥水槛澄波影好拂花墙亚蕋香知有芙蓉留自戴【桐栢真人戴芙蓉冠也】欲峩烟雾访黄房
　　袭美将以緑罽为赠因成四韵
　　三迳风霜利若刀防防吹断罥蓬蒿病中只自悲龙具世上何人识羽袍狐貉近懐珠履贵薜萝遥羡白巾高陈王轻暖如相遗免致衰荷效广骚
　　袭美以紫石砚见赠诗以迎之
　　霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠行吟客徧写江南物象酬
　　以竹夹膝寄赠袭美
　　截得筼筜冷似龙翠光横在暑天中堪临薤簟闲凭月好向松窗卧跂风持赠敢齐青玉案醉吟偏称碧荷筒添君野具教多着为着西斋谱一通
　　顷自桐江得一钓车以袭美乐烟波之思因出以为玩俄辱三篇复抒酬答
　　旋屈金钩劈翠筠手中盘作钓鱼轮忘情不效孤醒客有意闲窥百丈鳞雨似轻埃时一起云如高葢强相亲任他华毂低头笑此地终无覆败人
　　曽招渔侣下清浔独茧初随一锤深细辗烟华无辙迹静含风力有车音相呼野饭依芳草迭和山歌逗逺林得失任渠但【平声】取乐不曽生个是非心
　　病来悬着脆缗丝独喜高情为我持数幅尚凝烟雨态三篇能赋蕙兰词云深石静闲眠稳月上江平放溜迟苐一莫教谙此境倚天功业待君为
　　幽居有白菊一丛因而成咏呈知已
　　还是延年一种材【菊之别名】即将瑶朶冒霜开不知红艳临歌扇欲伴黄英入酒杯陶令接防堪岸着梁王高屋好欹来【梁朝有白纱高屋防】月中若有闲田地为劝嫦娥作意栽
　　蔷薇
　　倚墙当户自横陈致得贫家似不贫外布芳菲虽笑日中含芒刺欲伤人清香往往生遥吹狂蔓看看及四隣遇有客来堪玩处一端晴绮照烟新
　　寄懐华阳道士三十韵
　　华阳门外五芝生飡罢愁君入杳防遥夜独栖还有梦昔年相见便忘形为分科斗亲鈆椠与説蜉蝣坐竹櫺醮后防时归紫阁别来终日诵黄庭闲教辨药僮名甲静识窥巢鹤姓丁絶涧饮羊春水腻傍林烧石野烟腥深沈谷响含疎磬片段岚光落画屏休采古书探禹穴自刋新厯鬭尧蓂珠宫鳯合迎萧史玉籍人谁访蔡经架上黑椽长褐稳案头丹篆小符灵霓轩入洞齐初月羽节升坛拜七星当路独行冲虎豹向风孤啸起雷霆凝神密室多生白叙事聫编尽杀青匝地山川皆暗写隐天竽籁只闲听分张火力烧金灶拂拭苔痕洗酒瓶翠壁上吟朝复暮暖云边卧醉还醒倚身长短裁笻杖倩客高低结草亭直用森严朝北帝爱将清浅问东溟常思近圃看栽杏拟借隣峯伴采苓掩树半扉晴霭霭背琴残烛晓荧荧旧来扪虱知王猛欲去为龙叹管宁蟾魄防应临蕙帐渔竿犹尚枕枫汀衔烟细草无端緑冐雨闲花作意馨掠岸惊波沈翡翠入檐斜照碍蜻蜓初征汉栈宜飞檄待破燕山好勒铭六辔未收千里马一囊空负九秋萤我悲雌伏真方枘他骋雄材似建瓴合在深崖齐散木自求沧海防流萍频抛俗物心还爽逺忆幽期目剰瞑见买扁舟束真诰手披仙语任扬舲
　　月成
　　孤光照还没转益伤离别妾若是嫦娥长圆不教缺
　　南塘曲
　　妾住东湖下郎居南浦边闲临烟水望认得采菱船
　　古意
　　君心莫淡薄妾意正栖托愿得双车轮一夜生四角
　　偶作
　　双睂初出茧两鬓正藏鸦自有王昌在何劳近宋家
　　江行
　　酒旗菰叶外楼影浪花中醉帆张数幅唯待鲤鱼风
　　邺宫词【邺宫魏所建石氏慕容氏高氏皆居之此诗述石氏事】
　　花飞蝶骇不愁人水殿云廊别置春晓日靓妆千骑女白樱桃下紫纶巾【邺下宫中记曰石季龙常以女骑千人为卤簿着紫纶巾熟锦袴诗意谓花飞春去不足愁别有春在即白樱桃下千骑女是也】
　　春思
　　竹外麦烟愁漠漠短翅啼禽飞魄魄此时忆着千里人独坐支頥看花落
　　江南酒熟清明天高高緑斾当风悬谁家无事少年子满靣落花犹醉眠
　　自遣诗
　　自遣诗者震泽别业之所作也故疾未平厌厌卧田舎中农夫日以耒耜事相聒每至夜分不睡则百端兴怀搅人思虑益纷乱无绪且诗者持也谓持其情性使不暴去因作四句诗累至三十絶絶各有意既曰自遣亦何必题为
　　五年重到旧山村树有交柯犊有孙更感卞峯顔色好晓云才散便当门
　　花濑蒙蒙紫气昏【紫花濑在顾渚步】水边山曲更深村终须拣取幽栖处老桧成双便作门
　　长叹人间发易华暗将心事许烟霞病来前约分明在药鼎书囊便是家
　　数尺游丝堕碧空年年长是惹东风争知天上无人住亦有春愁鹤发翁
　　忆山泉
　　一夜寒声来梦里平明着屐到声边心期盛夏同过此脱却荷衣石上眠
　　江南
　　邨边紫豆花垂次岸上红梨叶战初莫怪烟中重回首酒家青纻一行书
　　懐宛陵旧游
　　陵阳佳地昔年游谢朓青山李白楼唯有日斜溪上思酒旗风影落春流
　　和袭美春夕酒醒
　　防年无事傍江湖醉倒黄公旧酒垆觉后不知明月上满身花影倩人扶
　　和袭美钓侣二章次韵
　　一艇轻撶看晓涛接防抛下漉春醪相逢便倚蒹葭泊更唱菱歌擘蟹螯
　　雨后沙虚古岸崩鱼梁移入乱云层归时月堕汀洲暗认得妻儿结网灯
　　荅友
　　荆卿雄骨化为尘燕市应无共饮人能脱鹔鹴来换酒五湖赊与一年春
　　髙道士
　　峩睂道士风骨峻手把玊皇书一通东游借得琴髙鲤骑入蓬莱清浅中
　　山中僧
　　手关一室翠微里日暮白云栖半间白云朝出天际去若比老僧犹未闲
　　山僧
　　山藓几重生草履涧泉长自满铜瓶时将如意敲眠虎遣向林间坐聴经
　　送碁客
　　满目山川似奕碁况当秋雁正斜飞金门若召羊元保赌取江东太守归
　　秘色越器
　　九秋风露越窰开夺得千峯翠色来好向中宵盛沆瀣共嵇中散鬭遗杯【髙斋漫録云秘色磁器世言钱氏有国日越州烧进为供奉物臣庶不得用故云秘色然观此诗唐世巳先有之矣】
　　白莲
　　素蘤多防别艳欺此花端合在瑶池无情有恨何人觉月晓风清欲堕时









　　御定全唐诗録卷八十六
　　钦定四库全书
　　御定全唐诗録卷八十七
　　皮日休
　　日休字袭羙襄阳竟陵人性傲诞隠居鹿门自号间气布衣咸通八年登进士第为著作佐郎崔璞守苏辟军事判官入朝授太常博士干符丧乱东出关为毘陵刺史陷巢贼中贼遣为防文疑其讥已遂害之有文薮及松陵唱和集文薮乃咸通中居州里所编自序云发箧次类文稾緐如薮泽因以名之松陵乃从事吴门日所编自序云从大司諌清河公出牧有进士陆防以其业见造以词诱之复之不移刻由是风雨晦冥蓬蒿翳荟未尝不以其应为事至食寝皆辍又南阳广文张贲润卿陇西侍御李縠徳师旅泊之际亦以词致师凡一年得诗若干松江吴望也别名松陵因目之为集日休陷贼中为果头三屈律之防贼疑讥己髪
　　拳遂见害陆游笔记以皮光业【日休子】墓碑辨其不然
　　古体诗
　　橡媪叹
　　秋深橡子熟散落榛芜岗伛伛黄髪媪拾之践晨霜移时始盈掬尽日方满筐几曝复防蒸用作三冬粮山前有熟稻紫穂袭人香细获又精舂粒粒如玉珰持之纳于官私室无仓箱如何一石余只作五斗量狡吏不畏刑贪官不避赃典时作私债农毕归官仓自冬及于春橡实诳饥肠吾闻田成子诈仁犹自王吁嗟逢橡媪不觉泪沾裳
　　初夏即事寄鲁望
　　夏景恬且旷逺人疾初平黄鸟语方熟紫桐隂正清廨宇有幽处私游无定程归来闭双闗亦忘枯与荣土室作深谷藓垣为干城防杉突拖架迸笋支檐楹片石共坐穏病鹤同喜晴瘿木四五器笻杖一两茎泉为葛天味松作羲皇声或看名画彻或吟闲诗成忽枕素琴睡时把仙书行自然寡俦侣莫説更纷争具区包地髓震泽含天英粤从三让来俊造纷然生顾予客兹地薄我皆为伧惟有陆夫子尽力提客卿各负出俗才俱懐超世情驻我一栈车啜君数藜敲门若我访倒屣欣逢迎胡饼蒸甚熟貊盘举尤轻茗脆不禁炙酒肥或难倾扫除就藤下移榻寻虚明唯共陆夫子醉与天地并
　　初夏游楞伽精舍
　　越舼轻似萍漾漾出烟郭人声渐疎旷天气忽寥廓伊予惬斯志有似劀□瘼遇胜即夷犹逢幽且淹泊俄然棹深处虚无倚岩崿霜毫一道人引我登龙阁当中见夀象欲礼光纷箔珠幡时相铿恐是诸天乐树杪见觚棱林端逢赭垩千寻井犹在万祀灵不涸下通鲛人道水色黮而恶欲照六藏惊将窥百骸愕朅去山南岭其险如卭笮悠然放吾兴欲把青天摸紫藤垂罽珥红荔悬缨络藓厚滑似漦峯尖利如锷斯须到絶顶似愈渐离矐一片太湖光只惊天汉落梅风脱纶防乳水透芒屩岚姿与波彩不动浑相着既不暇供应将何以酬酢郤来穿竹径似入清油幕穴恐水君开龛如鬼工凿穷幽入兹院前循临巨壑遗画龙奴狞残香虫篆薄褫魂窥玉镜澄虑闻金铎云态共萦留鸟言相许诺古木势如虺近之恐相蠚怒泉声似激闻之意争博时禽倐已嘿众籁萧然作遂令不羁性恋此如纒缚念彼上人者将生付寂寞曽无肤挠事肯把心源度胡为儒家流没齿勤且恪沐猴本不冠未是谋生错言行既异调栖迟亦同托愿力倘不遗请作华林鹤
　　贫居秋日
　　亭午头未冠端坐独愁子贫家烟爨稀灶底隂虫语门小愧车马廪空慙雀鼠尽室未寒衣机声羡邻女
　　太湖诗【并序】
　　余顷在江汉尝耨鹿门浻湖然而未能放形者抑志于道也尔后以文事造请于是南浮至二别涉洞庭回观敷浅原登庐阜济九江由天柱抵霍岳又自箕颍转樊邓陟商顔入蓝闗凡自江汉至于京师旋绕者二万里道之不行者有困辱危殆志之可适者有山水游翫则休戚不孤矣咸通九年自京东游复得宿太华乐荆山赏女几度轘辕穷嵩髙入京索浮汴渠至扬州又航天堑从北固至姑苏噫江山幽絶见于地志者余之所到不翅于半则烟霞鱼鸟林壑云月可为属厌之具矣尚枵然于志者抑古圣人所谓独行之性乎逸民之流乎余真得而为也后闻震泽包山中有灵异学黄老徒乐之多不返益欲一观豁平生之郁郁焉十一年防大司諌清河公忧霖雨为患乃择日休将公命祷于震泽祀事既毕神应如响于是太湖之中所谓洞庭山者得以恣讨凡所歴皆圗籍称为灵异者遂为诗二十章【録十八首】以志其事兼寄天随子
　　初入太湖【自胥口入去州五十里】
　　闻有太湖名十年未曽识今朝得游泛大笑称平昔一舍行胥塘尽日到震泽三万六千顷顷顷颇黎色连空淡无纇照野平絶隙好放青翰舟堪防白玉笛疎岑七十二露矛防悠然啸傲去天上揺画鹢西风乍猎猎惊波罨涵碧倐忽雷阵吼须臾玉岸拆树动为蜃尾山浮似鼇脊落照射鸿溶清辉荡抛云轻似可染霞烂如堪摘渐暝无处泊挽防从所适枕下闻澎湃肌上生瘆□讨异足邅廻寻幽多阻隔愿风与良便吹入神仙宅甘将一蕴书永事嵩山伯
　　晓次神景宫
　　夜半幽梦中扁舟似鳬跃晓来到何许俄倚包山脚三百六十丈攅空利如削遐瞻但徙倚欲上先矍铄浓露湿莎裳浅泉渐草屩行行未一里节境转寂寞静径侵泬寥仙扉傍岩防松声正清絶海日方照灼歘临幽虚天万想皆摆落坛灵有芝菌殿圣无鸟雀琼帏自回旋锦旌空粲错鼎气为龙虎香烟混丹艧凝防出次云黙聴语时鹤緑书不可注云笈应无钥晴来鸟思喜里花光弱天籁如击琴泉声似摐铎清斋洞前院敢负科约空中悉羽章地上皆灵药金醴可酣畅玉豉堪咀嚼存心服燕胎叩齿读龙蹻福地七十二兹焉永堪托在兽乏虎防于虫不毒蠚尝闻择骨録仙志非可作緑肠既朱髓青肝复紫络伊余乏此相天与形貌恶每嗟原宪瘇常苦齐侯疟终然合委顿刚亦慕寥廓三茅亦常住竟与珪组薄欲问包山神来賖少岩壑
　　入林屋洞
　　斋心己三日筋骨如烟轻腰下佩金兽手中持火铃幽塘四百里中有日月精连亘三十六各各为玉京自非心至诚必被神物烹顾余慕大道不能惜防生遂招放旷侣同作幽忧行其门才函丈初若盘薄硎洞气黒眣□苔髪红鬇鬡试足值坎窞低头避峥嵘攀縁不知倦怪异焉敢惊匍匐一百步稍稍防可横忽然白蝙蝠来扑松炬明人语散澒洞石响髙玲玎脚底龙蛇气头上波涛声有时若服匿偪仄如见绷俄尔造平澹豁然逢光晶金堂似铸出玉座如琢成前有方丈沼凝碧融人情云浆湛不动璚露涵而馨漱之恐减算勺之必延龄愁为三官责不敢擕一□昔云夏后氏于此藏真经刻之以紫琳秘之以丹琼期之以万祀守之以百灵焉得彼丈人窃之不加刑石匮一以出左神俄不扃禹书既云得吴国由是倾藓缝才半尺中有怪物腥欲去既嚄唶将回又伶俜郤遵旧时道半日出杳冥屦泥【去声】惹石髓衣湿沾云英箓乏仙骨青文无绛名虽然入隂宫不得朝上清对彼神仙窟自厌浊俗形郤憎造物者遣我骑文星
　　雨中游包山精舍
　　松门亘五里彩碧髙下绚幽人共跻攀胜事颇清便翣翣林上雨隠隠湖中电薜带轻束腰荷笠低遮面湿屦黏烟霞穿衣落霜霰笑次度岩壑困中遇台殿老僧三四人梵宇十数卷施稀无夏屋境僻乏朝膳散髪抵泉流支颐数云片坐石忽忘起扪萝不知倦异蝶时似锦幽禽或如钿篥篣还戛刃栟榈自揺扇俗态既抖薮野情空眷恋道人摘芝菌为予备午馔渇兴石榴饥惬胡麻饭如何事于役兹游急于传郤将尘土衣一任瀑丝溅
　　游毛公坛
　　却上南山路松行俨如庑松根碍幽径孱顔不能斧摆履跨乱云侧巾蹲怪树三休且半日始到毛公坞两水合一涧潨崖郤为浦相敌百千防共攂十万鼓喷散日月精射破神仙府唯恐絶地脉又恐折天桂一窥耳目再聴毛发竪次到链丹井井干翳宿莽下有蕋刚丹勺之百疾愈凝于白獭髓湛似挏马乳黄露醒齿牙碧粘甘胏腑桧异松复怪枯踈互撑拄干蛟一百丈髐然半天舞下有毛公坛坛方不盈畆当时云龙篆一片苔藓古【有刘先生镇坛符今存于堂】时时仙禽来忽忽样烟聚我爱周息元忽起应明主【周徴君名曰息元】三谏却归来回头吐絓组伊余何不幸斯人不复覩如何大开口与世争枯腐将山待夸娥以肉投猰防歘坐侵桂隂不知已与午兹地足灵境他年终结宇敢道万石君轻于一丝缕
　　三宿神景宫
　　古观岑且寂幽人情自怡一来包山下三宿湖之湄况此深夏夕不逢清月姿玉泉浣衣后金殿添香时客省髙且敞客牀蟠复奇石枕冷入脑笋席寒侵肌气清寐不着起坐临堦墀松隂忽防照独见萤火芝素鹤警防露白莲明暗池窗櫺带乳藓壁缝含云蕤闻磬走魍魉见烛奔羇雌沆瀣欲滴沥芭蕉未离披五更山蝉响醒发如吹篪杉风忽然起飘破步虚词道客巾屦様上清朝礼仪明发作此事岂复甘趋驰
　　缥缈峯
　　头戴华阳防手拄大夏笻清晨陪道侣来上缥缈峯带露齅药蔓和云防鹿踪时惊防防飞上千丈松翠壁内有室叩之虚防防【上户冬反下音隆】古穴下彻海视之寒鸿蒙遇歇有佳思縁危无倦容须臾到絶顶似鸟穿樊笼恐足蹈海日疑身凌天风众岫防巨浸四方接圆穹似将青螺髻撒在明月中片石作越分孤岚为吴宫一阵靉叇气隠隠生湖东激雷与波起狂电将日红磛磛雨防大金髇轰下空暴光隔云闪髣髴亘天龙连拳百丈尾下拔湖之洪捽为一雪山欲与昭回通移时郤掘下细碎衡与嵩神物谅不测絶景尤难穷杖筞下返照渐闻仙观钟烟波喷肌骨云壑阗心胸竟死爱未足当生且欢逢不然把天爵自拜太湖公
　　桃花坞
　　夤縁度南岭尽日穿林樾穷深到兹坞逸兴转超忽坞名虽然在不见桃花发恐是武陵溪自闭仙日月倚峯小精舍当岭残耕垡将洞任回环把云恣披拂闲禽啼呌窱险狖眠硉矹防风吹重岚碧埃轻勃勃清隂减鹤睡秀色治人渇敲竹鬭铮摐防泉争咽嗢空斋蒸柏叶野饭调石髪空羡坞中人终身无履韈
　　明月湾
　　晓景澹无际孤舟恣回环试问最幽处号为明月湾半岩翡翠巢望见不可攀栁弱下丝网藤深垂花鬘松瘿忽似狖石文或如虥钓台两三处苔老腥斒斑沙雨几处霁水禽相向闲野人波涛上白屋幽深间晓培橘栽去暮作鱼梁还清泉出石砌好树临柴闗对此老且死不知忧与患好境无处住好处无境删赧然不自适脉脉当湖山
　　孤园寺【梁散骑常侍吴猛宅】
　　艇子小且兀縁湖荡白芷萦纡泊一碕宛到孤园寺萝岛凝清隂松门湛虚翠寒泉飞碧螭古木鬭苍兕钟梵在水魄楼台入云肆岩邉足鸣树杪多飞鸓香莎满院落风泛金靃靡静鹤啄柏蠧闲猱防榅防小殿薫陆香古夹贝多纸老僧方暝坐见客还强起指兹正险絶何以来到此先言洞壑数次话真如理磬韵醒闲心茶香凝皓齿巾之劫贝布馔以旃檀饵数刻得清浄终身欲依止可怜陶侍读身列丹台位雅号曰胜力亦闻师佛氏【陶隠居常梦见神像谓己曰尔当七地大王号曰胜力也】今日到孤园何妨称弟子
　　上真观
　　径盘在山肋缭绕穷云端摘菌杖头紫縁崖屐齿刓半日到上真洞宫知造难双户啓真景斋心方可观天钧鸣响亮天禄行蹒跚琪树夹一径万条青琅玕两松峙庭际怪状吁可叹大螾腾共结脩蛇飞相盘皮肤坼甲胄枝节擒防犴罅处似天裂朽中如井眢襹褷风声防跁跒地力痑【音滩】根上露钳釱空中狂波澜合时若莽苍辟处如轘辕俨对无霸阵静问严陵滩灵飞一以防山都焉敢干两廊洁寂歴中殿髙防岏静架九色节闲悬十絶幡防风时一吹百寳清阑昔有叶道士位当升灵官欲笺紫防志唯食虹影丹既逐隠龙去道风犹此残犹闻绛目草往往生空坛羽客两三人石上谭泥丸谓我或龙胄粲然与之欢衣巾紫华冷食次白芝寒自觉有真气恐随风力明朝若更住必拟隳儒冠
　　销夏湾
　　太湖有曲处其门为两崖当中数十顷别如一天池号为销夏湾此名无所私赤日莫斜照清风多遥吹沙屿扫粉墨松竹调埙篪山果红靺鞨水苔青防髵木隂厚若瓦岩磴滑如饴我来此游息夏景方赫曦一坐盘石上肃肃寒生肌小艖或可泛【方言云小舸谓之艖】短策或可支行惊翠羽起坐见白莲披敛褏防轻浪解巾敌凉飔但有水云见更余沙禽知京洛往来客暍死縁奔驰此中便可老焉用名利为
　　包山祠
　　白云最深处像设盈岩堂村祭足茗栅水奠多桃浆防防突右砌薜荔绷頽墙炉灰寂不然风送杉桂香积雨晦州里流波飘稻粱防惟大司諌悯此如发狂命余传明祷祗事实不遑一奠若肹蠁再祝如激扬出庙未半日隔云逢澹光雨防少渐収羽林枪忽然山家犬起吠白日傍公心与神志相向如黄我愿作一疏奏之于穹苍留神千万杞永福吴封疆
　　圣姑庙【在大姑山晋王彪二女相次而殁有灵因而庙焉】
　　洛神有灵逸古庙临空渚暴雨驳丹青荒萝绕梁梠野风旋芝盖饥乌衔椒糈寂寂落枫花时时鬭鼯防常云三五夕尽防妍神侣月下留紫姑霜中召青女俄然响环佩倐尔鸣机杼乐至有闻时香来无定处目瞪如有待魂断空无语云雨竟不生留情在何处
　　太湖石【出鼋头山】
　　兹山有石岸扺浪如受屠雪阵千万战藓岩髙下刳乃是天诡怪信非人功夫白丁一云取难甚网瑚厥状复若何鬼工不可图或拳若虺蜴或蹲如虎防连络若钩鏁重叠如萼跗或若巨人骼或如太帝符胮肛筼筜笋格砾琅玕株断处露海眼移来和沙须求之烦耄倪载之劳舳舻通侯一以眄贵郤骊龙珠厚赐以賝賮逺去穷京都五侯土山下要尔添嵒龉赏玩若称意爵禄行斯须茍有王佐士崛起于太湖试问欲西笑得如兹石无
　　里【傍山下有良田二十顷】
　　里何幽竒膏腴二十顷风吹稻花香直过山顶青苗细腻卧白羽悠溶静塍畔起鸊鹈田中通舴艋防家傍潭洞孤戍当林岭罢钓时煑菱停缲或焙茗峭然八十翁生计于此永苦力供征赋怡顔过朝暝洞庭取异事包山极幽景念尔饱得知亦是遗民幸
　　石板【在石公山前】
　　翠石数百步如板漂不流空疑水妃意浮出青玉洲中有茔龙剑外唯叠蛇矛狂波忽然死浩气清且浮似将翠黛色抹破太湖秋安得三五夕防酒棹扁舟召取月夫人啸歌于上头又恐霄景濶虚皇拜仙侯欲建九锡碑立当十二楼琼文忽然下石板谁能留此事少知者唯应波上鸥
　　吴中苦雨因书一百韵寄鲁望
　　全吴临巨溟百里到沪渎海物竞骈罗水怪争渗漉狂蜃吐其气千寻勃然蹙一刷半天墨架为欹危屋怒鲸瞪相向吹浪山毂毂倐忽腥杳冥须臾圻崖谷帝命有严程慈物敢潜伏嘘之为云弥亘千万幅直拔倚天劒又建横海纛化之为暴雨潨潨射平陆如将月窟冩似把天河扑着树胜防支中人过箭镞龙光倐闪照虬角搊琤触此时一千里平下天台瀑雷公恣其志防磹裂电目蹋破霹雳车折却三四幅雨工避罪者必在蚊睫宿狂发铿訇音不得懈怠僇顷刻势稍止尚自倾蔌防不敢履洿处恐蹋烂地轴自尔凡十日茫然晦林麓只是遇滂沲少曽逢霡霂伊予之廨宇古制拙卜筑頽檐倒菌黄破砌顽莎緑只有方丈居其中蹐且局朽处或似醉漏时又如沃堦前平泛滥墙下深趢□唯堪着籉笠复可乗艒防鸡犬并淋漓儿童但咿噢勃勃生湿气人人牢于锔须睂渍将断肝膈蒸欲熟当庭死兰芷四垣盛薋菉解帙展断书拂牀安壊椟跳梁老蛙黾直向床前浴蹲前但相聒似把白丁辱空厨方欲炊渍米未离防薪蒸湿不着白昼须燃烛汗来既已泞买鱼不获防竟未成麦饘安能得粱肉更有陆先生荒林抱穷蹙壊宅四五舍病篠三两束盖檐低碍首藓地滑防足注欲透承尘湿难庇厨簏低摧在圭窦索漠抛偏裻手指既已胼肌肤亦将瘯一苞势欲陊将撑乏寸木尽日欠束薪经时无斗粟防蝓将入甑蟚蜞已临鍑娇儿未十嵗枵然自啼哭一钱买粔籹数里走病仆破碎旧鹤笼狼籍晚蚕簇千卷素书外此外无余蓄着处纻衣裂戴次纱防醭恶隂潜过午未及烹葵菽吴中铜臭户七万沸如臛啬止甘蟹胥侈惟僣车服皆希尉吏防尽怕里胥録低眉事庸奴开顔纳金玉唯到陆先生不能分一斛先生之志气薄汉如鸿鹄遇善必擎跪见才辄驰逐防不受一介其余安可黩如何乡里辈见之乃猬缩粤予苦心者师仰但踖踧受易既可注请又堪卜百家皆捜荡六艺尽翻覆似馁见太牢如迷遇华烛半年得詶唱一日屡往复三秀间稂莠九成杂巴濮奔命既不暇乞降但相续吟诗口吻噅把笔指节瘃君才既不穷吾道由是笃所益谅多厥交过亲族相逢似丹漆相望如朓朒论业敢并驱量分合继躅相违始两日仲忡想华褥出门泥漫漶恨无直辕輂十钱赁一轮篷上鸣斛觫赤脚枕书帙访予穿诘曲入门且抵掌大噱时碌碌滋淋既浃旬无乃害九谷予惟饿不死得非道之福手中捉诗卷语快还共读解带似归来脱巾若沐浴疎如松间篁野甚麋对鹿行谭防书籖卧话枕棊局呼童具盘飡防衣换鸡鹜或蒸一升麻或煠两把菊用以阅幽奇岂能恣口腹十分煎臯卢【广州记臯卢茗之别名出西平县叶大而澁南人以为饮】半榼挽酃醁髙谈繄无尽昼漏何太促我公大司諌一切从民欲梅润侵束杖和气生空狱而民当斯时不觉有烦溽念涝为之灾拜神再三告太隂霍然收天地一澄肃燔炙既芬芬威仪乃毣毣须权元化柄用拯中夏酷我愿荐先生左右辅司牧兹雨何足云唯思举顔歜
　　鲁望读襄阳耆旧传见赠五百言过褒庸材靡有称是然襄阳曩事歴歴在目夫耆旧传所未载者汉阳王则宗社元勲孟浩然则文章大匠予次而賛之因而寄荅亦诗人无言不詶之义
　　汉水碧于天南荆廓然秀庐罗遵古俗鄢郢迷昔囿幽奇无得状巉絶不能究兴替忽矣新山川悄然旧班班生造士一一应宿巴庸乃崄岨屈景实豪右是非既自分泾渭不相就粤自灵均来清才若天潄伟哉浻上隠卓尔隆中耨始将麋鹿狎遂与麒麟鬪万乗不可谒千钟固非茂爰从景升死境上多兵檀溪试戈船岘岭屯贝胄寂寞数百年质性包砾琇上赏唐徳生贤命之授是为汉阳王帝曰俞尔奏巨徳耸神鬼宏才轹前后势端唯金茎质古乃玉豆行叶防大椿词源吐洪溜六成清庙音一柱明堂构在昔房陵迁圆穹正中漏繄王掲然出上下拓宇宙俯视三事者騃騃若童幼低摧防中兴若凤视其鷇遇险必伸足逢诛将引脰既正北极尊遂治众星谬重闻章陵幸再见岐阳狩日似新刮膜天如重熨绉易政疾似欬求贤甚于购化之未期年民安而国富翼衞两舜趋钩陈十尧骤忽然遗相印如羿卸其彀奸幸却乗衅播迁遂终夀遗庙屹峰崿功名纷组绣开元文物盛孟子生荆岫斯文纵奇巧秦玺新雕镂甘穷卧牛衣受辱对狗窦思变如易文才通似首秘于龙宫室怪于天篆籀知者竞欲戴嫉者或将诟任达且百觚遂为当时陋既作才鬼终恐为仙籍售予生二贤末得作升木狖兼济与独善俱欲懐其臭江汉称炳灵克明嗣清昼继彼欲为三如醨如醇酎既见陆夫子驽心却伏廐结彼世外交遇之于邂逅两鹤思竞闲双松格争痩唯恐别仙才涟涟涕襟褏
　　二游诗【并序】
　　吴之士有恩王府参军徐脩矩者守世书万卷优游自适余假其书数千卷未一年悉偿夙志酣饫经史或日晏忘饮食次有前泾县尉任晦者其居有深林曲沼危亭幽砌余并次以见之或退公之暇必造以息焉林泉隠事恣用研咏大凡游于二君宅无浃旬之间因作诗以留赠名之曰二游兼寄陆鲁望
　　徐诗
　　东莞为着姓奕代皆隽喆强学取科第名声尽孤掲自为方州来清操称凛冽唯写坟籍多必云清俸絶宣毫利若风剡纸光于月札吏指欲胼万通排未阕楼舩若夏屋欲载如垤防转徙入吴都纵横碍门闑缥囊轻似雾缃帙殷于血以此为基构将斯用贻厥重于通侯印贵却全师节我爱参卿道承家能介洁潮田五万步草屋十余楶防宦不能去归来坐如刖保兹万卷书守慎如羁绁念我曽苦心相逢无间别引之看秘寳任得穷披阅轴闲翠钿剥籖古红牙折帙解带芸香卷开和桂屑枕兼石锋刃榻共松疮疖一卧寂无諠数编看尽彻或防归廨宇或把穿林樾挈过太湖风抱宿支硎雪如斯未星纪悉得分毫末剪除幽僻薮荡涤防窟学海正狂波予头向中□【音没纳头水中也】圣人患不学垂戒尤为切茍昧古与今何殊瘖共□【五骨反】昔之慕经史有以佣笔札何况遇斯文借之不曽辍吾衣任縠纑吾食甘糠覈其道苟可光斯文那自伐何竹青堪杀何蒲重好截如能盈兼两便足詶饥渇有此竞茍荣闻之兼可哕东皋耨烟雨南岭提薇蕨何以谢徐君公车不闻设
　　任诗
　　任君恣髙放斯道能寡合一宅闲林泉终身逺嚻杂尝闻佐浩穰散性多儑□【上五盍反下音沓不任事貌】歘尔解其绶遗之如弃靸归来郷党内郤与亲朋洽开溪未让丁列第方称甲入门约百步古木声霎霎广槛小山欹斜廊怪石夹白莲倚栏楯翠鸟缘帘押地势似五防岩形若三峡猿眠但腽肭鳬食时啑唼拨荇下丈竿结藤萦桂檝门留毉树客壁倚栽花锸度嵗止褐衣经旬唯白幍多君方闭户顾我能倒屧请题在茅栋留坐于石榻魂从清景遛衣任烟霞裛堦墀龟任上枕席鸥方狎沼似颇黎镜当中见鱼贬杯杓悉杉瘤盘筵尽荷叶闲斟不置罚闲奕无争刼闲日不整冠闲风无用箑以斯为思虑吾道寜疲薾衮衣竞繀□鼓吹争鞺鞈欲者解挤排【阙】者能詀讘权豪暂翻覆刑祸相填压此时一圭窦不能饶阊阖有第可栖息有书可渔猎吾欲与任君终身以斯惬
　　渔具诗
　　网
　　晚挂溪上网映空如雾縠闲来发其机旋旋沈平緑下处若烟雨牵时似崖谷必若遇鲲鲕从教通一目
　　罩
　　芒鞋下葑中步步沈轻罩既为蔆浪飐亦被莲泥胶人立独无声鱼烦似相抄满手搦霜鳞思归举轻棹
　　
　　烟雨晚来好东塘下去网小正星□舟轻欲腾翥谁知荇深后恰值鱼多处浦口更有人停桡一延竚
　　钓筒
　　笼籦截数尺标置能幽絶从浮笠泽烟任卧桐江月丝随碧波漫饵逐清滩发好是趁筒时秋声正清越
　　钓车
　　得乐湖海志不厌华辀小月中抛一声惊起滩上鸟心将潭底测手把波文袅何处覔奔车平波今渺渺
　　渔梁
　　波际插翠筠离离似清籞游鳞到溪口入此无逃所斜临杨栁津静下鸬鷀侣编此欲何之终焉富春渚
　　义鱼
　　列炬春溪口平潭如不流照见游泳鱼一一如清昼中目碎琼碧毁鳞殷组绣乐此何太荒居然愧川后
　　射鱼
　　注矢寂不动澄潭晴转烘下窥见鱼乐怳若翔在空惊羽决凝碧伤鳞浮殷红堪将指杯术授与太湖公
　　鸣桹
　　尽日平湖上鸣桹仍动桨丁丁入波心澄彻和清响鹭聴独寂寞鱼惊昧来往尽水无所逃川中有钩党
　　沪
　　波中植甚固磔磔如鰕须涛头倐尔过数顷跳鯆防【音逋夫】不是细罗宻自为朝夕驱空怜指鱼命遣出海邉租
　　□
　　伐彼槎蘖枝放于氷雪浦游鱼趂暖处忽尔来相聚徒为栖托心不问庇庥主一旦悬鼎镬祸机真自取
　　种鱼
　　移土湖岸边一半和鱼子池中得春雨防防活如蚁一月便翠鳞终年必頳尾借问两绶人谁知种鱼利
　　舴艋
　　濶处只三尺翛然足吾事低篷挂钓车枯蚌盛鱼饵只好擕桡坐唯堪盖簔睡若遣遂平生艅艎不如是
　　笭箵
　　朝空笭箵去暮实笭箵归归来倒郤鱼挂在幽窗扉但闻虾蚬气欲生苹藻衣十年佩此处烟雨苦霏霏
　　添渔具诗【并序】
　　天随子为渔具诗十五首以遗余凡有已来术之与器莫不尽于是也噫古之人或有溺于渔者行其术而不能言用其器而不能状此与泽助之者又何异哉如吟鲁望之诗想其致则江风海雨槭槭生齿牙间真世外渔者之才也余昔之渔所在浻上则为庵以守之居岘下则占矶以待之江汉间时率多雨唯以籉笠自庇毎伺鱼必多俯籉笠不能庇其上由是织篷以障之上抱而下仰字之曰背篷今观鲁望之十五篇未有是作因次而咏之用以补其所遗者渔家生具获足于吾属之文也
　　鱼庵
　　庵中只方丈恰称幽人住枕上悉鱼经门前空钓具束竿时倚壁晒网还侵户上浻有杨颙须留往来路
　　钓矶
　　盘滩一片石置我山居足洼处着筣笓【桂苑云取鰕具】窍中维防多逢沙鸟汚爱被潭云触狂奴卧此多所以踏帝腹
　　蓑衣
　　一领蓑正新着来沙坞中隔溪遥望见疑是緑毛翁襟色裛防【直叶反】霭褏香防褷风前头不施衮何以为三公
　　篛笠
　　圆似写月魂轻如织烟翠涔涔向上雨不乱窥鱼思防来沙日防挂处江风起纵带二梁冠终身不忘尔
　　背篷
　　侬家若篷様似个大龟甲雨中局蹐时一向聴霎霎甘从鱼不见亦任鸥相狎深拥竟无言空成睡齁防【上虚勾反下虚甲反】
　　寒夜聫句
　　静境揖神凝寒华射林缺【龟防】清知思绪断爽觉心源澈【日休】髙唱戛金奏朗咏铿玉节【龟防】我思方沈寥君词复凄切【日休】况闻风篁上摆落残冻雪【龟防】寂尔万籁清皎然诸霭灭【日休】西窗客无梦南浦波应结【龟防】河光正如劒月魄方似玦【日休】短烬不禁挑冷毫防欲折【龟防】何夕重相期浊醪还为设【日休】
　　开元寺楼防雨聫句
　　海上风雨来掀轰杂飞电登楼一凭槛满眼蛟龙战【龟防】须臾造化惨倐忽堪舆变万户响戈鋋千家披组练【日休】羣飞抛轮石杂下攻城箭防急似摧胸行斜如中面【龟防】细洒魂空冷横飘目能垂檐珂佩喧防瓦珠玑溅【日休】无言九陔逺瞬息驰应遍宻处正垂絙防时又悬线【龟防】写作玉界破吹为羽林旋翻伤列缺劳却怕丰隆倦【日休】遥瞻山露色渐觉云成片逺树欲鸣蝉深檐尚藏燕【龟防】残雷隠辚尽反照依防见天光洁似磨湖彩熟于练【日休】疎帆逗前渚晚磬分凉殿接思强挥毫窥词防焚砚【龟防】佶栗乌皮几轻明白羽扇毕景好疎吟余凉可清宴【日休】君防下髙磴僧引还深院駮藓净铺筵低松湿垂鬋【龟防】斋明乍虚豁林霁逾葱蒨早晚重登临欲去多离恋【日休】
　　北禅院避暑聫句【院昔为戴颙宅后司勲陆郎中居之】
　　歊蒸何处避来入戴颙宅逍遥脱单绞放旷抛轻筞爬搔林下风偃仰涧中石【日休】残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云锡【龟防】清隂竪毛发爽气舒筋脉逐幽随竹书选胜铺苮席鱼跳上紫芡蝶化縁青壁【日休】心是玉莲徒耳为金磬敌吾宗昔髙尚志在羲皇易岂独断常编几将刓鐡擿【龟防】天书既屡降野抱难自适一入承明庐盱衡论今昔流光不容寸斯道甘枉尺【日休】既起谢元儒亦翻商羽翼封章帷幄遍梦寐江湖白摆落函谷尘髙欹华阳帻【龟防】诏去云无信归来鹤相识半病夺牛公全慵捕鱼客少防光一防落此芒磔索【日休】释子问池塘门人废幽赜堪悲东序寳忽变西方籍不见步兵诗空懐康乐屐【龟防】髙名不可效胜境徒堪惜墨沼转疎芜斋逾閴寂迟迟不可去凉飔满杉柏【日休】日下洲岛清烟生苾蒭碧俱懐出尘想共有吟诗癖终与浮名游还来雪山覔【龟防】
　　苦雨杂言寄鲁望
　　吴中十月涔涔雨歊蒸庳下豪家苦可怜临顿陆先生独自翛然守环堵儿饥仆病漏空厨无人肯典破衣裾果蠃时时上几案鼃黾往往跳琴书桃花米斗半百钱枯荒湿壊炊不然两床苮席一素几仰卧髙声吟太知君志气如铁石欧冶虽神销不得乃知苦雨不复侵枉费毕星无限力鹿门人作州从事周章似防唯知醉府金廪粟虚请来忆着先生便知愧愧多馈少真徒然相见唯知防酒钱豪华满眼语不信不如直上天公牋天公牋方脩次且榜鸣篷来一醉
　　石榴歌【范东生本补】
　　蝉噪秋枝槐叶黄石榴香老愁寒霜流霞包染紫鹦粟黄蜡纸裹红刳房玉刻氷壶含露湿斓斑似带湘娥泣萧娘初嫁嗜甘酸嚼破水精千万粒











　　御定全唐诗録卷八十七
　　钦定四库全书
　　御定全唐诗録卷八十八
　　皮日休【二】
　　近体诗
　　游栖霞寺
　　不见明居士空山但寂寥白莲吟次缺青霭坐来销泉冷无三伏松枯有六朝何时石上月相对论逍遥临顿【里名】为吴中偏胜之地陆鲁望居之不出郛廓旷若郊野余毎相访欵然惜去因成五言十首奉题屋壁
　　一方萧洒地之子独深居绕屋亲栽竹堆床手冩书髙风翔砌鸟暴雨失池鱼暗识归山计邨邉买鹿车篱疎从绿槿檐乱任黄茅压酒移谿石煎茶拾野巢静窗县雨笠闲壁挂烟匏支遁今无骨谁为世外交茧稀初上簇醅尽未干床尽日留蚕母移时祭麴王趂泉浇竹急雨种莲忙更葺园中景应为顾辟疆
　　静僻无人到幽深每自知鹤来添口数琴到益家资壊壍生鱼沫頽檐落燕儿空将緑蕉叶来往寄闲诗夏过无担石日髙开板扉僧虽与筒簟人不典蕉衣鹤静共眠觉鹭驯同钓归生公石上月何夕约谭防经嵗岸乌纱读书二十车水痕侵病竹蛛网上衰花诗任传渔客衣从逓酒家知君秋晚事白帻刈胡麻寂歴秋懐动萧条夏思残久贫空酒库多病束鱼竿想凝鹤扇清斋拂鹿冠梦魂无俗事夜夜到金坛闭门无一事安稳卧凉天砌下翘饥鹤庭隂落病蝉倚杉闲把易烧术静论赖有包山客时时寄紫泉病起扶灵夀翛然强对门与杉除败叶为石整危根薜蔓任遮壁莲茎卧枕盆明朝有忙事召客斵桐孙缓颊称无利低睂号不能世情都太薄俗意就中憎云态不知骤鹤情非防徴画臣谁奉诏来此写姜肱
　　和鲁望四明山九题
　　石
　　窗开自真宰四达见苍崕苔染浑成绮云漫便当纱櫺中空吐月扉际不扃霞未防通何处应邻玉女家
　　过云
　　粉洞二十里当中幽客行片时迷鹿迹寸步隔人声以杖探虚翠将襟惹薄明经时未过得恐是入层城
　　云南
　　云南背一川无雁到峯前墟里生红药人家发白泉儿童皆似古婚嫁尽如仙共作真官户无由税石田
　　云北
　　云北昼防防空疑背夀星犬能谙药气人解写芝形野歇遇松盖醉书逢石屏焚香住此地应得入金庭
　　鹿亭
　　鹿羣多此住因构白云楣待侣傍花久引麛穿竹迟经时掊玉涧尽日嗅金芝为在石窗下成仙不自知
　　樊榭
　　主人成列仙故榭独依然石洞閧人笑松声惊鹿眠井香为大药鹤语是灵篇欲买重栖隠云峯不售钱
　　潺湲洞
　　隂宫何处渊到此洞潺湲敲碎一轮月镕销半叚天响髙吹谷动势急歕云旋料得深秋夜临流尽古仙
　　青櫺子
　　山风熟异果应是供真仙味似云腴羙形如玉脑圎衔来多野鹤落处半灵泉必共都防花开不记年
　　鞠侯
　　堪羡鞠侯国碧岩千万重烟萝为印绶云壑是提封泉遣狙公防果教子供尔徒如不死应得蹑踪
　　五贶诗【并序】
　　毘陵处士魏君不琢气真而志放居毘陵凡二纪闭门穷学是乎里民不得以师之非乎里民不得以訾之用之不难进利之被人也舍之不难退辱非及已也噫古君子处乎进退而全者由此道也抑夷之隘恵之不恭不能造于是也江南秋风时鲈肥而难钓菰脆而易挽不过乗短防载一甔酒加以隠具由五泻泾入震泽穿松陵抵杭越耳日休尝闻道于不琢敢不求雅物成雅思乎于是买钓船一脩二丈濶三尺施篷以庇烟雨谓之五泻舟天台杖一色黯而力遒谓之华顶杖有龟头山叠石砚一髙不二寸其仞数百谓之太湖砚有桐庐养和一怪形拳局坐若变去谓之乌龙养和有南海鲎鱼殻樽一涩锋齾角内外黄谓之诃陵樽皆寄于不琢行以资云水之兴止以益琴籍之玩真古人之雅贶也因思乗韦之义不过于词遂为五篇目之曰五贶兼请鲁望同作
　　五防舟
　　何事有青钱因人买钓船濶容兼饵坐深许共簔眠短好随朱鹭轻堪倚白莲自知无用处郤寄五湖仙
　　华顶杖
　　金庭仙树枝道客自防持探洞求丹粟挑云覔白芝量泉将濯足防鹤把支颐以此将为赠唯君尽得知
　　太湖砚
　　求于花石间怪状乃天然中莹五寸剑外差千叠莲月融还似洗云湿便堪研寄与先生后应添内外篇
　　乌龙养和
　　寿木拳数尺天生形状幽把疑伤虺节用恐破蛇瘤置合月观内买须云肆头料君防去处烟雨太湖舟
　　诃陵樽
　　一片鲎鱼殻其中生翠波买须能紫贝用合对红螺尽防判狂药禁敲任浩歌明朝与君后争那玉山何
　　初冬章上人院
　　寒到无妨睡僧吟不废禅尚闗经病鹤犹滤欲枯泉静案贝多纸闲炉波律烟清谭两三句相向自翛然
　　奉和鲁望秋日遣懐次韵
　　髙蹈为时背幽懐是事兼神仙君可致江海我能淹共守庚申夜同防乙己占药囊除紫蠧丹灶拂红盐与物深无竞于生亦太防鸿灾因足警鱼祸为稀潜笔砚秋光洗衣巾夏藓霑酒甔香竹院鱼笼挂茅檐琴忘因抛谱诗存为致籖茶旗经雨展石笋带云尖鹤共心情慢乌同面色黔向阳裁白帢终嵗忆貂襜取岭为山障将泉作水帘溪晴多晚鹭池废足秋蟾破衲虽云补闲斋未办苫共君还有役竟夕得厌厌
　　江南书情二十韵寄秘阁韦校书贻之商洛宋先辈垂文二同年
　　四载加前字今来未改衔君批凤尾诏我住虎头岩季氏唯谋逐臧仓只拟谗时讹轻五羖俗浅重三缄瘦去形如鹤忧来态似獑才非师赵壹直欲效陈咸孤竹寜收笛黄琮未要瑊作羊寜免狠为兔即须毚枕户槐从亚侵堦草嬾芟防泉教咽咽叠石放巉巉掣钓随心动抽书任意锨茶教弩父摘酒遣僰童监黙坐防山困清斋饮水严藓生天竺屐烟壊洞庭帆病久新乌防闲多着白衫药苞陈雨匼诗草蠧云函遣客呼林狖辞人寄海室惟捜古器钱只买秋杉寡合无深契相期有至諴他年如访问烟茑暗髟髟
　　虎丘寺前有古杉一本形状丑怪图之不尽况百卉竞媚若妬若媢惟此杉死抱奇节髐然闯然不知雨露之可生也风霜之可瘁也乃造化者方外之材乎遂赋三百言以见志
　　种日应逢晋枯来必自隋鳄狂将立处螭鬬未开时卓荦掷枪榦义牙束防枝初惊蟉篆活复讶獝狂痴劲质如尧瘦贞容学舜霉势能擒土伯丑可骇山祗虎爪拏岩穏虬身脱浪欹槎头秃似刷枿觜利于锥突兀方相胫鳞皴夏氏胝根应藏鬼血柯欲漏龙漦拗似神荼怒呀如猰防饥朽痈难可吮枯瘇不堪治一炷云拔三防黒矟奇狼头防窣竖虿尾掘挛垂目燥那逢爟心开岂中铍任苔为疥癣从蠧作疮痍品格齐辽鹤年龄等寳龟将懐缩地力欲负拔山资未倒防风骨初僵负贰尸漆书明古本鐡室抗全师碨礧还无极伶俜又莫持坚应敌骏骨文定冩甝皮蟠屈愁凌刹腾骧恐攫池抢烟寒嶱披茑静防褷威仰诚难识勾芒恐不知好烧胡律防堪共达多期寡色诸芳笑无声众籁疑终添八柱位未要一绳维尽日来唯我当春玩更谁他年如入用直搆太平基
　　襄州春游
　　信马腾腾触处行春风相引与诗情等闲遇事成歌咏取次冲筵隠姓名映栁认人多错误透花窥鸟最分明岑牟单绞何曽着莫道猖狂似祢衡
　　西塞山泊渔家
　　白纶巾下发如丝静倚枫根坐钓矶中妇桑村挑叶去小儿沙市买簔归雨来莼菜流船滑春后鲈鱼坠钓肥西塞山前终日客隔波相羡尽依依
　　李处士郊居
　　石衣如发小溪清溪上柴门架树成园里水流浇竹响窓中人静下棊声几多狎鸟皆谙性无限幽花未得名满引红螺诗一首刘祯失却病心情
　　开元寺客省早景即事
　　客省萧条柿叶红楼台如画倚霜空铜池数滴桂上雨金铎一声松杪风鹤静时来珠像侧鸽驯多在寳幡中如何尘外虚为契不得支公此防同
　　夏景冲澹偶然作
　　秪隈蒲褥岸乌纱味道澄懐景便斜红印寄泉慙郡守青筐与笋愧僧家茗炉尽日烧松子书案经时剥瓦花园吏暂栖君莫笑不妨犹更着南华
　　一室无喧事事幽还如贞白在髙楼天台画得千回防湖目芳来百度游【湖目莲子也】无限世机吟处息防多身计钓前休他年谒帝言何事请赠刘伶作醉侯
　　新秋即事
　　痴号多于顾恺之更无余事可从知酒坊吏到常先见鹤料符来毎探支【吴郡有鹤料案】凉后毎谋清月社晚来専赴白莲期共君无事堪相贺又到金虀玉鲙时
　　堪笑髙阳病酒徒幅巾潇洒在东吴秋期净扫云根痩山信回缄乳管麤白月半窓抄术序清泉一器授芝图乞求待得西风起尽【去声】挽烟波入太湖
　　露槿风杉满曲除髙秋无事似云庐醉多已任家人厌病久还甘吏道疎青桂巾箱时寄药白纶卧具半抛书君卿唇舌非吾事且向江南问鳆鱼
　　寒日书斋即事
　　参佐三间似草堂恬然无事可成忙移时寂歴烧松子尽日殷勤拂乳床将近道斋先衣褐欲清诗思更焚香空庭好待中宵月独礼星辰学步罡
　　方朔家贫未有车肯从荣利舍樵渔从公未怪多侵酒见客唯求转借书暂聴松风生意足偶防溪月世情疎如钩得贵非吾事合向烟波为五鱼【松江有五鱼】
　　詶鲁望惜春见寄
　　十五日中春日好可怜沈痼冷如灰以前虽被愁将去向后须教酒领来梅片尽飘轻粉靥栁芽初吐烂金醅病中无限花番次为约东风且住开
　　和病中秋懐次韵
　　贫病于君亦太兼才髙应亦被天嫌因分鹤料家资减为置僧餐口数添静里改诗空凭几寒中注易不开帘清词一一侵真宰甘取穷愁不用占
　　偶成小酌招鲁望不至以诗为解因次韵詶之
　　醉侣相邀爱早阳小筵催办不胜忙冲深栁驻吴娃幰倚短花排羯鼓床金凤欲为莺引去钿蝉疑被蝶勾将如何共是忘形者不见渔阳掺一塲
　　醉中即席赠润卿博士
　　适越游吴一散仙银缾玉柄两翛然茅山顶上防书簏笠泽心中漾酒船桐木布温吟倦后桃花饭熟醉醒前谢安四十余方起犹自髙闲得数年
　　重寺元达年逾八十好种名药凡所植者多至自天台四明包山句曲丛萃纷糅各可指名余奇而访之因题
　　雨涤烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐
　　卧疾感春寄鲁望
　　乌皮几上困腾腾玉柄清羸愧不能昨夜眠时稀似鹤今朝餐数减于僧药销羙禄应天折医过芳辰定鬼憎任是雨多游未得也须收在探花朋
　　暇日独处寄鲁望
　　幽慵不觉耗年光犀柄金徽乱一床野客共为賖酒计家人同作借书忙园蔬预遣分僧料廪粟先教筭鹤粮无限髙情好风月不妨犹得事吾王
　　寄懐南阳润卿
　　鹿门山下捕鱼郎今向江南作渇羗无事只陪防藕样有钱唯欲买湖光醉来浑忘移花处病起空闻焙药香何事对君犹有愧一篷冲雪返华阳
　　寄润卿博士
　　髙眠可为要纁鹊尾金炉一世焚【陶贞白有金鹊尾香炉】尘外乡人为许掾山中地主是茅君将收芝菌唯防雪欲晒图书不奈云若使华阳终卧去汉家封禅用谁文
　　寄琼州杨舍人
　　徳星芒彩瘴天涯酒树堪消谪宦嗟行遇竹王因设奠居逢木客又迁家清斋浄溲桄榔麫逺信闲封荳防花清切防须归有日莫贪句漏足丹砂
　　吴中言懐寄南海二同年
　　曲水分飞嵗已賖东南为客各天涯退公秖傍苏劳竹移宴多随末利花铜鼓夜敲溪上月布防晴照海邉霞三年漫被鲈鱼累不得横经侍绛纱
　　鲁望悯承吉之孤为诗序邀予属和欲用予道振其孤而利之噫承吉之困身后乎鲁望视予困与承吉生将孰若哉未有已困而能振人者然抑为之辞用塞良友之意
　　先生清骨烟霞业破孤存孰为嗟几箧诗编分贵位一林石笋散豪家儿过旧宅啼枫影姬绕荒田泣稗花唯我共君堪便戒莫将文誉作生涯
　　以纱巾寄鲁望因而有作
　　周家新样替三梁【头巾起后周武帝】裹发偏宜白面郎掩敛乍疑裁黒雾轻明浑似戴霜今朝定见防花侧明日应闻漉酒香更有一般君未识虎文巾在绛霄房
　　酬鲁望见遗緑罽次韵
　　轻裁鸭緑任金刀不怕西风断野蒿酬赠既无青玉案纎华犹欠赤霜袍烟披怪石难同逸竹映仙禽未胜髙成后料君无别事只应酣饮咏离骚
　　以紫石砚寄鲁望兼酬见赠
　　样如金蹙小能轻防润将融紫玉英石墨一研为凤尾寒泉半勺是龙晴骚人白芷伤心暗狎客红筵夺眼眀两地有期皆好用不须空把洗溪声
　　酬鲁望见答鱼牋之什
　　轻如隠起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃
　　鲁望以竹夹膝见寄因次韵酬谢
　　圆于玉柱滑于龙来自衡阳彩翠中拂润恐飞清夏雨叩虚疑贮碧湘风大胜书客裁成柬颇赛谿翁截作筒从此角巾因尔戴俗人相访若为通
　　鲁望以纶钩相示缅懐髙致因作三篇
　　角柄孤轮细腻轻翠篷十载伴君行撚时解转蟾蜍魄抛处能啼络纬声七里滩波喧一舍五云溪月静三更朱衣鲋足和蓑睡谁信人间有利名
　　一线飘然下碧塘溪翁无语逺相望蓑衣旧去烟披重篛笠新来雨打香白鸟白莲为梦寐清风清月是家乡明朝有物充君信防酒三瓶寄夜航【防酒出沈约集】
　　尽日悠然舴艋轻小轮声细雨溟溟三防丝带桐江烂一寸钩含笠泽腥用近詹何传钓法収和范蠡养鱼经孤篷半夜无余事应被严滩聒酒醒
　　扬州防辛夷花
　　腊前千朶亚芳丛细腻偏胜素防功蜯首不言披晓雪麝脐无主任春风一枝拂地成瑶圃数树参庭是蕋宫应为当时天女服至今犹未放全红
　　和蔷薇次韵
　　谁绣连延满户陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马髙临墙处似窥隣秖应是董双成戏剪得神霞寸寸新
　　闲夜酒醒
　　醒来山月髙孤枕琴书里酒渇漫思茶山童呼不起
　　馆娃宫懐古
　　绮阁飘香下太湖乱兵侵晓上姑苏越王大有堪羞处秪把西施赚得吴
　　钓侣
　　趁眠无事避风涛一斗霜鳞换浊醪【吴中买鱼论斗】惊怪儿童呼不得尽冲烟雨漉车螯
　　严陵滩势似云崩钓具归来放石层烟浪溅篷寒不睡更将枯蚌防渔灯
　　友人许恵酒以诗徴之
　　野客萧然访我家霜残白菊两三花子山病起无余事只望蒲台酒一车【庾信集云蒲州刺史中山公许酒一车未送】
　　郑嵎
　　嵎字賔先大中五年进士第
　　北梦言云大中后进士尤盛李都崔雍孙煌郑嵎四君子防其盼睐者因是进升故时有语曰欲得命通问煌嵎都雍
　　古体诗
　　津阳门诗【并序】
　　津阳门者华清宫之外阙南扃禁闱北走京道开成中嵎常得羣书下帷于石瓮僧院而甚闻宫中陈迹焉今年冬自虢而来暮及山下因解鞍谋飡求客旅邸而主翁年且艾自言世事明皇夜阑酒余复为嵎道承平故实翼日于马上辄裁刻俚叟之话为长句七言诗凡一千四百字成一百韵止以门题为之目云耳
　　津阳门北临通逵雪风猎猎飘酒旗泥寒欵叚蹶不进疲童退问前何为酒家顾客催解装案前罗列樽与巵青钱屑安足数白醪软羙甘如饴开垆引满相献酬枯肠渴肺忘朝饥愁忧似见出门去渐觉春色入四肢主翁移客挑华灯双肩隠膝乌防欹笑云鲐老不为礼飘萧雪鬓双垂颐问余何往凌寒曦顾翁枯朽郎岂知翁曽豪盛客不见我自为君陈昔时时平亲衞号羽林我才十五为孤儿射熊搏虎众莫敌弯弧出入随佽飞【开元中未有东西神筞军但以六军为亲衞】此时初创观风楼檐髙百尺堆华榱楼南更起鬬难殿晨光山影相参差【观风楼在宫之外东北隅属夹城而达于内前临驰道周视山川寳应中鱼朝恩毁之以脩章敬寺遗址尚存唯鬭鸡殿与毬塲迤逦尚在】其年十月移禁仗山下栉比罗百司朝元阁成老君见防昌县以新丰移【时有诏改新丰为防昌县移自阴盘故城置于山下至明年十月老君见于朝元阁南而于其处置降圣观复改新丰为昭应县廨宇始成令大将军髙力士率禁乐以落之】幽州晓进供奉马玉珂寳勒黄金羁【安禄山进马必殊特而极衔勒之饰】五王扈驾夹城路传声校猎渭水湄六军合出射犀兕弋徒络野张置维雕弓绣韣不知数翻身灭没皆蛾眉赤鹰黄鹘云中来妖狐狡兔无所依人烦马殆禽兽尽百里腥羶禾黍稀【申王有髙丽赤鹰岐王有北山黄鹘逸翮竒姿特异他等上甚爱之】暖山度猎东风微宫娃赐浴长汤池刻成玉莲喷香液漱回烟浪深逶迤【宫内除供奉两汤池内外更有汤十六所长汤每赐诸嫔御其脩广与诸汤不侔甃以文瑶寳石中央有玉莲捧汤泉喷以成池又缝缀绮绣为鳬雁于水中上时于其间泛钑镂小舟以嬉游焉】犀屏象荐杂罗列锦鳬绣雁相追随破簪碎钿不足拾金沟残溜和缨緌上皇寛容易承事十家三国争光辉绕床呼卢恣摴博张灯达昼相谩欺相君侈拟纵骄横日从秦虢多游嬉朱衫马前未满足更驱武卒罗旌旗【杨国忠为宰相带剑南节度使常与秦虢聮辔而出更于马前以两川旌节为导也】画轮寳轴从天来云中笑语声融怡鸣鞭后骑何躞蹀宫妆襟袖皆仙姿青门紫陌多春风风中数日残香遗骊驹吐沫一奋迅路人拥篲争珠玑【事尽载国史中此下更重叙其事】八姨新起合欢堂翔鹍贺燕无由窥万金酬工不肯去矜能恃巧犹嗟咨【虢国创一堂价费万金堂成工人偿价之外更邀赏伎之直复授绛罗五千段工者嗤而不顾虢国异之问其由工曰某生平之能殚于此矣茍不之信愿得蝼蚁蜥蜴蜂虿之类去其目而投于堂中使有隙失一物即不论工直也于是又以缯防珍贝与之山下人至今话故事者尚以第行呼诸姨焉】四方节制倾附媚穷奢极侈沽恩私堂中特设夜眀枕银烛不张光鉴帷【虢国夜明枕置于堂中光烛一室西川节度使所进事载国史畧书之】瑶光楼南皆紫禁梨园仙宴临花枝迎娘歌喉玉防窱蛮儿舞带金葳蕤【瑶光楼即飞霜殿之北门迎娘蛮儿乃梨园弟子之闻名者】三郎紫笛防烟月怨如别鹤呼羁雌玉奴琵琶龙香拨倚歌促酒声娇悲【上皇善吹笛常寳一紫玉管贵妃妙弹琵琶其乐闻于人间者有逻逤檀为槽龙香柏为拨者上毎执酒巵必令迎娘歌水调曲遍而太真辄弹倚歌为上送酒内中皆以上为三郎玉奴乃太真小字也】饮鹿泉边春露晞粉梅檀杏飘朱墀金沙洞口长生殿玉蕋峯头王母祠【山城内多驯鹿流涧号为饮鹿有长生殿乃斋殿也有事于朝元阁即御长生殿以沐浴也】禁庭术士多幻化上前较胜纷相持罗公如意夺顔色三藏袈裟成散丝【上颇信崇罗公逺杨妃尤信金刚三藏上常幸功徳院将谒七圣殿忽然背痒公逺折竹枝化作七寳如意以进上大喜顾谓金刚曰上人能致此乎三藏曰此幻术耳僧为陛下取真物乃于袖中出如意七寳炳燿而公逺所进即时复为竹枝耳后一日杨妃始以二人定优劣时禁中将创小殿三藏乃举一鸿梁于空中将中公逺之首公逺不为动容上连命止之公逺飞符于他处窃三藏金襴袈裟于籄中守者不之见三藏怒又咒取之须臾而至公逺复噀水龙符于架裟上散为丝缕以尽也】蓬莱池上望秋月无云万里悬清辉上皇夜半月中去三十六宫愁不归月中秘乐天半闻丁珰玉石和埙篪宸聪聴览未终曲却到人间迷是非【叶法善引上入月宫时秋已深上苦凄冷不能久留归于天半尚闻仙乐及上归且记忆其半遂于笛中写之防西梁都督杨敬述进婆罗门曲与其声调相符遂以月中所闻为之散序用敬述所进曲作其腔而名霓裳羽衣法曲】千秋御节在八月防同万国朝华夷花萼楼南大合乐八音九奏鸾来仪都卢防橦诚龌龊公孙劒伎方神奇马知舞彻下牀榻人惜曲终更羽衣【上始以诞圣日为千秋节毎大脯防必于勤政楼下使华夷纵观有公孙大娘舞劒当时号为雄妙又设连榻令马舞其上马衣纨绮而被铃铎骧首奋鬛举趾翘尾变态动容皆中音律又令宫妓梳九绮仙髻衣孔雀翠衣佩七寳璎珞为霓裳羽衣之类曲终珠翠可扫其舞马禄山亦将数匹以归而私习之其后田承嗣代安有存者一旦于廐上闻鼓声顿挫其舞廐人恶之举篲以击之其马尚为怒未妍妙因更奋击宛转曲尽其态厮恐以告承嗣以为妖遂戮之而舞马自此絶矣】禄山此时侍御侧金鸡画障当罘罳绣祤衣褓日屃赑甘言狡计愈骄痴【上每座及宴防必令禄山坐于御座侧而以金鸡障隔之赐其箕踞太真又以为子时襁褓戏而加之上亦呼之禄儿毎入宫必先拜贵妃然后拜上上笑而问其故辄对曰臣本蕃中人礼先拜母后拜父是以然也】诏令上路建甲第楼通走马如飞翚大开内府恣供给玉岳金筐银簸箕【时于亲仁里南陌为禄山建甲第令中贵人督其事仍谓之曰卿善为部署禄山眼孔大勿令笑我至于篣筐簸箕釜缶之具咸金银为之今囘元观即其故第耳】异谋潜炽促归去临轩赐带盈十围【禄山肥博过人腹垂而缓带十五围方周体】忠臣张公识逆状日日切諌上弗疑【张曲江先识其必反逆状数数言于上上曰卿勿以王夷甫识石勒而误疑禄山耳】汤成召浴果不至潼闗已溢渔阳师御街一夕无禁鼓玉辂顺动西南驰【其年赐柑子使囘泣诉禄山反状云臣几不至生返上犹疑其言复遣使喻云我为卿造一汤待卿至使囘荅言反状上然后忧疑即寇军至潼闗矣】九门囘望尘坌多六龙夜驭兵衞疲县官无人具军顿行宫彻屋屠云螭【时郊畿草扰无御顿之偹上命彻行宫木宰御马以飨士卒】马嵬驿前驾不发宰相射杀寃者谁长睂鬒髪作凝血空有君王潜涕洟青泥坂上到三蜀金堤城边止九旂移文泣祭昔臣墓度曲悲歌秋雁辞【驾至蜀诏中贵人驰祭张曲江墓悔不纳其谏又过劒阁下望山川忽忆水调词云山川满目涙沾衣富贵荣华能防时不见只今汾水上唯有年年秋雁飞上然流涕顾问左右曰此谁人诗从臣对曰此李峤诗复掩泣曰李峤真可谓才子也】眀年尚父上捷书洗清观阙收封畿两君相见望贤宫君臣鼓舞皆歔欷【望贤宫在咸阳之东数里时车驾自蜀囘肃宗迎驾上皇自致传国玺于上上歔欷拜受左右皆泣曰不图今日复覩两君相见之礼驾将入开逺门上皇疑先后入门不决顾问从臣不能对髙力士前曰上皇虽尊皇帝主也上皇偏门而入先行皇帝正门而入后行耆老皆呼万嵗当时识者皆是之】宫中亲呼髙骠骑潜令改杨真妃花肤雪艶不复见空有香囊和泪滋【时肃宗诏令改太真髙力士知其所瘗在马嵬坡驿西北十余步当时乗舆匆遽无复备周身之具但以紫缛裹之及改之时皆已朽壊惟有胸前紫绡香囊中尚得氷麝香持以进上皇上皇泣而佩之】銮舆却入华清宫满山红实垂相思飞霜殿前月悄悄迎春亭下风飔飔【飞霜殿即寝殿而白傅长恨歌以长生殿为寝殿殊误矣上皇至明年复幸华清宫信宿乃回自此遂移处西内中矣】雪衣女失玉笼在长生鹿痩铜牌垂象牀尘凝罨飒被画檐虫网颇梨碑【太真养白鹦鹉西国所贡辨恵多辞上尤爱之字为雪衣女上常于芙蓉园中获白鹿惟山人王旻识之曰此汉时鹿也上异之令左右周视之乃于角际雪毛中得铜牌子刻之曰宜春苑中白鹿上由是愈爱之移于此山目之曰仙客上止华清罨飒公主尝为上晨召聴按新水调主爱起晚遽遗真珠被而出及冦至仓惶随驾出宫后不知省及上归南内一旦再入此宫而当时罨飒之被宛然而尘积矣上尤感焉温泉堂碑其石莹彻见人形影宫中号为颇梨碑】碧菱花覆云母陵风篁雨菊低离披真人影帐偏生草果老药堂空掩扉【真人李顺兴后周时修道北山神尧皇帝受禅真人潜告符契至今山下有祠宇宫中有七圣殿自神尧至睿宗逮窦后皆立衣衮衣绕殿石榴树皆太真所植俱壅肿矣南有功徳院其间瑶坛羽帐皆在焉顺兴影堂果老药室亦在禁中也】鼎湖一日失弓剑桥山烟草俄霏霏空闻玉椀入金市但见铜台飘繐帷开元到今逾十纪当初事迹皆残隳竹花唯养栖梧凤水藻周游巢叶龟防昌御宇斥内典去留二教分黄缁庆山污潴石瓮毁红楼緑阁皆支离奇松怪柏为樵苏童山眢谷亡崄巇烟中壁碎摩诘画云间字失明皇诗【持国寺本名庆山寺徳宗始改其额寺有緑额复道而上天后朝以禁匠取宫中制度结构之石瓮寺开元中以创造华清宫余材脩缮佛殿中玉石像皆幽州进来与朝元阁道像同日而至精妙无比叩之如磬余像并杨恵之手塑肢空像皆元伽儿之制能妙纎丽旷古无俦红楼在佛殿之西岩下临絶壁楼中有明皇题诗草八分每一篇一体王右丞山水两壁寺毁之后皆失之矣摩诘乃王维之字也】石鱼岩底百防井银床下卷红绠迟当时清影防红叶一旦飞埃埋素防【石鱼嵓下有天丝石其形如瓮以贮飞泉故上以石瓮为寺名寺僧于上层飞楼中县辘轳引修笮长二百余尺以汲瓮泉出于红楼乔树之杪寺既毁拆石瓮今已埋没也】韩家烛台倚林杪千枝灿若山霞摛昔年光彩夺天月昨日销镕当路岐【韩国为千枝灯台髙八十尺置于山上毎至上元夜则燃之千光夺月凡百里之内皆可望焉】龙宫御榜髙可惜火焚牛挽临崎峗孔雀松残赤琥珀鸳鸯瓦碎青琉璃【寺额睿宗在藩邸中所题也标于危楼之上世传孔雀松下有赤茯苓入土千年则成琥珀寺之前峯古松老栢洎乎嘉草今皆己樵蘓荡涤矣】今我前程能几许徒有余息筋力羸逢君话此空洒涕却忆欢娱无见期主翁莫泣聴我话寜劳感旧休吁嘻河清海晏不难覩我皇己上升平基湟中土地昔湮没昨夜收复无疮痍戎王北走弃青冢塞马西奔空月支两逢尧年岂易偶愿翁頥养丰肤肌平明酒醒便分手今夕一樽翁莫违【陈氏书録曰此诗或云郑愚者非也愚岭南节度使非此郑嵎　按此篇计有功唐诗纪事与统籖前后互异统籖较有次苐今从之】
　　刘沧
　　沧字蕴灵鲁人大中八年进士第调华原尉迁龙门令
　　晁氏读书志沧诗颇清丽句法有絶类赵嘏者方回云刘蕴灵诗髙于许浑浑太工而贪对偶刘却自然顿挫耳
　　髙云刘沧许浑皆长于懐古如长洲咸阳邺都等作其今古兴废山河陈迹凄凉感慨之意读之可为一唱三叹
　　徐献忠曰沧七言律音节促促无逺大语唐至大中间国体伤变气改色人多商声亦愁思之感也
　　近体诗
　　秋夕山斋即事
　　衡门无事闭苍苔篱下萧疎野菊开半夜秋风江色动满山寒叶雨声来雁飞闗塞霜初落书寄乡山客未回独坐髙窓此时节一弹瑶瑟自成哀
　　秋日山斋书懐
　　啓户清风枕簟幽虫丝吹落挂帘钩蝉吟髙树雨初霁人忆故乡山正秋浩渺蒹葭连夕照萧疎杨栁隔沙洲空将方寸荷知已身寄烟萝恩未酬
　　洛阳月下书懐
　　疎栁髙槐古巷通月明西照上阳宫一声边雁塞门雪防处逺砧河汉风独榻闲眠移岳影寒窗幽思度烟空孤吟此夕惊秋晚落叶残花树色中
　　秋日夜懐
　　砧杵寥寥秋色长绕枝寒鹊客情伤闗山云尽九秋月门栁叶凋三径霜近日毎思归少室故人遥忆隔潇湘如何节变容髪明镜一防愁异常
　　春日旅游
　　髪辞家事逺游春风归雁一声愁花开忽忆故园树月上自登临水楼浩浩晴原人独去依依春草水分流秦川楚塞烟波隔怨别路岐何日休
　　江行书事
　　逺渚蒹葭覆绿苔姑苏南望思徘徊空江独树楚山背暮雨孤舟吴苑来人度深秋风叶落鸟飞残照水烟开寒潮欲上泛萍藻寄荐三闾情自哀
　　晚秋野望
　　秋尽郊原情自哀菊花寂寞晚仍开髙风疎叶带霜落一雁寒声背水来荒垒防年经战后故山终日望书回归途休问从前事独唱劳歌醉数杯
　　雨后游南门寺
　　郭南山寺雨初晴上界防僧竹里行半壁楼台秋月过一川烟水夕阳平苔封石室云含润露滴松枝鹤有声木叶萧萧动归思西风画角汉东城
　　题四皓庙
　　石壁苍苔翠霭浓驱车商洛想遗踪天髙猿叫向山月露下鹤声来庙松叶堕隂岩疎薜荔池经秋雨老芙蓉雪髯仙侣何深隠千古寂寥云水重
　　咸阳懐古
　　经过此地无穷事一望凄然感废兴渭水故都秦二世咸原秋草汉诸陵天空絶塞闻边雁叶尽孤村见夜灯风景苍苍多少恨寒山半出白云层
　　长洲懐古
　　野烧原空尽荻灰吴王此地有楼台千年事往人何在半夜月明潮自来白鸟影从江树没清猿声入楚云哀停车日晚荐苹藻风静寒塘花正开
　　浙江晚渡懐古
　　蝉噪秋风满古隄荻花寒渡思凄凄潮声归海鸟初下草色连江人自迷碧落晴分平楚外青山晚出穆陵西此来一见垂纶者郤忆旧居明月溪
　　经古行宫
　　玉辇西归己至今古原风景自沈沈御沟流水长芳草宫树落花空夕隂蝴蝶翅翻残露滴子规声尽野烟深路人不记当年事台殿寂寥山影侵
　　经龙门废寺
　　因思人事事无穷防度经过感此中山色不移楼殿尽石台依旧水云空唯余芳草滴春露时有残花落晚风杨栁覆滩清濑响暮天沙鸟自西东
　　秋日山寺懐友人
　　萧寺楼台对夕隂淡烟疎磬散空林风生寒渚白苹动霜落秋山黄叶深云尽独防晴塞雁月明遥聴逺村砧相思不见又经嵗坐向松窗弹玉琴
　　和友人忆洞庭旧居
　　客舍经时益苦吟洞庭犹忆在前林青山残月有归梦碧落片云生逺心谿路烟开江月出草堂门掩海涛深因君话旧起愁思隔水数声何处砧
　　寄逺
　　西园杨栁暗惊秋寳瑟朱弦结逺愁霜落鴈声来紫塞月明人梦在青楼蕙心迢逓湘云暮兰思萦回楚水流锦字织成添别恨闗河万里路悠悠
　　留别崔澣秀才昆仲
　　汶阳离思水无穷去住情深梦寐中嵗晚虫鸣寒露草日西蝉噪古槐风川分逺岳秋光静云尽遥天霁色空对酒不能伤此别尺书凭鴈往来通
　　于濆
　　濆字子漪咸通进士终泗州判官
　　古体诗
　　巫山髙
　　何山无朝云彼云亦悠扬何山无暮雨彼雨亦苍茫宋玉恃才者凭虚构髙堂自垂文赋名荒淫归楚襄峩峩十二峯永作妖鬼乡
　　青楼曲
　　青楼临大道一上一回老所思终不来极目伤春草
　　陇头吟
　　借问陇头水终年恨何事深疑呜咽声中有征人泪昨日上山下达曙不能寐何事接长波东流入清渭
　　沙塲夜
　　城上更声发城下杵声歇征人烧断蓬对泣沙中月耕牛朝挽甲战马夜衔铁士卒浣戎衣交河水为血轻裘两都客洞房愁宿别何况逺辞家生死犹未决
　　田翁叹桑
　　手植千树桑文杏作中梁频年徭役重尽属富家郎富家田业广用此买金章昨日门前过轩车满垂杨归来説向家儿孙竟咨嗟不见千树桑一浦芙蓉花
　　烧金曲
　　天夀畏不永烧金希长年积土培枯根自谓松栢坚南陌试騕褭西楼歌婵娟岂知蔓草中日日开夜泉
　　早发
　　緑野含曙光东北云如茜栖雅林际起落月水中见此身何自苦日日凌霜霰流苏帐里人犹在阳台畔
　　感事
　　花开蝶满枝花谢蝶还稀惟有旧巢燕主人贫亦归聂夷中
　　夷中字坦之河东人咸通十二年登进士第官华隂尉少贫苦精于古体有公子家诗田家诗言近意逺合三百篇之防
　　古体诗
　　长安道
　　此地无驻马夜中犹走轮所以路傍草少于衣上尘
　　游子吟
　　萱草生空堦游子行天涯慈亲倚门望不见萱草花
　　乌夜啼
　　众鸟各归枝乌乌尔不栖还应知妾恨故向绿窗啼
　　公子家
　　种花满西园花发青楼道花下一禾生去之为恶草
　　空城雀【一作孟郊诗】
　　一雀入官仓所食能损几所虑往复频官仓乃害尔鱼网不在天鸟网不在水饮啄要自然何必空城里
　　公子行
　　汉代多豪族恩深益骄逸走马踏杀人街吏不敢诘红楼宴青春数里望云蔚金缸焰胜昼不畏落晖疾美人尽如月南威莫能匹芙蓉自天来不向水中出飞琼奏云和碧箫吹凤质唯恨鲁阳死无人驻白日
　　花树出墙头花里谁家楼一行书不读身封万户侯美人楼上歌不见古凉州
　　饮酒乐
　　日月似有事一夜行一周草木犹须老人生得无愁一饮解百结再饮破百忧白发欺贱贫不入醉人头我愿西江水尽向杯中流安得阮步兵同入醉乡游
　　劝酒
　　白日无定影清江无定波人无百年夀百年复如何堂上陈美酒堂下列笙歌与君入醉乡醉乡乐天和歳歳松栢茂日日丘陵多君看终南山万古青峩峩
　　灞上送行客听唱行客歌适来桥下水已作渭川波人间荣乐少四海别离多但恐别离泪自成苦水河劝尔一杯酒所赠无余多
　　田家
　　父耕原上田子斸山下荒六月禾未秀官家已脩仓二月卖新丝五月粜新谷医得眼前疮剜却心头肉我愿君王心化作光明烛不照绮罗筵只照逃亡屋
　　早发邺北经古城
　　微月东南明双牛耕古城但耕古城地不知古城名当昔置此城岂料今日耕蔓草已离披狐兔何纵横秋云零落散秋风萧条生对古良可叹念今转伤情古人已冥冥今人又营营不知马蹄下谁家旧台亭
　　杂兴
　　两叶能蔽目双豆能塞聪理身不知道将为天地聋扰扰造化内茫茫天地中苟或无所愿毛发亦不容


　　御定全唐诗録卷八十八
　　钦定四库全书
　　御定全唐诗録巻八十九
　　杜荀鹤
　　荀鹤字彦之池州人有诗名自号九华山人大顺中登进士第归客田頵宣州頵遣至汴通好梁祖厚遇之表为翰林学士主客员外郎侮易缙绅人咸恨之自编唐风集十巻
　　近体诗
　　春宫怨
　　早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉
　　苦吟
　　世间何事好最好莫过诗一句我自得四方人已知生应无辍日死是不吟时始拟归山去林泉道在兹
　　秋夜晚泊
　　一望一苍然萧骚起暮天逺山横落日归鸟度平川家
　　是去秋别月当今夕圆渔翁似相伴彻晓苇丛边
　　登天台寺
　　一到天台寺髙低景旋生共僧岩上坐见客海边行野色人耕破山根浪打鸣忙时向闲处不觉有闲情
　　访道者不遇
　　寂寂白云门防真不遇真秖应松上鹤便是洞中人药圃花香异沙泉鹿迹新题诗留姓氏他日此相亲
　　溪居叟
　　溪翁居静处溪鸟入门飞蚤起钓鱼去夜深乗月归见君无事老觉我有求非不説风霜苦三冬一草衣
　　寄益阳武灌明府
　　县称诗人理无嫌日寂寥溪山入城郭户口半渔樵月满弹琴夜花香漉酒朝相思不相见云水路迢迢
　　秋日山中寄李处士
　　吾辈道何穷寒山细雨中儿童书懒读果栗树将空言论闗时务篇章见国风升平犹可用应不废为公
　　送陈昈归麻川
　　麻川清见底似入武陵溪两岸山相向三春鸟乱啼酒旗和栁动僧屋与云齐即此吾乡路懐君梦不迷
　　送友游吴越
　　去越从吴过吴疆与越连有园多种橘无水不生莲夜市桥边火春风寺外船此中偏重客君去必经年
　　送人游吴
　　君到姑苏见人家尽枕河古宫闲地少水港小桥多夜市卖菱藕春舩载绮罗遥知未眠月乡思在渔歌
　　送友人游南海
　　南海南边路君游只为贫山川多少地郡邑几何人花鸟名皆别寒暄气不均相期早晚见莫待瘴侵人
　　乱后山居
　　乱后移家拟傍山今来方办买山钱九州有路休为客百嵗无愁即是仙野叟并田锄暮雨溪禽同石立寒烟他人似我还应少如此安贫亦荷天
　　旅中卧病
　　秋来谁料病相萦枕上心犹算去程风射破窗灯易灭月穿踈屋梦难成故园何啻三千里新雁才闻一两声我自与人无旧分非干人与我无情
　　长安道中有作
　　回头不忍防羸童一路行人我最穷马足蹇于槐影里钓船抛在月明中防檐晓滴淋蝉露衫袖时飘巻雁风子细防思底模様腾腾又过玉闗东
　　长安春感
　　出京无计住京难深入东风转索然满眼有花寒食下一家无信楚江边此时晴景愁于雨是处莺声苦似蝉公道算来终达去更从今日望明年
　　隽阳道中
　　客路客路何悠悠蝉声向背槐花愁争知百嵗不百嵗未合白头今白头四五朶山妆雨色两三行雁贴云秋输他江上垂纶者秖在船中老便休
　　秋日泊浦江
　　一防船歇九秋时漠漠芦花拂浪飞晚浦更无船并宿暮山时见鸟双归照云烽火惊离抱剪叶风霜逼暑衣江月渐明汀露湿静驱吟魄入防
　　秋宿临江驿
　　南来北去二三年年去年来两鬓斑举世尽从愁里老谁人肯向死前闲渔舟火影寒归浦驿路铃声夜过山身事未成归未得聴猿鞭马入长安
　　山中寡妇
　　夫因兵死守蓬茅麻苎衣衫鬓髪焦桑柘废来犹纳税田园荒尽尚徴苗时挑野菜和根煑旋斫生柴带叶烧任是深山更深处也应无计避征徭
　　春日山居寄友人
　　野吟何处最相宜春景暄和好入诗髙下麦苗新雨后浅深山色晚晴时半岩云脚风牵断平野花枝鸟踏垂倒载干戈是何日近来麋鹿欲相随
　　雪
　　风搅长空寒骨生先于晓色报窗明江湖不见飞禽影岩谷唯闻折竹声巢穴几多相似处路岐兼得一般平拥袍公子休言冷中有樵夫跣足行
　　和友人见题山居水阁八韵
　　池阁初成眼豁开眼前霁景属防才试攀檐果猿先见才把鱼竿鹤即来修竹已多犹可种艶花虽少不劳栽南昌一榻延徐孺楚国千钟逼老莱未称执鞭奔紫陌唯宜策杖步苍苔笼禽岂是摩霄翼润木元非涧下材鉴已毎将天作镜陶情常以海为杯和君诗句吟声大虫豸闻之谓蛰雷
　　春闺怨
　　朝喜花艶春暮悲花委尘不悲花落早悲妾似花身
　　马上行
　　五里复五里去时无住时日将家渐逺犹恨马行迟
　　溪兴
　　山雨溪风巻钓丝瓦瓯篷底独斟时醉来睡着无人唤流下前滩也不知
　　溪防秋思
　　桑柘穷头三四家挂罾垂钓是生涯秋风忽起溪浪白零落岸边芦荻花
　　旅懐
　　蒹葭月冷时闻雁杨栁风和日聴莺水涉山行二年客就中偏怕雨船声
　　闽中秋思
　　雨匀紫菊丛丛色风防红蕉叶叶声北岸是山南畔海秖堪图画不堪行
　　孙棨
　　棨爵里无考
　　近体诗
　　赠妓人
　　防翠仙衣红玉肤轻盈年在破瓜初霞杯醉劝刘郎赌云髻慵邀阿母梳不怕寒侵缘带寳毎忧风举倩持裾漫图西子晨妆样西子元来未得如
　　题北里妓人壁
　　寒绣衣裳饷阿娇新团香兽不禁烧东隣起样裙腰濶剰蹙黄金线几条
　　崔珏
　　珏字梦之登大中进士第由幕府拜秘书郎为淇县令有恵政官至侍郎工诗以赋鸳鸯得名时因以为号
　　古体诗
　　羙人尝茶行
　　云鬟枕落困泥春玉郎为碾瑟瑟尘闲教鹦鹉啄窗响和娇扶起浓睡人银瓶贮浪水一掬松雨声来乳花熟朱唇啜破绿云时咽入香喉爽红玉眀眸渐开转秋水手拨丝篁醉心起台前却坐推金筝不语思量梦中事
　　道林寺
　　临湘之滨麓之隅西有松树东岸无松风千里摆不断竹泉泻入千僧厨宏梁大栋何足贵山寺难有山泉俱四时唯夏不敢入烛龙安敢停斯须逺公池上种何物碧罗扇底红鳞鱼香阁朝鸣大法鼓天宫夜转三乗书野花市井栽不着山鸡饮啄声相呼金槛僧回步步影石盆水溅聫聫珠北临髙处日正午举手欲摸黄金乌遥江大船小于叶逺邨杂树齐如蔬潭州城郭在何处东边一片青糢糊今来古往人满地劳生未了归丘墟长卿之门久寂寞五言七字夸规模我吟杜诗清入骨灌顶何必须醍醐白日不照耒阳县黄天厄死饥寒躯眀珠大贝采欲尽蚌蛤空满赤沙湖今我题诗亦无味懐贤览古成长吁不如兴罢过江去己有好月眀归途近体诗
　　和友人鸳鸯之什
　　翠鬛红毛舞夕晖水禽情似此禽稀暂分烟岛犹回首只渡寒塘亦并飞暎雾尽迷珠殿瓦逐梭齐上玉人机采莲无限兰桡女笑指中流羡尔归
　　寂寂春塘烟晚时两心和影共依依溪头日暖眠沙穏渡口风寒浴浪稀翡翠莫夸饶彩饰鸊鹈须羡好毛衣兰深芷宻无人见相逐相呼何处归
　　舞鹤翔鸾俱别离可怜生死两相随红丝毳落眠汀处白雪花成蹙浪时琴上只闻交颈语窓前空展共飞诗何如相见长相对肯羡人间多所思
　　有赠
　　莫道妆成断客肠粉胸绵手白莲香烟分顶上三层緑剑截眸中一寸光舞胜栁枝腰更软歌嫌珠贯曲犹长虽然不似王孙女解爱临卭卖赋郎
　　锦里芬芳少佩兰风流全占似君难心迷晓梦牕犹暗粉落香肌汗未干两脸夭桃从镜发一眸春水照人寒自嗟此地非吾土不得如花嵗嵗看
　　和人聴歈
　　气吐幽兰出洞房乐人先问调宫商声和细管珠才转曲度沈烟雪更香公子不随肠万结离人须落泪千行巫山唱罢行云过犹自防尘舞画梁
　　红脸初分翠黛愁锦筵歌板拍清秋一楼春雪和尘落午夜寒泉带雨流座上羙人心尽死尊前旅客涙难收莫辞更送刘郎酒百斛明珠异日酬
　　岳阳楼晚望
　　乾坤千里水云间钓艇如萍去复还楼上北风斜巻席湖中西日倒衔山懐沙有恨骚人往鼓瑟无声帝子闲何事黄昏尚凝睇数行烟树接荆蛮
　　李频
　　频字徳新睦州人少秀悟多所记览与里人方干善尝以诗走谒姚少监合丐其品藻合大加奨挹以女妻之大中八年登进士第歴秘书郎南陵尉武功令拜侍御史干符中歴都官员外郎建州刺史
　　品彚云频治建以礼法化下更布教条建赖以安州人为立祠棃山嵗祀之至宋锡王封
　　近体诗
　　山居
　　欲出穷吾道东西自未能卷书唯对鹤开画独留僧落叶和云扫秋山共月登何年石上水夜夜滴髙层
　　秦原早望
　　一忝乡书荐长安未得回年光逐渭水春色上秦台燕掠平芜去人冲细雨来东风生故里又过几花开
　　过巫峡
　　拥棹向惊湍巫峯直上防削成从水底耸出在云端暮雨晴时少啼猿渴下难一闻神女去风竹扫空坛
　　越中行
　　越国临沧海芳洲暮复晴湖通诸浦白日隠乱峯明野宿多无定闲游免有情天台闻不逺终到石桥行
　　夏日题盩厔友人书斋
　　修竹齐髙树书斋竹树中四时无夏日三伏有秋风黒处巢幽鸟隂来叫虫牕西太白雪万仞在遥空
　　赠立规上人
　　竹向空斋合无僧在四隣去云离坐石斜月到禅身树老风终夜山寒雪见春不知诸祖后传印是何人
　　送僧入天台
　　一锡随缘赴天台又去登长亭旧别路落日独行僧夜烧山何处秋帆浪几层他时授巾拂莫道老无能
　　陕州题河上亭
　　岸拥洪流急亭开清兴长当轩河草晚入坐水风凉独鸟惊来客孤云触去樯秋声和逺雨暮色带防阳浪静澄窗影沙明发簟光逍遥毎尽日谁识爱沧浪
　　苑中题友人林亭
　　林邑藏岩洞幽栖趣若何春篁兼笋密夏鸟杂雏多坐有清风起林无暑气过乱书还就叶真饮不聴歌片景明红藓斜隂映绿萝雄文终不惜莫便弃髙科
　　乐游原春望
　　五陵佳气晚氤氲霸业雄图势自分秦地山河连紫塞汉家宫殿入青云未央树色春中见长乐钟声月下闻无那杨花起愁思满天飘落雪纷纷
　　题张司马别墅
　　庭前树尽手中栽先后花分几番开巢鸟恋雏惊不起野人思酒去还来自抛官与青山近谁讶身为白髪催门外防常行乐处重重履迹在莓苔
　　湖口送友人
　　中流欲暮见湘烟苇防无穷接楚天去雁逺冲云梦雪离人独上洞庭舩风波尽日依山转星汉通宵向水连零落梅花过残腊故园归去又新年
　　嵩山夜还
　　家住东臯下好采旧山薇自省游泉石何曽不夜归
　　渡汉江
　　岭外音书絶经年复歴春近乡情更怯不敢问来人
　　闻金吾妓唱梁州
　　闻君一曲古梁州惊起黄云塞上愁秦女树前花正发北风吹落满城秋
　　陈陶
　　陶字嵩伯岭南人【通考及品彚云鄱阳人马令陆务观南唐书并云岭南也】大中时游学长安善天文厯数其歌诗常负神仙之术或露王霸之説晚干南唐不合隠居洪州山种柑橙令山童卖之自给妻子亦知读书自号三教布衣以修錬为事后不知所终
　　贯休书西人陈陶处士隠居云有叟傲尧日髪白肌肤红妻子亦读书种兰清溪东白云有奇色紫桂含天风即应迎鹤书肯羡于洞洪又云髙步前山前髙歌北山北数载卖柑橙山资近又足
　　古体诗
　　懐仙唫
　　丹陵五牙客昨日罗浮归赤斧寻不得烟霞空满衣试于华阳问果遇三茅知采药向十洲同行牧羊儿十洲隔八海浩渺不可期空留双白鹤巢在长松枝
　　云溪古流水春晚桃花香忆与我师别片帆归沧浪沧浪在何许相思涙如雨黄鹤不复来云深别离处石渠泉泠泠三见菖蒲生日夜劳梦魂随波注东溟空懐别时惠长读消魔经
　　避世翁
　　海上一蓑笠终年垂钓丝沧洲有深意冠盖何由知直钩不营鱼蜗室无妻儿渴饮寒泉水饥飡紫灵芝鹤发披两肩髙懐如澄陂尝闻仙老言云是古鸱夷石窦閟雷雨金潭养蛟螭乗槎上玉津骑鹿游峨嵋以人为语黙与世为雄雌兹焉乃磻溪豹变应须时自古隠沦客无非王者师
　　旅次铜山途中先寄温州韩使君
　　乱山沧海曲中有横阳道束马过铜梁苕华坐堪老鸠鸣髙崖裂熊鬬深树倒絶壑无坤维重林失苍昊跻攀寡俦侣扶接念舆皁俛仰栗嵌空无因掇灵草梯穷闻戍鼓魂续赖丘祷敞豁天地归萦纡村落好悠悠思蒋径扰扰愧商皓驰想永嘉侯应伤此懐抱
　　闗山月
　　昔年嫖姚防羌月今见嫖姚双鬓雪青冢曽无尺寸归锦书多寄穷荒骨百战金疮体沙碛乡心一片悬秋碧汉地应啼破镜时塞尘万里婵姢隔度碛冲云朔风起邉笳欲晓生青珥陇上横吹雪色刀何年断得匈奴臂
　　空城雀
　　古城蒙蒙花覆水昔日住人今住鬼野雀荒台遗子孙千年饮啄枯桑根不随海燕柏梁去应无玉环衔报恩近村红粟香压枝嗷嗷黄口诉朝饥生来未见凤凰语欲飞常怕蜘蛛丝断肠四隅天四絶清泉緑蒿无恐疑近体诗
　　朝元引
　　帝烛荧煌下九天蓬莱宫晓玉炉烟无穷鸾凤随金母来贺薫风一万年
　　玉殿云开露冕旒下方珠翠压鼇头天鸡唱罢南山曙春色先归十二楼
　　万防灵祥拥帝居东华元老荐屠苏龙池遥望非烟拜五色曈昽在玉壶
　　宝祚河宫一向清鱼天篆益分明近臣欲献登封草五岳齐呼万嵗声
　　氷调词
　　水阁帘开燕引雏朝朝攀折望金吾闻道碛西春不到花时还忆故园无
　　长夜孤眠倦锦衾秦楼霜月苦边心征人一倍装绵厚犹虑交河雪冻深
　　闲居杂兴
　　一顾成周力有余白云闲钓五溪鱼中原莫道无麟凤自是皇家结网疎
　　长爱真人王子乔五松山月伴吹箫从他浮世悲生死独驾苍麟入九霄
　　答莲花妓
　　近来诗思清于水老大心情薄似云己向升天得门户锦衾深愧卓文君【丽情集云严尚书宇镇豫章以陶操行清洁欲挠之遣小妓号莲花者往侍焉陶殊不采妓为诗求去云莲花为号玉为腮珍重尚书遣妾来处士不生巫峡梦虚劳神女下阳台陶答之云云后人移其事为陈图南非也】
　　李咸用
　　咸用唐末人与来鹏范摅同时工诗不第尝应辟为推官有披沙集六卷艺文志有八世孙台州守名兼者居宛陵出家藏本请杨廷秀序而行之始显
　　序略曰推官公诗如见后却无语别来长独愁如危城三面水古树一邉春如春雨有五色洒来花旋成如未醉己知醒后忆欲开先为落时愁读之使人发融冶之欢于荒寒无聊之中动惨戚之感于笑谈方怿之后国风遗音孰谓其果弦絶
　　古体诗
　　塘上行
　　横塘日澹秋云隔浪织轻飔罗羃羃红绡撇水荡舟人画桡掺掺柔荑白鲤鱼虚掷无消息花老莲疎愁未摘却把金钗打绿荷懊恼露珠穿不得
　　江南曲
　　江南四月薫风低江南女儿芳步齐晚云接水共渺弥逺沙叠草空萋萋白苎不堪论古意数花犹可醉前溪孤舟有客归未得乡梦欲成山鸟啼
　　水仙操
　　大沙相拍流水鸣蓬山鸟兽多奇形琴心不喜亦不惊安弦缓爪何泠泠水僊缥缈来相迎伯牙从此留嘉名峄阳散木虚且轻重华斧下知其声檿丝相糺成凄清调和引得薫风生指底先王长养情曲终天下称太平后人好事传其曲有时声足意不足始峩峩兮复洋洋但见山清兼水緑成连入海移人情岂是本来无嗜欲琴兮琴兮在自然不在徽金将轸玉
　　小松歌
　　幽人不喜凡草生秋锄劚得寒青青庭闲土痩根脚狞风揺雨拂精神醒短影月斜不满尺清声细入鸣蛩夕天人戏剪苍龙髯参差簇在瑶堦侧金精水鬼欺不得长与东皇逞顔色劲节暂因君子移贞心不为麻中直近体诗
　　山居
　　草堂书一架苔径竹千竿难世投谁是清贫且自安隣居皆学稼客至亦无官焦尾何人聴良宵对月弹
　　春日
　　浩荡东风里徘徊无所亲危城三面水古树一边春衰世难修道花时不称贫滔滔天下者何处问通津
　　登楼值雨
　　共讶髙楼望匡庐色已空白云横野濶遮岳与天同数防雨入酒满襟香在风逺江吟得出方下郡斋东
　　秋日访同人
　　忽忆金兰友防琴去自由逺寻寒涧碧深入乱山秋见后却无语别来长独愁幸逢三五夕露坐对防捜
　　访友人不遇
　　出门无至友动即到君家空掩一庭竹去防何寺花短僮应捧杖稚女学擎茶吟罢留题处苔阶日影斜
　　冬夕喜友生至
　　天涯行欲遍此夜故人情乡国别来久干戈还未平灯残偏有焰雪甚却无声多少新闻见应须语到眀
　　送边将
　　天骄频犯塞铁骑又征西臣节轻乡土雄心生鼔鼙地寒花不艶沙逺日难低渐喜秋弓健雕翻白草齐
　　送从兄坤载
　　忍涙不敢下恐兄情更伤别离当乱世骨肉在他乡语尽意不尽路长愁更长那堪囬首处残照满衣裳
　　送钱契明尊师归庐山
　　瘦倚青竹杖鑪峯指欲归霜粘行日屦风暖到时衣凭槛云还在攀松鹤不飞何曽有别恨杨栁自依依
　　闻泉
　　淅淅梦初惊幽窗枕簟清更无人共聴秖有月空明急想穿岩曲低应过石平欲将琴强写不是自然声
　　和吴处士题村叟壁
　　因阅乡居景归心寸火燃吾家依碧嶂小槛枕清川逺雨笼孤戍斜阳隔断烟沙虚遗虎迹水伏聚蛟涎粝防芟汀蓼甘茶挈石泉霜朝巡栗树风夜探鱼船戏日鱼呈腹翘滩鹭并肩碁防盘石浄酒傍野花妍器以锄为利家惟竹直钱饭香同豆熟汤暖摘松煎睡岛鳬藏足攀藤狖冻拳浅茅鸣鬬雉曲枿啸寒鸢秋果樝梨涩晨羞笋蕨鲜衣簔留冷阁席草种闲田椎髻担餔饷厐眉识稔年吓鹰刍戴笠驱犊篠充鞭不重官于社常尊食作天谷深青蔼蔽峯迥白云纒毎忆闗魂梦长夸表爱怜览君书壁句诱我率成篇
　　谢友生遗端溪砚瓦
　　防常濡翰次恨不到端溪得自新知已如逢旧解防翫余轻照乗谢欲等悬黎静对胜凡客闲窥忆好题娲天补剰石昆劒切来泥着指痕犹湿停旬水未低呵云润柱础笔彩饮虹霓鹆眼工谙谬羊肝士乍刲连澌光比镜囚墨腻于防书信成池黒吟须到日西正夸忧盗窃将隠怯攀跻捧受同交印矜持过秉珪草颠终近旭嬾癖必无用合缘鹦鹉珍应负防稽贞姿还落落寒韵或凄凄风月情相半烟花思岂迷宜从方袋挈枉把短行批浅小金为斗澄玉作隄遇人依我惜想尔与天
　　齐【阙】　　　　行时秖独赍
　　题王处士山居
　　云木沉沉夏亦寒此中幽隠几经年无多别业供王税大半生涯在钓船蜀魄叫回芳草色鹭鸶飞破夕阳烟干戈猬起能髙卧只个逍遥是谪仙
　　依韵修睦上人山居
　　春风春雨一何频望极空江觉损神莺有来由重入谷栁无情绪强依人汉庭谒者休言事鲁国诸生莫问津赖是水乡樗栎贱满炉红焰且相亲
　　和友人喜相遇
　　麻衣未识帝城尘四十为儒是病身有恨不闗衔国耻无愁直为倚家贫齐轻东海二髙士汉重商山四老人一种爱闲闲不得混时行止却应真
　　不傍江烟访所思更应无处展愁睂数杯竹阁花残酒一局松窗日午碁多病却疑天与便自愚潜喜众相欺非穷非达非髙尚冷笑行藏秖独知
　　湘浦有懐
　　鸿雁哀哀背朔方余霞倒影画潇湘长汀细草愁春浪古渡寒花倚夕阳鬼树夜分千炬火渔舟朝巻一篷霜侬家本是持竿者为爱明时入帝乡
　　绯桃花
　　茫茫天意为谁留深染夭桃备胜游未醉己知醒后忆欲开先为落时愁痴蛾乱扑灯难灭跃鲤傍惊电不收何事梨花空似雪也称春色是悠悠
　　李山甫
　　山甫字里未详咸通中数举进士被黜依魏博乐彦祯幕府乐祸且怨中朝大臣彦祯子从训伏兵杀王铎刼其家尝有诗云劝君莫用夸头角梦里输嬴总未真讥执政也巢冦之乱翰林待诏王敬遨者北游在邺山甫遇于道观谓曰幽兰緑水可得闻乎遨应命奏之曲终澘然曰忆在咸通玉亭秋水供奉至尊不意流离至此也山甫赋诗曰幽兰绿水耿清音叹惜先生枉用心世上几时曽好古人前何必独霑襟句未成山甫亦自黯然悲其不遇也
　　近体诗
　　寒食
　　栁带东风一向斜春隂澹澹蔽人家有时三防两防雨到处十枝五枝花万井楼台疑绣画九原珠翠似烟霞年年今日谁相问独卧长安泣嵗华
　　风烟放荡花披猖秋千女儿飞出墙绣袍驰马拾遗翠锦袖鬭鸡喧广场天地气和融霁色池台日暖烧春光自怜尘土无他事空脱荷衣泥醉乡
　　曲江
　　江色沈天万草齐暖烟晴霭自相迷蜂怜杏蘂细香落莺坠栁条浓翠低千队国娥轻似雪一羣公子醉如泥斜阳怪得长安动陌上分飞万马蹄
　　兵后防边
　　千里烟砂尽日昏战余烧罢闭重门新成剑防皆农器旧着衣裳尽血痕卷地朔风吹白骨挂天青气泣幽魂自怜长策无人问羞戴儒冠傍塞垣
　　隋堤栁
　　曽傍龙舟拂翠华至今凝恨倚天涯但经春色还秋色不觉杨家是李家背日古隂从北朽逐波疎影向南斜年年只有晴风便遥为雷塘送雪花
　　隂地闗崇徽公主手迹
　　一拓纤痕更不收翠防苍藓几经秋谁陈帝子和番策我是男儿为国羞寒雨洗来香已尽澹烟笼着怅长留可怜汾水知人意旁与吞声未忍休【广川书跋云初仆固懐恩之叛其女没入宫大厯四年回纥请婚因封为崇徽公主降可汗道汾州以手掌托石壁遂有手痕今灵石有崇徽公主手痕碑】
　　方干隠居
　　咬咬嘎嘎水禽声露洗松隂满院清溪畔印沙多鹤迹槛前题竹有僧名问人逺岫千重意对客闲云一片情早晚尘埃得休去且将琴剑事先生
　　赠弹琴李处士
　　情知此事少知音自是先生枉用心世上防时曽好古人前何必更沾襟致身不似笙簧巧悦耳寜如郑衞淫三尺燋桐七条线子期师旷两沈沈
　　公子家
　　曽是皇家几世侯入云髙第照神州栁遮门户横金锁花拥弦歌咽画楼锦袖妒姬争巧笑玉衔娇马索闲游麻衣酷献平生业醉倚春风不防头
　　栁底花隂压露尘醉烟轻罩一团春鸳鸯占水能嗔客鹦鹉嫌笼解骂人腰褭似龙随日换轻盈如燕逐年新不知买尽长安笑活得苍生几户贫
　　贫女
　　平生不识绣衣裳闲把荆簪益自伤镜里秖应谙素貌人间多自重红妆当年未嫁还忧老终日求媒即道狂两意定知无説处暗垂珠涙滴蚕筐
　　牡丹
　　邀勒春风不蚤开众芳飘后上楼台数苞仙艶火中出一片异香天上来晓露精神妖欲动暮烟情态恨成堆知君也解相轻薄斜凭防干首重回【司空表圣有絶句云芙蓉骚客空留怨芍药诗家只寄情谁似天才李山甫牡丹属思亦纵横盖指此诗也】
　　栁
　　只为遮楼又拂桥被人摧折好枝条假饶张绪如今在须把风流暗里销
　　弱带低垂可自由傍他门户倚他楼金风不解相擡举露压烟欺直到秋
　　终日堂前学画睂几人曽道胜花枝试防三月春残后门外青隂是阿谁
　　也曽飞絮谢家庭从此风流别有名不是向人无用处一枝愁杀别离情








　　御定全唐诗録巻八十九
　　钦定四库全书
　　御定全唐诗録卷九十
　　方干
　　干字雄飞新定人【干父名肃工诗母即诗人章八元女新定即今严郡浙乗云干桐庐人】徐凝一见器之授以诗律为人质野喜凌侮每见人设三拜曰礼数有三识之者呼为方三拜貌寝又兎缺有司以故不与科名隠防稽之镜湖及遇医补唇已老矣因终身不出尝谒姚合合意侮之览诗卷为变容敬礼列郡湖州郑仁规建州李频九江陶祥并于干契分为深初防稽守王欲荐干谏署不果殁后宰臣张文蔚奏文人不第者十五人干预其数追赐及第干律诗链句字字无失有髙坚峻防之目自咸通得名迄文德江之南未有及者后进私諡为元英先生
　　王赞序曰干之为诗锓肌涤骨氷莹霞绚嘉肴自将不吮余隽丽不葩粉苦不棘癯当其得志倐与
　　神防词若未至意已独先是丹阳有南阳张祜差前干生其诗放言横肆皆吴越之遗逸余尝较之张祜升杜甫之堂方干入钱起之室矣
　　近体诗
　　镜中别业
　　寒山压镜心此处是家林梁燕窥春醉嵒学夜吟云连平地起月向白波沉犹自闻钟角栖身可在深世人如不容吾自纵天慵落叶凭风扫香秔倩水舂花朝连郭雾雪夜隔湖钟身外能无事头宜白此峯
　　山中即事
　　趋世非身事山中适性情野花多异色幽鸟少凡声树影搜凉卧苔光破碧行闲寻采药处仙路渐分明
　　过黄州作
　　弭节齐安郡孤城百战残傍村林有虎带郭县无官暮角梅花怨清江桂影寒黍离縁底事撩我起长叹
　　冬夜泊僧舍
　　江东寒近腊野寺水天昏无酒能消夜随僧早闭门照墙灯焰细着瓦雨声繁漂泊仍千里清吟欲断魂
　　东溪别业寄段郎中
　　前山含逺翠罗列在窓中尽日无人到一樽谁与同凉随莲叶雨暑避栁条风岂分长岑寂明时有至公
　　寄石湓清越上人
　　寺处唯髙僻云生石枕前静吟因得句独夜不妨禅牕接停猿树嵒飞洗鹤泉相思有书札俱倩猎人传
　　送姚合贠外赴金州
　　受诏从华省开旗发帝州野烟新驿曙残照古山秋树势连巴没江声入楚流唯应化行后吟句上闲楼
　　经周处士故居
　　愁吟与独行何事不伤情乆立钓鱼处唯闻啼鸟声山蔬和草嫩海树入篱生吾在兹溪上怀君恨不平
　　过朱恊律故山
　　地下无余恨人间得盛名残篇续大雅稚子托诸生度日山空暮縁溪鹤自鸣难收故交意寒笛一声声
　　山中言事
　　日与村家事渐同烧松啜茗学邻翁池塘月撼芙蕖浪牕户凉生薜茘风书幌昼昏岚气里巢枝夜折雪声中山隂钓叟无知巳窥镜挦多鬓欲空
　　欹枕亦吟行亦醉卧吟行醉更何营贫来犹有故琴在老去不过新髪生山鸟踏枝红果落家僮引钓白鱼惊潜夫自有孤云侣可要王侯知姓名
　　鉴湖西岛言事
　　慵拙幸便荒僻地纵聴猿鸟亦何愁偶斟药酒欺梅雨却着寒衣过麦秋歳计有时添橡实生涯一半在渔舟世人若便无知巳应向此溪成白头
　　初归镜中寄陈端公
　　去歳离家今歳归孤帆梦向鸟前飞必知芦笋侵沙井兼被藤花占石矶云岛采茶常失路雪龛中酒不关扉故交若问逍遥事冕何曽胜苇衣
　　湖北有茅斋湖西有松岛轻棹往返颇谐素心因成四韵
　　湖北湖西往复还朝昏只处自由间暑天移榻就深竹月夜乘舟归浅山绕砌紫鳞欹枕钓垂檐野果隔窗攀古贤暮齿方如此多笑愚儒鬓未斑
　　自缙云赴郡溪流百里轻棹一发曽不崇朝叙事四韵寄献段郎中
　　激箭溪湍势莫凭飘然一叶若为乗仰瞻青壁开天罅斗转寒湾避石棱巢鸟夜惊离岛树啼猿昼怯下嵒藤此中明日寻知巳恐似龙门不易登
　　路入剡中作
　　截湾冲濑片帆通髙枕微吟到剡中掠草并飞怜燕子停桡独饮学渔翁波涛漫撼长潭月杨桺斜穿一防风便拟乗槎应去得仙源直恐接星东
　　睦州吕郎中郡中环溪亭
　　为是仙才登望处风光便是武陵春闲花半落犹迷蝶白鸟双飞不避人树影兴余侵枕簟荷香坐久着衣巾暂来此地非多日明主那容借寇恂
　　题睦州郡中千峰榭
　　岂知平地似天台朱户深沈别径开曵响露蝉穿树去斜行沙鸟向池来窗中早月当琴榻墙上秋山入酒杯何事此中如世外应縁羊祜是仙才
　　再题路支使南亭
　　行处避松兼碍石即须门径落斜开爱邀旧友看渔钓贪听新禽驻酒杯树影不随明月去溪声常送落花来睡时分得江淹梦五色毫端弄逸才
　　题越州袁秀才林亭
　　清邃林亭指画开幽岩别像天台坐牵蕉叶题诗句醉触藤花落酒杯白鸟不归山里去红鳞多自镜中来终年此地为吟侣早起寻君薄暮囬
　　题桐庐谢逸人江居
　　清世髙眠无一事五侯勲盛欲如何湖邉倚杖寒吟苦石上横琴夜醉多鸟自树梢随果落人从牕外卸帆过由来朝市为真隠可要栖身向薜萝
　　旅次洋州寓居郝氏林亭
　　举目纵然非我有思量似在故山时鹤盘逺势投孤屿蝉曳残声过别枝凉月照窗欹枕倦澄泉绕石泛觞迟青云未得平行去梦到江南身旅羇
　　题法华寺絶顶禅家壁
　　苍翠岧嶤逼窅防下方雷雨上方晴飞流便向砌邉挂片月影从窗外行驯鹿不知谁结侣野禽多是自呼名只应禅者无来去坐看千山白髪生
　　书法华寺上方禅壁
　　砌下松颠有鹤栖孤猨亦在鹤邉啼卧闻雷雨归岩早坐见星辰去地低一径穿縁应就郭千花掩映似无溪是非生死多忧恼此日蒙师为破迷
　　题龙泉寺絶顶
　　未明先见海底日良久逺鸡方报晨古树含风长带寒岩四月始知春中天气爽星河近下界时豊雷雨匀前后登临思无尽年年改换去来人
　　题报恩寺上方
　　客来先上上方看眼界无穷世界寛嵒溜喷空晴似雨林萝碍日夏多寒众山迢递皆相叠一路髙低不记盘清峭关心惜归去他时梦到亦难判
　　题寳林山禅院
　　山捧亭台郭绕山遥盘苍翠到山巅嵒中古井虽通海窟里隂云不上天罗列众星依木末周廻万室在檐前我来可要归禅老一寸寒灰已达禅
　　题澄圣塔院上方
　　地灵真是饶云雨杉桧老于云间只讶窗中常见海方知砌下更多山逺泉势曲犹须引野果枝低可要攀若把重门谕寂何妨善闭却无关
　　陪王大夫泛湖
　　去去凌晨廻见星木兰舟穏画桡轻白波潭上鱼龙气红树林中鸡犬声密炬烧残银汉昃羽觞飞急玉山倾此时检防诸名士却是渔翁无姓名
　　和于中丞登扶风亭
　　避石攀萝归不迷行时举歩似丹梯东轩海日已先照下界晨鸡犹未啼郭里云山全占寺村前竹树半藏溪谢公吟望多来此此地应将岘首齐
　　阳亭言事献漳州于使君
　　重叠山前对酒罇腾腾兀兀度朝昏平明疎磬白云寺遥夜孤砧红叶村去鸟岂知烟树逺惊鱼应觉露荷翻旅人寄食逢黄菊每见北辰思故园
　　茒山赠洪拾遗
　　圣代谏臣停谏舌求归故里傲云霞溪头讲树缆渔艇箧里朝衣输酒家但爱身闲辞禄俸那嫌岁计在桑麻我来幸与诸生异问答时容近绛纱
　　赠处州段郎中
　　幸见仙才领郡初郡城孤峭似山居杉萝色里游亭榭瀑布声中阅簿书德重自将天子合情髙元与世人疎寒潭是处清连底賔席何心望食鱼
　　赠山隂崔明府
　　用心何况两衙间退食孜孜亦不闲压酒晒书犹检防修琴取药似交关笙歌入夜舟中月花木如春县里山平叔正堪汤饼试风流不合问年顔
　　贼退后赠刘将军
　　非唯吴起与穰苴今古推排尽不如白马知无髀上肉黄巾泣向箭头书二年战地成桑茗千里荒榛作比闾功业更多身转贵伫看幢节引戎车
　　赠华隂隠者
　　少微夜夜当仙掌更有何人在此居花月旧应看浴鹤松萝本自伴删书素琴醉去经宵枕衰髪寒来向日梳故国多年归未遂因逢此地忆吾庐
　　赠天台叶尊师
　　莫见平明离少室须知薄暮入天台常时缩山川去有夜自擕星月来灵药不知何代得古松应是长年栽先生暗笑看碁者半局碁邉白髪催
　　送孙百篇游天台
　　东南云路落斜行入树穿村见赤城逺近常时皆药气髙低无处不泉声映岩日向牀头没湿烛云从柱底生更有仙花与灵鸟恐君多半未知名
　　送郑台处士归绛岩
　　荣啓先生挟琴去厌寻灵胜忆嵒栖白猿垂树窗邉月红鲤惊钩竹外溪惯采药苖供野馔曽书蕉叶寄新题古贤犹怆河梁别末可怱怱便解擕
　　许贠外新阳别墅
　　兰汀橘岛映亭台不是经心即手栽满阁白云随雨去一池寒月逐潮来小松出屋和巢长新径通村避笋开桺絮风前欹枕卧荷花香里钓鱼回园中认叶分灵草檐下攀枝落野梅莫恣髙情求逸思须防急诏用长才若因萤火终残卷便把渔歌送几杯多谢郢中贤太守常时谭笑许趋陪
　　衢州别李秀才
　　千山红树万山云把酒相看日又曛一曲离歌两行泪更知何处再逢君
　　与徐温话别
　　去去何时却见君悠悠烟水似天津明年今夜有明月不是今年看月人
　　李昌符
　　昌符字岩梦有诗名与张乔许棠辈同称十哲咸通四年登进士第厯膳部贠外郎
　　北梦琐言昌符久不第常岁卷轴怠于装修因出一竒作婢仆诗五十首于公卿间行之浃旬京城盛传是年登第与夫桃杖虚靴事虽不同用竒即无异也
　　近体诗
　　逺归别墅
　　马首曽行处连嘶渡晩河忽惊乡树出渐识路人多细径穿禾黍頺垣压薜萝乍归犹似客邻叟亦相过
　　塞上行
　　朔野烟尘起天军又举戈隂风向晩急杀气入秋多树尽禽栖草氷坚路在河汾阳无继者羌部肯相和
　　旅游伤春
　　酒醒乡关逺迢迢听漏终曙分林影外春尽声中鸟思乡村路花残野防风十年成底事羸马倦西东
　　送人出塞
　　北风吹雨雪举目已凄凄战鬼秋频哭征鸿夜不栖沙平关路直碛广郡楼低此去非东鲁人多事鼔鼙来鹏
　　鹏豫章人诗思清丽韦尚书岫爱其才欲以女妻之而不果
　　近体诗
　　宛陵送李明府罢任归江州
　　菊花村晩鴈来天共把离杯向水邉官满便寻垂钓侣家贫已用卖琴钱浪生湓浦千层雪云起炉峯一炷烟傥见吾乡旧知巳为言憔悴过年年
　　清明日与友人游玉粒塘庄
　　几宿春山逐陆郎清明时节好风光归穿緑荇船头滑醉踏残花屐齿香风急岭云飘迥野雨余田水落方塘不堪吟罢东囬首满耳蛙声正夕阳
　　王遵
　　遵宣城人登咸通七年进士第
　　摭言云遵与许棠同乡幼为小吏棠应二十余举遵犹在胥徒善为絶句诗然深自晦密一旦辞役就贡防棠送客至防浐间遇遵于途讯曰何事至京遵曰就贡棠怒曰小吏无礼后遵成名五年棠始登弟
　　近体诗
　　彭泽
　　鹤爱孤松云爱山官情微禄免相关栽成五柳吟归去漉酒巾邉伴菊闲
　　长城
　　秦筑长城比铁牢蕃戎不敢过临洮虽然万里连云际争及尧阶三尺髙【遵此诗得名于时何光逺以为集中无以加】
　　胡曽
　　曽邵阳人咸通中举进士不第尝为汉南从事有安定集十卷咏史诗三卷
　　近体诗
　　寒食都门作
　　二年寒食住京华寓目春风万万家金络马衔原上草玉钗人折路傍花轩车竟出红尘外冠盖争回白日斜谁念都门两行泪故园寥落在长沙
　　赠薛涛
　　万里桥邉女校书枇杷花下闭门居扫眉才子知多少管领春风总不如
　　渭濵
　　岸草青青渭水流子牙曽此独垂钩当时未入非熊兆几向斜阳叹白头
　　流沙
　　七雄戈防乱如麻四海无人得坐家老氏却思天竺住便将徐甲去流沙
　　摩笄山
　　春草绵绵岱日低山邉立马看摩笄黄莺也解追前事来向夫人死处啼
　　黄金台
　　北乘羸马到燕然此地何人复礼贤欲问昭王无处所黄金台上草连天
　　渑池
　　日照荒城芳草新相如曽此挫强秦能令百二山河主便作樽前击缶人
　　长平
　　长平瓦震武安初赵卒俄成戏鼎鱼四十万人俱下世元戎何用读兵书
　　易水
　　一旦秦王马生燕丹归此送荆卿行人欲识无穷恨听取东流易水声
　　云云亭
　　一上髙亭日正晡青山重叠片云无万年松树不知数若个虬枝是大夫
　　居延
　　漠漠平沙际碧天问人云此是居延停骖一顾犹魂断苏武争禁十九年
　　李陵台
　　北入单于万里疆五千兵败滞穷荒英雄不伏蛮夷死更筑髙台望故乡
　　滹沱河
　　光武经营业未兴王郎兵革整凭陵须知后汉功臣力不及滹沱一片氷
　　铜雀台
　　魏武龙兴逐逝波髙台空按望陵歌遏云声絶悲风起翻向樽前泣翠娥
　　西园
　　月满西园夜未央金风不动邺天髙情公子多秋兴更领诗人入醉乡
　　金谷园
　　一自佳人坠玊楼繁华东逐洛河流惟余金谷园中树残日蝉声送客愁
　　东山
　　五马南浮一化龙谢安入相此山空不知防妓重来日几树莺啼谷口风
　　武陵溪
　　一溪春水彻云根流水桃花片片新若道长生是虚语洞中争得有秦人
　　金陵
　　侯景长驱十万人可怜梁武坐防尘生前不得空王力徒向金田自舍身
　　汴水
　　千里长河一旦开亡隋破浪九天来锦帆未落干戈起惆怅龙舟更不回
　　唐彦谦
　　彦谦字茂业晋阳人莒公俭之后博学多艺文词壮丽书畵音乐博饮之技无不出于流辈咸通末应进士负才无所屈降十余年不第干符末避乱汉南中和中河中王重荣辟为从事累表为副歴晋绛二州刺史重荣军乱贬汉中掾曹节度杨守亮复署为判官累表为副歴阆璧二州刺史彦谦诗尤工七言少师温庭筠故体格类之有鹿门集彦谦诗学温李宋杨文公嗜其集手书自随尝谓其得义山清峭感怆之一体
　　纪事云彦谦即陶谷之祖谷避晋祖嫌名改姓子孙遂不易
　　近体诗
　　上巳寄韩公
　　上已接寒食莺花寥落晨微微泼火雨草草踏青人凉似三秋景清无九陌尘与余同病者对此合伤神
　　汉代
　　汉代金为屋吴宫绮作寮艶词传静婉新曲定妖娆箭响犹残梦签声报早朝鲜明临晓曰回转度春宵半袖笼清镜前丝压翠翘静多如有待闲极似无憀梓泽花犹满灵和栁未凋障昏巫峡雨屏掩浙江潮未信潘名岳应疑史姓萧漏因歌暂断灯为频挑饮酒阑三雅投壶赛百娇钿蝉新翅重金鸭旧香焦水浄疑澄练霞孤欲建标别随秦柱促愁为蜀弦么元晏难瘳痹临卭但发痟聨诗征弱絮思友咏甘蕉王氏怜诸谢周郎定小乔黼帏翘防雉波扇畵文鳐荇宻妨垂钓荷欹欲渡桥不因衣带水谁觉路迢迢
　　七夕
　　露白风清夜向晨小星垂佩月埋轮绛河浪浅休相隔沧海波深尚作尘天外鳯凰何寂寞世间乌鹊漫辛勤猗兰殿北斜楼上多少通宵不睡人
　　文惠宫人
　　认得前家令宫人泪满裾不知梁佐命全是沈尚书
　　曲江春望
　　杏艶桃娇夺晩霞乐游无庙有年华汉朝冠葢皆陵墓十里宜春下苑花
　　仲山【汉髙祖兄仲葬此】
　　千载遗踪寄薜萝沛中乡里汉山河长陵亦是闲丘陇异日谁知与仲多
　　栁
　　绊惹春风别有情世间谁敢鬭轻盈楚王江畔无端种饿损宫腰学不成
　　髙骈
　　骈字千里南平郡王崇文之孙家世禁卫折节为文学与诸儒交懿宗朝歴秦州经畧安南都防郓州西川荆南节度观察等使广明之乱拜诸道兵马都统鎭扬州怀贰心拥兵自固好神仙信任吕用之诸人政大乱为其将毕师铎所杀
　　太平广记云骈幼好为诗雅有竒藻属情赋咏横絶常流时秉笔者多不及之故唐季言勲臣有文者骈其首焉集遇乱多亡今其存者如言怀二女庙咏雪聴歌竹杖多盛传于世
　　近体诗
　　和王昭符进士赠洞庭赵先生
　　为爱君山景最灵角冠秋礼一坛星药将鸡犬云间试琴许鱼龙月下聴自要乘风随羽客谁同种玉验仙经烟霞寂寞无人到惟有渔翁过洞庭
　　步虚词
　　清谿道士人不识上天下天鹤一只洞门深锁碧窗寒滴露研朱防周易
　　山亭夏日
　　緑树隂浓夏日长楼台倒影入池塘水晶帘动微风起满架蔷薇一院香
　　邉方春兴
　　草色青青栁色浓玊壶倾酒满金钟笙歌嘹亮随风去知尽关山第几重
　　闻河中王铎加都统
　　炼汞烧铅四十年至今犹在药炉前不知子晋縁何事只学吹箫便得仙
　　春日招宾
　　花枝如火酒如正好狂歌醉复醒对酒看花何处好延和阁下碧筠亭
　　广陵宴次戏简幙宾
　　一曲狂歌酒百分蛾眉畵出月争新将军醉罢无余事乱把花枝折赠人
　　渭川秋望寄右军王特进
　　长川终日碧潺湲知道天河与地连凭寄两行朝阙泪愿随流入御沟泉
　　顾云
　　云字垂象池州人风韵详整与杜荀鹤殷文圭友善同肄业九华咸通十五年登进士第为髙骈淮南从事师铎之乱退居霅川杜门著书执政荐脩国史书成加虞部贠外郎
　　北梦琐言云云鹾贾之子与罗隠俱受知于令狐相公子弟宴防毎预风韵谈谐莫辨其为寒素之士
　　太平广记大顺中诏云同羊昭业等十人脩史谒髙逢休逢休为遗书刘仆射讥诸人拟将一尺三寸汗脚踏他烧残龙尾道懿宗皇帝虽薄徳不任被前件人罗织执大政者亦太悠悠云私啓其函吁嗟而已
　　古体诗
　　苏君防观韩干马障歌
　　杜甫歌诗吟不足可怜曹霸丹青曲直言弟子韩干马畵马无骨但有肉今日披图见笔迹始知甫也眞凡目秦王学士居武功六印名家声价雄乃孙屈迹宁百里好竒学古有祖风竹防斜日奕碁散延我直入书斋中屹然六幅古屏上歘见圉人牵入天廐之神龙麟鬐鳯臆真相似秋竹惨惨披两耳轻匀杏蘂糁皮毛细撚银丝揷鬃尾思量动步应千里谁见初离渥洼水眼前只欠燕雪飞蹄下如闻朔风起朱崖谪掾从亡殁更有何人鉴竒物当时若遇燕昭王肯把千金买枯骨
　　章碣
　　碣孝标之子登干符进士第
　　近体诗
　　春别
　　掷下离觞指乱山趋程不待鳯笙残花邉马嚼金衔去楼上人垂玊筯看栁陌虽然风袅袅葱河犹自雪漫漫殷勤莫厌貂裘重恐犯三邉五月寒
　　送谢进士归闽
　　百越风烟接巨鼇还乡心壮不知劳雷霆入地建溪险星斗逼人梨岭髙却拥木绵吟丽句便攀龙眼醉香醪名场声利喧喧在莫向林泉改鬓毛
　　焚书坑
　　竹帛烟销帝业虚关河空鏁祖龙居坑灰未冷山东乱刘项原来不读书
　　崔涂
　　涂字礼山光啓进士
　　近体诗
　　夕次洛阳道中
　　秋风吹故城城下独吟行髙树鸟已息古原人尚耕流年川暗度徃事月空明不复叹岐路马前尘夜生
　　蜀城春望
　　天涯憔悴身一望一沾巾在处有芳草满城无故人怀材皆得路失计独伤春清镜不忍照鬓毛应更新
　　过陶征君旧居
　　陶令曽居此弄琴遗世情田园三亩緑轩冕一铢轻衰栁自无主白云犹可耕不随陵谷变应只有髙名
　　孤雁
　　几行归塞尽念尔独何之暮相呼失寒塘欲下迟渚云低暗渡关月冷相随未必逢矰缴孤飞自可疑
　　春夕旅怀
　　水流花谢两无情送尽东风过楚城蝴蝶梦中家万里杜防枝上月三更故园书动经年絶华髪春催两鬓生自是不归归便得五湖烟景有谁争
　　鹦鹉洲春眺
　　怅望春襟郁未开重临鹦鹉益堪哀曹瞒尚不能容物黄祖何因解爱才幽岛暖闻燕雁去晓江晴觉蜀波来谁人正得风涛便一防轻帆万里回
　　读庾信集
　　四朝十帝尽风流建业长安两醉游唯有一篇杨栁曲江南江北为君愁
　　李郢
　　郢字楚望大中中进士第为藩镇从事兼侍御史
　　古体诗
　　茶山贡焙歌
　　使君爱客情无已客在金台价难比春风三月贡茶时尽逐红旌到山里焙中清晓朱门开筐箱渐见新芽来凌烟触露不停采官家赤印连帖催朝饥暮匐谁兴哀喧阗竞纳不盈掬一时一饷还成堆蒸之馥之香胜梅研膏架动轰如雷茶成拜表贡天子万人争噉春山摧驿骑鞭声砉流电半夜驱夫谁复见十日王程路四千到时须及清明宴吾君可谓纳谏君谏官不谏何由闻九重城里虽旰食天涯吏役长纷纷使君忧民惨容色就焙尝茶坐诸客几囘到口重咨嗟嫩緑鲜芳出何力山中有酒亦有歌乐营房户皆仙家仙家十队酒百斛金丝宴馔随经过使君是日忧思多客亦无言征绮罗殷勤绕焙复长叹官府例成期如何吴民吴民莫憔悴使君作相期苏尔
　　近体诗
　　即目
　　自笑腾腾者非憨又不狂何为跧似鼠而复怯于麞落拓无生计伶俜恋酒乡搜得诗窟偶战出文场爱雪愁冬尽怀人觉夜长石楼多爽气柽案有余香运去非关拙时来不在忙平生两闲暇孤趣满沧浪
　　春晩题山家
　　偶与樵人熟春残日日来依冈寻紫蕨挽树得青梅燕静衔泥起蜂喧抱蘂囘嫩茶重搅緑新酒畧吹醅漠漠蚕生纸防防水弄苔丁香正堪结留步小庭隈
　　江亭春霁
　　江蓠漠漠荇田田江上云亭霁景鲜蜀客帆樯背归燕楚山花木怨啼防春风掩映千门栁晩色凄寒万井烟金磬泠泠水南寺上方僧室翠微连
　　暮春山行田家歇马
　　雨湿菰蒲斜日明茅厨煮蠒掉车声青上竹一种色黄蝶隔溪无限情何处樵渔将逺饷故园田土忆春耕千霭霭水潏潏羸马此中愁独行
　　江亭晩秋
　　碧天凉冷鴈来疎闲看江云思有余秋馆池亭荷叶歇野人篱落豆花初无愁自得仙翁术多病能忘太史书闻説故园香稻熟片帆归去就鲈鱼
　　送刘谷
　　村桥西路雪初晴云暖沙干马足轻寒涧渡头芳草色新梅岭外鹧鸪声邮亭已送征车发山馆谁将候火迎落日千峰转迢递知君囘首望髙城
　　江上逢王将军
　　虬须憔悴羽林郎曽入甘泉侍武皇雕没夜云知御苑马随春仗识天香五湖归去孤舟月六国平来两鬓霜唯有桓伊江上笛卧吹三防送残阳
　　郑畋
　　畋字台文荥阳人防昌进士第美风仪神采如玊文学优深尤长于赋
　　近体诗
　　谒升仙太子庙
　　在昔灵王子吹笙遡泬寥六宫攀不住三岛互相招亡国原陵古宾天歳月遥无蹊窥海曲有庙访山椒石帐龙蛇拱云楼彩翠销露坛装琬琰真像写松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白琯箫西城邀绰约南岳命娇娆句曲觞金洞天台啸石桥晩花珠弄蘂春茹玊生苗二景神光秘三元宝箓饶雾垂鸦翅髪氷束虎章腰鹤驭争衔箭龙妃各献绡衣从星渚浣丹就日宫烧物外花常满人间叶自凋望台悲汉戾阅水笑梁昭古殿香残地荒堦栁长条几曽期七日无复降重霄嵩岭烜天汉伊澜入海潮何由得真诀使我佩环飘












　　御定全唐诗録卷九十
　　钦定四库全书
　　御定全唐诗録卷九十一
　　罗隠
　　隠字昭谏新登人本名横十上不中第遂更名从事湖南歴淮润皆无合久之归投钱镠累官钱塘令镇海军掌书记节度判官盐铁发运副使著作佐郎奏授司勲郎梁祖以谏议大夫召不行魏博罗绍威推为叔父表荐给事中年七十七终隠少聪敏作诗文多以讥刺为主有甲乙诗集
　　纪事云隠初隠池之梅根浦自号江东生广明中池守窦橘营墅居之
　　隠为唐相郑畋李蔚所知畋女览其诗讽诵不已有慕才意隠貌寝陋女一日帘窥之自此絶不咏其诗
　　又纪事云隠虬邺共场屋谓之三罗昭宗闻其名欲以甲科处之有大臣奏曰隠虽有才然多轻易明皇圣徳犹横遭乎讥谤将相臣僚岂能免乎凌轹帝问讥谤之词对曰隠有华清诗曰楼殿层层佳气多开元时节好笙歌也知道徳胜尧舜争奈杨妃解笑何其事遂寝
　　北梦琐言云隠频不得意颇怨望为贵游子弟所排契濶东归黄冦事平朝贤议欲召之韦贻范沮之曰某与同舟而载未相识舟人告云此有朝官罗曰是何朝官我脚夹笔亦可敌得数辈必若登科通籍吾徒为粃糠也由是不果召
　　江南李氏尝遣使聘越越人问见罗给事否使人曰不识亦不闻名越人云四海闻有罗江东何拙之甚使人曰为金防上无名所以不知
　　古体诗
　　陇头水
　　借问陇头水年年恨何事全疑呜咽声中有征人泪自古无长策况我非深智何计谢潺湲一宵空不寐
　　江南行
　　江南湿雨鲛绡软漠漠逺山眉黛浅水国多愁又有情夜槽压酒银船满细栁揺烟凝晓空吴王台榭春梦中鸳鸯鸂唤不起平铺緑水眠东风西陵路逺月悄悄油壁车轻嫁蘓小
　　江南别
　　去年今夜江南别鸳鸯翅冷飞蓬热今年今夜江北邉鲤鱼肠断音书絶男儿心事无了时出门上马不自知
　　酬丘光庭
　　正月十五日书札五月十六日到来栁吟秦望咫尺地鲤鱼何处闲徘徊故人情意未疎索次第序述眉眼开上言二年隔烟水下有数幅真琼瑰行吟坐读口不倦瀑泉激射琅玕摧壁池兰蕙日已老村酒蘸甲时几杯鹤龄鸿算不复见后蓑笠空莓苔自从黄防扰中土人心波荡犹未廻道殷合眼拜九列张濬掉舌升三台朝廷济济百揆序宁将对面容奸囘祸生有基妖有渐翠华西幸蒙尘埃三川梗塞两河闭大明宫殿生蒿莱懦夫早岁不量力策蹇仰北髙崔嵬千门万户扃锁密良匠不肯雕散材君今得意尚如此况我麋鹿悠悠哉荣衰贵贱目所覩莫嫌头白黄金台
　　近体诗
　　效玊台体
　　青楼枕路隅璧甃复椒涂晩梦通帘押春寒逼酒罏解吟怜芍药难见恨菖蒲试问年多少邻姬亦姓胡
　　春居
　　东风百卉摇旧国路迢迢偶病成疎散因贫得寂寥倚檐髙栁弱乘露小桃妖春色常无处村醪更一瓢
　　絶境
　　絶境非身事流年但物华水梳苔髪直风引蕙心斜凡客从题鳯肤音未胜蛙小船兼有桨始与问渔家
　　秋晩
　　宰邑惭良术为文愧壮图纵饶长委命争奈渐非夫杯酒有时有乱离无处无金庭在何处囘首一踟蹰
　　除夜
　　官厯行将尽村醪强自倾厌寒思暖律畏老惜残更歳月已如此冦戎犹未平儿童不谙事歌吹待天明
　　杜处士新居
　　翠敛王孙草荒诛宋玊茅冦余无故物时薄少深交迸笋穿行迳饥雏出坏巢小园吾亦有多病近来抛
　　秋浦
　　晴川倚落晖极目思依依野色寒来浅人家乱后稀久游身不达多病意常违还有鱼船在时时梦里归
　　早登新安县楼
　　关城树色齐徃事未全迷塞路真人气封门壮士泥草浓延蝶舞花密教莺啼若以鸣为徳鸾凰不及鸡
　　寄陆防【李相公蔚在淮南尝征其诗】
　　龙楼李丞相昔歳仰髙文黄阁寻无主青山竟未闻夜船乗海月秋寺伴江云却恐尘埃里浮名防汚君
　　北固亭东望寄默师
　　髙亭暮色中徃事更谁同水漫矜天濶山应到此穷病怜京口酒老怯海门风惟有言堪解何由见逺公
　　姑苏真娘墓
　　春草荒坟墓萋萋向虎丘死犹嫌寂寞生肯不风流皎镜山泉冷轻裾海雾秋还应伴西子香迳夜深游
　　菊
　　篱落歳云晏数枝聊自芳雪裁纤蘂密金拆小苞香千载白衣酒一生青女霜春丛莫轻薄彼此有行藏
　　燕
　　不必嫌漂露何妨养羽毛汉妃金屋逺卢女杏梁髙野迥双飞急烟晴对语劳犹胜黄雀在栖息是蓬蒿
　　自贻
　　衰老应难更进趋药畦经卷自朝晡纵无显效亦藏拙若有所成甘守株汉武廵游虚轧轧秦皇吞并漫驱驱如何只见丁家鹤依旧辽东叹緑芜
　　水邉偶题
　　野水无情去不囘水邉花好为谁开秖知事逐眼前过不觉老从头上来穷似丘轲休叹息达如周召亦尘埃思量此理何人防防邑先生最有才
　　西上
　　西上青云未有期东浮沧海去何迟酒阑梦觉不称意花落月明空所思长恐病侵多事日可堪忙过少年时鬭鸡走狗五陵道惆怅输他轻薄儿
　　关亭春望
　　关畔春云拂马头马前春事共悠悠风欺岸栁长条困露浥山花小朶愁信越功名髙似狗裴王气力大于牛未知至竟将何用渭水泾泥一向流
　　曲江春感
　　江头日暖花又开江东行客心悠哉髙阳酒徒半凋落终南山色空崔嵬圣代也知无弃物侯门未必用非才一船明月一竿竹家住五湖归去来
　　东归途中作
　　松橘苍黄覆钓矶早年生计近年违老知风月终堪恨贫觉家山不易归别岸客帆和鴈落晩程霜叶向人飞买臣严助精灵在应笑无成一布衣
　　金陵夜泊
　　冷烟轻霭傍衰丛此夕秦淮驻断篷栖鴈逺惊沽酒火乱鸦髙避落帆风地销王气波声急山带秋隂树影空六代精灵人不见思量应在月明中
　　早春巴陵道中
　　逺雪亭亭望未消岳阳春浅自相饶短芦冒土初生笋髙栁偷风已弄条波泛洞庭防獭健谷连荆楚鬼神妖中流菱唱泊何处一只畵船兰作桡
　　忆九华
　　九华巉崪廕柴扉长忆前时此息机黄菊倚风村酒熟緑蒲低雨钓鱼归干戈已是三年别尘土那堪万事违囘首佳期恨多少夜防霜露又沾衣
　　莲塘驿
　　莲塘馆东初日明莲塘馆西行人行隔林啼鸟似相应当路好花疑有情一梦不须追徃事数杯犹可慰劳生莫言来去只如此君看鬓邉霜几茎
　　登夏州城楼
　　寒声猎猎戍旗风独倚危楼怅望中万里山河唐土地千年魂魄晋英雄离心不忍聴邉马徃事应须问塞鸿好脱儒冠从校尉一枝长防六钧弓
　　春日独游禅智寺
　　逺树连天水接空几年行乐旧隋宫花开花谢长如此人去人来自不同鸾鳯调髙何处酒吴牛蹄健满车风思量只合腾腾醉煮海平陈尽梦中
　　扬州开元寺阁上作
　　满槛山川漾落晖槛前前事去如飞云中鸡犬刘安过月里笙歌炀帝归江蹙海门帆散出地吞淮口树相依红楼翠幕知多少长向东风有是非
　　览晋史【张翰思吴中鲈脍莼羮】
　　齐王僚属好男儿偶覔东归便得归满目路岐抛似梦一船风雨去如飞盘擎紫线莼初熟筯拨红丝脍正肥惆怅中途无限事与君千载两忘机
　　题润州妙善寺前石羊【相传吴主孙权与蜀主刘备尝此置防】
　　紫髯桑葢此沈吟狠石犹存事可寻汉鼎未分聊把手楚醪虽满肯同心英雄巳徃时难问苔藓何知日渐深还有市沽酒客鹊喧鸠聚话蹄涔
　　题筹笔驿
　　抛掷南阳为主忧北征东讨尽良筹时来天地皆同力运去英雄不自由千里山河轻孺子两朝冠剑恨谯周惟余岩下多情水犹解年年傍驿流
　　春日登上元石头城
　　万里伤心极目春东南王气只逡廵野花相笑落满地山鸟自怜啼傍人漫道城池须险阻可知豪杰亦埃尘太平寺主惟轻薄却把三公与贼臣
　　清溪江令公宅
　　鸾牋象管夜深时曽赋陈宫第一诗防罢风流人不见废来踪迹草应知莺怜胜事啼空谷蝶恋余香舞好枝还有徃年金甃井牧童樵叟等闲窥
　　燕昭王墓
　　战国苍茫难重寻此中踪迹想知音强停别骑山花晓欲吊遗魂野草深浮世近来轻骏骨髙台何处有黄金思量郭隗平生事不殉昭王是负心
　　暇日投钱尚父
　　牛斗星邉女宿间栋梁虚敞丽江关望髙汉相东西阁名重淮王大小山醴设鬬倾金凿落马归争撼玉连环自慙麋鹿无能事未报深恩鬓己斑
　　春日投钱塘元帅尚父
　　正忧衰耄辱金台敢望昭王顾问来门外旌旗屯虎豹壁间章句动风雷三都节已聨翩降两地花应次第开若比紫髯分鼎足未闻余力有琼瓌
　　征东幕府十三州敢望非才忝上游官秩已叨吴品职姓名兼显鲁春秋盐车顾后声方重火井窥来熖始浮一句黄河千载事郢城王粲漫登楼【吴越备史云隠寝疾王亲临抚问因题其壁云黄河信有澄清日后代应难继此才隠起而续末句云门外旌旗屯虎豹壁间章句动风雷由是以红纱罩覆其上】
　　病中上钱尚父
　　左脚妨行右臂挛每慙名迹污賔筵纵饶吴主容衰病争奈燕台费料钱藜杖已干难更把竹轝虽在不堪悬深恩重徳无言处囘首浮生泪然
　　玊函琼检下台司记得当时捧领时半壁龙蛇蟠造化满筐山岳动神祗疲牛防犊心犹切隂鹤鸣雏力已衰穉子不才身抱疾日窥真迹泪双垂
　　寄前宣州窦常侍
　　往年西谒谢晖尊酒留欢醉始归曲槛栁浓莺未老小园花暖蝶初飞喷香瑞兽金三尺舞雪佳人玉一围今日乱离寻不得满蓑风雨钓鱼矶
　　绵谷回寄蔡氏昆仲
　　一年两度锦江游前值东风后值秋芳草有情皆碍马好云无处不遮楼山将别恨和心断水带离声入梦流今日因君试囘首澹烟乔木隔绵州
　　寄南城韦逸人
　　杜甫诗中韦曲花至今无赖尚家家美人晓折露沾袖公子醉归香满车万里丹青传不得二年风雨恨无涯羡他南涧髙眠客春去春来任物华
　　夜泊毗陵无锡县有寄
　　草虫幽咽露初团独系孤舟夜已防浊浪势奔吴苑急疎钟声出慧山寒愁催鬓髪凋何易贫恋家乡别渐难他日亲朋应大笑始知书剑是无端
　　寄处默师
　　甘露卷帘看雨脚樟亭倚柱望潮头十年顾我醉中过两地与师方外游久隔兵戈长寄梦近无书信更堪忧香炉烟霭虎溪月终棹铁船寻惠休
　　送宿松傅少府
　　江蓠漠漠树重重东过清淮到宿松县好也知临皖水官闲应得看灊峯春生緑野吴歌怨雪霁平郊楚酒浓留取余杯待张翰明年归棹一从容
　　送张绾游钟陵
　　南忆龙沙两岸行当时天下尚清平醉眠野寺花方落吟倚江楼月欲明老去亦知难重到乱来争肯不牵情西山十二真人在从此烦君话姓名
　　早春送处士张坤归汴州
　　萧萧羸马正尘埃又送归轩向吹台别酒莫辞今夜醉故人知是几时来泉经华岳犹应冻花到梁园始合开为谢东门抱关吏不堪惆怅满离杯
　　箧中得故王郎中书
　　鳯里前年别望郎叮咛唯恐滞吴乡劝疎杯酒知妨事乞与书题作裹粮苹鹿未能移海曲县花寻已落河阳九原自此无因见反覆遗踪泪万行
　　中秋月
　　湖上风髙动白苹暂延清景此逡巡隔年为别因何事半夜相看似故人蟾向静中矜爪距兎偎明处弄精神姮娥老大应惆怅独倚苍苍桂一轮
　　梅花
　　吴王醉处十余里照夜拂衣今正繁经雨不随山鸟散倚风如共路人言愁怜粉艶飘歌席静爱寒香扑酒罇欲寄所思无好信为君惆怅又黄昏
　　杏花
　　暖触衣襟漠漠香间梅遮栁不胜芳数枝艶拂文君酒半里红欹宋玉墙尽日无人疑怅望有时经雨乍凄凉旧山山下还如此回首东风一断肠
　　牡丹
　　似共东风别有因绛罗髙卷不胜春若教解语应倾国任是无情亦动人芍药与君为近侍芙蓉何处避芳尘可怜韩令功成后辜负秾华过此身【艺苑雌黄云元和中韩罢宣武归长安命斸去第中牡丹曰吾岂效儿女辈耶　北梦琐言云隠与周繇分深繇谓隠曰阁下有女鄣子诗极为絶唱隠不喻何为曰若教解语应倾国任是无情亦动人隠抚掌大笑】
　　赠妓云英
　　钟陵醉别十余春重见云英掌上身我未成名君未嫁可能俱是不如人【鉴戒録云钟陵妓云英隠与旧下第见之云英曰罗秀才当尚未脱白隠赠诗】
　　感弄猴人赐朱绂
　　十二三年就试期五湖烟月奈相违何如学取孙供奉一笑君王便着绯【幕府燕闲録云唐昭宗播迁随驾伎艺人止有弄猴者猴颇驯能随班起居昭宗赐以绯袍号孙供奉故罗隠有诗云云朱梁簒位取此猴令殿下起居猴望殿陛见全忠径趋其所跳跃奋击遂令杀之唐臣愧此猴多矣】
　　题蟠溪垂钓图
　　吕望当年展庙谟直钩钓国更谁如若教生在西湖上也是须供使宅鱼【钱氏有国西湖渔者日纳鱼数斤谓之使宅鱼隠题此图遂蠲其征】
　　七夕
　　月帐星房次第开两情惟恐曙光催时人不用穿针待没得心情送巧来
　　小松
　　已有清隂逼坐隅爱声仙客肯过无陵迁谷变须髙节莫向人间作大夫【困学纪闻云昭谏咏松云云其志亦可悲矣唐六臣彼何人哉昭谏说钱镠举兵讨梁其忠义可见视奴事朱温之杜荀鹤犹粪土也】
　　栁
　　灞岸晴来送别频相偎相倚不胜春自家飞絮犹无定争把长条绊得人
　　题新防
　　黄土原邉狡兎肥犬如流电马如飞灞陵老将无功业犹忆当时夜猎归
　　郑谷
　　谷字若愚袁州人故永州刺史之子幼年司空圗与刺史同院见而竒之曰曽吟得丈丈诗否曰吟得莫有病否曰丈丈曲江晩望断篇云村南斜日闲囘首一对鸳鸯落渡头即深意矣司空叹息抚背曰当为一代风骚主干宁中为都官郎中谷诗名盛于唐末人多传讽号为郑都官而弗名也谷自序曰谷勤苦风雅骑竹之年即有赋咏同年古川守李公朋同官马博士戴尝抚顶叹勉谓他日必垂名及冠求试春闱歴干大匠故少师相国太原公深推奬之故薛许昌能李建州频不以晩辈见待预于唱和之流所得为多登第之后孜孜忘倦甚于始学丧乱奔离散坠畧尽干宁初上幸三峯寓止云台道舎拾坠补遗编成三百首分为三卷目之为云台编所不能自负初心非敢矜于作者
　　纪事曰咸通中谷与张乔许棠诸人同有诗名称十哲
　　近体诗
　　潼关道中
　　白道晓霜迷篱灯照马嘶秋风满关树残月隔河鸡来往非无倦穷通岂易齐何年归故社披雨剪春畦
　　旅寓洛南村舍
　　村落清明近秋千稚女夸春隂妨栁絮月黒见梨花白鸟窥鱼网青帘认酒家幽栖虽自适交友在京华
　　登杭州城
　　漠漠江天外登临返照间潮来无别浦木落见他山沙鸟晴飞逺渔人夜唱闲岁穷归未得心逐片帆还
　　浔阳姚宰防作
　　县幽公事稀庭草是山薇足得招棊侣何妨着道衣野泉当案落浴鹭入衙飞寺去东林近多应隔宿归
　　书村叟壁
　　草肥朝牧牛桑緑晩鸣鸠列岫檐前见清泉碓下流春蔬和雨割社酒向花篘引我南陂去篱邉有小舟
　　张谷田舍
　　县官清且俭深谷有人家一径入寒竹小桥穿野花碓喧春涧满梯倚緑桑斜自说年来稔前村酒可賖梁烛处士辞金陵相国杜公归旧山因以寄赠
　　相庭留不得江野有苔矶两浙寻山遍孤舟载鹤归世间书读尽云外客来稀諌署搜贤急应难惜布衣
　　久不得张乔消息有寄
　　天末去程孤沿淮复向吴乱离何处甚安穏到家无树尽云垂野樯稀月满湖伤心绕村路应少旧耕夫
　　夕阳
　　夕阳秋更好防防蕙兰中极浦明残长天急逺鸿僧窓留半榻渔舸透疎篷莫恨清光尽寒蟾即照空
　　赵璘郎中席上赋蝴蝶
　　寻艶复寻香似闲还似忙暖烟沈蕙径微雨宿花房书幌轻随梦歌楼悮采妆王孙深属意绣入舞衣裳
　　乖慵
　　乖慵居竹里凉冷卧池东一霎芰荷雨几回帘幙风逺僧来叩寂小吏笑书空衰鬓霜供白愁顔酒借红扇轻揺鹭羽屏古畵渔翁自得无端趣琴棊舫子中
　　回銮
　　妖星沈露和气满京关上将忠勲立明君法驾还顺风调雅乐夹道叙羣班香泛传宣里尘清指顾间楼台新紫气云物旧黄山晓渭行朝肃秋郊旷望闲庙灵安国歩日角动天顔浩浩升平曲流歌彻百蛮
　　故少师从翁隠岩别墅乱后榛芜感旧怆怀遂有追纪【郑薫归老号所居为隠岩】
　　风骚为主人凡俗仰清尘密行称闺阃明诚动缙绅周旋居显重内外掌丝纶妙主蓬壶籍忠为社稷臣大仪墙仞峻东辖纪纲新闻善常开口推公岂为身立朝鸣佩重归宅典衣贫半醉看花晩中飡煮菜春晴台随鹿上幽墅结僧邻理论知清越【清越江左诗僧孤卿待之甚厚】生徒得李频药香沾笔研竹色染衣巾寄鹤眠云叟骑驴入室賔【咸通中举子乗马唯张乔跨驴乔诗苦道真孤卿延之门下】近将姚监比【自姚秘监合主张风雅后孤卿一人而已】僻与段卿亲【段少常成式奥学辛勤章句入微孤卿为前序】叶积池邉路茶迟雪后薪所难留著述谁不秉陶钧丧乱时多变追思事已陈浮华重发作雅正甚湮沦宗从今何在依栖素有因七松无影响【孤卿植小松七本自号七松处士异代对五栁先生】双泪益悲辛犹喜于门秀年来屈复伸【斑郎孤卿侄孙登进士科级也】
　　阙下春日
　　建昌宫殿紫云飘春漏迟迟下绛霄绮陌暖风嘶去马粉廊初日照趋朝花经宿雨香难拾莺在豪家语更娇秦楚年年有离别扬鞭挥袖灞陵桥
　　自贻
　　饮筵博席与心违野眺春吟更自谁琴有涧风声转澹诗无僧字格还卑【方囘云谷诗多用僧字凡四十余处】恨抛水国钓蓑雨贫过长安樱笋时【唐制四月十五日自堂厨至百司厨谓之樱笋时】头角英髦应指笑权门踪迹独差池
　　蜀中
　　马头春向鹿头关逺树平芜一望闲雪下文君沽酒市云藏李白读书山江楼客恨黄梅后村落人歌紫芋间堤月桥灯好时景汉庭无事不征蛮
　　夜多无雨晓生尘草色岚光日日新蒙顶茶畦千防露浣花牋纸一溪春杨雄宅在惟乔木杜甫台荒絶旧邻却共海棠花有约数年留滞不归人
　　渚逺江清碧簟纹小桃花绕薛涛坟朱桥直指金门路粉堞髙连玊垒云窓下断琴翘鳯足波中濯锦散鸥羣子规夜夜啼巴蜀不并吴乡楚国闻
　　慈恩寺偶题
　　往事悠悠添浩叹劳生扰扰竟何能故山歳晩不归去髙塔晴来独自登林下聴经秋苑鹿江邉扫叶夕阳僧吟余却起双峯念曽看庵西瀑布氷
　　少华甘露寺
　　石门萝径与天邻雨桧风篁逺近闻饮涧鹿喧双水上楼僧踏一梯云孤烟薄暮关城没逺色初晴渭曲分长忆燃香来此宿北林猿鹤旧同羣
　　江际
　　杳杳渔舟破暝烟疎疎芦苇旧江天那堪流落逢揺落可得潸然是偶然万顷白波迷宿鹭一林黄叶送残蝉兵车未息年华促早晩闲吟向浐川
　　蜀中春日
　　海棠风外独沾巾襟袖无端惹蜀尘和暖又逢挑菜日寂寥未是探花人不嫌蚁酒冲愁肺却忆渔蓑覆病身何事晚来微雨后锦江春学曲江春
　　渚宫乱后作
　　乡人来话乱离情泪滴残阳问楚荆白社已应无故老清江依旧绕空城髙秋军旅齐山树昔日渔家尽野营牢落故居灰烬后黄花緑蔓上墙生
　　松
　　下视垂杨拂路尘双峯石上覆苔文浓霜满径无红叶晩日髙枝有白云春砌花飘僧旋扫寒溪子落鹤先闻那堪寂寞悲风起千树深藏李白坟
　　竹
　　宜烟宜雨又宜风拂水藏村复间松移得萧骚从逺寺洗来疎净见前峯侵堦藓拆春芽迸绕径莎微夏防浓无赖杏花多意绪数枝穿翠好相容
　　鴈
　　八月悲风九月霜蓼花红澹苇条黄石头城下波揺影星子湾西云间行惊散渔家吹短笛失羣征戍锁残阳故乡闻尔亦惆怅何况扁舟非故乡
　　燕
　　年去年来来去忙春寒烟暝渡潇湘低飞緑岸和梅雨乱入红楼拣杏梁闲几砚中闚水浅落花径里得泥香千言万语无人防又逐流莺过短墙
　　鹧鸪
　　暖戏烟芜锦翼齐品流应得近山鸡雨昏青草湖邉过花落黄陵庙里啼游子乍闻征袖湿佳人才唱翠眉低相呼相唤湘江濶苦竹丛深春日西【谷以此诗得名时号为郑鹧鸪】
　　温处士能畵鹭鸶以四韵换之
　　昔年吟醉绕江篱爱把渔竿伴鹭鸶闻説小毫能縦逸敢凭轻素写幽竒防防浪溅牵菱蔓戛戛风披折苇枝得向晩窓闲挂翫雪蓑烟艇恨无遗
　　嘉陵
　　细湿萋萋人稀江日西春愁肠已断不待子规啼
　　静吟
　　骚雅荒凉我自安月和余雪夜吟寒相门相客应相笑得句胜于得好官
　　乱后灞上
　　栁丝牵水杏房红烟岸人稀草色中日暮一行髙鸟处依稀合是望春宫
　　重访黄神谷东禅者
　　初尘芸阁来禅阁却访支郎是老郎我趣转卑师趣静数峯秋雪一炉香
　　淮上渔者
　　白头波上白头翁家逐船移浦浦风一尺鲈鱼新钓得儿孙吹火荻花中
　　席上贻歌者
　　花月楼台近九衢清歌一曲倒金壶座中亦有江南客莫向春风唱鹧鸪
　　淮上与友人别
　　扬子江头杨栁春杨花愁杀渡江人数声风笛离亭晩君向潇湘我向秦
　　蜀中赏海棠
　　浓澹芳春满蜀乡半随风雨断莺肠浣花溪上堪惆怅子美无心为发扬【杜工部居两蜀诗集中无海棠之题】
　　曲江春草
　　花落江堤簇暖烟余草色逺相连香轮莫碾青青破留与愁人一醉眠
　　张乔
　　乔池州人有诗名咸通中与许棠郑谷张璸诸人同号十哲巢冦之乱罢举隠九华
　　郑谷云咸通举子乗马乔独乘驴乔诗苦道真郑少师薰尝延之门下亦受知于薛尚书能
　　近体诗
　　曲江春
　　寻春与送春多绕曲江濵一片鳬鹥水千秋辇毂尘防凉随众木波影送游人自是游人老年年管吹新
　　秋夕
　　春恨复秋悲秋悲难到时每逢明月夜长起故山思巷僻行吟逺蛩多独卧迟溪僧与樵客动别十年期
　　游少华山甘露寺
　　少华中峯寺髙秋众景归地连秦塞起河隔晋山微晩木蝉相应凉天鴈并飞慇勤记岩石秖恐再来稀
　　滕王阁写望
　　昔人登览处遗阁大江隅叠浪有时有闲云无日无早凉先鷰去返照后帆孤未得营归计菱歌满旧湖
　　华山
　　谁将倚天剑削出倚天峯众水背流急他山相向重树黏青霭合崖夹白云浓一夜盆倾雨前湫起毒龙
　　郢州即事
　　孤城临逺水千里见寒山白雪无人唱沧洲尽日闲鸟归残烧外帆出断云间此地秋风起应随计吏还
　　江行夜雨
　　江风木落天游子感流年万里波连蜀三更雨到船梦残灯影外愁积苇丛邉不及樵渔客全家住岛田
　　题郑侍御蓝田别业
　　秋山清若水吟客静于僧小径通商岭髙窓见杜陵云霞朝入镜猿鸟夜窥灯许作前峯侣终来寄上层
　　送许棠下第游蜀
　　天下猿多处西南是蜀关马登青壁瘦人宿翠微闲带逢残日因江见断山行歌风月好莫落锦城间
　　经隠岩旧居
　　夜久村落静徘徊杨栁津青山犹有路明月已无人梦寐生前事星霜倦此身尝期结茅处来往蹑遗尘
　　蝉
　　先秋蝉一悲长是客行时曽感去年客又鸣何处枝细聴残韵在回望旧声迟断续谁家树凉风送别离
　　华山
　　青苍河一隅气状杳难圗卓杰三峯出髙竒四岳无力疑擎上界势独压中区众水东南走羣山逺近趋天回诸宿照地耸百灵扶石壁烟霞丽龙潭雨雹麄澄凝临甸服险固束神都浅觉川原异深应日月殊鹤归青霭合仙去白云孤瀑溜斜飞冻松长倒挂枯每来寻洞穴不拟返江湖傥有芝田种岩间老一夫
　　谢公亭怀古
　　谢家烟径长莓苔牢落虚櫩竹上开流水不将山色去闲云时带角声来六朝旧迹遗诗在三楚空江有雁回达理始应惆怅尽因僧清话忆天台
　　题河中鹳雀楼
　　髙楼懐古动悲歌鹳雀今无野雀过树隔五陵秋色早水连三晋夕阳多渔人遗火成寒烧牧笛吹风起夜波十载重来值揺落天涯归计欲如何
　　宴邉将
　　一曲凉州金石清邉风萧飒动江城坐中有老沙场客横笛休吹塞上声
　　寄山僧
　　闲倚蒲团向日眠不能归老岳云邉旧时僧侣无人在惟有长松见少年
　　邵谒
　　谒韶州翁源人少博闻为县吏客至令怒不搘牀逐去遂截髻着县门发愤读书平居如里中儿未冠者束髪苦吟尤能工古调寻抵京师国学时温庭筠主试乃防其诗三十余篇以振公道已而释褐后赴官不知所终
　　徐献忠曰邵君数竒分浅发愤苦吟虽质木盈余缋藻乏缺要之泗石未雕终非俗品
　　古体诗
　　古乐府
　　对酒弹古琴中发新音新音不可辨十指幽怨深妾顔不自保四时如车轮不知今夜月曽照几时人露滴芙蓉香香销心亦死良时无可留残红谢池水
　　寒女吟
　　寒女命自薄生来多贱微家贫人不聘一身无所归养蚕徒苦心茧熟他人丝织素徒苦力素成他人衣青楼富家女才生便有主终日着罗绮何曽识机杼清夜闻歌声聴之泪如雨他人如何欢我意又何苦所以问皇天皇天竟无语
　　自叹
　　春蚕未成茧已贺箱笼实蟢子徒有丝终年不成疋每念古人言有得则有失我命独如何憔悴长如一白日九衢中幽独暗如漆流泉有枯时穷贱无尽日惆怅复惆怅几囘新月出
　　览镜
　　一照一囘悲再照顔色衰日月自流水不知身老时昨日照红顔今朝照白丝白丝与红顔相去咫尺间
　　苦别离
　　十五为君婚二十入君门自从入户后见君长出门朝看相送人暮看相送人若遣折杨栁此地树无根愿为陌上土得作马蹄尘愿为曲木枝得作双车轮安得太行山移来君马前
　　望行人
　　登楼恐不髙及髙君已逺云行郎即行云归郎不返嗟为楼上人望望不相近若作辙中泥不放郎车转白日下西山望尽妾肠断



　　御定全唐诗録卷九十一
　　钦定四库全书
　　御定全唐诗録卷九十二
　　吴融
　　融字子华越州山隂人【融有田在长洲东百里松江傍为诗云故隠茅山西今来笠泽涘葢尝寓吴云】融力学富辞调龙纪初及进士第韦昭度讨蜀表掌书记迁侍御史坐累去官流浪荆南依成汭久之召为左补阙以礼部郎中为翰林学士拜中书舍人昭宗反正御南阙羣臣称贺融最先至于是左右叹骇帝有指授叠十许藁融跪作诏少选成语当意详帝咨赏良厚进户部侍郎鳯翔刼迁融不克从去客閺郷俄召还翰林迁承防
　　古体诗
　　赠李长史歌【并序】
　　余客武康县既旬日将去邑长相饯于溪亭座中有李长史袖出芦管自请声以送客且言我
　　业此二十年年少时五陵豪侠无不与之游梨园新声一闻之明日皆出我下洎巢贼腥秽宫阙逃难于东江淮间非吾土又无乐音敝衣旅食双鬓雪然风月好时或亭臯送别必引满自劝不能忘情一曲未终然承睫越鸟胡马之慼感动傍人罗进士隠初遇金陵有赠诗尚能成诵在口余悯李之流落仰罗之所感故赠之时光啓戊申歳清明月之八日
　　危栏压溪溪澹碧翠褭红飘莺寂寂此日长亭怆别离座中忽遇吹芦客双攘轻袖当髙轩含商吐羽凌非烟初疑一百尺瀑布八九月落香炉巅又似鲛人为客罢迸泪成珠玊盘泻碧瑚碎震泽中金银铛撼山下铿訇掲调初惊人幽咽细声还感神紫鳯将雏呌山月兎丧子啼江春咨嗟长史出人艺如何值此艰难际可中长似承平基肯将此为闲人吹不是东城射雉处即应南苑鬬鸡时白樱桃熟每先赏红芍药开长有时卖珠曽被武皇问薫香不怕贾公知今来流落一何苦江南江北九寒暑翠华犹在橐泉中一曲梁州泪如雨长史长史聴我语从来艺絶多失所罗君赠君两首诗半是悲君半自悲
　　李周弹筝歌【淮南韦太尉席上赠】
　　古人云丝不如竹竹不如肉乃知此语未必然李周弹筝聴不足闻君七歳八歳时五音六律皆生知就中十三弦最妙应宫出入年方少青骢惯走长楸日几度承恩蒙召急一字鴈行斜御筵锵金戛羽凌非烟始似五更初残月里凄凄切切清霜蝉又如盘石罅堆叶下冷冷沥沥苍崖泉鸿门玉斗初向地织女金梭飞上天有时上苑繁花发有时太液秋波濶当头独坐摐一声满座好风生拂拂天顔开圣心悦紫金白珠霑赐物出来无暇更还家且上书楼卧明月年将六十艺转精日写梨园新曲声近来一事还惆怅故里春荒烟草平供奉且聴语自昔兴衰看乐府秖如伊州与梁州尽是太平时歌舞旦夕君王继此声不要停弦泪如雨
　　太湖石歌
　　洞庭山下湖波碧波中万古生幽石铁索千寻取得来竒形怪状谁能识初疑朝家正人立又如战士方徂击又如防风死后骨又如于莵活时额又如成人枫又如害瘿柏雨过上停风来中有隙想得沈潜水府时兴云出雨蟠蛟螭今来硉矹林庭上长恐忽然生白浪用时应不称娲皇将去也堪随博望噫嘻尔石好凭依幸有方池并钓矶小山丛桂且为伴钟阜白云长自归何必豪家甲第里玉防干畔争光辉一朝荆棘忽流落何异绮罗云雨飞
　　近体诗
　　端居
　　片雨过前汀端居枕簟清病魔随暑退诗思傍凉生别燕殷勤语残蝉彷佛鸣古来悲不尽况我本多情
　　途中
　　栁弱风长在云轻雨易休不劳芳草色更惹夕阳愁万里独归去五陵无与游春心渐伤尽何处有髙楼
　　出潼关
　　重门随地险一迳入天开华岳眼前尽黄河脚底来飞轩何满路丹陛正求才独我无成者飘然又此囬
　　途次淮口
　　寒流万碧南渡见烟光人向隋宫近山盘楚塞长有邨皆緑暗无径不红芳巳带伤春病如何更异郷
　　西陵夜居
　　寒潮落逺汀暝色入柴扃漏永沈沈静灯孤的的青林风移宿鸟池雨定流萤尽夜成愁絶啼蛩莫近庭
　　登途懐友人
　　日落野原秀雨余云物闲清时正愁絶髙处更跻攀京洛遥天外江河战鼓间孤怀欲谁寄应付塞鸿还
　　题越州法华寺
　　寺在五峯隂穿縁一径寻云藏古殿暗石护小房深宿鸟连僧定寒猿应客吟上方应见海月出试登临
　　春词
　　鸾镜长侵夜鸳衾不识寒羞多转面语妬极定晴看金市旧居近钿车新造寛春期莫相误一日有花残
　　即席
　　家住丛台旧名参绛圃新醉波疑夺烛娇态欲沈春伴雨聊过楚归云定占秦桃花正浓暖争不浪迷人
　　出迟
　　园密花藏易楼深月到难酒虚留客尽灯暗逺更残麝想眉间印鸦知顶上盘文王之囿小莫惜借人看
　　戏作
　　恨极同填海情长抵导江丁香从小结莲子彻枝双整髻花当槛吹灯月在秦台非久计早晩降霓幢
　　湖州溪楼书献郑贠外
　　危槛等飞樯闲追晩际凉青林上雨色白鸟破溪光目以髙须极心因静更伤唯公旧相许早晩侍长杨
　　夏夜有寄
　　月上簟如水轩髙帘在钩竹声寒不夏蛩思静先秋偶得青霄兴方知白日愁所思何处逺斜汉欲低流
　　咏柳
　　自与莺为地不教花作媒细应和雨断轻秖爱风裁好拂锦步幛莫遮铜雀台灞陵千万树日暮别离囘
　　赴阙次留献荆南成相公三十韵
　　分阃兼文徳持衡有武功荆南知独去海内更谁同拔地孤峯秀当天一鹗雄云生五色笔月吐六钧弓骨格凌秋耸心源见底空神清飡沆瀣气逸饮洪蒙临事成竒策全身仗至忠解鞍欺李广煮弩笑臧洪徃昔逢多难来兹故统戎卓旗云梦泽扑火细腰宫铲土楼台构连江雉堞笼似平铺掌上疑涌出壶中岂是劳人力宁因役鬼工本遗三户在今匝万家通畵舸横青雀危樯列防虹席飞巫峡雨袖拂宋亭风塲广盘毬子池闲引钓筒礼贤金璧贱煦物雪霜融酒满梁尘动棊残漏滴终俭常资澹静贵絶恃穹崇唯要臣诚显那求帝渥隆甘棠名异奭大树姓非冯自念为迁客方谐谒上公痛知遭止棘频叹委飘蓬借宅诛茅緑分囷指粟红只惭燕馆盛宁觉阮途穷涣汗霑明主沧浪别钓翁去曽忧塞马归欲逐邉鸿积感深于海衘恩重极嵩行行栁门路回首下离东
　　赋得欲晓看妆面
　　胧胧欲曙色隠隠辨残妆月始云中出花犹雾里藏眉邉全失翠额畔半留黄转入金屛影偎侵角枕光有蝉隳鬓様无燕着钗行十二峯前梦如何不防肠
　　和韩致光侍郎无题
　　珠佩元消暑犀簪自辟尘掩灯容燕宿开镜待鸡晨去嬾都忘旧来多未厌新每逢忧是梦长忆故延真杏小双圆压山浓两防嚬瘦难胜寳带轻欲驭飇轮箆鳯金雕翼钗鱼玉镂鳞月明无睡夜花落断肠春解舞何须楚能筝可在秦怯探同海底稀遇极天津緑柰攀宫艶青梅弄岭珍管纤银字咽梭密锦书匀厌胜还随俗无疑不避人可怜三五夕武媚善为隣
　　舞转轻轻雪歌霏漠漠尘漫游多卜夜慵起不知晨玊筯和妆裛金莲逐歩新鳯笙追北里鹤驭访南真有恨都无语非愁亦有嚬戏应过蚌浦飞合入蟾轮杯様成言鸟梳文解卧鳞逢迎大堤晩离别洞庭春似玉曽夸赵如云不让秦锦收花上露珠引月中津木为连枝贵禽因比翼珍万峰酥防薄五色绣妆匀獭髓求鱼客鲛绡托海人寸肠谁与达洞府四无邻
　　绮阁临初日铜台拂暗尘鷾鸸偏报晓乌鶂惯惊晨鱼网裁书数鹍弦上曲新病多疑厄重语切见心真子母钱征笑西南月借嚬衣嫌独杵分袂怨双轮贝叶教丹嘴金刀寄赤鳞卷帘吟塞雪飞楫渡江春解织宜名蕙能歌合姓秦眼穿囘鴈岭魂断饮牛津药自偷来絶香从窃去珍茗煎云沬聚药种玉苖匀草密应迷客花繁好避人长干足风雨遥夜与谁隣
　　倒次元韵
　　南陌来寻伴东城去卜邻生憎无赖客死忆有情人似束腰支细如描髪彩匀黄鹂裁帽贵紫燕刻钗珍身近从淄右家元接观津雨台谁属楚花洞不知秦泪滴空牀冷妆浓满镜春枕凉欹琥珀簟洁展氷鳞茂苑廊千步昭阳扇九轮阳城迷处笑京兆畵时嚬鱼子封牋短蝇头学字真易判期巳逺难讳事还新艇子愁冲夜骊驹怕拂晨如何防岐路免得见行尘
　　个人三十韵
　　嫋嫋复盈盈何年坠玉京见人还道姓羞客不称名故事谙金谷新居近石城脸横秋水溢眉拂逺山青粉薄涂云母簪寒篸水晶催来两桨送怕起五丝萦髻学盘桓绾床依宛转成博山凝雾重油壁隠车轻额防梅花様心通棘刺情搔头邀顾遇指约到平生鱼网徐徐襞螺巵浅浅倾芙蓉褥巳展荳防水休更赵女怜胶脸丁娘爱烛明炷香龙荐脑辟魇虎输睛管咽参差韵弦嘈倰僜声花残春寂寂月落漏丁丁柳絮聨章敏椒花属思清剪罗成防字销蜡脱朱缨邂逅当投佩艰难莫拊楹熨来身热定防得面痕平匣镜金螭怒帘旌绣兽狞颈长堪鹤并腰细任蜂争滴泪泉饶竭论心石未贞必双成鳯去岂独化蝉鸣书逺肠空断楼髙胆易惊数钱红带结鬬草旧裾盛映栁防干小侵波畧彴横夜愁遥寄鴈晓梦半和莺翼秖思鹣比根长羡藕幷可怜衣带缓休赋重行行
　　雪十韵
　　洒密蔽璇穹霏霏杳莫穷迟于雨到地疾甚絮随风四野苍茫际千家晃朗中夜迷三绕鹊昼防一行鸿结片飞琼树裁花照蘂宫壅应邉尽北填合海无东髙爱危峰积低愁暖气融月邻都浩渺日射更玲珑送腊辞寒律迎春入旧丛自怜曽未至聊复赋功
　　赋雪十韵
　　雨冻轻轻下风干淅淅吹喜胜花发处惊似客来时河静胶行棹嵓空响折枝终无鹧鸪识先有鹡鸰知马势晨争急雕声晩更饥替霜严柏署藏月上龙墀百尺楼堪倚千钱酒要追朝归紫阁早漏出建章迟腊候何曽爽春工是所资遥知故溪柳排比万条丝
　　赋雪
　　一夜隂风度平明颢气交未知融结判唯见混茫包路莫藏行迹林难出树梢气应封兽穴险必堕禽巢影密灯囘照声繁竹迭敲翫宜酥让防飡称蜜同抄结冻防鱼跃粘沙费马跑炉寒资爇荻屋暖赖编茅逺不分山叠低宜失地坳阑干髙百尺新霁若为抛
　　古锦裾六韵【锦上有鹦鹉鹤陆处士有序】
　　濯水经何日随风故有人緑衣犹偪畵丹顶尚迷真暗澹云沉古青苍藓剥新映襟知惹泪侵鞯想萦尘掣曵无由覩流传久自珍武威应认得牵挽几当春
　　败帘六韵
　　有客编来久弥年断不收不堪风作候岂复燕为讐尽见三重阁难迷百尺楼伴灯微掩梦兼扇劣遮羞零落亡珠缀殷勤谢玉钩凉宵何必卷月自入轩流
　　追咏棠梨花十韵
　　蜀地从来胜棠梨第一花更应无软弱别自有妍华不贵绡为雾难降绮作霞移时归紫府驻合饵丹砂密映弹琴宅深藏卖酒家夜宜红蜡照春称锦筵遮连庙魂栖望飘江字绕巴未饶酥防薄兼妒雪飞斜旧赏三年防新期万树賖长安如种得谁定牡丹夸
　　上阳宫辞
　　苑路青青半是苔翠华西去未知囘景阳春漏无人报太液秋波有鴈来单影可堪明月照红顔无奈落花催谁能赋得长门事不惜千金奉酒杯
　　偶书
　　青牛关畔寄孤村山当屏风石当门芳树緑隂连蔽芾长河飞浪接昆仑苔田緑后蛙争聚麦陇黄时雀更喧只此无心便无事避人何必武陵源
　　书怀
　　傍岩依树结檐楹夏物萧疎景更清滩响忽髙何处雨松隂自转逺山晴见多隣犬遥相认来惯幽禽近不惊争得便夸饶胜事九衢尘里免劳生
　　春晩书怀
　　落尽红芳春意防緑芜空鏁辟疆园嫦娥防影霜轮冷帝子无踪泪竹繁未达东林还絶想不劳南浦更销魂晩来虽共残莺约争奈风凄又雨昏
　　偶题
　　贱子曽尘国士知登门倒屣忆当时西州酌尽看花酒东阁编成咏雪诗莫道精灵无伯有寻闻任侠报爰丝乌衣旧宅犹能认粉竹金松一两枝【按融为韦昭度掌记受知似深韦在相位崔昭纬忮而杀之后昭纬势败亦被杀于荆南韦之死类晁错故比昭纬于爰丝方囘以为感恩之言是矣独疑为朱温之徒则失考耳】
　　即事
　　抵鹊山前寄掩扉便甘终老脱朝衣晓窥清镜千峯入暮倚长松独鹤归云里引来泉脉细雨中移得药苗肥何须一筯鲈鱼脍始挂孤帆问钓矶
　　秋日经别墅
　　别墅萧条海上村偶期兰菊与琴樽檐横碧嶂秋光近树带寒潮晩色昏幸有白云眠楚客不劳芳草思王孙北山移去前文在无复教人叹晓猨
　　禁直偶书
　　玉皇新复五城居仙馆词臣在碧虚扣砌看翻红芍药鏁窓还咏碧蟾蜍敢期林上灵乌语贪草云间彩鳯书争奈沧洲频入梦白波无际落红蕖
　　忆钓舟
　　青山小隠枕潺湲一叶垂纶几泝防后浦春风随兴去南塘秋雨有时眠惯冲晓雾惊羣鴈爱飐残阳入乱烟回首无人寄惆怅九衢尘土困扬鞭
　　海上秋怀
　　辞无珪组隠无才门向潮头过处开几度黄昏逢防象有时红旭见蓬莱碛连荒戍频频火天絶纤云徃徃雷昨夜西风巳揺落那堪更上望郷台
　　东归次瀛上
　　暖烟轻澹草霏霏一片晴山衬夕晖水露浅沙无客泛树连疎苑有莺飞自从身与沧浪别长被春教寂寞归囘首青门不知处向人杨栁莫依依
　　灵寳县西
　　碧溪防防流残阳晴沙两两眠鸳鸯栁花无赖苦多暇蛱蝶有情长自忙千里宦游成底事每年风景是他郷髙歌一曲垂鞭去尽日无人识楚狂
　　重阳日荆州作
　　万里投荒巳自哀髙秋寓目更徘徊浊醪任冷难辞醉黄菊因暄却未开上国莫归戎马乱故人何在塞鸿来惊时感事俱无奈不待残阳下楚台
　　春归次金陵
　　春隂漠漠覆江城南国归桡趁晩程水上驿流初过雨树笼堤处不离莺迹疎冠葢兼无梦地近乡园自有情更被东风动离思杨花千里雪中行
　　湖州晩望
　　鼓角迎秋晩韵长防虹疎雨问微阳两条溪水分头碧四面人家入骨凉独鸟归时云鬬迥残蝉急处日争忙他年若得壶中术一簇汀洲尽贮将
　　闲望
　　三防五防映山一枝两枝临水花蛱蝶狂飞掠芳草鸳鸯穏睡翘暖沙阙下新居成别业江南旧隠是谁家东迁西去俱无计却羡暝归林上鸦
　　富春
　　水送山迎入富春一川如畵晩晴新云低逺渡帆来重潮落寒沙鸟下频未必栁间无谢客也应花里有秦人严光万古清风在不敢停桡更问津
　　两防山花中有溪山花红白徧髙低灵源忽若乘槎到仙洞还同采药迷二月辛夷犹未落五更鸦舅最先啼茶烟渔火遥看处一片人家在水西
　　宋玊宅
　　草白烟寒半野陂临江旧宅指遗基巳怀湘浦招魂事更忆髙唐説梦时穿径早曽闻客住登墙岂复见人窥今朝送别还经此吟断当年几许悲
　　关西驿亭即事
　　晚霞零落雨初收关上危栏独怅留千里好春聊极目五陵无事莫囘头山犹带雪霏霏恨柳未禁寒冉冉愁直是无情也肠防鸟归帆没水空流
　　废宅
　　风飘碧瓦雨摧垣却有邻人为锁门几树好花闲白昼满庭芳草易黄昬放鱼池涸蛙争閙栖燕梁空雀自喧不独凄凉眼前事咸阳一火便成原
　　金桥感事
　　太行和雪叠晴空二月春郊尚朔风饮马早闻临渭北射雕今欲过山东百年徒有伊川叹五利宁无魏绛功日暮长亭正愁絶哀笳一曲戍烟中
　　彭门用兵后经沛路
　　长亭一望一徘徊千里关河百战来细栁旧营犹鏁月祈连新塜巳封苔霜凋緑野愁无际烧接黄云惨不开若比江南更牢落子山词赋莫兴哀
　　隋堤风物巳凄凉堤下仍多旧战塲金簇有苔人拾得芦花无主鸟衔将秋声暗促河声急野色遥连日色黄独上寒城正愁絶戍鼙惊起鴈行行
　　铁马云旗梦渺茫东来无处不堪伤风吹白草人行少月落空城鬼啸长一自纷争惊宇宙可怜萧索絶烟光曽为塞北闲游客辽水天山未断肠
　　太保中书令军前新楼【韦昭度迁太保中书令讨陈敬瑄出节度蜀中】
　　十二阑干压锦城半空人语落滩声风流近接平津阁气色髙含细柳营尽日卷帘江草緑有时欹枕雪峯晴不知奉诏朝天后谁此登临看月明
　　浐水席上献座主侍郎
　　暖泉宫里告防囘畧避红尘小宴开落絮巳随流水去啼莺还傍夕阳来草能縁岸侵罗荐花不容枝蘸玉杯莫讶诸生中独醉感恩伤别正难裁
　　富水驿东楹有人题诗
　　绣缨霞翼两鸳鸯金岛银川是故郷只合双飞便双死岂悲相失与相忘烟花夜泊红蕖腻兰渚春游碧草芳何事遽惊云雨别秦山楚水两乖张
　　和座主尚书春日郊居
　　海燕初归朔鴈囘静眠深揜百花台春蔬巳为髙僧掇腊醖还因熟客开檐外暖丝兼絮堕槛前轻浪带鸥来谢公难避苍生意自古风流必上台
　　宪丞裴公上洛退居有寄
　　瘦如仙鹤爽风篁外却尘嚣兴绪长偶坐几囘沈皓月闲吟是处到残阳门前立使修书懒花下留賔压酒忙目断琼林攀不得一重丹水抵三湘
　　淛东筵上有寄
　　襄王席上一神仙眼色相当语不传见了又休真似梦坐来虽近逺于天陇禽有意犹能説江月无心也解圎更被东风助惆怅落花时节蝶翩翩
　　病中宜茯苓寄李谏议
　　千年茯莵带龙鳞太华峰头得最珍金鼎烧煎云漾粉玉瓯寒贮露含津南宫巳借征诗客内署今还托谏臣飞檄愈风知妙手也须分药救漳濵
　　寄贯休上人
　　别来如梦亦如云八字微言不复闻世上浮沉应念我笔端飞动只降君几同江步吟秋霁更忆山房语夜分见拟沃州寻旧约且教丹顶许为隣
　　送弟东归
　　偶持麟笔侍金闺梦想三年在故溪祖竹定欺檐雪折稚杉应拂栋云齐漫劳筋力趋丹鳯可有文词咏碧鸡此别更无闲事嘱北山髙处谢猨啼
　　送知古上人
　　昔年离别浙河东多难相逢旧楚宫振锡才寻三径草登船忽挂一帆风几程村饭添盂白何处山花照衲红不似投荒憔悴客沧浪无际问渔翁
　　途中见杏花
　　一枝红艶出墙头墙外行人正独愁长得看来犹有恨可堪逢处更难留林空色暝莺先到春浅香寒蝶未游更忆帝郷千万树澹烟笼日暗神州
　　杏花
　　粉薄红轻揜脸羞花中占断得风流软非因醉都无力凝不成歌亦自愁独照影时临水畔最含情处出墙头徘徊尽日难成别更待黄昏对酒楼
　　髙侍御话皮博士池中白莲因成奉呈
　　白玉花开緑锦池风流御史报人知看来应是云中堕偷去须从月下移巳被乱蝉催婉娩更禁凉雨动防褷习家秋色堪圗畵只欠山公倒接防
　　叶落
　　红影飘来翠影微一辞林表不知归伴愁无色烟犹在替恨成啼露未晞若逐水流应万里莫因风起便孤飞楚郊千树秋声急日落纷纷惹客衣
　　子规
　　举国繁华委逝川羽毛飘荡一年年他山呌处花成血旧苑春来草似烟雨暗不离浓緑树月斜长吊欲明天湘江日暮声凄切愁杀行人归去船
　　华清宫
　　渔阳烽火照函关玊辇怱怱下此山一曲羽衣聴不尽至今遗恨水潺潺
　　山居即事
　　不傲南窓且采樵干松每带湿云烧庖厨却得长兼味三秀芝根五术苖
　　万事翛然只有棊小轩髙浄簟凉时阑半局和微醉花落中庭树影移
　　华清宫
　　四郊飞雪暗云端唯此宫中落旋干緑树碧檐相掩映无人知道外邉寒
　　壬戍歳阌郷寓居
　　六载抽毫侍禁闱不堪多病决然归五陵年少如相问阿对泉头一布衣【阿对是杨伯起家僮尝引泉灌蔬其泉至今尚在】
　　结得茒檐瞰碧溪闲云之外不同栖犹嫌未逺函关道正睡刚闻报晓鸡
　　清溪见底露苍苔密竹垂藤鏁不开应是仙家在深处爱流花片引人来
　　石臼山头有一僧朝无香积夜无灯近嫌俗客知踪迹拟向中方断石层
　　忆街西所居
　　衡门一别梦难稀人欲归时不得归长忆去年寒食夜杏花零落雨霏霏
　　渡淮作
　　红杏花时辞汉苑黄梅里上淮船雨迎花送长如此辜负东风十四年
　　楚事
　　悲秋应亦抵伤春屈宋当年并楚臣何事从来好时节只将惆怅付词人
　　陈琳墓
　　冀州飞檄傲英雄却把文辞事邺宫从道笔端由我得九泉何面见袁公
　　王母庙
　　鸾龙一夜降昆丘遗庙千年枕碧流赚得武皇心力尽忍看烟草茂陵秋
　　秋色
　　染不成干畵未销霏霏拂拂又迢迢曽从建业城邉路蔓草寒烟鏁六朝
　　杨花
　　不鬬秾华不占红自飞晴野雪蒙蒙百花长恨风吹落唯有杨花独爱风
　　罗邺
　　邺余杭人与宗人隠虬齐名世称三罗咸通中举进士不第殁后光化中韦庄奏追赐进士及第赠官
　　诗评云罗隠才雄而疎罗邺才清而致
　　近体诗
　　仆射坡晩望
　　离人到此倍堪伤陂水芦花似故郷身事未知何日了马蹄惟觉到秋忙田园牢落东归晩道路辛勤北去长却羡无愁是沙鸟双双相趂下斜阳
　　冬夕江上言事
　　僻居多与懒相宜吟拥寒炉过腊时风栁欲生阳面叶冻梅先绽岭头枝山川自小抛耕钓骨肉无因免别离赖有陶情一尊酒愁中相向展愁眉
　　蚤发
　　一防灯残鲁酒醒巳防孤剑事离程愁看飞雪闻鸡唱独向长空背雁行白草近关微有路浊河连底冻无声此中来徃本迢递况是驱羸客塞城
　　登凌歊台
　　髙台今古境长闲因想兴亡自惨顔四海巳归新雨露六朝空认旧江山槎翘独鸟沙汀畔风递连樯雪浪间好是轮蹄来徃便谁人不向此跻攀
　　留题张逸人草堂
　　长悬青紫与芳枝尘世无因免别离马上多于在家日尊前堪惜少年时关河客梦还郷后雨雪山程出店迟却羡髙人此中老轩车过尽不知谁
　　山阳贻友人
　　性僻多将云水便山阳酒病动经年行迟暖陌花阑马睡重江村雨打船闲弄玉琴双鹤舞静窥庭树一猱悬结茅更莫期深隠声价如今满日邉
　　途中寄友人
　　秋庭怅望别君初折栁分襟十载余相见或因中夜梦寄来多是隔年书防樽座外花空老垂钓江头栁渐疎裁得诗凭千里鴈吟来宁不忆吾庐
　　春夕寄友人时有与歌者南北
　　芳径春归花半开碧山波暖鴈初廻满楼月色还依旧昨夜歌声自不来愁眼向谁零玉筯征蹄何处驻红埃中宵吟罢正惆怅从此兰堂锁緑苔
　　送张逸人
　　自説归山人事賖素琴丹灶是生涯床头残药鼠偷尽溪上破门风摆斜石井晴垂青葛叶竹篱荒映白茅花遥知此去应稀出独卧晴窓梦晓霞
　　谢友人遗华阳巾
　　剪雾裁烟胜角冠来从玊洞五云端醉宜薤叶欹斜影穏称菱花子细看野客爱留笼鹤髪溪翁争乞配鱼竿真仙首饰劳相寄尘土翻慙戴去难
　　牡丹
　　落尽春红始着花花时比屋事豪奢买栽池馆恐无地看到子孙能几家门倚长衢攒绣毂幄笼轻日防香霞歌钟满座争欢赏肯信流年鬓有华
　　芳草
　　废苑墙南残雨中似袍顔色正蒙茸微香暗惹游人步逺緑才分鬬雉踪三楚渡头长恨见五侯门外却难逢年年踪有春风便马迹车轮一万重
　　闻杜防
　　花时一宿碧山前明月东风叫杜鹃孤馆觉来聴夜半羸僮相对亦无眠汝身哀怨犹如此我泪纵横岂偶然争得苍苍知有恨汝身成鹤我成仙
　　秋别
　　别路垂杨柳秋风凄管弦青楼君去后明月为谁圎
　　宫中
　　芳草长含玉辇尘君王游幸此中频今朝别有承恩处鹦鹉飞来説似人
　　公子行
　　雕鞍玉勒照花明过后香风特地生半醉五侯门里出月髙犹在禁街行
　　秋怨
　　梦断南窓啼晓乌新霜昨夜下庭梧不知帘外如珪月还照邉城到晓无
　　春游郁然有怀赋
　　芳草和烟暖更青闲门要路一时生年年防检人间事唯有春风不世情
　　黄河晓渡
　　大河平野正穷秋羸马羸僮古渡头昨夜莲花峯下月隔帘相伴到明愁
　　吴王古宫井
　　古宫荒井曽平后见説畊人又凿开拾得古钗镌勑字当时恩泽赐谁来
　　含青薜茘随金甃碧砌鳞鳞生緑苔莫言数尺无波水曽与如花并照来
　　望仙
　　千金垒土望三山云鹤无踪羽卫还若説神仙求便得茂陵何事在人间
　　陈宫
　　白玉尊前紫桂香迎春阁上燕双双陈王半醉贵妃舞不觉隋兵夜渡江
　　叹平泉春
　　生前几到此亭台寻叹投荒去不囘若使春风防人意花枝尽合向南开
　　为人感赠
　　歌舞从来最得名如今老寄洛阳城当时醉送龙骧曲留与谁家唱月明
　　梅花
　　繁如瑞雪压枝开越岭吴溪免用栽却是五侯家未识春风不放过江来
　　栁絮
　　处处东风扑晩杨轻轻醉粉落无香就中堪恨隋堤上曽惹龙舟舞鳯凰
　　鸡冠花
　　一枝浓艶对秋光露滴风揺倚砌傍晓景乍看何处似谢家新染紫罗裳
　　放鹧鸪
　　好倚青山与碧溪刺桐毛竹待双栖花时迁客伤离别莫向相思树上啼
　　萤
　　水殿清风玉户开飞光千防去还来无风无月长门夜偏到堦前照緑苔




　　御定全唐诗録卷九十二
　　钦定四库全书
　　御定全唐诗録卷九十三
　　韩偓
　　偓字致光【纪事云本字致尧史云致光误】京兆万年人擢进士第累翰林学士中书舍人刘季述之变佐崔允反正为功臣随幸岐下迁兵部侍郎进承防还京昭宗益加信任欲相者三四让不敢当以荐赵崇贰于允朱全忠欲罪之允不为解贬濮州司马昭宗执手涕别叹左右自此无人再贬荣懿尉徙邓州司马天祐中复原官不赴召挈族南依王审知偓十歳能诗尝即席为诗送父友李商隠一坐尽惊【商隠集赠韩冬郎诗有十歳裁诗走马成及雏鳯清于老鳯声之句冬郎偓小字父瞻开成中商隠同年也】富才情词靡丽初喜为闺阁诗后遭故逺遁出语依于节义得诗人之正焉自号玉山樵人石林叶氏曰唐史偓传贬濮州后即不甚详吾家所得偓诗皆以甲子歴歴自记有天祐二年乙丑
　　在袁州得人贺复除戎曹依旧承防诗又有丁夘年闻再除戎曹依前充职诗葢两召皆辞不赴也终身不食梁禄大节与司空表圣略相等惜乎唐史止书乙丑一召不为少发明之
　　晁公武曰偓有君子之道四焉唐之末南北分崩而忘其君偓虽崔允门生独能弃家从上一也其时搢绅无不交通内外以躐取爵禄偓独能力辞相位二也不肯草韦贻范起复麻三也不肯致拜于朱温四也诗曰风如晦鸡鸣不巳偓之谓矣而宋子京薄之奈何
　　南唐近事云偓捐馆日有一箧缄鐍甚密家人意其中必有珍玩发观之惟得烧残龙鳯烛百余条蜡泪尚新葢在翰院日昭宗召对金銮深夜宫妓秉烛以送偓悉藏之识不忘也
　　古体诗
　　幽独
　　幽独起侵晨山莺啼更早门巷掩萧条落花满芳草烟和魂共逺春与人同老黙黙又依依凄然此怀抱
　　雨中
　　青桐承雨声声声何重叠疎滴下髙枝次打欹低叶鸟湿更梳翎人愁方挂颊独自上西楼风襟寒帖帖
　　南亭
　　每日在南亭南亭似僧院人语静先闻鸟啼深不见松瘦石棱棱山光溪淀淀壍蔓坠长茸岛花垂小蒨行簪隠士冠卧读先贤传更有兴来时取琴弹一遍
　　出官经硖石县
　　谪官过东畿所抵州名濮故里欲清明临风堪恸哭溪长栁似帷山暖花如醭逆旅讶簪裙野老悲陵谷暝鸟影连翩惊狐尾纛遫尚得佐方州信是皇恩沐
　　暴雨
　　电尾烧黑云雨脚飞银线急防溅池心微烟昏水面气凉氛祲消暑退松篁健丛蓼亚頳茸擎荷飜緑扇风期谁与同逸趣余探遍欲去更迟留胸中久交战
　　闲步
　　庄南纵步游荒野独鸟寒烟轻惹惹傍山疎雨湿秋花僻路浅泉浮败果樵人相聚指惊麏牧童四散收嘶马一壶倾尽未能归黄昏更望诸烽火
　　近体诗
　　寄京城亲友
　　苦吟看坠叶寥落共天涯壮歳空为客初寒更忆家雨墙经月藓山菊向阳花因味碧云句伤哉后防賖歳九月在萧滩镇驻泊两月忽得商马杨迢贠外书贺余复除戎曹依旧承防还缄后因批四十字
　　旅寓在江郊秋风正寂寥紫泥虚宠奬白髪巳渔樵事徃凄凉在时危志气销若为将朽质犹拟杖于朝
　　向隅
　　守道得途迟中兼遇乱离刚肠成绕指髪转垂丝客路少安处病床无穏时弟兄消息絶独敛向隅眉
　　社后
　　社后重阳近云天淡薄间目随碁客静心共睡僧闲归鸟城衔日残虹雨在山寂寥思晤语何夕欵柴关
　　息虑
　　息虑狎群鸥行藏合自由春寒宜酒病夜入郷愁道向危时见官因乱世休外人相待浅独説济川舟
　　信笔
　　春风狂似虎春浪白于鹅栁密藏烟易松长见日多生涯采芝叟乡俗摘茶歌道在无伊郁天将奈尔何
　　感事三十四韵
　　紫殿承恩歳金銮入直年人归三岛路日过八花塼鸳鹭皆廻席臯防亦慕氊庆霄舒羽翼尘世有神仙虽遇河清圣慙非岳降贤皇慈容散拙公议逼陶甄江总参文防陈暄侍狎筵腐儒亲帝座太史认星躔侧弁聆神算濡毫侯密宣宫司持玉砚书省擘香牋【宫司书省皆宫人职名】推理心无党怜才膝屡前焦劳皆实録宵旰岂虚传始议新尧歴将期整舜弦去梯言必尽仄席意弥坚上相思惩恶中人讵省鹿穷唯觝触兎急且防猭本是谋賖死因之致刼迁氛霾言下合日月暗中悬恭显诚甘罪韦平亦恃权畏闻巢幕险宁寤积薪燃谅直寻钳口奸纤益比肩晋谗终不解鲁瘠竟难痊秖拟诛黄皓何曽识霸先嗾獒翻丑正养虎欲求全万乘烟尘里千官剑防邉斗魁当北折地轴向西偏袁董非徒尔师昭岂偶然中原成刼火东海遂桑田溅血慙绍迟行笑褚渊四夷同效顺一命敢虚捐山岳还青耸穹苍旧碧鲜独夫长啜泣多士巳忘筌郁郁空狂呌微微几病癫丹梯倚寥廓终去问青天
　　守愚
　　深院寥寥竹防廊披衣欹枕过年芳守愚不觉世途险无事始知春日长一亩落花围隙地半竿浓日界空墙今来自责趋时懒翻恨松轩书满床
　　睡起
　　睡起墙隂下药栏瓦松花白闭柴关断年不出僧嫌癖逐日无机鹤伴闲尘土莫寻行止处烟波长在梦魂间终撑舴艋称渔叟賖买湖心一崦山
　　半醉
　　水向东流竟不囘红顔白髪递相催壮心暗逐髙歌尽徃事空因半醉来云防鴈霜笼淡月雨连莺晓落残梅西楼怅望芳菲节处处斜阳草似苔
　　三月
　　辛夷才谢小桃发踏青过后寒食前四时最好是三月一去不囘惟少年吴国地遥江接海汉陵魂断草连天新愁旧恨真无奈须就邻家瓮底眠
　　惜春
　　愿言未偶非髙卧多病无心选胜游一夜雨声三月尽万般人事五更头年逾弱冠即为老节过清明却似秋应是西园花巳落满溪红片向东流
　　伤春
　　三月光景不忍看五陵春色何摧残穷途得志反惆怅饮席话旧多阑中酒向阳成美睡惜花冲雨觉伤寒野棠飞尽蒲根暖寂寞南溪倚钓竿
　　春尽
　　惜春连日醉昏昏醒后衣裳见酒痕细水漾花归别浦断云含雨入孤村人闲易得芳时恨地胜难招自古魂慙愧流莺相厚意清晨犹为到西园
　　冬日
　　萧条古木衔斜日淅沥晴寒滞蚤梅愁处雪烟连野起静时风竹过墙来故人每忆心先见新酒偷尝手自开景状入诗兼入畵言情不尽恨无才
　　伤乱
　　防上花根总倒垂水中花影几千枝一枝一影寒山里野水野花清露时故国几年犹战鬬异郷终日见旌旗交亲流落身羸病谁在谁亡两不知
　　归紫阁下
　　一笈防归紫阁峰马蹄闲慢水溶溶黄昏后见山田火胧时闻县郭钟瘦竹迸生僧坐石野藤纒杀鹤翘松钓矶自别经秋雨长得莓苔更几重
　　重游曲江
　　追寻前事立江汀渔者应闻太息声避客野鸥如有感损花微雪似无情疎林自觉长堤在春水空连古防平惆怅引人还到夜鞭鞘风冷栁烟轻
　　曲江夜思
　　鼓声将絶月斜痕园外闲坊半掩门池里红莲迎白露苑中青草伴黄昏林塘閴寂偏宜夜烟火稀疎便似邨大底世间幽独景最关诗思与离魂
　　早发蓝关
　　关门愁立候鸡鸣搜景驰魂入杳防云外日随千里鴈山根霜共一潭星路盘暂见樵人火机转时闻驿使铃自问辛勤縁底事半年驱马傍长亭
　　老将
　　折枪黄马倦尘埃掩耳凶徒怕疾雷雪密酒酣偷号去月明衣冷斫营廻行驱貔虎披金甲立聴笙歌掷玉杯坐久不须轻矍铄至今双擘硬弓开
　　午睡梦江外兄弟
　　长日居闲门不开绕门青草絶尘埃空庭日午独眠觉旅梦天涯相见廻鬓向此时应有雪心从别处即成灰如何水陆三千里几月书邮始一来
　　见别离者因赠之
　　征人草草尽戎装征马萧萧立路傍罇酒防将逺别秋山迤逦更斜阳白髭兄弟中年后瘴海程途万里长曽向天涯懐此恨见君呜咽更凄凉
　　过临淮故里
　　交游昔歳巳凋零第宅今来亦变更旧庙荒凉时飨絶诸孙饥冻一官成五湖竟负他年志百战空垂异代名荣盛几何流落久遣人襟抱薄浮生
　　疎雨
　　疎雨从东送疾雷小庭凉气浄莓苔卷帘燕子穿人去洗砚鱼儿触手来但欲进贤求上赏唯将拯溺作良媒戎衣一挂清天下傅野非无济世才
　　六月十七日召对自辰及申方归本院
　　清水帘开散异香恩深咫尺对龙章花应洞里常时发日向壶中特地长坐久忽疑查犯斗归来兼恐海生桑如今冷笑东方朔唯用诙谐侍汉皇
　　中秋禁直
　　星斗疎明禁漏残紫泥封后独凭栏露和玉屑金盘冷月射珠光贝阙寒天衬楼台笼苑外风吹歌管下云端长卿秖为长门赋未识君臣际防难
　　雨后月中玉堂闲坐
　　银台直北金銮外暑雨初晴皓月中唯对松篁聴刻漏更无尘土翳虚空緑香熨齿氷盘果清冷侵肌水殿风夜久忽闻铃索动玉堂西畔响丁东【禁署严密非本院人虽有公事不敢遽入至于内夫人宣事亦先引铃每有文书即内臣立于门外铃声动本院小判官出受受讫授院使院使授学士】
　　苑中
　　上苑离宫处处迷相风髙与露盘齐金堦铸出狻猊立玊柱雕成拂秝【一作秣狒又作翡翠】啼外使调鹰初得按【五方外按使以鹰隼初调习始能擒获谓之得按】中官过马不教嘶【上每乘马必阉官驭以进谓之过马既乘之而后躞蹀嘶鸣】笙歌锦绣云霄里独许词臣醉似泥
　　宫栁
　　莫道秋来芳意违宫娃犹似妒娥眉幸当玉辇经过处不怕金风浩荡时草色长承垂地叶日华先动映楼枝涧松亦有凌云分争似移根太液池
　　冬十一月驾幸岐下作
　　曳裾谈笑殿西头忽聴征铙从冕旒鳯葢行时移紫气鸾旗驻处认皇州晓题御服颁羣吏夜发宫嫔诏列侯雨露涵濡三百载不知谁拟杀身酬
　　寄湖南从事
　　索寞襟怀酒半醒无人一为解余酲岸头栁色春将尽船背雨声天欲明去国正悲同旅鴈隔江可忍更啼莺莲花幕下风流客试与温存谴逐情
　　赠湖南李思齐处士
　　两板船头浊酒壶七丝琴畔白髭须三春日日黄梅孤客年年青草湖燕侠氷霜难狎近楚狂锋刃触凡愚知余絶粒窥仙事许到名山看药炉
　　欲明
　　欲明篱被风吹倒过午门因客到开忍苦可能遭鬼笑息机应免致鸥猜岳僧互乞新诗去酒保频徴旧债来唯有狂吟与沈饮时时犹自触灵台
　　小隐
　　借得茅斋岳麓西拟将身世老锄犁清晨向市烟含郭寒夜归村月照溪炉为窓明僧偶坐松因雪折鸟惊啼灵椿朝菌由来事却笑庄生始欲齐
　　避地
　　西山爽气生襟袖南浦离愁入梦魂人泊孤舟青草防鸟鸣髙树夕阳村偷生亦似符天意未死深疑负国恩白面儿郎犹巧宦不知谁与正乾坤
　　登南神光寺塔院
　　无奈离肠易九廻强摅离抱立髙台中华地向城邉尽外国云从岛上来四序有花长见雨一冬无雪却闻雷日宫紫气生冠冕试望扶桑病眼开
　　秋深闲兴
　　此心兼笑野云忙甘得贫闲味甚长病起乍尝新橘柚秋深初换旧衣裳晴来喜鹊无穷语雨后寒花特地香把钓覆碁兼举白不离名教可颠狂
　　秋郊闲望有感
　　枫叶微红近有霜碧云秋色满吴乡鱼冲骇浪雪鳞健鸦闪残阳金背光心为感知长惨慼鬓縁经乱早苍浪可怜广武山前语楚汉虚教作战塲
　　巳巳年正月十二日自沙县抵邵武军将谋抚信之行到才一夕为闽相急脚相召郤请赴沙县郊外泊船偶成一篇
　　访戴船廻郊外泊故郷何处望天涯半明半暗山村日自落自开江庙花数醆緑醅桑落酒一瓯香沬火前茶【阙】
　　卜隠
　　屏迹还应减是非却忧蓝玉又光辉桑梢出舍蚕初老柳絮葢溪鱼正肥世乱岂客长惬意景清还觉易忘机世间华美无心问藜藿充肠苎作衣
　　江防闲步
　　一手防书一杖笻出门何处覔情通立谈禅客传心印坐睡渔师着背篷青布旗夸千日酒白头浪吼半江风淮隂市里人相见尽道途穷禾必穷
　　残春旅舍
　　旅舍残春宿雨晴恍然心地忆咸京树头蜂抱花须落池面鱼吹柳絮行禅伏诗魔归静域酒冲愁阵出竒兵两梁免被尘埃汚拂拭朝簪待眼明
　　安贫
　　手风慵展八行书眼暗休寻九局圗牕里日光飞野马按头筠管长蒲卢谋身拙为安足报国危曽捋虎须举世可能无黙识未知谁拟试齐竽【太平广记云昭宗尝面许偓为相奏云陛下运契中兴当复用重徳镇风俗臣座主右仆射赵崇可充是选乞回臣之命授崇天下幸甚上喜叹翌日制用崇暨兵部侍郎王賛为相全忠闻之驰入请见于上前且言二公长短上曰赵崇是偓荐时偓在侧全忠叱之偓奏曰臣不敢与大臣争上曰韩偓出寻谪官诗谋身云云此也　按史称偓直内禁屡参密谋为全忠所忌又侍宴时全忠临陛宣事众皆去席偓守礼不为动全忠以为薄巳其云危捋虎须非独荐赵崇一事也广记似觉未尽】
　　赠僧
　　尽说归山避世尘几人终肯别嚣氛瓶添涧水盛将月衲挂松枝惹得云三接旧承前席遇一灵今用戒香熏相逢莫话金銮事触拨伤心不愿闻
　　南安寓止
　　此地三年偶寄家枳篱茅屋共桑麻蝶矜翅暖徐窥草蜂倚身轻凝【去声】看花天近函关屯瑞气水侵吴甸浸晴霞岂知卜肆严夫子潜指星机认海查
　　野钓
　　细桃花水轻鸥逆浪飞风头阻归棹坐睡倚蓑衣
　　从猎
　　猎犬谙斜路宫嫔识认旗马前双兎起宣示羽林儿小镫狭鞭鞘鞍轻妓细腰有时齐走马也学唱交交蹀躞巴陵骏毰毸碧野鸡忽闻仙乐动赐酒玉偏提
　　思归乐
　　晩日催弦管春风入绮罗杏花如有意偏落舞衫多
　　招隠
　　立意忘机机巳生可能朝市汚髙情时人未防严陵志不钓鲈鱼只钓名
　　使风
　　茶香睡觉心无事一卷黄庭在手中欹枕卷帘江万里舟人不语满帆风
　　阻风
　　平生情趣羡渔师此日烟江惬所思肥鳜香秔小艛艓断肠滋味阻风时
　　秋霖夜忆家
　　垂老何时见弟兄背灯愁泣到天明不知短髪能多少一滴秋霖白一茎
　　曛黑
　　古木侵天日巳沈露华凉冷润衣襟江城曛黒人行絶唯有啼乌伴夜碪
　　醉着
　　万里清江万里天一村桑柘一村烟渔翁睡着无人唤过午醒来雪满船
　　栁
　　一笼金线拂弯桥几被儿童损细腰无奈灵和标格在春来依旧褭长条
　　翠碧鸟
　　天长水逺网罗稀保得重重翠羽衣挟弹小儿多害物劝君莫近市朝飞
　　家书后批二十八字
　　四序风光总是愁鬓毛衰飒涕横流此书未到心先到想见孤城海岸头
　　茘枝
　　遐方不许贡珍竒密诏唯教进茘枝汉武碧桃争比得枉令方朔号偷儿
　　封开玉笼鸡冠澁叶衬金盘鹤顶鲜想得佳人微启齿翠钗先取一枝悬
　　巧裁霞片裹神浆崖蜜天然有异香应是仙人金掌露结成氷入茜罗囊
　　郑左丞入洛一絶请为申达京洛亲友知余病废
　　鬓惹新霜耳旧聋眼昏腰曲四肢风交亲若要知形候岚嶂烟中折臂翁
　　自沙县抵尤溪县值泉州军过后村落皆空因有一絶
　　水自潺湲日自斜尽无鸡犬有鸣鵶千村万落如寒食不见人烟空见花
　　即目
　　书墙暗记移花日洗瓮新知醖酒期须信闲人有忙事早来冲雨覔渔师
　　访隠者遇沈醉书其门而归
　　晓入江村覔钓翁钓翁沈醉酒缸空夜来风起闲花落狼藉柴门鸟径中
　　寄邻庄道侣
　　闻説经旬不启关药牕谁伴醉开顔夜来霜压村前竹剩见溪南几尺山
　　香奁集【附】
　　偓自序曰余溺章句信有年矣诚知非丈夫所为不能忘情天所赋也自庚辰辛巳之际迄辛丑庚子之间所着歌诗不啻千首其间以绮丽得意者亦数百篇徃徃在士大夫之口或乐工配入声律粉墙椒壁斜行小字窃咏者不可胜计大盗入关缃帙都坠迁徙不常厥居求生草莽之中岂复以吟讽为意或天涯逢旧识或避地遇故人醉咏之暇时及拙唱自尔鸠辑复得百篇不忍弃捐随时编録遐思宫体未敢称庾信攻文却诮玉台何必倩徐陵作序麤得捧心之态幸无折齿之惭栁巷青楼未尝糠粃金闺绣户始预风流咀五色之灵芝香生九窍咽三危之瑞露春动七情如有责其不经亦望以功掩过翰林学士承防行尚书户部侍郎知制诰韩偓序
　　石林叶氏曰世传香奁集江南韩熙载所为误沈存中笔谈又谓汉相和凝所为后贵恶其侧艶嫁名于偓亦非也余家有唐吴融诗一集其中有和韩致尧无题三首与香奁集中无题韵正同而偓序中亦具载其事又余曽在温陵于偓裔孙埛处见偓亲书所作诗一卷虽纸墨昏淡而字画宛然其袅娜多情春尽等诗多在卷中此可验矣偓富于才情词致婉丽能道人意外事固非凝所及据北梦琐言云凝少年好为小词令布于汴洛洎作相专令人收拾焚毁契丹入冦号为曲子相公然则凝虽有集名香奁与偓同乃浮艶小词耳安得便以今世所行香奁集为凝作耶
　　古体诗
　　春昼
　　春融艶艶大醉陶陶漏添迟日箭减良宵藤垂防户栁拂浮桥帘幙燕子池塘伯劳肤清臂瘦衫薄香销楚殿衣窄南朝髻髙河南县逺清波地遥丝纒露泣各自无憀
　　五更
　　秋雨五更头桐竹鸣骚屑却似残春间断送花时节空楼鴈一声逺屏灯半灭绣被拥娇寒眉山正愁絶
　　意绪
　　絶代佳人何寂寞梨花未发梅花落东风吹雨入西园银线千条度虚阁粉脸难匀蜀酒浓口脂易印吴绫薄娇娆意绪不胜羞愿倚郎肩永相着
　　后魏时相州人作李波小妹歌疑其未备因补之
　　李波小妹字雍容窄衣短袖蛮锦红未解有情梦梁殿何曽自媚妒吴宫谁教牵引知酒味因令怅望成春慵海棠花下秋千畔背人撩鬓道怱怱【北史广平人李波宗族强盛残掠不巳公私咸患百姓为之语曰李波小妹字雍容褰裙逐马如卷蓬左射右射必叠双妇女尚如此男子安可逢相州刺史李安世设方畧诱波等杀之宋姚寛以为本辞无关闺情所补不合然安知当时不别有所感托之此女子乎】
　　近体诗
　　幽牕
　　刺绣非无暇幽自尠欢手香江橘嫩齿软越梅酸密约临行怯私书欲报难无凭谙鹊语犹得暂心寛
　　马上见
　　骄马锦连干乘骑是谪仙和裙穿玉镫隔袖把金鞭去带懵腾醉归成困顿眠自怜输廐吏余暖在香鞯
　　欲去
　　纷纭隔语重约踏青期縦得相逢处无非欲去时恨深书不尽宠极意多疑惆怅桃源路惟教梦寐知
　　信笔
　　睡髻休频拢春眉忍更长整钗栀子重泛酒菊花香绣叠昏金色罗揉损砑光有时闲弄笔亦畵两鸳鸯
　　懒起
　　百舌恼朝眠春心动几般枕霞红黯淡泪粉玊防笼绣香烟歇屏山烛焰残暖怜罗袜窄瘦觉锦衣寛昨夜三更雨临明一阵寒海棠花在否侧卧卷帘看
　　春闷偶成十二韵
　　阡陌悬云壤栏畦隔艾芝路遥行嬾河濶过桥迟鴈足应难达狐踪浪得疑谢鲲吟未废张硕梦堪思有意通情处无言拢鬓时格髙归敛笑歌怨在嚬眉醉后金蝉重欢余玉燕欹素姿凌白柰圎颊诮红梨粉字题花笔香牋咏栁诗绣牕防手约芳草踏青期别泪开泉脉春愁罥藕丝相思不相信幽恨更谁知
　　无题【并序】
　　余自辛酉歳戏作无题十四韵故奉常王公相国首于继和故内翰吴侍郎融令狐舍人涣阁下刘舍人崇誉吏部王贠外涣相次属和余因作第二首却寄诸公二内翰及小天亦再和余复作第三首二内翰亦三和王公一首刘紫微一首王小天二首二学士各三首余又倒押旧韵成第四首二学士笑谓余曰谨竪降旗何妍如是也遂絶笔是歳十月末余在内直一旦兵起随驾西狩文藁咸弃更无孑遗丙寅年九月在福建寓止有前东都度支院苏暐端公挈余沦落诗藁见授中得无题一首因追味旧作缺亡甚多唯第二第四首彷佛可记其第三首才得数句而巳今亦依次编之以俟他时偶获全本余五人所和不复忆省矣
　　小槛移灯灺空房锁隙尘额波风尽日帘匣月侵晨香瓣更衣后钗梁拢鬓新吉音闻诡计醉语近天真妆好方长叹欢余却浅嚬绣屏金作屋丝幰玉为轮致意通绵竹精诚托锦鳞歌凝眉际恨酒发脸邉春溪纻殊轻越楼箫岂羡秦栁虚禳沴气梅实引芳津乐府降清唱宫厨减食珍防闲襟并敛忍姤泪休匀宿饮愁萦梦春寒瘦着人手持双荳防的的为东邻
　　碧瓦偏光日红帘不受尘栁昏连緑野花烂烁清晨书密偷看数情通破体新明言终未实暗祝始应真枉道嫌偷药推诚鄙效嚬合成云五色宜在月中轮照兽金涂钗鱼玊镂鳞渺弥三岛浪平逺一楼春堕髻还名夀修蛾本姓秦棹寻闻犬洞槎入饮牛津麟脯随重醸霜鳞间八珍锦衾霞彩烂罗袜砑光匀羞澁佯牵伴娇娆欲泥人偷儿难捉搦慎莫共比邻
　　紫蜡融花蔕红绵拭锦尘梦狂翻惜夜妆嬾厌凌晨茜袖啼痕数香牋墨色新【从此失记】
　　第四倒押前韵
　　白【一作查】下归同路乌衣枉作邻佩声犹隔箔香气巳迎人酒劝杯须满书羞字不匀歌怜黄竹怨味实碧桃珍剪烛非良筞当关是要津东阿初渡洛杨恽旧家秦粉化横波溢衫轻晓雾春鵶黄双鳯翅麝月半鱼鳞别袂翻如浪廻肠转似轮后期才注脚前事又含嚬縦有才难咏宁无畵逼真天香闻更有琼树见长新鬬草长更仆迷阄悮达晨嗅花判不得檀注惹芳尘
　　六言
　　春楼处子倾城金陵狎客多情朝云暮防合罗袜绣被逢迎华山梧桐相覆蛮江荳蔻连生幽欢不尽告别秋河怅望平明
　　一灯前落夜三月尽草青时半寒半暖正好花开花谢相思惆怅空教梦见懊恼多成酒悲红袖不干谁防揉损聨娟淡眉
　　横塘
　　秋寒洒背入帘霜鳯胫灯青照洞房蜀纸麝煤添笔媚越瓯犀液发茶香风飘乱防更筹转拍送繁弦曲破长散客出门斜月在两眉愁思向横塘
　　五更
　　往来曽约郁金牀半夜潜身入洞房怀里不知金钿落暗中唯觉绣鞋香此时欲别魂俱断自后相逢眼更狂光景旋消惆怅在一生赢得是凄凉
　　咏浴
　　再整鱼犀拢翠簪解衣先觉冷森森教移兰烛频羞影自试香汤更怕深初似洗花难抑按终忧沃雪不胜任岂知侍女帘帏外賸取君王几饼金
　　倚醉
　　倚醉无端寻旧约却令惆怅转难胜静中楼阁深春雨逺处帘栊半夜灯抱柱立时风细细绕廊行处思腾腾分明窓下闻裁剪敲遍防干唤不譍
　　有忆
　　昼漏迢迢夜漏迟倾城消息杳无期愁肠泥酒人千里泪眼倚楼天四垂自笑计狂多独语谁怜梦好转相思何时斗帐浓香里分付春风与玊儿
　　袅娜
　　袅娜腰肢淡薄妆六朝宫様窄衣裳着词但见樱桃破飞盏遥闻岂蔻香春恼情怀身觉瘦酒添顔色粉生光此时不敢分明道风月应知暗断肠
　　偶见
　　千金莫惜旱莲生【一作买娉婷】一笑从教下蔡倾仙树有花难问种御香闻气不知名愁来自觉歌喉咽瘦去谁怜舞掌轻小叠红笺书恨字与奴方便寄卿卿
　　闺情
　　轻风滴砾动帘钩宿酒犹酣懒卸头但觉夜深花有露不知人静月当楼何郎烛暗谁能咏韩夀香销亦任偷敲折玊钗歌转咽一声声入两眉愁
　　寒食日重游李氏园亭有懐
　　往年曽在弯桥上见倚朱栏咏栁绵今日独来香径里更无人迹有苔钱伤心濶别三千里屈指思量四五年料得他乡过佳节亦应懐抱暗凄然
　　半睡
　　擡照仍嫌瘦更衣又怕寒宵分未归帐半睡待郎看
　　春闺
　　愿结交加梦因倾防灔尊醒来情绪恶帘外正黄昏氤氲帐里香薄薄睡时妆长吁觧罗带怯见上空牀
　　效崔国辅体
　　淡月照中庭海棠花自落独立俯闲堦风动秋千索酒力滋睡眸卤莽闻街鼓欲明天更寒东风打牕雨雨后碧苔院霜来红叶楼闲堦上斜日鹦鹉伴人愁罗幕生春寒绣牕愁未眠南湖夜来雨应湿采莲船
　　宫词
　　绣屏斜立正销魂侍女移镫掩殿门燕子不归花着雨春风应自怨黄昏
　　闺怨
　　时光潜去暗凄凉嬾对菱花晕晚妆初拆秋千人寂寞后园青草任他长
　　寒食夜
　　恻恻轻寒剪剪风杏花飘雪小桃红夜深斜搭秋千索楼阁朦胧细雨中
　　寒食夜有寄
　　风流大抵是伥伥一度相思一断肠云薄月昏寒食夜隔帘微雨杏花香
　　新秋
　　一夜清风动扇愁背时容色入新秋桃花脸里汪汪泪忍到更深枕上流
　　日髙
　　朦胧犹认管弦声噤瘁余寒酒半醒春暮日髙帘半卷落花和雨满中庭
　　闻雨
　　香侵蔽膝夜寒轻闻雨伤春梦不成罗帐四垂红烛背玉钗敲着枕函声
　　巳凉
　　碧防干外绣帘垂猩色屏风畵折枝八尺龙须方锦褥巳凉天气未寒时
　　深院
　　鹅儿唼啑栀黄觜鳯子轻盈腻粉腰深院下帘人昼寝红蔷薇映碧芭蕉
　　中庭
　　夜短睡迟慵蚤起日髙方始出纱中庭自摘青梅子先向钗头带一双
　　江楼
　　鳀鱼苦笋香味新杨花酒旗三月春风光百计牵人老争那多情是病身
　　偶见
　　秋千打困解罗裙指防醍醐索一尊见客入来和笑走手搓梅子映中门
　　忍笑
　　宫样梳头浅畵眉晚来妆饰更相宜水精鹦防钗头颤敛袂佯羞忍笑时
　　不见
　　动静防闲又怕疑佯佯脉脉是沈机此身愿作君家燕秋社归时也不归
　　密意
　　呵花贴鬓粘寒发凝酥光透猩猩血经过洛水几多人唯有陈王见罗袜
　　寄恨
　　秦钗枉断长条玉蜀纸空留小字红死恨物情难防处莲花不肯嫁春风
　　新上头
　　学梳蝉鬓试新裙消息佳期在此春为要好多心转惑遍将宜称问傍人
　　半睡
　　眉山暗淡向残灯一半云鬟坠枕棱四体着人娇欲泣自家揉损砑缭绫
　　哭花
　　曽愁香结破顔迟今见妖红委地时若是有情争不哭夜来风雨葬西施







　　御定全唐诗録卷九十三
　　钦定四库全书
　　御定全唐诗録巻九十四
　　韦庄
　　庄字端已杜陵人见素之孙疎旷不拘小节干宁元年第进士授校书郎转补阙王建开蜀昭宗遣李珣宣慰两川辟庄判官行庄以中原多故欲依建建辟之掌书记寻以起居舍人召建表留以庄名臣世族恩礼殊厚即伪位拜散骑常侍进吏部侍郎平章事卒伪諡文靖
　　庄浣花集弟蔼编録序略云家兄自庚子乱离前凡着歌诗文章数十通属兵火迭兴简编俱坠惟余口诵者所存无几尔后流离漂泛寓目缘情迄于癸亥歳又缀仅千余首辛酉春应聘为蜀奏记明年浣花溪寻得杜工部旧址结茅为室思其人欲成其处蔼因録兄藁或默诵者次为十卷目之曰浣花集亦杜陵所居之义也后所制用继于右
　　时癸亥六月九日
　　纪事云庄应举时遇巢寇犯阙着秦妇吟云内库烧为锦绣灰天街踏尽公卿骨在位多垂讶庄乃讳之时号秦妇吟秀才尝作感怀诗大道不将炉冶去有心重筑太平基之句人谓其包括生成果为台辅后晚年忽咏句云谁知闲卧意非病亦非眠及手从雕扇落头任漉巾偏识者怪其不祥复吟子美诗白沙翠竹江邨暮相送柴门月色新不辍是歳果卒花林坊于白沙云
　　古体诗
　　少年行
　　五陵豪客多买酒黄金醉下酒家楼美人双翠幰挥剑邯郸市走马梁王苑乐事殊未央年华已云晩
　　闺月
　　明月照前除烟华蕙兰湿清风行处来白露寒蝉急美人情易伤暗上红楼立欲言无处言但向姮娥泣
　　闺怨
　　戚戚彼何人明眸利于月啼妆晓不干素面凝香雪良人去淄石镜破金簪折空藏兰蕙心不忍琴中説
　　平陵老将
　　白羽金仆姑腰悬双辘轳前年葱岭北独战云中胡疋马塞垣老一身如鸟孤归来辞第宅却占平陵居
　　乞彩牒歌
　　浣花溪上如花客绿闇红藏人不识留得溪头瑟瑟波泼成纸上猩猩色手把金刀裁彩云有时剪破秋天碧不使虹霓段段飞一时驱上丹霞壁蜀客才多染不供卓文醉后开无力孔雀衔来向日飞翩翩压折黄金翼我有歌诗一千首磨砻山岳罗星斗开巻长疑雷电惊挥毫只怕龙蛇走班班布在时人口满轴松花都未有人间无处买烟霞须知得自神仙手也知价重连城璧一纸黄金犹不惜薛涛昨夜梦中来殷勤劝向君边覔
　　捣练篇
　　月华吐艶明烛烛青楼妇唱捣衣曲白袷丝光织鱼目菱花绶带鸳鸯簇临风缥缈叠秋雪月下丁东捣寒玉楼兰欲寄在何乡凭人与系征鸿足
　　长安春
　　长安二月多香尘六街车马声辚辚家家楼上如花人千枝万枝红艶新帘间笑语自相问何人占得长安春长安春色本无主古来尽属红楼女如今无奈杏园人骏马轻车拥将去
　　赠峨嵋山弹琴李处士
　　峨嵋山下能琴客似醉似狂人不测何须见我眼偏青未见我身头已白茫茫四海本无家一片愁云飏秋碧壶中醉卧日月明世上长游天地窄晋朝叔夜旧相知蜀郡文君小来识后生常建彼何人赠我篇章苦雕刻名卿名相尽知音遇酒遇琴无间隔如今世乱独翛然天外鸿飞招不得余今正泣杨朱泪八月边城风刮地霓旌绛斾忽相寻为我尊前横緑绮一弹猛雨随手来再弹白雪连天起凄凄清清松上风咽咽幽幽陇头水吟蜂绕树去不来别鹤引雏飞又止锦鳞不动惟侧头白马仰听空竖耳广陵故事无人知古人不説今人疑子期子野俱不见乌啼鬼哭空伤悲坐中词客悄无语帘外月华庭欲午为君吟作听琴歌为我留名系仙谱近体诗
　　章台夜思
　　清瑟怨遥夜绕弦风雨哀孤灯闻楚角残月下章台芳草已云暮故人殊未来乡书不可寄秋雁又南回
　　延兴门外作
　　芳草五陵道美人金犊车緑奔穿内水红落过墙花马足倦游客鸟声欢酒家王孙归去晩宫树欲栖鵶
　　曲江作
　　细雨曲池滨青袍草色新咏诗行信马载酒喜逢人性为无机率家因守道贫若无诗自遣谁奈寂寥春
　　嘉防里闲居
　　岂知城阙内有地出红尘草占一坊緑树藏千古春马嘶游寺客犬吠探花人寂寂无钟鼔槐行接紫宸
　　夏夜
　　傍水迁书榻开襟纳夜凉星繁愁昼熟露重觉荷香蛙吹鸣还息蛛罗灭又光正吟秋兴赋桐影下西墙
　　早发
　　早雾浓于雨田深黍稻低出门鸡未唱过客马频嘶树色遥藏店泉声暗傍畦独吟三十里城月尚如珪
　　村居书事
　　年年耕与钓鸥鸟已相依砌长苍苔厚藤抽紫蔓肥风莺移树啭雨燕入楼飞不觉春光暮绕篱红杏稀
　　雨后晚眺
　　入谷路萦纡岩巅日欲晡岭云寒扫盖溪雪冻粘须卧草跧如兔听氷怯似狐仍闻关外火昨夜彻皇都
　　宿山家
　　山行侵夜到云窦一星灯草动蛇寻穴枝揺鼠上藤背风开药灶向月展鱼罾明日前溪路烟萝更几层
　　颍阳县
　　琴堂连少室故事即仙踪树老风声壮山高腊浓雪多庭有鹿县僻寺无钟何处留诗客茆檐倚后峰
　　纪村事
　　緑蔓暎双扉循墙一径防雨多庭果烂稻熟渚禽肥酿酒迎新社遥砧送暮晖数声牛上笛何处饷田归
　　题许仙师院
　　地古多乔木游人到且吟院开金鏁澁门暎緑篁深山色不离眼鹤声常在琴往来谁与熟乳鹿在前林
　　不寐
　　不寐天将晓心劳转似灰蚊吟频到耳鼠鬭竞縁台户闇知蟾落林喧觉雨来马嘶朝客过知是禁门开
　　春暮
　　一春春事好病酒起常迟流水緑萦砌落花红堕枝楼髙喧乳燕树密鬬雏鹂不学山公醉将何自解頥
　　和友人
　　圭门同隠士不出动经时静阅王维画闲翻褚允棋落泉当户急残月下迟却想从来意谯周亦自嗤
　　春愁
　　寓思本多伤逢春恨更长露霑湘竹泪华堕越梅妆睡怯交加梦闲倾潋灔觞后庭人不到斜月上松篁
　　晚春
　　花开疑乍富花落似初贫万物不如酒四时惟爱春峨峨秦氏髻皎皎洛川神风月应相笑年年醉病身
　　送崔郎中往使西川行在
　　拜书辞玉帐万里剑关长新马杏花色緑袍春草香一身朝玉陛几日过铜梁莫恋垆边醉仙宫待侍郎
　　润州显济阁晓望
　　清晓水如镜隔江人似鸥逺烟藏海岛初日照扬州地壮孙权气云凝庾信愁一篷何处客吟凭钓鱼舟
　　寓言
　　为儒逢世乱吾道欲何之学剑已应晩归山今又迟故人三载别明月两乡悲惆怅沧江上星星鬓有丝
　　过当途县
　　客过当涂县停车访旧游谢公山有墅李白酒无楼采石花空发乌江水自流夕阳谁共感寒鹭立汀洲
　　镊白
　　白发太无情朝朝镊又生始因丝一缕渐至雪千茎不避佳人笑唯慙稚子惊新年过半百犹叹未休兵
　　婺州和陆谏议将赴阙怀阳羡山居
　　望阙路仍逺子牟魂欲飞道开烧药鼎僧寄卧云衣故国饶芳草他山挂夕晖东阳虽胜地王粲奈思归
　　建昌渡暝吟
　　月照临官渡乡情独浩然鸟栖彭蠡树月上建昌舩市散渔翁醉楼深贾客眠隔江何处笛吹断緑杨烟
　　南游富阳江中作
　　南去又南去此行非自期一帆云作伴千里月相随浪迹花应笑衰容镜每知乡园不可问禾黍正离离
　　婺州水馆重阳日作
　　异国逢佳节凭高独苦吟一杯今日酒万里故乡心水馆红兰合山城紫菊深白衣虽不至鸥鸟自相寻
　　避地越中作
　　避世移家逺天涯歳巳周岂知今夜月还是去年愁露果珠沉水风萤烛上楼伤心潘骑省华髪不禁秋
　　信州谿岸夜吟作
　　夜倚临谿店怀乡独苦吟月当山顶出星倚水湄沈雾气渔灯冷钟声谷寺深一城人悄悄琪树宿仙禽
　　齐安郡
　　弭棹齐安郡孤城百战残傍邨林有虎带郭县无官暮角梅花怨清江桂影寒黍离縁底事撩【阙】起长叹
　　寄江南诸弟
　　万里逢归雁乡书忍泪封吾身不自保尔道各何从性拙唯多蹇家贫半为慵秖思谿影上卧看玉华峰
　　歳晏同左生作
　　歳暮乡闗逺天涯手重携雪埋江树短云压夜城低寳瑟湘灵怨清砧杜魄啼不须临皎镜年长易凄凄
　　灵席
　　一闭香闺后罗衣尽施僧鼠偷筵上果蛾扑帐前灯土蚀钗无鳯尘生镜少菱有时还影响花叶曳香缯
　　旧居
　　芳草又芳草故人扬子家青云容易散白日等闲斜皓质留残雪香魂逐断霞不知何处笛一夜叫梅花
　　渔塘十六韵
　　洛水分余派穿巗出石棱碧经岚气重清带露华澄莹彻通三岛岩峿积万层巢由应共到刘阮想同登壁峻苔如画山昏雾似蒸撼松衣有雪题石砚生氷路熟云中客名留域外僧饥猿寻落橡鬭鼠堕高藤崄树临溪亚残莎带防崩持竿借草待月好垂罾对景思任父开图想不兴晚风轻浪叠暮雨湿烟凝似泛灵查出如迎羽客升仙源终不测胜概自相仍欲别诚堪恋长归足未能他时操史笔爲尔着良称
　　和薛先辈见寄初秋寓怀即事之作二十韵
　　玉律初移候清风乍逺襟一声蝉到耳千炬火燃心岳静云堆翠楼高日半沈引愁憎暮角惊梦怯残碪露白凝湘簟风篁韵蜀琴鸟喧从果烂堦净任苔侵柿叶添红影槐柯减緑隂采珠逢寳窟阅石见瑶林鲁殿铿寒玉台山激碎金郄堂流桂影陈巷集车音名自张华显词因葛亮吟水深龙易失天逺鹤难寻鉴貌宁慙乐论才岂谢任义心孤剑直学海怒涛深既覩文兼质翻疑古在今慙闻纡緑绶即候挂朝簪晩树连秋坞斜阳暎暮岑夜虫方唧唧疲马正骎骎托迹同吴燕依人似越禽防随仙羽化香蚁且同斟
　　同旧韵
　　大火收残暑清光渐惹襟谢庄千里思张翰五湖心暮角迎风急孤钟向暝沈露滋三径草日动四邻碪簟委班姬扇蝉悲蔡琰琴方愁丹桂逺已怯二毛侵甃石回泉脉移棋就竹隂触丝蛛堕网避隼鸟投林貌愧潘郎璧文慙吕相金但埋丰狱气未发爨桐音静笑刘琨舞闲思阮籍吟野花和雨劚怪石入云寻迹竞终非幻幽闲且自任趋时慙艺薄托质负恩深美价方稀古清名已絶今既闻留缟带讵肯掷蓍簪迟客虚高阁迎僧出乱岑壮心徒戚戚逸足自骎骎安羡仓中鼠危同幕上禽期君调鼎鼐他日俟羊斟
　　三用韵
　　素律初回驭商飇暗触襟乍伤诗客思还动旅人心蝉噪因风断鳞游见鹭沈笛声随晚吹松韵激遥碪地覆青袍草横緑绮琴烟霄难自致歳月易相侵涧桺横孤彴岩藤架密隂潇湘期钓侣鄠杜别家林遗愧虞卿璧言依季布金铮鏦闻郢唱次第发巴音萤影冲帘落虫声拥砌吟楼高思共眺寺逺想同寻入夜愁难遣逢秋恨莫任蜗游苔径滑鹤步翠塘深莫问荣兼辱宁论古与今固穷怜瓮牖感旧惜蒿簪晚日舒霞绮遥天倚黛岑鸳鸾方翽翽骅骥整骎骎未化投陂竹空思出谷禽感多自遣桑落且闲斟
　　李氏小池亭十二韵
　　积石乱巉巉庭莎緑不芟小桥低跨水危槛半依岩花落鱼争唼樱红鸟竞【竹咸切】引泉疏地脉扫絮积山嵌古桺红绡织新篁紫绮缄养猿秋啸月放鹤夜栖杉枕簟溪云腻池塘海雨咸语鸡逞辩防鼎犬偏馋踏藓青粘屐攀萝緑暎衫访僧舟北渡贳酒日西衔迟客登高阁题诗绕翠嵒家藏何所寳清韵满琅函
　　虢州涧东邨居作
　　东南骑马出郊坰回首寒烟隔郡城清涧涨时翘鹭喜緑桑疎处哺牛鸣儿童见少生于客奴仆骄多倨似兄试望家田还自适满畦秋水稻苗平
　　尹喜宅
　　荒原秋殿柏萧萧何代风烟占寂寥紫气已随仙仗去白云空向帝乡消蒙蒙暮雨春鸡唱漠漠寒芜雪兔跳欲问灵踪无处所十洲空濶阆山遥
　　途中望雨怀归
　　满空寒雨漫霏霏去路云深鏁翠微牧防逺当烟草立饥禽闲傍渚田飞谁家树压红榴折几处篱悬白菌肥对此不堪乡外思荷蓑遥羡钓人归
　　桺谷道中作却寄
　　马前红叶正纷纷马上离情欲断魂晓发独辞残月店暮程遥宿隔云村心如岳色留秦地梦逐河声出禹门莫怪苦吟鞭拂地有谁倾葢待王孙
　　灞陵道中作
　　春桥望望水溶溶一桁晴山倒碧峰秦苑落花零露湿灞陵新酒泼醅浓青龙夭矫盘双阙丹鳯防褷隔九重万古行人离别地不堪吟罢夕阳钟
　　秋日早行
　　上马萧萧襟袖凉路穿禾黍绕宫墙半山残月露华冷一防野风莲萼香烟外驿楼红隠隠渚边云树暗苍苍行人自是心如火兔走乌飞不觉长
　　叹落花
　　一夜霏微露湿烟晓来和泪丧婵娟不随残雪埋芳草尽逐香风上舞筵西子去时遗笑靥谢娥行处落金钿飘红堕白堪惆怅少别秾华又隔年
　　关河道中
　　槐陌蝉声桺市风驿楼高倚夕阳东往来千里路长在聚散十年人不同但见时光流似箭岂知天道曲如弓平生志业匡尧舜又拟沧浪学钓翁
　　题盘豆驿水舘后轩
　　极目晴川展画屏地从桃塞接蒲城滩头鹭占清波立原上人侵落照耕去雁数行天际没孤云一防净中生凭轩尽日不回首楚水吴山无限情
　　题裴端公郊居
　　暂随红旆佐藩方高迹终朝卧故乡已近水声开涧户更侵山色架书堂蒲生防脚青刀利桺拂波心緑带长莫夺野人樵牧兴白云不识绣衣郎
　　贵公子
　　大道青楼御苑东玉栏仙杏压枝红金铃犬吠梧桐院朱鬛马嘶杨桺风流水带花穿巷陌夕阳和树入帘栊瑶池宴罢归来醉笑説君王在月宫
　　观猎
　　苑墙东畔欲斜晖傍苑穿花兔正肥公子喜逢朝罢日将军夸换战时衣鹘翻锦翅云中落犬带金铃草上飞直到四郊高鸟尽掉鞍齐向国门归
　　访含山僧不遇留题精舍
　　满院桐花鸟雀喧寂寥芳草茂半芊吾师正遇归山日闲客空题到寺年池竹闭门教鹤守琴书开箧任僧传人间不自寻行迹一片孤云在碧天
　　咸通
　　咸通时代物情奢欢杀金张许史家破产竞留天上乐铸山争买洞中花诸郎宴罢银灯合仙子游回璧月斜人意似知今日事急催弦管送年华
　　长年
　　长年方悟少年非人道新诗胜旧诗十亩野塘留客钓一轩春雨对僧棋花间醉任黄莺説亭上吟从白鹭窥大道不将炉冶去有心重筑太平基
　　辛丑年
　　九衢漂杵已成川塞上黄云战马闲但有羸兵填渭水更无奇士出商山田园已没红尘里弟妹相逢白刃间西望翠华殊未返泪痕空湿剑文斑
　　思归
　　暖丝无力自悠扬牵引东风断客肠外地见花终寂寞异乡闻乐更凄凉红垂野防樱还熟緑染回汀草又芳旧里若爲归去好子期凋谢吕安亡
　　忆昔
　　昔年曾向五陵游午夜清歌月满楼银烛树前长似昼露桃花下不知秋西园公子名无忌南国佳人字莫愁今日乱离俱是梦夕阳唯见水东流
　　天井关
　　太行山上云深处谁向云中筑女墙短绠讵能垂玉甃缭垣何用学金汤斸开岚翠为高垒截断云霞作巨防守吏不教飞鸟过赤眉何路到吾乡
　　赠边将
　　昔因征逺向金微马出榆关一鸟飞万里只携孤剑去十年空逐塞鸿归手招都防新降虏身着文皇旧赐衣只待烟尘报天子满头霜雪为兵机
　　过旧宅
　　华轩不见马萧萧廷尉门人久寂寥朱槛翠楼为卜肆玉栏仙杏作春樵堦前雨落鸳鸯瓦竹里苔封防蝀桥莫问此中销歇事娟娟红泪泣芭蕉
　　清河县楼作
　　有客微吟独凭楼碧云红树不胜愁盘雕迥印天心没逺水斜牵日脚流千里战尘连上苑九江归路隔东周故人此地扬帆去何处相思雪满头
　　覩官军回戈
　　关中羣盗已心离关外犹闻羽檄飞御苑緑莎嘶战马禁城寒月捣征衣漫教韩信兵涂地不及刘琨啸解围昨日屯军还夜遁满车空载洛神归
　　中渡晚眺
　　魏王堤畔草如烟有客伤时独扣舷妖气欲昏唐社稷夕阳空照汉山川千重碧树笼春苑万里红霞衬碧天家寄杜陵归不得一回回首一潸然
　　河内别村业闲题
　　阮氏清风竹巷深满谿松竹似山隂门当谷路多樵客地带河声足水禽闲伴尔曹虽适意静思吾事好霑襟邻翁莫问伤时事一曲高歌夕照沈
　　闻官军继至未覩凯旋
　　嫖姚何日破重围秋草深来战马肥已有孔明传将畧更闻王导得神机阵前鼙鼓晴应响城上乌鸢饱不飞何事小臣偏注目帝乡遥羡白云归
　　洛北村居
　　十亩松篁百亩田归来方属太平年岩边石室低临水云外岚峯半入天鸟势去投金谷树钟声遥出上阳烟无人説得中兴事独倚斜晖忆仲宣
　　立春
　　青帝东来日驭迟暖烟轻逐晓风吹罽袍公子樽前觉锦帐佳人梦里知雪圃乍开红菜甲防幡新翦緑杨丝殷勤爲作宜春曲题向花牋帖绣楣
　　东游逺归
　　扣角干名记已疎剑歌休恨食无鱼辞家桺絮三春半临路槐花七月初江上欲寻渔父醉日边时得故人书青云不识扬生面天子何由问子虚
　　王道者
　　五云遥指海中央金鼎曽传肘后方三岛路岐空有月十洲花木不知霜因携竹杖闻龙气爲使棋童带橘香应笑我曹身是梦白头犹自学诗狂
　　陪金陵府相中堂夜宴
　　满耳笙歌满眼花满楼珠翠胜吴娃因知海上神仙窟只似人间富贵家绣户夜攒红烛市舞衣晴曳碧天霞却愁宴罢青娥散扬子江头月半斜
　　和侯秀才同友生泛舟谿中相招之作
　　嵇阮相将棹酒船晩风侵浪水侵舷轻如控鲤初离防逺似乘槎欲上天雨外鸟归吴苑树镜中人入洞庭烟凭君不用回舟疾今夜西江月正圆
　　观浙西府相畋游
　　十里旌旗十万兵等闲游猎出军城紫袍日照金鹅鬬红旆风吹画虎狞带箭彩禽云外落避雕寒兔月中惊归来一路笙歌满更有仙娥载酒迎
　　题姑苏凌处士庄
　　一簇林亭返照间门当官道不曾关花深逺防黄莺閙雨急春塘白鹭闲载酒客愁吴苑寺倚楼僧看洞庭山怪来话得仙中事新有人从物外还
　　赠渔翁
　　草衣荷笠鬓如霜自説家编楚水阳满防秋风吹枳橘绕陂烟雨种菰蒋芦刀夜鲙红鳞腻木甑朝蒸紫芋香曾向五湖期范蠡尔来空濶乆相忘
　　汴堤行
　　欲上隋堤举步迟隔云烽燧叫非时才闻破虏将休马又道征辽再出师朝见西来为过客暮看东去作浮尸緑杨千里无飞鸟日落空投旧店基
　　过内黄县
　　相州吹角欲斜阳匹马揺鞭宿内黄僻县不容投刺客野陂时遇射雕郎云中粉堞新城垒店后荒郊旧战场犹指去程千万里秣陵烟树在何乡
　　江上题所居
　　故人相别尽朝天苦竹江头独闭关落日乱蝉萧帝寺碧云归鸟谢家山青州从事来偏熟泉布先生老渐悭不是对花长酩酊永嘉时代不如闲
　　将卜兰芷邨居留别【郡中在仕人】
　　兰芷江头寄断蓬移家空载一帆风伯伦嗜酒还因乱平子归田不为穷避世飘零人境外结茅依约画屏中从今隠去应难覔深入芦花作钓翁
　　山墅闲题
　　逦迤前冈压后冈一川桑柘好残阳主人馈饷炊红黍邻父携竿钓紫鲂静极却嫌流水閙闲多翻笑野云忙有名不那无名客独闭衡门避建康
　　江上逢故人
　　前年送我曲江西红杏园中醉似泥今日逢君越谿上杜鹃花发鹧鸪啼来时旧里人谁在别后沧波路几迷江畔玉楼多美酒仲宣怀土莫凄凄
　　旅中感遇寄呈李秘书昆仲
　　南望愁云鏁翠微谢家楼阁雨霏霏刘桢病后新诗少阮籍贫来好客稀犹喜故人天外至许将孤剑日边归怀乡不怕严陵笑只待秋风别钓矶
　　江上邨居
　　本无踪迹恋柴扃世乱须教识道情顚倒梦魂愁里得撅奇诗句望中生花縁艳絶栽难好山爲看多咏不成闻道汉军新破敌使来仍说近离京
　　江边吟
　　江边烽燧几时休江上行人雪满头谁信乱离花不见只应惆怅水东流陶潜政事千杯酒张翰生涯一叶舟若有片帆归去好可堪重倚仲宣楼
　　夜雪泛舟游南溪
　　大江西面小溪斜入竹穿松似若耶两防严风吹玉树一滩明月晒银砂因寻野渡逢渔舍更泊前湾上酒家去去不知归路逺棹声烟里独呕哑
　　铜仪
　　铜仪一夜变葭灰暖律还吹岭上梅已喜汉宫今再睹更惊尧歴又重开中逺岫青如黛门外长江緑似苔谁念闭关张仲蔚满庭春雨长蒿莱
　　题袁州谢秀才所居
　　主人年少已能诗更有松轩挂夕晖芳草似袍连径合白云如鸟傍檐飞但将竹叶消春恨莫遣杨花上客衣若有前山好烟雨与君吟到暝钟归
　　谒巫山庙
　　乱猿啼处访高唐路入烟霞草木香山色未能忘宋玉水声犹似哭襄王朝朝暮暮阳台下为雨为云楚国亾惆怅庙前无限柳春来空鬬画眉长
　　鹧鸪
　　南禽无侣似相依锦翅双双傍马飞孤竹庙前啼暮雨汨罗祠畔吊残晖秦人只解歌为曲越女空能画作衣懊恼泽家非有恨年年长忆鳯城归
　　泛鄱阳湖
　　四顾无边鸟不飞大波惊隔楚山微纷纷雨外灵均过瑟瑟云中帝子归迸鲤似梭投逺浪小舟如叶傍斜晖鸱夷去后何人到爱者虽多见者稀
　　章江作
　　杜陵归客正徘徊玉笛谁家叫落梅之子棹从天外去故人书自日边来杨花慢惹霏霏雨竹叶频倾满满杯欲问维扬旧风月一江红树乱猿哀
　　南昌晚眺
　　南昌城郭枕江烟章水悠悠浪拍天芳草緑遮仙尉宅落霞红衬贾人船霏霏阁上千山雨嚖嚖云中万树蝉怪得地多章句客庾家楼在斗牛边
　　桐庐县作
　　钱塘江尽到桐庐水碧山青画不如白羽鸟飞严子濑緑蓑人钓季鹰鱼潭心倒影时开合谷口闲云自巻舒此境只因词客爱投文空吊木虚
　　东阳赠别
　　绣袍公子出旌旗送我揺鞭入翠微大抵行人难诉酒就中辞客易沾衣去时此地题桥去归日何年佩印归无限别情言不得回看谿桺恨依依
　　西塞山下作
　　西塞山前水似蓝乱云如絮满澄潭孤峰渐暎湓城北片月斜生梦泽南防动烧烟烹紫鳜露和香蔕摘黄柑他年却棹扁舟去终傍芦花结一庵
　　鄠杜旧居
　　却到山阳事事非谷云谿鸟尚相依阮咸贫去田园尽向秀归来父老稀秋雨几家红稻熟野塘何处锦鳞肥年年爲献东堂策长是芦花别钓矶
　　一径寻村渡碧谿稻花香泽水千畦云中寺逺磬难识竹里巢深鸟易迷紫菊乱开连井合红榴初绽拂檐低归来满把如渑酒何用伤时叹鳯兮
　　投寄旧知
　　却将顦顇入都门自喜烟霄足故人万里有家留百越十年无路到三秦摧残不是当时貌流落空余旧日贫多谢青云好知已莫教归去重沾巾
　　题汧阳县马跑泉李学士别业
　　水满寒塘菊满篱篱边无限彩禽飞西园夜雨红樱熟南亩秋风白稻肥草色自留闲客住泉声如待主人归九霄岐路忙于火肻恋斜阳守钓矶
　　绥州作
　　雕隂无树水南流雉堞连云古帝州带雨晚駞鸣逺戍望乡孤客倚髙楼明妃去日花应笑蔡琰归时鬓巳秋一曲单于暮烽起扶苏城上月如钩
　　与东吴生相遇
　　十年身事各如萍白首相逢泪满缨老去不知花有态乱来惟觉酒多情贫疑陋巷春偏少贵想豪家月最明且对一罇开笑口未衰应见泰阶平
　　庭前桃
　　曾向桃源烂漫游也同渔父泛仙舟皆言洞里千株好未胜庭前一树幽带露似垂湘女泪无言如伴息妫愁五陵公子饶春恨莫引香风上酒楼
　　病中闻相府夜宴戏赠集贤卢学士
　　满筵红蜡照香钿一夜歌钟欲沸天花里乱飞金错落月中争认绣连干罇前莫话诗三百醉后宁辞酒十千无那两三新进士风流长得饮徒怜
　　出关
　　马嘶烟防柳隂斜东去关山路转賖到处因循縁嗜酒一生惆怅为判花危时秖合身无着白日那堪事有涯正是灞陵春酎緑仲宣何事独辞家
　　过樊川旧居
　　却到樊川访旧游夕阳衰草杜陵秋应刘去后苔生阁嵇阮归来雪满头能説乱离唯有燕解偷闲暇不如鸥千桑万海无人见横笛一声空泪流
　　汧阳县阁
　　汧水悠悠去似絣逺山如画翠眉横僧寻野渡归吴岳雁带斜阳入渭城边静不收蕃帐马地贫唯卖陇山鹦牧童何处吹羌笛一曲梅花出塞声
　　边上逢薛秀才话旧
　　前年同醉武陵亭絶倒闲谈坐到明也有绛唇歌白雪更怜红袖夺金觥秦云一散如春梦楚市千烧作故城今日皤然对芳草不胜东望涕交横
　　使院黄葵花
　　薄妆新着淡黄衣对捧金炉侍醮迟向月似矜倾国貌倚风如唱步虚词乍开檀炷疑闻语试与云和必解吹爲报同人看来好不禁秋露即离披
　　咸阳怀古
　　城边人倚夕阳楼城上云凝万古愁山色不知秦苑废水声空傍汉宫流李斯不向仓中悟徐福应无物外游莫怪楚吟偏断骨野烟踪迹似东周
　　和同年韦学士华下途中见寄
　　緑杨城郭雨凄凄过尽千轮与万蹄送我独游三蜀路羡君新上九霄梯马惊门外山如活花笑尊前客似泥正是清和好时节不堪离恨剑门西
　　江臯赠别
　　金管多情恨解携一声歌罢客如泥江亭系马绿杨短野岸维舟春草齐帝子梦魂烟水濶谢公诗思碧云低风前不用频挥手我有家山白日西
　　奉和左司郎中春物暗度感而成章
　　才喜新春已暮春夕阳吟杀倚楼人锦江风散霏霏雨花市香飘漠漠尘今日尚追巫峡梦少年应遇洛川神有时自患多情病莫是生前宋玉身
　　伤灼灼【灼灼蜀之丽人也近闻贫且老殂落于成都酒市中因以四韵吊之】
　　尝闻灼灼丽于花云髻盘时未破桃脸曼长横緑水玉肌香腻透红纱多情不住神仙界薄命曾嫌富贵家流落锦江无处问断魂飞作碧天霞
　　汉州
　　北侬初到汉州城郭邑楼台触目惊松桂影中旌斾色芰荷风里管弦声人心不似经离乱时运还应却太平十日醉眠金雁驿临岐无恨脸波横
　　长安清明
　　早是伤春梦雨天可堪芳草更芉芊内官初赐清明火上相闲分白打钱紫陌乱嘶红叱拨绿杨髙映画秋千游人记得承平事暗喜风光似昔年
　　悼亾姬
　　鳯去鸾归不可寻十洲仙路彩云深若无少女花应老为有姮娥月易沉竹叶岂能消积恨丁香空解结同心湘江水濶苍梧逺何处相思防舜琴
　　黙黙无言恻恻悲闲吟独傍菊花篱只今已作经年别此后知为几歳期开箧每寻遗念物倚楼空缀悼亡诗夜来孤枕空肠断月斜辉梦觉时
　　六七年来春又秋也同欢笑也同愁才闻及第心先喜试説求婚泪便流几为妬来频敛黛每思闲事不梳头如今悔恨将何益肠断千休与万休
　　下邽感旧
　　昔为童稚不知愁竹马闲乘绕县游曾为看花偷出郭也因逃学暂登楼招他邑客来还醉儳得先生去始休今日故人无处问夕阳衰草尽荒丘【太平广记云庄幼时常在华州下邽县侨居多与隣巷诸儿防戏及广明乱后再经旧里追思往事但有遗踪因赋诗以记之】
　　涂次逢李氏兄弟感旧
　　御沟西面朱门宅记得当时好弟兄晓傍柳隂骑竹马夜隈灯影防先生巡街趁蝶衣裳破上屋探雏手脚轻今日相逢俱老大忧家忧国尽公卿
　　送日本僧敬龙归
　　扶桑已在渺茫中家在扶桑东更东此去与师谁共到一船明月一帆风
　　对酒
　　何用岩栖隠姓名一壶春酎可忘形伯伦若有长生术直【一作应】到如今醉未醒
　　古离别
　　晴烟漠漠柳鬖鬖不郍离情酒半酣更把玉鞭云外指断肠春色在江南
　　立春日作
　　九重天子去防尘御桺无情依旧春今日不关妃妾事始知辜负马嵬人
　　白樱桃
　　王母堦前种几株水精帘外看如无只应汉武金盘上泻得瑚白露珠
　　寄江南逐客
　　二年音信阻湘潭花下相思酒半酣记得竹斋风雨夜对床敧枕话江南
　　楚行吟
　　章华台下草如烟故郢城头月似惆怅楚宫云雨后露啼花笑一年年
　　离筵诉酒
　　感君情重惜分离送我慇勤酒满巵不是不能判酩酊却忧前路醉醒时
　　雨霁池上作呈侯学士
　　鹿巾藜杖葛衣轻雨歇池边晚吹清正是如今江上好白鳞红稻紫莼羮
　　台城
　　江雨霏霏江草齐六朝如梦鸟空啼无情最是台城柳依旧烟笼十里堤
　　东阳酒家赠别
　　天涯方叹异乡身又向天涯别故人明日五更孤店月醉醒何处各霑巾
　　江外思乡
　　年年春日异乡悲杜曲黄莺可得知更被夕阳江岸上断肠烟桺一丝丝
　　独鹤
　　夕阳滩上立徘徊红蓼风前雪翅开应为不知栖宿处几回飞去又飞来
　　庭前菊
　　为忆长安烂漫开我今移尔满庭栽红兰莫笑青青色曾向龙山泛酒来
　　燕来
　　去歳辞巢别近隣今来空讶草堂新花间对语应相问不是邨中旧主人
　　倚柴关
　　筞杖无言独倚关如痴如醉又如闲孤吟尽日何人防依约前山似故山
　　江行西望
　　西望长安白日遥半年无事驻兰桡欲将张翰秋江雨画作屏风寄鲍昭
　　衢州江上别李秀才
　　千山红树万山云把酒相看日又曛一曲离歌两行泪更知何地再逢君
　　丙辰年鄜州遇寒食城外醉吟七言五首
　　满街杨柳緑丝烟画出清明二月天好是隔帘花树动女郎撩乱送秋千
　　雕隂寒食足游人金鳯罗衣湿麝薰肠断入城芳草路淡红香白一羣羣
　　开元坡下日初斜拜扫归来走钿车可惜数枝红艳好不知今夜落谁家
　　马骄风疾玉鞭长过去唯留一阵香闲客不须烧破眼好花皆属富家郎
　　雨丝烟桺欲清明金屋人间暖鳯笙永日迢迢无一事隔街闻蹴气毬声
　　宜君县北卜居不遂留题王秀才别墅
　　本期同此卧林丘榾柮炉前拥布裘何事却乘羸马去白云红树不相留
　　明月严霜扑皁貂羡君髙卧正逍遥门前积雪深三尺火满红炉酒满瓢
　　长安旧里
　　满目墙匡春草深伤时伤事更伤心车轮马迹今何在十二玉楼无处寻
　　焦崖阁
　　李白曾歌蜀道难长闻白日上青天今朝夜过焦崖阁始信星河在马前
　　揺落
　　揺落秋天酒易醒凄凄长是别离情黄昏倚柱不归去肠断緑荷风雨声
　　令狐亭
　　若非天上神仙宅须是人间将相家想得当时好风月管弦吹杀后庭花
　　江上别李秀才
　　前年相送灞陵春今日天涯各避秦莫向尊前惜沈醉与君俱是异乡人
　　白牡丹
　　闺中莫妬新妆妇陌上须惭傅粉郎昨夜月明浑似水入门唯觉一庭香
　　题酒家
　　酒緑花红客爱诗落花春岸酒家旗寻思避世为逋客不醉长醒也是痴
　　幽居春思
　　緑暎红藏江上邨一声鸡犬似仙源闭门尽日无人到翠羽春禽满树喧
　　与小女
　　见人初解语呕哑不肯归眠恋小车一夜娇啼縁底事为嫌衣少缕金花
　　虎迹
　　白额频频夜到门水边踪迹渐成羣我今避世栖岩穴岩穴如何又见君
　　南隣公子
　　南隣公子夜归声数炬银灯隔竹明醉凭马鬃扶不起更邀红袖出门迎
　　路徳延
　　德延儋州岩相之犹子数岁赋芭蕉诗曰一种灵苖异天然体性虚叶如斜界纸心似倒抽书诗成翌日传于都下防儋州坐事诛故德延久不能振光化初方就举擢第又爲感旧诗曰初骑竹马咏芭蕉尝忝名卿诵满朝五字便容趋绛帐一枝寻许折丹霄岂知流落萍蓬逺不觉推迁嵗月遥国境未安身未立至今顔巷守箪瓢天祐中授拾遗防河中节度使朱友谦领镇辟掌书记友谦甚礼之然德延浮薄动多忤物友谦解体德延乃作小儿诗以刺之
　　近体诗
　　小儿诗五十韵
　　情态任天然桃红两颊鲜乍行人共看初语客多怜臂膊肥如瓠肌肤软胜绵长头才覆额分角渐垂肩散诞无尘虑逍遥占地仙排衙朱阁上喝道画堂前合调歌杨柳齐声踏采莲沿堤行细雨奔巷趂轻烟嫩竹乘为马新蒲折作鞭鹦雏金镞系猫子防丝牵拥鹤归晴岛驱鹅入暖泉杨花争弄雪榆叶共收钱锡镜当胸挂银珠对目悬头依仓鹘裹袖学柘枝楦酒殢丹砂暖茶催小玉煎频邀筹箸挣时乞绣针穿寳箧挐红豆妆奁拾翠钿戏袍披按褥尖帽戴靴氊展画趋三圣开屏笑七贤贮怀青杏小垂额緑荷圆惊滴沾罗泪娇流汚锦涎倦书饶叱咤憎药巧迁延防帐燕绡映藏衾鳯绮缠指敲迎使鼓筯拨赛神弦帘拂鱼钩动筝推雁柱偏棊图添路画笛管欠吹镌恼客初酣睡惊僧半入禅寻蛛穷屋瓦采雀遍楼椽抛果忙开口藏钩乱出拳夜分围榾柮朝聚打秋千折竹装泥燕添丝放纸鸢互夸轮水碓相教放风旋旗小裁红绢书幽载碧牋逺铺张雀网低控射蝇詀语时时道讴歌处处传匿眉乍曲遮路臂相连鬬草当春迳争毬出晚田柳傍慵独坐花底困横眠等鹊前篱畔听蛩伏砌边旁枝粘舞蝶偎树捉鸣蝉平岛夸趫上层崖逞捷縁嫩苔车迹小深雪履痕全竞指云生岫齐呼月上天蚁巢寻径劚蜂穴绕堦填撨唱廻深岭牛歌下逺川垒柴为屋木和土作盘筵险砌高台石危跳峻塔塼忽升隣舍树偷上后池舩项槖称师日甘罗作相年明时方任德劝尔减狂颠
　　罗虬
　　虬台州人词藻富赡与宗人隠邺齐名时号三罗广明庚子乱后去客鄜州李孝恭为从事籍中有杜红儿者善歌常为副戎属意副戎聘邻道虬请红儿歌赠之以防孝恭以副戎所盼不令受之虬怒拂衣而起诘旦手刄红儿既而追其寃作絶句诗百篇借古人以比其艳号比红诗盛行于时孙光宪云虬累举不第依宦官得典本州昼锦常以展墓谒邑宰横笏傲然宰曰某虽尘吏不达事体然使君岂不看松柏下人乎虬有俊才所见有比红儿诗他无闻
　　近体诗
　　比红儿诗【并序】
　　比红者为雕隂官妓杜红儿作也美貌年少机智慧悟不与羣辈妓女等余知红者乃择古之美色灼然于史传三数十辈优劣于章句遂题比红诗
　　姓氏看侵尺五天芳菲占断百花鲜马嵬好笑当时事虚赚明皇幸蜀川
　　匼匝千山与万山碧桃花下景长闲神仙得似红儿貌应免刘郎忆世间
　　诏下人间选好花月眉云髻尽名家红儿若向当时见系臂先封第一纱
　　五云高捧紫金堂花下投壶侍玉皇从道世间教不识也应知有杜兰香
　　渡口诸侬乐未休竟陵西望路悠悠石城有个红儿貌两浆无因迎莫愁
　　倾国倾城总絶伦红儿花下认真身十年东北看燕赵眼冷何曾见一人
　　薄粉轻朱取次施大都端正亦相宜只如花下红儿态不借城中半额眉
　　苏小空匀一面妆便留名字在钱塘藏鸦门外诸年少不识红儿未是狂
　　一首长歌万恨来惹愁漂泊水难廻崔徽有底多头面费得微之尔许才
　　栀子同心裛露垂折来深恐没人知花前醉客频相问不赠红儿赠阿谁






　　御定全唐诗録巻九十四
　　钦定四库全书
　　御定全唐诗録卷九十五
　　李洞
　　洞字才江唐诸王孙也尝游西川慕贾浪仙为诗铸铜像其仪事之如神时人但诮其僻澁而不能赏其奇峭唯吴子华深知之子华才力浩大八面受敌尝以百篇示洞洞曰大兄所示百篇中有一联絶唱西昌新亭曰暖漾鱼遗子晴游鹿引麛子华不怨所鄙而喜所许昭宗时不第还蜀
　　近体诗
　　送云卿上人游安南
　　春往海南边秋闻半路蝉鲸吞洗鉢水犀触防灯船岛屿分诸国星河共一天长安却回日松偃旧房前
　　郑补阙山居
　　髙节谏垣客白云居静坊马饥餐落叶鹤病晒残阳野雾昏朝烛溪牋惹御香相招倚蒲壁论句夜何长送沈光赴福幕
　　泉齐岭鸟飞雨热茘枝肥南斗看应近北人来恐稀潮浮廉使宴珠照岛僧归幕下逢迁拜何官着茜衣
　　鄠郊山舍题赵处士林亭
　　圭峰秋后叠乱叶落寒虚四五百竿竹二三千巻书云深猿拾栗雨霁蚁縁蔬只隔门前水如同万里余
　　赋得送贾岛谪长江
　　敲驴吟雪月谪出国西门行傍长江影愁深汨水魂笻携过竹寺琴典在花村饥食山松子谁知贾傅孙
　　送逺上人
　　海岳两无边去来都偶然齿因吟后冷心向静中圆虫网花间井鸿鸣雨后天叶书归旧寺应附载钟船
　　下第送张霞归觐江南
　　此道背于时携归一轴诗树沈孤鸟逺风逆蹇驴迟草入吟房坏潮冲钓石移恐伤欢觐意半路摘愁髭
　　送人之天台
　　行李一枝藤云边晓扣冰丹经如不谬白发亦何能浅井仙人镜明珠海客灯乃知真隠者笑就汉廷征
　　维摩畅林居
　　诸方游几腊五夏五峰销越讲迎骑象蕃斋懴射雕冷笻和雪倚枯栎带云烧从此西林老瞥然三万朝
　　送张乔下第归宣州
　　诗道世难通归宁楚浪中早程残岳月夜泊隔淮钟一镜垂双鬓全家老半峰无成来往过折尽谢亭松
　　送卢郎中赴金州
　　云明天岭髙刺郡辄仙曹危栈窥猿顶公庭扫鹤毛出军青壁罅话道白眉毫逺集歌謡客州前泊几艘
　　江干即事
　　病卧四更后愁闻报早衙隔关沈水鸟侵郭噪园鸦吏瘦餐溪柏身羸凭海槎满朝吟五字应不老烟霞
　　登楼
　　川上值楼开寒山四面来竹吹人语逺峰碍鸟飞回生死别离陌朝昏云雨堆谁知独立意溅泪落莓苔
　　题云际寺
　　开门风雪顶上彻困飞禽猿戏青里人行紫阁隂腊泉冰下出夜磬月中寻尽欲居岩室如何不住心
　　同僧宿道者院
　　携文过水宿拂席四廊尘坠果敲楼瓦髙萤映鹤身点灯吹叶火谈佛悟山人尽有栖霞志好谋三教邻
　　古柏
　　手植知何代年齐偃盖松结根生别树吹子落邻峰古干经龙嗅髙烟过雁冲可佳繁叶尽声不碍秋钟
　　宿长安苏雍主簿防
　　县对数峰云官清主簿贫听更池上鹤伴直岳阳人井锁煎茶水防关捣药尘往来多屣步同舍即诸邻
　　秋宿润州刘处士江亭
　　北梦风吹断江边处士亭吟生万井月看尽一天星浪静鱼冲石牕高鹤听经东西渺无际世界半沧溟
　　冬日题觉公牛头兰若
　　天寒高木静一磬隔川闻鼎水看山汲台香拂雪焚鹤归惟认刹僧步不离云石室开禅后轮珠谢圣君
　　寄窦禅山薛秀才
　　窦岭吟招隠新诗满集贤白衫春絮暖红纸夏云鲜琴纒江丝细棊分海石圆因知醉公子虚写世人传
　　送卢少府之任巩洛
　　从知东甸尉铨注似恩除带土移嵩术和泉送尹鱼印牀寒鹭宿壁记醉僧书堂下诸昆在无妨候起居
　　送人归觐河中
　　青门冢前别道路武关西有寺云连石无僧叶满溪河长随鸟尽山逺与人齐觐省波涛县寒牕响曙啼
　　圭峰溪居寄怀韦曲曹秀才
　　南北飞山雪万片寄相思东西曲流水千声泻别离巴猿学引陇鸟解吟诗翻羡家林赏世人那得知
　　过野叟居
　　野人居止处竹色与山光留客羞蔬饭洒泉开艸堂雨余松子落风过术苗香尽日无炎暑眠君青石床
　　送从叔书记山隂隠居
　　山顶絶茅居云泉绕枕虚烧移僧影瘦风展鹭行疎巻箔清谿月敲松紫阁书由来簪组贵不信教猿锄
　　终南山二十韵
　　关内平田窄东西截杳冥雨侵诸县黑云破九门青暂看犹无暇长栖信有灵古苔秋渍斗积雾夜昏萤怒恐撞天漏深疑隠地形盘根连北岳转影落南溟穷穴何山出遮蛮上国宁残阳髙照蜀败叶逺浮泾斸竹烟岚冻偷湫雨雹腥闲房僧灌顶浴涧鹤遗翎梯滑危縁索云深静唱经放泉惊鹿睡闻磬得人醒踏着神仙宅敲开洞府扃棊残秦士局字缺晋公铭一谷开午孤峰耸起丁逺平丹鳯阙冷射五侯防万丈氷声折千寻树影停望中仙岛动行处月轮馨叠石移临砌研胶发上屏明时献君寿不假老人星
　　题咸阳楼
　　晩亚古城门凭髙黯客魂塞侵秦旧国渭浸汉荒村官路飏书烬人家带水痕猎频虚冢穴耕苦露松根墙外峰粘汉氷中日晃原断碑移作砌广地灌成园北马疑眠碛南人忆钓湓桥闲野鹿过街静禁鸦翻滩鼓城隍动云冲太白昏标衣多吕裔荷锸或刘孙吊问难知主登攀强滴罇不能扶壮势冠剑惜乾坤
　　岁暮自广江至新兴往复中题峡山寺
　　薄暮縁西峡停桡一访僧鹭巢横卧柳猿饮倒垂藤水曲岩千叠云深树百层山风寒殿磬溪雨夜船灯滩涨危槎没泉冲怪石崩中台一襟泪岁杪别良朋
　　赠曹郎中崇贤所居
　　闲坊宅枕穿宫水听水分衾尽属僧药杵声中捣残梦茶铛影里煮孤灯刑曹树防千年井华岳楼开万仞氷诗句变风官渐紧夜涛舂断海边藤
　　上司空员外
　　禅心高卧似疎慵诗客经过不厌重藤杖几携量碛雪玉鞭曾把数嵩峰夜眠古巷当城月秋直清曹入省钟禹凿故山归未得河声暗老两三松
　　赠永崇李将军充襄阳制置使
　　拜官门外发辉光宿卫隂符注几行行处近天龙尾滑猎时陪帝马鬃香九城王气生旗队万里寒风入箭疮从此浩然声价歇武中还有李襄阳
　　春日隠居官舍感怀
　　风吹烧烬杂汀沙还似青溪旧寄家入户竹生牀下叶隔莲谢镜中花苔房毳客论三学雪岭巢禽看两衙销得人间无限事江亭月白诵南华
　　废寺闲居寄怀一二罢举知已
　　病居废庙冷吟烟无力争飞类病蝉槐省老郎防主弃月陂孤客望谁怜税房兼得调猿石租地仍分浴鹤泉处世堪惊又堪愧一坡山色不论钱
　　华山
　　碧山长冻地长秋日夕泉源聒华州万户烟侵关令宅四时云在使君楼风驱雷电临河震鹤引神仙出月游峰顶髙眠灵药熟自无霜雪入人头
　　送包处士
　　愁思枕月卧潇湘寄宿慈恩竹里房性急却于棊上慢身闲未免药中忙休抛手网惊龙睡曾挂头巾拂鸟行闻説石门君旧隠寒风溅瀑坏书堂
　　毙驴
　　蹇驴秋毙瘗荒田忍把敲吟旧竹鞭三尺焦桐背残月一条藜杖卓寒烟通吴白浪寛围国倚蜀青山峭入天如画海门搘肘望阿谁教卖钓鱼船
　　东川高仆射
　　油幢影里拜清风十里貔貅一片雄三印锁开霜满地四门关定月当空泉浮山叶人家过诏惹炉香鸟道通新起画楼携客上弦歌筵内海榴红
　　吊曹监
　　宅上愁云吹不散桂林诗骨葬云根满楼山色供邻里一洞松声付子孙甘露施衣封泪防秘书取集印苔痕吟魂醉魄归何处御水呜呜夜绕门
　　赠长安毕郎中
　　髙门寒沼水连云鹭识朱衣傍主人地肺半边晴带雪天街一面静无尘朝廻座客酬琴价衙退留僧写鹤真从此几迁为计相蓬莱三刻奏东廵
　　寄东蜀幕中友
　　官亭池碧海榴殷遥想清才倚画栏柳絮涨天笼地暖角声经雨透云寒晓侵台座香烟湿夜草军书蜡炬干为话门人吟太苦风摧兰秀一枝残
　　曲江渔父
　　儿孙闲弄雪霜髯浪飐南山影入檐闲卧篷舟龟作枕病来茅舍网为帘值春游子怜莼滑通蜀行人説鲙甜数尺寒丝一竿竹岂知浮世有猜嫌
　　上灵州令狐相公
　　征蛮破虏汉功臣提剑归来万里身笑倚凌烟金柱看形容憔悴老于真
　　客亭对月
　　游子离魂陇上花风飘浪巻绕天涯一年十二度圆月十一回圆不在家
　　有寄
　　爱酒耽棊田处士弹琴咏史贾先生御沟临岸有云石不见鹤来何处行
　　题晰上人贾岛诗巻
　　贾生诗巻惠休装百叶莲花万里香供得半年吟不足长须字字顶司仓
　　送僧清演归山
　　毛褐斜肩背负经晓思吟入窦山青峰前野水横官道踏着秋天三四星
　　山居喜友人见访
　　入云晴斸茯苓还日暮逢迎水石间看待诗人无别物半潭秋水一房山
　　赠青龙印禅师
　　涩秋刀剃雪时庵前曾礼草堂师居人昨日相过説鹤已生孙竹满池
　　绣岭宫词
　　春日迟迟春草緑野棠开尽飘香玉绣岭宫前鹤发翁犹唱开元太平曲
　　曹唐
　　唐字尧宾桂州人初为道士后举进士不第咸通中累为使府从事
　　北梦琐言云唐游仙诗才情缥缈岳阳守李逺每吟之而思其人唐仪质充伟一日往谒逺逺见之戏曰昔未覩标仪将谓可乘鸾鹤此际接晤窃恐壮水牛亦不胜其载时人闻而笑之
　　抒情録人或靳唐尝作鬼诗使举所作曰水底有天春寂寂人间无路月茫茫非鬼诗而何唐大哂
　　近体诗
　　大游仙
　　汉武帝将候西王母下降
　　昆仑凝想最髙王母来乘五色龙歌听紫鸾犹缥缈语来青鸟许从容风廻水落三清月漏苦霜传五夜钟树影悠悠花悄悄若闻箫管是行踪
　　汉武帝于宫中宴西王母
　　鼇岫云低太一坛武皇斋洁不胜欢长生碧字期亲署延寿丹泉许细看剑佩有声宫树静星河无影禁花寒秋风褭褭月朗朗玉女清歌一夜阑
　　汉武帝思李夫人
　　惆怅朱颜不复归晚秋黄叶满天飞迎风细荇传香粉隔水残霞见画衣白玉帐寒鸳梦絶紫阳宫逺雁书稀夜深池上兰桡歇断续歌声接太微
　　刘晨阮肇游天台
　　树入天台石路新细云和雨动无尘烟霞不省生前事水木空疑梦后身往往鸡鸣岩下月时时犬吠洞中春不知此地归何处须就桃源问主人
　　刘阮洞中遇仙子
　　天和树色霭苍苍霞重岚深路渺茫云窦满山无鸟雀水声沿涧有笙篁碧沙洞里乾坤别红树枝前日月长愿得花间有人出免令仙犬吠刘郎
　　仙子送刘阮出洞
　　殷勤相送出天台仙境那能却再来云液既归须强饮玉书无事莫频开花当洞口应长在水到人间定不廻惆怅溪头从此别碧山明月照苍苔
　　仙子洞中有怀刘郎
　　不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯零落尽此生无处访刘郎
　　刘阮再到天台不复见仙子
　　再到天台访玉真青苔白石已成尘笙歌寞闲深洞云鹤萧条絶旧隣草树总非前度色烟霞不似昔年春桃花流水依然在不见当时劝酒人
　　织女怀牛郎
　　北斗佳人双泪流眼穿肠断为牵牛封题锦字凝新恨抛掷金梭织旧愁桂树三天云漠漠银河一带水悠悠欲将心就仙郎説借问榆花早晩秋
　　玉女杜兰香下嫁于张硕
　　天上人间两渺茫不知谁识杜兰香来经玉树三山逺去隔银河一水长怨入清尘愁锦瑟酒倾露醉瑶觞遗情更説何珍重擘破云鬟金鳯凰
　　张硕重寄杜兰香
　　碧落香销兰露秋星河无梦夜悠悠灵妃不降三清驾仙鹤空成万里愁皓月隔花追叹别飞烟笼树省淹留人间何事堪惆怅海色西风十二楼
　　王逺宴麻姑蔡经宅
　　好风吹树杏花香花下真人道姓王大篆龙蛇随笔札小天星斗满衣裳闲抛南极归期晩笑指东溟饮兴长要唤麻姑同一醉使人沽酒向余杭
　　萼绿华将归九疑留别许真人
　　九防秋烟黛色空绿华归思颇无穷每悲驭鹤身难任长恨临霞语未终河影暗吹云梦月花声闲落洞庭风蓝丝重勒金条脱留与人间许侍中
　　穆王宴王母于九光流霞舘
　　桑叶扶疎闭日华穆王邀命宴流霞霓旌着地云初驻金奏掀天月欲斜歌咽细风吹粉蕋饮余清露湿瑶砂不知白马红缰解偷吃东田碧玉花
　　紫河张休真
　　琪树扶疎压瑞烟玉皇朝客满花前山川到处成三月丝竹经时即万年树石茫初缩地杯盘狼籍未朝天东风小饮人皆醉从听黄龙枕水眠
　　萧史携弄玉上升
　　岂是丹台归路遥紫鸾烟驾不同飘一声洛水传幽咽万片宫花共寂寥红粉美人愁未散清华公子笑相邀缑山碧树青楼月肠断春风为玉箫
　　黄初平将入金华山
　　莫道真游烟景賖潇湘有路入金华溪头鹤树春常在洞口人家日易斜一水暗鸣闲绕涧五云长往不还家白羊成队难收拾吃尽溪边巨胜花
　　三年冬大礼
　　皇帝斋心洁素诚自朝真祖报升平华山秋草多归马沧海寒波絶洗兵银箭水残河影断玉炉烟尽日华生千官整肃三天夜剑佩初闻入太清
　　海日西飞度禁林太清宫殿月沈沈不闻北斗倾尧酒空觉南风入舜琴歌压钧天闲梦尽诏归秋水道情深雪风更起古杉叶时送步虚清磬音
　　太一天坛降紫君属车龙鹤夜成羣春浮玉藻寒初落露拂金茎曙欲分三代乐廻风入律四溟歌驻水成文千官不动旌旗下日照南山万树云
　　山拥飞云海水清天坛未夕仗先成千官不起金縢议万国空瞻玉藻声禁火曙然香焰袅宫衣寒拂雪花轻侧闻左右皆周吕看取从容致太平
　　南游
　　尽兴南游卒未廻水工舟子不须催政思碧树关心句难放红螺蘸甲杯涨海潮生隂火灭苍梧风暖瘴云开芦花寂寂月如练何处笛声江上来
　　长安客舍叙邵陵旧宴怀寄永州萧使君
　　邵陵楼树碧葱茏河汉西流宴未终残漏五更掀海月清笳三防揭天风香薰舞席云鬟绿光射骰盘蜡烛红今日却思行乐处两床丝竹水楼中
　　粉堞彤轩画障西水云红树窣璇题鹧鸪欲絶歌声定鸲鹆初惊舞翅齐坐对玉山难甸线听残金石怕低迷东风夜月三年饮不省归时不似泥
　　木鱼金钥锁春城夜上红楼纵酒情竹箭水繁更漏促桐花风软管弦清百分散打银船溢十指寛催玉筯轻星斗渐稀宾客醉碧云犹恋艳歌声
　　三年身逐楚诸侯宾榻容居最上头饱听笙歌陪痛饮熟寻云树纵闲游朱门锁闭烟岚暮铃阁清凉水木秋月满前山风不动更邀诗客醉南楼
　　不知何路学飞翻虚受贤侯郑重恩午夜清歌敲玉筯三年洪饮竭金樽招携每感双鱼逺报答空思一剑存狼籍梨花满城月当时长醉信陵门
　　羽林贾中丞
　　四十年前百战身曾驱虎队扫边尘风悲鼓角榆关暮日射旌旗陇草春铁马惯牵邀上客金鱼多解乞佳人胷中别有安边计谁睬髭髯白似银
　　暮春戏赠吴端公
　　年少英雄好丈夫大家望拜执金吾闲眠晓日听鶗鴂笑倚春风杖辘轳深院吹笙闻汉婢静街调马任奚奴牡丹花下帘钩外独凭红肌捋虎须
　　赠南岳冯处士
　　寂寥深木闭烟霞洞里相知有几家笑看潭鱼吹水沫醉嗔溪鹿吃蕉花穿防歴歴泉声细绕屋幽幽树影斜夜静着灰封釜灶自添文武养丹砂
　　白日溪边自结庐风泉满院称幽居鸟啼深树斸灵药花落闲看道书烟岚晚过鹿裘湿水月夜明山舍虚支頥冷笑縁名出终日王门强曳裾
　　奉送严大夫再领容州
　　海风巻树冻岚消忧国宁辞岭外遥自顾勤劳甘百战不将功业负三朝剑澄黑水曾芟虎箭劈黄云惯射雕代北天南尽成事肯将心许霍嫖姚
　　日照双旌射火山笑迎宾从却南还风云暗发诙谐外感防潜生气槩间蕲竹水翻台榭湿刺桐花落管弦闲无因得靸真珠履亲从新侯定八蛮
　　送康祭酒赴轮台
　　灞水桥边酒一杯送君千里赴轮台霜黏海眼旗声冻风射犀文甲缝开断碛簇烟山似米野营轩地鼓如雷分明防得将军意不斩楼兰不拟廻
　　送刘尊师祗诏阙庭
　　海风叶叶驾霓旌天路悠悠接上清锦诰凄凉遗去恨玉箫哀絶醉离情五湖夜月幡幢湿双阙清风剑佩轻从此暂辞华表柱更应千载是归程
　　仙老闲眠碧草堂帝书徴入白云乡龟台欲署长生籍鸾殿邀论不死方茎露想倾延命酒素烟思爇降真香五千言外无文字更有何词赠武皇
　　送羽人王锡归罗浮
　　风前整顿紫荷巾归向罗浮保养神石磴倚天行带月铁桥通海入无尘龙蛇出洞闲邀雨犀象眠花不避人最爱葛洪寻药处露苗烟蕊满山春
　　哭陷边许兵马使
　　北风裂地黯边霜战败桑干日色黄故国暗廻残士卒新坟空葬旧衣裳散牵细马嘶青草任去佳人吊白杨除却隂符与兵法更无异物在仪牀
　　和周侍御买剑
　　将军溢价买吴钩要与中原静寇讐试挂牕前惊电转略抛牀下怕泉流青天露拔云霓泣黑地潜擎鬼魅愁见説夜深星斗畔等闲期尅月支头
　　题子侄书院双松
　　自种双松费几钱顿令院落似秋天能藏此地新晴雨却惹空山旧烧烟枝压细风过枕上影笼残月到前莫教取次成闲梦使汝悠悠十八年【三国志丁公固幼时梦松生其腹谓人曰松字乃十八公也后十八年吾其为公乎卒如梦兆】
　　病马
　　緑耳何年别渥洼病来颜色半尘沙四蹄不凿金砧裂双眼慵开玉筯斜堕月兔毛干觳觫失云龙骨瘦查牙平原好放无人放嘶向秋风苜蓿花
　　垅上沙葱叶正齐腾黄犹自局羸蹄尾蟠夜雨红丝脆头掉秋风白练低力惫未思金络脑影寒空望锦障泥堦前莫怪垂双泪不遇孙阳不敢嘶
　　不剪焦毛鬛半翻何人别是古龙孙风吹病骨无骄气土蚀骢花见卧痕未喷断云归汉苑曾追轻练过吴门一朝千里心犹在争潜忘秣饲恩
　　空被秋风吹病毛无因濯浪刷洪涛卧来总怪龙蹄跙瘦尽谁惊虎口髙追电有心犹欵段逢人相骨强嘶号欲将鬃鬛重裁剪乞借新城利铰刀
　　病乆无人着意看五花毛色欲凋残饮惊白露泉花冷吃怕清风豆叶寒长防敢辞红锦重旧缰宁畏紫丝蟠王良若许相擡筞千里追风也不难
　　小游仙
　　玉箫金瑟发商声桑叶干枯海水清净扫蓬莱山上地略邀王母话长生
　　南斗阑北斗稀茅君夜着紫霞衣朝骑白鹿趂朝去鳯押笙歌逐后飞
　　焚香独自上天坛桂树风吹玉简寒长怕嵇康乏仙骨与将仙籍再寻看
　　氷屋朱扉晓未开谁将金筞扣琼台碧花红尾小仙犬闲吠五云嗔客来
　　白石山中自有天竹花藤叶满溪烟朝来洞口围棊了睹得青龙值几钱
　　玉诏新除沈侍郎便分茅土镇东方不知今夕游何处侍从皆骑白鳯凰
　　饥即餐霞闷即行一声长啸万山青穿花渡水来相访珍重多才阮步兵
　　东妃闲着翠霞裙自领笙歌出五云清思密谈谁第一不过邀取小茅君
　　九天天路入云长燕使何由到上方玉女暗来花下立手挼裙带问昭王
　　玉皇赐妾紫衣裳交向桃源嫁阮郎烂煮琼花劝君吃恐君毛鬓暗成霜
　　玉色雌龙金络头真妃骑出纵闲游昆仑山上桃花底一曲商歌天地秋
　　闲来洞口等刘君缓步轻擡玉线裙旋擘桃花掷流水更无言语倚彤云
　　西汉夫人下太虚九霞裙幅五云舆欲将碧字相教示自解盘囊出素书
　　八景风回五鳯车昆仑山上看桃花若教使者沽春酒须覔余杭阿母家
　　碧瓦彤轩月殿开九天花落瑞风来玉皇欲着红龙衮亲唤金妃下手裁
　　且欲留君饮桂浆九天无事莫推忙青龙举步行千里休道蓬莱归路长
　　侍女亲擎玉酒巵满巵倾酒劝安期等闲相别三千岁长忆水边分枣时
　　去住楼台一任风十三天洞暗相通行防侍女炊何物满灶无烟玉炭红
　　风动闲天清桂隂水晶帘外冷沈沈西妃少女多春思斜倚彤云尽日吟
　　王母相留不放回偶然沈醉卧瑶台凭君与向萧郎道教着青龙取妾来
　　方士飞轩驻碧霞酒香风冷月初斜不知谁唱春归曲落尽溪头白葛花
　　方朔归来到我家欲将灵树出丹霞三千年后知谁在拟种红桃待放花
　　水满桑田白日沈冻云干霰湿重隂辽东归客闲相过因话尧年雪更深
　　笑擎云液紫瑶觥共请云和碧玉笙花下偶然吹一曲人间因识董双成
　　树下星沈月欲髙前溪水影湿龙毛洞天云冷玉花发公子尽披双锦袍
　　武皇含笑把金觥更请霓裳一两声防帐宫人最年少舞腰时挈绣裙轻
　　琼树扶疎压瑞烟玉皇朝客满花前东风小饮人皆醉短尾青龙枕水眠
　　彤阁钟鸣碧鹭飞皇君催熨紫霞衣丹房玉女心慵甚贪看投壶不肯归
　　沙野先生闭玉虚焚香夜写紫微书供承童子闲无事教剉琼花喂白驴
　　青童传语便须回报道麻姑玉蕊开沧海成尘等闲事且乘龙鹤看花来
　　洞里月明琼树风画帘青室影朦胧香残酒冷玉妃睡不觉七真归海中
　　东溟两渡作尘飞一万年来防面稀千树棃花百壶酒共君论饮莫论诗
　　北斗西风吹白榆穆公相笑夜投壶花前玉女来相问赌得青龙许赎无
　　八海风凉水影髙上卿教制赤霜袍蛟丝玉线难裁割须借玉妃金剪刀
　　绛阙夫人下北方细环清佩响丁当攀花笑入春风里偷折红桃寄阮郎















　　御定全唐诗録巻九十五
　　钦定四库全书
　　御定全唐诗録巻九十六
　　张蠙
　　蠙字象文清河人初与许棠张乔齐名登干宁进士第为校书郎栎阳尉犀浦令王建开国拜膳部员外郎后为金堂令王衍与徐后游大慈寺见壁间书墙头细雨埀纎草水面回风聚落花爱之问知蠙句给札令以诗进蠙以二百首献衍颇重之将召为知制诰宋光嗣以其轻傲止之仅赐白金而罢蠙生而颖秀幼能为诗作登单于台有白日地中出黄河天外来之句为世所称
　　徐献忠曰蠙诗稍通格调力去补衲之遂不复用事然天才本少英防未奇至于写物象情乃多肖似
　　近体诗
　　过萧关
　　出得萧关北儒衣不称身陇狐来试客沙鹘下欺人晓戍残衙火晴原起猎尘边戎莫相忌非是霍家亲
　　登单于台
　　边兵春尽廻独上单于台白日地中出黄河天外来沙翻痕似浪风急响疑雷欲向隂关度隂关晓不开
　　和崔监丞春游郑仆射东园
　　春兴随花尽东园自养闲不离三亩地似入万重山白鸟穿萝去清泉抵石还岂同秦代客无位隠商颜
　　宿山驿
　　驿在千峰里寒宵独此身古坟时见火荒壁悄无隣月白翻惊鸟云闲欲就人只应明日鬓更与老相亲
　　云朔逢山友
　　防面却生疑居然似梦归塞深行客少家逺识人稀战马分旗牧惊禽曳箭飞将军虽异礼难便脱麻衣
　　边将
　　歴战燕然北功髙剑有威闻名敌国惧轻命故人稀角怨星芒动尘愁日色微从为汉都防未得脱征衣按剑立城楼西看极海头承家为上将开地得边州碛迥兵难伏天寒马易收朔风一度腊吹裂锦貂裘
　　赠闻一上人
　　见面虽年少闻名似白头谈穷释防清思掩诗流果落痕生砌松髙影上楼坛塲在三殿应召入焚修
　　赠道者
　　得道疑人识都城独闭关头从白后黑心向閙中闲饥渴惟调气儿孙亦驻颜始知仙者隠殊不在深山
　　寄友人
　　恋道欲何如东西逺索居长疑即见面翻致久无书甸麦深藏雉淮苔浅露鱼相思不我防明月屡盈虚
　　寄太白禅师
　　何年万仞顶独有坐禅僧客上应无路人传或见灯斋防惟有橡讲石任生藤遥想东林社如师谁复能
　　送缙云尉
　　释褐从仙尉之官兴若何去程唯水石公署在云萝野阪楼中迥晴峰案上多三年罢趋府应更战髙科
　　和友人送赵能卿东归
　　一第时难得归期日已过相看鬓少共忆白云多楚濶天垂草吴空月上波无人不有遇之子独狂歌
　　送友人归武陵
　　闻近桃源住无村不是花戍旗招海客庙鼓集江鸦别岛垂橙实闲田长荻芽游秦未得意看即更离家
　　吊孟浩然
　　每每撨家説孤坟亦夜吟若重生此世应更苦前心名与襄阳逺诗同汉水深亲栽鹿门树犹葢石牀隂
　　送南海僧游蜀
　　真修絶故乡一衲度暄凉此世能先觉他生岂再防定中船过海腊后路沿湘野迥鸦随笠山深虎背囊瀑流垂石室萝蔓葢铜梁却后何年防西方有上房
　　和友人许棠题宣平里古藤
　　欲结千年茂生来便近松迸根通井润交叶覆庭秾歴代频更主盘空渐变龙昼风圆影乱宵雨细声重葢密胜丹桂层危类逺峰嫩条悬野鼠枯节叫秋蛩翠老霜难蚀皴多藓乍封几家遥共翫何寺不堪容客对忘离榻僧看误过钟顷因陪预作终夕绕枝笻
　　长安春望
　　明时不敢卧烟霞又见秦城换物华残雪未消双鳯阙新春已发五侯家甘贫只拟长缄酒忍病犹期强探花故国别来桑柘尽十年兵践海西涯
　　言怀
　　十上升沈觉自非贱身元合衣荷衣岂能得路陪先达却拟还家望少微战马到秋长泪落伤禽无夜不魂飞平生只学穿杨箭更向何门是见机
　　夏日题老将林亭
　　百战功成翻爱静侯门渐欲似仙家墙头雨细垂纎草水面风廻聚落花井放辘轳闲浸酒笼开鹦鹉报煎茶几人图在凌烟阁曾不交锋向塞沙
　　宴驸马宅
　　牙香禁乐镇相携日日君恩降紫泥红药院深人半醉緑杨门掩马频嘶座中古物多仙意壁上新诗有御题别向庭芜寘吟石不教宫妓踏成蹊
　　钱塘夜宴留别郡守
　　四方骚动一州安夜列罇罍伴客懽觱栗调髙山阁迥虾蟆更促海城寒【郝天挺云江南以木柝警夜曰虾蟆更】屏间佩响藏歌妓幕外刀光立从官沈醉不愁归棹逺晓帆吹上子陵滩
　　赠李司徒
　　承家拓定陇关西勳贵名应上将齐金库夜开龙甲冷玉堂秋闭鳯笙低欢筵每恕娇娥醉闲枥犹惊战马嘶长怪鲁儒头枉白不亲弓剑覔丹梯
　　赠九江太守
　　江头蹔驻木兰船渔父来夸太守贤三邑旋添新户口四营渐废旧戈鋋笙歌不似经荒后礼乐犹如未战前昨日西亭从游骑信旗风里説诗篇
　　逢道者
　　纵意出山无逺近还如孤鹤在空虚昔年亲种树皆老此世相逢人自疎野叶细苞深洞药岩藤闲束古仙书终寻隠迹归何处方説烟霞不定居
　　赠段逸人
　　长笻自担药兼琴话着名山即拟寻从听世人权似火不能烧得卧云心
　　别郑仁表
　　春来醉别镜湖边官显才狂正少年红烛满汀歌舞散美人迎上木兰船
　　青冢
　　倾国可能胜効国无劳寞更思回太真虽是承恩死只作飞尘向马嵬
　　欧阳烱
　　烱益州华阳人少事王为中书舍人孟蜀广政中拜翰林学士歴门下侍郎平章事后从防归宋性坦率守俭素好为歌诗尝拟白氏讽谏五十篇献防防嘉赏之
　　古体诗
　　贯休应梦罗汉画歌
　　西岳髙僧名贯休孤情峭拔凌清秋天教水墨画罗汉魁岸古容生笔头时捎大绢泥髙壁闭目焚香坐禅室【阙】然梦里见真仪脱下袈裟防神笔髙握节腕当空掷窸窣毫端任狂逸逡巡便是两三躯不似画工虚费日怪石安排嵌复枯真僧列坐连跏趺形如瘦鹤精神健顶似伏犀头骨麤倚松根傍岩缝曲録腰身长欲动看经弟子拟闻声瞌睡山童疑有梦不知夏腊几多年一手搘頥偏袒肩口开或若共人语身定复疑初坐禅案前卧象低垂鼻崖畔戏猿斜展臂芭蕉花里刷轻红苔藓文中晕深翠硬笻杖矮松床雪色眉毛一寸长绳开梵夹两三片线补衲衣千万行林间乱叶纷纷堕一印残香断烟火皮穿木屐不曽拖笋织蒲团镇长坐休公休公逸艺无人加声誉喧喧遍海涯五七字句一千首大小篆书三十家唐朝歴歴多名士萧子云兼吴道子若将书画比休公只恐当时浪生死休公休公始自江南来入秦于今到蜀无交亲诗名画手皆奇絶觑你凡人争是人瓦棺寺里维摩诘舍卫城中辟支佛若将此画比量看总在人间为第一【黄休复益州名画録云贯休能诗善书画王氏建国时居蜀中龙华寺纵笔画水墨罗汉一十六身并一佛二大士巨石萦云枯松带蔓诸古貌与他人画不同或云梦中所睹觉后圆之谓之应梦罗汉蜀主宣入内叹其笔迹狂逸供养经月却令付院中烱时在翰林曾观之赠以歌】
　　题景焕画应天寺壁天王歌
　　锦城东北黄金地故迹何人兴此寺白眉长老重名公曾识防稽山处士寺门左壁图天王威仪部从来何方鬼神怪异满壁走当檐防防生秋光我闻天王分理四天下水晶宫殿琉璃瓦防仗时驱狒□装金鞭频筞骐驎马毗沙大像何光辉手擎巨防凌云飞地神对出寳缾子天女倒披金缕衣唐朝説著名公画周昉毫端善图写张僧繇是有神人吴道子称无敌者奇哉妙手传孙公能于此地留神踪斜窥小鬼怒双目直倚越狼髙半胷寳冠动总生威容趋跄左右来倾恭臂横鹰爪尖纎利腰纒虎皮斑剥红飘飘但恐入云中步骤还疑归海东蟒蛇拖得浑身堕精魅搦来双眼空当时此艺实难有镇在寳坊称不朽东边画了空西边留与后人教敌手后人见者皆心惊尽为名公不敢争谁知未满三十载或有异人来间生匡山处士名称朴头骨髙奇连五岳曾持象简累为官又有蛇珠常在握昔年长老遇奇踪今日门师识景公兴来便请泥髙壁乱抢笔头如疾风逡巡队仗何颠逸散漫奇形皆涌出交加器械满虚空两面划然如鬭敌圣王怒色览东西剑刄一挥皆整齐腕头狮子咬金甲脚底夜义系络鞮马头壮健多筋节乌觜弯环如屈铁遍身虵虺乱纵横绕颔髑髅干孑裂眉麤眼竖发如锥怪异令人不可知科头巨卒欲生鬼半面女郎安小儿况闻此寺初兴置地脉沈沈当正气如何请得二山人下笔咸成千古事君不见明皇天寳年画龙致雨非偶然包含万象藏心里变现百般生眼前后来画品列名贤唯此二人堪比肩人间是物皆求得此样欲于何处传尝忧壁底生云雾揭起寺门天上去【僖宗时防稽处士孙位随驾至蜀于应天寺门左壁上画天王一座笔势狂纵三十余年无有敌者景焕善书画与烱为忘形交一日同游兹寺画右壁天王以对之烱为歌行一篇以纪有草书僧梦龟书之廊壁上成都人号为应天三絶】
　　李中
　　中字有中九江人仕南唐登仕郎守新淦县令
　　近体诗
　　经古寺
　　殿宇半隳摧门临野水开云凝何代树草蔽此时台绕塔堆黄叶沿阶积緑苔踟蹰日将暮栖鸟入巢来
　　得故人消息
　　多难分离久相思每泪垂梦归残月晓信到落花时未必乖良防何当有后期那堪楼上望烟水接天涯
　　寄刘钧秀才
　　掩户当春昼知君志在诗闲花半落处幽客未来时野鸟穿沙迳江云过竹篱防须明月夜与子水边期
　　寄庐山白大师
　　长忆寻师处东林寓泊时一秋同看月无夜不论诗泉美茶香异堂深磬韵迟鹿驯眠藓迳猿苦叫霜枝别后音尘隔年来鬓发衰趋名方汲汲未果再游期
　　江边吟
　　风暖汀洲吟兴生逺山如画雨新晴残阳影里水东注芳草烟中人独行闪闪酒帘招醉客深深緑树隠啼莺盘桓渔舍忘归去云静髙空月又明
　　海上从事秋日书怀
　　悠悠旅宦役尘埃旧业那堪信未廻千里梦随残月断一声蝉送早秋来壶倾浊酒终难醉匣销青萍久不开唯有搜吟遣怀抱凉风时复上髙台
　　思九江旧居
　　结茅曾在碧江隈多病贫身养拙来雨歇汀洲垂钓去月当门巷访僧廻静临下开琴匣闷向牀头泼酒醅游宦等闲千里隔空余魂梦到渔台
　　门前烟水似潇湘放旷优游兴味长虚阁静眠听逺浪扁舟闲上泛残阳鹤翘碧藓庭除冷竹引清风枕簟凉犬吠疎篱明月上邻翁携酒到茅堂
　　无机终日狎沙鸥得意髙吟景且幽槛底江流偏称月檐前山朶最宜秋遥村处处吹横笛曲岸家家系小舟别后再游心未遂设屏惟画白苹洲
　　寄左偃
　　萧条陋巷緑苔侵何事君心似我心贫户懒开元爱静病身才起便思吟闲留好鸟庭柯密暗养鸣蛩砌草深况是清朝重文物无愁当路少知音
　　竹
　　森森移得自山庄直向空庭野兴长便有好风来枕簟更无闲梦到潇湘廕来砌藓经疎雨引下溪禽带夕阳闲约羽人同赏处安排碁局就清凉
　　和浔阳宰感旧
　　追感古今情不巳竹轩闲取史书看欲亲往哲无因见空树临风襟袖寒
　　浔阳物景真难及练写澄江最好看曾上虚楼吟倚槛五峰擎雪照人寒
　　思朐阳春游感旧寄柴司徒
　　南陌风和舞蝶狂惜春公子恋斜阳髙歌饮罢将廻辔衣上花兼百草香
　　春郊饮散暮烟收却引丝簧上翠楼红袖歌长金斚乱银蟾飞出海东头
　　柳
　　春来无树不青青似共东风别有情闲忆旧居湓水畔数枝烟雨属啼莺
　　子规
　　暮春滴血一声声花落年年不忍听带月莫啼江畔树酒醒游子在离亭
　　牛峤
　　峤字松卿一字延峰僧孺之孙博学有文以歌诗著名干符五年第进士歴遗补尚书郎王建镇蜀辟判官及僭位为给事中
　　近体诗
　　杨柳枝
　　解冻风来陌上青解垂罗袖拜卿卿无端褭娜临官路舞送行人过一生
　　吴王宫里色偏深一簇纎条万缕金不愤钱塘苏小小引郎松下结同心【丹铅总録云因咏柳而贬松所谓尊题格也】
　　桥北桥南千万条恨伊张绪不相饶金羁白马临风望认得羊家静婉腰
　　狂雪随风扑马飞惹烟无力被春欺莫教移入灵和殿宫女三千又妬伊
　　褭翠笼烟拂暖波舞裙新染麯尘罗章华台畔隋堤上傍得春风尔许多












　　御定全唐诗録巻九十六
　　钦定四库全书
　　御定全唐诗録巻九十七
　　黄滔
　　滔字文江莆田人干宁二年擢进士第光化中守四门博士王审知据闽充武威军节度推官监察御史里行幕府应用文及塔庙碑碣半出其手中州人士避地者亦多主于滔云
　　洪迈云滔诗清淳丰润若与人对语和气郁郁有贞元长庆风概
　　杨万里云诗至晚唐益工滔诗如寺寒三伏雨松偃数朝枝如青山寒带雨古木夜啼猿又如闻雁之一声初触梦半白已侵头与韩致光吴融辈并游未知孰先
　　古体诗
　　贾客
　　大舟有深利沧海无浅波利深波也深君意竟如何鲸
　　鲵齿上路何如少经过
　　近体诗
　　退居
　　老归江上村孤寂欲何言世乱时人物家贫后子孙青山寒带雨古木夜啼猿惆怅西川举戎装度剑门
　　冬暮山舍喜标上人见访
　　寂寞三冬杪深居业尽抛迳松开雪后砌竹忽僧敲茗汲氷消溜鑪烧鹊去巢共谈慵僻意微日下林稍
　　游东林寺
　　平生爱山水下马虎溪时已到终嫌晚重游预作期寺寒三伏雨松偃数朝枝翻译如曾见白莲开旧池
　　书崔少府居【文苑英华作赠李补阙】
　　鲁史蜀琴旁陶然举一觞夕阳明岛屿秋水浅池塘世乱怜官替家贫値岁荒前峰亦曾宿知有辟寒方
　　敷水卢校书
　　九霄无诏下何事近清尘宅带松萝僻日唯猿鸟亲吟高仙掌月期有洞庭人莫问烟霞句悬知见岳神
　　寄湘中郑明府
　　县与白云连沧洲况县前岳僧同夜坐江月看秋圆琴拂莎庭石茶担乳洞泉莫耽云水兴疲俗待君痊
　　送李山人往湘中
　　汉渚往湘川乘流入逺天新秋无防水明月有琴船露坐应通晓萍居恐隔年岳峰千万仞知上啸猿巅
　　壶公山【古老相传古仙姓陈名壶公于此山成道因而名焉】
　　八面峰峦秀孤高可偶然数人游顶上沧海见东边不信无灵洞相传有古仙橘如珠夏在池象月埀穿【山头有池而圆兼橘树朱实夏在】髣髴尝闻乐岧峣半插天山寒彻三伏松偃出千年樵牧时迷所仓箱歳叠川严祠风雨管怪木薜萝纒青草方中药苍苔石里钱琼津流乳窦春色驻芝田乌兔中时近龙蛇蛰处膻嘉名光列土秀气产羣贤瀑鏁瑶台路溪升钓浦船鼇头擎恐没地轴压应旋蠲疾寒甘露藏珍起瑞烟画工飞梦寐诗客寄林泉掘地多云母縁霜欠木绵井通防吐脉僧隔虎栖禅【山间有井通海盈缩之候贞元中有僧号法通咸通中有僧号播于其絶顶独禅昏行至降虎而法通曾下山遇两虎争一牛乃叱而隔之分令各啖之】危磴千寻拔奇花四季鲜鹤归圃少鳯下碧梧偏桃易炎凉熟茶推醉醒煎村家防枣栗俗骨爽猿蝉谷语升乔鸟陂开共蔕莲落枫丹叶舞新蕨紫芽拳翠竹雕羌笛悬藤煮蜀牋白云长掩映流水别潺湲作赋前儒阙冲虚南国先省郎求牧看野老葺斋眠【潘郎中存实诗云双旌放青源吟看壶公翠又欧阳矩先辈自阙　刺史苏君书求泉山之为画屏云壶公之高洛阳之深梦魂所思】寺歴兴衰创碑须一二镌清吟思却隠簪绂奈萦牵
　　寄献梓橦山侯侍郎【时常拾遗谏诤】
　　汉宫行庙略簪笏落民间直道三湘水高情四皓山赐衣僧脱去奏表主批还地得松萝坞泉通雨雪湾东门添故事南省缺新班【有新命不起】片石秋从露幽夜不关梦余蟾隠映吟次鸟绵蛮可惜相如作当时事悉闲
　　河南府试秋夕闻新雁
　　湘南飞去日蓟北乍惊秋叫出陇云夜闻为客子愁一声初触梦半白已侵头旅馆移敧枕江城起倚楼余灯依古壁片月下沧洲寂听良宵彻踌躇感岁流
　　塞上
　　塞门关外日光微角怨单于鴈驻飞冲水路从氷解断逾城人到月明归燕山腊雪销金甲秦苑秋风脆锦衣欲吊昭君倍惆怅汉家甥舅竟相违
　　疋马萧萧去不前平芜千里见穷边关山色死深秋日鼓角声沈霜重天荒骨或衔残铁露惊风时掠暮沙旋陇头寃气无归处化作隂云飞杳然
　　严陵钓台
　　终向烟霞作野夫一竿竹不换簪裾直钩犹逐熊罴起独是先生真钓鱼
　　周朴
　　朴字太朴吴兴人避地福州寄食乌石山僧寺喜吟诗搆思苦澁得句忻然自快人或戏弄之弗顾也黄巢寇闽欲降之曰我尚不仕天子岂从贼遂见害
　　纪事云朴在闽假僧人丈室以居不饮酒茹荤每诸僧食朴携盂厠其下而食以为常有设供施僧钱者亦拱手丐其一钱或以三数钱与之止受其一得钱备茶药费将尽复然僧徒亦未尝厌也朴苦吟每遇景晦搜抉日旰忘返尝野逢一负薪者忽持之且厉声曰我得之矣我得之矣其人掣臂惊走遇游徼卒疑为偷儿执而讯之朴徐告之曰我见彼适得句耳得释去盖赋古墓诗少落句偶见樵者遂足成云子孙何处闲为客松柏被人伐作薪朴尝有禹力不到处河声流向西之句恒自称誉有一士跨驴行偶遇朴佯诵西为东促驴去朴直追数里挽而告之曰此予诗向西乃佳东即误矣闽中传以为笑
　　闽志朴与乌石僧灵观双峰法主大沩嬾安为禅悦之交巢杀朴有颈涌白乳之异宋绍兴赐祠乌石祀朴额曰刚显云
　　欧阳公诗话云唐晚年诗人无复李杜豪放之格然亦务以精意相高如周朴者搆思尤艰每有所得必极其雕琢故时人称朴诗月锻年链未及成篇已播人口其名重当时如此余少时犹见其集今不复传矣
　　近体诗
　　边思
　　年高来逺戍白首罢干戎夜色蓟门火秋声边塞风碛浮悲老马月满引新弓百战山隂去唯添上将雄
　　董岭水
　　湖州安吉县门与白云齐禹力不到处河声流向西去衙山色逺近水月光低中有髙人在沙中曳杖藜
　　王霸坛
　　王君上升处信首古居前早树即须朽白龟应亦全云间犹一日尘里已千年碧色坛如黛时人谁可仙
　　宿玉泉寺
　　野寺度残夏空房欲暮时夜听猿不睡秋思客先知竹迥烟生薄山髙月上迟又登尘路去难与老僧期
　　次梧州却寄永州使君
　　随风身不定今夜在苍梧客泪有时有猿声无处无潮添瘴海濶烟拂太山孤却忆零陵住吟诗半玉壶
　　秋夜不寐寄崔温进士
　　愁多难得寐展转读书牀不是旅人病岂知秋夜长归乡凭逺梦无梦更思乡枕上移月分明是泪光
　　哭陈庾
　　系马向山立一杯聊奠君野烟孤客路寒草故人坟琴韵归流水诗情寄白云日斜休哭后松韵不堪闻
　　春日秦国怀古
　　荒郊一望欲消魂泾水萦纡傍逺村牛马放多春草尽原田耕破古碑存云和积雪苍山晚烟伴残阳緑树昏数里黄沙行客路不堪回首思秦原
　　桐柏观
　　东南一境清心目有此千峰插翠微人在下方冲月上鹤从髙处破烟飞岩深水落寒侵骨门静花开色照衣欲识蓬莱今便是更于何处学忘机
　　塞上曲
　　一队风来一队沙有人行处没人家黄河九曲氷先合紫塞三春不见花
　　孟宾于
　　賔于字国仪连州人少孤力学自湖湘赴洛应举天福九年登第还乡为马氏从事后归南唐为涂阳令坐系赦归后主起为水部员外致仕初居吉州玉笥山自号羣玉峰叟后还连上有金鼇集二巻
　　马令南唐书云李若虚侍郎廉察沅湘宾于以诗数百篇献之若虚采警筞数联誉诸朝廷由是诗名益振
　　王禹偁尝云古诗人有三水部谓何逊张籍及宾于也
　　近体诗
　　怀连上旧居
　　闲思连上景难齐树绕仙乡路绕溪明月夜舟渔父唱春风平野鹧鸪啼城边寄信归云外花下倾杯到日西更忆海阳垂钓侣昔年相遇草萋萋
　　下第诗
　　失意从他桃李春嵩阳经过歇行尘云僧不见城中事问是今年第几人
　　献主司【六举登第】
　　那堪雨后更闻蝉溪隔重湖路七千忆昔故园杨柳防全家送上渡头船【主司得诗自谓得宾于之晚后宾于致仕归连上过庐陵吉守赠诗有今日还家莫惆怅不同初上渡头船用此】
　　张佖
　　佖淮南人初官句容尉上书言治道后主徴为监察御史官至内史舍人入宋后归家毗陵诗一巻后主壬申岁佖知贡举试天鸡弄和风佖但以文选中诗句为题未尝详究有进士白云尔雅螒天鸡鶾天鸡未知孰是佖大惊不能对亟取尔雅检一在释虫一在释鸟果有二因自失放进士三人学士张洎言佖多遗复命洎试放五人金陵破后主以藏金私遗近臣办装佖得金二百诣曹彬陈首请奏其事彬薄之以金输官而不以闻
　　古体诗
　　春晚謡
　　雨微微烟霏霏小庭半拆红蔷薇钿筝斜倚画屏曲零落几行金雁飞萧关梦断无寻处万叠春波起南浦凌乱杨花扑绣帘晚牕时有流莺语
　　春江雨
　　雨溟溟风泠泠老松瘦竹临烟汀空江冷落野云重云中孤月微如星夜惊溪上渔人起滴沥蓬声满愁耳子规叫断独未眠罨防春涛打船尾
　　近体诗
　　碧户
　　碧户扃鱼鏁兰牕掩镜台落花疑怅望归燕自徘徊咏絮知难敌伤春不易裁恨从芳草起愁为晚风来衣惹湘云薄眉分楚岫开香浓眠旧枕梦好醉春杯小障明金凤幽屏防翠苔寳筝横塞雁怨笛落江梅卓氏仍多酒相如正富才莫教琴上意翻作鹤声哀
　　惆怅吟
　　秋风丹叶动荒城惨澹云遮日半明昼梦却因惆怅得晚愁多为别离生江淹彩笔空留恨庄叟谭未及情千古怨魂消不得一江寒浪若为平
　　春夕言怀
　　风透疎帘月满庭倚阑无事倍伤情烟垂柳带纎腰软露滴花房怨脸明愁逐野云销不尽情随春浪去难平幽牕漫结相思梦欲化西园蝶未成
　　长安道中蚤行
　　客离孤舘一灯残牢落星河欲曙天鸡唱未沈函谷月鴈声新度灞陵烟浮生已悟庄周梦壮志仍输祖逖鞭何事悠悠筞羸马此中辛苦过流年
　　秋晚过洞庭
　　征帆髙挂酒初酣莫景离情两不堪千里晚霞云梦北一洲霜橘洞庭南溪风送雨过秋寺磵石惊泉落夜潭莫把羇魂吊湘魄九疑愁絶锁烟岚
　　洞庭阻风【一作许棠】
　　空江浩荡景萧然尽日菰蒲泊钓船青草浪髙三月渡緑杨花扑一溪烟情多莫举伤春目愁极兼无买酒钱犹有渔人数家住不成村落夕阳边
　　春日旅泊桂州
　　晓风芳草竟芊绵多病多愁负少年弱柳未胜寒食雨好花争奈夕阳天溪边物色宜图画林畔鸎声似管弦独有离人开泪眼强慿杯酒亦潸然
　　晩次湘源县
　　烟郭遥闻向晩鸡水平舟静浪声齐髙林带雨杨梅熟曲防笼云谢豹啼二女庙荒汀树老九疑山碧楚天低湘南自古多离怨莫动哀吟易惨凄
　　边上
　　戍楼吹角起征鸿猎猎寒旌背晩风千里莫烟愁不尽一川秋草恨无穷山河惨澹关城闭人物萧条市井空只此旅魂招未得更堪回首夕阳中
　　题华严寺木塔
　　六街晴色动秋光雨霁凭髙只自伤一曲晚烟浮渭水半桥斜日照咸阳休将世路悲尘事莫指云山认故乡回首汉宫楼阁暮数声钟鼓自微茫
　　芍药
　　香清粉澹怨残春蝶翅蜂须恋蕊尘闲倚晚风生怅望静留迟日学因循休将薜茘为青琐好与玫瑰作近邻零落若教为暮雨又应愁杀别离人
　　经旧游
　　暂别髙唐晓又还丁香结梦水潺潺不知云雨归何处歴歴空留十二山
　　寄人
　　别梦依依到谢家小廊回合曲阑斜多情只有春庭月犹为离人照落花
　　酷怜风月为多情还到春时别恨生倚柱寻思倍惆怅一塲春梦不分明
　　于邺
　　邺唐末进士五代唐明宗时有于邺除工部郎中时尚书卢文纪讳业甚不平陶铸欲请换曹其夕邺醉忿自经卢坐贬
　　近体诗
　　秋夕闻鴈
　　星汉欲沈尽谁家砧未休忽闻凉雁至如报杜陵秋千树又黄叶几人新白头洞庭今夜客一半却登舟
　　感情
　　青山长寂寞南望独髙歌四海故人尽九原新垅多西沈浮世日东注逝川波不使年华驻此生看几何陆希声
　　希声吴人博学善属文尤工书初隠义兴后应召累歙州刺史相昭宗在位无所轻重以太子太师罢
　　近体诗
　　寄光上人
　　笔下龙蛇似有神天池雷雨变逡巡寄言昔日不龟手应念江湖洴澼人【纪事云古之善书鲜有得笔法者希声得之凡五事擫押钩格抵用笔双钩则防画遒劲而尽妙矣谓之拨镫法希声自言昔二王皆传此法至阳氷亦得之希声以授沙门光光入长安为翰林供奉得幸于昭宗希声犹未达以诗寄光云云光感其言引荐遂得召后至相其力也】髙蟾
　　蟾登干符三年进士第干宁间为御史中丞北梦琐言云蟾诗思虽清务为奇险意疎理寡实风雅之罪人薛能谓人曰倘见此公欲赠其掌然而落第诗不向东风怨未开守寒素之分无躁竞之心公卿间许之终以筞名
　　郑谷尝赠蟾诗云张生故国三千里知者惟应杜紫微君有君恩秋后叶可能更羡谢晖葢蟾有宫词云君恩秋后叶日日向人疎今全什亡
　　近体诗
　　春
　　明月断魂清蔼蔼平芜归思緑迢迢人生莫遣头如雪纵得东风也不消
　　灞陵亭
　　一条归梦朱弦直一片离心白羽轻明日灞陵新霁后马头烟树緑相迎
　　洲夜泊
　　偶为芳草无情客况是青山有事身一夕孤洲渡头宿天风吹尽广陵尘
　　下第后上永崇髙侍郎
　　天上碧桃和露种日边红杏倚云裁芙蓉生在秋江上不向东风怨未开
　　钱珝
　　珝字瑞文吴兴人起之曾孙也善文词宰相王溥荐知制诰进中书舍人昭宗有事郊坛尝抗论内臣不宜以朝服侍祠识者韪之后溥得罪珝贬抚州司马
　　近体诗
　　江行
　　江曲全萦楚云飞半自秦岘山回首望如别故乡人雾云疎有叶雨浪细无花稳放扁舟去江天自有涯景夕残霞落秋寒细雨晴短缨何用濯舟在月中行橹慢生轻浪帆虚带白云客船虽狭小容得瘦将军王驾
　　驾字大用河中人登大顺元年进士第仕为礼部员外郎弃官自号守素先生尝与司空图郑谷为诗友
　　近体诗
　　古意【一作王驾妻】
　　夫戍萧关妾在吴西风吹妾妾忧夫一行书信千行泪寒到君边衣到无
　　社日
　　鹅湖山下稻粱肥豚栅鸡栖半掩扉桑柘影斜春社散家家扶得醉人归
　　雨晴
　　雨前初见花间蕋雨后兼无叶里花蛱蝶飞来过墙去却疑春色在邻家
　　乱后曲江
　　忆昔争游曲水滨未春长有探春人游春人尽空池在直至春深不似春
　　王贞白
　　贞白字有道信州永丰人五举礼部登干宁二年第后七年始授校书郎尝与罗隠方干贯休同倡和有灵溪集
　　近体诗
　　终南山
　　终南异五岳列翠满长安地去搜扬近人谋隠遁难水通诸苑过雪照一城寒为问红尘里谁同驻马看
　　少年行
　　游防不知厌杜陵狂少年花时轻暖酒春服薄装绵戏马上林苑鬬鸡寒食天鲁儒甘被笑对筞鬓皤然
　　晚泊汉阳渡
　　落月临古渡武昌城未开残灯明市井晓色辨楼台云自苍梧去水从嶓冢来芳洲号鹦鹉用记祢生才
　　御沟水
　　一派御沟水绿槐相防清此中涵帝泽无处濯尘缨鸟道来虽险龙池到自平朝宗心本切愿向急流倾【郡阁雅言云贞白御沟诗此中初作此波以示贯休贯休曰甚好只是剩一字贞白扬袂而去贯休曰此公思敏书一中字于掌顷贞白回曰此中涵帝泽休以掌示之始服】
　　题严陵钓台
　　山色四时碧溪光七里清严陵爱此景下视汉公卿垂钓月初上放歌风正轻应怜渭滨叟匡国秖论兵
　　秋日旅怀寄右省郑拾遗
　　永夕愁不寐草虫喧客庭半分晓月当枕落残星鬓发游梁白家山近越青知音在谏省苦调有谁听
　　庾楼晚望
　　独凭朱槛亦凌晨山色初明水色新竹雾晓笼衔岭月苹风暖送过江春子城隂处犹残雪衙鼓声前未有尘三百年来庾楼上曾经多少望乡人
　　王毂
　　毂字虚中宜春人干宁五年进士第尚书郎致仕纪事云毂始与崔允同在庠序相善将赴举允饯之有日者在坐曰待此郎为相乃登第后二十年允为相毂遂登第
　　古体诗
　　吹笙引
　　娲皇遗音寄玉笙双成传得何凄清丹穴娇雏七十只一时飞上秋天鸣水泉迸泻急相续一束宫商裂寒玉旖旎香风绕指生千声妙尽神仙曲曲终满席悄无语巫山冷碧愁云雨
　　曹松
　　松字梦征舒州人学贾岛为诗久困名塲昭宗天复初与王希禹等五人同登第时号五老榜授秘书省正字
　　昭宗实録天复元年赦文令中书门下选新及第进士中有久在名塲才沾科级年齿已髙者不拘常例各授一官于是礼部侍郎杜徳祥奏拣到新及第进士陈光问年六十九曹松年五十四王希禹年七十三刘象年七十柯崇年六十四郑希顔年五十九诏光问松希禹可秘书省正字象崇希顔可太子校书时上新平内难授官制词有念尔登科之际当予反正之年宜降异恩各膺宠命之语
　　摭言云松于诗外无他能时号其启事为送年脚状然五七律时复有异句可诵
　　近体诗
　　山中
　　此地似商岭云霞空往还衰条难定鸟缺月易依山野色耕不尽溪容钓自闲分因多卧退百计少相关
　　晨起
　　晓色教不睡卷帘清气中林残数枝月发冷一梳风并鸟闻钟语敧荷隔雾空莫徒营白日道路本无穷
　　长安春日
　　浩浩看花晨六街扬逺尘尘中一丈日谁是晏眠人御柳舞着水野莺啼破春徒云多失意犹自惜离秦
　　题甘露寺
　　香门接巨垒画角间清钟北固一何峭西僧多未逢天垂无际海云白久晴峯旦暮燃灯外涛头振蛰龙
　　霍山
　　七千七百七十丈丈丈藤萝势入天未必展来空似翅不妨开去也成莲月将河汉分岩转僧与龙蛇共窟眠直是画工须阁笔况无名画可流传
　　南海旅次
　　忆归休上越王台归思临髙不易裁为客正当无鴈处故园谁道有书来城头早角吹霜尽郭里残潮荡月廻心似百花闲未得年年争发被春催
　　陪湖南李中丞宴隠溪
　　竹林啼鸟不知休罗列飞桥水乱流触散柳丝廻玉勒约开莲叶上兰舟酒边旧侣真何逊云里新声是莫愁若值主人嫌昼短应陪秉烛夜深游
　　已亥嵗
　　泽国江山入战图生民何计乐樵蘓慿君莫话封侯事一将功成万骨枯
　　裴説
　　説唐末登进士第终礼部员外郎遭乱宦不达多游江湖间其诗以苦吟难得为工且拘格律纪事云唐举子先投所业于公卿之门谓之行巻説只行五言十九首至来年秋赋复行旧巻人有讥之者説曰只此十九首苦吟尚未有人见知何假别行巻哉识者以为知言
　　古体诗
　　寄边衣【一作裴羽仙】
　　深闺乍冷开香箧玉筯微微湿红颊一阵霜风杀柳条浓烟半夜成黄叶重重白练如霜雪独下闲阶转凄切秖知抱杵捣秋砧不觉髙楼已无月时闻塞鴈声相唤纱只有灯相伴几展齐纨又懒裁离肠恐逐金刀断细想仪形执牙尺回刀剪破澄江色愁捻银针信手缝惆怅无人试寛窄时时举袖匀残泪红笺漫有千行字书中不尽心中事一半殷勤托边使
　　近体诗
　　冬日作
　　粝食拥败絮苦吟今过冬稍寒人却健太饱事多慵树老生烟薄墙隂贮雪重安能只如此公道防相容
　　华山上方
　　独上上方上立髙聊称心气冲云易黑影落县多隂有雪草不死无风松自吟防当求大药他日复追寻
　　旅次衡阳
　　欲往几经年今来意豁然江风长借客岳雨不因天戏鹭飞轻雪惊鸿叫乱烟晚秋红藕里十宿寄渔船
　　道林寺
　　独立凭危栏髙低落照间寺分一派水僧锁半房山对面浮世隔垂帘到老闲烟云与尘土寸步不相关
　　题岳州僧舍
　　喜到重湖北孤洲横晚烟鹭衔鱼入寺鸦接饭随船松桧君山迥菰蒲梦泽连与师吟论处秋水浸遥天任翻
　　翻唐末人爵里无考常客居天台有宿巾子山诗为人所称
　　古体诗
　　洛阳道
　　憧憧洛阳道尘下生春草行者岂无家无人在家老鸡鸣前结束争去恐不早百年路傍尽白日车中晓求富江海狭取贵山岳小二端立在途奔走无由了
　　近体诗
　　秋晚郊居
　　逺声霜后树秋色水边邨野迳无来客寒风自动门海山藏日影江月落潮痕惆怅髙飞晩年年别故园
　　三游巾子山寺感述
　　清秋絶顶竹房开松鹤何年去不廻惟有前峰明月在夜深犹过半江来
　　望夫石
　　何代提戈去不还独留形影白云间肌肤销尽雪霜色罗绮防成苔藓斑江鷰不能传逺信野花空解妬愁颜近来岂少征人妇笑采蘼芜上北山
　　赋百舌鸟
　　此禽轻巧少同伦我听长疑舌满身星未没河先报晓柳犹粘雪便迎春频嫌海燕巢难定却讶林莺语不真莫倚春风便多事玉楼还有晏眠人
　　郑巢
　　巢爵里莫详
　　近体诗
　　秋思
　　寒蛩鸣不定郭外水云幽南浦鴈来日北人卧秋病身多在逺生计少于愁薄暮西风急清碪响未休
　　泊灵溪舘
　　孤吟疎雨絶荒舘乱峯前晓鹭栖危石秋萍满败船澑从华顶落树与赤城连已有求闲意来期在暮年
　　宿天竺寺
　　暮过潭上寺独宿白云间钟磬遥连树星河半隔山石中泉暗落松外户初关却忆终南里前秋此夕还
　　陈氏园林
　　当门三四峰髙兴几人同寻鹤新泉外留僧古木中蝉鸣槐叶雨鱼散芰荷风多喜陪幽赏清吟绕石藂
　　题崔中丞北斋
　　湖近草侵庭秋来道兴生寒潮添井味逺漏带松声放巻听泉坐寻僧踏雪行何年各无事髙论宿青城
　　赠丘先生
　　云泉心不爽垂目坐柴关砚取檐前雨图开异国山原僧招过宿沙鸟伴长闲地与中峰近残阳独不还
　　赠蛮僧
　　南海何年过中林一磬微病逢秋雨发心逐暮潮归久卧前山寺犹缝故国衣近来慵步履石藓满柴扉
　　送衡州薛从事
　　吟去望双旌沧洲晚气清遥分髙岳色乱出逺蝉声楚霁云连寺湘寒浪浸城孤猿不可听一听白髭生
　　送李式
　　潇湘路杳然清兴起秋前去寺多随磬看山半在船緑云天外鹤红树雨中蝉莫使游华顶逍遥更过年







　　御定全唐诗録卷九十七
　　钦定四库全书
　　御定全唐诗録巻九十八
　　僧皎然
　　皎然姓谢字清昼呉兴人灵运十世孙居杼山顔真卿为刺史集文士撰韵海皎然预其论著贞元中集贤院取其集藏之于頔为序皎然尝于舟中抒思作古体十数篇求合韦苏州韦大不喜明日献其旧制乃极称赏云向不但以所工见投而猥希老夫之意人各有所得非卒得至昼大服其鉴裁之精
　　皎然诗式着偷语诗例云如陈后主诗日月光天徳取傅长虞日月光太清上三字语同下二字义同偷义诗例云如沈佺期诗小池残暑退高树早凉归取栁浑太液沧波起长杨高树秋偷势诗例云如王昌龄诗手携双鲤鱼目送千里雁悟彼飞有适嗟此罹忧患取嵇康目送归鸿手挥五弦俯
　　仰自得游心太又云诗有跌宕格二品一曰越俗其道如黄鹤临风貌逸神王杳不可羁郭景纯游仙诗左挹浮丘袖右拍洪崖肩二曰骇俗其道如楚有接舆鲁有原壤外示惊俗之貌内藏达人之度郭景纯游仙诗嫦娥扬妙音洪崖颔其颐王梵志道情诗我昔未生时防防无所知天公强生我生我复何为无衣使我寒无食使我饥还你天公我还我未生时贺知章放达诗云落花真好些一醉一回颠卢照隣漫作云城狐尾独□山鬼面防淈没格一品曰淡俗此道如夏姬当垆似荡而贞吴楚之风虽俗而正古歌曰华阴山头百尺井下有流泉彻骨冷可怜女子来照影不照其余照斜领调笑格一品曰戏俗汉书云匡鼎来解人颐盖説诗也此一品非雅作不足以为谈笑之资矣李白狂咏女娲弄黄土抟作愚下人散在六合间蒙蒙若埃尘
　　古体诗
　　偶然
　　隐心不隐迹却欲住人寰欠树移春树无山看尽山居喧我未错真意在其间
　　拟古
　　日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渴死化爝火嗟嗟徒尔为空留邓林在摧折令人嗤
　　冬日山行遇薛徴君
　　我行倦修坂四顾无平陆雨霁鸣鹰鹯天寒聚麋鹿幽人访名士家住南岗曲菜实萦小园稻花绕山屋深居寡忧悔胜境怡耳目徴心尚与我永言谢浮俗
　　访陆处士羽
　　太湖东西路呉王古山前所思不可见归鸿自翩翩何山赏春茗何处弄春泉莫是沧浪子悠悠一钓船苕溪草堂自大厯三年夏新营洎秋及春弥觉境胜纪其事简潘丞述汤评事衡四十三韵
　　万虑皆可遗爱山情不易自从东溪住始与人羣隔应物非宿心遗身是吾防先民崆峒子沦景事金液绮里犹近名于陵未泯迹吾师逆流教禅隠殊古昔洗足临潺湲销声寄松柏缃荷采堪服柔草持可席道心制野猿法语授幽客境净万象真寄目皆有益原上无情花山中听经石竹生自萧散云往常洁白却见羇世人逺高摩霄翮达贤观此意烦想遂冰蘖伊予战苦胜览境情不溺智以动念昏功由无心积形骸尔何有生死谁所戚为与胜悟防不忧頽龄迫春风自骀荡禅地长閴寂掷札成栁枝漑瓶养泉脉道人知止足盥潄聊自适学外见古贤颇令我心惕眇绵云官世梦幻羽陵籍鬼录徒相矜九原谁家宅俗情封浅近至理昧尧跖蹈善嗟沉防履仁伤陻阨匠心圣亦尤攻异见天责试以慧眼观斯言谅可觌外事非吾道忘缘倦所歴中宵废耳目形静神不役色天夜清迥花漏时滴沥东风吹杉梧幽月到石壁此中一悟心可与千载敌故交徒好我箧中无咫尺潘生入空门祖师传秘汤子自天徳精诣功不僻放世与成名两途在所择吾高鸱夷子身退无瑕谪吾嘉鲁仲连功成弃圭璧二贤兼彼才晚节何感激不然作山计改服我下泽君隳元亮冠我脱潜师屐倚卧高松根共逃金闺籍
　　答孟秀才
　　羸疾依小院空闲趣自深蹑苔怜静色扫树共芳阴物外好风至意中佳客寻虚名谁欲累世事我无心投赠荷君芷馨香满幽襟
　　妙喜寺达公禅斋寄李司直公孙房都曹徳裕裴从事方舟顔武康士骋四十二韵
　　我祖传六经精义思朝彻方舟颇周览逸书亦备阅墨家伤刻薄儒氏知优劣弱植庶可雕苦心未尝辍中年慕仙术永愿传其诀嵗驻若木景日飡琼禾屑婵娟羡门子斯语岂徒设天上生白榆葳蕤信好折实可反柔顔花堪养发求之性分外业弃金亦竭药化成白云形雕辞素穴一闻西天防初禅已无热涓子非我宗然公有真诀却寻丘壑趣始与缨绂别野饭敌膏粱山楹代藻棁与君比岩侣游寓日常昳静对春谷泉晴披阳林雪境清觉神王道胜知机灭诣寂长杳防忘归蹔采撷物生岂有心丽容俟予别桂子何蓂苓竒葩亦皎洁此木生意高亦与众芳列赏心识屡换省躬悟弥切微尚若不亏足以全吾节北风吹蕙带萧寥闻蜻蛚宿昔庐峯期流芳已再歇不有清屏鉴使我商弦絶愿寄千里心月高不可掇优游邦之直逺矣踵前烈立俗忘毁誉遇物遗巧拙真气独翛然轩裳讵能泄都曹风韵整纲纪信明决于交必倾写立行岂矜伐政与清渭同分流自澄澈裴侯资亮直中诚岂徒説古人比明义清士愿交结温温躬珪彩终始声不缺顔生炯介士有志不可越仗义冒险艰持操去淄湼世论高二顔贤贤继前哲四子遭明盛裒然皆秀杰埋名虽殊迹悟道宁异辙爱尔竹柏姿为予寒不折
　　杼山禅居寄赠东溪呉处士
　　青云何润泽下有贤人隐路入菱湖深迹与黄鹤近野风吹白芷山月揺青轸诗祖吴叔庠到君才不尽身当青山秀文体多郢声澄澈湘水碧泬寥楚山青时人格不同至今罕知名昔贤敦师友此道君独行既得庐霍趣乃高雷逺情别时春风多扫尽云山雪为君中夜起孤坐石上月悠然遗尘想邈矣达性説故人不在兹幽桂惜未结
　　冬日天井西峯张链师所居
　　采薪逢野泉渐见栖闲所坎坎山上声幽幽林中语仙卿何代隐乡服言亦楚开水洗药苗扫雪山侣零叶聚败萝幽花积寒渚防防孤鹤性天外思轻举
　　奉和陆使君长源水堂纳凉効曹刘体
　　栁家避暑亭意逺不可齐烦襟荡朱弦高步援緑荑爱公满亭客来是清风携滢渟前溪上旷望古郡西六月正中防水轩气常凄野香袭荷芰道性亲鳬鹥禅子顾惠休逸民重刘黎乃知高世量不以出处睽
　　秋日毘陵南寺送潘述之扬州
　　孤客秋易伤嘶蝉静仍续佳晨亦巳屡欢会常不足禅地非路歧我心常羁束情生逺别时坐恨清景促望中千里隔暮归西山曲萧条月中道彩蒨原上緑不见同心人幽怀增踯躅
　　杂言重送皇甫侍御曾
　　人独归日将暮孤帆带孤屿逺水连逺树难作别时心还防别时路
　　山月行
　　家家望秋月不及秋山望山中万境长寂寥夜夜孤明防月上海人皆言生海东山人自谓出山中忧虞欢乐皆占月月本无心人不同自从有月山不改古人望尽今人在不知万世今夜时孤月将谁更相待
　　往丹阳寻陆处士不遇
　　逺客殊未归我来几惆怅叩关一日不见人绕屋寒花笑相向寒花寂寂遍荒阡栁色萧萧愁暮蝉行人无数不相识独立云阳古驿边鳯翅山中思古寺鱼竿村口望归船归船不见见寒烟离心逺水共悠然他日相期那可定闲僧着处即经年
　　奉和顔鲁公真卿落真子舴艋舟歌
　　沧浪子后真子防防钓隐江之泛刳木新成舴艋舟诸侯落舟自兹始得道身不系无机舟亦闲从水逺逝兮任风还朝五湖夕三山停纶乍入芙蓉浦击汰时过明月湾太公取璜我不取龙伯钓鼇我不钓竹竿嫋嫋鱼簁簁此中自得还自笑汗漫一游何可期后来谁遇冰雪姿上古初闻出尧世今朝还见在尧时
　　奉应顔尚书真卿观真子置酒张乐舞阵画洞庭三山歌
　　道流迹异人共惊寄向画中观道情如何万象自心出而心澹然无所营手援毫足蹈节披缣洒墨称丽絶石文乱防急管催云态徐挥慢歌发乐纵酒酣狂更好攒峰苦雨纵横扫尺波澶漫意无涯片岭崚嶒势将倒盼睐方知造境难象忘神遇非笔端昨日幽竒湖上见今朝舒卷手中防兴余轻拂逺天色曾向峯东海边识秋空暮景飒飒容翻疑是真画不得顔公素高山水意常恨三山不可至赏君狂画忘逺游不出轩墀生苍翠
　　顾渚行寄裴方舟
　　我有云泉隣渚山山中茶事颇相关鶗鴂鸣时芳草死山家渐欲收茶子伯劳飞日芳草滋山僧又是采茶时由来惯采无近逺阴岭长兮阳崖浅大寒山下叶未生小寒山下叶初巻呉姹携笼上翠微防防香刺罥春衣迷山乍被落花乱度水时惊啼鸟飞家园不逺乗露摘归时雾彩犹滴沥初看抽出欺玉英更取煎来胜金液昨夜西风雨色过朝寻新茗复如何女宫寒青牙老尧市人稀紫笋多紫笋青牙谁得识日暮采之长太息清冷真人待子元贮此芳香思何极
　　陈氏童子草书歌
　　书家孺子有竒名天然大草令人惊僧防老时把笔法孺子如今皆暗合飇挥电洒眼不及但觉毫端鸣飒飒有时作防险且能太行片石防欲崩偶然长掣浓又燥少室枯松攲不倒夏日炎炎少人欢山轩日色在防干桐花飞尽子规思主人高歌兴不至浊醪不饮嫌昏沈欲翫草书开我襟龙爪状竒鼠须鋭冰牋白晢越人惠王家小令草最狂为予洒出惊腾势
　　观王右丞维沧洲图歌
　　沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹言雨色斜拂座乍似水凉来入襟沧洲説近三湘口谁知巻得在君手披图拥褐临水时翛然不异沧洲叟
　　戛铜椀为龙吟歌【并序】
　　唐故太尉房公琯蚤嵗常隐终南山峻壁之下往往闻龙吟声清而静涤人邪想时有好事僧潜戛以五金写之唯铜声酷似他日房公偶至山寺闻林岭间有此声乃曰龙吟复迁于兹矣僧因出其器以吿公命戛之惊曰真龙吟也大厯十三祀秦僧传至桐江予使童儿戛金放之亦不减秦声也缁人或有讥者曰此达僧之事可以嬉禅尔曹无以琐行自拘因赋龙吟歌以见其意
　　逸僧戛椀为龙吟世上未曾闻此音一从太尉房公赏遂使秦人传至今初戛徐徐声渐显乐音不管何人辨似出龙泉万丈底乍怪声来近而逺未必全由戛者功声生虚无非椀中寥亮掩清狖萦回凌细风遥闻不断在烟杪万籁无声天境空乍向天台宿华顶秋宵一吟更清迥能令听者易常性忧人忘忧躁人静今日铿锽江上闻蛟螭奔飞如得羣声过阴岭恐成雨响驻晴天将起云生来吟尽空江碧却寻向者听无迹人生万事将此同暮贱朝荣动还寂
　　观李中丞洪二美人唱歌轧筝歌
　　君家双美姬善歌工筝人莫知轧用蜀竹弦楚丝清哇宛转声相随夜静酒防佳月前高张水引何渊渊美人矜名曲不误蹙响时时如迸泉赵瑟素所嘉齐讴世称絶筝歌一动凡音辍凝弦且莫停金罍淫声巳阕雅声来游鱼噞喁鹤徘徊主人高情始为开高情放浪出常格偶世有名道无迹勲业先登上将科文章巳冠诸人籍每笑石崇无道情轻身重色祸亦成君有佳人当禅伴于中不废学无生爱君天然性寡欲家贫禄薄常知足谪官无愠如古人交道忘言比前躅不意全家万里来湖中再见青山绿呉兴公舍幽且闲何妨寄隐在其间时议名齐谢太傅更有携妓似东山
　　近体诗
　　劳劳山居寄呈呉处士
　　山事田来到只应中老身寒园扫绽栗秋浪拾干薪【楚人呼养柴为柴浪】领鹤闲书竹夸云笑向人俗家相去逺野水作东隣
　　早秋桐庐思归示道彦上人
　　桐江秋信早忆在故山时静夜风鸣磬无人竹扫墀猿来触净水鸟下啄寒梨可即关吾事归心自有期
　　怀旧山
　　一坐西林寺从来未下山不因寻长者无事到人间宿雨愁为客寒花笑未还空怀旧山月童子念经闲
　　若溪春兴
　　春生若溪水雨后漫流通芳草行无尽春源去不穷野烟迷极浦斜日起微风数处乗流望依稀似剡中
　　陪卢中丞闲游山寺
　　野寺出人境舍舟登逺峯双林秋见月万壑静闻钟拥烛明山翠交麾动水容如何股肱守尘外得相逢晦夜李侍御萼宅集招潘述汤衡海上人饮茶赋
　　晦夜不生月琴轩犹为开墙东隐者在淇上逸僧来茗爱传花饮诗防巻素裁风流高此防晓景屡徘徊
　　沈道士新亭
　　何处好攀跻新亭俯旧溪坐中千里近檐下四山低小浦依林曲回塘绕郭西桃花春满地归路莫相迷
　　寻陆鸿渐不遇
　　移家虽带郭野径入桑麻近种篱边菊秋来未着花叩门无犬吠欲去问西家报道山中去归来每日斜
　　酬秦山人系题赠
　　出斋步杉影手自开禅扇花满不污地云多从触衣思山石藓净欵客露葵肥果得宗居士论心到极微
　　送陆判官归杭州
　　芳草潜州路乗轺忆再旋余花故林下残月旧池边峰色云端寺潮声海上天明朝富春渚应见谢公船
　　送赟上人还京得微字
　　久游春草尽还寄北船归沙鸟窥中食江云满净衣秦原山色近楚寺磬声微见説翻经馆多闻似尔稀
　　送重钧上人游天台
　　渐防华顶出幽赏意随生十里行松色千重过水声海容云正尽山态雪初晴事事将心证知君道可成
　　送简栖上人之建州觐使君舅
　　乱峰江上色羡尔及秋行释氏推真子郗家许贵甥防花新雨净帆叶好风轻千里依元舅回潮亦有情
　　啼猿送客
　　万里巴江外三声月峡深何年有此路几客共沾襟断壁分垂影流泉入苦吟凄凄别离后闻此更伤心
　　题余不溪废寺
　　武源离乱后真界积尘埃残月生秋水悲风起故台居人今已尽栖鸽暝还来不到无生理应堪赋七哀
　　山居示灵彻上人
　　晴明路出山初暖行踏春芜防茗归乍削栁枝聊代札时窥云影学裁衣身闲始觉隳名是心了方知苦行非物外寂中谁似我春风草色共忘机
　　晚春寻桃源观
　　武陵何处访仙乡古观云根路巳荒细草拥坛人迹絶落花沈涧水流香山深有雨寒犹在松老无风韵亦长全觉此身离俗境机亦可照迷方
　　送如献上人游长安
　　关中四子教犹存见説新经待尔翻为法应过七祖寺忘名不到五侯门闲寻鄠杜看修竹独上凉风望古原高逸诗情无别怨春游从遣落花繁
　　待山月
　　夜夜忆故人长教山月待今宵故人至山月知何在
　　塞下曲
　　寒塞无因见落梅何人吹入笛声来劳劳亭上春应度夜夜城南战未囘
　　答张乌程
　　莫道谪官无主人秣陵才令日相亲前溪更有忘忧处荷叶田田间白苹
　　答裴评事澄荻花间送梁肃拾遗
　　波上荻花飞雪花风吹撩乱满袈裟如今嵗晏无芳草独对离尊作物华
　　送邢台州济
　　海上仙山属使君石桥琪树古来闻他时画出白团扇乞取天台一片云
　　戏题松树
　　为爱松声听不足每逢松树遂忘还翛然此外更何事笑向闲云似我闲
　　僧灵一
　　灵一姓呉氏广陵人居余杭宜丰寺精于律学每禅诵之隙輙赋诗歌与朱放张继皇甫曾诸人为尘外之友高仲武云自齐梁迄宋道人工文多矣一公乃能尅意精妙与士大夫更唱递和不其伟欤如泉涌堦前地云生戸外峰道猷寳月曾何及此
　　古体诗
　　栖霞山夜至
　　山头戒坛路幽映云岩侧四面青石牀一峯苔藓色松风静复起月影开还黑何独乗夜来殊非昼所得
　　溪行即事
　　近夜山更碧入林溪转清不知伏牛路潭洞何纵横曲岸烟巳合平湖月未生孤舟屡失道但听秋泉声
　　安公
　　弥天称圣哲象法初繄赖道识行藏匡时知进退秦王轻与举习生重酬对学文古篆中义显新经内法服应华夏金言流海岱西方浮云间更陪龙华防
　　林公
　　支公信高逺久向山林住时将孙许游岂以形骸遇幸辞天子诏复览名臣疏西晋尚虚无南朝久沦悮因谈老庄意乃尽逍遥趣谁为竹林贤风流相比附
　　逺公
　　逺公逢道安一朝弃儒服真机久消歇世教空拘束誓入罗浮中遂栖庐山曲禅经初纂定佛语新名目钵帽絶朝宗簪裾翻拜伏东林多隐士为我辞荣禄
　　近体诗
　　春日山斋
　　野迳东风起山扉度日开晴光拆红萼流水长青苔逋客殊未去芳时巳再来非关恋春草自是欲徘徊
　　再还宜丰寺
　　再寻招隐地重会宿心期撨客问归日山僧记别时野云阴逺甸秋水涨前池勿谓探形胜吾今不好竒
　　同使君宿大梁驿
　　旌旗江上出花外卷帘空夜色临城月春寒度水风虽然行李别且喜语音同若问匡庐事终身媿逺公
　　静林寺
　　静林精舍逺萧帝有遗踪水击罗浮磬山鸣于阗钟灯传二际火树老五株松无数烟霞色空闻昔卧龙
　　自青山诣于潜道中作呈元八处士
　　苕水滩行浅潜州路渐深参差逺岫色迢递野人心冻涧冰难释秋山日易阴不知天目下何处访云林
　　酬陈明府舟中见赠
　　长溪通夜静素舸与人闲月影沈秋水风声落暮山稻花千顷外莲叶两河间陶令多真意相思一解顔
　　酬皇甫冉西陵见寄
　　西陵潮信满岛屿没中流越客依风水相思南渡头寒光生极浦落日映沧洲何事扬帆去空惊海上鸥
　　酬皇甫冉将赴无锡于云门寺赠别
　　湖南通古寺来往意无涯欲识云门路千峰到若耶春山子敬宅古木谢敷家自可长偕隐那言相去赊
　　赠别皇甫曾
　　幽人从逺岳过客爱春山高驾能相送孤舟且未还紫苔封井石緑竹掩柴关若到云峰外斋心去住间
　　留别忠州故人
　　一身无定处万里独销魂芳草迷归路春流滴泪痕几时休旅食何夜宿江村欲识相思苦空山啼暮猿
　　送陈元初卜居麻源
　　欲向麻源隐能寻谢客踪空山几千里幽谷第三重茅宇宁须葺荷衣不待缝因君见往事为我谢乔松
　　送别
　　凭高莫送逺防欲断归心别恨啼猿苦相思流水深翠云南涧影丹桂晚山阴若未来双鹄辽城何更寻
　　题韩明府别业
　　闻説花源堪避秦幽寻数日不逢人烟霞洞里无鸡犬风雨林中有鬼神黄公石上三芝秀陶令门前五栁新醉卧白云闲作梦不知何物是吾身
　　题东兰若
　　上人禅室路徘徊万木清阴向日开寒竹影侵行道石秋风声入诵经台闲云不系从舒卷狎鸟无机任往来更惜片阳谈妙理归时莫待暝钟催
　　江行寄张舍人
　　客程终日风尘苦蓬转还家未有期林色晓分残雪后角声寒奏落帆时月高星使东防逺云破霜鸿北度迟流荡此心难共説千峰澄霁隔琼枝
　　宿静林寺
　　山寺门前多古松溪行欲到已闻钟中宵引领寻高顶月照云峯凡几重
　　雨后欲寻天目山问元骆二公溪路
　　昨夜云生天井东春山一雨一囘风林花并逐溪流下欲上龙池通不通
　　题僧院
　　虎溪闲月引相过带雪松枝挂薜萝无限青山行欲尽白云深处老僧多
　　僧灵彻
　　灵彻姓汤氏字澄源与吴兴诗僧皎然游皎然荐之包佶李纾以是上人之名由二公而飏贞元中游京师缁流嫉之造飞语激动中贵人浸诬得罪徙汀州后归会稽元和十一年终于宣州刘梦得曰诗僧多出江右灵一导其源防国袭之清江扬其波法振防之如么弦孤韵瞥入人耳非大音之乐独吴兴昼公能备众体彻公承之至如芙蓉园新寺诗曰经来白马寺僧到赤乌年谪汀州云青蝇为吊客黄犬寄家书可谓入作者阃域岂独雄于诗僧间耶
　　近体诗
　　初到汀州
　　初放到沧州前心讵解愁旧交容不拜临老学梳头禅室白云去故山明月秋几年犹在此北戸水南流僧法振
　　近体诗
　　赵使君生子晬日
　　毛骨贵天生肌肤片玉明见人空解笑弄物不知名国器嗟犹小风姿望益清抱来芳树下时引鳯雏声
　　送人游闽越
　　不须行借问为尔话闽中海岛春寒雨江帆来去风道游度宅身寄朗陵公此别何伤逺如今关塞通
　　题天长院少府湖上客归
　　孤棹移官舍新农寄楚田晴林渡海日春草长湖烟对卧闲鸥戏谈经穉子贤佳期更何许应向笑台前
　　送韩侍御自使幕巡海北
　　微雨空山夜洗兵绣衣朝拂海云清幕中运防心应苦马上题诗巻已成离筵莫惜花源醉古道犹看蔓草生因説元戎能破敌高歌一曲陇关情
　　僧法照
　　近体诗
　　送禅师归新罗
　　万里归乡路随缘不算程登山百衲敝过海一杯轻夜宿依云色晨斋就水声何年持贝叶却到汉家城
　　寄钱郎中
　　闭门深树里闲足为经过驷马不为贵一僧谁奈何药苗家自有香饭乞时多寄语婵娟客将心向薜萝僧太易
　　近体诗
　　赠司空拾遗
　　侍臣何事辞云陛江上微吟见雪花望阙未承丹鳯诏开门空对楚人家陈琳草奏才还在王粲登楼兴尚赊高馆更容尘外客仍令归路奉瑶华
　　僧惟审
　　近体诗
　　赋得闻黄鸟啼
　　卷帘清梦后芳树引流莺隔叶传春意穿花送晓声未调云路翼空负桂林情莫尽关关兴羇愁正厌生僧无本
　　近体诗
　　行次汉上
　　习家池沼草萋萋岚树光中信马蹄汉主庙前湘水碧一声风角夕阳低
　　金地藏
　　地藏新罗国王子也至徳初落发航海隐于池之九华山
　　近体诗
　　送童子下山
　　空门寂寞汝思家礼别云房下九华爱向竹栏骑竹马懒于金地聚金沙添瓶涧底休招月烹茗瓯中罢弄花好去不须频下泪老僧相伴有烟霞
　　僧子兰
　　古体诗
　　饮马长城窟
　　游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若比流水四海有还魂空流呜咽声声中疑是言
　　秋日思旧山
　　咸言上国繁华岂谓帝城羇旅十防五防残萤千声万声秋雨白云江上故乡月下风前困处欲去不去迟迟未展平生所伫
　　襄阳曲
　　为忆南州人移家大堤住千帆万帆来过尽门前去近体诗
　　太平里寻兵部裴郎中
　　不语凄凉无限情荒阶行尽又重行昔年住此人何在空见槐花秋草生
　　僧防国
　　古体诗
　　题醴陵玉仙观
　　王乔一去空仙观白云至今凝不散星垣松殿几千秋往往笙歌下天半瀑布西行过石桥黄精采根还采苗路逢一人擎一碗松花夜雨风吹满自言家住在东坡白犬相随邀我过南山石上有碁局曾使樵夫烂斧柯僧应物
　　近体诗
　　龙潭
　　石激悬流雪满湾五龙潜处野云闲渐收雷电九峰下且饮溪潭一水间浪引浮槎依北岸波分晓日浸东山囘瞻四面如防画须信游人不欲还
　　题化城寺
　　平高选处创莲宫一水萦流处处通画阁昼开红日畔禅房夜掩碧云中平川不见龙行雨幽谷遥闻虎啸风偶与友人论法要真元浩浩理无穷
　　僧可朋
　　可朋丹棱人少与延让为风雅之友有诗千余篇号玉垒集题洞庭诗云水涵天影濶山拔地形高赠友人曰来多不似客坐久却垂帘欧阳炯以此比孟郊贾岛言其好饮酒贫无以偿酒债以诗赒之可朋自号醉髠
　　近体诗
　　赋洞庭
　　周极八百里凝眸望则劳水涵天影濶山拔地形高贾客停非久渔翁转几遭飒然风起处又是鼓涛涛僧法宣
　　法宣贞观间人常州业寺沙门尝敕召至东都
　　近体诗
　　和赵王观妓应教
　　桂山留上客兰室命妖娆城中画广黛宫里束纎腰舞袖风前举歌声扇后娇周郎不须顾今日管弦调
　　于冬日普光寺卧疾值雪简诸旧游
　　卧疴苦留滞辟户望遥天寒云舒复巻落雪断还连凝华照书阁飞素涴琴弦回飘洛神赋皎映齐纨篇萦阶如鹤舞拂树似花鲜徒赏丰年瑞沈忧终自怜
　　僧慧宣
　　慧宣常州法师与僧道恭同召
　　古体诗
　　秋日游东山寺寻殊昙二法师
　　木落树萧槮水清流防寂属此悲哉气复兹羇旅慼奚用写烦忧山泉恣游歴万丈窥深涧千寻仰絶壁傍岭竹参差縁崖藤羃防行行极幽邃去去逾空寂果值悉心侣乔枝方挂锡围绕悉栴檀纯良岂沙砾妙法诚无比深经解怨敌心欢即顶礼道存仍目击慧力幸巳逢疑网于焉析岂直袪烦恼方期拯沈溺
　　僧辨才
　　辨才姓袁氏居越州永欣寺智永弟子
　　何延之兰亭记云太宗购右军书独未得兰亭真迹初此记在右军七代孙智永所永传才师才凿梁上贮之保惜甚至太宗尝敕召才面问数四固以亡失对帝知不可夺以萧翼多权谋令充使诈取翼改服称山东书生携二王杂帖数道赴越州径造才院才一见欵宻留宿设缸面酒江东缸面犹河北称瓮头盖初熟酒也各探韵赋诗经旬朔谈论翰墨出所携帖示之才云此未佳因言藏有兰亭于梁上出视之翼故疑为响搨驳辨留置几案一日伺其不在径取之乗驿归上太宗报命拔翼员外郎仍赐才物三千段谷三千石才惊惋嵗余卒
　　近体诗
　　设缸面酒欵萧翼探得来字
　　初醖一缸开新知万里来披云同落寞步月共徘徊夜久孤琴思风长旅雁哀非君有秘术谁照不然灰僧虚中
　　虚中宜春人也游潇湘山水与齐巳尚顔栖蟾为诗友住湘西栗城寺潭州马氏子希振侍中好事每出迎纳于诗阁虚中好烧火烟昏彩翠去后又复粉饰又题马侍郎池亭云嘉鱼在深处幽鸟立多时
　　近体诗
　　寄中条司空图侍郎
　　门径放莎垂往来投刺稀有时闻御札特地挂朝衣岳信僧传去天香鹤带归他年二南防无复更衰微遥制裋褐成一劔动精灵白昼梦仙岛清晨礼道经黍苗侵野径桑椹汚闲庭肯要为隣者西南太华清
　　经贺监旧居
　　不恋明皇宠归来镜水隅道装汀鹤识春醉钓人扶逐朶云如吐成行雁似驱兰亭名景在踪迹未为孤
　　赠屏风岩栖蟾上人
　　岩房高且静住此几寒暄鹿鼾安禅石猿啼乞食村朝阳生树罅古路透云根独我闲相觅凄凉碧洞门
　　泊洞庭
　　槐栁未知秋依依馆驿头客心俱念逺时雨自相留浪没货鱼市帆高卖酒楼夜来思展转故里在南州僧贯休
　　贯休姓姜氏字徳隐婺州兰溪人与齐巳齐名有西岳集十巻吴融为之序休每得句云只堪供养佛故怀赠武昌栖一云风清江上月霜洒月中砧得句先呈佛无人知此心
　　古体诗
　　古意
　　乾坤有清气散入诗人脾圣贤遗清风不在恶木枝千人万人中一人两人知忆在东溪日花开叶落时几拟以黄金铸作钟子期
　　公子行
　　锦衣鲜华手擎鹘闲行气貌多轻忽稼穑艰难总不知五帝三王是何物
　　野田黄雀行
　　高树风多吹尔巢落蒿深叶暖宜尔衣泊莫近鸮类蛛网亦恶饮野田之清水食野田之黄粟深花中睡土里浴如此即全胜啄太仓之谷而穿人之屋
　　行路难
　　君不见山高海深人不测古往今来转清碧浅近轻浮莫与交地卑只解生荆棘谁道黄金如粪土张耳陈余断消息行路难行路难君自防
　　夜夜曲
　　蟪蛄切切风骚骚芙蓉喷香蟾蜍高孤灯耿耿征妇劳更深扑落金错刀
　　近体诗
　　春山行
　　重叠太古色蒙蒙花雨时好山行恐尽流水语相随黒壤生红黍黄猿领白儿因思石桥日曾与道人期
　　晚泊湘江怀古
　　烟浪漾秋色高吟似得隣一轮湘渚月千古独醒人岸湿穿花逺风香祷庙频只应谀佞者到此不伤神
　　天台老僧
　　独住无人处松龛岳雪侵僧中九十腊云外一生心白发垂不剃青眸笑转深犹能指孤月为我暂开襟
　　途中逢周朴
　　东西南北路相遇共兴哀世独无知巳子从何处来菊衰芳草在程逺宿烟开倘遇中兴主还应不用媒
　　投钱镠
　　贵逼身来不自由几年勤苦蹈林丘满堂花醉三千客一剑霜寒十四州莱子衣裳宫锦窄谢公篇咏绮霞羞他年名上凌烟阁岂羡当时万户侯
　　投王建
　　河北河南处处灾惟闻全蜀少尘埃一瓶一鉢垂垂老千水千山得得来秦苑幽栖多胜景巴歈陈贡愧非才自慙林薮龙钟者亦得亲登郭隗台
　　山居
　　休话喧哗事事难山翁只合住深山数声清磬是非外一个闲人天地间绿圃空阶云冉冉异禽灵草水潺潺无人为向君王道岩桂枝高正好攀
　　谁是言休即便休清吟孤坐碧溪头三间茅屋无人到十里松关独自游明月清风宗炳社夕阳秋色庾公楼修心未到无心地万种千般逐水流
　　心心心不住希夷石室巉岩白发垂惜竹不除当路笋爱松留得碍人枝焚香开巻云生砌巻箔防心月在池无限故人头尽白不知头白又何之
　　僧尚顔
　　近体诗
　　赠村公
　　袖衣木突此乡尊白尽须眉眼未昏醉舞神筵随鼓笛闲歌圣代和儿孙黍苗一顷垂秋日茅栋三间映古原也笑长安名利处红尘半是马蹄翻
　　僧栖白
　　近体诗
　　八月十五夜月
　　寻常三五夜岂是不婵娟及至中秋半还胜别夜圆清光凝有露皓色爽无烟自古人皆望年来复一年僧无可
　　近体诗
　　金州陪姚员外游南池
　　栁暗清波涨冲萍复潄苔张筵白鸟起埽防使君来洲岛秋应没荷花晚尽开高城吹角絶驺驭尚徘徊
　　夏日送田中丞赴蔡州
　　出守汝南城应多恋阙情地遥人久望风起斾初行楚庙繁蝉断淮田细雨生赏心知有处蒋宅古松平
　　秋夜宿西林寄贾岛
　　暗虫喧暮色默思坐西林听雨寒更尽开门落叶深昔因京邑病并起洞庭心亦是吾兄弟迟囘共至今
　　秋日寄厉
　　杨栁起秋色故人犹未还别离俱自老少壮岂能闲夜雨吟残烛秋城忆逺山何当同一见语黙此林间
　　庐山寺
　　千峰盘磴尽林寺昔年名步步入山影房房闻水声多年人迹絶残月石冰清便可求居止安闲过此生
　　新年作
　　然灯朝复夕渐作长年身紫阁未归日青门又值春掩关寒过尽出定草生新自有林中趣谁惊嵗月频
　　赠圭峯禅师
　　絶壑禅床底泉分落石层露浇高顶草雪隐下方灯朝满倾心客溪连学道僧半旬持一食此事有谁能
　　金州别姚合
　　日日西亭上春留到夏残言之离别易免以道途难山出一千里溪行三百滩松间楼月里秋入五陵寒僧清江
　　近体诗
　　赠淮西贾兵马使
　　破贼功成百战塲天书亲拜汉中郎映门旌斾春风起对客弦歌白日长阶下鬭鸡花乍拆营南试马栁初黄由来吴楚多同调感激逢君共异乡
　　僧齐巳
　　齐巳本姓胡名得生住襄州谒郑谷献诗云高名喧省闼雅颂出吾唐叠巘供秋望无云到夕阳自封修药院别下着僧牀几梦中朝事久离鸳鹭行谷览之云请改一字方可相见经数日再谒称巳改得诗云别扫着僧牀谷嘉赏结为诗友
　　古体诗
　　还人诗巻
　　李贺李白遗机杼散在人间不知处闻君收在芙蓉江日闻鲛人织秋浦金梭劄劄文离离呉姬越女羞上机鸳鸯浴烟鸾鳯飞澄江晓映余霞辉仙人手持玉刀尺寸寸酬君与珠璧裁作霞裳何处披紫皇殿里深相觅近体诗
　　夏日草堂作
　　沙泉带草堂纸帐巻空牀静是真消息吟非俗肺肠园林坐清影梅杏嚼红香谁住原西寺钟声送夕阳
　　寄方干处士鉴湖旧居
　　贺监旧山川空来近百年闻君与琴鹤终日在渔船岛路深秋石湖灯半夜天云门几囘去题徧好林泉
　　戊辰嵗湖中寄郑谷郎中
　　白髪久慵簪常闻病亦吟痩应成鹤骨闲想是禅心上国杨花乱沧洲荻笋深不堪思翠巘西望独沾襟
　　山寺喜道士至
　　闰年春过后山寺始花开还有无心者闲寻此境来鸟幽声忽断茶好味重回知住南岩久防心坐绿苔
　　登祝融峯
　　猨鸟共不到我来身欲浮四边空碧落絶顶正清秋宇宙知何极华夷见细流坛西独立久白日转神州
　　早行
　　舟子相呼起长沙未五更几防星月在犹带梦魂行鸟乱村林迥人喧水栅横苍茫平野水慙愧逺峰明
　　赠孙生
　　见君诗自别君是继诗人道出千途外功争一字新寂寥中影迹霜雪里精神待折东堂桂归来更苦辛
　　听李尊师先生弹琴
　　仙子弄瑶琴仙山杉月深此声含太古谁听到无心洒石霜千片喷空瀑万寻何人传指法携向海中岑
　　听泉
　　落石几万仞泠声飘逺空高秋初雨后半夜乱山中秖有照壁月更无吹叶风昔曾庐岳听到晓与僧同
　　咏莺
　　何事经年閟好音暖风催出啭乔林羽毛新刷陶潜菊喉舌初调叔夜琴怕雨并栖红杏宻避人双入绿杨深晓来枝上千般语似共桃花诉旧心
　　僧栖蟾
　　近体诗
　　牧童
　　牛得自由骑春风细雨飞青山青草里一笛一蓑衣日出唱歌去月明抚掌归何人得似尔无是亦无非
　　宿巴江
　　江声五千里泻碧急于不觉日又夜争教人少年一汀巫峡月两岸子规天山影似相伴浓遮到晓船僧清塞
　　近体诗
　　山舍秋思
　　一从云水住曾不下西岑落木故园在秋庭积叶深泉流通井脉虫响出墙阴静夜更声彻寒灯独自吟
　　送耿逸人南归
　　南行随越僧旧业一池菱两鬓巳如雪五湖归挂罾夜涛呜栅锁寒苇露船灯此去应无事却来期未能
　　早秋过郭劲书斋
　　暑消岗舍清闲坐有余情石水生茶味林风减扇声逺云收海雨静角揜山城此地秋吟苦时来绕菊行
　　送康沼归建业
　　南朝秋色满归去思如何帝业空城在民耕坏冢多月明台独上栗绽寺频过篱下西江濶相思见白波
　　赠柏岩禅师
　　野寺絶依念空山曾徧行老来披衲重病起读经生乞食嫌村逺寻溪爱路平多年柏岩住不记柏岩名
　　岳阳楼
　　平楚起寒色杪秋犹未还世情何处淡湘水向人闲空翠隐高鸟夕阳归逺山孤舟万余里惆怅洞庭间
　　晚秋江馆
　　病寄西州居带城傍门高栁一蝉鸣澄江月上见鱼掷荒径叶干闻犬行越峤夜无侵阁影寺钟凉有隔原声故园卖尽休归去湖水秋光空自平
　　赠李道士
　　布褐高眠石窦春迸泉多溅黒纱巾昻头説易当闲客落手围碁对俗人自算天年穷甲子谁同雨夜守庚申拟归太华何时去他日相逢乞药银
　　宿隐静寺
　　一宿五峯杯渡寺虚廊中夜磬声分疎林未落上方月幽涧忽生平地云高鸟背泉生静景逺人当烛想遗文暂来此地歇劳足望断故园沧海濆
　　湘汉怀杰公
　　一宿空山听水流仍同贾客坐孤舟逺书来隔巴陵雨双鬓去惊彭蠡秋不拟为身谋旧业终求断谷隐高丘吾宗尚作无憀者中夜废吟生旅愁
　　重阳
　　云木疎黄秋满川茱萸风里一樽前几囘为客逢佳节曾见何人再少年霜报征衣冷针指鴈惊幽隐泣云泉古来醉乐皆难得当取穷通委上天
　　僧无闷
　　近体诗
　　暮春送人
　　折栁亭边手重携江烟淡淡草萋萋杜鹃不顾离人意更向落花枝上啼
　　寒林石屏
　　草堂无物伴身闲惟有屏风枕簟间本向他山求得石却于石上防他山
　　僧文益
　　近体诗
　　看牡丹
　　拥毳对芳丛由来趣不同发从今日白花是去年红艳色随朝露馨香逐晚风何须待零落然后始知空僧修睦
　　近体诗
　　秋日闲居
　　是事不相关谁人似此闲卷帘当白昼移榻对青山野鹤眠松上秋苔长夜间岳僧频有信昨日得书还
　　宿岳阳开元寺
　　竟夕凭虚槛何当兴叹频往来人自老今古月长新风送沈渔唱松疎露鹤身无眠钟又动几客在迷津
　　睡起作
　　长空秋雨歇睡起觉精神看水看山坐无名无利身偈吟诸祖意茶碾去年春此外谁相识孤云到砌频
　　卖松者
　　求利有何限将松入市来直饶人买去也向柳边栽细叶犹粘雪孤根尚惹苔知君用心错举世重花开
　　落叶
　　雨过闲田地重重落尽红翻思向春日肯信有秋风几处随流水河边乱暮空秖应松自立而不与君同
　　落花
　　一片又一片等闲苔面红不能延数日开亦是春风公子歌声歇诗人眼界空遥思故山下经雨两三丛
　　题东林寺
　　欲去不忍去徘徊吟绕廊水光秋淡荡僧好语寻常碑古苔文叠山晴钟韵长翻思南岳去欠此白莲香
　　送元泰禅师
　　去去去何往一盂兼一瓶水边寒草白鸟外晚峯青宿处林闻虎行时天有星囘期谁可定浮世重看经僧景云
　　近体诗
　　老僧
　　日照西山雪老僧门未开冻瓶粘柱础宿火陷炉灰童子病归去鹿麋寒入来斋钟知渐近枝鸟下生台
　　溪叟
　　溪翁居处静溪鸟入门飞早起钓鱼去夜深乗月归露香菰米熟烟暖荇丝肥潇洒尘埃外扁舟一草衣僧栖一
　　近体诗
　　武昌怀古
　　战国城池尽悄然昔人遗迹遍山川笙歌罢吹几多日台榭荒凉七百年蝉响夕阳风满树鴈横秋岛雨漫天堪嗟世事如流水空见芦花一钓船
　　僧处黙
　　近体诗
　　题圣果寺
　　路自中峰上盘囘出薜萝到江呉地尽隔岸越山多古木丛青霭遥天浸白波下方城郭近钟磬接笙歌
　　题栖霞僧房
　　名山不取买山钱任创花宫近碧巅松桂老依云里寺楼台深锁洞中天风经险嶂回疎雨石动危屏挂落泉欲结茅庵共师坐肯饶多少薜萝烟
　　织妇
　　蓬鬓蓬门积恨多夜防灯下不停梭成缣犹自陪钱纳未直青楼一曲歌
　　僧澹交
　　近体诗
　　写真
　　图形期自见自见却伤神已是梦中梦更逢身外身水花凝幻质墨彩染空尘堪笑余兼尔俱为未了人僧若虚
　　近体诗
　　乐仙观
　　乐氏骑龙上碧天东呉遗宅尚依然悟来大道无多事真后丹不直钱老树夜风虫咬叶古垣春雨藓生甎松倾鹤死桑田变华表归乡未有年
　　僧昙域
　　近体诗
　　怀齐巳
　　鬓髯秋景两苍苍静对茅斋一炷香病后身心俱澹薄老来朋友半凋伤峩眉山色侵云直巫峡滩声入夜长犹喜深交有支遁时时音信到松房
　　僧怀浦
　　近体诗
　　初冬旅舍早怀
　　枕上角声微离情未息机梦囘三楚寺寒入五更衣月没栖禽动霜晴冻叶飞自慙行役早深与道相违僧慕幽
　　近体诗
　　冬日淮上别文上人
　　家国各万里同吟六七年可堪随北雁迢递向南天水与行人逺山将落日连春淮有双鲤莫忘尺书传
　　栁
　　今古凭君一赠行几囘折尽复重生五株斜傍渊明宅千树低垂太尉营临水带烟藏翡翠倚风兼雨宿流莺隋皇堤上依依在曾惹当时歌吹声
　　三峡闻猿
　　谁向兹来不恨生声声都是断肠声七千里外一家住十二峯前独自行瘴雨晚藏神女庙蛮烟寒锁夜郎城凭君且听哀吟好会待青云道路平












　　御定全唐诗录巻九十八
　　钦定四库全书
　　御定全唐诗录卷九十九
　　上官昭容
　　昭容名婉儿上官仪之女孙也辨慧能文习吏事武后爱之中宗即位使掌制命由婕妤陞昭容景龙初置修文馆学士选公卿善为文者李峤等二十人为之使上官昭容第其甲乙有集二十巻
　　近体诗
　　九月九日上幸慈恩寺登浮图羣臣上菊花寿酒赋诗应制
　　帝里重阳节香园万乗来却邪萸入佩献寿菊传杯塔类承天涌门疑待佛开睿词悬日月长得仰昭囘
　　游长宁公主流杯池
　　登山一长望正遇九春初结驷填街术闾阎满邑居鬭雪梅先吐惊风栁未舒直愁斜日落不畏酒樽虚霁晓气清和披襟赏薜萝玳瑁凝春色琉璃漾水波跂
　　石聊长啸攀松乍短歌除非物外者谁就此经过暂尔游仙第淹留惜未归霞明月满涧户白云飞书引藤为架人将薜作衣此真攀玩所临睨赏光辉【长宁公主韦庶人所生下嫁扬眘交皇帝制曰门下特进行右散骑常侍驸马都尉观国公杨眘交分荣戚里借宠公门恭肃着于立身协勤效于从政鳯凰楼上宛符琴瑟之欢乌鹊桥边载协松萝之契宜覃茅土式广山河因造第于东都府财几竭又取西京高士廉第左金吾卫废营改为宅作三重楼筑山浚池帝及后数临幸令昭容赋诗羣臣属和】
　　防书怨
　　叶下洞庭初思君万里余露浓香被冷月落锦屏虚欲奏江南曲贪封蓟北书书中无别意惟怅久离居
　　十月驾幸三会寺
　　释子谈经处轩臣刻字留故台遗老识残简圣君求驻跸怀千古开襟望九州四山缘塞合二水夹城流宸翰陪瞻仰天杯接献酬太平词藻盛长愿纪鸿休
　　驾幸新丰温泉宫献诗
　　三冬季月景隆年万乗观风出灞川遥看电跃龙为马回瞩霜原玉作田
　　鸾旂掣曳拂空回羽骑骖驔蹑景来隐隐骊山云外耸迢迢御帐日边开
　　翠幕珠帏敞月营金罍玉斚泛兰英嵗嵗年年常扈跸长长久久乐升平
　　宋若照
　　若照贝州人父廷芬生五女皆警慧善属文长若莘次若照若伦若宪若笋若照尤高皆性素洁鄙薰泽靓妆不愿归人欲以学名家家亦不欲与寒乡凡裔为姻对贞元中昭义节度使李抱真表其才徳宗召入禁中试文章并问经史大义帝咨美悉留宫中帝能诗每与侍臣赓和五人者皆预又高其风操不以妾侍命之呼学士自贞元七年秘禁图诏若莘总领元和末卒后穆宗拜若照尚官嗣其秩歴穆敬文三朝皆呼先生若宪文宗时以谗死伦笋早卒廷芬男独愚不可教为民终身
　　近体诗
　　奉和御制麟徳殿宴百僚
　　垂衣临八极肃穆四门通自是无为化非关辅弼功修文招隐伏尚武殄妖凶徳炳韶光炽恩沾雨露浓衣冠陪御宴礼乐盛朝宗万寿称觞举千年信一同
　　宋若宪
　　若宪若照妹也若照属代司秘书文宗以其善文辞尤礼焉
　　近体诗
　　催妆诗
　　云安公主贵出嫁五侯家天母亲调粉日兄怜赐花催铺百子帐待障七香车借问妆成未东方欲晓霞宋若笋
　　近体诗
　　奉和御制麟徳殿宴百僚
　　端拱承休命时清荷圣皇四聪闻受谏五服逺朝王景媚莺初啭春残日正长命筵多济济盛乐复锵锵酆镐谁将敌横汾未可方愿齐山岳寿福祉永无疆
　　开元宫人
　　近体诗
　　袍中诗
　　沙场征戍客寒苦若为眠战袍经手作知落阿谁边蓄意多添线含情更着绵今生巳过也重结后生缘【开元中赐边军纩衣制于宫中有兵士于短袍中得此诗以白帅帅进呈明皇以诗遍示宫中曰作者勿隐不汝罪也有一宫人自言万死上深悯之遂以嫁得诗者谓曰吾与汝结今生縁边人感泣】
　　天寳宫人
　　近体诗
　　题落叶
　　旧宠悲秋扇新恩寄早春聊题一红叶将寄接流人【天寳末宫娥衰悴不愿备宫掖者因落叶上题诗随御水而出顾况闻而和之云愁见莺啼栁絮飞上阳宫女断肠时君恩不禁东流水叶上题诗寄与谁既达宸聪由是遣出】
　　杏叶诗
　　一叶题诗出禁城谁人酬和独含情自嗟不及波中叶荡漾乗春取次行
　　宣宗宫人韩氏
　　近体诗
　　题红叶
　　流水何太急深宫尽日闲殷勤谢红叶好去到人间
　　自感
　　一聫佳句随流水十载幽思满素怀今日却成鸾鳯友方知红叶是良媒【宣宗时卢渥应举偶临御沟得一红叶有诗云云及放宫人渥获氏氏覩红叶嗟吁久之复感而作是诗一説僖宗时于祐晚步禁衢得红叶诗祐亦题一叶云曾闻叶上题红怨叶上题诗寄阿谁后娶宫人韩氏见叶惊曰此妾所作妾水中亦得一叶騐之相合北梦琐言又载进士李茵得红叶娶韩氏三説不同并纪于此】
　　鲍君徽
　　君徽字文姬善词赋与尚官姊妹齐名徳宗召入禁中试文章留与侍臣赓和赏赉甚厚
　　古体诗
　　惜春花
　　枝上花花下人可惜顔色俱青春昨日看花花灼灼今日看花花欲落不如尽此花下欢莫待春风总吹却莺歌蝶舞媚韶光红炉煮茗松花香妆成吟态恣游乐独把花枝归洞房
　　近体诗
　　东亭茶燕
　　闲朝向晚出帘栊茗燕东亭四望通逺眺城池山色里俯聆弦管水声中幽篁映沼新抽翠芳槿低檐欲吐红坐久此中无限兴更怜团扇起秋风
　　金徳真
　　徳真新罗王金真平女也平卒无子女嗣立为王永徽元年徳真大破百济之众遣其弟法敏以闻徳真乃织锦作五言太平诗以献
　　古体诗
　　太平诗
　　大唐开鸿业巍巍皇猷昌止戈戎衣定修文继百王统天崇雨施理物体含章深仁谐日月抚运迈时康幡旗既赫赫钲鼓何锽锽外夷违命者剪覆被天殃和风凝宇宙遐迩竞呈祥四时调玉烛七曜巡万方维岳降宰辅维帝任忠良五三同一徳照我唐家光
　　七嵗女子
　　近体诗
　　送兄
　　别路云初起离亭叶正稀所嗟人异鴈不作一行飞【如意中女年七嵗而能诗武后令赋别兄诗应声而成】
　　赵氏
　　赵氏寇坦母也
　　古体诗
　　拟古
　　郁蒸夏将半暑气扇飞阁骤雨满空来当轩卷帘幙度云开夕霁宇宙何清廓明月流素光轻风换炎铄孤鸾伤对影寳瑟悲别鹤君子去不还揺心欲何托
　　林氏
　　林氏薛元暧之妻丹阳太守祥之妹也善属文元暧为隰城丞蚤丧于官有子彦辅彦国彦伟彦云及犹子并早孤悉为林氏训导成名
　　近体诗
　　送男彦辅左贬
　　他日初投杼勤王在隐兵有辞期不罚积意许相仍谪宦今何在衘寃犹未胜天涯分越徼骤骑速毗陵肠断复何苦书传写岂能泪添江水逺心剧海云蒸明月珠难识甘泉赋可称但将忠报主何惧防青蝇
　　杨容华
　　容华华阴人杨炯侄女
　　近体诗
　　新妆
　　宿鸟惊眠罢房栊乗晓开鳯钗金作缕鸾镜玉为台妆似临池出人疑向月来自怜方未巳欲去复徘徊张夫人
　　夫人为户部侍郎吉中孚妻
　　古体诗
　　古意
　　辘轳晓转素丝绠桐声夜落苍苔砖涓涓吹溜若时雨濯濯嘉蔬非用天丈人不解此中意抱瓮当时徒自贤
　　拜新月
　　拜新月拜月出堂前暗魄初笼桂虚弓未引拜新月拜月妆楼上鸾镜未安台蛾眉巳相向拜新月拜月不胜情庭前风露清月临人自老人望月长生东家阿母亦拜月一拜一悲声断絶昔年拜月逞容辉如今拜月双泪垂囘看众女拜新月却忆闺中年少时
　　张文姬
　　文姬鲍参军妻
　　近体诗
　　双槿树
　　绿叶竞扶疎红姿相照灼不学桃李花乱向春风落
　　池上竹
　　此君临此池枝低水相近碧色绿波中日日流不尽
　　沙上鹭
　　沙头一水禽鼓翼扬清音只待高风便非无云汉心
　　溪口云
　　溶溶溪口云才向溪中吐不复归溪中还作溪中雨蒋蕴
　　蕴一名馥又作馧彦辅之孙也
　　古体诗
　　赠郑女郎古意
　　昨夜巫山中失却阳台女朝来香阁里独伴楚王语艳阳灼灼河洛神珠帘绣户青楼春能弹箜篌弄纎指愁杀门外少年子笑开一面红粉妆东园几树桃花死朝理曲暮理曲独坐前一片玉行也娇步也娇见之令人魂魄消堂前锦褥红地炉绿沈香榼倾屠苏解佩时时歇歌管芙蓉帐里兰麝满挽起罗衣香不断灭烛每嫌秋夜短
　　郎大家宋氏
　　古体诗
　　拟晋女刘妙容宛转歌
　　风已清月朗琴复鸣掩抑非千态殷勤是一声歌宛转宛转和且长愿为双黄鹄比翼共翺翔
　　长相思
　　长相思久离别关山阻风烟絶台上镜文销袖中书字灭不见君形影何曾有懽悦
　　朝云引
　　巴西巫峡指巴东朝云触石上朝空巫山巫峡高何巳行云行雨一时起一时起三春暮若言来且就阳台路侯氏
　　侯氏边将张暌妻
　　近体诗
　　绣回文形诗
　　睽离已是十年强对镜那堪重理妆闻鴈几囘修尺素见霜先为制衣裳开箱叠练先垂泪拂杵调砧更断肠绣作形献天子愿教征客早还乡【会昌中边将张暌防戎十余年侯氏绣文作形诣阙进之帝览之放暌还乡赐绢三百疋以彰才美】
　　魏氏
　　魏氏求已之妹
　　古体诗
　　赠外
　　浮萍依绿水弱茑寄青松与君结大义移天得所从翰林无双鸟剑水不分龙谐和类琴瑟坚固同胶漆义重恩欲深夷险贵如一本自身不令积多婴痛疾朝夕倦牀枕形体耻巾栉游子倦风尘从官初解巾束装赴南郢脂驾出西秦比翼终难遂衔柴苦未因徒悲枫岸逺空对柳园春男儿不重旧丈夫多好新新人喜新聘朝朝临妆镜两鸳因无比双蛾谁与竞讵怜愁思人衔啼嗟薄命蕣华不足恃松放有余劲所愿好九思勿令亏百行
　　王韫秀
　　韫秀忠嗣女也忠嗣镇北京以女归元载载家贫嵗久见轻韫秀劝之游学载乃游秦别以诗曰年来谁不厌龙钟虽有侯门似不容看取海山寒翠树苦遭霜霰到秦封韫秀赋诗请偕行载到京屡陈时务深符上防肃宗擢拜中书韫秀以诗寄姨妹及载贵盛宾客门而或间阻韫秀复为诗以谏之载贪恡被诛上令王氏入宫叹曰二十年太原节度女十六年宰相妻谁能为长信昭阳之事死亦幸矣京兆笞毙
　　近体诗
　　偕夫游秦
　　路扫饥寒迹天哀志气人休濡离别涙携手入西秦
　　寄姨妹
　　相国已随麟阁贵家风第一右丞诗笄年解笑鸣机妇耻见苏秦富贵时
　　谏外
　　楚竹燕歌动画梁更防重换舞衣裳公孙开馆招佳客知道浮云不久长
　　杜羔妻赵氏【一作刘氏】
　　赵氏贞元时人夫羔性至孝父死河北母不知所之羔终日忧号赵劝夫求访后竟得其母又不知其父墓处复得其墓于佛相柱下后登贞元进士终工部尚书赠右仆射
　　古体诗
　　杂言寄夫杜羔
　　从君淮海游再过兰杜秋归来未须臾又欲向梁州梁州秦岭西栈道与云齐羌蛮万余落矛防自高低已念寡俦侣复虑劳攀跻丈夫重志气儿女空悲啼临卭滞游地肯顾浊水泥人生赋命有厚薄君但遨游妾寂寞近体诗
　　闻夫杜羔下第将至家寄以二絶
　　良人的的有竒才何事年年被放囘如今妾面羞君面君若来时近夜来
　　传闻天子访沈沦万里怀书西入秦早知不用无媒客恨别江南杨栁春
　　闻夫杜羔登第
　　长安此去无多地郁郁葱葱佳气浮良人得意正年少今夜醉眠何处楼
　　代夫杜羔赠人
　　澹澹春风花落时不堪秋望更相思无金可买长门赋有恨空吟团扇诗
　　裴柔之
　　柔之元稹微之之妻也稹自防稽拜尚书右丞到京未逾月出镇武昌柔之难之曰嵗杪到家乡先春又赴任稹即赠以诗曰穷冬到乡国正嵗别京华自恨风尘眼常看逺地花碧幢还照耀红粉莫咨嗟嫁得浮云壻相随即是家柔之亦以诗答之
　　近体诗
　　答外
　　侯门初拥节御苑栁丝新不是悲殊命惟愁别近亲黄莺迁古木珠履徙清尘想到千山外沧江正暮春孙氏
　　孙氏进士孟昌期之妻也昌期不善诗孙氏每代夫作一旦曰才思非妇人之事并焚其集
　　近体诗
　　听琴
　　玉指朱弦轧复清湘妃愁怨最难听初疑飒飒凉风劲又似萧萧暮雨零近若流泉来碧嶂逺如鹤下青防夜深弹罢堪惆怅雾湿丛兰月满庭
　　代夫作白蜡烛诗赠人
　　景胜银缸香比兰一条白玉逼人寒他时紫禁春风夜醉草天书仔细看
　　崔公达【一作公逺】
　　近体诗
　　独夜词
　　晴天霜落寒风急锦帐罗帏羞更入秦筝不复续断弦回身掩泪挑灯立
　　长孙佐转妻
　　古体诗
　　答外
　　征人去年戍边水夜得边书字盈纸挥刀就烛裁红绮结作同心答千里君寄边书书莫絶妾答同心心自结同心再解不心离离字频看字愁灭结成一衣和泪封封书只在怀袖中莫如书字固难久愿学同心长可同【佐转戍边不归寄边信于妻妻乃作此诗以答之】
　　刘元载妻
　　近体诗
　　蚤梅
　　南枝向暖北枝寒一种春风有两般凭仗高楼莫吹笛大家留取倚防干
　　陈玉兰
　　玉兰呉人王驾妻也
　　近体诗
　　寄外征衣【一作王驾古意诗】
　　夫戍边关妾在呉西风吹妾妾忧夫一行书寄千行泪寒到君边衣到无
　　慎三史
　　三史毘陵人严瓘夫之妻也
　　近体诗
　　留别
　　当时心事巳相关雨散云飞一饷间便挂孤帆从此去不堪重上望夫山【三史十年无嗣瓘夫欲出之慎留此诗为别瓘夫有感复聚如初】葛亚儿【一作鵶儿】
　　近体诗
　　怀良人
　　蓬鬓荆钗世所稀布裙犹是嫁时衣胡麻好种无人种正是归时不见归
　　会仙诗
　　彩鳯揺揺下翠微烟花漠漠遍芳枝玉仙会何人见惟有春风仔细知
　　烟霞迤逦接蓬莱宫殿参差晓月开羣玉山前人别处紫鸾飞起望仙台
　　杨徳麟
　　徳麟司农少卿杨敬之小女也年十三以六韵成诗游奉慈寺题诗自称关西夫子二十七代孙
　　近体诗
　　题奉慈寺
　　日月金轮动旃檀碧树秋塔分鸿鴈翅钟挂鳯凰楼张氏
　　张氏彭伉妻也伉评事宜阳微君之孙
　　近体诗
　　寄外
　　久无音信到罗帏路逺迢迢遣问谁闻君折得东堂桂折罢那能不暂归
　　驿使今朝过五湖殷勤为我报狂夫从来夸有龙泉剑试割相思得断无【彭伉及第后廉使于公辟入幕嵗久未囘妻寄此诗伉答诗曰莫讶相如献赋迟锦书谁道泪沾衣不须化作山头石待我东堂折桂枝】
　　裴羽仙
　　羽仙裴悦妻也唐诗皆称裴羽仙悦征匈奴不归愁怀忧郁思慕悲切赋边将诗以写其意后寄夫征衣并侑以诗
　　古体诗
　　寄夫征衣【一作裴悦寄边衣】
　　深闺乍冷开香匣玉筯微微湿红颊一阵霜风杀栁条浓烟半夜成黄叶重重白练如霜雪独下寒阶转凄切只知抱杵捣秋砧不觉高楼巳无月时闻寒鴈声呼唤纱只有灯相伴几展齐纨又懒裁离肠空逐金刀断细想仪形执刀尺囘刀剪破澄江色愁捻银针信手缝惆怅无人试寛窄时时举袖匀残泪红笺漫有千行字书中不尽心中事一半殷勤托边使
　　张琰
　　古体诗
　　春词
　　垂栁鸣黄鹂关关若求友春情不可耐愁杀闺中妇日暮登高楼谁怜小垂手
　　昨日桃花飞今朝梨花吐春色能几时那堪此愁绪荡子游不归春来泪如雨
　　刘云
　　古体诗
　　有所思
　　朝亦有所思暮亦有所思登楼望君处霭霭萧关道掩泪向浮云谁知妾怀抱玉井苍苔青院深桐花落尽无人扫
　　婕妤怨
　　君恩不可见妾岂如秋扇秋扇尚有时妾身永微贱莫言朝花不复落娇容几夺昭阳殿
　　刘瑶【一作珤】
　　古体诗
　　古意曲
　　梧桐阶下月团团洞房如水秋夜防呉刀剪破机头锦茱萸花坠相思枕绿寂寞背灯时暗数寒更不成寝
　　暗别离
　　槐花结子桐叶焦单飞越鸟啼清宵翠轩辗云轻遥遥燕脂泪迸红线条瑶草歇芳心耿耿玉佩无声画屏冷朱弦暗断不见人风动花枝月中影青鸾脉脉西飞去海濶天高不知处
　　刘瑗
　　近体诗
　　长门怨
　　雨滴梧桐秋夜长愁心和雨到昭阳泪痕不学君恩断拭却千行更万行
　　学画蛾眉独出羣当时人道便承恩经年不见君王面花落黄昏空掩门
　　李弄玉
　　弄玉防稽人
　　近体诗
　　哀愤诗【并序】
　　余家本若耶溪东与同志者二三纫兰佩蕙每贪幽闲之境玩花光于松月之亭竟昼绵宵往往忘倦洎乎初笄至于五换星霜矣自后不得已从良人西入函关寓居晋昌里第其居迥絶嚣尘花木丛翠东西隣二佛宫皆上国胜游之最伺其间寂因游览焉亦不辜一时之风月也不意良人巳矣邈然无依帝里芳春光景东迈涉浐水歴渭川背终南陟太华经虢畧抵陜郊挹嘉祥之清流面女几之苍翠凡经过之所皆曩昔防笑之地衘寃兴叹举目魂销虽残骸尚存而精爽都失假使潘岳复生无以悼其幽思也遂命笔聊题终不能涤其怀抱絶笔恸哭而东时会昌壬戌嵗仲春十九日二九子为父后玉无瑕弁无首荆山石往往有题【按二九子六句十八字以笔墨非女子之事名姓故隐而不书后李舒解之曰二九十八十加八木字也子为父后木下子李字也玉无瑕去其防也弁无首存其廾也王下廾弄字也荆山石往往有者荆山多韫玉当是姓李名弄玉也】
　　昔逐良人西入关良人身没妾空还谢娘卫女不相见为雨为云归旧山
　　题兴元明珠亭
　　寂寥满地落花红独有离人万恨中囘首池塘更无语手弹珠泪背东风
　　薛瑗
　　瑗濠梁南楚材妻也
　　近体诗
　　写真寄外
　　欲下丹青笔先拈寳镜寒巳惊顔索寞渐觉鬓凋残泪眼描将易愁肠写出难恐君浑忘却时展画图看【楚材旅游受颍牧之眷欲妻以女无反旧意瑗乃对镜写真并诗寄之楚材自惭遂遝与之终老时人嘲之曰当时妇弃夫今日夫弃妇若不逞丹青空房应独守】
　　廉氏
　　古体诗
　　怀逺
　　隟尘何微微朝夕通其辉人生各有托君去独不归青林有蝉响赤日无鸟飞徘徊东南望双泪空沾衣近体诗
　　峡中即事
　　清秋三峡此中去鸣鸟孤猿不可闻一道水声多乱石四时天色少晴云日暮泛舟溪溆口那堪夜客思氤氲
　　寄征人
　　凄凄北风吹鸳被娟娟西月生蛾眉谁知独夜相思处泪滴寒塘蕙草时
　　崔萱
　　萱字伯容
　　古体诗
　　古意
　　灼灼叶中花夏萎春又芳明明天上月蟾缺圆复光
　　叙别
　　碧池漾漾春水绿中有佳禽暮栖宿愿持此意永相贻只虑君情中反覆
　　近体诗
　　豪家子
　　年少家藏累代金红楼尽日醉沈沈马非蹀躞宁酬价人不婵娟肯动心
　　刘氏妇
　　近体诗
　　明月堂
　　玉钩风急响丁东囘首西山似梦中明月堂前人不到庭梧一夜老秋风
　　程长文
　　长文鄱阳人
　　古体诗
　　狱中书情上使君
　　妾家本住鄱阳曲一片坚心比孤竹当年二八盛容仪红笺草恰如飞尽日闲刺绣坐有时极浦采莲归谁道居贫守都邑幽居寂寞无人入海燕朝归枕席寒山花夜落堦墀湿强暴之男何所为手持白刃向帘帏一命任从刀下死千金岂受暗中欺我心匪石情难转志夺秋霜意不移血溅罗衣终不恨疮粘锦袖亦何辞县僚曾未知情绪即便教人絷囹圄朱唇滴沥独衔寃玉筯防干叹非所十月寒更更愁人一闻击柝一伤神高髻不梳云已散蛾眉淡扫月仍新三尺严章难可越百年心事向谁説但看洗雪出圜扉始信白圭无玷缺关盼盼
　　盼盼张尚书建封妓也建封没后独居燕子楼十余年后得白乐天赠诗不食而卒
　　近体诗
　　燕子楼诗【一作张仲素诗】
　　楼上残灯伴晓霜独眠人起合欢牀相思一夜情多少地角天涯未是长
　　适看鸿雁岳阳回又覩禽逼社来瑶瑟玉箫无意绪任从蛛网任从灰
　　北邙松栢锁愁烟燕子楼中思悄然自埋剑履歌尘散红褪香销二十年
　　答白公
　　自守空楼敛恨眉形同秋后牡丹枝舍人不会人深意讶道泉台不去随【白乐天长庆集载其事甚详有和燕子楼诗又赠以絶句云黄金不惜买蛾眉拣得如花四五枝歌舞教成心力尽一朝身去不相随盼盼得诗反覆读之泣曰自公薨背妾非不能死恐百载之后人以我公重色有从死之妾是玷我公清范也因答白公一絶不食而卒】
　　张窈窕
　　窈窕居蜀善诗赋殊无脂粉气当时诗人雅相推重
　　近体诗
　　春思
　　门前梅栁烂春辉闭妾深闺绣舞衣双燕不知肠欲断衔泥故故傍人飞
　　湘驿女子
　　近体诗
　　题玉泉
　　红叶醉秋色碧溪弹夜弦佳期不可再风雨杳如年夷陵女子
　　古体诗
　　夷陵歌
　　明月清风良宵会同星河易翻欢娱不终緑樽翠杓为君斟酌今夕不饮何时欢乐
　　杨柳杨栁袅袅随风急西楼美人春梦中翠帘斜卷千条入
　　崔仲容
　　近体诗
　　赠歌妓
　　水剪双眸雾剪衣当筵一曲媚春辉潇湘夜色怨犹在巫峡晓云愁不飞皓齿乍分寒玉细黛眉轻蹙逺山微渭城朝雨休重唱满眼阳关客未归
　　戏赠
　　暂到昆仑未得归阮郎何事教人非如今身佩上清箓莫遣落花霑羽衣
　　梁琼
　　古体诗
　　宿巫山逺寄人
　　巫山云巫山雨朝云暮雨无定所南峯忽暗北峯晴空里仙人语笑声曾侍荆王枕席处直至如今如有灵春风澹澹白云间惊湍流水响千山一夜此中对明月忆得此中与君别感物情怀如旧时君今渺渺在天涯晓看襟上泪流处防防血痕犹在衣
　　近体诗
　　铜雀台
　　歌扇向陵开齐行奠玉杯舞时飞燕列梦里片云来月色空余恨松声莫更哀谁怜未死妾掩袂下铜台尼海印
　　海印唐末人蜀悲光寺尼
　　近体诗
　　月夜乗舟
　　水色连天色风声益浪声旅人归思苦渔叟梦魂惊举棹云先到移舟月逐行旋吟诗句罢犹见逺山横元淳
　　元淳女冠也洛中人
　　近体诗
　　寄洛中诸妹
　　旧国经年别关河万里思题诗凭鴈翼望月想蛾眉白发愁偏觉归心梦独知谁堪离乱处掩泣向南枝李冶
　　冶字季兰女冠也五六嵗时其父抱于庭中命咏蔷薇云经时不架却心绪乱纵横父恚曰此必为失行妇也后竟如其言
　　高仲武云士有百行女有四徳季兰则不然形器既雄诗意亦荡自鲍昭以下罕有其伦如逺水浮仙棹寒星伴使车此五言之嘉境也上方班婕妤则不足下比韩英则有余不以迟暮亦一俊异刘长卿谓季兰为女中诗豪
　　古体诗
　　寄朱放
　　望水试登山山高湖又濶相思无晓夕相望经年月郁郁山木青绵绵野花发别后无限情相逢一时説
　　相思怨
　　人道海水深不抵相思半海水尚有涯相思渺无畔携琴上酒楼楼虚月华满弹着相思曲弦肠一时断
　　听萧叔子弹琴赋得三峡流泉歌
　　妾家本住巫山云巫山流泉常自闻玉琴弹出转寥夐真是当时梦里听山峡迢迢几千里一时流入深闺里巨石崩崖指下生飞泉走浪弦中起初疑愤怒含雷风又似呜咽流不通囘湍曲濑势将尽时复滴沥平沙中忆昔阮公为此曲能使仲容听不足一弹既罢复一弹愿作流泉镇相属
　　近体诗
　　送韩揆之江西
　　相招折杨栁别恨转依依万里西江水孤舟何处归湓城潮不到夏口信应稀惟有衡阳鴈年年来去飞
　　送阎二十六赴剡县
　　流水阊门外孤舟日复西雅情遍芳草无处不萋萋妾梦经呉苑君行到剡溪归来重相访莫学阮郎迷
　　寄韩校书
　　无事乌程县蹉跎嵗月余不知芸阁吏寂寞意何如逺水浮仙棹寒星伴使车因过大雷岸莫忘八行书
　　感兴
　　朝云暮雨镇相随去鴈来人有返期玉枕只知长下泪银灯空照不眠时仰看明月翻含意俯盼流波欲寄词却忆初闻鳯楼曲教人寂寞复相思
　　结素鱼贻友人
　　尺素如残雪结为素鲤鱼欲知心里事看取腹中书
　　春闺怨
　　百尺井栏上数枝桃巳红念君辽海北抛妾宋家东
　　八至
　　至近至逺东西至深至浅清溪至高至明日月至亲至疎夫妻
　　得阎伯钧书
　　情来对镜懒梳头暮雨萧萧庭树秋莫怪阑干垂玉筯只缘惆怅对银钩
　　明月夜留别
　　离人无语月无声明月有光人有情别后相思人似月云间水上到层城
　　鱼机
　　机字幼微善属文咸通中为补阙李亿执箕箒及爱衰入咸宜观为女道士后以笞杀女童緑翘事下狱为京兆温璋所杀
　　纪事摘幼微警句有绮陌春望逺瑶街秋兴多又殷勤不得语红泪一双流又焚香登玉坛端简礼金阙又云情自郁争同梦仙貌长芳又胜花又狱中有诗云明月照幽隙清风开短襟
　　近体诗
　　赋得江边树
　　草色迷荒岸烟姿入逺楼叶铺秋水面花落钓人头根老藏鱼窟枝低系客舟潇潇风雨夜惊梦复添愁
　　赠隣女
　　羞日遮罗袖愁春懒起妆易求无价寳难得有情郎枕上潜垂泪花间暗断肠自能窥宋玉不必恨王昌
　　寄飞卿
　　堦砌乱蛩鸣庭柯烟露清月中隣乐响楼上逺山明珍簟凉风着瑶琴寄恨生嵇君懒书礼底物慰秋情
　　早秋
　　嫩菊含新彩逺山闭夕烟凉风惊绿树清韵入朱弦思妇机中锦征人塞外天雁飞鱼在水书信若为传
　　访赵链师不遇
　　何处同仙侣青衣独在家暖罏留煑药隣院为煎茶画壁灯光暗幡竿日影斜殷勤重囘首墙外数枝花
　　寄国香
　　旦夕醉吟身相思何处申雨中寄书使下断肠人山卷珠帘防愁随芳草新别来清宴上几度落梁尘
　　暮春有感寄友人
　　莺语惊残梦轻妆改泪容竹阴初月薄江静晚烟浓湿嘴衔泥燕香须采蕋蜂独怜无限思吟罢亚枝松
　　感怀寄人
　　恨寄朱弦上含情意不任早知云雨防未起蕙兰心灼灼桃兼李无妨国士寻苍苍松与桂仍羡世人钦月色苔堦净歌声竹院深门前红叶地不扫待知音
　　遣怀
　　闲散心无事风光独自游断云江上月解缆海中舟琴弄萧梁寺诗吟庾亮楼丛篁堪作伴片石好为俦燕雀徒为贵金银志不求满林春雨遍对月夜幽逺砌澄清沼抽簪映细流卧牀书册遍半醉起梳头
　　隔汉江寄子安
　　江南江北愁望相思相忆空吟鸳鸯暖卧沙浦鸂闲飞橘林烟里歌声隐隐渡头月色沈沈含情咫尺千里况听家家逺砧
　　寓言
　　红桃处处春色碧柳家家月明楼上新妆待夜闺中独坐含情芙蓉月下鱼戏防蝀天边雀声人世悲欢一梦如何得作双成
　　和友人次韵
　　何事能消旅馆愁红笺开处见银钩蓬山雨洒千峰小嶰谷风吹万叶秋字字朝看轻碧玉篇篇夜诵在衾裯欲将香匣收藏却且惜时吟在手头
　　过鄂州
　　栁拂兰桡花满枝石城城下暮帆迟折碑峯上三闾墓逺火山头五马旗白雪调高题旧寺阳春歌在换新词莫愁魂逐清江去空使行人万首诗
　　暮春即事
　　深巷穷门少侣俦阮郎惟有梦中留香飘罗绮谁家席风送歌声何处楼街近鼓鼙喧晓睡庭闲鹊语乱春愁安能追逐人间事万里身同不系舟
　　毬作
　　坚圆净滑一星流月杖争敲未拟休无滞碍时从拨弄有遮拦处任钩留不辞宛转长随手却恐相将不到头毕竟入门应始了愿君争取最前筹
　　寄子安
　　醉别干巵不浣愁离肠百结解无由蕙兰销歇归春圃杨栁东西绊客舟聚散已悲云不定恩情须学水长流有花时节知难遇未肯厌厌醉玉楼
　　和人
　　茫茫九陌无知已暮去朝来典绣衣寳匣镜昏蝉鬓乱博山鑪冷麝烟微多情公子春留句少思文君昼掩扉莫惜羊车频列载栁舒梅绽正芳菲
　　冬夜寄温飞卿
　　苦忆搜思灯下吟不眠长夜怕寒衾满庭木叶愁风起透幌纱惜月沈疎散未闲终遂愿盛衰空见本来心幽栖莫定梧桐处暮鹊啾啾绕竹林
　　浣纱庙
　　呉越相谋计防多浣纱神女巳相和一双笑靥才囘面十万精兵尽倒戈范蠡功成身隐遯子胥谏死国消磨只今诸暨长江畔空有青山号苎萝
　　夏日山居
　　移得仙居此地来花丛自遍不曾栽庭前亚树张衣桁坐上新泉泛酒杯轩槛暗传深竹径绮罗长拥乱书堆闲乗画舫吟明月信任轻风吹却囘
　　左名扬自泽州至京使人传语
　　闲居作赋几年愁王屋山前是旧游诗咏东西千嶂乱马随南北一泉流曾陪夜雨同欢席别后花明独上楼忽喜叩门传语至为怜隣巷小房幽相如琴罢朱弦折双燕巢分白露秋莫厌蓬门时一访每春忙在曲江头
　　次光威裒三女子聫句诗韵
　　昔闻南国容华少今日东隣姊妹三妆阁却看鹦鹉赋碧应绣鳯凰衫红芳满院参差折緑醑盈杯次第衔恐向瑶池曾作女谪来尘世未为男文姬有貌真堪比西子无言我莫慙一曲艳歌琴杳杳四弦琴拨语喃喃当台竞鬭青丝发对月争夸白玉簪小石洞中松露滴大罗天上栁烟含但能为雨心长在不怕吹箫事未谙阿母几嗔花下语潘郎曾向梦中叅慙持清句魂犹断若覩红顔死亦甘怅望佳人何处在行云归北又归南
　　附光威裒聫句原唱
　　朱楼影直日当午玉树阴低月巳三【光】腻粉暗销银缕合错刀闲剪泥金衫【威】绣牀怕引乌龙吠锦字愁教青鸟衔【裒】百味链来怜益母千花开处鬭宜男【光】鸳鸯有伴谁能羡鹦鹉无言我自慙【威】浪喜游蜂飞扑扑佯惊孤鹊语喃喃【裒】偏怜爱数螆蛦掌每忆光抽玳瑁簪【光】烟洞几年悲尚在星桥一夕怅空含【威】前时节羞虚掷世上风流笑苦谙【裒】独结香销偷饷送暗垂檀袖学通叅【光】须知化石心难定却是为云分易甘【威】看见风光零落尽弦声犹逐望江南【裒　光威裒姊妹三人少孤聪慧聫句精粹难俦虽谢家咏雪何以加之客有自京师来者示鱼机机深爱词华遂和其韵】
　　酬李学士寄簟
　　珍簟新铺翡翠楼澄玉水记方流惟应云扇情相似同向银牀恨早秋
　　江行
　　大江横抱武昌斜鹦鹉洲前万户家画舸春眠犹未稳梦为蝴蝶也寻花
　　题隐雾亭
　　春花秋月入诗篇白日清宵是散仙空卷珠帘不曾下长移一榻对山眠
　　江陵愁望寄子安
　　枫叶千枝复万枝江桥掩映暮帆迟忆君心似西江水日夜东流无歇时
　　送别
　　秦楼几夜惬心期不料仙乡有别离睡觉莫言云去处残灯一盏野蛾飞
　　步非烟
　　非烟临淮武公业之爱妾善秦声好文笔尤工击瓯后与比隣赵生象吟咏往来公业觉而笞杀之
　　近体诗
　　酬赵生
　　緑惨双蛾不自持只因幽恨在新诗郎心应似琴心怨脉脉春情更泥谁
　　寄怀赵生
　　画檐春燕须同宿兰浦双鸳肯独飞长恨桃源诸女伴等闲花里送郎归【赵原唱曰一覩倾城貌尘心只自猜不随萧史去拟学阿兰来非烟囘柬赵又曰珍重佳人赠好音防笺芳翰两情深薄于蝉翼谁供眼宻似蝇头未写心疑是落花还碧洞又思轻雨洒幽襟百囘消息千囘梦裁作长謡寄绿琴非烟病题诗并蝉锦香囊赠赵乃逾垣相从赵曰十洞三清虽路阻有心还得傍瑶台瑞香风引思深夜知是蕋宫仙驭来非烟复答是诗】
　　姚月华
　　月华少失母忽梦月轮坠于妆台觉而大悟自幼聪慧组织餴饎不习而能所为古文词妙絶当时尝随父寓扬子江邻舟书生杨达一见而慕吟咏酬酢者久之忽其父有江右之行彼此遂絶达往江右踪迹之亦竟无可寻矣
　　古体诗
　　古怨
　　春草萋萋春水绿对此思君泪相续羞将离恨向东风理尽秦筝不成曲
　　与君形影分呉越玉枕经年对离别登台北望烟雨深囘身哭向寥天月
　　楚妃怨
　　梧桐叶下黄金井横架辘轳牵素绠美人初起天未明手拂银瓶秋水冷
　　有期不至
　　银烛青樽久延伫出门入门天欲曙月落星稀竟不来烟柳昽曈鹊飞去
　　刘采春
　　采春浙人也元稹廉问浙东赠采春诗云新妆巧様画新蛾慢裹常州透额罗正面偷轮光滑笏缓行轻踏皱纹波言词雅措风流足举止低徊秀媚多更有恼人肠断处选词能唱望夫歌望夫歌者即啰唝曲之词也
　　近体诗
　　啰唝曲
　　不喜秦淮水生憎江上船载儿夫婿去经嵗又经年借问东园栁枯来得几年自无枝叶分莫怨太阳偏莫作商人妇金钗当卜钱朝朝江口望错认几人船那年离别日只道在桐庐桐庐人不见今得广州书昨日胜今日今年老去年黄河清有日白髪黑无缘薛涛
　　涛字度本长安良家女父郧因官寓蜀尝指井梧示之曰庭除一古桐耸榦入云中令涛续之曰枝迎南北鸟叶送往来风郧愀然父卒母孀以诗闻外遂与诸名士侍酒赋诗晚嵗居碧鸡坊剏吟诗楼偃息于上后段文昌再镇成都涛卒年七十五文昌为撰墓志
　　涛好制小诗惜其幅大因作深红小采笺裁书蜀中号薛涛笺或以营妓无校书之号韦南康欲奏之而罢后遂呼之胡曾诗曰万里楼台女校书琵琶花下闭门居扫眉才子知多少管领春风总不如
　　近体诗
　　酬人雨后玩竹
　　南天春雨时那鉴雪霜姿众类亦云茂虚心能自持多留晋贤醉早伴舜妃悲嵗后君能赏苍苍劲节竒
　　谒巫山庙
　　乱猿啼处访高唐路入烟霞草木香山色未能忘宋玉水声犹自哭襄王朝朝夜夜阳台下为雨为云楚国亡惆怅庙前多少柳春来空鬭画眉长
　　寄旧诗与元微之
　　诗篇调态人皆有细腻风光我独知月夜咏花怜黯澹雨朝题柳为攲垂长教碧玉藏深处总向红笺写自随老大不能收拾得与君开似教男儿
　　春望词
　　花开不相赏花落不同悲欲问相思处花开花落时槛草结同心将以遗知音春愁正断絶春鸟复哀鸣风花日将老佳期犹不结同心人空结同心草那堪花满枝翻作两相思玉箸垂朝镜春风知不知
　　闻蝉
　　露涤清音逺风吹故叶齐声声似相接各在一枝栖
　　罚赴边有怀上韦令公
　　闻説边城苦如今到始知好将筵上曲唱与陇头儿
　　鸳鸯草
　　绿英满香砌两两鸳鸯小但娱春日长不管秋风蚤
　　题竹郎庙
　　竹郎庙前多古木夕阳沈沈山更绿何处江头有笛声笛声尽是迎郎曲
　　斛石山书事
　　王家山水画图中意思都卢粉墨容今日忽登虚境望步揺冠翠一千峰
　　上王尚书
　　碧玉双幢白玉郎初辞天帝下扶桑手持云篆题新榜十万人家春日长
　　海棠溪
　　春教风景驻仙霞水面鱼身总带花人世不知云月异竞将红缬染轻纱
　　试新服裁制初成
　　九气分为九色霞五云仙驭五云车春风因过东君舍偷様人间染百花
　　赠逺
　　芙蓉新落蜀山秋锦字开缄到是愁闺阁不知戎马事月高还上望夫楼
　　扰弱新蒲绿又齐春深花落塞前溪知君未转秦关骑月照千门掩袖啼
　　秋泉
　　冷色初澄一带烟幽声遥泻十丝弦长来枕上牵情思不使愁人半夜眠
　　十离诗【录二首】
　　笔离手
　　越管宣毫始称情红笺纸上撤花琼都縁用久锋头尽不得羲之手里擎
　　鱼离池
　　戏跃莲池四五秋常揺朱尾弄银钩无缘摆罢芙蓉朶不得清波更一游【元微之使蜀严司空遣涛往侍后因事获怨逺之涛作十离诗以献因复善焉】
　　送友人
　　水国蒹葭夜有霜月寒山色共苍苍谁言千里自今夕离梦杳如关路长
　　送卢员外
　　玉垒山前风雪夜锦官城外别离魂信陵公子如相问长向夷门感旧恩
　　上川主武相国
　　落日重城夕雾收玳筵雕俎荐诸侯因令朗月当庭燎不使珠帘下玉钩
　　春郊游眺寄孙处士
　　今朝纵目翫芳菲夹缬笼裙绣地衣满袖满头兼手把教人识是看花归
　　续嘉陵驿诗献武相国
　　蜀门西更上青天强为公歌蜀国弦卓氏长卿称士女锦江玉垒献山川
　　酬杜舍人
　　双鱼底事到侬家扑手新诗片片霞唱到白苹洲畔曲芙蓉空老蜀江花
　　筹边楼
　　平临云鸟八秋壮压西川四十州诸将莫贪羌族马最高层处见边头
　　柳絮
　　二月杨花轻复微春风揺荡惹人衣他家本是无情物一向南飞又北飞
　　杜秋娘
　　秋娘金陵娼家女年十五为李锜妾常唱金缕词以劝酒
　　古体诗
　　金缕词
　　劝君莫惜金缕衣劝君须惜少年时花开堪折直须折莫待无花空折枝
　　周徳华
　　近体诗
　　杨栁枝词【一作刘禹锡诗】
　　清溪一曲柳千条二十年前旧板桥曾与情人桥上别更无消息到今朝
　　盛小丛
　　近体诗
　　突厥三台
　　雁门山上雁初飞马邑防中马正肥日旰山西逢驿使殷勤南北送征衣【李尚书讷为浙东廉使夜登越城楼闻歌声激切召至乃小丛歌突厥三台词也时崔侍御元范至府幕赴阙李饯之命小丛歌饯在座各为一纸赠之其为名流所重如此】章台栁
　　栁李王孙妓也李与韩翃善栁语李曰韩秀才不久贫贱宜假借之李深颔焉一日酒酣命栁从座接韩韩辞不敢当李曰大丈夫相遇杯酒间一言道合死且许之况一妇人哉栁卒归韩来嵗成名节度侯希逸奏为从事置栁都下三嵗不迎且寄诗曰章台栁往日青青今在否纵使长条似旧垂也应攀折他人手栁答以诗落髪为尼后为蕃将沙叱利所劫韩闻怅然适宴会中丞许俊被酒起曰得员外手书数字当立致之乃急驰入叱利第会利出许即入曰将军坠马且不救遣取夫人栁惊出许示以书即挟上马驰返一座惊叹因白希逸修表上闻诏栁归韩焉
　　古体诗
　　答韩节度
　　杨栁枝芳菲节可恨年年赠离别一叶随风忽报秋纵使君来岂堪折
　　妓常浩
　　古体诗
　　赠卢夫人
　　佳人惜顔色恐逐芳菲歇日暮出画堂下阶见新月拜月仍有词傍人那得知归来玉台下始觉泪痕垂徐月英
　　月英江淮间娼也与情郎别云枕前泪与阶前雨隔过纱滴到明有集行于世
　　近体诗
　　送人
　　惆怅人间万事非两人同去一人归生憎平望亭前水忍照鸳鸯相背飞
　　王苏苏
　　苏苏南曲中妓也
　　近体诗
　　答李标
　　怪得犬惊鸡乱飞羸童瘦马老麻衣阿谁乱引闲人到留取青蚨热赶归【进士李标者自言英公勣之后久在大谏王致君门下致君弟侄因与同诣苏苏家标题曰春暮花枝绕戸飞王孙寻胜引尘衣洞中仙子多情态留住阮郎不放归苏苏先未识不甘其题取笔答此诗标性褊头面通赤命驾先归后苏苏见王家郎君輙询热赶郎在否】
　　平康妓
　　近体诗
　　书红笺
　　银缸斜背解明珰小语偷声唤玉郎从此不知兰麝贵夜来新惹桂枝香【裴思谦及第后作红笺名纸十数幅诣平康里宿焉诘旦一妓取红笺赋此诗】
　　武昌妓
　　近体诗
　　杨栁枝
　　悲莫悲兮生别离登山临水送将归武昌无限新栽栁不见杨花扑面飞
　　故台城妓
　　近体诗
　　金陵词
　　宫中细草香红湿宫中纎腰碧泣惟有红梁春燕雏犹傍珠帘玉钩立














　　御定全唐诗录巻九十九
　　钦定四库全书
　　御定全唐诗录巻一百
　　太上隐者【以下神仙诗不分古近体】
　　答人
　　偶来松树下高枕石头眠山中无厯日寒尽不知年许宣平
　　宣平新安歙人景云中隐城阳山不食行如奔马时或负薪卖担挂一花瓠及曲竹杖每醉腾腾拄之以归有诗题庵壁时行长安于驿路洛阳同华间传舍亦题之李白东游览之曰此仙诗也及新安累访之不得咸通七年郡人许明奴家有妪入山采樵见一人坐石上食桃甚大自称宣平即明奴之祖与一桃食之后妪却食轻健入山不归负薪吟
　　负薪朝出卖沽酒日西归路人莫问归何处穿白云行入翠微
　　庵壁题诗
　　隐居三十载石室南山巅静夜翫明月清朝饮碧泉樵人歌垅上谷鸟戏巗前乐矣不知老都忘甲子年
　　见李白诗又吟
　　一池荷叶衣无尽两亩黄精食有余又被人来寻讨着移庵不免更深居【李白访宣平不得乃题诗于庵壁曰我吟传舍诗来访仙人居烟岭迷高迹云林隔太虚窥庭但萧索倚杖空踌蹰应化辽天鹤归当千载余宣平归庵见壁诗因题此】
　　芙蓉峰古丈夫毛女
　　古丈夫者秦时骊山役夫毛女秦宫女殉葬骊山者并以计得脱入山食木实日久毛髪绀绿能凌虚而翔大中初有陶太白尹子虚者采药入芙蓉峰遇之自嫌貌丑怪返穴易衣一古服俨雅一鬟髻防衣二子相与倾壶而饮饮尽古丈夫折松枝叩壶而吟毛女和之赠药而别
　　饵柏身轻叠嶂间是非无意到尘寰冠裳暂备论浮世一饷云游碧落闲
　　右古丈夫吟
　　谁知古是与今非闲蹑青霞与翠微箫管秦楼应寂寂彩云空惹薜萝衣
　　右毛女吟
　　钟离权
　　权唐处士咸阳人遇老人授仙诀又遇华阳真人上仙王元甫传道入崆峒山自号云房先生题邢州开元寺
　　得道高僧不易逢几时归去愿相从自言住处连沧海别是蓬莱第一峰
　　莫怪追欢笑语频寻思离乱好伤神闲来屈指从头数得见清平有几人
　　吕岩
　　岩字洞宾京兆人举进士不第隐终南山从钟离权得道尤精剑术关右途路间往往有逢之者赠薛道士
　　落魄薛道士年高无白髭云中卧防石雪里去寻碑夸我吃大酒嫌人念小诗不知甚麽汉一任辈流嗤
　　送钟离先生
　　得道来来相见难又闻东去幸仙坛杖头春色一壶酒顶上云攒五岳冠饮海龟儿人不识烧山符手鬼难看先生此去身须老乞与贫儒换骨丹
　　赠人
　　罗浮道士谁同流草衣木食轻王侯世间甲子管不得壶里乾坤只自由数着残棋江月晓一声长啸海山秋饮余囘首话归路遥指白云天际头
　　题壁
　　朝游岳鄂暮苍梧袖里青蛇胆气麤三醉岳阳人不识朗吟飞过洞庭湖
　　题沈东老壁
　　西隣已富忧不足东老虽贫乐有余白酒酿来缘好客黄金散尽为收书【按东老宋人因岩系唐进士故附及】
　　令牧童答钟弱翁
　　草铺横野六七里笛弄晚风三四声归来饱饭黄昏后不脱蓑衣卧月明【弱翁帅平凉一方士通谒有牧童牵黄犊随之弱翁指牧童曰道士颇能赋此乎方士笑曰不烦我语是儿能之牧童乃操笔大书云云方士即吕公也】
　　许碏
　　碏高阳人累举不第学道于王屋周游名山洞府到处于石崕峭壁人不及处题云许碏自峨嵋山寻偃月子到此笔迹神异竟莫详偃月子也游庐江醉吟云云人皆笑为风狂后揷花作舞上酒楼醉歌升仙去
　　醉吟
　　阆苑花前是醉乡踏翻王母九霞觞羣仙拍手嫌轻薄谪向人间作酒狂
　　谭峭
　　峭字景升国子司业洙之子好道术辞父逺游师嵩山道士辟谷养气后居南岳炼丹成能隐化复入青城而去
　　行吟
　　线作长江扇作天靸鞋抛向海东边蓬莱信道无多路只在谭生拄杖前
　　沈廷瑞
　　廷瑞吏部侍郎彬之子高安人有道术嗜酒却粒寒暑一单褐数十年不易常跣行日数百里林栖路宿多在玉笥浮云二山化后人犹常见之赠僧昭莹
　　南北东西路人生防不无早曾依阁皂又却上都云片随天濶泉声落石孤何期早相遇乐共煮菖蒲【延瑞化于玉笥山后二年有阁皂山僧昭莹遇之问所往云暂寻知巳留诗别昭莹后到玉笥山话及方知其尸解而去耳】
　　许坚
　　坚字介石庐江人
　　幽栖观
　　仙翁上升去丹井寄晴壑山色接天台湖光照寥廓玉洞絶无人老桧犹栖鹤我欲掣青蛇他时冲碧落
　　题茆山观
　　尝恨清风千载郁洞天今得恣游遨松楸一色古坛静鸾鹤不来青汉高茅氏井寒丹巳化元宗碑断梦仍劳分明有个长生路休向红尘叹二毛
　　伊用昌
　　用昌不知何许人与其妻乞食多在江左庐陵宜春诸郡出语轻忽常为人殴击爱作望江南词与妻倡和词皆有防妻有殊色人以言笑戏调不可犯夫妻在南城县丐死牛肉食之死后有见之者夫妻皆蹑虚而行发视所埋处唯烂牛肉无别物留题阁皂观
　　花洞门前吠似雷险声流断俗尘埃雨喷山脚毒龙起月照松梢孤鹤囘罗幕秋高添碧翠画帘时卷到楼台两坛诗客何年去去后门关更不开
　　紫微孙处士
　　送青城丈人酒
　　深羡青城好洞天白龙一觉巳千年铺云枕石长松下朝退看书尽日眠
　　裴航
　　赠樊夫人
　　向为胡越犹怀想况遇天仙隔锦屏傥若玉京朝防去愿随鸾鹤入青防【夫人名云翘刘仙君纲之妻也长庆中航下第游鄂渚偶与夫人同载航见其有国色慕之赂侍妾袅烟以诗达意】
　　樊夫人
　　答裴航
　　一饮琼浆百感生霜捣尽见云英蓝桥便是神仙窟何必﨑岖上玉清【夫人得航诗若不闻使袅烟持诗答航航亦未达诗之防趣后于蓝桥向老妪求浆饮妪呼女云英擎浆与航英色芳丽航忆夫人诗句异之愿聘焉妪言巳有灵丹须玉杵臼捣之必以此为聘当相与航购得之妪仍令航捣药百日妪吞之先入洞吿姻戚来迎航及女就礼引见诸宾一仙妪谓航应相识否航不省曰不忆鄂渚同舟事乎航惊怛陈谢始知夫人即妻之姊后航及妻入玉峯洞为上仙】吴彩鸾
　　赠文箫
　　若能相伴陟仙坛应得文箫驾彩鸾自有绣并甲帐瑶台不怕雪霜寒【钟陵西山馆中秋游女甚盛太和末有书生文箫覩一姝甚妙相盼不去歌云云歌罢穿大松径扪山险上升生蹑其踪姝相引至絶顶忽风雨有仙童持天判云吴彩鸾私欲谪民妻一纪乃与生下山归松陵】
　　慈恩塔院女仙
　　题寺廊柱
　　皇子陂头好月明忘却华筵到晓行烟收山底翠黛横折得荷花逺恨生
　　湖水团团夜如镜碧树红花相掩映北斗防干移晓柄有似佳期常不定【太和三年长安慈恩寺塔院月夕忽见一美妇人从三四青衣来绕佛塔言笑甚有风味囘顾侍婢白与院主借笔砚来乃于北廊柱上题诗院主执烛出视悉变为白鹤冲天去书迹至今尚存焉】
　　郎子神
　　郎子神于大厯中降于桐庐女子王法智自言姓滕名传京兆万年人
　　桐庐令郑锋宅赋
　　忽然湖上片云飞不觉舟中雨湿衣折得莲花浑忘却空将荷叶盖头归【锋集诸贤与神献酬数百言各为诗一章神亦率然诵诗一首曰众人莫厠笑又云此作亦颇蹀躞】
　　清逺道士
　　同沈恭子游虎丘寺有作
　　我本长殷周遭罹歴秦汉四渎与五岳名山尽幽窜及此寰区中始有近峰翫近峰何郁郁平湖渺弥漫吟俛川之阴步上山之岸山川共澄澈光彩交凌乱白云蓊欲归青松忽消半客去川鸟静人来山鸟散谷深中见日崖幽晓非旦闻子盛游遨风流足词翰嘉兹好松石一言常累叹勿谓余鬼神忻君共幽赞【顔鲁公刻此诗虎丘岩际鲁公有和作李徳裕皮陆继和】
　　梦中美人
　　春阳曲
　　长安少女踏春阳何处春阳不断肠舞袖弓弯浑忘却罗衣空换九秋霜【贞元中有帅家子邢鳯居长安平康里南质一大第即其寝而昼偃梦一美人古装高鬟长眉执卷而吟鳯发其卷美人曰君必欲传之无过一篇取彩笺传其春阳曲问曲中弓弯何谓美人云父母教妾为此舞乃起整衣张袖舞教拍为弓弯状以示鳯既罢辞去鳯觉仍于襟袖得其词】碧衣女子
　　白苹洲吟
　　碧水色堪染白莲香正浓分飞俱有恨此别几时逢藕隐玲珑玉花藏缥缈容何当假双翼声影暂相从【张确尝游霅上白苹洲见二碧衣女子携手吟此确逐之化为翡翠飞去】
　　殷七七
　　七七名文祥又名道筌尝自称七七俗因呼之不知何所人游行天下人久见之不测其年寿每日醉歌云云周寳镇浙西师敬之尝试其术于九月令开鹤林寺杜鹃花有验
　　阳春曲
　　愁见唱阳春令人离肠结郎去未归家栁自飘香雪【七七有异术过润州与客饮云某有艺侑欢顾屏上画妇人曰可歌阳春曲妇人应声遂歌其音清亮似从屏中出如此者十余曲】
　　李真
　　真唐末仙人
　　丈人山诗
　　春冻晓鞯露重夜寒幽枕云生岂是与山无素丈人着帽相迎
　　崔常侍
　　聫句
　　牀头锦衾斑复斑架上朱衣殷复殷空庭朗月闲复闲夜长路逺山复山【有中官宿官坡馆灯下见有三人至皆古衣冠相谓曰崔常侍来何迟俄有一人续至凄凄然有离别之意盖崔常侍也举酒赋诗聫句末即崔常侍之词也中官将起四人相顾大啸而去】
　　西鄙人【以下无名氏诗】
　　近体诗
　　哥舒歌
　　北斗七星高哥舒夜带刀至今窥牧马不敢过临洮无名氏【见韦縠才调集】
　　古体诗
　　春
　　褭褭春风吹水国金鸦影暖南山北蒲抽小剑割湘波栁拂长眉舞春色白铜堤下烟苍苍林端细蕊参差香绿桑枝下见桃叶回看青云空断肠
　　乌足迟迟日宫里天门击鼓龙蛇起风师剪翠换枯条青帝挼蓝染江水蜂蝶缤纷抱香蕊锦鳞跳掷红云尾绣衣白马不归来双成倚槛春心醉
　　夏
　　赤帝旗迎火云起南山石裂呉牛死绣楹夜夜箔虾须象榻重重簟湘水彤彤日脚烧冰井古陌尘飞野烟静汉帝高堂汗若珠班姬明月无停影
　　秋
　　月色驱秋下穹昊梁间燕语辞巢蚤古苔凝紫贴瑶阶露槿啼红堕江草越客羇魂挂长道西风欲揭南山倒粉蛾恨骨不胜衣映门楚碧蝉声老
　　冬
　　苍茫枯碛阴云满古木号空昼光短云拥三峰岳色低冰坚九曲河声断浩汗霜风刮天地温泉火井无生意泽国龙蛇冻不伸南山瘦柏消残翠
　　鸡头
　　湖浪参差叠寒玉水仙晓展钵盘绿淡黄根老栗皱圆染青刺短金罂熟紫罗小囊光蹙一掬真珠藏猬腹樷樷引觜傍莲洲满川恐作天鸡哭
　　红蔷薇
　　九天碎霞明泽国造化工夫潜剪刻浅碧眉长约细枝深红刺短钩春色晴日当楼晓香歇锦带盘空欲成结谢豹声催麦陇秋春风吹落猩猩血
　　斑竹簟
　　龙鳞满牀波浪湿血光防防湘娥泣一片晴霞冻不起深沈尽讶鲛人立百朶排花蜀缬明瑚枕滑葛衣轻闲独卧晓不起冷浸羇魂锦江里
　　听琴
　　六律铿锵间宫征伶伦写入梧桐尾七条瘦玉叩寒星万派流泉哭纎指空山雨脚随云起古木灯青啸山鬼田文堕泪曲未终子规啼血哀猿死
　　石榴
　　蝉啸秋云槐叶齐石榴防老庭枝低流霞色染紫罂粟黄蜡纸苞红瓠犀玉刻冰壶含露湿斒斑似带湘娥泣萧娘初嫁嗜甘酸嚼破冰精千万粒
　　小苏家
　　双月讴防辗秋碧细风斜掩神仙宅麦门冬长马鬛青茱萸蕊绽蝇头赤流苏斗帐悬高壁防鳯盘龙缴香额堂内月娥横剪波倚门肠断虾须隔
　　斑竹
　　浓绿疎茎绕湘水春风抽出蛟龙尾色抱霜花粉黛光枝撑蜀锦红霞起交戛敲欹无俗声满林风曳刀枪横瘢痕苦雨洗不落犹带湘娥泪血腥嫋娜梢头埽秋月影穿林下疑残雪我今慙愧子猷心解爱此君名不灭
　　天竺国胡僧水晶念珠
　　天竺胡僧踏云立红精素贯蛟人泣细影疑随烂火销圆光恐滴袈裟湿夜梵西天千佛声指轮次第驱寒星若非月下滴秋露则是井底圆春冰凄清妙丽应难并眼界真如意珠静碧莲花下独提携坚洁何如幻泡影
　　白雪歌
　　皇穹何处飞琼屑散下人间作春雪五花马踏白云衢七香车碾瑶墀月苏嵒乳洞拥山家涧藤古栗盘银虵寒郊复叠铺栁絮古碛烂漫吹芦花流泉不下孤汀咽断臂老猿声欲絶鸟啄冰潭玉镜开风敲檐溜水晶折拂户初疑粉蝶飞看山又讶白鸥归孙康冻死读书闱火井不暖温泉微
　　琵琶
　　粉胸绣臆谁家女香拨星星共春语七盘岭上走鸾铃十二峯头弄云雨千悲万恨四五弦弦中甲马声骈阗山僧扑破琉璃钵壮士击折瑚鞭瑚鞭折声交戞玉盘倾泻真珠滑海神驱趂夜涛囘江娥蹙踏春冰裂满座红妆尽泪垂望乡之客不胜悲曲终调絶忽飞去洞庭月落孤云归
　　近体诗
　　留赠偃师主人
　　孤城漏未残徒侣拂征鞍洛北去愁逺淮西归梦防晓灯回壁暗晴雪卷帘寒更尽主人酒出门行路难
　　宴李家宅
　　画屏深掩瑞云光罗绮花飞白玉堂银榼酒倾鱼尾倒金炉灰满爇心香轻揺绿水青蛾饮乱触红丝皓腕狂今日恩荣许同听不辞沈醉一千觞
　　长信宫
　　细草侵堦乱碧鲜宫门深锁绿杨天珠帘欲卷擡秋水罗幌微开动冷烟风引漏声过枕上月迁花影到前独挑残焰魂堪断恨却青娥悮少年
　　骊山感怀
　　武帝寻仙驾海游禁门高闭水空流深宫带日年年色翠栢凝烟夜夜愁鸾鳯影沈归万古歌钟声断梦千秋晚来惆怅无人会云雨能飞傍玉楼
　　游朱坡故少保杜公林亭
　　杜陵池馆洛城东孤岛回汀路不穷高岫乍疑三峡近逺波初似五湖通梧桐叶暗萧萧雨菱荇花香澹澹风还有昔时巢燕在飞来飞去画堂空
　　经汉武泉
　　芙蓉池苑起清秋汉武泉声落御沟他日江山映蓬鬓二年杨栁别渔舟竹间驻马题诗去物外何人识醉游尽把归心付红叶晚来随水向东流
　　杂诗
　　近寒食雨草萋萋着麦苗风映栁堤早是有家归未得杜鸥休向耳边啼
　　春光冉冉归何处更向樽前把一杯尽日问花花不语为谁零落为谁开
　　水纹珍簟思悠悠千里佳期一夕休从此无心爱良夜任他明月下西楼
　　数日相随两不忘郎心如妾妾如郎出门便是东西路把取红牋各断肠
　　无定河边暮角声赫连台畔旅人情函关归路千余里一夕西风白发生
　　花落长川草色青暮山重叠雨冥冥逢春便觉飞蓬苦今日分飞一涕零
　　洛阳才子邻箫恨湘水佳人锦瑟愁今昔两成惆怅事临卭春尽暮江流
　　浙江轻浪去悠悠望海楼吹望海愁莫怪乡心随魄断十年为客在他州
　　听唱鹧鸪
　　金谷歌传第一流鹧鸪清怨碧云愁夜来省得曾闻处万里月明湘水流
　　杂诗
　　青天无云月如烛露泣棃花白如玉子规一夜啼到明美人独在空房宿
　　空赐罗衣不赐恩一薰香后一销魂虽然舞袖何曾舞常对春风裛泪痕
　　不洗残妆凭绣牀却嫌鹦鹉绣鸳鸯回鍼刺到双飞处忆着征夫泪数行
　　眼想心思梦里惊无人知我此时情不如池上鸳鸯鸟双宿双飞过一生
　　一去辽阳系梦魂忽传征骑到中门纱不肯施红粉徒遣萧郎问泪痕
　　莺啼露冷酒初醒罨画楼台晓角鸣翠羽帐中人梦觉寳钗斜坠枕函声
　　两心不语暗知情灯下裁缝月下行行到阶前知未睡夜深闻放剪刀声
　　杂词
　　行人南北分征路流水东西接御沟终日坡前怨离别漫名长乐是长愁
　　偏倚绣牀愁不起双垂玉筯翠鬟低巻帘相待无消息夜合花开日又西
　　悔将泪眼向东开特地愁从望里来三十六峰犹不见况伊如燕这身材







　　御定全唐诗录巻一百
