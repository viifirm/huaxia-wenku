　　钦定四库全书　　　　　集部八
　　唐诗品彚　　　　　　　总集类
　　提要
　　【臣】等谨案唐诗品彚九十巻拾遗十巻明髙棅编棅有啸台集已着録宋之末年江西一派与四灵一派并合而为江湖派猥杂细碎如出一辙诗以大弊元人欲以新艳奇丽矫之迨其末流飞卿长吉一派与卢仝马异一派并合而为铁体妖冶俶诡如出一辙诗又大弊百余年中能自拔于风气外者落落数十人耳明初闽人林鸿始以规仿盛唐立论而棅实左右之是集其职志也所録凡六百二十家得诗五千七百六十九首分体编次为五言古诗二十四巻七言古诗十三巻长短句附焉五言絶句八巻六言附焉七言絶句十巻五言律诗十五巻五言排律十一巻七言律诗九巻排律附焉始于洪武甲子成于癸酉至戊寅又捜补作者六十一人诗九百五十四首为拾遗十巻附于后考玉台新咏有古絶句四首棅以絶句居律诗前葢有所考至排律之名古所未有杨仲宏撰唐音始别为一目棅祖其説遂至今沿用二冯批防才调集以堆砌板滞杂乱无章之病归咎于排之一字诋棅为作俑然诗家不善事即二韵四韵未尝不堆砌板滞杂乱无章是亦不必尽以排字为误矣诸体之中各分正始正宗大家名家羽翼接武正变余响旁流九格其凡例谓大畧以初唐为正始盛唐为正宗为大家为名家为羽翼中唐为接武晚唐为正变为余响方外异人等诗为旁流间有一二成家特立与时异者则不以世拘之如陈子昻与李白列在正宗刘长卿钱起韦应物柳宗元与髙适岑参同在名家是也其分初盛中晚葢宋严羽已有是説二冯尝以刘长卿亦盛亦中之类力攻其谬然限断之例亦论大槩耳寒温相代必有半冬半春之一日遂可谓四时无别哉明史文苑传谓终明之世馆阁以此书为宗厥后李梦阳何景明等摹拟盛唐名为崛起其胚胎实兆于此平心而论唐音之流为肤廓者此书实唘其弊唐音之不絶于后世者亦此书实衍其传功过并存不能互掩后来过毁过誉皆门户之见非公论也至于章怀太子黄台词沈佺期古意之类或防窜旧文康寳月刘令嫺之类或泛收六代杜常胡宿之类或误采宋人小小瑕疵尤所未免巻帙既富核检为难第观其大体可矣乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀














　　钦定四库全书
　　唐诗品彚叙目
　　五言古诗一
　　正始【上】
　　太宗皇帝　　虞世南　　　魏徴
　　王绩　　　　许敬宗　　　岑文本杨师道　　　刘孝孙　　　凌敬
　　赵中虚　　　董思恭　　　王绍宗上官仪　　　张文琮　　　章怀太子
　　王勃　　　　杨烱　　　　骆宾王卢照邻　　　刘庭芝　　　卢崇道乔知之　　　苏味道　　　李峤
　　崔融　　　　杜审言
　　五言之兴源于汉注于魏汪洋乎两晋混浊乎梁陈大雅之音防于不振唐氏勃兴文运丕溢太宗皇帝龙鳯之姿天文秀发延览英贤首倡斯道其幸庆善宫等作时已被之管弦明良满庭赓歌赞治若夫世南属和匡君以正魏征终篇约君以礼辞之忠厚岂曰文为及乎永徽以还四杰【唐初王勃杨烱卢照邻骆宾王皆以文章齐名时号四杰】并秀于前四友【苏味道李峤崔融杜审言号为文章四友】齐名于后刘氏庭芝古调上官仪新体虽未遏其防波亦稍变乎流靡爰自贞观至垂拱间通得二十六人择其诗之颇精粹者共六十七首列为唐世五言古风之始
　　五言古诗二
　　正始【下】
　　沈佺期　　　宋之问　　　李适
　　薛稷　　　　郑愔　　　　徐彦伯吴少防　　　邢象玉　　　李邕
　　苏颋　　　　张说　　　　赵冬曦韦嗣立　　　崔日知　　　韦元旦
　　崔湜　　　　韦述　　　　张九龄洪子舆　　　豆卢囘　　　齐澣
　　王丘　　　　苏晋　　　　孙逖
　　宗皇帝
　　神龙以还品格渐高颇通远调前论沈宋比肩【沈佺期宋之问始变江左诗律时人宗之为之语曰苏李居前沈宋比肩】后称燕许手笔【开元初许公苏颋以文章显与燕公张说齐名故时号燕许大手笔】又如薛少保之郊陜篇张曲江公感遇等作雅正冲澹体合风骚骎骎乎盛唐矣今自沈云卿而下以尽乎开元初之诸贤通得二十五人共诗七十五首离为下巻亦曰正始使学者本始知来遡真源而游汗漫矣
　　五言古诗三
　　正宗【一】
　　陈子昻
　　唐兴文章承陈隋之子昻始变雅正夐然独立超迈时髦初为感遇诗王适见之曰是必为海内文宗噫公之高才倜傥乐交好施学不为儒务求真适文不按古伫兴而成观其音响冲和词防幽邃浑浑然有正大之意若公输氏当巧而不用者也故能掩王卢之靡韵抑沈宋之新声继徃开来中流砥柱上遏贞观之微波下决开元之正呜呼盛哉
　　五言古诗四
　　正宗【二】
　　李白
　　五言古诗五
　　正宗【三】
　　李白
　　五言古诗六
　　正宗【四】
　　李白
　　诗至开元天寳间神秀声律粲然大备李翰林天才纵逸轶荡人羣上薄曹刘下凌沈鲍其乐府古调若使储光羲王昌龄失歩高适岑参絶倒况其下乎朱子尝谓太白诗如无法度乃从容于法度之中葢圣于诗者其古风两巻皆自陈子昻感遇中来且太白去子昻未远其高怀慕尚也如此今掲二公为正宗共二百五十一首分为四巻使学者入门立志取正于斯庶无他岐之惑矣
　　五言古诗七
　　大家【一】
　　杜甫
　　五言古诗八
　　大家【二】
　　杜甫
　　元微之曰予读诗至杜子美而知古人之才有所总萃焉唐兴学官大振歴世之文能者互出而又沈宋之流研錬精切稳顺声势谓为律诗由是而后文变之体极焉然而好古者遗近务华者去实效齐梁则不逮于魏晋工乐府则力屈于五言律切则骨格不存闲暇则纎秾莫备至于子美葢所谓上薄风雅下该沈宋言夺苏李气吞曹刘掩顔谢之孤高杂徐庾之流丽尽得古人之体势而兼昔人之所独专矣如使仲尼考锻其防要尚不知贵其多哉茍以为能所不能无可无不可则诗人以来未有如子美者矣严沧浪曰少陵诗宪章汉魏而取材于六朝至其自得之妙则先辈所谓集大成者也世称子美为大家故畧二贤之论以冠其端云
　　五言古诗九
　　名家【上之一】
　　孟浩然　　　王维
　　五言古诗十
　　名家【上之一】
　　王昌龄　　　储光羲
　　五言古诗十一
　　名家【上之三】
　　李颀　　　　常建
　　五言古诗十二
　　名家【上之四】
　　高适　　　　岑参
　　五言古诗十三
　　名家【下之一】
　　刘长卿　　　钱起
　　五言古诗十四
　　名家【下之二】
　　韦应物
　　五言古诗十五
　　名家【下之三】
　　韦应物　　　柳宗元
　　夫诗莫盛于唐莫备于盛唐论者惟杜李二家为尤其间又可名家者十数公至如子美所赞咏者王维孟浩然所友善者高适岑参乾元以后刘钱接迹韦柳光前人各鸣其所长今观襄阳之清雅右丞之精致储光羲之真率王江宁之声俊高达夫之气骨岑嘉州之竒逸李颀之冲秀常建之超凡刘随州之闲旷钱考功之清赡韦之静而深柳之温而密此皆宇宙山川英灵间气萃于时以钟乎人矣呜呼盛哉今俱列之名家第为上下以储孟二王高岑常李为上卷刘钱韦柳为下巻共十二人合诗四百七十五首离为七巻学者遡正宗而下观此足矣
　　五言古诗十六
　　羽翼【上】
　　崔颢　　　　陶翰　　　　刘眘虚
　　薛据　　　　崔曙　　　　李嶷
　　綦母濳　　　王湾　　　　崔国辅
　　张谓　　　　卢象　　　　祖咏
　　王季友　　　贺兰进明　　阎防
　　五言古诗十七
　　羽翼【下】
　　萧华　　　　崔宗之　　　魏万
　　张潮　　　　裴迪　　　　丘为
　　张子容　　　万楚　　　　包融
　　蔡希寂　　　沈颂　　　　韦镒
　　贾至　　　　萧頴士　　　李华
　　顔真卿　　　王缙　　　　奚贾
　　赵微明　　　沈徽　　　　沈千运
　　于逖　　　　张彪　　　　孟云卿
　　元结　　　　独孤及　　　丁仙芝沈如筠　　　吴象之　　　杨諌
　　林琨　　　　谈戬　　　　刘复
　　杨俊　　　　戴休珽　　　宋昱
　　昔朱晦庵先生尝取汉魏五言以尽乎郭景纯陶渊明之作以为古诗之根本凖则又取自晋宋顔谢以下诸人择其诗之近于古者以为羽翼舆卫余于是编正宗既定名家载列根本立矣奈何羽翼未成爰自采摭及观诸家选本载盛唐诗者唯殷璠河岳英灵集独多古调璠尝论曰夫文有神来气来情来有雅体野体鄙体俗体编纪者能审鉴诸体委详所来方可定其优劣论其取舍又曰璠今所集颇异诸家既闲新声复晓古体文质半取风骚两挟斯言得之矣若夫太白浩然储王常李高岑数公已掲于前他如崔颢薛据张谓王季友诸人皆李杜当时所称许相与发明斯道赓歌鼓舞以鸣乎盛世之音者矣今以崔司勲等十五人共诗八十一首爲上巻又以殷氏所收之外若崔宗之魏万之愿交于翰林元结孟云卿之见称于工部张裵贾岑唱和聨翩【张子容与孟浩然有永嘉赠答裵廸与王维有辋州赋咏贾至与岑参诸人有早朝唱和】萧李独孤驰名先后【萧颖士时号萧夫子李华中宏词独孤及天寳末举有道】又如箧中【元次山编沈千运赵微明诸人之诗爲箧中集】丹阳【殷璠编张潮包融等十八人诗爲丹阳集】采葺不少虽众君子之全集罕得详览然其言皆足以没世而不忘也爰自崔颢而下以尽乎天寳诸贤凡三十六人得诗七十四首爲下巻合而题曰羽翼窃效晦庵之意欤学者观之能审诸体而辩所来庶乎不作开元天寳以下人物与夫野狐外道蒙蔽其真识者又奚足以知此哉
　　五言古诗十八
　　接武【上】
　　徳宗皇帝　　郎士元　　　皇甫冉
　　李端　　　　卢纶　　　　司空曙令狐峘　　　朱长文　　　余延寿
　　顾况　　　　刘太真　　　朱仿
　　窦参　　　　姚系　　　　刘湾
　　李希仲　　　苏涣　　　　戎昱
　　李益
　　五言古诗十九
　　接武【下】
　　于鹄　　　　戴叔伦　　　长孙佐辅
　　杨凌　　　　崔元翰　　　刘商
　　杨衡　　　　武元衡　　　羊士谔权徳舆　　　刘禹锡　　　李观
　　杨巨源　　　孟简
　　呜呼天寳丧乱光岳气分风槩不完文体始变其间刘长卿钱起韦应物栁宗元后先继出各鸣一善比肩前人已列之于名家无复异议时若郎士元皇甫冉李端卢纶顾况戎昱窦参武元衡之属以及乎权徳舆刘禹锡诸人相与接迹而兴起翺翔乎大厯贞元之间其篇什讽咏不减盛时然而近体颇繁古声渐远不过畧见一二与时唱和而已虽然继述前列提挟风骚尚有望于斯人之徒欤今自郎士元而下以尽乎大厯诸贤得一十九人择其声之颇近者凡六十五首爲上巻又自于鹄以及元和之初得一十四人共诗五十八首爲下巻题曰接武以绍天寳诸贤之后俾学者知有源委矣
　　五言古诗二十
　　正变
　　韩愈　　　　孟郊
　　唐诗之变渐矣隋氏以还一变而爲初唐贞观垂拱之诗是也再变而爲盛唐开元天寳之诗是也三变而爲中唐大厯贞元之诗是也四变而爲晚唐元和以后之诗是也夫元和之际柳公尚矣若韩退之孟东野生平友善动輙唱酬然而二子殊途文体差别今观昌黎之博大而文鼓吹六经捜罗百氏其诗骋驾气势崭絶崛强若掀雷决电千夫万骑横骛别驱汪洋大肆而莫能止者又秋怀数首及暮行河堤上等篇风骨颇逮建安但新声不类此正中之变也东野之少怀耿介龌龊困穷晚擢巍科竟沦一尉其诗穷而有理苦调凄凉一发于胷中而无吝色如古乐府等篇讽咏久之足有余悲此变中之正也余合二公之诗爲一巻所以幸其遗风之变犹有存者故曰正变
　　五言古诗二十一
　　余响【上】
　　王建　　　　张籍　　　　陈羽
　　杨贲　　　　陆长源　　　李渉
　　白居易　　　欧阳詹　　　鲍溶
　　吕温　　　　李贺　　　　贾岛
　　姚合　　　　杜牧　　　　许浑
　　李商隐
　　五言古诗二十二
　　余响【下】
　　马戴　　　　陈陶　　　　温庭筠
　　刘驾　　　　储嗣宗　　　李羣玉
　　司马礼　　　于濆　　　　邵谒
　　陆龟防　　　朱景　　　张乔
　　曹邺　　　　罗隐　　　　韩偓
　　王贞白　　　李建勲
　　元和再盛之后体制始散正不传人趋下学古声愈微韩愈孟郊已述于前他如张籍王建白居易欧阳詹李贺贾岛诸人各鸣于时犹有贞元之遗韵开成后马戴陈陶刘驾李羣玉辈黾勉气格尚欲贾前人之余勇又如司马礼于濆邵谒之属研精覃思不过厯郊岛之藩翰耳虽然时有废兴道有隆替文章与时高下与代终始向之君子岂可泯然其不称乎予于是编所以不辞采録爰自王仲初而下以尽乎元和诸贤通得一十六人择其声之颇纯者凡五十八首为上巻人自马与陈而下以尽乎唐末诸人通得一十七人共诗六十九首为下巻合而题曰余响以见唐音之盛沨沨不絶虽非阳春白雪引商泛征而属和者不多殆与下里巴人淫哇之声则有间矣
　　五言古诗二十三
　　旁流
　　有姓氏无字里世次可考者十四人诗十五首薛竒童　　　蒋竒童　　　唐尧客
　　杜頠　　　　王烈　　　　孙昌
　　陈存　　　　杨齐哲　　　楼頴
　　贾驰　　　　李防卿　　　袁瓘
　　元季川　　　贾琮
　　姓氏疑误者六人诗十一首
　　李颀　　　　高适　　　　李彦晖
　　刘希戬　　　李益　　　　李亦
　　羽士二人诗十六首
　　吴筠　　　　司马退之
　　衲子五人诗十九首
　　皎然　　　　灵一　　　　僧泚
　　贯休　　　　脩睦
　　外夷一人诗一首
　　新罗王
　　闺秀五人诗七首
　　刘令嫺　　　张琰　　　　冦坦母妓常浩　　　鲍君徽
　　女冠一人诗一首
　　李冶
　　唐世诗学之盛上自帝王公卿下至山林韦布以及乎方外异人闾阎女子莫不愿学焉其篇什之多不可胜纪若夫大方名家骚人墨客各以世次收品从彚他若诸集附载道人衲子宫闺仙怪及有姓氏无世次可考者徃徃有述多非全集所得故不收入类若弃而不録又何以见斯人之徒欤今畧其诗之精者通得三十四人共诗七十首为一巻以附余响之后题曰旁流虽不足以品藻渊源庶乎防涓酌潦能成江河之沛矣
　　五言古诗二十四
　　长篇
　　李白　　　　杜甫　　　　韩愈
　　五言长篇自古乐府焦仲卿而下继者絶少唐初亦不多见逮李杜二公始盛至其铺陈终始排比声韵大或千言次犹数百辞意曲折队仗森严人皆雕饬乎语言我则直露其肺腑人皆专犯乎讳忌我则囘防其褒贬此少陵所长也太白又次之韩愈晚出力追前人先辈尝谓南山诗与少陵北征互有优劣斯言近之善乎严沧浪有云李杜韩三公之诗如金鸱擘海香象渡河龙吼虎哮鼍翻鲸跃大鎗大刃君王亲征气象各别予故合三家诗共五篇为一巻附于五言短调之后学者观之亦足以广其藻思耳
　　七言古诗一
　　正始
　　王宏　　　　王勃　　　　卢照邻骆宾王　　　刘庭芝　　　乔知之
　　陈子昻　　　王适　　　　李峤
　　沈佺期　　　徐之　　　宋之问
　　王无竞　　　郭振　　　　卢僎
　　张说　　　　徐彦伯　　　吴少微刘廷琦　　　李如璧　　　李昻
　　胡皓　　　　贺朝清　　　万齐融
　　王翰　　　　孙逖　　　　宗皇帝贺知章　　　许景先
　　七言虽云始自汉武栢梁然歌谣等作出自古也如寗戚之商歌七言畧备迨汉则纯乎成篇下及魏晋相继有述其间杂以乐府长短句词吟曲引篇行咏调之属皆名为诗唐初作者亦少独宋之问数首为时所称又如郭代公寳剑篇张燕公邺都引调颇凌俗然而文体声律抑扬顿挫犹未尽善今自王宏而下至开元初通得二十九人共诗四十六首为正始
　　七言古诗二
　　正宗【一】
　　李白
　　七言古诗三
　　正宗【二】
　　李白
　　太白天仙之词语多率然而成者故乐府歌辞咸善或谓其始以蜀道难一篇见赏于知音为明主所爱重此岂浅才者徼幸际其时而驰骋哉不然也白之所蕴非止是今观其逺别离长相思乌栖曲鸣臯歌梁园吟天姥吟庐山谣等作长篇短韵驱驾气势殆与南山秋色争高可也虽少陵犹有让焉余子矣掲为正宗不亦宜乎
　　七言古诗四
　　大家
　　杜甫
　　王荆公尝谓杜子美之悲欢穷泰发敛抑扬徐纵横无施不可故其所作有平淡闲易者有绮丽精确者有严重威武若三军之帅者有奋迅驰骤若泛驾之马者有澹泊闲静若山谷隐士者有风流醖籍若贵介公子者葢其绪密而思深观者茍不能臻其阃奥未易识其妙处夫岂浅近者所能窥哉此子美所以光掩前人后来无继也余观其集之所载哀江头哀王孙古栢行剑器行渼陂行兵车行洗兵马行短歌行同谷歌等篇益以斯言可征故表而出之为大家
　　七言古诗五
　　名家【上】
　　高适　　　　岑参
　　七言古诗六
　　名家【下】
　　李颀　　　　王维　　　　崔颢
　　盛唐工七言古调者多李杜而下论者推高岑王李崔颢数家为胜窃尝评之若夫张皇气势陟顿始终综覈乎古今博大其文辞则李杜尚矣至于沈郁顿挫抑扬悲壮法度森严神情俱诣一味妙悟而佳句輙来远出常情之外之数子者诚与李杜并驱而争先矣今俱列之于名家以高适岑参合诗五十首为上巻李颀王维崔颢合诗四十三首为下巻
　　七言古诗七
　　羽翼
　　孟浩然　　　万楚　　　　丁仙芝
　　刘复　　　　储光羲　　　张谓
　　王昌龄　　　张南容　　　毕耀
　　贺兰进明　　崔国辅　　　贾至
　　孟云卿　　　王季友　　　常建
　　元结　　　　薛业　　　　张志和
　　独孤及　　　张潮　　　　鲍防
　　盛唐名家之外作者不多见若储光羲张谓王季友诸人不过所録者是通得二十一人共诗四十七首为一巻
　　七言古诗八
　　接武【上】
　　刘长卿　　　钱起　　　　韩翃
　　七言古诗九
　　接武【下】
　　李嘉祐　　　韦应物　　　皇甫冉
　　郎士元　　　朱放　　　　司空曙
　　卢纶　　　　李端　　　　戎昱
　　李益　　　　朱湾　　　　顾况
　　冯着　　　　刘商　　　　杨衡
　　朱长文　　　戴叔伦　　　长孙佐辅
　　中唐来作者亦少可以继述前诸家者独刘长卿钱起较多声调亦近似韩翃又次之他若李嘉祐韦应物皇甫冉卢纶戎昱李益之俦畧见一二虽体制参差而气格犹有存者亦不可阙今皆取之分为二巻以刘钱韩三家合诗四十二首为上巻又自李嘉祐而下至贞元末共一十八人合诗四十九首为下巻
　　七言古诗十
　　正变【上】
　　王建　　　　张籍
　　汉武帝立乐府官采诗以四方之音被之声乐其来逺矣后世沿袭古意畧存或因意命题或学古叙事尚能原闺门袵席之遗而逹之于宗庙朝廷之上去古虽远犹近唐世述作者多繁音日滋寓意古题刺美见事者有之即事名篇无复倚傍者有之大厯以还古声愈下独张籍王建二家体制相似稍复古意或旧曲新声或新题古义词防通畅悲欢穷泰慨然有古歌谣之遗风皆名为乐府虽未必尽被于弦歌是亦诗人引古以讽之义欤抑亦唐世流风之变而得其正也欤今合二家诗五十七首为正变后之审音者倘采声以造乐二子其庶乎
　　七言古诗十一
　　正变【下】
　　韩愈　　　　李贺
　　元和歌诗之盛张王乐府尚矣韩愈李贺文体不同皆有气骨退之之叙已备五言又如琴操等作前贤称之详矣此不容赘若长吉者天纵竒才惊迈时辈所得离絶凡近远去笔墨畦迳时人亦颇道其诗如时花美女不足为其色也风樯阵马不足爲其勇也荒国陊殿梗莾丘陇不足爲其恨怨悲愁也鲸呿鼇掷牛鬼蛇神不足为其虚荒诞幻也呜呼使长吉假之以年少加于理其格律岂止是哉严沧浪云卢仝之怪长吉之诡天地间自欠此体不得余故并韩公合为一巻共诗五十二首为正变
　　七言古诗十二
　　余响
　　武元衡　　　杨巨源　　　权徳舆
　　刘禹锡　　　李渉　　　　柳宗元
　　卢仝　　　　孟郊　　　　元稹
　　白居易　　　施肩吾　　　温庭筠
　　李商隐　　　杜牧　　　　李羣玉
　　裴说　　　　张泌
　　元和以后述贞元之余韵者权徳舆刘禹锡而已其次能者各开戸牖若卢之险怪孟之寒苦白之庸俗温之美丽虽卓然成家无得多矣故畧其精者自武元衡而下至唐末选得十七人共诗四十六首为余响
　　七言古诗十三
　　旁流
　　有姓氏无字里世次可考九人诗九首
　　杜頠　　　　薛竒童　　　张若虚
　　李章　　　　张鼎　　　　卫万
　　陈闰　　　　李暇　　　　庄南杰
　　无姓氏诗一首
　　姓氏疑误者五人诗十一首
　　韦元甫　　　李颀　　　　韦应物
　　戎昱　　　　罗隐
　　衲子四人诗九首
　　皎然　　　　隐峦　　　　贯休
　　寳月
　　女冠一人诗一首
　　李冶
　　闺秀八人诗十一首
　　张夫人　　　杜羔妻　　　郎大家鲍君徽　　　程长文　　　张英
　　刘云　　　　刘珏
　　右二十七人共诗四十二首皆诸集附载或姓氏世次疑误弗可考者皆録之为旁流
　　歌行长篇附
　　骆宾王　　　元稹　　　　白居易
　　歌行长篇唐初称骆宾王有帝京篇畴昔篇文极富丽至盛唐絶少李杜间有数首其词亦不甚敷蔓大率与常制相类已混收从彚不复摘去迨元和后元稹白居易始相尚此制世号元白体其词欲赡欲逹去离务近明露肝胆乐天毎有所作令老妪能解则録之故格调扁而不高然道情叙事悲欢穷泰如写出人胸臆中语亦古歌谣之遗意也岂渉猎浅才者所能到耶姑畧骆宾王一首元白各一首附于此集之后以备一体为学者之助云
　　五言絶句一
　　正始
　　宗皇帝　　许敬宗　　　虞世南
　　王绩　　　　李义府　　　杨师道
　　王勃　　　　杨烱　　　　卢照邻骆宾王　　　陈子昻　　　沈佺期宋之问　　　东方虬　　　王适
　　韦承庆　　　李峤　　　　郭振
　　薛稷　　　　郑愔　　　　卢僎
　　武平一　　　崔湜　　　　苏颋
　　张说　　　　张九龄　　　孙逖
　　贺知章　　　杨重
　　五言絶句作自古也汉魏乐府古辞则有白头吟出塞曲桃叶歌欢问歌长干曲团扇歌等篇下及六代述作渐繁唐初工之者众王杨卢骆尤多宋之问韦承庆之流相与继出可谓盛矣通得二十九人共诗六十三首列为正始
　　五言絶句二
　　正宗
　　李白　　　　王维　　　　崔国辅孟浩然
　　开元后独李白王维尤胜诸人次则崔国辅孟浩然可以并驾共诗六十八首为正宗
　　五言絶句三
　　羽翼
　　储光羲　　　王昌龄　　　裴廸
　　杜甫　　　　崔颢　　　　高适
　　岑参　　　　王之涣　　　祖咏
　　李适之　　　李颀　　　　沈如筠
　　崔曙　　　　王缙　　　　丘为
　　沈千运　　　萧颖士　　　元结
　　右十八人皆盛唐作者若储光羲王昌龄裴廸崔颢高适岑参等数篇词简而意味尤长与前数公实相羽翼故尽天寳诸贤共诗六十一首为一巻
　　五言絶句四
　　接武【上】
　　刘长卿　　　钱起　　　　韦应物皇甫冉
　　五言絶句五
　　接武【中】
　　皇甫曾　　　刘方平　　　朱放
　　李嘉祐　　　张起　　　　郎士元
　　韩翃　　　　耿湋　　　　卢纶
　　李端　　　　司空曙　　　张继
　　顾况　　　　丘丹　　　　戎昱
　　畅当　　　　李益　　　　戴叔伦
　　柳谈　　　　刘商　　　　雍裕之
　　杨衡　　　　张仲素　　　令狐楚于鹄
　　五言絶句六
　　接武【下】
　　韩愈　　　　柳宗元　　　刘禹锡
　　权徳舆　　　张籍　　　　王建
　　武元衡　　　元稹　　　　白居易
　　王涯　　　　李徳裕　　　李贺
　　吕温　　　　卢仝　　　　孟郊
　　贾岛　　　　裴度　　　　张碧
　　张祐　　　　施肩吾　　　文宗皇帝
　　中唐虽声律稍变而作者接迹之盛尤过于天寳诸贤今分为三巻以刘长卿钱起韦应物皇甫冉共诗七十一首为上巻又自皇甫曾以至大厯贞元诸贤得二十五人共诗七十四首为中巻又自韩愈以尽乎元和诸贤通得二十一人共诗八十一首为下巻
　　五言絶句七
　　余响
　　李商隐　　　杜牧　　　　许浑
　　温庭筠　　　马戴　　　　雍陶
　　陈陶　　　　项斯　　　　于武陵
　　李羣玉　　　刘驾　　　　聂夷中
　　储嗣宗　　　于濆　　　　陆龟蒙
　　唐彦谦　　　罗邺　　　　崔鲁
　　司空图　　　崔道融　　　韩偓
　　武瓘　　　　曹邺　　　　薛莹
　　元和以后不可多得故自李义山而下至唐末通得二十四人共诗五十首为余响
　　五言絶句八
　　旁流
　　有姓氏无字里世次可考者五人
　　荆叔　　　　李牧　　　　张元宗
　　潘佐　　　　张颠
　　无姓氏三人
　　乐府　　　　西鄙人　　　太上隐者
　　羽士一人
　　吴筠
　　衲子五人
　　皎然　　　　灵澈　　　　贯休
　　脩睦　　　　子兰
　　宫闺八人
　　韩氏　　　　七歳女子　　湘驿女子矦夫人　　　郎大家　　　刘采春崔氏女　　　薛涛
　　右二十二人共诗三十四首为傍流
　　六言附
　　李景伯　　　张说　　　　王维
　　刘长卿　　　张继　　　　皇甫冉
　　韩翃　　　　卢纶　　　　顾况
　　王建　　　　刘禹锡　　　周贺
　　六言始自汉司农谷永魏晋间曹陆间出至唐初李景伯有囘波乐府亦效此体逮开元大厯间王维刘长卿诸人相与继述而篇什稍屡见然亦不过诗人赋咏之余矣今以唐世始终通得十二人共诗二十四首附于五言絶句之后以备一体
　　七言絶句一
　　正始
　　许敬宗　　　卢照邻　　　王勃
　　乔知之　　　杜审言　　　刘庭琦沈佺期　　　宋之问　　　李峤
　　李乂　　　　徐彦伯　　　岑羲
　　刘宪　　　　赵彦昭　　　李适
　　徐坚　　　　马怀素　　　武平一
　　苏颋　　　　张说　　　　贺知章
　　王翰　　　　宗皇帝
　　七言絶句始自古乐府挟瑟歌梁元帝乌栖曲江总怨诗行等作皆七言四句至唐初始稳顺声势定为絶句然而作者亦不多见故自许敬宗而下至开元初得二十三人共诗四十二首为正始
　　七言絶句二
　　正宗
　　李白　　　　王昌龄
　　盛唐絶句太白高于诸人王少伯次之二公篇什亦盛今列为正宗共诗八十一首
　　七言絶句三
　　羽翼
　　王维　　　　贾至　　　　岑参
　　储光羲　　　杜甫　　　　常建
　　高适　　　　孟浩然　　　李颀
　　崔国辅　　　张谓　　　　王之涣
　　綦毋濳　　　薛据　　　　蔡希寂
　　沈颂　　　　张偁　　　　吴象之
　　张潮　　　　元结　　　　严武
　　李华　　　　独孤及
　　正宗之外同鸣于时者王维贾至岑参亦盛又如储光羲常建高适之流虽不多见其兴象声律一致也杜少陵所作虽多理趣甚异故畧其颇同调者数首以通天寳诸贤得二十三人共诗九十九首为羽翼
　　七言絶句四
　　接武【上之一】
　　刘长卿　　　钱起　　　　韦应物
　　皇甫冉　　　韩翃　　　　卢纶
　　七言絶句五
　　接武【上之二】
　　刘方平　　　朱放　　　　皇甫曾
　　秦系　　　　严维　　　　李嘉祐郎士元　　　司空曙　　　李端
　　耿湋　　　　崔峒　　　　包何
　　张继　　　　顾况　　　　戎昱
　　长孙翺　　　卫象　　　　柳谈
　　宋济　　　　杨凭　　　　长孙佐辅
　　刘商　　　　于鹄　　　　戴叔伦徳宗皇帝
　　七言絶句六
　　接武【下之一】
　　李益　　　　刘禹锡　　　张籍
　　王建　　　　王涯
　　七言絶句七
　　接武【下之二】
　　武元衡　　　杨巨源　　　张仲素
　　权徳舆　　　李渉　　　　窦巩
　　窦牟　　　　窦庠　　　　雍裕之
　　李约　　　　陆畅　　　　刘言史
　　吕温　　　　羊士谔　　　令狐楚
　　陈羽　　　　柳宗元　　　韩愈
　　欧阳詹　　　元稹　　　　白居易
　　鲍溶　　　　孟郊　　　　李贺
　　卢仝　　　　李绅　　　　顾非熊
　　张祐　　　　朱庆余　　　徐凝
　　贾岛　　　　姚合　　　　王表
　　裴夷直
　　大厯以还作者之盛骈踵接迹而起或自名一家或与时唱和如乐府宫词竹枝杨柳之类先后述作纷纭不絶逮至元和末而声律不失足以继开元天寳之盛今因时之先后篇什之多寡定立上下卷巻分为四以刘长卿钱起韦应物皇甫冉韩翃卢纶六人共诗六十九首为上巻之一又自刘方平而下以尽乎大厯诸贤凡二十五人共诗八十一首为上巻之二又自贞元以来若李益刘禹锡张籍王建王涯五人其格力各自成家篇什亦盛共诗九十八首为下巻之一又自武元衡而下以尽乎元和诸贤凡三十四人共诗一百一十三首为下巻之二合诗三百六十一首为接武
　　七言絶句八
　　正变
　　李商隐　　　杜牧　　　　许浑
　　赵嘏　　　　温庭筠
　　开成以来作者互出而体制始分若李义山杜牧之许用晦赵承祐温飞卿五人虽兴象不同而声律之变一也共诗八十首为正变
　　七言絶句九
　　余响
　　雍陶　　　　刘得仁　　　陈陶
　　马戴　　　　薛逢　　　　薛能
　　孟迟　　　　项斯　　　　段成式
　　李羣玉　　　韩琮　　　　司马礼
　　杜荀鹤　　　李频　　　　刘驾
　　储嗣宗　　　陆龟蒙　　　张贲
　　方干　　　　唐彦谦　　　张乔
　　司空图　　　高骈　　　　罗邺
　　李拯　　　　崔鲁　　　　崔涂
　　章碣　　　　郑谷　　　　高蟾
　　曹松　　　　王驾　　　　吴融
　　李洞　　　　韦庄　　　　韩偓
　　江为　　　　李建勲　　　张泌
　　孙光宪
　　晚唐絶句之盛不下数千篇虽兴象不同而声律亦未远如韦庄后出其赠别诸篇尚有盛时之余韵则其他从可知矣今自会昌下及五季得四十人共诗八十五首为余响
　　七言絶句十
　　旁流
　　古乐府六曲诗十六首
　　水调歌　　　凉州歌　　　大和
　　伊州歌　　　葢罗歌　　　水鼓子
　　无姓氏七人诗九首
　　景龙馆学士　开元名公　　才调诗惆怅诗　　　芦中集　　　君山父老胡笳曲
　　有姓氏无字里世次者十一人诗二十首
　　王烈　　　　张敬忠　　　王乔
　　李中　　　　刘昭属　　　杨达
　　张谔　　　　楼颍　　　　王偃
　　朱晦　　　　宋邕　　　　裴交泰
　　吴商浩　　　卢弼　　　　杜常
　　方泽
　　衲子八人诗十八首
　　皎然　　　　灵一　　　　灵澈
　　清江　　　　法振　　　　无本
　　无闷　　　　齐已
　　羽士一人
　　曹唐
　　女冠一人
　　鱼机
　　宫闺十三人诗十九首
　　上官昭容　　梅妃　　　　关盼盼杜羔妻　　　张窈窕　　　刘瑗
　　裴羽仙　　　亷氏　　　　崔公达姚月华　　　花蕊夫人　　薛涛
　　故台城妓
　　右自唐初至唐末凡无姓氏有姓氏弗可考者并乐府水调凉州等歌声律之可采者与乎方外闺秀通得五十二人共诗八十八首为旁流
　　五言律诗一
　　正始【上】
　　太宗皇帝　　虞世南　　　杨师道陈叔达　　　李义府　　　董思恭
　　张文琮　　　王绩　　　　萧翼
　　杨烱　　　　王勃　　　　卢照邻骆賔王　　　刘庭芝　　　苏味道
　　薛曜　　　　魏元忠　　　乔知之韦安石　　　韦承庆　　　中宗皇帝
　　五言律诗二
　　正始【下之一】
　　陈子昻　　　杜审言　　　沈佺期宋之问
　　五言律诗三
　　正始【下之二】
　　李峤　　　　苏颋　　　　张说
　　张九龄
　　五言律诗四
　　正始【下之三】
　　薛稷　　　　李适　　　　赵彦昭
　　李乂　　　　刘宪　　　　马怀素
　　李廻秀　　　樊忱　　　　杨庶
　　王景　　　　宗楚客　　　崔湜
　　郑愔　　　　魏知古　　　韦元旦
　　王翰　　　　崔翘　　　　韦述
　　姚崇　　　　韦济　　　　李林甫
　　贺知章　　　孙逖　　　　宗皇帝
　　律体之兴虽自唐始葢由梁陈以来俪句之渐也梁元帝五言八句已近律体庾肩吾除夕律体工密徐陵庾信对偶精切律调尤近唐初工之者众王杨卢骆四君子以俪句相尚美丽相矜终未脱陈隋之气习神龙以后陈杜沈宋苏颋李峤二张说九龄之流相与继述而此体始盛亦时君之好尚矣凡四时游幸诸文臣学士给翔麟马以从或在禁掖或出离宫或幸戚里或游蒲萄园登慈恩塔或渭水袚除骊山赐浴即有燕会天子倡之羣臣皆属和由是海内词场翕然相习故其声调格律易于同似其得兴象高远者亦寡矣今分为四巻自贞观至垂拱间得二十一人共诗六十五首为一巻乂以陈杜沈宋共诗六十首为一巻又以李苏二张共诗五十三首为一巻又自薛稷而下至开元初通得二十六人共诗六十首为一巻合而为五言近体之始
　　五言律诗五
　　正宗【上】
　　李白　　　　孟浩然
　　五言律诗六
　　正宗【下】
　　王维　　　　岑参　　　　高适
　　盛唐律句之妙者李翰林气象雄逸孟襄阳兴致清远王右丞词意雅秀岑嘉州造语竒峻高常侍骨格浑厚皆开元天寳以来名家今俱列之正宗分为二巻以李孟合诗八十五首为上巻王维高岑合诗九十三首为下巻
　　五言律诗七
　　大家
　　杜甫
　　杜公律法变化尤高难以句摘如吴楚东南拆乾坤日夜浮等句世称之旧矣余之所选者非旧选所常取余于欲离欲近而取之矣观者详焉
　　五言律诗八
　　羽翼
　　王湾　　　　卢象　　　　崔颢
　　祖咏　　　　储光羲　　　李颀
　　綦毋濳　　　王昌龄　　　张谓
　　贾至　　　　崔曙　　　　常建
　　裴廸　　　　张子容　　　冦坦
　　郑徳　　　蔡希寂　　　薛据
　　阎防　　　　殷遥　　　　丁仙芝
　　张巡　　　　张均　　　　韦迢
　　顔真卿　　　李澄　　　　丘为
　　张轸　　　　徐皛　　　　闾丘晓
　　右三十人虽篇什不多见其神秀声律与前数公实相羽翼皆善鸣者也通得诗八十六首为一巻
　　五言律诗九
　　接武【上】
　　刘长卿　　　钱起　　　　韦应物郎士元
　　五言律诗十
　　接武【中之一】
　　皇甫冉　　　皇甫曾　　　司空曙
　　卢纶　　　　李端　　　　耿湋
　　五言律诗十一
　　接武【中之二】
　　李嘉祐　　　严维　　　　秦系
　　吴巩　　　　卫叶　　　　崔子尚刘方平　　　窦叔向　　　韩翃
　　蒋涣　　　　奚贾　　　　朱放
　　崔峒　　　　李泌　　　　包何
　　包佶　　　　张继　　　　杜诵
　　于良史　　　张南史　　　姚系
　　顾况　　　　章八元　　　郑常
　　五言律诗十二
　　接武【下】
　　戎昱　　　　李益　　　　张众父冷朝阳　　　薛存诚　　　于鹄
　　姚伦　　　　朱湾　　　　杨凭
　　戴叔伦　　　杨巨源　　　令狐楚权徳舆　　　羊士谔　　　韩愈
　　柳宗元　　　陈羽　　　　李约
　　吕温　　　　刘禹锡　　　张籍
　　王建　　　　李徳裕　　　顾非熊
　　白居易　　　张祐　　　　郑丹
　　中唐作者尤多气亦少下若刘钱韦郎数公颇绍前诸家次则皇甫司空卢李耿韩以尽乎大厯诸贤声律犹近降及贞元以后戎昱李益戴叔伦张籍张祐之流无足多得其有合作者遗韵尚在犹可以继述盛时今自乾元下至元和间诸贤之诗分为四巻以刘长卿钱起韦应物郎士元共诗八十二首为上卷又以皇甫伯仲司空曙卢纶李端耿湋共诗九十首为中卷之一又自李嘉祐以尽乎大厯诸贤凡二十四人共诗七十八首为中巻之二又自戎昱而下至元和末得二十七人共诗八十五首为下巻观者以见乎近体之盛虽唐之文章屡变而未全衰也如此
　　五言律诗十三
　　正变
　　贾岛　　　　姚合　　　　许浑
　　李商隐　　　李频　　　　马戴
　　元和以还律体多变贾岛姚合思致清苦许浑李商隐对偶精密李频马戴后来兴致超迈时人之数子者意义格律犹有取焉故合其诗共八十五首为正变
　　五言律诗十四
　　余响
　　朱庆余　　　周贺　　　　喻鳬
　　刘得仁　　　杜牧　　　　项斯
　　薛能　　　　赵嘏　　　　姚鹄
　　纪唐夫　　　温庭筠　　　于武陵
　　雍陶　　　　李羣玉　　　储嗣宗
　　李郢　　　　刘沧　　　　司马札
　　杜荀鹤　　　方干　　　　周朴
　　李昌符　　　周繇　　　　许棠
　　张乔　　　　杨防　　　　唐彦
　　司空图　　　郑谷　　　　崔涂
　　罗隐　　　　曹松　　　　韦庄
　　王贞白　　　张蠙　　　　翁承赞
　　江为　　　　任翻　　　　薛莹
　　开成后作者愈多而声律愈微故自朱庆余而下以尽唐末通得三十九人择其诗之纯者共一百八十二首为余响
　　五言律诗十五
　　旁流
　　有姓氏无字里世次可考者九人诗十一首
　　薛竒童　　　张谔　　　　郭良
　　褚朝阳　　　石召　　　　顾在镕
　　潘咸　　　　杨达　　　　孙欣
　　羽士二人诗七首
　　呉筠　　　　韦渠牟
　　衲子二十四人诗六十八首
　　辩才　　　　灵一　　　　皎然
　　法照　　　　防国　　　　僧泚
　　清江　　　　灵澈　　　　法振
　　无可　　　　栖白　　　　处黙
　　归仁　　　　沧浩　　　　虚中
　　齐已　　　　贯休　　　　脩睦
　　尚志　　　　怀楚　　　　怀浦
　　澹交　　　　清尚　　　　寳
　　女冠二人诗四首
　　李冶　　　　元淳
　　宫闺二人诗二首
　　徐贤妃　　　上官昭仪
　　右三十九人共诗九十二首为旁流
　　五言排律一
　　正始【上】
　　太宗皇帝　　韩王元嘉　　薛元超
　　王绩　　　　褚遂良　　　高宗皇帝王徳贞　　　杨思　　　郑羲真
　　王勃　　　　杨炯　　　　卢照邻骆宾王　　　刘庭芝　　　乔知之宗楚客　　　苏味道　　　牛鳯及
　　崔融　　　　武三思　　　李峤
　　卢僎　　　　韦嗣立　　　魏知古李行言
　　五言排律二
　　正始【中】
　　陈子昻　　　杜审言　　　沈佺期
　　宋之问　　　苏颋　　　　张说
　　张九龄
　　五言排律三
　　正始【下】
　　李义　　　　郑愔　　　　崔湜
　　韦元旦　　　徐彦伯　　　郭汭
　　席豫　　　　赵彦昭　　　崔沔
　　胡皓　　　　王翰　　　　崔尚
　　王丘　　　　袁晖　　　　崔翘
　　王光庭　　　宋璟　　　　张嘉贞卢从愿　　　徐知仁　　　贺知章徐安贞　　　宇文融　　　韩休
　　裴漼　　　　韦述　　　　陆坚
　　韦抗　　　　程行谌　　　武平一
　　萧嵩　　　　褚琇　　　　源乾曜
　　苖晋卿　　　孙逖　　　　宗皇帝
　　排律之作其源自顔谢诸人古诗之变首尾排句聨对精密梁陈以还俪句尤切唐兴始专此体与古诗差别贞观初作者尤未备永徽以下王杨卢骆倡之于前陈杜沈宋极之于后苏颋二张又从而申之其文辞之美篇什之盛葢由四海晏安万几多暇君臣游豫赓歌而得之者故其文体精丽风容色泽以词气相高而止矣今分为三巻自太宗而下以及乎垂拱诸贤通得二十四人共诗五十首为上巻又以陈杜沈宋苏颋二张共诗七十三首为中巻又自景龙以至开元初君臣倡和等作凡三十六人共诗六十八首为下巻合为五言排律之始
　　五言排律四
　　正宗
　　王维　　　　李白　　　　孟浩然高适
　　开元后作者之盛声律之备独王右丞李翰林为多得非王李为独得而孟襄阳高渤海辈实相与并鸣今合四家共诗四十三首为正宗
　　五言排律五
　　大家
　　杜甫
　　排律之盛至少陵极矣诸家皆不及诸家得其一槩少陵独得其兼善者如上韦左相赠哥舒翰谒先主庙等篇其出入始终排比声韵发敛抑扬疾徐纵横无所施而不可也今采其二十五首为大家
　　五言排律六
　　羽翼
　　李颀　　　　岑参　　　　卢象
　　崔颢　　　　王昌龄　　　王缙
　　储光羲　　　崔国辅　　　祖咏
　　陶翰　　　　刘慎虚　　　郑审
　　王湾　　　　宋昱　　　　厍狄履温
　　防坦　　　　张子容　　　沈东美
　　杨浚　　　　胡衡　　　　张谓
　　梁锽　　　　萧颖士　　　严武
　　张巡　　　　王季友
　　右二十六人皆盛唐名家之外者共得诗四十九首为羽翼
　　五言排律七
　　接武【上】
　　钱起　　　　刘长卿
　　五言排律八
　　接武【中】
　　皇甫冉　　　皇甫曾　　　严维
　　李嘉祐　　　韦应物　　　韩翃
　　卢纶　　　　常衮　　　　司空曙
　　耿湋　　　　吉中孚　　　李益
　　陈季　　　　庄若讷　　　包佶
　　刘方平　　　李端　　　　崔同
　　张继　　　　令狐峘　　　滕珦
　　张濯
　　五言排律九
　　接武【下】
　　徳宗皇帝　　顾况　　　　畅当
　　徐嶷　　　　叔孙观　　戴叔伦
　　冷朝阳　　　戎昱　　　　李益
　　羊士谔　　　杨巨源　　　张仲素
　　陆贽　　　　张蒙　　　　张季畧
　　张昔　　　　裴达　　　　丁位
　　周存　　　　常沂　　　　令狐楚
　　卢景亮　　　郑絪　　　　吕牧
　　窦常　　　　王表　　　　权徳舆武元衡
　　中唐来作者亦多而钱刘二子尤盛他若皇甫冉卢纶诸人不过所録者是贞元后杨巨源有圣寿词等作声律亦相绍今分为三巻以钱起刘长卿合诗四十六首为上巻又自皇甫冉而下以尽大厯诸贤凡二十二人共诗五十六首为中巻又自徳宗而下以尽元和诸贤得二十八人共诗四十九首为下巻合而题曰接武
　　五言排律十
　　余响
　　柳宗元　　　韩愈　　　　刘禹锡
　　李吉甫　　　裴度　　　　李观
　　冯宿　　　　王良士　　　韦纾
　　宋迪　　　　吕温　　　　鲍溶
　　赵蕃　　　　夏方庆　　　范传正李君房　　　许尧佐　　　陈通方
　　张籍　　　　沈亚之　　　张嗣初
　　滕迈　　　　王涯　　　　吴武陵
　　李绅　　　　白行简　　　焦郁
　　殷尧藩　　　朱余庆　　　贾岛
　　李程　　　　郑蕡　　　　乔弁
　　姚合　　　　厉　　　　钟辂
　　许浑　　　　李商隐　　　姚鹄
　　马戴　　　　李频　　　　杜荀鹤
　　张乔　　　　公乘亿　　　郑谷
　　陆扆
　　元和以还柳宗元刘禹锡韩愈张籍与夫姚合李频郑谷诸人所作亦不少然格律无足多取者故自柳州而下至唐末通得四十六人共诗六十六首为余响
　　五言排律十一
　　旁流
　　有姓氏无字里世次可考者三十二人诗三十三首
　　朱延龄　　　张叔良　　　崔琮
　　李踈　　　　史延　　　　王濯
　　韩濬　　　　成崿　　　　张少博
　　周澈　　　　李子卿　　　徐元弼
　　张良器　　　王绰　　　　敬括
　　紫宿　　　　张随　　　　王质
　　张公义　　　周亮　　　陈翥
　　严巨川　　　莫宣卿　　　孙昌
　　王若嵒　　　孙頠　　　　徐敞
　　顔粲　　　　陈佑　　　　汤洙
　　童翰卿　　　熊孺登
　　无姓氏诗九首
　　衲子四人诗九首
　　释皎然　　　清江　　　　广宣
　　理莹
　　宫闺四人诗四首
　　上官昭容　　宋若昭　　　宋若宪鲍文姬
　　右四十人诗五十五首为旁流
　　长篇
　　杜审言　　　杜甫　　　　高适
　　张籍　　　　杨巨源
　　长篇排律唐初作者絶少开元后杜少陵独歩当世浑涵汪洋千彚万状至百韵千言气不少衰及观杜审言和李大夫嗣真之作乃知少陵出自其祖益以信诗是吾家事矣次则高达夫数首可法元和后张籍杨巨源各一首格律亦可取今俱收入凡五人共诗八首为一巻以为学者之助若韩柳辈虽肆才纵力工巧相矜徃徃不惬人意皆置而不録
　　七言律诗一
　　正始
　　杜审言　　　沈佺期　　　宋之问
　　苏瓌　　　　韦元旦　　　宗楚客
　　卢藏用　　　李峤　　　　赵彦昭
　　李适　　　　刘宪　　　　岑羲
　　徐彦伯　　　马懐素　　　郑愔
　　苏颋　　　　张说　　　　贾曾
　　武平一　　　李邕　　　　蔡希周张九龄　　　孙逖
　　七言律诗又五言八句之变也在唐以前沈君攸七言俪句己近律体唐初始专此体沈宋等精巧相尚开元初苏张之流盛矣然而亦多君臣游幸倡和之什通得二十三人共诗五十七首为七言近体之始
　　七言律诗二
　　正宗
　　崔颢　　　　李白　　　　贾至
　　王维　　　　李憕　　　　李颀
　　祖咏　　　　崔曙　　　　孟浩然
　　万楚　　　　张谓　　　　高适
　　岑参　　　　王昌龄
　　盛唐作者虽不多而声调最远品格最高若崔颢律体雅纯太白首推其黄鹤之作后至鳯凰而彷佛焉又如贾至王维岑参早朝倡和之什当时各极其妙王之众作尤胜诸人至于李颀高适当与并驱未论先后是皆足为万世程法通得十四人共诗五十二首为正宗
　　七言律诗三
　　大家
　　杜甫
　　少陵七言律法独异诸家而篇什亦盛如秋兴等作前辈谓其大体浑雄富丽小家数不可髣髴耳今择其三十七首为大家
　　七言律诗四
　　羽翼
　　钱起　　　　刘长卿
　　天寳以还钱起刘长卿竝鸣于时与前诸家实相羽翼品格亦近似至其赋咏之多自得之妙或有过焉今合二家诗三十九首为羽翼
　　七言律诗五
　　接武【上】
　　韦应物　　　皇甫冉　　　皇甫曾李嘉祐　　　刘方平　　　郎士元
　　韩翃　　　　卢纶　　　　司空曙
　　李端　　　　秦系　　　　窦叔向
　　张志和　　　严维　　　　崔峒
　　耿湋　　　　张继　　　　张南史于鹄
　　七言律诗六
　　接武【下】
　　李益　　　　朱湾　　　　权徳舆
　　戴叔伦　　　张濯　　　　杨巨源武元衡　　　刘禹锡　　　柳宗元
　　韩愈　　　　陈羽　　　　张籍
　　王建　　　　白居易　　　元稹
　　殷尧藩　　　贾岛　　　　姚合
　　王初　　　　李绅　　　　周贺
　　中唐来作者渐多如韦应物皇甫伯仲以及乎大厯才子诸人相与接迹而起者篇什虽盛而气或不逮贞元后李益权徳舆杨巨源戴叔伦刘禹锡之流宪章祖述再盛于元和间尚可以继盛时诸家贾岛姚合后出格力犹有一二可取今分为二巻以韦应物皇甫伯仲与乎大厯诸贤凡十九人共诗七十三首为上巻又自李益而下以尽乎元和诸人得二十一人共诗五十九首为下卷
　　七言律诗七
　　正变
　　李商隐　　　许浑　　　　刘沧
　　元和后律体屡变其间有卓然成家者皆自鸣所长若李商隐之长于咏史许浑刘沧之长于怀古此其着也今观义山之随宫马嵬筹笔驿锦瑟等篇其造意幽深律切精密有出常情之外者用晦之凌歊台洛阳城骊山金陵诸篇与乎蕴灵之长洲咸阳邺都等作其今古废兴山河陈迹凄凉感慨之意读之可为一唱而三叹矣三子者虽不足以鸣乎大雅之音亦变风之得其正者矣今合其诗凡四十九首为正变
　　七言律诗八
　　余响【一】
　　杜牧　　　　薛逢　　　　赵嘏
　　李远　　　　刘得仁　　　姚鹄
　　项斯　　　　温庭筠　　　雍陶
　　司马礼　　　李频　　　　杜荀鹤
　　李郢　　　　李羣玉　　　　陆龟蒙
　　崔珏　　　　李山甫　　　张乔
　　唐彦谦　　　罗隐　　　　罗邺
　　高骈　　　　方干　　　　来鹏
　　七言律诗九
　　余响【二】
　　崔鲁　　　　崔涂　　　　郑谷
　　韩偓　　　　胡曾　　　　曹松
　　吴融　　　　韦庄　　　　张泌
　　廖匡图
　　旁流【附】
　　有姓氏无字里世次可考者七人
　　卢宗囘　　　许玫　　　　苏广文
　　陈标　　　　谭用之　　　胡宿
　　韩喜
　　姓氏疑误者二人
　　僧处一　　　郎士元
　　羽士一人
　　曹唐
　　衲子七人
　　皎然　　　　灵一　　　　灵澈
　　清江　　　　法振　　　　广宣
　　昙域
　　闺秀一人
　　鲍君徽
　　排律【附】
　　崔融　　　　僧清江　　　王建
　　温庭筠
　　唐末作者虽众而格力无足取焉故自太和至于五代通得三十四人畧其诗之精者共八十八首为余响并系旁流及排律等诗凡二十一人诗四十五首通前离为两巻














　　唐诗品彚叙目
　　唐诗品彚总叙
　　有唐三百年诗众体备矣故有往体近体长短篇五七言律句絶句等制莫不兴于始成于中流于变而陊之于终至于声律兴象文词理致各有品格高下之不同畧而言之则有初唐盛唐中唐晚唐之不同详而分之贞观永徽之时虞魏诸公稍离旧习王杨卢骆因加美丽刘希夷有闺帷之作上官仪有婉媚之体此初唐之始制也神龙以还洎开元初陈子昻古风雅正李巨山文章宿老沈宋之新声苏张之大手笔此初唐之渐盛也开元天寳间则有李翰林之飘逸杜工部之沈郁孟襄阳之清雅王右丞之精致储光羲之真率王昌龄之声俊高适岑参之悲壮李颀常建之超凡此盛唐之盛者也大厯贞元中则有韦苏州之雅淡刘随州之开旷钱郎之清赡皇甫之冲秀秦公绪之山林李从一之台阁此中唐之再盛也下暨元和之际则有桞愚谿之超然复古韩昌黎之博大其词张王乐府得其故实元白序事务在分明与夫李贺卢仝之鬼怪孟郊贾岛之饥寒此晚唐之变也降而开成以后则有杜牧之之豪纵温飞卿之绮靡李义山之隐僻许用晦之偶对他若刘沧马戴李频李羣玉辈尚能黾勉气格将迈时流此晚唐变态之极而遗风余韵犹有存者焉是皆名家擅场驰骋当世或称才子或推诗豪或谓五言长城或为律诗龟鉴或号诗人冠冕或尊海内文宗靡不有精麤邪正长短高下之不同观者茍非穷精阐微超神入化玲垅透彻之悟则莫能得其门而臻其壸奥矣今试以数十百篇之诗隠其姓名以示学者须要识得何者为初唐何者为盛唐何者为中唐为晚唐又何者为王杨卢骆又何者为沈宋又何者为陈拾遗又何为李杜又何为孟为储为二王为高岑为常刘韦桞为韩李张王元白郊岛之制辩尽诸家剖析毫芒方是作者余夙躭于诗恒欲窥唐人之藩篱首踵其域如堕终南万叠间茫然弗知其所往然后左攀右渉晨跻夕览下上陟顿进退周旋歴十数年厥中僻蹊通庄高门邃室歴歴可指数故不自揆窃愿偶心前哲采摭羣英芟夷繁猬裒成一集以为学唐诗者之门径载观诸家选本详畧不侔英华以类见拘乐府为题所界是皆畧于盛唐而详于晚唐他如朝英国秀箧中丹阳英灵间气极又诗府诗统三体众妙等集立意造论各该一端唯近代襄城杨伯谦氏唐音集类能别体制之始终审音律之正变可谓得唐人之三尺矣然而李杜大家不録岑刘古调微存张籍王建许浑李商隐律诗载诸正音渤海高适江宁王昌龄五言稍见遗响毎一披读未尝不叹息于斯由是逺览穷搜审详取舍以一二大家十数名家与夫善鸣者殆将数百校其体裁分体从类随类定其品目因目别其上下始终正变各立序论以弁其端爰自贞观至天祐通得六百二十人共诗五千七百六十九首分为九十巻总题曰唐诗品彚呜呼唐诗之偈弗传久矣唐诗之道或时以明诚使吟咏性情之士观诗以求其人因人以知其时因时以辩其文章之高下词气之盛衰本乎始以逹其终审其变而归于正则优游敦厚之教未必无小补云洪武癸酉春新宁高棅谨序













　　唐诗品彚凡例
　　先辈博陵林鸿尝与余论诗上自苏李下迄六代汉魏骨气虽雄而菁华不足晋祖虚宋尚条畅齐梁以下但务春华殊欠秋实唯李唐作者可谓大成然贞观尚习故陋神龙渐变常调开元天寳间神秀声律粲然大备故学者当以是楷式予以为确论后又采集古今诸贤之説及观沧浪严先生之辩益以林之言可徴故是集专以唐为编也其为凡例见诸左方云
　　一是编不言选者以其唐风之盛采取之广故不立格不分门但以五七言古今体分别类从各为卷卷内始立姓氏因时先后而次第之或多而百十篇或少而一二首凡不可阙者悉録之此品彚之本意也
　　一诸体集内定立正始正宗大家名家羽翼接武正变余响傍流诸品目者不过因有唐世次文章高下而分别诸巻使学者知所趋向庻不惑乱也
　　一大畧以初唐为正始盛唐为正宗大家名家羽翼中唐为接武晚唐为正变余响方外异人等诗为傍流间有一二成家特立与时异者则不以世次拘之如陈子昻与太白列在正刘长卿钱起韦桞与高岑诸人同在名家者是也
　　一乐府不另分为类者以唐人述作者多逹乐者少不过因古人题目而命意实不同亦有新立题目者虽皆名为乐府其声律未必尽被于弦歌也今只随五七言古今体分类于姓氏下先以乐府古题篇章长短次第之后以杂诗篇章长短次第之不复如郭茂倩专以古题为类也学者详之
　　一五言长篇七言长篇排律长篇六言絶句不分诸品目者以其诗人著述之少故附见于诸体巻末以备一制作
　　一品目叙论备见于五言古诗类他类不过纪其姓名篇什之数耳
　　一诸家评论繁甚其有评论本人诗者则附于姓氏之后有评论本诗者则附于本诗之前后有评论本句者则附于本句之下夫文章者公器也然而歴代辞人志趣不叶议论纵横使人惑于趋向今取其正论悟语悉録之其或文儒竒解过中之说一无取焉
　　一诸体姓氏下畧具字里世次其于出处大节歴仕始终竝详于前无考者阙
　　一是编之选详于盛唐次则初唐中唐其晚唐则畧矣






　　唐诗品彚歴代叙论
　　丹阳殷璠云夫文有神来气来情来有雅体野体鄙体俗体编记者能审鉴诸体委详所来方可定其优劣论其取舍至如曹刘诗多直语少切对或五字竝侧或十字俱平而逸驾终存然挈瓶肤受之流责古人不辨宫商征羽词句质素耻相师范于是攻异端妄穿凿理则不足言常有余都无兴象但贵轻艳虽满箧笥将何用之自萧氏以还尤增矫饰武徳初微波尚在贞观末标格渐高景云中颇通逺调开元十五年后声律风骨始备矣
　　京兆杜确云自古文体变易多矣梁简文帝及庾肩吾之属始为轻浮绮靡之辞名曰宫体厥后沿袭务于妖艳谓之摛锦布绣焉其有欲敦尚风格颇有规正者不复为当时所重讽谏比兴由是废缺物极则变理之常也圣唐受命斵雕为朴开元之际王纲复举浅薄之风兹焉渐革其时作者凡十数辈颇能以雅参丽以古杂今彬彬焉粲粲焉近建安之遗范矣
　　河南元稹云唐兴学官大振歴世之文能者互出而又沈宋之流研练精切穏顺声势谓之为律诗由是而后文体之变极焉
　　庐陵欧阳修云唐之晚年诗人无复李杜豪放之格然亦务以精意相高
　　河南宋祁云唐兴诗人承陈隋风流浮靡相矜至宋之问沈佺期等研揣声音浮切不差而号律诗
　　蔡寛夫诗话云唐自景云以前诗人犹习齐梁之气不除故态率以纎巧为工开元后格律一变遂超然度越前古
　　李希声诗话云唐人作诗正以风调高古为主虽意逺语疎皆为佳作后人有切近的当气格凡下者终使人可憎
　　雪浪斋日记云前辈云建安才六七子开元数两三人前辈所取其难如此余尝与能诗者论书止于晋而诗止于唐葢唐自大厯以来诗人无不可观者特晚唐气象衰薾耳
　　洪邃云唐人以絶句名家者多矣其词华而艳其气深而长锦绣其言金石其声读之使人一唱而三叹
　　沧浪严羽云禅家者流乗有小大宗有南北道有邪正学者须从最上乗具正法眼悟第一义若小乘禅声闻辟支果皆非正也论诗如论禅汉魏晋与盛唐之诗则第一义也大厯以还之诗则小乘禅也已落第二义矣晚唐之诗则声闻辟支果也学汉魏晋与盛唐诗者临济下也学大厯以还之诗者曹洞下也大抵禅道惟在妙悟诗道亦在妙悟惟悟乃为当行乃为本色然悟有浅深有分限有透彻之悟有但得一知半解之悟汉魏尚矣不假悟也谢灵运至盛唐诸公透彻之悟也他虽有悟者皆非第一义也故予不自量度輙定诗之宗防且借禅以为喻推原汉魏以来而截然谓当以盛唐为法虽获罪于世之君子不辞也
　　又云夫诗有别材非关书也诗有别趣非关理也然非多读书多穷理则不能极其至所谓不渉理路不落言筌者上也诗者吟咏性情也盛唐诸人惟在兴趣羚羊挂角无迹可求故其妙处透彻玲珑不可凑拍如空中之音相中之色水中之月镜中之象言有尽而意无穷
　　又云夫学诗者以识为主入门须正立志须高以汉魏晋盛唐为师不作开元天寳以下人物若自退屈即有下劣诗魔入其肺腑之间由立志之不高也行有未至可加工力路头一差愈骛愈逺由入门之不正也【已上见诗辩】
　　又云宋朝坡谷诸公之诗如米元章之字虽笔力劲徤终有子路事夫子时气象盛唐诸公之诗如顔鲁公书既笔力雄壮又气象浑厚其不同如此【荅呉景僊书】
　　又云诗有词理意兴南朝人尚词而病于理本朝人尚理而病于意兴唐人尚意兴而理在其中
　　又云或问唐诗何以胜我朝唐以诗取士故多专门之学我朝之诗所以不及也
　　又云唐人与本朝人诗未论工拙直是气象不同又云唐人命题言语亦自不同杂古人之集而观之不必见诗望其题引而知其为唐人今人矣
　　又云唐人好诗多是征戍迁谪行旅离别之作往往能感动激发人意
　　又云盛唐人有似麤而非麤处有似拙而非拙处又云盛唐人诗亦有一二滥觞晚唐者晚唐人诗亦有一二可入盛唐者要当论其大槩耳
　　又云大厯之诗高者尚未失盛唐下者渐入晚唐矣又云五言絶句众唐人是一様少陵是一様韩退之是一様【已上见诗评】
　　又云律诗难于古诗絶句难于八句七言律诗难于五言律诗五言絶句难于七言絶句【见诗法】
　　汶阳周伯弼云絶句之法以第三句为主首尾率直而无婉曲者此异时所以不及唐也
　　庐陵刘辰翁云絶句难作要一句一絶短语长事愈读愈有味为正
　　浦城杨载云取材于选效法于唐
　　浚仪马伯庸云枕籍骚选死生李杜矣
　　清江范梈云余尝观于风骚以降汉魏下至六朝弊矣唐初陈子昻辈乘一时元气之防卓然起而振之开元大厯之音由是丕变至晚宋又极矣
　　蜀郡虞集云诗之为学盛于汉魏者三曹七子至于诸谢备矣唐人诸体之作与代终始而李杜为正宗【见傅与砺诗序】
　　又云诗者斯人情性之所发自击壤来有是然体制随世道升降音节因风土变迁以近代言唐诗不与宋诗同晚唐难与盛唐匹【见风雅集】
　　豫章僧来复云诗自删后至于两汉正音犹完建安以来寖尚绮丽而诗道微矣魏晋作者虽优不能兼备诸体其铿鍧轩昻上追风雅所谓集大成者惟唐有以振之降是无足采焉【见张蜕庵集序】
　　诗法源流云诗者原于徳性发于才情心声不同有如其面故法度可学而神意不可学是以太白自有太白之诗子美自有子美之诗昌黎自有昌黎之诗其他如陈子昻王摩诘高岑贾许姚郑张孟之徒亦皆各自为体不可强而同也
　　又云唐人以诗为诗宋人以文为诗唐诗主于逹性情故于三百篇为近宋诗主议论故于三百篇为逺
　　又云古诗径叙情实去三百篇为近律诗牵于对偶去三百篇为逺此诗体之正变也自选体以上皆纯乎正唐陈子昻李太白韦应物之诗犹正者多而变者少杜子美则正变相半变体虽不如正体之自然而音律乃人声之所同对偶亦文势之必有如子美近体佳处前无古人亦何恶于声律哉
　　唐诗品彚姓氏爵里详节
　　帝王八人
　　太宗皇帝【讳世民姓李氏髙祖之子年十八举义兵启唐封定隋乱英武仁恕纳谏任贤身致太平
　　功徳兼着改元贞观在位二十四年崩寿五十三有集四十巻】
　　韩王元嘉【髙祖之子少好学藏书至万巻皆以古文参定同异与弟灵防友爱燕见终日如布衣礼
　　闺门修整当世称之垂拱中纠合宗室同举兵谋泄自杀】
　　高宗皇帝【讳治太宗第九子贞观十七年立为皇太子即位之初遵贞观之治显庆后多苦风政
　　归武氏在位三十四年而政在中宫者三十年矣寿五十六集八十六卷】
　　章懐太子【高宗之子名贤字明允容止端重数岁读书一覧辄不忘常招集诣儒注后汉书奏上帝优赐数万少时读论语至贤贤易色一再诵之帝问其故对曰性实爱此帝语李世勣称其夙敏后明崇俨为盗所杀武后疑出贤谋遣人发太子隂事乃废为庻人迫令自杀年三十四】
　　中宗皇帝【讳哲高宗之子嗣圣元年即位随废为庐陵王在房陵十五年东宫八年及张柬之等举
　　兵讨武氏之乱帝始复位而又惑于中宫不修刑政惜夫】
　　宗皇帝【讳隆基由临淄为平王再清内难乐善好贤开元之间海内富实几致刑措不能保治以侈召乱天寳十四载安禄山陷京师七月幸蜀太子即位于灵武明年上皇还京居西内上元元年崩年七十八在位四十七年】
　　徳宗皇帝【讳适代宗子即位之初有拨乱之志猜忌刻薄信任非人卒致播迁唐政衰焉在位二十
　　七年】
　　文宗皇帝【讳昻宪宗子恭俭文雅有志治功然优游不断受制家臣不能绍贞观开元之美惜哉年
　　二十三崩在位十五年】
　　公卿名士四百四十六人
　　虞世南　【字伯施越州人性沈静寡欲与兄世基同受学于呉顾野王为文章惋缛慕徐陵时方晋二陆隋炀帝爱其才然疾峭止为七品十年不徙太宗践阼拜文馆学士屡进谠言迁秘书监贞观十二年以银青光禄致仕封永典公卒年八十一谥文懿有集三十巻传帝手诏魏王泰曰世南当代名臣人伦凖的今其云亡石渠东观中无复人矣集三十巻】
　　魏徴　　【字成魏州曲城人少孤落魄状貌不逾中人有志胆通贯书术初为隐太子洗马太子败事太宗即位拜谏议大夫毎犯顔进諌或引至卧内访天下事贞观三年以秘书监参预朝政俄捡校侍中进爵郡公后封郑国公多病辞职乃拜特进知门下省事诏朝章国典参议得失十七年薨帝临哭为之恸罢朝五日赠司空諡曰文贞】
　　陈叔逹　【字子聪陈宣帝子武徳初判纳言贞观初迁礼部尚书位至宰相】
　　许敬宗　【字延族杭州人防善属文隋大业中举秀才后为李宻记室太宗闻其名召署文学馆贞观中除著作郎掌诏令喜谓所亲曰仕宦不为著作无以成门戸咸亨初以特进致仕卒年八十一諡曰恭】
　　杨师道　【字景猷清警有才思客洛阳为王世充所拘贞观十年拜侍中预朝政性周谨未尝语禁省事迁中书令善草工诗毎与名士燕集歌咏自适后赐燕帝曰闻公毎酣赏捉笔赋诗如宿构试为朕赋之师道再拜少选輙成无所窜定一坐叹伏卒諡曰懿】
　　王绩　　【字无功绛州人隋王通之弟举孝亷授正字游东臯著书号东臯子待诏门下省日给酒三升或问待诏何乐曰良醖可恋耳侍中日给一斗时称斗酒学士着五斗先生传贞观以疾罢缋之仕以醉失职乡人诮之托无心子以见趣其文不录】
　　李义府　【瀛州饶阳人与耒济同时以文显时称未李刘洎马周更荐之太宗召见转监察御史貌柔恭心褊忌时号笑中刀又以柔而害物号人猫官至右相永徽后以罪流嶲州卒集四十卷】
　　岑文本　【字景仁邓州人年十四为父诣司理寃众命作莲花赋文成合台叹赏父寃得直性沈敏
　　有姿仪善文辞贞观元年除秘书郎擢中书舎人迁侍郎官至中书令】
　　王宏　　【栁子厚龙城録云济南人与太宗防日同学因间为八体书及帝即极因访宏乡人竟传
　　隐去是亦子陵之徒与】
　　褚遂良　【字登善亮之子隋大业末为通事舎人贞观中累迁起居郎博渉文史工楷累官至中
　　书令高宗立进封郡公后以谏立武氏流贬】
　　刘孝孙　【许敬宗同时撰古今诗苑三十巻又与房徳懋等同着事始三巻见唐艺文志又按张彦逺名画记云秦府十八学士及薜収卒乃徴孝孙入馆孝孙时为东虞州録事参军徴入】
　　凌敬　　【初臣于窦建徳建徳救王世充敬献防请悉兵逾太行狗汾晋则郑围自解窦不从而败
　　见容斋续笔】
　　赵中虚
　　萧翼　　【梁元帝之曾孙魏州华县人负才艺多权谋太宗时为监察御史奉勑取僧辩才兰亭称
　　防授员外郎赏赉甚厚】
　　薛元超　【収之子蒲州人九岁袭爵长好学善属文高宗即位迁给事中转中书舎人俄拜中书令帝东都畱辅太子监国毎有谏太子帝知之赏赐甚厚后政出武氏因佯喑乞骸骨卒】
　　王徳贞　【武后时为侍中后以罪流象州】
　　杨思
　　郑羲贞
　　董思恭　【官至右史与许敬宗等撰摇山玉五百巻见艺文志又按杜正伦传思恭为中书舎人与
　　正伦夜直论文思恭归谓人曰与杜公论文觉吾文顿进】
　　张文琮　【贝州武城人文瓘之兄好自写书手不释笔贞观中为治书侍御史迁亳州刺史永徽初献文皇帝颂优制褒美拜戸部侍郎坐房遗爱从母弟出为建州刺史卒于官见文瓘传】
　　上官仪　【字游韶陜州人防为沙门服工文词贞观初擢第授文馆直学士太宗毎属文遣仪视藳尤工诗其辞绮错婉媚及贵显人多效之谓上官体高宗立进西台侍郎麟徳初坐梁王忠事下狱死有集三十巻中宗立追赠中书令楚国公以其女孙为昭容故也】
　　王勃　　【字子安绛州人六岁善文辞九岁得顔师古汉书读之作指瑕以摘其失麟徳初对防于朝授朝散郎年未及冠沛王召署府修撰作鬬鸡檄文高宗怒斥出府客剑南父福畤坐勃故左迁交阯令勃往省度海溺水卒年二十九有集三十巻时与杨烱卢照邻骆賔王皆以文章齐名天下号四杰烱尝曰吾愧在卢前耻居王后】
　　杨烱　　【华隂人举神童迁盈川令武后时与宋之问分直习艺馆卒有盈川集三十巻】卢照邻　【字升之范阳人调邓王府典籖王爱重之谓人曰此吾之相如也后居太白山得方士明膏饵之具茨山下预为墓偃其中武后时尚法照邻已废着五悲文以自明病乆与亲属诀沈颖水死有集二十巻又幽忧子三巻】
　　骆宾王　【义乌人七岁能赋诗武后时数上书言事下除临海丞怏怏不乐弃官去徐敬业乱署为府属传檄天下斥后罪状后读至一坏之土未干六尺之孤安在乃矍然曰谁为之或以宾王对后曰宰相安得失此人及徐败宾王亡命不知所之有集十巻】
　　王绍宗　【字承烈嗜学工草冩书取佣自给时比之虞世南进秘书少监雅修饬当时公卿莫不慕悦其风按崔融传武后时绍宗为灵台少监与融及李峤等皆附张易之又按名画记作琅琊人亦善画】
　　刘庭芝　【字希夷汝州人武后时苦于篇咏善为闺帷之作词多古调与时不合好酒色落魄不拘
　　常俗卒有诗十巻】
　　苏味道　【赵州栾城人九岁能属辞与友人李峤俱以文翰显时号苏李及冠举进士累调咸阳尉延载中迁鳯阁舎人至证圣元年坐法系狱降州刺史召为天官侍郎圣厯初复同三品坐张易之党贬眉州刺史复还道卒年五十八赠冀州刺史有集十五巻传】
　　牛鳯及　【长寿中撰唐书防自武徳终于道为百有十巻】
　　李峤　　【字巨山赵州人儿时梦人遗双笔自是有文辞擢进士第神龙初为中书令宗立贬滁州改庐州别驾卒年七十峤富于才思有所属缀人多传讽前与王杨接中与崔苏齐名晚诸人没而为文章宿老学者法焉有集五十巻】
　　薛曜　　【薛稷之从兄也】
　　韦承庆　【字延休郑州阳武人思谦之子性谨畏事继毋笃孝擢进士补雍王府参军府中文翰悉委之王为太子迁司议郎太子废出为乌程令累迁风阁舎人掌天官侍郎善文辞毎有诏令未尝着藳迁同二品坐张易之党流岭表岁余拜刺史又拜秘书少监封扶阳县子撰武后絶圣文中宗善之迁黄门侍郎未拜卒諡曰温集六十巻】
　　宗楚客　【字叔敖蒲州人武后从姊子长六尺八寸明哲美须髯登进士累迁戸部侍郎兄弟坐奸流岭外俄还为夏官侍郎同鳯阁平章事坐聘邵王妓贬原州都督神龙初为太仆卿郢国公与武韦氏为党韦氏败被诛】
　　乔知之　【字里缺累官至右司郎中有集二十巻见唐艺文志】
　　陈子昻　【字伯玉梓州射洪人少读书于金华山尤善属文文明初举进士武后时擢灵台正字迁右拾遗尝上书劝武后兴明堂大学后称帝改周子昻上周受命颂虽数召问政论亦谠切故奏上辄罢圣厯初解官归县令段简贪暴闻其富欲害之捕送狱中忧愤死子昻轻财好施笃朋友与陆余庆卢藏用交最厚有集十巻行于代卢为之序】
　　卢藏用　【字子濳承庆从孙也始隠终南少室二山有意用世人目为随驾隠士司马承桢尝召至阙下藏用指终南曰此中有佳趣司马曰仕宦之防径耳武后时授左拾遗中宗时中书舎人与子昻等为方外十友】
　　王适　　【字里阙幽州人初见陈子昻感遇诗乃请交于陈有集二十巻】
　　杜审言　【字必简襄阳人擢进士为隰城尉恃才高以傲世见疾尝语人曰吾文章必得屈宋作衙官吾笔当得王羲之北面武后将用之问曰卿喜否审言辞谢后令赋欢喜诗重叹其文神龙初坐交通张易之流峯州入为修文馆直学士时与李峤崔融苏味道为文学四友有集十巻】
　　崔融　　【字安成齐州全节人擢八科高第为崇文馆学士中宗为太子时迁侍读典东朝章疏武后美其文进鳯阁舎人附张易之张败贬袁州刺史召为司业撰武后哀册文最高丽絶笔而死时谓思苦神竭年五十四諡曰文有集六十卷融少与审言等友善融死审言为服缌】
　　韦安石　【京兆万年人举明经调干封尉永昌元年迁雍州司兵参军苏良嗣荐于武后擢膳部员外郎迁并州司马有善政陟拜徳郑二州乆视中迁文昌丞以鸾台侍郎同鳯阁鸾台平章事兼太子左庻子寻知纳言长安二年同鳯阁鸾台三品神龙元年迁中书令封郧国公睿宗立御史郭震劾奏安石相中宗无所建正贬沔州别驾发愤卒】
　　沈佺期　【字云卿相州内黄人上元二年登进士第尝对武后曰身名已防齿録袍笏未赐牙绯后即赐之累迁给事中考功郎防张易之败配流驩州中宗立复召入拜修文馆学士既侍宴帝诏学士等舞回波佺期为之舞帝悦寻厯太子詹事开元初卒集十巻】
　　宋之问　【字延清汾州人伟仪貌雄于辨甫冠武后召与杨烱分直习艺馆睿宗立以狯险盈恶赐
　　死有集十巻】
　　苏　　【颋之父字昌容雍州人擢进士武后时歴诸州刺史神龙初入为尚书右丞拜右仆射同
　　中书门下二品封许国公进左仆射景云元年卒】
　　魏元忠　【宋州宋城人游大学跌荡少检乆不调仪鳯中上封事高宗善之授秘书省正字迁监察
　　御史中宗时累官至兵部尚书进侍中拜中书令封齐国公卒年七十余】
　　东方虬　【官至左史武后时人】
　　王无竞　【字仲烈世居东莱宋大尉之裔擢下笔成章科调栾城尉三迁监察御史改殿中徙太
　　子舎人出为蘓州司马】
　　武三思　【武后之侄也后当朝毎欲营求为太子赖狄仁杰从容言于后后稍悟而止中宗立复得幸出入禁闼与韦后淫乱尝苛取民赀产筑大库百余室聚所得财一夕火不遗一钱三思又与上官昭容乱忌节愍太子隂谋废之太子惧发羽林兵围三思第斩之】
　　郭振　　【字元振魏州人长七尺美须髯少有大志举进士授通泉尉任侠使气拨去小节尝盗铸及掠卖部中日以饷宾客百姓厌苦武后召欲诘既与语竒之遂得擢用后同中书门下封代公有集三十巻】
　　卢崇道
　　魏知古　【深州人方直有雅才擢进士拜黄门侍郎先天二年为侍中从猎渭川献诗以讽封梁国公后与姚崇不协罢政事开元二年卒宋璟叹曰叔向古遗直子产古遗爱兼之者其魏公乎諡曰忠有集二十巻】
　　李行言　【官至给事中中宗昵宴近臣行言歌驾车西河曲见祝钦明传　又按唐史大中八年宣宗尝猎于苑北遇樵夫问其县令为谁曰李行言为政何如曰性执有强盗数人军家索之竟不与尽杀之上归帖其名于寝殿之柱及除海州刺史入谢上赐之金紫取帖示之未知孰是】
　　李适　　【字子至京兆人武后时修三教珠英适在选中迁工部侍郎尝梦与人论大衍数寤而曰吾夀尽此乎未病时衣冠往寝石榻上置所撰九经要句及素琴于前时士贵其达有集十卷】
　　李乂　　【字尚真赵州房子人少孤年十二工属文第进士累调万年尉擢监察御史景龙初迁中书舎人修文馆学士韦氏之败诏令多乂草定仍知制诰与宋璟典选事请谒不行改黄门侍郎封中山郡公开元初姚崇荐为侍中未几除刑部尚书卒年六十八赠黄门监諡曰贞有集五巻】
　　薛稷　　【字嗣通蒲州人道衡曽孙魏徴之甥与从兄曜俱以词章名举进士武后时为鳯阁舎人稷尤善书画睿宗在蕃喜之及即位封晋国公后迁黄门侍郎加少保以翊赞功恩絶羣臣及窦懐贞诛稷预谋赐死万年狱有集三十巻】
　　郑愔　　【字里阙初为殿中侍御史谄事二张坐贬后又亡谒三思谋害五王三思引为中书舎人与崔湜皆为谋主景龙三年与韦温同三品后与崔湜掌铨衡赃贿狼籍选法大壊御史李尚隠对仗弹之下狱流贬吉州司马】
　　崔湜　　【字澄源定州人仁师之子第进士附托武三思上官昭容景龙二年迁兵部侍郎后检校吏部侍郎与郑愔同典选纳赂遗铨品无序为御史劾执政时年二十六尝暮出端门缓辔赋诗张説叹曰文与位固可致年不可及后赐死】
　　吴少微　【与富嘉谟魏谷倚并负文词时称北京三杰天下文章尚徐庾浮俚独少微与嘉谟本经
　　术雅厚时人争慕之号吴富体见伊元凯传】
　　卢僎　　【中宗时人从愿之从父韩思复之故吏也自闻喜尉入为学士终吏部员外郎】赵彦昭　【字奂然甘州张掖人少豪迈风骨秀爽举进士调南部尉与郭元振薛稷等善自新丰丞为左台御史景龙中迁中书侍郎同中书门下平章事睿宗立出为宋州刺史坐累贬归州入为吏部侍郎改刑部尚书封耿国公实封百戸卒以权幸进防姚崇执政恶其为人贬江州别驾卒】
　　李景伯　【邢州相仁人李懐逺之子景龙中为谏议大夫景云中进太子庻子终右散骑常侍】刘宪　　【字元度宋州人擢进士宗在东宫宪数进言太子顺纳之有集三十卷】
　　徐彦伯　【名洪以字行兖州瑕丘人七岁能文结庐太行山下薛元超表其能调永寿尉武后撰三教珠英取文士以彦伯为首中宗立歴官太子宾客以疾退开元二年卒有前后集二十卷】
　　韦元旦　【京兆万年人擢进士补东阿尉迁左台御史与张易之有姻属张败贬感义尉俄召为主
　　客员外郎迁中书舎人】
　　刘廷琦
　　余之
　　邢象玉
　　郭汭
　　马懐素　【字惟臣润州人擢进士转礼部员外开元初昭文馆学士】
　　岑羲　　【字伯华文本之孙邓州人第进士为金坛令武后拜天官员外郎中宗时同中书三品景
　　云初进侍中封南阳郡公后预太平公主谋籍其家】
　　徐坚　　【字元固湖州人齐子武后时举秀才及第天授三年上书言事圣厯中杨再思引为判官与张説脩三教珠英卒諡曰文春明退朝録云明皇开元初坚为集贤院学士讨集故事兼前世文词撰初学记】
　　李迥秀　【武后时同平章事逈秀母本微贱妻叱媵婢母不悦迥秀即时出之或问之何遽如是曰
　　娶妻本以飬亲今乃违忤顔色安敢畱也】
　　樊忱
　　杨庻
　　王景
　　李恒
　　裴漼　　【绛州着姓擢明经迁御史讯崔湜郑愔之奸开元五年为吏部侍郎拜御史大夫与张説
　　善荐之擢吏部尚书】
　　赵冬曦　【字阙定州人擢进士第神龙初上言古律条目千余当时称是开元初迁监察御史坐事流岳州迁知史馆迁考功员外郎逾年为直学士俄迁中书舎人内供养以国子祭酒卒有集今亡冬曦性放逹不屑世事兄弟皆显官】
　　苏颋　　【字廷硕雍州人防敏悟一览至千言第进士武后举贤良方正马载曰古称一日千里苏生是也迁监察御史中书舎人宗爱其文起为工部侍郎袭封许国公颋以文章显与张説称望畧等故时号燕许大手笔卒諡文宪有集三十巻】
　　张説　　【字道济洛阳人垂拱中武后防贤良方正説所对第一迁左补阙中宗立迁工部侍郎睿宗立擢中书侍郎宗为太子説为侍读尤见亲礼逾年进同平章事宗即位以佩刀献帝请先决防诛太平公主之乱召为中书令封燕国公后为林甫等巧文诋毁帝闻令説致仕迁左丞相卒谥文贞有集二十巻】
　　源乾曜　【相州人第进士迁谏议大夫开元四年拜黄门侍郎同平章事畱守京师八年后复黄门
　　侍郎位侍中】
　　陆坚　　【开元初为中书舎人宗时置集贤院以张説为学士尊宠甚厚坚以学士或非其人而
　　供拟太厚无益国家议白罢之见张説传】
　　程行谌　【开元初与李朝隠裴子余同舎子余以儒显行谌与朝隠以文法称或问优劣于长史陈崇业答曰兰菊异芳胡有废者行谌卒諡曰贞时子余諡曰孝张説叹曰二諡可无愧矣见裴守真传】
　　褚琇
　　韦嗣立　【字廷搆郑州人承庆之异母弟少孝悌母遇承庆严毎笞輙解衣求代母不听即遣奴自捶母感悟为均爱世比晋王览第进士武后时拜鳯阁舎人中宗拜黄门侍郎继兄之任】
　　崔日知　【字子骏日用从父兄也少贫孤力学以明经进为兵部员外郎与张説同为魏元忠朔方
　　判官以健吏称累官至银青光禄大夫封中山郡公】
　　李如璧　【官至御史尝劾奏崔日知赃】
　　姚崇　　【字元之陜州人少倜傥尚气莭长乃好学举下笔成章科五迁夏官郎中武后拜侍郎圣厯初进平章事睿宗立进中书令以言事贬扬州长史徙同州刺史宗讲武新丰密召崇翌日拜兵部尚书同中书门下三品封梁国公开元八年授太子少保以疾不拜明年卒諡文献有集十卷】
　　宋璟　　【字广平邢州人耿介有大节好学工文词举进士第迁鳯阁舎人居官鲠正武后高其才迁左台中丞神龙初为吏部侍郎中宗嘉其直迁黄门侍郎歴杭相二州刺史为政清毅睿宗立以吏部尚书同中书门下三品与姚宗白奏太平公主之奸帝不能用乃贬楚州刺史开元初徙广州都督召拜刑部尚书兼侍中转迁右丞相致仕卒諡曰文贞有集十巻】
　　贺知章　【字季真武后时擢超防羣类科迁太常博士开元初迁礼部侍郎晚节诞放号四明狂客
　　乃请为道士以宅为葢千秋观勑赐镜湖二顷】
　　贾曾　　【河南洛阳人贾至之父少有名景云中为吏部员外郎宗为太子以曾为舎人数有谏疏擢中书舎人徙谏议大夫与苏晋同掌制诰并以文称时号苏贾后坐事贬扬州刺史迁礼部侍郎卒】
　　苏晋　　【珦之子也数岁知属文作八卦论王绍宗叹曰后来之王粲也举进士及大礼科皆上第景云中居修文馆宗监国制命多晋藁定先天中为中书舎人屡进谠言迁吏部与齐澣更典二都选后出为汝州刺史晋喜浮屠术精通奥义与知章等为饮中八仙】
　　崔沔　　【字善冲京兆人事亲孝武后时擢进士举贤良方正高第不中者诵訾之武后敕有司覆试对益工遂为苐一岑羲叹曰君今郄诜也荐为左补阙性舒迟进止雍如当官正言自持俭约尝作陋室铭以见志开元初与王丘等出为山东刺史卒諡曰孝】
　　宇文融　【京兆人明辨长于吏治由监察御史为覆田劝农使进黄门侍郎同平章事常曰使吾执政得数月天下定矣融乃荐宋璟为右相时长其知人性辨急少所推下常劾信安王祎帝怒罢为汝州刺史居宰相凡百日而去后为有司劾融受赃流严州卒】
　　韩休　　【京兆人工文辞举贤艮宗在东宫令条封国政与赵冬曦并中进士出为虢州刺史入拜黄门侍郎同平章事休直方不务进趋既为相天下翕然宜之帝尝猎苑中或大张乐过差必视左右曰韩休知否疏果辄至以工部尚书卒】
　　席豫　　【字建侯襄州人举孝亷擢上第时年十六以父丧罢后举手笔俊防贤良方正超防羣类科迁考功员外郎韩休举代己拜吏部侍郎宗时典选知人号曰席公云】
　　王翰　　【字子羽晋阳人少豪迈恃才及进士第然喜蒱酒张嘉贞伟其人厚遇之张説益加礼之举直言极谏调昌乐尉説辅政召为正字擢事舎人开元中驾部员外郎家畜声妓説罢相出为汝州长史坐贬道州司马卒有集十巻】
　　胡皓
　　崔尚
　　王光庭
　　袁晖　　【诗见皎然诗式】
　　徐知仁
　　张嘉贞　【蒲州人以五经举张循宪荐之武后召见仪止秀伟奏对偘偘拜监察御史歴梁秦二州
　　都督宗嘉其政召回后为中书侍郎同平章事卒諡曰成肃】
　　卢从愿　【字子龚举制科拜吏部侍郎称职开元初下迁豫州刺史奏课第一诏书劳问召入为刑
　　部尚书后因盛殖产占良田帝薄之目曰多田翁】
　　崔翘　　【齐州人崔融之子开元初为礼部尚书赠荆州大都督諡曰成】
　　王丘　　【字仲山十一岁擢童子科他童皆专经而丘独属文及冠举制科中第气象清古行止修洁于词赋尤高魏元忠荐之擢监察御史开元初迁考功员外郎转吏部侍郎出守懐州清严为下所畏复礼部尚书致仕天寳初卒諡曰文】
　　武平一　【名甄以字行博学通春秋工文辞武后时畏祸不与事隠嵩山修浮屠法屡诏不应中宗立廹召起居舎人兼修文馆学士虽豫宴尝因诗颂规戒宗立贬苏州参军徙金坛令既谪名亦不衰开元末卒】
　　萧嵩　　【萧梁之后貎伟秀开元初擢中书舎人时王丘齐澣皆有名以嵩少学业不以辈行许也独姚崇称其逺到后以兵部尚书令朔方节度迁中书令乞骸骨乃授右丞相罢年逾八十天寳八载卒】
　　徐安贞
　　李邕　　【字泰和扬州人李善之子少知名既冠李峤荐邕文高气力拜左拾遗宗即位为御史中丞后枉法下狱当死得减死出为北海太守以文名天下时称李北海李林甫忌之傅以罪杖杀之集七十巻行世赵明诚金石録云唐六公咏李邕撰余初读杜子美八哀诗云朗吟六公篇忧来发防蔽恨不见其诗晚得石本其文辞高古一代佳作也】
　　张九龄　【字子寿韶州曲江人七岁知属文擢进士始调校书郎宗即位迁右补阙进中书舎人中书侍郎以毋哀夺丧拜同平章事及为相谔谔有臣节虽以直道黜不戚戚婴望唯文史自娯乆之病卒諡文献有集二十巻】
　　李昻
　　齐澣　　【字洗心定州人少开敏年十四见李峤称有王佐才圣厯初进士第调蒲州法曹参军景云初为监察御史开元初用为给事中书舎人后因言王毛仲宠贵帝怒贬高州天寳乱召为太子詹事出为平阳太守更以黄老清静为治卒年七十二肃宗立赠礼部尚书】
　　孙逖　　【博州人属思警敏年十五见崔日用令赋土火炉援笔成篇理趣不凡崔骇叹遂与定交举手笔俊防哲人竒士隠沦屠钓及文藻宏丽科开元十年又举贤良方正为集贤修撰改考功员外迁中书舎人典诏诰卒有集三十卷】
　　韦济　　【郑州人韦嗣立之子开元初调鄄城令有政声擢醴泉令四迁戸部侍郎为太原尹着先
　　徳诗世服其典慤天寳中授尚书左丞】
　　李林甫　【小字哥奴开元初韩休荐其有宰相才遂与牛仙客代张九龄为相善揣上意以便佞得大任俄进兼中书令封晋国公居相位十九年固宠市权欺蔽天子耳目谏官无敢言事后与杨国忠有隙及国忠贵盛之剑南镇俄至自蜀林甫涕托后事因不食卒国忠讽安禄山暴其短悉夺官爵斫棺葬以庻人礼】
　　韦述　　【京兆万年人机曾孙也家厨书二千巻述为儿时诵忆畧遍举进士时方少仪质陋侻考功员外郎宋之问曰童子何业述曰性嗜书所撰唐春秋三十篇恨未毕他唯命之问曰本求茂才乃得迁固遂上第开元初与诸儒即秘书续七志又撰开元初谱二十篇张説荐为直学士典掌图书四十年澹荣利为人纯厚长者当世宗之禄山反述抱国史藏南山身陷贼汚伪官贼平流渝州】
　　韦抗　　【韦安石从兄子弱冠举明经累官吏部郎中开元初自太子左庻子为益州都督府长史授黄门侍郎俄代王睃为御史大夫兼按察京畿改授蒲州刺史入为刑部尚书分掌史部选卒諡曰贞】
　　洪子舆　【睿宗时为侍御史姜晦时为中丞讽子舆劾韦安石子舆不从】
　　贺朝清　【按唐书于休烈传有防稽贺朝开元初人恐是】
　　许景先　【常州人举手笔俊防茂才异等连中授殿中侍御史齐澣等更知制诰张説云许舎人之文虽乏峻峯激流然词防丰美得中和之气开元十三年由吏部侍郎出为刺史治虢州】
　　万齐融　【唐书作防稽人开元初与于休烈包融等齐名】
　　杨重　【开元初人有上张燕公诗】
　　徐皛　　【开元初胡皓蔡孚同时人】
　　苗晋卿　【字元辅潞州人世以儒素称擢进士知吏部选事分甲乙丙三科私以张奭为第一宗知之御华萼楼覆实中裁十一二上怒贬安康太守后充河北林访使肃宗立召拜左相代宗立诏摄冢宰固辞永泰初卒諡忠献】
　　右自武徳至开元初得一百二十五人为初唐
　　王湾　　【洛阳人登先天进士第开元初为荥阳主簿马懐素欲校正羣集湾在选中各部撰次后为洛阳尉】包融　　【延陵人开元初与贺知章张旭刘眘虚皆有名号呉中四士官至大理司直诗一巻】厍狄履温【开元时人官至尚书郎兼充节度判官开元九年御史宇文融奏置劝农判官以履温裴
　　寛等二十九人并摄御史分往天下皆当时知名之士】
　　冦坦
　　孟浩然　【襄阳人少好节义喜振人患难隠鹿门山年四十乃游京师失意于宗因放还开元末病疽卒王维爱其诗尝过郢州画其像于刺史亭因曰浩然亭咸通中郑诚谓贤者名不可斥更署曰孟亭按王士源集序云孟浩然疑以字行诗二巻】
　　张子容
　　蔡希周　【曲阿人官至监察御史见殷璠丹阳集与包融同时人】
　　蔡希寂　【曲阿人官至渭南尉见丹阳集】
　　张南容
　　李白　　【字太白蜀人母梦长庚星而生白因名之十嵗通诗书然喜纵横术击剑为任侠轻财重施天寳初至长安贺知章见其文叹曰子谪仙人也言于宗召见论当世事奏颂一篇帝赐食亲为调羮有诏供奉翰林常侍帝因失意于贵妃帝毎欲官白輙为贵妃所沮白益傲放求还山帝赐金放还禄山反明皇在蜀永王璘节度东南白时卧庐山璘迫致之及璘败白坐系浔阳狱流夜郎遂泛洞庭上峡江至巫山以赦得释憩岳阳江夏乆之复如浔阳过金陵族人阳冰为当涂令白过之以病卒年六十四时寳应元年也有草堂集二十巻】
　　魏万　　【号王屋山人尝自嵩歴兖游梁入呉计程数千里来访李白不遇因下江东寻诸名山观谢公石门后广陵与李白相见白称其美而爱文好古独往物表述诗以赠之万亦有答李篇见李诗集中并白诗自序】
　　崔宗之　【名成辅以字行日用之子好学寛博有风检韩朝宗荐之于朝开元中官至右司郎中侍
　　御史后谪金陵与李白以诗酒倡和及贺知章等为饮中八仙】
　　李适之　【常山王之后天寳元年代牛仙客为左相雅好宾客尝饮酒一斗不乱后为李林甫所中
　　罢贬死袁州】
　　李颀　　【东川人开元十三年贾季邻榜进士调新乡县尉有集传于世】
　　万楚　　【字里阙有诗赠李白】
　　崔颢　　【汴州人开元十一年姚重晟下进士才俊无行好蒱饮娶妻择美者不惬即去之者三四初李邕闻其名虚舎邀之颢至献诗首章云十五嫁王昌邕叱曰小儿无礼不与接而去终司勲员外郎】
　　陶翰　　【润州人开元中为礼部员外郎有集巻亡】
　　祖咏　　【洛阳人开元十三年进士张説引为驾部员外郎集一卷】
　　刘眘虚　【江东人为夏县令】
　　薛据　　【荆南人官至太子司议郎】
　　崔曙　　【宋州人开元二十六年进士】
　　崔国辅　【吴郡人初应县令举授许昌令累迁集贤直学士礼部员外郎后坐王鉷近亲贬竟陵郡
　　司马集卷亡】
　　綦毋濳　【字季通荆南人开元十四年举进士由宜寿县尉入为集贤待制迁右拾遗终著作郎集
　　一巻】
　　卢象　　【字纬卿汶水人初为左拾遗膳部员外郎受禄山伪官贬永州司戸参军起为主客员外
　　郎有集十二巻】
　　李嶷　　【名见殷璠河岳英灵集】
　　阎防　　【名见河岳英灵集】
　　王维　　【字摩诘太原人九岁知属辞开元九年擢进士第一迁尚书右丞工草善画名盛于开元天寳间宁薛诸王待若师友有别墅在辋川尝与裴廸游其中赋诗为乐孤居三十年上元初卒代宗求其乐章其弟缙集数十百篇上之】
　　杨浚　　【官至校书郎开元中上圣典三卷】
　　李憕　　【并州人通左氏春秋举明经高第天寳初除清河太守改东京留守禄山陷城被执诏赠
　　司徒諡忠懿】
　　储光羲　【鲁国人又云润州人天寳末为监察御史坐禄山伪官贬死按唐书兖州人开元十四年
　　进士又诏中书试文章歴御史禄山反陷贼自归有集七十卷】
　　王昌龄　【字少伯江宁人第开元十五年进士补秘书郎又中宏词科迁汜水尉晚节不矜细行贬
　　龙标尉以世乱还乡为刺史闾丘晓所杀有集五卷】
　　闾丘晓　【官至刺史】
　　沈如筠　【句容人官至衡阳主簿有异物志三巻古异记一巻见唐艺文志】
　　丁仙芝　【曲阿人官至余杭尉】
　　殷遥　　【句容人天寳间终于忠王府仓曹参军】
　　谈戭　　【曲阿人官至长洲尉】
　　王之涣　【并州人与高适同时或云王昌龄友】
　　吴象之　【诸家选本俱作盛唐人】
　　郑审　　【开元时人大厯初为秘书监杜甫有秋日夔府咏懐寄郑监审一百韵者是也又解闷诗
　　云何人为覔郑州自注云郑秘监审也大厯三年出为江陵少尹】
　　梁锽
　　韦元甫　【按唐史韦陟传陟天寳间出为襄阳太守徙河南采访使以判官员锡善讯覆支使韦元
　　甫工书奏时号员推韦状陟皆倚任之】
　　萧华　　【嵩之子天寳间为工部侍郎后位至宰相华世本萧梁之后自瑀仕唐至嵩及华华之从子复孙俛仿以及寘遘凡八叶宰相名徳相望与唐盛衰世家之盛古未有也】
　　沈东美　【天寳十三年除膳部员外郎杜少陵有寄沈八丈诗云诗律羣公问儒门旧史长者是也】宋昱　　【天寳十二载以中书舎人知选事】
　　裴廸　　【关中人与王维同倡和】
　　丘为　　【嘉兴人事继母孝常有灵芝生堂下累官太子右庻子时年八十余而毋无恙给俸禄之半及居忧观察使韩滉以致仕官给禄所以惠飬老臣不可在丧为异唯罢春秋祭酒初还乡县令谒之为门磬折令坐乃拜里胥立庭下既出乃敢坐经县署降马而趋卒年九十六有集六巻见唐志】
　　贾至　　【字防邻洛阳人父曾开元初掌制诰至擢明经防解褐单父尉宗拜起居舎人知制诰从幸蜀肃宗登极至撰防进藳帝曰先帝诰命乃父为之今兹命防又尔为之两朝盛典出卿家父子可谓盛矣厯中书舎人至徳中坐小法贬岳州司马寳应初召复故官大厯七年以右散骑常侍卒年五十五赠礼部尚书諡曰定有集二十卷】
　　高适　　【字逹夫一字仲武沧洲人举有道科授封丘尉禄山反为哥舒翰西河从事由左拾遗迁待御史擢谏议大夫出为蜀彭二州刺史代崔光逺为西川节度使入为刑部侍郎广徳中左散骑常侍封渤海侯年五十始为诗即工毎吟一篇好事者輙传布永泰初卒諡曰忠有集十巻行于世】
　　贺兰进明【至徳中迁岭南经畧使终员外郎】
　　毕耀　　【乾元二年除监察御史能诗与杜甫有故杜有赠毕四耀诗云才大今诗伯家贫苦宦卑是也又存殁口号云毕耀仍传旧小诗自注云耀善为小诗又按敬羽传耀与毛若虚裴升敬羽同时为御史皆暴忍时称毛敬裴毕】
　　岑参　　【南阳人文本之后天寳中进士至徳二载试大理评事摄监察御史杜甫荐之转左补阙起居郎累迁侍御史出为嘉州刺史退居杜陵山中属中原多故卒死于蜀有集八巻行于世】
　　杜甫　　【字子美襄阳人举进士不第因游长安宗朝奏赋三篇帝竒之使待制集贤院数上赋颂高自称道肃宗立拜右拾遗坐房琯事出为华州司功属饥乱弃官客秦州负薪采橡栗自给流落剑南严武表为参谋检校工部员外郎往来防梓间大厯中客耒阳游岳祠大水遽至大醉一夕卒年五十九集今传甫旷放不自检好论天下大事高而不切数尝遭冦乱挺节无所汚为歌诗伤时挠弱情不忘君人怜其忠云有集六十巻】
　　严武　【字季膺华州人挺之之子防豪爽父竒之数禁敇武读书长擢成都尹剑南节度使还拜
　　京兆尹与元载厚相结求宰相不遂复节度使剑南最厚杜甫永泰初卒】
　　张巡　　【邓州人博通羣书晓战陈法气志高迈畧细节所交必大人长者开元末擢进士第为清河令调真源令禄山反巡率吏士哭于元庙起兵讨贼至睢阳与太守许逺合贼攻睢阳围四十日城陷不屈遂遇害与南霁云等死者三十六大中间图像凌烟与许逺并祠号双庙云巡长七尺须髯毎怒尽张读书不过三复终身不忘为文章不立藳】
　　张谓　　【字正言河南人登天寳二年进士第奉使长沙大厯间为礼部侍郎】
　　王季友　【河南人按豫章图经云酆城人家贫卖履博极羣书李勉引为宾客甚敬之善为诗杜甫
　　诗云丈夫正色动引经酆城客子王季友是也】
　　常建　　【开元十五年进士大厯中为盱眙尉诗一卷】
　　元结　　【字次山瀼州人后魏常山王遵之后少不羁年十七乃折节向学天寳十二载举进士苏元明见肃宗荐之结上时议三篇帝悦代宗立授著作郎乆之拜道州刺史流亡归者万余进容管经畧使民乐其教立石颂徳结著书释谓始着元子十篇故称元子避乱入猗玕洞始称猗玕子后徙家瀼称浪士及有官人以为浪者亦漫为官乎呼为漫郎客樊上渔者相戏更为聱叟又曰公之漫犹聱乎公漫乆矣故称漫叟】
　　张均　　【洛阳人丞相燕公説之子自太子通事舎人累迁主爵郎中后袭燕国公禄山监国授伪
　　官肃宗以説有旧勲诏免罪流合浦建中初赠太子少傅集二十巻】
　　韦迢　　【官为韶州牧杜甫有送韦员外牧韶州者是也】
　　王缙　　【字夏卿太原人少好学兄王维共名闻举草泽文辞清丽科上第禄山乱以功迁兵部侍郎拜黄门侍郎同平章事与元载专朝性又喜奉佛晚节尤谨大厯以还刑政凌迟皆缙与载倡之及败同载论死上悯其耄贬括州】
　　萧頴士　【字茂挺四岁能属文十岁补大学观书一览即诵通各家谱系书籕学开元中举进士补秘书正字名播天下时号萧夫子后客死汝南逆旅门人諡文元先生有集十巻又游梁新集三卷】
　　李华　　【字遐叔赵州人累中进士宏词天寳中迁监察御史禄山反华母在邺欲间行辇母以逃为盗所得伪署鳯闾舎人华自伤践危乱不能完节又不能全亲上元中以左补阙召不拜大厯初卒有前集十卷中集二十巻】
　　沈千运　【其诗见元结所编箧中集】
　　于逖　　【沈千运同时人】
　　赵微明　【其诗见箧中集】
　　张潮　　【润州曲阿人不仕其诗见殷璠丹阳集】
　　薛业　　【天寳间与桞芳同时】
　　张彪　　【颍上人杜甫有寄张十二山人彪三十韵者是也】
　　刘复
　　沈徽
　　沈颂
　　戴休珽
　　郑徳
　　张偁
　　张轸
　　林琨
　　杨諌
　　韦镒
　　胡衡
　　孟云卿　【昌平人第进士校书郎杜甫诗云孟子论文更不疑自注云校书郎孟云卿是也袁郊甘泽謡云陶岘彭城子孙也开元中宅昆山丰田畴游江湖制三舟一自载二宾客三饮馔与布衣焦遂进士孟彦琛樊口进士孟云卿人置仆妾女乐一部于舟中奏清商曲于江湖时号水仙云】
　　顔真卿　【字清臣师古五世从孙开元中举进士又擢制科迁监察御史出为平原太守禄山反与从父兄杲卿讨贼加河北招讨采访使代宗立改尚书右丞俄封鲁郡公以正直立朝为杨炎卢杞所害诏遣谕李希烈不屈遇害公善正草书笔力迩婉世寳传之】
　　独孤及　【字至之河南人为儿时尝读孝经父试之曰儿志何语对曰立身行道扬名于后世父竒之天寳末以有道举高第终司封郎中常州刺史甘露降其庭而卒有毘陵二十卷】
　　鲍防　　【字子慎襄州人天寳进士迁太原尹河东节度使徳宗授工部尚书卒諡曰宣防尤工诗
　　有所感发与谢良弼犮善时号鲍谢】
　　张志和　【字子同金华人擢明经肃宗命待诏翰林后坐贬不复仕居江湖自称烟波钓徒着真
　　子亦以自号善图画山水时称与严光比】
　　奚贾　　【常建同时人郎士元亦有送奚贾诗】
　　右自开元至大厯初得八十六人为盛唐
　　刘长卿　【字文房河间人开元二十一年进士至徳中为监察御史以检校祠部员外郎为转运使判官知淮西鄂岳转运畱后鄂岳观察使吴仲儒诬奏贬潘州南巴尉防有为辨之者除睦州司马终随州刺史卒有集传于世十巻】
　　韦应物　【长安京兆人周逍遥公韦琼之后李肇国史补云为性高洁鲜食寡欲所居焚香扫地而坐其为诗驰骤建安已还各得风韵王钦臣集序云天寳时扈从游幸疑为三卫永泰中任洛阳丞京兆府功曹大厯十四年自鄠县令除栎阳令建中二年除比部员外出刺滁州改刺江州迫赴阙改左司郎中贞元初又厯苏州诗十巻】
　　冯着　　【韦应物有送冯着受李广州署为録事诗者是也】
　　秦系　　【字公绪防稽人有诗名于天寳间防乱避地剡川大厯五年薛兼训奏为右卫率府仓曹参军不就建中初隠于泉州南安有大松百余章系结庐其上穴石为砚注老子弥年不出年八十余不知所终集一巻】
　　皇甫冉　【字茂政润州人晏先生谧之后十岁能属文张九龄叹异之天寳间与弟俱登第授无锡尉避难居阳羡大厯中为王缙掌书记后为左金吾卫兵曹参军左补阙卒有集三巻传于世】
　　皇甫曾　【字孝常润州人天寳中与兄冉登进士第歴侍御史坐贬舒州司马阳翟令当时兄弟齐名人比之张景阳孟阳云集一巻　高仲武云昔孟阳之与景阳诗徳逺慙厥弟协居上品载处下流今侍御之与补阙文辞亦尔体制清洁华不胜文然寒生五湖道春及万年枝五言之选也其为士林所尚宜哉】
　　蒋涣　　【常州义兴人高智周之外孙也与兄洌皆擢进士永泰初涣歴鸿胪卿日本使常遗金帛不纳唯取牋一畨为书以贻其副云父蒋挺卒涣与兄洌庐于墓侧植松栢千余终礼部尚书封汝南公见智周传】
　　钱起　　【字仲文吴兴人天寳十年及第授秘书郎终于考功郎中大厯中与郎士元俱以诗名倡士林为之语曰前有沈宋后有钱郎时公卿出牧奉使二人无诗祖行人以为耻有集十二巻】
　　郎士元　【字君胄中山人天寳十五年进士宝应初年选京畿县官诏试中书补渭南尉歴古拾遗
　　出为昻州刺史时与钱起齐名卒有集一卷】
　　陈季　　【钱起有题陈季璧诗】
　　庄若讷
　　张起　　【与刘长卿有倡和诗】
　　韩翃　　【字君平南阳人天寳十三年进士侯希逸表左幕府府罢十年不仕李勉任宣武复辟之
　　建中初以驾部郎中知制诰终中书舎人集五卷】
　　朱放　　【字长通襄州人隠于越之剡溪嗣曹王臯镇江西辟为节度参谋贞元初召为拾遗不就
　　诗一巻】
　　刘方平　【河南人盖邢襄公政防之后也元鲁山与之善方平不仕萧頴士云山东茂异有河南刘
　　方平诗一卷】
　　李泌　　【字长源七岁知为文号为竒童及长博学治易常游嵩华终南间天寳间诣阙献复明堂议肃宗即位欲授以官固辞愿以客从常议国事复请还山代宗立召至舎蓬莱殿书阁贞元初拜陜虢观察使进礼部尚书三年拜中书侍郎同平章事俄加集贤院崇文馆大学士修国史固辞有集二十巻】
　　包何　　【字防嗣润州延陵人与弟佶齐名皆融之子大厯间为起居舎人】
　　包佶　　【字防正天寳六年进士迁谏议大夫与兄何齐名贞元中迁御史中丞终刑部侍郎秘书
　　监封丹阳郡公】
　　李嘉祐　【字从一赵州人天寳七年进士调江隂令肃宗上元中为台州刺史大厯中刺袁州又尝
　　为中台郎故窦常赞之曰雅登郎位静镇方州其诗一巻因号晏阁集】
　　窦叔向　【字遗直扶风人代宗时人与常衮善衮为相用为左拾遗内供奉及贬秩为溧水令赠工
　　部尚书诸子常牟羣庠巩皆有诗名号五窦有集七巻今亡】
　　卢纶　　【字允言河中人天寳乱客番阳大厯初举进士不第元载取其文以补阌乡尉迁监察御史輙称疾去累迁检校戸部郎中尝朝京师是时纶舅韦渠牟幸徳宗表其才召见禁中帝有所作輙使赓和时与韩翃等十人皆有诗名号大厯十才子卒有集十巻行于世文宗尤爱其诗遣中人悉索其家笥得五百篇】
　　李端　　【赵州人李嘉祐之侄也大厯五年进士从郭暧游暧尝进官大集賔客赋诗端最工钱起曰此素为之请赋起姓端立献一章又工于前客乃服暧赐帛百疋后移疾江南仕至杭州司马有诗三巻】
　　张濯　　【卢纶有与张濯对酌诗】
　　吉中孚　【楚州人始为道士后登宏词官校书郎諌议大夫翰林学士戸部侍郎判度支贞元初卒
　　大厯十才子之一】
　　司空曙　【字文明广平人登进士第韦臯招致幕府授洛阳主簿贞元初为水部郎中终虞部郎中
　　有集二巻】
　　耿湋　　【河束人代宗寳应二年进士为大理司法终于左拾遗有诗二巻传】
　　崔峒　　【博陵人举进士为拾遗集贤学士终于州刺史或云终于武元令唐文艺传云终于右补
　　阙大厯才子之一诗一巻】
　　严维　　【字文正越州人为武徳二年进士校书郎诸暨及河南尉又充河南严中丞幕府终于校
　　书郎诗一巻】
　　令狐峘　【宜州人徳棻五世孙天寳末进士博学有口辨杨绾荐为起居舎人撰宗实録】章八元　【睦州桐庐人大厯六年进士贞元中调句容主簿有诗集今传于世一巻】
　　常衮　　【京兆人登进士第为中书舎人代宗拜门下侍郎同平章事徳宗建中初为福建观察使
　　始教闽人知学】
　　张继　　【字懿孙兖州人登天寳十二年进士第大厯末授检校戸部员外郎分掌财赋于洪州诗
　　一巻】
　　顾况　　【字逋翁姑苏人至徳进士性恢谐与桞浑李泌为方外友徳宗时浑辅政召为秘书郎及泌为相自谓得逹官乆之迁著作郎坐诗语调谑贬饶州司户居华山以老寿终有集二十巻】
　　卫象　　【字长林大厯间司空曙同时人官为侍御】
　　苏涣　　【少喜剽盗善白弩巴蜀商人苦之称白跖以比庄蹻后折节读书登第湖南崔瓘辟从事
　　继走交广与哥舒晃反伏诛】
　　长孙翺　【肃代时人】
　　叔孙观【大厯间萧晰同时人】
　　冷朝阳　【大厯间钱起韩翃同时人有诗名宪宗尝问朝臣曰比闻一士人能作诗姓字甚僻大臣
　　以朝阳对】
　　戎昱　　【荆南人登进士第卫伯玉镇荆南辟为从事徳宗建中中为辰防二州刺史京兆尹李銮
　　欲以女妻之令改姓昱辞】
　　丘丹　　【苏州临平人官至员外郎】
　　杜诵　　【其诗见中兴间气集】
　　刘湾　　【西蜀人其诗见中兴间气集】
　　刘太真　【宣州人与尹徽阎士和桞并同受业于萧颖士常曰太真入吾室者也斯文不坠寄是子云举高第迁刑部侍郎徳宗诏羣臣曲江燕自为诗勑宰相择文人赓和以太真等为第一有集三十巻】
　　张南史　【字季真幽州人以试参军避乱居扬州再召未赴而卒诗一巻中兴间气集云张君爽棊
　　者中岁感激苦节学文数载问稍入诗境】
　　张众父　【其诗见中兴间气集】
　　郑常　　【肃代宗时人其诗见中兴间气集】
　　朱长文　【张南史诗有送朱文北游者恐是】
　　徐嶷
　　卫叶
　　吴巩
　　余延寿
　　崔子尚　【大厯贞元间人严维僧皎然同倡和】
　　李益　　【字君虞陇西姑臧人始八岁燕戎乱华大厯四年登第出身二十三受末秩从事十八载多在兵间有心疾不见用后为幽州刘济营田副使献诗有感恩知有地不上望京楼之句宪宗闻其名召为秘书少监负才凌下官幽州时有怨望语降秩寻复迁太子宾客转散骑常侍后迁礼部尚书致仕卒有集二卷行于世】
　　于鹄　　【隠居于汉阳大厯间应荐起歴诸府从事有集一巻】
　　畅当　　【河东人擢进士贞元初为太常博士终杲州刺史卒有诗二巻】
　　姚伦　　【其诗见中兴间气集】
　　姚系　　【河中人韦苏州集有送姚系还河中者是也】
　　李希仲　【其诗见中兴间气集】
　　于良史　【为张建封从事间气集云官至侍御】
　　崔元翰　【徳宗时举进士博学宏词贤良方正皆异等知制诰其训辞温厚性刚褊不能取容于时其好学老不倦用思精致驰骋班固蔡邕间以自名家有集三十巻见艺文畧】
　　刘商　　【字子夏彭城人居长安工画山水官至检校礼部郎中唐书云贞元中为比部郎中诗十
　　巻行于世张彦逺名画记云为汴州观察判官少年有篇咏高情后得道】
　　宋济　　【国史补云徳宗时不第后礼部上甲乙名】
　　桞谈　　【字仲庸京兆人】
　　滕珦　　【东阳人大厯贞元间歴茂王傅太和初以右庻子致仕四品给劵还乡自珦始见艺文志】吕牧　　【永泰二年进士由尚书郎刺泽州卒见先友记东平人】
　　窦参　【字时中岐州人诞四世孙学律令为人严直果于断迁监察御史稍迁为中丞举劾无所忌或决大议徳宗器之俄而同中书平章事多立亲党四方畏之后因谮陆贽帝得其奸贬为桞州别驾赐死】
　　朱湾　　【字巨川西蜀人号沧州子贞元元和间为府从事高仲武间气集云朱君率履贞素放情江湖郡国交徴潜耀不起有唐高人也诗体清逸兴用宏深因词寓意穷理尽性放咏尤工】
　　长孙佐辅【朔方人徳宗时弟公辅为吉州刺史佐辅往依焉】
　　杨凭　　【字卢受一字嗣仁虢州人登大厯进士由湖南江西观察使入拜京兆尹后贬临贺尉凭
　　性重交游尚节气与弟凝凌皆有名桞子厚即凭之壻也】
　　杨凌　　【字恭履凭之弟大厯进士贞元中为协律郎韦苏州有寄杨协律者是也子敬之亦有诗
　　名先友记云杨氏兄弟者虢州洪农人凌以大理评事卒最善】
　　戴叔伦　【字防公润州人师事萧頴士为门人贞元中及第刘晏奏为主运湖南嗣曹王臯领湖南表在幕府徳宗建中中李希烈反臯败希烈留叔伦守抚州刺史后迁容管经畧徳宗尝赋中和节诗遣使宠饯代还卒于道年五十八】
　　陆贽　　【字敬舆苏州人十八年登进士第徳宗时入翰林数言事】
　　周存　　【贞元间陆贽同时人】
　　常沂
　　裴逹
　　丁位
　　张昔　　【与季畧同倡和】
　　张季畧　【贞元间杨凌同时人】
　　张蒙
　　杨衡　　【字仲师呉兴人官至大理评事】
　　权徳舆　【字载之秦州洛阳人四岁能赋诗未冠以文章称诸儒间徳宗闻其材召为左补阙元和
　　中同平章事卒諡曰文有集五十卷又童防集十巻】
　　武元衡　【字伯苍河南人建中四年进士元和二年以门下侍郎平章事秉政早朝遇盗从暗中射
　　杀有临淮集十巻】
　　卢景亮　【字张晦幽州人徳宗时为右补阙元和中迁中书舎人】
　　郑絪
　　杨贲　　【徳宗时人集十五卷见艺文志】
　　羊士谔　【泰山人贞元初进士累至宣歙巡官元和初拜监察御史性倾险坐诬论宰相出资州刺
　　史有集行】
　　张仲素　【字绘之元和中为翰林学士韦贯之谓学士所以备顾问不宜专取辞艺奏罢之】雍裕之　【贞元后人诗一卷】
　　窦常　　【字中行京兆人叔向长子大厯中王储榜登第累官水部员外郎后迁国子祭酒卒父叔
　　向有诗名五子皆工词章为聨珠集五巻时取昆季若五星焉】
　　窦牟　　【字贻周扶风平陵人贞元二年进士累佐节度府穆宗长庆中为国子司业叔向次子】窦庠　　【字胄卿叔向第四子举进士韩臯出镇武昌辟为幕府陟大理司直权岳州刺史】窦巩　　【字友封叔向第五子雅淡与人言若不出口世号嗫嚅翁元稹为武昌军节度辟为秘书
　　少监兼御史中丞充节度副使卒】
　　王表　　【贞元元和间与窦常同倡和】
　　令狐楚　【字殻士五岁能文逮冠举进士后为太原书记徳宗喜文毎省太原奏议能辨楚所为由是名重累迁为中书侍郎同平章事后拜山南节度使卒是夕有大星陨寝上其光烛廷坐与家人诀乃终有漆园等集一百三十卷传】
　　刘禹钖　【字梦得中山人贞元元年进士登博学宏词科为监察御史时王叔文得幸刘与之交叔文败贬郎州司马召还复出刺播州易连州又徙防州后徙和州入为主客郎中裴度荐为翰林学士迁太子宾客防昌间检校礼部尚书卒禹锡恃才而废褊心不无怨望年益晏偃蹇寡所合乃以文章自适晚节尤精乐天常推之为诗豪云集四十巻】
　　李赤　　【江湖浪人也善歌诗后为厠鬼所惑而死见桞文】
　　桞宗元　【字子厚河东人贞元九年举博学宏词科进士授校书郎累迁监察御史擢礼部员外郎王叔文得政引入内禁与计事俄而叔文败坐贬永州司戸元和十年徙桞州刺史十四年卒于官有集行】
　　韩愈　　【字退之南阳人少孤随兄官岭表兄卒愈自知刻苦学儒比长通六经百家贞元八年擢进士累调四门博士迁监察御史上疏论宫闱贬阳山令元和初权知国子博士分司东都改都官员外郎寻复为博士既才高数黜官又下迁乃作进学觧以士喻执政竒其材改比部郎中进中书舎人为裴度行军司马伐蔡平迁刑部侍郎上防论佛骨表上怒贬潮州刺史量移袁州召拜国子祭酒转兵部侍郎穆宗时宣抚镇州归奏迁吏部侍郎转京兆尹兼御史大夫为李绅劾罢未几复吏部待郎长庆四年卒年五十七赠礼部尚书諡曰文有集行四十巻】
　　李吉甫　【字宪赵人栖筠之子元和初知制诰后同平章事有集二十卷】
　　李观　　【字元宾李华从子也贞元中举进士宏词连中授校书郎卒年二十九观善属文不旁沿
　　前人时谓与韩愈相上下集三巻】
　　李约　　【字存博汧公李勉之子元和中为兵部员外郎】
　　杨巨源　【字景山蒲州人贞元进士文宗太和中为河中少尹诗一巻】
　　李渉　　【字清溪洛阳人李渤之兄初隠庐山宪宗时为太子通事舎人太和中为太学博士自号
　　目溪子诗一卷】
　　薛存诚　【字资明河中人贞元中进士第元和拜御史中丞卒】
　　孟简　　【字几道徳州人举宏词元和拜谏议大夫累官至节度使尤工诗按孟郊墓志云少与郊
　　俱学于世次为郊叔父由给事中观察浙东】
　　王良士　【元和初人】
　　陆畅　　【字逹夫江东人为盩厔尉迁侍御诸窦同时人韩愈有送陆畅序】
　　宋迪　　【贞元中陈诩同时人】
　　韦纾　　【字羣玉夏卿之从子贞元十八年韩愈荐纾等十人于陆傪】
　　孟郊　　【字束野湖州人少隠嵩山性耿介五十登进士第为溧阳尉日赋诗曹务多废令白府以尉代之分其半俸郑余庆奏为参谋卒諡贞曜先生为诗有理韩愈甚称之集十巻行】
　　陆长源　【字泳呉人赡于学始辟昭义薛嵩幕府歴信建二州刺史入迁都官郎中出为汝州刺史徙宣武政出司马性刚不变为乱军杀食其肉死之日有诏拜节度远近嗟恨赠尚书左仆射】
　　吕温　　【字和叔又字化光河中人从陆赞治春秋擢进士第藻翰精冨流辈推尚性好利窦羣荐知杂事李吉甫持之温奏吉甫隂事宪宗怒贬均州刺史再贬道州刺史有集十巻】
　　陈羽　　【江东人贞元八年陆贽下第二人登科歴官乐宫尉佐】
　　刘言史　【赵州人与孟郊友善诏授枣强令不就后为司功椽】
　　张籍　　【字文昌苏州人贞元十五年及第歴官太祝秘书郎国子博士水部员外郎国子司业卒
　　有集七巻行于世】
　　王建　　【字仲初颍州人大厯十年进士太和中为陜州司马与韩愈张籍同时而尤相友善工为
　　乐府歌行思逺格幽诗十巻】
　　欧阳詹　【字行周泉州人举进士与韩愈李绛等聨第皆天下选时称龙虎榜闽越地肥衍有山泉禽鱼其人虽能通文书史事不肯北官及常衮为观察使始择县乡秀民能文辞者与为賔主钧礼观游飨集故其俗稍相劝仕闽人第进士自詹始詹事父母孝与朋友信义其文章深切复明辩终四门助教卒年四十余韩愈为之哀辞有集十巻】
　　白居易　【字乐天其先太原人后徙华州下邽居易生于大厯七年壬子七月展书九岁暗识声律敏悟絶人贞元十四年擢进士第元和对防为翰林学士因事贬江州司马迁左拾遗徙忠州刺史入为司门员外郎以主客郎中知制诰长庆中自中书舎人出为杭州刺史防昌初以刑部尚书致仕卒年七十五赠右仆射諡曰文与元稹友善相倡和世号元白体有白氏长庆集七十五巻】
　　元稹　　【字微之河南人徳宗建中元年生元和初对防太和问为尚书右丞卒有元氏长庆集百
　　巻又小集十巻传于世】
　　李贺　　【字长吉郑王之后七岁能属文为人纎痩通眉长指爪能疾书常出骑弱马从小奚奴背古锦囊遇所得书投囊中未先立题然后为诗其辞尚竒絶所得皆絶去翰墨畦迳时无能效者乐府数十篇云韶诸工皆合之菅弦贺为协律郎太和五年卒年二十七有诗集五巻传于世杜牧李商隠为之序】
　　卢仝　　【号玉川子洛阳人累举不第韩愈为河南尹爱其诗厚礼之后因宿王涯第中遂预甘露
　　之祸仝老无髪奄人于脑后加钉焉以为漆丁之兆有诗一卷】
　　王涯　　【字广津太原人博学属文擢进士宏词为翰林学士元和训诰温丽多所藁定文宗朝同平章事年过七十贪权固位偷合李训等不能洁去就以至覆宗云有集十巻传于世】
　　裴度　　【字中立河东闻喜人贞元初擢进士元和末为宰相歴事四朝以全徳始终与郭汾阳齐
　　名年七十六薨谥文忠】
　　冯宿　　【字拱之婺州人贞元中陆贽科主司试明水赋宿入第一榜歴工部侍郎迁节度使卒年
　　七十集四十卷】
　　范传正　【元和中崔立之同时人有西陲要畧三巻见艺文志】
　　夏方庆　【元和中崔立之范传正同时人】
　　陈通方　【元和中崔立之同时人】
　　许尧佐　【元和中李君房同时人】
　　李君房　【元和时人】
　　鲍溶　　【字徳源元和四年进士与孟郊韩愈友善】
　　赵蕃　　【鲍溶同时人防昌三年为安抚黠戛斯使】
　　沈亚之　【字下贤呉兴人学于退之之门与皇甫湜以文往来元和七年以书不中第李贺有诗送
　　之集九巻】
　　张嗣初　【沈亚之裴夷直同倡和】
　　滕迈
　　张碧　　【贞元间人有歌行二巻】
　　呉武陵　【信州人元和初进士太和为礼部侍郎终韶州刺史卒无嗣】
　　李徳裕　【文饶字赵州赞皇人防补校书郎拜监察御史擢翰林学士未几授御史中丞武宗立为门下侍郎同中书平章事拜大尉后卒懿宗时诏封卫国公赠尚书左仆射有防昌一品集二十巻姑臧集五巻并传】
　　李绅　　【字公垂亳州人为人短小精悍号短李精于诗元和初进士补国子助教累迁中书舎人武宗即位拜中书侍郎平章事与李徳裕元稹同时号三俊有追昔游诗三巻传于世】
　　焦郁　　【元和间李绅同时人】
　　白行简　【字知退乐天之弟擢进士辟剑东南川府罢入朝授左拾遗累迁主客员外郎进度支郎
　　中行简敏而有辞为后学所慕尚敬宗寳应二年卒有集二十卷传】
　　殷尧藩　【秀州人元和九年进士从李翺长沙幕府后为永乐令又以侍御官江南诗一巻】顾非熊　【元和时人况之子为盱眙尉弃官隠茅山诗一巻】
　　张祐　　【字承吉清河人陆龟蒙序畧云承吉元和中作宫体小诗辞曲絶发老大稍窥建安风格诵乐府録知作者本意短章大篇往往间出善题目佳境言不可刋置别处此为才子之最也由是贤俊之士及高位重名者多与之游或荐于天子书奏不下受辟诸侯府性狷介不容物輙自劾去以曲阿地古淡遂种树筑室而家焉性嗜水石常悉力致之后知南海间罢职载罗浮石笋还不蓄善田利产为身后计太和中卒于丹阳集一巻】
　　郑丹　　【高仲武云丹诗剪刻婉宻寳厯中献二帝两后挽歌三十首词防哀楚朝廷嘉之解褐任
　　蓟州録事参军】
　　朱庆余　【按唐书作朱庆名可乆以字行又字庆绪越州人登敬宗寳厯二年进士第而官不逹着
　　録于艺文志诗一巻】
　　施肩吾　【字希圣睦州人隠洪州西山元和进士第有西山集十巻】
　　徐凝　　【睦州人元和中官至金部侍郎与元白同时人】
　　王初　　【并州人王仲舒之长子元和末进士及第】
　　贾岛　　【字浪仙范阳人连败文场遂为浮屠名无本来东都韩愈教其为文遂去浮屠举进士大中末为长江主簿有长江集十卷诗集诗格传于世　刘公家话云岛为僧居法干寺宣宗尝微行至寺闻钟楼有吟声遂登楼于岛案取诗览之岛攘臂睨曰郎君何防此耶遂夺取诗巻帝慙下楼而去后遂除岛为长江簿】
　　姚合　　【陜州人姚崇之曽孙元和十一年进士调武功尉终秘书少监杭州刺史有集十巻行世】周贺　　【字南卿少年为僧号清塞姚合爱其诗加以冠巾】
　　李程　　【字表臣襄邑王五世孙时号八砖学士敬宗时同平章事武宗初卒】
　　乔弁
　　郑蕡
　　右自大厯至元和末得一百五十四人为中唐
　　李商隠　【字义山怀州人李勣之后文宗开成二年登进士第调农尉王茂元表掌书记以子妻之除侍御史令狐楚爱其诗才奏为集贤校理后为检校吏部员外郎归荥阳卒有樊南甲集二十巻乙集二十卷并传商隠为文章瑰迈奇古长于律诗咏史尤精与温庭筠等号三十六体自称玉溪子云亦号曰西昆体】
　　杜牧　　【字牧之京兆人善属文太和二年举进士复举贤良方正拜殿中侍御史迁中书舎人刚直有竒节不为龊龊小谨敢论列大事时无有援者卒年五十初牧梦人告曰尔应名毕复梦书皎皎白驹字俄而炊甑烈牧曰不祥乃自为墓志悉取所为文章焚之有樊川集二十卷牧于诗情致豪迈人号为小杜云】
　　许浑　　【字仲晦丹阳人太和六年进士为太平县令后辟监察御史厯睦郢二州刺史有丁卯集
　　二巻行于世】
　　厉　　【官至侍御周贺有赠厉侍御诗是也】
　　钟辂　　【厉同时人艺文志作钟簵有前定録一卷】
　　裴夷直　【武宗初即位出为杭州刺史防昌元年再贬驩州司马】
　　喻鳬　　【字坦之毘陵人开成进士为乌程令】
　　李逺　　【字承古蜀人太和五年进士累官厯忠建江三州刺史终御史中丞有集传】雍陶　　【字国钧成都人太和八年进士大中间自国子毛诗博士出为兰州刺史诗十卷】刘得仁　【贵王之子自开成至大中三朝昆弟皆显得仁苦于诗出入举埸三十年卒无成诗一巻】姚鹄　　【字居云武宗防昌进士诗一巻】
　　马戴　　【字虞臣防昌中进大学博士宣宗大中初为李司空幕下书记以正言斥贬为龙阳尉诗
　　一巻】
　　薛逢　　【字陶臣防昌初进士蒲州人调万年尉崔铉入相引直文馆厯侍御史出为巴州刺史
　　稍迁秘书监卒有集十巻又别纸十三巻并传】
　　赵嘏　　【字承祐山阳人防昌二年进士大中间仕至渭南尉有渭南集三巻又编年诗二巻并传】薛能　　【字大拙汾州人防昌二年进士累官都官刑部员外郎后为京兆尹徙徐州节度使移镇
　　武昌为赋所杀集十巻】
　　孟迟　　【字升之平昌人防昌及第诗一巻】
　　项斯　　【字子迁江东人防昌二年及第授丹徒县尉卒于任所斯于寳厯开成之际声价特甚为
　　张水部所知集一巻传尚书杨敬之雅爱其诗所至称之】
　　陈陶　　【字嵩伯番阳人武宣间自称三敎布衣好游学善天文长于雅颂有文録十巻传丽情集云严宇牧豫章陈陶隠西山操行清洁宇欲挠之遣小妓莲花往侍焉陶殊不采妓乃献诗求去云莲花为号玉为腮珍重尚书遣妾来处士不生巫峡梦虚劳神女下阳台后人移其事为陈图南非也】
　　朱景　【按艺文畧作朱景云武宗防昌时人诗一巻】
　　段成式　【字柯古文昌之子会昌时人博学强记多竒篇秘籍着酉阳杂爼书数十篇官终太常少
　　卿】
　　温庭筠　【本名岐字飞卿并州祈人彦博之后少敏悟工为辞章与李商隠皆有诗名时号温李然薄于行多作侧词艶曲数举不第大中末上书千言执政鄙其人授方山尉徐商署为巡官徐败遂废一云开成中庭筠才名籍甚然不拘细行以丈为质识者鄙之执政有奏庭筠搅扰塲屋谪方城令有诗集五巻汉南真藁十巻握兰金筌等集并传】
　　纪唐夫　【温庭筠同时人有赠温庭筠谪方城诗擅场当时】
　　李频　　【字徳新睦州人宣宗大中八年进士调秘书郎官员外郎除建州刺史频治建以礼法化下更布教条建赖以安卒葬于永乐州为立祠黎山岁祀之至宋锡王封有集一巻】
　　于武陵　【杜曲人大中间李郢李频同时人有诗一巻或云即于邺】
　　韩琮　　【字成封大中间为湖南观察使诗一巻】
　　李羣玉　【字文山沣州人大中间诣阙上表宰相崔铉进其诗以处士除文馆校书郎唐艺文志云裴休观察湖南厚延致之及为相以诗论荐授校书郎有诗三卷后集五巻并传】
　　李郢　　【字楚望大中进士为藩镇从事终于侍御史又按九国志郢长安人唐末避乱岭表集一
　　巻】
　　司马礼　【大中时人工诗时称为先辈】
　　刘驾　　【字司南江东人大中时官国子博士】
　　杜荀鹤　【字彦之池州人早有诗名累举不第大中间进士迁主客员外郎天祐初卒自号九华山
　　人有唐风集三巻或云牧之妾有娠出嫁卿士杜筠生荀鹤】
　　储嗣宗　【大中十三年进士及第】
　　曹邺　　【字邺之桂州人常为四怨三愁五情诗为舎人韦慤所知力荐于主司大中时登进士第
　　官洋州刺史集三巻】
　　崔珏　　【字梦之大中进士赵光逺同时工诗以赋鸳鸯得名时号崔鸳鸯有诗一巻】刘沧　　【字温灵鲁人大中八年进士调华原尉迁龙门令】
　　武瓘　　【杜荀鹤同时人为益阳令】
　　陆龟蒙　【字鲁望呉中人举进士不第居松江甫里多所论撰有田数百亩屋三十楹性嗜茶置园顾渚山下岁取租茶自判品第又不喜与俗交虽造门不肯见不乘马升舟设蓬席赍束书茶灶笔牀钓具往来时谓江湖散人或号天随子甫里先生自比涪翁渔父江上丈人后以高士召不至卒有笠泽丛书三巻并诗文十六巻行】
　　张贲　　【陆龟防同时人】
　　聂夷中　【字坦之河东人懿宗咸通中为华隂尉诗二巻】
　　于濆　　【字子漪尧山人咸通进士】
　　邵谒　　【按本集序云谒韶州翁县人少传闻为县吏客至令怒不搘牀遂截髻着县门发愤读书书堂隠起水心距县十里谒平居如里中儿未冠者束髪苦吟尤能工古调寻抵京师国子时温庭筠主试乃榜三十余篇以振公道已而释揭后赴官不知所终】
　　方干　　【字雄飞新定人章八元即其外王父也一云歙人兔缺号缺唇先生有司以故不与科名咸通中隠鉴湖恣意山墅时号方处士尝谒亷倅误三拜人称方三拜将荐而卒门人諡英先生集十巻】
　　李山甫　【咸通中累举不第后流落为河朔乐彦正从事卒有诗一巻】
　　李昌符　【字岩梦咸通四年进士歴尚书郎】
　　周繇　　【字为宪池州人登咸通进士以明皇梦钟馗赋诗得名调池之至徳令李昭象以诗送之
　　曰投文得任而今少佩印还家古所荣弟繁亦工诗】
　　许棠　　【字文化宣州人咸通十二年进士】
　　来鹏　　【豫章人大中咸通间举进士不中客死于维扬有诗集传于世】
　　胡曾　　【长沙人咸通中举进士不第尝为汉南节度从事有咏史诗一巻安定集十巻行】公乘亿　【字寿山咸通宏词进士第有珠林集一巻见艺文畧】
　　杨防　　【咸通时人有金陵逢张乔诗】
　　张乔　　【池州人咸通中京兆府解试首荐唐书昭宗大顺进士黄巢乱遂与伍乔之从隠九华有
　　集二巻】
　　周朴　　【闽人隠居不仕黄巢干符六年入闽求得朴谓曰能从我乎朴曰我尚不仕天子焉能从
　　贼巢斩之】
　　唐彦谦　【字茂业并州人咸通末进士僖宗干符末避乱汉南王重荣辟为河中从事歴晋绛二州
　　刺史后为阆壁二州刺史卒号鹿门先生有集三巻】
　　高骈　　【字千里幽州人崇文之孙折节为学好神仙惑妖怪初为府司马迁侍御使咸通中拜为都防僖宗立从西川节度使仕至平章事讨渤海王时黄巢乱骈拥兵以误任吕用之等伏诛集一卷】
　　司空图　【字表圣河中人咸通末进士王凝辟置幕府召为殿中侍御史不忍去昭宗景福中拜諌议大夫不赴图本居中条山王官谷有先人田庐遂隠不仕作亭观素室悉画唐节士文人名亭曰休休作文以见志后闻哀帝被弑图不食卒有一鸣集三十巻行于世】
　　李拯　　【字昌时咸通末进士累迁考功郎中黄巢乱避地平阳僖宗召为翰林学士】罗隠　　【字昭谏余杭人隠居池之梅根浦自号江东生工诗长于咏物咸通中累举不第僖宗光啓中钱镠辟为从事节度判官副使梁祖以谏议召不行开平中魏博罗绍威推为叔父表授给事中年八十余卒余杭有甲乙集十巻传于世子曰塞翁】
　　罗邺　【余杭人与兄隠虬齐名世称三罗咸通中举进士不第有集一卷或云父则为盐鐡少吏
　　有三子俱以文学显邺尤长七言诗】
　　崔鲁　　【僖宗广明进士有无机谋四巻】
　　崔涂　　【字礼仙僖宗光啓四年郑贻同榜进士诗一卷】
　　章碣　　【钱塘人孝摽之子登僖宗干符进士第后竟流落不知所终有集行】
　　高蟾　　【河朔人按唐登科记进士有两高蟾则僖宗干符二年登第者是也唐艺文志云昭宗干
　　宁间为御史中丞诗一巻】
　　郑谷　　【字守愚袁州宜春人僖宗光啓二年进士授京兆鄠县尉后为都官郎中退归仰山书堂卒有宜阳集三巻号云台编谷防有名誉司空图见而竒之因拊其背曰当为一代风骚主】
　　曹松　　【字梦征衡阳人学贾岛为诗昭宗天复初及第王希羽刘象柯荣郑希彦同榜皆年七十
　　余时号五老榜各授校书郎有集三巻】
　　吴融　　【字子华山隂人昭宗龙纪初进士累迁侍御史后为左补阙拜中书舎人昭宗反正进戸
　　部侍郎终承防有诗四巻】
　　韩偓　　【字致尧一字致光京兆万年人龙纪进士后王溥荐为翰林学士迁中书舎人从幸鳯翔进兵部侍郎朱全忠恶之贬濮州司马天祐中复召入偓挈家南依王审知卒号玉山樵人有诗集一巻又香奁集一巻】
　　李洞　　【字才江京兆人诸王之孙慕贾岛为诗铜铸其像事之如神时人多诮其僻涩不贵其竒
　　峭惟呉融称之昭宗时不第还蜀卒】
　　崔道融　【荆州人官永嘉令有申唐诗三巻】
　　王驾　　【字大用河中人昭宗大顺初进士及第仕至尚书礼部员外郎自称守素先生与司空图
　　郑谷为诗友诗六巻】
　　陆扆　　【昭宗时进士字祥文官至戸部侍郎同平章事】
　　韦庄　　【字端己京兆杜陵人见素之孙昭宗干宁元年进士授校书郎王建开伪蜀庄时在华州驾前奉使入蜀李询辟为判官掌书记迁起居舎人后为蜀相卒有浣花集弟谒为之序】
　　张蠙　　【字象文清河人干宁进士为膳部员外郎诗三巻】
　　王贞白　【字有道信州人五举礼部登干宁二年第后七年始授校书郎与罗隠方干贯休同倡和
　　卒有灵溪集一巻】
　　裴説　　【昭宗天祐中薛延珪侍郎下进士第一人终礼部员外】
　　翁承赞　【字文尧建安人干宁擢进士建安之登第者自咸通中蔡京为始次承赞官至谏议大夫
　　诗一巻】
　　任翻　　【唐艺文志云唐末人诗一巻刘后村诗话作任蕃】
　　薛莹　　【唐艺文志云唐末人有洞庭诗集一巻】
　　江为　　【其先宋人避乱建阳遂为建安人求举屡黜仕南唐后以谗死焉】
　　张泌　　【江南人仕南唐为内史舎人】
　　李建勳　【陇西人仕南唐为丞相集三巻按南唐近事元宗嗣位李建勳出师临川及归拜司空累表致仕自称钟山公诏授司徒不起学士汤悦致书贺之建勲答曰司空犹不作那敢作司徒幸有山翁号如何不见呼先是宋齐丘归退号九华先生未几而起时论薄之或以建勲北宋云】
　　孙光宪　【五代人有巩湖编玩三巻容斋续笔云荆南髙从诲宾僚孙光宪】
　　廖匡图　【唐末五代人常集其家诗为廖氏家集一卷】
　　右自开成至五季得八十一人为晚唐
　　有姓氏无字里世次者六十八人
　　蒋奇童
　　薛奇童
　　唐尧客
　　张若虚　【开元初人与包融贺知章张旭号呉中四士续考】
　　杜頠
　　杨齐哲
　　张谔
　　楼頴
　　袁瓘
　　贾琮
　　刘希戬
　　张鼎
　　张叔良
　　崔琮
　　李竦
　　成崿
　　史延
　　王濯
　　韩濬
　　王烈　　【大厯中崔琮同时人续考】
　　孙昌
　　王若嵒
　　贾驰
　　李防卿
　　李章
　　郭良
　　张随
　　王质
　　张公义
　　周亮
　　陈翥
　　严巨川
　　莫宣卿
　　孙頠
　　徐敞
　　顔粲
　　陈祐
　　汤洙
　　卢宗回
　　许玫
　　李牧
　　张元宗
　　潘佐
　　张颠
　　李中
　　刘昭属
　　王偃
　　朱晦
　　宋邕
　　裴交泰　【文苑英华作文泰】
　　陈润
　　顾在镕
　　潘咸
　　杨逹
　　孙欣
　　李暇
　　庄南杰
　　卫万
　　童翰卿
　　熊孺登　【续考贞元初刘禹锡同时人】
　　谭用之　【续考唐艺文志有谭藏用诗一巻恐是】
　　胡宿
　　呉商浩
　　卢弼
　　陈摽
　　韩喜
　　杜常
　　方泽
　　无姓氏五人
　　景龙文馆学士
　　开元名公
　　西鄙人
　　太上隐者
　　君山父老
　　道士四人
　　呉筠　　【字贞节华阴人通经艺美文辞举进士不中居南阳倚帝山宗遣使召见与语大悦敕待诏翰林献纲三篇筠知天下将乱求还嵩山诏为立道馆大厯十三年卒弟子私諡为宗元先生集十巻】
　　司马退之
　　韦渠牟　【京兆人少警悟工为诗李白异之授以古乐府去为道士不终更为浮屠已而复冠徳宗
　　召对灵徳殿答问锋生帝听之意动是岁至谏议大夫卒諡曰忠诗十巻】
　　曹唐　　【字尧賔桂州人为道士太和中举进士累为诸府从事因暴疾卒于家有集三巻】衲子三十三人
　　辩才　　【大宗时人智永之弟子也居越中与御史萧翼唱和年八十余卒】
　　处一　　【天寳时人】
　　皎然　　【姓谢字清昼湖州人灵运十世孙顔真卿为刺史集文士撰韵海皎然预其论著贞元中集贤御书院取其集以藏之刺史于顿为序皎然居杼山有集十巻义有杼山诗式并传】
　　灵一　　【越中云门寺律师持律甚严以清高为世所推尤善声诗与刘长卿皇甫冉严潍相倡和高仲武云自齐梁以来道人工文多矣罕有入其流者一公乃能刻意精妙与士大夫】
　　【更唱迭和不其伟欤】
　　清江　　【大厯时人与章八元同倡和】
　　法照　　【大厯间钱定清江同时人】
　　僧泚　　【大厯时人】
　　防国　　【江南人大厯时人】
　　灵澈　　【姓汤氏字澄源防稽人贞元中游京师名振辇下缁流疾之造飞语因得罪贬汀州赦后
　　游呉楚间诸侯多礼之诗十巻传】
　　法振　　【一作法贞李益同时人】
　　广宣　　【蜀僧有诗名元和中住安国寺诏许居红楼院以诗洪奉有红楼集行】
　　无本　　【即贾岛也初为僧后举进士】
　　无可　　【无本同时人】
　　栖本　　【开成间与刘得仁唱和】
　　贯休　　【字徳隐婺之兰溪和安寺赐紫禅月大师曹松方干同时人有禅月集三十巻一云俗姓
　　姜氏字徳逺钟陵人初以诗谒钱镠不偶复入蜀谒孟知祥礼待甚厚】
　　脩睦　　【贯休同时人诗一巻】
　　处黙　　【越僧维隐同时人诗一巻】
　　齐已　　【潭之益阳人俗姓胡氏与仰山宗师为同门友后居西山与郑谷同时有白莲集十巻又
　　外编十巻】
　　昙域　　【齐已同时人】
　　理莹
　　无闷
　　尚志
　　归仁
　　宝月
　　虚中　　【居玉笥山有诗一巻】
　　懐楚
　　懐浦
　　隐峦
　　澹交
　　清尚
　　宝
　　沧浩
　　子兰
　　女冠三人
　　李冶　　【艺文畧作李裕字季兰　高仲武中兴间气集云季兰尝与诸贤防乌程县开元寺知河间刘长卿有隂重疾季兰乃笑之曰山气日夕佳长卿对曰众鸟欣有托举坐大笑论者美之上仿班姬则不足下比韩英即有余不以迟暮亦一俊妪】
　　元淳　　【诗府作女冠】
　　鱼机　【后村诗话云刘言史赠成链师云大罗过却三千岁更向人间魅阮郎此女道士也岂鱼
　　机之流欤】
　　宫闺三十四人
　　徐贤妃　【名惠生五月能言四岁通论语诗八岁晓属文父孝徳尝试使拟离骚即为小山篇太宗闻之召为才人手未尝废巻而辞赡蔚文无淹思帝亦礼顾贞观末数上防极谏征伐土木之烦帝善其言优赐之帝崩哀慕成疾不肯进药曰上遇我厚得先狗马侍园寝吾志也复为诗连珠以见意永徽元年赠贤妃女弟为高宗偼伃亦有文藻世以拟汉班氏云】
　　上官昭容【名婉儿上官仪之女孙也辨慧能文习吏事武后爱之中宗即位使掌制命由偼伃陞昭容景龙初置脩文馆学士选公卿善为文者李峤等二十人为之使上官昭容第其甲乙有集二十巻】
　　梅妃　　【宗有题梅妃画真者是也】
　　宋尚宫　【名若昭世以儒闻父廷棻能词章五女皆慧善属文若昭其次也文尤高洁不愿归人欲以学名家长若辛诲诸妹着女论语若昭申释之贞元中李抱真表其才徳宗召入禁中试文章问经史帝毎与侍臣赓和五人皆预备防赏赉乂高其风操不以妾侍命之呼为学士穆宗立以若昭尤通练拜尚宫歴宪穆敬三朝皆呼先生后妃诸王主率以师礼见敬宗寳厯间卒】
　　宋若宪　【若昭之妺若昭属若宪代司秘书文宗尚学以若宪善卒辞粹论议尤礼之】鲍文姬　【鲍征君之子与宋尚宫同时人】
　　宣宗宫人【韩氏】
　　侯夫人
　　花蕊夫人【姓费氏青城人以才貌入蜀宫事孟昶后入宋事太祖作宫词百首祖王建】刘令嫺　【徐悱妻隋末唐初人有集六巻】
　　七岁女子【唐史遗事云如意中有七岁女子能诗武后令赋别兄诗应声而成】
　　冦坦母　【赵氏】
　　张夫人　【户部侍郎吉中孚妻】
　　郎大家　【宋氏】
　　杜羔妻　【赵氏贞元时人】
　　闗盼盼　【徐州人时张建封节制徐州纳盼盼于燕子楼张死誓不他适作燕子楼诗集仅三百首】刘采春　【浙人元稹廉问浙东有因循归未得不是恋鲈鱼之句或曰为好鉴湖春色耳春色谓采
　　春也】
　　崔莺莺　【元和时人见丽情集】
　　张窈窕　【成都人】
　　程长文　【鄱阳人】
　　裴羽仙　【其夫征匈奴不归】
　　鲍君徽
　　崔公达
　　姚月华
　　廉氏
　　刘瑗
　　刘云
　　张英
　　刘瑶　　【一作珤】
　　张琰
　　湘驿女子
　　故台城妓
　　妓常浩
　　薛涛　　【字洪度蜀妓蜀呼为女校书韦南康镇成都宠之胡曾有赠涛云万里桥边女校书枇杷花下闭门居扫眉才子知多少管领春风总不如涛有姿色工诗翰再为连帅所喜因事获怒而逺之作五离诗以献遂复喜焉】
　　外夷一人
　　新罗王　【名真徳新罗王金真平女也王卒无子娣善徳嗣王善徳卒真徳嗣立为王永徽元年大
　　破百济之众乃织锦为文】







　　唐诗品彚姓氏爵里详节
　　钦定四库全书
　　唐诗品彚巻一
　　明　高棅　编
　　五言古诗一
　　正始【上】
　　太宗皇帝
　　幸武功庆善宫赋【上所生之宫也贞观六年幸之宴从臣赏赐闾里同汉沛宛帝欢甚赋诗起居郎吕才被之管弦为功成庆善乐名九功之舞】
　　夀丘唯旧迹丰邑乃前基粤予承累圣县弧亦在兹弱龄逢运改提剑郁匡时指麾八荒定懐柔万国夷梯山盛入欵驾海亦来思单于陪武帐日逐卫文螭端扆朝四岳无为任百司霜节明秋景轻冰结水湄芸黄遍原隰禾頴积京坻共乐还乡宴欢此大风诗
　　正日临朝
　　条风开献节灰律动初阳百蛮奉遐賮万国朝未央虽无舜禹迹幸欣天地康车轨同入表书文混四方赫奕俨冠葢纷纶盛服章羽旄飞驰道钟鼓振岩廊组练辉霞色霜防耀朝光晨宵懐至理终愧抚遐荒
　　春日武门宴羣臣
　　韶光开令序淑气动芳年驻辇华林侧高宴栢梁前紫庭文树满丹墀衮绂连九夷簉瑶席五狄列琼筵娯賔歌湛露广乐奏钧天清樽浮緑醑雅曲韵朱弦粤余君万国还惭抚八埏庻防保贞固虚已厉求贤
　　经破薛举战地
　　昔年懐壮气提戈初仗节心随朗日高志与秋霜洁移锋惊电起转战长河决营碎落星沉阵巻横云裂一挥氛沴静再举鲸鲵灭于兹抚旧原属目驻华轩沉沙无故迹灭灶有残痕浪霞穿水净峯雾抱莲昏世途亟流易人事殊今昔长想眺前踪抚躬聊自适
　　饮马长城窟行
　　塞外悲风切交河氷已结瀚海百重波阴山千里雪迥戍危烽火层峦引高节悠悠巻斾旌饮马出长城寒沙连骑迹朔吹断邉声胡尘清玉塞羌笛韵金钲絶漠干戈戢车徒振逺隰都尉反龙堆将军旋马邑扬麾氛雾静纪石功名立荒裔一戎衣云台凯歌入
　　虞世南
　　【世南与兄世基学于顾野王文章婉缛太宗尝作宫体诗使世南和世南曰圣作诚工然体非雅正臣恐此诗一传天下风靡不敢奉诏帝曰朕试卿耳后帝为诗述古兴亡既而叹曰钟子既死伯牙不复鼓琴朕此诗将何所示耶勅褚遂良即其灵座焚之】
　　从军行
　　涂山烽惊弭节度龙城冀马楼兰将燕犀上谷兵剑寒花不落弓晓月逾明凛凛严霜节冰壮黄河絶蔽日巻征蓬浮天散飞雪全兵值月满精骑乗胶折结髪早驱驰辛勤事旌麾马冻重关冷轮摧九折危独有西山将年年属数竒
　　出塞
　　上将三畧逺元戎九命尊缅懐古人节思酬明主恩山西多勇气塞北有游魂扬鞭上陇阪勒骑下平原誓将絶沙漠悠然去玉门轻赍不遑舍惊防骛戎轩凛凛邉风急萧萧征马烦雪暗天山道冰塞玉河源雾锋黯无色霜旗冻不翻耿介倚长剑日落风尘昏
　　结客少年塲
　　韩魏多竒节倜傥遗声利共矜然诺心各负纵横志结交一言重相期千里至緑沈明月金络浮云辔吹箫入呉市击筑游燕肆寻源博望侯结客逺相求少年重一顾长驱背陇头焰焰戈霜动耿耿剑虹浮天山冬夏雪交河南北流云起龙沙暗木落鴈门秋轻生徇知已非是为身谋
　　魏徴
　　【太宗燕羣臣积翠池徴赋西汉卒云终籍叔孙礼方知皇帝尊帝曰徴言未尝不约我以礼及卒帝赋诗痛悼哭为之恸罢朝五日】
　　暮秋言懐
　　首夏别京辅杪秋滞三河沈沈蓬莱阁日夕乡思多霜剪凉地蕙风捎幽堵荷岁芳坐沦歇感此式微歌
　　述懐
　　中原还逐鹿投笔事戎轩纵横计不就慷慨志犹存防杖谒天子驱马出关门请缨系南越凭轼下东藩郁纡陟髙岫出没望平原古木鸣寒鸟空山啼夜猿既伤千里目还惊九折魂岂不惮艰险深懐国士恩季布无二诺侯嬴重一言人生感意气功名谁复论
　　王绩
　　古意
　　桂树何苍苍秋来花更芳自言岁寒性不知露与霜幽人重其徳徙植临前堂连拳八九树偃蹇二三行枝枝自相紏叶叶还相当去来双鸿鹄栖息两鸳鸯荣阴诚不厚斤斧亦不伤赤心许君时此意那可忘
　　田家
　　家住箕山下门枕颍川濵不知今有汉唯言昔避秦琴伴前庭月酒劝后园春自得中林士何忝上皇人
　　许敬宗
　　奉和行经破薛举战地应制
　　混元分大象长策挫脩鲸于斯建宸极由此创鸿名一戎干宇泰千祀徳流清垂衣凝庶绩端拱铸羣生复整瑶池驾还临官渡营周游寻曩迹旷望动天情帷宫面丹浦帐殿瞩宛城虏场栖九穟前歌被六英战地甘泉涌阵处景云生普天沾凯泽相携欣颂平
　　岑文本
　　奉和正日临朝
　　时雍表昌运日正叶灵符徳兼三代礼功包四海图逾沙纷在列执玉俨相趍清跸喧辇道张乐骇天衢拂蜺九旗映仪鳯八音殊佳气浮仙掌薰风绕帝梧天文光七政皇恩被九区方陪瘗玉礼珥笔岱山隅
　　杨师道
　　奉和圣制春日望海
　　春山临渤海征旅辍晨装廽瞰卢龙塞斜瞻肃慎乡洪波廽地轴孤屿映云光落日惊涛上浮天骇浪长仙台隐螭驾水府汛鼋梁碣石朝烟灭之罘归鴈翔北廵非汉后东幸异秦皇搴旌羽林客跋距少年塲电击驱辽水鹏飞出带方将举青丘缴安访白霓裳
　　中书寓直咏雨简褚起居上官学士
　　云暗苍龙阙沈沈殊未开牕临鳯凰沼飒飒雨声来电影入飞阁风威凌吹台长檐响奔溜清簟肃浮埃早荷叶稍没新篁枝半摧兹晨怅多绪懐友自难裁况复重城内日暮独徘徊玉阶良史笔金马掞天才髙甍通散骑复道驾蓬莱思君赠桃李于此冀琼瓌
　　刘孝孙
　　游清都观寻沈道士【得仙字】
　　纷吾因暇豫行乐极留连寻真谒紫府披雾觌青天缅懐金阙外遐想玉京前飞轩俯松栢抗殿接云烟滔滔清夏景嘒嘒早秋蝉横琴对危石酌醴临寒泉聊祛尘俗累宁希鹤年无劳生羽翼自可狎神仙
　　凌敬
　　游清都观寻沈道士【得都字】
　　聊排灵鎻闼徐步入清都青溪冥寂士思徇道枢十芒生药笥七熖发丹炉缥衮桐君箓朱书王母符宫槐散緑穂日槿落青柎矫翰雷门鹤飞来叶县鳬凌风自可御安事廹中区方追羽化侣从此得珠
　　赵中虚
　　游清都观寻沈道士【得芳字】
　　青溪阻千仞姑射藐汾阳未若游兹境探众妙塲鹤来疑羽客云泛似蜺裳寓目虽灵宇游神乃帝乡道存真理得心灰俗累忘烟霞凝抗殿松桂肃长廊早蝉清暮景崇兰散晚芳即此翔寥廓非复控榆枋
　　董思恭
　　三妇艳
　　大妇裁纨素中妇防明珰小妇多姿态登楼红粉妆丈人且安坐初日渐流光
　　王绍宗
　　三妇艳
　　大妇能调瑟中妇咏新诗小妇独无事花庭曵履綦上客且安坐春日正迟迟
　　上官仪
　　早春桂林殿应诏
　　步辇出披香清歌临太液晓树流莺满春堤芳草积风色【一作光】翻露文雪华上空碧花蝶来未已山光暧将夕
　　詶薛舎人万年宫晚景寓直怀友
　　奕奕九成台窈窕絶尘埃苍苍万年树玲珑下防雾池色摇晚空岩花敛余照清切丹禁静浩荡文河渺留连穷胜托夙期睽善谑东望安仁省西临子云阁长啸披烟霞髙步寻兰若金狄掩通门雕鞍归骑喧燕姝对明月荆艳促芳樽别有青山路策杖访王孙
　　张文琮
　　同藩屯田冬日早朝
　　假寐懐古人夙兴瞻晓月通晨禁门啓冠葢趍朝谒霜霭清九衢霞光照双阙纷纶文物纪焕烂声明发腰劒动陆离鸣玉和清越【未疑有阙】
　　章懐太子
　　黄台辞【武后杀太子而立贤为太子贤日懐忧惕知不能保全无由敢言乃作是辞命乐工歌之冀后闻而感悟后终为所逐死于黔中】
　　种黄台下熟子离离一摘使好再摘令稀三摘尚自可摘絶抱蔓归
　　王勃
　　山亭夜宴
　　桂宇幽襟积山亭凉夜永森沉野径寒肃穆岩扉静竹晦南河色荷翻北潭影清兴殊未归【一作阑】林端照初景
　　咏风
　　肃肃凉景生加我林壑清驱烟寻磵戸巻雾出山楹去来固无迹动息如有情日落山水静为君起松声
　　懐山
　　客有自幽山来者起予以林壑之事而烟霞在焉思解缨绂永咏山水神与道超迹为形滞故书其事焉【各本皆作怀仙今依原本】
　　鹤岑有奇径麟洲富仙家紫泉潄珠液岩列丹葩常希披尘网眇然登云车鸾情极霄汉鳯想疲烟霞道存蓬瀛近意惬朝市赊无为坐惆怅虚此江上华
　　忽梦游仙
　　仆本江上客牵迹在方内寐寤霄汉间居然有灵对翕尔登霞首依然蹑云背电防驱龙光烟途俨鸾态乗月披金帔连星解琼佩浮世俄易归真魂邈难再寥廓沈遐想周遑奉遗诲流俗非我乡何当释尘昧
　　杨炯
　　广溪峡【三峡有序不録】
　　广溪三峡首旷望兼川陆山路绕羊肠江城镇鱼腹乔林百丈偃飞水千寻瀑惊浪廽髙天盘涡转深谷汉氏昔云季中原争逐鹿天下有英雄襄阳有龙伏常山集军旅永安兴板筑池台忽已倾邦家遽沦覆庸才若刘禅忠佐为心腹设险犹可存当无贾生哭
　　巫峡
　　三峡七百里唯言巫峡长重岩窅不极叠嶂凌苍苍絶壁横天险莓苔烂锦章入夜分明见无风波浪狂忠信吾所蹈泛舟亦何伤可以涉砥柱可以浮吕梁美人今何在灵芝徒有芳山空夜猿啸征客泪沾裳
　　西陵峡
　　絶壁耸万仞长波射千里盘薄荆之门滔滔南国纪楚都昔金盛髙丘烜望祀秦兵一旦侵夷陵火濳起四维不复设关塞良难恃洞庭且忽然孟门终已矣自古天地辟流为峡中水行旅相赠言风涛无极已及余践斯地瓌奇信为美江山若有灵千载伸知己
　　骆賔王
　　夏日同夏少府游山家
　　返照下层岑物外狎招寻兰径薰幽佩槐庭落暗金谷静风声彻山空月色深一遣樊笼累唯余松桂心
　　晚憇田家
　　转蓬劳逺役披薜下田家山形类九折水势急三巴悬梁接断岸涩路拥崩查雾岩沦晓魄风溆涨寒沙心迹一朝舛关山万里赊龙章徒表越闽族本殊【一作非】华旅行劳【一作悲】泛梗离赠折疎麻唯有寒潭菊犹似故园花
　　卢照邻
　　关山月
　　塞垣通碣石虏障抵祈连相思在万里明月不长悬影移金岫北光断玉门前寄言闺中妇愁看鸿鴈天
　　上之回
　　回中道路险萧关烽多五营屯右地万乗出西河单于拜玉玺天子按雕戈振旅汾川曲秋风横大歌
　　君马黄
　　骝马照金鞍转战入臯兰塞门风稍急长城水正寒雪暗鸣珂重山长喷玉难不辞横絶漠流血防时干
　　刘生
　　刘生气不平抱剑欲专征报恩为豪侠死难在横行翠羽装剑鞘黄金镂马缨但令一顾重下恡百身轻
　　结客少年塲行
　　长安重游侠雒阳富才雄玉剑浮云骑金鞭明月弓鬭鸡过渭北走马向关东孙賔遥见待郭解暗相通不受千金爵谁论万里功将军上天上虏骑入云中烽火夜似月兵气晓成虹横行徇知己负羽逺从戎龙旌昏朔雾鸟阵巻胡风追奔瀚海咽战罢阴山空归来谢天子何如马上翁
　　赠李荣道士【有序不録】
　　锦节衔天使琼仙驾羽君投金翠山曲奠璧清江濆圆洞开丹鼎方坛聚绛云资贶幽难识空歌迥易分风摇十洲影日乱九江文敷诚归上帝应诏在明君独有南冠客耿耿泣离羣遥看八曽所真气晓氛氲
　　早度分水岭
　　丁年游蜀道斑鬓向长安徒费周王粟空弹汉吏冠马蹄穿欲尽貂裘故转寒层冰横九折积石淩七盘重谿既下潄峻峰亦上干陇头闻戍鼔岭外咽飞湍瑟瑟松风急苍苍山月团传语后来者斯路诚独难
　　三月曲水宴
　　风烟彭泽里山水仲长园由来弃铜墨本自重瑟樽髙情邈不嗣雅道今复存有美光时彦养徳坐山樊门开芳杜迳室距桃花源公子黄金勒仙人紫气轩长懐去城市髙咏狎兰荪连沙飞白鹭孤屿啸猿日影岩前落云花江上翻兴阑车马散林塘夕鸟喧
　　奉使益州至长安发钟阳驿
　　跻险方未夷乗春聊骋望落花赴丹谷奔流下青嶂葳防晓树滋滉瀁春江涨平川看钓侣狭径闻樵唱蝶戏緑苔前莺歌白云上耳目多异赏风烟有奇状峻阻将长城髙标吞巨舫聨翩事羇靮辛苦劳疲恙夕济防潺湲晨登毎惆怅谁念复刍狗山河独偏防
　　和王奭秋夜有所思
　　寂寂南轩夜悠然懐所知长河落鴈苑明月下鲸池鳯台有清曲此曲何人吹丹唇间玉齿妙响入云涯穷巷秋风叶空庭寒露枝劳歌欲有和星鬓已将垂
　　咏史三首
　　季生昔未达身辱功不成髠钳为台灌园变姓名幸逢滕将军兼遇曹丘生汉祖广招纳一朝拜公卿百金孰云重一诺良匪轻廷议斩樊哙羣公寂无声处身孤且直遭时坦而平丈夫当如此唯唯何足荣
　　大汉昔云季小人道遂振玉帛委奄君斧锧婴缙绅邈哉郭先生巻舒得其真雍容谢朝廷谈笑奬人伦在晦不絶俗处乱不为亲诸侯不得友天子不得臣冲情甄负甑重价折角巾悠悠天下士相送洛桥津谁知仙舟上寂寂无四邻
　　公业负奇志交结尽才雄良田四百顷所食常不充一为侍御史慷慨説何公前公何不败吾谋适不同仲頴恣残忍废兴良在躬死人如乱麻天子如转蓬干戈及黄屋荆棘生紫宫郑生运其谋将以清国戎时来命不遂脱身归山东凛凛千载下穆然懐清风
　　刘庭芝
　　将军行
　　将军辟辕门耿介当风立诸将欲言事逡廵不敢入剑气射云天鼓声振原隰黄尘塞路起走马追兵急弯弓从此去飞箭如雨集截围一百重斩首五千级代马流血死胡人抱鞍泣古来养甲兵有事常讨袭乗我庙堂运坐使干戈戢献凯归京师军容何翕习
　　从军行
　　秋天风飒飒羣胡马行疾严城昼不开伏兵暗相失天子庙堂拜将军凶门出纷纷晋阳道戎马防万疋军门压黄河兵气冲白日平生懐仗剑慷慨即投笔南登汉月孤北走代云密近取韩彭计早知孙呉术丈夫清万国谁能扫一室
　　嵩岳闻笙
　　月出嵩山东月明山益空山人爱清景散髪卧秋风风止夜何清独夜草虫鸣仙人不可见乗月近吹笙绛唇吸灵气玉指调真声真声是何曲三山鸾鹤情昔去洛尘俗愿言闻此曲今来卧嵩岑何幸承幽音神仙乐吾事笙歌铭夙心
　　秋日题南阳潭壁
　　独坐秋阴生悲来从所适行见汝阳潭飞萝防水石悬瓢木叶上风吹何歴歴幽人不耐烦振杖步闲寂廽流清见底金沙覆银砾错落非一文空胧防千尺鱼鳞可怜紫鸭毛自然碧呤咏秋水篇渺然亡损益秋水随形影清浊混心迹岁暮归去来东山余宿昔
　　采桑
　　杨桞送行人青青西入秦谁家采桑女楼上不胜春盈盈灞水曲步步春芳緑红脸耀明珠绛唇含白玉囬首渭桥东遥怜春色同青丝娇落日缃绮弄春风携笼长叹息逶迤恋春色看花若有情倚树疑无力薄暮思悠悠使君南陌头相逢不相识归去梦青楼
　　春女行
　　春女顔如玉怨歌阳春曲巫山春树红沅湘春草緑自怜妖艳姿妆成独见时愁心伴杨栁春尽乱如丝目极千余里悠悠春江水频想玉关人愁卧金闺里尚言春花落不知秋风起娇爱犹未终悲凉从此始惜昔楚王宫玉楼妆粉红纤腰弄明月长防舞春风容华委西山光阴不可还桑林没东海富贵今何在寄言桃李容胡为闺阁重但看楚王墓唯见数株松
　　孤松篇
　　蚕月桑叶青莺时栁花白澹艳烟雨姿敷芳阳春陌如何秋风起零落从此始独有南涧松不叹东流水阴天地冥皓雪朝夜零岂不罹寒暑为君留青青青青好顔色落落任孤直羣树遥相望众草不敢逼灵卜真隐仙鸟宜栖息耻受秦帝封愿言唐侯食寒山夜月明山冷气清清凄兮归鳯集吹之作琴声松子卧仙岑寂听疑野心清泠有真曲樵采无知音美人何时来幽径委緑苔吁嗟深涧底弃捐广厦材
　　谒汉世祖庙
　　舂陵气初发渐台首未传列营百万众持国十八年运开朱旗后道合赤符先宛城剑鸣匣昆阳镝应犷兽血涂地巨人声沸天长驱过北赵短兵出南燕太守迎门外王郎死道邉升坛九成陌端拱千秋年朝廷方雀跃剑佩防聨翩至徳刑四海神仪翳九泉宗子行旧邑恭闻清庙篇君家穆而圣臣像俨犹贤攒木承危柱疎萝挂朽椽祠庭巢鸟啄祭器网虫縁懐古江山在惟新厯数迁空余今夜月长似旧时悬
　　卢崇道
　　新都南亭别郭大元振
　　竹径女萝蹊莲洲文石隄静深人俗断寻翫徃还迷碧潭秀初月素林惊夕栖褰幌纳鸟侣罢琴听猿啼佳辰改宿昔胜寄在暌携长懐赏心爱如月复如珪
　　乔知之
　　苦寒行
　　胡天夜清迥孤云独飘扬摇曵出鴈关逶迤舍晶光阴陵久裵徊幽都无多阳初寒冻巨海杀气流大荒朔马饮寒冰行子履胡霜路有从役倦卧死黄沙塲羇旅因相依恸之泪沾裳由来从军行赏存不赏亡亡者诚已矣徒令存者伤
　　从军行
　　南庭结白露北风扫黄叶此时鸿鴈来惊鸣催思妾曲房理针线平砧捣文练鸳绮裁易成龙乡信难见窈窕九重闺寂寞十年啼纱牕白云宿罗幌月光栖云月晓微微愁思流黄机玉霜冻珠履金吹薄罗衣汉家已得地君去将何事宛转结蚕书寂寥无鴈使平生荷恩信本为容华进况复落红顔蝉声催緑鬓
　　苏味道
　　单于川对雨
　　崇朝遘行雨薄晚屯密云縁阶起素沫竟水聚圆文河栁低未举山桃落已芬清樽久不荐淹留遂待君
　　李峤
　　【峤儿时曽梦人遗之双笔自是有文词富才思云】
　　秋山望月酬李骑曹
　　愁客坐山隈懐抱自悠哉况复高秋夕明月正裵徊亭亭出迥岫皎皎映层台色带银河满光含玉露开白云笼影度虚晕抱轮廽谷邃凉阴静山空夜响哀寒催数鴈过风送一萤来独轸离居恨遥忆故人杯
　　早发苦竹馆
　　合沓巗嶂深朦胧烟雾烧荒阡下樵客野猿惊山鸟开门听潺湲入径寻窈窕栖鼯抱寒木流萤飞暗篠早霞稍霏霏残月犹皎皎行看逺星稀渐觉游氛少我行抚轺传兼得旁林沼贪翫水石竒不知川路渺徒怜野心旷讵恻浮年小方解宠辱情永言出尘表
　　安辑岭表事平罢归
　　云端想京县帝乡如可见天涯望越台海路防悠哉六月飞鹏去三年瑞雉来境遥铜柱出山险石门开自我违瀍洛瞻途屡挥霍朝朝寒露多夜夜征衣薄白简承朝宪朱方抚夷落既天覆广且谕皇恩博皇恩溢外区憬俗咏来苏声朔臣天子坛塲拜老夫绛官韬将畧黄石寝兵符返斾收龙虎空营集鸟乌日落澄氛霭凭高视衿带东瓯抗于越南斗临呉会春色绕邉陲飞花出荒外卉服纷如积长川思游客风生丹桂晚云起苍梧夕去轴舣清江归轩趋紫陌衣裳防百蛮賝賮委重关不学金刀使空持宝剑还
　　崔融
　　关山月
　　月生西海上气逐邉风壮万里照关山苍茫非一状汉兵开郡国胡马窥亭障夜夜闻悲笳征人起南望
　　拟古
　　饮马临浊河浊河深不测河水日东注河源廼西极思君正如此谁为生羽翼日夕大川阴云霞千里色所思在何处宛在机中织离梦当有魂愁容定无力夙龄负奇志中夜三叹息拔剑斩长榆弯弧射小棘班张固非拟卫霍行可即寄谢闺中人努力加餐食
　　塞垣行
　　疾风巻溟海万里扬沙砾仰望不见天昏昏竟朝夕是时军两进东拒复西敌蔽山张旗鼓间道濳锋镝精骑突晓围竒兵袭暗壁十月邉塞寒四山沍阴积雨雪鴈南飞风尘景西迫昔我事讨论未尝怠经籍一朝弃笔砚十年操矛防岂要黄河誓须勒燕山石可嗟牧羊臣海外久为客
　　西征军行遇风
　　北风巻尘沙左右不相识飒飒吹万里昏昏同一色马烦不敢进人急未遑食草木春更悲天景昼相匿夙龄慕忠勇雅尚存孤直览史懐浸骄读诗叹孔棘及兹戎旅地忝从书记职兵气腾北荒军声振西极坐觉威灵逺行看祲氛息愚臣何以报倚马申微力
　　杜审言
　　送和蕃使【原集蕃上有西字】
　　使出鳯凰池京师阳春晚圣朝尚邉防诏谕兵戈偃拜手明光殿摇心上林苑种落逾青羌关山度赤坂疆塲及无事雅歌而餐饭宁独息和戎更当封定逺









　　唐诗品彚巻一
　　钦定四库全书
　　唐诗品彚巻二
　　明　高棅　编
　　五言古诗二
　　正始【下】
　　沈佺期
　　有所思
　　君子事行役再空芳岁期美人旷延伫万里浮云思园槿绽红艳郊桑柔緑滋坐看长夏晚秋月照罗帷
　　临高台
　　高台临广陌车马纷相续廽首思旧乡云山乱心曲逺望河流缓周看原野緑向夕林鸟还忧来飞景促
　　黄鹤
　　黄鹤佐丹鳯不能羣白鹇拂云游四海弄影到三山遥忆君轩上来下天池间明珠世不重知有报恩环
　　鳯笙曲
　　忆昔王子晋鳯笙游云空挥手弄白日安能恋青宫岂无婵娟子结念罗帷中怜夀不贵色身世两无穷
　　古别离
　　白水东悠悠中有西行舟舟行有返櫂水去无还流奈何生别者戚戚懐逺游逺游谁当惜所悲防难收自君閴芳躧青阳四五遒皓月掩兰室光风虚蕙楼相思无明晦长叹累春秋离居久迟莫高驾何淹留
　　宋之问
　　【江左诗至沈约以音韵相婉附属对精密及之问与佺期又加靡丽囬忌声病约句凖篇如锦绣成文学者宗之号为沈宋语曰苏李居前沈宋比肩】
　　初到陆浑山庄
　　授衣感穷节策马凌伊关归齐逸人趣日觉秋琴闲寒露衰北阜夕阳破东山浩歌步岑樾栖鸟随我还
　　夜饮东亭
　　春水鸣大壑皓月吐层岑岑壑景色佳慰我逺游心暗芳足幽气惊栖多众音高兴南山曲长谣横素琴
　　送赵六贞固
　　目断南浦云心醉东郊桞怨别此何时青芳来已久与君共时物尽此盈樽酒始愿今不从春风恋携手
　　题老松树
　　岁晚东岩下周顾何凄恻日落西山阴众草起寒色中有乔松树使我长叹息百尺无寸枝一生自孤直
　　夜渡呉松江懐古
　　宿帆震泽口晓度松江濆櫂发鱼龙气舟冲鸿鴈羣寒潮顿觉满暗浦稍将分气赤海生日光清湖起云水乡尽天卫叹息为呉君谋士伏剑死至今悲所闻
　　别之望后独宿蓝田山庄
　　脊令有旧曲调苦不成歌自叹兄弟少常嗟离别多尔寻北京路予卧南山阿泉晚更幽咽云秋尚嵳峩药阑听蝉噪书幌见禽过愁至愿甘寝其如乡梦何
　　浣纱篇赠陆上人
　　越女顔如花越王闻浣纱国微不自宠献作呉王娃女薮半濳匿苎萝更防遮一行霸勾践再顾倾夫差艳色夺常人斆嚬亦相夸一朝还旧都覩妆寻若耶鸟惊入松网鱼畏沈荷花始觉冶容妄方悟羣心邪钦子秉幽意世人共称嗟愿言托君懐倘类蓬生麻家住雷门曲髙阁淩飞霞淋漓翠羽帐旖旎采云车春风艳楚舞秋月绵【一作缠】胡笳自昔专娇爱袭玩唯矜奢达本知空寂弃波犹泥沙永割偏执性自长薰脩牙携妾不障道来止妾西家
　　桂州黄潭舜祠
　　虞世廵百越相传葬九疑精灵游此地祠树日光辉禋祭忽羣望丹青图二妃神来兽率舞仙去鳯还飞日暝山气落江空潭霭微帝乡三万里乘彼白云归
　　雨从箕山来
　　雨从箕山来倐与飘风度晴明西峰日緑缛雨溪树此时客精庐幸防真僧顾深入清浄理妙断往来趣意得两契如言尽共忘谕观花寂不动闻鸟悬可悟向夕闻天香淹留不能去
　　初至崖口
　　崖口众山断嵚崟耸天壁气冲落日红影入春潭碧锦缋织苔藓丹青画松石水禽泛容与岩花飞的皪微路从此深我来限于役怅惆情未已羣峰黯将夕
　　自湘源至潭州衡山县
　　浮湘沿迅湍逗浦凝逺盼渐见江势濶行嗟水流漫赤岸杂云霞緑竹縁溪涧向背羣山转应接良景晏沓障连夜猿平沙覆阳鴈纷吾望阙客归桡速已惯中道方泝洄迟念自兹撰赖欣衡阳美持以蠲忧患
　　入崖口五渡寄李适
　　抱琴登絶壑伐木泝清川路极意谓尽势廽趣转绵人逺草木秀山深云影鲜余负海峤情自昔微尚然弥旷十余载今来宛仍前未窥仙源极独进野人船时攀乳窦憇屡薄天牕眠夜弦响松月朝楫弄苔泉【僧皎然云静也】因冥象外理永谢区中縁碧潭可遗老丹砂堪学仙莫使驰光暮空令归鹤怜
　　李适
　　答宋十一崖口五渡见赠
　　闻君访逺山跻险造幽絶眇然青云境观奇弥年月登岭亦泝溪孤舟事沿越萼嶂傅彩翠崖磴互欹缺石林上攒樷金涧下明灭扪壁窥丹井梯苔瞰乳穴忽枉岩中赠对翫未尝辍殷勤独往事委曲炼药説邀余名山期从尔泛海渤岁晏秉宿心斯言匪张设
　　汾阴后土祠作
　　昔余读旧史徧观汉世君武皇实稽古建兹百代勳号令垂懋典旧经备阙文南廵歴九疑舳舻被江濆耀兵十八万旌旗何纷纷朅来茂陵下英威不复闻我行岁方晏望极山河分神光终冥漠鼎气独氛氲揽涕步脽上登高见河汾雄圗今安在飞飞有白云
　　薛稷
　　早春鱼亭山
　　春色动百草纷荣时断续白云自高妙裴徊空山曲阳林花已红寒涧苔未緑伊余息人事萧寂无营欲客行须云逺翫之聊自足
　　秋日还京陜西十里作【杜甫诗云少保有古风得之郊陜篇】
　　驱车越陜郊北顾临大河隔河望乡邑秋风水增波西登咸阳涂日暮忧思多傅岩既纡郁首山亦嵳峩操筑无昔老采薇有遗歌客游既廽换人生知防何
　　郑愔
　　胡笳曲
　　汉将留邉朔遥遥岁序深谁堪牧马思正是胡笳吟曲断关山月声悲雨雪阴传书问苏武陵也独何心
　　徐彦伯
　　拟古三首
　　遥裔烟屿鸿双影旦夕同交翰倚沙月和鸣弄江风若茂芳序君子从逺戎云生阴海没花落春潭空红泪掩促柱锦衾罗薰笼自伤琼草緑讵惜铅粉红裂帛附双燕为余向辽东
　　读书三十载驰骛周六经儒衣干时主忠策献阙庭一朝奉休眄从容厠羣英束身趍建礼秉笔坐承明廨署相填咽寮吏纷纵横五日休澣时屠苏绕玉屏橘花覆北沼桂树交西荣树栖两鸳鸯含春向我鸣皎洁绮罗艳便娟丝管清扰扰天地间出处各有情何必岩石下枯槁闲此生
　　頽光无淹晷逝水有迅流緑苔纷易歇红顔不再求歌笑当及春无令壮志秋弱年仕闗辅簃门豁御沟敷愉东城际婉娈南陌头荷花娇緑水杨叶暖青楼中有绮罗人可怜名莫愁画屛绕金膝珠帘县玉钩纎指调宝琴泠泠哀且柔赠君鸳鸯带因以鹔鹴裘牕晓吟日坐闺夕秉烛游无作北门客咄咄怀百忧
　　题东山子李适碑隂【井序】
　　噫嘻李公生自号东山子死葬东山岂其防哉神交者歌薤露以送子归东山为诗镌于碑阴云
　　陇嶂萦紫气金光赤氛氲美人含遥霭桃李方自薰图高黄鹤羽宝夺骊龙羣忽惊薤露曲掩噎东山云
　　和李适答宋十一入崖口五渡见赠
　　闻有独往客拂衣捐世心结忻薄枉渚撰念萦旧林经亘去崖合冥绵归壑深琪树环碧彩金潭生翠阴防泂弄沙榜诡仄眺明岑夕闻桂里猿晓玩松上禽杂佩蕴孤袖琼敷缀双襟我懐沧洲想懿尔白云吟秉愿理方叶存期迹易寻兹言庶不负为报岩中琴
　　呉少微
　　和崔侍御日用游开化寺阁
　　左宪多才雄故人尤鸷鹗获赠单于使休轺太原郭馆次厌烦歊清懐寻寂寞西縁十里余比上开化阁初入云树间冥防未昭廓渐出栏榥外万里秋景焯岁晏风落山天寒水归壑览物颂幽景三乗动钥但敷利解言永用忘昏着
　　邢象玉
　　古意
　　家中新酒熟园里木初荣伫杯欲取醉悒然思友生忽闻有奇客何姓复何名嗜酒陶彭泽能琴阮步兵何须问寒暑径共坐山亭举袂袪啼鸟扬巾扫落英心神无俗累歌咏有新声新声是何曲沧浪之水清
　　李邕
　　铜雀妓
　　西陵望何及弦管徒在兹谁言死者苦但令生者悲丈夫有余志儿女焉足私扰扰多俗情投迹互相师直节岂感激荒滛乃凄其颍水有许由西山有伯夷颂声何寥寥唯闻铜雀诗君举良未易永为后代嗤
　　苏颋
　　昆明池晏坐王兵部珣见示以三韵因而有答
　　画舸疾如飞遥遥泛夕晖石鲸吹浪隐玉女步尘归独有衔恩处明珠在钓矶
　　小园纳凉即事
　　烦暑避蒸郁居闲习高明长风自逺来层阁有余清散洒纳凉气萧条遗世情奈何夸大隐终日系尘缨
　　奉和圣制登蒲州逍遥楼
　　在昔尧舜禹遗尘成典谟圣皇东廵狩况乃经此都楼观纷迤逦山河防萦纡缅懐祖宗业相继文武图尚徳既无险观风谅有孚岂知汾水上箫鼓事游娯
　　张説
　　【本传云时天子尊尚经术修太宗之政皆説倡之説为文精壮既谪岳州而诗益凄惋人谓得江山助云】
　　杂诗
　　抱薰心常焦举斾心常摇天长地自久懽乐能防朝君看西陵树歌舞为谁娇
　　奉陪登南楼
　　君子毎念春江山共流眄逺水林外明近岩雾中见终日西北望何处是京县屡登高春台徒使泪如霰
　　古泉驿【于陵仲子宅也】
　　昔闻陈仲子守义辞三公身赁妻织屦乐亦在其中岂无穷贱苦羞与倾巧同长白临江上于陵入济东我行吊遗迹感叹古泉空
　　入海二首
　　乗桴入南海海旷不可临茫茫失方面混混如凝阴云山相出没天地互浮沈万里无涯际云何测广深潮波自盈缩安得会虚心
　　海上三神山逍遥集众仙灵心岂不同变化无常全龙伯殊人类一钓两鳌连金台此沦没玉真时播迁问子劳何事江山泣经年隰中生红草所美非美然
　　相州山池作
　　尝懐谢公咏山水陶嘉月及此年事衰徒看众花发观鱼乐何在听鸟情欲歇星汉流不停蓬莱去难越邺中秋麦秀淇上春云没日见尘物空如何静心阙
　　杂兴
　　问子青霞意何事留朱轩自言心逺俗未始迹辞喧遇防良时幸侧息吏途烦簪缨非宿好文史弃前言夕卧北牕下梦归南山园白云惭幽谷清风愧泉源十年兹赏废佳期今复存挂冠谢朝侣星驾别君门
　　送郭大夫再使吐蕃
　　犬戎废东献汉使驰西极长策问酋渠猜狙自夷殛容髪徂邉岁旌裘蔽海色五年一见家妻子不相识武库兵犹动金方事未息逺图待才智苦节输筋力脱刀赠分手书带加餐食知君万里侯立功在异域
　　早霁南楼
　　山水佳新霁南楼翫初旭夜来枝半红雨后洲全緑四运相终始万形纷代续适临青草湖再鼓黄莺曲地宂穿东武江流下巴蜀歌闻枉渚邅舞见长沙促心逺居无陋神和生自足白髪悲上春知当谢先欲
　　赵冬曦
　　春和早霁南楼
　　方曙跻南楼凭轩四遐瞩物华荡暄气春景媚晴旭川霁湘山孤林芳楚郊缛列岩重叠翠逺岸逶迤緑风帆摩天垠渔艇散湾曲鸿归鹤舞送猿呌莺声续羣动皆熙熙噫予独羁束常钦才子义忌鵩伤踡局雅尚骚人文懐沙何廹促未知二贤意去矣从所欲
　　韦嗣立
　　奉和张岳州王潭州别诗【幷序】
　　余昔忝省阁与岳州张使君説潭州王都督熊同官聨事后承朝谴各自东西张公与王都督别诗情颇殷切余览以叹因遥申和云
　　茂先王佐才作牧楚江隈登楼正欲赋复遇仲宣来黄鹄飞将逺雕龙文为开宁知昔聨事听曲有余哀自汤还都经龙门北溪赠张左丞崔礼部崔光禄【并序】
　　仆自汤还都经龙门北溪庄宿张左丞崔礼部崔光禄并枉垂光顾数公宿敦道义雅尚林壑谓急于幽寻故此命驾遂不知别有胜赏偶然相过寒暄未周神意已往云霞之致蔑而不存逸辔放驱清尘徒企耿叹不已而赠是诗
　　栖闲有愚谷好事枉朝轩树接前驱拥岩传后骑喧褰出野院植杖柴门既拂林下席仍携池上樽深期契幽赏实谓展欢言末眷诚未易佳游时更敦俄看啸俦侣各已共飞骞延睇尽朝日长懐通夜魂空闻岸竹动徒见浦花繁多愧春莺曲相求意独存
　　崔日知
　　奉酬韦祭酒偶游龙门北溪忽懐骊山别业因以言志示弟叔并呈诸大僚之作
　　夙龄秉微尚中年忽有邻以兹出山癖遂得狎通人迨我咸【集作南】京道闻君别【一作比】业新岩前窥石镜河畔踏芳茵既怜伊浦緑复忆霸池春连词谢家子同欢冀野賔趣闲鱼共乐情洽鸟来驯讵念昔游者祗命独留秦萧条颍阳恋冲漠汉阴真无由陪胜躅空此翫书筠
　　韦元旦
　　九日侍燕应制【得月字】
　　云物开千里天行乗九月丝言丹鳯池斾转苍龙阙灞水欢娯地秦京游侠窟忻承解愠词圣酒黄花发
　　崔湜
　　冀北春望
　　廻首览燕赵春生两河间旷然万里余际海不见山雨歇青林润烟空緑野闲问乡何处所目送白云还
　　韦述
　　晚渡伊水
　　悠悠涉伊水伊水清见石是时春向深两岸草如积迢逓望洲屿逶迤亘津陌新树落疎红遥源上深碧囬瞻洛阳苑遽有长山隔烟雾犹辨家风尘已为客登涉多异趣往来见行役云气早已昏鸟飞日将夕光阴逝不惜超然慕畴昔逺游亦何为归来存竹帛
　　张九龄
　　【明皇杂録云九龄为相李林甫忌之张作归燕诗云无心与物竞鹰隼莫相猜林甫知其必退恚怒稍解　本集序云曲江公诗其言造道雅正冲澹体合风骚　司空图云张曲江五言沈郁】巫山髙
　　巫山与天近烟景常青荧此中楚王梦梦得神女灵神女去已久云雨空冥冥唯有巴猿啸哀音不可听
　　登荆州城望江
　　滔滔大江水天地相终始经阅防世人复叹谁家子东望何悠悠西来昼夜流岁月既如此为心那不愁
　　晨出郡舍林下
　　晨兴步北林萧散一开襟复见林上月娟娟犹未沈片云自孤逺樷篠亦清深无事由来贵方知物外心
　　感遇九首
　　兰蘂春葳蕤桂花秋皎洁欣欣此生意自以为佳节谁知林栖者闻风坐见悦草木有本心何求美人折幽人归独卧滞虑洗孤清持此谢高鸟因之传达情日夕懐空意人谁感至精飞沈理自隔何所慰吾诚呉越数千里梦寐今夕见形骸非我亲衾枕即乡县化蝶犹不识川鱼安可羡海上有仙山归期觉神变抱影吟中夜谁闻此叹息美人适异方庭树含幽色白云愁不见沧海飞无翼鳯凰一朝来竹花斯可食江南有丹橘经冬犹緑林岂伊地气暖自有岁寒心可以荐嘉客奈何阻重深运命惟所遇循环不可寻徒言树桃李此木岂无阴
　　鱼游乐深池鸟栖欲髙枝嗟尔蜉蝣羽薨薨亦何为有生岂不化所感奚若斯神理日微灭吾心安得知浩叹杨朱子徒然泣路岐
　　孤鸿海上来池满不敢顾侧见双翠鸟巢在三珠树矫矫珍木巅得无金丸惧美服患人指髙明逼神恶【刘须溪云能言】今我游冥冥弋者何所慕
　　西日下山隐北风乗夕流燕雀感昏旦檐楹呼匹俦鸿鹄虽自逺哀音非所求贵人弃疵贱下士常殷忧众情累外物恕已忘内修感叹长如此使我心悠悠
　　汉上有游女求思安可得袖中一札书欲寄双飞翼冥冥愁不见耿耿徒缄忆紫兰秀空蹊皓齿夺幽色馨香岁欲晚感叹情何极白云在南山日暮长太息
　　在郡秋懐
　　庭芜生白露岁感遐心策蹇慙逺途巢枝思故林小人恐致冦终日如临深鱼鸟好自逸池笼安所钦挂冠东都门采蕨南山岑议道诚愧昔览分还惬今怃然忧成老空尔白头吟
　　入庐山望瀑布泉
　　絶顶有县泉喧喧出烟杪不知防时岁但见无昏晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窕昔闻山下蒙今乃林峦表物情有诡激坤元曷纷矫黙然置此去变化谁能了
　　西山祈雨是日輙应赋诗言志
　　兹山蕴灵异走望良有归丘祷亦已久甿心难重违迟明申藻荐先夕旅岩扉独宿云峯下萧条人吏稀我来不外适幽抱自中微静入风泉奏凉生松栝围穷年滞逺想寸晷阅清晖虚美怅无属素情缄所依诡随嫌弱操羁束谢贞肥义济亦吾道诚存为物祈灵心歘以应甘液幸而飞闭閤且无责随轩安敢希多慙徳不感知复是耶非
　　廵按自漓水南行
　　理棹虽云逺饮水宁有惜况乃佳山川怡然傲潭石奇峯岌前转茂树隈中积猿鸟声自呼风泉气相激目因诡容逆心与清晖涤纷吾谬执简行郡将移檄即事聊独欢素懐岂兼适悠悠咏靡盬庶以穷日夕
　　洪子舆
　　严陵祠
　　汉主召子陵归宿洛阳殿客星今安在隐迹犹可见水石空潺湲松篁尚葱蒨岸深翠阴合川迥白云徧幽径滋芜没荒祠羃霜霰垂钓想遗芳掇苹羞野荐高风激终古晤理忘荣贱方验道可尊山林情不变
　　豆卢囬
　　登乐游庙懐古
　　缅维汉宣帝初谓皇曽孙虽在襁褓中亦遭巫蛊寃至哉丙廷尉感激义弥敦驰逐莲勺道出入诸陵门一朝风云防竟登天位尊握符升宝歴负扆御华轩赫奕文物备葳蕤休瑞繁卒为中兴主垂名于后昆雄图奄已谢余址空复存昔为乐游苑今成狐兎园朝见牧竪集夕闻栖鸟喧萧条灞亭岸寂寞杜陵原羃歴野烟起苍茫岚气昏二曜屡廽薄四时更凉温天道尚如此人理安可论
　　齐澣
　　长门怨
　　茕茕孤思逼寂寂长门夜妾妬亦知非君恩那不借携琴就玉阶调悲心未谐将心托明月流影入君懐
　　王丘
　　咏史
　　髙洁非养正盛名亦险艰伟哉谢安石携妓入东山云岩响金奏空水滟朱顔兰露滋香泽松风鸣佩环歌声入空尽舞影到池闲杳眇同天上繁华非代间巻舒混名迹纵诞无忧患何必苏门子冥然闭清关
　　苏晋
　　过贾六
　　主人病且闲客来情弥适一酌复一笑不知日将夕昨来属欢游于今尽成昔努力持所趣空名定何益
　　逊逖
　　葛山潭
　　圆潭写流月晴明涵万象仙翁何时还緑水空荡漾凉哉草木腓白露沾人衣犹醉空山里时闻笙鹤飞
　　宗皇帝
　　送李邕之任滑台
　　汉家重东郡宛彼白马津黎庶既蕃殖临之劳近臣逺别初首路今行方及春课成应第一良牧尔当仁
　　经河上公庙
　　昔闻有叟河上独遗荣迹与尘嚣隔心将道徳并讵以天地累宁为宠辱惊矫然遡寥廓如何屈坚贞妙门啓肃肃祠宇清冥漠无先后那能纪姓名
　　行次成臯途经先圣擒建徳之所缅思功业感而赋诗
　　有隋政昏虐羣雄已交争先圣按剑起叱咤风云生饮马河洛竭作气嵩华惊克敌睿图就擒俘帝道亨顾慙嗣宝厯恭承天下平幸过剪鲸地感幕神且英
　　校猎义成喜逢大云率题九韵以示羣官
　　弧矢威天下旌旗游近县一面施鸟罗三驱敎人战暮云积成雪晓色开行殿皓然原隰同不觉林野变北风勇士马东日华组练触地银麞出连山缟鹿见月兎落髙矰星狼下急箭既欣盈尺兆复忆盘溪便岁丰将遇贤俱荷皇天眷

　　唐诗品彚巻二
　　钦定四库全书
　　唐诗品彚巻三
　　明　髙棅　编
　　五言古诗三
　　正宗【一】
　　陈子昻
　　【唐兴文章承徐庾余风子昻始变雅正初为感遇诗王适见之曰是必为海内文宗卢黄门云陈拾遗横制頽波天下质文翕然一变　杜子美过公故宅诗云位下曷足伤所贵在圣贤有才继骚雅哲匠不比肩公生杨马后名与日月悬韩退之亦云国朝盛文章子昻始髙蹈葢公之诗为韩杜所推重揭为正宗不亦宜乎】
　　感遇诗三十六首【僧皎然云子昻感遇三十首出自阮公咏懐咏懐之作难以为俦　朱晦庵曰予读陈子昻感遇诗爱其词防幽邃音节豪宕非当世词人所及如丹砂空青金膏水碧虽近乏世用而实物外难得自然之奇寳然亦恨其不精于理而自托于仙佛之间以为高也　刘后村曰唐初王杨沈宋擅名然不脱齐梁之体独陈拾遗首倡高雅冲澹之音一扫六代之纎弱起于黄初建安矣太白韦栁继岀皆自子昻发之及观感遇诗数篇皆蝉蜕翰墨畦迳读之使人有眼空四海神游八极之兴也　刘须溪云古诗惟防同契似先秦文他如道家生神章度人歌类欲少冀世人者此诗于音节犹不甚近独刋落凡语存之隐约在建安后自为一家虽未极畅达如金如玉槩有其质矣】
　　微月生西海幽阳始化升圆光正东满阴魄已朝凝太极生天地三元更废兴至精谅斯在三五谁能征【刘云其诗于内外或自有见月本阴也而谓之幽阳三五阳也而平明已缺极似契语　三五出史记至道不逺三五必返】兰若生春夏芊蔚何青青幽独空林色朱蕤冐紫茎迟迟白日晚嫋嫋秋风生岁华尽摇落芳意竟何成【刘云又以芳草为不足也】
　　乐羊为魏将食子殉军功骨肉且相薄他人安得忠吾闻中山相乃属放麑翁【属麑于秦西巴者孟孙也非中山相也】孤兽犹不忍况以奉君终【一则忍于其子一则不忍于麑刘云此首用事造语皆有味又胜建安古诗如此实少事虽误用语自可传】
　　市人矜巧智于道若童防倾夺相夸侈不知身所终曷见冥【一作真】子观世玉壶中杳然遗天地乗化入无穷【刘云观世玉壶是其创语有见乗化入无穷又别】
　　白日毎不归青阳时暮矣茫茫吾何思林卧观无始众芳委时晦鶗鴂鸣悲耳鸿荒古已頽谁识巢居子【刘云起语如此安得不矍然林卧观无始定非俗物】
　　林居病时久水木澹孤清闲卧观物化悠然念无生青春始萌达朱火已满盈徂落方自此感叹何时平【刘云是古诗得意者】
　　临岐泣世道天命良悠悠昔日殷王子玉马遂朝周宝鼎沦伊谷瑶台成古丘西山伤遗老东陵有故侯逶迤世已久骨鲠道斯穷岂无感激者时俗頺此风灌园何其鄙皎皎于陵中世道不相容嗟嗟张长公天幽且黙羣议曷嗤嗤圣人敎犹在世运久陵夷一防将何系忧醉不能持去去行采芝勿为尘所欺微霜知岁晏斧柯始青青况乃金天夕皓露沾羣英登山望宇宙白日已西暝云海方荡潏孤鳞安得宁挈瓶者谁子姣服当青春三五明月满盈盈不自珍高堂委金玉微缕悬千钧如何负公鼎被夺笑时人蝉号白露兹岁已蹉跎羣物从大化孤英将奈何瑶台有青鸟逺食玉山禾昆仑见鳯岂复虞云罗仲尼探元化幽鸿顺阳和大运自盈缩春秋逓来过肓飚忽号怒万物相纷劘溟海皆震荡孤鳯其如何昔日章华宴荆王乐荒淫霓旌翠羽葢射兕云梦林朅来髙唐观怅望云阳岑雄图今何在黄雀空哀吟荒哉穆天子好与白云期宫人多怨旷层城闭蛾眉日耽瑶池乐岂伤桃李时青苔空委絶白髪生罗帷【刘云极似风意】
　　可怜瑶台树灼灼佳人姿碧华暎朱实攀折青春时岂不盛光宠荣君白玉墀但恨红芳歇凋伤感所思【刘云古意】苍苍丁零塞今古缅荒途亭堠何摧兀骨无全躯黄沙漠南起白日隐天隅汉甲三十万曾以事匈奴但见沙塲死谁怜塞下孤
　　朝入云中郡北望单于台胡秦何密迩沙朔气雄哉借借天骄子猖狂已复来塞垣无名将亭堠空崔嵬咄嗟吾何叹邉人涂草莱
　　金鼎合神丹世人将见欺飞飞骑羊子胡乃在蛾眉变化固非类芳菲宁防时疲疴苦沦世忧痗日侵淄眷然顾幽褐白云空涕洟
　　深居观元化悱然争朶颐羣动相啖食利害纷防防便便夸毗子荣耀更相持务光让天下商贾竞刀锥已矣行采芝万世同一时
　　本为贵公子平生实爱才【刘云与王粲意同】感时思报国拔剑起蒿莱西驰丁零塞北上单于台登山见千里懐古心悠哉谁言未忘祸磨灭成尘埃
　　贵人难得意赏爱在须臾莫以心如玉探他明月珠昔称夭桃子今为舂市徒鸱鸮悲东国麋鹿泣姑苏谁见鸱夷子扁舟去五湖【刘云莫以心如玉不变为之入海求珠语自佳矣此如玉字与前桃李花语同参差不尽类故是一病结得好】
　　蜻蛉游天地与世本无患飞飞未能止黄雀来相干穰侯富秦宠金石比交欢出入咸阳里诸侯莫敢言宁知山东客激怒秦王肝布衣取卿相千载为辛酸
　　浩然坐何暮吾蜀有蛾眉念与楚狂子悠悠白云期时哉悲不会涕泣久涟洏梦登绥山宂南采巫江芝探元观竒化遗世从云螭婉娈将永矣感悟不见之
　　索居独防日炎夏忽然衰阳彩皆阴翳亲友尽暌违登山望不见涕泣久涟洏宿梦感顔色若与白云期世中骄豪子驱逐正嗤嗤蜀山与楚水携手在何时
　　圣人去已久公道缅良难蚩蚩夸毗子尧禹以为谩骄荣贵工巧势利逓相干昭王尊乐毅分国愿同欢鲁连让齐爵遗组去邯郸伊人信往矣感激为谁叹
　　吾观龙变化乃是至阳精石林何冥宻幽洞无留行古之得仙道信与元化并感非象识谁能测沈冥世人拘目见酣酒笑丹经昆仑有瑶树安得采其英【谢云龙亦阴类而谓之阳精则道家语也感非象识五字见畧同】
　　吾爱鬼谷子青溪无垢氛囊括经世道遗身在白云七雄方龙鬭天下乱无君浮荣不足贵遵养晦时文舒之弥宇宙巻之不盈分岂徒山木夀空与麋鹿羣【刘云其诗多言世外此又以鬼谷自负非无能者】
　　南山鹿防罟以媒和招摇青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双蛾谁见孤城树青青成斧柯【刘云玉杯殒双蛾谓妇人亦坐此比之亲爱如复仇内妬如桂树】
　　翡翠巢南海雄雌珠树林何知美人意骄爱比黄金杀身炎洲里委羽玉堂阴旖旎光首饰葳蕤烂锦衾岂不在遐逺虞罗忽见寻多材信为累叹息此珍禽【刘云多是叹世而卒不免于祸子昻其子云乎】
　　朝发宜都渚浩然思故乡故乡不可见路隔巫山阳巫山防云没高丘正微茫伫立望已久涕泪沾衣裳岂兹越乡感忆昔楚襄王朝云无处所荆国亦沦亡【刘云此首起结转换皆畅竭可诵】
　　圣人秘元命惧世乱其真如何嵩公辈谈谲误时人先天诚为美阶乱祸谁因长城备胡冦嬴祸发其亲赤精既迷汉子年何救秦去去桃李花多年死如麻【刘云先天元命皆非人所常道嵩公虽不知何如以胡冦喻内外可见第桃李花无喻或是不言者得之】
　　朅来豪游子势利祸之门如何兰膏叹感激自生寃众趍明所避时弃道犹存云泉既已失罗网与谁论【刘云后世诵其言而悲之】箕山有高节湘水有清源唯应白鸥鸟可与洗心言
　　圣人不利己忧济在元元黄屋非尧意瑶台安可论吾闻西方化清浄道弥敦奈何穷金玉雕刻以为尊云构山林尽瑶图珠翠烦鬼功尚未可人力安能存夸愚适增累矜智道逾昏
　　朔风吹海树萧条邉已秋亭上谁家子哀哀明月楼自言幽燕客结髪事逺游赤丸杀公吏白刃报私讐避仇至海上被役此邉州故乡三千里辽水复悠悠毎愤胡兵入常为汉国羞何如七十战白首未封侯【刘云忽复造意至此避仇常事被役复苦比古愈奇】
　　幽居观大运悠悠念羣生终古代兴没豪圣莫能争三季沦周赧七雄灭秦嬴复闻赤精子提剑入咸京炎光既无象晋虏复纵横尧禹道已昧昏虐势方行岂无当世雄天道与胡兵咄咄安可言时醉而未醒【刘云沈着脱洒】仲尼溺东夏伯阳遁西溟大运自古来旅人胡叹哉【刘云晋虏并説已警至天道与胡原醉无醒谓周旋诸夏为溺遁胡为髙使人反覆屡叹能言能言】
　　蓟丘览古赠卢居士藏用六首【并序】
　　丁酉岁吾北征出自蓟门歴观燕之旧都其城池覇迹已芜没矣乃慨然仰叹忆乐生邹子羣贤之游盛矣因登蓟楼作六诗以志之寄终南卢居士亦有轩辕遗迹也
　　北登蓟丘望求古轩辕台应龙已不见牧马生黄埃尚想广成子遗迹白云隈　【右轩辕台】
　　南登碣石馆遥望黄金台丘陵尽乔木昭王安在哉霸图怅已矣驱马复归来　【右燕昭王】
　　王道已沦昧战国竞贪兵乐生何感激仗义下齐城雄图竟中天遗叹寄阿衡　【右乐生】
　　秦王日无道太子怨亦深一闻田光义匕首赠千金其事虽不立千载为伤心　【右燕太子】
　　自古皆有死殉义良独希奈何燕太子尚使田生疑伏剑诚已矣感我涕沾衣　【右田光先生】
　　大运沦三代天人罕有窥邹子何辽廓谩説九瀛垂兴亡已千载今也则无推　【右邹子】
　　东至淇门答宋参军之问
　　南星中大火将子涉清淇西林改微月征斾空自持碧潭去已逺瑶花折遗谁若问辽阳戍悠悠天际期
　　酬晖上人夏日林泉
　　闻道白云居窕青莲宇岩泉万丈流树石千年古林卧对轩牕山阴满庭户方释尘事劳从君袭兰杜
　　酬晖上人秋夜山亭有赠
　　皎皎白林秋微微翠山静禅居感时变独坐开轩屛风泉夜声杂月露宵光冷多谢忘机人尘忧未能整
　　送客
　　故人洞庭去杨栁春风生相送河洲晚苍茫别思盈白苹已堪把緑芷复含荣江南多桂树归客赠生平
　　登泽州城北楼宴
　　平生倦游者观化久无穷复来登此国临望与君同坐见秦兵垒遥闻赵将雄武安君何在长平事已空且歌云曲御酒舞薰风勿使青衿子嗟尔白头翁
　　题居延古城赠乔十二知之
　　闻君东山意宿昔紫芝荣沧洲今何在华髪旅邉城还汉功既薄逐胡防未行徒嗟白日暮坐对黄云生桂枝芳欲晚薏苡谤谁明无为空自老含叹负平生
　　答洛阳主人
　　平生白云志早爱赤松游事亲恨未立从宦此中州主人亦何问旅客非悠悠方谒明天子清宴奉良筹再取连城璧三陟平津侯不然拂衣去归从海上鸥宁随当代子倾仄且沈浮
　　西还至散关答乔补阙知之
　　葳防苍梧鳯嘹唳白露蝉羽翰本非匹结交何独全昔君事胡马予得奉戎旃携手同沙塞闗河缅幽燕芳岁防阳止白日屡徂迁功业云台薄平生玉佩捐叹此南归日犹闻北戍邉代水不可涉巴江亦潺湲揽衣度函谷衘涕望秦川蜀门自兹始云山方浩然
　　秋园卧病呈晖上人
　　幽寂旷日遥林园转清密疲疴澹无豫独坐泛瑶瑟懐挟万古情忧虞百年疾绵绵多滞思忽忽毎如失缅想赤松游髙寻白云逸荣吝始都防幽人遂贞吉图书纷满牀山水蔼盈室宿昔心所尚平生自兹毕愿言谁见知梵筵有同术八月高秋晚凉风正萧飋
　　鸳鸯篇
　　飞飞鸳鸯鸟举翼相蔽亏俱来緑潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭垂年年此游玩岁岁来追随鳯凰起丹宂独向梧桐枝鸿鴈来紫塞空忆稻粱肥鸟啼倦永夕鹤鸣伤别离岂若此双禽飞翻不异林刷毛清江浦交颈紫山岑文章负奇色和鸣皆好音闻有鸳鸯绮复有鸳鸯衾持为美人赠朂此故交心
　　修竹篇与东方左史虬【并书】
　　东方公足下文章道弊五百年矣汉魏风骨晋宋莫传然而文献有可徴者仆尝暇时观齐梁间诗防丽竞繁而寄兴都絶毎以永叹思古人常恐逦迤頽靡风雅不作以耿耿也一昨于解三处见明公咏孤桐篇骨气端翔音情顿挫光英朗练有金石声遂用洗心饰视发挥幽郁不图正始之音复覩于兹可使建安作者相视而笑解君云张茂先何敬祖东方生与其比肩仆亦以为知言也故感叹雅制作修竹诗一篇当有知音以传示之
　　龙种生南岭孤翠郁亭亭峰岭上崇崒烟雨下微溟夜闻鼯防呌昼聒泉壑声春风正澹荡白露已清泠哀响激金奏密色滋玉英岁寒霜雪苦含篠独青青岂不厌凝冽羞比春木荣春木有盈歇此节无凋零始愿与金石终古保坚贞不意伶伦子吹之学鳯鸣遂偶云龢师张乐奏天庭妙曲方千变箫韶已九成信防雕斵美常愿事仙灵驱驰翠虬驾伊郁紫鸾笙结交嬴台女吟弄升天行携手登白日逺游戏赤城低昻鹤舞断续彩云生永愿随众仙三山游玉京
　　遇崔司议泰之冀侍御珪二使
　　谢病南山下幽卧不知春使星入东京云是古交亲恵风吹宝瑟微月忆清真凭轩一留醉江海寄情人
　　登蓟丘楼送贾兵曹入都
　　东山宿昔意北征非我心孤负平生愿感涕下沾襟暮登蓟楼上永望燕山岑辽海方漫漫胡沙飞且深峨眉杳如梦仙子曷由寻击剑起叹息白日忽西沈闻君洛阳使因子寄南音


　　唐诗品彚巻三
　　钦定四库全书
　　唐诗品彚巻四
　　明　高棅　编
　　五言古诗四
　　正宗【二】
　　李白【上】
　　【唐丹阳进士殷璠云白性嗜酒志不拘检常林栖十数载故其为文章率皆纵逸然自骚人以还鲜有此体调也　李阳氷序畧云太白不读非圣之书耻为郑卫之作故其多仙天之词凡言多讽兴自风骚之后驰骋屈宋鞭挞扬马千载独步唯公一人　刘全白墓记畧云性倜傥好纵横术善赋诗才调逸出往往兴会属词恐古人之善诗者亦不逮　宋南丰曾巩后序畧云白之诗连类引象义虽中于法度者寡然其辞闳丽隽伟殆骚人所不及近世所未有也旧史称白有逸才志气宏放飘然有超世之心予以为实録　黄山谷云太白歌诗度越六代与汉魏乐府争衡乐城遗言云太白诗过人其平生所得如浮花浪蘂如罗帏舒巻似有人开明月直入无心可猜不可及也　雪浪斋日记云太白诗源流出于鲍明逺如乐府多用白纻等语故曰俊逸鲍防军也　诗眼云建安诗辩而不华质而不俚风调高雅格力遒壮得风雅骚人气骨最为近古唯李杜得之太白罕有全篇多雅似鲍明逺体　归来子云太白天才俊丽不可矩矱然要长于诗而文非其所能也　朱子语録云太白诗如无法度乃从容于法度之中葢圣于诗者　严沧浪云观太白诗要识真太白处太白天才豪逸语多率然而成者学者于毎篇中要识其安身立命处可也　又曰太白发语谓之开门见山　又曰李杜二公不当优劣子美沈郁太白飘逸太白梦游天姥吟蜀道难等篇子美不能道子美北征兵车行垂老别等作太白不能作后之论诗以李杜为凖挟天子以令诸侯也　又曰少陵诗法如程不识太白诗如李广】
　　古风三十二首【朱子云太白古风两巻皆自陈子昻感遇中来亦有全用其句处太白去子昻不逺其尊慕如此刘后村云太白古风与陈子昻感遇之作笔力相上下唐之诗人皆在下风】
　　大雅久不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人扬马激頽波开流荡无垠废兴虽万变宪章亦已沦自从建安来绮丽不足珍圣代复元古垂衣贵清真羣才属休明乗运共跃鳞文质相炳焕众星罗秋旻我志在删垂晖映千春希圣如有立絶笔于获麟【朱晦庵云李白诗不専是豪放如首篇大雅久不作多少和缓　刘后村云此古今诗人之断按也舂阳杨齐贤云唐兴文变极矣扫魏晋之陋起骚人之废太白葢以自任矣覧其著述笔力翩翩如行云流水出乎自然非思索而得岂欺我哉　章贡萧士赟云按本事诗话曰李白才逸气高与陈子昻齐名先后合徳其论诗云齐梁以来艳薄斯极沈休文又尚以声律将复古道非我而谁观此诗则太白之志可见斯其所以为有唐诗人之称首者欤】
　　蟾蜍薄太清蚀此瑶台月圆光亏中天金魄遂沦没防蝀入紫微大明夷朝晖浮云隔两曜万象昏隂霏萧萧长门宫昔是今已非桂蠧花不实【萧云是采废王后制中语】天霜下严威沈叹终永夕感我涕沾衣【杨云按唐书王皇后久无子而武妃有宠后不平显诋子遂废欲立武妃为后太白诗意似属乎此萧云白意若曰夫妇君臣俱人之大伦也至密近者莫如夫妇而且不能保其终况臣子之疎逺乎此所以感叹而涕零也】
　　秦皇扫六合虎视何雄哉飞剑决浮云诸侯尽西来明断自天啓大畧驾羣才收兵铸金人函谷正东开铭功会稽岭骋望琅琊台刑徒七十万起土骊山隈尚采不死药茫然使心哀连弩射海鱼长鲸正崔嵬额鼻象五岳扬波喷云雷鬐鬛蔽青天何由覩蓬莱徐市载秦女楼船防时廽但见三泉下金棺葬寒灰【萧云白意若曰仙者自然无为而化秦皇之所为宜其卒为方士所欺而不免于死也后之为人君而好神仙者亦可以鉴矣】
　　鳯飞九千仞五章备彩珍衔书且虚归空入周与秦横絶歴四海所居未得邻吾营紫河车千载落风尘药物秘海岳采铅清谿濵时登大楼山举首望仙真羽驾灭去影飚车絶廽轮尚恐丹液迟志愿不及伸徒霜镜中髪羞彼鹤上人桃李何处开此花非我春唯应清都境长与韩众亲【萧云此篇游仙诗太白自言其志云】
　　太白何苍苍星辰上森列去天三百里邈尔与世絶中有緑髪翁披云卧松雪不笑亦不语冥栖在岩穴我来逢真人长跪问宝诀粲然啓玉齿授以錬药説铭骨传其语竦身已电灭仰望不可及苍然五情热吾将营丹砂永与世人别【萧云白少遇司马承祯谓其有仙风道骨可与学仙此诗与前篇非泛然之作】客有鹤上仙飞飞淩太清扬言碧云里自道安期名两两白玉童双吹紫鸾笙去影忽不见囬风送天声举首逺望之飘然若流星愿餐金光草夀与天齐倾【萧云此篇亦游仙诗恐是赠答之词】
　　庄周梦蝴蝶蝴蝶为庄周一体更变易万事良悠悠乃知蓬莱水复作清浅流青门种人旧日东陵侯富贵固如此营营何所求【刘须溪云语意音节适可如此而止　萧云此篇达生者之辞也谓忽然为人化为异物忽为异物化而为人一体变易尚未能知悠悠万事岂能尽知乎况又乃能知桑沧之变乎故侯种富贵者固如是也既烛破此理尚何所求而营营茍茍以劳生哉】
　　齐有倜傥生鲁连特高妙明月出海底一朝开光曜却秦振英声后世仰末照意轻千金尽顾向平原笑吾亦淡荡人拂衣可同调【萧云白平生豪迈藐视权臣浮云富贵此诗葢有慕乎鲁仲连之为人也】黄河走东溟白日落西海逝川与流光飘忽不相待春容舍我去秋髪已衰改人生非寒松年貌岂长在吾当乗云螭吸景驻光彩【萧云此篇欲学仙以离世其见趣又出乎流俗矣】
　　松栢本孤直难为桃李顔昭昭严子陵垂钓沧波间身将客星隐心与白云闲长揖万乗君还归富春山清风洒六合邈然不可攀使我长叹息冥栖岩石间【萧云太白亦有髙尚其事之意此诗有所慕而作也】
　　君平既弃世世亦弃君平观变穷大易探元化羣生寂寞缀道论空闭幽情驺虞不虚来鸑鷟有时鸣安知天汉上白日悬高名海客去已久谁人测沈冥【萧云此篇虽咏史诗其自负之意亦深矣与咏子陵意同】
　　胡闗饶风沙萧索竟终古木落秋草黄登高望戎虏荒城空大漠边邑无遗堵白骨横千霜嵯峨蔽榛莽借问谁凌虐天骄毒威武赫怒我圣皇劳师事鼙鼓阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知闗山苦李牧今不在边人饲豺虎【萧云此篇当为哥舒翰败石堡而作其防微而显欤】
　　燕昭延郭隗遂筑黄金台剧辛方赵至邹衍复齐来奈何青云士弃我如尘埃珠玉买歌笑糟糠养贤才方知黄鹤举千里独裴徊【萧云此篇岂白不为时贵所礼而作欤不然何其有黄鹤千里之句吁读其诗者百世之下犹有感慨】
　　宝剑双蛟龙雪花照芙蓉精光射天地雷腾不可冲一去别金匣飞沈失相从风胡灭已久所以潜其锋呉水深万丈楚山邈千里雌雄终不隔神物会当逢【刘云此篇似学鲍照而作】
　　天津三月时千门桃与李朝为断肠花暮逐东流水前水复后水古今相续流新人非旧人年年桥上游鸡鸣海色动谒帝罗公侯月落西上阳余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上高堂列鼎错珍羞香风引赵舞清管随齐讴七十紫鸳鸯双双戏庭幽行乐争昼夜自言度千秋功成身不退自古多愆尤黄犬空叹息緑珠成衅讐何如鸱夷子散髪棹扁舟【萧云此篇叹时贵宠昔不知退安得无李斯石崇之祸乎】
　　郢客吟白雪遗响飞青天徒劳歌此曲举世谁为传试为巴人唱和者乃数千吞声何足道叹息空凄然【萧云士负才而不遇能不读其诗而为之吞声叹息也欤】
　　秋露白如玉团团下庭緑我行忽见之寒早悲岁促人生鸟过目胡乃自结束景公一何愚牛山泪相续物苦不知足得陇又望蜀人生若波澜世路有屈曲三万六千日夜夜当秉烛【萧云此篇言人功成当去奈何悬世不足而谬用心防百年之内唯及时行乐耳识者观之岂不可笑欤葢白之言不尽意意在其中非圣于诗者孰能与于此乎】
　　世道日交防浇风散淳源不采芳桂枝反栖恶木根所以桃李树吐花竟不言【刘云十字不知何从出不辨其説谓出于成蹊又浅浅知言者也】大运有兴没羣动争飞奔归来广成子去入无穷门【刘云结得更超　萧云此篇见世道如此决意为有道者之归】
　　三季分战国七雄成乱麻王风何怨怒世道终纷拏至人洞象高举淩紫霞仲尼欲浮海吾祖之流沙圣贤共沦没临岐胡咄嗟【萧云此篇其作于安史乱离之后遭难被黜之时乎不然何有羡乎古人之高飞逺举者邪其志亦可哀矣】
　　郑客西入闗行行未能已白马华山君相逢平原里璧遗镐池君明年祖龙死秦人相谓曰吾属可去矣一往桃花源千春隔流水【萧云此白深有羡乎避秦之人卒欲全身逺害者乎】
　　蓐収肃金气西陆海月秋蝉号阶轩感物忧不歇良辰竟何许大运有沦忽天寒悲风生夜久众星没恻恻不忍言哀歌逮明发【萧云此悲秋之诗也嗟夫士有志而不遇于时者千载读之同一兴懐也】
　　羽檄如流星虎符合专城喧呼救边急羣鸟皆夜鸣【刘云非蹊涉是境不知其妙处模写及此则入神矣】白日耀紫微三公运权衡天地皆得一澹然四海清借问此何为答言楚征兵渡泸及五月将赴云南征怯卒非战士炎方难逺行长号别严亲日月惨光晶泣尽继以血心摧两无声困兽当猛虎穷鱼饵奔鲸千去不一囬投躯岂全生如何舞干戚一使有苖平【萧云此篇为讨云南而败叹大臣不能如益禹之佐舜敷文徳以来逺人致有覆军杀将之耻其爱君忧国之意深矣言之者无罪闻之者足以戒悲夫】
　　抱玉入楚国见疑古所闻良宝终见弃徒劳三献君直木忌先伐芳兰哀自焚盈满天所损沈冥道为羣东海沈碧水西闗乗紫云鲁连及柱史可以蹑清芬【萧云此篇叹士之不遇知己者曷若效鲁连柱史之髙举逺蹈与道为羣以保其身也哉】
　　燕臣昔恸哭五月飞秋霜庶女号苍天震风击齐堂精诚有所感造化为悲伤而我竟何辜逺身金殿傍浮云蔽紫闼白日难囬光羣沙秽明珠众草淩孤芳古来共叹息流泪空沾裳【萧云此白被谗遭放黜而作哀而不伤怨而不诽】
　　孤兰生幽园众草共芜没虽照阳春辉复悲高秋月飞霜早浙沥緑艳恐休歇若无清风吹香气为谁发【萧云此亦太白自伤而托兴也】
　　登高望四海天地何漫漫霜被羣物秋风飘大荒寒荣华东流水万事皆波澜白日掩徂辉浮云无定端梧桐巢燕雀枳棘栖鸳鸾且复归去来剑歌行路难【萧云此篇葢谓君子在下小人在上识时之士唯有归去来而已】
　　鳯饥不啄粟所食惟琅玕焉能与羣鸡刺蹙争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端懐恩未得报感别空长叹【萧云此篇白自比之辞葢谓帝裔疎逺贺知章荐之方防知遇懐恩未报而叹息也】
　　周穆八荒意汉皇万乗尊淫乐心不极雄豪安足论西海宴王母北宫邀上元瑶水闻遗歌玉杯竟空言灵迹成蔓草徒悲千载魂【萧云此篇葢有讽乎明皇好神仙之事耳】
　　八荒驰惊飚万物尽凋落浮云蔽頺阳洪波振大壑龙鳯脱网罟飘飖将安托去去乗白驹空山咏塲藿【萧云此篇谓遭世乱而得脱身羁囚无所依托唯有咏白驹以自遣耳】
　　桃花开东园含笑夸白日偶防东风荣生此艳阳质岂无佳人色但恐花不实宛转龙火飞零落早相失讵知南山松独立自萧瑟【萧云此篇谓士无实行偶然荣遇其宠衰则易于弃捐孰若君子有持操而不改节哉】
　　越客采明珠提携出南隅清辉照海月美价倾皇都献君君按剑懐宝空长吁鱼目复相哂寸心增烦纡【萧云此篇谓贤者不遇于世小人衣冠反得位而哂笑焉】
　　我到巫山渚寻古登阳台天空彩云灭地逺清风来神女去已久襄王安在哉荒淫竟沦替樵牧徒悲哀【萧云此太白南迁过巫山懐古而作】
　　拟古八首
　　青天何歴歴明星如白石【刘云自然好】黄姑与织女相去不盈尺银河无鹊桥非时将安适闺人理纨素游子悲行役【刘云不如行子夜中饭】瓶氷知冬寒霜露欺逺客客似落叶飞飘飖不言归别后罗带长愁寛去时衣乗月托宵梦因之寄金徽【萧云此篇伤时行役无期男女不得遂其家室感时而悲者焉】
　　高楼入青天下有白玉堂明月看欲堕当牕悬清光遥夜一美人罗衣沾秋霜含情弄柔瑟弹作陌上桑弦声何激烈风巻绕飞梁行人皆踯躅栖鸟去廽翔但写妾意若莫辞此曲伤愿逢同心者飞作紫鸳鸯【萧云此篇喻贤懐才抱艺不肯轻许诸人思得同心同德而附之】
　　今日风日好明日恐不如春风笑于人何乃愁自居吹箫舞彩鳯酌醴鲙神鱼千金买一醉取乐不求余达士遗天地东门有二疏愚夫同瓦石有才能巻舒无事坐悲苦块然涸辙鲋【萧云此篇谓达士而能与时巻舒者其太白之素忘欤】
　　运速天地闭胡风结飞霜百草死冬月六龙頽西荒太白出东方彗星扬精光鸳鸯非越鸟何为眷南翔惟昔鹰将犬今为侯与王得水成蛟龙争池夺鳯凰北斗不酌酒南箕空扬【萧云此篇似是讽永王璘不从知王不足与有为而作】
　　月色不可扫客愁不可道玉露生秋衣流萤飞百草日月终销毁天地同枯槁蟪蛄啼青松安见此树老金丹宁误俗昩者难精讨尔非千岁翁多恨去世早饮酒入玉壶藏身以为宝【刘云其初未有此意肆言及此达之又达　萧云此篇是反古诗服食求神仙多为药所误葢白之素志欲学神仙犹反骚云】
　　生者为过客死者为归人天地一逆旅同悲万古尘月兔空捣药扶桑已成薪白骨寂无言青松岂知春前后更叹息浮荣何足珍
　　渉江弄秋水爱此荷花鲜攀荷弄其珠荡漾不成圆佳期彩云重欲赠隔逺天相思无由见怅望凉风前【萧云此篇喻贤者慕君才得位而害之者至已欲有所献而为谗所间也辞微意显可谓怨而不诽】
　　去去复去去辞君还忆君汉水既殊流楚山亦此分人生难称意岂得长为羣越燕喜海日燕鸿思朔云别久容华晚琅玕不能饭日落知天昏梦长觉道逺望夫登高山化石竟不返【刘云极其愁思语意终健古诗唐诗之异以此而观人亦以此他人不如太白者情事浅尔谓其诗十九妇人非知白者亦非知诗者　萧云此篇其太白去国之时所作乎身在江海心居魏阙懐君忧国之意蔼然见于言辞之表末四句意是嗟叹之曰虽遭时昏乱隔絶逺方然爱君之心犹石之坚也辞严意婉悲夫】
　　沐浴子
　　沐芳莫弹冠浴兰莫振衣处世忌太洁至人贵藏辉沧浪有钓叟吾与尔同归【萧云此篇全括渔父词意其太白涉难后之辞乎】
　　子夜呉歌
　　长安一片月万户衣声秋风吹不尽总是玉闗情何日平胡虏良人罢逺征
　　大堤曲
　　汉水临襄阳花开大堤暖佳期大堤下泪向南云满春风复无情吹我梦魂散不见眼中人天长音信断
　　塞下曲
　　烽火动沙漠连照甘泉云汉皇按剑起还召李将军兵气天上合鼔声陇底闻横行负勇起一战净妖氛
　　寄逺曲二首
　　青楼何所在乃在碧云中宝镜挂秋水罗衣轻春风新妆坐落日怅望金屛空念此送短书愿因双飞鸿妾在春陵东君居汉江岛一日望花光徃来成白道【一作日日采蘼芜上山成白道】一为云雨别此地生秋草秋草秋蛾飞相思愁落晖何时一相见灭烛解罗衣
　　秋浦歌
　　秋浦长似秋萧条使人愁客愁不可渡行上东大楼正西望长安下见江水流寄言向江水汝意忆侬不遥传一掬泪为我达扬州
　　秦女巻衣
　　天子居未央妾侍巻衣裳顾无紫宫宠敢拂黄金牀水至亦不去熊来尚可当微身奉日月飘若萤之光愿君采葑菲无以下体妨
　　邯郸才人嫁为厮养卒妇
　　妾本崇台女扬蛾入丹阙自倚顔如花宁知有雕歇一辞玉阶下去若朝云没毎忆邯郸城深宫梦秋月君王不可见惆怅至明发【萧云此诗太白既黜时借此发兴其辞意睠恋宗国繋心于君亦得离骚之遗意欤】
　　塞上曲
　　大汉无中防匈奴犯渭桥五原秋草緑胡马一何骄命将征西极横行阴山侧燕支落汉家妇女无顔色转战渡黄河休兵乐事多萧条清万里瀚海寂无波【萧云此诗为李靖伐突厥擒颉利斥地北至大漠故太白美颂一时勲徳借汉以为喻】
　　闗山月
　　明月出天山苍茫云海间长风防万里吹度玉门闗汉下白登道胡窥青海湾由来征战地不见有人还【刘云偶然玉门关一语以白登清海跋涉甚长】戍客望边邑思归多苦顔高楼当此夜叹息未应闲【吕氏云气雄一世学者熟味之自然不浅矣】
　　独不见
　　白马谁家子黄龙边塞儿天山三丈雪岂是逺行时春蕙忽秋草莎鸡鸣西池风摧寒椶响月入霜闺悲忆与君别年种桃齐蛾眉桃今百余尺花落成枮枝终然独不见流泪空自知
　　短歌行
　　白日何短短百年苦易满苍穹浩茫茫万刼太极长麻姑垂两鬓一半已成霜天公见玉女大笑忆千塲吾欲揽六龙廽车挂扶桑北斗酌美酒劝龙各一觞冨贵非所愿与人驻顔光【萧云此辞虽拟古乐府然其辞意则出于骚肆为怪诞以寄兴矣】
　　妾薄命
　　汉帝宠阿娇贮之黄金屋咳唾落九天随风生珠玉宠极爱还歇妬深情却疎长门一步地不肯暂廽车【刘云似妇人语】雨落不上天水覆难再収君情与妾意各自东西流昔日芙蓉花今成断根草以色事他人能得防时好【刘云兴尽语尽　萧云此篇亦谓武恵妃夺宠而作辞意凄断令人感叹】
　　古朗月行
　　小时不识月呼作白玉盘又疑瑶台镜飞在白云端仙人垂两足桂树作团团白药成问言谁与餐蟾蜍蚀圆影大明夜已残羿昔落九乌天人清且安阴精此沦惑去去不足观忧来其如何凄怆摧心肝【萧云此篇为贵妃淫乱而作也忠愤之意益于词外】
　　上之囬
　　三十六离宫楼台与天通阁道步行月美人愁烟空恩疎宠不及桃李伤春风淫乐意何极金舆向囬中万乗出黄道千旗扬彩虹前军细栁北后骑甘泉东岂问渭川老宁邀襄野童但慕瑶池宴归来乐未穷【萧云此篇言秦皇汉武之幸囬中者不过惑志于神仙而已其讽谏明皇之意欤】
　　怨歌行
　　十五入汉宫花顔笑春红君王选玉色侍寝金屏中荐枕娇夕月巻衣恋春风宁知赵飞燕夺宠恨无穷沈忧能伤人緑鬓成霜蓬一朝不得意世事徒为空鹔鹴换美酒舞衣罢雕龙寒苦不忍言为君奏丝桐膓断弦亦絶悲心夜忡忡【萧云此篇虽宫怨之辞然寄兴深逺怨而不诽】
　　陌上桑
　　美女渭桥东春还事蚕作五马如飞龙青丝结金络不知谁家子调笑来相谑妾本秦罗敷玉顔艳名都緑条映素手采桑向城隅使君且不顾况复论秋胡寒螀爱碧草鸣鳯栖青梧托心自有处但怪傍人愚徒令白日暮高驾空踟蹰【萧云此篇言用世之士各有所从】
　　白马篇
　　龙马花雪白金鞍五陵毫秋霜切玉剑落日明珠袍鬭鸡事万乗轩葢一何高弓摧南山虎手接太行猱酒后竞风采三杯弄宝刀杀人如剪草剧孟同游遨发愤去函谷从军向临洮叱咤万战塲匈奴尽奔逃归来使酒气未肯拜萧曹羞入原宪室荒淫隐蓬蒿【萧云寓贬于褒寄扬于抑深得国风之防】
　　侠客行
　　赵客缦胡缨呉钩霜雪明银鞍照白马飒沓如流星十步杀一人千里不留行事了拂衣去深藏身与名闲过信陵饮脱剑膝前横将炙啖朱亥持觞劝侯嬴三杯吐然诺五岳倒为轻眼花耳热后意气素霓生救赵挥金槌邯郸先震惊千秋二壮士烜赫大梁城纵使侠骨香不慙世上英谁能书阁下白首太经
　　长干行
　　妾髪初覆额折花门前剧郎骑竹马来绕牀弄青梅同居长千里两小无嫌猜十四为君妇羞顔未尝开低头向暗壁千唤不一囬十五始展眉愿同尘与灰常存抱柱信岂上望夫台十六君逺行瞿塘滟滪堆五月不可触猿声天上哀门前送行迹一一生緑苔苔深不能扫落叶秋风早八月蝴蝶来双飞西园草感此伤妾心坐愁红顔老早晚下三巴预将书报家相迎不道逺直至长风沙
　　东武吟
　　好古笑流俗素闻贤达风方希佐明主长揖辞成功白日在高天廽光烛微躬恭承鳯凰诏歘起云萝中清切紫霄迥优游丹禁通君王赐顔色声价淩烟虹乗舆拥翠葢扈从金城东宝马丽絶景锦衣入新丰依岩望松雪对酒鸣丝桐因学扬子云献赋甘泉宫天书美片善清芬播无穷一朝去金马飘落成飞蓬賔客日疎散玉樽亦已空才力犹可倚不慙世上雄闲作东武吟曲尽情未终书此谢知已吾寻黄绮翁【萧云此篇太白放黜之后自述其志以别知已】













　　唐诗品彚巻四
　　钦定四库全书
　　唐诗品彚巻五
　　明　高棅　编
　　五言古诗五
　　正宗【三】
　　李白【中】
　　赠庐司戸
　　秋色无逺近出门尽寒山白云遥相识待我苍梧间借问卢躭鹤西飞防岁还【刘须溪云起意极苦然不复为惨塞者】
　　赠秋浦栁少府
　　秋浦旧萧索公庭人吏稀因君树桃李此地忽芳菲摇笔望白云开当翠微时来引山月纵酒酣清晖而我爱夫子淹留未忍归
　　赠闾丘处士
　　贤人有素业乃在沙塘陂竹影扫秋月荷花落古池闲读山海经散帙卧遥帷且躭田家乐遂旷林中期野酌劝芳酒园蔬烹露葵如能树桃李为我结茅茨
　　赠瑕丘王少府
　　皎皎鸾鳯姿飘飘神仙气梅生亦何事来作南昌尉清风佐鸣琴寂寞道为贵一见过所闻操持难与羣毫挥鲁邑讼目送瀛洲云我隐屠钓下尔当玉石分无由接高论空此仰清芬
　　嘲鲁儒
　　鲁叟谈五经白髪死章句问以经济防茫如坠烟雾足着逺游履首戴方山巾缓步从直道未行先起尘秦家丞相府不重褎衣人君非叔孙通与我本殊伦时事且未达归耕汶水濵
　　赠常侍御
　　安石在东山无心济天下一起振横流功成复潇洒大贤有巻舒季叶轻风雅匡复属何人君为知音者传闻武安将气振长平瓦燕赵期洗清周秦保宗社登朝若有言为访南迁贾【萧云意谓常若登朝有言不妨及之或者如贾生之召】
　　赠丹阳横山周处士惟长
　　周子横山隐开门临城隅连峰入户牖胜概淩方壶时枉白纻词放歌丹阳湖水色傲溟渤川光秀菰蒲当其得意时心与天壤俱闲云随舒巻安识身有无抱石耻献玉沈泉笑探珠羽化如可作相携上清都
　　以诗代书答元丹丘
　　青鸟海上来今朝发何处口衔云锦书与我忽飞去鸟去淩紫烟书留绮牕前开缄方一笑乃是古人传故人深相朂忆我劳心曲离居在咸阳三见秦草緑置书双袂间引领不暂闲长望杳难见浮云横逺山
　　赠何七判官昌浩
　　有时忽惆怅匡坐至夜分【刘云起意正同】平明空啸咤思欲解世纷心随长风去吹散万里云羞作济南生九十诵古文【刘云自谓素志如此】不然拂剑起沙漠収竒勲老死阡陌间何因扬清芬夫子今管乐英才冠三军终与同出处岂将沮溺羣
　　赠武十七谔【并序】
　　门人武谔深于义者也质本沈悍慕要离之风濳钓川海不数数于世事闻中原作难西来访余余爱子伯禽在鲁许将冐胡兵以致之酒酣感激援笔而赠
　　马如一疋练明日过呉门乃是要离客西来欲报恩笑开燕匕首拂拭竟无言狄犬吠清洛天津成塞垣爱子隔东鲁空悲断肠猿林囬弃白璧千里阻同奔君为我致之轻赍涉淮源精诚合天道不愧逺游魂【萧云轻赍涉淮嘱之辞也虽未保其必达亦尽吾父子之情而已万一不幸魂其有知亦可无愧矣】
　　赠裴司马
　　翡翠黄金缕绣成歌舞衣若无云闲月谁可比光辉秀色一如此多为众女讥君恩移昔爱失宠秋风归愁苦不窥邻泣上流黄机天寒素手冷夜长烛复微十日不满匹鬓蓬乱如丝犹是可怜人容华世中稀向君发皓齿顾我莫相违
　　赠新平少年
　　韩信在淮阴少年相欺淩屈体若无骨壮心有所凭一遭龙顔君啸咤从此兴千金答漂母万古共嗟称而我竟何为寒苦坐相仍长风入短袂两手如懐氷故友不相恤新交宁见矜摧残槛中虎羁绁鞲上鹰何时腾风云搏击申所能
　　五月东鲁行答汶上君
　　五月梅始黄蚕凋桑柘空鲁人重织作机杼鸣栊顾余不及仕学剑来山东举鞭放前途获笑汶上翁下愚忽壮士未足论穷通我以一箭书能取聊城功终然不受赏羞与时人同西归去直道落日昏阴虹此去尔勿言甘心如转蓬
　　赠从兄襄阳少府皓
　　结髪未识事所交尽豪雄却秦不受赏击晋宁为功【一本此下有脱身白刃里杀人红尘中非也】小节岂足言退归舂陵东归来无产业生事如转蓬一朝乌裘敝百镒黄金空弹剑徒激昻出门悲路穷吾兄青云士然诺闻诸公所以陈片言片言贵情通棣华倘不接甘与秋草同
　　赠范金卿
　　君子枉青盼不知东走迷离家未防月络纬鸣中闺桃李君不言攀花愿成蹊那能吐芳信恵好相招携我有结緑珍久藏浊水泥时人弃此物乃与燕石齐摭拭欲赠之申眉路无梯辽东慙白豕楚客羞山鸡徒有献芹心终流泣玉啼只应自索漠留舌示山妻
　　读诸葛武侯传懐赠崔少府叔封昆季
　　汉道昔云季羣雄方战争霸图各未立割据资豪英赤伏起頽运卧龙得孔明当其南阳时陇畆躬自耕鱼水三顾合风云四海生武侯立岷蜀壮志吞咸京何人先见许但有崔州平余亦草间人颇懐拯物情晚途值子玉华髪同衰荣托意在经济结交为弟兄母令管与鲍千载独知名
　　赠别舎人弟台卿之江南
　　去国客行逺还山秋梦长梧桐落金井一叶飞银牀觉罢揽明镜鬓毛飒已霜良图萎蔓草古貌成枯桑欲道心下事时人疑夜光因为洞庭叶飘落之潇湘令弟经济士谪居我何伤濳虬隐尺水著论谈兴亡客遇王子乔口传不死方入洞过天地登真朝玉皇吾将抚尔背挥手遂翺翔
　　早秋赠裴十七仲堪
　　逺海动风色吹愁落天涯南星变大火热气余丹霞光景不可廽六龙转天车荆人泣美玉鲁叟悲匏功业若梦里抚琴发长嗟裴生信英迈崛起多才华歴抵海岱豪结交鲁朱家复携两少妾艳色惊荷花双歌入青云但惜白日斜穷溟出宝贝大泽饶龙蛇明主倘见収烟霄路非赊时命若不会归应炼丹砂
　　赠崔司戸文昆季
　　双珠出海底俱是连城珍明月两特达余辉傍照人英声振名都高价动殊邻岂伊箕山故特以风期亲惟昔不自媒担簦西入秦攀龙九天上忝列岁星臣布衣侍丹墀密勿草丝纶才微惠渥重谗巧生缁磷一去已十年今来复盈旬清霜入晓鬓白露生衣巾侧见緑水亭开门列华茵千金散义士四坐无凡賔欲折月中桂持为寒者薪路傍已窃笑天路将何因垂恩傥丘山报徳有微身
　　酬崔五郎中
　　朔云横高天万里起秋色壮士心飞扬落日空叹息长啸出原野凛然寒风生幸遭圣明时功业犹未成奈何懐良图郁悒独愁坐杖防寻英豪立谈乃知我崔公生民秀缅邈青云姿制作参造化托讽含神祗海岳尚可倾吐诺终不移是时霜飚寒逸兴临华池起舞拂长剑四坐皆扬眉因得穷懽情赠我以新诗又结汗漫期九垓逺相待举身憇蓬壶濯足弄沧海从此淩倒景一去无时还朝游明光宫暮入阊阖闗但得长把袂何必嵩丘山
　　赠清漳明府侄聿
　　我李百万叶柯条布中州天开青云器日为苍生忧小邑且割鸡大刀伫烹牛雷声动四境惠与清漳流弦歌咏唐尧脱落隐簮组心和得天真风俗犹太古牛羊散阡陌夜寝不扄户问此何以然贤人宰吾土举邑树桃李垂阴亦流芬河堤绕緑水桑柘连青云赵女不冶容提笼昼成羣缲丝鸣机杼百里声相闻讼息鸟下阶高卧披道帙蒲鞭挂檐枝示耻无扑抶琴清月当户人寂风入室长啸无一言陶然上皇逸白玉壶氷水壶中见底清清光同毫髪皎洁照羣情赵北美嘉政燕南播高名过客览行謡因之颂徳声
　　经乱后将避地剡中留赠崔宣城
　　双鹅飞洛阳五马渡江徼何意上东门胡雏更长啸中原走豺虎烈火焚宗庙太白昼经天頺阳掩余照王城皆荡覆世路成奔峭四海望长安颦眉寡西笑苍生疑落叶白骨空相吊连兵似雪山破敌谁能料我垂北溟翼且学南山豹崔子贤主人欢娯毎相召胡牀紫玉笛却坐青云呌杨花满州城置酒同临眺忽思剡溪去水石逺清妙雪尽天地明风开湖山貌闷为洛生咏醉发呉越调赤霞动金光日足森海峤独散万古意闲垂一溪钓猿近天上啼人移月边棹无以墨绶苦来求丹砂要华髪长折腰将贻陶公诮
　　沙丘城下寄杜甫
　　我来竟何事高卧沙丘城城边有古树日夕连秋声鲁酒不可醉齐歌空复情思君若汶水浩荡寄南征
　　寄当途赵少府炎
　　晚登高楼望木落双江清寒山饶积翠秀色连州城目送楚云尽心悲胡鴈声相思不可见廽首古人情
　　望终南山寄紫阁隐者
　　出门见南山引领意无限秀色难为名苍翠日在眼有时白云起天际自舒巻心中与之然托兴毎不浅何当造幽人灭迹栖絶巘
　　独酌清溪江石上寄权昭夷
　　我携一尊酒独上江阻石自从天地开更长防千尺举杯向天笑天廽日西照永赖坐此石长垂严陵钓寄谢山中人可与尔同调
　　下浔阳城泛彭蠡寄黄判官
　　浪动灌婴井浔阳江上风开帆入天镜直向彭湖东落景转疎雨晴云散逺空名山发佳兴清赏亦何穷石镜挂遥月香炉灭彩虹相思俱对此举目与君同
　　宿白鹭洲寄杨江宁
　　朝别朱雀门暮栖白鹭洲波光摇海月星影入城楼望美金陵宰如思琼树忧徒令魂入梦翻觉夜成秋緑水解人意为余西北流因声玉琴里荡漾寄君愁
　　夕霁杜陵登楼寄韦繇
　　浮云灭霁景万物生秋容登楼送逺目伏槛观羣峰原野旷超缅闗河纷杂重清辉映竹日翠色明云松蹈海寄遐想还山迷旧踪徒然廹晚暮未果谐心胷结桂空伫立折麻恨莫从思君达永夜长乐闻疎钟
　　月夜江行寄崔员外宗之
　　飘飘江风起萧飒海树秋登舻美清夜挂席移轻舟月随碧山转水合青天流沓如星河上但觉云林幽归路方浩浩徂川去悠悠徒悲蕙草歇复听菱歌愁岸曲迷后浦沙明瞰前洲懐君不可见望逺增离忧
　　秋夜宿龙门香山寺奉寄王方城十七丈奉国营上人从弟防成令问
　　朝发汝海东暮栖龙门中水寒夕波急木落秋山空望极九霄迥赏幽万壑通目浩沙上月心清松下风玉斗横网户银河耿花宫兴在趣方逸欢余情未终鳯驾忆王子虎溪懐逺公桂枝坐消歇棣华不复同流恨寄伊水盈盈焉可穷
　　北山独酌寄韦六
　　巢父将许由未闻买山隐道存迹自高何惮去人近纷吾下兹岭地闲喧亦泯门横羣岫开水凿众泉引屏高而在云窦深莫能凖川光昼昏凝林气夕凄紧于焉摘朱果兼得养牝坐月观宝书拂霜弄瑶轸倾壶事幽酌顾影还独尽念君风尘游傲尔令自哂
　　江上寄元六林宗
　　霜落江始寒枫叶緑未脱客路悲清秋永路苦不达沧波眇川汜白日隐天末停棹依林峦惊猿相呌聒夜分河汉转起视溟涨濶凉风何萧萧流水鸣活活浦沙净如洗海月明可掇兰交空懐思琼树讵解渇朂哉沧洲心岁晚庶不夺幽赏颇自得兴逺与谁豁
　　游敬亭寄崔侍御
　　我家敬亭下輙继谢公作相去数百年风期宛如昨登高素秋月下望青山郭俯视鸳鹭羣饮啄自鸣跃夫子虽蹭蹬瑶台雪中鹤独立窥浮云其心在寥廓时来顾我笑一饭葵与藿世路如秋风相逢尽萧索腰间玉贝剑意许无遗诺壮士不可轻相期在云阁
　　安陆白兆山桃花喦寄刘侍御绾
　　云卧三十年好闲复爱仙蓬壶虽冥絶鸾鹤心悠然归来桃花嵒得憇云牕眠对岭人共语饮潭猿相连时升翠微上邈若罗浮巅两岑抱东壑一嶂横西天树杂日易隐崖倾月难圆芳草换野色飞萝摇春烟入逺搆石室选幽开山田独此林下意杳无区中縁永辞霜台客千载方来旋
　　淮阴书懐寄王宗城
　　沙墩至梁苑二十五长亭大舶夹双艣中流鵞鹳鸣云天扫空碧川岳涵余清飞鳬从西来适与佳兴并眷言王乔舄婉娈故人情复此亲懿会而增交道荣沿洄且不定飘忽怅徂征暝投淮阴宿欣得漂母迎斗酒烹黄鸡一餐感素诚予为楚壮士不是鲁诸生有徳必报之千金耻为轻缅书羇孤意逺寄棹歌声
　　寄东鲁二子【在金陵作】
　　呉地桑叶緑呉蚕已三眠我家寄东鲁谁种阴田春事已不及江行复茫然南风吹归心飞堕酒楼前楼东一株桃枝叶拂青烟此树我所种别来向三年桃今与楼齐我行尚未旋娇女字平阳折花倚桃边折花不见我泪下如流泉小儿名伯禽与姊亦齐肩双行桃树下抚背复谁怜念此失次第肝膓日忧煎裂素写逺意因之汶阳川【范徳机云天下防乱骨肉离散此北征入门号唾以下意也然彼合此离彼有哭其死此则怜其生彼兼时事此乃单咏要其忧思之正者也】
　　闻丹丘子于城北营石门幽居中有高鳯遗迹仆离羣逺懐亦有栖遁之志因叙旧以寄之
　　春华沧江月秋色碧海云离居盈寒暑对此长思君思君楚水南望君淮山北梦魂虽飞来防面不可得畴昔在嵩阳同衾卧羲皇緑萝笑簮绂丹壑贱岩廊晚途各分析乗兴任所适仆在鴈门闗君为蛾眉客心悬万里外影滞两乡隔长剑复归来相逢洛阳陌陌上何喧喧都令心意烦迷津觉路失托势随风翻以兹谢朝列长啸归故园故园恣闲逸求古散缥帙久欲入名山婚娶殊未毕人生信多故世事岂唯一念此忧如焚怅然若有失闻君卧石门宿昔契弥敦方从桂树隐不羡桃花源高风起遐旷幽人迹复存松风清瑶瑟溪月湛芳樽安居偶佳赏丹心期此论
　　送张舍人之江东
　　张翰江东去正值秋风时天清一鴈逺海濶孤帆迟白日行欲暮沧波杳难期呉洲如见月千里幸相思
　　鲁郡东石门送杜甫
　　醉别复防日登临徧池台何时石门路重有金樽开秋波落泗水海色明徂徕飞蓬各自逺且尽手中杯
　　送裴十八图南归嵩山
　　君思颍水緑忽复归嵩岑归时莫洗耳为我洗其心洗心得真情洗耳徒买名谢公终一起相与济苍生
　　江夏送友人
　　雪防翠云裘送君黄鹤楼黄鹤振玉羽西飞帝王州鳯无琅玕实何以赠逺游徘徊相顾影泪下汉江流
　　送郄昻谪巴中
　　瑶草寒不死移植沧江濵东风洒雨露防入天地春予若洞庭叶随波送逐臣思归未可得书此谢情人
　　送杨山人归嵩山
　　我有万古宅嵩阳玉女峯长留一片月挂在东溪松【刘云超然天地间可以不死岂独不经人道哉】尔去掇仙草菖蒲花紫茸岁晚或相访青天骑白龙
　　余乡送韦八之西京
　　客自长安来还归长安去狂风吹我心西挂咸阳树此情不可道此别何时遇望望不见君连山起烟雾【刘云同是瞻望不及之意能者自然】
　　同王昌龄送族弟襄归桂阳
　　秦地见碧草楚谣对清樽把酒尔何思鹧鸪啼南园余欲罗浮隐犹懐明主恩踌躇紫宫恋孤负沧洲言终然无心云海上同飞翻相期乃不浅幽桂有芳根【萧云此诗非一饭不忘君者乎】
　　五松山送殷淑
　　秀色发江左风流奈若何仲文了不还独立扬清波载酒五松山頽然白云歌中天度落月万里遥相过抚酒惜此月流光畏蹉跎明日别离去连峯郁嵯峨【刘云此其浅易者意亦洒然】
　　送崔氏昆季之金陵
　　放歌倚东楼行子期晓发秋风度江来吹落山上月主人出美酒灭烛延清光二崔向金陵安得不尽觞水客弄归棹云帆巻轻霜扁舟敬亭下五两先飘扬峡石入水花碧流日更长思君无岁月西眺阻河梁
　　送韩凖裴政孔巢父还山
　　猎客张罝不能挂龙虎所以青云人高歌在岩户韩生信英彦裴子含清真孔侯复秀出俱与云霞亲峻节淩逺松同衾卧磐石斧氷寒泉三子同二屐时时或乗兴往往云无心出山揖牧伯长啸轻衣簮昨霄梦里还云弄竹溪月今晨鲁东门怅饮与君别雪崖滑去马萝迳迷归人相思若烟草歴乱无冬春
　　对雪奉饯任城六父秩满归京
　　龙虎谢鞭策鹓鸾不司晨君看海上鹤何似笼中鹑独用天地心浮云乃吾身虽将簮组狎若与烟霞亲季父有英风白眉超常伦一官即梦寐脱屣归西秦窦公敞华筵墨客尽来臻燕歌落湖鴈郢曲囬阳春征马百度嘶游车动行尘踌躇未忍去恋此四座人饯离驻高驾惜别空慇懃何时竹林下更与步兵邻
　　送赵判官赴黔府中丞叔幕
　　廓落青云心结交黄金尽富贵翻相忘令人忽自哂蹭蹬鬓毛斑盛时难再还巨源咄石生何事马啼间緑萝长不厌却欲还东山君为鲁曾子拜揖高堂里叔继赵平原偏承明主恩风霜推独坐旌节镇雄藩虎士秉金钺蛾眉开玉樽才高幕下去义重林中言水宿五溪月霜啼三峡猿东风春草緑江上归轩
　　送鲁郡刘长史迁农长史
　　鲁国一杯水难容横海鳞仲尼且不敬况乃寻常人白玉换斗粟黄金买尺薪闭门木叶下始觉秋非春闻君向西迁地即鼎湖邻宝镜匣苍藓丹经埋素尘轩后上天时攀龙遗小臣及此留惠爱庶防风化淳鲁缟如白烟五缣不成束临行赠贫交一尺重山岳相国齐晏子赠行不及言托阴当树李忘忧当树萱他日见张禄绨袍懐旧恩
　　送杨少府赴选
　　大国置衡镜凖平天地心羣贤无邪人朗鉴穷情深吾君咏南风衮冕弹鸣琴时泰多美士京国防缨簮山苖落磵底幽松出高岑夫子有盛才主司得球琳流水非郑曲前行遇知音衣工剪绮绣一悮伤千金何惜刀尺余不裁寒女衾我非弹冠者感别但开襟空谷无白驹贤人岂悲吟大道安弃物时来或招寻尔见山吏部当应无陆沈
　　送薛九被谗去鲁
　　宋人不辨玉鲁贱东家丘我笑薛夫子胡为两地游黄金销众口白璧竟难投梧桐生蒺藜緑竹乏佳实鳯凰宿谁家送与羣鸡匹田家养老马穷士归其门蛾眉笑躄者賔客去平原却斩美人首三千还骏奔毛公一挺剑赵楚两相存孟尝悦狡三窟赖冯谖信陵夺兵符为用侯生言春申一何愚刎首为李园贤哉四公子抚掌黄泉里借问笑何人笑人不好士尔去且勿諠桃李竟何言沙丘无漂母谁肯饭王孙
　　别鲁颂
　　谁道泰山高下却鲁连节谁云秦军众摧却鲁连舌独立天地间清风洒兰雪【刘云収得意象高逈自切事情】夫子还倜傥攻文继前烈错落石上松无为秋霜折赠言镂宝刀千岁庶不灭【刘云古意选语】
　　秋日鲁郡尧祠亭上宴别杜补阙范侍御
　　我觉秋兴逸谁云秋兴悲山将落日去水与晴空宜鲁酒白玉壶送行驻金羁歇鞍憇古木解带挂横枝歌鼓川上亭曲度神飚吹云归碧海夕鴈没青天时相失各万里茫然空尔思
　　赠别王山人归布山
　　王子析道论微言破秋毫还归布山隐兴入云天高尔去安可迟瑶草恐衰歇我心亦懐归屡梦松上月【一作衣】傲然遂独往长啸开岩扉林壑久已芜石道生蔷薇愿言弄笙鹤岁晚来相依
　　留别贾舍人至二首
　　秋风吹胡霜凋此檐下芳折芳怨岁晚离别凄以伤谬攀青贤延我于此堂君为长沙客我独之夜郎劝此一杯酒岂惟道路长割珠两分赠寸心久不忘何必儿女仁相看泪成行
　　大梁白云起飘飖来南洲裴徊苍梧野十见罗浮秋鳌挟山海倾四溟扬洪流意欲托孤鳯从之摩天游鳯苦道路难翺翔还昆丘不肯衔我去哀鸣慙不留逺客谢主人明珠难暗投拂拭倚天剑西登岳阳楼长啸万里风扫清胷中忧谁念刘越石化为绕指柔
　　留别金陵诸公
　　海水昔飞动三龙分战争钟山危波澜倾侧骇奔鲸黄旗一扫荡割壤开呉京六代更霸王遗迹见都城至今秦淮间礼乐秀羣英地扇邹鲁学诗腾顔谢名五月金陵西祖余白下亭欲寻庐峰顶先绕汉水行香炉紫烟灭瀑布落太清若攀星辰去挥手缅含情
　　将游衡岳过汉阳双松亭留别族弟浮屠谈皓
　　秦欺赵氏璧却入邯郸宫本是楚家玉还来荆山中丹彩泻沧溟清晖淩白虹青蝇一相防流落此时同卓絶道门秀谈乃支公延萝结幽居剪竹绕芳丛凉花拂戸牖天籁鸣虚空忆我初来时蒲桃开景风今兹大火落秋叶黄梧桐水色梦沅湘长沙去何穷寄书访衡峤但与南飞鸿
　　留别广陵诸公【一作留别邯郸故人】
　　忆昔作少年结交赵与燕金羁络骏马锦带横流泉寸心无疑事所向非徒然晚节觉此疎猎精草太空名束壮士薄俗弃高贤中廽圣明顾挥翰凌云烟骑虎不敢下攀龙忽堕天还家守清真孤洁励秋蝉炼丹费火石采药穷山川卧海不闗人租税辽东田乗兴忽复起棹歌溪中船临醉谢葛强山公欲倒鞭狂歌自此别垂钓沧浪前










　　唐诗品彚巻五
　　钦定四库全书
　　唐诗品彚巻六
　　明　髙棅　编
　　五言古诗六
　　正宗【四】
　　李白【下】
　　防山僧不遇作【金陵】
　　石径入丹壑松门闭青苔闲堦有鸟迹禅室无人开窥牕见白拂挂壁生尘埃使我空叹息欲去仍裴徊香云徧山起花雨从天来已有空乐好况闻清猿哀了然絶世事此地方悠哉
　　下终南山过斛斯山人宿置酒
　　暮从碧山下山月随人归却顾所来径苍苍横翠微相防及田家童稚开荆扉緑竹入幽径青萝拂行衣欢言得所憩羙酒聊共挥长歌吟松风曲尽河星稀我醉君复乐陶然共忘机
　　过汪氏别业
　　游山谁可栖子明与浮丘叠岭碍河汉连峰横斗牛汪生靣北阜池馆清且幽我来感意气捶炰列珍羞扫石待归月开池涨寒流酒酣益爽气为乐不知秋【晋志宣城郡隆阳县乃仙人陵阳窦子明所居也】
　　安州般若寺水阁纳凉喜遇薛员外
　　翛然金园赏逺近合晴光楼台成海气草木皆天香忽逢青云士共解丹霞裳水退池上热风生松下凉呑讨破万象褰窥临众芳而我遗有漏与君用无方心垢都已灭永言题禅房
　　寻髙鳯石门山中元丹丘
　　寻幽无前期乗兴不觉逺苍厓难渉白日忽欲晚未穷三四山巳歴千万转寂寂闻猿愁行行见云収髙松来好月空谷宜清秋谿深古雪在石断寒泉流峰峦秀中天登眺不可尽丹丘遥相呼顾我忽而哂遂造穷谷间始知静者闲留欢达永夜清晓方言还
　　金陵江上遇蓬池隠者
　　心爱名山游身随名山逺罗浮麻姑台此去或未返遇君逢池隠就我石上饭空言不成欢强笑惜日晚緑水向鴈门黄云蔽龙山叹息两客鸟裴徊呉越间共语一执手留连夜将久觧我紫绮裘且换金陵酒酒来笑复歌兴酣乐事多水影弄月色清光奈愁何明晨挂帆席离恨满沧波
　　防鲁城北范居士失道【落苍耳中见范置酒摘苍耳作】
　　鴈度秋色逺日静无云时客心不自得浩漫将何之忽忆范野人闲园养幽姿茫然起逸兴但恐行来迟城壕失徃路马首迷荒陂不惜翠云裘遂为苍耳欺入门且一笑把臂君为谁酒客爱秋蔬山盘荐霜梨他筵不下筯此席忘朝饥酸枣垂北郭寒蔓东篱还倾四五酌自咏猛虎词近作十日欢逺为千载期风流自荡谑浪偏相宜酣来上马去却笑髙阳池
　　游南阳清泠泉
　　惜彼落日暮爱比寒泉清西辉逐流水荡漾游子情空歌望云月曲尽长松声
　　游秋浦白笴陂
　　白笴夜长啸爽然谿谷寒鱼龙动陂水处处生波澜天借一明月飞来碧云端故乡不可见肠断正西看
　　登新平楼
　　去国登兹楼懐归伤暮秋天长落日逺水浄寒波流秦云起岭树胡鴈飞沙洲苍苍几万里目极令人愁
　　挂席江上待月有懐
　　待月月未出望江江自流倐忽城西郭青天悬玉钩素华虽可揽清景不同游耿耿金波里空瞻鳷鹊楼【汉书注鳷鹊观在云阳甘泉宫也】
　　大庭库
　　朝登大庭库云物何苍然莫辨陈郑火空霾邹鲁烟我来防梓慎观化入寥天古木朔气多松风如五弦帝图终冥没叹息满山川【杜预左传注大庭氏古国名在鲁城内鲁于其庭作库登髙以望气昭公十八年五月宋卫陈郑火梓慎登大庭库望之曰宋卫陈郑也数日皆来告火】
　　与从侄杭州刺史良游天竺寺
　　挂席凌蓬丘观涛憩樟楼三山动逸兴五马同遨游天竺森在眼松风飒惊秋览云测变化弄水穷清幽叠嶂隔遥海当轩写归流转成傲云月佳趣满呉洲
　　登巴陵开元寺西阁赠衡岳僧方外
　　衡岳有阐士五峰秀真骨见君万里心海水照秋月大臣南溟去问道皆请谒洒以甘露言清凉润肌髪明湖落天镜香阁凌银阙登眺餐恵风新花期啓发
　　登单父陶少府半月台
　　陶公有逸兴不与常人俱筑台像半月回向髙城隅置酒望白云商飚起寒梧秋山入逺海桑柘罗平芜水色渌且明令人思镜湖终当过江去爱此暂踟蹰
　　登太白峰
　　西上太白峰夕阳穷登攀太白与我语为我开天门愿乘泠风去直出浮云间举手可近月前行若无山一别武功去何时复见还
　　同友人舟行游台越作
　　楚臣伤江枫谢客拾海月懐沙去潇湘挂席泛溟渤蹇予访前迹独往造穷髪古人不可攀去若浮云没愿言弄倒景从此链真骨华顶窥絶溟蓬壶望超忽不知青春度但怪緑芳歇空持钓鳌心从此谢魏阙
　　游谢氏山亭
　　沦老卧江海再欢天地清病闲久寂寞嵗物徒芬荣借君西池游聊以散我情扫雪松下去扪萝石道行谢公池塘上春草飒已生花枝拂人来山鸟向我鸣田家有羙酒落日与之倾醉罢弄归月遥欣稚子迎
　　忆襄阳旧游赠马少府巨
　　昔为大堤客曾上山公楼开牕碧嶂满拂镜沧江流髙冠佩雄劒长揖韩荆州此地别夫子今来思旧游朱顔君未老白髪我先秋壮志恐蹉跎功名若云浮归心结逺梦落日悬春愁空思羊叔子堕泪岘山头
　　金陵鳯凰台置酒
　　置酒延落景金陵鳯凰台长波谢万古心与云俱开借问往昔时鳯凰为谁来鳯凰去巳久正当今日囬明君越羲轩天老坐三台豪士无所用弹弦醉金罍东风吹山花安可不尽杯六帝没幽草深宫冥緑苔置酒勿复道歌钟但相催
　　九日登巴陵置酒望洞庭水军【时贼逼华容县】
　　九日天气清登高无秋云造化辟川岳了然楚汉分长风鼔横波合沓蹙龙文忆昔传游预楼船壮横汾今兹讨鲸鲵旌斾何缤纷白羽落酒尊洞庭罗三军黄花不掇手战皷遥相闻劒舞转頺阳当时日停曛酣歌激壮士可以摧妖氛龌龊东篱下渊明不足羣
　　秋登巴陵望洞庭
　　清晨登巴陵周览无不极明湖映天光彻底见秋色秋色何苍然际海俱澄鲜山青灭逺树水緑无寒烟来帆出江中去鸟向日邉风清长沙浦霜空云梦田曕光惜頺髪阅水悲徂年北渚既荡漾东流自潺湲郢人唱白雪越女歌采莲听此更断肠凭厓泪如泉
　　与周刚清溪玉镜潭宴别【潭在秋浦桃树陂下余新名此潭】
　　康乐上官去永嘉游石门江中有孤屿千载迹犹存我来想秋浦三入桃陂源千峰照积雪万壑尽啼猿兴与谢公合文因周子论扫厓去落叶席月开清尊溪当大楼南溪水正南奔回作玉镜潭澄明洗心魂此中得佳境可以絶嚣喧清夜方归来酣歌出平原别后经此地为余谢兰荪
　　望庐山瀑布水
　　西登香炉峰南见瀑布水挂流三百丈喷壑数十里歘如飞电来隠若白虹起初惊河汉落半洒云天里仰观势转雄壮哉造化功海风吹不断江月照还空【刘云竒俊不复可道】空中乱□射左右洗青壁飞珠散轻霞流沫沸穹石而我乐名山对之心益闲无论潄琼液还得洗尘顔且谐宿所好永愿辞人间
　　游太山五首
　　四月上太山石屏御道开六龙过万壑涧谷随萦回马迹绕碧峰于今满青苔飞流洒絶巘水急松声哀北眺崿嶂竒倾崖向东摧洞门闭石扇地底兴云雷登髙望蓬瀛想像金银台天门一长啸万里清风来玉女四五人飘飖下九垓含笑引素手遗我流霞杯稽首再拜之自愧非仙才旷然小宇宙弃世何悠哉
　　清晓骑白鹿直上天门山山际逢羽人方瞳好容顔扪萝欲就语却掩青云闗遗我鸟迹书飘然落岩间其字乃上古读之了不闲感此三叹息从师方未还
　　平明登日观举手开云闗精神四飞扬如出天地间黄河从西来窈窕入逺山凭崖揽八极目尽长空闲偶然值青童緑髪双云鬟咲我晚学仙蹉跎凋朱顔踌躇忽不见浩荡难追攀
　　清斋三千日裂素冩道经吟诵有所得众神卫我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒景白浪翻长鲸安得不死药髙飞向蓬瀛
　　日观东北倾两崖夹双石海水落眼前天光揺空碧千峰争攅聚万壑絶凌歴缅彼鹤上仙去无云中迹长松入霄汉逺望不盈尺山花异人间五月雪中白终当遇安期于此錬玉液
　　陪族叔当涂宰游化城寺升公清风亭
　　化城若化出金榜天宫开疑是海上云飞空结楼台升公湖山秀粲然有辨才济人不利已立俗无嫌猜了见水中月青莲出尘埃闲居清风亭左右清风来当暑防广殿太阳为裴徊茗酌待幽客珍盘荐雕梅飞文何洒落万象为之摧季父拥鸣琴徳声布云雷虽游道林室亦举陶潜杯清乐动诸天长松自吟哀留欢若可尽刼石乃成灰
　　春陪商州裴使君游石娥溪【时欲东游遂有此赠】
　　裴公有仙标防俗数千丈澹荡沧洲云飘飖紫霞想剖竹商洛间政成心巳闲萧条出世表冥寂闭闗我来属芳节觧榻时相悦褰帷对云峰扬袂指松雪蹔出东城邉遂游西岩前横天耸翠壁喷壑鸣红泉寻幽殊未歇爱此春光发溪傍饶名花石上有好月命驾归去来露华生翠苔淹留惜将晚复听清猿哀清猿断人肠游子思故乡明发首东路此欢焉可忘
　　登梅冈望金陵赠族侄髙座寺僧中孚
　　钟山抱金陵霸气昔腾发天开帝王居海色照宫阙羣峰如逐鹿奔走相驰突江水九道来云端遥明没时迁大运去龙虎势休歇我来属天清登览穷楚越吾宗挺禅伯特秀鸾鳯骨众星罗青天明者独有月冥居顺生理草木不剪伐烟牕引蔷薇石壁老野蕨呉风谢安屐白足傲履袜几宿一下山萧然忘干谒谈经演金偈降鹤舞海雪时闻天香来了与世事絶佳游不可得春风惜逺别赋诗留巗屏千载庶不灭
　　登金陵冶城西北谢安墩【此墩即晋太傅谢安与右军王羲之同登超然有髙士之志余将营园其上故作是诗也】
　　晋室昔横溃永嘉遂南奔沙尘何茫茫龙虎闘朝昏胡马风汉草天骄戏中原哲匠感頺运云鹏忽飞翻组练照楚国旌旗连海门西秦百万众戈甲如云屯投鞭可填江一扫不足论皇运有返正丑虏无遗魂谈笑遏横流苍生望斯存冶城访古迹犹有谢安墩凭览周地险髙标絶人喧想像东山姿缅懐右军言梧桐识嘉树蕙草留芳根白鹭映春洲青龙见朝地古云物在台倾禾黍繁我来酌清波于此树名园功成拂衣去归入武陵源
　　宿五松山下荀媪家
　　我宿五松下寂寥无所欢田家秋作苦邻女夜舂寒跪进雕胡饭月光明素盘令人慙漂母三谢不能餐
　　宿巫山下
　　昨夜巫山下猿声梦里长桃花飞緑水三月下瞿塘雨色风吹去南行拂楚王髙丘懐宋玉访古一霑裳
　　上三峡
　　巫山夹青天巴水流若兹巴水忽可尽青山无到时三朝上黄牛三暮行太迟三朝又三暮不觉鬓成丝
　　江行寄逺
　　刳木出呉楚危槎百余尺疾风吹片帆日暮千里隔别时酒犹在己为异乡客思君不可亲愁见江水碧
　　之广陵宿常二南郭幽居
　　緑水接柴门有如桃花源忘忧或假草满院罗丛萱暝色湖上来防雨飞南轩故人宿茅宇夕鸟栖杨园还惜诗酒别深为江海言明朝广陵道独忆此倾樽
　　郢门秋懐
　　郢门一为客巴月三成朔风正揺落行子愁归旋杳杳山外日茫茫江上天人迷洞庭水鴈度潇湘烟清旷谐宿好缁磷及此年百龄何荡漾万化相推迁空谒苍梧帝徒寻溟海仙已闻蓬海浅岂见三桃圆倚剑增浩叹扪襟还自怜终当游五湖濯足沧浪泉
　　自巴东舟行经瞿塘峡登巫山最髙峰晚还题壁
　　江行几千里海月十五圆始经瞿塘峡遂歩巫山巅巫山髙不穷巴国尽所歴日邉攀垂萝霞外倚穹石飞歩淩绝顶极目无纎烟却顾失丹壑仰观临青天青天若可扪银汉去安在望云知苍梧记水辨瀛海周游孤光晚歴览幽意多积雪照空谷悲风鸣森柯归途行欲曛佳趣尚未歇江寒早啼猿松暝巳吐月月色何悠悠清猿响啾啾辞山不忍听挥策还孤舟
　　苏武
　　苏武在匈奴十年持汉节白鴈上林飞空传一书札牧羊邉地苦落日归心絶渇饮月窟水饥餐天上雪东还沙塞逺北怆河梁别泣把李陵衣相看泪成血
　　经下邳圯桥懐张子房
　　子房未虎啸破产不为家沧海得壮士椎秦愽浪沙报韩虽不成天地皆振动濳匿游下邳岂曰非智勇我来圯桥上懐古钦英风唯见碧流水曾无黄石公叹息此人去萧条徐泗空
　　望鹦鹉洲懐祢衡
　　魏帝营八极蚁观一祢衡黄祖斗筲人杀之受恶名呉江赋鹦鹉落笔超羣英锵锵振金玉句句欲飞鸣鸷鹗啄孤鳯千春伤我情五岳起方寸隠然讵可平才髙竟何施寡识冐天刑至今芳洲上兰蕙不忍生
　　商山四晧
　　白髪四老人昻藏南山侧偃蹇松雪间冥翳不可识云牕拂青霭石壁横翠色龙虎方战争于焉自休息秦人失金镜汉祖升紫极隂虹浊太阳前星遂沦匿一行佐明圣倐起生羽翼功成身不居舒巻在胷臆窅冥合元化茫昧信难测飞声塞天衢万古仰遗迹【刘云首尾无俗意一似古题】
　　春思
　　燕草如碧丝秦桑低緑枝当君懐归日是妾断肠时春风不相识何事入罗帏【刘云平易近情自有天趣萧云燕草如丝兴征夫懐归秦桑低枝兴思妇断肠未意贞防非外物所能动此诗可谓得诗人不淫不诽之体矣】
　　寓言
　　长安春色归先入青门道緑杨不自持从风欲倾倒海燕还秦宫双飞入帘栊相思不相见托梦辽城东
　　待酒不至
　　玉壶系青丝沽酒来何迟山花向我笑正好衔杯时晚酌东山下流莺复在兹春风与醉客今日乃相宜
　　望月有感
　　清泉映踈松不知防千古寒月揺清波流光入牕戸对此空长吟思君意何深无因见安道兴尽愁人心
　　落日忆山中
　　雨后烟景緑晴天散余霞东风随春归发我枝上花花落时欲暮见此令人嗟愿游名山去学道飞丹砂
　　对酒忆贺监
　　狂客归四明山隂道士迎勑赐镜湖水为君台沼荣人亡余故宅空有荷花生念此杳如梦凄然伤我情
　　感兴四首
　　瑶姬天帝女精彩化朝云宛转入宵梦无心向楚君锦衾抱秋月绮席空兰芬茫昧竟谁测虚传宋玉文十五游神仙仙游未曾歇吹笙吟松风泛席窥海月西山玉童子使我炼金骨欲逐黄鹤飞相呼向蓬阙【萧云此篇喻贤者相招以求禄仕者】
　　西国有羙女结楼青云端蛾眉艳晓月一笑倾城欢髙节不可夺炯心如凝丹常恐彩色晚不为人所观安得配君子共乘双飞鸾【萧云此篇喻贤者不轻去就复恐老之将至于时无闻思见君子事之以共禄位也】
　　洛浦有宓妃飘飖雪争飞轻云拂素月了可见清辉觧佩欲西去含情讵相违香尘动罗袜緑水不沾衣陈王徒作赋神女岂同归好色伤大雅多为世所讥
　　庐山东林寺夜懐
　　我寻青莲宇独徃谢城阙霜清东林钟水白虎谿月天香生虚空天乐鸣不歇宴坐寂不动大千入毫髪湛然真心旷刧断出没
　　春日独酌二首
　　东风扇淑气水木荣春晖白日照緑草落花散且飞孤云还空山众鸟各已归彼物皆有托吾生独无依对此石上月长醉歌芳菲
　　我有紫霞想缅懐沧洲间思对一壶酒澹然万事闲横琴倚高松把酒望逺山长空去鸟没落日孤云还但恐光景晚宿昔成秋顔
　　独酌
　　春草如有意罗生玉堂隂东风吹愁来白髪坐相侵独酌欢孤影闲歌面芳林长松尔何知萧瑟为谁吟手舞石上月膝横花间琴过此一壶外悠悠非我心
　　春日醉起言志
　　处世若大梦胡为劳其生所以终日頺然卧前楹觉来盼庭前一鸟花间鸣借问此何时春风语流莺感之欲叹息对酒还自倾浩歌待明月曲尽已忘情【刘云流丽酣畅欲胜渊明者以其尤易也诗皆如此何以沉着为哉　范云诸五言皆有晋宋间风而此更超然】
　　月下独酌四首
　　花间一壶酒独酌无相亲举杯邀明月对影成三人【刘云古无此竒】月既不觧饮影徒随我身暂伴月将影行乐须及春我歌月裴徊我舞影淩乱醒时同交欢醉后各分散永结无情游相期邈云汉【刘云凡情俗态终以此安得不为改观】
　　天若不爱酒酒星不在天地若不爱酒地应无酒泉天地既爱酒爱酒不愧天巳闻清比圣复道浊如贤圣贤既已饮何必求神仙三杯通大道一斗合自然但得酒中趣勿为醒者传【刘云纒绵散朗渐入真趣言语之悟入如此】
　　三月咸阳城千花昼如锦谁能春独愁对此径须饮穷通与脩短造化夙所禀一樽齐死生万事固难审醉后失天地兀然就孤枕不知有吾身此乐最为甚
　　穷愁千万端羙酒三百杯愁多酒虽少酒倾愁不来所以知酒圣酒酣心自开辞粟卧首阳屡空饥顔囘当代不乐饮虚名安用哉蠏即金液糟丘是蓬莱且须饮羙酒乗月醉髙台
　　日夕山中忽然有懐
　　久卧青山云遂为青山客山深云更好赏弄终日夕月衔楼间峰泉潄阶下石素心自此得真趣非外惜鼯啼桂方秋风灭籁归寂缅思洪厓术欲徃沧海隔云车来何迟抚巳空叹息
　　寻阳紫极宫感秋作
　　何处闻秋声翛翛北牕竹回薄万古心揽之不盈掬静坐观众妙浩然媚幽独白云南山来就我檐下宿嬾从唐生决羞访季主卜四十九年非一徃不可复野情转萧防世道有飜覆陶令归去来田家酒应熟【刘云其自然不可及矣束坡和此有余终渉拟议】
　　秋夕书懐【一作秋日南游书懐】
　　北风吹海鴈南渡落寒声感此潇湘客凄其流浪情海懐结沧洲霞想游赤城始探蓬壶事旋觉天地轻澹然吟髙秋闭卧瞻太清萝月掩空幕松霜结前楹灭见息羣动猎防穷至精桃花有源水可以保吾生【萧云此诗太白谪逐之诗作月能以仙游自觧可谓素患难而善处者矣】
　　与元丹丘方城寺谈作
　　茫茫大梦中惟我独先觉腾转风火来假合作容貌灭除昬疑尽领畧入精要澄虑观此身因得通寂照朗悟前后际始知金仙妙幸逢禅居人酌玉坐相召彼我俱若防云山岂殊调清风入虚空明月见谈笑怡然青莲宫永愿恣游眺
　　冬夜醉宿龙门觉起言志
　　醉来脱寳剑旅憩高堂眠中夜忽惊觉起立明灯前开轩聊直望晓雪河氷壮哀哀歌苦寒郁郁独惆怅傅説版筑臣李斯鹰犬人歘起匡社稷宁复长艰辛而我胡为者叹息龙门下富贵未可期殷忧向谁写去去泪满襟举声梁甫吟青云当自致何必求知音
　　听蜀僧濬弹琴
　　蜀僧抱緑绮西下蛾眉峰为我一挥手如听万壑松客心洗流水余响入霜钟不觉碧山暮秋云暗几重
　　金陵听韩侍御吹笛
　　韩公吹玉笛倜傥流英音风吹绕钟山万壑皆龙吟王子停鳯管师襄掩瑶琴余韵波江去天涯安可防
　　咏邻女东牕海石榴
　　鲁女东牕下海榴世所稀瑚映緑水未足比光辉清香随风发落日好鸟归愿为东南枝低举拂罗衣无由共攀折引领望金扉
　　赠黄山胡公求白鹇
　　闻黄山胡公有双白鹇葢是家鸡所伏自小驯狎子无惊猜以其名呼之皆就掌取食然此鸟耿介尤难畜之余平生酷好竟莫能致而胡公辍赠于我唯求一诗闻之欣然适防宿意因援笔三呌文不加防以赠之
　　请以双白壁买君双白鹇白鹇白如锦白雪耻容顔照影玉潭里刷毛琪树间夜栖寒月静朝歩落花闲我愿得此鸟翫之坐碧山胡公能辍赠笼寄野人还【西清诗话云李太白诗逸态凌云映照千载然时作齐梁间人体段畧不近浑厚】












　　唐诗品彚巻六
　　钦定四库全书
　　唐诗品彚巻七
　　明　髙棅　编
　　五言古诗七
　　大家【一】
　　杜甫【上】
　　【唐史本传云唐兴诗人承陈隋风流浮靡相矜至沈宋等研揣律诗竞相防袭逮开元间稍裁雅正然而人得一防皆自名所长甫乃浑涵汪洋千彚万状兼古今而有之又善陈时事律切精深至千言不少衰世号诗史　太原王琪云子羙博闻稽古其用事非老儒博士罕知其自出又曰子羙诗词有近质者所谓转石于千仞之山势也学者无效之其过甚　王介甫后集序云予考古之诗尤爱杜甫氏作者其词所从出一莫知穷极而病未能学者每一篇出自然人知非人之所能为而为之者惟其甫也輙能辨之世之学者至乎甫而后为诗不能至要之不知诗焉尔呜呼诗其难唯有甫哉　黄山谷大雅堂记云子羙诗妙处乃在于无意为文而意巳独至非广之以国风雅颂深之以离骚九歌安能咀嚼其意味闯然入其门邪彼寄兴于所遇林泉人物草木鱼虫以为物物皆有所托如世间啇度隠语者则子羙之诗委地矣　蔡梦弼云少陵先生博极羣书驰骋今古周行万里观覧讴謡发为歌诗奋乎国风雅颂不作之后比兴相作哀乐交贯偷扬叙述妙达乎真机羙刺箴规皆具乎众体自唐迄今为诗学之宗师家传而人诵之　秦少游云苏武李陵长于高妙曹植刘公干长于豪逸陶濳阮籍长于冲澹谢灵运鲍照长于俊防徐陵庾信长于藻丽若子羙者穷髙妙之格极豪逸之气包冲澹之趣兼俊防之姿备藻丽之态而诸家之所不及也　严沧浪云少陵诗宪章汉魏而取材于六朝至其自得之妙则先辈所谓集大成者也又曰少陵诗如节制之师　刘须溪云古今穷诗人称子羙郊岛郊岛以其命而子羙以其时或曰时与命不同也曰不同使郊岛生开元天寳间计亦岂能鸣国家之盛而寒酸寂寞顾尤工诗以老则繇其赋分言之亦不为不幸也若子美在开元则及见丽人及八仙在乾元则扈从还京归鞭左掖其间惟防鄜数月后来流落田园花栁亦与杜曲无异若石壕新安之睹记彭衙桔栢之崎岖则意者造物托之子羙以鸣人间之不平而又适有能言者载而传之万年是岂不亦有数哉不然生开元天寳间有是作否故曰时也非命也　蜀郡虞集云杜公之诗冲达浑厚上薄风雅下凌沈宋每篇之中有句法章法截乎不可紊至于以正为变以变为正妙用无方如行云流水初无定质出于精防夺乎天造是大难以形器求矣公之忠愤激切爱君忧国之心一系于诗故常因是而为之説曰三百篇经也杜诗史也诗史之名指事实耳不与经对言也然风雅絶响之后唯杜公得之则史而能经也学工部则无徃而不在也】
　　前出塞九首【乾元间公在秦州思天寳时事而作】
　　戚戚去故里悠悠赴交河公家有程期亾命婴祸罗君已富土境开邉一何多弃絶父母恩呑声行负歌出门日巳逺不受徒旅欺【刘云如亲歴甘苦极征行孤徃之意人所不能自道诗必如此序情悯劳之际其庶几乎】骨肉恩岂断男儿死无时走马脱辔头手中挑青丝防下万仞冈俯身试搴旗
　　磨刀呜咽水水赤刃伤手欲轻断肠声心绪乱巳久丈夫誓许国愤惋复何有功名图麒麟战骨当速杇送徒既有长逺戍亦有身生死向前去不劳吏怒嗔路逢相识人附书与六亲哀哉两决絶不复同苦辛迢迢万余里领我赴三军军中异苦乐主将宁尽闻【刘云眼前语意中事通透自别亦极哀怨之体所以可传】隔河见胡骑倐忽数百羣我始为奴仆几时树功勲
　　挽弓当挽强用箭当用长射人先射马擒贼先擒王杀人亦有限立国自有疆苟能制侵淩岂在多杀伤【刘云此其自负经济者军中常有此人】
　　驱马天雨雪军行入髙山径危抱寒石指落层氷间已去汉月逺何时筑城还浮云暮南征可望不可攀单于冦我垒百里风尘昬雄劒四五动彼军为我奔虏其名王归系颈授辕门濳身备行列一胜何足论【刘云千载不死堕泪未干】
　　从军十年余能无分寸功众人贵苟得欲语羞雷同【刘云乃并与军中妬忌者之意得之必不可少者】中原有闘争况在狄与戎丈夫四方志安可辞固穷
　　后出塞五首【范徳机云前后出塞皆杰作有古乐府之声而理胜】
　　男儿生世间及壮当封侯战伐有功业安能守旧丘召募赴蓟门军动不可留千金买马鞍百金装刀头闾里送我行亲戚拥道周斑白居上列酒酣进庶羞少年别有赠含笑看呉钩
　　朝进东门营暮上河阳桥落日照大旗马鸣风萧萧【刘云复欲一语似此殆千古不可得】平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚【刘云此诗之妙可以招魂复起】
　　古人重守邉今人重髙勲【刘云此义亦人所未及也】岂知英雄王出师亘长云六合巳一家四夷且孤军遂使貔虎士奋身勇所闻防劒击大荒日収胡马羣誓开北持以奉吾君
　　献凯日继踵两藩静无虞渔阳豪侠地撃鼓吹笙竽云帆转辽海粳稻来东呉越罗与楚练照耀舆台躯主将位益崇气骄淩上都邉人不敢议议者死路衢
　　我本良家子出师亦多门将骄益愁思身贵不足论跃马二十年恐辜明主恩坐见幽州骑长驱河洛昬中夜间道归故里但空村恶名幸脱免穷老无儿孙【东坡志林云咏此诗盖禄山反时其将校有脱身归国者而贼杀其妻子不知其姓名为可恨也　刘云冩至退军人则无余矣】
　　夏日叹
　　夏日出东北陵天经中街朱光彻厚地郁蒸何由开上苍久无雷无乃号令乖雨降不濡物良田起黄埃飞鸟苦热死池鱼涸其涯万人尚流冗举目唯蒿莱至今大河北尽作虎与豺浩荡想幽蓟王师安在哉对食不能餐我心殊未谐眇然贞观初难与数子偕
　　夏夜叹
　　永日不可暮炎蒸毒我肠安得万里风飘飖吹我裳昊天出明月茂林延踈光仲夏苦夜短开轩纳微凉虚明见纎毫羽虫亦飞扬物情无巨细自适固其常念彼荷戈士穷年守邉疆何由一洗濯执热互相望竟夕撃刁斗喧声连万方青紫虽被体不如早还乡北城悲笳发鹳鹤号且翔况复烦促倦激烈思时康
　　潼闗吏
　　士卒何草草筑城潼闗道大城铁不如小城万丈余借问潼闗吏修闗还备胡要我下马行为我指山隅连云列战格飞鸟不能逾胡来但自守岂复忧西都丈人视要处窄狭容单车艰难奋长战千古用一夫哀哉桃林战百万化为鱼请嘱防闗将慎忽学哥舒【王深父云此诗葢刺非其人则举闗以弃之得其人虽旧险亦足恃孟子所谓地利不如人和也】
　　新安吏【公自注云収京后作虽収两京贼犹充斥　师古云自新安吏至无家别盖纪当时九节度邺师之败朝廷调诸郡兵益急矣】
　　客行新安道喧呼闻防兵借问新安吏县小更无丁府帖昨夜下次选中男行中男絶短小何以守王城肥儿有母送瘦男独伶俜白水暮东流青山犹哭声莫自使眼枯収汝泪纵横眼枯却见骨天地终无情我军收相州日夕望其平岂意贼难料归军星散营就粮近故垒练卒依旧京掘壕不到水牧马役亦轻况乃王师顺抚养甚分明送行勿泣血仆射如父兄【王深父云此篇哀出兵之役夫古者遣将有推毂分阃之命今弃师于敌也虐至于无告如诗之所感其君臣岂不可刺哉然子仪犹寛度得泉故卒羙焉　范云天地无情而仆射如父兄当时人心可知朝廷之大体可悲矣】
　　石壕吏
　　暮投石壕村有吏夜捉人老翁逾墙走老妇出门看吏呼一何怒妇啼一何苦听妇前致词三男邺城戍一男附书至二男新战死存者且偷生死者长已矣室中更无人唯有乳下孙孙有母未去出入无完裙老妪力虽衰请从吏夜归急应河阳役犹得备晨炊夜久语声絶如闻泣幽咽天明登前途独与老翁别【王深父云驱民之丁壮尽置死地而犹急其老弱虽秦为闾左之戍不甚也呜呼其时急矣哉】
　　新防别
　　兔丝附蓬麻引蔓故不长嫁女与征夫不如弃路傍结髪为妻子席不暖君牀暮防晨告别无乃大匆忙君行虽不逺守邉赴河阳妾身未分明何以拜姑嫜父母养我时日夜令我藏生女有所归鸡狗亦得将君今徃死地沈痛迫中肠誓欲随君去形势反苍黄勿为新防念努力事戎行妇人在军中兵气恐不扬【范云颠沛流离之际犹有若是妇人为人臣而不知春秋之义者何心哉】自嗟贫家女久致罗襦裳罗襦不复施对君洗红妆仰视百鸟飞大小必双翔人事多错迕与君永相望【刘云曲折详至缕缕凡七转防显条达王深父云先王之政有新防者期不役政出于刑名则一切便事而已此诗所怨尽其常分而能不忘礼义余是以録之】
　　垂老别
　　四郊未宁静垂老不得安子孙陈亾尽焉用身独完投杖出门去同行为辛酸幸有牙齿存所悲骨髓干男儿既介胄长揖别上官老妻卧路啼嵗暮衣裳单孰知是死别且复伤其寒此去必不归还闻劝加餐土门壁甚坚杏园度亦难势异邺城下纵死时有寛人生有离合岂择衰盛端忆昔少壮日迟廻竟长叹万国尽征戍烽火被冈峦积死草木腥流血川原丹何乡为乐土安敢尚盘桓弃絶蓬室居塌然摧肺肝【王深父云军兴之际至于老者亦介胄则有甚于闾左之戍矣】
　　无家别
　　寂寞天寳后园庐但蒿藜我里百余家世乱各东西存者无消息死者为尘泥贱子因陈败归来寻旧蹊久行见空巷【一作室】日痩气惨凄【刘云经歴多矣无如此语之在目前者】但对狐与狸竪毛怒我啼四邻何所有一二老寡妻宿鸟恋本枝安辞且穷栖方春独荷锄日暮还灌畦县吏知我至召令习鼓鼙虽从本州役内顾无所防近行止一身逺去终转迷家乡既荡尽逺近理亦齐【刘云冩至此亦无复余恨此其所以泣鬼神也】永痛长病母五年委沟溪生我不得力终身两酸嘶人生无家别何以为蒸黎【王深父云先王子恵困穷茍推其所不忍达之于其所忍则天下无败乱之兆矣噫此诗何为而作乎】
　　留花门【黄鹤云时用吐蕃回纥诸兵収长安叶防奏以军中马少请留其兵于沙苑自归取马还为扫除范阳余孽花门山名指回纥也公逆知其害故作此】
　　北门天骄子饱肉气勇决髙秋马肥健挟矢射汉月自古以为患诗人厌薄伐修徳使其来羁縻固不絶胡为倾国至出入暗金阙中原有驱除隠忍用此物公主歌黄鹄君王指白日【范云此中国何如时也读此者可以鍳春秋书防戎盟戎之义矣谓子羙诗为诗史可不信哉】连云屯左辅百里见积雪长防鸟休飞哀笳晓幽咽田家最恐惧麦倒桑柘折沙苑临清渭泉香草丰洁渡河不用船千骑常撇烈胡尘逾太行杂种抵京室花门既须留原野转萧瑟
　　发秦州【乾元二年冬自秦州如同谷至成都纪行所作也　崔徳符曰昔韩子苍尝论此诗笔力变化当与太史公诸赞方驾学者宜常讽诵之　朱子语録云杜诗初年甚精细晚年旷逸不可当如自秦州入蜀诸诗分明如画乃其少时作也】
　　我衰更拙生意不自谋无食问乐土无衣思南州汉源十月交天气凉如秋草木未黄落况闻山水幽栗亭名更佳下有良田畴充肠多薯蓣崖蜜亦易求密竹复冬笋清池可方舟虽伤旅寓逺庶遂平生游此邦俯要冲实恐人事稠应接非本性登临未销忧谿谷无异石塞田始微収岂复慰老夫惘然难久留日色隠孤戍乌啼满城头中宵驱车去饮马寒塘流磊落星月高苍茫云雾浮大哉乾坤内吾道长悠悠
　　赤谷【赤谷有亭当是在秦州近境】
　　天寒霜雪繁游子有所之岂但嵗月暮重来未有期晨发赤谷亭险艰方自兹乱石无改辙我车巳载脂山深苦多风落日童稚饥悄然村墟迥烟火何由追贫病转零落故乡不可思常恐死道路永为髙人
　　铁堂峡
　　山风吹游子缥缈乘险絶峡形藏堂隍壁色立积銕径摩穹苍蟠石与厚地裂修纎无限竹嵌空太始雪威迟哀壑底徒旅惨不悦水寒长氷横我马骨正折生涯抵弧矢盗贼殊未灭飘蓬逾三年回首肝肺热
　　寒峡
　　行迈日悄悄山谷势多端云门转絶岸积阻霾天寒寒峡不可度我实衣裳单况当仲冬交泝防增波澜野人寻烟语行子傍水餐此生免荷殳未敢辞路难【刘云恐伤忠厚得诗人之正】
　　法镜寺
　　身危适他州强免终劳苦神伤山行深愁破崖寺古婵娟碧藓净萧摵寒箨聚洄洄山根水冉冉松上雨泄云防清晨初日翳复吐朱甍半光炯戸牖粲可数拄策忘前期出萝巳亭午子规呌防径不复取
　　青阳峡
　　塞外苦厌山南行道弥恶冈峦相经亘云水气参错林回峡角来天窄壁面削谿西五里石奋怒向我落仰看日车侧俯恐坤轴弱魑魅啸有风霜霰浩漠漠昨忆逾陇阪髙秋视呉岳东咲莲花卑北知崆峒薄超然侔壮观已谓殷【音隠】寥廓突兀犹趂人【谓前险已尽至此依然相随来也】及兹叹寞
　　石龛
　　熊罴咆我东虎豹号我西我后鬼长啸我前狨又啼天寒昬无日山逺道路迷驱车石龛下仲冬见虹霓伐竹者谁子悲歌上云梯为官采羙箭五嵗供梁齐苦云直簳尽无以充提擕柰何渔阳骑飒飒惊蒸黎
　　积草岭【同谷界】
　　连峰积长隂白日递隠见飕飕林响交惨惨石状变山分积草岭路异明水县旅泊吾道穷衰年嵗时倦卜居尚百里休驾投诸彦邑有佳主人情如巳防面来书语絶妙逺客惊深眷食蕨不愿余茅茨眼中见【刘云相去尚百里想像如见愿休焉息焉之志也】
　　鳯凰台【成州有鳯凰山即秦弄玉箫史吹箫之地】
　　亭亭鳯凰台北对西康州西伯今寂寞鳯声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心血饮啄慰孤愁心以当竹实炯然忘外求血以当醴泉岂徒比清流所重王者瑞敢辞微命休坐看防翮长举意八极周自天衔瑞图飞下十二楼图以奉至尊鳯以垂鸿猷再光中兴业一洗苍生忧深衷正为此羣盗何淹畱【刘云恳至不厌】
　　万丈潭【蔡梦弼云同谷县有鳯凰潭一名万丈潭】
　　青谿合寞神物有显晦【刘云便合改视】龙依积水蟠窟压万丈内局歩淩垠堮侧身下烟霭前临洪涛寛却立苍石大山危一径尽岸絶两壁对削成根虚无倒影垂澹瀩【从对切】黑知湾澴底清见光炯碎孤云倒来深飞鸟不在外髙萝成帷幄寒水叠旌斾逺川曲通流嵌窦濳泄瀬造幽无人境发兴自我辈告归遗恨多将老斯游最闭藏脩鳞蛰出入巨石碍【刘云造意语】何事炎天过快意风云防
　　发同谷县【乾元二年十一月一日自陇右赴劒南】
　　贤有不黔突圣有不暖席况我下愚人焉能尚安宅始来兹山中休驾喜地僻柰何廹物累一嵗四行役忡忡去絶境杳杳更逺适停骖龙潭云回首虎崖石临岐别数子握手泪再滴交情无旧深穷老多惨慽平生拙意偶值栖遁迹去住与愿违仰慙林间翮
　　木皮岭
　　首路栗亭西尚想鳯凰村季冬擕童稚辛苦赴蜀门南登木皮领艰险不易论汗流被我体祁寒为之喧逺岫争辅佐千岩自崩奔始知五岳外别有他山尊仰干塞大明俯入裂厚坤再闻虎豹闘屡局风水昬高有废阁道摧折如短辕下有冬青林石上走长根西崖特秀发焕若灵芝繁润聚金碧炁清无沙土防忆观昆仑图目击圃存对此欲何适黙伤垂老魂
　　白沙渡
　　畏途随长江渡口下絶岸差池上舟楫杳窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫迥然洗愁辛多病一踈散髙壁抵嵚崟洪涛越淩乱临风独回首揽辔复三叹
　　水防渡
　　山行有常程中夜尚未安微月没巳久崖侧路何难大江动我前汹若溟渤寛篙师暗理檝歌咲轻波澜霜浓木石滑风急手足寒入舟已千忧陟巘仍万盘回眺积水外始知众星干【刘云穷而不澁】逺游令人痩衰疾慙加餐
　　飞仙阁【华阳国志诸葛亮凿石架空为飞梁阁道】
　　土门山行窄微径縁秋毫栈云防干峻梯石结构牢万壑欹踈林积隂带奔涛寒日外澹泊长风中怒号歇鞍在地底始觉所歴高徃来杂坐卧人马同疲劳浮生有定分饥饱岂可逃叹息谓妻子我何随汝曹
　　五盘【谓栈道盘屈有五重】
　　五盘虽云险山色佳有余仰凌栈道细俯映江水踈地僻无网罟水清反多鱼好鸟不忘飞野人半巢居喜见淳朴俗坦然心神舒东郊尚格闘巨猾何时除故乡有弟妹流落随丘墟成都万事好岂若归吾庐
　　石柜阁
　　季冬日巳长山晚半天赤蜀道多草花江间饶竒石石柜层波上临虚荡髙壁清晖回羣鸥暝色带逺客【唐子西语録云江间饶竒石末为极胜到暝色带逺客则不可及也】羇栖负幽意感叹向絶迹信甘孱懦婴不独冻馁廹优游谢康乐放浪陶彭泽吾衰未自由谢迩性有适
　　桔栢渡【桔居屑切】
　　青寒江渡驾竹为长桥竿湿烟漠漠江永风萧萧连笮动嫋娜征衣飒飘飖急流鸨鹢防絶岸鼋鼍骄西辕自兹异东逝余可要髙通荆门路濶防沧海潮孤光隠顾眄游子恨寂寥无以洗心胷前登但山椒
　　剑门【地里志劒州剑门县有梁山亦名大剑山自蜀出汉中道一由此故以名】
　　唯天有适险剑门天下壮连山抱西南石角皆北向两崖崇墉倚刻画城郭状一夫怒临闗百万未可傍珠玉走中原岷峨气凄怆三皇五帝前鸡犬莫相放后王尚柔逺职贡道巳防至今英雄人髙视见覇王并呑与割据极力不相让吾将罪真宰意欲铲叠嶂恐此复偶然临风黙惆怅【刘云叹地险而恶负固者又云散文有所不能及也】
　　鹿头山【唐志汉州徳阳县有鹿头山髙崇文擒刘辟处又有鹿头闗】
　　鹿头何亭亭是日慰饥渇连山西南断俯见千里豁游子出京华剑门不可越及兹险阻尽始喜原野濶殊方昔三分覇气曾间发天下今一家云端失双阙悠然想扬马继起名硉兀有文令人伤何处埋尔骨纡余脂膏地惨澹豪侠窟仗钺非老臣宣风岂専逹冀公【仆射冀国公裴冕时为剑南节度使】柱石姿论道邦国活斯人亦何幸公镇逾嵗月
　　成都府
　　翳翳桑榆日照我征衣裳【刘云有何深意到处自然】我行山川异忽在天一方但逢新人民未卜见故乡大江东流去游子去日长层城填华屋季冬树木苍喧然名都防吹箫间笙簧信羙无与适侧身望川梁鸟雀夜各归中原杳茫茫【刘云愤怨悲感天性切至读之黯然】初月出不高众星尚争光【刘云语次冩景注者屑屑附防可厌】自古有羇旅我何苦哀伤













　　唐诗品彚巻七
　　钦定四库全书
　　唐诗品彚巻八
　　明　髙棅　编
　　五言古诗八
　　大家【二】
　　杜甫【下】
　　游龙门奉先寺
　　已从招提游更宿招提境隂壑生灵月林散清影天阙象纬逼云卧衣裳冷欲觉闻晨钟令人发深省
　　望岳
　　岱宗夫如何齐鲁青未了【刘云即五字碓葢一世范云起句之超然者也】造化钟神秀隂阳割昬晓荡胸生层云决眦入归鸟防当淩絶顶一览众山小
　　陪李北海燕歴下亭【李邕时为北海太守】
　　东藩驻皂葢北渚淩清河海右此亭古济南名士多【刘云题篇适当如此】云山已发兴玉佩仍当歌脩竹不受暑交流空涌波蕴真惬所遇落日将如何贵贱俱物役从公难重过
　　大云寺赞公房
　　灯影照无睡心清闻妙香【刘云便尔超悟】夜深殿突兀风动金琅珰天黒闭春院地清栖暗芳玉防【星名】回断絶铁鳯森翶翔梵放时出寺钟残仍殷【音隠】床明朝在沃野苦见尘沙黄【刘云如此自好】
　　冬到金华山观因得故拾遗陈公学堂遗迹
　　涪右众山内金华紫崔嵬上有蔚蓝天垂光抱琼台系舟接絶壁杖策穷萦廽四顾俯层巅淡然川谷开雪岭日色死霜鸿有余哀焚香玉女跪雾里仙人来陈公读书堂石柱仄青苔悲风为我起激烈伤雄材
　　西枝材寻置草堂地夜宿賛公土室二首
　　出郭盼细岑披榛得防路谿行一流水曲折方屡渡賛公汤休徒好静心迹素昨枉霞上作盛论岩中趣怡然共携手恣意同逺歩扪萝澁先登陟巘反顾要求阳冈暖苦陟隂岭沍惆怅老大藤沉吟屈蟠树卜居意未展杖防廻且暮层巅余落日草蔓巳多露
　　天寒鸟已归月出山更静【刘云自然境自然语】土室延白光松门耿踈影跻攀倦日短语乐寄夜永明燃林中薪暗汲石底井大师京国旧徳业天机秉从来支许游兴趣江湖迥数竒谪闗塞道广存箕颍何知戎马间复接尘事屏幽寻岂一路逺色有诸岭晨光稍朦胧更越西南顶
　　同诸公登慈恩寺塔
　　髙标跨苍穹烈风无时休【范云承以烈风无时休五字今人能之否】自非旷士懐登兹翻百忧方知象教力足可追捜【范云游观寺诗十字同到】仰穿龙蛇窟始出枝撑幽七星在北戸河汉声西流羲和鞭白日少昊行清秋泰山忽破碎【一作秦刘云樊察序夲如此近是】泾渭不可求俯视但一气焉能辨皇州廻首呌虞舜苍梧云正愁惜哉瑶池饮日晏昆仑丘黄鹄去不息哀鸣何所投君看随阳鴈各有稻梁谋
　　望岳
　　南岳配朱鸟秩礼自百王歘吸领地灵澒洞半炎方邦家用祀典在徳非馨香廵狩何寂寥有虞今则亡洎吾隘世网行迈越潇湘渴日絶壁出漾舟清光傍祝融五峰尊峰峰次低昂紫葢独不朝争长嶫相望恭闻魏夫人羣仙夹翶翔有时五峰气散风如飞霜牵廹限脩途未暇杖崇冈归来觊命驾沐浴休玉堂三叹问府主曷以赞我皇牲壁忍衷俗神其思降祥
　　懐古二首
　　玉华宫【梅圣俞云宫近晋符坚墓】
　　谿回松风长苍防窜古瓦不知何王殿遗构絶壁下【刘云哀思苦语转换简逺有长篇余韵末更自伤悲非意所及】隂房鬼火青壊道哀湍防万真笙竽秋色正潇洒羙人为黄土况乃粉黛假当时侍金舆故物独石马忧来借草坐浩歌泪盈把冉冉征途间谁是长年者【刘云起结凄黯读者殆难为情】
　　九成宫【本隋仁夀宫也贞观间修之以避暑因改名焉山有九重故名九成】
　　苍山入百里崖断如杵臼层宫凭风逥岌嶪土囊口立神扶栋梁凿翠开户牖【刘云二语雄称】其阳产灵芝其隂宿牛斗纷披长松倒揭怪石走哀猿啼一声客泪迸林薮荒哉隋家帝制此今頺朽向使国不亡焉为巨唐有虽无新增修尚置官居守巡非瑶水逺迹是雕墙后【刘云感叹之尤得体者也】我来属时危仰望嗟叹久天王守太白【赵次公云言肃宗在鳯翔】驻马更搔首【范云国亡唐有此有国家者后车之戒末意尝不戒者也此所以驻马而后搔首也杜子羙之沉郁顿挫类此也】
　　赤谷西人家
　　跻险不自安出郊巳清目谿回日气暖径转山田熟鸟雀依茅茨藩篱带松菊如行武陵暮欲问桃源宿
　　过津口
　　南岳自兹近湘流东逝深和风引桂楫春日涨云岑廻首过津口而多枫树林白鱼困宻网黄鸟喧嘉音物防限通塞恻隠仁者心瓮余不尽酒膝有无声琴圣贤两寂寞眇独开襟【赵次公云白鱼黄鸟物之通塞虽防而不足道而仁者于物毎恻隠其困塞于此琴酒思圣贤寂寞亦自适耳】
　　次空舲岸
　　沄沄逆素浪落落转清眺幸有舟楫迟得尽所歴妙空舲霞石峻枫栝隠奔峭青春犹无私白石亦偏照可使营吾居终焉托长啸毒瘴未足忧兵戈满邉徼向者留遗恨耻为达人诮回帆觊赏延佳处领其要
　　羌村三首【时自鳯翔还鄜州蔡梦弼云鄜州州治洛交县羌村洛交村墟】
　　峥嵘赤云西日脚下平地柴门乌雀噪归客千里至妻孥怪我在惊定还拭泪世乱遭飘荡生还偶然遂邻人满墙头感叹亦歔欷夜阑更秉烛相对如梦寐晚岁迫偷生还家少欢趣娇儿不离膝畏我复却去忆昔好追凉故绕池邉树萧萧北风劲抚事煎百虑頼知禾黍収已觉糟牀注如今足斟酌且用慰迟莫
　　羣鸡正乱呌客至鸡闘争驱鸡上树木始闻叩柴荆父老四五人问我久逺行手中各有防倾榼浊复清苦辞酒味薄黍地无人耕兵革既未息儿童尽东征请为父老歌艰难愧深情歌罢仰天叹四坐泪纵横
　　述懐【公家寓鄜州三川时自贼中达行在所作也】
　　去年潼闗破妻子隔絶久今夏草木长脱身得西走麻鞋见天子衣防露两肘朝廷愍生还亲故伤老丑涕泪受拾遗流离主恩厚柴门虽得去未忍即开口寄书问三川不知家在否比闻同罹祸杀戮到鸡狗山中漏茆屋谁复依戸牖摧頽苍松根地冷骨未朽几人全性命尽室岂相偶嵚崟猛虎塲郁结回我首自寄一封书今已十月后反畏消息来寸心亦何有【陈后山云不敢问何如　刘云极一时忧伤之懐頼自能赋而毫髪不失】汉运初中兴生平老躭酒沈思欢防处恐作穷独叟
　　得舍弟消息
　　风吹紫荆树色与春庭暮花落辞故枝风回反无处骨肉恩书重漂泊难相遇犹有泪成河经天复东注【刘云苦心怨调使人凄然终鲜之痛于脊令死防之喻未有如此句之苦者末尤可念非深痛不能道】
　　夣李白二首【白坐永玉璘事当诛曾赦还岳阳复坐事下狱】
　　死别已吞声生别常恻恻【刘云使其死耶当不复哭矣乃使人不能忘者生别故也】江南瘴疠地逐客无消息故人入我梦明我长相忆恐非平生魂路逺不可测魂来枫林青魂返闗塞黒君今在罗网何以有羽翼落月满屋梁犹疑照顔色水深波浪濶无使蛟龙得【刘云落月屋梁偶然实景不可再遇】
　　浮云终日行游子久不至【刘云起语千言万恨】三夜频夣君情亲见君意告归常局促苦道来不易【刘云夣中宾主语具是】江湖多风波舟楫恐失坠出门搔白首苦负平生志冠葢满京华斯人独憔悴【刘云语出情痛自别】孰云网恢恢将老身反累千秋万嵗名寂寞身后事【刘云结极惨淡情至语塞】
　　幽人【师古云按唐史拾遗恵昭荀珏与甫友善此诗思二子也】
　　孤云亦羣游神物有所归麟鳯在赤霄何当一来仪徃与恵荀辈中年沧洲期天髙无消息弃我忽若遗内惧非道流幽人在瑕疪洪涛隠语咲鼓枻蓬莱池崔嵬扶桑日照耀瑚枝风帆倚翠葢莫把东皇衣咽潄元和津所思烟霞微知名末足称局促商山芝五湖复浩荡嵗暮有余悲
　　夏日李公见访【即李炎时为太子家令】
　　远林暑气薄公子过我游贫居类村坞僻近城南楼傍舍颇淳朴所愿亦易求隔屋唤西家借问有酒不墙头过浊醪【刘云实事他人以为不足道】展席俯长流清风左右至【刘云自得适然】客意巳惊秋巢多众鸟闘叶宻鸣蝉稠苦遭此物聒孰谓吾庐幽防花晚色静庶足充淹留预恐尊中尽更起为君谋
　　晦日寻崔戢李封
　　朝光入瓮牖尸寝惊弊裘起行视天宇春气渐和柔兴来不暇今晨梳我头出门无所待徒歩觉自由杖藜复恣意免值公与侯晚定崔李交防心真罕俦每过得酒倾二宅可淹留喜结仁里欢况因令节求李生园欲荒旧竹颇脩脩引客看扫除随时成献酬崔侯初筵色巳畏空尊愁【刘云写得农至】未知天下士至性有此不草芽既青出蜂声亦暖游思见农器陈何当甲兵休上古葛天氏不贻黄屋忧至今阮籍等熟醉为身谋威鳯髙其翔长鲸吞九州地轴为之翻百川皆乱流当歌欲一放泪下恐莫収浊醪有妙理庶用慰沉浮
　　别唐十五诫因寄礼部贾侍郎至
　　九载一相逢百年能几何复为万里别送子山之阿白鹤久同林濳鱼本同河未知栖集期衰老强髙歌歌罢两凄恻六龙忽蹉跎相视髪皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饥有易子食兽有畏虞罗【梅圣俞云此等语含蓄深矣殆不可模仿】子负经济才天门郁嵯峨飘飘适东周来徃若奔波南宫吾故人白马金盘陀【蔡梦弼云昔贾逵为礼部侍郎常乗白马故于至云云金盘陀未详或云山名】雄笔映千古见贤心靡他念子善师事嵗寒守旧柯为吾谢贾公病肺卧江沱
　　赠卫八处士【公与李白髙适卫賔相友善宾年最少号小友】
　　人生不相见动如参与商今夕复何夕共此灯烛光少壮能几时鬓髪各巳苍访旧半为鬼惊呼热中肠焉知二十载重上君子堂昔别君未防儿女忽成行怡然敬父执问我来何方问答未及巳儿女罗酒浆夜雨剪春韭新炊间黄粱主称防面难一举累十觞十觞亦不醉感子故意长明日隔山岳世事两茫茫【刘云阳闗之后此语为畅】
　　遣兴四首
　　贺公雅呉语在位常清狂上防乞骸骨黄冠归故乡爽气不可致斯人今则亡山隂一茅宇江海日清凉长陵鋭头儿出猎待明发骍弓金爪镝白马蹴微雪未知所驰逐但见暮光灭归来悬两狼门戸有旌节朝逢富家葬前后皆辉光共指亲戚大缌麻百夫行送者各有死不须羡其强君看束缚去亦得归山冈【刘云旷然世外之见沉着痛快】
　　下马古战场四顾俱茫然风悲浮云去黄叶坠我前朽骨宂蝼蚁又为蔓草纒故老行叹息今人尚开邉汉虏互胜负封疆不常全安得防颇将三军同晏眠
　　述古
　　赤骥顿长缨非无万里姿悲鸣泪至地为问驭者谁鳯凰从天来何意复髙飞竹花不结实念子忍朝饥古来君臣合可以物理推贤人识定分进退固其宜
　　佳人
　　絶代有佳人幽居在空谷自云良家子零落依草木闗中昔防乱兄弟遭杀戮官髙何足论不得収骨肉世情恶衰歇万事随转烛夫婿轻薄儿新人羙如玉【刘云闲言余语无不可感】合防【一作昬即夜合花也】尚知时鸳鸯不独宿但见新人笑那闻旧人哭在山泉水清出山泉水浊侍婢卖珠回牵萝补茒屋【刘云似悲似诉自言自誓务持慷慨脩防端丽畵所不能如论所不能及】摘花不挿髪采栢动盈掬天寒翠袖薄日暮倚脩竹【刘云字字矜到而不艰棘尽不容尽】
　　写懐二首
　　劳生共乾坤何处异风俗冉冉自趋竞行行见覊束无贵贱不悲无富贫亦足万古一骸骨邻家递歌哭鄙夫到巫峡三嵗如转烛全命甘留滞忘情任荣辱朝班及暮齿日给还脱粟编蓬石城东采药山北谷用心霜雪间不必条蔓緑非闗故安排曾是顺幽独达士如直小人似钩曲曲直吾不知负暄樵牧
　　夜深坐南轩明月照我膝惊风翻河汉梁栋巳出日羣生各一宿飞动自俦匹吾亦驱其儿营营为私实天寒行旅稀嵗暮日月疾荣名忽中人世乱如虮虱古者三皇前满腹志愿毕胡为有结防陷此胶与漆祸首燧人氏厉阶董狐笔君看灯烛张转使飞蛾宻放神八极外俛仰俱萧瑟终契如徃还得匪合仙术【王洙云燧人火化而争欲之心生董狐直笔而是非之端起故子羙所以谓祸首厉阶也】
　　喜晴
　　皇天久不雨既雨晴亦佳出郭眺西郊萧萧春增华青荧陵陂麦窈窕桃李花春夏各有实我饥岂无涯【刘云善自寛】干戈虽横放惨澹闘龙蛇甘泽不犹愈且畊今未賖丈夫则带甲妇女终在家力难及黍稷得种菜与麻千载商山芝徃者东门其人骨巳朽此道谁疪瑕英贤遇轗轲逺引蟠泥沙顾慙昧所适回首白日斜汉隂有鹿门沧海有灵槎焉能学众口咄咄空咨嗟
　　白马【蔡伯世云此潭州诗主将谓崔瓘也为臧玠所杀矦景举军皆白马故云】
　　白马东北来空鞍贯双箭可怜马上郎意气今谁见近时主将戮中夜商于战【赵次公云啇当作伤】防乱死多门呜呼泪如霰【刘云诗或托兴或纪事托名不必商于不商于也】
　　雨
　　峡云行清晓烟雾相徘徊风吹沧海去雨洒石壁来凄凄生余寒殷殷兼在雷白谷变气朱炎安在哉髙鸟湿不下居人门未开楚宫久巳灭幽佩为谁哀侍臣书王梦赋有冠古才防防翠龙驾多自巫山台
　　殿中杨监见示张旭草书图
　　斯人巳去亡草圣秘难得及兹烦见示满目一凄恻悲风生防绡万里起古色锵锵鸣玉动落落羣松植连山蟠其间溟涨与笔力有练实先书临池真尽墨俊防为之王暮年思转极未知张王后谁竝百代则呜呼东呉精逸气感清识杨公拂箧笥舒巻防寝食念昔挥毫端不独观酒徳
　　通泉县署屋壁后薛少保画鹤
　　薛公十一鹤皆写青田真画色久欲尽苍然犹出尘低昻各有意磊落如长人佳此志气远岂惟粉墨新万里不以力羣游森防神威迟白鳯态非是鸧鹒邻高堂未倾覆幸得慰佳宾曝露墙壁外终嗟风雨频赤霄有真骨耻饮洿池津防防任所往脱畧谁能驯
　　牵牛织女
　　牵牛出河西织女处其东万古永相望七夕谁见同神光景难此事终朦胧飒然精灵合何必秋遂通亭亭新妆立龙驾且层空世人亦为尔祈请走儿童称家随丰俭白屋逹公宫膳夫翊堂殿鸣玉凄房栊曝衣遍天下曵月掦微风蛛丝小人态曲缀菓中初筵重露日出甘所终嗟汝未嫁女秉心郁忡忡防身动如律竭力机杼中虽无舅姑事敢昧织作功明明君臣契咫尺或未容【刘云谓近虽咫尺非如期不合彼滛奔失身不如丈夫之见有不然者当悔何及此十字俱有其意但上面冩不甚达其言君臣之际则可感矣】义无弃礼法恩始夫妇恭小大有佳期戒之在至公方圆茍龃龉丈夫多英雄
　　义鹘行
　　隂崖有苍鹰养子黒栢巅白蛇登其巢吞噬恣朝餐雄飞逺求食雌者鸣辛酸力强不可制黄口无半存其父从西归翻身入长烟斯须领徤鹘痛愤寄所宣斗上捩孤影噭哮来九天脩领脱逺枝巨颡拆老拳【刘云此竒事幸使子羙闻之】髙空得蹭蹬短草辞蜿蜒折尾能一掉饱肠巳皆穿生虽灭众雏死亦垂千年物情有报复快意贵目前兹实鸷鸟最急难心惘然功成失所徃用舍何其贤近经潏水湄此事樵夫传飘萧觉素髪凛欲冲儒冠人生许与分亦在顾盼间聊为义鹘行永激壮士肝【西清诗话云杜少陵诗自与造化同流孰可拟议至若君子髙处廊庙动成法言恨终欠风韵】
　　北风
　　北风破南极朱鳯日威垂洞庭秋欲雪鸿鴈将安归十年杀气盛六合人烟稀吾慕汉初老时清犹茹芝唐诗品彚巻八
　　钦定四库全书
　　唐诗品彚巻九
　　明　髙棅　编
　　五言古诗九
　　名家【上之一】
　　孟浩然
　　【丹阳殷璠曰余尝谓弥衡不遇赵壹无禄其遇在人也及观襄阳孟浩然磬折谦退才名曰髙天下籍甚竟沦落明代终于布衣悲夫浩然诗文彩丰茸经纬緜宻半遵雅调全削凡体至如众山遥对酒孤屿共题诗无论兴象兼复故实又气蒸云夣泽波撼岳阳城亦为髙唱　皮日休云明皇世章句之风大得建安体论者推李翰林杜工部为尤介其间能不愧者惟吾乡之孟先生也先生之诗遇景入韵不钩竒抉异令龌龊束人口者涵涵然有平大之兴若公输氏当巧而不用者也北齐羙萧懿芙容露下落杨栁月中踈先生则有微云淡河汉踈雨滳梧桐乐府羙王融残日霁沙岛清风动甘泉先生则有气蒸云梦泽波撼岳杨城谢眺之诗句精者露湿寒塘草月映清淮流先生则有荷风送香气竹露滴清响此与古人争胜于毫厘也称是者众不可悉类呜呼先生之道复何言谓乎贫则爵于身谓乎死则朽乎文为士之道亦巳至矣　王士源序曰孟浩字浩然襄阳人也骨貌清淑风神防朗学不为儒务掇菁藻文不按古匠心独妙五言诗天下称独步间防秘省秋月新霁诸英华赋诗作防浩然曰微云淡河汉踈雨滴梧桐举坐叹其清絶咸阁笔不继　又曰浩然文不为仕伫兴而作故迟行不为饰动求真适故诞游不为利期以放清故贫　严沧浪曰浩然之诗讽咏之久有金石商宫之声　又曰孟襄阳学力下韩退之逺甚而其诗独出其上者一味妙悟而巳　刘须溪云孟浩然诗如访梅问桞徧入幽寺与韦苏州意趣虽相似然入处不同】
　　大堤行寄万七
　　大堤行乐处车马相驰突嵗嵗春草生踏青二三月王孙挟珠弹游女矜罗袜擕手今莫同江花为谁发
　　清镜叹同张明府赋
　　妾有盘龙镜清光常画发自从生尘埃有若雾中月愁来试取照坐叹生白髪寄语邉塞人如何乆离别
　　采樵作
　　采樵入深山山深水重叠桥崩卧查拥路险垂藤接日落伴将稀山风拂罗衣长歌负轻策平野望烟归
　　月下有懐
　　秋空明月悬光彩露霑湿惊鹊栖未定飞萤卷帘入庭牕寒影踈邻杵夜深急佳期旷何许望望空伫立【刘云亦自纎丽与踈雨滴梧桐相似谓其诗枯淡非也】
　　送从弟下第后归防稽
　　疾风吹征帆倐尔向空没【刘云发兴甚苦】千里去俄顷三江坐超忽向来共欢娯日夕成楚越落羽更分飞谁能不惊骨
　　嵗暮海上作
　　仲尼既已没余亦浮于海昬见斗柄回方知嵗星改虚舟任所适垂钓非有待为问乗槎人沧洲复何在【刘云竒壮淡荡少许自足】
　　宿杨子津寄刘处士
　　所思在梦寐欲徃大江深日夕望京口烟波愁我心心驰茅山洞目极枫树林不见少微隠星霜劳夜吟
　　宿丛师山房待丁公不至
　　夕阳度西岭羣壑倐已暝松月生夜凉风泉满清听樵人归欲尽烟鸟栖初定之子期宿来孤琴萝迳【刘云景物满眼而清淡之趣吏自浮动非寂寞者】
　　耶溪泛舟
　　落景余清晖轻棹弄谿渚澄明爱水物临泛何容与白首垂钓翁新妆浣纱女看防似相识脉脉不得语【刘云清溪丽景闲逺余情不欲犯一字绮语自足】
　　游精思观回王白云山人在后
　　出谷未停午至家巳夕曛回瞻山下路但见牛羊羣樵子暗相失草虫寒不闻衡门犹未掩伫立待夫君
　　听郑五愔琴
　　阮籍推名饮清风坐竹林半酣下衫袖拂拭龙唇琴一杯弹一曲不觉夕阳沉余意在山水闻之谐夙心【刘云朴而不俚风韵尚存】
　　万山潭
　　垂钓坐磐石水清心亦闲鱼行潭树下猿挂岛藤间游女昔觧佩传闻于此山求之不可得沿月棹歌还【刘云如此风韵古始未有　古意淡韵终不可以众作律之而众作愈不可及】
　　晚泊浔阳望香炉峯
　　挂席几千里名山都未逢泊舟浔阳郭始见香炉峯尝读逺公传永懐尘外踪东林精舍近日暮空闻钟【吕氏童防训云浩然泊浔阳诗但详看此等语自然意逺也】
　　南亭懐辛子
　　山光忽西落池月渐东上散髪乗夕凉开轩卧闲敞荷风送香气竹露滴清响欲取鸣琴弹恨无知音赏感此懐故人中宵劳梦想
　　南归阻雪
　　我行滞宛洛日夕望京豫旷野莽茫茫乡山在何处孤烟村际起归鴈天邉去积雪覆平皋饥鹰捉寒兎少年弄文墨属意在章句十上耻还家徘徊守归路【刘云曲折凄楚】
　　豋防山寄张立【王荆公选作秋豋万山寄张立儃】
　　北山白云里隠者自怡悦相望始登髙心随飞鴈灭愁因薄暮起兴是清秋发【刘云朴而不厌】时见归村人平沙渡岭【一作头】歇【刘云其俚至此】天邉树若荠江畔洲如月何当载酒来共醉重阳节
　　汉中漾舟
　　漾舟逗何处神女汉皋曲【刘云便好】雪罢氷复开春潭千丈緑轻舟恣徃来探玩无厌足波影揺妓钗沙光逐人目倾杯鱼鸟醉聨句莺花续【刘云此虽清事防近俗意知此可以语诗】良防难再逢日入须秉烛
　　发汉浦潭
　　东旭早光茫诸禽已惊聒卧闻渔浦口桡声暗相拨【刘云别是一种清气可人】日出气象分始知汀路濶羙人常晏起照影弄流沬饮水畏惊猨祭鱼时见舟行自无闷况值晴景豁【刘云羙人常晏起着此空濶又别超众作以此】
　　过龙泉精舍
　　亭午闻山钟起行散愁寂寻林采芝去谷转松萝宻旁见精舍开长廊饭僧毕石渠流雪水金子耀霜橘竹房思旧游过憇终永日入洞窥石髓傍崖采蜂蜜日暝辞逺公虎溪相送出
　　题终南翠微寺空上人房
　　翠微终南里雨后宜晚照闭门久沈杖策一登眺遂造幽人室始知静者妙儒道虽异门云林颇同调两心喜相逢毕竟共谈笑暝还南牕眠时见逺山烧缅懐赤城标更忆临海峤风泉有清听何必苏门啸【刘云不必刻深懐抱如洗】
　　宿桐栢观
　　海泛信风帆夕宿逗云岛缅防沧洲趣近爱赤城好扪萝亦践苔辍棹恣穷讨息隂憇桐栢采秀寻芝草鹤唳清露垂鸡鸣信潮早愿言觧缨绂从此去烦恼髙歩淩四壁踪得三老纷吾逺游意学彼长生道日夕望三山云涛空浩浩
　　寻香山湛上人
　　朝游访名山山逺在空翠氛氲亘百里日入行始至谷口闻钟声林端识香气杖策寻故人觧鞍暂停骑石门殊豁险篁迳转森邃法侣欣相逢清谈晓不寐平生慕真隠累日探多异野老朝入田山僧暮归寺松泉多逸响苔壁饶古意愿言投此山身世两相弃
　　题鹿门山
　　清晓因兴来乗流越江岘沙鸟近方识浦树逺莫辨渐至鹿门山山明翠微浅岩潭多屈曲舟楫屡回转昔闻厐徳公采药遂不返金涧养芝术石牀卧苔藓纷吾感耆旧结览事攀践隠迹今尚存髙风邈巳逺白云何时去丹桂空偃蹇【僧皎然云静也】探讨意未穷回舻夕阳晚
　　王维
　　【殷璠曰维诗辞秀调雅意新理惬在泉为珠着壁成绘一句一字皆出常境　苏东坡曰王右丞韦苏州澄澹精致各在其中又曰味摩诘之诗诗中有画观摩诘之画画中有诗　黄山谷云余顷年登山临水未尝不读摩诘诗故知此老胷次决定有泉石膏肓之疾矣　陈后山云右丞苏州皆学陶王得其自在　彭适云右丞诗词不迫切而味甚长苏州诗韵髙而气清皆五言之宗也西清诗话云王摩诘诗浑厚闲雅覆葢古今但如久隠山林之人徒成旷淡也】羽林骑闺人
　　秋月临髙城城中管弦思离人堂上愁稚子堦前戏出门复映戸望望青丝骑行人过欲尽狂夫终不至左右寂无言相看共垂泪
　　西施咏
　　艶色天下重西施宁久微朝为越谿女暮作呉宫妃贱日岂殊众贵来方悟稀【刘云语有讽味似浅似深】邀人傅脂粉不自着罗衣君宠益娇态君怜无是非【刘云妙】当时浣纱伴莫得同车归持谢邻家子效颦安可希
　　李陵咏【时年十九】
　　汉家李将军三代将门子结髪有竒防少年成壮士长驱塞上儿深入单于垒旌旂列相向箫皷悲何已日暮沙漠陲战声烟尘里将令骄虏灭岂独名王侍既失大军援遂婴穹庐耻少小防汉恩何堪坐思此深衷欲有报投躯未能死引领望子卿非君谁相理
　　送别
　　下马饮君酒问君何所之君言不得意归卧南山陲但去莫复问白云无尽时
　　叹白髪
　　我年亦何长鬓髪日已白俛仰天地间能为几时客惆怅故山云徘徊空日夕何事与时人东城复南陌
　　赠刘蓝田
　　篱中犬迎吠出屋柴扉嵗晏输井税山村人夜归晚田始家食余布成我衣讵肯无公事烦君问是非
　　齐州送祖三
　　相逢方一笑相送还成泣祖帐已伤离荒城复愁入【刘云只是眼前道不尽者】天寒逺山净日暮长河急觧缆君已遥望君犹伫立【刘云短意伤】
　　春中田家作
　　屋上春鸠鸣村邉杏花白【刘云好】持斧伐逺扬荷锄觇泉脉新燕识旧巢旧人防新歴临觞忽不御惆怅逺行客【刘云巻耳之后得此吟讽又云情至自然掩抑有态】
　　别弟缙后登青龙寺望蓝田山
　　陌上新别离苍茫四郊晦登髙不见君故山复云外逺树蔽行人长天隠秋塞心悲游宦子何处飞征葢
　　黎拾遗忻裴廸见过秋夜对雨之作
　　促织鸣巳急轻衣行尚重寒灯坐髙馆秋雨闻踈钟白法调狂象言问老龙何人顾蓬迳空愧求羊纵
　　至滑州隔河望黎阳忆丁三寓
　　隔河见桑柘蔼蔼黎阳川望望行渐逺孤峯没云烟故人不可见河水复悠然頼有政声逺时闻行路传
　　终南别业
　　中嵗颇好道晚家南山陲兴来每独徃胜事空自知行到水穷处坐看云起时【刘云无言之境不可説之味不知者以为淡易】偶然值林叟谈笑无还期【刘云其质如此故自难及　后湖集云此诗造意之妙至与造物相表里岂直诗中有画哉观其诗知其蝉蜕尘埃之中蜉蝣万物之表者也】
　　秋夜独坐懐内弟崔兴宗
　　夜静羣动息蟪蛄声悠悠庭槐北风响日夕方髙秋思子整羽翮及时当云浮吾生将白首嵗晏思沧洲髙足在旦暮肯为南亩俦
　　奉寄韦太守陟
　　荒城自萧索万里山河空天髙秋月迥嘹唳闻归鸿寒塘映衰草髙馆落踈桐临此嵗方晏顾景问悲翁故人不可见寂寞平林东
　　渭川田家
　　斜光照墟落穷巷牛羊归野老念僮仆倚杖荆扉雉雊麦苖秀蚕眠桑叶稀田夫荷锄立相见语依依即此羡闲逸怅然歌式防
　　过李揖宅
　　闲门秋草色终日无车马客来深巷中犬吠寒篱下散髪时未簮道书行尚把与我同人心乐道安贫者一罢宜城酌还归洛阳社
　　奉和圣制送不防都防兼鸿胪卿归西安
　　上卿增命服都防扬归斾杂虏尽朝周诸胡皆自郐鸣笳瀚海曲按节阳闗外落日下河源寒山静秋塞万方氛祲息六合乾坤大无战是天心天心同覆载
　　韦侍郎山居
　　幸忝君子顾遂陪尘外踪闲花满岩谷瀑水映杉松啼鸟忽临涧归云时抱峯良游盛簮绂继迹多防龙讵徃青门道故闻长乐钟清晨去朝谒车马何从容
　　送权二
　　髙人不可有清论复何深一见如旧识一言知道心明时当薄宦觧薜去中林芳草空隠处白云余故岑韩侯久防手河岳共幽寻怅别千余里临堂鸣素琴
　　纳凉
　　乔木万余株清流贯其中前临大川口豁达来长风涟漪含白沙素鲔如游空偃卧磐石上翻涛沃微躬潄流复濯足前对钓鱼翁贪饵凡几许徒思莲叶东
　　崔濮阳兄季重前山兴
　　秋色有佳兴况君池上闲悠悠西林下自识门前山【刘云又别又别有道之言】千里横黛色数峯出云间嵯峨对秦国合沓藏荆闗残雨斜日照夕岚飞鸟还故人今尚尔叹息此頽顔
　　冬日游览
　　歩出城东门试骋千里目青山横苍林赤日团平陆【刘云下字佳】渭北走邯郸闗东出函谷秦地万方防来朝九州牧【刘云平实悲壮古意雅辞乐府所少】鸡鸣咸阳中冠葢相追逐丞相过列矦羣公饯光禄相如方老病独归茂陵宿【刘云更似不须语言】
　　饭覆釡山僧
　　晚知清净理日与人羣踈将逺山僧先期扫敝庐果从云峰里顾我蓬蒿居借草饭松屑焚香看道书燃灯昼欲尽鸣磬夜方初一悟寂为乐此生闲有余思归何必深身世犹空虚
　　宿郑州
　　朝与周人辞暮投郑人宿他乡絶俦侣孤客亲童仆宛洛望不见秋霖晦平陆田父草际归村童雨中牧主人东臯上时稼绕茅屋虫思机杼鸣雀喧禾黍熟明当渡京水昨晚犹金谷【刘云蔼然恋阙之情】此去欲何言穷邉徇微禄
　　留别山中温古上人兄并示舍弟缙
　　觧薜登天朝去师偶时哲岂唯山中人兼负松上月宿昔同游止致身云霞末开轩临颍阳卧视飞鸟没好依磐石饭屡对瀑泉歇理齐少狎隠道胜宁外物舍弟官崇髙宗兄此削髪荆扉但洒扫乘闲当过拂
　　观别者
　　青青杨栁陌陌上别离人爱子游燕赵高堂有老亲不行无可养行去百忧新切切委兄弟依依向四邻【刘云两语已结】都门帐饮毕从此谢亲宾挥泪逐行侣含凄动征轮车从望不见时时起行尘余亦辞家者看之泪满巾
　　送别
　　圣代无隠者英灵尽来归遂令东山客不得顾采薇既至君门逺孰云吾道非江淮度寒食京洛缝春衣置酒临长道同心与我违行当浮桂棹未几拂荆扉逺树带行客孤城当落晖【刘云带字画意当字天然】吾谋适不用勿谓知音稀
　　休暇还旧业便使【刘云唐选作卢象诗】
　　谢病始告归依依入桑家人皆伫立相柴门里时辈皆长年成人旧童子上堂家庆毕愿与姻亲齿论旧忽余悲自存且相喜田园转芜没但有寒泉水衰桞日萧条秋光清邑里入门乍如昨休骑非便止中饮顾王程离忧从此始
　　送陆员外
　　郎署有伊人居然古人风天子顾河北诏书征东拜手辞上官缓歩出南宫九河平原外七国蓟门中隂风悲枯桑古塞多飞蓬万里不见虏萧条胡地空无为费中国更欲邀竒功迟迟前相送握手嗟异同行当封侯归肯访南山翁
　　戏赠张五弟
　　吾弟东山时心尚亦何逺日髙犹自卧钟动始能饭【刘云不必其人直自输写】头上髪未梳牀头书不巻清川兴悠悠空林时对偃青苔石上净细草松下软牕外鸟声闲阶前虎心善徒然万虑多澹尔太虚缅一知与物平自顾为人浅对君忽自得浮念不烦遣
　　送魏郡李太守赴任
　　与君伯氏别又欲与君离君行无几日当复隔山陂苍茫秦川尽日落桃林塞独树临闗门黄河向天外前轻洛阳陌宛路故人稀故人离别尽淇上转骖騑企余悲逺送惆怅睢阳路古木官渡平秋城邺宫暮想君行县日其出从如云遥思魏公子复忆李将军
　　赠祖三咏
　　蟏蛸挂虚牖蟋蟀鸣前除嵗晏凉风至君子复何如髙馆閴无人离居不可道闲门寂巳闭落日照秋草虽有近音信千里阻河闗中复客汝颍去年归旧山结交二十载不得一日展贫病子既深契濶余不浅仲秋虽未归莫秋以为期良防讵几日终自长相思
　　赠房卢氏琯
　　达人无不可忘已爱苍生岂复小千室弦歌在两楹浮人日已归但坐事农耕桑榆郁相望邑里多鸡鸣秋山一何净苍翠临寒城视事兼偃卧对书不簮缨萧条人吏稀鸟雀下空庭鄙夫心所向晚节异平生将从海岳居守静觧天刑或可累安邑茅茨君试营
　　送綦母校书弃官还江东
　　明时久不达弃置与君同天命无怨色人生有素风念君拂衣去四海将安穷秋天万里静日暮澄江空清夜何悠悠扣舷明月中和光鱼鸟际澹尔兼葭丛无庸客昭世衰鬓日如蓬顽踈暗人事僻陋达天聪防天縦可采其谁为至公今亦从此去归耕为老农
　　偶然作
　　陶濳任天真其性颇躭酒自从弃官来家贫不能有九月九日时菊花空满手中心窃自思倘有人送否白衣防壶觞果来遗老叟且喜得斟酌安问升与斗奋衣野田中今日嗟无负兀傲迷东西蓑笠不能守倾倒强行行酣歌归五桞生事不曾问肯愧家中妇
　　哭殷遥
　　人生能几何毕竟归无形念君等为死万事伤人情慈母未及葬一女才十龄泱漭塞郊外萧条闻哭声浮云为苍茫飞鸟不能鸣行人何寂寞白日自凄清忆昔君在时问我学无生劝君苦不早令君无所成故人各有赠又不及平生负尔非一途痛哭返柴荆
　　送从弟蕃游淮南
　　读书复骑射带劒游淮隂淮隂少年軰千里逺相寻髙义难自隠明时宁陆沉岛夷九州外泉馆三山深席帆聊问罪丹服尽成擒归来见天子拜爵赐黄金忽思鲈鱼脍复有沧洲心天寒蒹葭渚日落云梦林江城下枫叶淮上闻秋砧送归青门外车马去骎骎惆怅新丰树空余天际禽
　　丁防田家有赠
　　君心尚栖隠久欲傍归路在朝每为言觧印果成趣晨鸡鸣邻里羣动从所务农夫行饷田闺妇起缝素开轩御衣服散帙理章句时吟招隠诗或制闲居赋新晴望郊郭日映桑榆暮隂尽小苑城微明渭川树揆子宅闾井幽赏何由屡道存终不忘迹异难相遇此时惜别离再来芳菲度
　　蓝田石门精舍
　　落日山水好漾舟信归风玩竒不觉逺因以縁源穷遥爱云木秀初疑路不同安知清流转偶与前山通【刘云此景自常有之其诗亦若无意故是佳趣】舍舟理轻防果能惬所适老僧四五人逍遥防松栢朝林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月暎石壁再寻畏迷误明发更登歴【刘云世外好事语】笑谢桃源人花红复来觌
　　送韦大夫东京留守
　　人外遗世虑空端结遐心曾是巢许浅始知尧舜深苍生讵有物黄屋如乔林上徳抚神运冲和穆宸襟云雷康屯难江海遂飞沈天工寄人英龙衮瞻君临名器茍不假保厘固其任素质贯方领清景照华簮慷慨念王室从容献官箴云旗蔽三川画角发龙吟晨扬天汉声夕卷大河隂穷人业巳宁逆虏遗之擒然后觧金组拂衣东山岑结事黄门省秋光正沉沉功名与身退老病随年侵君子从相访重其可寻










　　唐诗品彚巻九
　　钦定四库全书
　　唐诗品彚巻十
　　明　高棅　编
　　五言古诗十
　　名家【上之二】
　　王昌龄
　　【殷云元嘉以还四百年内曹刘陆谢风骨顿尽顷有太原王昌龄鲁国储光羲颇从厥迹且两贤气同体别而王稍声俊至如明堂坐天子月朔朝诸侯清乐动千门皇风被九州庆云从东来泱漭抱日流又云起大华山云山互明灭东峯始涵景了了见松雪又槠柟无冬春柯叶连峯稠隂壁下苍黒烟含清江楼叠沙积为冈崩剥雨露幽石脉尽横亘潜潭何时流又京门望西岳百里见郊树飞向祠上来霭然闗中暮又奸雄乃得志遂使羣心揺赤风荡中原烈火无遗巢一人计不用万里空萧条又百泉势相荡巨石皆郤立昬为蛟龙怒清见雷雨入又去时三十万独自还长安不信沙场苦君看刀箭瘢又芦荻寒沧江石头岸边饮又长亭酒未醒千里风动地天仗森森练雪凝身骑铁骢白鹰臂斯并惊耳骇曰今畧举其十数句则中兴高作可知矣余尝覩王公长平伏文吊枳道赋仁有余也奈何晚节不矜细行谤议沸腾再厯遐荒使知音叹息　唐史称其诗绪宻而思清时谓王江寜云盖昌龄尝出官江寜故岑参亦有送王大昌龄赴江寜诗昌龄又有别意猿鸟外天寒桂水长等句见僧皎然杼山诗式】塞上曲三首
　　蝉鸣桑树间八月萧闗道出塞入塞寒处处黄芦草从来幽并客皆共沙尘老莫学游侠儿矜夸紫骝好饮马渡秋水水寒风似刀平沙日未没黯黯见临洮昔日长城战咸言意气高黄尘足今古白骨乱蓬蒿秋风夜渡河吹却鴈门桑遥见胡地猎鞴马宿严霜五道分兵去孤军百战场功多翻下狱士卒但心伤
　　少年行
　　西陵侠少年送客短长亭青槐夹两道白马如流星闻有羽书急单于宼井陉气高轻赴难谁顾燕山铭
　　从军行
　　向夕临大荒朔风轸归虑平沙万里余飞鸟宿何处虏骑猎长原翩翩傍河去边声揺白草海气横黄雾百战苦风尘十年履霜露虽投定逺笔未坐将军树早知行路难悔不理章句
　　长歌行
　　旷野饶悲风飕飕多蒿草系马倚白杨谁知我怀抱所是同袍者相逄尽衰老况登汉家陵南望长安道上有枯树根下有石防窠髙皇子孙尽千载无人过宝玉频发掘精灵其奈何人生须达命有酒且高歌
　　放歌行
　　南渡洛阳津西望十二楼眀堂坐天子月朔朝诸侯清乐动千门皇风被九州庆云从东来泱漭抱日流升平贵论道文墨将何求有诏徴草泽徴诚将献谋冠冕如星罗拜揖曹与周望尘非吾事入赋且迟留幸防国士识因脱负薪裘今者放歌行以慰梁甫愁但营数斗禄奉养每丰羞愿得金膏遂飞云亦可俦
　　初日
　　初日净金闺先照牀前暖斜光入罗幙稍稍亲丝管云发不能梳杨栁更吹满
　　太湖秋夕
　　水宿烟雨寒洞庭霜落防月明移舟去夜静魂梦归暗觉海风度萧萧闻鴈飞
　　宿裴氏山庄
　　苍苍竹林暮吾亦知所投静坐山斋月清谿闻逺流西峰下防雨向晚白云收遂觧尘中组终南春可游
　　静法寺东斋
　　筑室在人境遂得眞隠情春尽草木变雨来池馆清琴书全雅道视听巳无生闭戸脱三界白云自虚盈
　　潞府客亭寄崔鳯童
　　箫条郡城闭旅馆空寒烟秋月对愁客山钟揺暮天新知偶相访斗酒情依然一宿阻长防清风徒满川
　　送李濯游江东
　　清洛日夜涨防风引孤舟离膓便千里逺梦生江楼楚国橙橘暗呉门烟雨愁东南具今古归望山云收
　　山中别厐十
　　幽隂松篠迳月出寒蝉鸣防髪卧其下谁知孤隠情吟时白云合钓处潭清琼树芳杳蔼鳯兮保其贞
　　斋心
　　女萝覆石壁谿水幽朦胧紫葛蔓黄花娟娟寒露中朝饮花上露夜卧松下风云英化为水光彩与我同日月荡精魄寥寥天府空
　　同从弟销南斋翫月忆山隂崔少府
　　高卧南斋时开帷月初吐清辉淡水木演漾在牕户冉冉几盈虚澄澄变今古美人清江畔是夜越吟苦千里其如何微风吹兰杜
　　巴陵刘处士东斋作
　　刘生隠岳阳心逺洞庭水偃帆入山郭一宿楚云里竹映秋馆深月寒江门起烟波桂阳接日夕数千里嫋嫋清夜猨孤舟坐如此湘中有来鴈雨雪候音旨
　　九江口作
　　漭漭江势濶雨开浔阳秋驿门是高岸望尽黄芦洲水与五谿合心期万里游眀时无弃材谪去随孤舟鸷鸟立寒木丈夫佩呉钩何当报君恩却系单于头
　　独游
　　林卧情自闲独游景常宴时从灞陵下随钓往南涧手擕双鲤鱼目送千里鴈悟彼非有适知此罹忧患【僧皎然云取嵇生目送归鸿手擕五弦俯仰自得游心太之意也】放之清泠泉因得省踈慢永怀青岑客廻首白云间超然物无违岂系名与宦
　　灞上闲居
　　鸿都有归客偃卧滋阳村轩冕无枉顾清川照我门空林网夕阳寒鸟赴幽园廓落时得意怀哉莫与言庭前有孤鹤欲啄常翩翻为我衔素书吊彼顔与原二君既不朽所以慰其魂
　　过华阴
　　云起太华山云山互眀灭东峯始含景了了见松雪羇人感幽栖窅映转竒絶欣然防所疲永望吟不辍信宿百余里出闗玩新月何意昨防防遇物遂迁别人生屡如此何以肆愉悦
　　东京府县诸公与綦母潜李颀相送至白马寺宿
　　鞍马上东门徘徊入孤舟贤豪相追送即棹千里流赤峰落日在空波防烟收宦薄防机栝醉来却淹月明见古寺林下登高楼南风开长廊夏夜如凉秋江月照呉县西归梦中游
　　诸官游招隠寺
　　山馆人已空青萝换风雨自从永眀世月向龙宫吐凿井长幽泉白云今如古应真坐松栢锡杖挂牕户口云七十余能救诸有苦回指岩树花如闻道场鼓金色身壤灭真如性无主僚友同一心清光遣谁取
　　风凉原上作
　　隂岑宿云归雾露滋松栢风凄日初晚下岭望川泽逺山无遗眀秋水千里白佳气盘未央圣人在凝碧闗门阻天下信是帝王宅海内方晏然庙堂有竒防时真守全运罢去游説客余沗兰防人幽寻免贻责
　　江上闻笛
　　横笛怨江月扁舟何处寻声长楚山外曲绕胡闗深相去万余里遥传此夜心寥寥浦溆寒响尽唯空林不知谁家子复奏邯郸音水客皆拥棹空霜遂盈襟羸马望北走迁人悲越吟何当边草白旌节陇城隂
　　咏史
　　荷畚至洛阳牧马屯北门天下裂其土豺狼满中原眀夷方济世敛翼黄埃昬披云见龙顔始防国士恩位重谋亦深所举无遗奔长防寄临终东南不可吞贤智茍有时贫贱何所论唯然嵩山老而后知我言
　　詶鸿胪裴主簿雨后北楼见赠【此篇又见高适集中】
　　暮霞照新晴归云犹相逐有怀晨昬暇想见登眺目问礼侍彤防题诗访茅屋高楼多古今陈事满陵谷地久防子封防余孝王筑徘徊顾云汉豁达俯川陆逺水对孤城长天向乔木公门何清静列防森已肃不叹擕手稀常思着鞭速终当拂羽翰轻举随鸿鹄
　　观江淮名山图
　　刻意吟云山尤知隠沦妙逺公何为者再诣临海峤而我高其风披图得遗照援毫无逃境遂展千里眺淡扫荆门壁眀标赤城烧青葱林间岭隠见淮海徼但指香炉顶无闻白猿笑沙门既云灭独往岂殊调感对怀拂衣胡寜事渔钓安期始遗舄千古谢荣耀投迹庻可齐沧浪有孤棹
　　送十二兵曹
　　县职如长缨终日检我身平眀趋郡府不得展故人故人念江湖富贵如埃尘迹在戎府掾心游天台春独立浦边鹤白云长相亲南风忽至呉分散还入秦寒夜天光白海静月色真对坐论嵗暮弦歌起无因平生驱驰分非谓杯酒仁出处两不合忠贞何由伸看君孤舟去且欲歌垂纶
　　缑氏尉沈兴宗置酒南谿留赠
　　林色与谿古深篁隠幽翠山尊在渔舟棹月情巳醉始穷清源口壑絶人境异春泉滴空崖萌草拆隂地久之风榛寂逺闻樵声至海鴈时独飞永然沧洲意古时青防客灭迹沦一尉吾子踌蹰心岂其纷埃事缑岑信所尅济北予乃遂齐物意已防息肩理犹未巻舒形性表脱畧贤哲议乘月期角巾饭僧高阳寺
　　郑县宿陶大公馆赠冯六元二
　　儒有轻王侯脱畧当世务本家蓝田中非为渔弋故无何困躬耕且欲驰永路幽居与君近出谷同所鹜昨日辞石门五年变秋露云龙未相感干谒亦已屡子为黄绶羁余忝蓬山顾京门望西岳百里见郊树飞雨祠上来霭然闗中暮驱车郑城宿秉烛论往素山月出华隂开此河渚雾清光比故人豁达展心晤冯公尚戢翼元子仍局歩拂衣易为高论迹难有趣张范善始终吾等岂不慕罢酒当凉风屈伸僃防数
　　代扶风主人答
　　杀气凝不流风悲月彩寒浮埃起四逺游子迷不欢依然宿扶风沽酒聊自寛寸心亦无理长铗谁能弹主人就我饮顾我还慨然便泣数行泪因歌行路难十五杀边城三回讨楼兰连年不解甲积日无所餐将军降匈奴国使没桑干去时三十万独自还长安不信沙塲苦君看刀箭瘢乡亲零落尽冢墓亦摧残仰攀青松枝恸絶摧心肝禽兽悲不去路傍谁忍看幸逄休明代寰宇静波澜老马思伏枥长鸣力巳殚少年与运防何事发悲端天子初封禅贤良刷羽翰三边悉如此否泰亦须观
　　储光羲
　　【殷璠云储公诗格高调逸趣逺情深削尽常言挟风雅之道得浩然之气述华清宫诗云山开鸿蒙色天转招揺星又游茅山诗云山门入松栢天路涵空虚此例数百句巳畧见荆扬集不复广引璠尝观公正论十五巻九经外义疏甘巻言愽理当实可谓经国之大材　乐城遗言云储光羲诗髙处似陶渊明平处似王摩诘】
　　野田黄雀行
　　啧啧野田雀不知躯体微闲穿深丛里争食复争飞穷老一頽舍枣多桑叶稀无枣犹可食无桑何以衣萧条空仓暮相引时来归斜路岂不防渚田岂不肥水长路且坏恻恻与心违【刘须溪云兴寄杂出无不有味愈古愈淡愈淡愈浓】
　　樵父词
　　山北饶朽木山南多枯枝枯枝作采薪爨室私自知诘朝砺斧寻视暮行歌归先雪隠薜荔迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非【刘云不忧已好神游更高是在庄子言外实证实悟】
　　渔父词
　　泽鱼多鸣水溪鱼好上流渔梁不得意下渚潜垂钩乱荇时碍楫新芦复隠舟静言念终始安坐看沈浮素髪随风扬逺心与云游逆浪还极浦信潮下沧洲非为徇形役所乐在行休
　　牧童词
　　不言牧田逺不道牧陂深所念牛驯扰不乱牧童心圆笠覆我首长蓑披我襟方将忧暑雨亦以惧寒隂大牛隠层坂小牛穿近林同类相鼓舞触物成讴吟取乐须臾间寜问声与音
　　采莲词
　　浅渚荇花乱深潭菱叶踈独往方自得耻邀淇上姝广江无术阡大泽絶方隅浪中海童语林下鲛人居春鴈时隠舟新萍复满湖采采乘日暮不思贤与愚【刘云必欲总与人异】
　　采菱词
　　浊水菱叶肥清水菱叶鲜义不游浊水志士多苦言潮没具区薮潦深云梦田朝随北风去暮逐南风旋浦口多渔家相与邀我船饭稻以终日莼羮将永年方冬水物穷又欲休山樊尽室相随从所贵无忧患【刘云恳欵备至不在多不在深】
　　射雉词
　　曝暄理新翳迎春射鸣雉原田遥一色皋陆旷千里遥闻吚喔声时见双飞起羃防踈蒿下毰毸深丛里顾敌已忘生争雄方决死仁心贵勇义岂能复伤此超遥下故墟迢递囘髙畤大夫昔何苦取笑欢妻子【刘云只如此自极余味】
　　猛虎词
　　寒亦不忧雪饥亦不食人人肉岂不甘所恶伤眀神太室为我宅孟门为我邻百兽为我膳五龙为我宾防马一何威浮江亦以仁彩章耀眀日爪牙雄武臣高云逐气浮厚地随声震君能贾余勇日夕长相亲【刘云诸词一样得古章句体不须别意】
　　钓渔湾
　　垂钓緑湾春春深杏花乱潭清疑水浅荷动知鱼散日暮待情人维舟緑杨岸
　　幽居
　　幽人下山径去去夹青林滑处莓苔湿暗中萝薜深春朝烟雨散犹带浮云隂
　　题太观
　　门外车马喧门里宫殿清行即翳若木坐即吹玉笙所喧既非我【刘云是】真道其防防
　　述华清宫
　　上林神君宫此地即眀庭山开鸿蒙色天转招揺星三雪报大有孰谓非我灵【刘云得洞歌体】
　　贻韦錬师
　　精思莫知日意静如空虚三鸟自来去九光遥卷舒彩地近天并玉宇停云车余亦苦山路洗心祈道书
　　霁后贻马十二巽
　　高天风雨散清气在园林况我夜初静当轩鸣緑琴云开北堂月庭满南山隂不见长裾者空歌游子吟
　　题陆山人楼
　　几声杂初鴈夜色涵早秋独见海中月照君池上楼山云拂高栋天汉入云流不惜朝光满其如千里游
　　陆著作挽辞二首
　　世业江湖侧郊园休沐处犹言五日归未道千秋去乡亭春水緑昌阁寒光暮昔为昼锦游今成逝川路【刘云好似选诗】
　　归路秦城下寒云惨平田故园沧海边緑栁覆平川送客异他日还舟殊昔年华亭有明月长向陇头悬
　　泛茅山东谿
　　清晨登仙峰峰逺行未极江海霁初景草木含新色而我任天和此时聊动息望乡白云里发棹清谿侧松栢生深山无心自贞直
　　吃茗粥作
　　当昼暑气盛鸟雀静不飞念君高梧隂复解山中衣数片逺云度曽不蔽炎晖淹膳茶粥共我饭蕨薇敝庐既不逺日暮徐徐归
　　游茅山五首
　　十年别乡县西去入皇州此意在观国不言空逺游九衢平若水利往无轻舟北洛反初路东江还故丘春山多秀水碧涧尽清流不见子桑扈当从方外求【刘云甚悲】世业传儒行行成非不荣其如怀独善况以闻长生家近华阳洞早年深此情巾车云路入理棹瑶溪行天地朝光满江山春色明王廷有轩冕此日方知轻
　　平生非作者望古怀清芬心以道为际行将时不羣兹山在人境灵贶久传闻逺势一峰出近形千嶂分冬春有茂草朝暮多鲜云此去亦何极但言西日曛
　　昔贤居柱下今我去人间良以直心旷兼之外视闲垂纶非钓国好学异希顔落日登髙屿悠然望逺山谿流碧水去云帯清隂还相见中林士岩扉长不闗
　　名岳徴仙事清都访道书山门入松栢天路涵空虚南极见朝采西潭闻夜渔逺心尚云宿浪迹出林居为已存实际防形同化初此行良已矣不乐复何如
　　述降圣观
　　一山尽天苑一峰开道宫道花飞羽卫天鸟游云空玉殿俯水春旗揺素风夹门小松栢覆井新梧桐自昔大仙下乃知元化功神皇作桂馆此意与天通
　　题盼上人禅居
　　真王清静子燕居复行心结宇邻居邑寤言非逺寻丹青丈室满草树一庭深秀色冬发交枝白日隂江流映朱户山鸟鸣香林独往已寂寂安知浮与沈
　　过新丰道中【二十八年有诏种果】
　　西下长乐坂东入新丰道雨多车马稀道上生秋草太隂閟臯陆不知晚与早雷雨杳防防川谷漫浩浩诏书植嘉木众言桃李好自愧无此容归从汉隂老
　　夜到京口入黄河
　　河洲多青草朝暮増客愁客愁惜朝暮枉渚蹔停舟中宵大川静觧防逐归流浦溆既清旷防洄非阻脩登舻望落月击汰悲新秋倘遇乘槎客永言星汉游
　　使过弹筝峡作
　　鸟雀知天云羣飞复羣鸣原田无遗粟日暮满空城达士忧世务鄙夫念王程晨过弹筝峡马足竞行双壁隠灵曜莫能知晦眀皑皑坚氷白漫漫隂云平始信古人言苦节不可贞
　　行子苦风泊来舟贻潘少府【潘时在后浦】
　　行子苦风潮维舟未能发宵分巻前幔卧视清秋月四泽蒹葭深中州烟火絶苍苍水雾起落落踈星没所遇尽渔樵与言多楚越其如念极浦又以思明哲常若千余里况之异乡别
　　仲夏入园东陂
　　方塘深且广伊昔俯吾庐环岸垂緑栁盈潭发红蕖上延北原秀近属幽人居暑雨若混沌清明如空虚北乡多隠逸水陆见樵渔废赏亦何贵为欢良易摅且言重观国当此赋归欤
　　效古二首
　　晨登凉风台暮走邯郸道曜灵何赫烈四野无青草大军北集燕天子西居镐妇人役州县丁男事征讨老防相别离哭泣无昬早稼穑既殄絶川泽复枯槁旷哉逺此忧防防商山皓
　　东风吹大河河水如倒流河洲尘沙起有若黄云浮頳霞烧广泽洪曜赫高丘野老泣相语无地可防休翰林有客卿独负苍生夏中夜起踯躅思欲献厥谋君门峻且深踠足空夷犹
　　杂诗二首
　　混沌本无象末路多是非达士志寥廓所在能忘机耕凿时未至还山聊采薇虎豹对我蹲鸑鷟傍我飞仙人空中来谓我勿复归格泽为君驾虹霓为君衣西游昆仑墟可与世人违
　　秋气肃天地太行高崔嵬猿鼬清夜吟其声亦何哀寂寞掩圭荜梦寐游蓬莱琪树逺亭亭玉堂云中开洪崖吹箫管玉女飘飖来雨师既洗道后路无纎埃鄙哉楚襄王独如阳云台
　　终南幽居献苏侍郎二首
　　中嵗尚微道始知将谷神抗防还南山水木自相亲深林开一道青嶂成四邻平明去采薇日入行刈薪云归万壑暗雪罢千岩春始看鸟来巳见瑶华新寄言褰芳者无廼后时人【刘云清洒深丽】
　　卜筑青岩里云萝四垂隂虚室若无人乔木自成林时有清风至侧闻樵采音【刘云幽素成章】鳯皇鸣南冈望望隔层岑既言山路逺复道溪流深偓佺空中游虬龙水中吟何当见轻翼为我达逺心
　　题应圣观
　　空中望小山山下见余雪皎皎河汉女在兹养真骨登门骇天书启籥问仙诀池光揺水雾镫色连松月合塼起花台折草成玉节天鸡弄白羽王母垂髪北有上年宫一路在云霓上心方向道时复游金阙
　　至闲居精舍【即天后故宫】
　　太室三招提其趣皆不同不同非一趣况是天游宫双岭前夹门阁道复横空宝坊若花积宛转不可穷流泉自成池青松信饶风秋晏景气迥晶明丹素功近将隠者邻逺与西山通大师假惠照念以息微躬
　　酬綦母校书梦游耶溪见赠之作
　　校文在仙掖每有沧洲心况以北牕下梦游清溪隂春看湖口漫夜入廻塘深往往缆垂葛出舟望前林山人松下饭钓客芦中吟小隠何足防长年固可寻还车首东道惠言若南金以我采薇意传之天姥岑
　　田家即事【吕览云冬至菖生于是始耕汜胜之书杏始华輙耕轻土】
　　蒲叶日已长杏花日已滋老农要看此贵不违天时迎晨起饭牛双驾耕东菑蚯蚓土中出田乌随我飞羣合乱啄噪嗷嗷如道饥我心多恻隠顾此两伤悲拨食与田乌日暮空筐归亲戚更相谓我心终不移
　　同王十三维偶然作四首
　　仲夏日中时草木看欲焦田家惜功力把锄来东臯顾望浮云隂往往误伤苖归来悲困极兄嫂共相饶无钱可沽酒何以解劬劳夜深星汉明庭宇虚寥寥高栁三五株可以独逍遥
　　北山种松栢南山种蒺藜出入虽同所向各有宜孔丘贵仁义老氏好无为我心若虚空此道将安施蹔过伊阙间晼晼三伏时高阁入云中芙蓉满清池要自非我室还望南山陲
　　野老本贫贱冐暑锄田一畦未及终树下髙枕眠荷蓧者谁子皤皤来息肩不复问乡墟相见但依然腹中无一物高话羲皇年落日临层隅逍遥望晴川使妇持蚕筐呼童傍渔船悠悠泛緑水去摘浦中莲莲花艳且美使我不能还【刘云又入别调转觉幽逺何也】
　　浮云在虚空随风复巻舒我心方处顺动作何忧虞但言婴世网不复得闲居迢递别东国超遥来西都见人乃恭敬曽不问贤愚虽若不能言中心亦难诬故乡满亲戚道逺日以踈偶欲陈此意复无南飞鳬
　　田家杂兴八首【刘云首首皆妙有此田家】
　　春至鸧鹒鸣薄言向田墅不能自力作黾勉娶邻女既念生子孙方思广田圃间时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取【刘云真隠者违俗之谈】
　　众人耻贫贱相与尚膏腴我情既浩荡所乐在畋渔山泽时晦防归家蹔闲居满园种葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶【刘云渊明之】
　　逍遥阡陌上逺近无相识落日照秋山千岩同一色网罟绕深莽鹰鹯始轻翼猎马既如风奔兽莫敢息驻旗沧海上犒士呉宫侧楚国有夫人性情本真直鲜禽徒自致终嵗竟不食【刘云以是作结矫矫不意出此】
　　田家趋垅亩当昼掩虚闗邻里无烟火儿童共幽闲桔橰悬空圃鸡犬满桑间时来农事隙采药游名山但言所采多不念路险艰人生如蜉蝣一往不可攀君看西王母千载美容顔
　　贫士养性情不复知忧乐【刘云又好】去家行卖畚留滞南阳郭秋至黍苖黄无人可刈获孺子朝未饭把竿逐鸟雀忽见梁将军乘车出宛洛意气轶道路光辉满虚落安安负薪者咥咥笑轻薄
　　楚山有高士梁国有遗老筑室既相邻同田复同道糗糒常共饭儿孙毎更抱忘此耕耨劳愧彼风雨好蟪蛄鸣空泽鶗鴂伤秋草日夕寒风来衣裳苦不早【刘云别是一种意味言外悄然】
　　梧桐防我门薜荔网我屋超超两夫妇朝出暮还宿稼穑既自种牛羊还自牧日旰懒耕锄登髙望川陆空山足禽兽墟落多乔木白马谁家儿联翩相驰逐【刘云不着一语意自然个中】
　　种桑百余树种黍三十亩衣食既有余时时防宾友夏来菰米饮秋至菊花酒孺人喜逄迎穉子解趋走日暮闲园里团团防榆栁酩酊乘夜归凉风吹户牖清浅望河汉低昻看北斗数瓮犹未开明朝能饮否【刘云比陶差徤而赡然各自好】


　　唐诗品彚巻十
　　钦定四库全书
　　唐诗品彚巻十一
　　明　高棅　编
　　五言古诗十一
　　名家【上之三】
　　李颀
　　【殷璠云颀诗发调既清修辞亦秀杂歌咸善理最长惜其伟才只到黄绶然论其家数往往高于众作】
　　塞下曲
　　黄云鴈门郡日暮风沙里千骑累貂裘皆称羽林子金笳吹朔雪铁马嘶云水帐下饮蒲萄平生寸心是
　　宋少府东谿泛舟
　　登岸还入舟水禽惊笑语晚叶低众色湿云帯残暑落日乘醉归谿流复几许
　　粲公院各赋一物得初荷
　　微风和众草大叶长圆隂晴露珠共合夕阳花映深从来不看水清净本因心
　　李兵曹壁画山水各赋得桂水帆
　　片帆浮桂水落日天涯时飞鴈看共度闲云相与迟长波无晓夜泛泛欲何之
　　晚归东园
　　出郭喜见山东行亦未逺夕阳帯归鸟蔼蔼秋稼晚樵者乘霁归野夫及星饭请谢朱轮客垂竿不复返
　　寄镜湖朱处士
　　澂霁晚流濶微风吹緑苹鳞鳞逺峯见淡淡平湖春芳草日堪把白云心所亲何时可为乐梦里东山人
　　送顾朝阳还呉
　　寂寞俱不偶裹粮空入秦宦途已可识归卧包山春旧国指飞鸟沧波愁旅人开樽洛水上怨别栁花新
　　留别王卢二拾遗
　　此别不可道此心当报谁春风灞水上饮马桃花时误作好文士只令游宦迟留书下朝客我有故山期
　　光上座廊下众山
　　名岳在庑下吾师居一牀毎闻楞伽经只对清翠光百谷聚云色莓苔侵屋梁气盘古壁转势引幽堦长愿游薜叶下日见金炉香
　　题卢道士房
　　秋砧响落木共坐茅君家唯见两童子林前汲井华空坛静白日神鼎飞丹砂麈尾拂霜草金铃揺霁霞上章人世隔看奕桐隂斜稽首问仙要黄精堪饵花
　　寄焦链师
　　得道凡百嵗烧丹唯一身悠悠孤峯顶日见三花春白鹤翠微里黄精幽涧濵始知世上客不及山中人仙境若在梦朝云如可亲何由覩顔色挥手谢风尘
　　送暨道士还玉清观
　　仙官有名籍度世呉江濆大道本无我青春长与君中洲俄已到至理得而闻明主降黄屋时人看白云空山何窈窕三秀日氛氲遂此留书客超遥烟驾分
　　赋二妃庙送裴侍御使桂阳
　　沅上秋草晚苍苍尧女祠无人见精魄万古寒猿悲桂水身没后椒浆神降时回云迎赤豹骤雨飒文狸受命出炎海焚香徴椘词乘骢感遗迹一吊清川湄
　　送王昌龄
　　漕水东去逺送君多暮情淹留野寺出向背孤山眀前望数千里中无蒲稗生夕阳满舟楫但爱微波清举酒林月上解衣沙鸟鸣夜来莲花界梦里金陵城叹息此离别悠悠江海行
　　题綦母校书所居
　　常称挂冠吏昨日归沧洲行客暮帆逺主人庭树秋岂伊问天命但欲为山游万物我何有白云空自幽萧条江海上日夕见丹丘生事本渔钓赏心随去留惜哉旷防月欲济无轻舟倐忽令人老相思河水流
　　送崔侍御赴京
　　緑槐防长路骏马垂青丝柱史谒承明翩翩将有期千官大朝日奏事临赤墀肃肃仪仗里风生鹰隼姿一从登甲科三拜皆宪司按俗又如此为郎何太迟送君暮春日花落城南陲惜别醉芳草前山劳梦思
　　渔父歌
　　白首何老人蓑笠蔽其身避世长不仕钓鱼清江濵浦沙明濯足山月静垂纶寓宿滩与濑行歌秋复春持竿湘岸竹火芦洲薪緑水饭香稻青荷包紫鳞于中还自乐所欲全吾真而笑独醒者临流多苦辛
　　登首阳山谒夷齐庙
　　古人已不见乔木竟谁过寂寞首阳山白云空复多苍苔归地骨皓首采薇歌毕命无怨色成仁其若何我来入遗庙时候防清和落日吊山鬼回风吹女萝石门正西豁引领望黄河千里一飞鸟孤光东逝波驱车层城路惆怅此岩阿
　　东京寄万椘
　　濩落久无用隠身甘采薇仍闻薄宦者还事田家衣颍水日夜流故人相见稀春山不可望黄鸟东南飞濯足岂长往一樽聊可依了然潭上月适我胷中机在昔同门友如今岀处非优游白虎殿偃息青闱且有荐君表当看擕手归寄书不待靣兰茞空芳菲
　　临川送张諲入蜀
　　出门便为客惘然悲徒御四方维一身茫茫欲何去经山复厯水百恨将千虑剑阁望梁州是君防肠处孤云伤客心落日感君深梦里蒹葭渚天边橘柚林蜀江流不测蜀路险难寻木有相思号猿多愁苦音莫向愚山隠愚山地非近故乡可归来眼见芳菲尽
　　春送从叔游襄阳
　　言别恨非一弃置我宗英向日五经笥今为千里行裹粮顾庭草羸马诘朝鸣斗酒对寒食杂花宜晚晴春衣采洲路夜饮南阳城客梦岘山晓渔歌江水清楚俗少相知逺游难称情同人应馆谷刺史出郊迎只合侍丹扆翻令辞上京时方春欲暮叹息向流莺
　　裴尹东谿别业
　　公才廊庙器官亚河南守别墅临都门惊湍激前后旧交与羣从十日一擕手幅巾望寒山长笑对高栁清欢信可尚散吏亦何有岸雪青城隂水光逺林首闲观野人筏或饮川上酒幽云淡徘徊白鹭飞左右庭竹垂卧内村烟隔南阜始知物外情簮绂同刍狗
　　寄万齐融
　　名高不择仕委身随虚舟小邑常叹屈故乡行可游青枫半村户香稻盈田畴为政日清净何人同海鸥揺巾北林夕把菊东山秋对酒池云满向家湖氷流岸隂止鸣鹄山色映潜虬靡靡俗中理萧萧川上幽昔年至呉郡常隠临江楼我有一书札因之芳杜洲
　　无尽上人东林禅居
　　草堂毎多暇时谒山僧门所对但羣木终朝无一言我心爱流水此地临清源吞吐山上日蔽亏松外村孤峰隔身世百衲老寒暄禅户积朝雪花龛来暮猿顾余守耕稼十载隠田园萝篠慰舂汲岩潭恣讨论泄云岂知限至道莫探元且愿启闗鎻于焉防尚存
　　不调归东川别业
　　寸禄言可取托身将见遗慙无匹夫志悔与名山辞绂冕谢知已林园多后时葛巾方濯足蔬食但垂帷十室对河岸渔樵秪在兹青郊香杜若白水映茅茨昼景彻云树夕隂澂古逵渚花独开晚田鹤静飞迟且复乐生事前贤为我归闲歌聊鼓楫永日望佳期
　　赠张旭
　　张公性嗜酒豁达无所营皓首穷草时称太湖精露顶据胡牀长呌三五声兴来洒素壁挥笔如流星下舍风萧条寒草满户庭问家何所有生事但浮萍左手持蟹螯右手执丹经瞪目视霄汉不知醉与醒诸宾且方坐旭日临东城荷叶裹江鱼白瓯贮香粳微禄心不屑放神于八纮时人不识者即是安期生
　　赠别高三十五
　　五十无产业心轻百万资屠酤亦与羣不问君是谁饭酒或垂钓狂歌兼咏诗焉知汉高士莫识越防夷寄迹栖霞山蓬头睢水湄忽然辟命下众谓趋丹墀沐浴着赐衣西来马行迟能令相府重且有函闗期黾勉从寸禄旧游梁宋时皤皤邑中叟相候鬓如丝官舍栁林静河梁杏叶滋摘芳云景晏把手秋蝉悲小县情未惬折腰君莫辞吾观圣人意不久召京师
　　谒张果先生
　　先生谷神者甲子焉能计自説轩辕师于今几千嵗寓游城郭里浪迹希夷际应物云无心逄时舟不系养霞防火粒野服兼荷制白雪净肌肤青林养身世韬精殊豹隠链质同蝉蜕忽去不知谁偶来寜有契二仪齐夀考六合同休憇彭聃犹婴孩松期且微细尝闻穆天子更忆汉皇帝亲屈万乘尊将穷四海裔车从徧草木锦帛招谈説八骏空往还三山转亏蔽吾君感至徳老欣来诣受箓金殿开清斋玉堂闭笙歌迎拜首羽帐崇严卫禁栁垂香炉宫花拂仙袂祈年宝祚广致福苍生惠何必待龙髯鼎成方取济
　　与诸公游济渎泛舟
　　济水出王屋其源来不穷洑泉数眼沸平地流清通皇帝崇祀典诏书示三公分官祷灵庙奠壁沈阿宫神应毎如荅松篁气防茏苍螭送飞雨赤鲤喷囘风洒酒布瑶席吹箫下玉童防掌隂事祝史告年丰百谷趋潭底三光悬镜中浅深露沙石苹藻生虚空晚景临泛美亭轻霭红晴山傍舟楫白鹭惊丝桐我本家颍北出门见维嵩焉知松峯外又有天坛东左手正接防浩歌眄青穹夷犹傲清吏偃仰狎渔翁对此川上闲非君谁与同霜凝逺村渚月争蒹葭丛兹境信难遇为欢殊未终淹留怅言别烟屿夕微蒙
　　常建
　　【殷璠云高才无贵仕诚哉是言曩刘祯死于文学左思终记室鲍照卒于参军今常建亦沦于一尉悲夫建诗似初发通庄却寻野迳百里之外方归大道所以其旨逺其兴僻佳句輙来惟论意表至于松际露防月清光犹为君又山光悦鸟性潭影空人心此例十数句并可称警防刘须溪云常建诗情景沉防不类着色】
　　春词二首
　　菀菀黄栁丝蒙蒙杂花垂日高红妆卧倚树春光迟【刘云素淡本分】寜知傍淇水騕褭黄金羁
　　翳翳陌上桑南枝交北堂美人金梯出素手自提筐非但畏蚕饥盈盈娇路傍
　　古意
　　牧马古道傍道傍多古墓萧条愁杀人蝉鸣白杨树廻头望京邑合水生尘雾富贵安可常归来保贞素
　　塞上曲
　　翩翩云中使来问大原卒百战苦不归刀头怨秋月塞云随阵落寒日傍城没城下有寡妻哀哀哭枯骨
　　昭君墓
　　汉宫岂不死异域伤独没万里防黄金蛾眉为枯骨【刘云造意精巧】廻车夜出塞立马皆不发共恨丹青人坟上哭明月【刘云千古词人之恨写作当时事断膓软语不落脂粉故他作不及】
　　吊王将军墓
　　嫖姚北伐时深入疆千里战余落日黄军败鼓声死【刘云形容古所未至】尝闻汉飞将可夺单于垒今与山鬼邻残兵哭辽水【殷云一篇尽善属辞既苦意亦警絶潘岳虽云能序悲怨未见如此章　刘云短絶】
　　宿王昌龄隠居
　　清溪深不测隠处唯孤云松际露防月清光犹为君【刘云景同意别】茅亭宿花影药院滋苔纹余亦谢时去西山鸾鹤羣
　　江上琴兴
　　江上调玉琴一弦清一心泠泠七弦遍万木澄幽隂能使江月白又令江水深始知枯桐枝可以徽黄金【刘云等闲楚椘】
　　送李十一尉临谿
　　泠泠花下琴君唱渡江吟天际一帆影【刘云语类高素】预悬离别心以言神仙尉因致瑶华音回轸抚商调越谿澄碧林【刘云或丽或则有可有不可】
　　送陆擢
　　圣代多才俊陆生何考槃南山高松树不合空摧残九月湖上别北风秋雨寒殷勤叹孤鳯早食金琅玕
　　潭州留别
　　贤达不相识偶然交巳深宿帆谒郡佐怅别依禅林湘水流入海楚云千里心望君杉松夜山月清猿吟
　　燕居
　　青苔常满地流水复入林逺与市朝隔日闻鸡犬深寥寥丘中赏渺渺湖上心笑傲转无欲不知成陆沈闲斋卧病行药至山馆稍次湖亭二首
　　旬时结隂霖帘外初白日斋沐清病容心魂畏虚室闲梅照前户明镜悲旧质同袍四五人何不来问疾行药至石壁东风变萌芽主人山门緑小隠湖中花时物堪独往春帆宜别家辞君向沧海烂熳从天涯
　　晦日马镫曲稍次中流作
　　夜寒宿芦苇晚色明西林初日在川上便澄游子心晴天无纎翳郊野浮春隂波静随钓鱼舟小緑水深出浦见千里旷然谐逺寻扣舷应渔父因唱沧浪吟
　　送椘十少府
　　微风吹霜气寒影明前除落日未能别萧萧林木虚愁烟闭千里仙尉其何如因送别鹤操赠之双鲤鱼鲤鱼在金盘别鹤哀有余心事则如此请君开素书
　　宿五度谿仙人得道处
　　五渡溪上花生根依两崖二月寻片云愿宿秦人家上见悬崖崩下见白水湍仙人弹棋处石上青萝磐无处求玉童翳翳唯林峦前溪遇新月聊取玉琴弹
　　渔浦
　　春至百草緑陂泽闻鸧鹒别家投渔翁今世沧浪情沤苎为緼袍折麻为长缨荣誉失本真怪人浮此生碧水月自濶安流净而平扁舟与天际独往谁能名
　　古意二首【河岳英灵集作祖咏诗】
　　楚王竟何去独自巫山偏使世人见迢迢江汉间驻舟清谿里皆愿拜灵顔寤寐见神女金沙鸣佩环闲艶絶世令人气力防含笑竟不语化作朝云飞
　　明月照高阁防女褰罗幕歌舞临碧云箫声沸珠箔青鸾临南海天上双白鹤万里齐翼飞意求君门乐玉霄九重闭金鎻夜不开两翅自无力愁鸣云外来态深入空贵势屈无良媒俛仰顾中禁东飞白玉台
　　客有自燕而归哀其老而赠之
　　羸马朝自燕一身为二连忆亲拜孤冢移双陵前幽愿从此毕剑心因获全孟冬寒气盛抚辔告言旋碣石海北门余宼唯朝鲜离离一寒骑嫋嫋驰白天生别皆自取况为士卒先寸心渔阳兴落日旌竿悬
　　张山人弹琴
　　君去芳草緑西峯留玉琴岂唯丘中赏兼得清烦襟朝从山口还出岭闻清音了然云霞气照见天地心鹤下澄空翩翩舞松林改弦叩商声又听飞龙吟稍觉此身妄渐知仙事深其将链金鼎永矣投吾簮
　　梦太白西峰
　　梦寐升九崖杳霭逄元君遗我太白岑寥寥辞垢氛结宇在星汉晏林闭氤緼檐楹覆余翠巾舄生片云时往清谿间孤亭昼仍曛松峯引天影石濑清霞文恬目缓舟霁心投鸟羣春风又揺棹潭岛花纷纷
　　湖中晚霁
　　湖广舟自轻江天欲澄霁是时清楚望气色犹霾曀踟蹰金霞白波上日初丽烟虹落镜中树木生天际杳杳崖欲辨蒙蒙云复闭言乘星汉明又覩寰瀛势防兴从此惬悠然不知嵗试歌沧浪清遂觉乾坤细岂念客衣薄将期永投袂迟廻渔火间一鴈声嘹唳
　　西山
　　一身为轻舟落日西山际常随去帆影逺接长天势物象归余清林峦分夕丽亭亭碧流暗日入孤霞继洲渚逺隂映湖云尚明霁林昬椘色来岸逺荆门闭至夜转清逈萧萧北风厉沙边鴈鹭泊宿处蒹葭蔽圆月逗前浦孤琴又揺曵泠然夜遂深白露霑人袂
　　第三峯
　　西山第一顶茆宇依双松杳杳欲至天云梯升几重莹魂澂玉虚以求鸾鹤踪逶迤飞天人执节乘赤龙傍映白日光缥缈轻霞容孤辉上烟雾余影明心胷愿与黄麒麟欲飞而莫从因寂清万象轻云自中峯山暝学栖鸟月来随暗虫寻空静余响袅袅云谿钟
　　白龙窟泛舟寄天台学道者
　　夕翠映山深余晖在龙窟扁舟沧浪意澹澹花影没西浮入天色南望对云阙因忆莓苔峯初阳濯髪泉萝两幽映松鹤间清越碧海莹子神玉膏泽人骨忽然为枯木防兴遂如兀应寂中有天明心外无物环廻从所泛夜静犹不歇浩然意无限身与波上月
　　张天师草堂
　　灵谿宴清宇傍倚枯松根花药绕万丈瀑泉飞至门四气闭炎热两崖改明昬夜深月渐皎亭午朝始暾信是天人居幽幽寂无喧万壑应鸣磬诸峯接一魂遂登仙子谷因醉田中尊时节开玉书窅映飞天言心化便无影目精焉累烦忽而上霄汉寥落空南轩
　　仙谷遇毛女意知是秦宫人
　　谿口水石浅泠泠明药丛入谿双峰峻松栝踈幽风垂岭枝嫋嫋翳泉花蒙蒙夤縁霁人目路尽心弥通盘石横阳崖前临殊未穷回潭清云影弥漫长天空水边一神女千嵗为玉童羽毛经汉代珠翠逃秦官【刘云语只如此好】目觌神巳寓鹤飞言未终祈君青云秘愿谒黄仙翁尝以畊玉田龙鸣西顶中金梯与天接几日来相逄
　　鄂渚招王昌龄张偾
　　刈芦旷野中沙上飞黄云天晦无精光茫茫悲逺君椘山隔湘水湖畔落日矄春鴈又北飞音书固难闻谪君未为叹谗枉何由分五日逐蛟龙宜为吊寃文翻覆古共然名宦安足云贫士任枯槁捕鱼清江濆有时荷犂锄旷野自耕耘不然春山隠谿涧花氛氲山鹿自有场贤逹亦顾羣二贤归去来世人徒纷纷
　　白湖寺后谿宿云门
　　落日山水清乱流鸣淙淙旧蒲雨抽节新花水对窻谿中日已没归鸟多为双杉松引直路出谷临前湖洲渚晚色静又观花与蒲入溪复登岭草浅寒流速圆月明高峯春山因独宿松隂澂初夜曙色分逺目日出城南隅青青媚川陆乱花覆东郭碧气销长林四郊一清影千里归寸心前瞻王程促却恋云门深毕景有余兴到家调玉琴





　　唐诗品彚巻十一
　　钦定四库全书
　　唐诗品彚巻十二
　　明　高棅　编
　　五言古诗十二
　　名家【上之四】
　　高适
　　【殷璠云评事性落拓不拘小节耻与常科隠迹博徒才名自逺然适诗文多胷臆语兼有气骨故朝野通尚其文　唐史本传云适年五十始为诗即工毎吟一篇好事者辄传布严沧浪云高岑之诗悲壮读之令人感慨】
　　宋中五首
　　梁王昔全盛賔客复多才悠悠一千年陈迹唯高台寂寞向秋草悲风千里来
　　朝临孟诸上忽见芒砀间赤帝终已矣白云长不还时清更何有禾黍徧空山
　　景公徳何广临变莫能欺三请皆不忍妖星终自移君心本如此天道岂无知
　　梁苑白日暮梁山秋草时君王不可见修竹令人悲九月桑叶尽寒风鸣树枝
　　登高临旧国怀古对穷秋落日鸿鴈度寒城砧杵愁昔贤不复有行矣莫淹留
　　蓟门三首
　　边城十一月雨雪乱霏霏元戎号令严人马亦轻肥羌胡无尽日征战几时归
　　幽州多骑射结髪重横行一朝事将军出入有声名纷纷猎秋草相向角弓鸣
　　黯黯长城外日没更烟尘胡骑虽凭陵汉兵不顾身古树满空塞黄云愁杀人
　　东平路作
　　清旷凉夜月裵徊孤客舟然风波上独梦前山秋秋至复揺落空令行者愁
　　登垅
　　垅头逺行客垅上分流水流水无尽期行人未云已浅才登一命孤剑通万里岂不思故乡从来感知已
　　钜鹿赠李少府
　　李侯虽薄宦时誉何籍籍骏马常借人黄金毎留客投壶华馆静纵酒凉风夕即此遇神仙吾忻知损益
　　送韩九
　　惆怅别离日裵徊岐路前归人望独树匹马闻秋蝉常与天下士许君兄弟贤良时正可用行矣莫徒然
　　别耿都尉
　　四十能学剑时人无此心如何耿夫子感激投知音翩翩白马来二月青草深别易小千里兴酣倾百金
　　别张少府
　　归客留不住朝云纵复横马头向春草斗柄临高城嗟我久离别羡君看弟兄归心更难道回首一伤情
　　自淇渉黄河途中作五首
　　川上常极目世情今已闲去帆带落日征路随长山亲友若云霄可望不可攀于兹任所惬浩荡风波间清晨泛中流羽族满汀渚黄鹄何处来昻藏寡俦侣飞鸣无人见饮啄岂得所云汉尔固知胡为不轻举野人头尽白与我忽相访手持青竹竿日暮淇水上虽老羙容色虽贫亦闲放钓鱼三十年中心无所向南登滑台上却望河淇间行树夹流水孤城对逺山念兹川路濶羡尔沙鸥闲长想别离处犹无音信还东入黄河水茫茫泛纡直北望太行山峨峨半天色山河相映帯深浅未可测自昔有贤才相逄不相识
　　登子贱琴堂赋诗三首【并序】
　　甲申嵗适登子贱琴堂赋诗三首首章懐宓公之德千祀不朽次章美太守李公能嗣子贱之政再造琴堂末章多邑宰崔公能思子贱之理
　　首章
　　宓子昔为政鸣琴登此台琴和人亦闲千载称其才临眺忽凄怆人琴安在哉悠悠此天壤唯有颂声来
　　次章
　　邦伯感遗事慨然建琴堂乃知静者心千载犹相望入室想其人出门何茫茫唯见白云合东临邹鲁乡
　　末章
　　皤皤邑中老自夸邑中理何必升君堂然后知君美开门无犬吠早卧常晏起昔人不忍欺今我还复尔
　　寄孟五
　　秋风落穷巷离忧兼暮蝉后时巳如此高兴亦徒然知君念淹泊忆我屡周旋征路见来鴈归人悲逺天平生感千里相望在贞坚
　　登百丈峯二首
　　朝登百丈峯遥望燕支道汉垒青冥间胡天白如扫忆昔霍将军连年北征讨匈奴终不灭寒山徒草草唯有鸿鴈飞令人伤怀抱
　　晋武轻后事惠皇终已昏豺狼塞瀍洛胡羯争乾坤四海如鼎沸五原徒自尊而今白庭路犹对青阳门朝市不足问君臣随草根
　　蓟中作【一作送兵选作】
　　防马自沙漠长驱登塞垣边城何萧条白日黄云昏一到征战处毎愁胡虏翻岂无安边书诸将已承恩惆怅孙呉事归来独闭门
　　酬司空璲
　　飘飖未得意感激与谁论昨日遇夫子乃欣吾道存江上满词赋札翰起凉温吾见风雅作人知徳业尊惊飚荡万木秋气屯高原燕赵何苍茫鸿鴈来翩翻此时与君别握手欲无言
　　同韩四薛三东亭翫月
　　邃游怅不乐兹赏吾道存欵曲故人意辛勤清夜言东亭何寥寥佳境无朝昏堦墀近洲渚户牖当郊原矧乃穷周旋况复怡讨论树隂荡瑶瑟月气延清樽明河带飞鴈野火连荒村对此更愁予悠哉怀故园
　　宋中遇刘书记有别
　　何代无秀士高门生此才森然覩毛髪若见河山来几载困常调一朝时运催白身谒明主待诏登云防相逢梁宋间与我醉蒿莱寒椘千里雪天昼不开末路终别离不能强悲哀男儿争富贵劝尔莫迟廻
　　酬岑二十主簿秋夜见赠之作
　　舍下蛩乱鸣居然自萧索缅怀高秋兴忽枉清夜作感物我心劳凉风惊二毛池空菡蓞死月出梧桐高如何异乡县复得交才彦汨没嗟后时蹉跎耻相见箕山别来久魏阙谁不恋独有江海心悠然未尝倦
　　别王彻
　　归客自南椘怅然思北林萧条秋风暮廻首江淮深留连愁作欢或为梁甫吟时辈想鹏举他人嗟陆沈载酒登平台赠君千里心浮云暗长路落日有归禽离别未足悲辛勤当自任吾知十年后季子多黄金
　　【严沧浪云古人赠送多相勉之辞如苏子卿云愿君崇令徳李少卿云努力崇明徳刘公干云勉哉修令徳杜子美君若登台辅临危莫爱身往往是此意如高达夫吾知十年后季子多黄金盖金多何足道又甚于以名期人者此达夫偶然漏逗处也】
　　自淇渉黄河途中作
　　秋日登滑台台高秋巳暮独行既未惬怀土怅无趣晋宋何萧条羌胡散驰骛当时无战畧此地即边戍兵革徒自勤山河孰云固乘闲喜临眺感物伤游寓惆怅落日前飘飖逺帆处北风吹万里南鴈不知数归意方浩然雪沙更廻互
　　赠别沈四逸士
　　沈侯未可测其况信浮沈十载常独坐几人知此心乘舟蹈沧海买剑投黄金世务不足烦有田西山岑我来遇知已遂得开清襟何意闾阎间沛然江海深疾风扫秋树濮上多鸣砧耿耿尊酒前联鴈飞愁音平生重离别感激对孤琴
　　涟上别王秀才
　　飘飖经逺道客思满穷秋浩荡对长涟君行殊未休﨑岖山海侧想像无前俦何意照乘珠忽然欲暗投东路方萧条楚歌复悲愁暮帆使人感去鸟兼离忧行矣当自爱壮年莫悠悠予亦从此辞异乡难久留赠言岂终极慎勿滞沧洲
　　同诸公登慈恩寺塔
　　香界泯羣有浮图岂诸相登临骇孤高披拂忻大壮言是羽翼生逈出虚空上顿疑身世别乃觉形神王宫阙皆户前山河尽檐向秋风昨夜至秦塞多清旷千里何苍苍五陵郁相望盛时惭阮歩末宦知周防输效独无因斯焉可游放
　　同羣公秋登琴台
　　古迹使人感琴台空寂寥静然顾遗尘千载如昨朝临眺自兹始羣贤久相邀徳与形神高孰知天地遥四时何倐忽六月鸣秋蜩万象归白帝平川横赤霄犹是对夏伏几时有凉飚燕雀满檐楹鸿鹄抟扶揺物性各自得我心在渔樵兀然还复醉尚握樽中瓢
　　同羣公出猎海上
　　畋猎自古昔况伊心赏俱偶与羣公游旷然出平芜层隂涨溟海杀气穷幽都鹰隼何翩翩驰聚相传呼豺狼窜榛莽麋鹿罹艰虞高鸟下骍弓困兽鬬匹夫尘惊大泽晦火燎深林枯失之有余恨获者无全躯咄彼工拙间恨非指踪徒犹怀老氏训感叹此欢娱
　　过冲和先生
　　冲和生何代或谓游东溟三命谒金殿一年拜银青自云多方术往往通神灵万乘亲问道六宫无敢听昔去限霄汉今来覩仪形头戴鹖鸟冠手揺白鹤翎终日饮醇酒不醉复不醒犹忆鸡鸣山毎诵西升经拊背念离别依然出户庭莫见今如此曽为一客星
　　同薛司直诸公秋霁曲江俯见南山作
　　南山郁初霁曲江湛不流若临瑶池间想望昆仑丘连首见黛色渺然波上秋深沈俯峥嵘清浅延阻修连潭万木影挿岸千岩幽杳蔼信难测渊沦无暗投片云对渔父独鸟随虚舟我心寄青霞世事惭白鸥得意在乘兴防怀非外求良辰自多暇忻与数子游
　　奉和储光羲
　　天静终南高俯映江水明有若蓬莱下浅深见澄瀛羣峯县中流石壁如瑶琼鱼龙隠苍翠鸟兽游清泠菰蒲林下秋薜荔波中轻山蔓浴兰沚水若居云屏岚气浮渚宫孤光随曜灵隂隂豫章馆宛宛百花亭大君及羣臣燕乐方嘤鸣吾党二三子兹辰怡性情逍遥沧洲时廼在长安城
　　观李九少府翥树宓子贱神祠碑
　　吾友吏兹邑亦尝怀宓公安知梦寐间忽与精灵通一见兴永叹再来激深衷賔从何逶迤二十四老翁于焉见层碑突兀长林东作者无愧色行人感遗风坐令高岸尽独对秋山空片石勿谓轻斯言固难穷龙盘色丝外鹊顾偃波中形胜驻羣目坚贞指苍穹我非王仲宣去矣徒发防
　　哭单父梁九少府洽
　　开箧泪沾臆见君前日书夜台今寂寞犹是子云居畴昔贪灵竒登临赋山水同舟南浦下望月西江里契阔多别离绸缪到生死九原即何处万事皆如此晋山徒峨峨斯人已防防常时禄且薄殁后家复贫妻子在逺道弟兄无一人十上多苦辛一官常自哂青云将可致白日忽先尽唯有身后名空留无逺近
　　宋中遇林虑杨十七山人因而有别
　　昔余渉漳水驱车行邺西遥见林虑山苍苍戞天倪邂逅逄尔曹説君彼岩栖萝迳垂野蔓石房倚云梯秋韭何青青药苖数百畦栗林隘谷口栝树森廻谿耕耘有山田纺绩有山妻人生茍如此何必组与珪谁谓逺相访曩情殊不迷檐前举醇醪灶下烹只鸡朔风忽振荡昨夜寒螀啼游子益思归罢琴伤解携出门尽原野白日黯巳低始惊道路难终念言笑暌因声谢岑壑嵗暮一攀跻
　　睢阳酬别畅大判官
　　吾友遇知巳防名逢圣朝高才擅白雪逸翰怀青霄承诏选嘉賔慨然即驰轺清画下公馆尺书忽相邀留欢惜别离毕景驻行镳言及沙漠事益令胡马骄丈夫拔东蕃声冠霍嫖姚兠鍪冲矢石铁甲生风飚诸将出井陉连营济石桥酋豪尽俘馘子弟输征徭边庭絶刁斗战地成渔樵榆闗夜不扃塞口长萧萧降胡满蓟门一一能射雕军中多燕乐马上何轻趫戎狄本无厌羁縻非一朝饥附诚足用饱飞安可招李牧制儋蓝遗风岂寂寥君还谢幕府慎勿轻刍荛
　　李云南征蛮诗【并序】
　　天寳十一载有诏伐西南夷右相杨公兼节制之寄乃奏前云南太守李宓涉海自交趾击之道路险艰往复数万里盖百王所未通也十二载四月至于长安君子是以知庙堂使能而李公効节适忝斯人之旧因赋是诗
　　圣人赫斯怒诏伐西南戎肃穆庙堂上深沈节制雄遂令感激士得建非常功料死不料敌顾恩寜顾终鼓行天海外转战蛮夷中梯巘近高鸟穿林经毒虫鬼门无归客北户多南风蜂趸隔万里云雷随九攻长驱大浪破急击羣山空饷道忽已逺县军垂欲穷精诚动白日愤薄连苍穹野食掘田防脯餐兼僮收兵列亭堠拓地弥西东临事耻茍免履危能饬躬将星独照耀边色何溟蒙泸水夜可渉交州今始通归来长安道召见甘泉宫亷蔺若未死孙呉知暗同相逢论意气慷慨谢深衷
　　岑参
　　【唐杜子美常荐参于朝表云岑参识度清逺议论雅正佳名早上时辈所仰又诗云岑生多新诗性亦嗜醇酎又云髙岑殊缓歩沈鲍得同行盖参与子美非薄交也其诗实为少陵所称许殷璠云参诗语竒体俊意亦造竒至如长风吹白茅野火烧枯桑可谓逸才又山风吹空林】
　　【飒飒如有人宜称幽致也　京兆林确序畧云南阳岑公早嵗孤贫能自砥励徧览史籍尤工缀文属辞尚清用志尚切其有所得多入佳境逈防孤秀出于常情毎一篇絶笔则人人传写虽闾里士庶戎夷蛮貊莫不吟习焉后之词人有所观览亦由聆广乐者识清商之韵游名山者仰翠防之色是以莹彻心府发挥高致马】
　　司马相如琴堂
　　相如琴台古人去台亦空台上寒萧瑟至今多悲风荒台汉时月色与旧时同
　　先主武侯庙
　　先主与武侯相逄云雷际感通君臣分义激鱼水契遗庙空萧然英灵贯千嵗
　　升仙桥
　　长桥题柱去犹是未达时及乘驷马车却从桥上归名共东流水滔滔无尽期
　　古兴
　　独鹤唳江月孤帆淩椘云秋风冷萧瑟芦荻花纷纷忽思湘川老欲访云中君麒麟息非鸣愁见豺虎羣
　　送杜佐下第归陆浑别业
　　正月今欲半陆浑花未开出闗见青草春色正东来夫子且归去明时方爱才还须及秋赋莫即隠蒿莱
　　澧头送蒋侯
　　君住澧水北我家澧水西两村辨乔木五里闻鸣鸡饮酒溪雨过弹棊山月低徒开蒋生径尔去谁相擕
　　精卫
　　负剑出北门乘桴适东溟一鸟海上飞云是帝女灵玉顔溺水死精卫空为名怨积徒有志力微竟不成西山木石尽巨壑何时平
　　巩北秋兴寄崔明允
　　白露披梧桐蝉昼夜号秋风万里动日暮黄云高君子佐休明小人事蓬蒿所适在鱼鸟焉能徇锥刀孤舟向广武一鸟归成臯胜槩日相与思君心郁陶
　　暮秋山行
　　疲马卧长坂夕阳下通津山风吹空林飒飒如有人苍旻霁凉雨石路无飞尘千念集暮节万籁悲萧辰鶗鴂昨夜鸣蕙草色已陈况在逺行客自然多苦辛
　　过缑山王处士黒石谷隠居
　　旧居缑山下偏识缑山云处士久不还见云如见君别来逾十秋兵马日纷纷青溪开战场黒谷屯行军遂今巢由辈逺逐麋鹿羣独有南涧水潺湲如昔闻
　　南池夜宿思王屋青萝旧斋
　　池上卧烦暑不栉复不巾有时清风来自谓羲皇人天晴云归尽雨洗月色新公事常不闲道书日生尘早年家王屋五别青萝春安得还旧山东溪垂钓纶
　　宿华隂东郭客舍忆阎防
　　次舍山郭近觧鞍鸣钟时主人炊新粒行子充夜饥闗月生首阳照见华阳祠苍茫秋山晦萧瑟寒松悲久从园庐别遂与朋知辞旧壑兰杜晚归轩今巳迟
　　田暇归白阁草堂
　　雷声傍太白雨在八九峯东望白阁云半入紫阁松胜槩纷满日衡门趣弥浓幸有数亩田得延二仲踪早闻达士语偶与心相通误徇一微官还山愧尘容钓竿不复把野碓无人舂惆怅飞鸟尽南溪闻夜钟
　　终南云际精舍寻法澄上人不遇归高冠潭石淙望秦岭微雨作贻友人
　　昨夜云际宿旦从西峯回不见林中僧微雨潭上来诸峰皆晴翠秦岭独不开石鼓有时鸣秦王安在哉东南云开处突兀狝猴台崖口悬流半空白皑皑喷壁四时雨傍村终日雷北瞻长安道日夕多尘埃若访张仲蔚衡门满蒿莱
　　太一石鳖崖口潭旧庐招王学士
　　骤雨鸣浙沥飕飗溪谷寒碧潭千余尺下见蛟龙蟠石门吞众流絶岸呀层峦幽趣倐万变竒观非一端偶逐干禄徒十年皆小官抱板寻旧圃弊庐临迅湍君子满清朝小人思挂冠酿酒漉松子引泉通竹竿何必濯沧浪不能钓严滩此地可遗老劝君来考槃
　　送李翥游江外
　　相识应十载见君只一官家负禄尚薄霜降衣仍单惆怅秋草死萧条芳嵗防且寻沧洲路遥指呉云端疋马闗塞逺孤舟江海寛夜眠椘烟湿晓饭湖山寒砧净红鲙落防香朱橘团帆前见禹庙枕底闻严滩便获赏心趣岂歌行路难青门须醉别少为解征鞍
　　登嘉州淩云寺作
　　寺出飞鸟外青峯戴朱楼搏壁跻半空喜得登上头始知宇宙濶下看三江流天晴见峨眉如向波上浮逈旷烟景豁隂森棕柟稠愿割区中縁永从尘外游回风吹虎穴片雨当龙湫僧房云蒙蒙夏月寒飕飕廻合俯近郭寥落见逺舟胜槩无端倪天宫可淹留一官讵足道欲去令人愁
　　与高适薛据同登慈恩寺浮图
　　塔势如涌出孤高耸天宫登临出世界磴道盘虚空突兀压神州峥嵘如鬼工四角碍白日七层摩苍穹下窥指高鸟俯听闻惊风连山若波涛奔走似朝东青松夹驰道宫观何玲珑秋色从西来苍然满闗中五陵北原上万古青蒙蒙净理了可悟胜因夙所宗誓将挂冠去觉道资无穷
　　【唐人倡和之诗多是感激各臻其妙如早朝大明宫杜甫云旌旗日暖龙蛇动宫殿风微燕雀高王维云九天阊阖开宫殿万国衣冠拜冕旒岑参云花迎剑佩星初落桞拂旌旗露未干登慈恩寺塔诗杜甫云高标跨苍穹烈风无时休俯视同一气焉能辨皇州高适云秋风昨夜至秦塞多清旷千里何茫茫五陵郁相望岑参云秋色从西来苍然满闗中五陵北原上万古青蒙蒙此类甚多是皆雄浑悲壮足以淩跨百代】
　　终南双峰草堂
　　敛迹归山田息心谢时辈昼还草堂卧但见双峰对兴来恣佳游事惬符胜槩著书高牕下日夕见城内曩为世人误遂负平生爱乆与林壑辞及来杉松大偶兹精庐近数预名僧防有时逐渔樵尽日不冠帯崖口上新月石门破苍蔼色向羣木深光揺一潭碎缅怀郑生谷颇忆严子濑胜事犹可追斯人邈千载
　　缑山西峯草堂作
　　结庐对中岳青翠常在门遂耽水木兴尽作渔樵言顷来阙章句但欲闲心魂日色隠空谷蝉声喧暮村曩闻道士语偶见清净源隠几阅吹叶乘秋眺归根独游念求仲开径招王孙片雨下南涧孤峰出东原栖迟虑益淡脱畧道弥敦野蔼晴拂枕客帆遥入轩尚平今何在此意谁与论伫立云去尽苍苍月开园
　　自潘陵尖还少室居止秋夕凭眺
　　草堂近少室夜静闻风松月出潘陵尖照见十六峰九月山叶赤溪云淡秋容火防伊阳村烟深嵩角钟尚子不可见蒋生难再逄胜惬只自知佳趣为谁浓昨诣山僧期上到天坛东向下望雷雨云间见回龙久与人羣疎转爱丘壑中秋淡水木防兴幽鱼鸟通稀微了自适出处乃不同况本无宦情誓将依道风
　　青山峡口泊舟怀狄侍御
　　峡口秋木壮沙边且停桡奔涛振石壁峰势如动揺九月芦花新弥令客心焦谁念在江岛故人满天朝无处豁心胷忧来醉能消往来巴山道三见秋草凋狄生新相知才调淩云霄赋诗拆造化入幙生风飚把笔判甲兵战士不敢骄皆云梁公后遇鼎还能调一别倐经时音尘殊寂寥何当见夫子不叹乡闗遥
　　东归发犍为至泥溪舟中作
　　前日觧侯印泛舟归山东平旦发犍为逍遥信回风七月江水大沧波涨秋空复有峨眉僧诵经在舟中夜泊防虎豹朝行逼鱼龙一道鸣迅湍两边走连峰猿拂岸花落鸟啼岩树重烟蔼呉楚连泝沿湖海通忆昨在西掖复曾入南宫日出朝圣人端笏陪羣公不意今弃置何由豁心胷吾当海上去且学乘槎翁
　　送王大昌龄赴江寜
　　对酒寂不语怅然悲送君明时未得用白首徒攻文泽国从一官沧波几千里羣公满天阙独去过淮水旧家富春渚尝忆卧江楼自闻君欲行频望南徐州穷巷独闭门寒镫静深屋北风吹微雪抱被肯同宿君行到京口正是桃花时舟中饶孤兴湖上多新诗潜虬且深蟠黄鹤飞未晚惜君青云噐努力加餐饭
　　送许拾遗恩归江寜拜亲
　　诏书下青驷马还吴洲束帛仍赐衣恩波涨沧流微禄将及亲向家非逺游看君五斗米不谢万户侯适出西掖垣如到南徐州归心望海日乡梦登江楼大江盘金陵诸山横石头枫树隠茅屋橘林系渔舟种药疏故畦钓鱼垂旧钩对月京口夕观涛海门秋天子怜谏官论事不肯休早来丹墀下高驾无淹留
　　送祁乐归河东
　　祁乐后来秀挺身出河东往年诣骊山献赋温泉宫天子不召见挥鞭遂从戎前月还长安囊中金巳空有时忽乘兴画出江上峯牀头苍梧云帘下天台松忽如高堂上飒飒生清风五月火云屯气烧天地红鸟且不敢飞子行如转蓬少华与首阳隔河势争雄新月河上出清光满闗中置酒灞亭别高歌披心胷君到故山时为吾谢老翁
　　秋夕听罗山人弹三峡流泉
　　皤皤岷山老抱琴鬓苍然衫防拂玉徽为弹三峡泉此曲弹未半高堂如空山石林何飕飗忽在牕户间绕指弄鸣咽青丝激潺湲演漾怨椘云虚徐韵秋烟疑兼阳台雨似杂巫山猿幽引鬼神听净令耳目便椘客肠欲防湘妃泪斑斑谁栽青桐枝绳以朱丝弦能含古人曲递与今人传知音难再逄惜君方老年曲终月已落惆怅东斋眠
　　虢州郡斋南池幽兴因与阎二侍御道别
　　池色净天碧水凉雨凄凄快风从东来荷叶翻向西性本爱鱼鸟未能还岩溪中嵗徇微官遂令心赏暌及兹佐山郡不异寻幽栖小吏趋竹径讼庭侵药畦胡尘暗河洛二陜震鼓鼙故人佐戎轩逸翮淩云霓行军在函谷两度闻莺啼相看红旗下饮酒白日低闻君欲朝天驷马临道嘶仰望浮与沈忽如云与泥夜眠驿楼月晓发闗城鸡惆怅西郊暮乡书对君题
　　北庭赠宗学士道别
　　万事不可料叹君在军中读书破万巻何事来从戎防逐李轻车西征出太防荷戈月窟外擐甲昆仑东两度皆破胡朝廷轻战功十年抵一命万里如飘蓬容鬓老胡尘衣裘脆边风忽来轮台下相见披心胷饮酒对春草弹棋闻夜钟今且还兹臂上悬角弓平沙向旅馆匹马随飞鸿孤城倚大碛海气迎边空四月犹自寒天山雪蒙蒙君有贤主将何谓泣途穷时来整六翮一举淩苍穹
　　送顔平原【时有诏补尚书为郡守上亲赋诗宠饯加等参美顔公是行为宠别章句】
　　天子念黎庶诏书抚诸侯仙郎授剖符华省辍分忧置酒防前殿赐钱若山丘天章降三光圣泽该九州吾兄镇河朔拜命宣皇猷驷马辞国门一星东北流夏云照银印暑雨随行辀赤笔仍在箧炉香惹衣裘此地邻东溟孤城吊沧洲海风掣金防导吏呼鸣驺郊原北连燕剽刼风未休鱼盐隘里巷桑柘盈田畴为郡岂淹旬政成应未秋易俗去猛虎化人似驯鸥苍生已望君黄霸寜久留
　　送张秘书充刘相公通汴河判官便赴江外觐省
　　前年见君时见君正泥蟠去年见君处见君已风搏朝趋赤墀前高视青云端新登麒麟阁适脱獬豸冠刘公领舟楫汴水扬波澜万里江海通九州天地寛昨夜动使星今旦送征鞍老亲在呉郡令弟双同官鲈鲙剰堪忆莼羮殊可餐既参幕中画复展膝下欢因送故人行试歌行路难何处路最难最难在长安长安多权贵珂佩声儒生直如权贵不须干斗酒取一醉孤琴为君弹临岐欲有赠持以握中兰






　　唐诗品彚巻十二
　　钦定四库全书
　　唐诗品彚巻十三
　　明　高棅　编
　　五言古诗十三
　　名家【下之一】
　　刘长卿
　　【唐高仲武云长卿有吏干刚而犯上两遭迁谪皆自取之诗体甚能链饰大抵十首以上语意稍同于落句尤甚盖思鋭才窄也】
　　从军行五首
　　倚剑白日暮望乡登戍楼北风吹羌笛此夜闗山愁回首不无意滹河空自流
　　回看虏骑合城下汉兵稀白刅两相向黄云愁不飞手中无尺铁徒欲穾重围
　　黄沙一万里白首无人怜报国剑巳折归乡身幸全单于古台下边色寒苍然
　　草枯秋塞下望见渔阳郭胡马嘶一声汉兵泪双落谁为吮疮者此事今人薄
　　落日更萧条北风卷枯草将军追虏骑夜失隂山道战败仍树勲韩彭但空老
　　龙门杂咏八首
　　秋山日揺落秋水急波澜独有鱼龙气长令烟雨寒谁穷造化力空向两崖看
　　山叶防崖赤千峯秋色多夜泉发清响寒渚生微波稍见沙上月归人争渡河【右水东渡】
　　寂寞对伊水经行长未还东流自朝暮千载空云山唯见白鸥鸟无心洲渚间【右福公塔】
　　松路向清寺花龛归老僧闲云随锡杖落日低金绳入夜翠微里千峯眀一镫【右逺公龛】
　　隠隠见危阁隔河映青林水田秋鴈下山寺夜钟深寂寞羣动息风泉清道心【右石楼】
　　谁识往来意孤云长自闲风寒未渡水日暮更看山木落众峯出龙宫苍翠间【右下山】
　　日暮下山来千山暮钟发不知波上棹还弄山中月伊水连白云东南逺眀灭【右渡水】
　　伊水揺镜光纎鳞如不隔千龛道傍古一鸟沙上白何事还山云能留向城客【右水西渡】
　　送丘为赴上都
　　帝乡何处是岐路空垂泣椘思暮愁多川程帯潮入潮归人不归独向空塘立
　　浮石濑
　　秋月照潇湘月明闻荡桨石横晚濑急水落寒沙广众岭猿啸重空江人语响清晖朝复暮如待扁舟赏
　　幽琴咏上礼部侍郎
　　月色满轩白琴声宜夜防泠泠七弦上静听松风寒古调虽自爱今人多不弹为君投此曲所贵知音难
　　自番阳还道中寄禇徴君
　　南风日夜起万里孤帆漾元气连洞庭夕阳落波上故人烟水隔复此遥相望江信久寂寞椘云独惆怅爱君清川口弄月持棹唱白首无子孙一生自疎旷
　　石梁湖寄陆芜
　　古人千里道沧洲十年别夜上眀月楼相思椘天濶萧萧清秋暮嫋嫋凉风发湖色淡不流沙鸥逺还灭烟波日巳隔音信日已絶嵗晏空含情江臯緑芳歇
　　惠福寺与陈留诸官茶防得西字
　　到此机事遣自嫌尘网迷因知万法幻尽与浮云齐疎竹映高枕空花随杖藜香飘诸天外日隠双林西傲吏方见狎真僧幸相擕能令归客意不复还东溪
　　送贾侍御克复后入京
　　对酒心不乐见君动行舟西看暮帆隠独向空江愁晴云淡初夜春塘深漫流温顔风霜霁素气烟尘收驰目数千里朝天十二楼因之报亲爱白髪在沧洲
　　别陈留诸官
　　恋此东道主能令西上迟徘徊暮郊别惆怅秋风时上国邈千里夷门难再期行人望落日归马嘶空陂不愧寳刀赠唯怀琼树枝音尘倘未接梦寐徒相思
　　初至洞庭怀灞陵别业
　　长安邈千里日夕怀双阙巳是洞庭人犹看灞陵月谁堪去乡意亲戚想天末昨夜梦中归烟波觉来濶江臯见芳草孤客心欲絶岂讶青春来但伤经时别长天不可望鸟与浮云没
　　宿怀仁县南湖寄东海茍处士
　　向夕敛微雨晴开湖上天离人正惆怅新月愁婵娟伫立白沙曲相思沧海边浮云自来去此意谁能传一水不相见千峯随客船寒塘起孤鴈夜色分蓝田时复一廻首忆君如眼前
　　南椘怀古
　　南国久芜没我来空郁陶君看章华宫处处生蓬蒿但见陵与谷岂知贤与豪精魂托古木宝剑捐江臯倚棹下晴景廻舟随晚涛碧云暮寥落湖上秋天高往事那堪问此心徒自劳独余湘水上千载闻离骚
　　题萧郎中开元寺新搆幽寂亭
　　康乐爱山水赏心千载同结茅依翠微伐木开防胧孤峯傍青霄一迳去不穷候客石苔上礼僧只树中旷然见沧洲自逺来清风五马留谷口双旌薄烟虹沈沈众香积渺渺诸天空独往应未遂苍生思谢公
　　陪元侍御游支硎寺
　　支公去已久寂寞龙华防古木闭空山苍然暮相对林峦非一状水石有余态宻竹藏晦眀羣峯争向背峰峰帯落日歩歩入青霭香气空翠中猿声暮云外留连南台客想像西方内因逐溪水还观心两无碍
　　江中晚钓寄荆南一二相识
　　椘郭微雨收荆门遥在目漾舟水云里日暮春江緑霁华静洲渚暝色连松竹月出波上时人归渡头宿一身巳无累万事便何欲渔父自夷犹白鸥不羁束既怜沧浪水更爱沧浪曲不见眼中人相思心防续
　　杪秋洞庭中怀亡道士谢太虚
　　漂泊日复日洞庭今更秋青枫亦何意此夜催人愁惆怅客中月徘徊江上楼心知椘云逺目送沧波流羽士久已没微言无处求空余白云在容与随孤舟千里杳难望一身常独游故园复何许江河徒迟留
　　桂阳西洲晓泊古桥村住人
　　洛阳离别久江上心可得惆怅増暮情潇湘复秋色故山隔何处落日羡归翼沧海空自流白鸥不相识悲蛩满荆渚辍棹徒沾臆行客念寒衣主人愁夜织帝乡片云去遥寄千里忆南路随长天征帆杳无极
　　题王少府尧山隠处简陆番阳
　　故人沧洲吏深与世情薄觧印二十年委身在丘壑买田椘山下妻子自耕凿羣动心有营孤云意无着因收溪上钓遂接林中酌对酒春日长山村杏花落陆生番阳令独歩建安作早晚休此官随君永栖托
　　夕次儋石湖梦洛阳亲故
　　天涯望不极日暮愁独去万里云海空孤帆向何处寄身烟波里颇得湖山趣江气和椘云秋声乱枫树如何异乡县日复怀亲故遥与洛阳人相逄梦中路不堪眀月里更值清秋暮倚棹对沧波归心共谁语
　　京口怀洛阳旧居兼寄广陵知巳
　　川濶悲无梁蔼然沧波夕天涯一飞鸟日暮南徐客气混京口云潮吞海门石孤帆候风进夜色带江白一水阻佳期相思空黙黙那堪嵗芳尽更使春梦积故国胡尘飞逺山椘云隔家人想何在庭草为谁碧惆怅空含情沧浪有余迹严陵七里滩携手同所适
　　登栖灵寺塔【扬州】
　　化塔淩空虚雄势压山泽亭亭椘云外千里看不隔遥对黄金台浮辉乱相射盘梯接元气半壁栖月魄稍登诸刼尽若骋排云翮向是沧洲人已为青云客雨飞千栱霁日落万家夕鸟处高却低天涯逺如逼江云入空翠海峤见防碧向暮期下来谁堪复行役
　　孙权故城下怀古兼送友人归建业
　　雄图争割据神噐终不守上下武昌城长江竟何有古来壮台榭事往悲陵阜寥落几人家犹依数株栁威灵絶想像芜没空林薮野迳春草中郊扉夕阳后逄君从此去背椘方东走烟际指金陵潮时过盆口行人已何在临水空挥手惆怅不能归孤帆没云久
　　归油县道中晚泊留侯城
　　访古此城下子房安在哉白云去不返危堞空崔嵬伊昔椘汉时颇闻经济才运筹风尘下能使天地开蔓草日已积长松日已摧功名满青史祠庙唯苍苔百里暮程逺孤舟川上回进帆东风便转岸前山来椘水逺相引沙鸥闲不猜扣舷从此去延目仍徘徊
　　吴中闻潼闗失守因寄淮南萧判官
　　一鴈飞吴天羇人伤暮律松江风嫋嫋波上片帆疾木落姑苏台霜收洞庭橘萧条长洲外唯见寒山出胡马嘶秦云汉兵乱相失闗中因窃据天下共忧栗南椘有琼枝相思怨瑶瑟一身寄沧洲万里看白日赴敌甘负戈论兵勇投笔临风但攘臂择木将委质不如归剡山云卧饱松栗
　　登东海龙兴寺高顶望海简演公
　　朐山压海口永望开禅宫元气逺相合太阳生其中豁然万里余独为百川雄白波走雷电黒雾藏鱼龙变化非一状晴明分众容烟开秦帝桥隠隠横残虹蓬岛如在眼羽人那可逄偶闻真僧言其与静者同幽意颇相惬赏心殊未穷花间午时梵云外春山钟谁念遽成别自怜归所从他时相忆处惆怅西南峯
　　题虎丘寺
　　青林虎丘寺林际翠微路仰见山僧来遥从飞鸟度兹山沦宝玉千载唯丘墓埋剑人空传凿山龙已去扪萝披翳荟路转夕阳处虎啸崖谷寒猿鸣松杉暮徘徊北楼上江海穷一顾日映千里帆鸦归万家树暂因惬所适果得捐外虑庭暗栖闲云檐香滴甘露久迷空寂理多为繁华故永欲托死生余生岂能悮
　　自紫阳观至华阳洞宿侯尊师草堂简同游李延陵
　　石门媚烟景句曲盘江甸南向佳气浓数峰遥隠见渐临华阳口防路入葱蒨七曜悬洞门五云抱山殿银函竟谁发金液徒堪荐千载空桃花秦人深不见东溪喜相遇贞白如防靣青鸟来去闲红霞朝夕变一从换仙骨万里乘飞电萝月延歩虚松花醉闲宴幽人即长往茂宰应交战明发归琴堂知君懒为县
　　旅次丹阳郡遇康侍御宣慰召募兼别岑单父
　　客心暮千里廻首烟花繁椘水渡归梦春江连故园羇人怀上国骄虏窥中原胡马暂为害汉臣多负恩羽书昼夜飞海内风尘昏双鬓日已白孤舟心莫论绣衣从北来汗马宣王言忧愤激忠勇悲欢动黎元南徐争赴难发卒如云屯倚剑看太白洗马临海门故人亦沧洲少别堪伤魂积翠下京口归潮落山根如何天外帆又此波上尊空使忆君处莺声催泪防
　　钱起
　　【高仲武云员外诗格新竒理致清赡粤从登第挺冠词林芟齐宋之浮游削梁陈之靡嫚逈然独立莫之与羣　夷白堂小集云钱考功诗世所载本多不同宋次道旧有五王仲至续为八号为最完然如牛羊上山小烟火隔云深鸟道挂踈雨人家残夕阳穷达恋明主耕桑亦近郊长乐钟声花外尽龙池栁色雨中深等句皆当时相传为警絶而八中无之知其所遗者多矣】
　　酬王维春夜竹亭赠别
　　山月随客来主人兴不浅今宵竹林下谁觉花源逺惆怅曙莺啼孤云还絶巘
　　送李协律还东京
　　芳草忽无色王孙复入闗长河侵驿道疋马傍云山愁见离居夕萤飞秋月闲
　　过桐栢山
　　秋风过椘山山静秋声晚赏心无定极仙歩亦清逺反照云窦空寒流石苔浅羽人昔巳去灵迹欣方践投防谢归途世縁从此遣
　　梦寻西山凖上人
　　别处秋泉声至今犹在耳何当梦魂去不见雪山子新月隔林时千镫翠微里言忘心更寂迹灭云自起觉来缨上尘如洗功徳水
　　登胜果寺南楼雨中望严协律
　　微雨侵晚阳连山半藏碧林端陟香榭云外迟来客孤村凝片烟去水生逺白但佳川原趣不觉城池夕更喜眼中人清光渐咫尺
　　冬夜题旅馆
　　退飞忆林薮乐业羡黎庶四海尽穷逺一枝无宿处严冬北风急中夜哀鸿去孤烛思何深寒牕坐难曙劳歌待明发惆怅盈百虑
　　早渡伊川见旧作
　　昆鸡鸣曙霜秋水寒旅渉渔人昔邻舍相见具舟楫出浦兴未尽向山心更惬村落通白云茅茨隠红叶东臯满时稼归客欣复业
　　登覆釜山遇道人
　　真气重嶂里知君嘉遁幽山阶压丹宂药井通洑流道人带经出洞中携我游欲骖白蜺去且为紫芝留忽忆武陵事别家疑数秋
　　东臯早春寄郎四校书
　　禄微赖学稼嵗起归衡茅穷达恋眀主耕桑亦近郊【高仲武云礼义克全忠孝兼着】夜来霁山雪阳气动林梢萌蕙暖初吐春鸠鸣欲巢蓬莱时入梦知子忆贫交
　　送王季友赴洪州幕下
　　列郡皆用武南征所从谁诸侯重才畧见子如琼枝抚剑感知已出门方逺辞烟波带幕府海日生红旗问我何功徳负恩留玉墀销魂把别袂愧尔酧明时
　　太子李舍人城东别业与二三文友避暑
　　下马失炎暑重门深緑篁宫臣礼嘉客林表开兰堂兹夕兴难尽澂罍照墨场东陵晚来好目极趣何长鸟道挂疎雨人家残夕阳城隅拥归骑留醉恋羣芳
　　登秦岭半岩遇雨
　　屏翳忽腾气浮阳惨无晖千峯挂飞雨百尺揺翠微震电闪云径奔流翻石矶倚岩假松盖临水羡荷衣不得采苓去空思乘月归且怜东臯上黍色侵荆扉
　　杪秋南山西峯题凖上人兰若
　　向山看霁色歩歩豁幽性反照乱流明寒空千嶂净石门有余好霞残月欲映上诣逺公庐孤峯悬一径云里隔牕火松间下山磬客到两忘言猿心与禅定
　　蓝溪休沐寄赵八给事
　　虫鸣归旧里田野秋农闲即事敦夙尚衡门方再闗夕阳入东篱爽气高前山霜蕙后时老巢禽知暝还侍臣黄枢宠鸣玉青云间肯想观鱼处寒泉照髪斑
　　游辋川至南山寄谷口王十六
　　山色不厌逺我行随趣深迹幽青萝迳思絶孤霞岑独鹤引过浦鸣猿呼入林褰裳百泉里一歩一清心王子在何处隔云鸡犬音折麻定延伫乘月期招寻
　　蓝田溪与渔者宿
　　独游屡忘归况此隠沦处濯髪清冷泉月明不能去更怜垂纶叟静若沙上鹭一论白云心千里沧洲趣芦中夜火尽浦口秋山曙叹惜分枝禽何时更相遇
　　田园雨后赠邻人
　　安排常任性偃卧晚开户樵客荷簑归向来春山雨残云虹未落返照霞初吐时鸟鸣村墟新泉逹林圃尧年尚恬泊邻里成太古室迩人遂遥相思怨芳杜
　　秋夜作
　　万计各无成寸心日悠漫浮生竟何穷巧厯不能筭流落四海间辛勤百年半商歌向秋月哀韵兼浩叹寤寐怨佳期美人隔霄汉寒云度穷水别业绕垂幔牕中问谈鸡长夜何时旦
　　李祭酒别业俯视川林前带雷岫
　　南山转羣木昏晓拥山翠小泽近龙居青苍常雨气君家北原上千金买胜事丹阙退朝廻白云迎赏至新晴村落外处处烟景异片水明防崖余霞入古寺东臯指归翼月尽有余意
　　东城初陷与薛员外王补阙暝投南山佛寺
　　日昃石门里松声山寺寒香云空静影定水无惊湍洗足解尘缨忽觉天形寛清钟扬虚谷微月深重峦噫我朝露世翻浮与波澜行运遘忧患何縁亲盘桓庶将镜中象尽作无生观
　　过瑞龙观道士
　　不知谁氏子链魄家洞天鹤待成丹日人寻种杏田灵山含道气物性皆自然白鹿顾瑞草骊龙蟠玉泉得兹象外趣便割区中縁石窦采云母霞堂陪列仙主人善止客柯烂忘归年
　　奉使采箭干竹谷中晨兴赴岭
　　孤客倦夜坐闻猿乗早发背溪已斜汉登栈尚残月重峯转森爽幽歩更超越云木耸鹤巢风萝扫虎穴人羣徒自逺世役终难歇入山非买山采竹异采蕨谁见子牟意悁劳书魏阙
　　仲春晚寻覆釡山
　　蝴蝶弄和风飞花不知晚王孙寻芳草歩歩忘路逺况我爱青山涉趣皆游践萦廻必中路隂晦阳复显古岸生新泉霞峯映雪巘交枝花色异竒石云根浅碧洞志忘归紫芝行可搴方嗤叔夜林卧正沈湎
　　诏许昌崔明府拜补阙
　　儒者久营道诏书方问贤至精一耀世高歩谁同年何树可栖鳯高梧枝拂天脱身凫舄里载笔虎闱前日月传轩后衣冠真列仙则知骊龙珠不秘清泠泉才子贫难见郢歌空复传惜哉效颦客心想劳婵娟
　　寻华山云台观道士
　　秋日西山眀胜趣引孤防桃源数曲尽洞口两岸拆还从罔象来忽得仙灵宅霓裳谁之子霞酌能止客残阳在翠微携手更登厯林行拂烟雨溪望乱金碧飞鸟下天牕褭松际云壁稍寻踪逺宛入寥天寂愿言葛僊翁终年錬玉液
　　海上卧疾寄王临
　　离客穷海隂萧辰归思结一随浮云滞几怨黄鹄别妙年即沈疴生事多所阙剑中负明义枕上惜髪之子良史才华簮偶时哲相思千里道愁望飞鸟絶嵗暮氷雪寒淮湖不可越百年去心虑孤影守薄劣独余暮侣情金石无休歇
　　长安客舍赠李行父明府
　　藏器偶时少知人自古难遂令丹穴鳯晚食金琅玕谁谓兵戈际鸣琴方一弹理烦善用简济猛能兼寛夙夜念黎庶寝兴非晏安洪波未静壑何树不惊鸾凫舄傍京辇甿心悬灌坛高槐暗苦雨长剑生秋寒旅食还为客饥年亦尽欢亲劳携斗水往往救泥蟠但恐酬明义蹉跎芳嵗防
　　归义寺题震上人壁【寺即神尧皇帝读书之所龙飞后创为精舍矣】
　　入谷逄雨花香緑引幽歩招提绕泉石万转同一趣向背森碧峯浅深罗古树尧皇未登极此地曽隠雾秘防得神谋因高思虎踞太阳忽临照物象俄光煦梵王宫始开长者金先布白水入禅境砀山通觉路往往无心云犹起潜龙处仍闻七祖后佛子继调御溪马投慧镫山蝉饱甘露不作解缨客寜知舍筏喻身世已悟空归途复何去









　　唐诗品彚巻十三
　　钦定四库全书
　　唐诗品彚巻十四
　　明　高棅　编
　　五言古诗
　　名家【下之二】
　　韦应物
　　【白乐天云苏州歌行才丽之外颇近兴讽其五言诗又高雅闲淡自成一家之体今之秉笔者谁能及之然当苏州在时人亦未甚爱重必待身后然后贵之　李肇国史补云为性高洁鲜食寡欲所居焚香扫地而坐其为诗驰骤建安以还各得风韵　苏东坡云苏李刘曹谢陶固已至矣李杜以絶世之资淩跨百代后之诗人继出而才不逮意独韦应物栁子厚发纤秾于简古寄至味于澹泊非余子所及也　朱晦庵语録云苏州高于王维孟浩然诸人以其无声色臭味也又云其诗无一字造作直是自在气象近道　方虚谷云世言韦栁韦诗淡而缓栁诗峭而劲同而异也　刘须溪云韦应物居官自愧闵闵有恤人之心其诗如深山采药饮泉坐石日晏忘归又云韦诗润者如石而孟诗如雪虽淡无采色不免有轻盈之意刘又云诵韦苏州一二语高处有山泉极品之味】
　　有所思
　　借问堤上栁青青为谁春空游昨日地不见昨日人缭绕万家井往来车马尘莫道无相识要非心相亲【刘云逢春感兴此等语不防絶但澹味又别也】
　　相逢行
　　二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晚暂向花间语忽闻长乐钟走马东西去【刘云极似惬意又似鬼语】
　　广陵行
　　雄藩镇楚郊地势郁岧嶤双旌拥万防中有霍嫖姚海云助兵气宝货益军饶严城动寒角晚骑踏霜桥翕习英豪集振奋士卒骁列郡何足数趋拜等卑寮日晏方云罢人逸马萧萧忽如京洛间游子风尘飘归来视宝剑功名非一朝
　　行行重行行
　　辞君逺行迈饮此长恨端已谓道里逺如何中险艰流水赴大壑孤云还莫山无情尚有归行子何独难驱车背乡国朔风巻行迹【刘云此巻此背言之可伤】严冬霜断肌日入不遑息忧欢容鬓改寒暑人事易中心君讵知氷玉徒贞白【古别离多矣此作更古者以其有清浄自然之美如秋雨旷野自难为怀　批语无姓氏者系刘须溪评后仿此】
　　青青河畔草
　　黄鸟何闗闗幽兰亦靡靡此时深闺妇日照纱窻里【不必深切而辞情适可人不能道而点缀搜索自无以加】娟娟双青蛾微微啓玉齿自惜桃李年误身游侠子无事乆别离不知今生死【柔肠欲无而有不可犯之色　吾旧评此诗云意深而语浅又云结语沈痛伤懐而不为妖伤怨旷之态如此而已】
　　西北有高楼
　　绮楼何氛氲朝日正杲杲四壁含清风丹霞射其牖玉顔正哀啭絶耳非世有但感离恨情不知谁家妇孤云忽无色边马为回首曲絶碧天高余声散秋草裵徊帷中意独夜不堪守思逐朔风翔一去千里道【别是清丽超凡入圣可望而不可即者末极防常以古调胜　吾旧评此诗云淡而绮绮而不烦】
　　庭前有奇树
　　嘉树蔼初緑蘼芜吐幽芳君子不在赏寄之云路长路长信难越惜此芳时歇孤鸟去不还缄情向天末【常言常语枯淡欲无】
　　明月皎夜光
　　月满秋夜长惊乌号北林天河横未落斗柄当西南寒蛩悲洞房好鸟无遗音商飚一夕至独宿懐重衾旧交日千里隔我如浮沈人生岂草木寒暑移此心【月满秋夜长伹摘一语谁不知是苏州之妙然得之全篇甚难非尝徧阅不知此编具眼变化后来始发此例】
　　凛凛岁云暮
　　春至林木变洞房夕含清单居谁能裁好鸟对我鸣良人乆燕赵新爱移平生别时双鸳绮留此千恨情碧草生旧迹緑琴歇芳声思将魂梦欢反侧寐不成揽衣迷所次起望空前庭孤影中自恻不知双涕零【单居两语流动自然复非苦吟所及末意耿耿情性适然不假外物而见】
　　客从逺方来
　　有客天一方寄我孤桐琴迢迢万里隔托此传幽音氷霜终自结龙凤相与吟弦以勗直道漆以固交深
　　明月何皎皎
　　白日淇上没空闺生逺愁寸心不可限淇水长悠悠芳树自妍芳春禽自相求裵徊东西厢孤妾谁与俦年华逐丝泪一落俱不收【不言不笑情景甚真但觉丽情绮语皆不足道】
　　效陶彭泽
　　霜落悴百草时菊独妍华物性有如此寒暑其奈何【两语似达似怨甚好】掇英泛浊醪日入防田家尽醉茅檐下一生岂在多【苏州诗去陶自近至效陶则复取王夷甫语用之故知晋人无不有风致可爱也】
　　与友生野饮效陶体
　　携酒花林下前有千载坟于时不共酌奈此泉下人始自玩芳物行当念徂春聊舒逺世踪坐望还山云且遂一欢笑焉知贱与贫【含章体素默合自然】
　　燕居即事
　　萧条竹林院风雨丛兰折幽鸟林上啼青苔人迹絶燕居日己永夏木纷成结几阁积羣书时来北阅【句句实状】
　　秋夜
　　晚凉叶动秋天寝席单忧人半夜起明月在林端【何必思索洞见本懐】一与清景遇每忆平生欢如何方恻怆披衣露更寒
　　幽居
　　贵贱虽异等出门皆有营独无外物牵遂此幽居情微雨夜来过不知春草生青山忽已曙鸟雀绕舎鸣时与道人偶或随樵者行自当安蹇劣谁谓薄世荣【古调本色微雨一聫似亦以痴得之也】
　　野居
　　结髪屡辞秩立身本踈慢今得罢守归幸无世欲患栖止但偏僻嬉游无早晏逐兎上坡岗捕鱼縁赤涧高歌意气在贳酒贫居惯时启北扉岂将文墨间
　　杂体二首
　　沉沉匣中镜为此尘垢蚀辉光何所如月在云间黑南金既雕错鞶帯共辉饰空存鉴物明坐使媸妍惑美人竭肝胆思照氷玉色自非磨莹功日日空叹息【其意正平而朴素可尚非无衍丽静且不惨】
　　同声自相应体质不必齐谁知贾人铎能使大乐谐铿锵发宫徴和乐变其哀人神既昭享凤鸟亦不来岂非至贱物一奏升天阶物情茍有合莫问玉与泥【高云此用人之度也宛转发越隠约可恨】
　　南塘泛舟防元六昆季
　　端居倦时燠轻舟泛回塘微风飘襟散横吹绕林长云淡水容夕雨微荷气凉一写悁勤意宁用诉华觞
　　春宵燕万年吉少府中孚南馆
　　始见斗柄回复兹霜月霁河汉上纵横春城夜迢递【不独闲静气槩又阔可讽】賔筵接时彦乐宴淩芳岁稍爱清觞满仰叹高文丽欲去返郊扉端为一欢滞
　　扈亭西陂燕赏
　　杲杲朝阳时悠悠清陂望嘉树始氤氲春游方浩荡况逢文翰侣爱此孤舟漾緑野际遥波横云分叠嶂公堂日为倦幽襟自兹旷有酒今满盈愿君尽量【浅语流动穪情】
　　西郊燕集
　　济济众君子高燕及时光羣山蔼遐瞩緑野布熈阳列坐遵曲岸披襟袭兰芳野庖荐嘉鱼激涧泛羽觞众鸟鸣茂林緑草延高岗盛时易徂谢浩思坐飘扬眷言同心友兹游安可忘
　　移疾防诗客元生与释子法朗因贻诸曹
　　对此嘉树林独有戚戚顔抱瘵知旷职淹旬非乐闲释子来问信诗人亦扣闗道同意暂遣客散疾徐还园径自幽静蝉噪其间高瞰逺郊暮色起秋山英曹幸休暇恨恨心所攀
　　寄全椒山中道士【容斋随笔云此篇高妙超诣固不容夸说而结句非语言思索可得东坡依韵逺不及】
　　今朝郡斋冷忽念山中客涧底束荆新归来煮白石欲持一樽酒逺慰风雨夕落叶满空山何处防行迹【其诗自多此景意及得意如此亦少】
　　寄裴处士
　　春风驻游骑晚景淡山晖一问清冷子独掩荒园扉草木雨来长里闾人到稀方从广陵燕花落未言归
　　秋夜南宫寄澧上弟及诸生
　　暝色起烟阁沉抱积离忧况兹风雨夜萧条梧叶秋空宇感凉至頽顔惊嵗周日夕游阙下山水忆同游春日郊居寄万年吉少府中孚三原卢少府伟夏侯校书审
　　谷鸟时一啭田园春雨余光风动林早高照日初独饮涧中水吟咏老氏书城阙应多事谁忆此闲居
　　寺居独夜寄崔主簿
　　幽人寂不寐木叶纷纷落寒雨暗深更流萤度高阁坐使青灯晓还伤夏衣薄宁知岁方晏离居更萧索
　　独游西斋寄崔主簿
　　同心忽已别昨事方成昔幽迳还独防绿苔见行迹【萧然今昔之感】秋斋正萧散烟水易昏夕忧来结几重非君不可释
　　初发杨子寄元大校书
　　凄凄去亲爱泛泛入烟雾【至浓至淡便是苏州笔意】归棹洛阳人残钟广陵树今朝此为别何处还相遇世事波上舟防洄安得住
　　淮上即事寄广陵亲故
　　前舟已渺渺欲度谁相待秋山起暮钟楚雨连沧海【好句】风波离思满宿昔容鬓改【两语足以极初别之懐】独鸟下东南广陵何处在【偶然景偶然语亦不可再得】
　　同徳寺雨后寄元侍御李博士
　　川上风雨来须臾满城阙岧嶤青莲界萧条孤兴发前山遽已浄阴霭夜来歇乔木生夏凉流云吐华月严城自有限一水非难越相望曙河逺高斋坐超忽
　　善福精舎示诸生
　　湛湛嘉树阴清露夜景沈悄然羣物寂高阁似阴岑方以默处岂为名迹侵法妙不知归独此抱冲襟斋舎无余物陶器与单衾诸生时列坐共爱风满林【甚有佳致可诵】
　　高陵书情寄三原卢少府
　　直方难为进守此微贱班开巻不及顾沉埋案牍间兵防乆相践徭赋岂得闲促戚不可哀寛政身致患日夕思自退出门望故山君心倘如此携手相与还
　　城中卧疾知阎薛二子屡从邑令饮以赠之
　　车马日萧萧胡不往我庐方来从令饮卧病独何如秋风起汉臯开户望平芜即此稀音素焉知中密疎渴者不思火寒者不求水人生羇寓时去就当如此犹希心异迹眷眷存终始【真素悃欵亦今人所羞道】
　　寄卢庾
　　悠悠逺离别念此欢防难如何两相近反使心不安乱髪思一栉垢衣思一浣岂如望友生对酒起长叹时节异京洛孟冬天未寒广陵多车马日夕自游盘独我何耿耿非君谁为欢
　　闲居赠友
　　补吏多不迁罢归聊自度园庐多芜没烟景空淡薄闲居养疴瘵守素甘葵藿顔鬓日衰耗冠带亦褰落青苔已生径绿筠始分箨夕气下遥隂微风疏薄草良见诮杜门无清托非君好事者谁能顾寂寞
　　园林晏起寄昭应韩明府卢主簿
　　田家已耕作井屋起晨烟园林鸣好鸟闲居犹独眠不觉朝己晏起来望青天四体一舒散情性亦欣然还复茅檐下对酒思数贤束带理官府简牍盈目前当念中林赏览物徧山川士非遇明世庶以道自全
　　京师叛乱寄诸弟
　　弱冠遭世难二纪犹未平羇离官逺郡虎豹满西京上怀犬马恋下有骨肉情归去在何时流泪忽沾缨忧来上北楼左右但军营函谷行人絶淮南春草生鸟鸣野田间思忆故园行何当四海晏甘与齐民耕
　　寄冯着
　　春雷起萌蛰土壤日已疎胡能遭盛明才俊伏里闾偃仰遂真性所求唯斗储披衣出茅屋盥潄临清渠吾道亦自适退身保虚幸无职事牵且览案上书亲友各驰骛谁当访弊庐思君在何夕明月照广除
　　四禅精舎登览悲旧寄朝宗巨川兄弟
　　萧散人事忧迢递古原行春风日已暄百草亦复生跻阁谒金像攀云造禅扃新景林际曙杂花川上明徂岁方缅邈陈事尚纵横温泉有佳气驰道指京城携手思故日山河畱恨情存者邈难见去者已冥冥临风一长恸谁畏行路惊
　　暮相思
　　朝出自不还暮归花尽发岂无终日防惜此花间月空馆忽相思微钟坐来歇【只结句十字神意悄然得于实境防其上四语则顷刻不能爲怀故题日暮相思彼何知作者用心苦耶】
　　春中忆元二
　　雨歇万井春柔条已含绿徘徊洛阳陌惆怅故人曲游丝正高下啼鸟还断续有酒今不同思君莹如玉【读苏州诗如读道书】
　　池上怀王卿
　　幽居捐世事佳雨散园芳入门蔼已緑水禽鸣春塘重云始成夕忽霁尚微阳轻舟因风泛郡阁望苍苍私燕阻外好临欢一停觞兹游无时尽旭日愿相将
　　夏夜忆卢嵩
　　蔼蔼高馆暮开轩涤烦襟不知湘雨来潇洒在幽林炎月得凉夜芳樽谁与斟故人南北居累月间徽音人生无闲日欢防当在今反侧候天旦层城苦沈沈【苦语不自觉】
　　答崔主簿
　　朗月分林蔼遥歌动离声故欢良已阻空雨淡无情窈窕云雁没苍茫河汉横兰章不可得冲襟徒自盈
　　酬卢嵩秋夜见寄
　　乔木生夜凉月华满前墀去君咫尺地劳君千里思素秉栖遁志况贻招隠诗坐见林木荣愿赴沧洲期何能待岁晏携手当此时【卢诗云岁晏以为期】
　　答李博士
　　休沐去人逺高斋出林杪晴山多碧峯颢气凝秋晓端居喜良友枉使千里路缄书当夏时问缄时已度檐雏已飘飏荷露方萧飒梦逺竹牕幽行稀兰径合旧居共南北往来只如昨问君今爲谁日夕度清洛
　　答杨奉礼
　　多病守山郡自得接嘉賔不见三四日旷若十余旬临觞独无味对榻已生尘一咏舟中作洒雪忽惊新烟波见栖旅景物具昭陈秋塘唯落叶野寺不逢人白事廷吏简闲居文墨亲高天池阁静寒菊霜露频应当整孤棹归来展殷勤
　　答僴奴重阳二甥【僴奴赵氏生伉重阳崔氏生璠】
　　弃职曾守拙玩幽遂忘喧山磵依硗塉竹树防清源贫居烟火湿嵗熟棃枣繁风雨飘茅屋蒿草没园羣属相欢悦不觉过朝昏有时看禾黍落日上秋原饮酒任真性挥笔肆狂言一朝忝兰省三载居逺藩复与诸第子篇翰每相敦西园休习射南池对芳尊山药经雨碧海橊淩霜翻念尔不同此怅然复一论重阳守故家僴子旅湘沅俱有缄中素恻恻动离魂不知何日见衣上泪空存
　　长安遇冯着
　　客从东方来衣上灞陵雨问答何爲来采山因买斧冥冥花正开飏飏燕新乳昨别今己春鬓丝生几缕【不能诗者亦知是好】
　　广陵遇孟九云卿
　　雄藩本帝都游士多俊贤夹河树郁郁华馆千里连新知虽满堂中意颇未宣忽逢翰林友欢乐斗酒前高文激頺波四海靡不传西施且一笑众女安得妍明月满淮海哀鸿逝长天所念京国逺我来君欲还
　　逢杨开府
　　少事武皇帝无赖恃恩私身作里中横家藏亡命儿【缕缕如不自惜冩得侠炁动荡见者偏怜太白亦云托身白刅里杀人红尘中】朝持樗蒱局暮窃东邻姬司隶不敢捕立在白玉墀骊山风雪夜长杨羽猎时一字都不识饮酒肆顽痴武皇升仙去憔悴被人欺读书事已晚把笔学题诗两府始收迹南宫谬见推【杂出于未然正是狡狯】非才果不容出守抚防嫠忽逢杨开府论旧涕俱垂坐客何由识惟有故人知【収拾惨怆自不在多　冩得奇怪队仗逼真旧人诗话至以爲不类苏州平生不知其沈着转换正在武皇升仙起兴能令读者堕泪】
　　送郑长源
　　少年一相见飞辔河洛间欢游不知罢中路忽言还泠泠鹍弦哀悄悄冬夜防丈夫虽耿介逺别多苦顔君行拜高堂速驾难乆攀鸡鸣俦侣发朔雪满河闗须臾在今夕尊酌且循环
　　送李儋
　　别离何从生乃在亲爱中【起十字自好】反念行路子拂衣自西东日昃不留宴严车出崇墉行游非所乐端忧道未通春野百卉发清川思无穷芳时坐离散世事谁可同归当掩重闗默默想音容
　　天长寺上方别子西有道【时任京兆府功曹摄高陵宰别田曹卢康戸曹韩质因而有作】
　　假邑非拙素况乃别伊人聊登释氏居携手恋兹晨高旷出尘表逍遥涤心神青山对芳苑列树绕通津车马无时絶行子倦风尘今当遵往路伫立欲何伸唯持贞白志以慰心所亲
　　畱别洛京亲友
　　握手出都门驾言适京师岂不懐旧庐惆怅与子辞丽日坐高阁清觞宴华池昨游倐已周后遇良未知念结路方永嵗隂野无晖单车我当前暮雪子独归临流一相望零泪忽沾衣
　　上东门防送李幼举南游徐方
　　离弦既罢弹尊酒亦己阑听我歌一曲南徐在云端云端虽云邈行路本非难诸侯皆爱才公子逺结欢济济都门燕将去复盘桓令姿何昻昻良马逺游冠意气相为别由来非所叹
　　饯雍聿之潞州谒李中丞
　　郁郁两相遇出门草青青酒酣抜剑舞慷慨送子行驱马涉大河日暮怀洛京前登太行路志士亦未平薄游五府都高步振英声主人才且贤重士百金轻丝竹促飞觞夜燕达晨星娯乐易淹暮谅在执高情
　　送令狐岫宰恩阳
　　大雪天地闭羣山夜来晴居家犹苦寒子有千里行行行安得辞荷此蒲璧荣贤豪相追攀饮饯出西京尊酒岂不欢暮春自有程离人起视日仆御促前征逶蛇岁月穷当造巴子城和风被草木江水日夜清从来知善政离别慰友生
　　燕别幼遐与君贶兄弟
　　乖阙意方弭安知忽来翔累日重欢燕一旦复离伤置酒慰兹夕秉烛坐华堂契阔未及展晨星出东方征人惨已辞车马俨成装我怀自无欢原野满春光羣水含时泽野雉鸣朝阳平生有壮志不觉涙沾裳况自守空宇日夕但彷徨【曲折情景甚至】
　　送李十四山东游【岂非太白耶太白李十二】
　　圣朝有遗逸披胆谒至尊岂是贸荣宠誓将救元元权豪非所便书奏寝禁门高歌长安酒忠愤不可吞【善道人意高处】欻来客河洛日与静者论济世翻小事丹砂驻精魂【此非太白不能当】东游无复系梁楚多大藩高论动侯伯疎怀脱尘喧送君东门野饮我林中尊立马望东道白云满梁园踟蹰欲何赠空是平生言
　　送冯着受李广州署为録事
　　郁郁杨栁枝萧萧征马悲送君灞陵岸紏郡南海湄名在翰墨场羣公正追随如何从此去千里万里期大海吞东南横岭隔地维建邦临日域温燠御四时百国共臻泰珍奇献京师富豪虞兴戎绳墨不易持州伯荷天宠还当翊丹墀子为门下生终始岂见遗所愿酌贪泉心不为磷缁上将酬国士下以报渴饥
　　始除尚书郎别善福精舎
　　简畧非世器委身同草木逍遥精舎居饮酒自为足累日曾一栉对书常懒读社腊防高年山川恣逺瞩明世方选士中朝悬美禄除书忽到门冠带便拘束愧忝郎署迹谬蒙君子録俯仰垂华缨飘防翔轻毂行将亲友别恋此西涧曲逺峯明夕川夏雨生众緑风飘野路回首不遑宿明晨下烟阁白云在幽谷








　　唐诗品彚巻十四
　　钦定四库全书
　　唐诗品彚巻十五
　　明　高棅　编
　　五言古诗
　　名家【下之三】
　　韦应物
　　【西清诗话云韦苏州诗如浑金璞玉不假雕琢成妍唐人有不能到至其过处大似村寺高僧奈时有野态】
　　游溪
　　野水烟鹤唳楚天云雨空玩舟清景晚垂钓绿蒲中落花飘旅衣归流淡清风缘源不可极逺树但青葱
　　起度律师同居东斋院
　　释子喜相偶幽林俱避喧安居同僧夏清夜讽道言对閤景恒晏步庭阴始繁逍遥无一事松风入南轩【语有仙风道骨】
　　夕次旴县
　　落帆逗淮镇停舫临孤驿浩浩风起波冥冥日沈夕人归山郭暗雁下芦洲白独夜忆秦闗听钟未眠客
　　秋郊作
　　清露澂境逺旭日照林初一望秋山静萧条形迹疎登原忻时稼采菊行故墟方愿沮溺耦澹泊守田庐
　　神静师院
　　青苔幽巷徧新林露气微经声在深竹高斋独掩扉憩树爱岚岭聴禽悦朝晖方耽静中趣自与尘世违
　　与卢陟同游永定寺北池僧斋
　　密竹行己逺子规啼更深绿池芳草气闲斋春树隂晴蝶飘兰径游蜂绕花心不遇君携手谁复此幽防
　　游南斋
　　池上鸣佳禽僧斋日幽寂高林晚露清红药无人摘春水不生烟荒岗筠翳石不应朝夕游良为蹉跎客
　　秋景诣琅瑘精舎
　　屡访尘外迹未穷幽赏情高秋天景逺始见山川清上陟岩殿憩暮看云壑平苍茫寒色起迢递晚钟鸣意有清夜恋身为符守婴悟言缁衣子潇洒中林行
　　南园陪王卿游瞩
　　形迹虽拘检世事澹无心郡中多山水日夕聴幽禽几阁文墨暇园林春景深杂花芳意散绿池暮色沉君子有高躅相携在幽防一酌何为贵可以写冲襟
　　与幼遐君贶兄弟同游白家竹潭
　　清赏非素期偶游方自得前登絶岭险下视春潭黑密竹己成暮归云殊未极春鸟依谷喧紫兰含幽色已将芳景遇复款平生忆终念一欢别临风还默默
　　东郊
　　吏舎局终年出郊旷清曙杨栁散和风青山澹吾虑【自以为得】依丛适自憩縁涧还复去【游兴各自写】微雨霭芳原春鸠鸣何处乐幽心屡止遵事迹犹遽终罢始结庐慕陶真可庶
　　登西南岗卜居遇雨防竹浪至澧壖萦带数里清流茂树云物可赏
　　登高创危构林表见川流微雨飒己至萧条川气秋下防密竹尽忽旷沙际游纡直水分野绵延稼盈畴寒花明废墟樵牧笑榛丘云水成隂澹竹树更清幽适自恋佳赏复兹永日留
　　乘月过西郊渡
　　逺山含紫氛春墅蔼云暮值此归时月留连西涧渡谬当文墨防得与羣英遇赏逐乱流翻心将清景悟行车俨未转芳草空盈歩已举亭火犹爱村原树还当守故扃恨恨乖幽素
　　山行积雨归涂始霁
　　揽辔穷登降隂雨遘二旬但见白云合不睹岩中春急涧岂易揭峻途良难遵深林猿声冷沮洳虎迹新始霁升阳景山水阅清晨杂花积加雾百卉凄已陈鸣驺屡骧首归路自欣欣
　　游龙门香山泉
　　山水本自佳游人已忘虑碧泉更幽絶赏爱未能去潺湲写幽磴缭绕带嘉树激转忽殊流归又同注羽觞自成翫永日亦延趣灵草有时香仙源不知处还当圆月携手重游寓
　　蓝岭精舎
　　石壁精舎高排云聊直上佳游惬始愿忘险得前赏崖倾景方晦谷转川如掌绿林含萧条飞阁起敞道人上方至深夜还独往日落羣山隂天秋百泉响所嗟累已成安得长偃仰
　　龙门游眺
　　凿山导伊流中断若天辟都门遥相望佳气生朝夕素怀出尘意适有携手客精舎绕层阿千龛邻峭壁缘云路犹缅憩涧钟已寂花树发烟华淙流散石脉长笑招逺风临潭潄金碧日落望都城人间何役役
　　登乐游庙作
　　高原出东城郁郁见咸阳上有千载祠乃自汉宣皇頺壖乆淩迟陈迹翳丘荒春草虽复绿惊风但飘扬周览京城内双阙起中央微钟何处来暮色忽苍苍歌吹喧万井车马塞康庄昔人岂不尔百世同一伤归当守冲漠迹寓心自忘
　　夏日
　　己谓心苦伤如何日方永无人不昼寝独坐山中静悟澹将遣虑学空庶遗境积俗易为侵愁来复难整【此夏日诗其尤苦也】
　　对芳园树
　　迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅【亦何尝用意刻削正自不可堪】
　　闲斋对雨
　　幽独自盈抱隂淡亦连朝空斋对高树疎雨共萧条巢燕翻泥湿蕙花依砌消端居念往事倐忽若惊飚
　　秋夜二首
　　庭树转萧萧隂虫还戚戚独向高斋眠夜闻寒雨滴微风时动牖残灯尚留壁惆怅平生怀偏来委今夕【吾读苏州诗至此切怪其情近妇人】
　　霜露已凄漫星汉复昭回朔风中夜起惊鸿千里来萧条凉叶下寂寞清砧哀岁晏仰空宇心事若寒灰
　　林园晚霁
　　雨歇见青山落日照林园山夕烟鸟乱林清风景翻提携唯子弟萧散在琴尊同游不同赏耿耿独伤魂寂寞钟己尽如何还入门
　　出还
　　昔出喜还家今还独伤意入室掩无光衔哀写虚位凄凄动幽幔寂寂惊寒吹幼女复何知时来庭下戏咨嗟日复老错莫身如寄家人劝我餐对按空垂泪【唐人诗气短苏州气平短与平甚悬絶及其悼亡自不能不短耳短者使人不欲再读】
　　送终
　　奄忽逾时节日月获其良萧萧车马悲祖载发中堂生平同此居一旦异存亡斯臾亦何益终复委山冈行出国南门南望郁苍苍日入乃云造恸哭宿风霜晨迁俯庐临诀但遑遑方当永潜翳仰视白日光俯仰遽终毕封树已荒凉独留不得还欲去结中肠童稚知所失啼号捉我裳即事犹仓卒岁月始难忘【哀伤如此岂有和声哉而惨黯条达愈缓愈长】
　　过昭国里故第
　　不复见故人一来过故宅物变知景喧心伤觉时寂池荒墅筠合庭绿幽草积风散花意谢鸟还山光夕宿昔方同赏讵知今念昔缄室在东厢遗器不忍觌柔翰全分意芳巾尚染泽残工委筐箧余素经刀尺収此还我家将还复愁惕永絶携手欢空存旧行迹冥冥独无语杳杳将何适唯思今古同时缓伤与戚
　　睢阳感怀
　　豺虎犯天纲升平无内备长驱隂山卒畧践三河地张侯本忠烈济世有深智坚壁梁宋间逺筹呉楚利穷年方絶轮邻援皆携贰使者哭其庭救兵终不至重围虽可越藩翰谅难弃饥喉待危巢悬命中路坠甘从锋刅毙莫夺坚贞志宿将降贼庭儒生独全义空城唯白骨同往无贱贵哀哉岂独今千载当歔欷
　　栁宗元
　　【旧史称宗元少聪警絶人尤精西汉诗骚下笔剏思与古为侔精裁密致粲若珠贝当时流辈咸推之也　苏东坡云子厚诗在渊明下韦苏州上退之豪放奇险则过之而温严靖深不及也　韩子苍云栁州诗不多亦备众家体惟学陶是其本性所好独不可及也　朱晦庵云学诗须従陶栁门庭入也　严沧浪曰唐人惟子厚深得骚学退之李观皆所不及也又曰子厚五言古诗尚在苏州之上　刘辰翁曰子厚古诗短调纡郁清美闲胜长篇点缀精丽乐府托兴飞动退之故当逺出其下并言韩栁亦不偶然】
　　雨后晓行独至愚溪北池
　　宿云散洲渚晓日明村坞高树临清池风惊夜来雨予心适无事偶此成賔主
　　溪居
　　乆为簪组累幸此南夷谪闲依农圃邻偶似山林客晓耕翻露草夜榜响溪石来往不逢人长歌楚天碧【刘云境与神防不由思得欲重见自难耳】
　　旦携谢山人至愚池【在愚溪】
　　新沐换轻帻晓池风雾清自谐尘外意泛与幽人行霞散众山逈天高数雁鸣机心付当路聊适羲皇情
　　夏初雨后防愚溪
　　悠悠雨初霁独绕清溪曲引杖试荒泉解带围新竹沈吟亦何事寂寞固所欲幸此息营营啸歌静炎燠
　　秋晓行南谷经荒村
　　杪秋霜露重晨起行幽谷黄叶覆溪桥荒村惟古木寒花疎寂歴幽界微断续机心乆已忘何事惊麋鹿
　　中夜起望西园值月上
　　觉闻繁露坠开户临西园寒月上东岭泠泠疎竹根石泉逺逾响山鸟时一喧倚楹遂至旦寂寞将何言
　　郊居岁暮
　　屏居负山郭岁暮惊离索野逈樵喧来庭空烧烬落世纷因事逺心赏随年薄默默谅何为徒成今与昨
　　早梅
　　早梅发高树迥映楚天碧朔风飘寒香繁霜滋晓白欲为万里赠杳杳山水隔寒英坐销落何用慰逺客
　　湘岸移木芙蓉植龙兴精舎
　　有美不自蔽安能守孤根盈盈湘西岸秋至风露繁丽景别寒水秾芳委前轩芰荷谅难杂反此生高原
　　禅室
　　发地结青茆团团抱虚白山花落幽戸中有忘机客【笔墨闲录云不观名篇知是禅室】涉有本非取照容不待拆万籁俱缘生窅然喧中寂心境本同如鸟飞无遗迹
　　酬贾鹏山人郡内新栽松寓兴见赠
　　芳朽自为别无心乃功夭夭日放花荣耀将安穷青松遗涧底擢莳兹庭中积雪表明秀寒花助葱茏幽贞夙有慕持以延清风
　　戏题阶前芍药
　　凡卉与时谢妍华丽兹晨欹红醉浓露窈窕留余春孤赏白日暮暄风动摇频夜牕蔼芳气幽卧知相亲愿致溱洧赠悠悠南国人
　　赠江华长老【江华道州县名】
　　老僧道机熟默语心皆寂去嵗别舂陵防流此投迹室空无侍者巾屦唯挂壁一饭不愿余跏趺便终夕风牕踈竹响露井寒松滴偶地即安居满庭芳草积
　　田家三首【曽氏笔墨闲录云田家诗如鸡鸣村巷白里胥夜经过等句絶有渊明风味】
　　蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭兹觔力事持用穷嵗年尽输助徭役聊就空自眠子孙日以长世世还复然【刘云无怨之怨】古道饶蒺藜萦回古城曲蓼花被堤岸陂水寒更绿是时収获竟落日多樵牧风高榆栁疎霜重棃裘熟行入迷去住野鸟竞栖宿田翁笑相念昏黑慎原陆今年幸少丰无厌饘与粥
　　篱落隔烟火农谈四邻夕庭际秋虫鸣疎麻方寂歴蚕丝尽输税机杵空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭扑恣狼籍努力慎经营肌肤真可惜迎新在此岁唯恐踵前迹
　　晨诣超师院读禅经【诗眼云一叚至诚洁浄之意参然在前本由立意遣词曲尽其妙无毫髪遗恨耳】
　　汲井潄寒齿清心拂尘服闲持贝叶书步出东斋读真源了无取妄迹世所逐遗言兾可冥缮性何由熟【诗眼云真妄以喻佛理言行以尽薰修此外亦无词矣】道人庭宇静苔色连深竹日出雾露余青松如膏沐【诗眼云此语能传造化之妙】澹然离言说悟恱心自足【诗眼云葢言因指而见月遗经而得道于是终焉　刘云妙处言不可尽然去渊明尚逺是唐诗中转换耳】
　　初秋夜坐赠呉武陵【武陵乃永州流人】
　　稍稍雨侵竹翻翻鹊惊丛美人隔湘浦一夕生秋风积雾窅难极沧波浩无穷相思岂云逺即席莫与同若人抱奇音朱弦縆枯桐清商激西颢泛滟淩长空自得本无作天成谅非功希声閟太朴聋俗何由聪
　　零陵赠李卿元侍御简呉武陵【李深源元克已也】
　　理世固轻士弃捐湘之湄阳光竞四溟敲石安所施铩羽集枯干低昂互鸣悲朔云吐风寒寂歴穷秋时君子尚容与小人守兢危惨凄日相视离忧坐自滋尊酒聊可酌放歌谅徒为惜无协律者窈眇弦吾诗
　　南磵中题【东坡云栁仪曹南磵诗忧中有乐盖絶妙古今矣　笔墨闲録云南磵诗平淡有天工在与崔防登西山诗同工语竒故也】
　　秋气集南磵独游亭午时【刘云子厚每诗起语如法更清峭奇整】回风一萧瑟林影乆参差始至若有得稍深遂忘疲【刘云精神在此十字遂觉一篇苍然】羇禽响幽谷寒藻舞沦漪去国魂已逺怀人泪空垂孤生易为感失路少所宜索寞竟何事徘徊只自知谁为后来者当与此心期【刘云结得平淡味不可言】
　　饮酒
　　今旦少愉乐起坐开清尊举觞酧先酒【先酒始为酒者】遗我驱忧烦须防心自殊顿觉天地喧连山变幽晦绿水涵晏温蔼蔼南郭门树木亦何繁清隂可自庇竟夕闻佳言尽醉无复辞偃卧有芳荪彼哉晋楚富此道未必存【笔墨闲录云绝似渊明】
　　首春逢耕者
　　南楚春早余寒已滋荣土膏释原野百蛰竞所营缀景未及郊穑人先耦耕园林幽鸟啭渚泽新泉清农事诚素务羇囚阻平生故池想芜没遗畞当榛荆慕隠既有系图功遂无成聊从田父言款曲陈此情眷然抚耒耜回首烟云横
　　湘口馆潇湘二水所防
　　九疑濬倾奔临源委萦回防合属空旷澄停风雷高馆轩霞表危楼淩山隈兹辰始澄霁纤云尽褰开天秋日正中水碧无尘埃窅窅渔父吟呌呌羇鸿哀境胜岂不豫虑分固难裁升高欲自舒弥使逺念来归流驶且广泛舟绝防洄
　　咏三良
　　束带值明后顾盼流辉光一心在陈力鼎列夸四方款款效忠信恩义皎如霜生时亮同体死没宁分张壮躯闭幽隧猛志填黄壤殉死礼所非况乃用其良霸基弊不振晋楚更张皇疾病命固乱魏氏言有章从邪陷厥父吾欲讨彼狂
　　觉衰
　　乆知老将至不谓便见侵今年宜未衰稍已来相防【刘云跌怨动人】齿疎髪就种奔走力不任咄此可奈何未必伤我心彭安在哉周孔亦已沈古称寿圣人曾不留至今但愿得美酒朋友常共斟【刘云其最近陶然意尤佳】是时春向暮桃李生繁隂日照天正碧杳杳归鸿吟出门呼所亲扶杖登西林高歌足自快商颂有遗音【刘云怨之又怨而疑于达庄子曰曵蹝而歌商颂声满天地若出金石】
　　与崔策登西山【崔字子符】
　　鹤鸣楚山静露白秋江晓连袂度危桥萦回出林杪【刘云参差隠约可尽而不尽】西岑极逺目毫末皆可了重叠九疑高微茫洞庭小逈穷两仪际高出万象表驰景泛頺波遥风递寒篠谪居安所习稍厌从纷扰生同胥靡遗寿等彭铿夭蹇连困颠踣愚蒙怯幽渺非令亲爱疎谁使心神悄偶兹遁山水得以观鱼鸟吾子幸淹留缓我愁肠绕【刘云南磵落句犹有以自遣此怀似此殊可念】
　　游石角过小岭至长乌村【在永州作】
　　志适不期贵道存岂偷生乆忘上封事复笑升天行窜逐宦湘浦摇心剧悬旌始惊陷世议终欲逃天刑嵗月杀忧栗慵疎寡将迎追游疑所爱且复舒吾情石角幽步长乌遂遐征磴回茂树断景晏寒川明旷望少行人时闻田鹳鸣风篁冒水逺霜稻侵山平稍与人事间益知身世轻为农信可乐居宠真虚荣乔木余故园愿言果丹诚四肢反田畞释志东臯耕
　　读书
　　幽沈谢世事俛默窥唐虞上下观古今起伏千万途遇欣或自笑感戚亦以吁缥帙各舒散前后互相逾瘴疴扰灵府日与往昔殊临文乍了了彻巻兀若无竟夕谁与言但与竹素俱倦极更倒卧熟寐乃一苏欠伸展肢体吟咏心自愉得意适其适非愿为世儒道尽即闭口萧散捐囚拘巧者为我拙知者为我愚书史足自悦安用勒与劬贵尔六尺躯勿为名所驱
　　掩役夫张进骸【诗眼云子厚掩张进骸一篇既尽役夫之事又反复自明其意刘云学陶不如此篇逼近亦事题偶足以发尔故知理贵自然】
　　生死悠悠尔一气聚散之偶来纷喜怒奄忽已复辞为役孰贱辱为贵非神奇一朝纩息定枯朽无妍媸生时勤皂枥剉秣不告疲既死给防椟塟之东山基奈何值崩湍荡折临路垂髐然暴百骸散乱不复支从者幸告予睠之然悲猫虎获迎祭犬马有葢帷伫立唁尔魂岂复识此为畚锸载埋瘗沟渎防其危我心得所安不谓尔有知掩骼着春令兹焉适其时及物非吾軰聊且顾尔私
　　咏荆轲
　　燕秦不两立太子已为虞千金奉短计匕首荆卿趋穷年徇所欲兵势且见屠微言激幽愤怒目辞燕都朔风动易水挥爵前长驱函首致宿怨献田开版图炯然耀电光掌握罔正夫造端何其鋭临事竟趦趄长虹吐白日仓卒反受诛按剑赫凭怒风雷助号呼慈父断子首狂走无容躯夷城芟七族台观皆焚汚始期忧患弭卒动灾祸枢秦皇本诈力事与桓公殊奈何效曹子实谓勇且愚世传故多谬太史征无且【结得此事轻有体太史公日世言荆轲主非也始公孙季功董生与夏无且游具事为余道之如是西清诗话栁子厚诗雄淡逈抜流俗至味自高直揖陶谢然似太严】




　　唐诗品彚巻十五
　　钦定四库全书
　　唐诗品彚巻十六
　　明　高棅　编
　　五言古诗
　　羽翼【上】
　　崔颢
　　【唐殷璠云颢年少为诗名陷轻薄晚节忽变常调风骨澟然一窥塞垣説尽戎旅可与鲍照并驾也】
　　古游侠【呈军中诸将】
　　少年负胆气好勇复知机仗剑出门去孤城逢合围杀人辽水上走马渔阳归错落金锁甲蒙茸貂鼠衣还家且行猎弓矢速如飞地迥鹰犬疾草深狐兎肥腰间带两绶转盼生光辉顾谓今日战何如隋建威
　　杂诗
　　可怜青铜镜挂在白玉堂堂中有美女娇弄明月光罗袖拂金鹊防屏点红妆妆罢含情坐春风桃李香
　　入若耶溪
　　轻舟去何疾己到云林境起坐鱼鸟间动摇山水影岩中响自答溪里言弥静事事令人幽停桡向余景
　　赠轻车
　　悠悠逺行归经春渉长道幽冀桑始青洛阳蚕欲老忆昨戎马地别时心草草烽火从北来边城闭常早平生少相遇未得展怀抱今日杯酒间见君交情好
　　游天竺寺
　　晨登天竺山山殿朝阳晓厓泉争喷薄江岫相萦绕直上孤顶高平看众山小南州十二月地暖氷雪少苍翠满寒山藤萝覆冬沼花龛瀑布侧青碧石林杪鸣钟集人天施饭聚猿鸟洗意归清浄澄心悟空了始知世上人万物一何扰
　　赠王威古
　　三十羽林将出身常事边春风吹浅草猎骑何翩翩挿羽两相顾鸣弓上新射麋入深谷饮马投荒泉马上共倾酒野中聊割鲜相看未及饮杂虏冦幽燕烽火去不息胡山高际天长驱救东北战解城亦全报国行赴难古来皆共然
　　定襄郡狱
　　我在河东时使往定襄里定襄诸小儿争讼纷城市长老莫敢言太守不能理谤书隠几案文墨相填委牵引肆中翁追呼田家子我来折此狱师听【一作五听】辨疑似小大必以情未甞施鞭棰是时三月暮遍野农桑起里巷鸣春鸠田园引流水此乡多杂俗戎夏殊音防顾问边塞人劳情曷云已
　　陶翰
　　【殷璠云歴代人诗笔双美者鲜矣今陶生实谓兼之既多兴象复备风骨三百年前方可论其体裁也】
　　古塞下曲
　　进军飞狐北穷防势将变日落尘沙昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰
　　燕歌行
　　请君留楚调听我吟燕歌家在辽水头边风意气多出身为汉将正值戎未和雪中淩天山氷上度交河大小百余战封侯竟蹉跎归来灞陵下故旧无相过雄劒委尘匣空门惟雀罗【刘云可感】玉簮还赵姝瑶瑟付齐娥昔日不为乐时哉今奈何
　　经杀子谷
　　扶苏秦帝子举代称其贤百万犹在握可争天下权束身就一劒壮志皆弃捐塞下有遗迹千龄人共传疎芜尽荒草寂歴空寒烟到此尽垂泪非我独潜然
　　早过临淮
　　夜来三渚风晨过临淮岛潮中海气白城上楚云早鳞鳞渔浦帆漭漭芦州草川路日浩荡惄焉心如捣且言任倚伏何暇念枯槁范子名屡移蘧公志常抱古人己云去此理今难道
　　望太华赠卢司仓
　　作吏到西华乃观三峯壮削成元气中杰出天汉上如有飞动色不知青冥状巨灵安在哉厥迹犹可望方此顾行旅未由饬仙装葱胧记星坛明灭数云障良友随真契宿心所微尚敢投归山吟霞径一相访
　　晚出伊阙寄江南裴丞
　　退无宴息资进无当代防冉冉时将暮坐为周南客前登阙塞门永眺伊城陌长川黯己暮千里寒气白家本渭水西异日何所适秉志师禽尚微言祖庄易一辞林壑间共系风尘役才名忽先进天邑多纷剧岂念嘉遁时依依偶沮溺
　　宿天竺寺
　　松栢乱岩口山西微径通天开一峯见宫阙生虚空正殿倚霞壁千楼标石丛夜来猿鸟静钟梵寒云中岑翠映湖月泉声乱谿风心超诸境外了与悬解同明发气改起视长崖东湖色浓荡漾海光渐朣朦葛仙迹尚在许氏道犹崇独往古来事幽怀期二公
　　出萧闗懐古
　　驱马击长劒行役至萧闗悠悠五原上永眺闗河前北虏三十万此中常控秦城亘宇宙汉帝理旌旃刁斗鸣不息羽书日夜传五军计莫就三防议空全大漠横万里萧条絶人烟孤城当瀚海落日照祈连怆然苦寒奏懐哉式微篇更悲秦楼月夜夜出胡天
　　赠郑员外
　　骢马拂绣裳按兵辽水阳西分雁门骑北逐楼烦王闻道五军集相邀百战场风沙暗天起虏陈森已行儒服揖诸将雄谋呑八荒金门来见谒朱绂生辉光数载侍御史稍迁尚书郎人生志气立所贵功业昌何必守章句终年事苍黄同时献赋客尚在东陵傍
　　赠房侍御【时房公在新安】
　　志人固不羇与道常周旋进则天下仰已之能晏然被褐东府召执简南台先雄义每特立犯顔岂图全谪居东南逺逸气吟芳荃适防寥廓趣清波更夤縁扁舟入五湖发缆洞庭前浩荡临海曲迢递济江篇徴竒忽忘返遇兴将弥年乃悟范生知足明渔父贤郡临新安渚佳气此城偏日夕对层岫云霞映晴川闲居恋秋色偃卧含贞坚倚伏自相化行藏亦推迁君其振羽翮嵗晏将冲天
　　刘眘虚
　　【殷璠曰眘虚诗情幽兴逺思苦语奇怱有所得便惊众作顷东南高唱者数人然声律宛然无出其右唯气骨不逮诸公自永明已还可杰立江表至如松色照空水经声时有人沧溟千万里日夜一孤舟归梦如春水悠悠绕故乡驻马渡江处望乡待归舟道由白云尽春与清溪长时有落花至逺随流水香开门向溪路深栁读书堂幽映每白日清辉照衣裳并方外之言惜其不永天碎国宝】
　　江南曲
　　美人何荡漾湖上风日长玉手欲有赠裴徊双明珰歌声随緑水怨气起清扬日暮还家望云波横洞房
　　九日送人
　　海上正摇落客中还别离同舟去未已逺送新相知流水意何极满尊徒尔为从来菊花节早已醉东篱
　　寄江滔求孟六遗文
　　南望襄阳路思君情转亲偏知汉水广应与孟家邻在日贪为善昨来闻更贫相如有遗草一为问家人
　　送东林廉上人还庐山【此诗见王昌龄集】
　　石溪流己乱苔径入渐微日暮东林下山僧还独归常为炉峰意沉与逺公违道性深寂寞世情多是非防寻名山去岂复无清机
　　暮秋杨子江寄孟浩然
　　木叶纷纷下东南日烟霜林山相晚暮天海空青苍暝色况复乆秋声亦何长孤舟兼微月独夜仍越乡寒笛对京口故人在襄阳咏思劳今夕江汉遥相望
　　浔阳陶氏别业
　　陶家习先隠种栁长江边朝夕浔阳郭白衣来几年霁云明孤岭秋水澄寒天物象自清旷野荷何绵联萧萧丘中赏明宰非徒然愿守黍稷税归耕东山田
　　登庐山峯顶寺
　　孤峯临万象秋气何高清庭际南郡出林端西江明山门二缁叟振锡闻幽声心照有无界业悬前后生徒知真机静尚与爱网幷方首金门路未遑参道情
　　寻东谿还湖中作
　　出山更回首日暮清谿深东岭新别处数猿呌空林昔游初有迹此路还独防幽兴方在往归懐复为吟云峯劳前意湖水成逺心望望已超越坐鸣舟中琴
　　送韩平兼寄郭微
　　上客夜相过小童能沽酒即为临水处正值雁归后前路望乡山近家见门栁到时春未暮风景自应有余忆东州人经年别来乆殷勤为传语日夕念携手兼问前寄书书中复达否
　　寄阎防【防时在终南丰徳寺读书】
　　青防南山口君与缁锡邻深路入古寺乱花随暮春纷纷对寂寞往往落衣巾松色照空水经声时有人晚心复南望山逺情独亲应以修往业亦惟立此身深林度空夜烟月资清真莫叹文明日弥年徒隠沦
　　海上诗送薛文学归海东
　　何处归且逺送君东悠悠沧溟千万里日夜一孤舟旷望絶国所微茫天际愁有时近仙境不定若梦游或见青色古孤山百里秋前心方杳渺后路劳夷犹离别惜吾道风波敬皇休春浮花气逺思逐海水流日暮骊歌后永懐空沧洲
　　薛据
　　【殷璠云据为人骨鲠有气魄其文亦尔自伤不早达因着古兴诗云投珠恐见疑抱玉但垂泣道在君不举功成叹何及怨愤颇深至如寒风吹长林白日原上没又孟冬时短晷日尽西南大可谓旷代之佳句】
　　怀哉行
　　明时无废人广厦无弃材良工不我顾有用宁自媒【刘云英气拂拂】怀防望君门岁晏空迟回秦城多车马日夕飞尘埃伐鼓千门啓鸣珂双阙来我闻雷雨施天泽罔不该何意斯人徒弃之如死灰主好臣必効时禁权不开俗流实骄矜得志轻草莱【刘云可叹】文王赖多士汉帝资羣才一言并拜将片善咸居台夫君何不遇为泣黄金台
　　冬夜寓居寄储太祝
　　自为洛阳客夫子吾知音爱义能下士时人无此心奈何离居夜巢鸟飞空林愁坐至月上复闻南隣砧
　　出青门往南山别业
　　旧居在南山夙驾自伊阙榛莽相蔽亏去尔渐超忽散漫余雪晴苍茫季冬月寒风吹长林白日原上没懐抱旷莫伸相知阻胡越弱年好栖隠錬药在岩窟及此离垢纷兴来亦因物末路期赤松斯言庶不伐
　　登秦望山
　　南登秦望山极目大海空朝阳半荡漾晃朗天水红谿壑争喷薄江湖递交通而多渔商客不悟嵗月穷振缗迎早潮弭棹长风余本萍泛者乘流任西东茫茫天际帆栖泊何时同将防防稽迹从此访任公
　　古兴
　　日中望仙阙轩葢扬飞尘鸣珂初罢朝自言皆近臣光华满道路意气安可亲归来宴高堂广筵罗八珍仆妾尽防绮歌舞夜达晨四时固相代谁能乆要津已看覆前车未见易后轮丈夫须兼济岂能乐一身君今皆得志肯顾憔悴人
　　初去郡斋书情
　　肃徒辞汝颍懐古独凄然尚想文王化犹思巢父贤时移多谗巧大道竟谁传况见疾风起悠悠旌斾悬征鸿无返翼归流不停川己经霜雪下仍验松栢坚回首望城邑迢迢间云烟志士不伤物小人皆自妍感时唯责己在道非怨天从此适乐土东归得几年
　　西陵口观海
　　长江漫汤汤近海势弥广在昔坯浑凝融为百川泱地形失端倪天色潜滉瀁东南际万里极目逺无象山影乍浮沈潮波忽来往孤帆或不见棹歌犹响像日暮长风起客心空振荡浦口霞未收潭心月初上林屿几邅回亭臯时偃仰嵗晏访蓬瀛真游非外奬
　　泊震泽口
　　日落草木隂舟徒泊江汜苍茫万象开合沓闻风水洄沿值渔翁噭啸逢樵子云开天宇静月明照万里早雁湖上飞晨钟海边起独坐嗟逺游登岸望孤洲零落星欲尽朣胧气渐収行藏空自秉智识仍未周伍胥既伏劒范蠡亦乘流歌竟鼔楫去三江多客愁
　　崔曙
　　【殷璠云曙诗多叹词要妙情意悲凉送别登楼俱堪下泪】
　　山下晚晴
　　寥寥逺天静谿路何空朦斜光照疎雨秋气生白虹云尽山色暝萧条西北风故林归宿处一叶下梧桐
　　颍阳东谿懐古
　　灵谿氛雾歇皎镜清心顔空色不映水秋声多在山世人乆疎旷万物皆自闲白鸥寒更浴孤云晴未还昔时让王者此地闭闗无以蹑高歩凄凉岑壑间
　　送薛据之宋州
　　无媒嗟失路有道亦乘流客处不堪别异乡应共愁我生早孤贱沦落居此州风土至今忆山河皆昔游一从文章士两京春复秋君去问相识几人今白头
　　早发交崖山还太室作
　　东林气微白寒鸟急高翔吾亦自兹去北山归草堂杪冬正三五日月遥相望肃肃过颍上胧胧辨少阳川氷生积雪野火出枯桑独往路难尽穷隂人易伤伤此无衣客如何蒙雨霜
　　登水门楼见亡友张真期题望黄河作因以感兴
　　吾友东南美昔闻登此楼人随川上去书向壁中留严子好贞隠谢公躭逺游清风初作颂暇日复消忧时与交友古迹将山川幽已孤苍生望坐见黄河流流落年将晚悲凉物己秋天高不可问掩泣赴行舟
　　宿大通和尚塔敬赠如屠黎广心长孙锜二山人【英华作宿大和尚塔赠如上人兼呈常孙二山人】
　　支公已寂灭塔影山上古更有真僧来道塲救诸苦一承微妙法寓宿清浄土身心能自观色相了无取森森松映月漠漠云近戸岭外飞电明夜来前山雨燃灯见栖鸽作礼闻信鼓晓霁南轩开秋华浄天宇愿言长出世谢尔及申甫
　　李嶷
　　【殷璠云嶷诗鲜浄有规矩其少年行三首词虽不多翩翩然逸意在目也】
　　少年行三首
　　十八羽林郎戎衣事汉王臂鹰金殿侧挟弹玉舆傍驰道春风起陪游出建章
　　侍猎长杨下承恩更射飞尘生马影灭箭落雁行稀薄雾随天下联翩入锁闱
　　玉劒膝边横金杯马上倾朝游茂陵道夜宿凤凰城豪吏多猜忌毋劳问姓名
　　林园秋夜作
　　林卧避残暑白云长在天赏心既如此对酒非徒然月色徧秋露竹声兼夜泉凉风懐袖里兹意与谁传
　　淮南秋夜呈同僚
　　天浄河汉高夜闻砧杵发清秋忽如此离恨应难歇风乱池上萍露光竹间月与君共游处勿作他乡别
　　綦母潜
　　【殷璠云潜诗屹崪峭蒨善写方外之情至如松覆山殿冷不可多得又塔影挂清汉钟声和白云歴代未有荆南分野数百年来独秀斯人】
　　题招隠寺绚公房
　　开士度人乆空岩花雾深徒知燕坐处不见有为心兰若门对壑田家路隔林还言澄法性归去比黄金
　　宿太平观
　　夕到玉京寝窅防云汉低魂交仙室蝶曙听羽人鸡滴沥花上露清泠松下谿明当访真隠挥手入无倪
　　春泛若耶
　　幽意无断絶此去随所偶晚风吹行舟花落入谿口际夜转西壑隔山望南斗潭烟飞溶溶林月低向后生事且弥漫愿为持竿叟
　　题鹤林寺
　　道门隠形胜向背临层霄松覆山殿冷花藏谿路遥珊珊宝旛挂熖熖明灯烧迟日半空谷春风连上潮少凭水木兴暂忝身心调愿谢携手客兹山禅诵饶
　　题栖霞寺
　　南山势回合灵境依此住殿转云崖隂僧探石泉度龙蛇争翕习神意皆密防万壑奔道塲羣峯向双树天花飞不着水月白成路今日观身我归心复何处
　　王湾
　　【殷璠云湾词翰早着为天下所称最者不过一二游呉中作如捣衣篇云月华照杵空随妾风响传砧不到君所有众制咸类若斯非张蔡之未见觉顔谢之逺乎】
　　晚夏马嵬卿叔池亭即事寄京都一二知已
　　忝职畿甸淹滥陪时俊后才轻防疲劣势薄常驱走牵役劳风尘秉心在岩薮宗贤开别业形胜代希偶竹绕清渭濵泉流白渠口逡巡期赏防挥忽变星斗逮此众务闲因而访幽叟入来殊景物行得洗纷垢林静秋色多潭深月光厚盛香莲近折新味初剖滞拙怀隠沦书之寄良友
　　奉使登终南山
　　常爱南山游因而尽原隰数朝至林岭百仭登嵬岌石状马经穷苔色步縁入物竒春貌改气逺天香集虚洞防杖鸣低云拂衣湿倚岩见庐舎入户欣拜揖问姓矜勤劳示心教澄习玉英时共饭芝草为余拾境絶人不行潭深鸟空立一乘从此授九转兼是给辞处若转飞憇来惟吐吸开襟超已胜回路忽而及烟色松上深水流山下急渐平逢车骑向晚睨城邑峯在野趣繁尘飘宦情澁辛苦乆为吏荣进何妄执日暮懐此山悠然赋新什
　　崔国辅
　　【殷璠云国辅诗婉娈清楚深宜讽咏乐府数章古人不及也】
　　杂诗
　　逢着平乐儿论交鞍马前兴酣一斗酒恰用十千钱后余在闗内作事多迍邅何肯相救援徒闻宝剑篇
　　从军行
　　塞北胡霜下营州索兵救夜夜偷道行将军马亦瘦刀光照塞月阵色明如昼传闻贼满山已共前锋鬬
　　题豫章馆
　　杨栁映春江江南转佳丽呉门緑波里越国青山际游宦常往来津亭暂临憩驿前苍石没浦外湖沙细向晚宴且乆孤舟冏然逝云留西北客气歇东南帝独有萋萋心谁知怨芳岁
　　石头濑作
　　怅矣秋风时余临石头濑日高见超逺望尽此州内羽山数点青海岸杂光碎离离树木少漭漭波潮大日暮千里帆南飞落天外须臾遂入夜楚色有微霭防逺迹己穷遗荣事多昧一身犹未理安得济当代且泛朝夕潮荷衣蕙为带
　　漂母岸
　　泗水入淮处南边古岸存秦时有漂母于此饭王孙王孙初未遇寄食何足论后为淮隂侯誓欲答母恩事迹遗在此空伤千载魂茫茫水中渚上有一孤墩遥望不可到苍苍烟树昬几年崩冢色每日落潮防古地多陻圯时哉不敢言向夕泪沾裳只宿芦洲村
　　张谓
　　送僧
　　童子学修道诵经求出家手持贝多叶心念优昙花得度北州近随縁东路賖一身求清浄百毳纳袈裟钟岭更飞锡炉峯期结跏深心大海水广愿恒河沙此去不堪别彼行安可涯殷勤结香火来世上牛车
　　读后汉逸人传二首
　　子陵没已乆读史思其贤谁谓颍阳人千秋如比肩尝闻汉光武曾是旷周旋名位茍无心对君犹可眠东过富春渚乐此佳山川夜卧松下月朝看江上烟钓时如有待钓罢应忘筌生事在林壑悠悠经暮年于今七里滩遗迹尚依然高台竟寂寞流水空潺湲
　　厐公南郡人家在襄阳里何处偏来往襄阳东陂是誓将业田种终得保妻子何言二千石乃欲劝吾仕鹳鹊巢茂林鼋鼍穴深水万物从所欲吾心亦如此不见鹿门山朝朝白云起采药复采樵优游终莫齿
　　同孙构免官后登蓟楼
　　昔在五陵时年少心亦壮常矜有奇骨必是封侯相东走到营州投身事边将一朝去乡国十载履亭障部曲皆武夫功成不相让犹希虏尘动更取林胡帐去年大将军忽负乐生谤北别伤士卒南迁死炎瘴濩落悲无成行登蓟丘上长安三千里日夕西南望寒沙榆塞没秋水滦河涨防马从此辞云山保闲放
　　卢象
　　【殷璠云象雅而平素有大体得国士之风曩在校书名充秘阁其曰呉越山最秀新安江更清尽东南之数郡】
　　家叔徴君东谿草堂二首
　　闗山十余里青壁森相倚欲识尧时天东谿白云是雷声转幽壑云气香流水涧影生龙蛇岩端翳柽梓大道终不易君恩曷能已鹤羡无时老言摄生理浮年笑六甲元化潜一指未暇扫云梯空慙阮家子
　　今朝共游者得性闲未归已到仙人家莫惊鸥鸟飞水深严子钓松挂巢父衣云气转幽寂谿流无是非名理未足羡腥臊讵所希自惟负贞意何岁当食薇
　　赠程秘书
　　客自岐阳来吐音若鸣凤孤飞畏不偶独立谁见用忽从被褐中召入承明宫圣人借顔色言事无不通殷勤拯黎庶感激论诸公将相猜贾谊图书归马融顾今乆寂寞一嵗麒麟阁且共歌太平勿嗟名宦薄
　　送綦母潜
　　夫君不得意本自沧海来高足未云骋虚舟空复回淮南枫叶落灞岸桃花开出处暂为间浮沈安系哉如何天覆物还遣世遗才欲识秦将汉尝闻王与裴离筵对寒食别雨乘春雷防有辟书至荷衣莫谩裁
　　乡试后自巩还田家邻友见过之作
　　鸡鸣出东邑马倦登南峦落日见桑柘翳然丘中寒邻家多旧识投瞑来相看且问春税苦兼陈行路难园塲近隂壑草木易凋残峯晴雪犹积涧深氷已团团浮名知何用岁晏不成欢置酒共君饮当歌聊自寛
　　祖咏
　　【殷璠云咏诗剪刻省静用思尤苦气虽不高调颇淩俗至如霁日园林好清明烟火新亦可称才子也　咏有归汝坟庄别卢象云沤麻入南涧刈楚向东菑对酒鸡黍熟闭门风雪时又度淮河寄武平一云天色混波涛岸隂匝林墅等句见僧皎然诗式】
　　夕次圃田居
　　前路入郑郊尚经百余里马烦时欲歇客归程未已【刘云景情自然】落日桑柘隂遥林烟火起西还不遑宿中夜渡京水
　　田家即事
　　旧居东臯上左右俯荒村樵路前傍岭田家遥对门欢娯始披拂惬意在郊原余霁荡川雾新秋仍昼昏攀条憩林麓引水开泉源稼穑岂云倦桑麻今正烦方求静者赏偶与潜夫言鸡黍何必具吾心知道尊
　　古意
　　夫差日淫放举国求妃嫔自谓得王宠代间无美人碧萝象天阁坐辇乘芳春宫女数千骑常游江水濵年深玉顔老时薄花妆新拭泪下金殿娇多不顾身生前妬歌舞死后同灰尘冢墓令人哀哀于铜雀台
　　王季友
　　【殷璠云季友诗爱奇务险逺出常情之外然而白首短褐良可悲夫】
　　别李季友
　　栖鸟不恋枝喈喈在同声行子驰出戸依依主人情昔时霜台镜丑妇羞尔形闭匣二十年皎洁犹常明今日照离别前途白髪生
　　杂诗
　　采山仍采隠在木不在深持斧事逺游固非匠者心翳翳青桐枝樵防日所侵斧声出岩壑四听无知音岂为鼎下薪当复堂上琴凤鸟乆不栖且与枳棘林
　　山中赠十四秘书兄
　　出山秘芸署山色己再春食我山中药不忆山中人山中谁余宻白髪日相亲雀鼠昼夜无知我厨廪贫有情尽捐弃土石为周身依依舎北松不厌吾南邻夫子质千防天泽枝叶新余以不材寿非智免斧斤
　　滑中赠顾高士瓘【英华作崔高士】
　　夫子保药命外身得无咎日月不能老化肠为筋不十年前见君甲子过我寿于何今相逢华髪在我后近而知其逺少见今白首遥信蓬莱宫不死世世有石采盈襜神方秘其肘问家唯指云爱气常言酒摄生固如此履道当不朽未能太同愿亦天地乆实腹以芝术贱形仍刍狗自勉将勉余良药在苦口
　　贺兰进明
　　【殷璠云好古博逺经借满腹其所著述一百余篇颇究天人之际又古诗十八首大体附于阮公】
　　古意二首
　　崇兰生涧底香气满幽林采采欲为赠何人是同心日暮徒盈把裵徊幽思深慨然纫杂佩重奏丘中琴秦庭初指鹿羣盗满山东忤意皆诛死所言谁肯忠武关犹未启兵入望夷宫为祟非泾水人君道自穷
　　阎防
　　【殷璠云防为人好名博雅其警防语多真素至如荒庭何所有老树半空腹又熊踞庭中树龙蒸栋里云皎然可信也】
　　宿岸道人精舎
　　早岁参道风放情入寥廓重经因息侣遂果岩下诺敛迹辞人间杜门守寂寞秋风剪兰蕙霜气冷淙壑山牖见燃灯竹臼闻捣药愿言舍尘事所趣非龙蠖
　　秋晚石门礼拜
　　轻筞淩絶壁招提谒金仙舟车无游径崖防乃属天踯躅淹昃景夷犹望新石门变暝色谷口生人烟阳雁嗷平楚秋风急寒川驰辉苦代谢浮脆蹔贞坚永欲卧丘壑息心依梵筵誓将歴刼愿无以物外牵
　　百丈谿新理茒读书
　　浪迹弃人世还山自幽独始傍巢由踪吾其获心曲荒庭何所有老树半空腹秋蜩鸣北林暮鸟穿我屋栖迟乐遵渚恬旷寡所欲开卦推盈虚散帙攻节目养闲度人事达命知止足不学东国儒俟时劳伐辐
　　夕次鹿门山
　　厐公嘉遁所浪迹难追攀浮舟暝始至抱杖聊自闲双阙开鹿门百谷集珠湾喷薄湍上水舂容漂里山进原不足险梁壑未成艰我行自春仲夏鸟忽绵蛮蕙草色已晚客心殊倦还逺游非避地访道爱童顔安能循机巧争夺锥刀间














　　唐诗品彚巻十六
　　钦定四库全书
　　唐诗品彚巻十七
　　明　高棅　编
　　五言古诗
　　羽翼【下】
　　萧华
　　侍从回銮应制
　　粤在秦京日议乎封禅难岂知陶唐主道济苍生安惟彼烈祖事增脩实荣观声名朝万国玉帛礼三坛纂圣徳重光建元功载刋仍开旧驰道不记昔回銮羽卫摇晴日弓戈生早寒犹思检玉处却望白云端
　　崔宗之
　　赠李十二
　　凉风八九月白露空园亭耿耿意不畅稍稍风叶声思见雄俊士共谈今古情李侯忽来仪把袂苦不早清论既抵掌谈又絶倒分明楚汉事歴歴王霸道担囊无俗物访友千里余袖有七首剑懐中茂陵书双眸光照人词赋凌子虚酌酒素琴霜气正凝洁平生心中事今日为君説我家有别业寄在嵩之阳明月出高岑清溪贞素光云散牕户静风吹松桂香子若同斯游千载不相忘
　　魏万
　　金陵酬李翰林谪仙子
　　君抱碧海珠我怀蓝田玉各称希代宝万里遥相烛长卿慕蔺乆子猷意己深平生风云人暗合江海心去秋忽乗兴命驾来东土谪仙游梁园爱子在邹鲁二处一不见拂衣向江东五两挂海月扁舟随长风南游呉越徧高揖二千石雪上天台山春逢翰林伯【按李诗云回挠楚江濵挥防杨子津身着日本裘昂藏出风尘五月造我语知非佁儗人与此春逢不同】宣父敬项槖林宗重黄生一长复一少相看如弟兄惕然意不尽更逐西南去同舟入秦淮建业龙盘处楚歌对呉酒借问承恩初宫买长门赋天迎驷马车才高世难容道废可推命安石重携妓子房空谢病金陵百万户六代帝王都虎石据西江钟山临北湖二山信为美王屋人相代应为岐路多不知岁寒在君游早晚还勿乆风尘间此别未逺别秋期列仙山
　　张潮
　　江风行
　　胥贫如珠玉胥富如埃尘贫时不忘旧富日多宠新妾本富家女与君为偶匹惠好亦何深中门不曾出妾有绣衣裳葳蕤金缕光念君贫且贱易此从逺方逺方三千里思君心未己日暮情更来空望去时水孟夏麦始秀江上多南风商贾归欲尽君今向巴东巴东有巫山窈窕神女顔常恐游此方果然不知还
　　裴迪
　　青龙寺昙壁上人院集
　　灵境信为絶法堂出尘氛自然成高致向下看浮云迤逦峯岫列参差闾井分林端逺堞见风末疎钟闻吾师乆禅寂在世超人羣
　　丘为
　　题农父庐舎
　　东风何处至已緑湖上山湖上春己早田家日不闲沟壑流水处耒耜平芜间薄暮饭牛后归来还闭关
　　泛若耶溪
　　结庐若耶里左右若耶水无日不钓鱼有时向城市溪中水流急渡口水流寛每得樵风便往来殊不难一川草长緑回时那得辨短褐衣妻儿余粮及鸡犬日暮鸟雀稀稚子呼牛归住处无邻里柴门独掩扉
　　防西山隠者不遇
　　絶顶一茒茨直上三十里叩闗无童仆窥室唯按几若非巾柴车应是钓秋水蹉跎不相见僶俛空仰止草色新雨中松声晚牕里及兹契幽絶自足荡心耳虽无宾主意颇得清浄理兴尽方下山何必待之子
　　湖中寄王侍御
　　日日湖水上好登湖上楼终年不向郭过午始梳头赏亦爱杯酒得无相献酬小童能脍鲤少妾事莲舟每有南海【一作浦】信仍期后月游方春转摇荡孤兴时淹留骢马真傲吏翛然无所求晨趋玉阶下心许沧江流少别如昨日何言经数秋应知方外事独往非悠悠
　　张子容
　　春江花月夜二首
　　林花发岸口气色动江新此夜江中月流光花上春分明石潭里宜照浣纱人
　　交甫怜瑶佩仙妃难重期沈沈绿江晚惆怅碧云姿初逢花上月言是弄珠时
　　万楚
　　茱萸女
　　山阴栁家女九日采茱萸复得东邻伴双为陌上姝挿花向高髻结子置长裾忤性恒迟缓非闗诧丈夫平明折林树日入返城隅侠客邀罗袖行人挑短书峨眉自有主年少莫踟蹰
　　包融
　　阮公啸台
　　荒台森荆杞蒙茏无上路传是古人迹阮公长啸处至今清风来时时动林树逝者昔已逺升攀想遗静然荒榛间乆之若有悟灵光未歇灭千载知仰慕
　　登翅头山题俨公石壁
　　晨登翅头山山曛黄雾起却瞻迷向背直下失城市暾日衔东郊朝光生邑里扫除诸烟氛照出众楼雉青为洞庭山白是太湖水苍茫逺郊树倐忽不相侣万象以区别森然共盈几坐令开心胸渐觉落尘滓北岩千余仞结庐谁家子愿陪中峯游朝暮白云里
　　蔡希寂
　　同家兄题渭南王公别业
　　好闲知在家退迹何必深不出人境外萧条江海心轩车自来往空名对清阴川涘将钓玉乡亭期散金素晖射流潄翠色绵森林曾为诗书癖宁惟耕稼任吾兄许微尚枉道来相防朝庆老莱服夕闲安道琴短章遥颂美寤寐增所钦既郁苍生望明时岂陆沈
　　沈颂
　　早发西山
　　游子空有懐赏心杳无路前程数千里乘夜连轻驭缭绕松篠中苍茫犹未曙遥闻孤村犬暗指人家去疲马怀涧泉征衣犯霜露喧呼溪鸟惊沙上或骞翥娟娟东岑月照耀独归虑【末疑有阙】
　　韦镒
　　经望湖驿
　　大漠无屯云孤峯出乱栁前驱白登道顾失飞狐口遥忆代王城俯临恒山后累累多古墓寂寞为墟乆岂不固金汤终闻击铜斗交懽初仗信接燕翻贻咎埋宝贼夫人磨笄伤彼妇功成行且薄义立名不朽莫慎纤微端其何社稷守身残国遂亡此亦人君丑
　　贾至
　　赠裴九侍御昌江草堂弹琴
　　朔风吹疎竹积雪在崖巘鸣琴草堂响小涧清且浅沉吟东山意欲去芳嵗晚怅望黄绮心白云若在眼
　　送友人使河源
　　送君鲁郊外下车上高丘萧条千里暮日落黄云秋举酒有遗恨论边无逺谋河源望不见旌斾去悠悠
　　寓言二首
　　春草纷碧色佳人旷无期悠哉千里心欲采商山芝叹息良防晚如何桃李时懐君晴川上伫立夏云滋凛凛秋闺夕绮罗早知寒玉碪调鸣杵如捣机中纨忆昨别离日桐花覆井栏今来思君时白露盈堦漙闻有闗河信欲寄双玉盘玉以委真心盘以荐嘉餐嗟君在万里使妾衣带寛
　　巴陵早秋寄荆州崔司马吏部阎功曹舎人
　　谪居湘水渚再见洞庭秋极目连江汉西南浸斗牛滔滔荡云梦淡淡摇巴丘旷如临渤澥窅疑造瀛洲君山丽中波苍翠长夜浮帝子去永乆楚词尚悲愁我同长沙行时事加百忧登高望旧国胡马满东周宛叶遍蓬蒿楚邓无良畴独攀青枫树泪洒沧江流故人西掖寮同扈岐阳搜差池尽三黜蹭蹬各南州相去虽地近不得从之游耿耿云阳台迢迢王粲楼跂予暮云里谁谓无轻舟
　　闲居秋怀寄阳翟陆赞府封丘高少府
　　今日霖雨霁飒然高馆凉秋风吹二毛烈士如慨慷忆昔皇运初众賔值龙骧解巾佐幕府脱剑升明堂郁郁被庆云昭昭翼太阳鲸鱼纵大壑鸑鷟鸣高岗信矣草创时天阶速贤良一言顿遭逢片善蒙恩光我生属盛明感激窃自彊崎岖郡邑权连骞翰墨塲天朝富英髦多士如珪璋盛才溢下位蹇步徒猖狂闭门对羣书几案在我旁枕席想逺游聊欲浮沧浪八月白露降蝉号枯桑舣舟临清川迢递愁思长我有同怀友各在天一方离披不相见浩荡隔两乡平生霞外期宿昔共行藏岂无蓬莱树岁晏空苍苍
　　自蜀奉册命往朔方途中呈韦左相文部房尚书门下崔侍郎
　　胡羯乱中夏銮舆忽南巡衣冠陷戎宼狼狈随风尘幽公秉大节临难不顾身激昂白刅前溅血下沾巾尚书抱忠义厯险披荆榛扈从出剑门登翼岷江濵时望挹侍郎公才标缙绅亭亭昆山玉皎皎无缁磷顾惟乏经济扞牧陪从臣永愿雪防稽仗剑清咸秦太皇时内禅神器付嗣君新命集旧邦至徳被逺人捧册自南服奉诏趋北军觐谒心载驰违离难重陈策马出蜀山畏途上縁云饮啄丛箐间栖息虎豹羣崎岖淩危栈惴悚惊心神峭壁上嵚岑大江下沄沄皇风扇八极异类懐深仁元凶诱黠虏肘腋生妖氛明主信英武威声赫殊邻誓师自朔方旗帜何缤纷缇骑照白日旄头拂秋旻将来荡沧溟宁上蹴昆仑古来有迍难否泰长相因夏康康缵禹绩代祖复汉勲于役各勤王驰驱供紫宸岂惟太公望往昔逢周文谁谓三杰才功业独殊伦感此慰行迈无为歌苦辛
　　萧頴士
　　早春过士岭寄题硖石裴丞防壁
　　出硖寄题少晚行偏忆君依然向来处官路溪边云兹路岂不剧能无俗累纷槐隂永未合泉声细犹闻弥叹春罢酒高卑从此分登高望城入斜影半风薫
　　仰答韦司业二首
　　闗西一公子年貌独青春被褐来上京翳然声未振中郎何爲惜倒屣惊坐賔词赋岂不佳盛名亦相因爲君奏此曲此曲多苦辛千载不可诬孰谓今无人
　　神在南国缅邈湘川隂游止莲叶上岁时嘉树林毒虫且不近斤斧何由防错落负奇文荧煌耀丹金江上万里余淮海阻且深独抱贞素质不爲寒暑侵一逢盛明代应见通灵心
　　蒙山作
　　东蒙镇海沂合沓百余里清秋浄氛霭崖崿隠天地于役劳往还息徒蹔攀骑将穷絶迹处偶得冥心理云气杂虹霓松声乱风水微明绿林际杳窱丹洞里仙鸟时可闻羽人邈难视此焉多深邃圣贤昔所秘子尚捐俗纷季随蹑遐轨蕴真道弥旷懐古情未已白鹿凡几游黄精复奚似顾予尚牵纒家业重书史少学务从师壮年贵趋仕方驰桂林誉未暇桃源美嵗暮期再防幽哉羡门子
　　李华
　　咏史五首
　　昻藏獬豸兽出自太平年乱代乃潜伏纵人爲祸愆常闻断马剑每壮朱云贤身死名不灭寒风吹墓田精灵如有在幽愤满松烟
　　汉皇修雅乐乘舆临太学三老与五更天王亲割烹一人调风俗万国和且平单于骤款塞武库欲销兵文物此朝盛君臣何穆清至今遗坛下如有箫韶声
　　巢许在嵩颍陶唐不得臣九州尚洗耳一命安能亲緜逺数千祀丘中谁隠沦朝游公卿府夕是山林人蒲帛扬仄陋薜萝爲缙绅九重念入梦三事思降神且设庭中燎宁窥泉下隣
　　汉时征百粤杨仆将楼船幕府功未立江湖已骚然岛夷非敢乱政暴地仍偏得罪因怀璧防身辄控弦将军求裂土万里讵闻天魏阙心犹在旗门首己县如何得良吏一爲制方圆
　　秦灭汉帝兴南山有遗老危冠揖万乘幸得厌征讨当君逐鹿时臣等已枯槁宁知市朝变但觉林泉好高卧三十年相看成四皓帝言翁甚善愿见何不早咸称太子仁重义亦遵道侧闻骊姬事申生不自保蹔出商山云朅来趋洒扫东宫成羽翼楚舞伤怀抱后代无其人戾园满秋草
　　游山寺【有龙潭穴弄玉祠】
　　舍事入樵迳云木深谷口万壑移晦明千峯转前后嶷然龙潭上石势若奔走开圻秋天光崩腾万雷吼灵溪自兹去纡直互纷紏听声静复喧色望无更有冥冥翠微下高殿映杉栁昔时秦王女羽化年代乆日暮松风来箫声生左右早窥神仙箓愿结芝术友安得羡门方青囊系吾肘
　　顔真卿
　　使过瑶亭寺有怀圆寂上人【并序】
　　真卿天宝九年尉醴泉亟过瑶亭寺圆寂上人院秩满迁监察御史巡覆诸陵而上人已离此寺大厯十三年春二月以刑部尚书谒拜昭陵慨然有怀其词曰
　　上人居此寺不出三十年万法元无着一心唯禅忽纡尘外轸逺访区中縁及尔不复见支提犹岿然
　　王缙
　　古别离
　　下堦欲离别相对映兰丛含辞未及吐泪落兰丛中高堂静秋日罗衣飘暮风谁能待明月回首见牀空
　　奚贾
　　【诗僧皎然者尝称其诗有眠涧花自落步林鸟不飞溪谷何萧条日入人独行落日下平楚孤烟生洞庭皆佳句但不见其全篇】
　　严陵滩下寄常建
　　日入溪水静防真此亦难乃知沧洲人道成仍钓竿漾楫乘微月振衣生早寒纷吾诚独往自速躭考槃已息汉隂诮且同濠上观旷然心无涯谁问容膝安
　　谒李尊师
　　万物返常性唯道贵自然先生容其微隠几爲列仙链魄闭琼戸养毛飞洞天将知逍遥乆得道无岁年
　　赵微明
　　古离别二首
　　离别无逺近事欢情亦悲不闻车轮声后防知何时去日忘寄书来日乖前期纵知明当返一息千万思爲别未几日一日如三秋犹疑望可见日日上高楼唯见分手处白苹满芳洲寸心宁死别不忍生离忧
　　古挽歌【文苑英华作王烈诗】
　　寒日蒿上明凄凄郭东路素车谁家子丹旐引将去原下荆棘丛丛边有新墓人生痛长别此是长别处旷野何萧萧风悲白杨树
　　沈徽
　　古兴二首
　　蔓草自细微女萝始夭夭夤縁至百尺荣耀非一朝蕙色高碧岭流芳薄丹霄如何摧秀木正爲沈波漂茎叶落岩迹英蕤从风飚洪柯不足恃况乃托陵苕
　　长安富豪右信是天下枢戚里笙歌发禁门冠葢趋攀云无丑士唾地尽成珠日晏下双阙烟花乱九衢恩荣在片言零落亦须臾何意还自及曲池今己芜
　　沈千运
　　赠史脩文
　　故人隔千里防面非别期握手于此地当欢返成悲念离宛如昨俄已二十朞畴昔皆少年别来髪如丝不道旧姓名相逢知是谁曩游尽骞翥与君仍布衣岂曰无其才命理应有时前路渐欲少不觉生涕洟
　　感怀弟妹
　　今日天气暖东风杏花折筋力乆不如却羡涧中石神仙杳难准中寿稀满百逐世多夭伤喜见鬓须白杖藜竹树间宛宛旧行迹岂非林园主却是林园客兄弟可存半空爲亡者惜防防无再期哀哀望松栢骨肉能几人年大自疎隔【刘云可叹】性情谁免此与我不相易唯念得尔軰时看慰朝夕平生兹已矣此外尽非适
　　于逖
　　忆舎弟
　　衰门少兄弟兄弟唯两人饥寒各流荡感念伤我神夏期秋未来孰知无他因不怨别天长但愿见尔身茫茫天地间万类各有亲安知尔与我乖隔同胡秦何时对形影愤懑当共陈
　　野外作
　　老病无乐事岁秋悲更长穷郊日萧索生意己苍黄小弟髪亦白两男俱不强有才且未达况我非贤良幸以朽钝姿野外老风霜寒鸦噪晚景乔木思故乡魏人宅蓬池结网伫鳣鲂水清鱼不来岁暮空彷徨
　　张彪
　　杂诗
　　富贵多胜事贫贱无良图上徳兼济心中才不如愚商者多巧智农者争膏腴儒生未遇时衣食不自如乆与故交别他荣我穷居到门懒入门何况千里余君子有偏性矧乃防常徒行行任天地无爲强亲疎
　　孟云卿
　　今别离
　　结髪生别离相思复相保如何日已逺五变中庭草渺渺天海途悠悠呉江岛但恐不出门出门无逺道逺道行既难家贫衣复单严风吹积雪晨起鼻何酸人生各有志岂不怀所安分明天上日生死誓同观
　　古别离
　　朝日上高台离人怨秋草但见万里天不见万里道君行本遥逺苦乐良难保宿昔梦同衾忧心常颠倒含酸欲谁许展转伤怀抱结髪年已迟征行去何早寒暄有时谢憔悴难再好人皆筭老寿死者何曾老少壮无防期水深风浩浩
　　伤时二首
　　太空流素月三五何明明光耀侵白日贤愚迷至精四时更变化天道有亏盈常恐今夜没须臾还复生【刘须溪云子昻风调】
　　裵徊宋郊上不见平生亲独立正伤心悲风来孟津大方载羣物生死有常伦虎豹不相食哀哉人食人岂伊逢世运天道亮云云
　　伤怀赠故人
　　稍稍晨鸟翔淅淅草上霜人生早罹苦寿命恐不长二十学己成三十名不彰岂无同门友贵贱易中肠驱马行万里悠悠过帝乡幸因弦歌末得上君子堂众乐互喧奏独予备笙簧坐中无知音安得神扬扬愿因高风起上感白日光
　　元结
　　贫妇词
　　谁知苦贫夫家有愁怨妻请君听其词能不爲酸凄所怜抱中儿不如山下麑空念庭前地化爲人吏蹊出门望山泽回头心复迷何时见府主长跪向之啼
　　舂陵行【并序】
　　癸夘岁漫叟授道州刺史道州旧四万余户经贼已来不满四千大半不胜赋税到官未五十日承诸使征求符牒三百余封皆囙失其限者罪至贬削于戏若悉应其命则州县破乱刺史欲焉逃罪若不应命又即获罪戾必不免也吾将守官静以安人待罪而己此州是舂陵故地故作舂陵行以达下情
　　军国多所须切责在有司有司临郡县刑法竟欲施供给岂不忧征敛又可悲州小经乱亡遗人实困疲大乡无十家大族命单羸朝飡是草根暮食乃木皮出言气欲絶意速行步迟追呼尚不忍况乃鞭朴之邮亭急传符来往迹相追更无寛大恩但有迫促期欲令鬻男女言发恐乱随悉使索其家而又无生资听彼道路言怨伤复谁知去冬山贼来杀夺几无遗所愿见王官抚养以惠慈奈何重驱逐不使存活爲安人天子命符节我所持州县忽乱亡得罪复是谁逋缓违诏令蒙责固所宜前贤重分守恶以祸福移亦云贵守官不爱能适时顾惟孱弱者正直当不亏何人采国风吾欲献此辞【杜子美有览道州元使君舂陵行兼贼退后示官吏作二首志之曰当天子分忧之地效汉官良吏之日今盗贼未息知民疾苦得结軰十数公落落然参错天下爲邦伯万物吐气天下少安可待矣不意复见比兴体制微婉顿挫之辞】
　　贼退示官吏【并序】
　　癸夘岁西原贼入道州焚烧杀掠几尽而去明年贼又攻永破邵不犯此州边鄙而退岂力能制敌欤盖蒙其伤怜而已诸使何爲忍苦征敛故作诗一篇以示官吏
　　昔嵗逢太平山林二十年泉源在庭戸洞壑当门前井税有常期日宴犹得眠忽然遭世变数岁亲戎旃今来典斯郡山夷又纷然城小贼不屠人贫伤可怜是以陷邻境此州独见全使臣将王命岂不如贼焉今彼征敛者迫之如火煎谁能絶人命以作时世贤思欲委符节引竿自刺船将家就鱼麦归老江湖边
　　登九疑第二峰
　　九疑第二峰其上有仙坛松杉映飞水苍苍在云端何人居此处云是鲁女冠不知几百岁燕坐饵金丹相传羽化时云鹤满峰峦妇人有高风相望空长叹
　　独孤及
　　奉同徐侍郎五云谿新亭重阳集作
　　万峯苍翠色双谿清浅流已符东山趣况值江南秋白露天地肃黄花门馆幽山公惜美景肯为芳樽留五马照池塘繁弦催献酬临风孟嘉防乘兴李膺舟骋望傲千古当歌遗四愁岂令永和人独擅山隂游
　　海上寄萧五
　　朔风剪塞草寒露日始结客行届瀛壖归思生暮节驿楼见万里延首望辽碣逺海入大荒寒芜际穷髪旧国在梦想故人且胡越契阔阻风期荏苒成雨别海西望京口两地各天末目穷南云尽唯见飞鸟灭音尘未易得何以慰饥渴
　　山中春思
　　獭祭川水大人家春日长独謡昼不暮搔首慙年芳蘼草知节换含葩向新阳不嫌三迳深为我生池塘亭午井灶闲雀声响空仓花落没屐齿风动羣木香归路云水外天涯杳茫茫独倦万里心深入山鸟行芳景勿相迫春愁未遽忘
　　题恩禅寺上方
　　谿口闻法鼓停桡登翠屏攀云到金界合掌开禅扃郁律众山抱空蒙花雨零老僧指香楼云是不死亭渺渺于越路茫茫春草青逺峰喷百谷缭绕驰东溟目极想何在镜照心亦防下视三界狭但闻五浊腥山中有良药吾欲隳天刑
　　观海
　　北登渤海岛回首秦东门谁尸造物巧凿此天澒源池洞吞百谷周流无四垠廓然混茫际望见天地根白日自中吐扶桑如何扪超遥蓬莱峯想像金台存秦帝昔经此登临冀飞翻扬旌百神防望日羣山奔徐福竟何成羡门徒空言唯见石桥足千年潮水防
　　丁仙芝
　　江南曲
　　长干斜路北近浦是儿家有意来相访明朝出浣纱发向横塘口船开值急流知郎旧时意且请拢船头昨暝逗南陵风声波浪阻入浦不逢人归家谁信汝未眠已成妆乘潮去茫茫因从京口渡使报邵陵王始下芙蓉楼言发琅琊岸急为打船开恶许旁人见
　　沈如筠
　　寄张征古
　　寂歴逺山意微防半空碧绿萝无冬春彩烟竟朝夕张子海内奇耐为岩中客圣君劳梦想安得老松石
　　呉象之
　　阳春歌
　　帘低晓露湿帘卷莺声急欲起把箜篌如凝彩弦澁孤眠愁不转点涙声相及浄扫堦上花风来更吹入
　　杨谏
　　赠知己
　　江南折芳草江北赠佳期江濶水复急过江常苦迟苹白兰叶青恐度先香时美人碧云外宁见长相思
　　林琨
　　夕次华隂亭
　　清晨孤亭里极目对前岑逺与水天合长霞生夕林苍然平楚意杳霭半秋隂落日川上尽阙城云外深方予事岩壑及此欲抽簪诗就蓬山道还兹契宿心
　　谈戭
　　清谿馆作
　　指途清谿里左右唯深林云蔽望乡处雨愁为客心遇人多物役听鸟时幽音何必沧浪水庶兹浣尘襟
　　刘复
　　寺居清晨
　　高枕对晓月衣巾清且凉露华朝未晞滴沥含虚光隔竹闻汲井开扉见焚香幽心感衰病结念依法王青早云飞杳霭空鸟翔此情皆有释悠然知所忘
　　出东城
　　步出【一作步步】东城门独行已徬徨伊洛泛清流密林含朝旸芳景虽可瞩怀忧在中肠人生能几何苒苒随流光愿得心所亲罇酒坐高堂一为浮沉隔防合殊未央双戏水中鳬和鸣自翺翔我无此羽翼安可以比方
　　经楚城
　　日没途且长游子欲涕零荒城无人迹秋草飞寒萤东南古丘墟莽苍驰郊坰黄云晦断岸枯井临崩亭昔人竟何之穷泉独苍苔没碑板朽骨无精灵俛仰寄世间忽如流波萍金石非汝寿浮生等臊腥不如学神仙服食求丹经
　　杨浚
　　题武临草堂
　　草堂列仙楼上在青山顶户外窥数峯堦前对双井雨来花尽湿风度松初冷登栈行不疲入谿语弥静未能去尘服兼欲事金鼎正直心所存谄防长自省适知幽遁趣己觉烦虑屏更爱云林间吾将卧南颍
　　戴休珽
　　古意
　　穷秋朔风起沧海愁隂涨虏骑掠河南汉兵屯灞上羽书惊沙漠刁斗喧亭障闗塞何苍茫边烽递相望弱龄负雄节侠客多招访投笔弃书生提戈逐飞将
　　宋昱
　　晚次荆江
　　孤舟大江水水涉无昏曙雨暗迷津时云生望乡处渔翁闲自乐樵客纷多虑秋色湖上山归心日边树徒称竹箭美未得枫林趣向夕垂钓还吾从落潮去






　　唐诗品彚巻十七
　　钦定四库全书
　　唐诗品彚巻十八
　　明　高棅　编
　　五言古诗十八
　　接武【上】
　　徳宗皇帝
　　中和节赐百官燕集因示所怀
　　至化恒在宥保和兹息人推诚抚诸夏与物长为春仲月风景暖禁城花柳新芳时协金奏赐宴同羣臣丝竹岂云乐忠贤惟所亲庶洽朝野意旷然天地均
　　重阳燕
　　当依对庭燎躬化勤意诚时此万机暇适与佳节并曲池洁寒流芳菊舒金英乾坤爽气满台殿秋景清朝野庆年丰高会多欢声永怀无荒戒良士同私情
　　九月十八赐百寮追赏因书所怀
　　雨霁霜气肃天高云日明繁林已坠叶寒菊仍舒荣懿此秋节时更延追赏情池台列广宴丝竹传新声至乐非外奬浃欢同中诚庶敦朝野意永使风化清
　　送张建封还镇
　　牧守寄所重才贤生为时宣风自淮甸授钺膺藩篱入觐展遐恋临轩慰来思忠诚在方寸感激陈情词报国尔所向恤人予是资欢宴不尽怀车马当还期糓雨将应行春犹未迟勿以千里遥而云无已知
　　宗皇帝
　　鹡鸰颂【有序】　　　　　俯同魏光乘作
　　朕之兄弟唯有五人比为方伯岁一朝见虽载崇藩屛而有暌谈笑是以辍牧人而各守京职每听政之后延入宫掖申友于之志咏常棣之诗邕邕如怡怡如展天伦之爱也秋九月辛酉有鹡鸰千数栖集于麟徳之庭树竟旬焉飞鸣行揺得在原之趣昆季相乐纵目而观者乆之逼之不惧翔集自若朕以为常鸟无所志怀左清道率府长史魏光乘才雄白鳯辩壮碧鸡以其宏逹愽识负至轩槛预观其事以献其颂夫颂者所以揄扬徳业褒赞成功顾循虚昧诚有负矣美其彬蔚俯同颂云
　　伊我轩宫竒树青葱蔼周庐兮冐霜停雪以茂以恱恣卷舒兮连枝同荣吐緑含英曜春初兮蓐収御节寒露微结气清虚兮桂宫兰殿唯所息宴栖雍渠兮行揺飞鸣急难有情情有余兮顾惟徳凉夙夜兢惶慙化踈矣上之所教下之所效实在予兮天伦之性鲁卫兮政亲贤居兮爰游爰处爰笑爰语廵庭除兮观此翔禽以悦我心良史书兮【原本编入接武疑误】
　　郎士元
　　【高仲武云士元河岳英竒人伦秀异自家刑国遂拥大名右丞以往与钱更长郎公稍更闲雅近于康乐】
　　湘夫人咏二首
　　蛾眉对湘水遥哭苍梧山万乘既已没孤舟谁忍还至今楚山上犹有泪防斑
　　南望涔阳路多新愁桂酒神降时回风江上秋彩云忽无处碧水空安流
　　詶二十八秀才见寄
　　昨夜山月好故人来新思清光到枕上嫋嫋凉风时永意能在我惜无擕手期
　　宿判官江楼
　　适楚岂吾愿思归秋向深故人江楼月永夜千里心叶落搅乡夣鸟啼惊越吟寥寥更何有断续空城砧
　　赠万生下第还吴
　　直道多不偶羙才应息机覇陵春欲暮云海独言归为客成白首入门嗟布衣莼羮若可忆蹔出掩柴扉
　　关矦祠送高员外还荆州
　　将军禀天姿义勇冠今昔走马百战场一剑万人敌谁为感恩者竟是思归客流落荆巫间徘徊故乡隔离筵对祠宇洒酒暮天碧去去勿复言啣悲向陈迹
　　题刘相公三湘图
　　昔日到衡霍迩来忆南州今朝平津邸兼得潇湘游稍辩郢门树依然芳杜洲微明三巴峡咫尺万里流飞鸟不知倦远帆生暮愁涔阳指天末北渚空悠悠枕上见渔父坐中常狎鸥谁言魏阙下自有东山幽
　　皇甫冉
　　【高仲武云晋宋齐梁以来采掇者无数而补阙独获骊珠使前贤失歩后辈却立自非天假何以达斯长辔未骋芳兰早凋悲夫】
　　出塞
　　吹角出塞门前瞻即胡地三军尽囘首皆洒望乡泪转念关山长行防风景异由来征戍客各负轻生义
　　詶裴十四
　　淮海各聨翩三年方一见素心终不易髪何须变旧国想平陵春山满阳羡隣鸡莫遽唱共惜良夜燕
　　之京留别刘方平
　　客子慕俦侣含凄整朝装邀欢日不足况乃前期长离袂惜嘉月远还劳折芳迟囘越二陵囘首但苍苍乔木清宿雨故关愁夕阳人言长安乐其奈缅相望
　　题裴二十一新园
　　东郭访先生西郊寻隠路乆为江南客自有云阳树已得闲园心不知公府歩闭门白日晚倚杖青山暮果熟任霜封篱踈从水度穷年常牵缀徃事惜沦误唯见偶耕人朝朝自来去
　　李端
　　古别离
　　水国叶黄时洞庭霜落夜行舟问商贾宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯日落闻津鼓人老自多愁水深难急流清宵歌一曲白首对汀洲
　　留别柳仲庸
　　惆怅流水时萧条背城路离人出古亭嘶马入寒树江海正风波相逢在何处
　　野亭三韵送钱员外
　　野菊开欲稀寒泉流渐浅幽人歩林后叹此年华晚倚杖送行云寻思故山远
　　归山招王逵
　　日长原野静杖策歩幽巘雉鸲麦苗隂蝶飞谿草晚我生好闲放此去殊未返自是君不来非关故山远
　　适谷口元赞善所居
　　入谷访君来秋泉已堪渉林间人独坐月下出相接重露湿苍苔明灯照黄叶故交一不见素髪何稠叠
　　卢纶
　　太白西峯偶宿书怀
　　弱龄兼昧鄙遇胜唯求止如何羇旅中得歩青防里青防有桂丛氷雪两仙翁毛节未归海丹梯闲倚空逍遥拟上清洞府不知名醮罢雨当至客辞山忽明山明鸟声乐日气生石壑石壑树翛翛白云如水流白云消防尽垅堠俨然秋积阻山河固绵聨烽戍稠五营承庙畧四野失边愁吁嗟系尘役又负灵山迹芝术自芳香尘沙几沉溺书此欲沾衣平生事每违烟霄不可仰鸾鹤任追随
　　送吉中孚归楚州旧山
　　青袍芸阁郎谈笑挹侯王旧箓藏云穴新诗满帝乡名高闲不得到处人争识谁知氷雪顔已杂风尘色此去复如何东臯岐路多借茆临紫陌囘首忆沧波年来倦萧索但说淮南乐并檝湖中游连樯月下泊防溜入阊门千灯夜市喧喜逄邻舍伴遥语问乡园下淮风自急树杪分郊邑送客随岸行离人出舟立渔村绕水田澹浦隔晴烟欲就林中醉先期石上眠林昬天未曙且向云边去暗入无路山心知有花处登高日转明下望见春城洞里草空长冢边人自耕寥寥行异境过尽千峯影露色凝古坛泉声落寒井仙成不可期多别自堪悲为问桃源客何人见乱时
　　送顾秘书归岳州
　　黄叶落不尽苍苔随雨生当轩置尊酒送客归江城竹里闻机杼舟中见弟兄岳阳贤太守应为改乡名
　　上己日陪齐相公花楼宴
　　钟陵暮春月飞观延羣英晨霞耀中轩满席罗金琼持杯凝远睇触物结幽情树色参差緑湖光防灔明礼卑瞻绛帐恩浃厠华缨徒记山隂兴今日乃为荣
　　和李中丞酬万年房少府过汾州景云观因以寄【房李早年同居此观】
　　显晦澹无迹贤哉常晏如如何惊孤鹤忽乃得双鱼叙以泉石旧帐然风景余低徊青油幕梦寐白云居玉洞桂香满雪坛松影踈沉思瞩仙侣纡组正军书积学早成道感恩难遂初梅生谅多感归止岂吾庐
　　与张櫂对酌【櫂当作濯】
　　张翁对卢叟一榼山村酒倾酒请予歌忽防张翁呵呵余官非屈曲有怨辞多歌罢谢张翁所思殊不同余悲方为老君责一何空曾防乐官録向是悲翁曲张老闻此词汪汪泪盈目卢叟醉言麤一杯凡数呼囘头顾张老焉敢戏为儒
　　奉陪侍中游石笋谿十二韵
　　朝日照灵山山谿浩纷错图书无旧记鲧禹应新凿双壁泻天河一峯吐莲萼潭心乱雪卷岩腹繁珠落彩蛤攒锦囊芳萝嫋花索猿羣曝阳岭龙宂腥隂壑静得渔者言闲闻洞仙博欹松倚朱幰广石屯油幙国泰事留侯山春纵康乐间关殊状鸟烂熳无名药欲騐少君方长吟大隠作旌幢不可驻古塞新沙漠
　　司空曙
　　关山月
　　苍茫明月上夜乆光如积野漠冷胡霜关楼宿边客陇头秋露暗碛外寒沙白唯有故乡人霑裳此闻笛
　　令狐峘
　　硖州旅舍怀苏州韦郎中【公频有尺书颇积离乡之思】
　　儒服学从政遂为尘事婴衔命东复西孰堪异乡情怀禄且怀思策名敢逃名羡彼农畆人白首新交并江山入秋气草木雕晚荣芳塘寒露凝旅馆凉飚生懿交守东吴梦想闻颂声云水方浩浩离忧何时平
　　朱长文
　　宿新安江深渡馆寄郑州王使君
　　霜飞十月中揺落众山空孤馆闭寒水大江生夜风赋诗应有意沈约在关东
　　余延寿
　　南州行
　　揺艇至南国国门连大江中洲两边岸数歩一垂杨金钏越谿女罗衣胡粉香织缣春卷幔采蕨暝提筐弄瑟娇垂幌迎人笑下堂河头浣衣处无数紫鸳鸯
　　折杨柳
　　天道连国门东西种杨柳葳蕤君不见袅娜垂来乆緑枝栖瞑禽雄去雌独吟余花怨春尽微月起秋隂坐望中蝶起攀枝上叶好风吹长枝婀娜何如妾妾见柳园新高楼四五春莫吹胡塞曲愁杀陇头人
　　顾况
　　【皇甫湜序畧云吴中山水气象君居吴中长于逸诗往往若穿天心出月胁意外惊人语非寻常所能及也】
　　拟古
　　龙剑昔藏影送雄留其雌人生阻懽会神物亦别离碧树感秋落佳人无还期夜瑟为君咽浮云为君滋
　　弃妇词
　　古人虽弃妇弃妇有归处今日妾辞君辞君欲何去本家零落尽恸哭来时路忆昔未嫁君闻君甚周旋及与同结髪値君适幽燕孤魂托飞鸟两眼如流泉流泉咽不燥万里关山道及至见君归君归妾已老物情弃衰歇新宠方妍好拭泪出故房伤心剧秋草妾以憔悴捐羞将旧物还余生欲有寄谁肯相留连空牀对虚牖不觉尘埃厚寒水落芙蓉秋风堕杨柳记得初嫁君小姑始扶牀今日君弃妾小姑如妾长囘首语小姑莫嫁如兄夫
　　弋阳谿中望仙人城
　　何草乏灵姿无山不孤絶我行虽云蹇偶胜聊换节上界浮中流光响洞明灭晚禽曝霜羽寒鱼依石髪自有无还心隔陂望松雪
　　严公钓台作
　　灵芝产遐方威鳯驾重霄严公何耿洁托志肩夷巢汉后虽则贵子陵不知高糠粃当世道长揖防龙朝扫门彼何人升降不同朝舍舟遂长往山谷多清飚
　　奉同郎中韦使君郡斋雨中宴集
　　好鸟依嘉树飞雨洒高城况与数君子列坐分两楹文雅一何丽林塘含余清我公未归朝游子不待晴白云帝乡远沧江枫叶鸣拜手欲无言零泪如酒倾寸心已摧折别离方骨惊安得淩风翰肃肃宾天京
　　刘太真
　　顾十二左迁过韦苏州房杭州韦睦州三使君皆有郡中宴集诗辞意高丽鄙夫人之所仰慕顾生既至留连笑语因以成篇以继三君子之风
　　宠至乃不惊罪及非无由奔迸歴畏途缅邈赴遐陬牧此雕弊甿属当赋敛秋夙兴谅无补旬暇焉敢休前日怀友生独登城上楼迢迢西北望远思不可収今日车骑来旷然消人忧晨迎东斋饭晚度南谿游以我碧流水泊君青翰舟莫将迁客程不为胜境留飞札谢三守斯篇希见詶
　　朱仿
　　谿行却寄新别者
　　潺湲寒溪上自此成离别回首望归人移舟逄暮雪频行识草树渐老伤年髪唯有白云心为向东山月
　　窦参
　　【高仲武云窦君诗亦祖况千运比之孟云卿尚在廊庑之间矣】
　　迁谪江表乆未归
　　一自经放逐徘徊无所从便为寒山云不得随飞龙名岂不欲得归岂不欲早若无三月资难适千里道离心与羇思终日常草草人生年几齐忧苦则先老谁能假羽翼使我伤怀抱
　　登濳山观
　　山势欲相抱一条微迳盘攀萝歇复行始得凌仙坛闻道葛夫子此中炼还丹丹成五色光服之生羽翰灵草空自翠余霞谁共餐至今歩虚处犹有孤飞鸾幽幽古殿门下压浮云端万丈水声落四时松色寒既入无何乡转嫌人事难终当远尘俗高卧从所安
　　姚系
　　京口遇旧识兼送往陇州
　　蝉鸣一何急日暮秋风树即此不胜愁陇隂人更去相逄与相失共是亡羊路
　　五老峯大明观赠隠者
　　云观此山北与君擕手稀林端渉横水洞口入斜晖乍见鸾鹤迩忽为烟雾飞故人清和客黙含琴心微丹术幸可授青龙当未归悠悠平生意此日复相违
　　送周愿判官归岭南
　　早蝉望秋鸣夜琴怨离声然多异感值子江山行由来重义人感激事纵横往复念遐阻淹留慕平生晨奔九衢饯暮始万里程山驿风月榭海门烟雾城易绡泉源近拾翠沙溆明兰蕙一为赠贫交空复情
　　刘湾
　　出塞曲
　　将军在重围音信絶不通羽书如流星飞入甘泉宫倚是并州儿少年心胆雄一朝随召募百战争王公去年桑干北今年桑干东死是征人死功是将军功汗马牧秋月瘁卒卧霜风仍闻左贤王更欲图云中
　　李陵别蘓武
　　汉武爱边功李陵提歩卒转战单于庭身随汉军没李陵不爱死心存归汉阙誓欲还国恩不为匈奴屈身辱家已无长居虎狼窟胡天无春风虏地多积雪穷隂愁杀人况与苏武别发声天地哀执手肺肠絶白日为我愁隂云为我结生为汉宫臣死为胡地骨
　　李希仲
　　【仲武中兴间气集评希仲诗云殊轻靡华胜于实此所谓才力不足务为清逸然前军飞鸟落格鬬尘沙昬亦出塞实録亹亹不絶者可及于中矣】
　　蓟门行二首
　　旄头有精芒胡骑猎秋草羽檄南渡河边庭用兵早汉家爱征战宿将今巳老辛苦羽林儿从戎榆关道一身救边速烽火连蓟门前军飞鸟落格鬭尘沙昬寒入鼓鼙急单于将夜奔当须徇忠节身死报国恩
　　苏涣
　　【杜甫称其诗以为涣思虑出书箧几杖之外隠隠留金石声云】
　　变律
　　养蚕为素丝叶尽蚕亦老倾筐对空林此意向谁道一女不得织万夫受其寒一夫不得意四海行路难祸亦不在大福亦不在先世路险孟门吾徒当勉旃
　　戎昱
　　塞上曲二首
　　惨惨寒日没北风卷蓬根将军领疲兵却入古塞门廻首指隂山杀气成黄云
　　楼上画角哀即知兵心苦试问左右人无言泪如雨何意休明时终年事鼙鼓
　　从军行
　　昔从李都尉双鞬照马蹄擒生黑山北杀敌黄云西太白沉虏地边草复萋萋归来邯郸市百尺青楼梯感激然诺重平生胆力齐芳筵暮歌发艳粉轻鬟低半醉秋风起铁骑门前嘶远戎报烽火孤城严鼓鼙挥鞭望尘去少妇莫含啼
　　苦哉行
　　妾家清河边七叶承貂蝉身为最小女偏得浑家怜亲戚不相识幽闺十五年有时最远出秪到中门前去年狂胡来惧死翻生全今秋官军至岂意遭戈鋋脱身出虎口不及归黄泉苦哉难重陈暗哭苍苍天
　　长安秋夜
　　八月更漏长愁人起常早闭门寂无事满院生秋草昨夜西梦梦行荆南道远客归去来在家贫亦好
　　湖南雪中留别
　　草草还草草湖南别离早何处愁杀人归鞍雪中道出门迷辙迹云水白浩浩明日武陵西相思鬓堪老同辛兖州巢父卢副端岳相思献酬之作因舒归怀兼呈辛魏二院长杨长宁
　　暮角发高城情人坐中起临觞不及醉分防秋风里虽有明月期离心若千里前欢反惆怅后会还如此焉得夜淹留一囘终宴喜羇游复牵役馆至重湖水早晚泛归舟吾从数君子
　　抚州处士湖泛舟送北廻两指此南昌县查溪兰若别
　　移罇铺山曲祖帐查溪隂铺山即远道查溪非故林凄然诵新诗落泪霑素襟郡政我何有别情君独深禅庭古树秋宿两清沉沉挥袂故里远悲伤去住心
　　李益
　　【大厯以后严沧浪深取者李益耳】
　　观囘军
　　行行上陇头陇月暗悠悠万里将军没囘旗陇戍秋谁令呜咽水重入故营流
　　入南山至全师兰若
　　木陨水归壑寂然无念心南行有真子被褐息山隂石路瑶草防松门寒景深吾师亦何授自起定中吟
　　送诸暨王主簿之任
　　别愁已万绪离曲方三奏远宦一辞乡南天异风秦城岁方老越国春山秀落日望寒涛公门闭清昼何用慰相思裁衣寄关右
　　闻亡友王七嘉禾寺得素琴
　　故人昔此去留琴明月前今来我访旧涙洒白云天讵欲匣孤响送君归夜泉抚琴犹可絶况此故无弦何必雍门奏然后使潺湲
　　送辽阳使还军
　　征人歌且行北去辽阳城二月戎马息悠悠边草生青山出塞断代地入云平昔者匈奴战多闻杀汉兵平生报国愤日夜角弓鸣勉君万里去勿使虏尘惊
　　华山南庙
　　隂山临古道古庙闭山碧落日春草中搴芳荐瑶席明灵逹精意髣髴如不隔岩雨神降时囘飚入松栢尝闻炕儒后此地反秦璧自古害忠良神其辅宗祏
　　将赴朔方早发汉武
　　弭盖出故关穷秋首边路问我此何为平生重一顾风吹山下草系马河边树奉役良有期囘瞻终未屡去乡幸未远戍衣今已故岂惟幽朔寒念我机中素去矣勿复言所酬知者遇
　　唐诗品彚卷十八
　　钦定四库全书
　　唐诗品彚卷十九
　　明　高栋　编
　　接武【下】
　　于鹄
　　秦越人洞中咏
　　扁鹊得仙处传是西南峯年年山下人长见骑白龙洞门黑无底日夜唯雷风清斋将入时戴花兼抱松石迳隂且寒地响如远钟似行山林外闻乘屐声重低碍更俯身渐远昼夜同时时白蝙蝠飞入茅衣中行乆路转窄静闻水淙淙但愿逄一人自得朝天宫
　　宿西山修下元斋咏
　　幽人在何处松桧深防防西峯望紫云知有安期生沐浴溪水暖新衣礼仙名脱履入静堂绕像随礼行碧纱笼寒灯长幡缀金铃林下听法人起践枯叶声啓奏修律仪天曙山鸟鸣分行布菅茅列坐满中庭持斋撞钟玉函散宝经焚香开卷时照耀金室明投简石洞深称遇上帝灵学道能苦心自古无不成
　　入白芝寻黄尊师
　　触烟入溪口茫茫唯柽枥其中飞碧流十里不通屐出林尚未明细径悬峭壁把藤借行势光滑猿猱迹忽然风景异乃到神仙宅天晴茅屋头残雪蒸气白隔梳髪声乆立闻吹帻抱琴出门来不是人间客幽院无洒扫四时自虚寂落叶埋长松出地才数尺曾读上清经去住长生籍愿示不死方何山有琼液
　　过淩霄断天谒张先生祠
　　戢戢乱峯里一峯独淩天下防如尖高上有十里天至人爱幽深一住五十年悬牍到其上乘牛耕蘌田衣食不下求乃是云中仙山僧独知处相引冲碧烟断崖昼昬黒流泉横双椽面壁攀石棱养力方敢前累歇日初没始到茆堂边见客不问谁礼质无周旋醉卧枕欹树坐寒展青氊折松扫藜牀秋菓顔色鲜白犬防客衣惊走闻腥羶乃知轩冕徒宁比云壑眠
　　戴叔伦
　　【刘须溪云防公诸诗短处更深长处愈浅】
　　独不见
　　前宫路非远旧苑春将徧玉戸看早梅雕梁数归燕身轻逐舞袖香暖传歌扇自和秋风词长侍昭阳殿谁信后庭人年年独不见
　　去妇怨
　　出妇不敢啼风悲日凄凄心知恩义絶谁忍分明别下坂车辚辚畏逄乡里亲空持牀前幔却寄家中人忽辞王去为是秋胡死欲比今日情烦寃不相似
　　潭州使院书情寄江夏贺兰副端
　　云雨一萧散悠悠关复河俱从泛舟役近隔洞庭波春水去不尽秋风今又过无因得相见却恨寄书多
　　新秋夜寄江右友人
　　遥夜独不寐寂寥蓬戸中河明五陵上月满九门东万里亲友防故园江海空怀归正南望此夕起秋风
　　长孙佐辅
　　陇西行
　　隂云凝朔气陇上正飞雪四月草不生北风劲如割朝来羽书急夜宿长城窟道隘行不前相呼抱鞍歇人寒指欲堕马冻蹄皆裂射鴈旋充饥斧氷还止渇宁辞解围鬭但恐乘疲没早晚边空归来养辛骨
　　关山月
　　凄凄还切切戍客多离别何处最伤心关山见秋月关月竟如何由来远近过始经兔塞终照白狼河忽忆秦楼妇流光应共有已得并蛾眉还知揽纎手去岁照同行比翼复连形今宵照独立顾影自防防余晖渐西落夜夜看如昨借问映旌旗何如鉴帷幙拂晓朔风悲蓬惊鴈不飞几时征戍罢还向月中归
　　山行经村径
　　一径有人迹到来惟数家依稀听机杼寂厯看桑麻雨湿渡头草风吹坟上花却驱羸马去数防归林鸦
　　山居
　　看书爱幽寂结宇青防间飞泉引风听古桂和云攀地深草木稠境静鱼鸟闲隂气晚出谷朝光先照山有时独杖藜入夜犹啓关星昬归鸟过火出樵童还神体自和适不是离人寰
　　楚州盐古墙望海
　　混沌本冥冥泄为洪川流雄哉大造化万古横中州我从西北来登髙望蓬丘隂晴乍开合天地相沉浮长风卷繁云日出扶桑头水净露鲛室烟销凝蜃楼时来会云翔道蹇即津游明发促归轸沧波非宿谋
　　山行书事
　　日落风飕飕驱车行远郊中心有所悲古墓守黄茅茅中狐兎窠四面鸟鸢巢鬼火时独出人烟不相交行行近林村一径欹还坳迎云听蟠蟀向月看蟏蛸翁喜客来坐客来羞厨庖浊醪夸泼螘时菓仍新苞相劝对寒灯呼儿爇枯樵雅朴颇近古其言无斗筲忧欢世上并岁月途中抛谁知问津客空作扬雄嘲
　　杨淩
　　奉詶韦滁州寄示
　　淮阳为郡暇坐惜流芳歇防怀累榭风清暑澄潭月陪燕辞三楚戒途绵百越非当远别离雅奏何由发
　　崔元翰
　　奉和圣制中元日题奉敬寺
　　妙道非本说殊途成异名圣人得其要俱以化羣生鳯吹从上苑龙宫连外城花鬘列后殿云车驻前庭松竹含新秋轩有余清缅怀空同事须继箫管声离想境都寂忘言理更精域中信称大天下乃为轻届已由济物尧心岂所荣
　　刘商
　　铜雀妓
　　魏主矜蛾眉羙人羙如王高台无昼夜歌舞竟未足盛色如转圜夕阳落深谷仍令身没后尚足平生欲红粉横泪痕调弦向空屋举头君不在唯见西陵木玉辇岂再来娇鬟为谁緑那堪秋风里更舞阳春曲曲罢情不胜凭阑向西哭台边生野草来去罥罗縠
　　杨衡
　　卢十五竹亭送侄偁归山
　　落叶寒拥壁清霜夜霑石正是忆山时复送归山客殷勤一樽酒晓月当白
　　寄赠田仓曹湾
　　芳兰媚庭除灼灼红英舒身为陋巷客门有绛辕车朝览夷吾传暮习颍阳书眄云高羽翼待价蕴璠璵缨弁虽云阻音尘岂复踈若因风雨晦应念寂寥居
　　题和师仙药室
　　山边萧寂室石掩浮云扄绕室唯有路松烟深冥冥入松汲寒水对鹤开仙经石几香未尽木花风吹零何年去华表几度穷沧溟却顾宦游子眇如霜中萤
　　九日陪樊尚书龙山宴集
　　孟嘉从燕地千乗复登临縁危陟高歩凭旷写幽襟黄花玩初馥翠物喜盈斟云杂组绣色乐和山水音斾揺秋吹急筵卷夕光沉都人瞻骑火犹知隔寺深
　　游陆先生故岩居
　　独壑临高嶂苍苔絶行迹仰窥猿挂树俯对鹤巢石上有一岩屋相传灵人宅深林无旸晖幽水转终夕秋夜闲居即事寄庐山郑员外蜀郡傅处士
　　忧思繁未整良辰会无由引领迟佳音星纪缕以周蓬阆絶华耀况乃处穷愁坠叶寒拥砌灯光夜悠悠开琴弄清弦窥月俯澄流冉冉鸿鴈度萧萧帷箔秋长怀石门咏缅慕碧鸡游髣髴像顔色崇兰隠芳洲
　　登紫霄峯赠黄仙师
　　紫霄不可涉灵峯信穹崇下有琼树枝上有翠髪翁鸡鸣秋汉侧日出红霞中璨璨真仙子执旌为侍童焚香杳忘言黙思含太空世华从熠燿虚室自朦胧云飞琼瑶圃息芝兰藂玉箓掩不开天微微风兹焉悟佳防尘境亦幽通浩淼临广津永用挹无穷
　　武元衡
　　独不见
　　荆门一柱观楚国三休殿环佩俨神仙辉光生顾眄春风细腰舞明月高堂宴梦泽水连云渚宫花似霰俄惊白日晚始悟炎凉变别岛异波潮离鸿分海县南北断相闻嗟嗟独不见
　　送唐君次
　　都门去马嘶灞水春流浅青槐驿路直白日离亭晚望望烟景微草色行人远
　　晨兴赠友寄呈窦使君
　　江陵岁方晏晨起眄庭柯白露伤红叶清风断緑萝徇时真气索念远幽怀多夙昔东山意纵横南浦波有羙婵娟子百虑攒双蛾缄情郁不舒幽竹自骈罗为余歌寒苦防酒朱顔酡两鬓倐云变【一作世事浮云变】功名将奈何
　　旬暇西亭寄呈熊郎中副使
　　旬休屏戎事凉雨北眠一夜江城夣万里绕山川草木防幽气池塘鸣早蝉妍芳落春后旅思生秋前红槿粲庭艳緑蒲繁渚烟行歌独酌謡坐发朱丝弦哀玉不可扣华觞徒湛然闻君东林卧郡阁旷周旋酬对龙象侣灌注清泠泉如何无碍智犹苦病牵纒
　　羊士谔
　　九月十日郡楼独酌
　　掾吏当授衣郡中稀物役嘉辰怅已失残菊谁为惜棂轩一尊泛天景洞虚碧暮节独赏心寒江鸣湍石归期北州里旧交东山客飘荡海云深相思桂花白
　　小园春至偶书呈吏部窦郎中孟员外
　　松篠虽苦节氷霜惨其间欣欣发佳色如喜东风还幽抱想前躅冥鸿度南山春台一以眺达士亦解顔偃息非老圃沉吟秘关驰晖忽复失壮岁不得闲君子当济物丹梯难共攀心期自有约去扫苍苔山
　　权徳舆
　　【严沧浪云徳舆却有絶似盛唐者或有似韦蘓州处刘随州处者】
　　杂诗
　　溟水春正緑上宫兰叶齐光风两揺荡鸣佩出中闺一顾授黄流千金呈瓠犀徒然路傍子恍恍复凄凄
　　月夜江行
　　扣舷不能寐浩露清衣襟弥伤孤舟夜远结万里心幽兴惜瑶草素懐寄鸣琴三奏月初上寂寥寒江深
　　丰城剑池驿
　　龙剑昔未发泥沙相晦藏向非张茂先孰辩斗牛光神物不自达圣贤亦彷徨我行丰城野慷慨心内伤
　　渭水
　　吕氏年八十皤然持钓钩意在静天下岂惟食营丘师臣有家法小白乃尊周日暮驻征策爱兹清渭流
　　晚渡杨子江却寄江南亲故
　　返照满寒流轻舟任揺荡支頥见千里烟景非一状远岫有无中片帆风水上天清去鸟灭浦逈寒沙涨树晚叠秋岚江空翻宿浪胷中千万虑对此一清旷囘首碧云深佳人不可望
　　感寓
　　残雨倦欹枕病中时序分寒虫与秋叶一夜隔闻虚室对揺落晤言无与羣防心试观化世故如丝棼但防鸢戾天岂见山出云下俚徒击节朱弦秘南薰柯梧秀朝阳上有威鳯文终待九成奏来仪瑞吾君
　　古意
　　家人强进酒酒复能忘情持杯未饮时众感纷已盈明月照我傍庭柯振秋声空阶白露下枕席凉风生所思万里余水阔山纵横佳期凭梦想未晚愁鸡鸣愿得一心人当年懽乐并长筵映玉爼素指弹秦筝睇呈巧笑惠音激凄清此愿良未果永怀空如酲
　　祗命赴京途次淮口因书所怀却寄使府羣公
　　弱植素寡偶趍时非所任感恩再登龙求友皆断金彪炳覩竒彩凄锵闻雅音适欣佳期接遽叹离思侵靡靡遵远道忡忡劳寸心难成独酌謡空奏伐木吟泬寥清冬时萧瑟白昼隂交欢谅如昨滞念纷在今因风试矫翼倦飞会归林向晚清淮驶廻首楚云深
　　早发杭州泛富春江寄陆三十六公祐
　　晓起徒驭春江多好风白波连青云荡漾晨光中四望浩无际沉忧将此同未离奔走徒但恐成悲翁俯视触饵鳞仰目淩霄鸿缨尘日已厚心累何时空泛泛此人世所向皆樊笼唯应杯中物醒醉皆穷通故人圃姿琼树分青葱终当此山去共结兰桂丛
　　刘禹锡
　　【按唐史本传云禹锡恃才而发褊心不无怨望年益晏偃蹇寡所合乃以文章自适晚年尤精于诗与白乐天诸人倡和白常推为诗豪又云其诗在处有神物防持】
　　团扇辞
　　团扇复团扇奉君清暑殿秋风入庭树从此不相见上有乘鸾女苍苍虫网遍明年入怀袖别是机中练
　　咏古有所寄
　　车音想辚辚不见綦下尘可怜平阳地歌舞娇青春金屋容色在文园词赋新一朝复得幸应知失意人
　　效阮公体
　　朔风悲老骥秋霜动鸷禽出门有远道平野多层隂灭没驰絶塞振迅拂华林不因感衰节安能激壮心
　　善卷坛下作
　　先生见尧心相与去九有斯民既已治我得安林薮道为自然贵石是无穷夀瑶台在此山识者常囘首
　　秋晚题湖城驿池上亭
　　秋次池上馆林晖照南荣尘衣纷未解幽思浩已盈风莲坠故萼霜菊含晚英恨为一夕客愁听晨鸡鸣
　　发华州留别张侍御
　　束简下延阁买符驱短辕同人惜分袂结念醉芳樽切切别弦思萧萧征马烦临岐无限意相见却忘言
　　登陜州城北楼却忆京师亲友
　　独上百尺楼日穷思亦愁初日遍露草野思光悠悠尘息长道白林清宿烟収回首云深处永怀帝乡游
　　登苏州后登虎丘寺望海楼
　　独宿望海楼夜深珍木冷僧房已闭戸山月方出岭碧池涵剑彩宝刹揺星影却忆郡斋中虚眠此时景
　　岁杪将发楚州呈乐天
　　楚泽雪初霁楚城春欲归清淮变寒色远树含清晖原野已多思风霜濳灭威与君同旅鴈向此刷毛衣
　　别友人后得书因以诗赠
　　前时送君去挥手青门桥路转不相见犹闻马萧萧今得出关书行尘日已遥春还迟君至共结芳兰苕
　　吊柳子厚【并序】
　　元和乙未与故人柳子厚临湘水为别柳浮舟适柳州余登陆赴连州后五年余复从故道出桂岭至前别处而君没于南中因赋以吊
　　忆昨与故人湘江岸头别我马映林嘶君帆转山灭马嘶循故道帆灭如流电千里江蓠春故人今不见
　　秋江早发
　　轻隂迎晓日霞霁秋江明草树含逺思襟怀有余清凝眸万像起朗吟孤愤平渚鸿未矫翼而我已遐征因思市朝人方听晨鸡鸣昬昬恋衾枕安见元气英纳爽耳目变玩竒筋骨轻沧洲有竒趣浩荡吾将行
　　寄陜州姚中丞【时分司东都】
　　八月天地肃二陵风雨収旌旗阙下来云日关东秋禹迹想前事汉台余故丘裵徊襟带地左右帝王州留滞悲昔老恩光荣彻侯相思望棠树一寄商声讴
　　和武中丞秋日寄怀简诸僚故
　　退朝还公府骑吹息繁隂吏散秋庭寂鸟啼烟树深威生奉白简道胜外华簮风物清远目功名怀寸隂云衢念前侣防翰冩中襟凉菊照幽径败荷攒碧浔感时江海思报国松筠心空怀寿陵歩芳尘何处寻
　　裴祭酒尚书见示春归城东松坞别墅寄王左丞高侍郎之什命同作
　　早宦阅人事晚怀生道机时从学省出独望郊园归野酌渡春水山花应岩扉石头解金章林下歩緑薇青松郁成坞脩竹盈尺围吟风起天籁蔽日无炎威危径盘羊肠连甍耸翚飞幽谷响樵斧澄潭环钓矶日见高帝城冠盖扬光辉白云难持寄清韵投所希二公如长离比翼翔太微含情谢林壑酬唱并珠玑顾余乆郎濳愁寂对芳菲一闻丘中趣再抚黄金徽
　　李观
　　宿裴有书斋
　　卧君山下山鸟与我言清风何飕飗松栢中夜繁乆游失归趣宿此似故园林烟横近郊谿月落古原
　　杨巨源
　　题赵孟庄
　　管鲍化为尘交友存如线升堂俱自媚得路难相见懿君敦三益頺俗期一变心同袭芝兰气合廻霜霰石门云卧乆玉洞花寻遍王濬受旌旗梁竦劳州县烟鸿秋更远天马寒逾徤愿事郭先生青囊书几卷
　　孟简
　　拟古
　　剑客不夸貌主人知此心但营纎毫义肯计千万金勇发看鸷击愤来听虎吟平生贵酬徳两敌无幽深









　　唐诗品彚卷十九
　　钦定四库全书
　　唐诗品彚巻二十
　　明　髙棅　编
　　五言古诗二十
　　正变
　　韩愈
　　【唐司空圗云韩诗驱驾气势共掀雷决电　晁氏客语云韩文公诗号杜体谓铺叙而含蓄也若虽近不防狎虽逺不背戾该于理多矣　蔡寛夫诗话云退之诗豪放自成一家特恨其深婉未足　苏东坡云书之美者莫如顔鲁公然书法之坏自顔始诗之美者莫如韩文公然诗格之变自韩始　诗眼云退之诗早年亦学建安如孤臣昔放逐暮行河堤上重云赠李观等篇皆效建安体但颇加新竒也】
　　秋懐诗十一首【韩仲韶云此诗多自感其趋向不与世合故末章有避语穽触心兵之语又以霜菊自叹可见其一时直道之不容也刘须溪云秋懐诗终是豪宕非近语也】
　　牕前两好树众叶光薿薿秋风一披拂筞筞鸣不巳微灯照空牀夜半偏入耳愁忧无端来感叹成坐起天明视顔色与故不相似羲和驭白日疾急不可恃浮生虽多途趍死唯一轨胡爲浪自苦得酒且欢喜
　　白露下百草萧兰共凋悴青青四墙下已复生满地寒蝉蹔寂寞蟋蟀鸣自恣连行无穷期禀受气苦异适时各得所松栢不必贵【刘云甚怨　青青者萧也故松栢如此耳正言似反】
　　彼时何卒卒我志何曼曼犀首空好饮亷颇尚能饭学堂日无事驱马适所愿茫茫出门路欲去聊自叹归还阅书史文字浩千万陈迹竟难寻贱嗜非贵献丈夫意有在女子乃多怨【刘云肮脏愈髙】
　　秋气日恻恻秋空日凌凌【刘云恻恻凌凌亦是自道】上无枝上蜩下无盘中蝇岂不感时节耳目去所憎清晓巻书坐南山见髙棱其下澄湫水有蛟寒可罾惜哉不得往岂谓吾无能【刘云可与古诗十九首上下而气复过之】
　　离离挂空悲慽慽抱虚警【刘云又胜】露秋树髙虫吊寒夜永敛退就新懦趋荣悼前猛归愚识夷涂汲古得脩绠名浮犹有耻味薄真自幸【刘云又怨】庻几遗悔尤即此是幽屏【葛立方韵语阳秋云此犹陶公归去来辞觉今是而昨非之意似有所悟也】
　　今晨不成起端坐尽日景虫鸣室幽幽月吐牎冏冏防懐若迷方浮念剧含梗尘埃慵伺候文字浪驰骋尚须勉其顽王事有朝请
　　秋夜不可晨秋日苦易暗我无汲汲志何以有此憾寒鸡空在栖缺月烦屡瞰有琴具徽弦再鼓听愈淡有如乘风船一纵不可缆不如觑文字丹铅事防勘岂必求嬴余所要石与甔
　　巻巻落地叶随风走前轩鸣声若有意颠倒相追奔空堂黄昏暮我坐黙不言童子自外至【刘云谓童子不喻退而诵诗耳】吹灯当我前问我我不应馈我我不餐退坐西壁下读书尽数篇作者非今士相去时已千其言有感触使我复凄酸顾谓汝童子置书且安眠丈夫属有念事业无穷年【刘云耿耿如在目前荆公抛书还少年不如此畅】
　　霜风侵梧桐众叶着树干空阶一片下琤若摧琅玕【刘云甚无要造此竒崛】谓此夜气灭望舒霣其团青无依倚飞辙危难安惊起出户视倚楹乆汍澜忧愁费晷影日月如跳丸迷复不计逺为君驻尘鞍
　　暮暗来客去羣嚣各収声悠悠偃宵寂亹亹抱秋明世累忽进虑外忧遂侵诚强懐张不满弱念缺易盈【刘云时时有自得语】诘屈避语穽茫触心兵败虞千金弃得比寸草荣知耻足为勇晏然谁汝令
　　鲜鲜霜中菊既晓何用好扬扬弄芳蝶尔生还不早运穷两值遇婉娈死相保西风蛰龙蛇众木日凋槁由来命分尔冺灭岂足道【葛立方云此则似有不遇时之叹也　刘云甚悲惋自足有守死不易之志陈去非以为躁岂其然哉　又云十　韵皆豪壮感激不类选体最后诗气短然极耿切也】
　　夜歌
　　静夜有清光闲堂仍独息念身幸无恨志气方自得乐哉何所忧所忧非我力【樊泽之云此篇作于贞元中时强藩悍将可为朝廷忧公方叹谋计之未就虽欲忧非所力也】
　　暮行河堤上
　　暮行河堤上四顾不见人衰草际黄云感叹愁我神夜归孤舟卧展转空及晨谋计竟何就嗟嗟世与身【樊泽之云此篇与夜歌意同】
　　长安交游者赠孟郊
　　长安交游者贫富各有徒亲朋相过时亦各有以娱陋室有文史高门有笙竽何能辨荣悴且欲分贤愚【葛立方云公此诗贫者文史之乐贤于富者笙竽之乐也】
　　宿曽江口示侄孙湘
　　舟行亡故道屈曲髙林间林间无所有奔流但潺潺嗟我亦拙谋致身落南蛮茫然失所诣无路何能还【刘云气短极寥寥之思非平生比也】
　　落叶送陈羽
　　落叶不更息断蓬无复归飘飖终自异邂逅暂相依悄悄深夜语悠悠寒月辉谁云少年别流泪各沾衣
　　晚菊【此诗在阳山穷独不自聊而作】
　　少年饮酒时踊跃见菊花今来不复饮毎见恒咨嗟伫立摘满手行行把归家此时无与语弃置奈悲何
　　从仕【贞元十七年始从调京师而作】
　　居闲食不足从仕力难任两事皆害性一生恒苦心黄昏归私室惆怅起叹音弃置人间世古来非独今
　　哭杨兵曹【凝】陆歙州【参】
　　人皆期七十才半岂蹉跎数出知己泪自然白髪多晨兴为谁恸还坐乆滂沱论文与寤语已矣可如何
　　感春
　　偶坐藤树下暮春下旬间藤隂已可庇落蕋还漫漫亹亹新叶大珑珑晚花干青天髙寥寥两蝶飞翻翻时节适当尔懐悲自无端【刘云无无要写得沉至不同末语动人】
　　出门【樊泽之云此诗在京师不得志而作故其辞如此】
　　长安百万家出门无所之岂敢尚幽独与世实参差古人虽已死书上有其辞开巻读且想千载若相期出门各有道我道方未夷且于此中息天命不吾欺
　　送李正字【儗】归湖南
　　长沙入深楚洞庭值秋晚人随鸿鴈少江共叶葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃
　　幽懐
　　幽懐不可写行此春江浔适与佳节防士女竞光隂凝妆耀州渚繁吹荡人心间闗林中鸟亦知和为音岂无一樽酒自酌还自吟但悲时易失四序迭相侵我歌君子行视古犹视今
　　江汉一首答孟郊
　　江汉虽云广乘舟渡无艰流沙信难行马足常往还凄风结冲波狐裘能御寒终宵处幽室华烛光烂烂茍能行忠信可以居夷蛮嗟余与夫子此义毎所敦何为复见赠缱绻在不谖
　　县斋读书
　　出宰山水县读书松竹林萧条捐末事邂逅得初心哀犺醒俗耳清泉洁尘襟诗成有共赋酒熟无孤斟青竹时黙钓白云日幽寻南方本多毒北客恒惧侵谪谴甘自守滞留愧难任投章类缟帯伫答逾兼金【贞元二十年在阳山作公尝曰阳山天下之穷处县郭无居民官无丞尉小吏十余家审此则诗无共赋酒无共斟其谁与乐此乎盖是逺方来从游户外屦常满矣篇末意必赠从游者望其报章也】
　　南谿始泛二首
　　榜舟南谿上上上不得返幽事随去多孰能量近逺隂沈过连树藏昻抵横坂石麤肆磨砺波恶厌牵挽或飘岸渔竟就平洲饭防防暮秋稍稍新月偃余年懔无几休日怆已晚自是病使然非由取髙蹇【此诗乃长庆间公以病在告日所作故云余年懔无几是年十二月公薨始絶笔于此矣　黄山谷最爱此诗有诗人句律之深意】南谿亦清驶而无楫与舟山农惊见之随我观不休不惟儿童辈或有杖白头馈我笼中劝我此淹留我云以病归此已颇自由幸有用余俸置居在西畴困仓米谷满未有旦夕忧上去无得得下来亦悠悠但恐烦里闾时有缓急投愿为同社人鸡豚燕春秋
　　重云一首李观疾赠之
　　天行失其度隂气来干阳重云蔽白日炎燠成寒凉小人但恣怨君子惟忧伤饮食为减少身体岂宁康此志诚足贵惧非职所当藜尚如此肉食安可尝穷冬百草死幽桂乃芬芳且况天地间大运自有常劝君善饮食鸾鳯本高翔【诗眼云重云赠李观原板李字下缺近本添儗字谬】
　　龊龊【贞元十五年郑滑大水此篇大抵言当世之士龊龊无能为国虑者】
　　龊龊当世士所忧在饥寒但见贱者悲不闻贵者叹大贤事业异逺抱非俗观报国心皎洁念时涕汍澜妖姬坐左右柔指发哀弹酒殽虽日陈感激宁为欢秋隂欺白日泥潦不少干河堤决东郡老弱随惊湍天意固有属谁能诘其端愿辱太守荐得充諌诤官排云呌阊阖披腹呈琅玕致君岂无术自进诚独难
　　孟郊
　　【唐李翶云郊诗髙处在古无上平处犹下顾沈谢　隠居诗话云郊诗蹇澁穷僻琢削不暇真苦吟而成观　严沧浪云孟郊之诗刻苦其句法格力可以见矣读之令人不欢】列女操
　　梧桐相待老鸳鸯防双死贞妇贵徇夫舍生亦如此波澜誓不起妾心古井水
　　塘下行
　　塘邉日欲斜年少早还家徒将白羽扇调妾木兰花不是城头树那栖来去鸦
　　游子吟
　　慈母手中线游子身上衣临行密密缝意恐迟迟归难将寸草心报得三春晖【刘云全是托兴终之悠然不言之感复非睍睆寒泉之比千古之下犹不忘谈诗之尤不朽者】
　　送逺吟
　　河水昏复晨河邉相送频离杯有泪饮别柳无枝春一笑忽然敛万愁俄已新东波与西日不惜逺行人
　　巫山行
　　见尽数万里不闻三声猿但飞萧萧中有亭亭魂千载楚襄恨遗文宋玉言至今晴明天云结深闺门
　　静女吟
　　艳女皆妬色静女独检踪任礼耻任妆嫁徳不嫁容君子易求聘小人难自从此志与谁谅琴弦幽韵重
　　苦寒吟
　　天色寒青苍北风呌枯桑厚氷无裂文短日有冷光敲石不得火壮隂正夺阳调苦竟何言冻吟成此章
　　古怨别
　　飒飒秋风生愁人怨离别含情两相向欲语气先咽心曲千万端悲来却难説别后唯所思天涯共明月
　　征妇怨
　　良人昨日去明月又不圆别时各有泪零落青楼前君泪濡罗巾妾泪滴路尘罗巾常在手今得随妾身
　　古薄命妾
　　不惜十指弦为君千万弹常恐新声至坐使故声残弃置今日悲即是昨日欢将新变故易变故为新难青山有蘼芜泪叶长不干空令后世人采掇幽思攅【刘云其声如乐府为近此复以苦语胜】
　　湘妃怨
　　南廵竟不返二妃怨逾积万里防蛾眉潇湘水空碧【刘云不苦死形容自得大意】荒山下古庙収贞魄乔木深青春清光满瑶席搴芳徒自荐灵意殊脉脉玉佩不可亲裴徊烟波夕
　　车遥遥
　　路喜到江尽江上又通舟舟车两无阻何处不得游丈夫四方志女子安可留郎自别日言无令生逺愁旅鴈忽呌月断猿寒啼秋此夕梦君梦君在北城楼塞泪无回収寄恨无回辀愿为驭者手与郎回马头
　　古别曲
　　山川古今路纵横无断絶来往天地间人皆有离别行衣未束帯中肠已先结不用防镜中自知生白髪欲陈去留音声向言前咽愁絶填心胸茫茫为君説荒郊烟莽苍旷野风凄切处处得相随人那不如月【刘云语虽如此极是苦思】
　　感懐
　　秋气悲万物惊风振长道登髙有所思寒伤百草平生有亲爱零落不相保五情今已伤安得自能老
　　闻砧
　　杜鹃声不哀断猿啼不切月下谁家砧一声肠一絶杵声不为客客闻髪尽白杵声不为衣欲令游子归
　　长安早春
　　旭日朱楼光东风不起尘公子醉未起羙人争探春探春不为桑探春不为麦日夕出西园秪望花柳色乃知田家春不入五侯宅
　　去妇
　　君心匣中镜一破不复全妾心藕中丝虽断犹牵连安知御轮士今日翻廻辕一女事一夫安可移再天君听琴中言哀哀上丝弦
　　别怨
　　一别一回老志士白髪早【刘云便极顿挫殆不可复得】在富易为容居贫难自好【刘云亦通透有味】沈忧损性灵服药亦枯槁秋风游子衣落日行逺道君问去何之贱身难自保【刘云古意沈着甚有余情】
　　劝酒
　　白日无定影清江无定波人无百年寿百年复如何堂上陈羙酒堂下列清歌劝君金屈巵勿谓朱顔酡松栢岁岁茂丘陵日日多君防终南山千古青峨峨【刘云起得似苦曲折又极豪畅善道人意】
　　独愁
　　前日逺别离昨日生白髪欲知万里情晓卧半牀月常恐百虫鸣使我芳草歇
　　春愁
　　春物与愁客遇时各有违故花辞新枝新泪落故衣日暮两寂寞飘然亦同归
　　秋夕贫居述懐
　　卧冷无逺梦听秋酸别情髙枝低枝风千叶万叶声【刘云创体】浅井不共饮痩田常废耕今交非古交贫语闻皆轻【刘云説尽】
　　落第
　　晓月难为光愁人难为肠谁言春物荣起见叶上霜雕鹗失势病鹪鹩假翼翔弃置复弃置情如刀刃伤【刘云世上苦语搜索畧尽】
　　秋懐
　　秋至老更贫破屋无门扉一片月落牀四壁风入衣踈梦不复逺【刘云精语】弱心良易归商葩将去緑缭绕争余辉野歩贱事少病谋向物违幽幽草根虫生意与我防
　　失意归吴因寄东台刘侍郎
　　自念西上身忽随东归风长安日下影又落江湖中离娄岂不明子野岂不聪至寳非眼别至音非耳通因缄俗外调仰寄髙飞鸿
　　独宿岘首忆长安故人
　　月迥无隠物况复大江秋江城与沙村人语风飕飕岘亭当此时故人不同游故人在长安亦可将梦求
　　苏州昆山惠聚寺僧房
　　昨日到上方片云挂石牀锡杖莓苔青袈裟松栢香清磬无短韵古灯含永光有时乞鹤归还访逍遥场
　　游终南龙池寺
　　飞鸟不到处僧房终南巅龙在水长碧雨开山更鲜歩出白日上坐依青谿邉地寒松栢短石际道路偏晚磬送归客数声落遥天
　　过分水岭
　　山壮马力短路行石齿中十歩九举辔廻还失西东谿水变为雨悬崖隂蒙蒙客衣飘飖秋葛花零落风白日舍我没征途忽然穷
　　立徳新居
　　踈门不掩水洛色寒更髙晓碧流视听夕清濯衣袍但立仁义徳未觉登渉劳逺岸雪难尽劲枝风易号霜禽各啸侣吾亦爱吾曹
　　游终南
　　南山塞天地日月石上生【刘云未知其下云何即此其山有不容至】髙峯夜留景深谷昼未明山中人自正路险心亦平长风驱松栢声拂万壑清即此悔读书朝朝近浮名【刘云警异】
　　西山经灵寳观【观即尹真人旧宅】
　　道士无白髪语音灵泉清青松多寿色白石常夜明放歩霁霞起振衣华风生真文秘中顶寳气浮四楹一片古关路万里今人行上仙不可见孤防徒西征
　　连州吟
　　春风朝夕起吹緑日日深试为连州吟泪下不可禁连山何连连连天碧嵚岑哀猿哭花死子规裂客心兰蕋结新佩潇湘遗旧音怨声能剪弦坐抚零落琴
　　山中送从叔兰赴举
　　石根百尺松山眼一片泉倚之道气髙饮之诗思鲜于此逍遥场忽奏别离弦却笑薜萝子不同鸣跃年
　　送从弟郢东归
　　尔去东南夜我无西北梦谁言贫别易贫别愁更重晓色夺明月征人逐羣动秋风楚涛髙旅榜将谁共
　　答郭郎中
　　松栢死不变千年色青青志士贫更坚守道无异营毎弹潇湘瑟独抱风波声中有失意吟和者泪满缨何以报知者永存坚与贞
　　赠郑夫子鲂
　　天地入胸臆吁嗟生风雷文章得其防物象由我裁宋玉逞大句李白飞狂才茍非圣贤心孰与造化该勉矣郑夫子骊龙今始胎
　　汝坟防从弟楚村见赠时郊得入秦楚村适楚
　　朝为主人心夕作行客吟汝水忽凄咽汝风流苦音北阙秦门髙南路楚石深分泪洒白日离肠绕青岑何以寄逺懐黄鹤能相寻
　　留别知己
　　共照日月影独为愁思人【刘云怨痛复不可堪】岂知鶗鴂鸣瑶草不得春一片两片云千里万里身云归嵩山阳身寄江之濵弃置复何道楚情吟白苹
　　感别送叔简校书再登科东归
　　长安车马道髙枕结浮隂下有名利人一人千万心黄鹤多逺势沧溟无近浔怡怡静退姿泠泠思归吟菱唱忽生听芸书廻望深清风散言笑余花缀衣襟独恨鱼鸟别一飞将升沈
　　与韩愈李翺张籍别
　　朱弦奏离别华灯少光辉物色岂有异【刘云亦不料下句如此】人心顾将违客程殊未巳岁华忽然防秋桐故叶下寒露新鴈飞逺游岂重恨送人念先归夜集类羁鸟晨光失相依马迹绕川水鴈书还闺闱常恐亲朋阻独行知虑非
　　上河阳李大夫
　　上将秉神畧至兵无猛威三军当严冬一抚胜重衣霜剑夺众景夜星失长辉苍鹰独立时恶鸟不敢飞武牢鎻天关河桥纽地机大军奚以安守此称者稀贫士少顔色贵门多轻肥试登山岳髙方见草木防山岳恩既广草木心皆归
　　李少府防吊李元賔遗字
　　零落三四字忽成千万年那知寞客不有补亡篇斜月吊空壁旅人难独眠一生能几时百虑来相煎戚戚故交泪幽幽长夜泉巳矣难重言一言一澘然
　　览崔爽遗文因纾幽懐【崔没南方】
　　堕泪数首文悲结千里坟苍冥且留我白日空遗君仙鹤未巢月衰鳯先坠云清风独起时旧语如再闻瑶草罢葳防桂花休氛氲万物与我心相感哭江濆
　　悼吴兴张衡评事
　　君生霅水清君没霅水浑空令骨肉情哭得白日昏大夜不复晓古松长闭门琴弦緑水絶诗句青山存昔为芳春顔今为芳草根独问冥冥理先儒未曽言【刘云语不尽白又髙调之不可解者】

　　唐诗品彚巻二十
　　钦定四库全书
　　唐诗品彚巻二十一
　　明　髙棅　编
　　五言古诗二十一
　　余响【上】
　　王建
　　江南杂体二首
　　处处江草緑行人发潇湘潇湘廻鴈多日夜思故乡春梦不知数空山兰蕙芳
　　江上风翛翛竹间湘水流日夜桂花落行人去悠悠复见离别处虫声隂雨秋
　　思逺人
　　妾思常悬悬君行复绵绵征途向何处碧天与青天岁乆自有念谁令长在邉少年若不归兰室如黄泉
　　早起
　　廻灯正衣裳出户星未稀堂上候姑起环佩生晨辉暗池光羃歴宻树花葳防九成钟漏絶遥听直郎归
　　邯郸主人
　　逺客无主人夜投邯郸市飞蛾绕残烛半夜人醉起垆邉酒家女遗我缃绮被合成双鳯花宛转不相离纵令顔色故勿遣合欢异一念始为难万金谁足贵门前长安道去者如流水晨风去鸟翔裴徊别离此
　　将归故山留别杜侍御
　　有川不得渉有路不得行沈沈百忧中一日如一生【刘云人之有此苦不能道】错来干诸侯石田废春耕虎防卫重门何因逹中诚日月俱照曜山川异隂晴如何百里间开目不见明我今归故山誓与草木并愿君去丘阪长使道路平【刘云古意】
　　七泉寺上方
　　长年好名山本性今得从回首尘迹遥稍见麋鹿踪老僧云中居石门青重重隂泉养成龟古壁飞却龙扫石礼新经悬幡上髙峯日髙猿鸟合【刘云好】覔食听山钟将火寻逺泉煮茶傍寒松晚随収药人便宿南涧中【刘云自在】晨起冲露行湿花枝茸茸归依向禅师愿作香火翁
　　张籍
　　【张自本集序云公为古风最善自李杜之后风雅道防继其美者惟公一人矣　白乐天读其诗云张公何为者业文三十春尤攻乐府辞举代少其伦　姚合读其诗云妙絶江南曲凄清怨女诗古风无敌手新语是人知其为当时名士推服也如此】
　　宛转行
　　华屋重翠幄绮席雕象牀逺漏防更踈薄衾中夜凉炉氲暗裴徊寒灯背斜光妍姿结宵态寝壁幽梦长宛转复宛转忆君更未央
　　离怨
　　切切重切切秋风桂枝折人当少年嫁我当少年别【刘云真是妇人本色】念君非征行年年长逺途妾身甘独没髙堂有舅姑山川岂遥逺行人自不返【刘云甚是优游】
　　公子行
　　金羁白马郎何处踏青来马骄郎半醉蹀望楼台似见楼上人玲珑牕户开隔花闻一笑落日不知回
　　杨贲
　　感兴【一作时兴】
　　贵人昔未贵咸愿顾寒防及自登枢要何曾问布衣平明登紫阁日晏下彤闱扰扰路傍子无劳歌是非
　　陆长源
　　詶孟十二新居见寄
　　大道本夷旷髙情亦冲虚因随白云意偶逐青萝居青萝纷防密四序无惨舒余清濯子衿散彩还吾庐去岁登美第策名在公车将必继管箫岂惟蹑应徐首夏尚清和残芳遍丘墟褰帏防牕柳汲井滋园蔬逹者贵知心古人不愿余爱君蒋生迳且着茂陵书
　　李渉
　　题清谿鬼谷先生旧居
　　翠壁开天地青崖列云树水容不可状杳若清河雾常闻先生教指示秦仪路二子才不同逞词过尺度偶因从吏役逺到栖处松月想旧山烟霞了如故未遑錬金鼎日觉容光暮万虑随境生何由返真素寂寞天籁息清迥鸟声曙廻首望重重无期挹风驭
　　白居易【苏东坡云乐天善长篇但格制不髙局于浅切又不能变风操故读而易厌矣沈存中云乐天诗不必皆好然识趣可尚矣诗苑类格云乐天讽谕之诗长于激闲适之】
　　【诗长于遣感伤之诗长于切律诗百言以上长于赡五字七字百言以上长于情】续古五首
　　春旦日初出曈曈曜晨晖草木照未逺浮云已蔽之天地黯以晦当午如昏时虽有东南风力防不能吹中园何所有满地青青葵阳光委云上倾心欲何依
　　掩涕别乡里飘飖将逺行茫茫緑野中春尽孤客情驱马上丘陇髙低路不平风吹棠梨花啼鸟时一声古墓何代人不知姓与名化作路傍土年年春草生感彼忽自悟令我何营营
　　朝采山上薇暮采山上薇岁晏薇亦尽饥来何所为坐饮白石水手把青松枝击节独长歌其声清且悲枥马非不肥所苦长絷维豢豕非不饱所忧竟为牺行行歌此曲以慰常苦饥
　　戚戚复戚戚送君逺行役行役非中原海外黄沙碛伶俜独居妾迢递长征客君望功名归妾忧生死隔谁家无夫妇何人不离拆所恨薄命身嫁迟别日廹妾身有存没妾心无改易生为闺中妇死作山头石
　　窈窕双鬟女容徳俱如玉昼居不逾阈夜行常秉烛气如含露兰心似贯霜竹宜当备嫔御胡爲守幽独无媒不得选年忽过三六岁暮望汉宫谁在黄金屋邯郸进娼女能唱黄花曲一曲称君心恩荣连九族
　　小阁闲坐
　　阁前竹萧萧阁下水潺潺拂簟卷帘坐清风生其间静闻新蝉鸣逺见飞鸟还但有巾挂壁而无客叩关二疏返故里四老归旧山吾亦适所愿求闲而得闲
　　首夏南池独酌
　　春尽杂英歇夏初芳草深薫风自南来吹我池上林緑苹散还合頳鲤跳复沈新叶有佳色残莺犹好音依然谢家物池酌对风琴惭无康乐咏秉笔思沈吟境胜才思穷诗成不称心
　　重过寿泉忆与杨九别时因题店壁
　　商州南十里水有名寿泉涌出石岸下流经山店前忆昔别离日我去君言还寒波与去泪此地共潺湲一去歴万里再去经六年形容已变改泉水犹依然他日君过此殷勤吟此篇
　　秋池
　　身闲无所为心闲无所思况当故园夜复此新秋池岸暗鸟栖后桥明月出时菱花香散漫桂露光参差静境多独得幽懐竟谁知悠然心中语自问来何迟
　　听琴【集作清夜琴兴】
　　月出乌栖尽寂然坐空林是时心境闲可以弹素琴清泠由水性恬淡随人心心积和平气水应正始音响余羣动息曲罢秋夜深正声感元化天地清沈沈
　　欧阳詹
　　铜雀妓
　　萧条登古台回首黄金屋落叶不归林髙陵永为谷妆容徒自丽舞态悦谁目惆怅繐帷前歌声苦如哭
　　晨装行
　　村店月西入山枝鹎鵊声求灯彻夜席束囊事晨征寂寂人尚眠悠悠天未明岂无偃息心所务前有程
　　题严光钓台
　　弭棹歴陈迹悄然闗我情伊无昔时节岂有今时名辞贵不辞贱古心谁复行钦哉此谿曲永传英风声
　　自懐州却赴洛途中作
　　惆怅防疲马孤蓬被风吹昨东今又西冉冉长路岐岁晚桂无叶夜寒霜满枝旅人恒苦辛寞天何知
　　徐十八晦落第
　　嘉糓不夏热大器当晚成徐生异凡鸟安得非时鸣汲汲有所【集作故】为驱驱无本情懿哉苍梧鳯终见排云征
　　初发太原途中寄所思
　　驱马觉渐逺回头长路尘髙城已不见况复城中人去意尚未甘居情谅尤辛万里东北晋千里西南秦一履不出门一车无停轮流萍与系匏早晚期相亲
　　同诸公过福先寺禅院宣上人房
　　律座下朝讲昼门为掩闗偶同静者来正值髙云闲寂尔方丈内莹然虚白间千灯智慧心片玉清羸顔
　　翫月
　　八月三五夕旧嘉蟾兔光斯从古人好共下今宵堂素魄皎孤凝芳辉纷四扬裴徊林上头泛滟天中央皓露助流华轻飚佐浮凉清冷到肌肤洁白盈衣裳惜此苦宜翫揽之非可将含情顾广庭愿勿沈西方
　　鲍溶
　　隋宫
　　御街行路客行路悲春风野老几代人犹耕炀帝宫零落池台势髙低禾黍中
　　岐路
　　北客苦防寒徒侣勤逺程忧人席不暖残月马上明飘飘岐路间长见日初生重嶂晓色浅踈猿寒啼清人间多岐路常恐终身行廻见四方人车轮无留声空谷亦堪隠下田非懒耕古今有遗训饱食非亲荣我生礼义乡少小见太平贤圣犹羁旅况复非其名
　　吕温
　　闻砧有感
　　千门俨云端此地富罗纨秋月三五夜砧声满长安幽人感中懐静听泪汍澜所恨捣衣者不知天下寒
　　李贺
　　【京兆杜牧本集序畧云贺诗盖骚之苖裔理虽不及辞或过之世皆曰使贺且未死少加以理奴婢命骚可也　严沧浪云卢仝之怪长吉之诡天地间自无此体不得　又云太白天仙之词长吉鬼仙之词矣】
　　马引【中华古今注云樗里牧防为父报怨杀人匿山下有天马夜降围其室而鸣闻声以为吏追之奔走且视乃天马迹也因悟曰岂吾所处之将危乎遂逃沂泽援琴为此引】
　　我有辞乡剑玉锋堪截云襄阳马客意气自生春朝嫌剑花净暮嫌剑光冷能持剑向人不解持照身
　　伤心行
　　咽咽学楚吟病骨伤幽素秋姿白髪生木叶啼风雨灯青兰膏歇落照飞蛾舞古壁生凝尘羇魂梦中语
　　铜雀妓【追和何逊谢朓之作】
　　佳人一壶酒秋容满千里石马卧新烟忧来何所似歌声且潜弄陵树风自起长裾压髙台泪眼防花机【刘须溪云不必苦心居然自近选语又云直有墓中不能言者却正如此亦近大体】
　　塞下曲
　　胡角引北风蓟门白于水【刘云悲壮卓絶】天舍青海道城头月千里雾下旗蒙蒙寒金鸣夜刻蕃甲鎻蛇鳞马嘶青冢白秋静见旄头沙逺席羇愁【一作席萁愁为是盖卧沙中以豆萁为席也】障北天应尽河声出塞流
　　还自会稽歌【并序】
　　庾肩吾于梁时尝作宫体謡引而以应和皇子及国势沦败肩吾先潜难会稽后始还家仆意其必有文今无得焉故作还自会稽歌以补其悲
　　野粉椒壁黄湿萤满梁殿台城应教人秋衾梦铜辇【太子车也】吴霜防归鬓身与塘蒲晚脉脉辞金鱼羇臣守迍贱【刘云此拟肩吾之作安得不述梁亡之悲其沈着憔悴在于自言秋衾铜辇之梦而庾自见殆赋外赋也塘蒲之叹融入秋晚结语却如此极是矣】
　　感讽
　　星尽四方髙万物知天曙已生须已养荷担出门去君平乆不返康伯遁国路【汉韩康字伯休桓帝聘之不得已行至亭舍间道遁云】晓思何譊譊阛阓千人语【刘云咏严君平韩伯休而感讽自见安能免此其妙在言外末语不収拾之収拾更佳】
　　贾岛
　　【司空阖云贾诗诚有警句视其全篇意思殊晦】
　　古意
　　碌碌复碌碌百年双转毂志士中夜心良马白日足俱为不等闲谁是知音目眼中两行泪曽吊三献玉
　　易水懐古
　　荆卿重虚死烈节书前史我叹方寸心谁论一时事至今易水桥寒风兮萧萧易水流得尽荆卿名不泯
　　延康吟
　　寄居延康里为与延康邻不爱延康里爱此里中人人非十年故人非九族亲人有不朽语得之烟山春
　　题岸上人郡内闲居
　　静向方寸求不居千嶂幽池开菡萏香门闭莓苔秋金玉重四句粃糠轻九流炉烟上乔木钟磬下危楼手种一株松贞心与师俦
　　答王参
　　寸晷不相待四时去如竞客思先觉秋虫声苦知暝霜松积旧翠露月圆如镜诗负属景同琴孤坐堂听相期黄菊节别约红桃迳毎把式防篇临风一长咏
　　和刘涵
　　京官始云满野人依旧闲闭门一亩居中有古风还市井日巳午幽牕梦南山乔木覆北斋有鸟鸣其间前日逺岳僧来时与开闗新题惊我瘦窥镜见丑顔陶情昔清澹此意共谁攀
　　寄孟恊律
　　我有吊古泣不泣向路岐挥泪洒暮天滴着桂树枝别后冬节至离心北风吹坐孤雪扉夕泉落石桥时不惊猛虎啸难辱君子词欲酬空觉老无以堪逺持岹峣倚牕角王屋悬清思
　　感秋
　　商气飒已来岁华又虚掷朝云藏竒峯暮雨洒踈滴几蜩嘿凉叶数虫思隂壁落日空馆中归心逺山碧昔人多秋感今日何异昔四序驰百年髪坐来白喧喧徇名利扰扰同辙迹倘无世上懐去偃松下石
　　寄逺
　　别肠多郁纡岂能肥肌肤始知相结密不若相结踈踈别恨应少密离恨难祛门前南流水中有北飞鱼鱼飞向北海可以寄逺书不惜寄逺书故人今在无况此数尺身阻彼万里途自非日月光难以知子躯
　　姚合
　　街西居
　　爱得山野性住城事多违青山在宅南廻首东西稀浅浅一井泉数家同汲之独我恶水浊凿井庭之陲自凿还自饮亦为众所非吁嗟世间事洁身诚难为
　　寄李余卧疾
　　穷节弥惨栗我讴自云乐伊人同疾恙所对唯苦药寂寞行稍稀清羸餐自薄幽斋外浮事梦寐亦兰若雪户掩复明风帘卷还落方持数杯酒勉子同斟酌
　　杜牧
　　【唐史本传云牧诗清致豪迈人号为小杜以别杜甫云然议论好异于人稍自昧于理者】独酌
　　长空碧杳杳万古一飞鸟生前酒半闲愁醉闲多少烟深隋家寺殷叶暗相照独佩一壶游秋毫泰山小
　　题安州浮云寺楼寄湖州张郎中
　　去夏踈雨余同倚朱防语当时楼下水今日到何处恨如春草多事与孤鸿去楚岸柳何穷别愁纷若絮
　　题宣州开元寺【寺创于东晋时】
　　南朝谢宣城东吴最深处亡国去如鸿遗寺藏烟坞楼飞九十尺廊环四百柱髙髙下下中风绕桂松树青苔照朱阁白鸟两相语谿声入僧梦月色辉粉署阅景无旦夕凭栏有今古留我一罇酒前山防春雨
　　赴京初入汴口晓景即事寄兵部李郎中
　　清淮控隋漕北走长安道樯形栉栉斜浪态迤迤好【迤徒何切】初旭红可染明河澹如扫泽濶鸟来迟村饥人语早露蔓虫丝多风蒲燕雏老秋思髙萧萧客愁长袅袅因懐京洛间宦游何草草什伍持津梁澒涌争追讨翾便讵可寻几秘安能考小人乏馨香上下将何祷唯有君子心显豁如幽抱
　　许浑
　　洛阳道中
　　洛阳多旧迹一日几人愁风起禁花晚月明陵树秋兴亡不可问唯见水东流
　　汾上燕别
　　云物如故乡山川知异路年来未归客马上春欲暮一樽花下酒落日水西树不待管弦终揺鞭背花去
　　李商隠
　　【唐史本传云李为文章瑰迈竒古长于律诗尤精咏史与温庭筠辈号三十六体自称玉溪子云亦曰西昆体】
　　无题
　　八岁偷照镜长眉已能画十岁去踏青芙蓉作裙钗十二学弹筝银甲不曾卸十四藏六亲悬知犹未嫁十五泣春风背立秋千下


　　唐诗品彚卷二十一
　　钦定四库全书
　　唐诗品彚卷二十二
　　明　髙棅　编
　　五言古诗二十二
　　余响【下】
　　马戴
　　【严沧浪云马戴诗在晚唐诸人之上】
　　晚眺有懐
　　恻恻抱离念旷懐成怨歌髙台试延望落照在寒波此地芳草歇旧山乔木多悠然暮天际但见鸟相过
　　夕次淮口
　　天涯孤光尽木末羣鸟还夜乆游子息月明岐路闲风生淮水上帆落楚云间此意今谁见行行悲故闗
　　宿裴氏谿居懐厉先辈
　　树下孤石坐草间微有霜同此不同人云鸟自南翔迢逓夜山色清冷泉月光西风耿离抱江海遥相望
　　陈陶
　　悲哉行
　　中岳仇先生遗余饵松方服之一千日肢体生异香歩履如风旋天涯不赍粮仍云为此仙不得朝虚皇狡兔有三穴人生又何常悲哉二廉士饿死于首阳
　　懐仙吟二首
　　丹陵五牙客昨日罗浮归赤斧寻不得烟霞空满衣试于华阳间果遇三茅知采药向十洲同行牧羊儿十洲隔八海浩不可期空留防白鹤巢在长松枝
　　云谿古流水春晚桃花香忆与我师别片帆归沧浪沧浪在何许相思泪如雨黄鹤不复来云深别离处石渠泉泠泠三见菖蒲生日夜劳梦魂随波注东溟空懐别时惠长读魔消经
　　寄元孚道人
　　楚寺章句客佩兰三十年长乗碧云马时防翰林鞭曩事五岳游金衣曵祥烟髙攀桐君手左倚鸑鷟肩哭玉秋雨中摘星春风前横辀截洪偃凭几看广宣尔来寤华胥石壁孤云眠龙降始听偈老方巢莲内殿无文僧驺虞谁能牵因之问楚水吊屈防潺湲
　　蒲门戍观海作
　　廓落溟涨晓蒲门郁苍苍登楼礼东君旭日生扶桑毫厘见蓬瀛含吐金银光草木露未晞蜃楼气若藏欲游蟠桃国虑歩魅魑乡徐市感秦朝何人在岩廊惜哉千童子葬骨于渺茫恭闻槎客言东池接天潢即此聘牛女曰祈长寿方灵津水清浅余亦暮脩航
　　温庭筠
　　湘宫人歌
　　池塘芳草湿夜半东风起生绿畵罗屏金壶贮春水黄粉楚宫人芳花正刻麟娟娟照台烛不语两含嚬
　　西州词
　　悠悠复悠悠昨日下西州西州风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手直凄清一弹三四觧掩抑似含情南楼登且望西江广复平艇子摇两浆催过石头城门前鸟臼树惨澹天将曙鸂飞复还郎随早帆去回头语同伴定复负情侬去帆不安幅作底使西风他日相寻索莫作西州客西州人不归春草年年碧
　　刘驾
　　出塞
　　胡塞不开花四时多作雪北人尚冻死况我本南越古来犬羊地廵狩无遗辙九土耕不尽武皇犹战伐中天有髙阁图畵何时歇坐恐寒上山低于沙上骨
　　寄逺
　　雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中虫声绕罗帷得书喜犹甚况复见君时
　　醒后
　　醉卧芳草间酒醒日落后壶觞半倾覆客去应巳乆不记折花时何得花在手
　　早行
　　马上续残梦马嘶时复惊心孤多所虞僮仆近我行栖禽未分散落月照孤城莫羡闲居者谿边人巳耕
　　兰昌宫
　　宫兰非瑶草安得春长在回首春又归翠叶不能待悲风生辇路山川寂已晦边恨在行人行人无尽嵗
　　姑苏台
　　勾践饮胆日呉酒香满杯笙歌入海云声自姑苏来西施舞初罢侍儿整金钗众女不敢妬自比泉下泥越鼓声腾腾呉天隔尘埃难将甬东地更学会稽栖霜迹一朝尽草中棠梨开
　　冯叟居
　　天作冯叟居山僧尚嫌僻开门因两树结宇倚翠壁谿南有微迳时遇采芝客徃徃白云生对面千里隔机忘若童仆常与猿鸟剧晒药上小峯庭深无日色自从忘归乡【一作归乡里】不见旧亲戚累累子孙墓秋风吹古栢
　　出门
　　出门羡他人奔走如得途飜思他人意与我或不殊以兹聊自安黙黙行九衢生计逐羸马每出似移居客从我乡来但得邻里书田园防换主梦归犹荷锄进犹希万一退复何所如况今辟公道安得不踌躇
　　储嗣宗
　　送人归故园
　　逺节惨言别况逄心乆违从来忆家泪今日送君归野路正风雪还乡犹布衣里中耕稼者应笑读书非
　　李羣玉
　　感兴二首
　　洞房三五夕金缸凝焰灭美人抱云和斜倚纱牕月沉吟想幽梦闺思深不说弦冷玉指寒含嚬逹明发朔鴈衘边秋寒声落燕代先惊愁入耳顔髪濳消改凝云蔽洛浦梦寐劳光彩天边无书来相思泪如海
　　湖中古愁
　　南云哭重华水死悲二女天边九防黛白骨遗处所朦胧波上瑟清夜降北渚万古一双魂飘飘在烟雨
　　岳阳春晚
　　不觉春物老块然湖上楼云沙鹧鸪思风日沅湘愁去翼灭云梦来帆指昭丘所嗟芳桂晚寂寞对汀洲
　　汉阳春晚
　　汉阳抱青山飞楼映湘渚白云蔽黄鹤绿树藏鹦鹉凭髙送春日流恨伤千古遐想襧衡才令人怨黄祖
　　我思何所在
　　我思何所在乃在阳台侧良宵相望时空此明月色归魂泊湘云飘荡去不得觉来理舟檝波浪春湖白烟光结楚秋瑶草不忍摘因书天未心系此双飞翼
　　江楼独酌懐从弟
　　水国发爽气川光静髙秋酣歌金尊绿送此清风愁楚色忽满目滩声落西楼云翻天边叶月弄波上钩芳草长揺落衡兰谢汀洲长吟碧云合怅望江之幽
　　别狄佩【梁公曽孙旅于南国】
　　翠柳不着花鳯雏长忍饥未开丹霄翮空把碧梧枝圣人奏云韶祥鳯一来仪文章耀白日众鸟莫敢窥郁抑不自言凡鸟何由知当看九千仞飞出太平时
　　小弟南游近来书
　　湘南客帆稀游子寡消息经时停尺素望尽云边翼笑言凭梦寐独立想容色落景无来人脩江入天白停停倚门念瑟瑟风雨夕何处泊扁舟中流湍波侧秋归旧牕竹永夜一凄寂吟尔鹡鸰篇中宵慰相忆
　　登章华楼
　　楚子故宫地苍然云深秋我来览后事薄景空生愁霸业没荆棘雄图成古丘沉吟问鼎语但见东波流征鸿引乡心一去何悠悠晴湖碧云晚暝色空髙楼迢逓超逺峤微茫入孤舟空路不堪望西风白波稠
　　雨夜呈长官
　　逺客坐长夜雨声孤寺秋请量东海水看取浅深愁愁穷重于山终年压人头朱顔与芳景暗赴东波流鳞翼俟风水青云方阻脩孤灯冷素熖虫响寒房幽借问陶渊明何物可忘忧无因一酩酊髙枕万情休【容斋随笔云作客渉逺适当穷秋莫投孤林古寺中夜不寐起坐凄恻而闻雨声其为一时抱不言可知而此首二句尽其意态以海水喻愁非过也但作李颀非是】
　　将还罗浮登广陵楞伽台别羽客
　　清逺登髙台晃朗纵览歴濯泉唤仙风于此荡灵魄冷光彻逺目百里见海色送云归蓬壶望鹤灭秋碧波澜收日气天上回澄寂百越落掌中十洲防空白身居飞鸟上口咏元籍飘如出尘笼想望吹箫客人间世歌笑不足惜朅来罗浮巓披云炼琼液谢公云岑兴可以蹑髙迹吾将抱瑶瑟絶境纵所适
　　将离沣浦置酒野屿奉懐沈正字昆仲三人聨登髙第
　　春月二改兎花枝成绿隂年光东流水浩叹伤羇心酌桂烟屿晚鴂鸣江草深良图一超忽万恨逺相寻上国列翘楚才微甘陆沈无灯假贫女有泪沾牛衾衡岳三麒麟各振黄钟音乡云被文防芳价倾词林夫子芸阁英飬鳞湘水浔晴沙踏兰菊隐几当青岑明月洞庭上悠扬挂离襟停杯一揺笔寄生刍吟
　　别尹錬师
　　吾家五千言至道悬日月若非函闗令谁驻流沙说多君非寻志机悟独超防学道玉笥山烧丹白云宂南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以兰蕙姿缅攀修真诀尘罗罩浮世遐志空飞越一罢棋酒欢离情满寥泬愿骑紫葢鹤早向黄金阙城市不可留尘埃秽仙骨
　　司马礼
　　感萤
　　爱尔持照书临书叹吾道青荧一防光曽误防人老夜乆独此心环垣闭秋草
　　感古
　　九折无停波三光如转烛珠人不见徒爱燕赵玉祖龙巳深感汉氏逺循欲骊山与茂陵相对秋草绿
　　近别
　　咫尺不相见便同天一涯何必隔闗山乃言相别离我心与君心脉脉无由知谁堪近别苦逺别犹所期
　　弹琴
　　深室无外响空桑七弦分所弹非新声俗耳安肯闻月落未终曲暗中泣湘君如传我心苦千里苍梧云
　　送进士苖纵归紫逻山居
　　汝上多竒山髙懐惬清境强来干名地冠带不能整常言梦归处泉石寒更静鹤声无人夜空月随松影今朝抛我去春物伤明景怅望相送还微阳在东岭
　　古边卒思归
　　有田不得耕身卧辽阳城梦中稻花香觉后战血腥汉武在深殿唯思廓寰瀛中原半烽火比屋皆防行边土无膏腴闲地何必争徒令执来者刀下死纵横
　　蚕女
　　飬蚕先飬叶蚕老人亦衰茍无园中叶安得机上丝妾家非豪门官赋日相追鸣梭夜逹晓犹恐不及时但忧蚕与叶敢问结髪期东邻女新嫁照镜弄蛾眉
　　道中早发
　　野店鸡一声萧萧客车动四峰带晓月十里犹相送繁弦满长道羸马四蹄重遥羡青楼人锦衾方逺梦功名不我与孤剑何所用行役难自休家山忆秋洞
　　山中晚兴寄裴侍御
　　雷息踈雨散空山夏云晴南轩对林晚篱落新虫鸣白酒一罇满坐歌天地清十年身未闲心在人间名永懐君亲恩乆贱难退情安得蓬丘侣提擕采琼英
　　于濆
　　塞下曲
　　紫塞晓屯兵黄沙披甲卧战鼓声未齐乌鸢已相贺燕然山上云半是离乡魂卫霍徒富贵岂能清乾坤
　　巫山髙
　　何山无朝云彼云亦悠扬何山无暮雨彼雨亦沧茫宋玉恃才者凭虚构髙唐自垂文赋名荒滛归楚襄峨峨十二峰永作妖鬼乡
　　织素謡
　　贫女苦筋力缲丝夜夜织万梭为一素世重韩娥色五侯初买笑建章方落籍一曲古凉州六亲长血食
　　马嵬驿
　　常经马嵬驿见说坡前客一从屠贵妃生女愁倾国是日芙蓉花不如秋草色当时嫁匹夫不妨得头白
　　戍客南归
　　北别黄榆塞南归白云乡孤舟下彭蠡楚月沈沧浪为子惜功业满身刀箭疮莫渡汨罗水囬君忠孝肠
　　旅馆秋思
　　旅馆坐孤寂出门成苦吟何事觉归晚黄花秋意深寒蝶恋衰草轸我离乡心更见庭前树南枝巢宿禽
　　山村晓思
　　开门省禾黍邻翁水头住今朝南涧波昨夜西川雨牧童披短蓑腰笛期烟渚不问水边人骑牛傍山去
　　村居晏起
　　村舍少闻事日髙犹闭闗起来花满地戴胜鸣桑间居安即永业何者为故山朱门与蓬户六十头尽班
　　边游録戍卒言
　　二十属卢龙三十防沙漠平生爱功业不觉从军恶今来容髪改知学弯弓错赤肉痛金疮他人成卫霍目断望君门君门苦寥廓
　　沙塲夜
　　城上更声发城下杵声歇征人烧断蓬对泣沙中月畊牛朝挽车战马夜衔銕士卒浣戎衣交河水流血轻裘两都客洞房愁宿别何况逺辞家生死犹未决
　　南越謡
　　迢迢东南天巨津无津壖雄风卷昬雾干戈满楼船此时尉佗心儿童待幽燕三寸陆贾舌万里汉山川苦令交趾货尽生虞芮田天意茍如此遐人谁更怜
　　卲谒
　　长安寒食
　　春日照九衢春风媚罗绮万骑出都门拥在香尘里莫辞吊枯骨千载长如此安知今日身不是昔时鬼君看平地游亦见催辀死
　　经安谷先生旧居
　　羽化留遗踪千载踪难没一泉岩下水防度换明月松老不改柯龙乆皆变骨云雨有归时鸡犬无还日至今青山中寂寞桃花发
　　论政
　　贤哉三握髪为有天下忧孙不开阁丙吉寕问牛内政由股肱外政由诸侯股肱政若行诸侯政自修一物不得所蚁穴满山丘莫言万木死不因一叶秋朱云若不直汉帝终自由子婴一失国渭水东悠悠
　　陆龟蒙
　　筑城词
　　城上一坏土手中千万杵筑城畏不坚坚城在何处莫叹将军逼将军要却敌城髙功亦髙尔命何足惜
　　赠逺曲
　　茱萸匣中镜欲照心还懒本是细腰人别来罗带缓从君出门后不奏云和管妾思冷如簧时时望君暖心期梦中见路逺魂梦断怨坐泣西风秋牕月华满
　　井上桐
　　美人伤离别汲井常待晓愁因辘轳转惊起防栖鸟独立傍银牀碧桐风嫋嫋
　　茶人
　　天赋识灵草自然钟野姿闲来北山下似与东风期雨后采芳去云间幽路危唯应报春鸟得共斯人知
　　朱景
　　题吕食新水阁兼寄南啇州郎中
　　丹槛初结构孤髙冠清川庭临谷中树檐落山上泉晓色挂残月夜声杂繁弦青春去如水康乐归何年
　　华山南望春
　　灵岳多异状巉巉出虚空门云恋岩壑起灭苍翠中皓气澄野水神光秘琼宫鹤巢前林雪瀑落满涧风春尽花未发川廻路难穷何因着山屐鹿迹寻羊公
　　张乔
　　听弹琴
　　清月转瑶轸弄中湘水寒能令坐来客不语自相看静恐鬼神出急疑风雨残防时归陇峤更过洞庭弹
　　曹邺
　　怨歌行
　　丈夫好弓剑行坐说金吾喜闻有行役结束不待车官田赠倡妇留妾侍舅姑舅姑皆巳死庭花半是芜中妹寻适人生女亦嫁夫何曽寄消息他处却有书严风厉中野女子心易孤贫贱又相负封侯意何如
　　霁后作
　　新霁辨草木晚塘明素襟乳燕不归宿双双飞向林微照露花影轻云浮麦隂无人可招隐尽日登山吟
　　罗隐
　　陇头水
　　借问陇头水年年恨何事全疑呜咽声中有征人泪自古无长策况我非深智何计谢潺湲一宵空不寐
　　韩偓
　　幽独
　　幽独起清晨山莺啼更早门巷掩萧条落花满芳草烟和魂共逺春与人同老黙黙又依依凄然此懐抱
　　王贞白
　　题严光钓台
　　山色四时碧谿光七里清严陵爱此水下视汉公卿垂钓月初上放歌风正轻应嫌渭濵叟匡国只论兵
　　李建勲
　　白鴈
　　东溪一白鴈羽毛何皎洁薄暮浴清波斜阳共明灭差池失侣乆幽独依人切旅食頼菰蒲单栖怯霜雪边风昨夜起顾影空哀咽不及墙上乌相将绕双阙










　　唐诗品彚巻二十二
　　钦定四库全书
　　唐诗品彚卷二十三
　　明　髙棅　编
　　五言古诗二十三
　　旁流
　　薛竒童【有姓氏无字里世次可考者十四人】
　　塞下曲
　　骄虏南下烟尘暗国中独召李将军夜开甘泉宫一身许明主万里总元戎霜中卧不暖夜半闻边风胡天早飞雪荒徼多转蓬寒云覆水重秋气连海空金鞍谁家子上马鸣角弓自是幽并客非论爱立功
　　蒋竒童
　　拟古【国秀集作薛竒童诗】
　　沙尘蔽朝日失道还相遇寒影波上云秋声月前树川气生晓夕野隂乍烟雾沈沈滮池水人马不敢渡吮痈世所薄挟纩恩难顾不见古时人中宵泪横注
　　唐尧客
　　大梁行
　　客有成都来为我弹鸣琴前弹别鹤操后奏大梁吟大梁伤客情荒台对古城版筑有陈迹歌吹无遗声雄哉魏公子畴日好罗英秀士三千人煌煌列众星金槌夺晋鄙白刃刎侯嬴邯郸救赵北函谷走秦兵君子荣且昧忠信莫之明间谍忽来及雄图靡克成千龄万化尽但见海水清旧国多孤累夷门荆棘生苍梧防云没汳浦绿池平闻有东山去萧萧班马鸣河洲搴宿莽日夕泪沾缨因之唁公子慷慨此歌行
　　杜頠
　　从军行
　　秋草马蹄轻角弓持急去为龙城侯正值胡兵袭军气横大荒战酣日将入长风金鼓动白露鐡衣湿四起愁边声南辕时伫立断蓬孤自转寒鴈飞相及万里云沙涨平川氷霰澁夜闻汉使归独向刀环泣
　　王烈
　　行路难
　　行客满长路路长良足哀白日持角弓射人而取财千金谁家子纷纷死黄埃见者不敢言言者不敢回家人各望归岂知长不来
　　孙昌
　　遇旅鹤
　　灵鹤产絶境昻昻无与俦单飞沧溟曙一呌云山秋微生方自得人寰何所求时因戏祥风偶尔来中洲中洲帝王宅园沼深且幽希君惠稻粱欲拜辞丹丘不然奋飞去将适汗漫游肯作池上鹜年年空沉浮
　　陈存
　　寓居武丁馆
　　暑雨飒已过凉颷触幽襟虚馆无喧尘绿槐多昼隂俯视古苔积倾聆早蝉吟放卷一长想闭门千里心
　　杨齐哲
　　函谷闗
　　地险崤函北途经分陜东逶迤众山尽荒凉古塞空河光流晓日树影防朝风圣徳今无外何处是闗中
　　楼頴
　　伊水门
　　朝渉伊水门伊水入门流惬心乃成兴澹然泛孤舟霏微傍青霭容与随白鸥竹隂交前浦柳色媚中洲日落隂云生弥觉兹路幽聊以恣所适此外知何求
　　贾驰
　　秋入闗
　　河上微风来闗头树初湿今朝闗城吏又见孤客入上国谁与期西来徒自急
　　李幼卿
　　游石桥寺最髙顶
　　拂雾理孤策薄霄睡层岑迥升烟雾外豁见天地心物象不可极迟回空咏吟
　　袁瓘
　　鸿门行
　　少年买意气百金不辞费学劎西入秦结交北游魏秦魏多异人与代亦殊伦由来不相识皆是暗相亲寳马青丝辔狐裘貂防服晨过剧孟游暮投咸阳宿然诺本云云诸侯莫不闻犹思百战术更逐李将军始从灞陵下遥遥度朔野北风闻楚歌南庭见胡马胡马正秋肥相邀夜合围战酣烽火灭路断救兵稀白刃纵横逼黄尘飞不息虏骑血洒衣单于泪沾臆献凯云台中自言塞上雄将军行失势部曲遂无功新人不如旧旧人不相救万里长飘飘十年计不就弃置难重论驱马度鸿门行看楚汉事不觉风尘昬寳劒中夜抚悲歌聊自舞此曲不可终曲终泪如雨
　　元季川
　　山中晚兴
　　河汉降霜昨来节物殊媿无神仙姿岂有隂阳俱灵鸟望不见慨然悲髙梧华叶随风扬莽条杂荒芜为君寒谷吟叹息知何如
　　泉上雨后作
　　风雨荡繁暑雷息佳霁初众峰帯云色清气入我庐飒飒凉飚来临窥惬所图绿萝长新蔓袅袅垂坐隅流水覆檐下丹砂发清蕖飬葛为我衣种芋为我蔬谁是畹与畦弥漫连野芜
　　贾琮
　　旅泊江津言懐
　　征途防迢逓客子倦西东乗流如泛梗逐吠似惊蓬飘风万里外辛苦百年中异县心期阻他乡风月同云归全岭暗日落半江红自然堪迸泪非是泣途穷
　　李颀【姓氏疑误者六人】
　　赠苏明府【文苑英华作李颀诗按颀集无此篇疑误】
　　苏君年防许状貌如玉童采药傍梁宋共言随日翁常辞小县宰一徃东山东不复有家室悠悠人世中子孙皆老死相识悲转蓬髪白还更黒身轻行若风泛然无所系心与孤云同出入虽一枝【或作一杖】安然知始终愿闻素女事去采山花丛诱我为弟子逍遥寻葛洪
　　髙适
　　铜雀妓【巳下二篇文苑英华俱作髙适诗按常侍集无此诗疑误】
　　日暮铜雀逈秋深玉座清萧森松栢望委郁绮罗情君恩不再得妾舞为谁轻
　　塞下曲
　　结束浮云骏翩翩出从戎且凭天子怒复倚将军雄万鼓雷殷地千旗火生风日轮驻霜戈月魄悬雕弓青海阵云匝黒山兵气冲战酣太白髙战罢旄头空万里不惜别一朝得成功畵图麒麟阁入朝明光宫大笑向文士一经何足穷古人昧此道徃徃成老翁
　　李彦晖
　　采桑【文苑英华作李彦逺诗】
　　采桑畏日髙不待春眠足攀条有余态那矜【一作怜】貌如玉千金岂不赠五马空踯躅何以变真性幽篁雪中绿
　　刘希戬
　　夏弹琴【文苑英华作刘希夷诗】
　　碧山本岑寂素琴何清幽弹为风入松崖谷飒已秋庭鹤舞白雪泉鱼跃洪流予欲娯世人明月难暗投感叹未终曲泪下不可收呜呼钟子期零落归山丘死而若有知魂兮随我游
　　李益
　　长干行【黄山谷云太白集中长干行二篇其后篇忆妾深闺里乃李益所作诗意亦清丽可喜恐是】
　　忆妾深闺里烟尘不曽识嫁与长干人沙头候风色五月南风兴思君下巴陵八月西风起想君发杨子去来悲如何见少离别多湘潭防日到妾梦越风波昨夜狂风度吹折江头树暗无边行人在何处好乗浮云騘佳期兰渚东鸳鸯绿蒲上翡翠锦屏中自怜十五余顔色桃花红那作商人妇愁水复愁风
　　李赤
　　姑熟杂咏【苏东坡公常过姑熟堂下读李白十咏疑其词语浅陋不类太白孙邈云闻之王安国秘阁下有李赤集此诗在焉赤尝自比于李白故名赤】
　　丹阳湖【在当涂县东南七十里是】
　　湖与元气通风波浩难止天外贾客归云间片防起龟游莲叶上鸟宿芦花里少女棹舟归歌声逐流水
　　谢公宅【即谢朓宅也在城东青山】
　　青山日将暝寂寞谢公宅竹里无人声池中虚月白荒庭衰草偏废井苍苔积唯有清风闲时时起泉石凌歊台【图经台在当途黄山上宋武帝南游尝登此台乃建离宫焉】
　　旷望登古台台髙极人目叠嶂列逺空闲花杂平陆白云入牕牖野翠生松竹欲览碑上文苔侵岂堪读
　　慈姥竹【当涂县有慈姥山其竹堪为箫管】
　　野竹攒石生含烟映江岛翠色落波深虚声带寒早龙吟曽未听鳯曲吹应好不学蒲柳凋贞心常自保望夫山【九域志昔有人适楚不还其妻登山望夫化为石山在当涂县】
　　颙望临碧空怨情感离别芳草不知愁岩花但争发云山万里隔音信千里絶春去秋复来相思防时歇
　　呉筠【羽士二人】
　　歩虚词四首
　　愍俗从迁谢寻仙去沦没三光有真人与我生道骨淩晨吸丹景入夜饭黄月百闗弥惆怅方寸益清越栖神合虚无洞览周恍惚不觉随玉皇焚香诣金阙
　　怡神在灵府皎皎含清澄仙经不吾欺轻举信有徴畴昔希道念而今果天成岂非隂功着乃致白日升焉用过洞府吾其越朱陵
　　予因诣金阙飞葢超西极遂入素中天停轮大蒙侧若华拂流影不使白日匿倾曦复停午六合无暝色道化随感迁此理谁能测
　　髙升紫极上宴此都岑玉蕋防竒香琼柯流雅音灵风生太漠习习吹人襟体混紫微广神凝空洞深萧然宇宙外自得乾坤心
　　歩虚词三首
　　扶桑诞初景羽葢凌晨霞倐歘造西域嬉游金母家碧津湛洪源灼烁敷荷花煌煌青琳宫璨璨列玉华真气溢绛府自然思无邪俯矜区中士夭浊良可嗟
　　琼台劫万仞孤映大罗表常有三素云凝光自飞绕羽童泛明霞升降何缥缈鸾鳯啸雅音栖翔绛林杪玉虚无昼夜灵景何皎皎一覩太上京方知众天小
　　二气播万有化机无停轮而我操其端乃能出陶钧寥寥大漠上所遇皆清真澄莹含元和气同自相亲绛树结丹实紫霞流碧津以兹保童婴永用超形神
　　览古三首
　　兴亡道之运否泰理所全奈何淳古风既徃不复旋三皇巳防朴五帝初尚贤王业与霸功浮伪日以宣忠诚及狙诈殽混安可甄余智入九霄守愚沦重泉永懐巢居时感涕徒然
　　食其昔未偶落魄为狂生一朝君臣契雄辨何纵横运筹康汉业凭轼下齐城既以智所逺还为智所烹岂若终贫贱酣歌本无营
　　绛侯成大绩赏厚位仍尊一朝对狱吏荣辱安可论苏生佩六印奕奕为殃源主父食五鼎昭昭成祸根李斯佐二辟巨衅钟其门霍孟翼三后伊戚及后昆天人忌盈满兹理固永存方知得意者何必乗朱轮灭景栖逺壑弦歌对清樽二疏返海滨蒋诩归林园潇洒去物累此谋诚足敦
　　登北固山望海
　　此山镇京口逈出沧海湄跻览何所见茫茫朝夕驰云生蓬莱岛日出扶桑枝万里混一色焉能分两仪愿言防烟驾缥缈寻安期挥手谢人境吾将从此辞
　　听尹錬师弹琴
　　至乐本太一幽琴和乾坤郑声乆乱雅此道稀能尊吾见尹仙翁伯牙今复存众人乗其流夫子逹其源在山峻峰峙在水洪涛奔都忘迩城阙但觉清心魂代乏识微者幽音谁与论
　　题龚山人草堂
　　世人负一美未肯甘陆沉独抱匡济器能懐真隐心结庐迩城郭及到云木深灭迹慕颍阳忘机同汉隂啓户面白水凭轩对苍岑但歌考槃诗不学梁父吟兹道我所适感君齐素襟勗哉龚夫子勿使嚣尘侵
　　游庐山五老峯
　　彭蠡隐深翠沧波照芙蓉日初金光满景落黛色浓云外听猿鸟烟中见杉松自然符幽情潇洒惬所从整防务探讨嬉游任从容玉膏正滴沥瑶草多丰茸羽人栖层崖道合乃一逢挥手欲轻举为余扣琼钟空香清人心正气信有宗永用谢物累吾将乗鸾龙
　　登庐山东峰观九江合彭蠡湖
　　百川灌彭蠡秋水方浩浩九混东流朝宗合天沼写心陟云峰纵目还缥缈宛转众浦分差池羣山绕江妃弄明霞彷佛呈窈窕而我临长风飘然欲腾矫昔懐沧洲兴斯志果巳绍焉得忘栈人相从合鱼鸟
　　司马退之
　　洗心
　　不践名利道始觉尘土腥不味稻粱食始觉神骨清罗浮奔走外日月无短明山瘦松亦劲鹤老飞更轻逍遥此中客翠髪皆长生草木多古色鸡犬无新声君有出俗志不贪英雄名傲然脱冠带改换人间情去矣丹霄路向晓云冥冥
　　皎然【衲子五人】
　　【严沧浪云僧皎然诗在唐诗僧之上】
　　古别离
　　太湖三山口呉王在时道寂寞千载心无人见春草谁堪缄怨者持此伤懐抱孤舟畏狂风一防宿烟岛
　　歩虚词
　　予因览真诀遂感西域【一作城】君玉笙下清冥人间未曽闻日华錬精魄皎皎无垢氛谓我有仙骨且令饵氤氲俯仰媿灵顔愿随鸾鹄羣俄然动风驭缥缈归青云
　　拟古
　　日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渴死化爝火嗟嗟徒尔为空留邓林在摧折令人嗤
　　送契上人游
　　西陵古江口逺见东扬州绿水不同泛春山应独游寻僧白岩寺望月谢家楼宿昔心期在人寰非乆留
　　夏日与綦母居士昱上人院纳凉
　　为依炉峰住境胜増道情凉日【一作长日】暑不变空门风自清坐援香实近转爱绿芜生宗炳青霞士如何知我名
　　疾愈寄人
　　哀乐暗成疾卧中芳月移西山有清士孤啸不可追采药曙林静汲泉隂涧迟微踪与麋鹿逺谢求羊【一作旧交】知
　　经呉平观
　　古观秋来秀冷然属仙飚琼葩被脩蔓栢实满寒条影殿山寂寂寥天月昭昭幽情寄仙侣习定至中宵清风闻歩虚真人方上朝
　　冬日天目西峰过张錬师所居
　　振衣逢野泉渐见栖闲所坎坎山上声幽幽林中语仙卿何代隐卿复言亦楚开氷洗药苖扫雪候山侣零叶聚踈篱幽花积寒渚冥冥孤鹤性天外时轻举
　　同陆使君水堂纳凉
　　柳家避暑亭意逺不可齐烦襟荡朱弦髙歩援绿荑爱松满尊客来是清风擕瀯渟前谿上旷望古郡西六月正中伏水轻气当凄野香袭荷芰通性亲鳬鹥襌子顾惠休逸民重刘黎乃知髙世量不以出处暌
　　杼山襌居寄东谿呉处士季徳
　　青云何润泽下有贤人隐路入菱湖深迹与黄鹤近野风吹白芷山月揺青轸诗祖呉州庠到君才不尽身当青山秀文体多郢声澄彻湘水碧泬寥楚天清时人格不同至今罕知名昔贤敦师友此道独君行既得庐霍乃髙雷逺情别时春风多扫尽云山雪为君中夜起孤坐石上月悠然遗尘想邈矣逹性说故人不在兹幽桂惜未结
　　赠李中丞洪
　　深沉门外权奕世当荣寄地裂大将军家传介珪瑞至今漳河俗犹受仁人赐公初镇淮荆决胜无精兵重围逼大敌六月守孤城政用仁恕立恩由赏罚明遂令麾下士感徳不顾生于时闻王师诸将兵颇凟天子狩南汉尘烟满函谷纯臣独耿介下士多反覆明公仗忠节一言感万夫物性如蒺藜化作春兰敷见谗金被烁终期玉有瑜移官万里道君子情何如
　　灵一
　　谿行即事
　　近夜山更碧入林谿转清不知伏牛路潭洞何纵横曲岸烟初合平湖月未生孤舟屡失道但听秋泉声
　　栖霞山夜坐
　　山头戒坛路幽映雪岩侧四面青石牀一峰苔藓色松风静复起月影开还黒何独乗夜来殊非昼所得
　　送洌寺主之京迎襌和尚
　　襌门居此地瞻望在虚空水国月未上苍生如梦中上人知机士瓶锡慰樊笼彼土诸梵象嗟君扬道风
　　僧泚
　　游元象陌
　　空水朝色净澹然湖上心轴轳轻且进江洲如可寻秋风洄泝险落日波涛深寂寞武侯去中流方至今
　　贯休
　　临髙台
　　凉风吹逺念使我升髙台寕知数片云不是旧山来故人天一涯乆客殊未回鴈来不得书书寄空声哀
　　古意二首
　　一雨火云尽闭门心防防兰花与芙蓉满院同芳馨佳人天一涯好鸟鸣嘤嘤我有双白璧不羡于虞卿我有径寸珠别是天地精玩之室生白潇洒身安轻只应天上人见我双眼明
　　美人如游龙被服金鸳鸯手把古刀尺在彼白玉堂文章深掣曵珂佩鸣玎珰好风吹桃花片片落银牀何当举羽翰逺逐朱鸟翔
　　脩陆
　　题僧梦微房
　　东风日未出九衢人已行吾师无事坐苔藓入门生雨过闲花落风来古木声天台频説法石壁欠题名
　　新罗王【外夷一人】
　　太平诗【永徽元年真徳大破百济之众遣其弟子春秋之子法敏以闻真徳乃织绵作五言太平诗以献其词曰】
　　大唐开鸿业巍巍皇猷昌止戈戎衣定脩文继百王统天崇雨施理物体含章深仁谐日月抚运迈时康幡旗既赫赫征鼓何锽锽外夷违命者剪覆被天殃和风凝宇宙遐迩竞呈祥四时调玉烛七曜廵万方维岳降宰辅维帝用忠良五三咸一徳昭我皇家唐
　　刘令【闺秀五人】
　　听百舌
　　庭树旦新晴临镜出雕梁风吹桃李气传过春鸟声尽写山阳笛全作洛濵笙注意留观听误令妆不成
　　张琰
　　春词二首
　　垂柳鸣黄鹂闗闗若求友春情不可奈愁杀闺中妇日暮登髙楼谁怜垂小手
　　昨日桃花飞今朝梨花吐春色能防时那堪此愁绪荡子游不归春来泪如雨
　　宼妲母
　　古兴二首
　　郁蒸夏将半暑气扇飞阁骤雨满空来当轩卷罗幙度云开夕霁宇宙何清廓明月流素光轻风换炎铄孤鸾伤对影寳瑟悲别鹤君子去不还揺心欲何托
　　金菊延清霜玉壶多美酒良人独不归芳菲岂常有不惜芳菲歇但伤别离乆含情罢斟酌凝怨对牎牖
　　妓常浩
　　赠卢夫人
　　佳人惜顔色恐逐芳菲歇日暮出畵堂下阶见新月拜月仍有词傍人那得知归来玉台下始觉泪防垂
　　鲍君徽
　　闗山月
　　髙髙秋月明北照辽阳城寒迥光初满风多晕更生征人望乡思战马闻鼙惊朔风悲边草沙漠昬虏营霜凝匣中劒风惫原上旌早晚谒金阙不闻刁斗声
　　李冶【女冠一人】
　　寄朱放
　　望水试登山山髙湖又濶相思无晓夕相望经年月郁郁山木荣绵绵野花发别后无限情相逄一时说















　　唐诗品彚巻二十三
　　钦定四库全书
　　唐诗品彚卷二十四
　　明　髙棅　编
　　五言古诗二十四
　　长篇
　　李白
　　送魏万还王屋【并序】
　　【王屋山人魏万来自嵩宋沿呉相访数千里不遇乗兴游台越经永嘉观谢公石门后于广陵相见遂共过金陵此公爱文好古独徃物表因述其行而赠是诗凡六十韵　一作自嵩厯兖游梁入呉计三千里相访不遇因下江东寻诸名山徃复百越后于广陵一面遂乘兴同过金陵云云】
　　仙人东方生浩荡弄云海沛然乘天游独徃失所在魏侯继大名本家聊摄城卷舒入元化迹与古贤并十二弄文史挥笔如振绮辨折田巴生心齐鲁连子西渉清洛源颇惊人世喧采秀卧王屋因窥洞天门朅来游嵩峯羽客何双双朝擕月光子暮宿玉女牕鬼谷上窈窕龙潭下奔潨东浮汴河水访我三千里逸兴满呉云飘飖浙江汜挥手杭越间樟亭望潮还涛卷海门石云横天际山白雪走素车雷奔骇心顔遥闻会稽美且度耶谿水万壑与千岩峥嵘镜湖里秀色不可名清辉满江城人游月边去舟在空中行此中乆延伫入寻王许笑读曹娥碑沉吟黄绢语天台连四明日入向国清五峰转月色百里行松声灵谿恣沿越华顶殊超忽石梁横青天侧足履半月眷然思永嘉不惮海路赊挂席厯海峤回瞻赤城霞赤城渐微没孤屿前峣兀水续万古流亭空千霜月缙云川谷难石门最可观瀑布挂北斗莫穷此水端喷壁洒素雪空蒙生昼寒却思恶谿去寕惧恶谿恶咆哮七十滩水石相喷薄路创李北海岩开谢康乐松风和猿声搜索连洞壑径出梅花桥双谿纳归潮落帆金华岸赤松若可招沈约八咏楼城西孤岧嶤岧嶤四荒外旷望羣川会云卷天地开波连浙西大乱流新安口北指严陵瀬钓台碧云中邈与苍岭对稍稍来呉都裵徊上姑苏烟绵横九疑漭荡见五湖目极心更逺非歌但长吁廻桡楚江濵挥防杨子津身着日本裘昻藏出风尘五月造我语知非佁儗人【佁儗固滞貌】相逢乐无限水石日在眼徒干五诸侯不致百金产吾友扬子云弦歌播清芬虽为江寕宰好与山公羣乗兴但一行且知我爱君君来防何时仙台应有期东牕绿玉树定长三五枝至今天坛人当笑尔归迟我苦惜逺别茫然使心悲黄河若不断白首长相思
　　经乱离后天恩流夜郎忆旧游书懐赠江夏韦太守良宰凡八十三韵
　　天上白玉京十二楼五城仙人抚我顶结髪受长生误逐世间乐颇穷理乱情九十六圣君浮云挂空名天地赌一掷未能忘战争试渉霸王畧将期轩冕荣时命乃大谬弃之海上行学剑翻自哂为文竟何成剑非万人敌文窃四海声儿戏不足道五噫出西京临当欲去时慷慨泪沾缨叹君倜傥才摽举冠羣英开筵列袓帐慰此逺徂征鞍马若浮云送余骠骑亭歌钟不尽意白日落昆明十月到幽州戈鋋若罗星君王弃北海扫地借长鲸呼吸走百川燕然可摧倾心知不得语却欲栖蓬瀛弯弧惧天狼挟矢不敢张揽涕黄金台呼天哭昭王无人贵骏骨绿耳空腾骧乐毅傥再生于今亦奔亡蹉跎不得意驱马还旧乡逢君听弦歌肃穆坐华堂百里独太古陶然卧羲皇徴乐昌乐馆开筵列壶觞贤豪间青蛾对烛俨成行醉舞纷绮席清歌绕飞梁欢娯未终朝秩满归咸阳袓道拥万人供帐遥相望一别隔千里荣枯异炎凉炎凉几度改九土中横溃汉甲连胡兵沙尘暗云海草木揺杀气星辰无光彩白骨成丘山苍生竟何罪函闗壮帝居国命县哥舒长防三十万开门纳凶渠公卿如犬羊忠谠醢与菹二圣出游豫两京遂丘墟帝子许专征秉旄控强楚节制非桓文军师拥罴虎人心失去就贼势腾风雨惟君固房陵诚节冠终古仆卧香炉顶餐霞潄瑶泉门开九江转枕下五湖连半夜水军来浔阳满旌空名适自误迫胁上楼船徒赐五百金弃之若浮烟辞官不受赏翻谪夜郎天夜郎万里道西上令人老扫荡六合清仍为负霜草日月无偏照何由诉苍昊良牧称神明深仁恤交道一忝青云客三登黄鹤楼顾慙襧处士虚对鹦鹉洲樊山霜气尽寥落天地秋江带峨眉雪川横三峡流万舸此中来连帆过扬州送此万里目旷然防我愁纱牕倚天开水绿树如髪窥日畏衔山促酒喜得月呉娃与越艳窈窕夸铅红呼来上梯云含笑出帘栊对客小垂手罗衣舞春风賔跪请休息主人情未极覧君荆山作江鲍堪动色清水出芙蓉天然去雕饰逸兴横素无时不招寻朱门拥虎士列防何森森翦凿竹石开萦流涨清深登楼坐水阁吐论多英音片词贵白璧一诺轻黄金谓我不愧君青鸟同丹心五色云间鹊飞鸣天上来传闻赦书至却放夜郎回暖气变寒谷炎烟生死灰君登鳯池去忽弃贾生才桀犬尚吠尧匈奴笑千秋中夜四五叹常为大国忧旌斾夹两山黄河当中流连鸡不得进饮马空夷犹安得羿善射一箭落旄头
　　杜甫
　　【刘须溪云子美大篇江河神怪不测虽太白退之天才罕及矣】
　　自京赴奉先县咏懐凡五十韵
　　杜陵有布衣老大意转拙许身一何愚窃比稷与契【东坡志林云子美自许稷与契人未必许也然其诗云舜举十六相身尊道何髙秦时用商鞅法令如牛毛此自是稷契軰人口中语也】居然成濩落白首甘契濶葢棺事则已此志常觊豁穷年忧黎元叹息肠内热【西清诗话云孟子七篇论君与民者居半余观少陵穷年忧黎元等语其仁心广大异夫求宂之蝼蚁軰真得孟子之所存矣东坡问毕仲游云少陵何如人答云似司马迁但能名其诗耳余谓少陵似孟子葢原其心者也】取笑同学翁浩歌弥激烈非无江海志潇洒送日月生逢尧舜君不忍便永诀当今廊庙具搆厦岂云缺葵藿倾太阳物性固莫夺顾惟蝼蚁軰但自求其穴胡为慕大鲸輙拟偃溟渤以兹悟生理独耻事干谒兀兀遂至今忍为尘埃没终愧巢与由未能易其莭沉饮聊自遣放歌颇愁絶嵗暮百草零疾风髙岗裂天衢隂峥嵘客子中夜发霜严衣带断指直不得结淩晨过骊山御榻在嵽嵲蚩尤塞寒空蹴踏崖谷滑瑶池气郁律羽林相摩戞君臣留欢娯乐动殷胶葛赐浴皆长缨与燕非短褐彤庭所分帛本自寒女出鞭挞其夫家聚敛贡城阙圣人筐篚恩实欲邦国活臣如忽至理君岂弃此物多士盈朝廷仁者宜战栗况闻内金盘尽在卫霍室中堂舞神仙烟雾蒙玉质暖客貂防裘悲管逐清瑟劝客駞蹄羮霜橙压香橘【刘云风雅杂见】朱门酒肉臭路有冻死骨荣枯咫尺异惆怅难再述北辕就泾渭官渡又改辙羣水从西下极目髙崪兀疑是崆峒来恐触天柱折河梁幸未坼支撑声窸窣行旅相攀援川广不可越老妻旣异县十口隔风雪谁能乆不顾庶徃共饥渇入门闻号咷防子饥已卒吾寕舍一哀里巷亦呜咽所愧为人父无食致夭折岂知秋未登贫窭有仓卒生常免租税名不征伐抚迹犹酸辛平人固骚屑黙思失业徒因念逺戍卒忧端齐终南倾洞不可掇
　　北征【至徳二载公自鳯翔还鄜州此诗述在路及到家之事当是本年九月作】
　　皇帝二载秋闺八月初吉杜子将北征苍茫问家室维时多艰虞朝野少暇日顾慙恩私被诏许归蓬荜拜辞诣阙下怵惕乆未出虽乏諌诤姿恐君有遗失君诚中兴主经纬固密勿东胡反未已臣甫愤所切挥涕恋行在道途犹恍惚乾坤含疮痍忧虞何时毕靡靡逾阡陌人烟眇萧瑟所遇多被伤呻吟更流血回首鳯翔县旌旗晚明灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动髙兴幽事亦可恱山菓多细罗生杂橡栗或红如丹砂或黒如防漆雨露之所濡甘苦齐结实【刘云长篇自然不可无此又云愁绪中得从容风刺如此语乃大篇兴致】缅思桃源内益叹身世拙坡陀望鄜畤谷岩互出没我行已水濵我仆犹木末鸱鸟鸣黄桑野防拱乱穴夜深经战埸寒月照白骨潼闗百万师徃者防何卒遂令半秦民残害为异物况我堕胡尘及归尽华髪经年至茅屋妻子衣百结恸哭松声回悲泉共幽咽平生所娇儿顔色白胜雪见爷背面啼垢腻脚不袜牀前两小女补绽才过膝海图坼波涛旧绣移曲折天呉及紫鳯颠倒在短褐老夫情懐恶呕泄卧数日那无囊中帛救汝寒凛栗粉黛亦觧包衾裯稍罗列瘦妻面复光痴女头自栉学母无不为晓妆随手抹移时施朱鈆狼籍畵眉濶生还对童稚似欲忘饥渴问事竞挽须谁能即嗔喝翻思在贼愁甘受杂乱聒新归且慰意生理焉得说【刘云北征精神全得一叚画意他人窘态有甚不能自言又羞置勿道】至尊尚防尘几日休练卒仰看天色改旁觉妖氛豁隂风西北来惨澹随回纥其王愿助顺其俗喜驰突送兵五千人驱马一万匹此軰少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足防官军请深入蓄锐伺俱发此举开青徐旋瞻畧恒碣昊天积霜露正气有肃杀祸转亡胡嵗势成擒胡月胡命其能乆皇纲未宜絶忆昨狼狈初事与古先别奸臣竞菹醢同恶随荡析不闻夏殷衰中自诛褒妲周汉获再兴宣光果明哲桓桓陈将军仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神洒扫数不辍【刘云数音朔谓毎有丧乱终必反正】煌煌太宗业树立甚宏逹【石林诗话云长篇最难晋魏以前诗无过十韵者葢常人以意逆志初不以叙事倾倒为工至杜子美北征述懐诸篇穷极笔力如太史公纪传此古今之絶唱也　东坡曰北征诗识君臣大体忠义之气与秋色争髙可贵也须溪诗眼云孙莘老常谓老杜北征诗胜退之南山诗王平甫以谓南山胜北征终不能相服时山谷尚少】
　　【乃曰若论工巧则杜北征不及南山若书一代之事与国风雅颂相为表里则北征不可无而南山虽不作未害也二公论遂定】
　　韩愈
　　南山诗【按长安志终南山在万年县南五十里汉书太一山又为终南山东方朔曰终南山天下之大袓也其山多玉石金银铜铁豫章檀柘异物不可胜原此百工取给万姓所仰是也　元和初公自江陵法曹召为国子博士赋此诗凡百有一韵　洪驹父曰此诗似上林子虚才力小者不可到也】
　　吾闻京城南兹维羣山囿东西两际海巨细难悉究山经及地志茫昧非受授团辞试提挈挂一念万漏欲休谅不能麤序所经觏尝升崇丘望戢戢见相凑晴明出棱角缕脉碎分绣蒸岚相洞表里忽通透无风自飘融液煦柔茂横云时平凝防防露数岫天宇横脩眉浓绿画新就孤撑有巉絶海浴褰鹏噣【音昼自此已上才序南山大防】春阳潜沮洳濯濯深吐秀岩峦虽嵂崒輭弱类含酎夏炎百木盛防郁増埋覆神灵日歊戏云气争结构秋霜喜刻铄磔卓立癯瘦参差相疉重刚耿陵宇宙冬行虽幽墨氷雪工琢镂新曦照危峨亿丈恒髙袤明昬无停态顷刻异状候【已上序四时变态】西南雄太白突起莫间簉【簉者椊也齐也罹也初救切】藩都配徳运分宅占丁戊【丁戊亦谓西南】逍遥越地位诋讦防干窦【逍遥谷名地亦作坤言太白非特占西南坤位又侵及东北干位故云防干窦】空虚寒竞竞风气较搜潄朱维方烧日隂霞纵腾糅【交救切杂糅也】昆明隂池北去觌偶晴昼緜聨穷俯视倒侧困清沤微澜动水面踊跃躁猱狖惊呼惜破碎仰喜呀不仆【仆倒也音敷救又四候切已上言南山方隅连亘之所】前寻经杜墅【即杜陵也】坌蔽毕原陋【坌尘也毕原周文武葬处】﨑岖上轩昻始得观览富行行将遂穷岭陆烦互走【音奏】勃然思拆裂拥掩难恕宥巨灵与夸娥【河神巨灵以手擘山列子夸娥氏负二山】逺贾期必售还疑造物意固护蓄积祐力虽能排干雷电劳呵诟攀缘脱手足蹭蹬扺积甃茫然试矫首堛塞生怐愗【宼茂二音愁然貌】威容丧萧爽近新迷逺旧拘官计日月欲进不可又因缘穷其湫【南山有炭谷湫】凝湛闭隂兽鱼虾可俯掇神物安敢寇林柯有脱叶欲堕鸟惊救【其湫神灵叶落恐污湫水鸟即衔去】争衔弯环飞投弃急哺鷇【音宼】旋归道回睨逺枿壮复奏吁嗟信竒怪峙质能化贸前年遭谴谪探厯得邂逅初从蓝田入【贞元十九年十二月公自监察御史谪出为连州阳山令巳下言其遇蓝田县所经厯见也】顾盼劳颈脰时天晦大雪泪目苦朦瞀峻涂拖长氷直下若悬溜褰衣歩摧马颠蹶退且复苍黄忘遐晞所瞩才左右杉篁咤蒲苏杲耀攒介胄专心忆平道脱险逾避臭【吕氏春秋曰人有大臭者其兄弟皆无能与居者】昨来逢清霁宿愿欣所副峥嵘跻冡顶倐闪杂鼯鼬前划开濶澜漫堆众皱【一作鲏石蟇也】或连若相恶或向若相祐或乱若抽笋或嵲若炷炙【音疚】或错若绘画或缭若篆籀或罗若星离或蓊若雪逗或浮若波涛或碎若锄耨或如贲育伦暏胜勇前购先强势已出后钝嗔防譳【不能言貌】或如帝王尊丛集朝贱防虽亲不防狎虽逺不悖谬或如临食案肴核分饤饾又如游九原坟墓包椁柩或累若盆甖或掲若登豆或覆若瀑鼈或頺若寝兽或蜿若藏龙或翼若搏鹫或齐若朋友或差若先后或迸若流落或頺若宿留或戾若仇讐或密若防媾或俨若峨冠或翻若舞袖或屹若战阵或围若搜狩或靡然东注或偃然北首或如火熺烟或若气饙馏或行而不辍或遗而不收或斜而不倚或弛而不彀或赤若秃鬝或熏若柴槱或如龟拆兆或若卦分繇【音宙】或前横若剥或后断若姤延延离又属夬夬叛还遘喁喁鱼闯萍落落月经宿訚訚树墙垣巘巘架库廐参参削剑防焕焕衔莹琇敷敷花破萼闟闟屋摧霤悠悠舒而安兀兀狂以狃超超出犹奔蠢蠢骇不懋【已上序其厯见之状】大哉立天地经纪肖营腠【象营卫腠理也】厥初孰开张僶俛谁劝侑创兹朴而巧戮力忍劳疚得非施斧斤无乃假咀呪鸿荒意无传功大莫酬僦尝闻于祠官苾芬降歆嗅斐然作歌诗惟用赞报酭【音义言作歌诗以赞报酭之典酭亦报也韩仲韶云是诗始总序其四时之变次叙南山连亘之所止其末则叙其经厯之所见者焉】










　　唐诗品彚巻二十四
　　钦定四库全书
　　唐诗品彚卷二十五
　　明　髙棅　编
　　七言古诗一
　　正始
　　王宏
　　从军行
　　儿生三日掌上珠燕颔猿肱秾李肤十五学剑北击胡羌歌燕筑送城隅城隅路接伊川驿河阳渡头邯郸陌可怜少年把手时黄鸟双飞梨花白秦王筑城三千里西自临洮东辽水山边叠叠黒云飞海畔莓莓青草死从来战鬬不求勲杀身为君君不闻鳯凰楼上吹急管落日裵徊肠先断
　　王勃
　　秋夜长
　　秋夜长殊未央月明白露澄清光层城绮阁遥相望遥相望川无梁北风受节南鴈翔崇兰委质时菊芳鸣环曵履出长廊为君秋夜衣裳纎罗对鳯凰丹绮双鸳鸯调砧乱杵思自伤征夫万里戍他乡鹤关音信断龙门道路长君在天一方寒衣徒自香
　　采莲曲【一作采莲归】
　　采莲归绿水芙蓉衣秋风起浪鳬鴈飞桂棹兰桡下长浦罗裙玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今巳暮今已暮采莲花渠今那必尽娼家官道城南把桑叶何如江上采莲花莲花复莲花花叶何稠疉叶翠本羞眉花红强如颊佳人不在兹怅望别离时牵花怜共蒂折藕爱连丝故情无处所新物从华滋不惜西津交佩觧还羞北海鴈书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢呉姬越女何丰茸共问寒江千里外征客闗山路几重
　　临髙台
　　临髙台髙台迢絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同佳气郁葱葱紫阁丹楼纷照耀璧房锦殿相玲珑东迷长乐观西指未央宫赤城映朝日绿树揺春风旗亭百队开新市甲第千甍分戚里朱轮翠葢不胜春疉榭层楹相对起复有青楼大道中绣户纹牕雕绮栊锦衣昼不襞罗帷夕未空歌屏朝揜翠妆镜晚窥红为君安寳髻娥眉罢花藂挟路尘间防将暮云间月色明如素鸳鸯池上两两飞鳯凰楼下双双度物色正如此佳期那不顾银鞍绣毂盛繁华可怜今夜宿娼家少妇不须颦东园桃李片时春君看旧日髙台处栢梁铜雀生黄尘【锦衣昼不襞罗帷夕未空一作锦衣夜不襞罗帷昼未空】
　　滕王阁
　　滕王髙阁临江渚佩玉鸣銮罢歌舞畵栋朝飞南浦云朱帘暮卷西山雨闲云潭影日悠悠物换星移度几秋阁中帝子今何在槛外长江空自流
　　卢照邻
　　长安古意
　　长安大道连狭斜青牛白马七香车玉辇纵横过主第金鞍络绎向侯家龙衔寳葢承朝日鳯吐流苏帯晚霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂鳯翼梁家畵阁天中起汉帝金茎云外直楼前相望不相知陌上相逢讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取开帘帖双燕双燕双飞绕畵梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童寳马鐡连钱娼妓盘龙金屈膝御史府中乌夜啼廷尉门前雀欲栖隐隐朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉剑共宿娼家桃李蹊娼家日暮紫罗裙清歌一转口氤氲北堂夜夜人如月南陌朝朝骑似云南陌北堂连北里五剧三条空三市弱柳青槐拂地垂佳气红尘暗天起汉代金吾千骑来翡翠屠苏鹦鹉杯罗襦寳带为君觧燕歌赵舞为君开别有豪华称将相转日囬天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年嵗嵗一牀书独有南山桂花发飞来飞去袭人裾
　　骆賔王
　　行路难【同辛常伯军中作】
　　君不见玉闗尘色暗边庭铜鞮杂虏冦长城天子按剑徴余勇将军受脤事横行七徳龙韬开玉帐千里鼍鼓动金钲【一作千里鼍鼓疉金钲】隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷踈勒龙鳞水上开鱼贯马首山前振雕翼长驱万里詟祁连分麾三令武功宣百发乌号遥碎柳七尺龙文逈照莲春来秋去移灰琯兰闺柳市芳尘断鴈门迢逓尺书稀鸳被相思双带缓行路难誓令氛防静臯兰但使封侯龙頟贵讵随中妇鳯楼寒
　　刘庭芝
　　公子行
　　天津桥下阳春水天津桥上繁华子马声廻合青云外人影揺动绿波里绿波清迥玉为砂青云离披锦作霞可怜杨柳伤心树可怜桃李防肠花此日遨游邀美女此时歌舞入娼家娼家美女郁金香飞来飞去公子傍的的朱帘白日映娥娥玉顔红粉妆花际徘徊双蛱蝶池边顾歩两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千嵗古谁论芳槿一朝新百年同谢西山日千秋万古北邙尘
　　代悲白头翁【一作宋之问诗】
　　洛阳城东桃李花飞来飞去落谁家洛阳女儿惜顔色行逢落花长叹息今年花落顔色改明年花开复谁在已见松栢摧为薪更闻桑田变成海古人无复洛城东今人还对落花风年年嵗嵗花相似嵗嵗年年人不同寄言全盛红顔子应怜半死白头翁此翁白头真可怜伊昔红顔美少年公子王孙芳树下清歌妙舞落花前光防池台开锦绣将军楼阁畵神仙一朝卧病无相识三春行乐在谁边宛转蛾眉能几时须臾鹤髪乱如丝但看古来歌舞地惟有黄昬鸟雀悲
　　乔知之
　　绿珠篇
　　石家金谷重新声明珠十斛买娉婷此日可怜君自许此时可喜得人情君家闺阁未曽难常将歌舞借人看意气雄豪非分理骄矜势力横相干辞君去去终未忍徒劳掩袂伤铅粉百年离别在髙楼一代红顔为君尽【知之有美妾曰碧玉武承嗣夺之乔作此篇以寄之碧玉赴井死承嗣得诗于裾带大怒讽酷吏罗告族诛之】
　　古意和李侍郎
　　妾家巫山隔汉川君度南庭向胡宛髙楼迢逓想金天河汉昭囬更凄然夜如何其夜未央闲花照月愁洞房自矜夫婿胜王昌三十曾作侍中郎一从流落戍渔阳懐哉万恨结中肠南山羃羃免丝花北陵青青女罗树由来花叶同一根今日枝条分两处三星差池光照灼北斗西指秋云薄茎枯绿谢叶憔悴香消花尽色零落美人长叹絶容萎含情收取摧折枝调丝独弹声未移感君行坐星嵗迟闺中宛转今若斯谁能为报征人知
　　陈子昻
　　春台引【寒食集毕录亊宅作】
　　感阳春兮生碧草【春一作】之油油懐宇宙以伤逺登髙台而写忧迟美人兮不见恐青嵗之遂【集作还】遒从毕公以酣饮寄林塘而一留采芳荪于北渚忆桂树于南洲何云木之美丽而池馆之崇幽星台秀士月旦诸子嘉【一作喜】青鸟之辰迎火龙之始挟寳书与瑶瑟芳蕙华而兰靡乃掩白苹借绿芷酒既醉乐未巳击清钟歌渌水怨青春之萎絶赠瑶华之旖旎愿一见而道【集作导】意结众芳之绸缪曷余情之荡漾【集作瀁】曯青云以増愁怅三山之飞鹤忆海上之白鸥且曰羣仙去兮青春頺嵗华歇兮黄鸟哀富贵荣乐几时兮朱宫碧堂生春苔白云兮归来
　　王适
　　古别离
　　昔嵗惊杨柳髙楼悲独守今年芳树枝孤栖怨别离珠帘昼不卷罗幔晓长垂苦调琴先觉愁容镜独知频年鴈去【一作频来鴈度】无消息罢却鸳纹【一作罢去鸳纹】何用织夜还罗帷空有情春着裙腰自无力青轩桃李落纷纷紫庭兰蕙日【一作香】氛氲已能憔悴今如此更复含情一待君
　　李峤
　　拟古东飞百劳西飞鷰
　　传书青鸟迎箫鳯巫岭荆台数通梦谁家窈窕住园楼五马千金照陌头罗裙玉佩当轩出防翠施红竞春日佳人二八盛舞歌羞将百里呈双蛾庭前芳树朝夕改空驻妍华欲谁待
　　汾隂行
　　君不见昔日西京全盛时汾隂后土亲祭祠斋宫宿寝设厨供撞钟鸣鼓树羽旗汉家四叶才且雄賔筵万灵服九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营将校列容卫三河纵观空闾里回旌驻跸降灵埸焚香奠醑邀百祥金鼎发色正焜煌灵袛炜煜摅景光埋玉陈牲礼神毕举麾上马乗舆出彼汾之曲嘉可游杏兰为楫桂为舟棹歌微吟防鹢浮箫鼓哀鸣白云秋欢娯宴洽赐羣后家家复除户牛酒声名动天乐无有千秋万嵗南山寿自从天子向秦闗玉辇金舆不复还珠帘羽帐长寂寞鼎湖龙髯安可攀千龄人事一朝空四海为家此路穷雄豪意气今何在坛场宫馆尽蒿蓬路逢故老长叹息世事回还不可测昔时青楼对歌舞今日黄埃聚荆棘山川满目泪沾衣富贵荣华能几时不见只今汾水上唯有年年秋鴈飞【明皇传信记云上将幸蜀登华萼楼使楼前善水调者登而歌曰山川满目泪沾衣富贵荣华能几时不见只今汾流上唯有年年鸿鴈飞上顾侍者曰谁为此曰宰相李峤辞也上曰真才子也不待曲终而去】
　　沈佺期
　　古歌
　　落叶流风向玉台夜寒秋思洞房开水晶帘外金波下云母牕前银汉回玉阶隂隂苔藓色君王履綦难再得璇闺窈窕秋夜长绣户徘徊秋月光燕姬防帐芙蓉色秦女金鑪兰麝香北斗七星横夜半清歌一曲防君肠
　　古意【又作鳯箫曲】
　　八月凉风动髙阁千金丽人卷绡幕已怜池上歇芳菲不念君恩坐揺落世上荣华如转蓬朝随阡陌暮云中飞燕侍寝昭阳殿班姬饮恨长信宫长信宫昭阳殿春来歌舞妾自知秋至容华君不见昔时嬴女厌世氛学吹鳯箫乗防云含情转盼向箫史千载红顔持赠君
　　入少密谿
　　云峰苔壁绕谿斜江路香风夹岸花村密不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自言避喧非避秦薜衣耕凿帝尧人相留且待鸡黍熟夕卧深山萝月春
　　徐之
　　采莲
　　越艳荆姝惯采莲兰桡畵檝满长川秋来江水澄如练映水红妆如可见此时莲浦珠翠光此日荷风罗绮香纎手周游不蹔息红英烂烂殊未极夕鸟栖林人欲稀长歌哀怨探莲归
　　宋之问
　　下山歌【王无竞和云日云暮兮下嵩山山路连绵兮村石间出谷口兮见明月心裵徊兮不能还】
　　下嵩山兮多所思携佳人兮歩迟迟松间明月长如此君再游兮复何时
　　军中人日登髙赠房明府
　　幽郊昨夜隂风防顿觉朝来阳吹暖泾水桥南柳欲黄杜陵城北花应满长安昨晚寄寒衣短翮登兹一望归闻道觊旋乗骑入看君走马见芳菲
　　寒食陆浑别业
　　洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人
　　寒食江州满塘驿
　　去年上巳洛桥边今年寒食庐山曲遥怜巩树花应满复见呉洲草新绿呉洲春草兰杜芳感物思归懐故乡驿骑明朝发何处猿声今夜防君肠
　　至端州驿见杜五审言沈三佺期阎五朝隐王二无竞题壁慨然成咏
　　逐臣北地承严谴调到南中每相见岂意南中岐路多千山万水分乡县云揺雨防各翻飞海濶天长音信稀处处山川同瘴疠自怜能得几人归
　　明河篇【唐书云武后朝之问求为北门学士不许乃作此篇以见意后见之谓崔融曰非不知之问有竒才但恨有口过耳注口过谓口臭也】
　　八月凉风天气清万里无云河汉明昬见南楼清且浅晓落西山纵复横洛阳城阙天中起长河夜夜千门里复道连甍共蔽亏畵堂琼戸特相宜云母帷前初泛滥水晶帘外转逶迤倬彼昭回如练白复出东城接南陌南陌征人去不归谁家今夜捣寒衣鸳鸯机上踈萤度乌鹊桥边一鴈飞鴈飞萤度愁难歇坐见明河渐微没已能舒卷任浮云不惜光辉让流月明河可望不可亲愿得乗槎一问津更将织女支机石还访城都卖卜人龙门应制【武后游龙门命羣臣赋诗先成者赏以锦袍东方虬诗成诏赐坐未安宋之问后成文理兼美左右无不称善乃就夺锦袍衣之】
　　宿雨霁氛埃流云度城阙河堤柳新翠苑树花先发洛阳花柳此时浓山水楼台映几重羣公拂雾朝翔鳯天子乗春幸凿龙凿龙近出王城外羽从淋漓拥轩葢云跸才临御水桥天衣已入香山会山壁崭岩防复连清流澄澈俯伊川防影遥遥绿波上星龛奕奕翠微边层峦旧长千寻木逺壑初飞万丈泉防仗红旌绕香阁下辇登髙望河洛东城宫阙拟昭回南陌沟塍珠绮错林下天香七寳台山中有酒万年杯微风一起祥花落仙乐初鸣瑞鸟来鸟来花落纷无巳称觞献寿香霞里歌舞淹留景欲斜石间犹驻五云车鸟旗翼翼留芳草龙骑骎骎映晚花千乗万骑鸾舆出水静山空严警跸郊外喧喧引看人倾都南望属车尘嚣声引飏黄道王气周回入紫宸先王定鼎山河固寳命乗周万物新吾君不事瑶池乐时雨来观农扈春
　　郭振
　　古劒篇【唐史本传云振少有大志为通泉尉任侠使气尝盗铸及掠卖部中口武后召欲诘既与语竒之索其文章振上寳剑篇后览嘉叹遂得擢用】
　　君不见昆吾鐡冶飞炎烟红光紫气俱赫然良工鍜錬凡几年铸得寳剑名龙泉龙泉顔色如霜雪良工咨嗟叹竒絶琉璃玉匣吐莲花错镂金镮生明月正逢天下无风尘幸得周防君子身精光黯黯青蛇色文章片片几鳞非直结交游侠子亦曽亲近英雄人何言中路遭弃捐零落飘沦古狱边虽复沉埋无所用犹能夜夜气冲天【杜子美八哀云髙咏寳剑篇神交付防漠】
　　卢僎
　　十月梅花
　　君不见巴乡春候中华别年年十月梅花发上苑今应雪作花寕知此地花为雪自从迁播落黔巴三见江上开新花故园风光虚洛汭穷峡凝云度嵗华花情纵似河阳好客心倍伤边候早春候飒惊楼上梅霜威未落江潭草江上侵天去不还楼花覆帘空坐攀一向花前看白髪几廻梦里忆红顔红顔白髪云泥改何异桑田移碧海却想华年故国时唯余一片空心在空心吊影向谁陈云台仙阁旧游人傥知巴树连冬发应怜南国气长春
　　张说
　　邺都引
　　君不见魏武草创争天防羣雄睚眦相驰逐昼擕壮士破坚阵夜接词人赋华屋都邑缭绕西山阳桑榆漫漫漳河曲城郭为墟人代改但见西园明月在邺傍髙冢多贵臣蛾眉曼睩共灰尘试上铜台歌舞处唯有秋风愁杀人
　　徐彦伯
　　芳树
　　玉花珍簟上金缕【一作镂】畵屏开晓月怜筝柱春风忆镜台筝柱春风吹晓月芳树落花朝暝歇藁砧刀头未有时攀条拭泪坐相思
　　呉少微
　　怨歌行
　　城南有怨妇含情傍芳丛自谓二八时歌舞入汉宫皇恩数流眄承幸玉堂中绿栢黄花催夜酒锦衣罗袂逐春风建章西宫焕若神燕赵美女二千人君王厌徳不忘新况羣艶冶粉来陈是时别君不再见三十三春长信殿长信重门昼掩闗清房晓帐幽且闲绮牕虫网氛尘色文轩莺树桃李顔天王贵宫不贮老浩然含泪今来还自怜春风转晚暮试逐佳游芳草路小腰丽女夺人竒金鞍少年曽不顾【有逸句】归来谁为夫请谢西家妇莫辞先醉觧罗襦
　　古意
　　洛阳芳草向春开洛阳女儿平旦来流车走马纷相催折芳闘草向曲台曲台自有千万行重花累叶间垂杨北林朝日锦明光南国微风苏合香可怜窈窕女不作邯郸倡妙舞转廻拂长袖髙歌浩唱发清商歌终舞罢欢无极乐徃悲来长叹息阳春白日不少留红花碧树无顔色碧树风花先春度珠帘粉泽无人顾如何年少忽迟暮坐见明月与白露明月白露夜已寒香衣锦带空珊珊今日阳春一妙曲鳯凰楼上与君弹
　　刘廷琦
　　瑞雪篇
　　紫宸飞雪晓徘徊层阁重门雪照开九衢皛耀浮埃尽千品差池贽帛来何处田中非种玉谁家院里不生梅埋云翳景无穷巳因风落地吹还起先过翡翠寳房中转入鸳鸯金殿里美人含笑出聨翩艶逸轻相鬬容止罗衣防着浑是花玉手抟来半成水奕奕纷纷何所如顿忆杨园二月初羞同班妾髙秋扇欲照明王乙夜书姑射山中符圣寿芙蓉阙下降仙车愿随睿泽流无限长报丰年乐有余
　　李如璧
　　明月
　　三五月华流烟光可怜懐归郢路长逾江越汉津无梁遥遥永夜思茫茫昭君失宠辞上宫蛾眉蝉娟卧氊穹胡人琵琶弹北风汉家音信絶南鸿昭君此时怨畵工可怜明月光朣胧节既秋兮天向寒沅有漪兮湘有澜沅湘紏合淼漫漫洛阳才子忆长安可怜明月复团团逐臣恋主心愈恪弃妾思君情不薄已悲芳嵗徒沦落复恐红顔坐销铄可怜明月方照灼向影倾身比葵藿
　　李昻
　　从军行
　　汉家未得燕支山征戍年年沙朔间塞下长驱汗血马云中恒闭玉门闗隂山瀚海千万里此日桑河冻流水稽洛山边云骑来渔阳戍里烽烟起长途羽檄何相望天子按剑思北方羽林练士拭金甲将军校战出玉堂幽陵异域风烟改亭障连连古今在夜鸿鴈南渡河晓望旌旗北临海寒沙飞淅沥遥裔连穷碛漠云平初合阵西山月出闻鸣镝城南百战多苦辛路傍死卧黄沙人戎衣不脱随霜雪汗马防长被鐡杨叶楼中不寄书莲花剑上空流血匈奴未灭不言家驱逐行行边徼賖归心海外见明月别思天边梦落花天边廻望何悠悠芳树无人渡陇头春云不变阳闗雪桑叶先知呉地秋田畴不卖卢龙防窦宪思勒燕然石麾兵静北垂此日交河湄欲令塞上无干戚会待单于系颈时
　　胡浩
　　大汉行
　　单于犯蓟门虏骑畧萧边南山木叶飞下地北海蓬根乱上天科斗连营太原道鱼丽合阵武威川三军遥倚伏万里相驰逐旌斾悠悠静瀚源鼙鼔喧喧动卢谷穷徼出幽陵吁嗟倦寝兴马蹄冻溜石胡毳暖生氷云沙泱漭天光闭河寒隂沉海色凝崆峒此国谁能托萧索边心常不乐近见行人畏白龙遥闻公主愁黄鹤阳春半岐路间瑶台苑玉门闗百花芳树红将歇二月兰臯绿未还阵云不散鱼龙水雨雪犹飞鸿鹄山山嶂绵连那可极路逺辛勤梦顔色北堂萱草不寄来东园桃李长相忆汉将纷纭攻战盈胡防萧条幽朔清韩昌拜节偏知送郑吉驱旌坐见迎火絶烟沉在西极谷静山空自北平但得将军能百胜不须天子筑长城
　　贺朝清
　　从军行
　　朔胡乗月防边城军书挿羽刺【一作赐】中京天子金坛拜飞将单于玉塞振佳兵骑射先鸣推任侠龙韬决胜伫时英闻有河湟客愔愔理帷帟常山啓伯图汜水先天防衔珠浴鐡向桑干衅旗膏剑指乌丸鸣鸡巳报闗山晓来鴈遥传沙塞寒直为甘心从苦节陇头流水鸣呜咽边树萧萧不觉春天山漠漠长飞雪鱼丽阵接塞云平鴈翼营通海月明始看晋幕飞鹅入旋闻齐垒啼鸟【一作鸟】声自从一戍燕支山春光几度晋阳闗金河未转青丝骑玉筯应啼红粉顔鸿归燕相续池边芳草绿巳见氛清细柳营莫更春歌落梅曲烽沉灶减静边亭海晏山空肃巳寕行望鳯京旋凯防重来麟阁畵丹青
　　万齐融
　　仗剑行
　　昨夜星宫动紫薇今年天子用武威登车一呼风雷动遥震隂山撼巍巍胡骄子当见旄头蚀应死愿骑单马仗天威挼取长绳缚虏归仗剑遥叱路傍子匃奴头血溅君衣
　　王翰
　　春女歌【郭茂倩乐府作春女行】
　　紫台穹跨连绿波红轩铪匝垂纎罗中有一人金作面隔幌玲珑遥可见忽闻黄鸟鸣且悲镜边含笑着春衣罗袖婵娟似无力行拾落花比容色落花一度无再春人生作乐须及辰君不见楚王台上红顔子今日皆成狐兔尘
　　饮马长城窟行【一作古长城吟】
　　长安少年无逺图一生惟羡执金吾麒麟殿前拜天子走马为君西击胡胡沙猎猎吹人面汉虏相逢不相见遥闻钟鼓动地来传道单于夜犹战此时顾恩寕顾身为君一行摧万人壮士挥戈廻白日单于溅血汚朱轮归来饮马长城窟长城道傍多白骨问之耆老何代人云是秦王筑城卒黄昬塞北无人烟鬼哭啾啾声沸天无罪见诛功不赏孤魂流落此城边当昔秦王按剑起诸侯膝行不敢视富国强兵二十年筑怨声寃九千里秦王筑城何太愚天实亡秦非北胡一朝祸起萧墙内渭水咸阳不复都
　　孙逖
　　山隂县西楼
　　都邑西楼芳树间逶迤霁色绕江山山月夜从公署出江云晚对讼庭还谁知春色朝朝好二月飞花满江草一见湖边杨柳风遥忆青青洛阳道
　　宗皇帝
　　入秦川路寒食
　　洛阳芳树映天津灞垂杨窣地新直为经过行乐处不知虚度两京春去年余闰今春早曙色和风看花草可怜寒食与清明光辉并在长安道自从闗路入秦川争道何人不戏鞭公子途中妨蹋踘佳人马上废秋千渭水长桥今欲度忽忽渐见新丰树逺看骊岫入云霄预想汤池起烟雾雾气氛氲水殿开暂拂香泉归去来今嵗清明行巳晚明年寒食更相陪
　　春台望
　　暇景属三春髙台聊四望目极千里际山川一何壮太华见重岩终南分疉嶂郊原纷绮错参差多异状佳气满通沟迟歩入绮楼初莺一一鸣红树归鴈迟迟去绿洲太液池中下黄鹤昆明水上映牵牛闻道汉家全盛日别馆离宫非一甘泉逶迤亘明光五柞连延接未央周庐徼道纵横转飞阁回轩左右长须念作劳居者逸勿言身后焉能恤为想雄豪壮栢梁何如俭陋卑茅室阳乌黯黯向山沉夕鸟喧喧入上林薄暮赏余囬歩辇还念中人罢百金
　　贺知章
　　奉和御制春台
　　青阳布王道览陶真性欣若天下春髙逾域中圣神臯类观赏帝里如悬镜缭绕八川浮岧嶤双阙映晓色徧昭阳晴云卷建章华滋的皪丹青树颢气氤氲金玉堂尚有灵蛇下鄜畤还徴瑞寳入陈仓自昔秦奢汉穷武后庭万余宫百数旗回五丈殿千门连绵南隥出西垣广昼螓蛾夸窈窕罗生玳瑁象昆仑乃睠天晴兴隠恤古来土木良非一荆临章华赵丛台何如尧阶将禹室层栏窱下龙舆清管逶迤半绮疏一听南风引鸾舞长謡北极仰鹑居
　　许景先
　　奉和御制春台望
　　睿徳在青阳髙居视中县秦城连鳯阙汉寝疏龙殿文物照光辉郊畿郁葱蒨千门望成锦八水明如练复道晓光披宸游出禁移瑞气朝浮五云阁祥光夜吐万年枝兰叶负龟初荐祉桐花集鳯更来仪秦汉生人凋力役阿房甘泉搆云碧汾祠雍畤望通天玉堂宣室坐长年鼓钟西接咸阳观苑囿南通鄠杜田明主卑宫戒前失辅徳钦贤政惟一昆虫不夭在春搜稼穑常艰重农术邦家已荷圣谟新犹闻俭陋惜中人豫奉北辰垂七曜长歌东武抃千春










　　唐诗品彚巻二十五
　　钦定四库全书
　　唐诗品彚卷二十六
　　明　高棅　编
　　七言古诗二
　　正宗【一】
　　李白【上】
　　乌夜啼
　　黄云城边乌欲栖归飞哑哑枝上啼机中织锦秦川女碧纱如烟隔牕语停梭怅然忆逺人独宿空房泪如雨【刘须溪云语有深于此者然情之所至皆不如此则亦不必深也凡言乐府者未足以知此】
　　乌栖曲
　　姑苏台上乌栖时吴王宫里醉西施吴歌楚舞欢未毕青山欲衔半边日银箭金壶漏水多起看秋月坠江波东方渐高奈乐何【贺知章云此诗可以泣鬼神萧士斌云此乐府深得国风刺诗之体范徳机云汉魏诗多不可防所以为好者盖其气象自不同耳李诗好处亦难防点之则全篇有所不可择焉若此篇与鸟夜啼可为精金粹玉矣】
　　杨叛儿
　　君歌杨叛儿妾劝新丰酒何许最闗情乌啼白门柳乌啼隐杨花君醉留妾家博山炉中沈香火双烟一气凌紫霞
　　白纻辞
　　月寒江清夜沈沈羙人一笑千黄金垂罗舞縠扬哀音郢中白雪且莫吟子夜呉歌动君心动君心冀君赏愿作天池双鸳鸯一朝飞去青云上
　　采莲曲
　　若耶谿傍采莲女笑隔荷花共人语日照新妆水底明风飘香袂空中举岸上谁家游冶郎三三五五映垂杨紫骝嘶入落花去见此踟蹰空断肠【刘云浅诗尽情】
　　王昭君
　　汉家秦地月流影照明妃一上玉闗道天涯去不归汉月还从东海出明妃西嫁无来日燕支长寒雪作花蛾眉憔悴没胡沙生乏黄金枉图画死留青冢使人嗟
　　长相思二首
　　长相思在长安络纬秋啼金井阑微霜凄凄簟色寒孤灯不眠思欲絶卷帷望月空长叹羙人如花隔云端上有青防之长天下有緑水之波澜天长路逺魂飞苦梦魂不到闗山难长相思推心肝
　　日色欲尽花含烟月明欲素愁不眠赵瑟初停鳯凰柱蜀琴欲奏鸳鸯弦此曲有意无人传愿随春风寄燕然忆君迢迢隔青天昔时横波目今作流泪泉不信妾肠断归来看取明镜前【萧云词意悲而不伤怨而不谤】
　　飞龙引
　　黄帝铸鼎于荆山链丹砂丹砂成黄金骑龙飞上天清家云愁海思令人嗟宫中防女顔如花飘然挥手凌紫霞从风纵体登銮车登銮车侍轩辕遨游青天中其乐不可言
　　行路难
　　金樽清酒斗十干玉盘珍羞直万钱停杯投筯不能飡防剑四顾心茫然欲渡黄河水塞川将登太行雪满山闲来垂钓碧谿上忽复乘舟梦日边行路难行路难多岐路今安在长风破浪防有时直挂云防济沧海【刘云结得不至鼠尾甚善甚善】
　　登高丘而望逺海
　　登高丘望逺海六鳌骨巳霜三山流安在扶桑半摧折白日沈光彩银台金阙如梦中秦王汉武空相待精卫费木石鼋鼍无所凭君不见骊山茂陵尽灰灭牧羊之子来攀登盗贼刼寳玉精灵竟何能穷兵黩武今如此鼎湖飞龙安可乘
　　行行且游猎篇
　　边城儿生年不读一字书但将游猎跨轻趫胡马秋肥宜白草骑来蹑影何轻骄金鞭拂雪挥鸣鞘半醉呼鹰出逺郊弓弯满月不虚发双鸧迸落连飞海边观者皆辟易猛气英风振沙碛儒生不及游侠人白首下帷复何益
　　山人劝酒
　　苍苍云松落落绮皓春风尔来为阿谁蝴蝶忽然满芳草秀眉霜雪顔桃花骨清髓緑长羙好称是秦时避世人劝酒相欢不知老各守麋鹿志耻随龙虎争歘起佐天子汉皇乃复惊顾谓戚夫人彼翁羽翼成归来商山下泛若云无情举觞酬巢由洗耳何独清浩歌望嵩岳意气还相倾
　　公无渡河
　　黄河西来决昆仑咆哮万里触龙门波滔天尧咨嗟大禹理百川儿啼不窥家杀湍湮洪水九州始蚕麻其害乃去茫然风沙披髪之叟狂而痴清晨临流欲奚为旁人不惜妻止之公无渡河苦渡之虎可搏河难凭公果溺死流海湄有长鲸白齿若雪山公乎公乎挂骨于其间箜篌所悲竟不还
　　独漉篇
　　独漉水中泥水浊不见月不见月尚可水深行人没越乌从南来胡鹰亦北渡我欲弯弓向天射惜其中道失归路落叶别树飘零随风客无所托悲与此同罗帏舒卷似有人开明月直入无心可猜【栾城遗言云不可及】雄剑挂壁时时龙鸣不断犀象绣澁苔生国耻未雪何由成名神鹰梦泽不顾鸱鸢为君一击鹏搏九天
　　春日行
　　深宫高楼入紫清金作蛟龙盘绣楹佳人当牕弄白日弦将手语弹鸣筝春风吹落君王耳此曲乃是升天行因出天池泛蓬瀛楼台蹙防波浪惊三千防娥献歌笑钟考鼔宫殿倾万姓聚舞歌太平我无为人【缺】自宁三十六帝欲相迎僊人飘翩下云軿【缺】帝不去留镐京安能为轩辕独徃入窅防小臣拜献南山寿陛下万古垂鸿名【人自宁帝不去皆三言原板人下多不帝上多大非故缺】
　　北风行
　　烛龙栖寒门光耀犹旦开日月照之何不及此惟有北风号怒天上来燕山雪花大如席片片吹落轩辕台幽州思妇十二月停歌罢笑双娥摧倚门望行人念君长城苦寒良可哀别时提剑救边去遗此虎纹金鞞靫中有二双白羽箭蜘蛛结网生尘埃箭空在人今战死不复廻不忍见此物焚之巳成灰黄河捧土尚可塞北风雨雪恨难裁
　　逺别离
　　逺别离古有皇英之二女乃在洞庭之南潇湘之浦海水直下万里深谁人不念此离苦日惨惨兮云防防猩猩啼烟兮鬼啸雨我纵言之将何补皇穹窃恐不照余之忠诚云凭凭兮欲吼怒尧舜当之亦禅禹君失臣兮龙为鱼权归臣兮防变虎或言尧幽囚舜野死九疑聨緜皆相似重瞳孤坟竟何是帝子泣兮緑云间随风波兮去无还恸哭兮逺望见苍梧之深山苍梧山崩湘水絶竹上之泪乃可灭【此太白伤时君子失位小人用事以致防乱身在江湖之上欲徃救而不可哀忠谏之无从舒愤疾而作也　刘云参差屈曲幽人鬼语而动荡自然无长吉之苦　范云此篇最有楚人风所贵乎楚言者断如复断乱如复乱而辞意往覆屈折行乎其间者实未尝断而乱也使人一唱三叹而有遗音至于收泪讴吟又足以兴夫三纲五典之重者岂虚也哉兹太白所以为不可及也】
　　白头吟
　　锦水东北流波荡双鸳鸯雄巢汉宫树雌弄秦草芳宁同万死碎绮翼不忍云间两分张此时阿娇正娇妬独坐长门愁日暮但愿君恩顾妾深岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兔丝固无情随风任倾倒谁使女萝枝而来强萦抱两草犹一心人心不如草莫巻龙须席从他生网丝且留琥珀枕或有梦来时覆水再收岂满杯弃妾已去难重回古来得意不相负秪今惟见青陵台
　　将进酒
　　君不见黄河之水天上来奔流到海不复回又不见高堂明镜悲白发朝如青丝暮如雪人生得意须尽欢莫使金樽空对月天生我材必有用千金散尽还复来烹羊宰牛且为乐防须一饮三百杯岑夫子丹丘生进酒君莫停与君歌一曲请君为我侧耳听钟鼔馔玉不足贵但愿长醉不愿醒古来圣贤皆寂寞惟有饮者留其名陈王昔日宴平乐斗酒十千恣欢谑主人何为言少钱径须沽取对君酌五花马千金裘呼儿将出换羙酒与尔同消万古愁
　　捣衣篇
　　闺里佳人年十余嚬蛾对影恨离居忽逢江上春归燕衔得云中尺素书玉手开缄长叹息狂夫犹戍交河北万里交河水北流愿为双燕泛中洲君边云拥青丝骑妾处苔生红粉楼楼上春风日将歇谁能揽镜看愁髪晓吹筼管随落花夜捣戎衣向明月明月高高刻漏长珍珠帘箔掩兰堂横垂寳幄同心结半拂琼筵苏合香琼筵寳幄连枝锦灯烛荧荧照孤寝有便凭将金剪刀为君留下相思枕摘尽庭兰不见君红巾拭泪生氤氲明年若更征边塞愿作阳台一段【又作片】云
　　蜀道难【唐书摭言云李白始自西蜀至京道未振以所业谒贺知章知章览蜀道难一篇曰子谪仙人也荐之于宗新唐书谓严武在蜀放肆房琯为部内刺史武不为礼最厚杜甫毎欲杀甫李白作蜀道难乃为房与杜危也洪驹父诗话云尝见李集一本蜀道难题下注云讽章仇兼琼也　萧云诸説皆非也此诗乃太白初闻禄山乱华天子幸蜀而作也】
　　噫吁嚱危乎高哉蜀道之难难于上青天蚕丛及鱼鳬开国何茫然尔来四万八千岁不与秦塞通人烟西当太白有鸟道可以横絶峨眉巅地崩山摧壮士死然后天梯石栈相勾连上有六龙回日之高标下有冲波逆折之回川黄鹤之飞尚不能过猿猱欲度愁攀援青泥何盘盘十步九折萦岩峦扪参歴井仰脇息以手抚膺坐长叹问君西游何时还畏途巉岩不可攀但见悲乌号古木雄飞呼雌绕林间又闻子规啼夜月愁空山蜀道之难难于上青天使人听此凋朱顔连峰去天不盈尺枯松倒挂倚絶壁飞湍瀑流争喧豗砯厓转石万壑雷其险也如此嗟尔逺道之人胡为乎来哉剑阁峥嵘而崔嵬一夫当闗万夫莫开所守或匪亲化为狼与豺朝避猛虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟【殷璠云李白蜀道难等篇可谓竒而又竒　刘云妙在起防其才思放肆语次崛竒自不在言】
　　梁甫吟
　　长啸梁甫吟何时见阳春君不见朝歌屠叟辞棘津八十西来钓渭濵宁羞白髪照清水逢时吐气思经纶广张三千六百钓风期暗与文王亲大贤虎变愚不测当年颇似寻常人君不见高阳酒起草中长揖山东隆凖公入门不拜骋雄辩两女辍洗来趋风东下齐城七十二指挥楚汉如旋蓬狂客落魄尚如此何况壮士当羣雄我欲攀龙见明主雷公砰訇震天鼔帝傍投壶多玉女三时大笑开电光倐烁晦防起风雨阊阖九门不可通以额扣闗阍者怒白日不照吾精诚杞国无事忧天倾猰防磨牙竞人肉驺虞不折生草茎手接飞猱搏雕虎侧足焦原未言苦知者可卷愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍尔为徒劳梁甫吟声正悲张公两龙剑神物合有时风云感会起屠钓大人屼当安之
　　白云歌送刘十六归山
　　楚山秦地皆白云白云处处长随君长随君君入楚山里云亦随君渡湘水湘水上女萝衣白云堪卧君早归
　　懐仙歌
　　一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚣嚣真可轻巨鳌莫载三山去我欲蓬莱顶上行
　　月下吟【金陵城西楼作】
　　金陵夜寂凉风发独上高楼望吴越白云映水揺空城白露垂珠滴秋月月下沈吟久不归古来相接眼中稀解道澄江净如练令人长忆谢晖
　　灞陵行送别
　　送君灞陵亭灞水流浩浩上有无花之古树下有伤心之春草我向秦人问路岐云是王粲南登之古道古道连绵走西京紫阙落日浮云生正当今夕断膓处黄鹂愁絶不忍听
　　江上吟
　　木兰之枻沙棠舟玉箫金管坐两头羙酒樽中置千斛载妓随波任去留仙人有待乘黄鹤海客无心随白鸥屈平词赋悬日月楚王台榭空山丘兴酣落笔揺五岳诗成笑傲淩沧洲功名富贵若长在汉水亦应西北流【萧云此逹者之词也】
　　玉壶吟
　　烈士击玉壶壮心惜暮年三杯拂剑舞秋月忽然高咏涕泗涟鳯凰初下紫泥诏谒帝称觞登御筵揄扬九重万乘主谑浪赤墀青贤朝天数换飞龙马勑赐瑚白玉鞭世人不识东方朔大隐金门是谪仙西施宜笑复宜嚬丑女效之徒累身君王虽爱蛾眉好无奈宫中妬杀人【萧云此白自述其知遇始末之词也】
　　侍从宜春苑奉诏赋龙池柳色初青听新莺百啭歌
　　东风巳緑瀛洲草紫殿红楼觉春好池南柳色半青青萦烟袅娜拂绮城垂丝百尺挂雕楹上有好鸟相和鸣间闗早得春风情春风卷入碧云去千门万户皆春声是时君王在镐京五云垂辉耀紫青仗出金宫随日转天回玉辇绕花行始向蓬莱看舞鹤还过茝石听新莺新莺飞绕上林苑愿入箫韶杂鳯笙【范云此赋物诗格调既高法度又谨妙而又易见者也】
　　豳歌行上新平长史兄粲
　　豳谷稍稍振庭柯泾水浩浩扬湍波哀鸿酸嘶暮声急愁云怆惨寒气多忆昨去家此为客荷花初红柳条碧中宵出饮三日杯明朝归揖二千石宁知流寓变光辉胡霜萧飒绕客衣寒灰寂寞凭谁暖落叶飘扬何处归吾兄行乐穷曛旭满堂有羙顔如玉赵女长歌入防云燕姬醉舞娇红烛狐裘兽炭酌流霞壮士悲吟宁见嗟前荣后枯相翻覆何惜余光及棣华
　　西岳云台歌送丹丘子
　　西岳峥嵘何壮哉黄河如丝天际来黄河万里触山动盘涡毂转秦地雷荣光休气纷五防千年一清圣人在巨灵咆哮擘两山洪波喷箭射东海三峰却立如欲摧翠厓丹谷高掌开白帝金精运元气石作莲花云作台云台阁道连窈防中有不死丹丘生明星玉女备洒扫麻姑搔背指轻我皇手把天地户丹丘谈天与天语九重出入生光辉东来蓬莱复西归玉浆傥或故人饮骑二茅龙上天飞
　　扶风豪士歌【萧云此篇太白避乱东土时作言道路艰阻京国乱离而东土之太平自若也扶风乃三辅郡意豪士亦必同时避乱于东吴而与太白衘杯酒接殷勤之欢者】
　　洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鸦城门人开扫落花【刘云偶然一览八句自佳】梧桐杨柳拂金井来醉扶风豪士家扶风豪士天下竒意气相倾山可移作人不倚将军势饮酒岂顾尚书期雕盘绮食防众客吴歌赵舞香风吹原尝春陵六国时开心写意君所知堂中各有三千士明日报恩知是谁【刘云虽浅浅切甚然而亦险激也】抚长剑一扬眉清水白石何离离脱吾防向君笑饮君酒为君吟张良未逐赤松去桥边黄石知我心
　　庐山謡寄卢侍御虚舟
　　我本楚狂人【刘云为此桀态】鳯歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张影落明湖青黛光金阙前开二峰长银河倒挂三石梁香炉瀑布遥相望廻厓防嶂淩苍苍翠影红霞映朝日鸟飞不到呉天长登高壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清
　　襄阳歌
　　落日欲没岘山西倒着接防花下迷襄阳小儿齐拍手拦街争唱白铜鞮【欧阳脩云此常语也】傍人借问笑何事笑杀山翁醉似泥鹢杓鹦鹉杯百年三万六千日一日须倾三百杯遥看汉水鸭头緑恰似蒲桃初酦醅此江若变作春酒垒麯便筑糟丘台干金骏马唤小妾笑坐雕鞍歌落梅车傍侧挂一壶酒鳯笙龙管行相催咸阳市上叹黄犬何如月下倾金罍君不见晋朝羊公一片石龟头剥落生莓苔泪亦不能为之堕心亦不能为之哀清风明月不用一钱买玉山自倒非人推【欧阳脩云然后见其横放其所以惊服千古者讵不在此邪】舒州杓力士铛李白与尔同死生襄王云雨今安在江水东流猿夜声
　　酬殷明佐见赠五云裘歌
　　我吟谢朓诗上语朔风飒飒吹飞雨谢朓已没青山空后来继之有殷公粉图珍裘五云色晔如晴天散彩虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞飞丹映江草凝豪采掇花露容几年功成夺天造故人赠我我不违着令山水含清辉顿惊谢康乐诗兴生我衣襟前林壑敛暝色袖上云霞收夕霏羣仙长叹惊此物千崖万领相萦郁身骑白鹿行飘飖手翳紫芝笑披拂相如不足跨鹔鹴王恭鹤氅安可方瑶台雪花数千防片片吹落春风香为君持此凌苍苍上朝三十六玉皇下窥夫子不可及矫首相思空断膓
　　梁园吟
　　我浮黄云去京阙挂席欲进波连山天长水濶厌逺渉访古始及平台间平台为客忧思多对酒遂作梁园歌却忆蓬池阮公咏因吟緑水扬洪波洪波浩荡迷旧国路逺西归安可得人生逹命岂暇愁且饮羙酒登高楼平头奴子揺大扇五月不热疑清秋玉盘杨梅为君设吴盐如花皎白雪持盐把酒但饮之莫学夷齐事高洁昔人豪贵信陵君今人耕种信陵坟荒城虚照碧山月古木尽入苍梧云梁王宫阙今安在牧马先归不相待舞影歌声散緑池空余汴水流东海沈吟此事泪满衣黄金买醉不能归连呼五白行六博分曹赌酒酣驰辉我歌且謡意方逺东山高卧时起来欲济苍生未应晚
　　梦游天姥吟留别
　　海客谈瀛洲烟涛微茫信难求越人语天姥云霓明灭或可覩【范云瀛洲难求而不必求天姥可覩而实未覩故欲因梦而覩之耳】天姥连天向天横势防五岳掩赤城天台四万八千丈对此欲倒东南倾我欲因之梦吴越一夜飞度镜湖月湖月照我影送我至剡谿谢公宿处今尚在緑水荡漾清猿啼脚着谢公屐身登青云梯半壁见海日空中闻天鸡【甚显】千岩万转路不定迷花倚石忽已暝【甚晦】熊咆龙吟殷岩泉栗深林兮惊层巅云青青兮欲雨水澹澹兮生烟列缺霹雳丘峦崩摧洞天石扇訇然中开青防浩荡不见底日月照耀金银台【又甚显】霓为衣兮风为马云之君兮纷纷而来下虎鼓瑟兮鸾回车仙之人兮列如麻【又甚晦】忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去时何时还且放白鹿青崖间须行即骑访名山安能摧眉折腰事权贵使我不能开心顔【范批云梦吴越以下梦之原也次诸节梦之波澜也其间显而晦晦而显至失向来之烟霞极而与人接矣非太白之胷次笔力亦不能发此枕席烟霞二句最有力结语平衍亦文势之当如此也】
　　鸣臯歌送岑征君【时梁园三尺雪在清冷池作】
　　若有人兮思鸣臯阻积雪兮心烦劳洪河凌竞不可以径度氷龙鳞兮难容舠邈仙山之峻极兮闻天籁之嘈嘈霜崖缟皓以合沓兮若长风扇海涌沧溟之波涛猿緑罴舔舕崟岌危柯振石骇胆栗魄羣呼而相号峰峥嵘以路絶挂星辰于岩防送君之归兮动鸣臯之新作交鼓吹兮弹丝觞清冷之池阁君不行兮何待若反顾之黄鹤扫梁园之羣英振大雅于东洛巾征轩兮厯阻折寻幽居兮越巘防盘白石兮坐素月琴松风兮寂万壑望不见兮心氛氲萝冥冥兮霰纷纷水横洞以下渌波小声而上闻虎啸谷而生风龙藏谿而吐云寡鹤清泪饥鼯嚬呻魂独处此幽默兮愀空山而愁人鸡聚族而争食鳯孤飞而无邻蝘蜓嘲龙鱼目混珍嫫母衣锦西施负薪【归来子云此谆谆效屈原卜居贾谊吊屈原语而白才自逸荡故或离而去之云】若使巢由桎梏于轩冕兮亦奚异乎防龙防于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲【范云此篇稍长而词意易见要亦楚人之流也唯其有蝘蜓鱼目巢由防龙等语故前軰尝称之然此实非太白之用意处妙不在此也与逺别离篇皆佳而彼深矣】







　　唐诗品彚巻二十六
　　钦定四库全书
　　唐诗品彚二十七
　　明　高棅　编
　　七言古诗三
　　正宗【二】
　　李白【下】
　　送羽林陶将军
　　将军出使拥楼船江上旌旗拂紫烟万里横戈探虎穴三杯防剑舞龙泉莫道词人无胆气临行将赠绕朝鞭送程刘二侍郎兼独孤判官赴安西幕府
　　安西幕府多材雄喧喧唯道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞清尘几日归汉家草緑遥相待
　　与诸公送陈郎将归衡阳【并序】
　　仲尼旅人文王明夷茍非其时圣贤低睂况仆之不肖者而迁逐枯槁固非其宜朝心不开暮髪尽白而登高送逺使人增愁陈郎将义风凛然英思逸发来下曹城之榻去邀才子之诗动清兴于中流泛素波而径去诸公仰望不及连章祖之序慙起予輙冠名贤之首作者嗤我乃为抚掌之资乎
　　衡山苍苍入紫防下看南极老人星廻飚吹散五峰雪徃徃飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分
　　送祝八之江东赋得浣纱石
　　西施越谿女明艶光云海未入吴王宫殿时浣纱古石今犹在桃李新开映古查菖蒲犹短出平沙昔时红粉照流水今日青苔覆落花君去西秦适东越碧山青江几超忽若到天涯思故人浣纱石上窥明月
　　同王昌龄送族弟襄归桂阳
　　尔家何在潇湘川青沙白日长江边昨梦江花照江国几枝正发东牕前觉来欲徃心悠然梦随越鸟飞南天秦云连山海相接桂水横烟不可渉送君此去令人愁风防茫茫隔河洲春潭琼草緑可折西寄长安明月楼
　　宣州谢朓楼饯别校书叔云
　　弃我去者昨日之日不可留乱我心者今日之日多烦忧长风万里送秋鴈对此可以酣高楼蓬莱文章建安骨中间小谢又清发俱懐逸兴壮思飞欲上青天揽日月抽刀断水水更流举杯消愁愁更愁人生在世不称意明朝散髪弄扁舟【刘云崔嵬迭宕正在起一句不称意语欲絶】
　　单父东楼秋夜送族弟沈之秦
　　尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一鴈秦云秋坐来黄叶落四五北斗巳挂西城楼丝桐感人丝亦絶满堂送君皆惜别巻帘见月清兴来疑是山隂夜中雪明日斗酒别惆怅清路尘遥望长安日不见长安人长安宫阙九天上此地曾经为近臣一朝复一朝髪白心不改屈原憔悴滞江潭亭伯流离放辽海折翮翻飞随转蓬闻弦虚坠下霜空圣朝久弃青云士他日谁怜张长公【萧云此篇眷顾宗国之意深】
　　鲁郡尧词送窦明府簿华还西京【时久病初起作】
　　朝防犂眉騧举鞭力不堪强扶愁疾向何处角巾微服尧祠南长杨扫地不见日石门喷作金沙潭笑夸故人指絶境山光水色青于蓝庙中徃徃来击鼓尧本无心尔何苦门前长跪双石人有女如花日歌舞银鞍绣毂徃复回簸林蹶石鸣风雷逺烟空翠时明防白鸥厯乱长飞雪红泥亭子赤阑干碧流环转青锦湍深沉百丈洞海底那知不有蛟龙蟠君不见緑珠潭水流东海緑珠红粉沈光彩緑珠楼下花满园今日曾无一枝在昨夜秋声阊阖来洞庭水落骚人哀遂得三五少年軰登高逺望形神开生前一笑轻九鼎魏武何悲铜雀台我歌白云倚牕牖尔闻其声但挥手长风吹月度海来遥劝仙人一杯酒酒中乐酣宵向分举觞酬尧尧可闻何不令臯繇拥篲横八极直上青天挥浮云高阳小饮真琐琐山翁酩酊何如我竹林七子去道賖兰亭雄笔何足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期为余扫洒石上月
　　金陵酒肆留别
　　风吹【一作白门】柳花满店香吴姬压酒劝客尝金陵子弟来相送欲行不行各尽觞请君试问东流水别意与之谁短长【黄山谷云至此乃真太白妙处当濳心焉刘须溪云终是太白语别】
　　别山僧
　　何处名僧到水西乘舟弄月宿泾谿平明别我上山去手防金策踏云梯腾身转觉三天近举足回看万岭低谑浪肯居支遁下风流还与逺公齐此度别离何日见相思一夜暝猿啼
　　南陵别儿童入京【一作古意】
　　白酒新熟山中归黄鸡啄黍秋正肥呼童烹鸡酌白酒儿女嘻笑牵人衣高歌取醉欲自慰起舞落日争光辉游说万乘苦不早着鞭跨马渉逺道防稽愚妇轻买臣余亦辞家西入秦仰天大笑出门去我軰岂是蓬蒿人【刘云草草一语倾倒至尽起四句説得还山之乐磊落不辛苦而情实畅然不可胜道】
　　早春寄王汉阳
　　闻道春还未相识起傍寒梅访消息昨夜东风入武阳陌头杨柳黄金色碧水渺渺云茫茫羙人不来空断膓预拂青山一片石与君连日醉壶觞
　　寄王屋山人孟大融
　　我昔东海上劳山餐紫霞亲见安期公食枣大如中年谒汉主不惬还归家朱顔谢春辉白髪见生涯所期就金液飞歩登云车愿随夫子天坛上闲与仙人扫落花
　　自汉阳病酒归寄王明府
　　去岁左迁夜郎道琉璃砚水长枮槁今岁勑放巫山阳蛟龙笔翰生辉光圣主还听子虚赋相如却与论文章愿扫鹦鹉洲与君醉百觞笑起白云飞七泽歌吟緑水动三湘莫惜连船沽羙酒千金一掷买春芳
　　寄韦南陵冰【余江上乘兴访之遇寻顾尚书笑有此赠】
　　南船正东风北船来自缓冮上相逢借问君语啸未了风吹断闻君擕妓访情人应为尚书不顾身堂上三千珠履客瓮中百斛金陵春恨我阻此乐淹留楚江滨月色醉逺客山花开欲然春风狂杀人一日剧三年乘兴嫌大迟焚却子猷船梦见五柳枝巳看挂马鞭何日到彭泽长歌陶令前
　　忆旧游寄谯郡元参军【金陵】
　　忆昔洛阳董糟丘为余天津桥南造酒楼【刘云当时人当时语不知太白援糟丘为重耶而使千载知其人如此】黄金白璧买歌笑一醉累月轻王侯海内贤豪青云客就中与君心莫逆廻山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水回萦一谿初入千花明万壑度尽松风声【刘云清景遍人终不刻意】银鞍金络倒平地汉东太守来相迎紫阳之真人邀我吹玉笙餐霞楼上动仙乐嘈然宛似鸾鳯鸣袖长管摧欲轻举汉中太守醉起舞手持锦袍覆我身我醉横眠枕其股【刘云起语如此岂非人豪】当筵意气凌九霄星离雨散不终朝分飞楚闗山水遥余既还山寻故巢君亦归家渡渭桥君家严君勇貔虎作尹并州遏戎虏五月相呼度太行摧轮不道羊膓苦行来北凉岁月深感君贵义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼔鸣微波龙鳞莎草緑兴来擕妓恣经过其若杨花如雪何红妆欲醉宜斜日百尺清潭写翠娥【刘云清丽动人】翠娥婵娟初月辉羙人更唱舞罗衣清风吹歌入空去歌曲自绕行云飞【刘云擕妓防景写入天际宛转情彻】此时行乐难再遇西游因献长杨赋北阙青云不可期东山白首还归去渭桥南头一遇君酂堂之北又离羣问余别恨知多少落花春暮争纷纷言亦不可尽情亦不可极呼儿长跪缄此辞寄君千里遥相忆【刘云却只如此结去读起句便使人惊倒】
　　赠裴十四
　　朝见裴叔则朗如行玉山黄河落天走束海万里写入胷懐间身骑白鼋不敢渡金高南山买君顾徘徊六合无相知飘若浮云且西去
　　赠潘侍御论钱少阳
　　绣衣柱史何昻藏銕冠白简横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光
　　流夜郎赠辛判官
　　昔在长安醉花柳五侯七贵同杯酒气岸遥凌豪士前风流肯落他人后夫子红顔我少年章台走马看金鞭文章献纳麒麟殿歌舞淹留玳瑁筵与君自谓长如此宁知草动风尘起函谷忽惊胡马来秦宫桃李向明开我愁逺谪夜郎去何日金鸡放赦回
　　醉后赠从甥高镇
　　马上相逢揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空笑傲不如烧却头上巾君为进士不得进我被秋霜生旅鬓时清不及英豪人三尺童儿重廉蔺匣中盘剑装防鱼闲在腰间未用渠且将换酒与君醉醉归托宿吴专诸
　　赠从弟南平太守之遥
　　少年不得意落魄无安居愿随任公子欲钓吞舟鱼常时饮酒逐风景壮心遂与功名踈兰生谷底人不锄云在高山空卷舒汉家天子驰驷马赤车蜀道迎相如天门九重谒圣人龙顔一解四海春彤庭左右呼万岁拜贺明主収沈沦翰林秉笔回英盼麟阁峥嵘谁可见承恩初入银台门著书独在金銮殿龙驹雕镫白玉鞍象牀绮席黄金盘当时笑我微贱者却来请谒为交欢一朝谢病游江海畴昔相知几人在前门长揖后门闗今日结交明日改爱君山岳心不移随君云雾迷所为梦得池塘生春草使我长价登楼诗别后遥传临海作可见羊何共和之
　　江夏赠韦南陵冰
　　胡骄马惊沙尘起胡雏饮马天津水君为张掖近酒泉我窜三巴九千里天地再新法今寛夜郎迁客带霜寒西忆故人不可见束风吹梦到长安宁期此地忽相遇惊喜茫如堕烟雾玉箫金管喧四筵苦心不得申长句昨日绣衣倾緑樽病如桃李竟何言昔骑天子大宛马今乘欵段诸侯门赖遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山翁醉后能骑马别是风流贤主人头陀云月多僧气山水何曾称人意不然鸣笳按鼔戏沧流呼取江南女儿歌擢讴我且为君槌碎黄鹤楼君亦为吾倒却鹦鹉州赤壁争雄如梦里且须歌舞寛离忧
　　醉后答丁十八以诗讥余槌碎黄鹤楼
　　黄鹤高楼巳槌碎黄鹤仙人无所依黄鹤上天诉玉帝却放黄鹤江南归神明太守再雕饰新图粉壁还芳菲一州笑我为狂客少年徃徃来相讥君平帘下谁家子云是辽东丁令威作诗调我惊逸兴白云绕笔牕前飞待取明朝酒醒罢与君烂熳寻春辉
　　早秋单父南楼酬窦公衡
　　白露见日灭红顔随霜凋别君若俯仰春芳乱秋条泰山嵯峨夏云在疑是白波涨东海散为飞雨川上来遥帷却卷清浮埃知君独坐青轩下此时结念同所懐我闭南楼看道书幽帘清寂在仙居曾无好事来相访頼尔高文一起予
　　答杜秀才五松见赠
　　昔献长杨赋天开云雨欢当时待诏承明里皆道扬雄才可观勑赐飞龙二天马黄金络头白玉鞍浮云蔽日去不返总为秋风摧紫兰角巾东出商山道采秀行歌咏芝草路逢园绮啸向人两君解来一何好闻道金陵龙虎盘还同谢朓望长安千峰夹水向秋浦五松名山当夏寒铜井炎鑪歊九天赫如铸鼎荆山前陶公矍铄呵赤电回禄睢盱扬紫烟此中岂是久留处便欲烧丹从列仙爱听松风且高卧飕飕吹尽炎氛过登崖独立望九州阳春欲泰谁相和闻君徃年游锦城章仇尚书倒屣迎飞牋络绎奏明主天书降问回恩荣肮脏不能就珪组至今空扬高蹈名夫子工文絶世竒五松新作天下推吾非谢尚邀彦伯异代风流各一时一时相逢乐在今拂袖白云开素琴弹为三峡流泉音从兹一别武陵去去后桃花春水深
　　夜泊黄山闻殷十四吴吟
　　昨夜谁为吴会吟风生万壑振空林龙惊不敢水中卧猿啸时闻岩下音我宿黄山碧谿月听之欲罢松间琴朝来果是沧洲逸酤酒醍盘饭霜栗半酣更发江海声客愁顿向杯中失
　　防妓登梁王楼霞山孟氏桃园中
　　碧草巳满地柳与梅争春谢公自有东山妓金屏啸坐如花人今日非昨日明日还复来白髪对緑酒强歌心已摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园东
　　把酒问月【故人贾淳令予问之】
　　青天有月来几时我今停杯一问之人攀明月不可得月行却与人相随皎如飞镜临丹阙緑烟灭尽清辉发但见宵从海上来宁知晓向云间没白兔捣药秋复春嫦娥孤栖与谁邻今人不见古时月今月曾经照古人古人今人若流水共看明月皆如此惟愿当歌对酒时月光长照金樽里
　　观博平王志安少府山水粉图
　　粉壁为空天丹青状江海游云不知归日见白鸥在博平真人王志安沈吟至此愿挂冠松谿石磴带秋色愁客思归坐晓寒
　　同族弟金城尉叔卿烛照山水壁画歌
　　高堂粉壁图蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪廻谿碧流寂无喧又如秦人月下窥花源了然不觉清心魂秪将叠嶂鸣秋猿与君对此欢未歇放歌行吟逹明发却顾海客扬云防便欲因之向溟渤
　　当涂赵炎少府粉图山水
　　峨眉高出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽清洄防惊涛汹涌向何处孤舟一去迷归年征帆不动亦不旋飘如随风落天边心揺目断兴难尽几时可到三山巅西峰峥嵘喷流泉横石防水波潺湲东厓合防蔽轻雾深林杂树空芊绵此中防昧失昼夜隐几寂听无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众宾杳然如在丹青里五色粉图安足珍真仙可以全吾身若待功成拂衣去武陵桃花笑杀人
　　思边
　　去岁何时君别妾南园緑草飞蝴蝶今岁何时妾忆君西山白雪暗秦云玉闗此去三千里欲寄音书那可闻
　　寄逺二首
　　羙人在时花满堂羙人去后余空牀牀中绣被巻不寝至今三载闻余香香亦竟不灭人亦竟不来相思黄叶落白露湿青苔
　　忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉顔畏销歇碧牕纷纷下落花青楼寂寂空明月两不见但相思空流锦字表心素至今缄愁不忍窥
　　示金陵子【一作金陵子词】
　　金陵城东谁家子窃听琴声碧牕里落花一片天上来随人直渡西江水楚歌吴语娇不成似能未能最有情谢公正要东山妓防手林泉处处行
　　代寄情楚词体
　　君不来兮徒蓄怨积思而孤吟云阳一去已逺隔巫山緑水之沈沈留余香兮染绣被夜欲寝兮愁人心朝驰余马于青楼怳若空而夷犹浮云深兮不得语却惆怅而懐忧使青鸟兮衔书恨独宿兮伤离居何无情而两絶梦虽往而交防横流涕而长嗟折芳洲之瑶华送飞鸟以极目怨夕阳之西斜愿为连根同死之秋草不作飞空之落花
　　自溧水道哭王炎
　　王公希代寳弃世一何早吊死不及哀殡宫巳秋草悲来欲脱剑挂向何枝好哭向茅山虽未摧一生泪尽丹阳道


　　唐诗品彚巻二十七
　　钦定四库全书
　　唐诗品彚巻二十八
　　明　高棅　编
　　七言古诗四
　　大家
　　杜甫
　　贫交行
　　飜手作云覆手雨纷纷轻薄何须数君不见管鲍贫时交此道今人弃如土【刘须溪云只从俗谚畧证古意】
　　折槛行
　　呜呼房魏不复见秦王学士时难羡青衿胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣
　　大麦行
　　大麦干枯小麦黄妇女行泣夫走藏东至集壁西梁洋问谁腰鎌胡与羌岂无蜀兵三千人部领辛苦江山长安得如鸟有羽翅托身白云还故乡
　　苦战行
　　苦战身死马将军自云伏波之子孙干戈未定失壮士使我叹恨伤精魂去年江南讨狂贼临江把臂难再得别时孤云今不飞时独看云泪横臆
　　悲陈涛【此诗为房琯而作也琯与禄山战于陈涛斜败绩】
　　孟冬十郡良家子血作陈涛泽中水野旷天清无战声四万义军同日死羣胡归来血洗箭仍唱胡歌饮都市都人回首向北啼日夜更望官军至
　　朱鳯行【此诗为衡州刺史杨济作也时济称连帅之职以讨臧玠之乱】
　　君不见潇湘之山衡山高山巅朱鳯声嗷嗷侧身长顾求其曹翅垂口噤心甚劳下愍白鸟在罗网黄雀最少雏难逃愿分竹实及蝼蚁尽使鸣枭相怒号
　　越王楼歌
　　绵州州府何磊落顕庆年中越王作孤城西北起高楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情【刘云不深不浅】
　　大觉高僧兰渃
　　巫山不见庐山逺松林兰若秋风晚一老犹鸣日暮钟诸僧尚乞斋时饭香炉峰色隠晴湖种杏仙家近白榆飞锡去年啼邑子献花何日许门徒
　　秋风
　　秋风淅淅吹我衣东流之外西日微天晴小城练急石古细路行人稀不知明月为谁好早晚孤帆他夜归会将白髪倚庭树故园池台今是非【赵次公曰此写眼前之景宛转含蓄道不尽凄感之意　刘云如竹枝乐府矫矫长句不必亲切为巳】
　　夜闻篥
　　夜闻篥沧江上衰年侧耳情所向邻舟一听多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难【刘云君知干戈如此则不复恨行路难矣实歴喟然】
　　乾元中寓居同谷县作歌七首【李荐师友记闻太白逺别离蜀道难与子羙寓居同谷七歌风骚之极致不在屈原之下也】
　　有客有客字子羙白头乱髪垂过耳岁拾橡栗随狙公天寒日暮山谷里中原无书归不得手足冻皴皮肉死呜呼一歌兮歌已哀悲风为我从天来
　　长镵长镵白木柄【刘云一歌唤子羙二歌唤长镵岂不竒崛】我生托子以为命黄精无苖山雪盛短衣数挽不掩胫此时与子空归来男呻女吟四壁静呜呼二歌兮歌始放闾里为我色惆怅【刘云非必人人为我惆怅而有其色】
　　有弟有弟在逺方三人各瘦何人强生别展转不相见胡尘暗天道路长东飞驾鵞后鸧安得送我置汝傍呜呼三歌兮歌三发汝归何处收兄骨
　　有妹有妹在钟离良人早没诸孤痴长淮浪高蛟龙怒十年不见来何时扁舟欲往箭满眼杳杳南国多旌旗呜呼四歌兮歌四奏林猿为我啼清昼
　　四山多风谿水急寒雨飒飒枯树湿【刘云是旦景】黄蒿古城云不开白狐跳梁黄狐立我生胡为在穷谷中夜起坐万感集呜呼五歌兮歌正长魂招不来归故乡【刘云何其魂招不来耶归故乡也】
　　南有龙兮在山湫古木巃嵸枝相樛木叶黄落龙正蛰蝮蛇东来水上游我行怪此安敢出拔剑欲斩且复休呜呼六歌兮歌思迟谿壑为我廻春姿【刘云独此歌廻春姿者愿车驾反正之辞也心所同然千载如对】
　　男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤懐抱呜呼七歌兮悄终曲仰视皇天白日速【刘云声气俱尽　孙季昭示儿编云欧阳公伤五季之乱作五代史序论故尽以呜呼冠其首杜子羙偒唐室之乱作诗史于歌行间以呜呼结其宋同谷歌冬狩行折槛行白马诗等篇是也前此诗人所稀有者公独用之其伤今思古之意欤】
　　短歌行赠王郎司直
　　王郎酒酣拔剑砍地歌莫哀我能抜尔抑塞磊落之竒才豫樟翻风白日动鲸鱼跋浪沧溟开且脱剑佩休徘徊西得诸侯棹锦水【刘云西得诸侯以下谓王司直知我我复舍此何之】欲向何门趿珠履仲宣楼头春色深青眼高歌望吾子眼中之人吾老矣【刘云豪气激人堂堂复堂堂】
　　都坛寄元逸人
　　故人昔隠东蒙峰已佩含景苍精龙故人今居子午谷独在隂崖结茆屋屋前太古都坛青石漠漠常风寒子规夜啼山竹裂王母昼下云旗翻知君此计成长往芝草琅玕日应长鐡鏁高垂不可攀致身福地何萧爽
　　莫相疑行
　　男儿生无所成头皓白牙齿欲落真可惜忆献三赋蓬莱宫自怪一日声辉赫集贤学士如堵墙观我落笔中书堂往时文彩动人主此日饥寒趋路傍晚将末契托年少当面输心背面笑寄谢悠悠世上儿不争好恶莫相疑【刘云写得彻至懐抱如洗】
　　醉歌行赠公安顔少府请顾公题壁
　　神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学君不见西汉杜陵老【刘云面前人着两不见唐突可人】诗家笔势君不嫌词翰升堂为君扫是日霜风冻七泽乌蛮落照衔赤壁酒酣耳热忘头白感君意气无所惜一为歌行歌主客
　　戏题王宰画山水图歌
　　十日画一水五日画一石能事不受相促迫王宰始肯留真迹壮哉昆仑方壶图挂君高堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴淞半江水
　　高都防骢马行
　　安西都防胡青骢声价歘然来向东此马临阵久无敌与人一心成大功【刘云亦是精气】功成惠养随所致飘飘逺自流沙至雄姿未受伏枥恩猛气犹思战塲利【刘云此气骨不可少】腕促蹄高如踣鐡交河几蹴层冰裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横门道【刘云只如此语絶是】
　　负薪行
　　州处女髪半华四十五十无夫家更遭防乱嫁不售一生抱恨堪咨嗟土风坐男使女立应当门户女出入十犹八九负薪归卖薪得钱应供给至老双鬟只垂颈野花山叶银钗并觔力登危集市门死生射利兼盐井面妆首餙杂啼防地褊衣寒困石根若道巫山女麤丑何得此有昭君村
　　最能行
　　峡中丈夫絶轻死少在公门多在水富豪有钱驾大舸贫穷取给行艓子小儿学问止论语大儿结束随商旅欹帆侧柂入波涛□旋捎濆无险阻朝发白帝暮江陵顷来目击信有徴瞿塘漫天虎须怒归州长年行最能此乡之人气量窄误竞南风踈北客若道土无英雄才何得山有屈原宅
　　寄栢学士林居
　　自胡之反持干戈天下学士亦奔波叹彼幽栖载典籍萧然暴露依山阿青山万里静散地白雨一洗空垂萝乱代飘零予到此古人成败子如何荆扬春冬异风土巫峡日夜多风雨赤叶枫林百舌鸣黄泥野岸天鸡舞盗贼纵横甚密迩形神寂寞甘辛苦几时高议排金门各使苍生有环堵
　　杜鹃行
　　君不见昔日蜀天子化为杜鹃似老乌寄巢生子不自啄羣鸟至今为哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋
　　柟树为风雨所抜叹
　　倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气干排雷雨犹力争根断泉源岂天意苍波老树性所爱浦上童童一青葢野客频留惧雪霜行人不过听竽籁虎倒龙颠委榛棘泪防血防垂胸臆我有新诗何处吟草堂自此无顔色
　　戏韦偃为双松图歌
　　天下几人画古松毕宏已老韦偃少絶笔长松起纎末满堂动色嗟神妙两株惨裂苔藓皮屈鐡交错廻高枝白摧朽骨龙虎死黒入太隂雷雨垂松根胡僧憩寂寞厐眉皓首无住着偏袒右肩露防脚叶里公子僧前落韦侯韦侯数相见我有一疋好东绢重之不减锦绣叚已令拂拭光凌乱请公放笔为直干
　　送孔巢父谢病归游江东兼呈李白
　　巢父掉头不肯住东将入海随烟雾诗巻长留天地间钓竿欲拂瑚树深山大泽龙蛇逺春寒野隂风景暮【刘云不必有所从来不必有所指又众妙门　七字浩然以其将隠也】蓬莱织女廻云车指防虚无引归路自是君身有仙骨世人那得知其故惜君只欲苦死留【刘云两君见賔主】富贵何如草头露蔡侯静者意有余清夜置酒临前除罢琴惆怅月照席几岁寄我空中书南寻禹穴见李白道甫问讯今何如【刘云其跌荡创体类自得意故成一家言】
　　冬末以事之东都湖城遇孟云卿复归刘颢宅宿宴饮散因为醉歌
　　疾风吹尘暗河县行子隔年不相见湖城城北一开眼驻马偶识云卿面向非刘颢为地主懒廻鞭辔成高宴刘侯欢我携客来置酒张灯促华馔且将欵曲终今夕休语艰难尚酣战照室红炉促曙光萤牕素月垂文练天开地裂长安陌寒尽春生洛阳殿岂知驱车复同可惜刻漏随更箭人生会合不可常庭树鸡鸣泪如线陪王侍御同登东山最高顶宴姚通泉晚擕酒泛江
　　姚公羙政谁与俦不减昔时陈太丘邑中上客有柱史多暇日陪骢马游东山高顶罗珍羞下顾城郭消我忧清江白日落欲尽复擕羙人登防舟笛声愤怨哀中流妙舞逶迤夜未休灯前往往大鱼出听曲低昻如有求三更风起寒浪涌取乐喧呼觉船重满空星河光破碎四座賔客色不动请公临深莫相违廻船罢酒上马归人生欢会岂有极无使霜露霑人衣
　　锦树行【题自锦树使人刮目】
　　今日苦短昨日休岁云暮矣增离忧霜凋碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天骥跛足随牦牛自古圣贤多薄命奸雄恶少封公侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力生女富贵倾邦国莫愁父母少黄金天下风尘儿亦得
　　瘦马行
　　东郊痩马使我伤骨骼硉兀如堵墙绊之欲动转欹侧此岂有意仍腾骧细看六印带官字众道三军遗路傍皮干剥落杂泥滓毛若萧条连雪霜去岁奔波逐余冦骅骝不惯不得将士卒多骑内廐马惆怅恐是病乗黄当时歴块悮一蹶委弃非汝能周防见人惨澹若哀诉失主错莫无晶光天寒逺放雁为伴日暮不收乌啄疮谁家且养愿终惠更试明年春草长【刘云展转沈着忠厚恻怛感动千古】
　　哀江头
　　少陵野老吞声哭春日濳行曲江曲江头宫殿鎻千门细桞新蒲为谁緑忆昔霓旌下南苑苑中万物生顔色昭阳殿里第一人同辇随君侍君侧辇前才人带弓箭白马嚼齧黄金勒翻身向天仰射云一箭正坠双飞翼明眸皓齿今何在血汚游魂归不得清渭东流剑阁深去住彼此无消息人生有情泪沾臆江水江花岂终极黄昬胡骑尘满城欲往城南忘城北【苏子由云哀江头篇词气如百金战马注坡蓦涧如平地得诗人之遗法】
　　乐游园歌【公自注云晦日贺兰杨长史筵醉中作　按西京杂记乐游园汉宣帝所立唐长安中太平公主于原上置庭游赏其地四望寛敞毎上巳重阳士夫于此祓禊登高车马填塞朝士词人赋诗翌日传于京师】
　　乐游古园崒森爽烟绵碧草萋萋长公子华筵势最高秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开昳荡荡曲江翠幕排银榜拂水低垂舞袖翻縁云清切歌声上【刘云婉约有态】却忆年年人醉时只今未醉已先悲【刘云语逹自别】数茎白髪那抛得百罚深杯亦不辞圣朝亦知贱士丑一物自荷皇天慈此身饮罢无归处独立苍茫自咏诗【刘云毎诵此结不自堪又云吾常堕泪于此】
　　寄韩谏议注
　　今我不乐思岳阳身欲奋飞病在牀羙人娟娟隔秋水濯足洞庭望八荒鸿飞防防日月白青枫叶赤天雨霜玉京羣帝集北斗或骑麒麟翳鳯凰芙蓉旌旗烟雾落影动倒景揺潇湘星宫之君醉琼浆羽人稀少不在傍似闻昨者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐飡枫香周南留滞古莫惜南极老人应夀昌羙人胡为隔秋水焉得置之贡玉堂【刘云此篇多渺茫恍惚几失韩注毕竞不合】
　　饮中八仙歌
　　知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤【或作世贤无文】宗之潇洒羙少年举觞白眼望青天皎如玉树临风前苏晋长斋绣佛前醉中徃徃爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱防露顶王公前挥毫落纸如云烟焦遂五斗方卓然高谈雄辩惊四筵【蔡绦西清诗话云此歌重疉用韵古无其体尝质之叔父元度云此歌分八篇人人各毕虽重押韵无害亦三百篇分章之意也　刘云不伦不理各极其平生极其醉趣古无此体无此妙谓为八仙甚称】
　　骢马行【公自注云太常良卿勑赐马也李邓公爱而有之命甫制诗】
　　邓公马癖人共知初得花骢大宛种夙昔传闻思一见牵来左右神皆竦雄姿逸态何崒顾影娇嘶自矜宠隅目青荧夹镜悬肉騣碨礧连钱动朝来少试华轩下未觉千金满高价赤汗微生白雪毛银鞍却覆香罗帕【刘云无要有风味】卿家旧物公能取天廐真龙此其亚昼洗须腾泾渭深朝趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦冥方降精近闻下诏宣都邑肯使麒麟地上行
　　醉歌行【公自注从侄勤落第归作此以别之】
　　陆机二十作文赋汝更少年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射防君门期第一旧穿杨叶真自知暂蹶霜蹄未为失偶然擢秀非难取会是排风有毛质汝身已见唾成珠汝伯何由髪如漆春光淡沲秦东亭渚蒲芽白水荇青风吹客衣日杲杲树搅离思花冥冥酒尽沙头双玉甁众賔已醉我独醒乃知贫贱别更苦吞声踯躅涕泪零【刘云人有此情写得不浓至而止】
　　古栢行
　　孔明庙前有老栢柯如青铜根如石【范元实云此形似之语】霜皮溜雨四十围黛色参天二千尺君臣已与时际会树木犹为人爱惜云来气接巫峡长月出寒通雪山白【范元实云此激昻之语】忆昨路绕锦亭东先主武侯同閟宫崔嵬枝干郊原古窈窕丹青户牖空落落盘踞虽得地冥冥孤高多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾鳯志士幽人莫怨嗟古来材大难为用
　　忆昔行
　　忆昔北寻小有洞洪河怒涛过轻舸辛勤不见华葢君艮岑清辉惨么麽千崖无人万壑静三歩回头五歩坐秋山眼冷魂未归仙赏心违泪交堕【刘云亦恳欵数四】弟子谁依白茆室卢老独啓青铜鎻巾拂香余捣药尘阶除灰死烧丹火圃沧洲莽空濶金节羽衣飘婀娜落日初霞闪余映倐忽东西无不可【刘云恍惚语】松风涧水声合时青兕黄熊啼向我【刘云岑寂语四句极俯仰形容之妙】徒然咨嗟抚遗迹至今梦想仍犹在秘节隠文须内教晚岁何功使愿果更讨衡阳董錬师南游早鼓潇湘柂
　　冬狩行【公自注时梓州刺史章彛兼侍御史留后东川时章彛大阅东川公以此诗讽其多杀仍勉其攘夷狄安王室】
　　君不见东川节度兵马雄校猎亦似观成功夜发猛士三千人清晨合围歩骤同禽兽已毙十七八杀声落日廻苍穹幙前生致九青兕馲驼峞垂熊东西南北百里间髣髴蹴踏寒山空有鸟名鸜鹆力不能高飞逐走蓬肉味不足登鼎爼胡为见羁虞罗中春搜冬狩侯得同使君五马一马骢况今摄行大将权号令颇有前贤风飘然时危一老翁十年厌见旌旗红喜君士卒甚整肃为我回辔擒西戎草中狐兎尽何益天子不在咸阳宫朝庭虽无幽王祸得不哀痛尘再防呜呼得不哀痛尘再防
　　哀王孙【毛深父曰时安禄山惊潼闗上夜半出延秋门诸王公主皆不及从多为贼所屠此诗记而哀之】
　　长安城头头白乌夜飞延秋门上呼又向人家啄大屋屋底逹官走避胡【刘云起如童謡省叙事处】金鞭断折九马死骨肉不待同驰驱腰下寳玦青珊瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤高帝子孙尽隆凖龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜春风吹血腥东来槖駞满旧都朔方健儿好身手昔何勇鋭今何愚窃闻太子已传位圣徳北服南单于花门面请雪耻慎勿出口他人狙哀哉王孙慎勿踈五陵佳气无时无【刘云忠臣之尽心仓卒之隠语备尽情态】
　　观公孙大娘弟子舞剑噐行【并序】
　　大厯二年十月十九日夔州别驾元特宅见临颍李十二娘舞剑噐壮其蔚跂问其所师曰余公孙大娘弟子也开元三载余尚童稚记于郾城观公孙氏舞剑噐浑脱浏漓顿挫独出冠时自高头宜春梨园二妓坊内人洎外供奉晓是舞者圣文神武皇帝初公孙一人而巳玉貌绣衣况余白首今兹弟子亦匪盛顔既辨其由来知波澜莫二抚事慷慨聊为剑噐行昔者吴人张旭善草书书帖数常于邺县见公孙大娘舞西河剑噐自此草书长进豪荡感激即公孙可知矣
　　昔有佳人公孙氏一舞剑噐动四方观者如山色沮防天地为之久低昻防如羿射九日落矫如羣帝骖龙翔来如雷霆収震怒罢如江海凝清光【刘云名状得意】绛唇朱袖两寂寞晚有弟子传芬芳临颍羙人在白帝妙舞此曲神扬扬与余问答既有以感时抚事增惋伤先帝侍女八千人公孙剑噐初第一五十年间似反掌风尘洞昬王室梨园弟子散如烟女乐余姿映寒日金粟堆南木巳拱瞿塘石城草萧瑟玳筵急管曲复终乐极哀来月东出老夫不知其所往足茧荒山转愁疾【刘云浓至惨黯如野笛中断闻者自不堪也】
　　苏端薛复筵简薛华醉歌
　　文章有神交有道端复得之名誉早【刘云第能此起不患辞穷】爱客满堂尽豪杰开筵上日思芳草安得徤歩移逺梅乱揷繁花向晴昊千里犹残旧冰雪百壶且试开懐抱垂老恶闻战鼓悲急觞为缓忧心少年努力纵谈笑看我形容巳枯槁座中薛华善醉歌歌辞自作风格老近来海内为长句汝与山东李白好【刘云此老歌行之妙有不自知其所至者】何刘沈谢力未工才兼鲍照愁絶倒诸生颇尽新知乐万事终伤不自保【刘云可哀】气酣日落西风来愿吹野水添金杯如渑之酒常快意亦知穷愁安在哉忽忆雨时秋井塌古人白骨生青苔如何不饮令心哀【刘云豪侠】
　　渼陂行
　　岑参兄弟皆好竒擕我逺来逰渼陂天地黤惨忽异色波涛万顷堆琉璃琉璃汗漫泛舟入事殊兴极忧思集鼍作鲸吞不复知恶风大浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花浄如拭宛在中流渤澥清下归无极终南黒半陂已南纯浸山影动袅窕冲融间舡舷暝戞云际寺水面月出蓝田闗【刘云写景入微烟波逺近变态具足】此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意【刘云惨怆之容窈眇之思　寻常赋乐事则所经歴骇愕者置不复道吾常游西湖遇风雨诵此语如同舟同时】少壮几时奈老何向来哀乐何其多
　　奉先刘少府新画山水障歌
　　堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳边巳似闻清猿反思前夜风雨急乃是满城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟濶欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶谿云门寺吾独胡为在泥滓青鞋布袜从此始【刘云淡活脱自在　范徳机云歌行之竒清景絶者又云古今题画之律度也】
　　韦讽録事宅观曹将军画马图引
　　国初以来画鞍马神妙独数江都王【刘云起得踈卤正合古意】将军得名三十载人间又见真乗黄会貌先帝照夜白龙池十日飞霹雳内府殷红玛瑙盘媫妤传诏才人索盘赐将军拜舞归轻纨细绮相追飞贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者久叹嗟此皆骑战一敌万缟素漠漠开风沙其余七疋亦殊絶逈若寒空动烟雪霜蹄蹴踏长楸间马官厮养森成列可怜九马争神骏顾视清高气深穏借问苦心爱者谁后有韦讽前支遁忆昔廵幸新丰宫翠华拂天来向东腾骧磊落三万疋皆与此图筋骨同自从献寳朝河宗无复射蛟江水中【刘云四句沈着雅丽政在事事记物事在言外】君不见金粟堆前松栢里龙媒去尽鸟呼风【刘云长篇意外沦痛险絶】
　　丹青引赠曹将军霸
　　将军魏武之子孙于今为庻为清门【刘云起语激昻慷慨少有及此】英雄割据虽巳矣文采风流今尚存【刘云接得又畅】学书初学卫夫人但恨无过王右军丹青不知老将至富贵于我如浮云【刘云突兀四语能事志意毕竟往复浩荡只在里许又云自是笔意至此非思致所及　谢无勉云此自然不做底语到及至处者也】开元之中常引见承恩数上南薰殿淩烟功臣少顔色将军下笔开生面良相头上进贤冠猛将腰间大羽箭褒公鄂公毛髪动英姿飒爽来酣战先帝天马玉花骢画工如山貌不同是日牵来赤墀下迥立阊阖生长风【刘云逈立意从容】诏谓将军拂绢素意匠惨淡经营中斯须九重真龙出一洗万古凡马空【洪容斋五笔云不妨独歩也】玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋防【刘云名言】将军善画葢有神必逢佳士亦写真【刘云谓未遇佳士故】即今漂泊干戈际屡貌寻常行路人途穷反遭俗眼白世上未有如公贫但看古来盛名下终日坎纒其身【刘云首尾悲壮动荡皆名言】
　　兵车行【师古云此诗为唐宗用兵吐蕃而作托武帝以风刺也】
　　车辚辚马萧萧行人弓箭各在腰爷娘妻子走相送尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍边庭流血成海水武皇开边意未已君不见汉家山东二百州千村万落生荆杞纵有徤妇把锄犂禾生陇畆无东西况复秦兵耐苦战被驱不异犬与鸡长者虽有问役夫敢申恨且如今年冬未休闗西卒县官急索租租税从何出信知生男恶反是生女好生女犹得嫁比邻生男埋没随百草君不见青海头古来白骨无人收新鬼烦寃旧鬼哭天隂雨湿声啾啾【蔡寛夫诗话云齐梁以来文喜为乐府沿袭既久往徃失其命题之意虽李白亦不免此唯少陵兵车行等篇皆因事自出已意立题畧无蹈袭前人陈迹真所谓豪杰也】
　　洗兵马行【公自注云収京后作】
　　中兴诸将収山东防书夜报清昼同河广传闻一苇过胡危命在破竹中祗残邺城不日得独任朔方无限功京师皆骑汗血马回纥餧肉蒲萄宫已喜皇威清海岱常思仙仗过崆峒三年笛里闗山月万国兵前草木风【刘云悲壮少及】成王功大心转小郭相谋深古来少司徒清鉴悬明镜尚书气与秋天杳二三豪俊为时出整顿乾坤济时了东走无复忆鲈鱼南飞各有安巢鸟青春复随冠冕入紫禁正耐烟花绕【刘云有气象有风韵】鹤驾通宵鳯辇备鸡鸣问寝龙楼晓攀龙附鳯势莫当天下尽化为侯王汝等岂知防帝力时来不得夸身强【刘云事外句外常有余力】闗中既留萧丞相幕下复用张子房张公一生江海客身长九尺鬓眉苍徴起适遇风云会扶颠始知筹防良青袍白马更何有后汉今周喜再昌寸地尺天皆入贡竒祥异瑞争来送不知何国致白环复道诸山得银瓮隠士休歌紫芝曲词人觧撰河清颂田家望望惜雨干布谷处处催春种淇上徤儿归莫懒城南思妇愁多梦安得壮士挽天河洗浄甲兵长不用【刘云此篇对律甚严而舂容醖籍　西清诗话云作诗者陶冶物情体会光景必贵乎自得格有高卑才有分限不可强力致也譬之秦武阳气盖全燕见秦王则战栗失色淮南王安虽为神仙谒帝犹轻其举止此岂由素习哉予以谓少陵太白当险阻艰难流离困踬意欲卑而语未尝不高至于罗隠贯休軰得意于偏霸夸雕逞竒语欲高而意未尝不卑乃知天禀自然有不能易也】
　　追酬故高蜀州人日见寄【并序】
　　开文书帖中检所遗忘因得故高当侍适往居在成都时高任蜀州刺史人日相忆见寄诗泪洒行间读终篇末自枉诗巳十余年莫记存没又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大歴五年正月二十一日却追酬高公此作因寄王友敬弟
　　自防蜀州人日作不意清诗久零落今晨散帙眼忽开迸泪幽吟事如昨呜呼壮士多慷慨合防高名动寥廓叹我凄凄求友篇感时郁郁匡君畧锦里春光空烂熳瑶墀侍臣已冥寞潇湘水国旁鼋鼍鄠杜秋天失雕鹗东西南北更堪论白首扁舟病独存遥拱北辰纒冦盗欲倾东海洗乾坤边塞西蕃最充斥衣冠南渡多崩奔鼓瑟至今悲帝子曳裾何处谒王门文章曹植波澜濶服食刘安徳业尊长笛谁能乱愁思昭州词翰与招魂






　　唐诗品彚巻二十八
　　钦定四库全书
　　唐诗品彚巻二十九
　　明　高棅　编
　　七言古诗五
　　名家【上】
　　高适
　　行路难二首
　　长安少年不少钱能骑骏马鸣金鞭五侯相逢大道边羙人弦管争留连黄金如斗不敢惜片言如山莫弃捐安知憔悴读书者暮宿灵台私自怜
　　君不见富家翁旧时贫贱谁比数一朝金多结豪贵百事胜人徤如虎子孙成行满眼前妻能管弦妾能舞自矜一身忽如此却笑傍人独愁苦东陵少年安所如席门穷巷出无车有才不肯学干谒何用年年空读书
　　邯郸少年行
　　邯郸城南游侠子自矜生长邯郸里千场纵博家仍富几处报讐身不死宅中歌笑日纷纷门外车马如云屯未知肝胆向谁是令人却忆平原居【殷云余所最深爱者】君不见今日交态薄黄金用尽还踈索以兹感叹辞旧游更于时事无所求且与少年饮羙酒往来射猎西山头
　　古大梁行
　　古城莽苍饶荆榛驱马荒城愁杀人魏王宫观尽禾黍信陵賔客随灰尘忆昨雄都旧朝市轩车照耀歌钟起军容带甲三十万国歩连营五千里全盛须防那可论高台曲池无复存遗墟但见狐狸迹古地空余草木根暮天揺落伤懐抱抚剑悲歌对秋草侠客犹传朱亥名行人尚识夷门道白璧黄金万戸侯寳刀骏马填山丘年代凄凉不可问往来惟见水东流
　　燕歌行
　　开元二十六年客有从元戎出塞而还者作燕歌行以示适感征戍之事因而和焉
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生羙人帐下犹歌舞大漠穷秋塞草腓孤城落日鬭兵稀身当恩遇常轻敌力尽闗山未觧围鐡衣逺戍辛勤久玉筯应啼别离后少妇城南欲断膓征人蓟北空回首边庭飘飖那可度絶域苍茫无所有杀气三时作阵云寒声一夜传刁斗相看白刅雪纷纷死节从来岂顾勲君不见沙塲征战苦至今犹忆李将军【殷云甚有竒句】
　　渔父歌
　　曲岸深潭一山叟驻眼看钩不移手世人欲得知姓名良久问他不开口笋皮笠子荷叶衣心无所营守钓矶料得孤舟无定止日暮持竿何处归
　　九月九日酬顔少府
　　檐前白日应可惜篱上黄花为谁有行子迎霜未授衣主人得钱始沽酒苏秦憔悴人多厌蔡泽栖迟世看丑纵使登高只断膓不如独坐空搔首
　　送别
　　昨夜离心正郁陶三更白露西风高萤飞木落何淅沥此时梦见西归客曙钟寥亮三四声东邻嘶马使人惊揽衣出戸一相送惟见归云纵复横
　　别李景参
　　离心忽怅然防马对秋天孟诸薄暮凉风起归客相逢度睢水昨时擕手已十年今日分途各千里岁物萧条满路岐此行浩荡令人悲家贫羡尔有微禄欲往从之何所之
　　送田少府贬苍梧
　　沈吟对迁客惆怅西南天昔为一官未得意今向万里令人怜念兹斗酒成睽间停舟叹君日将晏逺树应连北地春行人却羡南归雁丈夫穷逹未可知看君不合长数竒江山到处堪乗兴杨柳青青那足悲
　　崔司録宅宴大理李卿
　　多雨殊未已秋云更沈沈洛阳故人初觧印山东小吏来相寻上卿才大名不朽早求至尊暮求友豁逹常推海内贤殷勤但酌樽中酒饮醉欲言归剡溪门前驷马光照衣路傍观者徒唧唧我公不以为是非
　　赠别晋三处士
　　有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知己从来不易知慕君为人与君好别时九月桑叶踈出门千里无行车爱君且欲君先逹今上求贤早上书
　　赋得还山吟送沈四山人
　　还山吟天高日暮寒山深送君还山识君心人生老大须恣意看君觧作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时事梦魂可以相周旋
　　送蔡山人
　　东山布衣明古今自言独未逢知音识者阅见一生事到处豁然千里心看书学剑长辛苦近日方思谒明主斗酒相留醉复醒悲歌数年泪如雨丈夫遭遇不可知买臣主父皆如斯我今蹭蹬无所似看尔崩腾何可为
　　人日寄杜二拾遗
　　人日题诗寄草堂遥怜故人思故乡桞条弄色不忍见梅花满枝空断膓身在南蕃无所预心懐百忧复千虑今年人日空相忆明年人日知何处一卧东山三十春岂知书剑老风尘龙钟还忝二千石愧尔东西南北人
　　寄宿田家
　　田家老翁住东陂説道平生隠在兹髪白未曾记日月山青毎到识春时门前种桞深成巷墅谷流泉添入池牛壮日耕十畆地人闲常扫一茆茨客来满酌清樽酒感兴平吟才子诗岩际窟中藏鼹防潭边竹里隠鸬鷀村墟日落行人少醉后无心怯路岐今夜只应还寄宿明朝拂曙与君辞
　　封丘县
　　我本渔樵孟诸野一生自是悠悠者乍可狂歌草泽中宁堪作吏风尘下秪言小邑无所为公门百事皆有期拜迎官长心欲碎鞭挞黎庻令人悲悲来向家问妻子举家尽笑今如此生事应须南畆田世情付与东流水梦想旧山安在哉为衔君命日迟廻乃知梅福徒为尔转忆陶濳归去来
　　别韦防军
　　二十解书剑西游长安城举头望君门屈指取公卿国风冲融迈三五朝廷礼乐弥寰宇白璧皆言赐近臣布衣不得干明主归来洛阳无负郭东过梁宋非吾土兎苑为农岁不登雁池垂钓心长苦世人向我同众人唯君于我最相亲且喜百年见交态未尝一日辞家贫弹棋击筑白日晚纵酒高歌杨桞春欢娱未尽分散去使我惆怅惊心神丈夫不作儿女别临岐涕泪沾衣巾
　　送珲将军出塞
　　将军族贵兵且强汉家巳是浑邪王子孙相承在朝野至今部曲燕支下控尽用隂山儿登阵长骑大宛马银鞍玉勒绣蝥弧毎逐嫖姚破骨都李广从来先将士卫青未肯学孙吴传有沙塲千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旗夕刁斗塞下应多侠少年闗西不见春杨桞从军借问所从谁击剑酣歌当此时逺别无轻绕朝防平戎早寄仲宣诗
　　岑参
　　蜀葵花歌
　　昨日一花开今日一花开今日花正好昨日花巳老人生不得恒少年莫惜牀头沽酒钱请君有钱向酒家君不见蜀葵花
　　登古邺城
　　下马登邺城城空复何见东风吹野火暮入飞云殿城隅南对望陵台漳水东流不复回武帝宫中人去尽年年春色为谁来
　　赠酒泉韩太守
　　太守有能政遥闻如古人俸钱尽供客家计常清贫酒泉西望玉闗道千年万碛皆白草辞君走马归长安忆君倐忽令人老
　　韦员外家花树歌
　　今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒会客花扑玉缸春酒香
　　题匡城周少府防壁
　　妇姑城南风雨秋妇姑城中人独愁愁云遮却望乡处数日不上西南楼故人薄暮公事闲玉壶羙酒琥珀盘颍阳秋草今黄尽醉卧君家犹未还
　　偃师东与韩尊同访景云晖上人即事
　　山隂老僧觧楞伽颍阳归客逺相过烟深草湿昨夜雨雨后秋风度漕河空山终日尘事少平郊逺见行人小尚书碛上黄昬钟别驾渡头一归鸟
　　邯郸客舍歌
　　客从长安来驱马邯郸道伤心丛台下一旦生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时日正午一曲狂歌垆上眠
　　渔父
　　扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乗流无定居世人那得识深意此翁取适非取鱼
　　送宇文南金放后归太原寓居因呈大原郝主簿
　　归去不得意北京闗路賖却投晋山老愁见汾隂花翻作灞陵客怜君丞相家夜眠旅舍雨晓醉春城鸦送君系马青门口胡姬垆头劝君酒为问太原贤主人春来更有新诗否
　　喜韩尊相过
　　三月灞陵春巳老故人相逢耐醉倒瓮头春酒黄花脂禄米只充酤酒资长安城中足年少独共韩侯开口笑桃花防地红斑斑有酒留君且莫还与君兄弟日擕手世上虚名好是闲
　　梁州馆中与诸判官夜集
　　弯弯月出挂城头城头月出照梁州梁州七里十万家胡人半觧弹琵琶琵琶一曲膓堪断风潇潇兮夜漫漫河西幕中多故人故人别来三五春花门楼前见秋草岂能贫贱相看老一生大笑能几回斗酒相逢须醉倒
　　临河客舍呈狄明府兄留题县南楼
　　黎阳城南雪正飞黎阳渡头人未归河边酒家堪寄宿主人小女能缝衣故人高卧黎阳县一别三年不相见邑中雨雪偏着时隔河东郡人遥羡邺都唯见古时丘漳水还如旧日流城上望乡应不见朝来好是懒登楼
　　炖煌太守后亭歌
　　炖煌太守才且贤郡中无事高枕眠太守到来山出泉黄沙碛里人种田炖煌耆旧鬓皤然愿留太守更五年城头月出星满天曲房置酒张锦筵羙人红糚色正鲜侧垂高髻挿金钿醉坐藏钩红烛前不知钩在若个边为君手把珊瑚鞭射得半叚黄金钱此中乐事亦巳偏
　　秦筝歌送外甥萧正归京
　　汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝
　　胡笳歌送顔真卿使赴河陇
　　君不闻胡笳声最悲紫髯緑眼胡人吹吹之一曲犹未了愁杀楼兰征戍儿凉秋八月萧闗道北风吹断天山草昆仑山南月欲斜胡人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻
　　西亭子送李司马
　　高高亭子郡城西直上千尺与云齐盘崖縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花緑栁莺乱啼千家万井连回谿酒行未醉闻暮鸡防笔操纸为君题为君题惜觧擕草萋萋没马蹄
　　函谷闗歌送刘评事使闗西
　　君不见函谷闗崩城毁壁至今在树根草蔓遮古道空谷千年长不改寂寞无人空旧山圣朝无事不须闗白马公孙何处去青牛老人更不还苍苔白骨空满地月与古时长相似野花不省见行人山鸟何曾识闗吏故人方乗使者车吾知郭丹却不如请君时忆闗外客行到闗西多致书
　　天山雪歌送萧治归京
　　天山雪云常不开千峰万岭雪崔嵬北风夜巻赤亭口一夜天山雪更厚能兼汉月照银山复逐胡风过鐡闗交河城边鸟飞絶轮台路上马蹄滑晻霭寒氛万里凝防干隂崖千丈冰将军狐裘卧不暖都防寳刀冻欲断正是天山雪下时送君走马归京师雪中何以赠君别唯有青青松树枝
　　走马川行奉送封大夫出师西征
　　君不见走马川行雪海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝虏骑闻之应胆慑料知短兵不敢接军师西门伫献防
　　轮台歌奉送封大夫出师西征
　　轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹笛大军行四边伐鼓雪海涌三军大呼隂山动虏塞兵气连云屯战塲白骨纒草根剑河风急云片濶沙口石冻马蹄脱亚相勤王甘苦辛誓将报主静边尘古来青史谁不见今见功名胜古人
　　白云歌送武判官归
　　北风巻地白草折胡天八月即飞雪忽如一夜春风来千树万树梨花开散入珠帘湿罗幕狐裘不暖锦衾薄将军角弓不得控都防鐡衣难冷着瀚海防干百丈冰愁云惨淡万里凝中军置酒饮归客胡琴琵琶与羌笛纷纷暮雪下辕门风掣红旗冻不翻轮台东门送君去去时雪满天山路山廻路转不见君雪上空留马行处
　　青门歌送东台张判官
　　青门金鎻平旦开城头日出使车回青门栁枝正堪折路傍一日几人别东出青门路不穷驿楼宫树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅湿飞屡低闗东尺书醉懒题须臾望君不可见扬鞭飞鞚疾如箭借问使乎何时来莫作东飞伯劳西飞燕
　　梁园歌送河南王説判官
　　君不见梁孝王脩竹园頺墙隠辚势仍存娇娥曼脸成草蔓罗帷珠帘空竹根大梁一旦人代改秋月春风不相待池中几度雁新来洲上千年鹤应在【梁园中有鹤池雁洲】梁园二月梨花飞却似梁王雪下时当时置酒延枚叟肯料平台狐免走万事翻覆如浮云昔人空在今人口单父古来称宓生秪今为政有吾兄【家兄时宰单父】輶轩若过梁园道应傍琴台闻政声
　　太白胡僧歌【并序】
　　太白中峰絶顶有胡僧不知几百岁眉长数寸身不制缯帛衣以草叶恒持楞伽经云壁逈絶人迹罕到尝东峰有鬭虎弱者将死僧杖而觧之西湫有毒龙久而为患僧器而贮之商山赵叟前年采茯苓深入太白偶值此僧访我而説余尝有独往之意闻而悦之乃为歌曰
　　闻有胡僧在太白兰若去天三百尺一持楞伽入中峰世人难见但闻钟牕边锡杖觧两虎床下鉢盂藏一龙草衣不针复不线两耳垂肩眉覆面此僧年几那得知手种青松今十围心将流水同清净身与浮云无是非商山老人巳曾识愿一见之何由得山中有僧人不识城里看山空黛色
　　范公丛竹歌【并序】
　　职方郎中兼侍御史范公廼于陜西使院内种竹新制丛竹歌以见示羙范公之清致雅操遂为歌以和之
　　世人见竹不觧爱知君种竹庭府内此君托根幸得地种来几时闻已大盛夏翛翛丛色寒闲宵摵摵叶声干能清案牍帘下见宜对琴书牕外看为君成隂将蔽日迸笋穿阶踏还出守节偏淩御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知
　　裴将军宅芦管歌
　　辽东九月芦叶断辽东小儿采芦管可怜管新清且悲一曲风飘海头满海树萧索天雨霜管声寥亮月苍苍白狼河北堪愁恨兎城南皆断肠辽东将军长安宅羙人芦管防佳客弄调萧飕胜洞箫发声窈窕欺横笛夜半高堂客未回秪将芦管送君杯巧能陌上惊杨栁复向园中误落梅诸客爱之听未足高巻珠帘列红烛将军醉舞不肯休更使羙人吹一曲
　　卫节度赤骠马歌
　　君家赤骠画不得一团旋风桃花色红缨紫缰瑚鞭玉鞍锦鞯黄金勒请君鞲出看君骑尾长窣地如红丝自矜诸马皆不及却忆百金初买时香街紫陌鳯城内满城见者谁不爱扬鞭骤急白汗流弄影行骄碧蹄碎紫髯胡雏金剪刀平明剪出三騣高枥上看时独意气众中牵出偏雄豪骑将猎向南山口城南狐兎不复有草头一防疾如飞却使苍鹰翻向后忆昨看君朝未央鸣珂拥葢满路香始知边将真富贵可怜人马相辉光男儿称意得如此骏马长鸣北风起待君东去扫胡尘为君一日行千里
　　送魏升卿擢第归东都因懐魏校书陆浑乔潭
　　井上梧桐雨灞亭巻秋风故人适战胜匹马归山东问君今年三十几能使香名满人耳君不见三峰直上五千仞见君文章亦如此如君兄弟天下稀雄词徤笔皆若飞将军金印亸紫绶御史鐡冠重绣衣高生作尉别来久因君为问平安否魏侯校理复何如前日人来不得书陆浑山水佳可赏蓬阁闲时日应往自料青云未有期谁知白髪偏能长垆头青丝白玉瓶别时相顾酒如倾揺鞭举袂忽不见千树万树空蝉鸣
　　送费子归武昌
　　汉阳归客悲秋草旅舍叶飞愁不扫秋来倍忆武昌鱼梦着秪在巴陵道曾随上将过祁连离家十年常在边剑锋可惜虚用尽马蹄无事今已穿知君开馆恒爱客樗蒲百金每一掷平生有钱将与人江上故园空四壁吾观费子毛骨竒广眉大口仍赤髭看君失路尚如此人生贵贱那得知高秋八月归南楚东门一壶聊出祖路指鳯凰山北云衣霑鹦鹉洲边雨勿叹蹉跎白髪新应须守道勿羞贫男儿何心恋妻子莫向江村老却人
　　与独孤渐道别长句兼呈严八侍御
　　轮台客舍春草满颍阳归客肠堪断穷荒絶漠鸟不飞万碛千山梦犹懒怜君白马一书生读书千巻未成名五贵侯门脚不到数畆山田身自耕兴来浪迹无逺近及至辞家忆乡信无事垂鞭信马头西南几欲穷天尽奉使三年独未归边头词客旧来稀借问君来得几日到家不觉换春衣高斋清昼巻罗幕纱防接防慵不着中酒朝眠日色高弹棋夜半灯花落冰片高堆金错盘满堂凛凛五月寒桂林蒲桃新吐蔓武城防蜜未可餐军中置酒夜挝鼓锦筵红烛月未午花门将军善胡歌叶河蕃王能汉语知尔园林压渭濵夫人堂上泣罗裙鱼龙川北磐谿雨鸟防山西洮水云台中严公于我厚别后新诗满人口自怜弃置天西头因君为问相思否













　　唐诗品彚巻二十九
　　钦定四库全书
　　唐诗品彚卷三十
　　明　高棅　编
　　七言古诗六
　　名家【下】
　　李颀
　　古意
　　男儿事长征少小幽燕客赌胜马蹄下由来轻七尺杀人莫敢前须如猬毛磔黄云陇底白雪飞未得报恩不能归辽东小妇年十五惯弹琵琶解歌舞今为羌笛出塞声使我三军泪如雨
　　鲛人歌
　　鲛人潜织水底居侧身上下随游鱼轻绡文防不可织夜夜澄波连月色有时寄宿来城市海岛青防无极已泣珠报恩君莫辞今年相见明年期始知万族无不有百尺深泉架户牖鸟没空山谁复望一望云涛堪白首
　　古从军行
　　白首登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道王门犹被遮应将性命逐轻车年年战骨埋荒外空见蒲桃入汉家
　　古行路难
　　汉家名臣杨徳祖四代五公享茅土父子兄弟绾银黄跃马鸣珂朝建章火浣单衣绣方领茱萸锦带玉盘囊宾客填街复满座片言出口生辉光世人逐势争奔走沥胆隳肝惟恐后当时一愿登青云自谓生死长随君一朝谢病还乡里穷巷苍苔絶知己秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈东海古往今来称达人
　　缓歌行
　　小来托身攀贵游倾财破产无所忧莫拟经过石渠署朝将出入铜龙楼结交杜陵轻薄子谓言可生复可死一沈一浮防有时弃我翻然如脱屣男儿立身须自强十年闭户颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五陵宾从莫敢视三省官僚揖者稀早知今日读书是悔作从来狂侠非
　　王母歌
　　武皇斋戒承华殿端拱须臾王母见霓旌照耀麒麟车羽盖淋漓孔雀扇手指梨遣帝食可以长生临寓县头上复戴九星冠总领玉童坐南面欲闻要言今告汝帝乃焚香请此语若能链魄去三尸后当见我天皇所顾谓侍女董双成酒阑可奏云和笙红霞白日俨不动七龙五鳯纷相迎惜哉志骄神不悦叹息马蹄与车辙复道歌钟杳将暮深宫桃李飞成雪为看青玉五枝灯蟠螭吐火光已絶
　　送刘昱
　　八月寒苇花秋江浪头白北风吹五两谁是浔阳客鸬鷀山头宿雨晴扬州郭里暮潮生行人夜宿金陵渚试聴沙边有鴈声
　　送从弟游江淮兼谒鄱阳刘太守
　　都门柳色朝朝新念尔今为江上人穆陵闗带清风逺彭蠡湖边芳草春泊舟借问西林寺晓聴猿声在山翠浔阳北望鸿鴈囘湓水东流客心醉须知圣代举贤良不使遗才滞一方应见鄱阳虎符守思归共指白云乡
　　夏宴张兵曹东堂
　　重林华屋堪避暑况乃烹鲜防佳客主人三十朝大夫满座森然见矛防北牕卧簟莲心花竹里蝉鸣西日斜羽扇揺风却珠汗玉盆贮水割甘瓜云峰峨峨自冰雪坐对芳尊不知热醉来但挂葛巾眠莫道明朝有离别崔五六图屏风各赋一物得乌孙佩刀
　　乌孙腰间佩两刀刃可吹毛锦为带握中枕宿穹庐室马上割飞翳螉塞执之魍魉谁能前气凛清风沙漠边磨用隂山一片玉洗将胡地独流泉主人屏风写奇状铁鞘金环俨相向囘头瞪目时一看使予心在江湖上
　　爱敬寺古藤歌
　　古藤池水盘树根左攫右挐龙虎蹲横空直上相陵突丰茸离纚若无骨风雷霹雳连黑枝人言其下藏妖魑空庭落叶乍开合十月苦寒常倒垂忆昨花飞满空殿密叶吹香饭僧遍南阶双桐一百尺相与年年老霜霰
　　欲之新乡答崔颢綦毋潜
　　数年作吏家屡空谁道黑头成老翁男儿在世无产业行子出门如转蓬吾属交欢此何夕南家衣动归客铜鑪将炙相欢饮星宿纵横露华白寒风巻叶度滹沱飞雪布地悲峨峨孤城日落见栖鸟马上时闻渔者歌明朝东路把君手腊日辞君期嵗首自知寂寞无去思敢望县人致牛酒
　　送康洽入京进乐府歌
　　识子十年何不遇只爱欢游两京路朝吟左氏娇女篇夜诵相如美人赋长安春物旧相宜小苑蒲萄花满枝柳色偏浓九华殿莺声醉杀五陵儿曳裾此夜从何所中贵由来尽相许白袂春衫仙吏赠乌皮隠几台郎与新诗乐府唱堪愁御妓应传鳷鹊楼西上虽因长公主终须一见曲陵侯
　　送刘十
　　三十不官亦不娶时人焉识道高下房中惟有老氏经枥上空余少游马往来嵩华与函秦放歌一曲前山春西林独鹤引闲步南涧飞泉清角巾前年上书不得意归卧东山兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生
　　送陈章甫
　　四月南风大麦黄枣花未落桐叶长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万巻不肯低头在草莽东门酤酒饮我曹心轻万事如鸿毛醉卧不知白日暮有时空望孤云高长河浪头连天黑津吏停舟渡不得郑国游人未及家洛阳行子空叹息闻道故林相识多罢官昨日今何如
　　放歌行答从弟异乡
　　小来好文耻学武世上功名不解取虽沾寸禄已后时徒欲出身事明主栢梁赋诗不及宴长楸走马谁相数敛迹俛眉心自甘高歌击节声半苦由是蹉跎一老夫养鸡牧豕东城隅空歌汉代萧相国肯事霍家冯子都徒尔当年声籍籍滥作词林两京客故人斗酒安陵桥黄鸟春风洛阳陌吾家令弟才不羇五言破的人共推兴来逸起如涛涌千里长江归海时别离短景何萧索佳句相思能间作举头遥望鲁阳山木叶纷纷向人落
　　别梁锽
　　梁生倜傥心不羇途穷气盖长安儿囘头转眄侣雕鹗有志飞鸣人岂知谁云四十无禄位曽与大军掌书记抗辞请刃诛部曲作色论兵犯二帅一言不合龙頟侯击剑拂衣从此弃朝朝饮酒黄公垆脱防露顶争呌呼庭中犊鼻昔常挂懐里琅玕今在无时人见子多落魄共笑狂歌非逺图忽然遣跃紫骝马还是昻藏一丈夫洛阳城头晓霜白层氷峨峨满川泽但闻行路吟新诗不叹举家无儋石莫言贫贱长可欺覆篑成山当有时莫言富贵长可托木槿朝看暮还落不见古时塞上翁倚伏由来任天作去去沧波勿复陈五湖三江愁杀人聴董大弹胡笳兼寄语弄房给事【按唐史董庭兰善鼔琴为房琯门客天宝五载琯摄给事中此诗疑赠庭兰而兼寄次律之作也】
　　蔡女昔造胡笳声一弹一十有八拍胡人落泪沾边草汉使断肠对归客古戍苍苍烽火寒大荒隂沈飞雪白先拂商弦后角羽四郊秋叶惊摵摵董夫子通神明深松窃聴来妖精言迟更速皆应手将往复旋如有情空山百鸟散还合万里浮云隂且晴嘶酸雏鴈失羣夜断絶胡儿恋母声川为净其波鸟亦罢其鸣乌珠部落家乡逺逻娑沙尘哀怨生幽音变调忽飘洒长风吹林雨堕瓦迸泉飒飒飞木末野鹿呦呦走堂下【殷云足可欷歔震荡心神】长安城连东掖垣鳯凰池对青琐门高才脱畧名与利日夕望君抱琴至
　　王维
　　鱼山神女祠歌【离骚作鱼山迎送神曲二首】
　　坎坎击鼓鱼山之下吹洞箫望极浦女巫进纷屡舞陈瑶席湛清酤风凄凄兮夜雨神之来兮不来使我心兮苦复苦【右迎神曲】
　　纷进拜客堂前目眷眷兮琼筵来不语兮意不传作暮雨兮愁空山悲急管兮繁弦灵之驾兮俨欲旋倐云收兮雨歇山青青兮水潺湲【右送神曲】
　　送友人归山歌二首【离骚作山中人】
　　山寂寂兮无人又苍苍兮多木羣龙兮满朝君何为兮空谷文寡和兮思深道难知兮行悦石上兮流泉与松间兮草屋入云中兮养鸡上山头兮抱犊神与枣兮如虎卖杏兮收糓愧不才兮妨贤嫌既老兮贪禄誓解印兮相从何詹尹兮可卜【刘云不用楚调自适目前词少而意多尚觉盘谷歌意为凡】
　　山中人兮欲归云防防兮雨霏霏水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲不见兮空闻忽山西兮夕阳见东臯兮逺村平芜绿兮千里眇惆怅兮思君【宋玉之下渊明之上甚似晋人不知者以为气短知者以为琴操之余音也】
　　登楼歌
　　聊上君兮高楼飞甍鳞次兮在下俯十二兮通衢绿槐参差兮车马却瞻兮龙首前眺兮宜春王畿郁兮千里山河壮兮咸秦舍人下兮青宫据胡牀兮书空执防疲兮于下位老夫好隠兮墙东亦幸有张伯英草圣兮龙腾虬跃摆长云兮捩囘风琥珀酒兮雕胡饭君不御兮日将晚秋风兮吹衣夕鸟兮争返孤砧发兮东城林薄暮兮蝉声逺时不可兮再得君何为兮偃蹇
　　陇头吟
　　长城少年游侠客夜上戍楼看太白陇头明月尚临闗陇上行人夜吹笛闗西老将不胜愁驻马聴之双泪流曽经大小百余战麾下偏裨万户侯苏武才为典属国节旄空落海西头【刘云次第转折恨惋何限又非长篇所及】
　　夷门歌
　　七国雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔逾恭意逾下亥为屠肆鼓刀人嬴乃夷门抱闗者非但慷慨献奇谋意气兼将身命酬向风刎头送公子七十老翁何所求
　　洛阳女儿行【时年】
　　洛阳女儿对门居才可顔容十五余良人玉勒乘骢马侍女金盘脍鲤鱼画角朱楼尽相望红桃绿柳垂檐向罗帷送上七香车宝扇迎归九华帐狂夫富贵在青春意气骄奢剧季伦自怜碧玉亲教舞不惜瑚持与人春牕曙灭九微火九微片片飞花璅戏罢曽无理曲时妆成秖是薰香坐城中相识尽繁华日夜经过赵李家将怜越女顔如玉贫贱江头自浣纱
　　燕支行
　　汉家大将才且雄来时谒帝明光宫万乘亲推双阙下千官出饯五陵东誓辞甲第金门里身作长城玉塞中卫霍才堪一骑将朝廷不数贰师功赵魏燕韩多劲卒闗西侠少何咆报讐只是闻尝胆饮酒不曽妨刮骨画防雕戈白日寒连旗大斾黄尘没疉鼓遥翻瀚海波鸣笳乱动天山月麒麟锦带佩吴钩飒踏青骊跃紫骝拔剑已断天骄臂归鞍共饮月支头汉兵大呼一当百虏骑相看哭且愁教战须令赴汤火终知上将先伐谋
　　老将行
　　少年十五二十时步行夺取胡马骑射杀山中白额虎肯数邺下黄须儿一身转战三千里一剑曽当百万师汉兵奋迅如霹雳虏骑崩腾畏蒺藜卫青不败由天幸李广无功缘数奇自从弃置便衰朽世事蹉跎成白首昔时飞箭无全目今日垂柳生左肘路傍时卖故侯门前学种先生柳苍茫古木连穷巷寥落寒山对虚牖【刘云愈出愈奇】誓令疎勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如云色聊持宝剑动星文愿得燕弓射天将耻令越甲鸣吾君莫嫌旧日云中守独堪一战立功勲【刘云满篇风致收拾处常嫩而短使人情事欲絶又云起结骄嫩复胜老诸】
　　桃源行
　　渔舟逐水爱山春两岸桃花夹去津坐看红树不知逺行尽清谿不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乘水入初因避地去人间更闻成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峰壑今来变当时只记入山深青谿几度到云林春来遍是桃花水不辨仙源何处寻
　　望终南赠徐中书
　　晚下兮紫薇怅尘事兮多违驻马兮双树望青山兮不归
　　答张五第
　　终南有茅屋前对终南山终年无客长闭闗终日无心长自闲不妨饮酒复垂钓君但能来相往还
　　寄崇梵僧
　　崇梵僧崇梵僧秋归覆金春不还落花啼鸟纷纷乱闭户山牕寂寂闲峡里谁知有人事郡中遥望空云山
　　寒食城东即事
　　清谿一道穿桃李演漾绿蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上已【刘云自是活动】
　　同崔传答贤弟
　　洛阳才子姑苏客桂苑殊非故乡陌九江枫树几囘青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前谿歌白纻曲几书留小史家草堂碁赌山隂墅衣冠若话外台臣先数夫君席上珍更闻台阁求三语遥想风流第一人
　　送李睢阳
　　将置酒思悲翁使君去出城东麦渐渐雉子斑槐隂隂到潼闗骑连连车迟迟心中悲宋又逺周间之南淮夷东齐儿碎碎织练与素丝游人贾客信难持五谷前熟方可为下车闭閤君当思天子当殿俨衣裳大官尚食陈羽觞彤庭散绶垂明珰黄纸诏书出东厢轻纨疉绮斓生光宗室子弟君最贤分忧当为百辟先布衣一言相为死何况圣主恩如天鸾声哕哕鲁侯旗明年上计朝京师须忆今日斗酒别慎勿富贵忘我为
　　崔颢
　　七夕词
　　长安城中月如练家家此夜持针线仙裙玉佩空自知天上人间不相见长信深隂夜转幽玉阶金閤数萤流班姬此夕愁无限河汉三更看斗牛
　　鴈门胡人歌
　　高山代郡东接燕鴈门胡人家近边解放胡鹰逐塞鸟能骑代马猎秋田山头野火寒多烧雨里孤峰湿作烟闻道辽西无鬭战时时醉向酒家眠
　　长安道【河岳英灵作霍将军篇】
　　长安甲第高入云谁家居住霍将军日晚朝囘拥宾从路傍拜揖何纷纷莫言炙手手可热须臾火尽灰亦灭莫言贫贱即可欺人生富贵自有时一朝天子赐顔色世事悠悠应始知
　　孟门行
　　黄雀衔黄花翩翩傍檐隙本拟报君恩如何反弹射金罍美酒满座春平原爱才多众宾满堂尽是忠义士何意得有谗谀人谀言反复那可道能令君心不自保北园新栽桃李枝根株未固何转移成隂结实君自取若问傍人那得知
　　代闺人答轻薄少年
　　妾家近隔鳯凰池粉壁纱牕杨柳垂本期汉代金吾壻误嫁长安游侠儿儿家夫壻多轻薄借客探丸重然诺平明挟弹入新丰日晚挥鞭出长乐青丝白马冶游园能使行人驻马看自矜陌上繁华盛不念闺中花鸟防花间陌上春将晚走马鬭鸡犹未返三时出望无消息一去那知行近逺桃李花开覆井栏朱楼落日卷帘看愁来欲奏相思曲抱得秦筝不忍弹
　　行路难
　　君不见建章宫里金明枝万万长条拂地垂二月三月花如霰九重深幽君不见艶彩朝含四宝宫香风吹入朝云殿汉家宫女春未防爱此芳春朝暮看来看去看心不忘攀折将安镜台上双双素手剪不成两两红妆笑相向建章昨夜起春风一花飞入长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思
　　渭城少年行
　　洛阳二月棃花飞秦地行人初忆归扬鞭走马城南陌朝逢驿使秦川客驿使前日发章台传道长安春早来棠梨宫中燕初至蒲萄馆里花正开念此使人归更早三月便达长安道长安道上春可怜揺风荡日曲江边万户楼台临渭水五陵花柳满秦川秦川寒食盛繁华游客春来不到家鬬鸡下社尘初合走马章台日未斜章台帝城称贵里青楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城垆头酒新熟金鞍白马谁家宿可怜锦瑟争琵琶玉壶清酒就君家小妇春来不解羞娇歌一曲杨柳花【刘云崔颢落落酣歌自得刻削乃不能及】
　　江边老人愁
　　江南少年十八九乘舟欲渡清谿口忽逢江边一老翁须眉皓白已衰朽自言家代仕梁陈垂紫拖金三十人两朝出将复入相五世疉鼓乘朱轮父兄三叶皆尚主女子四代为妃嫔南山赐田接御苑北宫甲第连紫宸直言荣华未休歇不觉山崩海将竭兵戈乱入建康城烟火连烧未央阙衣冠女子陷锋刃良将名臣尽埋没山川改易失朝市衢路纵横填白骨老人此时尚少年脱身走得投海边罢兵嵗余未敢出去家三载方来旋蓬蒿忘却五城宅草木不识清谿田虽然得归到乡土零丁贫贱长辛苦采樵屡入厯阳山刈稻长过新林浦少年欲知老人嵗岂知今年一百五君今少壮我已衰我昔少年君不覩人生贵贱各有时莫见羸老相轻欺感君相问为君説説罢不觉令人悲



　　唐诗品彚巻三十
　　钦定四库全书
　　唐诗品彚巻三十一
　　明　高棅　编
　　七言古诗七
　　羽翼
　　孟浩然
　　夜归鹿门歌
　　山寺鸣钟昼已昏渔梁渡头争渡喧人随沙岸向江村余亦乘舟归鹿门鹿门月照开烟树忽到厐公栖隠处岩扉松迳长寂寥唯有幽人自来去
　　送王七尉松滋
　　君不见巫山神女作行云霏红沓翠晓氛氲婵娟流入襄王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不囘
　　高阳池送朱二
　　当昔襄阳全盛时山公常醉习家池池边钓女日相随妆成照水竞来窥红波澹澹芙蓉发绿岸毵毵杨柳垂一朝物变人亦非四面荒凉人住稀意气豪华何处在空余草露湿人衣此地朝来饯行者翻向此中牧征马征马分飞渐日斜见此空为人所嗟殷勤为访桃源客余亦归来松子家
　　万楚
　　小山歌
　　人説淮南有小山淮王昔日此登仙城中鸡犬皆飞去山上坛场今宛然世人贵身不贵夀共笑华阳洞天口不知金石变长年谩在人间恋携手君能举帆至淮南家住盱眙余先谙桐栢乱流平入海茱萸一曲拂成潭忆记来时魂悄悄想见仙山众峰小今日长歌思不堪君行为报三春鸟
　　丁仙芝
　　余杭醉歌赠吴山人
　　晓幙红襟鷰春城白项乌只来梁上语不向府中趋城头坎坎鼓声曙满庭新种樱桃树桃花昨夜撩乱开当轩发色映楼台十千兑得余杭酒二月春城长命杯酒后留君待明月还将明月送君囘
　　刘复
　　长相思
　　长相思在桂林苍梧山逺潇湘深秋堂零泪倚金瑟朱顔揺落随光隂长宵嘹唳鸿命侣河汉苍苍隔牛女宁知一水不可渡况复万山修且阻防丝织绮文双鸳昔时赠君君可怜何言一去瓶落井流尘歇灭金炉前
　　长歌行
　　淮南木落秋云飞楚宫商歌今正悲青春白日不与我当垆举酒劝君持出门驰驱四方事徒用辛勤不得意三山海底无见期百龄世间莫虚弃君不见金城帝业汉家有东制诸侯欲长久奸雄窃命风尘昏函谷重闗不能守龙蛇出没经两朝胡虏凭陵大道销河水东流宫阙尽五陵松栢自萧萧
　　储光羲
　　新丰主人
　　新丰主人新酒熟旧客还归旧堂宿满酌香含北砌花盈尊色泛南轩竹云散天高秋月明东家少女解秦筝醉来忘却巴陵道梦中疑似洛阳城【刘云跌宕殊态】
　　登戏马台作
　　君不见宋公杖钺诛燕后英雄踊跃争趋走小防衣冠吕梁壑大徴甲卒碻磝口天门神武树元勲九日茱萸飨六军泛泛楼船游极浦揺揺歌吹动浮云居人满目市朝变霸业犹存齐楚甸泗水南流桐栢川沂山北走琅琊县沧海沈沈晨雾开彭城烈烈秋风来少年自言未得意日暮萧条登古台
　　蔷薇
　　袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画眉相伴采葳防高处红须欲就手低边绿刺已牵衣蒲萄架上朝光满杨柳园中暝鸟飞连袂踏歌从此去风吹香气逐人归【刘云转换流丽可歌可舞皆切题语】
　　同张侍御燕北楼
　　今之太守古诸侯出入双旌垂七旒朝览干戈时聴讼暮延宾客复登楼西山漠漠崦嵫色北渚沈沈江汉流良宵清净方高防绣服光辉联皂盖鱼龙恍惚堦墀下云雾杳防牕户外水灵慷慨行泣珠游女飘飖思解佩苍苍低月半遥城落落疎星满太清不忍开襟悲楚奏愿言吹笛退胡兵轩后青丘埋猰防周王白羽扫搀抢期君武节朝龙阙余亦翺翔归玉京
　　张谓
　　【殷璠曰谓代北州老翁答又湖中对酒行在物情外但众人未曽説耳亦何必厯遐逺探古迹然后始为防搜】
　　赠乔林
　　去年上防不见收今年寄食仍淹留羡君有酒能便醉羡君无钱能不忧如今五侯不待客羡君不入五侯宅如今七贵方自尊羡君不过七贵门丈夫防应有知己世上悠悠安足论【刘云可想其人】
　　湖中对酒作
　　夜坐不厌湖上月昼行不厌湖上山【刘云便觉楚楚】眼前一樽又常满心中万事如等闲主人有黍万余石浊醪数斗应不惜即今相对不尽欢别后相思复何益茱萸湾头归路赊愿君且宿黄公家风光若此人不醉参差辜负东园花
　　代北州老翁答
　　负薪老翁住北州北望乡闗生客愁自言老翁有三子两人已向黄沙死如今小儿新长成明年闻道又征兵定知此别必零落不及相随同死生尽将田宅借邻伍且复伶俜去乡土在生本求多子孙及有谁知更辛苦近传天子尊武臣强兵直欲静胡尘安边自合有长防何必流离中国人
　　邵陵作
　　尝闻虞帝苦忧人秖为苍生不为身已道一朝辞北极何须五月更南巡昔时文武皆销铄今日精灵长寂寞斑竹年来笋自生白苹春尽花空落遥望零陵见旧丘苍梧云起至今愁唯余帝子千行泪添作潇湘万里流
　　王昌龄
　　城傍曲
　　秋风鸣桑条草白狐兔骄邯郸饮来酒未消城北原平掣皂雕射杀空营两腾虎回身却月佩弓鞘
　　鸟栖曲
　　白马逐牛车黄昏入狭斜狭斜柳树乌争宿争枝未得飞上屋东房少妇壻从军每聴乌啼知夜分
　　行路难
　　双丝作绠系银瓶百尺寒泉辘轳上悬丝一絶不可望似妾倾心在君掌人生意气好迁捐只重狂花不重贤宴罢调筝奏离鹤回娇转盼泣君前君不见眼前事岂保须臾勿无异西山日下雨足稀侧有浮云无所寄但愿莫忘前者言剉骨黄尘亦无媿行路难劝君酒莫辞烦美酒千钟犹可尽心中片恨何可论一闻汉主思故剑使妾长嗟万古魂
　　箜引
　　卢谿郡南夜泊舟夜闻两岸羌戎讴其时月黑猿啾啾微雨霑衣令人愁有一迁客登高楼不言不寐弹箜弹作蓟门桑叶秋风沙飒飒青冢头将军铁骢汗血流深入匈奴战未休黄旗一防兵马收乱杀胡人积如丘疮病驱来役边州仍披漠北羔羊裘顔色饥枯掩面羞眼眶泪滴深两眸还思本乡食牦牛欲语不得指咽防或有强壮能咿嚘意説被他边将讐五世属藩汉主留碧毛氊障河曲游槖池五万部落稠勑赐飞凰金兠鍪为君百战如过筹静扫隂山无鸟投家蔵铁券特承优黄金百觔不称求九族分离作楚囚深谿寂寞弦苦幽草木悲感声飕飗仆本东山为国忧明光殿前论九畴粗读兵书尽防搜为君掌上施权谋洞晓山川无与俦紫宸诏发逺懐柔揺笔飞霜如夺钩鬼神不得知其由怜爱苍生比蚍蜉朔河屯兵须渐抽尽遣降来拜御沟便令海内休戈矛何用班超定逺侯史臣书之得已不
　　奉赠张荆州
　　祝融之峰紫云衔翠如何其雪崭岩邑西有路缘石壁我欲从之卧穷嵌鱼有心兮脱网罟江无人兮鸣枫杉王君飞舄仍未去苏躭宅中意遥缄
　　张南容
　　静女歌
　　静女乐于静动合古人则妙年工诗书弱嵗勤组织端居愁若痴谁复理容色十五坐幽闺四邻不相识夭夭邻家子百花装首饰日日淇上游笑人不逾阈河水自浊济自清仙台蛾眉秦镜明为照齐王门下丑何如汉帝掌中轻
　　毕耀
　　情人玉清歌【文苑英华作张南容诗】
　　洛阳城中有一人名玉清可怜玉清如其名善踏斜柯能独立婵娟花艶无人及珠为裙玉为缨临春风吹玉笙悠悠满天星黄【乐府作万】金阁上晚妆成云和曲中为曼【一作慢】声玉梯不得踏揺袂两盈盈城头之日复何情
　　贺兰进明
　　行路难五首【殷璠云员外行路难五首益多杂兴】
　　君不见东流水一去无穷已君不见西郊云日夕空氛氲羣鴈裴徊不能去一鴈悲鸣复失羣人生结交在终始莫以升沈中路分
　　君不见云中月蹔盈还复缺君不见林下风声逺意难穷亲故平生或聚散欢娱未尽尊酒空叹息青青陵上栢嵗寒能有几人同
　　君不见芳树枝春花落尽蜂不窥君不见梁上泥秋风始高燕不栖荡子从军事征战蛾眉婵娟守空闺独宿自然堪下泪况复时闻乌夜啼
　　君不见门前柳荣耀几时萧索久君不见陌上花狂风吹去落谁家邻家思妇见之叹蓬首不梳心厯乱盛年夫壻长别离嵗暮相逢色凋换
　　君不见岩下井百尺不及泉君不见山上苗数寸淩云烟人生相命亦如此何苦太息自忧煎但愿亲友长含笑相逢不乏杖头钱寒夜邀欢须秉烛岂得常思花柳年
　　崔国辅
　　对酒吟
　　行行日将夕荒村古冢无人迹蒙笼荆棘一鸟吟屡唱提壶沽酒吃古人【河岳英灵集作前身】不达酒不足遗恨精灵传此曲寄言世上诸少年平生且尽杯中醁
　　贾至
　　巴陵寄李二户部张四礼部
　　江南芳草初羃羃愁杀江南独愁客秦中杨柳也应春转忆秦中相忆人万里莺花不相见登高一望泪沾巾
　　孟云卿
　　行路难
　　君不见高山万仞连苍旻天长地久成埃尘君不见长松百尺多劲节狂风暴雨终摧折古今何世无圣贤吾爱伯阳真乃天金堂玉阙朝羣仙拍手东海成桑田海中之水慎勿枯乌鸢啄蚌伤明珠行路难艰险莫踟蹰
　　王季友
　　观于舍人壁画山水
　　野人宿在山家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余説小弟丹青能尔为【殷璠云甚有清趣】
　　宿东谿李十五山亭
　　上山下山入山谷谿中落日留我宿松石依依当主人主人不在意亦足名花出地两重阶絶顶平天一小斋本意由来是山水何用相逢语旧懐
　　代贺若令誉赠沈千运
　　相逢问姓名亦存别时无子今有孙山上双松长不改百家唯有三家村村南村西车马道一宿通舟水浩浩涧中磊磊十里石河上淤泥种桑麦平坡冢墓皆我亲满田主人是旧客举声酸鼻问同年十人七人归下泉分手如何更此地囘头不去泪澘然
　　酬李十六岐
　　链丹文武火未成卖药贩屦俱逃名出谷迷行洛阳道乘流醉卧滑台城城下故人久离怨一欢适我两家愿朝饮杖悬沽酒钱暮餐囊有松花饭于何车马日憧憧李膺门馆争登龙千宾揖对若流水五经发难如扣钟下笔新诗行满壁立谈古人坐在席问我草堂有卧云知我山储无儋石自耕自刈食为天如鹿如麋饮野泉亦知世上公卿贵且养丘中草木年
　　常建
　　张公子行
　　日出乘钓舟嫋嫋垂钩竿涉淇傍荷花骢马闲金鞍使君白云中腰间垂辘轳出门事嫖姚为君西击胡胡兵汉骑相驰逐转战孤军海西北百尺旌竿沈黑云边笳落日不堪闻【刘云从闲人幽事忽写至败军亡将险絶】
　　古意
　　井底玉冰洞地明琥珀辘轳青丝索仙人骑鳯披防霞挽上银瓶照天阁黄金作身双飞龙口衔明月吐芙蓉一时度海望不见晓上青楼十二重
　　古兴
　　辘轳井上双梧桐飞鸟衔花日将夕深闺女儿莫愁年玉指泠泠怨金碧石榴裙裾蛱蝶飞见人不语颦蛾眉青丝素丝红绿丝织成锦衾当为谁
　　元结
　　【归来子云结性耿介有忧道闵俗之意天宝之乱或仕或隠自谓与世聱牙故其见于文字者亦冲澹而隠约譬古钟磬不谐于里耳而词义微眇翫之脩然若有尘外之趣云】引极
　　天旷漭兮杳泱茫气浩浩兮色苍苍上何有兮人不测积清寥兮成元极成元极兮灵且异思一见兮藐难致思不从兮空自伤心慅劳兮意惶懹思假翼兮鸾鳯乘长风兮上羾揖元极兮本深实餐至和兮永终日
　　招太灵【并序】
　　商余山有太灵古祠传云豢龙氏祠大帝所立祠在少余西乳之下邑人修之以祈田余因为招词闵之文以演兴辞曰
　　招太灵兮山之巅山屹屼兮水沦涟祠之襰【洛代切】兮盻何年木修修兮草鲜鲜嗟魑魅兮淫厉自古昔兮崇祭禧太灵兮端清余愿致兮精诚久愵愵【改厯切】兮防防【处龙切】招抢【郎丁切】兮呼风风之声兮起飗飗吹云兮散而浮望太灵兮而安澹油容兮都清闲
　　宿洄溪翁宅
　　长松万株绕茆舍怪石寒泉近檐下老翁八十犹能行将领儿孙行莳稼吾羡老翁居处幽吾爱老翁无所求时俗是非何足道得似老翁吾即休
　　宿无为观
　　九疑山深几千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽盖傍林壑飘飘似欲来云鹤
　　薛业
　　洪州客舍寄柳博士芳
　　去年燕巢主人屋今年花发路傍枝年年为客不到舍旧国存亡那得知胡尘一起乱天下何处春风无别离
　　张志和
　　渔父歌
　　西塞山前白鹭飞桃花流水鳜鱼肥青篛笠绿簔衣斜风细雨不须归
　　独孤及
　　和赠逺
　　忆得去年春风至中庭桃李映琐牕美人挟瑟对芳树玉顔亭亭与花双今年新花如旧时去年美人不在兹借问离居恨深浅秖应独有庭花知
　　同岑郎中韦屯田员外花树歌
　　东风动地吹花发渭城桃李千树雪芳菲可爱不可留武陵归去心欲絶金华省郎惜佳辰秖将花萼照青春君家自是成蹊处况有庭花作主人
　　张潮
　　襄阳行
　　玉盘转明珠君心无定凖昨见襄阳客剩説襄阳好无尽襄汉水岘山垂汉水东流风北吹只言一世长娇宠那悟今朝见别离君渡清羌渚知人独不语妾见木栖林忆君相思深莫作云间鸿离声顾俦侣尚如匣中剑分形防同处是君妇识君情怨君恨君为此行下牀一宿不可保况乃万里襄阳城襄阳传近大堤北君到襄阳莫囘惑大堤诸女儿怜钱不怜徳
　　鲍防
　　杂感
　　汉家海内承平久万国戎王皆稽首天马尝衔苜蓿花胡人嵗献蒲萄酒五月茘枝初破顔朝辞象郡夕函闗鴈飞不度桂阳岭马走先过林邑山甘泉御果垂仙阁日暮无风香自落逺物皆重近皆轻鸡虽有徳不如鹤












　　唐诗品彚巻三十一
　　钦定四库全书
　　唐诗品彚巻三十二
　　明　高棅　编
　　七言古诗八
　　接武【上】
　　刘长卿
　　王昭君歌
　　自矜娇艶色不顾丹青人谁知粉绘能相负却使容华翻悮身上马辞君嫁骄虏玉顔对人愁不语北风鴈急浮云秋万里独见黄河流纎腰不复汉宫宠双蛾长向胡天愁琵琶弦中苦调多萧萧羌笛声相和谁怜一曲传乐府能使千秋伤绮罗
　　铜雀台
　　娇爱更何日高台空数层含啼映双袖不忍看西陵漳水东流无复来百花辇路为苍苔青楼月夜长寂寞碧云日暮空裴徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处
　　新安送陆澧归江隂
　　新安路人来去早潮复晚潮明日知何处潮水无情亦解归自怜长在新安住
　　长沙赠衡岳祝融峯般若禅师
　　般若公般若公负鉢何时下祝融归路却看飞鸟外禅房空掩白云中桂花寥寥闲自落流水无心西复东
　　明月湾寻贺九不遇
　　楚水日夜绿傍江春草滋青青遥满目万里伤心归故人川上复何之明月湾南空所思故人不在明月在谁见孤舟来去时
　　送友人东归
　　对酒灞亭暮相看愁自深河边草已绿此别难为心闗路迢迢疋马归垂杨寂寂数莺飞怜君献防十余载今去犹为一布衣
　　入桂渚次砂牛石穴
　　扁舟傍归路日暮潇湘深湘水清见底楚云淡无心片帆落桂渚独夜依枫林枫林月出声苦桂渚天寒桂花吐此中无处不堪愁江客相看泪如雨
　　赠湘南渔父
　　闻君何所适漠漠逢烟水独与不系舟往来楚云里钓鱼非一嵗终日只如此日落江清桂檝迟纎鳞百尺深可窥沈钩垂饵不在得白首沧浪空自知
　　送姨子弟往南郊
　　一展慰久濶寸心仍未伸别时两童稚及此俱成人那堪适防面遽已悲分手客路向楚云河桥对衰柳送君疋马别河桥汝南山郭寒萧条今我单车复西上郎去灞陵转惆怅何处共伤离别心明月亭亭两相望
　　客舍喜郑三见寄
　　客舍逢君未授衣闭门愁见桃花飞遥想故园今已尔家人应念行人归寂寞垂杨映深曲长安日暮灵台宿穷巷无人鸟雀闲空庭新雨莓苔绿此中分与故友疎何年仍囘长者车十年未称平生意好得辛勤谩读书
　　严陵钓台送李康成赴江东使
　　潺湲子陵濑髣髴如在目七里人已非千年水空绿新安江上孤帆逺应逐枫林千万转古台落日共萧条寒水无波更清浅台上渔竿不复持却令猿鸟向人悲滩声山翠至今在迟尔行舟晚泊时
　　观李凑所画美人障子
　　爱尔含天姿丹青有殊智无间已得象象外更生意西子不可见千载无重还空令浣纱态犹在含毫间一笑岂易得双蛾如有情牕风不举袖但觉罗衣轻华堂翠幕春风来内閤金屏曙色开此中一见乱人目只疑行到云阳台
　　送贾三北游
　　贾生未达犹窘迫身驰疋马邯郸陌片云郊外遥送人斗酒城边莫留客顾予他日仰时髦不堪此别相思劳雨色新添漳水绿夕阳逺照蓟门高把袂相看衣共缁穷愁只是惜良时亦知到处逢下榻莫滞秋风西上期
　　送郭六侍御之武陵郡
　　常爱武陵郡羡君将逺寻空怜世界迫孤负桃源心洛阳遥想桃源隔野水闲流春自碧花下常迷楚客船洞中时见秦人宅落日相看斗酒前送君南望但依然河梁马首随春草江路猿声愁暮天丈人别乘佐分忧才子趋庭兼胜游澧浦荆州行可见知君清兴满沧洲
　　齐一和尚影堂
　　一公住世忘世纷蹔来复去谁能分身寄虚空如过客心将生灭似浮云萧散浮云往不还凄凉遗教没仍传旧地愁看双树在空堂只是一灯悬一灯长照恒河沙双树犹落诸天花天花寂寂香深殿苔藓苍苍闭虚院昔余精念访禅扉常接微言清道机今成寂寞无所得惟共门人泪满衣
　　聴笛歌留别郑协律
　　旧游怜我长沙谪载酒沙头送迁客天涯望月自沾衣江上何人复吹笛横笛能令孤客愁绿波淡淡如不流商声寥亮羽声苦江天寂厯江枫秋静聴闗山闻一呌三湘月色悲猿啸又吹杨柳激繁音千里春色伤人心随风飘向何处落唯见曲尽平湖深明发与君离别后马上一声堪白首
　　望龙山懐道士许法棱
　　心惆怅望龙山云之际鸟独还悬崖絶壁几千丈绿萝嫋嫋不可攀龙山高谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃源洞里居人满桂树山中住日长龙山高高遥相望
　　戏赠干越尼子歌
　　鄱阳女子年十五家本秦人今在楚厌向春江空浣纱龙宫落发披袈裟五年持戒长一食至今犹自顔如花亭亭独立青莲下忍草禅枝绕精舍自用黄金买地居能嫌碧玉随人嫁北客相逢疑姓秦鈆华抛却仍青春一花一竹如有意不语不笑能留人黄鹂欲栖白日暮天香未尽经行处却对香炉闲诵经春泉潄玉寒泠泠云房寂寂夜钟发吴音清切令人聴人聴吴音歌一曲杳然如在诸天宿谁堪世事又相牵惆怅囘船江水绿
　　时平后送范伦归安州
　　昨闻战罢图麟阁破虏收兵巻戎幙沧海初看汉月明紫微已见胡星落忆昨扁舟此南渡荆棘烟尘满归路与君携手姑苏台望乡一日登几囘白云飞鸟去寂寞吴山楚岫空崔嵬事往时平还旧丘青青春草近家愁洛阳举目今谁在颍水无情应自流吴苑西人去欲稀留连一日空知非江潭嵗尽愁不尽鸿鴈春归身未归万里遥县帝乡忆五年空带风尘色却到长安逢故人不道姓名应不识
　　疲兵篇
　　骄虏乘秋下蓟门隂山日夕烟尘昏三军疲马力已尽百战残兵功未论阵云泱漭屯塞北羽书纷纷来不息孤城望处増断肠折剑看时涙沾臆元戎日夕但歌舞不念闗山久辛苦自矜倚剑气淩云却笑闻笳泪如雨万里飘飖空此身十年征战老胡尘赤心报国无片赏白首还家有几人朔风萧萧动秋草旗旌猎猎榆闗道汉月何曽照客心胡笳只解催人老军前仍欲破重围闺里犹应愁未归小妇十年啼夜织行人九日忆寒衣饮马滹河晚更清行吹羌笛逺归营只恨汉家多苦战徒令遗镞满长城
　　钱起
　　行路难
　　君不见明星映空月太阳朝升光尽歇君不见凋零委路蓬长风飘举入云中由来人事何常定且莫骄奢笑贱穷
　　效古秋夜长
　　秋汉飞玉霜北风扫荷香含情纺织孤灯尽拭泪相思寒漏长檐前碧云净如水月吊栖鸟啼鴈起谁家少妇事鸳机锦幙云屏深掩扉白玉牕中闻落叶应怜寒女独无衣
　　卢龙塞行送韦掌记
　　雨雪纷纷黑山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年
　　送马明府赴江陵
　　陶令南行心自永江天极目澄秋景万室遥知犬不鸣双鳬下处人皆静清风高兴得湖山门柳萧条双翟闲黄花满把应相忆落日登楼北望还
　　送崔十三东游
　　千里有同心十年一防面当杯缓筝柱倐忽催离燕丹鳯城头噪晚鸦行人马首夕阳斜灞上春风留别袂闗东新月宿谁家宫柳依依两乡色谁能此别不相忆
　　送崔校书从军
　　鴈门太守能爱贤麟阁书生亦投笔宁惟玉剑报知已更有龙韬佐师律别马连嘶出御沟家人几夜望刀头燕南春草伤心色蓟北黄云满眼愁闻道轻生能击虏何嗟少壮不封侯
　　赋得青城山歌送杨杜二郎中赴蜀军
　　蜀山西南千万重仙经最説青城峰青城嵚岑倚空碧逺压峨眉吞剑壁锦屏云起易成霞玉洞花明不知夕星台二妙逐王师阮瑀军书王粲诗日落猨声连玉笛晴来山翠傍旌旗绿萝春月营门近知君对酒遥相思
　　送张将军西征
　　长安少年唯好武金殿承恩争破虏沙场烽火隔天山铁骑西征几嵗还战处黑云霾瀚海愁中明月度阳闗玉笛声悲离酌晚金方路极行人逺计日霜戈尽敌归囘首戎城空落晖始笑子卿心计失徒看海上节旄稀
　　送邬三落第还乡
　　郢客文章絶世稀常嗟时命与心违十年失路谁知己千里思亲独逺归云帆春水将何适自爱东南暮山碧闗中新月对离樽江上残花待归客名宦无媒自古迟穷途此别不堪悲荷衣垂钓且安命金马招贤防有时
　　画鹤篇【省中作】
　　防素凝姿任画工霜毛玉羽照帘栊借问飞鸣华表上何如粉缋防屏中文昌宫近芙蓉阙兰室氤氲香烟结鑪气朝成缑岭云银灯夜作华亭月日暖花明梁燕归应惊片雪在仙闱主人顾盼千金重谁肯徘徊五里飞
　　送毕侍御谪居
　　崇兰香死玉贞折志士吞声甘循节忠荩不为明主知悲来莫向时人説沧浪之水见心清楚客辞天泪满缨百鸟喧喧噪一鹗上林高枝亦难托宁嗟人世弃虞翻且喜江山得康乐自怜黄绶老婴身妻子朝来劝隠沦桃花洞里举家去此别相思复几春
　　送傅管记赴蜀军
　　终童之死谁继出燕颔儒生今俊逸主将早知鹦鹉赋飞书许载蛟龙笔峨眉玉垒指霞标鸟没天低幕府遥巴山雨色蔵征斾汉水猿声咽短箫赐璧腰金应可料才畧纵横年且妙无人不重乐毅贤何敌能当鲁连啸日暮黄云千里昏壮心轻别不销魂劝君用却龙泉剑莫负平生国士恩
　　送禇大落第东归
　　离琴弹苦调美人惨向隅顷来荷策干明主还复扁舟归五湖汉家侧席明敡久岂意遗贤在林薮玉堂金马隔青云墨客儒生皆白首昨梦芳洲采白苹归期且喜故园春稚子只思陶令至文君不厌马卿贫剡中风月久相忆池上旧游应再得酒熟宁孤芳杜春诗成不枉晴山色念此那能不羡归长杨谏猎事皆违他日东流一乘兴知君为我扫荆扉
　　韩翃
　　送客还江东
　　还家不落春风后数日应沽越人酒池畔花深鬭鸭防桥边雨洗蔵鸦柳遥怜内舍着新衣复向邻家醉落晖把手闲歌香橘下空山一望鹧鸪飞
　　送客之江宁
　　春流送客不应赊南人徐州见柳花朱雀桥边看淮水乌衣巷里问王家千闾万井无多事辟户开门向山翠楚云朝下石头城江燕双飞瓦棺寺吴士风流甚可亲相逢嘉赏日应新从来此地夸羊酪自有莼羮味可人
　　和高平朱参军思归作
　　髯参军髯参军身为北州吏心寄东山云坐见萋萋芳草绿遥思往日晴江曲刺船频向剡中囘捧被曽过越人宿花里莺啼白日高眷楼把酒送车螯狂歌好爱陶彭泽佳句唯称谢法曹平生乐事多如此忍为浮名隔千里一鴈南飞断客心思归可待秋风起
　　赠别王侍御赴上都
　　翩翩马上郎执简佩银章西向洛阳归鄠杜回头结念莲花府朝辞芳草万嵗街暮宿春山一泉坞青青树色傍行衣乳燕流莺相间飞逺过三峰临八水幽寻佳赏偏如此残花片片细柳风落日疎钟小槐雨相思掩泣复何如公子门前人渐疎幸有心期当小暑葛衣纱防望回车
　　题玉山观禅师兰若歌
　　玉山宴坐移年月锡杖承恩诣丹阙先朝亲与防龙华紫禁鸣钟白日斜宫女焚香把经巻天人就席礼袈裟禅林久卧虎谿水兰若初开鳯城里不出嚣尘见逺公道成何必青莲宫朝持药鉢千家近暮倚绳牀一室空掖垣挥翰君称美逺客陪游问真理薄宦深知误此心回心愿学雷居士
　　寄哥舒仆射
　　万里长城家一生唯报国腰垂紫文绶手控黄金勒高视黑矟翁遥吞白骑贼先麾牙门将转鬬黄河北帐下亲兵皆少年锦衣承日绣行纒辘轳宝剑初出鞘宛转角弓新上步人抽箭大如笛前把两矛后双防左盘右射红尘中鹘入鸦羣有谁敌杀将破军白日余回旃舞斾北风初羣公楯鼻好磨墨走马为君飞羽书
　　送中兄典邵州
　　官骑连西向楚云朱轩出饯昼纷纷百城兼领安南国双笔遥挥王左君一路诸侯争馆谷洪池高防荆台曲玉顔送酒铜鞮歌金管留人石头宿北鴈初囘江燕飞南湖春暖着春衣湘君祠对空山掩渔父焚香日暮归百事无留到官后重门寂寂垂高柳零陵石缺过香溪洞口人来饮醇酒登楼暮结邵陵情万里苍波烟霭生他日新诗应见报还如宣逺在安城
　　送万臣
　　汉相见王陵扬州事张禹云帆木兰曵水国莲花府百丈清江十月天寒城鼓角晓钟前金炉促膝诸曹吏玉管繁声美少年有时过向长干地逺对湖光近山翠好逢南苑看人归也向西池留客醉疎柳垂烟橘带霜朝游石渚莫横塘红笺色夺风流座白纻词倾翰墨场夫子前年入朝后高名籍籍时贤口共怜诗兴转清新逺继家声在此身屈指待为青鏁客囘头莫羡白亭人
　　别汜水陈县尉
　　未央宫殿金开钥诏引贤良巻珠箔花间赐食近丹墀烟里挥毫对青阁万年枝影转斜光三道先成君激昻谷永直言身不顾郗诜高地转名香绿槐隂隂出闗道上有蝉声下秋草奴子平头骏马肥少年白晳登王畿五侯客舍偏宿留一县人家争看归南向千峰北临水佳期赏地应穷此赋诗或送郑行人举酒常陪魏公子自怜寂寞防君稀犹着前时博士衣我欲低眉问知己若将无用废东归



　　唐诗品彚巻三十二
　　钦定四库全书
　　唐诗品彚巻三十三
　　明　高棅　编
　　七言古诗九
　　接武【下】
　　李嘉祐
　　杂兴
　　花间昔日黄鹂啭妾向青楼已生怨花落黄鹂不复来妾老君心亦应变君心比妾心妾意旧来深一别十年无尺素归时莫赠路傍金
　　江上曲
　　江心澹澹芙蓉花江口蛾眉独浣纱可怜应是阳台女坐对鹭鸶娇不语掩面羞看北地人囘身忽作空山雨苍梧秋色不堪论千嵗依依帝子魂君看峰上斑斑竹尽是湘妃泣泪防
　　古兴
　　十五小家女双鬟人不如蛾眉暂一见可值千金余自从得向蓬莱里出入金舆乘玉趾梧桐树上春鸦鸣晓伴君王犹未起莫道君恩长不休婕妤团扇苦悲秋君看魏帝邺都里唯有铜台漳水流
　　伤吴中
　　馆娃宫中春已归阖闾城头莺已飞复见花开人又老横塘寂寂柳依依忆昔吴王在宫阙馆娃卖眼看花发舞袖朝期陌上春歌声夜怨江边月古来人事亦犹今莫厌清觞与绿琴独向西山聊一笑白云芳草自知心
　　韦应物
　　横塘行
　　妾家住横塘夫壻郄家郎玉盘的厯双白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平【刘云却是怨意】
　　杂言送黎六郎
　　冰壶见底未为清少年如玉有诗名闻话嵩峰多禅寺不嫌黄绶向阳城朱门严训朝辞去骑出东郊满飞絮河南庭下拜府君阳城归路山氛氲山氛氲长不见钓台水绿荷已生少姨庙寒花始徧县闲吏傲与尘隔移竹疏泉常岸碛莫言去作折腰官岂似长安折腰客
　　送禇校书归旧山歌
　　握珠不返泉匣玉不归山明时重士亦如此忽怪诸生何得还方称羽猎赋未拜兰台职汉箧亡书已暗传嵩丘遗简还能识朝朝待诏青璅闱中有万年之树蓬莱池世人仰望栖此地生独裴徊意何为故山可往薇可采一自人间星嵗改藏书壁上苔半侵洗药泉中月还在春风饮饯灞陵原莫厌归来朝市喧当年不见东方朔避世从容金马门
　　聴莺曲
　　东方欲曙花防防【刘云望而知为本色人也】啼莺相唤亦可聴乍去乍来时近逺才闻南陌又东城忽往上林翻下苑绵绵蛮蛮如有情欲啭不啭意自娇羌儿弄笛曲未调前声后声不相及秦女学筝指犹澁须臾风暖朝日暾流音变作百鸟喧谁家懒妇惊残梦何处愁人忆故园伯劳飞过声局促戴胜下时桑田绿不及流莺日日啼花间能使万家春意阑有时断续聴不了飞去花枝犹袅袅还栖碧树锁千门春漏方残一声晓
　　皇甫冉
　　沣水送郑丰鄠县读书
　　麦秋中夏凉风起送君西郊及沣水孤烟逺树动离心隔岸江流若千里早年江海谢浮名此去云山惬尔情上古金经皆在口秦人如见济南生
　　杂言月洲歌送赵洌还襄阳
　　汉之广矣中有洲洲如月兮水还流流聒聒兮湍与濑草青青兮春复秋苦竹林香枫树樵子罛师几家住万山飞雨一川来巴客归船傍洲去归人不可迟芳杜满洲时无限风烟皆自悲莫辞贫贱阻心期家住洲头定近逺朝泛轻桡暮当返不能随尔卧芳洲自念天机一何浅
　　江草歌送卢判官
　　江臯兮春早江上兮芳草杂蘼芜兮杜衡作丛秀兮复罗生被遥隰兮经长衍雨中深兮烟中浅目眇眇兮増愁步迟迟兮堪搴澧之浦兮湘之滨思夫君兮送美人吴州曲兮楚乡路逺孤城兮依独戍新月能分裛露时夕阳照见连天处问君行迈终何之淹泊防洄风日迟处处汀洲有芳草王孙讵肯念归期
　　郎士元
　　塞下曲
　　宝刀塞下儿轻身百战曽百胜壮心竟未嫖姚知白草山头日初没黄沙戍下悲笳发萧条静夜边风吹独倚营门望秋月
　　郢州西楼吟
　　连山尽处水萦回山上城门临水开朱拦直下一百丈日暖游鳞自相向昔人爱险闭层城今人爱闲江复清【刘云此等语有兴有怨】沙洲枫岸无来客草绿花红山鸟鸣
　　朱放
　　早发龙且馆舟中寄东海李司仓郑司户
　　沙禽相呼曙色分渔浦鸣榔十里闻正当秋风度楚水面值逺道伤离羣津头却望后湖岸别处已隔东山云停舻目送北归翼惜无瑶华持寄君
　　司空曙
　　迎神曲
　　吉日兮临水沐青兰兮白芷假山鬼兮请东皇托灵均兮邀帝子吹参差兮正苦舞婆娑兮未已鸾旌圆盖望欲来山雨霏霏江浪起神既降兮我独知因成再拜为陈辞
　　送神曲
　　神之去囘风嫋嫋云容与桂樽瑶席不复陈苍山绿水暮愁人
　　残莺百啭歌
　　残莺一何怨百啭相寻续始辩下欲高稍分长复促绵蛮巧状语机节终如曲野客赏应迟幽僧闻讵足禅斋深树夏隂清零落空余三两声金谷筝中传不似山阳笛里写难成忆昨乱啼无逺近晴宫晓色偏相引送暖初随柳色来辞芳暗逐花枝尽歌残莺歌残莺悠然万感生谢朓羇懐方一聴何郎闲咏本多情乃知众鸟非俦比莫噪晨鸣倦人耳共爱寄音那可亲年年出谷待新春此时断絶为君惜昨日蚿蝉催发白
　　卢纶
　　宴席赋得姚美人搊筝歌
　　出帘仍有钿筝随见罢翻令恨识迟微收皓腕纒红袖深遏朱弦低翠眉忽然高张应疏节玉指回旋若飞雪鳯箫韶管寂不喧绣幙纱牕俨秋月有时轻弄和郎歌慢处声迟情更多已愁红脸能佯醉又恐朱门嫌再过昭阳伴里最聪明出到人间才长成遥知禁曲难翻处犹自君王説小名
　　慈恩寺石磬歌
　　灵山石磬生海西海涛平处与山齐长眉老僧同佛力呪使鲛人往来得珠穴沈成绿浪痕天衣拂尽苍苔色星汉裴徊天有风禅翁静扣月明中羣仙下云龙出水鸾鹤交飞半空里城精木魅不可聴落叶秋砧一时起华宫杳杳响泠泠无数沙门昏梦醒古廊灯下见行道疎木池边闻诵经徒壮洪钟閟高阁万金费尽工雕凿岂如全质挂青松数叶残云一片峰吾师珤之夀中国愿同劫石无终极
　　送饯从叔辞丰州幕归嵩阳旧居
　　白须宗孙侍坐时愿持夀酒前致辞鄙辞何所拟请自边城始边城贵者李将军战鼓遥疑天上闻屯田布锦周千里牧马攒花溢万羣白云本是高松伴来绕青营复飞散三声画角咽不通万里蓬根一时断丰州闻説似凉州沙塞晴门部落稠行客已去依独戍主人犹自在高楼梦亲旌斾何由见每值清风一囘面洞里先生那怪迟人天无路自无期砂泉丹并非同味桂树榆林不并枝吾翁致身殊得计地仙亦是三千嵗莫着戎衣期上清东方曼倩逢人轻
　　冬日登城楼因赠程腾
　　生涯何事多羇束赖此登临畅心目郭南郭北无数山万井逶迤流水间弹琴对酒不知暮岸帻题诗身自闲风声肃肃鴈飞絶云色茫茫欲成雪遥思海客天外归坐想征人雨头别世情多是风尘隔泣尽无因对筹防谁知白首牕下人不接朱门坐中客贱亦不足叹贵亦不足陈长卿未遇杨朱泣蔡泽无媒原宪贫如今万乘方用武国命天威借貔虎穷达皆为身外名公侯可废刀头取君不见汉家边将在边庭白羽三千出井陉当风看猎拥珠翠岂在终年穷一经
　　送张郎中还蜀歌
　　秦家御史汉家郎亲专两印征殊方功成走马朝天子伏槛论兵若流水晓离仙署趋紫薇夜接高儒读青史泸南五将望君还愿以天书示百蛮曲栈重江初过雨前旌后骑不同山迎车拜舞多耆老旧卒新营遍青草塞口云生火迟烟中鹤唳君行早黄华川下水交横逺映孤霞蜀国晴笻竹笋长椒瘴起茘枝花发杜鹃鸣囘首岷峨半天黑传觞接膝何由得空令豪士仰威名无复贫女恃顔色垂杨不动雨纷纷锦帐胡瓶争送君须臾醉起箫笳发空见双旌入塞云
　　李端
　　襄阳曲
　　襄阳堤路长草碧杨柳黄谁家女儿临夜妆红罗帐里有灯花雀钗翠羽动明珰欲出不出脂粉香同居女伴正衣裳中庭寒月白如霜贾生十八称才子空得门前一断肠
　　胡腾儿
　　胡腾身是凉州儿肌肤如玉鼻如锥桐布轻衫前后巻萄葡长带一边垂帐前跪作本音语拾襟搅袖为君舞安西旧牧收泪看洛下词人抄曲与扬眉动目踏花氊红汗交流珠防偏醉却东倾又西倒双靴柔弱满灯前环行急蹴皆应节反手叉腰如却月丝桐忽奏一曲终呜呜画角城头发胡腾儿故乡路断知不知
　　赠康洽
　　黄须康兄酒泉客平生出入王侯宅今朝醉卧有明朝忽忆故乡头已白流年恍惚瞻西日陈事苍茫指南陌声名恒压鲍参军班位不过杨执防迩来七十遂无机空是咸阳一布衣后辈轻肥贱衰朽五侯门馆许因依自言万物有移改始信桑田变成海同时献赋人皆尽共壁题诗君独在步出东城风景和青山满眼少年多汉家尚壮今则老发短心长知奈何华堂举杯白日晚龙钟相见谁能免君今已反我正来朱顔宜笑能几囘借问朦胧花树下谁家畚锸筑高台
　　戎昱
　　客堂秋夕
　　隔牕萤影灭复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客游恶寂寂江城无所闻梧桐叶上偏萧索
　　赠别张驸马
　　上元年中长安陌见君朝下欲归宅飞龙骑马三十匹玉勒雕鞍照初日数里衣香遥扑人长衢雨歇无纎尘从奴斜抱勑赐锦双双防出金麒麟天子爱壻皇后弟独步明时负权势一身扈跸承殊泽甲第朱门耸高防鳯凰楼上伴吹箫鹦鹉杯中醉留客泰去否来何足论宫车晏驾人事翻一朝负谴辞丹阙五年待罪湘江源冠冕凄凉几迁改眼见桑田变成海华堂金屋别赐人细眼黄头总何在清宫相见寸心悲懒欲今时问昔时看君风骨殊未歇不用愁来双泪垂
　　聴杜山人弹胡琴
　　绿琴胡笳谁妙弹山人杜陵董庭兰董君少与山人友山人别来今已久当时海内求知音嘱付胡琴在君手杜陵工琴四十年琴声在音不在弦座中为我奏此曲满堂萧瑟如穷边第一第二拍泪尽蛾眉没蕃客更闻出塞入塞声穹庐氊帐难为情胡天雨雪四时下五月不曽芳草生须臾促轸变宫徴一声悲兮一声喜南看汉月双眼明却顾胡儿寸心死囘纥数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上风雅衰若个深知此声好世上爱筝不爱琴则明此调谁知音今朝促轸为君奏不向俗流传此心
　　李益
　　效古促促曲【为河上思妇作】
　　促促何促促黄河九囘曲嫁与棹船郎空牀将影宿不道君心不如石那令妾貌长如玉
　　野田行
　　日没出古城野田何茫茫寒狐啸青冢鬼火烧白杨昔人未为泉下客行到此中曽断肠
　　古别离
　　双剑欲别风凄然雌沈水底雄上天江囘汉转两不见云交雨合知何年古来万事皆由命何用临岐苦涕涟
　　轻薄篇
　　豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕鴈一声去囘鞍挟弹平陵园归来青楼曲未卒美人玉色当金樽淮隂少年不相下酒酣半笑倚市门安知我有不平色白日欲暝红尘昏死生容易如反掌得意失意由一言少年但饮莫相问此中报讐亦报恩登夏州楼城观征人赋得六州胡儿歌
　　六州胡儿六蕃语十嵗骑羊逐沙防沙头牧马孤鴈飞汉军游骑貂锦衣云中征戍三千里今日征行何嵗归无定河边数株柳共送行人一杯酒胡儿起作和蕃歌齐唱呜呜尽垂手心知旧国西州逺西向胡天望乡久囘身忽作异方声一声囘尽征人首蕃音虏曲直难分似説边情向塞云故国闗山无限路风沙满眼堪断魂不见天边青作冢古来愁杀汉昭君
　　朱湾
　　同清江师月夜聴坚正二上人为懐州转法华经歌
　　若耶谿畔云门僧夜闲燕坐聴真乘莲花秘偈药草喻二师身住口不住凿井求泉防到源闭门避火终迷路前心后心防此心梵音妙音柔软音清泠霜磬有时动寂厯空堂宜夜深向来不寐何所得一念才生百虑息风翻乱叶林有声雪映闲庭月无色闗密迹难可思醒人悟兮醉人疑衣中系宝觉者谁临川内史字得之
　　寒城晚角【滑州作】
　　高台高高画角雄五更初发寒城中寒城北临大河水淇门贼烽隔岸是长风送过黎阳川我军气雄贼心死羇人此夜寐不成万里边情枕上生乍似陇头戍寒泉幽咽流不住又如巴江头啼猨带雨断续愁忽忆嫖姚北征伐空山宿兵寒对月一声老将起三奏行人发冀马为之嘶朔云为之结二十年来天下兵到处不曽无此声洛阳陌长安路角声朝朝角声暮平居闻之尚难度何况天山征戍儿云中营营雪里吹
　　顾况
　　日晚歌
　　日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别
　　行路难
　　君不见少年头上如云发少壮如云老如雪岂知灌顶有醍醐能使清凉头不热吕梁之水挂飞流鼋鼍蛟蜃不敢游少年视险若平地独倚长剑凌清秋行路难行路难昔少年今已老前朝竹帛事皆空日暮牛羊古城草
　　短歌
　　新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南绿水通朱阁美人二八顔如花泣向春风畏花落临春风聴春鸟别时多见时少愁人一夜不得眠瑶井玉绳相对晓
　　菙草春【并序】
　　陇西李迅者纳别宅监奴出迅不喜欲访故人为刺史强而配焉既归而不合监奴投井而死因作菙草春歌以悲之
　　菙草春杳容与江南艶歌京西舞执心轻子都信节冠秋胡议以腰肢嫁时论自有夫蝉鬓蛾眉明井底燕裙赵袂萦辘轳李生闻之泪如绠不忍囘头看此井月中桂树落一枝池上鵊防唳孤影露桃秾李自成蹊流水终天不向西翠帐绿牕寒寂寂锦茵罗荐夜凄凄菙草春丹井逺别后相思意深浅
　　冯着
　　洛阳道
　　洛阳宫中花柳春洛阳道上无行人皮裘氊帐不相识万户千门闭春色春色深春色深君王一去何时寻春雨洒春雨洒周南一望堪泪下蓬莱殿中寝胡人鳷鹊楼前放胡马闻君欲行西入秦君行不用过天津天津桥上多胡尘洛阳道上愁杀人
　　刘商
　　杂言同豆卢郎中郭南七里桥哀悼姚仓曹
　　桥边足离别终日为悲辛登桥因叹逝却羡别离人桥下东流水芳树樱桃蕊流水与潮囘花落明年开可怜三语掾长作九泉灰宿昔欢游在何处花前饮足求仙去【刘云词意良若】
　　杨衡
　　长门怨
　　丝声繁兮管声急珠帘不巻风吹入万遍凝愁枕上聴千回命花间立望望昭阳信不来回眸独掩红巾泣
　　白纻歌二首
　　玉缨翠佩杂轻罗香汗微渍朱顔酡为君起唱白纻歌清声袅云思繁多凝笳哀瑟时相和金壶半领芳夜促梁尘霏霏暗红烛令君安坐聴终曲坠叶飘花难再复蹑珠履步琼筵轻身起舞红烛前芳姿艶态妖且妍囘眸转袖暗催弦凉风萧萧漏水急月华泛艶红莲湿牵裙揽带翻成泣
　　哭李象
　　白鸡黄犬不将去寂寞空余时路【刘云起语如有失】草死花开年复年后人知是何人墓忆君思君独不眠夜寒月照青枫树
　　朱长文
　　春眺扬州西上冈寄徐员外
　　芜城西眺极沧流漠漠春烟间树楼步早潮吞建业蒜山晴雪照扬州隋家故事不能问鹤在仙池期我游
　　戴叔伦
　　柳花歌送客往桂阳
　　沧浪渡头柳花发断续因风飞不絶揺烟拂水积翠间缀雪含霜谁忍攀夹岸纷纷送君去鸣棹孤寻到何处移家深入桂水源种柳新成花更繁定知别后消散尽却忆今朝伤旅魂
　　女耕田行
　　乳燕入巢笋成竹谁家二女种新谷无人无牛不及犁持刀砍地翻作沜自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相携心正苦不见路人惟见土疏通畦陇防乱苗整顿沟塍待时雨日正南冈下饷归可怜朝雉扰惊飞东邻西舍花发尽共惜余芳泪满衣
　　长孙佐辅
　　南中客舍对雨送故人
　　狷声啾啾鴈声苦巻帘相对愁不语几年客吴君在楚况楚君归我犹阻家书作得不忍封北风吹断阶前雨















　　唐诗品彚巻三十三
　　钦定四库全书
　　唐诗品彚卷三十四
　　明　高棅　编
　　七言古诗十
　　正变【上】
　　王建
　　望夫石
　　望夫处江悠悠化为石不囘头山头日日风和雨行人归来石应语
　　逺将归
　　逺将归胜未别离时在家相见熟新归欢不足去愿车轮迟回思马蹄速但令在家相对贫莫向天涯金绕身
　　寄逺曲
　　美人别来无处所巫山月明湘江雨千囘相见不分明井底看星梦中语两心相对尚难知何况万里不相疑
　　春词
　　红烟满户日照梁天丝软弱虫飞扬菱花霍霍绕帷光美人对镜着衣裳庭中并种相思树夜夜还栖双鳯凰【刘云艶情怨意不逺而足】
　　雉将雏
　　雉咿喔雏出殻毛班班觜啄啄学飞未得一尺高还逐母行旋母脚麦陇浅浅难蔽身逺去恋雏低怕人时时土中鼓两翅引雏食虫不相离【刘云油然子母之爱亦可悲也】
　　老妇叹镜
　　嫁时明镜老犹在黄金镂画双鳯背忆昔咸阳初买来灯前自绣芙蓉带十年不开一片銕长向暗中梳白发今日后牀重照看生死终当此长别
　　去妇
　　新妇去年胝手足衣不暇缝蚕废簇白头使我忧家事还如夜里烧残烛当初为信傍人语岂道如今自辛苦在时纵嫌织绢迟有丝不上邻家机
　　神树词
　　我家家西老棠树须晴即晴雨即雨四时八节上杯盘愿神莫离神处所男不着丁女在舍官事上下无言语老身长健树婆娑万嵗千秋作神主【刘云不足而有愁意】
　　短歌行
　　人初生日初出上山迟下山疾百年三万六千朝夜里分将强半日有歌有舞须早为昨日健于今日时人家见生男女好不知男女催人老短歌行无乐声【刘云妙合人意结语更妙】
　　白纻歌二首
　　天河漫漫北斗灿宫中乌啼知夜半新缝白纻舞衣成来迟邀得吴王迎低鬟转面掩双袖玉钗浮动春风生酒多夜长夜未晓月明灯光两相照后庭歌声更窈窕馆娃宫中春日暮茘枝木瓜花满树城头乌栖休击鼓青蛾弹瑟白纻舞夜天燑燑不见星宫中火照西江明美人醉起无次第堕钗遗佩满中庭此时但愿可君意囘昼为宵亦不寐年年奉君君莫弃
　　失钗怨
　　贫女铜钗惜于玉失却求来三日哭嫁时女伴与作妆头戴此钗如鳯凰双杯行酒六亲喜我家新妇宜拜堂镜中乍无失髻様初起犹疑在牀上高楼翠钿飘舞尘明日从头一片新
　　精卫词
　　精卫谁教尔填海海边石子青磊磊但将海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时随水高山未尽海未平愿我身死子还生
　　羽林行
　　长安恶少出名字楼下劫商楼上醉天明下直明光宫散入五陵松栢中百囘杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽
　　开池得古钗
　　美人开池北堂下拾得寳钗金未化鳯凰半在双股齐钿花落处生黄泥当时堕地覔不得暗想牕中还夜啼可知将来对夫壻镜前学梳古时髻【刘云皆意表里】莫言至死亦不遗还似前人初得时
　　乌夜啼
　　庭树乌尔何不向别处栖夜夜夜半当户啼家人把烛出洞户惊栖出羣飞落树一飞直欲飞上天囘囘不离旧栖处未明重绕主人屋欲下空中黑相触风飘雨湿亦不移君家树头多好枝
　　行见月
　　月初生居人见月一月行月行一年十二月强半马上看圆缺百年欢乐能几何在家见少行见多不缘衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时
　　当牕织
　　叹息复叹息园中有枣行人食【刘云古】贫家女大富家织翁母隔墙不得力水寒手澁丝脆断续来续去心肠烂草虫促促机下啼两日催成一匹半输官上头有零落姑未得衣身不着当牕却羡青楼娼十指不动衣盈箱
　　刺促行
　　促促复刺刺水中无鱼山无石少年虽嫁不将归白头犹着父母衣四边田宅非所有我身不及逐鸡飞出门若有归死处猛虎当衢向前去百年不遣踏君门在家谁唤为新妇岂不见它邻舍娘嫁来长在舅姑傍
　　寒食行
　　寒食家家出古城老人看屋少年行丘陇年年无旧道车徒散行入衰草牧童驱牛下冢头畏有人家来洒扫逺人无坟水头祭还引妇姑望乡拜三日无火烧纸钱纸钱那得到黄泉但看陇上无新土此中白骨应无主
　　赛神曲
　　男抱琵琶女作舞主人再拜聴神语新妇上酒勿辞勤使尔舅姑无所苦椒浆湛湛桂座新一双长箭系红巾但愿牛羊满家宅十月报赛南山神青天无风水复碧龙马上鞍牛服纷纷醉舞踏衣裳把酒路傍劝行客
　　陇头水
　　陇水何年陇头别不在山中亦呜咽征人塞耳马不行未到陇头闻水声谓是西流入蒲海还闻北去绕龙城陇东陇西多屈曲野麋饮水长簇簇胡兵夜囘水傍住忆着来时磨剑处向前无井复无泉放马囘看陇头树
　　田家留客
　　人客少能留我屋【刘云起得甚浓】客有新浆马有粟逺行僮仆应苦饥新妇厨中炊欲熟不嫌田家破门户蚕房新泥无风土行人但饭莫畏贫明府上来何辛苦叮咛囘语屋中妻有客勿令儿夜啼双井直西有县路我教丁男送君去【刘云情至语尽歌舞有不能】
　　田家行
　　男顔欣欣女顔悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上场绢在轴的是输得官家足不望入口复上身且免向城卖黄犊田家衣食无厚薄不见县门身即乐
　　空城雀
　　空城雀何不飞来人家住空城无人种禾黍土间生子草间长满地蓬蒿幸无主近村虽有高树枝雨中无食常苦饥八月小儿挟弓箭家家畏我田头飞但能不出空城里秋时百草皆有子黄口莫啾啾长尔得成无横死
　　簇蚕词
　　蚕欲老箔头作茧丝皓皓场寛地高风日多不向中庭晒蒿草神蚕急作莫悠扬年老为尔祭神桑但得青天不下雨上无苍蝇下无鼠新妇拜簇愿茧稠女洒桃浆男打鼓三日开箔雪团团先将新茧送县官已闻乡里催织作去与谁人身上着
　　凉州词
　　凉州四边沙皓皓汉家无人开旧道边头州县尽胡兵将军别筑防秋城万里征人皆已没年年旌节发西京多来中国收妇女一半生男为汉语蕃人旧日不耕犂相学如今种禾黍驱羊亦着锦为衣为惜氊裘防鬭时养蚕缲茧成疋帛郍将绕帐作旌旗城头山鸡鸣角角洛阳家家教胡乐
　　温泉宫行
　　十月一日天子来青蝇御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼鸣宫中树温泉泱泱出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞
　　北邙行
　　北邙山头少闲土尽是洛阳人旧基旧基人家归多堆着黄金无买处天涯悠悠日促冈坂崎岖不停毂高张素幕绕铭旌夜唱挽歌山下宿洛阳城北复城东魂车祖马长相逢车辙广若长安路蒿草多于松栢树山头涧底石渐稀尽向坟前作羊虎谁家石碑文字灭后人重取书年月朝朝车马送囘还起大宅与高台【刘云长处自然不用口语口语甚长】
　　张籍
　　寄逺曲
　　美人来去春江暖江头无人湘水满浣纱石上水禽栖江南路长春日短兰舟桂檝常渡江无因重寄双琼珰
　　行路难
　　湘东行人长叹息十年离家归未得弊裘羸马苦难行童仆饥寒少筋力君不见牀头黄金尽壮士无顔色龙蟠泥中未有云不能生彼升天翼
　　征妇怨
　　九月匈奴杀边将汉军全没辽水上万里无人收白骨家家城下招魂妇人依倚子与夫同居贫贱心亦舒夫死战场子在腹妾身虽存如昼烛
　　白纻歌
　　皎皎白纻白且鲜将作春衣称少年裁缝长短不能定自持刀尺向姑前复恐兰膏汚纤指常遣傍人收堕珥衣裳着时寒食下还把白鞭鞭白马
　　野老歌【一作山农词】
　　老翁家贫在山住耕种山田三四亩苗疎税多不得食输入官仓化为土嵗暮锄犁倚空室呼儿登山收稼实西江贾客珠百斛船中养犬长食肉
　　寄衣曲
　　织素缝衣独苦辛逺因囘使寄征人官家亦自寄衣去贵从妾手着君身高堂姑老无侍子不得自到边城里殷勤为看初着时征夫身上宜不宜
　　送逺曲
　　戏马台南山簇簇山边饮酒歌别曲行人醉后起登车席上囘尊劝僮仆青天漫漫覆长路逺游无家安得住愿君到处自题名他日知君从此去【刘云能嵗许得恁沈着宛转数语矣】
　　筑城词
　　筑城处千人万人齐抱杵重重土坚试行锥军吏执鞭催作迟来时一年深碛里着尽短衣渴无水力尽不得抛杵声杵声未尽人皆死家家养男当门户今日作君城下土
　　猛虎行
　　南山北山树防防猛虎白日绕林行向晚一身当道食山中麋鹿尽无声年年养子在空谷雌雄上山不相逐谷中近窟有山林长向村家取黄犊五陵年少不敢射空来林下看行迹
　　别离曲
　　行人结束出门去几时更踏门前路忆昔君初纳采时不言身属辽阳戍早知今日当别离成君家计良为谁男儿生身自有役那得误我少年时不如逐君征战死谁能独老空闺里
　　牧童词
　　逺牧牛绕村四面禾黍稠陂中饥鸟啄牛背令我不得戏陇头入陂草多牛散行白犊时向芦中鸣隔堤吹叶应同伴还彀长鞭三四声牛羊食草莫相触官家截尔头上角
　　沙堤行呈裴相公
　　长安大道沙为堤早风无尘晚无泥宫中玉漏下三刻朱衣导骑丞相来路傍高楼息歌吹千车不行行者避街官闲吏相传呼宫前十里惟空衢白麻诏下移相印新堤未成旧堤尽
　　求仙行
　　汉皇欲作飞仙子年年采药东海里蓬莱无路海无边方士舟中相枕死招揺在天囚白日甘泉玉树无仙实九皇真人终不下空向离宫祀太乙丹田有气凝素华君能保之升绛霞
　　古钗叹
　　古钗堕井无顔色百尺泥中今复得鳯凰宛转有古仪欲为首饰不称时女伴传看不知主罗袖拂拭生光辉兰膏已尽股半折雕文刻様无年月虽离井底入匣中不用还与坠时同【刘云好】
　　各东西
　　游人别一东复一西出门相背两不返惟信车轮与马蹄道路悠悠不知处山高海濶谁辛苦逺游不定难寄书日日空寻别时语浮云上天雨堕地暂时防合终离异我今与子非一身安得死生不相弃【刘云其不及王建者材不尽也然各自得体】
　　节妇吟【寄东平李司空】
　　君知妾有夫赠妾双明珠感君纒绵意系在红罗襦妾家高楼连苑起良人执防明光里知君用心如日月事夫誓拟同生死还君明珠双泪垂何不相逢未嫁时【洪容斋三笔云籍在它镇幕府郸帅李师古又以书币辟之籍却而不纳而作节妇吟以寄之刘云好自好但亦不宜系】
　　防客词
　　上客不用顾金羁主人有酒君莫违请君看取园中花地上渐多枝上稀山头树影不见石溪水无风应更碧人人齐醉起舞时谁觉翻衣与倒帻明朝花尽人已去此地独来空绕树
　　永嘉行
　　黄头鲜卑入洛阳胡儿持防升明堂晋家天子作降虏公卿齐走如牛羊紫陌旌旛暗相触家家鸡犬惊上屋妇今出门随乱兵夫死眼前不敢哭九州诸侯自顾土无人领兵来防主北人避胡多在南南人至今能晋语
　　采莲曲
　　秋江岸边莲子多采莲女儿凭船歌青房圆实齐戢戢争前竞折漾微波试索绿茎不寻藕断处丝多刺伤手白练束腰袖半卷不挿玉钗妆梳浅船中未满度前洲借问阿谁家住逺归时共待暮潮上自防芙蓉还荡桨
　　伤歌行
　　黄门诏下促收捕京兆尹系御史府出门无复部曲随亲戚相逢不容语辞成谪尉南海州受命不得须臾留身着青衫骑恶马东门之东无送者邮夫防吏急喧哗往往惊堕马蹄下长安里中荒大宅东门已除十二防高堂舞榭鏁管弦美人遥望西南天
　　呉宫怨
　　吴宫四面秋江水江清露白芙蓉死【刘云哀怨意引】吴王醉后欲更衣座上美人娇不起宫中千门复万户君恩反覆谁能数君心与妾既不同徒向君前作歌舞茱萸满宫红实垂秋风嫋嫋生繁枝姑苏台上夕燕罢它人侍寝还独归白日在天光在地君今那得长相弃【刘云稍有古意】
　　北邙行
　　洛阳北门北邙道丧车辚辚入秋草车前齐唱薤露歌高坟新起白峨峨朝朝暮暮人送洛阳城中人更多千金立碑高百尺终作谁家柱下石山头松栢半无主地下白骨多于土寒食家家送纸钱鸟鸢作窠衔上树人居朝市未解愁请君暂向北邙游【刘云只如此自不可堪真乐府之体也】
　　闗山月
　　秋月朗朗闗山上山中行人马蹄响闗山秋来雨雪多行人见月唱边歌海边漠漠天气白胡儿夜渡黄龙碛军中探骑暮出城伏兵暗处低旌防汉水连天霜草平野驼寻水碛中鸣陇头风急鴈不下沙场苦战多流星可怜万国闗山道年年战骨多秋草
　　少年行
　　少年从猎出长杨禁中新拜羽林郎独到辇前射双虎君王手赐黄金珰日日鬭鸡都市里赢得宝刀重刻字百里报讐夜出城平明还在娼楼醉遥闻虏到平陵下不待诏书行上马斩得名王献桂宫封侯起第一日中不为六郡良家子百战始取边城功
　　白头吟
　　请君膝上琴弹我白头吟忆昔君前娇笑语两情宛转如萦素宫中为我起高楼更开花池种芳树春天百草秋始衰弃我不待头白时罗襦玉珥色未暗今朝已道不相宜扬州青铜作明镜暗中持照不见影人心囘互自无穷眼前好恶那能定君恩已去若再返菖蒲花开月长满
　　将军行
　　弹筝峡东有胡尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上宿战车彭彭旌旗动三十六军齐上陇陇头战胜夜亦行分兵处处收旧城胡儿杀尽隂碛暮扰扰唯有牛羊声边人亲戚曽战没今逐官军收旧骨碛西行见万里空幕府独奏将军功
　　贾客乐
　　金陵向西贾客多船中生长乐风波欲发移船近江口船头祭神各浇酒停杯共説逺行期入蜀经蛮谁别离金多众中为上客夜夜算缗眠独迟秋江初月猩猩语孤帆夜发潇湘渚水工持楫防暗滩直过山边及前侣年年逐利西复东姓名不在县籍中农夫税多长辛苦弃业长为贩宝翁
　　羁旅行
　　逺客出门行路难停车敛防在门端荒城无人霜满路野火烧桥不得度寒虫入窟鸟归窠僮仆问我谁家去【刘云猝猝形容到此】行寻田头暗未息双毂长辕碍荆棘缘冈入涧投田家主人舂米为夜食晨鸡喔喔茆屋傍行人起扫车上霜旧山已别行已逺身计未成难复返长安陌上相识稀遥望天门白日晚谁能聴我辛苦行为向君前歌一声【刘云须着如此结愈缓愈不可聴他人不能道耳　严沧浪云大厯后张籍王建之乐府吾所深取耳】




　　唐诗品彚巻三十四
　　钦定四库全书
　　唐诗品彚卷三十五
　　眀　髙棅　编
　　七言古诗十一
　　正变【下】
　　韩愈
　　琴操十首【唐子西云琴操非古诗非骚词惟退之为得体退之琴操栁子厚不能作也　朱晦庵云愈博涉羣书所作十操竒辞奥防如取诸室中物以其所涉博故能约而为此也夫孔子于三百篇皆弦歌之操亦弦歌之辞也其取幽兴眇怨而不言最近骚体古诗之衍者至骚而衍极故骚无操与诗赋同出而异名盖衍复于约者后之为骚惟约犹迨之严沧浪云退之琴操极髙古正是本色非唐贤所及】
　　拘幽操【文王拘羑里作】
　　目掩掩兮其凝其盲【刘云极形容之苦不可谓非怨也】耳肃肃兮聴不闻声朝不见日出兮夜不见月与星有知无知兮为死为生呜呼臣罪当诛兮天王圣眀【程伊川曰道文王意中事前后人道不到此　徐仲车云可谓知文王之用心矣凯风七子之母犹不能安其室而云母氏圣善我无令人重自责也】
　　岐山操【周公为太公作】
　　我家于豳自我先公伊我承绪敢有不同今狄之人将土我疆民为我战谁使死伤彼岐有岨我徃独处人莫予追无思我悲
　　越裳操【周公作】
　　雨之施物以滋我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣【杨翟孙氏云岂有荒于门而能治于田者乎故必四海既均而后越裳是臣也】
　　将归操【孔子之赵闻杀窦鸣犊作】
　　狄之水兮其色幽幽【刘云词意浅浅宜似调适当然者自不可及】我将济兮不得其由渉其浅兮石齧我足乘其深兮龙入我舟我济而悔兮将安归尤归乎归乎无与石鬬兮无应龙求【刘云旧读木作归来归来兮似是】
　　猗兰操【孔子伤不逢时作】
　　兰之猗猗扬扬其香不采而佩于兰何伤今天之旋其曷为然我行四方以日以年雪霜贸贸荠麦之茂子如不伤我不尔觏荠麦之茂荠麦之有君子之伤君子之守【补注君子居可伤之时而不易其所守亦犹荠麦之有也】
　　山操【孔子以季桓子受齐女乐諌不从望山而作】
　　之气兮不能云雨龟之枿兮不中梁柱龟之大兮秖以奄鲁知将隳兮哀莫余伍周公有鬼兮嗟余归辅【洪氏云盖言周公如有神其使余归辅其君也】
　　履霜操【尹吉甫子无罪为后母谮而见逐自伤作】
　　父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿寜不悲【刘云不怨非情也乃怨也此乃小弁之志欤只饥寒履霜反覆感切真可以泣鬼神矣此所以为琴操也】
　　雉朝飞操【牧犊子七十无妻见雉双飞感之而作】
　　雉之飞于朝日羣雌孤雄意气横出当东而西当啄而飞【刘云此其不可及处冩得别】随飞随啄羣雌粥粥嗟我虽人曽不如彼雉鸡生身七十年无一妾与妃
　　别鹄操【商陵穆子娶妻五年无子父母欲其改娶其妻闻之中夜悲啸穆子感之而作】
　　雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日安可相随飞
　　残形操【曽子梦见一狸不见其首作】
　　有兽维狸兮我梦得之其身孔明兮而头不知吉凶何为兮觉坐而思巫咸上天兮识者其谁【刘云十操惟此最古意以其不着迹也题本难赋此赋得体】
　　马厌谷
　　马厌谷兮士不厌糠籺土被文绣兮士无短褐彼其得志不我虞一朝失志兮其何如巳焉哉嗟嗟乎鄙夫【韩仲韵云此诗未得志之辞也其三上光范书时作乎】
　　汴州乱二首【汴州自大歴后多兵时军司马陆长源总留后事八日而军乱杀长源等以宋州刺史刘逸准使总后务朝廷从之二诗卒章各有讽】
　　汴州城门朝不开天狗坠地声如雷徤儿争夸杀留后连屋累栋烧成灰诸侯咫尺不能救孤士何者自兴哀母从子走者为谁大夫夫人留后儿昨日乘车骑大马坐者起趋乘者下庙堂不肯用干戈呜呼奈汝子母何
　　利剑【韩仲韶云此诗次汴州乱后不平之气畧见于此】
　　利剑光耿耿佩之使我无邪心故人念我寡徒侣持用赠我比知音我心如氷剑如雪不能刺谗夫使我心腐剑锋折决云中断开青天噫剑与我俱变化归黄泉
　　河之水二首寄子侄老成
　　河之水去悠悠我不如水东流我有孤侄在海陬三年不见兮使我生忧日复日夜复夜三年不见汝使我鬓发未老而先化
　　河之水悠悠去我不如水东注我有孤侄在海浦三年不见兮使我心苦采蕨于山缗鱼于渊我徂京师不逺其还【刘云此其楚语也】
　　东方未明
　　东方未明大星没独有太白配残月嗟尔残月勿相疑同光共影须臾期残月晖晖太白睒睒鸡三号更五防雉带箭【樊泽之云此诗佐张建封仆射于徐从猎而作也读之其状如在目前盖写物之妙者】
　　原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞相倾斜将军仰笑军吏贺五色离披马前堕
　　天星送杨凝郎中贺正
　　天星牢落鸡喔咿仆夫起餐车载脂正当穷冬寒未巳请问君子行安之防朝元正无不至受命上宰须及期侍从近臣有虚位公今此去何时归
　　醉留东野
　　昔年因读李白杜甫诗长恨二人不相从吾与东野生并世如何复蹑二子踪东野不得官白首跨龙钟韩子稍奸黠自慙青蒿倚长松低头拜东野愿得终始如駏蛩【駏音巨蛩音功】东野不回头有如寸莛【音亭】撞钜钟吾愿身为云东野变为龙四方上下逐东野虽有别离无由逢
　　鸣鴈
　　嗷嗷鸣鴈鸣且飞穷秋南去春北归去寒就暖识所依天长地濶栖息稀风霜酸苦稻粱微羽毛摧落身不肥裵徊反顾羣侣违哀鸣欲下洲渚非江南水濶朝云多草长沙软无网罗闲飞静集鸣相和违忧怀息性匪他凌云一举君谓何
　　山石
　　山石荦确行迳微黄昬到寺蝙蝠飞升堂坐阶新雨足芭蕉叶大栀子肥僧言古壁佛画好以火来照所见稀铺牀拂席置羮饭疎粝亦足饱我饥夜深静卧百虫絶清月出岭光入扉天明独去无道路出入髙下穷烟扉山红涧碧纷烂漫时见松枥皆十围当流赤足蹋涧石水声激激风生衣人生如此自可乐岂必局束为人鞿嗟哉吾党二三子安得至老不更归【樊泽之云苏内翰尝与客逰南谿醉后相与觧衣濯足因咏公此篇慨然知其所以乐而忘者在数百年之外因次其韵】
　　聴頴师弹琴
　　昵昵儿女语恩怨相尔汝划然变轩昻勇士赴敌塲浮云栁絮无根蒂天地濶逺随飞扬喧啾百鸟羣忽见孤凤凰蹑攀分寸不可上失势一落千丈强嗟余有两耳未省聴丝簧自闻頴师弹起坐在一牀推手遽止之湿衣泪滂滂頴乎尔诚能无以冰炭置我肠【西清诗话云六一居士尝问东坡琴诗孰优坡荅以退之聴頴师琴公曰此只是琵琶耳吴僧义海以琴名世或以六一语问海海曰欧公一代英伟然斯言误矣昵昵儿女语思怨相尔汝言轻柔细屑真情出见也划然变轩昻勇士赴敌塲精神愈谨耸观聴也浮云栁絮无根蒂天地涧逺随飞扬纵横变态浩乎不失自然也喧啾百鸟羣忽见孤鳯凰又见頴絶不同流俗下俚声也跻攀分寸不可上失势一落千丈强起伏抑扬不主故常也皆指下丝声妙处惟琴为然琶琶格上声乌能尔耶退之深得其趣未易讥评也】
　　桞州罗池庙诗
　　茘子丹兮蕉黄杂肴蔬兮进侯堂侯之船兮两旗度中流兮风泊之待侯不来兮不知我悲侯乘驹兮入庙慰我民兮不嚬以笑鹅之山兮栁之水桂树团团兮白石齿齿侯朝出逰兮暮来归春与猿吟兮秋鹤与飞北方之人兮为侯是非千秋万嵗兮侯无我违福我兮夀我驱厉鬼兮山之左下无苦湿兮髙无干秔稌充羡兮蛇蛟结蟠我民报祀兮无怠其始自今兮钦于世世
　　丰陵行
　　羽卫煌煌壹百里晓出都门天子羣臣杂沓驰后先宫官穰穰来不巳是时新秋七月初金神按节炎气除清风飘飘轻雨洒偃蹇旂斾卷以舒逾梁下坂笳鼔咽嵽嵲遂走宫闾哭声訇天百鸟噪幽坎昼闭空灵舆皇帝孝心深且逺资送礼备无赢余设官置卫鎻嫔妓供养朝夕象平居臣闻神道尚清浄三代旧制存诸书墓蔵庙祭不可乱欲言非职知何如【韩仲韶云顺宗以元和元年七月丰陵公时方自江陵召入为博士而作此诗终篇言三代旧制存诸书必当时之礼有不合于古者故云】
　　刘生诗
　　生名师命其姓刘自少轩轾非常俦弃家如遗来逺逰东走梁宋暨扬州遂凌大江极东陬洪涛舂天禹穴幽越女一笑三年留南逾横岭入炎州【或作洲】青鲸髙磨波山浮怪魅炫曜堆蛟虬山防讙噪猩猩愁毒气烁体黄膏流问胡不归良有由美酒倾水防肥牛妖歌慢舞斓不收倒心回肠为青眸千金邀顾不可酬乃独遇之尽绸缪瞥然一饷成千秋昔须未生今白头五管歴遍无贤侯囘望万里还家羞阳山穷邑惟猿猴手持钓竿逺相投我为罗列陈前修芟蒿斩蓬利锄耰天星囘环数才周文学穰穰囷仓稠车轻御良马力优咄哉识路行勿休徃取将相酬恩讐【韩曰刘生在越意有所眷故诗中云越女一笑三年留下又云问胡不归良有由继以妖歌慢舞与知生所寓皆不羇也故终篇有咄哉识路行勿休徃取将相酬恩讐盖有且讽且劝之意　王得臣尘史云古人恩怨必报后世不然报恩畧而报怨详退之云徃取将相酬恩讐者得时得位无不如心】
　　嗟哉董生行
　　淮水出桐栢山东驰遥遥千里不能休淝水出其侧不能千里【洪迈曰不能千里者以兴董生居下其可以施于人者不遐也】百里入淮流寿州属县有安丰唐贞元年时县人董生召南隠居行义于其中刺史不能荐天子不闻名声爵禄不及门门外唯有吏日来征租更索钱嗟哉董生朝出耕夜归读古人书尽日不得息或山而樵或水而渔入厨具甘防上堂问起居父母不慽慽妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿啄啄庭中拾虫蚁哺之不食鸣声悲徬徨踯躅乆不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生谁将与俦【一作无与俦】
　　桃源图
　　神仙有无何渺茫桃源之说诚荒唐流水盘回山百转生绡数幅垂中堂武陵太守好事者题封逺寄南宫下南宫先生忻得之波涛入笔驱文辞文工画妙各臻极异境恍惚移于斯架岩凿谷开宫室接屋连墙千万日嬴颠刘蹶了不闻地拆天分非所恤种桃处处惟开花川原逺近蒸红霞初来犹自念乡邑嵗乆此地还成家渔舟之子来何所物色相猜更问语大蛇中断丧前王羣马南渡开新主聴终辞絶共凄然自说经今六百年当时万事皆眼见不知几许犹流传争持酒食来相馈礼数不同罇爼异月明伴宿玉堂空骨冷魂清无梦寐夜半金鸡啁哳鸣火轮飞出客心惊人间有累不可住依然离别难为情船开棹进一囘顾万里苍苍烟水暮世俗宁知伪与真至今传者武陵人
　　石鼔歌
　　张生手持石鼓文劝我试作石鼓歌少陵无人谪仙死才薄将奈石鼓何周纲陵迟四海沸宣王愤起挥天戈大开明堂受朝贺诸侯剑佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嵯峨从臣才艺咸第一防选譔刻留山阿雨淋日炙野火烧鬼物守防烦防诃公从何处得纸本毫发尽备无差讹辞严义宻读难晓字体不类与蝌年深岂免有缺划快剑斫断生蛟鼍鸾翺凤翥众仙下珊瑚碧树交枝柯金绳铁索鎻纽壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟余好古生苦晚对此涕泪双滂沱忆昔初防博士征其年始改称元和故人从军在右辅为我量度掘臼科濯冠沐浴告祭酒如此至寳存岂多氊包席裹可立致十鼓只载数骆驼荐诸太庙比郜鼎光价岂止百倍过圣恩若许留太学诸生讲觧得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴乆逺期无他中朝大夫老于事讵肯感激徒媕婀牧童敲火牛砺角谁复着手为摩挲日销月烁就埋没六年西顾空吟哦羲之俗书趂姿媚数纸尚可博白鵞继周八代争战罢无人收拾理则那方今太平日无事柄用儒术崇丘轲安能以此上论列愿借辨口如悬河石鼔之歌止于此呜呼吾意其蹉跎【笔墨闲录云此歌全仰止杜子美李潮八分小篆歌】
　　李贺
　　鴈门太守行【幽闲歌次云贺以歌诗谒韩文公时公送客归极困觧带读之首篇乃鴈门太守行即束带见之】
　　黑云压城城欲摧甲光向日金鳞开角声满天秋色里【刘云有此奇语自畅】塞上胭脂凝夜紫半巻红旗临易水【刘云此等景不可无】霜重鼓寒声不起报君黄金台上意提携玉龙为君死【刘云起语竒赋鴈门着紫字本嫩后三语无甚生气设为死敌之意偏欲如此颇似败后之作】
　　湘妃
　　筠竹千年老不死长伴秦娥葢湘水蛮娘吟弄满寒空九山静绿泪花红【刘云拈出自别】离鸾别凤烟梧中巫云蜀雨遥相通幽愁秋气上青枫凉夜波间吟古龙
　　昆仑使者
　　昆仑使者无消息茂陵烟树生愁色金盘玉露自淋漓元气茫茫收不得【刘云甚有风刺】麒麟背上石文裂虬龙鳞下红髯折何处偏伤万国心中天夜乆髙眀月【刘云古意好此其深悲茂陵者】
　　贵生征行乐
　　奚骑黄铜连鎻甲罗旗香干金画叶中军留醉河阳城娇嘶紫燕踏花行春营骑将如红玉走马捎鞭上空绿女垣素月角咿咿牙帐未开分锦衣【刘云索意至此习气尽见此人间常事猥态何以能言】
　　夜坐吟
　　踏踏马蹄谁见过眼看北斗直天河西风罗幙生翠波铅华笑妾颦青娥为君起唱长相思帘外严霜皆倒飞【刘云奇语】眀星烂烂东方陲红霞稍出东南涯陆郎去矣乘班骓
　　艾如张【艾音乂如音而】
　　锦襜褕绣裆襦强饮啄哺尔雏陇东卧穟满风雨莫信龙媒陇西去齐人织网如素空张在野田平碧中网丝漠漠无形影误尔触之伤首红艾叶绿花谁剪刻中蔵祸机不可测【刘云似古诗乃不觉其垂花挿鬓者】
　　牡丹种曲【此必古曲名】
　　莲枝未长秦蘅老走马驼金劚春草水灌香泥却月盆一夜緑房迎白晓美人醉语园中烟晚华巳散蝶又防梁王老去罗衣在拂袖风吹蜀国弦归抱霞帔蜀帐昬嫣红落粉罢承恩檀郎谢女眠何处楼台月明燕夜语【刘云又较自在】
　　天上謡
　　天河夜转漂囘星银浦流云学水声【刘云浑浑语奇又云天河银浦似重复长吉此类亦多要为踈隽不问此耳选诗中多有此例】玉宫桂树花未落仙妾采香垂佩缨秦妃卷帘北牕晓牕前植桐青凤小王子吹笙鵞管长呼龙畊烟种瑶草粉霞红绶藕丝裙青洲步拾兰苕春东指羲和能走马海尘新生石山下
　　致酒行
　　零落栖迟一杯酒主人奉觞客长夀主父西逰困不归家人折断门前栁吾闻马周昔作新丰客天荒地老无人识空将笺上两行书直犯龙顔请恩泽我有迷魂招不得【刘云又入梦境】雄鸣一声天下白少年心事当挐云谁念幽寒坐呜呃【刘云起得浩荡感激言外不可知真不得不迁之酒者末转慷慨令人起舞】
　　浩歌
　　南风吹山作平地帝遣天吴移海水王母桃花千遍红彭祖巫咸防囘死青毛骢马参差钱娇春杨栁含细烟筝人劝我金屈巵神血未凝身问谁不须浪饮丁都护【刘云李白有丁都护歌云一唱都防歌心摧泪如雨】世上英雄本无主【刘云跌荡愁人杰特名言】买丝绣作平原君有酒唯浇赵州土漏催水咽玉蟾蜍卫娘发薄不胜梳【刘云亦不知何从至此】看见秋眉换新緑二十男儿那刺促【刘云从南风起一句便不可及跌荡宛转沈着痛快豪侠少年之度忽顾美人情境俱至妙处不必可觧】
　　公莫舞【并序】
　　公莫舞者咏项伯翼蔽沛公也防中壮士灼灼于人故无复书且南北乐府率有歌引贺陋诸家今重作公莫舞歌云
　　方花古础排九楹刺豹淋血盛银甖华筵鼓吹无桐竹长刀直立割鸣筝横楣麄锦生红纬日炙锦嫣王未醉【刘云从容模仿有情最妙】腰下三看寳玦光项庄掉箾栏前起材官小臣公莫舞座上真人赤龙子芒砀云瑞抱天回咸阳王气清如水铁枢铁楗重束闗大旗五丈撞双镮汉王今日颁秦印絶膑刳肠臣不论【刘云不必其有事幽与鬼谋才子赋古但如目前至三看寳玦始喻本末自不待言抱天语竒俊俯仰甚称事情复作项伯口语尤壮】
　　金铜仙人辞汉歌【并序】
　　魏眀帝青龙元年八月诏宫官牵车西取孝武捧露盘仙人欲立置前殿宫官既折盘仙人临载乃然泪下唐诸王孙李长吉遂作金铜仙人辞汉歌
　　茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水哀兰送君咸阳道天若有情天亦老携盘独出月荒凉渭城巳逺波声小【杜牧之云此篇求取情状絶去笔墨畦迳刘云此意思非长吉不能赋古今无此神妙　神凝意黯不觉铜仙能言　竒事奇语不在言读至三十六宫土花碧铜人堕泪巳信末后三句可为断肠后来作者无此沈着亦不忍极言其妙】
　　李慿箜篌引
　　吴丝蜀桐张髙秋空山凝云頺不流江娥啼竹素女愁李慿中国弹箜篌昆山玉碎鳯凰呌芙蓉泣露香兰咲十二门前融冷光二十三弦动紫皇女娲錬石补天处石破天惊逗秋雨梦入神山教神妪老鱼跳波瘦蛟舞【刘云其形容偏得意于此而干箜篌为近】吴质不眠倚桂树露脚斜飞湿寒【刘云状景如画自其所长箜篌声碎有之昆山玉颇无谓下七字妙语非玉箫不足以当石破天惊过于绕梁遏云之上矣至神妪忽入鬼语吴质懒态月露无情】
　　梦天
　　老寒蟾泣天色云楼半开壁斜白玉轮轧露湿圆光鸾佩相逢桂香陌黄尘清水三山下【刘云即桑田本语】更变千年如走马遥望齐州九防烟一海水杯中泻【刘云意近语超其为仙人语亦不甚费力使尽如起语当自笑耳】
　　秋来
　　桐风惊心壮士苦衰灯络纬啼寒素谁看青简一编书不遣花虫粉空蠧思牵今夜肠应直雨冷香魂吊书客秋坟鬼唱鲍家诗恨血千年土巾碧【刘云非长吉自挽耶】
　　官街鼓【唐书马周传云先是京师晨昬传呼警众后置鼔伐之呼咚鼔周所奏也】
　　晓声隆隆催转日暮声隆隆呼月出汉城黄栁映新帘栢陵飞燕埋香骨磓发千年日长白孝武秦王聴不得从君翠髪芦花色独立南山守中国几囘天上葬神仙漏声相将无断絶【刘云神竒至于仙极矣独屡言仙死不怪之怪乃大怪也】
　　梁台古愁
　　梁王台沼空中立天河之水夜飞入台前鬬玉作蛟龙緑粉扫天愁露湿撞钟饮酒行射天金虎防裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客鴈报春来寥落野篁秋漫白
　　勉爱行送小季之庐山
　　别栁当马头官槐如目欲将千里别持此易斗粟【刘云非深爱不能道此兄弟情】南云北云空脉防灵台经络悬春线青轩树转月满牀下国饥儿梦中见【刘云苦哉】维尔之昆二十余年来持镜颇有须辞家三载今如此索米王门一事无荒沟古水光如刀庭南拱栁生蛴螬江干幼客真可念郊原晚吹悲号号【刘云语自不同读亦心呕】
　　宫娃歌【此篇述宫女怨旷欲去之意】
　　蜡光髙悬照纱空花房夜红守宫象口吹香毾防暖七星挂城闻漏板寒入罘罳殿影昬防鸾帘额着霜痕啼蛄吊月钩阑下屈【一作屋】膝铜铺鏁阿甄【刘云两语极是憔悴】梦入家门上沙渚天河落处长洲路愿君光明如太阳放妾骑鱼撇波去【刘云意到语尽无复余怨丽语犹可及深情难自道】
　　春坊正字剑子歌
　　先辈匣中三尺水曽入吴潭斩龙子隙月斜明刮露寒练带平铺吹不起鲛胎皮老蒺藜刺鸊鹈淬花白鹇尾直是荆轲一片心莫教照见春坊字挼丝团金悬防神光欲截蓝田玉提出西方白帝惊嗷嗷鬼母秋郊哭【刘云虽笔画防缀簇宻而纵横用意甚丽剑身剑室纹理刻字束帯色杂无一叠犯乃不妨句意舂容俯仰秋郊语甚竒不厌再言】
　　送沈亚之歌【并序】
　　文人沈亚之元和七年以书不中第返归于吴江吾悲其行无钱酒以劳又感沈之勤请乃歌一辞以劳之
　　吴兴才人怨春风桃花满陌千里红紫丝竹防骢马小家住钱塘东复东白藤交穿织书笈短防齐裁如梵夹雄光寳矿献春卿烟底蓦波乗一叶春卿拾材白日下掷置黄金觧龙马携笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律
　　美人梳头歌
　　西施晓梦绡帐寒香鬟堕髻半沈檀辘轳咿哑转鸣玉惊起芙蓉睡新足双鸾开镜秋水光解鬟临镜立象牀一编香丝云散地玉钗落处无声腻纎手却盘老鸦色翠滑寳钗簪不得春风烂漫恼娇慵十八鬟多无气力妆成鬌欹不斜云裾数步踏鴈沙背人不语向何处下阶自折樱桃花【刘云如书如画有情无语更自可怜】
　　秦宫诗【并序】
　　汉秦宫将军梁冀之嬖奴也秦宫得宠内舎故以骄名大噪于人予抚旧而作长辞以冯子都之事相为对望人云昔有之诗
　　越罗衫袂迎春风玉刻麒麟腰带红楼头曲燕仙人语帐防吹笙香雾浓人间酒暖春茫茫花枝入帘白日长飞牕复道传筹饮午夜铜盘腻烛黄秃衿小袖调鹦鹉紫绣麻防踏哮虎砍桂销金待晓筵白鹿青酥半夜煮桐英永巷骑新马内屋深屏生色画开门烂用水衡钱巻起黄河向身防皇天厄运犹曽裂秦宫一生花防活鸾箆夺得不还人【刘云亦是妙思】醉睡氍毹满堂月【刘云钩深索隠如梦如画　又云极言梁氏连夜盛燕而秦宫得志可见至调鹦鹉半夜煮无不可道故知作者妙于形容末更奴态人不能尽喻赋秦宫似泰宫何多才也　瑚钩诗话云篇章以含蓄天成平夷恬淡为上破碎雕锼怪险蹶趋为下如李长吉锦囊句非曰不奇也而牛鬼蛇神太甚所谓施诸庙堂则骇矣】




　　唐诗品彚卷三十五
　　钦定四库全书
　　唐诗品彚巻三十六
　　明　髙棅　编
　　七言古诗十二
　　余响
　　武元衡
　　长相思
　　长相思陇云愁单于台上望伊州鴈书絶蝉鬓秋行人山北畔暮雨海西头殷勤大河水东注不还流
　　杨巨源
　　乌啼曲赠张评事
　　可怜杨叶复杨花雪浄烟深碧玉家乌栖不定枝条弱城头夜半声哑哑浮萍流荡门前水任罥芙蓉莫堕沙
　　大隄词
　　二八婵娟大隄女开垆相对依江渚待客登楼向水看邀郎卷幔临花语细雨蒙蒙湿芰荷巴东商旅驻防多自传芳酒翻红袖谁调姸妆囘翠蛾珍簟华镫夕阳后当垆理瑟矜纎手月落星微五鼓声春风揺荡牕前栁嵗嵗逢迎沙岸间背人多整緑云鬟无端嫁与五陵少离别烟波伤玉顔
　　权徳舆
　　古乐府
　　光风澹荡百花吐楼上朝朝学歌舞身年二八婿侍中幼妹承恩兄尚主绿牕珠箔绣鸳鸯侍婢先焚百和香莺啼日出不知曙寂寂罗帏春梦长
　　放歌行
　　夕阳不驻东流急荣名贵在当年立青春虚度无所成白首衔悲何所极拂衣西笑出东山君臣道合俄顷间一言一笑玉墀上变化生涯如等闲朱门杳杳列华防坐中皆是王侯客鸣环动佩暗骏马花骢白玉鞍十年斗酒下知贵半醉留賔邀尽欢银烛煌煌夜将久侍婢金罍防春酒春酒盛来琥珀光暗闻兰麝几般香乍看皓腕映罗袖微聴清歌发杏梁双鬟美人君不见一一皆胜赵飞燕迎杯乍举石榴裙匀粉时交合欢扇未央钟漏醉中闻聫骑朝天曙色分双阙烟云遥霭霭五衢车马乱纷纭罢朝鸣佩骤归鞍今日还同昨日欢嵗嵗年年恣逰防出门满路光辉遍一身自乐何足言九族为荣真可羡男儿称意须及时闭门下帷人不知年光看逐转蓬尽徒咏东山招隠诗
　　和李中丞慈恩寺清上人院牡丹花歌
　　淡荡韶光三月中牡丹偏自占春风时过寳地寻香径巳见新花出故丛曲水亭西杏园北浓芳深院红霞色擢秀全胜珠树林结根幸在青莲域艳蘂仙房次第开含烟洗露照苍苔厐眉倚杖禅僧起轻翅萦枝舞蝶来独坐南台时共美闲行古刹情何巳花间一曲奏肠春应为芬芳比君子
　　秋闺月
　　三五二八光如练海上天涯人共见不知何处玉楼前乍入深闺玳瑁筵露浓香迳知愁处风动罗帷照独眠初巻珠帘看不足斜抱箜篌未成曲稍应妆台临绮牕遥知不语泪双双此时愁望知何极万里秋天同一色霭霭遥分陌上光迢迢对此闺中忆早晚归来欢防同可怜歌吹月明中此夜不堪肠断絶愿随流影到辽东刘禹锡【西清诗话云刘梦得诗法则既髙滋味亦厚但正若巧匠矜能不见少拙】平蔡州
　　汝南晨鸡喔喔鸣城头鼔角音和平路傍老人忆旧事相与感激皆泪零老人收泪前致词官军入城人不知忽惊元和十二载重见天寳承平时
　　龙阳县歌
　　县门白日无尘土百姓县前挽鱼罟主人引客登大堤小儿纵观黄犬怒鹧鸪惊鸣绕篱落橘柚垂芳映牕戸沙平草绿见吏稀寂歴斜阳照悬鼓
　　武昌老人说笛歌
　　武昌老人七十余手把庾令相问书自言年少学吹笛早事曹王曽赏激徃年征镇戍蕲州楚山萧萧笛竹秋当时买材恣捜索典却身上乌貂裘古苔苍苍封老节石上孤生饱风雪商声五音随指发水中龙应行云絶曽将黄鹤楼上吹一声占尽秋江月如今老去兴犹迟音韵髙低耳不知气力巳微心尚在时时一曲梦中吹
　　送鸿举逰江南
　　禅客学禅兼学文出山初似无心云从风舒巻来何处缭绕巴江不得去山州古寺好闲居读尽龙王宫里书使君滩头防石砚白帝城邉寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门硖断无盘涡湘平汉濶清光多庐山雾开见瀑布曲江月浄闻渔歌钟陵八郡多名守半是西方社中友与师相见便谈空想得髙斋狮子吼
　　送僧仲剬东逰兼寄呈灵澈上人
　　释子道成神气闲住持曽上清凉山晴空礼拜见真像金毛玉髻卿云间西逰长安僧籍本寺门前曲江碧松间白月照寳书竹下香泉洒瑶席前时学得经纶成奔驰象马开禅扄髙筵谈柄一麾拂讲下门徒如醉醒旧闻南方多禅老【一作长老】次第来入荆门道荆州本自重诸天【集作弥天】南朝塔庙犹依然宴坐东阳枯树下经行居止故台邉忽忆遗民社中客为我衡阳驻飞锡讲罢同寻相鹤经闲来共蜡登山屐一旦扬眉望沃洲自言王谢许同逰慿将杂拟三十首寄与江南汤慧休
　　观碁歌送还师西逰
　　长沙男子东林师闲读艺经工奕碁有时凝思如入定暗覆一局谁能知今年访余来小桂方袍袖中贮新势山城无事秋日长白昼懵懵眠匡牀因君临局看鬬智不觉迟景沉西墙自从仙人遇樵子直到开元王长史前身后身付余习百变千化无穷巳初疑磊落曙天星次见搏击三秋兵鴈行布阵众未晓虎穴得子人皆惊行尽三湘不逢敌终日饶人损几格自言台阁有知音悠然逺起西逰心商山夏木隂寂寂好处徘徊驻飞锡忽思争道画平沙独笑无言心有适蔼蔼京城在九天贵逰豪士足华筵此时一行出人意赌取声名不要钱【苕溪胡仔渔隐丛话云刘梦得观棊歌云初疑磊落曙天星次见搏击三秋兵鴈行布阵众未晓虎穴得子人皆惊余尝爱此数语能模冩奕棋之趣梦得必髙于手谈也】
　　李涉
　　牧童词
　　朝牧牛牧牛下江曲夜牧牛牧牛村口谷荷笠出林春雨细芦管卧吹沙草绿乱挿蓬万箭满腰不怕猛虎欺黄犊
　　濉阳行
　　黄昬日暮驱羸马夜宿濉阳烽火下此地新经杀戮来墟落无烟空碎瓦层冰塞断隋朝水一道银河贯千里愁心翻覆梦难成病仆呻吟呼不起泗水三千招义军本自征战邀殊勲十年麾下畜壮志一旦此地为愁云昨日太阳囘照烛转见天心重含育早晚东风得发生古堤春草年年绿
　　六叹【并序】
　　五噫四愁九歌七启皆创文者立意之终絶其数而名之也清江白云孤山逺屿皆得时之人吟咏性情耳余无暇于是焉穷居嵗隂偶懐无悰因追感闻见成文六篇目曰六叹惧质文之下备复何全扵比兴乎录之私斋以示同道格韵枯缺多慙见知
　　深院梧桐夹金井上有辘轳青丝索美人清昼汲寒泉寒泉欲上银甁落迢迢碧甃千余尺竟日倚防空叹息惆怅不来照明镜却掩洞房花寂寂
　　绮幙香风翡翠车清明独傍芙蓉渠上有云鬟洞仙女垂罗掩縠烟中语风月频惊桃李时沧波乆别鸳鸯侣欲传一札孤飞翼山长水逺无消息却鏁重门一院深半夜空庭明月色
　　汉臣一没丁零塞牧牛西过隂沙外朝慿南鴈信难囘夜望北辰心独在汉家茆土横九州髙门长防封王侯但将钟鼔悦私爱肯以犬戎为国羞夜夜寒云卧冰雪严风独刃悬旌节丁年奉使白头归泣尽李陵衣上血
　　栁宗元
　　杨白花【乐府觧题云魏杨白华容貌瓌伟胡太后逼幸之白华惧祸奔梁太后追思不巳为作杨白花歌使宫人昼夜连臂蹋地歌之其声甚凄防】
　　杨白花风吹渡江水坐令宫树无顔色摇荡春光千万里茫茫晓日下长秋哀歌未断城鸦起【许彦周诗话云子厚乐府杨白花言婉而情深古今絶唱也　刘云语调适与事情俱美其余音杳杳可以泣鬼神者惜不令连臂者歌之】
　　古东门行【韩仲韶云此诗讽当时盗杀武元衡事而作也】
　　汉家三十六将军东风雷动横阵云鸡鸣函谷客如雾貌同心异不可数赤丸夜语飞电光徼巡司眠如羊当街一叱百吏走冯敬胸中函七首凶徒侧耳潜惬心悍臣破胆皆杜口魏王卧内蔵兵符子西掩袂真无辜羌胡毂下一朝起敌国舟中非所拟安陵谁辨削砺功韩国讵明深井里絶防断骨那可补万金宠赠不如土
　　渔翁
　　渔翁夜傍西岩宿晓汲清湘然楚竹烟销日出不见人欵乃一声山水緑回看天际下中流岩上无心云相逐【苏东坡云诗以奇趣为宗反常合道为趣熟味此诗有奇趣然其尾两句虽不必亦可　刘云或谓苏评为当非知言者此诗气浑不类晚唐正在后两句非蛇安足者】
　　卢仝
　　直钓吟
　　初嵗学钓鱼自谓鱼易得三十持钓竿一鱼钓不得人钓曲我钓直哀哉我钓又无食文王既没不复生直钓之道何时行
　　有所思
　　当时我醉美人家美人顔色嫩如花今日美人弃我去青楼珠箔天之涯娟娟嫦娥月三五二八盈又缺翠睂蝉鬓生别离一望不见心断絶心断絶防千里梦中醉卧巫山云觉来泪滴湘江水湘江两岸花木深美人不见愁人心含愁更奏绿绮琴调髙弦絶无知音美人兮美人不知为莫雨兮为朝云相思一夜梅花发忽到牕前疑是君【雪浪斋日记云玉川子诗读者易觧识者当自知之惟此一篇语似不类疑他人所作然飘逸可喜　刘云奇怪浓丽而不妖是之谓畅】
　　楼上女儿曲
　　谁家女儿楼上头指挥婢子挂帘钩林花撩乱心之愁卷却罗袖弹箜篌箜篌厯乱五六弦罗袖掩面啼向天相思向天情不断落花纷纷心欲穿心欲穿慿防干相忆栁条绿相思锦帐寒【刘云有体】直縁感君恩爱一囘顾使我双泪长澘澘【刘云滔防然如弦语怨彻不复自惜】我有娇靥待君笑我有娇蛾待君扫莺花烂漫君不来及至君来花已老心肠寸断谁得知玉阶羃防生青草【刘云野情闺思旷似谪仙欲二首如此不可得】
　　孟郊
　　望逺曲
　　朝朝归信日日登髙台行人未去植庭树别来三见庭花开庭花开尽复防时春光骀荡阻佳期愁来望逺烟庭隔空怜绿鬓风吹白何当归见逺行客
　　出门行二首
　　长河悠悠去无极百龄同此可叹息秋风白露沾人衣壮心凋落旧顔色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时
　　海风萧萧天雨霜穷愁独坐夜何长驱车旧忆太行险始知逰子悲故乡美人相思隔天阙长望云端不可越手持琅玕欲有赠爱而不见心断絶南山峩峩白防烂碧海之波浩漫漫参辰出没不相待我欲横天无羽翰
　　元稹
　　田家词
　　牛咤咤【许角切】田确确旱块敲牛蹄趵趵【音剥】种得官仓珠颗谷六十年来兵簇簇月月仓粮车辘辘一日官军收海服驱牛驾车食牛肉归来收得牛两角重铸锹犂作斤斸姑舂妇担输捉捉输官不足归卖屋农死有儿牛有犊不遣官军粮不足
　　白居易【西清诗话云乐天诗自擅天然贵在近俗恨如苏小虽美终带风尘耳】劝我酒
　　劝我酒我不辞请君歌歌莫迟歌声长辞亦切此辞聴者堪愁絶洛阳女儿面似花河南大尹头如雪
　　长安道
　　花枝缺处青楼开艳歌一曲酒一杯美人劝我急行乐自古朱顔不再来君不见外州客长安道一囘来一囘老
　　生别离
　　黄河水白黄云秋行人河邉相对愁天寒野旷何处宿棠棃叶战风飕飕生离别生离别忧从中来无防絶忧积心劳血气衰未年三十生白髪
　　醉题沈子明壁
　　不爱君家十丛菊不爱君家万竿竹爱君帘下唱歌人色如芙蓉声如玉我有阳闗君未闻若闻亦应愁杀君
　　寒食诗
　　乌啼鹊噪昬乔木清明寒食谁家哭风吹旷野纸钱飞古墓累累春草緑棠梨花映白杨树尽是死生离别处冥漠重泉哭不闻萧萧暮雨人归去【东坡云余与郭生逰南溪主簿吴亮置酒郭生善歌酒酣发声座为凄然郭生言恨无佳辞因改乐天寒食诗歌之每句杂以散声坐客有泣者】
　　江南遇天寳乐叟歌
　　白头病叟泣且言禄山未乱入梨园能弹琵琶和法曲多在华清随至尊是时天下太平乆年年十月坐朝元千官起居环佩合万国防同车马奔金钿照耀石瓮寺兰麝薫煮温汤源贵妃宛转侍君侧体弱不胜珠翠繁冬雪飘飖锦袍暖春风荡漾霓裳翻欢娱未足燕冦至弓劲马肥胡语喧豳土人迁避夷狄鼎湖龙去哭轩辕从此漂沦到南土万人死尽一身存秋风江上浪无际暮雨舟中酒一樽涸鱼乆失风波势枯草曾沾雨露恩我自秦来君莫问骊山渭水如荒村新丰树老笼明月长生殿暗鎻黄昬红叶纷纷葢欹瓦緑苔重重封坏垣唯有中官作宫使毎年寒食一开门
　　施肩吾
　　效古体
　　黄金无旧钗缃绮无旧裾唯有一寸心长贮万里夫南轩夜虫织巳促北牖飞蛾绕残烛只言众口铄千金谁信独愁销片玉不知嵗晚归不归又将泪眼缝征衣
　　温庭筠
　　春晓曲
　　家临长信徃来道乳燕双双掠烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老【渔隠云殊有富贵佳致也】
　　莲浦謡
　　鸣桡轧轧谿溶溶废緑平烟吴苑东水清莲媚两相向镜里见愁愁更红白马金鞭大堤上西江日日多风浪荷心有露似骊珠不是真圆亦揺荡
　　常林欢【江南人谓情人为欢故荆州有长林县盖乐人误以长为常也】
　　宣城【在荆州北】酒熟花覆桥沙晴暖鸭鸣咬咬秾桑绕舍麦如尾幽轧鸣机双燕巢马声特特荆门道蛮水扬光色如草锦荐金垆梦正长东家咿喔鸡鸣早
　　堂堂曲
　　钱塘岸上春如织淼淼寒泉带晴色淮南逰客马连嘶碧草迷人归不得风飘客意如吹烟纎指殷勤伤鴈弦一曲堂堂红烛筵金鲸泻酒如飞泉
　　塞寒行
　　燕弓劲霜封瓦扑寒雕睇平野一防黄尘起鴈喧白龙堆下千蹄马河源怒触风如刀剪断朔云天更髙晚出榆闗逐塞北惊沙飞近冲貂袍心许淩烟名不灭年年锦字伤离别彩毫一画竟何荣空使青楼泪成血【苕溪诗话云自齐梁诸公下至温飞卿辈往往以绮丽风花累其正气其过在于理不胜而词有余也】
　　李商隠
　　代赠
　　杨栁路尽处芙蓉湖上头虽同锦步障独映钿箜篌鸳鸯可羡头俱白飞去飞来烟雨秋
　　杜牧
　　重送孟迟作
　　手撚金仆姑腰间悬辘轳爬头风北正好去系取可汗钳作奴六宫虽念相如赋其那防邉重武夫
　　李羣玉
　　独酌懐友
　　西风静夜吹莲塘芙蓉破红金粉香摘花把酒弄秋芳呉云楚水愁茫茫美人此夕不入梦独宿髙楼眀月凉
　　寄短书歌
　　骨肉萍蓬各天末十度附书九不达孤台冷眠无来人楚水秦天莽空濶翔鴈横秋过洞庭西风吹日浪峥嵘三年音信凝颦外一曲哀歌白髪生
　　裴说
　　寄邉衣
　　深闺乍冷开香箧玉筋微微湿红颊一阵霜风杀栁条浓烟半夜成黄叶重重白练如霜雪独下闲阶转凄切秖知抱杵秋砧不觉髙楼巳无月时间塞鴈声相唤纱牕只有灯相伴防展齐纨又懒裁离肠恐逐金刀断细想仪形执刀尺囘刀剪破澄江色愁捻银针信手缝惆怅无人试寛窄时时举袖匀残泪红笺谩有千行字书中不尽心中事一半殷勤托边使【黄山谷云此篇诗句甚丽】
　　张泌
　　春晓謡
　　雨微微烟霏霏小庭半折红蔷薇细筝斜倚尽屏曲零落防行金鴈飞萧闗梦断无寻处万叠春波起南浦淩乱杨花扑绣帘晓牕时有流莺语





　　唐诗品彚卷三十六
　　钦定四库全书
　　唐诗品彚巻三十七
　　明　高棅　编
　　七言古诗十三
　　旁流【以下有姓氏无字里世次可考者九人】
　　杜顾
　　故绛行
　　君不见铜鞮观数里城壕巳芜漫君不见虒祈宫几重台榭亦微茫介马兵车全盛时歌童舞女妖艳姿一代繁华皆共絶九原唯望冢累累
　　薛竒童
　　云中行
　　云中小儿吹金管向晚因风一川满塞北云髙心巳悲城南木落肠堪断忆昔魏家都此方凉风观里朝百王千门照映山川色双阙遥连日月光举杯称寿永相保日夕歌钟彻清昊将军汗马百战场天子射兽五原草寂寞金舆去不归陵上黄尘满路飞河边不语伤流水川上含情叹落晖此时独立无所见日暮寒风吹客衣
　　张若虚
　　春江花月夜
　　春江潮水连海平海上明月共潮生灔灎随波千万里何处春江无月明江流宛转绕芳甸月照花林皆似霰空里流霜不觉飞汀上白沙看不见江天一色无纤尘皎皎空中孤月轮江畔何人初见月江月何年初照人人生代代无穷巳江月年年望相似不知江月照何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月裵徊应照离人妆镜台玉户帘中巻不去捣衣砧上拂还来此时相望不相闻愿逐月华流照君鸿鴈长飞光不度鱼龙潜跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乘月几人归落月揺情满江树
　　李章
　　春逰吟
　　初春遍芳甸千里蔼盈瞩美人摘新英步步翫春緑所思杳何处宛在吴江曲可怜不得共芳菲日暮归来泪满衣
　　张鼎
　　邺城引
　　君不见汉家失统三灵变魏武争雄六龙战荡海呑江制中国回天运斗应南而隠隠都城紫陌开迢迢分野黄星现流年不注漳河水明月俄终邺国宴文章犹入管弦新帷座空销狐尘可惜望陵歌舞处松风四面莫愁人
　　卫万
　　吴宫怨
　　君不见吴王宫阁临江起不卷珠帘见江水晓气晴来双阙间潮声夜落千门里勾践城中非旧春姑苏台下起黄尘秖今唯有西江月曽照吴王宫里人
　　陈闺
　　宿北乐馆
　　欲眠不眠夜深浅越鸟一声空山逺庭木萧萧落叶时谿声雨声聴不辨谿流潺潺雨习习灯影山光满牕入梦里不知浑是云晓来但觉衣裳湿
　　李暇
　　拟古【郭茂倩乐府作东飞伯劳歌】
　　秦王龙劒燕后琴瑚寳匣镂双心谁家女儿抱香枕开衾灭烛愿侍寝琼牕半上金镂帱轻罗隠面不障羞青绮帷中坐相忆红罗镜里见愁色檐花照月莺对栖空将可怜暗中啼
　　庄南杰
　　黄雀行
　　穿屋穿墙不知止争树争巢入营死林间公子挟弹弓一丸致毙花丛里小口黄雏未有知青天不觧髙髙飞虞人设网当要路白日啾嘲祸万机
　　无姓氏一首
　　桃源行送友人
　　武陵川径入幽遐中有鸡犬秦人家家傍流水多桃花桃花两邉种来乆流水一道何时有垂条落蕋暗春风夹岸芳菲至山口嵗嵗年年能寂寥林下青苔日为厚时有仙鸟来衔花曾无世人此携手可怜不知若为名君徃从之多所更古驿荒桥平路尽崩湍怪石小谿行相见维舟登览处红堤緑岸宛然成多君此去从仙隠令人晚节悔营营
　　姓氏疑误者五人
　　韦元甫
　　木兰歌【木兰词一首诸家选本及乐府俱以为不知名蜀文苑英华乃作韦元甫诗恐非也郭茂倩乐府载木兰词有二篇前一篇必古辞后一篇或如文苑英华云韦元甫之作按木兰乃一女子丈夫志节求如木兰者鲜矣是诗辞义髙古殆与其人相当刘后村云木兰辞唐人所作也乐府唯此作叙事体有始有卒虽辞多质俚然有古意严沧浪云木兰歌最古然朔气传金柝寒光照銕衣之类巳佀太白必非汉魏人诗也】
　　唧唧复唧唧【一作促织何唧唧】木兰当戸织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二卷卷卷有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭旦【一作朝字】辞爷娘去暮宿黄河邉不闻爷娘唤女声但闻黄河流水鸣溅溅旦辞黄河去暮至【一作宿】燕山头不闻爷娘唤女声但闻燕山胡骑鸣啾啾万里赴戎机闗山度若飞朔气传金柝寒光照铁衣将军百战死壮士十年归归来见天子天子坐明堂防勲十二转赏赐百千强可汗问所欲木兰不用尚书郎【一作欲与木兰赏不用尚书郎】愿驰千里足【叚成式酉阳杂爼云愿借明驼千里足】送儿还故乡爷娘闻女来出郭相扶将阿妹闻姊来当户理红妆小弟闻姊来磨刀霍霍向猪年开我东阁门坐我西阁牀脱我战时袍着我旧时裳当牕理云鬓挂镜贴花黄出门看火伴火伴始惊惶同行十二年不知木兰是女郎雄脚扑朔雌眼迷离双【一作两】傍地走安能辨我是雄雌
　　又歌【元甫所作疑此】
　　木兰抱杼嗟借问复为谁欲闻所慽慽感激彊其顔老父兵籍气力日衰耗岂足万里行有子复尚少胡沙没马足朔风裂人肤老父旧羸病何以疆自扶木兰代父去秣马备戎行易却纨绮裳洗却鈆粉妆驰马赴军幕慷慨携干将朝屯雪山下暮宿青海傍夜袭燕支虏更携于阗羌将军得胜归士卒还故乡父母见木兰喜极成悲伤木兰能承父母顔却卸巾鞲理丝簧昔为烈士雄今为娇子容亲戚持酒贺父母始知生女与男同门前旧军都十年共﨑岖本结弟兄交死战誓不渝今者见木兰言声虽是顔貌殊惊愕不敢前叹息徒嘻吁世有臣子心能如木兰节忠孝两不渝千古之名焉可灭
　　李颀
　　絶缨歌【此下四篇郭茂倩乐府及文苑英华俱作李颀诗按颀本集并无此】
　　楚王宴客章华台章华羙人善歌舞玉顔艳艳空相向满堂月色不得语红烛灭芳酒阑罗衣半醉春夜寒絶缨解带一为欢君王赦【一作宥】过不知罪暗中珠翠鸣始知爱贤不爱色青蛾买死谁能识果却一军全社稷
　　郑樱桃歌
　　石季龙僭天禄擅雄豪美人姓郑名樱桃樱桃美顔香且泽娥娥侍寝专宫掖后庭卷衣三万人翠眉清镜不得亲官军女骑一千疋繁花照耀漳河春织成花映红纶巾红旗掣曵卤簿新鸣鼙走马接飞鸟铜防瑟瑟随去尘凤阳重门如意馆百尺金梯倚银汉自言富贵不可量女为公主男为王赤花双簟瑚牀盘龙斗帐琥珀光淫昬伪位神所恶灭石者陵终不悟邺城苍苍白露微世事翻覆黄云飞
　　琴歌送别
　　主人有酒欢今夕请奏鸣琴广陵客月照城头乌半飞霜凄髙树风入衣铜鑪华烛烛増辉初弹緑水后楚妃一声巳动物皆静四座无言星欲稀清淮奉使千余里敢告云山从此始
　　聴安万善吹觱篥歌
　　南山截竹为觱篥此乐本是兹出流传汉地曲转竒凉州胡人为我吹傍隣闻者多叹息逺客思乡皆泪垂世人觧聴不觧赏长飚风中自来往枯桑老栢寒飕飗九雏鸣凤乱啾啾龙吟虎啸一时发万籁百泉相与秋忽然更作渔阳掺黄云萧条白日暗变调如闻杨栁春上林繁花照眼新嵗夜髙堂列明烛美酒一杯声一曲
　　韦应物
　　白沙亭逢吴叟歌【此下三篇文苑英华俱作韦诗按苏州集并无】
　　龙池宫里上皇时罗衫寳带香风吹满朝豪士今巳尽欲话旧逰人不知白沙亭上逢吴叟爱客脱衣且沽酒问之执防亦先朝零落艰难却负樵亲观文物防雨露见我昔年侍丹霄冬狩春祠无一事欢逰洽防多颁赐尝陪夕月竹宫斋每返温泉灞陵醉星嵗再周十二辰尔来不语今为君盛时忽去良可恨一身坎何足云
　　冦季膺古刀歌
　　古刀寒锋青槭槭少年结交平陵客求之时代不可知千痕万穴如星离重叠泥沙更剥落纵横鳞甲相参差古物有灵知所适貂裘拂之横广席隂森白日掩云虹错落池光动金碧知君寳此夸絶代求之不得心常爱厌见今时绕指柔片锋折刅犹堪佩髙山成谷沧海填英豪埋没谁所捐吴钩断马不知处几度烟尘今独全夜光投人人不畏知君独识精灵器酬恩结思心自知死生好恶不相弃白虎司秋金气清髙天寥落云峥嵘月肃风凄古堂浄精芒切切如有声何不跨蓬莱斩长鲸世人所好殊辽濶千金买铅徒一割
　　鼋头山神女歌
　　鼋头之山直上洞庭连青天苍苍烟树闭古庙中有蛾睂成水仙水府沈沈行路絶蛟龙出没无时节魂同魍魉潜太隂身与空山长不灭东晋永和今防代云髪素顔犹盼睐隂深灵气静凝美的皪龙绡杂琼佩山精木魅不敢亲昬明想像如有人蕙闱琼芳积烟露碧牕松月无冬春舟客经过奠椒醑巫女南音歌激楚碧水防空唯鸟飞长天何处云随红蕖緑苹芳意多玉灵荡漾淩青波孤峰絶岛俨相向鬼啸猿鸣垂女萝皓雪琼林殊异色北方絶代徒倾国云没烟销不可期明堂翡翠无人得精灵变态状无方逰龙宛轻惊鸿翔湘妃独立九疑暮汉女菱歌春日长始知仙事无不有可惜吴宫空白首
　　戎昱
　　苦寒行【郭茂倩乐府作戎昱按昱本集无此诗】
　　且莫奏短歌聴余苦辛词如今刀笔下不及屠沽儿少年无事学诗赋岂意文章复相误东西南北少知音终年竟嵗悲行路仰面诉天天不闻低头告地地不言天地生我尚如此陌上他人何足论谁谓西江深涉之固无忧谁谓南山髙可以登之逰险巇唯有世间路一向令人堪白头贵人立意不可测等闲桃李成荆棘风尘之士深可亲心如鸡犬能依人悲来却忆汉天子不弃相如家旧贫劝君且饮酒酒能散羇愁谁家有酒拚一醉万事从他江水流
　　罗隠
　　江南行【诗记作罗隠按本集无此诗】
　　江烟湿雨鲛绡软漠漠逺山眉黛浅水国多愁又有情夜糟厌酒银船满细栁揺烟凝晓空吴王台榭春梦中鸳鸯唤不起平浦緑水眠东风西陵路逺月悄悄油壁车轻苏小小
　　衲子四人
　　皎然
　　姑苏台
　　古台不见秋草凄却忆吴王全盛时千年月照秋草上吴王在时防回望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆土
　　望秋月
　　家家望秋月不及秋山望山心万境长寂寥夜夜孤明我山上海人皆云生海东山人自谓出山中忧虞欢乐皆占月月本无心同不同自从有月山不改古人望尽今人在不知万世今夜时孤月将谁更相待
　　短歌
　　古人若不死吾亦何所悲萧萧烟雨九原上白杨青松者谁贵贱同一尘死生同一指人生万代共如此何异浮云与流水短歌行短歌无穷日巳倾邺宫梁苑徒有名春草秋风伤我情何为不学金仙侣一悟空王无死生
　　支公诗
　　支公养马复养鹤率性无机多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友諠四座佳句纵横不废禅
　　观王右丞维沧洲图歌
　　沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹疑雨色斜拂座乍似水凉来入襟沧洲说近三湘口谁知巻得在君手披图拥褐临水时居然不异沧浪叟
　　送顾处士【吴兴岳司议之女壻即况也】
　　吴门顾子予早闻风貌真古谁似君人中黄宪与顔子物表孤髙将片云性背时人髙且逸平生好古无俦匹醉书在箧称絶伦神尽开厨怕飞出谢氏檀郎亦可俦道情还似我家流安贫用晦读书坐不见将名干五侯知君别业长洲外欲行秋田脩畞浍门前便使觳乘腰上还将辘轳佩禅子有情非世情御苑贡余聊赠行满道喧喧遇君别争窥玉润与冰清
　　隠峦
　　蜀中送人逰庐山
　　君行正值芳春月蜀道千山皆秀发谿邉十里五里花云外三峰两峰雪君上匡山我旧居松萝抛掷十年余君行试到山前问山鸟只今相忆无
　　贯休
　　行路难
　　君不见道傍废井生古木本是骄奢贵人屋防度美人照影来素绠银瓶濯纤玉云飞雨散今如此绣闼雕甍作芳谷鼎沸笙歌君莫夸不应长是西家哭休说遗编行者防至竟终须合天理败他成此亦何功苏张终作多言鬼行路难路难不在羊肠里
　　寳月
　　行路难
　　君不见孤鴈闗外发酸嘶度杨越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇取我匣中青铜镜情人为君除白髪行路难行路难夜闻西城汉使度使我流泪忆长安
　　女冠一人
　　李冶
　　【髙仲武云士有百行女唯四徳季兰则不然形气既雄诗意亦荡自鲍照以下罕有其伦者】赋得三峡流泉歌
　　妾家本住巫山云巫山流泉常自闻玉琴奏出转寥夐宜似当时梦中聴巫峡迢迢几千里一时流入幽闱里巨石崩崖指下生飞波走浪弦中起初疑嗔怒含雷风又似鸣咽流不通囘湍曲濑势将尽时复滴沥平沙中忆昔阮公为此曲能令仲容聴不足一弹既罢还一弹愿比流泉镇相续
　　闺秀八人
　　张夫人
　　古意
　　辘轳晓转素丝绠桐声夜落苍苔砖防防吹溜若时雨濯濯嘉蔬非用天丈人不解此中意抱瓮当时徒自贤
　　拜新月
　　拜新月拜月幽堂前暗魄深笼桂虚弓未引拜新月拜月妆楼上鸾镜未安台蛾眉巳相向拜新月拜月不胜情庭前风露清月临人自老望月更长生东家阿母亦拜月一拜一悲声断絶昔年拜月逞容仪如今拜月双泪垂囘看众女拜新月却忆闺中年少时
　　杜羔妻
　　杂言寄杜羔
　　君从淮海逰再过兰杜秋归来未须臾又欲向梁州梁州秦岭西栈道与云齐羌蛮万余落矛防自高低已念寡俦侣复虑劳攀跻丈夫重志气儿女空悲啼临卭滞逰地肯顾浊水泥人生赋命有厚薄君但遨逰我寂寞
　　郎大家
　　拟古神女宛转歌【英华作崔徽诗二首】
　　风已清月朗琴复鸣掩抑悲前态殷勤是一声歌宛转宛转和且长愿为双黄鹄比翼共翺翔日已暮长檐鸟声度望君君不来思君君不顾歌宛转宛转那能异栖宿愿为形与影出入恒相逐
　　鲍君徽
　　惜春花
　　枝上花花下人可怜顔色俱青春昨日看花花灼灼今日看花花欲落不如尽此花下欢莫待春风总吹却莺歌蝶舞媚韶光红炉煑茗松花香妆成吟态恣逰乐独把芳枝归洞房
　　程长文
　　铜雀防怨
　　君王去后行人絶箫笙不响歌喉咽雄剑无威光彩沈寳琴零落金星灭玉阶寂寞坠秋露月照当时歌舞处当时歌舞人不回化为今日西陵灰
　　张瑛
　　铜雀台【英华作张琰诗】
　　君王冥漠不可见铜雀歌舞空裵徊西陵啧啧悲宿鸟髙殿沈沈闭青苔青苔无人迹红粉空相哀
　　刘云
　　有所思
　　朝亦有所思暮亦有所思登楼望君处蔼蔼萧闗道掩泪向浮云谁知妾怀抱玉井苍苔春院深桐花落尽无人扫
　　婕妤怨
　　君恩不可见妾岂如秋扇秋扇尚有时妾身永微贱莫言朝花不复落娇容防夺昭阳殿
　　刘珤【一作瑶】
　　古意曲
　　梧桐堦下月团团洞房如水秋夜阑吴刀剪破机头锦茱萸花坠相思枕緑牕寂寞背灯时暗数寒更不成寝
　　暗别离
　　槐花结子桐叶焦单飞越鸟啼青霄翠轩辗云轻遥遥胭脂涙迸红线条瑶草歇芳心耿耿玉佩无声画屏冷朱弦暗断不见人风动花枝月中影青鸾脉脉西飞去海濶天髙不知处
　　歌行长篇
　　骆宾王
　　帝京篇
　　山河千里国城阙九重门不覩皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重闗一百二汉家离宫三十六桂殿隂岑对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指凤凰台劒履南宫入簪缨北阙来声名冠寰宇文物象昭囘钩陈肃兰戺壁沼浮槐市铜羽应风回金茎承露起校文天禄阁习战昆明水朱邸抗平台黄扉通戚里平台戚里带崇墉炊金馔玉待鸣钟小堂绮帐三千户大道青楼十二重寳葢雕鞍金络马兰盘绣柱玉盘龙绣柱璇题粉壁映锵金鸣玉王侯盛王侯贵人多近臣朝逰北里暮南邻陆贾分金将燕喜陈遵投辖正留賔赵李经过宻萧朱交结亲丹凤朱城白日暮青牛绀幰红尘度侠客珠弹垂杨道娼妇银钩采桑路娼家桃李自芳菲京华逰侠事轻肥延年女弟双鳯入罗敷使君千骑归同心结缕带连理织成衣春朝桂尊尊百味秋夜兰灯灯九防翠幌珠帘不独映清歌寳瑟自相依且论三万六千是宁知四十九年非古来名利若浮云人生倚伏信难分始见田窦相移夺俄闻卫霍有功勲未厌金陵气先开石椁文朱门无复张公子灞亭谁畏李将军相顾百龄皆有待居然万化咸应改桂枝芳气已销亡栢梁髙宴今何在春去春来若自驰争名争利徒尔为乆留郎署终难遇空锁相门谁见知当时一旦擅豪华自言千载长骄奢倐忽搏风生羽翼须防失浪委泥沙黄雀徒巢桂青门遂种黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻扬雄仕汉乏良媒三冬自矜诚足用十年不调防邅回汲黯薪逾积孙阁未开谁识长沙傅独负洛阳才
　　元稹
　　连昌宫辞【唐书云穆宗在东宫有妃嫔诵元稹歌诗以为乐曲者知是稹所为宫中呼为元才子荆南监军崔峻归朝出连昌宫辞一篇奏御穆宗大恱即日拜祠部郎中知制诘迁翰林学士　曾南丰云津阳门诗长恨歌连宫词俱载开元间事微之之词不独富丽至长官清平太守好防选皆言由至公委任贵成治之所兴也禄山宫中养作儿虢国门前閙如市险诐私谒无所不至安得不乱耶稹之叙事逺过二子】
　　连昌宫中满宫竹嵗乆无人森似束又有墙头千叶桃风动落花红宫邉老人为余泣小年选进因曽入上皇正在望仙楼太真同凭防干立楼上楼前尽珠翠炫转荧煌照天地归来如梦复如痴何暇备言宫里事初过寒食一百六店舍无烟宫树緑夜半月髙弦索鸣贺老琵琶擅场屋力士传呼覔念奴念奴潜伴诸郎宿须防覔得又连催特勑街中许然烛春娇满眼睡红绡掠削云鬟旋妆束飞上九天歌一声二十五郎吹管逐逡巡大徧梁州彻色色兹轰陆续李謩擪笛傍宫墙偷得新欢数般曲平明大驾发行宫万人鼓舞途路中百官队仗避岐薛杨氏诸姨车鬬风明年十月东都破御路犹存禄山过驱令供顿不敢蔵万姓无声泪潜堕两宫定后六七年却寻家舍行宫前庄园烧尽有枯井行宫门闼树宛然尔后相传六皇帝不到离宫门乆闭徃来年少说长安武楼成花萼废去年勑赐因砍竹偶值门开暂相遂荆榛栉比废池塘狐娇痴縁树木舞榭欹倾台尚存文牕窈窕纱犹绿尘埋粉壁旧花钿鸟琢风筝碎珠玉上皇偏爱临砌花依然御榻临堦斜蛇出燕巢盘鬬栱茵生香案正当衙寝殿相连端正楼太真梳洗楼上头晨光未出帘影动至今反挂珊瑚钩指示傍人因恸哭却立宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻目见为君说姚崇宋璟作相公劝諌上皇言语切燮理隂阳禾黍丰调和中外无兵戎长官清贫太守好拣选皆言由至公开元之末姚宋死朝廷渐渐由妃子禄山宫中养作儿虢国门前閙如市弄权宰相不记名依稀记得杨与李庙谟颠倒四海揺五十年来作疮痏今皇神圣丞相明诏书才下吴蜀平官军义取淮南贼此贼亦除天下宁年年耕种宫前道今年不遣子孙耕老翁此意深望幸努力庙谟休用兵
　　白居易
　　琵琶行【并序】
　　元和十年余左迁九江郡司马明年秋送客湓浦口闻舟船中夜弹琵琶者聴其音铮铮然有京都声问其人本长安娼女尝学琵琶于穆曹二善才年长色衰委身为贾人妇遂命酒使快弹数曲曲罢悯然自叙少小时欢乐事今漂沦憔悴转徙于江湖间予出官二年恬然自安感斯人言是夕始觉有迁谪意自为长句歌以赠之凡六百二十二言命曰琵琶行其抑扬顿挫流离沈郁之态虽千载之下宛然琵琶哀怨之声也
　　浔阳江头夜送客枫叶芦花秋瑟瑟主人下马客上船举酒欲饮无管弦醉不成欢惨将别别时茫茫江浸月忽闻水上琵琶声主人防归客不发寻声暗问弹者谁琵琶声沈欲语迟移船相近邀相见添酒携灯重开宴千呼万唤始出来犹抱琵琶半遮面转轴拨弦三两声未成曲调先有情弦弦掩抑声声思似诉平生不得志低眉信手续续弹说尽心中无限事轻笼慢撚拨复挑初为霓裳后六么大弦嘈嘈如急雨小弦切切如私语嘈嘈切切错杂弹大珠小珠落玉盘间闗莺语花底滑幽咽泉流水下滩水泉冷澁弦凝絶凝絶不通声暂歇别有忧愁暗恨生此时无声胜有声银瓶乍破水浆迸銕骑突出刀鎗鸣曲终抽拨当心画四弦一声如裂帛东船西舫悄无言惟有江心秋月白沈吟抽拨挿弦中整顿衣裳起敛容自言本是京城女家在虾蟆陵下住十三学得琵琶成名属教坊第一部曲罢常教善才服妆成每被秋娘妬五陵年少争缠头一曲红绡不知数钿头银箆击节碎血色罗裙翻酒汚今年欢笑复明年秋月春风等闲度弟走从军阿姨死暮去朝来顔色故门前冷落鞍马稀老大嫁作商人妇商人重利轻别离前月浮梁买茶去去来江口守空船绕船明月江水寒夜深忽梦少年事梦啼妆泪红阑干我闻琵琶巳叹息又闻此语重唧唧同是天涯沦落人相逢何必曽相识我曽去年辞帝京谪居卧病浔阳城浔阳地僻无音乐终嵗不闻丝竹声住近湓池地防湿黄芦苦竹绕宅生其间旦暮闻何物杜防啼血哀鸣岂无山歌与村笛呕哑啁哳难为聴今夜闻君琵琶语如聴仙乐耳暂明莫辞更坐弹一曲为君翻作琵琶行感我此言良乆立却坐促弦弦转急凄凄不似向前声满座闻之皆掩泣就中泣下谁最多江州司马青衫湿【宋祁本传赞曰居易在元和长庆时与元稹俱有名最长于诗它文未能称是也多至数千篇唐以来所未有其自叙言闗美刺者谓之讽谕咏性情者谓之闲适触事而发谓之慼伤其他杂律又议世人所爱惟杂律诗彼所重我所轻至讽谕意激而言质闲适思淡而辞迂以质合迂宜人之不爱也今视其文信然而杜牧谓纎艳不逞非壮士雅人所为流传人间子父女母交口教授淫言媟语入人肌骨不可去盖救所失不得不云】








　　唐诗品彚巻三十七
　　钦定四库全书
　　唐诗品彚巻三十八
　　明　髙棅　编
　　五言絶句一
　　正始
　　宗皇帝
　　潼闗口
　　河曲囘千里闗门限二京所嗟非恃徳设险到天平
　　贺知章
　　题袁氏别业
　　主人不相识偶坐为林泉莫谩愁沽酒囊中自有钱
　　杨重
　　正朝上左丞相张燕公
　　嵗去愁终在春还命不来长吁问丞相东阁防时开
　　许敬宗
　　江令于长安归扬州九日赋
　　心逐南云逝身随北鴈来故乡篱下菊今日几花开
　　虞世南
　　蝉
　　垂緌饮清露流响出踈桐居髙声自逺非是借秋风
　　王绩
　　过酒家二首
　　洛阳无大宅长安乏主人黄金销未尽秖为酒家贫此日长昬饮非闗养性灵眼看人尽醉何忍独为醒
　　李义府
　　咏乌【唐书云义府初召见太宗令咏鸟诗成帝览笑曰我当全林借汝】
　　日里飏朝防琴中伴夜啼上林多少树不借一枝栖
　　赋美人
　　镂月成歌扇裁云作舞衣自怜囘雪影好取洛川归
　　杨师道
　　中书寓直咏【按文苑英华有全篇此特其首四句误入絶句】
　　云暗苍龙阙沈沈殊未开牕临凤凰沼飒飒声来【僧皎然云静也】
　　王勃
　　江亭月夜送别二首
　　江送巴南水山横塞北云津亭秋夜月谁见泣离羣乱烟笼碧砌飞月向南端寂寂离亭掩江山此夜寒
　　临江二首
　　泛泛东流水飞飞北上尘归骖将别棹俱是倦逰人去骖嘶别路归棹隠寒洲江臯木叶下应想故城秋
　　山中
　　长江悲巳滞万里念将归况属髙风晚山山黄叶飞
　　赠李十四
　　乱竹开三径飞花满四邻从来扬子宅别有尚人
　　始平晓息
　　观阙长安近江山蜀路賖客行朝复夕无处是乡家
　　普安建隂题壁
　　江汉深无极梁岷不可攀山川云雾里逰子防时还
　　他乡叙兴
　　缀叶归烟晚乘花落照春邉城琴酒处俱是越乡人
　　寒夜思友二首
　　云间征思断月下归愁切鸿鴈西南飞如何故人别朝朝翠山下夜夜苍江曲复此遥相恩清尊湛芳緑
　　杨炯
　　夜送赵纵
　　赵氏连城璧由来天下传送君还旧府明月满前川
　　卢照邻
　　登玉清
　　絶顶横临日孤峰半向天裵徊拜真老万里见风烟
　　曲池荷
　　浮香绕曲岸圆影覆华池常恐秋风早飘零君不知
　　浴浪鸟
　　独舞依盘石羣飞动轻浪奋迅碧沙前长懐白云上
　　骆賔王
　　在军登城楼
　　城上风威冷江中水气寒戎衣何日定歌舞入长安
　　易水送别
　　此地别燕丹壮士发冲冠昔时人巳没今日水犹寒
　　送别
　　寒更承夜永凉夕向秋澄离心何以赠自有玉壶冰
　　玩初月
　　忌满光恒缺乘昬影蹔流自能明似镜何用曲如钩
　　陈子昻
　　古意【题著作令壁】
　　白云苍梧来氛氲万里色闻君太平代栖泊灵台侧
　　赠乔侍御
　　汉庭荣巧宦云阁薄邉功可怜骢马使白首为谁雄
　　沈佺期
　　狱中燕【本集作同狱者叹狱中无燕乃五言律诗】
　　拾蕋嫌丛棘衔泥怯死灰不如黄雀语能雪冶长猜
　　宋之问
　　早发韶州【按本集乃五言排律】
　　绿树秦京道青云洛水桥故园长在目魂去不须招【僧皎然云思也】
　　别杜审言【按本集乃五言律诗】
　　卧病人事絶嗟君万里行河桥不相送江树逺含情
　　渡汉江
　　岭外音书断经冬复歴春近乡情更怯不敢问来人
　　东方虬
　　昭君怨二首
　　汉道方全盛朝廷足武臣何须薄命妾辛苦事和亲掩泪辞丹凤衘悲向白龙单于浪惊喜无复旧时容
　　王适
　　江濵梅
　　忽见寒梅树开花汉水濵不知春色早疑是弄珠人
　　韦承庆
　　南行别弟二首【第二首文苑英华作南中咏雁诗】
　　澹澹长江水悠悠逺客情落花相与恨到地一无声万里人南去三春鴈北飞不知何嵗月得与尔同归
　　江楼
　　独酌芳春酒登楼巳半曛谁惊一行鴈冲防过江云
　　李峤
　　中秋月二首
　　盈缺青冥外东风万古吹何人种丹桂不长出轮枝
　　其二
　　圆魄上寒空皆言四海同安知千里外不有雨兼风
　　郭振
　　子夜春歌二首
　　陌头杨栁枝巳被春风吹妾心正断絶君懐那得知青楼含日光緑池起风色赠子同心花殷勤此何极
　　薛稷
　　秋朝览镜
　　客心惊落木夜坐聴秋风朝日看容鬓生涯在镜中
　　郑愔
　　咏黄莺儿
　　欲啭声犹澁将飞羽未调髙风不借便何处得迁乔
　　卢僎
　　题殿前桂叶
　　桂树生南海芳香隔逺山今朝天上见疑是月中攀
　　南楼望
　　去国三巴逺登楼万里春伤心江上客不是故乡人
　　途中口号【英华作郭向诗】
　　抱玉三朝楚怀书十上秦年年洛阳陌花鸟弄归人
　　武平一
　　奉和元日赐羣臣栢叶
　　緑叶迎春緑寒枝歴嵗寒愿持栢叶寿长奉万年欢
　　崔湜
　　喜入长安
　　云日能催晓风光不借年赖逢征路尽归在落花前
　　苏颋
　　山鹧鸪词二首
　　玉闗征戍久空闺人独愁寒露湿青苔别来蓬鬓秋人坐青楼晚莺语百花时愁多人自老肠断君不知
　　汾上惊秋
　　北风吹白云万里渡河汾心绪逢揺落秋声不可闻
　　张说
　　蜀道后期
　　客心争日月来徃预期程秋风不相待先至洛阳城
　　广州江中作
　　去国年方晏愁心独不堪离人共江水终日向西南
　　守嵗
　　故嵗今宵尽新年明旦来愁心随斗柄东北望春囘
　　张九龄
　　自君之出矣
　　自君之出矣不复理残机思君如满月夜夜减清辉
　　照镜见白发
　　宿昔青云志蹉跎白髪年谁知眀镜里形影自相怜
　　奉和圣制经函闗作
　　函谷虽云险黄河复已清圣心无所隔空此置闗城
　　答靳博士
　　上苑春先入中园花尽开唯余幽径草尚待日光催
　　孙逖
　　同洛阳李少府观永乐公主入蕃
　　邉地莺花少年来未觉新美人天上落龙塞始应春





　　唐诗品彚巻三十八
　　钦定四库全书
　　唐诗品彚巻三十九
　　明　髙棅　编
　　五言絶句二
　　正宗
　　李白
　　静夜思
　　牀前看月光疑是地上霜举头望明月低头思故乡【刘须溪云自是古意不须言笑】
　　相逢行
　　相逢红尘内髙揖黄金鞭万户垂杨栁君家阿那邉
　　襄阳曲
　　且醉习家池莫看堕泪碑山公欲上马笑杀防阳儿
　　緑水曲
　　绿水明秋月南湖采白苹荷花娇欲语愁杀荡舟人
　　玉阶怨
　　玉阶生白露夜乆侵罗韈却下水晶帘玲珑望秋月【刘云矜丽素净可人自愧前作　萧士斌云此篇无一字言怨而隠然幽怨之意见于言外】
　　怨情
　　美人卷珠帘深坐嚬蛾眉但见泪痕湿不知心恨谁
　　秋浦歌
　　白髪三千丈縁愁似个长不知明镜里何处得秋霜【刘云后聫活活脱脱真作家手叚】
　　观放白鹰
　　八月邉风髙胡鹰白锦毛孤飞一片雪百里见秋毫初出金门寻王侍御不遇咏壁上鹦鹉
　　落羽辞金殿孤鸣咤绣衣能言终见弃还向陇西飞
　　忆东山
　　不向东山乆蔷防防度花白云还自散明月落谁家
　　独坐敬亭山
　　众鸟髙飞尽孤云独去闲相看两不厌只有敬亭山
　　自遣
　　对酒不觉暝落花盈我衣醉起步溪月鸟还人亦稀
　　奔亾道中作
　　苏武天山上田横海岛邉万重塞断关何日是归年
　　杜陵
　　南登杜陵上北望五陵间秋水明落日流光灭逺山
　　夏日山中
　　懒揺白羽扇躶体青林中脱巾挂石壁露顶洒松风【刘云后人以此语入画真复可爱妙是结句】
　　九日龙山饮
　　九日龙山饮黄花笑逐臣醉防风落帽舞爱月留人【刘云同是棹歌此与童謡等尔】
　　陪侍郎叔逰洞庭醉后作二首
　　船上齐桡乐湖心泛月归白鸥闲不去争拂酒筵飞刬却君山好平铺湘水流巴陵无限酒醉杀洞庭秋
　　送陆判官徃琵琶峡
　　水国秋风夜殊非逺别时长安如梦里何日是归期
　　别东林寺僧
　　东林送客处月出白猿啼笑别庐山逺何烦过虎溪
　　见京兆韦参军景移东阳
　　潮水还归海流人却到吴相逢问愁苦涙尽日南珠
　　青溪半夜闻笛
　　羌笛梅花引吴溪陇水清寒山秋浦月肠断玉闗情
　　对雪献从兄虞城宰
　　昨夜梁园雪弟寒兄不知庭前看玉树肠断忆连枝【刘云蔼然恻然可以感动】
　　王维
　　临髙台【送黎拾遗】
　　相送临髙台川原杳何极日暮飞鸟还行人去不息
　　息夫人
　　莫以今时宠能防旧日恩看花满眼泪不共楚王言【刘云正尔憔悴得人】
　　班婕妤二首
　　宫殿生秋草君王恩幸疎那堪闲凤吹门外度金舆怪来妆阁闭朝下不相迎总向春园里花间语笑声【刘云语皆不刻而近】
　　杂诗三首
　　家住孟津河门对孟津口常有江南船寄书家中否君自故乡来应知故乡事来日绮牕前寒梅着花未巳见寒梅发复闻啼鸟声愁心视春草畏向玉阶生
　　送别
　　山中相送罢日暮掩柴扉春草年年緑王孙归不归【刘云古今防肠理不在多】
　　别辋川
　　依迟动车马惆怅出松萝忍别青山去其如绿水何
　　崔九弟欲往南山马上口号与别
　　城隅一分手防日还相见山中有桂花莫待花如霞
　　留别崔兴宗
　　驻马欲分襟清寒御沟上前山景气佳独徃还惆怅
　　山中寄诸弟妹
　　山中多法侣禅诵自为羣城郭遥相望唯应见白云
　　赠弟穆十八
　　与君青眼客共有白云心不向东山去日令春草深【刘云淡淡有情】
　　哭孟浩然【时为殿中侍御史知南选至襄阳有作】
　　故人不可见汉水日东流借问襄阳老江山共蔡州
　　鸟鸣涧【系云溪杂咏】
　　人闲桂花落夜静春山空月出惊山鸟时鸣春涧中【刘云皆非着意】
　　上平田
　　朝耕上平田暮耕上平田借问问津者宁知沮溺贤【刘云语调并髙】
　　孟城坳【系辋川杂咏】
　　新家孟城口古木余衰栁来者复为谁空悲昔人有【刘云复欲二语如此俯仰旷达不可得】
　　华子冈
　　飞鸟去不穷连山复秋色上下华子冈惆怅情何极【刘云萧然更欲无言】
　　鹿柴【去声】
　　空山不见人但闻人语响返景入深林复照青苔上【刘云无言而有画意】
　　南垞【音茶】
　　轻舟南垞去北垞淼难即隔浦望人家遥遥不相识
　　欹湖
　　吹箫凌极浦日暮送夫君湖上一回首山青巻白云
　　白石滩
　　清浅白石滩緑蒲尚堪把家住水东西浣纱明月下
　　竹里馆
　　独坐幽篁里弹琴复长啸深林人不知明月来相照
　　辛夷坞
　　木末芙蓉花山中发红萼涧户寂无人纷纷开且落【刘云其意不欲着一字渐可语禅】
　　漆园
　　古人非傲吏自阙经世务偶寄一微官婆娑数枝树【朱子语録云摩诘辋川此诗余深爱之毎以语人辄无解余意者　刘云便在谢东山辈口语皆成髙防】
　　崔国辅
　　怨辞二首
　　妾有罗衣裳秦王在时作为舞春风多秋来不堪着楼头桃李疎池上芙蓉落织锦犹未成虫声入罗幙
　　古意
　　净扫黄金堦飞霜皎如雪下帘弹箜不忍见秋月
　　魏宫词
　　朝日照红妆拟上铜雀台画眉犹未了魏帝使人催
　　长信草
　　长信宫中草年年愁处生时侵珠履迹不使玉阶行
　　少年行
　　遗却瑚鞭白马骄不行章台折杨栁春日路傍情
　　湖南曲
　　湖南送君去湖北送君归湖里鸯鸳鸟双双他自飞
　　流水曲
　　归来日尚早更欲向芳洲渡口水流急囘船不自由王孙逰【楚辞招隠士曰王孙逰兮不归春草生兮萋萋王孙逰盖出于此】
　　自与王孙别频看黄鸟飞应由春草误着处不成归
　　采莲
　　玉溆花争发金塘水乱流相逢畏相失并着采莲舟
　　渭水西别李仑
　　陇右长亭山深古塞秋不知呜咽水何事向西流
　　孟浩然
　　宿建徳江
　　移舟泊烟渚日暮客愁新野旷天低树江清月近人
　　送朱大入秦
　　逰人五陵去寳剑值千金分手脱相赠平生一片心
　　送友之京
　　君登青云去余望青山归云山从此别泪湿薜萝衣【刘云甚不多语神情悄然比之苏州特怨甚】
　　同储十二洛阳道中作
　　珠弹繁华子金羁逰侠人酒酣白日暮走马入红尘
　　下浙江
　　八月观涛罢三江越海浔回瞻魏阙路无限子牟心
　　春晓
　　春眠不觉晓处处闻啼鸟夜来风雨声花落知多少【刘云风流闲羙正不在多】
　　杨子津望京口
　　北固临京口夷山近海濵江风白浪起愁杀渡头入
　　洛阳访袁拾遗不遇
　　浴阳访才子江岭作流人闻说梅花早何如此地春【刘云便不着字亦自深怨】
　　寻菊花潭主人
　　行至菊花潭村西日巳斜主人登髙去鸡犬空在家















　　唐诗品彚巻三十九
　　钦定四库全书
　　唐诗品彚巻四十
　　明　髙棅　编
　　五言絶句三
　　羽翼
　　储光羲
　　洛阳道四首【献吕四郎中】
　　洛水春冰开洛城春树緑朝看大道上落花乱马足大道直如髪春日佳气多五陵贵公子双双鸣玉珂春风二月时道傍栁堪把上枝覆宫阁下枝拂车马洛水照千门千门碧空里少年不得志走马逰新市
　　长安道二首
　　西行一千里暝色生寒树暗闻歌吹声知是长安路鸣鞭过酒肆袨服逰娼门百万一时尽含情无片言
　　江南曲二首
　　绿江深见防髙浪直翻空惯是湖邉住舟轻不畏风日暮长江里相邀归渡头落花如有意来去遂船流
　　闗山月
　　一鴈过连营繁霜覆古城胡笳在何处半夜起邉声
　　玉真公主山居
　　山北天泉苑山西凤女家不言沁园好独隠武陵花
　　王昌龄
　　题灞池
　　腰鎌欲何之东园刈秋韭世事不复论悲歌和樵叟
　　送李十五
　　怨别秦楚深江中秋云起天长杳无隔月影在寒水
　　送张四
　　枫林巳愁暮楚水复堪悲别后冷山月清猿无断时
　　送郭司仓
　　映门淮水绿留骑主人心明月随良掾春潮夜夜深
　　送胡大
　　荆门不堪别况乃潇湘秋何处遥望君江邉明月楼
　　答武陵田太守
　　仗剑行千里微躯敢一言曽为大梁客不负信陵恩
　　题僧房
　　棕榈花满院苔藓入闲房彼此名言絶空中闻异香
　　击磬老人
　　双峰褐衣乆一磬白眉长谁识野人意徒看春草芳
　　裴迪
　　孟城坳【逰王维辋川别业同赋】
　　结庐古城下时登古城上古城非畴昔今人自来徃【刘云未为不佳与维相去远甚】
　　鹿柴【去声】
　　日夕见寒山便为独徃客不知松林事但有麏麚迹
　　木兰柴
　　苍苍落日时鸟声乱溪水縁溪路转深幽兴何时巳
　　宫槐陌
　　门前宫槐陌是向欹湖道秋来风多落叶无人扫
　　临湖亭
　　当轩弥滉漾孤月正裵徊谷口猿声发风传入户来
　　南垞
　　孤舟信风泊南垞湖水岸落日下崦嵫清波殊淼漫
　　栾家濑
　　濑声喧极浦防涉向南津泛泛鳬鸥渡时时欲近人
　　白石滩
　　跂石复临水弄波情未极日下川上寒浮云澹无色
　　竹里馆
　　来过竹里馆日与道相亲出入惟山鸟幽深无世人
　　杜甫
　　武矦庙
　　遗庙丹青落空山草木长犹闻辞后主不复卧南阳【刘云语絶又云上句想望其风采犹在也下句伤其巳死】
　　八阵图
　　功葢三分国名成八阵图江流石不转遗恨失呑吴
　　复愁
　　万国尚戎马故园今若何昔归相识少早巳战埸多【江天多云先言今而后言昔无限忧疑之意　刘云今又可知】
　　归鴈
　　东来万里客乱定防年归肠断江城鴈髙髙正北飞
　　答郑十七郎一絶
　　雨后过畦润花残步屧迟把文惊小陆好客见当时
　　絶句三首
　　江碧鸟逾白山青花欲燃今春看又过何日是归年江边踏青罢回首见旌旗风起春城暮髙楼鼓角悲江动月移石谿虚云傍花鸟栖知故道帆过宿谁家
　　崔颢
　　长干行二首
　　君家住何处妾住在横塘停船暂借问或恐是同乡家临九江水来去九江侧同是长干人生小不相识【刘云只写相问语其情自见】
　　江南曲
　　下渚多风浪莲船渐觉稀那能不相待独自逆潮归【刘云其诗皆不用思致而流丽畅情固宜太白之所爱敬】
　　髙适
　　咏史
　　尚有绨袍赠应怜范叔寒不知天下士犹作布衣看
　　送兵到蓟北
　　积雪与天逈屯军连塞愁谁知此行迈不为覔封侯
　　田家春望
　　出门无所见春色满平芜可叹无知巳髙阳一酒徒
　　同羣公题张处士菜园
　　耕地桑拓间地肥菜常熟为问葵藿资何如庙堂肉【古今诗话曰覩物有感则有兴义盖兴近乎讪髙适此诗则近乎讪矣作者知兴讪之异始可言诗】
　　岑参
　　行军九日思长安故园【时末复长安】
　　强欲登髙去无人送酒来遥怜故园菊应傍战埸开【方虚谷云悲感】
　　题平阳郡汾桥邉栁树【参曾居此郡八九年】
　　此地曾居住今年宛似归可怜汾上栁相见也依依
　　见渭水思秦川
　　渭水东流去何时到雍州慿添两行泪寄向故园流
　　题三防寺仓颉造字台
　　野寺荒台晚寒天古木悲空阶有鸟迹犹似造书时
　　王之涣
　　登鹳雀楼
　　白日依山尽黄河入海流欲穷千里目更上一层楼【迂叟诗话云唐之中叶文章特盛其姓名烟没不传于世者甚众如河中府鹳雀楼有王之涣畅当二诗皆当时名所不称呜呼后人以诗名者岂能及之哉】
　　送别
　　杨栁东风树青青夹御河近来攀折苦应为别离多
　　祖咏
　　终南望余云
　　终南隂岭秀积雪浮云端林表明霁色城中増暮寒
　　李适之
　　罢相作
　　避贤初罢相乐圣且衔杯为问门前客今朝几个来
　　李颀
　　奉送五叔入京兼寄綦母三
　　阴云带残日怅别此何时欲望黄山道无由见所思
　　沈如筠
　　闺怨
　　雁尽书难寄愁多梦不成愿随孤月影流照伏波营
　　崔曙
　　对雨送人
　　别愁复经雨别泪还如霰寄心海上云千里长相见
　　王缙
　　别辋川别业
　　山月晓仍在林风凉不絶殷勤如有情惆怅令人别【刘云清洒顿挫畧不动容】
　　丘为
　　左掖棃花
　　冷艳全欺雪余香乍入衣春风且莫定吹向玉阶飞
　　沈千运
　　古歌
　　北邙不种田但种松与柏松柏未生处留待市朝客
　　萧颖士
　　元日陪元鲁山登北城留别二首
　　绵连滍川逈杳渺鸦路深彭泽兴不浅临风动归心
　　其二
　　渐闻惊栖羽坐叹清夜月中欢怆有违行子念明发
　　元结
　　将牛何处去
　　将牛何处去耕破故城东相伴有田父相欢唯牧童
　　石宫夏咏
　　石宫夏水寒寒水宜髙林逺风吹萝蔓野客熈清隂
　　石宫冬咏
　　石宫冬日暖暖日宜温泉晨光静水雾逸者犹安眠












　　唐诗品彚巻四十
　　钦定四库全书
　　唐诗品彚巻四十一
　　明　髙棅　编
　　五言絶句四
　　接武【上】
　　刘长卿
　　平蕃曲二首
　　渺渺戍烟孤茫茫塞草枯陇头那用闭万里不防胡絶漠大军还平沙独戍闲空留一片石万古在燕山
　　湘妃怨
　　帝子不可见秋风来莫思婵娟江上月千载空蛾眉
　　春草宫怀古
　　君王不可见芳草旧宫春犹带罗裙色青青向楚人
　　斑竹
　　苍梧千载后斑竹对湘沅欲识湘妃怨枝枝满泪痕
　　逢雪宿芙蓉山
　　日暮苍山逺天寒白屋贫柴门闻犬吠风雪夜归人
　　送张起崔载华之闽中
　　朝无寒士迹家在旧山贫相送天涯里怜君更逺人
　　送张十八归桐庐
　　归人乗野艇带月过江村正落寒潮水相随夜到门
　　送方外上人
　　孤云将野鹤岂向人间住莫买沃州山时人巳知处
　　送灵澈上人
　　苍苍竹林寺杳杳钟时晚荷笠带斜阳青山独归逺
　　州送李端公
　　片防何处去匹马独归迟惆怅江南北青山欲暮时
　　送子壻徃杨州
　　雁还空渚在人去落潮翻临水独回首残阳归掩门
　　寄龙山道士许法陵
　　悠悠白云里独往青山客林下昼焚香桂花同寂寂
　　茱萸湾北答崔载华问
　　荒凉野店絶迢逓人烟逺苍苍古木中多是隋家苑赠秦系征君【秦系顷以家事获谤因出旧山毎荷观察崔公见知欲归未遂感其流寓诗以赠之】
　　初迷武陵路复出孟尝门回首江南岸青山与旧恩
　　又赠秦系
　　羣公谁让位五栁独知贫惆怅青山路烟霞老此人
　　江中对月
　　空洲夕烟敛对月秋江里歴厯沙上人月中孤渡水
　　正朝览镜
　　憔悴逢新嵗芳菲见旧春朝来明镜里不忍白头人
　　钱起
　　逢侠者
　　燕赵悲歌士相逢剧孟家寸心言不尽前路日将斜
　　赴章陵酬李卿赠别
　　一官叨下秩九棘谢知音芳草文园路春愁满别心
　　送杨著作归东海
　　杨栁出闗色东行千里期酒酣蹔轻别路逺始相思
　　过故李侍御宅
　　不见承眀客愁闻长乐钟马卿何早世汉主欲登封
　　宿洞口馆【一作耿湋诗】
　　野竹通溪冷秋泉入户鸣乱来人不到寒草上阶生
　　题崔逸人山亭
　　药径深红藓山牕满翠微羡君花下醉蝴蝶梦中飞
　　石井【巳下五首系蓝溪杂咏】
　　片霞照仙井泉底桃花红那知幽石下不与武陵通
　　古藤
　　引蔓出云树垂纶覆巢鹤幽人对酒时苔上闲花落
　　洞仙謡
　　防转到青山数重渡流水秦人入云去知向桃源里
　　竹间路
　　暗归草堂静半入花源去有时载酒来不与清风遇
　　逺山钟
　　风送出山钟云遐度水浅欲知声尽处鸟灭寥天逺
　　江行无题【元一百首今録二十首】
　　倾酒向涟漪乘流欲去时寸心同尺璧投此报冯夷江曲全萦楚云飞半自秦岘山回首望如别故乡人行背青山郭吟当白露秋风流无屈宋空咏古荆州去指龙沙路徒悬象阙心夜凉无逺梦不为偶闻砧翳日多乔木维舟取束薪静聴江叟语俱是厌兵人牵路沿江狭沙崩岸不平尽知行处险谁肯载时轻憔悴异灵均非谗作逐臣如遇渔父问未是独醒人月下江流静村荒人语稀鹭鸳虽有伴仍共影双飞斗转月未落舟行夜已深有村知不逺风便数声砧岸草连荒色村声乐稔年晚晴贪获稻闲却采菱船古来多思客摇落恨江潭今日秋风至萧疎过沔南兵火有余烬贫村才数家无人争晓渡残月下寒沙渚禽菱芡足不向稻粱争静宿深湾月应无失侣声景夕残霞落秋寒细雨晴短缨何用濯舟在月中行静看秋江月风微浪渐平人间驰竞处尘土自波成咫尺愁风雨匡庐不可登秖疑云雾窟犹有六朝僧秋寒鹰隼徤逐雀下云空知是江湖客无心击塞鸿幽怀念烟水长恨隔龙沙今日滕王阁分明见落霞江流何渺渺怀古独依依渔父非贤者芦中但有矶逺谪嵗时宴暮江风雨寒仍愁系舟处惊梦近长滩
　　韦应物
　　秋夜寄丘二十二员外
　　怀君属秋夜散步咏凉天山空松子落幽人应未眠
　　同徳阁期元侍御不至
　　庭树忽巳暗故人那不来只应厌烦暑永日坐霜台
　　西郊期涤武不至书示
　　山髙鸣过雨涧树落残花非闗春不待当由期自賖【刘云钟情而语更达】
　　寄卢陟
　　栁叶遍寒塘晓霜凝髙阁累日此留连别来成寂寞【刘云题寄卢陟如是此种风气亦复可诵】
　　宿永阳寄璨律师
　　遥知郡斋夜冻雪封松竹时有山僧来悬灯独自宿【刘云苏州用意常在此等故精练特胜触处自然】
　　怀琅琊深标二释子
　　白云埋大壑隂崖滴夜泉应居西石室月照山苍然
　　同褒子秋斋独宿
　　山月皎如烛霜风时动竹夜半鸟惊栖牕间人独宿
　　阊门怀古
　　独鸟下髙树遥知吴苑园凄凉千古事日暮倚阊门
　　西楼
　　髙阁一长望故园何日归烟尘拥函谷秋雁过来稀
　　登楼
　　兹楼日登眺流嵗暗蹉跎坐厌淮南守秋山红树多
　　闻防
　　故园渺何处归思方悠哉淮南秋雨夜髙斋闻鴈来【刘云更不须语言】
　　咏声
　　万物自生聴太空恒寂寥还从静中起却向静中消【刘云其姿近道语此渐超】
　　聴江笛送陆侍御
　　逺聴江上笛临觞一送君还愁独宿夜更向郡斋闻
　　皇甫冉
　　婕妤怨
　　花枝出建章凤管发昭阳借问承恩者双蛾防许长
　　秋怨
　　长信多秋色昭阳借月华那看闭永巷闻道选良家
　　同诸公有懐
　　旧国迷江树他乡近海门移家南渡久童稚解方言
　　山馆
　　山馆长寂寂闲云朝夕来空庭复何有落日照青苔
　　送王翁信还剡中旧居
　　海岸耕残雪溪沙钓夕阳家中何所有春草渐看长
　　赋长道一絶送陆邃潜夫【有序不録】
　　髙山逈欲登逺水深难渡杳杳复漫漫行人别家去
　　赋得送客一絶送陆鸿渐赴越【有序不録】
　　行随新树深梦隔重江逺迢递风日间苍茫洲渚晚
　　和王给事维禁掖棃花咏
　　巧解迎人笑偏能乱蝶飞春风时入户防片落朝衣
　　同李三月夜作
　　霜风惊渡鴈月露皓疎林处处砧声发星河秋夜深






　　唐诗品彚巻四十一
　　钦定四库全书
　　唐诗品彚巻四十二
　　明　髙棅　编
　　五言絶句五
　　接武【中】
　　皇甫曾
　　送王司直
　　西塞云山逺东风道路长人心胜潮水相送过浔阳
　　山下泉
　　漾漾带山光澄澄倒林影那知石上喧却忆山中静
　　刘方平
　　采莲曲
　　落日清江里荆歌艳楚腰采莲从小惯十五即乗潮
　　长信宫
　　梦里君王近宫中河汉髙秋风能再热团扇不辞劳
　　朱放
　　铜雀妓
　　恨唱歌声咽愁翻舞袖迟西陵日欲暮是妾断肠时
　　题竹林寺
　　嵗月人间促烟霞此地多殷勤竹林寺更得防囘过
　　李嘉祐
　　春日归家
　　自觉劳乡梦无人见客心空余庭草色日日伴愁襟
　　白鹭
　　江南緑水多顾影逗轻波终日秦云里山髙奈若何
　　张起
　　春情
　　画阁余寒在新年旧燕归梅花犹带雪未得试春衣
　　郎士元
　　山中即事
　　入谷多春兴乘舟棹碧浔山云昨夜雨谿水晓来深
　　韩翃
　　汉宫曲二首
　　骏马绣障泥红尘扑四蹄归时何太晚日照杏花西绣幙珊瑚钩春闺翡翠楼深情不肯道娇倚钿箜
　　耿湋
　　长门怨
　　闻道昭阳燕嚬蛾落叶中清歌逐寒月遥夜入深宫
　　秋日
　　返照入闾巷忧来谁共语古道少人行秋风动禾黍
　　秋夜
　　髙秋夜分后逺客雁来时寂寂重门掩无人问所思
　　卢纶
　　和张仆射塞下曲六首
　　鹫翎金仆姑燕尾绣蝥弧独立扬新令千营共一呼林暗草惊风将军夜引弓平明寻白羽没在石棱中月黑鴈飞髙单于逺遁逃欲将轻骑逐大雪满弓刀野幙蔽琼筵羌戎贺劳旋醉和金甲舞雷鼔动山川调箭乂呼鹰俱闻出世能奔狐将迸雉扫尽古丘陵亭亭七叶贵荡荡一隅清他日题麟阁唯应独不名
　　长门怨
　　空宫古廊殿寒月落斜晖卧听未央曲满箱歌舞衣
　　李端
　　拜新月
　　闻帘见新月即便下阶拜细语人不闻北风吹裙带
　　芜城懐古
　　风吹城上树草没城边路城里月明时精灵自来去
　　送人下第
　　献防未得意驰车东出秦暮年千里客落日万家春
　　晦日逰曲江
　　晦日同擕手临流一望春可怜杨栁陌愁杀故乡人
　　谿竹逢雨与栁仲庸
　　日落众山昬萧萧暮雨还那堪两处宿共聴一声猿
　　鸣筝
　　鸣筝金粟柱素手玉房前欲得周郎顾时时误拂弦
　　司空曙
　　金陵怀古
　　辇路江枫暗宫庭野草春伤心庾开府老作北朝臣
　　玩花与卫象同醉【英华作卫长林】
　　衰鬓千茎雪他乡一树花今朝与君醉防却在长沙
　　寒塘
　　晓发梳临水寒塘坐见秋乡心正无限一鴈渡南楼
　　晚思
　　蛩吟牕下月草湿阶前露晚景凄我衣秋风入庭树
　　别张赞
　　今日山晴后残蝉菊发时登楼见秋色何处最相思
　　别卢秦卿
　　知有前期在难分此夜中无将故人酒不及石尤风【洪容齐五笔云石尤风不知其义意其为打头逆风也唐人诗多好用之陈子昻入峡苦风诗云故乡今日友欢防坐应同宁知巴峡路辛苦石尤风戴叔伦送裴明府云知君未得去惭愧石尤风司空文明又云不及石尤风计南朝篇咏必多用之未暇忆也】
　　张继
　　长相思
　　辽阳望河县白首无由见海上珊瑚枝年年寄春燕
　　顾况
　　忆番阳旧逰
　　悠悠南国思夜向江陵泊楚客断肠时月明枫子落
　　丘丹
　　答韦苏州
　　露滴梧叶鸣秋风桂花发中有学仙人吹箫弄山月
　　聴江笛送陆侍御
　　离尊闻夜笛寥亮入寒城月落车马散凄恻主人情
　　戎昱
　　别离作【一作戴叔伦诗】
　　手把杏花枝未曽经别离黄昏掩门后寂寞心自知
　　畅当
　　别卢纶
　　故交君独在又欲与君离我有新愁泪非关秋气悲
　　登鹳雀楼
　　迥临飞鸟上髙出人世间天势回平野河流入断山
　　宿潭上
　　夜潭有仙舸与月当水中佳宾爱明月逰子惊秋风
　　李益
　　鹧鸪词
　　湘江斑竹枝锦翅鹧鸪飞处处湘云合郎从何处归
　　幽州
　　征戍在桑干年年蓟水寒殷勤驿西路北去向长安
　　代人乞花
　　绣户朝眠起开帘满地花春风解人意吹落妾西家
　　感怀【间气集作张继诗】
　　调与时人背心将静者论终年帝城里不识五矦门
　　赠卢纶
　　世故中年别余生此防同却将悲与病独对朗陵翁
　　卢和诗
　　戚戚一西东十年今始同可怜风夜相对两衰翁【容斋随笔云二诗读之使人凄然皆奇作也】
　　戴叔伦
　　闗山月
　　月出照闗山秋风人未还清光无逺近乡泪半书间
　　容州囘一首送陆三
　　西南积水逺老病喜生归此地故人别空余泪满衣
　　三闾庙【一作储光羲诗】
　　沅湘流不尽屈子怨何深日暮秋风起萧萧枫树林
　　逰道林寺
　　佳山路不逺俗侣到常稀及此烟霞暮相看复欲归
　　赠李山人【唐】
　　此意无所欲闭门风景迟栁条将白发相对共垂丝
　　夏夜江楼防别
　　不作十日别烦君此相留雨余江上月好醉竹间楼
　　栁谈
　　江行
　　繁隂乍隠舟落叶初飞浦萧萧楚客帆日暮寒江雨
　　杨子途中
　　楚塞望苍然寒林古戍邉秋风人渡水落日鴈飞天
　　刘商
　　古意
　　达曙衾衣冷开门霜雪凝风吹昨日泪一片枕前氷
　　登相国寺阁
　　晴日登临好春风各望家垂杨夹城路客思遂杨花
　　雍裕之
　　自君之出矣
　　自君之出矣寳镜为谁明思君如陇水长闻呜咽声
　　杨衡
　　题花树
　　都无看花意偶到树邉来【刘须溪云来得惨淡】可怜枝上色一一为愁开
　　张仲素
　　宫中乐
　　月彩浮鸾殿砧声隔凤楼笙歌临水槛红烛乍迎秋
　　春江曲
　　揺漾越江春相将采白苹归时不觉夜出浦月随人
　　春闺
　　袅袅城邉栁青青陌上桑提笼忘采叶昨夜梦渔阳
　　令狐楚
　　宫中乐三首
　　月上宫花静烟含苑树深银台门巳闭仙漏夜沈沈九重青闼百尺碧云楼明月秋风夜珠帘上玉钩楚塞金陵靖巴山玉垒空万方无一事端拱大明宫
　　从军行二首
　　孤心眠夜雪满眼是胡沙万里犹防塞三年不见家胡风千里惊汉月五更明纵有还家梦犹闻出塞声
　　思君恩二首
　　小苑莺歌歇长门蝶舞多眼看春义去翠辇不曽过紫禁香如雾青天月似霜云韶何处奏只是在昭阳
　　长相思
　　几度春眠觉纱牕晓望迷朦朦残梦里犹自在辽西
　　逰春词
　　阊阖春风起蓬莱雪水消相将折杨栁争取最长条
　　于鹄
　　古挽歌
　　隂风吹黄蒿挽歌渡秋水车马却归城孤坟明月里




　　唐诗品彚巻四十二
　　钦定四库全书
　　唐诗品彚巻四十三
　　明　髙棅　编
　　五言絶句六
　　接武【下】
　　韩愈
　　青青水中蒲三首
　　青青水中蒲下有一双鱼君今上陇去我在与谁居青青水中蒲长在水中居寄与浮萍草相随我不如青青水中蒲叶短不出水妇人不下堂行子在万里
　　把酒
　　扰扰驰名者谁能一日闲我来无伴侣把酒对南山
　　赠同逰
　　唤起牕全曙催归日未西无心花里鸟更与尽情啼
　　北楼
　　郡楼乘晓上尽日不能囘晚色将秋至长风送月来
　　花岛
　　蜂蝶去纷纷香风隔岸间欲知花岛处水上覔红云
　　栁宗元
　　江雪
　　千山鸟飞絶万径人踪灭孤舟蓑笠翁独钓寒江雪【刘云得天趣独由落句五字道尽矣】
　　登栁州岷山
　　荒山秋日午独上意悠悠如何望乡处西北是融州【刘云渐近自然】
　　零陵早春
　　问春从此去几日到秦原慿寄还乡梦殷勤入故园【刘云皆自精切】
　　长沙驿前南楼感旧【公自注云昔与徳公别于此海鹤指徳公】
　　海鹤一为别存亾三十秋今来数行泪独上驿南楼
　　入黄谿间猿【在永州】
　　谿路千里曲哀猿何处鸣孤臣泪巳尽虚作断肠声
　　再上湘江
　　好在湘江水今朝乂上来不知从此去更遣防年回
　　刘禹锡
　　古调
　　轩后初冠冕前旒为蔽明安知从复道然后见人情
　　秋风引
　　何处秋风至萧萧送鴈羣朝来入庭树孤客最先闻
　　视刀镮歌
　　常恨言语浅不如人意深今朝两相视脉脉万重心
　　九日登髙
　　世路山河险君门烟雾深年年上髙处未省不伤心
　　甘棠馆
　　公馆似仙家池清竹径斜山禽忽惊起冲落半岩花
　　别苏州
　　流水阊门外秋风吹栁条从来送客处今日自魂销
　　饮酒看牡丹
　　今日花前饮甘心醉数杯但愁花有语不为老人开
　　经檀道济故垒
　　万里长城境荒营野草秋秣陵多士女犹唱白符鸠【南史云当时人歌曰可怜白符鸠枉杀檀江州】
　　权徳舆
　　玉台体三首
　　秋风一夜至吹尽后庭花莫作经时别西邻是宋家昨夜裙带解今朝蟢子飞铅华不可弃莫是藁砧归万里人行至深闺夜未眠双眉灯下扫不待镜台前
　　岭上逢乆别者又别
　　十年曽一别征斾此相逢马首向何处夕阳千万峰
　　江行晚咏
　　古树夕阳尽空江暮霭収寂寞扣舷坐独生千载愁
　　江行夜咏
　　猿声到枕上愁梦纷难理寂寂深夜寒清霜落秋水
　　晓
　　晓风揺五两残月映石壁稍稍曙光开片防在空碧
　　张籍
　　野田
　　漠漠野田草草中牛羊道古墓无子孙白杨不得老【刘须溪云顿挫】
　　岸花
　　可怜岸邉树红蕋发青条东风吹渡水冲着木兰桡【刘云好不觉有兴】
　　泾州塞
　　行到泾州塞唯闻羌戍鼙道邉双古犹记向安西
　　寄西峯僧
　　松暗水涓涓夜凉人未眠西峯月犹在遥忆草堂前
　　题晖禅师影堂
　　早日欲参禅竟无相识縁道场今独到惆怅影堂前
　　梅谿
　　自爱新梅好行寻一径斜不敎人扫石恐损落来花
　　宿云亭
　　清净当深处虚明向逺开卷帘无俗客应只见云来
　　王建
　　故行宫【一作元稹诗】
　　寥落古行宫宫花寂寞红白头宫女在闲坐说宗
　　早发汾南
　　桥上车马发桥南烟树开青山斜不断迢逓故乡来
　　田家
　　啾啾雀满树霭雾东陂雨田家无夜食水中摘禾黍
　　新嫁娘
　　三日入厨下洗手作羮汤未谙姑食性先遣小姑尝
　　武元衡
　　夏夜作
　　夜久喧暂息池台惟月明无因驻清景日出事还生【刘云此语有防】
　　途中即事
　　南征复北还扰扰百年间自笑红尘里生涯不暂闲
　　春日偶作
　　纵横桃李枝澹荡春风吹美人歌白纻万恨在蛾眉
　　元稹
　　感事
　　富贵年皆长风尘旧转稀白头方见絶遥为一沾衣
　　夏阳亭临望
　　望逺音书絶临行意绪长殷勤眼前水千里到河阳
　　西还
　　悠悠洛阳梦郁鬰灞陵树落日正西归逢君又东去
　　白居易
　　闺怨词
　　珠箔笼寒月纱牕背晓灯夜来巾上泪一半是春氷
　　问淮水
　　所嗟名利客扰扰在人间何事长淮水东流亦不闲
　　出闗路
　　山川函谷路尘土逰子顔萧条去国意秋风生故闗
　　江楼闻砧
　　江南授衣晚十月始闻砧一夕髙楼上故园千里心
　　王涯
　　闺人赠逺四首
　　逺戍功名薄深闺年貌伤妆成对春树不语泪千行莺啼緑树深燕语雕梁晚不省出门行沙场知近逺形影一相别烟波千里分君看望君处只是起行云花影绮陌春栁拂御沟新为报辽阳客流光不待人
　　李徳裕
　　题罗浮石
　　清景持芳菊凉天倚茂松名山何必去此地有羣峰
　　岭外守嵗
　　冬逐更筹尽春随斗柄囘寒暄一夜隔客鬓两年催
　　李贺
　　京城
　　驱马出门意牢落长安心两事向谁道自作秋风吟
　　代崔家送客
　　行盖栁烟下马蹄白翩翩恐随行处尽何忍重扬鞭【刘云有情语好】
　　吕温
　　巩路感怀
　　马嘶白日暮剑鸣秋气来我心渺无际河上空裵徊
　　衡州早春
　　病肺不饮酒伤心不看花唯惊望乡处犹自隔长沙
　　卢仝
　　寄外兄
　　何处堪惆怅情亲不得亲兴宁楼上月辜负酒家春
　　新月
　　仙宫云箔巻露出玉帘钩清光无所赠相忆凤凰楼
　　孟郊
　　归信吟
　　泪墨洒为书将寄万里亲书去魂亦去兀然空一身
　　古别离
　　欲别牵郎衣郎今到何处不恨归来迟莫向临邛去
　　古怨
　　试妾与君泪两处滴池水看取芙蓉花今年为谁死
　　闺怨
　　妾恨比斑竹下盘烦寃根有笋未出土中已含泪痕【刘云凄近】
　　送栁渟
　　青山临黄河下有长安道世上名利人相逢不知老
　　河上思归
　　独访千里信回临千里河家在吴楚乡泪寄东南波
　　贾岛
　　剑客
　　十年磨一剑霜刅未曽试今日把似君谁有不平事
　　寻隠者不遇【唐音作孙华访羊尊师】
　　松下问童子言师采药去只在此山中云深不知处
　　裴度
　　谿居
　　门迳俯清谿茒檐古木齐红尘飞不到时有水禽啼
　　张碧
　　幽思
　　金炉烟霭防银缸残影灭出户独徘徊落花满明月
　　张祐
　　昭君怨
　　万里邉城逺千山行路难举头唯见日何处是长安
　　思归乐
　　万里春归尽三江鴈亦稀连天汉水广孤客未言归
　　穆护砂
　　玉管朝朝弄清歌日日新折花当驿路寄与陇头人
　　金殿乐
　　入夜秋砧动千声起四邻不縁楼上月应为陇头人
　　墙头花
　　蟋蟀鸣洞房梧桐落金井为君裁舞衣天寒剪刀冷
　　宫词
　　故国三千里深宫二十年一声河满子双泪落君前【乐府解题云河满子开元中沧洲歌者临刑进此曲以赎死竞不得免】
　　夕次竟陵
　　南风吹五两日暮竟陵城肠断巴江月夜蝉何处声
　　施肩吾
　　古曲
　　可怜江北女惯唱江南曲揺荡木兰舟双鳬不成浴
　　幼女词
　　幼女才六嵗未知巧与拙向夜在堂前学人拜新月文宗皇帝
　　宫中题【太和九年诛王涯郑注后仇士良专权上毎登临逰幸徃往独语左右莫敢进问因赋此诗】
　　辇路生秋草上林花满枝慿髙何限意无复侍臣知















　　唐诗品彚卷四十三
　　钦定四库全书
　　唐诗品彚卷四十四
　　明　髙棅　编
　　五言絶句七
　　余响
　　李商隠
　　登乐游原
　　向晚意不适驱车登古原夕阳无限好只是近黄昏【杨诚斋云此诗忧唐祚将衰也】
　　悼伤后赴东蜀辟至散闗遇雪
　　剑外从军逺无家与寄衣散闗三尺雪囘梦旧鸳机
　　滞雨
　　滞雨长安夜残灯独客愁故乡云水地归梦不宜秋
　　早起
　　风露澹清晨帘间独起人鸟啼花又笑毕竟是谁春
　　杜牧
　　长安秋望
　　楼倚霜树外镜天无一毫南山与秋色气势两相髙
　　归家
　　稚子牵衣问归来何太迟共谁争嵗月赢得鬓成丝
　　许浑
　　塞下曲
　　夜战桑干北秦兵半不归朝来有乡信犹自寄征衣
　　送客南归
　　野寺薜萝晚宫渠杨栁春归心已无限更送洞庭人
　　长安早春怀江南
　　云月有归处故山清洛南如何一花发春梦徧江潭
　　温庭筠
　　碧涧驿晓思
　　香灯伴残梦楚国在天涯月落子规歇满庭山杏花
　　客愁
　　客愁看栁色日日逐春深荡漾春风里谁知歴乱心
　　桂州经佳人故居【一作李羣玉诗】
　　桂水依旧緑佳人今不还只应随暮雨飞入九疑山
　　马戴
　　秋思
　　万木秋霖后孤山夕照余田园无嵗计寒近忆樵渔
　　江中遇客
　　危石江中起孤云岭上还相逢皆得意何处是乡闗
　　雍陶
　　春怀旧逰
　　吟想旧经过花时奈逺何别离长似见春梦入关多
　　陈陶
　　续古
　　长沙采芳客桂棹木兰船日晚欲有待徘徊春风前
　　项斯
　　江村夜泊
　　日落江路黒前村人语稀几家深树里一火照船归
　　于武陵
　　髙楼
　　逺天明月出照此谁家楼上有罗衣裳凉风吹不休
　　劝酒
　　劝君金屈巵满酌不须辞花发多风雨人生足别离
　　长春宫
　　莫问古宫名古宫空古城唯应东去水不改旧时声
　　李羣玉
　　古词
　　一合相思泪临江洒素秋碧波如防意却与向西流
　　寄韦秀才
　　荆台兰渚客寥落共含情空馆相思泪孤灯照雨声
　　刘驾
　　牧童
　　牧童见客拜山菓怀中落昼日驱牛归前谿风雨恶
　　聂夷中
　　乌夜啼
　　众鸟各归枝乌乌尔不栖还应知妾恨故向緑牕啼
　　储嗣宗
　　垓城
　　百战未言非孤军惊夜围山河意气尽泪溅美人衣
　　登芜城
　　昔人登此地丘垅已前悲今日又非昔春风能防时
　　于濆
　　青楼曲
　　青楼临大道一上一囘老所思终不来极目伤春草
　　陆龟防
　　洞房怨
　　玉桃朝挿鬓金梯晚下台春衫将别泪一夜两难裁
　　花成子
　　春风等君意亦觧欺桃李写得去时容归来不相似
　　东飞鳬
　　裁得尺锦书欲寄东飞鳬翅短胫亦短雌雄恋菰蒲
　　唐彦谦
　　小院
　　小院无人夜烟斜月转明清宵易惆怅不必有离情
　　罗邺
　　秋别
　　别路悲杨栁秋风凄管弦青楼君去后明月为谁圆
　　崔鲁
　　三月晦日送客
　　野酌乱无巡送君兼送春明年春色至莫作未归人
　　司空图
　　古乐府
　　一叶随西风君行亦向东知妾飞书意无劳待早鸿
　　乐府
　　寳马跋尘光双驰照路傍喧传报戚里明日幸长杨
　　嵗尽
　　莫话伤心事投春满鬓霜殷勤共尊酒今嵗只残阳
　　牛头寺
　　终南最佳处禅诵出青霄羣木澄幽寂疎烟泛泬寥
　　崔道融
　　班媫妤
　　宠极辞同辇恩深弃后宫自题秋扇后不敢怨春风
　　铜雀妓
　　歌咽新翻曲香消旧赐衣陵园风暗不见六龙归
　　汉宫词
　　独诏胡衣出天花落殿堂他人不敢妬垂泪向君王
　　长门怨
　　长门春欲尽眀月照花枝买得相如赋君恩不可移
　　春闺
　　寒食月明雨落花香满泥佳人持锦字无鴈寄辽西
　　归燕
　　海燕频来去西人独滞留天邉又相送肠断故园秋
　　夜泊九江
　　夜泊江门外欢声月下楼明朝归去路犹隔洞庭秋
　　韩偓
　　效崔国辅体三首
　　淡月照中庭海棠花自落独立俯闲阶风动秋千索罗幕生春寒绣牕愁未眠南湖夜来雨应识采莲船后碧苔院霜来红叶楼闲阶上斜日鹦鹉伴人愁
　　武瓘【唐末人或云杜荀鹤同时人为益阳令】
　　感事
　　花开蝶满枝花谢蝶还稀唯有旧巢燕主人贫亦归
　　曹邺
　　庭草
　　庭草根自浅造化无遗功低囘一寸心不敢怨春风
　　薛莹
　　秋日湖上
　　落日五湖逰烟波处处愁浮沉千古事谁与问东流















　　唐诗品彚巻四十四
　　钦定四库全书
　　唐诗品彚巻四十五
　　明　髙棅　编
　　五言絶句八
　　旁流【以下有姓氏无字里世次可考者五人】
　　荆叔
　　题慈恩塔【容斋五笔云慈恩塔有荆叔一絶字极小而端劲最为感人其词防意髙逺不知为何时人必唐世诗流所作也】
　　汉国山河在秦陵草树深暮云千里色无处不伤心
　　李牧
　　幽情
　　幽人惜春暮潭上折芳草佳期何时还欲寄千里道
　　张元宗【元一作亢】
　　登景云寺阁
　　胡马饮河路我家从此迁今来独垂泪三十六峰前
　　潘佐
　　送人往宣城
　　江畔送行人千山生暮氛谢安团扇上为画敬亭云
　　张颠
　　清溪泛舟
　　旅人倚征棹薄暮起劳歌笑揽清溪月清辉不见多无姓氏三人
　　伊州歌二首【乐府集云盖嘉运开元年中为两京节度使时进此诗即所谓道调也】
　　闻道黄花戍频年不解兵可怜闺里月偏照汉家营其二【诸家选本以此篇作伊州歌按郭君茂倩乐府集无此篇未知孰是】
　　打起黄莺儿莫教枝上题啼时惊妾梦不得到辽西【刘须溪云恨恨无极　陵阳室中语云大概作诗从首至尾语辄聫属如有理词状此四句可为标凖矣】
　　陆州歌第三
　　香气传空满妆花映薄红歌声天仗外舞态御楼中
　　排遍第一
　　树发花如锦莺啼栁若丝更逢欢燕地愁见别离时
　　第三
　　坐对银缸晓停流玉筯痕君门常不见无处谢前恩
　　西鄙人
　　哥舒歌
　　北斗七星髙哥舒夜带刀至今窥牧马不敢过临洮
　　太上隠者
　　答人
　　偶来松树下髙枕石头眠山中无厯日寒尽不知年
　　呉筠
　　题华山人所居
　　故人住南郭邀我对芳尊欢畅日亦暮不知城市喧
　　别章叟
　　平昔同一里经年不相思今日成逺别相对心凄其以下衲子五人
　　皎然
　　待山月
　　夜夜忆故人长教山月待今宵故人至山月知何在
　　湖南兰若
　　未到无为岸空怜不系舟东山白云意嵗晚尚悠悠
　　法华寺望髙峰赠如献上人
　　峰色秋天见松声静夜闻影孤长不在行道入深云
　　酬李纾补阙
　　不住东山寺云泉处处行近臣那得识禅客本无名
　　灵澈
　　逺公墓
　　古墓石棱棱寒云晚景凝空悲虎溪月不见鴈门僧
　　贯休【姓姜字徳逺钟陵人兰溪和安寺赐紫襌月大师】
　　月夕
　　霜月夜徘徊楼中羌管催晓风吹不尽江上落残梅
　　脩睦
　　怀故园
　　故园归未得此日意何伤独坐水邉草水流春日长
　　子兰
　　城上吟
　　古冢宻于草新坟侵古道城外无闲地城中人又老
　　韩氏【以下宫闺八人】
　　题红叶【诗话云卢偓舍人应举京师偶临御沟见一红叶上有诗云云卢得之蔵于中箧及宣宗有防出宫人许其从人卢获其人覩红叶吁怨乆之曰当时偶题君乃得之】
　　流水何太急深宫尽日闲殷勤谢红叶好去到人间
　　七嵗女子【武后时】
　　送兄【唐史遗事云如意中有七嵗女子能诗天后令赋别兄诗应声而成云】
　　别路云初起离亭叶正飞所嗟人异鴈不作一行归
　　湘驿女子
　　题玉泉溪
　　红叶醉秋色碧溪弹夜弦佳期不可再风杳如年
　　矦夫人
　　自感
　　妆成多自恨梦好却成悲不及杨花意春来到处飞
　　郎大家
　　采桑
　　春来南鴈归日去西蚕逺妾思纷何极客逰殊未返
　　刘采春
　　啰唝曲五首
　　不喜秦淮水生憎江上船载儿夫壻去经嵗又经年借问东园栁枯来得防年自无枝叶分莫怨太阳偏莫作商人妇金钗当卜钱朝朝江口望错认几人船那年离别日只道徃桐庐桐庐人不见今得广州书昨日胜今日今年老去年黄河清有日白发黒无縁
　　崔氏女
　　明月三五夜
　　待月西厢下迎风户半开拂墙花影动疑是故人来
　　薛涛
　　春望词
　　花开不同赏花落不同悲欲问相思处花开花落时六言【附】
　　李景伯
　　囘波乐【郭茂倩乐府云商调曲也唐中宗时造盖出于曲水引流泛觞也本事诗话云中宗之世尝因内燕羣臣皆歌囘波乐撰辞起舞时沈佺期以罪流岭表恩还旧官而未复朱绂佺期乃歌囘波乐词以见意中宗即以绯鱼赐之自是多求迁擢　唐书云景龙中中宗燕侍臣酒酣令各为囘波乐众皆为謟佞之辞及日要荣位次至谏议大夫李景伯乃歌此篇甚有规讽后为舞曲】
　　囘波尔时酒巵微臣职在箴规侍燕既过三爵諠哗窃恐非仪
　　张说
　　破陈乐【六言八句　乐苑曰商调曲也唐太宗所造宗又作小破陈乐亦舞曲也】
　　汉兵出顿金微照日明光铁衣百里火幡熖熖千行云骑騑騑防踏辽河自竭鼓噪燕山可飞正属四方朝贺端知万舞皇威
　　王维
　　田园乐五首
　　采菱渡头风急防杖村西日斜杏树坛邉渔父桃花源里人家
　　萋萋芳草春緑落落长松夏寒牛羊自归村巷童稚不识衣冠
　　山下孤烟逺村天邉独树髙原一瓢顔囘陋巷五栁先生对门
　　酌酒防临泉水抱琴好倚长松南园露葵朝折西舎黄粱夜舂
　　桃红复含宿栁緑更带朝烟花落家僮未扫鸟啼山客犹眠【苕溪云毎哦桃红栁緑花落鸟啼之句令人坐想辋川之胜此老傲睨闲适于其间】
　　刘长卿
　　寻张逸人山居
　　危石才通鸟道空山更有人家桃源定在深处涧水浮来落花
　　送陆沣还吴中
　　歩寒潮送客杨栁暮雨霑衣故山南望何处秋草连天独归
　　发越州赴润州使院留别鲍侍御
　　对水看山别离孤舟日暮行迟江北江南春草独向金陵去时
　　苕谿詶梁耿别后见寄【六言八句】
　　清川永路何极落日孤舟解防鸟向平芜逺近人随流水东西白云千里万里明月前谿后谿惆怅长沙谪去江潭芳草萋萋
　　张继
　　奉寄皇甫冉补阙
　　京口情人别久扬州估客来踈潮至浔阳囘去相思何处通书
　　皇甫冉
　　送郑二之茅山
　　水流絶涧终日草长深山暮春犬吠鸡鸣防处条桑种杏何人
　　小江怀灵一上人
　　江上年年春草津头日日人行借问山隂逺近犹闻薄暮钟声
　　问李二司直所居云山
　　门外水流何处天邉树绕谁家山色东西多少朝朝防度云遮【洪容斋三笔云皇甫冉集中所载张继奉寄六言诗一首冉酬之而序曰懿孙予之旧好只役武昌有六言诗见忆今以七言裁答葢拙于事者繁而费冉之意以六言难工故衍为七言答之然自又有小江怀灵一上人等三篇皆清絶可尽非拙而不能也予编唐人絶句得七首七千五百首五言二千五百首合为万首而六言不满四十信乎其难也】
　　韩翃
　　宿甑山
　　一身趍侍丹墀西路翩翩去时惆怅青山緑水何年更是来期
　　送陈明府赴淮南【六言八句】
　　年华近过清明落日微风送行黄鸟绵蛮芳树紫骝躞蹀东城花间一杯促膝烟外千里含情应渡淮南信宿诸侯拥斾相迎
　　卢纶
　　送万臣【六言八句】
　　把酒留君聴琴谁堪嵗暮离心霜叶无风自落秋云不雨空隂人愁荒村路细马怯寒溪水深望尽青山独立更知何处相寻
　　顾况
　　归山
　　心事数茎白发生涯一片青山空林有雪相待古道无人独还
　　王建
　　宫中三台
　　池北池南草緑殿前殿后花红天子千秋万嵗未央明月清风
　　江南三台
　　青草湖邉草色飞猨岭上猨声万里湘江客到有风有雨人行
　　刘禹锡
　　答乐天临都驿见赠
　　北固山邉波浪东都城里风尘世事不同心事新人何似故人
　　周贺
　　送李亿东归【六言八句】
　　黄山逺隔秦树紫禁斜通渭城别路青青栁发前溪漠漠花生和风澹荡归客落日殷勤早莺灞上金罇未饮防歌已有余声





　　唐诗品彚巻四十五
　　钦定四库全书
　　唐诗品彚巻四十六
　　明　高棅　编
　　七言絶句一
　　正始
　　许敬宗
　　奉和圣制饯来济应诏【按本集乃七言律诗】
　　万乗腾镳警岐路百壶供帐饯离宫御沟分水声难絶广宴留歌曲易终
　　卢照邻
　　登封大酺歌
　　日观仙云乘凤辇天门瑞雪照龙衣繁弦绮席方终夜妙舞清歌欢未归
　　九月九日旅眺
　　九月九日眺山川归心归望积风烟他乡共酌金花酒万里同悲鸿雁天
　　王勃
　　秋江送别
　　早是他乡值早秋江亭明月帯江流已觉逝川伤别念复看津树隠离舟
　　蜀中九日
　　九月九日望乡台他席他乡送客杯人情已厌南中苦鸿鴈那从北地来
　　乔知之
　　折杨栁
　　可怜濯濯春杨栁攀折将来就纎手妾容共此同盛衰何必君恩独能乆
　　杜审言
　　渡湘江
　　迟日园林悲昔游今春花鸟作边愁独怜京国人南窜不似湘江水北流
　　赠苏绾书记
　　知君书记本翩翩为许从戎赴朔边红粉楼中应计日燕支山下莫经年
　　刘庭琦
　　铜雀台
　　铜台宫观委灰尘魏主园陵漳水濵即今西望犹堪思况复当时歌舞人
　　沈佺期
　　夜宴安乐公主宅
　　濯龙门外主家亲鸣鳯楼中天上人自有金杯迎甲夜还将绮席代阳春
　　奉和圣制幸韦嗣立庄应制
　　东山朝日翠屏开北阙晴空防仗来喜遇天文七曜动少防今夜入三台
　　苑中遇雪应制
　　北阙彤云掩曙霞东风吹雪舞仙家琼章定少千人和银树长芳六出花
　　邙山
　　北邙山上列坟茔万古千秋对洛城城中日夕歌钟起山上唯闻松栢声
　　宋之问
　　苑中遇雪应制
　　紫禁仙舆诘旦来青旂遥倚望春台不知庭霰今朝落疑是林花昨夜开
　　送司马道士游天台
　　羽客笙歌此地违离筵数处白云飞蓬莱阙下长相忆桐栢山头去不归
　　李峤
　　奉和圣制幸韦嗣立庄应制
　　万骑千官拥帝车八龙三马访仙家凰原上窥青壁鹦鹉杯中弄紫霞
　　游苑遇雪
　　散漫祥云逐圣回飘飖瑞雪绕天来不能落后争飞絮故欲迎前定早梅
　　李乂
　　夜宴安乐公主宅
　　牵牛南渡象昭囬学楼成帝女来平旦鹓鸾歌舞席方宵鹦鹉献酬杯
　　奉和圣制幸韦嗣立庄应制
　　曲榭回廊绕涧幽飞泉濆水溢池流秪应感发明王梦遂得邀迎圣主游
　　徐彦伯
　　上已日袚禊渭滨应制
　　晴风丽日满芳洲栁色春筵袚锦流皆言侍跸横汾燕暂似乗查天汉游
　　饯唐永昌
　　金谿碧水玉潭沙凫舄翩翩弄日华鬬鸡香陌行春倦为摘东园桃李花
　　岑羲
　　夜宴安乐公主宅
　　金牓重楼开夜扉琼筵爱客未言归衔欢不觉银河晓尽醉那知玉漏稀
　　刘宪
　　苑中遇雪应制
　　龙骖晓入望春宫正逢春雪舞东风花光并洒天文上寒气行消御酒中
　　赵彦昭
　　奉和圣制幸韦嗣立庄应制
　　廊庙心存岩壑中銮舆瞩在灞城东逍遥自有防庄子汉主徒言河上公
　　李适
　　饯唐永昌
　　闻道飞凫向洛阳翩翩矫翮度文昌因声寄意三花树少室岩前几过香
　　徐坚
　　饯唐永昌
　　郎官出宰赴伊瀍征传骎骎灞水前此时怅望新丰道握手相看共黯然
　　马怀素
　　饯唐永昌
　　闻君出宰洛阳隅宾友称觞饯路衢别后相思在何处秪应阙下望仙凫
　　武平一
　　夜宴安乐公主宅
　　王孙帝女下仙台金榜珠帘入夜开遽惜琼筵欢正洽唯愁银箭晓相催
　　奉和圣制幸韦嗣立庄应制
　　鸣銮奕奕下重楼羽葢逍遥向一丘汉日唯闻白衣宠唐年更覩赤松游
　　苏颋
　　夜宴安乐公主宅
　　车如流水马如龙仙史高台十二重天上初移衡汉匹可怜歌舞夜相从
　　奉和圣制幸韦嗣立庄应制
　　树色参差隠翠防泉流百尺向空飞传闻此处投竿住遂使兹辰扈跸归
　　张说
　　十五夜御前踏歌词
　　华萼楼前雨露新长安城里太平人龙衔火树千灯艳鸡上莲花万嵗春
　　上已日袚禊渭滨应制
　　青郊上已艳阳年紫禁皇游袚渭川幸得欢娯承湛露心同草树乐春天
　　奉和圣制同玉真公主游大哥山池应制
　　池如明镜月华开山学香炉云气来神藻飞为鹡鸰赋仙声飏出凤凰台
　　送梁六
　　巴陵一望洞庭秋日见孤峰水上浮闻道神仙不可接心随湖水共悠悠
　　泛洞庭
　　平湖一望上连天秋景千寻下洞泉忽惊水上江华满疑是乗舟到日边
　　贺知章
　　采莲曲
　　稽山罢雾郁嵯峨镜水无风也自波莫言春度芳菲尽别有中流采芰荷
　　回乡偶书二首
　　少小离乡老大回乡音无改鬓毛衰儿童相见不相识笑问客从何处来【刘云说透人情之的】
　　离别家乡嵗月多近来人事半消磨唯有门前镜湖水春风不改旧时波
　　王翰
　　凉州词二首
　　蒲桃美酒夜光杯欲饮琵琶马上催醉卧沙场君莫笑古来征战几人回
　　秦中花鸟已应阑塞外风沙犹自寒夜听胡笳折杨桞教人气尽忆长安
　　宗皇帝
　　过大哥山池
　　澄潭皎镜石崔嵬万壑千岩暗緑苔林亭自有幽真趣况复秋深爽气来







　　唐诗品彚巻四十六
　　钦定四库全书
　　唐诗品彚巻四十七
　　明　高棅　编
　　七言絶句二
　　正宗
　　李白
　　清平调词三首
　　云想衣裳花想容春风拂槛露华浓若非羣玉山头见防向瑶台月下逢
　　一枝浓艳露凝香云雨巫山枉断肠借问汉宫谁得似可怜飞燕倚新妆
　　名花倾国两相欢长得君王帯笑看解释春风无限恨沈香亭北倚防干
　　长门怨二首
　　天廻北斗挂西楼金屋无人萤火流月光欲到长门殿别作深宫一叚愁
　　桂殿长愁不记春黄金四屋起秋尘夜悬明镜青天上独照长门宫里人
　　少年行
　　五陵年少金市东银鞍白马度春风落花踏尽游何处笑入胡姬酒肆中【刘云语气凌厉快活梦亦难忘】
　　横江词
　　横江馆前津吏迎向余东指海云生郎今欲渡縁何事如此风波不可行【范徳机云絶句一句一絶乃其大本其次句少意多极四咏而反覆议论此篇气格合歌行之风使人嗟叹有无穷之思此唐人所长也诸家诗非不佳然视李杜气格音调特异熟读当见】
　　客中行
　　兰陵羙酒鬰金香玉碗盛来琥珀光但使主人能醉客不知何处是他乡
　　蛾眉山月歌
　　蛾眉山月半轮秋影入平羌江水流夜发清谿向三峡思君不见下渝州【刘须溪云含情凄婉有竹枝缥之音】
　　永王东廵歌五首
　　永王正月东出师天子遥分龙虎旗楼船一举风波静江汉翻为鴈鹜池
　　三川北虏乱如麻四海南奔似永嘉但用东山谢安石为君谈笑静胡沙
　　丹阳北固是呉闗畵出楼台云水间千岩烽火连沧海两岸旌旗绕碧山
　　帝宠贤王入楚闗扫清江汉始应还初从云梦开朱邸更取金陵作小山
　　试借君王玉马鞭指挥戎虏坐琼筵南风一扫胡尘静西入长安到日边
　　上皇西廵南京歌四首
　　谁道君王行路难六龙西幸万人欢地转锦江成渭水天回玉垒作长安
　　万国同风共一时锦江何谢曲江池石镜更明天上月后宫亲得照蛾眉
　　华阳春树号新丰行入新都若旧宫桞色未饶秦地緑花光不减上阳红
　　剑阁重闗蜀北门上皇归马若云屯少帝长安开紫极重悬日月照乾坤
　　巴陵赠贾舎人
　　贾生西望忆京华湘浦南迁莫怨嗟圣主恩深汉文帝怜君不遣到长沙
　　赠汪伦
　　李白乗舟将欲行忽闻岸上踏歌声桃花潭水深千尺不及汪伦送我情【范云此非必其诗之佳要见古人风致如此】
　　闻王昌龄左迁龙标尉遥有此寄
　　杨花落尽子规啼闻道龙标过五谿我寄愁心与明月随风直到夜郎西
　　黄鹤楼送孟浩然之广陵
　　故人西辞黄鹤楼烟花三月下扬州孤帆逺影碧空尽唯见长江天际流
　　山中问答
　　问余何事栖碧山笑而不答心自闲桃花流水杳然去别有天地非人间
　　东鲁门泛舟
　　日落沙明天倒开波揺石动水萦回轻舟泛月寻谿转疑是山隂雪后来
　　陪族叔邢部侍郎及中书舎人贾至游洞庭湖三首
　　洞庭西望楚江分水尽南天不见云日落长沙秋色逺不知何处吊湘君【刘云其所长在此他人必不能及也】
　　南湖秋水夜无烟耐可乗流直上天且就洞庭賖月色将船买酒白云边
　　洞庭湖西秋月辉潇湘江北早鸿飞醉客满船歌白纻不知霜露湿秋衣【刘云自是悲壮】
　　望庐山瀑布水
　　日照香炉生紫烟遥看瀑布挂前川飞流直下三千尺疑是银河落半天【刘云以为银河犹未免俗耳】
　　登庐山五老峰
　　庐山东南五老峰青天削出金芙蓉九江秀色可揽结吾将此地巢云松
　　望天门山
　　天门中断楚江开碧水东流至北回两岸青山相对出孤帆一片日边来
　　早发白帝城
　　朝辞白帝防云间千里江陵一日还两岸猿声啼不住轻舟已过万重山
　　秋下荆门
　　霜落荆门江树空布帆无恙挂秋风此行不为鲈鱼脍自爱名山入剡中
　　苏台览古
　　旧苑荒台杨桞新菱歌清唱不胜春只今惟有西江月曾照呉王宫里人
　　越中览古
　　越王勾践破呉归义士还家尽锦衣宫女如花满春殿只今唯有鹧鸪飞
　　与史郎中钦听黄鹤楼上吹笛
　　一为迁客去长沙西望长安不见家黄鹤楼中吹玉笛江城五月落梅花
　　春夜洛城闻笛
　　谁家玉笛暗飞声散入春风满洛城此夜曲中闻折栁何人不起故园情
　　陌上赠羙人
　　骏马骄行踏落花垂鞭直拂五云车羙人一笑褰珠箔遥指红楼是妾家
　　口号呉王羙人半醉
　　风动荷花水殿香姑苏台上见呉王西施醉舞娇无力笑倚东白玉牀
　　南流夜郎寄内
　　夜郎天外怨离居明月楼中音信疎北鴈春归看欲尽南来不得豫章书
　　王昌龄
　　春宫曲
　　昨夜风开露井桃未央前殿月轮高平阳歌舞新承宠帘外春寒赐锦袍
　　西宫春怨
　　西宫夜静百花香欲卷珠帘春恨长斜抱云和深见月胧胧树色隠昭阳
　　西宫秋怨
　　芙蓉不及羙人妆水殿风来珠翠香却恨含情掩秋扇空悬明月待君王
　　长信秋词三首
　　金井梧桐秋叶黄珠帘不卷夜来霜熏笼玉枕无顔色卧听南宫清漏长
　　奉帚平明金殿开且将团扇暂徘徊玉顔不及寒鸦色犹帯昭阳日影来【谢疉山云此篇怨而不怒有风人之义】
　　真成薄命乆寻思梦见君王觉后凝火照西宫知夜饮分明复道奉恩时
　　青楼曲二首
　　白马金鞍从武皇旌旗十万宿长杨楼头少妇鸣筝坐遥见飞尘入建章
　　驰道杨花满御沟红妆谩绾上青楼金章紫绶千余骑夫婿朝回初拜侯
　　青楼怨
　　香帏风动花入楼高调鸣筝缓夜愁肠断闗山不解说依依残月下帘钩
　　闺怨
　　闺中少妇不知愁春日凝妆上翠楼忽见陌头杨栁色悔教夫婿覔封侯【谢云见虫鸣螽跃而未见君子则忧见采薇采蕨而未见君子则忧草木之荣华禽虫之和乐皆能动人伤悲之心此诗谓闺中少妇初不识愁春日登楼见杨桞之青青始知阳和发育万物皆春吾与良人徒有功名之望今日空闺独处良人辛苦戎事曾不如草木羣生各得其乐于是而悔望此功名此亦本人情而言也】
　　采莲曲二首
　　荷叶罗裙一色裁芙蓉向脸两边开乱入池中看不见闻歌始觉有人来
　　呉姬越艳楚王妃争弄莲花水湿衣来时浦口花迎入采罢江头月送归
　　出塞行
　　白花原头望京师黄河水流无尽时秋天旷野行人絶马首东来知是谁
　　从军行五首
　　烽火城西百尺楼黄昬独坐海风秋更吹羌笛闗山月无那金闺万里愁
　　琵琶起舞换新声总是闗山离别情撩乱边愁听不尽高高秋月照长城
　　青海长云暗雪山孤城遥望玉门闗黄沙百战穿金甲不破楼兰终不还
　　秦时明月汉时闗万里长征人未还但使龙城飞将在不教胡马度隂山
　　大漠风尘日色昬红旗半巻出辕门前军夜战洮河北已报生擒吐谷浑
　　甘泉歌
　　乗舆执玉已登坛细草沾衣春殿寒昨夜云生初拜月万年甘露水精盘
　　萧驸马花烛
　　青鸾飞入合欢宫紫凤衘花出禁中可怜今夜千门里银汉星回一道通
　　观猎
　　角鹰初下秋草稀鐡骢抛鞚去如飞少年猎得平原兎马上横鞘意气归
　　梁苑
　　梁园秋竹古时烟城外风悲欲暮天万乗旌旗何处在平台宾客有谁怜
　　李仓曹宅夜饮
　　霜天留饮故情欢银烛金炉夜不寒欲问呉江别来意青山明月梦中看
　　宴春源
　　源向春城花几重江明深翠引诸峰与君醉入松谿路山馆寥寥传暝钟
　　龙标墅宴
　　沅谿夏晚足凉风春酒相防就竹丛莫道弦歌愁逺谪青山明月不曾空
　　寄穆侍御出幽州
　　一从恩谴度潇湘塞北江南万里长莫道蓟门书信少鴈飞犹得到衡阳
　　送柴侍御
　　沅水通流接武冈送君不觉有离伤青山一道同云雨明月何曾是两乡
　　送李五
　　玉盌金罍倾送君江西日入起黄云扁舟乗月暂来去谁道沧浪呉楚分
　　送人归江夏
　　寒江緑水楚云深莫道离忧迁逺心晓夕双帆归鄂渚愁将孤月梦中寻
　　芙蓉楼送辛渐二首
　　寒雨连江夜入呉平明送客楚山孤洛阳亲友如相问一片氷心在玉壶
　　丹阳城南秋海隂丹阳城北楚云深高楼送客不能醉寂寂寒江明月心
　　送薛大赴安陆
　　津头云雨暗湘山迁客离忧楚地顔遥送扁舟安陆郡天边何处穆陵闗
　　送别魏二
　　醉别江楼橘柚香江风引雨入船凉忆君遥在潇湘月愁听清猿梦里长
　　别渐
　　别馆萧条风雨寒扁舟月色渡江看酒酣不识闗西道却望春江云尚残
　　卢谿别人
　　武陵谿口驻扁舟谿水随君向北流行到荆门上三峡莫将孤月对猿愁
　　重别李评事
　　莫道秋江离别难舟船明日是长安呉姬缓舞留君醉随意青枫白露寒
　　别陶副使归南海
　　南越归人梦海楼广陵新月海亭秋寳刀留赠长相忆当取戈船万户侯
　　别李浦之京
　　故园今在灞陵西江畔逢君醉不迷小弟邻庄尚渔猎一封书寄数行啼
　　题朱錬师山房
　　叩齿焚香出世尘斋坛鸣磬步虚人百花仙醖能留客一饭胡麻度几春
　　送朱越
　　逺别舟中蒋山莫君行举首燕城路蓟门秋月隠黄云期向金陵醉江树
　　送姚司法归呉
　　呉掾留觞楚郡心洞庭秋雨海门隂但令意逺扁舟送不道沧江百丈深
　　西江寄越弟
　　南浦逢君岭外还沅谿更逺洞庭山尧时恩泽如春雨梦里相逢共入闗




　　唐诗品彚巻四十七
　　钦定四库全书
　　唐诗品彚巻四十八
　　明　高棅　编
　　七言絶句三
　　羽翼
　　王维
　　少年行二首
　　新丰羙酒斗十千咸阳游侠多少年相逢意气为君饮系马高楼垂栁边
　　出身仕汉羽林郎初随骠骑战渔阳孰知不向边庭苦纵死犹闻侠骨香
　　寄河上叚十六
　　与君相见即相亲闻道君家在孟津为见行舟试借问客中时有洛阳人【刘云容易尽情旧未有比】
　　九月九日忆山东兄弟
　　独在异乡为异客毎逢佳节倍思亲遥知兄弟登高处遍挿茱茰少一人
　　与卢员外象过崔处士兴宗林亭
　　緑树重隂葢四邻青苔日厚自无尘科头箕踞长松下白眼看他世上人
　　送元二使安西
　　渭城朝雨裛轻尘客舎青青栁色新劝君更尽一杯酒西出阳闗无故人【谢疉山云唐人饯别必歌阳闗三疉此诗后两句谓劝君更尽此酒出阳闗之外必求今日故人饮酒之乐不可得矣】
　　送别
　　送君南浦泪如丝君向东州使我悲为报故人憔悴尽如今不似洛阳时
　　送韦评事
　　欲逐将军取右贤沙场走马向居延遥知汉使萧闗外愁见孤城落日边
　　送沈子福之江东
　　杨栁渡头行客稀罟师荡浆向临圻唯有相思似春色江南江北送君归
　　寒食泛上作
　　广武城边逢暮春汶阳归客泪沾巾落花寂寂啼山鸟杨栁青青渡水人
　　戏题盘石
　　可怜盘石临泉水复有垂扬拂酒杯若道春风不解意何因吹送落花来【刘云迭荡野兴甚浓】
　　私成口号诵示裴廸【维时为给事中贼防京师为所擒维吞药佯瘖禄山爱其才逼至洛阳供旧职拘于菩提寺裴廸来相看说逆贼等宴凝碧池上作音乐梨园供奉等举声便一时泪下维痛悼赋此诗以示廸诗后闻于行在平贼后授伪官者皆定罪独维得免】
　　万户伤心生野烟百官何日更朝天秋槐叶落空宫里凝碧池头奏管弦
　　贾至
　　出塞曲
　　万里平沙一聚尘南飞羽檄北来人传道五原烽火急单于昨夜防新秦
　　春思二首
　　草色青青栁色黄桃花歴乱李花香东风不为吹愁去春日偏能惹恨长
　　红粉当垆弱栁垂金花腊酒解酴醿笙歌日暮能留客醉杀长安轻薄儿
　　勤政楼观乐
　　银河帝女下三清紫禁笙歌出九城为报延州来听乐须知天下欲升平
　　西亭春望
　　日长风暖栁青青北鴈归飞入窅防岳阳城上闻吹笛能使春心满洞庭
　　初至巴陵与李十二白同泛洞庭湖二首
　　江上相逢皆旧逰湘山永望不堪愁明月秋风洞庭水孤鸿落叶一扁舟
　　枫岸纷纷落叶多洞庭秋水晚来波乗兴轻舟无近逺白云明月吊湘娥
　　答严大夫
　　今夕秦天一鴈来梧桐坠叶衣催思君独步华庭月旧馆秋隂生緑苔
　　送南给事贬崖州
　　畴昔丹墀与鳯池即今相见两相悲朱崖云梦三千里欲别俱为恸哭时
　　送李侍郎赴常州
　　雪晴云散北风寒楚水呉山道路难今日送君须尽醉明朝相忆路漫漫【谢疉山云今日送君而不尽醉明朝两地相望欲如今日之欢不可得也】
　　洞庭送李十二赴零陵
　　今日相逢落叶前洞庭秋水逺连天共说京华旧逰处回看北斗欲澘然
　　江南送李卿
　　双鹤南飞度楚山楚南相见忆秦闗愿值回风吹羽翼早随阳鴈及春还
　　送王道士还京
　　一片仙云入帝乡数声秋鴈至衡阳借问清都旧花月岂知迁客泣潇湘
　　巴陵夜别王八员外
　　桞絮飞时别洛阳梅花发后在三湘世情已逐浮云散离恨空随江水长
　　岳阳楼重宴别王八员外贬长沙
　　江路东连千里潮青云北望紫防遥莫道巴陵湖水濶长沙南畔更萧条
　　岑参
　　封大夫破播仙凯歌四章
　　汉将承恩西破戎捷书先奏未央宫天子预开麟阁待秪今谁数贰师功
　　官军西出过楼兰营幕傍临月窟寒蒲海晓霜凝马尾葱山夜雪扑旌竿
　　鸣笳叠鼓拥回军破国平蕃昔未闻丈夫鹊印揺边月大将龙旂掣海云
　　日落辕门鼔角鸣千羣面缚出蕃城洗兵鱼海云迎阵秫马龙堆月照营
　　苜蓿峰寄家人
　　苜蓿峰边逢立春胡芦河上泪沾巾闺中只是相忆不见沙场愁杀人
　　玉闗寄长安主簿
　　东去长安万里余故人那惜一行书玉闗西望肠堪断况复明朝是岁除
　　逢入京使
　　故园东望路漫漫双袖龙钟泪不干马上相逢无纸笔凭君传语报平安【刘云辞逹】
　　碛中作
　　走马西来欲到天辞家见月两回圆今夜不知何处宿平沙万里絶人烟
　　虢州后亭送李判官使赴晋绛【得秋字】
　　西原驿路挂城头客散江亭雨未休君去试看汾水上白云犹似汉时秋【谢叠山云此诗为去国者作末句隠然富贵不足道汉公卿往来汾隂不知几人在唯白云似汉时秋耳所以开广其襟懐鬰抑也】
　　原头送范侍御
　　百尺原头酒色殷路傍骢马汗班班别君只有相思梦遮莫千山与万山
　　崔仓曹席上送殷寅充右相判官赴淮南
　　清淮无底緑江深宿处津亭枫树林驷马欲辞丞相府一樽须尽故人心
　　送李明府赴睦州觐太夫人
　　手把铜章望海云夫人堂上绛罗裙严滩一防舟中月万里烟波也劳君【劳一作梦】
　　送人还京
　　疋马西从天外归扬鞭只共鸟争飞送君九月交河北雪里题诗泪满衣
　　草堂村寻人不遇
　　数株垂栁欲依依深巷斜阳暮鸟飞门前雪满无行迹应是先生出未归
　　赴北庭度陇思家
　　西向轮台万里余也知乡信日应疏陇山鹦鹉能知语为报家人数寄书
　　春梦
　　洞房昨夜春风起遥忆美人湘江水枕上片时春梦中行尽江南数千里
　　过燕支寄杜位
　　燕支山西酒泉道北风吹沙巻白草长安遥在日光邉忆君不见令人老
　　酒泉太守席上醉后作
　　酒泉太守能剑舞髙堂置酒夜击鼔胡笳一曲防人肠坐客相看泪如雨
　　送刘判官赴碛西
　　火山五月人行少看君马去疾如鸟都使行营太白西角声一动胡天晓
　　山房春事
　　梁园日暮乱飞鸦极目萧条三两家庭树不知人去尽春来还发旧时花
　　储光羲
　　明妃词三首
　　西行陇上泣胡天南向云中指渭川毳幕夜来时宛转何由得似汉王邉
　　胡王知妾不胜悲乐府皆传汉国辞朝来马上箜篌引稍似宫中闲夜时
　　日暮惊沙乱雪飞傍人相劝易罗衣强来前殿看歌舞共待单于夜猎归
　　同金坛令武平一逰湖三首
　　朝来仙阁聴弦歌暝入花亭见绮罗池邉命酒怜风采浦口囘船惜芰荷
　　朦胧竹影蔽岩扉淡荡荷风飘舞衣舟寻绿水宵将半月隠青林人未归
　　花潭竹屿傍幽蹊画檝浮空入夜谿芰荷覆水船难进歌舞留人月易低
　　题茅山华阳洞
　　华阳洞口片云飞细雨蒙蒙欲湿衣玉箫遍满仙坛上应是茅家兄弟归
　　寄孙山人
　　新林二月孤舟还水满清江花满山借问故园隠君子时时来徃住人间
　　杜甫
　　漫兴
　　懒漫无堪不出村呼儿自在掩柴门苍苔浊酒林中静碧水春风野外昬【刘云善自遣如此】
　　赠花卿
　　锦城丝管日纷纷半入江风半入云此曲秖应天上有人间能得几囘闻
　　赠郑錬赴襄阳
　　郑子将行罢使臣囊无一物献尊亲江山路逺羇离日裘马谁为感激人
　　奉和严国公军城早秋
　　秋风嫋嫋动髙旌玉帐分弓射虏营已收滴博云间戍更夺蓬婆雪外城
　　解闷
　　一辞故国十经秋毎见秋忆故丘今日南湖采薇蕨何人为覔郑州
　　宫池春鴈
　　青春欲尽急还乡紫塞宁论尚有霜翅在云天终不逺力微缯缴絶须防
　　书堂饮既夜复邀李尚书下马月下赋絶句
　　湖月林风相与清残樽下马复同倾久野鹤如霜鬓遮莫邻鸡下五更【艺苑雌黄云莫盖俚语犹言尽教也】
　　常建
　　塞下曲四首
　　玉帛朝囘望帝乡乌孙归去不称王天涯静处无征战兵气销为日月光
　　北海隂风动地来明君祠上望龙堆髑髅皆是长城卒日暮沙场飞作灰
　　龙鬬雌雄势巳分山崩鬼哭恨将军黄河直北千余里寃气苍茫成黒云
　　因嫁单于怨在边蛾眉万古胡天汉家此去三千里青冢常无草木烟
　　塞下
　　铁马胡裘出汉营分麾百道救龙城左贤未遁旌竿折过在将军不在兵
　　送宇文六
　　花映垂杨汉水清微风林里一枝轻即今江北还如此愁杀江南离别情
　　三日寻李九庄
　　雨歇杨林东渡头永和三日荡轻舟故人家在桃花岸直到门前谿水流
　　岭猿
　　袅袅凄凄清且切鹧鸪飞处又斜阳相思岭上相思泪不到三声合断肠
　　髙适
　　营州歌
　　营州少年厌原野皮裘蒙茸猎城下虏酒千钟不醉人胡儿十嵗能骑马【刘云髙古】
　　九曲词
　　铁骑横行铁岭头西看逻逤取封侯青海只今将饮马黄河不用更防秋
　　除夜作
　　旅馆寒灯独不眠客心何事转怆然故乡今夜思千里愁鬓明朝又一年【谢叠山云客中除夜间此诗者无不凄然】
　　塞上聴吹笛
　　雪浄胡天牧马还月明羌笛戍楼间借问梅花何处落风吹一夜满闗山
　　别董大
　　十里黄云白日曛北风吹鴈雪纷纷莫愁前路无知已天下谁人不识君
　　孟浩然
　　济江问舟子
　　潮落江平未有风轻舟共济与君同时时引领望天末何处青山是越中
　　送杜十四之江南
　　荆吴相接水为乡君去春江正淼茫日暮孤舟何处泊天涯一望断人肠
　　李颀
　　遇刘五
　　洛阳一别梨花新黄鸟飞飞逢故人防手当年共为乐无惊草惜残春
　　寄韩鹏
　　为政心闲物自闲朝看飞鸟暮飞还寄书河上神明宰羡尔城头姑射山
　　崔国辅
　　白纻辞
　　洛阳梨花落如霰河阳桃叶生复齐恐坐玉楼春欲尽红绵粉絮裛妆啼
　　九日
　　江边枫落菊花黄少长登髙一望乡九日陶家虽载酒三年楚客巳沾裳
　　张谓
　　题长安主人壁
　　世人结交须黄金黄金不多交不深纵令然诺暂相与终是悠悠行路心
　　送人使河源
　　故人役役向边州匹马今朝不少留长路闗山何日尽满堂丝竹为君愁
　　王之涣
　　凉州词
　　黄河逺上白云间一片孤城万仞山羌笛何须怨杨栁春光不度玉门闗【刘云得诚斋评看更佳】
　　九日送别
　　蓟庭萧瑟故人稀何处登髙且送归今日暂同芳菊酒明朝应作断蓬飞
　　綦母潜
　　过上人兰若
　　山头禅室挂僧衣牕外无人谿鸟飞黄昬半在山下路却听钟声连翠防
　　薛据
　　落第后口号【一作綦母潜诗】
　　十五能文西入秦三十无家作路人时命不将明主合布衣空惹洛阳尘
　　蔡希寂
　　洛阳客舍逢祖咏留宴
　　绵绵钟漏洛阳城客舍贫居絶送迎逢君贳酒因成醉醉后焉知世上情
　　沈颂
　　卫中作
　　卫风愉艳宜春色淇水清泠増暮愁纵使榴花能一醉终须萱草暂忘忧
　　张偁
　　辞房相公
　　秋风飒飒雨霏霏愁杀栖遑一布衣辞君且作随阳鴈海内无家何处归
　　吴象之
　　少年行
　　承恩借猎小平津使气常逰中贵人一掷千金浑是胆家无四壁不知贫
　　张潮
　　采莲词
　　朝出沙头日正红晚来云起半江中頼逢邻女曽相识并着莲舟不畏风
　　江南行
　　茨菰叶烂别西湾莲子花开犹未还妾梦不离江上水人传郎在鳯凰山
　　元结
　　欵乃曲【大厯初结为道州刺史以军事诣都使还州逄春水舟行不进乃作此曲令舟子唱之以取适于道路云宋黄山谷云欵乃音媪霭湘中节歌声演繁露云栁子厚欵乃一声山水緑世固共传欵乃为歌不知何调也元次山欵乃曲五章全是絶句如竹枝之类其谓欵乃者殆舟人于歌声之外别出一声以互相其歌也即栁枝竹枝尚有存者其语度与絶句无异但于句末随加枝竹或栁枝等语遂即其语以名其歌欵乃殆其例】
　　千里枫林烟雨深无朝无暮有猿吟停桡静听曲中意好是云山韶濩音
　　其二
　　湘江三月春水平满月和风宜夜行唱桡欲过平阳戍守吏相呼问姓名
　　严武
　　军城早秋
　　昨夜秋风入汉闗朔云边月满西山更催飞将追骄虏莫遣沙埸匹马还
　　李华
　　春行寄兴
　　宜阳城下草萋萋涧水东流复向西芳树无人花自落春山一路鸟空啼
　　独孤及
　　和韦郎中寻杨驸马不遇
　　金屋琼台萧史家暮春三月渭川花到君仙洞不相见谓已吹箫乘早霞
　　海上忆洛中旧逰
　　凉风台上三峰月不夜城边万里沙离别莫言闗塞逺梦魂长在子陵家














　　唐诗品彚巻四十八
　　钦定四库全书
　　唐诗品彚巻四十九
　　明　髙棅　编
　　七言絶句四
　　接武【上之一】
　　刘长卿
　　昭阳曲
　　昨夜承恩宿未央罗衣犹带御炉香芙蓉帐小云屏暗杨栁风多水殿凉
　　重送裴郎中贬吉州
　　猿啼客散暮江头人自伤心水自流同作逐臣君更逺青山万里一孤舟
　　七里滩送严维
　　秋江渺渺水空波越客孤舟欲傍歌手折衰杨悲老大故人零落巳无多
　　送李判官之润州行营
　　万里辞家事鼓鼙金陵驿路楚云西江村不肯留行客草色青青送马蹄
　　送刘萱之道州谒崔大夫
　　沅水悠悠湘水春临岐一望一沾巾信陵门下三千客君到长沙见几人
　　州驿重送梁郎中赴吉州
　　渺渺云山去几重依依独听广陵钟明朝借问南来客五马双旌何处逢
　　重送道标上人
　　衡阳千里去人稀遥逐孤云入翠微春草青青新覆地深山无路若为归
　　寄许尊师
　　独上云梯入翠防蒙蒙烟雨映岩扉世人知在中峰里遥礼青山恨不归
　　寄别朱拾遗
　　天书逺召沧浪客几度临岐病未能江海茫茫春欲遍行人一骑发金陵
　　赠秦系
　　向风长啸戴纱巾野鹤由来不可亲明日东归变名姓五湖烟水覔何人
　　使还七里滩上逢薛承规赴江西贬
　　迁客归人醉晚寒孤舟暂泊子陵滩怜君更去三千里落日青山江上看
　　赠崔九
　　怜君一见一悲歌嵗嵗无如老去何白屋渐看秋草没青云莫道故人多
　　酬李穆见寄
　　孤舟相访至天涯万转云山路更賖欲扫柴门迎逺客青苔黄叶满贫家【刘后村诗语云魏野林逋不能及也】
　　过郑山人所居
　　寂寂孤莺啼杏园寥寥一犬吠桃源落花芳草无寻处万壑千峰独闭门
　　寻盛禅师兰若
　　秋草黄花覆古阡隔林何处起人烟山僧独在山中老唯有寒松见少年【刘云凄婉】
　　奉使鄂渚至乌江道中
　　沧洲不复恋渔竿白髪那堪带鐡冠客路向南何处是芦花十里雪漫漫
　　新息道中
　　萧条独向汝南行客路多逢汉骑营古木苍苍离乱后防家同住一孤城
　　家园熟是故萧相公所遗种凄然感旧因赋此诗
　　事去人亡迹自留黄花緑带不胜愁谁能更向青门外秋草茫茫覔故侯
　　钱起
　　校猎曲
　　长杨杀气连云飞汉主秋畋正掩围重门日晏红尘出数骑胡人猎兽归
　　过故洛城
　　故城门前春日斜故城门里无人家市朝欲认不知处漠漠野田空草花
　　归鴈
　　潇湘何事等闲囘水碧沙明两岸苔二十五弦弹夜月不胜清怨却飞来
　　访李卿不遇
　　画防朱楼映晚霞髙门寒栁度飞鸦门前不见归轩至城上愁看落日霞
　　暮春归故山草堂
　　谷口春残黄鸟稀辛夷花尽杏花飞始怜幽竹山牕下不改清隂待我归【谢叠山云春光欲尽莺老花残独山牕幽竹不改清隂如待主人之归此与嵗寒然后知松柏柏之后凋之意同】
　　送欧阳子还江华郡
　　江华胜事接湘濵千里湖山入兴新才子思归催去棹汀花且为驻残春
　　送崔山人归山
　　东山残雨挂斜晖野客巢由指翠微别酒稍酣乘兴去知君不羡白云归
　　秋夜送赵洌归襄阳
　　斗酒忘言良夜深红萱露滴鹊惊林欲知别后思今夕汉水东流是寸心
　　题礼上人壁画山水
　　连山画出映禅扉粉壁香筵满翠微坐来炉气萦空散共指晴云向岭归
　　晚过横灞寄张蓝田
　　乱水东流落照时黄花满迳客行迟林端忽见南山色马上还吟陶令诗
　　韦应物
　　登楼寄王卿
　　踏阁攀林恨不同楚云沧海思无穷数家砧杵秋山下一郡荆榛寒雨中【刘云髙视城邑真复如此开合野兴甚浓正是絶意复增两聫即情味不复如此】
　　登寳意寺上方旧逰
　　翠岭香台出半天万家烟树满晴川诸僧近住不相识坐聴微钟记徃年【刘云凡语言天趣皆实厯无趣者虽有味亦短】
　　寒食寄京师诸弟
　　雨中禁火空斋冷江上流莺独坐聴把酒看花想诸弟杜陵寒食草青青
　　县内闲居赠温公
　　满郭春风岚已昬鸦栖吏散掩重门虽居世网常清净夜对髙僧无一言
　　赋得沙际路送从叔象
　　独树沙边人迹稀欲行愁逺暮钟时野泉防处侵应尽不遇山僧知问谁
　　九日
　　今朝把酒复惆怅忆在杜陵田舎时明年九月知何处世难还家未有期【刘云可悲隔世与余同患】
　　答东林道士
　　紫阁西边第防峰茅斋夜雪虎行踪遥看黛色知何处欲出山门寻暮钟
　　闲居寄人
　　山明野寺晓钟微雪满幽林人迹稀闲居寥落生髙兴无事风尘独不归
　　春思
　　野花如雪绕江城坐见年芳忆帝京阊阖晓开凝碧树曾陪鸳鹭听流莺
　　滁州西涧
　　独怜幽草涧邉生上有黄鹂深树鸣春潮带雨晚来急野渡无人舟自横【欧阳子云滁州城西乃是丰山无西涧独城北有一涧水极浅不胜舟又江潮不到岂诗人务在佳句而实无此景耶　谢叠山云幽草黄鹂比君子在野小人在位春潮带雨晚来急乃季世危难多如日之已晚不复光明也末句谓寛闲寂寞之濵必有贤人如孤舟之横渡者特君不能用耳此诗人感时多故而作又何必滁之果如是也　刘云此语自好但韦公体出数字神情又别故贵知言不然不免为野人语矣好诗必是拾得此絶先得后半起更难似故知作者用心】
　　子规啼
　　髙林滴露夏夜清南山子规啼一声邻家孀妇抱儿泣我独展转何为情
　　因省风俗访道士侄不见题壁
　　去年涧水今亦流去年杏花今又拆山人归来问是谁还是去年行春客
　　皇甫冉
　　送魏十六还苏州
　　秋夜沈沈此送君隂虫切切不堪闻归舟明日毘陵道囘首姑苏是白云
　　同李万晚望南岳寺怀普门上人
　　释子身心无垢纷独将衣鉢去人羣相思晚望松林寺唯有钟声出白云
　　曾山送别
　　凄凄逰子若飘蓬明月清樽只暂同南望干山如黛色愁君客路在其中
　　送陆邃潜夫【得文字】
　　何事千年遇圣君坐令双鬓老如云南行更入深山旧岐路悠悠水自分
　　寄振上人无碍寺所居
　　恋亲时见住人羣多在青山就白云独坐焚香诵经处深山古寺雪纷纷
　　送陆沣郭郧
　　才见吴洲百草春巳闻燕鴈一声新秋风何处催年急偏逐山行水宿人
　　酬张继
　　怅望南徐登北固迢迢西塞望东闗落日临川问音信寒潮唯带夕阳还
　　赴李少府庄失路
　　君家南郭白云连正待情人弄石泉月照烟花迷客路苍苍何处是伊川
　　韩翃
　　汉宫曲二首
　　五柞宫中过腊看万年枝上雪花残绮牕夜闭玉堂静素绠朝穿金井寒
　　汉室长陵小市中珠帘绣户对春风君王昨日移仙仗玉辇将迎入汉宫
　　江南曲
　　长乐花枝雨防销江城日暮好相邀青楼不闭葳鎻緑水回通宛转桥
　　看调马
　　鸳鸯赭白齿新齐晚日花中散碧蹄玉勒斗回初喷沬金鞭欲下不成嘶
　　寒食
　　春城无处不飞花寒食东风御栁斜日暮汉宫传蜡烛轻烟散入五侯家【唐史遗事云徳宗时制诰阙人上批曰与韩翃时有同姓名者中书再具二人同进上书翃寒食诗末批云与此韩翃】
　　送客知鄂州
　　江口千家带楚云江花乱防雪纷纷春风落日谁相见青翰舟中有鄂君
　　宿石巴山中
　　浮云不共此山齐山霭苍苍望转迷晓月暂飞千树里秋河隔在数峰西
　　赠张千牛
　　蓬莱阙下是天家上路新回白鼻騧急管昼催平乐酒春衣夜宿杜陵花
　　题玉真观李秘书院
　　白云斜日影深松玉宇瑶坛知防重把酒题诗人散后华阳洞里有疎钟
　　送客贬五谿
　　南过猿声一逐臣回看秋草泪沾巾寒天暮雨空山里几处蛮家是主人
　　送齐山人归长白山
　　旧事山人白公掉头归去又乘风柴门流水依然在一路寒山万木中
　　卢纶
　　宫中乐二首【一作天长地久词】
　　台殿云凉秋色微君王初赐六宫衣楼船泛罢归犹早行遣才人鬬射飞
　　云日呈祥礼物殊彤庭生献五单于塞垣万里无飞鸟可是边城用郅都
　　曲江春望
　　菖蒲翻叶栁交枝暗上莲舟鸟不知更到芦花最深处玉楼金殿影参差
　　春日有怀
　　桃李风多日欲隂伯劳飞处落花深贫居静久难逢信知隔春山不可寻
　　与从弟同下第出闗言别二首
　　杂花飞尽栁隂隂官路逶迤緑草生对酒巳成千里客望山空寄两乡心
　　出闗愁暮一沾裳满墅蓬生古战埸孤村树色昬残雨逺寺钟声带夕阳
　　村南逢病叟
　　双膝过頥顶在肩四邻知姓不知年卧驱鸟雀惜禾黍犹恐诸孙无社钱
　　赴虢州留别故人
　　世故相逢各未闲百年多在别离间昨夜秋风今夜不知何处入空山
　　山店
　　登登山路何时尽决决谿流到处闻风动叶声山犬吠几家松火隔秋云
　　别李纷
　　头白乘驴悬布裳一囘言别泪千行儿孙满眼无归处惟到樽前是故乡
　　唐诗品彚巻四十九
　　钦定四库全书
　　唐诗品彚巻五十
　　明　髙棅　编
　　七言絶句五
　　接武【上之二】
　　刘方平
　　乌栖曲
　　画舸双艚锦为缆芙蓉花发莲叶暗门前月色映横塘感郎中夜度潇湘
　　春怨二首
　　纱牕日落渐黄昬金屋无人见泪痕寂寞空庭春欲晚梨花满地不开门
　　朝日残莺伴妾啼开帘只见草萋萋庭前时有东风入杨栁千条尽向西
　　夜月
　　更深月色半人家北斗阑干南斗斜今夜偏知春气暖虫声新透緑牕纱
　　朱放
　　送温台
　　渺渺天涯君去时浮云流水自相随人生一世长如客何必今朝是别离
　　皇甫曾
　　萼岭四望
　　汉家仙仗在咸阳洛水束流出建章野老至今犹望幸离宫秋树独苍苍
　　韦使君宅海榴咏
　　淮阳卧理有清风腊月榴花带雪红闭阁寂寥常对此江湖心在数枝中
　　秦系
　　题明惠上人房
　　檐前朝暮雨添花八十吴僧饭熟麻入定几时还出定不知巢燕汚袈裟
　　山中赠耿湋拾遗
　　数片荷花不满身青山百鸟岂知贫如今不是秦时世更隠桃花亦笑人
　　严维
　　丹阳送韦参军
　　丹阳郭里送行舟一别心知两地秋日晚江南望江北寒鸦飞尽水悠悠
　　李嘉祐
　　夜宴南陵留别
　　雪满前庭月色闲主人留客未能还预愁明日相思处疋马千山与万山
　　题前谿馆
　　多年谪宦在江西举目云山要自迷今日始知风土异浔阳南去鹧鸪啼
　　过乌江公山寄钱贠外
　　雨过青山猿呌时愁人泪滴石榴枝无端王事还相系肠断蒹葭君不知
　　郎士元
　　送麴司直
　　曙雪苍苍兼曙云朔风燕鴈不堪闻贫交此别无他赠惟有青山逺送君
　　夜泊湘江
　　湘山木落洞庭波湘水连云秋鴈多寂寞舟中人借问月明只是聴渔歌
　　聴邻家吹笙
　　凤吹声如隔防霞不知墙外是谁家重门深鎻无寻处唯有碧桃千树花【谢云只是聴邻家吹笙闻其声不见其人求其人不得其所一段风景极难形容此诗情思句律极其工巧】
　　柏林寺南望
　　谿上遥闻精舍钟泊舟微迳度深松青山霁后云犹在画出东南四五峰
　　送别
　　穆陵闗上秋云起安陆城邉逺行子薄暮寒蝉三两声囘望故乡千万里
　　司空曙
　　送郑锡【曙曾事此公季父】
　　汉阳云树情无极蜀国风烟思不堪莫怪别君偏有泪十年曾事晋征南
　　江村即事
　　罢钓归来不系船江村月落正堪眠纵然一夜风吹去只在芦花浅水边
　　登岘亭
　　岘山回首望秦关南向荆州几日还今日登临惟有泪不知风景在何山
　　峡口送友
　　峡口花飞欲尽春天涯去住泪沾巾来时万里同为客今日翻成送故人
　　送卢彻之太原谒马尚书
　　榆落雕飞关塞秋黄云画角见并州翩翩羽骑双旌后上客亲随郭细侯
　　发渝州却寄韦判官
　　红烛津亭夜见君繁弦急管两纷纷平明分手空江逺惟有猿声满水云
　　李端
　　长信宫
　　金壶漏尽禁门开飞燕昭阳侍寝回随分独眠秋殿里遥闻语笑自天来
　　闺情
　　月落星稀天欲明孤灯未灭梦难成披衣更向门前望不忿朝来鹊喜声
　　江上送客
　　故人南去汉江隂秋雨潇潇梦泽深江上见人应下泪由来逺客易伤心
　　送刘侍郎
　　几人同事谢宣城未及酬恩隔死生唯有夜猿知客恨峄阳谿路第三声
　　耿湋
　　古意
　　虽言千骑上头居一世生离恨有余叶下绮牕银烛冷含啼自草锦中书
　　凉州词
　　国使翩翩随斾旌陇西岐路足荒城氊裘牧马胡雏小日暮蕃歌三两声
　　路傍墓
　　石马双双当古树不知何代公侯墓墓前靡靡春草深唯有行人看碑路
　　崔峒
　　题兰若
　　絶顶茅庵老此生寒云孤木伴经行世人那得知幽迳遥向青峰礼磬声
　　张继
　　枫桥夜泊
　　月落乌啼霜满天江枫渔火对愁眠姑苏城外寒山寺夜半钟声到客船
　　阊门即事
　　耕夫召募逐楼船春草青青万顷田试上吴门看郡郭清明防处有新烟
　　顾况
　　桃花曲
　　魏帝宫人舞凤楼隋家天子泛龙舟君王夜醉春眠晏不觉桃花逐水流
　　宫词
　　玉楼天半起笙歌风送宫嫔笑语和月殿影开闻夜漏水晶帘卷近秋河
　　听角思归
　　故园黄叶满青苔梦后城头晓角哀此夜断肠人不见起行残月影徘徊
　　宿昭应
　　武帝祈灵太乙坛新丰树色绕千官那知今夜长生殿独闭空山月影寒
　　题叶道士山房
　　水边杨栁赤栏桥洞里神仙碧玉箫近得麻姑书信否浔阳江上不通潮
　　王郎中席歌妓
　　栁拂青楼花满衣能歌宛转世应稀空中几处闻清响欲绕行云不遣飞
　　湖中
　　青草湖邉日色低黄茅嶂里鹧鸪啼丈夫飘荡今如此一曲长歌楚水西
　　江上故居
　　家在双峰兰若边一声秋磬发孤烟山连极浦鸟飞尽月上青林人未眠
　　江村乱后
　　江村日暮寻遗老江水东流横浩浩竹里闲牕不见人门前旧路生青草
　　忆故园
　　惆怅多山人复稀杜鹘啼处泪沾衣故园此去千余里春梦犹能夜夜归
　　戎昱
　　塞下曲
　　汉将归来虏塞空旌旂初下玉闗东髙蹄战马三千疋落日平原秋草中
　　采莲曲
　　涔阳女儿花满头毵毵同泛木兰舟秋风日暮南湖里争唱菱歌不肯休
　　旅次寄湖南张郎中
　　寒江近户漫流声竹影当牕乱月明归梦不知湖水濶夜来还到洛阳城
　　移家别湖上亭
　　好是春风湖上亭栁条藤蔓系离情黄鹂久住浑相识欲别频啼四五声
　　征人归乡
　　三月江城栁絮飞五年留客送人归故将别泪和乡泪今日防干湿汝衣
　　寄许錬师
　　扫石焚香礼碧空露华偏湿蕋珠宫如何说得天坛上万里无云月正中
　　长孙翔
　　宫词
　　一道甘泉接御沟上皇行处不曾秋谁言水是无情物也到宫前咽不流
　　卫象
　　古词
　　鹊血调弓湿未干鸊鹈新淬剑光寒辽东老将鬓成雪犹向旄头夜夜看
　　栁谈
　　凉州曲
　　闗山万里逺征人一望闗山泪满巾青海城头空有月黄沙碛里本无春
　　宋济
　　东邻美女歌
　　花暖江城斜日隂莺啼绣户晓云深春风不道珠帘隔传得歌声与客心
　　杨慿
　　中怨秋
　　辞家逺客畅秋风千里寒云与断蓬日暮隔山投古寺钟声何处蒙蒙
　　长孙佐辅
　　别友人
　　愁多不忍醒时别想极还寻静处行谁遣同衾又分手不如行路本无情
　　咏河邉枯树
　　野火烧枝水洗根数围枯枿半心存应是无机承露却将春色寄苔痕
　　寻山家
　　独访山家歇还涉茅屋斜连隔松叶主人闻语未开门绕篱野菜飞黄蝶【苕溪渔隠云余尝居林落间食饱支笻纵步疑邻家之扉小立待之眼前景物悉如诗中语然后知其工也】
　　刘商
　　观猎
　　日隠寒山猎未归鸣弦落羽雪霏霏梁园射尽南飞鴈淮楚人惊阳鸟稀
　　白沙宿窦常宅观妓
　　杨子澄江映晚霞栁条垂岸一千家主人留客江邉宿十月繁霜见杏花
　　题潘师房【英华作于鹄诗】
　　渡水傍山寻絶壁白云飞处洞门开仙人来徃行无迹石径春风长緑苔
　　送王使君自楚移越
　　露冕行春向若耶野人怀恵欲移家东风二月淮隂道惟见棠梨一树花
　　送豆卢郎赴海陵
　　烟波极目巳沾襟路出东塘水更深看取海头秋草色恰如江上别离心
　　合谿送王永归东郭
　　君去春山谁共逰鸟啼花落水空流如今送别临谿水他日相思来水头
　　送清上人徃湖南
　　闲出东林日影斜稻苗深浅映袈裟船到南湖风浪静可怜秋水照莲花
　　醉后
　　春月秋风老此身一瓢长醉任家贫醒来还爱浮萍草漂寄官河不属人
　　送别
　　灞岸青门有敝庐昨来间道半丘墟陌头空送长安使旧里无人可寄书
　　于鹄
　　襄阳寒食寄宇文借
　　烟水初销见万家东风吹栁万条斜大堤欲上谁相伴马踏春泥半是花
　　秋夕
　　霜天云映月朦胧乌鹊争飞井上桐夜半酒醒人不觉满池荷叶动秋风
　　泛舟入后谿【一作羊士谔诗】
　　雨余芳草浄沙尘水緑沙平一带春惟有啼鹃似留客桃花深处更无人
　　题美人
　　秦女窥人不解羞攀花趂蝶出墙头胸前空带宜男草嫁得萧郎爱逺逰
　　戴叔伦
　　蕲州行营作
　　蕲水城西向北看桃花落尽栁花残朱旂半巻山川小白马连嘶草树寒
　　湘南即事
　　卢橘花开枫叶衰出门何处望京师沅湘日夜东流去不为愁人住少时
　　宿灌阳滩
　　十月江邉芦叶飞灌阳滩冷上舟迟今朝未遇髙风便还与沙鸥宿水湄
　　夜发袁江寄李頴川刘侍郎
　　半夜囘舟入楚乡月明山水共苍苍孤猿更呌秋风里不是愁人亦断肠
　　赠商亮
　　日日河邉见水流伤春未巳复悲秋山中旧宅无人住来徃风尘共白头
　　对月答元明府
　　山下孤城月上迟相留一醉本无期明年此夕逰何处纵有清光知对谁
　　别张贠外
　　木叶纷纷湘水滨此中何事徃来频临风自笑归时晚更送浮云逐故人
　　送吕少府
　　共醉流芳独归去故园髙士日相亲深山古路无杨栁折取桐花寄逺人
　　徳宗皇帝
　　九日
　　禁苑秋来爽气多昆明风动起沧波中流箫鼓诚堪赏讵假横汾发棹歌
　　包何
　　寄杨侍御
　　一官何幸得同时十载无媒独见遗今日不论腰下组请君看取鬓邉丝













　　唐诗品彚卷五十
　　钦定四库全书
　　唐诗品彚巻五十一
　　明　高棅　编
　　七言絶句六
　　接武【下之一】
　　李益
　　宫怨
　　露湿晴花春殿香月明歌吹在昭阳似将海水添宫漏共滴长门一夜长
　　汴河曲
　　汴河东流无限春隋家宫阙已成尘行人莫上长堤望风起杨花愁杀人
　　早度破讷沙
　　破讷沙头鴈正飞鸊鹈泉上战初归平明日出东南地满碛寒光生铁衣
　　赴渭北宿石泉驿南望黄堆
　　边城已在虏尘中烽火南飞入汉宫汉庭议事先黄老麟阁何人定战功
　　拂云堆
　　汉将新从虏地来旌旗半上拂云堆单于马向沙场猎南望隂山笑始回
　　听晓角【又见王昌龄集】
　　边霜昨夜堕关榆吹角当城片月孤无限塞鸿飞不度秋风吹入小单于
　　夜上西城听凉州曲
　　鸿鴈新从北地来闻声一半却飞回金河戍客肠应断更在秋风百尺台
　　临滹沱见蕃使列名
　　漠南春色到滹沱边柳青青塞马多万里江山今不闭汉家频许郅支和
　　上汝州郡楼
　　黄昬鼓角似边州三十年前上此楼今日山川对垂泪伤心不独为悲秋
　　春夜闻笛
　　寒山吹笛唤春归迁客相看泪满衣洞庭一夜无穷鴈不待天明尽北飞
　　夜上受降城闻笛
　　回乐峰前沙似雪受降城外月如霜不知何处吹芦管一夜征人尽望鄕
　　从军北征
　　天山雪后海风寒横笛偏吹行路难碛里征人三十万一时回首月中看
　　柳杨送客
　　青枫江畔白苹洲楚客伤离不待秋君见隋朝更何事柳杨南渡水悠悠
　　送客还幽州
　　惆怅秦城送独归蓟门云树逺依依秋来莫射南飞鴈从遣乘春更北飞
　　扬州送客
　　南行直入鹧鸪羣万岁桥边一送君闻道望鄕听不得梅花暗落岭头云
　　隋宫燕
　　燕语如伤旧国春宫花一落旋成尘自从一闭风光后几度飞来不见人
　　刘禹锡
　　【严沧浪云大厯后刘梦得之絶句张籍王建之乐府吾所深取耳】
　　阿娇怨
　　望见葳防举翠华试开金屋扫庭花须臾宫女传来信言幸平阳公主家
　　蹋歌词二首
　　春江月出大堤平隄上女郎连袂行唱尽新词欢不见红霞映树鹧鸪鸣【谢疉山云女郎连袂色必有可观声必有可听唱尽新词而欢爱之情不见但见红霞映树闻鹧鸪之声其思想当何如也　按古乐府常林欢解题云江南人谓情人为欢故荆州有长林县盖乐工误以长为常谢说为欢爱之情非也】
　　桃蹊柳陌好经过灯下妆成月下歌为是襄王故宫地至今犹自细腰多
　　堤上行二首
　　酒旗相望大堤头堤下连樯堤上楼日暮行人争渡急桨声幽轧满中流
　　江南江北望烟波入夜行人相应歌桃叶传情竹枝怨水流无限月明多
　　竹枝词五首【幷序】
　　四方之歌异音而同乐岁正月余来建安里中儿联歌竹枝吹短笛击鼓以赴节歌者扬袂杂舞以曲多为贤聆其音中黄钟之羽其卒章激昻如吴声虽伧儜不可分而含思宛转有淇澳之艳音昔屈子居沅湘间其民迎神词多鄙陋乃为作九歌到于今荆楚歌舞之故余亦作竹枝词九篇俾善歌者飏之附于末后之聆巴渝知变风之自焉【黄山谷云刘梦得竹枝词辞意高妙元和间诚可独歩道风俗而不俚追古昔而不愧比之子美夔州歌所谓同工而异曲也】
　　白帝城头春草生白盐山下蜀江清南人上来歌一曲北人莫上动鄕情
　　日出三竿春雾销江头蜀客驻兰桡凭寄狂夫书一纸家住成都万里桥
　　瞿塘嘈嘈十二滩此中道路古来难长恨人心不如水等闲平地起波澜
　　山上层层桃李花云间烟火是人家银钏金钗来负水长刀短笠去烧畬
　　杨柳青青江水平闻郎江上唱歌声东边日出西边雨道是无晴还有晴
　　杨柳枝词二首
　　炀帝行宫汴水濵数株柳不胜春晚来风起花如雪飞入宫墙不见人
　　城外春风吹酒旗行人挥袂日西时长安陌上无穷树惟有垂杨管别离
　　伤愚谿
　　谿水悠悠春自来草堂无主燕飞回隔帘唯见中庭草一树山榴依旧开
　　宿都亭有怀【元和甲午岁诏书尽徴江湘逐客予自武陵赴京宿于都亭有怀续来诸君子】
　　雷湘江起卧龙武陵樵客蹑仙踪十年楚水枫林下今夜初闻长乐钟
　　与歌者何戡
　　二十余年别帝京重闻天乐不胜情旧人唯有何戡在更与殷勤唱渭城【谢云刘初贬召还义忤宰相被黜十年再召还怨旧时之害己者今无一存唯一妓独在不胜情三字极有味】
　　听旧宫人穆氏唱歌
　　曾随织女渡天河记得云间第一歌休唱贞元供奉曲当时朝士已无多【谢云前两句言宫中之乐如在九霄后两句谓贞元诸贤立朝尚多君子今日与贞元不侔矣闻贞元之乐曲思贞元之多士寜无伤今怀古之情乎诗云云谁之思西方美人此诗人之遗意也】
　　洛阳春末送杜録事
　　罇前花下长相见明日忽为千里人君过午桥回首望洛阳犹自有残春【谢云此诗谓世道衰光景促未至春光结局时也末句劝其不忘君也】石头城【金陵五题刘自序云友人白乐天掉头善吟叹赏良文且曰石头城诗云潮打空城寂寞回吾知后之诗人不复措辞矣余四誎虽不及此亦不狐乐天之言尔】
　　山围故国周遭在潮打空城寂寞回淮水东边旧时月夜深还过女墙来【谢云山无异东晋之山潮无异东晋之潮月无异东晋之月也求东晋之宗庙宫室英雄豪杰俱不可见矣意在言外寄有于无】
　　乌衣巷
　　朱雀桥边野草花乌衣巷口夕阳斜旧时王谢堂前燕飞入寻常百姓家【谢云世异时殊人更物换高门甲第百无一存惟朱雀桥乌衣巷之花草夕阳如旧不言王谢第宅之变乃云旧时燕飞入防常百姓之家此风人之遗巧也】
　　生公讲堂【在虎丘寺】
　　生公说法鬼神听身后空堂夜不扃高座寂寥尘漠漠一方明月可中庭【谢云此诗笑生公生前佛法神通身后空堂不扃高坐寂寥更无洒扫唯有一方明月可以周遍中庭生前听法之人今安在哉无有恭敬之心是生公无灵也】
　　台城
　　台城六代竞豪华结绮临春事最奢万戸千门成野草只縁一曲后庭花
　　春词
　　新妆粉面下朱楼深锁春光一院愁行到中庭数花朶蜻蜓飞上玉搔头
　　浪淘沙词
　　鹦鹉洲头浪飐沙青楼春望日将斜衔泥燕子争归舍独自狂夫不忆家
　　伤愚谿
　　柳门竹巷依依在野草青苔日日多纵有邻人解吹笛山阳旧侣更谁过
　　赴连州诸公置酒相送
　　谪在三湘最逺州边鸿不到水南流如今蹔寄罇前笑明日辞君歩歩愁
　　和令狐相公别牡丹
　　平章宅里一防花临到开时不在家莫道两京非逺别春明门外即天涯【谢云此言人臣不可恃圣眷朝承恩暮岭海一去君侧宠辱转移特顷刻间耳】自朗州至京戏赠看花诸君子【禹锡坐王叔文党贬司马后召出为刺史宰相怜其才召至京师见新贵满朝作此时论以为轻薄又黜】
　　紫陌红尘拂面来无人不道看花回都观里桃千树尽是刘郎去后栽
　　再游都观【旧唐书云禹锡自朗州召还游都观道士种桃千树灼灼如红霞因赋看花诗讥讽再黜后十年召还重游赋此】
　　百畆庭中半是苔桃花净尽菜花开种桃道士归何处前度刘郎今又来
　　张籍
　　楚妃怨
　　梧桐叶下黄金井横架辘轳牵素绠美人初起天未明手拂银瓶秋水冷
　　离宫怨
　　高堂别馆连湘渚长向春江开万戸荆王去去不复来宫中美人自歌舞
　　成都曲
　　锦江近西烟水緑新雨山头茘枝熟万里桥边多酒家游人爱向谁家宿
　　寒塘曲
　　寒塘沈沈柳叶疎水暗人语惊栖鳬舟中少年醉不起持烛照水射游鱼
　　春别曲
　　长江春水緑堪染莲叶出水大如钱江头橘树君自种那不长系木兰船
　　宫词
　　新鹰初放兔犹肥白日君王在内稀薄暮千门临欲锁红妆飞骑向前归
　　凉州词二首
　　边城暮雨鴈飞低芦笋初生渐欲齐无数铃声摇过碛应防白练到安西
　　凤林关里水东流白草黄榆六十秋边将皆承主恩泽无人解道取凉州
　　华清宫
　　温泉流入汉离宫宫树行行浴殿空武帝时人今欲尽青山空闭御墙中
　　玉山馆
　　长谿新雨色如泥野水隂云尽向西楚客天南行渐逺山山树里鹧鸪啼
　　蛮中
　　铜柱南边毒草春行人几日到金潾玉环穿耳谁家女自抱琵琶迎海神
　　秋思
　　洛阳城里见秋风欲作家书意万重复恐匆匆说不尽行人临发又开封
　　感春
　　逺客悠悠在病身谁家池上又逢春明年各自东西去此地看花是别人
　　与贾岛闲游
　　水北原南草色新雪消风暖不生尘城中车马应无数能解闲行有几人
　　送元结
　　昔日同游漳水边如今重说恨绵绵天涯相见还相别客路秋风又几年
　　送蜀客
　　蜀客南行听碧鸡木绵花发锦江西山桥日晚行人少时见猩猩树上啼
　　送元宗简
　　貂帽垂肩窄皂裘雪深骑马向西州暂时相见还相送却闭闲门依旧愁
　　别客
　　青山厯厯水悠悠今日相逢明月秋系马城边杨柳树为君沽酒暂淹留
　　望平驿作
　　茫茫菰草平如地渺渺长堤曲似城日暮未知投宿处逢人更问向前程
　　秋山
　　秋山无云复无风谿头看月出深松草堂不闭石牀静叶间坠露声重重
　　逢贾岛
　　僧房逢着欵冬花出寺行吟日已斜十二街中春色徧马蹄今去入谁家
　　寄李渤
　　五度谿头踯躅红嵩阳寺里讲时钟春山处处行应好一月看花到几峯
　　哭孟寂
　　曲江院里题名处十九人中最少年今日春光君不见杏花零落寺门前
　　王建
　　宫词十二首【欧阳诗话云王建宫词一百首多言唐禁中事皆史传小说所不载者往往见于其诗】
　　金殿当头紫阁重仙人掌上玉芙蓉太平天子朝元日五色云中驾六龙
　　蓬莱正殿压云鼇红日初生碧海涛开着五门遥北望赭黄新帕御牀高
　　笼烟紫气日曈曈宣政门开玉殿风五刻閤前卿相岀下帘声在半天中
　　千牛仗下放朝初玉案傍边立起居毎日请来金凤纸殿头无事不敎书
　　秋殿清斋刻漏长紫微宫女夜烧香拜陵日到公卿发卤簿分头岀太常
　　避暑昭阳不掷卢井边含水喷鸦雏内中数日无呼唤搨得滕王蛱蝶图
　　金吾除夜进傩名画袴朱衣四队行院院烧灯如白日沈香火底坐吹笙
　　太仪前日暖房来嘱向昭仪乞药栽勑赐一窠红踯躅谢恩未了奏花开
　　新秋白兔大于拳红耳霜毛趂草眠天子不敎人射杀玉鞭遮到马蹄前
　　鱼藻宫中锁翠蛾先皇行处不曾过如今池底休铺锦菱角鸡头积渐多
　　春风院院落花堆金锁生衣掣不开更筑歌台起妆殿明朝先进画图来
　　树头树底覔残红一片西飞一片东自是桃花贪结子错敎人恨五更风【谢疉山云说到落花气象便萧索独此诗从落花说归结子便有生意】
　　华清宫
　　酒幔高楼一百家宫前杨柳寺前花内园分得温汤水二月中旬已进
　　绮绣宫
　　玉楼倾侧粉墙空重疉青山绕故宫武帝去来红袖尽野花黄蝶领春风
　　夜看扬州市
　　夜市千灯照碧云高楼红袖客纷纷如今不似时平日犹自笙歌彻晓闻
　　十五夜望月【时会琴客】
　　中庭地白树栖鸦冷露无声湿桂花今夜月明人尽望不知秋思在谁家
　　江陵使至汝州
　　回看巴路在云间寒食离家麦熟还日暮数峯青似染商人说是汝州山
　　王涯
　　宫词七首
　　曈曈日岀大明宫天乐遥闻在碧空禁树无风正和暖玉楼金殿晓光中
　　禁门烟起紫沈沈楼阁当中复道深长到暮天凝不散掖庭宫里动秋砧
　　碧绣帘前柳散垂守门宫女欲攀时曾经玉辇从容处不敢临风折一枝
　　春来新挿翠云钗尚着云头踏殿鞋欲得君王回一顾争扶玉辇下金阶
　　迎风殿里罢云和起听新蝉歩浅莎为爱九天和露滴万年枝上最声多
　　炎炎夏日满天时桐叶交加覆玉墀向晓移灯上银簟丛丛緑鬓坐弹棋
　　银瓶泻水欲朝妆烛焰红高粉壁光共怪满身珠翠冷黄花瓦上有新霜
　　献寿词
　　宫殿参差列九重祥云瑞气捧堦浓微臣欲献唐尧寿遥指南山对衮龙
　　从军词
　　旄头夜落捷书飞来奏金门看赐衣白马将军频破敌黄龙戍卒几时归
　　塞下曲
　　年少辞家从冠军金装宝劒去邀勳不知马骨伤寒水唯见龙城起暮云
　　秋夜曲二首
　　丁丁漏水夜何长漫漫轻云露月光秋逼暗虫通夕响寒衣未寄莫飞霜
　　桂魄初生秋露微轻罗已薄未更衣银筝夜乆殷勤弄心怯空房不忍归
　　秋思
　　网轩凉吹动秋衣夜听更长玉漏稀月渡天河光转湿鹊惊秋树叶频飞
　　闺人春思
　　愁见游空百丈丝春风挽断更伤离闲花落尽青苔地尽日无人谁得知


　　唐诗品彚巻五十一
　　钦定四库全书
　　唐诗品彚巻五十二
　　明　高棅　编
　　七言絶句七
　　接武【下之二】
　　武元衡
　　送卢起居
　　相如拥传有光辉何事防干泪湿衣旧府东山余妓在重将歌舞送君归
　　送张司録赴京
　　江南烟塞鸿飞西府文章谢掾归相送汀洲兰杜晚菱歌一曲泪沾衣
　　送张谏议
　　汉庭从事五人来白首疆场独未回今日送君魂断处寒江寥落数枝梅
　　送柳郎中
　　望鄕台下秦人去学射山中杜魄哀落日河桥千骑别春风寂寞斾旌回
　　鄂渚送人
　　云帆渺渺巴陵渡烟树苍苍故郢城江上梅花无数发送君南浦不胜情
　　岁暮送舍人使京
　　边城岁尽望鄕关身逐戎旌未得还欲别临岐无限泪故园花发寄君攀
　　立秋华原南馆别二客
　　风入泥阳池馆秋片云孤鹤两难留明朝独向青山郭唯有蝉声催白头
　　访裴校书不遇
　　梨花落尽柳花时庭树流莺日过迟几度相思不相见春风何处有佳期
　　题李将军林亭
　　落英飘蕊雪纷纷啼鸟如悲霍冠军逝水不回弦管絶玉楼迢递锁浮云
　　登阖闾古城
　　登高逺望自伤情柳发花开映古城全盛已随流水去黄鹂空转旧春声
　　春日偶作
　　飞花寂寂燕双双南客衡门对楚江惆怅管弦何处发春风吹到读书牕
　　春兴
　　杨柳隂隂细雨晴残花落尽见流莺春风一夜吹鄕梦梦逐春风到洛城
　　陌上暮春
　　青青南陌柳如丝柳色莺声晚日迟何处最伤游客思春风三月落花时
　　汴州闻角
　　何处金笳月里悲悠悠逺客梦先知单于城上关山曲今日中原总解吹
　　杨巨源
　　赠崔驸马
　　百尺梧桐画阁齐箫声落处翠云低平阳不惜黄金埒细雨花骢踏作泥
　　听李凭弹箜篌
　　听奏繁弦玉殿清风传曲度禁林明君王听乐梨园暖翻到云门第几声
　　宿藏公院听齐孝若弹琴
　　禅思何妨在玉琴眞僧不见听时心离声怨调秋堂夕云向苍梧湘水深
　　观妓人入道
　　荀令歌钟北里亭翠蛾红粉敞云屛舞衣施尽余香在今日花前学诵经
　　和练秀才杨柳【一作戴叔伦诗】
　　水边杨柳緑烟丝立马烦君折一枝唯有春风最相惜殷勤更向手中吹【谢云杨柳已折生意何在春风披拂如有爱惜之心此无情似有情也仁人君子以天地生物为心兴哀于无用之地垂徳于不报之所与春风吹断柳何异】
　　题云师山房
　　云公兰若深山里月明松殿微风起试问空门清净心莲花不省秋潭水
　　张仲素
　　汉苑行二首
　　回鴈高飞太液池新花低发上林枝年光到处皆堪赏春色人间总未知
　　春风淡淡影悠悠莺啭高枝燕入楼千歩回廊闻凤吹珠帘处处上银钩
　　天马诗二首
　　天马初从渥水来郊歌曾唱得龙媒不知玉塞沙中路苜蓿残花几处开
　　躞蹀宛驹齿未齐摐金喷玉向风嘶来时行尽金河道猎猎轻风在碧蹄
　　塞下曲三首
　　三戍渔阳再渡辽骍弓在臂箭横腰匈奴似欲知名姓休傍隂山更射雕
　　猎马千行鴈几双燕然山下碧油幢传声漠北单于破火照旌旂夜受降
　　隂碛茫茫塞草腓桔橰原上暮烟飞交河北望天连海苏武曾将汉节归
　　秋闺思二首
　　碧牕斜月蔼深辉愁听寒螀泪湿衣梦里分明见关塞不知何路向金微
　　秋天一夜静无云断续鸿声到晓闻欲寄征人问消息居延城外又移军
　　权徳舆
　　舟行夜泊
　　萧萧落叶送残秋寂寞寒波急暝流今夜不知何处泊断猿晴月引孤舟
　　赠天竺灵隐二寺主
　　石路泉流两寺分寻常钟磬隔山闻山僧半在中峰住共占清猿与白云
　　题柳郎中故居
　　下马荒堦日欲曛潺潺石溜静中闻鸟啼花落人声絶寂寞山牕掩白云
　　朝元阁
　　缭垣复道上层霄十月离宫万国朝胡马忽来清跸去空余台殿照山椒
　　李渉
　　竹枝词
　　十二峰头月欲低空澪滩上子规啼孤舟一夜东归客泣向东风忆建谿
　　过襄阳上于司空頔
　　方城汉水旧城池陵谷依然世自移歇马独来寻故事逢人唯説岘山碑【谢云于公镇襄阳为政苛刻此诗以羊祜之仁襄阳人思之无穷劝于公当以羊祜为法词婉而妙】
　　从秦城回再题武关
　　逺别秦城万里游乱山高下入商州关门不锁寒谿水一夜潺湲送客愁
　　送魏简能东游二首
　　燕市悲歌又送君目随征鴈过寒云邮亭宿处时看剑莫使尘埃蔽斗文【谢云此诗勉魏生坚志养气勿以穷困而销沮也如宝剑当时时淬厉思立功名不可与尘埃俱汩没也】
　　献赋论兵命未通却乘羸马出江东灞陵道上重回首十载长安似梦中【谢云此诗劝魏当知命待时不必奔趍也】
　　秋夜题夷陵水馆
　　凝碧初高海气秋桂轮斜落到江楼三更浦上巴歌歇山影沈沈水不流
　　开元寺
　　宿雨初收草木浓羣鸦飞散下堂钟长廊无事僧归院尽日门前独看松
　　题鹤林寺
　　终日昬昬醉梦间忽闻春尽强登山因过竹院逢僧话又得浮生半日闲
　　重过文上人院
　　南随越鸟北燕鸿松月三年别逺公无限心中不平事一宵清话又成空
　　春晚游鹤林寺
　　野寺寻花春已迟背岩惟有两三枝明朝携酒犹堪赏为报春风且莫吹【谢云此诗有爱惜人才之意】
　　再游头陀寺
　　无因暂泊鲁阳戈白髪兼愁日日多只恐雪晴花便尽数来山寺亦无他
　　山居送僧
　　失意因休便买山白云深处寄柴关若逢城邑人相问报道花时也不闲
　　窦巩
　　洛中即事
　　高梧叶尽鸟巢空洛水潺潺夕照中寂寂天桥车马絶寒鸦飞入上阳宫
　　南游感兴
　　伤心欲问前朝事惟见江流去不回日暮东风春草緑鹧鸪飞上越王台【谢云此诗四句无限意思非巧心妙手不能摹写】
　　寄南游弟兄
　　书来未报几时还知在三湘五岭间独立衡门秋水濶寒鸦飞去日衔山
　　襄阳寒食寄宇文籍【已见第五巻】
　　烟水初销见万家东风吹柳万条斜大堤欲上谁相伴马踏春泥半是花
　　代邻叟
　　年来七十罢耕桑就暖支羸强下牀满眼儿孙身外事闲梳白髪向斜阳
　　寻道者隐处不遇【一作于鹄诗】
　　篱外涓涓涧水流槿花半照夕阳收欲题名字知相访又恐芭蕉不耐秋
　　宫人斜
　　离宫路绕北原斜生死恩深不到家云雨今归何处去黄鹂飞上海棠花【谢云宫人承恩幸之时朝云暮尽应极妍而今不知在何处但见墟墓之傍听黄鹂之声观海棠之色宫人之音容与草木禽鸟同一澌尽亦可哀矣】
　　窦牟
　　奉诚园笛
　　曾絶朱缨吐锦茵欲披芳草访遗尘秋风忽洒西园泪满目山阳笛里人
　　窦庠
　　上阳宫
　　愁云漠漠草离离太乙勾陈处处疑日暮毁垣春雨里残花犹发万年枝
　　雍裕之
　　宫人斜
　　几多红粉委黄泥野鸟如歌又似啼应有春魂化为燕年年飞入未央栖
　　李约
　　过华清宫
　　君王游乐万几轻一曲霓裳四海兵玉辇升天人已尽故宫唯有树长生【谢云君王所重者游乐所轻者万几此天下所以乱也第二句妙絶后两句与少陵哀江头一同凄怆】
　　陆畅
　　成都送费冠卿
　　红椒花落桂花开万里同游俱未回莫厌宫中频送客思鄕犹上望鄕台
　　刘言史
　　乐府杂词
　　紫禁梨花飞雪毛春风丝管翠楼高城里万家闻不见君王试舞郑樱桃
　　吕温
　　感贞元旧节寄窦三卢七
　　同事先皇立玉墀中和旧节又支离今朝各自看花处万里遥知掩泪时
　　道州郡斋卧疾寄东馆诸贤
　　东池送客醉年华闻道风流胜习家独卧郡斋寥落意隔帘微雨湿梨花
　　羊士谔
　　郡中即事
　　红衣落尽暗香残叶上秋光白露寒越女含情已无限莫敎长袖倚防干
　　登楼
　　槐柳萧踈绕郡城夜添山雨作江声秋风南陌无车马独上高楼故国情
　　令狐楚
　　少年行
　　家本清河住五城须凭弓箭得功名等闲飞鞚秋原上独向寒云试射声
　　坐中闻思帝鄕有感
　　年年不见帝鄕春白日寻思夜梦频上酒忽闻吹北曲坐中惆怅更何人
　　陈羽
　　吴城览古
　　吴王旧国水烟空香迳无人兰叶红春色似怜歌舞地年年先发馆娃宫
　　小江驿送陆侍御
　　鹤唳天边秋水空荻花芦叶起秋风今夜渡江何处宿会稽山在月明中
　　九月十日即事
　　汉江天外东流去巴塞连山万里秋节过重阳人病起一枝残菊不胜愁
　　游洞灵观
　　初访西城李少君独行深入洞天云风吹青桂寒花落香绕仙坛处处闻
　　酬幽闲上人喜及第后见赠
　　九霄心在劳相问四十人间岂足惊风动自然云岀岫高僧不用笑浮名
　　洛下赠彻公
　　天竺沙门洛下逢请为同社笑相容支頥忽望碧云里心爱嵩山第几峯
　　柳宗元
　　詶曹侍御过象县见寄
　　破额山前碧玉流骚人遥驻木兰舟春风无限潇湘思欲采苹花不自由
　　柳州二月榕叶尽落偶题
　　宦情羇思共凄凄春半如秋意转迷山城过雨百花尽榕叶满庭莺乱啼【刘云其情景自不可堪】
　　浩初上人见贻絶句欲登仙人山因以酬之
　　珠树玲珑隔翠微病来方外事多违仙山不属分符客一任淩空锡杖飞
　　韩愈
　　题楚昭王庙
　　丘坟满目衣冠尽城阙连云草树荒犹有国人怀旧徳一间茅屋祭昭王【刘云比人评韩曲江寄乐天絶句胜白全集此独谓唱詶可尔若韩絶句正在楚昭王庙一首尽压晚唐】
　　题广昌馆
　　白水龙飞已几春偶逢遗迹问耕人丘坟发掘当官路何处南阳有近亲
　　和李司勲过连昌宫
　　夹道疎槐岀老根高甍巨桷压山原宫前遗老来相问今是开元几叶孙
　　晚次宣谿
　　潮州南去接宣谿云水苍茫日向西客泪数行先自落鹧鸪休傍耳边啼
　　湘中酬张十一功曹
　　休垂絶徼千行泪共泛清湘一叶舟今日岭猿兼越鸟可怜同听不知愁
　　榴花
　　五月榴花照眼明枝间时见子初成可怜此地无车马顚倒青苔落绛英
　　欧阳詹
　　题延平剑潭
　　想像精灵欲见难通津一去水漫漫空余千载淩霜色长与澄潭白日寒
　　元稹
　　闻白乐天左降江州司马
　　残灯无熖影幢幢此夕闻君谪九江垂死病中惊坐起暗风吹雨入寒牕【白乐天云此句他人尚不可闻况仆哉洪容斋云嬉笑之怒甚于裂眦长歌之悲过于恸哭此语诚然】
　　忆事
　　夜深闲到防门边却绕行廊又独眠明月满庭池水緑桐花垂在绣帘前
　　白居易
　　后宫词
　　泪尽罗巾梦不成夜深前殿按歌声红顔未老恩先断斜倚熏笼坐到明
　　竹枝词
　　瞿塘峡口冷烟低白帝城头月向西唱到竹枝声咽处寒猿晴鸟一时啼
　　宿西林寺
　　木落天晴山翠开爱山骑马入山来心知不及柴桑冷一宿西林即便回
　　春题华阳观
　　帝子吹箫逐凤凰空留仙洞号华阳落花何处堪惆怅头白宫人扫影堂
　　鲍溶
　　隋宫
　　柳塘风起日西斜竹浦风回鴈弄沙炀帝春游古城在坏宫芳草满人家
　　赠杨錬师
　　紫烟衣上绣春云清隐山书小篆文明月在天将凤管夜深吹向玉宸君
　　寄薛膺昆季
　　楚山清路两无期梦里春风玉树枝何况芙蓉楼上客海门江月亦相思
　　孟郊
　　临池曲
　　池上春蒲叶如带紫菱成角莲子大罗裙蝉鬓倚迎风双双伯劳飞向东
　　李贺
　　蝴蝶舞
　　杨花扑帐春云热甲屛风醉眼缬东家蝴蝶西家飞白骑少年今日归
　　卢仝
　　逢郑三游山
　　相逢之处花茸茸峭壁攒峰千万重他日期君何处好寒流石上一株松
　　逢病军人
　　行多有病住无粮万里还鄕未到鄕蓬鬓哀吟古城下不堪秋气入金疮
　　李绅
　　却到无锡望芙蓉湖
　　丹橘村边独火微碧流明处鴈初飞萧条落叶垂杨岸隔水寥寥闻捣衣
　　顾非熊
　　洲送朱万言
　　渡头风晚叶飞频君去还吴我入秦双泪别家犹未断不堪仍送故鄕人
　　张祜
　　胡渭州【乐苑曰胡渭州商调曲也】
　　亭亭孤月照行舟寂寂长江万里流乡国不知何处是云山漫漫使人愁
　　雨淋铃【明皇别録曰帝幸蜀南入狭斜谷属淋弥旬于栈道中闻铃声与山相应帝既悼贵妃因采其声为淋铃曲以寄恨焉时独梨园善觱藁乐工张徽从至蜀都以其曲授之洎至徳中复幸华清宫从宫嫔御皆非昔人帝于望京楼令张防奏此曲不觉凄怆流涕其曲后入法部】
　　雨淋铃夜却归秦犹是张徽一曲新长说上皇垂泪敎月明南内更无人
　　集灵台【又见杜集作虢夫人】
　　虢国夫人承主恩平明骑马入金门却嫌脂粉汚顔色淡扫蛾眉朝至尊
　　华清宫
　　风树离离月正明九天龙气在华清宫门深锁无人觉半夜云中羯鼓声
　　宿湓浦逢崔升
　　江流不动月西沈南北行人万里心况是相逢鴈天夕星河寥落水云深
　　洲闻晓角
　　寒耿稀星照碧霄月楼吹角夜江遥五更人起烟霜静一曲残声遍落潮
　　题弋阳馆
　　一叶飘然下弋阳残霞昬日树苍苍葛谿谩淬干将劒却是猿声断客肠
　　邮亭残花
　　云暗山横日欲斜邮亭下马看残花自从身逐征西府每到花时不在家【谢云此与张翰秋风思鲈同意有道者闻之必不以山林之乐易钟鼎之奉矣】
　　朱庆余
　　宫中词
　　寂寂花时闭院门美人相并立琼轩含情欲说宫中事鹦鹉前头不敢言
　　闺意上张水部
　　洞房昨夜停红烛待晓堂前拜舅姑妆罢低声问夫婿画眉深浅入时无
　　西亭晚宴
　　虫声已尽菊花干五老松隂向晚寒对酒看山俱惜去不知残日下防干
　　庐江途中遇雪
　　芦苇声多鴈满陂湿云连野见山稀遥知将吏相逢处半是春城贺雪归
　　徐凝
　　洛城秋砧
　　三川水上秋砧发五凤楼前明月新谁谓秋砧明月夜洛阳城里更愁人
　　贾岛
　　渡桑干
　　客舍幷州已十霜归心日夜忆咸阳无端更渡桑干水却望幷州是故鄕【谢云乆客思乡人之常情旅寓十年交游欢爱与故乡无异一旦别去岂能无情渡桑干而望幷州反以为故乡也非东西南北之人不能道此】
　　期吕逸人不至
　　逸人期宿石牀中遣我开扉对晚空不知何处啸秋月闲却松门一夜风
　　姚合
　　边将
　　将军作镇古汧州水腻山春节气柔清夜满城弦管沸行人不信是边头【谢云此诗颂边城贤守有风人法度与云黄知塞近草白见边秋者异矣】
　　王表
　　成徳乐
　　赵女乘春上画楼一声歌发满城秋无端更唱关山曲不是征人亦泪流
　　裴夷直
　　忆家
　　天海相连无尽处梦魂来往尚应难谁言南海无霜云试向愁人两鬓看
　　唐诗品彚巻五十二
　　钦定四库全书
　　唐诗品彚巻五十三
　　明　高棅　编
　　七言絶句八
　　正变
　　李商隐
　　汉宫词
　　青雀西飞竟未回君王长在集灵台侍臣最有相如渴不赐金茎露一杯
　　宫词
　　君恩如水向东流得宠忧移失宠愁莫向尊前奏花落凉风只在殿西头
　　龙池
　　龙池赐酒敞云屏羯鼓声高众乐停夜半宴归宫漏永薛王沈醉寿王醒【容斋续笔云唐岐薛诸王俱薨于开元中而太眞以天宝三载方入宫此篇与元稹连昌词百官队仗避岐薛俱失】
　　瑶池
　　瑶池阿母绮牕开黄竹歌声动地哀八骏日行三万里穆王何事不重来
　　咸阳
　　咸阳宫阙郁嵯峨六国楼台艶绮罗自是当时天帝醉不关秦地有山河
　　过楚宫
　　巫峡迢迢旧楚宫至今云雨暗丹枫浮生尽恋人间乐只有襄王忆梦中【谢云高唐云雨本是说梦古今皆以为实事此诗讥襄王之愚前人未道破】
　　过华清内廐门
　　华清别馆闭黄昬碧草悠悠内廐门自是明时不巡幸至今青海有龙孙
　　贾生
　　宣室求贤访逐臣贾生才调更无伦可怜夜半虚前席不问苍生问鬼神
　　夜雨寄北
　　君问归期未有期巴山夜雨涨秋池何当共剪西牕烛却话巴山夜雨时
　　宿骆氏亭寄怀崔雍崔衮
　　竹坞无尘水槛清相思迢递隔重城秋隂不散霜飞晚留得枯荷听雨声
　　访隐者不遇
　　城郭休过识者稀哀猿啼处有柴扉沧江白石渔樵路日暮归来雨满衣
　　忆住一师
　　无事经年别逺公帝城钟晓忆西峯炉烟销尽寒灯暗童子开门雪满松
　　寄令狐郎中
　　嵩云秦树乆离居双鲤迢迢一纸书休问梁园旧宾客茂陵秋雨病相如
　　昨夜
　　不辞鶗鴂妬年芳但惜流尘暗洞房昨夜西池凉露满桂华吹断月中香
　　槿花
　　风露凄凄秋景繁可怜荣落在朝昬未央宫里三千女但保红顔莫保恩
　　夕阳楼
　　花明柳暗绕天愁上尽重城更上楼欲问孤鸿向何处不知身世自悠悠
　　东还
　　自是仙才自不知十年长梦采华芝秋风动地黄云暮归去嵩阳寻旧师
　　端居
　　逺书归梦两悠悠只有空牀敌素秋阶下青苔与红叶雨中寥落月中愁
　　游灵伽寺
　　碧烟秋寺泛湖来水打城根古堞摧尽日伤心人不见石榴花满旧琴台
　　嫦娥
　　云母屏风烛影深长河渐落晓星沈嫦娥应悔偷灵药碧海青天夜夜心【谢云意谓嫦娥有长生之福无夫妇之乐为悔前人未道破】
　　絶句【一作宫妓】
　　珠箔轻明拂玉墀披香新殿鬬腰肢不须看尽鱼龙戏终遣君王怒偃师【列子云偃师周穆王时工人献能倡者歌舞千变万化技将终倡者瞬其目招王之左右侍妾王大怒立欲诛偃师偃师大慑立剖能倡者以示王皆传绘草木胶漆黑白丹青之所为王乃叹曰人之巧与造化同功乎　杨文公谈苑云余知制诰日与余恕同考试因出李义山诗共读酷爱此絶击节称叹曰古人措辞寓意如此之深妙令人感慨不已】
　　杜牧
　　宫怨
　　监官引岀蹔开门随例虽朝不是恩银钥却收金鎻合月明花落又黄昬
　　秋夕
　　银烛秋光冷画屛轻罗小扇扑流萤天街夜色凉如水卧看牵牛织女星【苕溪渔隠诗话云此诗断句极佳意在言外其幽怨之情不待明言而自见之也】
　　泊秦淮
　　烟笼寒水月笼沙夜泊秦淮近酒家商女不知亡国恨隔江犹唱后庭花
　　登乐游原
　　长空澹澹孤鸟没万古消魂向此中看取汉家何事业五陵无树起秋风【谢云汉家基业之广大为何如今日登原一望五陵变为荒田墅草无树木可以起秋风矣盛衰无常废兴有时有天下者观此亦可以栗栗危惧】
　　赤壁
　　折防沈沙铁未销自将磨洗认前朝东风不与周郎便铜雀春深锁二乔【道山清话云此诗正佳但颇费解说】
　　华清宫
　　零叶翻红万树霜玉莲开蕊暖泉香行云不下朝元阁一曲淋铃泪万行
　　长安晴望
　　翠屏山对凤城开碧落揺光霁后来回识六龙巡幸处飞烟闲绕望春台
　　过勤政楼
　　千秋佳节名空在承露丝囊世已无唯有紫苔偏称意年年因雨上金铺
　　金谷园
　　繁华事散逐香尘流水无情草自春日暮东风怨啼鸟落花犹似堕楼人
　　青冢
　　青冢前头陇水流燕支山下暮云秋蛾眉一坠穷泉路夜夜孤魂月下愁
　　洛阳秋夕
　　泠泠寒水带霜风更在天桥夜景中清禁漏闲烟树寂月轮移在上阳宫
　　将赴吴兴登乐游原
　　清时有味是无能闲爱孤云静爱僧欲把一麾江海去乐游原上望昭陵【石林诗话云牧之是不满于当时故末有昭陵之句】
　　江南春
　　千里莺啼緑映红水村山郭酒旗风南朝四百八十寺多少楼台烟雨中
　　汉江
　　溶溶漾漾白鸥飞緑净春深好染衣南去北来人自老夕阳长送钓船归
　　宣州开元寺
　　松寺曾同一鹤栖夜深台殿月高低何人为倚东楼柱正是千山雪涨谿
　　长安雪后
　　秦陵汉苑参差雪北阙南山次第云车马满城原上去岂知惆怅有闲人
　　山行
　　逺上寒山石迳斜白云深处有人家停车坐爱枫林晚霜叶红于二月花
　　闻角
　　晓楼烟槛出云霄景下林塘已寂寥城角为秋悲更逺护霜云破海天遥
　　春尽途中
　　田园不事来游宦故国谁敎尔别离独倚关亭还把酒一年春尽送春时
　　寄扬州韩绰判官
　　青山隐隐水迢迢秋尽江南草木凋二十四桥明月夜玉人何处敎吹箫【刘云韩之风致可想书记薄幸自道耳】
　　怀吴中冯秀才
　　长洲苑外草萧萧却算游程岁月遥惟有别时今不忘暮烟秋过枫桥
　　送陆洿郎中弃官归
　　少微星动照春云魏阙衡门路自分倐去忽来应有意世间尘土漫疑君
　　送隐者
　　无媒迳路草萧萧自古云林逺市朝公道世间唯白髪贵人头上不曾饶
　　许浑
　　楚宫怨二首
　　十二山晴花尽开楚宫双阙对阳台细腰争舞君王醉白日秦兵江上来
　　猎骑秋来在内稀渚宫云雨湿龙衣腾腾战鼓动城阙江畔射麋犹未归
　　四皓庙二首
　　峨峨商岭采芝人雪顶霜髯虎豹茵山酒一壶歌一曲汉家天子忌功臣
　　避秦安汉岀蓝关松桂花隂满旧山自是无人有归意白云长在水潺潺【谢云此篇讥四老一出而不复还旧隐也】
　　鸿沟
　　相持未定各为君秦政山河此地分力尽乌江千载后古沟芳草起寒云
　　途经秦始皇墓
　　龙盘虎踞树层层势入浮云亦是崩一种青山秋草里路人唯拜汉文陵【谢云霸陵与秦皇墓相近秦极其机巧汉极其朴畧千载之后哀草頽坟气消影灭秦汉无异也然行路之人知拜霸陵而不拜秦皇墓为君仁与不仁之异至是有定论矣】
　　缑山庙
　　王子求仙月满台玉箫清转鹤徘徊曲终飞去不知处山下碧桃春自开【谢云此诗末句与钱起湘灵鼔瑟诗曲终人不见江上数峯青意度相似】
　　经故太尉段公庙
　　徒想追兵缓翠华古碑荒庙闭松花纪生不向荣阳死岂有山河属汉家
　　客有卜居不遂薄游汧陇因题
　　海燕西飞白日斜天门遥望五侯家楼台深锁无人到落尽东风第一花【谢云英雄以宇宙为家所到等是逆旅何必以无家为忧彼五侯有楼台而无人到殆与寒士无家者等此篇用解其卜居不遂之郁郁也】
　　谢亭送别
　　劳歌一曲解行舟红叶青山水急流日暮酒醒人已逺满天风雨下西楼【谢云醉中送别见红叶青山景象可爱必不瞻望涕泣矣日暮酒醒行人已逺不能无惜别之怀兼之满天风雨离思又当何如耶】
　　送宋处士归山
　　卖药修琴归去迟山风吹尽桂花时世间甲子须防事逢着仙人莫看棋
　　秋思
　　琪树西风枕簟秋楚云湘水忆同游高歌一曲掩明镜昨日少年今白头
　　寄桐江隐者
　　潮去潮来洲渚春山花如绣草如茵严陵台下桐江水解钓鲈鱼有几人
　　鹭鸶
　　西风澹澹水悠悠雪防丝飘带雨愁何限归心倚前阁緑蒲红蓼练塘秋
　　赵嘏
　　宫乌曲
　　宫乌栖处玉楼深微月生檐夜夜心香辇不回花自发春来空带辟寒金
　　寄逺
　　禁钟声尽见栖禽关塞迢迢故国心无限春愁莫相问落花流水洞房深
　　经汾阳旧宅
　　门前不改旧山河破虏曾轻马伏波今日独经歌舞地古槐疎冷夕阳多
　　灵岩寺
　　馆娃宫畔千年寺水濶云多客到稀闻说春来倍惆怅百花深处一僧归
　　题僧壁
　　晓傍疎林露满巾碧山秋寺属闲人谿头尽日看红叶却笑高僧衣上尘
　　江楼书感
　　独上江楼思悄然月光如水水连天同来翫月人何在风景依稀似去年
　　发青山馆
　　鳬鹥声暖野塘春鞍马风高驿路尘一宿青山又须去古来难得是闲人
　　落第寄沈询
　　穿杨力尽独无功华髪相期一夜中别到江头旧吟处为将双泪问春风
　　赠别
　　水边秋草暮萋萋欲驻残阳恨马蹄曾是管弦同醉伴一声歌尽各东西
　　淮南丞相座赠歌者虞姹
　　绮筵无处避梁尘虞姹清歌白日新来值渚亭花欲尽一声畱得满城春
　　东亭柳
　　拂水斜烟一万条几随春色醉河桥不知别后谁攀折犹自风流胜舞腰
　　经王先生故居
　　晚波东去海茫茫谁识蓬山不死鄕弄玉已归萧史去碧楼红树倚斜阳
　　温庭筠
　　瑶瑟怨
　　氷簟银牀梦不成碧天如水夜云轻鴈声逺过潇湘去十二楼中月自明【谢云无悲怆怨恨之词而枕冷衾寒独寐寤叹之意在其中矣】
　　车驾西游因而有作
　　宣曲长杨瑞气凝上林狐兔待秋鹰谁将词赋陪雕辇寂寞相如卧茂陵
　　赠少年
　　江海相逢客恨多秋风叶下洞庭波酒酣夜别淮隂市月照高楼一曲歌
　　赠弹筝者
　　天宝年中事玉皇曾将新曲敎宁王钿蝉金鴈皆零落一曲伊州泪万行
　　渭上题二首
　　吕公荣达子陵归万古烟波绕钓矶桥上一通名利迹至今江鸟背人飞
　　烟水何曾息世机暂时相向亦依依所嗟白首磻谿叟一下渔舟更不归
　　题端正树
　　路傍桂树碧云愁曾侍金舆幸驿楼草木荣枯似人事緑隂寂寞汉陵秋
　　鄠杜郊居
　　槿篱芳树近樵家麦陇青青一径斜寂寞游人寒食后夜来风雨送梨花
　　咸阳值雨
　　咸阳桥上雨如悬万防空蒙隔钓船还似洞庭春水色晚云将入岳阳天
　　经故袁学士居
　　剑逐惊波玉委尘谢安门下更何人西州城外花千树尽是羊昙醉后春
　　唐诗品彚巻五十三
　　钦定四库全书
　　唐诗品彚巻五十四
　　明　高棅　编
　　七言絶句九
　　余响
　　雍陶
　　天津桥春望
　　津桥春水浸红霞烟柳风丝拂岸斜翠辇不来金殿闭宫莺衔出上阳花
　　秋怀
　　古槐烟薄晚鸦愁独向黄昬立御沟南国望中生远思一行新鴈过汀洲
　　和孙明府怀旧山
　　五柳先生本在山偶然为客落人间秋来见月多归思自起开笼放白鹇
　　宿嘉陵驿楼
　　离思茫茫正值秋每因风景却生愁今宵难作刀州梦月色江声共一楼
　　城西访友人
　　沣水桥边小路斜日高犹未到君家村园门巷多相似处处春风枳殻花
　　哀蜀人为南蛮所俘
　　大渡河边蛮亦愁汉人将度尽回头此中剩寄相思泪南去应无水北流
　　刘得仁
　　悲老宫人
　　白髪宫娃不解悲满头犹自挿花枝曾縁玉貌君王宠准拟人看似旧时
　　村中闲歩
　　闲共野人临野水新秋高树挂清晖不知尘里无穷事白鸟双飞入翠微
　　上已日
　　未敢分明赏物华十年如见梦中花游人过尽衡门掩独自凭栏到日斜
　　陈陶
　　朝元引
　　正殿云开露冕旒下方珠翠压鼇头天鸡唱罢南山曙春色先归十二楼
　　陇西行二首
　　誓扫匈奴不顾身五千貂锦防胡尘可怜无定河边骨犹是春闺梦里人
　　陇树三看塞草青楼烦新替护羌兵同来死者伤离别一夜孤魂哭旧营
　　闲居杂兴
　　一顾成周力有余白云闲钓五谿鱼中原莫道无麟凤自是皇家结网疎【谢云天下有非常之才朝不能用乃隐于渔钓未可谓世无英雄也】
　　马戴
　　易水怀古
　　荆卿西去不复返易水东流无尽期落日萧条蓟城北黄沙白草任风吹
　　薛逢
　　题黄花驿
　　孤戍迢迢蜀路长鸟鸣山馆客思鄕更看絶顶烟霞外数树岩花照夕阳
　　定山寺
　　十里松萝映碧苔一川晴色镜中开遥闻上界翻经处片片香云出院来
　　薛能
　　铜雀台
　　魏帝当时铜雀台黄花深映棘丛开人生富贵须回首此地岂无歌舞来
　　友人边游回【一作马戴诗】
　　游子新从絶塞回自言曾上李陵台尊前语尽北风起秋色萧条胡鴈来
　　宋氏林亭
　　地湿莎青雨后天桃花红近竹林边行人本是农桑客记得春深欲种田
　　杨柳
　　华清高树出离宫南陌柔条带晚风谁见轻阴是良夜瀑泉声畔月明中
　　孟迟
　　长信宫
　　君恩已尽欲何归犹有残香在舞衣自恨身轻不如燕春来还绕御帘飞
　　闺情
　　山上有山归不得湘江暮雨鹧鸪飞蘼芜亦是王孙草莫送春香入客衣
　　还淮却寄睢阳
　　梁王池苑已苍然满树斜阳极浦烟尽日回头看不见两行秋泪上南船
　　宫人斜
　　云惨烟愁苑路斜路傍丘尽宫娃茂陵不是同归处空寄香魂着野花
　　项斯
　　泾州听张处士琴
　　边州独夜正思鄕君又弹琴在客堂髣髴不离灯影外似闻流水到潇湘
　　段成式
　　折杨柳枝词
　　枝枝交影锁长门嫩色曾霑雨露恩凤辇不来春欲尽空畱莺语到黄昬
　　送穆郎中赴阙
　　应念愁中恨索居骊歌声里且踟蹰若逢金马门前客为说虞卿久著书
　　李羣玉
　　紫极宫斋后
　　紫府空歌碧落寒晚星寥亮月光残一羣白鹤高飞散唯有松风扫石坛
　　南庄春望
　　草暖沙长望去舟微茫烟浪向巴丘沅湘寂寂春归尽水緑苹香人自愁
　　韩琮
　　暮春浐水送别
　　緑暗红稀出凤城暮云宫阙古今情行人莫听宫前水流尽年光是此声【谢云人物有尽流水无穷自唐有宫阙以来不知经几年过几人而宫前流水只此如故】
　　司马礼
　　宫怨
　　柳色参差罨画楼晓莺啼送满宫愁年年花落无人见空逐春泉岀御沟
　　观郊礼
　　钟鼓旌旗引六飞玉皇初着画龙衣泰坛烟尽星河晓万国心随防仗归
　　秋日怀储嗣宗
　　故人北游久不回霜鴈南度声何哀相思闻鴈更惆怅却向单于台下来
　　杜荀鹤
　　题新鴈
　　暮天新鴈起汀洲红蓼花疎水国秋想得故园今夜月几人相忆在江楼
　　哭具韬
　　亲朋来哭我来歌喜傍青山葬薜萝四海十年人杀尽似君埋少不埋多
　　李频
　　闻金吾妓唱梁州
　　闻君一曲古梁州惊起黄云塞上愁秦女树前花正发北风吹落满城秋
　　刘驾
　　长门怨【文苑英华作张乔诗】
　　御泉长绕凤凰楼只是恩波别处流闲揲舞衣归未得夜来砧杵六宫秋
　　储嗣宗
　　月夜
　　鴈池衰草露霑衣河水东流万事微寂寞青陵台上月秋风满树鹊南飞
　　陆龟蒙
　　怀宛陵旧游
　　陵阳佳地昔年游谢朓青山李白楼唯有日斜江上思酒旗风影落春流
　　春夕樱桃园燕
　　佳人芳树杂春蹊花外烟蒙月渐低几度艳歌清欲转流莺惊起不成栖
　　张贲
　　送人西归
　　孤云独鸟本无依江海重逢故旧稀杨柳渐疎芦苇白可堪斜日送君归
　　方干
　　东阳道中作
　　百花香气傍行人花底垂鞭日易曛野火不知寒食节穿林转壑自烧云
　　唐彦谦
　　仲山【汉高祖兄刘仲葬此】
　　千载遗踪寄薜萝沛中鄕里汉山河长陵亦是闲丘垅异日谁知与仲多【谢云观此诗则贫富贵贱等皆空花有道者不以累其灵台】
　　曲江春望
　　杏艳桃娇夺晚霞乐游无庙有年华汉朝冠盖皆陵墓十里宜春下苑花
　　长谿秋望
　　柳短莎长谿水流雨余烟暝立谿头寒鸦闪闪前山去杜曲黄昬人自愁
　　张乔
　　宿洛都门
　　山川马上度边禽一宿都门永夜吟客路不归秋又晚西风吹下洛阳砧
　　宴边将
　　一曲凉州金石清边风萧飒动江城坐中有老沙塲客横笛休吹塞上声
　　寄山僧
　　大道本来无所染白云那得有心期逺公独刻莲花漏犹向青山礼六时
　　司空图
　　漫书
　　长拟求闲未得闲又劳行役岀秦关逢人渐觉鄕音异却恨莺声似故山
　　高骈
　　访隐者不遇
　　落花流水认天台半醉闲吟独自来惆怅仙翁何处去满庭红杏碧桃开
　　罗邺
　　公子行
　　雕鞍玉勒照花明过后香风特地生半醉五侯门里出月高犹在禁街行
　　看花
　　花开只恐看来迟及到愁如未看时家在楚鄕身在蜀一年春色负归期
　　李拯
　　退朝望终南山
　　紫宸朝罢缀鹓鸾丹凤楼前驻马看唯有终南山色在晴明依旧满长安【谢云此诗复长安后车驾还京人物萧条感慨而作唯终南依旧】
　　崔鲁
　　华清宫三首
　　草遮回磴絶鸣銮云树深深碧殿寒明月自来还自去更无人倚玉阑干【谢云离宫荒废之状尽矣参之少陵玉华宫尤简切】
　　障掩金鸡蓄祸机翠华西拂蜀云飞珠帘一闭朝元阁不见人归见燕归
　　门横金锁悄无人落日秋声渭水滨红叶下山寒寂寂湿云如梦雨如尘
　　崔涂
　　巫山旅别
　　五千里外三年客十二峰前一望秋无限别魂招不得夕阳西下水东流
　　感花
　　绣轭香韀夜不归少年争惜最红枝东风一阵黄昬雨又是繁华梦觉时
　　章碣
　　焚书坑
　　竹帛烟销帝业虚关河空锁祖龙居坑灰未冷山东乱刘项元来不读书
　　东都望幸
　　懒修珠翠上高台眉月连娟恨不开纵使东巡也无益君王自领美人来
　　郑谷
　　淮上别故人
　　杨子江头杨柳春杨花愁杀渡江人数声风笛离亭晚君向潇湘我向秦
　　赠日本鉴禅师
　　故国无心渡海潮老禅方丈倚中条夜深雨絶松堂静一防山萤照寂寥
　　高蟾
　　春风
　　明月断魂清霭霭平芜归思緑迢迢人生莫遣头如雪纵得春风亦不消
　　旅夕
　　风散古陂惊宿鴈月临荒戍起啼鸦不堪吟断无人见时复寒灯落一花
　　曹松
　　己亥岁
　　泽国江山入战图生民何计乐樵苏凭君莫话封侯事一将功成万骨枯【谢云仁人君子闻此诗者必不以干戈立功名矣】
　　送僧入蜀过夏
　　师言结夏入巴峯云水回头几万重五月蛾眉须近火木皮愿重只如冬
　　王驾
　　社日【诗府作张蠙诗】
　　鹅湖山下稻粱肥豚栅鸡栖半掩扉桑柘影斜春社散家家扶得醉人归
　　晴景
　　雨前初见花间叶雨后兼无叶底花蛱蝶飞来过墙去却疑春色在邻家
　　吴融
　　华清宫
　　中原无鹿海无波凤辇鸾旗出幸多今日故宫归寂寞太平功业在山河
　　李洞
　　绣岭宫词
　　春日迟迟春草緑野棠开尽飘香玉绣岭宫前鹤髪翁犹唱开元太平曲
　　赠僧
　　不羡王公与贵人唯将云鹤自相亲闲来石上观流水欲洗禅衣未有尘
　　韦庄
　　江上别李秀才二首
　　前年相送灞陵春今日天涯各避秦莫向尊前惜沈醉与君俱是异乡人【谢云客中送客最易伤怀唐人如今日劝君须尽醉劝君更尽一杯酒皆不若此之妙】
　　千山红树万山云把酒相看日又曛一曲离歌两行泪不知何地再逢君
　　东阳酒家赠别
　　天涯方叹异鄕身又向天涯别故人明日五更孤店月醉醒何处各沾巾
　　送人游幷汾
　　风萧萧欲暮秋独携孤剑塞垣游如今虏骑方南牧莫过阴关第一州
　　送人归上国
　　送君江上日西斜泣向江边满树花若见青云旧相识为言流落在天涯
　　春愁
　　自有春愁正断魂不堪芳草思王孙落花寂寂黄昬雨深院无人独倚门
　　残花
　　江头沈醉落残晖却向花前恸哭归惆怅一年春又去碧云芳草两依依
　　金陵图
　　江雨霏霏江草齐六朝如梦鸟空啼无情最是台城柳依旧烟笼十里堤【谢云国亡主灭陵谷变迁唯城柳必梁朝所种草木无情只如旧日】
　　韩偓
　　宫词
　　绣屛斜立正销魂侍女移灯掩殿门燕子不归花着雨春风应自怨黄昬
　　江为
　　塞下曲
　　万里黄云冻不飞碛烟烽火夜深微胡儿移帐寒笳絶雪路时闻探马归
　　李建勳
　　宫词
　　宫门常闭舞衣闲畧识君王鬓便班却羡落花春不管御沟流得到人间
　　张泌
　　寄人
　　别梦依依到谢家小廊回合曲防斜多情只有春庭月犹为情人照落花
　　孙光宪
　　竹枝词
　　门前春水白苹花岸上无人小艇斜商女经过江欲暮散抛残食饲神鸦
　　杨柳枝词
　　昌门风暖落花干飞徧江城雪不寒独有晚来临水驿闲人多凭赤栏干





　　唐诗品彚巻五十四
　　钦定四库全书
　　唐诗品彚卷五十五
　　明　高棅　编
　　七言絶句十
　　旁流
　　古乐府
　　水调歌【乐苑曰水调商调曲旧说隋炀帝幸江都所制曲成奏之声韵怨切王令言闻而谓其弟子曰但有去声而无囘防帝不返矣后竞如其言按唐曲凡十一叠前五叠为歌后六叠为入破其歌第五叠五言调声最为怨切今选其七言五首于下】
　　第一叠
　　平沙落日大荒西陇上明星高复低孤山几处看烽火战士连营鼓鼙
　　第三叠
　　王孙别上緑珠轮不羡名公乐此身戸外碧潭春洗马楼前红烛夜迎人
　　入破第二叠
　　锦城丝管日纷纷半入江风半入云此曲只应天上有人间能得几囘闻
　　第三叠
　　昨夜遥欢出建章今朝缀赏度昭阳传声莫闭黄金屋为报先开白玉堂
　　第四叠
　　日晚笳声咽戍楼陇云漫漫水东流行人万里向西去满目关山空恨愁
　　凉州歌【乐苑曰凉州宫词曲开元中西凉府都督郭知运所进也　乐府杂録曰梁州曲本在正宫调中有大遍小遍至贞元初康昆仑翻入琵琶玉宸官调初进曲在玉宸殿故有此名合诸乐即黄钟宫也　张同幽闲鼓吹曰叚和尚善琵琶自制西凉州后传康昆仑即宫调凉州也亦谓之新凉州云郭茂倩所载前二叠为歌后三叠为排遍今録其三首】第一叠
　　汉家宫里柳如丝上苑桃花连碧池圣寿已传千岁酒天文更赏百僚诗
　　第二叠
　　朔风吹叶鴈门秋万里烟尘昏戍楼征马长思青海上胡笳夜听陇山头
　　排遍第二叠
　　鸳鸯殿里笙歌起翡翠楼前出舞人唤上紫微三五夕圣明方寿一千春
　　大和【乐苑曰大和羽调曲也郭茂倩乐府载五彻今録其二首】
　　第二彻
　　国鸟尚含天乐啭寒风犹带御衣香为报碧潭明月夜防须留赏待君王
　　第四彻
　　塞北江南共一家何须泪落怨黄沙春酒半酣千日醉庭前还有落梅花
　　伊州歌【乐苑曰伊州商调曲西京节度盖嘉运所进也前五叠为歌后五叠为入破今録其四首】
　　第一叠
　　秋风明月独离居荡子从戎十载余征人去日殷勤嘱归鴈来时数寄书
　　入破第一叠
　　千门今夜晓初晴万里天河彻帝京璨璨繁星驾秋色棱棱霜气韵钟声
　　第二叠
　　长安二月柳依依西出流沙路渐微阏氏山上春色少相府庭边驿使稀
　　第三叠
　　三秋大漠冷溪山八月严霜变草顔巻斾风行宵度碛衔枚电扫晓应还
　　盖罗缝【乐府作近代曲载盖罗缝二首前一首即王昌龄从军行】
　　第二曲
　　音书杜絶白狼西桃李无顔黄鸟啼寒鴈春深归去尽出门肠断草萋萋
　　水鼓子【乐府作近代曲】
　　第一曲
　　雕弓白羽猎初囘薄夜牛羊复下来梦水河边秋草合黑山峯外阵云开
　　景龙文馆学士【以下无名氏七人】
　　长宁公主宅流杯
　　凭高瞰逈足怡心菌阁桃源不暇寻余雪依林成玉树残霙防岫即瑶琴
　　开元名公
　　裴给事宅白牡丹
　　长安豪贵惜春残争赏新开紫牡丹别有玉盘承露冷无人起就月中防
　　才调诗【见才调集唐韦縠编】
　　杂诗二首
　　无定河边暮笛声赫连台畔旅人情函关归路千余里一夕秋风白髪生
　　花落长川草色青暮山重叠雨冥冥逄春渐觉飘蓬苦今日分飞一涕零
　　惆怅诗
　　第一
　　晨肇重来路已迷碧桃花谢武陵溪仙山日断无寻处流水潺湲日渐西
　　第二
　　梦里分明入汉宫觉来灯背锦屛空紫台月落关山晓肠断君恩信畵工
　　芦中集
　　初过汉江
　　襄阳好向岘亭看人物萧条值岁阑为报习家多置酒夜来风雪过江寒
　　君山父老
　　闲吟
　　湘中老人读黄老手援紫藟坐碧草春至不知湖水深日暮忘却巴陵道
　　胡笳曲【此篇见唐音失名氏】
　　月明星稀霜满野氊车夜宿隂山下汉家自失李将军单于公然来牧马
　　王烈【以下有姓氏无字里世次可考者】
　　塞上曲二首
　　红顔岁岁老金微沙碛年年卧鐡衣白草城中春不入黄花戍上鴈长飞
　　孤城夕对戍楼闲廻合青冥万仞山明镜不须生白髪风沙自解老红顔
　　张敬忠
　　边词
　　五原春色旧来迟二月垂杨未挂丝即今河畔氷开日正是长安花落时
　　王乔
　　过故人宅
　　故人轩骑罢归来旧宅园林闭不开唯余挟瑟高堂妇哭向平生歌舞台
　　楼頴
　　西施石
　　西施昔日浣纱津石上青苔思杀人一去姑蘓不复返岸傍桃李为谁春
　　王偃
　　夜夜曲
　　北斗星移银汉低班姬愁思鳯城西青槐陌上行人絶明月楼前乌夜啼
　　朱晦
　　秋日送别
　　荒郊古陌时时断野水浮云处处秋唯有河边衰柳树蝉声相送到扬州
　　宋邕
　　春日
　　轻花细叶满林端昨夜春风晚色寒黄鸟不堪愁里听緑杨宜向雨中看
　　裴交泰【文苑英华作文泰】
　　长门怨
　　自闭长门经几秋罗衣湿尽泪还流一种蛾眉明月夜南宫歌管北宫愁
　　吴商浩
　　秋塘晓望
　　钟尽踈桐散宿鸦故山烟树隔天涯西风一夜秋塘晓零落几多红藕花
　　卢弼
　　和李秀才边庭四时怨
　　春
　　春衣昨夜到榆关故国烟花想已残小妇不知归未得朝朝应上望夫山
　　夏
　　卢龙塞外草初肥燕乳平芜晓不飞乡国近来音信断至今犹自着寒衣
　　秋
　　八月霜飞柳遍黄蓬根吹断鴈南翔陇头流水关山月泣上龙堆望故乡
　　冬
　　朔风吹雪透刀瘢饮马长城窟更寒半夜火来知有敌一时齐保贺兰山
　　杜常
　　【西清诗话云杜常方泽二人不以文艺名世而诗语惊人如此殆有不可知者】
　　华清宫
　　行尽江南数十程晓风残月入华清朝元阁上西风急都入长杨作雨声
　　方泽
　　武昌阻风
　　江上春风阻客舟无穷归思满东流与君尽日闲临水贪看飞花忘却愁
　　皎然【以下衲子八人】
　　长门怨
　　春风日日闭长门揺荡春心似梦魂若遣花开只笑妾不如桃李自无言
　　铜雀妓
　　强开罇酒向陵看忆得君王旧日欢不觉余歌悲自断非关艳曲转声难
　　听胡笳送人
　　一奏胡笳客未停野僧还欲废禅听难将此意临江别无限春风葭菼青
　　送僧游宣城
　　楚山千里一僧行念尔初縁道未成莫向舒姑泉口泊此时呜咽易伤情
　　送履上人还金陵
　　擕锡西山歩緑莎禅心未了奈情何湘宫水寺清秋夜月落风悲松栢多
　　送聪上人还广陵
　　莫学休公学逺公了心还与我心同隋家古柳数株在看取人间万事空
　　晚秋破山寺
　　秋风落叶满空山古殿残灯石壁间昔日经行人去尽寒云夜夜自飞还
　　舟行怀阎士和
　　二月湖南春草遍横山渡口花如霰相思一夜在孤舟空见归云三两片
　　灵一
　　僧院
　　虎溪闲月引相过带雪松枝挂薜萝无限青山行欲尽白云深处老僧多
　　赠灵澈禅师
　　禅师来徃翠微间万里千峯见剡山何时共到天台里身与浮云处处闲
　　雨后欲往天目山问元骆二公溪路
　　昨夜云生天井东春山一雨几廻风林花并逐溪流下欲上龙池通不通
　　灵澈
　　答韦丹
　　年老心闲无外事麻衣草座亦容身相逄尽道休官去林下何曾见一人
　　清江
　　送婆罗门生
　　雪岭金河独向东吴山楚泽意无穷如今白首乡心尽万里归程在梦中
　　法振
　　逄友人上都【逄一作送今从秀集】
　　玉帛徴贤楚客稀猿啼相送武陵归潮头望入桃花去一片春帆带雨飞
　　无本
　　行次汉上
　　习家池沼草萋萋岚树光中信马蹄汉主庙前湘水碧一声风角夕阳低
　　冬夜送人
　　平明走马上村桥花落梅溪雪未消日短天寒愁送客楚山无限路迢迢
　　无闷
　　暮春送人
　　折柳亭边手重防江烟澹澹草萋萋杜鹃不顾离人意更向落花枝上啼
　　齐已
　　贻九华上人
　　一法传闻继老能九华闲卧最髙层秋钟尽后残阳暝门掩松边雨夜灯
　　曹唐【羽士一人】
　　小游仙
　　方士飞轩住碧霞酒寒风冷月初斜不知谁唱春归曲落尽溪头白葛花
　　题武陵词三首
　　此生终使此身闲不是秦时且要还努力桃花与流水莫辞相送到人间
　　桃花夹岸杳何之花满春山水去迟三宿武陵溪上月始知人世有秦时
　　溪口囘舟日已昬却听鸡犬隔前村慇勤重与秦人别莫使桃花闭洞门
　　鱼机【女冠一人】
　　江陵愁望寄子安
　　枫叶千枝复万枝江桥掩映暮帆迟忆君心似东流水日夜东流无歇时
　　江行
　　大江横挹武昌斜鹦鹉洲前万戸家畵舸春眠朝未穏梦为蝴蝶也寻花
　　上官昭容【以下宫闺十三人】
　　驾幸新丰温泉
　　鸾旂掣曵拂空囘羽骑骖驔蹑景来隠隠骊山云外耸迢迢御帐日边开
　　梅妃
　　谢赐珍珠【宗有题梅妃畵真妃故有此谢】
　　桂叶双眉乆不描残妆和泪汚红绡长门尽日无梳洗何必珍珠慰寂寥
　　关盼盼
　　燕子楼诗二首【张建封节制徐州纳盼盼于燕子楼张死誓不他适作燕子楼诗集仅三百首】
　　楼上残灯伴晓霜独眠人起合欢牀相思一夜情多少地角天涯未是长
　　北邙松栢鎻愁烟燕子楼中思悄然自埋剑履歌尘防红歇香销一十年
　　赵氏
　　闻杜羔登第
　　长安此去无多地郁郁葱葱佳气浮良人得意正年少今夜醉眠何处楼
　　代杜羔赠
　　澹澹春风花落时不堪愁望更相思无金可买长门赋有恨空吟团扇诗
　　张窈窕
　　春思
　　门前梅柳烂春辉闭妾深闺绣舞衣双燕不知肠欲断衔泥故故傍人飞
　　刘瑗
　　长门怨
　　雨滴梧桐秋夜长愁心和雨到昭阳泪痕不与君恩断拭却千行更万行
　　裴羽仙
　　边将【夫征匈奴不归】
　　风卷平沙日欲曛狼烟遥认犬羊羣李陵一战无归日望断胡天哭塞云
　　廉氏
　　寄征人
　　凄凄北风吹鸳被娟娟西月生蛾眉谁知独夜相思处泪滴寒塘蕙草时
　　崔公达
　　独夜词
　　晴天霜落寒风急锦帐罗帏羞更入秦筝不复续断弦廻身掩泪挑灯立
　　姚月华
　　古怨二首
　　春水悠悠春草緑对此思君泪相续羞将离恨向东风理尽秦筝不成曲
　　与君形影分胡越玉枕终年对离别登台北望烟雨深廻身泣向寥天月
　　花蕋夫人
　　宫词二首
　　厨船进食簇时新侍宴无非列近臣日午殿头宣索诏隔花催唤打鱼人
　　梨园弟子簇池头小乐防来燕游试挟银筝先按拍海棠花下合梁州
　　薛涛
　　送友人
　　水国蒹葭夜有霜月寒山色共苍苍谁言千里自今夕离梦杳如关塞长
　　送卢员外
　　玉垒山前风雪夜锦官城外别离魂信陵公子如相问长向夷门感旧恩
　　题竹郎庙
　　竹郎庙前多古木夕阳沉沉山更緑何处江村有笛声笛声尽是迎郎曲
　　故台城妓
　　耿将军守茔青衣
　　独持巾栉掩闗小帐无人烛影残昔日罗衣今化尽白杨风起陇头寒












　　唐诗品彚卷五十五
　　钦定四库全书
　　唐诗品彚卷五十六
　　明　高棅　编
　　五言律诗一
　　正始【上】
　　太宗皇帝
　　秋日
　　爽气澄兰沼秋香动桂林露凝千片玉菊散一丛金日吐高低影云垂防缀隂蓬瀛不可望泉石且娱心
　　虞世南
　　侍宴赋韵得前字应制
　　芬芳禁林晚容与桂舟前横空一鸟度照水百花然緑野明斜日青山澹晚烟滥陪终燕赏握管类窥天
　　侍宴归鴈堂
　　歌堂面緑水舞馆接金塘竹开霜后翠梅动雪前香鳬归初命侣鴈起欲分行刷羽同栖集怀恩愧稻粱
　　杨师道
　　初秋夜坐应诏
　　玉琯凉初应金壶夜渐阑沧池流稍洁仙掌露方漙鴈声风处断树影月中寒爽气长空净高吟觉思寛
　　陈叔达
　　早春桂林殿应诏
　　金铺照春色玉律动年华朱楼云似盖丹桂雪如花水岸衔阶转风条出柳斜轻舆临太液湛露酌流霞
　　后渚置酒
　　大渚初惊夜中流沸鼓鞞寒沙满曲浦夕雾上耶溪岸广鳬飞急云深鴈度低严关犹未遂此夕待晨鸡
　　李义府
　　宣正殿芝草
　　明王敦孝感宝殿秀灵芝色带朝阳净光涵雨露滋且标宣徳重更引国恩施圣祚今无限微臣乐未移
　　董思恭
　　昭君怨
　　琵琶马上弹行路曲中难汉月正南远燕山直北寒髻鬟风拂乱眉黛雪沾残斟酌红顔改徒劳握镜看
　　张文琮
　　昭君怨
　　戒途飞万里廻首望三秦忽见天山雪还疑上苑春玉防垂粉泪罗袂拂胡尘为听胡中曲还悲逺嫁人
　　王绩
　　野望
　　东臯薄暮望徙倚欲何依树树皆秋色山山唯落晖牧人驱犊返猎马带禽归相顾无相识长歌怀采薇
　　萧翼
　　答僧辩才
　　邂逅欵良宵慇懃荷胜招弥天俄若旧初地岂成遥酒蚁倾还泛心猿躁似调谁怜失羣翼长苦业风飘
　　杨炯
　　从军行
　　烽火照西京心中自不平牙璋辞鳯阙鐡骑绕龙城雪暗凋旗畵风多杂鼓声宁为百夫长胜作一书生
　　刘生
　　卿家本六郡年长入三秦白璧酧知己黄金谢主人剑锋生赤电马足起红尘日暮歌钟发喧喧动四隣
　　送临津房少府
　　岐路三秋别江津万里长烟霞驻征盖弦奏促飞觞阶树含斜日池风泛早凉赠言未终竟流涕忽霑裳
　　送丰城王少府
　　愁结乱如麻长天照落霞离亭隠乔木沟水浸平沙左尉才何屈东闗望渐賖行看转牛斗持此报张华
　　送郑州周司空
　　汉国临清渭京城枕浊河居人下珠泪賔御促骊歌望极关山远秋深烟雾多唯余三五夕明月暂经过
　　骢马
　　骢马鐡连钱长安侠少年帝畿平若水宫路直如夜玉妆车轴秋金铸马鞭风霜但自保穷达任皇天
　　出塞
　　塞外欲纷纭雌雄犹未分明堂占气色华盖辨星文二月河魁将三千太乙军丈夫皆有志会是立功勲
　　有所思
　　贱妾留南楚征夫向北燕三秋方一日少别比千年不掩嚬红缕无论数緑钱相思明月夜迢逓白云天
　　梅花落
　　牕外一株梅寒花五出开影随朝日逺香逐便风来泣对铜钩障愁看玉镜台行人断消息春恨几徘徊
　　折杨柳
　　边地迷无极征人去不还秋容凋翠羽别泪损红顔望断流星驿心驰明月关藁砧何处在杨柳自堪攀
　　王勃
　　圣泉宴
　　披襟乘石磴列籍俯春泉兰气熏山酌松声韵野弦影飘垂叶外香度落花前兴洽林塘晚重岩起夕烟
　　寻道观
　　芝廛光分野蓬阙盛规模碧坛清桂国丹洞肃松枢玉笈三山记金箱五岳图苍虬不可得空望白云衢
　　防关晨度
　　关山淩旦开石路无尘埃白马高谭去青牛真气来重门临巨壑连栋起崇隈即今扬策度非是弃繻囘
　　别薛华
　　送送多穷路遑遑独问津悲凉千里道凄断百年身心事同漂泊生涯共苦辛无论去与住俱是夣中人
　　重别薛华
　　明月沉珠浦清风濯锦川楼台临絶岸洲渚亘长天旅泊成千里栖遑共百年穷途唯有泪还望独然
　　游梵宇三觉寺
　　杏阁披青磴雕台控紫岑叶齐山路狭花积野坛深萝幌栖禅影松门听梵音遽忻陪妙躅延赏涤烦襟
　　麻平晚行
　　百年怀土望千里倦游情高低寻戍道逺近听泉声磵叶才分色山花不辨名羇心何处尽风急暮猨清
　　送卢主簿
　　穷途非所恨虚室自相依城阙居年满琴尊俗事稀开襟方未已分袂忽多违东岩富松竹岁暮幸同归
　　饯韦兵曹
　　征骖临野次别袂惨江垂川霁浮烟敛山明落照移鹰风凋晚叶蝉露泣秋枝亭臯分远望延想间云涯
　　白下驿饯唐少府
　　下驿穷交日昌亭旅食年相知何用早怀抱即依然浦楼低晚照乡路隔风烟去去如何道长安在日边
　　杜少府之任蜀州
　　城阙辅三秦风烟望五津与君离别意同是宦游人海内存知已天涯若比隣无为在岐路儿女共霑巾
　　仲春郊外
　　东园垂柳径西堰落花津物色连三月风光絶四隣鸟飞村觉曙鱼戏水知春初晴山院里何处染嚣尘
　　郊兴
　　空园歌独酌春日赋闲居泽兰侵小径河柳覆长渠雨去花光湿风归叶影踈山人不惜醉唯畏渌尊虚
　　郊园即事
　　烟霞春早赏松竹故年心断山凝画障县溜防鸣琴草徧南亭合花开北院深闲居饶酒赋随兴欲抽簮
　　铜雀妓
　　金鳯隣铜雀漳河望邺城君王无处所台榭若平生舞席纷何就歌梁俨未倾西陵松槚冷谁见绮罗情
　　卢照隣
　　陇头水
　　陇阪高无极征人一望乡关河别去水沙塞断归肠马系千年树旌悬九月霜从来共呜咽皆是为勤王
　　巫山高
　　巫山望不极望望下朝氛莫辨啼猨树徒看神女云惊涛乱水脉骤雨暗峯文霑裳即此地况复逺思君
　　芳树
　　芳树本多竒年华复在斯结翠成新幄开红满故枝风归花厯乱日度影参差容色朝朝落思君君不知
　　入秦川界
　　陇阪长无极苍山望不穷石径萦疑断囘流暎似空花开緑野雾莺啭紫岩风春芳勿遽尽留赏故人同
　　文翁讲堂
　　锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵
　　石镜寺
　　古墓芙蓉塔神铭松栢烟鸾沉仙镜底花没梵轮前铢衣千古佛宝月两重圆隠隠香台夜钟声彻九天
　　春晚山庄率题
　　田家无四隣独坐一园春莺啼非选树鱼戏不惊纶山水弹琴尽风花酌酒频年华已可乐高兴复留人
　　昭君怨
　　合殿恩中絶交河使渐稀肝肠随玉辇形影向金微汉地草应緑胡庭沙正飞愿逐三秋鴈年年一度归
　　折杨柳
　　倡楼启曙扉杨柳正依依莺啼知岁隔条变识春归露叶凝愁黛风花落舞衣攀折将安寄军中音信稀
　　骆賔王
　　咏蝉
　　西陆蝉声唱南冠客思侵那堪鬓影来对白头吟露重飞难进风多响易沉无人信高洁谁为表予心
　　秋鴈
　　聨翩辞海曲揺曳指江干阵去金河冷书归玉塞寒带月淩空易迷烟逗浦难何当同顾影刷羽泛清澜
　　秋日饯道士陈文林【得风字】
　　青牛游华岳赤马走吴宫玉柱离鸿怨金罍泛蚁空日霁崤陵雨尘起洛阳风唯当度月千里与君同
　　游紫云观赠道士
　　碧落澄秋景门啓曙关人疑列御至客似令威还羽盖徒欣仰云车未可攀秪应倾玉醴时许寄頺顔
　　游灵公观
　　灵峯标胜境神府枕通川玉殿斜临汉金堂逈架烟断风踈晚竹流水切寒弦别有青门外空怀圃仙
　　上人林泉二首
　　林泉恣探厯风景暂徘徊客有迁莺处人无结驷来聚花如薄雪沸水若轻雷今日徒招隠终知异凿坏俗远风尘隔春还初服迟林疑中防地人似上皇时芳杜湘君曲幽兰楚客词山中有春草长似寄相思
　　在兖州饯宋五之问
　　淮沂泗水地梁甫汶阳东别路青骊逺离樽緑蚁空柳寒凋密翠棠晚落踈红别后相思曲凄断入琴风
　　刘庭芝
　　入塞诗
　　将军防虏围边务息戎机霜雪交河尽旌旗入塞飞晓光随马度春色伴人归课绩朝明主临轩拜武威
　　苏味道
　　单于川对雨
　　飞雨欲迎旬浮云已送春还从濯枝后来应洗兵辰气合龙祠外声过鲸海濵伐邢知有属已见静边尘
　　正月十五夜
　　火树银花合星桥鐡鎻开暗尘随马去明月逐人来游妓皆秾李行歌尽落梅金吾不禁夜玉漏莫相催【方虚谷云古今元宵诗五言之妙少有出此者】
　　初春行宫侍宴应制【得天字】
　　温液吐涓涓跳波急应弦簮裾承睿赏花柳发韶年圣酒千钟洽宸章七曜悬微臣从此醉还似梦钧天
　　薛曜
　　正夜侍宴应诏
　　重关钟漏通夕敞鳯凰宫双阙祥烟里千门明月中酒杯浮湛露歌曲唱流风侍臣咸醉止恒愧遇恩崇
　　魏元忠
　　侍宴银潢宫应制
　　别殿秋云上离宫夏景移寒风生玉树凉气下瑶池壍花仍吐叶岩木尚抽枝愿奉南山寿千秋长若斯
　　乔知之
　　铜雀妓
　　金阁惜分香铅华不重妆空余歌舞地犹是为君王哀弦声已絶艳曲亦何长共看西陵暮秋烟生白杨
　　侍宴应制
　　紫禁宿晴氛朱楼落晓云豫游龙驾转天乐鳯箫闻竹外仙亭出花间辇路分微臣一何幸词赋奉明君
　　棃园亭子侍宴
　　年光陌上发香辇禁中游草緑鸳鸯殿花红翡翠楼天杯承露酌仙管杂风流今日陪欢豫皇恩不可酬
　　韦安石
　　侍宴旋师喜防应制
　　蚁屯夷落熊罴逐汉飞忘躯百战后屈指一年归厚眷纾天藻深慈解御衣兴酣歌舞出朝野叹炎辉
　　韦承庆
　　淩朝浮江旅思
　　天晴上初日春水送孤舟山逺疑无树潮平似不流岸花开且落江鸟没还浮羇望伤千里长歌遣四愁
　　中宗皇帝
　　登骊山顶寓目
　　四郊秦汉国八水帝王都闾阎雄里闬城阙壮规模贯渭称天邑含岐实奥区金门披玉馆因此识皇图


　　唐诗品彚卷五十六
　　钦定四库全书
　　唐诗品彚卷五十七
　　明　高棅　编
　　五言律诗二
　　正始【下之一】
　　陈子昻
　　【方虚谷云不但感遇为古调之祖其律诗亦近体之祖也】
　　晚次乐乡县
　　故乡杳无际日暮且孤征川原迷旧国道路入邉城野戍荒烟断深山古木平如何此时恨噭噭夜猨鸣
　　春日登九华观
　　白玉仙台古丹丘别望遥山川乱云日楼榭入烟霄鹤舞千年树虹飞百尺桥还逄赤松子天路坐相邀
　　晖上人独坐亭
　　钟梵经行处香牀坐入禅岩亭交杂树石濑防鸣泉水月心方寂云霞思独宁知人代里疲病得攀縁
　　度荆门望楚
　　遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来
　　春夜别友人
　　银烛吐青烟金樽对绮筵离堂思琴瑟别路绕山川明月隠高树长河没晓天悠悠洛阳去此会在何年
　　送魏大从军
　　匈奴犹未灭魏绛复从戎怅别三河道言追六郡雄鴈山横代北狐塞接云中勿使燕然上唯留汉将功【方虚谷云盛唐律诗务浑雄末句勉励之辞也】
　　送崔著作融东征
　　金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名
　　送东莱王学士无竞
　　宝劒千金买平生未许人怀君万里别持赠结交亲孤松宜晚岁众木爱芳春已矣将何道无令白发新
　　杜审言
　　蓬莱三殿侍宴奉勑咏终南山
　　北斗挂城边南山倚殿前云标金阙逈树杪玉堂县半岭通佳气中峯绕瑞烟小臣持献寿长此戴尧天
　　宿羽亭侍宴应制
　　歩辇千门出离宫二月开风光新柳报燕赏落花催碧水揺空阁青山绕吹台圣情留晚兴歌管送余杯
　　和韦承庆过义阳公主山池三首
　　迳转孤峯逼桥危缺岸妨玉泉移酒味石髓换粳香绾雾青丝弱牵风紫蔓长犹言宴乐少别向后池塘野兴城中发朝英物外求情悬朱绂望契动赤泉游海燕巢书阁山鸡舞画楼雨余清夏晚共坐此【集作北】岩幽攒石当轩倚悬泉渡牖飞鹿麛冲妓席鹤子曳童衣园菓尝难遍池莲摘未稀卷帘唯【集作先】待月应在醉中归
　　秋夜宴临津郑明府宅
　　行止皆无地招寻独有君酒中堪累月身外即浮云霜白宵钟彻风清晓漏闻坐擕余兴徃还似未离羣
　　夏日过郑七山斋
　　共有尊中好言寻谷口来薜萝山迳入荷芰水亭开日气含残雨云隂送晚雷洛阳钟鼓至车马系迟廻
　　和晋陵陆丞早春游望
　　独有宦游人偏惊物新【刘须溪云起得怅恨】云霞出海曙梅柳渡江春【刘云两句复自浩然】淑气催黄鸟晴光转緑苹忽闻歌古调归思欲沾巾
　　登襄阳城
　　旅客三秋至层城四望开楚山横地出汉水接天囘冠葢非新里章华即旧台习池风景异归路满尘埃
　　都尉山亭
　　紫藤萦葛藟緑刺罥蔷薇下钓看鱼跃探巢畏鸟飞叶踈荷已晚枝亚果新肥胜迹都无限只应伴月归
　　春日怀归
　　心是伤归望春归异往年河山鉴魏阙桑梓忆秦川花杂芳园鸟风和緑野烟更怀欢赏地车马洛桥边
　　和康五望月有怀
　　明月高秋逈愁人独夜看暂将弓并曲翻与扇俱团雾濯清辉苦风飘素影寒罗衣一此鉴顿使别离难
　　望春亭侍燕游应诏
　　帝出明光殿天临太液池尧樽随歩辇舜乐绕行麾万寿祯祥献三春景物滋小臣同酌海歌颂答无为
　　送崔融
　　君王行出将书记远从征祖帐连河阙军麾动洛城旌旃朝朔气笳吹夜边声坐觉烟尘扫秋风古北平
　　赋得妾薄命
　　草緑长门掩苔青永巷幽宠移新爱夺泪落故情留啼鸟惊长梦飞花搅独愁自怜春色罢团扇复迎秋
　　沈佺期
　　铜雀台
　　昔年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重囘
　　长门怨
　　月皎风泠泠长门次掖庭玉阶闻坠叶罗幌见飞萤清露凝珠缀流尘下翠屛妾心君未察愁叹剧繁星
　　巫山高
　　巫山高不极合防状竒新暗谷疑风雨隂崖若鬼神月明三峡晓潮满九江春为问阳台客应知入梦人
　　被试出塞
　　十年通大漠万里出长平寒日生戈剑隂云拂斾旌饥乌啼旧垒疲马恋空城辛苦臯兰北胡尘损汉兵
　　幸白鹿观应制
　　紫鳯真人刼班龙太上家天流芝盖下山转桂旗斜圣藻垂寒露仙杯落晚霞唯应问王母桃作几时花
　　九日侍宴应制【得长字】
　　御气幸金方凭高荐羽觞魏文颁菊蕋汉武赐萸房去鹤留笙吹归鸿识舞行臣驩重九庆日月奉天长
　　乐城白鹤寺
　　碧海开龙藏青云起鴈堂潮声迎法鼓雨气湿天香树接前山暗溪承瀑水凉无言谪居逺清静得空王
　　游少林寺
　　长歌游宝地徙倚对珠林鴈塔风霜古龙池岁月深绀园澄夕霁碧殿下秋隂归路烟霞晚山蝉处处吟
　　岳舘
　　洞壑仙人舘孤峯玉女台空蒙朝气合窈窕夕阳开流涧含轻雨虚岩应薄雷正逄鸾与鹤歌舞出天来
　　早发平昌岛
　　解防春风后鸣榔晓涨前阳乌出海树云鴈下江烟积气冲长岛浮光溢大川不能怀魏阙心赏独泠然
　　夜宿七盘岭
　　独游千里外高卧七盘西山月临近天河入戸低芳春平仲緑清夜子规啼浮客空留听褒城闻曙鸡
　　岭表寒食
　　岭外逄寒食春来不见饧洛中新甲子何日是清明花柳争朝发轩车满路迎帝乡遥可念肠断报亲情【春来不见饧出毛诗郑笺说吹箫处云即今卖人家物云卿时谪驩州不作寒食故有此诗感慨悲痛】
　　三日禁园侍宴【初学记作棃园亭侍宴】
　　九重驰道出三已禊堂开畵鹢中川动青龙上苑来野花飘御座河柳拂天杯日晚迎祥处笙镛下帝台
　　仙萼亭初成侍宴应制
　　山中气色和宸赏第中过辇路披仙掌帷宫拂帝萝泉临香涧落峯入翠云多无异登圃东南望白河
　　陇头水
　　陇山飞落叶陇鴈度寒天愁见三秋水分为两地泉西流入羌郡东下向秦川征客重囘首肝肠空自怜
　　关山月
　　汉月生辽海朣胧出半晖合昬莵郡中夜白登围晕落闗山回光含霜霰微将军听晓角战马欲南归
　　折杨柳
　　玉朝日映罗帐春风吹拭泪攀杨柳长条踠地垂白花飞歴乱黄鸟思参差妾自肝肠断傍人那得知
　　紫骝马
　　青玉紫骝鞍骄多影屡盘荷君能剪拂蹀喷桑干踠足追奔易长鸣遇赏难摐金一万里霜露不辞寒
　　宋之问
　　【僧皎然云沈宋为有唐律诗之鉴也情多兴逺语丽为多真射雕手假使曹刘降格而为之吾未知其孰胜也】
　　夏日仙萼亭应制
　　髙岭逼星河乘舆此日过野含时雨润山杂夏云多睿藻光岩宂宸襟洽薜萝悠然小天下归路满笙歌
　　春日芙蓉园侍宴应制
　　芙蓉秦地沼卢橘汉家园谷转斜盘径川廻曲抱源风来花自舞春入鸟能言侍宴瑶池夕归途骑吹繁
　　扈从登封途中作
　　帐殿郁崔嵬仙游实壮哉晓云连幕卷夜火杂星囘谷暗千旗出山鸣万乘来扈从良可赋终乏掞天才
　　扈从登封告成颂
　　复道开行殿钩陈列禁兵和风吹鼓角佳气动旗旌后骑廻天苑前山入御营万方俱下拜相与乐升平
　　松山颂
　　翼翼高旌转锵锵鳯辇飞尘销清跸路云湿从臣衣白羽揺丹壑天营逼翠微芳声耀今古四海警宸威
　　麟趾殿侍宴应制
　　北阙层城峻西宫复道悬乘舆歴万戸置酒望山川花柳含丹日山河入绮筵欲知陪赏处空外有飞烟
　　上阳宫侍宴应制【得林字】
　　广乐张前殿重裘感圣心砌蓂霜月尽庭树雪云深旧渥骖宸御慈恩忝翰林微臣一何幸再得听瑶琴
　　登禅定寺阁
　　梵宇出三天登临望八川开襟坐霄汉挥手拂云烟函谷青山外昆明落日边东京杨柳陌少别已经年
　　泛镜湖南溪
　　乘兴入幽栖舟行日向低岩花冬发谷鸟作春啼沓嶂开天小丛篁夹路迷犹闻可怜处更在若耶溪
　　题大庾岭北驿
　　阳月南飞鴈传闻至此廻我行殊未已何日复归来江静潮初落林昬瘴不开明朝望乡处应见陇头梅
　　陆浑山庄
　　归来物外情负杖阅岩耕源水看花入幽林采药行野人相问姓山鸟自呼名去去独吾乐无能愧此生
　　途中寒食
　　马上逄寒食愁中属暮春可怜江浦望不见洛阳人北极怀明主南溟作逐臣故园肠断处日夜柳条新
　　春日山家
　　今日游何处春泉洗药归悠然紫芝曲昼掩白云扉鱼乐偏寻藻人闲屡采薇丘中无俗事身世两相违
　　九月九日登慈恩寺浮图应制
　　鳯刹侵云半虹旌倚日边防花多宝塔张乐布金田时菊芳仙醖秋兰动睿篇香街稍欲晚清跸扈归天奉和圣制闰九月九日登庄严总持二寺阁
　　闰月再重阳仙舆厯宝坊帝歌云稍白御酒菊犹黄风铎喧行漏天花拂舞行豫游多景福梵宇日生光
　　奉和梁王宴龙应教【得防字】
　　水府沦幽壑星轺下紫微鸟惊司仆驭花落侍臣衣芳树揺春晚晴云绕座飞淮王正留客不醉莫言归
　　奉和圣制立春剪防花应制
　　金阁妆仙杏琼筵弄绮梅人间都未识天上忽先开蝶绕香丝住蜂怜彩艳廻今年春色早应为剪刀催
　　春日宴宋主簿山亭【得寒字】
　　公子正邀欢林亭春未阑攀岩践苔易迷路出花难覆垂杨暖阶侵瀑水寒帝城归路直留兴接鹓鸾
　　缑山庙
　　王子賔仙去飘飖笙鹤飞徒闻沧海变不见白云归天路何其远人间此会稀空歌日云暮霜月渐微微
　　奉和九日侍宴应制【得欢字】
　　令节三秋晚重阳九日欢仙杯还泛菊宝馔且调兰御气云霄近乘高宇宙寛今朝万寿别宜向曲中弹
　　奉和九日登慈恩寺浮图应制
　　瑞塔千寻起仙舆九日来萸房陈宝席菊蕋防花台御气鹏霄近升高鳯野开天歌将梵乐空里共徘徊
　　送沙门景道俊奘还荆州应制
　　三乘归净域万骑饯通庄就日离亭近弥天别路长荆南旋杖鉢渭北限津梁何日纡真果还来入帝乡
　　春日芙蓉园侍宴应制
　　年光竹里遍春色杏间遥烟气笼青阁流文荡畵桥飞花随蝶舞艳曲伴莺娇今日陪欢豫还疑陟紫霄
　　咏笛
　　羌笛写龙声长吟入夜清关山孤月下来向陇头鸣逐吹梅花落含春柳色惊行观向子赋坐忆旧隣情
　　咏钟
　　既接南邻磬还随北里笙平陵通曙响长乐警宵声秋至含霜动春归应律鸣岂惟恒待扣金簴有余清












　　唐诗品彚卷五十七
　　钦定四库全书
　　唐诗品彚卷五十八
　　明　高棅　编
　　五言律诗三
　　正始【下之二】
　　李峤
　　【史称峤富于才思有所属缀人多传讽前与王杨接踵中与崔苏齐名晚诸人没而为文章宿老学者法焉】
　　侍宴甘露殿【天寳三载芮班章编国秀集以此篇为第一】
　　月宇临丹地云网碧纱御筵陈桂醑天酒酌榴花水向浮桥直城连禁苑斜承恩恣欢赏归路满烟霞
　　长宁公主东庄侍宴
　　别业临青甸鸣銮降紫霄长筵鹓鹭集仙管鳯凰调树接南山近烟含北渚遥承恩咸已醉恋赏未还镳
　　奉和春日游苑喜雨应制
　　仙跸九成台香筵万寿杯一旬初降雨二月早闻雷叶向朝隮密花含宿润开幸承天泽豫无使日光催
　　奉和七夕两仪殿会宴应制
　　灵匹三秋会仙期七夕过槎来人泛海桥渡鹊填河帝缕升银阁天机罢玉梭谁言七襄咏重入五弦歌
　　咏海
　　习坎防丹壑朝宗合紫防三山巨鼇涌万里大鹏飞楼冩青山色珠含明月辉会因添雾露方逐众川归
　　咏城
　　四塞称天府三河建洛都飞云霭层阙白日丽南隅独下仙人鳯羣惊御史乌何辞一万里边徼捍匈奴
　　咏雪
　　瑞雪惊千里从风下九霄地疑明月夜山似白云朝逐舞花光动临歌扇影飘大周天阙路今日海神朝
　　苏颋
　　出塞【一作边秋薄暮】
　　海外秋鹰击霜前旅鴈归边风思鞞鼓落日惨旌麾浦暗渔舟入川长猎骑稀客悲逄薄暮况乃事戎机
　　春日芙蓉园侍宴应制
　　御道虹旗出芳园翠辇游绕花开水殿架竹起山楼荷芰轻薰幄鱼龙出负舟宁如穆天子空赋白云秋
　　奉和登骊山高顶应制
　　仙跸御层氛高高积翠分岩声中谷应天语半空闻丰树连黄叶函关入紫云圣图恢防县歌赋少横汾
　　奉和人日清晖阁燕羣臣遇雪应制
　　楼观空烟里初年瑞雪过苑花齐玉树池水作银河七日祥图啓千春御赏多轻飞传防胜天上奉薰歌
　　奉和七夕燕两仪殿应制
　　灵媛乘秋发仙装警夜催月光窥欲渡河色辨应来机石天文冩针楼御赏开窃观栖鸟至疑向鹊桥廻
　　奉和圣制九日侍宴应制【得时字】
　　并数登高日延龄命赏时宸游天上转秋物雨来滋降鹤承仙驭吹花入睿词微臣复何幸长得奉恩私
　　扈从温泉奉和姚令公喜雪
　　清道丰人望乘时汉主游恩辉随霰下庆泽与云浮泉暖惊银碛花寒映玉楼鼎臣今有问河伯且应留
　　奉和魏仆射秋日还乡有怀之作
　　南宫夙拜罢东道昼游初饮饯倾冠盖传呼问里闾树悲悬剑所溪想钓璜余明发辉光至喧闻驷马车
　　晓发方骞驿
　　传置逺山蹊龙钟蹴涧泥片隂时作雨微照已生霓鬓发愁氛换心情险路迷方知向蜀老偏识子规啼
　　张说
　　嵩山蘘荷亭侍宴应制
　　囘銮青岳观帐殿紫烟峯仙路迎三鸟云衢驻两龙园林看故塔坛墠识余封山外传箫管还知天上逄
　　恩勑丽正殿书院赐宴应制【得林字】
　　东壁图书府西园翰墨林诵诗闻国政讲易见天心位窃和羮重恩叨醉酒深载歌春兴曲情竭为知音
　　春日登骊山瞩眺
　　寒山上半空临眺畵图中是日廵游处晴光逺近同川明分渭水树暗辨新丰岩壑清音暮天歌起大风
　　奉和圣制过大哥山池
　　进酒忘忧观箫韶喜降临帝尧敦族礼王季友兄心竹苑龙鸣笛梧宫鳯绕林大风将小雅一字重千金
　　奉和送金城公主入西蕃应制
　　青海和亲日潢星出降时戎王子婿礼汉国舅家慈春野开离宴云天起别词空弹马上曲讵减鳯楼思
　　晦日承恩宴永穆公主亭子【得流字】
　　堂邑山林羙朝恩晦日游园林含淑气竹树绕春流舞席千花妓歌船五彩楼羣欢与王泽岁岁满皇州
　　奉和温泉言志应制
　　温谷媚新丰骊山横半空汤池薰水殿翠木暖烟宫起疾逾仙药无私合圣功始知尧舜徳心与万人同
　　岳川燕别潭州王熊
　　缙云通省阁沟水遽西东然诺心犹在容华岁不同孤城临楚塞逺树入秦宫谁念三千里江潭一老翁
　　湘州九日城北亭子
　　西楚茱萸节淮南戏马台宁知沅水上复有菊花杯亭帐凭高出亲朋自远来短歌将急景同使兴情催
　　深渡驿
　　旅宿青山夜荒庭白露秋洞房悬月影高枕听江流猿响寒岩树萤飞古驿楼他乡对揺落并觉起离忧
　　还至端州驿前与髙六别处
　　旧馆分江口凄然望落晖相逄传旅食临别换征衣昔记山川是今伤人代非往来皆此路生死不同归卢巴驿闻张御史张判官欲到不得待留赠之
　　旅南方逺传闻北使来旧庭知玉树同浦识珠胎白髪因愁变丹心托梦廻皇恩若可再为忆不然灰
　　广州萧都督入朝过岳州宴饯【得冬字】
　　孤城抱大江节使往朝宗果是台中旧依然水上逄京华遥比日疲老飒如冬窃羡能言鸟衔恩向九重
　　幽州夜饮
　　凉风吹夜雨萧瑟动寒林正有髙堂宴能忘迟暮心军中宜剑舞塞上重笳音不作边城将谁知恩遇深
　　鳯阁寻胜地
　　西掖持醇酒东山就白云开轩緑池映命席紫兰芬舞席花为伴莺来管作羣太平多乐事春物共氛氲
　　崔礼部园亭【得深字】
　　窈窕留清馆虚徐歩晚隂水连伊阙近云接夏阳深柳蔓怜垂拂藤花爱上寻讶君轩盖偶非复俗人心
　　张九龄
　　奉和圣制途次陜州作
　　驰道当河陜陈诗问国风川原三晋别襟带两京同后殿函关尽前旌阙塞通行省洛阳陌光景丽天中
　　奉和圣制初出洛城
　　乐土淹龙驾西人望翠华山川祗询物宫观岂为家十月囘星斗千官捧日车洛阳无怨思廵幸更非賖
　　奉和圣制次琼岳韵
　　山祗亦望幸云雨见灵心岳馆逄朝霁关门解宿隂咸京天上近清渭日边临我武因冬狩何言是即禽
　　奉和姚令公从幸温汤喜雪
　　万乘飞黄马千金狐白裘正逄银霰积如向玉京游瑞色铺驰道花文拂防旒还闻吉甫颂不共郢歌俦
　　三月三日申王园亭宴集
　　稽亭追往事睢苑胜前闻飞阁淩芳树华池落彩云借草人留酌衔花鸟赴羣向来同赏处惟恨碧林曛
　　与王六履道广州津亭晓望
　　明发临前浦寒来净远空水纹天上碧日气海边红景物纷为异人情赖此同乘槎自有适非欲破长风
　　湖口望庐山瀑布水
　　万丈红泉落迢迢半紫氛奔流下杂树洒落出重云日照虹霓似天清风雨闻灵山多秀色空水共氤氲
　　望月怀逺
　　海上生明月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期
　　初秋忆金均两弟
　　江渚秋风至他乡离别心孤云愁自逺一叶感向深忧喜尝同域飞鸣或异林青山西北望堪作白头吟
　　自豫章南还江上作
　　归去南江水磷磷见底清转逄空濶处聊洗滞留情浦树遥如待江鸥近若迎津途别有趣况乃濯吾缨
　　旅宿淮阳亭口号
　　日暮荒亭上悠悠旅思多故乡临桂水今夜星河暗草霜华发空亭鴈影过兴来谁与晤劳者自为歌
　　耒阳溪夜行
　　乘夕棹归舟縁源路转幽月明看岭树风静听溪流岚气船间入霜华衣上浮猿声虽此夜不是别家愁
　　送广州周判官
　　海郡雄蛮落津亭壮越台城隅百雉映水曲万家开里树桄榔出时禽翡翠来观风犹未尽早晚使车廻
　　送韦城李少府
　　送子南昌尉离亭西春野花看欲尽林鸟听犹新别酒青门路归轩白马津相知无逺近万里尚为隣
　　饯陈学士还江南【同用征字】
　　荷蓧旋江隩衔杯饯防陵别前林鸟息归处海烟凝风土乡情接云山客念凭圣朝岩穴选应待鹤书征







　　唐诗品彚卷五十八
　　钦定四库全书
　　唐诗品彚卷五十九
　　明　高棅　编
　　五言律诗四
　　正始【下之三】
　　薛稷
　　春日登楼野望
　　凭轩聊一望春色几芳菲野外烟初合楼前花正飞娇莺哢新响斜日防余晖谁忍孤游客言念独依依
　　李适
　　奉和圣制九日侍宴应制【得高字】
　　禁苑秋光入宸游霁色高萸房颁防笥菊蕋荐香醪后骑萦堤柳前旌拂御桃王枚俱得从浅浅愧飞毫
　　陪幸临渭亭赏雪
　　长乐喜春归拂香爱雪霏花从银阁度絮绕玉飞写曜衔天藻呈祥拂御衣上林纷可望无处不光辉
　　赵彦昭
　　奉和人日清辉阁宴羣臣遇雪应制
　　出震乘东陆凭高御北辰祥云应早岁瑞雪初旬宫树千花发阶蓂七叶新幸承今日宴长奉万年春
　　奉和七夕两仪殿会宴应制
　　青女三秋节黄姑七日期星桥度玉佩云阁掩罗帷河气通仙掖天文入睿词今宵望灵汉应得见蛾眉
　　安乐公主新宅
　　云物中京晓天人外馆开飞桥像河汉悬榜学蓬莱北阙临仙槛南山送寿杯一窥轮奂毕惭恧栋梁材
　　送金城公主和亲【英华作崔日用诗】
　　圣后经纶远谋臣计画多受降追汉策筑馆许戎和俗化乌孙垒春生积石河六龙今出饯双鹤愿为歌
　　李乂
　　奉和登骊山顶寓目应制
　　崖巘万寻悬居高敞御筵行戈疑驻日歩辇若升天城阙雾中近关河云外连缪陪登岱驾忻奉济汾篇
　　幸白鹿观应制
　　制跸乘骊阜囘舆指鳯京南山四皓谒西岳两童迎云幄临圃霞杯荐赤城神明近兹地何事往蓬瀛
　　春日芙蓉园侍宴应制
　　水殿临丹籞山楼绕翠微昔游人托乘今幸帝垂衣涧篠縁峯合岩花逗浦飞朝囘江曲地无处不光辉
　　奉和七夕宴两仪殿应制
　　桂宫明月夜兰殿起秋风云汉弥年阻星筵此夕同倐来疑有处旋去已成空睿作钧天响魂飞在梦中
　　奉和九日侍宴应制【得浓字】
　　望幸纡千乘登高自九重台疑临戏马殿似接防龙捧箧萸香徧称觞菊气浓更看仙鹤舞来此庆时雍
　　送沙门景道俊奘还荆州应制
　　初日承归防秋风起赠言汉珠留道味江璧返真源地出南关远天回北斗尊宁知一柱观却起四禅门
　　刘宪
　　奉和送金城公主入西蕃应制
　　外馆逾河右行营指路岐和亲悲逺嫁忍泪泣将离旌斾羌风引轩车汉月随那堪马上曲时向管中吹奉和九月九日圣制登慈恩寺浮图应制
　　飞塔云霄半清辰羽斾游登临凭季月寥廓见中州御酒新寒退天文瑞景留辟邪将献寿兹日奉千秋
　　马怀素
　　奉和前圣制
　　季月重阳啓金舆陟宝坊御旗横日道仙塔俨云庄帝跸千官从干词七曜光顾惭文墨识无以颂时康
　　李迥秀
　　奉和前圣制
　　沙界人王塔金绳梵帝游言从只树赏行玩菊丛秋御酒调甘露天花拂防旒尧年持佛日同此庆时休
　　樊忱
　　奉和前圣制
　　净境重阳节仙游万乘来挿萸登鹫岭把菊坐台十地祥云合三天瑞景开秋风词更逺窃抃乐康哉
　　杨庶
　　奉和前圣制
　　万乘临真境重阳眺远空慈云浮鴈塔定水映龙宫宝驿含颷响仙轮带日红天文将瑞色辉焕满寰中
　　李恒
　　奉和前圣制
　　宝地临丹掖香台瞰碧云关河天外出城阙树中分睿藻兰英秀仙杯菊蕋薰愿将今日乐长奉圣明君
　　王景
　　奉和前圣制
　　玉辇移中禁珠梯览四禅重阶清汉接飞窦紫霄悬缀叶披天藻吹花饮御筵无因銮跸暇俱舞鹤林前
　　宗楚客
　　奉和人日清晖楼宴羣臣遇雪应制
　　窈窕神仙阁参差云汉间九重中禁啓七日早春还太液天为水蓬莱雪作山今朝上林树无处不堪攀
　　崔湜
　　班媫妤怨
　　不忿君恩断新妆视镜中容华尚春日娇爱已秋风枕席临晓屛帷向月空年年后庭树荣落在深宫
　　折杨柳
　　二月风光半三边戍不还年华妾自惜杨柳为君攀落絮萦衫袖垂条拂髻鬟那堪音信断流涕望阳关
　　幸白鹿观应制
　　御旗探紫箓仙仗辟丹丘捧药芝童下焚香桂女留鸾歌无岁月鹤语记春秋臣朔真何幸常陪汉武游
　　江楼夕望
　　试陟江楼望悠悠去国情楚山霞外断汉水月中平公子留遗邑夫人有旧城苍苍烟雾里何处是咸京
　　江楼有怀
　　子牟怀魏阙元凯滞襄城冠盖仍为里池台尚识名山光晴后緑江色晚来清为问东流水何时到玉京
　　寄天台司马先生
　　闻有三元客祈仙九转成人间白云返天上赤龙迎尚惜金芝晚仍攀琪树荣何年缑岭上一谢洛阳城
　　边愁
　　九月蓬根断三边草叶腓风尘马变色霜雪剑生衣客思秋隂晚边书驿骑归殷勤鳯楼上还袂及春晖
　　唐都尉山池
　　曲渚飏轻舟前溪钓晚流鴈翻蒲叶起鱼拨荇花游金子悬湘柚珠房拆海榴幽寻惜未已清月半西楼
　　郑愔
　　折杨柳
　　青柳映红顔黄云蔽紫关传闻边信出枝叶为君攀舞态愁将断春心望不还风花乱成雪罗绮泪斑斑
　　魏知古
　　元观寻李先生不遇
　　羽客今何在空寻伊洛间忽闻归苦县复想入函关未作千年别犹应七日还神仙不可见寂寞返蓬山
　　韦元旦
　　送金城公主和亲
　　柔逺安夷俗和亲重汉年军容旌节送国命锦车传琴曲悲千里箫声恋九天唯应汉西月来就掌珠圆
　　胡皓
　　出峡
　　巴东三峡尽旷望九江开楚塞云中出荆门水上来鱼龙濳啸雨鳬鴈动成雷南国秋风晚客思几悠哉
　　王翰
　　子夜春歌
　　春气满林香春游不可忘落花吹欲尽垂柳折还长桑女淮南曲金鞍塞北装行行小垂手日暮渭川阳
　　崔翘
　　送友人使夷陵
　　猨鸣三峡里行客旧霑裳复道从兹去思君不暂忘开襟春叶短分手夏条长独有幽庭桂年年空自芳
　　韦述
　　春日山庄
　　初岁开韶月田家喜载阳晚晴揺水态迟景荡山光浦净渔舟远花飞樵路香自然成野趣都使俗情忘
　　姚崇
　　故洛阳城侍宴
　　游豫停仙跸登临对晚晴川鳬连倒影岩鸟应虚声野奏风成曲山居云作缨今朝丘壑上高兴小蓬瀛
　　春日洛阳城侍宴
　　南山开宝厯北渚对芳溪的厯风梅度参差露草低尧樽临上席舜乐下前溪任重由来醉乘酣志转迷
　　夜渡江【一作桞仲庸诗】
　　夜渚带浮烟苍茫晦逺天舟轻不觉动缆急始知牵听草遥寻岸闻香暗识莲唯看孤帆影常恐客心悬
　　秋夜望月
　　明月有余鉴羁人殊未安桂含秋树晚影入夜池寒灼灼云枝净光光草露团所思迷所在长望独长叹
　　韦济
　　奉和次琼岳应制
　　陆海披晴雪千旗猎早阳岳临秦路险河绕汉垣长行漏通鳷鹊离宫接建章都门信宿近歌舞从周王
　　李林甫
　　奉和次琼岳应制
　　东幸从人望西廵顺物廻云収二华出天转五星来十月农初罢三驱礼复开更看琼岳上佳气接神台
　　贺知章
　　送人之军中
　　常经絶脉塞复见断肠流送子成今别令人起昔愁陇云晴半雨边草夏先秋万里长城寄无贻汉国忧
　　孙逖
　　奉和四月三日上阳水赐宴应制
　　今日逄新夏欢游续旧句气和先作雨恩厚别成春鳯管临清洛龙舆下紫宸此中歌在藻还见跃濳鳞
　　奉和圣制登鸳鸯楼即目
　　玉辇下离宫琼楼上半空方廵五年狩更辟四门聪井邑观秦野山河念禹功停銮留睿作轩槛起南风
　　宴越府陈法曹西亭
　　公府西岩下红亭间白云雪梅初度腊烟竹稍迎曛水木涵澄景帘栊引霁氛江南归思逼春鴈不堪闻
　　送李给事归徐州觐省
　　位列登青鎻还乡复防衣共言晨省日便是昼游归春水经梁宋晴山入海沂莫愁东路逺四牡正騑騑
　　宿云门寺阁
　　香阁东山下烟花象外幽悬灯千嶂夕卷幔五湖秋畵壁余鸿鴈纱宿斗牛更疑天路近梦与白云游
　　寻龙湍
　　仙穴寻遗迹轻舟爱水乡溪流一曲尽山路九峯长渔父歌金洞江妃舞防房遥怜葛仙宅真气共微茫
　　同邢判官寻龙湍观归湖中
　　星使下天京云湖喜昼晴更从深穴处还作棹歌行丝管荷风入帘帷竹气清莫愁归路逺水月夜虚明
　　杨子江楼
　　杨子何年邑雄图作楚关江连二妃渚云起八公山驿道青枫外人烟緑屿间晚来潮正满数处落帆还
　　和韦尚书春日南亭宴兄弟
　　台阁升高位园林隔旧乡忽闻歌棣萼还比报琼芳门向宜春近郊连御宿长徳星常有会相望在文昌
　　送靳十五侍御使蜀
　　天使出霜台行人择吏才传车春色送离兴夕阳催驿绕巴江转关迎剑道开西南一何幸前后二龙来
　　奉和进船泛洛水应制【一作薛眘惑诗】
　　禁园纡睿览仙棹叶时游洛北风花树江南防畵舟芳生兰蕙草春入鳯凰楼兴尽离宫暮烟花起夕流
　　宗皇帝
　　过大哥宅【探得歌字】
　　鲁卫情先重亲贤爱转多冕旒丰暇日乘景暂经过戚里申高宴平台奏雅歌复寻为善乐方騐保山河
　　同玉真公主过大哥山池
　　地有招贤处人传乐善名防池寻九达龙岫对层城桂月先秋冷苹风向晚清鳯楼遥可见彷佛玉箫声
　　经鲁祭孔子而叹之
　　夫子何为者栖栖一代中地犹鄹氏邑宅即鲁王宫叹鳯嗟身否伤麟怨道穷今看两楹奠当与梦时同
　　幸蜀西至剑门
　　剑阁横云峻銮舆出狩囘翠屏千仞合丹嶂五丁开灌木萦旗转仙云拂马来乘时方在徳嗟尔勒铭才送贺知章【知章年八十六乞为道士还乡帝许之舍宅为观睗名千秋观仍赐鉴湖剡州一曲诏令供帐东门百僚祖饯御制赐诗】
　　遗荣期入道辞老竟抽簮岂不惜贤达其如高尚心寰中得秘要方外防幽襟独有青门饯羣僚怅别深【朱子语録云越州有石刻唐朝臣送贺知章诗只有明皇一首好】










　　唐诗品彚卷五十九
　　钦定四库全书
　　唐诗品彚卷六十
　　明　高棅　编
　　五言律诗五
　　正宗【上】
　　太白
　　宫中行乐词六首
　　水緑南薫殿花红北阙楼莺歌闻太液鳯吹绕瀛州素女鸣珠佩天人弄防毬今朝风日好宜入未央游寒雪梅中尽春风柳上归宫莺娇欲醉檐燕语还飞迟日明歌席新花艳舞衣晚来移彩杖行乐泥光辉绣戸香风暖纱曙色新宫花争笑日池草暗生春緑树闻歌鸟青楼见舞人昭阳桃李月罗绮自相亲卢橘为秦树蒲萄出汉宫烟花宜落日丝管醉春风笛奏龙吟水箫鸣鳯下空君王多乐事还与万方同柳色黄金嫩梨花白雪香玉楼巢翡翠金殿鎻鸳鸯选妓随雕辇征歌出洞房宫中谁第一飞燕在昭阳小小生金屋盈盈在紫微山花挿宝髻石竹绣罗衣毎出深宫里常随歩辇归只愁歌舞防化作防云飞
　　塞下曲三首
　　五月天山雪无花只有寒笛中闻折柳春色未曾看晓战随金鼓宵眠抱玉鞍愿将腰下剑直为斩楼兰骏马似风颷鸣鞭出渭桥弯弓辞汉月挿羽破天骄阵解星芒尽营空海雾消功成畵麟阁独有霍嫖姚塞虏乘秋下天兵出汉家将军分虎竹战士卧龙沙边月随弓影胡霜拂剑花玉关殊未入少妇莫长嗟
　　秋思
　　燕支黄叶落妾望自登台海上碧云断单于秋色来胡兵沙塞合汉使玉关囘征客无归日空悲蕙草摧
　　金陵二首
　　六代兴亡国三杯为尔歌苑方秦地少山似洛阳多古殿吴花草深宫晋绮罗并随人事灭东逝与沧波地拥金陵势城廻江水流当时百万户夹道起朱楼亡国生春草王宫没古丘空余后湖月波上对江州
　　温泉侍从归逄故人
　　汉帝长杨苑夸胡羽猎归子云叨侍从献赋有光辉激赏摇天笔承恩赐御衣逄君奏明主他日共飜飞
　　侍从游宿温泉宫作
　　羽林十二将罗列应星文霜仗悬秋月霓旌巻夜云严更千戸肃清乐九天闻日出曕佳气葱葱绕圣君
　　口号赠征君卢鸿【公时被召】
　　陶令辞彭泽梁鸿入会稽我寻高士传君与古人齐云卧留丹壑天书降紫泥不知杨伯起早晚向关西【范云律诗必须守规矩试看此等五言何其严哉今人虚实轻重且不审恶乎律】
　　赠崔秋浦
　　吾爱崔秋浦宛然陶令风门前五杨柳井上二梧桐山鸟下听事檐花落酒中怀君未忍去惆怅意无穷
　　赠钱征君少阳
　　白玉一杯酒緑杨三月时春风余几日两鬓各成丝秉烛唯须饮投竿也未迟如逄渭川猎犹可帝王师
　　赠孟浩然
　　吾爱孟夫子风流天下闻红顔弃轩冕白首卧松云醉月频中圣迷花不事君高山安可仰徒此挹清芬
　　寄淮南友人
　　红顔悲旧国青岁歇芳洲不待金门诏空持宝剑游海云迷驿道江月隐乡楼复作淮南客因逄桂树留
　　三山望金陵寄殷淑
　　三山怀谢朓水澹望长安芜没河阳县秋江正北看卢龙霜气冷鳷鹊月光寒耿耿忆琼树天涯寄一欢
　　寄王汉阳
　　南湖秋月白王宰夜相邀锦帐郎官醉罗衣舞女娇笛声喧沔鄂歌曲上云霄别后空愁我相思一水遥
　　望汉阳柳色寄王宰
　　汉阳江上柳望客引东枝树树花如雪纷纷乱若丝春风传我意草木别前知寄谢弦歌宰西来定未迟
　　留别龚处士
　　龚子栖闲地都无人世喧柳深陶令宅竹暗辟疆园我去黄牛峡遥愁白帝猨赠君卷葹草心断竟何言
　　广陵赠别
　　玉瓶沽美酒数里送君还系马垂杨下衔杯大道间天边看緑水海上见青山兴罢各分被何须别醉顔
　　别储邕之剡中
　　借问剡中道东南指越乡舟从广陵去水入会稽长竹色溪下緑荷花境里香辞君向天姥拂石卧秋霜
　　江夏别宋之悌
　　楚水清若空遥将碧海通人分千里外兴在一杯中谷鸟迎晴日江猿啸晚风平生不下泪于此泣无穷
　　渡荆门送别
　　渡逺荆门外来从楚国游山随平野尽江入大荒流月下飞天镜云生结海楼仍怜故乡水万里送行舟
　　南阳送客
　　斗酒勿为薄寸心贵不忘坐惜故人去偏令游子伤离顔怨芳草春思结垂杨挥手再三别临岐空断肠
　　送白利从金吾董将军西征
　　西羌延国讨白起佐军威剑决浮云气弓弯明月辉马行边草緑旌卷曙霜飞抗手澟相顾寒风生鐡衣
　　送殷淑
　　白鹭洲前月天明送客廻青龙山后日早出海云来流水无情去征帆逐吹开相看不忍别更进手中杯
　　送友人
　　青山横北郭白水绕东城此地一为别孤蓬万里征浮云游子意落日故人情挥手自兹去萧萧班马鸣
　　送友人入蜀
　　见说蚕丛路﨑岖不易行山从人面起云傍马头生芳树笼秦栈春流绕蜀城升沉应已定不必问君平
　　送麴十少府
　　试发清秋兴因为吴会吟碧云敛海色流水折江心我有延陵劒君无陆贾金艰难此为别惆怅一何深
　　寻雍尊师隠居
　　羣峭碧摩天逍遥不记年拨云寻古道倚树听流泉花暖青牛卧松高白鹤眠语来江色暮独自下寒烟
　　访戴天山道士不遇
　　犬吠水声中桃花带雨浓树深时见鹿溪午不闻钟野竹分青霭飞泉挂碧峯无人知所去愁倚两三松流夜郎至江夏陪长史叔及薛明府宴兴徳寺南阁
　　绀殿横江上青山落镜中岸廻沙不尽日映水成空天乐流香阁莲舟飏晚风恭陪竹林宴留醉与陶公
　　与夏十二登岳阳楼
　　楼观岳阳尽川逈洞庭开鴈引愁心去山衔好月来云间连下榻天上接行杯醉后凉风起吹人舞袖廻【刘须溪云甚为不俗】
　　过崔八丈水亭
　　高阁横秀气清幽并在君檐飞宛溪水落敬亭云猨啸风中断渔歌月里闻闲随白鸥去沙上自为羣
　　秋登宣城谢朓北楼
　　江城如畵里山晓望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公
　　谢公亭【盖谢朓范云之所游】
　　谢公离别处风景每生愁客散青天月山空碧水流池花春映日竹夜鸣秋今古一相接长歌怀旧游
　　太原早秋
　　岁落众芳歇时当大火流霜威出塞早云色渡河秋梦绕边城月心飞故国楼思归若汾水无日不悠悠
　　观猎
　　太守耀清威乘闲弄晚晖江沙横猎骑山火绕行围箭逐云鸿落鹰随月兎飞不知白日暮欢赏夜方归
　　观胡人吹笛
　　胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空怀恋主情
　　宿巫山下
　　昨夜巫山下猨声梦里长桃花飞緑水三月下瞿塘雨色风吹去南行拂楚王高丘怀宋玉访古一霑裳【严沧浪云律诗有彻首尾不对者皆文从字顺音韵铿锵盛唐诸公有此体今观此下一诗是】
　　长信宫
　　月皎昭阳殿霜清长信宫天行乘玉辇飞燕与君同更有欢娱处【一作别有留情处】承恩乐未穷谁怜团扇妾独坐怨秋风
　　夜泊牛渚怀古
　　牛渚西江夜青天无片云登舟望秋月空忆谢将军余亦能高咏斯人不可闻明朝挂防去枫叶落纷纷
　　孟浩然
　　临洞庭
　　八月湖水平【刘须溪云便别】涵虚混太清气蒸云梦泽波撼岳阳城【西清诗话云洞庭天下壮观骚人墨客题者众矣终未若此一语气象】欲济无舟楫端居耻圣明坐观垂钓者徒有羡鱼情【刘云托兴可伤又云起得浑浑称题而气防横絶朴不可易端居感兴深厚】
　　与诸子登岘山
　　人事有代谢往来成古今江山留胜迹我軰复登临水落鱼梁浅天寒梦泽深羊公碑尚在读罢泪沾襟【刘云不必苦思自然好苦思复不能及又云起得高古畧无粉色而情境俱称悲慨胜于形容真岘山诗也复有能言亦在下风】
　　晚春
　　二月湖水清家家春鸟鸣【刘云又别】林花扫更落径草踏还生酒伴来相命开樽共解酲当杯已入手歌妓莫停声【刘云亦自豪宕结语情属不浅】
　　题义公禅房
　　义公习禅寂结宇依空林戸外一峯秀堦前众壑深夕阳连雨足空翠落庭隂看取莲花净方知不染心
　　题融公兰若
　　精舍买金开流泉绕砌廻芰荷薰讲席松栢映香台法雨晴飞去天花昼下来谈殊未巳归骑夕阳催
　　宿立公房
　　支遁初求道深公笑买山如何石岩趣自入户庭间【刘云亦自在有味】苔涧春泉满萝轩夜月闲能令许度吟卧不知还
　　游景光寺
　　龙象经行处山腰度石关屡迷青嶂合时爱緑萝闲【刘云山行路尽乃知此语有趣】宴息花林下高谈竹屿间寥寥隔尘事疑是入鸡山
　　寻梅道士
　　彭泽先生柳山隂道士鵞我来从所好停策夏隂多重以观鱼乐因之鼓枻歌崔徐迹未朽千载揖清波
　　梅道士水亭
　　傲吏非凢吏名流即道流隠居不可见高论莫能酬水接仙源近山藏鬼谷幽再来寻处所花下问渔舟
　　宴梅道士房
　　林卧愁春尽搴帷览物华忽逄青鸟使邀入赤松家金灶初开火仙桃正发花童顔若可驻何惜醉流霞
　　游精思观题山房
　　误入花源里初怜竹径深方知仙子宅未有世人寻舞鹤过闲砌飞猨啸密林渐通妙理深得坐忘心
　　浮舟过陈逸人别业
　　水亭凉气多闲棹晚来过涧影见藤竹潭香闻芰荷野童扶醉舞山鸟笑酣歌幽赏未云徧烟光奈夕何
　　寻天台山
　　吾爱太乙子飡霞卧赤城欲寻华顶去不惮恶溪名歇马凭云宿掦帆截海行高高翠微里遥见石梁横
　　武陵泛舟
　　武陵川路狭前棹入花林莫测幽源里仙家信几深水廻青嶂合云度緑溪隂坐听闲猿啸弥清尘外心
　　归终南山
　　兆阙休上书南山归弊庐不才明主弃多病故人踈白髪催年老青阳逼岁除永怀愁不寐松月夜虚【唐书云浩然与王维善维称其诗尝私邀入内署俄而宗至浩然匿牀下维以实对帝喜曰朕闻其人而未见也诏浩然出帝问其诗浩然自诵不才明主弃之句帝日卿不求仕朕未尝弃卿耳奈何诬我因放还　刘云其亦最得意之诗最失意之日故为明主诵之】
　　寻张五廻夜园作
　　闻就厐公隐移居近洞湖兴来林是竹归卧谷名愚挂席樵风便【刘云楚楚一字不妄】开轩琴月孤岁寒何用赏霜落故园芜
　　过故人庄
　　故人具鸡黍邀我至田家緑树村边合青山郭外斜开轩面塲圃把酒话桑麻待到重阳日还来就菊花【刘云毎以自在相淩厉】
　　裴司士见寻
　　府僚能枉驾家醖复新开落日池上酌清风松下来厨人具鸡黍稚子摘杨梅谁道山翁醉犹能骑马囘【刘云大巧若拙】
　　宴荣山人池亭
　　甲第开金穴荣期乐自多枥嘶支遁马池养右军鵞竹引擕琴入花邀载酒过山翁来取醉时唱接防歌
　　和李侍御渡松滋江
　　南纪西江濶皇华御史雄截流宁假楫挂席自生风寮宷争攀鹢鱼龙亦避骢【刘云颂徳语】坐听白雪唱翻入棹歌中
　　秦中寄远上人
　　一丘常欲卧三径苦无资北土非吾愿东林怀我师黄金燃桂尽壮志逐年衰【刘云非不经思只是吐出】日夕凉风至闻蝉但益悲
　　宿永嘉江寄崔少府
　　我行穷水国君使入京华相去日千里孤帆天一涯卧闻海潮至起视江月斜【刘云不必思索皆有】借问同舟客何时到永嘉
　　宿桐庐江寄广陵旧游
　　山暝听猿愁沧江急夜流风鸣两岸叶月照一孤舟【刘云一孤似病大趣自得】建徳非吾土维扬忆旧游还将两行泪遥寄海西头
　　上已洛中寄王九逈
　　卜洛成周地浮杯上已筵闘鸡寒食下走马射堂前垂柳金堤合平沙翠幙连不知王逸少何处会羣贤同卢明府饯张郎中除义王府司马海园作
　　上国山河裂贤王邸第开故人分职去潘令宠行来冠盖趋梁苑江湘失楚材豫愁轩骑动賔客防池台【刘云又极典刑末意更浓】
　　送友东归
　　士有不得志栖栖吴楚间【刘云起得雄】广陵相遇罢彭蠡泛舟还樯出江中树波连海上山风帆明日逺何处更追攀【刘云慨然如叹句句好句句别】
　　送袁十三寻弟
　　早闻牛渚咏今见鹡鸰心羽翼嗟零落悲鸣别故林苍梧白云逺空水洞庭深万里独飞去南风迟尔音
　　送子容进士举
　　夕曛山照灭送客出柴门惆怅野中别殷勤醉后言【刘云冩得浓尽】茂林余偃息乔木尔飞翻无使谷风诮须令友道存
　　留别王维
　　寂寂竟何待朝朝空自归欲寻芳草去惜与故人违【刘云个中人个中语看看便不同】当路谁相假知音世所稀秪应守寂寞还掩故园扉【刘云末意更悲】
　　京还别新丰诸友
　　吾道昧所适驱车还向东主人开旧馆留客醉新丰树绕温泉緑尘遮晚日红拂衣从此去高歩蹑华嵩
　　闲园怀苏子
　　林园虽少事幽独自多违向夕开帘坐庭隂落叶防鸟从烟树宿萤傍水轩飞感念同怀子京华去不归【刘云一种情懽】
　　早寒有怀
　　木落鴈南渡北风江上寒我家襄水曲遥隔楚云端乡泪客中尽孤帆天际看迷津欲有问平海夕漫漫
　　途次望乡
　　客行愁落日乡思重相催况在他山外天寒夕鸟来雪深迷郢路雨暗失阳台可叹栖遑子狂歌谁为媒
　　途中遇晴
　　已失巴陵雨还逄蜀坂泥天开斜景逼山出晚云低【刘云不似着意语好】余湿犹沾草残流尚入溪今宵有明月乡思逺凄凄
　　赴京途中遇雪
　　迢递秦京道苍茫岁暮天穷隂连晦朔积雪徧山川【刘云决不为小儿语求工者】落鴈迷寒渚饥乌噪野田客愁空伫立不见有人烟
　　夜渡湘水
　　客行贪利渉夜里渡湘川露气闻芳杜歌声识采莲榜人投岸火渔子宿潭烟行侣时相问浔阳何处边
　　宿武阳川
　　川暗夕阳尽孤舟泊岸初岭猿相呌啸潭影似空虚就枕灭明烛扣舷闻夜渔鸡鸣问何处人物似秦余【刘云唱出随意自无俗意】
　　永嘉浦逄张子容
　　逆旅相逄处江村日暮时众山遥对酒孤屿共题诗【殷璠云无论兴象兼复故实】廨宇隣鲛室人烟接岛夷乡园万余里失路一相悲【刘云众山孤屿且不犯时景句句淘洗欲尽】
　　舟中晓望
　　挂席东南望青山水国遥舳舻争利渉来徃任风潮问我今何适天台访石桥坐看霞色晚疑是赤城标


　　唐诗品彚巻六十
　　钦定四库全书
　　唐诗品彚巻六十一
　　明　髙棅　编
　　五言律诗六
　　正宗【下】
　　王维
　　奉和圣制赐史供奉曲江宴应制
　　侍从有邹枚琼筵向水开言陪栢梁宴新下建章来对酒山河满移舟草树廻天文同丽日驻景借行杯
　　从岐王过杨氏别业应教
　　杨子谈经处淮王载酒过兴阑啼鸟缓坐久落花多迳转廻银烛林开散玉珂严城时未啓前路拥笙歌
　　同崔员外秋宵寓直
　　建礼髙秋夜承明晓过九门寒漏彻万井曙钟多月迥藏珠斗云消出绛河更惭衰朽质南陌共鸣珂
　　早朝
　　栁暗百花明春深五鳯城城乌睥睨晓宫井辘轳声方朔金门侍班姬玉辇迎仍闻遣方士东海访蓬瀛
　　和尹諌议史馆山池
　　云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚詶比部杨员外暮宿琴台朝跻书阁率尔见赠之作
　　旧简拂尘看鸣琴月弹桃源迷汉姓松树有秦官空谷归人少青山背日寒羡君栖隐处遥望白云端
　　酬张少府
　　晚年惟好静万事不关心自顾无长策空知返旧林松风吹解带山月照弹琴君问穷通理渔歌入浦深
　　辋川闲居赠裴秀才廸
　　寒山转苍翠秋水日潺湲倚杖柴门外临风听暮蝉渡头余落日墟里上孤烟复值接舆醉狂歌五桞前【刘云类以无情之景述无情之意复非作者所有】
　　山居秋暝
　　空山新雨后天气晚来秋明月松间照清泉石上流竹喧归浣女莲动下渔舟随意春芳歇王孙自可留【刘云总无可防自是好】
　　归嵩山作
　　清川带长薄车马去闲闲流水如有意暮禽相与还荒城临古渡落日满秋山【刘云已近自然】迢递嵩高下归来且闭关【方虚谷云闲适之趣淡薄之味不求工而自工者此也】
　　山居即事
　　寂寞掩柴扉苍茫对夕晖鹤巢松树遍人访荜门稀嫩竹含新粉红莲落故衣渡头灯火起处处采菱归
　　辋川闲居
　　一从归白社不复到青门时倚檐前树逺看原上村青菰临水映白鸟向山翻寂寞于陵子桔橰方灌园【方虚谷云予于摩语山下孤烟逺村天边独树髙原未尝不心醉与其时倚檐前树逺看原上村尤心醉也】
　　终南山
　　太乙近天都连山到海隅白云廻望合青霭入看无分野中峯变阴晴众壑殊欲投人处宿隔水问樵夫【刘云语不深僻清夺众妙】
　　晚春严少尹与诸公见过
　　松菊荒三径图书共五车烹葵邀上客看竹到贫家雀乳先春草莺啼过落花自怜黄髪暮一倍惜年华
　　过香积寺
　　不知香积寺数里入云峯古木无人迳深山何处钟泉声咽危石日色冷青松薄暮空潭曲安襌制毒龙
　　登辨觉寺
　　竹迳从初地莲峯出化城牎中三楚尽林外九江平软草承趺坐长松响梵声空居法云外观世得无生
　　送李判官赴江东
　　闻道皇华使方随皂葢臣封章通左语冠冕化文身树色分杨子潮声满富春遥知辨璧吏恩到泣珠人
　　送严秀才还蜀
　　宁亲为令子似舅即贤甥别路经花县还乡入锦城山临青塞断江向白云平献赋何时至明君忆长卿
　　送岐州源长史归【源与余同在崔常侍幕时崔已没】
　　握手一相送心悲安可论秋风正萧索客散孟尝门故驿通槐里长亭下槿原征西旧旌节从此向河源
　　送张道士归山
　　先生何处去王屋访茅君别妇留丹诀驱鸡入白云【刘云两语皆别】人间若剰住天上复离羣【刘云新意】当作辽城鹤仙歌使尔闻
　　送平淡然判官
　　不识阳关路新从定逺侯黄云断春色画角起【或作越】边愁瀚海经年别交河出塞流须令外国使知饮月支头【经年别一作经年到】
　　送赵都督赴代州【得青字】
　　天官动将星汉地桞条青万里鸣刁斗三军出井陉忘身辞鳯阙报国取龙庭岂学书生軰牕间着一经
　　送方城韦明府
　　遥思葭菼际寥落楚人行髙鸟长淮水平芜故郢城使车听雉乳县鼓应鸡鸣若见州从事无嫌手板迎【刘云平平写到尽】
　　送梓州李使君
　　万壑树参天千山响杜防山中一夜雨树杪百重泉汉女输撞布巴人讼芋田文翁翻教授不敢倚先贤
　　送刘司直赴安西
　　絶域阳关道胡沙与塞尘三春时有鴈万里少行人苜蓿随天马葡萄逐汉臣当令外国惧不敢覔和亲【刘云无意之意】
　　送张五諲归宣城
　　五湖千万里况复五湖西渔浦南陵郭人家春谷溪欲归江淼淼未到草萋萋【刘云最是自得】忆想兰陵镇可宜猨更啼
　　送友人南归
　　万里春应尽三江鴈亦稀连天汉水广孤客郢城归【刘云尽谢防染情思萧然】郧国稻苗秀楚人菰米肥悬知倚门望遥识老莱衣
　　送贺遂员外外甥
　　南国有归舟荆门泝上流苍茫葭菼外云水与昭丘樯带城乌去江连暮雨愁猿声不可聼莫待楚山秋
　　送杨长史赴果州
　　褒斜不容幰之子去何之鸟道一千里猿声十二时官桥祭酒客山木女郎祠别后同明月君应听子规
　　送邢桂州
　　铙吹喧京口风波下洞庭赭圻将赤岸击汰复扬舲日落江湖白潮来天地青明珠归合浦应逐使臣星
　　送崔三往宻州觐省
　　南陌去悠悠东郊不少留同懐扇枕恋独念倚门愁路绕天山雪家临海树秋鲁连功未报且莫蹈沧洲
　　送丘为落第归江东
　　怜君不得意况复桞条春为客黄金尽还家白发新五湖三亩宅万里一归人知尔不能荐羞称献纳臣
　　送崔九兴宗游蜀
　　送君从此去转觉故人稀徒御犹廻首田园方掩扉出门当旅食中路授寒衣江汉风流地游人何处归
　　汉江临泛
　　楚塞三湘接荆门九通江流天地外山色有无中郡邑浮前浦波澜动逺空襄阳好风日留醉与山翁
　　登河北城楼作
　　井邑传岩上客亭云雾间髙城眺落日极浦映苍山岸火孤舟宿渔家夕鸟还寂寥天地暮心与广川闲
　　被出济州
　　防官易得罪谪去济川隂执政方持法明君无此心闾阎河润上井邑海云深纵有归来日多愁年鬓侵
　　使至塞上
　　单车欲问边属国过居延征蓬出汉塞归鴈入胡天大漠孤烟直长河落日圆萧关逢吏都护在燕然
　　晚春门思
　　新妆可怜色落日巻罗帏鑪气清珍箪墙隂上玉墀春虫飞网户暮雀隐花枝向晚多愁思闲牕桃李时【刘云不俯仰刻尽甚有意味】
　　秋夜独坐
　　独坐悲双鬓空堂欲二更雨中山果落灯下草虫鸣白髪终难变黄金不可成欲知除老病惟有学无生
　　观猎
　　风劲角弓鸣【刘云气防】将军猎渭城草枯鹰眼疾雪尽马蹄轻忽过新丰市还归细桞营回看射雕处千里暮云平【刘云极是尽意】
　　岑参
　　浐水东店送唐子归嵩阳
　　墅店临官路重城压御堤山开防水北雨过杜陵西归梦愁能作乡书醉懒题桥回忽不见征马尚闻嘶
　　送张郎中赴陇右觐省卿公
　　中郎鳯一毛世上独贤豪弱冠已银印出身惟宝刀还家卿月逈度陇将星高幕下多相识边书醉懒操
　　送郑少府赴滏阳
　　子真河朔尉邑里带清漳春草迎袍色晴花拂绶香青山入官舍黄鸟度宫墙若到铜台上应怜魏寝荒
　　送张子尉南海
　　不择南州尉髙堂有老亲楼台重蜃气邑里杂鲛人海暗三山雨花明五岭春此乡多宝玉慎勿厌清贫
　　送任郎中出守明州
　　罢起郎官草初分刺史符城边楼枕海郭里树侵湖郡政傍连楚朝恩独借吴观涛秋正好莫不上姑苏
　　赵少尹南亭送郑侍御归东台
　　红亭酒瓮香白面綉衣郎砌冷虫喧座帘踈月到牀钟催离思急弦逐醉歌长关树应先落随君满路霜
　　送四镇薛侍御东归
　　相送泪沾衣天涯独未归将军初得罪门客复何依梦去湖山濶书停陇鴈稀园林幸接近一为到柴扉
　　送张子东归
　　白羽緑弓弦年年只在边还家劒锋尽出塞马蹄穿逐虏西逾海平胡北到天封矦应不逺燕颔岂徒然
　　送张卿郎君赴硖石尉
　　卿家送爱子愁见灞陵春草羡青袍色花随黄绶新县西函谷路城北大阳津日暮征鞍去东郊一片尘奉送李太保兼御史大夫渭北节度使即太尉光弼弟
　　诏出未央宫登坛近总戎上公周太保副相汉司空弓抱关西月旗翻渭北风弟兄皆许国天地荷成功
　　虢州送天平何丞入京市马
　　关树晚苍苍长安近夕阳回风醒别酒细雨湿行装习战边尘黒防秋塞草黄知君市骏马不是学燕王
　　送扬州王司马
　　君家旧淮水水上到扬州海树青官舍江云黒郡楼东南随去鸟人吏待行舟为报吾兄道如今已白头
　　送王七録事赴虢州
　　早嵗即相知嗟君最后时青云仍未达白髪已成丝小店关门树长河华岳祠农民吏待莫使马行迟
　　送懐州吴别驾
　　灞上桞枝黄垆头酒正香春流饮去马暮雨湿行装驿路通函谷州城接太行覃懐人总喜别驾得王祥武威暮春闻宇文判官西使还已到晋昌
　　片雨过城头黄鹂上戍楼塞花飘客泪边桞挂乡愁白髪悲明镜青春换弊裘君从万里使闻已到州
　　寄左省杜拾遗
　　联歩趋丹陛分曹限紫防晓随天仗入暮惹御香归白髪悲花落青云羡鸟飞圣朝无阙事自觉諌书稀酬崔十三侍御登玉垒山思故园见寄
　　玉垒天晴望诸峯尽觉低故园江树北斜日岭云西旷野看人小长空共鸟齐山高徒仰止不得日攀跻
　　登总持寺
　　高阁逼诸天登临近日边晴开万井树愁看五陵烟槛外低秦岭牎中小渭川早知清净理常愿奉金仙
　　题金城临河驿楼
　　古戍依重险髙楼见五凉山根盘驿道河水浸城墙庭树巢鹦鹉园花隐麝香忽如江浦上忆作捕鱼郎
　　题永乐韦少府防壁
　　大河南郭外终日气昬昬白鸟下公府青山当县门故人是邑尉过客驻征轩不惮烟波濶思君一笑言
　　宿岐州北郭严给事别业
　　郭外山色暝主人林馆秋踈钟入卧内片月到牀头遥夜惜已半清言殊未休君虽在青心不忘沧洲
　　奉陪封大夫九日登髙【得云字】
　　九日黄花酒登髙防昔闻霜威逐亚相杀气傍中军横笛惊征鴈娇歌落塞云边头幸无事醉舞荷吾军
　　陪封大夫宴瀚海亭纳凉【得时字】
　　细管杂清丝千杯倒接防军中乘兴出海上纳凉时日没鸟飞急山髙云过迟吾从大夫后归路拥旌旗梁州陪赵行军龙冈寺北庭泛舟宴王侍御
　　谁宴霜台使行军粉署郎唱歌江鸟没吹笛岸花香酒影揺新月滩声聒夕阳江钟闻已暮归棹緑川长
　　晚发五渡
　　客厌巴南地乡隣劒北天江村片雨外野寺夕阳边芋叶藏山径芦花间渚田舟行未可住乗月且须牵
　　巴南舟中夜书事
　　渡口欲黄昬归人争渡喧近钟清野寺逺火防江村见鴈思乡信闻猨积泪痕孤舟万里夜秋月不堪论
　　巴南舟中思陆浑别业
　　泸水南州逺巴山北客稀岭云撩乱起溪鹭等闲飞镜里愁衰鬓舟中换旅衣梦魂知忆处无夜不先归
　　初至犍为作
　　山色轩楹内滩声枕席间草生公府静花落讼庭闲云雨连三峡风尘接百蛮到来能几日不觉鬓毛斑
　　故仆射裴公挽歌【归綘郡葬】
　　五府瞻髙位三台丧大贤礼容还故绛宠赠冠新田气歇汾隂鼎魂归京兆天先时剑已殁垅树乆苍然故河南尹岐国公赠工部尚书苏公挽歌
　　白日扄泉户青春掩夜台旧堂堦草长空院砌花开山晚铭旌去郊寒骑吹廻三川难可见应惜庾公才
　　高适
　　送刘评事充朔方判官赋得征马嘶
　　征马向边州萧萧嘶未休思深应带别声断为兼秋岐路风将逺关山月共愁赠君从此去何日大刀头
　　送魏八
　　更沽淇上酒还泛驿前舟为惜故人去复怜嘶马愁云山行处合风雨兴中秋此路无知已明珠莫暗投
　　河西送李十七
　　边城多逺别此去莫徒然问礼知才子登科及少年出门防落日驱马向秋天髙价人争重行当早着鞭
　　送白少府送兵之陇右
　　残更登陇首逺别指临洮为问关中事何如州县劳军容随赤羽树色引青袍谁断单于臂今年太白髙
　　淇上送韦司仓往滑台
　　饮酒莫辞醉醉多适不愁孰知非逺别终念对穷秋滑台门外见淇水眼前流君去应回首风波满渡头
　　送郑侍御谪闽中
　　谪去君无恨闽中我旧过大都秋鴈少只是夜猿多东路云山合南天瘴疠和自当逢雨露行矣慎风波
　　送李侍御赴安西
　　行子对飞蓬金鞭指铁騘功名万里外心事一杯中虏障燕支北秦城太白东离魂莫惆怅防取宝刀雄
　　送蔡十二之海上
　　黯然何所为相对但悲酸季弟念离别贤兄救急难河流氷处尽海路雪中寒尚有南飞鴈知君不忍看
　　别韦兵曹
　　离别长千里相逢数十年此心应不变他事已徒然惆怅春光里蹉蛇桞色前逢时当自取有尔欲先鞭
　　同卫八题陆少府书斋
　　知君薄州县好静无冬春散帙至栖鸟明灯留故人深房腊酒熟髙院梅花新若是周旋地当令风义亲
　　同羣公登濮阳圣佛寺阁
　　落日登临处悠然意不穷佛因初地识人觉四天空来鴈清霜后孤防逺树中徘徊伤寓目萧索对寒风
　　使青夷军入居庸二首
　　匹马行将乆征途去转难不知边地别祗讶客衣单溪冷泉声苦山空木叶干莫言关塞极云雪尚漫漫古镇青山口寒风落日时岩峦鸟不过氷雪马堪迟出塞应无防还家赖有期东山足松桂归去结茅茨
　　自蓟北归
　　驱马蓟门北北风边马哀苍茫逺山口豁达胡天开五将己深入前军止半廻谁怜不得意长劒独归来
　　途中寄徐録事【比以王书见赠】
　　落日风雨至秋天鸿防初离忧不堪比旅馆复何如君又几时去我知音信踈空多箧中赠长见右军书
　　醉后赠张九旭
　　世上谩相识此翁殊不然兴来书自圣醉后语尤颠白髪老闲事青云在目前牀头一壶酒能更几回眠
　　别韦五
　　徒然酌杯酒不觉散人愁相识仍逺别欲归翻旅游夏云满郊甸明月照河洲莫恨征途逺东防漳水流
　　别冯判官
　　碣石辽西地渔阳蓟北天关山唯一道雨雪尽三边才子方为客将军止渇贤遥知幕府下书记日翩翩
　　别王八
　　征马嘶长路离人挹佩刀客来东道逺归去北风高时何萧索乡心正郁陶传君遇知已行日有绨袍
　　送董判官
　　逢君説行迈倚劒别交亲幕府为才子将军作主人近关多雨雪出塞有风尘长防须当用男儿莫顾身
　　送蹇秀才赴临洮
　　怅望日千里如何今二毛犹思阳谷去莫厌陇山髙倚马见雄笔随身唯宝刀料君终自至勲业在临洮
　　送张瑶贬五溪尉
　　他日维贞榦明时悬镆鎁江山遥去国妻子独还家离别无嫌逺沉浮勿强嗟南登有词赋知尔吊长沙
　　独孤判官部送兵
　　饯君嗟逺别为客念周旋征路今如此前军犹然出关逢汉壁登陇望胡天亦是封侯地期君早着鞭


　　唐诗品彚巻六十一
　　钦定四库全书
　　唐诗品彚巻六十二
　　明　高棅　编
　　五言律诗七
　　大家
　　杜甫
　　登兖州城楼【开元二十四年后作】
　　东郡趋庭日南楼纵目初浮云连海岱平野入青徐【刘须溪云俯仰感慨语何地无之】孤嶂秦碑在荒城鲁殿余从来多古意临眺独踌躇【方虚谷云后聫感慨秦鲁俱亡以古意二字结之尤妙】
　　房兵曹胡马
　　胡马大宛名锋棱瘦骨成竹批双耳峻风入四蹄轻所向无空濶真堪托死生【刘云彷佛老成亦无黄亦无牝牡】骁腾有如此万里可横行
　　春日懐李白【天宝初作】
　　白也诗无敌飘然思不羣清新庾开府俊逸鲍参军渭北春天树江东日暮云何时一樽酒重与细论文
　　夜宴左氏庄
　　风林纎月落【刘云是起兴】衣露净琴张暗水流花径春星带草堂【刘云景语闲旷】检书烧烛短看剑引杯长诗罢闻呉咏扁舟意不忘【刘云豪纵自然结语萧散】
　　故武卫将军挽词【天宝九载作】
　　严警当寒夜前军落大星壮夫思敢决哀诏惜精灵【刘云上下含蓄有美有恨】王者今无战书生己勒铭封侯意踈濶编简为谁青
　　陪郑广文游何将军山林三首
　　不识南塘路今知第五桥【刘云便自然动】名园依緑水野竹上青霄谷口旧相得濠梁同见招平生为幽兴未惜马蹄遥
　　牀上书连屋阶前树拂云将军不好武稚子总能文【刘云言外亦其世变】醒酒微风入听诗静夜分絺衣挂萝薜凉月白纷纷
　　幽意忽不惬归期无奈何出门流水住【刘云水自无住但出何氏林便觉景别如此最是妙意】回首白云多自笑灯前舞谁怜醉后歌祗应与朋好风雨亦来过
　　夜月【天宝十五载自鄜州及防盗中所作】
　　今夜鄜州月闺中只独看遥怜小儿女未解忆长安【刘云愈缓愈悲俯仰其足】香雾云鬟湿清辉玉臂寒何时倚虚幌双照泪痕干
　　对雪
　　战哭多新鬼愁吟独老翁乱云低薄暮急雪舞回风瓢弃樽无緑炉存火似红数州消息断愁坐正书空
　　春望【至徳二载在贼中作】
　　国破山河在城春草木深感时花溅泪恨别鸟惊心【涷水记闲云山河在草木深明无人无物矣花鸟平时可娯之物见之而泣闻之而悲则时可知矣】烽火连三月家书抵万金白头搔更短浑欲不胜簮
　　喜达行在所三首【夏自贼中达行在所拜左拾遗后所作】
　　西忆岐阳信无人遂却廻眼穿当落日心死着寒灰雾树行相引莲峯望或开所亲惊老瘦辛苦贼中来愁思胡笳夕凄凉汉苑春生还今日事间道暂时人【刘云五字可伤即旦暮人耳暂时更警】司章初覩南阳气已新喜心翻倒极呜咽泪沾巾【刘云此岂随人忧乐语】
　　死去凭谁报归来始自怜犹瞻太白雪喜遇武功天影静千官里心苏七校前今朝汉社稷新数中兴年
　　晚行口号【秋自鳯翔还鄜州作】
　　三川不可到归路晚山稠落鴈浮寒水饥乌集戍楼市朝今日异防乱几时休逺愧梁江总还家尚黒头
　　月
　　天上秋期近人间月影清入河蟾不没捣药兎长生只益丹心苦能添白髪明干戈知满道休照国西营
　　収京
　　生意甘衰白天涯正寂寥忽闻哀痛诏又下圣明朝【刘云沉痛敦厚读之堕泪】羽翼懐商老文思忆帝尧叨陪罪已日霑洒望青霄
　　春宿左省【乾元元年春在谏省所作】
　　花隐掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何
　　晚出左掖
　　画刻传呼浅春旗簇仗齐退朝花底散归院栁边迷【刘云浓丽可想】楼雪融城湿宫云去殿低避人焚谏草骑马欲鸡栖【刘云焚諌草者不欲人知也此事君当然之体结语读之数过欵欵忠实】
　　送贾阁老出汝州
　　西掖梧桐树空留一院阴艰难归故里去住损春心宫殿青门隔云山紫逻深人生五马贵莫受二毛侵
　　送翰林张司马南海勒碑【相国制文】
　　冠冕通南极【刘云大体】文章落上台诏从三殿去碑到百蛮开野馆浓花发春帆细雨来【刘云驿程旅馆又喜义悲】不知沧海上天遣几时廽【刘云爱之望之祝之愿之】
　　初月
　　光细欲上影斜轮未安微升古塞外己隐暮云端河汉不改色关山空自寒庭前有白露暗满菊花团
　　月夜忆舎弟
　　戍鼓断人行边秋一鴈声露从今夜白月是故乡明有弟皆分散无家问死生寄书长不达况乃未休兵
　　秦州杂诗五首【乾元二年秋弃官之秦州以后所作】
　　满目悲生事因人作逺游迟廻度陇怯浩荡及闗愁水落鱼龙夜山空鸟防秋西征问烽火心折此淹留秦州城北寺传是隗嚣宫苔藓山门古丹青野殿空月明垂叶露云逐度溪风清渭无情极愁时独向东【范徳机云渭水无情而知东向为臣子有人性而不知尊王之义此子美愁时便有取于水也】
　　闻道寻源使从天此路廻牵牛去几许宛马至今来一望幽燕隔何时郡国开东征健儿尽羌笛暮吹哀未暇泛沧海悠悠兵马间塞门风落木客舍雨连山阮籍行多兴厐公隐不还东柯遂踈懒休镊鬓毛斑鳯林戈未息鱼海路常难火云峯峻悬军幕井干风连西极动月过北庭寒故老思飞将何时议筑璮
　　望野
　　清秋望不极迢递起层阴逺水兼天净孤城隐雾深叶稀风更落山迥日初沉独鹤归何晚昏鵶已满林
　　天河
　　常时任显晦秋至最分明纵被微云掩终能永夜清含星动双阙伴月落边城牛女年年度何曾风浪生
　　山寺
　　野寺残僧少山园细路高麝香眠石竹鹦鹉啄金桃乱水通人过悬崖置屋牢上方重阁晚百里见纎毫
　　萤火
　　幸因腐草出敢近太阳飞未足临书巻时能防客衣随风隔幔小带雨傍林微十月清霜重飘零何处归【方虚谷云説者谓此腐草太阳以讥李辅国凡评诗正不当如此刻切拘泥言之者无罪闻之者足以戒大丈夫耿耿者不为萤爝微光于此自无相闗世之近明忽晦不常又岂止一辅国则见此诗而自愧矣学者观大指可也】
　　铜缾
　　乱后碧井废时清瑶殿深铜缾未失水百丈有哀音侧想美人意应悲寒甃沉蛟龙半缺落犹得折黄金
　　促织
　　促织甚微细哀音何动人草根吟不稳牀下夜相亲久客得无泪故妻难及晨悲丝与急管感激异天真【刘云结得洒落更自可悲】
　　捣衣
　　亦知戍不返秋至拭清砧已近苦寒月况经长别心宁辞捣衣倦一寄塞垣深用尽闺中力君听空外音
　　送逺
　　带甲满天地胡为君逺行亲朋尽一哭鞍马去孤城【刘云如画出塞图矣】草木岁月晚闗河霜雪清别离已昨日因见古人情【刘云两语两意别离则昨日矣往往古人亦如我也自怪其情之悲也】
　　后游【上元元年在成都府所作】
　　寺忆曾游处桥怜再渡时江山如有待花桞更无私【刘云必如此可以言气象矣】野润烟光薄沙暄日色迟客愁全为减舎此复何之
　　出郭
　　霜露晚凄凄高天逐望低逺烟盐井上斜景雪峯西故国犹兵马他乡亦鼓鼙江城今夜客还与旧乌啼
　　村夜
　　风色萧萧暮江头人不行村舂雨外急邻火夜深明【刘云自然】胡羯何多难渔樵寄此生中原有兄弟万里正含情
　　春夜喜雨
　　好雨知时节当春乃发生随风潜入夜润物细无声野径云俱黑江船火独明晓看红湿处花重锦官城
　　江亭
　　坦腹江亭暖长吟野望时水流心不竞云在意俱迟【张子韶云其意与物初无间断比之陶渊明云无心而出岫鸟倦飞而知还气更混沦也】寂寂春将晚欣欣物自私故林归未得排闷强裁诗
　　和裴廸登新津寺寄王侍郎【王缙也】
　　何限倚山木吟诗秋叶黄蝉声集古寺【刘云自然】鸟影度寒塘风物悲游子登临忆侍郎老夫贪佛日随意宿僧房
　　赠别何邕【宝应元年在成都府所作】
　　生死论交地何由见一人悲君随燕雀薄宦走风尘绵谷元通汉沱江不向秦五陵花满眼传语故乡春
　　客亭
　　秋牕犹曙色木落更天风日出寒山外江流宿雾中圣朝无弃物老病已成翁多少残生事飘零任转蓬
　　题武禅师屋壁
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺游
　　翫月呈汉中王
　　夜深露气清江月满江城浮客转危坐归舟应独行闗山同一防乌鹊自多惊欲得淮王术风吹晕已生
　　登牛头山亭作【广徳元年在梓州所作】
　　路出双林外亭窥万井中江城孤照日山谷逺含风兵革身将老闗河信不通犹残数行泪忍对百花丛
　　章梓州水亭【时汉王兼道士席谦在防同用荷字韵】
　　城晚通云雾亭深到芰荷吏人桥外少秋水席边多近属淮王至高门蓟子过荆州爱山简吾醉亦长歌数陪李梓州泛江有女乐在诸舫戏为艳曲
　　上客廻空骑佳人满近船江清歌扇底野旷舞衣前玉袖淩风并金壶隐浪偏竞将明媚色偷眼艳阳天
　　送元二适江左【元结也】
　　乱后今相见秋深复逺行风尘为客日江海送君情【刘云渊渊乎其不可极】晋室丹阳尹公孙白帝城【刘云事语自别丹阳系晋室语其忠公孙白帝城则僣伪也】经过自爱惜取次莫论兵【刘云惑其经过谕兵岂非藩镇节度使有难言者乎能如此读方有少进　此等结语熟味最是深厚】
　　有感二首
　　幽蓟余蛇豕乾坤尚虎狼诸侯春不贡使者日相望慎勿吞青海无劳问越裳大君先息战归马华山阳丹桂风霜急青枫日夜凋由来强榦地未有不臣朝受钺亲贤往卑宫制诏遥终依古封建岂独听箫韶
　　愁坐
　　高斋常见野愁坐更临门十月山寒重孤城水气昏葭萌氐种迥左担犬戎屯终日忧奔走归期未敢论江亭王阆州筵饯萧遂州【广徳二年在阆州及成都所作】
　　离亭非旧国春色是他乡老畏歌声短愁闻舞曲长二天开宠饯五马烂生光川路风尘接俱宜下鳯凰
　　滕王亭子
　　寂寞春山路君王不复行古墙犹竹色虚阁自松声【石林诗话云犹自二字皆工妙至到人力不可及】鸟雀荒村暮云霞过客情尚思歌吹入千骑把霓旌
　　玉台观【滕王造】
　　浩刼因王造平台访古游防云萧史驻文字鲁恭留【刘云又极典重】宫阙通羣帝乾坤到十洲人传有笙鹤时过北山头
　　暮寒
　　雾隐平郊树风含广岸波沉沉春色静惨惨暮寒多戍鼓犹长击林莺遂不歌忽思高宴会朱袖拂云和
　　别房太尉墓
　　他乡复行役驻马别孤坟近泪无干土低空有断云【刘云钟情苦语着低近二字惟孟束野有之】对碁陪谢傅把剑覔徐君【方虚谷云生前之知死后之感足见少陵于房琯交谊不薄也】惟见林花落莺啼送客闻【刘云好景凄絶】
　　观李固请司马题山水图【广徳三年成都所作】
　　方丈浑连水天台总映云人间常见画老去恨空闻【刘云自伤足力之不继也】范蠡舟偏小王乔鹤不羣此生随万物何处出尘氛
　　禹庙【永泰元年成都所作】
　　禹庙空山里秋风落日斜荒庭垂橘柚古屋画龙蛇【孙萃老云橘柚锡贡驱龙蛇皆禹之事公因见此有感也　刘云皆本色语暗用】云气生虚壁江声走白沙早知乗四载防凿控三巴【刘芷堂光庭云尝侍须溪先生谕及禹庙诗至结语先生云此言禹功防凿自三巴而始禹庙在上流故控持也言三巴皆控持于此早知言其气力之盛壮也】
　　哭严仆射归榇
　　素幔随流水归舟返旧京老亲如宿昔部曲异平生风送蛟龙雨【刘云谓其化为蛟龙而风雨之情境惨然与天地意称】天长骠骑营一哀三峡暮遗后见君情
　　旅夜书懐
　　细草微风岸危樯独夜舟星随平野濶月涌大江流【刘云等闲星月着一涌字夐觉不同】名岂文章着官应老病休飘飘何所似天地一沙鸥
　　长江
　　浩浩终不息乃知东极临众流归海意万国奉君心色借潇湘濶声驱灔滪深未辞添雾雨接上遇衣襟【刘云接上不可晓】
　　承闻故房相公灵榇自阆州啓殡归葬东都有作
　　逺闻房太守归葬陆浑山一徳兴王后【刘云岂龄后耶】孤魂久客间孔明多故事安石竟崇班他日嘉陵泪仍沾楚水还
　　船下防州郭宿雨湿不得上岸别王十二判官【大歴元年防州所作】
　　依沙宿舸船石濑月娟娟风起春灯乱江鸣夜雨悬【刘云精章不刋】晨钟云外湿胜地石堂偏柔橹轻鸥外含凄觉汝贤
　　忆郑南玭【玭音泚玉色也言石似玉公忆之而赋】
　　郑南伏毒寺潇洒到江心石影衔珠阁泉声带玉琴风杉曾曙倚云峤忆春临万里苍茫水龙蛇只自深
　　宿江边阁
　　暝色延山径高斋次水门薄云岩际宿孤月浪中翻鹳鹤追飞尽豺狼得食喧不眠忧战伐无力正乾坤
　　洞房【赵次公云此诗思长安而懐帝阙也】
　　洞房环佩冷玉殿起秋风秦地应新月龙池满旧宫系舟今夜逺清漏往时同【刘云何限言外】万里黄山北园林白露中【刘云语不廹切而意独至悲慨满目然不低黯故自可望】
　　宿昔
　　宿昔青门里蓬莱仗数移花娇迎杂树龙喜出平池落日留王母微风倚少儿宫中行乐秘少有外人知【刘云猥防不凡风刺俱有】
　　骊山
　　骊山絶望幸花萼罢登临地下无朝烛人间有赐金【刘云使人不忍言好】鼎湖龙去逺银海鴈飞深万岁蓬莱日长悬旧羽林
　　吾宗【公自注云卫仓曹崇简也】
　　吾宗老孙子质朴古人风耕凿安时论衣冠与世同在家常早起忧国愿年丰【刘云山林尘士婉有余情】语及君臣际经书满腹中
　　中宵
　　西阁百寻余中宵歩绮疏飞星过水白落月动沙虚【刘云语无诡时冩景入微】择木知幽鸟潜波想巨鱼亲朋满天地兵甲少来书
　　草阁【大歴二年防州所作】
　　草阁临无地柴扉永不闗鱼龙廻夜水星月动秋山久露晴初湿高云薄未还泛舟慙小妇飘泊损红顔
　　十七夜对月
　　秋月仍圆夜江村独老身卷帘还照客倚杖复随人【刘云自是不经人道谁不了此】光射濳虬动明翻宿鸟频茅斋依橘柚清切露华新
　　日暮
　　牛羊下来久各已闭柴门风月自清夜江山非故园【刘云人人能言人人不能言与可惜欢娯地同耳】石泉流暗壁草露滴秋原头白明灯里何须花烬繁
　　晓望
　　白帝更声尽阳台曙色分高峯寒上日叠岭宿霾云地坼江帆隐天清木叶闻【刘云语至不可解则妙耳】荆扉对麋鹿应共尔为羣
　　中夜
　　中夜江山静危楼望北辰长为万里客有愧百年身故国风云气高堂战伐尘胡雏负恩泽嗟尔太平人
　　夜
　　絶岸风威动寒房烛影微岭猿霜外宿江鸟夜深飞独坐亲雄剑哀歌叹短衣烟尘绕阊阖白首壮心违
　　刈稻丫咏懐
　　稻获空云水川平对石门寒风踈草木旭日散鸡豚野哭初闻战樵歌稍出村无家问消息作客信乾坤【刘云初闻其战后见野哭而已五字悲甚稍字尤萧索可怜结意沉着非托之悠悠者】
　　公安县懐古【大歴三年公安县作】
　　野旷吕营江深刘备城寒天催日短风浪与云平洒落君臣契飞腾战伐名维舟倚前浦长啸一含情
　　登岳阳楼【下岳阳所作】
　　昔闻洞庭水今上岳阳楼呉楚东南坼乾坤日夜浮【刘云气压百代为五言雄浑之絶】亲朋无一字老病有孤舟戎马闗山北凭轩涕泗流【唐子西语録云子美岳阳楼诗气象宏放涵畜深意殆与洞庭争雄】
　　祠南夕望
　　百丈牵江色孤舟泛日斜兴来犹杖屦目断更云沙山鬼迷春竹湘娥倚暮花湖南清絶地万古一长嗟













　　唐诗品彚巻六十二
　　钦定四库全书
　　唐诗品彚巻六十三
　　明　高棅　编
　　五言律诗八
　　羽翼
　　王湾
　　次北固山下【河岳英灵集作江南意起结四句不同】
　　客路青山外行舟緑水前潮平两岸濶风正一帆悬海日生残夜江春入旧年【殷璠云诗人已来少有此句张燕公手题进士堂毎示能文今为楷式】乡书何处达归鴈洛阳边
　　卢象
　　杂诗
　　家居五原上征战是平生独负山西勇谁当塞工名死生辽海战雨雪蓟门行诸将封侯尽论功独不成【刘须溪云十字才有沉着之意　方虚谷云感慨有余但五原山西辽海蓟门四处相遥逺诗寓意言辛苦以讥夫偶然而成名者未必皆辛苦也】
　　峡中作
　　高唐几百里树色接阳台晚见江山霁宵闻风雨来云从三峡起天向数峯开灵境信难见轻舟那可回
　　崔灏
　　长门怨
　　君王宠初歇弃妾长门宫紫殿苍苔满高楼明月空夜愁生枕席春意罢帘栊泣尽无人问容华落镜中
　　赠梁州张都督
　　闻君为汉将虏骑不南侵出塞清沙漠还家拜羽林风霜臣节苦岁月主恩深为语西河使知予报国心
　　送单于裴都防赴西河
　　征马去翩翩城秋月正圆单于莫近塞都防欲临边汉驿通烟火胡沙乏井泉功成须献防未必去经年
　　寄卢象
　　客从巴水度传尔泝行舟是日风波霁高唐雨半収青山满蜀道緑水向荆州不作书相问谁能慰别愁
　　题潼闗楼
　　客行逢雨霁歇马上津楼山势雄三户闗门扼九州川从陜路去河绕华隂流向晚登临处风烟万里愁
　　题沈隐侯八咏楼
　　梁日东阳守为楼望越中緑牕明月在青史古人空江静闻山狖川长数塞鸿登临白云晚流恨此遗风
　　晚入汴水
　　昨晚南行楚今朝北泝河客愁能几日乡路渐无多晴景摇津树春风起棹歌长淮亦已尽宁复畏潮波
　　祖咏
　　江南旅情
　　楚山不可极归路但萧条海色晴看雨江声夜听潮剑留南斗近书寄北风遥为报空潭橘无媒寄洛桥
　　泊杨子岸
　　才入维扬郡乡闗此路遥林藏初霁雨风退欲归潮江火明沙岸云帆碍浦桥客衣今日薄寒气近来饶
　　泗上冯使君南楼作
　　井邑连淮泗南楼向晚过望滩沙鹭起寻岸洛僮歌近海云偏出兼秋雨更多明晨拟回棹归思恨风波
　　留别卢象
　　朝来已握手宿别更伤心灞水行人渡商山驿路深故情君且足谪宦我难任直道皆如此谁能泪满襟
　　题韩少府水亭
　　梅福幽栖处佳期不忘还鸟啼当户竹花绕傍池山水气侵堦冷藤隂覆座闲宁知武陵趣宛在市朝间
　　苏武别业
　　别业居幽处到来生隐心南山当户牖沣水映园林竹覆经冬雪庭昏未夕隂寥寥人境外闲坐听春禽
　　宿陈留李少府宅
　　相知有叔卿讼简夜弥清旅泊倦愁卧空堂闻曙更风帘摇烛影秋雨带虫声归思那堪説悠悠恨洛城
　　扈从御宿池
　　君王既廵狩辇路入秦京逺树低抢垒孤山入幔城寒踈清禁漏夜警羽林兵谁念迷方客长懐魏阙情
　　储光羲
　　汉阳即事
　　楚国千里逺孰知方寸违春游欢有客夕寝赋无衣江水带氷緑桃花随雨飞九歌有深意捐佩乃言归【诗云岂曰无衣与子同仇储时以禄山伪官而贬故末句复有捐佩之语】
　　临江亭
　　古木啸寒禽层城带夕隂梁园多緑树楚岸尽枫林山际岂为险江流长自深平生何以恨天地本无心
　　渭桥
　　停车渭桥暮望望入秦京不见鹓鸾道如闻歌吹声乡魂涉江水客路指蒲城独有故楼月今来亭上明
　　寒夜江口泊舟
　　寒潮信未起出浦防孤舟一夜苦风浪自然增旅愁呉山迟海月楚火照江流欲有知音者异乡谁可求
　　苑外至龙兴院作
　　朝游天苑外忽见法筵开山势当空出云隂满地来踈钟清月殿幽梵静花台日暮香林下飘飖仙步廻
　　题虬上人房
　　禅宫分两地传子一为心入道无来去清言见古今江寒池水緑山暝竹园深别有中天月遥遥散夕隂
　　咏山泉
　　山中有流水借问不知名映地为天色飞空作雨声转来深涧满分出小池平恬澹无人见年年长自清
　　李颀
　　望秦川
　　秦川朝望迥日出正东峯逺近山河净逶迤城阙重秋声万户竹寒色五陵松客有归欤叹凄其霜露浓
　　宴陈十六楼【楼枕金谷】
　　西楼对金谷此地古人心白日落庭内黄花生涧阴四隣见踈木万井度寒砧石上题诗处千年留至今
　　晚归东园
　　荆扉带郊郭稼穑满东菑倚杖寒山暮鸣梭秋叶时回云覆阴谷返景照霜棃澹泊真吾事清风别自兹
　　送钱子入京
　　夜梦还京北乡心恨捣衣朝逢入秦使走马唤君归驿路清霜下闗门黄叶稀还家应信宿看子速如飞
　　送人尉闽中
　　可叹芳菲日分为万里情阊门折垂桞御苑听残莺海戍通闽邑江航过楚城客心君莫问春草是王程
　　送卢逸人
　　洛阳为此别携手更何时不复人间见祗应海上期清溪入云木白首卧茅茨共惜卢敖去天边望所思
　　送窦参军
　　城南送归客举酒对林峦暄鸟迎风啭春衣度雨寒桃花开翠幕桞色拂金鞍公子何时至无令芳草阑
　　送人归沔南
　　梅花今正发失路复何如旧国云山在新年风景余春饶汉阳梦日寄武陵书可即明时老临川莫羡鱼
　　綦母濳
　　题灵隐寺山顶院
　　招提此山顶下界不相闻塔影挂清汉钟声和白云观空静室掩行道众香焚且驻西来驾人天日未曛
　　宿龙兴寺
　　香刹夜忘归松清古殿扉灯明方丈室珠系比丘衣白日传心净青莲喻法微天花落不尽处处鸟衔飞
　　若耶溪逢孔九
　　相逢此溪曲胜托在烟霞潭影竹间动岩阴檐外斜人言上皇代犬吠武陵家借问淹留日春风满若耶
　　题沈东美员外山池
　　仙郎偏好道凿沼象瀛洲鱼乐随情性舟行任去留秦人辨鸡犬尧日识巢由归客衡门外仍怜返景幽
　　题章彛下第
　　长安渭桥路行客别时心献赋温泉毕无媒魏阙深黄莺啼就马白日暗归林三十名未立君还惜寸隂
　　王昌龄
　　胡笳曲
　　城南虏已合一夜几重围自有金笳引能令出塞飞听临闗月苦清入海风微三奏高楼晓胡人掩泪归
　　和振上人秋夜懐士会
　　白露伤草木山风吹夜寒遥林梦亲友高兴发云端郭外秋声急城边月色残瑶琴多逺思更为客中弹
　　客广陵
　　楼头广陵近九月在南徐秋色明海县寒烟生里闾夜帆归楚客昨日渡江书为问易名叟垂纶不见鱼
　　驾幸河东二首
　　圣徳超千古皇风扇九围天回万象出驾动六龙飞淑气来黄道祥云覆紫微太平多扈从文物有光辉晋水千庐合汾桥万国从开唐天业盛入沛圣恩浓下辇回三象题碑任六龙睿明悬日月千载此时逢
　　少年行
　　走马逺相寻西楼下夕阴结交期一剑留意赠千金高阁歌声逺重门桞色深夜阑须尽饮莫负百年心
　　塞上曲
　　边头何惨惨已葬霍将军部曲皆相吊燕南代北闻功勲多被黜兵马亦寻分更遣黄龙戍唯当哭塞云
　　张谓
　　送裴侍御归上都
　　楚地劳行役秦城罢鼓鼙舟移洞庭岸路入武陵溪江月随人影山花趁马蹄离魂将别梦先已到闗西
　　送青龙一公
　　事佛轻金印勤王度玉闗不知从树下还肯到人间楚水青莲净呉门白日闲圣朝须助理絶莫爱东山
　　寄李侍御
　　柱下闻周史书中慰越吟近看三岁字遥见百年心价以吹嘘长恩从顾盻深不栽桃李树何日得成阴
　　寄崔沣州
　　共襆台郎被俱褰郡守帷罚金殊往日鸣玉幸同时五马来何晚双鱼赠已迟江头望乡月无夜不相思
　　郡南亭子宴
　　亭子春城外朱门向緑林桞枝经雨重松色带烟深漉酒迎山客穿池集水禽白云常在眼聊足慰人心
　　同王征君湘中有懐【此诗又见严维集】
　　八月洞庭秋潇湘水北流还家万里梦为客五更愁不用开书帙偏宜上酒楼故人京洛满何日复同游
　　扬州雨中张十七宅观妓
　　夜色带寒烟灯花拂更燃残妆添石黛艳舞落金钿掩笑须欹扇迎歌乍弄弦不知巫峡雨何事海西边
　　贾至
　　长门怨
　　独坐思千里春庭晓景长莺喧翡翠幕栁暗郁金堂舞蝶萦愁绪繁花对靓妆深情托瑶瑟弦断不成章
　　铜雀台
　　日暮铜台静西陵鸟雀归抚弦心断絶听管泪霏微灵几临朝奠空牀巻夜衣苍苍川上月应照妾魂飞
　　侍宴曲
　　云陛褰珠扆天墀覆緑杨隔帘妆隐映向席舞低昻鸣佩长廊静开氷广殿凉欢余剑履散同辇入昭阳
　　对酒曲
　　梅发桞依依黄鹂歴乱飞当歌怜景色对酒惜芳菲曲水浮花气流风散舞衣通宵留暮雨上客莫言归
　　南州有赠二首
　　极浦三春草高楼万里心楚山晴霭碧湘水暮流深忽与朝中旧同为泽畔吟停杯试北望还欲泪沾襟越井人南去湘川水北流江边数杯酒海内一孤舟岭峤同仙客京华即旧游春心将别恨万里共悠悠
　　崔曙
　　途中晓发
　　晓霁长风里劳歌赴逺期云轻归海疾月满下山迟旅望因高尽乡心遇物悲故林遥不见况在落花时
　　缑山庙
　　遗庙宿阴阴孤峯映緑林步随仙路逺意入道门深涧水流年月山云变古今祗闻风竹里犹有鳯笙音
　　同诸公谒啓母祠
　　閟宫淩紫微芳草闭闲扉帝子复何在王孙游不归春风鸣玉佩暮雨拂灵衣岂但湘江口能令懐二妃
　　常建
　　破山寺后禅院
　　清晨入古寺初日照高林曲径通幽处禅房花木深山光悦鸟性潭影空人心万籁此俱寂惟闻钟磬音
　　泊舟盱眙
　　泊舟淮水次霜降夕流清夜久潮侵岸天寒月近城平沙依鴈宿馆听鸡鸣乡国云霄外谁堪羁旅情
　　江行
　　平湖四无际此夜泛孤舟明月异方意呉歌令客愁乡园碧云外兄弟緑江头万里无归信伤心看斗牛
　　裴廸
　　过感配寺昙兴上人山院
　　不逺灞陵边安居向十年入门穿竹径留客听山泉鸟转深林里心闲落照前浮名竟何益从此愿栖禅
　　夏日过青龙寺谒操禅师
　　安禅一室内左右竹亭幽有法如不染无言谁敢酧鸟飞争向夕蝉已先秋烦暑自兹退清凉何处求
　　张子容
　　云阳驿陪崔使君邵道士夜宴
　　一尉东南逺谁知此夜欢诸侯倾皂葢仙客整黄冠染翰灯花满飞觞云气寒欣承国士遇更借美人看
　　除夜乐城逢孟浩然
　　逺客襄阳郡来过海畔家樽开栢叶酒灯发九枝花妙曲逢卢女高才得孟嘉东山行乐意非是竞繁华
　　冦坦
　　同皇甫兵曹天宫寺浴室新成招友人赏会
　　温室欢初就兰交托胜因共听无漏法兼濯有为尘水洁三空性香沾四大身清心多善友颂徳慰同人
　　郑徳
　　晚至乡亭
　　长亭日已暮驻马暂盘桓山川杳不极徒侣黙相看云夕荆台暗风秋郢路寒客心一如此谁复采芳兰
　　蔡希寂
　　陜中作
　　西别秦闗近东行陜服长川原余让畔歌吹忆遗棠河水流城下山云起路傍更怜栖泊处池舘绕林篁
　　薛据
　　题丹阳陶司马防
　　高鉴清洞彻儒风人进难诏书增宠命才子益能官门带山光晚城临江水寒唯余好文客时得咏幽兰
　　阎防
　　与永乐诸公泛黄河作
　　烟深载酒入但觉暮川虚映水见山火鸣榔闻夜渔爱兹山水趣忽与世人踈无暇燃官烛中流有望舒
　　殷遥
　　友人山亭
　　故人从薄宦往往涉清溪凿牖对山月褰裳拂涧霓游鱼逆水上宿鸟向风栖一见桃花发能令秦汉迷
　　丁仙芝
　　剡溪馆闻笛
　　夜久闻羌笛寥寥虚客堂山空响不散溪静曲宜长草木生边气城池泛夕凉虚然异风出髣髴宿平阳
　　渡杨子江
　　桂楫中流望空波两畔明林开杨子驿山出润州城海尽边阴静江寒朔吹生更闻枫叶下淅沥度秋声
　　长宁公主旧山池
　　平阳旧池舘寂寞使人愁座巻琉黄簟帘垂白玉钩庭闲花自落门闭水空流追想吹箫处应随仙骑游
　　张廵
　　闻笛【此篇守睢阳而作也睢阳忠节之士其表见于世者非以文墨而诗可见者使人诵之加敬】
　　岧嶤试一临虏骑附城阴不辨风尘色安知天地心门开边月近战苦阵云深旦夕更楼上遥闻横笛音
　　张均
　　岳阳晚景
　　晚景寒鸦集秋风旅鴈归水光浮日出霞彩映江飞洲白芦花吐园红柿叶稀长沙卑湿地九月未成衣
　　韦迢
　　早发湘潭寄杜员外院长
　　北风昨夜雨江上早来凉楚岫千峯翠湘潭一叶黄故人湖外客白首尚为郎相忆无南鴈何时有报章
　　顔真卿
　　登平望桥下作
　　登临试长望望极与天平际海蒹葭色终朝鳬鴈声近山全髣髴逺水忽微明更览诸公作知高题柱名
　　李憕
　　和户部杨员外伯成寓直【按韦韬传有户部郎中杨伯成】
　　落日弥纶地公才画省郎词惊起草笔坐引防衣香双阙天河近千门夕漏长遥知台上宿不独有文强
　　丘为
　　寻庐山崔征君
　　日高鸡犬静门掩向寒塘夜竹深茆宇秋庭冷石牀住山年已逺服药寿偏长虚弃浮生者相逢益自伤
　　张轸
　　舟行旦发
　　夜帆时未发同侣暗相催山晓月初下江鸣潮自来稍分杨子岸不辨越王台自客水乡里舟行知几廻
　　徐晶
　　同蔡孚五亭咏
　　独奏丹墀罢云泉别业归拂琴铺野席牵栁挂朝衣翡翠巢书幌鸳鸯立钓矶幽栖可怜处春事满林扉
　　闾丘晓
　　夜渡淮
　　舟人自相报落日下芳潭夜火连河市春风满客帆水穷沧海畔路尽小山南且喜乡园近言荣意未甘







　　唐诗品彚巻六十三
　　钦定四库全书
　　唐诗品彚巻六十四
　　明　高棅　编
　　五言律诗九
　　接武【上】
　　刘长卿
　　穆陵闗北逢人归渔阳
　　逢君穆陵路匹马向桑干楚国苍山古幽州白日寒城池百战后耆旧几家残处处蓬蒿徧归人掩泪看
　　逢郴州使因寄严协律
　　相思楚天外梦寐楚猿吟更落淮南叶难为江上心衡阳问人逺湘水向君深欲逐孤帆去茫茫何处寻
　　北归次秋浦界清溪馆
　　万岭猿啼断孤村客暂依鴈过彭蠡暮人向宛陵稀旧路青山在余生白首归渐知行近北不见鹧鸪飞
　　使还至菱陂驿渡浉水作
　　清川已再涉疲马共西还何事行人倦终年流水闲孤烟飞广泽一鸟向空山愁入云峯里苍苍闭古闗
　　松江独宿
　　洞庭初下叶孤客不胜愁明月天涯夜青山江上秋一官成白首万里寄沧洲久被浮名系能无愧海鸥
　　余干旅舎
　　摇落暮天迥青枫霜叶稀孤城向水闭独鸟背人飞渡口月初上邻家渔未归乡心正欲絶何处捣寒衣秋日登呉公台上寺逺眺【寺即陈时呉明彻战场】
　　古台摇落后秋入望乡心野寺来人少云峯隔水深夕阳依旧垒寒磬满空林惆怅南朝事长江独至今
　　经漂母墓
　　昔贤懐一饭兹事已千秋古墓樵人识前朝楚水流渚苹行客荐山木杜鹃愁春草茫茫緑王孙旧此游【方虚谷云长卿意深不露葢谓楚汉兴亡唯有流水耳一老母之墓樵人犹能识之亦以其有一饭之徳于一时也】
　　长沙桓王墓下书事别张南史
　　长沙千载后春草独萋萋流水朝还暮行人东复西碑苔几字灭山木万株齐唯有年芳在相看惜解携
　　赴新安别梁侍郎
　　新安君莫问此路水云深江海无行迹孤舟何处寻青山空向泪白月岂如心纵有余生在终伤老病侵
　　送李中丞归汉阳别业
　　流落征南将曾驱十万师罢归复旧业老去恋明时独立三边静轻生一剑知茫茫江汉上日暮欲何之
　　送刘使君贬连州
　　独客长沙去谁堪此路愁秋风散千骑寒雨泊孤舟贾谊辞明主萧何识故侯汉庭当自召湘水但空流
　　送舎弟之鄱阳居
　　鄱阳寄家处自别掩柴扉故里何人在沧波孤客归湖山春草遍云木夕阳微南去逢回鴈应怜相背飞
　　送王端公入秦赴上都
　　旧国无家访临岐亦羡归途经百战后客过二陵稀秋草通征骑寒城背落晖行当防顾问呉楚岁频饥
　　送李二十四移家之江州
　　烟尘犹满目岐路亦沾衣迁客多南渡征鸿自北飞九江春草緑千里暮潮归别后谁相访全家隐钓矶
　　送张继司直适越
　　时危身适越事往任浮沈万里三江去孤舟百战心春风呉渚緑古木剡溪深明月沧洲路归云不可寻
　　饯别王十一南游
　　望君烟水濶挥手泪沾巾飞鸟没何处青山空向人长江一帆逺落日五湖春谁见汀洲上相思愁白苹
　　过萧尚书故居见李花感而成咏
　　手植已芳菲伤心故径微往年啼鸟至今日主人非满地谁当扫随风岂复归空怜旧阴在门客泪沾衣
　　雨中过袁稷巴陵山居赠别
　　怜君洞庭上白髪向人垂积雨悲幽独长江对别离牛羊归故道鸟雀聚寒枝明发遥相望云山不可知
　　寻南溪常道士
　　一路经行处莓苔见屐痕白云依静渚芳草闭闲门过雨看松色随山到水源溪花与禅意相对亦忘言
　　碧润别墅喜皇甫侍御相访
　　荒村带晚照落叶乱纷纷古路无行客空山独见君野桥经雨断涧水向田分不为怜同病何人到白云【方虚谷云此诗句句明润】
　　过湖南羊处士别业
　　杜门成白首湖上寄生涯秋草芜三迳寒塘独一家鸟归村落静水向县城斜爱子醒还醉东篱菊正花
　　送道标上人归南岳
　　悠然倚孤棹却忆卧中林江草将归逺湘山独往深白云留不住緑水去无心衡岳千峯乱禅房何处寻
　　送勤照和尚往睢阳赴太守请
　　燃灯传七祖杖锡为诸侯去住云无意东西水自流青山春满目白月夜随舟知到梁园下苍生赖此游秋夜肃公房喜普门上人自阳羡山至
　　山栖久不见林下偶同游早晚来香积何人住沃洲寒禽惊后夜古木带高秋却入千峯去孤云不可留
　　重阳岳城楼送屈突司直
　　登高复送逺惆怅洞庭秋风景同千古云山满上游苍苍来暮雨淼淼逐寒流今日闗中事萧何共尔忧
　　晚行次苦竹馆却忆于越旧游
　　疋马风尘色千峯旦暮时遥看落日尽独向逺山迟故驿花临道荒村竹映篱谁怜却廻首步步恋南枝
　　秋夜雨中过灵光寺所居
　　晤语青莲舍重门闭夕阴向人寒烛静带雨夜钟深流水从他事孤云任此心不能捐斗粟终日愧瑶琴
　　海盐官舎早春
　　小邑沧洲吏新年白首翁一官如逺客万事极飘蓬栁色孤城里莺声细雨中羇心早已乱何事更春风
　　新年作
　　乡心新岁切天畔独然老至居人下春归在客先岭猨同旦暮江桞共风烟已似长沙传从今义几年
　　钱起
　　和万年成少府寓直
　　赤县新秋夜文人藻思催钟声自仙掖月色近霜台一叶兼萤度孤云带鴈来明朝紫书下应问长卿才
　　登复州南楼
　　孤树延春日他山巻曙霞客心湖上鴈归思日边花行李迷方久归期涉岁赊故人云路隔何处寄瑶华
　　晚次宿豫馆
　　乡心不可问秋气又相逢飘泊方千里离悲复几重廻云随去鴈寒露滴鸣蛩延颈遥天末如闻故国钟
　　赠邻居齐六司仓
　　沈冥众所遗咫尺絶佳期始觉衡门下翛然太古时鸡声共林巷烛影隔茅茨坐惜牛羊迳芳荪白露滋
　　宴郁林观张道士房
　　灭迹人间世忘归象外情竹坛秋月冷山殿夜钟清仙侣披云集霞杯达曙倾同欢不可再朝暮赤龙迎
　　裴廸南门秋夜对月
　　夜来诗酒兴月满谢公楼影闭重门静寒生独树秋鹊惊随叶散萤逺入烟流今夕遥天末清光几处愁
　　秋夜寄袁中丞王员外
　　一夕盈千念方知别者劳衰荣难会面魂梦暂同袍片月临堦早晴河度鴈高应怜蒋生迳秋露满蓬蒿
　　送少微师西行
　　随縁忽西去何日返东林世路无期别空门不住心人烟一饭少山雪独行深天外猿啼处谁闻清梵音
　　送虞説擢弟东游
　　湖山不可厌东望有余情片玉登科后孤舟任兴行月中严子濑花际楚王城岁暮云臯鹤闻天更一鸣
　　送杨臯擢弟游江南
　　行人临去水新咏复新悲万里高秋月孤山逺别时挂帆严子濑酧酒敬亭祠岁晏无芳杜如何寄所思
　　送宋征君让官还山
　　至人无滞迹谒帝复思魏阙辞花绶春山有杏田紫霞开别酌黄鹤舞离弦今夜思君梦遥遥入洞天
　　送弹琴李长史赴洪州
　　抱琴为傲吏孤棹复南行几处秋江水皆添白雪声佳期来客梦幽思缓王程佐牧无劳问心和政自平
　　送卫功曹归荆南
　　汉家仍用武才子晚成名惆怅江陵去谁知魏阙情碧云愁楚水春酒醉宜城定想褰帷政还闻坐啸声
　　送陆郎中
　　事边仍恋主举酒复悲歌粉署含香别辕门载笔过莺声出汉苑栁色过漳河相忆情难尽离居春草多
　　送僧归日本
　　上国随縁住来途若梦行浮天沧海逺去世法舟轻水月通禅寂鱼龙听梵声惟怜一灯影万里眼中明
　　送张管书记
　　边事多劳役儒衣逐鼔鼙日寒闗树外峯尽塞云西河广蓬难度天遥鴈渐低班超封定逺之子去思齐
　　赋得绵绵思逺道送岑判官入岭
　　极目烟霞外孤舟一使星兴中寻白雪梦里过沧溟夜月松江戌秋风竹坞亭不知行逺近芳草日青青
　　别张起居【时多故】
　　有别时留恨销魂况在今风涛初振海鹓鹭逺辞林旧国闗河絶新秋草露深陆机婴世网应负故山心
　　谷口书斋寄杨补阙
　　泉壑带茅茨云霞生薜帷竹怜新雨后山爱夕阳时闲鹭栖常早秋花落更迟家僮扫萝径昨与古人期
　　哭空寂寺上人
　　凄然双树下垂泪逺公房灯续生前火炉添殁后香古松韵旧榻【一作阴堦明片雪】寒竹响空廊寂灭应为乐尘心徒自伤
　　贞懿皇后挽词
　　淑丽诗传美徽章礼餙哀有恩加象服无日祀高禖晓月孤秋殿寒山出夜台通灵深眷想青鸟独飞来
　　韦应物
　　奉送从兄宰晋陵
　　东郊春草歇千里夏云生立马愁将夕【刘须谿云妙】看山独送行依微呉苑树迢递晋陵城慰此断行别邑人多颂声
　　送汾城王主簿
　　少年初带印汾上又经过芳草归时徧【刘云闲情婉约可爱】情人故郡多禁钟春雨细宫树野烟和【刘云妙】相望东桥别微风起夕波【刘云极浓丽而不脂粉情理入微】
　　送别覃孝廉
　　思亲当自去不第未蹉跎家住青山下门前芳草多【刘云类以为幽致不觉可笑谁家门前无此】秭归通逺徼【刘云却自浑浑】巫峡住惊波州举年年事还期复几何
　　送榆次林明府
　　无嗟千里逺亦是宰王畿防马雨中去逢人闗外稀【刘云此等亦味外味】邑传榆石在路绕晋山微【刘云无一句不合此句尤极清润作者可仰】别思方萧索秋风一叶飞
　　送元仓曹归广陵
　　官闲得去住告别恋音徽旧国应无业【刘云可悲】他乡到是归【刘云他人几许造次能通】楚山明月满淮甸夜钟微何处孤舟泊遥遥心曲违
　　送渑池崔主簿
　　邑带洛阳道年年应此行当时疋马客【刘云如此世态尚可】今日县人迎暮雨投闗郡春风别帝城东西殊不逺朝夕待佳声
　　送五经赵随登科授广徳尉
　　明经有清秩当在石渠中独往宣城郡高斋谒谢公寒原正芜没夕鸟自西东秋日不堪别凄凄多朔风
　　李五席送李主簿归西台
　　请告严程尽西归道路寒欲陪鹰隼集犹恋鹡鸰欢洛邑人全少嵩高雪尚残满台谁不故想我在微官
　　赋得暮雨送李曹
　　楚江微雨里建业暮钟时漠漠帆来重冥冥鸟去迟海门深不见浦树逺含滋相送情无限沾襟比散丝
　　赠萧河南
　　厌剧辞京县褒贤待诏书酂侯方继业潘令且闲居霁后三川冷秋深万木踈对琴无一事新兴复何如期卢嵩枉书称日暮无车马不赴以诗答
　　佳期不可失终愿枉衡门南陌人犹度西林日未昏庭前空倚杖花里独留樽莫道无来驾知君有短辕
　　淮上喜会梁州故人
　　江汉曾为客相逢毎醉还浮云一别后流水十年间欢笑情如旧萧踈鬓已斑何因不归去淮上有秋山
　　赋得鼎门送卢耿赴任
　　名因定鼎地门对凿龙山水北楼台近城南车马还晓开春野静暮掩寺钟闲此去无嗟屈前贤尚抱闗
　　郎士元
　　【刘须谿云士元诸诗殊洗链有味虽自浓景别有淡意】
　　送李将军赴邓州
　　双旌汉飞将万里独横戈春色临闗尽黄云出塞多鼓鼙悲絶漠烽戍隔长河想到阴山北天骄已请和
　　送杨中丞和蕃
　　锦车登陇日边草正萋萋旧好随君长新愁听鼓鼙河源飞鸟外雪岭大荒西汉垒今犹在遥知路不迷
　　送钱大
　　暮蝉不可听落叶岂堪闻【高仲武云古谓谢眺工于发端比之于今有惭沮矣】共是悲秋客那知此路分荒城背流水逺鴈入寒云陶令东篱菊余花可赠君
　　送奚贾归呉
　　东南冨春渚曾是谢公游今日奚生去新安江正秋水容清过客枫叶落行舟遥想赤亭下闻猿应夜愁
　　送裴补阙入河东幕
　　皎然青琐客何事动行轩苦节酧知已清吟去掖垣秋城临海峤寒月上营门邹鲁诗书地应无鼙鼓喧
　　送长沙韦明府之县
　　秋入长沙县萧条旅宦心烟波连桂水官舎映枫林云日楚山暮沙汀白鹭深遥知讼堂里佳政在鸣琴
　　送韦湛判官
　　高阁清河上重阳古戍闲聊因送归客更此望乡闗惜别心能醉经秋鬓自斑临流兴不尽惆怅水云间
　　送元诜还丹阳旧业
　　已知成傲吏复见改朝衣应向丹阳郭秋山独掩扉草堂连古寺江日动晴晖一别沧洲逺兰桡几岁归
　　长安逢故人
　　数年音信断不意在长安马上相逢久人中欲认难【刘云情至】一官今懒道双鬓竟羞看莫问生涯事只应持钓竿
　　春日宴张舍人宅
　　懒寻芳草径来接侍臣筵山色知残雨墙阴觉暮天莺归汉宫栁花隐杜陵烟地与东邻接春光醉目前
　　冬夕寄青龙寺源公
　　敛屦入寒竹安禅过漏声高杉残子落深井冻痕生罢磬风枝动悬灯雪屋明何当招我宿乗兴上方行
　　双林傅大士
　　草径经前代津梁及后人此方今示灭何国更分身月色空知夜松阴不记春犹怜下生日应在一微尘
　　送大徳讲时河东徐明府招
　　逺近作人天王城指日边宰君迎説法童子伴随縁到处花为雨行时杖出泉今宵松下月开阁想安禅
　　赴无锡别灵一上人
　　高僧本姓竺开士旧名林一入春山里千峯不可寻新年芳草遍度日白云深欲问微官去悬知讶此心
　　送洪州李别驾之任
　　南去秋江逺孤舟兴自多能将流水引更入洞庭波夏口帆初上浔阳鴈正过知音在霄汉佐郡岂蹉跎
　　石城馆酬王将军
　　谁能绣衣客肯住木兰舟连鴈沙边至孤城江上秋归帆背南浦楚塞入西楼何处看离思沧浪日夜流
　　赠张五諲归濠州别业
　　常知罢官意果与世人踈复此凉风起仍闻濠上居故山期采菊秋水忆观鱼一去蓬蒿径羡君闲有余









　　唐诗品彚巻六十四
　　钦定四库全书
　　唐诗品彚巻六十五
　　明　髙棅　编
　　五言律诗十
　　接武【中之一】
　　皇甫冉
　　巫山髙
　　巫山见巴东迢迢出半空云藏神女馆雨到楚王宫朝暮泉声落寒暄树色同清猿不可听偏在九秋中【髙仲武云终篇竒丽】
　　秋夜宿严维宅
　　昔闻度宅门向会稽峰君住东湖下清风继旧踪秋深临水月夜半隔山钟世故多离别良宵讵可逢
　　谢卢十一过宿
　　乞还方未遂日夕望云林况复经春草何妨问此心闭门公务散枉防故情深遥夜他乡酒同君梁甫吟
　　逢庄讷因赠
　　世故还相见天涯共向东春归江海上人老别离中郡吏名何晚沙鸥道自同甘泉须早献且莫叹飘蓬
　　长安路
　　长安九城路戚里五侯家结束趋平乐翩联抵狭斜髙楼临逺水复道出繁花唯见相如宅蓬门度嵗华
　　送韩司直
　　游吴还适越来往任风波复送王孙去其如芳草何岸明残雪在潮满夕阳多季子留遗庙停舟试一过
　　送康判官往新安
　　不向新安去那知江路长猿声近庐霍水色胜潇湘驿路収残雨渔家带夕阳何须愁旅泊使者有辉光
　　送郑判官赴徐州
　　从军非陇头师在古徐州气劲三河卒功多万里侯元戎阃外令才子幄中筹莫听关山曲还生出塞愁
　　途中送权三兄弟
　　淮海风涛起江关幽思长同悲鹊绕树独作鴈随阳山晚云和雪汀寒月映霜由来濯缨处渔父爱沧浪
　　送卢山人归林虑山
　　无论行逺近归向旧烟林寥落人家少青冥鸟道深白云长满目芳草自知心山色连东海相思何处寻
　　奉和王相公早春登徐州城
　　落日凭危堞春风似故乡川流通楚塞山色绕徐方壁垒依寒草旌旗动夕阳元戎资上策南畆起耕桑
　　归渡洛水
　　暝色赴春愁归人南渡头渚烟空翠合滩月碎光流澧浦饶芳草沧浪有钓舟谁知放歌客此意正悠悠
　　秋夜寄所思
　　寂寞坐遥夜清风何处来天髙散骑省月冷建章台邻笛哀声急城砧朔气催芙容已委絶谁复可为媒
　　福先寺寻湛然寺主不见
　　寂然空伫立往往报踈钟髙馆谁畱客东南二室峰川原通霁色田野变春容惆怅层城暮犹言归路逢
　　题昭上人房
　　沃洲传教后百衲老空林虑尽朝昏磬禅随坐卧心鹤飞湖草迥门掩海云深地与天台接中峰早晚寻
　　皇甫曽
　　送李中丞归本道
　　上将宜分阃双旌复出秦关河三晋路賔从五原人孤戍云通海平沙雪度春酬恩防玉剑何处有烟尘
　　送人往荆州【一作李嘉祐诗】
　　草色随骢马悠悠同出秦水传云梦晓山接洞庭春帆影连三峡猿声近四邻青门一分手难见杜陵人
　　送韦判官赴闽中
　　孤棹闽中客双旌海上军路人从北少海水向南分野鹤伤秋别林猿恐夜闻汉家崇亚相知子逺邀勲
　　送孔徴士
　　谷口为幽处君归不可寻家贫青史在身老白云深扫雪开松迳疏泉过竹林余生负丘壑相送亦何心
　　送陆鸿渐山人采茶
　　千峰待逋客香茗复丛生采摘知深处烟霞羡独行幽期山寺逺野饭石泉清寂寂燃灯夜相思一磬声
　　送少微上人东南游
　　石梁人不到独往更迢迢乞食山家少寻钟野寺遥松门风自扫瀑布雪难消秋夜闻清梵余音逐海潮
　　送云门邕上人
　　春山唯一室独坐草萋萋身寂心成道花开鸟自啼细泉松迳里返景竹林西晚与门人别依依出虎谿
　　乌程水楼畱别
　　悠悠千里去惜此一樽同客散髙楼上帆飞细雨中川程随逺水楚思望青枫共説前期易沧波处处通
　　秋兴
　　流萤与落叶秋晚共纷纷返照城中尽寒砧雨外闻离人见衰鬓独鹤慕何羣楚客在千里相思看碧云
　　晚至华隂
　　腊尽促归心行人及华隂云霞仙掌出松柏古祠隂野渡水生岸寒川烧隔林温泉看渐近宫树晚沈沈
　　和谢舎人雪夜寓直
　　禁省夜沈沈春风满旧林沧洲归客梦青近臣心挥翰宣鸣玉承恩在赐金建章寒漏起更助掖垣深
　　伤陆处士
　　从此无期见柴门对雪开二毛逢世难万恨掩泉台返照空堂夕孤城吊客廻汉家偏访道犹畏鹤书来
　　送着公归越
　　谁能愁此别到越会相逢长忆云门寺门前千万峰石牀埋积雪山路倒枯松莫学白衣士无人知去踪
　　西陵寄一公
　　西陵遇风处自古是通津终日空江上云山若待人汀洲寒事早鱼鸟兴情新西望稽山路吾心有所亲
　　同杜相公对山僧【此篇又见皇甫冉集】
　　吏散重门掩僧来闭阁闲逺心驰北阙春兴寄东山草长风光里莺啼静黙间芳晨不可住惆怅暮禽还
　　送元侍御充使湖南
　　云梦南行尽三湘万里流山川重分手徒御亦悲秋白简劳王事清猿助客愁离羣复多病嵗晚忆沧洲
　　司空曙
　　题鲜于秋园林
　　雨后园林好幽行迥野通逺山芳草外流水落花中客醉悠悠惯莺啼处处同伤春自一望日暮杜陵东
　　赠李端
　　共忆南浮日登髙望若何楚田湖草逺江寺海榴多载酒寻山宿思人带雪过东西防回别此会各蹉跎
　　过谷口道士
　　一见林中客悬知州县劳白云秋色逺苍岭夕阳髙自説名因石谁逢手种桃丹经倘相授何事恋青袍
　　深上人见访忆李端
　　鴈稀秋色尽落日对寒山避事多称疾留僧独闭关心归尘俗外髙胜有无间仍忆东林友相期久不还
　　送况上人还荆州因寄卫侍御像
　　惠持游蜀乆策杖欲西还共别此宵月独归何处山对鸥沙草畔洗足野云间知有晖防斋心受八关
　　云阳馆与韩绅宿别
　　故人江海别防度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传
　　喜外弟卢纶见宿
　　静夜四无邻荒居旧业贫雨中黄叶树灯下白头人以我独沈乆愧君相见频平生自有分况是霍家亲
　　冬夜耿拾遗王秀才就宿因伤故人
　　旧时闻笛泪此夜重沾衣方恨同人少何堪相见稀竹烟凝涧壑林雪似芳菲多谢劳车马应怜独掩扉【刘云语意闲到】
　　送菊潭王明府
　　业成洙泗客皓髪着儒衣一与游入别仍闻带印归林多宛地古云尽汉山稀莫爱浔阳隐嫌官计亦非
　　贼平后送人北归
　　世乱同南去时清独北还他乡生白髪旧国见青山晓月过残垒繁星宿故关寒禽与衰草处处伴愁顔
　　送王先生归南山
　　儒中年最老独有济南生爱子方传业无官自耦耕竹通山舎逺云接雪田平愿作门人去相随隐姓名
　　送王润
　　相送临寒水苍茫望故关江芜连梦泽楚雪入商山话我他年旧看君此日还因将自悲泪一洒别离顔
　　送吉校书东归
　　少年芸阁吏罢直暂归休独与亲知别行逢江海秋听猿看楚岫随鴈过吴洲处处园林好何人待子猷
　　送郑明府贬岭南
　　青枫江色晚楚客独伤春共对一樽酒相看万里人猜嫌成谪宦正直不妨身莫畏炎方久年年雨露新
　　送史泽之长沙
　　谢朓懐西府单车触火云墅蕉依戍客庙竹映湘君旧渚巴山防长沙楚路分一杯从别后风月不相闻
　　春日野望寄钱员外起【又见耿湋集中三字不同】
　　草长花满树羸病强寻春无复少年意空余白髪身青原晴见水白社静逢人寄谢南宫客轩车不可亲
　　题江陵临沙驿楼
　　江天清更愁风柳入江楼鴈惜楚山晚蝉知秦树秋凄凉多独醉零落半同游岂复平生意苍然兰杜洲
　　经废寳庆寺
　　黄叶前朝寺无僧寒殿开池晴龟出瀑松暝鹤飞回占砌碑横草隂廊画杂苔禅宫亦销歇尘世转堪哀【刘云起结皆好】
　　赋得的的帆向浦
　　向浦参差去随风逺近还初移芳草里正在夕阳间隐映回孤驿微明出乱山向空看不尽归思满江关
　　卢纶
　　送李端
　　故关衰草徧离别正堪悲路出寒云外人归暮雪时少孤为客早多难识君迟掩泣空相向风尘何所期
　　春日灞亭同苖员外寄庾侍郎
　　坐见春云暮无因报所思川平人去逺日暧鴈飞迟对酒山长在看花鬓自衰谁堪登灞岸还作异乡悲
　　送恒操上人归江外觐省
　　依佛不违亲髙堂与寺邻问安双树晓求膳一僧贫持呪过龙庙翻经化海人还同惠休去儒者亦沾巾
　　送少微上人入蜀
　　瓶鉢绕禅衣连宵宿翠微树开巴水逺山晓蜀星稀遍识中朝贵多谙外学非何当一传付道侣愿知归
　　送从叔呈归西川幕
　　千山氷雪晴山静锦花明羣鹤栖莲府诸戎拜柳营浪依巴字息风入蜀关清岂念在贫巷竹林啼鸟声
　　江行次武昌县
　　家寄五湖间扁舟往复还年年生白髪处处上青山去国空知逺安身竟不闲更悲江畔柳长是北人攀
　　皇帝感词
　　天香五鳯彩御马六龙文雨露清驰道风雷翊上军髙旍花外转行漏乐前闻时见金鞭举空中指瑞云
　　送都尉归邉
　　好勇知名早争雄上将间战多春入塞猎惯夜烧山合阵龙蛇动移军草木闲今来部曲尽白首过萧关【方虗谷云响亮整齐】
　　送黎燧尉阳翟
　　玉貌承严训金声称上才列筵芳草偃骤马緑杨开潘县花添发梅家鹤暂来谁知望恩者空逐路人廻
　　送唯上人归江南
　　落日映危樯归僧问岳阳注瓶寒浪静读律夜船香苦雾沈山影隂霾发海光羣生一何负多病礼医王夜中得循州赵司马侍郎书因寄回使
　　瘴海寄双鱼中宵逹我居两行灯下泪一纸岭南书地説炎蒸极人称老病余慇勤报贾谊莫共酒杯疎
　　同薛存诚登栖岩寺
　　衰蹇歩难前上山如上天尘埃来自晚猿鸟到何先万壑应孤磬百花通一泉苍苍此明月下界正沈眠
　　泊杨子岸
　　山映南徐暮千帆入古津鱼惊出浦火月照渡江人清镜悲双鬓沧浪寄一身空怜芳草色长接故园春
　　落第后归终南别业
　　乆为名所误春尽始归山落羽羞言命逢人强破顔交踈贫病里身老是非间【刘云怨极自然】不及东溪月渔翁夜往还
　　李端
　　过宋州
　　睢阳陷虏日外絶救兵来世乱忠臣死时清明主哀芳郊春草徧故垒野花开欲为将军哭东流水不廻
　　茂陵山行陪韦金部
　　宿雨朝来歇空山秋气清盘云双鹤下隔水一蝉鸣古道黄花落平芜赤烧生茂陵虽有病犹得伴君行
　　江上逢司空曙
　　共尔髫年故相逢万里余新春两行泪故国一封书夏口帆初泊浔阳鴈已踈唯当执杯酒暂食汉江鱼
　　逢王泌自东京至
　　逢君自乡至雪涕问田园防处生乔木谁家在旧村山蜂横二室水色映千门愁见游从处如今花正繁
　　酬大理寺评事张芬
　　君家旧林壑寄在乱峰西近日春云满相思路亦迷闻钟投野寺待月过前溪怅望成幽梦依依识故蹊
　　云际中峰【英华作祖咏诗】
　　自得中峰住深林亦闭关经秋无客到入夜有僧还暗涧泉声小荒冈树影闲髙牕不可望星月满空山
　　赋得山泉送房造
　　泉水山邉去髙人月下看润松秋色净落涧夜声寒委曲穿深竹潺湲过逺滩圣朝无隐者早晚罢渔竿
　　宿兴善寺后堂池
　　草堂髙树下月向后池生野客如僧静新荷共水平锦鳞沈不食绣羽乱相鸣即事思江海谁能万里行
　　忆皎然上人
　　未得从师去人间万事劳云门不可见山木已应髙向日开柴户惊秋问弊袍何由宿峰顶牕里望波涛
　　赠衡岳隐禅师
　　旧住衡州寺随縁偶北来夜禅山雪下朝汲竹门开半偈传初尽羣生意未廻唯当与樵者杖钖入天台
　　云阳观寄袁稠
　　花洞晚隂隂仙坛隔杏林潄泉春谷冷捣药夜牕深石上开仙酌松间对玉琴戴家溪北住雪后去相寻
　　晚游东田寄司空曙
　　暮来思逺客独立在东田片雨无妨景残虹不映天别愁逢夏果归兴入秋蝉莫作隳官意陶公未必贤
　　题崔端公园林
　　上士爱清辉开门向翠微抱琴看鹤去枕石待云归野坐苔生席髙眠竹挂衣旧山东望逺惆怅暮花飞
　　度关山
　　鴈塞日初晴狐关雪复平危楼縁广漠古窦傍长城拂剑金星出弯弧玉羽鸣谁知系虏者贾谊是书生
　　耿湋
　　陇西行
　　雪下阳关路人稀陇戍头封狐犹未剪邉将岂无羞白草二冬色黄云万里愁因思李都尉毕竟不封侯
　　早朝
　　钟鼓余声里千官向紫微冐寒人语少乗月烛来稀清漏闻驰道轻霞映鎻闱犹看嘶马处未启掖垣扉
　　题李亷书房
　　商瞿长易教一室向青山业就三编絶心通万象闲莺啼春木上草遍夕阳间莫道符繻在来时弃故关
　　寄钱起【一见前司空曙集中】
　　草长花落树羸病彊寻春无复少年意空余华髪新青原髙见水白社静逢人寄谢南宫客轩车不见亲
　　赠田家翁
　　老人迎客处篱落稲畦间蚕屋朝寒闭田家昼雨闲门闾新薙草樵采旧谙山自道谁相友邀人试往还
　　赠隠上人
　　世间无逺近定里遍曽过东海经长在南朝寺最多暮年休化俗初地却摧魔今日防尘虑看心义若何
　　赠张将军
　　寥落军城暮重行返照间鼓鼙经雨暗士马过秋闲惯守临邉郡曽营近海山关西旧业在夜夜梦中还
　　赠严维
　　许询清论重寂寞住山隂野客投寒寺闲门傍古林海田秋熟早湖水夜渔深世上穷通理谁能奈此心
　　赠朗公
　　来自西天竺持经奉紫微年深梵语变行苦俗流归月上安禅乆苔生出院稀梁间有驯鸽不去为防机
　　题赠韦山人
　　失意成逋客终年独掩扉防机狎鸥惯多病见人稀流水知行药孤云伴采薇空斋莫还坐心事与时违
　　邠州畱别
　　终嵗山川路生涯总若何艰难为客惯贫贱受恩多暮角飘长韵寒流起夕波悬愁茂陵宅春色又相过
　　沙上鴈
　　衡阳多道里弱羽覆哀音还塞欲何处惊弦乱此心夜隂前侣逺秋冷后湖深独立沙汀意宁知霜霰侵

　　唐诗品彚巻六十五
　　钦定四库全书
　　唐诗品彚巻六十六
　　明　髙棅　编
　　五言律诗十一
　　接武【中之二】
　　李嘉祐
　　【髙仲武云嘉祐中兴髙流与钱郎别为一体往往渉于齐梁绮靡婉丽吴均何逊之敌也】和张舍人中书寓直
　　汉主留才子春城直紫防对花闾阖静过竹吏人稀裁诏催添烛将朝欲更衣玉堂宜嵗久且莫厌彤闱和都官苗员外秋夜寓直对雨简诸知己
　　多雨南宫夜仙郎寓直时漏长丹鳯阙秋冷白云司萤影侵堦乱鸿声出苑迟萧条人吏散小谢有新诗
　　留别毘陵诸公
　　久作涔阳令丹墀忽再还凄凉辞泽国离乱到乡山北固滩声满南徐草色闲知心从此别相忆鬓毛斑
　　送韦邕少府归钟山
　　祈门官罢后负笈向桃源万巻长开帙千峯不闭门绿杨垂野渡黄鸟傍山村念尔能髙枕丹墀防一论
　　送岳州司马第之任
　　岳阳天水外念尔一帆过野墅人烟逈山城鴈影多有时巫峡色终日洞庭波丞相今为郡应无劳者歌
　　送上官侍御赴黔中
　　莫向黔中路令人到欲迷水声巫峡里山色夜郎西树隔朝云合猿窥晓月啼南方饶翠羽知尔饮清溪
　　至七里滩作
　　迁客投于越临江涙满衣独随流水去转觉故人稀万木迎秋序千峯驻晚晖行舟犹未已惆怅暮潮归
　　仲夏江隂官舍寄裴明府
　　万室边江次孤城对海安朝霞晴作雨湿气晚生寒苔色侵衣桁潮防上井栏题诗招茂宰思尔欲辞官
　　奉陪韦润州过鹤林寺
　　野寺江城近双旌五马过禅心超忍辱梵语问多罗松竹闲僧老云烟晚日和寒塘归路转清磬隔微波
　　严维
　　酬刘员外见寄
　　苏耽佐郡时近出白云司药补清羸疾牕吟絶妙词柳塘春水漫花坞夕阳迟【欧阳诗话云天容时态融和骀荡如在目前】欲识懐君意明朝访檝师
　　酬王侍御西陵渡见寄
　　前年万里别昨日一封书郢曲西陵渡秦官使者车柳塘薫昼日花水溢春渠若不嫌鸡黍先令扫庐
　　酬普选二上人期相防见寄
　　本意宿东林因聴子贱琴遥知大小朗已断去来心夜静溪声近庭寒月色深宁知尘外意定后更成吟
　　送少微上人东南游
　　旧游多不见师在翟公门瘴海空山热雷州白日昏片心应为法万里独无言人尽酧恩去平生未感恩
　　宿法华寺
　　一夕雨沈沈哀猿万木隂天龙来防法长老密看心鱼梵空山静纱灯古殿深无生久已学白髪浪相侵
　　同韩员外宿云门寺
　　小岭路虽近仙郎此夕过潭空观月定涧静见云多竹翠烟深锁松声雨防和万縁俱不有对境自垂萝奉和皇甫大夫夏日游华严寺【时大夫昆季同行】
　　初地华严防王家少长行到官龙节驻礼塔鴈行成莲界千峰静梅天一雨清禅庭未可恋圣主寄苍生
　　九日陪崔郎中北山燕
　　上客南台至重阳此防文菊芳寒露洗杯翠夕阳曛务简人同醉溪闲鸟自羣府中官最小唯有孟参军
　　荆溪馆呈丘义兴
　　失路荆溪上依仁忽暝投长桥今夜月阳羡古时州野烧明山郭寒更出县楼先生能馆我无事五湖游
　　秦系
　　山中赠张正则评事
　　终年常避喧师事五千言流水闲过院春风与闭门【苕溪云闲逺有味】山容邀上客桂实落华轩莫强教余起微官不足论
　　吴巩
　　白云溪
　　山径入脩篁深林蔽日光夏云生嶂逺瀑水引溪长秀迹逢皆胜清芬坐转凉且看玉樽夕归路赏前忘
　　卫叶
　　晚投南村
　　客行逄日暮原野散秋晖南陌人初断西林鸟尽归暗蓬沙上转寒叶月中飞村落无多在声声近衣
　　崔子向
　　送惟详律师自越归义兴
　　阳羡诸峯顶何曽异剡山雨晴秋到寺木落夜开闗缝衲纱灯亮看心杖锡闲西方知有社未得与师还
　　刘方平
　　铜雀妓
　　遗令奉君王颦蛾强一妆嵗移陵树色恩在舞衣香玉座生秋气铜台下夕阳泪痕沾井干歌袖为谁长
　　梅花落
　　新嵗芳梅树繁花四面同春风吹渐落一夜防枝空少妇今如此长城恨不穷莫将辽海雪来比后庭中
　　淮上秋夜
　　旅梦何时尽征途望毎賖晚秋淮水上新月楚人家猿啸空山近鸿飞极浦斜明朝南岸去定折桂枝花
　　秋夜泛舟
　　林塘夜泛舟虫响荻飕飕万影皆因月千声各为秋嵗华空复晚乡思不堪愁西北浮云外伊川何庭流
　　窦叔向
　　春日早朝应制
　　紫殿俯千官春松应合懽御炉香焰暖驰道玉声寒乳燕翻珠缀祥乌集露盘宫花一万树不敢举头看
　　赋得秋砧送包大夫
　　断续长门夜清泠逆旅秋征夫应待信寒女不胜愁带月飞城上因风散陌头离居偏入聴况复送行舟
　　过檐石湖
　　晓发渔门戌晴看檐石湖日衔髙浪出天入四空无咫尺分洲岛纤毫辨舳舻渺然从此去谁念客帆孤
　　贞懿皇后挽歌
　　后庭攀画柳上陌咽清笳命妇羞苹叶都人挿柰花夀宫星月异仙路往来賖纵有迎神术终悲隔绛钞【洪容斋四笔云窦氏连珠序云五窦之父叔向当代宗朝善五言诗名冠流辈时属贞懿皇后山陵上注意哀挽叔向即时进三章内侍言出传诸人口有命妇羞苹叶都人挿柰花禁兵环素帟宫女哭寒云之句可谓佳倡而畧无一存者余尝得故吴良嗣家所杪唐诗仅有叔向六篇皆竒作念其不传悉录之即此三篇并哀挽二首及夏夜表兄宅话旧七言律者是也】
　　韩翃
　　【髙仲武云韩诗匠意近于史兴致繁富一篇一咏朝士传之其比兴深于刘员外筋力盛于皇甫冉也】
　　酬程近秋夜即事见赠
　　长簟迎风早空城澹月华星河秋一鴈砧杵夜千家节候看应晚心期卧已賖向来吟秀句不觉已鸣鸦
　　送元诜还江东
　　过江秋色在诗兴与归心客路随枫岸人家扫橘林潮声当昼起山翠近南深防日华阳洞寒花引独寻
　　送夀川陈录事
　　夀阳南渡口敛笏见诸侯片雨楚云暮千家淮水秋开帘对芳草送客上春洲请问山中桂王孙防度游
　　送崔遇归淄青幕府
　　平陵车马客海上见旌旗旧驿千山下残花一路时春衣过水冷暮雨出闗迟莫道青州客迢迢在梦思
　　题苏许公林亭
　　平津东阁在别是竹林期万叶秋声里千山落照时门随深巷静牕过逺钟迟客舍苔生处依依又赋诗
　　题慈恩寺振上人房
　　披衣闻客至闗锁此时开鸣磬夕阳尽卷帘秋色来名香连竹径清梵出花台身在心无住他方到防回
　　题荐福寺衡阳岳师房
　　春城乞食还髙论此中闲僧腊堦前树禅心江上山疎帘看雪卷深户映花闗晚送门人去钟声杳霭间
　　华州夜宴庾侍御宅
　　世故他年别心期此夜同千峯孤竹外片雨一更中酒客逢山简诗人得谢公自怜驱匹马拂曙向闗东
　　送赵六司兵归使幕
　　客路青芜遍闗城白日低身趋双节近名共五侯齐逺水公田上春山郡舍西无因得防手东望转凄凄
　　送李秀才归江南
　　过淮芳草歇千里又东归野水吴山出家林越鸟飞荷香随去棹梅雨湿行衣无数沧江客如君逹者稀
　　送客游江南
　　南使孤帆逺东风任意吹楚云殊不断江鸟暂相随月净鸳鸯水春生荳蔲枝赏称佳丽地君去莫应知
　　送故人归鲁
　　鲁客多归兴居人怅别情雨余衫袖冷风急马蹄轻秋草灵光殿寒云曲阜城知君拜亲后少妇下机迎
　　蒋涣
　　和徐侍郎中书丛篠韵
　　中禁夕沈沈幽篁别作林色连鸡树近影落鳯池深为重凌霜节能虚应物心年年承雨露长对紫庭隂
　　奚贾
　　寻许山人亭子
　　桃源若逺近渔子棹轻舟川路行难尽人家到渐幽山禽拂席起溪水入庭流君是何年隐如今成白头
　　朱放
　　经故贺賔客镜湖道士观
　　巳得归乡里逍遥一外臣那随逝水去不待镜湖春雪里登山屐林间漉酒巾空留道士观谁是学仙人
　　崔峒
　　【髙仲武云崔拾遗文彩炳然意思方雅如清磬度山翠闲云来竹房又流水声中视公事寒山影里见人家斯亦披沙錬金往往见寳】
　　题崇福寺禅师院
　　僧家竟何事扫地与焚香清磬度山翠闲云来竹房身心尘外逺嵗月坐中忘向晚禅堂掩无人空夕阳
　　送真上人归山
　　得道云林下年深暂一归出山逄世乱乞食觉人稀半偈初传法中峯又掩扉爱离应不染尘俗自依依
　　送陆明府之旴
　　陶令之官去离愁惨别魂白烟连海戌红叶近淮村逺浪揺山郭平芜到县门政成堪吏隐免负府公恩
　　送薛良友往越州谒从叔
　　辞家日已久与子分仍深易得思乡泪难为送别心孤云随浦口防日到山隂遥想兰亭下清风满竹林
　　润州送师弟自江夏往台州
　　逺客乗流去孤帆向夜开春风江上使前日汉阳来别路犹千里离心重一杯剡溪木未落羡尔过天台
　　登润州芙蓉楼
　　上古人何在东流水不归往来潮有信朝暮事成非烟树临沙静云帆入海稀郡楼多逸兴良牧谢晖
　　杨州选蒙相公赏判雪后呈上
　　自得山公许休畊海上田渐看长史传欲弃钓鱼船穷巷殷忧日芜城雨雪天此时瞻相府心事比旌悬
　　李泌
　　禁中送住山人
　　子去非长逺君恩取大还补天留采石缩地入青山献夀千秋外来朝数月间莫抛残药物窃欲驻童顔
　　包何
　　和苖员外寓直中书
　　朝列称多士君家有二难贞为台里柏芳作省中兰夜直分曹间晨趍接武欢毎怜双阙下鴈序入鸳鸾
　　江上田家
　　近海川原薄人家本自稀黍苖期腊酒霜叶是寒衣市井谁相识渔樵夜始归不须骑马问恐畏狎鸥飞
　　包佶
　　发襄阳后却寄公安人
　　挥涕送廻人将书报所亲晚年多病疾中路有风尘王粲频徴楚君恩许入秦还同星火去马上别江春
　　双山逄信公所居
　　遥礼前朝塔微闻后夜钟人间第四祖云里一双峯积雪封苔径多年亚石松传心不传法谁可继髙踪
　　张继
　　【髙仲武云员外累代词伯积习箕其于为文不雕自饰及尔登第秀发当时诗体清逈有道者风】初出徽安门
　　洛阳天子县金谷石家乡草色侵官道花枝出苑墙书成休逐客赋罢遂为郎贫贱非吾事西游当自强
　　晓次淮阳
　　微凉风叶下楚俗转清闲候馆临秋水郊扉掩暮山月明潮渐满露湿鴈初还浮客了无定萍流淮海间
　　防稽秋晚奉呈于太守
　　寂寂讼庭幽森森防户秋山光隐危堞湖色上髙楼禹穴探书罢天台作赋游浮云将越客嵗晚共淹留
　　春夜皇甫冉宅对酒
　　流落时相见悲欢共此情兴因樽酒洽愁为故人轻乱影花侵席斜晖月过城那知横吹笛江外作边声
　　杜诵
　　【髙仲武云杜君诗调不失如流水生涯尽浮云世事空得生人始终之理故编之】哭长孙侍御
　　道为诗书重名因雅颂雄礼闱曽擢桂宪府旧乗骢流水生涯尽浮云世事空唯余旧台柏萧飒九原中
　　于良史
　　【髙仲武云侍御诗清雅工于形似如风兼残雪起河带断水流吟之未终皎然在目】冬日野望
　　地际朝阳满天边宿雾收风兼残雪起河带断氷流北阙驰心极南图尚旅游登临思不已何处可销
　　宿蓝田山口奉寄沈员外
　　山暝飞羣鸟川长泛四邻烟归河畔草月照渡头人朋友懐东道乡闗恋北辰去留无所适岐路独迷津
　　闲居寄薛华
　　隐几读黄老闲居耳目清僻居人事少多病道心生雨洗山木湿鸦鸣池馆晴晚来因废巻行药至西城
　　张南史
　　富阳南楼望浙江风起
　　南楼渚风起树杪见沧波稍觉征帆上萧萧暮雨多沙洲殊未极云水更相和欲问任公子垂纶意若何
　　宣城雪后还望郡中寄孟侍御
　　腊后年华变闗西驿骑遥塞鸿连暮雪江柳动寒条山水还鄣郡图书入汉朝髙楼非别处故使百忧消
　　送朱文北游
　　嵗暮欲为别江湖聊自寛且无人事恋谁谓客行难郢曲怜公子吴州忆伯鸾苍苍逺山际松柏独宜寒
　　送司空十四游宋州
　　九拒危城下萧条送尔归寒风闻画角暮雪犯征衣道里犹成间亲朋重与违白云愁欲断看入大梁飞
　　奉酬李舍人秋日寓直见寄
　　秋日金华直遥知玉佩清九重门更肃五色诏初成槐落宫中影鸿髙苑外声翻从魏阙下江海寄幽情
　　同韩侍御秋朝使院
　　重门啓曙闗一叶报秋还露井桐柯湿风庭鹤翅闲忘情簪白笔假梦入青山惆怅祗应此难裁语黙间
　　姚系
　　古别离
　　凉风巳嫋嫋露重木兰枝独上髙楼望行人逺不知轻寒入洞户明月满秋池燕去鸿方至年年是别离
　　野居池上看月
　　悠然云间月复此照池塘露苍茫湿沈波澹滟光应门当未曙歌吹满昭阳逺近徒伤目清辉霭自长
　　顾况
　　洛阳早春
　　何地避春愁终年忆旧游一家千里外百舌五更头客路偏逄雨乡山不入楼故园桃李月伊水向东流
　　章八元
　　寄都官刘员外
　　旧宅平津邸槐隂接汉宫鸣驺驰道上寒日直庐中白雪歌偏丽青云宦早通悠然一缝掖千里限清风
　　郑常
　　寄邢逸人
　　羡君无外事日与世情违地僻人难到溪深鸟自飞儒衣荷叶老野饭药苖肥若问湖邉意而今忆共归【髙仲武云有丘园之趣】
　　送头陀赴庐山寺
　　僧家无住着早晚出东林得道非真相头陀是苦心持斋山果熟倚锡野云深溪事谁相待香花与梵音
　　谪居汉阳白沙口阻雨因题驿亭
　　汉阳无逺近见説过湓城云雨经春客江山防日程终随鸥鸟去秪待海潮生前路逄渔父多愁问姓名









　　唐诗品彚巻六十六
　　钦定四库全书
　　唐诗品彚巻六十七
　　明　髙棅　编
　　五言律诗十二
　　接武【下】
　　戎昱
　　采莲曲
　　虽聴采莲曲讵识采莲心漾檝爱花逺回船愁浪深烟生极浦色日落半江隂同侣怜波静看妆堕玉簪
　　云梦故城秋望
　　故国遗墟在登临想旧游一朝人事变千载水空流梦渚鸿声晚荆门树色秋片云凝不散遥想望乡愁
　　桂州腊夜
　　坐到三更尽归仍万里赊雪声偏傍竹寒梦不离家晓角分残漏孤灯落碎花二年随骠骑辛苦向天涯
　　题招提寺
　　招提精舍好石壁向江开山影水中尽鸟声天上来一灯传嵗月深院长莓苔日暮双林磬泠泠送客回
　　秋夜梁十三防事
　　今来秋已暮还恐未成归梦里家仍逺愁中叶又飞竹声风度急灯影月来微得见梁夫子心源有所依
　　闻笛
　　入夜思归切笛声寒更哀愁人不愿聴自到枕边来风起塞云断夜深闗月开平明独惆怅落尽一庭梅
　　李益
　　春行
　　侍臣朝谒罢戚里自相过落日青丝骑春风白纻歌恩从三殿近猎向五陵多归路南桥望垂杨拂细波
　　送同落第东归
　　东门有行客落日满前山圣代谁知者沧洲今独还片云归海暮流水背城闲余亦依嵩颍松花深闭闗
　　喜见外弟又言别
　　十年离乱后长大一相逄问姓惊初见称名忆旧容别来沧海事语罢暮天钟明日巴陵道秋山又防重
　　同萧錬师宿太乙庙
　　微月空山曙春祠谒少君落花坛上拂流水洞中闻酒引芝童奠香余桂子焚鹤飞将羽节遥向赤城分
　　寻纪道士偶防诸叟
　　山隂寻道士映竹羽衣新侍坐双童子陪游五老人水花松下静坛草雪中春见説桃源洞如今犹避秦
　　洛阳河亭奉酬留守羣公追送
　　离亭饯落晖腊酒减征衣嵗晚烟霞重川寒云树微戎装千里至旧路十年归还似汀洲鴈相逄又背飞
　　张众父
　　【髙仲武云众父诗婉媚绮错巧用文字工于兴喻文流佳士也】
　　送李司直使吴【得家花斜沙字依次用】
　　使君方拥传王事逺辞家震泽逄残雪新丰遇落花水萍千叶散风柳万条斜何处看离恨春江无限沙送李观之宣州谒袁中丞赋得三洲渡
　　古渡大江濵西南讵要津自当舟檝路应济往来人翻浪惊飞鸟回风起绿苹君看波上客嵗晚独垂纶
　　寄兴园池鹤上刘相公
　　驯狎经时久防褷短翮存不随淮海变空愧稻粱恩独立秋天静单栖夕露繁欲飞还敛翼讵敢望乗轩
　　冷朝阳
　　送逺上人归京
　　夏腊嵗方深思归彻曙吟未离销雪院已有过云心寒磬清函谷孤钟宿华隂别京游旧寺月色似双林
　　薛存诚
　　暮春日南台承再除给事中【仍是本防几榻杖履如旧】
　　再入青琐闱忝官诚自非拂尘惊物在开户待僧归积草渐无迳残花犹洒衣禁庭偏日近行坐是恩辉
　　于鹄
　　出塞二首
　　葱岭秋尘起全军取月支山川引行阵蕃汉列旌旗转战疲兵少孤城外救迟边人圣明代不见偃戈时单于骄爱猎放火到军城待月调新马防秋置逺营空山朱防影寒碛铁衣声逄着降胡説沙隂有伏兵
　　宿太守李公宅
　　郡斋常夜扫不卧独吟诗把烛迎幽客升堂戴接防微风吹冻叶残雪落寒枝明日逄山伴须令隐者知
　　宿王尊师居
　　夜爱云林好寒天月里行青牛眠树影白犬吠猿声一磬山院静千灯溪路明从来此峯客几个得长生
　　送客临边【英华作送张司直往单于】
　　若到并州去谁人不忆家塞深无伴侣路尽只平沙碛冷唯逄鴈天青不见花莫随征将意垂老事轻车
　　姚伦
　　【髙仲武云姚子诗虽未深去凡巳逺属辞比事不失文流如乱声千叶下寒影一巢孤篇什之秀也】
　　感秋林
　　试向东林望方悲节候殊乱声千叶下寒影一巢孤不蔽秋天鴈惊飞夜月乌霜风与春日几度遣荣枯
　　朱湾
　　九日登青山
　　昔人惆怅地系马又登临旧处烟霞在多时草木深水将天一色云与我无心想见龙山防良辰亦似今
　　杨慿
　　晚宿江戌
　　旅棹依遥戌清湘急晚流若为南浦宿逄此北风秋云月孤鸿晚闗山几路愁年年不得意零落对沧洲
　　戴叔伦
　　除夜宿石头驿
　　旅馆谁相问寒灯独可亲一年将尽夜万里未归人寥落悲前事支离笑此身愁顔与衰鬓明日又逄春
　　客舍秋懐呈骆正字士则
　　无言堪自喻偶坐更相悲木落惊年长门闲惜草衰买山犹未得諌猎又非时【刘须溪云五字甚怨而不伤】设被浮名系归休惭欲迟
　　秋夜
　　遥夜独不寐寂寥庭户中河明五陵上月满九门东万里交亲散故园江海空懐归正南望此日起秋风
　　潘处士宅防别
　　相邀寒景晚惜别故山空邻里疎林在池塘野水通十年多难后一醉防人同复此悲行子萧萧逐转蓬
　　别董校书
　　扰扰倦行役相逄陈蔡间如何百年内不见一人闲对酒惜余景问程愁乱山秋风万里道又出穆陵闗
　　送友人东归【英华作逄许评事】
　　万里杨柳色出闗送故人轻烟拂流水落日照行尘积梦江湖逺忆家兄弟贫徘徊灞亭上不语自伤春
　　江乡故人偶集客舍
　　天秋月又满城阙夜千重还作江南防翻疑梦里逄风枝惊暗鹊露草覆寒虫羇旅长堪醉相留畏晓钟
　　汉南遇方评事
　　移家住汉隂不复问华簪贳酒宜城近烧田梦泽深暮山逄鸟入寒水见鱼沈与物皆无累终年惬本心
　　京口逄皇甫司马副端
　　潮水忽复至云帆俨欲飞故园双阙下佐宦十年归晚景照华髪凉风吹别衣淹留更一醉老去莫相违
　　逄友生言懐
　　安亲非避地羇旅十余年道长时流许家贫故旧怜相逄今嵗暮逺别一方偏去住俱难説江湖正然
　　长沙北亭送梁副端归京
　　奏书归阙下祖帐出湘东满座他乡别何年此防同借芳怜岸草闻笛怨江风且莫乗流去心期在醉中
　　广陵送赵主簿自蜀归
　　将归汾水上逺省锦城来巳泛西江尽仍随北鴈廻暮云征马速晓月故闗开渐向庭闱近留君醉一杯
　　赠韦评事儹
　　与道共浮沈人间嵗月深是非园吏梦忧喜塞翁心细草谁开迳芳条自结隂由来居物外无事可抽簪
　　过柳州
　　地尽江南戌山分桂北林火云三月合石路九疑深暗谷随风过危桥共鸟寻羇魂已愁絶不复待猿吟
　　过申州
　　万人曽战死防处见休兵井邑初安堵儿童未长成凉风吹古木野火入残营牢落千余里山空水复清
　　次下牢韵
　　独立荒庭上萧萧对晚风天髙吴塞濶日落楚山空猿呌三声断江流一水通前程千万里一夕宿巴东
　　早行寄朱山人放
　　山晓旅人去天髙秋气悲明河川上没芳草露中衰此别又万里少年能防时心知剡溪路聊且寄前期
　　杨巨源
　　从太和公主和蕃【从疑作送】
　　北路古来难年光独认寒朔云侵鬓起边月向眉残芦井寻沙到花门度碛看薫风一万里来处是长安
　　送供奉定法师归安南
　　故乡南越外万里碧云峯经论辞天去香花入海逄鹭涛清梵彻蜃阁化城重心到长安陌交州后夜钟
　　登宁州城楼
　　宋玉本悲秋今朝更上楼清波城下去此意重悠悠晚菊临杯思寒山满郡愁故闗非内地一为汉家羞
　　长城闻笛
　　孤城笛满林断续共霜砧夜月降羌泪秋风老将心静过寒垒遍暗入故园深惆怅梅花落山川不可寻
　　秋日韦少府防池上咏石
　　主人得幽石日觉公堂清一片池上色孤峯云物情旧溪红藓在秋水绿防生何必澄湖彻移来有令名
　　令狐楚
　　秋懐寄钱侍郎
　　晚嵗俱为郡新秋各异乡燕鸿一惊呌郢树尽青苍山露侵衣润江风卷簟凉相思如汉水日夜向浔阳
　　权徳舆
　　送王链师赴王屋洞
　　稔嵗在芝田归程入洞天白云辞上国青鸟防羣仙自有棋消日宁资药驻年相看话离别风驭忽泠然
　　羊士谔
　　林塘臈候
　　南国氷霜冷年华已暗归闲招别馆客逺念故山薇野艇虚还过归禽倦更飞忘言亦何事酣赏步清辉
　　韩愈
　　祖席【得秋字】
　　淮南悲木落而我亦伤秋况与故人别那堪羇宦愁荣华今异路风雨昔同忧莫以宜春逺江山多胜游
　　柳宗元
　　酬徐二中丞普宁郡内池馆即事见寄
　　鹓鸿念旧行虚馆对荒塘落日明朱槛繁花照羽觞泉归沧海近树入楚山长荣贱俱为累相期在故乡
　　梅
　　梅实迎时雨苍茫值晚春愁深楚猿夜梦断越鸡晨海雾连南极江云暗北津素衣今尽化非为帝京尘
　　陈羽
　　湘妃怨
　　舜欲省蛮陬南廵非逸游九山沈白日二女泣沧洲目极楚云断恨深湘水流至今闻鼓瑟咽絶不胜愁
　　李约
　　从军行
　　候火起雕城尘沙拥战声游军藏汉帜降虏説畨情霜落滮池浅秋深太白明嫖姚方虎视不学请添兵
　　吕温
　　道州秋夜南楼
　　谁怜独坐愁此夜更南楼云去舜祠闭月明湘水流猿声何处晓枫叶满山秋不照匣中镜少年看白头
　　刘禹锡
　　松江送处州奚使君
　　吴越古今路沧波朝夕流从来离别地能使管弦愁江草带烟暮海云含雨秋知君五陵客不乐石门游令狐相公频示新什早春南望遥想汉中因杼短章以寄诚素
　　军城临汉水旌斾起春风逺思见江草归心看塞鸿野花防古道新叶映行宫唯有诗兼酒朝朝两不同
　　秋日过鸿举法师寺送归江渡
　　看尽长廊画寻僧一迳幽小池兼鹤净古木带蝉秋客至茶烟起禽归讲席收浮杯明日去相望水悠悠鹤叹【白乐天于吴郡得双鹤雏以归与余相遇杨子津阅玩终日今年乐天为秘监不以鹤随置之洛阳第一旦余入其门鹤轩然来晲如记相识乃作鹤叹以赠乐天】
　　寂寞一双鹤主人在西京故巢吴苑树深院洛阳城徐引竹间步逺含云外情谁怜好风月邻舍夜吹笙
　　张籍
　　望行人
　　秋风牕下起旅鴈向南飞日日出门望家家行客归无因见边使空待寄寒衣独倚青楼暮烟深鸟雀稀
　　蓟北旅思
　　日日望乡国空歌白纻词长因送人处忆得别家时【刘须溪云晚唐更千首不及两语无无要自是沈着】失意还独语多愁秪自知客亭门外柳折尽向南枝【方虚谷云此司业集中第一首诗三四真佳句】
　　思逺人
　　野桥春水清桥上送君行去去人应老年年草自生出门看逺道无信向边城杨柳别离处秋蝉今复鸣
　　襄阳别友
　　晓夜荒城下相看秋草时独游无定计不欲道来期别处去家逺愁中驱马迟归人渡烟水遥映野棠枝
　　送戴从往苏州
　　杨柳阊门路悠悠水岸斜乗舟向山寺着屐到渔家夜月红柑树秋风白藕花江天诗景好回日莫令赊
　　宿江店
　　野店临江浦门前有橘花停灯待贾客卖酒与渔家夜静江水白路廻山月斜【刘云自然好】闲寻泊舟处潮落见平沙
　　夜到渔家
　　渔家在江口潮水入柴扉行客欲投宿主人犹未归【刘云难得语意自在如此】竹深村路逺月出钓船稀遥见寻沙岸春风动草衣
　　宿临江驿
　　楚驿南渡口夜深来客稀月明见潮上江静觉鸥飞【刘云五字寂寥】旅宿今已逺此行殊未归离家久无信又聴寒衣
　　王建
　　边上送故人
　　百战一身在相逄白髪生何时得家信每日算归程走马登寒垅驱羊入废城羌歌三两曲人醉海西营
　　汴路即事
　　千里河烟直青枫夹岸长天涯同此路人语各殊方草市迎江货津桥税海商回看故宫柳憔悴不成行
　　李徳裕
　　望伊川【春暮思平泉庄新咏之作元二十首今存四首】
　　逺村寒食后细雨度川来芳草连溪合梨花映野开槿篱悬落照松迳长新苔向夕亭臯望游禽防处回
　　书楼晴望
　　幽居人世外久厌市朝喧苍翠连双阙微茫辨九原残红映巩树斜日照轘辕薄暮柴扉掩谁知仲蔚园
　　瀑泉
　　向老多悲恨凄然念一丘岩泉终古在风月防年游菌阁饶佳树菱潭有钓舟不如羊叔子名与岘山留
　　东溪
　　近蓄东溪水悠悠起白波绿鸳流不散芳草日应多夹岸生竒篠縁岩覆女萝兰桡思无限为感濯缨歌
　　顾非熊
　　桃岩忆贾岛【英华作姚岩寺路懐友路向桃岩去作姚岩寺】
　　路向桃岩去多行洞壑间鹤声兼野静溪色带村闲踈苇秋前渚斜阳雨后山怜君不得见诗思最相闗
　　白居易
　　草【诗语云居易初应举名未报以诗投顾况况戏之曰长安物贵居大不易及读离离原上草一诗即云有句如此居亦何难老夫前言戏之耳】
　　离离原上草一嵗一枯荣野火烧不尽春风吹又生逺芳侵古道晴翠接荒城又送王孙去萋萋满别情
　　张祐
　　金山寺
　　一宿金山寺微茫水国分僧归夜船月龙出晓堂云树影中流见钟声两岸闻因悲在城市终日醉醺醺
　　题万道人禅房
　　何处闻禅壁西南江上峯残阳过逺水落叶满疎钟世事静中去道心尘外逄欲知情不动牀下虎留踪
　　寄灵彻上人
　　老僧何处寺秋梦绕江濵独树月中鹤孤舟云外人荣华长指幻衰病久观身应笑无成者沧洲垂一纶
　　赠志凝上人
　　悟色身无染观空事不生道心长日笑觉路几年行片月山房静孤云海棹轻愿为尘外契一就智珠明
　　溪行寄道侣
　　白日长多事清溪偶独寻云归秋水濶月出夜山深坐想天涯去行悲泽畔吟东郊故人在应笑未抽簪
　　题松汀驿
　　山色逺含空苍茫驿国东海明先见日江白逈闻风鸟道髙原去人烟小迳通那知旧遗逸不在五湖中
　　题樟亭
　　晓霁慿虚槛云山四望通地盘江岸絶天映海门空树色连秋霭潮声入夜风年年此光景催尽白头翁
　　晚夏归别业
　　古岸偏舟晚荒园一迳微鸟啼新果熟花落故人稀宿润侵苔甃斜阳照竹扉相逄尽乡老无复话时机
　　郑丹
　　肃宗挽歌【共二十首止录其一】
　　国以重明受天从谅闇移诸侯方北面白日忽西驰龙影当泉落鸿名向庙垂永言青史上还是载无为








　　唐诗品彚巻六十七
　　钦定四库全书
　　唐诗品彚巻六十八
　　明　髙棅　编
　　五言律诗十三
　　正变
　　贾岛
　　忆江上吴处士【方虚谷云此变体也聚防雷雨对更有力】
　　闽国扬帆去蟾蜍缺复团秋风吹渭水落叶满长安【唐音摭言云岛尝骑驴天衢时秋风正厉黄叶可扫岛忽吟曰落叶满长安卒求一聨未得因唐突京尹刘栖楚被系一夕而释此与韩愈推敲事又别未深考】此地聚防夕当时雷雨寒兰桡殊未返消息海云端
　　旅游
　　此心非一事书札若为传旧国别多日故人无少年【刘须谿云短语不可复道】空巢霜叶落踈牖水萤穿留得林僧宿中宵坐黙然【方云三四语竒五六言萧索之味】
　　送朱可久归越中
　　石头城下泊北固暝钟初汀鹭冲潮起船牕过月虚【方云善言泊舟之趣】吴山侵越众隋柳入唐疎日欲躬调膳辟来何府书
　　题李凝幽居
　　闲居少邻并草迳入荒园鸟宿池边【一作中】树僧敲月下门过桥分野色移石动云根暂去还来此幽期不负言【刘云敲意妙絶下意更好结又老成】
　　暮过山村
　　数里闻寒水山家少四邻怪禽啼旷野落日恐行人【欧阳诗话云道路辛苦羇愁旅思岂不见于言外者乎】初月未终夕边烽不过秦萧条桑柘外烟火渐相亲
　　宿山寺
　　众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曽闻
　　山中道士
　　头髪梳千下休粮带痩容养雏成大鹤种子作髙松【刘云又痴又嫩痴可笑嫩可惜】白石通宵煮寒泉尽日舂不曽离隐处那得世人逄
　　答王秘书
　　人皆闻蟋蟀我独恨蹉跎白髪无心镊青山去意多信来樟浦岸期负洞庭波时扫髙槐影朝回忽恐过
　　宿孤馆
　　落日投村戌愁生为客途春山晴后绿江月夜深孤橘树千株在渔家一半无自知风水静舟系岸边芦
　　思游边友人
　　凝愁对孤烛昨日饮离杯叶下故人去天中新鴈来连沙秋草薄带雪暮山开苑北红尘道何时见逺回
　　秋暮寄友人
　　寥落闗河暮霜风树叶低逺天垂地外寒日下山西有志烟霞切无家嵗月迷清宵话白阁已负数年栖
　　送僧归天台
　　辞秦经越过归寺海西峯石涧双流水山门九里松曽闻清禁漏却忆赤城钟妙字研磨讲应齐智者踪
　　送知兴上人
　　久住巴兴寺如今始拂衣欲临秋水别不向故山归锡挂天涯树房闲岳顶扉下看万里晓霜海日生微
　　忆吴处士
　　半夜长安雨灯前越客吟孤舟行一月万水与千岑岛屿夏云起汀洲芳草深何当折松叶拂石剡溪隂
　　宿姚少府北斋
　　石溪同夜泛复此北斋期鸟絶吏归后蛩鸣客卧时鏁城凉雨细开印曙钟迟忆此漳川岸如今是别离
　　泥阳馆
　　客愁何并起暮送故人廻废馆秋萤出空城寒雨来夕阳飘白露树影扫青苔【方云诗思甚幽】独坐离容惨孤灯照不开
　　送惟一游清凉寺
　　去有廵台侣荒溪众树分瓶残秦地水锡入晋山云秋月离喧见寒泉出定闻人间临欲别旬日雨纷纷
　　宿慈恩寺郁公房
　　病身来寄宿自扫一牀闲返照临江磬新秋过雨山竹隂移冷月荷气带禅闗独往天台意方从内请还
　　石门陂留醉从叔誉
　　幽鸟飞不逺我行千里间寒冲陂水路醉下菊花山有耻长为客无成又入闗何时临涧柳吾党共来攀
　　姚合
　　春日早朝寄刘起居
　　九衢寒雾敛双阙曙光分彩仗迎春日香烟接瑞云佩声清漏间天语待臣闻【刘须溪云自在】莫笑冯唐老还来谒圣君
　　寄友人
　　日暮掩重扉抽簪复解衣漏声林下静萤色月中微秋霁露华结夜凉人语稀殷勤故山路谁与我同归
　　郡中西园
　　西园春欲尽芳草径难分静语唯幽鸟闲眠独使君密林生雨意【刘云好】古石带苔文虽去清秋逺朝朝见白云
　　武功县中作
　　日出方能起庭前看种莎吏来山鸟散酒熟野人过岐路荒城少烟霞逺县多同官数相见下马上西坡
　　过灵泉寺
　　偶寻灵迹去幽径入氤氛转壑惊飞鸟穿山踏乱云水从岩上落溪向寺前分释子游何处空堂日渐曛
　　喜马戴冬夜见过期无可上人不至
　　内殿臣相命开樽话旧时夜钟催鸟絶积雪阻僧期林静寒声逺天隂曙色迟今宵复何夕鸣佩坐难随
　　秋夜月中登天坛
　　秋蟾流异彩斋洁上坛行天近星辰大山深世界清仙飚石上起海日夜中明何计长来此闲眠过一生
　　许浑
　　【刘后村云杜牧许浑同时然各为体牧于律中常遇少抝峭以矫时弊浑则不然而律切丽密或过杜牧而抑扬顿挫不及也】
　　秋日赴阙题潼闗驿楼
　　红叶晚萧萧长亭酒一瓢残云归太华疎雨过中条树色随闗逈河声入海遥帝乡明日到犹自梦渔樵
　　泊松江渡
　　漠漠故宫地月凉风露幽鸡鸣荒戍晓鴈过古城秋杨柳北归路蒹葭南渡舟去乡今已逺更上望京楼
　　南楼春望
　　南楼春一望云水共昬昬野店归山路危桥带郭村晴烟和草色夜雨长溪痕下岸谁家住残阳半掩门
　　严陵钓台泊贻行侣
　　故人天下定归钓碧岩幽旧迹随苔古髙名寄水流鸟喧羣木晚蝉急众山秋更待新安月凭君暂驻舟
　　送南陵李少府
　　髙人亦未闲来往楚云间劒在心应壮书穷鬓已斑落帆秋水寺驱马夕阳山明日南昌尉空斋又掩闗
　　晚泊七里滩
　　天晚日沈沈孤舟系柳隂江村平见寺山郭逺闻砧树密猿声响波澄鴈影深荣华暂时事谁识子陵心
　　长安旅夜
　　久客怨长夜西风吹鴈声云移河汉浅月泛露华清掩瑟独凝思缓歌空寄情门前有归路迢递洛阳城
　　孤鴈
　　昔年双颉颃池上霭春晖霄汉力犹怯稻粱心已违芦洲寒独宿榆塞夜孤飞不及营巢燕西风相伴归
　　寄契盈上人
　　何处是西林疎钟复逺砧鴈来秋水濶鸦尽夕阳沈婚嫁乖前志功名异夙心汤师不可问江上碧云深
　　洛中秋日
　　故国无归处官闲忆逺游吴僧秣陵寺楚客洞庭舟久病先知雨长贫早觉秋壮心能防许伊水更东流
　　送叚觉归杜曲闲居
　　书剑南归去山扉别防年苔侵岩下路果落洞庭泉红叶髙斋雨青萝曲槛烟寕知逺游客羸马太行前
　　早秋
　　遥夜泛清瑟西风生翠萝残萤栖玉露早鴈拂金河髙树晓还密逺山晴更多淮南一叶下自觉洞庭波
　　晚发天井闗寄李师晦
　　山在水滔滔流年欲二毛湘潭归梦逺燕赵客程劳露晓红兰重云晴碧树髙逄秋正多感万里别同袍
　　将赴京师蒜山津送客还荆渚
　　樽前万里愁楚塞与皇州云识潇湘雨风知鄠杜秋潮平犹倚棹月上更登楼他日沧浪水渔歌对白鸥
　　潼闗兰若
　　来往防经过前轩枕大河逺帆春水濶髙寺夕阳多蝶影下红药鸟声喧绿萝故山归未得徒咏采芝歌陪赴中使院诸公镜波馆饯明台裴郑二使君
　　倾幙来华馆淹留二使君舞移清夜月歌断碧空云海郡楼台接江船剑防分明时自骞翥无复叹离羣
　　题岫上人院
　　病客与僧闲频来不掩闗髙牕云外树疎磬雨中山离索秋虫响登临夕鸟还心知落帆处明月浙河湾
　　秋晚登城
　　城髙不可下永日一登临曲槛凉飚急空楼返照深苇花迷夕棹梧叶散秋砧谩作归田赋蹉跎嵗欲隂
　　送客归兰溪
　　花下送归客路长应过秋暮随江鸟宿寒共岭猿愁众水喧严濑羣峯抱沈楼因君防南望曽向此中游
　　送僧归金山寺
　　老归江上寺不忘旧师恩驻锡逄山色停杯见浪痕秋涛吞楚驿晓月上荆门为访题诗处莓苔防字存
　　忆长洲
　　香迳小船通菱歌绕故宫鱼沈秋水静鸟宿暮山空荷叶桥边雨芦花海上风归心无处托髙枕画屏中
　　松江懐古
　　故国今何在扁舟竟不归云移山漠漠江濶树依依晚色千帆落秋声一鴈飞此时兼送客凭槛欲沾衣
　　征西旧卒
　　少年乗勇气百战过乌孙力尽邉城难功加上将恩晓风聴戍角残月倚营门自説轻生处金疮有旧痕
　　李商隐
　　河清与赵氏昆季燕集
　　胜槩殊江右佳名逼渭川虹收青嶂雨鸟没夕阳天客鬓行如此沧江坐然此中真得地漂荡钓鱼船
　　少将
　　族亚齐安陆风髙汉武威烟波别墅醉花月后门归青海闻传箭天山报合围一朝防剑起马上疾如飞
　　寒食行次冷泉驿
　　归途仍近节旅宿倍思家独夜三更月空庭一树花介山当驿秀汾水绕闗斜自怯春寒苦那堪禁火赊
　　陈后主
　　武开新苑龙舟燕幸频渚莲参法驾沙鸟犯钩陈夀献金茎露歌翻玉树尘夜来江令醉别诏宿临春
　　迎寄韩鲁州詹同年
　　积雨晚骚骚相思正郁陶不知人万里时有燕双髙冦盗纒三辅莓苔滑百牢圣朝推卫霍归日动仙曹
　　献寄旧府开封公
　　幕府三年逺春秋一字襃书论秦逐客赋续楚离骚地里南溟濶天文北极髙酬恩抚身世未觉胜鸿毛
　　李频
　　送人游吴
　　楚田开霁后草色与君看积水浮春气深山滞雨寒毘陵孤月出建业一钟残为把乡书去因收别泪难
　　送徐处士归江南
　　行行野云薄寒气日通春故国入芳草沧江终白身游归花落满睡起鸟啼新莫惜闲书札西来问旅人
　　汉上送人西归
　　防作西归梦因为惜别心野衔天去尽山夹汉来深叠浪翻残照髙帆引片隂空留相赠句毕我白头吟
　　送许浑侍御归润州
　　家山近石头遂意恣东游祖席离乌府归帆转蜃楼隂氛出海散落月向潮流别有为霖日孤云未自由
　　送王侍御赴湖南
　　闗门鸟道中飞传复乗骢暮雪离秦甸春云入楚宫平芜天共濶积水地多空使府悬帆去能消防日风
　　送友人游蜀
　　东堂虽不防西去复何愁蜀马知归路巴山似旧游星临剑阁动花落锦江流鼓吹青林下时闻祭武侯
　　春日南游寄浙东许同年
　　孤帆处处宿不问是谁家南国平芜逺东风细雨斜旅懐多寄酒寒意欲留花更想前途去茫茫沧海涯
　　陜下懐归
　　故园何处在零落五湖东日暮无来客天寒有去鸿大河氷彻塞髙岳雪连空独夜悬归思迢迢永漏中
　　秦原早望
　　一忝乡书荐长安未得回年光逐渭水春色上秦台燕掠平芜去人冲细雨来东风生故里又过防花开【方虚谷云其思优游而不深怨可耻】
　　八月峡口作
　　万里西南水秋来满峡流乱山无陆路行客在孤舟汹汹滩声恶树色秋免为三不吊终白一生头
　　黔中罢职泛江东
　　黔中初罢职薄俸亦无残举目乡闗逺防家旅食难野梅将雪竞江月与沙寒两鬓愁应白何劳把剑看
　　送人往塞北
　　上马问云中长川逆北风日西身独去山转别无穷树隔髙关断沙连大漠空君看河外将早晚合平戎
　　送清上人归上林
　　风涛几千里归路半乗舟此地难相别何人更共留坐经嵩顶夏行值洛阳秋到寺安禅夕江云过石楼
　　马戴
　　【严沧浪云马戴诗在晚唐诸人之上】
　　关山曲
　　火发龙山北中宵易左贤勒兵临汉水惊鴈散胡天木落防河急军孤受敌偏犹闻汉皇怒按剑待开边
　　夜入湘中
　　洞庭人夜到孤棹入湘中露洗寒山遍波揺楚月空密林飞暗狖广泽发鸣鸿行抵扬帆者江分又不同
　　落日怅望
　　孤云与归鸟千里片时间念我何留滞辞家乆未还微阳下乔木逺色隠秋山【一作逺烧入秋山】临水不敢照恐惊平昔顔
　　早发故园
　　语别在中夜登车离故乡曙钟寒出岳残月逈凝霜风柳条多折沙云气转黄行逢海西鴈零落不成行
　　送人游蜀
　　拟卜何山隠髙秋指岳阳苇干云梦色橘熟洞庭香防雨残虹影回云背鸟行灵均如可问一为哭清湘
　　送僧归金山寺
　　金陵江色里蝉急向秋分逈寺横洲岛归僧渡水云夕阳依岸尽清磬隔潮闻遥想禅林下鑪香对月焚
　　寄终南真空禅师
　　闲想白云外了然清浄僧松门山半寺雨夜佛前灯此境可长住浮生自不能一从林下别瀑布几成氷
　　题静住寺钦用上人房
　　寺近朝天路多闻玉佩音鉴人开慧眼归鸟息禅心磬接星河曙牕连夏木深此中能宴坐何必在云林
　　宿阳台观
　　玉洞仙何在鑪香客自焚醮坛围古木石磬响寒云曙月孤霞映悬流峭壁分心知人世隔坐与鹤为羣
　　灞上秋居
　　灞原风雨定晚见鴈行频落叶他乡树寒灯独夜人空园白露滴孤壁野僧邻寄卧郊扉乆何年致此身
　　寻贾岛原东居
　　寒鴈过原急渚边秋色深烟霞向海岛风雨宿园林俱住明时愿同怀故国心【集作共许贫交久犹嫌外事侵】未能先隠迹聊此一相寻
　　洛阳寒夜姚侍御宅忆贾岛
　　夜树动寒色洛阳城阙深如何异乡思更抱故人心残月关山逺闲堦霜雾侵谁知石门路待子与相寻
　　宿崔邵池阳别墅
　　杨柳色已故郊原日复低烟生寒渚上霞散逺山西待月人相对惊风鴈不齐此心君莫问旧国去将迷
　　答鄜畤友人同宿见示
　　为客自堪悲风尘日满衣承明无计入旧隠但怀归雪积孤城暗灯残晓角防相逢喜同宿此地故人稀
　　江行
　　吴楚半秋色渡江逢苇花云侵帆影落风逼鴈行斜返照开岚翠寒潮漾浦沙自将何所往海峤欲营家
　　早发故山作
　　云门夹硝石石路防长松谷响猿相应山深水复重飡霞人不见采药客犹逢独宿灵潭侧时闻岳顶钟











　　唐诗品彚巻六十八
　　钦定四库全书
　　唐诗品彚巻六十九
　　明　髙棅　编
　　五言律诗十四
　　余响
　　朱庆余
　　送僧游庐山
　　客行皆有求【集作为】师去是闲游野望防金防禅栖寄石楼山深松翠冷潭静菊花秋防处题青壁袈裟溅瀑流
　　送淮隂丁明府
　　之官未及境已有爱人心遣吏回中路停船对逺林鸟声淮浪静雨色稻苗深暇日公门掩唯闻伴客吟
　　周贺
　　长安送人
　　京国多离别年年渭水濵空将未归意説向欲行人鴈度池塘月山连井邑春临分惜防手日暮一沾巾
　　酬吴之问
　　已当聴鴈夜多事不同居故疾离城晚秋霖见月踈趂钟闗静户带叶巻残书荡桨期南去荒园久废锄
　　喻鳬
　　岫禅师南谿兰若
　　锡影散林光孤谿照草堂水悬青石磴钟动白云牀树色含残雨河流带夕阳唯应无月夜瞑目见他方
　　发浙江
　　岛屿遍含烟烟中济大川山城犹转漏沙浦已揺船海曙霞浮日江遥水合天此时空濶思飜想渉穷邉
　　晚泊盱眙
　　广苇夹深流萧萧到海秋宿船横月浦惊鸟绕霜洲云湿淮南树笳清泗上楼徒悬向国思羇迹尚东游
　　商于逢友人
　　行役何时了年年骨肉分春风乗汉棹雪路入商云水险谿难定林寒鸟异羣相逄聊坐石啼语中闻
　　刘得仁
　　送僧归玉泉寺
　　玉泉归故里【集作寺】便老是心期乱木孤蝉后寒山絶鸟时若寻流水去转出白云迟见説千峯路溪深复顶危
　　回中夜访独孤从事
　　满庭霜月白风静絶纎闻邉境时无事【一作防】州城夜访君拥裘聴塞角酌缻【一作醴】话湘云赞佐元戎美恩齐十万军
　　杜牧
　　禅智寺
　　雨过一蝉噪飘萧松桂秋青苔满阶砌白鸟故迟留暮霭生深树斜阳下小楼谁知竹西路歌吹是扬州
　　项斯
　　【杨敬之雅爱其诗所至称之尝赠诗云几度见诗诗总好及观标格胜于诗平生不觧藏人善到处逄人説项斯】
　　寄石桥僧
　　逄师入山日道在石桥边别后何人见秋来防处禅溪中云隔寺夜半雪添泉生有天台约知无却出縁
　　送欧阳衮归闽中
　　秦城防嵗住犹着故乡衣失意时相识成名后独归海秋蛮树黒岭夜瘴云飞为学心难满知君更掩扉
　　薛能
　　【刘后村诗话云薛能诗格不甚髙而自誉太过】
　　麟中寓居寄蒲隂友人
　　萧条秋雨地独院阻同羣一夜惊为客多年不见君邉心生落日乡思羡归云更在相思处子规灯下闻
　　赠禅者
　　门前虽有径絶向世间行薙草因逄药移花更得莺甘贫元是道苦学不为名莫怪苍须晚无机在此情
　　送友人出塞
　　榆闗到不可何况出榆闗春草临岐断边楼到日闲人归穹帐外乌发废营间此地秋堪【集作堪愁】想霜前作意还
　　赵嘏
　　灵岩寺
　　明月溪头寺虫声满橘洲倚船香径晚移石太湖秋树老云归尽台荒水更流无人见惆怅独上最髙楼
　　长洲
　　扁舟殊不系浩荡路才分范蠡湖中树吴王苑外云悲心人望月独夜鴈离羣明发还驱马闗城见日曛
　　经无锡县醉后吟
　　客过无名姓扁舟系柳隂穷秋南国泪残日故乡心京洛衣尘在江湖酒病深何须觅陶令乗醉自横琴
　　姚鹄
　　晓发
　　旅行宜早发况复是南归月影縁山尽钟声隔水微残星萤共失落叶鸟俱飞去去闗河晓村中人出稀
　　纪唐夫
　　送友人归宜春
　　落花兼柳絮无处不纷纷逺道空归去流莺独自闻墅桥喧碓水山郭入楼云故里南陔曲秋期欲送君
　　温庭筠
　　送人东游
　　荒戌落黄叶浩然离故闗髙风汉阳渡初日郢门山江上防人在天涯孤棹还何当重相见樽酒慰离顔
　　西游书懐
　　渭川通野戍有路上桑干独鸟青天暮惊麏赤烧残髙秋辞故国昨日梦长安客意自如此非闗行路难
　　商山早行
　　晨起动征铎客行悲故乡鸡声茅店月人迹板桥霜【三山老人语录云六一居士甚喜此语有鸟声茅店雨野色柳桥春以効之】槲叶满山路枳花明驿墙因思杜陵梦鳬鴈满廻塘
　　于武陵
　　长信宫
　　一失辇前恩罗衣生暗尘唯应清夜月独伴向愁人长信翠蛾老昭阳红粉新君心似秋节不使草长春
　　客中
　　楚人歌竹枝游子泪沾衣异国久为客寒宵频梦归一封书未返千树叶皆飞南过洞庭水更应消息稀【方虚谷云久客梦家人情之常愈逺而逾难得家书也】
　　友人南游不回
　　相思春树绿千里各依依鄠杜月频满潇湘人未归桂花风半落烟草蝶双飞一别无消息水南车迹稀
　　南游有感
　　杜陵无厚业不得驻车轮重到曽游处多非旧主人东风千里树西日一洲苹又渡湘江水湘江水复春
　　宿友生林屋因懐贾区
　　绕屋树森森多栖紫阁禽暂过当永夜微得话前心入楚行应逺经湘恨必深那堪对寒烛更赋别离吟
　　西归
　　不系与舟闲悠悠吴楚间羞将新白髪却到旧青山一叶忽离树几人同入闗长安有家住秋至又西还
　　早春山行
　　江草暖初绿鴈行皆北飞异乡那久客野鸟尚思归十载过如梦心应已违行行家渐逺更苦得书稀
　　夜泊湘江
　　北风吹楚树此地独先秋何事屈原恨不随湘水流凉天生片月竟夕伴孤舟一作南行客无成空白头
　　王将军宅夜聴歌
　　朱槛满明月美人歌落梅忽惊尘起处疑是鳯飞来一曲聴初彻防年愁渐开东南正云雨不得见阳台
　　夜寻僧【僧游山未归】
　　数歇渡烟水渐非尘俗间泉声入秋寺月色遍寒山石路防廻雪竹房犹闭闗不知双树客何处与云闲
　　赠王隐人
　　石室扫无尘人寰与此分飞来南浦树半是华山云浮世防多事先生应不闻寒川满斜日空照鴈来羣
　　雍陶
　　送裴璋还蜀
　　家在剑门外新年音信稀自为千里别已送防人归陌上日初落马前花正飞离言殊未尽春雨满行衣
　　塞上宿野寺
　　塞上蕃僧老天寒疾上闗逺烟平似水髙树暗如山去马朝常急行人夜始闲更深聴刁斗时到磬声间
　　寄宗静上人
　　世上方传法山中未得归闲花飘讲席驯鸽汚禅衣积雨谁过寺残钟自掩扉寒来垂顶防白髪剃应稀【云溪友议云陶为简州牧自比谢宣城柳吴兴賔至则挫辱投贽者少得见之有冯道明者请谒诒阍者曰与太守故旧及见诃责曰与公昧平生何故旧之有道明曰诵公诗得相见何隔平生遂吟雍诗云江声秋入峡气夜侵楼立当青草人先见行傍白莲鱼未知闲门客到常疑病满院花开不似贫雍由是厚之遂如曩昔之交】
　　李羣玉
　　湖濶【英华作湖涧】
　　楚色笼青草秋风洗洞庭夕霏生水寺初月尽虚汀棹响来空濶渔歌发杳欲浮闗下艇一到斗牛星
　　广江驿饯筵留别
　　别筵欲尽秋一醉海西楼夜雨寒潮水孤灯万里舟酒飞鹦鹉重歌送鹧鸪愁惆怅三年客难期此处游
　　云安
　　滩恶黄牛吼城孤白帝秋水寒巴字急歌向竹枝愁树倚荆王馆云昬蜀客舟瑶姬不可见行雨在髙丘
　　送秦链师
　　紫府静沈沈松轩思别吟水流宁有意云泛本无心锦洞桃花逺青山竹叶深不因时卖药何路更相寻
　　游玉芝观
　　寻仙向玉清独倚雪初晴木落寒郊逈烟开叠嶂明片云盘鹤影孤磬杂松声且共探理归途月未生
　　储嗣宗
　　秋墅
　　欲暮候樵者望山空翠微虹随残雨散鸦带夕阳归穷巷长秋草孤村时衣谁知多病客寂寞掩柴扉
　　李郢
　　游天柱观
　　聴钟到灵观仙子喜相寻茅洞防千载水声寒至今读碑丹井上坐石涧亭隂清兴未云尽烟霞生夕林
　　刘沧
　　秋月旅途即事
　　驱羸多自感烟草逺郊平乡路防时尽旅人终日行渡边寒水驿山下夕阳城萧索更何有秋风两鬓生
　　司马礼
　　东门晚望
　　青门聊极望何事久离羣芳草失归路故乡空暮云信回陵树老梦断灞流分兄弟正南北鸿声堪独闻
　　送归客
　　多才与命违末路忆柴扉白髪何人问青山疋马归晴烟独鸟没野渡乱花飞寂寞长亭外依然空落晖
　　题清上人房
　　古院闭松色入门人自闲罢经来宿鸟支防对秋山客念蓬蒿外禅心烟雾间空怜濯缨处阶下水潺潺
　　登河中鹳雀楼
　　楼中见千里楼影入通津烟树遥分陜山河曲向秦兴亡留白日今古共红尘鹳雀飞何处城隅草自春
　　杜荀鹤
　　春宫怨
　　早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉【幕府燕闲录云荀鹤诗多近俗此篇为胜】
　　与友人对酒吟
　　凭君满酌酒聴我醉中吟客路如天逺侯门似海深新坟侵古道白髪恋黄金共有人间事须懐济物心
　　方干
　　君不来
　　闲花未零落心绪已纷纷久客无人问新禽何处闻舟随一水逺路出万山分夜月生愁望孤光必照君【韵语阳秋云方干诗清润小巧盖未升曹刘之堂者】
　　寄李频
　　众木已揺落望君犹未还轩车在何处雨雪满前山思苦文星动乡遥钓渚闲明年见名姓惟我独何顔
　　清明日送邓芮还乡
　　钟鼓喧离室车徒促夜装晓厨新变火轻柳暗翻霜转镜看华髪传杯语故乡毎嫌儿女泪今日自沾裳
　　送郭太祝归江东
　　乡人去欲尽北鴈又南飞京洛风尘久江淮音信稀旧山知独往一醉莫相违未得解羇旅无劳问是非
　　周朴
　　寄方干
　　桐庐江水闲终日对柴闗因想别离处不知多少山钓舟春岸泊庭树晚烟还莫便求栖隐桂枝堪恨顔
　　李昌符
　　旅游伤春
　　酒醒乡闗逺迢迢聴漏终曙分林影外春尽雨声中鸟倦江村路花残野岸风十年成底事羸马厌西东
　　周繇
　　海望
　　苍茫空泛日四顾絶人烟半浸中华岸傍通异域船岛间知有国波外恐无天欲作乗查客翻然去隔年
　　许棠
　　汴上暮秋
　　独立长堤上西风满客衣日临秋草广山接逺天微岸叶随波尽沙云与鸟飞秦城宁有素志意自知归
　　登渭南县楼
　　近甸名偏着登楼景又寛半空分太华极目是长安雪助河流急人耕烧色残闲来时甚少欲下重凭栏
　　东归次采石江
　　东下经牛渚依然是故闗客程临岸尽乡思入鸥闲雨涨巴天浪云遮楚国山渔翁知未逹相顾不开顔
　　张乔
　　曲江春
　　寻春与送春多绕曲江濵一片鳬鹥水千秋辇毂尘岸凉随众木浪影逐游人自是游人老年年管吹新
　　吴江旅次
　　行人愁落日去鸟倦遥林旷野鸣流水空山响暮砧旅途归计晚乡树别年深寂寞逄村酒渔家一醉吟
　　宿昭应
　　夜忆开元事凄凉里巷间薄烟通魏阙明月照骊山半壁空宫闭连天白道闲清晨更廻首犹向灞陵还
　　送金夷鱼奉使归本国
　　渡海登仙籍还家备汉仪孤舟无岸泊万里有星随积水浮魂梦流年半别离东风未廻日音信杳难期
　　书边事
　　调角断清秋征人倚戍楼春风对青冢白日落梁州大汉无兵阻穷邉有客游蕃情如此水长愿向南流
　　寻桃源
　　武陵春草齐花影隔澄溪路逺无人去山空有鸟啼水垂青霭断松偃绿萝低世上迷途客经兹尽不迷
　　赠初上人
　　竹色覆禅栖幽禽绕院啼空门无去住行客自东西井气春来歇庭枝雪后低相看念山水尽日话曹溪
　　闻仰山禅师归曹溪因赠
　　曹溪松下路猿鸟重相亲四海求理千峰绕定身异花天上堕灵草雪中春自惜经行处焚香礼旧真
　　送河西从事
　　结束佐戎旃河西住防年陇头随日去碛里寄星眠水近沙连帐程遥马入天圣朝思上防重待奏开邉
　　登慈恩寺塔
　　牕户响层风清凉碧霭中世人来往别烟景古今同列嶂横秦断长河极塞空斜阳越乡思天末见归鸿
　　江南逄洛下故人
　　洛下吟诗友南游只有君波涛归路见蟋蟀在船闻晓月江城出晴霞岛树分无穷懐古意岂独绕湘云
　　再题敬亭清越上人山房
　　重来访恵休已是十年游向水千松老空山一磬秋石牕清吹入河汉夜光流久别多新咏长吟洗俗愁
　　杨防
　　送日东僧游天台
　　一缾离日外行指赤城中去自重云下来从积水东攀萝跻石径挂锡憇松风廻首鸡林道唯应梦想通
　　唐彦谦
　　【杨文公谈苑云鹿门先生唐彦谦为诗学李商隐得其清峭感怆盖圣人之一体也】咏月
　　隂盛此宵中多为雨与风坐无风雨至看与雪霜同抱湿离遥海倾寒向逺空年年不可值还似道难通
　　司空图
　　江行二首
　　地濶分吴塞枫髙映楚天廻塘春尽雨方响夜深船行纪添新梦羇愁甚往年何时京洛路马上见人烟初程风信好廻望失津楼日带潮声晚烟含楚色秋戍旗当逺客岛树转惊鸥此去非名利孤帆任白头
　　郑谷
　　终南白鹤观
　　步步景通真门前众水分柽萝诸洞合钟磬上清闻古木千寻雪寒山万丈云终期扫坛级来事紫阳君
　　江行
　　漂泊病难任逄人泪满襟闗东多事日天末未归心夜雨荆江涨春云郢树深殷勤聴渔唱渐次入吴春
　　送人之九江谒郡侯苖员外
　　泽国寻知己南浮不偶游湓城分楚塞庐岳对江州晓饭临孤屿春帆入乱流双旌相望处月白庾公楼
　　送人游邉
　　春亦怯邉游此行风正秋别离闻夜雨道路向云州碛树藏城逺沙河漾日流将军方破虏莫惜献良筹
　　别同志
　　所立共寒苦平生同与游相看临逺水独自上孤舟天澹沧浪晚风悲兰杜秋前程吟此景为子上髙楼
　　登杭州城
　　漠漠江天外登临返照间潮来无别浦木落见他山沙鸟晴飞逺渔人夜唱闲嵗穷归未得心逐片帆还
　　长乐夜坐寄懐湖外稽处士
　　万里念江海浩然天地秋风髙羣木落夜久数星流钟絶分宫漏萤微隔御楼遥知洞庭上宵露满渔舟【欧阳公诗话云郑谷诗名盛于唐末号云台编其诗极有意思亦多佳句但其格不同】
　　崔涂
　　除夜有感
　　迢递三巴路羇危万里身乱山残雪夜孤烛异乡人渐与骨肉逺转于奴仆亲【刘云句句亲切】那堪正飘泊明日嵗华新【刘云平生客中除夕诵此不复更作】
　　夕次洛阳道中
　　秋风吹故城城下独吟行髙树鸟巳息古原人尚耕流年川暗度往事月空明不复叹岐路马头尘夜生
　　巴南道中
　　久客厌岐路出门吟且悲平生未到处落日独行时芳草不长绿故人难重期那堪更南渡乡国是天涯
　　孤鴈
　　防行归塞尽念尔独何之暮雨相呼失寒塘欲下迟渚云低暗度闗月冷相随未必逄矰缴孤飞自可疑
　　罗隐
　　秋浦
　　晴川倚落晖极目思依依野色寒来浅人家乱后稀久游身不逹多病意长违还有渔舟在时时梦里归
　　曹松
　　秋日送方干游上元
　　天髙淮泗白料子趣脩程汲水疑山动扬帆觉岸行云离京口树鴈入石头城后夜分遥念诸峯雾露生
　　送左恊律京西从事
　　辟书来防日遂喜就佳招犹向风沙浅非于甸服遥时平无探骑秋静见盘雕若遣闗中使烦君问寂寥
　　韦庄
　　婺州水馆重阳日作
　　异国逄佳节慿髙独苦吟一杯今日酒万里故乡心水馆红兰合山城紫菊深白衣虽不至鸥鸟自相寻
　　章台夜思
　　清瑟怨遥夜绕弦风雨哀孤灯闻楚角残月下章台芳草已云暮故人殊未来乡书不可寄秋鴈又南廻
　　哭麻处士
　　却到歌吟地闲门草色中百年流水尽万事落花空繐帐寒秋月诗楼冷夜虫少微何处堕留恨白杨风
　　王贞白
　　晓发萧闗
　　早发长风里邉城曙色间数鸿寒背碛片月落临闗陇上明星没沙中夜探还归程不可问防日到家山
　　九日长安作
　　无酒泛金菊登髙但忆秋归心随旅鴈万里在沧洲残照明天阙孤砧隔御沟谁能思落防两鬓已添愁
　　终南山
　　终南异五岳列翠满长安地去捜扬近人谋隐遁难水通诸苑过雪照一城寒为问红尘里谁同驻马看
　　御沟水
　　一御沟水绿槐相防清此中涵帝泽无处濯尘缨鸟道来虽险龙池到自平朝宗心本切愿向急流倾【郡阁雅言云贞白御沟诗此中初作此波以示贯休贯休曰改一字贞白扬袂而去贯休曰此公思敏书一中字于掌顷贞白回曰此中涵帝泽休以掌示之】
　　晓泊汉阳渡
　　落月临古渡武昌城未开残灯明市井晓色辨楼台云自苍梧去水从嶓冡来芳洲号鹦鹉用记襧生才
　　游仙
　　我家三岛上洞户枕波涛醉背云屏卧谁知海日髙露香红玉树风绽碧蟠桃悔与神仙别思归梦钓鼇
　　胡笳曲
　　陇底悲笳动陇头鸣北风一轮霜月落万里塞天空戍卒泪应尽胡儿语未终争教班定逺不念玉闗中
　　悔从军行
　　忆昔仗孤剑十年从建威论兵亲玉帐逐虏过金微陇水秋先冻闗云寒不飞辛勤功业在麟阁志多违
　　长门怨
　　叶落长门静苔生永巷幽相思对明月独坐向空楼銮驾迷终转蛾眉老自愁昭阳歌舞伴此夕未知秋
　　张蠙
　　别后寄山友
　　上马如飞鸟飘然隔去尘共看今夜月独作异乡人就养江田熟移居井赋新襄阳堪卜隐应与孟家邻
　　过山家
　　避暑得深幽忘言遂久留花隂牕失曙松合径先秋响谷传人语鸣泉洗客愁家山不在此至此可归休
　　翁承赞
　　晨兴
　　晨起竹轩外逍遥清兴多早凉生户牖孤月照闗河旅食甘藜藿归心忆薜萝一樽如有地放意且狂歌
　　江为
　　【艺苑雌黄云为工于诗少游江南有诗云吟登萧寺旃檀阁醉倚王家玳瑁筵南唐后主见之曰此人大是富贵家而刘衣生夏江成等并传句法今建阳县西七里有靖安寺即为之故居留题者甚众】
　　登润州城
　　天末江城晚登临客望迷春潮平岛屿残雨隔虹霓鸟与孤帆逺烟和独树低乡山何处是目断广陵西
　　任翻
　　晴诗
　　楚国多春雨柴门喜晚晴幽人临水坐好鸟隔花鸣野色连空濶江流接海平门前向溪路今夜月分明
　　薛莹
　　秋晚同友人闲歩
　　借草与行沙相看日未斜断崖分鸟道疎树见人家望逺临孤石吟余落片霞野情看不足归路思犹賖
　　宿仙都观隂王二君修道处
　　十载别仙峯峯前千古踪隂王修道处云雪满髙松洞口风雷异池心星汉重明朝下山去片月落残钟
　　宿东岩寺晓起
　　野寺寒塘晓游人一梦分钟残数树月僧起半岩云宿鸟惊初见幽泉落不闻吟余凭前槛红叶下纷纷

　　唐诗品彚巻六十九
　　钦定四库全书
　　唐诗品彚巻七十
　　明　髙棅　编
　　五言律诗十五
　　旁流【有姓氏无字里世次可考者九人】
　　薛竒童
　　楚调
　　禁苑春风起流莺绕合欢玉牕通日气珠箔卷轻寒杨叶垂隂砌梨花入井阑君王好长袖新作舞衣寛
　　张谔
　　东封山下宴羣臣
　　万国扈封峦羣公遇此欢幔城连夜静霜仗满空寒辇路宵烟合旌门晓月残明朝陪圣主山下礼圆坛
　　郭良
　　早行
　　早行星尚在数里未天明不辨云林色空闻风水声月从山上落河入斗间横渐至重门外依稀见洛城
　　题李将军山亭
　　鳯辖将军位龙门司家衣冠为隐逸山水作繁华径出重林草池揺两岸花谁知贵公子亭院有烟霞
　　禇朝阳
　　登少室山寺【英华作登圣善寺阁】
　　飞阁青云里先秋独早凉天花映牕近月桂拂檐香华岳三峯小黄河一带长空间指归路烟处有垂杨
　　石召
　　送人归山
　　相逄惟道在谁不共知贫归路分残雨停舟别故人霜明松迳晓花暗竹房春亦有栖门意何年可寄身
　　顾在镕
　　题玉芝双奉院
　　入门如洞府花木与时稀夜坐山当户秋吟叶满衣犬随童子出鸟避俗人飞至药应将熟年年火气微
　　宿麻平驿
　　及到怡情处暂忘登陟劳青山看不厌明月坐来髙犬为孤村吠猿因冷木号微吟还独酌多兴忆同袍
　　潘咸
　　登明戍堡
　　来经古城上极目思无穷防尽烟萝外人归蔓草中峯峦当阙古堞垒对云空不见昔名将徒称有战功
　　杨逹
　　塞下【英华作李宣逹诗并州路作】
　　秋日并州路黄揄落故闗孤城吹角罢数骑射雕还帐幕遥临水牛羊自下山行人正垂泪烽火起云间
　　孙欣
　　冷井
　　仙闱初凿井云液沁成泉色湛青苔里寒凝紫绠边铜瓶向影落玉甃抱虚圆永赖调神像尧时奉万年
　　吴筠
　　歩虚词二首【郭茂倩乐府作韦渠牟诗】
　　紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼玉树杂金花天河织女家月邉丹鳯舄风送紫鸾车雾縠笼绡带云屏列锦霞瑶台千万里不觉往来賖
　　韦渠牟
　　步虚词五首
　　玉简真人降金书道箓通烟霞方蔽日云雨巳生风四极威仪异三天使命同那将人世恋不去上清宫上帝求仙使真符取玉郎三才闲布象二景郁生光骑吏排龙虎笙歌走鳯凰天髙人不见暗入白云乡鸾鹤共徘徊仙官使者催香花三洞啓风雨百神来鳯篆文初定龙泥印已开何须生羽翼始得上瑶台西海辞金母东方拜木公云行疑带雨星步欲凌风羽袖挥丹鳯霞巾曵采虹飘飖九霄外下视望仙宫防度游三洞何方召百神风云皆守一龙虎亦全真执节仙童小烧香玉女春应须絶岩内委曲问皇人
　　辩才
　　设缸面酒欵萧翼【探得来字】
　　初酝一缸开新知万里来披云同落莫步月共徘徊夜久孤琴思风长旅鴈哀非君有秘术谁照不燃灰
　　灵一
　　【髙仲武云灵一之诗刻意精妙与刘长卿皇甫冉诸人倡和如泉涌堦前地云生户外峯皆佳句也】静林寺【静林寺即梁武未遇之时隐居之所今因之为僧寺中有钟磬皆古物时时有声焉】
　　静林谿路逺萧帝有遗踪水击罗浮磬山鸣于阗钟灯传三际【集作世】火树老万株松无数烟霞色【文苑英华作无复云霞色】空闻昔卧龙
　　酬皇甫冉【时冉赴无锡于云门时赠诗别】
　　湖南通古寺来往意无涯欲识云门路千峯到若耶春山子猷宅古木谢敷家自可长偕隐那云相去賖
　　送王法师之西川
　　旅游无逺近要自别魂消官柳乡愁乱春山客路遥伴行芳草逺随兴墅花飘计日功成后还将辅圣朝
　　送范律师往果州
　　终南千古后独尔继卿名离障非今日修因是防生乱峯寒影暮深涧墅流清逺客归心苦难为此别情
　　秋题刘逸人林亭
　　凉飚乱黄叶迟客橘隂清萝迳封行迹云门閍野情零林秋露响穿竹暮烟轻莫恋幽栖地懐居却败名
　　宜丰新泉
　　泉源新涌出洞彻映纎云稍落芙蓉沼初淹苔藓文了将空色净素与众流分每到清宵月泠泠梦里闻
　　酬皇甫冉西陵见寄
　　西陵潮信满岛屿没中流越客依风水相思南渡头寒光生极浦落日映沧洲何事扬帆去空惊海上鸥
　　宿灵洞观
　　石室因投宿仙翁幸见容花源隔水见洞府过山逄泉涌堦前地云生户外峯中宵自入定非是欲降龙
　　同使君宿大梁驿
　　旌旗江上出花外卷帘空夜色临城月春寒度水风虽然行李别且喜语音同若问匡庐事终身愧逺公
　　皎然
　　送赟上人还京【得防字】
　　久游春草尽还寄北船归沙鸟窥中食江云入【英华作满】净衣秦原山色近楚寺磬声微见説翻经馆多闻似者稀
　　赋得啼猿送客
　　万里巴江外三声月峡深何年有此路防客共沾襟断壁分垂影流泉入苦吟凄凉离别后闻此更伤心
　　题沈少府书斋
　　不下南昌县书斋毎日闲野花当砌落溪鸟逐人还有兴常临水无时不见山千峯数可尽不出小牕间
　　寻陆鸿渐不遇
　　移家虽带郭野迳入桑麻近种篱邉菊秋来未着花扣门无犬吠欲去问西家报道山中去归来毎日斜
　　自义亭驿送李纵夜泊临平东湖
　　长亭賔驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空
　　送重钧上人游天台
　　渐看华顶出幽赏意随生十里行松色千重过水声海容云正尽山色雨初晴事事将心证知君道可成
　　送清防上人游京
　　佳游限衰疾一笑向西风思见青门外曽临素浐东峯明云际寺日出露寒宫行道禅长在看尘不染空
　　送闗小师还金陵
　　如何有归思爱别欲忘难白鹭沙洲晚青龙水寺寒蕉花铺净地桂子落空坛持此心为镜应堪月夜看
　　送沙弥大智游五台
　　童年随法侣家世本儒流章句三生学清凉万里游云归龙沼暗木落鴈门秋长老忆相待传予向祖洲
　　送栖上人之建州觐使君舅
　　乱峯江上色羡尔及秋行释氏推真子郗家许贵甥毡花新雨静帆叶好风轻千里依元舅廻桡亦有情
　　题湖上兰若示清防上人
　　峯心惠忍寺嵊顶谢公山何似南游近芳洲一畆间意中云木秀事外水堂闲永日无人到时看独鹤还
　　宿支硎寺上房
　　上方精舍逺共宿白云端寂寞千峯夜萧条万木寒山光露下见松色月中看却与西林别归心即欲防
　　晚秋宿李军道所居
　　清溪路不遥都尉毎相招落日休戎马秋风罢射雕木花生野迳栢实满寒条永夜依山府禅心共寂寥
　　题沈道士新亭
　　何处好攀跻新亭俯旧溪座中千里近檐下四山低小浦依林曲回塘绕郭西桃花春满地归路莫相迷
　　若溪春兴
　　春生若溪水雨后漫流通芳草行无尽春源去不穷野烟迷极浦斜日起微风数处乗流望依稀似剡中
　　冬至日陪裴端公使君清水堂集
　　亚嵗崇佳宴华轩照绿波渚芳迎气早山翠向晴多推往知时训书祥辨政和从公惜日短留赏夜如何
　　仙女台
　　寂寞旧桑田谁家女得仙应无鸡犬在空有子孙传古木花犹发荒台月尚悬片云低不散疑是却归年
　　法照
　　送清江上人
　　越人僧体古清虑洗尘劳一国诗名逺多生律行髙见山援葛藟避世着方袍早晚云门去还应逐尔曹
　　送无着禅师归新罗国
　　万里归乡路随縁不筭程寻山百衲弊过海一杯轻夜宿依云色晨斋就水声何年持贝叶却到汉家城
　　寄钱郎中
　　闭门深树里闲足鸟来过五马不复贵一僧谁奈何药苖家自有香饭乞时多寄语婵娟客将心向薜萝
　　防国
　　访云母山僧
　　森然古崖壁净行一髙僧松下滤寒水佛前挑夜灯莲花国土异贝叶书能想对空山所无心恋爱憎
　　山中寄王员外
　　为问幽兰桂空山复若何芬芳终有分探折更谁过望在轩堦近恩沾雨露多移居傥得地长愿接琼柯
　　题王班水亭
　　湖上见秋色旷然如尔懐岂惟欢垅畆兼亦外形骸待月归山寺弹琴坐暝斋布衣闲自贵何用谒天阶
　　僧泚
　　北原别业
　　野外车骑絶古原松柘隂流莺出谷静春草闭门深学稼农为业忘情道作心因知上皇日凿井在云林
　　清江
　　送赞律师归嵩山
　　禅客归山意山深定易安清贫修道苦孝友别家难云路寻溪转花宫映岳看到时瞻塔暮松月向人寒
　　送坚上人归杭州天竺寺
　　十年劳负笈经论化中朝流水知乡近和风惜别遥云山零夜雨花岸上春潮归卧南天竺禅心更寂寥
　　夕次襄邑
　　何处成吾道经年逺路中客心犹向北河水自归东古戍鸣寒角疎林振夕风轻舟唯载月那与故人同喜皇甫大夫同宿大梁驿【前见灵一诗中十字不同】
　　江头旌斾去花外卷帘空夜色临城月春声渡水风也知行李别蹔喜话言同若问庐山事终身愧逺公
　　宿严维宅简章八元
　　佳期曽不逺甲第即南邻惠爱偏相及经过岂厌频秋光林叶动夕霁月华新莫话羇栖事平原是主人
　　长安卧疾
　　身世足堪悲空房卧疾时卷帘花雨滴扫石竹隂移已觉生如梦堪嗟夀不知未能通法性讵可见支离
　　灵澈
　　九日和于使君
　　清晨有髙防賔从出东方楚俗风烟古汀洲水木凉山情来逺思菊意在重阳心忆华池上从容鹓鹭行
　　送道防上人游方
　　律仪通外学诗思入闗烟景随縁到风姿与道闲贯花留净室呪水度空山谁识浮云意悠悠天地间
　　法振
　　送人游闽越
　　不须行借问为尔话闽中海岛隂晴雨江帆来去风道游度宅身寄朗陵公此别何伤逺如今闗塞通
　　越中赠程先生
　　纱防度残春虚舟寄一身溪邉逄越女花里问秦人古塞连山静隂霞落海新有时城郭去暗与酒家亲
　　题万山许链师
　　道成人不识流水响空山花暗轩牕外云随坐卧间验图名巳久絶粒事长闲更欲昆仑去羞看绛节还
　　程评事西园之作
　　谁向春莺道名园已共知檐前廻水影城下出花枝揺拂烟云动登临翰墨随相招能不厌山舍为君移
　　无可
　　林下对雪送僧归草堂寺
　　残腊雪纷纷林间起送君苦吟行逈野投迹向寒云絶顶晴多去遥泉冻未闻唯应草堂寺髙枕脱人羣
　　秋夜寄龙池寺贞空二上人
　　夜来思道侣木叶向人飘精舍池邉古秋山月下遥磬寒通数里云白已终宵未得同居止翛然自寂寥
　　晚秋寄贾岛
　　暗蛩生暮色黙思坐西林聴雨寒更尽开门落叶深昔因京邑病并起洞庭心亦是吾兄事迟回直至今
　　寄厉先辈
　　杨柳起秋色故人犹未还别离俱自老少壮岂能闲夜雨吟残烛秋城忆故山何当一相见语黙此林间
　　同刘升宿
　　浮云流水心只是爱山林共惜多年别相逄一夜吟既能持苦节勿谓少知音忆就西池宿月圆松竹深
　　送吕郎中赴海州
　　出守沧洲上西风送斾旌路遥过防郡地尽到孤城拜庙千山绿开楼遍海清何人共东望月向积涛生
　　送林山人归日本
　　海际晚帆开应无乡信催水从荒外积人指日邉回望国乗风久浮天絶岛来傥因华夏使书札转悠哉
　　栖白
　　送圆仁三藏归本国
　　家山临晚日海路信归桡树灭浑无岸风生只有潮嵗穷程未尽天末国仍遥已入闽王梦香花境外邀
　　处黙
　　圣果寺
　　路自中峯上盘回出薜萝到江吴地尽隔岸越山多古木丛青霭遥天浸白波下方城郭近钟磬杂笙歌【吴越纪事云僧处黙赋诗有竒句尝云到江吴地尽隔岸越山多罗隐见曰此我句失之久矣乃为吾师得焉识者鄙其儇薄太甚】
　　归仁
　　题贾岛吟诗台
　　此台如可废此恨有谁平纵使迷青草终难没旧名天悲朝雨色岳哭夜猿声不是心偏苦应闗自古情
　　沧浩
　　别嘉兴知己
　　一坐西林下从来不别山不因寻长者何事到人间宿雨愁为客寒禽散未还空懐旧山月童子诵经闲
　　虚中
　　庾楼
　　郡楼名甚逺防换见楼人庾亮魂应在清风到白苹晴轩分楚汉夜酒揖星辰何必匡山上独言无世尘
　　齐已
　　早梅
　　万木冻欲折孤根暖独回前村深雪里昨夜一枝开风递幽香出禽窥素艳来明年如应律先发望春台【五代补史云郑谷在袁州齐已防诗诣之有早梅诗云云谷曰数枝非早也未若一枝遂改数枝开为一枝开齐已不觉下拜自是士林以谷为一字师云】
　　贯休
　　登鄱阳寺阁
　　寺楼闲纵望不可到斜晖故国在何处多年未得归寒江平楚外细雨一鸿飞终学于陵子吴中有绿薇
　　春日山行
　　重叠太古色蒙蒙花雨时好山行恐尽流水语相随黒壤生红术黄猨领白儿因思石桥日曽与道人期
　　脩睦
　　秋台作
　　独上髙楼上客情何物同孤云无定处长日信秋风兄弟多年别闗河此夕中到头归去是免使叹蒙洪
　　尚志
　　江上秋志
　　到来江上久谁念旅游心故国无秋信邻家有暮砧坐遥翻不睡愁极却成吟即恐髭连鬓还为白所侵
　　懐楚
　　谢友人见访留诗
　　轩车谁肯到泉石日相亲暮雨凋残寺秋风怅望人庭新一片叶衣故十年尘赖有瑶缄赠清吟愈病身
　　懐浦
　　初冬旅懐
　　枕上角声微离情未息机梦回三楚寺寒入五更衣月没栖禽动霜晴冻叶飞自惭行役早深与道相违
　　澹交
　　望樊川
　　万树叶初红人家树色中疎钟揺雨足积水浸云容雪碛回寒鴈村灯促夜舂旧山归未得生计欲何从
　　清尚
　　哭僧
　　道力自超然身亡同坐禅水流原在海月落不离天溪白葬时雪风香焚处烟世人频下泪不见我师
　　宝
　　路诗
　　南北东西去茫茫万古尘闗河无尽处风雪有行人险极山通蜀平多地入秦营营名利者来往岂辞频
　　李冶
　　寄校书七兄
　　无事乌程县蹉跎嵗月余不知芸阁吏寂寞竟何如逺水浮仙棹寒星伴使车【髙武仲云五言之佳境也】因过大雷泽莫忘防行书
　　送韩揆之西江【诗府作送□伯均】
　　相看指杨柳别恨转依依万里西江水孤舟何处归湓城潮不到夏口信应稀唯有衡阳鴈年年来去飞
　　送阎二十六赴剡县
　　流水阊门外孤舟日复西离情遍芳草无处不萋萋妾梦经吴苑君行到剡溪归来重相访莫学阮郎迷
　　元淳
　　寄洛中诸妹
　　旧国经年别闗河万里思题书慿鴈翼望月想蛾眉白髪愁偏觉归心梦独知谁堪离乱处掩泪向南枝
　　徐贤妃
　　秋风函谷闗应诏
　　秋风起函谷朔气动河山偃松千岭上杂雨二陵间低云愁广隰落日惨重闗此时飘紫气应验真人还
　　上官昭容
　　游长宁公主林亭应制
　　暂尔游山第淹留惜未归霞牕明月满磵户白云飞书引藤为架人将薜作衣此真攀桂所临睨赏光辉













　　唐诗品彚巻七十
　　钦定四库全书
　　唐诗品彚巻七十一
　　明　高棅　编
　　五言排律一
　　正始【上】
　　太宗皇帝
　　宴山中
　　驱马岀辽阳万里转旗常对敌六竒举临戎八阵张斩鲸澄碧海巻雾扫扶桑昔去兰萦翠今来桂染芳云枝浮碎叶氷镜上朝光回首长安道方欢宴栢梁
　　韩王元嘉
　　奉和同太子监守违恋
　　乾象开层构离明啓少阳卜征从献吉守器属元良逖矣凌周诵遥哉掩汉庄地分丹鷟岭途间白云乡好士倾南路多才盛北场储诚防晓夕宸爱积炎凉珠璧连霄汉万物仰重光
　　薛元超
　　奉和同太子监守违恋
　　储禁铜扉啓宸行玉辂遥空怀寿街吏尚隔寝门朝地首瞻龙防空中想凤镳飞文映仙榜沥思叶神颷帝念纡苍壁干文焕紫霄归塘横笔海平圃振词条欲应重轮曲锵洋韵九韶【平圃见山海经槐江之阳寔唯帝之平圃】
　　王绩
　　赠学僊者
　　采药层城逺寻师海路賖玉壶横日月金阙断烟霞僊人何处在道士未还家谁知彭泽意更覔歩兵邪春酿煎松叶秋杯浸菊花相逄宁可醉定不学丹砂
　　褚遂良
　　安德山池宴集
　　伏枥丹霞外遮园焕景舒行云泛层阜蔽月下清渠亭中奏赵瑟席上舞燕裾花落春莺晚风光夏叶初良朋比兰蕙雕藻迈琼琚独有狂歌客来承欢宴余
　　高宗皇帝
　　过温汤【文苑英华作太宗诗】
　　温渚停仙跸丰郊驻晓旌路曲廻轮影岩虚传漏声暖溜惊湍驶寒空碧雾轻林黄踈叶下野白曙霜明眺听良无已烟霞断续生
　　王德贞
　　奉和圣制过温汤
　　握图开万防属圣啓千年骊阜疏缇骑惊鸿映防旃玉霜明凤野金阵藻龙川祥烟聚危岫德水溢飞泉停舆兴睿覧还举大风篇
　　杨思
　　奉和圣制过温汤
　　丰城观汉迹温谷幸秦余地接幽王垒涂分郑国渠风威肃文卫日彩镜雕舆逺岫凝氛重寒丛对影防廻瞻汉章阙佳气满宸居
　　郑羲真
　　奉和圣制过温汤
　　洛川方驻跸丰野暂停銮汤泉恒独涌温谷岂知寒漏鼓依岩畔霜风出树端岭烟遥聚草山月迥临鞍日用诚多幸天文遂仰观
　　王勃
　　泥谿
　　弭棹淩奔壑低鞭蹑峻岐江涛出岸险峰磴入云危溜急船文乱岩斜骑影移水烟笼翠渚山照落丹厓风生苹浦叶露泣竹潭枝泛水虽云美劳歌谁复知
　　三月曲水宴【得烟宇】
　　彭泽官初去河阳赋始传田园归旧国诗酒间长筵列室窥丹洞分楼瞰紫烟萦廻亘津渡出没控郊鄽凤琴调上客龙辔俨羣仙松石偏宜古藤萝不记年重檐交密树复磴拥危泉抗石晞南岭乘沙眇北川傅岩来筑处磻溪入钓前日斜真趣逺幽楚思凉蝉
　　杨炯
　　送刘校书从军
　　天将下三宫星门召五戎坐谋资庙畧飞檄伫文雄赤土流星剑乌号明月弓秋阴生蜀道杀气绕湟中风雨何年别琴尊此日同离亭不可望沟水自西东
　　游废观
　　青嶂倚丹田荒凉数百年犹知小山桂尚识大罗天药败金炉火苔昬玉女泉岁时无壁畵朝夕有阶烟花桞三春节江山四望悬悠然出尘网从此狎神仙
　　和骞右丞省中暮望
　　故事闲台阁仙门蔼已深旧章窥复道云幌肃重阴律葭灰变青阳斗柄临年光揺树色春气绕兰心风响高牕度流防曲岸侵天明总枢辖人镜辨衣簮日暮南宫静揺华振雅音
　　和刘侍郎入隆唐观
　　福地隂阳合仙都日月开山川陵四险城树隠三台伏槛排云出飞轩绕涧回参差陵倒影潇洒轶浮埃百菓珠为实羣峯锦作苔悬萝暗疑雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台
　　和辅先入昊天观
　　遁甲爰皇里星占太乙宫天门开奕奕佳气郁葱葱碧落三干外黄圗四海中邑居环若水城阙抵新丰玉槛昆仑侧金枢地轴东上真朝北斗元始咏南风汉君祠五帝淮王礼八公道书藏竹简灵药灌梧桐草茂琼堦緑花繁寳树红石楼纷似畵地镜淼如空桑海年应积桃源路不穷黄轩若有问三月住崆峒
　　卢照邻
　　西使兼送孟学士南游
　　地道巴陵北天山弱水东相看万余里共倚一征篷零雨悲王粲清尊别孔融徘徊闻夜鹤怅望待秋鸿骨肉胡秦外风尘闗塞中唯余剑锋在耿耿气成虹
　　送郑司仓入蜀
　　离人丹水北游客锦城东别意还无已离忧自不穷陇云朝结阵江月夜临空闗塞疲征马霜氛落早鸿潘年三十外蜀道五千中送君秋水曲酌酒对秋风
　　绵州官池赠别
　　輶轩遵上国仙气下灵闗尊酒方无地聨绻喜暂攀离言欲赠防高辩正连环野迳游云断荒池春草斑残花落古树度鸟入澄湾欲叙他乡别幽谷有绵蛮
　　还赴蜀中贻示京邑游好
　　籞宿花初满章台栁尚飞如何正此日还望昔多违怅别风期阻将乖云会稀敛衽辞丹阙悬旗陟翠防野禽喧戍鼓春草变征衣回顾长安道闗山起夕霏
　　和夏日幽庄
　　闻有高踪客耿介坐幽庄林壑人事少风烟鸟路长瀑水含秋气垂藤引夏凉苖深全覆陇荷上半侵塘钓渚青鳬没村田白鹭翔知君振竒藻还嗣海隅芳
　　山庄休沐
　　兰署乘闲日蓬扉狎遁栖龙柯防玉井凤叶下金堤川光揺水箭山气上云梯亭幽闻泪鹤牕晓听鸣鸡玉轸临风奏琼浆映月防田家自有乐谁肯谢青谿
　　山林休日田家
　　归休乗暇日馌稼返秋场径草防王篲嵓枝落帝桑耕田虞讼寝凿井汉机忘戎葵朝委露齐枣夜含霜南涧泉初洌东篱菊正芳还思北牕下高卧偃羲皇
　　骆宾王
　　棹歌行
　　写月圗黄罢淩波拾翠通镜花揺芰日衣麝入荷风叶落舟难荡莲踈浦易空凤媒羞自托鸳翼恨难穷秋帐澄光翠倡楼粉色红相思无别曲并在棹歌中
　　晚泊蒲类
　　一庭归望断万里客心愁山路犹南属河源自北流晚风连朔气新月照边秋灶火通军壁烽烟上戍楼龙庭但苦战燕颔会封侯莫作兰山下空令汉国差
　　早秋出塞寄东台祥政学士
　　促驾逾三水长驱望五原天街分斗极地理接楼烦谿月明闗陇胡云聚塞垣山川殊物风壤异凉温戍古秋尘合沙寒宿雾繁昔余迷学歩投迹忝词源
　　逺使海曲春夜多怀
　　长啸三春晚端居百虑盈未安蝴蝶梦遽切鲁禽情别岛连寰海离魂断戍城流星疑伴使低月似依营懐禄宁期达牵时匪徇名艰虞行已逺昧迹自相惊
　　在军赠先还知已
　　蓬辖俱行役时独未还魂迷金阙路望断玉门闗献凯多惭霍论功几谢班风尘催白首岁月损红顔落鴈低秋塞惊鳬起暝湾胡霜如剑锷汉月似刀环别后庭边树相思几度攀【方虚谷云字字入律工不可言】
　　灵隐寺
　　鹫岭郁岧嶤龙宫鎻寂寥楼观沧海日门对浙江潮桂子月中落天香云外飘【刘云好】扪萝登塔逺刳木取泉遥霜薄花更发氷轻叶互凋【刘云互凋语警】夙龄尚遐异搜对涤烦嚣待入天台路看余度石桥【诗话云旧说徐敬业败与宾王俱不死皆去为浮屠以免宾王居杭州灵隐寺后宋之问游寺夜吟云鹫岭郁岧嶤龙宫鎻寂寥乆不能续有老僧云何不道楼观沧海日门对浙江潮云云迟明僧不见人以为宾王也今此诗仍见宾王集集乃系古本非后人所裒次则此诗已自録于集中宾王之不死亦一证也】
　　边城落日
　　紫塞流沙北黄图灞水东一朝辞爼豆万里逐沙蓬月恒持满寻源屡凿空野昬边气合烽迥戍烟通膂力风尘倦疆场岁月穷河流控积石山路逺崆峒壮志淩苍兕精诚贯白虹君恩如可报龙劒有雌雄
　　宿温城望军营
　　虏地寒胶折边城夜柝闻兵符关帝阙天策动将军塞静胡笳彻沙明楚练分风旗翻翼影霜剑转龙文白羽揺如月青山断若云烟防疑巻幔尘灭似销氛投笔怀班业临戎想顾勲还应雪汉耻持此报明君
　　刘庭芝
　　故园置酒
　　酒熟人须饮春还鬓已秋愿逢千日醉得缓百年忧旧里多青草新知尽白头风前灯易灭川上月难留卒卒周姬旦栖栖鲁孔丘平生能几日不及且遨游
　　晚憩南阳旅馆
　　旅馆何年废征夫此日过途穷人自哭春至鸟还歌行路新知少荒田古迳多池篁覆丹谷坟树绕清波日照蓬隂转风微墅气和伤心不可去回首怨如何
　　乔知之
　　和苏员外寓直
　　自昔重为郎伊人练国章三旬登建礼五夜直明光墨草尚书奏衣飘侍御香开轩竹气静拂簟蕙风凉晓漏离阊阖鸣钟出未央从来宿台上天子贵文强
　　宗楚客
　　奉和幸上阳宫侍宴应制
　　紫庭金凤阙丹禁王鸡川似立蓬瀛上疑游昆阆前鸟将歌合转花共锦争鲜湛露飞尧酒薰风入舜弦水光揺落日树色带晴烟向夕廻雕辇佳气满岩泉
　　苏味道
　　奉和受图温洛
　　緑绮膺河检青坛俯洛濵天旋俄制跸孝享属严禋陟配光三祖怀柔洎百神雾开中道日雪敛属车尘预奉咸英奏长歌亿万春
　　在广闻崔马二御史并登相台
　　振鹭才飞日迁莺逺听闻明光共待漏清览各披云喜得廊庙举嗟为台阁分故林懐栢恱新渥阻兰薰冠去神羊影车迎瑞雉羣逺从南斗外遥仰列星文【方云唐人自御史除省郎以为至荣此诗曲尽体贴】
　　十五夜游【一作沈佺期诗】
　　今夕重门啓游春得夜芳月华连画色灯影杂星光南陌青丝骑东邻红粉妆管弦遥辩曲罗绮暗闻香人拥行歌路车攒鬬舞场经过犹未已钟鼓出长杨【俞孟宣曰元夕者太平之所宜有而乱离多富贵之所宜有而寂寞多读此诗欲逄此辰不可得也】
　　崔融
　　和梁王众传张光禄是王子晋后身
　　闻有冲天客披云下帝畿三年上賔去千载忽来归昔偶浮丘伯今同丁令威中郎才貌是柱史姓名非只召趋龙阙承恩拜虎闱丹成金鼎献酒至玉杯挥天仗分旄节朝容问羽衣旧坛空处所新庙坐光辉汉主存仙要淮南爱道机朝朝缑氏鹤长向洛城飞
　　牛凤及
　　奉和受图温洛
　　八神承玉辇六羽警瑶溪戒道伊川北通津涧水西御图开洛匮刻石与天齐瑞日波中上仙禽雾里低微臣矫弱翮抃舞接鸾鹥
　　武三思
　　春日游龙门应制
　　凤驾临香地龙舆上翠微星宫含雨气月殿抱春辉碧涧长虹下雕梁早燕归云疑浮寳葢石似拂天衣露草侵堦长风花绕席飞日斜宸赏洽清吹入重闱
　　李峤
　　奉和拜洛应制
　　七萃銮舆动千年瑞检开文如龟负出图似凤衔来殷荐三神享明禋万国陪周旗黄鸟集汉幄紫云廻日暮钩陈转清歌上帝台
　　奉和幸荐福寺应制
　　鴈沼开香域莺林降防旃还窥图凤宇更坐濯龙川桂轝朝羣辟兰宫列四禅半空银阁断分砌宝绳连甘雨苏焦泽慈云动沛篇独惭贤作砺空喜福成田
　　王屋山第之侧杂构小亭暇日与羣公同游
　　桂亭依絶巘兰榭俯回溪绮栋鱼鳞出雕甍凤羽栖引泉聊涨沼凿磴且通蹊席上山花落帘前野树低弋林开曙景钓渚发晴霓狎水惊梁鴈临风听楚鸡复看题柳叶弥喜荫桐圭
　　军师凯旋自邕州顺流舟中
　　鸣鞞入嶂口泛舸歴川湄尚想江陵阵犹疑下瀬师岸廻帆影疾风逆鼓声迟萍叶沾兰桨林花拂桂旗弓鸣苍隼落剑动白猿悲芳树吟羌管幽篁入楚词全军多胜策无战在明时寄谢山东妙长缨徒自欺
　　奉和幸韦嗣立山庄应制
　　南洛师臣契东君王佐居幽情遗绂冕宸眷属樵渔制下峒山跸恩回灞水舆松门驻旌早薜幄引簮裾石磴平黄陆烟楼半紫虚云霞仙路近琴酒俗尘踈乔木千龄外悬泉百文余崖深经链药穴古旧藏书树宿搏风鸟池濳纵壑鱼寜知天子贵尚忆武侯庐
　　卢僎
　　上幸皇太子新院应制
　　佳气晓葱葱干行入震宫前星迎北极少海被南风视膳铜楼下吹笙玉座中训深家以政义举俗为公父子成钊合君臣禹启同仰天歌圣道犹愧乏雕虫
　　韦嗣立
　　偶游龙门北溪忽怀骊山别业因以言志示弟淑奉呈诸大寮
　　幽谷杜陵边风烟别几年偶来伊水曲溪嶂觉依然傍浦怜芳树寻崖爱緑泉岭云随马足山鸟向人前地合心俱静言因理自短才叨重寄尸禄愧妨贤每挹挂冠侣思从初服旋稻粱仍欲报岁月坐空捐助岳无纤块输溟谢末涓还悟北辕失方永南涧田
　　魏知古
　　奉和春日途中喜雨【和天后也】
　　皇舆向洛城时雨应天行丽日登岩送阴云出墅迎濯枝林杏发润叶渚蒲生丝入纶言喜花依锦字明微臣忝东观载笔伫西成
　　奉酬韦祭酒偶游龙门北溪忽懐骊山别业因以言志示弟淑奉呈诸大寮之作
　　有美朝为贵幽寻地自偏践临伊水汭想望灞池边是遇皆新赏兹游若旧年藤萝隠路接杨栁御沟聨道惬神情王机防俗理捐遂初诚已重兼济实为贤迹是东山恋心仍北阙县顾慙轻拾紫多谢赋思未躧中林歩空承华藻传阳春和已寡扣寂【陆机文赋扣寂寞而求音】意徒然
　　李行言
　　秋晚度废关
　　秦郊平旧险周德眷遗黎始闻清夜柝俄见落风泥物色来无限津途去不迷空亭谁问马闲戍但鸣鸡山月寒弥静河风晓更凄赠言杨伯起非复是关西【按唐史宣宗大中八年有李行言者自县令升海州刺史未知孰是然此诗音律似初唐故列于此】





　　唐诗品彚巻七十一
　　钦定四库全书
　　唐诗品彚巻七十二
　　明　髙棅　编
　　五言排律
　　正始【中】
　　陈子昻
　　白帝怀古
　　日落沧江晚停桡问土风城临巴子国台没汉王宫荒服仍周甸深山尚禹功岩悬青壁断地险碧流通古木生云际归帆出雾中川途去无限客思坐何穷【方虚谷云此篇唐人诗之祖也】
　　岘山怀古
　　秣马临荒甸登髙览旧都独悲堕泪碣尚想卧龙图城邑遥分楚山川半入呉丘陵徒自出贤圣防凋枯野树苍烟断津楼晚气孤谁知万里客怀古正踟蹰【方云此老社以前律诗悲壮感慨即无纤巧砌凑】
　　和陆明府赠将军重出塞
　　忽闻天上将关塞重横行始返楼兰国还向朔方城黄金战马白羽集神兵星月开天阵山川列地营晚风吹画角春色耀飞旌宁知班定逺犹是一书生【方云盛唐诗浑成晚风吹画角犹池塘生春草自然末句亦是别用一意】
　　于长史山池三日曲水
　　摘兰借芳日祓宴坐回汀泛滟清流满葳防白芷生金弦挥赵瑟玉柱弄秦筝岩榭风光媚郊园春树平烟花飞御道罗绮照昆明日落红尘合车马乱纵横
　　江山暂别萧四刘三旋欣接遇
　　昨夜沧江别言乘天汉游宁期此相遇尚接武陵洲结绶还逢育衔杯且对刘波潭一弥弥临望防悠悠山水丹青杂烟云紫翠浮终愧神仙友来接野人舟
　　过荆州崔兵曺使
　　輶轩鳯凰使林薮鹖鸡冠江湖一相许云雾坐交欢兴尽崔亭伯言忘释道安秋光稍欲暮嵗物巳将阑古树苍烟断虚庭白露寒琴中山水曲今日为君弹
　　宿骧河驿浦
　　防流辞北渚结缆宿南洲合岸昬初夕廻塘暗不流行闻塞鸿断坐聴峡猿愁沙浦明如月汀葭晦若秋未及能鸣雁徒思海上鸥天河殊未晓沧海信悠悠
　　入峭峡安居溪伐木【溪源幽邃林岭相映有竒致焉】
　　肃徒歌伐木骛艥漾轻舟靡迤随廻水潺湲泝浅流烟沙分两岸露岛夹双洲古树连云宻交峰入浪浮岩潭相映媚溪谷屡环周路迥光逾逼山深兴转幽鼯寒思晚猿鸟暮声秋誓息兰台防将从桂树游因书谢亲爱千嵗覔蓬丘
　　入东阳峡与李明府船前后不相及
　　东岩初解缆南浦遂离羣出没同洲岛沿洄异渚濆风烟犹可望歌笑浩难闻路转青山合峰廻白日曛奔涛上漫漫积浪下沄沄倐忽犹疑及差池复两分离离间逺树蔼蔼没遥氛地入巴陵道星连牛斗文孤狖啼寒月哀鸿呌断云仙舟不可见揺思坐氛氲
　　杜审言
　　春日江津游望
　　旅客揺边思春江弄晚晴烟销垂柳弱雾巻落花轻飞棹乗空下囘流向日平鸟啼移防处蝶舞乱相迎勿叹人皆浊隄防水至清谷王恒不让何可戒冲盈
　　泛舟送郑卿入京
　　帝坐蓬莱殿恩追社稷臣长安遥向日宗伯正乘春相宅开基地倾都送别人行舟萦緑水列帐满红尘酒助欢娯洽风催景气新此时光乃命谁为惜无津
　　赠苏味道
　　北地寒应苦南城戍不归边声乱羌笛朔气卷戎衣雨雪闗山暗风霜草木稀胡兵战欲尽汉卒尚重围云净妖星落秋高塞马肥据鞍雄剑动揺笔羽书飞【刘云语壮】舆驾还京邑朋游满帝畿方期来献凯歌舞共春晖
　　扈从出长安
　　分野都畿列时逢六御均京师旧西幸洛道此东廵文物驱三统声明走百神龙媒萦漏夕鳯辇拂勾陈抚迹地灵古游情皇鉴新山追散马日水忆钓鱼人禹食传中使尧尊徧下臣省方称国阜问道识风淳嵗晚天行吉年丰景从亲欢娯包厯代宇宙忽疑春
　　度石门山
　　石门千仞断迸水落遥空道束悬厓北桥欹絶涧中仰攀人屡息直下骑才通泥拥奔蛇径云埋伏兽丛星躔牛斗北地脉象牙东闗塞随行变高深触望同江声连骤雨日气抱残虹未改朱明律先含白露风坚贞忻不惮险澁谅难穷有异登临赏徒为造化功
　　沈佺期
　　酬蘓员外味道夏晚寓直省中见赠
　　并命登仙阁通宵直礼闱大官供宿膳侍史防朝衣巻幔天河入开窻月露微小池残暑退高树早凉归冠剑无时释轩车待漏飞明朝题汉柱三署有光辉
　　同韦舍人早朝
　　阊阖连云起岩廊拂雾开玉珂龙影度珠履雁行来长乐宵钟尽明光晓奏催一经传旧徳五字擢英材俨若神仙去纷从霄汉囘千春奉休厯分禁喜趋陪
　　白莲花亭侍宴应制
　　九日陪天仗三秋幸禁林霜威变緑树云气落青岑水殿黄花合山亭绛叶深朱旗夹小径寳马驻青浔苑吏收寒菓饔人膳野禽承懽不觉暝遥响素秋砧
　　仙萼池亭侍宴应制
　　步辇寻丹嶂行宫在翠微川长看鸟灭谷转聴猿稀天磴扶阶回云泉透户飞闲花开石竹幽叶吐蔷薇径狭难畱骑亭寒欲进衣白来献夀仙吹返彤闱
　　奉和晦日幸昆明池
　　法驾乗春转神池象汉回双星遗旧石孤月隐残灰战鹢逢时去恩鱼望幸来山花缇骑绕堤栁幔城开思逸横汾唱歌流宴镐杯微臣雕朽质羞覩豫章材
　　奉和圣制幸礼部尚书窦希玠宅
　　北阙垂旒暇南宫聴礼回天临祥鳯转恩向濯龙开兰气熏仙帐榴花引御杯水从金宂吐云是玉衣来池影摇歌席林香散舞台不知行漏晚清跸尚徘徊
　　夏日都门送司马员外逸客孙员外佺共北征
　　二庭追虏骑六月动周师庙畧天人授军麾相国持复言徴二妙才命重当时画省连征橐横门共别词云迎出塞马风巻渡河旗计日方夷冦旋闻杕杜诗
　　奉和幸韦嗣立山庄侍宴应制
　　鼎臣休澣隙方外结遐心别业青霞境孤潭碧树林毎迁东墅策遥弄北溪琴帝幸行时豫台园赏嵗隂移銮明月沼张组白云岑御陌瑶觥落仙坛竹径深三光悬圣藻五等冠朝簮自愧承恩盛咸言独在今
　　昆明池侍宴应制
　　武帝伐昆明穿池习五兵水同河汉在馆有豫章名我后光天徳垂衣文教成黩兵非帝念劳物岂皇情春仗过鲸沼云旗出鳯城灵鱼衔寳跃仙女废机迎栁拂旌门暗兰依帐殿生还如流水曲日晚棹歌声
　　望瀛洲南楼寄逺
　　层城记丽谯凭览出重霄兹地多形胜中天宛泬寥四荣摩鹳鹤百栱厉风飚北际燕王馆东连秦帝桥晴光七郡满春色两河遥傲睨非吾土踌蹰适逺嚣离居欲有赠春草寄长谣
　　塞北
　　胡骑犯边埃风从丑上来五原烽火急六郡羽书催冰壮飞狐冷霜浓雁哀将军朝授钺战士夜衔枚紫塞金河里葱山鐡勒隈莲花秋剑发桂叶晓旗开秘畧三军动妖氛百战摧何言投笔去终作勒铭囘
　　自考功员外授给事中
　　南省推丹地东曺拜琐闱恵移双管笔恩降五时衣出入宜真选遭逢毎滥飞器慙公理拙才谢子云微按牍遗常礼朋僚隔等威上台行揖让中禁动光辉旭日千门啓初春八舎归省躬知任重宁止冐荣非
　　宋之问
　　奉和幸三会寺应制
　　六飞回玉辇双树谒金仙瑞鸟呈书字神龙吐浴泉净心遥证果睿想独超禅塔涌香花地山围日月天梵音迎漏彻空乐倚云悬今日登仁寿长看法镜圆
　　奉和幸神臯亭应制
　　清跸喧黄道乗舆降紫宸霜戈凝晓日云管发阳春台古全疑汉林余半识春宴酣诗布泽节改令行仁昔恃山河险今依道徳淳多惭献嘉颂空累属车尘
　　奉和幸长安故城未央宫应制
　　汉皇未息战萧相乃营宫壮丽一朝尽威灵千载空皇明怅前迹置酒宴羣公寒轻防仗外春发幔城中乐思回斜日歌词继大风今朝天子贵不假叔孙通
　　奉和晦日幸昆明池应制
　　春豫灵池会沧波帐殿开舟淩石鲸度槎拂斗牛回节晦蓂全落春迟栁暗催象溟看浴景烧刼辨沈灰【僧皎然云此诗家射雕之手假使曺刘降格未知孰胜】镐饮周文乐汾歌汉武才不愁明月尽自有夜珠来【僧皎然云意境闲逺　方云用春豫字便好节晦蓂全落要见得是正月晦急着偶句以足其意池象溟海而观浴日既巳壮丽又引胡僧刼灰事为偶则尤精切可谓极天下之工矣晦日无月池中自有大蚌之珠甚妙】
　　使过襄阳登鳯林寺山阁
　　香阁临清汉丹梯隐翠微林篁天际宻人世谷中违苔石衔仙洞莲舟泊钓矶山云浮栋起江雨入庭飞信美虽南国严程限北归幽寻不可再畱步惜芳菲
　　登粤王台
　　江上粤王台登高望几囘南溟天外合北户日边开地湿烟常起山晴雨半来冬花采卢橘夏菓摘杨梅迹类虞翻枉人非贾谊才归心不可见白发重相催
　　春日郑恊律山亭陪宴饯郑卿【同用楼字】
　　潘园枕郊郭爱客坐相求尊酒东城外骖騑南陌头池平分洛水林缺见嵩丘暗竹侵山径垂杨拂妓楼防云歌处断迟日舞前畱此地何年别兰芳空自幽
　　扈从登封告成颂应制
　　御路回中岳天营接下都百灵无后至万国竞前驱文卫严清跸幽仙读寳符贝花明汉果芝草入尧防济济衣冠会喧喧夷夏俱宗禋仰神理刋木望山途抚已贫非病时来本不愚愿陪丹鳯辇率舞白云衢
　　奉和幸韦嗣立山庄侍宴应制
　　枢掖调梅暇林园艺槿初入朝荣劒履退食偶琴书地隐东岩室天囘北斗车旌门临窱【一作窈窕】辇道属扶踈云防明丹壑霜笳彻紫虚水疑投石处溪似钓璜余帝泽颁巵酒人欢颂里闾一承黄竹咏长奉白茆居
　　和姚给事寓直之作
　　清论满朝阳高才拜夕郎还从避马路来接珥貂行宠就黄扉日威回白简霜栢台迁鸟茂兰署得人芳禁静钟初彻更踈漏更长晓河低武库流火度文昌寓直光辉重乘秋藻翰扬暗投空欲报下调不成章
　　早发始兴江口至虚氏村作
　　晓逾闽嶂乗春望越台宿云鹏际落残月蚌中开薜荔摇青气桄榔翳碧苔桂香多露裛石响细泉囘抱叶猨啸衔花翡翠来南中虽可恱北思日悠哉鬒发俄成素丹心已作灰何当首归路行剪故园莱
　　游云门寺
　　维舟深静域作礼事尊经投迹一萧散为心自杳防龛交大禹穴楼倚少微星沓嶂围兰若回溪抱竹庭觉花涂砌白甘露洗山青雁塔骞金地虹桥转翠屏人天宵合景神鬼昼濳形理胜常虚寂縁空自感灵入禅从鸽绕説法有龙聴刼累终期灭尘躬且未宁摇摇不安寐待月咏岩扄
　　发藤州
　　朝夕苦遄征孤魂长自惊泛舟依雁渚投馆聴猨鸣石发縁溪蔓林衣扫地轻云峰刻不似苔藓画难成露裛千花气泉和万籁声攀幽红处歇跻险緑中行恋切芝兰砌悲纒松栢茔丹心江北死白发岭南生魑魅天边国穷愁海上城劳歌意无限今日为谁明
　　苏颋
　　奉和晦日幸昆明池
　　炎厯事边陲昆明始凿池豫游光后圣征战罢前规霁色清珍宇年华入锦陂御杯兰荐叶仙仗柳交枝二石分河泻双珠代月移微臣比翔沐恩广自无涯
　　奉和圣制幸礼部尚书窦希玠宅
　　尚书列侯第外戚近臣家飞栋临青绮囘舆转翠华日交当户树泉漾满池花圆顶图嵩石方流拥魏沙豫游今聴履侍从昔鸣笳自有天文降无劳访海槎
　　奉和圣制答张说扈从南出雀鼠谷
　　雨施廵方罢云从训俗回宻涂汾水卫清跸晋郊陪寒着山边尽春当日下来御祠鸟应仙仗緑杨开作颂音传雅观文色动台更知西乡乐宸藻贲盐梅
　　奉和圣制经河上公庙
　　河流无日夜河上有神仙辇路常经此坛场即宛然下疑成洞宂高若在空烟善物遗方外和光绕道边事因周史得言向汉皇传喜属膺期在邦家业又
　　奉和圣制幸望春宫送朔方大总管张亶
　　北风吹早鴈日夕渡河飞气冷葭应折霜明草正腓老臣帷幄筭元宰庙堂机饯饮回仙跸临戎解御衣军乘晓发师律春归方伫勲庸盛天辞降紫微
　　同饯阳将军兼源州都督御史中丞
　　右地接龟沙中朝任虎牙然明方改俗去病不为家将礼登坛盛军容出塞华朔风摇汉鼓边月思胡笳旗合无邀正冠危有触邪当看劳旋日及此御沟花
　　奉和圣制早登大行山中言志
　　北山东入海驰道上连天顺动三光注登临万象悬俛观河内邑平指洛阳川按跸夷关险张旗亘井泉晓严中警柝春事下搜田徳重周王问歌轻汉后传宸游铺令典睿思起芳年愿以封书奏回銮禅肃然
　　奉和幸韦嗣立山庄应制
　　摐金寒墅霁步玉晓山幽帝幄期松子臣庐访葛侯百工征往梦七圣扈来游斗柄乗时转台阶捧日畱树重岩濑合泉迸水光浮石径喧朝履璜溪拥钓舟恩如犯星夜欢拟济河秋不学尧年隐空令傲许由
　　奉和圣制途次旧居
　　潞国临淄邸天王别驾舆出濳离隐际小往大来初东陆行春典南阳即旧居约川星防驻扶道日旂舒云覆连行在风囘助扫除木行城邑望臯落土田疏昔试邦兴后今过俗傒予示威宁校猎崇让不陈渔府吏趋宸扆乡耆捧帝车帐倾三饮处闲整六飞余盛业铭汾鼎昌期应洛书愿陪歌赋末畱比蜀相如
　　张说
　　奉和圣制途经华岳
　　西岳镇皇京中峰入太清玉銮重岭应缇骑薄云迎白日悬高掌寒空类【一作映】削成轩游会神处汉幸望仙情旧庙青林古新碑緑字生羣臣愿封岱回驾勒鸿名
　　奉和圣制经河上公庙
　　河上无名老知非汉代人先探道徳要畱待圣明辰妙为天下清虚用谷神化将和气一风与太初邻灵庙观遗像仙歌入至真皇心齐万物何处不同尘
　　扈从南雀防谷
　　豫动三灵赞时廵四海威硖关淩曙出平路半春归霍镇迎云防汾河送羽旂山南柳半宻岭北草全稀迟日宜华葢和风入防衣上林千里近应见百花飞
　　三月二十日承恩乐游园宴【得风字】
　　乐游形胜地表里望郊宫北阙连云顶南山对掌中皇情贷芳月旬宴美成功鱼戏芙蓉水莺啼杨栁风春华看欲暮天泽恋无穷长袖招斜日畱光待曲终
　　奉和圣制送赴集贤院【得辉字】
　　侍帝金华讲千龄道固稀位将贤士设书共学徒归首命深燕隗通经浅汉韦列筵荣赐食送客愧儒衣贺燕窥檐下迁莺入殿飞欲知朝野庆文教日光辉
　　对酒行时谪巴陵作
　　畱侯封万户园令寿千金本为成王业初由赋上林繁华安足恃霜露递相寻鸟哭楚山外猨啼湘水隂梦中城阙近天畔海云深空对忘忧酒离忧不去心
　　游洞庭湖
　　平湖晓望分仙峤气氛氲鼓枻乗清渚寻峰弄白云江寒天一色日静水重文树坐参猨啸沙行入鹭羣縁源斑篠宻罥径緑萝纷洞宂传虚应遥林觉自薫双童有灵药愿取献明君
　　别防湖
　　念别防湖去浮舟更一临千峯出浪险万木抱烟深南郡延恩渥东山恋宿心露花香欲醉时鸟啭余隂涉趣皆畱赏无竒不遍寻莫言山水间幽意在鸣琴
　　岳州宴姚绍之
　　杞梓滞江滨光华白日新难兄金作友媚子玉为人山水含秋兴池亭借善邻檐松风送静院竹鸟来驯翠斚催黄菊雕盘鲙紫鳞缓歌将醉舞宜拂绣衣尘
　　与右相璟太子少傅乾曜同日上官宴都堂圣上赐诗臣说奉和
　　大块镕羣品经生偶圣时俱承三事命虚忝百寮师右揆谋华硕前星傅重资连骞求旧礼滥玷乐贤诗赐釡同荣拜摐金宴宰司菊花吹御酒兰叶捧天辞寳厯休明盛頺年晷漏衰少畱青史笔未敢赤松期
　　将赴朔方军应制
　　礼乐逢明主韬钤用老臣恭凭神武防逺静鬼方人供帐恩荣饯山川喜诏廵天文日月送朝赋管弦新防志传三畧衰材谢六钧胆犹忠作屏心故道为邻汉保河南地胡清塞北尘连年大军后不日小康辰剑舞轻离别酣歌忘苦辛从来思博望许国不谋身
　　奉和圣制饯王晙廵边
　　六月歌周雅三边论夏卿欲知攻战法先作简稽行礼乐知谋帅春秋识用兵一劳堪定国万里即长城防有和戎利威传破虏名军前雨洒道楼上月临营别藻瑶华降同衣锦襮荣关山由义近戈甲为恩轻丝竹路傍散风云马上生朝廷谓吉甫邦国望君平
　　奉和圣制与诸王游兴庆宫之作
　　汉武横汾日周王宴镐年何如造区夏复此睦亲贤巢鳯新成阁飞龙旧跃泉棣花歌尚在桐叶戏仍传禁籞氛埃隔楼台景物连圣慈良有裕王道固无偏问俗羣黎阜观风五教宣献图开益地张乐奏钧天侍酌衢尊满询刍谏鼓悬咏言形友爱万国共周旋
　　张九龄
　　郡内门斋【五韵】
　　郡阁昼常掩庭芜日复滋檐风落鸟毳牕叶挂虫丝拙病宦情少羁间秋气悲理人无异绩为郡但经时唯有江湖意沈冥空在兹【刘云高爽沈着而句句婉美韦苏州可得此风味】
　　与弟游家园
　　定省荣君赐来归是昼游林乌飞旧里园菓让先秋枝长南庭树池虚北涧流星霜屡尔别兰杜为谁幽善积家方庆恩深国未酬栖栖将义动安得久情留
　　登总持寺阁
　　香阁起崔嵬高高纱版开攀跻千仞上纷诡万形来草间商君陌云重汉后台山从函谷断川向斗城回林里春容变天边客思催登临信为美怀逺独悠哉
　　晚憇王少府东阁
　　披轩肆流览云壑见深重空水秋弥净林烟晚更浓坐隅分洞府檐际列羣峰窈窕生幽意参差多异容还慙大隐迹空想列仙踪赖此升攀处萧条得所从
　　奉和圣制早度蒲闗
　　魏武中流处轩皇问道回长堤春树发高掌曙云开龙负王舟渡人占仙气来河津会日月仙仗役风雷东顾重闗尽西驰万国陪还闻股肱郡元首咏康哉
　　奉和圣制畣张説扈从南出雀鼠谷
　　设险诸侯地承平圣主廵东君朝二月南斾拥三辰寒出重闗尽年随行漏新瑞云樷奉日芳树曲迎春舞咏先驰道恩华及从臣汾川花鸟意并奉属车尘
　　奉和圣制早登太行山率尔言志
　　孟月摄提贞乗时我后征晨严九折度暮戒六军行日御驰中道风师巻太清戈铤林表出组练雪间明顺动希皇豫髙深奉睿情陪游七圣列望幸百神迎气色烟犹喜风光草尚荣之罘称万嵗今此复同声
　　和许给事直夜简诸公
　　未央钟漏晚仙宇蔼沈沈武卫千庐合严扄万户深左掖知天近南窻见月临树摇金掌露庭接玉楼隂他日闻更直中宵属所钦声华大国珤夙夜近臣心逸兴乗髙阁雄飞在禁林宁思窃抃者情发为知音
　　酬赵二侍御使西军赠两省旧寮之作
　　石室先鸣者金门待制同操刀常愿割持斧竟称雄应敌兵初起縁边虏欲空使车经陇月征斾绕河风忽枉兼金讯非徒秣马功气清蒲海曲声满栢台中顾已尘华省欣君震逺戎明时独匪报尝欲退微躬
　　使石头驿楼
　　山槛凭高望川途眇北流逺林天翠合前浦日华浮万井縁津渚千艘咽渡头渔商多末事耕稼少良畴自守陈蕃榻常登王粲楼徒然骋目处岂是获心游向迹虽愚谷求名亦盗丘息隂芳木所空复越乡忧
　　奉和圣制送尚书燕国公说赴朔方军
　　宗臣事有征庙算在休兵天与三台座人当万里城朔南方偃革河内暂扬旌宠锡从仙禁光华出汉京山川勤逺略原隰轸皇情为奏薰琴倡仍题瑶剑名闻风六郡勇计日五戎平山甫归应疾畱侯功复成歌钟旋可望枕席岂难行四牡何时入吾君聴履声
　　陪王司马登薛公逍遥台
　　常闻薛公泪非直雍门琴窜逐畱余迹悲凉见此心府中因暇豫江上幸招寻人事已成古风流独至今闲情多感叹清景暂登临无复甘棠在空余蔓草深晴光送逺目胜气入幽襟水去朝沧海春来换碧林赋怀湘浦吊碑想汉川沈曽是陪游日徒为梁甫吟












　　唐诗品彚巻七十二
　　钦定四库全书
　　唐诗品彚巻七十三
　　明　髙棅　编
　　五言排律三
　　正始【下】
　　李乂
　　奉和幸长安故城未央宫应制
　　凤辇乘春陌龙山访故台北宫才尽处南斗独昭回肆览飞宸札称觞引御杯巳观蓬海变谁厌栢梁灾代挹孙通礼朝称贾谊才忝侪文雅地先后各时来
　　奉和圣制幸礼部尚书窦希玠宅
　　家住千门侧亭临二水傍贵游开北第宸眷幸西乡曳履迎中谷鸣丝出后堂浦疑观万象峰似驻三光草向琼筵乐花承绣扆看圣情思旧里畱饮赋雕章
　　奉和幸望春宫送朔方大总管张亶
　　边郊草具腓河塞有兵机上宰调梅寄元戎细柳威虎貔东道出鹰隼北庭飞玉匣谋中野金舆下太微投醪衔酌饯缉衮事征衣勿谓公孙老行闻献凯归
　　奉和幸三会寺应制
　　睿徳总无边神臯择胜縁二仪齐法驾三防礼香筵汉阙中黄近秦山太白连台疑观鸟日池似刻鲸年满月临真镜秋风入御弦小臣叨下列持管谬窥天
　　夏日都门送司马员外逸客孙员外佺北征【时相王为元帅魏大夫元忠为副】
　　日逐滋南冦天威抚北垂析珪行杖节持印且分麾羽檄双鳬去兵车驷马驰虎旗悬气色龙剑抱雄雌月期戡剪经时念别离坐闻关陇外无复引弓儿
　　奉和幸韦嗣立山庄侍宴应制
　　台阶好赤松别业对青峰茅室承三顾花源接九重龙旂萦秀木凤辇拂踈笻迳狭千官拥溪长万骑容水堂开禹膳山阁献尧钟皇览清居逺天文睿奨浓嵓泉他日梦鱼钓往年逢共荣丞相府偏降逸人封
　　郑愔
　　塞外三首
　　塞外萧条望征人此路賖边声乱朔马秋引动胡笳遥障侵归日长城带晚霞断蓬飞古戍连鴈聚寒沙海暗云无叶山春雪作花丈夫期报主万里独归家
　　荒垒三秋夕穷郊万里平海隂凝独树日气下连营戎斾霜疑重边裘夜更轻将军独转战都尉不成名折柳悲春曲吹笳断夜声明年塞使返须筑受降城阳鸟南飞夜阴山北地寒汉家征戍客年嵗在楼兰玉塞朔风起金河秋月团边声入鼓吹霜气下旌竿海外归书断天涯旅鬓残子卿犹奉使恒向节旄看
　　同韦舍人早朝
　　瑞阙龙车峻宸庭凤掖深才良寄天綍趋拜侣朝簮飞鴈看成影喧车识驻音重轩轻雾入洞户落花侵闻有题新翰依然想旧林同声惭卞玉谬此托韦金
　　奉和幸三会寺应制
　　鸟籒遗新阁龙旂访古台造书臣颉往观迹帝羲来法界山川匝宸心宇宙该梵音随驻辇天歩接乘杯旧苑经寒露残池问刼灰散花将捧日俱喜圣词开
　　贬降至汝州广城驿
　　近郊凭汝海遐服指江干尚忆趋朝贵方知失路难曙宫平乐逺秋泽广城寒岸苇新花白山梨晚叶丹乡关千里暮歳序四时阑函塞云间别旋门雾里看夙年追騄骥暮节仰鹓鸾疲驾劳垂耳骞腾遽矫翰将调梅铉实不正李园冠荆玉终无玷隋珠忽已弹晓装违巩洛夕梦在长安北上频伤阮西征未学潘倾车无共辙同派有殊澜去去懐知己何由报一餐
　　崔湜
　　春闺同李员外赋
　　落日啼连夜孤灯坐彻明卷帘双燕入披幌百花惊陇上寒应晚闺中织未成管弦愁不记梳洗懒无情去歳闻西伐今年送北征容顔离别尽流恨满长城
　　早春边城懐归
　　天漠羽书飞长城未解围山川凌玉障旌节下金微路向南庭逺书因北鴈稀乡关揺别思风雪故戎衣歳尽仍为客春还尚未归明年征骑返歌舞及芳菲
　　登总持寺阁
　　宿雨清龙界晨晖满凤城升攀重阁迥凭览四郊明井邑周秦地山河今古情纡余二水合寥落五陵平处处风烟起欣欣草木荣故人不可见冠盖满东京
　　韦元旦
　　早朝
　　震维方月季宸极众星尊佩玉朝三陛鸣珂度九门挈壶分早漏伏槛耀初暾北倚苍龙阙西临紫凤垣词庭草欲奏温室树无言鲜翰空为忝长怀圣主恩
　　徐彦伯
　　送特进李峤入都祔庙
　　特进三公下台臣百揆先孝图开寝石祠坐卜牲筵恩急青纶赐徂装紫橐悬绸缪金鼎席宴饯玉横川北斗分征路东山起赠篇乐池歌緑藻梁苑籍红筌骑转商岩日旌揺阙塞烟庙堂须鲠议锦节伫来旋
　　郭内
　　同崔员外温泉即事
　　辇辂移双阙宸游整六师天回紫微坐日转羽林旗霜气寒戈防军容壮武貔弓鸣射鴈处泉暖跃龙时惠化成观俗讴谣入赋诗同欢王道盛相与咏雍熈
　　席豫
　　奉和圣制答张说扈从南出雀鼠谷
　　硖路绕河汾晴光拂曙氛笳吟中岭树仗入半峰云顿觉山原尽平看邑里分早行芳草迥晚憩好风薰嘉颂推英宰春游扈圣君共忻承睿渥日月照天文
　　王光庭
　　【疑作裴光庭】
　　奉和圣制答张说扈从南出雀鼠谷
　　省俗恩将遍廵方路稍回寒随汾谷尽春逐晋郊来云骑传行漏烟旄引从台惠风初应律和气正调梅雅颂通宸咏天文接曙台灞陵桃李色应待日华开
　　宋璟
　　奉和御制璟与张说源乾曜同日上官命宴都堂赐诗一首应制
　　丞相邦之重非贤谅不居老臣庸且惫何徳以当诸厚秩先为忝崇班复此除太常陈礼乐中掖降簮裾圣酒江河润仙文象纬舒冒恩怀宠锡陈力省空虚郭隗慙无骏冯谖愧有鱼不知周勃者荣幸定何如
　　奉和圣制送张说巡边
　　帝道薄存兵王师尚有征是关司马法爰命总戎行昼阃崇威信分麾盛宠荣聚观方结辙出□遂倾城圣酒江河润天词象纬明德风边地偃圣气朔云平宰国摧良器为军挹壮声至和常得体不战即忘精以智泉宁竭其徐海自清迟还庙堂坐赠别故人情
　　蒲津迎驾
　　回銮下蒲阪飞斾指秦京洛上黄云送关中紫气迎霞朝看马色月晓聴鸡鸣防拒连山险长桥压水平省方知化洽察俗觉时清天下长无事空余襟带名
　　奉和圣制送张说赴朔方军
　　圣主重兵权分麾属大贤中军仍执节丞相复巡边翕习戎动张皇庙略宣朝荣承睿礼野饯转行旃亭障东縁海沙场北际天春冬见岩雪朝夕烽烟巳勒封山记犹闻遣戍篇五营将月合八阵与云连经畧图方逺怀柔道更全归来画麟阁后代武功传
　　赵彦昭
　　奉和幸大荐福寺【寺乃中宗旧宅】
　　瑶地龙飞后金身佛现时千花开国界万善累皇基北阙承行幸西园属住持天衣拂旧石王舍起新祠刹凤迎雕辇幡虹驻采旗同沾小雨润窃仰大风诗
　　奉和幸韦嗣立山庄应制
　　贤族唯题里儒门但署乡如何表岩洞宸翰发辉光地在兹山曲家邻郃水阳六龙驻旌防四牡耀旂常北斗临台坐东山入庙堂天髙羽翼近主圣股肱良野竹池亭气村花涧谷香纵然怀豹隐空愧蹑鸳行
　　崔沔
　　奉和圣制同二相巳下羣官乐游园宴
　　五日酺才毕千年乐未央复承天所锡终燕国之阳地胜春逾好思深乐更张落花飞广坐垂柳拂行觞庶尹陪三史诸侯具万方酒酣同抃跃歌舞咏时康
　　胡皓
　　奉和圣制同二相巳下羣官乐游园宴
　　五酺终宴集二锡又驩娱仙阜崇髙异神州览眺殊南山临皓雪北阙对明珠宰坐鹓鸿满倡庭驷马趋绮罗含草树丝竹吐郊衢衔杯不能罢歌舞恣唐虞
　　王翰
　　奉和圣制同二相巳下羣官乐游园宴
　　未极人心畅何知帝道明仍嫌酺宴促复宠乐游行陆海披珍藏天河望斗城四关青霭合数处白云生鼎餗调元气歌钟溢雅声空惭尧舜日至徳杳难名
　　崔尚
　　奉和圣制同二相已下羣官乐游园宴
　　春日照长安皇恩宠庶官合钱承罢饮宴帛赐追欢供帐凭髙列城池入迥寛花催相国醉鸟和乐人弹北阙云中见南山树杪看乐游宜缔赏舞咏惜将防
　　王丘
　　奉和圣制答张说扈从南出雀鼠谷
　　襟带三秦接旂常万乘过阳源淑气早隂谷沍寒多花缛前郊仗霜严后殿戈戍云开晋岭江鴈入汾河北土分尧俗南风动舜歌一闻天乐唱共逐万人和
　　袁晖
　　奉和圣制答张说扈从南出雀鼠谷之作
　　魏国山河险周王警跸回九旗云际出万骑谷中来石岸行将尽烟郊望忽开赏矜垂柳拂春畏落花催兴逸横汾体恩褒作颂才小臣瞻日月延首咏康哉
　　崔翘
　　奉和圣制答张说扈从南出雀鼠谷
　　鸣銮初幸伐旋盖欲横汾岭尽千旗出郊平五校分前林巳暄景后壑尚寒氛风送箫韶曲花迎黼黻文盐梅推上宰礼乐统中军献赋纡天札飘飘飞白云
　　张嘉贞
　　奉和圣制答张说扈从南出雀鼠谷
　　天锡我宗盟元戎付夏卿多材兼将相必勇独横行经纬称人杰文章作代英山川看是阵草木想为兵不待河氷合犹防塞月明有谋当系丑无战且绥氓阃外专三畧云中冀一平感恩同义激怅别屡魂惊直视前旌掣遥闻后骑鸣还期方定日复此出郊迎
　　卢从愿
　　奉和圣制答张说扈从南出雀鼠谷
　　上将发文昌中军静朔方占星引旌节择日拜坛场礼乐临轩送威声出塞扬安边俟帷幄制胜在岩廊作鼓将军气投醪壮士觞戒途遵六月离赠动三光槐路清梅暑蘅臯起麦凉时文仰雄伯耀武镇遐方袵席知无战兵戈示不忘伫闻歌枤杜凯入系名王
　　徐知仁
　　奉和圣制答张说扈从南出雀鼠谷
　　圣徳膺三统皇威被八埏大明均照物小丑未宁边国相台衡重元戎庙畧宣紫泥方受命黄石乃推贤问辠阴山下安人属国前度关行照月乘障坐消烟北阙纡黄藻南桥列□筵耀威当夏日杀气指秋天鞞鼓鼋鼍振旌旗鸟兽悬由来词翰手今见勒燕然
　　贺知章
　　奉和圣制答张说扈从南出雀鼠谷
　　荒憬尽怀忠梯航巳自通九功虽不战五月尚持戎遣戍徴周牒恢边重汉功撰车命元宰校律取文雄胃出天弧上谋成帝幄中诏旂分夏物专土锡唐弓帐宿伊川右钲传晋苑东饔人借蒉实乐土理丝桐岐陌涵余雨离川照晚虹恭闻咏方叔千载舞皇风
　　徐安贞
　　奉和圣制早度蒲关
　　仙掌临秦甸虹桥辟晋关两都分地险一曲渡河湾路得津门要时称古戍闲城花春正发岸柳曙堪攀后乘犹临水前旌欲换山长安回望日宸御六龙还
　　宇文融
　　奉和圣制左丞相说右丞相璟太子少傅乾曜同日上官命宴都堂赐诗一首
　　申甫生周日宣慈举舜年何如偶昌运比徳迈前贤宠护元良密荣瞻端揆迁职优三事老位极百僚先北极回宸渥南宫饰御筵飞文瑶札降赐酒玉杯传谬列台衡重俱承雨露偏誓将同竭力相与効尘涓
　　韩休
　　奉和御制平胡
　　南牧正纷纷长河起塞氛玉兵徴选士金钺拜将军疉鼓揺边吹连旌暗朔云祅星乘夜落吉气入朝分始见幽烽警俄看烈火焚功成奏恺乐战罢策归勲盛徳陈清庙神谟属大君叨荣逢偃羽率舞咏思文
　　裴漼
　　奉和御制平胡
　　漠圣恩通由来书轨同忽闻窥月满相聚防云中庙畧占黄气神兵出绛宫将军行逐虏使者亦和戎一举轒輼灭再麾沙朔空直将威禁暴非用武为雄饮至明军礼畴勲锡武功干戈还载戢文徳在唐风
　　韦述
　　奉和圣制送张说上集贤学士赐燕【得华字】
　　修文中禁啓改字令名加台座徴人杰书坊应国华赋诗开广宴赐酒酌流霞云散明金阙池开照玉沙掖垣畱宿鸟温树落余花谬此天光及衔恩醉日斜
　　源乾曜
　　奉和圣制送张说上集贤学士赐燕【得迎字】
　　盛业光书府微人尽国英司纶贤得相羣俊学为名宠命垂天锡崇恩发睿情薰风清禁籞文殿述皇明日霁庭阴出池曛水气生欢娱此无恨诗酒自相迎
　　韩抗
　　奉和圣制送张说上集贤学士赐燕【得西字】
　　广庭临碧沼多士侍金闺英宰文儒叶明君日月齐集贤光首拜改殿发新题早夏初移律余花尚拂蹊壶觞接云上经术引关西圣徳鸿名逺将陪玉检泥
　　程行谌
　　奉和圣制送张说上集贤学士赐燕【得回字】
　　圣主崇文化锵锵得盛才相因归梦立殿以集贤开象系微言阐诗书至道该尧樽承帝泽禹膳自天来礼洽欢逾长风恬暑更回国朝将舜颂同是一康哉
　　陆坚
　　奉和圣制送张说上集贤学士赐燕【得今字】
　　圣主崇文教层霄降徳音尊贤泽既厚式宴宠逾深复有防龙相良哉简帝心得人惟迈昔多士谅推今书殿荣光满儒门喜气临顾惟诚滥次徒此接衣簮
　　萧嵩
　　奉和圣制送张说上集贤学士赐燕【得登字】
　　帝曰简才能旌贤在股肱文章体一变礼乐道逾芸阁英华入賔门鸳鹭登恩筵过所望圣泽实超恒夏叶开红药余花发紫藤微臣亦何幸叨此预文明
　　褚琇
　　奉和圣制送张说上集贤学士赐燕【得风字】
　　讲习延东观趋陪盛北宫惟师恢帝则敷教叶天工宣室恩尝异金华礼更崇洞门清永日华绶接徽风萐降尧厨翠橊看舜酒红文思光万宇高议待升中
　　武平一
　　奉和幸新丰温泉宫应制
　　秦王登碣石周后袭昆仑何必在遐逺方称万防尊我皇顺时豫星驾动轩辕雄防交驰道清笳度国门回舆长乐观校猎上林园行漏移三象连营总八屯旌揺鹦鹉谷骑转凤凰原絶壁苍苔古灵泉碧澑温参差开水殿窱敝岩轩丰邑模犹在骊宫迹尚存烟松衔翠幄雪迳绕花源侍从推草文章召武贲深仁浃夷夏大造溢乾坤谬忝王枚列多惭雨露恩
　　苖晋卿
　　奉和圣制早登太行山中言志
　　金吾戒道清羽骑动天声砥路方南纪重岩始北征关楼前望逺河邑下观平喜气回舆合祥风入斾轻祝尧三老至会禹百神迎月令农先急春搜礼后行仍亲后土祭更理晋阳兵不以劳车彻空畱八骏名
　　孙逖
　　江行有怀
　　秋水明川路轻舟转石圻霜多山橘熟寒至浦禽稀飞席乘风势回流荡日晖昼行疑海若夕梦识江妃野霁看吴尽天长望洛非不知何嵗月一似暮潮归
　　登越州城
　　越嶂绕层城登临万象清封圻沧海合鄽市碧湖明晓日渔歌满芳春棹唱行山风吹美箭田雨润香粳代阅英灵尽人闲吏隐并赠言王逸少巳见曲池平
　　送新罗法师还国
　　异域今无外髙僧世所稀苦心穷寂灭宴坐得精微持鉢何年至传灯是日归上卿挥别藻中禁下襌衣海濶杯还度云遥锡更飞此行迷处所何以慰防祈
　　送赵都护赴安西
　　外域分都护中台命职方欲传清庙畧为取剧曹郎巳佩登坛印犹怀仗奏章百壶开祖饯驷牡结戎装青海连西夐黄河带北凉关山瞻汉月戈剑宿胡霜体国才先著论兵策复长果持文武术还继杜当阳
　　立秋日题安昌寺北山亭
　　楼观倚长霄登攀及霁朝髙如石门顶胜拟赤城标天路云虹近人寰气象遥山围伯禹庙江落五胥潮徂暑迎秋薄凉风是日飘菓林惟苦李萍水覆甘蕉览古嗟夷漫凌空爱泬寥更闻金刹下钟梵晚萧萧
　　奉和李右相中书壁画山水
　　庙堂多暇日山水契真情欲写髙深趣还因藻绘成九江临户牖三峡绕檐楹花柳穷年发烟云逐意生能令万里近不觉四时行气染荀香馥光含乐镜清咏歌齐出处图画表冲盈自保千年遇何论八载荣
　　和崔司马登称心山寺
　　羣府乘休日王城访道初觉花迎歩履香草籍行车倚阁观无际寻山尽太虚岩空迷禹迹海静望秦余翡翠巢珠网鹍鸡间绮防地灵资净土水若护真如宝树谁攀折禅云自巻舒晴分五湖势烟合九夷居生灭纷无象窥临巳得鱼常闻宝刀赠今日奉璚琚
　　宗皇帝
　　早度蒲关【王荆公百家选以此篇为开卷第一】
　　钟鼓严更曙山河野望通鸣銮下蒲坂飞斾入秦中地险关逾壮天平镇尚雄春来津树合月落戍楼空马色分朝景鸡声逐晓风所希当道泰非复弃繻同【朱子语録云明皇资禀英迈只看他做诗出来是什麽气魄如飞盖入秦中多少飘逸便冇帝王气焰】
　　集贤书院成送张说上集贤学士赐燕
　　广学开书院崇儒引席珍集贤招衮职论道命台臣礼乐沿今古文章革旧新献酬尊俎列宾主位班陈节变云初夏时移气尚春所希光史册千载仰兹辰
　　春晚宴两相及礼官于丽正殿【探得风字】
　　乾道运无穷恒将人代工隂阳调厯象礼乐报穹介胄清荒外衣冠佐域中言谈延国辅词赋引文雄野霁伊川緑郊明巩树红冕旒多暇景诗酒会春风
　　首夏花萼楼观羣臣宴宁王山亭回楼下又申之以赏乐赋诗
　　今年通闰月入夏展春辉楼下风光晚城隅宴赏归九歌扬政要六舞散朝衣天喜时相合人和事不违礼中推意厚乐处感心微别赏阳台乐前旬暮雨飞
　　同二相已下羣官乐游园宴
　　撰日岩廊暇需云宴乐初万方朝玉帛千品会簪裾地入南山近城分北斗余池塘垂柳暗原野杂花疎帟幙看逾暗歌钟聴自虚兴阑归骑转还奏弼违书
　　南出雀鼠谷答张说
　　雷出应乾象风行顺国人川涂犹在晋车马渐归秦背硖关山险横汾鼓吹震草依阳谷变花待北嵓春闻有鸳鸾客清词雅调新求音思欲报心迹竟难陈
　　赐崔日知往潞州
　　潞国开新府壶关宠旧林妙旌循吏徳特悦庶氓心礼乐中朝贵仁明列郡钦扬风非赠扇易俗是张琴藩镇讴謡满行宫雨露深防书丞相策先赐颍川金
　　左丞相张説右丞相宋璟太子少傅乾曜同日上官命宴都堂赐诗一首
　　赤帝収三杰黄轩举二臣由来丞相重分掌国之均我有握中璧双飞席上珍子房推道要仲子讶风神复辍台衡老将为调防人鸳鸾同拜日车骑拥行尘乐聚南宫宴觞连北斗醇俾予成百揆垂拱门彛伦
　　早登太行山中言志
　　清跸度河阳凝笳上太行火龙明鸟道鐡骑绕羊肠白雾埋隂壑丹霞助晓光涧泉含宿冻山木带余霜野老茅为室樵人薜作裳宣风问耆艾敦俗劝耕桑凉徳惭先哲徽猷慕昔皇不因今展义何以冐垂堂
　　送张说巡邉
　　端拱复垂裳长懐御逺方股肱申教义戈剑静要荒命将绥边服雄图出庙堂三台入武帐八座起文昌瑶胃匡韩主华宗辅汉王茂先惭博物平子谢文章尽节恢时佐输诚御冦场三军临朔野驷马即戎行鼓吹威夷狄旌轩溢洛阳云台先着美今日更贻芳
　　饯王朘巡邉
　　振武威荒服扬文肃逺墟金坛申将礼玉节受军符免胃三方外衔刀万里余昔时吴防静今日虏庭虚分阃仍推毂援桴且训车风扬旌斾逺雨洗甲兵初坐见分阶谧行闻袚防除檄来虽挿羽箭去亦飞书舟楫功须着盐梅望匪疎不应陈七徳欲使化先敷










　　唐诗品彚巻七十三
　　钦定四库全书
　　唐诗品彚巻七十四
　　明　高棅　编
　　五言排律四
　　正宗
　　王维
　　奉和圣制上已于望春亭观褉饮应制
　　长乐青门外宜春小苑东楼开万户上辇过百花中画鹢移仙仗金貂列上公清歌邀落日妙舞向春风渭水明秦甸黄山入汉宫君王来袚褉灞浐亦朝宗
　　奉和圣制与太子诸王三月三日龙池春褉应制
　　故事修春褉新宫展豫游明君移鳯辇太子出龙楼赋掩陈王作杯如洛水流金人来捧剑画鹢去廽舟花树浮宫阙天池照冕旒宸章在云汉垂象满皇州
　　三月三日勤政楼侍燕应制
　　防仗连宵合琼楼拂曙通年光三月里宫殿百花中不数秦王曰谁将洛水同酒筵嫌落絮舞袖怯春风天保无为徳人欢不战功仍临九衢宴更达四门聪
　　三月三日曲江侍宴应制
　　万乗亲斋祭千官喜豫游奉迎从上苑袚褉向中流草树连容卫山河对冕旒画旗摇浦溆春服满汀洲仙乐龙媒下神臯鳯跸留从今亿万岁天宝纪春秋
　　奉和圣制暮春送朝集使归郡应制
　　万国仰宗周衣冠拜冕旒玉乗迎大客金节送诸侯祖席倾三省褰帷向九州杨花飞上路槐色荫通沟来预钧天乐归分汉主忧宸章类河汉垂象满中州
　　春日直门下省早朝
　　骑省直明光鸡鸣谒建章遥闻侍中佩暗识令公香玉漏随铜史天书拜夕郎旌旗映阊阖歌吹满昭阳官舍梅初紫宫门桞欲黄愿将迟日意同与圣恩长
　　送李太守赴上洛
　　商山包楚邓积翠蔼沈沈驿路飞泉洒闗门落照深野华开古戍行客响空林板屋春多雨山城昼欲阴丹泉通虢畧白羽抵荆岑若见西山爽应知黄绮心
　　晓行巴峡
　　际晓投巴峡余春忆帝京晴江一女浣朝日众禽鸣水国舟中市山桥树杪行登高万井出眺逈二流明人作殊方语莺为旧国声赖多山水趣稍解别离情
　　奉秘书晁监还日本【姚合极集以此篇压巻】
　　积水不可极安知沧海东九州何处逺【刘云九州用驺忌语】万里若乗空向国唯看日归帆但信风鳌身映天黒鱼眼射波红乡树扶桑外主人孤岛中别离方异域音信若为通
　　赠焦道士
　　海上游三岛淮南预八公坐知千里外眺向一壶中【刘云毎作清素可贵】缩地朝珠阙行天使玉童饮人聊割酒送客乍分风【刘云竒】天老能行气吾师不养空谢君徒雀跃无可问鸿蒙
　　和陈监四郎秋雨中思从弟据
　　嫋嫋秋风动萋萋烟雨繁声连鳷鹊观色暗鳯凰原细桞踈高阁轻槐落洞门九衢行欲断万井寂无喧忽有愁霖唱更陈多露言平原思令弟康乐谢贤昆逸兴方三接衰顔强七奔相如今老病归守茂陵园
　　过沈居士山居哭沈居士
　　杨朱来此哭桑扈返于真独自成千古依然旧四邻闲檐喧鸟雀故榻满埃尘曙月孤莺啭空山五桞春野花愁对客泉水咽迎人善巻明时隐黔娄在日贫逝川嗟尔命丘井叹吾身前后徒言隔相悲讵岁晨
　　和仆射晋公扈从温汤【时为右补阙】
　　天子幸新丰旌旗渭水东寒山天仗里温谷幔城中奠玉羣仙座焚香太乙宫出游逢牧马罢猎有非熊上宰无为化明时太古同灵芝三秀紫陈粟万箱红王礼尊儒敎天兵小战功谋猷归哲匠辞赋属文宗司谏方无阙陈诗且未工长吟吉甫颂朝夕仰清风
　　游感化寺
　　翡翠香烟合琉璃宝殿平龙宫连栋宇虎穴傍檐楹谷静唯松响山深无鸟声琼峰当户拆金涧透林明郢路云端逈秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬緑笋羮誓陪清梵末端坐学无生
　　奉和圣制幸玉霄公主山庄因题石壁十韵之作应制
　　碧落风烟外瑶台道路赊如何连帝苑别自有仙家此地廽銮驾縁溪转翠华洞中开日月牕里发云霞庭养冲天鹤溪留上汉槎种田生白玉泥灶化丹砂谷静泉逾响山深日已斜御羮和石髓香饭进胡麻大道今无外长生讵有涯还瞻九霄上来往五云车
　　李白
　　送储邕之武昌
　　黄鹤西楼月长江万里情春风三十度空忆武昌城送尔难为别衔杯惜未倾湖连张乐地山逐泛舟行诺谓楚人重诗传谢朓清沧浪吾有曲寄入棹歌声
　　送友人寻越中山水
　　闻道稽山去偏宜谢客才千岩泉洒落万壑树萦廽东海横秦望西陵绕越台湖清霜镜晓涛白雪山来八月枚乗笔三呉张翰杯此中多逸兴早晚向天台
　　送梁公昌从新安北征
　　入幙推英选捐书事逺戎高谈百战术郁作万夫雄起舞莲花剑行歌明月宫将飞天地阵兵出塞垣通祖席留丹景征麾拂彩虹旋应献凯入麟阁贮深功
　　送纪秀才游越
　　海水下满眼观涛难称心即知蓬莱石却是巨鳌簪送尔游华顶令余发舄吟仙人居射的道士住山阴禹穴寻溪入云门隔岭深緑萝秋月夜相忆在鸣琴
　　秋日与张少府楚城韦公藏书高斋作
　　日下空亭暮城荒古迹余地形连海尽天影落江虚旧赏人虽隔新知乐未踈彩云思作赋丹壁间藏书【间一作满】查拥随流叶萍开出水鱼夕来秋兴满回首意何如宣州九日闻崔侍御与宇文太守游敬亭余时登响山不同此赏醉后寄崔
　　九卿天上落五马道傍来列防朱门晓褰帷碧帐开登高望逺海召客得英才紫绶欢情洽黄花逸兴催山从图上见溪即镜中廽遥羡重阳作应过戏马台
　　赠易秀才
　　少年解长剑投赠即分离何不断犀象精光暗往时蹉跎君自惜窜逐我因谁地逺虞翻老秋深宋玉悲空摧芳桂色不屈古松姿感激平生意劳歌寄此辞
　　江夏使君叔席上赠史郎中
　　鳯凰丹禁里衔出紫泥书昔放三湘去今还万死余仙郎久为别客舍问何如涸辙思流水浮云失旧居多慙华省贵不以逐臣踈复似竹林下叨陪芳宴初希君生羽翼一化北溟鱼
　　春日归山寄孟浩然
　　朱绂遗尘镜青山谒梵筵金绳开觉路宝筏度迷川岭树攒飞拱嵒花覆谷泉塔形标海月楼势出江烟香气三天下钟声万壑连荷秋珠已满松密葢初圆鸟聚疑闻法龙参若防禅愧非流水韵叨入伯牙弦
　　过四皓墓
　　我行至商洛幽独访神仙园绮复安在云萝尚宛然荒凉千古迹芜没四坟连伊昔錬金鼎何年闭玉泉陇寒惟有月松古渐无烟木魅风号去山精雨啸旋紫芝高咏罢青史旧名传今日并如此哀哉信可怜
　　秋日登扬州西灵塔
　　宝塔凌苍苍登攀览四荒顶高元气合标出海云长万象分空界三天接画梁水摇金刹影日动火珠光鸟拂琼帘度霞连绣棋张目随征路断心逐去帆扬露浩梧楸白霜催橘柚黄玉毫如可见于此照迷方【范徳机云登塔诗亦悠然而不淫者】
　　中丞宋公以呉兵赴河南军次寻阳脱余之囚参谋幕府因赠之
　　独坐清天下专征出海隅【范云真长律起辞也雄浑而严】九江皆渡虎三郡尽还珠组练明秋浦楼船入郢都风高初选将月满欲平胡杀气横千里军声动九区白猿慙剑术黄石借兵符戎虏行当剪鲸鲵立可诛自怜非剧孟何以佐良图【刘云句句壮末韵更佳】
　　孟浩然
　　登总持寺塔
　　半空跻宝塔晴望尽京华竹绕渭川徧山连上苑斜四门开帝宅阡陌俯人家累刦从初地为童忆聚沙坐觉诸天近空香送落花【刘云盛丽高旷佛地幻语无不具】
　　泊宣城界
　　西塞防江岛南陵问驿楼湖平津济濶风止客帆収去去懐前浦茫茫泛夕流石逢罗刹碍山泊敬亭幽火炽梅根冶烟迷杨叶洲离家复水宿相伴赖沙鸥
　　西山寻辛谔
　　漾舟寻水便因访故人居落日清川里谁言独羡鱼石潭窥洞彻沙岸歴纡余竹屿见垂钓茅斋闻读书欵言忘景夕清兴属凉初回也一瓢饮贤哉乐晏如【刘云自言其趣亦颇简淡】
　　送朱去非游巴东
　　砚山南郭外送别毎登临沙岸江村近松门野寺深一言余有赠三峡尔相寻祖席宜城酒征途云梦林蹉跎游子意眷恋故人心去矣勿淹滞巴东猿夜吟
　　陪张丞相自松滋江东泊渚宫
　　放溜下松滋登舟命楫师讵忘经济日不惮沍寒时洗帻岂犹古濯缨良在兹政成人自理机息鸟无疑云物吟孤屿江山辨四维晚来风稍冬至日行迟猎响惊云梦渔歌激楚辞渚宫何处是川暝欲安之【刘云工处浑然不似深思者】
　　送萧员外之荆州【时在岘山作】
　　岘山江岸曲郢水郭门前自古登临地非今独黯然【刘云写入中对自旷自痴】高楼明落照井邑秀通川涧竹生幽兴林风入管弦再飞鹏激水一举鹤冲天伫立三荆使看君驷马旋
　　来阇梨新亭作
　　八解禅林秀三明给苑才地偏香界逺心净水亭开傍险山查立寻幽石径廽瑞花长自下灵药岂须栽碧网交红树清泉尽緑苔【刘云交与尽字亦有摸写第不雕饰】戏鱼闻法聚闲鸟诵经来弃象应悟忘言理必该静中何所得吟咏也徒然
　　九日岘山宴
　　宇宙谁开辟江山此郁盘登临千古用风俗岁时观地理荆州分天涯楚塞寛百城今刺史华省旧郎官共美重阳节俱懐落防欢酒邀彭泽载琴辍武城弹献夀光浮菊寻幽或借兰烟虹铺藻翰松竹挂衣冠叔子神如玉山公兴欲防传闻车马醉还向习池看
　　过呉张二子檀溪别业
　　卜筑依然在【刘云一句欲尽甚得妙意】檀溪不更穿园林三友接水竹数家连【刘云成村可画】直取南山对非闗选地偏草堂时偃曝兰枻日周旋外事情都逺中流性所便闲垂太公钓兴发子猷船予亦幽栖者经过窃暮焉梅花残腊日栁色半春天鸟泊随阳鴈鱼藏缩项鳊停杯问山简何似习池邉
　　高适
　　送柴司户充刘卿判官之岭外
　　岭外资雄镇朝端宠节旄月卿临幕府星使出词曹海对羊城濶山连象郡高风霜驱瘴疠忠信涉波涛别恨随流水交情脱宝刀有才无不适行矣莫徒劳
　　陪窦侍御泛灵云池
　　白露先时降清川思不穷江湖仍塞上舟楫在军中舞换临津树歌饶向晚风夕阳连积水边色满秋空乗兴宜投辖邀欢莫避骢谁怜持弱羽犹欲伴鹓鸿
　　同熊少府题卢主簿茅斋【卢兼有人伦】
　　卢院野情在茅斋秋兴存孝廉趋下位才子出高门乃继幽人静能令学者尊江山归谢客神鬼下刘琨阶树时攀折牕书任讨论自堪成独往何必武陵源
　　陪窦侍御灵云南亭宴诗并序【得雷字】
　　凉州近胡高下其池亭葢以耀蕃落也幕府董师雄勇径践戎庭自阳闗而西犹枕席矣军中无事君子饮食宴乐宜哉白简在边清秋多兴况水具舟楫山兼亭台始临泛而写烦俄登陟以寄傲丝桐徐奏林木更爽觞蒲桃以逓欢指兰茝而可掇湖天一望云物苍然雨萧萧而牧马声断风嫋嫋而边歌防处员外李公曰七日者何牛女之夕也夫贤者何得谨其时请赋南亭诗列之于后
　　人幽宜眺听目极喜亭台风景知愁在闗山忆梦廽祗言殊语黙何意忝游陪连唱波澜动冥搜物象开新秋归逺树残雨拥轻雷檐外长天尽尊前独鸟来常吟塞下曲多谢幙中才河汉徒相望嘉期安在哉
　　同李员外贺哥舒大夫破九曲之作
　　遥传副丞相昨日破西蕃作气羣山动扬军大斾飜竒兵邀转战连弩絶归奔泉喷诸戎血风驱死虏魂头飞攒万防面缚聚辕门鬼哭黄埃暮天愁白日昏石城与岩险鐡骑若云屯长策一言决高踪百代存威棱慑沙漠忠义感乾坤老将黯无色儒生安敢论解围凭庙筭止杀报君恩唯有闗河渺苍茫空树墩
　　古乐府飞龙曲留上陈左相
　　徳以精灵降时膺梦寐求苍生谢安石天子富民侯尊爼资高论岩廊抱大猷相门连户牖卿族嗣弓裘豁达云开霁清明月映秋能为吉甫颂善用子房筹阶砌思攀陟门防尚阻脩高山不易仰大匠本难投迹与松乔合心縁啓沃留公才山吏部书癖杜荆州幸沐千年圣何辞一尉休折腰知宠辱廽首见沈浮天地庄生马江湖范蠡舟逍遥堪自乐浩荡信无忧去此从黄绶归欤任白头风尘与霄汉瞻望日悠悠
　　留上李右相
　　风俗登淳古君臣挹大庭深沈谋九徳密勿契千龄独立调元气清心豁窅本枝连帝系长策冠生灵傅説明殷道萧何律汉刑钧衡持国柄柱石总贤经隐轸江山藻氛氲鼎鼐铭兴中皆白雪身外即丹青江海呼穷鸟诗书问聚萤吹嘘成羽翼提握动芳馨倚伏悲还笑栖迟醉复醒恩荣初就列含育忝宵形有窃丘山惠无时枕席宁壮心瞻落景生事感浮萍莫以才难用终期善易听未为门下客徒谢少微星





　　唐诗品彚卷七十四
　　钦定四库全书
　　唐诗品彚巻七十五
　　明　高棅　编
　　五言排律五
　　大家
　　杜甫
　　千秋节有感二首【按唐纪宗八月五日生宴百官于花萼楼下百官因表请以每年八月五日为中秋节王公以下献镜及承露囊此诗大厯四年秋潭州作】
　　自罢千秋节频伤八月来先朝常宴防壮观已尘埃鳯纪编生日龙池堑刼灰湘川新涕泪秦树逺楼台宝镜羣臣得金吾万国廽衢尊不重饮白首独余哀
　　御气云楼敞含风防仗高仙人张内乐王母献宫桃罗袜红蕖艳金羁白雪毛舞阶衔夀酒走索背秋毫圣主他年贵边心此日劳桂江流向北满眼送波涛
　　九日
　　故里樊川菊登高素浐源他时一笑后今日防人存巫峡蟠江路终南对国门系舟身万里伏枕泪双痕为客裁乌防从儿具緑尊佳辰对羣盗愁絶更堪论
　　重经昭陵
　　草昧英雄起讴歌厯数归风尘三尺剑社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠微再窥松栢路还见五云飞
　　王阆州筵奉酧十一舅惜别之作
　　万壑树声满千崖秋气高浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹤失侣亦哀号
　　春归
　　苔径临江竹茅檐覆地花别来频甲子归到忽春华倚杖看孤石倾壶就浅沙逺鸥浮水静轻燕受风斜【刘云有熊】世路虽多梗吾生亦有涯此身醒复醉乗兴即为家
　　江陵望幸
　　雄都元壮丽望幸歘威神地利西通蜀天文北照秦风烟含越鸟舟楫控呉人【且悲且喜仓卒有气】未枉周王驾终期汉武廵甲兵分圣防居守付宗臣早发云台仗恩波起涸鳞
　　太岁日
　　楚岸行将老巫山坐复春病多犹是客谋拙竟何人阊阖开黄道衣冠拜紫宸【刘云寻常大礼】荣光悬日月赐予出金银愁寂鸳行断参差虎穴邻西江元下蜀北斗故临秦散地逾高枕生涯脱要津天边梅栁树相见防回新夏夜李尚书筵送宇文石首赴县聨句【李尚书名之芳宇文名彧尚书之甥也石首属江陵县】
　　爱客尚书重之官宅相贤【甫】酒香倾坐侧帆影驻江边【之芳】翟表郎官贵鳬看令宰仙【彧】雨稀云叶断夜久烛花偏【甫】数语欹纱防高文掷防笺【之芳】兴饶行处乐离惜醉中眼【彧】单父长多暇河阳实少年【甫】客居逢自出为别防凄然【之芳】
　　立秋日雨院中有作
　　山云行絶塞大火复西流飞雨动华屋萧萧梁栋秋穷途愧知已暮齿借前筹已费清晨谒那成长者谋解衣开北户高枕对南楼树湿风凉进江喧水气浮礼寛心有适节爽病微瘳主将归调鼎吾还访旧丘
　　奉和严中丞西城晚眺
　　汲黯匡君切廉颇出将频直词才不世雄畧动如神政简移风速诗清立意新层城临媚景絶域望余春旗尾蛟龙防楼头燕雀驯地平江动蜀天濶树浮秦【刘云浮动二字最佳动字为胜】帝念深分阃军须逺筭缗花罗封蛱蝶瑞锦送麒麟辞第输高义观图忆古人征南多兴绪事业暗相亲【刘云暗相亲者深欲倚以成功业也惜哉】
　　送严侍郎到绵州同登杜使君江楼燕【得心字】
　　野兴毎难尽江楼延赏心归朝送使节落景惜登临稍稍烟集渚微微风动襟重船依浅濑轻鸟度层阴槛峻背幽谷牕虚交茂林镫光散逺近月彩静高深城拥朝来客天横醉后参【刘云落落有气】穷途衰谢意苦调短长吟此防共能防诸孙贤至今不劳朱户闭自待白河沈
　　奉观严郑公防事岷山沲江图【得忘字】
　　沲水临中座岷山赴北堂白波吹粉壁青嶂挿雕梁【杨诚斋诗话云此以画为真也】直讶杉松冷兼疑菱荇香雪云虚防缀沙草得微茫岭鴈随毫末川霓饮练光霏红洲蕋乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘【刘云此篇句句看画意政似未离本处谓义尽分明儿童之见也】
　　陪郑公秋晚北池临眺
　　北池云水濶华馆辟秋风独鹤先依渚衰荷且映空采菱寒刺上踏藕野泥中素檝分曹往金盘小径通萋萋露草碧片片晚旗红杯酒沾津吏衣裳与钓翁异乡初艳菊故里亦高桐摇落闗山思淹留战伐功严城殊未掩清燕已知终何补参军乏驩娯到薄躬
　　哭李尚书
　　漳濵与蒿里逝水竟同年欲挂留徐剑犹囬忆戴舩相知成白首此别间黄泉风雨嗟何及江湖涕然脩文将管辂奉使失张骞史阁行人在诗家秀句传客亭鞍马絶旅榇网虫悬复魄昭丘逺归魂素浐偏樵苏封葬地喉舌罢朝天秋色凋春草王孙若个边
　　临邑舍弟书至苦雨黄河泛溢隄防之患簿领所忧因寄此诗用寛其意
　　二仪积风雨百谷漏波涛【刘云大家数语】闻道黄河拆遥连沧海高职司忧悄悄郡国诉嗷嗷舍弟卑栖邑防川领簿曹尺书前日至版筑不时操难假鼋鼍力空瞻鸟鹊毛燕南吹畎畆济上没蓬蒿螺蚌满近郭蛟螭乗九臯徐闗深水府碣石小秋毫白屋留孤树青天失万艘【刘云随事有气无不可写】吾衰同泛梗利涉想蟠桃赖倚天涯钓犹能掣巨鳌
　　行次昭陵【太宗在醴泉县】
　　旧俗疲庸主羣雄问独夫【刘云有典有则】防归龙鳯质威定虎狼都天属尊尧典神功恊禹谟风云随絶足日月继高衢【刘云状他父子间意】文物多师古朝廷半老儒直词宁戮辱贤路不﨑岖往者灾犹降苍生喘未苏指挥安率土荡涤抚洪鑪壮士悲陵邑幽人拜鼎湖玉衣晨自举鐡马汗常趍【刘云上句寂寥下句清爽皆意入防矣】松栢瞻虚殿尘沙立暝途寂寥开国日流恨满山隅
　　送杨六判官使西蕃
　　送逺秋风落西征海气寒帝京氛防满人别离难絶域遥懐怒和亲愿结欢勑书怜赞普【刘云吐蕃君长名】兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟怪汉节墅童看边酒排金盌夷歌捧玉盘草肥蕃马健雪重拂庐【吐蕃联毳帐以为居号大小拂庐也】干慎尔参筹画从兹正羽翰归来权可取九万一朝搏
　　冬日洛城北谒元皇帝庙
　　配极都閟凭高禁籞长守祧严具礼掌节镇非常碧瓦初寒外金茎一气傍山河扶绣户日月近雕梁僊李盘根大猗兰奕叶光世家遗旧史道徳付今王画手看前辈呉生逺擅塲森罗移地轴妙絶动宫墙五圣聨龙衮千官列鴈行冕旒俱秀发旌斾尽飞扬翠栢深留景红梨逈得霜风筝吹玉柱露井冻银牀身退卑周室经传拱汉皇【刘云在周时为柱史卑矣然能使后代拱而师事之此诗意也】谷神如不死养拙更何乡
　　谒先主庙
　　惨憺风云防乗时各有人力侔分社稷志屈偃经纶【刘云来得浑浑有无限可感开基季世君臣心事不分逺近不立賔主老人口老人耳彷佛尽之矣】复汉留长策中原仗老臣杂耕心未已欧血事酸辛霸气西南歇雄图厯数屯【刘云寂寞语壮浪】锦江元过楚剑阁复通秦【刘云分之未防而复合乎彼伤感无如此两句旧解误甚】旧俗存祠庙空山泣鬼神虚檐交鸟道枯木半龙鳞【刘云寂寞语竒丽】竹送清溪月苔移玉座春闾阎儿女换歌舞岁时新絶域归舟逺荒城系马频如何对摇落况乃久风尘【刘云十字归合古今】孰与闗张并功临耿邓亲应天才不小【刘云使其果因天运元徳之才亦岂小哉】得士契无邻【刘云谓武侯相得无此即此便不可及】迟莫堪帷幄飘零且钓缗【刘云其自负如此】向来忧国泪寂寞洒衣巾【刘云首尾曲折句句典实有味真大手真蜀先主庙诗评意皆合】
　　赠特进汝阳王二十韵
　　特进羣公表天人夙徳升霜蹄千里骏风翮九霄鹏服礼求毫髪推忠忘寝兴圣情常有眷朝退若无凭【刘云言其不籍贵势语独精微】仙醴来浮蚁竒毛或赐鹰清闗尘不杂中使日相乘晚节嬉游简平居孝义称自多亲棣萼谁敢问山陵【刘云山陵指祖宗最有体味长】学业醇儒富辞华哲匠能笔飞鸾耸立章罢鳯骞腾精理通谈笑忘形向友朋寸膓堪缱绻一诺岂骄矜已沗归曹植何知对李膺招要恩屡至崇重力难胜披雾初欢夕高秋爽气澄樽罍临极浦鳬鴈宿张灯花月穷游燕炎天避郁蒸砚寒金井水檐冻玉壶氷瓢饮唯三迳岩栖在百层谬持蠡测海况挹酒如渑鸿宝宁全秘丹梯庶可凌淮王门有客终不愧孙登
　　投赠哥舒开府翰二十韵
　　今代麒麟阁何人第一功君王自神武驾驭必英雄【刘云颂赞有体得故事外意】开府当朝杰论兵迈古风先锋百胜在畧地两隅空青海无传箭天山早挂弓廉颇仍走敌魏绛已和戎毎惜河湟弃新兼节制通智谋垂睿想出入冠诸公日月低秦树乾坤绕汉宫【刘云此语在投赠中有气若铺写宫阙则俗矣作者自知之】胡人愁逐北宛马义从东受命边沙逺归来御席同轩墀曾宠鹤【刘云宠鹤卫懿公事此语甚愧士大夫】畋猎旧非熊【刘云谓得之微贱诗中开人无限类耳畧举其似】茅土加名数山河誓始终策行遗战伐契合动昭融勲业青冥上交亲气概中未为珠履客已见白头翁壮节初题柱生涯独转蓬防年春草歇今日暮途穷军事留孙楚行间识吕防防身一长剑将欲倚崆峒【刘云归倚语不俭用】
　　上韦左相
　　鳯厯轩辕纪龙飞四十春八荒开夀域一气转洪钧【刘云颂相业多矣未有如此轩豁快意者】霖雨思贤佐丹青忆老臣应图求骏马惊代得麒麟沙汰江河浊调和鼎鼐新韦贤初相汉范叔已归秦盛业今如此传经固絶伦豫章深出地沧海濶无津北斗司喉舌东方领缙绅持衡留藻鉴听履上星辰独步才超古余波徳照邻聪明过管辂尺牍倒陈遵岂是池中物由来席上珍庙堂知至理风俗尽还淳才杰俱登用愚蒙但隐沦长卿多病久子夏索居贫囬首驱流俗生涯似众人巫咸不可问邹鲁莫容身感激时将晚苍茫兴有神为君歌此曲涕泪在衣巾寄李白二首【古今诗话云少陵赠李白二十韵备叙白事尽得其故迹】
　　昔年有狂客号尔谪仙人笔落惊风雨诗成泣鬼神【刘云彼此各称自喻适意太白足以当之】声名从此大汩没一朝伸文彩承殊渥流传必絶伦龙舟移棹晚兽锦夺袍新白日来深殿青云满后尘乞归优诏许遇我宿心亲未负幽栖志兼全宠辱身剧谈怜野逸嗜酒见天真醉舞梁园夜行歌泗水春才高心不展道屈善无邻处士弥衡俊诸生原宪贫稻粱求未足薏苡谤何频五岭炎蒸地三危放遂臣防年遭鵩鸟独泣向麒麟苏武先还汉黄公岂事秦楚筵辞醴日梁狱上书辰已用当时法谁将此义陈老吟秋月下病起暮江濵莫怪恩波隔乗槎与问津
　　喜闻官军已临贼境
　　胡虏濳京县官军拥贼壕鼎鱼犹假息穴蚁欲何逃帐殿罗冕辕门照白袍秦山当警跸汉苑入旌旄路失羊肠险云横雉尾高五原空壁垒八水散风涛今日看天意游魂贷尔曹乞降那更得尚诈莫徒劳元帅归龙种司空握豹韬前军苏武节左将吕防刀兵气囬飞鸟威声没巨鳌戈鋋开雪色弓矢向秋毫天步艰方尽时和运更遭谁云遗毒螫已是沃腥臊睿想丹墀近神行羽卫牢花门腾絶漠拓羯渡临洮此辈感恩至羸俘何足操锋先衣染血骑突剑吹毛喜觉都城动悲连子女号家家卖钗钏凖拟献香醪【范徳机云形容人心望治之极只如此笔力有余故虽极处语輙从容耳】
　　唐诗品彚巻七十五
　　钦定四库全书
　　唐诗品彚巻七十六
　　明　高棅　编
　　五言排律六
　　羽翼
　　李颀
　　宿香山寺石楼
　　夜宿翠微半高楼闻暗泉渔舟带逺火山磬发孤烟衣拂云松外门清河汉邉峰峦依枕席世界接人天霭霭花出雾辉辉星映川东林曙莺满惆怅欲言还
　　题少府监李丞山池
　　能向府亭内置兹山与林他人骕骦马而我薜萝心雨止禁门肃莺啼官栁深长廊閟军器积水背城隂牕外王孙草牀头中散琴清风多仰慕吾亦尔知音
　　圣善阁送裴迪入京
　　雪华满高阁苔色上构防药草空堦静梧桐返照寒清吟可愈疾擕手暂同欢坠叶和金磬饥乌鸣露盘伊流惜东别灞水向西看旧托含香署云霄何足难
　　送刘主簿归金坛
　　与子十年旧其如难别何宦游怜故国归梦是沧波京口青山逺金陵芳草多云帆晓容裔江日昼清和县郭舟人饮津亭渔者歌茅山有仙洞羡尔再经过
　　送漪叔游颍川兼谒淮阳太守
　　罢吏今何适辞家方独行嵩阳入归梦颍水半前程闻道淮阳守东南卧理清郡斋观政日人马望鄕情叠岭雪初霁寒砧霜后鸣临行嗟拜手寂寞事躬耕
　　送卢少府赴延陵
　　问君从宦所何日府中趋遥指金陵县青山天一隅行人懐寸禄小吏献新图北固波涛险南山风俗殊春江连橘柚晚景媚菰蒲漠漠花生渚亭亭云过湖滩沙映村火水雾敛樯乌回首东门路鄕书不可无
　　岑参
　　早秋与诸子登虢州西亭观眺【得低字】
　　亭高出鸟外客到与云齐树防千家小天围万岭低残虹挂陜北急雨过闗西酒榼缘青壁田傍绿溪微官何足道爱客且相携唯有鄕园处依依望不迷
　　六月十三日水亭送华隂王少府还县
　　亭晚人将别池凉酒未酣闗门劳夕梦仙掌引归骖荷叶藏鱼艇藤花罥客簮残云收夏暑新雨带秋岚失路情无适离懐思不堪赖兹庭戸里别有小江潭
　　送卢郎中除杭州之任
　　罢起郎官草初分刺史符海云迎过楚江月引归呉城底涛声震楼头蜃气孤千家窥驿舫五马饮春湖栁色供诗用莺声送酒须知君望鄕处枉道上姑苏
　　奉追李賔客荆南送亲
　　迎亲辞望苑恩诏下储闱昨见双鱼去今看驷马归驿帆湘水濶客舍楚山稀手把黄香扇身披莱子衣鹊随金印喜鸟傍板舆飞胜作东征赋还家满路辉
　　送郭仆射节制剑南
　　鐡马擐红缨幡旂出禁城明王亲授钺丞相欲专征玉馔天厨送金杯御酒倾剑门乘险过阁道踏空行山鸟惊吹笛江猿防洗兵晓云随去阵夜月逐行营南仲今时往西戎计日平将心感知已万里寄旗旌
　　送严黄门拜御史大夫再镇蜀川兼觐省
　　授钺辞金殿乗恩恋玉墀登坛汉主用讲徳蜀人思副相韩安国黄门向子期刀州重入梦剑阁再题词春草连青绶晴花间赤旗山莺朝送酒江月夜供诗许国分忧日荣亲色养时苍生望已久来去不应迟
　　卢象
　　送祖咏
　　田家宜伏腊岁晏子言归石路雪初下荒村鸡共飞东原多烟火北涧隐寒辉满酌野人酒倦开邻女机胡为困樵采几日罢朝衣
　　赵都护燕别
　　下客旌麾元戎复在斯门开都护府兵动羽林儿黠虏多翻覆谋臣有别离智同天所授恩共日相随汉史开賔幙胡笳送酒巵风霜迎马首雨雪事鱼丽在防应无战深情属载驰不应行万里明主寄妥危
　　赠张均员外
　　公门世业昌才子冠裴王出自平津邸还为吏部郎神仙余气色列宿动辉光【刘云其形容人物如此不见其俗弥见其高】夜直南宫静朝趋北禁长时人窥水镜明主赐衣裳翰苑飞鹦鹉天池待鳯凰永欣畴日顾未记后时伤去去图南逺微才幸不忘
　　追凉厯下古城西北此地有清泉乔木
　　谢朓出华省王祥贻佩刀前贤真可慕衰疾意空劳贞悔不自卜游随共尔曹未能齐得丧时复诵离骚闲隂七贤地醉餐二士桃苍苔虞舜井乔木古城壕渔父偏和狎尧年不可逃蝉鸣秋雨霁云白晓山高咫尺传双鲤吹嘘借一毛故人皆得路谁肯念同袍
　　崔颢
　　相逢行
　　妾年初二八家住洛阳头玉户临驰道朱门近御沟使君何暇问夫婿大长秋女弟新承宠诸兄近拜侯春生百子殿花发五城楼出入千门里年年乐未休
　　辽西作
　　燕郊方岁晚残雪冻邉城四月青草合辽阳春水生胡人正牧马汉将日征兵露重宝刀湿沙虚金鼓鸣寒衣着已尽春服与谁成寄语洛阳使为传邉塞情
　　奉和许给事夜直简诸公
　　西掖黄枢近东曹紫禁连地因公子拜人用省郎迁夜直千门静河明万象县建章宵漏急阊阖晓钟传宠列貂蝉位恩深侍从年九重初起草五夜即成篇顾已无官次循厓但自怜逺陪兰渚作空此仰神仙
　　王昌龄
　　同王维集青龙寺昙壁上人兄院诗五韵
　　本来清净所竹树引幽隂檐外含山翠人间出世心圆通无有象圣境不能侵真是吾兄法何妨友弟深天香自然防灵异识钟音
　　夏日华萼楼酺宴应制
　　土徳三元正尧心万国同汾阳备冬礼长乐应和风赐庆埀天泽留欢旧渚宫楼台生海上箫鼓出天中雾晓筵初接宵长曲未终雨随行幙合日照舞罗空玉陛分朝列文章发圣聪愚臣忝书赋歌咏诵丝桐
　　王缙
　　同王昌龄裴廸诸人游青龙寺昙壁上人兄院集和兄维
　　林中空寂舍阶下终南山高卧一牀上回防六合间浮云几处灭飞鸟何时还问义天人接无心世界间谁知大隐者兄弟自追攀【刘云好】
　　游悟真寺
　　闻道黄金地仍开白玉田掷山移巨石呪岭出飞泉猛虎同三径愁猿学四禅买香燃绿桂乞火踏红莲草色揺霞起松声泛月邉山河穷百二世界接三千梵宇聊慿视王城遂渺然灞陵才出树渭水欲连天逺县分诸郭孤村起白烟望云思圣主披雾忆羣贤薄宦惭尸素终身拟尚谁知草庵客曾和栢梁篇
　　储光羲
　　大酺【得长字韵时任安宜尉】
　　大道啓元命时人居太康中朝发泽下国被天光明诏始端午初筵当履霜鼓鼙迎爽气羽籥映新阳太守即圃淮夷成葆疆小臣惭下位拜手颂灵长
　　和萧兵曹
　　公府传休沐私庭效陆沈方知从大隐非复在幽林阙下忠贞志人间孝友心既将冠葢雅仍与薜萝深寒变中园栁春归上苑禽池涵青草色山带白云隂潘岳闲居赋钟期流水琴一经当自足何用遗黄金
　　崔国辅
　　奉和上已祓禊应制
　　元已秦中节吾君灞上游鸣銮通禁苑别馆绕芳洲鹓鹭千官列鱼龙百戯浮桃花春欲尽谷雨夜来收庆向尧尊祝欢从楚棹讴逸诗何足对窅作掩东周
　　九日宴
　　运偶千年圣时传九日神尧樽列钟鼓汉阙辟钩陈金箓三清降琼筵五老巡始惊兰佩出复咏栢梁新云雁楼前晚霜花酒里春欢娯无限极书剑太平人
　　祖咏
　　清明宴司勲刘郎中别业
　　田家复近臣行乐不违亲霁日园林好清明烟火新以文常防友唯徳自成邻池照牕隂晚杯香药味春栏前花覆地竹外鸟窥人何必桃源里深居作隐沦
　　家园夜坐寄郭微
　　前堦微雨歇开戸散窥林月出夜方浅水凉地更深余风生竹树清露薄衣襟遇物遂遥叹懐人滋逺心依稀成梦想影响絶徽音谁念穷居者明时嗟陆沈
　　陶翰
　　送金卿归新罗
　　奉义朝中国殊恩及逺臣鄕心遥渡海客路再经春落日谁同望孤舟独可亲拂波衔木鸟偶宿泣珠人礼乐夷风变衣冠汉制新青云已干吕知汝重来宾
　　栁陌听流莺
　　忽来枝上啭还似谷中声乍使香闺静偏伤逺客情间闗难辨处断续若频惊玉勒留将久青楼梦不成千门晓发万井报春生徒有知音赏慙非臯鹤鸣
　　刘慎虚
　　积雪为小山
　　飞雪伴春还春庭晓自闲虚心应任道遇赏遂成山峰小形全秀岩虚势莫攀以幽能皎防谓近可循环孤影临氷镜寒光对玉顔不随迟日尽留顾岁华间
　　郑审
　　奉使巡检两京路种果树事毕入秦因咏歌
　　圣徳周天壤韶华满帝畿九重承涣汗千里树芳菲陜塞余隂薄闗河旧色微发生和气动封植众心归春露条应弱秋霜果定肥影移行子葢香扑使臣衣入径迷驰道分行接禁闱何当扈仙跸攀折奉恩辉
　　王湾
　　【殷璠云湾词翰早着为天下所称最者不过一二游呉中作如捣衣篇云月华照杵空随妾风响传砧不到君所有众制咸类若斯非张蔡之未见觉顔谢之弥逺乎】
　　哭亡友綦母补阙
　　明代资多士儒林得异才书从金殿出人向玉墀来词学张平子风仪褚彦回崇仪希上徳近侍接元台曩契心期密今游宴赏陪屡迁君擢桂分尉我从梅忽遇乘轺客云倾构厦材泣为洹水化叹作泰山頺冀善初将慰寻言半始猜位聨情易感交宻痛难裁逺日寒旌暗长风古挽哀寰中无旧业行处有新苔反哭魂犹寄终丧子尚孩塟田门吏给坟木路人裁遽泄悲成往俄传宠令回经贻石室朱绂耀泉台地古春长闭天明夜不开登山一临哭挥泪满蒿莱
　　宋昱
　　题石窟寺【魏孝文所置】
　　梵宇开金地香龛凿鐡围影中羣象动空里众灵飞帘牖笼朱旭房廊挹翠微瑞莲生佛歩瑶树挂天衣邀福功虽在兴兵代久非谁知云朔外更覩化胡归
　　厍狄履温
　　夏晚初霁南省寓直【时兼尚书郎节度判官】
　　薄宦因时忝凉宵寓直初沈沈仙阁闭的的暗更徐霁色连空上炎氛入夜除星回南斗落月度北牕虚待漏残灯照含芳袭气余寐来冠不解奏罢草成书幕府慙良防明曹媿散樗命轻徒有报义重更难疎鸾厦欣成托鹓行滥所如晨趋当及早复此戒朝车
　　冦坦
　　同张少府和厍狄员外夏晚初霁南省寓直时兼充节度判官之作
　　黄绶归休日仙郎复奏余宴居当夏晚寓直防晴初路散星文发云披水镜虚高才推独唱嘉防喜连茹月色揺春闼香烟霭暝庐千门传夜警万象照阶除少孺嘉能赋文强阅赐书兼曹谋未展入幕志方摅为奉灵台帛恭先待漏车贞标不可仰空此乐樵渔
　　张子容
　　璧池望秋月
　　凉夜窥清沼池空水月秋满轮沈玉镜半魄落银钩蟾影揺轻浪菱花渡浅流漏移光渐洁云欠色偏浮似璧悲三献疑珠怯再投能将千里意来照楚鄕愁
　　长安早春
　　开国移东井城池对北辰咸歌太平日共乐建寅春雪尽黄山树氷开黒水津草迎金埒马花醉玉楼人鸿渐看无数莺迁听欲频何当桂枝濯还及栁条新
　　沈东美
　　奉和苑舍人宿直晓翫新池寄南省友
　　传闻阊阖里寓直有神仙吏为三坟博郎因五字迁晨临翔鳯沼春注跃龙泉去似登天上来如看镜前影揺宸翰发波净列星悬既济仍懐友流谦欲进贤禅冠【疑作单冠】声实贵覆被渥恩偏温室言虽阻文场契独全玉珂光赫奕朱绂气蝉聨兴逸潘仁赋名高谢朓篇青云仰不逮白雪和难牵苒苒胡为此甘心老岁年
　　杨浚
　　赠李郎中
　　仙郎早朝退直省卧南轩院竹自成赏阶庭寂不喧焚香开后阁起草闭前门礼乐风流美光华星位尊荣兼朱绂贵交乃布衣存是日登龙客无忘君子恩
　　胡衡
　　御命使本国
　　御命将辞国非才忝侍臣天中恋明主海外忆慈亲伏奏违金阙騑骖去玉津蓬莱鄕路逺若木故园邻西望懐恩日东归感义辰平生一宝剑留赠结交人
　　张谓
　　同诸公游云公禅寺
　　共许寻鸡足谁能惜马蹄长空净云雨斜日半虹霓檐下千峰转牕前万木低看花寻径逺听鸟入林迷地与喧闻隔人将物我齐不知樵客意何事武陵溪
　　梁钟
　　方进士恒春草
　　东呉有灵草生彼剡溪傍既乱莓苔色仍连菡蓞香掇之称逺士持以奉明王北阙顔弥驻南山寿更长金膏徒骋妙石髓莫矜良傥使霑涓滴还游不死方
　　萧頴士
　　越江秋曙
　　扁舟东路逺晓月下江濆防滟信潮上苍茫孤屿分林声寒动叶水气曙连云瞰日浪中出榜歌天际闻伯鸾常去国安道惜离羣延首剡谿近咏言懐数君
　　山庄月夜作
　　献书嗟弃置疲拙归田园且事计然防将符公冶言桑榆清暮景鸡犬应遥村蚕罢里闾晏麦秋田野喧涧声连枕簟峰势入堦轩未奏东山妓先倾北海樽陇香早熟庭果落初繁更惬野人意农谈朝竟昏
　　严武
　　酬别杜二
　　独逢尧典日再覩汉官时未效风霜劲空慙雨露私夜钟清万戸曙漏拂千旂并向殊庭谒俱承别馆追斗城怜旧路涡水惜归期峰树还相伴江云更对垂试囘沧海棹莫妬敬亭诗秖是书应寄无忘酒共持但令心事在未肯鬓毛衰最怅巴山里清猿恼梦思
　　张巡
　　守睢阳诗
　　接战春来苦孤城日渐危合围侔月晕分守若鱼丽屡厌黄尘起时将白羽防裹疮犹出阵饮血更登陴忠信应难敌坚贞谅不移无人报天子心计欲何施
　　王季友
　　玉壶氷
　　玉壶知素结止水复中澄坚白能虚受清寒得自凝分形同晓镜照物掩宵灯壁映圆光出人惊爽气凌金罍何足贵瑶席几回升正值求珪瓒提防共饮氷









　　唐诗品彚巻七十六
　　钦定四库全书
　　唐诗品彚巻七十七
　　明　高棅　编
　　五言排律七
　　接武【上】
　　钱起
　　省试湘灵鼓瑟
　　善鼓云和瑟常闻帝子灵冯夷空自舞楚客不堪听苦调凄金石清音入杳防苍梧来怨慕白芷动芳馨流水传湘浦悲风过洞庭曲终人不见江上数峰青
　　观法驾自鳯翔廻
　　搀抢一扫灭阊阖九重开海晏鲸鲵尽天旋日月来圣情苏品物龙御辟云雷晓漏移仙仗朝阳出帝台周惭散马出禹让濬川廻欲识丰人愿南山举酒杯
　　题玉山村叟壁
　　谷口好泉石居人能陆沈牛羊下山小烟火隔云深一径入溪色数家连竹隂藏虹辞晚雨惊隼落残禽渉趣皆流目将归羡在林却思黄绶事辜负紫芝心
　　送王谏议任东郡居守
　　车徒鳯掖东去去洛阳宫暂以青蒲隔还看紫禁同经过乘雨露潇洒出鸳鸿官署名台下云山旧苑中暮天双阙静秋月九重空且喜成周地诗人播国风
　　送郑书记
　　决胜无遗防辞天便请缨出身唯殉死报国且能兵受命麒麟殿防谋骠骑营短箫催别酒斜日驻前旌义勇千夫敌风沙万里行几年丹阙下侯印赐书生
　　送族侄赴任
　　林下不成兴仲容微禄牵客城千里逺别念一防悬欲叹卑楼去其如兴趣偏云山深郡郭花木净潮田坐啸帷应下离居月复圆此时知小阮相意緑罇前
　　送鲍中丞赴太原军营
　　年壮才仍羙时来道易行宠兼三蜀任威肃二师营将畧过南仲天心寄北京云旂临塞色龙笛出闗声汉月随霜去边尘计日清渐知王事好文武用书生
　　送李秀才落第游荆楚
　　翠羽虽成梦迁莺尚后羣名逃郄诜防兴发谢文昬旦扁舟去江山几路分上潮吞海日归鴈出湖云诗思应须苦猿声莫厌闻离居见新月那得不思君
　　送李九归河北
　　文武资人望谋猷简圣情南州初卧鼓东土复维城寄重分符去威仍出阃行斗牛移八座日月送双旌别恋瞻天起仁风应物生伫闻収组练锵玉会承明
　　送王使君赴太原行营
　　太白明无象皇威未戢戈诸侯持节钺千里控山河汉驿双旌度胡沙七骑过惊蓬连鴈起牧马入云多不卖卢龙塞能消瀚海波须传出师颂莫奏式微歌
　　奉和宣城张太守南亭秋夕懐友
　　池馆蟪蛄声梧桐秋露晴月临朱防静河近画楼明卷幔浮凉入闻钟永夜清片云悬曙斗数鴈过秋城羽扇扬风暇瑶琴怅别情江山飞丽藻谢朓譲诗名
　　陪南省诸公宴殿中李监宅
　　将门高胜霍相子宠过韦宦贵攀龙后心倾待士时壶觞开雅宴鸳鹭眷相随舞退燕姬曲歌征谢朓诗晚钟过竹静醉客出花迟莫惜留余兴良辰不可追
　　春夜燕任六昆季宅
　　际晚緑烟起入门芳树深不才叨下客喜宴齿诸簪夜月仍防妓清风更在林彩毫挥露色银烛动花隂自接通家好因知待士心向隅逢故识兹夕愿披襟
　　宿毕侍御宅
　　交情频更好子有古人风晤语清霜里平生苦节同心唯二仲合室乃一瓢空落叶寄秋菊愁云低夜鸿薄寒灯影外残漏雨声中明发南昌去回看御史骢
　　过杨驸马亭子
　　衣冠在汉庭台榭接天城彩鳯翻箫曲祥鳣入馆名歌钟芳月曙林嶂碧云生乱水归潭净高花映竹明退朝追燕乐开阁醉簪缨长袖留嘉客栖乌下禁城
　　过山人所居固寄诸遗补
　　空谷春云满愚公晦迹深一随豹隐几换緑萝隂絶径人稀到芳荪我独寻厨烟住峭壁酒气出重林蝴蝶晴还舞黄鹂晚暂吟所思青客瑶草寄幽心
　　春暮过石谷题温处士林园
　　隐几无名老何年此陆沈丘园自得性防嫁不婴心岁计因山薄霞栖在谷深设罝连草色晒药背松隂触兴云生岫随耕鸟下林頥笑来客头上有朝簪
　　哭常征君
　　万化一朝尽穷泉悲此君如何丹灶术能误紫芝焚不遂苍生望空留封禅文逺年随逝水真气尽浮云山闭龙蛇蛰林寒麋鹿羣伤心载酒地仙菊为谁熏
　　送严士良侍奉詹事南逰
　　踈傅独知止曾参善爱亲江山侍行迈长防出嚣尘握手想千古此心能几人风光满长陌草色傍征轮日夕望荆楚莺鸣芳杜新渔烟月下浅花屿水中春防翰遥相忆含情向白苹
　　过王舍人宅
　　入门花柳暗知是近臣居大隐心何逺高风物自踈翛然静者事宛得上皇余鸡犬偷仙药儿童受道书清吟送客后微月上城初防笔有新咏文章垂太虚承恩金殿宿应荐马相如
　　奉和圣制登朝元阁
　　六合纡览重轩啓上清石林飞栋出霞顶太阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑逈河抱紫闗明感物干文动凝神道化成周王陟乔岳列辟譲英声
　　陪郭常侍令公东亭宴集
　　盛业山河列重名剑履荣珥貂为相子开閤引时英羙景池台色佳期宴赏情词人载笔至仙妓出花迎暗竹朱轮转回塘玉佩鸣舞衫招戏蝶歌扇隔啼莺饮徳心皆醉披云兴转清不愁欢乐尽积庆在和羮
　　夕游覆釡山道士观因登元庙
　　冥搜过物表洞府次溪傍已入瀛洲逺谁言仙路长孤烟出深竹道侣正焚香鸣磬爱山静歩虚宜夜凉仍同象帝庙更上紫霞冈霁月悬琪树明星映碧堂倾思丹灶术愿采玉芝芳傥挹浮丘袂乘云别旧乡
　　送张中丞赴桂州
　　出守求人瘼推贤动圣情紫台初下诏皂葢始专城宠借飞霜简威加却月营云衢降五马林水引双旌夙仰敦诗礼常闻偃甲兵戍楼云外静讼阁竹间清化伫还珠羙心将片玉贞防恂朝望重计日谒承明
　　送王相公赴范阳
　　翊圣衔恩重频年按节行安危皆报国文武不縁名受脤仍调鼎为霖更洗兵幕开丞相阁旗总贰师营料敌知无战安边自有征代云横马首燕鴈拂笳声去镇闗河静归看日月明欲知瞻恋切迟暮一书生
　　奉送户部李郎中充晋国副节度出塞
　　徳佐调梅用忠输撃虏年子房推庙畧汉主记兵权受命荣中禁分麾镇左贤风生黒山道星下紫微天始愿文经国俄看武定边鬼方尧日逺幕府代云连汗马将行矣卢龙巳肃然闗防驱使节花月眷离筵自忝知音遇而今感义偏泪闻横吹落心逐去旌悬帝念防能政时须说济川劳还应即尔朝暮玉墀前
　　刘长卿
　　栖霞寺东峯寻南齐明徴君故居
　　山人今不见山鸟自相从长笑思齐主终身卧此峰泉源通石径涧户掩尘容古墓依寒草前朝寄老松片云生半壁万壑徧踈钟惆怅长空去犹疑林下逢
　　九日蔡国公主楼
　　主第人何在重阳客蹔寻水余龙镜色云罢鳯箫音暗牖藏昬晓苍苔换古今晴山巻幔出秋草闭门深篱菊仍新吐庭槐尚旧隂年年画梁燕来去岂无心
　　自道林寺西入石路至麓山寺过法崇师故居
　　山僧候谷口石路拂莓苔深入泉源去遥从树杪回香随青霭散钟过白云来野雪空斋掩山风古殿开桂寒知自发松老问谁栽惆怅湘江水何人更渡杯
　　行营酬吕侍御【时尚书问罪襄阳军次汉东境上侍御以舟邻贼境□有水火迫于征税诗以见喻】
　　不敢淮南卧来趋汉将营受辞瞻左钺扶疾拜前旌井税鹑衣乐壶浆鹤髪迎水归余断岸烽至掩孤城晚日当干骑秋风合五兵孔璋才素重早晚檄书成
　　长沙早春雪后临湘水呈同游诸子
　　汀洲暖渐緑烟水淡相和举目方如此归心岂奈何白花浮野雪春色染湘波北渚生芳草东风变旧柯江山古思逺猿鸟暮情多君问渔人意沧浪自有歌
　　送郑十二归庐山
　　浔阳数亩宅归卧掩柴闗谷口何人在门前秋草闲忘机卖药罢不语拄藜还旧笋成寒竹空斋向暮山水流过舍下云去到人间桂树花应发因行寄一攀
　　送郑说之歙州谒薛侍郎
　　漂泊来千里讴歌满百城汉家尊太守鲁国重诸生俗变人难理江传水至清船经危石住路入乱山行老得沧洲趣春伤白首情尝闻马南郡门下有康成
　　送荀八过山隂旧县兼寄剡诸官
　　访旧山隂县扁舟到海涯故林嗟满岁春草忆佳期晚景千峰乱晴江一鸟迟桂香留客处枫暗泊舟时旧石曹娥篆空山夏禹祠剡溪多吏隐君去道相思
　　毘陵送邹结先赴河南判官
　　王事相逢少云山奈别何芳年临水怨歩上湖过客路方惊楚乡心共渡河凋残春草在离乱故城多罢战逢时泰轻徭伫俗和东西此分手惆怅恨烟波
　　无钖东郭送友人游越
　　客路风霜晓郊原春兴余平芜不可望游子去何如烟水乘湖濶云山逼越初旧都懐作赋古穴觅藏书碑缺曹娥宅林荒逸少居江湖无限意非独羡樵渔
　　奉陪郑中丞自宣州觧印与诸侄宴余干后溪
　　迹逺亲鱼乌功成厌鼓鼙林中阮氏集池上谢公题户牖垂藤合藩篱挿槿齐夕阳山向背春草水东西看竹谁家好寻花几路迷何劳问秦汉更入武陵溪
　　奉和赵给事留赠李舍人兼谢舍人
　　便道访情亲东方千骑尘禁深分直地夜逺独行春绛阙辞明主沧洲识近臣云山随候吏鸡犬逐归人庭顾婆娑老邦传蔽芾新晖翻佐理闻到郡斋频
　　至饶州寻陶十七不在寄赠
　　谪宦投东道逢君巳北辕孤蓬向何处五柳不开门去国空回首懐贤欲诉寃梅枝看岭峤竹路过湘源月下高秋鴈天南独夜猿离心与流水万里共朝昬
　　赠阮容州
　　拥旌临合浦上印卧长沙海徼长无戌湘山独种畬政传通岁贡才惜过年华万里依孤剑千峰寄一家累徴期旦暮未起恋烟霞避世歌芝草休官醉菊花旧游如梦里此别是天涯何事沧波上漂漂逐海查
　　题裴式微余干东齐亭
　　世事终成梦生涯半欲过白云心巳矣沧海意如何蔾杖全吾道榴花飬太和春风骑马醉江月钓鱼歌散帙看虫蠧开门见雀罗逺山终日在芳草傍人多吏体庄生傲方言楚俗讹屈平君莫吊膓断洞庭波
　　留题李明府霅溪书堂
　　寥寥此堂上幽意独难论落日无王事青山在县门云峰向高枕渔钓入前轩竹动踈帘影苔生双履防荷香随坐卧湖色映晨昬虚牖闲生白鸣琴静对言暮禽飞上下春草带清浑逺岸谁家柳孤烟何处村谪居投瘴疠离思过湘沅从此扁舟去谁堪江浦猿
　　谪居干越亭作
　　天南愁望絶亭上柳条新落日独归鸟孤舟何处人生涯投越徼世业防胡尘杳杳钟陵暮攸攸鄱水春秦台悲白首楚泽怨青苹草色迷征路莺声傍逐臣独醒翻引笑直道不容身得罪风霜苦全生天地仁【高仲武云可谓伤而不怨亦足以发挥风雅矣】青山数行泪沧海一穷鳞牢落机心尽唯怜鸥鸟亲【杨文公说苑云咸平初罢处州赴阙道经余干登干越亭前瞰琵琶州后枕思禅寺林□森郁天下之絶境古今留题者百余篇而刘此篇唱也】
　　覆按后赴睦州赠苖侍郎
　　地逺心难逹天高谤易成羊膓留覆辙虎口脱余生直氏偷金枉于家决狱平一言知已重片议杀身轻日下人谁忆天涯客独行年光销蹇歩秋气入衰情建徳知何在长江问去程孤舟百口泪万里一猿声落日开乡路空山向郡城岂令寃气积千里在长平
　　初贬南巴至鄱阳题李嘉祐江亭
　　南出巴人峤长江万里随不才甘谪去流水亦何之地逺明君弃天高酷吏欺青山独徃路芳草未归时流落还相见悲欢话所思猜谗伤薏苡愁慕向江蓠泪尽看长剑心闲倚钓丝水云初起重暮鸟逺来迟稚子能吴语新文怨楚辞怜君不得意客鬓老南枝
　　禅智寺上方懐演和上人【寺即和尚所创】
　　絶巘东林寺高僧惠逺公买园随苑下持鉢楚城中斗极千灯近烟波万井通逺山低月殿寒木露花宫绀宇焚香静沧洲罢【集作摆】雾空鴈来秋色里曙起早朝东飞钖今何在苍生待发蒙白云翻送客黄叶自辞风舍筏追开士回舟狎钓翁平生江海意唯共白鸥同







　　唐诗品彚巻七十七
　　钦定四库全书
　　唐诗品彚卷七十八
　　明　高棅　编
　　五言排律八
　　接武【中】
　　皇甫冉
　　冬夜集赋得寒漏
　　清冬洛阳客寒漏建章台出禁因风彻萦牕共月来偏将寒籁杂乍与逺鸿哀遥夜重城警流年滴水催闲斋堪坐起况有故人杯
　　送归中丞使新罗
　　诏使殊方逺朝仪旧典行浮天无尽处望日计前程蹔喜孤山出长愁积水萦野风飃叠鼓海雨湿危旌异俗知文教通儒有令名还将大戴礼方外授诸生
　　河南郑少尹城南亭送郑判官还河东
　　使臣懐饯席亚尹有前溪客是仙舟里涂从御苑西泉声喧暗竹草色引长堤故绛青山在新田緑树齐天秋闻别鹤闗晓候鸣鸡应叹沈冥者年年津路迷
　　宿严维宅送包七
　　江湖同避地分手自依依尽室今为客绖秋空念归岁储无别墅寒服羡邻机草色村桥晚蝉声江树稀夜凉宜共醉时难惜相违何事随阳侣汀洲忽背飞
　　酬张二仲彛
　　吴洲见芳草楚客动归心屈宋乡山古荆衡烟雨深艰难十载别羇旅四愁侵澧月通沅水湘云入桂林已看生白髪当为乏黄金江海时相见唯闻梁甫吟
　　登元庙
　　古庙川原逈重门禁御连海童纷翠葢羽客事琼筵御路分踈柳离宫出苑田兴新无向背望久辨山川物外将遗老区中誓絶縁函闗若逺近紫气独依然
　　和袁郎中破贼后经剡中山水
　　武库分帷幄儒衣事鼓鼙兵连越徼外防尽海门西节比全踈勒功当雪会稽旌旗回剡岭士马濯灵溪受律梅初发班师草未齐行看佩金印岂得访丹梯
　　送从弟豫贬逺州
　　何事成迁客思归不见乡游吴经万里吊屈过三湘水与荆巫接山通鄢郢长名嗟黄绶系身自白睂良独结南枝恨应思北鴈行忧来沽楚酒鬓莫凝霜
　　闲居作
　　多病辞官罢闲居作赋成图书唯药録饮食止藜羮学谢淹中术诗无邺下名不堪趋建礼讵是厌承明已辍金门歩方从石路行逺山期道士高柳觅先生性懒尤因疾家贫自省营种苖虽尚短谷价幸全轻篇咏投康乐壶觞就歩兵何人肯相访开户一逢迎
　　奉和独孤中丞游法华寺
　　谢君临郡府越国旧山川访道三千界当仁五百年岩空驺驭响树密斾旌连阁影凌空壁松声助乱泉开门得初地伏鉴接诸天向背春光满楼台古制全羣峰争防翠百谷会风烟香象随僧久祥乌报客先清心乘暇日稽首慕良縁法证无生偈诗成大雅篇苍生望已久回驾独依然
　　皇甫曾
　　送和蕃使
　　白简初分命黄金已在腰恩华通外国徒御发中朝雨雪从边起旌旗上陇遥暮天沙漠漠空碛马萧萧寒路随河水闗城见柳条和戎先罢战知胜霍嫖姚
　　送王相公赴幽州
　　台衮兼戎律勤忧乘化元鳯池东掖宠龙御北方尊长路山河转前驱鼓角喧人安布时令地逺答君恩暮日平沙逈秋风大斾翻渔阳在天末恋别信陵门
　　赠鉴上人
　　律仪传教诱僧腊老烟霄树色依禅诵泉声入寂寥寳龛经末刦画壁见南朝深竹风开合寒潬月动揺息心归静理爱道坐中宵更欲寻空去乘船过海潮
　　严维
　　剡中赠张卿侍御
　　辟疆年正少公子贵初还早列月卿位新参柱史班千夫驰驿道驷马入家山深巷乌衣盛高门画防闲逶迤天乐下照耀剡溪间自贱游章句空为衰草顔
　　奉和刘祭酒伤白马【此马新赐宁王转赠祭酒】
　　沛艾如龙马来从上苑中棣华恩见赐伯舅礼仍崇镜防黄金眼花开白雪骢性柔君子徳足逸大王风色防鸣珂净声连喷玉雄食场恩未尽过隙命旋终练影依云没银鞍向月空仍闻乐府唱犹念代劳功
　　李嘉祐
　　和袁郎中破贼经剡中山水
　　授律仙郎贵长驱下会稽鸣笳山月晓揺斾野云低剪防人皆贺回车马自嘶地闲春草緑城静夜乌啼破竹清闽岭看花入剡溪元戎催献防莫道事攀跻
　　韦应物
　　送崔押衙赴州【顷任内黄令】
　　礼乐儒家子英豪燕赵风驱鸡尝理邑走马却从戎白刃千夫辟黄金四海同【刘云甚有气味】嫖姚恩顾下诸将指挥中别路怜芳草归心伴塞鸿邺城新骑满魏帝旧台空望阙应懐恋遭时贵立功万方如已静何处欲输忠【刘云赠人语如此有味】
　　韩翃
　　奉送王相公赴幽州
　　黄阁开帷幄丹墀侍冕旒位高汤左相权总汉诸侯不改周南化仍分赵北忧双旌过易水千骑入幽州塞草连天暮边声动地秋无因随逺道结束佩吴钩
　　送李中丞赴商州
　　五马渭桥东连嘶逐晓风当年紫髯将他日黒头公不异金吾宠兼齐玉帐雄闭营春雪下吹角暮山空香麝松隂里寒猿黛色中郡斋多赏事好与故人同
　　卢纶
　　从军行
　　二十在边城军中得勇名卷旗收败马占碛拥残兵覆阵乌鸢起烧山草木鸣塞闲思逺猎师老厌分营雪岭无人迹氷河有鴈声李陵甘此没惆怅汉公卿
　　送鲍中丞赴太原
　　分路引鸣驺喧喧似陇头蹔移西掖望全觧北门忧专幙临都防分曹制督邮积兵营不下盛雪猎方休白草连胡帐黄金拥戍楼【刘须溪云倒用黄金事好】今朝送旌斾一减鲁儒羞
　　晚到盩厔耆老家
　　老翁曾旧识相引到柴门欲话别时事因寻溪上村数年何处客近日几家存冐雨看禾黍逢人忆子孙乱藤穿井口流水到篱根惆怅不堪住空山月又昬
　　过李尊师院
　　城阙望烟霞常悲仙路賖宁知樵子迳得到葛洪家犬吠松间月人行洞里花留诗千载鹤送客五云车访世山空在观棋日未斜不知尘俗士谁解种胡麻
　　奉陪侍中春日过武安君庙
　　长裾间貔虎遗庙盛攀登白羽三千骑红林一万层元臣逹幽契祝史告明征抚坐悲今古瞻容感废兴回风巻丛陌骤雨湿诸陵倐忽烟花霁当营看月升
　　雪谤后书事上皇甫大夫
　　盛徳总羣英高标仰国祯独安廵狩日曾掩赵张名业就难辞宠朝回更授兵晓川分牧马夜雪覆连营长防威殊重嘉谋翊圣明画图窥阵势梦笔纪山行绶拂池中影珂揺竹外声赐欢征妓乐陪醉间公卿却忆经前事翻疑得此生分深存殁感恩在子孙荣览镜愁将老扪心喜复惊东西遭世难流浪识交情阅古宗文举推才慕正平应怜守贫贱又欲事躬畊
　　和常舍人晚秋集贤院即事十二韵寄赠江南徐薛二侍郎
　　纶阁九华前森沈防仗连洞门开旭日清禁肃秋天霜满朝容备钟余晓漏传揺珰陪羽扇端弁入炉烟麟笔删金篆龙绡荐玉编汲书荀朂定汉史蔡邕专御竹濳通笋宫池暗泻泉乱丛荣弱蕙坠叶洒枯莲列署齐游日重江竝谪年登封思议草侍讲忆同筵沧海风涛广黝山瘴雨偏唯应缄上寳赠逺一呈妍
　　常衮
　　晚秋集贤院即事寄徐薛二侍郎
　　穆穆上清居沈沈中秘书金铺深内殿石甃净寒渠花树台斜倚空烟阁半虚缥囊披锦绣翠轴巻琼琚墨润氷文茧香销蠧字鱼翻黄桐叶老吐白桂花初旧徳双游处聨芳十载余北朝荣庾薛西汉盛严徐侍读亲华扆征吟歩绮防缀帘金翡翠肠砚玉蟾蜍序帙东南逺离忧岁月除承明期重入江海意何如
　　奉和圣制麟徳殿燕百寮应制
　　云辟御筵张山呼圣寿长玉阑丰瑞草金陛立神羊台鼎资庖膳天星奉酒浆蛮夷陪作位犀象舞成行网已袪三靣歌因守四方千秋不可极花发满宫香
　　登栖霞寺
　　林香雨气新山寺緑无尘遂结云外侣共游天上春鹤鸣金阁丽僧语竹房邻待月水流急惜花风起频何方非壊境此地有归人回首空门外皤然一幻身
　　逢南中使寄岭外故人
　　见説南来处苍梧指桂林过秋天更暖边海日长隂巴路縁云出蛮乡入洞深信回人自老梦到月应沈碧水通春色青山寄逺心炎方难久客为尔一沾襟
　　代员将军罢战后归故里
　　结髪事疆场全生俱到乡连云防鐡岭同日破渔阳牧马胡天晚移军碛路长枕戈眠古戍吹角立繁霜归老勲仍在酬恩虏未忘独行过邑里多病对农桑雄剑依尘槖兵符寄药囊空余麾下将犹逐羽林郎
　　题金吾郭将军石伏茅堂
　　云防曙沈沈轩墀清且深家传成栋羙尧宠结茅心玉佩多依石油幢亦在林鑪香诸洞暖殿影众山隂草奏风生笔开筵雪满琴客从龙阙至僧自虎溪寻潇洒延清赏周流会素襟终朝惜尘歩一醉见华簮
　　咏冬瑰花【奉和中书李舍人昆季咏寄徐郎中之作】
　　独鹤寄烟霜双鸾思晚芳旧隂依谢宅新艳出萧墙蝶散揺轻露莺衔入夕阳雨朝胜濯锦风夜剧焚香丽日千层艳孤霞一片光密来惊叶少动处觉枝长布影期高赏留春为逺方尝闻赠琼玖叨和愧升堂
　　和考功员外杪秋忆终南旧宅之作
　　静忆溪边宅知君许谢公晓霜凝耒耜初日照梧桐涧防喧藤蔓山禽窜石丛白云当岭雨黄叶绕阶风野菓垂桥上高泉落水中欢荣来自间羸贱赏曾通月满珠藏海天晴鹤在笼余音如可寄愿得隐桥东
　　早秋望华清宫树因以成咏
　　可怜云木丛满禁碧蒙蒙色润灵泉近隂清辇路通玉坛标八桂金井识双桐交映凝寒露相和起夜风数枝盘石上几叶落云中燕拂宜秋霁蝉鸣觉昼空翠屏更隐见珠缀共玲珑雷雨生成早樵苏禁令雄野藤高助緑仙果逈呈红惆怅缭垣暮兹山闻暗虫
　　司空曙
　　题玉真公主山池院【萧士赟云按唐史大极元年玉真公主与金仙公主为道士始封崇昌县主俄进号上清都大洞三景法师天寳三载上言曰光帝许妾舍家今仍叨主第食租赋愿去公主号罢邑司归之王府宗不许乂言妾高宗之孙睿宗之女于天下不为贱何必名系主号资易木然后为贵请入数百家之产延千年之命帝知主意乃许之薨寳应时】
　　香殿留遗影春朝玉户开羽衣重素几珠网俨轻埃石自蓬山得泉经太液来柳丝遮緑浪花粉落青苔镜掩鸾空在霞消鳯不回唯余碧桃树传是上仙栽
　　晦日益州北地陪宴
　　临泛从公日仙舟翠幙张七桥通碧沼双树接花塘玉烛收寒气金陵隐夕光野闻歌管思水静绮罗香游骑萦林逺飞桡截岸长郊源懐灞浐陂溠写江潢常侍传花诏偏禆问羽觞岂令南岘首千载播余芳
　　和王卿立秋即事
　　秋宜何处看试问白云官暗入蝉鸣树微侵蝶绕兰向风凉稍动近日暑犹残九陌浮埃减千峰爽气攒换衣防竹暮沈果讶泉寒宫响传花杵天清出露盘高禽当侧弁游鲔对凭阑一奏招商曲空令继唱难
　　奉和常舍人晚秋集贤院即事寄徐薛二侍郎
　　蔼蔼鳯凰宫兰台玉署通夜霜凝树羽朝日照相风官附三台贵儒开百代宗司言陈禹命侍讲发尧聪香卷青编内铅分緑字中缀籖从太史锵佩揖羣公池接天泉碧林交御果红寒龟登故叶秋蝶恋踈丛顔谢征文并钟裴议事同离羣惊海鹤属思怨江枫地逺姑苏外天长越絶东惭当哲匠后下曲本难工
　　耿湋
　　入塞曲
　　将军帯十围重锦制戎衣猿臂销弓力虬须长剑威首登平乐宴新破大宛归楼上姝姫笑门前问客稀暮烽兔急秋草紫骝肥未奉君王诏高槐昼掩扉【方虚谷云将帅而有富贵如此者少矣】
　　仙山行
　　深溪人不到杖防独縁源花落寻无径鸡鸣觉近村数翁皆借草对奕复临樽看毕初围局归逢几世孙云迷入洞处水引出山门惆怅归城郭樵柯迹尚存
　　奉送崔侍御和蕃
　　万里华戎隔风沙道路秋新恩明主啓旧好使臣修旌节随边草闗山见戍楼俗殊人左衽地逺水西流日暮氷先合春深雪未休无论善长对博望自封侯
　　送归中丞使新罗册立吊祭
　　逺国通王化儒林得使臣立君成【集作六军承】典册行吊【集作万里】奉丝纶云水连孤棹恩思在一身悠悠龙节去渺渺蜃楼新望里山仍暮波中岁又春昬明看日色灵怪问舟人城邑分华夏衣裳拟缙绅他时礼命毕归路不迷津
　　吉中孚
　　送归中丞使新罗册立吊祭
　　官称汉独坐身是鲁诸生絶域通王制穷天问水程岛中分万象日处转双旌气积鱼龙窟涛飜水浪声路长经岁去海尽向山行复道殊方礼人瞻汉使荣
　　李益
　　送归中丞使新罗册立吊祭
　　东望扶桑日何年是到时片防通雨露积水隔华夷浩渺风来逺虚明鸟去迟长波静云月孤岛宿旌旗别业传秋意回朝动客思沧溟无旧路何处问前期
　　陈季
　　鹤警露
　　南国商飚动东臯野鹤鸣溪松寒暂宿露草滴还惊欲有高飞意空闻召侣情风间传藻质月下引清声未假抟扶势焉知羽翼轻吾君开太液愿得应皇明
　　湘灵鼓瑟
　　神女泛瑶瑟古祠俨野亭楚云来泱漭湘水助清泠妙指微幽契繁声入杳冥一弹新月白数曲暮山青调苦荆人怨时遥帝子灵遗音如可赏试奏为君听
　　庄若讷
　　湘灵鼓瑟
　　帝子鸣金瑟余声自抑扬悲风丝上断流水曲中长出没游鱼听逶迤彩鳯翔微音时扣徴雅韵乍含商神理诚难测幽情讵可忘至今闻古调应恨滞三湘
　　包佶
　　送日本国聘贺使晁巨卿东归
　　上才生下国东海是西邻九译蕃君使千年圣主臣野情偏得礼水性本含仁锦防乘风转金装照地新孤城开蜃阁晓日上车轮早识来朝岁涂山玉帛均
　　刘方平
　　寄陇右严判官
　　副相西征重苍生属望辰还同周薄伐不取汉和亲虏阵摧枯易王师泱胜频高旗临鼓角太白静风尘赤狄争归化青已请臣遥传阃外羙盛选幕中宾玉剑光初发氷壶色自真忠贞期报王章服岂荣身边草含风緑征鸿过月新胡笳长出塞陇水半归秦絶幕多来徃连年忆苦辛路经西汉雪家掷后园春谁念云里深居汝颍濵一丛黄菊地九日白衣人松叶踈开岭桃花密应津缣书若有寄为访许由邻
　　李端
　　游终南山寄苏奉礼
　　半岭逢仙驾清晨独采芝壶中开白日雾里卷朱旂猿鸟知归路松萝见会时鸡声传洞逺鹤语报家迟童子闲驱石樵夫乐看棋依稀醉后拜恍惚梦中辞海上终难接人间益自疑风尘甘独老山水但相思愿得烧丹诀流沙永待师
　　崔峒
　　寄上礼部李侍郎
　　吴楚相逢处江湖共泛时任风舟去逺待月酒行迟白髪常同叹青云本要期贵来君却少秋至老堪悲玉佩明朝盛苍苔陋巷滋追寻恨无路唯有梦相思
　　张继
　　送判官徃陈留
　　齐宋分廵地频年此用兵女停襄邑杼农废汶阳畊【高仲武云可谓事理防切】使者乘轺去诸藩拥节迎深仁佐君子薄赋防黎甿火燎原犹热风揺海未平【比兴深矣】应将否泰理一问鲁诸生
　　令狐峘
　　释奠日国学观礼闻雅颁
　　肃肃先师庙依依冑子羣满庭陈旧礼开户拜清芬万舞当华烛箫韶入翠云颂歌侵晓听雅吹度风闻澹泊调元气中和羙圣君唯余东鲁客蹈舞奏南薰
　　滕珦
　　释奠日国学观礼闻雅颂
　　太学时观礼东方晓色分威仪何棣棣环佩又纷纷古乐从空尽清歌几处闻六和成逺吹九奏动行云圣上尊儒乐春秋奠茂勲幸因陪齿列聊以颂斯文
　　张濯
　　迎春东郊
　　颛顼时初谢勾芒令复陈飞灰将应节宾日已知春考厯明三统迎祥授万人衣冠宵执玉坛墠晓清尘肃穆来东道回环拱北辰仗前花待发旂处柳凝新云敛黄山际氷开素浐濵圣朝多庆赏希为荐沈沦





　　唐诗品彚卷七十八
　　钦定四库全书
　　唐诗品彚巻七十九
　　明　高棅　编
　　五言排律九
　　接武【下】
　　徳宗皇帝
　　麟徳殿宴百寮
　　忧勤承圣绪开泰喜时康恭已临羣后垂衣御八荒务闲春向暮朝罢日犹长紫殿初筵列彤庭广乐张成功归辅弼致理赖忠良共此懽娯事千秋乐未央
　　顾况
　　乐府
　　暖谷春光至宸游近甸荣云随天仗转风入御帘轻翠葢浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近消兵道徳闗河固刑章日月明野人同鸟兽率舞感升平
　　寄江南鹤林寺石冰上人
　　山川重复出心地闇相逢忽忆秋江月如闻古寺钟湖平南北岸云抱两三峯定力超香象真言摄毒龙风中何处鹤石上几年松为报烟霞道人间共不容
　　畅当
　　春日过玉林园
　　帝里阳和日游人到御园暖催新景气春认旧兰荪咏徳先臣没成蹊大树存见桐犹近井看栁尚依门献地非更宅遗忠永奉恩又期攀桂后来赏百花繁
　　徐嶷
　　送日本使还
　　絶国将无外扶桑更有东来朝逢圣日归去及秋风夜泛潮回际晨征莽苍中鲸波腾水府蜃气状仙宫天眷何期逺王文久已同相望杳不见离恨托飞鸿
　　叔孙观
　　洛出书
　　清洛含温澑龟荐宝书波开绿字出瑞应紫宸居物着羣灵首文成列卦初美珍翔阁鳯庆迈跃舟鱼畀姒惟何逺休皇复在诸东都主人意歌颂望乗舆
　　戴叔伦
　　晓闻长乐钟声
　　汉苑钟声早秦郊曙色分霜淩万户彻风散一城闻已啓蓬莱殿初朝鸳鹭羣虚心方应物大扣欲干云近杂鸡人唱新传鳬氏文能令翰苑客流听思氛氲
　　冷朝阳
　　【严沧浪云朝阳在大厯才子中为最下】
　　立春
　　玉律传佳节春阳应此辰土牛呈岁稔采燕表年春腊尽星回次寒余月建寅风光行处好云物望中新流水初消冻濳鱼欲振鳞梅花将栁色偏照越乡人
　　戎昱
　　观卫尚书九日对中使射破的
　　盛燕倾黄菊殊私降紫泥月营开射圃霜斾拂晴霓出将三朝贵弯弓五善齐腕回金镞满的破绿低勇气干牛斗欢声振鼓鼙忠臣思报国更欲取闗西
　　泾州观元戎出师
　　寒日征西将萧萧万马丛吹笳覆楼雪祝纛满旗风遮虏黄云断烧羌白草空金铙肃天外玉帐尽霜中朔野长城闭河源旧路通卫青师自老魏绛赏何功枪垒依沙逈辕门压塞雄燕然如可勒万里愿从公
　　李益
　　再赴渭北使府留别
　　结髪逐鸣鼙连兵追谷蠡山川搜伏虏铠甲被重犀故府旌旗在新军羽校齐报恩身未死识路马还嘶列嶂高烽举当营太白低平戎七尺剑封检一丸泥截海收蒲类瓟泉饮鸊鹈汉庭中选重更事五原西
　　羊士谔
　　题郡南山光福寺
　　传闻黄阁守兹地赋长沙少壮称时杰功名惜岁华岩廊初见刹宾从亟鸣笳玉帐空严道甘棠见野花碑残犹堕泪城古自啼鸦寂寂清风在懐人谅不遐
　　题东山石壁【并序】
　　乾元初严黄门自京兆少尹贬秩牧巴郡以长才英气固多暇日毎游郡之东山山侧精舍有盘石细泉疏为流杯之胜苔深树老苍然遗躅士谔谬因出守得继兹赏乃诗而刻石壁
　　石座双峰古云泉九曲深寂寥防凿意芜没岁时侵绕席流还壅浮杯咽复吟追懐王谢侣更似会稽岑谁为天池翼相期泽畔吟光辉轻尺璧然诺重黄金几醉东山妓长悬北阙心蕙兰留杂佩桃李想华簮闭閤余何事鸣驺亦屡寻轩裳遵往辙风景憩中林横吹多凄调高歌送好音初筵方侧耳故老忽沾襟盛列当济平生谅所钦无能愧陈力惆怅拂瑶琴
　　杨巨源
　　春日奉酬圣寿无疆词十首
　　代是文明昼春当燕喜时垆烟添栁重宫漏出花迟汉典方寛律周官正采诗碧霄传鳯吹红旭在龙旂造化膺神器阳和沃圣慈无因随百兽率舞在丹墀
　　文物京华盛讴歌国歩康瑶池供寿酒银汉丽宸章雨露含双阙雷霆肃万方代推仙祚逺春共圣恩长鳯扆临花暖龙炉傍日香遥知千万岁天意奉君王
　　日上苍龙阙香含紫禁林晴光五云叠春色九重深赏恊元和徳文垂雅颂音景云随御辇颢气在宸襟永保无疆寿长懐不战心圣明多庆泽琼树粉墙隂
　　云陛临黄道天门在碧虚大明含睿藻元气抱宸居戈偃征苖后诗传燕镐初年华富仙苑时哲满公车化入氤氲大恩垂泮涣余悠然万方静风俗揖华胥
　　玉漏飘青金铺丽紫宸云山九门曙天地一家春瑞霭方呈赏暄风本配仁岩廊开鳯翼水殿压鳌身文雅逢明代驩娯及贱臣年年未央阙恩共物华新
　　鸳鹭彤庭际轩车绮陌前九城多好色万井半祥烟人醉逢尧酒莺歌答舜弦花明御沟水香暖锦城天锡宴文逾盛征欢物更妍无穷艳阳月长照太平年
　　垂拱乾坤正欢心品类同紫烟含北极泽付东风珠缀留晴景金茎直晓空发生资盛徳交泰让全功间气登三事祥光啓四聪遐荒似川水天外亦朝宗
　　睿徳符化芳情翊太和日轮皇鉴逺天仗圣朝多曙色含金牓晴光转玉珂中宫陈广乐元老进赓歌莲叶看龟上桐花识鳯过小臣空击壤沧海是恩波
　　物象朝高殿簮裾溢上京春当九衢好天向万方明乐报箫韶发杯看沆瀣生芙蓉丹阙暖杨栁玉楼晴阊阖开中禁衣裳俨太清南山同圣寿长对鳯鳯城
　　化洽生成遂功宣动植知瑞凝三秀草春入万年枝鳯掖嘉言进鸳行喜气随仗临丹地近衣对碧山垂渥泽方柔逺聪明本听卑愿同东观士长覩汉威仪
　　张仲素
　　上元日听太清宫歩虚
　　仙客开金箓元宸会玉京灵歌宾紫府雅韵出层城磬杂音徐彻风飘响更清纡余空外尽断续听中生舞鹤纷将集流云驻未行谁知九陌上尘俗仰遗声
　　缑山鹤
　　羽客骖仙鹤将飞驻碧山映松残雪在度岭片云还清唳因风逺高姿对水闲笙歌忆天上城郭叹人间几变霜毛洁方殊藻质斑蓬瀛如可到逸翮讵能攀
　　陆贽
　　禁中春松
　　隂隂青禁里苍翠满春松雨露恩偏近阳和色更浓高枝分晓日灵韵杂宵钟香助炉烟逺形疑葢影重愿符千岁夀不羡五株封长得回天眷全胜老碧峰
　　晓过南宫闻太常清乐
　　南宫闻古乐拂曙听初惊烟霭遥迷处丝桐暗辨名节随新律改声带绪风轻合雅将移俗同和自感情逺音兼晓漏余响过春城九奏明初日寥寥天地清
　　张蒙
　　晓过南宫闻太常清乐
　　玉珂经礼寺金奏过南宫雅调乘清晓飞声向逺空慢随飘去雪轻逐度来风逈出重城里傍闻九陌中应将肆夏比更与五英同一听南薰曲因知大舜功
　　张季畧
　　小苑春望宫池栁色
　　韶光归汉苑栁色发秦城半见离宫出才分逺水明青葱当淑景隐映媚新晴积翠烟初合微黄叶未生迎春看尚嫩照日见先荣傥得辞幽谷高枝寄一鸣
　　张昔
　　小苑春望宫池栁色
　　小苑春初至皇衢日更清遥分万条栁迥出九重城隐映龙池润参差鳯阙明影宜宫雪曙色带禁烟晴深浅残阳变高低晓吹轻年光正堪折欲寄一枝荣
　　裴达
　　小苑春望宫池栁色
　　胜游经小苑闲望上春城御路韶光发宫池栁色轻乍浓含雨润微澹带云晴羃厯残烟敛揺扬落照明几条垂广殿数树影高旌独有风尘客思同雨露荣
　　丁位
　　小苑春望宫池栁色
　　小苑宜春望宫池栁色轻低昂含晓景萦转带新晴似葢芳初合如丝防渐成依依连水暗嫋嫋出墙明虽以阳和发能令旅思生他时花满路从此接迁莺
　　周存
　　白云向空尽
　　白云生逺岫摇曳入晴空乘化随舒巻无心任始终欲销仍向日将断或因风势薄飞难定天高色易穷影收元气表光灭太虚中傥若从龙出还施润物功
　　禁中春松
　　几岁含贞节青青紫禁中日华留偃葢雉尾转春风不为繁霜改那将众木同千枝攒翠色百尺澹晴空影密金茎近花明鳯沼通安知幽涧侧独与散樗丛
　　常沂
　　禁中春松
　　映殿松偏好森森列禁中攒柯霑圣泽疎葢引皇风晚色连秦苑春香落汉宫操将贞石固材与直臣同翠影宜青锁苍枝秀碧空还知沐天眷千载更葱茏
　　令狐楚
　　南宫夜直宿见李给事封题其日所下制勅知奏直在东省因以诗寄
　　畨直同遥夜严扄限几重青编书白雀【其日勅鄜州奏白雀宜付史馆】黄纸降苍龙北极丝纶句东垣翰墨踪尚垂露防犹湿紫泥封炫眼凝仙烛驰心褭禁钟定应形梦寐暂似接音容玉树春枝动金樽腊酿醲在朝君最旧休澣许过从
　　省中直夜对雪寄李师素侍御
　　密雪纷初降重城杳未开杂花飞烂熳连蝶舞徘徊洒散千株叶销凝九陌埃素华凝粉署清气绕霜台明觉侵牕积寒知度岁来谢家争拟絮越岭误惊梅暗魄微茫照严飚次第催稍封黄竹亚先集紫兰摧孙室临书幌梁园泛酒杯静懐琼树倚醉忆玉山頽翠陌饥乌噪苍云逺雁哀此时方夜直相望意悠哉
　　卢景亮
　　寒夜闻霜钟
　　洪钟发长夜清响出层岑暗入繁霜切遥传古木深何城乱逺漏几度杂疎砧已警离人梦仍知旅客襟待时当命侣抱器本无心倘若无知者谁能设此音
　　郑捆
　　寒夜闻霜钟
　　霜钟初应律寂寂出重林拂水宜清听淩空散迥音春容时未歇揺曳夜方深月下和虚籁风前间逺砧静兼寒漏彻闲畏曙更侵遥想千山外泠泠何处寻
　　吕牧
　　泾渭扬清浊
　　泾渭横秦野逶迤近帝城二渠通作润万户映皆清明晦看殊色潺湲听一声岸虚深草掩波动晓烟轻御猎思投钓渔歌好濯缨合流知禹力同共到沧瀛
　　窦常
　　求自试
　　仙禁祥云合高梧彩鳯游沈冥求自试通鉴果防收文墨悲无位诗书误白头陈王抗表日毛遂请行秋双剑曾埋狱司空问斗牛希垂拂拭惠感激愿相投
　　花发上林
　　上苑晓沈沈花枝乱缀隂色浮双阙近春入九门深向暖风初扇余寒雪尚侵艳回秦女目愁剧越人心绕绕时萦蝶闗闗乍引禽寜知幽谷羽一举欲依林
　　王表
　　花发上林
　　上苑春何早繁花已满林笑迎明主仗香拂美人簮地接楼台近天垂雨露深晴光来戏蝶夕影动栖禽欲托凌云势先开捧日心当知桃李树从此必成隂
　　权徳舆
　　送工部张曹长大夫奉使西蕃
　　殊邻覆露同奉使小司空西车徒出南台节印雄吊祠将渥命导译畅皇风故地山河在新恩玉帛通塞云凝废垒闗月照惊蓬青史书归日飜轻五利功
　　晚秋陪崔阁老张秘监阁老苖考功同游昊天观时杨阁老新直未满以诗见寄斐然酬和有愧芜音
　　方驾游何许仙源去似归萦回留胜赏潇洒出尘机泛菊贤人至烧丹姹女飞歩虚清晓籁隐几吸晨辉竹径琅玕合芝田沆瀣希银钩三洞字瑶笥六铢衣丽句飜红药佳期限紫微徒然一相望郢曲和应稀
　　武元衡
　　奉酬中书相公至日圆丘摄事合于中书后阁宿斋移止于集贤院叙懐见寄之作
　　郊庙只严祀斋庄觌上别开金虎观不离紫微天树古长杨椄池深太掖连仲山方补衮文举自伤年风澁铜壶漏香凝绮阁烟仍闻白雪唱流咏满鹍弦
　　途次近蜀驿防恩赐宝刀及飞龙廐马使还因寄李郑二中书
　　草草事行役迟迟入【诗选作出】故闗碧幢遥隐雾红斾渐依山感激慙【集作酬】恩泪风霜去国顔捧刀金锡字归马玉连环威鳯翔双阙征夫护百蛮【诗选作龙鳯辞三署干戈护八蛮】应怜宣室召温树不同攀
　　夏日陪诸寮游昊天观因览旧题诗寄呈杨华州中丞
　　三伏草木变九城车马烦碧霄回骑吹丹洞入桃源台殿云浮栋緌缨鹤在轩莫将真破妄聊用静持喧石甃古苔冷冰筠凉簟飜黄公垆下叹旌斾国东门
　　和杨二舍人晚秋与崔二舍人张秘监苖考功同游昊天观时中书寓直不得陪随因追往年曾与旧僚聨游此观纪题在壁已有沦亡书事感懐輙以呈寄兼呈东省三给事之作杨公见征鄙词因以继和
　　瑶圃高秋会金街奉诏辰朱纶天上客白石洞中人佩响泉声杂朝衣羽服亲九重青琐秘三秀紫芝新化药秦方士偷桃汉侍臣玉笙王子驾辽鹤令威身叹逝頺波逺缄词丽曲春重将凄恨意苔壁问遗尘



　　唐诗品彚巻七十九
　　钦定四库全书
　　唐诗品彚卷八十
　　明　高棅　编
　　五言排律十
　　余响
　　柳宗元
　　詶娄秀才寓居开兀寺早秋月夜病中见寄
　　客有故园思潇湘生夜愁病依居士室梦绕羽人丘味道怜知止遗名得自求壁空残月曙门掩候虫秋【张文濳云此聨为集中第一】谬委双金重难将杂佩詶碧霄无枉路徒此助离忧
　　韦使君黄溪祈雨见召从行至祠下口号
　　骄阳愆岁事良牧念菑畬列骑低残月鸣笳度碧虚稍穷樵客路遥驻野人居谷口寒流净丛祠古木踈焚香秋雾湿奠玉晓光初肸蠁巫言报精诚礼物余惠风仍偃草灵雨会随车俟罪非真吏翻慙奉简书
　　韩愈
　　送李尚书赴襄阳
　　帝忧南国切改命付忠良壤画星揺动旗分兽簸扬五营兵转肃千里地还方控带荆门逺飘浮汉水长赐书寛属郡战马隔邻疆纵猎雷霆迅观棋玉石忙风流岘首客花艶大堤娼富贵由身致谁教不自强
　　和席八防【元和十一年防与公同掌制诰故有倚市吹竽之句】
　　綘阙银河曙东风右掖春官随名共羙花与思俱新绮陌朝游间绫衾夜直频横门开日月高阁切星辰庭变寒前草天销霁后尘沟声通苑急柳色压城匀纶綍谋猷盛丹青歩武亲芳菲含黼藻光景畅形神傍砌看红药廵池咏白苹多情懐酒伴余事作诗人倚市难藏拙吹竽久混真坐慙空自老江海未宁身
　　刘禹钖
　　元和癸巳岁仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空
　　蛮水阻朝宗兵符下渚宫前筹得上防无战巳成功汉使星飞入夷心草偃同观謡开竹栈拜舞掷桑弓就日知兵释投人念鸟穷网罗三面解章奏九门通卉服聨操袂雕题尽鞠躬降幡秋练白驿骑昼尘红火号休传警机桥罢亘空登山不见虏振斾自生风江逺烟波静军回气色雄伫看闻喜后金石赐元戎
　　李吉甫
　　癸巳岁吉甫园丘摄事合于中书后阁宿斋常负忝媿移止于集贤院会门下相公以七言垂寄亦有所酬短章絶韵不足抒意因叙所懐奉寄相公兼呈集贤诸学士
　　淮海同三入枢衡过六年庙斋兢永夕书府会羣仙粉壁连霜曙冰池对月圆岁时忧里换钟漏静中传蓬髪顔空老松心契独全赠言因传说垂训在三篇
　　裴度
　　奉酬中书相公至日圆丘摄事合于中书后阁宿斋移止于集贤院叙懐见寄之作
　　翼亮登三命谟猷本一心致斋移秘府祗事见冲襟皓月当延阁祥风自禁林相庭方积玉王度已如金运偶唐虞盛情同丙魏深幽兰与白雪何处寄庸音
　　李观
　　御沟新柳
　　御沟回广陌芳柳对行人翠色枝枝满年光树树新畏逢攀折客愁见别离辰近映章台骑遥分禁苑春嫩隂初覆水高影渐离尘莫入胡儿笛还令泪湿巾
　　冯宿
　　御沟新柳
　　夹道天渠逺垂丝御柳新千条宜向日万户共迎春轻翠含烟发徴音逐吹频静看思渡口回望忆江濵袅袅分游骑依依驻旅人阳和如可及攀折在兹辰
　　王良士
　　南至日隔仗望含元殿炉烟
　　抗殿防龙首高高接上节当南至日星是北辰天寳防罗仙仗金罏引御烟霏微双阙丽容曵九门连拂曙祥光满分晴瑞色鲜一阳今在厯生植仰陶甄
　　韦纾
　　风动万年枝
　　嘉名标万祀擢秀出深宫嫩叶含烟霭芳柯振惠风参差揺翠色绮靡舞晴空气禀祯祥异荣霑雨露同天年方未极圣寿比应崇幸列华林里知殊众木中
　　宋廸
　　龙池春草
　　鳯阙韶光遍龙池草色匀烟波全让緑堤柳不争新翻叶迎红日飘香借白苹幽姿偏占暮芳意欲留春已胜生金埒长思借玉轮翠华如见幸正好及兹辰
　　吕温
　　和李使君三郎早秋城北亭宴崔司士因寄闗中张评事
　　黄花古城路上尽见青山桑柘晴川口牛羊落照间野情随卷幔军事隔重闗道合偏多赏官微独不闲鹤分琴久罢书到鴈应还为谢登龙客琼枝寄一攀
　　终南精舍月中闻磬
　　月峰禅室掩幽磬净昬氛思入空门妙声从觉路闻泠泠流众壑杳杳出重云天籁疑难辨霜钟讵可分偶来游法界便欲谢人羣竟夕听真响尘心自觧纷
　　鲍溶
　　荐氷
　　西陆宜先启春寒寝庙清歴官分气候天子荐精诚巳辨瑶池色如和玉佩鸣礼余神转肃曙后月残明雅合氷容洁非同雪体轻空怜一掬水珍重此时情
　　赵蕃
　　荐氷
　　仲月开凌室斋心感圣情寒姿分玉座皓彩发丹楹积素因风壮虚空向日明遥涵牕户冷近映冕旒清在掌光逾彻当轩质自轻良辰方可致由此表精诚
　　夏方庆
　　谢真人仙驾过旧山
　　何年成道去绰约化童顔天上辞真侣人间忆旧山桑田今已变萝径尚堪攀云覆瑶坛净苔生丹灶闲逍遥看白石寂寞闭闗应是悲尘累思将羽驾还
　　范传正
　　谢真人仙驾过旧山
　　麾葢从仙府笙歌入旧山水流丹灶缺风起草堂闗白鹿行为卫青鸾舞自闲种松鳞未老移石藓仍斑望路烟霄外廻舆岭岫间岂惟辽海鹤空叹令威还
　　李君房
　　石季伦金谷故园
　　梓泽风流地凄凉迹尚存残芳迷妓女衰草忆王孙舞态随人谢歌声寄鸟言池平森灌木月落吊空园流水悲难驻浮云影自翻宾堦余藓石车马讵喧喧
　　许尧佐
　　石季伦金谷故园
　　石氏遗文在凄凉见故园轻风思奏乐衰草忆行轩舞榭荒苔掩歌台坠叶繁断云归旧壑流水咽清源曲渚残虹敛丛篁宿鸟喧空余林上月长似对金罇
　　陈通方
　　春风扇微和
　　习习和风扇悠悠淑气微阳升知候改律应喜春归池柳晴初折林莺暖欲飞川源浮彩翠台馆动光辉泛艳揺丹阙扬芳入粉闱发生当有分枯朽幸因依
　　张籍
　　送郑尚书出镇南海
　　逺镇承新命王程不暇催班行争路送恩赐并时来牙斾从城展兵符到府开蛮流喧夜市海色润南台画角天边月寒门岭上梅去知公望重多是隔春回
　　和卢常侍寄华山隠者郑氏
　　犹坐三峰下年深学炼丹一间松叶屋数片石花冠酒待山中饮琴将曲里弹开门移逺竹剪草出幽兰荒壁通泉架晴崖晒药坛寄知骑省客长向白云看
　　新成甲仗楼
　　谢氏起高楼西临城上头图功百尺丽藏器五兵脩结构榱甍固虚明户槛幽鱼龙卷旗帜霜雪积戈矛暑雨歊蒸隔凉风宴位留地高形逺出山静气清优睥睨斜光彻阑干宿雾浮芊芊秔稻色脉脉苑溪流郡化王丞相诗成沈隐侯居兹良得景殊胜岘山游
　　沈亚之
　　勤政楼下观百官献寿
　　御气黄花节临轩紫陌头早阳生彩仗霁色入仙楼献寿皆鸳鹭瞻天在冕旒菊尊开九日鳯厯啓千秋乐阕祥烟起杯酣瑞影收年年歌舞夕此地庆皇休
　　春色满皇州
　　何处春归好偏宜在雍州花明夹城道柳暗曲江头风软游丝重光融瑞气浮鬬鸡怜短草乳燕傍高楼绣毂盈香陌新泉溢御沟行看日欲暮回骑似川流
　　张嗣初
　　春色满皇州
　　何处年华好皇州淑气匀韶阳濳应律草木暗迎春柳变金堤畔兰抽曲水滨轻黄垂辇道微緑映天津丽景浮丹阙晴光拥紫宸不知幽逺地今日几枝新
　　滕迈
　　春色满皇州
　　蔼蔼复悠悠春归十二楼最明云里阙先满日边州色媚青门外光揺紫陌头上林荣旧树太掖泛新流暖带祥烟起晴添瑞景浮阳和如啓蛰从此事芳游
　　王涯
　　望禁门松雪
　　宿云开霁景佳气此时浓瑞雪凝清禁祥烟幕小松依稀鸳瓦出隐映鳯楼重金阙晴光照琼枝瑞色封叶铺全类玉柯偃乍疑龙讵比寒山上风霜老昔容
　　吴武陵
　　小松【贡院楼北新栽】
　　拂槛爱贞容移根自逺峰已曾经草没终不任苔封叶少初陵雪鳞生欲化龙乘春濯雨露得地近垣墉逐吹香微动含烟色渐浓时廻日月照为谢小山松
　　李绅
　　山出云
　　杳霭祥云起飘飏翠岭新莹峰开石秀吐叶间松春林静翻空少山明度岭频回崖时掩鹤幽涧或随人姑射朝凝雪阳台晚伴神悠悠九霄上应坐玉京宾
　　白行简
　　春从何处来
　　欲识春生处先从木徳来入门濳报柳度岭暗惊梅透雪寒光散消氷水镜开晓迎郊骑发夜逐斗杓回淑气空中变新声雨后催偏宜资律吕应是候阳台
　　夫子鼓琴得其人
　　宣父穷奥师襄授素琴稍殊流水引全辨圣人心慕徳声逾感懐人意自深泠泠传妙手摵摵振空林促调清风至操弦白日沈曲终情不尽千古仰知音
　　李太尉重阳日得苏属国书
　　降虏意何如穷荒九月初三秋异乡节一纸故人书对酒情无极开缄思有余感时空寂寞懐旧几踌躇鴈尽平沙逈烟销大漠虚登台南望处掩泪对双鱼
　　焦郁
　　春云
　　漫漫天涯色乘春四望平不分残照影何处断魂声缭绕先经塞霏微近过城因风低未敛带雨重还轻干吕知时泰如膏候岁成小儒同品物无以答皇明
　　殷尧藩
　　中元日观诸道士歩虚
　　都开秘箓白石礼先生上界秋光净中元夜景清星辰朝帝处鸾鹤歩虚声玉树花虽老珠宫月最明扫坛天地肃投简鬼神惊傥赐刀圭药还留不死名
　　朱余庆
　　晦日同至昆明池泛舟
　　故人同泛处逺色望中明静见砂痕露微思月魄生周回余雪在浩渺暮云平戏鸟随兰棹空波荡石鲸劫灰难问理岛树偶知名自省曾追赏无如此日情
　　贾岛
　　别徐明府
　　抱琴非本意生事偶相萦口尚袁安节身无子贱名地寒春雪盛山浅夕风轻百战余荒野千夫渐偶耕一杯宜独夜孤客恋交情明日疲骖去萧条过古城
　　寄贺兰朋吉
　　徃徃东林下花香似火焚故园从小别夜雨近秋闻野菜连寒木枯株簇古坟泛舟同逺客寻事入幽云斜日闲门掩荒田细径分相思蝉几处偶坐蝶成羣【刘须溪云是谒流丽】会宿曾论道登高省议文苦吟遥可想边叶向纷纷
　　落第东归逢僧伯阳
　　相逢须语笑人世别离频晓去长侵月思乡动隔春见僧心暂静从俗事多迍宇宙诗名小山河客路新翠桐犹入爨清镜未辞尘逸足思奔骥随羣且退鳞宴乖红杏寺愁在緑杨津老病难为乐开眉赖故人
　　李程
　　春台晴望
　　曲台送春目景物丽新晴霭霭烟收翠忻忻木向荣静看迟日上闲爱野云平风慢游丝转天开逺水明登高尘虑息观徼道心清更有迁乔意出谷莺
　　郑蕡
　　春台晴望
　　追赏层台逈登临四望频熈熈山雨霁濯濯柳条新草长秦城夕花明汉苑春晴林翻去鸟紫陌度游人旅客风尘厌山家梦寐亲迁莺思出谷骞翥待芳辰
　　高弁
　　春台晴望
　　层台聊一望遍赏帝城春风暖闻啼鸟氷开见跃鳞晴山烟外翠香蕊日边新巳变青门柳初销紫陌尘金汤千里国车骑万方人此处云霄近凭高愿致身
　　姚合
　　送杨尚书祭西岳
　　报功严祀典宠诏下明庭酒气飘林岭香烟入杳冥乐清三奏备辞直百神听衣拂云霞湿诗通水石灵何因逐驺骑暂得到岩扄
　　送家兄赴任昭仪
　　早得白眉名之官濠上城别离浮世事迢递长年情广陌垂花影遥林起雨声出闗春草长过汴夏云生黠吏先濳去疲人相次迎宴余和酒拜魂梦共东行
　　冬夜宴韩卿宅送崔亮赴果州
　　防烛照重茵飞杯复几分主人寒不寝上客晓离羣骑吏縁青壁旌旗度白云劒铭生藓色巴字叠氷文华省思仙侣疲民爱使君泠泠唯自适郡邸有谁闻
　　厉
　　缑山月夜闻子晋吹笙
　　缑山明月夜岑寂隔尘氛紫府参差曲清宵次第闻韵流多入洞声度半和云拂竹鸾惊侣经松鹤舞羣蟾光听处合仙露望中分坐惜千嵒曙遗音过汝濆
　　钟辂
　　缑山月夜闻王子晋吹笙
　　月满缑山夜风传子晋笙初闻盈谷逺渐聴入云清杳异人间曲遥分鹤上情孤鸾惊欲舞万籁寂无声此夕留烟驾何时返玉京唯愁音响絶晓色出都城
　　许浑
　　蒜山津观发军
　　羽檄征兵急辕门选将雄犬羊忧破竹貔虎极飞蓬定繋猖狂虏何烦矍铄翁更深黄石畧重振黒山公别马嘶营柳惊乌散井桐低星连寳剑残日让雕弓浪晓戈鋋里山晴鼔角中甲开鱼照水旗飏虎拏风去想金河逺行闻玉塞空汉庭应有问师律在元戎
　　送从兄别驾归蜀川【并序】
　　从兄彦昭与桂阳令韦伯达贞元中俱为千牛伯逹官至王府长史长庆中非罪受谴前年防赦复故秋诏未及而巳殁从兄自蜀而南发旅榇归途上既而西还因成十韵赠别
　　闻与湘南令童年侍玉墀家留秦塞曲官谪障江湄道直奸臣屏寃深圣主知逝川东去疾霈泽北来迟清汉龙髯絶苍岑马鬛移风凄闻笛处月冷罢琴时客路黄公庙乡闗白帝祠巳称鹦鹉赋宁诵鹡鸰诗逺道书难逹长亭酒莫持当凭蜀江水万里寄相思
　　李商隐
　　武侯庙古栢
　　蜀相阶前栢龙蛇捧閟宫隂成外江畔老向惠陵东大树思冯异甘棠忆邵公叶凋湘燕雨枝折海鹏风玉垒经纶逺金刀歴数终谁将出师表一为报昭融
　　戏赠张书记
　　别馆君孤枕空庭我闭闗池光不受月野气欲沈山星汉秋方防闗河梦几还危弦伤逺道明镜惜红顔古木含风久平芜尽日闲心知两愁絶不断若连环【王荆公云唐人学老杜而得其藩篱唯李义山一人而巳至如池光不受月野气欲沈山之类虽少陵无以过也义山合处有过人若用事深僻自是其短】
　　姚鹄
　　送僧归新罗
　　渺渺万余里扁舟发落晖沧溟何岁别白首此时归寒暑途中变人烟岭外稀惊天巨鳌起蔽日大鹏飞雪入行沙履云生坐石衣汉风深习得休恨本心违
　　马戴
　　送册东陵王使
　　越海传金册华夷礼命行片防秋色动万里信潮生日映孤舟出沙连絶岛明翳空翻大鸟飞雪喷长鲸旧鬓回应改遐荒梦易惊何当理风檝天外问来程
　　岐阳逢曲阳故人话旧
　　异地还相见平生分可知壮年俱欲暮徃事尽堪悲道路频艰阻亲朋久别离解兵逃白刃谒帝直明时淹疾生涯故因官世业移鸡鸣闗月落鴈度朔风吹客涙翻岐下乡心落海湄积愁何计遣满酌浣相思
　　李频
　　陜州题河上亭
　　岸拥洪流急亭开清兴长当轩沙草晚入坐水风凉独鸟惊来客孤云触去樯秋声和逺雨暮色带微阳浪静澄牕影沙明发簟光逍遥每尽日谁识爱沧浪
　　送太学吴康仁及第南归
　　因为太学选志业彻春闺首领诸生出先登上第归一荣犹未巳具庆且应稀纵马行青草临岐脱白衣家遥楚国寄防对汉山飞知已盈华省看君再发机
　　府赋观兰亭图
　　徃会人何处遗踪事可观林亭今日在草木古春残笔想吟中驻杯疑饮后干向青穿峻岭当白认回湍月影牕间夜湖光枕上寒不知诗酒客谁更慕前欢
　　杜荀鹤
　　御沟柳
　　律到九重春沟连柳色新细笼穿禁水轻拂入朝人日近韶光早天低圣泽匀谷莺栖未稳宫女画难真楚国空揺浪随堤暗惹尘何如帝城里先得覆龙津
　　张乔
　　华州试月中桂
　　与月转鸿蒙扶踈万古同根非生下土叶不堕秋风每向圆时足还随缺处空影高羣木外香满一轮中未种丹霄日应虚白兔宫何当因羽化细得问功
　　公乗忆
　　春风扇微和
　　丽日催迟景和风扇早春暖浮丹鳯阙韶媚黒龙津澹荡迎仙仗霏微送画轮緑揺宫柳散红待禁花新舞席濳回雪歌筵暗起尘幸当阳候日一愿及佳辰
　　郑谷
　　奉诏试春涨曲江池【干符丙申春】
　　王泽尚通津恩波此日新深疑一夜雨逺似五湖春泛滟翘振鹭澄清跃紫鳞翠低孤屿柳香失半汀苹鳯辇寻佳境龙舟命近臣桂华如入手愿作从游人
　　逺游
　　江湖犹足事食宿戌鼙喧久客秋风起孤舟夜浪飜乡音离楚水庙貌入湘源岸对鳬鹥小林垂橘柚繁津官来有意渔者笑无言早晚酬僧约中条有药园
　　入阁
　　袐殿临轩日和銮返正年两班文武盛百辟羽仪全霜漏清中禁风旗拂曙天门严新契勘仗入迩承宣玉几当红旭金炉纵碧烟对称法吏赞引出宫钿言动挥毫疾威容执簿专寿山晴靉叇颢气暖连延礼有鸳鸾集恩无雨露偏小臣叨备位歌咏防阶前
　　华山
　　峭仞耸巍巍晴岚染近畿孤高不可状图写尽应非絶顶神仙会半空鸾鹤飞云台分逺霭树谷隐斜晖坠石连村响狂雷发庙威气中寒渭濶影外白楼微云对莲花落泉撗露掌飞乳悬危磴滑樵彻上方稀澹泞生真趣逍遥息世机野花明涧路春藓澁松围逺洞时闻磬羣僧画掩扉他年洗尘骨香火愿相依
　　陆扆
　　禁林闻晓莺
　　曙色分层汉莺声绕上林报花开瑞锦催柳绽黄金断续随风逺间闗送月沈语当温树近飞觉禁园深绣户惊残梦瑶池啭好音愿将栖息意从此沃天心
　　唐诗品彚巻八十
　　钦定四库全书
　　唐书品彚巻八十一
　　明　髙棅　编
　　五言排律十一
　　旁流【以下有姓氏无字里世次可考者三十二人】
　　朱延龄
　　秋山极天浄
　　洗髙秋浄天临大野闲葱茏清万象缭绕出层山日落千峰上云销万壑间緑萝霜后翠红叶来殷散彩辉呉甸分形压楚闗欲寻霄汉路延首愿登攀
　　张叔良
　　长至日上公献寿
　　鳯阙晴钟动鸡人晓漏长九重初起钥三事正称觞日至龙顔近天旋圣厯昌休光连雪浄【一作祥光连雪映】瑞气杂炉香化被君臣洽恩沾士庶康不因稽旧典谁得纪朝章
　　崔琮
　　长至日上公献寿
　　应厯三阳首朝天万国同斗边看子月台上候祥风五夜钟初动千门日正融玉阶文物盛仙仗武貔雄率舞皆羣兽称觞即上公南山为圣寿长对未央宫
　　李竦
　　长至日上公献寿
　　候晓金门辟乘时宝厯长羽仪瞻上帝云物丽初旸汉礼方传佩尧年正奉觞日行临观阙帝锡洽珪璋盛美趋三代洪休降百祥自怜朝玉座宴此咏无疆
　　史延
　　清明日赐百官新火
　　上苑连侯第清明及暮春九天初改火万井属良辰颁赐恩逾洽承时庆亦惊翠烟和柳嫩红熖出花新宠命颁三老祥光烛万人太平当此日空腹贺陶钧
　　王濯
　　清明日赐百官新火
　　御火传香殿华光及侍臣星流中使马烛照九衢人转景连金屋分辉丽锦茵熖迎红蕊发烟染玉条春助律和风早添炉暖气新谁怜一寒女犹望照东邻
　　韩濬
　　清明日赐百官新火
　　朱骑传红烛天厨赐近臣火随黄道现烟绕白榆新荣耀分他室恩光共此辰更调金鼎味还暖玉堂人灼灼千门晓辉辉万井春应怜聚萤者瞻望独无隣
　　成崿
　　登圣善寺阁望龙门
　　高阁聊登望遥分禹凿门刹连多宝塔树满给孤园香境超三界清流振陆浑报慈孝理道行得眞源空净祥烟霁时明爱日温愿从初地起长奉下生尊
　　张少博
　　尚书郎上直闻春漏
　　建礼含香处重城待漏辰徐声传鳯阙晓唱辨鸡人银箭听将尽铜壶滴更新催筹当五夜移刻及三春杳杳从天逺泠泠出禁频直庐残响曙肃穆对钩陈
　　周彻
　　尚书郎上直闻春漏
　　建礼通华省含香直紫宸静闻铜史漏暗识桂宫春滴沥疑将絶清泠发更新寒声临鴈沼疎韵应鸡人迥入千门彻行催五夜频高台闲自听非是驻征轮
　　李子卿
　　望终南春雪
　　山势抱西秦初年瑞雪频色揺鹑野霁影落鳯城春皛耀琼峰逼晶明玉树亲尚寒由气动不夜为光新荆岫全疑近昆丘宛合邻余辉倘可惜廻照读书人
　　徐元弼
　　太常寺观舞圣寿乐
　　舞字传新庆人文迈旧章冲融和气洽悠逺圣功长盛徳流无外明时乐未央日华增顾盼风物助低昻翥鳯方齐首高鸿忽断行云门与兹曲同是奉陶唐
　　张良器
　　河出荣光
　　引沠昆山峻朝宗海路长千龄逄圣主五色瑞荣光隐映浮中国晶明助太阳坤维连浩漫天汉接微茫丹阙清氛里函关紫气旁位尊常守伯道泰毎呈祥习坎灵逾乆居卑徳有常龙门如可渉忠信是舟梁
　　王绰
　　迎春东郊
　　玉管潜移律东郊始报春銮舆膺宝运天仗出佳辰睿泽光时軰恩辉及物新虬螭动旌斾烟景入城闉御柳初含色龙池渐啓津谁怜在阴者得与蛰虫伸
　　敬括
　　赋得七月流火
　　前庭一叶下言念忽悲秋变节金初至分空【一作寒】火正流气含凉夜早光拂夏云收助月微明防沿河丽景浮礼标时令爽诗兴国风幽自此观邦正【一作邪正】深知玉叶【一作玉业】休
　　柴宿
　　初日照华清宫
　　灵山初煦泽逺近见离宫影动参差里光分缥缈中鲜飚收晚翠佳气满晴空林润温泉入楼深复道通璇题生炯晃珠缀引胧鳯辇何时幸朝朝此望同
　　张随
　　早春送郎官出宰
　　仙郎今出宰圣主下忧民紫陌轩车送丹墀雨露新趋程犹犯雪行县正逄春粉署时廻首铜章已在身鸣琴化欲展起草恋空频今日都门外悠悠别汉臣
　　河中献防
　　叛将忘恩乆王师不战通凯歌千里内喜气二仪中防尽条山下兵廻汉苑东将军初执讯明主欲论功落日烟尘静寒郊壁垒空苍生幸无事自此乐尧风
　　王质
　　金谷园花发懐古
　　寂寥金谷涧花发旧时园人事空懐古烟霞此独存管弦非上客歌舞少王孙繁蘂风惊防轻红鸟乍翻山川终不改桃李自无言今日经尘路凄凉讵可论
　　张公乂
　　金谷园花发懐古
　　今日春风至花开石氏园未全红艳折半与素光翻防缀踈林遍微明古径繁窥临莺欲语寂寞李无言谷变迷铺锦台余认树萱川流人事共千载竟谁论
　　周亮
　　曲江亭望慈恩寺杏园花发
　　江亭闲望处逺近见秦源古寺迟春景新花发杏园萼中轻蘂密枝上素姿繁拂雨云初起含风雪欲翻容辉明十地香气遍千门愿莫随桃李芳菲不为言
　　陈翥
　　曲江亭望慈恩寺杏园花发
　　曲池晴望好近接梵王家十畆开金地千林发杏花映云犹误雪照日欲成霞紫陌传香逺红泉落影斜园中春尚早亭上路非賖芳景堪游处其如惜物华
　　严巨川
　　太清宫闻滴漏
　　玉漏移中禁齐车入太清渐知催辨色复听续余声乍逐微风转时因杂佩轻青楼人罢梦紫陌骑将行残魄栖初尽余寒滴更生慙非朝谒客空有振衣情
　　莫宣卿
　　百官乘月早朝听残漏
　　建礼俨朝冠重门耿夜阑碧空蟾魄度清禁漏声残候晓车舆合淩霜剑佩寒星河犹皎皎银箭尚杳霭祥光起霏防瑞气攒忻逄圣明代长愿接鹓鸾
　　孙昌
　　越裳献白翟
　　圣哲符休运伊臯列上台覃恩丹徼逺入贡素翚来北阙欣初见南枝顾未廻敛空残雪净矫翼片云开驯扰将无惧翻飞幸莫猜甘从上苑里饮啄自徘徊
　　王若嵒
　　越裳献白翟
　　素翟宛昭彰遥遥自越裳氷睛朝映日玉羽夜含霜嵗月三年逺山川九译长来从碧海路入见白云乡作瑞兴周后登歌美汉皇朝天资孝理惠化且无疆
　　孙頠
　　送薛大夫和蕃
　　亚相独推贤乘轺向逺边一心倾汉日万里望胡天忠信皇恩重要荒圣徳传戎人方屈膝塞月复婵娟别思流莺晚归朝候鴈先当书外垣传廻奏赤墀前
　　徐敞
　　白露为霜
　　早寒青女至零露结为霜入夜飞清景陵晨积素光驷星初晳晳葭菼复苍苍色冐沙滩白威加木叶黄鲜辉袭纨扇杀气掩干将葛屦那堪履从令君子伤
　　顔粲
　　白露为霜
　　悲秋将岁晚繁露已成霜徧渚芦先白霑篱菊自黄应钟鸣逺寺拥鴈度三湘气逼儒衣薄寒侵宵梦长满庭添月色拂水敛荷香独念蓬门下穷年在一方
　　陈祐
　　风光草际浮
　　秀发王孙草春生君子风光揺低偃处影防艳阳中稍稍移苹末微微转蕙丛浮烟倾緑野逺色澹晴空泛彩池塘媚含芳景气融清晖谁不挹几许赏心同
　　汤洙
　　登云梯
　　谢客常游处层峦枕碧溪经过殊俗境登陟象云梯歩歩劳山屐行行蹑涧霓迥临天路广俯眺夕阳低赏咏情弥惬风尘事已暌前修如可慕投足固思齐
　　童翰卿
　　织女石
　　一片昆明石千秋织女名见人虚脉脉临水更盈盈苔作轻衣色波为促杼声岸云连鬓湿沙月对眉生有脸莲同笑无心鸟不惊还如明镜里形影两分明
　　熊孺登
　　日暮天无云
　　杳杳复苍然无云日暮天象分青气外景尽赤霄前渐吐星河色遥生水木烟从容难附丽顾歩欲澄鲜但见收三素何能测上应非暂呈瑞不许出山川
　　无名氏
　　晦日同志昆明池泛舟
　　灵沼疑河汉萧条见斗牛烟生知岸近水净觉天秋落月低前树清辉满去舟兴因孤屿起心为白苹留晓吹兼渔笛闲云伴客愁龙津如可上长啸且乘流
　　金谷园花发懐古
　　春风生梓泽迟景映花林欲问当时事因伤此日心繁华人已殁桃李意何深涧咽歌声在云归盖影沉地形同万古笑价失千金遗迹因无限芳菲不可寻
　　日暮山河清
　　天高爽气晶迟景忽西倾山列千重静河流一带明想同金镜彻宁让玉壶清纎翳无由出浮埃不复生萦纡分汉苑表里见秦城逸兴终难系抽毫仰此情
　　华山庆云见
　　圣主祠名岳高风发庆云金柯初缭绕玉叶渐氛氲气色含珠日光明吐翠雰依稀来鹤态髣髴列仙羣万树流光影千潭泻锦文苍生忻有望祥瑞在吾君
　　空水共澄鲜
　　悠然四望通水无穷海鹤飞天际烟林出禁中云消澄遍碧霞起澹微红落日浮光满遥山翠色同樵声喧竹屿棹唱入莲丛逺客舟中兴烦襟暂一空
　　郊坛听雅乐
　　防坛恭祀事彩仗下寒坰展礼陈嘉乐齐心动众灵韵长飘更逺曲度静宜听泛响何清越随风防杳冥微悬和气聚旋退晓山青本自钧天降还疑列洞庭
　　霜隼下晴臯
　　九臯霜气劲翔隼下初晴风动闲云巻星驰白草平棱棱方厉疾肃肃自纵横掠地秋毫迥投身逸翮轻高墉全失影逐雀乍飞声薄暮寒郊外悠悠万里情
　　河出荣光
　　符命自陶唐吾君应防昌千年清徳水九折满荣光极岸浮佳气微波照夕阳澄辉明贝阙防彩入龙堂近带关云紫遥连日道黄冯夷矜海若汉武贵宣房渐没孤槎影仍呈一苇杭抚躬悲未济作颂喜时康
　　送史司马赴崔相公幕【文苑英华失姓氏严沧浪云此或太白之逸诗也不然亦是盛唐人之作】
　　峥嵘丞相府清切鳯凰池羡尔瑶台鹤高栖琼树枝归飞晴日好吟弄惠风吹正有乘轩乐初当学舞时珍禽在罗网微命若游丝愿托周周羽相衔汉水湄
　　皎然
　　【以下衲子四人】
　　奉陪顔使君修韵海毕东溪泛舟饯诸文士
　　诸侯崇鲁学羔鴈日成羣外史刋新韵中郎定古文【鲁公著书依切韵起东字字脚皆仿古篆】菁华兼百代雅素备三坟国语思开物王言欲致君研精业已就欢宴惜应分独望西山去将身寄白云
　　冬日遥和卢使君防平綦母居士游法华寺高顶临湖亭
　　仁芳标絶境亷守蹑高踪天见才分刹风传欲尽钟城中归路逺湖上碧山重水照千花界云开七叶峰寒空艾绶满晴翠白纶浓逸韵知难继佳游恨不逢仍闻抚禅石为我乆从容
　　陪顔使君饯宣谕萧常侍
　　江淮凋瘵后逺使发天都昏垫宸心及哀矜诏命敷恤民驱急传访旧枉飞舻外镇藩条最中朝顾问殊文皆正风俗名共溢寰区已事方懐阙归期早戒途繁笳咽水阁高盖拥云衢暮色生千嶂秋声入五湖离歌犹宛转归驭已踟蹰今夕庾公意西楼月亦孤
　　春日酬祭岳渎使大理卢卿自防稽廻经年将赴朝寄故林十二韵
　　望祀崇周典皇华出汉庭紫泥颁防计酒荐芳馨圣虑祈多祐斋心合至灵占祥刋史竹筮日数尧蓂礼秩新加命朝章旧理刑敷诚依北阙遗爱在西亭五袴歌仍咏三碑石重铭踌躇问存没委曲向郊坰苕水曾同泛稽山昔共经清风门客仰佳颂国人听奉使朝行月飞文夜动星征途回四牡遥恋故林青
　　清江
　　早发陜州途中赠严秘书
　　此身虽不系忧道亦劳生万里江湖梦千山雨雪行人家依旧垒关路闭层城未灭交河虏犹屯细柳兵艰难嗟道逺栖托頼深情贫病吾将有精修许少卿
　　早春书情寄河南崔少府
　　日日东风至阳和似不均病身空益老愁鬓不知春宇宙成遗物光阴促幻身客游伤末路心事向行人道薄犹懐土时难欲厌贫微才如可寄赤县有乡亲
　　春游司直城西鸬鷀谿别业
　　别墅军城下闲喧未可齐春深花蝶梦晓隔柳烟鞞韶景浮寒水疎杨映緑堤沿洄看竹色来徃听莺啼乆慢持生术多亲种药畦家贫知素行心苦见清溪越客初投分南枝得寄栖禅机空寂寞雅趣頼招防本寺重江外游方二室西徘徊恋知已日夕草萋萋
　　广宣
　　皇太子颁赐存问并索和新诗因有陈谢
　　望苑招迎后禅扉访问余祗言俟文雅何意入庸虚率性多非学縁情偶自书清风闻寺响白日见心初重道逢轩后崇儒过魏储青宫列楩梓圃积琼琚郑防宁容者齐竽乆舍诸空懐受恩感含思几踌躇
　　理莹
　　送戴三徴君还谷口旧居
　　岩穴多遗秀弓车屡逺招周王尊渭叟颍客傲唐尧出处天波合关河地势遥瞻星吴郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛履消层崖悬瀑溜万壑振清飚谷鸟犹迁木场驹正食苖谢安何日起台鼎伫君调
　　上官昭容
　　【以下宫闺三人】
　　奉和幸三防寺应制
　　释子谈经处轩臣刻字留故台遗老识残简圣君求驻跸懐千古开襟望九州四山縁壁合二水夹城流宸翰陪瞻仰天杯接献酬太平词藻盛长愿纪鸿休
　　宋若昭
　　奉和御制麟徳殿燕百僚
　　垂衣临八极肃穆四门通自是无为化非关辅相功修文招隐伏尚武殄妖凶徳立韶光炽恩沾雨露浓衣冠陪御燕礼乐盛朝宗万寿称觞日千年信一同
　　宋若宪
　　奉和御制麟徳殿燕百僚
　　端拱承休命时清和圣皇四聪闻受谏五服逺朝王景媚暄初转春残日正长御筵多济济盛乐复锵锵宴镐谁能敌横汾未可方愿齐山岳寿福祉永无疆
　　长篇
　　杜审言
　　和李大夫嗣眞奉使存抚河东四十韵
　　六位乾坤动三微厯数迁讴歌移火徳图防在金天子月开阶统房星受命年祯符龙马出寳箓鳯凰传地即交风雨都仍卜涧瀍明堂唯御极清庙乃尊先不宰神功运无为大象悬八荒平物土四海接人烟已属羣生泰犹言至道偏玺书傍问俗旌节近推贤秩比司空位官临御史员雄辞执刀笔直谏罢楼船国有大臣器朝加小防筵将行备礼乐送别仰神仙城阙周京转关河陜服连稍观汾水曲俄指绛台前姑射长望平阳遂宛然舜耕余草木禹凿旧山川昔出诸侯静无何霸业全中军扫战敌外府絶兵权隐隐帝乡至瞻瞻肃祀防西河偃风俗东壁挂星躔井邑枌榆社陵园松栢田荣光晴掩代佳景晚侵燕雨沛鸿私涤风行睿防宣惇厘访疾苦屠钓采贞坚人乐逢刑措时康洽赏延赐逾秦氏级恩倍汉家钱拥传咸翘首称觞竟比肩拜迎迷道路咏舞溢郊杀气西冲白穷阴北陆飞霜遥度海残月迥临边【僧皎然云逺也】缅邈朝庭问周流朔塞旋兴来探马防俊发抱龙泉学总八千巻文倾三百篇澄清得使者作颂有人焉莫以崇班列而云胜托捐伟才何磊落陋质几翩翾江海宁为让巴渝转自牵一闻歌圣道助曲荷陶甄
　　杜甫
　　奉送郭中丞兼太仆卿充陇右节度使
　　诏发西山将秋屯陇右兵凄凉余部曲燀赫旧家声雕鹗乘时去骅骝顾主鸣艰难须上防容易即前程斜日当轩盖高风巻斾旌松悲天水冷沙乱雪山清和虏犹懐惠防边讵敢惊【刘云上句有风下句伤时】古来于异域镇静示专征燕蓟奔封豕周秦触骇中原何惨黩余孽尚纵横箭入昭阳殿笳吟细柳营内人红袖泣王子白衣行宸极妖星动园林杀气平空余金椀出无复繐帷轻【刘云如箭入昭阳至繐帷金椀愈甚矣非所忍言】毁庙天飞雨焚宫火彻明罘罳朝共落棆桷夜同倾三月师逾整羣胡势就烹疮痍亲接战勇决冠垂成妙誉期元宰殊恩且列卿几时回节钺戮力扫搀抢圭窦三千士云梯七十城耻非齐説客甘似鲁诸生通籍微班忝周行独坐荣随肩趋漏刻短髪寄簮缨径欲依刘表还疑厌祢衡渐衰那此别忍泪独含情废邑狐狸语空村虎豹争人频坠涂炭公岂忘精诚元帅调新律前军压旧京安边仍扈从莫作后功名寄彭州高三十五使君适虢州岑二十七长史参三十韵
　　故人何寂寞今我独凄凉老去才难尽秋来兴甚长物情尤可见词客未能忘【刘云物情徃徃见弃惟词客未忘耳】海内知名士云端各异方高岑殊缓歩沈鲍得同行意惬关飞动篇终接混茫【刘云即子美自道可为悟人】举天悲富骆近代惜卢王似尔官仍贵前贤命可伤诸侯非弃掷半刺已翺翔诗好几时见书成无使将男儿行处是客子鬬身强羁旅推贤圣沈绵抵咎殃三年犹疟疾一鬼不销亡隔日搜脂髓增寒抱雪霜徒然潜隙地有腼屡鲜妆何大龙钟极于今出处妨无钱居帝里尽室在边疆刘表虽遗恨厐公至死藏心微傍鱼鸟肉瘦怯豺狼陇草萧萧白洮云片片黄彭门剑阁外虢略鼎湖傍荆玉簪头冷巴牋染翰光乌麻蒸续晒丹橘露应尝岂异神仙宅俱兼山水乡竹斋烧药灶花屿读书牀更得清新否遥知属对忙旧宫宁改汉淳俗本归唐济世宜公等安贫亦士常蚩尤终戮辱胡羯漫猖狂防待祅氛静论文蹔裹粮
　　寄岳州贾司马六文巴州严八使君两阁老五十韵
　　衡岳啼猿里巴州鸟道边故人俱不利谪宦两悠然阖辟乾坤正荣枯雨露偏长沙才子逺钓濑客星悬忆昨趋行殿殷忧捧御筵讨胡愁李广奉使待张骞无复云台仗虚脩水战船苍茫城七十流落剑三千画角吹秦晋旄头俯涧瀍小儒轻董卓有识笑苻坚浪作禽填海那将血射天万方思助顺一鼓气无前隂防陈仓北晴薰太白巅乱麻尸积卫破竹势临燕法驾还双阙王师下八川此时沾奉引佳气拂周旋【刘云乱来读此十字哀痛殊生】貔虎闲金甲麒麟受玉鞭侍臣谙入仗廐马解登仙【刘云浅事不俗俗意不俚】花动朱楼雪城凝碧树烟衣冠心惨怆故老泪潺湲哭庙悲风急朝正霁景鲜月分梁汉米春给水衡钱内蕊繁于缬宫花软胜绵恩荣同拜手出入最随肩晚着华堂醉寒重绣被眠辔齐兼秉烛书枉满怀牋【刘云才复京便有此乐是此时残破巡幸尚自庶防】每觉升元辅深期列大贤秉钧方咫尺铩翮再联翩禁掖朋从改微班性命全青蒲甘受戮白髪竟谁怜弟子贫原宪诸生老伏防师资谦未逹乡党敬何先旧好肠堪断新愁眼欲穿翠干危栈竹红腻小湖莲贾笔论孤愤严君赋防篇定知深意苦莫使众人传贝锦无停织朱丝有断弦浦鸥防碎首霜鹘不空拳地僻昬炎瘴山稠隘石泉且将棋度日应用酒为年【刘云甚言避祸之道可念】典郡终微眇治中实弃捐安排求傲吏比兴展归田去去才难得苍苍理又古人称逝矣吾道卜终焉陇外飜投迹渔阳复控笑为妻子累甘与嵗时迁亲故行稀少兵戈动接聨他乡饶梦寐失侣自迍邅多病加淹泊长吟阻静便如公尽雄俊志在必腾骞【刘云结语如此使人意尽　永嘉薛韶云老杜近体律诗精深妥帖虽多至百韵而首尾相应如常山之蛇无间龃龉处矣】
　　高适
　　信安王幕府诗并序三十韵
　　开元二十年国家有事林胡诏礼部尚书信安王总戎大举时考功郎中王公司勲郎中刘公主客郎中魏公侍御史李公监察御史崔公咸在幕府诗以颂美数公见于词云
　　云纪轩皇代星高太白年庙堂咨上策幕府制中权盘石藩维固升坛礼乐先国章荣印绶公服贵貂蝉乐善旌深德输忠格上剪桐光宠锡题剑美贞坚圣祚雄图广师贞武德防雷霆七校发旌斾五营连华省徴羣乂霜台举二贤岂伊公望逺曾是茂才迁并秉韬钤术兼该翰墨筵帝思麟阁像臣献栢梁篇振玉登辽甸摐金厯蓟壖度河飞羽檄横海泛楼船北伐声逾迈东征务以专讲戎喧涿野料敌静居延军势持三略兵戎自九天朝曕授钺去时听偃戈旋大漠风沙里长城雨雪边云端临碣石波际隠朝鲜夜壁衡高斗寒空驻防旃倚弓兔月饮马白狼川闗塞鸿勲着京华甲第全落梅横吹后春色凯歌前直道常兼济微才独弃捐曵裾诚已矣投笔尚凄然作赋同元淑能诗匪仲宣云霄不可望空欲仰神仙
　　奉詶睢阳李太守
　　公族称王佐朝经允帝求本枝彊我李盘石冠诸刘礼乐光辉盛山河气象幽系高周柱史名重晋阳秋华省应推择青云宠宴游握兰多具美前席有嘉谋赋得黄金赐言皆白璧酬着鞭驱驷马操刃解全牛出镇兼方伯承家复列侯朝瞻孔北海时用杜荆州广固才登陟毘陵忽阻脩三台冀入梦四岳向分忧郡邑连京口山川望石头海门当建节江路引鸣驺俗见中兴理人逢至道休先移白额横更息赭衣偷梁国歌来晚徐方怨不留岂伊齐政术将以变浇浮讼简知能吏刑寛察要囚坐堂风偃草行县雨随辀地是蒙庄宅城遗阏伯丘孝王余井迳微子故田畴冬至招揺转天寒蝶蝀収猿岩飞雨雪兔苑落梧楸列防霜侵戸褰帏日在钩好贤当解榻乘兴每登楼逸足横千里高谈注九流诗题青玉案衣赠黑貂裘穷巷轩车静闲斋耳目愁未能方管乐翻欲慕巢由讲德良难敌观风岂易俦寸心仍有适江海一扁舟
　　张籍
　　赠殷山人三十韵
　　郁郁山中客知名四十年恓惶身独隠寂寞性应便世业公侯籍生涯黍稷田藤悬读书帐竹系网鱼船已种千头橘新开数脉泉闲游携酒逺出语向僧偏入洞题松过防花选石眠避喧长汩没逢胜即留连自古多高迹如君少并肩耕耘此辛苦章句已流传昔日交游盛当时省阁贤同袍还共弊连辔每推先讲序居重席羣儒愿执鞭满堂虚左待众目望乔迁木异时难用情高道自全畏人频惨憺踈物势迍邅达者闻知命吾生复礼深藏报恩剑久降养生篇憔悴众夫笑经过郡守怜夕阳悲病鹤霜气动饥鹯处士谁能荐穷途世所捐伯鸾堪寄食元淑苦无钱防蹇秋尘里吟诗黄叶前故囊余白领废瑟断朱弦志气终犹在逍遥任自然家贫念防嫁身老恋云烟放逸栖岩鹿清虚饮露蝉郑逃秦谷口严爱越溪边霄汉予犹阻荣枯子不牵山城一相遇感激意难宣
　　杨巨源
　　上刘侍中
　　命代生申甫承家翊禹汤庙谟膺间气师律动清霜钟鼎勲庸大山河诫誓长英姿淩虎视逸步压龙骧道恊陶钧力恩回日月光一言社稷九命备珪璋政洽军逾肃仁敷物已康朱门重棨防丹诏半缣缃位总兴龙野师临涿鹿乡射雕天防碧吹角塞仍黄深入平夷落横行辟汉疆功垂贞石逺名映色丝香断碛瞻貔虎临池识凤凰舞腰凝绮榭歌响拂雕梁杯净传鹦鹉裘鲜照鹔鹴吟诗白羽扇校猎緑沈枪风景佳人地烟沙壮士场幕中邀谢鉴麾下得周郎珠影含空彻琼枝映座芳王浑知武子陈实奬元方富贵春无限欢娯夜未央管弦随玉帐樽爼奉金章俗理宁因劝边城讵假防军容雄朔漠公望冠岩廊分野隣孤岛京坻溢万箱曙华分碣石秋色入渔阳城逺迷川明辨白狼忠贤多感激今古共苍茫堤拥红蕖艶桥分翠栁行轩车纷自至亭馆郁相当珍簟回烦暑曾轩引早凉听琴知思静说剑觉神扬佳景燕台上清辉郑驿傍鼔鼙喧北里珪玉映东牀敢衒由之瑟甘循赐也墙官微思假路战胜忝升堂欲奋三年翼频回一夕肠消忧期酒圣乘兴任诗狂海内栽桃李天涯荷稻梁升沈门下意谁道在苍苍
　　鲍文姬
　　奉和御制麟德殿燕百僚【本在排律旁流类遗书在此】
　　睿泽光寰海功成展武韶戈鋋清外垒文物盛中朝圣祚山河固宸章日月昭玉筵鸾鹄集仙管凤凰调御栁新低緑宫莺乍转娇愿承亿兆庆千祀奉神尧















　　唐诗品彚巻八十一
　　钦定四库全书
　　唐诗品彚巻八十二
　　明　高棅　编
　　七言律诗一
　　正始
　　杜审言
　　大酺
　　毘陵震泽九州通士女欢娱万国同伐皷撞钟惊海上新妆袨服照江东梅花落处疑残雪桞叶开时任好风火徳云官逢道泰天长地久属年丰
　　守岁侍燕应制
　　季冬除夜接新年帝子王臣捧御筵宫阙星河低拂树殿庭灯烛上薫天弹弦奏节梅风入对局探钩栢酒传欲向正元歌万夀暂留欢赏寄春前
　　春日京中有懐
　　今年游寓独游身愁思看春不当春上林苑里花徒发细栁营前叶漫新公子南桥应尽兴将军西地几留賔寄语洛城风日道明年春色倍还人
　　沈佺期
　　古意【乐府作独不见】
　　卢家少妇郁金堂【一作香】海燕双栖玳瑁梁九月寒砧催木叶十年征戍忆辽阳白狼河北音书断丹鳯城南秋夜长谁为含愁独不见更教明月照流黄
　　龙池篇
　　龙池跃龙龙已飞龙徳先天天不违池开天汉分黄道龙向天门入紫微邸第楼台多气色君王鳬雁有光辉为报寰中百川水来朝此地莫东归
　　兴庆池侍宴应制
　　碧水澄潭映逺空紫云香驾御微风汉家城阙疑天上秦地山川似镜中向浦回舟萍巳緑分林蔽殿槿初红古来徒羡横汾赏今日宸游圣藻雄
　　侍宴安乐公主新宅应制
　　皇家贵主好神仙别业初开云汉边山出尽如鸣鳯岭池成不让饮龙川妆楼翠幌教春住舞阁金铺借日悬敬从乗舆来此地称觞献寿乐钧天
　　奉和春初幸太平公主南庄应制
　　主家山第早春归御辇春游绕翠微买地铺金曾作埓寻河取石旧支机云间树色千花满竹里泉声百道飞自有神仙鸣鳯曲并将歌舞报恩晖
　　奉和春日幸望春宫应制
　　芳郊緑树散春晴复道离宫烟雾生杨桞千条花欲绽蒲萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明
　　奉和立春游苑迎春
　　东郊暂转迎春仗上苑初飞行庆杯风射蛟冰千片断气冲鱼钥九闗开林中覔草才生蕙殿里争花并是梅謌吹衔恩归路晚栖乌半下鳯城来
　　从幸香山寺应制
　　南山奕奕通丹禁北阙峨峨连翠云岭上楼台千地起城中钟鼓四天闻梅檀晓阁金舆度鹦鹉晴林采眊分愿以醍醐防圣酒还将祗苑当秋汾
　　红楼院应制
　　红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可到自怜深院得徊翔
　　再入道塲纪事应制
　　南方归去再生天内殿今年异昔年见辟乾坤新定位看题日月更高悬行随香辇登仙路坐近炉烟讲法筵自喜恩深陪侍从两朝长在圣人前
　　嵩山石淙侍宴应制
　　金舆旦下緑云衢防殿晴临碧涧隅溪水泠泠逐行漏山烟片片引香炉仙人六膳调神鼎玉女三浆捧帝壶自惜汾阳纡道驾无如太室览真图
　　遥同杜员外审言过岭
　　天长地濶岭头分去国离家见白云洛浦风光何所似崇山瘴疠不堪闻南浮涨海人何处北望衡阳雁几羣两地江山万余里何时重谒圣明君
　　宋之问
　　奉和春初幸太平公主南庄应制
　　青门路接鳯凰台素浐宸游龙骑来涧草自迎香辇合岩花应待御筵开文移北斗成天象酒近南山作夀杯此日侍臣将石去共欢明主赐金回
　　三阳宫石淙侍宴应制
　　离宫秘苑胜瀛洲别有仙人洞壑幽岩边树色含风冷石上泉声带雨秋鸟向歌筵来度曲云依帐殿结为楼微臣昔沗方明【庄子作方歅】御今日还陪八骏游
　　苏
　　兴庆池侍宴应制
　　金阙平明宿雾収瑶池式宴俯清流瑞鳯飞来随帝辇祥鱼出戏跃王舟帷齐緑树当筵密葢转缃荷接岸浮如临窃比微臣惧若济叨陪圣主游
　　韦元旦
　　兴庆池侍宴应制
　　沧池漭沆帝城边殊胜昆明凿汉年夹岸旌旗防辇道中流箫皷振楼船云峰四起迎宸幄水树千重入御筵宴乐巳深鱼藻咏承恩更欲奏甘泉
　　幸安乐公主山庄应制
　　银河南渚帝城隅帝辇平明出九衢刻鳯蟠螭凌桂邸穿池叠石写蓬壶璚箫暂下钧天乐绮缀长悬明月珠仙榜承恩争既醉方知朝野更欢娱
　　宗楚客
　　奉和幸安乐公主山庄应制
　　玉楼银牓枕严城翠葢红旗列禁营日映层岩图画色风揺杂树管弦声水边重阁含飞动云里孤峯类削成幸覩八龙游阆苑无劳万里访蓬瀛
　　卢藏用
　　奉和立春游苑迎春
　　天游龙辇驻城闉上苑迟光晚更新瑶台半入黄山路玉槛傍临灞津梅香欲待歌前落兰气先过酒上春幸预栢台称献夀愿陪千畆及农辰
　　奉和幸安乐公主山庄应制
　　皇女璚台天汉浔星桥月宇创山林飞萝半拂银题影瀑布环流玉砌隂菊浦香随鹦鹉泛箫楼韵遂鳯凰吟瑶池驻跸恩方久璧月无文兴转深
　　李峤
　　奉和初春幸太平公主南庄应制
　　主家山第接云开天子春游动地来羽骑参差花外转霓旌揺曳日边回还将石溜调琴曲更取峯霞入酒杯鸾辂巳辞乌鹊渚箫声犹绕鳯凰台
　　太平公主山亭侍燕应制
　　黄金瑞牓绛河隈白玉仙舆紫禁来碧树青岑云外耸朱楼画壁水中开龙舟下瞰鲛人室羽节高临鳯女台遽惜欢娱歌吹晚挥戈更却曜灵回
　　赵彦昭
　　侍燕安乐公主新宅应制
　　六龙齐轸御朝曦双鹢维舟下緑池飞观仰看云外耸浮桥直见海中移灵泉巧凿天孙渚孝笋能抽帝女枝幸愿一生同草树年年岁岁乐于斯
　　人日侍燕大明宫应制
　　寳契无为属圣人雕舆出幸玩芳辰平楼半入南山露飞阁旁临东野春夹路秾花千树发垂轩弱桞万条新处处风光今日好年年愿奉属车尘
　　奉和初春幸太平公主南庄应制
　　主第岩扄架鹊桥天门阊阖降鸾镳歴乱旌旗转云树参差台榭入烟霄林间花杂平阳舞谷里莺和弄玉箫巳陪泌水追欢日行奉茅山访道朝
　　李适
　　中宗皇帝幸兴庆池戏竞渡应制
　　拂露金舆丹斾转凌晨黼帐碧池开南山倒影从云落北涧揺光写浪回急舸争标排荇度轻防截浦触荷来横汾燕镐欢无极謌舞年年圣夀杯
　　奉和立春游苑迎春
　　金舆玉辇迎嘉节御苑仙宫待献春淑气初衔梅色浅条风半拂桞墙新天杯庆夀齐南岳圣藻光辉动北辰稍觉披香歌吹近龙骖薄暮下城闉
　　奉和人日燕大明宫恩赐防缕人胜应制
　　朱城待鳯韶年至碧殿防龙淑气来寳帐金屛人巳帖图花学鸟胜初裁林香近接宜春苑山翠遥添献夀杯向夕凭高风景丽天文垂耀象昭回
　　刘宪
　　和立春日内出防花树
　　禁苑韶年此日归东郊道上转青旗桞色梅芳何处所风前雪里覔芳菲开冰池内鱼新跃剪防花间燕始飞欲识王游布阳气为观天藻竞春辉
　　岑羲
　　和立春日内出防花树
　　和风助律应韶年清跸乗高入望仙花笑莺歌迎帝辇云披日霁俯皇川南山近压仙楼上北斗平临魏阙前一奉恩荣同镐燕空如率舞听薰弦
　　徐彦伯
　　奉和中宗皇帝幸兴庆池戏竞渡应制
　　夹道传呼翊翠虬天回地转御芳洲青潭晓霭笼仙跸红屿晴花隔防旒香溢金环盈广坐声传妓舸匝中流羣臣相庆嘉鱼乐共哂横汾歌吹秋
　　马懐素
　　奉和幸安乐公主山庄应制
　　主家台沼胜平阳帝幸欢娱乐未央掩映雕牕交极浦参差綉户绕回塘泉声百处传謌曲树影千重对舞行圣酒一霑何以报唯忻颂徳奉时康
　　奉和立春游苑迎春
　　籥飞灰出洞房青郊迎气肇初阳仙舆暂下宜春苑御醴行开荐夀觞映水轻苔犹隠緑縁堤弱栁未舒黄唯有裁花饰簮鬓恒随圣藻狎年光
　　郑愔
　　奉和春日幸望春宫
　　晨跸淩高转翠旌春楼望逺背朱城忽排花上游天苑却坐云边看帝京百草香心初罥蝶千林嫩叶始藏莺幸同葵藿倾阳早愿比盘根应荣
　　人日侍燕大明宫
　　琼殿含光映早轮玉銮严跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷晞阳犹未春
　　苏颋
　　侍燕安乐公主新宅应制
　　骎骎羽骑歴城池帝女楼台向晚披露洒旌旗云外出风回岩岫雨中移当轩半落天河水绕迳全低月树枝箫鼓宸游陪燕日和鸣双鳯喜来仪
　　奉和春日幸望春宫应制
　　东望望春春可怜更逢晴日桞含烟宫中下见南山尽城上平临北斗悬【刘云句壮】细草偏承回辇处飞花故落舞觞前宸游对此欢无极鸟哢歌声杂管弦
　　广逹楼下夜侍酺燕应制
　　东岳封回燕洛京西墉通晚会公卿楼台絶胜宜春苑灯火还同不夜城正覩人间朝市乐忽闻天上管弦声酺来万舞羣臣醉喜戴千年圣主明
　　扈从鄠杜间奉呈刑部尚书舅崔黄门马常侍
　　翠辇红旗出帝京长杨鄠杜昔知名云山一一看皆羙竹树萧萧画不成羽骑将过持袂拂香车欲度卷帘行汉家曾草巡游赋何似今来应圣明
　　人日燕大明宫赐防缕人胜应制
　　防龙磴道切昭回建鳯旗门绕帝台七叶仙蓂承月吐千株御栁拂烟开初年竞帖宜春胜长命先添献夀杯是日最灵知窃幸羣心能捧大明来
　　兴庆池侍燕应制
　　降鹤池前回歩辇栖鸾树杪出行宫山光积翠遥疑逼水态含青近若空直视天河垂象外俯窥京室画图中皇情未使恩波极日暮楼船更起风
　　奉和初春幸太平公主南庄应制
　　主第山门起灞川宸游风景入初年鳯凰楼下交天仗乌鹊桥头敞御筵往往花间逢防石时时竹里见红泉今朝扈跸平阳馆不羡乗槎云汉边
　　春晚紫薇省直寄内
　　直省清华接建章向来无事日犹长花间燕子栖鳷鹊竹下鹓鶵绕鳯凰内史通宵承紫诰中人落晚爱红妆别离不惯无穷忆莫误卿卿学太常
　　张説
　　三月三日承恩游宴定昆池官庄【得筵字】
　　鳯凰楼下带天泉鹦鹉洲中杂管弦旧试平阳佳丽地今逢上已盛明年舟将水动千寻日幕共林横两岸烟不降王人观禊饮谁令醉舞拂宾筵
　　奉和春日幸望春宫
　　别馆芳菲上苑东飞花淡荡御筵红城临渭水天河静阙对南山雨露通绕殿流莺凡几树当蹊乱蝶许多丛春园既醉心和乐共识皇恩造化同
　　幽州新岁作
　　去岁荆南梅似雪今年蓟北雪如梅共知人事何尝定且喜年华去复来边镇戍歌连日动京城燎火彻明开遥遥西向长安日愿上南山夀一杯
　　防湖山寺
　　空山寂歴道心生虚谷迢遥野鸟声禅室从来云外赏香台岂是世中情云间东岭千重出树里南湖一片明若使巢由同此意不将萝薜易簮缨
　　遥同蔡起居偃松篇
　　清都众木总荣芬传道孤松最出羣名接天庭多景色气连宫阙借氛氲悬池的的停华露偃葢重重拂瑞云不惜流膏助仙鼎愿将桢榦捧明君
　　贾曾
　　奉和春日出苑瞩目应令
　　铜龙晓辟问安回金辂春游博望开渭水晴光揺草树终南佳气入楼台招贤已从商山老托乗还徴邺下才臣在东周独留滞忻逢睿藻日边来
　　武平一
　　奉和立春日内出防花树
　　銮辂青旗下帝台东郊上苑望春来黄莺未觧林间转红蕊先从殿里开尽阁条风初变桞银塘曲水半含苔欣逢睿藻光韶律更促霞觞畏景催
　　李邕
　　奉和初春幸太平公主南庄应制
　　传闻银汉支机石复见金舆出紫微织女桥边乌鹊起仙人楼上鳯凰飞流风入座飘歌扇瀑水当阶溅舞衣今日还同犯牛斗乗槎共泛海潮归
　　蔡希周
　　奉和扈从温泉宫承恩赐浴
　　天行云从指骊宫浴日余波锡诏同防殿氤氲拥香溜纱牎宛转闭和风来将兰气冲皇泽去引星文捧碧空自怜遇坎便能止几托仙槎路未通
　　张九龄
　　奉和圣制早发三卿山行
　　羽卫森森西向秦山川厯厯在清晨晴云稍巻寒岩树宿雨能消御路尘圣徳由来合天道灵符即此应时巡遗贤一一皆罗致犹欲高深访隠沦
　　孙逖
　　和左司张员外自洛使入京中路先赴长安逢立春日赠韦侍御及诸公
　　忽覩云间数雁回更逢山上一花开河边淑气迎芳草林下轻风待落梅秋宪府中高唱入春卿署里和歌来共言东阁招贤地自有西征作赋才














　　唐诗品彚巻八十二
　　钦定四库全书
　　唐诗品彚巻八十三
　　明　高棅　编
　　七言律诗二
　　正宗
　　崔颢
　　黄鹤楼【严沧浪云唐人七言律诗当以崔颢黄鹤楼为第一】
　　昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡闗何处是烟波江上使人愁【刘后村云古人服善李白登黄鹤楼有眼前有景道不得崔颢题诗在上头之句至金陵乃作鳯凰台以拟之今观二诗真敌手碁也　刘须溪云但以防防莽莽有踈宕之气故胜巧思】
　　行经华隂
　　岧嶤太华俯咸京天外三峯削不成武帝祠前云欲散仙人掌上雨初晴河山北枕秦闗险驿路西连汉畤平借问路傍名利客无如此处学长生
　　李白
　　登金陵鳯凰台【范徳机云登临诗首尾好结更悲壮七言律之可法者也】
　　鳯凰台上鳯凰游鳯去台空江自流吴宫花草埋幽径晋代衣冠成古丘三山半落青天外二水中分白鹭洲总为浮云能蔽日长安不见使人愁【刘须溪云其开口雄伟脱落雕饰俱不论若无后两句亦不必作出于崔颢而时胜之以此云】
　　送贺监归四明应制
　　久辞荣禄遂初衣曾向长生説息机真诀自从茅氏得恩波应许洞庭归瑶台含雾星辰满仙峤浮云岛屿微借问欲栖珠树鹤何年却向帝城飞
　　别中都兄明府
　　吾兄诗酒继陶君试宰中都天下闻东楼喜奉连枝会南陌愁为落叶分城隅緑水明秋日海上青山隔暮云取醉不辞留夜月雁行中断惜离羣
　　题东溪公幽居
　　杜陵贤人清且亷东溪卜筑岁将淹宅近青山同谢朓门垂碧栁似陶濳好鸟迎春歌后院飞花送酒舞前檐客到但知留一醉盘中秪有水精盐【刘须溪云律穏丽意浓】
　　鹦鹉洲
　　鹦鹉东过吴江水江上洲传鹦鹉名鹦鹉西飞陇山去芳洲之树何青青烟开兰叶香风起岸夹桃花锦浪生迁客此时徒极目长洲孤月向谁明【刘须溪云犹是鳯台余韵情景虽称终觉豪胜此以正平吊正平者】
　　题雍丘崔明府丹灶
　　羙人为政本忘机服药求仙事不违叶县已泥丹灶毕瀛洲当伴赤松归先师有诀神将助大圣无心火自飞九转但能生羽翼双鳬忽去定何依
　　贾至
　　早朝大明宫呈两省僚友
　　银烛朝天紫陌长禁城春色晓苍苍千条弱栁垂青鎻百啭流莺绕建章剑佩声随玉墀步衣冠身惹御炉香共沐恩波鳯池上朝朝染翰侍君王
　　王维
　　和贾至舍人早朝大明宫之作
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒【刘须溪云帖子语颇不痴重】日色才临仙掌动香烟欲傍衮龙浮朝罢须裁五色诏佩声归到鳯池头
　　和太常韦主簿五郎温泉寓目
　　汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城边猎骑回闻道甘泉能献赋悬知独有子云才
　　大同殿生玉芝龙池上有庆云百官共覩圣恩便赐燕乐敢书即事
　　欲笑周文謌燕镐还轻汉武乐横汾岂知玉殿生三秀讵有铜池出五云陌上尧尊倾北斗楼前舜乐动南薰共欢天意同人意万岁千秋奉圣君
　　奉和圣制从蓬莱向兴庆阁道中留春雨中春望之作应制
　　渭水自萦秦塞曲黄山旧绕汉宫斜銮舆迥出千门桞阁道回看上苑花云里帝城双鳯阙雨中春树万人家为乗阳气行时令不是宸游玩物华
　　李憕
　　【李憕止一首当在王维送少府贬郴州之后原板疑误】
　　奉和圣制从蓬莱向兴庆阁道中留春雨中春望之作应制
　　别馆春还淑气催三宫路转鳯凰台云飞北阙轻隂散雨歇南山积翠来御栁遥随天仗发林花不待晓风开巳知圣泽深无限更喜年芳入睿才
　　勅赐百官樱桃【时为文部郎中】
　　芙蓉阙下防千官紫禁朱樱出上阑才是寝园春荐后非闗御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒
　　勅借岐王九成宫避暑应制
　　帝子逺辞丹鳯阙天书遥借翠微宫隔牎云雾生衣上巻幔山泉入镜中林下水声喧笑语岩前树色隠房栊仙家未必能胜此何事吹箫向碧空
　　酌酒与裴廸
　　酌酒与君君自寛人情反覆似波澜白首相知犹按剑朱门先达笑弹冠草色全经细雨湿花枝欲动春风寒世事浮云何足问不如高卧且加餐
　　出塞作
　　居延城外猎天骄白草连天野火烧暮云空碛时驱马秋日平原好射雕防羌校尉朝乗障破虏将军夜渡辽玉靶角弓珠勒马汉家将赐霍嫖姚
　　詶郭给事
　　洞门高阁霭余晖桃李隂隂栁絮飞禁里踈钟官舍晚省中啼鸟吏人稀晨揺玉佩趋金殿夕奉天书拜闱强欲从君无那老将因卧病觧朝衣
　　积雨辋川庄作
　　积雨空林烟火迟蒸防炊黍饷东菑漠漠水田飞白鹭隂隂夏木啭黄鹂【刘湏溪云冩景自然造意又极辛苦】山中习静观朝槿松下清斋折露葵野老与人争席罢海鸥何事更相疑春日与裴廸过新昌里访吕逸人不遇
　　桃源面面絶风尘桞市南头访隠沦到门不敢题凡鸟看竹何须问主人城外青山如屋里东家流水入西隣闭户著书多岁月种松皆作老龙鳞【刘须溪云青山流水自在】
　　过乗如禅师萧居士嵩丘兰若
　　无着天亲弟与兄嵩丘兰若一峯晴食随鸣磬巢乌下行踏空林落叶声迸水定侵香案湿雨花应共石牀平深洞长松何所有俨然天竺古先生
　　送杨少府贬郴州
　　明到衡山与洞庭若为秋月听猿声愁看北渚三湘逺恶説南风五两轻青草瘴时过夏口白头浪里出湓城长沙不久留才子贾谊何须吊屈平
　　李颀
　　送魏万之京
　　朝闻游子唱离歌昨夜微霜初渡河鸿雁不堪愁里听云山况是客中过闗城曙色催寒近御苑砧声向晚多莫是长安行乐处空令岁月易蹉蛇
　　送司勲卢员外
　　流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晚荐雄文似者故人今已赋长杨
　　题睿公山池
　　逺公遁迹庐山岑开士幽居祗树林片石孤峯窥色相清池皓月照禅心指挥如意天花落坐卧闲房春草深此外俗尘都不染惟余度得相寻
　　寄綦母三
　　新加大邑绶仍黄近与单车去洛阳顾盼一过丞相府风流三接令公香南川粳稻花侵县西岭云霞色满堂共道进贤防上赏看君几岁作台即
　　送李回
　　知君官属大司农诏幸骊山职事雄岁发金钱供御府昼看仙液注离宫千岩曙雪旌门上十月寒花辇路中不覩声明与文物自伤留滞去闗东
　　宿莹公禅房闻梵
　　花宫仙梵逺微微月隠高城钟漏稀夜动霜林惊落叶晓闻天籁发清机萧条巳入寒空静飒沓仍随秋雨飞始觉浮生无住着顿令心地欲皈依
　　题卢五旧居
　　物在人亡无见期闲庭系马不胜悲牎前緑竹生空地门外青山似旧时怅望青天鸣坠叶巑岏枯栁宿寒鸱忆君泪落东流水岁岁花开知为谁
　　祖咏
　　望蓟门
　　燕台一去客心惊笙皷喧喧汉将营万里寒光生积雪三边曙色动危旌沙塲烽火侵胡月海畔云山拥蓟城少小虽非投笔吏论功还欲请长缨
　　崔曙
　　九日登仙台呈刘明府
　　汉文皇帝有高台此日登临曙色开三晋云山皆北向二陵风雨自东来闗门令尹谁能识河上仙翁去不回且欲近寻彭泽宰陶然共醉菊花杯
　　孟浩然
　　登安阳城楼
　　县城南面汉江流江嶂开成南雍州才子乗春来骋望羣公暇日坐销忧楼台晚映青山郭罗绮晴娇緑水洲向夕波揺明月动更疑神女弄珠游
　　登万岁楼
　　万岁楼头望故乡独令乡思更茫茫天寒雁度堪垂泪月落猿啼欲断膓曲引古堤临冻浦斜分逺岸近枯杨今朝偶见同袍友却喜家书寄八行
　　万楚
　　五日观妓
　　西施谩道浣春纱碧玉今时闘丽华眉黛夺将萱草色红裙妬杀石榴花新歌一曲令人艶醉舞双眸敛鬓斜谁道五丝能续命却令今日死君家
　　张谓
　　别韦郎中
　　星轺计日赴岷峨云树连天阻笑歌南入洞庭随雁去西过巫峡听猿多峥嵘洲上飞黄蝶滟滪堆边起白波不醉郎中桑落酒教人无奈别离何
　　杜侍御送贡物戏赠
　　铜柱朱崖道路难伏波横海旧登坛越人自贡珊瑚树汉使何劳獬豸冠疲马山中愁日晚孤舟江上畏春寒由来此货称难得多恐君王不忍看
　　高适
　　送前卫县李宷少府
　　黄鸟翩翩杨桞垂春风送客使人悲怨别自惊千里外论交却忆十年时云开汶水孤防逺路绕梁山疋马迟此地从来可乗兴留君不住益凄其
　　送李少府贬峡中王少府贬长沙
　　嗟君此别意何如驻马衔杯问谪居巫峡啼猿数行泪衡阳归雁几封书青枫江上秋天逺白帝城边古木踈圣代即今多雨露暂时分手莫踌躇
　　同陈留崔司户早春宴蓬池
　　同官载酒出郊圻晴日东驰雁北飞隔岸春云邀翰墨傍檐垂桞报芳菲池边转觉虚无尽台上偏宜酩酊归州县徒劳那可度后时连骑莫相违
　　夜别韦司士【得成字】
　　高馆张镫酒复清夜钟残月雁归声只言啼鸟堪求侣无那春风欲送行黄河曲里沙为岸白马津边桞向城莫怨他乡暂离别知君到处有逢迎
　　岑参
　　和贾至舍人早朝大明宫之作
　　鸡鸣紫陌曙光寒莺啭皇州春色阑金阙晓钟开万户玉阶仙仗拥千官花迎剑佩星初落桞拂旌旗露未干独有鳯凰池上客阳春一曲和皆难
　　和祠部王员外雪后早朝即事
　　长安雪后似春归积素凝华连曙辉色借玉珂迷晓骑光添银烛晃朝衣西山落月临天仗北阙晴云捧禁闱闻道仙郎歌白雪由来此曲和人稀
　　西掖省即事
　　西掖重云开曙晖北山踈雨防朝衣千门桞色连青三殿花香入紫微平明端笏陪鸳列薄暮垂鞭信马归官拙自悲头白尽不如岩下偃荆扉
　　奉和杜相公发益州
　　相国临戎别帝京拥旄持节逺横行朝登剑阁云随马夜渡巴江雨洗兵山花万朶迎征葢川桞千条拂去旌暂到蜀城应计日须知明主待持衡
　　九日使君席奉饯卫中丞赴长水
　　节使横行西出师鸣弓擐甲羽林儿台上霜威凌草木军中杀气傍旌旗预知汉将宣威日正是胡尘欲灭时为报使君多泛菊更将弦管醉东篱
　　使君席夜送严河南赴长水
　　娇歌急管杂青丝银烛金杯映翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时
　　赴嘉州过城固县寻永安超禅师房
　　满树枇杷冬着花老僧相见具袈裟汉王城北雪初霁韩信坛西日欲斜门外不须催五马林中且听演三车岂料巴川多胜事为君书此报京华
　　首春渭西郊行呈蓝田张二主簿
　　回风度雨渭城西细草新花踏作泥秦女峯头雪未尽胡公陂上日初低愁窥白髪羞微禄悔别青山忆旧溪闻道辋川多胜事玉壶春酒正堪携
　　秋夕读书幽兴献兵部李侍郎
　　年纪蹉跎四十强自怜头白始为郎雨滋苔藓侵堦緑秋飒梧桐覆井黄惊蝉也觧求高树旅雁还应厌后行览巻试穿邻舍壁明灯何惜借余光
　　暮春虢州东亭送李司马归扶风别庐
　　桞軃莺娇花复殷红亭緑酒送君还到来函谷愁中月归去磻溪梦里山帘前春色应须惜世上浮名好是闲西望乡闗膓欲断对君衫袖泪痕斑
　　王昌龄
　　万岁楼
　　江上巍巍万岁楼不知经厯几千秋年年喜见山长在日日悲看水独流犺何曾离莫岭鸬鷀空自泛寒洲谁堪登望云烟里向晚茫茫发旅愁




　　唐诗品彚巻八十三
　　钦定四库全书
　　唐诗品彚巻八十四
　　明　高棅　编
　　七言律诗三
　　大家
　　杜甫
　　题张氏隠居【开元二十四年后游东都作】
　　春山无伴独相求伐木丁丁山更幽涧道余寒歴冰雪石门斜日到林丘不贪夜识金银气逺害朝防麋鹿游乗兴杳然迷出处对君疑是泛虚舟
　　城西陂泛舟【天寳十三年作】
　　青蛾皓齿在楼船横笛短箫悲逺天春风自信牙樯动【刘须溪云佳处】迟日徐防锦缆牵鱼吹细浪揺謌扇燕蹴飞花落舞筵不有小舟能荡浆百壶那送酒如泉
　　奉和贾至舍人早朝大明宫【乾元元年已后作】
　　五夜漏声催晓箭九重春色醉仙桃旌旗日暖龙蛇动宫殿风微燕雀高【刘云壮丽自是若非微字清洒不免痴肥矣谩发此议】朝罢香烟擕满袖诗成珠玉在挥毫欲知世掌丝纶羙池上于今有鳯毛
　　宣政殿退朝晚出左掖
　　天门日射黄金榜春殿晴曛赤羽旗宫草霏霏承委佩炉烟细细驻游丝云近蓬莱常五色雪残鳷鹊亦多时【刘云佳处自在可想】侍臣缓歩归青退食从容出每迟
　　紫宸殿退朝口号
　　户外昭容紫袖垂双瞻御座引朝仪香飘合殿春风转花覆干官淑景移【刘云从容富丽】昼漏稀闻高阁报天顔有喜近臣知【刘云意外意】宫中每出归东省会送防龙集鳯池
　　曲江
　　一片花飞减却春风飘万防正愁人且看欲尽花经眼莫厌伤多酒入唇【刘云小纵纯墨最是倾倒律诗不甚缚律者】江上小堂巢翡翠苑边高冢卧麒麟【警防之至可以动悟不特丽句而已】细推物理须行乐何用浮名绊此身【方虚谷云起二句絶妙一片花飞且不可而况于万防乎五六离乱】
　　曲江对酒
　　苑外江头坐不归水精宫殿转霏微桃花细逐杨花落黄鸟时兼白鸟飞【刘云四句亦自恣肆】纵饮久人共弃懒朝真与世相违吏情更觉沧洲逺老大徒悲未拂衣
　　曲江值雨
　　城上春云覆苑墙江亭晚色静年芳林花着雨胭脂落水荇牵风翠带长龙武新军深驻辇芙蓉别殿谩焚香何时诏此金钱防暂醉佳人锦瑟傍
　　九日蓝田崔氏庄
　　老去悲秋强自寛兴来今日尽君欢羞将短髪还吹防笑倩傍人为整冠蓝水逺从千涧落玉山高竝两峯寒【杨诚斋诗话云诗人至此笔力多衰今方且雄杰挺防唤起一篇精神非笔力不至于此】明年此会知谁徤醉把茱萸仔细看【陈后山诗话云孟嘉落防前世以为胜絶子羙九日诗云羞将短髪遂吹防笑倩傍人为正冠其文雅旷逹不减昔人故谓诗非力学可致正须胸中度世耳】
　　恨别【乾元年作】
　　洛阳一别四千里胡骑长驱五六年草木变衰行剑外兵戈阻絶老江边思家歩月清宵立忆弟看云白日眠闻道河阳近乗胜司徒急为破幽燕
　　蜀相【上元元年成都府作】
　　丞相祠堂何处寻锦官城外栢森森映阶碧草自春色隔叶黄鹂空好音三顾频繁天下计两朝开济老臣心出师未捷身先死长使英雄泪满襟【刘云全首如此一字一泪矣又云写得使人不忍读故以为至又云千年遗下此语使人意伤】
　　野老
　　野老篱前江岸回柴门不正逐江开渔人网集澄潭下贾客舟随返照来【刘云句句洗削】长路闗心悲剑阁片云何意傍琴台【刘云此等亦与人意无异也】王师未报収东郡城阙秋生画角哀【公自注云得称城阙】
　　和裴廸登蜀州东亭送客逢早梅相忆见寄
　　东阁官梅动诗兴还如何逊在扬州此时对雪遥相忆送客逢春可自由幸不折来伤岁暮若为看去乱乡愁【刘云亦宛转沉着】江边一树垂垂发朝夕催人自白头
　　送韩十四江东省亲【上元二年作】
　　兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归【刘云子羙自谓深悲极怨者】
　　野望【实应元年成都府作】
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有涓埃答圣朝跨马出郊时极目不堪人事日萧条
　　涪城县香积寺官阁【广徳元年梓州作】
　　寺下春江深不流山腰官阁迥添愁含风翠壁孤云细背日丹枫万木稠小院回廊春寂寂浴鳬飞鹭晚悠悠诸天合在藤萝外昏黒应须到上头
　　玉台观【滕王造　广徳二年阆州作】
　　中天积翠玉台遥上帝高居绛节朝遂有冯夷来击皷始知嬴女善吹箫江光隠见鼋鼍窟石势参差乌鹊桥【刘云虽是江境语有神隽】更有红顔生羽翰便应黄髪老渔樵
　　登楼【广徳二年成都作】
　　花近高楼伤客心万方多难此登临锦江春色来天地玉垒浮云变古今【石林诗话云七言难于气象雄浑句中有力而纡余不失言外之意者自老杜锦江玉垒之后常恨无复继者】北极朝廷终不改西山寇盗莫相侵可怜后主还祠庙日暮聊为梁甫吟【刘云先主庙中乃亦有后主此亡国者何足祠徒使人思诸葛梁甫之恨而已梁甫吟亦兴废之感也武侯以之】
　　院中晚晴懐西郭茅舍【广徳三年成都作】
　　幕府秋风日夜清淡云踈雨过高城叶心朱实堪时落阶面青苔先自生复有楼台衔暮景不劳钟皷报新晴浣花溪里花饶笑肯信吾兼吏隠名
　　宿府
　　清秋幕府井梧寒独宿江城蜡炬残永夜角声悲自语中天月色好谁看【刘云上下沉着】风尘荏苒音书絶闗塞萧条行路难已忍伶俜十年事强移栖息一枝安
　　秋兴八首【大厯元年秋防州作刘云八诗大体沈雄富丽哀伤无限尽在言外故自不厌确实小家数不可彷佛耳】
　　玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪【刘云此七字痛甚】孤舟一系故园心寒衣处处催刀尺白帝城高急暮砧
　　防府孤城落日斜毎依南斗望京华听猿实下三声泪【刘云语苦】奉使虚随八月槎画省香炉违伏枕山楼粉堞隠悲笳请看石上藤萝月已映洲前芦荻花
　　千家山郭静朝晖日日江楼坐翠微信宿渔人还泛泛【刘云泛泛无所得也】清秋燕子故飞飞匡衡抗疏功名薄刘向传经心事违【刘云既前后不相渉只用二人名亦莫知其意之所在落落可人】同学少年多不贱五陵衣马自轻肥
　　闻道长安似奕碁百年世事不胜悲王侯第宅皆新主文武衣冠异昔时直北闗山金鼓振征西车马羽书迟鱼龙寂寞秋江冷故国平居有所思
　　蓬莱宫阙对南山承露金茎霄汉间西望瑶池降王母东来紫气满函闗【刘云律句有此自觉雄浑】云移雉尾开宫扇日绕龙鳞识圣顔一卧沧江惊岁晚几回青防朝班昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沉云黒露冷莲房坠粉红闗塞极天唯鸟道江湖满地一渔翁
　　瞿塘峡口曲江头万里风烟接素秋花萼夹城通御气芙蓉小苑入边愁【刘云两句写幸蜀之怨懐故京之思不分逺近如将见其实焉】珠帘綉柱围黄鹄锦缆牙樯起白鸥【刘云对句耳不足为雅丽】回首可怜歌舞地秦中自古帝王州
　　昆吾御宿自逶迤紫阁峯隂入渼陂香稲啄余鹦鹉粒碧梧栖老鳯凰枝【刘云语有悲慨可念】佳人拾翠春相问仙侣同舟晚更移【刘云甚有风韵春字又胜】防笔昔曾干气象白头吟望苦低垂
　　吹笛
　　吹笛秋山风月清谁家巧作断肠声风飘律吕相和切月傍闗山几处明胡骑中宵堪北走武陵一曲想南征故园杨桞今揺落何得愁中却尽生【方虚谷云慷慨悲怨自是一种风味】
　　夜
　　露下天高秋气清空山独夜旅魂惊踈灯自照孤防宿新月犹悬双杵鸣南菊再逢人卧病北书不至雁无情步檐倚杖看牛斗银汉遥应接鳯城
　　咏懐古迹二首
　　羣山万壑赴荆门生长明妃尚有村【刘云起得磊落】一去紫台连朔漠独留青冢向黄昏画图省识春风面环佩空归月夜魂千载琵琶作胡语分明怨恨曲中论
　　诸葛大名垂宇宙宗臣遗像肃清高三分割据纡筹防万古云霄一羽毛伯仲之间见伊吕指挥若定失萧曹【刘云两语气防别足掩上句之劣知已语赞孔明者不能复出此也】运移汉祚终难复志决身殱军务劳
　　阁夜【大厯元年冬防州作】
　　岁暮隂阳催短景天涯霜雪霁寒宵五更皷角声悲壮三峡星河影动揺野哭千家闻战伐夷歌几处起渔樵卧龙跃马终黄土人事音书谩寂寥【刘云第三四句对看自是无穷俯仰之悲】
　　返照【大厯二年夏夔州作】
　　楚王宫北正黄昬白帝城西过雨防返照入江翻石壁归云拥树失山村【刘云字字着意】衰年肺病唯高枕絶塞愁时早闭门不可久留豺虎乱南方实有未招魂【刘云语不轻易感恨更多】
　　九日登高【大歴二年秋防州作】
　　风急天高猿啸哀渚清沙白鸟飞回无边落木萧萧下不尽长江滚滚来【刘云句自雄畅】万里悲秋常作客百年多病独登台艰难苦恨繁霜鬓潦倒新停浊酒杯【刘云结复郑重】
　　送李秘书赴杜相公幕
　　青帘白舫益州来巫峡秋涛天地回石出倒听枫叶下橹揺背指菊花开【刘云两句皆目击自然而险易天出极舟行之妙也】贪趋相府今晨发恐失佳期后命催南极一星朝北斗五云多处是三台
　　小寒食舟中作【大厯五年潭州作】
　　佳晨强饮食犹寒隠几萧条戴鹖冠春水船如天上坐老年花似雾中看【刘云意虽索寞语不寒俭】娟娟戏蝶过闲幔片片轻鸥下急湍云白山青万余里愁看直北是长安【范元实诗眼云沈佺期诗云白山青千万里几时重谒圣明君杜云云白山青万余里愁看直北是长安沈云人如天上坐鱼似镜中游杜云春水船如天上坐老年花似雾中看皆不免蹈袭然按邵氏闻见録云少陵此诗次聨本沈云卿船如天上坐人似镜中行船如天上去人在镜中悬也要皆触景而发意异句工何可同日而观况少陵独立乎千载之上岂必有所本而后作哉】








　　唐诗品彚巻八十四
　　钦定四库全书
　　唐诗品彚巻八十五
　　明　高棅　编
　　七言律诗四
　　羽翼
　　钱起
　　和李员外扈驾幸温泉宫
　　未央月晓度踈钟鳯辇时巡出九重雪霁山门迎瑞日云开水殿飞龙轻寒不入宫中树佳气常浮仗外峯遥羡枚臯扈仙跸偏承霄汉渥恩浓
　　赠阙下裴舍人
　　二月黄鹂飞上林春城紫禁晓隂隂长乐钟声花外尽龙池桞色雨中深阳和不散穷途恨霄汉常悬捧日心献赋十年犹未遇羞将白髪对华簮【刘云有情有味有体色深可观】
　　汉武出猎
　　汉家无事乐时雍羽猎年年出九重玉帛不朝金阙路旌旗长绕防霞峯且贪原兽轻黄屋宁畏渔人犯白龙薄暮方归长乐观垂杨几处緑烟浓
　　和王员外晴雪早朝
　　紫微晴雪带恩光绕仗偏随鸳鹭行长信月留宁避晓宜春花满不飞香独看积素凝清禁巳觉轻寒让太阳题柱盛名兼絶唱风流谁继汉田郎
　　宴曹王宅
　　贤王驷马退朝初小苑三春带雨余林沼葱茏多贵气楼台隠映接天居仙鸡引敌穿红药宫燕衔泥落绮疏自叹平生相识愿何如今日厠应徐
　　登刘賔客高斋【时公初退相】
　　能以功成踈宠位不将心赏负云霞林间客散孙阁城上山宜绮季家胡蝶晴连池岸草黄鹂晚出桞园花日陪鲤也趋文苑谁道门生隔绛纱
　　乐逰原晴望上中书李侍郎
　　爽气朝来万里清凭高一望九愁轻不知鳯沼霖初霁但觉尧天日转明四野山河通逺色千家砧杵动秋声遥想青云丞相府何时开阁引书生
　　长信怨
　　长信萤来一叶秋蛾眉泪尽九重幽鳷鹊观前明月度芙蓉阙下绛河流驾衾久别难为梦鳯管遥闻更起愁谁分昭阳夜歌舞君王玉辇正淹留
　　送张员外出牧岳州
　　鳯凰衔诏与何人善政多才宠冦恂台下鸳鸯争送逺岳阳云树待行春自怜黄阁知音在不厌彤防出守频应笑冯唐衰且拙世情相见白头新
　　送裴頔侍御使蜀
　　柱史才年四十强髭髯髪羙清扬朝天绣服乗恩贵出使星轺满路光锦水繁花添丽藻蛾眉明月引飞觞多才自有云霄望计日应追鸳鹭行
　　送李评事赴潭州使幕
　　湖南逺去有余情苹叶初齐白芷生漫説简书催物役遥知心赏缓王程兴过山寺先云到笑引江帆带月行幕下由来贵无事伫闻谈笑静黎甿
　　送兴平王少府逰梁
　　旧识相逢情更亲攀懽甚少怆离频黄绶罢来多逺客青山何处不愁人日斜官树闻蝉满雨过闗城见月新梁国遗风重词赋诸侯应念马卿贫
　　送严维尉河南
　　蕙叶青青花乱开少年趋府下蓬莱甘泉未厌扬雄赋吏道何劳贾谊才征陌独愁飞盖逺离筵只惜暝钟催欲知别后相思处愿植琼枝向柏台
　　送韦信爱子归觐
　　离舟解缆到斜晖春水东流雁北飞才子学诗趋露冕棠花含笑侍斑衣稍闻江树啼猿近转觉山林过客稀借问还珠盈合浦何如鲤也入庭闱
　　赠张南史
　　紫泥何日到沧洲叹向东阳沈隠侯黛色晴峰云外出縠纹江水县前流使臣自欲论公道才子非闗厌薄逰溪畔秋兰虽可佩知君不得少停舟
　　山中詶杨补阙见过
　　日暖风恬种药时红泉翠壁薜萝垂幽溪鹿过苔还静深树云来鸟不知青同心多逸兴春山载酒逺相随却惭身外牵缨冕未胜尊前倒接防
　　七盘路阻冦闻李端公先到南楚
　　日莫穷途泪满襟云天南望羡飞禽阮肠暗与孤魂断江水遥连别恨深明月既能通忆梦青山何用隔同心秦楚眼看成絶国相思一寄白头吟
　　夜宿灵台寺寄郎士元
　　西日横山含碧空东方吐月满禅宫朝瞻双顶青冥上夜宿诸天色界中石潭倒映莲花水塔院空闻松柏风万里故人能尚尔知君视听我心同
　　题嵩阳焦道士石壁
　　三峯花畔碧堂悬锦里真人此得仙玉醴才飞西蜀雨霓裳欲向大罗天防云不散烧丹灶白鹿时藏种玉田幸入桃源因去世方期丹诀一延年
　　刘长卿
　　上阳宫望幸
　　玉辇西巡久未还春光又入上阳间万木长承新雨露千门空对旧河山深花寂寂宫城闭细草青青御路闲独见防云飞不尽只应来去龙顔
　　过贾谊宅
　　三年谪宦此栖迟万里惟留楚客悲秋草独寻人去后寒林空见日斜时汉文有道恩犹薄湘水无情吊岂知【刘云怨甚】寂寂江山揺落处怜君何事到天涯
　　登余千古城
　　孤城上与白云齐万古萧条楚水西官舍巳空秋草没女墙犹在夜乌啼平沙迷人逺落日亭亭向客低飞鸟不知陵谷变朝来暮去弋阳溪
　　献淮宁军节度李相公
　　建牙吹角不闻喧三十登坛众所尊家散万金詶士死身留一剑答君恩【刘云国尔忘家】渔阳老将多回席鲁国诸生半在门白马翩翩春草緑邵陵西去猎平原
　　送李将军迎故使中丞旅榇赴京
　　征西诸将不如君报徳谁能不顾勲身逐塞鸿来万里手披荒草看孤坟擒生絶漠经胡雪懐旧长沙哭楚云归去萧条灞陵上几人看葬李将军
　　使次安陆寄友人
　　新年草色逺萋萋久客将归问路蹊暮雨不知涢口处春风只到穆陵西孤城尽日空花落三戸无人自鸟啼君在江南相忆否门前五桞几枝低
　　自夏口至鹦鹉洲望岳阳寄阮中丞
　　汀洲无浪复无烟楚客相思益然汉口夕阳斜度鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去古今怜
　　江州重别薛六桞八二员外
　　生涯岂料承优诏世事空知学醉歌江上月明胡雁过淮南木落楚山多寄身且喜沧洲近顾影无如白髪何今日龙钟人共弃媿君犹遣慎风波
　　赠别严士元
　　春风倚棹阖闾城水国春寒隂复晴细雨湿衣看不见闲花落地听无声日斜江上孤防影草緑湖南万里情东道若逢相识问青袍今巳误儒生
　　送耿拾遗归上都
　　若为天畔独归秦对水看山欲暮春穷海别离无限路隔河征战几归人长安万里传双泪建徳千峯寄一身想到邮亭愁驻马不堪西望见风尘
　　送常十九归嵩少故林
　　迢迢此恨杳无涯楚泽嵩丘万里賖岐路别时惊一叶云林归处忆三花秋天苍翠寒飞雁古堞萧条晚噪鸦他日山中逢胜事桃源洞里几人家
　　送陆沣仓曹西上
　　长安此去欲何依先达谁当荐陆机日下鳯翔双阙迥雪中人去二陵稀舟从故里难移棹家在寒塘独掩扉临水自伤流落久赠君空有泪霑衣
　　送桞使君赴袁州
　　宜阳出守新恩至京口因家始愿违五桞闭门高士去三苖按节逺人归月明江路闻猿断花暗山城见吏稀唯有郡斋牎里岫朝朝空对谢晖
　　青溪口送人归岳州
　　洞庭何处雁南飞江菼苍苍客去稀防带夕阳千里没天连秋水一人归黄花裛露开沙岸白鸟衔鱼上钓矶岐路相逢无可赠老年空有泪霑衣
　　送马秀才落第归江南
　　南客懐归乡梦频东门怅别栁条新殷勤斗酒城隂暮荡漾孤舟楚水春湘竹旧斑思帝子江蓠初緑怨骚人怜君此去未得意陌上愁看泪满巾
　　送李録事兄归襄阳
　　十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷
　　送皇甫曾赴工部
　　东游久与故人违西去荒凉旧路微秋草不生三迳处行人独向五陵归离心日逺如流水回首川长共落晖楚客岂劳伤此别沧江欲暮自沾衣
　　送惠法师游天台因懐支大师故居
　　翠屛瀑水知何在鸟道猿啼过几重落日独揺金防去深山谁向石桥逢定攀岩下丛生桂欲买云中若个峯想忆东林禅诵处寂寥唯听旧时钟
　　送灵彻上人还越
　　禅客无心杖锡还沃州深处草堂闲身随敝履经残雪手绽寒衣入旧山独向青溪依树下空留白日在人间那堪别后长相忆云木苍苍但闭闗
　　将赴岭外留题萧寺逺公院
　　竹房遥闭上方幽苔径苍苍访昔游内史旧山空日暮南朝古木向人秋天香月色同僧室叶落猿啼傍客舟此去播迁明主意白云何事欲相留
　　题灵祐和尚故居
　　叹逝翻悲有此身禅房寂寞见流尘六时行迳空秋草几日浮生哭故人风竹自吟遥入磬雨花随泪共沾巾残经牎下依然在忆得山中问许询








　　唐诗品彚巻八十五
　　钦定四库全书
　　唐诗品彚巻八十六
　　明　高棅　编
　　七言律诗五
　　接武【上】
　　韦应物
　　燕李録事
　　与君十五侍皇闱晓拂炉香上赤墀花开汉苑经过处雪下骊山沐浴时近臣零落今犹在仙驾飘飖不可期此日相逢思旧日一杯成喜又成悲
　　自巩洛舟行入黄河即事寄府县僚友
　　緑水苍山路向东东南山豁大河通寒树依微逺天外夕阳明灭乱流中孤村几岁临伊岸一雁初晴下朔风为报洛桥游宦侣扁舟不系与心同
　　寓居沣上精舍寄于张二舍人
　　万木藂云出香阁西连碧涧竹林园高斋独宿逺山曙微霰下庭寒雀喧道心淡泊对流水生事萧条空掩门【刘云寂寞有沉着意】时忆故交那得见晓排阊阖奉明恩
　　寄李儋元锡
　　去年花里逢君别今日花开又一年世事茫茫难自料春愁黯黯独成眠身多疾病思田里邑有流亡愧俸钱【苕溪云士君子当以此切切存心彼一意供租敛事土木视民如仇者得无愧此】闻道欲来相问讯西楼望月几回圆
　　皇甫冉
　　同温丹徒登万岁楼
　　高楼独上思依依极浦遥山含翠微江客不堪频北望塞鸿何事又南飞丹阳古渡寒烟积步空洲逺树稀闻道王师犹转战谁能谈笑解重围
　　宿淮隂南楼酧常伯能
　　淮隂日落上南楼乔木荒城古渡头浦外野风初入户牎中海月早知秋沧波一望通千里画角三声起百忧伫立分宵絶来客烦君歩履忽相求
　　秋日东郊作
　　闲看秋水心无事坐对寒松手自栽庐岳高僧留偈别茆山道士寄书来燕知社日辞巢去菊为重阳冐雨开浅薄将何称献纳临岐终日独裵回
　　三月三日义兴李明府后亭泛舟
　　江南烟景复如何闻道新亭更可过处处蓺兰春浦緑萋萋借草逺山多壶觞须就陶彭泽风俗犹传晋永和更使轻桡徐转去微风落日水增波
　　送李録事赴饶州
　　北人南去雪纷纷雁呌汀洲不可闻积水长天随逺客荒城极浦足寒云山从建业千峯出江至浔阳九分借问督邮才弱冠府中年少不如君
　　送钱塘路少府赴制举
　　公车待诏赴长安客里新正阻旧欢迟日未能销野雪晴花偏自犯江寒东溟道路通秦塞北阙威仪拥汉官共许郄生工射防恩荣请向一枝看
　　詶李补阙
　　十年归客但心伤三迳无人巳自荒夕宿灵台伴烟月晨趋建礼逐衣裳偶因麋鹿随丰草谬荷鹓鸾借末行纵有谏书犹未献春风拂地日空长
　　使往夀州淮路寄刘长卿
　　榛草荒凉村落空驱驰卒岁亦何功蒹葭曙色苍苍逺蟋蟀秋声处处同乡路遥知淮浦外故人多在楚云东日夕烟霜那可道夀阳西去水无穷
　　秋夜有懐高三十五兼呈空和尚
　　晚节闻君趋道深结茅栽树近东林大师几度曾摩顶高士何年遂发心北渚三更闻过雁西城万里动寒砧不见支公与度相思拥膝坐长吟
　　皇甫曾
　　早朝日寄所知
　　长安雪后见归鸿紫禁朝天拜舞同曙色渐分双阙下漏声遥在百花中【刘云清丽】炉烟乍起开仙仗玉佩成行引上公共荷发生同雨露不应黄叶久从风
　　奉寄中书王舍人
　　腰金载笔谒承明至道安禅得此生西掖几年纶綍贵东山遥夜薜萝情风传刻漏星河曙月上梧桐雨露清圣主好文谁为荐闭门空赋子虚成
　　张芬见访郊居作
　　林中雨散早凉生巳有迎秋促织声三径荒芜羞对客十年衰老愧称兄愁心自惜江蓠晚世事方看木槿荣君若罢官携手去寻山莫计白云程
　　秋夕寄懐契上人
　　已见槿花朝委露独悲孤鹤在人羣真僧出世心无事静夜名香手自焚牎临絶涧闻流水客至孤峯扫白云更想清晨诵经处独看松上雪纷纷
　　李嘉祐
　　同皇甫冉登重阁
　　高阁朱阑不厌游蒹葭白水绕长洲孤云独鸟川光暮万井千山海气秋清梵林中人转静夕阳城上角偏愁谁堪逺作秦吴别离恨归心双泪流
　　宋州东登望题武陵驿
　　梁宋人稀鸟自啼登舻一望倍含凄白骨半随河水去黄云犹傍郡城低平陂战地花空落旧苑春田草未齐明主频移虎符去几时行县向黔黎
　　早秋京口旅泊赠张侍御
　　移家避寇逐行舟厌见南徐江水流吴地征徭非旧日秣陵凋弊不胜秋千家闭户无砧杵七夕何人望斗牛只有同时骢马客偏题尺牍问穷愁
　　苏台至望亭驿人家尽空怅然有作寄从弟纡
　　南浦菰蒲覆白苹东吴黎庻逐黄巾野棠自发空流水江燕初归不见人逺树依依如送客平田独伤春那堪回首长洲苑烽火年年报虏尘
　　暮春宜阳郡斋愁坐忽枉刘七侍御诗因以酧答
　　子规夜夜啼槠叶逺道逢春半是愁芳草伴人还易老落花随水亦东流山当埤堄常多雨地近潇湘畏及秋唯羡君为周柱史手持黄纸到沧洲
　　送皇甫冉往安宜
　　江皋尽日唯烟水君向白田何日归楚地蒹葭连海迥隋朝杨桞映堤稀津楼故市生荒草山馆空城闭落晖若问行人与征战使君双泪定沾衣
　　送宋中舍游江东
　　孤城郭外送王孙越水吴洲共尔论野寺山边斜有径渔家竹里半开门青枫独映揺前浦白鹭闲飞过逺村若到西陵征战处不看秋草自伤魂
　　晚发咸阳寄同院遗补
　　征战初休草又衰咸阳晚眺泪堪垂去路全无千里客秋田不见五陵儿秦家故事随流水汉代高坟对石碑回首青山独不语羡君谈笑万年枝
　　题游仙阁息【一作白】公庙
　　仙冠轻举竟何之薜荔縁堦竹映祠甲子不知风御日朝昬唯见雨来时霓旌翠葢终难遇流水青山空所思逐客自怜双鬓改焚香多负白云期
　　刘方平
　　寄严八判官
　　洛阳新月动秋砧瀚海沙场天半隂出塞能全仲叔防安亲更切老莱心汉家宫里风云晚羌笛声中雨雪深懐袖未传三岁字相思空作陇头吟
　　秋夜寄皇甫冉郑丰
　　洛阳清夜白云归城里长河列宿稀秋后见飞千里雁月中闻捣万家衣长怜西雍青门道久别东吴黄鹤矶借问客书何所寄中心不啻两乡违
　　郎士元
　　春日燕王起城东别业
　　桞陌乍随洲势转花源忽傍竹隂开能令瀑水清人境直取流莺送酒杯山下古松当绮席檐前片雨滴春苔地主同声复同舍留连不畏夕阳催
　　詶王季友题半日村别业兼呈李明府
　　村映寒原日已斜烟生密竹早归鸦长溪南路当羣岫半景东隣照数家门通小径连芳草马饮春泉踏浅沙欲待主人林上月还思潘令县中花
　　寄韦司直
　　闻君感叹二毛初旧友相依万里余烽戍有时惊暂定甲兵何处可安居客来吴地星霜久家在平陵音信踈昨夜东风还入户登山临水复何如
　　赠钱起秋夜宿灵台寺见寄
　　石林精舍虎溪东夜扣禅扉谒逺公月在上方诸品静心持半偈万縁空苍苔古道行应遍落木寒泉听不穷更忆双峯最高顶此心期与故人同
　　送粲上人兼寄梁镇员外
　　季月还乡独未能林行溪宿厌层冰尺素欲传三署客雪山愁送五溪僧连云朔气横秦苑满目寒烟隔灞陵借问从来香积寺何时携手更同登
　　韩翃
　　同题仙游观
　　仙台初见五城楼风物凄凄宿雨収山色逺连秦树晚碪声近报汉宫秋踈松影落空坛静细草春香小洞幽何用别寻方外去人间亦自有丹丘
　　送刘评事赴广东使幕
　　征南官属似君稀才子当今刘孝威蛮府参军趋传舍交州刺史拜行衣前临涨海无人过却望衡阳少雁飞为报苍梧云影道明年早送客防归
　　送冷朝阳还上元
　　青丝缆引木兰船名遂身归拜庆年落日澄江乌榜外秋风踈桞白门前桥通小市家林近山带平湖野寺连别后依依寒食里共君携手在东田
　　送王光辅归青州兼寄储侍御
　　几回奏事建章宫圣主偏知汉将功身着紫衣趋阙下口衔丹诏出闗东蝉声驿路秋山里草色河桥落照中逺忆故人沧海别当年好跃五花骢
　　送李少府入蜀
　　行行独出故闗迟南望千山无尽期见舞巴童应暂笑闻歌蜀道又堪悲孤城晚闭清江上疋马寒嘶白露时别后此心君自见山中何事不相思
　　送田明府归终南别业
　　故园此日多心赏牎下流泉竹外云近馆应逢沈道士比隣自识卞田君离宫树影登山见上苑钟声过雪闻相劝早移丹鳯阙不须长恋白鸥羣
　　送高别驾归汴州
　　信陵门下识君偏骏马轻裘正少年寒雨送归千里外东风沉醉百花前身随玉帐心应惬官佐铜符势又全久客未知何计是参差去借汶阳田
　　寄徐州郑使君
　　江城五马楚云边不羡雍容画省年才子旧称何水部使君还继谢临川射堂草遍収残雨官路人稀对夕天虽卧郡斋千里隔与君同见月初圆
　　送故人赴江陵寻庾牧
　　主人持节拜荆州走马应从一路游班竹冈连山雨暗枇杷门向楚天秋佳期笑把斋中酒逺意闲登城上楼文体此时看又别吾知小庾甚风流
　　卢纶
　　长安春望
　　东风吹雨过青山却望千门草色闲家在梦中何日到【刘云自在】春来江上几人还川原缭绕浮云外宫阙参差落照间谁念为儒逢世难独将衰鬓客秦闗【方云能言久客之意】
　　晚次鄂州
　　云开逺见汉阳城犹是孤防一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上皷声
　　至徳中途中书事寄李僴
　　乱离无处不伤情况复看碑到古城路绕寒山人独去月临秋水雁空惊顔衰重喜归乡国身贱多惭问姓名今日主人还共醉应怜世故一儒生
　　酧畅当嵩山寻麻道士见寄
　　闻逐樵夫闲看碁忽逢人世是秦时开云种玉嫌山浅渡海传书怪鹤迟隂洞石幢微有字【刘云好】古坛松树半无枝烦君逺示青囊録愿得相从一问师
　　詶李端野寺病居见寄
　　野寺昬钟山色隂乱藤高竹水声深农夫就饷还依草野雉惊飞不过林斋沐暂思同静室清羸已觉助禅心寂寞日长谁问疾料君唯取古方寻
　　司空曙
　　长安晓望寄程补阙
　　迢递山河拥帝京参差宫殿接云平风吹晓漏经长乐桞带晴烟出禁城天净笙歌临路发日高车马隔尘行独有浅才甘未达多惭名在鲁诸生
　　南原望汉宫
　　荒原空有汉宫名衰草茫茫雉堞平连雁下时秋水在行人过尽莫烟生西陵歌吹何年别南陌登临此日情故事悠悠不可问寒禽野水自纵横
　　秋日趋府上张大夫
　　重城洞啓肃秋烟共説羊公在镇年鼙皷暗惊林叶落旌旗遥拂雁行偏石过桥下书曾受星降人间梦已传谪吏何能沐风化空将歌颂拜车前
　　詶李端校书见赠
　　緑槐垂穗乳乌飞忽忆山中独未归青镜流年看髪变白云芳草与心违乍逢酒客春游惯久别林僧夜坐稀昨日闻君到城阙莫将簮弁胜荷衣
　　题暕上人院
　　闭门不出自焚香拥褐看山岁月长雨后緑苔生石井秋来黄叶徧绳牀身闲何处无真性年老曾言隠故乡更説本师同学在几时携手见衡阳
　　赠衡岳隠禅师
　　拥褐安居南陌头白云高寺见衡州石牎湖水揺寒月枫树猿声报夜秋讲席旧逢山鸟至梵经初向竺僧求自知身老将传法因下人间遂北游
　　送王尊师南归
　　烟芜满洞青山绕幢节飘空紫鳯飞金阙乍看迎日丽玉箫遥听隔花微多开石髓供调膳时御霓裳奉易衣莫学辽东华表上千年始欲一回归
　　李端
　　宿淮浦忆司空文明
　　愁心一倍长离忧夜思千重恋旧游秦地故人成逺梦楚天凉雨在孤舟诸溪近海潮皆应独树边淮叶尽流别恨转深何处写前程唯有一登楼
　　送濮阳録事赴忠州
　　成名不遂双旌逺空印还为一郡雄赤叶黄花随野岸青山白水映江枫巴人夜语孤舟里越鸟春啼万壑中闻説古书多未校肯令才子久西东
　　夜投丰徳寺谒液上人
　　半夜中峰有磬声偶逢樵者问山名上方月晓闻僧语下界林踈见客行野鹤巢边松最老毒龙濳处水偏清愿得逺公知姓字焚香洗鉢过余生
　　秦系
　　题茅山李尊师山居
　　天师百岁少如童不到山中竟不逢洗药毎临新瀑水步虚时上最高峰篱间五月留残雪石上千年防怪松此去人寰今逺近回看云壑一重重
　　献薛仆射【系家于剡向盈一纪大厯五年人以文闻邺守薛公无何奏系为古卫率府仓曹参军意所不欲自献斯文】
　　由来那敢议轻肥散髪行歌自采薇逋客未能忘野兴辟书翻遣脱荷衣家中匹妇空相笑池上羣鸥尽欲飞更乞大贤容小隠益看愚谷有光辉
　　窦叔向
　　夏夜宿表兄宅话旧
　　夜合花开香满庭夜深微雨醉初醒逺书珍重何曾达旧事凄凉不可听去日儿童皆老大昔年亲友半凋零明朝又是孤舟别愁见河桥酒幔青
　　张志和
　　渔父
　　八月九月芦花飞南溪老人垂钓归秋山入帘翠滴滴野艇倚槛云依依却把鱼竿寻小径闲梳鹤髪对斜晖翻嫌四皓曾多事出为储皇定是非
　　严维
　　送崔同使往睦州兼寄薛司户
　　如今相府用英髦独往南州肯告劳冰水近开渔浦出雪云初巻定山高木奴花映桐庐县青雀舟随白鹭涛使者应须访亷吏府中唯有范功曹
　　崔峒
　　题同官李明府书舍
　　松堂寂寂对烟霞五栁门前聚晚鸦流水声中视公事寒山影里见人家观风共羙新为政计日还应更触邪可惜陶濳无限兴不逢篱菊正开花
　　送韦八少府判官归东京
　　成世业紫真官文似相如貌胜潘鸿雁南飞人独去云山一别岁将阑清淮水急桑林晚古驿霜多柿叶寒琼树相思何日到银钩数字莫为难
　　寄上韦苏州兼呈吴县李明府
　　数年湖上谢浮名竹杖纱巾遂称情云外有时逢寺宿日西无事傍江行陶濳县里看花发庾亮楼中对月明谁念献书来万里君王深在九重城
　　赠窦十九【时公车待诏长安】
　　灵台暮宿意多违木落花开羡客归江海几时传锦字风尘不觉化缁衣山阳会里同人少灞曲农时故老稀幸得汉皇容直谏怜君未遇觉人非
　　耿湋
　　塞上曲
　　惯习干戈事鞍马初从少小在边城身微久属千夫长家逺多亲五郡兄懒説疆塲曾大获且悲年鬓老长征塞鸿过尽残阳里楼上呜呜暮角声
　　上裴行军中丞
　　胡尘已灭天山外闭閤隂隂日复曛枥上骅骝嘶皷角门前老将识风云旌旗四面高秋见丝竹千家静夜闻莫道古来多计防功成唯有李将军
　　送友人归南海
　　逺别悠悠白髪新江潭何处是通津潮声偏惧初来客海味唯甘久住人漠漠烟光前浦晚青青草色定山春汀洲更有南回雁乱起聨翩北向秦
　　张继
　　会稽郡楼雪霁
　　江城昨夜雪如花郢客登楼望霁华夏禹坛前仍聚玉西施浦上更飞沙帘栊向晚寒风度睥睨初晴落景斜数处微明销不尽湖山青映越人家
　　张南史
　　陆胜宅秋雨中探韵同前
　　同人永日自相将深竹闲园偶辟疆已被秋风教忆鲙更闻寒雨动飞觞【物理俱羙情致兼深】归心莫问三江水旅服从霑九日霜醉里欲寻骑马路萧条是处有垂杨
　　于鹄
　　醉后寄山中友人
　　昨日山家春酒浓野人相劝久从容独忆卸冠眠细草不知谁送出深松都忘醉后逢亷度不省归时见鲁恭知已尚嫌身酩酊路人应恐笑龙钟
　　送宫人入道
　　十五吹箫入汉宫看修水殿种芙蓉自伤白髪辞金屋许着黄冠向雪峰解语老猿开晓戸学飞鶵鹤落高松定知别后宫中伴遥听缑山半夜钟
　　唐诗品彚巻八十六
　　钦定四库全书
　　唐诗品彚卷八十七
　　明　高棅　编
　　七言律诗六
　　接武【下】
　　李益
　　送贾校书东归寄振上人
　　北风吹鴈数声悲况指前林是别时秋草不堪频送逺白云何处更相期山随匹马行看暮路入寒城独去迟为向东州故人道江淹已拟惠休诗
　　盐州过胡儿饮马泉
　　緑杨着水草如烟旧是胡儿饮马泉几处吹笳明月夜何人倚劒白云天从来冻合关山路今日分流汉使前莫道行人照容鬓恐惊憔悴入新年
　　鹳雀楼
　　鹳雀楼西百尺樯汀洲云树共茫茫汉家箫鼔空流水魏国山河半夕阳事去千年犹恨速愁来一日即为长风烟并起思乡望逺目非春亦自伤
　　朱湾
　　过宣上人湖上兰若
　　十年湖上结幽期偏向东林遇逺师未道姓名童子识不詶言语上人知闲花落地滋苔径细雨和烟着柳枝问我别来何所得解将无事当无为
　　同逹奚宰游窦子明仙坛
　　松桧阴深一迳微中峯石室到人稀仙官不住青山在故老相传白日飞华表问栽何岁木片云留着去时衣今朝茂宰寻眞处蹔驻双鳬且莫归
　　平陵寓居再逢寒食
　　几廻江上泣途穷每遇良辰叹转蓬火燧知从新节变灰心还与故人同莫听黄鸟愁啼处自有花开久客中贫病固应无挠事但将怀抱醉春风
　　权徳舆
　　和司门殷员外早秋省中直夜寄荆南卫端公
　　共嗟王粲滞荆州才子为郎忆旧游凉夜偏宜粉署直清言逺待玉人酬风生北渚烟波濶露下南宫星汉秋早晚得为同舍旅知君两地结离忧
　　送张阁老中丞持节吊回鹘
　　旌斾翩翩拥汉官君行当得逺人欢分职南台知礼重校书东观见才难金章玉节鸣驺逺白草黄云出塞寒欲散别愁唯有酒蹔烦宾从驻征鞍
　　田家即事
　　闲卧蔾牀对落晖翛然便觉世情非漠漠稻花资旅食青青荷叶制儒衣山僧相劝期中饭渔父同游或夜归待学尚平婚嫁毕渚烟溪月共忘机
　　待漏假寐梦归江东旧居因寄惠阇蔾茅处士【时徳舆秉政未果会故也】
　　十年江浦卧郊园闲夜分明结夣魂舍下烟萝通古寺湖中云雨到前轩南宗长老知心法东郭先生识化源觉后忽闻清漏晓又随簮佩入君门
　　戴叔伦
　　赠司空拾遗
　　侍臣何事辞云陛江上弹冠见雪花望阙未承丹凤诏开门空对楚人家陈琳草奏才还在王粲登楼兴不賖高馆更容尘外客仍令归去待琼华
　　越溪村居
　　年来桡客寄禅扉多话贫居在翠微黄雀数声催柳变清溪一路踏花归空林野寺经过少落日深山伴侣稀负米到家春未尽风萝闲扫钓鱼矶
　　赠韩道士【皷吹作张沙诗】
　　日莫秋风吹野花上清归客意无涯桃源寂寂烟霞闭天路悠悠星汉斜还似世人生白髪定知仙骨变黄芽东城南陌频相见应是壶中别有家
　　张濯
　　题舜庙
　　古都遗庙出河汾万代千秋仰圣君蒲坂城边长逝水苍梧野外不归云寥寥荐设魂应在寂寂虞篇徳己闻向晚风吹庭下栢犹疑琴曲咏南薰
　　杨巨源
　　送定法师归蜀法师即红楼院供奉广宣上人兄弟
　　凤城初日照红楼禁寺公卿识惠休诗引棣华沾一雨经分贝叶向双流孤猿学定前山夕逺鴈伤离几地秋空性碧云无处所约公曾许剡溪游
　　赠史开封
　　天低芳草誓师坛邓艾心知战地寛皷角逈临霜野曙旌旗高对雪峯寒五营向水红尘起一剑当风白日看曾从伏波征絶域碛西蕃部怯金鞍
　　奉寄通州元九侍御
　　大明宫殿郁苍苍紫禁龙楼直署香九陌华轩争道路一枝寒玉任烟霜须听瑞雪传心语莫被啼猿续泪行共説圣明容直气期君新岁奉恩光
　　早朝
　　钟传清禁才应彻漏报仙闱俨己开双阙薄烟笼菡蓞九成初日照蓬莱朝时但向丹墀拜仗下方从碧殿回圣道逍遥更何事愿将巴曲賛康哉
　　元日含元殿下立仗上门下相公
　　临轩啓扇似云收率土朝天剧水流瑞色含春当正殿香烟捧日在高楼三朝气早迎恩泽万岁声长绕冕旒请问汉家功第一麒麟阁上识鄼侯
　　酬于驸马
　　芳时碧落心应断今日清词事不同瑶草秋残仙圃在彩云天逺凤楼空晴花暖送金羁影凉叶寒生玉殿风长得闻诗欢自足会看春露湿兰丛【郝新斋曰春露湿兰丛为公主先逝而有子也六义中为兴也】
　　赠张将军
　　关西诸将揖容光独立营门剑有霜知爱鲁连归海上肯令王翦在频阳天晴红帜当山满日暮清笳入塞长年少功高人最美汉家坛树月苍苍【郝新斋曰言汉将之坛己为陈迹不若将军年少功高抑彼扬此之意也】
　　和矦大夫秋原山观征人回
　　两河战罢万方清原上军回识旧营立马望云秋塞静射雕临水晚天晴戍闲部伍分岐路地逺家鄕寄斾旌圣代止戈资庙畧诸侯不复更长征
　　送澹公归嵩山龙潭寺葬本师
　　野烟秋水苍茫逺禅境眞机去住闲双树为家思旧壑千花成塔礼寒山洞宫曾向龙边宿云径应从鸟外还莫恋本师金骨地空门无处复无关
　　武元衡
　　荆帅
　　金貂再入三公府锦帐连封万户侯帘卷青山巫峡晓云凝碧树渚宫秋刘琨坐笑风生苑谢朓裁诗月满楼白雪调高歌不得美人南国翠蛾愁
　　春题龙门香山寺
　　众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差晓树中欲尽出寻那可得三千世界本无穷
　　刘禹钖
　　金陵怀古
　　王濬楼船下益州金陵王气黯然收千寻铁鎻沉江底一片降旗出石头人世几回伤往事山形依旧枕寒流今逢四海为家日故垒萧萧芦荻秋【元防之韦楚客与锡防于白乐天之居各赋金陵怀古刘无迟意满引一挥而成白公曰四子探骊龙吾子先得其珠其余驎甲何为三公于是罢吟】
　　荆门道怀古
　　南国山川旧帝畿宋台梁馆尚依稀马嘶古树行人歇麦秀空城野雉飞风吹落叶塡宫井火入荒陵化宝衣徒使词臣庾开府咸阳终日苦思归
　　松滋渡望峡中
　　渡头轻雨洒寒梅云际溶溶雪水来夣渚草长迷楚望夷陵土黑有秦灰巴人泪应猿声落蜀客船从鸟道回十二碧峯何处所永安宫外有荒台
　　同乐天送河南冯尹学士之任
　　可怜五马风流地蹔缀金貂侍从才阁上掩书刘向去门前修刺孔融来【方虚谷云冯自舘阁出为河南尹用事甚精】崤陵路静寒无雨洛水桥长昼起雷却羡府中棠棣好先于城外百花开
　　柳宗元
　　登柳州城楼寄漳汀封连四州刺史
　　城上高楼接大荒海天愁思正茫茫惊风乱飐芙蓉水密雨斜侵薜荔墙岭树重遮千里目江流曲似九回膓共来百越文身地犹自音书滞一鄕
　　别舍弟宗一
　　零落残魂倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思夣长在荆门郢树烟
　　韩愈
　　奉和库部卢四兄曹长元日朝回【卢汀也】
　　天仗宵严建羽旄春云送色晓鸡号金炉香动螭头暗玉佩声来雉尾高戎服上趋承北极儒冠列侍映东曹太平时节难身遇郎署何须笑二毛
　　和水部张员外宣政殿赐百官樱桃诗
　　汉家旧种光明殿炎帝还书本草经岂似满朝承雨露共看传赐出青防香随翠笼擎初到色映银盘写未停食罢自知无所报空然愧汗仰皇扄
　　晋公破贼回重拜台司以诗示幕中宾客愈奉和
　　南伐旋师太华东天书夜到册元功将军旧压三司贵相国新兼五等崇鸳鹭欲归仙仗里熊罴还入禁营中长惭典午非材赋得就闲官即至公
　　陈羽
　　长安卧病秋夜言怀【唐音作卢纶诗】
　　九重门鎻禁城秋月过南宫渐映楼紫陌夜深槐露滴碧空云净火星流清风刻漏传三殿甲第歌钟乐五侯楚客病来鄕思苦寂寥灯下不胜愁
　　送友人下第东归
　　五陵春色泛花枝心醉花前逺别离落第耻为关右客成名空羡里中儿都门雨歇愁分处山店灯残梦到时家住洞庭多钓伴因来相贺语相思
　　张籍
　　寒食内宴
　　城阙沉沉向晓寒恩当冷节赐余欢瑞烟入处开三殿香雨微时引百官宝树楼前分绣幕防花廊下映朱阑宫筵戏乐年年别已得三回对御看
　　寄苏州白二十一使君
　　三朝岀入紫微臣头白金章未在身登第早年同座主题书今日异州人阊门柳色烟中逺茂苑莺声雨后新此处吟诗向山寺知君忘却曲江春
　　王建
　　早春午门西望
　　百官朝下午门西尘起春风满御堤黄帕盖鞍呈过马红罗缠项鬬回鸡馆松枝重墙头岀渠柳条长水靣齐惟有教坊南草色古城隂处冷凄凄
　　献王枢宻
　　先朝行坐鎭相随今上春宫见长时脱下御衣亲赐着进来龙马每敎骑长承密防归家少独奏边机出殿迟不是大家频向说九重争得外人知【建初为渭南尉与宦者王守澄有宗人之分因过饮以相戏守澄深恨曰吾苐所作宫词禁掖深邃何以知将劾奏建因赋此篇以解之其事遂寝】
　　白居易
　　寻郭道士不遇
　　郡中乞假来相访洞里朝元去不逢看院只留双白鹤入门唯见一青松药炉有火丹应伏云碓无人水自舂欲问参同契中事未知何日得相从
　　与刘夣得偶同到敦诗宅感而题壁
　　山东才副苍生望川上俄惊逝水波履道凄凉新第宅宣城流落旧笙歌园荒惟有薪堪采门冷兼无雀可罗今日相随偶同到伤心不是故经过
　　元稹
　　和乐天早春见寄
　　雨香云淡觉微和谁送春声入棹歌萱近北堂穿土草柳偏东靣受风多湖添水色消残雪江送潮头涌漫波同受新年不同赏无由缩地欲如何
　　殷尧藩
　　和赵相公登鹳雀楼
　　危楼高架泬寥天上相门登立防旃树色到京三百里河流归汉几千年晴峯耸日当周道秋谷垂花满舜田云路何人见高志最看西靣赤阑前
　　贾岛
　　早秋寄题天竺灵隐寺
　　峯前峯后寺新秋絶顶高牕见沃州人在定中闻蟋蟀鹤曾栖处挂猕猴山钟夜度空江水汀月寒生古石楼心忆悬防身未遂谢公此地昔曾游
　　送罗少府归牛渚
　　作尉长安始三日忽思牛渚梦天台楚山逺色独归去灞水空流相送回霜覆鹤身松子落月分萤影石房开白云多处应频到寒涧泠泠潄古苔
　　题虢州吴郎中三堂
　　无穷草树昔谁栽新起临湖白石台半岸沙泥孤鹤立三堂风雨四门开荷飜团露惊秋近柳转斜阳过水来昨夜北楼堪朗咏虢城初鎻月徘徊
　　姚合
　　和高谏议防兼宾客时入翰苑
　　兼秩恩归第一流时防仙路向瀛洲钟声迢逓银河晓林色葱茏玉露秋紫殿讲筵隣御座青宫宾榻入龙楼从来共结归仙侣今日多应独自休
　　和刘禹钖主客冬初拜表怀上都故人
　　九陌喧喧骑吏催百官拜表禁城开林疎晓日明红叶尘静寒霜覆緑苔玉佩声微班始定金函光动按初来此时共想朝天客谢食方从阁里回
　　送源中丞使新罗
　　丹墀召对使殊方官重霜台紫绶光玉节在船清海怪金函开诏拜夷王云晴渐觉山川异风便那知道路长谁得似君将雨露海东万里洒扶桑
　　送刘禹锡郎中赴苏州
　　三十年来天下名衔恩东守阖闾城初经函谷眠山驿渐入梁园问水程霁日满江寒浪静春风绕郭白苹生虎丘野寺吴中少谁伴吟诗月里行
　　送贞实上人归杭州天竺寺
　　石桥寺里最清凉闻说茅庵寄上方林外猿声连院磬月中湖色到禅牀他生念我身何在此世唯师性亦忘九陌相逢千里别青山重叠树苍苍
　　王初
　　送叶秀才
　　快骑珑刻玉羁河梁返照上征衣层氷春近蟠龙起九泽云闲独鹤飞行想北山清梦断重游西洛故人稀汉廷狗监深知己有日前驱负弩归
　　李绅
　　忆夜直金銮奉诏
　　月当银汉玉绳低深听箫韶碧落齐门压紫垣高绮树阁连青近丹梯墨宣外渥催飞诏草定新恩促换题明日独归花路逺可堪人世隔云霓
　　过钟陵长庆三年余除江西观察使奉诏不之任而作
　　龙沙江尾抱钟陵水郭津桥晚景澄江对楚山千里月郭连渔浦万家灯省抛双斾辞荣宠遽落丹霄起爱憎惆怅旧游同草露却思恩顾一沾膺
　　江南暮春寄家
　　洛阳城见梅迎雪鱼口桥逢雪送梅剑水寺前芳草合镜湖亭上野花开江鸿断续翻云去海燕差池拂水回想得心知寒食近濳听喜鹊望归来
　　入泗口
　　洪河一派清淮接堤草芦花万里秋烟树苍茫分楚泽海云明灭见扬州望深江汉连天逺思起鄕关满眼愁惆怅路岐眞此处夕阳西没水东流
　　周贺
　　赠厉侍御
　　山松径与瀑泉通巾舄行吟想越中塞鴈去经华表末鄕僧来自海涛东关分河汉秋钟絶露滴狝猴夜岳空抱疾因寻周柱史杜陵寒叶落无穷
　　泗上逢韩司徒归北
　　多病十年无旧识沧洲乱后只逢君已知罢秩辞泷水相劝移家住岳云泗上旅防侵叠浪雪中归路踏荒坟更为此别愁应老书札何由到北军


　　唐诗品彚巻八十七
　　钦定四库全书
　　唐诗品彚巻八十八
　　明　高棅　编
　　七言律诗七
　　正变
　　李商隐
　　隋宫
　　紫泉宫殿鎻烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有暮鸦地下若逢陈后主岂宜重问后庭花
　　筹笔驿
　　鱼鸟犹疑畏简书风云长为防储胥徒令上将挥神笔终见降王走传车管乐有才终不沗关张无命复何如他年锦里经祠庙梁甫吟成恨有余【诗眼云首言其号令严明千百年后鱼鸟犹畏之次言忠义贯神明风云犹防其藩篱壁垒至于三联属对清切有意他人不能及】
　　九成宫
　　十二层城阆苑西平时避暑拂虹霓云随夏后双龙尾风逐周王八骏蹄吴岳晓光连翠巘甘泉晚景上丹梯荔枝卢橘沾恩泽鸾鹊天书湿紫泥
　　马嵬
　　海外徒闻更九州他生未卜此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁【诗眼云首联语清切高雅故不用愁怨堕泪等语而闻者为之深悲次联如亲扈明皇写出当时意味三联语益竒世人但称巧防不识其高情逺韵可叹也】
　　茂陵
　　汉家天马出蒲梢苜蓿榴花遍近郊内苑只知衘鳯觜属车无复挿鸡翘玉桃偷得怜方朔金屋妆成贮阿娇谁料苏卿老归国茂陵松栢雨潇潇
　　碧城
　　碧城十二曲阑干犀辟尘埃玉辟寒阆苑有书多附鹤女墙无树不栖鸾星沉海底当窻见雨过河源隔坐防若是晓星明又定一生长对水晶盘
　　富平少侯
　　七国三邉未到忧十三身袭富平侯不收金弹抛林外却惜银床在井头防树转灯珠错落绣檀回枕玉雕锼当关莫报侵晨客新得佳人字莫愁
　　少年
　　外戚平羌第一功生年二十有重封直登宣室螭头上横过甘泉豹尾中别馆觉来云雨梦后门归去蕙兰丛防陵夜猎游田窦不识寒郊自转蓬
　　促漏【此篇拟湥宫怨女而作】
　　促漏遥钟动静闻报章重叠杳难分舞鸾镜匣收残黛睡鸭香炉换夕熏归去岂知还向月梦来何处更为云南塘渐暖蒲堪结两两鸳鸯防水纹【郝新斋云恨不如姮娥入月神女为云乂不如禽鸟之有匹也又感之辞也】
　　闻歌
　　敛笑凝眸意欲歌高云不动碧嵯峨铜台罢望归何处玉辇忘来事几多青冢路邉南雁尽细腰宫里北人过此声肠断非今日香炧灯光柰尔何
　　锦瑟
　　锦瑟无端五十弦一弦一柱思华年庄生晓梦迷蝴蝶望帝春心托杜防沧海月明珠有泪蓝田日暖玉生烟此情可待成追忆秪是当时已惘然【缃素杂记云李义由此诗山谷读之殊不晓其意以问东坡答曰古今乐志云锦瑟其弦五十柱亦如之其声也适怨清和按李诗中四句曲尽其意唐史称其瑰迈竒古信焉】
　　写意
　　燕鴈迢迢隔上林高秋望断正长吟人间路有潼江险天外山惟玉垒湥残日花间留返照片云城上结层隂三年已制思乡泪更入新年恐不禁
　　哭刘蕡
　　上帝深居闭九阍巫咸不下问衔寃广陵别后春涛隔湓浦书来秋雨飜只有安仁能作诔何曾宋玉解招魂平生风义兼师友不敢同君哭寝门
　　许浑
　　秋日早朝
　　宵衣应待絶更筹环佩锵锵月下楼井转辘轳千树晓鎻开阊阖万山秋龙旂尽引趋金殿雉扇才分拜玉旒虚戴鐡冠无事日沧江归去老渔舟
　　淩歊台
　　宋祖淩歊乐未回三千歌舞宿层台湘潭云尽暮烟【一作山】出巴蜀雪消春水来行殿有基荒荠合寝园无主野棠开百年便作万年计岩畔古碑空緑苔
　　咸阳城东楼
　　独上高城万里愁蒹葭杨栁似汀洲溪云初起日沉阁山雨欲来风满楼鸟下緑芜秦苑夕蝉鸣黄叶汉宫秋行人莫问当年事故国东来渭水流
　　登故洛阳城
　　禾黍离离半野蒿昔人城此岂知劳水声东去市朝变山势北来宫殿高鸦噪暮云归古堞鴈迷寒雨下空壕可怜岭登仙子犹自吹笙醉碧桃
　　金陵怀古
　　玉树歌残王气终景阳兵合戍楼空楸梧逺近千官冢禾黍高低六代宫石燕拂云晴亦雨江豚吹浪夜还风英雄一去豪华尽唯有青山似洛中
　　姑苏怀古
　　宫馆余基倚棹过黍苗无限独悲歌荒台麋鹿争新草空苑鳬鹥占浅莎吴岫雨来虚槛冷楚江风急远帆多可怜国破忠臣死日日东流生白波
　　骊山
　　闻説先皇醉碧桃日华浮动郁金袍风随玉辇笙歌迥云卷珠帘劔佩高鳯驾北归山寂寂龙舆西幸水滔滔蛾眉没后廵游少瓦落空墙见野蒿
　　题卫将军庙【序云将军名逖阳羡人高祖始建义旗逖以勇艺进备行列泊禽窦建徳逖特挟鎗劔前后突翼太宗竒之天下定録其功拜将军宿卫以母老乞归侍许之及卒邑人怀其贤庙于荆溪以平生弓甲悬庙下岁时祠祭而国史阙书其人因题诗于庙】
　　武牢关上护龙旗挟槊弯弓马上飞汉业未兴王霸在秦军才散鲁连归坟穿大泽埋金剑庙枕长溪挂铁衣欲奠忠防何处问苇花枫叶雨霏霏
　　祗命南海庐陵逢表兄军倅奉使淮海别后却寄是诗
　　卢橘花香拂钓矶羙人犹舞越罗衣三洲水浅鱼来少五岭山高鴈到稀客路晚依红树宿乡关朝望白云归交亲不念征南吏昨夜风防去似飞
　　颍川从事西湖亭燕饯
　　西湖清防不知回一曲离歌酒一杯城带夕阳闻皷角寺临秋水见楼台兰堂客散蝉犹噪桂檝人稀鸟自来独想征车过巩洛此中霜菊绕潭开
　　州留别李诩
　　泣玉三年一见君白衣顦顇更离羣杨堤惜别春潮晚花榭留欢夜漏分孤馆宿时风带雨远帆归处水连云悲歌曲尽莫重奏心绕关河不忍闻
　　寓居开元精舍酬薛秀才见贻
　　知已萧条信陆沉茂陵扶疾卧西林芰荷风起客堂静松桂月高僧院深清露下时伤旅鬓白云归处寄乡心劳君诗思犹相忆题在空斋夜夜吟
　　乗月棹舟送大歴寺灵聪上人不及
　　万峰秋尽百泉清旧鎻禅扉在赤城枫浦客来烟未散竹牕僧去月犹明杯浮野渡鱼龙逺锡响空山虎豹惊一字不留何足讶白云无路水无情
　　晚自朝台至韦隐君郊园
　　秋来鳬鴈下方塘系马朝台歩夕阳村迳绕山松叶暗柴门临水稻花香云连海气琴书润风带潮声枕簟凉西去磻溪犹万里可能垂白待文王
　　村舍
　　尚平多累自归难一日身闲一日安山迳晚云收猎网水门凉月挂鱼竿花间酒气春风逺竹里棋声夜雨寒三顷水田秋更熟北牕谁拂旧尘冠
　　卧疾
　　寒牕灯尽月斜辉佩马朝天独掩扉清露巳凋秦塞栁白云空长越山薇病中送客难为别梦里还家不当归唯有寄书书未得卧闻燕鴈向南飞
　　晨起白云楼寄龙兴江凖上人兼呈窦秀才
　　兹楼今是望乡台乡信全稀晓鴈哀山翠万重当槛出水光千里抱城来东岩月在僧初定南浦花残客未回欲吊灵均能赋否秋风还有木兰开
　　刘沧
　　咸阳怀古
　　经过此地无穷事一望凄然感废兴渭水故都秦二世咸阳秋草汉诸陵天空絶塞闻邉鴈叶尽孤村见夜灯风景苍苍多少恨寒山半出白云层
　　邺都怀古
　　昔时覇业何萧索古木唯多鸟雀声芳草自生宫殿处牧童谁识帝王城残春杨栁长川迥落日蒹葭逺水平一望青山便惆怅西陵无主月空明
　　长洲怀古
　　野烧空原尽荻灰吴王此地有楼台千年事徃人何在半夜月明潮自来白鸟影从江树没清猿声入楚云哀停车日晚荐苹藻风静寒塘花正开
　　浙江晚渡怀古
　　蝉噪秋风满古堤荻花寒渡思凄凄潮声归海鸟初下草色连江人自迷碧落晴分平楚外青山晚出穆陵西此来一见垂纶者却忆旧居明月溪
　　经麻姑山
　　麻姑此地炼神丹寂寞烟霞古灶残一自仙娥归碧落几年春雨洗红兰帆飞震泽秋江逺雨过陵阳晚树寒山顶白云千万片时闻鸾鹤下仙坛
　　江行书事
　　逺渚兼葭覆緑苔姑苏南望思徘徊空江独树楚山背暮雨孤舟吴苑来人度深秋风叶落鸟飞残照水烟开寒潮欲上泛苹藻寄荐三闾情自哀
　　题龙门僧房
　　静室遥临伊水东寂寥谁与此身同禹门山色度寒磬萧寺竹声来晚风僧宿石龛残雪在鴈归沙渚夕阳空偶将心地问高士坐指浮生一梦中
　　宿天坛观
　　沐髪清斋宿洞宫桂花松韵满岩风紫霞晓色秋山霁碧落寒光夜月空华表鹤声天外迥蓬莱仙界海门通心一悟虚无理寂寞珠象罔中
　　入关留别主人
　　此来多愧食鱼心东阁将辞更一吟疋马客程秋草合万蝉关树古槐深风生古渡河声急鴈过寒原岳势侵对酒相看自无语几多离思入瑶琴
　　题马太尉华山庄
　　别开池馆背山隂近得幽竒物外心竹色拂云连岳寺泉声带雨出溪林一庭杨栁春光莫三迳烟萝晚翠深自是功成闲劔履西斋长卧对瑶琴
　　题王校书山斋
　　猿鸟无声昼掩扉寒原隔水到人稀云晴古木月初上雪满空庭鹤未归药圃地连山色近樵家路入树烟防栖迟惯得沧浪思云阁还应梦钓矶
　　秋日山斋即事
　　衡门无事闭苍苔篱下萧踈野菊开半夜秋风江色动满山寒叶雨声来鴈飞关塞霜初落书寄乡山客未廻独坐高牕此时节一弹瑶瑟自成哀
　　寓居寄友人
　　雨余虚馆竹隂清独坐书牕轸旅情芳草衡门无马迹古槐深巷有蝉声夕阳云尽嵩峯出逺岸烟销洛水平入夜南原赏佳景月高风定苦吟生
　　秋日山寺怀友人
　　萧寺楼台对夕隂淡烟踈磬散空林风生寒渚白苹动霜落秋山黄叶深云尽独看晴塞鴈月明遥听逺村碪相思不见又经岁坐向松牕弹玉琴
　　送李休秀才归岭中
　　南泛孤舟景自饶蒹葭汀浦晚萧萧秋风汉水旅愁起寒木楚山归思遥独夜猿声和落叶空江月色带回潮故园新过重阳节黄菊满篱应未凋
　　送元叙上人归上党【时罢兵】
　　太行关路战尘收白日思乡别沃州薄暮焚香临野烧清晨潄齿涉寒流溪邉残垒空云木山上孤城对驿楼此去寂寥寻旧迹苍苔满径竹斋秋
　　和友人忆洞庭旧居
　　客舍经时益苦吟洞庭犹忆在前林青山残月有归梦碧落片云生逺心谿路烟开江月出草堂门掩海涛深因君话旧起愁思隔水数声何处碪
　　留别崔干秀才昆仲
　　汶阳离思水无穷去住情深梦寐中岁晚虫鸣寒草露日斜蝉噪古槐风川分逺岳秋光静云尽遥天霁色空对酒不能伤此别尺书慿鴈徃来通
　　寄逺
　　西园杨栁暗惊秋宝瑟朱弦结逺愁霜落鴈声来紫塞月明人梦在青楼蕙心迢逓湘云暮兰思萦廻楚水流锦字织成添别恨关河万里路悠悠










　　唐诗品彚巻八十八
　　钦定四库全书
　　唐诗品彚巻八十九
　　明　高棅　编
　　七言律诗八
　　余响
　　杜牧
　　九日齐山登高
　　江涵秋影鴈初飞与客携壶上翠微尘世难逢开口笑菊花须揷满头归但将酩酊酬佳节不用登临怨落晖古往今来只如此牛山何必泪沾衣
　　寄题甘泉寺北轩【润州】
　　曽上蓬莱宫里行北轩阑槛最留情孤高堪弄桓伊笛缥宜闻子晋笙天接海门秋水色烟笼隋苑暮钟声他年防着荷衣去不向山僧道姓名
　　题宣州开元寺水阁【阁下苑溪夹居人】
　　六朝文物草连空天澹云闲今古同鸟去鸟来山色里人謌人哭水声中深秋帘幙千家雨落日楼台一笛风惆怅无因见范蠡参差烟树五湖东
　　题青云馆【属商于】
　　虬蟠千仞剧羊膓天府由来百二强四皓有芝轻汉祖张仪无地与懐王帐连云影萝隂合枕绕泉声客梦凉深处防容高尚者水苗三顷百株桑
　　早鴈
　　金河秋半虏开云际惊飞四散哀仙掌月明孤影过长门灯暗数声来须知胡骑纷纷在岂逐秋风一一回莫厌潇湘少人处水多菰米岸莓苔
　　薛逢
　　送灵州田尚书
　　隂风猎猎满旌竿白草飕飕剑防攅九姓羌浑随汉节六州蕃落从戎鞍霜中入塞雕弓响月下翻营玉帐寒今日路旁谁不指穰苴门户惯登坛
　　赵嘏
　　长安晚秋
　　云物凄凉拂曙流汉家宫阙动高秋残星防防鴈横塞长笛一声人倚楼【杜紫微赏味不已称为赵倚楼】紫艶半开篱菊静红衣落尽渚莲愁鲈鱼正羙不归去空戴南冠学楚囚
　　齐安早秋
　　流年堪惜又堪惊砧杵风来满郡城高鸟过时秋色动征防落处暮云平思家正叹江南景听角仍含塞北情此日沾襟念岐路不知何处是前程
　　东望
　　楚江横在草堂前杨栁洲边载酒船两见梨花归不得毎逢寒食一潸然斜阳映阁山当寺防緑含风树满天同郡故人攀桂尽把诗吟向泬寥天
　　长安月夜与友人话故山
　　宅边秋月浸苔矶日日持竿去不归杨栁风多潮未落蒹葭霜冷鴈初飞重嘶马匹吟红叶却听踈钟忆翠防今夜秦城满楼月故人相见一沾衣
　　题横水驿双峯院松
　　故园溪上雪中别野馆门前云外逢白髪渐多何事苦清隂长在好相容迎风防拂朝天骑帯月犹含度岭钟更忆葛洪丹井畔数株临水欲成龙
　　发剡中【武徳中置嵊州】
　　正懐何谢俯长流更览余封识嵊州树色老依官舍晚溪声凉傍客衣秋南岩气爽横郛郭天姥云晴拂寺楼日暮不堪还上马蓼花风起路悠悠
　　登安陆西楼
　　楼上华筵日日开眼前人事秪堪哀征车自入红尘去逺水长穿緑树来云雨暗更歌舞伴山川不尽别离杯无由并写春风恨欲下郧城首重回
　　九日陪越州元相燕山寺
　　佳晨何处泛花游丞相筵开水上头双影斾揺山雨霁一声歌动寺云秋林光静帯高城晚湖色寒分半槛流共贺万家逢此节可怜风物似荆州
　　经汉武泉
　　芙蓉苑里起清秋汉武泉声落御沟他日江山映蓬鬓二年杨栁别渔舟竹间驻马题诗去物外何人识醉游尽把归心付红叶晚来随水向东流
　　李逺
　　听话丛台
　　有客新从赵地回自言曽上古丛台云遮襄国天邉去树绕漳河地里来弦管变成山鸟哢绮罗留作野花开金舆玉辇无行迹风雨惟知长緑苔
　　刘得仁
　　奉和翰林丁侍郎禁署早春晴望
　　御林闻有早莺声玉槛春香九陌晴寒着霁云归紫阁暖浮佳气动皇城宫池日到冰初解辇路风吹草欲生鸳侣此时皆赋咏商山雪在思尤清
　　姚鹄
　　送友人出塞
　　帝城春色着寒梅去恨离懐醉不开相别欲将何计免此行应又隔年回入河残日雕西尽巻雪惊蓬马上来有志莫忘清塞学众传君负佐王才
　　送贵链师供奉赴上都
　　缩地周游不计程古今应只有先生巳同化鹤临华表又见骖龙向玉清萝磴静攀云共过雪坛当醮月孤明无因相逐朝天帝空羡烟霞得送迎
　　项斯
　　送宫人入道
　　愿随仙女董双成王母前头结伴行初戴玉冠多误拜欲辞金殿别称名将敲碧落新斋磬却进昭阳旧赐筝旦暮焚香绕坛上歩虚犹作按謌声
　　温庭筠
　　苏武庙
　　苏武魂销汉史前古祠高树两茫然云邉鴈断胡天月垅上羊归塞草烟回日楼台非甲帐去时冠剑是丁年茂陵不见封侯印空向秋波哭逝川
　　过马嵬驿
　　穆帝曽为物外游六龙经此暂淹留返魂无验青烟灭埋血空成碧草愁香辇却归长乐殿晓钟还下景阳楼甘泉不复重相见谁道文成是故侯
　　回中作
　　莽莽云空逺色愁呜呜戍角上高楼呉姫怨思吹双管燕客悲謌动五矦千里关山邉草暮一星烽火朔云秋夜来霜重西风起垅水无声噎【一作冻】不流
　　休澣日谒西掖所知因成长句
　　赤墀高阁自从容玉女牕扉报曙钟日丽九华青闼雨晴双阙翠防峯毫端蕙露滋仙草琴上薰风入禁松荀令鳯池春婉娩好将余润变鱼龙
　　河中陪节度游河亭
　　倚防愁立独徘徊欲赋慙非宋玉才满座山光摇剑防绕城波色动楼台鸟飞天外斜阳尽人过桥邉倒影来添得五湖多少恨柳花飘荡似寒梅
　　寄清凉寺僧
　　石路无尘竹径开昔年曾伴戴颙来牕间半偈闻钟后松下残棋送客回帘向玉峰藏夜雪砌因蓝水长秋苔白莲社里如相问为説游人是姓雷
　　开圣寺
　　路分磎石夹烟丛十里萧萧古树风出寺马嘶秋色里向陵鸦乱夕阳中竹间泉落山厨静塔下僧归殿影空犹有南朝旧碑在耻将兴废问休公
　　过陈琳墓
　　曾于青史见遗文今日飘零过古坟词客有灵应识我霸才无主始怜君石麟埋没藏秋草铜雀荒凉对暮云莫怪临风倍惆怅欲将书剑学从军
　　雍陶
　　晴诗
　　晚虹斜日塞天昏一半山川带雨痕新水乱侵青草路残烟犹傍緑杨村胡人羊马休南牧汉将旌旗在北门行子喜闻无战伐闲看游骑猎秋原
　　司马礼
　　送孔恂入洛
　　洛阳古城秋色多送君此去心如何青山欲暮惜别泪碧草未尽复离謌前朝冠带掩金谷旧游花月经铜驼行人正苦柰分手日落逺水生防波
　　李频
　　乐游原春望
　　五陵佳气晚氤氲霸业雄图势自分秦地山河连紫【一作楚】塞汉家宫殿入青云未央树色春中见长乐钟声月下闻无那杨花起愁思满天飘落雪纷纷
　　湘中送友人
　　中流欲暮见湘烟岸苇无穷接楚天去鴈逺冲云梦雪离人独上洞庭船风波尽日依山转星汉通宵向水县【一作连】零落梅花过残腊故园归去又新年
　　送边将
　　防秋戎马恐来奔诏发将军出鴈门遥领短兵登陇首独横长剑向河源旌旗落日黄云动鼓角隂风白草翻若使干戈更深入应闻收得到昆仑
　　杜荀鹤
　　舟行即事
　　年少髭须雪欲侵别家三日防多心朝随贾客忧风色夜逐渔翁宿苇林秋水鹭飞红蓼晚暮山猿呌白云深重阳酒熟茱萸紫却向江头倚棹吟
　　李郢
　　赠羽林将军
　　虬须憔悴羽林郎曽入甘泉侍武皇雕没夜云知御苑马随仙仗识天香五湖归去孤舟月六国平来两鬓霜唯有桓伊江上笛卧吹三弄送残阳
　　送人之岭南
　　闗山迢逓古交州嵗晏怜君走马游谢氏海邉逢素女越王潭上见青牛嵩台月照啼猿曙石室烟含古桂秋回望长安五千里刺桐花下莫淹留
　　晚泊松江驿
　　片防孤客晚夷犹红蓼花前水驿秋嵗月方惊离别尽烟波仍驻古今愁云隂故国山川暮潮落空江网罟收还有呉娃旧歌曲棹声遥散采菱舟
　　江亭春霁
　　江蓠漠漠荇田田江上云亭霁景鲜蜀客防樯背归燕楚山花木怨啼鹃春风掩映千门桞晓色凄凉万井烟金磬泠泠水南寺上方僧室翠防连
　　早秋书懐
　　高梧一叶坠凉天宋玉悲秋泪洒然霜拂楚山频见菊雨零溪树忽无蝉虚村暮角催残日近寺归僧寄野泉青鬓巳縁多病镊可堪风景促流年
　　李羣玉
　　黄陵庙
　　小姑洲北浦云边二女明妆共俨然野庙向江春寂寂古碑无字草芊芊东风近墓吹芳芷落日深山哭杜鹃犹似含嚬望巡狩九疑如黛隔湘川
　　送秦链师归岺公山
　　仙翁归卧翠微岑一叶西飞月峡深松径定知芳草合玉书应念素尘侵闲云不系东西影野鹤宁悲去住心兰渚苍苍春欲暮落花流水怨离琴
　　陆蒙
　　同皮袭羙访寂上人
　　月楼风殿静沈沈披拂霜华访道林鸟在寒枝栖影动人依古堞坐禅深明时上阻青云歩半夜犹追白石呤自是海边鸥伴侣不劳金偈更降心
　　崔珏
　　鸳鸯
　　翠鬛红衣舞夕晖水禽情似此禽稀蹔分烟岛犹回首只度寒塘亦共飞映雾尽迷朱殿瓦逐梭齐上玉人机采莲无限兰桡女笑指中流羡尔归
　　李山甫
　　送职方王郎中吏部刘员外自太原郑相公幕继奉徴书归省署
　　双鳯衔书次第飞玉皇催促列仙归云开日月临青风巻烟霞上紫防莲影一时空俭府兰香同处扑尧衣此生长扫朱门者每向人间梦粉闱
　　贺邢州卢员
　　紫泥飞诏下金銮列象分明世仰观北省諌书藏旧草南宫郎署握新兰春归鳯诏恩波暖晓入鸳行瑞气寒偏是此生栖息者满衣零泪一时干
　　张乔
　　河中鹳雀楼
　　高楼懐古动悲歌鹳雀今无野雀过树隔五陵秋色早水连三晋夕阳多渔人遗火成寒烧牧笛吹风起夜波十载重来值摇落天涯归计欲如何
　　唐彦谦
　　长陵
　　长陵高阙此安刘附葬累累尽列侯丰上旧居无故里沛中原庙对荒丘耳闻明主提三尺眼见愚民盗一坏千载腐儒骑瘦马渭城斜日重回头
　　蒲津河亭
　　宿雨清秋霁景澄广亭高树向晨兴烟横博望乘槎水日上文王避雨陵孤棹夷犹期独徃曲防愁絶每长凭思乡懐古多伤别况此哀吟意不胜
　　秋霁丰徳寺与贞师咏月
　　露冷风轻霁魄圆高楼更在碧山巅四溟水合疑无地八月槎通好上天黯黯星辰环紫极喧喧朝市匝苍烟夜深独与岩僧语羣动消声举世眠
　　罗隠
　　送郑严员外
　　欲将刀笔润王猷东去先分圣主忧满扇好风揺郑圃一车甘雨别皇州尚书碛冷鸿声晚仆射陂寒树影秋从此文星在何处武牢闗外庾公楼
　　春日忆湖南旧游寄卢校书
　　旅榜前年过洞庭曾提刀笔事甘宁玳筵虽隔将军幕珠履频窥处士星恩重匣中孤剑在梦余江上数峰青金貂见鵩嘉宾散回首昭丘一泪零
　　金陵夜泊
　　冷烟轻霭傍衰丛此日秦淮驻断篷栖鸟逺惊行夜火乳鸦高避落防风地消王气波声急山帯秋隂树影空六代精灵人不见懐思应在月明中
　　罗邺
　　秋日懐江上友人
　　行子宁知烟水劳西风独自泛征艘酒醒孤馆秋帘巻月满寒江夜笛高黄叶梦余归朔塞青山家在极波涛去年今日逢君处鴈下芦花猿正号
　　征人
　　青楼一别戍金防力尽秋来破虏围锦字莫辞连夜织塞鸿长是到春归正怜汉月当空照不奈胡沙满眼飞唯有梦魂南去日故乡山水路依稀
　　秋日留别义初上人
　　塞寺穷秋别逺师西风一鴈倍伤悲每嗟尘世长多事重到禅斋是防时霜岭自添红叶恨月溪休和碧云词闗河回首便千里飞锡南归讵可知
　　高骈
　　和王昭符进士赠洞庭赵先生
　　为爱君山景最灵角冠秋礼一坛星药将鸡犬云间试琴许鱼龙月下听自要乗风随羽客谁同种玉验仙经烟霞寂寞无人到唯有渔翁过洞庭
　　方干
　　题睦州吕郎中郡内环溪亭
　　为是仙才登望处风光便似武陵春闲花半落犹迷蝶白鸟双飞不避人树影兴余侵枕簟荷香坐久着衣巾暂来此地非多日明主那容借防恂
　　旅次洋州寓居郝氏林亭
　　举目纵然非我有思量似在故山时鹤盘逺势投孤岫蝉曳残声过别枝凉月照窻欹枕倦澄泉绕石泛觞迟青云未得平行去梦到江头身旅羁
　　龙泉寺絶顶
　　未明先见海底日良久逺鸡才报晨古树含风常帯雨寒岩四月始知春中天气爽星河近下界时丰雷雨均前后登临思无尽年年改换往来人
　　来鹏
　　寒食
　　独把一杯山馆中每惊时节恨飘蓬侵堦草色连朝雨满地梨花昨夜风蜀魄啼来春寂寞楚魂吟去月朦胧分明记得还家梦徐孺宅前湖水东

　　唐诗品彚巻八十九
　　钦定四库全书
　　唐诗品彚巻九十
　　明　高棅　编
　　七言律诗九
　　余响
　　崔鲁
　　春晚岳阳言懐
　　烟花零落过清明异国光隂老客情云梦夕阳愁里色洞庭春浪坐来声天涯一与旧山别江上几看芳草生独倚防干意难冩暮笳呜咽起孤城
　　崔涂
　　过绣岭宫【在骊山】
　　古殿春残緑野隂上皇曾此驻泥金三城帐属升平梦一曲铃闗怅望心苑路暗迷香辇絶缭垣秋断草烟深前朝旧物东流在犹为年年下翠岑
　　郑谷
　　鹧鸪【谷以此诗得名时号为郑鹧鸪】
　　暖戏烟芜锦翼齐品流应得近山鸡雨昬青草湖邉过花落黄陵庙里啼游子乍闻征袖湿佳人才唱翠眉低相呼相唤湘江曲苦竹丛深春日西
　　少华甘露寺
　　石门萝迳与天隣雨桧风篁逺近闻饮涧鹿喧双派水上楼僧踏一梯云孤烟薄暮闗城没逺色初晴渭曲分长欲燃灯来此宿北林猨鹤旧同羣
　　渚宫乱后作
　　乡人来话乱离情泪满残阳问楚荆白社巳应无故老清江依旧绕孤城髙秋军旅齐山树昔日渔家尽野营牢落故园征战后黄花緑蔓上墙生
　　韩偓
　　避地寒食
　　避地淹留巳自悲况逢寒食欲沾衣残春孤馆人愁坐斜日空园花乱飞路逺渐忧知己少时危又与赏心违一名所系无穷事争敢当年便息机
　　春尽
　　惜春连日醉昬昬醒后衣裳见酒痕细水浮花归别涧断云含雨入孤村人闲易得芳时恨地迥难招自古魂惭愧流莺相厚意清晨犹为到西园
　　胡曾
　　交河塞下曲
　　交河冰薄日迟迟汉将思家感别离塞北草生苏武泣陇西云起李陵悲晓侵埤堄乌先觉春入闗山鴈独知何处疲兵心最苦夕阳楼上笛声时
　　曹松
　　南海旅次
　　忆归休上越王台归思临高不易裁为客正当无鴈处故园谁道有书来城头早角吹霜尽郭外残潮帯月回心似百花开未得年年争发被春催
　　陪湖南李中丞璋宴隐溪
　　竹林啼鸟不知休罗列飞桥水乱流触散栁丝回玉勒约开莲叶上兰舟酒边旧侣真何逊云里新声是莫愁若值主人嫌昼短应陪秉烛夜深游
　　江西逢僧省文
　　高僧不负雪峰期却伴青霞入翠防七叶【集作百叶】岩前霜欲降九枝松上鹤初归风生碧涧鱼龙跃威振金楼燕雀飞想得白莲花上月满山犹自带光辉
　　呉融
　　太保中书令军前新楼
　　十二防干压锦城半空人语落滩声风流近接平津阁气色高含细栁营尽日巻帘江草緑有时欹枕雪峰晴不知奉诏朝天后谁此登临看月明
　　秋日经别墅
　　别墅萧条海上村偶期兰菊与琴尊檐横碧嶂秋光近树帯寒潮晚色昬幸有白云眠楚客不劳芳草思王孙北山移去前文在无复教人叹晓猨
　　金桥感事【洛阳】
　　太行和雪叠晴空二月郊原尚朔风饮马早闻临渭北射雕今欲过闗东百年徒有伊川叹五利宁无魏绛功日暮长亭政愁絶悲笳一曲戍烟中
　　彭门用兵后经汴路【即徐州也咸通未厐勋反徐州为康承训所破】
　　长亭一望一徘徊千里闗河百战来细柳旧营犹鎻月祁连新冢已封苔霜飞緑野愁无际烧接黄云惨不开若比江南更牢落子山词赋莫兴哀
　　废宅
　　风飘碧瓦雨摧垣却有邻人为鎻门防树好花闲白昼满庭芳草易黄昬放鱼池涸蛙争閙栖燕梁空雀自喧不独凄凉眼前事咸阳一火便成原
　　韦庄
　　北原闲眺
　　春城回首树重重立马平原夕照中五鳯灰残金翠灭六龙游去市朝空千年王气浮清洛万古坤灵镇碧嵩欲问向来陵谷寺野桃无语笑东风
　　寄从兄遵
　　江上秋风正钓鲈九重天子梦翘车不将高卧邀刘主自吐清谈防汉储沧海十年龙影断碧云千里鴈行踈相逢莫语归山计明日东封待直庐
　　赠边将
　　昔因征逺向金防马出榆闗一鸟飞万里只擕孤剑去十年空逐塞鸿归手招都防新降虏身着文皇旧赐衣只待烟尘报天子满头霜雪为兵机
　　新正日商南道中作寄李明府
　　相看又见嵗华新依旧杨朱拭泪巾踏雪偶因寻戴客论文还比聚星人嵩山不改千年色洛水长生一路尘今日与君同避世却怜无事是家贫
　　柳谷道中作却寄
　　马前红叶正纷纷马上离情欲断魂晓发独辞残月店暮程遥宿隔云村心如岳色留秦地梦逐河声出禹门莫怪苦吟鞭拂地有谁倾葢待王孙
　　婺女屏居防右省王拾遗枉车降访病中延欵不得因成寄谢
　　三年流落卧漳濵王粲思家拭泪频寒角莫吹残月夜病心方忆故园春自为江上樵苏客不识天邉侍从臣怪得白鸥惊去尽緑萝门外有朱轮
　　忆昔
　　昔年曽向五陵游午夜清歌月满楼银烛树前长似昼露桃花下不知秋西园公子名无忌南国佳人字莫愁今日乱离俱是梦夕阳唯见水东流
　　张泌
　　题华严寺木塔
　　六街晴色动秋光雨霁凴高只自伤一曲晚烟浮渭水半桥斜日照咸阳休将世路悲尘事莫指云山认故乡回首汉宫楼阁暮数声钟鼓自防茫
　　边上
　　戍楼吹角起征鸿猎猎寒旌背晚风千里暮烟愁不尽一川秋草思无穷山河惨淡闗城闭人物萧条市井空只此旅魂招不得更堪回首夕阳中
　　晚次湘源县
　　烟郭遥闻向晚鸡水平舟静浪声齐高林帯雨杨梅熟曲岸笼云谢豹啼二女庙荒汀树老九疑山碧楚天低湘南自古多离怨莫动哀吟易惨凄
　　晚秋过洞庭
　　征防高挂酒初酣暮景离情两不堪千里晚霞云梦北一州霜橘洞庭南溪风送雨过秋寺磵石惊泉落夜潭莫把羇魂吊湘魄九疑愁絶鎻烟岚
　　廖匡图
　　九日陪董内召登高
　　祝融峰下逢嘉节相对那能不怆神烟里共寻幽磵菊樽前俱是异乡人遥山帯日应连越孤鴈来时想别秦自古登高尽惆怅茱萸休笑泪盈巾
　　旁流【有姓氏无字里世次可考者六人】
　　卢宗回
　　登长安慈恩寺塔
　　东方晓日上翔鸾西转苍龙拂露盘渭水寒光揺藻井玉峰晴色上朱阑九重宫阙参差见百二山河表里观蹔辍去蓬悲不定一凭金界望长安
　　许玫
　　题鴈塔
　　宝轮金地压人寰独坐苍防启玉闗北岭风烟开魏阙南轩气象鎻秦山灞陵车马垂杨里京国城池落照间蹔放尘心游物外六街钟鼓暮催还
　　苏广文
　　夜归华山因寄幕府
　　山村寥落野人稀竹里衡门掩翠防溪渡夜随明月入亭臯春伴白云飞【一作归】嵇康懒慢仍躭酒范蠡逋逃又拂衣汀畔数鸥闲不起只应知我已忘机
　　陈标
　　饮马长城窟
　　日日风吹虏骑尘年年饮马汉宫人千堆战骨那知主万里枯沙不办春浴谷气寒愁坠指断崖冰滑恐伤神金鞍玉勒无顔色泪满征衣怨防秦
　　秦王巻衣
　　秦家汉阙霭春烟珠树琼枝近碧天御气馨香苏合啓帘光浮动水精悬霏防罗縠随芳袖宛转鲛鮹逐寳筵从此咸阳一回首暮云愁色已千年
　　谭用之
　　秋宿湘江遇雨
　　江上隂云鎻梦魂江边深夜舞刘琨秋风万里芙蓉国暮雨千家薜荔村乡思不堪悲橘柚旅游谁肯重王孙渔人相见不相问长笛一声归岛门
　　胡宿
　　津亭
　　津亭欲阕【门开貌】戒棠舟五两风来不暂留西北浮云连魏阙东南初日满秦楼层城人伤别芳草萋萋客倦游平乐旧欢收不得更凭飞梦到瀛洲
　　古别
　　长道何年祖軷休风帆不断岳阳楼佳人挟瑟漳河晓壮士悲歌易水秋九帐清油徒自负百壶芳醑岂消忧至今长乐坡前水不啻秦人怨陇头
　　塞上
　　汉家神箭定天山烟火相望万里间契利请盟金匕酒将军归卧玉门闗云沈老上【单于名】妖氛断雪照回中【地名】探骑闲五饵已行王道胜絶无刁斗至阗顔
　　寄昭潭王中立
　　高弦一弄武陵深六幙天空万里心呉苑歌骊成久别楚峰回鴈好归音十千羙酒花期隔三百枯棋奕思沈【博奕论枯棋三百】莫上孤城频送目浮云西北是家林
　　韩喜
　　水
　　方圆不定性空求东注沧溟早晚休高截碧塘长耿耿逺飞青嶂更悠悠潇湘月浸千年色梦泽烟含万古愁别有陇头呜咽处为君分作断膓流
　　僧处一【姓氏疑误者二人】
　　题黄公陶翰别业【文苑英华作处一诗元遗山鼔吹集作苏广文自商山宿陶令隠居诗】
　　闻说花园堪避秦幽防数月不逢人烟霞洞里无鸡犬风雨林间有鬼神黄公石上三芝秀陶令门前五栁春醉卧白云闲入梦不知何物是吾身
　　郎士元
　　冯翊西楼【或作郎士元诗按文苑英华无名氏】
　　城上西楼倚暮天楼中归望正凄然近郭乱山横古渡野庄乔木帯新烟北风吹鴈声能苦逺客辞家月再圆陶令好文常对酒相招一和白云篇
　　曹唐【羽士一人】
　　三年冬大礼四首
　　皇帝斋心洁素诚自朝真祖报升平华山秋草多归马沧海寒波絶洗兵银箭水残河影断玉炉烟尽月华生千官整肃三天夜剑佩初闻入太清
　　海日西飞渡禁林太清宫殿月沈沈不闻北斗倾尧酒空觉南薰入舜琴歌压钧天闲梦尽诏归秋水道情深雪风更起古杉叶时送歩虚清磬音
　　太乙天坛降太君属车龙鹤夜成羣春浮玉藻寒初落露拂金茎曙欲分三代乐回风入律四溟歌驻水成文千官不动旌旗下日照南山万树云
　　山拥飞云海水清天坛未夕仗先成千官不起金縢议万国空瞻玉藻声禁火曙然香熖袅宫衣寒拂雪花轻侧闻左右皆周吕看取从容致太平
　　汉武帝时西王母下降
　　昆仑凝想最高峰王母来寻五色龙歌听紫鸾犹缥缈语来青鸟许从容风回水落三清月漏苦霜传五夜钟树影悠悠花悄悄若闻箫管是行踪
　　汉武帝于宫中燕西王母
　　鳌岫云低太乙坛武皇斋洁不胜欢长生碧字期亲署延寿丹泉许细看剑佩有声宫树静星河无影禁花寒秋风袅袅月朗朗玉女清歌一夜防
　　汉武帝思李夫人
　　惆怅朱顔不复归晚秋黄叶满天飞迎风细荇传香粉隔水残霞见画衣白玉帐寒鸳梦絶紫阳宫逺鴈书稀夜深池上兰桡歇断续歌声接太防
　　仙子洞中有懐刘阮
　　不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯易零落此生无处问刘郎
　　刘阮再到天台不复见仙子
　　再到天台访玉真青苔白石已成尘笙歌寂寞闲深洞云鹤萧条絶旧邻草树总非前度色烟霞不似徃年春桃花流水依然在不见当时劝酒人
　　萼緑华将归九疑留别许真人
　　九防秋烟黛色空緑华归思颇无穷每悲驭鹤身难住长恨临霞语未终河影暗吹云梦月花声闲落洞庭风蓝丝重勒金条脱留与人间许侍中
　　送刘尊师袛诏阙庭
　　海风叶叶驾霓旌天路悠悠接上清锦诰凄凉遗去恨玉箫哀絶醉离情五湖夜月幡幢湿双阙清风剑佩轻莫道暂辞华表柱便应千载是归程
　　皎然【衲子七人】
　　送皇甫侍御曾还丹阳别业
　　云阳夜别忆春畊花发菱湖问去程积水悠扬何处梦乱山稠叠此时情将离有月教弦断赠送无兰觉意轻朝右要君持汉典明年北墅可须营
　　题周谏别业【皎然与周生所居俱临苕水】
　　隠身苕上欲如何不着青袍爱緑萝柳巷任踈容马入水篱从破许船过昻藏独鹤闲心逺寂歴秋花野意多若访禅斋遥可见竹牕书幌共烟波
　　白苹洲送洛阳李丞使还
　　苹洲北望楚山重千里回轺止一封临水情来还共载看花醉去更相从罢官风渚何时别寄隠云阳防处逢后防那应似畴昔年年觉老雪山容
　　春日杼山寄赠李员外
　　南山唯与北山邻一闭禅闗老此身黄鹤有心多不住白云何事独相亲闲持竹锡行看水懒系麻衣出见人无限幽芳徒欲寄郎官那赏石门春
　　山居示灵彻上人
　　晴明路出山初暖行踏春芜看茗归乍削柳枝聊待札时窥云影学裁衣身闲始觉隳名是心了方知苦行非物外寂中谁似我松声草色共忘机
　　晚春防桃源观
　　武陵何处访仙乡古观云根路已荒细草拥坛人迹絶落花沈磵水流香山深有雨寒犹在松老无风韵亦长全觉此身离俗境机亦可照迷方
　　灵一
　　题东兰若
　　上人禅室路徘徊万木清隂向日开寒竹影侵行道石天花香散诵经台闲云不系从舒巻狎鸟无机任往来更惜片阳谈妙理归时莫待暝钟催
　　送明素上人归楚觐省
　　能将踈懒背时人不厌孤萍任此身江上昔年同出处天涯今日共风尘平湖旧隠应残雪芳草归心未隔春前路倍怜多胜事到家知庆防衣新
　　江行寄张舍人
　　客程终日风尘苦蓬转还家未有期林色晓分残雪后角声寒奏落防时月高星使东看逺云破霜鸿北度迟流荡此心难共説千峰澄霁隔琼枝
　　灵澈
　　冬送鉴供奉归蜀宁亲
　　林间出定恋庭闱圣主恩深蹔许归双树欲辞金锡冷四花犹向玉堦飞梁山拂汉分清境蜀雪和烟恋翠防此去不须求防服紫衣全胜老莱衣
　　清江
　　喜严侍御蜀还赠严秘书
　　往年分首出咸秦木落花开秋又春江客不曽知蜀路旅魂何处访情人当时望月思文友今日迎骢见近臣多羡二龙同汉代綉衣芸阁共荣亲
　　赠淮西贾兵马使
　　破虏功成百战塲天书新拜汉中郎映门旌斾春风起对客弦歌白日长堦下闘鸡花乍发营南试马栁初黄由来呉楚多同调感激逢君共异乡
　　登楼望月寄鳯翔李少尹
　　陌上凉风槐叶凋夕阳清露湿寒条登楼望月楚山上月到楼南山独遥心送秦人起鳯阙自随阳鴈极烟霄轩车不重无名客此地谁能访寂寥
　　法振
　　张舍人南谿别业
　　新田绕屋半春耕蔾杖闲门引客行山翠自成防雨色谿花不隠乱泉声渔家遣到堪留兴公府悬知欲厌名入夜更宜明月满双童唤出解吹笙
　　广宣
　　圣恩顾问独游月镫阁直书应制
　　禅居河畔无多地来徃防春物正华磴道上盘千畆竹防干低数万人家檐前施食来飞鸟林下行香踏落花自解刹那知佛性不劳更喻几尘沙
　　昙域
　　懐齐已上人
　　鬓髯秋景两苍苍静对芳斋一炷香病后身心俱寂寞老来亲友半凋伤蛾眉山色侵云直巫峡滩声入梦长犹喜深交有支遁时时音信到松房
　　鲍君徽【防秀一人】
　　东亭茶燕
　　闲朝向晓出帘栊茗燕东亭四望通逺眺城池山色里俯聆弦管水声中幽篁引沼新抽翠芳槿低檐欲吐红坐久此中无限兴更怜团扇起清风
　　排律【七言排律唐人不多见如太白别山僧高适宿田家等作虽联对精密而律调未纯终是古诗
　　音调】
　　崔融
　　从军行
　　穹庐戈防乱金方武将神兵下玉堂天子旌旗过细柳匈奴运数尽枯杨闗头落月横西岭塞下凝云断北荒漠漠邉尘飞众鸟昬昬朔气聚羣羊依稀蜀杖迷新竹髣髴胡牀识故桑临海旧来闻骠骑寻河本自有中郎坐看战壁为平土近待军营作破羌
　　僧清江
　　月夜有懐王端公兼简朱孙二判官
　　月照踈林惊鹊飞羇人此夜共无依青门旅寓身空老白首头陀力渐防屡向曲池陪逸少几回戎幙接晖四科弟子称文学五马诸侯是綉衣江鴈徃来曽不定野云揺曵本无机修行未尽身将尽欲向东山掩旧扉
　　王建
　　送裴相公上大原
　　还携堂印向幷州将相兼权是武侯时难独当天下事功成却进手中筹再三陈乞炉烟里前后分张玉案头朱架早朝排立防緑槐残雨看张油遥知鴈塞从今好直到渔阳以北愁边铺恐巡旂尽换山城欲过馆重修千羣白刃兵迎节十对红妆妓打毬圣主分明教暂去不须高起见京楼
　　温庭筠
　　秘书省有贺监知章草题诗笔力遒徤风尚高逺拂尘寻玩因有此作
　　越谿渔客贺知章任逹怜才爱酒狂鸂苇花随钓艇蛤蜊菰叶梦横塘几年凉月扣华省一宿秋风忆故乡荣路脱身终自得福庭回首莫相忘出笼鸾鹤归辽海落笔龙蛇满壊墙李白死来无醉客可怜神彩吊残阳












　　唐诗品彚巻九十
　　唐诗拾遗序
　　予既爱唐诗喜编録初采众作裒为一集曰唐诗品彚凡得唐诸家六百二十人共诗五千七百六十九首分为九十巻自洪武甲子迨于癸酉方脱稿其用心亦勤矣切虑见知之所不及选择之所忽怠犹有以没古人之善者于是再取诸书深加攟括或旧未闻而新得或前见置而后録掇其漏搜其逸又自癸酉迄戊寅是编始就复増作者姓氏六十有一诗九百五十四首为十巻题曰唐诗拾遗附于品彚之后足为百巻以成集或曰唐诗于此尽矣吁尚何能尽之哉葢唐世以诗取士士之生斯世也孰不以诗鸣其精深闳博穷极兴致而瓌竒雅丽者往往震发散落天地间篇什之多莫可限量矧余之穷山独处力势孤微无以博观天储四库之盛徒贻坐井之讥耳然嗜好之笃夙志未平冀待将来之岁月得以穷探逺讨续録别抄庶见唐诗之集大成者此予之素愿也聊志斯语抑有望于同志者为余増广耳目焉洪武戊寅秋新宁高棅谨志















　　钦定四库全书
　　唐诗拾遗目録
　　巻一
　　五言古诗上
　　太宗皇帝　　许敬宗　　　虞世南
　　魏澂　　　　李百药　　　于志宁令狐德棻　　杜正伦　　　陈子良任希古　　　刘孝孙　　　王易从卢照邻　　　刘庭芝　　　沈佺期宋之问　　　陈子昻　　　乔知之
　　李峤　　　　李义府　　　徐顔伯
　　张説　　　　苏颋　　　　源乾曜
　　徐仁友　　　王翰　　　　李林甫
　　权澈　　　　张九龄　　　蔡思寂蔡文恭　　　宋务光　　　张光朝
　　包融　　　　陶翰　　　　刘眘虚
　　储光羲　　　李颀　　　　常建
　　呉筠　　　　孟云卿　　　丁仙芝刘复
　　巻二
　　五言古诗下
　　刘长卿　　　钱起　　　　皇甫冉
　　韩翃　　　　卢纶　　　　姚系
　　陈存　　　　严维　　　　释皎然
　　李端　　　　顾况　　　　李益
　　朱湾　　　　畅当　　　　杨衡
　　于鹄　　　　徳宗皇帝　　权徳舆武元衡　　　李夷简　　　刘禹锡
　　李正封　　　张籍　　　　王建
　　吕温　　　　孟郊　　　　欧阳詹
　　白居易　　　元稹　　　　鲍溶
　　姚合　　　　陈陶　　　　温庭筠
　　刘驾　　　　陆防　　　任飜
　　巻三
　　七言古诗
　　长孙无忌　　李康成　　　卢照邻
　　薛曜　　　　司马逸客　　乔知之宋之问　　　武三思　　　张柬之
　　王諲　　　　张説　　　　许景光
　　王翰　　　　王泠然　　　贺知章
　　孙逖　　　　万齐融　　　蔡孚
　　韦应物　　　刘长卿　　　冯着
　　钱起　　　　李嘉猷　　　释皎然
　　李端　　　　顾况　　　　李益
　　张建封　　　杨巨源　　　刘禹锡
　　孟郊　　　　李绅　　　　白居易
　　陈陶　　　　温庭筠　　　李羣玉陆防
　　巻四
　　五言絶句
　　陈叔达　　　郭振　　　　孟浩然
　　裴廸　　　　崔颢　　　　王昌龄
　　崔国辅　　　高适　　　　岑参
　　钱起　　　　韦应物　　　皇甫冉
　　李端　　　　戴叔伦　　　张仲素
　　令狐楚　　　李贺　　　　张籍
　　刘禹锡　　　杨巨源　　　白居易
　　张祐　　　　陆防　　　李暇
　　薛维翰　　　山中客　　　乐府
　　七言絶句
　　崔敏重　　　崔惠　　　　杜审言沈佺期　　　韦嗣立　　　苏颋
　　李乂　　　　宋之问　　　武平一孟浩然　　　张子容　　　裴廸
　　王维　　　　王昌龄　　　高适
　　钱起　　　　韦应物　　　刘长卿
　　秦系　　　　皇甫曾　　　李嘉祐释皎然　　　释灵一　　　包佶
　　司空曙　　　韩翃　　　　顾况
　　徐嶷　　　　李正封　　　李益
　　刘商　　　　武元衡　　　张仲素
　　令狐楚　　　韩愈　　　　李涉
　　刘禹锡　　　张籍　　　　杨巨源
　　吕温　　　　李贺　　　　刘言史
　　陈羽　　　　欧阳詹　　　沈亚之
　　杜牧　　　　许浑　　　　赵嘏
　　陈陶　　　　温庭筠　　　周朴
　　呉融　　　　王驾　　　　韦庄
　　王贞白　　　江为　　　　乐府
　　卢贞　　　　王周
　　巻五
　　五言律诗上
　　杨炯　　　　王勃　　　　陈子昻卢照邻　　　骆賔王　　　宋之问
　　刘友贤　　　李峤　　　　郑愔
　　沈佺期　　　魏元忠　　　周利用张易之　　　萧至忠　　　武平一阎朝隐　　　于经野　　　薛稷
　　徐彦伯　　　崔湜　　　　马懐素
　　李适　　　　李乂　　　　刘宪
　　苏颋　　　　张説　　　　张九龄
　　孙逖　　　　王湾　　　　崔颢
　　孟浩然　　　王维　　　　岑参
　　高适　　　　贾至　　　　王昌龄
　　祖咏　　　　綦母濳　　　李颀
　　张均　　　　贾彦璋　　　严公贶
　　增入【原系摘句今全载】
　　太宗皇帝　　孟浩然　　　王维
　　巻六
　　五言律诗中
　　钱起　　　　刘长卿　　　韦应物皇甫冉　　　皇甫曾　　　释皎然释灵一　　　释法振　　　严维
　　耿湋　　　　李端　　　　韩翃
　　卢纶　　　　崔峒　　　　郎士元
　　司空曙　　　苗发　　　　蒋涣
　　包何　　　　包佶　　　　林珝
　　张万顷　　　魏兼恕　　　周瑀
　　王烈　　　　顾况　　　　戎昱
　　张南史　　　朱湾　　　　冷朝阳
　　于鹄　　　　陈润　　　　杨衡
　　刘商　　　　戴叔伦
　　增入【原系摘句今全载】
　　刘长卿　　　钱起　　　　李端
　　耿湋　　　　李嘉祐　　　韩翃
　　巻七
　　五言律诗下
　　权徳舆　　　武元衡　　　杨巨源释广宣　　　刘禹锡　　　韩愈
　　张籍　　　　李贺　　　　王良士
　　吕温　　　　白居易　　　顾非熊
　　张祐　　　　朱庆余　　　贾岛
　　周贺　　　　释无可　　　许浑
　　李商隐　　　马戴　　　　刘得仁
　　赵嘏　　　　项斯　　　　温庭筠
　　李频　　　　刘沧　　　　皮日休
　　方干　　　　李昌符　　　周朴
　　张乔　　　　罗隐　　　　曹松
　　郑谷　　　　李洞　　　　张蠙
　　韦庄
　　增入【原系摘句今全载】
　　许浑　　　　李频
　　巻八
　　五言排律上
　　刘祎之　　　禇亮　　　　孔徳昭
　　杨炯　　　　卢照邻　　　沈佺期宋之问　　　苏味道　　　李峤
　　武三思　　　武平一　　　崔湜
　　张嘉贞　　　赵彦昭　　　苏颋
　　张説　　　　王翰　　　　许景先
　　韩休　　　　袁晖　　　　张九龄
　　孙逖　　　　孟浩然　　　张子容
　　张光朝　　　宋鼎　　　　卢象
　　祖咏　　　　李颀　　　　王维
　　高适　　　　岑参　　　　王昌龄
　　张谓　　　　陈希烈
　　巻九
　　五言排律下
　　钱起　　　　刘长卿　　　耿湋
　　释皎然　　　释法振　　　皇甫冉
　　皇甫曾　　　包佶　　　　严维
　　李嘉祐　　　卢纶　　　　司空曙
　　顾况　　　　张继　　　　张南史戴叔伦　　　权徳舆　　　李吉甫
　　武元衡　　　殷寅　　　　李岑
　　释广宣　　　刘禹锡　　　韩愈
　　释无可　　　许浑　　　　刘得仁
　　马戴　　　　姚鹄　　　　张莒
　　郑畋　　　　叶元良　　　薛有诚
　　王邕　　　　度敬休　　　卢征
　　李敬方　　　钱可复　　　黄颇
　　左牢　　　　张随　　　　张少博
　　石殷士　　　卢肇　　　　亡名氏
　　巻十
　　七言律诗
　　李义府　　　邵升　　　　韦元旦
　　崔湜　　　　薛稷　　　　李适
　　崔日用　　　马懐素　　　武平一
　　张説　　　　苏颋　　　　万楚
　　张谓　　　　刘长卿　　　鲍防
　　顾况　　　　李嘉祐　　　郎士元
　　包何　　　　卢纶　　　　司空曙
　　耿湋　　　　李端　　　　崔峒
　　苗发　　　　释灵一　　　释防国释清江　　　释法振　　　张南史
　　朱湾　　　　戴叔伦　　　武元衡权徳舆　　　刘禹锡　　　杨巨源
　　王建　　　　释广宣　　　朱庆余
　　白居易　　　李绅　　　　贾岛
　　张祐　　　　薛逢　　　　温庭筠
　　赵嘏　　　　陈陶　　　　纪唐夫李羣玉　　　司马礼　　　皮日休
　　张乔　　　　李中　　　　罗隐
　　周朴　　　　唐彦谦　　　韦庄
　　翁绶　　　　韩喜
　　增入【原系摘句今全载】
　　阎朝隐　　　岑参　　　　钱起
　　刘长卿　　　李嘉祐　　　韩翃
　　卢纶　　　　司空曙　　　严维
　　耿湋　　　　贾岛　　　　许浑
　　杜牧　　　　赵嘏　　　　李频
　　韦庄　　　　张泌　　　　谭用之杜甫















　　钦定四库全书
　　唐诗拾遗巻一
　　明　高棅　编
　　五言古诗上
　　太宗皇帝
　　帝京篇三
　　落日双阙昏廽舆九重暮长烟散初碧皎月澄轻素褰幌翫琴书开轩引云雾斜汉耿层阁清风摇玉树鸣笳临乐馆眺听欢芳节急管韵朱弦清歌凝白雪防鳯肃来仪鹤纷成列去兹郑卫声雅音方可悦飞葢去芳园兰桡游翠渚萍间日彩乱荷处香风举桂楫满中川弦歌振长屿岂独汾河曲方为欢宴所
　　元日
　　高轩暖春色邃阁媚朝光彤庭飞彩毦翠幌曜明珰恭已临四极垂衣驭八荒霜防列丹陛丝竹韵长廊穆矣薰风茂康哉帝道昌继文遵后轨循古鉴前王草秀故春色梅艳昔年妆巨川思欲济终以寄舟航
　　重幸武功
　　代马依朔吹惊禽愁昔藂况兹承睿徳懐旧感深衷积善欣余庆畅武悦成功垂衣天下治端拱车书同白水廵前迹丹陵幸旧宫列筵欢故老高宴聚新丰驻跸抚田畯廽舆访牧童瑞气萦丹阙祥烟散碧空孤屿含霜白遥山带日红于焉欢击筑聊以咏南风
　　许敬宗
　　奉和元日应制
　　天正开初节日观上重轮百灵滋景祚万土庆惟新待旦敷造韬旒御紫宸武帐临光宅文卫象钩陈广廷掦九奏大帛丽三辰发生同化育播物体陶钧霜空澄晓气霞景莹芳春徳辉覃率土相贺奉还淳
　　虞世南
　　从军行
　　烽火发金微连营出武威孤城寒云起絶阵虏尘飞侠客吸龙剑恶少缦胡衣朝摩骨都垒夜解谷蠡围萧闗逺无极蒲海广难依沙磴离旌断晴川马归交河梁已毕燕山斾欲飞方知万里相侯服有光辉
　　魏征
　　奉和正日临朝
　　百灵侍轩后万国防涂山岂如今睿哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇高旌扬翠烟庭实超王防广乐盛钧天既欣东日户复咏南风篇愿奉光华庆从斯万亿年
　　李百药
　　登叶县故城谒沈诸梁庙
　　总辔临秋原登城望寒日烟霞共掩映林野俱萧瑟楚塞郁不穷呉山高渐出客行殊未已沐澡期终吉椒桂奠芳樽风云下虚室馆宇肃而静神心康且逸伊我非真龙勿惊疲朽质
　　于志宁
　　冬日宴羣公于宅【得杯字】
　　陋巷朱轩拥衡门缇绮来俱裁七步咏同倾三雅杯色动迎春栁花发犯寒梅賔筵未半醉骊歌不用催
　　令狐德棻
　　冬日宴羣公于宅【得趣字】
　　高门聊命赏羣英于此遇放旷山水情留连文酒趣夕烟起林兰霜枝殒庭树落景虽已倾归轩幸能驻
　　杜正伦
　　冬日宴羣公于宅【得节字】
　　李门余妄进徐榻君恒设清论畅言雅琴飞白雪寒云暧落景朔风凄暮节方欣投辖情且驻当归别
　　陈子良
　　夏晚寻于政世置酒赋韵
　　聊从嘉遁所酌醴共抽簮以兹山水地留连风月心长榆落照尽高栁暮蝉吟一反桃源路别后难追寻
　　任希古
　　和七月七日临昆明池
　　秋风始摇落秋水正澄鲜飞眺牵牛渚激赏镂鲸川岸珠沦晓魄池灰敛曙烟泛查分防汉仪星别构天云光波处动日影浪中悬惊鸿絓蒲弋游鲤入庄筌萍叶疑江上菱花似镜前长林代轻幄细草即芳筵文华开翠防笔海控清涟不挹兰樽圣空仰桂舟仙
　　刘孝孙
　　早发成臯望河
　　清晨发岩邑车马走轘辕廽瞰黄河上惝怳屡飞魂鸿流导积石惊浪下龙门仙槎不辨处沈壁想犹存逺近洲渚出飒沓鳬鴈喧懐古空延伫叹逝将何言
　　王易从
　　临高台
　　汉主事祁连良人在高阙空台寂已暮愁坐变容髪泛艳春幌风徘徊秋户月可怜军书断空使流芳歇
　　卢照邻
　　赤谷安禅师塔
　　独坐岩之曲悠然无俗纷酌酒呈丹桂思诗赠白云烟霞朝晚聚猿鸟岁时闻水华竞秋色山翠含夕曛高谈十二部细覈五千文如如数冥昧生生理氛氲古人有糟粕轮扁情未分且当事芝术从吾所好云
　　赠益府裴録事
　　忽忽岁云暮相望限风烟长歌欲对酒危坐遂停弦停弦变霜露对酒懐朋故朝看桂蟾晚夜闻鸿鴈度鸿度何时还桂晚不同攀浮云映丹壑明月满青山青山云路深丹壑月华临耿耿离忧积空令星鬓侵
　　赠益府羣官
　　一鸟自北燕飞来向西蜀单栖剑门上独舞岷山足昻藏多古貌哀怨有新曲羣鳯从之游问之何所欲答言寒乡子飘飖万余里不息恶木枝不饮盗泉水常思稻粱遇愿栖梧桐树智者不我邀愚夫余不顾所以成独坐耿耿岁云暮日夕苦风霜思归赴洛阳羽翮毛衣短闗山道路长明月流客思白云迷故乡谁能借风便一举凌苍苍
　　刘庭芝
　　巫山怀古
　　巫山幽阴地神女艳阳年襄王伺容色落日望悠然归来高堂夜金缸熖青烟頺想卧瑶席梦魂何翩翩摇落殊未巳荣华倐徂迁愁思潇湘浦悲凉云梦田猿啼秋风夜鴈飞明月天已歌不可听听此益潺湲
　　沈佺期
　　辛丑歳十月上幸长安时扈从出西岳作
　　西镇何穹崇壮哉信灵造诸岭皆峻秀中峰特美好傍见巨掌存势如石东倒颇闻首阳去开拆此河道磅礴压洪源巍峩壮清昊云泉纷乱瀑天磴屹横抱子先呼其巅宫女世不老下有府君庙歴载传洒扫星明应天游十月戒丰镐微末忝闲从兼得事苹藻宿心爱此山意欲拾灵草阴壑已氷闭云窦絶探讨芳月期来过廽防思方浩
　　同工部李侍郎送司马白云归天台
　　紫微降天仙丹地投云藻上言华顶事中问长生道华顶居最高大壑朝阳早长生术何妙童顔后天老清晨朝鳯京夜静思鸿宝凭崖饮蕙气过涧摘灵草人非冢已荒海变田应燥昔常游北郡三霜弄溟岛绪言霞上开机事尘外扫顷来抛世务清旷未云保崎岖待漏恩怵惕司言造轩皇重斋拜汉武爱祈祷顺风懐崆峒承露在丰镐泠然委轻驭复得快幽抱闗下留伯阳储闱登四皓昔有参同诀何时一探讨
　　宋之问
　　洞庭湖
　　地尽天水合朝及洞庭湖初日当中涌莫办东西隅晶耀目何在滢荧心欲无灵光晏海若游气耿天呉张乐轩皇至征苗夏禹徂楚臣悲落叶尧女泣苍梧野积九江润山通五岳图风恬鱼自跃云夕鴈相呼独此临泛漾浩将人代殊永言洗氛浊卒岁为清娯要使功成退徒劳越大夫
　　景龙四年春祠海
　　肃事祠春溟宵斋洗防虑鸡鸣见日出鹭下观涛骛地濶八荒近天廽百川澍筵端接空曲日外唯雰雾暖气物象来周游晦明互致腥匪享禋涤期灵煦的的波际禽沄沄岛间树安期今何在方丈寻路仙事与世隔冥搜徒已屡四明背羣山遗老莫辨处抚中良自慨弱龄忝恩遇三入文史林两拜神仙署虽叹出闗逺始知临海趣赏来空自多理胜孰能喻留楫竟何待徙倚忽云暮
　　陈子昻
　　赠赵贞固二首
　　囬中烽火入塞上追兵起此时边朔寒登陇思君子东顾望汉京南山云雾里
　　赤螭媚其防婉娈苍梧泉昔者琅琊子躬耕亦慨然美人岂遐旷之子乃前贤良辰在何许白日屡頺迁道心固微密神用无留连舒可弥宇宙揽之不盈拳蓬茅久芜没金石徒精坚良宝委短褐闲琴独婵娟
　　乔知之
　　拟古赠陈子昻
　　惸惸孤形影悄悄独游心以此从王事常与子同衾别离三河间征战二庭深胡天夜雨霜胡鴈晨南翔节物感离别同衾还故乡南归日将逺北方尚蓬飘孟秋七月时相送出外郊海风吹凉木邉声暗稍稍勤役千万里将临五十年心事为谁道抽琴歌坐筵一弹再三叹賔御涕潺湲送君竟此曲从兹长絶弦
　　李峤
　　奉教追赴九成宫途中口号
　　委质承仙翰祗命遄遥防事偶从梁游人非背淮客长驱歴川阜廽眺穷原泽郁郁桑柘繁油油禾黍积雨余林气静日下山光夕未攀藂桂岩犹倦飘蓬陌行当奉麾葢慰此劳行役
　　李义府
　　招谕有懐赠同行人
　　逺游冐艰阻深入劳存谕春去辞国门秋还在边戍轩车行未返节序催难驻陌上悲转蓬园中想芳树蜀山自纷紏岷水恒奔注临泛多苦懐登攀寡欢趣永夕飞淫雨崇朝蒸毒雾不求绥岭桃宁美卭乡蒟白狼行欲静骢马何常驱【唐韵区遇切刻集者未知此音或改为驻而不知前已押催难驻误矣】愿接轺斾尘聨翩东北鹜
　　徐彦伯
　　赠刘舍人古意
　　女牀閟灵鸟文章世所稀巢君碧梧树舞君青闱或言鳯池乐抚翼更西飞鳯池环禁林仙阁霭沈沈璇题激流日珠网绵清阴郁穆帝言重荧煌台座深风张丹戺翮月弄紫庭音众防结不散孤英跂莫寻浩歌向兰渚婉娈故俦心
　　张説
　　夕宴房主簿舎
　　岁晏闗雍空风急河渭氷薄游羇物役微尚惬逺凭旅馆月宿永闭扄云思兴伊人美脩夜朋酒惠来称交谈既清雅琴吹亦凄凝不逢君骞涸幽意长鬰蒸
　　奉酬韦祭酒自汤还都经龙门北溪庄见贻之作
　　闻君汤井至潇洒戏郊林拂曙携清赏披云亲緑岑欢然游览意欵曲望归心是日期佳客同山忽异寻桃花迁路转杨栁间门深泛舟伊水涨系马香树阴繁弦弄水族娇吹狎沙禽春满汀色媚景斜岚气深懐仁殊未逺重徳匪轻临来藻敷幽思连词报所钦
　　登九思台【是楚樊姬墓】
　　楚国所以霸樊姬有力焉不懐沈尹禄谁进叔敖贤万化茫无在孤坟独岿然北分阳台陌南识郢城阡漠漠渚宫树苍苍云梦田登高形胜出访古令名传自我来符守因君树蕙荃诗书将变俗絺纩忽弥年志防三折后愁值二毛前伫立帝京路摇心寄此篇
　　赠崔公
　　我闻西汉日四老南山幽长歌紫芝秀高卧白云浮朝市光尘絶榛芜年貌秋一朝驱驷马连袂入龙楼昔遁高皇去今从太子游行藏唯圣节祸福在人谋卒能匡惠帝岂不赖留侯事随年代逺名与图籍留平生钦厚徳慷慨景前脩蚌蛤想阴兎蛟龙望斗牛无嗟异飞伏同气幸相求
　　苏颋
　　和杜主簿春日有所思
　　朝上高楼上俯见洛阳陌摇荡吹花风落英纷已积美人不共此芳好空所惜揽镜尘网滋当牕苔藓碧缅懐在云汉良愿睽枕席飜似无见时如何久为客
　　奉和圣制过晋阳宅应制
　　隋运与天絶生灵厌氛昏圣期在宁乱士马兴太原立极万邦推登庸四海尊庆膺神武帝业付皇曾孙缅慕封唐道追惟归沛魂诏书感先义典礼廵旧藩高殿防云合春旗祥风飜率西见汾水奔北空塞垣欵曲童儿佐依迟故老言里颁慈惠赏家受复除恩下辇崇三教【又作观】建碑当九门孝思敦至美亿载奉开元
　　源乾曜
　　奉和圣制送张尚书廵边
　　匈奴迩河朔汉地须戎旅天子择英才朝端出监抚流星下阊阖宝钺专公辅礼物生光辉宸章备恩诩有征视矛防制胜唯樽爼彼美何壮哉桓桓擅斯举声华振台阁功徳标文武奉国知命轻忘家以身许安人在勤恤保大殚襟腑此外无异言同情报明主
　　徐仁友
　　古意赠孙翌
　　南望缑氏岭山居共涧阴东西十数里缅邈方寸心云日落广厦莺花对孤琴琴中多苦调凄切谁复寻
　　王翰
　　赠唐祖二子
　　鸿飞遵枉渚鹿鸣思故羣物情尚劳爱况乃予别君别时花始发别后兰再熏瑶觞滋白露宝瑟凝凉氛徘徊北林月怅望南山云云月渺千里音微不可闻
　　李林甫
　　秋夜望月忆韩席诸侍郎因以投赠
　　秋天碧云夜明月悬东方皓皓庭际色稍稍林下光桂华澄逺近壁影散池塘鸿鴈飞难度闗山曲易长揆予秉孤直虚薄忝文昌握镜慙先照持衡愧后行多才众君子载笔久词塲作赋推潘岳题诗许谢康常时陪宴语今夕恨相望愿欲接高论清晨朝建章
　　权澈
　　题沈黎城
　　苏子卧北海马翁渡南洲迹恨事乃立功达名遂休夜闻羽书至召募此边州鐡骑耀楚甲玉匣横呉钩雪厚羣山冻蓬飞荒塞秋久戍曷辞苦数战期封侯不学竪儒辈一经垂白头
　　张九龄
　　折杨栁
　　纎纎折杨栁持取寄情人一枝何足贵怜是故园春迟景那能久芳流不及新更愁征戍客容鬓老边尘
　　登城楼望西山作
　　城楼枕南浦日夕顾西山宛宛鸾鹤处高高烟雾间仙井今犹在洪崖久不还金编莫我授羽驾亦谁攀檐际千峯出云中一鸟闲纵观穷水国游思遍人寰勿复尘埃事归来早闭闗
　　秋晚登楼望南江入始兴郡路
　　潦収沙衍出霜降天宇晶伏槛一长眺津途多逺情思来江山外望尽云烟生滔滔不自辨役役且何成我来飒衰鬓孰云飘华缨枥马苦踡局笼禽念遐征岁阴况婉娩日夕空屏营物生贵得性身累由近名内顾觉今是追欢何时平
　　尝与大理丞袁公府丞田公偶诣一所林沼尢胜因并坐其次相得甚欢遂赋诗焉以咏其事
　　方驾与吾友同懐不异寻偶逢池竹处便防江湖心夏近林方密春余水更深清华两辉映闲步一窥临苹藻复嘉色鳬鹥亦好音韶芳媚洲渚蕙气袭衣襟萧散皆为乐徘徊从所钦谓予成夙志岁晚共抽簮
　　冬中至玉泉山寺属穷阴氷闭崖谷无色及仲春行县复往焉故有此作
　　灵境信幽絶芳时春暄妍再来及兹胜一遇非无縁万木柔可结千花敷欲然松间鸣好鸟竹下流清泉石壁开精舍金光照法筵真空本自寂假有聊相宣从此灰心者仍追巢顶禅简书虽有畏身世亦俱捐
　　登郡城南楼作
　　闭閤幸无事登楼聊永日云霞千里开洲渚万形出澹澹澄江漫飞飞度鸟疾邑人半舻舰津树多枫橘感别时已屡凭眺情非一逺懐不我同孤兴与谁悉平生本单绪解后承复秩谬忝为邦寄多慙理人术鴑钝虽自勉仓廪素非实陈力倘无效谢病从芝术
　　题画山水障
　　心累犹不尽果为物外牵偶因耳目好复假丹青妍尝抱野间意而廹区中縁尘事固已矣秉意终不迁良工适我愿妙墨挥岩泉变化合羣有高深侔自然置陈北堂上仿像南山前静无户庭出行已兹地偏萱草忧可树合欢忿亦蠲所因本微物况乃凭幽筌言象防自泯意色聊相宣对翫有佳趣使我心眇绵
　　已上系初唐之诗
　　蔡希寂
　　登福先寺上方然公禅室
　　名都标佛刹万构临河干举目上方峻森森青翠攒步登诸刼尽忽造浮云端当暑扄闼邃却嫌絺绤寒禅房最高顶静者殊闲安踈雨向空城数峰帘外盘午钟振衣坐招我同一餐真味杂饴露众香唯兰晚来恣偃俛茶果仍留欢
　　蔡文恭
　　奉和夏日游山应制
　　首夏林壑清薄暮烟霞上连岩耸百仞絶涧临千丈照灼晚花鲜潺湲夕流响悠然动睿思息驾寻真赏掞彼涡川作懐兹洛濵想窃吹等齐竽何用承恩奬
　　宋务光
　　海上作
　　旷哉朝夕池大矣乾坤力浩浩去无际沄沄深不测崩腾歙众流泱漭环中国鳞介错殊品氛霞饶诡色天波混莫分岛树遥相识汉主探灵怪秦皇恣游陟搜奇大壑东竦望成山北方术徒相误蓬莱安可得吾君畧仙道至化孚淳黙惊浪按穷溟飞航通絶域马韩底厥贡龙伯脩其职粤我遘休明匪躬期正直敢输鹰隼鸷以间豺狼忒海路行已殚輶轩未遑息劳君月暮旅涕沧浪极魏阙渺云端驰心负归翼
　　张光朝
　　荻塘西庄赠房元垂
　　门在荻塘西塘高何聨聨徃昔分地利逺近无闲田水国信污下霖霪即成川苖稼尽湮没兹乡独丰年家肥侍亲懿人乐思管弦日晏始能起盥漱看厨烟醖酒寒正熟养鱼长食鲜黄昏钟未鸣偃息早已眠何意久城市寂寥丘中縁俛仰在顔色区区人事间忆昔炎汉时乃知绮季贤静黙不能仕养老终南山
　　包融
　　答国子张主簿
　　湖岸缆初解莺啼别离处遥见舟中人时时一廽顾坐悲芳岁晚花落青轩树春梦随我心摇扬逐君去
　　酬忠公林亭
　　江外有真隐寂居岁已侵结庐近西术种树久成阴人迹乍及户车声遥隔林自言解尘事咫尺能韬沈为道岂庐霍防静由吾心方秋院木落仰望日萧森持我兴来趣采菊行相寻尘念到门尽逺情对君深一谈入理窟再索破幽襟安得山中信致书移尚禽【后汉逸民传尚长字子平与北海禽庆字子夏二人相善】
　　陶翰
　　秋山夕兴
　　山月松篠下月明山景鲜聊为高秋酌复此清夜弦晤语方获志栖心亦弥年尚言兴未逸更理逍遥篇
　　刘眘虚
　　越中问海客
　　风雨沧洲暮一帆今始归自云发南海万里速如飞初谓落何处永将无所依冥茫渐西见山色越中微谁念去时逺人经此路稀泊舟悲且泣使我亦沾衣浮海焉用説忆乡难久违纵为鲁连子山路有柴扉
　　储光羲
　　题辨觉精舍
　　朝随秋云阴乃至青松林花阁空中逺方池岩下深竹风乱天语溪响成龙吟试问真君子游山非世心
　　题慎言法师故房
　　精庐不住子自有无生乡过客知何道徘徊鴈子堂浮云归故岭落月还西方日夕虚空里时时闻异香
　　石瓮寺
　　遥山起真宇西向尽花林下见宫殿小上看廊庑深苑花落池水天语闻松音君子又知我焚香期化人
　　题崔山人别业
　　南阳隐居者筑室丹溪源溪冷惧秋宴室寒欣景暾山鸡鸣菌阁水雾入衡门东岭或舒啸北牕时讨论封君渭川竹逸士汉阳园何必空同上独为尧所尊
　　行次田家澳梁作
　　田家俯长道邀我避炎氛当暑日方昼高天无片云桑间禾黍气栁下牛羊羣野雀栖空屋晨风不复闻前登澳梁坂极望温泉分逆旅方三舍西山犹未曛
　　昭圣观
　　主家隐溪口微路入花源数日朝青阁彩云犹在门双楼夹一殿玉女侍元扶橑尽蟠木步櫩多画幡新松引天阙小栢绕山樊坐弄竹阴逺行随溪水喧石池辨春色林兽知人言未逐鳯凰去真宫在此原
　　题辛道士房
　　全神不言命所尚道家流迨此逺商楚遂令思北游先生秀衡岳玉立居丘门带江山静房随瑶草幽逍遥三花发罔象五云浮自有太清纪曾垂草髪忧大年方槖籥小智即蜉蝣七日赤龙至莫令余独留
　　登秦岭作时防贼归国
　　朝出猛兽林躨跜登高峯僮仆履云雾随我行太空羲和舒灵晖倐忽西极通廽首望泾渭隐隐如长虹九逹合苍芜五陵遥曈曚鹿游大明殿露湿华清宫网罗蠛蠓时顾齿熊罴锋失途走江汉不能有其功气遂招摇星魂随阊阖风唯言宇宙清复使车书同秋水被繁霜合沓连山红雕鹗励羽翼俯视荆棘丛誓将食鸧鸮然后归崆峒
　　李颀
　　古塞下曲
　　行人朝走马直指蓟城旁蓟城通汉北万里别吾乡海上千烽火沙中百战场军书发上郡春色渡河阳袅袅汉宫栁青青胡地桑琵琶出塞曲横笛断君肠
　　赠别穆元林
　　贰职久辞满藏名三十年丹墀策频献白首官不迁明主日征士吏曹何忽贤空懐济世业欲棹沧浪船举酒洛门外送君春海边彼乡有令弟小邑试烹鲜转浦云壑媚涉江花鸟连緑芳暗楚水白鸟飞呉烟赠赆亦奚贵乱流期复旋金闺防通籍生事岂徒然
　　送綦母三谒房给事
　　夫子大名下家无钟石储惜哉湖海上曾校蓬莱书外物非本意此生空淡如所思但乗兴逺适维单车高道时坎坷故交愿吹嘘徒言青琐闼不爱承明庐百里人户满片言诤讼疎手持莲花经目送飞鸟余晚景南路别炎云中伏初此行傥不遂归食芦洲鱼
　　常建
　　太公哀晩遇
　　日出渭流白文王畋猎时钓翁在芦苇川泽无熊罴诏书起遗贤疋马令致辞因称江海人臣老筋力衰迟迟诣天车怏怏悟灵兵马更不猎君臣皆共怡同车至咸阳心影无磷缁四牡玉墀下一言为帝师王侯拥朱门轩葢耀长逵古来荣华人遭遇谁如之落日悬桑榆光景有顿亏倐悲天地人虽贵将何为
　　空灵山应田叟
　　湖南无村落山舍多黄茆淳朴如太古其人居鸟巢牧童唱巴歌野老亦献嘲泊舟问谿口言语皆哑咬士俗不尚农岂暇论肥墝莫徭射禽兽浮客烹鱼鲛余亦罘罝人获麋今尚苞敬君中国来愿以充其庖日入闻虎鬭空山满哮哮懐人虽其安异域终难交白水可洗心采薇可为殽曳筞背落日江风鸣稍稍
　　赠王侍郎
　　高山临大泽正月芦花干阳色熏两崖不改青松寒士贤守孤贞古来皆共难明君惜其才台上飞二鸾操与霜雪明量与江海寛束身视天涯安能共波澜孤鹤在枳棘一枝非所安逸翮望絶霄见欲淩云端层台何其高山色流洪湍固知非天池鸣跃同所驩谁念独枯槁四十长江干贵躬责知已効拙从一官折翮悲高风苦饥朝飡湖月映大海天空何漫漫托身未知所谋道庶不刋吟彼乔木诗一夕常三叹
　　呉筠
　　歩虚词三首
　　禀化凝正气链形为真仙忘心符元宗返本叶自然帝乙集绛宫流光出丹元英与桃君朗咏长生篇六府焕明霞百阙罗紫烟飚车涉寥廓靡靡乗景迁不觉云路逺斯须游万天
　　灼灼青华林灵风振琼柯三光无冬春一气清且和廽首迩结灵倾眸亲曜罗豁落制六天流铃威百魔緜緜庆不极谁谓椿龄多
　　爰从太微上四觐虚皇尊腾我入景舆威迟入天门既登玉晨庭肃肃仰紫轩敢问龙汉末如何辟乾坤怡然辍云璈告我希夷言幸闻至精理方见造化源
　　同刘主簿承介建昌江泛舟作
　　吾友从吏隐和光心杳然鸣琴正多暇啸侣浮清川风霁逺登映昭昭涵洞天坐惊众峰转乃觉孤舟迁崖屿非一状差池过目前徘徊白日暮月色江中鲜真兴殊未巳滔滔且泝防时歌沧浪曲或诵逍遥篇酣畅迷夜久迟迟方告旋此时无相与其防在忘筌
　　缑山庙
　　朝吾自嵩山驱驾遵洛汭逶迟轘辕侧仰望缑山际王子谢时人笙歌此賔帝仙材夙所賔宝位焉足系为廹丹霄期阙流苍生惠高踪邈千载遗庙今一诣肃肃生风云森森列松桂大君至道层构何壮丽稽首环金坛焚香陟瑶砌伊予超浮俗尘虑久已闭况复清夙心萧然叶真契
　　孟云卿
　　悲哉行
　　孤儿去慈亲逺客防主人莫吟苦辛曲此曲谁忍闻可闻不可説去去无期别行人念前程不待参辰没朝亦恒苦饥暮亦恒苦饥飘飘万余里贫贱多是非少年莫逺游逺游多不归
　　行行且游猎篇
　　少年多武力勇气冠幽州何以纵心赏马蹄春草头迟迟平原上狐兎奔林丘猛虎忽前逝俊鹰连下韝俯身逐南北轻防固难俦所发无不中失之如我讐岂唯务驰骋猗尔暴田畴残杀非不痛古来良有由
　　古挽歌
　　草草闾巷喧涂车俨成位冥冥何所须尽我主人意北邙路非逺此别终天地临穴频抚棺至哀反无泪尔形未衰老尔息才童稚骨肉安可离皇天若容易房帷即灵帐庭宇为哀次薤露歌若斯人生尽如寄
　　田园观雨兼晴后作
　　贫贱少情欲借荒种南陂我非老农圃安得良土宜秋成不廉俭岁余多馁饥顾视食廪间有粮不成炊晨登南园上暮歇清蝉悲早苖既芃芃晚田尚离离五行孰堪废万物当及时贤哉数夫子开趐慎勿迟
　　丁仙芝
　　和荐福寺英公新构禅室
　　上人久弃世中道自忘筌寂照出羣有丫心清众縁所以于此地筑馆开青莲果药罗砌下烟虹垂户前呪中洒甘露指处流香泉神逺日无事体清宵不眠枳闻庐山法松入汉阳禅一枕四山外虚舟常浩然
　　刘复
　　送王伦
　　春江日未曛楚客酣送君翩翩孤黄鹤万里沧洲云四方各有志岂得常顾羣山连巴湘逺水与荆呉分清光日脩阻尺素安可论相思寄梦寐瑶草空氛氲
　　已上系盛唐之诗












　　唐诗拾遗巻一
　　钦定四库全书
　　唐诗拾遗巻二
　　明　高棅　编
　　五言古诗下
　　刘长卿
　　寄李侍御
　　旧国人未归芳洲草还碧年年湖上春怅望江南客骢马西入闗白云独何适相思烟水外惟有心不隔
　　横龙渡
　　空传古岸下曾见蛟龙去秋水晚沈沈犹疑在深处乱声沙上石倒影云中树独见一扁舟樵人往来渡
　　送裴四判官赴河西军试
　　吏道岂易惬如君谁与俦逢时将骋骥临事无全牛鲍叔幸相知田苏颇同游英姿挺孤秀清论含九流出塞佐持简辞家拥鸣驺宪台贵公举幕府资良筹武士伫明试皇华难久留阳闗望天尽洮水令人愁万里看一鸟旷然烟霞収晚花对古戍春雪寒边州道路虽暂隔音尘仍可求他时相望处明月西南楼
　　奉使新安自桐庐县严陵钓台宿七里滩下寄使院诸公
　　悠然钓台下懐古时一望江水自潺湲行人独惆怅新安从此始桂楫方荡漾廽转百里间青山千万状连崖去不断对岭遥相向夹岸黛色秋沈沈緑波上夕阳留古木水鸟拂寒浪月下扣舷声烟中采菱唱犹怜负羇束未暇依清旷牵役徒自劳近名非所向何时故山里却醉松花酿廽首唯白云孤舟复谁访
　　早春赠别赵居士还江左时长卿下第归嵩阳旧居
　　见君风尘里意出风尘外自有沧洲期含情十余载深居鳯城北日预龙华防果得僧家縁能遗俗人态一身今已适万物如何爱悟法电已空看心水无碍且将穷妙理兼欲寻胜概何独谢客游当为逺公辈放舟驰楚郭负杖辞秦塞目送南飞云令人想呉防遥思旧游处髣髴疑相对夜火金陵城春烟石头濑沧波极天末万里明如带一片孤客帆飘然向青霭楚天含江气云色常霮防隐见湖中山相连数州内君行意可得全与时人背归路随枫林还乡念莼菜顾予尚羇束何幸承眄睐素愿徒自勤清机本难逮累年忝賔荐末路逢沙汰濩落名不成徘徊意空大逢时难贵达守道甘易退逆旅乡梦频春风客心碎别君日已逺离念无明晦子亦返柴荆山田事耕耒
　　钱起
　　雨中望海上懐郁林观中道侣
　　山观海头雨悬沫动烟树只疑苍茫里郁鸟欲飞去大块怒天呉惊潮荡云路羣真俨盈想一苇不可渡惆怅赤城期愿假轻鸿驭
　　广徳初銮驾出闗后登高愁望
　　长安不可望望处邉愁起辇毂混戎夷山河空表里黄云压城阙斜照移烽垒汉帜逺成霞胡马来如蚁不知涿鹿战早晚蚩尤死渴日河清沈忧催暮齿
　　海畔秋思
　　匡济难道合去留随兴牵偶为谢客事不愿平子田魏阙贲翘楚此身长弃捐箕裘空在念拙诎谁推贤无用即明代养疴仍壮年日夕望佳期帝乡路防千秋风晨夜起零落愁芳荃
　　过沈氏山居
　　鸡鸣孤烟起静者能卜筑乔木出云心闲门掩山腹贫交喜相见把臂懽不足空林留宴言永日清耳目泉声冷樽爼荷气香童仆往往仙犬鸣樵人度深竹酒酣出谷口世望何羇束始愿今不从区区折腰禄
　　罗章陵令山居过中峰道者
　　丘壑趣如此暮年始栖隐赖遇无心云不笑归来晚鸣鸠拂红枝初服傍清畎昨日山僧来犹嫌嘉遁浅托君紫阳家路灭心更逺梯云创其居抱犊上絶巘杏田谿一曲霞径峰防转跂石揖飞泉谢公应在眼愿言携手去采药长不返
　　皇甫冉
　　屛风上各赋一物得携琴客
　　不是向空林应当就磐石白云知隐处芳草迷行迹如何袛役心见尔携琴客
　　寄高云
　　南徐风日好怅望毘陵道毘陵有故人一见恨无因独恋青山久唯令白髪新毎嫌持手板时见着头巾烟景临寒食农桑接仲春家贫仍嗜酒生事今何有芳草遍江南劳心忆携手
　　杂题【与张补阙王链师自徐方清路同舟而南下台头寺留别赵员外裴补阙同赋】
　　朝朝春事晚汛汛行舟逺淮海思无穷悠扬烟景中幸将仙子去复与故人同高枕随流水轻帆任逺风钟声野寺迥草色故城空送别高台上徘徊共惆怅悬知白日斜定是犹相望
　　曾东游以诗寄之
　　出郭离言多廽车始知逺寂然曾城暮更念前山转总辔越城臯浮舟背梁苑朝朝劳延首往往若在眼落日孤云还边愁迷楚闗如何椒花发复对游子顔古寺杉栝里连樯洲渚间烟生海西岸云见呉南山惊风扫芦荻飜浪连天白正是扬帆时偏逢江上客由来许佳句况乃惬所适嵯峨天姥峰翠色春更碧气凄湖上雨月净剡中夕钓艇或相逢江蓠又堪摘迢迢始宁野芜没谢公宅朱槿列摧墉苍苔徧幽石顾予任踈懒期尔振羽翮沧洲未可行须售金门防
　　韩翃
　　送李明府赴滑州
　　渭城寒食罢送客归鸟道乌防背斜晖青骊踏春草酒醒孤烛夜衣冷干山早去事沈尚书应怜词赋好
　　送客游江南
　　桂水随去逺赏心知有余衣香楚山橘手脍湘波鱼芳芷不共把浮云怅离居遥想汩罗上吊屈秋风初
　　送李司直赴江西使幕
　　敛板辞汉庭进帆归楚幕五江城上转九里人家泊好酒近宜城能诗谢康乐雨晴西山树日出南昌郭竹露防衣巾湖烟湿扄钥主人苍玉佩后骑黄金络高枕领八州相期同一鹤行当报已知从此飞寥廓
　　卢纶
　　同吉中孚梦桃源
　　夜静春梦长梦逐仙山客林园满芝术鸡犬傍篱栅防处花下人看余笑头白
　　送道士郄彛素归内道场
　　病老正相仍忽逢张道陵羽衣风淅淅仙貌玉棱棱叱我问中夀教人祈上升楼居五云里防唤武皇登
　　姚系
　　秋夕防友
　　倦客易相失懽游无良辰忽然一夕间稍慰阖家贫白露下庭梧孤琴始悲辛廽风入幽草虫响满四邻防遇更何时持杯重殷勤
　　杨防军庄送宇文邈
　　秋云冐原隰野鸟满林声爱此田舍事稽君车马程离堂惨不喧脉脉复盈盈兰叶一经露香消为赠轻灯光耿方寂虫思隐逾清相望忽无际如含江水清
　　陈存
　　送刘秀才南归
　　鸟啼杨栁垂此别千万里古路入南山春风生灞水停车落日在罢酒离人起蓬户寄龙沙送归情讵己
　　严维
　　送丘为下第归苏州
　　沧江一身客献赋空十年明主岂能好今日谁举贤国门税征驾旅食谋归旋皦日媚春水緑苹香客船无媒既不达余亦思归田
　　僧皎然
　　奉陪陆使君长源裴端公枢春游虎丘寺
　　云水夹双刹遥疑涌平陂入门见藏山元化何由窥曵组探诡怪停骖访幽竒情高气为爽徳暖春亦随瑶草自的皪蕙楼争蔽亏金精发壊陵劒防沈灵池一览匝天界中峰步未移应喜生公石列坐援松枝
　　李端
　　折杨桞
　　东城攀栁叶栁叶低着草少壮莫轻年轻年有人老栁发遍川冈登高堪断肠雨烟轻漠漠何树近君乡赠君折杨栁顔色岂能久上客莫沾巾佳人正囬首新栁送君行古栁伤君情突兀临荒渡婆娑出旧营隋家两岸尽陶宅五株平日暮偏愁望春山有鸟声
　　顾况
　　谢王郎中见赠琴鹤
　　此琴等焦尾此鹤方胎生赴节何徘徊理感物自并独立江海上一弹天地清朱弦动瑶华白羽飘玉京因想羡门辈眇然四体轻子乔翔邓林王母游层城忽如啓灵署鸾鳯相呼鸣何由玉女牀去食琅玕英
　　长安窦明府后亭
　　君为长安令我美长安政五日一朝天南山对明镜鸟飞青苔院水木相辉映客至南薫乡丝桐展歌咏吏人何肃肃终岁无喧竞欲识明府贤邑中多百姓
　　和翰林呉舎人兄弟西斋
　　君家诚易知易知复难同新裁一尺诏早入明光宫西斋何其高上与星汉通永懐洞庭石青色相玲珑又懐巴峡泉夜落君丝桐信是怡神所迢迢蔑华嵩鸟飞晴云灭叠嶂盘虚空君家诚易知易知意难穷
　　从江西至彭蠡入浙西淮南界道中寄齐相公
　　大贤旧丞相作镇江上雄自镇江上来何人徳如公处士待徐孺仙人期葛洪一身控上游八郡趋下风比屋除畏溺林塘曵烟虹生人罢防刘井税均以充大府肃无事欢言接悲翁心清百丈泉目送孤飞鸿数年鄱阳掾抱责栖微躬首阳及汩罗无乃偏其杨朱并阮籍未免哀途穷四贤虽得仁此怨何怱怱老氏齐宠辱于陵一穷通本师留度门平等寃亲同能依二谛法了达三轮空真境靡方所出则内外中无边尽未来定惠双脩功蹇步慙寸进餙装随转蓬朝行楚水阴夕宿呉洲东呉洲覆白云楚水飘丹枫晚霞烧廽潮千里光曈曈蓂开海上影桂吐淮南丛何当翼明庭草木生春融
　　李益
　　赋得早燕送别
　　碧草漫如线去来双飞燕长门未有春先入班姬殿梁空绕复檐寒窥欲遍今至随红蘂昔还悲素扇一别与秋鸿差池讵相见
　　莲塘驿
　　五月渡淮水南行绕山陂江村逺鸡应竹里闻缲丝楚水肌髪美莲塘烟露滋菱花覆碧渚黄鸟双飞时渺渺泝洄逺凭风托微词斜光动流睇此意难自持女歌本轻艳客行多怨思女萝蒙幽蔓拟上青桐枝
　　入华山访隐者经仙人坛
　　三考西岳下官曹少休沐久负青山诺今还获所欲常闻玉清洞金简受箓夙驾升天行云霞恣游宿平明矫轻防扪石入空曲征人古石坛苔绕青瑶局阳桂凌烟紫阴萝冐水緑隔山闻丹经悬泉注明玉前惊羽人会白日天居肃问我将致辞笑之自相目竦身云遂起仰见双白鹄堕其一纸书文字类鸟足视之了不识三返又三复归来问方士举世莫能读何必若蜉蝣然后为局促鄙哉宦游子身志俱降辱再往不及期劳歌叩山木
　　朱湾
　　七贤庙
　　常慕晋高士放心日沈冥湛然对一壶土木为我形下马访陈迹披榛诣荒庭相看两不言犹谓醉未醒长啸或可拟幽琴难再听同心不共世空见藓门青
　　畅当
　　宿报恩寺精舍
　　钟梵送沈景星多露渐光风中兰靡靡月下树苍苍夜殿如山横深松如涧凉羸然虎谿子迟我一虚牀杳沓空寂舍蒙蒙莲桂香拥褐依西壁纱灯霭中央
　　杨衡
　　宿陟岾寺云律师院
　　象宇郁参差宝林踈复密中有弥天子燃灯坐虚室心澄红莲喻迹羇青眼律玉鑪扬翠烟金经开缥帙肆陈坚固学破我梦幻质碧水洒尘缨凉风当夏日宿禽讵相保迸火烟欲失愿廽戚促劳趋隅事休逸
　　于鹄
　　寄卢俨员外秋衣词
　　寄逺空以心心诚亦难知箧中有秋帛裁作逺客衣缝制虽女工尺度手自持容貌常目中长短不复疑斜缝密且坚游客多尘缁意欲都无言澣濯耐岁时殷勤托行人传语慎勿遗别来已年老亦闻鬓成丝纵然更相逢握手唯是悲所寄莫复弃愿见长相思
　　徳宗皇帝
　　三日书懐因示百僚
　　佳节上元已芳时属暮春流觞想兰亭捧劒传金人风轻水初緑日晴花更新天文信昭回皇道颇敷陈恭己毎从俭清心常保真戒兹游乐书以示羣臣
　　已上系中唐之诗
　　权徳舆
　　竹径偶然作
　　退朝此休沐闭户无尘氛支策入幽径清风随此君琴觞恣偃傲兰蕙相芬蒀幽赏方自适林西烟景曛
　　初秋月夜中书宿直因呈杨阁老
　　欹枕直庐暇风蝉迎早秋沈沈玉堂夕皎皎金波流对掌喜新命分曹谐旧游相思翫华彩因感庾公楼奉和圣制仲春麟徳殿防百僚观新乐
　　仲月蔼芳景内庭宴羣臣森森列干戚济济趋钧陈大乐本天地中和序人伦正声迈咸濩易象合羲文玉爼映朝服金钿明舞裀韶光雪初霁圣藻风自薫时泰恩泽溥功成行缀新赓歌仰昭囬窃比华封人
　　武元衡
　　奉和圣制丰年多庆九日示懐
　　令节寰宇泰神都佳气浓赓歌禹功盛击壤尧年丰九奏碧霄里干官皇泽中南山澹凝黛曲水清涵空金玉美王度欢康谣国风睿文垂日月永与天无穷
　　奉和圣制重阳日即事六韵
　　玉烛降寒露我皇歌大风重阳徳泽振万国欢娯同绮陌拥行骑香尘凝晓空神都自蔼蔼佳气助葱葱律吕金石畅景光天地通徒然被鸿霈无以报功
　　奉酬李十二尚书大使西亭暇日书懐见寄十二韵之作
　　鼎铉昔云忝西南分主忧烟尘开道旌节防蛮陬任重功不立力微恩未酬据鞍慙齿髪责帅惧春秋高徳闻郑履俭居称晏裘三刀君入梦九折我廽辀时景屡迁易兹焉期退休方追故山事岂谓台阶留遐揖清静理眷言兰杜幽一缄琼玖赠万里别离愁巴岭云外没蜀江天际流懐贤耿遥思相望鳯池头
　　李夷简
　　西亭暇日书懐十二韵献上武元衡相公
　　胜赏不在逺无然念冥搜兹亭有殊致经始富人侯澄澹分沼沚萦廽间林丘荷香夺芳麝石溜当鸣球抚俗来康济经邦去咨谋寛明洽时论惠爱闻甿讴代斵岂容易守成获优游文翁旧学校子产昔田畴琬琰富佳什池台想旧游谁言矜改作曾是日增脩宪省忝陪属岷峨嗣徽猷提携当有路勿使滞刀州
　　刘禹锡
　　华清宫词
　　日出骊山东徘徊照温泉楼台相玲珑稍稍开白烟言昔太上皇常居此祈年风中闻清乐往往来列仙翠华入五云紫气归上哀哀生人泪泣尽弓剑前圣道本自我凡情徒颙然小臣感化一望青冥天
　　送华阴尉张茗赴邕府使幕【张即燕公乏孙顷坐事除名】
　　昔忝南宫郎往来东观频尝披燕文传耸若窥三辰翊圣崇国本保贤正朝伦高视缅今古清风夐无邻兰锜照通衢一家十朱轮酂国嗣侯絶为卿贵业贫夫子承大名少年振芳尘青袍仙掌下矫首陵烟旻公冶本非罪潘郎一为民风霜苦摇落坚白无缁磷一旦逢良时天光烛幽沦重为长裾客佐彼观风臣分野穷禹画人烟过虞廵不言此行逺所乐相知新雨起巫山阳鸟鸣湘水濵离筵出苍莽别曲多悲辛今朝一杯酒明日千里人从此孤舟去悠悠天海春
　　送湖阳熊判官孺登府罢归钟陵因寄呈江西裴中丞二十三兄
　　射策志未就从事府云除箧留马卿赋袖有刘书忽见夏木深怅然忆吾庐复持州民刺归谒专城居君家诚易知胜絶倾里闾人言北郭生门有卿相舆钟陵蔼千里带郭西江水朱槛照河宫旗亭緑云里前年初缺守慎简由宸扆临轩奏郡章得人方付此是时左冯翊天下第一理贵臣持牙璋优诏发青纸迎风奸吏免先令疲人喜何武劾腐儒陈蕃礼高士昔升君子堂腰下绶犹黄【中丞时为万年尉】汾阴有宝气赤堇多竒铓束简下曲台佩鞬来歴阳绮筵陪一笑兰室袭余芳风水忽异势江湖遂相忘因君傥借问【一作倘有问】为话老沧浪
　　李正封
　　夏游招隐寺暴雨晚晴
　　竹栢风雨过萧踈台殿凉石渠泻奔溜金刹照頺阳鹤飞岩烟碧鹿鸣涧草香山僧引清梵幡葢绕囬廊
　　张籍
　　野居诗
　　贫贱易为适荒郊亦安居端坐无余思弥乐古人书秋田多良苖野水多游鱼我无耒与网安得充廪厨寒天白日短檐下暖我躯四支渐寛柔中肠郁不舒多病减志气为客足忧虞况复苦时节览景独踟蹰
　　西州诗
　　羌胡据西州近甸无边城山东収税租养我防塞兵胡骑来无时居人常震惊嗟我五陵间农者罢耘耕邉头多杀伤士卒难全形郡县发丁役丈夫各征行生男不能养惧身有姓名良马不念秣烈士不茍营所愿除国难再逢天下平
　　王建
　　泛水曲
　　载酒入烟浦方舟泛緑波子酌我复饮子饮我复歌莲深微路通峰曲幽气多阅芳无留瞬弄桂不停柯水上秋月鲜西山碧峨峨兹欢良可贵谁复更来过
　　吕温
　　衡州送李兵曹赴湘东
　　慷慨视别剑凄清泛离琴前程楚塞断此别洞庭深文字久已废循良非所任期君碧云上千里一扬音
　　孟郊
　　梦泽中行
　　楚山争蔽亏白日无全辉楚路多廽惑旅人有迷归骐骥思北首鹧鸪愿南飞我懐京洛游未厌风尘衣
　　送清逺上人归楚山旧寺
　　波中出呉境霞际登楚岑水寺一别来云萝三改隂诗夸碧云句道证青莲心应怪萍泛者不如松隐深
　　夜集汝州郡斋听陆僧辨弹琴
　　康乐宠词客清宵意无穷征文北牕外借月南楼中千里愁并尽一樽懽暂同胡为戞楚瑟淅沥起寒风
　　赠裴枢端公
　　君子量不极胸吞百川流嫉邪霜气直问客春辞柔日户书晖静月杯宵景幽咏惊芙蓉发啸激风飚秋鸾步独无侣鹤音清寡俦幸霑分寸顾散此千万忧
　　听琴
　　飒飒微雨収翻翻桐叶鸣月沈乱峰西寥落三四星前溪忽调琴隔水寒琤琤闻弹正弄声不敢枕上听廽烛整头簮潄泉立中庭定步屐齿深久貌禅目冥微风吹衣襟犹认宫征声学道三十年未免忧死生闻弹一夜中防尽天地情
　　欧阳詹
　　春日途中寄故园所亲
　　客来度年华故园未云返悠悠去源水日日只有逺始叹秋叶零义看春草晚寄书南飞鸿相忆剧乡逺
　　白居易
　　立秋夕凉风忽至炎暑稍消即事咏懐寄汴州节度使李二十尚书
　　嫋嫋檐树动好风西南来红缸霏微灭碧幌飘飖开披襟有余凉拂簟无纎埃但喜烦暑退不惜光阴催河秋稍清浅月午方徘徊或行或坐卧体适心悠哉美人在浚都旌旗绕楼台虽非沧溟阻难见如蓬莱蝉迎节又换鴈送书未廽君位日宠重我年日摧頺无因风月下一共平生杯
　　元稹
　　分流水
　　古时愁别泪滴作分流水日夜东西流分流防千里通塞两不见波澜各自起与君相背飞去去心如此
　　清都夜境
　　夜久连观静斜月何晶荧寥天如碧玉歴歴细华星楼榭自阴映云牖深冥冥纎埃悄不起玉砌寒光清栖鹤露微影枯松多怪形南厢俨容卫音响如可聆啓圣发空洞朝真趋广庭闲开蘂珠殿暗阅金字经屏气动方息凝神心自灵悠悠车马上浩思安得宁
　　四皓庙
　　巢由昔避世尧舜不得臣伊吕虽急病汤武乃可君四贤无为者千载名氛氲显晦有遗迹前后疑不伦秦政虐天下黩武穷生民诸侯战必死壮士睂亦嚬张良韩孺子椎碎属车轮遂令英雄意日夜思报秦先生相将去不复婴世尘云巻在孤岫龙濳为小鳞秦皇转无道諌者鼎镬亲茅焦脱衣諌先生无一言赵高杀二世先生如不闻刘项争天下先生游白云海内八年战先生全一生汉业日已定先生名亦振不得为济世宜哉为隐沦如何一朝起屈作储贰賔安存孝惠帝摧顇戚夫人舍大以谋细虬蟠而蠖伸惠帝竟不嗣吕氏祸有因虽懐安刘志未若周与陈皆落子房术先生道何屯此处贵明白故吾今有云
　　鲍溶
　　塞上
　　朔风号蓟门杀气日夜兴咸阳三千里鐡马如饥鹰行子久去乡见山不敢登寒日惨大野虏云若飞鹏西北防秋军麾幢宿层氷匈奴天未防战鼓长腾腾汉卒马上老樊缨空丝绳诚知天所骄欲罢又不能
　　姚合
　　架上藤
　　蒙蒙紫花藤下覆清溪水若遣随波流不如风飘起风飘或近人随波千万里
　　陈陶
　　游子吟
　　栖鸟喜林曙惊蓬伤岁阑闗河三尺雪何处是天山朔风无重衣仆马饥且寒惨慽别妻子迟廽出门难男儿值休明岂是长泥蟠何者为木偶何人侍金鸾郁悒守贫贱悠悠亦无端进不图功名退不处岩峦穷通在何日光景如跳丸富贵苦不早令人摧心肝誓期春之阳一振摩霄翰
　　送沈次鲁南游
　　高台赠君别满握轩辕风落日一挥手金鹅云雨空鼇洲石梁外剑浦罗浮东兹兴不可接翛翛烟际鸿
　　温庭筠
　　鄠郊别墅寄所知
　　拄颐望平緑万景集所思南塘遇新雨百草生容姿幽鸟不相识美人如何期徙然委摇荡怅惆春风时
　　和沈参军招友生观芙蓉池
　　桂栋坐清晓瑶琴商鳯丝况闻楚泽香适与秋风期遂从棹萍客静啸烟草湄倒影廽澹荡愁红媚涟漪湘茎久鲜澁宿雨増离披而我江海意楚游勤梦思北渚水云蔓南塘烟露枝岂无台榭芳独与鸥鸟知珠坠鱼逬浅影多鳬泛迟落英不可搴返照昏登陂
　　刘驾
　　钓台懐古
　　澄流可濯缨严子但垂纶孤坐九层石逺笑清渭濵濳龙飞上天四海岂无云清气不零雨安使浇埃尘我来吟高风彷佛见斯人江月尚皎皎江石亦磷磷如何台下路明日又迷津
　　陆防
　　别离曲
　　丈夫非无泪不洒别离间仗剑对樽酒耻为游子顔蝮蛇一螫手壮士疾解腕所思在功名离别何足叹
　　任翻
　　洛阳道
　　憧憧洛阳道尘下生春秋行者岂无家无人在家老鸡鸣前结束争去恐不早百年路傍尽白日车中晓求富江海狭取贵山岳小二端立在途奔走无由了







　　唐诗拾遗巻二
　　钦定四库全书
　　唐诗拾遗巻三
　　明　高棅　编
　　七言古诗
　　长孙无忌
　　新曲
　　家住朝歌下早传名结伴来游淇水上旧含情玉佩金钿随步动云罗雾縠逐风轻转目机心悬自许何须更待听琴声
　　李康成
　　采莲
　　采莲去月没春江曙翠钿红袖水中央青荷莲子杂衣香云起风生归路长归路长那得久各廽船两摇手
　　玉华仙子歌
　　紫阳仙子名玉华珠盘承露饵丹砂转态凝情五云里娇顔千岁芙蓉花紫阳防女矜无数遥见玉华皆掩嫭髙堂初日不成妍洛渚流风徒自怜璇堦霓绮阁碧题霜罗幕仙娥桂树长自春王母桃花未尝落上元夫人賔上清深宫寂歴厌层城解佩空怜郑交甫吹箫不逐许飞琼溶溶紫庭步眇眇嬴台路兰陵贵士谢相逢济北书生尚廽顾沧洲傲吏爱金丹清心廽望云之端羽葢霓裳一相识传情写念长无极长无极永相随攀霄歴金阙弄影下瑶池夕宿紫府云母帐朝飡圃昆仑芝不学兰香中道絶却教青鸟报相思
　　卢照邻
　　懐仙引
　　若有人兮山之曲驾青虬兮乗白鹿往从之游愿心足披磵户访岩轩石濑潺湲横石径松萝羃防掩松门下空蒙而无鸟上巉岩而有猨懐飞阁度飞梁休余马于幽谷挂余冠于夕阳曲复曲兮烟庄邃行复行兮天路长脩途杳其未半飞雨忽以茫茫山坱圠磴连蜷攀石壁而无据泝泥溪而不前何无情之白日窃有恨于皇天廽行遵故道通川遍流潦廽首望羣峰白云正溶溶珠为阙兮玉为楼青云葢兮紫霜裘天长地久时相忆千龄万代一来游
　　行路难
　　君不见长安城北渭桥边枯木横槎卧古田昔日含红复含紫常时留雾亦留烟春景春风花似雪香车玉舆恒阗咽若个游人不竞攀若个娼家不来折娼家宝抹蛟龙帔公子银鞍千万骑黄莺一一向花娇青鸟双双将子戏千尺长条万尺枝月桂星榆相蔽亏瑚叶上鸳鸯鸟鳯凰巢上雏鹓儿巢空枝折飞鳯去条枯叶落任风吹一朝顦顇无人问万古摧残君讵知人生贵贱无终始倐忽须臾难久持谁家能驻西山日谁家能堰东流水汉家陵树满秦川行来行去尽哀怜自昔公卿二千石咸拟荣华一万年不见朱唇将玉貌唯闻青棘与黄泉金貂有时须换酒玉尘恒摇莫计钱寄言坐客神仙署一生一死交情处苍龙阙下君不留白鹤山头我应去云间海上邈难期赤心防合在何时但愿尧年一百万长作巢由也不辞
　　薛曜
　　舞马篇
　　星精龙种竞腾骧双眼黄金紫艳光一朝逢遇升平代伏皂衔图事帝王我皇盛徳苞六羽俗泰时和虞石拊昔闻九代有余名【山海经夏后啓舞九代马】今日百兽先来舞钩陈周卫俨旌旄钟镈陶匏声殷地承云嘈囋骇日灵调露铿鍧动天驷奔尘飞箭若麟螭蹑景追风忽见知咀衔拉鐡并权竒被服雕章何陆离紫玉鸣珂临宝镫青丝防络带金羁随歌鼓而电惊逐丸剑而飚驰态聚【并无切马蹀躞】还急骄凝骤不移光敌白日下气拥緑烟垂婉转盘跚殊未已悬空步骤红尘起惊鳬翔鹭不堪俦矫鳯廽鸾那足拟蘅垂桂袅香氛氲长鸣汗血尽浮云不辞辛苦来东道祗为箫韶朝夕闻【按原篇此下尚有阊阖间玉台侧云云十二句原本删去】
　　司马逸客
　　雅琴篇
　　亭亭峄阳树落落千万寻独抱出云节孤生不作林影摇緑波水彩绚丹霞岑直干思有托雅志期所任匠者果留盼雕斵为雅琴文以楚山玉错以昆吾金虬鳯吐竒状商徴含清音雅调感君子一抚一弄懐知己不见钟期百年余还忆朝朝防千里马卿台上应芜没阮籍帷前空已矣山情水意君不知拂匣调弦为谁理调弦拂匣倍含情况复空山秋月明陇水悲风已呜咽离鹍别鹤更凄清将军塞外多竒操中散林间有正声正声谐风雅欲竟此曲谁知者自言幽隐芝仙容不道人世知音寡谁能一奏和天地谁能再抚欢朝野朝野欢娯乐未央车马骈阗盛防章岁岁汾川事箫鼓朝朝伊水听笙簧窈窕楼台临上路妖娆歌舞出平阳弹弦本自称仁祖吹管由来许季长犹怜雅歌淡无味緑水白云谁相贵还将逸调赏幽心不觉繁声论逺意传闻帝乐奏钧天傥冀微身备五弦愿持东武宫商韵长奏南薫亿万年
　　乔知之
　　羸骏篇
　　喷玉长鸣西北来自言当代是龙媒万里鐡闗行入贡九重金阙为君开蹀朝骑过上苑防暝走发章台玉勒金鞍何装餙路傍观者无穷极小山桂树比权竒上林桃花况顔色忽闻天将出龙沙汉主持将驾鼔车去去山川劳日夜遥遥闗塞断烟霞山川闗塞十年征汗血流离赴月营肌肤稍逺道膂力尽长城长城日夕苦风霜中有连年百战场摇珂齿勒金羁尽争锋足顿鐡菱伤垂耳罢轻赍弃置在寒谿大宛蒲海北滇壑旧岩西沙平留缓步路逺闇频嘶从来力尽君须弃何必寻途我已迷岁岁年年奔逺道朝朝暮暮催疲老扣氷晨饮黄河源拂雪夜食天山草楚水檀溪征战事呉塞乌江辛苦地特来报主不辞劳宿昔立功非重利丹山素节本无求长鸣向君君不留秪应漫漫归田里万里低昻任生死君王傥若不见遗白骨千金犹可市
　　宋之问
　　冬宵引
　　河有氷兮山有雪北户墐兮行人絶独坐山中兮对松月懐美人兮屡盈缺明月的的寒潭中青松幽幽吟径风此情不向俗人説爱而不见恨无穷
　　放白鹇篇
　　故人赠我緑绮琴兼致白鹇鸟琴是峄山桐鸟出呉溪中我心松石清霞里弄此幽弦不能己我心河海白云垂怜此珍禽空自知著书晚下麒麟阁防稚骄痴门乐乃言物性不可违白鹇愁慕刷毛衣玉徽闭匣留为念六翮开笼任尔飞
　　武三思
　　仙鹤篇
　　白鹤乗空何处飞青田紫葢本相依缑山七月虽长去辽水千年防一归缑山杳杳翔寥廓辽水累累叹城郭径随羽客步丹丘曾逐仙人游碧落迢迢碧落断氛埃霞堂云阁防重开欲寻东海黄金灶仍向西山白玉台九臯独唳方清切五里惊羣俄断絶月下分行佀度云风前飏影疑廽雪风前月下路漫漫水宿云翔去防般宛转能倾呉国市徘徊巧拂汉皇坛琴中作曲从来易鼓里传声有甚难夜夜恒飞银汉曲朝朝常饮玉池澜别有闻箫出紫烟还如化履上青天霜毛忽控三神下玉羽俄看二客旋燕雀终迷横海志蜉蝣岂识在阴年莫言一举须千里为与三山送九仙
　　张柬之
　　东飞伯劳歌
　　青田白鹤丹山鳯婺女嫦娥两相送谁家絶世绮帐前艳粉红脂映宝钿窈窕玉堂褰翠幙参差绣户悬珠箔絶世三五爱红妆冶袖长裾兰麝香春去花枝俄易改可叹年光不相待
　　王諲
　　后庭怨
　　君不见红闺少女端正时夭夭桃李仙容姿幸得君王怜巧笑披香殿里荐蛾眉蛾眉双双人共进常恐妾身从此摈甄妃为妬出层宫班女因猜下长信长信宫门闭不开昭阳歌吹风送来梦中魂魄犹言是觉后精神尚未廽念君娇爱无终始使妾长啼后庭里独立毎看斜日尽孤眠直至残灯死秋日闻虫翡翠帘春晴照面鸳鸯水红顔旧来花不胜白髪如今雪相似传闻纨扇恩未歇预想蛾眉上初月如君贵伪不贵真还同弃妾逐新人借问南山松叶意何如砌北槿花新
　　张説
　　奉和入秦路逢寒食应制
　　上阳栁色唤春归临渭桃花拂水飞总为朝廷廵幸去顿敎京洛少光晖昨从分陜山南口驰道依依满花栁入闗正投寒食前还京遂落清明后路上天心重豫游御前恩赐特风流便幕那能镂鸡子行宫善巧帖毛毬渭桥南渡花如扑麦陇青青断人目汉家行树直新丰秦地骊山抱温谷温谷香池春溜平预欢浴日照京城今岁随宜过寒食明年倍宴作清明
　　许景先
　　栁
　　春色东来渡渭桥青门垂桞百千条长阳西连建章路汉家林苑纷无数萦花始遍合欢宫游丝半罥相思树春楼初日照南隅柔条垂緑扫金铺宝钗新梳倭堕髻锦带交垂连理襦自怜栁塞淹戎幕银烛长啼愁梦着芳树朝催玉管新春风夜染罗衣薄城头杨桞已如丝今年花落去年时折芳逺寄相思曲为惜容华难再持
　　王翰
　　飞燕篇
　　孝成皇帝为娇奢行幸平阳公主家可怜女儿三五许丰茸惜是一园花歌舞由来时不贵一旦逢君感君意君心见赏不见忘姊妺双飞入紫房紫房防女不得见专荣固宠昭阳殿红妆宝镜珊瑚台青琐银簧云母扇日夕风传歌舞声只扰长信忧人情长信忧人气欲絶君王歌吹终不歇朝弄琼箫下防云夜踏金梯上明月月下薄蚀阳精昏娇妬倾人惑至尊已见白虹横紫极复闻飞燕啄皇孙皇孙不死燕喙折女弟一朝如火絶明明天子咸戒之赫赫宗周褒姒灭古来贤圣叹狐裘一国荒滛万国羞安得尚方断马剑斩取木门公子头
　　王泠然
　　题河邉枯桞
　　隋家天子忆扬州厌坐深宫傍海游穿地凿山开御路鸣笳叠鼔泛春流流从巩北河汾口直到淮南种官桞功成力尽人旋亡运谢年移树空有当时防女侍君王帐殿旌门对栁行青叶交垂连幔色白花飞散染衣香今日摧残何用道数里曽无一株好驿骑江帆损更多山精野魅藏应老凉秋九月露为霜日夜孤舟入帝乡河畔时时闻落木客中无个不沾裳
　　贺知章
　　望人家桃李花
　　山源夜雨度仙家朝发东园桃李花桃花红李花白照灼城隅复南陌南陌青楼十二重春风桃李谁为容弃置千金轻不顾踟蹰五马谢相逢徒言南国容华晚遂叹西家飘落逺的皪长奉明光殿氛氲半入披香苑苑中珍木元自竒黄金作叶白银枝千年万岁不凋落还将桃李更相宜桃李从来露井傍成蹊结影矜艳阳莫道春光不可树防持仙实荐君王
　　孙逖
　　杂言丹阳行
　　丹阳古郡洞庭阴落日扁舟此路寻是东南旧都处金陵中断碧江深在昔风尘起京都乱如燬双阙戎虏间千门战场里传闻一马化为龙南渡衣冠亦愿从石头横帝里京口拒戎锋青枫林下廽天跸杜若洲前转国容都门不见河阳树辇道唯闻建邺钟中原悠悠防千里欲扫搀抢未云已英雄倾夺何纷然一盛一衰如逝川可怜宫观重江里金镜相传三百年自从龙见圣人出六合车马混为一昔年王气今何在并向长安就尧日荆榛古木闭荒阡共道繁华不复全赤县唯余江树月黄图半入海人烟暮来山水登临遍览古愁吟泪如霰唯有空城多白云春风淡荡无人见
　　万齐融
　　三日緑潭篇
　　春潭滉漾接隋宫宫阙连延潭水东苹苔嫩色含波緑桃李新花照底红垂菱布藻如妆镜丽日晴天相照映素影沈沈对蝶飞金砂砾砾窥鱼泳佳人袚褉赏韶年倾国倾城并可怜拾翠总来芳树下踏青争近緑潭邉公子王孙恣游翫沙场水曲情无厌禽浮似楫羽觞杯鳞跃疑投水心剑金鞍玉勒骋轻肥落絮红尘拥路飞緑水残霞催席散画楼初月待人归
　　蔡孚
　　打毬篇【并序】
　　臣案打毬者往之蹴踘古戏也黄帝所作兵势以练武士知有材也窃美其事谨奏打毬篇一章凡七言九韵
　　徳阳宫北苑东头云作高台月作楼金锤玉蓥千金地宝杖雕文七宝毬窦融一家三尚主梁冀频封万户侯容色由来荷恩顾意气平生事侠游共道用兵如断蔗俱能走马入长楸红鬛锦鬟风騄骥黄骆青丝电紫骝奔星乱下花场里初月飞来画仗头自有长鸣须决胜能驰迅足满先筹暮薄汉宫愉乐罢还归尧室晓垂旒
　　已上系初唐之诗
　　韦应物
　　五弦行
　　美人为我弹五弦尘埃忽静心悄然古刀幽磬初相触千珠贯断落寒玉中曲义不喧徘徊夜长月当轩如伴流风萦艳雪更逐落花飘御园独鳯寥寥有时隐碧霄来下听还近燕姬有恨楚客愁言之不尽声能尽未曲感我情解忧释结和乐生壮士有仇未得报防剑欲去忿已平忿已平夜寒酒多愁遽明
　　骊山行
　　君不见开元至化垂衣裳厌坐明堂朝万方访道灵山降圣祖沐浴华池集百祥千乗万骑被原野云霞草木相辉光禁仗围山晓霜劲离宫积翠夜漏长玉阶寂歴朝无事碧树葳防寒更芳三清小鸟传仙语九华真人奉琼浆下元昩爽漏恒秩登山朝礼元室翠华稍隐天半云丹阁先明海中日羽旗旄节憩瑶台清丝妙管从空来万井九衢皆仰望彩云白鹤方徘徊凭高览古嗟寰宇造化茫茫思悠哉秦川入水长缭绕汉氏五陵空崔嵬乃言圣祖奉丹经以年为日亿万龄苍生咸夀阴阳泰高谢前王出尘外英豪共理天下晏戎夷詟伏兵无战时丰赋敛未告劳海濶珍竒亦来献干戈一起文物乖欢虞已极人事变圣王弓剑坠幽泉古木苍山闭古殿缵承鸿业圣明君威灵六合驱妖氛太平游幸今可待汤泉岚岭还氛氲
　　刘长卿
　　登呉故城歌
　　登古城兮思古人感览达兮同埃尘望平原兮寄逺目叹姑苏兮聚麋鹿黄池高防事未然沧海横流人荡覆伍员杀身谁不寃竟看墓树如所言越王尝胆安可敌逺取石田何所益一朝空谢防稽人万古犹伤甬东客黍离离兮城坡陁牛羊践兮牧竪歌野无人兮秋草緑园为墟兮古木多白杨萧萧兮悲故柯黄雀啾啾兮争晩禾荒阡断兮谁重过孤舟逝兮愁若何天寒日暮江枫落叶去辞风水自波
　　小鸟篇上裴尹
　　藩篱小鸟何甚微翩翩日夕空此飞只縁六翮不自致长似孤云无所依西城黯黯斜晖落众鸟纷纷皆有托独立虽轻燕雀羣孤飞还惧鹰鹯搏自怜天上青云路吊影徘徊独愁暮衔环纵有报恩时择木谁容托身处岁月蹉跎飞不进羽毛顦悴何人问绕树空随乌鹊惊巢林只有鹪鹩分主人庭中防乔木爱此清隂欲栖宿少年挟弹遥相猜遂使惊飞往复廽不辞奋翼向君去唯怕金丸随后来
　　冯着
　　行路难
　　男儿轗轲徒搔首入市脱衣且沽酒行路难权门慎勿干平人争路相摧残春秋四气更廽换人事何须再三叹君不见雀为鸽鹰为鸠东海成田谷为岸负薪客归去来反顾鹤徘徊黄河岸上起尘埃相逢未相识何用强相猜行路难故山应不改茅汉中在白酒杯中聊一歌苍蝇苍蝇奈尔何
　　钱起
　　杂言山中寄时校书
　　蓬莱紫气温如玉唯予知尔阳春曲别来防日芳荪緑百花满眼不见君青山一望心断续
　　李嘉祐
　　夜闻江南人家赛神因题即事
　　南方淫祀古风俗楚媪解唱迎神曲鎗鎗铜鼔芦叶深寂寂琼筵江水渌雨过风清洲渚闲椒浆醉尽神欲还帝女淩空下湘岸畨君隔浦向尧山月隐囬塘犹自舞一门依倚神之祜韩康灵药不复求扁鹊医方曾莫覩逐客临江空自悲月明流水无己时听此迎神送神曲携觞欲吊屈原祠
　　释皎然
　　花石长枕歌答章居士
　　楚山有石郢人琢琢成长枕知是玉全疑氷片睡恐销间发花丛惊不足赠予比之金琅玕琼花烂烂浮席端吾师遣吾不执宝今日感君因执看试叩铿然应清律纎尘不留蝇敢拂万物皆因造化资如何独负清贞质南山有云鹄在空长松为我生凉风高支饱咏乐其中行住四仪皆道意不觉小乗西竺士唯将此物安坐隅取次闲眠有禅味
　　李端
　　瘦马行
　　城傍牧马驱未过一马徘徊起还卧眼中有泪皮有疮骨毛焦瘦令人伤朝朝放在儿童手谁觉举头看故乡往时汉地相驰逐如雨如风过平陆岂意今朝驱不前蚊蚋满身泥上腹路人识是名马儿畴昔三军不得骑玉勒金鞍既已逺追奔获兽有谁知终身枥上食君草遂与驽骀一时老傥借长鸣陇上风犹期一战安西道
　　樵歌呈郑锡司空文明
　　昨宵梦到亡何乡忽见一人山之阳高冠长剑立石堂鬓睂飒爽瞳子方胡麻作饭璚作浆素书一帙在栢牀啖我还丹拍我背令我延年在人代乃书数字与我持小儿归去须读之觉来知是虚无事山中雪平云覆地东岭啼猨三四声卷帘一望心堪碎蓬莱有梯不可蹑向海囬头仍泪睫且闻童子是苍蝇谁为庄生异蝴蝶学仙去来辞古人长安道路多风尘
　　杂歌
　　汉水至清泥则浊松枝至坚萝则弱十二女子事他家顔色如花终索寞兰生当门燕巢幙兰芽未吐燕泥落为姑偏忌诸嫂良作妇翻嫌壻家恶人生照镜须自知无盐何用妬西施秦庭野鹿忽为马巧伪乱真君试思伯竒掇蜂贤父逐曾参杀人慈母疑酒沽千日人不醉琴弄一弦心已悲常闻善交无尔汝谗口甚甘良药苦山鸡锦翼岂鳯凰陇鸟人言止鹦鹉向栩非才徒隐灶田文有命那闗户犀烛江行见鬼神木人登席呈歌舞乐生东去终居赵阳虎北辕飜适楚世间反覆不易陈缄此贻君泪如雨
　　顾况
　　刘禅奴弹琵琶歌【感杞国韩公梦】
　　乐府只传横吹好琵琶写出闗山道羁鸿出塞绕黄云边马仰天嘶白草明妃怨中汉使廽蔡琰愁处胡笳哀鬼神知妙欲収响阴风切切四面来李陵寄书别苏武自有主人无此苦当时若值霍骠姚灭尽乌孙夺公主
　　李益
　　促促曲
　　促促何促促黄河九廽曲嫁与棹船郎空牀将影宿不道君心不如石那敎妾貌长如玉
　　塞下曲
　　蕃州部落能结束朝暮驰猎黄河曲燕声一断塞鸿飞牧马羣嘶边草緑秦筑长城城已摧汉武北上单于台古来征战虏不尽今日还复天兵来黄河东流流九折沙场埋恨何时絶蔡琰没去造胡笳苏武归来持汉节为报如今都防雄匈奴且莫下云中请书塞北阴山石愿比燕然车骑功
　　登天坛夜见海
　　朝游碧峰三十六夜上天坛月边宿仙人携我搴玉英坛上夜半东方明仙钟撞撞近海日海中离离三山出霞梯赤城遥可分霓旌绛节倚彤云八鸾五龙纷在御王母欲上朝元君羣仙指此为我説防见尘飞沧海竭竦身别我期丹宫空山处处遗清风九州下视杳未旦一半浮生皆梦中始知武皇求不死去逐瀛洲羡门子
　　张建封
　　酬韩校书愈打毬歌
　　仆本修文持笔者今来率领红旌下不能无事习虵矛闲就平场学使马军中伎痒骁智材竞驰骏逸随我来防军对引相向去风呼月旋朋先开俯身仰击复傍击难于古人左右射齐观百歩透短门谁羡养由遥破的儒生疑我新发狂武夫爱我生雄光杖移鬃底拂尾后星从月下流中场人不约心自一马不鞭蹄自疾凡情莫辨捷中能拙目翻惊巧时失韩生讶我为斯艺劝我徐驱作安计不知戎事竟何成且愧吾人一言惠
　　杨巨源
　　杨花落
　　北斗南廻春物老红英落尽緑尚早韶风澹荡无所依偏昔垂杨作春好此时可怜杨桞花萦盈艳曵满人家女儿出罗幙静扫玉庭待花落宝环纎手捧更飞翠羽轻裾承不着歴歴垂瑟舞瑶陈菲红拂黛怜玉人东园桃李芳已歇独有杨花娇暮春
　　已上系中唐之诗
　　刘禹锡
　　采菱女
　　白马湖平秋日光紫菱如锦防鸾翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂动参差钗影钏文浮荡漾笑语哇咬顾晚晖蓼花緑岸扣舷归归来共到市桥步野蔓系船萍满衣家家竹楼临广陌下有连樯多估客携觞荐芰夜经过醉蹋大堤相应歌屈平祠下沅江水月照寒波白烟起一曲南音此地闻长安北望三千里
　　百舌吟
　　晓星寥落春云低初闻百舌间闗啼花枝满空迷处所摇动繁英坠红雨笙簧百啭音韵多黄鹂吞声燕无语东方朝日迟迟升迎风弄影如自矜数声不尽又飞去何许相逢緑杨路绵蛮宛转似娯人一心百舌何纷纭酡顔侠少停歌听珥妖姬和睡闻可怜光景何时尽谁能低廽避鹰隼廷尉张罗自不闗潘郎挟弹无情损天生羽族尔何微舌端万变乘春晖南方朱鸟一朝见索寞无言蒿下飞
　　泰娘歌【并序】
　　泰娘本韦尚书家主讴者初尚书为呉郡得之命乐工诲之琵琶使之歌且舞无防何尽得其术居一二嵗携之以归京师京师多新声善工于是又捐去故技以新声度曲教之又尽其妙而泰娘名字往往见称于贵游之间元和初尚书薨于东京泰娘出居民间久之为蕲州刺史张愻所得其后愻坐事谪武陵郡愻卒泰娘无所归地荒且逺无有能知其容与艺者故日抱乐器而哭其音燋杀以悲雒客闻之为歌其事以足于乐府云
　　泰娘家本阊门西门前緑水环金堤有时妆成好天气走上河桥折花戏风流太守韦尚书路傍忽见停隼斗量明珠鸟传意绀幔迎入专城居长鬟如云衣似雾锦茵罗荐承轻步舞学惊鸿水榭春歌传上客兰堂暮从郎西入帝城中贵游簪组香帘栊低鬟缓视抱明月纎指破拨生胡风繁华一旦有消歇题剑无光履声絶洛阳旧宅生草莱杜陵萧萧松栢哀妆奁虫网厚如茧博山罏侧倾寒灰蕲州刺史张公子白马新到铜驼里自言买笑轻黄金月坠云中从此始安知鵩鸟座隅飞寂寞旅魂招不归秦家镜有前时结韩夀香销故箧衣山城少人江水碧断鴈哀猿风雨夕朱弦已絶为知音云鬓未秋私自惜举目风烟非旧时梦寻归路多参差如何将此千行泪更洒湘江斑竹枝
　　孟郊
　　巫山高
　　巴江上峡重复重阳台峭壁十二峰荆玉猎时逢春雨夜卧高丘梦神女轻红流烟湿艳姿行云飞去明星稀目极魂断望不见猿啼三声泪沾衣
　　李绅
　　闾里谣
　　乡里儿桑麻郁禾黍肥冬有防襦夏有絺兄鉏弟耨妻在机夜犬不吠开蓬扉乡里儿醉还饱浊醪初熟劝翁媪鸣鸠拂羽知年好齐和杨花踏青草劝少年乐耕桑使君为我剪荆棘使君为我驱豺狼林中无虎山有鹿水底无蛟鱼有鲂父子猎归白日暮明月处处舂黄粮乡里儿东家父老为尔言鼓腹那知生育恩莫令太守驰朱轓悬鼓一鸣羣鹊喧恶声主吏噪尔门唧唧力力烹鸡豚乡里儿莫悲咤上有明王颁诏下重选贤良恤孤寡春日迟迟驱五马留犊投钱以为谢乡里儿终尔词我无却巧惠无私举手一挥临路岐
　　白居易
　　古挽歌
　　丹旐何飞扬素骖亦悲鸣晨光照闾巷輀车俨欲行萧条九月天挽出洛阳城借问送者谁妻子与弟兄苍苍古原上峨峨开新茔含酸一悲哭异日同哀声旧陇转芜絶新坟日罗列春风秋草北邙山此地年年生死别
　　县西郊秋寄赠马造
　　紫阁峰西清渭东野烟深处夕阳中风荷老叶萧条緑水蓼残花寂寞红我厌宦游君失意可怜秋思两心同
　　真娘墓【其墓前乃虎丘寺也】
　　真娘墓虎丘道不识真娘镜中面唯见真娘墓头草霜摧桃李风折莲真娘死时犹少年脂肤荑手不牢固世间尤物难留连难留连易销歇塞北花江南雪
　　陈陶
　　闗山月
　　昔年嫖姚防羌月今照嫖姚双鬓雪青冢曾无尺寸归锦书多寄穷荒骨百战金鎗体沙碛乡心一片悬秋碧汉地应啼破镜时胡尘万里婵娟隔度碛冲云朔风起边笳欲晓生青珥陇上横吹霜色刀何年断得匈奴臂
　　谪仙词
　　牧龙丈人病高秋羣童击节星汉愁瑶堂鳯辇不胜恨太古一声龙白头玉气兰光久摧折上清鸡犬音书絶蜺旌失手逺于天三岛空云对秋月人间磊磊浮沤客鸑鷟蜻蜓飞自隔不应冠葢逐黄埃长梦真君旧恩泽
　　温庭筠
　　谢公墅歌
　　朱雀航南绕香陌谢郎东墅连春碧鸠眠高栁日方融绮榭飘飖紫庭客文楸方罫花参差心阵未成星满池四座无喧梧竹静金蝉玉柄俱持頥对局含频见千里都城已得长虵尾江南王气系踈襟未许苻坚过淮水
　　李羣玉
　　人日梅花病中作
　　去年今日湘西寺独把寒梅愁断肠今年此日江边宅卧见琼枝低压墙半落半开临野岸团情团思醉韶光玉鳞寂寂飞斜月素手亭亭对夕阳已被儿童苦攀折更遭风雪损馨香洛阳桃李渐撩乱廽首行宫春景长
　　陆防
　　放牛歌
　　江草秋穷似秋半十角呉牛放江岸邻肩抵尾乍依猥横去斜奔忽分散荒陂断堑无端入背上时时孤鸟立日暮相将带雨归田家烟火微茫湿
　　已上系晚唐之诗




　　唐诗拾遗巻三
　　钦定四库全书
　　唐诗拾遗巻四
　　明　髙棅　编
　　五言絶句
　　陈叔达
　　初年
　　和风起天路严气消水井索索枝未柔厌厌漏犹永
　　郭振
　　昭君怨
　　闻有南河信传言杀画师始知君念重复遣画娥眉
　　子夜秋歌
　　北极严气升南至温风谢调丝竞短歌拂枕怜长夜
　　已上初唐之诗
　　孟浩然
　　醉后赠高四
　　四海重然诺吾尝闻白眉秦城游侠客相待半酣时
　　裴廸
　　辋口遇雨忆终南山因献絶句
　　积雨晦空曲平沙灭浮彩辋水去悠悠南山复何在
　　崔颢
　　长干曲
　　三江潮水急五湖风浪涌由来花轻莫畏莲舟重
　　王昌龄
　　题防池
　　开门望长川薄暮见渔者借问白头翁垂纶几年也
　　崔国辅
　　襄阳曲二首
　　蕙草娇红萼时光舞碧鸡城中羙年少相见白铜鞮少年襄阳地来往襄阳城城中轻薄子知妾觧秦筝
　　子夜冬歌
　　寂寥抱冬心裁罗文褧褧夜乆频挑灯霜寒剪刀冷
　　高适
　　闲居
　　栁色惊心事春风厌索居方知一杯酒犹胜百家书
　　封丘作
　　州县才难适云山道欲穷揣摩慙黠吏栖隐谢愚公
　　岑参
　　尚书念旧垂赐袍衣率题絶句献上申谢
　　富贵情还在相逄岂间然绨袍更有赠犹荷故人怜
　　题井陉双溪李道士所居
　　五粒松花酒双溪道士家唯求缩却地乡路莫敎賖题云际南峯眼上人读经堂【眼公不下此堂十五年矣】
　　结宇题三藏焚香老一峯云间独坐卧秖是对杉松
　　经陇头分水
　　陇水何年有潺潺逼路傍东西流不歇曽断防人肠
　　巳上系盛唐之诗
　　钱起
　　江行无题十三首
　　自念平生意曾期一郡符可知因谪宦斑鬓入江湖睡稳叶舟轻风微浪不惊任君芦苇岸终夜动秋声见防高秋水开懐万里天旅吟还有伴沙栁数枝蝉土旷深耕少江平逺钓多生平皆弃本金革竟如何白帝朝惊浪阳台暮映云等闲生险易世路秖如君近戍离金落孤岑望火门唯将知命意潇洒向乾坤江草何多思冬青尚满洲谁能惊鵩鸟作赋为沙鸥幸有烟波兴宁辞笔砚劳缘情无怨刺却似反离骚沙上独行时吟高到楚祠难将垂岸蓼盈把当江蓠栁拂斜阳路篱邉数户村可能还有意不揜向江门不识相如渇徒吟子羙诗江清唯独看心外更谁知佳节虽逄菊浮生正似萍故山何处望荒岸小长亭夜江清未晓徒惜月光沈不是因行乐堪伤老大心
　　石上苔
　　净与溪色连幽宜松雨滴谁知古石上不染世人迹
　　东坡【一作忆皇子陂】
　　永日兴难防掇芳春陂曲新晴花枝下爱此苔水緑
　　韦应物
　　答李澣三首
　　孤客逄春暮缄情寄旧游海隅人使逺书到洛阳秋马卿犹有璧渔父自无家想子念何处扁舟隐荻花林中观易罢溪上对鸥闲楚俗饶辞客何人最往还
　　答王卿送别
　　去马嘶春草归人立夕阳元知数日别要使两情伤
　　咏春雪
　　徘徊轻雪意似惜艶阳时不悟风花冷飜令梅栁迟
　　咏水晶
　　映物随顔色含空无表里持来向明月的皪愁成水
　　咏夜
　　明从何处去暗从何处来但觉年年老半是此中催
　　皇甫冉
　　春草
　　草遍颍阳山花开武陵水春色既已同人心亦相似
　　酬李判官度棃岭见寄
　　陇首怨西征岭南鴈北顾行人与流水共向关中去
　　病中对石竹花
　　散防空堦下闲凝细雨中那能乆相伴嗟尔殢秋风
　　李端
　　观邻老栽松
　　虽过老人宅不解老人心何事残阳里栽松欲待阴
　　载叔伦
　　劝陆三
　　寒郊好天气劝酒莫辞频扰扰钟陵市无穷不醉人
　　张仲素
　　宫中乐
　　江果瑶池实金盘露井氷甘泉将避暑台殿晓光凝
　　春逰曲三首
　　烟栁飞轻絮风榆落小钱蒙蒙百花里罗绮竞秋千骋望登香阁争高下砌台林间踏青去席上意钱来行乐三春节林林百和香当年重意气先占鬬鸡场
　　春江曲二首
　　家寄征江岸征人几嵗游不知潮水信每日到沙头乗晓南湖上参差叠浪横前洲在何处雾里鴈嘤嘤
　　令狐楚
　　逺别离二首
　　杨栁黄金穗梧桐碧玉枝春来消息断早晚是归时玳织鸳鸯履金装翡翠篸畏人相问着不拟到城南
　　已上系中唐之诗
　　李贺
　　莫种树
　　园中莫种树种树四时愁独睡南牀月今秋似去秋
　　马四首
　　大漠沙如雪燕山月似钩何当金络脑快走踏清秋香襆赭罗新盘龙防镫鳞廻看南陌上谁道不逄春忽忆周天子驱车上玉山鸣驺辞鳯苑赤骥最承恩催榜渡江东神骓泣向风君王今解劒何处逐英雄
　　张籍
　　禅师
　　独在西峯顶年年闭石房定中无弟子人到为焚香
　　刘禹锡
　　淮阴行
　　今日转船头金乌指西北烟波与春草千里同一色
　　杨巨源
　　题范阳金台驿
　　六国唯求客千金遂筑台若令逄圣代憔悴郭生囘
　　白居易
　　庾楼嵗旦
　　嵗时销旅貌风景触乡愁牢落江湖意新年上庾楼
　　微之敦诗晦歩相次沦逝岿然自伤
　　长夜君先去残年我几何秋风满衫泪泉下故人多
　　张祐
　　读曲歌
　　不见心相许徒云脚漫勤摘荷空摘叶是防采莲人
　　陆龟防
　　子夜秋歌
　　凉汉清泬寥哀林怨风雨愁听络纬吟似与羁魂语
　　李暇
　　楚调曲
　　何处期郎游小苑花台间相忆不可见且复乗月还
　　薛维翰
　　古歌二首
　　羙人怨何深含情倚金阁不嚬复不语红涙双双落羙人闭红烛独坐裁新锦频放剪刀声夜寒知未寝
　　已上系晚唐之诗
　　山中客
　　别酒主人
　　酒尽君莫沽壶干我当发城市多嚣尘还山弄明月
　　乐府
　　甘州
　　欲使传消息空书意不任寄君明月镜偏照故人心
　　祓禊曲三首
　　昨见春条緑那知秋叶黄蝉声犹未断塞鴈已成行金谷园中栁春来自舞腰那看好风景独上洛阳桥何处堪愁思花间长乐宫君王不重客泣涙向东风
　　巳上诗无名氏世次可考
　　七言絶句
　　崔敏重
　　宴城东庄
　　一年又过一年春百嵗曽无百嵗人能向花中几囘醉十千沽酒莫辞贫【一作频】
　　崔惠
　　奉和宴城东庄
　　一月主人笑几囘相逄相值且衔杯眼看春色如流水今日残花昨日开
　　杜审言
　　戏赠赵使君羙人
　　红粉青娥映楚云桃花马上石榴裙罗敷独向东方去谩学他家作使君
　　沈佺期
　　上巳日祓禊渭滨
　　寳马香车清渭滨红桃緑栁禊堂眷皇情尚忆垂竿佐天祚先呈捧剑人
　　韦嗣立
　　奉和上巳日祓褉渭滨
　　垂春袚褉逐风光扈跸陪鸾渭渚傍还笑当时水濵老衰年八十待文王
　　蘓颋
　　侍宴桃花园咏桃花应制
　　桃夭灼灼有光辉无数成蹊防更飞为见芳林含笑待遂同温树不言归
　　李乂
　　奉和侍宴桃花园咏桃花应制
　　绮萼成蹊遍籞芳红英扑地满筵香莫将秋宴传王母来比春华寿圣皇
　　宋之问
　　伤曹娘
　　前溪妙舞今应尽子夜新歌遂不传无复绮罗娇白日直将珠玉闭黄泉
　　武平一
　　饯唐永昌
　　闻君墨绶出丹墀双鸟飞来伫有期寄谢铜街攀栁日无防粉署握兰时
　　已上系初唐之诗
　　孟浩然
　　送张少府归秦
　　试登秦岭望秦川遥忆青门春可怜仲月送君从此去他时须及邵平田
　　张子容
　　巫山
　　巫岭岧嶤天际重佳期宿昔愿相从朝云暮雨连天暗神女知来第几峯
　　裴廸
　　与卢员外象过崔处士兴宗林亭
　　乔柯门里自成阴散髪空牕曽不簮逍遥且喜从吾事荣宠从来非我心
　　王维
　　少年行
　　一身能擘两雕弧虏骑千重只似无偏坐金鞍调白羽纷纷射杀五单于
　　叹白髪
　　宿昔朱顔成暮齿须臾白髪变垂髫一生几许伤心事不向空门何处销
　　王昌龄
　　长信秋词
　　高殿秋砧响夜防霜深犹忆御衣寒银灯青鎻裁缝歇还向金城明主看
　　从军行
　　关城榆叶早踈黄日暮云沙古战场表请回军掩尘骨莫敎兵士哭龙荒
　　别皇甫五
　　溆浦潭阳隔楚山离樽不用起愁顔明祠灵响期昭应天泽俱从此路还
　　髙适
　　九曲祠二首
　　许国从来彻庙堂连年不为在坛场将军天上封矦印御史台中异姓王
　　万骑争歌杨栁春千场对舞绣麒麟到处尽逄欢洽事相看总是太平人
　　巳上系盛唐之诗
　　钱起
　　同王员外陇城絶句
　　三军版筑脱金刀黎庶飜慙将士劳不忆新城连嶂起唯惊角入云高
　　晚归严明府题门
　　降士林霑蕙草寒惊翰苑失鸳鸾秋中回首君门阻马上应歌行路难
　　故王维右丞堂前芍药花开凄然感懐
　　芍药花开出旧栏春衫掩涙再来看主人不在花长在更胜青松守嵗寒
　　韦应物
　　酬栁郎中春日归扬州南园见别之作
　　广陵三月花正开花里逄君醉一廻南北相过殊不逺暮潮归去早潮来
　　闲居寄诸弟
　　秋草生庭白露时故园诸弟忆相思尽日高斋无一事芭蕉叶上自题诗
　　与村老对饮
　　鬓眉雪色犹嗜酒言辞淳朴古人风乡村年少生离乱见话先朝如梦中
　　刘长卿
　　春日宴魏万成湘水亭
　　何年家住此江滨几度门前北渚春白髪乱生相顾老黄莺自语岂知人
　　秦系
　　即事奉呈韦郎中使君【时系试秘书省校书郎】
　　乆卧云间巳息机青袍忽着狎鸥飞诗兴到来无一事郡中今有谢晖
　　皇甫曽
　　酬窦拾遗秋日见呈【时此公自江阴令除諌官】
　　孤城永巷时相见衰栁闲门日半斜欲送近臣朝魏阙犹怜残菊在陶家
　　李嘉祐
　　题道防上人竹居
　　诗思禅心共竹闲任他流水到人间手持如意高牕里斜日江邉千万山
　　释皎然
　　塞下曲二首
　　寒塞无因见落梅胡人吹入笛声来劳劳亭上春应度夜夜城南战未囘
　　都防今年破武威胡沙万里鸟空飞旄干瀚海扫云出氊骑天山踏雪归
　　释灵一
　　宿静林寺
　　山寺门前多古松谿行欲到已闻钟中宵引领寻高顶月照云峯凡几重
　　包佶
　　再过金陵
　　玉树歌终王气収鴈行高送石城秋江山不管兴亾事一任斜阳伴客愁
　　司空曙
　　送郑佶归洛阳
　　苍苍楚色水云间一醉春风送尔还何处乡心是堪羡汝南初见洛阳山
　　韩翃
　　少年行
　　千防斑斓玉勒骢青丝结尾绣纒鬃挥鞭晓出章台路叶叶春衣杨栁风
　　寄裴郓州
　　乌纱灵寿对秋风怅望浮云济水东宫树阴阴铃阁暮州人转忆白头翁
　　顾况
　　竹枝辞
　　帝子苍梧不复归洞庭叶下楚云飞巴人夜唱竹枝后肠断晓猿声渐稀
　　贻朱放
　　野客归时无四隣黔娄别乆道常贫渔樵旧路不堪入何处空山犹有人
　　送栁宜城
　　鸣笳已逐春风咽疋马犹依旧路嘶遥望桞家门外树恐闻黄鸟向人啼
　　徐嶷
　　宿列上人房
　　浮生不定若蓬飘林下真僧偶见招觉后始知身是梦更闻寒雨滴芭蕉
　　李正封
　　禅门寺暮钟
　　簨虡高悬于阗钟黄昏发地殷龙宫游人忆到嵩山夜叠阁连楼满太空
　　李益
　　上黄堆峯【集作峯堆】
　　心期紫阁山中月身过黄堆峯【集作峯堆】上云华髪已从书劔老戎衣更逐霍将军
　　刘商
　　滑州送人先归
　　河水冰消鴈北飞寒衣未足又春衣自怜漂荡经年客送别千回独未归
　　武元衡
　　嘉陵驿
　　悠悠风斾绕山川山驿空蒙雨作烟路半嘉陵头已白蜀门西更上青天
　　张仲素
　　塞下曲二首
　　朔雪飘飘开鴈门垂沙压石巻蓬根功名耻计擒生数直斩楼兰报国恩
　　陇水潺湲陇树秋征人到此涙双流乡闗万里无因见西到河源早晚休
　　令狐楚
　　塞下曲
　　邉草萧条塞鴈飞征人南望尽沾衣黄尘满靣长须战白髪生头未得归
　　韩愈
　　湘中【此诗谓屈原也】
　　猿愁鱼涌水翻波自古波传是汨罗苹藻满盘无处奠空闻渔父扣舷歌
　　题西林寺故萧郎中旧堂公有女为尼在江州
　　中郎有女能传业伯道无儿可保家偶到匡山曽住处几行衰泪落烟霞
　　巳上系中唐之诗
　　李渉
　　竹枝歌三首
　　荆门滩急水潺潺两岸猿啼烟满山渡头年少应官去月落西陵望不还
　　巫峡云开神女祠緑潭红树影参差下牢戍口初相问无义滩头剰别离
　　石壁千重树万重白云斜掩碧芙蓉昭君溪上年年月独自婵娟色最浓
　　刘禹钖
　　竹枝歌三首
　　江上朱楼新雨晴瀼西春水縠文生桥东桥西好杨桞人来人去唱歌行
　　巫峡苍苍烟雨时清猿啼在最高枝个里愁人肠自断由来不是此声悲
　　城西门前灔滪堆年年波浪不能摧懊恼人心不如石少时东去复西来
　　张籍
　　春日早朝
　　晓陌春寒朝骑来瑞云深处见楼台夜来新雨沙墀湿东上閤门应未开
　　寄宋景
　　诏发官兵取乱臣将军弓箭不离身君今独在征东府莫遣功名属别人
　　使行望悟真守
　　采玉峰连佛寺幽高高斜对驿门楼无端来去骑官马寸歩教身不得逰
　　重阳日至峡道
　　无限青山行巳尽回看忽觉逺离家逄高欲饮重阳酒山菊今朝未有花
　　别客
　　青山厯厯水悠悠今日相逄明日秋系马城邉杨栁树为君沽酒暂淹留
　　法雄寺东楼
　　汾河旧宅今为寺犹有当时歌舞楼四十年来车马客古槐深巷暮禅愁
　　邻妇哭征夫
　　双镮初合便分离万里征夫不得随今日军廻身独没去时鞍马别人骑
　　赠李司议
　　汉夜谁问投荒客十嵗天南着白衣秋草茫茫恶谿路岭头遥送北人归
　　杨巨源
　　赋得防岸栁留辞郑员外
　　杨栁舍烟防岸春年年攀折为行人好风傥借低枝便莫遣青丝扫路尘
　　吕温
　　道州送戴简处士贺州谒杨侍郎
　　羸马孤童鸟道微三千客散独南归山公念旧偏知我今日因君涙满衣
　　李贺
　　酬答
　　雍州二月海池春御水防防暖白苹试问酒旗歌板地今朝谁是拗花人
　　刘言史
　　乐府二首
　　花颔红騣一向偏緑槐香陌欲朝天仍嫌众里娇行疾傍镫防藏白玉鞭
　　喷沬团香小桂条玉鞭兼赐霍嫖姚防影便从天禁出碧蹄声碎五门桥
　　陈羽
　　防阳过浩然旧居
　　防阳城郭春风起汉水东流去不还孟子死来江树老烟霞犹在鹿门山
　　欧阳詹
　　塞上行
　　闻説胡兵欲利秋昨来投笔到营州骁雄巳许将军用邉塞无劳天子忧
　　沈亚之
　　题仙亭
　　新剏仙亭覆石坛雕梁峻宇入云端岭北啸猿高枕听湖南山色卷帘看
　　杜牧
　　重到防阳哭亡友章寿朋
　　故人坟树五秋风伯道无儿迹更空重到笙歌分散地隔江吹笛月明中
　　许浑
　　学仙
　　心期仙诀意无穷防画云车起寿宫闻有三山未知处茂陵松柏满西风
　　旌儒庙
　　寒谷阴风万古悲儒冠相枕死秦时庙前亦有商山路不学老翁歌紫芝
　　夜泊永乐有怀
　　莲渚愁江荡碧波吴姓齐唱采莲歌横塘一别千余里芦苇萧萧风雨多
　　题楞伽寺
　　碧烟秋寺泛湖来水浸城根古堞摧尽日伤心人不见石榴花满旧歌台
　　酬江西卢端公蓝口阻风见寄之什
　　又携刀笔从膺舟蓝口风高桂楫留还似郢中歌一曲夜来春雪照西楼
　　重别曽主簿【时诸妓同饯】
　　泪沿红粉湿罗巾重系兰舟劝酒频留却一枝河畔栁明朝犹有逺行人
　　赵嘏
　　汉阴亭树
　　碧树如烟覆晚波清秋欲尽客重过故园亦有如烟树鸿鴈不来风雨多
　　听蝉
　　噪蝉声乱日初曛弦管楼中永不闻争奈愁人数茎髪故园秋隔五湖云
　　陈陶
　　陇西行二首
　　汉主东封报太平无人金阙议邉兵纵饶夺得林胡塞碛地桑麻种不生
　　陇戍三防塞草青楼烦新替护兵同来死者伤离别一夜孤魂哭旧营
　　泉州刺桐花咏兼呈赵使君三首
　　海曲春深满郡霞越人多种刺桐花可怜虎竹西楼色锦帐三千阿母家
　　不胜攀折怅年华红树南看见海涯故国春风归去尽何人堪寄一枝花
　　赤帝常闻海上游三千幢葢拥炎州今来树似离宫色红翠斜欹十二楼
　　双桂咏
　　青冥结根易倾倒沃州山中双树好琉璃宫殿无斧声石上萧萧伴僧老
　　温庭筠
　　杨桞枝
　　馆娃宫外邺城西逺映征帆近拂提系得王孙归意切不闗春草緑萋萋
　　重题端正树
　　路傍佳树碧云愁曽侍金舆幸驿楼草木荣枯似人事緑阴寂寞汉陵秋
　　伤温徳彛
　　昔年戍虏犯榆闗一破龙城疋马还侯印不闻封李广他人丘陇似天山
　　周朴
　　塞下曲
　　石国胡儿向碛东爱吹横笛引秋风夜来云雨皆飞尽月照平沙万里空
　　呉融
　　水调
　　凿河千里走黄沙浮殿西来动日华可道新声是亡国且看惆怅后庭花
　　王驾
　　古意
　　夫戍萧闗妾在呉西风吹妾妾忧夫一行书信千行泪寒到君邉衣到无
　　韦庄
　　古别离
　　晴烟漠漠栁毵毵不那离情酒半酣更把玉鞭云外指断肠春色在江南
　　王贞白
　　折杨桞
　　水殿年年占早芳柔条风里御炉香如今万乗多廵狩辇路无阴緑草长
　　江为
　　塞上
　　万里黄云冻不飞碛烟烽火夜深微胡儿移帐寒笳絶云路时闻探马归
　　巳上系晚唐之诗
　　乐府
　　水调歌第二叠
　　猛将闗西意气多能骑骏马防雕戈金鞍寳铰精神出倚笛新翻水调歌
　　第四叠
　　陇头一段气长秋举目萧条总是愁秖为征人多下泪年年添作断肠流
　　入破第一叠
　　细草河邉一鴈飞黄龙闗里挂戎衣为受明王恩宠甚从事经年不复归
　　第五叠
　　千年一遇圣明朝愿对君王舞细腰乍可当熊任生死谁能伴鳯上云霄
　　太和第三曲
　　庭前鹊绕相思树井上莺歌争刺桐含情少妇悲春草多是良人学转蓬
　　破阵乐
　　秋风四靣足风沙塞外征人暂别家千里不辞行路逺时光早晚到天涯
　　童謡【干符六年】
　　八月无霜塞草青将军骑马歩空城汉家天子西廵狩犹向江东更索兵
　　卢贞
　　杨桞枝
　　一树依依在永丰两枝飞去杳无踪玉皇曽采人间曲应逐歌声入九重
　　王周
　　宿踈陂驿
　　秋染棠梨叶半红荆州东望草平空谁知孤宦天涯意微雨萧萧古驿中
　　已上乐府等诗无名氏世次








　　唐诗拾遗巻四
　　钦定四库全书
　　唐诗拾遗巻五
　　明　高棅　编
　　五言律诗【上】
　　王勃
　　山居晚眺赠王道士
　　金坛踈俗宇玉洞似仙羣花枝栖晚露峯叶度晴云斜照移山影回沙拥籀文琴尊方待兴竹树巳迎曛
　　杨炯
　　紫骝马
　　侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯
　　卢照邻
　　梅花落
　　梅岭花初发天山云未开雪去疑花满花邉似雪廻因风入舞袖杂粉向妆台匈奴几万里春至不知来
　　辛司法宅观妓
　　南国佳人至北堂罗荐开长裙随鳯管促柱送鸾杯云光身后落雪态掌中回到愁金谷晚不怪玉山頽
　　李峤
　　和周记室从驾晓发合壁宫
　　濯龙春苑曙翠鳯晓旗舒野色开烟后山光澹月余风长笳响咽川迥骑行踈珠履陪山驾金声动属车
　　晚景怅然简二三子
　　楚客秋悲动梁台夕望賖梧桐稍下叶山桂欲开花气影迎寒露光収向晚霞长歌白水曲空对緑池华
　　和杜学士江南初霁羇懐
　　大江开宿雨征棹下春流雾巻晴山出风恬晚浪収岸花明水树川鸟乱沙洲羁眺伤千里劳歌动四愁【此篇与韦承庆浮江旅思讨后四句同而少异矣】
　　咏桂
　　未植银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留
　　刘友贤
　　奉和晦日高文学置酒林亭
　　春来日渐赊琴酒逐年华欲向文通径先经武子家池碧新流满岩红落照斜兴防情未尽歩歩惜风花
　　骆宾王
　　同张二咏鴈
　　唼藻沧江逺衔芦紫塞长雾深迷晓景风急断秋行阵照通宵月书封几夜霜无复能鸣分空知愧稻梁
　　乐大夫挽歌二首
　　蒿里谁家地松门何代丘百年三万日一别几千秋反照寒无影穷泉冻不流居然同物化何处欲藏舟一旦先朝菌千秋揜夜台青乌新兆去白马故人来草露当春泣松风向夕哀宁知荒垅外吊鹤自徘徊
　　陈子昻
　　晦日高文学置酒林亭
　　寻春逰上路追宴入山家主第簪缨满皇州景望华玉池初吐溜珠树始开花欢娯方未极林阁散余霞
　　宋之问
　　幸少林寺应制学置酒林
　　绀宇横天室廻銮指帝休曙阴迎日尽春气抱喦流空乐繁行漏香烟薄防斿玉膏从此泛仙驭接浮丘
　　宿清逺峡山寺
　　香岫悬金刹飞泉界石门空山唯习静中夜寂无喧説法初闻鸟看心欲定猿寥寥隔尘事何异武陵源
　　游韶州广果寺
　　景殿临丹壑香台隠翠霞巢飞含象鸟砌蹋雨空花寳铎揺初霁金池映晚沙莫愁归路逺门外有三车使往天平军约与陈子昻新乡为期及还而不相遇
　　入卫期之子于嗟不少留情人去何处淇水日悠悠恒碣青云断衡漳白露秋知君心许国不是爱封侯
　　寄天台司马道士
　　卧来生白髪覧镜忽成丝逺愧飡霞子童顔且自持旧游惜踈旷微尚日磷不寄西山药何由东海期
　　送田道士使蜀投龙
　　风驭忽泠然云台路几干蜀门峯势断巴字水形连人隔壶中地龙游洞里天赠言囘驭日图画彼山川
　　沈佺期
　　奉和送金城公主适西蕃应制
　　金牒扶丹掖银河属紫阍那堪将鳯女还似嫁乌孙玉就歌中怨珠辞掌上恩西戎非我匹明主至公存
　　答寗爱州书
　　书报天中赦人从海上闻九泉开白日六翮起青云质幸恩先贷情孤枉未分自怜泾渭别谁与奏明君
　　魏元忠
　　侍宴梁王宅应制
　　大君敦宴赏万乗下梁园酒助闲平乐人霑雨露恩荣光开帐殿佳气满旌门愿陪南岳寿长奉北宸尊
　　郑愔
　　陪幸昭容院献诗三首
　　地轴楼居逺天台阙路賖何如游帝宅即此对仙家座拂金壶电池揺玉酒霞无因秦漠隔别访武陵花宫掖贤才重山林高士难不言辞辇地更有结庐欢池栋清温燠岩牕起沍寒幽亭有仙桂圣主万春看褨流天上转茅宇禁中开河鹊填桥至山熊避槛来庭花采菉蓐岩石歩莓苔愿奉舆图泰长闻锦翰裁
　　奉和送金城公主适西蕃应制
　　下嫁戎庭逺和亲汉礼优笳声出虏塞箫曲背秦楼贵主悲黄鹤征人怨紫骝皇情眷亿兆割念俯懐柔
　　张易之
　　侍从过公主尚宅侍宴探得风字应制
　　逐赏平阳第鸣笳上苑东鸟鸣千户竹蝶舞万花丛时攀小山桂共挹大王风坐客无劳起秦箫曲未终
　　萧至忠
　　九日侍宴应制
　　望幸三秋暮登髙九日初朱旗廵汉苑翠盖俯秦墟宠极萸房遍恩深菊酎余承欢何以答万亿奉宸居
　　奉和九月九日登慈恩寺浮图应制
　　天跸三乗启星舆六辔行登高凌寳塔目极徧王城神卫空中绕仙歌云外清重阳千万夀率舞颂升平
　　周利用
　　奉和九月九日登慈恩寺浮图应制
　　出豫乗金节飞文焕日宫萸房开圣酒防苑被功塔向三天逈池収八解空叨恩奉兰籍终愧洽薫风
　　阎朝隐
　　九日侍宴应制【得筵字】
　　九九待神仙高高坐半天文章二曜动气色五星连簮绂趋星极笙歌接御筵愿因泛菊酒相守百千年
　　于经野
　　奉和九日侍宴应制【得樽字】
　　御气三秋节登高九曲门桂筵罗玉爼菊醴溢芳樽遵渚归鸿度承云舞鹤骞微臣滥陪赏空荷圣明恩
　　武平一
　　侍宴安乐公主新宅应制
　　紫汉秦楼敞黄山鲁馆开簮裾分上席歌舞列平台马既如龙至人疑学鳯来幸忻聮棣萼何以接邹枚
　　奉和金城公主适西畨应制
　　应化三邉静通姻四海安还将膝下爱时副域中欢圣念飞藻仙仪下白兰日斜征葢没归骑动鸣銮
　　徐彦伯
　　奉和金城公主适西畨应制
　　鳯扆怜萧曲鸾闺念掌珍虏庭遥筑馆汉防重和亲星转银河夕花移玉树春圣心凄送逺留跸望征尘
　　崔湜
　　奉和金城公主适西畨应制
　　懐戎前册备降女旧姻脩箫鼔辞家怨旌防出塞愁尚孩中念切方逺御慈流顾乏谋臣用仍劳圣主忧
　　薛稷
　　奉和金城公主适西畨应制
　　天道能殊俗深仁乃戢兵懐荒寄赤子忍爱鞠苍生月下琼娥去星分寳婺行关山马上曲相送不胜情
　　马懐素
　　奉和金城公主适西畨应制
　　帝子今何去重姻适异方离情怆宸掖别路绕闗梁望絶园中桞悲纒陌上桑空余愿黄鹤东顾意廻翔【西域传公主歌曰愿为黄鹤兮归故乡】
　　李适
　　奉和九月九日登慈恩寺浮图应制
　　鳯辇乗朝霁莺林对晚秋天文贝叶冩圣泽菊花浮塔似神功过龛疑佛影留幸陪清汉跸欣奉浄居游
　　侍宴长宁公主东庄应制
　　鳯楼纡睿幸龙舸畅宸襟歌舞平阳第园亭沁水林山花添圣酒涧竹绕薫琴愿奉瑶池驾千春侍徳音
　　李乂
　　和人日晴晖阁宴羣臣
　　上月灯台赏中天御辇飞后庭聮舞唱前席仰恩辉睿竹风云起农祥雨雪霏幸陪人胜节长愿奉垂衣
　　刘宪
　　七夕
　　秋吹过双阙星仙动二灵更深移月镜河浅度云軿殿主徴方朔人间失武丁天文兹夜里光映紫微庭
　　苏颋
　　题寿安王主簿池馆
　　洛邑通驰道韩郊在属城馆将花雨映潭与竹声清贤俊鸾栖棘宾游马佩衡愿言随狎鸟从此濯吾缨
　　张説
　　皇帝降诞日集贤殿赐燕
　　仲秋金帝起五日土行标瑞表壬寅露光传甲子宵阴风吹大泽梦日照昌朝不独华封老千年喜祝尧
　　奉和同玉真公主过大哥山池应制
　　緑竹初成苑丹砂欲化金乗龙与骖鳯歌吹满山林爽气凝波逈寒光映浦深防忧题此观为乐赏同心
　　过庾信宅
　　兰城追宋玉旧宅偶辞人笔涌江山气文骄云雨神包胥非救楚随防返留秦独有东阳守来嗟古树春
　　和魏仆射还乡
　　富贵还乡国光辉满旧林秋风树不净君子叹何深故老空悬剑邻交日散金众芳揺落尽独有嵗寒心
　　和使
　　江势连山逺天涯此夜愁霜空极天静寒月带江流思起南征棹文高北望楼自怜如坠叶泛泛侣仙舟
　　南中赠高六戬
　　北极辞明代南溟宅放臣丹诚由义尽白髪带愁新鸟堕炎洲气花飞洛水春平生歌舞席谁忆不归人
　　巳上系初唐之诗
　　张九龄
　　春江晚景
　　江林皆秀发云日复相鲜征路那逄此春心益然兴来只自得佳处莫能传薄暮津亭下余花落客船
　　送杨道士往天台
　　鬼谷还成道天台去学仙行应松子化留与世人传此地烟波逺何时羽驾旋当须一把袂城郭共依然
　　孙逖
　　和常州崔使君咏后庭梅二首
　　闻唱梅花落江南春意深更传千里外来入越人吟弱榦红妆倚繁香翠羽寻庭中自公日歌舞向芳阴梅院重门掩遥遥歌吹邉庭深人不见春至曲能传花落弹棋处香来荐枕前使君停五马行乐此中偏
　　詶万八贺九云门寺归溪中作
　　晚从灵境出林壑曙云飞稍觉清溪尽回瞻画刹微独园余兴在孤棹宿心违更忆登攀处天香满防归
　　奉和崔司马逰云门寺
　　系马清溪树禅门春气浓香台花下出讲座竹间逄觉路山童引经行谷鸟从更言穷寂灭廻防上南峯
　　王湾
　　奉同贺监林月清酌
　　华月当秋满朝轩假兴同净林新霁入窥院小凉通碎影行筵里揺花落酒中清宵照愁意并此助文雄
　　崔颢
　　王家少妇【一作古意】
　　十五嫁王昌盈盈入画堂自矜年最少复倚婿为郎舞爱前溪緑歌怜子夜长闲来鬭百草度日不成妆
　　岐王席观妓
　　二月春来半王家日正长栁垂金屋暖花发玉楼香拂匣先临镜调笙更炙簧还将歌舞态只拟奉君王
　　孟浩然
　　江上寄崔少府
　　春堤杨桞发忆与故人期草木本无意荣枯自有时山阴定逺近江上日相思不及兰亭事空吟祓禊诗
　　寄弟
　　献防金门去承欢防服违以吾一日长念尔聚星稀昬定须温席寒多未授衣桂枝如巳擢早逐鴈南飞
　　题惠上人房
　　带雪梅初暖含烟桞尚青未窥童子偈得听法王经防理知无我观空厌有形迷心应觉悟客思不遑宁
　　次蔡阳馆
　　日暮马行疾城荒人住稀听歌疑近楚投馆忽如归鲁堰田畴广章陵气色微明朝拜嘉庆须着老莱衣
　　泊牛渚趁薛八船不及
　　星罗牛渚夕风退鹢舟迟浦溆常同宿烟波忽间之榜歌空里失船火望中疑明发泛沧海茫茫何处期
　　送苏六从军
　　才有幕中画而无塞上勲汉兵将灭虏王粲始从军旌斾邉庭去山川地脉分平生一匕首感激赠夫君
　　送辛大
　　南国辛居士言归旧竹林未逄调鼎用徒有济川心予亦防禨者田园在汉阴因君故乡去还寄式微吟
　　羙人分香
　　艶色本倾城分香更有情髻鬟垂欲解眉黛拂能轻舞学平阳态歌翻子夜声春风狭斜道含笑待逄迎
　　赋得盈盈楼上女
　　夫婿乆别离青楼空望归妆成巻帘坐愁思懒缝衣燕子家家入杨花处处飞空牀难独守谁为解金徽
　　王维
　　归辋川作
　　谷口踈钟动渔樵稍欲稀悠然逺山暮独向白云归菱蔓弱难定杨花轻易飞东臯春草色惆怅掩柴扉
　　送张判官赴河西
　　单车曽出塞报国敢邀勲见逐张征虏今思霍冠军沙平连白雪蓬巻入黄云慷慨倚长剑高歌一送君
　　送丘为往广州
　　宛洛有风尘君行多苦辛四愁连汉水百口寄随人槐色阴清昼杨花惹暮春朝端肯相送天子绣衣臣
　　送崔兴宗
　　巳恨亲皆逺谁怜友复稀君王未西顾游宦尽东归塞濶山河净天长云树微方同菊花节相待洛阳扉
　　送孙秀才
　　帝城风月好况复建平家玉枕双文簟金盘五色山中无鲁酒松下饭胡麻莫厌田家苦归期逺复賖
　　送孙二
　　郊外谁相送夫君道术亲书生邹鲁客才子洛阳人祖席依寒草行车起暮尘山川何寂寞长望涙沾巾
　　游李山人所居因题屋壁
　　世上皆如梦狂来或自歌问年松树老有地竹林多药倩韩康卖门容向子过翻嫌枕席上无那白云何
　　待储光羲不至
　　重门朝巳启起坐聼车声要欲闻清佩方将出户迎晚钟鸣上苑踈雨过春城了自不相顾临堂空复情
　　恭懿太子挽歌二首
　　兰殿新恩切椒宫夕思幽白云随鳯管明月在龙楼人向青山哭天临渭水愁鸡鸣常问膳今恨玉京留西望昆池濶东瞻下杜平山朝豫章馆树转凤凰城五校连旗色千门叠鼓声金环如有验还向画堂生
　　岑参
　　送韦侍御先归京【得寛字】
　　闻欲朝龙阙应须拂豸冠风霜随马去炎暑为君寒客泪题书落乡愁对酒寛先慿报亲友后月到长安
　　送崔员外入奏因访故园
　　欲谒明光殿先趋建礼门仙郎去得意亚相正承恩竹里巴山道华间汉水源慿将两行泪为访邵平圜
　　送襄州任别驾
　　别乗向襄州萧条楚地秋江声官舍里山色郡城头莫羡黄公葢须乗彦伯舟高阳诸醉客唯见古时丘
　　陕州月城楼送辛判官入京
　　送客飞鸟外城头楼最髙尊前遇风雨牕里动波涛谒帝向金殿随身唯寳刀相思灞陵月秖有梦偏劳
　　祁四再赴江南别诗
　　万里来又去三湘东复西别多人换鬓行逺马穿蹄山驿秋云冷江帆暮雨低怜君不解説相忆在书题
　　稠桑驿喜逄严河南中丞便别【得时字】
　　驷马映花枝人人来路窥离心且莫问春草自应知不谓青云客犹思紫禁时【参忝西掖曾聮接】别君能几日看取鬓成丝
　　送王録事却归华阴王録事自华阴尉受虢州録事参军旬日却复旧官
　　相送欲狂歌其如此别何攀辕人共惜解印日无多仙掌云重见闗河路再过双鱼莫不寄县外是黄河
　　送宇文舍人出宰元城【得阳字】
　　双鳬出未央千里过河阳马带新行色衣闻旧御香县花迎墨绶闗栁拂铜章别后能为政相思淇水长
　　送王别伦应制授正字归
　　当年最称意数子不如君战胜时偏许名高人共闻半天城北雨斜日灞西云科斗皆成字无令错古文
　　发临洮将赴北庭留别【得飞字】
　　闻説轮台路连年见雪飞春风不曾到汉使亦应稀白草通踈勒青山过武威勤王敢道逺私向梦中归
　　轮台即事
　　轮台风物异地是古单于三月无青草千家尽白榆畨书文字别胡俗语音殊愁见流沙北天西海一隅
　　高适
　　宋中别司功叔各赋一物【得商丘】
　　商丘试一望隐隐带秋天地与星辰在城将大路迁干戈悲昔事墟落对穷年即此伤离绪凄凄赋酒筵同崔员外綦母拾遗九日宴京兆府李士曹
　　今日好相见羣贤仍废曹晚晴催翰墨秋兴引风骚绛叶拥虚砌黄花随浊醪闭门无不可何事更登高
　　送崔功曺赴越
　　传有东南别题诗报客居江山知不厌州县复何如莫恨吴歈曲当看越絶书今朝欲乗兴随尔食鲈鱼
　　别孙防
　　离人去复留白马黒貂裘屈指论前事停鞭惜旧游帝乡那可望旅馆日堪愁谁念无知巳年年雎水流
　　送裴别将之安西
　　絶域难跻悠然信马蹄风尘惊防渉揺落怨暌携地出流沙外天长甲子西少年无不可行矣莫凄凄
　　贾至
　　送王员外赴长沙
　　携手登临处巴陵天一隅春生云梦泽水溢洞庭湖共叹虞翻枉同悲阮籍途长沙旧卑湿今古不应殊
　　送夏侯参军赴广州
　　闻道衡阳外由来鴈北飞送君从此去书信定应稀云海南溟逺烟波北渚防勉哉孙楚吏防服正光辉
　　长沙别李六侍御
　　月明湘水白霜落洞庭干放逐长沙外相逄路正难云归帝乡逺鴈报朔方寒此别盈襟泪雍门不假弹
　　李颀
　　觉公院施鸟石台
　　石台置香饭斋后施诸禽童子亦知善众生无惧心苔防苍晓露盘势出香林钖杖或围绕吾师一念深
　　祖咏
　　过郑曲
　　路向荥川夕晴来望尽通细烟生水上圆月在舟中岸势迷行客秋声乱草虫旅懐劳自慰淅淅有凉风
　　綦母潜
　　茅山洞口
　　华阳仙洞口半岭拂云看窈窕穿苔壁差池对石坛方随地脉转稍觉水晶寒未果变金骨归来兹路难
　　过方尊师院
　　羽客北山寻草堂松径深养神宗示【集作尔】法得道不知心洞户逄双履寥天有一琴【一作禽】更登圃上仍种杏成林
　　王昌龄
　　素上人影塔
　　物化同枮木希夷明月珠本来生灭尽何者是虚无一坐看如故千龄独向隅至人非别有方外不应殊
　　沙苑南渡头
　　秋雾连云白归心浦溆悬津人空守防村馆复临川篷隔苍茫雨波通演漾田孤舟未得济入梦在何年
　　张均
　　江上逄春
　　离忧耿未和春虑忽蹉跎择木猿知去寻泥燕独过惊花翻霁日垂栁拂烟波激意屡怡赏无如乡念何
　　贾彦璋
　　晚霁登汝南大云阁
　　禅宫新雨歇香阁晚登临邑树晴光起川苖佳气深水包城下岸云细郢中岑自叹牵卑秩聊开望逺心
　　严公贶
　　题房公琯汉州西湖
　　鳯池才未尽余思凿西湖珍木罗脩岸氷光映坐隅琴台今寂寞竹岛尚萦纡犹蕴济川志芳名终不渝
　　已上系盛唐之诗
　　太宗皇帝
　　桃花
　　禁苑春晖丽花溪绮树装缀条深浅色防露参差光向日分千笑迎风共一香如何仙岭侧独秀隐遥芳
　　孟浩然
　　登樟亭楼
　　水楼登一望半出青林高帟幕英寮敞芳筵下客叨山藏伯禹穴城压伍胥涛今日观溟涨垂纶欲钓鳌
　　王维
　　与卢象集朱家
　　主人能爱客终日有逢迎贯得新丰酒复闻秦女筝桞条踈客舍槐叶下秋城语笑且为乐吾将达此生
　　同崔兴宗送瑗公
　　言从石菌阁新下穆陵闗独向池阳下白云留故山绽衣秋日里洗鉢古松间一施传心法惟将戒定还
　　已上原系摘句今増入原讨



　　唐诗拾遗巻五
　　钦定四库全书
　　唐诗拾遗巻六
　　明　高棅　编
　　五言律诗【中】
　　钱起
　　嵗初归旧山詶寄皇甫侍御
　　欲知愚谷好乆别与春还莺暖初归树云晴却恋山石田耕种少野客性情闲求仲应难见残阳且掩闗
　　送屈突司马充安西书记
　　制胜三军劲澄清万里余星飞厐统骥箭发鲁连书海月低云斾江霞入锦车遥知太阿剑计日斩鲸鱼
　　送时暹避难适荆南
　　三叹把离袂七哀深我情云天愁逺别豺虎拥前程驻马恋擕手隔河闻哭声相思昬若梦泪眼几时明
　　送冻供奉恩勅放归觐省
　　得意今如此清光不可攀臣心尧日下乡思楚云间杨桞深归棹芙蓉栖旧山采兰兼衣锦何似买臣还
　　送上官侍御
　　执简朝方下乗轺去不賖感恩轻逺道入幕比还家碣石春云色邯郸古树花飞书报明主烽戍静天涯
　　送栁道士
　　去世能成道游仙不定家归期干嵗鹤行迈五云车海上春应尽壶中日未斜不知相忆处琪树几枝花
　　送李判官赴桂州幕
　　欲知儒道贵缝掖见诸侯且感千金诺宁辞万里游鴈飞侵瘴逺桂水出云流坐惜离居晚相思緑蕙秋
　　嵗暇题茅茨
　　谷口逃名处归来遂野心薄田供嵗酒乔木待新禽溪路春云重山厨夜火深桃源应渐好仙客许相寻
　　咏门上画松上元王杜三相公
　　昔闻生涧底今见起毫端众草此时没何人知嵗寒岂能裨栋宇且欲出门阑只在丹青笔淩云也不难
　　衡门春后
　　不厌晴林下微风处葛巾宁唯北客自谓上皇人丛篠轻新暑孤花占晚春寄言庄叟蝶与尔得天真
　　题呉通微主人
　　食贫无尽日有愿几时谐长啸秋光晚谁知志士懐朝烟不起灶寒叶欲连阶饮水仍留我孤灯防夜斋
　　九日闲居寄登高数子
　　初服栖穷巷重逰忆旧逰门闲谢病日心醉授衣秋酒尽寒花笑庭空暝雀愁今朝落防客几处管弦畱
　　刘长卿
　　长门怨
　　何事长门闭珠帘只自垂月移深殿早春向后宫迟蕙草生闲地梨花发旧枝芳菲似恩幸看却被风吹
　　湘妃庙
　　荒祠古木暗寂寂北江濆未作湘南雨知为何处云苔防断珠履草色带罗裙莫唱迎仙曲羁臣不可闻
　　过桃花夫人庙【即息夫人】
　　寂寞应千载桃花想一枝路人看古木江月向空祠云雨飞何处山川是旧时独怜春草色犹似忆佳期
　　移使鄂州次岘阳馆懐旧居
　　多慙恩未报敢问路何长万里通秋鴈千峯共夕阳旧游成逺道此去更迷乡草露空山里朝朝满客裳
　　鄂渚聼杜别驾弹胡琴
　　文姬留此曲千载一知音不解胡儿语空愁楚客心声随邉草动意入陇云深何事长江上萧萧出塞吟
　　登思禅寺上方经脩竹茂林
　　上方幽且暮台殿隐朦胧逺磬秋山里清古木中众溪连竹路诸岭共松风傥许栖林下甘成白首翁
　　过隐空和尚故居
　　自从飞锡去人到沃州稀林下期何在山中春独归踏花寻旧径映竹掩空扉寥落东风上犹堪静者稀
　　秋夜北山精舍观礼如师梵
　　焚香奏仙呗向夕遍空山清切兼秋逺威仪对月闲静分岩响答散逐海还潮幸得风吹去随人到世间
　　宿北山于禅寺
　　上方鸣夕磬林下一僧还密行传人少禅心对虎闲青松临古路白日满寒山旧识牕前桂经霜更待攀
　　集梁耿开元寺所居院
　　到君幽卧处为我扫莓苔花雨无时落松风终日来路经深竹过门向逺山开岂得长高枕中朝正用才
　　韦应物
　　月夜防徐十一草堂
　　空斋无一事岸帻故人期暂辍观书夜还题翫月诗逺钟高枕后清露卷帘时暗觉新秋近残河欲曙迟
　　移府晓呈两县僚友
　　趋府不遑安中宵出户看满天星尚在近壁烛仍残立马频惊曙垂帘却避寒可怜同宦者应悟下流难
　　送宣城路録事
　　江上宣城郡孤舟逺到时云林谢家宅山水敬亭祠纲纪多闲日观逰得赋诗都门且尽醉此别数年期
　　送李二归楚州【时李季弟牧楚州被讼赴急】
　　情人南楚别复咏在原诗忽此嗟岐路还令泣素丝风波朝夕达音信往来迟好去扁舟客青云何处期
　　送张侍御袐书江左觐省
　　莫叹都门路归无驷马车绣衣犹在箧芸阁巳观书沃野収红稻长江钓白鱼晨飡亦可荐名利欲何如
　　送顔司议使蜀访图书
　　轺驾一封急蜀门千岭曛讵分江转字但见路縁云山馆夜听雨秋猿独呌羣无为乆留滞圣主待遗文
　　任洛阳丞答前长安田少府问
　　相逢且对酒相问欲何如数嵗犹卑吏家人笑著书告归今未得荣宦又知踈日日生春草空令忆旧居
　　淮上遇洛阳李主簿
　　结茅临古渡卧见长淮流牕里人将老门前树巳秋寒山独过鴈暮雨逺来舟日夕逢归客那能防旧游
　　皇甫冉
　　温汤即事
　　天仗星辰转霜冬景气和树含温液润山入缭垣多丞相金钱赐平阳玉辇过鲁儒求一谒无路独何如
　　送荣别驾赴华州
　　直到三峯下应无累日程高车入郡舍流水出闗城草色田家逈槐阴府吏迎还将海沂咏籍甚汉公卿
　　送常大夫加散骑常侍赴朔方
　　故垒烟霞后新军河塞间金貂宠汉将玉节度萧闗澶漫沙平雪依稀汉口山人知窦车骑计日勒铭还
　　送栁八员外赴江西
　　岐路多无极长江九派分行人随旅鴈楚树入湘云乆在征南役何殊蓟北勲离心不可问嵗暮雪纷纷
　　送萧献士
　　惆怅烟郊晚依然此送君长河隔旅梦浮客伴孤云淇上春山直黎阳大道分西陵傥一吊应有士衡文
　　同李司直诸公暑夜馆南徐
　　何处多明月津庭暑夜深烟霞不可望云树更沈沈好在呉中隐仍为洛下吟微官朝复夕牵强亦何心
　　赠普门上人
　　支公身欲老长在沃州多慧力堪传教禅功乆伏魔山云随坐处江草伴头陀借问回心后贤愚去几何
　　同樊润州游郡东山
　　北固多陈迹东山复盛游铙声发大道草色引行驺此地何时有长江自古流频随公府歩南客寄徐州
　　皇甫曽
　　送普门上人还阳羡
　　花宫难乆别道者忆千灯残雪入林路暮山归寺僧日光依嫩草泉响滴春冰何用求方便看心是上乗
　　寄张众甫
　　悲风生旧浦云岭隔东田伏腊同鸡黍柴门闭雪天孤村明夜火稚子归船静者心相忆离居畏度年
　　送归中丞使新罗
　　南宪衔恩去东夷泛海行天遥辞上国水尽到孤城已变炎凉气仍愁浩淼程云涛不可极来往见双旌
　　释皎然
　　陇头吟
　　秦岭陇氐羌征人去未央如何幽咽水并欲断君肠西注悲穷汉东分忆故乡旅魂声搅乱无梦到辽阳春日陪顔使君真卿皇甫曽西亭重防韵海诸生
　　为重南台客朝朝防鲁儒暄风众木变清影片云孤峯翠飘檐下溪光照座隅不将簮艾隔知与道情俱
　　夏日集裴録事北亭避暑
　　前林夏雨歇为我生凉风一室烦暑外众山清影中防归亲野水适性许云鸿萧散都曹吏还将静者同
　　游溪待月
　　溪色思泛月沿洄欲未归残灯逢水店踈磬忆山扉夜浦鱼惊少空林鹊绕稀可中才望见撩乱捣寒衣经仙人渚即沈山下古人沈羲白日升仙处
　　日月人间短何时此得仙古山春巳尽遗渚事空传不见腾云驾徒闻洗药泉如今成逝水翻使恨流年
　　题郑容江畔桐斋
　　客斋开别住坐占緑江濆流水非外物间云长属君浮荣未可累旷达若为羣风起高桐下清弦日日闻
　　秋宵书事寄呉慿处士
　　真性在方丈寂蓼无四邻秋天月色正清夜道心真大梦观前事浮名误此身不知庭树意荣落感何人
　　送沈居士还太原
　　辞乡因世难家族盛南朝名重郊居赋才高独酌謡浪花飘一叶峯色向三条高逸虽成性弓旌肯防招
　　宿呉匡山破寺
　　双峯百战后真界满尘埃蔓草缘空壁悲风起故台野花闲更发山月暝还来何事池中水东流独不回
　　寒食日集报徳事解公房
　　欲问章陵寺支公住几年乱山春霭里微迳古松邉寂寂传灯地寥寥禁火天世人多暗室白日为谁悬
　　奉同卢使君防平游精舍寺
　　影刹西方在虚空翠色分人天霁后见猿鸟定中闻真界隐清壁春山淩白云今朝石门防千古仰斯文题报徳寺清幽上人西峯寺即陈文帝故乡
　　陈世凋亾后仁祠识旧山帝乡乔木在空见白云还双塔寒林外三陵暮雨间此中虽战胜君独起禅闗遥和尘外上人与陆沣夜集山寺问湼槃义兼赏陆生文巻【上人自号北山子】
　　共是竹林贤【孙绰僧史以七人配徳阮号竹林七贤】心从贝叶传説经看月喻开巻爱珠连清净遥城外萧条古塔邉应随北山子髙顶枕云眠
　　送刘司法之越州
　　萧萧鸣夜角驱马背城濠雨后寒流急秋来朔吹高三山期望海八月欲观涛几日西陵路应逢谢法曺
　　送严明府入闗谒黎京兆
　　春日异秋风何为怨别同潮回芳渚没花落昼山空旅闻嘶马残阳望断鸿应思京内史相见直城中
　　送陆判官归杭州
　　芳草濳州路乗轺忆再旋余花古林下残月旧池邉峯色云端寺潮声海上天明朝富春渚应见谢公船
　　岘山送裴秀才赴举
　　汉家招秀士岘上送君行万里见秋色两河伤别情王师出西镐虏冦避东平天府登名后廻看楚水清
　　释灵一
　　酬陈明府舟中见赠
　　长溪通夜静素舸与人闲月影沈秋水风声落暮山稻花千顷外莲叶两河间陶令多真意相思一解顔
　　再还宜丰寺
　　再寻招隐地重防宿心期樵客问归日山僧记别时野云阴逺甸秋水涨前池勿谓探形胜吾今不好竒
　　自大林与韩明府归郭中精舍作
　　野客同舟楫相擕复一归孤云生暮景逺岫带春晖不道还山是谁云向郭非禅门有通隐喧寂共忘机
　　释法振
　　送常大夫赴朔方
　　关山今不掩军鸟先知大漠嫖姚入乌孙部曲随高旌天外驻寒角月中吹归到长安第花应再满枝
　　严维
　　赠万经
　　万公长慢世昨日又隳官纵酒真彭泽论诗得建安家山伯禹宂别墅小长千輙有时人至牕前白眼看
　　秋夜船行
　　扁舟时属暝月上有余辉海燕秋还去渔人夜不归中流何寂寂孤棹也依依一防前村火谁家未掩扉
　　耿湋
　　出塞
　　汉家邉事重窦宪出临戎絶漠秋山在阳闗旧路通列营依茂草吹角向高风更就燕然石看铭破虏功
　　游钟山紫芝观
　　系舟仙宅下清磬落春风雨过芝田长云深药径重古房青磴接虚殿紫烟浓鹤驾何时去游人自不逄
　　诣顺公问道
　　此身知是妄逺逺诣支公何法住持后能逃生死中秋苔经古径箨叶满踈丛方便如开诱南宗与北宗
　　新蝉
　　今朝蝉忽鸣迁客若为情便觉一年谢能令万感生微风方满树落日欲沈城为问同懐者凄凉听几声
　　雨中宿义兴寺
　　遥夜宿东林虫声阶草深高风初落叶多雨未归心家国身犹负星霜鬓巳侵沧洲纵不去何处有知音
　　送王秘书归江东
　　回首望知音逶迟桑柘林人归海郡逺路入雨天深万木经秋叶孤舟向暮心唯余江畔草应见白头林
　　送胡校书秩满归河中
　　古树汾阴道悠悠东去长位卑仍解印身老又还乡河水平秋岸闗门向夕阳音书须数寄莫学晋康
　　璿公房懐旧
　　逺公传教毕身没向他方吊客来何见门人闭影堂纱灯临古砌尘札在空牀寂寞疏钟后秋天有夕阳
　　李端
　　题从叔沆林园
　　阮宅闲园暮牕中见树阴樵歌依逺草僧语过长林鸟哢花间曲人弹竹里琴自嫌身未老已有住山心
　　送少防上人入蜀
　　削髪本求道何方不是归松风开法席江月濯禅衣飞阁蝉鸣早漫天客过稀戴颙常执笔不觉此身非
　　雨后辋川
　　骤雨归山尽頺阳入辋川看虹登晚墅踏石过春泉紫葛藏仙井黄花出野田自知无去路廻歩就人烟
　　同皇甫侍御题惟一上人房
　　焚香居一室尽日见空林得道轻年暮安禅爱夜深东西皆是夣存没岂闗心唯羡诸童子持经在竹阴
　　同裴员外宿荐福寺僧舍
　　潘安秋兴动凉夜宿僧房倚杖云离月垂帘竹有霜回风生逺迳落叶飒长廊一与交亲防空贻别后伤
　　送客往湘江
　　识君年已老孤棹向潇湘素髪临高镜清晨入逺乡三山分夏口五两映涔阳更逐巴东客南行泪几行
　　送友人逰蜀
　　嘉陵天气好百里见双流帆影缘巴字钟声出汉州緑原春草晚青木暮猿愁正是风流地游人易白头
　　送友人游江东
　　江上花开尽南行少见春鸟声悲古木云影入通津返景斜连草回潮暗动苹谢公今在郡应喜得诗人
　　送乐平苗明府
　　本自求彭泽谁云道里賖山从古壁断江向弋阳斜暮色随枫树阴云暗荻花诸矦旧调鼎应重宰臣家
　　韩翃
　　送张儋水路归北海
　　千里东归客孤心忆旧游片帆依白水高枕卧青州栢寝寒芜变梧台宿雨収知君心兴逺每上海邉楼
　　送李侍御起徐州行营
　　少年兼柱史东至旧徐州逺属平津阁前驱博望侯向营淮月满吹角楚天秋客梦依依处寒山对白楼李中丞宅夜宴送丘侍御赴江东便往辰州
　　积雪临堦夜重裘对酒时中丞违沈约才子送丘迟一路三江上孤舟万里期辰州佳兴在他日寄新诗
　　送李侍御归宣州使幕
　　春草东江外翩翩北路归官齐魏公子身逐谢晖山色随行骑莺声傍客衣主人池上酌携手暮花飞
　　送田仓曹汴州觐亲
　　拜庆承天宠朝来辞汉宫玉杯分湛露金勒借追风古驿秋山下平芜暮雨中翩翩魏公子人看度闗东
　　奉和元相公家园即事寄王相公
　　共列中台贵能齐物外心回车青阁晚觧带碧茸深寒水分畦入晴花度竹寻题诗更相应一字重千金
　　卢纶
　　题云际寺上方
　　松高萝蔓轻中有石牀平下界水长急上方灯自明空门不昜启初地本无程回歩忽山尽万缘从此生
　　同崔峒慈恩寺避暑
　　寺凉高树合卧石緑云中伴鹤慙仙侣依僧学老翁鱼沈荷叶露鸟散竹林风始悟尘居者应将火宅同
　　春陪李庻子遵善寺东院晓望
　　映竹水田分当山起鴈羣阳峯高对寺阴井下通云雪尽唯逄鹤花时此见君由来禅诵地多有谢公文
　　寄司空曙
　　壮志随年尽谋身独未安艰危交契絶老大别离难腊近晴多暖春迟夜却寒谁怜少兄弟五十未为官
　　送顔推官游银夏谒韩大夫
　　丛篁呌寒笛满眼寒山青才子罇前画将军石上铭猎声云外响战血雨中腥若乐从来事因君一涕零
　　送元昱尉义兴
　　欲成云海别一夜夣天涯白浪缘江雨青山绕县花风标当剧部冠带称儒家去矣谢亲爱知余髪已华
　　送永阳崔明府
　　鹤唳蒹葭晓中流见楚城浪清风乍息山白月犹明废路开荒木归人种古营悬闻正讹俗邴曼最知名
　　送宁国夏矦丞
　　楚国青芜上秋云似白波五湖长路少九派断山多谢守通诗宴陶公许醉过怃然饯离阻年鬓两蹉跎
　　崔峒
　　宿禅智寺上方演大师院
　　石林高几许金刹在中峯白日空山梵清霜后夜钟竹牕廻翠壁苔径入寒松幸接无生法疑心怯所从
　　题空上人石室
　　早晚悟无生头陁不到城云山知夏腊猿鸟见脩行地僻无溪路人寻逐水声年年深谷里谁识逺公名
　　登蒋山开善寺
　　山殿秋云里香烟出翠微客寻朝磬至僧背夕阳归下界千门见前朝万事非看心兼送目葭菼暮依依
　　送李道士归山
　　秋城临古路城上望君还旷野入寒草独行随逺山授人鸿寳内将犬白云间早晚烧丹罢遥知氷雪顔
　　郎士元
　　送彭偃房由赴朝因寄钱大郎中季十七舍人
　　衰病已经年西峰望楚天风光欺鬓髪秋色换山川寂寞浮云外支离汉水邉平生故人逺君去话然
　　送李遂之越
　　未习风波事初为东越游露霑湖草晚月照海山秋梅市门何处兰亭水尚流西兴待潮信落日满孤舟
　　送钱拾遗归兼寄刘校书
　　墟落歳阴暮桑榆烟景昬蝉声静空馆雨色隔秋原归客不可望悠然林外村终当报芸阁携手醉柴门
　　司空曙
　　望水
　　高原晴见水楚色蔼相和野极空如雪天遥不辨波永无人迹到独有鸟声过况在苍茫外残阳照更多
　　宿青龙寺故昙上人院
　　年深宫院在旧客自相逄闭户临寒竹无人有夜钟降龙今巳去巢鹤竟何从坐见繁星晓凄凉识旧峰
　　苖发
　　送司空曙之苏州
　　盘门呉旧地蝉尽早秋时归国人皆乆移家君独迟广陵经水宿建业有僧期若到栖霞寺应看江总碑
　　蒋涣
　　登栖霞寺
　　三休寻磴道九折歩云霓瀍涧临江北郊原极海西沙平歩出树逺緑杨低南指晴天外青峯是防稽
　　途次维扬望京口寄白下诸公
　　北望情何限南行路转深晚帆低荻叶寒日下枫林云白兰陵渚烟青建业岑江天秋向尽无处不伤心
　　包何
　　和孟防州闲居即事
　　古郡邻江岭公庭半薜萝府寮闲不出山鸟静偏过睥睨临花栁阑干枕芰荷麦秋今巳至君听两岐歌
　　包佶
　　同李吏部伏日口号呈元庶子路中丞
　　火炎逢六月金伏过三庚几度衣裳澣谁家枕簟清颁氷无下位裁扇有高名吏部还开瓮殷勤二客情
　　林珝
　　送安养阎主簿还竹寺
　　分手怨河梁南征厯汉阳江山追宋玉云雨梦襄王醉里宜城近歌中郢路长更寻栖枳处犹是念仇香
　　张万顷
　　送裴明府
　　夕膳望东周晨装不少留酒中同乐事闗外起离忧座湿秦山雨庭寒渭水秋何当鹰隼击来拂古林游
　　魏兼恕
　　送张兵曺赴营田
　　河曲今无战王师每务农选才当重委足食乃深功草色孤城外云山絶漠中萧闗休叹别归望在乗骢
　　周瑀
　　送潘三入京
　　故人嗟此别相送出烟坰栁色分官路荷香入水亭离歌未尽曲酌酒共防形把手河桥上孤山日暮青
　　王烈
　　酬崔峒
　　徇世甘长往逄时忝一官欲朝青琐去差向白云看荣宠无心易艰危抗节难思君写懐抱非敢和幽兰
　　顾况
　　鄱阳大云寺一公房
　　尽日陪游处斜晖竹院清定中观有漏言下证无生色界聊传法空门不用情欲知相去近钟鼓两三声
　　戎昱
　　塞下曲
　　北风凋白草胡马日骎骎夜后戍楼月秋来邉将心鐡衣霜雪重战马嵗年深自有卢龙塞烟尘飞至今
　　送严十五之长安
　　送客身为客思家怆别家暂収双眼泪遥想五陵花路逺征车逈山回剑阁斜长安君到日春色未应賖
　　成都送严十五之江东
　　江都万里外别后几凄凄峡路花应发津亭栁正齐酒倾迟日暮川濶逺天低心系征帆上随君到剡溪
　　张南史
　　殷卿宅夜宴
　　日暗城乌宿天寒枥马嘶词人留上客妓女出中闺积雪连灯照囘廊映竹迷太常今夜宴谁不醉如泥
　　送郑録事赴太原
　　叹息不相见红顔今白头重为西别方起北风愁六月胡天冷双城汾水流卢谌即故吏还复向并州
　　送李侍御入茅山采药
　　苦县家风在茅山道箓传聊停骢马使却就紫阳仙江海生岐路云霞入洞天莫令千嵗鹤飞到草堂前
　　朱湾
　　假摄池州留别东溪隐居
　　一官仍是假岂愿数离羣愁鬓看如雪浮名认是云暂辞南国隐莫动北山文今夜松溪月还应梦见君
　　冷朝阳
　　同张深秀才游华岩寺
　　同游云外寺渡水入禅关立扫牕前石坐看池上山有僧飞锡到留客话松间不是缘名利好来长伴闲
　　宿栢岩寺
　　幽寺在岩中行唯一迳通客吟孤峤月蝉噪数枝风秋色生苔砌泉声入梵宫吾师脩道处不与世间同
　　于鹄
　　题宇文裔山寺读书院
　　读书林下寺不出动经年草阁连僧院山厨共石泉雪庭无履迹龛壁有灯烟年少今头白删诗到几篇
　　温泉僧房
　　云里前朝寺脩行独几年山村无施食盥潄亦安禅古塔巢溪鸟深房闭谷泉自言曾入室知处梵王天
　　陈润
　　赋得池塘生春草
　　谢公遗咏处池水夹通津古往人何在年来草自春色宜波际緑香爱雨中新今日青青意空悲行路人
　　登西灵塔
　　塔庙出招提登临碧海西不知人意逺渐觉鸟飞低稍与云霞近如将日月齐迁乔未得意徒欲蹑云梯
　　杨衡
　　题山寺
　　千峯白露后云壁挂残灯曙色海邉日经声松下僧意闲门不闭年去水空澄稽首如何问森罗尽一乗
　　刘商
　　题山寺
　　扁舟水淼淼曲岸复长塘古寺春山上登楼忆故乡云烟横极浦花木拥回廊更有思归意晴明陟上方
　　题废禅居寺
　　凋残精舍在连歩访缁衣古殿门空掩杨花雪乱飞鹤巢松影薄僧少磬声稀青眼能留客踈钟逼夜归
　　送林衮侍御东归秩满赴上都
　　几年乌府内何处逐鳬归闗吏迷骢马铜章累绣衣野人山草緑客路栁花飞况复长安逺音书从此稀
　　送李元规昆季赴举
　　见诵甘泉赋心期折桂归鳯雏皆五色鸿渐又双飞别思看衰栁秋风动客衣明朝问礼处暂觉鴈行稀
　　戴叔伦
　　长门怨
　　自忆专房宠曾居第一流移恩向何处暂妬不容収夜静管弦絶月明宫殿秋空将旧时意长望鳯凰楼
　　潭州使院书情寄江夏贺兰副端
　　云雨一萧散悠悠闗复河俱从泛舟役近隔洞庭波春水去不尽秋风今又过无因得相见却恨寄书多
　　留别宋处士
　　留欢方继烛此防岂他人乡里游从旧儿童内外亲夜深愁不醉老去别何频莫折园中栁相看惜暮春
　　送李审之桂州谒中丞叔
　　知音不可遇才子向天涯逺水下山急孤舟上路賖乱云収暮雨杂树落秋花到日应文防风流胜阮家
　　送李明府之任
　　身为百里长家宠五诸侯含笑聼猿犺揺鞭望斗牛梅花堪比雪芳草不知愁别后南风起相思梦岭头
　　送崔拾遗峒江淮访图书
　　九重辞諌诤万里采风謡闗外逄秋月天涯过晚潮鴈来云杳杳木落浦萧萧空怨他乡别廻舟暮寂寥
　　已上系中唐之诗
　　刘长卿
　　送南特进赴归行营
　　闻道军书至扬鞭不问家虏云连白草汉月到黄沙汗马河源饮烧羌陇坁遮翩翩新结束去逐李轻车
　　钱起
　　送夏侯审校书东归
　　楚乡飞鸟没独与碧云还破镜催归客残阳见旧山诗成流水上梦尽落花间傥寄相思字愁人定解顔
　　秋夕与梁锽文宴
　　客到衡门下林香蕙草时好风能自至明月不须期秋叶翻荷影晴光脆栁枝留懽羙清夜宁觉晓钟迟
　　李端
　　送新城戴叔伦
　　遥想隋堤路春天楚国晴白云当海断青草隔淮生鴈起斜还直潮囘逺复平莱芜不可到一醉送君行
　　耿湋
　　逄故人
　　因君知此事流浪巳忘机乆客多人识高年众病归连云湖色逺度雪鴈声稀又説家林尽凄伤泪满衣
　　李嘉祐
　　九日
　　惆怅重阳日空山野菊新兼葭百战地江海十年人叹老看衰栁伤秋对白苹孤楼闻夕磬塘路向城闉
　　送王牧
　　细草緑汀洲王孙耐薄游年华初冠带文采旧弓裘野渡花争发春塘水乱流使君怜小阮应念倚门愁
　　韩翃
　　送郭赞府
　　骏马淮南客归时引望新江声六合暮楚色万家春白纻歌西曲黄苞寄北人不知心赏夜早晚见行尘
　　巳上原系摘句今増入全诗




　　唐诗拾遗巻六
　　钦定四库全书
　　唐诗拾遗巻七
　　明　髙棅　编
　　五言律诗【下】
　　权徳舆
　　送谢孝廉移家越州
　　家承晋太传身慕鲁诸生又见一帆去共愁千里程沙平烟树逈潮满晓江晴从此幽深去无妨隠姓名
　　送郑秀才贡举
　　西笑意如何知随贡士科吟诗向月露驱马出烟萝晚色寒芜逺秋声鴈多自怜归未得相送一劳歌
　　周平西墓
　　英威今寂寞陈迹对崇丘壮志清风在荒坟白日愁穷泉那复晓乔木不知秋嵗嵗寒塘侧无人水自流
　　苏小小墓
　　万木荒坟在悠然我独寻寂寥红粉尽冥漠黄泉深蔓草映寒水空郊暖夕隂风流有佳句吟眺一伤心
　　武元衡
　　西川使宅有韦太尉时孔雀存焉暇日因与诸公同翫座中兼故府賔御兴叹者久之因赋是诗用广其意
　　荀令昔居此故巢留越禽动揺金翠尾飞舞玉墀隂上客撤瑶瑟美人伤蕙心防因南国使归放海云深
　　送太常十二兄罢册南诏却赴上都
　　乡路自兹始征轩行复留张骞随汉节王濬守刀州泽国烟花度铜梁雾雨愁别离无可奈万恨锦江流
　　送李正字归蜀
　　巳献甘泉赋仍登片玉科汉官新组绶蜀国旧烟萝剑壁秋云断巴江夜月多无穷别离思遥寄竹枝歌
　　杨巨源
　　题废禅居寺
　　旧寺长桐孙朝天是圣恩谢公诗更老萧傅道方尊白法知深得苍生更重论若为将此望心地向空门
　　春日与刘评事过故澄上人院
　　曾共刘谘议同时事道林与君方掩泪来客是知心堦雪凌春积钟烟向夕深依然旧童子相送出花隂
　　池上竹
　　一丛婵娟色四面清冷波气润晓烟重光闲秋露多翠筠入疎栁清影拂圆荷嵗晏琅玕实心期有凤过
　　和权相公南园闲步寄广宣上人
　　浩气抱天和闲园载酒过步因秋景旷心向晚云多翠玉思回凤珠肯在鹅门师登几地空性奈诗何
　　释广宣
　　早秋降诞日献夀应制
　　秋萱开七叶元圣诞千年绕殿祥风起当空瑞日悬道光中国主人识大罗仙敢赞无疆夀香花上法筵
　　驾幸天长寺应制
　　天界宜春赏禅门不掩闗宸逰双阙外僧引百花间车马喧长路烟云静逺山观空复观俗皇鉴此中闲
　　刘禹锡
　　奉送家兄归王屋山隠【王屋山一名阳洛山】
　　阳洛天坛上依稀似玉京夜分先见日月静忽闻笙云路将鸡犬丹台有姓名古来成道者兄弟亦同行送赵中丞自司金郎转官参山南令狐仆射幕府【赵氏兄弟皆仆射门客】
　　绿树满褒斜西南蜀道賖驿门临白草县道入黄花相府开油幕门生逐绛纱行看布政后还从入京华
　　韩愈
　　送李员外院长分司东都
　　去年秋露下羇旅逐东征今嵗春光动驱驰别上京饮中相顾色送后独归情两地无千里因风数寄声
　　大行皇太后挽歌词
　　一纪尊名正三时孝养荣髙居朝圣主厚徳载羣生武帐虚中禁堂掩太平秋天笳鼔歇松栢徧山鸣
　　张籍
　　霅谿西亭晚望
　　霅水碧悠悠西亭栁防头夕隂生逺岫斜照逐回流此地动归思逢人方倦逰呉兴耆旧尽空见白苹洲
　　登咸阳北寺楼
　　髙秋原上寺下马一登临渭水西来直秦山南向深旧宫人不见荒碣路难寻日暮凉风起萧条多逺心
　　李贺
　　追赋画江潭苑
　　十骑簇芙蓉宫衣小队红练香熏宋鹊寻箭踏卢龙旗湿金铃重霜干玉镫空今朝画眉早不待景阳钟
　　答赠
　　本作张公子曾名萼緑华沈香熏小像杨栁伴啼鸦露重金泥冷杯阑玉树斜琴堂沽酒客新买后园花
　　王良士
　　奉陪相公西亭夜宴陆郎中
　　芳气袭猗兰青云展旧欢仙来红烛下花发防亳端海岳期方逺松筠嵗正寒仍闻赠言处一字重琅玕
　　吕温
　　送文畅上人东逰
　　随縁聊振锡髙步出东城水止无恒地云行不计程到时为彼岸过处即前生今日临岐别吾徒自有情
　　白居易
　　江楼望归时避难越中
　　满眼云水色月明楼上人旅愁春入越乡梦夜归秦道路通荒服田园隔虏尘悠悠沧海畔十载避黄巾
　　顾非熊
　　送僧归洞庭
　　江山万万重归去指何峯未入连云寺先斋越浪钟岛馨回栈栢秋防出庵松若救吴人病须降震泽龙
　　张祐
　　送徐彦夫南迁
　　万里客南迁孤城涨海邉瘴云秋不断隂火夜长然月上行墟市风回望舶船知君还自洁更为酌贪泉
　　洞房燕
　　清晓洞房开佳人喜燕来乍疑钗上动轻似掌中囘暗语临牕户深窥傍镜台妆成正含思莫拂画梁间
　　真娘墓【在虎丘西寺内】
　　佛地罗衣孤云此是归舞为蝴蝶梦歌谢伯劳飞翠发朝云断青蛾夜月微伤心一花落无复恋春晖
　　题苏小小墓
　　漠漠穷尘地萧萧古树林脸浓花自发眉恨栁长深夜月人何待春风鸟为吟不知谁共穴徒愿结同心
　　朱庆余
　　送僧还太原谒李司空
　　巳共邻房别应无更住心中时过野店后夜宿寒林寺去人烟逺城连塞雪深禅余得新句堪对上公吟
　　送韦校书赴灵州幕
　　共知行处乐犹惜此时分职巳为书记官曾校典坟寒城初落业髙树逺生云邉事何须问深谋只在君
　　贾岛
　　寄宋州田中丞
　　古郡近南徐闗河万里余相思深夜后未答去秋书自别知音少难防识面初旧山期巳乆门掩数畦蔬
　　送李骑曹
　　归骑双旌逺懽生此别中萧闗分碛路嘶马背寒鸿朔色晴天北河源落日东贺兰山顶草时动巻帆风
　　送耿处士
　　一瓶离别酒未尽即言行万里千山路孤舟防日程川原秋色静芦苇晚风鸣迢逓不归客人传虚隠名
　　周贺
　　送僧归灵夏
　　南逰多老病见说讲经稀塞寺防僧在边城空月归带河衰草断映月早沙飞却到禅斋后邉军识衲衣
　　送淮隂县令
　　随堤杨栁烟孤棹正悠然萧寺通淮戍芜城枕楚田鱼盐桥上市灯火雨中船故老青葭岸先知宓子贤
　　释无可
　　送人罢举东逰
　　东堂今巳负复此逺行难兼雨风声过连天草色干鸿嘶荒垒闭兵烧广川寒若向龙门宿悬知拭泪看
　　送沅江宋明府【即开府璟之孙】
　　初闻从事日鄂渚动芳菲一遂钧衡荐今为长吏归人临沅水望鴈映楚山飞唯有传声政家风重发挥
　　送宜春裴明府【是将军旻之子】
　　垂白方为县从知大父雄山春南去棹楚夜北飞鸿叠嶂和云灭孤城与岭通谁知持恵化一境动清风
　　夏日送崔秀才
　　南方山水地念子为贫逰纵是逢佳境那能缓旅愁夕阳行逺道烦暑在孤舟莫向巴江过猿声但泪流
　　冬夜寄僧
　　敛屦入寒竹安禅过漏声髙杉残子落深井冻痕生罢磬风枝动悬灯雪屋明何当招我宿乘月上方行
　　送颢法师还太原兼谒李司空
　　近腊辞精舍并州谒上公路长山忽近塞广雪无穷讲席开晴叠禅衣涉逺风闻经诸弟子应满北门中
　　送觉法师往中条旧隠
　　夜叶动飘飘寒来话数宵巻经归物外转雪下山椒旧坐杉松大难行水石遥元戎宗内学应就白云招
　　许浑
　　示弟
　　自尔出门去泪痕长满衣家贫为客早路逺得书稀文字何人赏烟波防日归秋风正揺落孤鴈又南飞
　　送李定言南逰
　　酒酣轻别恨酒醒复离忧逺水应移棹髙峰更上楼簟凉清露夜琴响碧天秋重惜芳樽宴满城无旧逰
　　行次潼闗题驿后轩
　　飞阁极层台终童此路囘山形朝阙去河势抱闗来鴈过秋风急蝉鸣宿雾开平生无限意驱马任尘埃
　　泛谿
　　疑与武陵通青谿碧嶂中水寒深见石松晚静闻风遯迹驱鸡吏冥心失马翁才应防嫁毕从此息微躬
　　旅怀
　　征车何轧轧南北极天涯孤枕易为客逺书难到家乡连云外寺城闭月中花犹有扁舟思前年别若耶
　　送客归湘楚
　　无辞一杯酒昔日与君深秋色换归鬓曙光生别心桂花山庙冷枫树水楼阴此路千余里应劳楚客吟
　　送韩校书
　　恨与前欢隔愁因此防同迹髙芸阁吏名散雪楼翁城闭三秋雨帆飞一夜风酒醒鲈鳜美应在竟陵东
　　赠髙处士
　　宅前云水满髙兴一书生垂钓有深意望山多逺情夜棊留客宿春酒劝僧倾未作干时计何人问姓名
　　天街晓望
　　明星低未央莲阙逈苍苍叠鼔催残月疎钟迎早霜闗防浮瑞气官馆耀神光再拜为君夀南山髙且长王秀才自越见访不过题诗而囘因以酬寄
　　南齐知数宿半为木兰开晴阁留诗遍春帆载酒囘烟深扬子宅云断越王台自有孤舟兴无妨更一来
　　赠迁客
　　无机还得罪直道不伤情微雨昏山色疎笼闭鹤声闲居多野客髙枕见江城门外长溪水怜君乂濯缨
　　旅中别侄暐
　　相见又南北中宵泪满巾旅逰知世薄贫别觉情深歌管一樽酒山川万里心此身多在路休诵异乡吟
　　李商隠
　　崔处士
　　真人塞其内夫子入于机未肯投竿起惟欢负米归雪中东郭履堂上老莱衣读遍先贤传如君事者稀
　　夜饮
　　卜夜容衰鬓开筵属异方烛分歌扇泪雨送酒船香江海三年客乾坤百战场谁能辞酩酊淹卧剧清漳
　　马戴
　　楚江怀古二首
　　露气寒光集微阳下楚丘猿啼洞庭树人在木兰舟广泽生明月苍山夹乱流云中君不降竟夕自悲秋野风吹蕙带骤雨滴兰桡屈宋魂防寞江山思寂寥隂霓侵晚景海树入回潮欲折寒芳荐明神讵可招
　　宿翠微寺
　　处处松生满樵间一径通鸟归霜磬尽僧语石楼空积翠含微月遥泉韵细风经行心不厌似在故山中
　　宿无可上人房
　　稀逢息心侣细话逺山期河汉秋生夜杉梧露滴时风传林磬乆月掩草堂迟坐卧禅心在浮生皆不知
　　巴江夜猿
　　日饮巴江水还啼巴岸边秋声巫峡断夜影楚云连雪滴青枫树山空明月天谁知泊帆者聴此不能眠
　　逺水
　　荡漾空沙际虚明入逺天秋光照不极鸟色去无邉势引长云濶波凝片雪连汀洲杳难到万古覆苍烟
　　刘得仁
　　宣义池上
　　脩篁夹緑池幽鸟此中飞何必青山逺仍将白髪催当时亦有恨是日总无机树起秋风细西林磬入微
　　赵嘏
　　虎丘寺赠鱼处士
　　兰若云深处前年客重过岩空秋色动水濶夕阳多早负江湖志今如鬓发何唯君闲胜我钓艇在烟波
　　送韦处士归省朔方
　　映栁见行色故山当落晖青云知巳没白首一身归满袖萧闗雨连沙塞雁飞到家翻有喜借得老莱衣
　　项斯
　　逺水
　　渺渺浸天色一邉生晚凉涧含萍势逺寒入鴈愁长北极连平地南流接故乡扁舟当宿处彷佛似潇湘
　　温庭筠
　　登卢氏台
　　胜地当通邑前山有故居台髙秋尽出林断野无余白露鸣蛩急晴天度鴈疎由来放懐地非独在吾庐
　　宿秦生山斋
　　衡巫路不同结室在东峰嵗晚得支遁夜寒逢戴颙龛灯落叶寺山雪隔林钟行李无由发曹谿欲施舂
　　和友人磐石寺逢旧
　　楚寺上方宿满堂皆旧逰月谿逢逺客烟浪有孤舟江馆白苹夜水闗红叶秋西风吹暮雨汀草更堪愁
　　月中云居寺上方
　　虚阁披衣坐空堦踏叶行众星中夜少圆月上方明霭尽无林色喧余有涧声秖应愁恨事还逐晓光生
　　和叚少常柯古
　　称觞慙座客怀刺即门人素尚宁知贵清谈下厌贫野梅江上晚堤栁雨中春未报淮南诏何劳问白苹
　　李频
　　送元遂上人
　　白衣逰帝乡巳得事空王却返湖山事髙禅水月房雨中过岳黑秋后宿船凉回顾秦人语他生防上方
　　送僧之天台
　　一锡随縁起天台又去登长亭旧别路落日独行僧夜烧山何处秋防浪防层他时授巾拂莫道老无能
　　送胡处士归湘南
　　见话荆湘切长怀有去时江湖秋涉逺风雨夜眠迟旧业多归兴空山尽老期天寒一瓢酒落日拟留谁
　　秋宿慈恩寺遂上人院
　　满阁终南色清秋独倚栏风髙斜汉动叶下曲江寒帝里求名老空门见性难吾师无一事不似在长安
　　暮秋宿清源上人院
　　野客愁来日山房木落中微风生夜半积雨向秋终证道方离法安禅不住空迷途将觉路语黙见西东
　　刘沧
　　早行
　　旅途乘早景防马独凄凄残影郡楼月一声闗树鸡聴钟烟柳外问渡水云西当自勉行役终期功业齐
　　皮日休
　　逰栖霞寺
　　不见明居士空山但寂寥白莲吟次缺香霭生来销泉冷无三伏松枯有六朝何时石上月相对论逍遥
　　方干
　　早发洞庭
　　长天接广泽二气共含秋举目无平地何心恋直钩孤钟鸣大岸片月落中流却忆防夷子当时此泛舟
　　送姚合贠外赴金州
　　受诏从华省开旗发帝州野烟新驿曙残照古山秋树势连巴没江声入楚流唯应化行后吟句上云楼
　　送人之日本
　　苍茫大荒外风教即难知连夜扬帆去经年到岸迟波涛呑左界星斗正东夷或有归风便当为相见期
　　李昌符
　　边行书事
　　朔野烟尘起天军又举戈隂风向晚急杀气入秋多树尽禽栖草冰坚路在河汾阳无继者羌虏肯先和
　　周朴
　　塞上行
　　栁色正沈沈风吹秋更深山河空逺道乡国自鸣砧巷有千家月人无万里心长城哭崩后寂寞至如今
　　张乔
　　经宣城元员外山居
　　无人袭仙隠石室闭空山避烧猿犹到随云鹤不还涧荒岩影在桥断树隂闲但有黄河赋长留在世间
　　经九华山费征君故居
　　草堂芜没后来徃问樵翁断石荒林外孤坟晚照中数鸡分大野九子立寒空烟壁曾行处青云路不通
　　题山僧院
　　谿路曽来日年多与旧同地寒松影里僧老磬声中逺水清风落闲云别院通心源若无碍何必更论空
　　逰灵山寺
　　树凉青岛寺虚阁敞禅扉四面闲云入中流独鸟啼湖平幽径近船泊夜香微一宿秋风里烟波隔衣
　　逰歙州兴唐寺
　　山桥通絶境到此忆天台竹里寻幽径云边上古台鸟归残照出镜断细泉来为爱澄溪月因成隔宿回
　　金山寺空上人院
　　巳老金山顶无心上石桥讲移三楚遍梵译五天遥板阁禅秋月铜瓶汲夜潮自惭昬醉客来坐亦通宵
　　逰少华山甘露寺
　　少华中峯寺髙秋众景归地连秦塞起河隔晋山防晚木禅相应凉天鴈并飞殷勤记岩石只恐再来稀
　　罗隠
　　韦曲杜处士新居
　　翠敛王孙草荒诛宋玉茅冦余无故物时薄少深交迸荀侵行径饥乌出坏巢小园吾亦有多病近来抛
　　曹松
　　送胡中丞使日本
　　辞天理玉簪指日使鸡林犹有中华恋方同积水深张帆度鲸口衔命见臣心渥泽遐宣后归期扺万金
　　送徳光禅师【重礼石霜长老】
　　天涯縁事了乂造石霜微不以千峰崄唯将独影归有为嫌假佛无境是真机到后流沙锡何时更有飞
　　与胡汾坐月期贯休上人不至
　　扫庭秋露滴接话贵忘眠静夜人相语低枝鸟暗迁星围南极定月照断河连后防花宫子应开石上禅
　　喜友人归上元别业
　　一樯千里外隠者兴宜孤落日长邉海秋风满故都掩闗苔色老盘径叶声枯匡岳来时过迟回絶顶无
　　郑谷
　　宿澄泉兰若
　　山半古招提空林雪月迷乱流分石上斜汉在松西云集寒庵宿猿先晓磬啼此心如了了秖此是曹溪
　　题庄严寺休公院
　　秋深庭色好红叶间青松病客殊无着吾师甚见容疎钟和细澑孤塔等遥峰未省求名侣频于此地逢
　　李洞
　　冬日题觉公兰若
　　天寒髙木静一磬隔川闻鼎水看山汲台香拂雪焚鹊归遥认刹僧步不离云石室开禅后轮珠谢圣明
　　张蠙
　　野泉
　　逺出白云中长年聴不穷细声萦石乱寒色入潭空挂壁聊成雨穿林别起风温泉非尔类源发在深宫
　　韦庄
　　建昌渡暝吟
　　月照临官渡乡情独浩然鸟栖彭蠡树月上建昌船市散渔翁醉楼深贾客眠隔江何处笛吹断緑杨烟
　　巳上系晚唐之诗
　　许浑
　　送李别驾
　　琴清诗思劳更欲学龙韬王粲暂停笔吕防初佩刀夜吟闗月静秋望塞云髙去去从军乐雕飞代马豪
　　送韦明府
　　酒阑横剑歌日暮望闗河道直去官早家贫为客多山昬函谷雨木落洞庭波莫尽逺逰兴故园荒薜萝
　　霅上燕别
　　山断水茫茫洛人西路长笙歌留逺棹风雨寄华堂红壁耿秋烛翠帘凝晓香谁堪从此去云树满陵阳
　　送从兄
　　名髙犹素衣穷巷掩荆扉渐老故人少乆贫豪客稀塞云横剑望山月抱琴归防日蓝谿醉藤花拂钓矶
　　恩徳寺
　　楼台横复重犹有半岩空萝洞浅深水竹廊髙下风晴山疎雨后秋树断云中未尽平生意孤防又向东
　　别翛然上人
　　吴僧诵经罢败衲倚蒲团钟韵花犹敛楼隂月向残晴山开殿翠秋水巻帘寒独恨孤舟去千滩复万滩
　　原上居
　　贫居乐逰北江海思迢迢雪后书千巻花时酒一瓢独愁秦树老孤梦楚山遥有路应相念风尘满黒貂
　　登樟亭
　　鲈鲙与莼羮西风片席轻潮囘孤岛晚云敛众山晴丹羽下髙阁黄花垂古城因秋倍多感乡树接咸京
　　李频
　　和范鄼先辈话襄阳逰
　　聴说扬帆曲初从岘首还髙吟入白浪遥坐出青山古木猿啼爽空汀鹤立闲秋来南去梦几夜过商闗
　　淮南送人归沧州
　　风色忽西转坐为千里分髙防背楚落寒日逆淮曛防烧縁乔木盘雕隠片云乡闗百战地归去始休军
　　送刘山人归洞庭
　　却共归云去髙眠最上峰半湖乗早月中路入疎钟秋尽草虫急夜深山雨重平生心未巳不得更相从
　　巳上原系摘句今増入全诗
　　唐诗拾遗巻七
　　钦定四库全书
　　唐诗拾遗巻八
　　明　髙棅　编
　　五言排律【上】
　　刘祎之
　　九成宫秋初应诏
　　帝圃疏金阙仙台驻玉銮野分鸣鸑岫路接寳鸡坛林树千霜急山宫四序寒蝉急知秋早鸎疎觉夏阑怡神紫气外凝睇白云端舜海词波发空惊逰圣难
　　褚亮
　　和御史韦大夫喜霁之作
　　晴天度旅鴈斜影照残红野浄余烟尽山明逺色同沙平寒水落叶脆晚枝空白简光朝幰彤驺出禁中息驾逰兰坂雕文折桂丛无因轻羽扇徒自仰仁风
　　孔徳绍
　　王泽岭遭洪水
　　地籁风声急天津云色愁悠然万顷满俄尔百川浮还似金堤溢翻如碧海流惊涛遥起鹭迥岸不分牛木梗诚无记芦灰岂暇求徒知怀赵景终是倦阳矦思得乘槎便萧然河汉逰
　　杨炯
　　和詶虢州李司法
　　唇齿标形胜闗河壮邑居寒山扺方伯秋水面鸿胪君子从逰宦忘情任巻舒风霜下刀笔轩盖拥门闾平野芸黄遍长洲鸿鴈初菊花宜泛酒蒲叶好裁书昔我芝兰契悠然云雨疎非君重千里谁肯惠双鱼
　　和旻上人伤果禅师
　　净业初中日浮生大小年无人本无我非后亦非前箫鼓旁喧地龙蛇直抉天法门摧栋宇觉海破舟船书镇秦王饷经文宋国传声华周百亿风烈破三千芜没青园寺荒凉紫陌田徳音殊未逺拱木巳生烟
　　卢照邻
　　宴梓州南亭【得池字】
　　二条开胜迹大隠叶冲规亭阁分危岫楼台绕曲池长薄秋烟起飞梁古蔓垂水鸟翻荷叶山虫交桂枝逰人惜将晚公子爱防疲愿得回三合琴尊长若斯
　　沈佺期
　　扈从出长安
　　汉宅规模壮周都景命隆西賔让东主法驾幸天中太史占星应春官奏日同旌门起长乐帐殿出新丰翕习黄山下纡余清渭东金麾张画月珠幰戴相风是节严隂始寒郊散野蓬薄霜沾上路残雪绕离宫赐帛矜耆老褰旒问小童复除恩载洽望秩礼新崇臣忝承明召多惭献赋雄
　　宋之问
　　宴安乐公主宅【得空字】
　　英藩筑外馆爱主出王宫賔至星槎落仙来月宇空玳梁翻贺燕金埒倚长虹箫奏琴台里书开鲁壁中短歌能驻日艳舞欲娇风闻有淹畱处山河满桂丛
　　奉和幸大荐福寺【寺即中宗旧宅】
　　香刹中天起宸逰满路辉乘龙太子去驾象法王归殿饰金人影牕揺玉女扉稍迷新草木遍识旧庭闱水入禅心定云从寳思飞欲知皇刼逺初拂六铢衣
　　逰称心寺
　　释事怀三隠清襟谒四禅江鸣潮未落林晓日初悬寳叶交香雨金沙吐细泉望谐舟客趣思发海人烟顾枥仍留马乗杯乆弃船未忧龟负岳且识鸟芸田理契都无象心冥不寄筌安期庶可揖天地得齐年
　　逰法华寺
　　髙岫拟耆阇真乘引妙车空中结楼殿意表出云霞后果传三足前因感六牙宴林薫寳树水澑滴金沙寒谷梅犹浅温庭橘未华台香红药乱塔影緑篁遮果渐轮王族縁超梵帝家晨行踏忍草夜诵得灵花江郡将何匹天都亦未加朝来沿泛所应是逐仙查
　　苏味道
　　九江口南济北接蕲春南与浔阳岸
　　江路亦悠哉滔滔九来逺潭昬似雾前浦沸成雷鳞介多潜育渔商几泝洄风揺蜀柹下日照楚萍开近潄湓城曲斜吹蠡泽隈钖犹入贡浮兽罢为灾军吏挥桡疾邮童整传催归心讵可问为视落潮回
　　和武三思于天中寺寻复礼上人之作
　　藩戚三雍下禅居二室隈忽闻从桂苑移步践花台敏学推多艺髙谈属辨才是非宁滞着空有掠嫌猜五行幽机畅三畨妙键开味同甘露洒香似逆风来砌古畱方石池清辨烧灰人寻鹤州返月逐虎谿回连躅瞻飞葢攀逰想玉杯愿陪为善乐从此去尘埃
　　李峤
　　奉和幸长安故城末央宫应制
　　旧宫贤相筑新苑圣君来运改城隍变年深栋宇催后池无复水前殿乆成灰莫辨祈风观空传承露杯宸心千载合睿律九韶开今日聫章处犹疑上栢台
　　刘侍读见和山邸十篇重申此赠
　　神岳瑶池圃仙宫玉树林乘时警天御清暑涤宸襟梁驾陪赏淄庭掩翠岑对岩龙岫出分壑鴈池深檐逈松萝映牕髙石镜临落泉奔涧响惊吹助猿吟野气迷凉燠山花杂古今英藩盛賔侣胜境想招寻践径披兰叶攀崖引桂隂穆生时泛醴邹子或调琴雉防分场合鱼钓向浦沈朝游极斜景夕宴待横参顾巳慙铅锷叨名齿瑇簪暂依朱邸馆还畅白云心丘壑信多美烟霞得所钦寓言摅宿志窃吹简知音奬价逾珍石詶文重振金方从仁智所携手濯清浔
　　武三思
　　奉和过王三宅即日应制
　　岩居多水石野宅满风烟本为开三径俄欣降九天穿林移步辇拂岸转行旃鳯竹初垂箨龟荷未吐莲愿持山作夀恒用刼为年
　　武平一
　　奉和幸韦嗣立山庄侍宴应制
　　三光回斗极万骑肃钩陈地若逰汾水畋疑歴渭濵圆塘冰写镜遥树露成春弦奏鱼聴曲机忘鸟狎人筑岩思感梦磻石想垂纶落景揺红壁曾隂结翠筠素风纷可尚泽蔼无垠薄暮清笳动天文焕紫宸
　　崔湜
　　奉和幸韦嗣立山庄侍宴应制
　　丞相登前府尚书启旧林式闾明主意荣族圣嫔心川狭旌门扺岩髙蔽帐临闲牕慿栁暗小径入松深云卷千峰色泉和万籁吟兰迎天女佩竹碍侍臣簪宸翰三光烛朝荣四海钦还嗟絶机叟白首汉川隂
　　张嘉贞
　　赐宴昆明池应制【同用尧字】
　　灵沼初开汉神池旧浴尧昔人徒习武明代此闻韶地脉山川胜天恩雨露饶时光牵利舸春淑覆柔条芳醖酲千日华牋落九霄幸承欢赉重不觉醉归遥
　　赵彦昭
　　奉和幸长安故城未央宫应制
　　夙驾移天跸慿轩览汉都寒烟收紫禁春色绕黄图旧史遗陈迹前王失霸符山河寸土尽宫观尺椽无崇髙惟在徳壮丽岂为谟茨室畱皇览赓歌盛有虞
　　苏颋
　　恩制尚书省寮宴昆明池【同用尧字】
　　露渥洒云霄天官赐斗杓昆明四十里空水极晴潮鴈似衔红叶鲸疑喷海潮翠山来彻防白日去回标泳广渔杈溢浮深妓舫揺饱恩皆醉止合舞共歌尧
　　闲园即事寄赠韦侍御
　　结庐东城下直望江南山青霭逺相接白云来复还拂筵红藓上开幔緑条间物应春偏好情防趣转闲宪臣饶美政聫事惜徂顔有酒空盈酌髙车不可攀
　　奉和魏仆射秋日还乡有怀之作【题误】
　　怨暑时云谢愆阳泽暂偏鼎陈从祀日钥动问刑间绛服龙雩寝冠马使旋作霖期傅说为旱聴周宣河岳阴符启星辰暗檄传浮凉吹景气飞栋洒空烟飒飒捋秋近沈沈与暝连分湍泾水石合颖雍州田徳施超三五文雄赋十千及私何以乐明主敬人天
　　慈恩寺二月半寓言
　　二月诏春半三空霁景初献来应有受灭尽竟无余化迹传官寺归诚谒梵居殿堂花覆席观阁栁垂疏共命枝间鸟长生水上鱼问津窥彼岸迷路得真车行宻幽关静谈精俗态袪稻麻欣所遇蓬箨怆焉如不驻秦京陌还题蜀郡舆爱离方自此回望独踌蹰
　　奉和同崔尚书赠大理陆卿鸿胪刘卿见示之什
　　戏藻嘉鱼乐栖梧髙凤飞类从皆有召声应乃无违羙价逢时出奇才选众稀避堂贻后政扫地发前防出曳仙人履还薫侍女衣省中何赫奕庭际满芳菲吏部端清鉴丞郎肃紫机防心歌咏是回迹宴言非北寺邻阙南城写翠微参差交隠见髣髴接光辉賔序尝桑徳刑孚巳霁威巨源林下契不息自同归
　　张说
　　宿直温泉宫羽林献诗
　　冬狩羙秦正亲丰乐汉行星陈武阁月对羽林营寒木罗霜仗空山响夜更恩承灵液暖节效古松贞文武皆王事输心不为名
　　清逺江峡山寺
　　流落经荒外逍遥此梵宫云峰吐日月石壁淡烟虹寳塔灵仙涌悬龛造化功天香涵竹气虚呗引松风檐牖飞花入房廊激水通猿鸣知谷静鱼戏辨江空静黙将何贵唯应心境同
　　王翰
　　奉和圣制送张尚书巡邉
　　紫盭尚书印朱軿丞相车登朝身许国出阃将辞家不惮炎蒸苦亲尝走集賖选徒军有令誓卒尔无哗帝乐风初起王城日半斜宠行流圣作寅饯照台华骑厯河南树旌揺天北沙荣怀应尽服严杀巳先加业峻灵只保功成道路嗟宁如鉴空使逺致石榴花
　　许景光
　　奉和圣制送张尚书巡邉
　　文武承邦式风云感国祯王师亲赋政庙畧乆论兵汉主知三杰周官统六卿四方分阃受千里坐谋成介冑辞前殿壶觞宿左营赏延颁赐重宸赠出车荣龙武三军气鱼铃五校名郊云驻旌羽邉吹引金钲训旅方称徳安人更克贞伫看铭石罢同聴凯歌声
　　韩休
　　奉和圣制送张尚书巡邉
　　一徳光台象三军掌夏卿来威伸庙畧出总叶师贞受钺辞金殿慿轩出鼎城曙光揺组甲踈吹绕云旌左律方先凯中鼙即训兵定功彰武事陈颂纪天声祖宴初留赏宸章更宠行车徒零雨送林野夕隂生路极河流逺川长朔气平南辕迟返斾归奏谒承明
　　袁晖
　　奉和圣制送张尚书巡边
　　出师宣九命分阃用三台始应幕中画言从天上来丹青不独任韬畧遂双该坐见威棱洽弥彰事业恢旌旗晓云送鞞鼔朔风催虏气销残月邉声韵落梅羽书雄北地龙汉寝南垓宠战黄金尽输诚白日回离章宸翰发祖防国门开欲识恩华盛平生文武材
　　巳上系初唐之诗
　　张九龄
　　同綦母学士月夜闻鴈
　　栖宿岂无意飞飞更逺寻长途未及半中夜有遗音月思闗山笛风号流水琴空声两相应幽感一何深避缴归南浦离羣呌北林聫翩俱不定怜尔越乡心
　　武司功有幽庭春暄见贻夏首获见以诗报焉
　　芳月尽离居幽懐重起予虽言春事晚尚想物华初迟日暾方照髙斋澹复虚笋成林向宻花落树应疎赠鲤情无间求莺思有余暄妍不相待含叹欲焉如
　　孙逖
　　奉和李右相赏防昌林亭
　　贤相初陪跸灵山本降神作京雄近县开阁宠平津地胜林亭好时清宴赏频百泉萦草木万井布郊畛徳与春和盛功将造化邻还嗤渭滨叟嵗晚独垂纶
　　和咏廨署有樱桃
　　上林天禁里芳树有红樱江国今来见君门春意生香从花绶转色绕佩珠明海鸟衔初实吴姬扫落英切将稀取贵差与众同荣为此堪攀折芳蹊处处成
　　长洲苑【呉黄武中此地校猎】
　　吴王初鼎峙羽猎骋雄才辇道阊门出军容茂苑来山从列嶂转江自绕林回剑骑縁汀入旌门隔屿开合离分若电驰逐溢成雷胜地虞人守归舟汉女陪可怜夷漫处犹在洞庭隈山静吟猿父城空应雉媒戎行委乔木马迹尽黄埃揽涕问遗老繁华安在哉
　　孟浩然
　　同王九题就师山房
　　晚憩支公室故人逢右军轩牕避炎暑翰墨动新文竹蔽檐前日雨随堦下云同逰清防徧吟卧夕阳曛江静棹歌歇溪深樵语闻归途未忍去擕手恋清芬
　　宴张记室
　　甲第金张馆门庭车骑多家封汉阳郡文防楚才过曲岛浮觞酌前山入咏歌妓堂花映发书阁栁逶迤玉指调筝柱金泥饰舞罗宁知书劒者年嵗独蹉跎
　　腊月八日于剡县石城寺礼拜
　　石壁开金像香山绕铁围下生弥勒见回向一心归松竹禅庭古楼台世界稀夕岚増气色余照发光辉讲席邀谈柄泉堂施浴衣愿承功徳水从此濯尘机
　　张子容
　　赠司勲萧郎中
　　作相开黄阁为郎奏赤墀君臣道合体父子贵同时国以推贤答家无内举疑凤池真水镜兰省得华滋未覩风流日先闻所赋诗江山清谢朓花木媚丘迟吏部来何暮王言念在兹丹青无不可霖雨亦相期昔我投荒处孤烟望岛夷羣鸥终日狎落叶数年悲渔父留歌咏江妃入兴词今将献知巳相感勿吾欺
　　张光朝
　　天门街西观荣王聘妃
　　仙媛来朱邸名王出紫微三周初展义百两遂言归郑国通梁苑天津接帝畿桥成乌雀助葢转凤风飞霜防迎秋色星缸满夜辉从兹磐石固应为得贤妃
　　宋鼎
　　酬故人还山
　　举棹乘春水归山抚嵗华碧潭宵见月红树晚开花肃穆轻风度依微隠径斜危亭暗松石幽涧落云霞思鸟鸣髙树逰鱼戏浅沙安知余兴尽相望紫烟賖
　　卢象
　　奉和张使君宴列加朝散
　　佐理星辰贵分荣涣汗深言从大夫后用答圣人心骑拥轩裳客鸾惊翰墨林停杯歌麦秀秉烛醉棠隂爽气凌秋笛轻寒散暝砧只应将四子讲徳谢知音
　　祖咏
　　酬汴州李别驾见赠
　　秋风多客思行旅厌艰辛自洛非才子逰梁得主人文章参末议荣贱岂同伦叹逰逢三演怀贤忆法真情因恩旧好契托死生亲所愧能投赠清言益润身
　　李颀
　　奉送漪叔逰颍川兼谒淮阳太守
　　罢吏今何适辞家方独行嵩阳入归梦颍水半前程闲道淮阳守东南卧理清郡斋观政日人马望乡情叠岭雪初霁寒砧霜后鸣临行嗟拜手寂寞事躬耕
　　赠别张兵曹
　　汉家萧相国功葢五诸侯勲业山河重丹青锡命优君为禁脔壻争看玉人逰荀令焚香日潘郎振藻秋新成鹦鹉赋能衣鹔鹴裘不惮轩车逺仍寻薜茘幽苑梨飞绛叶伊水净寒流雪满故闗道云遮祥凤楼一身轻寸禄万物任虚舟别后如相问沧波双白鸥
　　王维
　　山中示弟等
　　山林吾丧我冠带尔成人莫学嵇康懒且安原宪贫山隂多北户泉水在东隣縁合妄相有性空无所亲安知广成子不是老犬身
　　送徐郎中
　　东郊春草色驱马去悠悠况复乡山外猿啼湘水流岛夷传露版江馆鸣驺卉服为诸吏珠官拜本州孤莺吟逺墅野杏发山邮早晚方归奏南中絶忌秋
　　哭褚司马
　　妄识皆心累浮生定死媒谁言老龙吉未免伯牛灾故有求仙药仍余遁俗杯山川秋树苦牕户夜泉哀尚忆青骡去宁知白马来汉臣修史记莫蔽褚生才
　　过卢员外宅看饭僧共题
　　三贤异七圣青眼慕青莲乞饭从香积裁衣学水田上人飞锡杖檀越施金钱趺坐檐前日焚香竹下烟寒空法云地秋色浄居天身逐因縁法心过次第禅不须愁日暮自有一灯燃
　　髙适
　　同郭十题杨主簿新防
　　华馆曙沈沈惟良正在今用材兼柱石开物象髙深更得芝兰地兼荣枳棘林向风扄防户当曙近棠隂勿改安卑节聊闲理剧心多君有知己一和郢中吟
　　送蔡少府赴登州推事
　　胶东连即墨莱水入沧溟国小常多事人讹屡扺刑公才征郡邑诏使出郊坰标格谁当犯风謡信可聴峥嵘大岘口逦迤汶阳亭地逈云偏白天秋山更青祖筵方卜日王事急侵星劝尔将为徳斯言盖有聴
　　岑参
　　和刑部成员外秋寓直寄台省知巳
　　列宿光三署仙郎直五宵时衣天子赐厨膳太官调长乐钟应近明光漏不遥黄门持被覆侍女捧香烧笔为题诗防灯縁起草挑竹喧交砌叶栁亸拂牕条粉署荣新命霜台忆旧僚名香播兰价重蕴琼瑶击水翻苍海搏风透赤霄微才喜同舍何幸忽间韶
　　王昌龄
　　与苏卢二员外期逰方丈寺而苏不至因有此作【此篇又作王维诗】
　　共仰头陁行能防世谛情回看双凤阙相去一牛鸣法向空林说心随寳地平手巾花防浄香帔稻畦成问道邀同舎相期宿化城安知不来往翻得似无生
　　张谓
　　哭护国上人
　　昔喜三身浄今悲万刼长不应归北斗多是向西方舍利众生聚袈沙弟子将防行残药涴虫网旧绳长别起千花塔空留一草堂文公何处在神理竟茫茫
　　陈希烈
　　奉和圣制三日
　　上巳迁龙驾中流泛羽觞酒因朝太子诗为乐贤王锦缆方舟渡琼筵大乐张风揺垂栁色花发异林香野老歌无事朝臣饮嵗芳皇情被羣物中外洽恩光
　　巳上系盛唐之诗





　　唐诗拾遗巻八
　　钦定四库全书
　　唐诗拾遗巻九
　　明　髙棅　编
　　五言排律【下】
　　钱起
　　温泉宫
　　新丰佳气满圣主在温泉云暖龙行处山明日驭前顺风求至道侧席问遗贤灵雪瑶墀降晨霞防仗悬沧溟不让水疪贱也朝天
　　送集贤崔八叔承恩括图书
　　雨露满儒服天心知子虚还劳五经笥更访百家书赠别倾文苑光华比使车晓云随客散寒树出闗疎相见应朝夕归期在玉除
　　忆山中寄旧友
　　数嵗白云里与君同采薇树深烟不散谿静鹭防飞更忆东岩趣残阳破翠微脱巾花下醉洗药月前归风景今还好如何与世违
　　长安落第作
　　始愿今如此前途复若何无媒献词赋生事日蹉跎不遇张华识空卑戚歌故山归梦逺新嵗客愁多刷羽思乔木登龙恨失波散才非世用回首谢云萝
　　药堂秋暮
　　隠来未得道嵗去愧云松茅屋空山暮荷衣白露浓唯怜石苔色不染世人踪潭静宜孤鹤山深絶逺钟有时丹灶上数防防霞重勉事壶公术仙期待赤龙
　　冦中送张司马归洛
　　戎狄冦周日衣冠适洛年客亭新驿骑闗路旧人烟吾道将东矣秋风更飒然云愁百战地树隔两乡天旅思蓬飘陌惊魂鴈怯今朝一罇酒莫惜醉离筵
　　李四劝为尉氏尉李七勉为开封尉【惟伯与仲有令誉因美之】
　　美政惟兄弟时人数俊贤皇枝双玉树吏道二梅仙自理尧唐俗唯将礼让传采兰花萼聚就日鴈行聫黄绶俄三载青云未九迁庙堂为宰制防日试龙泉
　　送外甥怀素上人归乡侍奉
　　释子吾家寳神清恵有余能翻梵王字妙尽伯英书逺鹤无前侣孤云寄太虚狂来轻世界醉里得真如飞锡离乡乆宁亲喜腊初故池残雪满寒栁霁烟疎夀酒还甞药晨飡不荐鱼遥知禅诵外徤笔赋闲居
　　罢官后酬元校书见赠
　　心期怅巳阻交道复何如自我辞丹阙唯君到弊庐忘机贫负米忆戴出无车【一本作未忘金马诏犹负茂陵书】邻犬吠初服家人愁斗储秋堂入闲夜云月思离居穷巷闻砧冷荒枝应鹊疎宦名随落叶生事感枯鱼流水仍挥手知音未弃余
　　同邬戴闗中旅寓
　　文士皆求遇今人谁至公灵台一寄宿杨栁再春风更惜忘形友频年失志同羽毛齐燕雀心事阻鸳鸿畱滞慙归养飞乌恨触笼橘怀乡梦里书去客愁中残雪迷归鴈韶光弃断蓬呑悲问唐举何路出屯防
　　刘长卿
　　题独孤常州湖上林亭
　　出树倚朱栏吹铙引上官老农持锸拜时稼卷帘看水对登龙浄山当建隼寒夕阳湖草动秋色渚田寛渤海人无事荆州客独安谢公何足比来徃石门难
　　奉和杜相公新移长兴宅呈元相公
　　间气生真宰同心奉至尊功髙开北第机静灌中园入并蝉冠影归分骑士喧牕闻汉宫漏家识杜陵原献替常焚稿清闲独树萱花香逐荀令草色对王孙有地先开阁何人不扫门江湖难自退明主托元元
　　同郭参谋题崔令公防前竹
　　不学媚清澜能依上将坛防笼低冕过青翠卷帘看得地移根逺经霜抱叶难闲花成凤实嫩笋长渔竿肃肃军容静萧萧郡宇寛细音和角暮疎影上门寒阮巷何人在梁园几处残空余轩屏侧嵗晚伴任安
　　贾侍御自防稽使回篇什盈巻兼防见寄一首与余有挂冠之期因书数事率成十韵
　　冮上逢星使南来自防稽惊年一叶落按俗五花嘶上国悲芜梗中原动鼓鼙报恩看铁剑衔命出金闺风物摧归绪云峰发咏题天长百越外湖上小江西鸟道通闽岭山光落剡谿暮帆千里思秋夜一猿啼栢署荣新宠桃源忆故溪若为能去此行复草萋萋
　　耿湋
　　奉送蒋尚书兼御史大夫东都留守
　　副国威名重春卿礼乐崇赐珪仍拜下分命遂居东髙斾翻秋日清铙引细风蝉稀金谷树草徧徳阳宫敎用儒门俭兵依武库雄谁云千载后周召独为公
　　题清源寺王右丞宅
　　儒墨兼宗道云泉旧结庐孟城今寂寞辋水自纡余内学销多累西园易故居深房春竹老细雨夜钟疎尘迹留金地遗文在石渠不知登座客谁得蔡邕书
　　春日书情寄元校书伯和相国元子
　　数嵗平津防诸生问出时羇孤力行早疏贱托身迟芳草看无厌青山到未期贫居悲老大春日向茅茨卫玠琼瑶色成鼎鼐资友朋汉相府兄弟谢家诗律合声虽应劳歌调息悲流年不可驻惆怅镜中丝
　　酬张少尹秋日凤翔西郊见寄
　　鼎气孕河汾英英济旧勲刘生曾任侠张率自能文官佐征西府名齐将上军秋山遥出浦野鹤暮离羣逺恨邉笳起劳歌骑吏闻废闗人不到荒戍日空曛草木凉初变隂晴景半分叠蝉临积水乱燕入髙云丽藻终思我哀髯亦为君闲吟寡和曲庭叶渐纷纷
　　释皎然
　　秋日遥和卢使君逰柯山寺宿上人上方论涅槃经大义
　　江郡当秋景期将道者同迹髙怜竹寺夜静赏莲宫古磬清霜下寒山晓月中诗情縁境法法性寄筌空翻译推南本何人继谢公
　　奉送陆中丞长源诏征入朝
　　诏下酂矦幕征贤宠大勲才当持汉典道可致尧君藩牧今荣饯诗流久盛文水从吴渚别树到楚门分宿寺期佳月看山识故云归心复何托惆怅在江濵
　　同卢使君幼平郊外送阎侍御归台
　　留饯飞旌驻离亭草色间栢台今上客竹使旧朝班日落东西水天寒逺近山古江分楚望残栁入隋闗恋阙心常积回轩日不闲芳辰倚门望犹得及春还
　　奉和卢使君幼平逰朝阳山寺临大湖【时在郭不得徃】
　　仁祠当絶境明牧蹑灵踪欲到清凉地初闻断续钟城中归路在湖上碧山重水映千花界云开七叶峰寒芳艾绶满空翠白纶浓逸韵知难断佳逰恨不逢仍闻抚禅石为我乆从容
　　释法振
　　送褚先生海上寻封錬师
　　潮落风初定吴天避客舟近承三殿防欲向五湖逰不厌乌皮几新缝鹤氅裘明珠漂断岸隂火映中流华葢芝童引神丹桂女收悬知居缥缈因为识浮丘
　　皇甫冉
　　送李万州赴饶州觐省【得西字】
　　前程观拜庆旧馆惜分携荀氏风流日胡家清白齐川回吴岫失塞阙楚云低举目亲鱼鸟惊心怯鼔鼙人稀渔浦外滩浅定山西无限青青草王孙去不迷
　　和郑少尹祭中岳寺北访萧居士越上方
　　肃事祠灵境寻真到隠居寅縁幽谷逺萧散白云余晚节持僧律他年着道书海邉曽狎鸟濠上正观鱼寂静求无相淳和覩太初一峰绵嵗月万姓任盈虚篱隔溪钟度家临涧木疎谢公怀旧壑回驾复何如
　　太常魏博士逺出贼庭江外相逢因叙其事
　　烽火惊戎塞豺狼犯帝畿川源无稼穑日月翳光辉里社枌榆毁宫城骑吏非羣生被惨毒杂虏耀轻肥多士从芳饵唯君识祸机心同合浦叶命寄首阳薇耻作纎鳞煦方随髙鸟飞山经商岭出水泛汉池归离别霜凝逢迎泪迸衣京华长路絶江海故人稀秉节身常苦求仁志不违只应穷野外耕种且相依
　　皇甫曾
　　送汤中丞和畨
　　继好中司出天心外国知巳传尧雨露更说汉威仪陇上应回首河源复载驰孤峰问徒御空碛见旄麾春色乡愁起邉城旅梦移莫嗟行地逺此去答恩私
　　包佶
　　酬于侍郎湖南见寄十四韵
　　桂岭千崖断湘流一通长沙今贾傅东海旧于公章甫经殊俗离骚继雅风金闺文作字玉匣气成虹翰墨时无侣丹青夙在工主恩留左掖人望积南宫巧拙循名异浮沉顾位同九迁归上畧三巳契愚衷责谢庭中吏【诗选作礼】悲寛塞上翁楚材欣有适燕石愧无功山晓重岚外林春苦雾中雪花翻海鹤波影倒江枫去札频逢信回帆早挂空避贤方有日非敢爱微躬
　　严维
　　奉和独孤中丞逰云门寺作
　　絶壑开花界耶溪极上源光辉三石座登陟五云门深木鸣驺驭晴山曜武贲乱泉亲坐卧疎磬发朝昬苍翠新秋色莓苔积雨痕上方看度鸟后夜聴吟猿异迹焚香对新诗酌茗论归来还舍俗诸老莫攀辕
　　李嘉祐
　　奉和杜相公长兴新宅即事呈元相公
　　恩有空门乐居无甲第奢经过容法侣雕饰让矦家隠树重檐肃开园一径斜据梧聴好鸟行药寄名花梦蝶留清簟垂貂坐绛纱当山不掩户映日自倾茶雅望归安石深知在叔牙还成吉甫颂赠答比瑶华
　　卢纶
　　虢州逢矦刘同寻罗南观因赠别时纶停务
　　相见翻怅惆应怜责废官过深惭禄在识浅赖刑寛独失耕桑业同思弟侄欢衰贫羞客过卑束防君难放鹤归云碧浇花绕石坛兴还江海上迹在事非端林宻风声结山髙雨势寒悠然此中别賔仆亦阑干
　　司空曙
　　逢江客问南中故人因以诗寄
　　南客何时去相逢问故人望乡空泪落嗜酒转家贫疎懒辞微禄东西任老身上楼多看月临水共伤春五栁终期隠双鸥自可亲应怜折腰吏冉冉在风尘
　　顾况
　　送从兄使新罗
　　六气铜浑转三光玉律调河宫清奉賮海岳晏来朝地絶提封入天平锡贡饶扬威轻破虏柔服耻征曙色黄金阙寒声白鹭潮楼船非习战骢马是嘉招帝女飞衔石鲛人卖泪绡管宁虽不偶徐市傥相邀独岛縁空翠孤霞上泬寥蟾蜍同汉月防蝀异秦桥水豹横吹浪花鹰逈拂霄晨装凌莽渺夜泊记招揺几路通员道何山是沃焦风晴汨起隂火暝潜烧须发成新髻人参长旧苗扶桑衔日近析木带津遥梦向愁中寂魂当别处销临川思结网见弹欲求鹗共散羲和厯谁差甲子朝沧波伏忠信译语辨讴謡叠鼔鲸鳞隠隂帆鹢首飘南溟垂大翼西海饮文鳐【文选吴都赋注文鳐常行西海而逰东海】指景寻灵草排云聴洞箫封侯万里外未肯后班超
　　张继
　　酬李书记校书越城秋夜见赠
　　东越秋城夜西人白发年寒城警刁斗孤愤抱龙泉凤辇栖岐下鲸波鬬洛川量空海陵粟赐泛水衡钱投阁嗤扬子飞书代鲁连苍苍不可问余亦赋思
　　张南史
　　独孤常侍北亭
　　背洫敞髙明慿轩见野情朝囘五马迹更胜百花名海树凝烟逺湖田见鹤清云光侵素壁水影荡闲楹俗赖褰帷问人欢倒屣迎始能成结构独有谢宣城
　　戴叔伦
　　和河南罗主簿送校书兄归江南
　　兄弟泣殊方天涯指故乡断云无定处归鴈不成行草莽人烟少风波水驿长上虞亲渤澥东楚隔潇湘古戍隂传火寒芜晓带霜海门潮灔滟沙岸荻苍苍京辇辞芸阁蘅芳忆草堂知君始家隠还缉旧荷裳
　　权徳舆
　　与沈十九拾遗同逰栖霞寺上方夜于亮上方院防宿
　　偶来人境外心赏幸随君古殿烟霞夕深山松桂薫岩花防寒澑石磴扫春云清浄诸天近諠尘下界分名僧康寳月上客沈休文共宿东林夜清猿彻曙闻
　　李吉甫
　　夏夜北园即事寄门下武相公
　　结构非华宇登临似古原僻殊萧相宅芜胜邵平园避暑依南庑追凉在北轩烟霞霄外静草露月中繁鹊绕惊还止虫吟思不諠怀君欲有赠宿昔贵忘言
　　武元衡
　　甲午嵗相国李公有北园寄赠之作吟翫厯时屡促酬答机务不暇未及报章今古遽分电波増感留墓剑扵心许感邻笛而意伤寓哀冥漠以广遗韵云
　　机事劳西掖幽怀寄北园鹤巢深更静蝉噪断犹喧仙醖百花馥艳歌双袖翻碧云诗变雅皇泽叶流根未报雕龙赠俄伤泪剑痕佳城閟白日哀挽向青门礼命公台重烟霜垅树繁天髙不可问空使辅星昬
　　殷寅
　　元皇帝应见贺圣祚无疆
　　应厯生周日修祠表汉年复兹秦岭上更似霍山前昔赞神功启今符圣祚延巳题金简字仍访玉堂仙睿祖光元始曾孙体乂言因六梦接庆叶九龄传北阙心超矣南山夀固然无由同拜庆窃非贺陶甄
　　李岑
　　奉和元皇帝应见贺圣祚无疆
　　皇纲归有道帝系祖元运表南山祚神通北极尊大同齐日月兴发应乾坤圣后趋庭礼宗臣稽首言千官欣肆觐万国贺深恩锡宴云天接飞声雷地喧祥云浮紫阁喜气绕皇轩未预承天命空勤望帝门
　　释广宣
　　降诞日内庭献夀应制
　　庆夀千龄逺敷仁万国通登霄欣有路捧日愧无功仙驾三山上龙生二月中修斋长乐殿讲道大明宫此地人难到诸天事不同法筵花散后空界蒲香风
　　巳上系中唐之诗
　　刘禹锡
　　奉迎裴司徒令公自东都留守再命太原【本封晋国公两任相去十六年】
　　星使出闗东兵符赐上公山河归旧国管籥换离宫行色旌旗动军声鼔角雄爱棠余故吏骑竹见新童汉垒三秋尽胡沙万里空其如天下望旦夕咏清风
　　韩愈
　　早春雪中闻莺
　　朝莺雪里新雪树眼前春带涩先迎气侵寒已报人共矜初聴早谁贵后闻频暂转那成曲孤鸣岂及辰风霜徒自保桃李讵相亲寄谢幽栖友辛勤不为身
　　释无可
　　送姚明府赴招义县
　　濠梁古县城结束赴王程道路防家去波涛隔月行车临芳草下吏踏落花迎暮郭山遥在春洲鸟不惊风烟谯国逺桑柘楚田平何以书能化长淮澈海清
　　送杜司马逰蜀中
　　为客应非愿愁成欲别时还逰蜀国去不惜杜陵期剑水啼猿在闗林转栈迟日光低峡口雨势出峨眉山逈逢残角云开识逺夷勿令双发并向锦城衰
　　许浑
　　陪少师李相国崔賔客宴居守狄仆射池亭
　　池色似潇湘仙舟日正长燕飞惊蛱蝶鱼戏动鸳鸯云聚歌初转风囘舞欲翔暖醅松叶嫩寒粥杏花香罗绮留春色笙竽送晚光何须明月夜红烛在华堂
　　金陵阻风登延祚阁
　　极目皆陈迹披图问逺公戈鋋三国后冠葢六朝中葛蔓交残垒芒花没废宫水流箫鼔絶山在绮罗空极浦千艘聚髙台一径通云移吴岫雨潮转楚江风登阁惭漂梗停舟忆断蓬归期与归路松桂海门东
　　刘得仁
　　题从伯舍人道正里南园
　　帝里余新第朱门面碧岑曙堂増爽气乔木动清隂直去亲瑶陛朝回在竹林风流才子调好尚古人心薜茘遮牕暗莓苔近井深礼无青隔诗有白衣吟轩静当孤鹤庭虚到逺砧掩闗裁凤诏开镜理琼簮种植今如此尘埃永不侵云奔投刺者日日待为霖
　　马戴
　　题石瓮寺
　　僧室并皇宫云门辇路通渭分双阙北山逈五陵东脩绠悬林表深泉汲洞中人烟窥垤蚁鸳瓦拂冥鸿藓壁松生峭龛灯月照空稀逢息心侣独礼竺干公
　　詶太原从事杨郎中赠别之作
　　君将【集作若】海月佩赠之光我行见知言不浅怀报意非轻反照临岐思中年未达情河梁人送别秋汉鴈相鸣衰栁摇邉吹寒云冒古城西逰还献赋应许托平生
　　姚鹄
　　奉和秘监从翁夏日陜州河亭晚望
　　洪河何处望一境在孤烟极野如蓝日长波似镜年巻帘花影里倚槛鹤巢邉霞熖侵旌斾滩声杂管弦钟微来叠岫帆逺落遥天过客多相指应疑防水仙
　　张莒
　　元日望含元殿御扇开合
　　万国来初嵗千年覩圣君辇迎仙仗出扇匝御香焚俯对朝元近先知曙色分冕旒开处见钟磬合时闻影动承朝日花攒似庆云蒲葵那可比徒用隔炎氛
　　郑畋
　　山庙
　　有昔灵王子吹笙遡泬寥六宫攀不住五马互相招亡国原陵古賔天嵗月遥无蹊窥海曲有庙访山椒石帐龙蛇拱云栊彩翠销露坛装琬琰真像写松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白管箫西城要婥约南岳命娇娆句曲觞金洞天台啸石桥晚花珠弄蕊春茹玉生苗二景神光秘三光寳箓饶雾垂鸦翅发冰束虎章腰鹤驭争衔箭龙妃合献绡衣从星渚浣舟就日宫烧物外花常满人间叶自凋望台悲汉戾阅水笑梁昭古殿香残地荒堦栁长条防曾期七日无复降重霄嵩岭连江汉伊澜入海潮何由得真诀使我佩环飘
　　巳上系晚唐之诗
　　叶元良
　　御制叚太尉碑
　　多难全髙节时清轸圣君园茔标石篆雨露降天文义激忠贞没词伤兰焚国人皆堕泪王府已铭勲揭出临新陌长留对古坟睿情幽感处应使九泉闻
　　薛有诚
　　奉和御制叚太尉碑
　　葬仪从俭礼刋石荷尧君露迹垂繁字天哀洒丽文诏深荣嗣子海变起孤坟寳思皆涵象皇心永念勲雅词黄绢妙渥泽紫泥分青史应同乆芳声万古闻
　　王邕
　　嵩山望幸
　　峻极位何崇方知造化功降灵逢圣主望幸表维嵩隠映连青壁嵯峨向碧空象车因叶瑞龙驾愿升中万嵗声长在千岩气转雄东都歌盛事西笑伫皇风
　　庾敬休
　　春雪映早梅
　　清晨凝雪彩新变庭梅树爱春荣徧牕惊曙色催寒光添粉壁积润履青苔分明六出瑞隠映防枝开闻笛花疑落挥琴兴转来曲成非寡和长使思悠哉
　　卢征
　　天骥呈材
　　异产应尧年龙媒顺制牵权奇初得地躞蹀欲行天讵假调金埓宁须动玉鞭嘶风深有恋逐日定无前周穆夸常驭燕昭恨不传应知流赭汗来自海西偏
　　李敬方
　　太和公主还宫
　　二纪烟尘外凄凉转战归胡笳悲蔡琰汉使泣明妃金殿更戎幄青袪换毳衣登车随伴仗谒庙入中闱汤沐疏封在闗山故梦非笑看鸿北向休咏鹊南飞宫髻怜新様庭柯想旧园生还侍儿少熟识内家稀凤去楼扄夜鸾孤匣掩辉应怜禁园栁相见倍依依
　　钱可复
　　莺出谷
　　玉律阳和变时禽羽翮新载飞初出谷一啭巳惊人拂栁宜烟暖冲花觉路春搏风翻翰疾向日哢声频求友心何切迁乔幸有因华林髙玉树栖托及芳辰
　　黄颇
　　风不鸣条
　　五纬起祥颷无声瑞圣朝稍开含露蕊才转惹烟条宻叶应潜变低枝防暗揺林间莺欲啭花下蝶微飘初满防堤草因生逐水苗太平无一事天外奏云韶
　　左牢
　　奉和风不鸣条
　　旭日悬清景微风在绿条入松声不发度栁影空揺长养应潜变扶疎每暗飘有林时嫋嫋无树渐萧萧慢逐青烟散轻和瑞气饶丰年知有待歌咏美唐尧
　　张随
　　勑赐三相马
　　上苑骅骝出中宫诏命传九天班锡礼三相代劳年顾主声犹发追风力正全鸣珂龙阙下喷玉凤池前四足疑云灭双瞳比镜悬为因能致逺今日表求贤
　　张少博
　　雪后观象阙待漏
　　残雪初晴后鸣珂奉阙庭九门传晓漏五夜晨扄北斗横斜汉东方落曙星烟氛初动色簪佩未分形雪重犹垂白山遥不辨青鸡人更唱处偏入此时聴
　　石殷士
　　日华川上动
　　曙霞攒旭日浮景弄晴川呆曜层潭上悠扬极浦前岸髙时拥媚波逺渐澄鲜萍实空随浪珠胎不照渊早喧依曲渚微动触轻涟孰假咸池望幽情得古偏
　　卢肇
　　题甘露寺
　　北固岩端寺佳名自上台地从京口断山到海门回曙色烟中灭潮声日下来一隅通雉堞千仞耸楼台林暗疑降虎江空想度杯福庭増气象仙磬落昭囘觉路花非染流年景谩催隋宫凋緑草晋室散黄埃西蜀波湍尽东溟日月开如登最髙处应得见蓬莱
　　无名氏
　　送薛大夫和蕃
　　戎王归汉命魏绛谕皇恩旌斾辞双阙风沙上五原徃途遵塞道出祖辉都门防令天文盛宣威使者尊澄波看四海入贡伫诸畨秋杪迎回驿无劳枉梦魂
　　秋日悬清光
　　寥廓凉天静晶明白日秋圆光含万象碎影入闲流逈与青冥合遥同江甸浮昼隂殊众木斜影下危楼宋玉登髙怨张衡望逺愁余辉如可记云路岂悠悠
　　巳上系无字里世次之诗












　　唐诗拾遗巻九
　　钦定四库全书
　　唐诗拾遗巻十
　　明　髙棅　编
　　七言律诗
　　李义府
　　奉和春日幸望春宫
　　东城结宇瞰千寻北阙回舆具四临丽日祥烟承罩罼轻荑弱草借衣簪秦商重沓云岩近河渭萦纡雾壑深谬接鹓鸾陪赏乐还欣鱼鸟遂飞沈
　　人日重燕大明宫恩赐防缕人胜应制
　　诘旦行春上苑中慿髙却下大明宫千年执象寰瀛泰七日为人庆赏隆铁凤曾骞揺瑞雪铜乌细转入祥风此时朝野欢无筭此嵗云天乐未穷
　　兴庆池侍宴应制
　　神池泛滥水盈科仙跸纡余步辇过纵棹洄防萍澑合开轩眺赏麦风和潭鱼在藻欣逰泳谷鸟含樱入赋歌寄谢乘槎溟海客匝头来此问天河
　　侍宴安乐公主山庄应制
　　金舆玉辇背三条水阁山楼望九霄野外初迷七圣道河邉忽覩二灵桥悬冰滴滴依虬箭清吹泠泠杂凤箫向晚平阳歌舞合前溪更转木兰桡
　　奉和春初幸太平公主南庄应制
　　平阳馆外有仙家沁水园中好物华地出东郊回日御城临南斗度云车风泉韵绕幽林竹雨霰光揺杂树花巳庆时来千亿夀还言日暮九重賖
　　邵升
　　奉和春初幸太平公主南庄应制【附】
　　沁园佳丽夺蓬瀛翠壁红泉绕上京二圣忽从鸾殿幸双仙正下凤楼迎花含步辇空间出树杂帷宫画里成无路乘槎窥汉渚徒知访卜就君平
　　韦元旦
　　奉和立春逰苑迎春
　　灞涘长安恒近日殷正腊月早迎新池鱼戏叶仍含冻宫女裁花巳作春向苑云疑承翠幄入林风若起青苹年年斗柄东无限愿挹琼觞夀北辰
　　奉和春日幸望春宫
　　九重楼阁半山斜四望韶阳春未賖侍跸妍歌临灞涘留觞艳舞出京华危竿竞捧中衡日戏马争衔上苑花景色欢娱长若此承恩不醉不还家
　　崔湜
　　奉和春日幸望春宫
　　澹荡春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟啭管弦同即此欢娱齐镐宴唯应率舞乐薫风
　　薛稷
　　奉和春日幸望春宫【附】
　　九春风景足林泉四面云霞敞御筵花镂黄山绣作苑草图灞锦为川飞觞竞醉心回日走马争看眼着鞭喜奉仙逰归路逺直论行乐不言旋
　　李适
　　奉和春日幸望春宫
　　玉辇金舆天上来花园四望锦屏开轻丝半拂朱门栁细缬全披画阁梅舞蝶飞行飘御席莺歌度曲绕仙杯圣词今日光辉满汉主秋风莫道才
　　侍宴安乐公主山庄应制
　　平阳金牓凤凰楼沁水银河鹦鹉洲防仗遥寻丹壑里仙舆蹔幸緑亭幽前池锦石莲花艳后岭香罏桂蕊秋贵主称觞万年夀还轻汉武济汾防
　　崔日用
　　奉和春日幸望春宫
　　东郊芳物正薫馨素浐鳬鹥戏緑汀凤阁斜通平乐观龙旂直逼望春亭光风揺动兰英紫淑气依迟栁色青渭浦明晨脩褉事羣公倾贺水心铭
　　人日燕大明宫恩赐防缕金胜应制
　　新年宴乐正东朝钟鼔铿锽大乐调金屋瑶筐开寳胜花牋防笔颂春椒曲池苔色冰前液上苑梅香雪里飘宸极此时飞圣藻微臣窃抃预闻韶
　　马怀素
　　春日幸望春宫
　　防毦雕舆俯碧浔行春御气发皇心揺风细栁萦驰道映日轻花出禁林通野园亭开帟幙连堤草树狎衣簪谬参西掖霑尧酒愿沐南薫解舜琴
　　人日燕大明宫恩赐防缕人胜
　　万宇千门平旦开天容辰象列昭囘三阳节金为胜百福迎祥玉作杯就暖风光偏着栁辞寒雪影半蔵梅何幸得参词赋职自怜终乏马卿才
　　武平一
　　兴庆池侍宴应制
　　銮舆羽驾直城隈帐殿金门此地开皎洁灵潭图日月参差画舸结楼台波摇岸影随桡转风送荷香入酒来愿奉圣情欢不极长逰云汉防昭囘
　　张说
　　侍宴隆庆池应制
　　灵池月满直城隈黼帐天临御路开东沼初阳疑吐出南山晓翠若浮来鱼龙百戏纷容与鳬鹢双舟较泝洄愿似金堤青草馥长承瑶水白云杯
　　春和春日出苑逰瞩应令
　　禁林艳裔发青阳春望逍遥出画堂雨洗亭臯千畞緑风吹梅李一园香鹤飞不去随清管鱼跃翻来入防航睿赏欢承天保定遒文更覩日重光
　　苏颋
　　赠彭州权别驾
　　双流脉脉锦城开追饯年年徃复回只道謌謡迎半刺徒闻礼数揖中台黄莺急啭春风尽班马长嘶落景催莫怆分飞岐路别还当奏最掖垣来
　　万楚
　　骢马
　　金络青骢白玉鞍长鞭紫陌野逰盘朝驱东道尘恒灭暮到河源日未防汗血毎随邉地若蹄伤不惮陇隂寒君能一饮长城窟为尽天山行路难
　　张谓
　　西亭子言懐
　　数丛芳草在堂隂防处闲花映竹林树上猿呼郡吏沙邉白鸟应家禽青山看景知髙下流水闻声觉浅深官属不令拘礼数时时缓步一相寻
　　春园家宴
　　南园春色正相宜大妇同行少妇随竹里登楼人不见花间覔路鸟先知樱桃解结垂檐子杨栁能入户枝山简醉来歌一曲参差笑杀郢中儿
　　已上系初唐盛唐之诗
　　刘长卿
　　观校猎上淮西相公
　　龙骧校猎邵陵东野火初烧楚泽空师事黄公千载后身骑白马万人中笳随晚吹迎边草箭没寒云落塞鸿三十拥旄谁不羡周郎少小立竒功
　　汉阳献李相公
　　退身髙卧楚城幽独掩闲门汉水头春草雨中行迳没暮山江上卷帘愁防人犹忆孙阁百口同乘范蠡舟早晚却还丞相印十年空被白云畱
　　北归入至徳州界偶逢洛阳邻家李光宰
　　生涯心事已蹉跎旧路依然此过重近北始知黄叶落向南空见白云多炎州日日人将老寒渚年年水自波华髪相逢俱若是故园秋草复如何
　　温汤客舍
　　冬狩温泉嵗欲防宫城佳气晚宜看汤熏仗里千旗暖雪照山邉万井寒君门献赋谁相达客舍无钱辄自安且喜礼闱秦镜在还将妍丑赴春官
　　登松江驿楼北望故园
　　涙尽江楼望北归田园巳防百重围平芜万里何人去落日千山空鸟飞孤舟漾漾寒潮小极浦苍苍逺树微白鸥渔父徒相待未扫搀抢懒息机
　　上巳日越中与鲍侍御泛舟若耶溪
　　兰桡万转望汀沙应接云峰到若耶旧浦逺来移渡口垂杨深处有人家永和春色千年在曲水乡心万里賖君见渔船时借问前洲防路入烟花
　　鲍防
　　人日陪宣州范中丞传正与范侍御传真宴东峰亭
　　人日春风绽早梅谢家兄弟看花来吴姬对酒歌千曲秦女留人酒百杯丝栁向人轻婉转玉山看日渐徘徊流光易去欢难得莫厌频频上此台
　　顾况
　　送大理张卿
　　春色依依伤解防月卿今夜泊隋堤白沙洲上江蓠长緑树村邉谢豹啼迁客本来无倚仗故人相去隔云泥越禽唯有南枝分目送归鸿飞向西
　　李嘉祐
　　招隠寺送阎判官还江州
　　离别那逢秋气悲东林更作上方期共知客路浮云外暂爱僧房坠叶时长江九人归少寒岭千重鴈度迟借问浔阳在何处毎看潮落一相思
　　郎士元
　　送栁县裴明府之任兼充宣慰
　　白苹楚水三湘晚芳草秦城二月初连鴈北飞看欲尽孤舟南去意何如渡江野老思求瘼馆郴人忆下车别后天涯何所寄故交惟有袖中书
　　送李敖湖南书记
　　怜君才与阮家同掌记能资亚相雄入楚岂忘看泪竹泊舟应自爱江枫诚知客梦烟波里肯厌猿鸣夜雨中莫信衡湘书不到年年秋鴈过巴东
　　奉送杜相公益昌路作
　　春半梁山正落花台衡受律向天涯南去猿声傍双节西来江色绕千家风吹画角孤城晓林映蛾眉片月斜巳见庙谋能喻蜀新文更喜报金华
　　包何
　　和程员外春日东郊即事
　　郎官休浣怜迟日野老欢娱为有年防处折花惊蝶梦数家留叶待蚕眠藤垂踠地萦珠履泉长侵堦浸緑钱直到闗开朝谒去莺声不散栁含烟
　　同阎伯均宿道观有述
　　南国佳人去不囘洛汤才子更须媒绮琴白雪无情弃罗幌清风到晓开冉冉脩篁依户牖迢迢列宿映楼台纵令奔月成仙去且作行云入梦来
　　卢纶
　　宿定陵寺
　　古塔荒台出禁墙磬声初尽漏声长云生紫殿幡花湿月照青山松栢香禅室夜闻风过竹奠筵朝起露沾裳谁悟威灵同寂灭更堪砧杵发昭阳
　　詶金部王郎中省中春日见寄
　　南宫树色晓森森虽有春光未有隂鹤侣正宜芳景引玉人那为簿书沈山含瑞气偏当日莺逐轻风不在林更有阮郎迷路处万株红树一谿深
　　和王员外冬夜寓直
　　髙步长裾锦帐郎居然自是汉贤良潘岳叙年因发扬雄托谏在文章九天韶乐飘寒月万户香尘裛夜霜坐见重门俨朝骑可怜云路好翺翔
　　奉和太常王卿詶李舍人中书寓直春夜对月见寄
　　露如轻雨月如霜不见星河见鴈行虚晕入池波自泛满轮当苑桂偏香春台防望黄龙阙云路宁分白玉郎是夜巴歌应金石岂殊萤影对清光
　　洛阳早春忆吉中孚校书司空曙主簿因寄清江上人
　　值回逢髙驻马频雪晴闲看洛阳春莺声报逺同芳信栁色邀欢似故人酒貌昔将花共艳毛今与草争新年来百事皆无绪唯与汤师结浄因
　　司空曙
　　闲园即事寄暕公
　　欲就东林寄一身尚怜儿侄未成人柴门客去残阳在药圃虫喧秋雨频近水方同梅市隠曝衣多笑阮家贫深山兰若何时到羡与闲云作四隣
　　耿湋
　　同李端春望
　　二毛羇旅尚迷津万井莺花雨后春宫阙参差当晚日山河迤逓静纎尘和风醉里承恩客芳草归时失意人南北东西各自去年年依旧物华新
　　李端
　　送马尊师
　　南入商山松路深石牀溪水昼隂隂云中采药随旄节洞里耕田映緑林直上烟霞空举手回经丘垅自伤心武陵花木应长在愿与门人更一寻
　　崔峒
　　处州见郑表新诗因以寄赠
　　梅花岭里见新诗感激情深过楚词平子四愁今莫比休文八咏自同时萍乡露冕真堪惜凤沼鸣珂巳讶迟才子风流定难见湖南春草但相思
　　赠元秘书
　　旧书稍稍出风尘孤客逢秋感此身秦地谬为门下客淮阴徒笑市中人也闻阮籍寻常醉见说陈平不乆贫幸有故人茅屋在更将心事问情人
　　送冯八将军奏事毕归滑台幕府
　　王门别后到沧洲帝里相逢俱白头自叹马卿常帯疾还嗟李广不封矦棠梨宫里瞻龙衮细栁营中着虎裘想到滑台桑叶落黄河东注杏园秋
　　苗发
　　送孙谕徳罢官徃黔州【孙公先牧此州因寄家在彼】
　　中嵗分符典石城两朝趋陛谒承明阙下昨陈归老疏天南今切去乡情亲知握手三囘别几杖扶身万里行伯道暮年无嗣子欲将家事托门生
　　释灵一
　　送王頴悟佐归州【集作归左县】
　　客意天南兴巳防不堪言别向仙官梦摇玉佩随旄节心到金华忆杏坛荒郊极望归云尽痩马常嘶落日残想得故山青霭里泉声入夜独潺潺
　　哭卫尚书
　　画防重门楚水隂天涯欲暮共伤心南荆双履痕犹在北斗孤魂望已深莲花幙下悲风起细栁营邉晓月临前路茫茫向谁问感恩空有泪沾襟
　　项王庙
　　缅想咸阳事可嗟楚歌哀怨思无涯八千子弟归何处万里鸿沟属汉家弓断阵前争日月血流垓下定龙蛇拔山力尽乌江水今古悠悠空浪花
　　释护国
　　伤蔡处士
　　箧中遗草是琅玕对此空令洒泪看三迳尚余行迹在数萤犹是映书残晨光不借泉门晓暝色唯添垅树寒欲问皇天天更逺有才无命说应难
　　释清江
　　送车防军江陵【一作韦参军】
　　槐花落尽栁阴清萧索凉天楚客情海上旧山无的信东门归路不堪行身随幻境劳多事迹学禅心厌有名公子道存知不弃欲依刘表住南荆
　　释法震
　　送韩侍御自使幕巡海北
　　微雨过山夜洗兵绣衣遥拂海风清幕中运防心犹苦马上吟诗巻已成离亭不惜花源醉古道犹看蔓草生因说元戎能破敌髙歌一曲陇闗情
　　张南史
　　江北春望赠皇甫补阙
　　闲园栁緑井桃红野迳荒墟左右通清回独连江水北芳菲更似洛城东时看雨歇人归岫每觉潮来树起风闻道金门堪济世何须身与海鸥同
　　朱湾
　　寻隠者韦九于东溪草堂
　　寻得仙源访隠沦渐来深处渐无尘初行竹里唯通马直到花间始见人四面云山谁作主数家烟火自为邻路傍樵客何须问朝市如今不是秦
　　送李司直归浙东幕兼寄鲍参军持节大夫初拜东平郡王
　　翩翩书记早曾闻三十年来愿见君今日相逢悲白发同时几许在青云人从北固山邉去水到西陵渡口分防作王门曳裾客为佘前谢鲍防军
　　戴叔伦
　　奉酬卢端公饮后赠诸公见示之作
　　佐幕临戎旌斾间五营无事万家关风吹杨栁渐拂地日映楼台欲下山绮席昼开留上客朱门半掩拟重关当时不敢辞先醉误逐羣公倒载还
　　武元衡
　　南徐别业早春有怀
　　生涯扰扰竟何成自爱深居隠姓名逺鴈临空翻夕照残云带雨过春城花枝入户犹含润泉水侵堦乍有声虚度年华不相见离乡懐土并关情
　　权徳舆
　　哭张十八校书
　　芸阁为郎一命初桐州寄傲十年余魂随逝水归何处名在新诗众不如蹉跎江浦生华发牢落寒原防素车更忆八行前日到含凄为报秣陵书
　　刘禹锡
　　赠日本僧智蔵
　　浮杯万里过沧溟礼遍名山适旧扄深夜降龙潭水黑新秋放鹤野田青身无彼我那怀土心防真如不读经为问中华学道者防人雄猛得宁馨
　　送义丹师却还黔南
　　黔江秋水浸云霓独泛慈航路不迷猨狖窥斋林叶动蛟龙闻呪浪花低如莲半偈心常悟问菊新诗手自擕常说摩围似灵鹫却将山上丹梯
　　奉送浙西李仆射赴镇
　　建节东行是旧逰欢声喜气满吴洲郡人重得黄丞相童子争迎郭细侯诏下初辞温室树梦中先到景阳楼自怜不识平津客遥望旌旗汝水头
　　送李尚书镇滑州【自浙西观察微拜兵部侍郎月余有此拜也】
　　南徐报政入文昌东郡须才别建章视草名髙同蜀客拥旄年少胜荀郎黄河一曲当城下缇骑千重照路傍自古相门还出相如今人望在岩廊
　　送李庚先辈赴选
　　一家何啻十朱轮诸父双飞秉大钧曾脱素衣防幕客却为精舍读书人离筵洛水侵杯色征路函闗向晚尘今日山公旧賔主知君不负帝城春
　　杨巨源
　　长安春逰
　　凤城春报曲江头上客年年是胜逰日暖云山当广陌天清丝管在髙楼茏防树色分仙阁缥缈花香泛御沟桂壁朱门新邸第汉家恩泽问酂侯
　　王建
　　上阳宫
　　上阳花木不曾秋洛水穿宫处处流画阁红楼宫女笑玉箫金管路人愁幔城入涧橙花发玉辇登山桂叶稠曾读列仙王母传九天未胜此中逰
　　释广宣
　　驾幸普济寺应制
　　南方寳界几由旬八郡同瞻一佛身寺压山河天宇静楼悬日月镜光新重城栁暗东风暖复道花明上苑春向晚鸾舆归凤阙曲江池上动青苹
　　安国寺随驾幸兴唐观应制
　　东邻何殿是西隣禅客垣墙接羽人万乘逰仙宗有道三车引路本无尘初传寳诀长生术已证金刚不坏身两地同脩天上事共瞻鸾鹤重来巡
　　圣容院应制
　　大唐国里千年圣王舎城中百亿身却指容顔非我相自言空色是吾真深殿处身随寳辇广廷徐步引金轮古来贵重縁亲近狂客慙为侍从臣
　　再入道场纪事应制【又见沈佺期集中】
　　南方归去再生天内殿今年异昔年见辟乾坤新定位看归日月更髙悬行随香辇登仙路坐近炉烟讲法筵自喜恩深陪侍从两朝长在圣人前
　　巳上系中唐之诗
　　朱庆余
　　送饶州张使君
　　白头为郡清秋别山水南行岂觉賖楚老巳应思入现吴门从此去移家馆依髙岭分樟叶路出重江见苇花务退惟当吟咏苦留心曾不在天涯
　　送浙东周判官
　　乆宜从事沧江外谁谓无官巳白头来备戎装嘶数骑去持丹诏入孤舟蝉鸣驿道残阳树鹭起湘田片雨秋到日重陪丞相宴镜湖新目在城楼
　　白居易
　　夜宿江浦闻元九改官因寄此什
　　君逰丹陛巳三迁我泛沧浪欲二年剑佩晓趋双凤阙烟波夜宿一渔船交亲尽在青云上乡国遥抛白日邉若报生涯应笑杀结茅栽芋种禽田
　　李绅
　　初出淝口入淮
　　东风五日雪初晴淝口冰开好濯缨野老拥途知意重病夫抛郡喜身轻人心莫厌如直淮水长怜似镜清囘首夕岚山翠逺楚郊烟树隠蓑城
　　贾岛
　　送胡道士
　　短褐身披渍野苔灵溪深处观门开却从城里擕琴去许到山中寄药来临水古坛秋醮罢宿杉幽鸟夜飞囘丹梯愿逐真人上日夕归心白发催
　　张祐
　　扬州法云寺双桧
　　谢家双植本图荣树老人因地变更朱顶鹤知深盖偃白眉僧见小枝生髙临月殿秋云影静入风檐夜雨声纵使百年为上夀緑隂终借暂时行
　　薛逢
　　醉中闻甘州
　　老聴笙歌亦觧愁醉中因遣合甘州行追赤岭千山外坐想黄河一曲流日暮岂堪征妇怨路傍能结旅人愁左绵刺史心先死泪满朱弦催白头
　　温庭筠
　　利州南渡
　　澹然空水带斜晖曲岛苍茫接翠微波上马嘶看棹去栁邉人歇待船归数藂沙草羣鸥散万顷江田一鹭飞谁解乘舟寻范蠡五湖烟水独防机
　　过五丈原
　　铁马云驺乆絶尘栁隂髙压汉营春天清杀气屯闗右夜半妖星照渭濵下国卧龙空寤主中原逐鹿不由人象牀寳帐无言语从此谯周是旧臣
　　法云寺双桧
　　晋朝名辈此离羣想对浓隂去住分题处尚寻王内史画时应是顾将军长廊夜静声疑雨古殿秋深影似云一下南台到人世晚泉清更谁闻
　　宿松门寺
　　白石青崖世界分巻帘孤坐对氛氲林间禅室春深雪潭上龙堂夜半云落日苍凉登阁在晓钟摇漾隔江闻西山旧是经行地愿漱寒瓶逐领军
　　赵嘏
　　送僧归庐山
　　禅栖忽忆五峰逰去着方袍谢列侯经启楼台千叶曙锡含风雨一枝秋题诗片石侵云在洗鉢香泉覆菊流却忆前年别师处马嘶残月虎谿头
　　赠天卿寺神亮上人【师不下寺巳五年】
　　五看春尽此江濆花自零风日自曛空有慈悲随物念巳无踪迹在人羣迎秋日色檐前见入夜钟声竹外闻笑指白莲心自得世间烦恼是浮云
　　降虏
　　广武谿头降虏稀一声寒角怨金微河涅不在春风地歌舞空裁雪夜衣铁马半嘶邉草去狼烟髙映塞鸿飞扬雄尚白相如吃今日何人从猎归
　　平戎【时谏官论北虏未囘天徳军帅请脩城备之】
　　边声一夜殷秋鼙牙帐连烽拥万蹄武帝未能忘塞北董生才足使胶西冰横晓渡胡兵合雪满穷沙汉骑迷自古平戎有良防将军不用倚云梯
　　宿楚国寺有怀
　　风动衰荷寂寞香断烟残月共苍苍寒生晚寺波摇碧红堕疎林叶满牀起鴈似惊南浦棹隂云欲护北楼霜江边松菊荒应尽八月长安夜正长
　　早发剡中石城寺
　　蹔息劳生树色间平明机虑又相闗吟辞宿处烟霞趣心负秋来水石闲竹户半开钟未絶松枝静霁鹤初还明朝一倍堪惆怅回首尘中见此山
　　陈陶
　　旅泊涂江
　　烟雨南江一叶微松潭渔父夜相依断沙鴈起金精出孤岭猿愁木客归楚国柑橙劳梦想丹陵霞鹤间音徽无因得似沧溟叟始忆离巢巳倦飞
　　纪唐夫
　　骢马
　　连钱出塞蹋沙蓬岂比当时御史骢逐北自谙深碛路连嘶谁念静邉功登山每与青云合弄影应知碧草同今日虏平将换妾不如罗袖舞春风
　　李羣玉
　　玉真观
　　髙情帝女慕乘鸾绀发初簮玉叶冠秋月无云生碧落素渠含露出清澜层城烟雾将归逺浮世尘埃乆住难一自箫声飞去后洞宫深掩碧瑶坛
　　司马礼
　　晓过伊水寄龙门僧
　　龙门树色暗苍苍伊水东流客恨长病马独嘶残夜月行人欲渡满船霜防家烟火依村歩何处渔歌似故乡山下禅庵老师在愿将形役问空王
　　皮日休
　　题潼闗兰若
　　潼津罢警有招提近百年无战马嘶壮士不言三尺剑谋臣休道一丸泥昔时驰道洪波上今日宸居紫气西闗吏不劳重借问弃繻生拟入耶溪
　　张乔
　　书边事
　　万里沙西冦巳平处狼羣外筑空城分营夜火烧云逺校猎秋雕掠草轻秦将力随胡马竭蕃河流入汉家清羌戎不识干戈老须贺明时圣主明
　　题宣州开元寺阁
　　谁家烟径长莓苔金碧虚栏竹上开流水逺分山色断清猿时带角声来六朝明月惟诗在三楚空山有鴈回达理始应尽惆怅僧闲应得话天台
　　李中
　　经古观有感
　　古观寥寥枕碧溪偶思前事立残晖漆园化蝶名空在柱史犹龙去不归丹井泉枯苔鎻合醮坛松老鹤来稀囘头因叹浮生事梦里光隂疾若飞
　　罗隠
　　东归途中作
　　松橘苍黄覆钓矶早年生计近年违老知风月终堪恨贫觉家山不易归别岸客帆和鴈落晚程霜叶向人飞买臣严助精灵在应笑无成一布衣
　　湘中见进士乔诩
　　吴中台下别经秋破虏城邉暂驻畱一笑有时堪解梦数年无故不同逰云牵楚思横鱼艇栁送乡心入酒楼且酌松醪依旧醉谁能相见向春愁
　　燕昭王墓
　　战国苍茫难重寻此中踪迹想知音强停别骑山花晚欲吊遗魂野草深浮世近来轻骏骨髙台何处有黄金因思郭隗平生事不殉昭王若负心
　　周朴
　　哭李端【此诗疑非周朴之作】
　　三年剪拂感知音哭向青山永夜心竹在晓烟孤凤去剑荒秋水一龙沈新坟日落松声小旧宅春残草色深不及此时亲执绋石门遥想泪沾襟
　　唐彦谦
　　新丰
　　沛中歌舞百余人帝业功成里巷新半夜素灵先哭楚一星遗大下烧秦貅扫尽无三户鸡犬归来识四邻惆怅故园前事逺晓风长路起埃尘
　　韦庄
　　悼亡姬
　　凤去鸾归不可寻十洲仙路彩云深若无少女花应老为有嫦娥月易沈竹叶岂能销积恨丁香空觧结同心湘江水濶苍梧逺何处相思弄舜琴
　　翁绶
　　折杨栁
　　紫陌金堤映绮罗逰人处处动离歌隂移古戍迷芳草花带残阳落逺波台上少年吹白雪楼中思妇敛青蛾殷勤攀折赠行路此去闗山雨雪多
　　韩喜
　　松
　　倚空髙树冷无尘徃事闲征梦欲分翠色本宜霜后见寒声偏向月中闻啼猿想带苍山雨归鹤应和紫府云莫向东园竞桃李春光还是不容君
　　巳上系晚唐之诗
　　阎朝隠
　　奉和春日幸望春宫
　　勾芒人面乘两龙道是春神卫九重防胜年年逢七日酴醿嵗嵗满千钟宫梅间雪祥光遍城栁含烟御气浓醉到君前情未尽愿因歌舞自为容
　　王维
　　早秋山中作
　　无才不敢累明时思向东溪守故篱岂厌尚平婚嫁早却嫌陶令去官迟草间虫响临秋急山里蝉声薄暮悲寂寞柴门人不到空林独与白云期
　　钱起
　　送孙十
　　飞花落絮满河桥千里乡心送客遥不惜芸香染黄绶惟怜鸿羽下青霄云衢有志终骧首吏道无媒且折腰急管繁弦催一醉頺阳不驻引征镳
　　半日村
　　半日吴村带晚霞闲门髙栁乱飞鵶横云岭外千重树流水声中一两家愁人昨夜相思苦闰月今年春意賖自叹梅生头似雪怯怜潘令县如花
　　刘长卿
　　赋得
　　莺啼燕语报新年马走龙飞路几千家住层城临汉苑心随明月到胡天机中锦字论长恨楼上花枝笑独眠为问元戎窦车骑何时返斾勒燕然
　　李嘉祐
　　送从弟永
　　一官万里向千溪水宿山行渔浦西日晚长烟髙岸近天寒积雪逺峰低芦花渚里鸿相呌苦竹丛邉猿暗啼闻道慈亲倚门待到时兰叶正萋萋
　　韩翃
　　送客归江州
　　东归复得采真逰江水迎君日夜流客舍不离青雀舫人家多住白鸥洲风吹山带遥知雨露湿荷裳已报秋闻道泉明居止近蓝舆相访防淹畱
　　送人归南阳
　　都门霁后不飞尘草色凄凄满路春双坡东千室吏三鸦水上一归人愁眠客舍衣香满走渡河桥马汗新少妇北来多逺望应知蟢子上罗巾
　　送郑员外
　　风流不减杜陵诗五十为郎未是迟孺子亦知名下士乐人争唱巻中诗身齐吏部还多醉心顾尚书自有期要路眼看知己在不应穷巷乆低眉
　　卢纶
　　早春归厔旧居寄耿湋李端
　　野日初晴麦陇分竹园村巷鹿成羣万秋废井生秋草一树繁花对古坟引水忽惊水满涧向田空见石和云可怜荒嵗青山下惟有松枝可赠君
　　司空曙
　　灵云寺
　　春山古寺绕沧波石磴盘空鸟道过百丈金身开翠壁万龛灯熖隔烟萝云生客到侵衣湿花落僧禅覆地多不与方袍同结社下归尘世竞如何
　　九日登髙
　　诗家九日怜芳菊逐客髙斋瞰浙江渔浦浪花揺素壁西陵树色入秋牕木奴向熟悬金实桑落新开防玉缸四子醉时争讲徳笑论黄霸屈为邦
　　耿湋
　　许州书情
　　谪宦军城老更悲近来频夜梦丹墀银杯乍灭中心火金镊唯多两丝绕履緑苔闻鴈处满庭黄叶闭门时故人髙步云衢上肯念前程香未期
　　贾岛
　　寄韩愈
　　此心曽与木兰舟直到天南潮水头隔岭篇章来华岳出闗书信过泷流峰悬驿路残云断海浸城根老树秋一夕瘴烟风巻尽月明初上浪西楼
　　许浑
　　赠茆山髙拾遗
　　諌猎归来绮季歌大茆峰影满秋波山斋留客扫红叶野艇送僧披绿莎长覆旧图棋势尽遍添新品药名多云中黄鹄日千里自宿自飞无网罗
　　南康阻陟
　　晴滩水落涨虚沙滩去秦吴万里賖马上折残江北栁舟中开尽岭南花离歌不断如留客归梦初惊似到家山鸟一声人未起半牀春月在天涯
　　早发天台
　　来住天台天姥间欲求真诀驻衰顔星河半落岩前寺云雾初开岭上闗丹壑树多风浩浩碧溪苔浅水潺潺可知刘阮逢人处行尽深山又是山
　　别刘秀才
　　三献无功玉有瑕更擕书剑客天涯孤防夜别潇湘雨广陌春期鄠杜花灯照水萤千防灭棹惊滩鴈一行斜闗河万里秋风急望见乡山不到家
　　灵山寺
　　西岩一迳不通樵八十持杯未觉遥龙卧石潭闻夜雨鴈移沙渚见秋潮经函露湿文多暗香印风吹字半销应笑东归又南去越山无路水迢迢
　　李韶州移改郴州
　　诏移丞相木兰舟桂水潺湲岭北流青汉梦归双阙曙白云吟过五湖秋恩回玉扆人先喜道在金縢世不忧闻说公卿尽南望甘棠花暖凤池头
　　飞泉观
　　西岩泉落水容寛灵物蜿蜒黑处蟠松叶正秋琴韵响菱花初晓镜光寒云开星月浮山殿雨过风雷绕石坛仙客不归龙亦去稻畦长满此池干
　　朝台送客
　　赵佗西拜已登坛马援南征土宇寛越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫囘首蓼花枫叶万重滩
　　詶钱汝州
　　白雪多随汉水流谩劳旌斾晚悠悠笙歌暗写终年恨台榭潜消尽日忧鸟散落花人自醉马嘶芳草客先愁怪来雅韵清无敌三十六峰当庾楼
　　元正
　　髙掲鸡竿辟帝阍祥风微暖瑞云屯千官共削奸臣迹万国初衔圣主恩宫殿雪华齐紫阁闗河春色到青门华夷一轨人方泰莫学论兵误至尊
　　赠郑处士
　　道傍年少莫矜夸心在重霄未华杨子可曾过北里鲁人何必敬东家寒云晓散千峰雪暖雨晴开一迳花且卖湖田酿春酒与君书剑是生涯
　　赠房明府
　　帝城春榜谪灵仙四海声华二十年阙下书功无后辈卷中文字掩前贤宫闲毎喜江山静道在宁忧雨露偏自笑小儒非一鹗亦趋门屏冀相怜
　　京口闲寄
　　吴门烟月昔同逰枫叶芦花并客舟聚散有期云北去浮沉无计水东流一尊酒尽青山暮千里书来碧树秋何处相思不相见凤城宫阙楚江楼
　　杜牧
　　西江怀古
　　上呑巴汉控潇湘树似连山浄镜光魏帝缝囊真戏剧苻坚投棰更荒唐千秋钓舸歌明月万里沙鸥弄夕阳范蠡清尘何寂寞好风唯属往来商
　　齐安郡晚秋
　　栁岸风来影渐疎使君家似野人居云容水态还堪赏啸志歌怀亦自如雨暗残灯棋散后酒醒孤馆鴈来初可怜赤壁争雄渡唯有蓑翁坐钓鱼
　　赵嘏
　　寒食遣怀
　　折栁城邉起暮愁可怜春色独怀忧伤心正叹人间事囘首更惭江上鸥鶗鴂声中寒食雨芙蓉花外夕阳楼慿髙满眼送清渭去傍故山山下流
　　李频
　　下第北逰
　　圣代为儒可致身谁知又别五陵春青门独出空归鸟紫陌相逢尽醉人江岛去寻垂钓逺塞山来见举头频且须共漉邉城酒何必陶家有白纶
　　韦庄
　　咸阳怀古
　　城边人倚夕阳楼城上人凝万古愁山色不知秦苑废水声空傍汉宫流李斯未向仓中悟徐福应无物外逰莫怪楚吟偏断骨野烟踪迹似东周
　　汧阳县阁
　　汧水悠悠去似絣逺山如画翠眉横僧寻野渡归吴岳鴈带残阳入渭城邉静不收蕃帐马地贫惟卖陇山鹦牧童何处吹羌笛一曲梅花出塞声
　　张泌
　　长安道中早行
　　客离孤馆一灯残牢落星河欲曙天鸡唱未沈函谷月鴈声新度灞陵烟浮生已悟庄周梦壮志仍输祖逖鞭何事悠悠防羸马此中辛苦过流年
　　谭用之
　　别洛下知己
　　金鼎光辉照雪袍洛阳春梦忆波涛尘埃满眼人情异风雨前程马足劳接塞蛾眉通蜀险过山仙掌倚秦髙别来无限幽求子应笑区区味六韬
　　感怀
　　十年流落赋归鸿谁傍昬衢驾烛龙竹屋乱烟思梓泽酒家疎雨梦临卭千年别恨调琴懒一片年光览镜慵早晚休歌白石烂放教归去卧羣峰
　　杜甫
　　曲江
　　朝囘日日典春衣毎日江头尽醉归酒债寻常行处有人生七十古来稀穿花蛱蝶深见防水蜻蜓欵欵飞传语风光共流转暂时相赏莫相违
　　曲江陪郑八丈南史饮
　　雀啄江头杨栁花防防鸡防满晴沙自知白发非春事且尽芳尊恋物华近侍只今难浪迹此身那得更无家丈人才力犹强徤岂傍青门学种
　　题省中壁
　　掖垣竹埤梧十寻洞门对雪常隂隂落花逰丝白日静鸣鸠乳燕青春深腐儒衰晚谬通籍退食迟囘违寸心衮职曾无一字补许身愧比双南金
　　南邻
　　锦里先生乌角巾园收芋栗未全贫惯看賔客儿童喜得食堦除鸟雀驯秋水才添四五尺野航恰受两三人白沙翠竹江村暮相送柴门月色新
　　客至
　　舍南舎北皆春水但见羣鸥日日来花径不曾縁客扫蓬门今始为君开盘飱市逺无兼味尊酒家贫只旧醅肯与邻翁相对饮隔篱呼取尽余杯
　　严公仲夏枉驾草堂兼擕酒馔【得寒字】
　　竹里行厨洗玉盘花邉立马簇金鞍非闗使者征求急自识将军礼数寛百年地僻柴门逈五月江深草阁寒看弄渔舟移白日老农何有罄交欢
　　送辛员外
　　双峰寂寂对春台万竹青青照客杯细草留连侵坐软残花怅望近人开同舟昨日何由得并马今朝未拟囘直到绵州始分手江头树里共谁来
　　滕王阁子
　　君王台榭枕巴山万丈丹梯尚可攀春日莺啼脩竹里仙家犬吠白云间清江碧石伤心丽嫩蕊浓花满目斑人到于今歌出牧来逰此地不知还
　　白帝
　　白帝城中云出门白帝城下雨翻盆髙江急峡雷霆鬬古木苍藤日月昬戎马不如归马逸千家今有百家存哀哀寡妇诛求尽恸哭秋原何处村
　　咏怀古迹
　　支离东北风尘际漂泊西南天地间三峡楼台淹日月五溪衣服共云山羯胡事主终无赖词客哀时且未还庾信平生最萧瑟暮年词赋动江闗
　　江陵节度使阳城郡王新楼成王请严侍御判官同作
　　西北楼成雄楚都逺开山岳散江湖二仪清浊还髙下三伏炎蒸定有无推毂几年惟镇静曳裾终日盛文儒白头受简焉能赋愧似相如为大夫
　　将赴荆南寄别李剑州弟
　　使君髙驱今古寥落三年坐剑州但见文翁能化俗焉知李广不封侯路经灔滪双蓬天入沧浪一钓舟戎马相逢更何日春风囘首仲宣楼
　　巳上原系摘句今增入全首

　　唐诗拾遗巻十
