　　钦定四库全书　　　　　集部八
　　古今禅藻集　　　　　　总集类
　　提要
　　臣等谨案古今禅藻集二十八巻明释正勉性仝编其裒辑则释普文也普文字理庵正勉字道可并嘉兴人性字蕴辉应天人所録皆释子之作而不必其有闗于佛理曰禅藻者犹曰僧诗云尔所载上起晋支遁下讫性所自作以朝代编次每代之中又自分诸体中间如宋之恵休唐之无本后皆冠巾仕宦与宋之道潜老而遘祸官勒归俗者不同一概収之未免泛滥又宋倚松老人饶节后为僧名如璧陆防老学庵笔记称为南渡诗僧之冠与葛天民卒返初服者亦不同乃遗而不载亦为疎漏至宝月行路难钟嵘诗品明言非其所作载搆讼纳赂事甚悉而仍作僧诗皆未免失于考订他如巻一之末独附赞铭诔赋葢以六朝篇什无多借盈巻帙然以此为例则诸方偈颂孰非有韵之文正恐累牍连篇汗牛难载扵例亦为不纯特其上下千年网罗颇富较李防唐僧秀集惟取一朝之作者较为完具存之亦可偹采择焉乾隆四十三年六月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀







　　钦定四库全书
　　古今禅藻集巻一
　　明释正勉释性同辑
　　晋诗
　　四月八日讃佛诗　　　　　　　支遁【二十三首】
　　三春迭云谢首夏含朱明祥祥令日防朗朗夕清菩萨彩灵和然因化生四王应期来矫掌承玉形飞天鼓弱罗腾曜散芝英绿澜頽龙首缥蕋翳流铃芙蕖育神葩倾柯献朝荣芳津沛四境甘露凝玉瓶祥盈四八黄曜紫庭感降非情想恬泊无所营根泯灵府神条秀形名圆光朗东旦金姿艳春精含和总八音吐纳流芬馨迹随因溜浪心与太虚冥六度起穷俗八解濯世缨慧泽融无外空同忘化情
　　咏八日诗三首
　　大块挥冥枢昭昭两仪映万品诞游华澄清凝圣释迦乘虚防圆神秀机正交养卫恬和灵知溜性命动为务下尸寂为无中镜
　　其二
　　真人播神化流渟良有因龙兠术邑漂景阎浮濵伫驾三春谢飞辔朱明旬八维披重蔼九霄落芳津只献万舞般遮奏伶伦淳白凝神宇兰泉涣色身投步三才泰声五道泯不为故为贵忘竒故竒神
　　其三
　　缅哉古思想托因事生相与图灵器像也像彼形黄裳罗帕质元服拖绯青神为恭者惠迹为动者行虚堂陈乐饵蔚然起竒荣疑似垂微我谅作者情于焉遗所尚肃心拟太清
　　五月长斋诗
　　炎精育仲气朱离吐凝阳广汉凉变凯风乘和翔令月肇清斋徳泽润无疆四部钦嘉期洁己升云堂静晏和春晖夕惕厉秋霜萧条咏林泽恬愉味城傍逸容研冲防防运宫商匠者握神标乘风吹芳渊汪道行深婉婉化理长亹亹维摩虚徳音畅遐方罩牢妙倾絶致由近藏畧畧微容简八言振道纲掇烦练陈句临危折婉章浩若惊飚散迥若挥夜光寓言岂所托意得筌自丧霑濡妙习融靡靡轻尘亡萧索情牖颓寥朗神轩张谁谓冥津遐一悟可以航愿为海游师櫂柂入沧浪腾波济漂客归防道场
　　八关斋诗三首【并序】
　　间与何骠骑期当为合八关斋以十月二十二日集同意者在吴县土山墓下三日清晨为斋始道士白衣凡二十四人清和肃穆莫不静畅至四日朝众贤各去余既乐野室之寂又有掘药之怀遂便独住于是乃挥手送归有望路之想静拱虚房悟外身之真登山采药集岩水之娱遂援笔染翰以慰二三之情
　　建意营法斋里仁契朋俦相与期良晨沐浴造闲丘穆穆升堂贤皎皎清心修窈窕八闗客无楗自绸缪寂黙五习真亹亹励心柔法鼓进三劝激切清训流凄怆愿济阖堂皆同舟明明表圣应此童防求存诚夹室里三界讃清休嘉祥归宰相蔼若庆云浮
　　其二
　　三悔启前朝双懴暨中夕鸣禽戒朗旦备礼寝役萧索庭賔离飘飖随风适踟蹰岐路隅挥手谢内析轻轩驰中田习习陵电击息心投佯步零零振金策引领望征人怅恨孤思积咄矣形非我外物固巳寂吟咏归虚房守真玩幽虽非一往游且以闲自释
　　其三
　　靖一潜蓬庐愔愔咏初九广漠排林篠流飇洒隙牖从容遐想逸采药登崇阜﨑岖升千寻萧条临万亩望山乐荣松瞻泽哀素桞解带长陵陂婆娑清川右冷风解烦怀寒泉濯温手寥寥神气畅钦若盘春薮达度冥三才怳惚丧神偶游观同隠丘愧无连化肘
　　咏怀诗五首
　　傲兀乘尸素日往复月旋弱丧困风波流浪逐物迁中路髙韵益窈窕钦重重在何许采真游理间茍简为我养逍遥使我闲寥亮心神莹含虚映自然亹亹沈情去彩彩冲怀鲜踟蹰观象物未始见牛全毛鳞有所贵所贵在忘筌
　　其二
　　端坐隣孤影罔思劬偃蹇收神辔领畧综名书渉老咍【一作怡】双披庄玩太初咏发清风集触思皆恬愉俯欣质文蔚仰悲二匠徂萧萧柱下逈寂寂防邑虚廓矣千载事消液归空无无矣复何伤万殊归一涂道会贵冥想罔象掇珠怅怏浊水际几忘映清渠反鉴归澄漠容与舍道符心与理理宻形与物物疎萧索人事去独与神明居
　　其三
　　晞阳熈春圃悠缅叹时往感物思所托萧条逸韵上尚想天台峻髣髴岩堦仰泠风洒兰林管濑奏清响霄崖育灵蔼神蔬含润长丹沙映翠濑芳芝曜五爽迢迢重岫深寥寥石室朗中有寻化士外身解世网抱朴镇有心挥拂无想隗隗形崖颓冋冋神宇敞宛转元造化缥瞥隣大象愿投若人踪髙歩振防杖
　　其四
　　闲邪托静室寂寥虚且真逸想流岩阿朦胧望幽人慨矣风济【一作滋】皎皎离染纯时无问道睡行歌将何因灵溪无惊浪四岳无埃尘余将逰其嵎解驾辍飞轮芳泉代甘醴山果兼时珍脩林畅轻迹石宇庇微身崇虚习本照损无归昔神暧暧烦情故零零冲气新近非域中客逺非世外臣惔怕【一作泊】为无徳孤哉自有隣
　　其五
　　坤基葩简秀干光流易頴神理速不疾道防无陵骋超超分【一作介】石人握揽机领余生一何散分不谘天挺沈无冥到韵变不蔚炳冉冉年往逡悠悠化期永翘首希津想登故未正生途虽十三日巳造死境愿得无身道【一作理】髙栖冲黙靖
　　述怀诗二首
　　翔鸾鸣昆崿逸志腾冥虚惚怳回灵翰息肩栖南嵎濯足戱流澜采练衔神蔬髙吟漱芳醴颉颃登神梧萧萧猗【一作椅】明翩眇眇育清躯长想运夷倾首俟灵符河清诚可期戢翼令人劬
　　角敦大道弱冠弄双逡巡释长罗髙步寻帝先妙损阶老忘怀浪濠川达观无不可吹累皆自然穷理增灵薪昭昭神火传熈怡安冲漠优防乐静闲膏腴无爽味婉娈非雅弦恢心委形度亹亹随化迁
　　咏大徳诗
　　遐想存哉冲风一何敞品物缉荣熈生涂连惚怳既丧大澄真物诱则智荡昔闻庖丁子挥刃在【一作任】神往茍能嗣冲音摄生犹指掌乘彼来物间投此黙照朗迈度推巻舒忘怀附罔象交【一作大】乐盈胷襟神防流俯仰大同罗万殊蔚若克甸网寄旅海沤乡委化同天壤
　　咏禅思道人【并序】
　　孙长乐作道士坐禅之像并而讃之可谓因俯对以寄诚心来参焉于衡轭图岩林之絶势想伊人之在兹余精其制作美其嘉文不能黙已聊着诗一首以继于左其词曰
　　云峯竦太荒落落英防布回壑伫兰泉秀岭攅嘉树蔚荟微逰禽峥嵘絶蹊路中有冲希子端坐摹【一作摩】太素自强敏天行弱志欲无欲【音喻】玉质陵风霜凄凄厉清趣指心契寒松绸缪谅岁暮防衷两息间绵绵进禅务投一灭官知摄二由神遇承蜩累危九累十亦凝注悬想元气地研几革麤虑冥怀夷震惊泊然肆幽度曽筌攀六净空同浪七住逝虚乘有来永为有待驭
　　咏利城山居
　　五岳盘神基四渎涌荡津动求目方智黙守标静仁茍不宴出处托好有常因寻元存终古洞往想逸民玉洁其岩下金声濑沂濵卷华藏纷雾振褐拂埃尘迹从尺蠖屈道与腾龙伸峻无单豹伐分非首阳真长啸归林岭萧洒任陶钧
　　文殊师利讃
　　童真领致灵化实悠长昔为龙种觉今则梦逰方愡恍乘神浪髙步维耶乡擢此希夷质映彼虚闲堂触类兴清遘目击洞兼忘梵释钦嘉防闲邪纳流芳
　　弥勒讃
　　大人度弱丧升虚迁师通资自废释迦登幽闲弥勒承神第圣録载灵篇乘干因九五龙飞兠率天法鼓震宫逸响亮三千晃晃凝素姿结跏曜芳莲寥朗高怀兴八音畅自然恬智冥微妙缥眇咏重盘纡七七纪应运莅中幡挺此四八姿映蔚华林园亹亹轮奏三摅在昔缘
　　维摩诘讃
　　维摩体神性陵化昭机庭无可无不可流浪入形名民动则我疾人恬我气平恬动岂形影形影应机情韵乘十哲颉颃傲四英忘期遇濡首亹亹讃死生
　　善思菩萨讃
　　和吐清气挺兹命世童登台发春咏髙兴希遐踪乘虚感灵觉震网发童防外见慿寥廓有无自冥同忘髙故不下萧条数仞中因华请无着陵虚散芙蓉能仁畅句即色自然空空有交映迹冥知无照功神期发筌悟豁尔自灵通
　　月光童子讃
　　灵童绥神理恬和自交忘规愍昏俗统体称月光心为两仪蕴迹为流溺梁英姿秀干竺名播赤县乡神化诡俗网罗挚逰方丘岩积陈疴长驱幸玉堂汲引兴有待冥归无尽场戢翼栖髙嵎凌风振竒芳
　　庐山东林杂诗　　　　　　　慧远
　　崇岩吐清气幽岫栖神迹希声奏羣籁响出山溜滴有客独冥逰径然忘所适挥手抚云门灵关安足辟流【一作留】心叩扃感至理弗隔孰是腾九霄不奋冲天翮妙同趣自均一悟超三益
　　报罗什法师偈
　　本端竟何从起灭有无际一微涉动境成此穨山势或相更相乘触理自生滞因縁虽无主开途非一世时无悟宗匠谁将握契末【一作来】问尚悠悠相与期暮岁
　　十喻诗【十首之一】　　　　　　　罗什
　　一喻以喻空空必待此喻借言以会意意尽无防处既得出长罗住此无所住若能映斯照万象无来去
　　赠沙门法和【传曰凡为十偈辞喻皆尔】
　　心山育明徳流薰万由延哀鸾孤桐上清音彻九天
　　逰石门诗【并序】　　　　　　庐山诸释
　　石门在精舍南十余里一名障山基连大岭体絶众阜辟三泉之防并立而开流倾岩映其上防形衣于自然故因以为名此虽庐山之一隅实斯地之竒观皆传之于旧俗而未覩者众将由悬濑险峻人兽迹絶迳回曲阜路阻行难故罕经焉释法师以隆安四年仲春之月因咏山水遂杖锡而游于时交徒同趣三十余人咸拂衣晨征怅然增兴虽林壑幽防而开途竞进虽乘危履石并以所悦为安既至则援木寻葛歴险穷崖猿臂相引仅乃造极于是拥胜倚岩详观其下始知七岭之美蕴竒于此双阙对峙其前重岩映带其后峦阜周回以为障崇岩四营而开宇其中则有石台石池宫馆之象触类之形致可乐也清泉分流而合注渌渊镜净于天池文石发彩焕若披靣柽松芳草蔚然光目其为神丽亦已备矣斯日也众情奔悦瞩览无厌游观未久而天气屡变霄雾尘集则万象隠形流光回照则众山倒影开阖之际状有灵焉而不可测也乃其将登则翔禽拂翮鸣猿厉响归云回驾想羽人之来仪哀声相和若音之有寄虽髣髴犹闻而神以之畅虽乐不期欢而欣以永日当其冲豫自得信有味焉而未易言也退而寻之夫崖谷之间防物无主应不以情而开兴引人致深若此岂不以虚明朗其照闲防笃其情耶并三复斯谈犹昩然未尽俄而太阳告夕所存已往乃悟幽人之览达恒物之大情其为神趣岂山水而巳哉于是徘徊崇岭流目四瞩九江如带丘阜成垤因此而推形有巨细智亦宜然乃喟然叹宇宙虽遐古今一契灵鹫邈矣荒途日隔不有哲人风迹谁存应深悟远慨焉长怀各欣一遇之同欢感良辰之难再情发于中遂共咏之云尔
　　超兴非有本理感兴自生忽闻石门游竒唱发幽情褰裳思云驾望崖想层城驰步乘长岩不觉质有轻矫首登灵阙若凌太清端坐运虚轮转彼中经神仙同物化未若两俱冥
　　观化决疑　　　　　　　庐山诸沙弥
　　谋始创大业问道叩篇妙唱发幽防观化悟自然观化化已及寻化无间然生皆犹化化化化更相纒宛转随化流漂浪入化渊五道化为海孰为知化仙万化同归尽离化化乃悲哉化中客焉识化表年
　　咏怀诗　　　　　　　　　　史宗
　　有欲苦不足无欲亦无忧未若清虚者带索被裘浮游一世间泛若不系舟方当毕尘累栖志老山丘
　　陵峯采药触兴为诗　　　　　帛道猷
　　连峯数千里脩林带平津云过远山翳风至梗荒榛茒茨隠不见鸡鸣知有人闲步践其径处处见遗薪始知百代下故有上皇民
　　答苕华诗　　　　　　　　　竺僧度
　　机运无停住倐忽岁时过巨石防当竭芥子岂云多良由去不息故令川上嗟不闻荣启期皓首发清歌布衣可暖身谁论饰绫罗今世虽云乐当奈后生何罪福良由己宁云巳恤他
　　答僧佉叱【髙僧传云张奴题槐树而为歌】　　　　张奴
　　蒙蒙大象内照曜实显彰何事迷昏子纵惑自招殃乐所少人往苦道若翻嚢不有松栢志何用拟风霜闲豫【一作预】紫烟表长歌出昊苍澄虚无色外应见有缘乡岁曜毘汉后辰丽传殷王伊余非二仙晦迹之九方亦见流俗子触眼致酸伤畧謡观有念宁曰尽矜章
　　答张奴偈　　　　　　　　　　佉叱
　　悠悠世事惑滋损益使欲尘神横生悦怿惟此哲人渊觉先见思形浮沫瞩影遄电累踬声华蔑丑章弁视色悟空翫物伤变舍纷絶有断习除恋青条曲防白茅以荐依畦啜麻隣岸饮洊慧定计昭妙真曰眷慈悲有增深想无倦
　　净土咏　　　　　　　　　　　无名释
　　金绳界寳地珍木防瑶池云间妙音奏天际法蠡吹宋诗
　　怨诗行　　　　　　　　　　慧休【十一首】
　　明月照髙楼含君千里光巷中情思满断絶孤妾肠悲风荡帷帐瑶翠坐自伤妾心依天末思与浮云长啸歌视秋草幽叶岂再阳暮兰不待岁离华能几芳愿作张女引流悲绕君堂君堂严且秘絶调徒飞
　　江南思
　　幽客海隂路留戍淮阳津垂情向春草知是故乡人
　　杨花曲
　　葳蕤华结实宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君
　　白纻歌二首
　　琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一
　　少年窈窕舞君前容华艳艳将欲然为君娇凝复迁延流目送笑不敢言长袖拂面心自煎愿君流光及盛年
　　秋风【一作秋歌】
　　秋风嫋嫋入曲房罗帐含月心思伤蟋蟀夜鸣断人肠长夜思君心飞他人相思君相忘锦衾瑶席为谁芳【一作徒为芳】
　　秋思引
　　秋寒依依风过河白露萧萧洞庭波思君末光光已灭悲望如思何
　　楚明妃曲
　　琼台彩楹桂寝雕薨金闺流耀玉牖含英香芬幽霭珠彩珍荣文罗秋翠纨绮春轻骖驾鸾鹤往来仙灵含姿绵视微笑相迎结兰枝送目成当年为君荣
　　赠鲍侍郎
　　玳枝兮金英緑叶兮紫茎不入君玉杯低彩还自荣想君不相艳酒上视尘生当令芳意重无使盛年倾
　　悼武丘法网法师　　　　　　　慧琳
　　怀游君之虎丘悼冥灭之庐岭惟采录于中京念提携于畨境情飘飖于双峦思纒绵于两省何绸缪兮无极心所存兮腷臆阅严冬兮已谢借隆暑兮既息四运纷其邅回情期窅以长匿茍来縁之匪亡巻生年以增恻齐诗
　　估客乐　　　　　　　　　　寳月
　　【齐武帝布衣时同寳月游樊邓及登祚追忆往事命月作此四章奏之管】
　　郎作十里行侬作九里送拔侬头上钗与郎资路用
　　其二
　　有信数寄书无信心相忆莫作瓶落井一去无消息
　　其三
　　大艑珂峩头何处发州借问艑上郎见侬所欢不
　　其四
　　初发州时船出平津泊五两如竹林何处相寻博
　　行路难
　　君不见孤雁关外发酸嘶度越空城客子心肠断幽闺思妇气欲絶凝霜夜下拂罗衣浮云中断开明月夜夜遥遥徒相思年年望望情不歇寄我匣中青铜镜倩人为君除白髪行路难行路难夜闻南城汉使度使我流泪忆长安
　　梁诗
　　防诗　　　　　　　　　　　　寳志
　　【隋书云梁武帝与志公坐重云殿公忽起舞歌乐须臾悲泣赋此云云自天监至大同三十余年江表晏然至太清二年台城防帝享国四十八年所言五十里也太清元年八月十三而侯景自悬瓠来降在丹阳之北子地也景作乱始自戊辰岁至午年帝崩】
　　乐哉三十余悲哉五十里但看八十三子地妖灾起佞臣作欺妄贼臣灭君子若不信吾言龙时侯贼起且至马中间衔悲不见喜
　　防诗
　　【周广顺中江南伏山圮得白石函二八广八寸中有铭云维天监十四年秋八月寳公埋于此山当时名臣陆倕王筠姚詧而下皆莫晓其义问之曰在五百年后方应词曰】
　　若问江南事江南自有慿【防石虎李煜事】乘鸡登寳位【以丁酉年李氏有国也】犬吠入金陵【宋开寳七年甲戌伐江南也八年国灭】子建司南斗安仁秉夜灯【当王师围城其南曹彬其北潘美也】东隣家道阙随虎遇明君【太平兴国三年戊寅呉越钱俶举国入朝家道关无钱也】
　　奉和武帝三教诗　　　　　　　智藏
　　心源本无二学理共归真四执迷丛药六味增苦辛资缘良杂品习性不同循至觉随物化一道开异津大士流权济训义乃星陈周孔尚忠孝立行肇君亲老氏贵裁欲存生由外身出言千里善芬为穷世珍理空非即有三明似未臻近识封岐路分镳疑异尘安知悟云渐究极本同伦我皇体斯防妙鉴出机神眷言总归辔回照引生民顾惟慙宿植邂逅逢嘉辰愿陪入明解岁暮有攸因
　　和受戒诗【庾肩吾有和太子重云殿受戒诗】　　　慧令
　　泬寥秋气爽揺落寒林疎风散飞廉雀浪动昆明鱼是日何为盛证戒奉皇储愿陪升自在神通任巻舒
　　犯虏将逃作　　　　　　　　　慧慕
　　【从周入齐夜渡砥柱见梁词人丽句文苑英华作顔之推】
　　客子倦艰辛夜出小平津马色迷闗吏鸡鸣起戍人露鲜花敛影月照寳刀新问我将何去北海就孙賔
　　咏独杵捣衣　　　　　　　　　慧偘
　　非是无人助意欲自鸣砧照月敛【一作怜】孤影乗风送逈音言捣双丝练似奏一琴令君闻独杵知妾有専心
　　闻侯方儿来冦
　　羊皮赎去士马革敛还尸天下方无事孝廉非哭时
　　吊范贲　　　　　　　　　　　慧约
　　我有数行泪不落十余年今日为君尽并洒秋风前
　　二洲歌二首　　　　　　　　　法云
　　三洲断江口水从窈窕河傍流啼将别共来长相思
　　其二
　　三洲断江口水从窈窕河傍流欢将乐共来长相思陈诗
　　咏山　　　　　　　　　　　　慧标【八首】
　　灵山蕴丽名秀出写蓬瀛香炉带烟上紫葢入霞生雾卷莲峯碧嵓开石镜明定知丘壑里并伫白云情
　　其二
　　峨眉信重险天目本仙居金华抱丹灶玉笥蕴神书幽人披薜荔怨妾采蘼芜紫岩无暮雨何时逢故夫
　　其三
　　丹霞拂层阁碧水泛蓬莱鳌岫含烟耸莲崖照日开松门夹细叶石磴染新苔能令平子见淹留未肯回
　　咏水
　　骊泉紫阙映珠浦碧沙连岸隔莲香逺流清云影深风潭如拂镜山溜似调琴请君看皎洁知有澹然心
　　其二
　　长川落日照深浦清风弱桞垂江翠新莲夹岸红船行疑泛逈月映似沈空愿逐琴髙戱乘鱼入浪中
　　其三
　　曾添疎勒井经涌贰师营玉津花色亮银溪锦碛明舟如空里泛人似镜中行持将符上善利物动髙情
　　咏孤石
　　中原一孤石地理不知年根含彭泽浪顶入香炉烟崖成二鸟翼峯作一茎莲何时发东武今来镇蠡川
　　赠陈寳应
　　送马犹临水离旌稍引风好看今夜月当照紫微宫
　　和偃法师游故苑　　　　　　　昙瑗
　　丹阳松叶少白水黍苗多浸滛下客泪哀怨动民歌春溪度短葛秋浦没长莎麋鹿自腾倚车骑絶经过萧条四野望惆怅将如何
　　游故苑　　　　　　　　　　　洪偃【三首】
　　龙田留故苑汾水结余波怅望伤游目辛酸思绪多凉飔惨髙树浓露变轻萝泽葵犹带荇池竹尚【一作下】侵荷秋风徒自急无复白云歌
　　登吴升平亭
　　萧萧物晚肃肃天望清旅人聊策杖登髙荡客情川原多旧迹墟里或新名宿烟浮始旦朝日照初晴独游乏徒侣徐步寡逢迎信矣非吾托赏心何易并
　　游钟山之开善定林息心宴坐引笔赋诗
　　杖策步前岭褰裳出外扉轻萝转防宻幽径复纡威树髙枝影细山尽【一作昼】鸟声稀石苔时滑屣虫网乍粘衣涧傍紫芝晔岩上白云霏松子排烟去堂生寂不归穷谷无还往攀桂独依依
　　临终诗　　　　　　　　　　　智恺
　　千月【一作秋】本难满三时理易倾石火无恒焰电光非久明遗文空满笥徒然昩无【一作复】生泉路方幽曀寒陇向凄清一随朝露尽惟有夜松声
　　咏孤石　　　　　　　　　　　定法师
　　逈日直生空平湖四望通岩隈恒洒浪树杪镇揺风偃流还渍影侵霞更上红独拔羣峯外孤秀白云中北周诗
　　五苦诗　　　　　　　　　　　法师【七首】生苦
　　可患身为患生将忧共生心神恒独苦宠辱横相惊朝光非久照夜烛几时明终成一聚土强覔千年名
　　老苦
　　少时欣日益老至苦年侵红顔既罢艳白发宁久吟阶庭唯仰杖朝府不胜簮甘肥与妖丽徒有壮时心
　　病苦
　　拔劒平四海横戈却万夫一朝床枕上回转仰人扶壮色随肌减呻吟与痛俱绮罗虽满目愁眉独向隅
　　死苦
　　可怜凌云志忽随朝露终长辞白日下独入黄泉中池台既已没坟陇向应空唯当松栢里千年恒劲风
　　爱离
　　谁忍心中爱分为别后思几时相握手呜噎不能辞虽言万里隔犹有望还期如何九泉下更无相见时
　　五盛隂
　　【佛书有五隂之喻谓以聚沫喻色水泡喻爱阳焰喻想芭蕉喻行幻事喻识言皆空虚也】
　　先去非长别后来非久亲新坟将旧塜相次似鱼鳞茂陵谁辨汉骊山讵识秦千年如昨日一种并成尘定知今世土还是昔时人焉能取他骨复持埋我身
　　过徐君墓
　　延陵上国返枉道访徐公死生命忽异欢娯意不同始往邙山北聊践平陵东徒解千金劒终恨九泉空日尽荒郊外烟生松栢中何言愁寂寞日暮白杨风
　　饮马长城窟　　　　　　　　　法师
　　长城征马度横行且劳羣入氷穿冻水饮浪聚流文澄鞍如渍月照影若流云别有长松气自解逐将军隋诗
　　爱妾换马　　　　　　　　　　法宣
　　朱鬛饰金镳红糚束素腰似云来躞蹀如雪去飘飖桃花含浅汗桞叶带余娇骋先将独立双絶不俱标
　　和赵郡王观妓应教
　　桂山留上客兰室命妖娆城中画眉黛宫内束纎腰舞袖风前举歌声扇后骄周郎不相顾今日管调
　　游三学山　　　　　　　　　　智
　　秀岭接重烟嵚岑上半天絶岩低更举危峯断复连侧石倾斜涧回流泻曲泉野红知草冻春来鸟自传树锦无机织猿鸣讵假叶宻风难度枝疎影易穿抱袠依闲沼策杖戯荒田游心清汉表置想白云边荣名非我愿息意且萧然
　　缁素祖道新林感赋　　　　　　昙迁
　　平生本胡越闽吴各异津联翩一倾葢便作法城亲清谈解烦累愁眉始得伸今朝忽分手恨失眼中人子向径何道慧业日当新我住防江侧终为松下尘沉浮从此隔无复更有因此别终天别迸泪忽霑巾
　　言离广府还望桂林去留怆然自述赠怀
　　逵【三首】
　　标心之梵宇运想入仙洲婴痼乖同好沈情阻若抽叶落乍难聚情离不可收何日乘杯至详观演法流
　　戱拟四愁聊题两絶
　　我行之数万愁绪百重思那教六尺影独步五天陲
　　其二
　　上将可陵师匹士志难移如论惜短命何得满长祗
　　哀速终　　　　　　　　　　　灵裕
　　今日坐髙堂明朝卧长棘一生聊已竟来报将何息
　　悲永殡
　　命断辞人路骸送鬼门前从今一别后更防几何年
　　临终诗　　　　　　　　　　　智命
　　幻生还幻灭大幻莫过身安心自有处求人无有人
　　送别　　　　　　　　　　　　智才
　　镜中辞旧识灞岸别新知年来本应老祗为数经离薛道衡见访戯题方圆动静四字　昙延
　　方如方等城圆如智慧日动则识波浪静类涅槃室
　　顺益颂　　　　　　　　　　　无名释
　　騄骥资鞭防兰蕙伫薰风至理信难见非人孰可通输心仰圆极莹丽入中总辔超三有抟飞上四空簮缨犹幻梦财利若尘防髙揖谢时俗潇洒出樊笼
　　媱泆曲【作此曲弹琴以兆史见也】　　　　　　沸大【二首】
　　煌煌郁金生于野田过时不采宛见弃捐曼尔丰炽华色惟新与我同欢
　　委靡辞
　　宿心嘉尔故固良媒问名谐帅占相良时惨惨惕惕惧尔不来既覩尔顔我心怡怡今不合欢岂徒费哉斯誓为定淑女何疑
　　一三五七九言　　　　　　　　慧英
　　游愁赤县逺丹思抽鹫岭寒风驶龙河激水流既喜朝闻日复日不觉年頽秋更秋已毕耆山本愿诚难住终望持经振锡往神州
　　附讃铭诔赋
　　释迦文佛像讃【并叙】　　　　　　支遁
　　夫立人之道曰仁与义然则仁义有本道徳之谓也昔姬周之末有大圣号佛天竺释王白净之太子也俗氏母族厥姓裘昙焉仰灵胄以丕承借哲之遗芳吸中和之诞化禀白净之显然生自右胁弱而能言谅天爵以不加为贵诫逸禄以靡须为足故常夕惕上位逆旅紫庭纡轸储宫拟翮区外俄而髙逝周览郊野四辟皇扉三鉴疾苦风人厉辞以激兴乃甘心受而莫逆讯大猷于有道慨在兹之致淹遂乃明发遐征栖迟幽闲脱皇储之重任希无待以轻举褫龙章之盛饰贸穷岩之襹褐资送之俦自崖而反矣尔乃抗志匪石安仁以山斑卉匡居摧心立盟厘安般之气绪运十筭以质心并四筹之八记从二随而简巡絶送迎之两际缘妙一于鼻端发三止之蒙秀洞四观而合泯五隂迁于还府六情虚于静林凉五内之欲火廓太素之浩心濯般若以进徳潜七住而挹搜冥鱼于六絶齿既立而废筌豁万刼之积习同生知于当年掩五浊以擅曜嗣六佛而徴传伟唯丈六体佩圆光启度黄中色艳紫金运动陵虚悠往倐忽八音流芳逸豫彩沙览未兆则卓絶六位曲成已着则化隆三五冲量乎太虚神葢宏于两仪易简待以成体太和拟而称劭圆蓍者象其神寂方卦者法其智周照积祐之留祥元宿命以制作或绸之以徳义或疎之以冲风亮形揺于日新期妙主于不尽美既青而胜蓝逞百练以就粹导庶物以归宗拔尧孔之外键属八亿以语极罩坟索以兴典掇道行之三无络耼周以曽神化着于西域若朝晖升于谷民望景而兴行犹曲调谐于宫商当是时也希夷缅邈于羲风神竒卓絶于皇轩蔚彩冲漠于周唐颂味有余于邹鲁信可谓神化之都领皇王之宗谟也年逾从心泯迹泥洹夫至人时行而时止或隠此而显彼迹絶于忍土冥归于维卫俗徇常以骇竒固以存亡而统之至于灵觉之性三界殄悴豁若川倾頽如干坠黔首与永夜同幽冥流与涸津并匮六度与崩岑俱褫三乘与絶轴解辔门徒泣血而心丧百灵衔哀而情悸夫道髙者应卑因巡者亲誉故不祈哭而哭岂非兼忘天下易使天下兼忘难灵风播越环周六合歴数终于赤县后死所以与闻景仰神仪而事絶于千载袛洹既已漂落玉树卒亦荒芜道丧人亡时亦已矣遁以不才仰遵大猷追朝阳而弗暨附桑榆而未升神驰在昔愿言再钦遂援笔兴古述厥遐思其词曰
　　太上邈矣有唐统天孔亦因周籧庐三传明明释迦实惟帝先应期叡作化融竺干交养恬和濯粹冲源迈轨世王领宗中堂构洪谟掲秀负灵峻诞昆岳量裒太清太象罕窥乃圆其明音希和文以八声煌煌慧炬烛我宵征人钦其哲孰识其冥望之霞举即亦云津威夏烈温柔晞春比器以形卓机以神巻即烟防腾亦龙伸鼓舞舟壑灵气惟新谁与兹作独运陶钓三无衷八亿致逺二部既双翰惟典充以环竒恬以易简藏诸蕴匮实之令善可善善因乃讃乃演致存言性岂伊阐日月贞朗显晦周徧生如纷雾暧来巳晞至人全化迹随世微假云泥洹言告言归遗风六合伫方赤畿象罔不存谁与悟机镜心乘翰庶觌冥晖
　　阿弥陀佛像讃【并序】
　　夫六合之外非典籍所模神道诡世岂意者所测故曰人之所知不若其所不知每在常辄欲以所不能见而断所未能了故令井蛙有坎宅之矜冯夷有秋水之伐故其冥矣余游大方心倦无垠因以静暇复伸诸竒丽佛经记西方有国国名安养逈辽回邈路逾恒沙非无待者不能游其疆非不疾者焉能致其速其佛号阿弥陀晋言无量寿国无王制班爵之序以佛为君三乘为教男女各化育于莲华之中无有胎孕之秽也馆宇宫殿悉以七寳皆自然悬搆制非人匠苑囿池沼蔚有竒荣飞沈天逸于渊薮逝寓羣兽而率真阊阖无扇于琼林玉响天谐于箫管冥霄陨华以阖境神风拂故而纳新甘露徴化以醴被蕙风导徳而芳流圣音应感而雷响慧泽云垂而沛清学文噏兮而贵言真人冥宗而废翫五度慿虚以入无般若迁知而出众妙于兹大启神化所以永传别有经记以录其懿云此晋邦五末之世有奉佛正戒讽诵阿弥陀经誓生彼国不替诚心者命终灵逝化往之彼见佛神悟即得道矣遁生末踪忝厠残迹驰心神国非所敢望乃因匠人图立神表仰瞻髙仪以质所天咏言不足遂复系以微颂其词曰
　　王猷外厘神道内绥皇矣正觉实兼宗师泰定轸曜黄中秀姿恬智交泯三达夷启境金方缅路悠回于彼神化悟感应机五度砥操六慧研微空有同状门洞开咏歌济济精义顺神肆洋洋三乘诜诜藏往摹故知来惟新二才孰降朗滞由人造化营域云搆峩峩紫馆辰峙华宇星罗玉闱通方金墉启阿景倾朝日艳蔚晨霞神提回互九源曾深浪无筌忘鳞罕饵滛泽不司虞骇翼怀林有客驱徒雨埋机心甘露敦洽兰蕙助馨化随云浓俗与风清葳蘂消散灵飚扫英琼林谐响八音文成珉瑶沈粲芙蕖晞阳流澄其洁蘂播其香潜爽冥萃载哲来翔孕景中葩结灵幽芳类诸风化妙兼于长迈轨一变同规坐忘
　　万佛影铭【并序】　　　　　　　　慧远
　　【佛昔化毒龙所留之影在月氏国石室中去此万六千里逺师毎欣感交怀志欲胆礼防有西域道士叙其光相图写仪像于东林寺色疑积空望似烟霞晖相炳暧若隠而显感世之应详于记也】
　　夫滞于近习不达希世之闻抚常永日罕怀事外之感是使尘想制于襟天罗网其神虑若以之穷龄则此生岂遇以之希心则开悟靡期于是发愤忘食情百其慨静虑闲夜理契其心尔乃恩沾九泽之惠三复无縁之慈妙寻法身之应以神不言之化化不以方唯其所感慈不以缘冥怀自得譬日月丽天光影弥晖羣品熈荣有情同顺咸欣悬映之在已罔识曲成之攸寄妙物之谈功尽于此将欲拟夫幽极以言其道髣髴存焉而不可论何以明之法身之运物也不物物而兆其端不图终而防其成理于万化之表数絶乎无形无名者也若乃语其筌寄则道无不在是故如来或晦先迹以崇基或显生涂而定体或独发于莫寻之境或相待于既有之场独发类乎形相待类乎影推夫冥寄为有待耶为无待耶自我而观则有间于无间矣求之法身原无二统形影之分孰际之哉而今之闻道者咸摹圣体于旷代之外不悟灵应之在兹徒知圆化之非形而动止方其迹岂不诬哉逺昔寻先师奉侍歴载虽启防慈训托志籍每想竒闻以笃其诚遇西域沙门辄餐游方之説故知有佛影而传者尚未晓然及在此山值罽賔禅师南国律学道士与昔闻既同并是其人游歴所经因其详问乃多有先徴然后验神道无方触像而寄百虑所防非一时之感于是悟彻其诚应深其信将援同契发其真趣故与夫随喜之贤图而铭焉
　　廓矣大像理无名体神入化落影离形回晖层岩凝映虚亭在隂不昧处暗愈明婉步蝉蜕朝宗百灵应不同方迹絶两冥
　　茫茫荒宇靡劝靡奬谈虚写容拂空传像相具体微冲姿自朗白毫吐曜昏夜中爽感彻乃应扣诚发响留音停岫津悟冥赏抚之有防功弗由曩
　　旋踵忘敬罔虑罔识三光掩晖万象一色庭宇幽蔼归涂莫测悟之以静震之以力慧风虽遐维尘攸息匪伊览孰扇其极
　　希音逺流乃眷东顾欣风慕道仰规度妙尽毫端运微轻素托彩虚凝殆映霄雾迹以像真理深其趣竒兴开襟祥风引路清气回于轩宇昏明交而未曙髣髴镜神仪依稀若真遇
　　铭之图之曷营曷求神之听之鉴尔所修庶兹臣轨映彼流漱情灵沼饮和至柔照虚应简智落乃周深怀冥托霄想神游毕命一对长谢百忧
　　晋襄阳丈六金像颂【并序】
　　昔众祐降灵出自天竺托化王宫兴于上国显迹重冥开辟神路明晖宇宙光宅大千万流澄源圆映无主觉道虚凝湛焉遗照于是乘变化以动物而众邪革心跬神步以感时而羣疑同释法轮运三乗并辙道世交兴天人攸梦浄音既畅逸响逺流宻风遐扇远生善教末年垂千祀徒欣大化而运乖其防弗获叩津沙门发明渊极魍魉神影餐服至言虽欣味余尘道风遂迈拟足逸步迹已邈每希想光晷髣髴容仪寤寐兴怀若形心目冥应有期幽情莫发慨焉自悼悲愤靡寄乃远契百念慎敬慕之思追述八王同志之感魂交寝梦而情悟于中遂命门人铸而像焉夫形理虽殊阶涂有渐精麤诚异悟亦有因是故拟状灵范启殊津之心仪形神模辟百虑之防使怀逺者兆根于来叶存近者遘重刧之厚缘乃道福兼真迹可践三源反流九神同渊于时四辈悦情道俗齐趣迹响和应者如林铸均有虚室之供而进助者不以纎毫为挫劝佐有弥刧之勤而操务者不以昏疲告劳因物任能不日而成功自人事犹天匠焉夫明志莫如词宣徳莫如颂故志以词显而功业可存徳以颂宣而形容可像匪词匪颂将何美焉乃作颂曰
　　堂堂天师明明逺度淩迈羣萃超然先悟慧在恬虚妙不以数感时而兴应世成务金顔映发竒相晖布肃肃灵仪峨峨神步茫茫造物运冥驰伟哉释迦与化推移静也渊黙动也天随绵绵逺御亹亹长縻反宗无像光潜影离仰慕千载是拟是仪
　　法师支昙谛诔【并序】　　　　　　道防
　　晋义熈七年五月某日道士支昙谛卒春秋六十有五呜呼哀哉法师肇西域本出康居因族以国氏既服膺师训乃从法姓支徙于吴兴郡乌程县都乡千秋里资金商之贞气借阳育之韶律胄遐方而诞秀恊川岳而禀神识情湛粹风宇明肃道致表于天期徳范彰于素器贞悟独拔羣异不足以动其心至诚深固众论莫能以干其执是以超尘絶诣慧防发于弱龄研欲耽明道昭于岁暮故能振灵风于神境演妙化于季叶嗣清徽于前哲穆道俗而归怀焉逰涉众方敷大业妙寻幽清言析微加善属文辞识赏参流固已谐契风胜领冠一时矣公之中年爰乃慨以城傍难置幽居为节且山水之性素好自然浄外之黙体自天心于是谢缘人封遁迹岩壑乃考室于吴兴郡故鄣之昆山味道崇化二十余载其栖业所可以洗心涤垢筌象之美足以穷兴永年于是睎宗归仁者自羣方而集钦风怀趣者不逺而叩津焉于时时望英豪多延请斋讲公虚心应物不尝以动止介怀推诚述义未始以道俗殊致其中抱一之徳又遐尔所推方将洒拂路絙维頽风超外妙梯拟彻踪惜乎不永遘疾而终识者深云亡之痛攸情感惟良之悲盖无爵而贵生荣死哀者其此之谓矣虽至理冥一存亡定于形初识妙照骸器同于朽壤然而阙情期于欣慼之境未泯乎离防之心者亦何能不以失得为悲喜临长岐而凄怀哉茍冥废之难体寄筌翰以怀风援弱毫而舒情播清晖乎无穷乃作诔曰
　　绵绵终古暧暧路妙縁莫叩长寐靡寤生灭纷纭动息舛互相驱百世季叶弥蠧水溺尘劳孰知其故至人乘运灵觉中肇未覩沧流井鼃无小大明融朗幽夜乃晓灭有归空除闇即曒道洽无方仁被禽鸟昧者靡遗识者弥了【其一】超哉法师道性自然一心絶俗祗诚重研微神锋妙悟无间尘之所着在至斯捐累之所引秉之弥坚摆落尘羁振拕灵渊【其二】辽辽清雅肃肃贞韵汪汪其冲亹亹其进和而有概异而不峻渟心独得标想千仞虚以应物无来不顺【其三】泛逰化振响晖开道肆肇辟灵扉位制冥极剖折幽微忘怀善挹穆然靡违防通羣方总之所归遐抗颓纲阐固法闱绪此妙慧乃播神威【其四】幽境湛黙人肆諠引间邃易一华纷难泯公乃慨然中驾潜轸卜居川岩搆室林巘摈拭外缘潜精内敏靡筌不服无微不尽【其五】蔚矣昆岭冈阜丘墟连峯云秀迥壑迂余庭防萧条阶绕清渠翳然其远肃尔其虚风愔愔僧徒味道闲室寂焉神居心随道亲情与俗疎【其六】道固无孤徳必有隣渊清引映业胜怀人晞风宗自逺来賔亦有襟期时来问津湛湛先穷日日王神林壤有谢道心常新【其七】圣逝言絶贤表义乖翳翳末运化将颓澹矣夫子道俗归怀庶享遐年振此落维如何不吊弃世永辞仪景长归逝矣不追有识深恸含情同悲呜呼哀哉【其八】推着绸缪聚淹信宿闲宴清宇借卉幽谷或濯素濑爰憇翠竹屡兴名辰泛觞掇菊梨柚荐甘蒲笋为蔌赋诗咏言怡然偕足眷怀兹游想之在目伤哉斯遇千载无复践旧霑襟瞻帏悲哭呜呼哀哉【其九】有必之无始则归卒达人妙观千龄一日昩者或应横为凶吉邈矣法师夙反室累刧之勤不速而疾庶遘冥縁终防灵术妙斤弗运实深丧质情在未冥怅为自失寄怀毫素微风载述呜呼哀哉【其十】
　　鸠摩罗什法师诔【并序】　　　　　僧肇
　　夫道不自必由人俗不自觉觉必待匠待匠故世有髙悟之期由人故道有小成之运运在小成则灵津辍流期在髙悟则锋可诣然能仁旷世期将千载时师邪心是非竞起故使灵规潜逝徽绪殆乱爰有什法师者葢先觉之遗嗣也凝思大方驰怀髙观审释道之陵迟悼苍生之穷蔼故乃奋迅神仪寓形季俗继承洪绪为时城堑世之安寝则觉以大音时将昼昏乃朗以慧日思结頽纲于道消缉落绪于穷运故乘时以防错枉以正一扣则时无互乡再击则畏垒归仁于斯时也羊鹿之驾摧轮六师之车覆辙二想之既明一乘之奥亦显是以端坐岭东响驰八极恬愉训而九流思顺故大秦符姚二大王师旅以延之斯仁王也心游大觉之门形镇万化之上外羲和之风内盛法之术道契神交屈为形授公以宗匠不重则其道不尊故蕴怀神寳感而后动自公形应秦川若烛龙之曜神光恢廓大宗若曦和之出榑桑融冶常道尽重之妙闲邪悟俗穷名教之美言既适时理有圆防故辩不徒兴道不虚唱斯乃法鼔重震于阎浮梵轮再转于天北矣自非位超修成体精百练行藏应时其孰契于兹乎以要言之其为也隆于春阳其除患也厉于秋霜故巍巍乎荡荡乎无变之髙韵然隘运幽兴若人云暮癸丑之年年七十四月十三日薨乎大寺呜呼哀哉道匠西倾灵轴东摧朝曦落曜寳岳崩頽六合昼昏迷驾九回神关重闭三途竞开夜光可惜盲子可哀罔极之感人百其怀乃为诔曰
　　先觉登霞灵风缅邈通仙潜凝应真冲漠丛丛九流是非竞作悠悠盲子神根沈溺时无指南谁识冥度大人逺觉幽怀独悟恬冲静黙抱此素应期乘运翔翼天路既曰应运宜当时望受生乘利形标竒相襁褓俊逺髫齓逸量思不再经悟不待匠投足八道游神三向根挺秀宏音逺唱又以抗节忽弃荣俗从容道门尊尚素朴有典斯寻有妙斯录无自替宗无拟族霜结如冰神安如岳外迹弥髙内朗弥足恢恢髙韵可模可因愔愔冲怀惟妙惟真静以通动以应人言为世寳黙为时珍华风既立二教亦賔谁谓道消化方新自公之觉道无不灵风遐扇逸响髙腾廓兹大方然斯慧灯道音始唱俗网以崩痴根弥拔上善弥增人之寓俗其途无方统斯羣有纽兹颓纲顺以四恩降以慧霜如彼维摩迹参城坊形虽圆应神冲帝乡来教虽妙何足以臧伟哉大人振降圆徳标此名相显彼冲黙通以众妙约以则方隆般若以应天北如何运邅幽里冥克天路谁通三途谁塞呜呼哀哉至人无为而无不为拥网遐笼长罗逺羁纯恩下钓客旅上擒恂恂善诱肃肃风驰道能易俗化能时移奈何昊天摧此灵规至真既往一道莫施天人哀泣悲恸灵祗呜呼哀哉公之云亡时唯百六道匠韬斤梵轮摧轴朝阳頽景琼岳颠覆宇宙昼昏时丧道目哀哀苍生谁抚谁育普天悲感我増摧衂呜呼哀哉昔吾一时曾游仁川遵其余波纂承虚用之无穷鑚之弥坚跃日絶尘思加数年微情末叙已随化迁如可赎兮贸之以千时无可待命无可延惟身惟人靡慿靡缘驰怀罔极情悲昊天呜呼哀哉
　　道庆法师铭词【并序】　　　　　　法宣
　　余与伊人言忘道狎京辇少年已欣共被他乡衰暮更喜同袍月席风筵接腕晤语吾子经堂论室促膝非异人岂意穷殱我良友千行徒洒百身宁赎未能抑笔聊书短铭
　　十力潜景四依匡世踵徳连晖伊人是继宫墙戒忍灯炬禅慧并驱生林分庭安叡论堂防玉义室芬兰坐威师子众绕栴檀道洁尘外理析谈端四仪式序三业惟安秽土机穷胜人现灭帐留余影车回去辙陇月孤照坟泉幽冽竹露暂团松风长切气运有终徳音无絶
　　拟周庙金人铭【名息心铭】　　　　亡名释
　　法界内有如意寳人焉久缄其口铭其膺曰古之摄心人也诫之哉诫之哉无多虑无多知多知多事不如息意多虑多失不如守一虑多志散知多心乱心乱生恼志散妨道勿谓何伤其苦悠长勿言何畏其祸鼎沸滴水不停四海将盈纎尘不拂五岳将成防末在本虽小不轻关尔七窍闭尔六情莫视于色莫听于声闻声者聋见色者盲一文一艺空中小蚋一伎一能日下孤灯英贤才艺是为愚弊舍弃浮朴躭溺滛丽识马易奔心猿难制神既劳役形必损毙邪径终迷脩途永泥莫贵才能是曰惛懵夸拙羡巧其徳不名厚行薄其髙速崩徒【一作涂】舒翰巻其用不恒内怀防伐外致怨憎或谈于口或书于手邀人令誉亦孔之丑凡谓之吉圣以之咎赏悦暂时悲忧长久畏影畏迹逾走逾剧端坐树隂迹灭影沉厌生患老随思随造心想若灭长死长絶不死不生无相无名一道虚寂万物齐平何胜何劣何重何轻何贱何辱何贵何荣澄天愧净皎日慙明安夫岱岭固彼金城敬贻贤哲斯道利贞
　　思亲凿井铭　　　　　　　　　慧斌
　　哀哀父母载生载育亦既弄璋我顾我复一朝弃予山川满目云掩重闗风惊大谷爱敬之道天伦在兹殷忧暮齿见子无期凿井通给托事兴词百年几日对此长悲玉检之南峄阳之北获麟之野秉礼之国居有美政俗多儒墨玉井洞开髙碑斯勒
　　三不为篇　　　　　　　　　　海顺
　　我欲偃文修武身死名存研石通道祈井流泉君肝在内我身处边荆轲拔劒毛遂捧盘不为则己为则不然将恐两虎共鬬势不俱全永存今好长絶来怨是以返迹荒迳息影柴门
　　我欲刺股锥刃悬头屋梁书临雪彩牒映萤光一朝鹏举万里鸾翔纵任身辩游説君王髙车返邑衣锦还乡将恐鸟残以羽兰折由芳笼餐讵贵钩饵难尝是以髙巢林薮深穴池塘
　　我欲才鬻徳入市趋朝四众瞻仰三槐附交标形引势身达名超箱盈绮服厨富甘肴讽管咏美歌謡将恐尘栖弱草霜宿危条无过日旦靡越风朝是以还伤乐浅非惟苦遥
　　详赋　　　　　　　　　　　慧命
　　惟一实之渊旷嗟万相之繁杂真俗异而体周凡圣分而道合承师友之遗训借经论之垂芳罄尘庸之小识请兴言于大方何羣类之蠢蠢处法界之茫茫性穷幽而弥晓理至寂而逾彰既非空而非有又若存而若亡谈秘宻于慈氏叹香冥于伯阳湛一虚而致极总万有以为纲虽即事而易迷亦至近而难识非名言之所显岂情智而能测口欲辩而词丧心将缘而虑息故虽一音随类之能三转任机之力莫不停八正于寂泊之门辍四辩于恬淡之域寻其体也豁乎无际乎无穷源乎无始极乎无终解惑以兹齐贯染浄于此俱融该空有而閴寂括宇宙以通同论其用也一而能多静而能乱挺万类之殊形吐羣情之别观结五住之盘根起十纒之羁绊随迷悟而通塞逐昏明而集散四流因之漂荡六道以之悠漫三贤十圣暧以联绵二智五眼晔而辉焕浑升沈而共壑派违顺以分岐体无非而不是用无相而不为若纯金不隔于镮钏等积水不惮于涟漪故令名用諠杂集起纷驰事若万轸殊辙理则千轮共规观无碍于縁起信难思于物性犹寳殿之垂珠若瑶台之悬镜彼此异而相入红紫分而交映法无定于心境人靡隔于凡圣物不滞于自他事莫拥于邪正何巨细之殊越遂参互而容持隣虚含大千之界刹那总三际之时惧斯言之少信借帝网以除疑盖普眼而能瞩岂惑识以知之觌九防之文览万圣之遗则睠常啼于东市慕善财于南国歴多城而进解访众师而遣惑始承命于文殊终归宗于妙徳虽游形于法界未动足于只园叹一王之似虐嗟五热之非暄握手入和修之舍弹指开阿逸之门闻一音之常韵覩极圣之恒存三九于兹絶听二七自此亡魂斯甚深之境界亦何易而详论悼禀识之多迷慨羣生之少慧保一异之四邪执断常之双讣怖梦虎于长眠翫空花于久翳萦结纒而未解任漂流而莫济背七觉而逾昏染六欲而方滞何理通而志隔既法是而情非忽竛竮而独往久逃逝而亡归理寳藏于穷舍匿明珠于敝衣抱一真而不识萦万恼以欷嗟余既己伤于悟晚且又悲乎命局借五部之流耀防四依之睠録涉讲肆以开愚托禅林而遣欲猴着锁而停躁虵入筒而改曲涉旷海以戒舟晓重幽以慧烛絶诤论于封想息是非于妄情创敛缘于有学终寂虑于无生显真宗之实想达世用之虚名道莫遣于始行暗弗拒于初明拟六贼其方溃冀十军之可平昏云聚而还散心河浊而更清性海无増减行月有亏盈疑兎足之致浅惧鸿毛之见轻为山托于始篑庶昆仑之可成
　　梦赋　　　　　　　　　　　　真观
　　昨夜眠中意识潜通类庄生之覩胡蝶如孔氏之见周公虽梦想之虚伪亦心事而冥同尔乃见一竒賔傲岸惊人无名无姓如鬼如神姿容闲雅服翫光新入门髙揖诣席夸陈余乃问曰夫邪不干正恶无乱善清浊异流升沈各践吾身披法铠心游妙典六贼稍降四弛方遣大乘已驾小麾宜剪君是何人欲来何辩客乃对曰久承名行未遑修敬常深注仰每轸翘咏忽覩光仪良有嘉庆欲伸谘请愿垂髙命夫人生假借一期如掷倐虹霓之惊天迅白驹之过隙岂不及年时之壮美取生平之欢适或走名骥于长阡或驾飞轮于广陌坐西园而召友敞南斋而对客出野外而操琴入闺中而抚石或复合罇促坐传觞举白重之以笑歌伸之以燔炙至如学富门昌徳重名江东独步日下无双心为义窟身是智囊貂金仕汉佩玉游梁髙车驷马桂戸兰房列燕姬而满侧凑秦女而盈堂闻管之寥亮听丝竹之铿锵何则一生之快乐亦千载而流芳岂能栖栖独处傍无笑语剃髪除须违亲背主形容憔悴衣裳蓝缕既阙田蚕复无商估等碎缯之百结似破袄之千补至如玉露朝金风夜寒老冉冉而行至岁忽忽而将阑床空帐冷覆薄眠单絶子孙于后罢賔从之来欢欲以斯而为道亦得道之良难余乃听之含笑畧陈心要徐而答曰省来説之矫张遂引诱于邪方欲以井蛙共海鲲而论大爝火与日月而争光无异鹪鹩之比鹏翼培塿之匹昆冈尔既昏懵于生死亦耽染于黄唯知酣酒嗜欲峻宇雕墙岂识多财之被害宁信怀璧而为殃佳味爽口美食烂肠贪媱致患渇爱成狂人生易尽物理无常朝歌暮哭向在今亡忻懽暂有忧畏延长且世间纷攘竟无闲赏五苦竞来百忧争往妻子翻为桎梏亲爱更如罗网私里恒防岏公事徒劳鞅掌荣华有同水沫富贵实如山响然自沈沦倒惑恒怀碜毒不孝不慈无道无徳胷襟悷心腑谗贼自大防奢志能苛克讵识仁义谁论典则无趣损伤非理贪慝见利争往临财茍得失位失名亡家亡国命绳溘断身城倒匐业系其头鬼穿其肋冰池向践火山方冐忍痛自知衔悲谁告尔乃刀林拥耸劒树嵳峩炉飞猛焰镬涌惊波棱层铁网碌防灰河头逢锯解骨被磨摩举身星散合体滂沲凡诸苦难次第经过一朝踵此万恨如何若夫正法深妙理难寻非生非灭非色非心浩如沧海郁似邓林随机即赴逐感便临内宣万徳外启入音威降醉象影摄惊禽形如满月色似融金遂令尼犍脱屣梵志抽簮然而出家之为道也则萧散优游无欲无求不臣天子不事王侯似无瑕之璧如不系之舟声乐不能动轩冕不能留无为无欲何惧何忧戒忍双习禅慧兼修天人师范豪庶依投若夫为学日益为道日损损之则道业逾高益之则学功逾远故形将俗人而永隔心与世情而悬反所服唯是三衣所餐未曾载饭从师则千里命驾慕法则六时精恳濯虑于八解之池怡神于七净之苑至如道安道昱慧远慧持赤须法主青眼律师经辩论讲易谈诗开神悦耳析滞袪疑并皆名后代擅步当时或与秦王而共辇乍将晋帝而同舆遂使桓再拜而弗暇郗超千斛而无辞尔乃行因已正方享余庆四梵争邀六天俱聘封畿显敞国土华净寳树琼枝金莲玉柄风含梵响泉流雅咏池皎若银地平如镜妙香纷馥名花交映近感乐身远招常命若夫六度修成十地圆明灵智既湛种觉斯盈寂寥虚豁皎洁澄清非起非作无造无营法眼不窥其色天耳不听其声恶言不能加毁美誉无以为荣质非质碍之质名非名相之名水火冲天而不惧雷霆震地而不惊双林现灭而不灭王宫示生而不生既穷天下之至妙谁敢与之抗衡于是前来君子闻斯语已合掌曲躬敛眉弹指魂飞气慑神萎志否踧踖无顔逡巡惊起自陈孤陋未知臧否追用感伤实怀惭耻今日奉教谨从命矣


　　古今禅藻集巻一
　　钦定四库全书
　　古今禅藻集巻二
　　明释正勉释性同辑
　　唐【五言古诗】
　　和琳法师初春法集之作【排律误入】　　慧浄【三首】
　　鹫岭光前选祗园表昔恭哲人崇踵武道会羣龙高座登莲叶麈尾振霜松尘飞雅梵风度引踈钟静言澄义海丛论上词锋心虚道易合迹广席难重和风动淑气丽日啓时雍髙才掞雅什顾已滥朋从因兹仰积善灵华庶可逢
　　和卢赞府游纪国道塲
　　日光通汉室星彩晦周朝法域从此构香阁本岧嶤珠盘仰承露鳯刹俯摩霄落照侵虚牖长虹拖跨桥髙才暂骋目云藻遂飘飖欲追千里骥终是谢连镳
　　普光寺卧疾值雪简诸旧游
　　卧疴苦留滞辟户望遥天寒云舒复巻落雪断还连凝华照书阁飞素婉琴弦回飘洛神赋皎映齐纨篇萦阶如鹤舞拂树似花鲜徒赏丰年瑞沉忧终自怜
　　奉和窦使君同恭法师咏竺佛图澄慧宣【三首】
　　大誓悯涂炭乗机入生死中州法既葛陂暴亦止乳孔光一室掌镜彻千里道盛咒莲华灾生吟棘子埋石縁虽谢流沙化方始
　　奉和咏僧肇
　　般若唯絶凿涅槃固无名先贤未始觉之子唱希声秦王嗟理诣童夀揖词清徽音闻庐岳精难动中京适验方袍里竒才复挺生
　　秋日游东山寺寻殊昙二法师
　　木落树萧槮水清流寥閴属此悲哉气复兹羇旅慼奚用写烦忧山泉恣游厯万丈窥深涧千寻仰絶壁傍岭竹参差縁厓藤羃防行行极幽邃去去逾空寂果值息心侣乔枝方挂锡围绕悉旃檀纯良岂沙砾妙法诚无比深经解怨敌心懽即顶礼道存仍目击慧力幸已逢疑网于焉析岂直祛烦恼方期拯沈溺
　　寳琴　　　　　　　　　　　　僧彪
　　吾有一寳琴价重双南金刻作龙鳯像弹为山水音星从徽里发风来上吟钟期不可遇谁辨曲中心
　　山居杂诗　　　　　　　　　　寒山子【二十六首】
　　重岩我卜居鸟道絶人迹庭际何所有白云抱幽石住兹凡几年屡见春冬易寄语钟鼎家虚名定何益
　　其二
　　欲得安身处寒山可长保微风吹幽松近聴声愈好下有斑白人喃喃读黄老十年归不得忘却来时道
　　其三
　　骝马瑚鞭驱驰洛阳道自怜美少年不信有衰老白髪防应生红顔岂长保但看北邙山个是蓬莱岛
　　其四
　　岩前独静坐圆月当天曜万象影现中一轮本无照廓然神自清含虚洞妙因指见其月月是心枢要
　　其五
　　鹦鹉宅西国虞罗捕得归美人朝夕弄出入在庭帏赐以金笼贮扄哉损羽衣不如鸿与鹄飖飏入云飞
　　其六
　　富儿防髙堂华灯何炜煌此时无烛者心愿处其傍不意遭排遣还归暗处藏益人明讵损顿讶惜余光
　　其七
　　昨夜梦还乡见妇机中织驻梭若有思擎梭似无力呼之回面视况复不相识应是别多年鬓毛非旧色
　　其八
　　常闻汉武帝爰及秦始皇俱好神仙术延年竟不长金台既摧折沙石遂灭亡茂陵与骊岳今日草茫茫
　　其九
　　寒岩深更好无人行此道白云髙岫闲青嶂孤猨啸我更何所亲畅志自宜老形容寒暑迁心珠甚可保
　　其十
　　花上黄莺子闗闗声可怜美人顔似玉对此弄鸣弦翫之能不足眷恋在龆年花飞鸟亦散洒泪春风前
　　其十一
　　君看叶里花能得几时好今日畏人攀明朝待谁扫可怜娇艶情年多转成老将世比于花红顔岂长保
　　其十二
　　吾家好隠沦居处絶嚣尘践草成三径瞻云作四隣助歌声有鸟问法语无人今日娑婆树几年为一春
　　其十三
　　去年春鸟鸣此时思弟兄今年秋菊烂此时思发生緑水千肠咽黄云四面平哀哉百年内肠断忆咸京
　　其十四
　　自乐平生道烟萝石洞间野情多放旷长伴白云闲有路不通世无心孰可攀石床孤夜坐圆月上寒山
　　其十五
　　时人寻云路云路杳无踪山髙多崄峻涧濶少玲珑碧嶂前兼后白云西复东欲知云路处云路在虚空
　　其十六
　　两乘犊车蓦出路头戏一虿从傍来苦死欲求寄不载爽人情始载被沈累弹指不可论行恩却遭刺
　　其十七
　　垂柳闇如烟飞花飘似霰夫居离妇州妇住思夫县各在天一涯何时复相见寄语明月楼莫贮双飞燕
　　其十八
　　桃花欲经夏风月催不待访觅汉时人能无一个在朝朝花迁落岁岁人移改今人扬尘处昔时为大海
　　其十九
　　极目兮长望白云四茫茫鸱鹗饱腲腇鸾鳯饥徬徨骏马放石碛蹇驴能至堂天髙不可问鹪鹩在沧浪
　　其二十
　　浩浩黄河水东流长不息悠悠不见清人人夀有极茍欲乘白云曷由生羽翼唯当皤时行住须努力
　　其二十一
　　何以长惆怅人生似朝菌那堪数十年新旧凋零尽以此思自哀哀情不可忍奈何当奈何脱体归山隠
　　其二十二
　　我见利智人观者便知意不假寻文字直入如来地心不逐诸縁意根不妄起心意不生时内外无余事
　　其二十三
　　世事何悠悠贪生未肯休研尽大地石何时得歇头四时凋变易八节急如流为报火宅主露地骑白牛
　　其二十四
　　养子不经师不及都亭防何曽见好人岂闻长者语为染在薰莸应须择朋侣五月贩鲜鱼莫教人笑汝
　　其二十五
　　自羡山间乐逍遥无倚托逐日养残躯闲思无所作时披古佛书往往登石阁下窥千尺崖上有云盘礴寒月冷飕飕身似孤飞鹤
　　其二十六
　　我见转轮王千子常围绕十善化四天庄严多七寳七寳镇随身庄严甚妙好一朝福报尽犹若栖芦鸟还作牛领虫六趣受业道况复诸凡夫无常岂长保生死如旋火轮回似麻稻不解早觉悟为人枉虚老
　　山居杂诗　　　　　　　　　　拾得
　　我劝出家辈须知教法深专心求出离辄莫染贪婬大有俗中士知非不受金故知君子志任运聴浮沉
　　其二
　　古佛路凄凄愚人到却迷只縁前业重所以不能知欲识无为理心中不挂丝生生勤苦学必定覩吾师
　　归山作
　　喧静各有路偶随心所安纵然在朝市终不忘林峦四皓将拂衣二疏能挂冠牕前隠逸传每日时三看靳尚那可论屈原亦可叹至今黄泉下名及青云端松牖见初月花间礼古坛何处论心懐世上空漫漫
　　溪行即事　　　　　　　　　　灵一【七首】
　　近夜山更碧入林溪转清不知伏牛路潭洞何纵横曲岸烟已合平湖月未生孤舟屡失道但聴秋泉声
　　栖霞山夜坐
　　山头戒坛路幽映云岩侧四面青石床一峯苔藓色松风静复起月影开还黒何独乘夜来殊非昼所得
　　送冽泉寺主之京迎禅和尚
　　禅门居此地瞻望在虚空水国月未上苍生如梦中上人知机士瓶锡慰樊笼彼土诸梵象嗟君道风
　　安公
　　弥天称圣哲象法初繄赖道识行藏匡时知进退秦王轻与举习生重酬对学文古篆中义显新经内法服应华夏金言流海岱四方浮云间更陪龙华防
　　林公
　　支公信髙逸久向山林住时将孙许游岂以形骸遇幸辞天子诏复览名臣疏西晋尚虚无南朝久沦悮因谈老庄意乃尽逍遥趣谁谓竹林贤风流相比附
　　逺公
　　远公逢道安一朝弃儒服真机久消歇世教空拘束誓入罗浮中遂栖庐山曲禅经初纂定佛语斯明【一作名】目鉢帽絶朝宗簮裾翻拜伏东林多隠士为我辞荣禄
　　同长孙主簿仁夀寺纳凉
　　火入天地炉南方正何剧四郊长云红六合太阳赤赫赫拂泉壑焰焰燋砂石思减祝融权期匡诸子宅因投竹林寺一问青莲客心空得清凉理证等喧寂开襟天籁回歩履雨华积微风动珠惠气入瑶席境閙性方谧尘远趣皆适淹驾殊未还朱防敞虚碧
　　疾愈寄友　　　　　　　　　　法振【二十首】
　　哀乐暗成疾卧中芳月移西山有清士孤嘘不可追捣药昼林静汲泉隂涧迟微踪与麋鹿逺谢求羊知
　　古别离
　　太湖三山口吴王在时道寂寞千载心无人见春草谁堪识怨者持此伤懐抱孤舟畏狂风一防宿烟岛
　　歩虚词
　　予因览真诀遂感西域君玉笙下清人间未曽闻日华錬精魄皎皎无垢氛谓我有仙骨且令饵氤氲俯仰媿灵顔愿随鸾鹄羣俄然动风驭缥缈归青云
　　拟古【天寳十四年作】
　　日出天地正煌煌辟晨曦六龙驱羣动古今无尽时夸父亦何愚竞走先自疲饮干咸池水折尽长桑枝渇死化爝火嗟嗟徒尔为空留邓林在摧折令人嗤
　　夏日与綦母居士昱上人院纳凉
　　为依炉峯住境胜増道情凉日暑不变空门风自清坐援香实近转爱緑芜生宗炳青霞士如何知我名
　　经吴平观
　　古观秋来秀泠然属仙飇琼葩被脩蔓柏实满寒条影殿山寂寂寥天月昭昭幽情寄仙侣习定至中宵清风闻歩虚真人方上朝
　　冬日天目西峯过张錬师所居
　　振衣逢墅泉渐见栖闲所坎坎山下声幽幽林中语仙乡何代隠乡服言亦楚开氷洗药苖扫雪山侣零叶聚踈篱幽花积寒渚孤鹤性天外时轻举
　　杼山禅居寄东溪吴处士季徳
　　青云何润泽下有贤人隠虽入菱湖深迹与黄鹤近野风吹白芷山月揺青轸诗祖吴州庠到君才不尽身当青山秀文体多郢声澄彻湘水碧泬寥楚天清时人格不同至今罕知名昔贤敦师友此道独君行既得庐霍趣乃髙雷逺情别时春风多扫尽云山雪为君中夜起孤坐石上月悠然遗尘想邈矣达性説故人不在兹幽桂惜未结
　　赠李中丞洪
　　深沉阃外权奕世当荣寄地裂大将军家传介珪瑞至今漳河俗犹受仁人赐公初镇淮荆决胜无精兵重围逼大敌六月守孤城政用仁恕立恩由赏罚明还令麾下士感徳不顾生于时闻王师诸将兵颇渎天子狩南汉烟尘满函谷纯臣独耿介下士多反覆明公仗忠节一言感万夫物性如蒺藜化作春兰敷见谗金被烁终期玉有瑜移官万里道君子情如何
　　奉陪陆使君长源裴端公枢春游虎丘寺
　　云水夹双刹遥疑涌平陂入门见藏山元化何由窥曳组探诡怪停骖访幽竒情髙气为爽徳暖春亦随瑶草自的皪蕙楼争蔽亏金精发壊陵剑彩沈灵池一览匝天界中峯歩未移应喜生公石列坐援松枝
　　出游
　　少时不见山便觉无竒趣狂发从乱歌情来任闲歩此心谁共证笑看风吹树
　　答苏州韦使君应物
　　诗教殆沦缺庸音互相倾忽观风骚韵防我宿昔情荡学海资郁为诗人英格将寒松髙气与秋江清何必邺中作可为千载程受辞分尧竹万里临江城一到扫烦政况今休渎兵应怜禅家子林下寂无营迹隳世上华心得道中精脱畧文字累免为外物婴书衣流埃积砚石驳藓生恨未识君子空传手中琼安无诱我性始愿惩素诚为无鸑鷟音继公云和笙吟之向禅薮反魄幽松声
　　酬薛员外谊苦热行见寄
　　六月金数伏兹辰日在庚炎曦烁肌肤毒霭昏性情安得奋轻翮迢遥出云征不知天地心如何匠生成火徳烧百卉瑶草不及荣有客当此时忽贻懐中琼捧玩烦襟涤啸歌善风生迟君佐元气调使四序平中令霜不袄火余气常贞江南诗骚客休吟苦热行
　　白云上人精舎寻杼山禅师兼示崔子尚何山道上人
　　望逺渉寒水懐人在幽境为高皎皎姿及爱苍苍岭果见栖禅子潺湲灌真顶积疑一念破澄息万縁静世事花上尘慧心空中影清闲诱我性遂使烦虑屏许共林客游欲从山主请木栖无名树水汲忘机井持此一日髙未肻谢箕頴夕霁山态好空月生俄顷识妙聆细泉悟深涤清茗此心谁复得笑向西林永
　　同顔真卿送李侍御萼赋得荻塘路
　　落日车遥遥客心在归路细草暗回塘春泉萦古渡遗踪叹芜没逺道悲去住寂莫荻花空行人别无数
　　访陆羽处士不遇
　　太湖东西路吴王故山前所思不可见归鴈自翩翩何山赏春茗何处弄春泉莫是沧浪子悠然一钓船
　　溪上月
　　秋水月娟娟初生色界天蟾光散浦溆素影动沦涟何事无心见亏盈向夜禅
　　山雪
　　夕阳在西峯叠翠萦残雪狂风巻絮回惊猿攀玉折何意山中人误报山花发
　　溪云
　　舒巻意何穷萦流复带空有形不累物无迹去随风莫怪长相逐飘然与我同
　　五言哭吴县房耸明府
　　仁人迈厚徳可谓名实全抚迹若疎旷防心极精研履危节讵屈著论识不偏【公着道性论】恨以荣级浅嘉猷未及宣伊人期逺大志业难比肩昭世既合并吾君借陶甄奈何明明理与善徒空铨徴教或稽圣穷源及问天一官自吴邑六翮委江壖始是牵丝日翻成彻瑟年金膏果不就玉佩长此捐倚伏信防昧天夀惊后先安知忘情子爱网素已褰为有深仁感遂令真性迁心悲空林下泪洒秋景前夫子寡兄弟抚孤伤藐然頽云为惨结吊鹤共聨翩割念归命驾诀词向空筵树桃隂始合爱客位常悬怳若逺行时睾望归朝旋悟兹欢宴隔哀彼岁月延书带变芳草履痕移緑钱防期倘可逢生尽防无縁幸愿示因业旷代居运専相思转寂寞独往西林泉欲见故人心时开所赠篇素髙陶靖节今重楚先贤芳躅将遗爱可为终古传
　　游元象陌　　　　　　　　　　僧泚
　　空水朝色浄澹然湖上心舳舻轻且进江洲如可寻秋风洄泝险落日波涛深寂寞武侯去中流方至今
　　短歌　　　　　　　　　　　　子兰【二首】
　　日月何茫茫出没住不得使我勇壮心少年如顷刻人生石火光通时少淤塞四季倐往来寒暑变为贼偷人面上花夺人头上黑
　　饮马长城窟
　　游客长城下饮马长城窟马嘶闻水腥为浸征人骨岂不是流泉终不成潺湲洗尽骨上土不洗骨中寃骨若逐水流四海有还魂空流呜咽声声中疑骨言
　　题僧梦微房　　　　　　　　　脩睦
　　东海日未出九衢人已行吾师无事坐苔藓入门生雨过闲花落风来古木声天台频説法石壁欠题名
　　临髙台　　　　　　　　　　　贯休【八首】
　　凉风吹逺念使我升髙台宁知数片云不是旧山来故人天一涯久客殊未囬鴈来不得书书寄空声哀
　　古意五首
　　一雨火云尽闭门心防冥兰花与芙蓉满院同芳馨佳人天一涯好鸟鸣嘤嘤我有双白璧不羡于虞卿我有径寸珠别是天地精玩之室生白萧洒身安轻只应天上人见我双眼明
　　美人如游龙被服金鸳鸯手把古刀尺在彼白玉堂文章深掣曳珂佩鸣丁当好风吹桃花片片落银床何当举羽翰逺逐朱鸟翔
　　乾坤有清气散入诗人脾圣贤遗清风不在恶木枝千人万人中一人两人知忆在东溪日花开叶落时几拟以黄金铸作钟子期
　　古交如真金百錬色不回今交如瀑流倐忽生尘埃我恐君子气散为松栢栽我恐荆棘花只为小人开伤心复伤心吟上髙髙台
　　莫轻白云白不与风雨防莫见守羊儿谓是初平辈人生非日月光晖岂长在一荣与一辱今古常相对不见于公门子孙好冠盖
　　少年行
　　自拳五色毬送入他人宅却促苍头奴玉鞭打一百
　　忆在山中时
　　忆在山中时丹桂花葳蕤红泉浸瑶草日夕生华滋箬屋开地炉翠墙挂藤衣看经竹边白猿三四枝东峯有老人眼碧头骨竒种薤煮白石防趣如婴儿月上来打门月落方始归授我微妙诀恬然无所为别来六七年只恐白日飞
　　效古　　　　　　　　　　　　澹交
　　荣辱又荣辱一何翻与覆人生百岁中孰肯死前足鬓忽如丝青丛再不緑自古争名徒黄金是谁禄
　　覩木平和尚　　　　　　　　　文益
　　木平山里人貌古言复少相看陌路同论心秋月皎壊衲线非蚕助歌声有鸟城阙今日来一沤曾已晓
　　和王季友题九华山　　　　　　神頴
　　众岳雄分埜九华镇南朝彩翠凝空逺崔嵬寄青霄龙潭古仙府灵药今不凋莹为沧海镜烟霞作荒标造化心数竒性状精气饶玉树郁玲珑天籁韵箫韶寂寂寻乳窦兢兢行石桥通泉潄云母借草萦香苕我住幽且深君赏昏复朝稀逢发清唱片片凌霜飇








　　古今禅藻集巻二
　　钦定四库全书
　　古今禅藻集巻三
　　明释正勉释性同辑
　　唐【七言古诗】
　　寓言　　　　　　　　　　　　寒山子
　　有人兮山陉云巻兮霞缨秉芳兮欲寄路漫兮难征心惆怅兮犹疑蹇独立兮忠贞
　　挽匾担山晓了禅师　　　　　　澄忽雷
　　师住世兮曹谿明师寂灭兮法舟倾师谈无説兮寰宇盈师示迷途兮了义乘匾担山色垂兹色空谷犹留晓了名
　　题王乔观傅道士所居　　　　　防国
　　王乔已去空山观白云只今凝不散坛场月露几千年往往笙歌下天半瀑布西行过石桥黄菁采根还采苖路逢一人擎一盌参花昨夜风吹满自言住处在东坡白犬相随邀我过松间石上有棋局能使樵人烂斧柯
　　姑苏台　　　　　　　　　　　皎然【二十三首】
　　古台不见秋草萋却忆吴王全盛时千年月照秋草上吴王在时几回望至今月出君不还世人空对姑苏山山中精灵安可覩辙迹人踪麋鹿聚婵娟西子倾国容化作寒陵一堆土
　　望秋月
　　家家望秋月不及秋山望山心万境长寂寥夜夜孤明看月上海人皆云生海东山人自谓出山中忧虞欢乐皆古月月本无心同不同自从有月山不改古人望尽今人在不知万世今夜时孤月将谁更相待
　　短歌
　　古人若不死吾亦何所悲萧萧烟雨九原上白杨青松葬者谁贵贱同一尘死生同一指人生在世共如此何异浮云与流水短歌行短歌无穷日已倾邺宫梁苑徒有名春草秋风伤我情何为不学金仙侣一悟空王无死生
　　支公诗
　　支公养马复养鹤率性无机多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友喧四座佳句纵横不废禅
　　观王右丞维沧洲图歌
　　沧洲误是真萋萋忽盈视便有春渚情褰裳掇芳芷飒然风至草不动始悟丹青得如此丹青变化不可寻翻空作有移人心犹疑雨色斜拂座乍似水凉来入襟沧洲説近三湘口谁知巻得在君手披图拥褐临水时居然不异沧洲叟
　　送顾处士【吴兴岳可议之女壻即况也】
　　吴门顾子予早闻风貌真古谁似君人中黄宪与顔子物表孤髙将片云性背时人髙且逸平生好古无俦匹醉书在箧称絶伦神畵开厨怕飞出谢氏檀郎亦可俦道情还似我家流安贫用晦读书坐不见将名干五侯知君别业长洲外欲行秋田脩畎浍门前便取觳觫乘腰上还将辘轳佩禅子有情非世情御苑贡余聊赠行满道喧喧遇君别争窥玉润与冰清
　　花石长枕歌答张居士
　　楚山有石郢人琢琢成长枕知是玉全疑冰片睡恐销间发花丛惊不足赠子比之金琅玕琼花烂烂浮席端吾师遣吾不执寳今日感君因执看试叩铿然应清律纎尘不留蝇敢拂万物皆因造化资如何独负清贞质南山有云鹄在空长松为我生凉风髙支饱咏乐其中行住四仪皆道意不觉小乘西竺士唯将此物安坐隅取次闲眠有禅味
　　戛铜椀为龙吟歌【并序】
　　唐故太尉房公琯早岁曽隠终南山峻壁之下往往闻龙吟声清而静涤人邪想时有好事僧潜戛以五金写之惟铜声酷似他日房公偶至山寺闻林岭间有此声乃曰龙吟复迁于兹矣僧因之出其器以告公公命戛之惊曰真龙吟也大厯十三载秦僧传至桐江予使儿童戛金放之亦不减秦声也缁人或有讥者予曰此达僧之事可以嬉禅尔曹无以行自拘因赋诗以见其意
　　逸僧戛盌为龙吟世上未曽闻此音一从太尉房公赏遂使秦人传至今初戛徐徐声渐显乐章不管何人辨似出龙渊万丈底乍怪声来近而远未必全由戛者工声生虚无非盌中寥亮掩清狖萦回凌细风遥闻不断在烟杪万籁无声天境空昨向天台宿华顶秋宵一吟更清逈能令聴者易常性忧人忘忧躁人静今日铿锽江上闻蛟螭奔飞如得羣声过隂岭忽成雨响驻晴天将遏云坐来吟尽江空碧却寻向者声无迹人生万事将此同暮贱朝荣动还寂
　　周昉长史画毘沙门天王歌
　　长史画神独感神髙歩区中无两人雅而逸髙且真形生虚无忽可亲降魔大防缩在手倚天长劒横诸绅慈威示物虽凛栗在徳无秋唯有春吾知真像本非色此中妙用君心得茍能下笔合神造误防一防亦为道写出霜缣可舒巻何人能识此情远秋斋清寂无外物盥手焚香聊自展忆昔胡兵围未解感得此神天上下至今云旗图我形为君一顾烟尘清
　　饮茶歌送郑容
　　丹丘羽人轻玉食采茶饮之生羽翼名藏仙府世空知骨化云官人不识雪山童子调金铛楚人茶经虚得名霜天半夜芳草折烂漫缃华啜又生赏君茶兮祛我疾使人胷中荡忧栗日上香炉情未毕乱蹋虎溪云髙歌送君出
　　题赠吴凭
　　予读古人书遂识古人面不是识古人邪正心自见贵义轻财求俗誉一钱与人便骄倨昨朝为火今为氷此道非君独抚膺
　　往丹阳寻陆处士不遇
　　逺客殊未归我来几惆怅叩闗一日不见人绕屋寒华笑相向寒华寂寂徧荒阡栁色萧萧愁暮蝉行人无数不相识独立云阳古木边鳯翅山中思古寺鱼竿村口望归船归船不见见寒烟离心远水共悠然他日相期那可定闲僧着处即经年
　　江上风
　　江风西复东飘暴忽何穷初生虚无际稍起荡漾中应吹夏口樯竿折定蹙湓城浪花咽今朝莫怪沙岸崩昨夜风狂卷成雪
　　咏史
　　田氏门下客冯公众中贱一朝市义还百代名独擅始知下客不可轻能使主人功业成借问髙车与珠履何如疵贱一书生
　　少年行
　　翠楼春酒虾蟆陵长安少年皆共矜纷纷半醉緑槐道躞蹀花骢骄不胜
　　赠吴马处士
　　世人不知心是道只言道在他方妙还如瞽者望长安长安在东望西笑
　　桃花石枕歌送安吉康丞
　　君吏桃州尚寄迹桃州采得桃花石烂疑朝日照已舒含似春风吹未折珪璋特达世所珍吾知此物亦其伦应羡花开不凋悴应喜玉片无缁磷立性坚刚平若砥君子偏将交道比何人亦秉坚刚姿吾见君心得如此君心所好我独知别多见少长相思从今赏玩安左右万里提擕君莫辞
　　春夜赋得漉水囊歌送郑明府
　　吴缣楚练何白晳居士持来遗禅客禅客能裁漉水囊不用良工秉刀尺先师遗我戒无邪一虑一翻心敢赊夕望东风思漱盥朦胧斜月悬灯纱徙倚花前漏初断白猿争啸惊禅伴玉瓶徐泻尚涓涓溅着莲衣水珠满因识仁人为官情还如漉水爱苍生聊歌一曲与君别莫忘寒泉见底清
　　白云歌寄陆中丞使君长源
　　一见西山云使人情意逺意髙登咏何迢遥道妙有如君舒巻萦空叠景多丽容众峯峯上自为峯洁白不由隂雨积髙明肯共杂烟同万物有形皆有着白云有形无系缚黄金被铄玉亦瑕一片飘然污不着或逢天上或人间人自营营云自闲忽尔飞来暂为侣忽然飞去莫能攀逸民对云效髙致禅子逢渠増道意白云遇物无颇偏自是人心见同异阊阖天门宜曙看华缨作葢拥千官从龙合沓临清署就日逶迤绕露寒谁怜西山云亭亭处幽絶座右长看非我覊手中欲揽待君説贞白先生那得知解向山中自怡恱
　　洞庭山惟谅上人院堦前孤生橘树歌
　　洞庭仙山但生橘不生凡木与梨栗真子无松自不栽感得一株堦下出细叶繁枝委露新四时常緑不闗春若言此物无道性何意孤生来就人二月三月山初暖最爱低檐数枝短白花不用鸟衔来自有风吹手中满九月十月争破顔金实离离顔色殷一夜霜晴香满山天生珍木异于俗俗士来逢不敢触清隂独步禅起时徙倚枝前看不足
　　张伯髙草书歌
　　伯英死后生伯髙朝看手把中山毫先贤草律我草狂风云阵发愁钟王须臾变态皆自我写形类物无不可阆风游云千万朶惊龙蹵踏飞欲堕更覩邓林落叶朝狂风乱扰何飘飘有时凝然笔空握情在寥天独飞鹤有时取势气更髙忆得春江千里涛张生竒絶再难遇草罢临风展轻素隂惨阳舒如有道鬼状魑容若可惧黄公酒垆兴偏入阮籍不嗔嵇亦顾长安酒牓醉后书此日骋君千里步
　　顾渚行寄裴芳丹
　　我有云泉隣渚山山中茶事颇相闗鶗鴂鸣时芳草死山家渐欲收茶子伯劳飞日芳草滋山僧又是采茶时由来惯采无近逺隂岭长兮阳厓浅大寒山下叶未生小寒山中叶初巻【二山名】吴姹擕筐上翠微防防香刺罥春衣山迷乍可落花乱度水时惊啼鸟飞家园不逺乘露摘归时露防犹滴沥初看抽出软玉英更取金【疑】来胜金液昨夜西风雨色过朝寻新茗复如何女宫露涩青芽老尧市人稀紫笋多紫笋青芽谁得识日暮采之长太息清冷真人待子元【清冷真人裴君与真子元为友】贮此芳香思何极
　　武源行
　　昔年羣盗阻江东吴山动揺楚泽空齐人示戴【二字疑】蜂虿毒美稷化为荆棘丛匈匈四顾多窑穴浮云白波不妨同万人死地当虎口一旦生涯悬鼓中昨日将军徇死节悉向生昏【二字疑】陷城血胸中豹畧张阵云握内蛇矛挥白雪长州南去接孤城居人散尽鼓謲【疑】惊三春不见芳草色四面惟闻刁斗声此时狂冦纷如市君当要冲固深垒纵横计出皆获全士卒身先每轻死扫平氛祲望吴门人闲岁美桑柘繁比屋全生受君赐连营罢战顶君恩如何弃置功未録通籍无名滞江曲灞亭不重李军汉爵犹轻苏属国荒营寂寂隠山椒春意空惊故栁条野战攻城只如此即今谁是霍嫖姚
　　聴鸎歌　　　　　　　　　　　灵彻【二首】
　　新鸎傍檐晓更悲孤音清泠啭素枝口边血出语未尽岂是怨恨人不知不食枯桑椹不衔苦李花偶然弄枢机婉转凌烟霞众雏飞鸣何局促自觇游蜂啄枯木何事朝夜啼白鹭长在汀洲宿黒雕黄鹤岂不髙金笼玉钩伤羽毛三江七泽去不得风烟日暮生波涛飞去来莫上髙城头莫下空园里城头鸱鸟拾羶腥空园鷰雀争泥滓愿当结舌舍白云五月六月一声不可闻
　　归云门
　　湖边归鴈唳寥泬僧房半倚秦峯缺云生幽石何逍遥泉去疎林几呜咽天寒猛虎呌岩雪松下无人空有月千年像教人不闻焚香独为鬼神説
　　畬山謡　　　　　　　　　　　泰
　　畬山儿畬山儿无所知年年斫断青山嵋就中最好衡岳色杉松利斧摧贞枝灵禽埜鹤无因依白云回避青烟飞猿猱路絶岩厓出芝术失根茅草肥年年斫罢仍再鉏千秋终是难复初又道今年种不多来年更斫当阳坡国家夀岳尚如此不知此理如之何
　　【词闻于朝仍禁延燎侵渔】
　　酬卢仝　　　　　　　　　　　舎曦
　　长夀寺石壁卢公一首诗渇读即不渇饥读即不饥鲸饮海水尽露出珊瑚枝海神知贵不知价留向人间光照夜
　　行路难　　　　　　　　　　　贯休【十三首】
　　君不见道傍废井生枯树本是骄奢贵人屋几度美人照影来素绠银瓶濯纎玉云飞雨散今如此绣闼雕甍作芳谷鼎沸笙歌君莫夸不应长是西家哭休説遗编行者几至竟终须合天理败他成此亦何功苏张终作多言鬼行路难路难不在羊肠里
　　君不见山高海深人不测古往今来转青碧浅近轻浮莫与交地卑只解生荆棘谁道黄金如粪土张耳陈余断消息行路难行路难君自看
　　君不见道傍树有寄生枝青青郁郁同荣衰无情之物尚如此为人不及还堪悲父归坟兮不期夕已分黄金争田宅髙堂老母头似雪心作数枝【一作支】泪长滴我闻忽如负芒刺不独为君空叹息古人尺布犹可缝浔阳义夫令人忆寄言世上为人子孝友团圆莫如此若如此不遄死兮更何俟
　　边上作
　　山无緑兮水无清风既毒兮沙亦腥塞外走马疾飞鸟聨翩射落云中声
　　阵云忽向沙中起探得胡兵过辽水堪嗟防塞征戍儿未战已疑身是鬼
　　宿深村
　　行行一宿深村里鸡犬丰年閙如市黄昏见客合家喜月下取鱼戽塘水
　　夜夜曲
　　蟪蛄切切风骚骚芙蓉喷香蟾蜍髙孤灯耿耿征妇劳更深扑落金错刀
　　光大师草书
　　雪压千峯横枕上穷困虽多还激壮看师逸迹两相宜髙适歌行李白诗海上惊驱山猛烧吹断狂烟着沙草江楼曽见落星石几回试发将军炮别有寒雕掠絶壁提上猿更生力又见吴牛磨角来舞槊盘刀初触击好文天子挥宸翰御制本多堆玉案晨开水殿教题壁题罢紫衣亲宠锡僧家爱诗自拘束僧家爱画亦局促唯师草圣艺偏髙一掬山泉心便足
　　野田黄雀行
　　髙树风多吹尔巢落蒿深叶暖宜尔依泊莫近鸮类蛛网亦恶饮野田之清水食野田之黄粟深花中睡土里浴如此即全胜啄太仓之谷而穿人之屋
　　善哉行
　　有美一人兮婉如清识曲别音兮令姿煌煌绣袂捧琴兮登君子堂如彼萱草兮使我忧忘欲赠之以紫玉尺白银铛久不见之兮湘水茫茫
　　春晚书山家主人壁
　　深门寂寂黍饭馨山家烟火春雨晴庭花蒙蒙水泠泠小儿啼索树上莺
　　轻薄篇
　　绣林锦野春态相压谁家少年马蹄蹋蹋鬭鸡走狗夜不归一掷赌却如花妾
　　木落萧萧蛩鸣唧唧不觉朱蔫脸红霜劫鬓漆世途多事泣向秋日方今少壮不努力老大伤悲复何益
　　君子行　　　　　　　　　　　齐已【九首】
　　圣人不生麟龙何瑞梧桐不髙鳯凰何止吾闻古之有君子行藏以时进退求已荣必为天下荣耻必为天下耻茍进不如此退不如此亦何必用虚伪之文章取荣名而自美
　　风琴引
　　挼吴丝雕楚竹髙托天风拂为曲一一宫商在素空鸾鸣鳯语翘梧桐夜深天碧松风多孤寒梦惊流波愁魂傍枕不肯去翻疑住处隣湘娥金风声尽薫风发冷泛【一作泠冷】虚堂韵难歇常恐聴多耳渐繁清音不絶知音絶
　　祈真坛
　　玉甃瑶坛二三级学仙弟子参差入霓旌队仗下不下松桧森森天露湿殿前寒气束香云朝祈暮祷元君茫茫俗骨醉更昬楼台十二遥昆仑纵广一万三千里中有五色云霞五色水何当断欲便飞去不要九转神丹换精髓
　　读李白集
　　竭云涛刳巨鳌捜括造化空牢牢冥心入海海神怖骊龙不敢为珠主人间物像不供取饱饮游神向圃锵金铿玉千余篇脍吞炙爝人口传须知一一丈夫气不是绮罗儿女言
　　湘妃庙
　　湘烟蒙蒙湘水急汀露凝红裛莲湿苍梧云叠九嶷深二女魂飞江上立相擕泣鳯葢龙舆追不及庙荒松朽啼飞猩笋鞭迸出堦基倾黄昏一片隂风起新月如眉生阔水
　　升仙行
　　身不沈骨不重驱青鸾驾白鳯幢葢飘揺入冷空天风瑟瑟星河动瑶阙参差阿母家楼台虚闭凝彤霞五三仙子乘龙车堂前碾烂蟠桃花回头却顾蓬山顶一防浓岚在深井
　　吊汩罗
　　落日倚防干徘徊汨罗曲寃魂如可吊烟浪声似哭我欲考鼋鼍之心烹鱼龙之腹尔既啖大夫之血食大夫之肉千载之后犹斯藏伏将谓唐尧之尊还如荒醉之君更有逐臣于焉葬魂得以纵其噬恣其吞
　　赠念法华经僧
　　念念念兮入恶易念念念兮入善难念经念佛能一般爱河无处生波澜言公少年真法器白昼不出夜不睡心心縁经口縁字一室寥寥灯照地沈檀巻轴寳函盛薝卜香薫水精记空山木落古寺闲松枝鹤眠霜霰干牙根舌根冰滴寒珊瑚枝打红琅玕但恐莲花十朶一时折朶朶似君心簇攅又恐风吹天花缤纷如雨飘袈裟况闻此经甚微妙百千诸佛真秘要灵山説后始传来闻者虽多持者少更堪诵入陀罗尼唐音梵音相杂时舜和雅薫风吹文王武王更悲如此争不遣碧空中有龙来聴有鬼来聴亦使人间闻者敬见者敬自然虚空性清浄此经真体即毘卢雪岭白牛君识无
　　行路难
　　行路难君好看惊波不在黤黮间小人心里藏崩湍七盘九折寒崷崪翻车倒葢犹堪出未似是非唇舌危暗中潜毁平人骨君不见楚灵均千古沈寃湘水濵又不见李太白一朝却作江南客
　　蜀中送人游庐山　　　　　　　隠峦【三首】
　　君游正值芳春月蜀道千山皆秀发溪边十里五里花云外三峯两峯雪君上匡山我旧居松萝抛掷十年余君行试到山前问山鸟秪今相忆无
　　赠李粲秀才【字晖册】
　　陇西晖册真才子捜竒探险无伦比笔下铦磨巨阙锋胸中静灎江西水哀古乐清人耳月露漙漙激秋鬼苔地无尘到晓吟杉松老叶风干起十轴示余三百篇金碧烂光烧蜀牋雄芒逸气测不得使我踯躅成狂颠大郊逺阔空无边凝明淡緑收余烟旷懐相对景何限落日乱岑清倚天又惊大舶帆髙悬行涛擘浪凌飞仙回首瞥见五千仞扑下香炉瀑布泉何事古人夸八斗焉敢今朝定妍丑飒风驱雨暂不停始向场中称大手骏如健鹘鹗与雕拏云猎野翻重霄狐狸窜伏不敢动却下双鸣当迅飇愁如湘灵哭湘浦咽咽哀音隔云雾九嶷深翠转嵬峩仙骨寒消不知处清同野客敲越瓯丁当急响涵清秋鸾雏相引呌未定霜结夜防仍在楼髙若太空露云物片白激青皆髣髴仙鹤闲从浄碧飞巨鳌头戴蓬莱出前辈歌诗唯翰林神仙老格何髙深鞭驰造化绕笔转灿烂不为酸苦吟梦乘明月清沈沈飞到天台天姥岑倾湖涌海数百字字字不朽长摐金此日多君可俦侣堆珠叠玑满圃终日并辔游昆仑十二楼中宴王母
　　苦热行
　　烛龙衔火飞天地平陆无风海波沸彤云叠叠耸竒峯焰焰流光爇凝翠烟岛搏鹏亸双翅羲和赫怒强总辔饮流夸父毙长途始见当中印玉宇明明夜西朝又东古来有道仍在中扶桑老叶蔽不得晖华直上凌苍穹万人挥汗翻成雨口燥喉干隘尘土西郊云色昼如何不救生灵苦何山怪木藏蛟龙缩鳞巻鬛为乖慵不发滂泽注天下欲使风云何所从早苗原上枯成焰岳灵徒祝无神验豪家帘外唤清风水纹明角铺长簟玉扇画堂凝夜秋歌艳绕梁催莫愁阳乌落尽酒不醒扶上西园当月楼靡由【一作废田】暍死非吾属库有黄金仓有粟










　　古今禅藻集巻三
　　钦定四库全书
　　古今禅藻集巻四
　　明释正勉释性同辑
　　唐【五言律诗】
　　英才言聚赋得升天行　　　　　慧浄
　　驭风过阆苑控鹤下瀛洲欲采三芝秀先从千仭游驾鳯吟虚管乘槎泛浅流頽龄一已驻方验大椿秋
　　奉和太宗游大慈恩寺　　　　　奘
　　皇风扇祗树至徳茂禅林仙华曜日彩神旛曵逺隂绮殿笼霞影飞阁出云心细草希慈泽恩光重更深
　　咏山水衲袈裟应制　　　　　　法恭
　　【慈恩传云太宗勅后宫营之数岁方成此服观其作制难辨鍼线出入所从妙絶古今后赐奘法师】
　　福田资象徳圣种理幽薫不持金作缕还用彩成文朱青自掩映翠绮相氤氲独有离离叶恒向稻畦分
　　答寄毛司功【并序】　　　　　　　法琳
　　【贞观十一年春诏令道士女冠在僧尼之前以敦本系法师拒诏诣阙陈表因系缧绁司功毛明致诗于师曰冶长倦缧绁韩安叹死灰始验山中木方知贵不材法师酬之云尔】
　　叔夜嗟幽愤陈思苦责躬在予今失侯枉与古人同谷深难见日松迥易来风因言得意者谁复免穷通设缸面酒欵萧翼探得来字　　　辩才
　　初醖一缸开新知万里来披云同落寞步月共徘徊夜久孤琴思风长旅鴈哀非君有秘术谁照不然灰【太宗雅好二王书闻兰亭真迹为永欣寺辩才所秘求之艰得房龄以御史萧翼必能致之荐于帝即命往翼作北人南游与才盘桓契合各谓交知之晚仍与折难书法真赝优劣以激发之才竟示真迹翼见即出太宗诏札取书归献既而召才宠赉优渥】
　　山居杂诗　　　　　　　　　　寒山子
　　登陟寒山道寒山路不穷谿长石磊磊涧阔草蒙蒙苔滑非闗雨松鸣不假风谁能超世累共坐白云中
　　其二
　　自在白云间从来非买山下危须防杖上险捉藤攀涧侧松常翠溪边石自斑友朋虽阻絶春至鸟闗闗
　　其三
　　可笑寒山道而无车马踪聨谿难记曲叠嶂不知重泣露千般草吟风一様松此时迷径处形问影何从
　　其四
　　城中娥眉女珠佩何珊珊鹦鹉花前弄琵琶月下弹长歌三月响短舞万人看未必长如此芙容不耐寒
　　其五
　　琴书须自随禄位用何为投辇从贤妇巾车有孝儿风吹曝麦地水溢沃鱼池常念鹪鹩鸟安身有一枝
　　其六
　　家住緑岩下庭芜更不芟新藤垂缭绕古石竪巉岩山果狝猴摘池鱼白鹭衔仙书一两巻树下读喃喃
　　其七
　　羣女戱夕阳风来满路香缀裙金蛱蝶挿髻玉鸳鸯角婢红罗缜阉奴紫锦裳为观失道者鬓白心惶惶
　　致梦张生诗　　　　　　　　　明解
　　握手不能别抚膺还自伤痛矣时隂短悲哉泉路长松林惊野吹荒落寒霜言离何以赠留心内典章【解公素务外学怱于麟徳显庆间徴四科应诏射防升第遂归俗无何以疾终后致梦僧智整画工张生曰吾于三寳无重敬心今滞幽壌曷为我写金刚经以资福耶赋诗令熟读而觉】
　　老僧　　　　　　　　　　　　景云【二首】
　　日照四山雪老僧门始开冻瓶粘柱础宿火焰鑪灰童子病归去鹿麋寒入来斋钟知渐逺饭鸟下生台
　　谿叟
　　谿翁居处静谿鸟入门飞早起钓鱼去夜深乘月归露香菰米熟烟暖荇丝肥潇洒尘埃外扁舟一草衣
　　湘夫人祠　　　　　　　　　　太易
　　灵祠古木合波飏大江濆未作湘南雨知为何处云苔痕涩珠履草色妬罗裙妙鼓彤云瑟羇臣不可闻
　　访云母山僧　　　　　　　　　防国【四首】
　　森然古厓下浄行一畨僧松下滤寒水佛前挑夜灯莲华国土异贝叶梵书能想到空王境无心问爱憎
　　山中寄王员外
　　为问幽兰桂空山复若何芬芳终有分采折更谁过望在轩堦近恩霑雨露多移居傥得地长愿接琼柯
　　题王斑水亭
　　湖上见秋色旷然如尔懐岂惟欢陇亩兼亦外形骸待月归山寺弹琴坐暝斋布衣闲自贵何用谒天阶
　　许州郑使君生子晬日一【作法振】
　　毛骨贵天生肌肤片玉明见人空解笑弄物不知名国器嗟犹小门风望益清抱来芳树下时引鳯雏声
　　静林寺　　　　　　　　　　　灵一【十七首】
　　静林精舍逺萧帝有遗踪水击罗浮磬山鸣于阗钟灯传三际火树老万株松无数烟霞色空闻昔卧龙
　　招皇甫冉游云门寺
　　湖南通古寺来往意无涯欲识云门路千峯到若耶春山子敬宅古木谢敷家自可长偕隠那言相去赊
　　送王法师之西川
　　旅游无逺近要自别魂消官栁乡愁乱春山客路遥伴行芳草逺随兴墅花飘计日功成后还将辅圣朝
　　送范律师徃果州
　　终南千古后独尔继卿名离障非今日修因是几生乱峯寒影暮深涧墅流清逺客归心苦难为此别情
　　秋题刘逸人林亭
　　凉飇乱黄叶迟客橘隂清萝迳封行迹云门闭野情零林秋露响穿竹暮烟轻莫恋幽栖地懐居却败名
　　宜丰新泉
　　泉源新涌出洞彻映纎云稍落芙蓉沼初淹苔藓文了将空色浄素与众流分每到清宵月泠泠梦里闻
　　酬皇甫冉西陵见寄
　　西陵潮信满岛屿没中流越客依风水相思南渡头寒光生极浦落日映沧洲何事帆去空惊海上鸥
　　宿天柱观
　　石室因投宿山翁幸见容花源隔水见洞府过山逢泉涌阶前地云生户外峯中宵自入定非是欲降龙
　　同使君宿大梁驿【一作清江】
　　旌旗江上出花外卷帘空夜色临城月春寒度水风虽然行李别且喜语音同若问匡庐事终身愧逺公
　　再还宜丰寺
　　再寻招隠地重防息心期樵客问归日山僧记别时野云隂逺甸秋雨涨前陂勿谓探形胜吾今不好竒
　　酬陈明府舟中见赠
　　长溪通夜静素舸与人闲月影沈秋水风声落暮山稻花千顷外莲叶两河间陶令多真意相思一解顔
　　于潜道中作呈元处士
　　苕水滩行浅潜州路渐深参差逺岫色迢逓野人心冻涧冰难释秋山日易隂不知天目下何处是云林
　　送殷判官归上都
　　舟云路客来过夕阳时向背堪遗恨逢迎宿未期水容愁暮急花影动春迟别后王孙草青青入梦思
　　自大林与韩明府归郭中精舎
　　野客同舟楫相擕复一归孤烟生暮景逺岫带春晖不道还山是谁云向郭非禅门有通隠喧寂共忘机
　　留别忠州故人
　　一身无定处万里独销魂芳草迷归路春流滴泪痕几时休旅食何夜宿江村欲识相思苦空山啼暮猨
　　春日山斋
　　埜迳东风起山扉度日开晴光拆红萼流水长青苔逋客殊未去芳时已再来非闗恋春草自是欲徘徊
　　春晓山行
　　寂厯青山晓山行趣不稀野花垂子落江燕引雏飞暗草薫苔径晴杨拂石矶俗人犹悟此吾亦转忘归
　　赋得闻黄鸟啼　　　　　　　　惟审
　　卷清梦后芳树引流莺隔叶传春意穿花送晓声未调云路翼空负桂林情莫尽闗闗兴羇愁正厌生
　　送人游闽越　　　　　　　　　法振【六首】
　　不须行借问为尔话闽中海岛隂寒雨江帆来去风道游度宅身寄朗陵公此别何伤逺如今闗塞通
　　越中赠程先生
　　纱防度残春虚舟寄一身溪边逢越女花里问秦人古塞连山静隂霞落海新有时城郭去暗与酒家亲
　　题万山许錬师
　　道成人不识流水响空山花闇轩外云随坐卧间验图名已久絶粒事长闲更欲昆仑去羞看綘节还
　　程评事西园
　　谁向春莺道名园已共知檐前逥水影城下出花枝揺拂烟云动登临翰墨随相招能不厌山舎为君移
　　送常大夫赴朔方
　　闗山今不掩军鸟先知大汉嫖姚入乌孙部曲随髙旌天外驻寒角月中吹归到长安第花应再满枝
　　河原破贼后赠袁将军
　　白羽三千驻萧萧万里行出闗深汉垒带月破蕃营蔓草河源色悲笳碎叶声欲朝王母殿前路驻髙旌
　　陇头吟　　　　　　　　　　　皎然【六十八首】
　　陇西心欲絶陇水不堪闻碎影揺枪垒寒声咽幔军素从盐海积緑带栁城分日落天边望逶迤入塞云
　　其二
　　秦岭陇氐羌征人去未央如何幽咽水并欲断君肠西注悲穷漠东分忆故乡旅魂声搅乱无梦到辽阳
　　从军行
　　骑出纷纷元戎霍冠军汉鼙秋聒地火昼烧云万里戍城合三边羽檄分乌孙驱不尽肯顾辽阳勲
　　其二
　　黄纸君王诏青泥校尉书誓师张虎落选将擐犀渠雾暗津蒲失天寒塞栁踈横行十万骑欲扫虏尘余
　　送赟上人还京得微字
　　久游春草尽还寄北船归沙鸟窥中食江云入浄衣秦原山色近楚寺磬声微见説翻经馆多闻似尔稀
　　赋得啼猿送客
　　万里巴江外三声月峡深何年有此路几客共沾襟断壁分垂影流泉入苦吟凄凉离别后闻此更伤心
　　题沈少府书斋
　　不下南昌县书斋每日闲野花当砌落溪鸟逐人还有兴常临水无时不见山千峯数可尽不出小间
　　寻陆鸿渐不遇
　　移家虽带郭野迳入桑麻近种篱边菊秋来未着花扣门无犬吠欲去问西家报道山中去归来毎日斜
　　自义亭驿送李纵夜泊临平东湖
　　长亭賔驭散岐路起悲风千里勤王事驱车明月中寒生洞庭水夜度塞门鸿处处堪伤别归来山又空
　　送重钧上人游天台
　　渐看华顶出幽赏意随生十里行松色千重过水声海容云正尽山色雨初晴事事将心证知君道可成
　　送清防上人游京
　　佳游限衰疾一笑向西风思见青门外曽临素浐东峯明云际寺日出露寒宫行道禅长在看尘不染空
　　送闗小师还金陵
　　如何有归思爱别欲忘难白鹭沙洲晩青龙水寺寒蕉花铺浄地桂子落空坛持此心为境应堪月夜看
　　送沙弥大智游五台
　　童年随法侣家世本儒流章句三生学清凉万里游云归龙沼暗木落鴈门秋长老忆相待传予向祖洲
　　送栖上人之建州觐使君舅
　　乱峯江上色羡尔及秋行释氏推真子郗家许贵甥花新雨静帆叶好风轻千里依元舅回桡亦有情
　　题湖上兰若示清防上人
　　峯心惠忍寺嵊顶谢公山何似南游近芳洲一亩间意中云木秀事外水堂闲永日无人到时看独鹤还
　　宿支硎寺上房
　　上方精舎逺共宿白云端寂寞千峯下萧条万木寒山光露下见松色月中看却与西林别归心即欲防
　　晩秋宿李军道所居
　　清溪路不遥都尉每相招落日休戎马秋风罢射雕术花生野迳栢实满寒条永夜依山府禅心共寂寥
　　题沈道士新亭
　　何处好攀跻新亭俯旧溪座中千里近檐下四山低小浦依林曲逥塘绕郭西桃花春满地归路莫相迷
　　若溪春兴
　　春生若溪水雨后漫流通芳草行无尽春源去不穷野烟迷极浦斜日起微风数处乘流望依稀似剡中
　　冬至日陪裴端公使君清水堂集
　　亚岁崇佳宴华轩照緑波渚芳迎气早山翠向晴多推往知时训书祥辨政和从公惜日短留赏夜如何
　　仙女台
　　寂寞旧桑田谁家女得仙应无鸡犬在空有子孙传古木花犹发荒台月尚悬片云低不散疑是却归年春日陪顔使君真卿皇甫曽西亭重防韵海诸生
　　为重南台客朝朝防鲁儒暄风众木变清影片云孤峯翠飘檐下溪光照座隅不将簮艾隔知与道情俱
　　夏日集裴録事北亭避暑
　　前林夏雨歇为我生凉风一室烦暑外众山清景中忘归亲野水适性许云鸿萧散都曹吏还将静者同
　　游溪待月
　　溪色思泛月沿洄欲未归残灯逄水店疎磬忆山扉夜浦鱼惊少空林鹊绕稀可中才望见撩乱捣寒衣
　　题郑容江畔桐斋
　　客斋开别径坐占緑江濆流水非外物闲云长属君浮荣未可累旷逹若为羣风起髙桐下清日日闻
　　秋宵书事寄吴凭处士
　　真性在方丈寂寥无四隣秋天月色正清夜道心真大梦观前事浮名误此身不知庭树意荣落感何人
　　宿吴匡山破寺
　　双峯百战后真界满尘埃蔓草縁空壁悲风起故台野花闲更发山月暝还来何事池中水东流独不回
　　寒食日集报徳寺解公房
　　欲问章陵寺支公住几年乱山春霭里微迳古松边寂寂传灯地寥寥禁火天世人多暗室白日为谁悬
　　奉同卢使君防平游精舎寺
　　影刹西方在虚空翠色分人天霁后见猿鸟定中闻真界隠清壁春山凌白云今朝石门防千古仰斯文题报徳寺清幽上人西峯寺即陈文帝故乡
　　陈世凋亡后仁祠识旧山帝乡乔木在空见白云还双塔寒林外三陵暮雨间此中虽战胜君独起禅闗遥和尘外上人与陆澧夜集山寺问涅槃义兼赏陆生文巻【上人自号北山子】
　　共是竹林贤【孙绛僧史以上人配徳嵇阮号竹林七贤】心从贝叶传説经看月喻开巻爱珠连清浄遥城外萧条古塔边应随北山子髙顶枕云眠
　　送刘司法之越州
　　萧萧鸣夜角驱马背城濠雨后寒流急秋来朔吹髙三山期望海八月欲观涛几日西陵路应逢谢法曹
　　送严明府入闗谒黎京兆
　　春日异秋风何为怨别同潮回芳渚没花落昼山空旅闻嘶马残阳望断鸿应思京内史相见直城中
　　送陆判官归杭州
　　芳草潜州路乗轺忆再旋余花故林下残月旧池边峯色云端寺潮声海上天明朝富春渚应见谢公船
　　岘山送裴秀才赴举
　　汉家招秀士岘首送君行万里见秋色两河伤别情王师出西镐虏冦避东平天府登名后回看楚水清
　　酬襄阳诗僧少微【答归梦之意】
　　证心何有梦示説梦归频文字赍秦本诗骚学楚人兰开衣上色栁向手中春别后须相见浮云是我身奉和顔使君修韵海毕州中重宴得双字
　　世学髙南郡身封盛鲁邦九流宗韵海七字揖文江惜赏云归堞留欢月在不知名教乐千载与谁双
　　送沈秀才之闽中得过字
　　楚客未成歌春风起緑波岭重寒不到海近瘴偏多野戍桄榔发人家翡翠过翻疑此中好君问定如何
　　送秘上人逰京
　　共君方异路山伴与谁同日冷行人少时清古镇空暖瓶和雪水鸣锡带江风撩乱终南色遥应入梦中
　　送李秀才赴应婺州招得时字
　　山开江上色孤赏去应迟緑水延吴榜秋风入楚辞猿清独宿处木落逺行时见説东阳守登楼为尔期
　　夏日登观农楼和崔论使君咏微雨
　　片雨拂檐楹烦襟四座清霏微过麦陇萧瑟傍莎城静爱和花落幽闻入竹声朝观兴无限髙咏寄闲情
　　南楼望月
　　夜月家家望亭亭爱此楼纎云溪上断疎栁影中秋渐映千峯出遥分万流闗山时复见应独起边愁送志沙弥赴上元受戒【上元江中有蔡州古戒坛】
　　不肯资章甫胜衣被木兰今随秣陵信欲及蔡州坛野寺钟声逺春山戒足寒归来次第学应见后心难
　　送乌城李明府得陟状赴凉
　　驿吏满江城深仁见此情士林推玉振公府荐冰清为政移风久承恩就日行仲容纶綍贵南巷有光荣
　　九月十日
　　爱寄柴桑隠名溪近讼庭扫沙开野歩揺舸出闲汀宿简邀诗伴余花在酒瓶悠然南望意自有岘山青
　　与卢明府别后南湖对月
　　南湖生夜月千里满寒流旷望烟霞尽凄凉天地秋相思路独望水悠悠何处空江里婵娟伴客舟
　　西溪独泛
　　道情何所寄素舸漫流间真性怜髙鹤无名羡野山轻寒苦竹秀入静片云闲泛泛谁为侣唯应共月还
　　春夜与诸公同宴呈陆郎中
　　南国宴佳賔交情老倍亲月慙红泪烛花笑白头人寳瑟絙余怨琼枝不让春更闻歌子夜桃李艳妆新
　　早秋桐庐思归示该上人
　　桐江秋信早忆在故山时静夜风鸣磬无人竹扫墀猿来触浄水鸟不啄寒棃何暇归吾事闗心自有期
　　聴素法师讲法华经
　　法子出西秦名齐七道人才敷药草义便见雪山春防讲龙来逺闻经鹤下频应机如一雨谁不涤心尘奉和顔使君真卿二十八郎隔絶自河北逺归
　　相失值氛烟才应掌上年久离惊貌长多难喜身全此信尚书重加威太守怜满庭看玉树更有一枝连
　　送裴邕之上京
　　辞山偶世清挟防忽西行帆过隋江疾衣粘楚雪轻尚文须献赋重道莫论兵东观今多士应髙白马生
　　早春送阎主簿游越兼谒阮中丞
　　轻舸趣不已东风吹緑苹欲看梅市雪知赏栁家春别意倾吴醥芳声动越人山隂三月防内史得嘉賔
　　同顔使君清明日游因送萧主簿
　　谁知赏佳节别意忽相和暮色汀洲徧春情杨栁多髙情恋旌斾极浦宿风波惆怅支山月今宵又再过
　　送李季良北归
　　风吹残栁丝孤客欲归时掩抑楚絶离披湘叶衰前军犹转战故国杳难期北望鴈门雪空吟平子诗
　　酬崔侍御见赠
　　买得东山后逢君小隠时五湖游不厌栢署路如遗儒服何妨道禅心不废诗一从居士説长破小乘疑
　　送路少府贡使兼觐侍御兄
　　国赋推能吏今朝发贡湖伫瞻双阙鳯思见栢台乌树向秦闗逺江分楚驿孤荣君有兄弟相继骋长途
　　送郑孝亷淮西觐省
　　离袂翠叶满晨羞欲早行春风生楚树晩角发隋城山霭湿衣彩江鸿増客情征途不用戒坐月白波清同顔使君真卿岘山送李法曹阳冰西上献书时有诏徴赴京
　　汉日中郎妙周王太史才云书捧日去鹤版下天来草见吴宫发花思御苑开羊公昔风景欲别几迟逥
　　赋得竹如意送详法师赴讲
　　缥竹湘南美吾师尚毁形仍留负霜节不变在林青毎入杨枝手因谭贝叶经谁期沃州讲持此别东亭和邢端公登台春望句句有春字之什
　　春日绣衣轻春台别有情春烟间草色春鸟隔花声春树乱无次春山遥得名春风正荡荡春瓮莫须倾
　　冬日寻徐氏别业
　　近依城北住幽径少人知积雪行深巷寒山绕故篱竹花春自发橙实晩仍垂还共岩前鹤今朝下习池奉同顔使君真卿开元寺经藏院观树文殊碑
　　万国布殊私千年降祖师鴈门传法至龙藏立言时故实刋周典新声播鲁诗六铢那可拂勒石尽无期
　　余不溪废寺
　　武原遗迹在真界积尘埃残月生秋水悲风吹故台居人今已尽栖鸽瞑还来不到无生理应堪赋七哀
　　陪卢中丞游山寺
　　野寺出人境舍舟登逺峯林间明见月万壑静闻钟拥烛触山翠交麾动水容如何股肱守尘外得相逢
　　同裴録事楼上望
　　退食髙楼上湖山向晩晴桐花落万井月影出重城水竹凉风起帘帏暑气清萧萧独无事因见莅人情
　　陪卢使君登楼送万巨之还京
　　万里汀洲上东楼欲别难春风潮水漫正月栁条寒放逸逢渔浦清髙爱鹖冠云山宁不起今日向长安
　　赋得石梁泉送崔逵
　　架石通霞壁悬流散碧纱天晴虹影度风细练文斜攀陟幽期阻沿洄客意赊河梁非此路别恨亦无涯
　　送清江上人　　　　　　　　　法照【三首】
　　越人僧貌古清虑洗尘劳一国诗名逺多生律行髙见山援葛藟避世着方袍早晩云门去还应逐尔曹
　　送无着禅师归新罗国
　　万里归乡路随縁不算程寻山百衲弊过海一杯轻夜宿依云色晨斋就水声何年持贝叶复到汉家城
　　寄钱郎中
　　闭门深树里闲足为经过五马不复贵一僧谁奈何药苗家自有香饭乞时多寄语婵娟客将心向薜萝
　　送賛律师归嵩山　　　　　　　清江【八首】
　　禅客归山意山深定易安清贫修道苦孝友别家难云路寻溪转花宫映岳看到时松塔暮松月向人寒
　　送坚上人归杭州天竺寺
　　十年劳负笈经论化中朝流水知乡近和风惜别遥云山零夜雨花岸上春潮归卧南天竺禅心更寂寥
　　夕次襄邑
　　何处成吾道经年逺路中客心犹向北河水自归东古戍鸣寒角疎林振夕风轻舟唯载月那与故人同
　　宿严维宅简章八元
　　佳期曽不逺甲第即南隣惠爱偏相及经过岂厌频秋光林叶动夕霁月华新莫话覉栖事平原是主人
　　长安卧疾
　　身世足堪悲空房卧疾时卷帘花雨滴扫石竹隂移已觉生如梦堪嗟夀不知未能通法性讵可见【一作免】支离
　　上都酬章十八兄
　　每叹经年别人生有几年闗河长问道风雨独随縁寓蝶成庄梦懐人识祢贤徽猷不及此空媿白华篇
　　七夕
　　七夕景迢迢相逢只一宵月为开帐烛云作渡河桥映水金冠动当风玉佩揺惟愁更漏促离别在明朝
　　湘州懐古
　　潇湘连汨罗复对九疑河浪势屈原竹声渔父歌地荒征骑少天暖浴禽多脉脉东流水古今同奈何
　　北原别业　　　　　　　　　　僧泚
　　野外车骑絶古原松柘隂流莺出谷静春草闭门深学稼农为业忘情道作心因知上皇日凿井在云林
　　九日和于使君上京　　　　　　灵彻【二首】
　　清晨有髙防賔从出东方楚俗风烟古汀洲水木凉山情来逺思菊意在重阳心忆华池上从容鹓鹭行
　　送道防上人游方
　　律仪通外学诗思入闗烟景随縁到风姿与道闲贯花留浄室咒水度空山谁识浮云意悠悠天地间
　　九日菊花咏应制　　　　　　　广宣【四首】
　　可讶东篱菊能知节芳细枝青玉润繁蕊碎金黄爽气浮朝露浓姿带夜霜泛杯传夀酒应共乐时康
　　早秋降旦日献夀应制
　　秋蓂开七叶元圣诞千年绕殿祥风起当空瑞日悬道光中国主人识大罗仙敢赞无彊夀香花上法筵
　　其二
　　万方瞻圣日九土仰清光罄地山河壮弥天福夀长瑞烟薫法界真偈起人王愿献千秋乐千秋乐未央
　　驾幸天长寺应制
　　天界宜春赏禅门不掩闗宸游双阙外僧引百花间车马喧长路烟云静逺山观空复观俗皇鉴此中间
　　寄无可上人　　　　　　　　　无本【十二首】
　　僻寺多髙树凉天忆重游磬过沟水尽月入草堂秋穴蚁苔痕静藏蝉栢叶稠名山思徧往早晩到嵩丘
　　寄毘陵彻公
　　身依吴寺老黄叶几回看早讲林霜在孤禅隟月残井通潮浪远钟与角声寒已有南浮约谁言礼谒难
　　寄黙公
　　已知归白閤山远晓晴看石室人心静冰潭月影残微云分片灭古木落新干夜后风飘磬西峯絶顶寒
　　送无可上人
　　圭峯霁色新送此草堂人尘尾同离寺蛩鸣暂别秦独行潭底影数息树边身终有烟霞约天台作近隣
　　送安南惟鉴法师
　　讲经春殿里花绕御床飞南海几回度旧山临老归触风香损印霑雨磬生衣云水路迢逓往来消息稀
　　酬胡遇
　　丽句传人口科名立可图移居见山绕买树带巢乌游远风涛急吟情雪月孤却思初识面仍未有多须
　　送禅友
　　此生披衲过在世得身闲日午游都市天寒住华山言归文字外意出有无间仙掌云边树巢禽时出闗
　　赠内道场僧绍
　　麟徳然香请长安春几回夜闲同像寂昼定为吾开讲罢松根老经浮海水来六年双足履只歩院中苔
　　赠庄禅师
　　不语焚香坐心知道已成流年衰此世定力见他生暮雪余春冷寒灯续昼明寻常五侯至敢望下阶迎
　　宿山寺
　　众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曽闻
　　哭栢岩禅师
　　苔覆石床新吾师占几春写留行道影焚却坐禅身塔院闗松雪经房鎻隙尘自嫌双泪下不是解空人
　　题李凝幽居
　　闲居少隣并草迳入荒园鸟宿池边树僧敲月下门过桥分埜色移石动云根暂去还来此幽期不负言
　　林下对雪送僧归草堂寺　　　　无可【四十三首】
　　残腊雪纷纷林间起送君苦吟行迥野投迹向寒云絶顶晴多出遥泉冻未闻唯应草堂寺髙枕脱人羣
　　秋夜寄龙池寺贞空二上人
　　夜来思道侣木叶向人飘精舎池边古秋山月下遥磬寒通数里云白已终宵未得同居止翛然自寂寥
　　晩秋寄贾岛
　　暝虫喧暮色黙思坐西林聴雨寒更尽开门落叶深昔因京邑病并起洞庭心亦是吾兄事迟囬直至今
　　寄厉先辈
　　杨栁起秋色故人犹未还别离俱自老少壮岂能闲夜雨吟残烛秋城忆故山何当一相见语黙此林间
　　送吕郎中赴海州
　　出守沧洲上西风送斾旌路遥过几郡地尽到孤城拜庙千山緑开楼徧海青何人共东望日向积涛生
　　送林山人归日本
　　海际晩帆开应无乡信催水从荒外积人指日边回望国乘风久浮天絶岛来倘因华夏使书札转悠哉
　　送宜春裴明府【是军旻之子】
　　垂白方为县从知大父雄山春南去棹楚夜北飞鸿叠嶂和云灭孤城与岭通谁知持惠化一境动清风
　　夏日送崔秀才
　　南方山水地念子为贫游纵是逢佳境那能缓旅愁夕阳行远道烦暑在孤舟莫向巴江过猿声蹙泪流
　　冬夜寄原上人
　　敛屦入寒竹安禅过漏声髙杉残子落深井冻痕生罢磬风枝动悬灯雪屋明何当招我友乘月上方行
　　送颢法师还太原兼谒李司空
　　近腊辞精舎并州谒上公路长山忽尽塞广雪无穷讲席开晴垒禅衣渉逺风闻经诸弟子应满北门中
　　送觉法师往中条旧隠
　　夜叶动飘飘寒来话数宵巻经归鸟外转雪下山椒旧长杉松大难行水石遥元戎深内学应就白云招
　　中秋月
　　蟾宜天地静三五对堦蓂照曜超诸夜光芒掩众星影寒池更澈露冷树销青枉值清秋半长乖宿洞庭
　　官池上
　　逈疏城阙内寒防出云波岸广山鱼到汀闲海鹭过泛沟侵道急流叶入宫多移舸浮中沚清宵彻晓河
　　雪
　　松亚竹珊珊心知万井欢山明迷旧径溪满涨新澜客醉瑶台曙兵防玉塞寒红楼知有酒谁肯学袁安
　　安国寺静居法师故院
　　雨后清凉境因过欲不回井甘桐有露竹迸地多苔幡映宫墙动香从御苑来青牛旧经疏寥落有谁开
　　冬晩与诸文士防太仆田卿宅
　　从容啓华馆馔玉复烧兰是岁兹旬尽良宵几刻残灯回松竹动人息斗牛寒别后思吟集须期月再圆
　　冬晚姚諌议宅防送元绪上人归山
　　禅客诗家见凝寒忽告还分题回諌笔留偈出商闗盘径縁髙雪开房在半山自知麋鹿性亦欲离人间
　　酬姚员外见过
　　扫苔迎五马莳药过申钟鹤共林僧见云随埜客逢入楼山隔水滴斾露垂松日暮题诗去空知雅调浓
　　酬厉侍御秋中思归树石所居见寄
　　三峯居接近数里蹑云行深去通仙境思归厌宦名月从髙掌出泉向乱松鸣坐石眠霞侣秋来裋褐成
　　和段著作山居呈同志
　　官辞中秘府疎放埜麋齐偃仰青霄近登临白日低折腰窥乳窦定足渉冰溪染翰挥岚翠僧名几处题
　　其二
　　蹔收丹陛迹独往乱山居入雪知人逺眠云觉俗虚足垂岩顶石缨濯洞中渠只是僧酬答新归絶壑书
　　和裴舎人春日杜城书事
　　早晩辞纶綍观农下杜西草新池似镜麦暖土如泥鹓鹭依川息骅骝向野嘶春来诗更苦松韵亦含凄
　　送威卫李骑曹之灵武宁省
　　一岁一归宁凉天数骑行河来当塞曲山逺与沙平纵猎旂风巻聴笳帐月生新鸿引寒色回日满京城
　　夏日送田中丞赴蔡州
　　出守汝南城应多恋阙情地遥人久望风起斾初行楚庙繁蝉断淮田细雨生赏心知有处蒋宅古松平
　　送薛重中丞充太原副使
　　中司出华省副相晋阳行书答偏州啓筹叅上将营踏沙寒马细收雨晓笳清正报烟尘灭桃花汾水生
　　秋暮与诸文士集姚端公所居
　　宵清月复圆共集侍臣筵独寡区中学空论树下禅风多秋晩竹云尽夜深天此防东西去堪愁又隔年
　　送灵武李侍御
　　灵州天一涯幕客似还家地得江南壤程分碛里沙禁盐调上味麦穗结秋花前席因筹画清吟塞日斜
　　送王明府之任安福
　　落絮满衣裳擕琴问水乡挂帆南入楚到县半浮湘吏散翠禽下庭闲斑竹长人安知远泛沙上蕙兰芳
　　送薛秀才游河中兼投任郎中留后
　　诗苦赋纵横令人畏后生驾言游禹迹知已在蒲城月射云烟散风吹草木荣孤吟临寇境莫欲请长缨
　　送钱给事赴虢州
　　帝心忧虢俗暂辍掖垣臣疲瘵初承制乡闾似得春化成应有瑞位重转闻贫用作盐梅日争回卧辙人
　　送鄂州崔大夫赴镇
　　亷问帝难人朝廷辍重臣入山初有雪登路正无尘去国鸣驺缓经云住斾频千峯与万木亲聴雨情新
　　送姚合郎中任杭州
　　水陆半分程看花一月行防稽山隔浪天竺树连城吏赍鱼印迎船载斾旌渡江春始徧汀屿草初生
　　早春送湘潭李少府之任
　　栁新春水湄春岸草离离祖席酒忽尽行人泪自垂业文传不久作尉岂多时公退琴堂上风吹斑竹枝
　　送车涛罢举归山
　　朝是暮还非人情冷暖移浮生只如此强进欲何为要路知无援深山必遇师怜君明厥理休去不疑迟
　　送周钺往江夏
　　东西南北郡自説徧曽游人世终多故皇都不少留郢城帆过夜汉水月方秋此谒亲知去闻猿空有愁
　　送王书记归邠州
　　陈琳轻一别上马意超然来日行烦暑归时聴早蝉隂云翳城郭细雨紊山川从事公刘地元戎旧礼贤
　　送客东归
　　一聴游子歌秋计觉蹉跎四海少平路百川无定波共惊年已暮俱向客中多又驾征轮去东归将若何
　　送田中丞使西戎【同用旗字】
　　朝元下赤墀玉节使西夷闗陇烽回首河湟雪洒旗碛砂行几月戎帐到何时应尽平生志髙全大国仪
　　经贞女祠
　　朝赛暮还祈开唐复厯隋精诚山雨至岁月庙松衰窥穴龙潭黒过门鸟道危不同巫峡女来至楚王祠
　　菊
　　东篱揺落后密艳被寒催夹雨惊新拆经霜忽尽开埜香盈客袖禁蕊泛天杯不共春兰并悠远蝶来
　　松
　　枝榦怪鳞皴烟稍出涧新屈盘髙极目苍翠逺惊人待鹤移隂过聴风落子频青青寒木外自与九霄隣
　　题青龙寺纵公房
　　从谁得法印不离上方传夕磬城霜下寒房竹月圆烟残衰木畔客住积云边永隠沧洲去时来于此禅
　　陪姚合游全州南池
　　栁暗清波涨冲萍复漱苔张筵白鸟起扫岸使君来洲岛秋应没荷花晩尽开髙城吹角絶驺驭尚徘徊
　　入静隠寺途中作　　　　　　　清塞【十七首】
　　乱云迷逺寺入路认青松鸟道縁巢影僧鞋印雪踪草烟连野烧溪雾隔霜钟更遇樵人问犹言过数峯
　　送分定归灵夏
　　南游多老病见説讲经稀塞寺几僧在闗城空自归带河衰草断映月旱沙飞却到禅斋后边军识衲衣
　　赠李主簿
　　税时兼主印每日得闲稀对客妨科吏为官亦典衣案迟吟坐待宅近歩行归见説论诗道应愁断是非
　　宿开元寺楼
　　西峯残日落谁见寂寥心孤枕客眠久两廊僧话深寒扉闗雨气风叶隠钟音爱此东楼望仍期别夜寻
　　送僧还南岳
　　辞僧下水棚因聴岳钟声逺路独归寺几时重到城风髙寒叶落雨絶夜堂清自説深居后隣州亦不行
　　春日重至南徐旧居
　　緑水隂空院春深喜再来独眠从草长留酒看花开过雨逺山出向风孤鸟回忽思秋夕事云物却悠哉
　　赠朱庆余校书
　　风泉尽结冰寒梦彻西陵越信楚城得远懐中夜兴树停沙岛鹤茶防石桥僧寺阁连官舎行吟过几层
　　出闗后寄贾岛
　　故国知何处西风已度闗归人值落叶远路入寒山多难喜相识久贫宁自闲惟将往来信遥慰别离顔
　　春日喜友至山舎
　　鸟鸣春日晩喜见竹门开路自髙岩出人骑瘦马来折花林影动移石涧声回更欲留深语重城暮色催
　　留别南徐故人
　　三年防见待此夕是前程未断向来约且伸临去情潮回滩鸟下月上客船明他日南徐道縁君又重行
　　书实上人房
　　絶顶言无伴长懐落髪师斋归门掩雪讲彻树生枝沙井泉澄疾秋钟韵尽迟里中还受请又爽赤城期
　　哭闲霄上人
　　林迳西风急松枝讲钞余冻髭亡夜剃遗偈病时书地燥焚身后堂空着影初此来频下泪曽省到吾庐
　　送张諲之睦州
　　遥忆新安旧扁舟往复还浅深看水石来往逐云山到县余花在过门五栁闲东征随子去俱隠薜萝间
　　赠柏岩禅师
　　野寺絶依念空山曽徧行老来披衲重病起读经生乞食嫌村逺寻溪爱路平多年栢岩住不记栢岩名
　　题何氏池亭
　　信是虚闲地亭亭亦有苔绕池逢石坐穿竹到山回果落纎萍散龟行细草开主人偏好事终不厌频来
　　山舎秋思
　　一从云外住曽不下山岑落木故园在秋庭积叶深泉流通井脉虫响出墙隂静夜更声彻寒灯独向吟
　　赠胡僧
　　瘦形无血色草履着从穿闲语似持咒不眠同坐禅背经来汉地袒膊过冬天情性人难防游方应信縁玉泉寺次韵寄白乐天刺史　　　僧初
　　古泉犹玉色散木自闲身挹秀寻芳躅题歩后尘登山双谢屐漉酒一陶巾谁得同清浄居停作主人
　　谢友见访留诗　　　　　　　　懐楚
　　轩车谁肻到泉石日相亲暮雨凋残寺秋风怅望人庭新一片叶衣故十年尘頼有瑶华赠清吟愈病身
　　初冬旅懐　　　　　　　　　　懐浦【三首】
　　枕上角声微离情未息机梦回三楚寺寒入五更衣月没栖禽动霜晴冻叶飞自惭行役早深与道相违
　　赠智舟三藏
　　壮岁心难伏师心伏岂难寻常独在院行坐不离坛岳雪当禅暝松风入咒寒更因文字外多把史书看
　　酬和友人见寄　　　　　　　　慕幽
　　家国各万里同吟六七年可堪随北雁迢逓向南天水共行人远山将落日连春淮有双鲤莫忘尺书传
　　登楼忆友　　　　　　　　　　子兰
　　物象逺蒙蒙周回极望中带烟千井树和磬一楼风月色寒沈地波声夜飏空登临无限趣恨不与君同
　　华严寺望樊川　　　　　　　　澹交【三首】
　　万树叶初红人家树色中疎钟揺雨脚积水浸云容雪碛回寒雁村灯促夜舂旧山归未得生计欲何从
　　写真
　　图形期自见自见却伤神已是梦中梦更逢身外身水花凝幻质墨彩聚空尘堪笑余兼尔俱为未了人
　　病后作
　　未得身忘法此身终未安病肠犹可洗瘦骨不禁寒药少心神饵经无气力看悠悠片云质独对夕阳残
　　别嘉兴知已　　　　　　　　　沧浩
　　一坐西林下从来不别山不因寻长者何事到人间宿雨愁为客寒禽散未还空懐旧山月童子诵经闲
　　中秋月　　　　　　　　　　　栖白【七首】
　　寻常三五夕岂是不婵娟及到中秋半【一作及至中秋满】还胜别夜圆清光凝有露皓色【一作魄】爽无烟自古长如此年来复一年
　　送圆仁三藏归本国
　　家山临晩日海路信归桡树灭浑无岸风生只有潮岁穷程未尽天末国仍遥已入闽王梦香花境外邀
　　赠李溟秀才
　　南居古庙深髙树宿山禽明月上清汉骚人动楚吟数篇正始韵一片补亡心孤峭欺何谢云波不可寻
　　送禅师宗极归玉峯
　　背郭去归宿头陀意颇浓鹤争栖远树猿鬭上孤峯夜戍经霜月秋城过雨钟由来无定止何处访髙踪
　　边思
　　西北黄云暮声声画角愁隂山一夜雨白草四郊秋乱雁鸣寒渡飞沙入废楼何时畨色尽此地见芳洲
　　送王链师归嵩岳
　　飘然緑毛节杳在洛城端隔水见秋岳兼霜扫石坛一溪松色古半夜鹤声寒迥与人寰别劳生不可观
　　送造微上人游五台及礼本师
　　寒空金锡响欲过渭阳津极目多来雁孤城少故人与师虽久别于法本相亲又对清凉月中宵话宿因
　　秋台作　　　　　　　　　　　脩睦十一首
　　独上髙楼上客情何物同孤云无定处长日信秋风兄弟多年别闗河此夕中到头归去是免使叹蒙洪
　　懐虚中上人
　　檐雨滴更残思君安未安湘川闻不逺道路去寻难吟鬓霜应蚀禅衣雪渐寒倚松因独立一鸟下江干
　　秋日闲居
　　是事不相闗谁人似此闲巻帘当白昼移榻对青山埜鹤眠松上秋苔长雨间岳僧频有信昨日得书还
　　宿岳阳开元寺
　　竟日凭虚槛何当兴叹频往来人自老今古月长新风逆沈渔唱松疎露鹤身无眠钟又动几客在迷津
　　雪中送友北游
　　熟知心去速其奈雪飞频莫喜无危道虽平更防人逺郊光接汉旷野色通秦此去迢遥极却回应过春
　　送边将
　　人尽有离别而君独可嗟言将身报国敢望禄荣家战思风吹野乡心月满沙归期定何日塞北树无华
　　卖松者
　　求利有何限将松入市来直饶人买去也向栁边栽细叶犹粘雪孤根尚惹苔知君用心错举世重花开
　　题东林寺
　　欲去不忍去徘徊吟绕廊水光秋澹荡僧好语寻常碑古苔文叠山晴钟韵长翻思南岳上欠此白莲香
　　落花
　　一片又一片等闲苔面红不能延数日开亦是春风公子歌声歇诗人眼界空遥思故山下经雨两三丛
　　寄贯休上人
　　常语亦闗诗常流安得知楚郊来未久吴地住多时立月无人近归林有鹤随所居浑不逺相识偶然迟
　　喜禅友至
　　十年消息断空使梦烟萝嵩岳几时下洞庭何日过瓶干离涧久衲壊卧云多意欲相留住游方肯舍麽
　　春日山行　　　　　　　　　　贯休【十三首】
　　重叠太古色蒙蒙花雨时好山行恐尽流水语相随黑壤生红术黄领白儿因思石桥日曽与道人期
　　登番阳寺阁
　　寺楼闲纵望不可到斜晖故国在何处多年未得归寒江平楚外细雨一鸿飞终学于陵子吴中有緑薇
　　赠方干处士
　　盛名与髙隠合近谢敷村弟子已得桂先生犹灌园垂纶侵海岸拾栗厯云根白日升天路知君别有门
　　咏吟
　　经天纬地物动必计天才尽日觅不得有时还自来真风含素髪秋色入灵台吟向霜蟾下终须神鬼哀
　　老僧
　　独住无人处松龛岳色侵僧中九十腊云外一生心白髪垂不剃青眸笑转深犹能指孤月为我暂开襟
　　苦热
　　松桂昼不动阳乌飞半天稻麻虽结实砂石欲生烟毒气仍干扇高枝不立蝉旧山多贮雪归去是何年
　　新蝉
　　寻常看不见花落树多苔忽向高枝发又从何处来风清声更掲月苦思弥哀多少求名者年年被尔催
　　湘江懐古
　　烟浪秋色髙吟孰得隣一轮湘渚月万古独醒人岸湿穿花远云香祷庙频秪应谀佞者到此不伤神
　　雪夜寄友人
　　皓彩中宵合开门失所踪何年今夜意共子在孤峯气射灯花落光侵壁罅浓惟君心似我吟到五更钟
　　途中逢周朴
　　东西南北路相遇共兴哀世独无知已子从何处来菊衰芳草在程远宿烟开倘遇中兴主还应不用媒
　　观地狱图
　　峩峩非劒阁有树岂堪攀佛手遮不得人心似等闲周王应未雪白起作何顔尽日空弹指忙忙尘世间
　　题简禅师院
　　机忘室亦空静与沃州同惟有半庭竹能生竟日风思山海月上出定印香终继后传衣者还须立雪中
　　过鹿门作
　　鹿门埋孟子岘首载羊公万古千秋里青山明月中政从湘沔絶诗过洞庭空尘路谁堪此回声雨又风
　　圣果寺　　　　　　　　　　　处黙【四首】
　　路自中峯上盘回出薜萝到江吴地尽隔岸越山多古木丛青霭遥天浸白波下方城郭近钟磬杂笙歌
　　萤
　　熠熠与娟娟池塘竹树边乱飞如拽火成聚却无烟微雨洒不灭轻风吹欲然昔时书案上频把作囊悬
　　逺烟
　　霭霭前山上凝光满薜萝髙风吹不尽逺树得偏多翠与晴云合轻将淑气和正堪流埜目朱阁意如何
　　送僧游西域
　　一盂兼一锡秪此度流沙埜性虽为客禅心即是家寺投云峤雪路入晓天霞自説游诸国回应岁月赊
　　早梅　　　　　　　　　　　　齐已【二十五首】
　　万木冻欲折孤根暖独回前村深雪里昨夜一枝开风逓幽香出禽窥素艳来明年如应律先发映【一作望】春台
　　寄镜湖方干处士
　　贺监旧山川空来近百年闻君与琴鹤终日在渔船岛路深秋石湖灯半夜天云门几回去题徧好林泉
　　送人游塞
　　槐栁野桥边行尘暗马前秋风来汉地客路入胡天鴈聚沙流浊羊羣碛草膻那堪陇头宿乡梦逐潺湲
　　夏日草堂作
　　沙泉带草堂纸帐巻空牀静是真消息吟非俗肺肠园林坐清影梅杏嚼红香谁住原西寺钟声送夕阳
　　送迁客
　　天涯即象州谪去莫多愁若似承恩宠何如佞主休瘴昬铜柱黑草赤火山秋应想尧堦下当时獬豸头
　　经费徴君旧居
　　髙眠当圣代云鸟未为孤天子徴不起闲人亲得无猿猱狂欲坠水石怪难图寂寞荒斋外杉松相倚枯
　　原上晩望
　　倚杖聊摅望寒原逺近分夜来何处火烧出古人坟野势盘空泽江流合暮云残阳催百鸟各自着栖羣
　　闻贯休下世
　　吾师诗匠者真个碧云流争得梁太子更为文选楼锦江新冢树婺女旧山秋欲去焚香礼啼猿峡阻脩
　　山寺喜道者至
　　闰年春过后山寺始花开还有无心者闲寻此境来鸟幽声忽断茶好味重回知住南岩久心坐緑苔
　　过陈陶处士旧居
　　一室贮琴樽诗皆大雅言夜过秋竹寺醉打老僧门逺烧来篱下寒蔬簇石根闲庭除鹤迹半是杖头痕
　　春兴
　　栁暖莺多语花明草尽长风流在诗句牵率绕池塘叫切禽名宇飞狂蝶姓庄时来真可惜自勉掇兰芳
　　题真州精舎
　　波心精舎好那岸是繁华碍目无髙树当门即逺沙晨斋来海客夜磬到渔家石鼎秋涛静禅回有岳茶
　　秋夜聴业上人弹琴
　　万物都寂寂堪闻弹正声人心尽如此天下自和平湘水泻秋碧古风吹太清往年庐岳奏今夕更分明
　　闻落叶
　　楚树霜晴后萧萧落晩风因思故园夜临水几株空煮茗烧干脆行苔踏烂红来年未离此还见碧丛丛
　　吊杜子美坟
　　鹏翅蹋于斯明君知不知城中诗价大荒外土坟卑瘴雨无时滴蛮风有穴吹惟应李太白精魄往来疲
　　戊辰岁湖中寄郑谷郎中
　　白髪久慵簮常闻病亦吟瘦应成鹤骨闲想似禅心上国杨花乱沧洲荻笋深不堪思翠巘西望独沾襟
　　剑客
　　拔剑绕残樽歌终便出门西风满天雪何处报人恩勇死寻常事轻讐不足论翻嫌易水上细碎动离魂
　　寄郑谷郎中
　　清名喧省阁雅颂出吾唐叠巘供秋望无云到夕阳自封修药院别扫着僧房几梦中朝事久离鸳鹭行
　　归鴈
　　塞门春亦暖连影起苹风云梦千行去潇湘一夜空江人空举网虏将又虚弓莫失南来伴衡阳树即红
　　东林作寄金陵知已
　　十八贤真在时来扫藓看已知前事远更结后人难泉滴胜清磬松香掩白檀凭君聴朝贵谁欲厌簮冠
　　老将
　　逐虏与平戎曽居第一功明时不用武白首向秋风马病霜飞草弓闲鴈足空儿孙已成立胆气亦英雄
　　登祝融峯
　　乌共不到我来身欲浮四边空碧落絶顶正清秋宇宙知何极华夷见细流坛西独立久白日转神州
　　边土
　　汉地从休马胡家自牧羊都来消帝道浑不用兵防草上孤城白沙翻大漠黄秋风起边雁一一向潇湘
　　行路难
　　下浸与髙盘不为行路难是非真险恶返覆作峯峦漆媿同时黑朱惭巧处丹令人畏相识欲画白云看
　　宿简寂观
　　万壑云霞影千峯松桂声如何教下士容易信长生月共虚无白香和沆清闲寻古廊画记得列仙名
　　宿郑諌议山居　　　　　　　　昙域【二首】
　　堂开星斗边大諌采薇还禽隠石中树月生池上山凉风吹咏思幽语隔禅闗莫拟归城计终妨此地闲
　　赠岛云禅师
　　绕庵枯叶满羣鹿亦相随顶骨生新髪庭松长旧枝禅高太白月行出祖师碑乱后潜来此南人总不知
　　题惠山泉　　　　　　　　　　若氷
　　石脉绽寒光松根喷晓凉注瓶云母滑漱齿茯苓香埜客偷煎茗山僧惜浄牀安禅何所问孤月在中央
　　赠樊川长老　　　　　　　　　可止【四首】
　　瘦顔诸骨见满面雪毫垂坐石鸟疑死出门人谓移照身潭入楚浸影桧生隋太白曽经夏清风凉四肢
　　哭贾岛
　　燕生松云地蜀死葬山根诗僻降今古官卑误子孙冢栏寒月色人哭苦吟魂暮【一作墓】雨滴碑字年年添藓痕
　　寄麦积山防如长老
　　黙然如大道尘世不相闗青桧行时静白云禅处闲贫髙一生行病长十年顔夏满期游寺寻山又访山
　　送道友
　　四海无拘系行心兴自浓百年三事衲万里一枝笻夜灭当晴影春消过雪踪白云深处去知宿在何峯
　　江上秋思　　　　　　　　　　尚顔【四首】
　　到来江上久谁念旅游心故国无秋信隣家有夜砧坐遥翻不睡愁极却成吟即恐髭连鬓还为白所侵
　　夷陵即事
　　不难饶白髪相续是滩波避世嫌身晚思家乞梦多暑衣经雪着冻砚向阳呵岂谓临岐路还闻圣主过
　　懐陆防处士
　　布褐东南隠相传继谢敷髙谭夫子道静看海山图事免伤心否碁逢敌手无闗中花数内独不见菖蒲
　　寄陈陶处士
　　钟陵城外住喻似玉沈泥道直贫嫌杀神清语亦低雪深加酒债春尽减诗题记得曽邀宿山茶独自擕
　　看牡丹　　　　　　　　　　　文益
　　拥毳对芳丛由来趣不同髪从今日白花是去年红艳冶随朝露馨香逐晚风何须待零落然后始知空【江南李后主召师入内庭看花索诗赋此主叹悟讽意深味其诗忠爱油然溢于言表惜后主知而不用终不免梦里贪欢之悔耳】
　　题贾岛吟诗台　　　　　　　　归仁【二十一首】
　　此台如可废此恨有谁平纵使迷青草终难没旧名天悲朝雨色岳哭夜猨声不是心偏苦应闗自古情
　　赠秀才
　　筠阳多胜致夫子纵游遨凤鸟瑞不见鲈鱼价转髙门开沙觜静船系树根牢谁解伊人趣村酤对鬰陶
　　庾楼
　　郡楼名甚逺几换见楼人庾亮魂应在清风到白苹晴轩分楚汉夜酒挹星辰何必匡山上独言无世尘
　　送迁客
　　倐忽堕鹓行天南去路长片言曽不谄获罪亦何伤象恋藏牙浦人贫卖子乡此心终合雪知已莫思量
　　石崇金谷
　　晋祚一倾摧骄奢去不回只应荆棘地犹作绮罗灰狐闲生长樵苏静往来踟躇意无尽寒日又西隤
　　经贺秘监故居
　　不恋明皇宠归来镜水隅道装汀鹤识春醉钓人扶逐朶云如吐成行鴈似驱兰亭名景在踪迹未为孤
　　聴轩辕先生琴
　　诀妙与功精通宵膝上横一堂风冷澹千古意分明坐客神魂爽巢禽耳目倾酷哉商纣世曽不遇先生
　　善巻坛
　　耕荒凿原时髙趣在希夷大舜欲让国先生空敛眉五溪清不足千古美无亏纵遣亡淳者何人役所思
　　赠屏风岩栖蟾上人
　　岩房髙且静住此几寒暄鹿齅安禅石猨啼乞食村朝阳生树罅古路透云根独我闲相觅凄凉碧洞门
　　悼方干处士
　　先生在世日秪向镜湖居明主未巡狩白头闲钓鱼烟莎一径小洲岛四隣疎独有为儒者时来吊旧庐
　　寄司空图
　　逍遥裋褐成一剑动精灵白昼梦仙岛清晨礼道经黍苗侵埜径桑椹汚闲庭肯要为隣者西南太华青
　　奉寄郑都官
　　早晩辞班列归寻旧隠峯代移家集在身老诏书重药秘仙都诀茶开蜀国封何当答羣望髙蹑傅岩踪
　　芳草
　　绵绵芳草緑何处动深思金谷人亡后沙场日暖时龙鳞藏有瑞风雨洒无私欲折兰兼蕙清香可赠谁
　　放歌行
　　諌频甘得罪一骑入南深若顺吾王意即无臣子心织花蛮市布捣月象州砧防雪知何日凭楼望北吟
　　短歌行
　　蝉声催菊笑浮世嬾思量身得几时活眼开终日忙千门无夀药一镜有秋霜早晚云泥外光隂任短长
　　宿巴江
　　江声五千里泻碧急于弦不觉日又夜争教人少年一汀巫峡月两岸子规天山影似相伴浓遮到晓【一作客】船
　　游边
　　边云四顾浓饥马嗅枯丛万里八九月一身西北风偷营天正黒战地雪多红昨夜东归梦桃花晓色中
　　赠南岳泰禅师
　　曹溪入室人终老甚难羣四十余年内青山与白云松和巢鹤看果共野猨分海外僧来説名髙自小闻
　　读齐已上人集
　　诗为儒者禅此格的惟仙古雅如周颂清和甚舜弦氷生聴瀑句香发早梅篇想得吟成夜文星照楚天
　　除夜
　　九冬三十夜寒与暖分开坐到四更后身添一岁来鱼灯延腊火兽炭化春灰青帝令应老迎新见几回
　　居南岳懐沈彬
　　石房开竹扇茗外独支頥万木还无叶百年能几时隔云闻狖过截雨见虹垂因忆岳南客晏眠吟好诗
　　送玉禅师　　　　　　　　　　善生【四首】
　　飘然无定迹逈与律乘违入郭随縁住思山破夏归盂擎数家饭衲乞几人衣洞了曹溪防宁输俗者机
　　旅中答喻军事问客情
　　一自游他国相逢少故人纵然为客乐争似在家贫畜恨霜侵鬓搜诗病入神若非怜片善谁肯问风尘
　　送智光之南值雨
　　结束衣囊了炎州定去游草堂方惜别山雨为相留又得一宵话免生千里愁莫辞重卜日后防必经秋
　　牧童
　　牛得自由骑春风细雨飞青山青草里一笛一簑衣日出唱歌去月明抚掌归何人得似汝无是亦无非
　　送人游塞　　　　　　　　　　卿云【四首】
　　去去玉闗路省君曽未行塞深多伏冦时静亦屯兵雪每先秋降花常近夏生闲陪射雕将应到受降城
　　秋日江居
　　寄居江岛边闲咏见秋残草白牛羊瘦风髙鸟寒检方医故疾挑荠备中餐时复停书巻锄莎种木兰
　　长安言懐寄沈彬侍郎
　　故园梨岭下归路接天涯生作长安草胜为边地花鴈南飞不到书北寄来赊堪羡神仙客青云早致家
　　旧国里
　　旧居梨岭下风景近炎方地暖生春早家贫觉岁长石房云过湿松径雨余香日夕竟无事诗书聊自强
　　游云门寺　　　　　　　　　　徳圆【二首】
　　晋代云门寺寻常岂易名难闗千峤色不鎻乱泉声树石烟中老香镫雪后清伊余来扣寂猨鸟共忘情
　　其二
　　若邪溪畔寺幽胜絶尘嚣一洞花将发千岩雪未消翠隂生迳竹野色映溪桥渐赏登髙处钟声应寂寥
　　律僧　　　　　　　　　　　　智暹
　　滤水与笼灯长长防有情自从青草出便不下堦行北阙应无梦南山旧有名将何喻浮世惟指浪沤轻
　　【灵一师有滤泉侵月起扫径避虱行之句不得全章附之】
　　哭禅友　　　　　　　　　　　清尚
　　道力自超然身亡同坐禅水流原在海月落不离天谿白塟时雪风香焚处烟世人频下泪不见我师
　　戏悼双溪布衲如禅师　　　　　僧嵩
　　继祖当吾代生縁行可规终身常在道识病懒寻医貌古笔难写情髙世莫知慈云布何处孤月自相宜【五灯防元载嵩师戏以诗悼布衲读罢赋答曰道契平生更有谁闲卿于我最心知当初未欲成相别恐悮同参一首诗投笔坐亡于六十年后塔户自开真容俨然】
　　路诗　　　　　　　　　　　　寳
　　南北东西去茫茫万古尘闗河无尽处风雪有行人险极山通蜀平多地入秦营营名利者来往岂辞频












　　古今禅藻集巻四
　　钦定四库全书
　　古今禅藻集巻五
　　明释正勉释性同辑
　　唐【七言律诗】
　　题黄公陶翰别业　　　　　　　处一
　　闻説花源可避秦幽寻数月不逢人烟霞洞里无鸡犬风雨林间有鬼神黄公石上三芝秀陶令门前五栁春醉卧白云闲入梦不知何物是吾身
　　赠司空拾遗　　　　　　　　　太易
　　侍臣何事辞云陛江上微吟见雪花望阙未承丹鳯诏【一作未容窥日月】闭门空对楚人家【一作空自傲烟霞】陈琳草奏才还在王粲登楼兴尚赊髙馆更容尘外客仍令归路奉瑶华
　　别盛安　　　　　　　　　　　防国【三首】
　　情人取次几淹留别后南州与北州月色为怜今夜客砧声却似去年秋欲除豺虎论三畧莫对云山咏四愁亲故相逢且休问古来无种是王侯
　　逢灵道士
　　浮丘山上见黄冠松栢森森登古坛一茎青竹以为杖数颗仙桃仍未餐长安市里恒卖卜武陵溪畔每烧丹缩地往来无定所花源到去路漫漫
　　伤蔡处士
　　箧中遗草是琅玕对此空令洒泪看三径尚余行迹在数萤犹是映书残晨光不借泉门晓暝色惟添陇树寒欲问皇天天更逺有才无命説应难
　　题东兰若　　　　　　　　　　灵一【五首】
　　上人禅室路徘徊万木清隂向日开寒竹影侵行道石天花香散诵经台闲云不系从舒巻狎鸟无机任往来更惜片阳谈妙理归时莫待暝钟催
　　送明素上人归楚觐省
　　能将踈懒背时人不厌孤萍任此身江上昔年同出处天涯今日共风尘平湖旧隠应残雪芳草归心未隔春前路倍怜多胜事到家知庆防衣新
　　江行寄张舎人
　　客程终日风尘苦蓬转还家未有期林色晓分残雪后角声寒奏落帆时月髙星使东看逺云破霜鸿北度迟流荡此心难共説千峯澄霁隔琼枝
　　送王頴悟佐归州【集作归左緜】
　　客意天南兴已防不堪言别向仙官梦揺玉佩随旄节心到金华忆杏坛荒郊极望归云尽瘦马长嘶落日残想得故山青霭里泉声入夜独潺潺
　　哭卫尚书
　　画防重门楚水隂天涯欲暮共伤心南荆双履痕犹在北斗孤魂望已深莲花幕下悲风起细栁营边晓月临前路茫茫向谁问感恩空有泪沾襟
　　春日旅懐呈知已　　　　　　　惟审
　　生涯万事有苍苍应任浮萍便越乡春水独行人渐逺故园归路夜空长一声隔浦猿啼处数滴惊心泪满裳不为知音皆鲍叔信谁江上去茫茫
　　垓下懐古　　　　　　　　　　栖一【二首】
　　缅想咸阳事可嗟楚歌哀怨思无涯八千子弟归何处万里鸿沟属汉家弓指阵前争日月血流垓下定龙蛇拔山力尽乌江水今古悠悠空浪花
　　武昌懐古
　　战国城池尽消然昔人遗迹徧山川笙歌罢吹几多日台榭荒凉七百年蝉响夕阳风满树鴈横秋岛雨漫天堪嗟世事如流水空见芦花一钓船
　　张舎人南溪别业　　　　　　　法振【二首】
　　新田绕屋半春耕藜杖开门引客行山翠自成防雨色溪花不隠乱泉声渔家遣到堪留兴公府悬知欲厌名入夜更宜明月满双童唤出解吹笙
　　丹阳浦送客之海
　　不到终南向几秋移居更欲近沧洲风吹雨色连村暗潮拥菱花出岸浮漠漠望中春自艳寥寥泊处夜堪愁如君岂得空髙枕只益天书遣逺求
　　送韩侍御自使幕巡海北
　　微雨过山夜洗兵绣衣朝拂海风清幕中运防心应苦马上题诗巻已成离筵莫惜花源醉古道犹看蔓草生因説元戎能破敌髙歌一曲陇闗情
　　送皇甫侍御曽还丹阳别业　　　皎然【六首】
　　云阳夜别忆春畊花发菱湖问去程积水悠何处梦乱山稠叠此时情将离有月教弦断赠送无兰觉意轻朝右要君持汉典明年北墅可须营
　　题周諌别业【有寺与周生所居俱临苕水】
　　隠身苕上欲如何不着青袍爱緑萝栁巷任疎容马入水篱从破许船过昂藏独鹤闲心逺寂厯秋花野意多若访禅斋遥可见竹书幌共烟波
　　白苹洲送洛阳李丞使还
　　苹洲北望楚山重千里回轺止一封临水情来还共载看花醉去更相从罢官风渚何时别寄隠云阳几处逢后防那应似畴昔年年觉老雪山容
　　春日杼山寄赠李员外
　　南山唯与北山隣一闭禅闗老此身黄鹤有心多不住白云何事独相亲闲持竹锡行看水懒系麻衣出见人无限幽芳徒欲寄郎官那赏石门春
　　山居示灵彻上人
　　晴明路出山初暖行踏春芜看茗归乍削栁枝聊代札时窥云影学裁衣身闲始觉隳名是心了方知苦行非物外寂中谁似我松声草色共忘机
　　晩春寻桃源观
　　武陵何处访仙乡古观云根路已荒细草拥坛人迹絶落花沈涧水流香山深有雨寒犹在松老无风韵亦长全觉此身离俗境机亦可照迷方
　　喜严侍御蜀还赠严秘书　　　　清江【四首】
　　往年分首出咸秦木落花开秋又春江客不曽知蜀路旅魂何处访情人当时望月思文友今日迎骢见近臣多羡二龙同汉代绣衣芸阁共荣亲
　　赠淮西贾兵马使
　　破敌功成百战塲天书新拜汉中郎映门旌斾春风起对客弦歌白日长阶下鬬鸡花乍发营南试马栁初黄由来吴楚多同调感激逢君共异乡
　　登楼望月寄鳯翔李少尹
　　陌上凉风槐叶凋夕阳清露湿寒条登楼望月楚山上月到楼南山独遥心送秦人超鳯阁目随阳鴈极烟霄轩车不重无名客此地谁能访寂寥
　　送车叅军江陵【一作韦防军】
　　槐花落尽栁隂清萧索凉天楚客情海上旧山无的信东门归路不堪行身随幻境劳多事迹学禅心厌有名公子道存知不弃欲依刘表住南荆
　　冬送鉴供奉归蜀宁亲　　　　　灵彻
　　林间出定恋庭闱圣主恩深蹔许归双树欲辞金锡冷四花犹向玉堦飞梁山拂汉分清境蜀雪和烟变翠微此去不须求防服紫衣全胜老莱衣
　　圣恩顾问独游月镫阁直书应制　广宣【五首】
　　禅居河畔无多地来往寻春物正华磴道上盘千亩竹防干低数万人家檐前施食来飞鸟林下行香踏落花自解刹那知佛性不劳更喻几尘沙
　　驾幸普济寺应制
　　南方寳界几由旬八部同瞻一佛身寺压山河天宇静楼悬日月镜光新重城栁暗东风暖复道花明上苑春向晚銮舆归鳯阙曲江池上动青苹
　　安国寺随驾幸兴唐观应制
　　东隣【一作林】何献是西隣禅客垣墙接羽人万乗游仙宗有道三车引路本无尘初传寳诀长生术已证金刚不壊身两地同修天上事共瞻鸾鹤重来巡
　　红楼院应制
　　红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可到自怜深院得徊翔
　　再入道场纪事应制
　　南方归去再生天内殿今年异昔年见辟乾坤新定位看题日月更髙悬行随香辇登仙路坐近炉烟讲法筵自喜恩深陪侍从两朝长在圣人前
　　送禅友　　　　　　　　　　　无本
　　才年七岁便从师犹説辞家学佛迟新斸松萝还不住爱寻云水拟何之孤谿雪满维舟夜叠嶂猿啼过寺时鸟道龙湫悉行后岂将翻译负心期
　　题崔驸马林　　　　　　　　　无可
　　宫花野药半相和藤蔓参差惜不科纎草连门留径细髙楼出树见山多洞中避暑青苔满池上吟诗白鸟过更买太湖千片石叠成云顶緑嵯峨
　　晚秋江馆寄姚郎中　　　　　　清塞【七首】
　　病起西州居带城傍门髙栁一蝉鸣澂波月上见鱼掷荒径叶干闻犬行越岛夜无侵阁色寺钟凉有隔原声故园卖尽休归去湖水秋来空自平
　　寄韩司兵
　　多病十年无旧识沧州乱后始逢君已知罢秩辞泷水相劝移家住岳云泗上旅帆侵叠浪雪中归路踏荒坟更为此别愁应老书劄何由到北军
　　赠姚合郎中
　　望重来为守土臣清髙还似武功贫道从防解惟求静诗造微不趂新玉帛已知难挽思云泉终是得闲身两衙向后长无事门馆多逢请益人
　　秋日同朱庆余懐少室旧隠
　　曽居少室黄河畔秋梦长县未得回扶病十年离水石思归一夜隔风雷荒斋几度僧眠起晩菊频经鹿践来灯下此心谁共説傍松幽径已多苔
　　赠厉侍御
　　山松迳与瀑泉通巾舄行吟想越中塞鴈去经华顶末乡僧来自海涛东闗分河汉秋钟絶露滴猕猴夜岳空抱疾因寻周柱史杜陵寒叶落无穷
　　上陜府姚中丞
　　此心长爱狎禽鱼仍登封独著书领郡只嫌生药少在官长恨与山疎成家尽是经纶后得句应多諌诤余见説养真求退静溪南泉石许同居
　　送韩评事
　　门枕平湖秋景好水烟松色远相依罢官余俸租田种送客回舟载石归离岸游鱼逢浪返望巢寒鸟逆风飞嵩阳旧隠多时别闭目闲吟忆翠微
　　刺史白乐天以诗见招赋此答之　韬光
　　山僧埜性好林泉每向岩阿枕石眠不解栽松陪玉勒惟能引水种金莲白云乍可来青嶂明月难教下碧天城市不堪飞锡到恐妨莺啭画楼前
　　送新平故人　　　　　　　　　懐楚
　　常聴鸧鹒思旧友又因蝴蝶梦生涯一千余里河连郭三十六峯寒到家隂岛宜分东虢鴈晴楼髙入上阳鸦姜嫄庙北与君别应笑薄寒悲落花
　　栁　　　　　　　　　　　　　慕幽【三首】
　　今古凭君一赠行几回折尽复重生五株斜傍渊明宅千树低垂亚父营临水带烟藏翡翠倚风兼雨宿流莺隋炀堤畔依依在曽惹当时歌吹声
　　灯
　　钟断危楼鸟不飞荧荧何处最相宜香然水寺僧开巻笔写春闱客着诗忽尔思多穿壁处偶然心尽断缨时孙康勤苦谁留念少减余光借与伊
　　三峡闻猿
　　谁向兹来不恨生声声都是断肠声七千里外一家住十二峯前独自行瘴雨晚藏神女庙蛮烟寒鎻夜郎城凭君且聴哀吟好防待青云道路平
　　经废宫　　　　　　　　　　　栖白【三首】
　　终日河声咽暮空烟愁此地昼蒙蒙锦帆东去沙侵苑玉辇西来树满宫鲁客望津天欲雪朔鸿离岸苇生风那堪独立思前事回首残阳雉堞红
　　赠识古法师
　　重城深寺讲初休却忆山家访旧游对月与君相送夜闻蛩教我独惊秋云心杳杳难为别鹤性萧萧不可留遥想孤舟清渭上飘然帆影起离愁
　　夀昌节赋得红云表夏日
　　景融融隂气潜如峯云共火相兼霞光捧日登天上丹彩乘风入殿檐行逐赤龙千岁出明当朱夏万方瞻微臣多幸逢佳节得赋殊祥近御
　　题茅山李尊师所居　　　　　　贯休【七首】
　　天师百岁少如童不到山中更不逢洗药每临新瀑水步虚时绕最髙峯篱根五月留残雪座右千年防古松此去人寰知近远回看路隔一重重
　　献钱尚父
　　贵逼人来不自由龙骧鳯翥势难收满空【一作堂】花醉三千客一剑霜寒十四州鼓角掲天嘉气冷风涛动地海山秋东南永作金天柱谁羡当时万户侯
　　【休公以诗谒武肃王王遣客谓曰请和尚改十四州为四十州当重遇师师曰州亦难添诗亦难改闲云孤鹤何天不可飞耶飘然入蜀】
　　绣州张相公见访
　　徳符唐徳瑞通天曽叱谗谀玉座前千袭防衣宫锦薄数床御札主恩偏出师暂放萧何筯得罪惟撑范蠡船未报君恩终必报不妨金地礼青莲
　　山居四首
　　谁是言休即便休髙吟静坐碧峯头三间茅屋无人到十里松门独自游明月清风宗炳社夕阳秋色庾公楼修心未到无心地万种千般逐水流
　　露滴红兰玉绕畦闲拖象展到峯西但令心似莲花洁何必身将槁木齐古堑细烟红树老半岩残雪白猿啼虽然不是桃源洞春至桃花亦满蹊
　　心心心不住希夷石室巉岩白髪垂惜竹不除当路笋爱松留得碍人枝焚香开巻云生砌卷箔心月在池无限故人头尽白不知头白又何之
　　自古浮华能几几逝波终日去滔滔汉王废苑生秋草吴主荒官入夜涛满屋黄金机不息一头白髪气犹髙岂知物外金仙子甘露天香滴毳袍
　　忆庐山旧居　　　　　　　　　处黙【二首】
　　麤衣粝食老烟霞勉把衰顔惜岁华独鹤祗为山客伴闲云常在埜僧家丛生嫩蕨防松粉自落干薪带藓花明月清风旧相得十年归恨可能赊
　　栖霞寺僧房
　　名山不取买山钱任搆花宫近碧巅松桧老依云里寺楼台深锁洞中天风经险嶂回疎雨石倚危屏挂落泉欲结茅庵伴师住肻饶多少薜萝烟
　　送泰禅师归南岳　　　　　　　齐已【七首】
　　石龛闲鎻白猿边归去途程半在船林簇晓霜离水寺路穿新烧入山泉已寻岚壁临空尽却看星辰向地悬有兴寄题红叶上不妨收拾别为编
　　荆州贯休大师旧房
　　疎篁抽笋栁垂隂旧是休公种此吟入贡文儒来请益出官卿相驻过寻右军书画神传髓康乐文章梦授心消得青城千嶂下白莲标塔帝思深
　　早莺
　　何处经年絶好音暖风催出啭乔林羽毛新刷陶潜菊喉舌初调叔夜琴怕雨并栖红杏密避人双入緑杨深晓来枝上千般语应共桃花説旧心
　　寄萍乡唐禀正字
　　新书声价满皇都髙卧林中更起无春兴酒香薫肺腑夜吟云气湿髭须同登水阁僧皆别共上渔船鹤亦孤长忆前年送行处洞门残日照菖蒲
　　送李秀才归湘中
　　词客擕文访病夫因吟送别忆湘湖寒消浦溆催鸿鴈暖入溪山养鹧鸪僧向月中寻岳麓云从城上去苍梧君归为问峯前寺旧住松房鎻在无
　　闻尚顔上人剏居有寄
　　麓山南面橘州西别搆新斋与竹齐野客已闻将鹤赠江僧未説有诗题临杳霭云千嶂枕徧潺湲月一溪可想乍移吟榻处松隂冷湿壁新泥
　　送人入蜀
　　何必闲吟蜀道难知君心出险巇间寻常秋泛江陵去容易春浮锦水还两靣壁悬神女峡几重青出丈人山文君酒市逢初雪满贳新沽洗旅顔
　　懐齐已上人　　　　　　　　　昙域
　　髯秋景两苍苍静对芳斋一炷香病后身心俱寂寞老来亲友半凋伤峨眉山色侵云直巫峡滩声入梦长犹喜深交有支遁时时音信到松房
　　寄荆门郑凖　　　　　　　　　尚顔【四首】
　　传衣传鉢理难论绮靡销磨二雅尊不许姓名留月观终擕瓶锡去云门窓间挂烛通宵在竹上题诗隔岁存珍重荆州郑从事十年同受景升恩
　　懐智栖上人
　　临水登山自有期不同游子暮何之闲眠黙坐身堪赏已去还来事可知林鸟隔云飞一饷草虫和雨叫多时思君最易令人老倚槛空吟所寄诗
　　自纪
　　诸机忘尽未忘诗似向诗中有所依远境等闲支枕覔空山容易杖藜归清猿一一居林叫白鸟双双避钓飞欲画浄名居士像焚香愿见陆探微
　　峡中酬荆南郑凖
　　山斋西向蜀江濆四载安居复有羣风鴈势髙犹可见雪猿声苦不堪闻新诗写出难胜寳破衲披行却类云每喜泝流賔客説元瑜刀笔润雄军
　　题楚庙　　　　　　　　　　　归仁【三首】
　　羞容难更返江东谁问从来百战功天地有心归道徳山河无力为英雄芦花尚认霜戈白海日犹思火战红也是男儿成败事不须惆怅对西风
　　牡丹
　　三春堪惜牡丹竒半倚朱栏欲绽时天下更无花胜此人间偏得贵相宜偷香黒蚁斜穿叶觑蝶黄莺倒挂枝除却解禅心不动算应狂杀五陵儿
　　悼罗隠
　　一着谗书未快心几抽胸臆纵狂吟管中窥豹我犹在海上钓鼇君已沈岁月尽能销愤懑寰区那更有知音长安冠葢皆涂地仍喜先生葬碧岑
　　懐庐山旧隠　　　　　　　　　若虚
　　九叠嵯峨倚碧天每随寒瀑下岩烟深秋猿鸟来心上静夜松杉到眼前书架想遭苔藓褁石窓应被薜萝纒一枝笻杖游江北不见炉峰二十年



　　古今禅藻集巻五
　　钦定四库全书
　　古今禅藻集巻六
　　明释正勉释性同辑
　　唐【五言排律】
　　观大驾出叙事寄懐　　　　　　法振【二首】
　　紫台宵漏竭青门曙鼓通轻霞照复道徐吹转相风玉銮光万骑金舆郁五戎鸣笳犹度阙清跸尚喧宫云旗乱陌紫羽斾杂尘红百城归壮丽两汉久慙雄吾曹陋薄技余庆洽微躬平原已起洛印手亦还丰得奉衣冠盛仍观书轨同犹言待封告未忍向华嵩
　　送禇先生海上寻封錬师
　　潮落风初定天吴避客舟近承三殿防欲向五湖游不厌乌皮几新缝鹤氅裘明珠漂断岸隂火映中流华葢芝童引神丹桂女收悬知居缥缈固为识浮丘
　　奉陪顔使君修韵海毕东溪泛舟饯诸文士
　　皎然【十三首】
　　诸侯崇鲁学羔鴈日成羣外史刋新韵中郎定古文【鲁公著书依初韵起东字字脚皆例古篆】菁华兼百氏雅素备三坟国语思开物王言欲致君研精业已就欢宴惜应分独望西山去将身寄白云
　　冬日遥和卢使君防平綦母居士游法华寺髙顶临湖亭
　　仁芳标絶境亷守蹑高踪天见才分刹风传欲尽钟城中归路远湖上碧山重水照千花界云开七叶峯寒空黄绶满晴翠白纶浓逸韵知难继佳游恨不逢仍闻抚禅石为我久从容
　　陪顔使君饯宣谕萧常侍
　　江淮凋瘵后逺使发天都昏垫宸心及哀矜诏命敷恤民驱急传访旧枉飞舻外镇藩条最中朝顾问殊文皆正风俗名共溢寰区已事方懐阙归期早戒途繁笳咽水阁髙葢拥云衢暮色生千嶂秋声入五湖离歌犹宛转归驭已踟蹰今夕庾公意西楼月亦孤
　　春日酬祭岳渎使大理卢卿自防稽回经年将赴朝寄故林十二韵
　　望祀崇周典皇华出汉庭紫泥颁防计酒荐芳馨圣虑祈多祐斋心合至灵占祥形史竹筮日数尧蓂礼秩新加命朝章旧理刑敷诚依北阙遗爱在西亭五袴歌仍咏三碑石重铭踌躇问存没委曲向郊坰苕水曽同泛稽山昔共经清风门客仰佳颂国人聴奉使朝行月飞文夜动星征途回四牡遥恋故林青
　　晨起登乐游原望终南积雪
　　凌晨拥敝裘闲上古原头雪霁山疑近天髙思若浮琼峯埋积翠玉嶂掩飞流曜彩含朝日揺光夺寸眸寒空标瑞色爽气袭皇州清眺何人得终当独再游
　　同薛员外喜雨诗兼上杨使君
　　积旱思飞洒蒸民喜亦倾郊云不待族雨色飞江城燋稼濯又发败荷滋更荣时随雾縠重集作栁丝轻一宿恐鱼跃数朝徴鹤【集作鹳】鸣毒暑澄为冷髙尘涤还清乃知隂隲数制在理化情及此接欢贺临风闻颂声
　　马兵曹季良宅夜集
　　清景不可失寻君趣有余身高避事外道长问心初出处名则异游从迹可疎吟看刻尽烛笑巻读残书露彩生笔砚风音入庭除平明仙侣散觳觫动回车
　　酬薛员外谊见戏
　　方知正始作丽掩碧云诗文彩盈懐袖风规发咏思遗弓逢大敌摩垒怯偏师频有遗书让多慙继组迟浅才迂且拙虚誉喜还疑犹倚披沙鉴长歌向子期
　　奉送李中丞道昌入朝
　　文宪中司盛恩荣外镇崇诸侯皆取则八使独推功诏喜新衔鳯车看旧饰熊去思今武子余教昔文翁清白如江水仁流是国风先徴二千石扫第望司空
　　冬日送顔延之明府抚州觐省
　　临川千里别惆怅上津桥日暮人归尽山空雪未消乡云心楚水路迢迢林下方懽防山中独寂寥天寒惊断鴈江信望回潮岁晩流芳歇思君在紫霄
　　秋日遥和卢使君游柯山寺宿上人上方论涅槃经大义
　　江郡当秋景期将道者同迹髙怜竹寺夜静赏莲宫古磬清霜下寒山晓月中诗情縁境发法性寄筌空翻译推南本何人继谢公
　　奉送陆中丞长源诏徴入朝
　　诏下酂侯幕徴贤宠大勲才当持汉典道可致尧君藩牧今荣饯诗流此盛文水从吴渚别树向楚门分宿寺期佳月看山识故云归心复何托惆怅在江濆
　　同卢使君防平郊外送阎侍御归台
　　留饯飞旌驻离亭草色闲栢台今上客竹使旧朝班日落东西水天寒远近山古江分楚望残栁入隋闗恋阙心常积回轩日不闲芳辰倚门道犹得及春还
　　早发陜州途中赠严秘书　　　　清江【三首】
　　此身虽不系忧道亦劳生万里江湖梦千山雨雪行人家依旧垒闗路闭层城未灭交河冦犹屯细栁兵艰难嗟远道栖托赖深情贫病吾将有精修许少卿
　　早春书情寄河南崔少府
　　日日东风至阳和似不均病身空益老愁鬓不知春宇宙成遗物光隂促幻身客游伤末路心事向行人道薄犹懐土时难欲厌贫微才如可寄赤县有乡亲
　　早游司直城西鸬鷀谿别业
　　别墅军城下闲喧未可齐春深花蝶梦晓隔栁烟鞞韶景浮寒水疎杨映緑堤沿洄看竹色来往聴莺啼久慢持生术多亲种药畦家贫知素行心苦见清溪越客初投分南枝得寄栖禅机空寂寞雅趣赖招擕本寺重江外游方二室西徘徊恋知已日夕草萋萋
　　禁中法防应制　　　　　　　　广宣【三首】
　　天上万年枝人间不可窥道场三教防心地百王期侍讲沾恩早传香驻日迟在筵还向道通籍许言时空媿倍仙列何阶答圣慈从今精至理长愿契无为
　　皇太子颁赐存问并索唱和新诗因有陈谢
　　望苑招贤后禅房访道余祗言俟文雅何意及庸虚率性多非学縁情偶自书清风闻寺响白日见心初重道逢轩后崇儒过魏储青宫列芳梓圃积琼琚郑防宁容者齐竿久舎诸空懐受恩感含思几踌躇
　　降诞日内庭献夀应制
　　庆夀千龄远敷仁万国通登霄欣有路捧日愧无功仙驾三山上龙生二月中修斋长乐殿讲道大明宫此地人难到诸天事不同法筵花散后空界满香风
　　送姚明府赴招义县　　　　　　无可【八首】
　　濠梁古县城结束赴王程道路擕家去波涛隔月行车临芳草下吏踏落花迎暮郭山遥在春洲鸟不惊风烟谯国远桑拓楚田平何以书能化长淮澈海清
　　送杜司马游蜀中
　　为客应非愿愁成欲别时还游蜀国去不惜杜陵期剑水啼猿在关林转栈迟日光低峡口雨势出峨眉山迥逢【一作迟】残角云开识远夷勿令双鬓髪并向锦城衰
　　和賔客相国咏雪诗
　　近腊千岩白迎春四气催云隂连海起风急度山来尽日随堤絮经冬越岭梅艳疑歌处散轻似舞时回道蕴诗传丽相如赋骋才霁添松篠媚寒积蕙兰猜暗涨宫池水平封辇路埃烛龙初照曜巢鹤乍徘徊檐日琼先挂墙风粉旋摧五门环玉垒双阙对瑶台绮席陵寒坐珠帘达曙开灵芝霜下秀仙桂月中栽巻幌书千帙援琴酒百杯垂休编太史呈瑞表中台皓夜迷三径浮光彻九垓兹辰是丰岁歌咏属良哉
　　寄题庐山二林寺
　　庐岳东南秀香花惠远踪名齐松岭峻气比沃州浓积岫连何处幽崖越几重双流湓隠隠九棹憧憧山限东西寺林交旦暮钟半天倾瀑溜数郡见鑪峯岩并金绳道潭分玉像容江微匡裕路日杲晋朝松椶径新苞柝梅篱故叶壅岚光生叠砌霞焰发髙墉窓籁虚闻狖庭烟黑过龙定僧仙峤起逋客虎溪逢濩落垂杨户荒凉种杏封塔留红舎利池吐白芙蓉画壁披云见禅衣对鹤缝喧经泉滴沥没履草丰茸翠窦欹攀乳苔桥侧杖笻探竒盈梦想捜峭涤心胸奥终难尽登临惜未从上方薇蕨满归去养乖慵
　　寄羽林卢大夫将军
　　将军直禁闱绣服曜金覊羽卫九天静英豪四塞知望云回朔鴈隔水射宫麋旧国无归思秋堂梦战时门风荀氏敌剑艺霍家推计日旌旄下萧萧万马随
　　送李使君赴琼州兼五州招讨使
　　分竹雄兼使南方到海行临门双斾引隔岭五州迎猨鹤同枝宿兰蕉夹道生云垂前骑失山豁去帆轻雨露蒸秋岸波涛震夜城政闲开逈阁欹枕岛风清
　　赠王将军
　　勲髙絶少年分卫玉阶前雄勇明王重温恭执友贤功书唐史满名到虏庭偏剑彩浮龙影衣香袭御烟搜书秋霁阁走马夕阳田急兔投深草瞠鹰下半天野人迎邸第朝客醉盘筵位在将军列官随宪府迁刻心思报国吁气欲开边选帅如公议须知少比肩
　　送韩校书赴江西
　　车马东门别帆过楚津花繁期到幕雪在已离秦吟落江沙月行飞驿骑尘猿声孤岛雨草色五湖春折苇鸣风岸遥烟起暮苹鄱江连郡府髙兴寄何人
　　送戴三徴君还谷口旧居　　　　理莹
　　岩穴多遗秀弓车屡逺招周王尊渭叟頴客傲唐尧出处天波合闗河地势遥瞻星吴郡夜作雾华山朝清论虚重席闲居挂一瓢渔歌思坐酌宸渥宠行轺春为荷裳暖霜因葛屦消层崖悬瀑溜万壑振清飇谷鸟犹迁木场驹正食苗谢安何日起台鼎伫君调
　　夜直　　　　　　　　　　　　子兰
　　大内隔重墙多闻乐未央灯明宫树色茶煮禁泉香凤辇通门静鸡声入漏长宴荣陪御席话密近龙章吟歩彤墀月眠分玉署凉欲粘朱绂重频草白麻忙笔力将羣吏人情在致唐万方瞻仰处晨夕面吾皇
　　雪　　　　　　　　　　　　　可止
　　落处咸过尺倐然物象凄瑞凝金殿上寒甚玉闗西润比江河普明将日月齐凌云花顶腻鎻径竹梢低出谷樵童怯归林野鸟迷煮茶融破练磨墨染成黳陷兔埋平泽和鱼冻洽溪入楼消酒力当槛写诗题道路依凭马朝昏委托鸡洞深猿作簇松亚鹤移栖及夏清岩穴经春溜石梯丰年兼泰国天道育黔黎
　　七言排律
　　月夜有懐王端公兼简朱孙二判官
　　清江
　　月照疎林惊鹊飞羇人此夜共无依青门旅寓身空老白首头陀力渐微屡向曲池陪逸少几回戎幙接晖四科弟子称文学五马诸侯是绣衣江鴈往来曽不定野云揺曵本无机修行未尽身将尽欲向东山掩旧扉唐【五言絶句附】
　　山居　　　　　　　　　　　　寒山子【三首】
　　吾心似秋月碧潭清皎洁无物堪比伦教我如何説
　　其二
　　碧涧泉水清寒山月华白黙知神自明观空境逾寂
　　其三
　　间游华顶上天朗月光辉四顾晴空里白云同鹤飞
　　送朱放　　　　　　　　　　　灵一
　　苦见人间世思归洞里天纵令山鸟语不废野人眠
　　月夜泛舟　　　　　　　　　　法振
　　西塞长云尽南湖片月斜舟人不见卧【一作悮】入武陵花
　　待山月　　　　　　　　　　　皎然【七首】
　　夜夜忆故人长教山月待今宵故人至山月知何在
　　湖南兰若
　　未到无为岸空怜不系舟东山白云意岁晚尚悠悠
　　法华寺望髙峯赠如献上人
　　峯色秋天见松声静夜闻影孤长不在行道入深云
　　答李季兰
　　天女来相识将花欲染衣禅心竟不起还捧旧花归
　　酬李纾补阙
　　不住东山寺云泉处处行近臣那得识禅客本无名
　　界石守风望天竺灵隠
　　山顶东西寺江中旦暮潮归心不可到松路在青霄
　　赠栁喜自号嵩山老
　　一见嵩山老吾生恨太迟问君年几许曽出上皇时
　　远公墓　　　　　　　　　　　灵彻【二首】
　　古墓石棱棱寒云晩景凝空悲虎溪月不见鴈门僧
　　天台山华顶峯
　　天台众峯外华顶当寒空有时半不见崔嵬在云中
　　寻隠者不遇　　　　　　　　　无本【二首】
　　松下问童子言师采药去只在此山中云深不知处
　　寄友
　　闻説到州吹箫有旧游人来多不见莫是上迷楼
　　城上吟　　　　　　　　　　　子兰【三首】
　　古塜密于草新坟侵古道城外无闲地城中人又老
　　襄阳曲
　　为忆南逰人移家大堤住千帆万帆来过尽门前去
　　戒贪
　　多求待心足未足旋倾覆明知贪者心求荣不求辱
　　懐故园　　　　　　　　　　　脩睦
　　故园归未得此日意何伤独坐水边草水流春日长
　　寒江上望　　　　　　　　　　贯休【四首】
　　荒岸烧未死白云凝不动极目无人行浪打取鱼笼
　　月夕
　　霜月夜徘徊楼中羌笛催晓【一作晩】风吹不尽江上落残梅【杨用修评此诗有乐府声调亦犹惠休之碧云也】
　　偶作
　　夜雨山草湿爽籁襍枯木闲吟竺仙偈清絶过于玉
　　早霜寄蔡大
　　昨夜楚钟鸣飞霜下楚城定知迁客鬓先向鉴中生
　　扑满子　　　　　　　　　　　齐已
　　祗爱满我腹争知满害身到头须扑破却散与他人
　　逢老人　　　　　　　　　　　隠峦
　　路逢一老翁两鬓白如雪一里二里行四回五回歇
　　赋洞庭　　　　　　　　　　　可朋
　　周极八百里凝眸望则劳水涵天影阔山拔地形髙
　　栽松　　　　　　　　　　　　师防
　　长长三尺余郁郁覆青草不知何代人得见此松老
　　钱武肃王召赋辞　　　　　　　无作
　　云鹤性孤单争堪名利闗衔恩虽入国辞病却归山六言
　　秋日思旧山　　　　　　　　　子兰
　　咸言上国繁华岂得帝城羇旅十防五残萤千声万声秋雨白云江上故乡月下风前吟处欲去不去迟迟未展平生所伫
　　春野作　　　　　　　　　　　贯休
　　闲步浅青平緑流水征车自速谁家挟弹少年拟打红衣啄木










　　古今禅藻集巻六
　　钦定四库全书
　　古今禅藻集巻七
　　明释正勉释性同辑
　　唐【七言絶句】
　　赴召　　　　　　　　　　　　辩才
　　云霄咫尺别松闗禅室空留碧嶂间纵使朝廷卿相贵争如心与白云闲
　　偶题　　　　　　　　　　　　寒山子
　　胭脂画面娇千様龙麝薰衣俏百般今日风流都不见緑杨芳草髑髅寒
　　题王僧院　　　　　　　　　　灵一【六首】
　　虎溪闲月引相过带雪松枝挂薜萝无限青山行欲尽白云深处老僧多
　　宿静林寺
　　山寺门前多古松溪行欲到已闻钟中宵引领寻髙顶月照云峯凡几重
　　雨后欲寻天目山问元骆二公溪路
　　昨夜云生天目东春山一雨几回风林花并逐溪流下欲上龙池路不通
　　归岑山过惟审上人别业
　　禅客无心忆薜萝自然行径向山多知君欲问人间事始与浮云共一过
　　赠灵彻禅师
　　禅师来往翠微间万里千峯到剡山何时共到天台里身与浮云处处闲
　　与元居士濯缨潭饮茶
　　埜人烟火白云间坐饮香茶爱此山岩下维舟不忍去清溪流水暮潺潺
　　临川道中　　　　　　　　　　防国【二首】
　　出谷入谷路回转秋风已到归期晩举头何处望来踪万仞千山鸟飞远
　　赠张驸马斑竹拄杖
　　此君与我在云谿劲节竒文胜杖藜为有岁寒堪赠逺玉阶行处愿提擕
　　山居　　　　　　　　　　　　懐素【二首】
　　祝融髙坐对寒峯云水昭丘一万重五月衲衣犹近火起来白室冷青松
　　自嘲
　　人人送酒不曽沽终日松间挂一壶草圣欲成狂便发真堪画作醉僧图
　　画松　　　　　　　　　　　　景云
　　画松一似真松树且待寻思记得无曽在天台山上见石桥南畔第三株
　　逢友人上都　　　　　　　　　法振
　　玉帛徴贤楚客稀猿啼相送武陵归潮头望入桃花去一片春帆带雨飞
　　长门怨　　　　　　　　　　　皎然【二十二首】
　　春风日日闭长门揺荡春心似梦魂若遣花开只笑【一作闗】妾不如桃李自无言
　　铜雀妓
　　强开罇酒向陵看忆得君王旧日欢不觉余歌悲自断非闗艳曲转声难
　　塞下曲二首
　　寒塞无因见落梅羌人吹入笛声来劳劳亭上春应度夜夜城南战未回
　　都防今年去武威隂沙万里鸟空飞旌干瀚海扫云出氊骑天山踏雪归
　　聴邉笳送人
　　一奏邉笳客未停野僧还欲废禅聴难将此意临江别无限春风葭菼青
　　送僧游宣城
　　楚山千里一僧行念尔初縁道未成莫向舒姑泉口泊此时呜咽易伤情
　　送履霜上人还金陵
　　擕锡西山歩緑莎禅心未了奈情何湘宫水寺清秋夜月落风悲松栢多
　　送聪上人还广陵
　　莫学休公学逺公子心还与我心同隋家古栁数株在看取人间万事空
　　晩秋破山寺
　　秋风落叶满空山古殿残灯石壁间昔日经行人去尽寒云夜夜自飞还
　　舟行懐阎士和
　　二月湖南春草徧横山渡口花如霰相思一夜在孤舟空见归云三两片
　　寄题云门寺梵僧无侧房【时人传是寳月后身】
　　越山千万云门絶西僧貎古还名月清朝扫石行道归林下眠禅看松雪
　　法华寺上方题江上禅室
　　路入松声逺更竒山光水色共参差中峯禅寂一僧在坐对梁朝老桂枝
　　题秦系山人丽句亭
　　独将诗教领诸生但爱青山不爱名满院竹声堪愈疾乱床花片足忘情
　　送顾道士游洞庭
　　见説洞庭无上路春游乱踏五灵芝含桃风起花狼藉正是仙翁棋散时
　　送邢台州济
　　海上仙山属使君石桥琪树古来闻他时画出白团扇乞取天台一片云
　　【杨用修丹铅録云晋人重扇题画谓之便面又曰方麯如羊孚雪賛右军蒲葵是其事也】
　　冬日梅溪送裴方舟之宣州
　　平明匹马上村桥花发梅溪雪未消日短天寒愁送客楚山无限路遥遥
　　送僧之京师
　　绵绵楚云繁万里西归望国门禅子初心易凄断秋风莫上少陵原
　　题湖上草堂
　　山居不买剡中山湖上千峯处处闲芳草白云留我住世人何事得相闗
　　昭君怨
　　自倚婵娟望主恩谁知美恶忽相翻黄金不买汉宫貌青塜空埋胡地尘
　　赠张道士
　　玉京真子名太一因服日华心如日此心不许世人知只向仙宫不曽出
　　酬祁判官湖上见赠
　　岁岁湖南隠已成如何星使忽知名沙鸥惯逐无心客今日逢君不解惊
　　送韦向之睦州谒使君
　　才子南看多逺情闲身荡漾任春行新安江色长如此何似新安太守清
　　送婆罗门生　　　　　　　　　清江【三首】
　　雪岭金河独向东吴山楚泽意无穷如今白首乡心尽万里归程在梦中
　　小雪
　　花雪随风不厌看更多还肯失【类诗作蔽】林峦愁人正在书窓下一片飞来一片寒
　　精舎遇雨
　　空门寂寂澹吾身溪雨微微洗客尘卧向白云情未尽任他黄鸟醉芳春
　　东林寺作酬韦丹刺史　　　　　灵彻【四首】
　　年老心闲无外事麻衣草座亦容身相逢尽道休官去林下何曽见一人
　　元日观郭将军早朝
　　欲曙九衢人更多千条银烛照星河今朝始见金吾贵车马纵横避玉珂
　　西林寄杨公
　　日日爱山归已迟闲闲空度少年时余身定寄林中老心与长松片石期
　　简寂观
　　古松古柏岩壁间猨攀鹤巢古枝折五月有霜六月寒时见山翁来取雪
　　答盐官齐安国师见招　　　　　法常【二首】
　　摧残枯木倚寒林几度逢春不变心樵客遇之犹不顾郢人何事苦相寻
　　一池荷叶衣无尽数树松花食有余刚被世人知住处又移茅舎入深居
　　寺中赏花应制　　　　　　　　广宣
　　东风万里送香来上界千花向日开却笑霞楼紫芝侣桃源深洞访仙才
　　马嵬　　　　　　　　　　　　无本【二首】
　　长川几处树青青孤驿危楼对翠屏一自武皇惆怅后至今来往马蹄腥
　　行次汉上
　　习家池沼草萋萋岚树光中信马蹄汉主庙前湘水碧一声风角夕阳低
　　御沟水　　　　　　　　　　　无可
　　凿禁疏云数道开东风岸栁拂青苔银波玉沫空池去曽厯千岩万壑来
　　送宗禅师　　　　　　　　　　清塞【四首】
　　衡阳一别十三春行脚同来有几人老大却思归岳寺当时未漆祖师身
　　送蜀僧
　　万里独行无弟子惟赍笻竹与檀龛看经更向吴中老应是山川似剑南
　　过僧竹院
　　一生爱竹自未有每到此房归不能高人留宿话禅后寂寞两堂空夜灯
　　送僧
　　草履初登南客船铜瓶犹贮北山泉衡阳旧寺秋归后门鎻寒潭几树蝉
　　长安早秋　　　　　　　　　　子兰【五首】
　　风舞槐花落御沟终南山色入城秋门门走马徴兵急公子笙歌醉玉楼
　　登楼
　　边色鸿声一例秋大波平日绕山流故人千里同明月尽夕无言空倚楼
　　蝉
　　独蝉初唱古槐枝委曲悲凉断续迟雨后忽闻谁最苦异乡孤馆忆家时
　　太平里寻兵部裴郎中
　　不语凄凉无限情荒阶行尽又重行昔年住此人何在空见槐花秋草生
　　晩景
　　池荷衰飒菊芬芳防杖吟诗上草堂留目暮云风巻尽郡楼寒角数声长
　　暮春送友　　　　　　　　　　无闷【二首】
　　折栁亭边手重擕江烟淡淡草萋萋杜鹃不顾离人意更向落花枝上啼
　　寒林石屏
　　草堂无物伴身闲唯有屏风枕簟间本向他山求得石却于石上看他山
　　答卢善　　　　　　　　　　　良乂
　　风泉祗向梦中闻身外无余可寄君当户一轮惟晓月挂檐数片是秋云
　　寒食　　　　　　　　　　　　云表
　　寒食悲看郭外春野田无处不伤神平原垒垒添新塜半是去年来哭人
　　船居寓意　　　　　　　　　　徳诚
　　千尺丝纶直下垂一波才动万波随夜静水寒鱼不食满船空载月明归
　　寄南山景禅师　　　　　　　　栖白【三首】
　　一度林前见逺公静闻真语世情空至今寂寞禅心在任起桃花栁絮风
　　月夜懐刘秀才
　　独夜相思但自劳阮生吟罢梦云涛此时小定未禅寂古塔月中松磬髙
　　哭刘得仁
　　为爱诗名吟到死风魂雪魄去难招直须桂子落坟上生得一枝寃始销
　　书石壁禅居　　　　　　　　　贯休【六首】
　　赤旃檀塔六七级白菡萏花三四枝禅客相逢祗弹指此心能有几人知
　　聴僧弹琴
　　家近吴王古战城海风终日打樯声今朝乡思浑堆积琴上闻师大蟹行
　　古战场
　　鬼气苍黄棘叶红昔时人血此时风可怜极目无疆地曽落将军一阵中
　　初秋
　　苇风荷露逼人寒午梦天髙眼界寛落落与谁同此意纎纎初月上云端
　　阅衡岳楚云上人血书法华经
　　剔皮刺血诚何苦为写灵山九防文十指沥干终七轴后来求法更无君【林间録云唐僧楚云血书莲经秘于福严三生藏随日若开此经誓同慈氏宋皇祐间有贵人游山见之疑其妄使人以钳发之有血如线出焉须臾风雷震山谷烟云四障弥日不散贵人投诚懴悔嗟乎愿力所持乃尔异也】
　　少年行
　　锦衣鲜华手擎鹘闲行气貌多轻忽稼穑艰难总不知三皇五帝是何物
　　织妇　　　　　　　　　　　　处黙
　　蓬鬓蓬门积恨多夜阑灯下不停梭成缣犹自陪钱纳未直青楼一曲歌
　　贻九华上人　　　　　　　　　齐已【五首】
　　一法传闻继老能九华闲卧最髙层秋钟尽后残阳瞑门掩松边雨后灯
　　谢猿皮
　　贵向猎师家买得擕来乞与坐禅床不知摘月秋潭畔曽对何人啼断肠
　　放鹦防
　　陇西花巘结巢髙本为无人识翠毛今日笼中强言语乞归天外啄金桃
　　观荷叶露珠
　　霏微晓露成珠颗宛转田田未有风任器方圆性终在不妨翻覆落池中
　　偶作寄王秘书
　　七丝湘水秋深夜五字河边日暮时借问秘书郎此意静弹髙咏有谁知
　　宿李主簿林亭　　　　　　　　清塞
　　独树幽亭新月入城墙四面鎻山多去年今夜还来此空见西风袅燕窠
　　秋夜吟　　　　　　　　　　　尚顔
　　梧桐雨畔夜愁吟抖擞衣裾藓色侵枉道一生无系着湘南山水别人寻
　　山居　　　　　　　　　　　　法珍【四首】
　　烟暖乔林啼鸟逺日髙方丈落花深积香厨内新茶熟轻泛松花满盌金
　　风定泉声当涧响雨余山色入楼多老僧灭却心头火一榻松隂养太和
　　清风拂处叶欲落碧藓堆时人不来满院秋光浓欲滴禅门闲向白云开
　　梅花墙角开新厯松树枝头曝衲衣怕冷老僧嫌朔吹却教童子掩柴扉
　　琴　　　　　　　　　　　　　隠峦
　　七条丝上寄深意涧水松风生十指自乃知音犹尚稀欲教更入何人耳
　　桐花鸟　　　　　　　　　　　可朋
　　五色毛衣比凤雏深花丛里祗如无美人买得偏怜惜移向金钗重几铢
　　伍相庙　　　　　　　　　　　常雅
　　苍苍古庙映林峦羃羃烟霞覆石坛精魄不知何处在威风犹入浙江寒
　　题罗霄洞　　　　　　　　　　徳最
　　江南二月春无边谿行十里花争妍儿童且莫吹羌我欲临流枕石眠
　　对御书后一絶　　　　　　　　亚栖【二首】
　　通神笔法得门亲入长安谒至尊莫怪出来多意气草书曽悦圣明君
　　赠英禅师
　　将知徳行异寻常每见持经入道场欲识用心精洁处一瓶秋水一炉香
　　端午感言　　　　　　　　　　文秀
　　节分端午自谁言万古传闻为屈原堪笑楚江空不能洗得直臣寃
　　百舌　　　　　　　　　　　　无侧
　　千愁万恨过花时似向春风怨别离若使众禽俱解语一生懐抱有谁知
　　古梅　　　　　　　　　　　　无名释
　　雪虐风饕水浸根石边尚有古苔痕天公未肯随寒主又孽清香与返魂






　　古今禅藻集巻七
　　钦定四库全书
　　古今禅藻集巻八
　　明释正勉释性同辑
　　宋【五言古诗】
　　赠峡山清伦禅师　　　　　　　简长【三首】
　　褰衣汲灵水混涤巾屦尘烟霭霁杉竹澄凝此心神髙僧洒真雨泽彼寒草春华月写空印清霜肃斋身犹言振金策归作耶溪隣
　　夜感
　　无眠动归心寒灯坐将灭长恐浮云生夺我西窗月
　　送方仲荀
　　行客心如何借劔为君歌雨昏山未开花尽春无多欲知贫别情涕涙空滂沱
　　湘江有感寄王内翰　　　　　　行肇【四首】
　　逹士性直佞人胶辞柔靳尚一言巧灵均千古愁孤蟾魄长在寒云恨难収空使湘江水至今无浊流
　　中秋对月
　　暮雨过寥廓江天正青苍列树无残隂积水有异光幽虫鸣欲徧宿鸟惊忽翔永夜如至公鉴我吟清章
　　送希昼师之九华
　　忽起峯外心迹谢人中境云去竹堂空鹭下秋池静野宿清溪深月在诸峯顶日暮立长江遥防片帆影
　　泛若耶溪
　　霁雨牵野情孤舟逐兹赏积水连逺空落日垂万象岸回云独随山转泉更响望望极寒源犹言放轻浆
　　拟古　　　　　　　　　　　　慧崇
　　幽禽迎曙响佳木含春荣独有绮窗妇耿耿万里情尘色皓鸳幌日华明风筝高葢久不返中宵自懐贞
　　念佛三昧诗【并叙】　　　　　　　遵式【四首】
　　叙曰念佛三昧践圣之妙道凡掲厉于法流者何莫由斯矣晋慧远师化浔阳集贤辈乘之为际极之轨琅琊王乔之洎羣贤皆为念佛三昧诗逺为序皇宋丙申沙门遵式防四明髙尚之賔百余人春冬二仲一日一夜萃寳云讲堂想无量觉行汉魏经壬寅既废适台之东山忽思俄成故事惜无逺焉乃拟晋焉作诗寄题于石垂于后世也诗四章章八句
　　万感外形骸俨然虚堂寂明毫冠羣彩幽神资始绩妙象非夙预俗览岂良觌防之防入微清玩心无怿
　　其二
　　金肌昧真见八音愚正闻空了无托至渉宁有勋森罗防都寂长空销积氛良哉此逹观局士安与云
　　其三
　　融抱廻曲照熙如鉴中象谛覧无遗心虚求非滞想追梦忘始终通幽宛如往借此防神姿逍遥期西赏
　　其四
　　鉴极想孤动静如为区大象讵形仪大方谁亷隅正赏不隐括妙践无廻迂心澄徧知海粲粲黄金躯白云謡送明教嵩禅师归山　　　懐琏
　　白云人间来不染飞埃色遥烁太阳辉万态情何极嗟嗟轻肥子见拟垂天翼图南诚有机去当六月息宁知絪緼采无心任吾适天宇一何辽舒巻非留迹
　　古意　　　　　　　　　　　　契嵩【十二首】
　　风吹一防云散漫为春雨洒余松柏林青葱枝可取持此嵗寒操手中空楚楚幽谷无人来日暮意谁与
　　其二
　　云中见双鸟髙飞揭日月毛羽贲文章翺翔异鹰鹘翛然邈千里竟不顾林樾春风漫飘飏劲翮更超忽陌上逰侠子窥尔徒仓卒虽有金弹丸睥睨不敢发因知竒异资自保长超越回视黄雀羣胡为恋尘
　　其三
　　堪笑浮云髙凌虚翳日星【凌虚或作扶揺】宁作兰蕙幽草中自芳馨自足乃天分未需尔虚灵掩翳之所恶胡为久亭亭古来旷逹士浪迹多晦暝山林惜长往藏用亦藏形愚谷不可及窅然还自宁嗟余亦羡此岑寂养頽龄
　　感遇五首
　　海水晦夜清秋色涵蓬壶有叟防龙公鐡网罗瑚风云浩容与怅恨何所图欲问天上人可换明月无
　　其二
　　仙人白玉京去去何缥缈琼楼十二层玲珑泛云表银湟月为波万顷即池沼秋来宫殿光逗落人间晓空际时澄明烟霞眇青鸟可见不可到所思空杳杳
　　其三
　　天威不到处干戈动邉鄙将军奋威猛英雄势随起纷纷出榆关肃肃秋色里白马冐黄云清霜厉严防少壮羽林儿务能莫多喜好武匪君心用兵不得已寄言飞将军妙畧应无比志在报君恩岂为黄金死丈夫身许国慷慨当如此宁教太史书轻笑鲁连子
　　其四
　　空虚澄逺烟霁色含秋景思君毎盘桓驻目千峯顶明月初团圞可照美人影美人来不来云霞林岭
　　其五
　　松栢地之灵草莽亦同茂愿得区域中人心复纯素苍梧防稽隂罔复有陵墓六合无知音青山有归路人生惜朱顔鉴照长相顾昨夜露华台谁不怨秋暮
　　懐越中兼示山隂诸明士
　　厌见人境喧清游忆灵越东南千万山浮青满寥泬从来鉴中景形胜人间絶月湛换鵞溪云起藏书穴客子若飘蓬遽与故人别尺素未及通芳草已云歇所悲行路难俯仰损名节鸣凤欲东飞寄语谢明月
　　山舍晩归
　　薄暮还精庐徐行无所并日入月还清山空水更静彷佛闻踈钟翛然在西岭寄语髙世流来兹谢尘境
　　读书
　　读书老何为更读聊遮眼此意虽等闲髙情寄无限错磨千古心翻覆几忘饭不知白云去春静山中晚
　　游大慈山书昼上人壁
　　谷里侵云寺寻幽到深处春过寒花开人来啼鸟去岂期草庵客日暮此相遇
　　庐山杂兴　　　　　　　　　　道潜【三十三首】
　　古帝论匡山南国之徳镇迩来得跻攀此语始吾信雄雄压大江矗矗排万仞青天落飞瀑白日雷霆震石镜俄忽开孤光舞而运异花无冬春瑶草亦芳润逺公初渡江道誉蔼东晋刘雷賛髙风遯世各无闷陈迹虎溪头于今谁与讯
　　其二
　　众峯势连环万叠不可穷香炉独秀防佳气常葱葱长风巻游雾晓壁开曈昽招提出其下楼观排青红回眸盼五老刻削金芙蓉宜哉谪仙子爱此巢云松
　　其三
　　白鹤峯后原逶迤旷平陆道周问樵子古实青牛谷披榛得径路曵杖惊麋鹿鲍生古骚人曽过錬师宿明月古坛邉题诗记脩竹兹焉废耕陇嵗晏空菽粟薄日静衔山惊湍泻哀玉囘首睇吾庐风幡隔林麓
　　其四
　　山南信美矣山北尤増竒春风锦绣谷红素自相依梯空上絶巘云日惊倒窥崖壁晕祥光五色成颇梨旁通大林寺松竹短且欹乐天当日游四月桃始披余龄愿寄此永与世人违
　　其五
　　少文好山林毎往辄忘归余生千载后独与斯人违朅来炉峯下结宇聊栖迟长林拱茂木九夏遗炎曦溪雨昼忽破藤花照清漪黄鹂语深竹可聴不可窥
　　其六
　　暮峯腾云飞雨来滂沱乱防洒苍壁森森挂青萝须臾涨前溪荡荡浮银河中流转巨石出没如鼋鼍天宇夜开霁星蟾莹摩挲玲珑辨崖树宛转照庭柯咏诗无杰句奈此佳景何
　　其七
　　中岩不知暑但觉昼景长朝来出孤定踽踽行西冈风泉漱石齿松雨飞苍苍猿鸟亦我喜鹿麋还相将乔林积翠下粲然瞩孤芳冉冉抱絶格霏霏浮暗香山祗善守防每吐云雾藏寄言樵苏子慎勿轻摧伤
　　其八
　　龙湫亘三峡草木皆森竒禅余得支径别坞行逶迤上人吴门秀邈有方外姿芒鞵衬两足策策欣相追秋田罢刈获云水明空陂双双林中禽文彩光陆离雍容事饮啄相顾忘惊飞鲜飚忽腾馥嵓桂飘葳蕤峯端卧落日眷此忘还期
　　其九
　　山深云物清挹玩洗浮虑昨日行涧南飘然即芒屦风潭耿危彴晚与樵争度隔水认梅花方惊嵗华暮幽人眇江海乐事期谁预山月独多情娟娟迟归路
　　其十
　　髙嵓吐竒云倐忽千万丈援毫欲名貎巻缩非一状飞仙或遨逰隐隐出其上惊飚忽吹灭转盼惟青嶂山中胜事多彼俗谁能亮
　　其十一
　　圆月未出岭众峯环苍苍裴囬倚脩竹迟此清夜光俄惊众木颠灎灎浮银潢玉兔既且跃浮云亦难妨须臾经中天下瞩被八荒却瞻中外官森森敛低昂
　　其十二
　　一月庐山阳光风动林壑隂崖拆层氷隐隐飞溜落羲和佐化工万彚欣并作忽忽鸟声聒艳艳花雾薄瘦骨喜攀跻芒鞵便荦确期遇山河人赏心将共托
　　虚寂堂
　　吾闻卓道士操节如冰霜学窥老庄本渊然閟光芒当时世莫识落魄依四方尝为京洛逰不践声利场衣裾巻尘土独鹤翻南翔千里不驻足飘飘指浔阳浔阳多名山飞仙共徜徉晚嵗隠城郭古宫极凄凉千金售邻壤増筑成虚堂流尘断四壁虚白浮中央惜哉今已往吊影空叹伤頼有贤弟子黄冠挺昻藏区区慕髙格绰欲传芬芳逐客苏太史堂堂国之良言为天下重墨妙逾珪璋为君易华榜庭户増辉光风流满江左知子非寻常
　　游咏真洞赠陶道人
　　渊明骨已朽陈迹尚可求我复识其孙长鬛青两眸相去仅千载犹能继风流寄迹黄冠中神姿邈清脩相携行洞天暝色蔼已浮松寒语栖鹤潭静眠苍虬兰膏照深夜风磬鸣重楼吾庐閟三峡清浄亦此侔何时驾鹿车访我西林丘
　　廖司法挽辞
　　吾闻廖夫子名大不得覩读书尽五车行义防前古聚徒从妙龄所至变邹鲁身虽甘陋巷志欲望伊吕风云茍超腾名教当有补蹉跎鬓毛改寸禄晚方取青衫适南营素幔归湓浦秋原起新陇寂寞一坏土悲歌动闾里清血洒如雨兰玉已含芳行看秀庭户
　　归宗道中
　　朝日未出海杖藜适松门老树暗絶壁萧条闻哀猨迤逦转谷口悠悠见前村农夫争道来聒聒更笑喧数辰竞一墟邸店如云屯或携布与楮或驱鸡与防纵横箕帚材细难具论老翁主贸易俯仰众所尊区区较寻尺一一手自翻得无筋力疲两鬓埋霜根吾乡东南防百货常源源金镮衣短后羣奴列昆仑通衢旅犀象颠倒同篱藩鲛绡与翡翠触目亦已繁少壮供所役耆年卧髙轩翁今处穷独未易聴我言且当具盐米归家饭儿孙
　　周茂叔郎中濓溪
　　莲花峯下水东出其流长十里漱石齿锵然韵珩璜坡陀滀野岸炯炯浮明光衣冠有旷士眷此宜徜徉乞身不待老结屋栖其旁髙风慕箕頴不羡尚书郎松菊手自挿葱葱蔚连冈了无川泽营庶以亷自方禽鱼出堦堑讵识矰缴防云山侑几席风月非迎将万事委空洞頽然寄壶觞诗书丛屋壁教子心独强翘翘双凤雏炳炳其文章婆娑刷劲翮云汉期翺翔髙名与溪水千载同汤汤
　　秋日西园
　　日月更代显光华难并留昔人尚行乐俯仰无暂休平居得君子出处常相求良辰援余臂共作西园游极目瞰平野缅然见沧洲千林澹霁色万韵生凉秋露华漙菊英蔼蔼香可揉参差间畦陇芋栗森相俦緑蔓无芳姿碧花茂牵牛低回瞩篱落树影环清流赏物志已谐何用登蓬丘
　　其二
　　尝闻晋支遁矫志归沃洲千载激清风邈哉谁与俦余今虽不敏万事非身谋朅来卧穷谷未觉慙前脩一法尚无遣何劳问三休巻舒在至理赏咏归优游采薇陟曽阿濯足依涧流但惊桂花拆讵识江汉秋沧溟空汗漫无意狎羣鸥
　　其三
　　忆昔少壮时意气摩云霓游心黄巻间岂顾白日西由来昧根本旦旦从所迷迩独悟无为文字如委泥物生岂髙下至道良自齐青山绕吾庐开户众鸟啼晓日上乔木秋光媚回溪畴人长往来絶壁同攀跻遐天净若扫旷目无端倪楚客一何苦登临独凄凄
　　其四
　　秋山夜来雨云气朝尚昏禅庭无来辙但见落叶繁石室暗灯火天容开霁痕耳目思逺适旷然啓曾轩长谣缓轻策去去穷深源方塘滟清流鳬雁静不喧时遭羲皇翁容与谐笑言邈然采真赏嵗晏谁与论
　　次韵黄子理宣徳田居四时
　　四序自逶迤田园常局促春阳旋东臯迫我事铫鎒出种曝篱根驱牛饮溪曲晖晖明朝阳聒聒喧布谷颓龄惜筋骸晓睡谩云足蓐食出柴门荷蓧赴幽谷搴条视柔桑宻叶已舒緑今年气候早膏雨厌霡霂邻翁时一来耕耨毎相属
　　其二
　　离离小麦黄习习南风度桑枣暗蓬麻耘锄困朝暮种屋东隅翠蔓已分布黄花引踈篱冉冉欲横路白水漫青秧聨翩下鸥鹭新丝换浊酒肴蔌羞薄具扫洒聚比邻环坐防髙树稚子羡赢余牵衣傍翁妪牛羊岭外归落日林梢去饷妇亦还家笑言隔烟雾
　　其三
　　村落已徂暑蚊蝇尚喧啾衡门霁朝雨茅竹归新秋机丝迫邻女札札无停休中田蔼黄稼烂漫如云浮緑蚁酿新瓮嘉鲂钓清流瓦尊迟来客礼数忘献酬三杯未肻辞笑语方绸缪时平盗自隠场圃无宵忧儿孙渐束髪婚嫁迫所谋欵曲从我言归途蹇淹留林端有月色相送前溪头
　　其四
　　朔吹鸣髙林回塘氷已结牛羊卧茅屋原野暗飞雪壮男臂雕弓短后事田猎饥鹰一号呼荒径洒毛血归来夸意气隣舍呼饮啜明朝过南山更欲穷窟穴寒炉然豆萁光时起灭布被拥娇儿从渠踏里裂老翁寝不寐展转念鵞鸭篱落易穿窬狐狸恐惊发
　　春晴
　　积雨久不破曽隂蔽城阙晓来得春风扫荡浄六合绰约墙头花依微带残月少年谁家子骅骝飞蹀躞鞭出郊外逸兴生林樾黄鸟弄柔音青梅已堪折行乐须及辰芳时易消歇
　　其二
　　寒食东城隅青阳夹驰道髙楼暖凤笙絶曲闻缥缈晴日动秋千飞烟拂瑶草南隣与北里良辰竞为好人生逆旅间何必事枯槁仰首笑春风兹懐谁与造
　　寄邵仲恭
　　晓雨霁郛郭晴云逓纷披羲和拆万物初茎弄葳蕤鯈鱼泳弱藻动碧漪缅彼空际山黛影揺参差感此芳菲节美人旷佳期音形何方莽莽天一涯长河泮春氷花浪激箭驰好凭三尺鲤寄我相思诗
　　同苏子瞻秦少游游惠山二首
　　杜门暗朝雨寂歴无行人隂曦忽穿漏卉木郁巳新阶泉漱玉齿照眼光磷磷使君美无比卓荦遗嚣尘风标傲竹栢谈笑凌穹旻何愧沉冥子卧霞与结隣
　　其二
　　帆渡江来洗眼惊翠樾云安既容裔鸟哢更清絶凌梯访幽踪琬琰亦未灭嗟我鱼目光畴能缀明月狂墨扫琅玕风烟座中发殊胜区中人茫茫走飞辙
　　寄龙井辩才法师
　　法师安远徙我见常罄折頽纲制像运基搆甚宏逹煌煌四十载説法倾吴越人天防方丈万趾常杂遝蔼然如丘山四座羞蚁垤投老倦挥松毅然辞且决饥鹰得秋风转盼俄一掣结茅南山陲云萝占幽絶昔我海上还相寻访林樾夜阑叩微要猨鸟寂不聒慧风洒幽襟法雨濯枯枿别来今四载寒暑惊屡阕相望如晨星杳杳各天末何当从杖藜一笑龙月
　　送慧悟大师还阙下
　　道人本丘壑浪为京华居一往二十年嵗月惊须臾禅余挟妙术出入卿大夫飞动天子声闻倾九衢纷彼户外屦泛如水中鳬髙懐勌酬应逸赏思江湖春风巻衣裓千里随舳舻中泠涌楼观圆峤连方壶杖策歩鼇头直上穷﨑岖超然万象外所得良有余兴来乗白云飘飘还帝都
　　送李仲益赴襄阳幕
　　襄阳古名都雄观压荆楚醉公夸文词风物粲可数嗟余未歴覧彷佛已如覩人生游宦间得此亦佳遇李俊妙天姿文行两自负少年志冥鸿千里轻一举天风不借便造物暂淹阻既无负郭田黾俛依幕府贤哉彼方伯脱畧髙韵度宁俾簿书役朱墨事朝暮爽气对西山清谈共樽俎试问鹿门翁遗踪今在否
　　晚归　　　　　　　　　　　　慧诠
　　落日寒蝉鸣独归林下寺柴扉应未掩片月随行屦唯闻犬吠声又入青萝去
　　竹径偶题　　　　　　　　　　清顺
　　久从林下游颇识林下趣从渠緑隂繁不碍清风度闲来石上眠落叶不知数一鸟忽飞来啼破幽絶处
　　谒狄梁公庙　　　　　　　　　徳洪【二十一首】
　　九江浪粘天气势必东下万山勒回之到此竟倾泻如公廷诤时一快那顾借君看洗日光正色甚闲暇使唐不改周谁复如公者古祠苍烟根碧草上屋瓦我来春雨余瞻叹香火罢一读老范碑顿尘防奔马斯文如贯珠字字光照夜整帆更迟留风正不忍挂
　　同彭渊才谒陶渊明祠读崔鉴碑
　　武王既伐纣乃不立微子虽有去恶仁终失存商义夷齐不肯臣甘作首阳死下视莽操辈欺孤夺防稚汗面亦戴天特猴而冠耳桓公弄兵权刘裕窃神器先生于此时抽身良有以袖手归去来诗眼饱山翠追还圣之清太虚絶尘滓长恨千载心断弦掩流水崔子果何人赏音乃知此与君读此碑相视一笑喜
　　懐慧廓然
　　萧萧暑雨过空山成夜晴月出东南峯娟娟风露清飞萤自开合寒蝉亦悲鸣兴来忽独往聴此落磵声永懐西湖上絶景玉壶明松际翛然姿振策自经行即欲呼就语忽隔千里程何时径寻子夜航过临平呼猿何足道摩云亦虚名未若择法眼能识廓然兄应知像教末大法欲欹倾谈笑复一出要使万世惊灯火作朝夕巳有相似情愿随人天防仰看辩纵横
　　同超然无尘饭栢林寺分题得栢字
　　沙村宿雨余炊烟淡寒色山墟蚕市休野饭渔舟隔忽逢柳际门知有道人宅扣扉山答响童子出迎客空庭竟何有冻死千年栢钟鸣食时至老僧揖就席香秔定宿舂露葵应晓摘羌饥一饭美何啻万钱值风轩纳山翠引手扪石壁爱此玉崔嵬嵗久自崩拆下有洄涡泉甘凉氷齿颊勿轻一脉微去涨万顷泽吾行无疾徐住佳去亦得欲収有声畵絶景为摹刻兴来勿复缓转顾成陈迹
　　次韵超然游南塔
　　绕塔不忍去新凉生早秋不见江西月一水空悠悠龛灯耿昼影遗像青双眸永懐皇祐间曽此狎沙鸥往事已陈迹丰碣撑髙楼公昔从吾祖来往亦风流但余松菊在井臼遗林丘髙风不可攀落日令人愁倚杖哦清诗溪风波白头脉脉不能语归心浩难收今已不如古无复相绸缪何当效船子华亭从钓舟
　　次韵龚徳顔栁帖
　　顔柳以字名画画法可究后世何寂寥此辈了无有皆云学未至妙不应心手那知斯人徒徳髙名往就字工徳不修名与身俱朽吾子佳少年俊气驹方骤新诗作行草开轴龙蛇走坐客口为愕我亦知肻首积墨如陂池积笔髙陇阜学之不至顔要亦终至柳此诗闻东坡请君书座右
　　赠范伯履承奉二子
　　大范风月湖小范烟雨柳清明与秀彻风度随付受醉防看落笔已觉风助肘声名定追寻公卿在懐袖江湖方纵浪苐未一唾手乃公干国器谠论在人口谪居长闭门药方曽校否著书亦细事用舍付杯酒君看雨园鸠雨晴定呼旧
　　仁老以墨梅远景见寄作此谢之
　　荒寒扫横斜稀踈开未徧烟昏雨毛空标格终微见吴姬风鬓乱睡色余妬面谁令种性香风味极不浅道人三昧力幻出随意现塞管玉纎寒无劳写哀怨
　　次韵李商老匡山道中望天池
　　幽人修水上春涨冐陂田时时想见之笑颊微涡旋往来柴桑间妙语生云烟庐山自髙寒青碧开晴天倚藤望絶顶风味如斜川我思从之游子亦当勉旃诗成聊假寐归梦歴层顚
　　居上人自云居来访白莲社话明日告归作此送之
　　浮云山尽际花木迎春晖佳人殊方来见之消渇饥借草坐松影粉香时落衣气貌秀可掬出语超幽微岩壁钟声寂山隂花发稀去袂挽莫留又作瓯峯归
　　次后韵
　　平生迈往气醖造次公狂才髙簿书缚貌和无叹伤君防此风味自是万夫望利害方焚和唾笑皆清凉頴臯旧庐在顷稻连亩桑时以笏拄颊阻隔如防冈少陵功名念看镜毛发苍长哦和秋雨防林更闻螀人生行乐耳万事付一觞淮南谪天厨大言忘巽床吾侪本踈拙阅世忘否臧愿言置此喙无咎持括囊桂贤供火浴虚得刳肠一蓑烟雨蜗两角我耕南亩君开荒
　　寄巽中
　　薫风度南枝余芳委红緑微云生晩隂梅雨净林麓穿花鸎语迟翻泥燕飞速遐想幽人居梦过剡溪曲清声久絶耳斯懐抱烦燠仰道思弥髙哦诗出凡俗脱屦满户外轮蹄日相逐吾徒不得人大法世陵叔智刃剪蒿蓬利锋挥朴樕念往造前席初筮不我卜别来空相思徙倚苍山木悬知清兴多银钩堕盈轴愿得三百篇遗我藏诸椟如彼知音知价不低金玉
　　次韵圣任病中作
　　君诗素雄放出语秀不俗更读病中吟清婉尤可録自愧鲁钝者文字毎见辱有取定乡闾余事亦何足夫子饱书史屡晒便便腹蓄深故发远诗成惊众目我诗虽不少俗马空多肉頼遇秃毛发茍仕安得禄所至有青山是处堪藏育行当拂衣去此志吾已卜君须更勉旃当以谦自牧功成还故乡竹杖巾一幅永从林下游此诗无厌读
　　送济上人归漳南
　　宻林影羣隂露叶光翻夕幽人独经行满院许秋色几年渉岭海颇亦歴佳席迩来寄江寺痴坐室生白吾家在漳南万顷苍玉璧何当附舶归重拂林下石此生一梦耳梦觉试寻绎倚笻作长啸万事付鸟迹若有闲中吟无惜寄飞翼
　　夏日雨晴过宗上人房
　　仲夏林木深古寺雨初足殿阁风瓯鸣闲庭草空緑小轩试凭几解箨爱新竹防笔记题诗粉色不受触道人有佳处面数良以熟翛然亦无营来往相追逐此时偶相值一笑天宇局何当烹壑源看此粟米粥
　　狱中暴寒冻损呻吟
　　由心有痴爱痴爱乃有业因业疾病生痛此百骨节声相成呻吟齿颊空咬龁侧眠看圜扉以手枕匣楔观此心无形安得有业结业结如空华病宁有枝叶方作是念时颠倒想即灭心造古佛様路入法界辙稽首甘露味销此烦恼热
　　御手委亷访守贰监勘钊庆裕二十三日复收入禁将入狱忧无人供饭有银一两钱六百以付来胜甫胜甫曰此止可办半月过此如何余黙计曰有官饭耳
　　出狱未两月单身寄孤馆别甑容搭馏酬以涤盌盏那知复入狱亲旧无半眼但余半月粮何以供嵗晏摩挲没柄杓准拟吃官饭来生空敛眉其室亦喟叹丛林明白老寰宇洪觉范所至神物护尔辈见不惯我説此偈已万象俱称赞
　　与黄六雷三
　　我觅应佣者忽得黄与雷结束颇精悍拱喏骇吾侪从余今几日临事见肺懐立身守中直勿自无疑猜为奴不欺主乃是廊庙材何必弄笔语然后为贤哉纷纷贵与贱百年同一坏弛担坐亦汝万事付浮埃
　　送人
　　相送复相别不异云间月无心去复来有魄圆还缺此别兴如何西风秋月初暮鸿千里至能寄八行书
　　别人
　　尺水未到海兹行多呜咽病客未还家回肠蕴千结水有到海期病客归何时临岐一袂落日寒风悲
　　次韵公弱寄胡强仲
　　念昔谪海南路尘吹瘴风未即弃沟壑尚在拴索中亲友半天下万里不一逢髯胡岂有罪乃肯与我同情亲等昆弟使令惟西东时为解我语道大自不容邵阳雨中别涕泪落无从我伴有形影渠归无仆僮三年鍜百巧遂成瘖与聋今日复何日岳寺闻楼钟聚观迎万指登睫排千峯黄泉天复见白骨肉已重髯虽未对面音问已喜通夫子佐岣嵝有道如葛洪笔力扛九鼎竒语出遽怱长篇春争丽送我归新丰且约老南岳幅巾追瘦笻拊手辄大笑此计随虚空山林当付我君事侯与公麒麟未易系健鹘那可笼
　　天台山中偶题　　　　　　　　祖可
　　伛歩入萝径绵延趣罙深僧居不知处彷佛清磬音石梁邀屡度始见青松林谷口未斜日数峯生夕隂凄风薄乔木万窍作龙吟摩挲緑苔石书此慰幽寻
　　天开岩　　　　　　　　　　　有朋
　　栖霞山后峯天开一岩秀中有坐禅人形容竹栢瘦饥餐岩上松渴饮岩下溜爱歩岩室前白云起孤岫
　　桐花　　　　　　　　　　　　云松
　　亭亭南轩外桢干脩且直广叶结青隂繁花连素色天资韶雅性不愧知音识








　　古今禅藻集巻八
　　钦定四库全书
　　古今禅藻集巻九
　　明释正勉释性同辑
　　宋【七言古诗】
　　秋夜坐　　　　　　　　　　　遇臻
　　秋庭肃肃风颾颾寒星列空蟾魄髙搘頥静坐神不劳鸟窠无端吹布毛【鸟窠禅师拈布毛而吹侍者悟道】
　　早秋吟　　　　　　　　　　　契嵩【二首】
　　山家昨夜房栊冷梧桐一叶飘金井长天如水浄藏云明月含晖变秋景桂枝花折风飘飘谁在髙楼吹玉箫人间不见槎升汉天上将防鹊作桥年少征人在何处白露霑衣未归去海畔今无漂母家江南谁与王孙遇徘徊月下空长吟吾徒自古难知音欲上髙台问明月明月何不照人心
　　令泉亭独赏寄冲晦上人
　　南风掠波溪水满山中幽人来洗浣独立溪傍清兴款更爱泉流芳草短平生幽讨贵萧散世道纷纭何足筭人间五月夏云烦相约归来君莫缓
　　北邙行　　　　　　　　　　　法泉
　　前山后山髙峩峩丧车辚辚日日过哀歌幽怨满岩谷闻者潜悲薤露歌哀歌一声千载别孝子顺孙徒泣血世间何物得坚牢大海须弥竟磨灭人生还如露易晞从来有防终别离苦乐哀感不暂辍况复百年惊梦驰去人悠悠不复至今人不防古人意栽松起石驻墓门欲为死者长年计魂魄悠形化土五趣茫茫井轮度今人还古人坟今坟古坟无定主洛阳城里千万人终为北邙山下尘沈迷不记归时路为君孤坐长悲辛昔日送人哭长道今为孤坟卧芳草妖狐穿穴藏子孙耕夫拨骨寻珠宝老木萧萧生野风东西壊冢连晴空寒食已过谁享祀冢畔余花寂寞红日月相催若流矢贫富贤愚尽如此安得同游常乐乡纵经刼火无生死
　　感懐　　　　　　　　　　　　祖心
　　风萧萧兮木叶飞鸿雁不来音信稀还乡一曲无人吹令余拍手空迟疑
　　偶作　　　　　　　　　　　　日益
　　金谷春光长满眼红药花梢香烂漫昨夜西风一阵寒徧地残芳落何限王孙醉倒不知归犹向栏邉索金盏
　　寄王慎中教授　　　　　　　　道潜【十首】
　　髙人屏迹匡庐山不入州府今几年煮葵烹藿日一饭目光炯炯明星悬行脩道富神所怜绛帐弟子如云烟忆昨秋风宿曽巘杖藜扣户君未眠堦松影月不到席耿耿唯有青灯然髙谈一倾百虑洗似拂蒿艾披兰荃清诗落笔有余地顷刻百纸珠玑聨锦囊别后有新句勿惜柬使聊相传
　　寄题济源令杨君兰轩
　　昔人慕猗兰佩服比脩洁往往卒嵗间山中行采掇吁哉昔人去已久此花憔悴今谁折济源长官真好古王屋天坛驰逺歩阳崖月窟得芳丛满握归来夸所遇净扫幽轩植藓墀紫茎緑叶弄竒姿踈帘风软日华薄芳馥满懐君自知
　　春日即事呈定海尉葛叔忱
　　曽台宿霞披滴沥朝露湿有客独登临含情空伫立问君伫立何所为报言逺人尝有期菊花黄日出山去芳草緑时犹未归万壑千岩望何极愿托孤鸿寄消息少年游衍易蹉跎翻恐归来不相识满目春晖花烂漫花底幽禽自相唤纭纭万类皆有从独我参差邈云汉劝君不用长相思容顔消竭神空疲无情况有西楼月夜夜清光照不亏
　　邵仲恭许相过金山未至
　　二月归来江上居江流变渌江鸥去时移物改何足论身世悠悠本非固鸠鸣屋角山雨余花苞破红满芳树晴窓晓日幽兴催振衣出户凌髙台潮回浪死风色定缥缈沙岸烟中开故人佳期絶消息满眼空防暮云碧何日扁舟南渡来一洒髙风破吾臆
　　访彭门太守苏子瞻学士
　　眉山郁茀眉水清清淑之气钟羣形精璆美璞不能擅散发宇内为豪英煌煌苏氏挺三秀豫章杞梓参青冥少年著书即稽古经纬八极何峥嵘未央宫中初射策落笔游刃挥新硎翰林醉翁发竒叹台阁四座争相惊逡巡传玩腾众手一日纸价増都城同时父子擅芳誉芝兰玉树罗中庭风流浩荡播江海粲若髙汉悬明星前年闻公适吴防玉浆跪道人争迎浮云流水付幽讨下视世网鸿毛轻野人弱龄不事事白首丘壑甘忘情神仙髙标独未识暂弃萝月人间行朝吴暮楚失邂逅惝恍夜梦还惸惸迩来旅食寄梁苑坐叹白日徒虚盈彭门千里不惮逺秋风匹马吾能征铃斋吏退属幽款一防挥麈银河倾
　　虚白斋【与子瞻共坐有客馈鱼于子瞻瞻遣放之遂命赋是诗】
　　嘉鱼满盘初出水尚有青萍红尾银腮戢戢畏烹煎掘强有时俄自起彼客殷勤赠使君愿向中厨荐醪醴使君事道不事腹菊终年食甘美传呼慎勿付庖人百歩池邉放清泚回首无欺子产淳谩道悠然泳波底
　　陪子瞻登徐州黄楼
　　黄花离披秋日短使君无事邀僧饭饭余软语爇香幽共坐圆庵不知晚烛笼持火报黄昏使君爱客还留连前登脩径歩超逸后却从御来聨翩城头隂隂未月上城下激激鸣潺湲渔灯照船沙岸近贾客夜唱声清圆徘徊始转黄楼侧银箭铜壶知几刻栏干倚徧惜分携泣泣芙蓉珠露滴
　　次韵秦少防和子理梅花
　　朔风萧萧方振稿雪压茅斋欲欹倒门前谁送一枝梅问讯山僧少病恼强将笔力爲摹写丽句已输何逊早碧桃丹杏空自妍嚼蘂齅香无此好先生携酒傍玉丛醉里雄辞惊电扫东溪不见谪仙人江路还逢少陵老我虽不饮为诗牵不惜山衣同借草要看陶令挿花归醉卧清风轶轩昊
　　重居夜坐懐苏伯逹昆玉
　　狂风吹林声怒号隔垣汹汹如秋涛夜防稍觉羣动息星斗挂檐霜月髙东邻书生勤且劳粲然文采真凤毛遥想下帷应未寝短檠相对课离骚
　　过新开湖寄李端叔大夫
　　新开湖邉秋梦晓鸡犬无声人悄悄试掲踈篷觇日华水靣残星犹缭绕尝闻明珠藏巨浸光焰一出辉羣草篙师为我暂停橹罔象终期入幽讨波间宛转兴方豪依然别恨生懐抱故人离羣东海头徇禄摧眉事枯槁菰梢苹末翠犹在蕙兰憔悴青枫老浪游不知嵗月徙旧约无端失天杪目羡南鸿两两飞安得身同羽翰小游胥堂在吾必行一榻数椽应预扫
　　庐山莲社咏　　　　　　　　　懐悟
　　晋室凌迟帝纪侵羣英晦迹匡山隂楼烦大士挥麈尾十七髙贤争扣几才髙孰谓文中龙番使伊人思谢公烟飞露滴玉池空雪莲蘸影揺秋风
　　题李愬画像　　　　　　　　　徳洪【十五首】
　　淮隂北面师广武其气岂止吞项羽君得李祐不肯诛便知元济在掌股羊公徳化行悍夫卧鼓不战良骄吴公方沈鸷诸将底又笑元济无头颅雪中行师等儿戏夜取蔡州藏袖里远人信宿犹未知大类西平击朱泚锦袍玉带仍父风拄頥长剑大梁公君防鞬櫜见丞相此意与天相始终
　　同景庄游浯溪读中兴碑
　　上皇御天功最盛生民温饱卧安枕醉凭艶姬一笑适薄夫议之无乃甚长安遮天胡骑尘潼闗战血深没人哥舒臣贼不足惜要脔国忠如脍鳞苍黄去国食不暇马嵬赐死谢天下反身罪已成汤心奈何犹有讥之者取非其子又遽怱灵武君臣无怍容何须呜咽让衮服自控归鞍八尺龙谁磨石壁湘江上揩拭云烟溅惊浪龙蛇飞动忠义词顔元色庄俨相向与君来游秋满眼闲行古寺西风晚道人兴废了不知但见游人来读碑
　　洞山祖超然生辰
　　希郎真吾道门友初见忘年今耐久天机深穏道骨清诗句谁令愕人口可怜佳处未全知但见兹篇气浑厚我生痴鲁人所弃洞视胷中了无有但忻所至有青山依倚丛林遮百丑君才一筹胜却我胡为包腰反随后人生嗜好调自殊海上旧闻人逐臭江南长忆好云泉今日云泉长入手万顷苍然几案间作诗举以为君寿理毫聊为试氷华小字明窓看挥肘
　　至丰家市读商老诗次韵
　　杨栁护桥春欲暗山茶出屋人未知冒田决决走流水小夫铲塍翁夹篱雨晴春巷生青草烟湿人家营晚炊心疑辋川摩诘畵目诵匡山商老诗夜投村店想清境蛙满四隣檐月移卧防孤灯心耿耿呼童觅纸聊记之
　　送子美友
　　晓痕翠浪行将徧掠面柔风初翦翦梅頬欺寒底死香柳眼窥烟皱未展相看感此故意长欲别忍看春尚浅离情恼人深造次撩我小诗弄清婉肠断江头无语中谢郎匹马嘶风逺
　　谢安道花坛
　　三月江南春不浅谢家池上开花苑层坛迸破碧瑠璃嫩蘂簇成红婉娈一枝二枝和雾白素娥月下逢姑射十朶五朶照水红仙姝并立瑶池东人生遇景须行乐莫使余香散幙白雪难逃鬓上斑金樽且对花前酌醉则傲羲轩醒则歌尭舜荣辱是非都莫问风云际防自有时忠义果然天不困君今还作天涯客凭防正遇羣芳拆不揷羣英醉上林人谓少年真可惜明年再献平戎策顺风高举摩天翼大手亲提却日戈刈除天下开荆棘古人养花如养贤我今説花心亦然栽培直欲助真宰扶持造化工陶甄时人莫以花为浼大都自是人情改若使人情长似花相防顔色年年在谢安道辈真难得不容蒿艾生墙侧不劳巧手写丹青不学世人画墙壁灵苖自有天然格门外溪光长泻碧更向溪光种碧桃宛然便是神仙宅谢家池馆胜瑶台浅白深红次第开为报赏花君子道何须东海觅蓬莱
　　蒲元亨画四时扇图
　　画工妙物无不可谁能笔端自忘我醉蒲睡着呼不闻但见解衣防礴臝起来漱墨滋破砚霜绡咫尺开纨扇防缀四时无不有但觉眼前红緑云破连峯青碧开林梢时复见楼台断桥落日空流水为问秦人安在哉春山杳霭知何处夏木森森蔽云雨秋隂未破雪满山笑指千峯欲归去防山对客忆峨眉客去愁多自不知满眼匡庐防画轴平生坐媿虎头痴万事浮云定何有白鹤归来千载后江山长在身世忙嵗月不移舟壑走对此未归心欲折借君玉斧修圆月防看谈笑满清风讵使人间畏炎热
　　寄蔡子因
　　平生阅诗如阅马自怜双眼如支遁子因句法马羣空爽气横秋太神骏上苑花光纒肺肠西湖霜晓磨风韵较君年少翰墨贾生仲舒觉寒窘醉中逃禅亦不恶况复机锋类厐蕴奉身一饭聊自珍富贵功名苦寻趂凤巢定生五色雏文章从来论种性嗟余索寞卧空山多生垢习消磨尽但余欲识天下英毙蛇脊尾犹一振嵗月去人江浪翻何时仰此摩天峻
　　骤雨
　　雷捶雨骨天为低行云趋走不敢迟桐英满地谁拾去花态正颦魂欲飞紫金蛇光谁掣断堕空万防跳珠乱须臾井滑绀无泥瑠璃骨软争道驰乱红残蕚惊千片可怜憔悴吴姬面林光草色自连天残香依约知谁怨
　　再游三峡赠文上人
　　肉身大士延平公眉毛如雪声如钟东坡醉眼亦多耳信口呼作僧中龙坐令玉色烟蛮里晨钟暮鼓三千指而今骨冷撼不譍青灯白塔临寒水上人谈笑有精色闻是延平坐中客紫霄峯下曾相逢别来几何头已白地炉夜语寻前事当日交游半生死与君等是三眠蚕浮世百年那免此我寻旧游聊自娱忽然见君懽有余一笑且从吾所适后防重来知有无
　　浙竹
　　龙孙初长浙江曲踈影萧萧濯寒玉平生知爱足风流只有山隂王子猷而今流落苍崖顶暗换年光乡路永氷敲雪压未应衰鸾凤不栖空故枝坚干犹堪制长笛最合宫商胜金石为君吹动镜湖秋惊起双龙翼小舟
　　送凝上人
　　我生风韵无尘埃清激浊心不回少年不忍混白黒出言动辄为身灾突汀出岸水必拍乔木頴林风必摧乃知此世要不免毁誉于吾何有哉君今欲脱此等忧献君一策真良谋人言白璧为石头唯唯慎莫分劣优坐中亦复发一语众将环视如仇雠此策简截君牢收饱食熟睡且随流泛然四海无不可人将爱与君同流
　　张野人求诗
　　醉防湘山二十春杖藜疾趋旋路尘儿童拍手呼不住并行磨之不怒瞠人间祸福本无象引手按之如有神草鞵不踏公卿门术中玉石两俱焚不知世上有憎爱一味但学山林尊得钱行沽付一醉儿啼妻号了不闻孔仲山为阿里卒吴门亦藏梅子真何年笑跨紫云去举手山头谢世人
　　送友人
　　幽人独负三尺琴自谓羲皇得意深经年不肯鼓一曲欲造千里求知音夕阳渡口西风起黄叶纷纷坠秋水送君黙黙上孤舟片帆忽举风波里此去吴中风物好重复江湖我曽到桂子落时双涧秋白猿啼处孤松老却入苕溪凡几里连天震泽无穷已红蕖苞拆流水香紫莼丝软鲈鱼美何时兴尽见归舟古今客路多飘流孤云别鹤无踪迹空聴蝉声野渡头
　　送因觉先
　　南涧茶香笑语新西洲新涨小舟横困顿人归烂漫晴天迥游丝长百尺日高飞絮满重城一畨花信近清明
　　秋懐　　　　　　　　　　　　祖可
　　霜禽惊呼山麓音霜风急吹溪上林羲和揽辔不可缓夏后苦身惊寸隂横河明明月皎皎远山苍苍水深深哀鸿万里绕云阵游子不眠中夜心











　　古今禅藻集巻九
　　钦定四库全书
　　古今禅藻集巻十
　　明释正勉释性同辑
　　宋【五言律诗】
　　晚次江陵　　　　　　　　　　简长【二首】
　　楚路接江陵倦行愁问程异乡无旧识多难足离情落日悬秋树寒芜上废城前山不可望断续暮猨声
　　书行肇师壁
　　禅径秋苔合寒窓带雨痕心真冥自契句好与谁论露冷蛩声咽风微叶影翻白云如有意终日在前轩
　　塞上赠王太尉　　　　　　　　慧崇【二首】
　　飞将是嫖姚行营已近辽河氷坚渡马塞雪宻藏雕败旅残旗在全军列帐遥传呼更号令今夜掠天骄
　　同冦莱公探得池鹭分明字韵
　　雨歇芳塘溢迟回不复惊暴翎沙日暖引歩岛风清照水千寻迥栖烟一防明主人池上凤见尔忆蓬瀛
　　懐广南转运陈学士　　　　　　希昼【二首】
　　极望随南斗迢迢思欲迷春生桂岭外人在海门西残日依山尽长天向水低遥知仙馆梦夜夜怯猨啼
　　断碑
　　片玉侵寒折零文见断虫远沉冈草际半露堑氷中迹着人何在年销事已空唯闻壊陵栢相吊起秋风
　　金陵懐古　　　　　　　　　　保暹【二首】
　　石城秋月满烟水冷萧萧战气悲千古歌声散六朝萤飞宫草暗霜白井梧凋竟日秦淮上思贤莫可招
　　寄徐任
　　故乡书久断寒夜起归心逺路秦闗外啼猨劒阁深贫游年暗改醉卧月空沈几夕踈林下相思废静吟
　　吊屈原呈王内翰　　　　　　　文兆【二首】
　　抱清谁可羣委质在湘濆今日不同楚无人更似君沧波沈夜魄古庙聚寒云吊罢踟蹰处渔歌忍独闻
　　寄行肇上人
　　诗禅同所尚邂逅在长安为客闲相似趋时懒一般分题秋阁迥对坐夜堂寒未遂归山计流年鬓已残
　　送史馆李学士任和州　　　　　惟凤【二首】
　　歴阳南望极岸逺石城危去梦惊潮断行吟见鴈随淮帆向风濶楚木落秋迟到日应闲卧公心帝自知
　　寄登封韩殿丞
　　前秋登阁晚吟次见晴云中岳耸当县三年静对君朱衣借客典清俸买书分别后逢揺落相思隔晋汾
　　塞上赠王太尉　　　　　　　　宇昭
　　嫖姚立大勲万里絶妖氛马放降来地雕闲战后云月侵孤垒没烧彻远芜分不惯为邉客宵笳懒欲闻
　　游灵隠寺　　　　　　　　　　道諌
　　长吟游古寺九里入青松鸟向花间语僧从月下逢隂廊连碧殿清磬杂踈钟回首夕阳晩烟霞锁乱峯
　　送禅友　　　　　　　　　　　可士
　　一鉢即生涯随縁度嵗华是山皆有寺何处不为家笠重吴天雪鞋轻楚地花他年访禅室宁惮路岐赊羣贤宿山赋得暮云嵓下宿　　　契嵩【六首】
　　微风静林杪红日下岩阿明月出已满白云归未多高应伴猨鹤深不暗松萝若弗为霖去其如旱嵗何
　　浙江晚望
　　暮色看无际秋空水混天片帆飞鸟外新月落潮邉隔越山形小吞吴地势偏几人来往老早晚渡头船
　　郎侍郎致仕
　　平时独髙谢道胜欲韬光白髪辞明主青山恋故乡药畦容鹤到吟径恐云藏更爱禅林卧时来拂石床
　　泛若耶溪
　　越水乘春泛船窓掩又开好山沿岸去骤雨落花来岸影樵人渡歌声浣女回沧浪无限意日暮更悠哉
　　送客还北阙道中作
　　北郭送阳子日斜归旧居路泥侵晓润晦月逼春余桑柘雨中緑人烟闗外踈依然见风俗归兴混樵渔
　　次韵酬杨公济寄东禅师之作
　　翛然林下隠吾道异夫君习忍如幽草观身类片云人情无意染鹤唳有时闻谢客诗懐寄怜君此兴勤
　　悼赵清献公抃　　　　　　　　法泉
　　仕也邦为瑞归欤世作程人间金粟去天上玉楼成慧劔无纎缺氷壶彻底清春风瀫水路孤月照云明
　　吊黄龙和尚塔　　　　　　　　克文
　　示灭师何速空遗塔此中僧闲四海锡谁复九年风鸟外千峯绕人间一径通寥寥朝与暮唯有白云同
　　再游鹤林寺　　　　　　　　　道潜【二首】
　　招隠山南寺重来嵗已寒风林惊坠雪雨涧咽飞湍壁暗诗千首霜清竹万竿东轩谪仙句洗眼共君防
　　都下晓霁
　　千门昨夜雨万木晓生光御水浮红蘂宫云丽粉墙转楼迟日静萦草乱丝长想像西池路浓隂覆緑杨
　　次韵龙直夫秘校细雨
　　细雨连阡陌轻云湿不飞池寒鸥自卧巢冷燕催归惨澹疑沈树飘萧忽近帏檐花霑已久稍欲堕人衣
　　其二
　　薄雾兼寒雨凌晨霭未分细宜池上见清爱竹邉闻斗帐侵兰梦虚櫺逼蕙薰晚来欣小霁钩箔见疎云
　　其三
　　傍砌飘才断从风强更来斑斑泣蛛网浥浥汗江梅薄日光时漏曽隂意未开少陵心易感诗句冩清哀
　　次韵谒子美祠堂　　　　　　　徳洪
　　颠沛干戈际心常系洛阳爱君臣子分倾日露葵芳醉眼葢千古诗名动八荒坏祠湘水上烟树晩微茫
　　题潙源
　　临机不堕照如水已知源从此常流出其声杂语言算沙嗟意马捉月笑情猿若解提空印休登立雪轩
　　赠邹顔徒
　　肉眼倒皮相髙才多陆沈火知三日玉贫试一生心世路多追逐云山独见寻圣贤酌古力劝子手勤斟
　　题会逢原醉经堂
　　酌古有深意开编中圣人百家笑糟粕六艺饮全醇兀若坠车适盎如浮盏春淳于呑一石同味不同尘
　　灯花偶书
　　岑寂一闲僧春宵清兴増竹窗催梦雨兰室对祥灯世事知虚幻人情剪爱憎短长都分定不恨百无能
　　早行
　　失枕惊先起人家半梦中闻鸡慿早晏占斗辨西东辔湿知行露衣单怯晓风秋阳弄光影忽吐半林红
　　秋夕示超然
　　夜色已可掬林光翻欲流一钩窥隙月数叶搅眠秋清境扶归梦残缸替客愁搜诗时画席忽觉此生浮钟山有花如比丘状王文公名为罗汉花僧请赋诗
　　通力元无碍随縁自应真此生花上露故现叶间身知见幽香在伽梨翠色新一枝聊把玩未愧鹫峯人宋六言絶句附
　　夏日山居十首　　　　　　　　道潜【二十一首】
　　杜宇鸣春已歇蔷薇尚有余花吾庐宛同彭泽绕屋美防交加
　　苦笋争抽豸角枇杷竞吐骊珠午饭松间睡足茶瓯满泛云腴
　　纨扇轻裁孤月竹簟冷织双纹呼取凉襟幽吹拂开乱眼浮云
　　麦浪遥翻陇底云峯忽起空端拄杖支頥松下直须细细吟看
　　山月明含草木溪风暗度襟裳寂寂栊夜半羽虫相趂飞
　　隂洞石床初扫谁来共饭胡麻鸟道新防碧注为君沈李浮
　　古径斜依杉竹薰风永日无人噪鹊鸣鸠去后一声幽磬南隣
　　门外溪行碧玉林梢日堕黄金好景莫愁吟尽防防月出遥岑
　　山雨洗开林幄梧桐日射荆扉傍砌榴花初吐照人特地光辉
　　远壑尚余残照飞蚊已閙前檐巢燕归来何暮呼童为汝开
　　与定师话别四首
　　客有来从东越示余满把琼瑶万壑千岩钟秀故知多士翘翘
　　雪解松筠振色气囘兰蕙含芳兴动剡溪吟客梦先归鸟飞翔
　　出海涛雷方震横江雪阵如山一叶舟轻飞燕飘然掠水东还
　　凤咮山含暮霭西陵月破黄昏惯作江湖离别未应当此销魂
　　次韵闻复湖上秋日
　　泽畔蒹葭萧瑟露华落日珠浮抚事少陵多感万端独立懐忧
　　禅余偶登絶巘据石聊为欠申眼界谩分畦畛谁知大道无隣
　　处士尚余陈迹断碑横卧林塘婉约梅花秀句骚人万古传香
　　江城秋至几日风物陡觉凄凉隣女机丝何有夜闻促织悲伤
　　人物年来衰谢背绳追曲周容嗟尔得时蝘蜓故能嘲哂龙
　　凉月娟娟清媚舒光巧入栊万籁声同比竹细窥一一空中
　　可怪狙公巧黠犹迷暮四朝三老我身如枯枿兀然不动幽岩
　　悼黄山谷三首　　　　　　　　德洪【十七首】
　　自顾面无四目何止心雄万夫和得灵源雅曲绣繻更绾流苏
　　须鬓沧浪梦幻江湖厌饫平生一旦便成千古壊桐弦索纵横
　　平昔驭风骑气如今夜雨荒丘欲恸西州华屋空余南浦渔舟
　　寄李端叔三首
　　老去田园可乐秋来禾黍登场相见鸡豚社饮諠哗暧热谿堂
　　数叠夕阳秋巘雨余眼力衰时可是招要归思故应醖造新诗
　　月下一声风笛尊前万顷云涛玉堂他年图卧看今日渔舠
　　举世夸君笔语雾豹渠知一斑莫问人间非是且防醉里江山
　　寄巽中
　　文章风行水上嵗月舟藏壑中自怪顶明玉鉢人疑笔梦春红
　　送实上人还东林二首
　　世事但堪眼见此生何殊梦防未倩青山掩骨且牵黄衲防头
　　有客惠然过我踈眉秀骨岩岩且复揉搓冻耳聴君放意髙谈
　　游钟山宿石佛峯下因上人自归宗来赠之三首
　　曽共故山寒食忽惊庐岳重阳想见洞庭橘柚累垂又出青黄
　　世议嗟嗟迫隘白头相视如新只有渊明似我逢人故面成亲
　　西风夜吹客梦霜清更入钟山且作跳鱼纵壑防防倦鸟知还
　　山居
　　深谷清泉白石空斋棐几明窓饭罢一瓯春露梦成风雨翻江
　　和人春日
　　暖厌催花小雨晴宜到面和风莺舌管弦合调兰芽雪玉分丛
　　答庆上人
　　连日颠风断渡一番花信催春残夜华鲸吼粥梦囘窓月窥人
　　赠沩山湘书记
　　山学春愁眉黛水如含笑花香睡起凭髙凝睇浅红数笔残阳






　　古今禅藻集巻十
　　钦定四库全书
　　古今禅藻集巻十一
　　明释正勉释性同辑
　　宋【七言律诗】
　　元日　　　　　　　　　　　　契嵩【三首】
　　暗里春催曙色明百鸡迎晓报新声宿寒尚在龙蛇蛰嵗厯初传日月迎蓂叶四时今始发梅花一旦占先荣山家也祝尧天寿漫学牛山报太平
　　诫题【因事】
　　髙吟逺瞩倚云梯往事经心尽可题道徳二篇徒自辨是非一马岂能齐晖山真玉伤惊火失水灵蛇畏在泥寄语冥鸿上天去凌云羽翼莫思低
　　送公济仲晦出山兼简驻泊李思文
　　几日山游霰雪稀相随野老亦忘机始怜洞里云闲卧又忆人间嵗杪归夜落梅花应满路风含春色自吹衣凭君为话王孙道音信终须寄雁飞
　　浮槎山　　　　　　　　　　　用孙
　　【在庐州府古传自海浮来有梵僧过曰此耆阇一峯也梁武帝女为尼于山建道林寺欧阳修有记】
　　山为浮来海莫沈萧梁曽此布黄金梵僧亲指耆阇路帝女归传逹磨心地控好峰排万仭涧余流水落千寻灵踪断处人何在日夕云霞望转深
　　山居二首　　　　　　　　　　延寿【二首】
　　古树交盘簇径深閴无人到为难寻祗知筭计千般事谁解消停一防心冻鎻瀑声中夜断云吞岳影半天沈寒灯欲絶禅初起透牖踈风触短襟
　　祗知闲适乐箪瓢莫讶烟霞道路遥龙穴定知潜碧海鹏程终是望丹霄拨云岩下求泉脉嚼草坡邉辨药苖门鎻薜萝无客至庵前时有白云朝
　　覧秀亭　　　　　　　　　　　道潜【十三首】
　　飞甍巨栋出髙墉览秀开亭实有功湓水秋横帘幙外庐山晴落酒杯中俯窥城郭千艘转仰见星河四面同江左元规存旧观孟侯还此继高风
　　广陵城外野歩呈孙莘老学士
　　林梢聒聒鸟声繁积雪初消涧水浑老树卧波寒影动野烟浮草夕阳昏风回笛响山前路犬吠人行竹外村杖屦不知幽兴逺归来新月在柴门
　　次韵姜伯辉朝奉宿九曲池
　　当时楼阙已桑麻陈迹何须置齿牙宛转頽城围緑野嵚崟孤塔背明霞山云度晓飞琼叶海月生秋堕桂花圆峤方壶同笑语终宵疑在水仙家
　　次韵秦少游寄李齐州
　　画船京口见停桡潇洒浑疑谢与陶但把好山供胜践不将余论挂尘劳諌垣天上空焚草藩国年来屡梦刀北客近传新政美未尝因物强吹毛
　　次韵朱伯收主簿观雪
　　朝来宻雪蔽天涯坐目丘园发素华初着败梧惊拥肿久霑庭竹见欹斜水精不动垂千筯云母无声落万家安得曽穹返收拾莫教狼藉浑泥沙
　　自彭门回止淮上因寄子瞻
　　朅来淮上卧萧宫囘首人间万事空院静水沈销薄幔睡余寒日耿脩桐南山访古思杯渡北海谈经忆孔融寂寞蒹葭霜雪后何时重倚玉青葱
　　与曽逢原寺丞相别
　　落叶追奔巻地飞淮流转处楚山稀君骑黄鹄朝天去我忆青松旧壑归道在不须惊契阔情亲聊用惜分违岩居禄隠都如梦莫向秋风叹式微
　　夜泊淮上复寄逢原
　　黄沙白草满淮隂逆旅萧条思不禁风约乱云归陇首角催明月出波心槎头涌处潮初上斗柄移时梦未沈遥想故人投宿地画船应在碧榆林
　　晓发桃源渡寄端叔
　　桃源渡头鸡一鸣舟子夜起趋南行泯泯河流浮落月萧萧岸木警秋声依人翡翠霜翎重拂棹芙蓉露防轻为报旧游朝士説天街何似此中清
　　夏日龙井书事呈辩才法师兼寄秦少游在越
　　朅来人外慰栖迟谷逺山长万事遗好鸟未尝吟俗韵白云还解弄竒姿藤花冉冉青当尸竹色娟娟碧过篱不羡故人探禹穴短桡孤榜逐涟漪
　　程公辟给事罢防稽道过钱塘因以诗见之
　　江干千骑送朱轮父老无縁借冦恂吴国旌旗开白日越溪桃李失青春雄名素与珠星烂妙质长随玉树新当宁比闻思旧徳万方行见入洪钧
　　览黄子理诗巻
　　六载南宫何所营百篇翻覆见髙情霜鸥露鹄元非俗雪竹风松本自清俊逸固宜凌鲍照优游真巳逼渊明微言防有知君者漫拟钟嵘试一评
　　梅花寄汝隂苏太守
　　湖山揺落嵗方悲又见梅花破玉蕤一树轻明侵晓岸数枝清瘦耿踈篱良辰易失空回首习气难忘尚有诗所向皆公旧题墨肻辜鱼鸟却来期
　　石台夜坐　　　　　　　　　　徳洪【六首】
　　故乡乃有此丛林下板何妨着寂音永与世遗他日志尚嫌山浅暮年心冻云未放僧窓晓折竹方知夜雪深琢句自应清似玉更宜坡字硬黄临
　　赠王司法
　　轻帆巳有渡江期高防清游惜此时水阁飏烟晴试茗雪窓剪烛夜论诗冲寒逺雁来横浦弄色新梅半糁枝林下自知无一事亦应风月动闗思
　　和许乐天
　　沧溟曽见化微尘花发桃源几度春俗眼莫轻狂道士此身应是谪仙人清弹一曲悲风逺絶唱千章白雪新异日三茅成卜筑却因瓶锡得为隣
　　赠静上人
　　雪摧枯虑黙如瘖秋压寒松老不禁一室闭门稀识面半窓斜照自拴针重城此日留诗别叠巘何年结伴寻衰退宁堪久尘土相防满眼是归心
　　送僧游南岳
　　古寺间闗聊作招夏秋归思谩迢迢枕中柔橹惊乡梦门外秦淮涨夜潮想见旧房生薜荔不堪踈雨在芭蕉何时却理縁云防峯顶同谁防石桥
　　上元宿百丈寺
　　上元独宿寒岩寺卧防篝灯映薄纱夜久雪猿啼岳顶梦囘清月在梅花十分春瘦縁何事一掬归心未到家却忆少年行乐处软红香雾喷京华
　　上浄慈北磵简和尚　　　　　　元肇
　　橘洲【一作州】骨冷不容呼正始遗音埽地无一代文章归北磵十年梵语落西湖人皆去献辽东豕我独来瞻屋上乌春暖闭门无恙否杨花飞作雪糢糊
　　【居简禅师后隠飞来峯有北磵集十九巻旴江张诚子序】
　　杨梅
　　五月杨梅巳满林初疑一一价千金味方河朔蒲桃重色比泸南荔子深飞艇似闻新入贡登盘不见旧供吟诗成相寄山中友恐解楼头爱渇心
　　宋【五言排律附】
　　王舎人路分生辰　　　　　　　徳洪【二首】
　　贵出贤王裔宗连母后姻秋容漱毛骨春色照簮绅报国忠诚着惊人句法新惯看青禁月屡梦玉关尘博古知无敌穷经亦絶伦后宵通七夕今日是生辰佳气凌湘浦飞烟压楚闉緑醽浮白螘绮席绕花轮寿缀诸天献词容野客陈不凋蟾窟桂难老海山春巳作瞻双阙行防据要津功名先入手图画在麒麟
　　陈奉议生辰
　　华国生贤俊江山孕秀灵鸭头淦水緑螺髻玉笥青敏防収科第竒豪见典刑笑谈回暖律诗句挟风霆官偶求彭泽才宜在汉廷麒麟横逸气鸑鷟敛修翎民讼多闲日棠隂自满亭浪传书课奏须防鼎彛铭仲夏逢佳节非烟聚杳冥数蓂余一叶推道间千龄阡陌登丰后笙歌烂漫听绮筵环妙丽寿斚捧娉婷欢洽连更烛情髙促画屏九衢花照夜万井月开扄风飐银河动天惊玉露零三台星宻处旁有老人星
　　宋【七言排律附】
　　题惠山翠麓亭　　　　　　　　仲殊
　　素虬盘屈走灵泉槲叶涂红作画船幡转玉绳光影旋杯衔金镜酒防圆篆形防字方传世星落光躔怱下天逺想螭蟠殊未若小图河曲宛依然缓浮松醸环云际不动兰桡到席邉上巳浮恩非此日山隂盛事掩多年从欢未省向樽俎屡酒何尝议圣贤翰墨主人今独歩双鳬应复降飞仙
　　宋【五言絶句附】
　　清溪　　　　　　　　　　　　契嵩
　　勿谓清溪清长如镜初洗须防苟容物污尔清到底赋王立之承奉园亭大裘轩　　　道潜【四首】
　　经纶志四海龃龉不得申大裘纵千丈姑覆洛阳春
　　载酒堂
　　子云草时载酒客常满君今慕若人竹户谁来欵
　　永日亭
　　长安贵富人嵗月马上迁岸巾怡永日心事独翛然
　　泠然斋
　　虚室昼生白清风袭衣屦圆蒲燕坐人泠然欲仙去
　　题僧房壁　　　　　　　　　　清顺
　　竹暗不通日泉声落如雨春风自有期桃李乱深坞
　　登北固楼　　　　　　　　　　法平
　　不负南徐眼来防北固云金焦两山小吴越一江分





　　古今禅藻集巻十一
　　钦定四库全书
　　古今禅藻集巻十二
　　明释正勉释性同辑
　　宋【七言絶句】
　　书南山六和寺　　　　　　　　契嵩【二首】
　　青葱玉树接溪岑台阁凌虚地布金行到白云重叠处水声松韵淡人心
　　早起
　　天窓月过星踈檐际冥分云窈窕山家深处勿鸡啼时有寒鵶来报晓
　　题师子峯　　　　　　　　　　重显
　　踞地撑空势未休爪牙安肯混常流天教生在千峯上不得云擎也出头
　　偶题　　　　　　　　　　　　遇贤
　　门前緑树无啼鸟庭下苍苔有落花聊与东风论个事十分春色属谁家
　　雁荡山　　　　　　　　　　　惟一
　　四海名山曾过目就中此景难图録山前向见头白翁自道一生防不足
　　蝇子透窓偈　　　　　　　　　守端
　　为爱寻光纸上鑚不能透处几多难忽然撞着来时路始觉平生被眼瞒
　　归山吟寄友　　　　　　　　　清豁
　　聚如浮沫散如云聚不相将散不分入郭当时君是我归山今日我非君
　　闲居　　　　　　　　　　　　显忠
　　竹里编茅倚石根竹茎踈处见前村闲眠尽日无人到自有清风为扫门
　　山居　　　　　　　　　　　　懐志
　　万机休罢付痴憨踪迹时容野鹿参不脱麻衣拳作枕几生梦在緑萝庵
　　咏夏云　　　　　　　　　　　奉忠
　　如峯如火复如绵飞过微隂落槛前大地生灵干欲死不成霖雨谩遮天
　　山居　　　　　　　　　　　　志芝
　　千峯顶上一间屋老僧半间云半间昨夜云随风雨去回头方羡老僧闲
　　秋江　　　　　　　　　　　　道潜【三十五首】
　　赤叶枫林落酒旗白沙洲渚夕阳微数声柔橹苍茫外何处江村人夜归
　　絶句
　　髙嵓有鸟不知名款语春风入户庭百舌黄鹂方用事汝音虽好复谁聴
　　陶宣徳逸老堂
　　湓浦城南旧隠沦一堂无地可栖尘石牀春卧荼砌撩乱余花落酒巾
　　归来诗酒洽天机骚客无烦咏式微三径就荒松菊在洗除蒿艾净秋晖
　　夜渡采石
　　沧江夜半月沈辉客子行舟失弥不用然犀刚照耀波间百怪恶人窥
　　临平道中
　　风蒲猎猎弄轻柔欲立蜻蜓不自由五月临平山下路藕花无数满汀洲
　　江上秋夜
　　雨暗苍江晩未晴井梧翻叶动秋声楼头夜半风吹断月在浮云浅处明
　　春晩
　　叠頴丛条翠欲流午隂浓处聴鸣鸠儿童赌罢榆钱去狼藉春风漫不收
　　东风池沼水翻澜春尽淮南麦秀寒院落无人日亭午栁花如雪满阑干
　　邵伯道中
　　一道河流逺接天两行官栁复萧然村舂厯厯鸣何处彷佛孤烟落日边
　　回首山光古寺基拂天寒木耿斜晖孤撑渐与钟声逺但见风幡竹外飞
　　建隆秋夜
　　梵呗声沈香雾销月明金殿影岧嶤夜深唯有龛灯在风露满庭人寂寥
　　淮上
　　芦梢向晓战秋风浦口寒潮尚未通日出岸沙多细穴白虾青蟹走无穷
　　天阔隂云低抱树沙寒鸥鹭欲亲人小航泊处谁家住脩竹疎花宛似春
　　鹤林寺
　　宛转回廊漫布金萧条寒日堕墙隂门前合抱松千尺黄鹤不来年已深
　　钟山夜月
　　万壑千岩夜未央月华松色共苍苍上方已觉无人语金殿谁焚柏子香
　　子瞻席上令歌舞者求诗戱以此赠
　　底事东山窈窕娘不将幽梦嘱襄王禅心已作沾泥絮肻逐春风上下狂
　　寄俞伯谟宣义昆仲
　　谢家兰玉竞芬芳千里南来未易忘犹忆娑罗双树院月明相对坐胡床
　　多病侵寻鬓巳霜昔年交友半殊方吴台松柏今何似想见龙蛇数尺长
　　夏夜
　　斗帐昏昏夜气蒸移床趂月卧中庭紫薇花露霑衣冷翻觉华胥梦易醒
　　下湖晩归
　　屈曲莎隄引兴长肻辞芒屦踏秋霜归来已奏孤城角撩乱梅花落女墙
　　秋日西湖
　　飞来双鹭落寒汀秋水无痕玉镜清踈蓼黄芦宜掩映沙邉危立太分明
　　欲跨髙楼旷逺情无端秋雨苦冥冥峥嵘日脚漏云处瞥见遥山一抹青
　　春日
　　兰英蕙蕚竞芳新左右吹香暗袭人江海久无骚客赋一枝唯可荐灵均
　　清溪白石晓磷磷洗露桃花两岸新欲觅刘郎家住处但闻鸡犬不逢人
　　春词
　　轻云着地柳垂丝百尺髙台独歩时遥爱南隣红杏好晓来新有过墙枝
　　蒙蒙小雨暗池塘逺树依微不辨行可是晩来风更恶杏花香乱扑回廊
　　春日杂兴
　　池南池北日融融水杏风蒲各占丛幸有花枝能照眼可无诗句补春工
　　城根野水渌逶沱飐飐风船掠岸过日暮蕙兰无处采渚花汀草占春多
　　访勤上人
　　断桥苍壁倚溪斜赤叶枫林噪晚鸦可怕岭云埋径路防寻流水到君家
　　华亭道中
　　白水茫茫天四空黄昏小雨湿春风五更百舌催残梦月到官河柳影中
　　与愚上人宿天竺
　　霜压栊露条银河影转斗垂杓清言共失三更梦错恨芙蓉漏易消
　　淮上观水
　　桐栢昆仑日夜倾投溪注壑本无情乍为含垢千寻浊不作矜人一曲清
　　春隂
　　浮云易作雨无端未放春泥十日干须信杏园憔悴煞从来花骨不禁寒
　　次韵髙寿朋殿直喜雪
　　俄顷风云变物华撒盐飞絮鬬轻花只应陋巷无贫者玉户瑶阶共一家
　　有司欲取寺松供朝用感赋　　　维琳
　　大夫去作栋梁材无复清隂覆緑苔今夜月明风露冷悮他千里鹤飞来【诗闻于朝诏留不伐】
　　十竹　　　　　　　　　　　　清顺
　　城中寸土如寸金幽轩种竹只十个春风慎勿长儿孙穿我堦前緑苔破
　　北固楼　　　　　　　　　　　仲殊
　　北固楼前一笛风碧云飞尽建康宫江南二月多芳草春在蒙蒙细雨中
　　舟次　　　　　　　　　　　　志南
　　古木隂中系短篷杖藜扶我过桥东沾衣欲湿杏花雨吹面不寒杨栁风
　　山居　　　　　　　　　　　　法成【二首】
　　四顾巍峩鎻碧隂松风和雨响于琴居山不用逃声色百鸟归来何处寻
　　雪覆乔林同一色清光上下含虚碧采樵人立渡头寒极目圆蟾为谁白
　　无琴　　　　　　　　　　　止翁
　　月作金徽风作弦清音不在指端传有时弹罢无生曲露滴松梢鹤未眠
　　残梅　　　　　　　　　　　　徳洪【九首】
　　残香和雪隔栊只待江头一笛风今夜回廊无限意小庭踈影月朦胧
　　海棠
　　酒入香腮笑未知小妆初罢醉儿痴一枝柳外墙头见胜却千丛着雨时
　　游西湖北山
　　幽草青青绕竹扉雨余人在杏园西无端黄鸟惊春梦正向緑萝深处啼
　　过湘江题慈云寺壁
　　慈云寺在古城隈月阁风轩照水开独倚栏干秋雨后青山相逐渡江来
　　次韵西楼
　　万古湘江绕故城水光夕照动檐楹行人仰防春风软吹落凭栏笑语声
　　又登邓氏平逺楼纵望见小庐山作
　　倚栏天际数归帆春在沧洲数笔间我与小楼俱是画雨中犹复见庐山
　　与超然至谷山寻崇禅师遗踪
　　行尽湘西十里松到门却立数诸峯崇公事迹无寻处庭下春泥见虎踪
　　庐山杂兴二首
　　幽花踈竹冷捎云江北江南正小春但得青山常在眼不妨白髪暗随人
　　别开山径入松关半在云间半雨间红叶满庭人倚槛一池寒水动秋山
　　偶题　　　　　　　　　　　　祖可【二首】
　　琴到无聴者希古今唯有一钟期几囘拟鼓阳春曲月满虚堂下手迟
　　画梅
　　不向江南氷雪底便于毫末发春妍一枝无语澹相对疑在竹桥烟树邉
　　咏水灯　　　　　　　　　　　道冲
　　万里烟波接素秋银缸耿耿泛中流自从一防光明后逐浪随波未肻休
　　咏鱼篮观音　　　　　　　　　僧朋
　　徒整春风雨鬓垂子规啼徧落花枝龙门上客家家是锦鲤提来卖与谁
　　偶题　　　　　　　　　　　　道济
　　几度西湖独上船篙师识我不论钱一声啼鸟破幽寂正是山横落照邉
　　忆佛轩诗　　　　　　　　　　晞顔
　　多年飘逝鬓如丝忆佛难忘十二时咄咄自嗟为荡子几畨花发路边枝










　　古今禅藻集巻十二
　　钦定四库全书
　　古今禅藻集巻十三
　　明释正勉释性同辑
　　元【五言古诗】
　　重登牛头峯　　　　　　　　　圆至【七首】
　　霜叶黄蝶飞崖泉白蛇挂行行寻故迹往物已屡化髙歩万石上独立一木下悠然顾吾影残日在林罅古来遗世士泯观混真假所视既巳齐乘险意亦暇智愚相与夺得失纷代谢吾欲营力耕穿岩树茅舎
　　雪
　　鸣风片乱溜冻氷条直夜乆忽无声傍檐时淅沥青薪焰方吐红灯花欲滴闭閤有余温防衾兀重席
　　送勤灭宗上人
　　出家旅殊乡同里为骨肉况乃情所厚而兹忽分躅清霜凋广野露立冻羣木日暮行子身谿谷映餐宿吾闻含德者凝视养瞩疾进气虽鋭乆践途乃熟歳晏能复来青灯共寒屋
　　赠玉龙曽道士画龙头
　　乖龙逃雨走急落西山陬缩入画仙笔雷公不能捜画仙有墨池尺水涵十洲浴龙作骨骑入尘寰防我求写龙真画仙许我否形全恐飞去为君且画头
　　次韵陪星子胡主簿逰报先寺
　　木栖与渊蟠所性各有适顾余丘壑恋大药不医癖青山亦可人乍见如素识森然一下献此万丈碧簿领三秦英轩昂谢尘迹壮龄巳叠组旧阅况列防洁身粉黛侧僧榻羣面壁国鼎笔可扛天机锦自织停骖偶相値顾问借顔色东风吹芳原众卉兢春日逺郊农饷起烟屋香芋栗牛鸣雨陇寒释耒泥溅膝良时一游豫能不念民疾二宫山水窟屦鉢恬食息含羞目崭絶讵意陪履屐终期凌苍巅一视空八极
　　浇园
　　养素稀肉食豆止园蔬角智区疃间乐止在耰锄火晶赫秋炎緑畴暵为墟百忧视七筯岂为目无娯清池有佳泉分决救其枯挥杓沃髙畛聨筒注卑渠稍回焦块润巳觉拳叶舒连畦晓色开芳露晞鲜腴濯濯青甲抽如沐春雨余繁香蓊疎户未叹贫屋虚一饱便当已五鼎将何如
　　和李使君十五韵【排律悮入】
　　临淮功洗日遗泽在云仍茅土开前烈圭簮在后丞气凝琼树日神动玉壶氷赤羽衔筈彤弨闭绲縢长钩工返鹊误防巧成蝇秀句今无敌公才世共称抚疲怜肃肃取朽戒兢兢九府泉初溢双轮秩更増潇滩鱼梦熟淦水鳄波澄藻笔传于蒍璊衣制毾防搴帷将问俗懐绶且寻僧任大官难称人存道可千林无祝网尺水有悬罾尚急謡兴讟崇寛律见绳小烦施利器遥竚鹤书徴
　　猗兰辞【附】　　　　　　　　　　大防【二十二首】
　　野漫漫兮菉葹霜贸贸兮露滋露滋兮匪旸不晞彼美不见兮以渴以饥湘之渉兮阻且隮挂长蛇兮吼罴景翳翳兮厯崦嵫念徂歳兮愆芳期羌不畏乎色衰谁招魂兮若有知遡长风兮览余懐寄音尘于竹帛兮犹不媚厥姿玉之蒨兮参差风之佩兮陆离芳霏霏兮闯吾帷絙朱兮待之娯予之独兮澹忘归
　　思亲辞【有叙】
　　王君寳御史以游宦无常防图先茔于轴岁时随所寓展祭之为作思亲辞以致其思云
　　耳有闻兮如语目荧荧兮如睹来翩翩兮而欲举倐而去兮畴与奠兰烝兮桂酒我祭而享兮慰我荼苦念旧居之衡宇今归而乗兮骢马泉深兮长溜木翳翳兮隂茂笃孝思兮无斁自我躬兮我后
　　山云辞【有叙】
　　干上人结庵余英山中揭所居曰半云夫云之为物不多寡大小形也而曰半何哉不以离世絶俗人不得而友之能不趋利而合不避害而散同于无心疏于无迹惟云克肖焉于是空半室以居之朝夕容与而不异也笑隠子惧其乆而忘之欲固其盟遗之以歌
　　南山兮朝隮夕容与兮水涯复儃佪兮余次賔而肃之兮款扉抚瑶席兮布函丈乐无斁兮澹忘归防不渎兮去不违毋轶其疆兮犹有畛畦山中之人兮薜萝衣防万物兮守天倪行之独兮世无知匪云之从兮其从谁
　　徐勉之有琴曰风篁为作风篁引
　　湘之波兮夕风夕风兮龙吟在韶之乱兮盈耳接钧天兮云中云旓兮葆羽下风肃肃兮雨泷泷梧江兮涕无从渍土兮尔竹维篁鳯翩翩兮不其凰不念先君兮勗万邦
　　髙门一首赠岳柱公【四言附】
　　昔在唐虞比屋可封其民不知倥侗颛蒙五子歌夏棠棣咏周汉兴孝亷其俗日偷桑沃而陨泉流而逺嵗不我与予懐婉娩亲之育我如不保矣我育我贵亲之耄矣亲疾而呻我痛在腹亲防三年于日不足我圃我庐于亲之居桮棬犹存亲食之余我匪木石念之维何圣训是则靡知其它事君以忠友弟以爱以亢吾宗如亲之在乃作髙门国有令典亦有卿公酾醑衎衎髙门言言过者必式于以作诗歌之无斁
　　客去一首送娄所性归江西
　　客去复留客留终去鼍吟夜风鸠乳新雨有匹鸣鸟灌木湑湑岂无交友不如晤语亦有多誉束帛乗马无爽我懐我疾遄愈
　　瞻云亭诗【有叙】
　　张君克礼赴任南防御史以不克归飬诵狄公白云亲舎之语感而作瞻云亭以寄其思夫爱其亲而朝夕养者人情之常穷阎委巷皆能然也而士之有才有志必期于树勋业流声实于无穷思所以荣显其亲其亲之命子亦若是而巳故有出仕四方问道千里而曽子所谓以志养亲者也然道降俗薄或因是以流连沈湎荡厥良心而日逺日忘其亲者有之克礼才茂器宏年方彊仕贵显矣虽尽悴王事而无时忘亲推是心以临吏民施刑政措之天下岂外是哉予防以亲命学佛而不能其道忝居官寺比乞退欲效古人织屦为养未获所请视克礼微显有间而所感则同也作瞻云亭诗
　　云济于天倐往而还我行于迈以日以年云之将雨翳翳其隂孰无父母独劳我心我次于野饮马于河载旌其仪孔多鹏鹍海运豕豢于牢乃分之宜岂曰贤劳占子归矣鹊集于桷思荣于家子有高爵赐虢与秦曳组若若载笑载言与子满酌
　　画兰
　　尔烝维借我佩斯纫有肖于德薰然而春匪夷匪惠国士振振高风百世懐哉若人
　　泉石为镏君安赋
　　泉之始逹维石齧齧不盈瓶罂而酌不竭决而防之为江为湖泽及于物不如其初是故君子道不茍售虽有夔臯愧于巢由我石孔贞我泉孔腴维德似之永矢弗渝
　　期石室不至【五言】
　　风水不可期知君定来否何处唱歌声月明大谿口
　　心逺堂为呉江张清夫赋
　　适性无广厦安居自光荣我生亦解后均尔众物情方春戒穑事孰谓吾无营浊醪聊自适客至亦共倾喧寂庻可齐所贵吾道贞睠言邈千载恻恻兹抱盈
　　题程仲华西行集
　　程仲华眉山人少离故乡居金陵数十年既老归省坟墓嘉其高谊为题其西行集
　　归鸟投故林落叶庇本根人生首丘念所重骨肉恩蜀土昔离乱脱身间道奔及兹承平乆慈孝况所敦苦心在丘陇志不慕田园敢辞万里逺衣薄霜露繁白首防仲子斗酒酹幽魂墟里尽荆棘故老无一存幸托贤守令大书刻墓门乗诗无国史传之令子孙
　　送杨子承台郎
　　六旬苦不雨寝食不遑安佳人重逺别西风古长干辟书岂无华中台切云端执简赞画诺羣彦集孔鸾丹心照白日雄辞防惊湍所爱温如玉何须鉄作肝贤才期有用行志良独难上言保明哲下以济时难闗陜民食子蜚蝗蔽淮滩便须给餽饷胡能及朝餐维斗不可酌西望银河干安得仙人掌盘倾玉露溥
　　送江希顔兼呈佛智师
　　丰草霜不死孤阳地中回佳人独憔悴穷居谢行媒朅来为亲友饮马寒江隈鸡鸣戒蓐食晨发急景催念子笃孝道毎食涕盈腮霜露感祥练闻琴有余哀我生非人类未可置蒿莱师老不得养畴当恤凶灾尺书那忍寄未语先心摧骊驹且勿歌作诗补南陔
　　追和洪景卢内翰题龙台寺韵送昙西竺
　　中年渉忧患事与壮心违诛茅依磵曲我归巳无时上人受经地逺赴千里期江烟连竹色香露滴蔷薇重闗无拒客政使过门稀只许毘耶老天华不着衣
　　赋得露盘送邵本初侍亲之括苍
　　露盘何亭亭髙挹南山青南山岂终固托兹金石贞方诸贵同洁九鼎儗或轻芳泽晞朝日恩光照紫庭琼液寒初凝黄流注不盈我愿为膏沐漻然一气清蒹葭既坚落蓼萧亦滋荣但念括山逺沾衣戒宵征仙人饵玉屑游子藜藿情亦欲偹甘防非闗学长生
　　送观志能台郎赴都得劝字
　　皎皎琼林枝一见足良愿三年获周旋台端肃惩劝野吹结夕隂江烟带寒蔓歌长歩迟迟庻以展懐恋
　　次韵石室赠琦上人
　　啄木惊我梦丁丁伐平林书来叙别乆长忆倚梧吟重江蛟鳄横感子逺访寻气肃蛰户闭天髙鸟遗音枫林生野吹河汉荡秋隂相期如古人庻以展我心令躬崇道德不贵玉与金
　　送钦上人
　　我有锦绣叚翠鲸巻波涛君家古刀尺裁剪不惮劳散作五色云随风九天髙天髙望不极江水日防防
　　题画
　　逺山如故人梦寐思见之见之了非梦卜居可无期乃知画者意善幻牵吾思居然磵之曲弯碕俯茅茨川容得春媚涣涣流晴澌鱼罟散蓬藋鹿疃纵横驰澄江起暮色客袂风凄其所厯纷可数身世亦足悲百年俱幻境对此奚独疑
　　感兴
　　卧病长江上朔风撼我床坭垣壊积雨弱栁空自长犹懐嵩琏归何曽羡奎章白璧忍横道千金戒垂堂
　　其二
　　鳯皇五色羽风雨伤摧残坐视不遑恤百忧如惊湍我夜不得寝我食不得餐因知古人意相戒行路难
　　山中吟　　　　　　　　　　　清珙【十首】
　　林木长新叶绕屋清隂多深草没尘迹隔山聴樵歌自畊还自种侧笠披青簑好雨及时来活我新栽禾游目周宇宙物物皆消磨既善解空理不乐还如何
　　其二
　　月来照我门风来吹我襟劝君石上坐聴我山中吟鬓化为雪朝光成夕隂万事草头露岂得长如今
　　其三
　　饭饱拂石睡睡足起闲行霭霭孟夏景新树鸣黄莺俯仰翫时物散诞畅吟情只此是真乐何必求虚名
　　其四
　　山中一雨滋原上百物好手种三畆薯亦可延昏早咄哉世间人名利常闗抱头上雪纷纷胷中尘浩浩
　　重岩之下六首【四言附】
　　重岩之下火种力耕有粟有蔬可煮可烹了我目前乐我余生坐眄庭柯几度衰荣
　　重岩之下草莽日交人影不来黄叶飘飘谷鸟晩啼山月夜髙松露鹤飞湿我禅
　　重岩之下蛇虎为隣我心既忘彼性亦驯人生在世各具天真含齿戴髪胡为不仁
　　重岩之下静黙自居三际不来心如境如斜月半窗残火一炉嗟彼睡夫蝶梦蘧蘧
　　重岩之下目对千山一根返源六防皆闲白雪飘飘緑水潺潺动静自忘别是人间
　　重岩之下不修形骸水食草衣布袜笋鞋竹宻暗苔深覆堦萧焉忘情寂尔虚懐
　　示友　　　　　　　　　　　　维则【二首】
　　逝水不复返黄叶无重荣万物有终极浮生欲何成爱縁一染指智虑常纵横寕知昨日事转眼多变更圣人示欹器稍满还复倾及时不自惜时去空伤情
　　登西林
　　沉郁难自居偶思散遐瞩拄杖登西林防崕倚修竹崕上丛花开飞禽自相逐崕下清川流水光泛嘉木四月风雨多平野一时緑长啸白日低烟云起空谷俯视万化间劳生亦何足
　　归云亭　　　　　　　　　　　清欲【二首】
　　作亭竚归云云归宛亭亭道人本无心澹与云相应夹径树嘉木沿溪罗翠屏人闲境逾寂云白山自青防山坐亭上披云濯清泠
　　聴松堂
　　风来松韵清风去松韵停松堂得松韵六月生清氷重隂覆瑶席时作韶钧鸣世无寒山子好在谁解聴我欲呼朱和此太古音忽闻深涧泉悠然契吾心
　　沪渎垒【晋袁崧御孙恩于此】　　　　　　　夀寕
　　江回原野迥海翻波涛起征客蓟门归吊古沪渎垒平畴麦草青澁土箭镞紫月黒动北风寒鸦声在水丈夫澄清心俛仰在万里
　　感兴　　　　　　　　　　　　本诚【二首】
　　贤士志宏廓不以官拘身逹士理明彻不以身拘神百年在瞬息营营徒苦辛华表鹤归来城郭非旧人心合元化庻以全吾真
　　贫居
　　造物非贫我欲我闲且安贫居自有乐此乐非人间萧然一茅宇十年卧空山山深无客来独与云往还芰荷制冬衣藜藿供朝餐登山玩崔嵬临流聴潺湲为无贪着念随地可盘桓但得闲中乐岂以贫为艰愈贫愈无事无事心愈闲虽居人世中恰似出尘寰
　　咏史
　　敦弓彀明月决拾生清风一发期必中大射师友同学成遂専巧教者初无功其心既杀羿天下惟一防含戴亦齿髪位置三才中如何懐此逆天地或尔容囓镞果有术肆毒应无从蚩蚩一为鉴维以保令终
　　石灯【四言附】
　　石生东夷何山之岑斵而为器軄是照临受以芳泽不自满溢秉心维中超焉弗溺闇闇之夜幽幽之晨表里一白无缁无磷其用也灯其舍也石匪损匪加日章其德不其类之胡不媿之
　　定公生焚诗【并叙】
　　吾释氏者定世古昆吾人客漳乆之侨居开元寺业白以老至元四年秋峒贼来攻城甚急漳人莫知所出定公礼空而祝曰使城不陷贼吾当火吾身以答巳而果然越六年夏遂累薪为龛室西郊行与众诀众留之不可乃自燔其间其火之始张也人视之防然无毫髪惴惴色郡人咸大骇异请即其地作塔庙以祠于乎定以誓故生而自焚宜若得罪于名教者然与夫食人之食而见危不能致命立人之朝临大节而变者不亦逺乎哉况定之心以一身全一城之死靡渝亦宜若无得罪于名教者也抑吾闻之定老出世学其成就岂此哉人殆见其肤耳定之详予实得之灵源上人源与之同居又将经始其祠者且请予为之诗曰
　　羣凶白日至梯冲舞严城畴能身独死而俾城不倾定公出兹誓金石开精诚未几来讯丑复见沟垒清前言傥云食吾将负神明积薪自厝火怡然就无生何意金石躯倐忽煨烬成顾此乃余事足为流俗惊塔庙遂翼翼钟鼓初喤喤为国效死节勗哉尔簮缨
　　夏日同赵生郑生许氏兄弟逰山山有大石下有遗址相传欧阳读书于此因造焉相与慷慨赋诗分韵得鱼字
　　闲情素乖俗乐彼中林居林居未云果幽赏意有余出郭青山多佳木亦扶疎并游得良友方驾从所如翠微薄炎景萝风泛凉裾云迳歩窈窕石门入清虚少留席丰草緑缛绵以舒丛柯翳鸣鸟石涧清有鱼形神一萧散疲勚亦巳袪夤縁岩东遂即欧阳庐懐贤仰髙躅抚迹惊废墟愿留石中室毕诵人间书兹焉恐迟暮眷眷空踌躇
　　造唐山人居
　　行行野田尽荒蹊入秋水何人有新屋郁郁松林里欣然造其门晤言乃君子解衣坐微凉超遥适闲美日澹踈雨晴山色散几石上闻鸟鸣林端见云起平生事外心即此胡不喜少暇同饮泉幽期自今始
　　至正辛丑秋七月十有三日永嘉睿以休假同髙巽志徐一防鲍恂牛谅诸公出西郭憩景德寺携樽相慰藉环坐乃以唐人因过竹院逄僧话又得浮生半日闲之句分韵赋诗予得院字
　　智寛
　　凉飇动新秋逺寺集羣彦虚檐灵籁发列坐停挥扇情惬引杯觞懽剧杂酬献酡顔映落日林光散凌乱池深鱼自乐林宻鸟相唤芳桂攀幽丛天香满西院懐哉郑广文樗散絶崕岸
　　送石仲德司丞　　　　　　　　克新【二首】
　　戎马生四郊避难去乡国乡国豺虎多十年归不得旅食大江南田野亦荆棘防鱼潜旧渊飞鸟栖故林天地物尚尔我独何为心驱车戒逺道嵗寒氷雪深兵革方去息长淮烟草况有简书萦岂止还家好政余事耕桑虚名奚足道
　　防陈彦博编修
　　自昔合并难况乃干戈际陈君去京国一别弥年嵗耿耿在中懐邈迢逓忽复乗海槎衔命自天帝四牡税中林徒歩屏奴入门坐我床惊呼喜欲蹶刘君呉门来邂逅成夙契为予信宿留谐笑忘形势官市沽春醪暮雨劖寒荠劝君各尽觞与君聊玩世云端皓月升城外终风曀且勿疾其驱兹防良可继





　　古今禅藻集巻十三
　　钦定四库全书
　　古今禅藻集巻十四
　　明释正勉释性同辑
　　元【七言古诗】
　　题平阳龙神张诚叔别业长歌　　溥光
　　始山之东山之隅龙神风物美且都泉清树茂田膏腴中有太古仙民居云是先人之故庐趺千字存遗墟右冈左林跨修途前潭后阜开画图栁竹坞当门闾药畦花圃相萦纡三间茅屋藏堪舆延賔有斋爨有厨壁间县琴架积书文楸在榻酒在壶棣花春风欢友于紫兰芝草罗庭除田蚕防硙贾陶渔牛羊骡马鸡豚鳬丝麻委婢耕委奴嵗时足以供百需打门未始惊追胥绕屋时闻幽鸟呼主人况乃非世儒王门懒曳邹枚裾胷中素有廊庙谟鸿未可世网拘振衣归来弗踌躇青鞋布袜竹杖扶南窗寄傲忘居诸一觞一咏日自娯髙情澹澹寄太虚出岫野云同巻舒寛兮绰兮矩不逾优哉游哉乐有余人间有此安养区辋川盘中未必如平生我亦山泽癯所经佳胜神与俱田园至乐独让渠知君之乐孰若吾
　　留题惠山寺　　　　　　　　　明本
　　惠山屹立千仞青俯瞰天地鸿毛轻七窍既凿浑沌死九龙撄雾雷神惊霹雳声中白石裂银泉迸出青铅穴惟恨当年桑苎翁玉浪翻空煮春雪何如跨龙飞上天并与挈过昆仑巅散作大地清凉雨免使苍生受辛苦我来扣泉泉无声一曲冷光沈万古殿前风桧砉然鸣日暮山灵打钟鼓
　　思洞庭寄承天寺觉庵老师　　　行端
　　烟苍苍涛茫茫洞庭遥遥天一方上有七十二朶之青芙蓉下有三万六千顷之白银浆中有美人兮佩服金鸳鸯防龙车明月珰直与造化叅翺翔忆昔天风吹我登其堂饮我以金英八月之沆食我以昆丘五色之琳琅换尔精髓涤尔肝肠洒然心地常清凉非独可以眇四极轻八荒抑且可以老万古凋三光乆不见兮空慨慷久不见兮空嘅慷
　　月支王头饮器歌　　　　　　　大防【八首】
　　呼韩款塞称藩臣巳知絶漠无王庭驰突犹夸汉使者纵马夜出居延城我有饮器非饮酒开函视之万鬼走世世无忘冐顿功月支强王头在手帐下朔风吹酒寒凝酥防雪红斓斑想见长缨系马上髑髅溅血如奔湍手麾欲回斗杓转河决昆仑注尊满酒酣剑吼浮云悲使者辞欢归就馆古称尊俎备献酬孰知盟誓生戈矛斩取楼兰县汉阙功臣犹数义阳侯
　　曹娥江读碑图
　　海门五月潮如山龙伯奰屃苍蛟顽越俗轻生好巫鬼婆娑踏舞洪涛间羣巫姣服盱独好歌声忽絶红旗倒孝娥死抱父尸出天地无情日杲杲雄词不愧邯郸儿万金莫购中郎题碑隂八字非隠语德祖有智如滑稽岂是阿瞒不解此感媿上马归路迷女德犹能奋其节壮夫气吐万丈霓奸雄复欲欺后世白头犹爱汉征西丹青似是董笔千年要与竹帛齐娥江新庙照江水可怜铜爵草萋萋
　　太白观瀑布图
　　我本白云人见山毎囘首披图得松泉感我尘埃乆我家只在九江口从此扁舟到牛斗翻愁天上银涛堆石转云崩万雷吼水行地底不上天龙岂与沧溟连风叶无声飞鸟絶月光云影天茫然丈人何来自空谷谪仙招隠当不辱林梢喷雪舞飞华尚想随风唾珠玉马首青山如唤人归来好及松花春泉香入新酿解公头上巾今者孰不乐荒坟委荆榛遂令畵师意万古留酸辛酸辛复何益东海飞红尘
　　骏马图
　　世无伯乐亦乆矣骏马何由千里至披图犹似得权竒岂伊畵师知马意何人致此铁色骊旋毛绕腹新凿蹄帝闲逺谪天驷下驰来月窟浮云低古王有土数千里八极周防寕用尔方今万国效奔命合遣龙媒献天子飇驰电没争辟易万里所向无前敌男儿马上定乾坤腐儒诗书果何益几愁骨折青海烟黄沙野雪穹庐前幸逢好事写真传似向长鸣谁与怜嗟我身如倦飞鸟十年茧足愁山川安得千金购神骏揽辔欲尽东南天初发金陵夜泊龙湾寄茅山道士李方外
　　人生不必行万里亦不愿读万巻书愿为茅山十日客山僧坐列羣仙图大峯扬旗出天阙峯万马争奔趋俄顷波涛忽破碎木末飞上金毕逋青书昼驰坛室静玉鞭夜击闻传呼去年独宿丹井下天风拂地迎麻姑今年许入玉柱洞谁遣旅食随樯乌懐人吊古夜寂莫寒江落月号猩鼯祖龙埋金王气歇梁宫晋苑沈烟芜想见云龙映朝日山中宰相良非迂
　　宿牛头庵
　　延祐甲寅十二月登牛头山雪后见草庵如壶有渊道人居之从一窦俯入中可丈五设一柴床无他长物客至则立语谢客客故去渊以半坐分我且言始至从樵者丐畚茅席地为坐滛雨沮洳翘立终日居人始怜我有周文卿为搆瓦屋三间而子适至岂有所待耶敢以庵累子一日防周相欢如平生翌日作诗相留予既慕融公高风欲憩止焉而志不果作短歌谢周
　　忆昔壮年防东溟大船椎鼓江上行天女吹华龙象舞风水夜作蛟鮀惊浩歌声戞牛斗上百年有志非功名笺红肻让甘露灭上书独许嵩仲灵青春悠悠去不返万里孤蓬尚漂转可怜嵗晩长干城氷雪连天江汉逺紫云如葢青石寒必逢胜处一解顔平生始识周防士临岐握手俱忘还老子胷中饱丘壑道人眼底无江山十日茅茨卧风雨便拟挂锡烟萝间师年八十不可待又欲为母营朝餐况闻大法可痛哭我心安得如石顽
　　顔晖耕牧渔樵图
　　南阳草庐人已非短衣饭牛歌独悲渭濵之叟非熊罴买臣五十印累累江湖与子终忘归北风吹面鬓如丝
　　曹伯珪筑室曰桂斋戏作俳偕体
　　阿仙骑蟾白银阙醉折秋华餐玉屑霓裳曲散堕清尘凉夜素娥悲白髪玉轮碾香空翠寒流光万里君合欢大星渐低海色白髙斋翠影空团团万巻芳心期厚地憔悴秋香忍相弃百年苦使冨贵羁淮南小山归不归
　　登霞雾山　　　　　　　　　　清珙
　　晴明无事登霞峯伸眉望极开心胷太湖万顷白防灎洞庭两防青蒙茸初疑仙子始绾角碧纱防子参差笼又疑天女来献花玉盘捧出双芙蓉明知此境俱幻妄对此悠然心未终徘徊不忍便归去夕阳又转山头松
　　寄雪窦寺生书记　　　　　　印秋海
　　清泉白芦八月秋寛鞋瘦防十日逰石床风冷夜不寐氷丝绕指白雪流身名杳杳云间鹄世事纷纷蕉下鹿雨晴春暖即相寻千尺岩头看飞瀑
　　筚篥引　　　　　　　　　　　维则【十二首】
　　西瑛懒云窝距予禅室半里许时相过从吹筚篥以为供复扵予言有所需乃赋长歌以赠
　　西瑛为我吹筚篥发我十年梦相忆钱塘月夜鳯皇山曽聴酸斋吹鐡笛初吹一曲江风生余响入树秋呜咽再吹一曲江潮惊愁云忽低霜月黒坐中聴者六七人半是江湖未归客欢者狂歌绕树行悲者垂头泪沾膝我时夺却酸斋笛敛襟共坐松根石脱畧悲欢万念消悟声无性闻无迹西瑛筚篥且莫吹筚篥从古称悲栗悲欢茫茫塞天地人情所感无今昔山僧尚頼双耳顽请为西瑛吐胷臆声闻相触妄情生闻尽声亡情自释尽闻莫谓闻无声机动籁鸣无间隔亡声莫谓声无闻去来厯厯明喧寂吹者之妙余莫知闻者之悟公莫测公归宴坐懒云窝心空自有真消息
　　送月维那归郷就寄哭师省母二首
　　钟鸣南山兮日上西湖行子叫船催写书书成满纸如涂乌近日哭师双眼枯去心一动难须臾我以魂梦随程途五月六月能来无
　　故家西村北倚门白髪无朝夕故业西村西夜雨高堂有灵骨相寻时莫匆卒天涯一字良难得重来时莫匆卒天涯一字良难得
　　城南楼
　　城南树尾花风晴城南树下渔舟行隔溪竹屋数家酒矮篱路转人纵横仙山石洞在眼底塔竿倒影沧波明相期待渡日已晩坐看平野青烟生
　　入仙洞山
　　入山隠隠如闻雷山鸡阁阁随人飞松风洗我市喧耳松露洒我青萝衣平生结习重幽赏防景防物情依依谁能歌紫芝我当歌采薇招呼云外青鸾归
　　送甘茂实入京三首
　　君莫羡天马驹亦有汗血牵盐车君莫笑涸辙鱼海翻防与蛟龙居丈夫出防系元运岂必似东门瓜圃南阳草庐君家太白山之东画梁烟雨春蒙蒙上淮淝兮度五岭鬼门铜柱悲途穷归来江南六七郡杖剑落落随羣公读书汶上少闲日结屋贑水多秋风父骨未藏母亦老布衣尘土行人同时乎时乎子岂终不遇乎君亦善河洛书防画万象知盈虚君亦善长行歌势压李贺欺东坡朝登霞气咽沆夜坐北斗窥银河千金入手弄瓦砾万语出口翻春波平生一醉动三日仙徒将种疑曽识几回梦得仲连与公瑾并驰銕驷随天跸烂柯棊洞賔墨能事相逢俱辟易材兮材兮子岂终不用兮
　　我不愿送君行爱君笔砚倾平生我不愿留君住男儿四十当强仕盛时天下文轨同万国轩裳满都市愿君走马燕山头一语动世旋封侯风叶兮飕飕江波兮悠悠丈夫万里更万里一饮百斗空离愁去兮去兮子岂非丈夫兮
　　赠錬师楼半云
　　楼师作室名半云人谓室与云平分吾知楼师不如此室与半云寓言耳半云之室如太虚我与万物为同居半云为物半云我物我半云无不可以我之静应物之动我得物体物备吾用是吾与真宰者同游不逐世态为浮休试往观乎歌台舞榭曽不异乎圃沧洲茍舍是而求入半云之室半云为之横防头
　　和送梁夀川之任南康医教
　　君不见眼前病癖无全人又不见杏林种雨年年新岂如梁君试医国手飘飘捧檄行青春行行东向庐江路星渚风烟彭蠡树双池看瀑九江晴五老闻钟乱山暮我怜民物疮痍深养生未必非其心元阳扶植起枯朽一草巳足酬千金莫辞印绶非君意虎溪未许陶公醉防看采药上蓬莱长裾曵破燕山翠
　　真州送别恱希云
　　欲别不别重相携别思巳逐寒云飞飞云一去不可得千村万落明斜晖回头望呉山满目青依依亦如送我望我去立尽风烟未忍归
　　送止照归古洪曲江
　　莫云飞上钱王台乱峯蘸碧湖光开六桥秋色看政好之子不肻重裵回百年万事烟雨过郷井一念终难灰浩歌归去送归去梦防楚水何时来
　　緑云洞　　　　　　　　　　　夀寕
　　緑云千顷堆琉璃雨洗烟霞生竒姿忽然变灭不可记月色照耀如天衣天衣拂石锵璚佩万籁微音出幽邃藻荇浮空积水明洞中緑云光破碎緑云反复为师妍师方宴坐交人天是身如云我何有云岂俄尔相周旋人间万事如转烛洞亦非云亦非緑此题此歌今巳多桑下浮屠不三宿
　　秀岩赠挺首座　　　　　　　　清欲【三首】
　　千巗秀出万物表下视乾坤一何小散华无路到诸天只许青山自围绕青山不碍白云飞丹厓岂逐春风老拟问岩中事若何春来拂晓闻啼鸟
　　香岩赠芷首座
　　旃檀香风满巗谷兰芳芷秀同芬馥万木千林竞献酬鼻观无闻心自足道人坐我岩之中徧身毛孔吹香风八万四千身众海互相渉入俱融通举一毛端众毛集一一香光翠云湿不出普贤毛孔中谁道心闻无路入
　　送真藏主逰台鴈
　　台山鴈山高且寒五月六月飞氷湍山形杖子既在握探赜自可资逰观危峯争为寳幢立线路或作羊肠蟠不知应真説何法但见花雨飞漫漫
　　大雪行　　　　　　　　　　　善继
　　之月岁庚午江南雪深一丈许衾禂斗粟何处寻冻卧饥氓不开户妻啼儿泣面西东天高聴卑欲谁诉去年一极旱火赤今年一极大雨注官仓私廪例空虚苍生何以守环堵西北风尘未尽消当道豺狼又含怒明年粟麦纵连云挥涕无从扣箕禹凭谁寄与东诸侯恤民有道无轻举君不见曩时桑大夫惨刻祗取身灭诛又不见只今曹黄须擢髪数罪怜渠愚
　　呉江长桥　　　　　　　　　　本诚
　　天险不可梯白石不受鞭空疑幻人试幻术神输鬼运来尘寰跻涛驾浪迳空濶盘结钩鎻金聫环又疑东海跃出万丈白玉虬挟风噀雨飞上天天高九万不得上翻身飞堕长江边苍云半湿琼瑶冷弱水不隔蓬莱境两岸遥分白月光中流压破青天影江吞湖吐水势雄南极地缺栖鱼龙桥成壮观夺天巧却笑造化无全功
　　筑城曲　　　　　　　　　　大圭【六首】
　　筑城筑城胡为哉使君日夜忧贼来贼来犹隔三百里长驱南下无一跬吏胥督役星火催万杵哀哀亘云起贼来不来城且成城下人语连哭声官言有钱顾汝筑钱出自我无聊生収取人心养民力万一犹能当盗贼不然共守城者谁解体一朝救何得吾闻金汤生祸枢为国不在城有无君不见泉州闭门不纳宋天子当时有城乃如此
　　和檐生春雨寒歌
　　十日春九日雨空屋贮寒寒色苦晓雪都成陌上泥暮云不见城东树所思今何防相去才几许独将寸心寄短琴琴老无暗尘土东风吹落锦一幅文章字字成金玉中有苦寒词词古声更悲赓歌我不忍上诉苍苍知俗眼瞳人乆生脂竞収尾遗瑰竒野禽乘轩士徒歩黄土被绣人无衣天公有意回春燠千林一夜生红緑长年呻吟卧掩门人生不解同草木君勿歌春雨寒我有两耳愁心百盘炉空叶已灰屋漏苔生椽檐声夜夜春水悬人间惟我与子同此味鬓髪未白书如山春雨寒歌一阕穷逹在天愁不得当时短衣夜半悲饭牛何如学取商颂声金石
　　夜闻水车
　　旱火秋蒸土山热新苗立死田寸裂西风何处送呜呜一夜水车啼不歇水车身作水中龙赤脚蹋龙怜老翁白水田头月未落千畦万畦云雨同流苏醉卧谁家子有耳不闻汝啼苦水龙水龙汝勿苦及物无功得如汝
　　次韵陈隲民惜春
　　金尊泻酒胡琴语白日长看华在树东风一夜来戯人老红飞尽江南雨劝君莫苦爱流芳红顔百岁终黄土山人眼底不见春古桧隂隂翠虬舞
　　出无车
　　出门便有路路与天长尽何处今日出门去不去去时吃苦不得住茧生脚背汗雨流草鞋穿破脚不羞大砂小刺踏入肉疼痛连心眉总蹙前村落日起孤客子苦饥还问宿归来资用无一存大悔三月不出门白面年少命运好连镳结驷隘衢道肻信无车一生老
　　僧兵守城行
　　驱僧为兵守城郭不知此谋谁所作但言官以为盗防盗在深山啸丛薄朝朝上城候防兵羣操长干立枪槊相看摩头一惊笑竹作兠鍪殊不恶平生独抱我家法不杀为律以自缚那知今日堕卒伍使守使攻受官约谓僧非僧兵非兵未闻官以兵为谑一临仓卒何如盗不来时犹绰绰敌人日夜徂我城示以假兵无乃弱我官自有兵与民愿放诸僧卧云壑
　　赠刘秀才　　　　　　　　　　克新【六首】
　　山之虎兮有爪如铁冯妇搏之饮其血水之蛟兮有牙如钺周处斩之服其骨君既有才复有艺如何落魄风尘际方今天子图治惟贤求闾阎谈笑皆封侯何不携书奏之蓬莱宫佩取金印如斗归山东
　　题马
　　伯乐不复作世间有马无人识騄駬服盐车垂首太行饥且驱驽骀居天廐身被文绣余刍豆吁嗟乎驽骀饱騄駬饥虽有千里将奚为
　　茅山沈道士琅玕所
　　仙人种玉茅君山春风抽出青琅玕万个森森翳云日下有芝草长防干九秋琼露堕瑶海鳯凰夜栖毛羽寒仙人时来琅玕下采芝斵玉和神丹丹成白昼上天去风鸣环佩声珊
　　送湖州潘总管
　　昔日五马来湖山千里俱蒿莱今朝五马去湖山千里皆禾黍五马如蛟龙大旱作云雨五马如熊罴逺塞驱豺虎五马兮璚珂不可攀兮将奈何
　　壮丁行
　　去年差壮丁驾船下海讨狂贼今年差壮丁荷戈逺戍河南北去年行者秋已还今年去者无消息去年壮丁初发时姑苏驿前江水湄长枪巨防各在手椎鼓鸣钲大旗爷娘顿足妻招手号哭向天泪如雨隂风萧萧黄尘飞日落哭声犹未已近闻河北新战平血流如海尸如城呜呼安得尽销天下之甲兵铸作农器驱民耕
　　虀瓮
　　先生食虀如食肉一日不食心不足淡然中有至味存鳯髓龙肝何足论昔者韩公有髙识五年太学朝朝吃后来易兰虽复知酒酣夜半一咀之长安少年那解此羊肉如林酒如水酒瓶羊栅须臾坏先生虀瓮长年在















　　古今禅藻集巻十四
　　钦定四库全书
　　古今禅藻集巻十五
　　明释正勉释性同辑
　　元【五言律诗】
　　送才上人再往湖南　　　　　　圆至【三首】
　　近闻归又岀何事迫身忙春路晴犹滑山亭晩更长竹枯湘泪尽花发楚魂香旧日曽行处因君思不忘
　　富塘
　　复澄澄长涵十亩清亦供贫者乐独以富为名水叶秋时死山苖旱岁生固应钟异气青树郁佳城
　　寄志胜上人
　　自説冬前至深寒信亦稀非知为事阻应怪与言违瘴月人南去花时鴈北飞危栏有斜日独望更依依
　　送张用鼎逰燕南　　　　　　　大防【十一首】
　　天上知名乆由来汉客星江湖歌白雪风露满青巴蜀须传檄燕山待勒铭壮夫期逺大不独抱遗经
　　次韵甯宣尉
　　将门三叶贵古劒削霜硎雾巻乌蛮浄风生碧海青投壶惊甲帐飞墨动云屏未惬清游兴松房聴雨声
　　送别二首
　　行役何时了宗门可罢叅栖迟无杜曲留滞尚周南渡水闻天磬登山礼佛龛百年重回首风栁正毶沙鸟高低语江云防续飞青山携手别秋日故人稀落落芳心在悠悠昨梦非歌长不用续鲸浪暗吹衣
　　赵大年小景
　　防苇仍摧雪寒潮不上沟扁舟从此去一衲更何求望逺支頥倦临流照影羞披图重有感空负五湖秋
　　庚午秋过淮安
　　百感何嗟及行人过楚州笛声今夜月云物向时秋古驿依城住长河傍海流天王南狩日曽此驻鸣驺
　　送人奔父防
　　死生千里别父子百年心泪尽黄泉咽愁来白昼隂云山通楚迥江水入淮深庐墓多祥应他年惠好音
　　过淮河口
　　水次千家市蛮商聚百艘徐元接壤河泗此交流乗传陪天使浮桮任海沤夜凉瞻斗柄想见上林秋
　　送萨天锡照磨赴燕南宪幕
　　萧寺留诗别高懐不负公江声元自急山势古来雄下榻疎钟雨登台落木风重来无几日除道避乗骢
　　送睢阳王德明辟内御史府掾
　　廵逺睢阳后遗风士气豪河经商邑壮山并阏台髙月窟求龙种天池集鳯毛辟书寕易致不用叹贤劳杨执中幼与予同舎自予去乡里一别四十五年矣乍见俱不相识承惠诗一首次韵谢之
　　勋业双蓬鬓江湖万里心扣舷山月近欹枕夜涛深多士懐东观何人赋上林只将上趣白雪写遗音
　　山居　　　　　　　　　　　　清珙【三首】
　　道人縁虑尽触目是心光何防碧桃谢满溪流水香草深蛇性悦日暖蝶心狂曽见樵翁説云边霅昼房
　　其二
　　红日半衔山柴门便掩闗緑蒲眠褥软白木枕头弯松月来先照溪云出未还迢迢清夜梦不肻到人间
　　其三
　　结草便为庵年年用覆苫纸松叶暗竹屋藓华粘麦饭惟饶火藜羮不防盐生涯随分过谁管世人嫌
　　赠端禅人黙持莲经　　　　　　清欲
　　掩巻转莲华寕论歳月賖未明穷子喻难到法王家雨露无高下根茎有等差头头开示处功行几恒沙
　　五日吊古　　　　　　　　　　大圭【三首】
　　楚国大夫去彭咸从所居祗今浮水马何防问江鱼异俗悲遗事离骚读旧书一觞川上酒斜日雨疎疎
　　世故
　　世故占星变吾生共月孤此时无梦寐长恐渉艰虞山色冝茅屋松花满饭盂素心将独往及早谢人徒
　　次韵生懐陈众中阮信道
　　旧逰陈与阮不见独成吟无复此聨璧为谁重鼔琴朔方文字老南国酒杯深今日风流逺令人恨满襟
　　高同知懐传轩　　　　　　　　克新【五首】
　　退食独关情商庭版筑生列星垂野大落月照梁明老去嗟何及秋来梦不成疮痍满天地霖雨若为倾
　　次韵答刘镇抚
　　茂陵旧公子气压阵云低一节临军幕三边息战鞞赋诗朝倚马起舞夜闻鸡为爱溪楼静重寻水郭西
　　次韵答苏太史
　　微雨作春寒兵戈道路难百年嗟逺别千里愧相看把酒花连席舲雪满滩水西官阁静文字更盘桓
　　留月轩
　　我欲留明月月行那可留金波流锦席桂影防琼楼斜隠藤萝石逺临芦荻洲长歌兴无极门外露华秋
　　送兰宣使还闽省
　　度浙春云尽还闽歳巳防恋亲双鬓白报国寸心丹使节云千里官船月一滩人生忠孝大来往莫辞难
　　舟次呉江　　　　　　　　　　善住
　　客路无际﨑岖何日平积烟迷逺树残照下荒城水宿先归港朝行暗计程长桥知渐近笳鼓隔林鸣










　　古今禅藻集巻十五
　　钦定四库全书
　　古今禅藻集卷十六
　　明释正勉释性同辑
　　元【七言律诗】
　　送建昌黄绮秀才逾淮教授　　　圆至【二首】
　　还山羞聴紫芝歌旅馆千门讲四科绛帐未悬知巳少黑裘渐敝阅人多秋风白下沾巾别落日青淮照影过莫对饭盘嗔苜蓿桑榆虽暖易蹉蛇
　　义塜斜
　　城阙千棺瘗此斜古堆新穴满平畲春丛乱哭鳏寡鸟雨树杂开啼笑花散骨已粘苔作肉痴魂犹认土为家何人薄莫焚钱去风卷残灰满柏丫
　　咏梅花　　　　　　　　　　　明本【六首】
　　见非恍愡梦非神雪后霜前分外真疎影暗消三防月半聨凄防独吟人歳寒揺落孤根在江驿荒凉往事尘碎嚼幽香清可挹玉楼无复更临春
　　玉箫起处暗惊神曲缓瑶防逸韵真泉石几年云冷鹤闗山万里月愁人香凝老树调风味影落寒枕隙尘檀板金尊乆岑寂微吟不减昔时春
　　目送空山逺驻神似曽相识倍情真半床素被铺寒玉一幅生绡畵美人入氷姿欺国色怅随哀曲黯京尘三郎正爱霓裳舞珍重椒房自惜春
　　花前月下暗凝神一鹤西来访子真苍鬓黯怜姑射面素衣夜怯广寒人大千世界迷香雾十二楼防鎻玉尘个里闗谁为问如何藏得许多春
　　征路愁迷黯动神穿林入谷自寻真亭亭有意冷移玉黙黙无言空怅人梦防阳防半云雨泪空青冢几沙尘余芳消歇繁华起野水苍烟意自春
　　水中仙子镜中神夜夜相携入梦真垄雁哀残埋玉地朔风吹老防蟾人寒添坝上双眉冻愁压江南几屐尘雪里不嫌清苦味一枝占防九州春
　　山居二首　　　　　　　　　　栯堂
　　乱流尽防卜幽栖独树为桥过小溪春雨桃开忆刘阮晩山薇长梦夷齐寻僧因到石梁北待月忽思天柱西借问昔贤成底事十年骑马聴朝鸡
　　白云茅屋草离离地老天荒更不疑樵径有霜寻药冷石无月了经迟青羝夜雪怜苏武黄犬西风叹李斯千古青编在天下流芳遗臭更由谁
　　商山四皓图　　　　　　　　普彦明
　　刘氏何如吕氏安尺书便尔闯重闗空将鬓雪惊龙凖不道啼红惨玉顔鸿鹄声寒悲晓殿紫芝香冷怨秋山千年犹昧深根术又落巴童橘柚间
　　黄河阻风　　　　　　　　　　大防【八首】
　　九域重寻禹迹荒喜聴县水夜浪浪中原迤逦河流壮元气汪洋地脉长万里风云来黯澹五更星斗下光芒我行不有神灵助风送天香自帝傍
　　送郭干卿学士赴奎章阁次赵鲁公韵
　　歳晏俄闻上国行安车可是莫年情早朝翠雾沾衣湿夜直银河入坐清社稷忧勤霜鬓短江湖归梦钓丝轻相携不尽丁寕语歌防骊驹白下城
　　新到建业次王继学侍御韵
　　翩翩笔势卷春潮自倚经纶答圣朝瀚海天髙霜鹘健沙堤华发玉骢骄只知鼇负三山重谁信鹏抟万里遥今日乌台还趣召聚观父老满江桥
　　潜宫
　　御榻当年小殿西龙光照地起虹霓蓬莱珠馆瑚树夜月瑶台白玉梯甲帐列营环衞宻兹按拍蹋歌齐代来故事冯谁纪只有年年杜宇啼
　　谢郭道渊以诗庆住新寺
　　住近城南尺五天眼看金屋防羣仙云霞海上无三岛风月人间即四禅父老多情思沛邑从官有意赋甘泉恩波不独新兰若麟鳯呈祥五百年
　　送杨文举赴江浙省宣使
　　冻解春泥栁未青騑騑四牡在林坰家声奕世推韩斗天上何人识使星黄阁盍簪春盎盎火城分直夜荧荧明年重对贤良防第一胪传出汉庭
　　赏心亭次韵
　　碌碌从人愧抱闗赏心应共鹤飞还孤舟野水东西渡落日长淮逺近山神鼓乍喧香雾合賔筵初散緑隂闲相思只尺长相隔一似河流九曲湾
　　次韵张梦臣侍御太子千秋日燕龙翔寺
　　天香一骑出燕山阊阖云开近可攀华渚虹光瞻斗极芒砀云气识龙顔纪纲呉楚东南重事业夔臯伯仲间燕罢题诗烟景莫松髙千尺鹤飞还
　　过安庆吊余忠宣公　　　　　　法智
　　浮图高出暮云低雉堞连云碧树齐茅屋人家兵火后楼船鼙鼓夕阳西大江千里水东去明月一天乌夜啼欲酹忠魂荒冢外白杨秋色转凄迷
　　山居　　　　　　　　　　　　清珙【二首】
　　吾家住在霅溪西水满天湖月满溪未到尽惊山险峻曽来方识路高低蜗沿素壁粘枯殻虎过新蹄印雨泥闲闭柴门春昼永青桐华发画胡啼
　　防赵初心提举
　　老来脚力不胜鞋竹杖扶行歩落华待月伴云眠藓石寻梅陪客过隣家粥香瓦鉢山田米雪泛甆瓯水磨茶今日为君时蹔出此心常只在烟霞
　　湖月简闲中　　　　　　　　　大圭
　　秋近清波荷叶圆叶隂疎处见青天偶临湖坐得佳树欲傍花行无小船林院鹤归山色外水亭人去夕阳前深知碧玉壶中乐一笑临风揖地仙
　　送王中丞赴浙西使　　　　　　克新【二十八首】
　　西湖氷泮栁初青五夜云天动使星乌府十年惊白髪黄麻千里下青秋霜旧柏隂连屋春雨高槐緑满庭衣绣重临邦士喜儿童骑竹拥江亭
　　送茅山王道士
　　缑氏山头醉碧桃茅君洞里奏璚箫林间放鹤归蓬岛月下骑鲸渡海潮石室云寒珠树老丹田春暖玉芝饶列仙琳馆成灰刼万里江湖酒一瓢
　　竹林读书处
　　兰家孙子读书防万个琅玕拥碧幢六月繁隂分岘首九秋苍雪堕湘江墨池暖浴鹓雏并圃晴飞翠羽双南国宦逰戎马隔月明归梦绕萤窗
　　送汪公辅防试兼简张祭酒
　　岁晏征车指帝阍鴈飞沙塞雪纷纷鳯皇争覩岐阳瑞骐骥应空冀北羣琼馆燕酣花作阵紫宸朝散马如云烦询祭酒图书府千里须传谕蜀文
　　送王尚书还朝兼简张学士
　　文采丹山一鳯毛呉藩徴饟独贤劳飞帆转海南风正曳履趣廷北极高花拥御筵歌湛露香浮官瓮赐蒲桃朝回为报张燕国莫把新诗夺锦
　　题清心堂帖巻后
　　山郭髙堂花木新夜虹穿屋结晴云绕床蛇蚓钟王字满架琳琅秦汉文笔冢秋烟迷鸟迹墨池春雨散鵞羣为怜书法湮沦乆乱后题诗独忆君
　　岳飞墓次刘治中韵
　　西湖水色映阳阿偃月堂连玛瑙坡方拥貔貅驱敌众岂期鹰隼被虞罗两宫天逺嗟何及中土沟分恨转多异代英雄同感慨酒酣弹劒一悲歌
　　寄唐伯刚防事
　　鳯麟洲接鳯凰池秋雨春云入梦思三尺光芒雷令劒百篇风月杜陵诗湖边跃马花迎节江上听鸎酒满巵底事淮阳徴不起空令野老望旌麾
　　次韵寄开元方厓禅师
　　我家黄髪大中郎文采多应雨露藏弟子凤凰吟总好故人蝴蝶梦何长清秋叶覆台前石白昼花深竹里床着处都縁龙象绕緑隂猿鹤识天香
　　次韵陈敬初员外留题三塔寺
　　南省郎官金马客使车遥驻郭西林龙宫乞水波涛险鴈塔题诗薜荔深世外烟花春烂漫云端幢防夜萧森十年海国论文旧风雨沧江辱屡寻
　　濮元帅别业
　　海国元戎鬓未斑归来拄笏看青山田园暮景烟尘外台榭春风锦绣间桐影连溪鸥卧穏桂香吹月鹤飞还碧莼丝鲙黄花酒时向樽前一解顔
　　题本上人望松图
　　丘陇青松天一涯兵戈千里未还家潮回沧海鲸波险路入丹山鸟道賖心逐孤云飞落日梦随明月上浮槎野夫亦抱终天恨何防相期赋白华
　　寄杜尊师
　　当涂贞士金门客孙子诜诜总鳯毛石室图书香雾合洞天楼观彩云髙秋风吹笛龙唫水夜月弹琴鹤在臯春雨一蓑苕渚上重攀铁鎻聴仙璈
　　送除上人之武林
　　雪花飞送浙江船歌防骊驹一惘然荆棘铜驼凄暮雨楼台铁鳯堕秋烟辽东鹤返尘生海石上人归月在川回首六桥杨栁外水光山色共晴天
　　初至檇李
　　通越门中逄故人爽溪桥上送余春燕飞官巷桃花老鸎啭江亭杨栁新行李风尘千里道緼袍天地百年身未闻淮海休兵甲回首闗山一损神
　　题山隂图送别
　　杖藜何处访幽居万壑千岩一草庐花发湖头兵散后船回谿上雪飞初风流逺挹兰亭防灵秘深探禹穴书歌罢阳闗仍进酒隔江鼙鼔正愁予
　　送帖尚书还朝兼简危叅政
　　临遣皇华选上班尚书持节下天闗江南王赋三年入海上仙槎五月还奏疏紫云开雉尾进图红日绕龙顔故人鳯沼经纶乆岁晩归耕何处山
　　送日本成上人
　　浮海东来一叶身鸥波浩荡孰能驯十年风雨南游楚万里闗山西入秦书寄蕃航归故国诗题萧寺送青春诛茅深入封禺底莫种桃花引世人
　　次韵茅经歴聴雨
　　秋来客里易愁生夜半灯前风雨声常恐浸淫禾耳出岂冝滂沛马头倾十年郡邑疲徴赋千里闗河苦用兵端是长官忧国计天时人事总闗情
　　寄题敞云楼
　　林杪飞楼对碧峯屋头云气逐飘风五更星斗朱防外故国山川锦席中华表月明归白鹤赤霄秋浄送鸿登临欲写江南意王粲当年赋未工
　　次韵顾仲瑛迁居
　　画舸载书随早春平湖雪消杨栁新黄鹄九霄不可致白鸥万里谁能驯谢安自是庙堂器元亮本非丘壑人圣主徴贤图治急未容便作耕桑民
　　登姑苏城
　　城上旌旗烟雾重树头初日出云红一溪鸥散桃花雨两岸莺啼杨栁风边塞鼔鞞终日振郷闗道路几时通江南春色浑依旧桑柘青青门巷空
　　岳飞墓次呉府判韵
　　湖上孤坟青草生一门忠孝擅嘉名力扶社稷还归正誓取山河不用盟先帝终天讐未复大臣欺国志中倾丈夫自昔皆如此感激英雄万古情
　　送集贤都事范文炳开赦还朝
　　紫色泥书下九天皇华直到海东边马行齐鲁山千里防渡江淮雨一川西掖梧连金井月上林花拥玉炉烟秋风归去承殊渥四牡工歌玳瑁筵
　　奉寄崇报仁禅师
　　行中禅师与予同生番易而长予十三歳早以径山书记主蕲之德章道化盛行于江淮间尝为苏长公祠堂记虞侍讲极称其文有史笔以辟难来江浙未几主余姚云顶近又闻迁绍兴崇报予以暌违之乆而喜其屡镇名山为吾宗砥柱于是诗以庆之且求教也至正十七年秋九月既望
　　故园人物乆相知今代文章真一防千里江山春草梦十年兵甲暮云诗著书芸阁虹穿屋行道松林月照池闻説高居隣栢府豸冠骢马共襟期
　　次韵答栁仲脩宣使
　　青袍白马南藩使解后江城三月初把酒流莺啼别圃倚楼飞絮落前除君趋大府才华盛我住空山礼法疎携手勿论乡国事十年兵甲复何如
　　次韵闻人德机同知追赋元正朝贺之作
　　五云春色满蓬莱丹陛旌旗日月开香绕衮龙青玉案花迎鹦鹉紫霞杯圣神有志宣光业经济何人管葛才此日鹓行犹在眼董生承诏自天来
　　钱塘懐古　　　　　　　　　越僧
　　天定终难恃武功不堪防泪湿东风百年南渡斜阳外十里西湖片雨中燕子来时龙辇去杨花飞尽鳯楼空倚笻曽向髙峯望山掩江城雾气笼















　　古今禅藻集巻十六
　　钦定四库全书
　　古今禅藻集巻十七
　　明释正勉释性同辑
　　元【七言絶句】
　　晓过西湖　　　　　　　　　　圆至【十四首】
　　水光山色四无人清晓谁看第一春红日渐高管动半湖烟雾是逰尘
　　送宗倜
　　送子江头水亦悲更能随我定何时垂杨但为秋来瘦不为秋来有别离
　　小
　　麻骨灯明竹壁疎更深人语在茅庐开篷縁岸去沽酒防火拨船来卖鱼
　　胡卢
　　胡卢河畔洗氊裘日日花香满水流嫁得夫郎爱官职去随太子取交州
　　女官墓
　　陇头死树丫微活路口崩亭脚半斜玉骨年深无祭祀变成蝴蝶扑松花
　　呉王庙
　　呉王庙近水边山壁上雕青鬼臂蛮白日炉中烟色变散成云气满人间
　　寒食
　　月暗花明掩竹房暮寒脉脉透衣裳清明院落无灯火独绕回廊礼夜香
　　懐本畅上人
　　畏寒一月闭纱愁髪春来半欲华松院晩晴蜂乱出故应山径有残花
　　芳塘
　　芳塘雨霁緑初肥折得青条串露归一树残花喧鬭雀红香满径扑人飞
　　寄恩以仁
　　风栁青青条叶新别愁江畔又逢春交情似我如君少一度相逢胜故人
　　见新竹懐兄姚江村
　　爱酒嫌官姚县令长年三径满荒苔曽因养笋添竹一月柴门闭不开
　　土木渡阻风
　　空林路尽见波澜轻桨何时掠水还日暮乱云如宿鸟随风片片泊庐山
　　憩青莲寺
　　花砖凝润午风凉日影莺声睡思长一阵打山雨过忽闻满閤焙茶香
　　初改黄衣
　　宣诏亭前受牒还御黄新赐满城看臣僧记得沙弥日齐着青衣上戒坛
　　山居　　　　　　　　　　　　祖钦【三首】
　　竟日间坐寂寥岩前稚笋欲齐腰幽禽忽起藤花落磵瀑飞声度石桥
　　夹岸桃花红欲然洞中流水自涓涓山家不防论春夏石烂松枯又一年【古德云山僧不解数甲子一叶落知天下秋灵彻云山僧不记重阳节因
　　见茱茰忆去年而词意相类全章无传故表出之】
　　桃源图
　　春暖洞门花欲然一丝风动钓鱼船莫言世上无仙客须信壶中别有天
　　过钓台偶题　　　　　　　　　希叟【二首】
　　奴顔婢膝走人间羞见羊裘七里滩文叔虽为天子贵子陵原作故人看
　　赠凯翁
　　曽飞铁骑破重围赤手鞭得胜归沙漠已成歌舞地自皤双对斜晖
　　竹枝词　　　　　　　　　　　智愚【二首】
　　隔水何人歌竹枝动人情思极幽微夜深转入单于调月朗风高听者稀
　　送别
　　欲把枯肠尽底倾出门不觉又叮咛径边松菊荒芜早莫待春风栁眼青
　　范蠡归湖图　　　　　　　　　溥光
　　功遂名成泛五湖知几千古擅良图向教勾践堪同乐不识先生肻退无
　　雪　　　　　　　　　　　　　明本
　　冻云四合雪漫漫谁解当机作水看只为眼中花未瞥啓犹看玉琅玕
　　客中得母寄布　　　　　　　　允恭【三首】
　　我母今年七十强独怜季子在他乡寄来新截机头布一寸丝麻一寸肠
　　舁母渡钱塘
　　母在篮舆子在途子行不上母频呼断桥流水斜阳外【一作西风落日荒山道】羞见寒林返哺鸟
　　忆母
　　霜殒萱花泪湿衣白头无复倚柴扉去年五月黄梅雨曽典架裟贳米归
　　牛怨　　　　　　　　　　　　僧宜
　　七十余城一战収归来只合便封侯火瘢未冷重加轭春雨春风暗结愁
　　初春　　　　　　　　　　　　无懐
　　暖信初回宿草根茸茸渐可借芳樽未须着意催花栁且为乾坤补烧防
　　偶作　　　　　　　　　　　　介清【二首】
　　风逓山花入袖香日长无事倚胡床乱红如雨春归去杜宇声声唤夕阳
　　莓苔徧地榆钱满院落无人栁絮飞信手翻书香篆冷夕光山翠上窗扉
　　经故人别墅　　　　　　　　　行端
　　门迳无尘有緑苔东风落日旧曽来白头道者今何在一树樱桃华正开
　　孤屿图　　　　　　　　　　　大防【十二首】
　　淡烟疎树月朦胧路隔寒潮断复通添个茅庵分我住明年飞锡海门东
　　风雨归舟图
　　中流鼔枻欲何之乘兴何如兴尽时蛟鳄垂涎风作横山长水逺暮归迟
　　古庙折碑图
　　古庙残碑野水村行人回首暗消魂遥天何许孤云没不尽青山万马奔
　　虞伯生学士以五诗赠一上人防见及一公将归蜀谒赵鲁公次韵
　　潜宫楼殿五云开云外青山万马来黼黻天容归化笔故应留待谪仙才
　　墨梅为冯仲实赋
　　林花瘦影月微茫风袂参差玉佩珰更觉微酸生齿颊千林烟雨待青黄
　　舟至通州夜雨大作
　　明日京华拂面尘穹庐如雪马如云雨声未忍孤篷别故遣萧萧枕上闻
　　次韵送廖天与
　　楚江送客暮帆开眼底何人识异材后夜月明潮又满青山空绕雨花台
　　鱼乐图【予作庵东园将谋退休而未能入居之希古禅师寄鱼乐图索题感而为赋】
　　筑室开池学放鱼旋萦九岛作江湖画图更觉烟波好野水寒塘雪苇枯
　　画马
　　华山归牧空龙种传得丹青十二闲前岁上京闻扈跸白云如见六龙还
　　百雁图
　　既集还飞水正深风惊葭苇乱拏音江湖尚尔防矰弋肻为传书到上林
　　赠了空羽士
　　劒光电绕苍厓裂阿母金盘进红雪携手一笑三千年更约乗鼇拾海月
　　寄西山李处士
　　毎忆西山水竹居秋风林影夕阳疎江湖正自无知巳底用嫌人索报书
　　寄茅山道士梁中砥　　　　　　觉恩
　　白云明月本无期君子长吟有所思鴈向石头城畔过寄书安用牧鵞儿
　　山中吟　　　　　　　　　　　清珙【九首】
　　凄凄茅舎新秋夜白豆花开络纬啼山月如银牵老兴闲行不觉过峯西
　　山厨寂寂断炊烟冻鎻泉声欲雪天面壁老僧无定力又思乞食到人间
　　玉堂银烛笙歌夜金谷罗帏冨贵家争似道人茅屋下一天晴月晒梅花
　　山风吹破故纸片片雪华飞入来添尽布裘浑不暖拾枯深拨地炉灰
　　茅屋方方一丈悭四檐松竹四围山老僧自住尚狭窄那许云来借半间
　　道人屋冷四檐竹长者门高百尺墙屋冷道人心愈静门高长者日多忙
　　题出山佛像
　　头髪髼松下翠微冻云残雪缀伽梨不须更问山中事观着容顔便得知
　　肘破衣穿骨里皮下山回首歩迟迟父王休遣人来问顔貌不如宫里时
　　送凌侍者囘浄慈
　　十里湖光浸六桥到时须着眼头高防堤风暖杨花落不是鸟窠吹布毛
　　送乡僧昱晓林四首　　　　　　维则【八首】
　　海雨吹花雪作堆那时敲我竹门开自怜水国三千里也有乡僧问路来
　　风沙风叶搅征衣今日江头送汝归西望故乡何处是楚天漠漠片云飞
　　乡梦乡愁我巳疎十年不见故乡书儿时聚首人如玉老大不知今有无
　　乡人问我几时还向道如今又入山一个蒲团半间屋呉松江上九峯间
　　赠弟仁逺入京
　　锦袍花映鳯池明玉佩光揺紫府青富贵着人如醉梦倚门慈母眼长醒
　　师子林即景
　　斜梅势压石防干花似垂头照影看白昼云隂天欲雪半池星斗逼人寒
　　登茅山天市坛
　　白云剪作瑶坛雪寒旭蒸开玉洞花山北山南看更好炊烟朶朶是仙家
　　一峯云外庵和韵
　　碧虹分雨半山桥桥下春雷巻怒涛老衲定回开户看隔溪开尽野樱桃
　　钱塘江晓渡　　　　　　　　　本诚【三首】
　　雨后青山展黛眉暖风无力去帆迟人家一簇临江岸緑树轻烟映酒旗
　　客中九日
　　小桥流水绕回廊独对西风忆故乡山崦人家秋色晚客中无菊过重阳
　　题友人壁
　　池槛水揺帘影动石床风引翠烟斜鸟声啼足忽飞去惊落半庭山杏花
　　和杨亷夫西湖竹枝词　　　　　僧信【二首】
　　湖东日脚欲投山湖西月出牙梳弯南北两峯船里看恰似阿奴双髻鬟
　　东边高楼红紫开西边青山翠成堆呉儿荡桨浪花里相赛唱歌船去来
　　闻杜宇　　　　　　　　　　　大圭【四首】
　　情知望帝是前生春尽江南忆锦城到处青山山有树如何偏起故乡情
　　戏成
　　城郭无心寄一瓢此身便欲老山椒山童忽报松花尽又逐扁舟上早潮
　　谢檄
　　谢檄归来卧白云秪今心事与谁论故人不似苍苔好嵗晚青青一到门
　　夜起
　　野人独卧山中屋夜半雨声清梦熟起来竹下一开门秋入千峯月如玉
　　白龙洞
　　古洞深沈莫敢窥隂森草木野云飞白龙何处淹头角天下苍生待汝归
　　奉答宣让王太子　　　　　　　克新【二十八首】
　　世皇枝叶茂千秋为国藩垣淮水头闻説府中賔客盛小山丛桂碧云稠
　　数椽茅屋数株松蒲榻高眠海日红不是贤王招不起山人只合住山中
　　逹丞相承恩词次张员外韵
　　金壶玉露逐皇华黄土重封识内家宴罢省门扶上马微风吹侧防檐花
　　名马西来蹴雪涛大奴重刷锦云毛也知不是寻常种千骑中间独尔高
　　寄三塔云海和尚
　　雨后龙孙过屋长半池疎影月微茫鳯凰巢在云深处日日衘花到上方
　　为清上人题竹
　　石湖春水碧涟漪湖上春风笋蕨肥十载兵戈归梦逺翠云深拥鳯雏飞
　　忆昔丹丘侍玉京百年江海未忘情春风林馆披图畵烟雨蒙蒙翡翠鸣
　　题畵
　　琪树连云雨露新半山楼阁拥金银锦袍零落风尘际岩壑莺花几度春
　　子真谷口春耕罢牛背看山更赋诗啼鸟一声茅屋外碧桃千树雨丝丝
　　人生只合江南住一曲溪山二顷田红稲吹香莼菜美春花秋月自年年
　　空谷云深山路遥一湾桃雨涨溪桥白驹皎皎人如玉几度春风长藿苖
　　山中宰相鬓毛斑两个青松屋一间草满空庭春昼永看云飞去看云还
　　万松深处一茅亭坐对匡庐九叠屏黄鸟出林春未老一溪花雨昼
　　霜落江山木叶空千岩脩竹夜生风莲华峯顶巢云客独自吹笙明月中
　　题斋小像
　　抛却朝簮下九天西湖风月一渔船芦花梦觉鱼龙逺又是人间五百年
　　题恢复初梅
　　雪消春色满天涯南北枝头总着花驿使不来归路断海风吹月照江沙
　　李焕章竹石居
　　解组归来贺监湖万竿脩竹一茅庐石根春树排云直花影髙连长者车
　　西湖景
　　苏子堤边杨栁春湖中箫鼔畵船新谁知歌舞繁华地囘首东风吹战尘
　　山色湖光雨后天两边楼阁丽苍烟酒船歌管随烽火花落花开啼杜防
　　次韵顾玉山题杭上人芭蕉
　　山寺春深积雨余坐看花影上堦除新诗吟罢无人到只向巴蕉叶上书
　　次韵答唐伯刚断事
　　平湖落日照渔汀风起槎头欲挂罾城上倚楼看明月河东词客水西僧
　　题赵清献公图送赵知州
　　携鹤归来自蜀山画图今复几人看秋风江海旌麾逺霜鬓萧萧铁面寒
　　隠居图
　　战马多刍战士肥总抛逢掖着征衣首阳商岭无人到几度春风老蕨薇
　　辋川渔乐图
　　华子冈头辋口庄桃花春水涨沧浪先生投疏归来早半世功名一钓航
　　画松
　　长向庐山劒外看大夫应合拜秦官女萝倒挂丝千尺万壑风霜几嵗寒
　　墨兰为中上人题
　　鳯去岐山杳不闻美人空复忆湘君春风九畹香如海纫佩归来倚碧云
　　题画
　　江树花残隂满津移舟隂处理丝纶春醪如蜜鱼如玉谁管飞龙是故人
　　赠夏君美同知
　　十载中呉战伐多使君谈笑罢干戈汉廷封拜论功爵羞杀征南马伏波
　　车溪道中　　　　　　　　　　善住【四首】
　　苇白茅黄溪水清倚篷闲看浪鸥轻板桥横处人家小脩竹参天落照明
　　范蠡祠
　　越国谋臣呉国讐如何庙食此江头扁舟载得蛾眉后却作三江汗漫游
　　张翰祠
　　季鹰倦作东曹掾千里思归独向东鲈脍莼羮暂时事不知尘世几秋风
　　陆防祠
　　闻説松陵此度过长虹偃蹇卧晴波往来不见天随子落日西风有棹歌
　　春草池　　　　　　　　　　　法坚【二首】
　　雪消春色满江沱芳草纤纤覆緑波最是高阳池上客狂歌无奈醉时何
　　亭前脩竹浄漪漪烟暖沙头杜若肥一夜雨余春水涨白鸥日日到柴扉
　　越来溪【在呉中】　　　　　　　　半颠【二首】
　　九闗风月醉倾城歌笑声中有甲兵却是呉王自亡国枉教溪受越来名
　　琴台【在灵岩山】
　　几弹石上五云深挑出湖波片月心外有声谁解聴一山春树晓莺吟
　　元【五言絶句附】
　　适兴吟　　　　　　　　　　　合尊
　　寄语林和靖梅开几度花黄金台上客无复得还家
　　米元晖江山秋晚图　　　　　　大防【二首】
　　红树冝秋晩澄江媚落晖扁舟如唤我莫待白头归
　　画牛
　　草暖犊子肥牧闲牛耳湿谁知荷簔翁风雨租税急
　　桐下井　　　　　　　　　　　大圭【二首】
　　晩风吹银床萧萧古桐树时有新汲人瓶携落花去
　　江晩
　　长天鸟飞尽两岸芦花发何处一舟来清江上秋月六言絶句附
　　无题　　　　　　　　　　　　大圭【一首】
　　树影半明月虫声一夜清秋我意浩然千古人间总是闲愁
　　书斋即事　　　　　　　　　　本诚
　　迳逺松篁蓊郁日长庭院清虚大贵莫过学道至乐无如读书













　　古今禅藻集巻十七
　　钦定四库全书
　　古今禅藻集卷十八
　　明释正勉释性同辑
　　明【五言古诗】
　　和陶渊明九日闲居诗　　　　　梵【四首】
　　闲居爱重九使我念陶生但取杯中物不贪身后名季秋霜始降向晩月初明草际乱虫语林梢残叶声踈篱采丛菊小嚼扶衰龄美酒既满樽一吟还一倾田园自可乐圭衮何足荣贵贱各有志好恶吾无情所以君子懐悠哉岁功成
　　和渊明仲秋有感
　　皇天分四时白露表佳节最爱潭水清犹如镜容彻蟾蜍岀复没络纬声欲絶静卧深夜起仰观众星列流水可嗟吁附势非俊杰身即大患本家无长生诀且餐篱下菊兼吸杯中月
　　和渊明新蝉诗
　　新蝉何处来鸣我髙槐隂流水欲入屋好风自开襟床头一束书壁上三尺琴琴以散哀乐书以通古今所幸车马稀非邀里人钦虚名如北斗有酒不能斟纵洗爰居耳寜知钟鼔音陶潜初解组苏轼未投簮莫改麋鹿性常懐烟嶂深
　　送董国贤任奉化州别驾
　　沧江风露冷緑埜花草腓天逺孤鸟没海深众流归髙贤少许可盛徳方瞻依昨旦欣来聚兹晨怅言违直因山川近良免徒驭悲握手多交旧名藩借光辉疲民望已深别驾未可迟簿领有余暇道路不拾遗
　　次韵寄答江子寛先生　　　　　来复
　　采蒲涉东涧褰萝度西林凉飇激清籁孤懐郁如沈思君何许邈在三山隂草树飒已秋感此岁月深髙标不可挹何由散冲襟荧荧匣中剑浪浪爨下琴乖时不敢售价重千黄金寄君道路逺况复多妖祲防当惬良遇坐石青瑶岑扫花弄朝日逍遥论夙心
　　空城雀　　　　　　　　　　　宗泐【二十三首】
　　啾啾空城雀恋恋空城曲朝傍空城飞莫向空城宿草窠乳子成土翻身浴不随鳯凰逰不畏鹰鹯逐野田岂无黍太仓岂无粟食粟遭网罗食黍伤箭镞丁寜黄口雏饮水懐止足岁晩虽苦饥全躯保微族
　　江南曲
　　泛舟出晴溪溪回抱山转欲采芙蓉花亭亭秋水逺心非樯上帆随风岂舒卷但得红芳迟何辞岁年晩
　　短歌行
　　白日去茫茫清川流浩浩有生能几何少壮忽复老王母蟠桃花萎红不成好扶桑半摧枯枝叶堕瀛岛仙人王子乔两如秋草况闻安期生形容亦枯槁汉武与秦皇一生空自扰短歌咏至言庶以安懐抱
　　挽歌
　　隂风起枯杨寒日照衰草丹旐辞中堂輀车即周道亲戚及隣里送者皆素缟一归长夜台万古不得晓忆昔盛容仪被服懐美佼今来朽腐余复为蝼蚁扰富贵与荣华灭迹空中鸟彭殇久已沦不知谁夀夭
　　从军行二首
　　草枯马不肥风烈衣尽破建牙帐外立枕鞍雪中卧仓黄火伴惊校尉防兵过
　　防霜下髙城哀笳破新弄孰使耳边来惊我还乡梦家贫子尚孩寒衣复谁送
　　襍诗五首
　　羣邪可干正众枉能矫直萧条孤生篁隠忍在丛棘白璧竟何愆青蝇自懐慝公论茍不存孰辨夷与跖伯阳西度闗仲尼东浮海道大无所容一身置何在兰蕙秋风前芳香竟谁采天道自茫茫知命不复悔栖栖止百年赫赫向千载
　　吕梁险可逾太行危可陟如何方寸间中自多荆棘尊前生白刃舟中起敌国一感睚眦瞠报之甚仇隙咄嗟难与居俯仰隘八极思欲凌风翔恨无凌风翼
　　祸福无定在倚伏谁先知于事既难料在理亦罔推西伯称大圣羑里却见縻况居千载下风教日已衰愿君畧形累所存心不欺
　　鲁连天下士片言能解纷千金博一笑永絶平原君髙蹈东海上巻舒若浮云清风散八表继者今谁闻
　　采芹
　　深渚芹生密浅渚芹生稀采稀不濡足采密畏沾衣凌晨擕筐去及午行歌归道逢李将军驰兽春乘肥
　　冬夜忆清逺道初二兄
　　夜深霜气寒窓月皎如烛鸣鸿尚遐征孤鹤亦惊宿念我平生亲怅焉心曲四明是何处苕溪如在目异方讵能通逺道何由缩十年无一字嗣音如金玉白发渐欺人晤言安可卜
　　寓兴
　　水草冬不死岂为寒所侵岩松风力劲嵗暮青满林念彼苦节士艰难持素心虽存太古撡惜哉无知音守中固有道庶为君子钦
　　柯生耕读轩
　　耕田村外归抱书下读读书期业成畊田待秋熟一饭充朝饥所愿良亦足圣贤日相亲志不在干禄白水涵春陂青灯照茅屋宠辱吾不知门前羽山緑
　　出峡图二首
　　瞿塘水如马五月不可下两舟何处来披图一惊诧前行稍趋平势若闲暇者后来方履险众篙不停把岩回古木披峡束哀湍泻嗟尔驾舟人安危在撡舍
　　披云卧丘壑凌风脱笼樊芳节忽已迈朱明照前轩嘉树滋以緑幽草萋以繁丹藿耀庭户黄鸟啼林园兰泽凉芬起髙厓朝日暾俯聴石潭响仰看鹓鹄鶱佳期托县圃遐想逾昆仑临川有长叹冀与智者言
　　松石室
　　青青山上松凿凿山下石移来近禅居窓户生秀色室中老比丘怡然坐终日转境不在遗观心了无得疎雨洒崭嵒微风动萧瑟所适不自知何有喧与寂
　　雨花台送客
　　梁朝雨花台近在城南陌不见讲经人空林澹秋色登髙俯大江目送千里客白鸟下沧波孤帆逺山碧
　　送大彰徐博士还钱塘
　　白髪出都城青山引归防凉风江上秋惊涛海门夕老骥厌长途倦鸟思敛翮芙蓉白露零惆怅逺行客
　　其二
　　流水出山外固不如在山孤云度天际眇何时还伊余岩下客于今乃尘寰逢君一长啸人生有谁闲
　　其三
　　累懐湖寺逢何时江城防况当秋夜凉明月坐相对来日非今日握手复一嘅相别无逺行出门即天外
　　偶地居
　　偶地即吾庐絶胜树下宿不在千万间安居心自足古人三十年辛勤乃有屋我无一日劳何必较迟速燕坐白日闲青山常在目明月到床前更深代明烛几有寒山诗兴来时一读十日不出门满堦春草緑
　　赠安古心还山中
　　子来能几日遽有还山想长笑轻别离一防晨独往旧房清涧阿夜雨新泉响门前嘉树林隂隂夏条长即此人事絶遂尔长偃仰得句林花开弹琴山月上萧散世念踈澹泊道心朗白驹空谷中谁能复羁鞅何彼势利人劳生在天壤
　　泊平望　　　　　　　　　　　宗衍
　　计程息劳牵日晩江路永连樯如有待聚泊就村井沙明鸥羣囘月出人语静心清独不寐况乃风露冷因思往来客终日困驰骋得非衣食驱无乃縁造请吾人方外士素志慕箕頴胡为淹水宿混迹问鼃黾丈夫别有念此意谁得领人生未闻道如何卧烟景
　　赠月池上人　　　　　　　　　圆珂【二首】
　　邀胜拟开池池成月临水月非有意来水亦无心止洗鉢鸥不疑为霖龙忽起筭沙是何人南游问童子
　　赠幻寓上人
　　闻道解脱人幻身随所寓有縁月临池无心风过树御寒摘露荷行道修芒屦呼应甘马牛死生任朝暮逢僧懒问禅叠足非求悟祖意眼前花田衣机上布忘吾境自间了课沙应数樵采同往来水云或散聚十方一念周万刼片时度笑我老化城因师开觉路
　　寒夜　　　　　　　　　　　　戒襄【二首】
　　繁霜瘁庭草长风振园条闭户惜余晷拥衲坐中宵流月澄清影过防沉寒潦道人木石心不随时物凋
　　薄暮丘中晩晀
　　薄暮雨乍歇眺望云物饶山川日欲落众鸟归林遥数粒甘泽雉一枝足鹪鹩有水不洗耳无松寜叶瓢盘桓丘壑内皇风挹唐尧
　　山隂徐烈妇诗　　　　　　　　守仁【十首】
　　我读太史书遂知徐烈妇英英闺中柔落落气如虎为妇当徇夫为子当徇父生托结髪情死共一坏土寸铁镂誓词全身赴火聚观其仓皇际出处心独苦使有徤士力执仇在掌股既无生夫术一死眞自许有生孰不死尔独得死所日落青枫云天黑巴陵雨长歌烈妇诗悲风起林莽
　　趣上人萝壁山房
　　我懐云林居夐在萝壁下幽花落窓扉秋藤覆檐瓦重峦紫翠深中有忘机者壁观坐来久风骨更潇洒声沈万境寂妄遣百虑舍何事支道林区区犹爱马
　　题三香图
　　英英栗玉花的的梅矾蕊依依兄弟情脉脉诗人意草木本无知殊根乃同气我读淮南谣临风发长喟
　　题风雪归庄图
　　北风号枯林寒云没西岭归翁雪满笠欲渡愁日暝孤舟断矶下惊浪无时静遂令世外人感此畵中景
　　孙仲善黙斋诗
　　知白贵守黑处寂在忘语道人得此意澹然保冲素青山昼掩霭白云暮来去欲觅全椒居落叶迷行路
　　题沈文举窓岫巻
　　淮州有髙士落落无常居辛勤五载间始就城边庐开窓俯西野纵目聊自娯青山望中来白云与之俱迢迢芳树林濯濯朝雨余良时防佳朋尊酒散襟裾岂无荣宠念穷达各有途山来不必麾山去不必呼万事贵偶然矫饰非良图疲尽子孙力可笑愚公愚
　　题孝子周仲南巻
　　萧萧庭前树入夜风不息秋声飒然来孝子情更戚陟岵念劬劳虞江无极精灵隔泉壤欲见那可即蛩吟寒气深鸟啼月华白起望东南云哀歌楚天碧
　　咏适可斋
　　贤达处寰中何往非我适营营闾井间胡乃自劳役陶公辞五斗笑傲乐无极二疏散黄金都人重叹息所以髙世士去就眞自得聊持一壶酒独醉松下石可人期不来长歌海天碧
　　陈桧【在松江芦浦静安寺世传陈祯明间所蓺唐人有重双桧诗宋徽庙取之雷震其一国初犹存焉】
　　菀菀双桧树传闻自陈时陈时不可信重此根株竒下有左纽文上有再生枝天寒两龙角月白双鳯仪空山风吹雨木客夜题诗
　　鰕子禅【昔有僧知俨者性放逸防渡江值渔者乃贳鰕一斗掬水啖之约酬以施赀弗获渔者怒仍吸水吐活鰕还之人皆骇异故名焉】
　　尝观髙僧传心异鰕子篇今游静安寺目击鰕子禅老禅真得道迥然息万縁聊复示幻化遂夺造化先秋风响幽壑逸思凌云烟自怜非槁木忧世常悁悁
　　追和归源老祖山讴　　　　　　普庄
　　长林悉凋落刮地霜风吹道人不出山终年无所知一心既空寂万法将焉依海门明月上冷照枯松枝
　　杂诗　　　　　　　　　　　　道衍【二十六首】
　　仲尼昔在鲁里呼东家丘谁知百王师圣德与天侔要令臣子惧笔削成春秋遗经劝后来一变乃从周
　　祖龙并六国势大莫与争欲愚世上人肆暴坑儒生羣经化灰烬法令从吾行剧政若牛毛哀哉苦疲氓鸿鹄骤一举四海如沸铛不逢赤帝子天下谁能平
　　翩翩豪逰子锦衣耀青春时来洛阳陌走马不动尘百金一朝尽惟仗劒随身气骄谁敢犯睚眦犹杀人遇主固应难何由树竒勲白日倐而逝青云志莫伸有恩非不报不报妇人仁
　　幽花在深井夭夭艳春早独有儿女怜不及路旁草一朝凉飇至繁枝尽枯槁自絶生处偏非是色不好
　　志士守苦节达人滞言苦节不可贞言岂其然出处固有定语黙非无縁伯夷量何隘宣尼智何圆所以古君子安命乃为贤
　　威鳯不常有来时必覧徳祥麟不常生待圣乃一出二物非最灵应世曾弗急堂堂美丈夫寜肯事干谒际遇防有时何湏重感激
　　杂诗
　　夜蛩鸣已寂隂火焰凝寒寥寥林莽间悄坐复何欢掩巻念同心去我良防难不忧山川隔但伤日易残何如东流水写此长恨端
　　拟古六首
　　同心复同邑一防还一欢如何去万里杳杳防靣难昔为比目鳞今作孤飞翰日夕虑不息离绪入云端揽带未暇结腰瘦伤围寛兹时在逺道霜霰日已寒谅无同心友谁为劝加餐
　　良辰念难遇开筵当绮户防我同门友言笑一何膴素弦发清商余响绕樽爼缓舞出呉姬轻讴来越女但欲客醉觥筹那肯数流年叹焱驰有力谁得阻人生湏欢乐勿使长辛苦
　　晨露散庭树众叶何旖旎繁隂蔽阶除蔚若张
　　緑绮行将掇其芳欲以贻彼美彼美与我违迢遥万余里微物固非珍意逺亦可喜奈何时不待徒使人兴喟
　　还车明发靡靡经山谷念兹道路难况彼时序促昔惊桑叶枯今顾蕙丛緑荣华非可贵飘忽即
　　过目人能保贞徳流芳亦自足毋将日虚弃腐化同草木
　　逺行惜无侣防防出都闉不念人减旧但见墓多新松楸未成拱樵木已侵频悲风日萧萧逝魄岂长存踟蹰起归思寜免泪沾巾
　　林坰气萧瑟歘惊已深秋月色生夜寒象纬光不流零露团衰蕙居人念重裘蛩声阶下泣雁影波间浮嗟彼意中人脩涂苦淹留谅非乐新知遂令弃旧防箕斗去虽逺牛女防有由浮名蹔时事不如共绸缪
　　寄谿上诸友
　　独坐白云深常懐二三子幽斋俯花竹长溪烟水迢迢不可到恻恻那有已寻访定何时短櫂秋风里
　　送友人之松江得曙字
　　潮来沙碛平月落海门曙汀蒲转风叶堤栁摇烟絮江头春可怜天涯人独去有歌送君行无酒留君住雪浪没沙鸥云帆出江树回首读书堆青山不知处
　　分金墩
　　夷吾坐穷乏叔牙计余赢托友心相知义重黄金轻得利讵敢私当道分还平独遗一坏土尚寄千载名和气产灵草秀色常青青至今往来者因之感交情
　　和徐一防逰龙山
　　前山低易登后山陡难度乱石碍僧扉丛筠隘樵路行行倦欲歇寜待日西暮
　　味苦诗为一初赋
　　甘腴众所歆苦毒吾乃喜味之曽勿厌八珍同其美箪瓢能久如钟鼎岂常尔昔贤有遗戒刀蜜不可防愿言膏粱人于斯当染指
　　石经山【并叙】
　　石经山在燕之范阳郡峯峦秀防若天竺山故称曰小西天隋大业间有法师静琬者处是山愳圣教有难不能流通于是发愿募縁敦工凿石为板刋造一大藏经储积于山以备其后法师首刋至唐贞观初仅成大湼槃一部而法师乃卒其后子孙绳绳化亿万人乞钱粟刋造余部歴辽与金然后完此一大藏贮于岩洞者七地穴者二洞以石门閇之穴以浮屠镇之自隋唐辽金及元碑碣森列照映岩野然而累经干戈无秋毫之犯洪武二十一年岁在戊辰春正廿一日也余奉防往观念法师之愿力宏大坚固是山之泉石灵异清胜故赋是诗镌于华严堂之壁虽未足彰法师之幽光庶以纪兹行之岁月而托其不朽也诗曰
　　峩峩石经山莲峰吐金碧秀气钟题胜槩拟西域竺坟五千巻华言百师译琬公惧变灭銕笔冩苍石片片青瑶光字字太古色功非一代就用借万人力流传鄙简编坚固陋板刻深由地穴藏髙从岩洞积初疑神鬼工廼着造化迹延洪胜汲塜防虞犹孔壁不畏野火燎讵愁藓苔蚀兹山既无尽是法宁有极如何大业间得此至人出幽明获尔利乾坤配其徳大哉法心吾徒可为则
　　金太祖武元帝陵久经荒圯近奉诏修防歳时致祭感而有作
　　金源古肃慎太祖当龙兴灭辽如反掌想见武且英呜呼大宋国在徳不在兵未遂并吞志五国即殂崩瞻彼涿鹿山埋玉起髙陵长松拥夜台重峦蔽佳城秋风嘶石马夜雨泣山灵芜没已百年今幸遇皇明蒭荛不敢入楸梧喜再青岁时营一祭亦足慰幽防
　　送防西堂还武林
　　昨朝武林来今朝武林去流水与行云何曾知去住鴈送秋风帆蝉鸣夕阳树怅望天东南青山何处
　　偶防栁庄袁寺丞
　　同居一城中经岁不获见云山千里外信知难防面今朝忽相逢握手情眷恋呼童急置酒丁寜休厌劝要湏醉复醉觥筹奚暇筭此防岂易得但恐聚即散彼此皆皓首沧桑顷刻变与君且尽欢莫问日蚤晏
　　笠泽舟中读陶诗
　　扁舟泛烟渚凉猋袭我裳推篷坐其下四顾心茫茫斯须展陶集讽咏殊未央俨同千载上携手游柴桑先生得真乐厥志出羲皇囘视晋宋人万万空相望况彼后来者应多瞻孔墙身栖草泽中心存名利塲乃欲学其言儗和诚斐狂未谙织组工何能云汉章里妇效西矉可笑丑愈张应物趣颇合子瞻才足当允言究臻极二子在其旁伟哉梁萧统至论何昭彰于焉天地间万古垂休光
　　夏四月余因清理佛教事自燕还呉客于西麓主者家事忙不暇问于花木也今嵗后山复生灵芝庭兰忽结实秋海棠多被豪取余课佛之暇因感而赋
　　猗猗庭下兰花开正春日幽香自袭人乃有君子德讵知雨露滋今年结其实青青疑佳果园丁曽未识何如南畆稼可给饥人食为物不适用虽贵有何益
　　其二
　　娟娟秋海棠人言断肠草神农有图经谁能为稽考处隂乃荣茂近阳则枯槁其毒过于鸩不经亦可晓如何富贵家盆盎争寻讨不畏能杀人但爱顔色好
　　浒溪
　　青山两岸分夕渡舟横口夏雨欲生莲秋风先到栁声残烟寺钟香余茅店酒相见无别人唯逢耕钓叟
　　山中读书图为刘仲言作　　　　古春【十一首】
　　金门有名士奉使东呉境鹤亭一相逢秋水双瞳炯云在山中时读书画方永微言浩难穷妙理黙自领流泉和松风疎帘度花影所贵惜分隂唯学务三省悠悠圣贤心克念斯可景矫首懐故居白云在峯顶
　　次韵送阳峯瀚南溟法师
　　我闻仙居好更爱阳峯名峯头路十里峯下田一成深林多古树冬夏常青青花明鸟偏乐境静犬不惊南溟僧义虎道泰心自寜委蛇泉石宰廓落湖海情神襟秋水浄冨贵浮云轻观光上京国一锡东南征长干龙象地花雨从天零飘然回故里恐寒鸥鹭盟江光相掩映山色如逢迎临池写新作词源三峡倾松花堪作供竹萌可为羮余香溢齿颊梦寐心亦清西湖一相见尔我方识荆长天好风月涤虑同细评
　　送朂以纯住长庆寺
　　珠峯郁葱茏髙絶人所仰维时春雨余步屧縁云上路转胜地盘泉清筑琴响黙樊观化元妙阅恣幽赏空言动微遐瞩倚虚敞晴花落绯衣宵灯金像旷刼累已消照世心独朗道源本非遥超然谢尘坱
　　琴清为胡若思教谕作
　　微飇洒练衣空庭夜寥泬凉叶生露华澄江上新月冲襟澹无营孤桐白雪天秋万籁鸣霜清百泉咽冥鸿度湘云威鳯出丹穴至音听者稀幽思自超越怅然一长吟乌啼漏声彻
　　题赵子华复亨堂
　　人生宇宙内眇然若浮埃万化吹槖籥一气成胚胎隂阳迭消长否泰相往来得舆固为喜剥庐奚足哀满盈若弗戒天闻速如雷寒霜凋众卉阳和在孤梅我歌复亨咏蔼若登春台
　　寄前宝林相本空
　　飞云度江去琼林化为棘山空流水间而我继斯席松低鹤无巢苔深虎留迹苍烟莽成虚鸟啼四山寂缅懐行道彰尚遗防头石花落春雨余幽迳望行屐
　　钱克敬雪石轩
　　锦山一片石太始雪犹冻春风吹不消晓霭欲浮动秀出蛾眉尖影落罗浮梦劲骨梅花清古色莓苔重积銕信愈坚抱玉羞自贡炼作五色云将期补天空
　　醉琴巻
　　碧香非所嗜緑绮能醉心泠然万籁作中有太古音妙弹不须指趣在山水深清风动寥廓白月流中林子期如可遇铸以千黄金
　　殊别峯习静巻
　　疾雷破山岳大风扬波涛百川相荡潏万窍争怒号道人闻自性六窓锁猨猱喧寂两忘念月在中林髙
　　张无为画秋原晩趣为陈主事作
　　草木变黄落青山慰迟莫斜日下晴川归云翳髙树石田秋雨余茅屋溪深处过桥一行吟悠然得真趣
　　三笑图
　　天子临浔阳逺公不出山胡为遇陶陆过溪开笑顔匡庐髙九叠峻絶不可攀畵图写遗像清风满尘寰
　　慕萱堂为王显之赋　　　　　　景隆【三首】
　　北堂母已倾萱草何荣荣昔借以忘忧今反为伤情萱草年年发母去无归程衣线虽已缓杯棬润如生几囘梦寐间恍闻机杼声觉来不复覩怵惕徒萦萦
　　千金乡为峡石管用和赋
　　嘅彼千古人其心尚髙义黄金岂足惜友道重交契所以千载间余光照青史视彼蚩蚩徒邈焉不可拟尚有百世孙流风仰先世
　　覩谷村
　　海昌有遗民环居沧海湄揖让存古风读书憩茅茨澹然忘外营髙志干云霓开门见双峡顿觉心神怡岂独陶渊明赏菊南山陲
　　题靖节先生像　　　　　　　　大冏【四首】
　　浊酒熟湏漉黄花老当采安得同懐人维时惜无在夙念赋归来亮节终难改吁彼好爵縻劳君空有待
　　寄大宗幻庵法兄
　　长宵不能寐况闻寒螀泣起来视天宇开门月华入美人隔我遥情肠自煎急安得弭攸思露下成独立
　　挽溧阳华处士
　　秋风江上来撼我庭前树而闻处士亡遽尔惊失措吁嗟复自云莫不由乎数时易在暄凉物荣百新故家业付子孙已矣何足虑
　　送中书胡宗蕴归葬母
　　若人懐重忧仓忙就吾别衔哀复致言葬母心归切即晨戒征途凉风吹裋褐野草何萧条流泉亦呜咽峩峩芙蓉峯秋色半明灭霞麓最幽竒便房啓深穴封植谅已终凭髙望金阙
　　自诫　　　　　　　　　　　　鲁山【二首】
　　眼将防就枕肠觉饥即食物我陈两间化毋均埏埴人唯草一茎随时恣生息百年苦无多矻矻劳心力龙驹毙良材翡翠伤羽翼贤哉塞上翁心不计得失
　　春有冬
　　于年春有冬于日朝有夕漂泊旅亭人忽尔归来客堂堂七尺躯明明梦窟宅青史数行字荒丘一片石人间竟无頼地下终何益但图此生容入穴免逼迫若知养心术无欲乃良策
　　目澜洲　　　　　　　　　　　广原
　　何以悦吾目变化惟有澜目澜知有举可以明性湍源委罔不逹沉浮两无端彼动吾独静动静何相干
　　徐郡侯白泉井　　　　　　　　明秀【五首】
　　长啸下海门北望徒耿耿清风安在哉遗爱犹鼎鼎白鸥野水阔黄鹄青天迥逹人应不泥持此为心境当年甘棠树今日白水井勿剪勿伐心以汲以引绠徳泽流无穷江汉共绵永
　　冬日朱井南宅社防
　　郊外冬日晴梅栁含春景岂知柴墟里践作礼义境翽翽社中客同赴仲容请尔叔竹林贤素髪已垂领光泽襄阳公归闲二疏并付翁驾鹿车溪翁泛渔艇紫峡来沧洲髙风等箕颍落魄刘将军横槊惯吟咏青徐宪副驾不用仆夫整西臯鲁郡伯诏养迹已屏缁衣杂绣衣云泥交刎颈迩来合余欢花间延日永爱此风俗淳耕读墟落静比屋总羣从百口同一井晩来山翠寒天末秋鸿影田家浊酒壶罄饮烛可秉
　　畏厓谢医士嵇秋涧
　　畏厓将及晨上已岁甲申起视天南北凄凄作吟呻失势不我知竹林动星辰堕地二三丈呵防若有神衣裳足风露庶以全其身窦犬惊吠云山莺仍唤春走迎嵇秋涧造化囘天眞连日投剂如气转洪钧负君千金报怜予百年贫徒能心怏怏秪是语谆谆还持铁拄杖一笑山花新
　　东庄
　　早作日未出暮息日已没辛勤生事防全家但力食所愿官长清于时省差役春禽如催耕寒蛩若促织篱落荳花开堂前梨枣实手把种树书百年犹一日
　　感事
　　喙乌搏鸡雏翼翼鸡母防孤儿悲惸独顔色失其怙黒风雨益暗同过前溪渡茫茫春水深骨肉不相顾
　　山居志感　　　　　　　　　　永瑛【五首】
　　江鸥只驯水野鹤不受笼孰云游方士肻为尘所防风清紫芝谷月白青莲峯学道虽未晩寻师吾逺从
　　其二
　　嘉蔬植我园好鸟巢我树树枯鸟惊栖园荒蔬委露寒气肃山林新芳飒然故物理有固然于何起欣恶
　　青春少年子
　　五陵从豪侠两都曜青紫骢马挟朱弦王门衱珠履出入恃宠骄煇赫骇朝市借问山泽癯何如少年子
　　苦哉行用朱西村韵
　　我儋愿无储不愿年饥荒饥荒民薄敛无粟充太仓我心愿无欢莫使民悲伤悲伤有行役子去母断肠淫雨苦不止乃为万物殃重云昏六合寒日惨无光忆昔汉诸郡黔黎仰龚黄刑罚不茍施格言挫豪强草木亦被化熈熈皆春阳道傍无拾遗岂闻有豺狼缅懐千载上挥涙沾我裳
　　结交行寄友
　　古人重结交结义不结金今人重结交结金不结义小愤争锱铢大伦废天地愚者固不知达者寜无媿吾慕漆园人挥金如砾弃三子崇淡交允作金兰契
　　邹东廓祭酒见寄九峯集赋答　　法聚【三首】
　　世道日以隘龊龊防埃尘缅懐九峯士凌畧丹梯云笑傲俯十虚煦然寰中春天风振寥廓机发灵眞妙道皆神竒讵云患有身饱啜贵酒淡薄味自珍
　　题赠天元图意
　　采芝白云谷邂逅苍髯翁手防紫笻杖来自峩眉东谓昔楞伽巅失脚尘海中茫茫不知返日月如转蓬既掷丹霞笔不卧维摩宫穷心鸡足岩了法知所宗再新拈花防一笑宇宙空浩刼入弹指谁始谁为终
　　明愼下山示之
　　我怪青山浅汝怪青山深关关黄鸟雏卑飞下髙林风尘一囘首白云隔遥岑寰区苦炎热毋息恶木隂
　　杂诗二首　　　　　　　　　　祖福
　　北风吹征衣天涯暮何之阻险川途迥道周多菉葹凝望陟髙冈极目见海湄海宇旷且深黄鹄飞鸣悲愿言附逸翮万里长相随
　　鹪鹩栖一枝适愿不求余偃防在满腹安知海荡如既无旷达懐寜免世所拘阔哉漆园吏逍遥示通衢斯人吾所慕乗运逝见疎
　　屛迹　　　　　　　　　　　　士墨
　　道路森蒺藜溪山且髙卧白日无所为读书欲寡过闲云任去留习静以为课芳春不知晓幽梦鸟呼破白头庵【台山行者生而皓首神异颇多嘉靖初居此故名焉】　性善
　　皤然一老叟来自无何有手擕紫节蔾飘飘鹤随后两鬓带秋霜未拟年多寿隠显翠防中樵牧传之久乞食向人间结庵倚山阜紫气拥厓巅丹砂煮星斗乗兴入蓬莱相寻不相偶题诗细咨询遗踪果非谬
　　匡山寄是堂　　　　　　　　　果斌
　　独上香炉峯峯髙豁人目下有千尺厓寒翠生松竹忽遇餐霞人丰神朗琼玉青林石作牀丹峤云为幄此心本无尘清飇安用拂
　　过嵝山房赠李文饶先生　　　道林
　　秋髙云半晴鸟语山斋静来访丹丘人闭户辜清兴瑶草发幽香白云见眞性拂衣还梵天杳杳闻鸣磬
　　送伍九亭归安福　　　　　　　方泽【二首】
　　木落初履霜临河送将归流波一何驶北风吹征衣相见苦不早相别即逺道君当志四海我今空山老我有千金珠系君罗衣光华谅不冺庶表长相俱
　　方山人研山见过
　　故人鸿飞客弃家如濯洗托身凌霄峯誓熏无生理心逺藿食甘形虚褐衣美目中无完人颇许寒山子昨来多与偕光华映冠履窃恐素丝化幽芳自今委
　　和答沂亭蒋佥宪　　　　　　　正念【五首】
　　渊明黄菊林李白青莲寺草杨子庐卖卜君平肆四老眞达贤千秋慕髙异丈人乃其流乡党式幖帜
　　与璞上人叙别
　　楚人去已久谁献山中英不闻歌白驹但见来青蝇而我尘土恶之君河岳灵酒杯愿须臾离思长冥冥
　　过南洲孙山人
　　彼美南洲士馥馥秋兰芳举杯酌素月散髪歌沧浪风露夜何其轩盈水中央永言去城市结意在川梁
　　北征
　　冥何萧萧白日忽已晩游子行不归北风衣带缓层氷川上交舟楫力难返原野雪复盈马仆同时蹇旷荡父母期门巷日夕逺兄弟本连枝岁莫亦分散胡为好名爵营营自羁绊岂无髙山登山高望应断感彼陟岵诗忧心转烦乱仰首鸾鳯翔鹓雏得相将囘首兰桂列疎逺必成行览物各有以于焉独无伤叹息失循步沸然热中肠安得春风萱树之临北堂安得棠棣花比立含辉光眷言沐休徳锡类永不忘
　　兰谷
　　幽兰当青春空谷寄白日念此山中人鸣琴坐瑶席春花何纷繁秋草讵狼藉荇带风色柔荷衣露香缉览彼众物情因之申叹息缔交良在兹佩服同金石
　　林居杂言寄同志　　　　　　　圆理【二首】
　　芙蓉谢春华霜姿耀中洲鸳鸯念俦匹孤栖何所求崇兰委深谷杕杜生道周万物各有时百川无倒流感之伤我怀端已义所仇顾瞻逺行客谁肯结绸缪请为林壑交得与尔同游终岁混樵牧聊以忘世忧
　　送别友人
　　江水东北流凤凰西南翔念子丈夫志遨游之四方平明发车骑肃肃临周行河梁一分手感此离别长谅无凌风翰送子俱逺扬愿为帝乡云从龙成报章
　　古今禅藻集巻十八
　　钦定四库全书
　　古今禅藻集巻十九
　　明释正勉释性同辑
　　明【五言古诗】
　　绀圃即事　　　　　　　　　　眞可
　　卜居在野旷寂无尘俗想疎钟深夜闻六根泻清响昼读天竺书幽窓思忽晃犬吠桃花隂麦浪人来往最爱晩雨晴空林返照爽
　　知希诗赠王徳操　　　　　　　徳清
　　象未易覩太音非可闻巴歌压雪曲下里排阳春楚人疑鳯鸟仲尼哀麒麟岂不为世瑞所遇非所亲耳目素不接谁能辨其眞太牢尝海鸟章甫资文身投之非所好忧悲増苦辛俗习固有常贵贱安可论洗耳颍水阳髙蹈东海濵漆园固有托讵不懐所珍之子抱竒思翩翩邈风尘迷方日已众防言难具陈抚膺发长叹曲谁为信出关岂慕逺遯世甘沉沦良由知者希所以称至人
　　读顾九华知非厯　　　　　　　希复
　　大化罗万殊所至由乎一善善而恶恶圣人体其极厥是既有归一非炽然立所以在蘧瑗朝思继夕惕行年殆五十顺逆始具释事至輙随行无过与不及贤哉华山子视之以为则著书曰知非洞然明我迹永垂金石言式昭彼邪慝
　　扫长水大师墓雪　　　　　　　眞谧
　　同云千里暗雨雪七日多祗树珠交结古塔银嵯峨南圃余旧业庄严复如何蹑屐独自往樵采蹊径讹鸟雀絶不喧草木亦已皤前修有遗迹长水窣堵波积素表梵行坚氷喻尸罗伫立遡年岁四百春秋过窃忝眇逺孙埽除倚中阿运帚拂其上风起摇松萝右绕复再拂弥天曜羲和清浄本自然斯言良不磨
　　赠陆成叔　　　　　　　　　　洪恩【二首】
　　志士不偶俗甘与贫贱宜栋梁弃不録轮囷先容资闾娵不自铅华贲戚施举世事雕镂荆璞反见遗骐骥絷其足驽骀实先之所以阮步兵乃有穷途悲茫茫四方塞眷言欲胡为
　　重阳前一日姚使君招集绮霞阁
　　阿阁峣空翠俯瞩江汉流云际表楚岫水痕落呉洲丹楼映霞绮芳气飒然秋感彼黄花候坐理南山悠娯君丘壑趣赏我物外游百年慨往逝六代堙沉浮何如饭薇蕨聊暇以消忧
　　招隠诗　　　　　　　　　　　僧悦【五首】
　　踯躅心自夷恬此欲安之秀木回芳薄秋兰媚幽姿云构希千章贵足适一枝严霜凋飞荣良无百岁期
　　懐友
　　天际有眞人幽懐在深谷憺然物虑遗适此天下足冠葢四方来珊珊曵鸣玉静啸月中闻山水发妙曲
　　志感
　　招要良不偶寄托有深縁髙步陶逺右放神羲皇前空林倒夕景絶壁飞寒泉寂寂龙象居述志在虚
　　题清华馆兼讯何令升
　　恬愉闻在宥止遽见素非欲至世乐是此劳者务达心境自闲达境心自悟明月濯濯来清光满庭树
　　宛阳送呉用卿
　　振迹发竒况宛雒多嘉猷君子惜寸隂尺璧非可酬金石结交亲骨肉岂等侔江河日夜驰天地古今浮丈夫局四海朔雪凝貂裘寒苦松栢姿千载懐殷忧
　　赠云东　　　　　　　　　　　法生【二首】
　　佩芳须佩兰采山须采芝之子白足流炯炯珊瑚姿啓我离垢言遗我青杨枝欣然意自防执手平生知维时岁向暮盈野多菉葹子行望林壑予亦从此辞
　　杂诗
　　天壤一逆旅日月双转毂髙鸟翔层霄野兽赴逺谷今我鲜人累在众恒幽独朝来川上坐暮向云中宿往者逝不留来者讵可卜阳焰非眞波畴能侣驰鹿天秋肌骨清叶落霜气肃引杖起游歩盘桓抚松菊谁谓林室静鸟雀喧下竹谁谓知赏希明月入我屋越此醉梦关生事良易足驾言补我衣舂我新刈粟
　　古意　　　　　　　　　　　　法济
　　翩翩双幽鸟雏时即同林依依三十年宛转多好音相将养羽翰遂得殊众禽朝来天风起飘上嵚岑一飞一追随饮啄丰至今既遂凌霄志安问衔环心
　　览镜　　　　　　　　　　　　徳胜
　　山人无镜照自谓顔色好一朝忽照镜却讶顔色老日月迅飞电学道自应早君看桃李花无言亦枯槁
　　谢友人惠米
　　香积厨无烟何以留云水谢彼宰官家餽我蓝田米香生白玉馔光灿青莲几伴侣共禅悦人天同法喜
　　哭伯母呉贞妇
　　伯母七十四一病归窀穸孀居五十三辛苦披巾帼父兄欲夺移泣涕沾胸臆之死矢靡他骨凛秋霜白教子不徙迁事姑慎朝夕恒曰未亡人事亡心如刺此道古今难谁为勒金石吾哭伯母词五内空煎廹
　　防荡山观瀑布
　　赤城下南走爰有神人宅龙防佩嘉名合沓芙容国生烟羃层峦大海洗石壁日出逺水明云吐长天白仰观众峯攅森罗若牙防瀑布县虚空奔流亘千尺蜿转玉虹翔光辉寒电射谡谡髙松鸣凄凄团霰掷喷沫散轻雾停影纷裂帛日迷风雨秋嵗凛鬼神夕回飇应呼至乱洒衣与帻谷声一何长湱如仙掌掴倒阚不测渊怒龙安可逆我昔逰匡庐观泉巳惊魄对此神冥冥归来尚辟易
　　杂诗
　　落日迫西崦吐月衔东岛逝景故悠悠人世漫浩浩所思耿中情忧愁惄如捣宴防苦不常容顔徒自老子有鼓与钟勿伐亦勿考一委沟壑中身名腐同草
　　秋夜与罗吉甫同赋
　　夕露鸣蟪蛄秋风动杨栁嘉苦不常芳华讵能乆野老话东臯故人依北斗亲疎贵与贫身世无何有真境总防心万理弗挂口感物木偶形抚化栁生肘写此石上琴醉以山中酒
　　燕中述懐留别诸友
　　乞食离江南一鉢四千里厯苦见道心未能了生死所以事叅游云山杖藜底礼足曼殊台掉臂燕昭市不识诸王侯独念数君子世事等空华年光逐流水闗河落日昏城阙秋声起破衲风尘中故林荆棘里长揖归去来殷勤谢知巳
　　过云山居士淡泊斋　　　　　　法杲【十三首】
　　金阊与毘耶不隔数武地何物是尘劳有生随所寓檐花破喧寂野鸟窥真趣岂其善声色转向声色避况彼随縁流定动超凡虑胡必匿烟萝然后为归计空斋淡泊名吾知有深意世事从其烦孤云自迢递
　　乐府杂曲八首
　　瓦砾满阶头羣儿打阶口争在输赢前掷在输嬴后马头十分髙马头十分低下与红尘接上与红尘齐女儿啼得伤傍人争断肠口口哭前夫心心迎后郎朝菌不终朝刘生最明透路死路头埋荷锸随身后耕笔非其时不若去耕野抱瑟倚髙门取笑吹竽老世忌捉花茎毒蛇伤手足更有练虵翁阿娇贮金屋蛇质化为龙其文终不变岂非尧心腹犹是跖顔面新月日就明残月日就暗君子与小人中间影相滥
　　山居杂咏二首
　　人情独尚烦天道从来简白璧不全身黄金能换眼破觚贵复圜欹器惟嫌满深井汲秋云讵知吾绠短寒蛩泣东壁哀响流西馆疎花夕露滋弱草繁霜剪良哉宋玉悲过隙秋阳短对兹风木音因伤嵗时感
　　所思二首
　　仓庚方始鸣倐焉届秋杪蚤嵗事行役踯躅悲衰老脩途逺游奔生死良苦恼负兹结髪亲于邑殊难道空牀有余尘征路无常饱嗟嗟人之生不及鸳鸯鸟王事敢云疲投欢苦不早恩情日以衰奚啻如秋草草枯萌有时佳人觏无期凉风一何厉旦夕空嗟咨嗟咨复嗟咨涕泪纷如丝
　　贱妾委空房曷不霜与霰良人天一方顔靣寡相见岂无机杼劳终嵗不成绢岂无室家私徒抱衾禂恋睇彼女牛星一夕犹欢防咄嗟夫与妻永隔平生面一苇信可杭勿曰阻河汉秋风幸旋归曷辞繁露思彼故人心肠似车轮转悲思夜未央目断双飞防汉广莫可渉故情中道裂惜哉不见知巳矣劳中热吁嗟复吁嗟蕙帐空凉月
　　赠庄我同山人　　　　　　　　　如愚【七首】
　　人生各有志奚必贵与富不作人中龙即作书中蠧不作极宠媵即作未嫁媍日月蜣转丸天地虱处袴芥子大形骸须弥山忧怖佛性穴鼻鍼尘劳线难度世縁刀尖蜜防之恐伤误获饱号良田足用称武库安歩当髙车不愿乘殷辂穷交得良朋免生势利妬尔家庄先生逍遥真足慕
　　赠别刘毘邪
　　本无縁而防岂有情而别为交深而思苦念异乡而同客栁叶虽巳青杏花犹未白问君何时行或者在三月寜结无情友不交有义人无情易解防有义难分身花有并头莲鱼有比目鳞此岂怯孤单天分义所亲所亲而欲疎安能不霑巾
　　赠丁元甫司马
　　寸樊可鞠雀奚能系鳯凰况御鳯凰者凡羽焉颉颃蹄涔无蛟龙蠛蠓犹望洋况驾蛟龙人庸鳞岂同行嗟嗟蠓与雀得志骋榆枋蛟龙及鳯鸟失路转彷徨云雨有时防天地信翺翔蓬蒿无计取本非类所妨物各有其志时各有其方不以此易彼达者勿凄怆
　　其二
　　海深借众流山髙赖积尘鹄翔托徤翮龙飞恃潜鳞吾生天地间岂无知心人勿以一寸屈变尔尺蠖伸勿以九鼎坚磨尔志磷磷百川在瞬息荣名非所亲取乐当及时谢彼嗷与狺
　　皖山杂咏
　　白云出山泽肤寸可成霖奈何市井徒枯槁甘其心白云亦自贵每与泉石期莫逆两无心何所不见知可怪尘劳者入山采石华不知白云意徒谓林泉嘉林泉无白云石华色不殷白云有大惠世人那知恩白云岂求报但畏有识笑笑彼白云姿林泉徒照曜苟防白云意林泉亦有趣诲尔岩穴人慎勿中道弃
　　赠縁如上足【縁如为雪浪师之孙】
　　我从尔祖游尔年仅驱乌今尔为大僧我称老苾蒭虎生三子必豹鹰生三子必鹞尔祖桃李门墙孰执任公之钓橘不度淮鸜不过济越鸡伏鹄善胡能洗上徳哉人示尔窾啓曽师仲尼伋复师曾尔年茂壮尔志凭陵庶几异日水寒于氷
　　秋兴　　　　　　　　　　　　明旷【二首】
　　大火倐以逝凉飔动幽林飞霞骋竒姿孤桐落秋隂愿言纵芳躅擥秀歴遥岑髙视破宇宙旷焉开我襟灵籁妙激羽何必筑与琴感此事媮悦聊复送长吟之子出世者俛仰増遐心
　　过城南友人
　　侵晨理幽筞出郭寻旧盟河流緑于染髙栁风蝉鸣我友雅好事书画纷纵横契赏忽云暝凉风归途生
　　寄如安兄　　　　　　　　　　性熥
　　紫芝方晔晔罍耻未全贫贤哉商山皓宇宙靡冬春无闷征实徳隠约贵眞纯所以穷达士不与世情亲
　　其二
　　莫买武昌鱼鱼腹无尺书逺望衡阳鴈鴈足空踟蹰亲交在异方何以慰居诸永言保明德胶漆不相如
　　暮春懐仲连居士　　　　　　　广制
　　忆昔隠士居斗室浄如涤竹香入幽窓林翠流虚壁云与戒身闲月印禅心寂言寻野寺僧扁舟泛芦荻
　　题古村图　　　　　　　　　　智舷【六首】
　　仲夏喜无事披图探野趣不离方寸间写出几村树逺山势重叠近水光吞吐鸟道入髙冥人家在烟雾闻有幽栖士乃向此中住溪口挽钓船草际横樵路伊人去巳久逸韵宛如故掩映屋东西萧条旧桑圃至今有松菊如昔零霜露
　　简道可法兄
　　顷读蕉上咏畴不尔倾倒言外托防防拙中寓大巧咏歌巳臻此赏识应不少如何壮齿时不得展所抱遁迹此湖山忘机如鸥鸟白云与往还童子日围绕长者未弱冠次者髪覆脑更有六七人聪慧益稚小有时瞰师出非蛮即鬬草礼法未易闲天机不欲矫若问祖师意当下无不了相知寡老成孰若此防好百年俯仰间取足便烦恼目前苟可娯此外一齐扫
　　题管仲姬山楼绣佛图
　　须知相好身不独鍼锋现松风即佛声山月即佛面当时管仲姬高窓作此观
　　题画天目松
　　鳞脱叶疎短骨立枝孤瘦偶防好竒者和云移出岫百中难有一保得如兹秀唯有竹与梅可结歳寒友相与饱霜雪幸不如桃栁谁为传此神决是首阳叟贞心而劲节余人未必有
　　夏日南庵诸子见过二首
　　偶然憩南野髙防欣古木室中晤言稀树下坐忘独枉棹来故人逗浦看新竹深林长闭门丰草髙于屋何物歀素心愿言宵炳烛
　　野处虽巳适久不闻髙咏炳烛夜何短含毫晓未竟凉雨原上来洗我竹林净荷池涨莫知松檐溜可听小舠勿遽还出浦风波劲
　　南还金阊与海师夜坐　　　　广化【二首】
　　我从江上还师在丘中住白云本无自那能诘何处淡淡云水姿悠悠客中味惜别半载余月明在庭砌梅香岸上花悬我枝头锡不减东归音壮我南行色念兹良夜永徘徊不能寝因之发长叹薄世良为警坐剔孤灯寒春风洒苔席愿言盟此心双眸青歴歴
　　晓发江上
　　北人车马便南人舟楫惯不辨路何从行行迫清旦水禁有严官星灯飞驿传客瓢冷如水早巳辞征翰一道平江行仰视星河烂帆破水中烟冻解沙头缆去留何所营家山薄云汉日月疾如驹流光不容线归乎复归乎天地悲迟晩
　　送雪竹还楚　　　　　　　　　大
　　送子霅水郭寒江正何物扰离情长短亭边草草緑长亭边萋萋没逺天心牵随草色同到楚云前
　　挽钱母夏太君　　　　　　　　成觉
　　木落霜景凄寒风惨蒿里俄登清献堂独惋夫人死吁嗟双玉麟泣血溅流水囘首顾愁云悠悠何处是同钱抑之陈防常寻郭外诸寺　　通凡【四首】
　　二妙青云姿偕余发幽兴风日殊清和郭外览名胜欲觅昔所遗渡溪且穿径寺破僧转贫碑荒字难认水西鸣磬残林杪落霞剰三匝绕浮屠无生愿言证
　　寄顾善长
　　鹪鹩栖寒枝鸾鳯鸣高冈鹪鹩愿终止鸾鳯图翺翔因以中道弃两地徒悲伤忆与子别离草木千山黄今见河栁青使我抽衷肠之子逺驰驱岂不懐故乡故乡有知巳念子常徬皇
　　胥山曲
　　行行复行行敝屣一何缓不嫌胥山遥但苦白日短
　　渡水吟
　　渡水为寻山寻山为逃俗望山可怜青弄水可怜緑
　　惜别防伯阳　　　　　　　　　如能
　　山中有佳景四时趣非一云霞任徃来花鸟无得失偶与赏心人闲步兴逾逸坐石理残经窥林看月出岂知良晤难久要不可必分手即今朝相期定何日因想防时迟元是别时疾
　　法相寺　　　　　　　　　　　圆信
　　古佛千峯下凌云何迢迢空生栢叶香不逐秋风凋车马任来去溪山总寂寥了知心无我示现若芭蕉
　　鹤林别业　　　　　　　　　　明贤【二首】
　　碧梧好顔色专待鳯凰栖鳯凰不见顾落叶委青泥人生有才质整驾攀云梯良防失遭际踟蹰白日低
　　其二
　　秦王防青山青山走不顾白日销雄心雄心倐如雾我爱竹林贤七子久巳故对月洗心愁掬水弄明素
　　自蔡里登缥缈峯　　　　　　　大壑【三首】
　　首旦集扶桑亭午别下蔡鸡犬无絶声崖泚有余槩遗蜕仙灵遐探尠凡辈泠泠水一湾湖泖舒襟带伊昔感离宫歌舞竟安在丹实垂芳林青壑泻灵濑飞凌云端纵目穷海外襄城辙立迷悬圃路非隘河汉悲无梁都邑俨浮芥安得飇车来招予出尘界
　　夜渡胥口
　　夙懐洞庭志奄忽逾中年姑苏织徃来肆眄凌湖烟天呉驱石尤几度不得前安知形与神从此遂蹁蹮既结餐霞人采芝商山巅栖与净域一揽不欲旋分卫众香林郡邑寜足宣秋飇忽禅序客兴随变迁苹香醉宿鹭蓬影惊飞鸢四顾莫辨野一指浑迷天银汉湛于洗金波流欲然率尔崦嵫外圆魄翻虞泉呉歈厉清响楚调发灵篇渔子喧辞渚榜人争聚川感君缔好情犹为梦所牵
　　自包山寺入毛公坛
　　萧晨不能寐肃轸从游豫澄溪厉浅深碧岭逆烟雾井渫瘗丰莽坛荒森道树昔惟虚牝间亦有刘根寓安知穷岩里寜絶化人遇林端湖影翻石侧溜防沍影旷不接歴胜想所度丹橘剖瑶霜朱草涂白露仙驭飒流飇天阶止跬步囘首徒兴悲游方焉所慕
　　杂诗　　　　　　　　　　　　斯徳【二首】
　　翘翘椅梧树孤高出林杪凉风吹一叶大地惊秋早星火夜西沉白露被衰草寒暑互相寻繁华岂常保缅想人间世羣动纷扰扰随分得逍遥鹏鷃同为乌莫大于秋毫太山谓之小舜华岂不荣大椿有时槁万龄同日暮达观甚明了海水变桑田下筹有神老二仪或崩坠人心悄悄惟有学无生刼尘一时扫
　　咏史
　　仕宦贵荣名结交狥知巳知巳者为谁陈余与张耳二贤克缔欢一时咸仰止相慕何其诚相期许偕死白刃起睚眦衔怨于没齿肝胆一燕齐久要焉足恃古来金石盟孰能善终始管鲍安在哉陈雷无复起淳风久不振世道日頽靡懐古心悠然感叹胡寜巳
　　雪霁　　　　　　　　　　　　方择
　　浦涘敛宿烟檐际照晴雪日出视东臯夺目寒光洁偶将拄杖去人迹径尚絶何处啼鸟声防翠露嵲
　　屏居山中寄南湖诸法友　　　　灏
　　弦断犹堪续草败犹能緑每叹人不如云亡难再复伊予感实深无生念转笃窜身岩石间含眞而抱朴止渇有清泉疗饥有黄独虽乏旃檀香埜华常馥郁所契良难忘引领劳双目畴念菰芦人足音响空谷
　　杂感　　　　　　　　　　　　如晓
　　鹦鹉调好音久系樊笼里鸥鸟无美声江湖任飞止本是同卵生巧拙分忧喜岐路何纷纭已学叅寥子
　　出林【有引】　　　　　　　　　　正勉【三首】
　　予堕地十四年每念生死遂税驾五浊顶礼法王越三载祝髪追赋一章以谢故知兼自励曰非林卧人矣
　　林卧十四年读书徒潦倒试翮培风迟俟河白日老不见日及花黄昏落蔓草所以水月姿杖锡出林早
　　顿悟
　　巳处空华界未作空华游寄书辞猨鹤倜傥蹈三洲自负空诸取物色非世求囊琴贵无涉水贵虚舟
　　亲【并引】
　　先父母生余兄弟六人伯仲皆成立食贫予最防钟二人爱防巳丑歳疾疫我母弗禄而父亦相踵下世明年四月感念生死出家胥山之古刹身为释子业尚兼儒每诵蓼莪之什澘然涕窃自谓子于父母生养死人子恒职今既失生养而双柩露一隅更独何安越辛丑歳星冉冉一周矣乃以事谋诸伯仲俱以贫力不堪襄事又一载为壬寅冬余有方外游欲速酬前愿然又未能卜地亡何有从兄者悯余孝思指祖茔昭次可权厝予曰生寄死归何地非权乎遂罄衣鉢之资办塟具因思禅衲不欲立文字破白业之戒然此一段苦心又不敢同沦黄壤况诗出性情之正昔贤所不禁于是僧而诗借文字以纪事纵有败实之议余心甘之矣
　　昔遭家不造天步膺多圯骨肉既分崩恒产荡无纪束髪方外游一鉢为耒耜防防越故步孤云任生死弱丧十二年耀灵急飞矢忽因囘飇驰转蓬归故里风尘拜双柩衔悲不能弭六子非令人埋骨无寸址蓼莪化伊蒿瓶罄罍为耻遂捐分寸畜拮据营旧垒秪欲栖游魂不贵图龙耳缅懐鬻身贤负土奔若驶厥冬卜日执绋氷雪里长恨抱终天苦海悲无底光仪蔑见期心戚如齧指爱水竭涕泪白云徒陟屺生当未成童曷解羞甘防死则为桑门丧礼不庀葢棺论富贵臧否定没齿一坏当佳城万事苟巳矣赍送无劒遗纪年聊树梓鹤归乏华表奠亏坛壝薤歌拟白花啼鸟述哀诔灵气通硖山孝思流长水余亦电露命胡能守禋祀须凭清江神年年荐芳芷
　　寒山访雪谷师　　　　　　　　智舷
　　寒山太湖东六月雪埋坞时有天耳师巢居类巢父春秋未半百气骨自高古清泉冻连底蹲石怒狮虎此中除梅花无物入岩户
　　四言附
　　梦萱堂诗二首　　　　　　　道衍
　　其萱阳阳形于我梦落月屋梁俨觌母容我侍母侧笑言雍雍恍惚不见痛伤奚穷
　　韡韡其萱翼翼其堂有禄可养母矣云亡伤母之亡如剚我肠夙夜靡寜雨泪其滂
　　焦山讲塲未竟有僧欲解锡归檇李因作此诗以
　　送之兼戒之也　　　　　　　　法杲【四首】
　　回风弄江江色上岸船深浪髙笑语中断【一解】苍巘叠足红尘折腰毕竟飞锡何如挂瓢【二解】良眸瞩天寒碧万里试一捏间花相乱起【三解】于弹指间云颿瞥开白月在树囘头影来【四解】层渊毓珠颓璞韫璧摧光敛华合啄三尺【五解】狻座俨肃拈花聚徒巳破顔者归欤归欤【六解】
　　送空云
　　云物乃幻迹何西东倚空现质灭还从空【一解】金沙飞光落日满渡呉关楚关祗隔春雾【二解】舞櫂发艇彼何人斯开波弄沫乘流去之【三解】霞天之根朶朶绀色匪江禽形是衣裳裓【四解】沙阔树短山遥水穷踶跂斫额峭哉东风【五解】
　　米珠谣
　　西星而东南星而北孤防肖鬼丁壮司贼拦街者青挨门者黄妻孥在路父母谁汤身乎身乎何时殒乎
　　其二
　　日煎煎风猎猎断苗根杀苗叶朝炊防暮易子朱顔皴白头死白头何足惜人儿讵为食
　　赠余君献　　　　　　　　　　如愚
　　上天须龙行地须马治帛归工韫玉待价子抱材天寜攸舍惶惶黔首危若倒悬摇摇社稷载覆载顚大人格君子其勉旃勉旃谓何即躬匪他天爵既至人爵斯多辟彼沧溟靡让细河犹彼泰山惟髙惟峩日居月诸保合太和太和既保孰徃匪道光虽未升日出其杲声虽未风则偃草圣王需材用支倾宇贤人冀位匪禄是取在昏为炬在旱为雨握髪姬公过门夏禹靡曰非勤徒尊万古子我同心薄言用深他山攻玉顽石砺金况同桑梓降志虚襟既索余赠余为子箴勉矣含惜哉寸隂
　　懐同门友呉江　　　　　　　　正勉
　　歳华代谢万窍怒号参商入望心焉忉忉瞻彼阳鸟顾俦而嗸矧伊人矣不念同
　　与子睽隔太湖之傍太湖虽广一苇可杭跂望靡及烟水苍茫中心莫逆珍重风霜
　　自昔同门师彼道林式今两地抚景沈吟虽有焦尾谁为知音瞻彼白云实劳我心
　　客游虽乐犹谓路难绨之义古人所叹他山之栢可保歳寒薄言结屋与子盘桓
　　彤云羃野霜霰凄其感彼歳暮中心迟迟我日既迈而月斯驰立身修业有愧良时
　　双鱼不达曷惠德音风飘敝衲念子实深江梅落落朔雪隂隂愿言把披我素琴
　　六言附
　　寄山中僧　　　　　　　　　　道衍【七首】
　　銕锡惟行磵谷葛衣不受埃氛百丈泉边坐石千头松下眠云餐芝每呼樵伴采菌时惊鹿羣孤踪既留世外髙风肯使人闻
　　转应词二首
　　新栁新栁掩映溪头渡口长条未绊游人正是江南早春春早春早风雨独行古道
　　斜日斜日门外马蹄声疾林栖鸟尽飞还霞彩红衔逺山山逺山逺莫恠行人归晩
　　张山人适见访暮归口号
　　隔水茅堂尘静临蹊松户时开烟碧磵边非草云白山前是梅琴为知音一曲酒縁得意多杯今日乘骖且去明朝带鹤重来
　　春日西溪即事二首
　　云断山峯逺逺树回溪路斜斜酒旗风飏村店牛衣日晒田家唤妇鸠藏密竹引雏鸭聚圆沙人晩櫂歌归去争先去折汀花
　　人家半依沙觜舟子长停岸足杨栁三株五株桃花一簇两簇斜阳澹澹牵黄逺水盈盈涨緑老翁忘却投纶因看晴鸥对浴
　　起宗征公承防内经馆书记次杨礼部循吉韵
　　常时不妨论道暇日来叅老禅华雨蒙蒙双树藤萝隠隠诸天细吟诗句乆坐浄扫山床独眠去梦不知何许朦胧疑到君前
　　梦三秀弟　　　　　　　　　　正勉
　　花冥冥兮月移灯青青兮曙时念萍踪兮寥廓梦寻君兮天涯神为马兮云使披苍雾兮遐驰风飘飘兮孤锡草萋萋兮相思山窈窕兮深入忽逢君兮采芝坐松根兮长啸言来路兮多岐弄流水兮促膝鸟嘤嘤兮日迟惬素志兮独徃得附翼兮琼枝既沾沾兮遗世乐深谷兮逶迤树莲花兮白业誓千秋兮追随适春莺兮唤醒遡前境兮凄其转思君兮若梦恍池塘兮题诗














　　古今禅藻集巻十九
　　钦定四库全书
　　古今禅藻集卷二十
　　明释正勉释性同辑
　　明【七言古诗】
　　高皇躬率舟师至鎭江浮子门受降伪呉旋师驻
　　蒜山下幸拱真庵赋此以献　　　　　　　常钦
　　天人西来乗赤龙手握宝劒青芙蓉出师百万皆英雄四方上下云相从大船椎鼓声雷同斩蛟射鲸沧海中湏臾日出扶桑东波平浪息天无风归来奏凯登九重斯民有頼歌年丰祝皇夀比南山崇邦基永永传无穷
　　君子交行赠吕日新　　　　　　　　　　梵【四首】
　　君不见车轮碾地不碾尘尘暗却遮车上人又不见马口吸泉不吸月月明岂解心中渇所以君子交毋为小人絶
　　海东青行
　　海东青髙丽献之天子庭万人却立不敢睨玉爪金眸铁作翎心在寒空鞲在手一生自猎知无偶孤飞直出大鹏前猛志岂落鴐鵞后是日霜风何栗冽长杨树羽看腾瞥奔云突雾入紫霄狡兔妖蟇洒丹血束身归来如木鸡众鹘欲并功难齐尔辈无材空碌碌不应但费官厨肉
　　春日花下听弹琵琶效醉翁体
　　仆本南海人暂为北京客朝游金张园暮宿许史宅二月春风吹百花朱朱粉粉相钩加银鞍绣勒少年子对花下马弹琵琶大弦掩抑花始开花重坠枝枝更斜小弦变作花烂漫雨防骤打烟浓遮鹧鸪从何来逺在天之涯钩辀格磔忽惊起不知飞在谁人家又闻黄鹂声睍睆如断复续续复断布指似嫌宫调缓别写羣鴈鸣霜暖兼葭浦深风萧骚一只两只飞渐髙天长地逺望不见使我囘首心烦劳我谓少年弹且止钱塘去国三千里每到春来花最多鹧鸪能舞黄鹂歌去年随鴈同沙漠听此琵琶殊不乐少年笑我君太痴人生行乐须其时此中正自有佳处但畏闲愁纒绕之
　　北邙行
　　请君停一觞听我歌北邙北邙在何许乃在洛之阳洛阳城中千万家无有一家免乱亡天地开辟来死者生之常逺如上古诸皇帝卒弃四海归山冈冨贵浮云亦易灭筋骸化土诚堪伤汉陵发掘竟何事后世更留珠玉装而况将军坟不为荆杞荒野火烧林断碑碣牧童见草呼牛羊当其得志时直欲凌云翔天子不敢忤羣臣非鴈行娇儿聪明尚贵主爱女秀丽专椒房昨日铸印大如斗今日临轩封作王风雷起掌握瓦砾含辉光权势有时尽乱衰无处禳娇儿爱女替不得防防血泪沾衣裳白马素车出门去未知魂魄游何乡土枭飞来树袅袅石兽对立烟苍苍万歳千秋共一尽髙堂大宅空相望
　　题米南宫云山图　　　　　　　来复【六首】
　　南宫米黻生殊方驰名畵史妙莫当墨云翻空太隂黑功夺造化开防茫酒酣放笔情烂漫爱冩长林带溪岸昆仑移得毫芒间数防浮云落天半鸭嘴滩头沙浦通鲤鱼浪飐苔花风山腰路险不可屐飞瀑倒挂青天虹我忆南游遡湘沔七十二峯长对面赤壁山髙看洞庭一道澄波泻秋练人生谁无丘壑怀可奈尘土羁长才子陵不遇刘文叔钓台未必髙云台展图颇识旧行处彷佛防钟隔烟树荒尽菱租老未归寄书欲问沙头鹭
　　秦淮谣送郑太守归光州石盘山
　　金陵古帝州山水天下壮大江九道通秦淮白头浪蹴桃花涨一苇不可杭倒浸钟山青虎石何崔嵬髙压长干城年年送人此离别官栁条青几囘折冥鸿望断三山烟重到怜君头似雪呼酒鳯凰台解君金荔枝人生冨贵岂不乐角巾归里今奚为北渡秦淮水西登石盘山黄鹤招欲来心与云俱闲草堂只在青松里大儿将车小儿喜斑斓舞防春当筵斫鲙雕盘奉双鲤我歌秦淮谣送君长淮归乞得闲身谢明主千金不换秋荷衣莫笑囊无钱留取百篇诗他年太史传循吏观风载诵甘棠词
　　遯游方丈歌为刘嗣庭赋
　　吾爱淮南王种桂小山里日与八公徒虚游闲遁世今是淮南孙束书不谒诸侯门东望蓬莱觅方丈扶摇欲驾天池鹍秀眉长身髪如漆惊座髙谈颇竒逸浩然俊气横清秋穷途懒屈黄金膝弱水岂无路飞仙邈难期蜕骨果有术富贵将焉为男儿胸次隘八区托身何处山岩居但令忘世即嘉遯漫游天地皆蘧庐朝揖洪崖君暮接浮丘伯挂劒扶桑枝种玉蓝田石时人不识烟霞踪南征北走如旋蓬九市滚滚炎埃红白云半间谁与同我有十笏地薝卜围香风乃在天竺飞来之鹫峯斯当扫月渡双涧金波别种金夫容燕坐狮子牀篝灯听防钟愿洗玻瓈酌甘露散花三绕毘耶翁
　　渔乐图为茅指挥题
　　渔郎家住鸬鷀湾水云千顷茅三间太平身不识官府只将网罟营朝餐大儿扳露两膊小儿鸣橹垂双鬟烟波托命作畎畆蒲蓑不怕风雨寒东泛白苹渚西泊黄芦滩水边长觅鸥鹭伴天上那识鹓鸾班得鱼归来慰妻子收拾丝纶坐蓬底菱租剰有输官钱沽酒街头籴新米紫蠏黄金螯白鲫丹砂尾错襍罗盘餐交欢聚邻里有身谁无衣食谋昨日红顔今白头铜駞陌上车如流扰扰尘土何时休我爱严子陵脱身如老鹤钓雪桐江台髙情付寥廓人生胡为困羁缚对此新图壑扁舟弄月歌沧浪谁似渔家有眞乐
　　赤壁图为胡允中赋
　　江空水落寒无波倚天赤壁高嵯峨雪堂老苏从二客防酒夜载扁舟过中流扣舷发棹歌有酒不饮当如何鳜鱼三尺鲙白雪临风细酌金叵罗酒酣耳热歌再起直遡空明三百里一声孤鹤横江来明月在天天在水酹月呼嫦娥仰天听天语洞箫吹彻广寒秋却挟飞仙共髙举人生行乐须及时昨日少壮今日衰功名自昔等炊黍英雄徒为曹瞒悲畵史独何心丹青托千载江云山月想登临彷佛图中见风采后来游赏岂乏贤文章不如元祐前万金词赋烂星斗追逐骚雅光聨翩先生别去陵谷迁漠漠宇宙迷荒烟临臯鹤梦骨可仙谁同此乐消闲年
　　题庐陵王子嘉古城读书处
　　古城隂处饶古木古城城下烟水緑江上茅堂昼掩扉知是先生读书屋先生山泽列仙癯箧无黄金家有书灯火辛勤三十载添得秋霜生鬓须清晨起待檐光白暮读陈编眼如月坚心自下董生帷兀坐忘穿管寜榻平生学迈师古人不负堂堂八尺身多病岂堪金带系归来独钓碧溪春富贵浮云我何有不如相遇一杯酒古城山色年年青春风多种门前栁
　　送演南宗归四明兼简见心　　　万金
　　故人昔载游呉中珊瑚文采惊诸公故人今住双峯寺四海象龙方竞至演也昂昂才出羣入室有语曾亲闻骅骝騕褭日千里孰比凡马徒纷纭去年渡江秋巳暮武林山空不肯住南湖十月霜雪繁挂锡还依雪深处芝兰玉树三弟昆黄巻青灯几寒暑二难中间有季方五常白眉应最良蒹葭无由得并倚棠棣自可相辉光春风浩荡古泽国花发城南映城北听莺谁遣杜鹃啼折栁更怜芳草色客衣飘飘何所之故山薇蕨令人思跋涉长途善自保陞堂为道同襟期
　　桂之树行　　　　　　　　　　宗泐【十五首】
　　桂之树桂生一何偏两株分立于庭前西株顦顇东株妍桂之树桂生一何蠧西株方来采其荣东株又复无人顾桂兮桂兮非汝怜纵观万事无不然武安堂上席方暖魏其门前秋草芊莫道荣枯长异势从来反覆无根蔕髙歌感激君不听请君试看庭前桂
　　陇头水
　　陇树苍苍陇坂长征人陇上回望乡停车立马不能去况复陇水惊断肠谁言此水源无极尽是征人流泪积拔劒斫断令不流莫教惹动征人愁水声不断愁还起泪下还滴东流水封书和泪付东流为我殷勤达乡里
　　风入松
　　髙堂初宵山月门长松飗飗奏清声清声希防坐独听援琴细意写得成调转轸声方起忽觉松风生绕指更深鬼哭岩前云夜半龙吟泽中水一弹一奏声缓促有似松风时断续含商流征清复哀能使幽人听不足听不足琴忽罢此时寂寂松无风明月满天凉露下
　　春江曲
　　春江沉沉春水满栁条拂水蒲芽短鸳鸯睡美不畏人日色迟迟素沙暖
　　苦寒行
　　祝融峯南三尺雪黄河到底顽氷结洛阳贾客船施胶长安公卿马蹄裂人言冨贵即可避贫贱从来不相弃昨夜树头风簌簌东家孤子号天哭
　　寄逺曲
　　美人别时春尚早清池坐见芙蓉老湘江水满鹧鸪飞梦中歴歴相逢道黄金可变石可移此心皎皎终不欺
　　墓上华
　　墓上华开满枝行人看花行为迟行人有恨花不知不生名园使人爱却生墓上令人哀谁家此墓临古道寒食无人来祭扫莫是东君惜无主遣此闲花伴幽兆聊持一杯酒酹尔泉下客今日此花开正好但恐明日花狼藉人生似花能几时古人今人皆可悲
　　潭府四畅亭
　　读古书弹古琴一亭风月开清襟临池洗砚冩新句玉壶防酒时一斟如此四畅载登载临美哉修身治国上顺君父足以大畅吾王之心梁园咏雪多士如林河间礼乐和乐且躭既不泥乎声色亦不纵乎田禽此亭燕坐自朝夕亭前花木春隂隂衡山髙湘水深天长地乆徳音
　　道傍屋
　　道傍谁家有古屋主人不在行人宿门户萧条四壁空野草依然映阶緑春燕归来细相认绕屋低飞疑不定徒令独客乆咨嗟无复髙堂乐繁盛一从兵火照坤维十家九家无孑遗愿留此屋行人宿莫问主人归不归
　　东皋老人歌
　　东皋老人七十余眼明能读细字书年来不肯城郭住无事只爱东皋居东皋所居良不俗松竹桑榆翠围屋前畦后圃花相映满眼儿孙美如玉老人心中乐闲旷时时倚杖东皋上乌纱侧里酒半酣目送飞云度青嶂吾知老人与世违东皋幽处无是非吁嗟怵迫何所为世间冨贵多危机
　　阻风行
　　黄芦猎猎江浩浩洪涛簸天昏复晓一日行舟两日留上水风多下水少未出门时思逺道在路还思在家好坐看鸿鴈去遥遥却笑人生不如鸟
　　墨竹歌
　　魏公文章妙天下世称善书兼善畵松雪髙斋秋气清照眼琅玕入模冩一竿秀出何潇美人独立疎而野九疑云老楚江寒翠葢临风为谁把
　　度关垅
　　陇头流水关山月月色凄凉水呜咽今古征人尽断肠野客经过亦愁絶连林二月氷不开猛虎一吼苍崖裂鹦鹉能言好寄书心事茫茫向谁説
　　淮之水送别
　　淮之水向东流水流只载行人舟舟行如飞水如射一日可到呉江头何不载此离情去掷向天涯不知处濠梁有客今白头望断孤云海天暮
　　秋鸎歌
　　千林入秋露气清林中尚有黄鸎声似与羣蝉争意气东林飞过西林鸣向来春风花满城栁条拂地如长缨绵绵蛮蛮断复续千人万人侧耳听髙楼半醉客阁停吹笙白马贵公子挟弹不敢惊此时胡为不喜听奈何节序移人情只合深藏缄尔口亦有妬尔金衣明反舌无声良已久伯劳布谷俱潜形秋鸎秋鸎尔能翩然入幽谷老翁歌诗送尔便觉心和平
　　双桂庵　　　　　　　　　　　徳然
　　防防西风动林麓炎蒸散尽秋气肃嫦娥开却蟾宫门当塲撒出双金粟漫空积地盈四檐灵葩不许羣芳妍道人久住忘处所直疑此境是先天昔年山谷不知此却恨晦堂无直指鼻端蓦地来香风飘飘余馨袭谈麈于今双桂兮为名索我再歌兮奚凭昼寥寥兮花鸟无声夜寂寂兮月落空庭
　　雪篷图为蔡子坚赋　　　　　　妙声【二首】
　　木兰为舟寛可宅团团中虚室生白朔风吹雪着孤篷表里皭然同一色中流荡桨素波呉儿自能小海歌酒酣恍如天上坐洪涛只尺通银河雪篷雪篷奈尔何南宗演上人归定水寺赋诗为别就简见心
　　豫章老禅天下士今既无双古无比十年不见怨飞鸿几度相思隔江水前年有书到空谷放在牀头百囘读至今散帙眼忽明时复看云泪相续上人新自浙东来曾侍生公説法台洼水本生天马种邓林还有豫章材春雨相逢又相别明日扁舟异呉越君到山中问我时为言舌在头如雪
　　南翔寺次韵　　　　　　　　　溥洽
　　【寺在呉郡天监中里人掘地得石径丈时有二鹤集上僧得齐即其地建刹后鹤去不返俄诗见石上云白鹤南翔去不归故名至唐有僧行齐来新旧业复有二鹤翔集焉】
　　白鹤南翔何日返香云不断春风转屋为鳞次枕江安江作蛇行到门逺的的明灯金殿寒沉沉复道长廊晩老翁矍铄皎须眉爱客将迎笑盈面自言天监拓基来食指数千犹共饭断碑壁下试摩挲龟趺剥落生苔藓茫茫徃事比寒潮苍烟落日愁难遣就中何处惬深防玉甃清池开别院二齐巳去老堪徂故垒空来旧巢燕吾宗有弟知此懐炊黍功名岂荣愿便呼阿买冩新诗砚池涩拥清氷片
　　碧梧翠竹堂　　　　　　　　　良【二首】
　　碧桐翠竹之髙堂乃在玉山西石冈浓隂昼防白日静翠气夜合清秋凉堂中美人双鸣珰不独痴絶能文章北海李生共放旷东林慧逺同徜徉张骞乗槎下银潢奉诏逺降天妃香帷中灵风神欲语坛上五色星垂光舟回鲸涛遡长江故人宛在江中央入门相见各青眼花间促席飞霞觞清歌遏云锦瑟张亦有众賔相颉颃祢衡赋就故惊座寛饶酒深眞醉狂黄河东流鴈南翔轺车明朝归帝乡玉堂掖垣梧竹长题诗寄逺毋相忘顾玉山索蟠松因登天平得二本移送赋之
　　昆丘好鸟来云岩口衔仙人云锦缄开缄读之见深意愿乞蟠松数株翠疎雨落叶迷秋山屐齿便蹑苔斑斑龙门直上天百尺石屋径度云三间东林西林何窅冥前山后山还独经青藜不畏虎豹迹白日还见虬龙形华葢峯头最髙处偃秀蟠竒逢两树仆奴惊呌答空谷鸾鹤翻翔入烟雾大株倒挂苍崖巅小株横欹寒涧边乾坤凝结太初气蛟蜃飞腾千丈渊沙土铮铮试长镢险石忽崩雷电落凄籁含风木客啸深根出地山灵愕祝尔嘉辞尔应喜致尔将归玉山里勿愁凡卉妬清标珊瑚琅玕森共倚后三千嵗常青青根下早看成茯苓仙人服之生羽翼他日相期逰八极
　　日峯歌为升居士赋　　　　　　无愠
　　羲和鞭日升扶桑残星晓月俱遁藏出海髙峯最先照草木滉浮金光兴来振衣凌絶顶俯覧人间同坎井呼吸元气融心神摆脱尘劳发深省一真之境无异同声闻醉酒如瘖聋安得毘耶多病翁与渠把手击节歌日峯
　　题谿山小隠图　　　　　　　　守仁【六首】
　　自我初陟浮丘峯十年徃还如梦中向来朋旧半白髪只有山色当时同青桤丛边数间屋夜夜白云檐下宿道人心境云共闲啸傲云林谢尘俗桥头野客行迟迟归来似有东林期一声清磬万山寂知是上方禅定时
　　采菊篇为郑生作
　　朝采菊莫采菊朝莫归来不盈掬芒鞋缓踏东篱霜酒杯倒吸南山緑寒风西来吹碧草崇兰委质湘江道秦川桃李枝亦摧只有柴桑秋色好劝君醉解头上巾未必今人非古人但令采菊不采根一年一见黄花新
　　来鸥亭为姚宗文赋
　　来鸥道人狎鸥处东海苍茫隔烟雾清晨开户看鸥来落日弹琴送鸥去忘机不独海上人亭前日日还相亲红树沙烟泖东晩碧天野水江南春玉羽飘萧弄明月人兮鸥兮两同洁半空飞雨散秋云千里凉风卷晴雪人鸥相对本无情谁能更结烟波盟乗轩不羡笼中鹤掣臂每怜鞲上鹰鳯山青青落窓几九朶芙蓉净如洗鸣皋歌罢鸥复来一声渔沧浪起
　　宝古斋为曹明仲作
　　我思古人不可作安得浇漓变淳朴梦中无复见周公宝古名斋聊自托商鼎周彛不足珍秦碑汉碣俱成尘今人信有古人节岂薄今人厚古人世道虽云日凋丧管鲍贫交犹可尚北窓日午暑风清悠然髙卧羲皇上
　　龙湫行送轩宗冕赴鴈宕能仁寺
　　大龙湫小龙湫青天倒防银河流海风吹练白杲杲雪花洒面寒飕飕矩那大士濯足处碧波下见长黄虬山僧洗鉢白云动涧猨饮子苍岩幽神踪隠现不可测幻境变化谁能求道人此地追昔防泠然一锡辞神州天香飘飘满衣防散作雨露东南陬老夫送别歌龙湫芙蓉花开溪水头永嘉妙语犹可续永夜松风消客愁思君何处寄清梦三十六峯明月秋
　　元故郑泉州挽诗
　　练溪先生天下士身为列星名不死谏疏犹存陆贽书正议寜论董狐史宦逰中外三十年使车所至民欢然兰台拄笏朝雨后绣衣持斧春风前朝廷厌乱思儤直五马騑騑向南国运移元祚不可支治安有策终何益歙城归来嵗云莫囘首闽乡隔烟雾要识行人堕泪碑试看瓜山郑公渡
　　马鞍山【即昆山玉峯】　　　　　　自恢【二首】
　　马鞍山西句呉东山中佳气长郁葱层峦起伏积空翠芙蓉削出青天中六丁夜半石垒壁殿阁煌煌绚金碧向师燕坐讲大乗虎来问法作人立天花散雨娑罗树一声共命云深处我时细读孟郊诗兴来更上龙洲墓忆昔曾同忠信友七尺枯藤长在手数年音问堕茫然顿觉饥懐醉如酒嗟彼习俗酣欢娯锦鞯细马红氍毹畵船吹箾挝大鼓呉儿棹歌越女歈只今歌乐难再得面顔巳带风尘色何如张宴溪上楼山光倒浸湖光白我爱虎头金粟子千载论交澹如水每懐故旧参与商二老到门惊复喜我留玉山今即归天风泠泠吹客衣人生防合如梦寐焉能对酒成吁嚱我歌长歌若起舞山川信美非吾土褰裳涉涧采昌阳且向山中作重午
　　题顾仲瑛渔庄
　　君家渔庄在何处江波迢迢隔烟雾清秋独钓芦花风明月长歌白苹渡髙堂丝管延佳賔举网得鱼皆锦鳞小奴鸾刀出素手金盘斫鲙如飞银走也山林老释子拄杖行吟嗟未巳平生雅有濠上游相思弥弥东流水
　　登多景楼　　　　　　　　　　无方
　　大山千丈青岧嶤长江万古铺璚瑶银河倒影落天堑海门日日来春潮伟哉孙刘辈壮志摩云霄只今英雄遗草木秋霜肃杀寒不凋朱防仄上横斗杓烟峦直下明金焦黄鹤山空杜鹘老鸳鸯渚冷芙蓉娇人间笑傲输渔樵犹将兴废论前朝万嵗岭千秋桥月明尚有人吹箫月明尚有人吹箫
　　寄见心和尚　　　　　　　　　溥照
　　忆昔与君相别时君能赠我杨栁诗即今摇荡东风里呉山越水长相思长相思情何极矫首双峯入天碧峯头玉树好容顔安得凌风生羽翼
　　荆石歌　　　　　　　　　　　普庄【三首】
　　荆山有石徒落落何人知是无瑕璞卞和一见喜且惊持献金门试雕琢楚国良工希复希可怜抱玉荆山归一朝剖决遇明主天生至宝眞絶竒近闻荆山尚多石于中岂有连城璧牧童弃置如瓦砾时无卞氏谁能识举世学道人各懐无价珍宗匠乆不作未免成埋尘尘埋不埋何得失利物应机终有日愿言此去善防持休向中途生退屈道人索我荆石歌载歌载叹可奈何荆石懐归莫轻售世间自古防言多
　　卧云轩为嘉禾大机禅师作
　　卧云轩中人尘事不相到心与云俱闲看云聊寄傲云之从龙自可期达人应世当有时乃知舒巻本无迹六合茫茫随所适殷勤为告卧云人云中有路须致身大地苍生望霖雨胡为乆卧南湖濵
　　送兼首座
　　八纮云净秋气髙风生桂岫天香飘堂中上座定初起巻衣欲度龙江潮再四留之不肯住銕锡横肩出门去他日重来捋虎须啐啄当机箭锋拄少林一曲听者难无弦之琴谁复弹老我凌霄倚庭树摩挲两眼看鹏搏
　　车遥遥　　　　　　　　　　　道衍【十九首】
　　车遥遥行人心忙疑路迢黄尘眯目神更乱红雨防衣魂欲消车声似与啼声续羊肠难比愁肠曲沙头酒家不少留匆匆碾破平芜緑妾身愿同杨叶轻春风千里随车行
　　公无渡河
　　公无渡河公无渡河下有蛟窟上有鲸波公乎公乎罔知汝意汝不谋蜗角名汝不图蝇头利胡为险津浮小壶不肯芳郊走轻骑公若沉河死妾岂能独生有身无可恃有路不可行我必投河宫诉河伯执公袂附公魄公能念妾旧时情便同擕手回家宅寜知公公不囘素弦奏断悲风来
　　公莫舞
　　公莫舞公莫舞沛公倜傥真英主隆凖龙顔絶代无三尺清霜奋神武天命有在成大功况尔良平作臣辅区区范增何足取瞠目起来撞玉斗世称人杰未为公我谓不及王陵母岂似当年屠狗人怒髪裂眦气欲伸彘肩斗酒快意啖但知有主忘其身公莫舞公莫舞项王即日为亡虏秦玺来归万国朝六合之中皆汉主
　　乌栖曲
　　哑哑乌结巢庭树枝去年庭树官尽伐主人不忍乌巢移城上月明金柝罢临风遥望乌来归乌不归主应恼非是嗔乌情义少愿汝结巢田野间莫恋他家树枝好
　　黄河清
　　黄河清洗甲兵圣人在位天下平四时气正三光明万邦珍贡来宸庭边烽不举桴鼓不鸣家家鸡犬声相闻奚须汤池与金城但见十日风五日雨醴泉出兮芝草生桑谷徧野秋有成秋有成品物亨圣人子孙万世其永寜何以得此悦我情岂不见黄河清
　　灌畦老歌
　　赤脚科头布为袄结束抱瓮行常早去住不离沟畛间云是城南灌畦老自言灌畦不计年众诮卑汚我为好生平欲学汉隂人肯将机事藏懐抱朝灌西畦蔬莫灌东畦稲出则引其儿入则随其媪偃息还寻緑树隂暖风晴日眠芳草但愿蔬成稲熟两无筭使我浑室乐嵗终身饱更不念手胼胝亦不恤背伛偻瓦盆浊酒满牀头共醉长从樵牧侣或有告之曰噫汝之为生也何汲汲而营营资尔口与腹终嵗劳其形古人耻同草木化舍此亟立身后名灌畦老勉尔行岂不见李靖防时宿龙宅起取马上天瓢倾
　　题太白观月圗
　　我观谪仙非小仙胸隘八极空尘縁金銮挥毫天子前一饮斗酒诗百篇归来江上披云烟水光月色相婵娟横琴偃仰苍松边醉看明月悬青天掀髯一笑三千年
　　题雪拥蓝关图
　　千山一片乱飞雪蓝关萧萧行迹絶可怜倔彊韩退之匹马度关肠亦结娇妻稚子无复窥罢奴老仆能相随得失于人既有命文章惊世将何为孰谓当年宪宗惑覼缕千言陈佛骨若云佛怒祸斯人佛也为人诚可忽潮阳去此八千程冠葢巳失春花荣作诗示侄成一笑披圗千载为含情
　　题三香圗
　　湘江水寒天雨霜梅兄矾弟嗟同芳当年山谷曾有咏赵子儗作图三香琼妃绰约如氷雪翠防轻盈弄明月江干寂莫抱天真寒影防波共清絶故山惜花埋众草年来零落谁能保我生巳解色是空到处何曾被花恼客边莫谓无相知采美寻芳还自怡午窓梦破鸟声寂披图一笑为题诗
　　山行
　　山前雨晴山后隂槿篱花繁萝迳深烧烟无数人烟少樵子两三来逺林断桥流水不可度落日孤猨空候吟
　　且停寺【并引】
　　寺在内丘县西山中晋佛图澄之所建也竒峯乔林清泉脩竹境致幽絶非他山可并昔虢太子于寺驻马曰且停从是人呼为且停寺有碑在焉
　　老年落魄犹非昔破防遮头谁识得不问水郭与山村杖藜到处寻陈迹西丘地势一何壮建国当年夸石勒竺师赖有佛图澄问道从容降辞色至今禅刹遗磵阿松扉昼掩萦烟萝水流涓涓水乐奏山木黯黯山禽歌樵人牧防不敢到竹迳云断惟僧过有碑千年字漫灭忍使老眼空摩挲神僧去久山无主谁听塔上风铃语古徃今来一笑间不用悲歌泪如雨
　　折杏花一枝寄白范兼懐东邻故友
　　庭前两杏春摇荡未到清明花巳放鹤轩初讶火云张禅室恍惊霞绮障林深自无狂蝶恋物外乃有幽人望烂然差胜碎锦坊丹青妙笔愁难状去年折花寄邻叟今年邻叟无何有可怜见花不见人肠断东风绕花走但愿东风休作恶且使北人相与守一枝送尔表情亲侑花得句何须酒
　　畵松为相士袁廷玉赋
　　江南地暖松多直参天矫矫逾千尺丰腴有似冨家子膏粱养就非凡质朔方之地多苦寒苍松下作蛟虬蟠局促何如蓬荜士肢体困折精神瘅蘓公此论亦可笑物形天赋谁能料清竒古怪陋与妍达人大观无不妙我观此松何偃蹇畵手浑疑董北苑挂君髙堂素壁间只恐风雷一夕卷
　　题赵原临髙彦敬青山白云图
　　前朝畵师那有数众中独数房山髙房山气势凌八极下笔每见胸中豪白云万重山万叠烟岚拂翠如春涛长松落子磵走瀑掩耳不听孤猨嗥小亭独坐谁氏子超然好似归田陶人间何处得此境钱塘门外多林臯赵君爱畵亦无匹缣楮积案寜辞劳乃知房山与神防防缀不到无秋毫呉中名家每见畵惟有此幅宜加褒为题长句付一笑春风两飞霜毛
　　访席链师
　　杖锡出门天尚早度水寻仙秋正好道院无尘多桂花福地有香皆药草垂萝县石云自防落叶满坛风为扫童顚磵水湿青衣鹤瘦秋风凋素缟道人曾悟此性空对客不愁双鬓皓风流岂学贺监狂矍铄巳欺彭祖老但于到处作儿嬉那用此身同木槁瓢随常饮似蜜醪盘出或献如枣我本浮屠自有师畴肯空同来问道欲将耳目广见闻要使心胸尽倾倒虽然未暇学长生暂许从游上蓬岛
　　秋日游潭柘山礼祖塔
　　蚤悟人生如寄耳不计流行并坎止只縁山水窟中人此心未肯忘山水策蹇看山朝出城葛衣巳怯秋风清白云横谷微有影黄叶堕涧寒无声乍登峻岭寜知倦古寺重经应恋恋潭龙蛰水逾千丈空鸟去天才一线老禅寂灭无处寻孤塔如鹤栖乔林岩峦幛开豁病目岚雾翠滴消尘襟燕山如此超物表下视羣峯一拳小他年乞地息余踪不学鸟窠居木杪
　　白起庙
　　将军庙前多古木黄沙茫茫眯人目酾酒烧钱远近来千载犹能作威福当时赵卒四十万犬羊累累甘受戮至今坑土血未干雨湿天隂鬼羣哭豪杰一时无与比岂料后来秦失鹿等闲鸿鹄举秋风天下纷纷竞驰逐将军功业今何在庭下残碑藓痕緑古来成败不须论邯郸梦断黄粱熟
　　赠笔生陆继翁
　　呉兴笔生谁第一陆家孙子今无匹湖海知名购者多惟有能书始能识取材妙选中山毫挥觚圆转犹霜刀快如饥蚕食老叶骤若巨峡翻秋涛助贤喜得中书力称心奚问千金直纵使材良制未工玉堂兰蕊空名色陆生遗我老兔毛得之贵比瑛琼瑶嗟余好书久成癖细写笑作莺歌娇荐绅先生多刮目文章迭赠牛腰轴今朝忽过索吟篇笔底生花梦方熟
　　题江行风浪图
　　忆昔絶江适荆楚髙浪触船难着艣黑云黯黯北风顚篙师魄丧惟呼天世人知险是风波那识人心险更多人心对面九疑山一笑杀人俄顷间贫贱安居良不恶名利奔驰有何乐此日披图心为惊老年无事不江行秋风词送王文宪判簿【有引】　　　如兰【四首】
　　昔谢景为豫州主簿桓元遇之取筝与弹因歌秋风意气殊适今文宪典簿海邑兼司征三年于兹矣秩满将登上选吾防之士获与游者咸惜其去歌秋风以送之
　　秋风萧萧天地凉鸿鹄万里髙飞翔楼船起柁大江口拔劒斫地歌慨慷我歌使君美无度卓荦竒才廊庙具琼林玉树出风尘草圣江东称独歩只今大府间雄藩东南砥柱回狂澜遴选英才济时急军储国赋无艰难君来典簿上洋邑阛阓人烟渐繁殖蛮商海舶舟车通征税寛平足供亿三年美政清无私防计之当明锱铢百里元非大贤路钱谷屑焉能羇使君使君追祖烈籍籍清声振氷蘗莲华池上白画闲拄颊看山见髙节我歌秋风歌未终酒酣浩气如长虹丈夫志在翊王室五云矫首蓬莱东
　　大梦轩
　　天风吹衣月皜皜神游直上钧天表钧天广乐间咸池八翼飞空九门杳翩然骑龙下大荒笑指三山一拳小俯观万化如飞尘宇宙茫茫天地老郑人蕉下鹿未眞谢家池上生春草蚁穴南柯二十年一枕黄粱空扰扰传岩夜应天子征用汝为霖泽枯槁华胥圣化开雍熈海晏河清济时了高轩睡起东方明火鸟飞出扶桑晓
　　和全室古村民韵
　　古村民古村居古墙缭绕古屋庐古木深处宅一区古民待兔只守株治生唯读种树书标枝野鹿犹古初教儿学圃手荷鉏陶渔耕稼遵有虞白头懒步青云衢有袴不用歌无山中酒熟云满壶持觞劝客醉且扶古村民古村居
　　雹珠泉为刘丹厓作
　　老蛟夜嚼隂山氷氷花碎作玻瓈声囦灵惊逃罔象走一片青天落星斗金谷緑城春巳空湘竹红泪啼秋风仙人剪氷不成雪雹子累累水中结照车十二何足多昆明鱼目腾秋波乌乎魏王千金购径寸竭海徧网珊瑚柯珠兮珠兮奈若何







　　古今禅藻集巻二十
　　钦定四库全书
　　古今禅藻集卷二十一
　　明释正勉释性同辑
　　明【七言古诗】
　　奉萱堂为陈指挥赋　　　　　　大同
　　堂中阿母顔色好堂外青阳长萱草将军自是平之孙脱锦着防行孝道彼皆有母曾莫置懐抱将军孝养古来少杯浓琥珀香风绕花气薰帘春不老朝朝问寝恒起早时时忧亲髪恐皓愿得王母桃安期枣奉母食之长寿考
　　赠同雪岑字歌　　　　　　　　觉澄
　　云中上人号无辩笔法精微成独善留心静室写华严得意晴窓书素练淮山买断剡溪藤颍水磨穿铜雀砚有时乗兴扫蛮牋鹤舞龙飞星斗转风渺渺兮鴈行行雨萧萧兮云片片红杏花开昼锦堂侍臣鹄立通明殿观鸟欲登苍颉台换鵞思覩羲之面智永禅师去不逢梦英作者谁能见同也方今超等伦操觚染翰人惊羡索字人多日日来也须铸个銕门限
　　熊耳山　　　　　　　　　　　鲁山
　　双峯并峙青螺子因问田夫识熊耳埋履塔前人少过山风满壑空流水岩前野花春自开松间石径生莓苔山僧抟饭亲畊犁相逢不説西来意
　　挽朱渔隠　　　　　　　　　　徳亨
　　穆溪溪上天连水飓风忽自青苹起晓来烟雨失渔舟不见沧浪浩歌子徃来泛此冷鸥盟水底鱼龙犹怆情苇杭昨夜吊陈迹一声老鹤秋冥冥
　　古意　　　　　　　　　　　　明秀【二首】
　　黄河滚滚天上来客星独照桐江台汉庭老吏不复见天下清议安在哉东家小儿冨且贵春城锦衣髙马回落日还随髙马去醉歌吸尽鹦鹉杯前山大雪苦吟客闭门饥肠千树梅千树梅花万年雪侍中之血贾生才南海犹闻越裳贡市舶万里风涛开明珠翠羽不知数神仙窟宅眞蓬箂纷纷世事皆局戏泪洒江雨江邉哀
　　放歌行
　　许由尧舜之君世自爱岩栖意任长牀前紫芝高一尺冥鸿絶岸山苍苍
　　渔翁图　　　　　　　　　　　永瑛【三首】
　　为渔歳颇足水国鱼鰕熟结网濩黄麻炊饭然青竹江头日出孤屿明白鸥防破春烟緑
　　徐春塘过月下鼓琴谈诗【律诗误入】
　　山深沈沈夜漏迟东郭髙人吟不归朱弦奏落碧嶂月白露浥湿青罗衣堂虚泠泠流水泻天阔杳杳冥鸿飞昭文一鼓妙絶世秋坛岂惜知音稀
　　次郑少谷韵【律诗误入】
　　西岩磬发日已暮抱杖木末悲秋隂孤鸿度海带寒色乱石闭门生道心风入边城沙漠漠雨清山馆竹森森此时隠几眞吾事遮莫林庐黄叶深
　　石桥阻雨　　　　　　　　　　法聚【二首】
　　天台之山秀拔独萃东南竒龙蟠虎踞千态万状争妍丹梯鸟道不易度日髙青嶂啼猨悲石梁谁斵青霞骨断峡如门对突兀奔涛千尺翻银河雷霆下震蛟龙窟昙花亭前霜叶飞拄杖踏破云霏微圣流五百一问讯龙宫应供归未归幽花怪石深涧底衲子开堂脩竹里烹茶为我谈秘灵长飇忽送千峯雨瑶台双阙莫可穷赤城华顶俱溟蒙却疑天公惜造化灵氛瑞霭一巻万象归鸿防
　　赠天台张水云
　　伟乎竒哉天台之峯下控瀛渤上磨穹青玉树瑶草丹霞赤城洞府窈窕列羣仙之福庭中有人兮酌金液以长生抱和啬神秘元精脯赤芝兮餐石英返遐辙兮道扃隂恠辟易回耀灵三花聚兮五气凝玉壶湛湛甘露零运河车兮降冥幻无心于苍狗白衣兮形非其形蜕何时兮朝紫清吾将防蜿蜒与骖兮送子于昙花之亭
　　题松溪居士巻　　　　　　　　果斌
　　霞标隠隠清且高蓬庐小结埋蓬蒿云根迸出一水蛟龙喷怒如崩涛溪上长松千尺许金柯翠葢乘风雨凛然相对毛骨寒直恐凌空势将举主人爱此苍虬姿霜剥击恒如斯夜深明月上空宇寒岩倒挂珊瑚枝松青青兮补云缺溪泠泠兮飞玉屑浮花大梦唤不醒长啸一声山欲裂
　　就岩歌赠海上人　　　　　　　圆理【二首】
　　上人索诗来就予自言身就岩穴居岩前种竹一万个岩后栽松五畆余岩石作我座岩云伴吾庐有时发长啸风生岩谷虚有时起消睡把读般若书不知春来与秋往亦不知混沌与太初但见西飞白日东流水饥餐渇饮聊自如我闻此言极心赏兴味萧然毛骨爽世人惟解朝市荣谁向山林出尘网今君年少有髙志烁破三千大千事等闲结足不下山此是高僧第一义上人闻我言稽首至数四须弥可为尘我心永不二吁嗟乎云苍苍兮水潺潺冥心守寂兮古所难君不见蒲团坐破説长庆荣辱无心号嬾残丈夫立志有如此何必三登投子九洞山
　　石亭歌题灵光方丈
　　君不见灵光之宫深且幽丛篁古木森然稠朱甍翠栱夹道周烟霏雨蚀知几秋又不见中间石室方丈余五台峻峙凌髙虚朝霞纷披紫玛瑙夕露防滴青芙蕖南薰五月吹我来凭之忽觉襟怀开竒形怪状何累累狮蹲虎踞皆莓苔室中主人双眼青焚香自读楞伽经邀余入座松满庭耳畔彷佛泉泠泠我昔曾移瀫江棹复后转入天台行翻思所遇皆絶竒灿如云锦罗天星只今沦落归林坰逺游索寞心冥冥春风罢移桃竹杖明月独卧芦花汀何縁此日登此亭昨梦欲醒犹未醒手弹朱丝未终曲我吟短歌君且听堪笑浮生如聚萍东西荡靡暂停明朝归去迹复陈囘首南山空翠屏
　　采莲曲　　　　　　　　　　　戒襄【七首】
　　湖南采莲子湖北采芙蓉莲子心常苦芙蓉花自红青裙翠防轻摇橹日暮歌声下烟浦
　　乌夜村【晋何皇后归葬于乌夜村后初生时有众乌鸣于树后选入宫当立后之日其乌复来鸣其家】
　　乌夜村边乌夜栖月落霜天乌夜啼昔时皇后坟中树树尽为薪空有墓今日名留乌夜村乌飞何处树无存千秋陈迹荒郊外风草萧萧吹墓门
　　春云篇寄钱懋谷
　　春云片片东南生忽忆家人西北里云光靉靉时时更宛似佳人烂文绮云兮云兮若有心晴空化作商家霖
　　呉江歌
　　呉江西望水如烟青草緑波连碧天舟行半没苍莽际人家已落虚无边滔滔东流日光冷七十二峯秋堕影安得呉笺百尺长描貌太湖三万顷
　　长安坝上河道中
　　三月临平山下宿沙棠一舟帆数幅清晨鼓枻看山行两岸垂杨春水緑岸上人家挂酒旗几树桃花映脩竹路人问我将何之我欲寻师向天目
　　秋风歌寄钱懋谷孝廉二首
　　秋风起兮山之阳美人不来兮心内伤水流兮江汉月落兮屋梁触情寓目兮不能忘
　　秋风起兮山之隂望美人兮水中之遥岑白云兮虚榻明月兮孤琴断鸿哀鴈兮孰离思之可任
　　螟蛉歌　　　　　　　　　　　袾宏【四首】
　　螟蛉螟蛉何其灵得种归来呼謍謍非巳所生兮肖巳形巧矣乎人不如螟蛉
　　螟蛉螟蛉何其冥不惮劬劳兮育而婴羽翼既成兮去不停悲矣乎人亦如螟蛉
　　跛脚法师歌自嘲
　　跛脚法师胡以名良由能説不能行我今行説俱两拙不应无实当斯称春王正月才过十午间随例入浴室失足俄沉百沸汤不起牀敷五十日疮痍甫平筋力疲左长右短行参差东行夹辅二童子西行交倚双笻枝是故此师名跛脚跛去跛来人笑杀笑杀平生好放生善因善果理难合颇有市肆旃陀罗刲羊击牛烹鳬鵞鼈鳝蟹蛤杀无数而反康豫无纤疴放生诚有长夀理因果无差休乱拟我昔杀业今须偿身痛心生大欢喜傍人问我喜者何我以此脚成蹉跎趋奔无始至今日步步趁入无明窠或趋名兮据髙位冲寒踏徧金阶地或趋利兮走天涯歴尽燕秦并楚魏或趋豪势候门墙不减立雪之游杨或趋女色越垣阃由此暮夜遭伤亡或趋檀施求无巳匍匐泥涂没其趾或趋朋友时往来破夏践殒诸虫蚁或趋五岳及三山南驰北骛芒鞋穿所以如来苦呵责举足动足皆寃愆幸哉今跛损成益思欲闲行行不得潜形敛迹守林峦多种狂心一朝息客来恕我不起延兀兀似入磨砖禅闭门无事且高枕欲学翠色烟岚眠秪愁此脚不终疾趋奔万境仍如昔愿君不跛如跛人胜彼长年掩关客
　　云栖积雪【有叙】
　　云栖四面皆山积雪之后眞银色世界也有禅者谓今居秽土求浄邦还许出秽韵求浄偈否予可之因出韵云狗丑韭酒纽偈毕禅者大悦合掌曰善哉诚然乎不越娑婆是名安养
　　万山无人纵鹰狗顽石髙低尽遮丑糁徧苔痕白似氊压翻蒲叶青如韭寒膏时煮竹炉茶洁体不陪金帐酒水晶城外一声梆玉关顿地开银纽
　　昱光道兄礼五台还南海赠之　　眞一
　　道人今自五台来还同昔日五台去若言去自昔时踪我心不得去时处若言今是来时路我心飘飘浑无住翘足南望洛伽山依旧洋洋娑竭海伫思六月清凉寺塞风栗栗何曾改两山情境俱不迁道人去住亦何言但令心无去来想此山可北彼可南君不见昔有眞人居南岳一鉢翛然出行脚偶然挂锡大慈山双虎移泉童子涸
　　秦淮卧雪为陈将军赋　　　　　洪恩【二首】
　　陈侯美顔如冠玉逸气翩翩不偶俗代本长扬司班居从桃叶秦淮曲相承石禄总世勲防能学武兼能文座上小山招隠士屏门大树忆将军里闬羣儿嘲尚白城中七贵争倾席左图右籍日衔杯月下花前恒散帻一身髙卧耻竞奔万户低眉安足论妻孥寜使饱刍粟风雪萧萧唯闭门
　　题江舟风雨圗
　　江云幕幕烟雨来随风势巻林木摧扁舟鼔枻激白浪转使世路相惊猜中流击檝自朝莫咫尺平堤不肯渡风波歴尽得鱼归栁下酣歌那知怖
　　古行路难二首　　　　　　　　徳胜【四首】
　　君不见东海怒涛浪如屋长江万里千里曲疾风骤雨只须臾槿花朝露何慼促人心不同有如面雌黄月旦频相续卫君昔爱弥子瑕甘桃遗君恩偏笃爱弛一旦罪残桃一桃一人分荣辱世人之交不如是裂胆输肝称未足倐忽萧朱嫌隙生絶交巳广箴风俗劝君论交须择交莫将轻信频翻覆
　　请问交道何眞宰浮云风势东西在愤然意气同死生一朝势变零落改君不见山林寂寞交衣冠那惜傍人掩鼻酸自言与彼忘形夊忘却哀情常带寒又不见衣冠亦下山林客此中深欲人不测夹竹桃花满面飞那知方寸抽荆棘嗟哉古道不如今论交直拟断黄金所以鲁连子眞得许由心
　　青山白云歌赠沈君
　　青山白云满太湖时名才子满三呉时名才子声籍籍白云独往青山孤阊门风尘晨夕飞罗衣幰葢隘路衢沈君沈君何寂寞春去秋来诗酒娯门前问字几人在座中讲徳四子俱一家四壁徒辛苦人言沈君何其愚沈君沈君奈尔何白云青山满太湖
　　丁酉春徴兵戍邉至秋复征感赋
　　东北一戍余十年年年士卒募临邉春征云尽秋防汛秋报言无春去船又征子弟朝鲜戍别母收啼行不住刁斗风烟昼夜鸣雪山鲸浪晨昏怒青海黄云杀气髙楼船大将腰横刀生时家室重珠玉死时锋镝轻鸿毛顚飓初惊欲覆船乱骨波涛谁可怜谁无父母及妻子梦里儿郎犹不死古来此地一尉当征求国中那不止庙算原非关吾曹愿梦天阍问所以安得提婆甘露浆尽洗甲兵归耒耜
　　山中夜闻络纬　　　　　　　　慧秀
　　秋林月黑雷雨度虎豹潜形谷风怒屋后淙淙响谿水主人不眠愁歳莫风疎雨息林影交仰视明河烂如故玉绳歴落珠斗横豆花满庭滴秋露更长漏寂山气清野寒萧萧蛩乱鸣花间络纬忙不歇迢遥独写缫车声缫车声似催人织三呉况是蚕桑国蚕多税多苦亦多半匹黄缣非易得空劳织妇鸣朝机织得完官生计微家中数口嗷嗷者每到深冬无复衣自是山居情累埽无衣不足生烦恼女萝为带芙蓉裳浩气犹能劣苍昊秪怜日月常居诸瓦鉢空销岩畔蔬平生道行亦复尔山鬼揶揄愁杀予
　　任侠行　　　　　　　　　　　斯学【九首】
　　起迹蓬蒿下少年意气殊门有万里客家无担石储负势贤豪间任侠闻江湖星霜一劒四方走风尘匹骑为长驱冠以侧注言貌类如叱令使者伏谒自称髙阳酒徒长事袁丝弟畜灌夫谈笑却秦楚游説轻张苏寜居传舍长甘作朱家奴曾捐虞卿印不醉文君垆母在身未许姊哭肠先屠只知汉已关矣那顾呉其沼乎窃国者侯窃钩者诛睚眦杀人可胜数顿令直义倾城都剧孟巳往郭解空徂信陵槐里乆寂莫千秋古树多啼乌
　　四时子夜歌四首
　　残花落处香成雨娇鸟啼来日当午碧蜂采英若个甜黄蘗生心为谁苦
　　葵英如杯榴蕚小緑树隂隂啭黄鸟昼长深院不开门暗鏁愁眉事多少
　　新凉巳入深闺里林叶萧萧夕风起床头蟋蟀急寒霜池面芙蓉照秋水
　　风霜惨淡歳云暮叶声吹尽江头树闺里相思人未归寒衣欲寄愁长路
　　赠钱叅军元治
　　天风萧萧吹海门壮士气蹴秋涛奔万里声名动呉越奕叶乃是钱王孙身过七尺广其颡肮脏还为百夫长一朝拔劒起布衣谁信英雄在草莽生来膂力甘弃文效武记室成叅军幕里高谈坠霜露帐前鼻息生风云骅骝五花方汗血玉鞭夜度天山雪北飞燕塞尺一书东下齐城三寸舌少年自与终童等请缨欲系单于颈椎牛置酒飨士余坐拥征袍醉初醒汉关月出胡天青黄沙緑草尘冥冥时危便欲救边去腰间羽箭如流星铁甲煇煌耀云日勒功岂独燕然石麟台不愿丹青容报国常看宝刀色男儿转战三十秋莫言李广不封侯黄金大带亦快意犹胜儒生空白头
　　伐鼓歌
　　江南八月十日雨一夜水高三尺许门前巨涨连碧空呉越人家类荆楚汀花两岸没芙蓉江云万顷开鱼龙浪传源头有三丈致使我鼓声咚咚韗人千百走臯陶望洋大笑空波涛冯夷或惊沧水使谷量牛马泽若焦浮沈世界不可説风火二轮总成刼丹鸡白社厌雷霆何事喧阗鸣未絶噫吁嚱人自苦不见商羊独足舞浩浩怀襄忆大禹水不来徒伐鼓
　　亭歌为钱叔卿
　　草亭子涧之曲西蜀高风在空谷牀头惟有太经春雨花深庭草緑亭中主人名童乌读书一壑心五湖扁舟却作竒字呼溪山苍苍烟景殊夕阳一片清天孤
　　紫逻短歌赠钱防卿
　　锦树王孙字紫逻珊瑚千尺珠万颗云雾轩牕住海西人物风流胜江左紫绮为裘紫绡裳天孙之锦成文章姓名早挂玉帝旁今垂竿钓歌沧浪他年白社莲花香
　　解嘲行唁友　　　　　　　　　如愚【十三首】
　　天之困公将胡为公怀行道道未施焦头烂额居上席锦心绣口失前期虎啸风生龙行云资年差长矣得志何时公无金玉其辞将有以解吾疑天欲成人先必困吾道迟行非所病出头船蚤岂终贤待价玉髙始称圣君不见菊不落以迟开梅乆香以晏发功名富贵数不爽穷通得丧人靡察又不见自古圣贤操心危虑患深者故逹
　　赠唐君平孝廉【有引】
　　余方外人也时人皆以性气目之众口烁金君平独中流砥柱可谓好恶必察赋以赠之
　　桃花非红李花非白泰山最低沧海最窄是非自古无眞人情安可皆得君子立身比松栢歳寒方见其节千古前之君子千古后有君子而惜千古前之小人千古后有小人而则前君子元不为后君子立心后小人自然学前小人丧徳胡为乎今昔悬殊利害同辙凿池贮水天上来月况我与君同时异路肝胆相结丈夫昻藏七尺躯既非妇女焉能事人以顔色位髙侯王有时尽千秋万世此念终难灭
　　骆台晋礼部见过赋见独篇以赠
　　举世贵耳贱其目始嫟终讐何反覆君不因人喜怒生取舍从心须见独有人杀我借君手君持干将如木偶有人荣我屈君过君不鼎言奈若何钟鸣忽然山亦崩水流火就偏相应君岂不知位自尊君岂不畏世人论顿忘名分甘如此俾余九死难酬恩君不见士有道益无亲列子居郑四十年阖国视之如常人又不见理有合形难间龙光漫射斗牛墟张华独识丰城劒以斯相知重古今报君何事感君深更愿君知人似我天下之士为君擒
　　赠别刘毘耶二首
　　心不是水时流无住言不是丝日结无绪形不是胶乆合固难路不是箭去何容易可怜杀人功名刀利安得女娲补天手执彼祖龙驱石鞭扙此无情长江水停我离人欲去船
　　谓天长举头见谓地阔动足践爱者恨不多积如钱憎者恨不速灭如电岸留水不留蜂恋花不恋一口刺肠鍼难穿分手线
　　采石吊李太白先生
　　言不竒不足以赠先生心不同不足以名后进媿我乎释子吊先生乎圣何遭时乎靡臧遇力士乎善譛不怨天而尤人敢安心而听命前席宣室授简梁园调赐锦异代同恩伯阳函谷方朔金门宫中蜀道同心异言辞不枝兮性亦闲不居廊庙即深山百年穷达皆归尽何似名悬天地间矶头流水声潺湲亭上清风日往还不辞浊酒邀明月吾将与尔破愁顔千秋万世诚知已我何曾生君何死江山畧无古今殊愿君心地常欢喜一代文章有数竒清新豁大敢相师孤帆明日别君去万里烟波无尽悲
　　舟雨湿书行
　　半年旱颰偏难雨一月淋漓不住滴讵止坏却函中经腹里藏书亦打湿蠧鱼胶股嘴难伸我不干天天害人湖田水涨秧成梗山稻溪冲化作尘前日求雨今求霁上天何意苦斯民民家无食但忍饥官家征赋何能支若使今秋再无登天下安危不可知我愿皇天开其目雨晹时若成生育不惟苍生性命全使我经书有处读天不开言意巳白谁教子行逺作客经书固用好箧装行李应须付安宅疎慵不谨太顽钝尔徒舟师兼有责年登非登天不知盈虚消长民自索君不见纵使饥馑十分荒良田好米豪家得又不见一字不识市井徒终身冨厚万事敷经书千巻胡为乎
　　宿赤壁吊苏东坡先生
　　胜地无名贤如冨而鲜贵虽有万不同终难敌在位名贤乏胜地如龙而絶水民虽苦熯魃云霓焉能起赤壁山水甲天下得君出此高声价当其汉末三分时呉魏虽王皆权诈眼前冨贵等浮沤万古奸臣贼子骂曹为鬼孙为防盗窃岂直一坏土君似鱼臣似水宫府分应为一体荆州何尝属尔曹偿假为言诚无耻笑鳯雏与黄葢小儿计诱阿瞒败悲周瑜小器量不共戮力复许昌及死翻嗔怨生亮噫危乎幸哉操兵百万殁江南彼时身死应无地敢留一旅守襄阳仅存性命何奸计疑尔赤壁逺视未眞类丹砂兮难以防金似胭脂兮不可绛唇信尔赤壁近如烈火复似朝霞霞匪赤城火实鏖兵普天王土必也正名君为宋吏我为明僧君不知我我胡慕君贤矣先生圣矣先生千秋俯仰江汉含情
　　赠郭仰甫山人
　　居家不耐贫翻乐在风尘妻子苦顔色相对愁杀人友朋欢杯酒适意且忘身天地鸡卵中何论疎与亲君不见百里奚爵禄不入心饭牛而牛肥又不见越石父寜甘缧绁辱不受知巳侮穆公晏子果何心千载令人泪如雨
　　孤帆行留别齐安诸友
　　青天云断寒江驶顷刻孤帆即千里怕听当风塞鴈鸣愁看背橹暮山紫我岂无情如流水我岂有家蹔别此却辞故国等蘧庐却望他山当桑梓江树织烟冻雨外村灯刺影寒波里老媪穿篱索放鸡呼奴更宰过年豕人之歳月愁兼尽我胡风波路未巳东漂西荡逾梗萍夜止朝行媿蝼螘况复徴税塞眼前广陌长衢皆荆杞人生天地几何时忍使身心纒忧喜安能有翅飞上天脱此区区业傀儡
　　汤霍林太史招过天界寺看花是日大雪赋花雪歌赠之
　　今日望新春明日望新节新春无花看新节太寒冽緑栁嬾伸眉黄莺慵调舌太史有高情招我逺归客过寺看花开无花且看雪竹压几个低檐溜数针缀人情不在花与雪但喜相逢便相得君不见洛阳万顷好春色又不见梁园授简荣何极只今花雪似古人古人那见今时春明日视今今复古人生欢防是良辰花雪何容询
　　赠蕴辉公
　　万钧之弩不发防千金之弹不掷雀所失者多所得少丈夫由此重然诺泰山尺土寜辞加沧海杯水寜辞杓顾君苦志在千秋浮名耻与时人角君不见豫章之木出土七年人不知一朝价直倾山岳肯使猿狙之便来绳缚
　　养疴张襄城进士馆中纪赠
　　长安六月卧病者喘息呻吟似难也往日交游岂不多谁肯相怜过车马山东豪士张平子昔年与我盟生死今日新承天子恩富贵不忘言独履视我将危怜我贫不啻与我同一身驱奴呼马迎官舍请医诊脉何情亲劝我莫作诗动心神即疲劝我莫冩字举笔恐伤气自尔为僧出方外尔常率性招人怪唾骂恨不顷刻死今日尔病人皆喜我不爱君才与名怜君身死快人情幸有药饵可相扶不须干谒长安人我闻此语甚于医参苓药术焉用之着衣起立如平时始知人世贵相知
　　秋日江上留别李长蘅　　　　　性熥【三首】
　　今日与君行空山白云多变更明日与君别江上芦花夜如雪念子情何极与尔聚谈整十日我行不苦江路长苦君器用深难量时复与君论今古纵横变化如义虎反覆与君寻道艺字字具挟风霜气乆巳不见此辈人风骨棱棱鹤并清不独令人且快意使我耳目俱开明
　　送徐吏部江上遇雨宿冥州
　　江天昏黑风雨惊舣舟就岸灯火明是谁百代掲肺腑感君此夕倾生平少选波光射水侧村烟笼月半珪色坐深襆被时欲眠蓬霤滴沥难寝息
　　松下歌
　　緑竹隂隂万山里一庵正落穷巷底翛然白昼门且支六月无风凉渐起米不珠兮薪不桂盘餐不用鲈鱼脍饱餐横眠松树根过眼浮云冨与贵胸次畧无杂毒扰目前光景谁美好要使进寸反退尺得多不如反得少东坡先生惠州日尝道石压笋斜出那知愈抑道愈昌千百年后见得失世衰道微人蔽恶蓬蒿妄植垣墙凿任他春瘦与秋肥坐断石头城一角
　　春山吟送自南上足　　　　　　明旷【四首】
　　春树茏苁色如黛扶疎掩映春山外春山万叠上接天山云一带飞成葢空翠隂深澹湿衣送君去去入崔巍千回百转杳无迹惟是春山满落晖
　　听莺曲
　　栁陌氤氤翠欲滴风光骀荡人情春莺昨夜度江南便向前弄幽寂柔情宛转襍哀丝复似山阳吹短笛髙飏行云驻赤霄轻邀落蕊过山壁绵蛮睍睆殊可听松斋竹屋梦初醒徙倚闲冯白日尽搘頥妙入九天青及见秦吉了曾闻鸲鹆语何如莺啭清如许自谓知音吾与汝
　　公无渡河
　　公无渡河公听我歌伊知有巳靡识有他风波满眼不可説説之双泪徒滂沱河不可渡以此故公欲渡河奈尔何
　　看花行赠呉明府
　　江城如斗烟光防珠林绣薄啼鸎满万户千门夹道开春光零落无人管呉家夫子丈人行花前宴客辟华堂意气嵚嵜失今古直将天地问行藏名葩竒种世故少翠縠丹绡何窈窕扬州当年浪得名倾城一醉呉天晓呉夫子爱尔达日月瞬息五湖阔汝挟长镵我一鉢便可栖迟老林樾
　　秋日一雨润兄还洞庭赋笠泽歌送之
　　法杲【六首】
　　秋风生白波欲别奈情何乃兄讵是瓶中鵞金言倒泻如悬河髫齓相期弄糟粕担簦负笈廿载多愿君别路无蹉跎为君试吟笠泽歌笠泽周遭三万六千顷中涵七十二朶芙蓉影泽心两朶称最髙摩青揷紫殊岧嶤上有苍茫不尽之云霄下有接天防灎之波涛崩涛如雷捣山麓无风白日为之号泽国荒荒怯看日苍茫天根万防墨诘朝日出烟浪平无数鼋鼍曝衣立极目四涯无尽时虾蟆蝌蚪那复知垩天塈地成一色吞云吐雾含竒姿三洲回盘绕其濑三洲人家寒不耐千门万户玉嶙峋一片鸿涛是襟带寒潮散作朝暮雷喧轰激山山欲頽雪片横空大如笠浪花防从天来马牛无分涯涘失潢潦蹄涔竟何物此中不尽鲸鲵渊亦复不尽蛟龙窟宇宙因之丧中外万舶千艘眇如芥坎然俛首视防堂杯水区区孰为大鸿防沆茫靡不容映空倒冩飞禽踪纵使秋毫莫逃影渟渟下鉴双青峯双峯东西互争色东之不及西之碧东峯之色向晩青西峯之碧干云出此峯何来一枝沙十坞廿坞何防岈隂洞常悬六时雨阳坡十月皆桃花湾里人家只通水人声沸在烟云里路人白昼鬼揶揄绀木隂森揷天起查梨橘柚土所宜家家丹实悬青枝二月平空满山雪令人却忆梨花时台榭参差对相峙男三女四犹成市犬吠鸡鸣隔水光武陵之源只如是泽何溶溶峯何窅人物讵宜清且小泽何混混峯何幽人物讵宜轻且浮泽峯空洞兮则龙蛇以之赖人物窄兮则形影为之愁呉天木落风飕飗值君振策还甪头甪头之湾碧上湖山况复兼清秋溪溪蜿曲坞坞藏神人甪里曾韬光君复思归整香刹此时橘緑橙初黄大块要之一培塿勿厌蓬庐窄如斗人杰地灵古所称到日香风满牕口如尔肺肠应背时萧疎自是氷霜姿户外寒松翠欲滴时来以手摩挲之举世而今尚狙诈独之琴众皆讶结緑悬藜不值钱防璞囊藏待髙价裹足尚期吾道存兰摧玉朽无须论不愿青山有人影直看麋鹿上柴门蚌坼珠辉寒电射琅函澜翻自朝夕有情转语无情听山中尽有山中石虚空在目湖在天有时得鱼还放筌挂起山牕碧岩上浮云看足枕书眠鹊坐头颅虎盈砌懒残老人意迢逓天边三下紫泥书鼻底萧萧挂寒涕佛祖临门勿相扰瓢笠烂将琪树杪际才通白日光阶头直使生青草太湖澄影秋色开以之涤肠兼澣顔牙籖堕地不复拾五千梵防如等闲秋毫凡心悉堪呕颠厦将支木乌有当念西来五叶禅宗风扫地君知否勿笑杞人空戴忧午夜寸心牢制猴昔人不负苾蒭相晨朝对镜三摩头狙公赋芧狙空喜莫投羶气来羣螘古今万事天际云世态浮沈乱沤耳鱼枯鹤铩毋怵惕人贵泥蟠与壁立咳唾不成龙颔珠金星混沙终可惜此日看君归故庐令人踯躅还踟蹰目余沈永嘉市枕锄君发左溪书笠泽何澄渟云峯况缥缈壁观岩之阿清霜满怀抱而余亦欲寻孤岛未必荣名以为宝枵然魏瓠何所庸毕竟青山白云老
　　渔父歌
　　此翁平生烟水涯牵风载雨船为家水烟苍苍天尽处欲灭不灭孤篷斜鸣榔打船江窅渺向妻乱呌芦花好紫网迎风牵緑泥有鱼无鱼和荇倒菰蒲接天水鸟飞草深沙暖鱼虾肥日黄江黑风始怒犹自放船迎夕晖鱼鰕杂倒呼儿检谓言趂此斜阳暖腰间刚剰十文钱沽酒不辞青斾逺孤舟毎牵江色留烂破衣裳江影浮老渔无机鸥可验有时飞上渠侬头筛螺簸蛤生活罢黄头晩梳緑烟下卖得糠鰕买得盐鼾眠自谓心无挂夜则惯挨江鹭眠篙横万朶秋峯边明月为灯照江口江髙露冷芙蓉鲜或鰕或蚌捞江底官徭不差私自喜所愁只恐市城饥争道鱼鰕不如米舴艋低囘芦叶鸣沙髙石短潮头横小儿落水大儿呌举头一片秋江明狂歌乱拍十指齐叶舟总着烟溪迷白酒黄浆醉饱后眼眶便觉青天低赤身不怨贫如洗浑家团圞一船底月落乌啼鬼火明枕头横在霜花里弥空紫沙烟浪平渡头谁家鸡犬声开篙一阵榔板去半夜海红天日生
　　春日间居二首
　　谁家墙头春色浓低枝婀娜捎春风谁家落花太轻薄朝飞暮飞打春郭枝空鸟寒都不啼只此春风亦萧索昨日冶容今日恶人生恰似花开落
　　夕阳微茫断桥暮庵外何人问归路鸟啼花落春复春江山风月无闲人情闲直觉逺山近云到自然眉宇新烟萝萧萧满春谷山前芳草春复緑峭风犹急春尚寒几树緑莺啼不足啼莺却唤春草醒如此茅庵怯春冷溪桥横緑不渡人溪口桃花卧桥影花枝并笑云欲然杖头云破留青天好山一歩一囘顾千岩万壑今眼前山头云松际色早晩对君君未识淳于梦王质柯防君不省如君何朱顔有时还不酡君不闻踏踏歌
　　辟防篇
　　防防复防防邻翁夜辟防熬熬不顾枕边梦劫劫守此嚢中米嚢穿事犹可米欠饥杀我不闻太平天子恩如沐一朝顿发红腐粟岂唯防子腹便便邻翁枕头睡新足圣恩如泽溢汉流川圣恩如火曝杀苍天
　　题学公云山图【有引】
　　余郁沃洲之思有年縁铜臭不足不果适过学公别峯精舍展樗仙所畵云山图见其重峯蔽天松影在地白日澹荡溪山窅冥恨不能墨化飞入因书荒唐若而语于卷杪辄不禁垂涎朶頥之态学公无蠢我为
　　山不深山得深山深马蹄寻不寻云不浓云得浓云浓有路无西东寄语时人且莫入野牛苍兕愁相逢山深云浓既如此况乃云松挿天起中有茅庵翠可怜青山半落柴门里我怀青山如故旧七尺蓬庐未曾构今日因看画里山不觉烟云湿衣袖寻溪问树亦有年鞵头半破苍苔边挽着烟萝死不放买山那等囊中钱君不闻匡山瀑布银河落玉练奔腾挂天角五老香炉亦太竒得似而山翠成幄又不闻峨眉削出青如许熊耳蟇頥入米得似而山秀十倍青天白日飞红雨兹山何名殊窅然别无峯影齐其肩屋上闲云树头月枕流漱石宜枯禅闻君庵别峯别峯未甚好海潮日夜湿青袄紫鹿苍猿月一来上恐巉岩欲崩倒君毋挂君地吾将整吾庐铜钱不足兴有余倘得云山翠彷佛十年磈礧都销除山深云浓差可居庐成有字烦双鱼
　　赠张武陵　　　　　　　　　　广化
　　昔人家住桃源中桃花烂漫开春风子孙奕世不知姓但闻鸡犬来云空君今家住海西邑亦号武陵浅开宅古人今人虽异时臭味于君真彷佛畴昔邀我梅溪头渔郎握手归同舟秦时不塞汉时路山翁肯把山僧逰只今世路多草草行脚天涯漫悲老不如杖防归岩耕天地与君同浩浩
　　送禅友还天台　　　　　　　　大
　　赤城道人迥风格短髪苍苍双足白何年苇折过长水今老思还华顶石鸳湖缁素闻皆惊孤征一鉢寒云生行色难将垂栁绾山灵乆拟献花迎应知直上碧峯侧虬松瓢挂青天逼烟霞声价让君先桐栢飞泉许共适嗟余未得与同游白云遥望空相忆
　　呉趋行送涵辉与叔祥之呉门　　通凡【二首】
　　寒风百里金阊门故人泊舟日欲昏水店小儿唤沽酒灯火射波波影翻此时忆君一扣舷欲歌未歌意茫然娄江水深莫可测忠魂巳沈千百年江水东流不复转属镂血腥碧于染可是英雄泪未干至今湿云不曾敛寒山古寺钟初下何处人家歌子夜箫声缓续歌声来总有乡心一时罢姑苏台上号栖乌要离墓前草色枯酒酣那更惜今古旧业君家范蠡湖范蠡曾经霸东越呉宫粉黛今销歇须臾呉越谁兴亡君自推篷弄霜月
　　钱抑之梦华斋歌
　　业识本无据摩尼混其中虽有五色光却与尘劳同世人作事如梦寐五欲六情恣逰戏君独梦把莲华经想曾亲受如来记醒而忆之境未迷是耶非耶灵山归尔时遂能发深省莲华满前香欲飞浮生那得如梦境六十小劫弹指顷便能手书如是经受持读诵无暂停如寒得衣饥者饱迷悟由人岂草草知君巳悟业识空诸佛元与凡夫同我欲问君君可答心与法华同与杂若能如是转法华此斋无异多宝塔
　　张善之过山居度强仕年因而嘲之
　　如能
　　红顔居相位今子身似老白髪始为郎今子年尚早呕心非不苦典论还精讨临水面山共几秋松风桂月又淹留丈夫防应有知巳百錬终非绕指柔
　　拟秋风歌　　　　　　　　　　斯徳
　　秋风萧萧兮云冥冥大块噫气兮万窍鸣猿狙失木兮山鬼惊沙石飞飏兮岩峦倾披梧楸兮摧髙柯荡溟海兮洪波深林晦兮霖雨多时卉不芳兮嵗蹉跎心怦怦兮愁卧疴
　　胡郎歌　　　　　　　　　　　方择【二首】
　　胡郎于世无所欲顾我时时话心曲乃知自是竒男儿肉眼相看讵能局芳溪曲岸千花开见君与客登春台秋水长空明落霞见君与客浮江槎三余闭门曰谁伍蠧鱼为侣攻五车纬地经天学业就肯在人间一求售即使征书下紫霄此意还同云出岫旧游满眼轻肥多独向程郎旦暮过程郎实似金兰者为君咄咄奈君何
　　江干玩月作
　　丹枫夹岸栁塘转风动萍开秋水浅萍开水浅芙蓉鲜涉江欲采心悠然白石滩头夕烟歇月华皦皦当我前举头见月悬青天褰裳捞月深在渊此时令我不能去乍行乍止忘归处双艇呉歌浦口囘惊鳬梦断芦花曙芦花一片露光寒积雪凝霜月下看江水溶溶沙皜皜几人惬意到江干
　　寄赠王伯谷先生　　　　　　　佛引
　　王君絶代文章伯豹隠呉门鬓将白词赋遥凌杨子云风流不让陶彭泽岂无尺縠干明主独擅骚坛执牛耳南州屡下陈蕃榻东海曾飞鲁连矢大雅芳名时籍籍中原作者多辟易买舟载鹤每同僧拂简挥毫长对客考槃闻在阖闾城水石隂隂入汉清满迳黄花秋浥露映门杨栁暮啼莺顾我空门屏迹乆紫苔碧藓满窓牖静里传闻鹤驾来几度防笻候江口江口寒烟数千尺涛声晩落鱼龙宅天际眞人不易逢长空望断呉山碧秋日同朗初师休明空波西来过杨伯翼先生翛
　　园　　　　　　　　　　　　　圆复
　　嵗序未云暮风烟凄以秋羲和驭辔一何驶感时买棹城南防城南烟雨徧林黑萧飒寒声满芦荻鹭涛上播碧空低走石飞沙怒相击须臾天霁白云浄夕照明霞两辉映山色峩峩列翠屏波光闪闪开金镜拂拭蓬窓度栁隄杨园只在万松西衡门数畆环村僻茅屋三间傍水低迳入陂塘分画阁桥连竹树绕晴溪陂塘竹树日增茂萍叶菱花涨寒溜寂寞无由觅主人凄凉不忍窥虚囿主人停殡草堂隂水蓼秋风犹至今太息浮主同石火典刑空在谁知音幸有慧师称夙契门墙自昔推髙弟雅谊难忘北海尊伤心共洒西州泪归到山窓动暮钟琉璃静挂碧堂空悲懽感慨非吾事大块谁分吹万风
　　九日风雨　　　　　　　　　　如晓【二首】
　　去年九日登天台华顶峯头菊未开今年九日寄西湖寒塘菊老成荒芜千山万山妬风雨湖头横艇无人呼隂晴人事不长好贫病縁愁客中老瓦铛煨芋就菊花竹里分泉自煮茶遥忆白衣人不至满堦落叶送年华
　　霜蕉吟
　　南窓四月叶初长主人对坐怀幽想影落风前舞袖翩声传月下佩环响醉频开瓮底春兴来招客同欢赏七月八月秋风惊虚堂夜半飕飕鸣此时主人不耐聴欹窓寂寞难为情九月十月霜霰欺庭隂叶乱髙低枝离披对客不堪扫主人多半成懊恼纷纷且将世念屏朝晴莫雨随枯荣昔日今时同此声主人慎勿欣恶生
　　梦归省母吟【并序】　　　　　　　文贞【二首】
　　万厯乙巳秋旅食密印寺际公房时夜篝灯独坐凉风防然凄雨骤至神度爽然长吟半夜灯前十年事一时和雨到心头遂隠几而卧輙梦归省母焉慨人生梦也何乃梦中又梦耶母子形影也本不相离今既相离彼此忆念遂深成此梦中之梦也特不知子梦感母欤母聴子梦欤得非铜山西崩灵钟东应者耶鹤鸣九臯其子和之者耶噫难辨矣聊纪之云
　　孤客心悠哉悲风萧萧西北来木叶脱落掩古甃栖乌哑哑号更哀打窓堕瓦雨复急一榻一灯坐呜唈奔走年来鸡骨立大块茫茫百端集忆昔辞亲事逺游屈指星霜十二周生平所志俱掣肘我独胡为多愆尤恍兮忽兮神情动隠几魂交入长梦冥兮漠兮双足重驰驱道路生嗟痛引领瞠眸瞻故丘荆榛藤蔓槿篱幽童时戏挿萧踈栁映水垂堤引白鸥攀枝执条稍竚立若欲对我言其由弃之转入茅堂去忽讶慈闱雪满头欲言不言顾我泣吞声涕泗横交流交流涕泗挥不及觉来怆惘空沾臆鸣鸠在桑子在棘呜呼痛之使人叹息复叹息
　　蓬萍篇
　　将子且莫喧聴我蓬萍篇朝看土垣上飞蓬暮覧长河里流萍流萍鲜根蔕随波宛转如聚星飞蓬羽翼无风吹摇飏之何途嗟哉乎人生孟浪亦如斯奔南徂北况多岐不知何时有定期噫吁星霜容易变华鬓镜中棼若线世间哀乐屡推迁胡为乎尚陟险逾巅蓬萍篇心纒绵
　　米珠谣　　　　　　　　　　　法杲
　　穿貂一负荐十坐不卧朝难夕埜草尚连根人不期生色厫仓入万委积成千贩夫髙枕饿莩思烟吁嗟乎今日之日乃复丁此嚼珠之年噫吁呜呼天乎人乎




　　古今禅藻集卷二十一
　　钦定四库全书
　　古今禅藻集巻二十二
　　明释正勉释性同辑
　　明【五言律诗】
　　西津　　　　　　　　　　　　梵【八首】
　　月满潮来盛天空野望低树侵呉甸北帆入楚江西俊鹘秋方下慈乌晓更啼即看霜露及风景色凄凄
　　赠江南故人
　　今骑沙苑马昔踏洞庭鱼结防荷边宿移家竹里居好风横笛晩新月上帘初每忆江南乐功名有不如
　　上都
　　王畿千里近御苑四时春苜蓿能肥马葡萄不醉人衮衣明日月关塞絶风尘古有官名谏今无事可陈
　　其二
　　双阙上云霄层城近斗杓夜开金殿鎻晨赴紫宸朝月屋闲浮螘霜空好射雕有官兼宰相谁复似嫖姚
　　开平书事
　　旧俗便弓马新霜称绮罗平原芳草歇古戍暮云多翠袖调鹦鹉金鞭控骆驼上楼看月得无酒奈君何
　　其三
　　野外山横塞天涯水绕羌登高一俯仰即事几炎凉日晩雕声急氷寒马足伤我懐增感慨谁与细平章
　　漠北懐古
　　每厌氷霜苦长寻水草居控随地猎刳木近河渔马酒茶相似驼裘锦不如健儿双眼碧惯读左行书
　　万里
　　万里故乡隔扁舟何日还黄云蓟北路白雪辽西山马倦客投店鸡鸣人出关吾思石桥隠絶顶尚容攀宿径山天瑞院次虞侍讲韵　　　来复
　　佛屋凌霄见僧钟隔水闻石苔留虎迹山气动龙文鉢自诸天送灯从白日分东游共清赏猿鹤每为羣【复师五言律亡之兹不及备选觉未完璧俟后同志者搜而续之庶不失师诗瓢中故物耳】
　　古塞下曲　　　　　　　　　　宗泐【十三首】
　　候吏过轮台传言敌可摧嫖姚斾出骁骑治兵来瀚海惊波涌隂山积雪开前军正酣战日暮气雄哉
　　栎山西斋雨中作
　　疎雨过髙峯幽斋对碧松出山云似马落涧水如龙句向静中得身于僻处慵小童林下至报有虎行踪
　　故泾县徐典史挽歌
　　白髪神仙吏黄尘八十龄竟同华表鹤俄失老人星瓮尽牀头酒埃生案上经今朝来哭处墓草未全青
　　双清士诗【有引】
　　庐陵张君书绅欧阳君子刚宦逰四方同为淛省掾以清自励大参蔡公嘉其操为署所寓邸曰双清馆而书绅先以满告去子刚诚有不忍舍者予为双清士诗以赠之
　　有美双清客齐名淛省郎两鳬相上下聨璧有辉光粉署朝同砚邮亭夜对牀凉风鳯池上羽翮惜分翔
　　登相国寺楼
　　冬日大梁城郊原四望平云开太行碧霜落蔡河清欲问征西路兼懐吊古情夷门名尚在无处覔侯嬴
　　发秋风
　　晓发扶风县云低欲雪时长河王莽寺独树马超祠营窟炊烟早牛车度坂迟非熊无复梦渭水自逶迤
　　雪岭
　　边城分壤处雪岭白嵳峩万古消不尽三秋积又多寒光欺夏日素防烁天河自笑经过客相看鬓勿皤
　　屋舟
　　呉人舟似屋今子屋为舟四面水都绕百年身若浮下临知有地中坐恐随流梦里天无际微茫发棹讴
　　次韵送徐伯廉归南陵
　　把酒城南道离懐去住同鸟啼红树里人出翠微中山雨添秋色溪云度晩风倚楼相忆处明月各西东
　　大寜寺喜雨
　　何处新闻雨深山古寺中晓声兼蟋蟀秋意在梧桐已觉人情喜深知歳事丰山翁病全减相对笑顔同
　　次韵东轩见访
　　老结淮山屋重围橡树林鹿行岩径窄虎饮涧泉深风雨人间事氷霜世外心夜来明月上拥毳一长吟
　　山水图
　　絶境天成妙良工意匠能山腰上方寺树杪独行僧涧满泉流迸云虚谷气蒸衡庐端可挹好上最高层
　　落叶
　　一片复一片西风与北风但看阶下满不觉树头空缀服犹堪用题诗自不工山童朝更扫闲委古墙东
　　元夕　　　　　　　　　　　　徳祥
　　上国当元夜金吾不禁行笙歌喧甲第灯火耀重城万户春同色千门月共明举头天路近不敢纵歌声
　　呉江晩泊　　　　　　　　　　宗衍
　　风壤三州接江湖一水分虹消沧海雨日落洞庭云客意终难尽渔歌实饱闻长思陆鲁望不出可忘君
　　题珪上人山舍　　　　　　　　无愠
　　红叶塡松径清溪绕竹林西风双鬓老落日半窓隂坏衲偏宜厚幽居不厌深竺仙遗偈在展卷且髙吟
　　金山寺　　　　　　　　　　　守仁
　　神禹开天堑中流碣石存蓬莱分左股灎滪失孤根驿骑催官渡风帆拂寺门瓮城灯火近钟鼓报黄昏
　　龙河逢祥师　　　　　　　　　道衍【十一首】
　　自恨长为别逢时袂惜分道交非在酒禅悦不须文草宿龙河雨松留鳯阁云夜窓承演妙黙黙似无闻
　　黄三谪钦州死于途次哀之以诗
　　万里擕妻去危亡恨昨非身应随地葬魂儗故乡归天末人家少云深鸟道微招之不可得徒有泪沾衣
　　送友人之武林
　　我住城西寺君归湖上山马声知驿路树色认乡关逺戍霜鸿惨荒汀雪鹭闲自怜隄畔桞愁绪不禁攀
　　重经常熟县
　　钜邑当呉北官无接送劳水多归海近城半在山髙僧寺余庭柏人家尽野蒿重游逢日莫惆怅促囘舠
　　五九菊
　　采采薰风里英英复傲霜占先荣午日应候媚重阳早晩还同色炎凉不改香两开看总喜知尔越羣芳
　　芭蕉
　　清髙与道合僧舍树宜稠凉叶春隂积虚心夜气浮题嫌风处碎画喜雪时幽有物皆凋谢非惟不耐秋
　　题张山人适乐圃林馆
　　开牖依林樾迢迢去市遥翠低承雨竹緑碎受风蕉夕岭还侵户春流欲断桥主人縁爱客时为出山瓢
　　读孤山法师闲居编
　　孤山无复见展巻已知心落落潜夫咏皇皇古劒吟江云隂逺峤野雪霁高林莫谓千年后人间絶赏音
　　晩过师子林
　　无地堪逃俗乗昏复到林半山云遏磬深竹雨留禽观水通禅意闻香去染心叩门惊有客想亦为幽寻
　　悼立禅师
　　一衲老云深迢迢讣寂音不离生灭相已絶去来心壁冷孤峯影龛闲双树隂夕阳清磬响依旧满空林
　　其二
　　未刻高僧传名先入祖图灯残窓下暝履剩榻前孤宿霭封新塔余香起旧炉苍苍泉上石遥对想跏趺
　　送僧归重庆　　　　　　　　　天祥【二首】
　　东西千万里来去一身轻碧鳯山前别黄梅雨里行江长巴子国地入夜郎城昔我经过处因君动逺情
　　挽逯光古先生
　　昨日来过我今朝去哭君那堪谈笑际便作死生分旷逹陶征士萧条郑广文犹怜埋骨处西北有孤云
　　赠善世求禅人归省　　　　　　如兰【八首】
　　家在浙阳河扁舟载月多天空山接野木落水生波云物催归兴乾坤发浩歌少年才力俊亦足慰蹉跎
　　送进古道住庐山万杉
　　双劒倚青冥云开九叠屏清猨啼野树驯虎卫岩扃瀑吼飞晴雪江空落夜星雨花纷委处挥麈昼谈经
　　送曹应则归省
　　壮志欲飞腾扶摇北海鹏双亲俱未老一弟已为僧逺水浮春棹虚窓坐夜灯明朝望乡国遥指白云层
　　送述昙绪住全福
　　忆过周溪上黄芦夜泊船张灯留晩饭扫榻假秋眠天汉无双月风平又五年罗云多逺裔今古见才贤
　　送谦巽中住草堂梵安
　　万里桥西路百花潭上居凉风生锦树晓雨浥红蕖好着诒谋钞重论止观书扁舟时有便来徃问何如
　　秋江送别
　　江栁不堪折江花照眼明天将孤雁逺风送一帆轻红树宜秋色黄芦杂雨声呉云半千里如在月中行
　　张句曲小景
　　句曲有仙居桃源景不如树根防系艇石室旧藏书溪晩秋波浄岚晴宿雨余何当问眞隠松下坐茅庐
　　黄鹤山人墨竹
　　水竹共清妍鲜飇动渭川鹧鸪啼楚雨帝子泣湘烟秋意生帘幕寒光照简编百年空见画黄鹤已成仙
　　闲行　　　　　　　　　　　　大冋【二首】
　　散漫及春游逍遥得自由在山常见鹿近水不惊鸥岸口花初动崖根雪尚留翻怜今日乐尘世几人愁
　　江村夕照图
　　江村水国幽云树半含秋落日晒鱼网凉风送客舟香秔黄早刈硕果熟先收官税供输外民歌乐未休
　　书懐　　　　　　　　　　　　觉澄
　　利名非所欲人事颇相干冀北行无防江南住不安有时逢醉客何处告清官未到云深处终身愧懒残
　　经废花径寺　　　　　　　　　懐让
　　画璧暗尘凝萝龛冷佛灯壊垣欹老树古榻拥残僧斋断禽长散楼倾客畏登生涯同幻泡兴废总难凭
　　虎丘寺　　　　　　　　　　　普泰【二首】
　　欲覔阖闾墓风霜殿阁秋越平呉亦尽劒去水空流字缺碑铭古云深竹院幽无心唯野鸟不解往时愁
　　秋晴
　　几日豆花雨兹晨方见晴寒蝉依树响秋藓上阶生山脱云尤翠池涵日更明西风催万户都作捣衣声
　　寓南髙峯懐友　　　　　　　　文湛【二首】
　　庵住南峯下四檐松竹青月长陪入定猨或听谈经池近凉生榻山髙影落庭故人在何处诗酒醉兰亭
　　姚江广济寺寄瑞雪庭
　　江北倦行览江南作胜游乾坤双短山水一孤舟越鸟他乡梦呉云故国愁时清得幽赏不为逺公留
　　送毛明府令弟还乡　　　　　　广澉
　　众客送行客长亭复短亭轻尘浥细雨归鴈度寒汀别酒未成醉征车且暂停谁歌渭城曲肠断不堪聴
　　秋夜　　　　　　　　　　　　明秀【九首】
　　微月澹沧海凭轩开北堂芙蓉近秋水风露湿衣裳一鹤过山去四星明帝傍岩栖有志士谁似接舆狂
　　宦邸曕云
　　鹘没天低处云边是故乡眼穿嗟薄宦心切在高堂南浦连春草西山近夕阳秋风吹客思愁与路俱长
　　夜过康虚亭
　　竹里溪光浄霜边落叶繁能为眞处士得共老丘园素业残书在交期古道存虚亭一尊月相对几黄昏
　　访顾子重于瑞石山居
　　故人喜我至下榻扫烟萝丘壑此心在文章如命何莺声花外老春事雨中过何日西湖上渔竿共草蓑
　　归鴈
　　万里随寒暑南衡又北秦云飞时避弋水宿更呼羣青草湖边雨黄沙碛上春天涯未归客愁向夜深闻
　　赠武夷徐羽士
　　浮丘学仙子秘法与谁傅牝长生地青牛小洞天御风乘鹤驾踏月弄渔船九曲春源上桃花红欲然
　　田叟赠朱可麓
　　早起饭牛犊落花春水浑雨中青箬笠溪上白云村食力古莘野全生今鹿门不知城府外何处有桃源
　　野航
　　江空天上下茶灶带云涛一夜桃花雨五湖春水髙斜阳飞白鹭芳草乱青流向前滩去无风懒着篙
　　懐孙太白山人
　　病里度僧夏诗篇忆旧游空堂一叶雨凉思满帘秋尽日书长把深山道自谋芙蓉正堪采谁为寄清愁
　　送大尹张公南溪　　　　　　　永瑛【八首】
　　宫殿春云迥江潭客路赊官闲居小邑目极望京华善政才三月深恩及万家去时春满县犹喜见桃花
　　读李崆峒集
　　土德秦关旺人文昭代生夜光归合浦垂棘敌连城云木众禽寂阳冈孤鳯鸣浇风复淳古大路辟榛荆
　　送高州申别驾
　　圣恩除别驾旌节向高凉宦路八千里功名四十强青山临越地秋月过钱塘霖雨随公去铜鱼草木香
　　秋浦
　　白露下蒹葭秋汀尚有花数峯回晩色一鴈落寒沙菰熟供炊事鲈肥上钓槎月明吹笛去隔水是渔家
　　赠萧山曹湘岩大尹
　　道学传东鲁诗文出建安探竒游海上逸兴宿云端赤县曾飞舄丹山可驾鸾飘飘有仙骨岂肯在丘樊
　　胜果寺中峯阁用唐处黙韵
　　古寺梯云磴长松带女萝山空秋意早江阔晩凉多白鸟逾青壁红霞闪碧波西嵓昏磬罢犹听采樵歌
　　结客少年塲
　　结客少年塲春风吹緑杨金鞭控白马绣带系罗囊醉月罢燕市看花向洛阳五侯七贵子并辔列同行
　　饮天风海涛楼赠公良
　　璧月花间出仙云树杪浮新醪留上客春夜宿层楼海色涵霄汉星文动斗牛只应天路接何必泛槎游
　　过子陵祠　　　　　　　　　　祖福【四首】
　　子陵辞汉室髙卧此云林钓石云霄迥星台歳月深烟开千嶂晓树合半江隂不是论铢两元无谏议心
　　大洋滩和云东韵
　　乱山环巨谷众水防高川宿莽乘春揽云槎逆瀬牵沙烟冲鹭起潭日抱蛟眠晩饭分渔火青藜傍野然
　　杪歳感懐
　　急雨捎寒竹朔风吹敝庐年隂看物化道屈念身余短梦蕉中鹿浮生辙迹鱼为农蔬水意垂老忆长沮
　　雨宿西阁
　　浩荡迷方客仍淹江寺隈旅愁添夜雨歳事到寒梅沧海无家问中峯有梦囘烛花何事喜更傍客杯开
　　宿云居西麓庵　　　　　　　　法聚【六首】
　　逺径通深麓斋居小更幽松声四壁雨湖影满牀秋世路迷眞境僧縁息妄求开门渔篴近明月在沧洲
　　金山次唐人韵
　　世外金仙界风光絶四隣水空禅观月门断客车尘山讶浮来石僧疑应化身香灯云阁静聴法有龙人
　　赠乐耕处士
　　小隠鹿门逺躬耕意自便野花茅屋径春水石溪田黄犊林边雨青蓑谷口烟社歌忘帝力人在太初年
　　上畦
　　腴壤开新圃春风小径纡理荒无杂秽降种有嘉蔬碧涧云边瓮青松雨后锄风波机事梦不到丈人庐
　　过丰村侍御兄旧宅
　　寒原棣华落独惜杖藜还世故浮云外溪声夕照间三年新白髪十畆旧青山囘首风烟路啼莺近竹关
　　献花岩
　　行经佛窟寺更入献花岩云磴盘空翠香林肃妙严断崖藤络石欹阁树撑檐囘首钟陵道烟花隔幕帘
　　人日客夜过　　　　　　　　　士墨
　　蔬盘作人日梅栁动春城月出海门静客来山阁清杖藜怜白首性气尚书生日日嵁岩下看云过眼轻
　　奉和沃洲吕公　　　　　　　　果斌
　　梵苑来仙驾旌麾向日悬鸟栖云外树龙防鉢中莲高论消禅癖留题纪宦年振衣丹峤上幽思共泠然
　　乱后还乡　　　　　　　　　　方泽【七首】
　　故乡离乱后惆怅对斜曛宅燬犹余灶林残已露坟村原今昔改亲故死生分独有重归客浮身尚似云
　　送呉山人九湖还洞庭因简方居士
　　落叶满江边秋风急暮蝉我思天姥寺君上洞庭船束帛丘园少征兵泽国连不知方处士链药几时仙
　　诸友夜集得青字
　　杨子过谈经山灵入夜听月光浮几白露气湿空青髙槛凭虚旷长林坐杳冥今宵河汉上应聚少微星
　　送徐山人峤
　　去昔不可驻来今纷又过共怜衰谢日独奈别离何云拥呉门树风连震泽波唯应明月夜相忆卧烟萝
　　战蚁
　　穴蚁搆深争荒城想未盟阵严如有令战苦不闻声蛮触方虚国雄雌迭挫兵坐疑秦汉事吟对暮云横宋华川早春见过因感其兄宜山茂才简荻舟江子
　　兄弟夲差池孤鸿君最悲空留宋玉赋不及楚王知世事空流水春光又栁枝江淹饶别恨头白见无期
　　挽钱公良太守
　　翰藻词林重循良太史题故人留劒在幽壑去舟迷蒿里霜偏早楸原日易低至今公子辈凄断夜乌啼
　　别田山人太室　　　　　　　　正念【五首】
　　石室开嵩少云川俯邓樊读书冬夏过春至不窥园傅説还当世王符已立言临风莫长啸绝壑有清猿
　　焦先祠
　　未即焦山境先瞻焦隠君衣冠新物色殿宇旧风云洞鎻千年药台空三诏文纷纷鹰犬类难与鳯为羣
　　送陈给事使南海
　　天位北枢峻地图南海遥冠裳昭日月书册下云霄鳯阙三年使蛮江八月潮星槎仙并得直欲奏箫韶
　　其二
　　浮海意飞濯缨歌慨慷山光盈掌握云色动河梁岛服尧封逺江流禹迹长车书原混一天子念遐方
　　其三
　　絶域天王使明时紫禁郎星辰传凤诏衮冕授蛮王蜃气连朝合潮声入夜长锦帆南海上乡国有辉光
　　有懐逸侄不至兼复书迟　　　　圆珂【二首】
　　之子来何日闲门独倚时枝头闻鹊噪天末看云驰不是书来晩多因鴈到迟筭沙河渚上相与白鸥宜
　　肇林社中漫成
　　千里同飞锡来游长者园佩珠惭作丐止渴解求源逆立吾眞耻忘机尔息喧从今逢贝叶懒向月中翻
　　慈云岭　　　　　　　　　　　圆理【三首】
　　仄径扳萝转空山伐木闻两崖危石抱众壑细流分晓竹含苍霭春田防白云囘看万松里唯有鹿麋羣
　　招友人看芙蓉
　　一水澄于练孤芳锦作丛故将迟暮景开向寂寥中夕露垂秋白江霞媚晩红薄言方采掇持赠故交同
　　三月望日迟友看花不至
　　不信城东路其如万里天坐消春一季愁见月三圆庭鹤迟人立林莺唤友迁临轩负觞咏为尔惜芳妍
　　春日寄镜池上人　　　　　　　戒襄
　　香林春二月烟霭日冥蒙洒径桃花雨飘帘燕子风客来青嶂里犬吠緑萝中借问今支遁何如旧逺公
　　牢山访憨山清公不値　　　　　眞可【二首】
　　吾道沈冥乆谁倡齐鲁风闲来居海上名误落山东水接田横岛云连慧炬峯相寻不相见踏徧法身中
　　登那罗延窟
　　菩萨僧常住归依上翠微山髙疑日近海阔觉天低岛屿屏中国波涛限外夷重来防失路拂石一留题
　　五台山居　　　　　　　　　　德清【十八首】
　　此身原是寄暂住即为生不属人间有何拘世上名大千观去小万物自来轻破釡沈舟计而今借令行
　　其二
　　尘海谁能度空居我独任风云千载事氷銕万年心古木留春浅寒岩积雪深秪因贪纵目长踞最髙岑
　　过龙泉关
　　策杖烟霞外重关虎豹林路当﨑曲险山入塞垣深惨淡黄云色萧条落日隂边笳如怨客呜咽岭头吟
　　从军【有引】
　　余以法罹难防恩遣戍雷阳丙申春二月入五羊三月十日抵戍所时値其地饥且疠已三歳矣经年不雨道殣相望兵戈满眼疫气横发死伤蔽野悲惨之状甚不可言余经行途中触目兴懐偶成五言律诗若干首苐以乆躭枯寂不亲笔砚其辞鄙俚殊不成章而情境逼真谅非绮语聊纪一时之事云
　　万里投荒日时方大火流经年频望雨三歳不登秋蔽野惊人骨悲风动地愁天高难以问心折此淹留
　　其二
　　道殣非关歳穷愁孰啓予弄兵皆赤子荷锸尽强徒烟火连村断征求隔嵗储旧闻多盗贼今见满江湖
　　其三
　　楚泽非炎徼行吟愧独醒瘴烟千岭黑宿草四时青飓触秋涛怒人蕲疠鬼灵从来皆浪迹今日更飘萍
　　其四
　　出世还行役谁悲道路难长戈聊当锡短髪不胜冠沆余三岛炎蒸疠百蛮天南囘首处落日是长安
　　其五
　　此日天涯道艰虞秪自怜海风腥酿雨山气毒含烟畏路从人后冲泥向马前始知行役苦多在戍儿边
　　其六
　　一息余生赘千山去路长问途逢牧马挟防偶亡羊衷热三秋日心寒六月霜所经如蹈镬安敢任疎狂
　　其七
　　幻迹元无住逢山即当归因看前路窄转见此生微时抱桑间饿常懐漂母饥所欣无腊月不望寄寒衣
　　赠赵公子参军
　　济济佳公子翩翩大雅风骨夸千里骏气压万夫雄惯击屠龙劒能弯射虎弓谁知天下士多在布衣中
　　晩归营门
　　混俗希忘象临戎想牧羝前驱芟忍草左袒拗伽黎落日江容醉归云树色迷行藏同倦鸟渐渐向飞低
　　庚子歳即事
　　豺虎中原徧星轺日夜驰诏无哀痛字人有向隅悲逺探骊龙窟深批弱木枝乾坤聊俯仰愁絶一双眉
　　其二
　　青海初收捷朱厓始罢征劒门飞赤羽阁道走羌兵帝德怀柔逺王师耻战争蛮夷应系长不见请长缨
　　其三
　　满目黄尘暗披肩白髪垂江湖归路杳鸥鹭傍人疑康济思今日安危望此时从来貂珥重寜不愧恩私宿清溪驿梦得草虫鸣断岸沙鸟宿寒汀之句因足成之
　　遡流遵逺渚旅泊傍孤亭月隠山容澹鱼潜水气腥草虫鸣断岸沙鸟宿寒汀最惜飘零者浮生梦未醒
　　宿独鹤驿题壁
　　独鹤何年去孤征此日来庭遗毛色古松带唳声哀清梦余山月髙踪落草莱夜深思戢羽彷佛在天台
　　半月三度小金山
　　半月经三度千秋此一过驱驰凭宝筏来徃任风波客思慙鱼鸟闲心恋薜萝是山皆可住不许竟如何
　　遇呉少君于西崖房赋赠　　　　如本
　　邂逅南华客跏趺祗树林兰花蒲草侣幽鸟白云心探赜还擕杖恢谐不带琴悬知富篇什金石已调音
　　牡丹郑定夫招赏留题　　　　　性彛
　　姚魏名家逺繁华与众殊香疑天上有色恐世间无带露妆犹湿迎风醉欲扶东君偏为汝分外着工夫杪秋过王良甫悬榻斋访李白甫陆纂甫分花字
　　希复【二首】
　　早来消雾雨访客出烟霞太白诗何俊士衡才亦华开斋当素节下榻对黄花一见遂相契忘言坐日斜
　　将徃河南晓发平望
　　利涉非吾事侵星奈晓何水村浮寺逺岸火隔桥多千里路方积三秋日易过垂哀试行脚谁复虑风波
　　望亭夜泊　　　　　　　　　　眞谧【四首】
　　庐井临官道人烟古望亭蓆家秋织雨田父夜占星露冷闻江雁灯残见水萤孤舟惯飘泊谁复叹浮萍
　　答箬庵法侄过访因忆故兄慧公
　　秋水蒹葭逺荒园草莽深顾余无剰语负尔独南寻风雨同兹日乾坤共此心因之思大朗凄断鹡鸰音
　　淮隂雨泊感赋
　　问俗古淮隂维舟夜雨深良弓无旧影髙鸟息余音激岸河声吼迷空雾气侵自知难乞食一饭直千金
　　过孔子庙
　　迢遥探圣域葱郁见宫墙遗像冠裳古斯文歳月长书楼凭积气寝殿发幽香弟子皆贤哲穷陈若褁粮
　　送崔子玉还岭南　　　　　　　洪恩【十四首】
　　名山游殆徧六月发新亭采石潮生白匡庐雨过青土风占父老江海按图经迟我曹溪上南能法共聴
　　懐悦观二兄
　　同社人何处飘飖信转蓬叶将秋上下心逐路西东月色深庭树云容澹桂丛梦依原上鸟栖托向途中
　　采石谒太白祠宿蛾眉亭
　　乾坤空故垒楼阁壮新祠雅道存今日风仪想昔时秋山横采石江月吐蛾眉一慨中流事清霜万木悲
　　晩投浄居庵宿赠浄虚上人
　　倦欲投香榭行还恋翠防鸟翻霜叶下僧带岭云归山际起寒月林端收夕晖少留经一宿念尔可传衣
　　淮隂经废寺
　　乱石参差迳疎林薜荔墙露华团翠壁风叶埽空廊防冷疑无火花寒忽有香檐前寻老衲炙背向斜阳
　　九日坐缥缈岩
　　不采东篱下端居缥缈峯穴犹三代俗云防六朝松桂老飘金粟藤枯挂玉龙南山空有色羞自对芙蓉同沈比部防酒与李临淮过刘察园分得金字
　　刘向传经地休文载酒寻清风同旦暮白日自园林坐客怜星聚飞觞倒月深漫夸河朔事慷慨古犹今同陈孝廉坐凤凰台赋赠游鹿门山人
　　圣代无歌凤人犹见楚狂一台延落日千树醉防霜独嗜鹿门隠咸称马氏良元龙同击节湖海意相当
　　秋日送月上人省母
　　十载离乡井秋风返故林拭干抛涙眼方慰倚门心乍见犹疑面初闻未辨音无嫌衣太短能识别时针呉中郭有道结阁焦山为垂老计过此以赋
　　舍宅明僧绍移居葛稚川江山空姓字楼阁但云烟洞里余丹箓池中尽白莲夜深疎磬后能不咏防仙湛懐义公与癯鹤悦公逺寻卜地缉席牛山于今四载余矣义公以万厯丙申夏日不逺千里至自牛峯相遇于长干旧寺因期与结制雪浪山中自秋及冬晤言一室上下十载有遂生平相得驩甚偶言及长干社事征昔验今念死生异路或南北分踪遇物兴懐不胜感慨义公因作诗四章以纪其事予从而和之以续貂云
　　明珠还合浦双劒耀丰城竹色寒増翠松顔老更清以吾一日长迟尔万山盟愿托兹泉石同摅畎畆情
　　登焦山絶顶
　　万壑齐驱海双峯对若门尽东回地轴直北走山根沙市鲛人现楼居蜃气昏桃花临水岸莫是武陵村
　　其二
　　奔涛回万里竹树一区存潮长江天白霞收海日昏弹丸封楚尾匹练挂呉门只欲生双翼泠然御化鲲
　　同包使君陈仲醇觞张友莲于道院
　　緼袍居卫日环堵室萧然徃不排藜入行当拥杖先书将贫到彻人与地俱贤一乞壶中坐风余太古前
　　懐谷泉　　　　　　　　　　　法生【二首】
　　林间黄鹄友谷口白龙师一逐征蓬去三秋蕙草悲云天飞锡逺霜浦踏杯迟应念冥栖者时攀嵒桂枝
　　题程幕史松桥草堂
　　水馆五株松星桥两岸通虹飞疎雨外龙卧乱云中秦后行封日殷王济涉功徒闻银汉上别有鹊乗空
　　虎丘寺　　　　　　　　　　　僧悦【七首】
　　一丘探胜友延坐竹间迟石肯生公法山衔短簿祠海云千片冷湖月半规竒寒色深秋外西风落木悲
　　月下江行
　　水郭乡园近渔舟处处逢断崖隂伏雨极浦夜藏龙独宿江心寺孤帆月下钟天垂河汉浅人语隔芙蓉
　　投宿浄居庵
　　幽意率吾眞秋光处处新乱山行不尽流水坐相亲梦属初中夜灯燃最后身石牀重觉起松月冷依人
　　恩公留讲一宿庵余慨独徃
　　落日恋同游衔情兼送秋乱山横莫雨千涧咽寒流云际江南北天涯人去留繁珠残衲下为我破穷愁
　　送愚公省亲楚中
　　衔思双亲乆髙堂入梦賖楚山横夏口汉水接长沙古驿晴飞雪空城寒自花北风吹片锡明日又天涯与景升过郢中逢李君实暨长君元晖慨然有作
　　浮云江上色去住惨离情一鉢依僧次千山破雪行夜禅枯木短寒月片身轻珍重天涯遇寜无怨别生
　　白沙园留别张曹州兼忆郎君九华
　　松竹寄清脩居然名士流薜萝三迳冷风雨一亭秋鸟色窥留意江声带别愁天涯知我在寜不念孤游
　　楞严废寺　　　　　　　　　　福聚
　　忆昔曾肥遁今何属相君古墙无剰土毁碣有遗文百世坟仍废千秋殿已焚惟余松桧在长日惨寒云
　　书懐　　　　　　　　　　　　性空
　　古刹小江边栖迟又几年一从披壊衲便觉断尘縁睡鹤同秋梦孤猨伴夜禅还期扶短防逺上鹫峯巅
　　禅僧　　　　　　　　　　　　文石【四首】
　　无佛亦无生曹溪祖慧能雄心肩虎兕疾眼角鹯鹰糟粕看三藏糠粃目四乗谁知成正觉鱼鸟用繁兴
　　诗僧
　　不是躭佳句词林趣未忘文章示长舌翰墨作慈航偈讃追东汉伽陀逼盛唐即言宣般若无字不清凉
　　老僧
　　拥衲一襌翁腰弓耳亦聋人言犹矍铄自觉近疲癃剃髪刀生雪看经齿漏风日髙隣叟过拭泪为谈空
　　狂僧
　　狂僧余故态不与世情居合眼看时事声读古书我名眞腐鼠尔技自黔驴无数抢榆者图南总笑余
　　寄无期道兄　　　　　　　　　斯云【四首】
　　忆得东林社寒花动早梅离心同浄业别梦绕香台江水分南北音书絶去来不辞行脚倦飞锡向天台
　　阻风龙潭驿
　　千里横江望惊涛白马奔征帆欹别岸飞鸟没孤村雨湿春常暝天寒日易昏自怜为客久愁絶向谁论
　　其二
　　大江风浪恶顚坠客心惊津吏劳相问舟师畏逆行隂霾苍野积断岸白沙横试使身飞越还期羽翼生
　　其三
　　龙潭江上驿天逺翳寒烟泥泞难行马风波不放船迟回空白日顾値贷青钱谁谓归无计莺花客望悬











　　古今禅藻集巻二十二
　　钦定四库全书
　　古今禅藻集卷二十三
　　明释正勉释性同辑
　　明【五言律诗】
　　寄海虞吴大　　　　　　　　　徳胜【十二首】
　　天地庵居僻相逢竟嵗难白云供卧病沧海重加餐花影轻风动松隂过雨寒起居君倘好何惜皂袍单
　　诗穷
　　人来总厌贫吾自见吾眞气色莲花净衣裳萝叶新莺啼林外晓草緑杖前春更有生涯在奚囊闇自珍壬辰秋辽陜征兵吴越吴越被征者多有鬻妻孥而应感赋
　　忽被征兵入泪从卖妇潸边霜新塞骑汉月古闗山天子崇神武将军战苦顔共知南北异去去倘生还
　　旧宫人
　　妾意终期待君恩不再私长门空买赋团扇静题诗下睫双红筯搔头几白丝花前听玉漏常立五更迟
　　嘉则丈楼居谈诗
　　一鉢何从托逶迤向越中山横疑路尽水转引舟通落日千章木虚楼万壑风听余匡鼎説霞散赤城红
　　过朱豪冠
　　濠濮古今意乾坤彼此情禽鱼觉亲昵林水淡幽情逺寺烟中塔平山树里城不知何世界那用卜居名
　　过云隠庵云栖禅士
　　阖闾城畔市彷佛隔烟峦天旷疎钟晓霜晴落木寒青山髙座里碧眼暮云端自谓迟相识论交信所难
　　初春对梅花忆友人渡海朝普陀山
　　雪霁轻寒入空斋坐亦清春深沧海色梦断紫涛声暮影中原起浮云外国生梅花对无语何限迟君情
　　同诸门人宿吴兴山中
　　落日霅溪亭僧堂雨乍醒振衣湿岚翠开户滴松青帆挂千门月溪流万壑星尔曹全借色何以答山灵
　　读王元美集
　　共有千秋计君其集大成物情饶品藻星璧任权衡沧海回风色明河注水声茫茫宇宙内谁敢并先生
　　过张孝子宅访文学値文学病
　　乞食寻檀越泠然一锡余竹边晴晒药花里昼看书矮屋巢乌鸟平池剰鲤鱼蓬蒿虽满径长者自停车偶读王元美老去急知音之句遂以为起足成八句用懐故同衣东塔寺六如性观先福寺竟凡明辨门人天宁寺公可眞授
　　老去急知音知音成古今已无相缓急空有叹浮沈十载亲朋泪千秋师弟心天长与地乆此意转难禁
　　仙岩山居　　　　　　　　　　慧秀【六首】
　　得性苍山下藤萝刺眼新鸟声深在竹岚影静依人长日此对一生惟净因焚香心自语啜水不嫌贫
　　其二
　　谿山吾长物来往独闗情薜荔垂如幄芙蓉削作城紫猨骄坐树朱鸟醉含樱分合烟霞死宁为世网婴
　　其三
　　日出苍烟尽千山入望新风梳临水树云逆过桥人花竹殊无恙茅茨未有邻頽然自终古不是学逃秦
　　其四
　　月出山村静松门鬼火青风泉人独对露树鹤常醒十载空销影千秋秖泛萍自怜长防少深夜转残经
　　其五
　　宻树能清暑隂霞亦染衣同门二三子逸思纵横飞踞地看青壁谈天送夕晖风流映千古吾道不应微
　　石桥
　　飞梁信灵异设险化人城虹贯层崖合雷穿众壑鸣青天水花落白日寒云生长揖度之去洒然毛骨清
　　山中値湛怀师　　　　　　　　志若【三首】
　　踪迹弥天逺遥思河洛间我寻青嶂曲得见白眉顔道力年来健身心老更闲朝从髙阁上清话雨中山
　　雪浪山结冬
　　三冬心自逺一谷乍安禅静觉身为后行知戒是先涧昏全杂雨山晓半笼烟但契斯常住春风任化迁
　　送友还楚
　　大江飞白露霁月泛波纹吴楚山河隔乾坤杖锡分水流髙岸见猿啸断崖闻金石交原固含悲一送君
　　雪夜山行　　　　　　　　　　斯学【十八首】
　　孤舟疑入剡夜绕乱山行雪与月俱白江因人更清岚深寒气重岸断冻痕平况复人烟少空闻落雁声
　　雨夜
　　客子乆投宿主人还赁舂薄衾寒入梦深雨逺沈钟壁上灯窥防床头鉢隠龙因思故山好云湿几株松
　　题海门寺
　　大海隔烟雾荒城涌梵宫门开春嶂雪钟引暮潮风客社人天里僧轮佛日东则公龛壁静双树一灯红
　　睦州城上
　　城上残阳尽西陵晩色浓嶂岚低粉雉山郡压乌龙樵子云为担田家水作舂万峯秋雨过飞瀑挂芙蓉
　　答苏广宣
　　乍逢吴市晚片语洛阳春牢落犹藏侠风流不称贫五陵家似水七国事成尘石上留明月与君观宿因
　　寄吴少君山人
　　知君好芳草荷芰半衣裳一别春山緑几经秋叶黄海门生片月江寺送残阳曽有天台梦相擕度石梁
　　石帆
　　一片孤峯色青浮水面来误疑江舰动陡挂石帆开扶国行难到桑田见几囘长风如可驾直欲访蓬莱
　　与徐仲贤孝廉夜坐
　　城上欲栖乌空庭下榻孤青云在丘壑白月照菰蒲影自依双树才堪赋两都幽驩永兹夕剪烛话西湖与复初上人有桂花之期时夜独坐花下对月赋以招之
　　人隔空香院寒生丛桂枝山中金粟愿江上白云期见月秋思逺临风夜坐迟淮南虽有赋揺落益堪悲
　　果公自普陀囘过宿
　　万里罢行脚千峯还闭门无灯传白日有客过黄昏风雨山中榻兵戈海外村因听洛伽胜潮响杂言
　　金明寺访舷公不値
　　烟水福城南无期向晚防湖荒闻相国树老隠瞿昙细路云深入长廊日倒涵尔时还乞食龙气暗空潭钱长卿次卿防卿三丈再过道林阙展待赋寄
　　竹房空不掩兰掉复追寻旧雨自三益清风还此林水云双徤足天地几知心怅望西江上白苹秋正深
　　寄懐吴忠伯
　　天涯名社散君独缔交深湖栁分青眼江花合素心片云时傍水孤鹤别栖林惟有延陵旧知音不在琴
　　宿月闗房
　　祗树如桑下还投一宿来入门寒月出扫石暝云开落叶分髙坐飞花对辩才此时容结腊擕锡挂香台
　　送陶大冶入山
　　长揖人间世独寻湖外山泉声屋过松色石门闗朝雨琴书冷秋云杖屦闲理公岩洞在猿鹤伴跻攀
　　岳水部见过
　　京邑常留别乡园此见寻买山乞士意出世使君心云色停车晩松声解带深风期超上乗白业可中林
　　题潇湘馆
　　幽径湘云入丛花竹几竿林清移席动溪碧巻帘看不断三秋色长疑六月寒箨龙应自起雷雨响琅玕
　　行僧
　　万行属心师何烦百丈规总教尽形夀端为一修持立到雪深处舂来米熟时苦空氷蘖念无我亦无为
　　憩直坞　　　　　　　　　　　如愚【十四首】
　　西风孤杖急窘步向荒村日出云随蔽山昏雨到门蝉声匝树断秋色绕檐繁何处来砧杵催人想故园
　　留别因公
　　虚馆别同伦风烟我独亲行藏休问影名实已劳神铩鹤凌霄急穷猿择木频前途欣有托一鉢岂为贫
　　其二
　　嵗晏寒霜降行人自苦心微躯蜩翼薄长路马蹄深慰别仍留步相期更寄音烟霞虽万里情在未分襟
　　山西道中晩行
　　落日他乡客孤行何处栖人烟穷发北风雨太行西雾树深藏寺寒流乱入溪所嗟无所向空望暮云低
　　已丑春雨
　　春雨何其乆东风未教情院花香易落梁燕乳难成寒酿村舂啬泥醪市马倾都门三月半栁底未闻莺
　　华顶峯
　　蕴丽絶羣峯藏眞秀霭浓霞标出海日路引到门松赤井葱犹见青池墨尚封居然灵爽外万壑暝传钟
　　法相寺礼长耳佛肉身
　　古佛何年逝全躯俨未终香焚存日火旛动去时风执破根还在情忘隂自空囘观生灭者顶礼思无穷
　　赋得陌上桞送王生出塞
　　依依陌上栁攀折不堪情眉叶含春黛腰枝度晓莺絮飞陶令宅风满亚夫营官渡年年种偏多出塞声
　　甲午春日咏怀
　　春雪何多至严寒不可亲一锥徒有地八口岂无身狡兔惭营窟饥鹰耻就人床头瓢自挂搏撃笑生尘
　　其二
　　颠倒心难尽行藏事总迷秖应丘壑老翻向市朝凄蛩不能忘蹷鱼偏独畏鹈何时归短杖髙卧祝融西
　　其三
　　日有三餐费难将数米炊养生无后策求友乏先施积雪压脩竹穷隂结冻池首阳人可念尤羡采薇诗
　　其四
　　可笑穿杨射何如刻楮工纵应多注瓦宁不厌雕虫梁燕深窥雨林鸠独唤风最怜堦下鹤轩翥意无穷
　　湖上唁虞长孺吏部
　　湖水清逾镜怜君独隠踪乗流亲月舸开户面雷峯得失俱非马飞潜总是龙谅多膏沐在不必怨为容
　　皖山除夜示众
　　兀坐寒岩下年将此夜除灯然松上焰雪拥涧邉庐新旧徒更嵗死生未卜居四方云水客个事竟何如
　　宿观音山迟陶文学不至　　　　性【三首】
　　江岸苇萧萧千山岂惮劳天空容峭直峯峻太孤髙雨雪行双足风雷走半腰渊明愁酒禁不赴逺公招
　　送友
　　抱瓮汲春池方将学圃畦尽锄骄穉色不树我人篱简易身安便逢迎老费施案头无砚笔何有送行诗
　　京口早发
　　乗船复东下早发趂江潮钟断霜千树鸡鸣月半桥长途随止宿乆客厌行劳谩谓风涛夕毘陵去尚遥
　　吊邬汝翼　　　　　　　　　　明旷【四首】
　　怜君湖海意纵死不归家梦断西泠月魂消北固花有书藏石箧无处觅星槎友谊髙千古黄垆莫怨嗟
　　送沈勾章先生归四明
　　白首天涯客相看道益尊山容藏副墨裾肻曳何门舟楫遵江浒云霞散石根河梁霜草色惆怅送王孙
　　怀母
　　极知深省侍无奈越山林眞有分飞感难为出世心石门遥气色板屋郁春隂白发髙堂梦翻成游子吟
　　山隂道中
　　兰舸逐江开秋深勾践台探竒从竹节即事坐莓苔白雁行行急丹枫树树摧霞标天欲赭疑是赤城来
　　问影　　　　　　　　　　　　法杲【八首】
　　夜堂孤绕座何物共徘徊奄忽吹灯去斯须趂月来似奴家未畜疑客户谁开折项低看汝将无汝在哉
　　入庵
　　春林重拭目片片落空花未死俱为客能安即是家十年藏市虎一日了弓蛇莫怪寒山笑于今笑转賖
　　僦居
　　独树带斜日翛然四壁存野花空发豓霜草自营根幻拟云为路寒如雪在门彼膻安足慕名已挫乾坤
　　秀公楚归兰若被蚀作诗唁之
　　君自沅湘至萝非旧日垣马空支遁蚕食给孤园露壁花争风堦草自翻寄闻当道者好为泻金言
　　梁鸿溪上与润兄夜话
　　扼腕悲浮俗挑灯坐夜分豺狼添夕梦蝴蝶乱秋云玉楮羞工我金兰误识君物情奴见婢事事不堪云
　　焦山寄浸兄
　　薪水从天意蘧庐仗友生但愁衣下事安问域中名竹树能相语风涛总不惊时从海门上遥看闼婆城
　　咏竹
　　最爱南崖竹萧萧徧法堂因风调緑影乗月度空香叶误溪云乱梢凌石壁长夜深魂梦里秋雨到绳床秋日润兄自洞庭见访山中分得桥字
　　笠泽信迢遥霜天忽倚桡其踪皆泛梗斯世幸同条猎猎风千壑苍苍雨一瓢白云如有意先我候谿桥
　　摩云亭夜坐　　　　　　　　　彰静【三首】
　　孤形出林表寒色动江濆天近山欹月亭虚夜宿云暗虫藏草聒清漏带霜分彷佛旃檀气名香何处焚
　　次韵张怀禹北固斋头
　　地接法王台门当石径开桐花留几席竹月逗莓苔野鸟树边下青山市里来苦吟殊未巳清磬一声催
　　不碍亭
　　那堪奔势大郁岛结沧溟石小难容膝江空不碍亭浪花争笑白沙草独含青就此窥镌迹应非郭璞铭
　　宿水月居　　　　　　　　　　广制
　　幽居隣水郭仄径引山房月色穿花坞钟声过女墙半沉暑气片石冷湖光白发髙僧在悠悠身世忘
　　送友游天台　　　　　　　　　智舷【四首】
　　记得天台路犹然如梦中履声山答响锡影涧浮空藤古全无叶松寒只有风惟应多道者神契可能同
　　答钱懋谷
　　目极髙天外心悬大海隈吾将飞锡去君又寄诗来种秫秋能熟栽花晚自开愿言茅屋下如旧长青苔
　　落叶
　　一扫一畨有争如听自休篱根应速朽树上岂常留既向抽邉殒还从殒处抽若教吹不落必也嵗无秋
　　吊竹
　　首尾节谁失始终心自空不能存片叶犹欲振清风想尔初辞箨毅然如直躬耐寒兼耐暑孰与此君同
　　焦山送别邬子逺　　　　　　　通润【二首】
　　送别临厓口千峯冷翠微大呼江月出狂啸海云飞断壁风惊防寒潮水溅衣相逢眞不易何乃即言归
　　春日焦山阅楞严经
　　一枝悬笠处三月聚粮时日出人初醒春深燕不知细风梳石发新水扈江蓠未入空王殿冥然尚有疑
　　登双径山　　　　　　　　　　大【四首】
　　孤笻支曲磴双径上岧嶤天借山青近云分海碧遥春风扶雨脚香鸟挂松寮九九灯传后西来意寂寥
　　吊岳武穆墓
　　过式英名在空山埋骨深旌旗还矫诏社稷付和金雨洒前朝泪风悲今日音精忠尚余烈宰木向南森
　　除夕怀兄弟
　　爆竹闻村落还乡思转遥愁难同嵗尽梦不待春招烧烛依孤影支身剰一瓢风尘走兄弟天各泪今宵
　　初访道可
　　昔曽翻白雪今得识风仪雅似闲云静清同瘦竹竒讐经通问字养鹤不循时莫谓论交晚忘年未在迟
　　京口送太素游燕　　　　　　　广化【十二首】
　　客路难为别袈裟无泪悬千峯寒白足一苇淡秋烟乞食夷王国传经帝子筵幽燕如踏徧归种逺公莲
　　圣水寺礼中峯云国师塔
　　扪萝石磴上孤塔云悠悠半碣残碑尽三朝白骨留寒灯明破殿片雨洗荒楸一段开山事西风黄叶秋
　　广陵道中送显弟防憨山师
　　鲁地余千里拂衣寒独行江梅催腊尽淮水入春明世外逢师友天南少弟兄髻珠如与示悬听锡飞声
　　挽张巨甫教授
　　门前胥水寒水映月明残苜蓿还留筯先生已盖棺眼中花影尽诗里泣声干蹋尽篱边菊难酬梦考槃
　　过访韬光禅祖故院
　　洞暝云归早峯髙路转迟哲人诚逝矣古道重于斯驯鹤巳新主啼猿犹故枝岩花空自摘胡可慰遐思
　　江上怀化仪径山
　　忆曽留别处西水驿前亭梦里惊春色途中换嵗星雨来吴甸黒月出径山青倘涤沧江足香龛就石扃
　　夜宿田家因赠
　　相逢不知姓竹榻欵髙眠白发人双口青山水一田槿篱浮宿雨茅屋湿秋烟近説寛租税床头有酒钱
　　夜投慧花庵谒师
　　黄昏仍买渡一水就南邨路黒人归语天寒僧闭门断烟横径口残雪冻篱根感切云萍话青灯吊梦魂
　　壬寅正月二日初度
　　草色防新烟春风一黯然律囘灯下梦伎丧口头禅顾影羞随世逢人怕问年梅花可无恙嵗嵗眼双圆
　　江上怀母
　　旅饭他乡乆难为游子伤白头寒枕席青线识衣裳枫防三呉雨萱墀十月霜每怀门傍暮形影吊斜阳
　　登雨花防
　　石子冈前路江横一带斜白云呼不起青草梦还賖幻迹潜狐兔空香袭雨花不堪凋弊色寒日上袈裟
　　礼奘法师塔
　　牢落长干寺残云掩户庭一丘寒骨万里独传经汉刹灯悬紫流沙泪下青重来扫台石花雨梦沉冥
　　登天台髙明寺　　　　　　　　广印
　　晴日度幽溪松萝青霭迷路随峰上下云逐树髙低猊座支郎印鸡园学士题此中堪隠处应在响岩西
　　焦山寄友　　　　　　　　　　祖印
　　小隠非无意清修独不羣园蔬常自摘瓶粟与人分倚竹春江雨摊书暮岭云每逢遥夜月孤寂更宜君
　　焦山送友　　　　　　　　　　明湛
　　白业为生计青山不待招倚云窥夜月隔竹听春潮絶岛堪停策深林好挂瓢一枝君自取于此足逍遥
　　江上怀友　　　　　　　　　　通凡【七首】
　　风雪聮床夜云山忆别时客情新栁解乡梦落梅知天濶雁声逺江寒草色迟一言吾不忘曽有更来期
　　长桥夜泊同王朱二大行分亭字
　　汀草带鱼腥汀花映水亭江城连夜色沙浦动春星短笛渔人火斜风雁塔铃余生良可念相聚总浮萍
　　和周开之赋僧院紫蝴蝶花
　　客有到僧院题诗翫物华忽看风外蝶幻作雨中花思不迷春草情堪恋晚霞芳丛好栖托宁忍过隣家
　　忆亡友卞天轴
　　一死还一生交含夙昔情埋香怜侠骨不朽是词名志业竟难遂文章空早成知君无癖好那用作驴鸣
　　海门
　　江影立双峯烟波信几重春寒留雁骛雨急鬪蛟龙不尽芳洲树频来翠霭钟沙头有渔父薄暮更相逢
　　赋得落雁浮寒水
　　晴沙依独雁汀树带残秋月落随声度天青见影浮捣衣还极浦吹笛是孤舟寂莫南楼夜应多玉垒愁
　　过张元弢留赠
　　经时不出庵秋老一幽探眞率成心赏英雄见手谈家贫余紫芋树冷落黄柑别去如相念钟声湖水南
　　初住焦山别峯庵　　　　　　　智学【二首】
　　锡挂别峯西春江草色齐山髙疑日近水逺似天低竹影侵阶冷松花覆径迷一枝吾欲借聊尔此中栖
　　云声庵赠印公
　　一径临江僻门开向夕曛舍隣鲛室近灯与钓船分山色浑兼水涛声半入云知君百念冷庭草昼氤氲
　　鹿门阻风　　　　　　　　　　如能【三首】
　　风雨淹旬日无言对水流泥深妨举足岸险怯停舟独鸟苍烟暮寒云碧树秋厐公不可见空自鹿门留
　　秋日自在庵即事寄俞公临山人
　　卑栖縁草莽秋杪兴偏賖静卧听风叶闲行就菊花乱云飞逺树流水出寒沙为报髙阳客禅房可寄家
　　卧病
　　短榻空萧索拘拘一病身月明秋入户风冷夜吹人气尽行无力魂销梦不眞伟哉慿造化世路更何亲
　　上方寺迟同游不至　　　　　　大壑【三首】
　　湖光斜绕寺松影曲藏闗颿过烟中树僧归雨外山井梧秋更老桥藓晩逾斑目极天涯尽扁舟不易还
　　饭华山寺范精舍
　　爱汝幽栖处松扉隔水开采芝人不到乞食鸟俱来涧黒云归寺峦青雨过台山山香橘柚忍折一枝囘
　　晚泊盘门因怀南屏
　　郭次霜严夜篷淹水宿时忽惊冬至早始恨客归迟苔或青迷径松应翠过池离亭凋尽栁谁繋逺人思
　　登金山紫霞楼　　　　　　　　定坚
　　蹑屐层台上危楼嵌碧空水流青嶂外人在白云中木末疑天近山回似路穷何当脩羽翰于此驭长风
　　送吕天游还吴　　　　　　　　如瀚【三首】
　　好山看欲尽言返旧林峦细雨千峰暮长江一棹寒仙踪沧海上归思白云端想到乡园日篱花应未残
　　游古寺
　　千峰当落日一迳入空林寺古无僧住山竒有客寻岩花天际落岚翠雨余深归路松杉里时闻幽鸟吟
　　鼓山道中
　　旷野澹秋色踈林澄晩晴逢樵询古迹隔水辨山名老树半边死寒云随处生禅居知不逺岩际有钟声
　　寓焦山　　　　　　　　　　　慧浸【二首】
　　有阁开焦岛凄风日日闻未胶千里雪欲冻一江云帆折苍山影沙留白鹭羣只因人世隔心迹冷斜曛
　　山中秋暮
　　凉飇吹不歇岩壑倐深秋道者心能足孤云迹自幽水烟横谷口霜叶满溪头只合莲峰外相期鹿豕游
　　别项季舆　　　　　　　　　　明贤【二首】
　　倚杖青山乆浮杯渡月时入林花作雨归院鸟催诗幽意从招隠言欲问竒感君风义切行矣更迟迟
　　从军行
　　闻出擒王帅英雄起白茅严城倾附螘海射沈蛟天策遥尊日边风劲折胶所嗟氷雪里征甲几曽抛
　　夜雨偶作　　　　　　　　　　觉
　　木落雨潇潇严城夜寂寥巢寒孤鹤语云响卧龙骄瀑雨阶前急乡山梦里遥归舟曽有约髙枕听江潮
　　九日　　　　　　　　　　　　斯徳【二首】
　　无处登高防孤吟送落晖菊花霜后老木叶雨中稀逺渚雁羣度空原人独归薄寒先中我谁为授寒衣
　　庚子除夕
　　菀彼堦前桂畸人手自栽嵗华今夜除身世晚年催物我皆无尽寒暄互有来寸心非蜡炬端作不然灰
　　寄藕花社师　　　　　　　　　徳彦【七首】
　　落落乾坤意生涯只旧林不须浮世重自有白云深乱竹春风色孤灯夜雨心社中诸弟子谁可与浮沉
　　寄道可社弟
　　强扶清瘦骨好景入追寻月出芦花渚秋髙枫树林星霜空屈指湖海念亡簮叔世非君应诗禅此去心
　　友人过访径山禅舍
　　赋命常甘病乾坤自一丘紫芝生破屋碧眼净髙秋日暝松烟寺天低竹屿楼相逢聮榻夜不为话穷愁
　　秋日漫兴
　　睡起衡门下惺惺万虑空日髙飞野马天逺度冥鸿学道争前列干时拜下风即今皆贵贵谁敢傲王公
　　其二
　　宇宙漂零乆方知一壑安吾犹怜铩羽谁不慕弹冠木落秋容瘦雕盘暮色寒病余来往断何处罄交欢
　　送僧自楚游燕
　　撮土人间世何云去路长瓢空燕市月衲敝楚天霜乞食花村暖行吟草树香临风双碧眼几度立髙冈
　　过藕花师白莲社中
　　追随长恐后不惜雨中行鸟影云邉湿花香鉢里生屐留苔径迹门应竹林声玉貌俨然在难忘问难情
　　与樊公过导公村居　　　　　　方择
　　借尔寻田野为期十日前櫂浮寒浦雨风飏午厨烟红树村桥逺黄花野径偏剧谭今嵗稔相对夜缸燃
　　沙河道中即事　　　　　　　　行忞【三首】
　　野旷春隂翳途穷转厌賖低头避白日障眼憎黄沙水濶马惊渡桥危人暗嗟闲游亦至此谁复免离家
　　香树庵
　　烟壑穿将尽昙花别一窝饭香呼鸟下瓜熟引猱过树色当阶古泉声转径多何时了行脚来住此山阿
　　过王快镇时余将登五台
　　野旷烟无色村荒树不皮十年劳梦想万折此驱驰投憩罕香刹行瞻但废词丰千期不与独往亦宜之
　　早秋　　　　　　　　　　　　道耕【二首】
　　十载竟何事支离只薜萝壮心怜病乆新句感时多夜色萤然草池香风触荷有身元是患随意学维摩
　　重过极乐寺与费元朗夜话
　　天涯成积想那得不重来旅况忽全破乡心始半开倚松看碎月把臂立荒苔谩説曽无念疎钟听几囘
　　北山　　　　　　　　　　　　灏【二首】
　　幽寂北山下依岩结搆偏短墙溪石垒破户野蓬编开槛呼猿入穿林警鹿眠髙峯遮日影满谷冷秋烟
　　题林逺片石斋
　　片石精蓝外寒光逼户庭影由临水碧色以上苔青泽疑含玉棱层恐落星跏趺遗迹在好共日谭经
　　礼先妣殡所　　　　　　　　　佛引【二首】
　　髫年辞世网十载隠桑门甘防何曽供形骸空复存悲风寒惨骨落日暗销魂忍覩巢林鸟长怀反哺恩同空波休逺休明从朗初过杨伯翼先生殡所
　　孤殡非蒿里茅堂仍旧园小松全过阁乱竹半欹门才与名争忌诗将道共尊无縁见顔色典则就谁论
　　萧斋　　　　　　　　　　　　圆复【二首】
　　萧斋无长物片石胜林臯蓬户三楹小绳床八指髙空唯观水月静不厌松涛瓦灶炊菰米青烟染布袍
　　谢张儒愿先生惠缁衣
　　檀越缁衣好何当惠野僧价疑缨络重色共水云澄礼佛时偏袒吟诗暂挂藤却思慈母线感激意弥増
　　夏夜闻蟋蟀　　　　　　　　　智证【三首】
　　许大一微物动人无尽思不嫌催夏晚却怪先秋时悲断凉风砌声移残雨篱天涯浮客鬓多为尔成丝
　　落叶
　　怜非耐寒质难禁醉霜姿始信丛生日不无秋后时辞条翻月堕飘径掠云吹宁用嗟揺落荣枯倘自知
　　吴无为秋水居
　　水净涵茅屋斜分霜叶丹湖云吹座湿竹色打寒采荇客为供钓鱼鹤作餐无求与世合浮没自为看
　　送友还蜀　　　　　　　　　　读彻
　　蚕丛西望俭遥指青冥间短棹从天去长江今日还云生连栈道月出度秦闗行尽啼猨处知君两鬓斑
　　闻琴　　　　　　　　　　　　住实【二首】
　　乆坐待鸣琹髙声满竹林调适缓急按指得幽深猿鹤有清趣渔樵多古音爱君能独操吾识子期心
　　落叶
　　枝头动寒影萧索下园墙别树情何短惊风意自长庭前才扫尽空里又飞愁思归无地飘飘映夕阳
　　谷日　　　　　　　　　　　　法通
　　谷日飘风急髙斋篱落寒一鸠云外唤万树雨中看白防山人发青登野菜盘嘉辰幸无事良乆即庭兰
　　过伍将军庙有感　　　　　　　正勉【九首】
　　古庙蝉声里秋风肃将旗野花窥木主山鸟啄苔碑恨未収江赋忠曽入楚词存吴应有策欲问恐还疑
　　寒食礼衣鉢师塔有感
　　灵塔香云埒披榛作礼迟酬恩身负土颂徳口为碑十载依慈父千秋失导师大招魂不返松树老西枝弱龄送桑梓瓠落自逃禅病得医王疗才为伯乐怜谈经当爱日执绋又重泉痛抚堦前树星霜四九年村坞逢寒食孤坟觅化城时来春又去人死草还生水月遗眞性烟萝入妄情萧萧松栢后疑有锡归声
　　卜居
　　谩説岩阿好随縁应反招寸心忘宠辱尺地尽逍遥道丧无长策诗穷有破瓢春风吹竹坞满志在鹪鹩
　　其二
　　茅屋带沙村僧贫道自尊浮沉身是海祸福口成门用拙轻全瓠时危失大樽滔滔天下事和俗且吹壎
　　其三
　　愚公不牧马无慧辨妍媸应世浑占梦翻经若问竒人情新槖籥吾道旧鑪锤即使同朝荣枯亦有时
　　其四
　　风雨暮林开双溪春水来浮天缺舟楫缩地老莓苔毁璞翻髙价全樗故不材即今愼移竹桃李莫同栽
　　其五
　　善却螳螂臂逃禅学解牛物情钟海藏生事托云浮薜茘香堪把梅花冷结愁前途当草昩流落鳯凰洲
　　湖上晩眺　　　　　　　　　　眞泽
　　晚来秋气爽触处道机生僧老情尘薄交疎性地清峯髙双塔逈灯逺六桥明带月归林壑何妨猨鹤惊
　　秋水　　　　　　　　　　　　文贞【二首】
　　汨汨流无极当秋也暂平鱼鳞分仔细鸥掌辨纵横涌练月孤皎沈珠星互明虽非沧海量一倍胜澄清
　　萤火
　　凉天黒月夜防防乱星荧雨打犹难灭风吹转自明低移流水细淡挂小桥横莫笑光微末能成车名
　　题聊斋　　　　　　　　　　　通衡
　　隠居知有道髙躅与谁同栁识先生致梅兼处士风衡门莲浦接茅阁板桥通杖履从兹惯相过兴不穷
　　和聊斋　　　　　　　　　　　大壑【四首】
　　结庐遂幽栖聊复遗世情岩寒夏木长湖緑秋莼生日夕狎鱼鸟淩厉搴芳英吾贵适吾意岂必希尘缨
　　荪谷
　　曲磴余苍藓危梁度碧云山深溪屡合树密径斜分佛火寒犹见僧钟昼不闻空留争席处野老自为羣
　　爽阁为吴中秘徳聚赋
　　飞阁俯濠梁翳然林木苍峰髙来积翠梅早度空香鱼鸟亲行乐琴书适坐忘昙花应爱客挥麈落胡床黄仪部贞父昔招同游黄山以病不果有怀
　　春期虚折简囘首旷前期洵美宜今夕从游岂昔时谿云愁不散山雨梦相思谁谓情空尽今犹怅别离
　　聊斋次韵　　　　　　　　　　照初
　　卜筑闲林下翛然寄逺情种鱼春水至移栁暮烟生一槛来千嶂朱防媚紫英看君幽兴发啸咏适簮缨
　　聊斋次韵　　　　　　　　　　大善
　　暂隠隣湖曲幽然逺世情中片水浄门外两峯生塔影冩青案山光澹紫英天心在萝薜何用谢簮缨
　　聊斋次韵　　　　　　　　　　契灵
　　门当垂栁径居称逸人情鹤听书声惯鱼惊客影生防香持众偈索茗赋羣英云浄湖天暮长歌一振缨
　　为聊斋主人赋　　　　　　　　性
　　志士恃趋操湖南繋一瓢紫竹花篱落朱栏木板桥雪防石飞瀑风寒松弄潮半间茅屋里独坐听萧萧











　　古今禅藻集巻二十三
　　钦定四库全书
　　古今禅藻集卷二十四
　　明释正勉释性同辑
　　明【七言律诗】
　　晓过西湖　　　　　　　　　　梵【十一首】
　　船上见月如可呼爱之且复留斯须青山倒影水连郭白藕作花香满湖仙林寺逺钟巳动灵隠塔髙灯欲无西风吹人不得寐坐听鱼蠏翻菰蒲
　　圯桥
　　子房三世相韩家辛苦椎秦博浪沙不上青天扶日月便归丹壑老烟霞圯桥进履心长在汉室封侯鬓已华惟有当时书一巻奈何人世事如麻
　　赠王使君
　　君持使节过绳桥已遣蛮夷感圣朝良将未夸班定逺大臣犹数盖寛饶川香野马衔青草雪暗天鵞避皁雕西出阳闗九千里归来莫惜鬓萧萧
　　相家夜宴
　　璧月未出金风凉羣乌哑哑鸣苑墙西山髙居帝左右北斗正挂天中央绣衣执乐三千指朱火笼纱十二行坐待更阑賔客散萧斋自炷辟邪香
　　赠西山隠者
　　花边亭子水边楼宰相归来秉烛游茅屋道人深夜坐桂枝明月满山秋尽教万马千车逺消得三平二满休谁不愿持生煞柄独夸疏傅有深谋
　　八月十五夜翫月
　　无根车毂是谁推不嫁姮娥岂用媒八月正当三五夜几人曽赏百千回旋抽蓂荚初盈数新酿葡萄正泼醅避暑归来宫殿冷君王且进紫霞杯
　　都下春兴
　　陌头杨栁未全遮青草萋萋带玉沙才子百篇敷锦绣帝京三月绕烟花曹瞒叵信刘徳管仲深知鲍叔牙自古君臣不虚应分明合曲奏琵琶
　　余尝梦至一山闻杜鹃且约雪南还
　　出郭寻春不见春东华踏徧软红尘不知蝴蝶化为我何处杜鹘来唤人笋蕨过时惟恐老樱梅如豆正尝新及今无事早归去莫待秋风江上莼
　　梁山泊
　　天畔青青芦叶齐晩来戞戞水禽啼一钩惨淡衔山月五色弯环跨海霓新摘莲花堪酿酒旧闻荇菜可为北人大抵无髙韵零落梭船傍栁隄
　　再过圯下怀子房
　　衮衣有缺尔能缝天遣勋劳刻鼎钟太子身令为国本君王手自择留封桥边老父存黄石物外山人号赤松今夜孤舟载明月不妨髙卧想仪容
　　湖上追忆香山居士
　　苏州刺史尽横金磊落无人似醉吟为郡三年沧海上画船十只太湖心春归紫翠莺花坞秋着丹青橘柚林山水不随潮水变直从开辟到如今
　　病中作　　　　　　　　　　　宗泐【十一首】
　　身老那堪病更纒小斋欹枕秖髙眠阶前秋雨连三日篱下黄花自一年摩诘不知除病法嵇康空着养生篇尚方再赐千金药惭愧皇恩下九天
　　和程续古秋日见过兼次韵
　　上方髙处古禅闗一曲清溪万叠山松树不嫌僧共老菊花应笑客能闲西风岸口孤帆转落日林边独鸟还一自兵余行乐少且须今日尽欢顔
　　入栎山写呈无极老禅
　　干戈扰扰客难禁避地来依碧嶂深乱里独惊浮世事难中多见故人心千章古木羣峯合一径长松十里隂更欲移茅入重崦白云无路可追寻
　　和张光弼留别
　　老来心事向谁论且对青山酒一尊湖上梦醒思旧将江西书去问诸昆可怜汉祖今无庙还喜留侯尚有孙手把过眉笻竹杖与僧闲步出松门
　　钱塘怀古
　　欲识钱塘王气徂紫宸宫殿入青芜朔方銕骑飞天堑师相楼船宿里湖白鴈不知南国破青山还傍海门孤百年又见城池改多少英雄屈壮图
　　天地无情日月徂凤凰山下乆榛芜独怜内殿成荒寺空见前山映后湖塞北有谁留一老海南无处问诸孤蓬莱阁上秋风起先向燕京入画图
　　送宪上人归临海龙华寺
　　菊花开日问归舟三载钱塘已倦游旧业池台因梦去异乡风土为谁留白云山寺枫林晩黄橘人家海岸秋珍重而翁好怀抱几时同倚夕佳楼
　　送福长老
　　五载西行同苦辛扶持老病最情眞千山雨雪独骑马万里沙场不见人京国归来天阙近乡闾去建法幢新今朝相见仍相别目断孤云碧海濵
　　送徐生之蜀省亲
　　春风初起送江船西上迢迢路八千巫峡波涛通七泽成都花栁接东川元戎号令飞荒徼公子才华骋少年遥想峩眉山上月夜深应照防衣筵
　　偶作次王以中韵
　　拄笏髙人塘外居作诗直与古人如偶从荷芰香边得闲向筼筜节上书白露湿阶凉气早青灯照壁雨声踈晓来不署金吾事带劒承明去直庐
　　送曹国公北征
　　上将提军事北征旌旗百万出南京直教大漠销边警岂但先锋破敌营瀚海无氷堪饮马天山有石可镌名由来卫霍多勲业从此沙场不用兵
　　次见心韵送济上人归省　　　　万金【四首】
　　苦学不躭春夜眠思家却泛春江船褰衣逺道草头露濯足故山花下泉黄鹄方怀少年志白云偶赋归来篇再看入室领防何限天香浮月边
　　吴越两山亭为萧山尹尹本中赋
　　单父弹琴宓子贱萧然作亭尹大夫吴山越山若可揽王业覇业谁能图一江潮生白缥缈万壑云起青糢糊自公退食乐登眺只喜政成民力苏
　　锦庄渔隠图为医士作
　　锦庄园林锦不如幽深彷佛神仙居舍南舍北賸栽杏水落水生惟钓鱼严陵终辞光武禄郭玉素受涪翁书眼前生意日已广桃源鸡犬同村墟
　　送王宗礼尚书督漕还朝
　　尚书持节下青防漕粟千艘拱使星万里非夸轻海道一言端可重朝廷宫衣宠制黄金字官酒恩沾白玉瓶曳履不妨频入奏圣心虚伫为生灵
　　陆良贵顾仲瑛过绰墩夀宁寺有作次韵赋寄【寺乃
　　梁僧繇画龙防眼飞去之所】　　　　　　　时蔚
　　禅榻经余思二妙舟楫逺劳相问寻虎头善画称絶笔放翁吟诗多雅音枇杷当户花如雪橘子带霜香满林招提嵗晏肻频过莫将清兴阻山隂
　　游石湖兰若二首　　　　　　　来复【十八首】
　　荷花荡湖水深上有兰若当髙岑客吟时见猨鸟下僧定不闻钟磬音雨香秋林橘子熟云落空涧棠梨隂闲来扫石坐竹里静与山人论素心
　　五龙之峯云作屏双厓削出芙蓉青何人涧防拾瑶草有客松间采茯苓林风不惊虎卧石山雨忽来龙听经吴王台榭今寂寞秋香薜茘花冥防
　　奉寄元璞琦禅师
　　我昔巢松茂苑东白云清赏此心同芭蕉树下吟春雨薝卜花前立晓风乱后溪山谁作主愁来江海成翁相思欲借峯头鹤骑向龙门问逺公
　　野轩为海昌李茂才赋
　　海城车马往来稀独爱寒轩傍翠防春雨一村桑柘緑秋风万井稻粱肥灯前教子惟书卷座上论交尽布衣昨日南邻邀社饮醉骑黄犊月中归
　　送徐诚中入闗
　　十载移家住越州声名早已动诸侯千金不受淮南聘一骑还为塞北游潮落鱼龙沧海夜风髙鹰隼太行秋防边有策应须献好慰苍生社稷忧
　　送儒医陈仲靖归天台
　　白发侯门懒曳裾买山东向赤城居折腰五斗辞防禄繋肘千金得异书玉洞桃花和露种石田芝草带云锄也知医国终为用四海疮痍待扫除
　　送吕尚书两淛运使
　　虎节光华下九天鹾台出使重承宣御沟栁色新亭酒官浦荷香醉李船赤卤夜熬连万灶白粮秋饷给三边遥知为政多清暇细读夷吾海上篇
　　瞽者龙翔卖卜养亲
　　卖卜都门养母慈白头重际太平时地生蓍草春云暖座映萱花昼日迟目有神光应内照心无私欲可前知逢人但自谈忠孝何必金钱重决疑
　　听竹轩为陆隠君题
　　爱竹闲同阮借期竹声遥听静偏宜一林苍雪停琴处三径微风驻履时寒带松涛翻夜壑清随荷雨响秋池无闻早已忘喧寂截管谁将古调吹
　　送张佥事之山西
　　遥瞻使节碧云中骢马西行驿路通水合九河多禹迹地连三晋有尧风边头露下葡萄紫原上霜清枸杞红问俗也知劳抚字可无优政起疲癃
　　送西域丁鹤年兵后归武昌省墓
　　燕云何处是并州黄鹤矶头问去舟海濶山长羁旅梦天荒地老死生愁他乡寒食身千里故垅斜阳土一坏为语东归华表鹤英雄遗骨几人収
　　送钱子予新除博士致政还越中
　　脩髯如雪面如丹芰制新成野服寛湖近季眞期卜宅寺依灵彻话休官霜红柿叶樽前写月白荷花镜里看有约沃州骑鹤去卧云不畏碧山寒
　　烟波钓客为张道士赋
　　长镵懒斸紫芝田独向沧洲作浪仙半世乾坤孤艇外五湖风月白鸥前菱租嵗熟堪为馔鱼脍秋肥不取钱借有眞同雅调都将吟啸寄闲年
　　送偰尚书致政归溧阳
　　紫诰新题御墨香溧阳归老问山庒地幽多识云霞气天近还依日月光华防泉鸣舂药碓竹间风扫读书床从来相业传家旧勲烈应看纪太常
　　甲寅嵗病中述怀
　　嗒然枯坐竹方床懒慢无心百虑忘雨后摘蔬莴苣緑风前晒药茯苓香飞蛾夕掩铜盘烛饿防朝窥瓦缶粮幻世有生皆旅泊归休何地是吾乡
　　送郑秋岩知府之青州
　　江驿梅花映玉珂都人祖帐动离歌六龙驭日南瞻阙五马迎春北渡河沃野平连燕蓟逺好山青入鲁齐多明时为政看髙节秋色千岩翠不磨
　　次韵卫府纪善危朝瓛见寄
　　尔谈东鲁我谈禅淮海相闻叹暮年刘向才名遗説苑杨雄词赋重甘泉収来柿叶朝频写吟到梅花夜不眠早晚定逢濠上寺三生旧话得重圆
　　耕隠为南昌万用中赋
　　山庄别筑楚城西百畆桑隂水一溪莎草雨晴黄犊卧稻花风暖白鸠啼沽来官酒春祈社读罢农书晓灌畦孝悌力田新有诏姓名还向御前题
　　金山寺　　　　　　　　　　　昙噩【二首】
　　峥嵘两岸市防开爱静人寻此处来水防有天行日月山中无地着尘埃塔擎灯影明云杪船载钟声出浪堆自信平生有仙骨好风吹上妙髙台
　　山隂舟中
　　平明饭罢促髙梢撑出五云门外桥离越王城一百里到曹娥渡十分潮白翻晴雪浪花舞緑弄晚风蒲叶揺西北隂沉天欲雨卧听篷韵学芭蕉
　　次韵奉和见心师游石湖兰若　　妙声【六首】
　　楞伽峯如九叠屏何年截取匡庐青方同楚客赋招隠不学山人吟采苓僧蹊尽种苾蒭草梵荚徧写多罗经诸天只在雨花外音乐六时来窈防
　　近闻移居湖水头兰若下瞷苍波流猕猴夜偷锡杖去鸥鸟日傍防干浮扬州月照五湖白洞庭木落三山秋相望只隔半江水安得赠之双佩钩
　　次韵答沈行恕回京之作
　　客舍春寒树影稀青山迎我入王畿云开雉堞瞻金榜日射龙章识衮衣御果近从仙苑赐天花多傍讲筵飞圣恩特许兼旬住防得香烟满袖归
　　游石湖次韵
　　黄山髙人之所居金沙花明白石渠无钱爱养方外客有口懒读人间书采来青菌总堪食种得黄精还有储郭西十里不一到题诗为问今何如
　　题虎丘寺
　　有客题诗海涌峯髙怀托防鸿勾吴伯业荒烟外梵塔觚棱杳霭中石坐千人亭可月劒埋三尺水还风目前无限登临意古木苍藤呌郭公
　　小瀛洲
　　鳌海晴分五色霞鳯池多隠列仙家黄封日送宫壶酒青鸟时衔御苑花云外佩銮闻步辇月中河汉见乗槎君王旧听尚书履囘首银屏隔绛纱
　　秋日归虎丘　　　　　　　　　良琦【二首】
　　虎寺共作五年留几度相防上小舟杨栁春桥半塘寺芙蓉夜月百花洲长林放寉闲支遁一室编蒲老睦州此日独归怀往事空山草色不胜秋
　　次韵答见心和尚
　　龙门茅屋涧之隈乱后山花只自开数片白云同散去十年金锡不归来月明老鹤啼春涧日落饥乌集古台嵗晚相期仍结社西湖賸觅白莲栽
　　送仁一初上人游武林　　　　　怀渭
　　舞鳯飞龙若个边天涯送逺独凄然江山南渡降王宅风雨西陵过客船踏雪马塍春买树鬬茶龙井夜分泉落花寂寞东归日烟屿冥防呌杜鹃
　　应制题江东桥　　　　　　　　溥洽【二首】
　　西出都门见石桥虎城千雉共岧峣浮鼋晓渡江流穏役鹊晴瞻汉影遥华表月明清露湿防干日近彩云飘四方车骑多如雨举目应思答圣朝
　　应诏放水灯因赋
　　持节冯夷向夕过逺分灯火出官河斗牛光动天垂野风露声沉水息波海族楼台休罢市鲛人机杼不停梭九泉无复悲长夜莫问南山白石歌
　　应制赋金陵春晓　　　　　　　半间
　　五云深防鳯凰城海宇清宁旦气平锦绣山河霞彩动金银宫观日华明御沟垂栁双莺啭官道飞花万马鸣试向西虹桥上望分明遐思接蓬瀛
　　客山隂寄湖上诸友　　　　　　守仁【六首】
　　兰亭燕罢送羣贤独客归来闭户眠夜壑有声都是雨春山无处不啼防放歌强挹浮丘袂乗兴难回剡曲船因念少游平昔语孤灯相对益凄然
　　湘湖漫兴寄猎微生
　　兰堂客散酒船空湖上清游孰与同五月秋声梅子雨一天凉思藕花风烟将白鸟沈沙际云带青山落镜中自是儋翁阻杭越谁教天堑限西东
　　题云门翠防深处
　　谿阁重重翠崦遮无时云气湿袈裟千峯树色藏朝雨六寺钟声送晚霞笔塜天寒収柿叶茶坛风落扫松花倦游每忆消闲地早晚扁舟向若耶
　　寄海上令祝良英
　　堂上琴声乆不闻江花江草思纷纷珠光夜净浮沧海蜃气秋髙化白云汉室将军双玉斗郭家天马五花文上书欲叩天王陛愿与吴民借冦君
　　寄汤徳师
　　月旦曽评物外游衣冠合数晋风流宁知后世非房琯郤讶前身是惠休黄鸟催人歌伐木青山满眼赋登楼多情惟有花谿水不厌年年送客舟
　　七月十八日重过何氏山林与张守约同赋
　　南坞新秋谷正花步从眞侣入烟霞山林重过将军宅天汉初囘奉使槎满地江湖身是客终宵风雨梦还家十年为説灯前事郤望青云路转賖
　　过彭蠡湖舟中次韵简见心师　　希能
　　杨栁青青闻櫂歌东风三月放船过山浮空翠湿烟雾江出大鱼吹浪波上疏无因继嵩琏论诗漫自儗隂何同防不负淩霄约清梦时时绕薜萝
　　寄见心和尚　　　　　　　　　元旭
　　曽共湖山作胜游杖藜来往更风流一时俛仰成陈迹千里飘零尽白头落日青天无过雁秋风沧海有闲鸥好泉闻道甘于醴安得同消万古愁
　　次韵游石湖兰若　　　　　　　守道
　　郡城西来山水深石湖倒浸青瑶岑溪云十里防僧舍天乐六时鸣梵音下界尘埃日滚滚上方殿阁秋隂隂吴王旧迹眼中见万古事往伤人心
　　羊祜庙【庙在吴城南】　　　　　　道衍【九首】
　　探环桑下悟前身幼节知君不酖人只使才谋扶晋室肻施徳泽被吴民荒祠积雨垆生藓古屋无风壁受尘今日经过思岘首旧碑剥落泪沾巾
　　京口览古
　　谯防年来战血干烟花犹自半凋残五州山近朝云乱万嵗楼空夜月寒江水无潮通銕瓮野田有路到金坛萧梁事业今何在北固青青客倦看
　　再寄王耕云
　　凤皇山下足栖迟袍笏盈床想旧时青李朱禽曽有帖白沙翠竹岂无诗烧畬蓺黍开黄壤凿涧分泉贮緑池却与野僧情最厚常时来往不相期
　　京都送云海上人还山
　　朝辞魏阙返家林秋半江南尚緑隂钟阜云归山寺近石城湖落海门深僧中不有兴亡事世上寜存去住心此别似难期后防且留茶坐抚孤琴
　　十月一日金陵发船之北平
　　石头城下水茫茫独上官船去逺方食宿自怜同卫士衣盂谁笑杂军装夜深多橹声揺月晓冷孤桅影带霜厯尽风波艰苦际无愁应只为賔王
　　寄虎丘蟾书记
　　闻道蟾公似賛公一瓶一鉢寄山中云封萝屋长疑雨泉响松岩半是风履破只縁行脚乆囊空非为作诗穷遥思短簿祠前夜共听寒钟出涧东
　　题平坡寺
　　平坡杳杳挹西湖径断樵行败叶铺泉落石河声愈急云归沙树逺疑无夜堂风静纾帷幔晓井霜寒响辘轳那得余生辞世网卷衣来此日跏趺
　　舟中送戴伯兼还金华省亲
　　呉中山水旧同游上国辞归复共舟青邑数家烟火夕黄河两岸荻花秋素弦声带离鸿惨杜酒香消逺客愁明日归家想欢庆双亲华发未盈头
　　春雪寄友
　　春酿微寒作雪飘化工浑似剪鲛绡雨兼蔌蔌穿櫺响风飏轻轻到地消粉蝶扑人成队乱玉尘逐马去程遥欲呼郑谷同吟赏且与隣沽酒一瓢
　　送王宗礼尚书趣运还京　　　　昙埙
　　转海云涛万里賖长风指日望京华南州已入诸侯贡北极初囘奉使槎内宴宫花迎马酒御沟官栁拂龙沙从容好奏安时策还见车书混一家
　　秋日送二徒之京　　　　　　　笑堂
　　客路逢秋意惨凄吴歌楚些听如迷海天一色雁双去山月半规猨自啼心动故园频入梦诗因佳景易成题落霞孤鹜西风外更向何山问托栖
　　退隠惠山听松庵次王达善韵　　普眞
　　泉上归来巳一年万松隂里屋三椽坐残白日浑无事买断清风不费钱猨堕山厓寻果树鹤穿林径避茶烟王猷识我平生意时寄新诗一两篇
　　南屏道中　　　　　　　　　　永
　　五月雨声连六月南屏云气拥柴扉林峦有穴山精出严谷无人石燕飞诗句偶从行处得家乡都在梦中归朝来杖策溪南路新水溶溶没钓矶
　　琴月轩为闵东鲁作
　　玉壶清露洗乾坤手拂丝桐月到门春蝶梦残疑白昼秋鸿飞尽又黄昏魄沉湘水终留怨影落梅花欲断魂喜有鸾胶能续响广寒歌舞不堪论
　　晓发
　　东风巻雨晓云収两岸鸡声送客舟柔橹不惊沙上鴈残灯犹照驿边楼天连野水浮空阔斗转银河拂地流遥望吴城何处是青山数防落长洲
　　为蔡用强题石城山房
　　石城环绕读书房竹色松隂覆短墙半坞白云行路断一溪流水落花香阳坡牧马余春草秋阁然藜取夜光俊逸尽随徴诏起秖留猨鹤共徜徉
　　送王希説还姚江和南仲法师韵
　　吴越云山两地情暮年相见五茸城人民已觉今非昔骨肉难忘弟与兄秋水半陂莼菜美凉风千里葛衣轻明朝又作东西别柔橹声声栁外鸣
　　题梅
　　罗浮仙子雪为顔一笑相逢大树间淡抹长烟拖素练瘦横落日写清湾玉龙吹彻肠空断翠羽啼来梦忽还彷佛花光三昩手嫩寒清晓到孤山
　　寄龙井和庵　　　　　　　　　大冏【三首】
　　一从龙井过东州几度令人忆故丘湖上好山频入梦松南古塔独闗愁春归栁色开青眼月到梅花照白头十载倦游天上客何时买得浙江舟
　　寄演福和尚
　　雨红烟緑莫春时独客终朝有所思白水沙金错落青山浮几玉参差一帘花妥莺啼缓千里书成鹤去迟后夜更看湖上月满怀愁绪散如丝
　　寄心印法师
　　山房深夜冷于秋银烛蟠烟吐玉虬情逐断流归浦口梦随飞雨到湖头土苔凝紫花龛静春草生香竹径幽千里怀情殊不恶坐来翻觉迥添愁
　　分题得朱雀桥冶城送戴司训　　觉澄【五首】
　　朱雀桥成晋武年行人一过一留连豪华寂寞沉秋水野草凄凉起暮烟王谢燕来巢已废刘郎诗在世空传先生此别堪题柱相与推轮送上天
　　和杜牧之九日登髙
　　九日登髙鴈正飞马嘶山郭晓风微菊花烂漫堪幽赏尊酒留连尽醉归几处园林澄夕霁千家幙卷晴晖今逢诗客多才思不让当年杜绣衣
　　雷公晚照
　　雷公古庙倚嵯峨风景偏宜晚照多野鹤巢边松偃翠黒龙潭上水生波疎暮卷千家雨短笛晴吹万顷禾归到故山行乐处诗成还下夕阳坡
　　永思堂为朱良玉赋
　　几年不着老莱衣膝下承欢事总违每忆深防流血泪难将寸草报春晖梦囘残月初欹枕愁对斜阳半掩扉俯仰为君歌此曲异乡令我念庭闱
　　过比干庙
　　匹马东风古道傍忠臣此地有祠堂犯顔竟不辞君去剖腹寜堪为国亡铜柱沉沙芳草合钜桥流水野花香褒封祀典神犹在细读残碑欲断肠
　　游五台山次韵　　　　　　　　觉同【二首】
　　北来乗兴上崔嵬天外扪萝鸟径回寒谷未秋先落叶隂厓不雨自生雷低悬银汉星千防俯视沧溟水一杯笑指曼殊栖迹处几经劫火不曽灰
　　陪苏州黄琮游灵隠寺
　　攀萝蹑履上丹梯身在层霄斗柄低嵗乆洞猿随物化春来花鸟向人啼蟾宫桂子飘云外鹫岭莲华竺西谢客亭边遗迹冺年来芳草与堦齐
　　挽史友桂　　　　　　　　　　本源【二首】
　　木叶霜飞五夜残薤歌声断涕汍澜问梅人去山亭冷钓月船空野水寒别馆瑶琴无复奏东篱黄菊有谁看不堪翘首斜阳外马鬛新封土未干
　　过岳武穆墓
　　出师频捷报君恩十二金牌下帝阍岂料浮云遮白日空怀鋭气复中原湖山共绕千年恨草木长含万古寃百战英雄今已矣独留忠节照乾坤
　　和杨主事春日早朝　　　　　　文湛【三首】
　　西山月落漏声残阊阖门开拥百官莺啭帝城春色晓烛揺宫扇曙光寒九天韶乐云中度万树仙花仗外看独有相如多渇病朝朝清露滴铜盘
　　紫阳道院和张天锡韵
　　闲向蓬莱顶上行道人相见话长生岩扉半掩云霞色石屋惟闻涧水声隂洞草香春走鹿灵源花发晓啼莺如何不见辽东鹤千古江城月自明
　　酬周梦椿
　　故园东望思依防满目西风客未归江上鸿声惊别梦天涯草色上征衣身随逺浪同飘梗家在空山独掩扉明日一竿沧海去白鸥应笑未忘机
　　秋兴二首　　　　　　　　　　广澉【四首】
　　夕阳楼上倚防时举目江湖有所思蓟北山川燕故国钱塘城郭宋遗基鴈来不带中郎信木落空歌武帝辞万里风烟秋一色杜陵何事不胜悲
　　长空万里见秋毫独自吟诗向泬寥秋水芙蓉空烂漫晚霜枫叶尽飘飖七松处士甘肥遯五栁先生懒折腰尚頼四方英俊在野人空老圣明朝
　　青塜
　　泪眼盈盈出汉庭君王空惜玉娉婷名因图画终难易怨入琵琶不可听天上一轮同皎洁眼前诸物尽羶腥当时若赂丹青手争得胡天墓草青
　　田家即事
　　四月农家事事忙晓分陂水灌新秧鸡初鸣际争炊黍蚕未眠时且问桑处处薫风催麦秀村村烟火焙茶香可怜赋外徴求急多少饥氓泣两行
　　楚江秋晓次沈石田韵　　　　　明秀【十四首】
　　草寒霜渚梦悠悠衡岳西风落木秋病里断猿司马泪吟余残月仲宣楼自怜江汉犹迟暮谁采芙蓉寄逺游鸿雁一行斜不度水光山色满汀洲
　　山川揺落露华晞野寺鸣钟破曙晖千里人烟江郭静数声渔笛水禽飞寒催刀尺风霜早日逺闗河信息稀丛菊又开身在客长沙谁念未成衣
　　寄陈句溪
　　故人病卧寒无毡明月防影箕山泉自搔短发向天笑开过黄花对雨眠海防珊瑚岂无树床头琼瑶知有篇栩然昨夜入我梦握手柴门落日边
　　送祚长老还北京
　　山水南行又北归着来寒衲换春衣桃花笑雨机先悟栁絮沾泥锡自飞明月一单栖海寺白云千里忆京圻江东芳草牵诗梦况値潮生采石矶
　　仲秋泛澉溆湖董萝石许东山朱西村陈句溪许九杞孙太白沈紫峡同赋
　　人物百年沧海上钓竿袅袅拂珊瑚前峯吹笛月在水中流放歌秋满湖夜静鱼龙回浦溆天低星斗动菰蒲山川胜槩自今昔天柱洞庭还有无
　　怀孙太白山人
　　堦前黄叶堆欲满湖上白云闲自来千里秋风悲断鴈两峯寒日忆登台未能明月同移棹想见黄花独举杯吟徧长松千万树南屏落日寺门开
　　感兴用王履吉韵
　　江边雨色晚寒轻昨夜柴门水又生桃叶隔溪犹唤渡梨花沽酒正闻莺何人得似张平子有客眞如阮歩兵富贵浮云歌一放玉壶还对美人倾
　　挽渊湛空【渊云南人终于杭之佛国山】
　　大千沙界空无住坐破蒲团不露机万里秋风吹落日一龛野色上闲扉袖中山海家何在世路干戈道不违悬想精魂似圆泽葛洪川畔作云归
　　次韵答友
　　庐山髙兮黄河深短发素袍仍此心抱瓮眞如汉隂老卜居亦有杜陵吟寄书鸿鴈秋天雨把酒花枝春日隂准拟残年载江雪钓舟重为故人寻
　　尝茶
　　小堂春晚正寥寥洗水尝茶带雨烧病起不知红叶老开门忽报白云招松边落日明虚阁梦里西山度野桥我已慵书今数月怪来幽思在芭蕉
　　九日
　　重阳独坐西岩雨落木秋风吹布袍聊对江山呼浊酒自披云雾读离骚杜陵白发穷愁在彭泽黄花想像髙于我惭无一字补朝廷功业有英豪
　　顾子重陈南賔沈懋学吴天泽九日防酒胜果山登髙
　　越王台上送长歌落日秋风感慨多草莽野烟诸寝殿寺门黄叶旧山河髙江舟楫来鸿鴈絶顶罇罍上薜萝此日相逢总陶谢风流文彩复如何
　　中秋泛湖
　　寺门湖水清如镜不与游人照白头岂独尊前千顷月更怜笛里满湖秋苹花洗盏香堪把荷叶拂衣凉未収此夜潇湘洞庭上放歌谁得坐轻舟
　　甲午嵗四月湖上感事
　　皂盖朱幡簇仗齐西湖日月夜归迟断桥岂是长春地精舍多妨结夏时朱阁卷惊燕子画船呼烛照花枝玉壶美酒民膏血只有城中太守知
　　寄徐丰崖先生初任桐城教谕　　永瑛【六首】
　　秦驻西边落日斜楚江南望白云遮草香泮水菁莪雨春满琴坛杏子花天阔乡心传海鴈官闲诗梦破林鸦胸中知有五色线补衮终当用帝家
　　寄刘海村挥使
　　射策谈兵属老成辕门文武冠时名战袍旧卸团花锦牙帐新辞细栁营星斗中宵悬劒气江山春日蔼诗情骚坛虎踞夸余勇赋就铙歌颂圣明
　　寄沈紫峡【沈居邻葛洪井顾况书台】
　　三年不见沈山人江水迢迢怅望频细雨别来黄菊候髙风长在白纶巾书台深处谁相过丹井西边独隠沦云木两峯无暑到不知城市有红尘
　　赠镃可简住持永祚即归妙光
　　寺门钟皷动秋山晓日辉辉上竹闗黄叶千峯初出定白云半榻又飞还水归沧海知宗花发寒岩识道顔去住无心随所遇鑪薫贝叶嵗华闲
　　寄孙白峯【时为江西教谕】
　　忽忆孙登我欲求海天明月独登楼髙吟尚想西岩雪一别俄惊八月秋万里烟尘悲戍皷三江风浪阻渔舟何时得共鸥波里薄采江篱慰逺愁
　　与隣僧夜坐
　　草庐溪上净春花衲子谈夜煑茶遁迹不逢秦二世安贫宁识鲁诸家水风凉荐荷衣爽山月低穿薜荔斜裘马故人休问及数函经巻是生涯
　　送金丰村侍御兄北上　　　　　法聚【八首】
　　锦帆髙日动江千用世宁为惜别难多略拟闻新諌草一贫应识旧郎官云鳬紫阙同仙侣池草青春梦懒残苍鬓易为忧国短更须退食谩加餐
　　西湖次钱学士韵
　　大隄回接鳯山遥金勒东风细马骄芳草不知埋帝舄栁枝犹自学宫腰天空水月三千顷春老莺花十二桥见説楼船醉妍少平章独免紫宸朝
　　越王台
　　越王台上客登眺范蠡湖头草正新敌国荒凉吴鹿豕故宫行在宋君臣杖藜逺塞风烟暮花木深城雨露春往事不须悲落日髙歌独立恐伤神
　　同丰村兄沈竹石初夏江村泛舟用杜韵
　　挂席緑隂溪水生桑梓暮云俱故情白首无何野老在青春几负江花明题诗欲扣水西寺问酒复欵湖南城月明夜乆坐不寐吹篴栁堤星斗横
　　白溪赠禅友
　　鸥波十里草堂前水观明通静里禅云母夜光沉贝馆鲛绡秋泪泣珠渊影空不见双林鹤香度应知九品莲两岸月明吹笛里芦花飞落钓鱼船
　　吴山秋望呈张侍御
　　子胥庙前江日晡越王城头云有无故宫台榭几黄叶南度寝园今緑芜长笛闗山瞻北固清樽鱼鸟傍西湖萧萧落木苍郊外几处寒烟破屋孤
　　礼中峯塔
　　玉柱峯髙生翠寒寳龛丹几一灯悬万方龙象袈裟下百亿山河拄杖前幻住早知心已了活埋犹喜法无传瓣香合爪春风里一夜梅花月在天
　　石城夜泊
　　石城山势郁岧嶤燕子矶寒落晚潮云际楼台开佛界水边岩洞繋鱼舠龙蟠凤翥留双阙草色江声漫六朝形胜不磨伤往事短篷春雨夜潇潇
　　人日　　　　　　　　　　　　祖福【四首】
　　鸳央湖头春水生白龙祠前风日晴梅花作意开自好柏叶向人殊有情南国十年多羽檄北山此日有柴荆杖藜物色总春事囘首江湖眼独明
　　对雨用何仲黙韵
　　城上云霾朝不散江门雨脚晚犹垂天寒花鸟只欲暮日逺江湖空自悲芳草山川迷客路中原宫阙湿军麾美人何处音书絶寂寞柴荆有所思
　　九日奉答云谷见招
　　招邀己负重阳客乗兴应怜此日游南国黄花仍卧病西风白鴈重悲秋乆慙龙劒韬尘匣且得鱼竿伴野鸥日莫登台频怅望江门落木暗孤洲
　　杪秋墨山先生过访龙渊山阁
　　晚风江郭动髙寒山阁坐深城漏残隔嵗酒杯方晤语几囘秋月得同看谩言舟楫临河别须信风尘防面难道在沧洲君自适鹪鹩吾分一枝安
　　江上　　　　　　　　　　　　士墨
　　春江春草生蘼芜不尽王孙情青山影带杖藜逺落日光动渔蓑明鸥鹭羣飞下浅渚林原野哭闻孤城人事时忧不自理长歌清泪时纵横
　　春日寄何令升　　　　　　　　僧悦【四首】
　　梅花溪上见寒松遥忆君家桂树丛曙色乍开伊阙下春光犹在宛阳东髙吟无那多逢雨短翮何由得御风嵗月依稀黄曲老独留青镜照虚空
　　望寳所塔灯同泛枯舟分赋
　　塔涌芙蓉寳炬然星河灿灿共诸天蛟龙乍起眞珠映风雨时惊舍利悬浮影半侵隄上水飞光遥隔望中烟湖山莫辨归来夜香雾铃音自一船
　　唐藩送汪元伯博士奉使还朝
　　青云翠盖促轻尘马上看山二月春雨色一鞭花外晓鸡鸣千树陇头新懽成不拟梁中使怨别空贻休上人独有夜来松际月清光犹照宛城闉
　　吊孔炎宗侯
　　月照楼台玉树残啼乌夜夜独含酸魂归大梦星初殒名在中原骨未寒掩泪不堪秦失吊开弦已絶广陵弹今将半偈留君墓莫作延陵一劒看





　　古今禅藻集巻二十四
　　钦定四库全书
　　古今禅藻集巻二十五
　　明释正勉释性同辑
　　明【七言律诗】
　　住五峯答次向九龙韵　　　　　佛峒
　　躭幽喜住碧山中万叠烟霞隠乱峯日色遥传髙阁磬潮音初散讲堂钟焚香静夜还挥麈下榻兼旬为听松海内只今闲谢屐独怜猨鹤伴仙踪
　　咏苔　　　　　　　　　　　　道干
　　翠色遥连薜茘隂红尘一防未能侵沾泥曽上登山屐带雨常縁挂壁琴曲径蜗涎凝处湿闲庭鹤迹印来深青钱满地从教拾难当游人贳酒金
　　赋得古村赠友　　　　　　　　景昂【二首】
　　竹门菊径緑溪濵笔架书籖四座陈旧隠合名厐徳里髙风奚减上皇人秋登场圃鸡豚散寒入园林橘柚新静夜窅然忘去住青灯聮榻重相亲
　　赋得潜西赠友
　　了翁家住瀼田西占断风光花满堤岩桂香浮秋气肃江枫红映夕阳低浩歌闲引林间鹤沉醉犹闻午后鸡更喜嵗丰新酿熟时邀六逸过潜溪
　　九日太史邢公宴集　　　　　　果斌
　　山中风景最宜秋丛桂霏香满竹楼忽讶北扉客至共看西嶂白云浮坐临小圃苔侵屐话到真空石防头无那夕阳归思起可能明发更追游
　　白鹿【胡总制耀兵越中获白鹿以献】　　　　　　方泽【四首】
　　元戎出猎野云空白鹿银腾耀武功堕角或从瑶水上食苹应在雪山中狼归漫纪千年瑞雉献还闻九译通何似两阶干羽动跄跄应舞玉墀风
　　赋得闰七夕
　　星槎傍月沸笙歌银汉仍传帝女过乌鹊桥边重驻辇凤凰机上两停梭香浮翠幄宵方永罗结蛛丝巧遂多自笑空山云卧者漫同词客赋明河
　　除夜对雪
　　江城燎火正凝霞宻雪旋迷十万家却向罏边飞作雨偶经灯畔落成花力侵衣絮心同冷光映窓纱发并华诘旦祝禧先有瑞防从龙象曳袈裟
　　吊岳武穆
　　庙门松桧昼森森风起如闻鼓角音日月犹悬南返驾闗山未死北征心云来朔漠隂长惨潮至钱塘势自深栖鸟似知千载恨含啼飞度碧湖浔
　　送林平厓之京　　　　　　　　正念【二首】
　　八月髙槐树树花平桥流水逐溪斜比来北雁无音问望入南云有嵗华灯火几羣鰕菜市朋从何处斗牛槎酒杯碁局平生事白首都城别是家
　　芦洲
　　八月九月芦花明大洲小洲风露盈舟人渔子自相向江吟岸笛时争清当轩襟带鸥鸟近亚席灯火鱼龙惊直看玉树过千尺长使蒹葭左右横
　　答友惠菊　　　　　　　　　　圆戒
　　空山揺落闭门时忽喜余芳寄逺思雅质向人浑欲语寒香绕榻讶催诗神超色相元无染节抱风霜益自竒爱尔乞归陶处士白头三径结幽期
　　龙南山中喜恒吾衡石过访　　　圆珂【二首】
　　扁舟出郭北风寒入社还寻贝叶看过去道安终莫及再来何逊见应难未忘月影先忘水只爱梅花不爱官麟凤此时虽得意汉家肯放网罗寛
　　朱石门何恒吾泛雪而至赋赠
　　玉人歌扇扑杨花门外时来问鹿车冻壑偶携双杖入寒梅共折一枝斜心安慧可曽忘臂兴尽王猷欲返槎此去不知东郭履明朝踏雪过谁家
　　重登南张祠感旧　　　　　　　圆理【三首】
　　苍龙桥畔暮维舟斜日荒烟欲唤愁华表更无归鹤下庙门空有断碑留笙歌几处来青舫钟梵何人对白鸥重倚囘阑覩陈迹却怜身在梦中游
　　挽月泉聚禅师
　　闻説天池罢讲帏狮林从此大音稀天花自防跏趺石谷鸟犹窥补衲衣涧防月来空有像幡头风动寂无机从教语落诸方去惆怅令人对夕晖
　　春暮彭冲溪徐峤项少岳严少渠过翫雨中牡丹分得芳字
　　尊俎临轩午正长数枝留得雨中芳空余兴庆池边色不是平章宅里香云捧髻鬟娇欲堕腻流脂水淡成妆品题独许隂何辈挥洒争传寡和章
　　谒文太史征仲　　　　　　　　戒襄
　　先生曽作秘书郎三径归来鬓未霜江海有心悬魏阙烟霞无梦入明光吴城白酒春长醉茂苑黄花晩益香独向门墙窥藻翰晋家墨史汉文章
　　留别龙华月清上人　　　　　　徳清【八首】
　　树下逢君已廿年眼前四世总如然此心直入云霄外往事都归幻化边筋骨纵销肝胆在闗山虽隔塞鸿连分携莫洒临岐泪尚有龙华未了縁
　　南州张相国丁大防囘舟中述怀
　　江洲芳草正萋萋已到津梁路不迷万里乾坤孤杖外片帆风雨大江西蹔容踪迹同鱼鸟终是形骸似木鸡遥望五湖烟浪阔不堪囘首白云低
　　信宿皷城洪福寺怀达观禅师【有引】
　　余法罹难蒙恩贬窜岭海辱达师北走视余乆迟此间及至师已买舟南矣余信宿于此感而赋诗
　　天涯何处问同游津济先登彼岸头尘世大都俱浪迹乾坤从此任虚舟怀人梦彻三更月去国心悬万古愁百战空衰草徧黄河不尽水东流
　　端州庆云书院怀制府大司马陈公
　　花宫髙倚七星傍门对江流万里长桂树婆娑寒自影珠玑错落夜生光山围城郭森如防月照庭除白似霜囘首蓬莱天际逺不堪道路满甘棠
　　奉赠制府戴公累捷特进大司马
　　幕府霜威皷角清彤弓元自重专征夜郎初防蛮夷垒瘴海旋收草木兵扫荡几空封豕穴招徕连筑受降城悬知早晩趋丹陛帝识尚书曳履声
　　甲辰曹溪奉台檄还戍
　　十年混迹走风尘着处难容自在身拟向深山寻鹿豕翻令下里厌阳春谁知瘴海从戎客倒是江湖没事人莫谓塞翁悲失马从来祸福未堪论
　　秘魔岩
　　羊肠百折任青藜草莽萧萧仄径迷絶壁倚天应隘日断厓无路只飞梯依人野鹤寻常下逐客山猨日夜啼自是烟霞随去住到来元不费招携
　　登凌霄峯絶顶
　　独上髙峯倚杖藜侵人空翠转凄迷西来二目如鹏翼东去千山似马蹄岩壑乆称狮子窟山林终许象王栖吾来欲説无生法麈尾才挥万象低
　　九日友人约登髙阻雨　　　　　希复【二首】
　　聮翩鸿雁下寒塘不道西风遽已凉客有穷愁闗晚节菊无嘉色豓秋阳侵灯细雨窓交暗匝树浓云水共长此日登髙空我望篮舆那得出柴桑
　　送尤六村赴河南潘陈州之招
　　千里辞家问故人路岐不惮朔风频心衔潘岳称知已梦入陈州似比隣江色逺浮霜峤冷雁声初动稻粱新一觞出祖非专别为订归来及早春
　　送赵仁甫扶父榇还闽　　　　　眞谧【四首】
　　游丝撩乱落花时送客西征怅别离讵谓藏舟连壑逝那堪扶榇入闽驰凄清夜月猨啼早鸣咽春流鹢去迟礼戒过伤应自惜不须苦诵蓼莪诗
　　送黎太博擢黄安令
　　饯别离筵绣水西垂杨繋马只频嘶云将飞舄悬青汉天赐除书带紫泥墨绶生香江草緑春风入楚县花齐郎官旧有名湖在公暇能无一品题
　　奉送龚郡侯入觐
　　何人不説少卿贤解劒民风望自偏五马如云驰禹甸孤心捧日觐尧天彤墀肃穆鸣珂里玉殿絪緼曳佩前虚席定应劳圣主苍生遥待赐金还
　　将之金陵答姚山人叔信
　　浮身踪迹似飘云此别宁愁落叶分未到西山寻古寺却逢白月话离羣荒途拄杖横烟水逆旅箪瓢挂夕曛帝里得逢猿鸟便尺书那惜寄征君
　　同诸君集鳯凰台得中字　　　　洪恩【八首】
　　紫鳯青莲足并雄登台犹想异时风山开晚霁收残雨日射寒烟挂断虹畴昔齐梁词较靡当筵枚马赋偏工萧萧落木无穷思六代豪华感慨中
　　赠朱处士
　　阖户常多载酒徒北髙卧着潜夫弢中矢下聊城约袖里锤骄晋鄙符满架琴书供啸傲到门松菊岂荒芜长安自爱韩康隠何事扁舟去五湖
　　枕流阁为吴防安赋
　　青溪曲曲栁条条小阁琴书慰寂寥钟阜云来春带雨秦淮月落夜通潮观风上国唯尊鲁洗耳中流岂避尧南郭东山相映发不须重忆武陵遥
　　晓发箭阙
　　台榭参差出万松海门初日上髙春石穿乍可縁飞骑箭阙齐谐事祖龙半岭云生空翠合满林花散曙烟封因贪隔岸湖光秀行尽春山七十峯
　　登淮南怀柔阁
　　向洋新涨一登楼云里飞湍挂碧流不为钓矶思漂毋空余残垒説韩侯傍淮野色寒相映近海明霞夜不收信美怀柔终异土平原无限夕阳秋
　　重阳前二日姚使君招集绮霞阁送吴叔嘉北上
　　刺史招防兴不孤观风吴季酒频呼未逢九日酬黄菊且对千山进紫茰阁倚西南当胜地江盘东北下长途知从燕市寻豪侠岂问金台筑有无
　　元旦
　　莲华峯下两安居昨夜人言是嵗除齿发有衰过半百山河无改只须防风疎梅蕚香仍结雨洗苔茵翠欲舒石上寒松闲倚杖相随流水出行厨
　　秋日过吴氏经阁
　　谁向空门学布金新开龙藏树只林衣裁薜茘头陀制人类莲华不染心旛影到溪成梵字经声出阁总潮音氤氲细细灵香散识得诸天莫外寻
　　寄云东　　　　　　　　　　　法生
　　十年沧海共离羣三月风尘信未闻芳草闭门春苒苒落花啼鸟暮纷纷嵗华江上看流水世事人间喻薄云鴈宕天台何处所采芝扪葛幸同君
　　新栁　　　　　　　　　　　　智舷【四首】
　　谩説隋堤鬬早春还应妬杀楚宫人一时看去青于眼几处愁来翠欲颦夜雨尚怜胜不得东风只管舞教频更堪亭外旋攀折那有长条拂水濵
　　送友
　　去年九月辞山径是日迎霜叶尽飞预采蕨薇为旅食更裁薜荔作征衣芒鞋整后犹沾藓隣舍行时为掩扉春仲烦君到湖寺梅花开过栁依依
　　其二
　　煮石樵青隠鹿田毁垣破屋住多年微吟看落松边月闲坐听飞竹外泉何处世间堪逺客谁家林下接髙贤知君虽未还山窦肯放尘游野服前
　　送谷响入匡庐
　　飘然汝去蹑何峯六月匡庐雪尚封芒履不妨江路草净瓶将挂石门松云开岭外逢僧影日落岩前见虎踪闻道逺公莲再发须知元不异禅宗
　　春日寄赠屠长卿　　　　　　　徳胜【八首】
　　纵谪人间气色豪何须献纳白云曹文章一代老青鬓日月双精夺彩毫夜雨梦醒呉地冷春风望断越山髙河沙藤葛忘言话一转何妨片语劳
　　腊日对雪得表弟防州书答此
　　鼻观寒林满雪香忽惊游子恋他乡梅花寂寂枝空白杨栁依依叶故黄万里封书来震泽一宵飞梦过浔阳防南越北论兄弟兄自晨参弟自商
　　落花流水
　　落花流水自春秋冷看人生暗白头齐相不知称后裔汉家何事在前筹年华渐去真难挽风月时逢只暂留所以贵他贤达者不将身世事穷愁
　　病鹤
　　林公不铩总难飞玉砌瑶阶伴侣稀曽是缑山仙跨去那容华表病来归清霜瘦怯丹砂顶明月寒生白氅衣倦翮暂教栖蕙帐九霄无用战能肥
　　答道可佛可八月十八日同诸友人海上看潮有懐之作
　　沧溟八月大风高此际还能念郁陶避世真应惭尔辈望洋空拟向吾曹五山徒步齐羣圣几锡聮飞驻六鳌何处得来龙颔物开缄犹带海门涛
　　读近时诸名家集有感
　　普天无事日讴吟谁道新书事若林贞烈偏多生绣閤忠良不尽出黄金人人卿相归田老处处将军入虏深竞有文章攻左马也应微念董狐心
　　寄题芙蓉窟
　　髙阳池馆逺嵳峩问道芙蓉窟里多霞晕越溪晴浣水月明洛浦夜凌波浑惊玉女笑开口忽讶天孙偷渡河尽着容华曽不忌杨家姊妺奈君何
　　友人园居咏梅花
　　千树梅花凿石栽枝枝相亚玉徘徊野人不作罗浮梦地主何如水部才自恐飘零呵冻折若为衰老寄春来杖头多挿殊无恙嵗嵗年年访雪开
　　过金泽寺次韵　　　　　　　　福聚
　　只园萧瑟建何年径转松萝惨暮烟堂上乆无谈白法池中犹自吐青莲数声清磬出林杳一防孤灯耿夜悬不有支郎肥遯在那令此地得随縁
　　冬望　　　　　　　　　　　　慧秀【六首】
　　倚杖髙原白日斜隂风猎猎起江沙草枯平野来轻凖叶尽孤村集乱鸦映郭暮云全似雪隔峰寒烧半成霞谁家茅屋临溪住门揜庭梅一树花
　　春晚觉公具舟邀到王太古游惠山时寺新燬
　　舍筏春郊步轻风流支遁爱山行云连锦树花齐发火灭金田草细生石底寒泉供砺齿枝头慧鸟若闗情王珣佞佛心偏重落日空岩礼化城
　　行药梅花下
　　病里逢春剧可怜梅花开徧石防前淡因日上微矜色瘦恐风吹不驻年静爱寒香浮药椀逺惊长笛度江烟凄凉此际巡檐索黙黙相看病入禅
　　小姑山
　　江中片石障彭湖翡翠衣裾像小姑九洪涛香泽水千秋明月晚妆图娇非行雨通君梦神自分风任客呼过舫可能无顾盻莫教烟霭便糢糊
　　竹间听反舌鸟
　　细霭轻岚散竹林搘頥小坐听晨禽未蒸花气机偏涩乍冩春声意独深缓引易调多种舌琐言难竟一生心何如隠忍过残腊末路风烟恐不禁
　　金山
　　江天楼阁映虾髯独虑清寒不虑炎霞散雁王开寳藏月来龙女抱香奁蒜山风隠渔舟集浦潮回水怪烟景饱看禅定后此生绥福恐难兼
　　雨夜有感　　　　　　　　　　法济
　　寒林疎雨夜潇潇独向松坐寂寥隣烛有光难借照庭花无实果何聊年华竟逐东流逝鬓雪那教烈日消闻説沃州山可往驾言归去是明朝
　　得养性书
　　故人寄我白云牋梦里身谈去住縁萍散偶随鸥浪逺松髙难免丝纒乱猨晚啸千岩月孤鹗秋横万里天悬想已知湖海味归来看取在山泉
　　聊斋诗为谭梁生　　　　　　　圆信
　　扫除蓬径延清壑茅屋竹椽非世情湖面香轻荷叶放山腰澹去树烟生两峯断塔山流影一槛新红春醉英诗酒百篇偿宿债雪音曲曲被华缨
　　季弟忆母有作代母次韵答之　　大
　　白发毰毸病骨寒朝来扶杖倚门看风吹栁絮惊春去月落堦除忘夜防萍迹难缝游子线梦魂空识仲由冠一从暗掷金钱后鎭日依依少进餐
　　五台山折斗峰　　　　　　　　斯学【十五首】
　　楼台萧飒雪防岏襥被来登六月寒古殿西风吹铁瓦长空北斗挂防干太原山绕中条近小有天通上界寛欲向隂厓振鸣策恐惊林下黒龙蟠
　　还山答姚叔祥
　　桑干会渡大河浑万里归来海上村姚合诗名从正变贾公禅理岂旁门深秋落叶青山晚近寺寒潮白日昏五浊世间悲未已试拈游道与君论
　　丙申春日沈士英为我冩照赋赠
　　梅花千树曽相访风雨孤舟复见寻草坐麻衣空有相岩栖云物无心禅兼绘理怜摩诘貌得冥观媿道林今日分身应别去三洲一鉢是知音
　　送姚叔祥从沈开府入秦
　　潼闗万里度征人马首萧萧不见春已逐塞云过陇汉更驱朔雪下岷劒花夜幕占军气檄草寒原散战尘自是冯郎凭轼意五羊何事欲干秦
　　姑苏怀古
　　客游春艸暗天涯晩色枫桥繋短槎防伯庙荒惟古木吴王台废自昏鸦风回沙岸潮初上云度山城日易斜满目兴亡千载事不堪惆怅对江花
　　送徐君实林居
　　齐女城头日欲曛戴颙宅畔一寻君南州几榻花隂下东壁图书夜色分刻漏尽催池上月袖衣堪卧石边云小山乆已闻招隠桂树青青白鹤羣
　　过陈泰初读书霑云寺
　　山中芳艸欲生庭有客移舟江上停一水到门容问字千花拥帐过谈经维摩对处开禅月太史占来聚徳星今日津梁疲卧者赖君物外眼双青
　　屠长卿仪部过山
　　海内怜君故倦游家徒四壁茂陵秋拂衣岂恋青山卧撃劒空令白日愁万事尘埃归放达千金词赋足风流相逄萧寺莲花晩更乞明珠照沃洲
　　自适
　　天风吹带倚长松落日临流见逺峯塞外何心穷失马人间无技学雕龙僧来黄叶鸣秋锡鸟散苍烟起暮钟夜浄沙头凉可适月明一片白芙蓉
　　寄董宰吉士
　　十年清誉下帷闻晋室风流汉代文匣内双龙偏吐色人间万马欲空羣鳯池彩笔春烟散秘阁青藜夜雨分韦杜城南天尺五怀君芳树有停云
　　别陈叔灌
　　曽记空山对雨时论交已是十年期笔花照夜神飞动衣蘂惊秋佩陆离传舍有鱼长铗在故园无雁尺书迟萧萧燕市临风别脉脉何劳问所思
　　郭外次李环卫遥字
　　连钱寳马绮尘消出郭方知逺市朝大块不迷羣圣辙小山应为八公招临风野鸟当歌起带雨岩花惬赏娇题就鹤书那可寄西方落日美人遥
　　送李白甫归吴门
　　同病秋风吹客衣临髙其奈送先归劒歌燕市千金尽帆指吴门匹练飞黄叶初来南国雁白云应老北山薇知君家在沧浪曲依旧寒星绕钓矶
　　送何侍御谪武昌
　　一去江湖自有星三看杨栁映都亭骊歌别酒分燕市雁影征帆过楚汀报国烟霜孤劒白接天云树九峯青湘南从古多才子词赋还应问独醒
　　过强善长山楼题赠
　　城上山光半入楼翳然林水即沧洲淋漓醉墨花间雨萧飒幽情竹里秋白日风流消蜡屐清时云卧卜莬裘僧来饭罢还移坐貌得生公石防头
　　留别李越石　　　　　　　　　如愚【四首】
　　我去君留计不同含情人逐路西东秋髙霜落依城树日冷砧催出塞鸿息影自当丘壑内全生惟在斗升中风尘此防知何地防手临岐叹转篷
　　同友人防集王云泽少保园林赠执之任子并怀少保
　　尚书府第即园林公子邀欢兴更深向日黄柑三寸摘当风緑蚁十分斟湖光欲暮云铺雨天色将寒霜傲隂潦倒嗟余方外客滥防八座盍朋簮
　　同郭仰甫游禹门宿王元执悬榻处
　　深更共拟宿王家小阁青镫映绛纱奴子畏寒烧豆蔲主人怜客咏蒹葭霜髙色萎先开菊城近声喧后至鸦一榻乆悬曽未下今宵全许借袈裟
　　方康侯孝亷见过谈及金陵旧隠
　　江介茅庵榆栁环矮篱深径门常闗煮茶正熟来新客作揖未完问旧山浴鹭梳翎求日曝虚舡搁浆背风湾野烟荒景非佳趣嬴得樗庸逺市寰
　　过本觉寺三过堂　　　　　　　本中
　　文公兰若接村墟满径蒿莱嵗月余塔涌寳光含舍利池涵新水浸芙蕖疎林禽语和清梵古壁蜗涎学篆书寂寂空堂无过客去来今事总成虚
　　送夏少尹还古棠　　　　　　　明旷【五首】
　　风尘防扈见君豪别赋兼秋转自髙傲骨一生堪鹤驭雄心多半付渔舠芙蓉泽国经霜老鸿雁江淮过雨号千里送归杨子渡怀人空复恋绨
　　秋日同吴公治明府沈孺真沈稚圭沈伯龙李莫胜郭张虚诸丈结社大雅山堂得书字
　　竹掩西园引鹿车傍城丘壑混樵渔霜芜半蚀林堂屐风箨时侵石几书白社多情髙士驾青山无恙道人裾不縁湖海成嘉防那得骊珠薄紫虚
　　送郭少叅之晋阳
　　西风千骑散骊歌綉毂朱轓动緑波揽辔清秋窥泽潞扬帆明月下滹沱汉臣蓟北谁为重国士江南尔自多屏翰闗城功奏日可能无意问岩阿
　　雪望怀社中诸友
　　朔风觱发鴈徘徊江雪无端入望来泽国孤城氷是槛只园髙阁玉为台万峰晴色骄天地几处寒梅破草莱同社故人都不在梦醒兰舸剡溪回
　　登御儿城
　　徙倚荒城万里思西风萧飒不胜悲村连古渡山初断日落中原鸟去迟双树髙僧文喜墓千秋旧主越王祠愁来天地苍凉外独立孤云莽自驰
　　憨山师自岭南寄楞伽新疏并书赋答时大师以
　　法罹难废席遣戍　　　　　　法杲【七首】
　　师于热海放慈航丹徼朱厓信茫天意逆扶金策杖君恩翻赐铁衣裳山回象景风烟黒身倚蛮方日月黄今夕短戈聊当锡莲花犹在舌端香
　　冬日答秀公见寄时公挂锡娄江王太史恬淡观刺血书杂花经
　　碧海苍山各僦居弟兄踪迹近何如三秋逐日贪鸿雁防夕临江吊鲤鱼极口盐酸衰世味满心寒热故人书翻天直是波澜急不信浮云防太虚
　　寄润兄二首
　　探竒选胜杖初归歴歴青山澹晩晖平埜月髙鹰隼落渡江人尽鲤鱼飞风揺赤地喧柴户露响青天湿草衣翘首碧空双送目云川不极树微微
　　云门落落涧淙淙堕地青鞵冷一双四塞草光迷下界百年峯影挂西山中鞭石天羊醒心际凝灰野马降曽诏紫泥呼不起至今人物断沧江
　　春日寄润兄
　　南北飞腾野鹤踪洒然身外一孤笻无家剰我三千界有地输君七十峯花鸟昔人征木偶天羊此日验樗庸凡夫日见湖云黒不道春山有伏龙
　　佳处亭望金山
　　迎风独倚最髙台漠漠平沙孤屿开短塔正如看水立危峯争欲渡江来于时白浪千帆下何处青天一鹤哀兴剧不知归路晚淡烟斜日满蒿莱
　　挽寒山坤禅师
　　幻海苍茫路杳冥万竿风竹冷荒亭河神力拥千花塔门弟亲传一芥瓶乱木晓牵春雾白逺峯寒被夕阳青囘头恨杀枫桥水鸣咽留人未忍听
　　游曹溪　　　　　　　　　　　如能
　　迢迢一径到曹源满目烟萝寂不喧涧底水随黄叶度门前松带白云屯秋风断壁寻身迹落日寒岩见膝痕禅客空悬千古意南宗今欲就谁论
　　山居诗　　　　　　　　　　　契灵【六首】
　　爱住深山懒更便日来犹未得髙眠供炉黄叶雪前扫就榻青松雨后迁笋地牵绳防兔折樱林响柝畏鸦穿道人碌碌何多事也要消磨粥饭钱
　　疎密藤萝乱石墙带根松柱竹梢梁己无素壁粘名画却有磁炉然异香瓮牖封沙经宿雨蓆帘穿线漏斜阳须长发短樵夫様草索编衣槲叶裳
　　好吟何必索枯肠春燕秋蛩事事忙若是胸中销磊块自然笔底露锋芒野棠绽处山如画岸菊开时月似霜文字欲离离未得临池又觉墨花香
　　猎火樵苏自一村危溪畧彴引枫根桐隂满路僧归寺雪昼无人虎到门栗破秋原奔稚子笋行新土领儿孙穷年不耐寻经论活计唯须药饵存
　　轻衣薄牖觉春寒紫蕨青芹不厌餐落涧松声风里听过桥山色雨中看前村竹好常留坐隔坞僧闲每接谈惟解溪清堪照影不知沧海是波澜
　　来日何如去日长新年犹説去年强不愁发有几星白且喜身无半刻忙红烛暗销松叶火玉梅初防雪花香蹉跎四十明朝是渐觉云林生曙光
　　维扬道中　　　　　　　　　　广化【三首】
　　短亭杨桞夕阳斜烟火寒城十万家驻锡漫同人驻马浮杯莫讶客浮槎淮南水足千堤雨江北梅迟二月花长愧青山未归去又惊春色在天涯
　　登鳯凰洲大士阁
　　一秋水浮髙阁云自何来拂我衣西郭残烟荒万井东湖寒月淡双扉献珠有女乗潮去乞食何人买渡归漫説风波门外险溪山随地好忘机
　　挽藕花社主
　　弹指相逢二十年白云无恙主人贤寒铛煮水经千帙破壁分灯屋半椽去住尽期禅社后死生真愧刼春前感时还觅开山事集有莲花鉢有田【有藕花集行世】
　　题钱康侯春水宅　　　　　　　通凡【七首】
　　谁谓浮家不称竒几人乗兴学天随毎移沙上鸥边月偏泛斜风细雨时河汉有无逢织女烟波曽否载西施明年好向武陵去春水桃花莫负期
　　阻风平望道中闻笛同王道安诸侣赋分零字
　　湿烟千顷压江汀箫皷东来亦蹔停栁叶抱风垂古渡草光含雨傍孤亭欲将杯渡同僧日谩道乗槎是客星试问渔人吹笛处桃花能不怨飘零
　　焦山怀雪浪大师
　　雨余江色吐晴烟栁外千帆背日县极目不禁淮甸草乗潮欲上楚人船云萍故拟终行脚岩壑那堪负息肩相忆况当春又晚几看花落别峯前
　　善财石石对海门在别峯下
　　亭亭孤立大江湄烟水迢遥影共移一往便知行脚事相逢几误防头时海东明月元相照沙上闲云似有期人在别峯长寂寞机縁休道向来迟
　　病鹤诗为范君和赋
　　询汝何年至雪庐苍苔日日长堦除总知未病头先瘦岂是无粮肉渐疎霜月夜深形影澹松风林下梦魂虚若为不复思遐举因共墙东隠士居
　　朱竹为王伯玉赋
　　碧玉千竿且谩夸别教一种在王家栖来丹鳯同寒色化去苍龙带晓霞雨气乍浮湘女血涙痕时染蜀江花傍人遮莫惊桃杏霜雪相依遣嵗华
　　秋燕
　　双双秋燕自相呼短砌疎日未晡应有乡心随海月岂同沙雁倚汀芦归途不避霜天冷旧垒空留夜色孤最是江南栖息乆乌衣得在梦中无
　　金山寺　　　　　　　　　　　明贤【二首】
　　蹑险耕云作浪游蓬壶不逺帝王州楼吞海日雁横下地涌江村石倒浮千里风涛生枕上一天星斗挂山头居僧自説烟波净带月归来不繋舟
　　题杨文襄公鸿鹤山庄【嵗乆浸没属之他氏其孙韬甫恢复故赋】
　　曲曲清溪面面山虎臣曽此结幽闗晚松犹见大夫节春草不凋丞相顔钦命乆辞黄阁下疎钟遥度翠微闲台阶剩有白云意欲迓隣僧来话闲
　　消夏湾　　　　　　　　　　　大壑【三首】
　　拾岭何曽惜病躯名山次第出平芜已无宫殿凌千嶂尚有峯峦滙一湖寂莫到来堪净业豪华销尽识雄图应怜隔嵗期逃暑緑树薫风兴不孤
　　自涵村渡横山宿僧舍
　　天涯朋聚兴翩翩村黒波昏亦放船攅岛百家寒隠寺面湖千树晚藏烟露浮竹叶僧先醉霜落苹花客未眠预想诘朝吴市里梦应随月绕峯巅
　　繇碧螺峯经栁毅井至丰圻
　　碧螺峯顶径萦回瞑色延波落日催百粤层霞临海动五茸片雨拂湖来浮家遗策空寒暑废井沉书独草莱料得吾侪机事尽羣飞鸥鹭不须猜
　　送本无禅师谒五台　　　　　　广莫【二首】
　　出门芳草路漫漫蓦直曽防婆子禅塞上风尘双白足杖头踪迹半青莲重岩雪积僧初定古寺春深花欲然若问曼殊行履处寒山寂寂水涟涟
　　郁母挽词
　　郁母曽谙湛氏仪流光不与世相期机梭静院闲终日儿女寒空所思花影乱离人独逝鴈行缥月初垂含情最是坟前土犹恨秋风落木时
　　六月怀石梁　　　　　　　　　如晓【二首】
　　寒落江城动客心不胜炎酷忆东林楼开双涧飞泉冷榻倚孤峯积翠深昼静溪云低竹色夜凉萝月散苔隂烟霞不识人间暑自别青山梦欲寻
　　留别丁文统及社中诸友
　　河桥新雨长春流软软东风欲放舟行李不多堪自负交情无限向谁投几年踪迹羇如梦半世浮沈浪似鸥囘首凄凄江上路緑杨芳草繋闲愁
　　孤鹤　　　　　　　　　　　　方择
　　耐可秋风拂缟衣凄凄吊影欲何依自看野骨天生瘦独舞空阶客见稀碧海有家寒不梦青田多侣病相违由来不乐乗轩宠只漫昻藏送落晖
　　孤鴈
　　风寒泽国不胜哀云外还呼旧侣来片影乍迷秋雨暗一声初断暮天开已从塞北先相失纵到衡阳也独囘岸岸蒹葭深可宿善鸣亦恐有人猜
　　秋栁
　　经春徂夏几攀条此日看来半已凋谿上隂稀门不掩笛中声断思无聊从教凉露朝朝下耐可西风树树揺剰得踈黄如许叶依然临水拂平桥
　　秋仲道可为海上游余有径山棹临别各赋
　　徳彦【二首】
　　我往西山君海东人分山海调还同风回海水遥天动云落山光大壑空病骨不辞穿鸟道诗囊或恐借龙宫莫因天畔生离思小乾坤慧眼中
　　同友人登松风台礼竹庵禅师塔次韵
　　兰若云深曲迳回强随大朗谩登台溪山不尽吟邉色身世应怜劫后灰古树寒声吹客步孤城落日带禽来塔前髙碣君休读涕泗临风拂未开
　　自中台至西台　　　　　　　　行忞【二首】
　　步随莲瓣转溪东满屐防香飏晓风有客总游华藏界无僧不住寳池中平攀玉笋羣峰绕四坼云根百道通直怪登临无侣伴独隣绛汉友冥鸿
　　登北台【台名叶斗峯峯下有龙翻峯】
　　北峯直上不支藜侧立中天景忽移狮子窟前晴雨暗雁门闗外朔风悲峯标叶斗淩髙汉石被龙翻卧别陂草树未秋揺落尽无端游思动凄其
　　送屠使君守辰州　　　　　　　灏
　　乆向南闽转饷优又乗五马上辰州万家表率称方伯千里专城属郡侯帆緑汉阳江上树草青鹦武水中洲计君到日先逢夏一曲薫风足解忧
　　经沈嘉则先生殡所　　　　　　圆复
　　三载频经栎社乡水云撩乱惨无光令威一自乗仙驭华表同谁吊夕阳社散十洲増寂寞楼空八咏入凄凉当年树槚知何事衰艸离披渐损墙
　　珏公精舍晚步　　　　　　　　性航
　　祗林薄草散轻霞落叶萧萧乱晚鸦风冷渐令山骨瘦月明嬴得水容賖几行树植旃檀种十畆莲开优钵华雁影忽过僧影静夜深香露满袈裟
　　同航公雨中还山　　　　　　　如安
　　晓霾宿雾罥秋山双笠遥遥带雨还石磴新穿别涧水莲峯初沐翠云鬟香林唯鸟驯苔迳幽谷无人闭竹闗别去山中才几日便惊尘色已侵顔
　　季秋归摄山寄白门粟征父　　　法通
　　得归兰若赴云山万壑千岩一日还落日樵人歌自去清秋山鸟语仍闲浮云似愧身无繋晩菊还输鬓早斑遥想醉园森玉树几时囘首亦髙攀
　　病中答友人书　　　　　　　　智证
　　不于濩落动孤吟奈此身耽枕簟深夜月到虚对影晓莺啼处每惊心病欺弱骨浑慿药费乏黄金欲卖琴虫臂鼠肝随化去漫劳书札问浮沉
　　过朱环宇居士江上居　　　　　读彻
　　破屋临川寒气生人烟两岸水光横听钟不过金山寺望月遥分铁瓮城潮满客船江口发夜深渔火树头明小旅梦初囘处无奈霜天画角鸣
　　庚戌春暮漫书　　　　　　　　文贞【二首】
　　欹斜蓬户未尝开恐被闲人损緑苔秧叶刺青春老去栁花飞白昼长来经函防蠧常翻帙茶灶増薪每爇灰自笑吾生蕉焰幻不过满腹又何哀
　　早夏忆雪峤头陀及谷响社兄
　　风熏梅李鼻交香猛忆良朋较日长竹粉褪残梢展緑麦芒枯短穗含黄书排古籒蜗延壁话破闲情燕坐梁鹘臭布衫难自脱何当萍聚谩商量
　　清明后一日同周孝修贤悦可登胥山有感得悲
　　字　　　　　　　　　　　　　正勉【二首】
　　翠防双屐路逶迤共谒将军觅断碑古墓无人栽槚树荒林有鸟唤防夷途穷尚想吹箫日子托曽甘赐劒时已过禁烟吴楚俗梨花籍地晚风悲
　　咏慧云禅房牡丹
　　早知仙种出羣芳故谢繁华近法堂情断御沟违叶使品髙初地占花王不随粉黛春生座独伴琴书月转廊只恐鹧鸪频唤雨飘零无袂袭天香
　　偶题　　　　　　　　　　　　北邨
　　昨日事为今日梦醒时自笑醉时心何曽白发畏豪杰只有青天髙古今乗兴放歌千嶂月凭栏防意一声禽当罏不是无生策何必长门赋卖金
　　五言排律附
　　法华山房为敷竺昙赋　　　　　宗泐
　　山房白日静政对五莲峯猨坐沼邉石鹤巢檐外松闲门无客到深径有云封坐冷千林雨香残半夜钟道情甘淡泊身计得从容莫恋一枝穏鸟飞无定踪
　　新栁　　　　　　　　　　　　道衍
　　袅袅临江郭依依傍苑墙眼舒春后雪眉蹙晓来霜蛮舞腰争细莺迁色并黄低垂连草带乱拂和梅香雨殢枝犹弱烟牵缕共长隋隄千万树目断意凄凉
　　和王适斋　　　　　　　　　　如兰
　　王师勤逺畧歇马最深山月黒啼树风腥虎似闗暗泉流屋底落叶拥林间銕防为农噐荆钗饰女鬟时清烽燧息天阔野云闲铜柱功成后长歌出塞还
　　海门看落日　　　　　　　　　慧秀
　　浩荡陈胸次长江眺望豪水方三峡急云佐两峯髙西日惊浮动北风停怒号火光团赤防空色鬪红涛浴彩疑羣骛灵隠巨鳌寳轮羲仲驭萍实楚人操圆象垂垂入余霞冉冉韬坐来天地黒蛮雾涨林皋
　　钱懋糓先生生日赋赠　　　　　斯学
　　升日回春海连霞逗晓峯溪堂新罨画江渚老芙蓉星映眞人徳天开道者容尽看双作鳯未数八为龙世界情堪澹丘园趣亦浓莺花题欵欵车马笑憧憧石齿常留屐山腰不借笻右军方邺水上客比临卭采鞠偏多药餐芝更有松精修穷五臈硕学富三冬深竹藏幽阁垂萝蔽曲墉琅玕披简帙琥珀上歌钟陶逺林中社求羊径里踪半沙月小一榻水云重诗好传余响文雄入正宗征书凭赫奕衣褐自蒙茸众妙皆纷集羣贤总过从清芬髙仰止紫气挹神丰才力君强徤交心我拙慵颂言将竺梵端只效华封
　　江祯生归武林便寄虞长孺　　　如愚
　　时势寡偕偶行藏讵遂心才因龙井别记得虎林深子有逺游志余多避世襟溪寒石浅浅叶落雨隂隂髙枕忘穷达漫交信陆沉才名诚翠羽谈麈尽枭音麝在脐应噬头存镜莫临几曽知善恶何必辨输金明嵗西湖栁虞翻差欲寻
　　寄赠松寥湛公　　　　　　　　通润
　　遥忆松寥阁亭亭江水中其人如白鹤御世若飘鸿双眼澄秋镜孤懐敞素空寻花频冐雨候月不辞风兴到书偏逸神来句自工宁知叔世里尚有晋支公
　　悼公朗　　　　　　　　　　　通凡
　　朗公迁化后一榻藓苔深车马无来客云霞有故林孤钟晨寂寞双树夜萧森人诵生前偈灯传结外心山寒遗鸟梦水涸断龙吟嵗似文星坠光疑舍利沈门人知痛哭朋好费招寻想像经行处长廊薜荔隂
　　结社径山寄怀无期禅兄姑苏　　徳彦
　　不须论法席相对总忘形帘幙钩天影庵居抱地灵苔吞双径緑树合五峯青殿倚龙湫险云生鸟道冥身残凄落木心旷任浮萍过客隂廊偈先贤断石铭短笻花里出飞瀑树头听宿雾时藏豹空潭夜聚星柴门闗冷淡瓦鉢防清泠采菊多成句看松半掩经逢人忘曲折行路畏伶仃独有吴门望时时上翠屏
　　吊简公　　　　　　　　　　　方择
　　此日五湖畔萧然山寺门数行秋树落千壑暮烟屯已谢平生友空怀夙昔言洞云凄以变尘榻俨犹存自我甘栖息初君过讨论溪头几寒暑林下共朝昏别去流光速哀来堕泪繁隂堦生蔓草斜日惨荒原半箧书经在那堪覩墨痕
　　春日偕汪明生米君梦郁伯承陆三孺陈宗闇范长康耕牧隠赴岳水部仪部之招集闲斋限体得
　　圆字　　　　　　　　　　　　正勉
　　良晤惜迟暮常怀伐木篇寄书虚鸟外防锡慰花前地似西园胜人逾邺下贤夜珠含照乗星璧耿文天桞叶娇多态梅花瘦欲禅齿应羣彦后才得二难怜云逼春衣薄月随歌扇圆还思赓郢曲刻烛缓鸣
　　七言排律附
　　秋华亭　　　　　　　　　　　良
　　片玉山西境絶偏秋华亭子最清妍三峯秀割昆仑石一沼深通渤澥渊鹦鹉隔留客语芙蓉映水使人怜桂丛旧赋淮南隠雪后尝回剡曲船北海樽中长潋滟东山席上有婵娟紫薇花照银瓶酒玉树人调锦瑟弦醉过竹间风乍起吟行梧下月初悬一声白鹤随归佩何处重寻小有天











　　古今禅藻集巻二十五
　　钦定四库全书
　　古今禅藻集巻二十六
　　明释正勉释性同辑
　　明【五言絶句】
　　秋夜　　　　　　　　　　　　宗泐【五首】
　　外芭蕉雨檐前蟋蟀声如将不平意相诉到天明
　　小景
　　孤村带寒鸦逺山涵夕雾渡头人未归日落风吹树
　　水竹居图
　　山人水竹居画图看更好十年不归来茅屋秋风老
　　湘臯烟雨图
　　翠袖湘江曲秋林泪防斑冥冥烟雨里不见九疑山
　　晩凉
　　晚凉池上亭坐来心似水雨过竹林青风吹豆花紫
　　偶题　　　　　　　　　　　　无愠
　　流水不复返落花难上枝夜防孤烛下心绪乱如丝
　　闻鴈　　　　　　　　　　　　道衍【五首】
　　鸣鴈为离羣余哀度水云那知故乡夜亦在客中闻
　　题画马
　　身被五花云才超冀北羣莫教空老去须借霍将军
　　题秋寺晩晴图
　　猿将朔吹哀云带溪流驶相送独归僧萧萧夕阳寺
　　题许由弃瓢图
　　独坐云深处迢迢逺市朝若知身是累应不弃山瓢
　　题独钓图
　　天髙日华明江清水光动何事尚垂钓不入非熊梦
　　长安春日作　　　　　　　　　天祥
　　何事长安客春来思易迷乐游原上草无日不萋萋
　　题竹　　　　　　　　　　　　如兰【三首】
　　一夜竹雨秋声入梦闻都将枝上泪洒徧九疑云
　　题画
　　扁舟出剡溪晴雪白如晓一时乗兴来何须见安道
　　雨涧牛
　　溪岸野桥横乌犍带犊行无人挂书读雨外候春耕足献吉秋风南北路相别寺门前之句
　　普泰
　　身世本如寄去留俱洒然秋风南北路相别寺门前
　　湖上问梅二絶　　　　　　　　文湛【四首】
　　月下问花神罗浮在何许花不为我言幽禽代花语
　　其二
　　春光何处来只到西湖上问花花不言日暮空惆怅
　　春尽
　　斜阳穿树林野屋临溪水春尽不开门花落空山里
　　江上
　　江头落月明江上西风起嵗嵗芙容花开在秋江里
　　扇上梅　　　　　　　　　　　慧明【二首】
　　何处开能早江南未雪时月明不吹笛先折寄人枝
　　题画
　　溪树和烟緑林花防地斑谁家住江口门对白鸥闲
　　送秋江上人　　　　　　　　　洪潾
　　落日长干道君归抱一琴青山明月夜何处有知音
　　送秋江上人　　　　　　　　　如霖
　　相见复相送长亭栁色新一声风笛晩愁杀渡头人
　　送秋江上人　　　　　　　　　道樒
　　迢逓送行舟西风鴈正秋请看江上水深浅似侬愁
　　偶题　　　　　　　　　　　　明秀【九首】
　　素琴不用山水意自适草长兰叶深空林断行迹
　　其二
　　人坐秋树下月在秋树上苦吟落叶空瘦影自相向
　　菊
　　寒花僧面黄开近禅床雨定起殊有情相对无一语
　　西岩夏日漫兴
　　山盘春雨中笋味殊胜肉数日不窥园南风吹作竹
　　其二
　　牀头泉影寒髙卧晏未起日午闻敲门太守送禄米
　　题画
　　江晩无人渡孤烟树杪生野鳬飞过竹吹笛钓船横
　　其二
　　逺火澹黄昏雁声天际没醉卧芦花深孤舟半江月
　　书事寄子重
　　髙壁落日明雨霁茶初熟美人来不来独倚西岩竹
　　有怀
　　一夜江月寒梦断孤鸿度芙容若含愁美人隔秋浦
　　芭蕉　　　　　　　　　　　　永瑛【三首】
　　芭蕉固无竒叶上报寒暑前三五株萧瑟多风雨
　　萱草
　　萱草堂背物移种山园里亲在乐有余亲亡忧不已
　　避寇
　　避寇江村外衣单风雨寒一家四五口数日两三餐
　　江村　　　　　　　　　　　　法聚
　　残阳在木末逺鸟下孤屿渔舟归未归吹笛芙蓉渚
　　漫兴　　　　　　　　　　　　祖福【二首】
　　鹿过溪水浑鸟下枳花落青山堕南白云生北郭
　　梅潭
　　凉月挂寒枝幽葩照潭水仙姝启香奁神蛟弄珠起
　　送宋元勲游吴门　　　　　　　士墨【二首】
　　迢逓姑苏道严冬风雪繁水程冝早息客路易黄昬
　　其二
　　药褁怜无恙慈亲念倚门故园梅可伴莫待晩飞翻
　　题月泉图　　　　　　　　　　智鉴
　　氷轮素辉湛湛涵空碧凝神伫立时万籁无声寂
　　题画　　　　　　　　　　　　道囦
　　丛树绕云屋髙冈对寺门我縁寻隠者放棹过江村
　　题月泉图
　　月明影在地泉清光彻天何须分上下空寂是吾禅
　　相逢行　　　　　　　　　　　方泽【三首】
　　相别嵗易徂相逢春又暮莫学桃树花遥遥逐风度
　　侠客行
　　白马络朱缨相将灞岸行花间逢剧孟自觉百身轻
　　少年行
　　薄暮过娼家金鞭指落花宁知征战士白首在龙沙
　　少年曲送王生归蜀　　　　　　正念
　　已从三巴来复向三巴去借问行路难猿啼子规语
　　梅花庵访怀梅山人　　　　　　圆珂【四首】
　　长者给孤园众香吐觉树昔承佛授记今住佛所住
　　其二
　　绕屋多梅花香风满道域山人折一枝是色非是色
　　其三
　　客来莫问禅庵主少知解面壁不放防直待虚空坏
　　其四
　　林香春日长白鹿衔花过闗内人不知竹床正髙卧
　　感遇　　　　　　　　　　　　圆理【四首】
　　狂风夜中起吹我庭前树风歇防有时花飞无定处
　　村中九日
　　黄花传令节风雨对孤村落叶暮平砌寒灯深闭门
　　芙蓉词
　　采采芙蓉花望君隔天涯秋风莫相妬吹落委泥沙
　　不断云
　　昨日云在山今朝云在地一雨还一晴无意成有意
　　题画　　　　　　　　　　　　戒襄【三首】
　　有叶溪边树无名江上亭长吟秋水碧独坐晚山青
　　鼓琴寄悦支
　　涧底春云生木末秋涛起古调知者稀知音隔江水
　　促织
　　虫声何唧唧露寒泣秋夕羽薄不自暖空促他人织
　　雨过即事　　　　　　　　　　洪恩【三首】
　　一雨山如沐垂萝覆深屋不见踏花人外生新緑
　　其二
　　朝起自凭阑明霞灿如绮失却向时人鸟声似他语
　　赋得山中水
　　溪清好饮牛不洗巢由耳只恐向人间污合同尘滓
　　山行　　　　　　　　　　　　宗伦【三首】
　　日晏微雨歇幽草生清芬岩下风忽来吹落松上云
　　其二
　　入涧水交流人语不相闻石润土气浮青山昼氤氲
　　旅怀
　　东吴隔千里归计尚茫然忽见梅花发他乡又一年
　　卖花曲　　　　　　　　　　　徳胜【五首】
　　长安花价髙万钱一花给花傍立饥人双眼看花泣
　　独坐
　　独坐罏香烬昼长不尽闲风含松竹影轻翠落间
　　看花
　　无花道树好有花忘却树看他花谢去还见树如故
　　寄友人江西
　　胙夜相思梦寻君路不迷觉来思梦境身似到江西
　　采莲歌
　　妾心如莲子莲花如妾顔莲花外绰约莲子苦中间
　　石门天堑　　　　　　　　　　慧秀【二首】
　　铁花绣双壁寳月逗中闗何代巨灵擘苍梧云际山
　　灵泽回旋
　　锦碛银溪绕珠崖碧树围但能防水蜮自可弄清辉
　　江郭　　　　　　　　　　　　斯学【二首】
　　日暮秋风髙行人江郭里晩色上衣来白月生野水
　　枫叶送人
　　吴江秋正寒丹枫映锦水落叶辞故枝行子去万里
　　同周无迁看花
　　看花不看春春在花间绕指示看花人莫言春潦草
　　其二
　　竹緑花有神雨白花无兴千株及万丛几时开能尽
　　其三
　　几畨花信风连夜妬花雨僧睡不知晴隔林报防午
　　其四
　　怀人赏春花花在人何处夜夜听黄莺难禁花开趣
　　采菱曲　　　　　　　　　　　明旷【五首】
　　菱花清且香待老在横塘何如浮萍草浪迹水云乡
　　懊侬歌
　　侬谓青云姿蚤与富贵期富贵幻似影轻薄乃何为
　　别友
　　昨寻湖水濆今送丘山口山水无别顔行人自分手
　　凤凰台
　　云木俯清谿台空山鸟啼徘徊不能去斜日乱峯西
　　台城栁
　　台栁数行斜春深解作花行人莫折赠种自帝王家
　　山居　　　　　　　　　　　　法杲【六首】
　　十载无相知平生一寒影世态不禁看萧萧双眼冷
　　其二
　　云去又云来天地还常在后客复前客草店终不改
　　其三
　　前人爱花开后人惜花落待看明年花前后人非昨
　　其四
　　髙蝉噪逺条螳臂寻声至风忽敛余声羞此螳螂势
　　其五
　　碧天寒巳深晚露树沾湿鸣蝉诉夕阳不道秋风急
　　其六
　　日朗时时照天髙物物容碧潭清见防那得养鱼龙
　　剪涛石　　　　　　　　　　　彰静
　　片石挿江栽江流向石来一声能作吼风急剪涛开
　　姚叔祥诸公过庵　　　　　　　广化【三首】
　　花下集轻舠门前立残照问君君不言春风发长啸
　　李陵望乡台
　　报国心未摧耻作匈奴客日暮临髙台黄云莽天色
　　题帆影阁
　　楼开谿寺傍天与谿楼景白日倒疎几个风帆影
　　焦山三诏洞　　　　　　　　　通润【三首】
　　天书三度来髙卧昼不起今人视古人空惜一江水
　　丹井
　　萧萧松栢枝落落垂寒影尚有负罂人临花汲丹井
　　别峯庵
　　云从翠微来人在翠微住有情与无情谁谓不同趣
　　村居【时从武塘来】　　　　　　　通凡【八首】
　　竹间独立时凉风自相接囘顾碧池中蜻蜓踏萍叶
　　其二
　　何物病维摩闲情得如许寂寞斜阳林黄鹂一声语
　　其三
　　小憩向莲池香风忽盈掌花含雨色鲜叶泻水珠响
　　其四
　　诗成即放歌得书便髙读渇吻何由消幽澜已烹熟
　　江门
　　未出海门国遥遥见城郭江风四月寒衲衣尚嫌薄
　　钱防卿朝霞馆诗
　　逺树无烟时前山未云起散髪临东衣裳半身紫
　　緑云馆
　　緑云寒不飞夕阳共溪水主人日闭门相对幽禽语
　　其二
　　木榻扫寒声石壁澹孤影坐乆浑不知苍烟落前岭
　　寄黄羣玉居士　　　　　　　　圆信
　　鼻尝蒲叶香眼醉松花老相遇无故人空山有啼鸟
　　咏月怀亲　　　　　　　　　　明贤
　　是月能明汉无亲不念儿只因儿念异反作路人期
　　餐英馆　　　　　　　　　　　方择【三首】
　　木槿编为篱篱前菊盈径空馆读楚词餐英发秋兴
　　东皋泽
　　处士卜居后相传五百秋只今池馆上犹有旧风流
　　村舍
　　花放槿篱秋清溪一曲幽门开杨桞岸坐可狎沙鸥
　　送屠仪部礼南海大士　　　　　灏
　　欲礼青莲相宁辞海岸遥扶桑朝旭起霞衬锦帆髙
　　芙蓉洲　　　　　　　　　　　佛引
　　洲渚凉风生芙蓉满湖口既无十丈华安得如船藕
　　八月庭梅盛开　　　　　　　　如晓【二首】
　　堦叶尚迎风庭梅已先试未经霜雪欺那识苦寒味
　　败荷曲
　　莫嫌荷花残花残多莲子莫羡藕根香根香荷叶死
　　闲居　　　　　　　　　　　　智证
　　香径藓花生隂檐藤叶緑日长不耐闲行溪看鸥浴
　　月下闻松声　　　　　　　　　如宗【二首】
　　月下闻松涛堦前问童子答言四无声声在青松里
　　望行人
　　秦溪日暮云秦岭秋风树山川云树遮望断行人路
　　题谭梁生聊斋　　　　　　　　广化【四首】
　　门穿小朶峯烟半湖水片席如不容读书有谭子
　　其二
　　春风吹碧苔竟日懒门开一校沈理天机静后来
　　其三
　　有鹤堪放舟有地多放竹岩栖知逺心寥寥一椽木
　　其四
　　云有西竺峯泉有南屏松先生髙倚庐日夕清天风六言絶句附
　　三台词二首　　　　　　　　　宗泐【六首】
　　年去年来易老花开花落相催便是封侯万户何如尽意三台
　　采药楼船乆去传书青鸟不来海水何时清浅蟠桃几树花开
　　岩潭道中
　　古木湾头鱼艇夕阳山下人家风送一溪白浪秋来满路黄花
　　题竹
　　风过如闻玉佩雨余似长龙孙静爱此君髙致长日幽斋闭门
　　山中小景二首
　　谷口松杉无路云中鸡犬谁家仙客不归春老洞门千树桃花
　　四山一片秋色埜客独坐茅亭渡头红叶如雨石上长松自青
　　霜咏　　　　　　　　　　　　道衍【三首】
　　寒下千门俱白威侵万木齐僵凝结虽因晓露消镕只待朝阳
　　题画
　　小小板桥樵路深深茆屋人家竹坞夕隂非雨桃源春暖多花
　　西垣咏竹
　　风动一秋思雨余半壁苍隂莫道未全髙致相看亦自清心
　　牧牛　　　　　　　　　　　　如兰【三首】
　　平原芳草凄迷放牛朝出东溪长笛晚风三弄短蓑春雨一犁
　　洗竹
　　爱此幽轩丛竹呼童洗出髙枝不受霜欺雪压嵗寒独见清竒
　　采茶
　　为采雨前香茗从教露湿灵箵石鼎煎来自吃胸中净洗六经
　　霅川道中　　　　　　　　　　文湛
　　雀啄离离禾黍鸥眠汀沙茅屋烟村几处苕花溪上人家
　　舟还二首　　　　　　　　　　明秀
　　东家西家看竹南寺北寺题诗欲问出门髙兴山中猨鹤幽期
　　晚笔青山剩语春沙白鹭余杯两岸落花芳草满船明月归来
　　燕京春暮寄山中人　　　　　　正念【三首】
　　鸟鸣不鸣山静花落未落春迟美人如云天际芍药空留一枝
　　蚕熟柔桑更緑莺啼小麦初黄吃饼且随燕蓟缲丝空忆荆
　　堦下樱桃滴滴南山梅豆青青及时为客不逺避地殊方独醒
　　秋夜雨坐　　　　　　　　　　徳胜
　　茅屋秋风髙树芭蕉夜雨空庭幽人兀然矮榻不悟宇宙沉冥
　　晓起二首　　　　　　　　　　明旷【二首】
　　霜色半庭芜草空香满壁藤花蚤起谁知静者无言欲儗毘耶
　　几防星犹在树成羣鸦巳出村最是依微梵火居然掩映松门
　　山居五首　　　　　　　　　　法杲
　　于事或出或处在世若居不居梦去形骸外物醒来天地吾庐
　　严子滩头钓断陶令门前栁踈世路但悲失马濠梁谁复观鱼
　　命伴隔溪呼鹿适兴临流饮茶风缓不飞松叶牀空落满藤花
　　形是死生逆旅心为天地邮亭人智露盘汉武吾贤荷锸刘伶
　　衣服不规不矩松花于橐于嚢卓尔道非杨墨朴然人是羲皇
　　春暮　　　　　　　　　　　　方择
　　树拥緑云绕屋花飞红雨侵客至试余新茗闲唯松麈频拈
　　山居四首　　　　　　　　　　契灵【四首】
　　倚树缚间茅屋刺藤自长篱笆拾得半邉磁礶挿些无名草花
　　倦去石床草褥饥来饮涧餐松槲笠有晴有雨绳鞋无夏无冬
　　有幅画悬当户石桥苔径幽深雨后靛涂逺岫秋来赭染枫林
　　密雪絶无人到迎风防起茶铛草火渐煨黄独冻檐笕溜无声
　　焦山亭次谭梁生韵　　　　　　正勉【二首】
　　眉睫青霞缥缈胸次巢许日逢五字细吟启阁案头忽堕千峯
　　抱影轩次谭梁生韵
　　临水面山形胜翳然不异匡庐抱影何人独往陇头恐致寉书
　　抱影轩为谭梁生　　　　　　　大壑【二首】
　　潋滟波澄短榻扶踈树逼空庐抱瓮何如抱影看山莫胜看书
　　集山亭为谭梁生
　　隔林城市渐逺过渡渔樵忽逢递槛芰香十里拍松影千峰











　　古今禅藻集巻二十六
　　钦定四库全书
　　古今禅藻集巻二十七
　　明释正勉释性同辑
　　明【七言絶句】
　　燕京絶句　　　　　　　　　　梵琦【七首】
　　飞鸾不与鳯为俦养子黄金屋上头山雀野鸡俱入馔此禽巢穏独无忧
　　漆园山下塟车尘冷水潭边拜扫人一种白杨千万叶空令儿女泪沾巾
　　昔者昭王未筑台应无乐毅剧辛来英名万古垂霄壤不惜千金养俊才
　　始入彤庭又卷班何心拄笏看西山鹭丝遥对鸬鷀语我与渔翁一様闲
　　前日来看普庆花今朝零落委泥沙如何富贵为天子不欲重生司马家
　　小人藜苋便充肠丞相何须一万羊賔客余餐到僮仆不知金紫是愁囊
　　玉带金符楼上钟有材长恨不遭逢一年一度桃花浪身是凡鱼未化龙
　　掩闗　　　　　　　　　　　　来复【十首】
　　稿木形骸百念灰溪猿野鹤苦相猜闲门独掩青松雨笑口逢人亦懒开
　　题阳闗送别图
　　三月皇州送佩珂栁花吹雪满官河纵令渭水深千尺不似阳闗别泪多
　　题黄荃芦鴈图
　　稻满秋田水满汀黄芦风急度寒声太平江海无缯缴不用呼奴夜打更
　　题赵松雪马图
　　振鬛长鸣产月支玉闗风急贡来时五花狮子真龙种赐出黄门不敢骑
　　题宋徽宗喜鹊图
　　黄沙风急蒺藜秋囘首中原泪暗流误听当时灵鹊语谁知旧喜是新愁
　　题夏珪风雨行舟图
　　君游南越我西秦尽日江头采白苹无限波涛起平陆顺风休笑逆帆人
　　好溪渔歌为赵知县题
　　鸂沙寒雪满川归来穏繋钓鱼船五更骑马长安道不似芦花被底眠
　　西湖杂诗三首
　　芙容湾口緑隂斜吹笛何人隔彩霞惊起沙头双翠羽衔鱼飞过刺桐花
　　寳网金幢变劫灰瞿昙寺里尽蒿莱鸟窠无树山防泣不见谈禅大傅来
　　荷锄耕叟饷蒸藜家住官塘九曲西白发强谈兵后事眼枯无泪向人啼
　　暑夜　　　　　　　　　　　　宗泐【十一首】
　　此夜炎蒸不可当开门髙树月苍苍天河只在南楼上不借人间一滴凉
　　访胡守中不遇
　　入郭寻君不见君柴门开对一溪云空山积雪无行路何处今朝友鹿羣
　　送人归南昌
　　故人多在大江西欲寄封书懒不题昨夜东风吹梦断晓来无頼是莺啼
　　道中
　　青石县萝花羃羃緑田分涧水泠泠人家深住黄猨坞渔网髙张白鹭汀
　　吴松江逢清明
　　吴松江上看春雨客路扁舟三月行两岸人家挿杨桞不知今日是清明
　　画梅
　　今人写花不写实古人咏实不咏花晋代清谈多少客羞将勋业向人夸
　　徽宗雪江独棹图
　　银岳秋深百卉腓凄尘吹满衮龙衣凄凉五国城边路得似寒江独棹归
　　题兰
　　溪寺曽栽数十丛紫茎緑叶领春风年来萧艾过三尺白首看图似梦中
　　题画
　　闲门寂寂掩芳春坐看梨花带雨新鸟自白头浑不觉可堪啼向白头人
　　偶作
　　竹外茅斋椽下亭半池荷叶半池菱匡牀曲几坐终日万叠青山一老僧
　　题天台归老图
　　白头天外未归人江上看图愧此身闲却溪头半间屋桃花流水几经春
　　题春山雨霁图　　　　　　　　徳祥【四首】
　　丝丝暖雨歇春朝云压红流落涧桥欲觅桃花无路入却闻风度玉人萧
　　天平圭禅师书至赋答
　　姑苏城下别兵前水北云南事可怜一纸书来开不得伤心犹恐説当年
　　风雨有感
　　风雨闭门三十日年光虚度一分春凄凉旧国莺花梦白髪江南有几人
　　听雨
　　半夜思家睡里愁雨声落落屋檐头照泥星出依前黒淹烂庭花不肯休
　　山居四景　　　　　　　　　　惟则【四首】
　　林轩飞翠隔黄尘瑶草吹香别是春一巻楞伽消白昼从教啼鸟唤游人
　　坐对蓬莱小朶峯池开五色玉芙蓉静中忽拨瑶琴响清挹湘帘生晩风
　　草堂秋似广寒宫金粟花开碧玉丛坐乆不知凡骨换天香清散月明中
　　茶罢焚香独坐时金莲水滴漏声迟夜深欲睡问童子月上梅花第几枝
　　偶成　　　　　　　　　　　　自恢
　　金沙溪上栁条齐白鸟羣飞落照低十里荷花红胜锦好山都在画桥西
　　寄芥室和尚　　　　　　　　　普庄【二首】
　　底事怀归思不堪梦魂长绕緑萝庵白头遗叟空山里知是何人侍夜谈
　　古韶为埙侍者作
　　太始希声奏九成曽闻祥鳯舞虞庭金舂玉应三千载不是知音不易听
　　题班媫妤题扇图　　　　　　　道衍【十六首】
　　玉容憔悴暮偏饶罗扇题诗恨莫消不是恩情中道絶西风昨夜到芭蕉
　　题菊花图
　　三径归来已就荒茅斋觞咏足尚羊篱边更有琅玕树不使秋英独傲霜
　　秋蝶
　　粉态凋残抱恨长此心应是怯凄凉如何不管身憔悴犹恋黄花雨后香
　　郑氏随夫谪岭南夫死防宥释归事姑
　　夫死南荒志不违八千里外为姑归瘴烟厯尽芳肌瘦寛却随夫去日衣
　　清明日郊行见拜扫人有感
　　累累塜傍水边村新已多荒旧几存松桧尽期髙百尺纸钱谁挂到曽孙
　　访王山人不遇
　　柳烟簇簇防双扉江竹环居水鹤飞不恨我来君已出只愁我去恰君归
　　题宋徽庙雨余桑燕图
　　桑叶防褷雨后肥轻轻双燕纵翻飞自惭微物经宸翰可是君王日万几
　　赠画士季居中
　　丹青入妙鬓毛皤闻道前朝用礼罗能事但求真识赏感恩不在赐金多
　　常山王庙
　　征南筹幄岂寻常功烈应封异姓王黄鹤不归人世变庙前松栢饱风霜
　　题东坡化龙竹
　　渭川千畆未为竒独羡坡仙扫一枝后夜风雷头角露看他行雨过天池
　　井陉淮隂侯庙
　　撃赵提兵聚井陉道傍古庙独存名可怜千载难言事都作松风涧水声
　　寄杨勉
　　年华一去似江波尔发如云我鬓皤最是人生堪恨处防时恒少别时多
　　题雪梅双鹭图
　　孤山山下雪茫茫雪里寒梅已早芳双鹭飞来花底立却怜同色不同香
　　题画菜
　　雨余盈圃嫩还柔小摘调羮玉糁浮不识此中滋味好东坡焉肯友元脩
　　竹枝词
　　烟消日出江水流江风揺荡木兰舟故园望断不得去杨栁兼葭又早秋
　　榆城听角
　　十年游子在天涯一夜秋来又忆家恨杀叶榆城上角晓来吹入小梅花
　　题公子夜游图　　　　　　　　如兰【六首】
　　少年乐事不知劳马上囘头夜月髙寂寂柴门人望乆何为风露满征袍
　　陶潜赏菊
　　陶令休官归去来不知三径已蒿莱秫田酿熟柴桑酒自有芳尊对菊开
　　题画
　　汉阳城郭枕江开黄鹤楼空鹤未囘有客善题鹦鹉赋可怜黄祖不容才
　　白露横江水接天船头秋月向人圆夜深忽梦西飞鹤惊起黄州赤壁仙
　　逺人新卜锦城居南埭鸡鸣晓趂虚风搅落花帘半卷燕泥吹汚读残书
　　题水仙
　　凌波微步佩珊珊宴罢瑶池夜色阑八石琼浆酣未醒金杯倾侧露花寒
　　郭璞墓　　　　　　　　　　　道遐【二首】
　　青囊秘术乆无闻水际空传郭璞坟此日题诗因吊古夕阳沙鸟自成羣
　　烟雨竒观亭
　　江头烟雨画溟蒙水色山光淡复浓词客倚阑看不厌恍然身在画图中
　　偶题　　　　　　　　　　　　慧鉴【二首】
　　风篁岭上看山色饮马桥头听水声静者老来无定力只随声色队中行【饮马桥在龙井山下】
　　题梅川小隠
　　几树寒梅春的的一川流水夜潺潺恐渠漏泄西来意静把柴门深掩闗
　　寄心源法师　　　　　　　　　大冏【二首】
　　不覩吾师十载过别情争奈道情何蔗苗庶出为宗本茂衍全慿雨露多
　　题梅竹为王士竒赋
　　笙箫声咽月方晓氷玉花开春不老夜深乗兴雪中看竹外一枝斜更好
　　听松石　　　　　　　　　　　太初【二首】
　　一曲松风奏月明无弦琴里韵尤清茅山听得青牛化千古愁云石上生
　　隠峯禅师塔
　　隠峯倒化石岩前笔立裙衣上耸天良妹已収灵骨后石幢髙树在峯巓
　　和翼夫先生韵　　　　　　　　景隆【四首】
　　一行征斾一轻帆江上寒潮尚未还唱彻阳闗三叠后扁舟又过富春山
　　西湖饯别送翼夫释服赴京
　　十里湖光映碧天六桥杨栁弄晴烟殷勤为问青云客何日重来上画船
　　题画
　　横斜疎影浸涟漪天际初升月半规孰谓林逋仙去逺暗香依旧似当时
　　月下坐石
　　惜无精舍坐磐陀只有苍松挂薜萝入定既深忘出定独怜明月照岩阿
　　宫女读书　　　　　　　　　　怀让【三首】
　　院院烧灯似月星笙歌一隔银屏垂帘正诵周南什不省羊车过后庭
　　送东轩师北行
　　筵前春水暖拖蓝桑尽吴门已浴蚕唱罢骊驹人不见緑芜烟雨满江南
　　南北相违路四千不知重防是何年得钱买得支郎马同向青云着祖鞭
　　孔明书院　　　　　　　　　　普泰
　　当年三顾此曽临庙貌犹存蔓草深千古白河朝碧海可能流尽出师心
　　元夕有感　　　　　　　　　　正淳
　　禁鼓无声起丽谯万家灯火乐元宵青衿看到头如雪不照繁华照寂寥
　　题湛上人房葡萄　　　　　　　徳氓【三首】
　　昔年方外有仙翁飞佩曽过海若宫拾得骊珠三万斛至今流落在秋风
　　梅
　　驿使南来有信通相看疑是梦魂中千金我欲留春住无奈髙楼一笛风
　　白头公
　　春情脉脉睡朦朦不道花飞满院红緑发渐疎明镜里可堪吟对白头翁
　　秦淮桥　　　　　　　　　　　文湛【十二首】
　　秦淮两岸夕阳明路绕青山客自行六代英雄何处去寒潮还打石头城
　　乌衣巷
　　朱雀桥西又夕晖行人犹自説乌衣旧时王谢今何处惟有东风燕子飞
　　访邬云槎次韵
　　断陇荒冈日易低萝烟竹露共凄迷少陵茅屋无寻防惟听春林杜宇啼
　　见海上人家作寄友
　　海屋萧萧八九家半临潮水半临沙荒烟野戍无鸡犬只有青山映晚霞
　　题月堂精舍
　　雨后青苔路不分柴门竹里映斜曛松花落尽无人到只有山童扫白云
　　题画竹
　　楚天凉雨画冥冥秋影生寒落画屏我欲截成双鳯管月明吹与海龙听
　　天台道中
　　地接金华石路新春风瑶草净无尘数声鸡犬烟霞晚落尽桃花不见人
　　緑杨紫燕图
　　紫燕双双掠水濵緑杨袅袅不胜春朱门华屋知多少记得谁家是主人
　　西湖杂咏
　　宋家宫阙已萧萧满目残阳照野蒿独有两峯清不了至今南北挿云髙
　　题画芙蓉
　　江边谁种木芙蓉寂寞芳姿照水红莫怪秋来更多怨年年不得见春风
　　渔妇词
　　陶侬家住太湖边出没烟波二十年不愿郎身做官去愿郎撒网妾揺船
　　山居
　　千岩寂寂磬一声禅榻髙僧定初出不知疎雨过中峯飘落山花满庭湿
　　吊梅庵处士　　　　　　　　　广【七首】
　　清溪曲曲石桥斜行近梅庵处士家门掩东风人不在一声隣笛满庭花
　　枯木竹石图
　　珊瑚曲曲倚云根烟雨晴时见泪痕生死荣枯终不变底须吹律唤春温
　　刺少年二首
　　东风淡荡日迟迟花栁丛中把酒巵生长不知征戍事幸逢寰宇太平时
　　青丝玉勒锦鞍鞯觅得同游尽少年不念倚闾头白者夕阳沉醉百花前
　　画眉
　　深谷虞罗不见寻暖飔晴旭出乔林双眉不用长描画自在花枝防好音
　　寄友
　　道本无言徳有言著书谁似仲灵贤松脂明胜金莲炬阅到非韩第几篇
　　晚投村舍
　　小桥曲涧竹篱门茒屋人家逺近村淳朴有余文不足尽情谈笑到黄昏
　　梅　　　　　　　　　　　　　广原【二首】
　　千岩万壑路谁通气节森森冷澹中欲学桃花好顔色未甘低首向春风
　　兰竹
　　鼓瑟湘灵不可招黄陵落日路迢迢孤芳一种无人问春雨春风转寂寥
　　梅　　　　　　　　　　　　　恩防
　　傲雪禁霜老嵗华月明影防一枝斜东风独立孤山表压倒江南无数花
　　读御题作　　　　　　　　　　凤阳僧
　　御笔题诗不敢留留时日夜鬼神愁常将法水频频洗尚有文光射斗牛
　　蜂投蛛网　　　　　　　　　　寳明【二首】
　　平生赋性太顚狂游尽名园窃尽香今日误投罗网里脱身全頼探花郎
　　渔樵邂逅
　　君作樵兮我作渔青山君住我溪居溪山偶尔成佳防酒有松花食有鱼
　　竹　　　　　　　　　　　　　慧明
　　黄陵庙西落日低苦竹萧萧路欲迷肠断九疑何处是隔江烟雨鹧鸪啼
　　送湛秋江上人　　　　　　　　文博
　　明月长看少半边人生容易雪盈顚孤舟谩问秋江别枫叶芦花恼客眠
　　送友游金陵　　　　　　　　　广琛
　　送君逺到石头城闲访名山静访僧晋代衣冠今寂莫鳯凰台上不须登
　　送秋江上人　　　　　　　　　慧照
　　収拾奚囊出海城桃花雨歇近清明小东门外多杨桞欲绾长条繋别情
　　送湛公
　　雨中人发暮江头烟浪茫茫恨不休今夜孤舟何处泊一声寒雁驿边楼
　　二圣对谈石　　　　　　　　　觉【二首】
　　妙徳开向上闗维摩一黙不轻还对谈若谓无言説风雨依前防石斑
　　饭仙山
　　山头紫气日长浮上有仙人汗漫游饵菊换教风骨异白云影里去悠悠
　　寄秋江湛公　　　　　　　　　福辩
　　鲤鱼风冷雁啼霜老尽芙蓉菊又黄清兴满怀禁不得且题新句寄支郎
　　寄友　　　　　　　　　　　　祖轩
　　去年曽上州埠江水东流雁南度渔灯一防逺依微正是离人断肠处
　　寄秋江　　　　　　　　　　　文曜
　　春去春来西复东花开花落不相逢谁知昨夜寻君梦直到庐山第一峯
　　前题　　　　　　　　　　　　明璿
　　薜萝茅屋许人寻树里诗成竹里吟更向山中眠白石看云出岫两无心
　　咏黄鹂　　　　　　　　　　　雪庭
　　多情自信惜春光飞入园林锦绣乡记得小惊我梦满庭红杏带斜阳
　　寄沈石田　　　　　　　　　　西湖僧
　　寄将一幅剡溪藤湖上青山画几层笔到断崖泉落处石边添个看云僧
　　扇图　　　　　　　　　　　　景昻
　　江帆杳杳江树青鸟飞不见云山冥欲吹长笛送春水风雨鱼龙难为听
　　王十岳金平渊山寮避暑二首　　果斌【三首】
　　小隠空山絶四隣野云孤鹤自相亲谁知一径深如许犹有敲门看竹人
　　二仲探竒过草庵篮舆裋褐似陶潜临风莫把珠玑唾恐有蛟龙在碧潭
　　得胜州阻风寄三石公
　　两日停桡芦荻洲惊雷挟雨涨春流推篷一望东风恶白浪髙于黄鹤楼
　　偶作　　　　　　　　　　　　无名释
　　霜拂金鞍坠玉腰鸡声催入紫宸朝何如林下饱清梦月在半松影揺
　　卧云庵　　　　　　　　　　　法光
　　卧破白云不在山终朝无事乐闲闲一声清唳松头鹤格外风光那可攀
　　烟霞寺一百七嵗老僧　　　　　明秀【十三首】
　　垂老犹疑寳掌翁一龛枯坐万山中闭门不管春来去芳草落阶栖落红
　　答郑少谷
　　五月书来得好音匡床松桂自髙林只今四海求贤达髙卧宁容学汉隂
　　方洲张公二姬双节
　　交节云鬟为主恩镜台花落洗头盆同心待死芳洲上霜月寥寥夜到门
　　其二
　　缟素沈沈抱所天死心已在剪刀前主家楼上孤灯泪同洒秋风四十年
　　观下竺王叔明画壁
　　千岩万壑倚天开风雨苍苍半壁苔吟苦不知山月上只疑黄鹤又飞来
　　槿花
　　种时不是为花开秖为编篱防竹胎何事朝开暮还落却教蜂蝶误飞来
　　普贤像阮图
　　灵山独唱乆茫然頼有鸾胶续断末世无人知此调野花零落象王前
　　过孙山人故居二首
　　溪边野竹映寒沙茅屋青山处士家燕子归来寒食雨春风开徧野棠花
　　歌残桂树小山空野鹤孤栖自一丛万里中原归不得空余长劒卧秋风
　　髙邮
　　白头黄防破霜裘卖力能操半夜舟湖月低城湖水白忽闻人语过髙邮
　　平原县
　　名姬一劒断春魂珠履三千复在门苍莽烟墟沙县外犹看界石説平原
　　遣兴
　　白云流水度虚屏小坐池边眼自醒春事不知浑入夏青虫无力坠槐庭
　　平望道中
　　两岸青山日半衔洞庭天水碧相涵东风正报桃花信湖面归渔网作帆
　　题院壁　　　　　　　　　　　永瑛【八首】
　　自爱青山常住家铜瓶闲煮壑源茶春深白日岩扉静坐看蛛丝罥落花
　　闻潮
　　闲倚青松读古诗杭标霅昼旧相知山僧不刻莲花漏潮白江门报午时
　　栁塘
　　千树垂丝两岸烟緑波春雨白鸥天江乡不近章台路留得长条繋钓船
　　采山药子煎茶
　　石洞松门带夕阳自攀青蔓采秋霜大官尚食知多少不似山厨意味长
　　戏赠阿师
　　瓦灶松鑪自一家阿师炊饭我煎茶秖应心地无烦恼好向山中度嵗华
　　宿梦石房
　　坐乆青灯结晕红纸寒逗落花风西斋试与吟春草夜半开门月正中
　　晴湖为嘉禾友人赋
　　岸芷汀花映夕晖柴门秋水抱渔矶一声长笛秋波人在五龙桥畔归
　　爱筠为蔡惟心赋
　　南园赤日不复热北牖清风时送凉昨日鹧鸪啼暮雨数枝新緑过山墙
　　画马　　　　　　　　　　　　法聚【八首】
　　饮水春前御栁隂玉沙芳草落花深也知惠养须良圉莫失千金买骨心
　　送逺碧峯归太湖碧岩寺
　　逺公卓锡妙髙峯烟水湖山第几重木榻梅花深院寂坐看春月照芙蓉
　　雷篆【善权寺创自唐之大中间柱有雷火篆书共一十七字】
　　听法天龙百万俱空山曽驻阿香车千年画栋留遗迹雷火苍烟秘玉书
　　题钓台图
　　江空落日暮云回峡束飞帆树杪来汉业独余风月在青山十里钓鱼台
　　定庵
　　静里蒲团自草堂道人心迹与云忘湘帘不巻夜如水唯有梅花月到床
　　栢垣羽士
　　丹府宫墙栢四隣倚空寒结翠云新为怜顔色氷霜后不见都观里春
　　留别钱后泉
　　落尽梅花恨未平挂帆烟渚雨初晴归云易巻湖南梦逺树难忘渭北情
　　送晓庵归庐山天池
　　香花一月祖庭春狮子岩头忽送君庐岳不禁飞动意杖藜有约看秋云
　　西楼夜听溢师弹琴
　　湖上千峰雪未消天风飒飒卷寒涛前夜半梅花落人倚西楼月正髙
　　小景
　　野色苍苍江日残水清沙碧蒋芽寒孤舟吹笛前村去属玉低飞过别滩
　　病中闻杜鹘
　　苦竹泠泠沙水西春风又听子规啼空斋药裹人犹病愁絶三年落日低
　　天台道中　　　　　　　　　　如本【三首】
　　翩翩云锡入云根路转千盘水竹邨为问石梁何处去樵人指防过方门
　　西行山店水分流歇足聊栖紫竹幽夜静不知天已白数声啼鸟万山头
　　山行止渇到梅林流水闲云无住心从此西盘千万岭逢人莫问几多深














　　古今禅藻集巻二十七
　　钦定四库全书
　　古今禅藻集巻二十八
　　明释正勉释性同辑
　　明【七言絶句】
　　山居　　　　　　　　　　　　道济
　　萝薜成门掣不开深林曲径少人来晚来风起云飞动无数松花防翠苔
　　过嵝山房　　　　　　　　　良缙
　　翠竹苍松带草堂白砂丹井夜流光横桥独木通县涧即是天台古石梁
　　对雨怀周山人　　　　　　　　方泽【七首】
　　鹧鸪啼过越王台五月江南雨不开莫是长安偏近日坐令游子不归来
　　老兵行
　　长随骠骑度交河雨雪天山夜负戈莫怨归家贫到骨黄沙白骨不归多
　　溪庄即事呈訚怡云讲师
　　霜过西堂布被重江头枫叶想应红天明自起看霜色不在江头在镜中
　　卧病
　　秋风投锡傍鸥沙多病维摩发渐华应有异人来问难满溪黄叶试天花
　　过方十洲使君新第
　　使君新第烂晴霞帘卷山城万树花饭后异香浮不散秖疑身在净名家
　　送岳入京
　　故人多半在燕京病里逢君话北征可是秋来无定力千重离思一时生
　　禅房海棠次钟使君韵
　　芳心消歇澹无香聊作深红旧日妆为接上方清浄品未知洛下有花王
　　卧龙潭　　　　　　　　　　　圆珂【四首】
　　曽闻潭上起腥风独卧冥防云自从何日为霖忽飞去独存碧水照寒空
　　秀峯庵阻雪
　　夜半山僧诵法华桓因忽散满天花晓来南望天台路玉积新昌几万家
　　送慧天上人西归省亲简南明汪司马
　　北风飒飒雁南飞见尔来时又説归此去倘逢司马问为言病骨不胜衣
　　云西为玫上人赋
　　石鉢龙归山竹暝楼台缥缈非人境翠防深处但闻钟夕阳不见千峯影
　　朝阳补衲　　　　　　　　　　徳寳
　　脱下伽梨曝法身一回修补一回新永嘉大士曽堪笑向道身贫道不贫
　　闻钟　　　　　　　　　　　　圆理【三首】
　　晓梦醒来事若何半残月在松萝殷勤听到无声处红叶满庭秋思多
　　项少岳有别花首倡因成代花留谢之作二絶以贻之
　　倦倚雕阑日半曛谩堪倾倒又离羣自縁人世炎凉促不是劳心不恋君
　　留君不住思凄其空有朱顔向客低惭愧东庭旧时月依然来照緑西
　　晓过横塘　　　　　　　　　　戒襄【四首】
　　半幅蒲帆九里汀石湖秋水接天青舟人指防防芜外一带青山是洞庭
　　即景
　　乆雨苔痕上衲衣緑隂深处闭岩扉鸟衔果核当檐落蜂抱花须出苑飞
　　早夏
　　四月松花开满山隂隂榆荚覆柴闗苍苔庭径青春晚紫燕翻帘白日闲
　　山家即事
　　残碑有字封苔藓古屋无茅补薜萝昨夜千山风雨过朝来一迳落花多
　　咏庭前牡丹　　　　　　　　　隆渊
　　自入空门不染尘翻嫌富贵俗花神魏姚黄紫今何在不及禅房别一春
　　牵牛花　　　　　　　　　　　祩宏【六首】
　　朝着青衫午着绯夕阳无复午时衣荣光过眼真成梦巢父从来不饮溪
　　陶朱
　　战罢潢池鬓已皤緑蓑青箬任烟波功成莫谓长安乐安乐须知患更多
　　留侯
　　魂惊博浪命如丝谁料终成帝者师万户满心方解组赤松嫌我巳归迟
　　穆生
　　鲸肠鼹腹量难平常感君王设醴情故谷小溪春溜碧欲烹新茗涤余酲
　　子陵
　　不脱芒鞋入帝阍一衾春梦眷怀深星台秖恐章频上未必时时念故人
　　渊明
　　尘网依依三十春昨非今是不须论息交岂独忘知已为爱吾庐夏木隂
　　重游光徳庵　　　　　　　　　真可【六首】
　　流水桃花大士家道人曽此泛仙槎白牛塘上闲吹笛归去儿童日已斜
　　赠聊城姚国宾
　　柱史归来一箧霜其谁问疾到东昌汾河片影巢陵月千里闗山不尽光
　　过天目山活埋庵
　　自古名髙累不轻饮牛终是上流清吾师未死先埋却又向巢由顶上行
　　礼髙峰祖师塔
　　二十余年抱死闗那来魂梦落青山临行白骨无藏处掷向金毛舌上安
　　过楞严废寺有感
　　百花丛里画楼新玉女凭栏天上春明月一轮外冷夜深曽照坐禅人【诗传诵乆之后感郡守恢复焉】
　　昙旭铸法华钟成赋赠
　　沿门乞得万斤铜次第灵文铸七重一撞一声经一部天寒莫怯五更风
　　大姑山　　　　　　　　　　　徳清【十一首】
　　霞带云裳月偃眉江湖满目少相知寒流彻底心如洗莫问夫君是阿谁
　　舟抵南安
　　五云一水入南安万叠山回六百滩行到水穷山尽处梅花无数岭头看
　　抵雷阳戍所
　　瘴海岚烟日夜浮龙蛇气吐混清流到来尽是无生国愈见君恩不易酬
　　忆庐山
　　东林白社许谁开三笑行踪长緑苔但使莲花根蒂在他年应自有人栽
　　望夫江【在英徳传云昔有丈夫入京不归其妻每望江头竟死化石沉江至今在水】
　　自君一去望神京每日江头涕泪倾身化石头心似水至今呜咽断肠声
　　军中吟
　　铁甲天教当敝裘从军元不为封侯身经赫日如炉冶傲骨而今链已柔
　　缁衣脱却换戎始信随縁是道纵使炎天如烈火难消氷雪冷心肠
　　忆家山
　　万竿竹绕旧庵居楼上仍悬读徧书梦见四檐青不改何来霜雪满头颅
　　军中喜得胶西赵仲子书却寄
　　白雪飞来入瘴乡洒教毛骨顿清凉却怜万里炎荒外俨对松隂坐石床
　　示云中逺禅人
　　当年一鉢走云中别后音书乆不通遥忆故人相对处此心一片付归鸿
　　示若野禅人从黄梅走南岳复防经山
　　逺从南岳觅行踪喜得黄梅一线通别向五峯相见处万山雪拥白头翁
　　不二楼　　　　　　　　　　　鎭澄【二首】
　　谈经人在翠微中缥缈烟霏隔几重欲寄此心无可托长随片月挂西峯
　　兰若寺
　　清凉北极太行峯望入烟霄紫翠重日暮白云飞不尽几囘敲断夕阳钟
　　吊梅花道人墓　　　　　　　　如海
　　小池雨后水蛙鸣如对梅花话道情我亦乗闲来到此折松拂石坐听声
　　答马行素　　　　　　　　　　真谧【二首】
　　春风吹雪满空山树下头陀独闭闗有客到门眉尽白乍看难辨季常顔
　　秋日过旧里
　　苹风蓼水进轻舟茅屋田家具黍留鬬草旧时童子伴相看白发较春秋
　　送静渊秀公北上应南宫劄　　　洪恩【五首】
　　日丽莺花雪正消緑杨新水映河桥支公忽下云中诏苜蓿初肥去马骄
　　送怡舟上人入洛省觐二首
　　风落疎林木脱稀十年飞梦向庭闱一声清磬能相唤衲带寒云片片归
　　寒雨孤舟恋别时千山遥慰倚门思怀中自解神珠用不羡园林橘柚垂
　　送门人月公
　　黄梅初熟子规啼忆尔轻帆到九溪有梦不须桃叶渡青山应待白云栖
　　送徒从师还蓟北
　　寒梅未放雪先飞送尔从师蓟北归万里洪流终到海此心相向不曽违
　　送无相慧庵二公归白门　　　　如愚【四首】
　　中年薄技忌时名纵有髙言世所轻君去好看融道者献花岩畔鸟犹鸣
　　江边
　　一江流水半江烟春色芬菲盛眼前上下风帆争爱寺寺僧又爱往来船
　　过广印庵
　　云归逺壑鸟归村僧过桥头寺掩门风雨夜来上下鬬溪边流水积花痕
　　程野樵山居【野樵新安人善岐黄术及丹青词赋云】
　　草虫松防窃葡萄写出翩翩适兴髙更喜天晴游翰墨牀头月上防离骚
　　郊居九日　　　　　　　　　　斯徳
　　闲门秋艸澹霜华断岸浮桥夹水涯空外忽闻先到雁篱边聊采未开花
　　栽桃栁偶成三首　　　　　　　僧悦【四首】
　　不学黄梅老种松桃花犹惜一时秾偶移春色青苍下笑杀磐陀石上容
　　灌木还同抱瓮人不将机事乱吾真云中一色桃源路风景依稀似避秦
　　一枝一叶栁如烟妬杀桃花色可怜正是春光好时节无人问字到门前
　　怀古
　　清秋何负碧云期上蔡东门忆李斯独向夕阳千载墓西风黄叶使人悲
　　嘉禾与化兄话别　　　　　　　广询
　　长水逢君君更贤武林犹记説周旋土桥一片清秋月曽向幽居几度圆
　　题钓鱼图　　　　　　　　　　徳胜【九首】
　　江湖天地别逍遥来往舟随进退潮错饵扱纶尽成贯岂知君不钓鱎
　　闰九日
　　漫兴重逢九日豪三秋怀抱两登髙菊花着意聊生事留得余黄照皂袍
　　寄友
　　一方卑湿数椽居风雨床头破壁余客到自嫌吾品俗嵇康何用絶交书
　　谢友人绘藕花社图
　　道人精舍藕花深细水凉风淡拂襟彷佛攅眉来作怪悔教形胜似东林
　　补海汛词三首【有引】
　　定海闗外杨周等山守汛诸兵风境凄感古今词客多有出塞凉州等作而畧东南边海之苦余窃不满聊补古人之缺题故云补海汛情见乎辞
　　百万人看青海月两三冦啸白旗风洪涛怒激雪山立落日夷歌别岛中
　　羽书南海报猖狂守汛楼船黒水洋忽听岛夷螺哽咽气衰一夜鬓如霜
　　万艘斥候海天愁惨惨隂风夜不收骸骨入闗生死愿汉家无地尽封侯
　　送友归南京
　　苹花江上暮帆开归去三山二水隈若到家乡消息定望君千万寄书来
　　送陆二西赴洛阳吴明府聘
　　十月寒风霜正华君今书劒又离家洛阳富贵原如锦好赋春来万树花
　　答道可　　　　　　　　　　　徳彦
　　缓急无才不必论岂能一诺重乾坤诗禅自是同方外何事绨袍世路恩
　　过嘉则先生故居　　　　　　　佛引
　　花坞萋萋草乱生林间拄锡不胜情寒郊向晩松风起都作山阳笛里声
　　山居迟休明不至　　　　　　　圆复
　　茅庵寄在白云曲十畆长松挂朝旭问君何事负幽期望断江干秋水緑
　　雪中送悟虚师　　　　　　　　如晓【九首】
　　满船风雪一溪水渔入深芦钓不能两岸青山供冷笑夜寒落魄独归僧
　　春暮
　　雨过郊原尽落红桞丝无力系东风春归何处迷双燕寂莫梨花小院中
　　阅史
　　风暖云轻独浣纱一溪流水殢桃花蚤知不是真相识何事寻春到若耶
　　醉卧王氏梅花亭
　　独领东风向客开满亭香气袭苍苔醉看月下疎疎影疑是孤山放鹤来
　　赠崔潜叔读书蕉居
　　负笈西来借一枝满生意许谁知欲穷千古男儿志正在芭蕉着雨时
　　宿碧桐馆期毛脩之不至
　　山馆寥寥梦未成半孤影一灯清不知今夜寒多少数尽床头落叶声
　　对雪
　　千峯积雪景糢糊谩启山写画图半防墨痕消不得拟将何地下工夫
　　抱影轩
　　幽怀絶胜不可数空翠满接平楚把书髙枕春不知借宿白云暂相许
　　焦山亭
　　众峯环绕亭石孤登临宛若羣仙呼振衣翘首一抚掌松头栖鹤归来无
　　山居　　　　　　　　　　　　法杲【六首】
　　霜侬易使繁华老垂名何似藏名好年来踪迹万峯深四壁寒云一庭草
　　青溪緑树横紫烟春将尽时花倍妍举世都称眼能视几人看到飞花边
　　何处轻舟破逺烟晚来横泊寺门前可能趂此南风便送我江头摘水仙
　　春风处处闻啼鴂须防蚤晚春风歇欲落不落莺自知一树桃花过三月
　　人生百嵗讵无涯老去何当事若麻春日不消头上雪春空又赠眼中花
　　才见黄鹂又暮春竹门我闭亦经旬多情最是溪头水流出桃花引世人
　　辞沈中丞　　　　　　　　　　傅如
　　不解谈禅不解文支頥兀坐对斜曛年来病骨千金重出岫无心愧白云
　　过郭次甫故居　　　　　　　　明贤【五首】
　　昨夜江风散白云蓬莱宫阙路氤氲道人何处吹长笛翠栢空留鹤一羣
　　髙阁云烟路几层半空斜月挂枯藤依依白石空余字洞口跏趺是老僧
　　送僧归梁溪
　　峯烟漠漠水云低欲挂轻颿日已西江月照人人不住随风一夜到梁溪
　　石梁洞
　　长虹斜挂紫云端拂槛飞流六月寒谩道石梁余虎鬬至人皆作石头看
　　卓笔峯
　　孤根独立向天中神斧何年截管筒淡墨毎含云气湿防成星斗散虚空
　　咏上眞宫古松　　　　　　　　大壑【八首】
　　为爱孤松立讲台防天寒影落苍苔自怜万壑千峯里莫引秦皇避雨来
　　自富春渚至新安舟中即事
　　空林霜叶绚朝霞掩映丹山碧海斜两岸落红髙一尺前溪莫近武陵花
　　帆帆背雨入云峯处处迎谿急暮防乡客满船看欲笑自言生长不曽逢
　　十日篷栖水宿寒溪山犹未入新安不知今夕天涯梦飞过前峯第几滩
　　自九龙潭渡苦竹溪出汤口
　　洞寒潭碧云出竒湍激石梁山亦移赤脚欲践磴藓滑长啸忽惊龙背驰
　　花源竹坞稀人烟烧梨斫木年复年地灵乆秘若有待重来吾欲栖其巅
　　鹤羣冲起寒相呼欲雪未雪天糢糊蓬壁忽髙一万丈烟书云篆今有无
　　金光草嫩玉芝肥石髓泄云时溅衣三十六峯行欲徧温泉独澡夜忘归
　　惠香　　　　　　　　　　　　广化【五首】
　　鉢云龙宿水沉沉月上磐陀树里隂夜半心空人坐起不知身入众香林
　　答友惠酒颂新刻
　　何处春风扑我怀梨花字字吐香来野僧翻笑禅无力五戒无端酒戒开
　　晚次毘陵驿
　　城边暮雨掩残罾野店黄昏飐客灯风俗他乡曽不识隔溪人指是毘陵
　　夜泊浒墅
　　落日寒桥不放船緑杨渔火夜炊烟云萍固是僧行脚闗吏何曽索渡钱
　　昭闗【子胥度处】
　　江边流水岸头山夜半萧萧窃度闗谁谓将军身便死白云生气庙门间
　　灵光殿　　　　　　　　　　　慧秀
　　绣柱盘龙玉作榱锦云封绕碧琉璃千秋壮丽传词赋此日灵光照黍离
　　范蠡湖
　　霸越吞吴计万全不图分土不寻仙如何只载西施去髙积黄金陶水边
　　题千指庵　　　　　　　　　　如竒
　　劈面羣峯白云卷霄汉欲平分就中古曲谁能唱千指头陀坐晩曛
　　赠缪太质　　　　　　　　　　方择【三首】
　　从教海内尽称狂纵酒科头自不妨醉倒几竿秋竹下醒来斜月半林塘
　　题画
　　槛前竹色带疎篱老树茒堂落照移风送櫂歌何处去萧萧芦荻满江湄
　　新秋
　　草暗檐前萤火稀树间孤鸟宿还飞空庭坐乆宵将半不畏寒生露湿衣
　　山口鎭　　　　　　　　　　　性【二首】
　　一湖緑水浸秋山破屋编茅止半间旧住老僧爱闲静闭门经月不开闗
　　过于庵
　　冈峦深隠一茅茨小径行来草露滋苍翠逼人松竹防緑杨堤畔藕花池
　　四月村行　　　　　　　　　　契灵【六首】
　　闷雷焦日穿衣恶飞鸣扑眼虫无数新笋参差直上天野桑稠密遮行路
　　江上竹枝词
　　惊鸿嘈杂芦苇津飘叶短风吹角巾轻舟抢入渌波去渔笛一声江月新
　　湖上竹枝词
　　西湖杨栁拂烟轻根在道旁随处生一夜花飞来水面许多团菜化浮萍
　　春晚村行
　　青桐柴笋髙低岸茅屋板桥三四家蹇犊自归春巷晚小童斜挿野藤花
　　山中仲夏有客见访
　　兴到寻山不待秋溪深五月正披裘孤松落日苍苔上对坐无言看水流
　　孤山吊古
　　梅花寒月影离离香暗黄昏总自知只今半作桃花色不是先生放鹤时
　　山居　　　　　　　　　　　　圆信【三首】
　　秋光一度已将残野菊无香木叶干入骨半寒雨过愁人不在布衣单
　　青山茅屋洞云齐石壁烟萝鸟合栖谁道我年三十五一身禅病烂如泥
　　青山木叶落秋风防防东篱菊未丰竹户夜来云共榻想渠也爱草庵中
　　山居　　　　　　　　　　　　祖印
　　相忘栖息在寒岩草长深深曽未芟当见海门天色好晴沙逺树数风帆
　　花朝日与云声庵印公　　　　　明湛
　　春风满径竹为闗短策扶云任尔攀海色朝飞青玉坞江潮夜潄碧桃湾
　　赠遵上人　　　　　　　　　　广制
　　朗公性爱烟霞好数树烟霞伴公老一片闲情忘是非庭前白云常不扫
　　月夜　　　　　　　　　　　　广莫【二首】
　　潭上秋光白露繁月明僧静敞前轩西风不解空人意吹送猿声到荜门
　　万竹山房同朗公坐雨
　　凉飇踈雨带秋声竹里幽人眼倍青世上而今浑似醉逢人休説独为醒
　　清明　　　　　　　　　　　　文贞【二首】
　　笙歌声杂哭声边细栁柔桑织暮烟旧塜未荒新塜起年年只见减平田
　　杨若木自京师归又往新城赋寄
　　杨子无心赋逐贫天涯书劒尚随身舌端傥自余三寸莫学荆山泣刖人
　　檇李值妙源上人　　　　　　　智证
　　天涯飘泊几经春今日逢君栁色新未问预知乡国寺云山依旧碧嶙峋
　　过新乡访郭原仲庶子先寄此诗　行忞
　　栁色萋迷路不分飞沙半叠马头云到来莫讶轻相访未过黄河已识君
　　江上怀徒静观　　　　　　　　觉【二首】
　　兼葭苍苍露未晞汉江秋色逺霏防此时囘首新丰道宛见松门一衲衣
　　重过梅溪侄女家【其夫善卜】
　　记得梅花溪水濵乗槎何必问通津吾家为有支机石重访成都卖卜人
　　山居　　　　　　　　　　　　了证
　　山居检防惜秋光黄叶盈堦诗满床篱菊半开犹未晩寒蛩何事预凄凉
　　题风光太子楼【楼在水西寺有唐宣宗遗像】　　正勉【三首】
　　翠华曽逐白云留佛界中分帝子楼像外风光不殊昔爽溪寒带去龙愁
　　咏新燕
　　江海秋风自忆归杨花春社又飞飞托身亦爱茅堂穏不傍朱门振紫衣
　　暮春送埋庵游武林
　　桃花落尽栁花飞江草萋萋送衲衣君去西湖春欲暮胜游几日又东归
　　售房别榴花　　　　　　　　　大
　　楼前榴树昔亲栽同厯氷霜几嵗来品物也知新易主故含秋色向人开
　　和雪大师新秋之作　　　　　　持衡
　　豆花放白栁踈黄水面风来心骨凉日落秋声何处起江天吹断鹭鸶行
　　题野航　　　　　　　　　　　智舷【二首】
　　泛艇秋湖渔者稀船头船尾雪鸥飞偶然放到茅庵畔载得白头僧共归
　　新笋
　　茅屋斜连竹径开年年春笋破堦苔请看檐外千竿玉若个不从土里来


　　古今禅藻集巻二十八
