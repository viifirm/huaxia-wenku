　　御制佩文斋咏物诗选序
　　昔者子夏序诗谓正得失动天地感鬼神莫近于诗先王以是经夫妇成孝敬厚人伦美教化移风俗若是乎诗之道大矣哉而周公纉述唐虞宗翼文武制礼以天下着尔雅一篇后之序之者谓尔雅所以通诂训之指归叙诗人之兴咏疏之者曰尔雅所释徧解六经而独云叙诗人之兴咏者以尔雅之作多为释诗是则一物多名片言殊训凡以虫鱼草木之防发挥天地万物之理而六义四始之道由是以明焉故夫诗者极其至足以通天地类万物而不越乎虫鱼草木之防诗之咏物自三百篇而已然矣孔子曰迩之事父逺之事君多识于鸟兽草木之名夫事父事君忠孝大节也鸟兽草木至防也吾夫子并举而极言之然则诗之道其称名也小其取类也大即一物之情而关乎忠孝之旨继自骚赋以来未之有易也此昔人咏物之诗所由作也欤朕自经帷进御覃精六籍至于燕暇未尝废书于诗之
　　道时尽心焉爰自古昔逸诗汉魏六朝洎夫有唐讫于宋元明之作博观耽味搴其萧稂掇其菁英命大学士陈廷敬尚书王鸿绪校理之翰林蔡升元杨瑄陈元龙查升陈壮履励廷仪张廷玉钱名世汪灏查慎行蒋廷锡编録之名曰佩文斋咏物诗盖搜采既多义类咸备又不仅如向者所云虫鱼鸟兽草木之属而已也若天经地志人事之可以物名者防弗列焉于是镂板行世与天下学文之士共之将使之由名物度数之中求合乎温柔敦厚之指充诗之量如卜商氏之所言而不负古圣谆复诂训之心其于诗教有禆益也夫
　　康熙四十五年六月二十一日





　　御定佩文斋咏物诗选告成进
　　呈表
　　翰林院编修臣髙舆恭承
　　圣谕校刻
　　佩文斋咏物诗选今已成书谨奉
　　表上
　　进者臣舆诚惶诚恐稽首顿首
　　上言伏以咏歌言志诗教因以谐音品类殊名风人托以寄兴综古今之论述四始宏该极功徳之形容五常具备属辞选义既兴观羣怨之咸宜寓物抒情亦鸟兽虫鱼之兼及自时厥后为体滋繁厯数千载之讴吟妍媸匪一合三百篇之旨趣雅俗或乖故篇什必借夫搜罗而鉴择尤期于精当务臻备美乃惬编摩恭惟
　　皇帝陛下
　　道协天人
　　功参化育
　　典谟训诰心传在精一之防
　　韶濩咸英声律究中和之本
　　奎章巍焕丽云汉以昭回
　　睿藻光华并日星而朗耀奚翅一辞莫赞允为百代观
　　型而犹
　　雅意抡文
　　虚懐体物于
　　敕几之余暇事
　　览之精勤谓歌诗原本于性情而名物悉关乎义理若不广为采撷曷以萃厥菁英屡经乙夜之
　　亲裁
　　申命诸臣而彚辑于是燃藜芸阁给札薇垣上自古初下讫胜国诗从物类若五色之相宣选以体分犹四时之成序大则观文察理取象髙深细则喙息跂行肖形毫末其间包罗众品荟蕞羣材服食器用之需皆归逸响律吕权衡之事并入妍辞农牧樵渔恍见野人之趣图书药物足抒大雅之襟以及仙释之遐踪将帅之行阵异卉名花之悦性纎鳞弱羽之遂生莫不次第胪陈后先区别夜光触目荆山无韫玉之嫌明月入懐沧海寡遗珠之叹既潄芳而倾液复按部而就班羣服
　　宸衷藻鉴之精亦见作者经营之善彚成巻帙缮冩进呈
　　临黼座以开编
　　命鸾牋而制序冠诸简首益増璀璨之观秘在枕中竞奉缥缃之袭鸡林是宝虎观同珍臣夙愧颛愚早承
　　殊渥窃叨珥笔趋中禁以惊心愿学操觚望西清而厉
　　志乃者荷
　　九重之纶綍
　　畀全部以雕镌拜
　　命悚惶捧圅戒谨订鲁鱼之异字尚惧承讹正朋鳯之同文惟求无舛爰遴剞劂再付装潢用尅日以竣工恐蒇事之或后伏愿
　　赐留玉案
　　分识牙籖
　　颁示寰区资博物洽闻之益流传久逺歌衢咏巷之风洵六仪之芳规为千秋之盛事谨校定六十四册为类四百八十有六计古今各体诗一万四千五百九十首刋刻告成臣舆无任瞻
　　天仰
　　圣激切屏营之至谨奉
　　表随
　　进以
　　闻
　　康熙四十六年三月初一日翰林院编修臣髙舆谨上表















　　御定佩文斋咏物诗选
　　彚阅
　　文华殿大学士兼户部尚书【臣】张玉书经筵讲官文渊阁大学士兼吏部尚书【臣】陈廷敬经　筵讲官户　部　尚书【臣】王鸿绪
　　编辑官
　　经筵讲官户部右侍郎兼管詹事府詹事事【臣】汪　霦经筵讲官内阁学士兼礼部侍郎【臣】蔡升元经筵讲官内阁学士兼礼部侍郎兼管詹事府詹事事【臣】杨　瑄经筵讲官起居注翰林院掌院学士兼礼部侍郎教习庶吉士【臣】陈元龙日讲官起居注詹事府少詹事兼翰林院侍讲学士【臣】查　升日讲官起居注翰林院侍读学士今任编修【臣】陈壮履日讲官起居注翰林院侍讲学士【臣】励廷仪日讲官起居注翰林院侍讲【臣】钱名世日讲官起居注左春坊左赞善兼翰林院检讨【臣】蒋廷锡日　讲官起居注翰林院检讨【臣】张廷玉
　　皇太子讲官翰林院编修【臣】汪　灏
　　翰　　林　　院　　编　　修【臣】查慎行














　　钦定四库全书　　　　集部八
　　御定佩文斋咏物诗选总目　　总集类
　　巻一　　　　　天
　　巻二　　　　　日
　　卷三　　　　　月
　　巻四　　　　　星
　　卷五　　　　　河汉
　　卷六　　　　　风
　　卷七　　　　　雷电【附雹】
　　巻八　　　　　云
　　巻九　　　　　霞
　　巻十　　　　　雨
　　卷十一　　　　雾
　　巻十二　　　　露
　　巻十三　　　　霜
　　巻十四　　　　雪
　　卷十五　　　　冰
　　卷十六　　　　虹霓
　　卷十七　　　　瑞气
　　卷十八　　　　晴
　　巻十九　　　　晓
　　巻二十　　　　夜
　　卷二十一　　　寒
　　卷二十二　　　暑
　　巻二十三　　　凉
　　巻二十四　　　春
　　卷二十五　　　立春
　　巻二十六　　　夏
　　巻二十七　　　立夏
　　卷二十八　　　秋
　　巻二十九　　　立秋
　　巻三十　　　　冬
　　卷三十一　　　立冬
　　卷三十二　　　冬至
　　卷三十三　　　元旦
　　卷三十四　　　人日
　　巻三十五　　　上元
　　巻三十六　　　花朝
　　卷三十七　　　社日
　　巻三十八　　　寒食
　　巻三十九　　　清明
　　巻四十　　　　上已
　　卷四十一　　　佛日
　　卷四十二　　　午日
　　卷四十三　　　七夕
　　巻四十四　　　中元
　　卷四十五　　　中秋
　　巻四十六　　　九日
　　巻四十七　　　腊日
　　巻四十八　　　除夕
　　卷四十九　　　山总类
　　巻五十　　　　泰山
　　卷五十一　　　华山
　　卷五十二　　　衡山
　　卷五十三　　　恒山
　　卷五十四　　　嵩山
　　巻五十五　　　西山
　　卷五十六　　　盘山
　　卷五十七　　　钟山
　　巻五十八　　　金山【附焦山】
　　卷五十九　　　茅山
　　巻六十　　　　武夷山
　　巻六十一　　　庐山
　　巻六十二　　　九华山
　　巻六十三　　　小孤山
　　巻六十四　　　天台山
　　巻六十五　　　普陀山
　　卷六十六　　　罗浮山
　　巻六十七　　　惠山
　　巻六十八　　　虎丘山
　　巻六十九　　　巫山
　　巻七十　　　　太行山
　　卷七十一　　　王屋山
　　卷七十二　　　终南山
　　巻七十三　　　龙门山
　　巻七十四　　　峰
　　巻七十五　　　岭
　　巻七十六　　　岩
　　巻七十七　　　洞
　　巻七十八　　　谷
　　卷七十九　　　岛屿
　　巻八十　　　　石
　　卷八十一　　　石壁
　　巻八十二　　　假山
　　巻八十三　　　众山
　　巻八十四　　　水总类
　　巻八十五　　　海
　　巻八十六　　　江
　　巻八十七　　　曲江
　　卷八十八　　　淮水
　　巻八十九　　　河
　　巻九十　　　　汉水
　　卷九十一　　　洛水
　　巻九十二　　　湘水
　　卷九十三　　　湖
　　巻九十四　　　川
　　巻九十五　　　渚
　　卷九十六　　　浦
　　卷九十七　　　谿
　　巻九十八　　　涧
　　卷九十九　　　潭
　　巻一百　　　　洲
　　巻一百一　　　渡
　　巻一百二　　　潮
　　巻一百三　　　池【附沼】
　　巻一百四　　　沟
　　卷一百五　　　滩濑
　　卷一百六　　　井
　　巻一百七　　　泉
　　巻一百八　　　温泉
　　巻一百九　　　瀑布【附水帘】
　　巻一百十　　　众水
　　巻一百十一　　宫殿
　　巻一百十二　　门阙
　　卷一百十三　　省掖
　　卷一百十四　　馆阁
　　巻一百十五　　院
　　巻一百十六　　苑
　　巻一百十七　　台榭
　　巻一百十八　　亭
　　卷一百十九　　楼
　　巻一百二十　　阁
　　巻一百二十一　庄【附山房】
　　巻一百二十二　园林
　　巻一百二十三　别业
　　卷一百二十四　城郭
　　巻一百二十五　桥梁
　　巻一百二十六　隄岸
　　卷一百二十七　舟
　　卷一百二十八　车
　　巻一百二十九　简阅
　　巻一百三十　　狩猎
　　巻一百三十一　征伐
　　巻一百三十二　从军
　　巻一百三十三　出塞
　　巻一百三十四　告捷
　　巻一百三十五　凯旋
　　巻一百三十六　行营
　　巻一百三十七　阵图
　　巻一百三十八　射
　　卷一百三十九　弓
　　巻一百四十　　箭
　　巻一百四十一　刀
　　巻一百四十二　剑
　　巻一百四十三　旌旗
　　巻一百四十四　战袍
　　卷一百四十五　弹
　　卷一百四十六　鞭
　　卷一百四十七　武备杂类
　　巻一百四十八　卤簿
　　巻一百四十九　仪器
　　巻一百五十　　权衡度量
　　巻一百五十一　寳玉
　　巻一百五十二　珠
　　巻一百五十三　金【附银】
　　巻一百五十四　钱
　　巻一百五十五　锦绮
　　巻一百五十六　布帛
　　巻一百五十七　苎葛
　　卷一百五十八　氊罽
　　巻一百五十九　印笏
　　卷一百六十　　冠簪
　　巻一百六十一　衣【附帕】
　　巻一百六十二　带佩
　　卷一百六十三　履舄
　　巻一百六十四　屏障
　　巻一百六十五　帘幕
　　巻一百六十六　如意麈拂
　　巻一百六十七　砧杵
　　卷一百六十八　书籍
　　巻一百六十九　五经
　　巻一百七十　　史
　　巻一百七十一　读书
　　卷一百七十二　书法总类
　　巻一百七十三　御书
　　巻一百七十四　篆书
　　卷一百七十五　真书
　　卷一百七十六　草书
　　巻一百七十七　书札
　　巻一百七十八　碑
　　巻一百七十九　笔
　　巻一百八十　　墨
　　巻一百八十一　砚【附砚山】
　　巻一百八十二　纸
　　巻一百八十三　笺
　　巻一百八十四　画
　　巻一百八十五　乐律
　　巻一百八十六　钟
　　巻一百八十七　鼓
　　巻一百八十八　磬
　　巻一百八十九　箫
　　巻一百九十　　管
　　卷一百九十一　笙
　　巻一百九十二　笛
　　卷一百九十三　琴【附风琴】
　　巻一百九十四　琴石
　　巻一百九十五　瑟
　　卷一百九十六　筝
　　巻一百九十七　琵琶
　　巻一百九十八　箜篌
　　巻一百九十九　笳
　　巻二百　　　　角
　　巻二百一　　　觱篥
　　巻二百二　　　方响
　　卷二百三　　　杂乐器
　　巻二百四　　　鼎彞
　　卷二百五　　　炉【附火笼】
　　卷二百六　　　镜
　　巻二百七　　　扇
　　卷二百八　　　棊【附弹棊】
　　巻二百九　　　投壶
　　巻二百九　　　杖
　　巻二百十一　　文具
　　巻二百十二　　玩具
　　巻二百十三　　饮具
　　巻二百十四　　酿具
　　卷二百十五　　茶具
　　卷二百十六　　食具
　　卷二百十七　　坐具
　　巻二百十八　　寝具
　　巻二百十九　　杂器
　　巻二百二十　　香
　　巻二百二十一　灯烛【附烟火】
　　卷二百二十二　火
　　卷二百二十三　烟
　　巻二百二十四　薪炭
　　巻二百二十五　农
　　巻二百二十六　圃
　　巻二百二十七　樵
　　卷二百二十八　渔
　　巻二百二十九　牧
　　卷二百三十　　织
　　巻二百三十一　女红
　　巻二百三十二　佛寺
　　卷二百三十三　佛
　　巻二百三十四　僧
　　卷二百三十五　浮图
　　卷二百三十六　僧家杂类
　　巻二百三十七　仙观
　　巻二百三十八　仙
　　巻二百三十九　道士
　　巻二百四十　　步虚词
　　巻二百四十一　道家杂类
　　巻二百四十二　食物总类
　　卷二百四十三　酒
　　卷二百四十四　茶
　　卷二百四十五　饭
　　巻二百四十六　粥
　　巻二百四十七　麪
　　巻二百四十八　糕
　　巻二百四十九　饼
　　巻二百五十　　馔
　　卷二百五十一　酥
　　巻二百五十二　乳
　　巻二百五十三　羮
　　卷二百五十四　汤
　　卷二百五十五　糖霜
　　巻二百五十六　食物杂类
　　巻二百五十七　谷
　　巻二百五十八　麦
　　卷二百五十九　蔬菜
　　巻二百六十　　杂蔬
　　巻二百六十一　
　　卷二百六十二　豆花
　　卷二百六十三　蒪菜
　　卷二百六十四　菌【附石耳】
　　巻二百六十五　瓠
　　卷二百六十六　韭薤【附葱】
　　卷二百六十七　山药
　　巻二百六十八　芋
　　卷二百六十九　蔊菜
　　巻二百七十　　芦菔
　　巻二百七十一　蕨
　　巻二百七十二　椒姜
　　巻二百七十三　荠
　　巻二百七十四　菱芡
　　巻二百七十五　总树类
　　巻二百七十六　总花类
　　巻二百七十七　松
　　巻二百七十八　柏
　　巻二百七十九　桧
　　巻二百八十　　杉
　　卷二百八十一　榆
　　巻二百八十二　槐
　　卷二百八十三　梧桐
　　卷二百八十四　榕
　　巻二百八十五　椿
　　巻二百八十六　楠
　　卷二百八十七　桑
　　卷二百八十八　楸
　　巻二百八十九　杨柳
　　巻二百九十　　柽
　　巻二百九十一　乌桕
　　卷二百九十二　冬青
　　巻二百九十三　银杏
　　巻二百九十四　木
　　巻二百九十五　木槿花
　　卷二百九十六　桃花
　　巻二百九十七　梅花【附红梅　梅子】
　　卷二百九十八　李花
　　巻二百九十九　杏花
　　巻三百　　　　梨花
　　巻三百一　　　栗
　　巻三百二　　　枣
　　卷三百三　　　柰
　　卷三百四　　　柑
　　巻三百五　　　橘【附金橘】
　　巻三百六　　　橙
　　巻三百七　　　榴花
　　卷三百八　　　柿
　　巻三百九　　　杨梅
　　卷三百十　　　核桃
　　巻三百十一　　枇杷
　　卷三百十二　　樱桃
　　巻三百十三　　林檎
　　卷三百十四　　茘枝
　　卷三百十五　　龙眼
　　巻三百十六　　橄榄
　　卷三百十七　　葡萄
　　巻三百十八　　海棠【附秋海棠】
　　巻三百十九　　桂花
　　巻三百二十　　玉兰
　　卷三百二十一　丁香
　　卷三百二十二　夜合
　　巻三百二十三　紫薇
　　巻三百二十四　木兰
　　卷三百二十五　蜡梅
　　巻三百二十六　山茶
　　卷三百二十七　栀子
　　卷三百二十八　辛夷
　　巻三百二十九　绣毬
　　巻三百三十　　棠梨
　　卷三百三十一　玉蘂花
　　巻三百三十二　山矾
　　卷三百三十三　楝花
　　巻三百三十四　木棉花【附橦花】
　　巻三百三十五　竹
　　巻三百三十六　笋
　　巻三百三十七　牡丹
　　巻三百三十八　芍药
　　巻三百三十九　瑞香
　　巻三百四十　　木芙蓉
　　卷三百四十一　茉莉
　　巻三百四十二　夹竹桃
　　卷三百四十三　蔷薇
　　巻三百四十四　月季
　　卷三百四十五　刺桐
　　卷三百四十六　荼防
　　卷三百四十七　凌霄
　　卷三百四十八　藤花
　　卷三百四十九　山丹
　　卷三百五十　　素馨
　　巻三百五十一　玉珑松
　　卷三百五十二　琼花【附瑶花　琪花】
　　巻三百五十三　兰
　　巻三百五十四　蕙
　　卷三百五十五　芝
　　巻三百五十六　萱
　　巻三百五十七　菊
　　巻三百五十八　荷
　　巻三百五十九　葵
　　巻三百六十　　杜鹃花
　　巻三百六十一　水仙
　　巻三百六十二　金沙花
　　巻三百六十三　金钱花
　　巻三百六十四　罂粟
　　巻三百六十五　玉簪花
　　卷三百六十六　鳯仙
　　卷三百六十七　鸡冠
　　巻三百六十八　牵牛
　　卷三百六十九　杜若
　　卷三百七十　　菖蒲
　　卷三百七十一　芭蕉【附美人蕉】
　　卷三百七十二　石竹
　　巻三百七十三　叶
　　卷三百七十四　杂树类
　　卷三百七十五　杂花类
　　巻三百七十六　药类
　　巻三百七十七　人参
　　巻三百七十八　茯苓
　　巻三百七十九　黄精
　　巻三百八十　　山茱萸
　　巻三百八十一　槟榔
　　卷三百八十二　枳殻
　　卷三百八十三　枸杞
　　巻三百八十四　决明
　　卷三百八十五　药名诗
　　巻三百八十六　杂药类
　　巻三百八十七　芦苇【附蒹葭　葑】
　　巻三百八十八　荻花
　　卷三百八十九　荇花【附葓】
　　卷三百九十　　蓼花
　　巻三百九十一　苹花
　　巻三百九十二　苔藓
　　卷三百九十三　萍花
　　巻三百九十四　薜萝
　　卷三百九十五　菰蒲
　　巻三百九十六　草【附莎　芜　蓬　茅　蓍蓂　鳬葵　瓦松】巻三百九十七　麟
　　巻三百九十八　驺虞
　　巻三百九十九　狮子
　　巻四百　　　　象
　　巻四百一　　　虎
　　巻四百二　　　豹
　　巻四百三　　　熊罴
　　巻四百四　　　骆驼
　　卷四百五　　　马
　　巻四百六　　　驴【附骡】
　　巻四百七　　　牛【附犀牛】
　　巻四百八　　　羊
　　巻四百九　　　犬
　　卷四百十　　　豕
　　巻四百十一　　鹿
　　巻四百十二　　狐
　　巻四百十三　　猿【附猕猴】
　　巻四百十四　　狼
　　卷四百十五　　貍
　　卷四百十六　　兔
　　巻四百十七　　猫
　　巻四百十八　　鼠
　　巻四百十九　　猩猩【附】
　　巻四百二十　　杂兽
　　巻四百二十一　总禽鸟类
　　卷四百二十二　鳯【附鸾】
　　卷四百二十三　孔雀
　　巻四百二十四　鹤
　　巻四百二十五　锦鸡
　　巻四百二十六　雁
　　巻四百二十七　鹰【附隼　海青】
　　巻四百二十八　鹘
　　巻四百二十九　雕鹗
　　巻四百三十　　白翎雀
　　卷四百三十一　鸢
　　卷四百三十二　雉
　　巻四百三十三　鹧鸪
　　巻四百三十四　乌【鸦同】
　　巻四百三十五　鹊
　　卷四百三十六　鸠
　　卷四百三十七　莺
　　卷四百三十八　燕
　　卷四百三十九　白鹇
　　巻四百四十　　鹦鹉
　　卷四百四十一　鸜鹆
　　巻四百四十二　雀【附黄雀】
　　巻四百四十三　画眉
　　巻四百四十四　戴胜
　　巻四百四十五　布谷【报谷郭公同】
　　巻四百四十六提壶
　　巻四百四十七　啄木
　　卷四百四十八　鸳鸯
　　巻四百四十九　鸂
　　巻四百五十　　防防
　　卷四百五十一　鸥
　　卷四百五十二　鹭
　　巻四百五十三　百舌
　　巻四百五十四　杜鹃
　　巻四百五十五　鶗鴂【伯劳同】
　　巻四百五十六　白头公
　　卷四百五十七　白鸟
　　卷四百五十八　翠鸟
　　巻四百五十九　鸬鷀
　　巻四百六十　　防鹑
　　卷四百六十一　天鵞
　　卷四百六十二　鳬
　　卷四百六十三　竹鸡【泥滑滑同】
　　卷四百六十四　鵞
　　巻四百六十五　鸭
　　巻四百六十六　鸡
　　卷四百六十七　杂鸟
　　巻四百六十八　龙【附蛟虬】
　　卷四百六十九　鱼【附虾　海蜇】
　　巻四百七十　　蠏
　　巻四百七十一　
　　巻四百七十二　车螯
　　巻四百七十三　蚌蛤【附蛎　蚝蚶　蛏】
　　卷四百七十四　蛙
　　卷四百七十五　总虫类
　　巻四百七十六　蚕
　　卷四百七十七　蝉
　　巻四百七十八　蝶
　　巻四百七十九　蜂
　　巻四百八十　　蜻蜓
　　巻四百八十一　蜘蛛
　　巻四百八十二　萤
　　卷四百八十三　促织【络纬同】
　　巻四百八十四　蠧鱼
　　卷四百八十五　蚊蝇
　　巻四百八十六　杂虫
　　【臣】等谨案
　　御定佩文斋咏物诗选四百八十二巻康熈四十五
　　年
　　圣祖仁皇帝御定自萟文类聚初学记始以咏物之诗分各类后宋绶蒲积中有嵗时杂咏专收节序之篇陈敬沂有全芳备俎惟采草木之什未有搜合遗篇包括厯代分门列目共为一总集者明华亭张之象始有古诗类苑唐诗类苑两集然亦多以人事分编不专于咏物其全辑咏物之诗者实始自是编所録上起古初下讫明代凡四百八十类又附见者四十九类诸体咸备庻彚毕陈洋洋乎词苑之大观也夫鸟兽草木学诗者资其多识孔门之训也郭璞作山海经賛戴凯之作竹谱宋祁作益部方物畧记并以韵语叙物产岂非以谐诸声律易于记诵欤学者坐讽一编而周知万品是以摛文而兼博物之功也至于借题以托比触目以起兴羙刺法戒继轨风人又不止尔雅之注虫鱼矣知
　　圣人随事寓教嘉惠艺林者深也原本未标巻第惟分六十四册篇页稍繁今依类分析编为四百八十六巻乾隆四十六年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀
　　钦定四库全书
　　御定佩文斋咏物诗选巻一
　　天类
　　四言古
　　八伯歌　　　　　　　　　　古逸诗
　　明明上天烂然星陈日月光华宏予一人
　　释天地图赞　　　　　　　【晋】郭　璞
　　祭地肆瘗郊天致禋气升太乙精涣九渊至敬不文明德惟防
　　天赞　　　　　　　　　　【宋】何承天
　　轩辕改物以经天人容成造厯大挠创辰龙集有次星纪乃分
　　五言古
　　升天行　　　　　　　　　【魏】曹　植
　　乘蹻追术士逺之蓬莱山灵液飞素波兰桂上参天豹逰其下翔鹍戏其顚乘风忽登举彷佛见众仙
　　天行篇　　　　　　　　　【晋】傅　
　　天行一何健日月无停踪百川皆赴海三辰回泰蒙
　　七言古【附长短句】
　　皇娥歌　　　　　　　　　　古逸诗
　　天清地旷浩茫茫万象廻薄化无方浛天荡荡望沧沧乗桴轻漾着日旁当期何所至穷桑心知和乐悦未央
　　祭天辞　　　　　　　　　【周】阙　名
　　皇皇上天昭临下土集地之灵降甘风雨庶物羣生各得其所靡今靡古惟予一人某敬拜皇天之祜
　　两仪诗　　　　　　　　　【晋】傅　
　　两仪始分元气清列宿垂象六位成日月西流景东征悠悠万物殊品名圣人忧世念羣生
　　天行歌　　　　　　　　　　传　
　　天时泰兮昭以阳清风起兮景云翔仰观兮辰象日月兮运周俯视兮河海百川兮东流
　　御定佩文斋咏物诗选巻一
　　钦定四库全书
　　御定佩文斋咏物诗选巻二
　　日类
　　五言古
　　升天行　　　　　　　　　【魏】曹　植
　　扶桑之所出乃在朝阳谿中心凌苍昊布叶盖天涯日出登东干既夕没西枝愿得纡阳辔廻日使东驰
　　日　　　　　　　　　　　【魏】刘　桢
　　仰视白日光皎皎髙且悬兼烛八纮内物类无颇偏
　　咏日　　　　　　　　　　晋张　载【一作左思】
　　白日随天回暾暾圆如规踊跃汤谷中上登榑桑枝
　　日　　　　　　　　　　　【晋】傅　
　　汤谷发清曜九日栖髙枝愿得竝天御六龙齐玉羁
　　咏朝日　　　　　　　　　【梁】简文帝
　　团团出天外煜煜上层峰光随浪髙下影逐树轻浓
　　咏日应令　　　　　　　　【梁】刘孝绰
　　弭节驰晹谷照槛出扶桑园葵亦可幸倾叶奉离光
　　咏日华　　　　　　　　　【陈】徐　陵
　　朝晖烂曲池夕照满西陂复有当昼景江上铄光仪时从髙浪歇乍逐细波移一在雕梁上讵比扶桑枝
　　咏日应赵王教　　　　　【北周】康　孟
　　金乌升晓气玉槛漾晨曦先泛扶桑海返照若华池洛浦全开镜衡山半隠规相懽承爱景共惜寸隂移
　　朝日歌　　　　　　　　　【隋】无名氏
　　扶木上朝暾嵫山呈暮景寒来防晷促暑至驰辉永时和合璧耀俗泰重轮明执圭尽昭事服冕罄防诚
　　赋得白日半西山　　　　　【唐】太　宗
　　红轮不暂驻乌飞岂复停岑霞渐渐落谿阴寸寸生藿叶随光转葵心逐照倾晩烟含树色栖鸟杂流声赋得秋日悬清光赐房龄　　太　宗
　　秋露凝髙掌朝光上翠微参差丽双阙照耀满重闱仙驭随轮转灵乌带影飞临波无定彩入隙有圆晖还当葵藿志倾叶自相依
　　奉和咏日午　　　　　　　【唐】虞世南
　　髙天净秋色长汉转曦车玉树阴初正桐圭影未斜翠盖飞圆彩明镜发轻花再中良表瑞共仰璧晖賖
　　咏日　　　　　　　　　　【唐】董思恭
　　沧海十枝晖元圃重轮庆蕣花发晨楹菱彩翻朝镜忽遇微风飘自有浮云映更也人皆仰无待挥戈正
　　赋得落日山照曜　　　　　【唐】张　谓
　　裵徊空山下晼晩残阳落圆影过峰峦半规入林薄余光彻羣岫乱彩分重壑石镜共澄明岩光同照灼栖禽去杳杳夕烟生漠汉此境谁复知独怀谢康乐
　　日出　　　　　　　　　　【宋】孔平仲
　　仲冬十一月我行赴髙密路出东海上晨起骇初日腾腾若车轮只向平地出较于昔所见得此十之七蟾蜍尚弄影皎皎横参毕辉光一迸散夜气扫若失扶桑想可到俗虑苦难讫壮观曾未厌侧叹流景疾
　　初日　　　　　　　　　　【元】马祖常
　　初日照我树我树日华滋檀栾绿隂合四顾无曲枝盛暑炽烦歊其中有凉飔成林防千亩栖息任所宜
　　七言古
　　玉牒辞　　　　　　　　　【夏】大　禹
　　祝融司方发其英沐日浴月百宝生
　　五言律
　　日　　　　　　　　　　　【唐】李　峤
　　日出扶桑路遥升若木枝云间五色满霞际九光披东陆苍龙驾南郊赤羽驰倾心比葵藿终日奉光曦
　　返照　　　　　　　　　　【唐】杜　甫
　　返照开巫峡寒空半有无已低鱼复暗不尽白盐孤荻岸如秋水松门似画图牛羊识童仆既夕应传呼
　　落照　　　　　　　　　　【唐】马　戴
　　照耀天山外飞鸦几共过微红拂秋汉片白透长波影促寒汀薄光残古木多金霞与云气散漫复相和
　　望早日　　　　　　　　　【唐】朱庆余
　　牕下闻鸡后苍茫映逺林才分天地色便禁虎狼心是处程途逺何山洞府深此时堪竚望万象豁尘襟
　　夕阳　　　　　　　　　　唐郑　谷
　　夕阳秋更好潋潋蕙兰中极浦明残雨长天急逺鸿僧牕留半榻渔舸透疎篷莫道清光尽寒蟾即照空
　　五言排律
　　省试夏日可畏　　　　　　【唐】张　籍
　　赫赫温风扇炎炎夏日徂火威驰迥野畏景铄遥途势矫翔阳翰功分造化炉禁城千品独黄道一轮孤落照频空簟余晖巻夕梧如何倦防子中路独踟蹰
　　赋得日暖万年枝　　　　　【唐】蒋　防
　　新阳归上苑嘉树独含姸散漫添和气曈昽巻曙烟流辉宜圣日接影贵芳年自与恩光近那闗煦妪偏结根诚得地表夀愿符天谁道怜寒质从兹不暧然
　　赋得日暖万年枝　　　　　【唐】王　约
　　霭霭彤庭里沈沈玉砌陲初升九华日潜暖万年枝煦妪光偏好青葱色转宜每因韶景丽长沐惠风吹隠映当龙阙氛氲隔凤池朝阳光照处惟有近臣知
　　赋得秋日悬清光　　　　　【唐】陶　拱
　　秋至云容敛天中日景清悬空寒色净委照曙光盈看弥上辉辉望最明烟霞轮乍透葵藿影初生鉴下诚无极升髙自有程何当廻盛彩一为表精诚
　　赋得日华川上动　　　　　【唐】石殷士
　　曙霞攒旭日浮景弄晴川晃耀层潭上悠杨极浦前岸髙时拥媚波逺渐澄鲜萍实空随浪珠胎不照渊早暄依曲渚微动触轻涟孰假咸池望幽情得古篇
　　赋得初日照华清　　　　　【唐】柴　宿
　　灵川初照日逺近见离宫影动参差里光分缥缈中鲜飇收晩翠佳气满晴空林润温泉入楼深复道通璇题生炯晃珠缀引璁珑凤辇何时下朝朝此望同
　　赋得初日照凤楼　　　　　【唐】李虞仲
　　旭日烟云殿朝阳烛帝居断霞生峻宇通阁丽晴虚流彩连朱槛腾辉照绮疏曈昽晨景里明灭晓光初户牖仙山近轩楹凤翼舒还如王母过遥度五云车
　　日南长至　　　　　　　　【唐】独孤铉
　　玉厯颁新律凝隂发一阳轮辉犹惜短圭景此偏长躔度经南斗光流尽北堂乍疑周户曜可爱逗林黄积雪消微煦初萌动早芒更升台上望云物已昭彰
　　七言律
　　南江夕照　　　　　　　　【元】呉　莱
　　偶出官桥倚落曛诗家触景漫纷纷弹琴在峡惊闻瀑罨画为谿喜得云竹篠晩深樵弛担莎根秋短牧归羣道旁更有枌榆社欲脱蓑衣借酒醺
　　南江夕照　　　　　　　　【元】钱惟善
　　日尽江南送夕阳空明直上接鱼梁千重云岫连平逺五色霜林映渺茫孤鹜倒飞天上下长虹髙卧水中央白云红稻多秋思付与诗翁住醉乡
　　五言絶句
　　鹿柴　　　　　　　　　　【唐】王　维
　　空山不见人但闻人语响返景入深林复照青苔上
　　忆长安曲寄厐防　　　　　【唐】岑　参
　　东望望长安正值日初出长安不可见喜见长安日
　　夕阳　　　　　　　　　　【唐】陆蒙
　　渡口和帆落城边带角收如何茂陵客江上倚髙楼
　　山中　　　　　　　　　　【元】僧　英
　　一声山鸟啼幽梦忽唤醒起来开竹扉日上东峰顶
　　江行　　　　　　　　　　【明】李梦阳
　　迎送山相似舟移迷北南回看皁口日已照石华潭
　　七言絶句
　　晓光词　　　　　　　　　【唐】施肩吾
　　日轮浮动羲和推东方一轧天门开风神为我扫烟雾四海荡荡无尘埃
　　晓日　　　　　　　　　　【唐】韩　偓
　　天际霞光入水中水中天际一时红直须日观三更后首送金乌上碧空
　　雨后早发大宁　　　　　　【唐】薛　能
　　春霖朝罢客西东马足泥声路未通最爱千峰最髙处一峰初日白云中
　　落日马上　　　　　　　　【宋】秦　观
　　日落荒阡白雾深紫骝嘶顾出疎林回头已失来时路杳杳金盘堕翠岑
　　江村即事　　　　　　　　【元】黄　庚
　　江邨暝色渐凄迷数防残鸦杂鴈飞鴈宿芦花鸦宿树各分一半夕阳归
　　万夀节出左掖门口号　　　【元】王　恽
　　禁漏穿花夜已央宫槐笼晓色苍苍殷勤一防东华日先到红鸾扇影光
　　小游仙　　　　　　　　　【明】桑　悦
　　白云为被防霞氊髙枕长凌倒景眠却怪两灯常下照不知日月丽中天
　　山晓望大内作　　　　　　【明】王　宠
　　龙楼佳气绕钟山凤瓦参差苑树闲一片日华凌晓霁金光浮动翠微间











　　御定佩文斋咏物诗选巻二
　　钦定四库全书
　　御定佩文斋咏物诗选巻三
　　月类
　　古乐府
　　月重轮行　　　　　　　　【魏】文　帝
　　三辰垂光照临四海焕哉何煌煌悠悠与天地久长愚见目前圣覩万年明闇相絶何可胜言
　　五言古
　　奉和月下　　　　　　　　【齐】王　融
　　雕云度绮钱香风入珠网独知此夜月依迟慕神赏
　　望月　　　　　　　　　　【梁】简文帝
　　流辉入画堂初照上梅梁形同七子镜影类九秋霜桂花那不落团扇与谁妆空闻北牕弹未举西园觞
　　望江中月影　　　　　　　【梁】元　帝
　　澄江涵皓月水影若浮天风来如可泛流急不成圆秦钩断复接和璧碎还聮裂纨依岸草斜桂逐行船即此
　　春江上无俟百枝然
　　应王中丞思逺咏月　　　　【梁】沈　约
　　月华临静夜夜静灭氛埃方辉竟户入圆影隙中来髙楼切思妇西园逰上才网轩映珠缀应门照绿苔洞房殊未晓清光信悠哉
　　咏秋月　　　　　　　　　【梁】虞羲
　　影丽髙堂端光入长门殿初生似玉钩裁满如团扇泛滥浮隂来金波时不见傥遇赏心者照之西园宴
　　和缪郎视月　　　　　　　【梁】何子期
　　清夜未云疲珠帘聊可发泠泠玉潭水映见娥睂月靡靡露方垂辉辉光稍没佳人复千里余影徒挥忽
　　和望月　　　　　　　　　【梁】庾肩吾
　　桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯
　　月半夜泊鹊尾　　　　　　【梁】刘孝绰
　　客行三五夜息棹隠中洲月光随浪动山影逐波流
　　林下映月　　　　　　　　　刘孝绰
　　明明三五月垂影当髙树攒柯半玉蟾裛叶彰金兔兹林有夜坐啸歌无与晤侧光聊可书含毫且成赋
　　新月　　　　　　　　　　【梁】刘　瑗
　　仙宫云箔巻露出玉帘钩清光无所赠相忆凤凰楼
　　舟中望月　　　　　　　　【梁】朱　超
　　大江阔千里孤舟无四邻惟余故楼月逺近必随人入风先绕晕排雾急移轮若敎长似扇堪拂艶歌尘
　　闗山月　　　　　　　　　【陈】张正见
　　岩间度月华流彩映山斜晕逐连城璧轮随出塞车唐蓂遥合影秦桂逺分花欲验盈虚理方知道路賖
　　赋得薄帷鉴明月　　　　　　张正见
　　长河上桂月澄彩照髙楼分帘疑碎璧隔幔似垂钩窗外光恒满帷中影暂流岂及西园夜长随飞盖逰
　　咏月赠人　　　　　　　【北周】王　褎
　　月色当秋夜斜晖映薄帷上如半璧初魄似娥睂渡云光忽驶中天影更迟髙阳怀许掾对此益相思
　　舟中望月　　　　　　　【北周】庾　信
　　舟子夜离家开舲望月华山明疑有雪岸白不闗沙天汉看珠蚌星桥视桂花灰飞重晕阙蓂落独轮斜
　　辽城望月　　　　　　　　【唐】太　宗
　　兔月初明澄辉照辽碣映云光暂隠隔树花如缀魄满桂枝圆轮移镜彩缺临城却影散带晕重围结驻跸俯九都竚观妖氛灭
　　咏月　　　　　　　　　　【唐】董思恭
　　北堂未安寝西园聊骋望玉户照罗帷朱轩明绮障别客长安道思妇髙楼上所愿君莫违清辉时可访
　　春宵览月　　　　　　　　【唐】阎　寛
　　月生东荒外天云收夕阴爱见澄清景象吾虚白心耳目静无哗神超道性深乘兴得至乐寓言因永吟
　　禁中月　　　　　　　　　【唐】白居易
　　海上明月出禁中清夜长东南楼殿白稍稍上宫墙净落金塘水明浮玉砌霜不比人间见尘土汚清光
　　客中月　　　　　　　　　　白居易
　　客从江南来来时月上悠悠行旅中三见清光圆晓随残月行夕与新月宿谁谓月无情千里逺相逐朝发渭水桥暮入长安陌不知今夜月又作谁家客
　　府舎月逰　　　　　　　　【唐】韦应物
　　府舎耿深夜佳月喜同逰横河俱半落泛露忽惊秋散彩疎羣树分规澄素流心期与浩景苍苍殊未收
　　歩月　　　　　　　　　　【宋】文　同
　　掩巻下中庭月色浩如水秋气凉满襟松隂密铺地百虫催夜去一鴈领寒起静念忘世纷谁同此佳味
　　月夜述怀　　　　　　　　【宋】朱　子
　　皓月出林表照此秋牀单幽人起晤叹桂香发窗间髙梧滴露鸣散髪天风寒抗志絶尘氛何不栖空山
　　南园歩月　　　　　　　　【金】刘　汲
　　云横树外山树映山颠月微风拂寒林疎光散清樾幽欢难邂逅此景安可忽从来山水心不为尘埃没
　　山中　　　　　　　　　　【元】于　石
　　偶因抱瓮出夜汲涧底泉荡揺水中月水定光复圆问水水不语问月月不言倚树一长啸万壑松风寒
　　洞庭秋月　　　　　　　　【元】陈　孚
　　月明水无痕冷光清露微风一披拂金影散无数天地青茫茫白者独有鹭鹭去月不揺一镜湛如故
　　月林清影　　　　　　　　【明】髙　啓
　　疎林逗明月散乱成清影流藻舞波寒惊虬翻壑冷云来稍欲翳风动纷难整圆魄忽西倾愁看堕空境
　　七言古
　　把酒问月　　　　　　　　【唐】李　白
　　青天有月来几时我欲停杯一问之人攀明月不可得月行却与人相随皎如飞镜临丹阙绿烟灭后清辉发但见宵从海上来宁知晓向云间没白兔药秋复春嫦娥孤栖与谁邻今人不见古时月今月曾经照古人古人今人若流水共看明月皆如此唯愿当歌对酒时月光长照金尊里
　　金陵城西楼月下吟　　　　　李　白
　　金陵夜寂凉风发独上髙楼望呉越白云映水揺空城白露垂珠滴秋月月下长吟久不归古今相接眼中稀解道澄江浄如练令人长忆谢晖
　　洞庭秋月　　　　　　　　【唐】刘禹锡
　　洞庭秋月生湖心层波万顷如镕金孤轮徐转光不定防气蒙蒙隔寒镜是时白露三秋中湖平月上天地空岳阳楼头暮角絶荡漾巳过君山东山城苍苍夜寂寂水月逶迤绕城白荡桨巴童唱竹枝连樯估客吹笛势髙夜乆阴力全金气肃肃开星躔浮云野马一回首遥望星斗当中天天鸡相呼曙霞出敛影含光让朝日日出喧哗人不闲夜来清景非人间
　　白杨河看月　　　　　　　【元】揭傒斯
　　白杨河上看明月昔人曾见今人别茅屋数家河畔邨化作三山白银阙波平风静棹歌来万顷冲融镜面开今夜江南忆逰子空瞻银汉上昭回茫茫万里燕齐路北斗纵横泰阶曙黄河东逝月西流明日南风过洪去
　　题芦沟晓月图　　　　　　【明】赵　寛
　　银河半落长庚明城髙万户皆鸡声长桥卧波鼇背耸上有车马萧萧行苍烟淡接平芜迥沙际朦胧见人影举头一望天宇髙残月依依在西岭
　　五言律
　　挂席江上待月有怀　　　　【唐】李　白
　　待月月未出望江江自流倐忽城西郭青天悬玉钩素华虽可揽清景不同防耿耿金波里空瞻鳷鹊楼
　　月圆　　　　　　　　　　【唐】杜　甫
　　孤月当楼满寒江动夜扉委波金不定照席绮逾依未缺空山静髙悬列宿稀故园松桂发万里共清辉
　　初月　　　　　　　　　　　杜　甫
　　光细欲上影斜轮未安微升古塞外已隠暮云端河汉不改色闗山空自寒庭前有白露暗满菊花团
　　舟月对驿近寺　　　　　　　杜　甫
　　更深不假烛月朗自明船金刹青枫外朱楼白水边城乌啼眇眇野鹭宿娟娟皓首江湖客钩帘独未眠
　　江边星月　　　　　　　　　杜　甫
　　骤雨清秋夜金波耿玉绳天河元自白江浦向来澄映物连珠断缘空一镜升余光隠更漏况乃露华凝
　　奉和贺监林月清酌　　　　【唐】王　湾
　　华月当秋满朝英假兴同净林新霁入窥院早凉通碎影行筵里揺花落酒中清宵凝爽意幷此助文雄
　　裴廸南门秋夜对月　　　　【唐】钱　起
　　夜来诗酒兴月满谢公楼影闭重门静寒生独树秋鹤惊随叶散萤逺入烟流今夕遥天末清光几处愁
　　新月　　　　　　　　　　【唐】方　干
　　入夜天西见蛾睂冷素光潭鱼惊钓落云鴈怯弓张隠隠临珠箔微微上粉墙更怜三五夕仙桂满轮芳
　　五言排律
　　璧池望秋月　　　　　　　【唐】张子容
　　凉夜窥清沼池空水月秋满轮沈玉镜半魄落银钩蟾影揺轻浪菱花度浅流漏移光渐洁云敛色偏浮似璧怜三献疑珠喜再投能持千里意来照殿西头
　　和崔舎人咏月二十韵　　　【唐】韩　愈
　　三秋端正月今夜出东溟对日犹分势腾天渐吐灵未髙蒸逺气半上霁孤形赫奕当躔次虚徐度杳冥长河晴散雾列宿曙分萤浩荡英华溢萧踈物象泠池边临倒照檐际送横经花树参差见臯琴断续聆牖光窥寂莫砧影伴娉婷幽坐看侵户闲吟爱满庭辉斜通壁练彩碎射沙星清洁云间路空凉水上亭净堪分顾兔细得数飘萍山翠相凝绿林烟共羃青过隅惊桂侧当午觉轮停属思摛霞锦追欢罄缥缾郡楼何处望陇笛此时听右掖连台座重门限禁扃风台观滉瀁冰砌歩青荧独有虞庠客无由拾落蓂
　　圆灵水镜　　　　　　　　【唐】张　聿
　　凤池开玉镜清莹泻寥天影散微波上光含片玉悬菱花凝泛灔桂树映清鲜乐广披云日山涛卷雾年濯缨何处去鉴物自堪姸廻首看云液蟾蜍势正圆
　　赋得海上生明月　　　　　【唐】朱　华
　　皎皎秋中月团团海上生影开金镜满轮抱玉壶清渐出三山上将凌一汉横素娥尝药去乌鹊绕枝惊照水光偏白浮云色最明此时尧砌下蓂荚自将荣
　　七言律
　　詶李舎人寓直对月见寄　　【唐】卢　纶
　　露如轻雨月如霜不见星河见鴈行虚晕入池波自定满轮当苑桂多香春台几望黄龙阙云路宁分白玉郎此夜巴歌应金石岂殊萤影对清光
　　直中书翫月见寄　　　　　【唐】李　端
　　名卿歩月正淹留上客裁诗怨别逰素魄近成班女扇清光逺似庾公楼婵娟更称凭髙望皎洁能传自古愁盈手入怀皆不见阳春曲丽转难詶
　　中秋松江新桥对月和栁令之作
　　【宋】苏舜钦
　　月晃长江上下同画桥横絶冷光中云头灔灔开金饼水面沈沈卧彩虹佛氏解为银色界仙家多住玉华宫地雄景胜言难尽但欲追随御晓风
　　八月十六夜翫月　　　　　【宋】孔平仲
　　团团冰镜吐清辉今夜何如昨夜时只恐月光无显晦自缘人意有盈亏风摩露洗非常洁地阔天髙是处宜百尺曹亭吾独有更敎玉笛倚阑吹
　　姑苏泛月　　　　　　　　【宋】王　阮
　　夜来谁共泛灵槎飞上牵牛织女家但觉满身皆雨露絶无一防着尘沙秋将寒玉清风阵月借镕银泼浪花投晓归来互相告等闲休向俗人夸
　　月夜次脩竹韵　　　　　　【元】黄　庚
　　徙倚吟阑傍野塘古谯莲漏滴更长月阶夜静蛩声切竹院秋深鹤梦凉坐挹水风侵袂冷眠分花露满身香浩歌欲溯明河去醉唤天孙织锦囊
　　宗阳宫望月分韵得声字　　【元】杨　载
　　老君台上凉如水坐看冰轮转二更大地山河微有影九天风露寂无声蛟龙竝起承金榜鸾凤双飞载玉笙不信弱流三万里此身今夕到蓬瀛
　　水中月　　　　　　　　　　杨　载
　　晴波浸月月波浮玉兔凉生万顷流丹桂影沈江浦夜白莲光浴海天秋鲛人织罢绡犹湿龙女妆成镜未收应是广寒眠不得水晶宫里夜深逰
　　月色　　　　　　　　　　【元】徐　舫
　　误踏瑶阶一片霜侵鞵不湿映衣凉照来云母屏无迹穿入水精帘有光雪影半窗能共白梅花千树只多香故人疑是见顔色残夜分明在屋梁
　　湖中翫月　　　　　　　　【明】张　绅
　　银波千顷照神州此夕人间别是秋地与楼台相上下天随星斗共沈浮一尘不向空中住万象都于物外求醉吸清华逰碧落更从何处觅瀛洲
　　芦沟晓月　　　　　　　　【明】李东阳
　　霜落桑干水未枯晓空云尽月轮孤一林灯影稀还见十里川光澹欲无不断邻鸡催短梦频来征马识长途石栏桥上时翘首应傍清虚忆帝都
　　月钩　　　　　　　　　　【明】朱之蕃
　　碧空如洗界清光为控疎帘照晩妆花栁有情浑弄影鱼龙何事欲深藏玉绳露湿斜临槛银汉星稀曲转廊怪底栖乌惊不定一湾早已落横塘
　　五言絶句
　　翫初月　　　　　　　　　【唐】骆賔王
　　忌满光先缺乘昏影暂流自能明似镜何用曲如钩
　　清谿泛舟　　　　　　　　【唐】张　旭
　　旅人倚征棹薄暮起长歌笑揽清谿月清辉不厌多
　　静夜思　　　　　　　　　唐李　白
　　牀前明月光疑是地上霜举头望明月低头思故乡
　　江行　　　　　　　　　　【唐】钱　起
　　夕景残霞落秋寒细雨晴短缨何用濯舟在月中行
　　江中对月　　　　　　　　【唐】刘长卿
　　空洲夕烟敛望月秋江里厯厯沙上人月中孤渡水
　　同李三月夜作　　　　　　【唐】皇甫冉
　　霜风惊度鴈月露皓疎林处处砧声发星河秋夜深
　　十五夜观月　　　　　　　【唐】刘禹锡
　　星辰让光彩风露发晶英能变人间景翛然是玉京
　　月榭　　　　　　　　　　【宋】朱　子
　　月色三秋白湖光四面平与君凌倒影上下极空明
　　答林公遇　　　　　　　　【宋】刘克庄
　　霜下石桥滑蛩吟茅店清梦回残月在错认是天明
　　和欧阳南阳月夜思　　　　【元】揭傒斯
　　月出照中园邻家犹未眠不嫌风露冷看到树阴圆
　　绿窗诗　　　　　　　　　【元】孙蕙兰
　　灯前催晓妆把酒向髙堂但愿梅花月年年映夀觞
　　七言絶句
　　峨嵋山月歌　　　　　　　【唐】李　白
　　峨嵋山月半轮秋影入平羌江水流夜发清谿向三峡思君不见下渝州
　　月望洞庭　　　　　　　　【唐】刘禹锡
　　湖光秋月两相和潭面无风镜未磨遥望洞庭山水翠白银盘里一青螺
　　雪后宿同轨店上法防寺钟楼望月
　　【唐】元　稹
　　满山残雪满山风野寺无门院院空烟火渐稀孤店静月明深夜古楼中
　　初入香山院对月　　　　　【唐】白居易
　　老住香山初到夜秋逢白月正圆时从今便是家山月试问清光知不知
　　十五夜望月寄杜郎中　　　【唐】王　建
　　中庭地白树栖鸦冷露无声湿桂花今夜月明人尽望不知秋思在谁家
　　八月灯夕寄逰越施秀才　　【唐】徐　凝
　　四天净色寒如水八月清辉冷似霜想得粤人今夜见孟家珠在镜中央
　　对月　　　　　　　　　　【唐】姚　合
　　银轮玉向东流莹净三更正好逰一片黒云何处起皂罗笼却水精毬
　　霜月　　　　　　　　　　【唐】李商隠
　　初闻征鴈已无蝉百尺楼南水接天青女素娥俱耐冷月中霜里鬬婵娟
　　洛阳秋夕　　　　　　　　【唐】杜　牧
　　泠泠寒水带霜风更在天桥夜景中清禁漏闲烟树寂月轮移在上阳宫
　　峡山寺上方　　　　　　　【唐】李羣玉
　　满院泉声山殿凉疎帘微雨野松香东峰下视南溟月笑踏金波看海光
　　秋月　　　　　　　　　　【唐】曹　松
　　无云世界秋三五共看蟾盘上海涯直到天头天尽处不曾私照一人家
　　春夕酒醒　　　　　　　　【唐】陆蒙
　　几年无事傍江湖醉倒黄公旧酒垆觉后不知新月上满身花影倩人扶
　　夜景又作　　　　　　　　【唐】郑　畋
　　铃绦无响闭珠宫小阁凉添玉蕊风衴簟满牀明月到自疑身在五云中
　　秋日田园杂兴　　　　　　【宋】范成大
　　中秋晴景属潜夫棹入空明看太湖身外水天银一色城中有此月明无
　　春月　　　　　　　　　　【金】吕中孚
　　栁塘漠漠暗啼鸦一镜晴飞玉有华好是夜阑人不寐半庭疎影在梨花
　　江上早行　　　　　　　　【明】杨士竒
　　汉阳矶上鼓初稀烟栁胧胧一鹊飞乘月不知行处逺满江风露湿人衣
　　水榭　　　　　　　　　　【明】呉廷晖
　　谿声到枕惊春梦露气入帘生夜寒自起开门看明月和花移过曲阑干
　　皓月　　　　　　　　　　【明】祝允明
　　玉田金界夜如年大地人间事几千万籁萧萧微不辨露繁霜重月盈天






　　御定佩文斋咏物诗选卷三
　　钦定四库全书
　　御定佩文斋咏物诗选巻四
　　星类
　　五言古
　　众星诗　　　　　　　　　【晋】傅　
　　朗月共众星日出擅其名冬寒地为裂春和草木荣阳德虽普济非隂亦不成
　　贺老人星诗　　　　　　【北齐】邢　邵
　　瑞动星光照化穆月轮重庶征符祉箓将以赞时雍
　　奉和月夜观星应令　　　　【隋】萧　琮
　　阳精已南陆大曜始西流夕风凄谢暑夜气应新秋重门月已映严城漏渐脩临风出累榭度月蔽层楼灵河隔神女仙辔动星牛玉衡指栋落瑶光对幌留徒知仰阊阖乘槎未有由
　　奉和月夜观星应令　　　　【隋】袁　庆
　　六龙初泛影顾兔复驰光戒井传宵漏山庭引夕凉宸
　　居多胜托闲歩出琳堂烂烂星芒动耿耿清河长青道移天驷北极转文昌乔枝犹隠毕絶顶半侵张仰观留玉裕睿作动金相无庸徒抱寂何以继连章
　　奉和月夜观星应令　　　　【隋】诸葛颖
　　防窱神居逺萧条更漏深薄烟净遥色髙树肃清隂星月满兹夜灿烂还相临连珠欲东上团扇渐西沈澄水含斜汉脩树隠横参时闻送筹柝屡见绕枝禽圣情记余事振玉复鸣金
　　奉和月夜观星应令　　　　【唐】虞世南
　　早秋炎景暮初月彩新清风涤暑气零露净嚣尘薄雾销轻縠鲜云巻夕鳞休光灼前曜瑞彩接重轮缘情摛圣藻竝作命徐陈小草诚渝滥吹嘘偶缙绅天文岂易述徒知仰北辰
　　咏星　　　　　　　　　　【唐】董思恭
　　厯厯东井舎昭昭右掖垣云际龙文出池中鸟色翻流辉下月露坠影入河源方知颍川集别有太丘门
　　夜行观星　　　　　　　　【宋】苏　轼
　　天髙夜气严列宿森就位大星光相射小星闹如沸天人不相干嗤彼本何事世俗强指摘一一立名字南箕与北斗乃是家人器天亦岂有之无廼遂自谓迫观知何如逺想偶有似茫茫不可晓使我长叹喟
　　斋居感兴　　　　　　　　【宋】朱　子
　　微月度西岭烂然众星光明河斜未落斗柄低复昂感此南北极枢轴遥相当太乙有常居仰瞻独煌煌中天照四国三辰环侍旁人心要如此寂感无边方
　　观孙太古周天二十八宿星君像图
　　【元】呉　莱
　　大圜杳何极鼇柱屹不倾日月光最耀众星剧纵横周天二十八错粲各有名荒哉审厥象晃朗夺目睛东垣青龙崛西园白虎狞翾飞鸟隼状偃伏蛇精紫宫自然拱银汉无复声五行所经纬甘石知性情上界足官府神人居穆清跳踉鬼脚防舑舕兽面頳裳衣防躶袭角鬛纷披鬡岂其太白变嬉戏类孲婴照临多芒角躔次在缩赢揣摩过人料彩绘匪世程伊谁驾一气得以导九坑想像凌倒景观逰抚层城虚空何宫宇苍莽孰节旌凡夫本狭见四顾惟寰瀛秪疑列宿质却混殊方氓山神对我博刻石华山陉海神靳我画浪巻沧海鲸天神讵可识万古欺聋盲星占世有职画史吾奚评
　　七言古
　　桐卢道口书事　　　　　　【宋】程　俱
　　一星熠熠初尚微俄顷满天如灼谿流黯黮四山黒寒芒当空惟太白举头仰看天漫漫飞星纵横絶河汉新月未髙不可见孤舟影入苹花岸
　　五言律
　　星　　　　　　　　　　　【唐】李　峤
　　蜀郡灵槎转丰城宝劒新将军临北塞天子入西秦未作三台辅宁为五老臣今宵颍川曲谁识聚贤人
　　星　　　　　　　　　　　【明】许　谷
　　丽天疑有质连贝各呈辉森布标分野羣来捧太微宵占贤士聚晓觉故人稀独喜旄头落天南奏凯归
　　五言排律
　　省试七月流火　　　　　　【唐】敬　括
　　前庭一叶下言念忽惊秋变节金初至分寒火正流气含凉夜早光拂夏云收助月微明散沿河丽景浮礼标时令爽诗兴国风幽自此观邦政深知王业优
　　赋得玉绳低建章　　　　　【唐】张仲素
　　迢迢玉绳下芒彩正阑干稍复临鳷鹊方疑近露寒微明连粉堞的皪映僊盘横接河流浅低将夜色残天榆随影没宫树与光攒遐想西垣客长吟欲罢难
　　老人星　　　　　　　　　【唐】赵　蕃
　　太史占南极秋分见夀星增辉延宝厯发曜起祥经灼烁依狼地照彰近帝庭髙悬方皛皛孤白乍荧荧应见光亲吐休征德自形既能符圣祚从此表遐龄
　　夀星见　　　　　　　　　【唐】卢　渥
　　元象今何应时和政亦平祥为一人夀色映九霄明皎洁垂银汉光芒近斗城含规同月满表瑞得天清甘露盈条降非烟向日生无如此嘉祉率土荷秋成
　　赋得郎官上应列宿　　　　【唐】公乘亿
　　北极伫文昌南宫晓拜郎紫泥乗帝泽银印佩天光纬结三台侧钩连四辅旁佐商依传说仕汉笑冯唐委佩揺秋色峨冠带晩霜自然符列象千古耀岩廊
　　七言律
　　驾幸朝天宫祭星之作　　　【明】李　祯
　　上帝萧台衞百灵储皇拂曙醮羣星清都秘箓开云篆白昼神雷掷火铃晓露未干珠树湿天风微动宝花零叨恩久在南宫里长从鸾舆幸冶亭
　　五言絶句
　　夜宿山寺　　　　　　　　【唐】李　白
　　层楼髙百尺手可摘星辰不敢髙声语恐惊天上人
　　絶句　　　　　　　　　　【唐】贾　岛
　　中夜忽自起汲此百尺泉林木含白露星斗在青天
　　五更转　　　　　　　　　【明】刘　基
　　四更城上寒刁斗鸣不歇披衣出户视太白光如月
　　七言絶句
　　奉和幸韦嗣立山庄应制　　【唐】沈佺期
　　东山朝日翠屛开北阙晴云采仗来喜遇天文七曜动少微今夜近三台
　　盆池　　　　　　　　　　【唐】韩　愈
　　池光天影共青青拍岸才添水数缾且待夜深明月去试看涵得几多星
　　登观音台望城　　　　　　【唐】白居易
　　百千家似围碁局十二街如种菜畦遥认微微入朝火一条星宿五门西
　　戏和梦得答李侍郎诗有文星之句
　　白居易
　　看题锦绣报琼瓌俱是人天第一才好遣文星守躔次也须防有客星来
　　题水月台　　　　　　　　【唐】李　渉
　　平流白日无人爱桥上闲行若个知水似晴天天似水两重星防碧琉璃
　　歩虚词　　　　　　　　　【唐】陈　羽
　　汉武清斋读鼎书内官扶上画云车坛上月明宫殿闭仰看星斗礼空虚
　　即事　　　　　　　　　　【宋】陆　防
　　小阁凭栏望逺空天河横贯斗牛中他年鼓角榆闗路马上遥看与此同
　　和胡士恭滦阳巴纳即事　　【元】贡师泰
　　野馆吹灯夜未央薄寒偏透越罗裳出门不记人行路马首惟占北斗光
　　师子林即景　　　　　　【元】僧惟则
　　斜梅势压石阑干花似垂头照影看白昼云阴天欲雪半池星斗逼人寒
　　题陈太初画扇　　　　　　【明】刘　基
　　泛湖浮海两如何满地秋风起白波争似乗槎随博望玉绳光里看山河
　　小防仙　　　　　　　　　【明】桑　恱
　　云浮碧落似轻尘散歩闲过析木津莫讶神光生两舄天行是处蹑星辰
　　早朝　　　　　　　　　　【明】杨子器
　　防云飞绕凤凰楼帘卷屛开见玉旒西殿钟声朝已落满天星斗未曾收
　　太岳纪逰　　　　　　　　【明】敖　英
　　偶来云卧紫霄宫露洗瑶台月浸空夜半星官朝北斗歩虚声在万花中



　　御定佩文斋咏物诗选卷四
　　钦定四库全书
　　御定佩文斋咏物诗选卷五
　　河汉类
　　五言古
　　赋得秋河曙耿耿　　　　　【陈】张正见
　　耿耿长河曙滥滥宿云浮天路横秋水星桥转夜流月下姮娥落风惊织女秋德星犹可见仙槎不复留
　　七言古
　　明河篇　　　　　　　　　【唐】宋之问
　　八月凉风天气清万里无云河汉明昏见南楼清且浅晓落西山纵复横洛阳城阙天中起长河夜夜千门里复道连甍共蔽亏画堂琼户特相宜云母帐前初泛溢水精帘外转逶迤倬彼昭回如练白复出东城接南陌南陌征人去未归谁家今夜寒衣鸳鸯机上疎萤度乌鹊桥边一鴈飞鴈飞萤度情难歇坐见明河渐微没已能舒巻任浮云不惜光辉让流月明河可望不可亲
　　愿得乘槎一问津更将织女支机石还访成都卖卜人
　　五言律
　　天河　　　　　　　　　　【唐】杜　甫
　　常时任显晦秋至最分明纵被浮云掩终能永夜清含星动双阙伴月落边城牛女年年渡何曾风浪生
　　赋得秋河曙耿耿　　　　　【唐】陈　润
　　晓望秋髙夜微明欲曙河桥成鹊已去机罢女应过月上殊开练云行类动波寻源不可到耿耿复如何
　　和石曼卿明河咏　　　　　【宋】苏舜钦
　　八月银河好天髙月自明楼台通迥意风露得余清几为浮云没都宜小雨晴离人强回首耿耿得无情
　　七言律
　　银河咏　　　　　　　　　【宋】孔平仲
　　江湖有客卧孤城每见银河眼亦明万里长风吹不断一番微雨洗尤清星辰白石参差乱云气飞梁倐忽生牛女东西波浪隔夜寒天阔不胜情
　　五言絶句
　　披襟　　　　　　　　　　【元】王　恽
　　凉风东北来荡尽中夜热起视河汉斜微云淡明灭
　　七言絶句
　　宫词　　　　　　　　　　【唐】顾　况
　　玉楼天半起笙歌风送宫嫔笑语和月殿影开闻夜漏水精帘卷近银河
　　上云乐　　　　　　　　　【唐】陆防
　　青丝作筰桂为船白兔药虾蟇丸便浮天汉泊星渚回首笑君承露盘
　　秋夜　　　　　　　　　　【元】马　臻
　　眼空夜色秋满城城楼漏鼓闻四更杓随月转万山白坐看天河西北倾


　　御定佩文斋咏物诗选巻五
　　钦定四库全书
　　御定佩文斋咏物诗选巻六
　　风类
　　古乐府
　　南风歌　　　　　　　　　　虞　帝
　　南风之薰兮可以解吾民之愠兮南风之时兮可以阜吾民之财兮
　　大风歌　　　　　　　　　【汉】髙帝
　　大风起兮云飞扬威加海内兮归故乡安得猛士兮守四方
　　四言古
　　朔风诗　　　　　　　　　【魏】曹　植
　　仰彼朔风用怀魏都愿骋代马倐忽北徂凯风时至思彼蛮方愿随越鸟翻飞南翔
　　咏风　　　　　　　　　　【梁】刘孝绰
　　嫋嫋秋声习习春吹鸣兹玉树涣此铜池罗帏自举襟
　　袖乃披慙非楚侍滥赋雄雌
　　五言古
　　江都遇风　　　　　　　　【晋】庾　阐
　　天吴涌灵壑将驾奔冥霄飞廉振折木流景登扶揺洪川伫宿浪跃水迎晨潮仰盼蹙元云俯听聒廻飇
　　西陵遇风献康乐　　　　　【宋】谢惠连
　　屯云蔽层岭惊风涌飞流零雨润坟泽落雪洒林丘浮氛晦崖巘积素惑原畴曲汜薄停旅通川絶行舟
　　咏风　　　　　　　　　　【齐】谢　朓
　　徘徊发红萼葳蕤动绿葹垂杨低复举新萍合且离歩檐行袖靡当户思襟披髙响飘歌吹相思子未知时拂孤鸾镜星鬓视参差
　　咏风　　　　　　　　　　【梁】简文帝
　　飘飖散芳势泛漾下蓬莱传凉入镂槛发气满瑶台委禾周郊偃飞鹢宋都回亟揺故叶落屡荡新花开暂舞惊鳬去时送蕊香来又拂巫山雨何用巻寒灰
　　咏风　　　　　　　　　　【梁】元　帝
　　楼上试朝妆风花下砌傍入镜先飘粉翻衫好染香度舞飞长袖传歌共绕梁欲因吹少女还持拂大王
　　咏风　　　　　　　　　　【梁】庾肩吾
　　宋地鶂飞初湘川燕起余扫坛聊动竹吹薤欲成书苍梧洞犹在合浦树应疎阳乌一转翅千里定非虚
　　咏春风　　　　　　　　　【梁】何　逊
　　可闻不可见能重复能轻镜前飘落粉琴上响余声
　　咏入幌风　　　　　　　　【梁】费　昶
　　经堂泛宝瑟乘隙动浮埃锵金驱响至举袂送芳来能使兰膏灭乍见珠帘开轻裾试一举令子暂迟廻
　　咏春风　　　　　　　　　【梁】贺文标
　　排帘动轻幔泛水拂垂杨本持飘落蕊翻送舞衣香
　　赋得风　　　　　　　　　【陈】阮　卓
　　髙风应爽节揺落渐疎林吹云旅鴈断临谷晓松吟屡惜凉秋扇常飘清夜琴泠泠随列子弥谐逸豫心赋得风生翠竹里应教　　　【陈】张正见
　　金风起燕观翠竹夹梁池翻花疑凤下飏水似龙移带露依深叶飘寒入劲枝聊因万籁响讵待伶伦吹
　　咏风　　　　　　　　　　【陈】祖孙登
　　飖飏楚王宫徘徊绕竹丛带叶俱吟树将花共舞空飘香双袖里乱曲五弦中试上髙台听流响定无穷
　　咏风　　　　　　　　　　【唐】太　宗
　　萧条起闗塞揺飏下蓬瀛拂林花乱彩响谷鸟分声披云罗影散泛水织文生劳歌大风曲威加四海清
　　奉和咏风应魏王敎　　　　【唐】虞世南
　　逐舞飘轻袖传歌共绕梁动枝生乱影吹花送逺香
　　咏风　　　　　　　　　　【唐】董思恭
　　萧萧度阊阖习习下庭闱花蝶自飘舞兰蕙生光辉相乌正举翼退鹢已惊飞方从列子御更逐浮云归
　　咏风　　　　　　　　　　【唐】王　勃
　　肃肃凉风生加我林壑清驱烟寻磵户卷雾出山楹去来固无迹动息如有情日落山水静为君起松声
　　汴河阻风　　　　　　　　【唐】孟云卿
　　清晨自梁宋挂席之楚荆出浦风渐急傍滩舟欲横大河喷东注羣动皆窅冥白雾鱼龙气黑云牛马形苍茫迷所适危安惧暂宁信此天地内孰为身命轻丈夫茍未逹所向须有成前路舍舟去东南仍晩晴
　　风咏　　　　　　　　　　【唐】吕　温
　　微风生青苹习习出金塘轻揺深林翠静猎幽迳芳掩抑时未来鸿毛亦无伤一朝乘严气万里号清霜北走摧邓林东去落扶桑扫却垂天云澄清无私光悠悠泛空寂晏海通舟航
　　竹窗闻风寄苗发司空曙　　【唐】李　益
　　微风惊暮坐临牖思悠哉开门复动竹疑是故人来能滴枝上露稍沿阶上苔何当一入幌为拂緑琴埃
　　嘲春风　　　　　　　　　【唐】温庭筠
　　春风何处好别殿饶芳草冉弱转鸾旗葳蕤吹雉葆扬芳厯九门澹荡入兰荪争奈白团扇时时窃主恩与王郎昆仲绕城泛舟　　　【宋】苏　轼
　　清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举杯属浩渺乐此两无情归来两谿闲云水夜自明
　　七言古【附长短句】
　　秋夜舟中大风　　　　　　【宋】孔文仲
　　昨夜强风万弩过舟中侧听披衣坐秋来已觉隂气繁晨兴更见波涛大衰梧弱栁不足数脩篁摧折几百个飞廉郁然方用事一威能令万物挫人言风怒未渠央我观暴忽岂有常防见平川净如镜刀鱼鸣橹过钱塘
　　大风留金山两日　　　　　【宋】苏　轼
　　塔上一铃独自语明日顚风当断渡朝来白浪打苍崖倒射轩窗作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留童仆怪此风聊得妻孥许灊山道人独何事夜半不眠听粥鼓
　　风　　　　　　　　　　　【明】杨　慎
　　风偃草飘蓬过竹院拂兰丛栁隄揺緑花径飞红青釭残焰动碧幌嫩凉通漆园篇中竽籁兰台赋里雌雄无影迥随仙客御有情还与故人同
　　五言律
　　风　　　　　　　　　　　【唐】李　峤
　　落日生苹末揺扬徧逺林带花疑凤舞向竹似龙吟月动临秋扇松清入夜琴兰台宫殿峻还拂楚王襟
　　西风　　　　　　　　　　【唐】白居易
　　西风来几日一叶已先飞新霁乘轻屐初凉换热衣浅渠销慢水疎竹漏斜晖薄暮青苔巷家僮引鹤归
　　咏风　　　　　　　　　　【唐】张　祐
　　揺揺歌扇举悄悄舞衣轻引笛秋临塞吹沙夜绕城向峰廻鴈影出峡送猿声何似琴中奏依依别带情行汉水晩次神滩阻风　　　【唐】僧无可
　　惊风山半起舟子忽停桡岸荻吹先乱滩声落更跳听松欲今暮过岛或明朝若尽平生趣东浮看石桥
　　太平三山值风　　　　　　【元】贡师泰
　　天堑东南地长江日夜流大风吹水立骤雨挟山浮浩荡掀黄鹄欹倾舞白鸥莫言舟似叶此亦壮哉防
　　五言排律
　　冬至日祥风应候　　　　　【唐】穆　寂
　　节逢清景空占气二仪中独喜登台日先知应候风呈祥光舜化表庆感尧聪既与乘时叶还将入律同微微万井徧习习九门通更绕炉烟起殷勤报嵗功
　　赋得春风扇微和　　　　　【唐】范传正
　　暧暧当迟日微微扇好风吹揺新叶上光动浅花中澹荡凝清昼氤氲暖碧空稍看生绿水已觉散芳丛徙倚情偏适徘徊赏未穷姸华不可状竟夕气融融
　　赋得八风从律　　　　　　【唐】蒋　防
　　制律窥元化因声感八风逺从万籁起更与五音同习习炉烟上泠泠玉管中气随时物好响彻霁天空自得隂阳顺能令惠泽通愿吹寒谷里从此逹前防
　　赋得风不鸣条　　　　　　【唐】卢　肇
　　习习和风至过条不自鸣暗通青律起逺望白苹生拂树花仍落经林鸟自惊几牵萝蔓动潜惹栁丝轻入谷迷松响开窗失竹声薰弦方在御万国仰皇情
　　赋得风光草际浮　　　　　【唐】呉　秘
　　草色春沙里风光晓正幽轻明揺不散郁昱丽仍浮吹缓苗难转辉闲叶本柔碧疑烟彩入红是日华流耐可披襟对谁能满掬收恭闻掇芳客为此尚淹留
　　赋得风不鸣条　　　　　　【唐】金厚载
　　寂寂曙风生迟迟散野轻露华揺有滴林叶袅无声暗剪丛芳发空传谷鸟鸣悠扬韶景静淡荡霁烟横逺水波澜息荒城草树荣吾君垂至化万类共澄清
　　赋得春风扇微和　　　　　【唐】陈九流
　　喜见阳和至遥知槖籥功迟迟散南陌袅袅逐东风暗入畦园里濳吹草木中兰荪才有绿桃李未成红已觉寒光尽还看淑气通由来荣与悴今日发应同
　　七言律
　　咏风　　　　　　　　　　【唐】韩　琮
　　竞持飘忽意何穷为盛为衰半不同偃草喜逢新雨后鸣条谁听晓霜中凉飞玉管来秦甸暗袅花枝入楚宫莫见东西便无定满帆还有济川功
　　舶趠风　　　　　　　　　【宋】苏　轼
　　三旬已过黄梅雨万里初来舶趠风几处萦廻度山曲一时清驶满江东惊飘防防先秋叶唤醒昏昏嗜睡翁欲作兰台快哉赋却嫌分别问雌雄
　　栁絮风　　　　　　　　　【元】黄清老
　　三月韶光天气清防丝舒巻岂无情微飘帘幙当春昼乱扑亭台似雪晴醉脸欲吹新燕弱舞腰初软落花轻江头防防行人泪相逐离歌洒客程
　　五言絶句
　　风　　　　　　　　　　　【唐】李　峤
　　解落三秋叶能开二月花过江千尺浪入竹万竿斜
　　秋风引　　　　　　　　　【唐】刘禹锡
　　何处秋风至萧萧送鴈羣朝来入庭树孤客最先闻
　　宫中乐　　　　　　　　　【唐】令狐楚
　　栁色烟相似梨花雪不如春风真有意一一丽皇居
　　江中风　　　　　　　　　【唐】杨　凌
　　白浪暗江中南澪路不通髙樯帆自满出浦莫呼风
　　风　　　　　　　　　　　【唐】李商隠
　　撩钗盘孔雀恼带拂鸳鸯罗荐谁教近斋时鎻洞房
　　风　　　　　　　　　　　【唐】薛　涛
　　猎蕙微风逺飘弦转一声林梢鸣淅沥松径夜凄清
　　北窗　　　　　　　　　　【宋】汪　藻
　　睡起无一事怡然眄庭柯绿阴微缺处最得南飔多
　　嵗暮　　　　　　　　　　【金】元德明
　　防防霜刀劲沈沈山气冥北风半夜起吹动一天星
　　风洞　　　　　　　　　　【元】王士熙
　　清风贮深洞四时长氤氲飘然无遽发散我山中云
　　咏风　　　　　　　　　　【明】张倩倩
　　萧萧竹迳鸣巻幔如有情木落寒山里千林共一声
　　六言絶句
　　铅山立春　　　　　　　　【宋】朱　子
　　行尽风林雪径依然水馆山邨却是春风有脚今朝先到柴门
　　七言絶句
　　戏题盘石　　　　　　　　【唐】王　维
　　可怜盘石临泉水复有垂杨拂酒杯若道春风不解意何因吹送落花来
　　春郊　　　　　　　　　　【唐】钱　起
　　水透冰渠渐有声气融烟坞晩来明东风好作阳和使逢草逄花报发生
　　春风　　　　　　　　　　【唐】白居易
　　一枝先发苑中梅樱杏桃梨次第开荠花榆荚深邨里亦道春风为我来
　　未央风　　　　　　　　　【唐】王　建
　　五更先起玉阶东渐入千门万户中总向髙楼吹舞袖秋风还不及春风
　　使风　　　　　　　　　　【唐】韩　偓
　　茶香睡觉心无事一巻黄庭在手中敧枕巻帘江万里舟人不语满帆风
　　慈湖峡阻风　　　　　　　【宋】苏　轼
　　捍索桅竿立啸空篙师酣寝浪花中故应菅蒯知心腹弱缆能争万里风
　　午热登多稼亭　　　　　　【宋】杨万里
　　御风何必问雌雄只有炎风最不中却是竹君殊解事炎风筛过作清风
　　已至湖尾望见西山　　　　　杨万里
　　好风稳送五湖船万顷银涛半霎间已入江西犹未觉忽然对面是西山
　　春思　　　　　　　　　　【宋】方　岳
　　春风多可太忙生长共花边栁外行与燕作泥蜂酿蜜才吹小雨又须晴
　　睡觉月色如昼霜风翏然成声作一絶
　　【金】党怀英
　　老木经霜众窍空月明深夜响秋风始知天籁非人籁吹万由来果不同
　　正月大风　　　　　　　　【金】周　昂
　　风如渤海势凌虚寒破貂裘力尚余不是化工难倚赖也知青帝有驱除
　　过姑苏　　　　　　　　　【元】戴表元
　　水天弥望接青芜云气漫漫近又无一色好风三百里挂帆安坐过姑苏
　　元旦朝回书事　　　　　　【元】呉师道
　　朱衣髙唱御楼东清漏迟迟昼景中黄繖宝幢微动影一时吹面受和风
　　岭南杂录　　　　　　　　【明】汪广洋
　　谁跨鲸鲵裂彩虹海波飞立瘴云空阇婆真蜡船收防知是来朝起风
　　午风亭为序庵太史　　　　【明】张邦竒
　　青草池边绿树枝晴空白日飏防丝湘帘半巻飞花入正是午风吹客时
　　秋宫词　　　　　　　　　【明】林世璧
　　碧天凉月湛悠悠独上髙楼望女牛昨夜西风何处起宫中无树不知秋






　　御定佩文斋咏物诗选卷六
　　钦定四库全书
　　御定佩文斋咏物诗选卷七
　　雷电类【附雹】
　　三言古
　　安世房中歌　　　　　　【汉】唐山夫人
　　靁震震电耀耀明德乡治本约治本约泽大加被宠咸相保德施大世曼夀
　　五言古
　　霹引　　　　　　　　　【梁】简文帝
　　来从东海上发自南山阳时闻连鼓响乍散投壶光飞车走四端绕电发时祥令去于斯表震来永传芳
　　霹引　　　　　　　　　【隋】辛德源
　　出地声初奋乘干威更作云衔天笑明雨带星精落绕枕神不惊震楹书自若侧闻吟白虎逺见飞元鹤
　　七言古【附长短句】
　　惊雷歌　　　　　　　　　【晋】傅　
　　惊雷奋兮震万里威陵宇宙兮动四海六合纲维兮勤为理
　　杂言　　　　　　　　　　　傅
　　雷殷殷感妾心倾耳清听非车音
　　五言律
　　雷　　　　　　　　　　　【唐】杜　甫
　　巫峡中宵动沧江十月雷龙蛇不成蛰天地划争廻却碾空山过深蟠絶壁来何须妒云雨霹楚王台
　　七言絶句
　　唐道人言天目山上俯视雷雨每大雷电但闻云中如婴儿声殊不闻雷震也
　　【宋】苏　轼
　　已外浮名更外身区区雷电若为神山头只作婴儿看无限人间失筯人
　　暮归　　　　　　　　　　【金】赵秉文
　　贪看孤鸟入重云不觉青林雨气昏行过断桥沙路黑忽从电影得前邨
　　附雹
　　四言古
　　和张姑孰雹诗　　　　　　【陈】陆　琼
　　惟征动羽惟阴胁阳雨水作沴凝气为祥
　　七言古
　　六月十五日大雨雹行　　　【元】栁　贯
　　日月相薄鹑火中晡时欲息云埋空雨脚初来杂鸣雹雷驱电挟声沨沨排檐拉槛挥霍入犀兵快马难为雄中休颇意絶奔迸转横更觉加铦锋乱抛荆玉抵飞鹊恣掷桃核随飃风坐移向壁防碎首急巻巾席何悤悤上天号令岂轻出摧残长养皆元功阴凝阳烁鬼神着气有相反诚则同想当试手鼓万物特欲振槁昭羣防斋心变貎谨天戒呜呼生意无终穷

　　御定佩文斋咏物诗选巻七
　　钦定四库全书
　　御定佩文斋咏物诗选巻八
　　云类
　　四言古
　　卿云歌　　　　　　　　　　古逸诗
　　卿云烂兮糺缦缦兮日月光华旦复旦兮
　　吹云赞　　　　　　　　　【魏】曹　植
　　天地变化是生神物吹云吐润浮气蓊郁
　　卿云赞　　　　　　　　　【宋】武　帝
　　非烟非云曳紫流光悬华曜藻奄郁台堂粤予休明震乎珍祥积庆有文灵贶无疆
　　庆云章　　　　　　　　　【唐】陈子昂
　　昆仑元气实生庆云大人作矣五色氤氲昔在妫帝南风既薰丛芳烂熳郁郁纷纷旷矣千祀庆云来止玉叶金枝祚我天子非我天子庆云谁昌非我圣母庆云谁光庆云光矣周道昌矣九万八千天授皇年
　　云门二章　　　　　　　　【唐】元　结
　　元云溶溶兮垂雨蒙蒙类我圣泽兮涵濡不穷
　　其二
　　元云漠漠兮含映逾光类我圣德兮普被无方
　　五言古
　　咏云　　　　　　　　　　【梁】简文帝
　　浮云舒五色玛瑙应霜天玉叶散秋影金风飘紫烟和王中书德充咏白云　　　【梁】沈　约
　　白云自帝乡氛氲屡廻没蔽亏昆山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞鹄万里送翔螭
　　诏问山中何所有赋诗以答　【梁】陶景
　　山中何所有岭上多白云只可自怡恱不堪持寄君
　　咏云　　　　　　　　　　【梁】呉　均
　　飘飘上碧虚蔼蔼隠青林氛氲如有意萦拂讵无心
　　赋得新云　　　　　　　　【陈】张正见
　　西北春云起遥临偃盖松根危才吐叶气浅未成峰风前飞未断日处影疑重体轻无五色讵是得从龙
　　赋得白云临酒　　　　　　　张正见
　　白云盖濡水流彩入渑川疎叶临嵇竹轻鳞入郑船菊泛金枝下峰断玉山前一朝开五色飘飘映十千
　　赋得处处春云生　　　　　【陈】蔡　凝
　　春色徧空明春云处处生入风衣暂敛随车盖转轻作叶还依树为楼欲近城含愁上对影似有别离情
　　赋得含峰云　　　　　　　【唐】太　宗
　　翠楼含晓雾莲峰带晩云玉叶依岩聚金枝触石分横天结阵影逐吹起罗纹非复阳台下空将颂楚君
　　咏云　　　　　　　　　　【唐】于季子
　　瑞云千里映祥辉四望新随风乱鸟翼泛水结鱼鳞布叶疑临夏开花讵待春愿得承佳景无令掩桂轮
　　云　　　　　　　　　　　【唐】李　峤
　　大梁白云起氛氲殊未歇锦文触石来盖影凌天发烟煴万里树掩映三秋月防入大风歌从龙赴圆阙
　　赋得白云抱幽石　　　　　【唐】骆賔王
　　重岩抱危石幽涧曳轻云绕镇仙衣动飘蓬羽盖分锦色连花静苔光带叶薰讵知吴防影长抱谷城文
　　赋得日暮碧云合　　　　　【唐】许康佐
　　日际微阴生天涯暮云碧重重初似盖沈沈乍如积林色黯疑暝隙光俄已夕出岫且从龙萦空宁触石余辉淡瑶草浮影凝绮席时景傥能留几思轻尺璧
　　观云篇　　　　　　　　　【唐】刘禹锡
　　兴云感阴气疾足如见几晴来意态行有若功成归葱茏含晩景洁素凝秋辉夜深度银汉漠漠仙人衣
　　谿云　　　　　　　　　　【唐】僧皎然
　　舒巻意何穷萦流复带空有形不累物无迹去随风莫怪长相逐飘然与我同
　　孤云　　　　　　　　　　【元】刘　因
　　孤云生几时冉冉何所适岂无昆华髙道逺嗟独力徘徊天中央明月为顔色下有幽栖士嵗晏倚青壁朝饮涧下泉暮拂松间石相对澹忘情倒景寒潭碧
　　春云　　　　　　　　　　【元】马祖常
　　髙云起城阙流离度庭树依风拂廻塘波缬光景注遥林带疎烟照日乱萦缕婉娈浮朝阳空明映轻雾岚翠含玉辉光采满岩屿逍遥幽赏谐缅邈世娯阻
　　题李漑之学士白云半间　　【元】虞　集
　　山中多白云何由到城邑招之恐不来欲揽遽无迹栖檐晨光纳牖作秋色用冲不为盈常住宁为客分张任苍松散落还白石日照香炉峰月射仙掌侧有恩封一乡与子当共食
　　望云　　　　　　　　　　【元】黄石翁
　　日出五丈髙白云浩如海城郭在云中山人在云外望云云气深入云云气浅亦欲入深云不知云近逺
　　七言古【附长短句】
　　雩祭歌　　　　　　　　　【齐】谢　朓
　　族云蓊郁温风扇兴雨祁祁黍苗徧
　　同李九士曹观画壁云作　　【唐】髙　适
　　始知帝乡客能画苍梧云秋天万里一片色只疑飞尽犹氛氲
　　火山云歌送别　　　　　　【唐】岑　参
　　火山突兀赤亭口火山五月火云厚火云满山凝未开飞鸟千里不敢来平明乍逐边风断薄暮浑随塞雨回缭绕斜吞铁闗树氛氲半掩交河戍迢迢征路火山东山上孤云随马去
　　白云歌送刘十六归山　　　【唐】李　白
　　楚山秦山皆白云白云处处长随君君入楚山里云亦随君渡湘水湘水上女萝衣白云堪卧君早归
　　题春云出谷图　　　　　　【金】党怀英
　　春云乍出山有无春云已去春山孤山光空蒙不可写正要云气相萦纡山吞云吐变明晦半与岩谷生朝晡轻阴霏霏暗谿树余影漠漠开樵居舟人舣棹竝沙尾坐看缥缈揺空虚巧分天趣出画外韵逺不与丹青俱今人重古不知画但爱屋漏烟煤汚惜哉东坡不及见此本独有疉嶂烟江图
　　龙井晓云　　　　　　　　【元】胡炳文
　　华光殿东泉有灵下穴空洞神功冥当时忽见苍虬精年年箫鼔来相迎五风十雨今年好灵物不烦人致祷非烟非雾腾清晨五色祥光焕晴昊
　　白云轩　　　　　　　　　【明】刘　溥
　　山中多白云天上多清风清风解炎热白云自西东江头坐看云起处一片从龙天上去化为甘雨润枯苗不作繁阴宿髙树清风泠泠吹我衣还送白云天上飞天香不断瑶草碧何处玉笙骑鹤归
　　五言律
　　云　　　　　　　　　　　【唐】李　峤
　　英英大梁国郁郁秘书台碧落从龙起青山触石来官名光防古盖影耿轻埃飞感髙歌发威加四海廻
　　赋得云生栋梁间　　　　　【唐】陈希烈
　　一片苍梧意氛氲生栋梁下帘山足暗开户日添光偏使衣裘润能令枕簟凉无心伴行雨何必梦荆王
　　云　　　　　　　　　　　【唐】杜　甫
　　龙以瞿塘防江依白帝深终年常起峡每夜必通林收获辞霜渚分明在夕岑髙斋非一处秀色豁烦襟和中书侍郎院壁画云　　　【唐】李　收
　　粉壁画云成如能上太清影从霄汉发光照掖垣明映篠多幽趣临轩得野情独思作霖雨流润及羣生奉和中书徐侍郎中书省翫白云寄颖阳赵大
　　【唐】储光羲
　　青阙朝初退白云遥在天非闗取雷雨故欲伴神仙泛灔鸳池曲飘飖闼前犹多逺山意幸入侍臣篇赋得归云送李友人归华山　【唐】钱　起
　　秀色横千里归云积几重欲依毛女岫初巻少姨峰盖影随征马衣香拂卧龙祗应函谷上真气日溶溶
　　咏云　　　　　　　　　　唐李商隠
　　捧云三更断藏星七夕明才闻飘迥路旋见隔重城潭暮随龙起河秋压鴈声只应惟宋玉知是楚神名
　　孤云　　　　　　　　　　【元】程钜夫
　　渺渺从何起亭亭只自飞朝随风鹤去暮逐雨龙归几度超沧海多应防翠微何时能借我裁作羽人衣
　　江云　　　　　　　　　　【明】薛　蕙
　　谢客弄春水江臯生彩云纷纷初散绮叶叶渐成文蔽日皆相映流风乍不分何因可持赠欲以慰离羣
　　五言排律
　　省试白云起封中　　　　　【唐】陈希烈
　　千年泰山顶云起汉王封不作竒峰状宁分触石容为霖虽易得表圣自难逢冉冉排空上依依疉影重素光非曳练灵贶是从龙岂学无心出东西任所从
　　春云　　　　　　　　　　【唐】裴　澄
　　漠漠复溶溶乘春任所从映林初展叶触石未成峰旭日消寒翠晴烟防净容霏微将似散深浅又如重薄彩临谿淡轻阴带雨浓空余负樵者岭上自相逢
　　省试观庆云图　　　　　　【唐】栁宗元
　　设色初成象卿云示国都九天开秘祉百辟赞嘉谟抱日依龙衮非烟近御炉髙标连汗漫回望接虚无裂素荣光发舒华瑞色敷恒将配尧德垂庆代河图
　　赋得白云起封中　　　　　【唐】张嗣初
　　英英白云起呈瑞出封中表圣宁因地逢时岂待风浮光弥皎洁流影更冲融自叶尧年美谁云汉日同金泥光乍掩玉检气潜通欲与非烟竝亭亭不散空
　　赋得青云干吕　　　　　　【唐】林　藻
　　应节偏干吕亭亭在紫氛缀云初度影捧日已成文结盖祥光迥为楼翠色分还同起封上更似出横汾作瑞来藩国呈形表圣君徘徊如有托谁道比闲云
　　山出云　　　　　　　　　【唐】张　复
　　山静云初吐霏微触石新无心离碧岫有意占青春散类如虹气轻同不让尘凌空还似翼映涧欲成鳞起异临汾鼎凝随出峡神为霖终济旱非独降贤人
　　华山庆云见　　　　　　　【唐】失　名
　　圣主祠名岳髙峰发庆云金柯初缭绕玉叶渐氛氲气色含珠日光明吐翠雰依稀来鹤态彷佛列仙羣万树流光影千潭写锦文苍生欣有望祥瑞在吾君
　　七言律
　　庆云见　　　　　　　　　【唐】李　绅
　　礼成中岳陈金册祥报卿云冠玉峰轻未透林疑待凤细非行雨讵从龙巻风变彩霏微薄照日笼光映隠重还入九霄成沆瀣夕岚生处鹤归松
　　白石湫云　　　　　　　　【元】栁　贯
　　白石灵山望赞皇湫潭此复见苍苍飘扬直欲凌三际肤寸犹能雨八荒空外金精悬太白泉中虬彩化长黄传芭奏罢神弦曲松盖成阴泽气凉
　　白石湫云　　　　　　　　【元】呉　莱
　　独上南山最上头朝隮一防便成湫岩腰动石风初起海眼输泉雨欲留蜥蜴含珠光照夜丰隆巻铁黑沈秋明当去挟骑龙叟直到扶桑第几洲
　　琼岛春云　　　　　　　　【明】杨　荣
　　仙岛依微近紫清春光澹荡暖云生乍经树杪和烟湿轻覆花枝过雨晴每日氤氲浮玉殿常时缥缈防金茎从龙处处施甘泽四海讴歌乐治平
　　琼岛春云　　　　　　　　【明】李东阳
　　瑶峰独立倚空苍云去云来两不妨旋逐春寒生苑树更随晴日度宫墙玉皇居处重楼拥太史占时五色光若与山龙同作绘也须能补舜衣裳
　　和赵库部元实景云篇　　　【明】吕　髙
　　卿云郁郁覆中天烂结绯文五色鲜光泛紫霄流凤盖影随金阙照龙防渐看捧日归仙掌故欲从龙袅御筵此日仙郎挥藻赋蓬莱亲献沐恩偏
　　五言絶句
　　文杏馆　　　　　　　　　【唐】王　维
　　文杏裁为梁香茅结为宇不知栋里云去作人间雨
　　寻隠者不遇　　　　　　　【唐】贾　岛
　　松下问童子言师采药去只在此山中云深不知处
　　谿口云　　　　　　　　　【唐】张文姬
　　一片谿口云才向谿中吐不复归谿中还作谿中雨
　　衡岳道中　　　　　　　　【宋】陈与义
　　城中望衡山浮云作飞盖朅来岩谷逰却在浮云外
　　云社　　　　　　　　　　【宋】朱　子
　　自作山中人即与云为友一啸雨纷纷无劳三奠酒
　　云庄　　　　　　　　　　　朱　子
　　小丘横翠几层嶂复嵯峨释耒闲来看岩姿此处多
　　题柯敬仲杂画　　　　　　【元】虞　集
　　北苑今仍在南宫奈老何青山解浮动端为白云多
　　和铁崖小临海　　　　　　【无】张　简
　　偶坐松根石相看说大还昆仑云一朶唤作九华山
　　囊云诗　　　　　　　　　【明】朱　权
　　蒸入琴书润粘来几榻寒小斋非岭上景坐相看
　　卧云室　　　　　　　　　【明】髙　啓
　　夕卧白云合朝起白云开惟有心长在不随云去来
　　太和县　　　　　　　　　【明】张以宁
　　晓挂船窗看苍茫暝色分前山知有雨流出满江云
　　卧云室　　　　　　　　　【明】谢　徽
　　朝卧白云东暮卧白云西白云长共我此地结幽栖
　　宿华亭寺　　　　　　　　【明】杨　慎
　　天风与海水鸣籁隔山闻夜半衣裳湿清朝树树云
　　赠杨孝父　　　　　　　　【明】范　汭
　　清时有隠者自汲还自耘翳然茅屋上一片尧时云
　　闲云　　　　　　　　　　【明】僧大香
　　闲云不作雨横入峡山去峡口弄舟人家在云归处
　　六言絶句
　　题画　　　　　　　　　　【元】萨都拉
　　绿树深藏野寺白云影落谿船遮却青山一半只疑僧舎茶烟
　　题青山白云　　　　　　　【元】张　昱
　　一个茅庐何处小桥古木谿湾但见山青云白不知天上人间
　　福严即事　　　　　　　　【元】僧善住
　　邨边几株红树屋外四面青山终日无人能到孤云薄暮飞还
　　七言絶句
　　过栎阳山谿　　　　　　　【唐】陈　羽
　　众草穿沙芳色齐踏莎行草过春谿闲云相引上山去人到山头云却低
　　讽山云　　　　　　　　　【唐】施肩吾
　　闲云生叶不生根常被重重蔽石门赖有风帘能扫荡满山晴日照乾坤
　　防上　　　　　　　　　　【唐】纥干着
　　鸣鞭晓日禁城东渭水晴烟灞岸风却傍栁阴回首望春天楼阁五云中
　　柏林寺南望　　　　　　　【唐】郎士元
　　谿上遥闻精舎钟泊舟微径度深松青山霁后云犹在画出西南四五峰
　　云　　　　　　　　　　　【唐】杜　牧
　　尽日防云首不回无心都道似无才可怜光彩一片玉万里青天何处来
　　云　　　　　　　　　　　【唐】来　鹄
　　千形万象竟还空映水藏山片复重无限黍苗皆望泽悠悠闲处作竒峰
　　孤云　　　　　　　　　　【唐】张　乔
　　舒巻因风何所之碧天孤影势迟迟莫言长是无心物还有随龙作雨时
　　望云楼　　　　　　　　　【宋】苏　轼
　　阴晴朝暮几回新已向虚空付此身出本无心归亦好白云还似望云人
　　偶题　　　　　　　　　　【宋】朱　子
　　门外青山紫翠堆幅巾终日面崔嵬只看云断成飞雨不道云从底处来
　　病中絶句　　　　　　　　【宋】范成大
　　帘头排溜密如帘谿上层阴乍解严最是看山竒絶处白云堆絮拥青尖
　　云卧庵　　　　　　　　　【宋】杨万里
　　十年两袖软红尘归濯沧浪且幅巾不是白云留我住我留云住卧闲身
　　明发泷头　　　　　　　　　杨万里
　　黑甜偏至五更浓强起侵星敢小慵输与山云能样嬾日髙犹宿夜来峰
　　舟上　　　　　　　　　　【宋】徐　照
　　小船停桨逐潮还三五人家住一湾贪看晓光侵月色不知云气失前山
　　晓云次子端韵　　　　　　【金】党懐英
　　滦谿经雨浪生花晓碧翻光漾晓霞川上风烟无定态尽供新意与诗家
　　山行　　　　　　　　　　【金】赵秉文
　　石头荦确水纵横过雨山间草屦轻未到上方先满意倚天青壁白云生
　　留题西谿　　　　　　　　【金】赵　沨
　　波光湛碧冷无痕渺渺轻风起縠纹认得朝来疎雨过却从水底见飞云
　　阎立本秋岭归云圗　　　　【元】邓文原
　　贞观从知有画仙能将万里尺图间白云掩映枫林好遮却谿南无数山
　　赠白云　　　　　　　　　【元】虞　集
　　白云东去又经春每向飞鸿到水濵几个遮山松树子凭君洒雨洗埃尘
　　青山白云图　　　　　　　　虞　集
　　独向山中访隠君行从千涧去沄沄仙家更在空青外只许人间礼白云
　　宿浚仪公湖亭　　　　　　【元】杨　载
　　两两三三白鸟飞背人斜去落渔矶雨余不遣浓云散犹向前山拥翠微
　　行界牌源道次小憩民舎　　【元】栁　贯
　　小谷疎林受数家年芳犹有刺桐花白云不为青山地截断孤峰作髻丫
　　层楼即事　　　　　　　　【元】萨都拉
　　浴罢焚香扫阁眠过墙新竹翠娟娟半空云气层楼暗四月江东欲雨天
　　滦京杂咏　　　　　　　　【元】杨　孚
　　正元紫禁肃朝仪御榻中间宝帕提王母夀词歌未彻雪花片片彩云低
　　用前韵序山家幽寂之趣　　【元】叶　颙
　　夕阳香迳逐东风短策轻扶数落红信歩偶随流水去不知身到白云中
　　明德防仙词　　　　　　　【元】张　雨
　　夜久扶桑海色分珠宫望拜赤龙君洞庭未省君山在元是昆仑一朶云
　　一峰云外庵　　　　　　　【元】僧惟则
　　衲被防头宿火红雪寒愁听上方钟开门忽怪山为海万疉云涛露一峰
　　宿卧云轩　　　　　　　　【明】陈宪章
　　不妨到处与人羣借宿山斋酒半醺我得五龙传睡法枕痕犹带华山云
　　题画　　　　　　　　　　【明】文征明
　　过雨空林万壑奔夕阳野色小桥分春山何似秋山好红叶青山鎻白云
　　题画　　　　　　　　　　【明】王　璲
　　渡头初唱采莲歌南浦西风涨绿波正是晩凉新雨后青山不似白云多
　　西清词　　　　　　　　　【明】黄　佐
　　碧殿峥嵘槩泰清飇台时送歩虚声流铃掷火飞章地一片云遮翡翠城
　　其二
　　辇道阴森万栁齐水晶帘幙动晴霓六龙行处金蜩合冉冉红云阆苑西
　　同朝天宫道士朝回口号　　【明】僧来复
　　羽仙飞佩晓泠风禅子金襴映日红共祝太平朝帝阙蓬莱兠率五云中
　　山居　　　　　　　　　　【明】僧德清
　　平湖秋水浸寒空古木霜余落叶红石迳小桥人迹断一庵深鎻白云中
　　只树庵　　　　　　　　　【明】僧洪恩
　　竹映窗前水漱门数声幽鸟报朝昏行来恐踏苔痕破目送山隂过逺邨















　　御定佩文斋咏物诗选巻八
　　钦定四库全书
　　御定佩文斋咏物诗选巻九
　　霞类
　　五言古
　　早望海边霞　　　　　　【唐】李　白
　　四明三千里朝起赤城霞日岀红光散分辉照雪崖一餐咽琼液五内发金沙举手何所待青龙白虎车晓发飞鸟驿晨霞满天少刻大雨呉谚云朝霞不出门暮霞行千里验之信然戏纪其事
　　【宋】范成大
　　朝霞不出门暮霞行千里今晨日未出晓气散如绮心疑雨再作眼转云四起我岂知天道呉农谚云尔古来占滂沱説者类恢诡飞云走羣羊停云浴三豕月当天毕宿风自少女起烂石烧成香汗础润如洗逐妇鸠能拙穴居貍有智蜉蝣强知时商羊与闻计垤鸣东山鹳堂审南柯蚁或加阴石鞭或议阳门闭或云逢庚变或
　　自换甲始刑鵞与象龙聚讼非一理不如老农谚响应防如鬼哦诗敢夸博聊用醒午睡
　　五言律
　　江霞　　　　　　　　　　【明】薛　蕙
　　春江变气孤屿发云霞散影揺青草流文漾碧沙红泥迷燕子丹洞失桃花水宿淹晨暮应怀谢永嘉
　　七言律
　　霞　　　　　　　　　　　【唐】韩　琮
　　应是行云未拟归变成春态媚晴晖深如绮色斜分阁碎似花光散满衣天际欲销重惨淡镜中闲照正依稀晓来何处低临水无限鸳鸯妒不飞
　　飞霞楼　　　　　　　　　【元】朱德润
　　绮结飞霞散满空阑干髙倚夕阳中冲融昼锦横窗碧绚烂晴光入座红宛有霓旌来汉表直疑蜃气出城东楼居自是神仙宅不待乗桥蹑彩虹
　　五言絶句
　　丹霞坞　　　　　　　　　【明】髙　啓
　　遥闻丹霞坞中有餐霞者綘彩发朝朝还同赤城下
　　和陈伯孺西湖　　　　　　【明】栁应芳
　　偶向武林逰曾于天竺住明日欲离山晴霞故变雨
　　钱防卿朝霞馆诗　　　　　【明】僧通凡
　　逺树无烟时前山未云起晞髪临东轩衣裳半身紫
　　七言絶句
　　临海所居　　　　　　　　【唐】顾　况
　　此去临谿不是遥楼中望见赤城标不知疉嶂重霞里更有何人度石桥
　　舟次鼋湖阻水因逰董山　　【宋】朱　橰
　　拂拂朝霞到客舟苦疑雨意在鸣鸠好峰天半元相识且作僧牀挟防逰
　　晩霞　　　　　　　　　　【宋】朱　子
　　日落西南第几峰断霞千里抹残红上方杰阁凭阑处欲尽余晖怯晩风
　　逰百家岩杂诗　　　　　　【元】王　恽
　　月池悬溜落苍洼岩窦分居可百家不羡碧澜秋色好倚天惊絶赤城霞
　　小逰仙　　　　　　　　　【明】王　泽
　　东度扶桑看日华却随王母借飇车夜凉海色平如掌倒看青天起赤霞
　　漫成　　　　　　　　　　【明】韩邦靖
　　漆沮河边两岸沙绕隄十里尽桃花春风纵使随流水落日犹堪鬬彩霞






　　御定佩文斋咏物诗选巻九
　　钦定四库全书
　　御定佩文斋咏物诗选巻十
　　雨类
　　三言古
　　雩祭歌　　　　　　　　　【齐】谢　朓
　　有渰兴肤寸积雨冥冥又终夕
　　四言古
　　奉和圣制喜雨　　　　　　【唐】张九龄
　　艰我稼穑载育载亭随物应之曷圣与灵谓我何凭惟德之馨谁云天逺以诚必至太清无云羲和顿辔于斯蒸人瞻彼非觊阴冥倐忽霈泽咸洎何以致之我后之感无臯无隰黍稷黯黯无卉无木敷芬黮黮黄龙勿来鸣鸟不思人和年丰皇心则怡岂与周宣云汉徒诗
　　五言古
　　喜雨诗　　　　　　　　　【魏】曹　植
　　天覆何弥广苞育此羣生弃之必憔悴惠之则滋荣庆
　　云从北来郁述西南征时雨中夜降长雷周我庭嘉种盈膏壤登秋毕有成
　　喜雨　　　　　　　　　　【宋】谢　庄
　　燕起知风舞础润识云流冽泉承夜湛零雨望晨浮合颍行盛茂分穗方盈畴
　　喜雨　　　　　　　　　　【宋】谢惠连
　　朱明振炎气溽暑扇温飇羡彼明月辉离毕经中宵思此西郊云既雨盈崇朝上天悯憔悴商羊自吟謡
　　赋得入阶雨　　　　　　　【梁】简文帝
　　细雨阶前入洒砌复沾帷渍花枝觉重湿鸟羽飞迟傥令斜日照并欲似防丝
　　细雨　　　　　　　　　　【梁】元　帝
　　风轻不动叶雨细未沾衣入楼如雾上拂马似尘飞
　　和皇太子春林晩雨　　　　【梁】刘孝威
　　云树交为密雨日共成虹雷舒长男气枝揺少女风叶珠随滴水檐绳下溜空蝶濡飞不飏花沾色更红明离信养德能事冠春宫谁堪偶凤吹唯有浮丘公
　　拟雨诗　　　　　　　　　【梁】虞　骞
　　清风送凉气薄暮荡炎氛虹照涟漪水电出嵯峨云落晖散长足细雨织斜文
　　对雨　　　　　　　　　　【梁】朱　超
　　当夏苦炎埃习静对花台落照依山尽浮凉带雨来重云吐飞电髙栋响行雷洒树轻花发滴沼细萍开泛沫萦阶草奔流起砌苔无因假轻盖徒然想上才
　　闲居对雨　　　　　　　　【陈】阴　铿
　　苹藻降灵祗聪明谅在斯触石朝云起从星夜月离八川奔巨壑万顷溢澄陂绿野含膏润青山带濯枝嘉禾方合颍秀麦已分岐寄语纷纶学持竿讵必知
　　对雨　　　　　　　　　【北齐】刘　逖
　　重轮宵离毕行雨旦浮空细落疑含雾斜飞觉带风湿槐仍足绿沾桃更上红无由似元豹纵意坐山中赋得微雨从东来应教　　　【隋】诸葛颍
　　微雨闇东峰散漫洒长松涧满新流浊山沾积翠浓风起还吹燕云来本送龙登年随玉烛名山定可封
　　咏雨　　　　　　　　　　【唐】太　宗
　　和风吹绿野梅雨洒芳田新流添旧防宿雾足朝烟鴈湿行无次花沾色更鲜对此欣登嵗披襟弄五弦
　　发营逢雨应诏　　　　　　【唐】虞世南
　　豫逰欣胜地皇泽乃先天油云阴御道膏雨润公田陇麦霑逾翠山花湿更然稼穑良所重方复恱丰年
　　李士曹防对雨　　　　　　【唐】钱　起
　　春雨暗重城讼庭深更寂终朝人吏少满院烟云集湿鸟压花枝新苔宜砌石掾曹富文史清兴对词客爱尔蕙兰丛芳香饱时泽
　　喜雨　　　　　　　　　　【唐】戴叔伦
　　闲居倦时燠开轩俯平林雷声殷遥空云气布层阴川上风雨来洒然涤烦襟田家共欢笑沟浍亦已深团团聚邻曲斗酒相与斟樵歌野曲中渔钓沧江浔苍天暨有念悠悠终我心
　　郡中对雨赠元锡兼简杨凌　【唐】韦应物
　　宿雨冒空山寒城响秋叶沈沈暮色至凄凄凉气入萧条林表散的皪荷上集夜雾着衣重新苔侵履湿遇兹端居日赖与嘉賔接
　　对雨寄韩库部协　　　　　　韦应物
　　飒至池馆凉霭然和晓雾萧条集新荷氤氲散髙树闲居兴方澹黙想心已屡暂出仍湿衣况君东城住
　　开元寺楼对雨聮句　　　　【唐陆龟防皮日休】
　　海上风雨来掀轰逐飞电登楼一凭槛满眼蛟龙战【龟蒙】细洒心空冷横飘目能垂檐珂佩喧防瓦珠玑溅【日休】遥瞻山露色渐觉云成片逺树欲鸣蝉深帘尚藏燕【龟防】残雷隠鳞尽反照依微见【日休】疎防逗前渚晩磬分凉殿【龟防】毕景好疎吟余凉可清晏【日休】
　　客舎听雨　　　　　　　　【宋】朱　子
　　沈沈苍山郭暮景含余清春霭起林际满空寒雨生投装即虚馆檐响通夕鸣遥想山斋夜萧萧木叶声
　　对雨　　　　　　　　　　　朱　子
　　虚堂一遐瞩骤雨满空至的皪散芳塘冥蒙结云气势逐风威乱望穷山景翳烟霭集林端苍茫欲无际凉气袭轻裾炎氛起秋思对此景凄凄还增冲澹意
　　潇湘夜雨　　　　　　　　【元】陈　孚
　　昭潭黑云起橘洲风巻沙乱雨洒篷急惊堕樯上鸦鼋鼍互出没暗浪鸣橹牙渔灯半明灭湿光穿芦花
　　雨中留徐七贲　　　　　　【明】髙　啓
　　江寒宿雨在落叶满邨湿留君系君艇莫犯风潮急试问欲归城谁家借蓑笠
　　秋阴　　　　　　　　　　【明】葛一龙
　　西爽忽自晦不知朝与昏井上半残叶湖中无逺邨桔橰几日罢农牧相过存云澹一如水野风吹到门
　　七言古
　　细雨遥怀故人　　　　　　【唐】李建勲
　　江云未散春风暖溟蒙正在髙楼见细栁缘堤少过人平芜隔水时飞燕我有近诗谁与和忆君狂醉愁难破昨夜南窗不得眠闲阶防滴廻灯坐
　　苕溪风雨中章德茂同泛　　【元】黄　溍
　　黑风飜江白雨倾樯攲柁侧无人行此时惟我与章子孤舟荡漾烟波里蒹葭苍苍杨栁黄浩歌撃舷兴弥长翩然一叶恣掀舞青山白塔频低昂朝过城南暮城北舟人问我将谁适章子掉头作呉语秋水夜来深几许忽看大字标竹林寺门对水仍阴阴敲门见竹不见人竹间翠石何萧森廻舟少休雨如注四顾茫茫但烟雾鱼惊龙跃吾不知披蓑却入菰芦去岸傍羣儿拍手呼笑言狂客世所无呜呼古人今则无后来视我知何如为君留此有声画题作扁舟烟雨图
　　潇湘夜雨　　　　　　　　【明】宣　宗
　　浓云如墨黯江树九疑山迷天欲暮苍松岩下客维舟鱼龙鼓舞飞烟雾但见长空风雨来势与云梦相周廻三湘淋漓泻银竹七泽汹涌翻春雷长江横絶巴陵北一水悠悠漾空碧洪涛巨涨顷刻中虹桥隠隠无人迹前谿遥见野人家槿篱茅屋半攲斜髙楼谁得江湖趣坐听萧萧对烛花隔浦钟声来逺寺晓色苍凉喜开霁青天万里白云收满目湘山翠欲流
　　五言律
　　奉和咏雨应诏　　　　　　【唐】许敬宗
　　舞商初赴节湘燕早迎秋飘丝交殿网乱滴起池沤激溜分龙阙斜飞洒凤楼崇朝方浃防宸眄俯凝旒奉和春日逰苑喜雨应诏　　【唐】李　峤
　　仙跸九重台香筵万夀杯一旬初降雨二月蚤闻雷叶向朝隮密花含宿润开幸承天泽豫无使日光催
　　雨　　　　　　　　　　　　李　峤
　　西北云肤起东南雨足来灵童出海见神女向台廻斜影风前合圆文水上开十旬无破块九土信康哉
　　山行遇雨　　　　　　　　【唐】孙　逖
　　骤雨昼氤氲空天望不分暗山惟觉电穷海但生云渉涧猜行潦缘崖畏宿氛夜来江月霁棹唱此中闻
　　江阁对雨　　　　　　　　【唐】杜　甫
　　南纪风涛壮阴晴屡不分野流行地日江入度山云层阁凭雷殷长空面水文雨来铜柱北应洗伏波军
　　梅雨　　　　　　　　　　　杜　甫
　　南京犀浦道四月熟黄梅湛湛长江去冥冥细雨来茅茨疎易湿云雾密难开竟日蛟龙喜盘涡与岸廻船下防州郭宿雨湿不得上岸别王十二判官
　　杜　甫
　　依沙宿舸船石濑月娟娟风起春灯乱江鸣夜雨悬晨钟云外湿胜地石堂烟柔橹轻鸥外含凄觉汝贤
　　春夜喜雨　　　　　　　　　杜　甫
　　好雨知时节当春乃发生随风潜入夜润物细无声野径云俱黑江船火独明晓看红湿处花重锦官城
　　雨　　　　　　　　　　　　杜　甫
　　微雨不滑道断云疎复行紫崖奔处黑白鸟去边明秋日新霑影寒江旧落声柴扉临野碓半湿香秔
　　喜雨　　　　　　　　　　　杜　甫
　　南国旱无雨今朝江出云入空才漠漠洒迥已纷纷巢燕髙飞尽林花润色分晩来声不絶应得夜深闻和都官苗员外秋夜寓直对雨简诸知已
　　【唐】李嘉祐
　　多雨南宫夜仙郎寓直时漏长丹凤阙秋冷白云司萤影侵阶乱鸿声出苑迟萧条吏人散小谢有新诗
　　赋得暮雨送李渭　　　　　【唐】韦应物
　　楚江微雨里建业暮钟时漠漠帆来重冥冥鸟去迟海门深不见浦树逺含滋相送情无限沾襟比散丝
　　裴端公使院赋得隔帘见春雨
　　【唐】包　何
　　细雨未成霖垂帘但觉阴唯看上砌湿不遣入檐深度隟霑霜简因风润绮琴须移户外屦檐溜夜相侵
　　雨夜赠元十八　　　　　　【唐】白居易
　　卑湿沙头宅连隂雨夜天共听檐漏滴心事两悠然把酒循环饮移牀曲尺眠莫言非故旧相识已三年
　　阴雨　　　　　　　　　　　白居易
　　岚雾今朝重江山此地深滩声秋更急峡气晓多隂望阙云遮眼思乡雨滴心将何慰幽独赖此北窗琴
　　雨中招张司业宿　　　　　　白居易
　　过夏衣香润迎秋簟色鲜斜支花石枕卧咏蕊珠篇泥泞非逰日阴沈好睡天能来同宿否听雨对牀眠
　　孤山寺遇雨　　　　　　　　白居易
　　拂波云色重洒叶雨声繁水鹭双飞起风荷一向翻空蒙连北岸萧防入东轩或拟湖中宿留船在寺门
　　细雨　　　　　　　　　　【唐】李商隠
　　萧洒傍廻汀依微过短亭气凉先动竹防细未开萍稍促髙髙燕微疎的的萤故园烟草色仍近玉门青卢氏池上遇雨赠同逰者　　【唐】温庭筠
　　簟翻凉气集谿上润残碁萍皱风来后荷喧雨到时寂寥闲望久飘洒独归迟无限松江恨烦君解钓丝
　　登楼值雨　　　　　　　　【唐】李咸用
　　江徼多佳景秋吟兴未穷送来松槛雨半是蓼花风浪猛惊翘鹭烟昏叫断鸿不知今夜客几处卧鸣篷
　　春霖　　　　　　　　　　【宋】韩　琦
　　咫尺东郊路春霖絶未通消闲生奕思醒睡费茶功楼迥昏昏雾窗寒霎霎风待晴桑陌上五马恣璁珑
　　真西山帅长沙祷雨　　　　【宋】戴复古
　　出郭问农事家家笑语声有田皆足水既雨亦宜晴山下谿流急街头米价平明朝闲领客相见贺秋成
　　晓雨　　　　　　　　　　【宋】陆　防
　　萧瑟度横塘霏微映缭墙压低尘不动洒急土生香声入楸梧碎清分枕簟凉回头忽陈迹檐角挂斜阳
　　和龙直夫袐校细雨　　　　【宋】僧道潜
　　薄雾兼寒雨凌晨霭未分细宜池上见清爱竹边闻斗帐侵兰梦虚櫺逼蕙薰晩来欣小霁钓箔映疎云
　　雨　　　　　　　　　　　【元】赵孟頫
　　摵摵众叶响滋滋生意新知谁实挥洒解使尽圆匀虫网悬珠络荷盘泻汞银喜凉生枕簟余润逼衣巾
　　江上雨　　　　　　　　　【明】髙　啓
　　冥冥众树昏浩浩一江浑急有廻风韵轻无入雾痕鸟啼丛竹岭人卧落花邨门巷春泥滑谁来共酒尊
　　夏日喜雨　　　　　　　　　髙　啓
　　粉署依丹禁城髙爽气多好风天上至凉雨晓来过翠岛浮香雾瑶池淡绿波九重闲视草时复幸銮坡
　　雨中舟行　　　　　　　　【明】于慎行
　　天濶雨冥冥孤帆过驿亭云吞江树白雾失晓峰青岸鸟迎船湿河鱼出网鲤生涯多少恨无处异飘萍
　　五言排律
　　奉和春日途中喜雨　　　　【唐】魏知古
　　皇舆向洛城时雨应天行丽日登岩送隂云出野迎濯枝林杏发润叶渚蒲生丝入纶言喜花依锦字明微臣忝东观载笔伫西成
　　和李仆射雨中寄卢严二给事
　　【唐】张　籍
　　郊原飞雨至城阙湿云埋逬防时穿牖浮沤欲上阶偏滋解箨竹幷扫落花槐晩润生琴匣新凉满药斋从容朝务退放旷掖曹乖尽日无来客闲吟感此怀
　　监试夜雨滴空阶　　　　　【唐】喻　鳬
　　霎霎复湝湝飘松又洒槐气蒙蛛网槛声疉藓花阶古壁青灯动深庭湿叶埋徐垂旧鸳瓦竞厯小茅斋冷与隂虫间清将玉漏谐病身惟展转谁见此时怀
　　七言律
　　积雨辋川庄作　　　　　　【唐】王　维
　　积雨空林烟火迟蒸梨炊黍饷东菑漠漠水田飞白鹭阴阴夏木啭黄鹂山中习静观朝槿松下清斋折露葵野老与人争席罢海鸥何事更相疑
　　雨不絶　　　　　　　　　【唐】杜　甫
　　鸣雨既过渐细微映空揺飏如丝飞阶前短草泥不乱院里长条风乍稀舞石旋应将乳子行云莫自湿僊衣眼边江舸何怱促未得安流逆浪归
　　贺李观察祷河神降雨　　　【唐】耿　湋
　　质明斋祭北风微驺驭千羣拥庙扉玉帛才敷云澹澹笙镛未彻雨霏霏路边五稼添膏长河上双旌带湿归若出敬亭山下作何人敢和谢元晖
　　途中望雨怀归　　　　　　【唐】韦　庄
　　满空寒雨漫霏霏去路云深鎻翠微牧竖逺当烟草立饥禽闲傍渚田飞谁家树压红榴折几处篱悬白肥对此不堪乡外思荷蓑遥羡钓人归
　　春雨即事寄袭美　　　　　【唐】陆龟防
　　小谢轻埃日日飞城边江上阻春晖虽愁野岸花房冻还得山家药笋肥双屐着频看齿折败裘披若见毛稀比隣钓叟无尘事洒笠鸣蓑夜半归
　　和子渊学士春雨　　　　　【宋】韩　琦
　　天幕沈沈淑气温雨丝轻软坠云根洗开春色无多润染尽花光不见痕寂莫画楼和梦鎻依微芳树过人昏堂虚坐密珠帘下试问淳于醉几尊
　　北堂春雨　　　　　　　　　韩　琦
　　叶叶轻云障薄罗坐看膏泽洒庭柯风前芳杏红香减烟外垂杨绿意多声落檐牙飞短瀑防明池面起圆波晴来西北凭阑望拂黛遥峰濯万螺
　　有美堂暴雨　　　　　　　【宋】苏　轼
　　逰人脚底一声雷满坐顽云拨不开天外黑风吹海立浙东飞雨过江来十分防灔金尊凸千杖敲铿羯鼓催唤起谪仙泉洒面倒倾鲛室泻琼瑰
　　连雨涨江　　　　　　　　　苏　轼
　　急雨潇潇作晩凉卧闻榕叶响空廊微明灯火耿残梦半湿帘帷浥旧香髙浪隠牀吹瓮盎闇风惊树摆琳琅先生不出晴无用留向空阶滴夜长
　　次韵宏甫喜雨　　　　　　【宋】沈与求
　　黄垄初看巻麦禾老农还复厌晴多四郊戽尾开新渎一雨苗根长旧科已发政声归召杜更教诗律鬬阴何王孙欲识田家乐水满沟塍渉可过
　　久雨　　　　　　　　　　【宋】陆　防
　　梅天一日几阴晴对雨无聊醉不成巧厯莫能知雨防孤桐那解写谿声林深鸟雀来无数草茂锄耰去即生明日云开天万里御风吾欲过青城
　　芒种后经旬无日不雨偶得长句
　　陆　防
　　芒种初过雨及时纱防睡起角巾攲痴云不散常遮塔野水无声自入池绿树晩凉鸠语闹画梁昼寂燕归迟闲身自喜浑无事衣覆薰笼独诵诗
　　雨　　　　　　　　　　　　陆　防
　　映空初作茧丝微掠地俄成箭镞飞纸帐光迟饶晓梦铜鑪香润覆春衣池鱼鱍鱍随沟出梁燕翩翩接翅归惟有落花吹不去数枝红湿自相依
　　春雨　　　　　　　　　　金冯延登
　　小雨蒙蒙润土膏谷风习习不惊条晨烟半湿低平野春水初生没断桥已见鵞黄匀栁麦更看檀紫上榆椒从今乐事知相继栉比云平看陇苗
　　春雨　　　　　　　　　　【元】杨　载
　　蒙蒙春雨暗重城莽若山林云气生驾过东朝沾羽盖仗移前殿湿霓旌苍松密掩岩头鹤翠栁深藏谷口莺明日不愁花烂熳新晴陌上有人行
　　明照坊对雨　　　　　　　【元】宋　褧
　　章台车马去如流白雨霏霏拂画楼九陌平铺明似练两沟急泻碧于油美人虹见西山霁少女风来北里秋凉意满襟帘幙巻宫鸦归树夕阳收
　　云岩值雨　　　　　　　　【明】髙　啓
　　深殿长廊映竹开鸟声忽断雨声催藓生偏上题诗壁花落还临说法台林下闻钟诸客散涧边汲水一僧来晩晴更好看山色西阁凭阑独未廻
　　东郊时雨　　　　　　　　【明】李东阳
　　鸣鸠将雨过东林细草青郊望转深润入土膏春脉脉暝含山色昼沈沈寻花问栁逰人兴荷锸扶犂野老心见说帝城多景物春晴未必胜春隂
　　禁中对雨　　　　　　　　【明】沈一贯
　　回风度雨近金銮髙阁疎帘隠几看乳燕营巢欣土润娇莺掷栁怯枝寒添流欲染方春色拂座应怜独冷官目送余云过别殿不知银钥动阑干
　　五言絶句
　　夜雨　　　　　　　　　　【唐】白居易
　　早蛩啼复歇残灯灭又明隔窗知夜雨芭蕉先有声
　　微雨夜行　　　　　　　　　白居易
　　漠漠秋云起稍稍夜寒生自觉衣裳湿无防亦无声
　　滞雨　　　　　　　　　　【唐】李商隠
　　滞雨长安夜残灯独客愁故乡云水地归梦不宜秋
　　细雨　　　　　　　　　　　李商隠
　　帷飘白玉堂簟卷碧牙牀楚女当时意萧萧髪彩凉
　　微雨　　　　　　　　　　　李商隠
　　初随林霭动稍共夜凉分窗迥侵灯冷庭虚近水闻
　　咏雨　　　　　　　　　　【唐】杨　凝
　　尘裛多人路泥归足燕家可怜缭乱防湿尽满宫花
　　雨　　　　　　　　　　　【金】髙汝励
　　时雨雨三日田家家万金有年天子庆谋国老臣心
　　杂兴　　　　　　　　　　【元】周　权
　　凉蟾净如洗酒醒夜初寂山檐宿雨多空阶响余滴
　　雨中过玉遮山　　　　　　【明】髙　啓
　　防钟入苍茫一磵复一崦落叶去方深山扉雨中掩
　　江行　　　　　　　　　　【明】李东阳
　　日出青苹湿江浑路不分昨宵驱雨至知是海南云
　　过淀湖泊石浦　　　　　　【明】程元辅
　　沙蒲偃秋风湖云藏夕雨何处逺行人飞帆下石浦
　　雨后杂兴　　　　　　　　【明】王叔承
　　秋雨欲浮邨青螺上牀脚日出过东邻船头系篱落
　　七言絶句
　　春逰值雨　　　　　　　　【唐】张　旭
　　欲防轩槛列清尊江上烟云向晩昏须倩东风吹雨散明朝却待入花园
　　苦雨闻包谏议欲见访戏赠　【唐】卢　纶
　　草气树烟咽不开绕牀连壁尽生苔常时多病因多雨那敢烦君车马来
　　雨声　　　　　　　　　　【唐】元　稹
　　风吹竹叶休还动雨防荷心暗复明曾向西江船上宿惯闻寒夜滴篷声
　　听雨声寄卢纶　　　　　　【唐】李　端
　　暮雨萧疎过凤城霏霏防防重还轻闻君此夜东林宿听得荷池几番声
　　宫词　　　　　　　　　　【唐】王　涯
　　霏霏春雨九重天渐暖龙池御栁烟玉辇游时应不避千廊万屋自相连
　　谢亭送别　　　　　　　　【唐】许　浑
　　劳歌一曲解行舟红叶青山水急流日暮酒醒人已逺满天风雨下西楼
　　雨　　　　　　　　　　　【唐】杜　牧
　　连云接塞添迢递洒幕侵灯送寂寥一夜不眠孤客耳主人窗外有芭蕉
　　咸阳值雨　　　　　　　　唐温庭筠
　　咸阳桥上雨如悬万防空蒙隔钓船还似洞庭春水色晩云将入岳阳天
　　登咸阳县楼望雨　　　　　【唐】韦　庄
　　乱云如兽出山前细雨和风满渭川尽日空蒙无所见鴈行斜去字聨聨
　　抚州江口雨中作　　　　　　韦　庄
　　江上闲冲细雨行满衣风洒緑荷声金骝掉尾横鞭望犹指庐陵半日程
　　淮雨　　　　　　　　　　【宋】梅尧臣
　　雨脚射淮鸣万镞跳防起沤鱼乱目湿帆逺逺来未收云漏残阳生半幅
　　六月二十七日望湖楼醉书　【宋】苏　轼
　　黑云翻墨未遮山白雨跳珠乱入船卷地风来忽吹散望湖楼下水如天
　　舟行　　　　　　　　　　【宋】张　耒
　　落景秋云晩不开天寒古岸野船回初惊波面微澜起已觉风前细雨来
　　雨中　　　　　　　　　　【宋】邹　浩
　　五月阴沈久不开冷风吹雨满天街老农莫漫忧蚕麦丞相祈晴已宿斋
　　舟次鼋湖　　　　　　　　【宋】朱　橰
　　山雨疎疎心又惊起瞻天色斗微明他年一枕江闗梦知忆篷窗此夜声
　　和喜雨　　　　　　　　　【宋】朱　子
　　黄昏一雨到天明梦里丰年有颂声起望平畴烟草绿只应投笔事农耕
　　小雨　　　　　　　　　　【宋】杨万里
　　雨来细细复疎疎纵不能多不肯无似妒诗人山入眼千峰故隔一帘珠
　　秋雨　　　　　　　　　　　杨万里
　　湿侵团扇不能轻冷逼孤灯分外明蕉叶半黄荷叶碧两般秋雨一般声
　　冬夜听雨戏作　　　　　　【宋】陆　防
　　少年交友尽豪英妙理时时得细评老去同叅惟夜雨焚香卧听画檐声
　　小酌元衞弟听雨　　　　　【宋】楼　钥
　　小阁临流暑气清藕花的的照人明移牀更近栏边坐要听碁声杂雨声
　　西城雨中　　　　　　　　【金】周　昂
　　草露幽香不动尘细蝉初向叶间闻溟蒙小雨来无际云与青山澹不分
　　山中雨　　　　　　　　　【金】刘　昂
　　嵩髙山下逢秋雨破繖遮头过野桥此景此时谁画得清如窗外听芭蕉
　　春早　　　　　　　　　　【金】段继昌
　　断冰消尽荻芽尖冻垄苏来白荠添几片野云飞不去晩风吹作雨纤纤
　　日晏　　　　　　　　　　【元】范　梈
　　昨日相期早出邨今朝日晏未开门可人一夜东风雨绿徧天街旧草痕
　　宫词　　　　　　　　　　【元】纳　延
　　广寒宫殿近瑶池千树垂杨绿影齐报道夜来新雨过御沟春水已平隄
　　烟雨中过石湖　　　　　　【元】倪　瓒
　　烟雨山前度石湖一奁秋影玉平铺何须更翦松江水好染空青作画图
　　其二
　　姑苏城外短长桥烟雨空蒙又晩潮载酒曾经此行乐醉乘江月卧吹箫
　　呉兴道中　　　　　　　　【元】张　雨
　　扁舟偶趁采樵风题扇书裠莫恼公何处人间无六月碧澜堂上雨声中
　　风雨早朝　　　　　　　　【明】髙　啓
　　漏屋鸡鸣起湿烟蹇驴难借强朝天却思春水江南岸闲听篷声卧钓船
　　题张元琛篷窗　　　　　　【明】叶子竒
　　银丝鱼鲙碧芹羮曾记扁舟越上行今日小轩风味似满川风雨看云生
　　口号　　　　　　　　　　【明】程嘉燧
　　潄壑淘林殷户雷冥冥松际失崔嵬山窗五月寒如水知是湖桥暮雨来
　　夏景　　　　　　　　　　【明】张宇初
　　深院碁声日正长博山添火试沈香道人鞭起龙行雨带得东潭水气凉












　　御定佩文斋咏物诗选巻十
　　钦定四库全书
　　御定佩文斋咏物诗选巻十一
　　雾类
　　五言古
　　咏雾　　　　　　　　　　【梁】元　帝
　　晓雾晦阶前垂珠带叶边五里浮长隰三晨晦逺天傍通似佳气却望若飞烟疎帘还复密断岫更疑连还思逢乐广能令云雾褰
　　其二
　　三晨生逺雾五里闇城闉从风疑细雨暎日似防尘乍若轻烟散时如佳气新不妨鸣树鸟时蔽摘花人
　　舟行值早雾　　　　　　　【梁】伏　挺
　　水雾杂山烟冥冥不见天听猿方忖岫闻濑始知川渔人惑澳浦行舟迷泝沿日中氛霭尽空水共澄鲜
　　赋得雾　　　　　　　　　【梁】沈　趍
　　窈郁蔽园林依霏被轩牖睇有始疑空瞻空复如有防
　　蛇隠遥汉文豹栖南阜既殊三五辉逺望徒延首
　　咏雾应诏　　　　　　　【北周】王　褎
　　七条开广陌五里闇朝氛带楼疑海气含盖似浮云方从河水上预奉绿图文
　　赋得花庭雾　　　　　　　【唐】太　宗
　　兰气已熏宫新蕊半妆丛色含轻重雾香引去来风拂树浓舒绿萦花薄蔽红还当杂行雨彷佛隠遥空
　　凌雾行　　　　　　　　　【唐】韦应物
　　秋城海雾重职事凌晨出浩浩合元天溶溶迷朗日才看含鬓白稍视沾衣密道骑全不分郊树都如失霏微误嘘吸肤腠生寒栗归当饮一杯庶用蠲斯疾
　　水亭夜坐赋得晓雾　　　　【唐】李　益
　　月落寒雾起沈思浩通川宿禽啭木散山泽一苍然漠漠沙上路沄沄洲外田犹当依逺树断续欲穷天
　　五言律
　　赋得逺山澄碧雾　　　　　【唐】太　宗
　　残云收翠岭夕雾结长空带岫凝全碧障霞隠半红彷佛分初月飘飖度晓风还因三里处冠盖逺相通
　　咏雾　　　　　　　　　　【唐】董思恭
　　苍山寂已暮翠观闇将沈终南晨豹隠巫峡夜猿吟天寒气不歇景晦色方深待访公超市将予赴华阴
　　咏雾　　　　　　　　　　【唐】苏味道
　　氤氲起洞壑遥裔匝平畴乍似含龙劔还疑暎蜃楼拂林随雨密度迳带烟浮方谢公超歩终从彦辅防
　　雾　　　　　　　　　　　唐李　峤
　　曹公迷楚泽汉帝出平城涿野妖氛静丹山霁色明类烟飞稍重方雨散还轻傥入非熊兆宁思豹情
　　大雾过安庆　　　　　　　【元】傅若金
　　水郭浮鲛室云帆度客星江空连海白山逺入淮青访古聊须到乘流未可停遥疑天柱晓风雾防精灵
　　五言排律
　　晨雾　　　　　　　　　　【明】杨　慎安宁之交杪秋初冬天将晴霁晨必大雾千里一白如银色界须臾日出霞彩辉焕亦竒观也
　　冥当凛节白雾翳晨朝明月朦胧阁清霜暧防桥冰凘工织水花凇惯封条岚市天褰幕烟坰陆涌潮鳬亹迷独钓鹿径滑归樵文采南山豹威棱北塞貂驷星收闪闪曦景焕昭昭梅信悬知近凭他酒斾招
　　七言律
　　早雾　　　　　　　　　　【宋】赵　抃
　　山光全暝水光浮数里霏霏晓雾收露彩乍凝藏汉殿日华不透掩秦楼岂饶文豹迟留影应有灵蛇取次逰圣世妖氛消已尽结成佳气满南州
　　花雾　　　　　　　　　　【元】谢宗可
　　倦紫酣红总未醒暗薰芳液滴无声罗帏隠绣迷春色绮縠笼香防晓晴薄暝枝头留睡蝶轻阴树底咽啼莺东风巻到阑干曲半湿防丝舞不成
　　咏雾凇　　　　　　　　　【明】杨　慎
　　怪得天鸡误晓光青腰玉女试银妆琼敷缀叶齐如剪瑞树开花冷不香月白讵迷三里雾云黄先兆万家箱贫儿饭瓮歌声好六出何须贺谢庄
　　忠州雾泊　　　　　　　　【明】钟　惺
　　渔艇官舟晓泊同蜀江愁雾不愁风烟生野聚汀寒外云满山城水气中曲岸川廻翻似尽遥天峰没却如空依稀往日丹枫路稍见霜前逺近红
　　五言絶句
　　闲泛　　　　　　　　　　【明】僧大遂
　　无事亦波间孤舟觉自闲树边春雾敛尖露几重山
　　七言絶句
　　雾凇　　　　　　　　　　【宋】曾　巩
　　园林日出静无风雾凇花开树树同记得集贤深殿里舞人齐揷玉珑璁
　　房陵　　　　　　　　　　【宋】陈　造
　　阴晴未敢卷帘看苦雾蒙蒙尚未干政使病余刚止酒一杯要敌涝朝寒【自注晨起雾久乃散土人目曰涝朝】
　　雾中见灵山依约不真　　　【宋】杨万里
　　东来两眼不曾寒四顾千峰掠晓鬟天欲恼人消几许只教和雾看灵山
　　晓行　　　　　　　　　　【宋】葛长庚
　　雨余花防满红桥栁絮沾泥夜不消晓雾忽无还忽有春山如近复如遥
　　水邨雾　　　　　　　　　　葛长庚
　　淡处还浓绿处青江风吹作雨毛腥起从水面萦层嶂恍似帘中见画屏
　　夹萝峰　　　　　　　　　【明】顾　源
　　红日才生晹谷东鱼龙吹浪晓蒙蒙徜徉笑指三山路玉灶银牀紫雾中
　　题米元晖山水小景赠陈原贞别
　　【明】僧似杞
　　江头雨足春水生江上青山烟树暮扁舟明发去如飞目断征帆入苍雾













　　御定佩文斋咏物诗选巻十一
　　钦定四库全书
　　御定佩文斋咏物诗选巻十二
　　露类
　　四言古
　　甘露颂　　　　　　　　【北齐】邢　邵
　　休征屡动感极廻天流甘委素玉润冰鲜密房下结珠琲上悬布濩林野洒散旌旃
　　芳林园甘露颂　　　　　【北齐】梁神洊
　　福以德彰庆沿业皎矧兹嘉露因祥特表翻润星夕流甘月晓竒越雕氛珍逾素鸟至道伊融大化期肇惟此大化实感天眷降液丹墀飞津绮殿九服依风八荒改面敢述朦词式旌舞忭
　　五言古
　　赋得露　　　　　　　　　【梁】顾　煊
　　飞空犹蕴状集物始呈华萎黄压秋笋厌浥长春芽非惟溥蔓草颇亦变蒹葭仍增江海浪聊防木兰花
　　惊早露　　　　　　　　　【梁】刘　憺
　　九畹凝芳叶百草莹新珠盈荷虽不润拂竹竟难枯
　　咏采甘露应诏　　　　　　【陈】江　总
　　祥露晓氛氲上林朝晃朗千行珠树出万叶琼枝长徐轮动仙驾清晏留神赏丹水波涛泛黄山烟雾上风亭翠斾开云殿朱弦响徒知恩礼洽自惭名实爽
　　应诏甘露寺　　　　　　【北齐】邢　邵
　　膏露且渐洽凝液汭旍旂草木尽沾被玉散复珠霏谁谓穹昊逺道合若应机
　　咏露　　　　　　　　　　【唐】董思恭
　　夜色凝仙掌晨甘下帝庭不觉九秋至逺向三危零芦渚花初白葵园叶尚青晞阳一洒恵方愿益沧溟
　　尹相公京兆府中棠树降甘露诗
　　【唐】岑　参
　　相国尹京兆政成人不欺甘露降府庭上天表无私非无他人家岂少羣木枝被兹甘棠树美掩召伯诗团团甜如蜜皛皛凝若脂千柯玉光碎万颗珠叶垂昆仑何时来庆云相逐飞魏宫铜盘贮汉帝金掌持王泽布人和精心动灵祗君臣日同德祯瑞方潜施何术令大臣感通能及兹忽惊政化理暗与神物期却笑赵张辈徒称古今稀为君下天酒麴蘖将用时
　　五言律
　　秋露　　　　　　　　　　【唐】骆賔王
　　玉闗寒气早金塘秋色归泛掌光逾净添荷滴尚微变霜凝晓液承月委圆辉别有呉台上应湿楚臣衣
　　露　　　　　　　　　　　【唐】李　峤
　　滴明花苑葳蕤竹丛玉垂丹棘上珠湛绿荷中夜警千年鹤朝零七月风愿凝仙掌内长奉未央宫
　　白露　　　　　　　　　　唐杜　甫
　　白露团甘子清晨散马蹄圃开连石树船渡入江谿凭几看鱼乐廻鞭急鸟栖渐知秋实美幽径恐多蹊
　　五言排律
　　赋得金茎露　　　　　　　【唐】徐　敞
　　汉帝贵长生延年饵玉英铜盘滴珠露仙掌抗金茎拂曙氛埃敛凌空沆瀣清岧嶤捧瑞气巃嵸出宫城势入浮云耸形标霁色明大君当御宇何必去蓬瀛
　　赋得清露被臯兰　　　　　【唐】孙　顾
　　九臯兰叶茂八月露华清稍与秋阴合还将晓色并向空罗细影临水微明的皪添幽兴芊緜动逺情夕芳人未采初降鹤先惊为感生成恵心同葵藿倾
　　赋得春草凝露　　　　　　【唐】张友正
　　苍苍芳草色含露对青春巳頼阳和长仍慙润泽频日临残未滴风度欲成津蕙叶垂偏重兰丛洗转新将行愁裛径欲采畏濡身独爱池塘畔清华逺袭人
　　五言絶句
　　咏露珠　　　　　　　　　【唐】元　稹
　　秋荷一滴露清夜坠元天将来玉盘上不定始知圆
　　七言絶句
　　奉和三日祓褉渭濵应制　　【唐】张　说
　　青郊上已艶阳年紫禁皇逰祓渭川幸得欢娯承湛露心随草树乐春天
　　甘泉歌　　　　　　　　　【唐】王昌龄
　　乘舆执玉已登坛细草沾衣春殿寒昨夜云生拜初月万年甘露水晶盘
　　长安秋夜　　　　　　　　【唐】李徳裕
　　内官传诏问戎机载笔金銮夜始归万户千门皆寂寂月中清露防朝衣
　　秋思　　　　　　　　　　【唐】王　涯
　　宫连太液见沧波暑气微消秋气多一夜轻风苹末起露珠翻尽满池荷
　　露　　　　　　　　　　　【唐】袁　郊
　　湛湛腾空下碧霄地卑湿处更偏饶菅茅丰草皆沾润不道良田有旱苗
　　野塘　　　　　　　　　　【唐】韩　偓
　　侵晓乘凉偶独来不因鱼跃见萍开巻荷忽被微风触泻下清香露一杯
　　中秋前偶成　　　　　　　【元】虞　集
　　空林月落大如盘鸡犬无声晓气寒童子拟谋朝一食玉杯盛得露漙漙
　　上京即事　　　　　　　　【元】萨都剌
　　五更寒袭紫毛衫睡起东窗酒尚酣门外日髙晴不得满城湿露似江南
　　絶句　　　　　　　　　　【元】呉景奎
　　芦花方褥竹方牀葛帐含风薤簟凉半夜起来山月白满天清露洒衣裳
　　江上曲　　　　　　　　　【明】刘　基
　　月出前山青黛寒鴈声遥下碧云端草头错认骊珠吐自是西风白露团
　　小逰仙　　　　　　　　　【明】王　泽
　　独绕瑶坛歌洞章青天如水月华凉闲将一掬芙蓉露乞与神龙作雨香














　　御定佩文斋咏物诗选巻十二
　　钦定四库全书
　　御定佩文斋咏物诗选巻十三
　　霜类
　　五言古
　　咏霜　　　　　　　　　　【梁】张　率
　　驷见视干度钟鸣测地机秋冬交代序朝霜白绥绥原野生暮霭堦墀散夕霏徘徊总严气怅望沦清辉平台寒月色池水怆风威凝隂同徂夜遰雁独归飞萦丛乱芜絶繁林纷已稀贞松非受令芳草徒具腓
　　新霜　　　　　　　　　　【宋】文　同
　　新霜着庭树叶下如猛剉萧然物容改有若惧凌挫砌下丹橘落墙边紫榴破精光竹劲健阻丧柳怯懦览景惜向晚感时惊忽过胜事实可乐闲愁本堪唾何当共嘉客对此酌香糯
　　五言律
　　咏霜　　　　　　　　　　【唐】苏味道
　　金只暮律尽玉女暝氛归孕冷随钟彻飘华逐劒飞带日浮寒影乗风进晩威自有贞筠质宁将众草腓
　　新霜　　　　　　　　　　【宋】孔平仲
　　皎皎寒月白清晨霜满林萌芽至今日肃杀尔何心入水成氷晕迷天作雪隂自兹开火阁却坐小窗深
　　答霜晴诗　　　　　　　　【元】陈　深
　　旭日照萧晨凄清不受尘冷光明似雪冬暖胜如春红叶辉相照黄花色愈新南窗差可爱曝背豁天真
　　其二
　　朝暾上髙树雾巻海天遥劲气乗寒凝严威见日消钟清出逺寺马滑恐危桥稍偪南枝暖疎花破寂寥
　　五言排律
　　白露为霜　　　　　　　　【唐】顔　粲
　　悲秋将嵗晩繁露已成霜徧渚芦先白霑篱菊自黄应钟鸣逺寺拥鴈度三湘气逼襦衣薄寒侵宵梦长满庭添月色拂水敛荷香独念蓬门下穷年在一方
　　七言律
　　霜花　　　　　　　　　　【元】谢宗可
　　粲粲璚英借露浮日髙还付水东流剪裁应费金神巧开落从教玉女愁有艳淡妆宫瓦晓无根寒压版桥秋五更不怕楼头角吹到梅花特地羞
　　五言絶句
　　公安早行　　　　　　　　【元】宋　褧
　　误听野鸡鸣扬鞭趣驿程平明见茅屋方觉冐霜行
　　七言絶句
　　城内花园值春霜　　　　　【唐】刘禹锡
　　楼下芳园最占春年年结伴采花频繁霜一夜相撩治不似佳人似老人
　　代秘书赠文馆诸校书　　【唐】李商隐
　　淸切曹司近玉除比来秋兴复何如崇文馆里新霜后无限红棃忆校书
　　宫词　　　　　　　　　　【唐】王　涯
　　银缾泻水向朝妆烛焰红髙粉壁光共怪满衣珠翠冷黄花瓦上有新霜
　　城头晩步　　　　　　　　【宋】杨万里
　　古城秋后不胜荒人迹新行一迳长竹影巳揺将午日草根犹有夜来霜
　　霜晓　　　　　　　　　　　杨万里
　　荒荒瘦日作秋晖稍稍微暄破晓霏只有江枫偏得意夜挼霜水染红衣
　　十月十五夜作　　　　　　【金】朱之才
　　披衣开户几宵兴永夜无眠冷不胜坐觉飞霜明屋瓦天如寒鉴月如氷
　　明安驿道中　　　　　　　【元】陈　孚
　　野鹊山头野草黄野狐岭上月茫茫五更但觉天风冷帐顶青氊一寸霜
　　山居吟　　　　　　　　　【元】僧清珙
　　半窗斜日冷生光破衲防头坐竹牀枯叶满炉烧焰火不知屋上有新霜
　　宫词　　　　　　　　　　【明】陈　沂
　　翠荇红莲水殿香不知帘外易生凉夜来许赐金茎露明日惊看玉树霜
　　泊长荡　　　　　　　　【明】朱多炡
　　蒹葭一望暮苍苍长荡湖头烟水长怪道今朝枫叶尽夜来七十二桥霜








　　御定佩文斋咏物诗选巻十三
　　钦定四库全书
　　御定佩文斋咏物诗选巻十四
　　雪类
　　五言古
　　冬歌　　　　　　　　　　【晋】乐　府
　　寒云浮天凝积雪氷川波连山结玉岩脩庭振琼柯
　　咏白雪　　　　　　　　　【宋】鲍　照
　　白珪诚自白不如雪光姸工随物动气能逐势方圆无妨玉顔媚不夺素缯鲜投心障苦节隠迹避荣年兰焚石既断何用恃芳坚
　　学刘公干体　　　　　　　　鲍　照
　　北风吹朔雪千里度龙山集君瑶台上飞舞两楹前兹晨自为美当避艳阳天艳阳桃李节皎洁不成姸
　　白雪歌　　　　　　　　　【齐】徐孝嗣
　　风闺晩翻霭月殿夜凝明愿君早流眄无令春草生
　　同刘谘议咏春雪　　　　　【梁】简文帝
　　晩霰飞银砾浮云暗未开入池消不积因风堕复来思媍流黄素温姬玉镜台看花言可折定自非春梅
　　雪朝　　　　　　　　　　　简文帝
　　同云凝暮序严隂屯广隰落梅飞四注翻霙舞三袭实断望如连恒分似相及巳观池影乱复视帘旌湿
　　咏雪【颠倒使韵】　　　　　　　简文帝
　　盐飞乱蝶舞花落飘粉匳匳粉飘落花舞蝶乱飞盐
　　咏雪应令　　　　　　　　【梁】沈　约
　　思鸟聚寒芦苍云轸暮色夜雪合且离晓风惊复息婵娟入绮窗徘徊骛情极弱桂不胜枝轻飞屡低翼玉山聊可望瑶池岂难即
　　咏余雪　　　　　　　　　　沈　约
　　隂庭覆素芷南堦搴绿葹玉台新落构青山巳半亏
　　望雪　　　　　　　　　　【梁】丘　迟
　　氛氲发紫汉杂沓被朱城倏忽银台构俄顷玉树生绵绵九轨合昭昭四区明
　　同谢朏花雪　　　　　　　【梁】任　昉
　　土膏年动积雪表晨暮防葩似浮玉飞英若总素东序皆白珩西雝尽翔鹭山经陋密荣骚人贬琼树
　　咏花雪　　　　　　　　　【梁】庾肩吾
　　瑞雪坠尧年因风八绮钱飞花洒庭树凝瑛结井泉寒光晦八极同云暗九天已飘黄竹路共庆白渠田
　　和司马博士咏雪　　　　　【梁】何　逊
　　凝堦夜似月拂树暁疑春萧散忽如尽徘徊已复新暂蔽巻纨质复惭施粉人若逐微风起谁言非玉尘
　　咏雪　　　　　　　　　　【梁】裴子野
　　飘飖千里雪倏忽度龙沙从云合且散因风巻复斜拂草如连蝶落树似飞花若赠离居者聊以代瑶华
　　咏雪　　　　　　　　　　【陈】徐　陵
　　琼林元圃叶桂树日南华岂若天庭瑞轻雪带风斜三农喜盈尺六出儛崇花明朝阙门外应见海神车
　　咏雪应衡阳王教　　　　　【陈】张正见
　　九冬飘远雪六出表丰年睢阳生玉树云梦起琼田入窗轻落粉拂柳驶飞绵欲动淮南赋乱下桂花前
　　春近余雪应诏　　　　　【北周】庾　信
　　送寒开小苑迎春入上林丝条变柳色香气动兰心待花思对酒畱雪拟弹琴陪游愧竝作空见奉恩深
　　玩雪　　　　　　　　　　【隋】王　衡
　　寒庭浮暮雪疑从千里来皎洁随处满歴乱逐风回璧台如始构琼树似新栽不待阳春节谁持竞落梅
　　喜雪　　　　　　　　　　【唐】太　宗
　　碧昏朝合雾丹巻暝韬霞结叶繁云色凝璚徧雪华光楼皎若粉映幕集疑沙泛柳飞飞絮妆梅片片花照璧台圆月飘珠箔穿露瑶洁短长堦玉丛髙下树映桐圭累白萦峰莲抱素断续气将沈徘徊嵗云莫懐珍媿隠徳表瑞伫丰年蕊间飞禁苑舞处忆伊川傥咏幽兰曲同欢黄竹篇
　　望雪　　　　　　　　　　　太　宗
　　冻云宵徧岭素雪晓凝华入牖千重碎迎风一片斜不妆空散粉无树独飘花萦空惭夕照破彩谢晨霞
　　咏雪　　　　　　　　　　　太　宗
　　洁野凝晨曜装墀带夕晖集条分树玉拂浪影泉玑色洒妆台粉花飘绮席衣入扇萦离匣防素皎残机
　　苦雪　　　　　　　　　　【唐】髙　适
　　蒙蒙洒平陆淅沥至幽居且喜润羣物焉能计斗储故人久不见鸟雀投吾庐
　　淮海对雪赠傅霭　　　　　【唐】李　白
　　朔雪落吴天从风渡溟渤海树成阳春江沙皓明月飘飖四荒外想像千花发瑶草生阶墀玉尘散庭阙兴从剡谿起思绕梁山发寄君郢中歌曲罢心断絶
　　雪中　　　　　　　　　　【唐】韦应物
　　空堂歳已晏密室独安眠压篠夜偏积覆阁晓逾姸连山暗古郡惊风散一川此时骑马出忽省京华年
　　滁城对雪　　　　　　　　　韦应物
　　晨起满闱雪忆朝阊阖时玉座分曙早金炉上烟迟飘散云台下凌乱桂树姿厠迹鹓鹭末蹈舞丰年期今朝覆山郡寂寞复何为
　　嘲雪　　　　　　　　　　【唐】李　贺
　　昨日登葱岭今朝下兰渚喜从千里来乱笑含春语龙沙湿汉旗凤扇迎秦素久别辽城鹤毛衣巳应故
　　雪夜畱梁推官饮　　　　　【宋】梅尧臣
　　昼雪落旋消夜雪寒易积灯清古屋深炉冻残烟碧为沽一斗酒暂对千里客酒薄意不浅轻今须重昔重昔是年华飘飘犹过隙一醉冐风归平明马无迹
　　雪效柳子厚　　　　　　　【宋】晁冲之
　　月落鸡声寒晓色静茅屋开门惊不知夜雪压脩竹槎牙生新氷鳞甲刻谿谷皛皛洲渚明冽冽川源肃孤蹲雀不动沉酣客犹宿呼童晨汲归独潄寒泉玉
　　分韵赋雪得雨字　　　　　【金】赵　沨
　　大雪初不知开门巳无路惊喜视歴日此瑞固有数池氷冻欲合林鸦噤仍聚已成玉壶莹尚作寳花雨造物洵多才中有无尽句大儿拟圭璧小儿比盐絮后人例蹈袭弥复入窘歩聚星号令严亦自警未悟谁将五色笔绘此天地素好语觅未来更待偶然遇
　　春日雪中　　　　　　　　【元】袁　易
　　萧斋听寒雨出户霰已集飞霙防砌销绿苔稍沾湿纷纷渐塡委势若包原隰冥观隂阳妙欲张故先翕定知陈荄下已有春风入
　　江天暮雪　　　　　　　　【元】陈　孚
　　长空巻玉花汀洲白浩浩雁影不复见千崖暮如晓渔翁寒欲归不记巴陵道坐睡船自流云深一蓑小
　　雪　　　　　　　　　　　【明】许　继
　　山花寒不开庭雪晓还积江南十日春东风未相识萧条新栁姿清浅旧池色日晏启柴扉迢迢迟来客
　　月下望雪　　　　　　　　【明】薛　蕙
　　朝看云际雪夜坐月中楼宛似青天上俯观银汉流犹怜目未尽好为上帘钩
　　竹湾雪艇　　　　　　　　【明】岳　岱
　　鸥飞江上雪雪覆江边竹扁舟不可渡逺望迷川陆渔父暮归来蓑衣满珠玉
　　六言古
　　貌雪　　　　　　　　　　【梁】萧　统
　　既同摽梅蕚防复似大谷花霏密如公超所起皓如渊客所挥无羡昆岩列素岂匹振鹭羣飞
　　七言古
　　奉和圣制瑞雪篇　　　　　【唐】刘庭琦
　　紫宸飞雪晓徘徊层阁重门雪照开九衢皛耀浮埃尽千品差池贽帛来何处田中非种玉谁家院里不生梅埋云翳景无穷巳因风落地吹还起先过翡翠寳房中转入鸳鸯金殿里美人含笑出联翩艳逸相轻鬭容止罗衣防着浑是花玉手搏来半成水奕奕纷纷何所如顿忆杨园二月初羞同班女髙秋扇欲照君王乙夜书姑射山中符圣寿芙蓉阙下降神车愿随睿泽流无限长报丰年贵有余
　　白雪歌送武判官归京　　　【唐】岑　参
　　北风巻地白草折边城八月即飞雪忽如一夜春风来千树万树梨花开散入珠帘湿罗幕狐裘不暖锦衾薄将军角弓不得控都防铁衣冷难着瀚海阑干百丈氷愁云惨澹万里凝中军置酒饮归客胡琴琵琶与羗笛纷纷暮雪下辕门风掣红旗冻不翻轮台东门送君去去时雪满天山路山回路转不见君雪上空畱马行处
　　少室晴雪送王宁　　　　　【唐】李　颀
　　少室众峰几峰别一峰晴见一峰雪隔城半山连青松素色峨峨千万重过景斜临不可道白云欲尽难为容行人与我玩幽境北风切切吹衣冷惜别浮桥驻马时举头试望南山岭
　　聚星堂雪　　　　　　　　【宋】苏　轼
　　窗前暗响鸣枯叶龙公试手行初雪映空先集疑有无作态斜飞正愁絶众賔起舞风竹乱老守先醉霜松折分无翠袖防横斜祗有微灯照明灭归来尚喜更漏永晨起不待铃索掣未嫌长夜作衣棱却怕初阳生眼缬欲浮大白追余赏幸有回飇惊落屑糢糊桧顶独多时歴乱瓦沟裁一瞥汝南先贤有故事醉翁诗话谁续説当时号令须听取白战不许持寸铁
　　西山晴雪　　　　　　　　【元】陈　孚
　　冻雀无声庭桧响氷花洒檐大如掌平明起望岩壑间插天瑶琼一千丈夕阳微漏光嵯峨倚阑更觉爽气多云间落叶有径否想见樵叟犹青蓑
　　马翰林寒江钓雪图　　　　【元】萨都拉
　　天寒日暮乌鸦啼江空野阔黄云低邨南邨北人迹断山后山前玉树迷歌楼酒香金帐暖岂知篷底鱼羹饭一丝天地柳花春万里烟波莲叶逺风流不数王子猷清兴不减山隂舟人间富贵草头露桐江何处觅羊裘还君此画三叹息如此江湖归未得洗鱼煮饭卷孤篷江上云山好顔色
　　江天暮雪　　　　　　　　【明】宣　宗
　　大江东去天连水薄暮萧萧朔风起须臾吹却冻云同六花乱撒沧波里桥南桥北树槎牙隔浦纷纷集晩鸦马嘶百折蟠云路犬吠孤邨卖酒家俯仰山川同一色眼前不辨浪花白茫茫七泽与三湘分明皓彩遥相射渔翁独钓寒江滨顷刻琼瑶飞满身得鱼醉唱湖南曲欵乃一声天地春有时倚棹弄长笛洞庭景物清无敌中流迢递望君山但见遥空耸银壁
　　春江对雪　　　　　　　　【明】杨　基
　　春云作寒飞鸟絶花雨纷纷暮成雪江山最好雪中看况是东风二三月披蓑渔立柳边航戴笠僧归竹外荘草暖尚迷双鹭白树寒先露一莺黄我愁春雪看难久重为江山更回首莫煮清贫学士茶且沽绿色人间酒
　　长江雪霁图　　　　　　　【明】钱　宰
　　昔年壮游下江汉霁雪千峰排两岸今年看画忆旧游万里江山入清玩岷峨冈脊来蜿蜒青城一峰髙插天东驰衡山走千里匡庐五老下与石城北固遥相连氷峦雪壑互起伏照见日华破初旭神光混茫元气浮奋如巨鼇簸坤轴烂如秋空云浩如沧海涛又如瑶台银阙天上头皎皎白月空秋毫回光下照中流水风吹河汉银云起中流空阔不胜寒一洗丹碧秋漫漫山川歴歴真伟观来往十年游未半不如云瀛楼上来倚阑一日看徧江南山
　　五言律
　　野次喜雪　　　　　　　　【唐】明　皇
　　拂曙辟行宫寒臯野望通繁云低逺岫飞雪舞长空赋象恒依物萦回屡逐风为知勤恤意先此示年丰
　　咏雪　　　　　　　　　　【唐】骆賔王
　　龙云玉叶上鹤雪瑞花新影乱铜乌吹光销玉马津含辉明素篆隠迹表祥轮幽兰不可俪徒自绕阳春
　　咏雪应制　　　　　　　　【唐】上官仪
　　禁园凝朔气瑞雪掩晨曦花明栖凤阁珠散影娥池飘素迎歌上翻光向舞移幸因千里映还绕万年枝从禁苑幸临渭亭遇雪应制　【唐】李　峤
　　同云接野烟飞雪暗长天拂树添梅色过楼助粉姸光含班女扇韵入楚王弦六出迎仙藻千箱答瑞年
　　雪　　　　　　　　　　　　李　峤
　　瑞雪惊千里从风下九霄地疑明月夜山似白云朝逐舞花光动临歌扇影飘大周天阙路今日海神朝
　　奉和洛阳玩雪应制　　　　【唐】沈佺期
　　周王甲子旦汉后徳阳宫洒瑞天庭里惊春御苑中氛氲生浩气防沓舞回风宸藻光盈尺赓歌乐嵗丰陪幸临渭亭遇雪应制　　　【唐】李　乂
　　青阳御紫微白雪下彤闱浃壤流天霈绵区洒帝辉水如银度烛云似玉披衣为得因风起还来就日飞游禁苑幸临渭亭遇雪应制　【唐】李　适
　　长乐喜春归披香爱雪飞花从银阁度絮绕玉窗归写曜衔天藻呈祥拂御衣上林纷可望无处不光辉游禁苑幸临渭亭遇雪应制　【唐】徐彦伯
　　玉律藏氷候彤阶飞雪时日寒消不尽风定舞还迟琼树畱宸瞩璇花入睿词悬知穆天子黄竹漫言诗奉和圣制野次喜雪应制　　【唐】张　説
　　寒更玉漏催晓色幄前开泱漭云隂积氤氲风雪回山如银作瓮宫见璧成台欲验丰年象飘飖仙藻来扈从温泉奉和姚令公喜雪　【唐】苏　颋
　　清道丰人望乗时汉主游恩晖随霰下庆泽与云浮泉暖惊银碛花寒映玉楼鼎臣今有问河伯且应畱奉和圣制人日清晖阁宴羣臣遇雪应制
　　苏　颋
　　楼观空烟里初年瑞雪过苑花齐玉树池水作银河七日祥图啓千春御赏多轻飞传防胜天上奉薫歌
　　立春日晨起对雪　　　　　【唐】张九龄
　　忽对林亭雪瑶华处处开今年迎气始昨夜伴春回玉润窗前竹花繁院里梅东郊斋宿所应见五神来和姚令公从幸温汤喜雪　　　张九龄
　　万乗飞黄马千金狐白裘正逢银霰积如向玉京游瑞色铺驰道花文拂防旒还闻吉甫颂不共郢歌俦
　　和陈校书省中玩雪　　　　【唐】包　融
　　芸阁朝来雪飘飖正满空褰开明月下校理落花中色向懐铅白光因翰简融能令草者回思入流风冬晩对雪忆胡居士家　　　【唐】王　维
　　寒更传晓箭青镜览衰顔隔牖风惊竹开门雪满山洒空深巷静积素广庭闲借问袁安舎翛然尚闭闗
　　竹下残雪　　　　　　　　【唐】丘　为
　　一防消未尽孤明在竹林晴光夜转莹寒气晓仍深还对读书牖且闗乗兴心已能依此地终不傍瑶琴
　　和张丞相春朝喜雪　　　　【唐】孟浩然
　　迎气当春至承恩喜雪来润从河汉下花偪艳阳开不覩丰年瑞焉知燮理才散盐如可拟愿糁和羹梅和张二自穰县还途中遇雪　　孟浩然
　　风吹沙梅雪渐作柳园春宛转随香骑轻盈伴玉人歌疑郢中客态比洛川神今日南归楚双飞似入秦
　　舟中夜雪有懐卢十四侍御弟
　　【唐】杜　甫
　　朔风吹桂水大雪夜纷纷暗度南楼月寒深北渚云烛斜初近见舟重竟无闻不识山隂道听鸡更忆君
　　省中对雪寄元判官拾遗昆季
　　【唐】钱　起
　　万防瑶台雪飞来锦帐前琼枝应比净鹤发敢争先防影成花月流光透竹烟今朝谢家兴几处郢歌传
　　刘方平西斋对雪　　　　　【唐】皇甫冉
　　对酒闲斋晩开轩腊雪时花飘疑莭候色浄润帘帷委树寒枝弱萦空去雁迟自然堪访戴无复四愁诗
　　和谢舎人雪夜寓直　　　　【唐】皇甫曽
　　禁省夜沈沈春风雪满林沧洲归客梦青琐近臣心挥翰宜鸣玉承恩在赐金建章寒漏起更助掖垣深旅舎对雪赠考功王员外　　【唐】李　端
　　杨花惊满路麪市忽狂风骤下揺兰叶轻飞集竹丛欲将琼树比不共玉人同独望徽之棹青山在雪中
　　峨眉山　　　　　　　　　【唐】郑　谷
　　万仞白云端经春雪未残夏消江峡满晴照蜀楼寒造境知僧熟归林认鹤难防须朝阙去祗有画图看
　　小雪　　　　　　　　　　【唐】李咸用
　　散漫隂风里天涯不可收压松犹未得扑石暂能畱阁静萦吟思途长拂旅愁崆峒山北靣早想玉成丘玩残雪寄河南尹刘大夫　　【唐】许　浑
　　艳阳无处避皎洁不成容素质添瑶水清光散玉峰眠鸥犹恋草栖鹤未离松闻在金銮望羣仙对九重
　　对雪　　　　　　　　　　　许　浑
　　飞舞北风凉玉人歌玉堂帘帷増曙色珠翠发寒光柳重絮微湿梅繁花未香兹晨贺丰嵗箫鼓宴梁王蒙河南刘大夫见示与吏部张公喜雪酬倡輙
　　敢攀和　　　　　　　　　许　浑
　　风度龙山暗云凝象阙隂瑞花琼树合仙草玉苗深欲醉梁王酒先调楚客琴即应携手去将此助商霖
　　和梅圣俞雪中同虚白上人见访
　　【宋】林　逋
　　湖上玩佳雪相将惟道林早烟邨意逺春涨岸痕深地僻过三径人闲试五禽归桡有余兴宁复比山隂
　　西湖舟中值雪　　　　　　　林　逋
　　浩荡迷空濶霏霏接水濆舟移忽自却山近未全分冻轸闲初泛温炉拥薄薫悠然咏招隠何许欵离羣
　　十五日雪　　　　　　　　【宋】梅尧臣
　　新雷奋蛇甲密雪鬬鵞毛正欲裁轻縠重令着敝袍沙泉流复冻烟萼拆还韬只待邻醅熟微声听酒槽
　　和欲雪　　　　　　　　　　梅尧臣
　　雪欲漫天落云初着地垂臂鹰过野健走马上氷迟公子多论酒骚人自咏诗都无少年意只卧竹窗宜
　　雪后　　　　　　　　　　【宋】陈师道
　　闭阁春云薄开门夜雪深江梅犹故意湖雁起归心草润畱余泽窗明度积隂殷勤报春信屋角有来禽
　　雪　　　　　　　　　　　【金】周　昻
　　小雪暮能繁同云久更昏细灯寒出户攲树老当轩竹叶旧时酿梅花何处邨赋诗空入夜清絶与谁论
　　雪　　　　　　　　　　　【金】冯延登
　　野屋寒无那庭空雪巳深山川非旧观松栢见贞心冻雀争余粒栖鸦防暮林携琴访谿友清兴忆山隂
　　雪中呈许守　　　　　　　【金】赵　慤
　　剪水作花开纷纷天上来声清偏傍竹艳冷欲欺梅积润滋牟麦余膏丐草莱穷檐休太息几日是春回
　　雪　　　　　　　　　　　【金】王仲元
　　初稀时拂拂稍密自纷纷老树晓迷月瘦峰寒贴云色从空际得声向静中闻客枕清无梦哦诗彻夜分
　　雪谷早行　　　　　　　　【元】虞　集
　　积雪拥柴门行人稍出邨谿头或遇虎木末不闻猿接栈回山阁支桥就树根驱车上重坂回首见朝暾
　　藏雪寮　　　　　　　　　【元】张　翥
　　雪山一片雪何日落中华皎洁无藏处虚空自作花石厓穿乳窦海岸叠潮沙底用分荆越诸方总是家
　　雪　　　　　　　　　　　【元】郭　翼
　　漠漠年华晩霏霏夜色分江明非借月树重或兼云始讶花成阵翻愁鹤失羣梁园词赋客飘泊独懐君
　　春雪　　　　　　　　　　【元】舒　頔
　　片片沾芳草纷纷杂落花篱寒春雀阵檐冻午蜂衙云密深藏树蹊浑不见沙小窗风力紧呼婢莫烹茶
　　新雪　　　　　　　　　　【明】石　珤
　　雪意已崇朝凌风叶旋飘着衣初防防入竹故萧萧翠壁谁凝望青帘乆费招期君坐今夕烧烛看琼瑶
　　应制题雪景　　　　　　　【明】于慎行
　　轻绡寒色动不是月华开鸟道千岩逈江光一径回虚无分玉树彷佛想瑶台未拟歌黄竹阳春徧九垓
　　五言排律
　　喜雪　　　　　　　　　　【唐】明　皇
　　日观卜先征时巡顺物情风行未备礼云密遽飘霙委树寒花发萦空落絮轻朝如玉已防庭似月犹明既覩肤先合还欣尺有盈登封何以报因此谢功成
　　奉和圣制喜雪应制　　　　【唐】张　説
　　圣徳与天同封峦欲报功诏书期日下灵感应时通触石云呈瑞含花雪告丰积如沙照月散似絮从风舞集仙台上歌流帝乐中遥知百神喜洒路待行宫
　　禁闱翫雪寄薛左丞　　　　【唐】钱　起
　　元云低禁苑飞雪满神洲虚白生台榭寒光入冕旒粉凝宫壁浄乳结洞门幽细绕回风转轻随落羽浮怒涛堆砌石新月孕帘钩为报诗人道丰年诵圣猷
　　礼部试早春残雪　　　　　【唐】姚　康
　　微暖春濳至轻明雪尚残银铺光渐湿珪破色仍寒无柳花常在非秋露正漙素光浮转薄皓质驻应难幸得依隂处偏宜带月看玉尘消欲尽穷巷起袁安
　　望禁门松雪　　　　　　　【唐】王　涯
　　宿云开霁景佳气此时浓瑞雪凝清禁祥烟羃小松依稀鸳瓦出隠映凤楼重金阙清光照琼枝瑞色封叶铺全类玉柯偃乍疑龙讵比寒山上风霜老昔容
　　残雪　　　　　　　　　　【唐】李商隠
　　旭日开晴色寒空失素尘绕墙全剥粉傍井渐消银刻兽摧盐虎为山倒玉人珠还犹照魏璧碎尚畱秦落景惊侵昼余光误惜春檐氷滴鵞管屋瓦镂鱼鳞岭霁岚光拆松暄翠粒新拥林愁拂尽着砌恐行频焦寝欣无患梁园去有因莫能知帝力空此荷平均
　　喜雪　　　　　　　　　　　李商隠
　　朔雪自龙沙呈祥势可嘉有田皆种玉无树不开花班扇慵裁素曹衣讵比麻鵞归逸少宅鹤满令威家寂寞门扉掩依稀履迹斜人疑游麪市马似困盐车洛水妃虚妬姑山客漫夸聮辞虽许谢和曲本慙巴粉署闱全隔霜台路渐賖此时倾贺酒相望在京华
　　望终南春雪　　　　　　　【唐】李子卿
　　山势抱西秦初年瑞雪频色揺鹑野霁影落凤城春辉皛琼峰逼晶明玉树亲尚寒由气劲不夜为光新荆岫全疑近昆丘宛合邻余辉傥可借回照读书人
　　和吴学士对春雪献韦令公次韵
　　【唐】黄　滔
　　春雪下盈空翻疑腊未穷连天宁认月堕地屡兼风忽误边沙上应平火岭中林间妨走兽云际落飞鸿梁苑还吟客齐都省创宫掩扉皆墐北移律愧居东书幌飘全湿茶铛入旋融奔川半畱滞叠树互玲珑出户行瑶砌开园见粉丛髙才兴咏处真宰答殊功
　　都堂试贡士日庆春雪　　　【唐】李损之
　　春雪昼悠飏飘飞试士场缀毫疑起草沾字共成章匝地如铺练凝阶似截肪鵞毛萦树合柳絮带风狂投息方殊庆丰年已报祥应知郢上曲髙唱出东堂
　　小雪　　　　　　　　　　【唐】僧无可
　　片片互玲珑飞扬玉漏终乍微全满地渐密更无风集物圆方别连云逺近同作膏凝瘠土呈瑞下深宫气射重衣透花窥小隙通飘秦増旧岭发汉搅长空逈冐巢松鹤孤鸣穴岛虫过三知腊尽盈尺贺年丰委积休闻竹稀疎渐见鸿盖沙资澶漫洒海助冲融草木濳加润山河更益雄因知天地力覆育有全功
　　禁中雪　　　　　　　　　【明】髙　啓
　　君王原尚俭台殿忽琼瑶环素凝宫沼飞花缀苑条坊鸡惊曙早仗马喜寒骄金扇开时看丹墀扫后朝台司呈贺表乐部奉仙謡须信阳光近都先别处消
　　七言律
　　奉和喜雪应制　　　　　　【唐】徐安贞
　　两宫斋际近登临雨雪纷纷天昼隂秪为轻寒迟瑞色顿教正月满春林蓬莱北上旌门暗花萼南归马迹深自有三农歌帝力还将万庾答尧心
　　长安喜雪　　　　　　　　【唐】朱　湾
　　千门万户雪花浮防防无声落瓦沟全似玉尘消更积半成氷片结还流光含晓色清天阙轻逐微风绕御楼平地巳霑盈尺润年丰须荷富民侯
　　和王员外雪晴早朝　　　　【唐】钱　起
　　紫微晴雪带恩光绕仗偏随鹓鹭行长信月留宁避晓宜春花满不飞香独看积素凝清禁巳觉轻寒让太阳题柱盛名兼絶唱风流谁继汉田郎
　　奉詶辛大夫喜湖南腊月连日降雪见示之作
　　【唐】刘长卿
　　长沙耆旧拜旌麾喜见江潭积雪时柳絮三冬先北地梅花一夜徧南枝初开窗閤寒光满欲掩军城暮色迟闾里何人不相庆万家同唱郢中词
　　春雪　　　　　　　　　　【唐】李建勲
　　南国春寒朔气回霏霏还阻百花开全移暖律何方去似误新莺昨日来平野旋消难蔽草逺林髙缀却遮梅不知金勒谁家子只待晴明赏帝台
　　对雪　　　　　　　　　　【唐】李商隠
　　寒气先侵玉女扉清光旋透省郎闱梅花大庾岭头发柳絮章台街里飞欲舞定随曹植马有情应湿谢荘衣龙山万里无多逺留待行人二月归
　　奉和仆射相公春泽稍圣君轸虑嘉雪忽降品彚昭苏即事书成四韵　【唐】杜　牧
　　飘来鸡树凤池边渐压琼枝冻碧涟银阙双高银汉里玉山横列玉墀前昭阳殿下风回急承露盘中月彩圆上相抽毫歌帝徳一篇风雅美丰年
　　叙雪寄喻鳬　　　　　　　【唐】方　干
　　密片无声急复迟纷纷犹胜落花时逡巡不觉藏沙渚宛转偏宜傍柳丝透室虚明非月照满空回散是风吹高人坐卧才方逸援笔应成六出词
　　霁后望山中春雪　　　　　【宋】王禹偁
　　谁种离离碎玉苗晓楼吟望兴偏饶白云作伴宜长在红日无情巳半消聚映早霞明野寺散随春水过谿桥世间安得王摩诘醉展霜缣把笔描
　　和殷舎人萧员外春雪　　　【宋】徐　铉
　　万里春隂乍履端广庭风起玉尘干梅花岭上连天白蕙草堦前特地寒晴去便为经嵗别兴来何惜彻宵看此时鹓侣皆闲暇赠答诗成禁漏残
　　壬子十一月二十九日时雪方洽
　　【宋】韩　琦
　　近腊犹悭六出繁忽惊盈尺及民寛万方蒙泽人人贺通夕无风阵阵干危石盖深盐虎陷老枝擎重玉龙寒欲知灵鹫银为界试陟髙楼一望看
　　雪　　　　　　　　　　【宋】林　逋
　　瓦沟如粉叠楼腰髙防谁能解酒貂清夹晓林初落索冷和春雨转飘萧堪怜雀避来闲地最爱僧冲过短桥独有闭闗清隠者一轩孤况寄顔瓢
　　读睂山集次韵雪诗　　　【宋】王安石
　　若木昏昏末有鸦冻雷深闭阿香车抟云忽防簁为屑剪水如分缀作花拥箒尚怜南北巷持杯能喜两三家戏挼弄掬输儿女羔袖龙钟手独义
　　雪后书北台壁　　　　　【宋】苏　轼
　　黄昏犹作雨纤纤夜静无风势转严但觉衾裯如泼水不知庭院巳堆盐五更晓色来书幌半夜寒声落画檐试扫北台看马耳未随埋没有双尖
　　其二
　　城头初日始翻鸦陌上晴泥已没车冻合玉楼寒起粟光揺银海生花遗蝗入地应千尺宿麦连云有几家老病自嗟诗力退空吟氷柱忆刘义
　　雪夜独宿柏仙庵　　　　　　苏　轼
　　晩雨纤纤变玉霙小庵髙卧有余清梦惊忽有穿窗片夜静惟闻泻竹声稍压冬温聊得健未濡秋旱若为耕天公用意真难防又作春风烂熳晴
　　次秀野咏雪韵　　　　　　【宋】朱　子
　　一夜同云匝四山晓来千里共漫漫不应琪树犹含冻翻笑杨花许耐寒乗兴正须披鹤氅防甘差喜破龙团无端酒思催吟笔却恐长鲸吸海干
　　十二月十日　　　　　　　【宋】方　岳
　　酒醒开门雪满山径穿疎竹上危防谿山与我俱成画草树惟梅大耐寒留伴夜深银凿落莫缘春近玉阑老枝擎重供诗嚼一洗相如渇腑肝
　　立春前一日雪　　　　　　　方　岳
　　歴眼看看賸浃旬山河大地一时新不成过腊都无雪只隔明朝便是春夜半有谁过剡曲年丰何处不尧民草亭秪在梅花外知与人间隔几尘
　　雪晴呈玉堂诸公　　　　　【金】蔡松年
　　雪晴松顶玉斓斑晓眼清于化鹤山欲立冻云搜杰句却思仙客退清班毺帐底沈香火薝卜花中碧雾鬟唤取广寒脩月手月波千丈卷春还
　　雪　　　　　　　　　　　【金】党懐英
　　寳花天雨晓纷纷佛界荘严尽白银待腊风云初接势犯寒糟麴若为神园中芳草谁能赋江上梅花独自春半臂骑驴得佳句桥边谁唤灞陵人
　　应制雪诗　　　　　　　　【金】杨云翼
　　隂云破腊不曽晴瑞雪随风落五更积玉未平鳷鹊瓦飞花先满凤凰城润深南畆千畴绿尘压边沙万里清最好寿杯浮喜色明年洗眼看升平
　　雪中同周臣内翰赋　　　　【金】王仲元
　　天上琪花散不收温温叶气浃皇州横谿月淡梅宜腊平野风闲麦有秋清兴雅髙东武防孤吟谁似灞陵游西山玉立三千丈好句都输赵倚楼
　　春雪　　　　　　　　　　【金】元徳明
　　几日韶华雪更侵龙公试手本无心寒留整整斜斜态暖入融融泄泄隂着柳直疑香絮重拥阶何似落花深前头桃李应无恙賸破相如卖赋金
　　大雪出三桥寓楼　　　　　【元】方　回
　　冻雀愁鸢噤不哗漫天浩瀚逐风斜映楼横过三千丈接屋平铺十万家静夜有窗皆贮月寒空无树不开花诗成欲撚氷须断聊举深杯答嵗华
　　春雪　　　　　　　　　　【元】牟　巘
　　一冬只办作严寒剪水飞花事竟难闭户不知春意动扑窗忽觉雨声干颇闻万臿正云集何处一蓑如画看但喜畦苏得苏醒从今小摘有余懽
　　湖楼玩雪　　　　　　　　【元】白　珽
　　上湖十里卷帘中幻出瑶华第一宫山势蹴天银作浪柳行横地玉为虹渔蓑鹤擎同为我爵舌羊羔不负公明日凤城朝退早一鞭曽约试吟骢
　　僊华岩雪　　　　　　　　【元】柳　贯
　　氷柱浮空晓色防海波揺动玉玲珑九清内景游氛外五岳真形太素中微月升坛初映鹤长云连野不惊鸿仙姬宴坐瑶池上催捧蟠桃献木公
　　和余太守对雪见懐　　　　【元】傅若金
　　江雪寒连驿树遥鹤裘清坐听萧萧中天月避光芒出南国云含瘴疠消因忆石田春种玉乍疑银汉夕通桥使君辛苦迎骢马也念幽居客阒寥
　　雪中早朝　　　　　　　　【元】张　翥
　　北风吹雪浩漫漫晓出津桥立马看春入上林花树早水连平地海波干金城万雉微茫湿月阙双龙赑屃寒今日天顔知有喜紫宸朝下散千官
　　壬申元日大雪二日立春晴景豁然春宴有作
　　张　翥
　　白雪青天映日红楼台髙下玉山中盘蔬晓送氷丝脆钗杏春生蜡蔕融北斗龙杓回后夜东皇銮辂驾灵风何如得接云霄上一看烟花绕禁宫
　　广微天师祈雪有应诗以美之
　　【元】贡师泰
　　九枝镫照碧坛空龙虎旗髙满殿风绿简夜深朝玉陛素幢春浅拂珠宫一天冻色星河合万里氷华陆海同明日内家应锡宴防符争取缀钗虫
　　雪夜直宿玉堂　　　　　　【元】黄清老
　　琪树花生禁漏迟金茎月色近书闱白云入水春无迹银汉横空夜有辉竹静似闻苍玉佩松寒欲傍绿荷衣乾坤清气蓬莱表独对天风拂素徽
　　雪中　　　　　　　　　　【明】高　啓
　　舟絶寒江冻不潮萦沙拂柳影翛翛才从渔浦矶边积旋向樵邨竹外飘扑马忆从年少乐防袍曽逐侍臣朝如今独坐吟诗句茅屋茶烟冷未消
　　西山霁雪　　　　　　　　【明】金幼孜
　　海上云收旭景新连峰积雪浄如银晴光逈入千门晓淑气先回上谷春瑶树生辉寒巳散琼林销冻暖偏匀玉堂相对题诗好移席钩帘把酒频
　　和曽学士元日遇雪　　　　【明】钱　干
　　急雪飞花满御隄朝元紫禁待班齐飘来玉佩行偏重舞落金铺望欲迷钟动城鸦翻白羽仗回路马尽霜蹄高歌郢曲知难和未数阳春旧日题
　　雪尘　　　　　　　　　　【明】瞿　佑
　　朔风刮地卷寒埃非霰非霜旋作堆密洒渔蓑粘玉屑乱随马足散银杯晓妆都弃香匳粉夜坐频挑铁筯灰世上热官那识此东华争踏软红回
　　和西墅学士已亥元日雪　　【明】罗肃
　　长乐钟残五漏微蓬莱天近六花飞光含银烛调元气色湛琼筵促曙辉已放素华凝禁苑还飘落絮防朝衣玉堂学士文章伯献嵗词高和者稀
　　雪后早朝　　　　　　　　【明】李东阳
　　六日长安雪满城五更钟鼓一时晴水精宫冷云犹冻鳷鹊楼髙月正明朝马不嘶金勒静院灯无影玉堂清秪应天上寒如许怪底人间梦不成
　　祈雪斋居　　　　　　　　【明】吴维岳
　　太乙坛开荐礼勤省垣梧竹絶尘氛灵光正想通三极清漏微闻下五云窗散炉熏看月淡帘垂竹影坐星分无才未就丰年颂秪有斋心奉圣君
　　雪和苏长公原韵　　　　　【明】朱之蕃
　　瀌瀌飞霰竞秾纤酒力难禁气转严望入龙沙光夺月囓来瀚海味非盐疑施白防铺原野喜露黄绵射屋檐遥忆江南春信早草痕融冻茁新尖
　　其二
　　珠林数防露栖鸦竚待纤阿御玉车迟客谿头回钓艇探春驴背见梅花翺翔白凤云中阙缥缈瑶台海上家大地河山成坦荡漫劳临路泣三义
　　玉皇阁对雪懐黄丈淳父　　【明】王穉登
　　雪后登楼兴未賖仙人香案挂寒霞帝京初晓浑如玉宫树先春巳着花人意喜时消作水马蹄行处踏为沙黄公垆畔新醅绿游子如何不忆家
　　五言絶句
　　春雪　　　　　　　　　　【唐】东方虬
　　春雪满空来触处似花开不知园里树若个是真梅
　　终南望积雪　　　　　　　【唐】祖　咏
　　终南隂岭秀积雪浮云端林表明霁色城中増暮寒
　　春雪　　　　　　　　　　【唐】刘方平
　　飞雪带春风徘徊正绕空君看似花处偏在洛阳东
　　逢雪宿芙蓉山主人　　　　【唐】刘长卿
　　日暮苍山逺天寒白屋贫柴门闻犬吠风雪夜归人
　　雪行寄褒子　　　　　　　【唐】韦应物
　　淅沥覆寒骑飘飖暗川容行子郡城晓披云看杉松
　　咏春雪　　　　　　　　　　韦应物
　　徘徊轻雪意似惜艶阳时不悟风花冷翻令梅柳迟
　　春雪　　　　　　　　　　【唐】刘禹锡
　　三月雪连夜未应伤物华只缘春欲尽留着伴梨花
　　江雪　　　　　　　　　　【唐】柳宗元
　　千山鸟飞絶万径人踪灭孤舟蓑笠翁独钓寒江雪
　　夜雪　　　　　　　　　　【唐】白居易
　　已讶衾枕冷复见窗户明夜深知雪重时闻折竹声
　　宫中乐　　　　　　　　　【唐】令狐楚
　　雪霁长杨苑氷开太液池宫中行乐日天下盛明时
　　雪　　　　　　　　　　　【唐】陆　畅
　　怪得北风急前庭如月辉天人宁许巧剪水作花飞
　　宋复古晴川晩雪　　　　　【宋】文　同
　　霁雪变云林寒光混烟水遥山定何处渺漭才可指
　　雪窗　　　　　　　　　　【宋】葛长庚
　　素壁青灯暗红炉夜火深雪花窗外白一片嵗寒心
　　人日出游湖上　　　　　　【宋】杨万里
　　城中雪一尺山中雪一丈地上都巳消却在松梢上
　　雪花　　　　　　　　　　【金】虞仲文
　　琼英与玉蕊片片落前池问着花来处东君也不知
　　残雪　　　　　　　　　　【明】杨　基
　　庭雪半消残犹存旧腊寒春风如有意留待隔年看
　　白雪曲　　　　　　　　　【明】何景明
　　梅花开雪中相看鬬竒絶常教雪似花莫遣花如雪
　　子夜歌　　　　　　　　　【明】胡汝嘉
　　月照庭上雪灿若玉玲珑风吹雪如絮飞入锦屏中
　　人日对雪　　　　　　　　【明】柳应芳
　　人日逢晴胜不晴雪亦嘉当由催剪防碎却几梅花
　　七言絶句
　　游苑遇雪应制　　　　　　【唐】李　峤
　　散漫祥云逐圣回飘飖瑞雪绕天来不能落后争飞絮故欲迎前绽早梅
　　苑中遇雪应制　　　　　　【唐】宋之问
　　紫禁仙舆诘旦来青旗遥倚望春台不知庭霰今朝落疑是林花昨夜开
　　奉和春日玩雪应制　　　　　宋之问
　　北阙彤云掩曙霞东风吹雪舞山家琼章定少千人和银树长芳六出花
　　人日玩雪应制　　　　　　【唐】刘　宪
　　胜日登临云叶起芳风揺荡雪花飞呈晖幸得承金镜飏彩还将奉玉衣
　　苑中遇雪应制　　　　　　【唐】李　乂
　　龙骖晓入望春宫正逢春雪舞东风花光并洒天文上寒气行消御酒中
　　苑中遇雪应制　　　　　　【唐】徐彦伯
　　千钟圣酒御筵披六出祥英乱绕枝即此神仙对琼圃何烦辙迹到瑶池
　　苑中人日遇雪应制　　　　【唐】赵彦昭
　　始见青云干律吕俄逢瑞雪应阳春今日回看上林苑梅花柳絮一时新
　　雪夜下朝呈省中一絶　　　【唐】韦应物
　　南望青山满禁闱晓陪鹓鹭正差池共爱朝来何处雪蓬莱宫里拂松枝
　　休暇日访王侍御不遇　　　　韦应物
　　九日驱驰一日闲寻君不遇又空还怪来诗思清人骨门对寒流雪满山
　　春雪　　　　　　　　　　【唐】韩　愈
　　新年都未有芳华二月初惊见草芽白雪却嫌春色晩故穿庭树作飞花
　　酬王二十舎人雪中见寄　　　韩　愈
　　三日柴门拥不开堦平庭满白皑皑今朝踏作琼瑶迹为有诗从凤沼来
　　早发庐江途中遇雪寄李侍御
　　【唐】朱庆余
　　芦苇声多雁满陂湿云连野见山稀遥知将吏相逢处半是春城贺雪归
　　西归　　　　　　　　　　【唐】元　稹
　　寒花带雪满山腰着柳氷珠曳碧条天色渐明回一望玉尘随马渡蓝桥
　　新雪　　　　　　　　　　【唐】白居易
　　不思朱雀街东鼓不忆青龙寺后钟惟忆夜深新雪后新昌台上七株松
　　宫词　　　　　　　　　　【唐】王　涯
　　五更初起觉风寒香炷烧来夜巳残欲卷珠帘惊雪满自将红烛上楼看
　　霁雪　　　　　　　　　　【唐】戎　昱
　　风卷寒云暮雪晴江烟洗尽柳条轻檐前数片无人扫又得书窗一夜明
　　早春雪中　　　　　　　　戎　昱
　　隂云万里昼漫漫愁坐闗心事几般为报春风休下雪柳条初放不禁寒
　　和李十二舎人直日放朝对雪
　　【唐】姚　合
　　今朝街鼓何人听朝客闗门对雪眠岂比直庐丹禁里九重天近色弥鲜
　　淮南李相公席上赋春雪　　【唐】章孝标
　　六出花飞处处飘黏窗着砌上寒条朱门到晓难盈尺尽是三军喜气消
　　梦令狐学士　　　　　　【唐】李商隠
　　山驿荒凉白竹扉残灯向晓梦清辉右银台路雪三尺凤诏裁成当直归
　　寄邻荘道侣　　　　　　【唐】韩　偓
　　闻説经旬不啓闗药窗谁伴醉开顔夜来雪压邨前竹賸见谿南几尺山
　　雪中偶题　　　　　　　　【唐】郑　谷
　　乱飘僧舎茶烟湿密洒歌楼酒力微江上晩来堪画处渔人披得一簑归
　　蔚州宴上遇新雪　　　　　【唐】雍　陶
　　葫芦河畔逢秋雪疑是风飘白鹤毛坐客停杯看未足将军巳湿褐花袍
　　对雪忆往嵗钱塘西湖访林逋
　　【宋】梅尧臣
　　昔乗野艇向湖上拍岸去寻高士初折竹压篱曽碍过却穿松下到茅庐
　　和张屯田雪中朝拜天庆观　【宋】文　同
　　防防遥空堕碎琼一街寒色晓风清题舆想入箫台下似驾飇轮向玉京
　　其二
　　寳幢珠节共玲珑九虎岩闗有路通遥望玉宸端象简宛然身在广寒宫
　　春近　　　　　　　　　　【宋】黄庭坚
　　亭台经雨压尘沙春近登临意气加更喜轻寒勒成雪未春先放一城花
　　雪意　　　　　　　　　　【宋】朱　子
　　向晩浮云四靣平北风号怒达天明寒窗一夜清无睡拟听杉篁叶上声
　　残雪未消次择之韵　　　　　朱　子
　　脚底悲风舞冻鸦此行真是蹑苍霞仰头若木敷琼蕊不是人间玉树花
　　雪中　　　　　　　　　　【宋】葛长庚
　　晓来红日尚羞明四外彤云欲放晴一夜九天开玉阙六花万里散琼英
　　雪后晩晴四山皆青惟东山全白赋最爱东山
　　晴后雪絶句　　　　　　【宋】扬万里
　　只知逐胜忽忘寒小立春风夕照间最爱东山晴后雪软红光里涌银山
　　郡圃残雪　　　　　　　　　杨万里
　　南风融雪北风凝晩日城头巳可登莫道雪融便无迹雪融成水水成氷
　　雪　　　　　　　　　　　【金】髙士谈
　　防防天花落未休寒梅疎竹共风流江山一色三千里酒力消时正倚楼
　　雪　　　　　　　　　　　【金】吕中孚
　　随风拂拂玉花飘入夜寒窗更寂寥炉火巳残灯未烬一帘疎竹白萧萧
　　雪行　　　　　　　　　　【金】元徳明
　　五更驴背满靴霜残雪离离草树荒身在景中无句写却教人比孟襄阳
　　清明大雪三日　　　　　　【元】方　回
　　半月雕梁燕子归怯寒着尽旧绵衣何人醉眼西湖路错认杨花作雪飞
　　题江干初雪图　　　　　　【元】戴表元
　　断树寒云古岸隈渔翁初拨小船开看渠风雪忙如许还有鱼儿上钓来
　　题江臯雪霁巻　　　　　　【元】蒲道源
　　山川玉洁映朝晖人世鸿蒙果是非只许诗家占清景渔蓑偷载一船归
　　雪后偶成　　　　　　　　【元】虞　集
　　晓来残雪在陂陁逺似羊羣或似鵞忆踏春泥看柳色驼裘貂防渡氷河
　　次韵雪　　　　　　　　　【元】杨　载
　　砑光防子舞山花吹落曽城万仞斜安得飇轮为我驾一时飞到列仙家
　　竹枝词　　　　　　　　【元】王士熈
　　山前马阵烂如云九夏如秋不是春昨夜元冥剪飞雪云州山里尽堆银
　　雪霁晩归偶成　　　　　　【元】纳　延
　　公子腰刀下直归红门晩出马如飞东家积雪无人扫却恨春泥溅锦衣
　　十一月十二日崇文阁下私试二十三日出和
　　张仲举　　　　　　　　【元】吴师道
　　官烛风帘彻夜明屋髙人醉易寒生不知卧听萧萧雪何似山窗洒竹声
　　滦都寓兴　　　　　　　　【元】马　臻
　　昨夜分明梦到家庭前开徧石橊花龙门不放东风过五月平滦雪满沙
　　冬景　　　　　　　　　　【明】宣　宗
　　池头六出花飞徧池水无波冻欲平一望玻瓈三百顷好山西北玉为屏
　　送雪　　　　　　　　　【明】朱有炖
　　天山一色冻云垂罨画楼台缀玉时准备暖金香盒子明朝送雪与相知
　　长安春雪曲　　　　　　　【明】王穉登
　　春风吹雪下桑干添得城中一夜寒鳷鹊楼高消不尽长安街上马头看
　　杂言　　　　　　　　　　　王穉登
　　冻云寒树晓模糊水上楼台似画图红袖谁家乗小艇巻帘看雪过鸳湖
　　饮秋涧隠居夜归值雪有作　【明】陈　鹤
　　独行长路俨如僧水滴檐牙半是氷归到空园人巳静雪花穿户打残灯
　　雪中访嘉则于寳奎寺之楼店
　　【明】徐　渭
　　山径寻君重复重小楼百尺卧元龙安窗偏向梅花角去映江天雪数峰
　　送僧过洞庭　　　　　　　【明】僧大香
　　江云空寂塞鸿哀竹笠绳鞋归去来七十二峰深雪里炊烟何处辨楼台









　　御定佩文斋咏物诗选卷十四
　　钦定四库全书
　　御定佩文斋咏物诗选巻十五
　　氷类
　　五言古
　　咏氷应教　　　　　　　　【梁】沈君攸
　　日华照氷彩灼烁自相明隂潭欲半解阳岸巳全轻未释苔文隠将销草气生稍得观鱼上非独见狐惊傥逢魏后术当验可为城
　　七言古
　　明氷篇　　　　　　　　【唐】富嘉谟
　　北陆苍茫河海凝南山阑干昼夜氷素彩峨峨明月升深山穷谷不自见安知采斲备嘉荐隂房涸沍掩寒扇阳春二月朝始暾春光澹沲度千门明氷时出御至尊彤庭赫赫九仪备腰玉煌煌千官事明氷毕赋周在位忆昨沙漠寒风涨昆仑长河氷始壮汗漫崚嶒积亭障嗈嗈鸣雁江上来禁苑池中氷复开揺青绿映楼台
　　歌七月王风始凿氷藏用昭物轨四时不忒千万祀陈翃郎中北亭送侯钊侍御赋得带氷流歌
　　【唐】卢　纶
　　谿中鸟鸣春景旦一寒氷忽开散璧方镜圆流不断白云鳞鳞满河汉叠处浅旋处深撇捩寒鱼上复沈羣鵞鼓舞扬清音主人有客簪白笔玉壶贮此光如一持此赠君君饮之圣君识君氷玉姿
　　五言排律
　　玉壶氷　　　　　　　　　【唐】王季友
　　玉壶知素结止氷复中澄坚白能虚受清寒得自凝分形同晓镜照物掩宵灯壁映圆光入人惊爽气陵金罍何足贵瑶席几回升正值求珪瓒提携共饮氷
　　荐氷　　　　　　　　　　【唐】阙　名
　　西陆宜先啓春寒寝庙清歴官分气天子荐精诚已辨瑶池色如和玉佩鸣礼余神转肃曙后月残明雅合霜容洁非同雪体轻空怜一掬水珍重此时情
　　荐氷　　　　　　　　　　【唐】卢　钧
　　荐氷朝日后辟庙晓光清不改晶荧质能彰雨露情且无霜共洁岂与水均明在捧揺寒色当呈表素诚凝姿陈爼豆浮彩映窗楹皎皎盘盂侧棱棱严气生
　　荐氷　　　　　　　　　　【唐】范传质
　　乗春方啓闭羞献有常程洁朗寒光彻辉华素彩明色凝霜雪浄影照冕旒清肃肃将崇礼兢兢示捧盈方圆陈玉座大小表精诚朝觌当西陆桃弧每共行
　　七言律
　　和人与人分惠赐氷　　　　【唐】扬巨源
　　天水藏来玉堕空先颁密署几人同映盘皎洁非闗露当扇清凉不在风莹质方从纶阁内凝辉更向画堂中丽词珍贶难双有迢逓金舆殿角东
　　氷花　　　　　　　　　　【明】朱之蕃
　　璇空风急暮云平幻出飞花下玉京顷刻妆成欺楮叶郊原踏遍胜琼英光揺书幌人忘寐香借庭梅夜转清吟就不妨消渴甚天应付与防茶铛
　　七言絶句
　　豪家夏氷咏　　　　　　【唐】雍裕之
　　金错银盘贮赐氷清光如耸玉山棱无论尘客闲停扇直到消时不见蝇










　　御定佩文斋咏物诗选巻十五
　　钦定四库全书
　　御定佩文斋咏物诗选卷十六
　　虹霓类
　　五言古
　　咏虹　　　　　　　　　　【唐】董思恭
　　春暮萍生早日落雨飞余横彩分长汉倒色媚清渠梁前朝影出桥上晩光舒愿逐旌旗转飘飘侍直庐
　　五言律
　　咏虹　　　　　　　　　　【唐】苏味道
　　纡余带星渚窈窕架天浔空因壮士见还共美人沉逺势含良玉神光藻瑞金独留长劒影宁负昔时心
　　赋得浦外虹　　　　　　　【唐】陈　润
　　日影化为虹弯弯出浦东一条微雨后五色片云中轮势随天转桥形跨海通还将饮水处持送使车雄
　　五言排律
　　赋得虹藏不见　　　　　　【唐】徐　敞
　　迎冬小雪至应节晩虹藏玉气徒成象星精不散光美人初比色飞鸟罢呈祥石涧收晴影天津失彩梁霏霏空暮雨杳杳映残阳舒巻随时令因知圣厯长
　　七言絶句
　　仙人词　　　　　　　　　【唐】陈　陶
　　小隠山人十洲客莓苔为衣双耳白青编遗我忽隠身暮雨虹霓一千尺
　　初秋暮雨　　　　　　　　【宋】杨万里
　　禾穟轻黄雨浅青邨舂巳报隔林声忽惊暮色翻成晓仰见双虹雨外明
　　暮景　　　　　　　　　　【元】黄　庚
　　浮云开合晩风轻白鸟飞边落照明一曲彩虹横界断南山雷雨北山晴
　　骤雨　　　　　　　　　　【元】张范
　　风拥黄云龙驾海雷驱紫电雨翻盆长虹千尺忽截断一片烟波起市门
　　奉同王浚川海上杂歌　　　【明】薛　蕙
　　石门双阙入蓬瀛日日惟看云雾生白蜃吹霓晴后见翠虬衔月夜中行












　　御定佩文斋咏物诗选卷十六
　　钦定四库全书
　　御定佩文斋咏物诗选卷十七
　　瑞气类
　　五言排律
　　望禁苑祥光　　　　　　　【唐】蒋　防
　　佳气生天苑葱茏几効祥树揺三殿侧日映九城旁山雾宁同色卿云未可方眺汾疑鼎气临渭想荣光当竝舂陵发应开圣厯长微臣时一望短羽欲飞翔
　　河出荣光　　　　　　　　【唐】张良器
　　引派昆山峻朝宗海路长千龄逢圣主五色瑞荣光隠映浮中国晶明助太阳坤维连浩漫天汉接微茫丹阙清氛里函闗紫炁旁位尊常守约道泰每呈祥习坎灵逾久居卑徳有常龙门如可涉忠信是舟梁
　　河出荣光　　　　　　　　【唐】朱延龄
　　符命自陶唐吾君应防昌千年清徳水九折满荣光极岸浮佳气微波照夕阳澄辉明贝阙散彩入龙堂近带闗云紫遥连日道黄冯夷矜海若汉武贵宣房渐没孤槎影仍分一苇杭抚躬悲未济作颂喜时康
　　七言絶句
　　朝元引　　　　　　　　【唐】陈　陶
　　万宇灵祥拥帝居东华元老荐屠苏龙池遥望非烟拜五色曈昽在玉壶









　　御定佩文斋咏物诗选巻十七
　　钦定四库全书
　　御定佩文斋咏物诗选巻十八
　　晴类
　　五言古
　　天晴诗　　　　　　　　　【晋】湛方生
　　屏翳寝神辔飞亷収灵扇青天莹如镜凝津平似砚落帆修江渚悠悠极长眄清气朗山壑千里遥相见
　　开霁　　　　　　　　　　【梁】简文帝
　　景落商飚靖烟开四郊谧偃蹇暮山虹游扬峰下日水文城上动城楼水中岀竟微共治功空卧淮阳秩
　　雨后　　　　　　　　　　　简文帝
　　散丝与山气忽合复俄晴雷音稍入岭电影尚连城雨余云稍薄风収热复生
　　望夕霁　　　　　　　　　【梁】王　筠
　　连山卷旅云长林息众籁宻树含緑滋遥峰凝翠霭石溜正潨潺山泉始澄汰物华方入赏跂予心期防
　　喜晴　　　　　　　　　【北周】庾　信
　　比日思光景今朝始暂逢雨住便生热云晴即作峰水白澄还浅花红燥更浓巳欢无石燕弥欲弃泥龙
　　雨晴　　　　　　　　　　【隋】王　胄
　　初晴物凉夕景照山庄残虹低饮涧新溜上侵塘风度蝉声逺云开鴈路长
　　初晴落景　　　　　　　　【唐】太　宗
　　晩霞聊自怡初晴弥可喜日晃百花色风动千林翠池鱼跃不同园鸟声还异寄言博通者知予物外志
　　奉和幽山雨后应令　　　　【唐】虞世南
　　肃城邻上苑黄山迩桂宫雨歇连峰翠烟开竟野通排虚翔戏鸟跨水落长虹日下林全暗云収岭半空山泉鸣石涧地籁响岩风
　　和御史韦大夫喜霁之作　　【唐】褚　亮
　　晴天度旅鴈斜影照残虹野净余烟尽山眀逺色同沙平寒水落叶脆晩枝空白简光朝幰彤驺出禁中息驾游兰坂雕文折桂丛无因轻羽扇徒自仰仁风
　　雨后　　　　　　　　　　【唐】李百药
　　晩来风景丽晴初物色华薄云向空尽轻虹逐望斜后窗临岸竹前阶枕浦沙寂寥无与晤尊酒论风花
　　山下晩晴　　　　　　　　【唐】崔　曙
　　寥寥逺天净谿路何空蒙斜光照疎雨秋气生白虹云尽山色暝萧条西北风故林归宿处一叶下梧桐
　　湖中晩霁　　　　　　　　【唐】常　建
　　湖广舟自轻江天欲澄霁是时清楚望气色犹霾曀踟蹰金霞白波上日初丽烟虹落镜中树木生天际杳杳涯欲辨防蒙云复闭言乗星汉眀又覩寰瀛势微兴从此惬悠然不知歳试歌沧浪清自觉乾坤细岂念客衣薄将期永投袂迟回渔父间一鴈声嘹唳
　　泉上雨后作　　　　　　　【唐】元季川
　　风雨荡烦暑雷息佳霁初众峰带云色清风入我庐防防凉飇来临窥惬所图縁萝长新蔓袅袅垂坐隅流水复檐下丹砂发清渠养葛为我衣种芋为我蔬谁是畹与畦弥漫连野芜
　　山行积雨归途始霁　　　　【唐】韦应物
　　揽辔穷登降隂雨遘二旬但见白云合不覩岩中春急涧岂易掲峻涂良难遵深林猿声冷沮洳虎迹新始霁升阳景山水阅清晨杂花积如雾百卉萋巳陈鸣驺屡骧首归路自忻忻
　　同徳寺雨后寄元侍御李博士　韦应物
　　川上风雨来须臾满城阙岹峣青莲界萧条孤兴发前山遽巳净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽
　　秋霁　　　　　　　　　　【唐】白居易
　　金火不相待炎凉雨中变林晴有残蝉巢冷无留燕沈吟巻长簟怆恻収团扇向夕稍无泥闲歩青苔院月出砧杵动家家秋练独对多病妻不能理针线冬衣殊未制夏服行将绽何以迎早秋一杯聊自劝
　　霁后作齐梁体　　　　　　【唐】曹　邺
　　新霁辨草木晩塘眀衣衿乳燕不归宿双双飞向林微照露花影轻云浮麦隂无人可招隠尽日登山吟
　　雨晴早出　　　　　　　　【宋】文　同
　　徂秋乆不雨沾濡才此晨新阳净万物太虚无一尘老稚出旷野耕犂及良辰爱尔安居乐力作无辞贫
　　新晴望北山　　　　　　　　文　同
　　西风吹北山晩日晒残雨岚光发岩岫草木才可数翠碧倚万丈白云横一缕待访餐霞人斯游欲谁侣
　　喜晴　　　　　　　　　　【宋】朱　子
　　冲飇动髙栁渌水澹微波日照秋空净雨余寒草多放懐遗簿领发兴托烟萝忽念故园日东阡时一过
　　晩晴　　　　　　　　　　【元】黄　溍
　　泄云散积雨林水含余清披衣有竒懐偶従林叟行新晴逺峰丽夕隂孤花眀旷日固所虞聊兹息营营
　　七言古
　　雨后公超谷北原眺望寄髙拾遗
　　【唐】独孤及
　　崖谷雨足収清光洗髙天虹霓敛残霭山水含碧鲜逺空霞破露月轮薄云片片成鱼鳞五陵如荠渭如带目极千里闗山春朝来爽气未易说画取花峰赠逺人
　　五言律
　　至陈仓晓晴望京邑　　　　【唐】卢照邻
　　拂曙驱飞传初晴带晓凉雾敛长安树云消仙帝乡涧流飘素沫岩景霭朱光今朝好风色延瞰极天庄
　　霁后贻马十二巽　　　　　【唐】储光羲
　　髙天风雨散清气在园林况我夜初静当轩鸣緑琴云开北堂月庭满南山隂不见长裾者空歌游子吟
　　途中晴　　　　　　　　　【唐】孟浩然
　　巳失巴陵道犹逢蜀坂泥天开斜景逼山出晩云低余湿犹沾草残流尚入谿今宵有明月乡思逺凄凄
　　晴　　　　　　　　　　　【唐】杜　甫
　　乆雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷
　　晩霁登汝南大云阁　　　　【唐】贾彦璋
　　禅宫新歇雨香阁晩登临邑树晴光起川苗佳气深水色城下防云细郢中岑自叹牵车日聊开望逺心
　　雪晴晩望　　　　　　　　【唐】贾　岛
　　倚杖望晴雪谿云几万重樵人归白屋寒日下危峰野火烧冈草断烟生石松却回山寺路闻打暮天钟
　　晩晴　　　　　　　　　　【唐】李商隠
　　深居俯夹城春去夏犹清天意怜幽草人间重晩晴并添髙阁迥微注小窗眀越鸟巢干后归飞体更轻新秋雨霁宿王处士斋　　　【唐】马　戴
　　夕阳逢一雨夜木洗清阴露气竹窗静秋光云月深煎尝灵药味话及故山心得意两不寐微风生玉琴春日酬韦先辈雨后见寄　　【唐】刘得仁
　　风散五更雨鸟啼三月春轩窗透初日砚席断纎尘个个峰头出家家树色新怜君髙且静有句寄闲人
　　春晴　　　　　　　　　　【唐】任　翻
　　楚国多春雨柴门喜晩晴幽人临水坐好鸟隔花鸣野色连空阔江流接海平门前向谿路今夜月分眀
　　春晴　　　　　　　　　　【宋】韩　琦
　　霁色破春昏髙楼日未曛林梢零旧雨山顶入残云醉粉匀花颊风罗皱水纹踏青人误约芳思几纷纷
　　山舍早起探晴　　　　　　【宋】文　同
　　山鸟啭晴日独行风满林涧花薰野袂岩水溅幽襟侧石惊新滑垂萝爱近深翛然此清兴不似戴华簮
　　辇下春晴　　　　　　　　【宋】秦　观
　　楼阁过朝雨参差动霁光衣冠纷禁路云气绕宫墙乱絮弥天濶蔫花困日长经旬牵酒伴犹未献长杨
　　新晴　　　　　　　　　　【宋】陆　游
　　积雨巳凄冷新晴还少和稼収平野阔木落逺山多土润朝畦菜机鸣夜掷梭时清年歳好吾敢叹蹉跎
　　雨后　　　　　　　　　　【宋】裘万顷
　　秋事雨巳毕秋容晴更妍新香浮防防余润溢潺湲机杼虫声里犂锄鹭影邉吾生一何幸田里又丰年
　　雨后　　　　　　　　　　【金】元徳眀
　　十日山中雨今朝见夕阳乾坤觉清旷草棘有辉光竹影揺残滴松声送晩凉南窗聊自适无用说羲皇
　　喜秋晴　　　　　　　　　【元】许　衡
　　苦雨伤秋稼朝来忽放晴碧空云尽巻沧海日初眀乆客天涯兴耕夫陇上情鸡豚并社酒处处是欢声
　　雨霁登楼　　　　　　　　【元】张范
　　楼外雨初霁乾坤望眼眀岸髙秋涨满帘巻暮霞生燕入泥香润龙归海气清阑干残照底一片古今情
　　春晴　　　　　　　　　　【元】叶　颙
　　晓洞云归湿春山草木新夭桃含宿雨嫩栁袅轻尘蝶翅寒尤怯蜂衙晩渐陈香风簇罗绮巳有踏青人
　　晩晴　　　　　　　　　　【明】陶　安
　　江上秋隂薄晩风生树颠髙尘巻苍霭归鸟度青天牧马平芜野捕鱼斜日船千邨新稻熟茅屋起炊烟
　　晩霁　　　　　　　　　　【明】孙一元
　　晩来初雨霁烟火隔林微一径牛羊入孤邨桑柘稀长天下逺水积雾带岩扉月黒闻人语谿南种树归
　　新霁　　　　　　　　　　【明】皇甫汸
　　泽国偏宜雨山斋复喜晴云依飞盖散日吐半规眀萝径何嫌宻花谿稍觉平还知沧海上今夜月初生
　　五言徘律
　　春台晴望　　　　　　　　【唐】郑　蕡
　　追赏层台迥登临四望频熙熙山雨霁处处栁条新草长秦城夕花宜汉苑春晴林翻度鸟紫陌阅行人旅客风尘厌山家梦寐亲迁莺思出谷鶱翥待芳辰
　　春台晴望　　　　　　　　【唐】阙　名
　　曲台送春日景物丽新晴霭霭烟收翠忻忻木向荣静看迟日上闲爱野云平风慢游丝转天开近水眀登髙尘虑息观徼道心清更有迁乔意翩翩出谷莺
　　七言律
　　清都春霁寄胡三吴十一　　【唐】元　稹
　　蕊珠宫殿经微雨草树无尘耀眼光白日当空天气暖好风飘树栁隂凉蜂怜宿雾攒芳乆燕得新泥拂户忙时节催年春不住武陵花谢忆诸郎
　　奉和翰林丁侍郎禁署早春晴望
　　【唐】刘得仁
　　御林闻有早莺声玉槛春香九陌晴寒着霁云归紫阁暖浮佳气动皇城宫池日到氷初解辇路风吹草欲生鹓侣此时皆赋咏商山雪在兴尤清
　　春晴书事　　　　　　　　【宋】欧阳修
　　莫笑青州太守顽三齐人物旧安闲晴眀风日家家栁髙下楼台处处山嘉客但当倾美酒青春终不换颓顔惟惭未报君恩了昨日卢公衣锦还
　　秋雨初霁试笔　　　　　　【宋】陆　游
　　墨入红丝防漆浓闲将倦笔写秋容雨声巳断犹闻滴云势将归别起峰斜日半穿临水竹好风遥送隔城钟逺游更动扁舟兴太息何人解见从
　　快晴　　　　　　　　　　　陆　游
　　地濶天开斗柄回今朝红日遍池台新阳苏醒春前栁轻暖医治雪后梅瓦屋螺青披雾出锦江鸭绿抱山来老翁也逐儿童喜旋拨文书近酒杯
　　雨后集湖上　　　　　　　　陆　游
　　野水交流自满畦芳池新涨恰平隄花藏宻叶多时在莺占髙枝尽日啼绣袂寳裠催结束金尊翠杓共提携白头自喜能狂在笑襞蛮牋落醉题
　　新晴野歩　　　　　　　　　陆　游
　　吹尽浮云旋作晴郊原髙下水纵横烟芜漫漫如添色谷鸟闗闗巳变声迨酒贱时须痛饮得人扶处尽闲行隔湖遥指兰亭路邻叟追随羡眼眀
　　晴望　　　　　　　　　　【金】郝　俣
　　诘曲阑干靣翠防葱茏窗户溢清辉雨侵斜日眀邉过云望前山缺处归多事经春长止酒薄寒向晩却添衣宦游不负沧江愿爱对陂田白鸟飞
　　四眀山中逢晴　　　　　　【元】戴表元
　　一冈一涧一萦隈新歳新晴始此回莎坂南风寅蛤出茅檐西日乙禽来人迷白路羊羣石水卷青天云里雷犹记深山有寒食梨花无数绕岩开
　　晩霁　　　　　　　　　　【元】吴景奎
　　雨晴秋气转苍凉万籁依稀奏羽商烟抹林腰横束素日回山额半涂黄鸬鷀晒翅眠池草翡翠衘鱼立野航霜蟹正肥新酒熟破橙宜趁野花香
　　春晴　　　　　　　　　　【明】居　节
　　金羁芳草去翩翩王谢儿郎美少年雨水巳过正月后莺花不隔短笻前春云拟黛山千叠画阁笼烟栁半天燕子未来寒食逺谁家庭院试秋千
　　五言絶句
　　初晴应教　　　　　　　　【唐】虞世南
　　初日眀燕馆新溜满梁池归云半入岭残滴尚悬枝
　　雨后　　　　　　　　　　唐元　稹
　　倦寝数残更孤灯暗又眀竹梢余雨重时复拂檐惊
　　即事　　　　　　　　　　【唐】司空圗
　　宿雨川原霁凭髙景物新陂痕侵牧马云影带耕人
　　栖禅暮归书所见　　　　　【宋】唐　庚
　　春着湖烟腻晴揺野水光草青仍过雨山紫更斜阳
　　山中雨后　　　　　　　　【金】元徳眀
　　绕屋湍声转临崖老树頽雷轰一雨过云劈两山开
　　雨后　　　　　　　　　　【元】僧善住
　　小园春雨后碧草弄轻寒花片无烦扫新泥尚未干
　　六言絶句
　　晓枕　　　　　　　　　　【宋】范成大
　　舒卷长随天气闗心窗暗窗眀日晏扶头未起唤人先问春晴
　　晓晴　　　　　　　　　　【元】朱徳眀
　　天寒欲晴犹雨晓色将眀未眀万里碧云平野一林落叶无声
　　七言絶句
　　长安晴望　　　　　　　　【唐】杜　牧
　　翠屏山对凤城开碧落揺光霁后来回识六龙廵幸处飞烟闲绕望春台
　　雨霁池上作　　　　　　　【唐】韦　庄
　　鹿巾藜杖葛衣轻雨歇池邉晩吹清正是如今江上好白鳞红稻紫莼羮
　　初晴　　　　　　　　　　【宋】王安石
　　幅巾慵整露苍华度陇深寻一径斜小雨初晴好天气晩花残照野人家
　　春日　　　　　　　　　　【宋】苏　轼
　　鸣鸠乳燕寂无声日射西窗泼眼眀午醉醒来无一事只将春睡赏春晴
　　追和子由去歳试举人洛下所寄诗暴雨初晴
　　楼上晩景　　　　　　　　苏　轼
　　白汗翻浆午景前雨余风物便萧然应须半熟鵞黄酒照见新晴水碧天
　　青桐道中值雨凡数里舟行乆之颇有江湖之
　　思　　　　　　　　　　【宋】张　耒
　　冥烟外鸟飞归野老得鱼收网回隔浦断霞沈欲尽半弯新月出云来
　　晴　　　　　　　　　　　【金】赵秉文
　　东风时送瓦沟声攲枕幽窗梦自惊睡起不知云巳散夕阳偏向栁梢明
　　雨后　　　　　　　　　　【金】张　着
　　西风无意嫪纎云扫尽干峰过雨痕一片秋光清似水家家空翠满柴门
　　雨后　　　　　　　　　　【金】李俊民
　　春云霭霭晩空低飞鸟前山雨一犁眀日却寻归去路马蹄犹踏落花泥
　　七月八日晩晴暂出丽正门外
　　【元】宋　褧
　　团团碧树压宫城白凤门楣淡日明回首琼华仙岛上片云犹欲妒新晴
　　山行值雨　　　　　　　　　宋　褧
　　山雨随云往返飞行时沾湿避时稀须臾驰过前冈去满马斜阳就晒衣
　　春晴　　　　　　　　　　【元】洪希文
　　鹧鸪声歇日曈昽山谷谿桥暖信通花栁邨邨自生意青鞵布韈逐春风
　　雨晴　　　　　　　　　　【元】倪　瓒
　　江上白薲风起波冷纹萦碧暮烟和织成一幅鸳鸯锦零落红衣逺恨多
　　晩晴　　　　　　　　　　【明】韩　奕
　　水国秋来少见晴夕阳忽暎小窗明西风防防林间叶乍听犹疑是雨声
　　雨后　　　　　　　　　　【明】彭　年
　　洞底泉声谷口闻望中峰色杳难分欲寻雨后金芝草更踏前峰半湿云











　　御定佩文斋咏物诗选巻十八
　　钦定四库全书
　　御定佩文斋咏物诗选巻十九
　　晓类
　　五言古
　　奉和湘东王冬晓应令三韵　【梁】萧子晖
　　歩櫩光欲通曙鸟向西东烛灭传余气帷香开晓风繁花无处尽惟销寒镜中
　　宿郊外晓作　　　　　　　【隋】王　衡
　　残星落檐外余月罢窗东水白先分色霞暗未成红
　　晨出郡舍林下　　　　　　【唐】张九龄
　　晨兴歩出林萧一开襟复见林上月娟娟犹未沈片云自孤逺丛篠亦清深无事由来贵方知物外心
　　晨兴　　　　　　　　　　【唐】白居易
　　宿鸟动前林晨光上东屋铜鑪添早香纱笼灭残烛头醒风稍愈眼饱睡初足起坐兀无思叩齿三十六何以解宿斋一杯云母粥
　　宿东亭晓兴　　　　　　　　白居易
　　温温土炉火耿耿纱笼烛独抱一张琴夜入东斋宿窗声度残漏帘影浮初旭头痒晓梳多眼昏春睡足负暄檐宇下散歩池塘曲南鴈去未回东风来何速雪依瓦沟白草绕墙根绿何言万户州太守常幽独
　　旦景　　　　　　　　　　【元】黄　庚
　　鸡鸣起濯发披衣出户牖自汲古涧泉落月犹在手三潄吞朝霞余光散花栁兹意难语人延竚忽良乆
　　舟中早行　　　　　　　　【明】髙　啓
　　隆隆津鼓动江火留余闪人家未起耕近水寒扉掩船开鳬鸭散树吐烟霏敛东郭去方遥青山见孤防
　　斋中晓起　　　　　　　　【明】林　鸿
　　飏飏城鸦散咚咚戍鼓絶空庭寂无人衣上有残月清池盥潄罢髙韵风中发爽气山前来吾襟抱氷雪
　　长短句
　　东方半眀　　　　　　　　【唐】韩　愈
　　东方半明大星没独有太白配残月嗟尔残月勿相疑同光共影须臾期残月辉辉太白睒睒鸡三号更五防
　　五言律
　　酬杜五弟晴朝独坐见赠　　【唐】李　峤
　　平眀坐虚馆旷望几悠哉宿雾分空画朝光度隟来影低藤架宻香动药栏开未展山阳防空留池上杯
　　朝　　　　　　　　　　　【唐】杜　甫
　　浦帆晨初发郊扉冷未开邨疎黄叶坠野静白鸥来础润休全湿云晴欲半回巫山冬可怪昨夜有奔雷
　　晓望　　　　　　　　　　　杜　甫
　　白帝更声尽阳台曙色分髙峰寒上日疉岭宿霾云地坼江帆隠天清木叶闻荆扉对麋鹿应共尔为羣
　　西池晨望　　　　　　　　【唐】羊士谔
　　起来林上月潇洒故人情铃阁人何事莲塘晓独行衣沾竹露爽茶对石泉清鼓吹前贤薄羣蛙试一鸣
　　欲曙　　　　　　　　　　【唐】元　稹
　　江隄阅暗流漏鼓急残筹片月低城堞稀星转角楼鹤媒华表上□鵊栁枝头不为来趋府何因欲曙游
　　早归　　　　　　　　　　　元　稹
　　春静晓风微凌晨带酒归逺山笼宿雾髙树影朝晖饮马鱼惊水穿花露滴衣娇莺似相恼含啭傍人飞
　　初冬早起寄梦得　　　　　【唐】白居易
　　起戴乌纱防行披白布裘炉温先暖酒手冷未梳头早景烟霜白初寒鸟雀愁诗成遣谁和还是寄蘓州
　　晓起　　　　　　　　　　【唐】李商隐
　　拟杯当晓起呵镜可防寒隔箔山樱熟褰帷桂烛残书长为报晩梦好更寻难影响输防蝶偏过旧畹兰
　　晨起　　　　　　　　　　【唐】许　浑
　　桂树緑层层风防寒露凝檐楹衔落月帏幌映残灯蕲簟曙香冷越缾秋水澄心闲即无事何异住山僧
　　天街晓望　　　　　　　　　许　浑
　　眀星低未央莲阙迥苍苍疉鼓催残月疎钟迎早霜闗防浮瑞气宫馆耀神光再拜为君夀南山髙且长
　　晓望　　　　　　　　　　【唐】杜　牧
　　独起望山色水鸡鸣蓼洲房星随月晓楚木向云秋曲岸疑江尽平沙似浪浮秦原在何处泽国碧悠悠
　　晨起　　　　　　　　　　【唐】曹　松
　　晓色教不睡卷帘清气中林残数枝月发冷一梳风并鸟闻钟语攲荷隔雾空莫徒营白日道路本无穷
　　春朝　　　　　　　　　　【宋】韩　维
　　燕语闻多日蚕眠过几宵花深不辨蝶栁暗欲迷桥便面金环重障泥玉勒骄黄公酒垆上谁贳阮孚貂
　　五言排律
　　赋得晨光动翠华　　　　　【唐】阙　名
　　早朝开紫殿佳气逐清晨北阙华旌在东方曙景新影连香雾合光媚庆云频乌羽飘初定龙文照转真直宜环佩入长爱冕旒亲揺荡祥云里朝朝映侍臣
　　七言律
　　长安晓望寄崔补阙　　　　【唐】包　何
　　迢递山河拥帝京参差宫殿接云平风吹晓漏经长乐栁带晴霞出禁城天净笙歌临路发日髙车马隔尘行自怜乆滞诸生列未得金闺籍姓名
　　早兴　　　　　　　　　　【唐】白居易
　　晨光出照屋梁眀初打开门鼓一声犬上阶眠知地湿鸟临窗语报天晴半销宿酒头仍重新脱冬衣体乍轻睡觉心空思想尽近来乡梦不多成
　　早夏晓兴赠梦得　　　　　　白居易
　　窗眀帘薄透朝光卧整巾簮起下牀背壁灯残经宿焰开箱衣带隔年香无情亦任他春去不醉争销得昼长一部清商一壶酒与君眀日暖新堂
　　奉和鲁望晓起回文　　　　【唐】皮日休
　　孤烟晓起初原曲碎树防分半浪中湖后钓筒移夜雨竹傍眠几侧晨风圗梅带润轻霑墨画藓经蒸半失红无事有杯持永日共君惟好隠墙东
　　晓咏　　　　　　　　　　【宋】欧阳修
　　帘外星辰逐斗移紫河声转下云西九雏乌起城将曙百尺楼髙月易低露浥兰苕惟有泪秋荒桃李不成蹊西堂吟思无人助草满池塘梦自迷
　　冬晓　　　　　　　　　　【宋】陆　游
　　恩免宵兴趁晓班养慵终觉愧吾顔浮名半世虚催老髙卧何时复得闲两岸夕阳渔浦市数峰寒霭沃洲山扁舟来往无穷乐此事天公岂所悭
　　晓坐　　　　　　　　　　　陆　游
　　低枕孤衾夜气存披衣起坐黙忘言缾花力尽无风堕炉火灰深到晓温空槖时时闻鼠齧小窗一一送鸦翻悠然忽记幽居日下榻先开水际门
　　海子上即事　　　　　　　【元】李　材
　　驰道尘香逐玉珂彤楼花暗弄云和光风巳转瀛洲草细雨微添太液波月榭管弦鸣曙早水亭帘幕受寒多少年莫动伤春感唤取青娥对酒歌
　　早起　　　　　　　　　　【元】黄　溍
　　漠漠晴檐散薄云独搔短发立清晨春风入树无行迹晓月窥帘欲近人旋觉新吟随梦寐不知清露湿衣巾何人正踏长安陌想见看花拂面尘
　　五言絶句
　　咏晓　　　　　　　　　　【唐】韦应物
　　军中始吹角城上河初落深沈犹隐帷晃朗先分阁
　　春早　　　　　　　　　　【唐】韦　庄
　　闻莺才觉晓闭户巳知晴一带窗间月斜穿枕上眀
　　早起　　　　　　　　　　【唐】曹　邺
　　月堕沧浪西开门树无影此时归梦阑立在梧桐井
　　春晓　　　　　　　　　　【明】李　敏
　　翠阁临春浦蓬门惊曙鸦水眀残夜月云傍隔谿花
　　七言絶句
　　晓眠后寄杨户部　　　　　【唐】白居易
　　软绫腰褥薄緜被凉冷秋天穏暖身一觉晓眠殊有味无因寄与早朝人
　　西湖晓行　　　　　　　　【明】僧清濋
　　海角曈昽日欲生山南山北淡烟横春风吹断沙禽梦人在绿杨隄上行











　　御定佩文斋咏物诗选卷十九
　　钦定四库全书
　　御定佩文斋咏物诗选巻二十
　　夜类
　　五言古
　　秋夜　　　　　　　　　　【宋】武　帝
　　局景薄西隅升月照东垂肃肃风盈幕露倾枝侧闻飞壶急坐见河宿移覩辰念节变感物矜长离
　　奉和随王殿下　　　　　　【齐】谢　朓
　　清房洞巳静闲风伊夜来云生树隂逺轩广月容开宴私移烛饮游赏借琴台风猷冠淄邺衽舄愧唐枚
　　和湘东王春宵三韵　　　　【梁】简文帝
　　花树含春丛罗帐夜长空风声随篠韵月色与池同彩笺徒自襞无信往云中
　　圃寒夕　　　　　　　　　简文帝
　　洞门扉未掩金壶漏巳催曛烟生涧曲暗色起林隈雪花无有蔕冰镜不安台阶杨始倒挿浦桂半新栽陈根
　　委落蕙细蕊发香梅鴈去衔芦上猨戏绕枝来
　　秋夜　　　　　　　　　　【梁】沈　约
　　月落宵向分紫烟鬰氛氲曀曀萤入雾离离鴈度云巴童暗理瑟汉女夜缝裠新知乐如是乆要讵相闻
　　遥夜吟　　　　　　　　　【梁】宗　夬
　　遥夜复遥夜遥夜忧未歇坐对风动帷卧见云间月
　　和吴主簿秋夜　　　　　　【梁】王　筠
　　九重依夜馆四壁惨无晖招揺顾西落乌鹊向东飞流萤渐収火络纬欲催机尔时思锦字持制行人衣所望丹心达嘉客傥能归
　　和衡阳王秋夜　　　　　　【陈】张正见
　　雎苑凉风举章台云气収萤光连烛动月影带河流绿绮朱弦泛黄花素蚁浮髙轩扬丽藻即是赋新秋
　　辽东山夜临秋　　　　　　【唐】太　宗
　　烟生遥防隐月落半崖隂连山惊鸟乱隔岫断猿吟
　　夕次圃田店　　　　　　　【唐】祖　咏
　　前路入郑郊尚经百余里马烦时欲歇客归程未巳落日桑柘隂遥林烟火起西还不遑宿中夜渡泾水
　　秋夜　　　　　　　　　　【唐】韦应物
　　庭树转萧萧隂蛩还戚戚独向髙斋眠夜闻寒雨滴防风时动牖残灯尚留壁惆怅平生懐偏来委今夕
　　闲夕　　　　　　　　　　【唐】白居易
　　一声早蝉发数防新萤度兰缸耿无烟筠簟清有露未归后房寝且下前轩歩斜月入低廊凉风满髙树放懐常自适遇境多成趣何法使之然心中无细故
　　晩凉偶咏　　　　　　　　　白居易
　　日下西墙西风来北窗北中有逐凉人单牀独栖息飘萧过云雨揺曳归飞翼新叶多好隂初筠有佳色幽深小池馆优稳闲官职不爱勿复论爱亦不易得
　　夜赋　　　　　　　　　　【宋】朱　子
　　暗窗萤影乱秋帏露气深羣籁喧巳寂青天但沈沈恻怆懐髙侣幽黙抱冲襟遥忆忘言子一写山水音
　　七言古【附长短句】
　　长夜謡　　　　　　　　　【晋】夏侯湛
　　日暮兮初晴天灼灼兮遐清披云兮归山垂景兮照庭列宿兮皎皎星稀兮月眀倚檐隅以逍遥兮盼太虚以仰观望阊阖之昭晰兮丽紫防之晖焕
　　舟夜　　　　　　　　　　【宋】苏　轼
　　防风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娱暗潮生渚吊寒蚓落月挂栁看悬珠此生忽忽尘务里清境过眼能须防鸡鸣钟动百鸟散船头击鼓还相呼
　　拟古秋夜长　　　　　　　【元】张　昱
　　云中鸿鴈过门前朔风起梧桐叶落金井头月照乌啼天似水谁家机上织廻文夜听啼乌如不闻眀朝为遣安南使细意缄题持赠君
　　五言律
　　冬宵各为四韵　　　　　　【唐】太　宗
　　雕宫静龙漏绮阁宴公侯珠帘烛焰动绣柱月光浮云起将歌发风停与管遒除任多士端扆复何忧
　　暝　　　　　　　　　　　【唐】杜　甫
　　日下四山隂山庭岚气侵牛羊归径险鸟鹊聚枝深正枕当星劔収书动玉琴半扉开烛影欲掩见清砧
　　月夜防徐十一草堂　　　　【唐】韦应物
　　空斋无一事岸帻故人期暂辍观书夜还题翫月诗逺钟髙枕后清露巻帘时暗觉新秋近残河欲曙迟
　　晩望　　　　　　　　　　【唐】戴叔伦
　　山气碧氤氲深林带夕曛人归孤嶂晩犬吠隔谿云杉竹何年种烟尘此地分桃源宁异此犹恐世间闻詶程延秋夜即事见赠　　　【唐】韩　翃
　　长簟迎风早空城澹月华星河秋一鴈砧杵夜千家节看应晩心期卧亦賖向来吟秀句不觉巳鸣鸦
　　秋晩　　　　　　　　　　【唐】白居易
　　烟景淡蒙蒙池邉防有风觉寒萤近壁知暝鹤归笼长貎随年改闲情与物同夜来霜厚薄梨叶半低红
　　夜　　　　　　　　　　　　白居易
　　斜月入前楹迢遥夜坐情梧桐上阶影蟋蟀近牀声曙傍窗间至秋从簟上生感时因忆事不寝到鸡鸣
　　晩兴　　　　　　　　　　　白居易
　　极浦収残雨髙城驻落晖山明虹半出松暗鹤双归将吏随衙散文书入务稀闲吟倚新竹筠粉汚朱衣
　　偶眠　　　　　　　　　　　白居易
　　放杯书案上枕臂火炉前老爱寻思事慵多取次眠妻教卸乌防婢与展青氊便是屏风様何劳画古贤詶梦得穷秋夜坐即事见寄　　白居易
　　焰细灯将尽声遥漏正长老人秋向火小女夜缝裳菊悴篱经雨萍销水得霜今冬暖寒酒先拟共君尝
　　人定　　　　　　　　　　　白居易
　　人定月胧明香销枕簟清翠屏遮烛影红袖下帘声坐乆吟方罢眠初梦未成谁家教鹦鹉故故语相惊
　　秋雨夜眠　　　　　　　　　白居易
　　凉冷三秋夜安闲一老翁卧迟灯灭后睡美雨声中灰宿温瓶火香添暖被笼晓晴寒未起霜叶满阶红
　　湖中闲夜遣兴　　　　　　【唐】朱庆余
　　钓艇同琴酒良宵背水滨风波不起处星月尽随身浦迥湘烟卷林香岳气春谁知此中兴宁羡五湖人
　　秋夕　　　　　　　　　　【唐】李咸用
　　寥廓秋云薄空庭月影防树寒栖鸟宻砌冷夜蛩稀晓鼓军容肃疎钟客梦归吟余何所忆圣主尚宵衣
　　春宵自遣　　　　　　　　【唐】李商隐
　　地胜遗尘事身闲念嵗华晩晴风过竹深夜月当花石乱知泉咽苔荒任径斜陶然恃琴酒忘却在山家长安夜坐懐寄湖外嵇处士　【唐】郑　谷
　　万里念江海浩然天地秋风髙羣木落夜乆数星流钟絶分宫漏萤防隔御沟遥思洞庭上苇露滴渔舟
　　山中寒夜呈许棠　　　　　【唐】曹　松
　　山寒草堂暖寂夜有良朋读易分髙烛煎茶取折冰庭垂河半角窗露月防棱俱入诗心地争无俗者憎
　　建昌渡暝吟　　　　　　　【唐】韦　庄
　　月照临官渡乡情独浩然鸟栖彭蠡树月上建昌船市散渔翁醉楼深贾客眠隔江何处笛吹断绿杨烟
　　信州谿防夜吟作　　　　　　韦　庄
　　夜倚临谿店懐乡独苦吟月当山顶出星倚水湄沈雾气渔灯冷钟声谷寺深一城人悄悄琪树宿仙禽
　　湖邨晩兴　　　　　　　　【宋】林　逋
　　沧洲白鸟飞山影落晴晖映竹犬初吠弄船人各归水波随月动林翠带烟防寺近疎钟起萧然还掩扉
　　深夜　　　　　　　　　　【宋】孔平仲
　　閴寂方深夜清凉别一天临风但独立爱月不成眠戍漏传声小庭柯转影圎露寒侵背侧移榻近堂前
　　江亭晩眺　　　　　　　　【宋】王安石
　　日下崦嵫外秋生沆砀闲清江无限好白鸟不胜闲雨过云収岭天空月上湾归鞍侵调角回首六朝山
　　夜吟呈赵东岩　　　　　　【宋】戴复古
　　汲井潄残酒行吟到夜分一轩清似洗万籁寂无闻风送迎秋雨天収翳后云鸡鸣庭户白人事又纷纷
　　夜　　　　　　　　　　　【金】周　昂
　　门巷谿声爽衣裳夜气苏地清林影散月静桂华孤左省诗频咏南楼兴不辜闗山冰雪里何处覔天隅
　　夏夜　　　　　　　　　　【金】史　肃
　　一雨昭苏外羣山宴寂中移牀就佳月引袂纳凉风蜗舍怜渠小蚊雷讶许同幽懐閟清境舒啸意将终
　　江邨晩景　　　　　　　　【元】叶　颙
　　野水谿桥外荒邨八九家雨晴渔网晒风定酒旗斜红树霜江叶黄芦月岸花何当从此隐重整钓云槎
　　夜　　　　　　　　　　　【眀】何景眀
　　地逺柴门静天髙夜气凄寒星临水动片月向沙低入室喧虫语张灯住鸟啼自然幽意惬不是恋深栖
　　五言排律
　　奉和宣城张太守南亭秋夕懐友
　　【唐】钱　起
　　池馆蟪蛄声梧桐秋露晴月临朱防静河近画楼眀巻幔浮凉入闻钟永夜清片云悬曙斗数鴈过秋城羽扇扬风暇瑶琴寄别情江山飞丽藻谢朓让前名
　　七言律
　　夜归　　　　　　　　　　【唐】白居易
　　半醉闲行湖防东马鞭敲镫辔珑璁万株松树青山上十里沙隄眀月中楼阁渐移当路影潮头欲过满江风归来未放笙歌散画防门开蜡烛红
　　晩自东郭囘留一二游侣　　【唐】许　浑
　　乡心迢递宦情防吏散寻幽竟落晖林下草腥巢鹭宿洞前云湿雨龙归钟随野艇囘孤棹鼓絶山城掩半扉今夜西斋好风月一瓢春酒莫相违
　　南庭夜坐贻开元禅定二道者　许　浑
　　暮暮焚香何处宿西岩一室映疎藤光隂难驻迹如客寒暑不惊心是僧髙阁有风闻夜磬逺山无月见秋灯身闲境静日为乐若问其余非我能
　　秋夜作　　　　　　　　　【唐】李昌符
　　数畆池塘近杜陵秋天寂寞夜云凝芙蓉叶上三更雨蟋蟀声中一防灯迹避险巇翻失路心归闲澹不因僧既逢上国陈诗日长守林泉亦未能
　　夏夕　　　　　　　　　　【宋】文　同
　　池馆萧然夏欲分满林虫鸟寂无闻风吹松子下如雨月照藕花繁若云泉作小滩声淅沥笋成新竹气氤氲清隂正覆吟诗石更引髙梧拂练裠
　　早秋南堂夜兴　　　　　　【宋】陆　游
　　水注横塘藻荇香虫唧唧满空廊风前落叶纷可扫天际疎星森有芒夜漏渐长愁少睡秋衣未制怯新凉眀朝知有欣然处写得黄庭又几行
　　晩眺　　　　　　　　　　　陆　游
　　秋晩闲愁抵酒浓试寻髙处倚枯笻云归时带雨数防木落又添山一峰鸣鴈沙邉惊客橹行僧烟际认楼钟个中诗思来无尽十手传抄畏不供
　　凉夜　　　　　　　　　　【元】戴表元
　　凉入虚堂睡思浓夜深剪尽烛花红光揺珠箔梧桐月香透纱防末利风敧枕觉来人不寐撚须吟罢句难工小蛮问我诗成未诗在池塘梦草中
　　郭外夜归　　　　　　　　【眀】吴学礼
　　草田髙下乱虫鸣凉袭衣襟夜气清河汉横秋平野濶山窗无月一灯眀孤篷倦倚难成梦宿鸟相呼忽转更近郭不妨归近夜到门犹有读书声
　　五言絶句
　　山扉夜坐　　　　　　　　【唐】王　勃
　　抱琴开野室携酒对情人林塘花月下别是一家春
　　五言夜集聨句　　　　　　【唐】顔真卿
　　寒花防月色坠叶占风音兹夕无尘虑髙云共片心
　　咏夜　　　　　　　　　　【唐】韦应物
　　眀从何处去暗从何处来但觉年年老半是此中催
　　月夕　　　　　　　　　　【唐】僧贯休
　　霜月夜徘徊楼中羌管催晓风吹不尽江上落残梅
　　同阚彦举南湖晩歩　　　　【元】郝　经
　　荷花临水殿绮月转帘腰晩吹动银管暮凉生翠绡
　　夜坐　　　　　　　　　　【元】黄　溍
　　凉风动千里孤坐思沧洲白露洗眀月清天此夜秋
　　七言絶句
　　答令孤士曹独孤兵曹聨骑暮归望山见寄
　　【唐】韦应物
　　共爱青山住近南行牵吏役背双骖拄书独宿对流水遥羡归时满夕岚
　　嘉陵夜有懐　　　　　　　【唐】白居易
　　露湿墙花春意深西廊月上半牀隂怜君独卧无言语惟我知君此夜心
　　其二
　　不眀不暗胧胧月非暖非寒慢慢风独卧空牀好天气平明闲事到心中
　　游城南留元九李二十晩归　　白居易
　　老游春饮莫相违不独花稀人亦稀更劝残杯留日影犹应趁得鼓声归
　　秋房夜　　　　　　　　　　白居易
　　云路青天月漏光夜中立乆却归房水窗席冷未能卧挑尽残灯秋夜长
　　东城晩归　　　　　　　　　白居易
　　一条笻杖悬榼双角吴童控马衔晓入东城谁识我短靴低防白蕉衫
　　旧房　　　　　　　　　　　白居易
　　绕壁秋声虫络丝入檐新影月低眉牀帷半故帘旌断仍是初寒欲夜时
　　夜深行　　　　　　　　　【唐】元　稹
　　夜深犹自绕江行震地江声似鼓声渐见戍楼疑近驿百牢闗吏火前迎
　　夜坐　　　　　　　　　　唐贾　岛
　　蟋蟀渐多秋不浅蟾蜍已没夜应深三更两鬓几丝雪一念双峰四祖心
　　昨夜　　　　　　　　　　【唐】李商隐
　　不辞鶗鴂妒年芳但惜流尘暗洞房昨夜西池凉露满桂华吹断月中香
　　和袭美寒夜文宴润卿有期不至
　　【唐】陆防
　　细雨轻觞玉漏终上清词句落吟中松斋一夜懐贞白霜外空闻五粒风
　　街西晩归　　　　　　　　【唐】郑　谷
　　御沟春水绕闲坊信马归来傍短墙幽榭名园临紫陌晩风时带牡丹香
　　春夜　　　　　　　　　　【宋】苏　轼
　　春宵一刻直千金花有清香月有隂歌管楼台声细细秋千院落夜沈沈
　　夜行　　　　　　　　　　【宋】晁冲之
　　老去功名意转疎独骑瘦马问田卢孤邨到晓犹灯火知有人家夜读书
　　春雨絶句　　　　　　　　【宋】陆　游
　　萧条冬令侵春晩淅沥寒声滴夜长更事老翁顽到底每言宜睡好烧香
　　旅夜　　　　　　　　　　【元】于　石
　　拥炉兀兀坐成睡梦到家山人不知半夜酒醒还是客一庭黄叶雨来时
　　凉夜　　　　　　　　　　【元】郭　钰
　　竹外凉风留晩坐惊断蛩声山叶堕天河何处是双星新月纎纎碧云破
　　晩歩　　　　　　　　　　【元】叶　颙
　　偶随芳草蹋斜晖石径云深翠滴衣雨袖天风眀月上杖头挑得树隂归
　　夜坐　　　　　　　　　　【明】陈　颢
　　寒来尘绪不闗情吟对青灯过二更落叶满庭风满树小窗无处着秋声
　　宫词　　　　　　　　　　【明】俞允文
　　凤城门外踏歌声院院烧灯防眊睛宣与内家分夜直每从花里聼交更








　　御定佩文斋咏物诗选巻二十
　　钦定四库全书
　　御定佩文斋咏物诗选巻二十一
　　寒类
　　五言古
　　寒江吟　　　　　　　　　【唐】孟　郊
　　冬至日光白始知隂气凝寒江波浪冻千里无平冰飞鸟絶髙羽行人皆晏兴荻洲素浩渺碕防凘碐磳烟舟忽自阻风帆不相乗何况异形体信任为股肱渉江莫渉凌得意须得朋结交非贤良谁免生爱憎冻水有再浪失飞有载腾一言纵丑词万响无善应取鍳谅不逺江水千万层何当春风吹利渉吾道
　　苦寒吟　　　　　　　　　　孟　郊
　　天色寒青苍北风叫枯桑厚氷无裂文短日有冷光敲石不得火壮隂正夺阳调苦竟何言冻吟成此章
　　寒　　　　　　　　　　　【唐】元　稹
　　江瘴节暖腊初梅巳残夜来北风至喜见今日寒扣
　　冰浅塘水拥雪深竹栏复此满樽醁但呼谁与欢
　　负暄　　　　　　　　　　【宋】刘子翚
　　宵寒卧増裯昼寒起增衣何如负暄乐髙堂日晖晖引光扉尽辟追影榻屡移妙趣乆乃酣闭目潜自知初如拥红炉冻粟消顽肌渐如饮醇醪暖力中融怡欠伸百骸舒爬搔随意为稍回骄佚气顿改酸寒姿薰然沐慈仁天恩岂余私愿披横空云四海同熈熈矫首望扶桑倾心效园葵
　　六言古
　　寒苦謡　　　　　　　　　【晋】夏侯湛
　　惟立冬之初夜天惨凛以降寒霜皑皑以被庭冰溏瀩于井榦草槭槭以疏叶木萧萧以零残松陨叶扵翠条竹摧柯于緑竿
　　七言古
　　前苦寒行　　　　　　　　【唐】杜　甫
　　去年白帝雪在山今年白帝雪在地冻埋蛟龙南浦缩寒刮肌肤北风利楚人四时皆麻衣楚天万里无晶辉三尺之乌足恐断羲和送将何所归
　　五言律
　　晩寒　　　　　　　　　　【唐】白居易
　　急景流如箭凄风利似刀暝催鸡翅敛寒束树枝髙缩水浓和酒加緜厚絮袍可怜冬计毕暖卧醉陶陶
　　早寒　　　　　　　　　　　白居易
　　黄叶聚墙角青苔围柱根被经霜后薄镜遇雨来昏半卷寒檐幕斜开暖阁门迎冬兼送老只仰酒盈樽
　　嵗晩苦寒　　　　　　　　【唐】方　干
　　地气寒不畅严风无定时挑灯青烬少呵笔尺书迟白兎没巳乆晨鸡僵未知伫看开圣厯暄煦立为期壬辰九月二十三日天气始寒以诗记之
　　【宋】唐　庚
　　朝来怪底冷前此巳重阳渐逼袴襦节稍闻灰火香烟岚向冬浄橘柚得霜黄岭表虽多暑天时亦有常
　　七言律
　　苦寒　　　　　　　　　　【宋】孔武仲
　　晨风猎猎巻书堂坐爱松筠耐雪霜嵗律峥嵘催暮景时光宛转偪新阳金巵满引顔虽觧石火深笼焰不长安得仙家却寒术吸嘘霞气赤城傍
　　初寒　　　　　　　　　　【宋】陆　游
　　船尾寒风不满旗江邉丛祠常揜扉行人畏虎少晨起舟子捕鱼多夜归茅叶翻翻带宿雨苇花漠漠弄斜晖伤心到处闻砧杵九月今年未授衣
　　五言絶句
　　寒夜作　　　　　　　　　【元】掲傒斯
　　疎星冻霜空流月湿林薄虚馆人不眠时闻一叶落
　　七言絶句
　　春寒　　　　　　　　　　【宋】文　同
　　东风何事力犹防凛凛邉寒上客衣旧雪未消新雪下南园春色几时归
　　春寒　　　　　　　　　　【宋】王　越
　　二月邉城雪尚飞年年草色见春迟不知上苑新桃李开到东风第几枝












　　御定佩文斋咏物诗选巻二十一
　　钦定四库全书
　　御定佩文斋咏物诗选卷二十二
　　暑类
　　五言古
　　嘲热客　　　　　　　　　【魏】程　晓
　　平生三伏时道路无行车闭门避暑卧出入不相过今世褦襶子触热到人家主人闻客来颦蹙奈此何谓当起行去安坐正咨嗟所说无一急唅一何多疲向之乆甫问君极那揺扇臂中疼流汗正滂沱莫谓为小事亦是一大瑕传戒诸髙眀热行宜见呵
　　苦热行　　　　　　　　　【梁】简文帝
　　六龙骛不息三伏起炎阳寝兴烦几案俯仰倦帏牀滂沱汗似铄防靡风如汤洄池媿玉浪兰殿非含霜细帘时半巻轻幌乍横张云斜花影没日落荷心香愿见洪崖井讵怜河朔觞
　　夏诗　　　　　　　　　　【梁】徐　勉
　　夏景厌房栊促席翫花丛荷隂斜合翠莲影对分红此时避炎热清樽独未空
　　苦暑　　　　　　　　　　【梁】王　筠
　　日坂散朱雰天隅敛青霭飞飇焕南陆炎津通北濑繁星聚若珠宻云屯似盖月至每开襟风过时觧带
　　苦暑　　　　　　　　　　【梁】刘孝威
　　暮日苦炎溽迁坐接阶廊月丽姮娥影星含织女光栖禽动夜竹流萤出暗墙香盘糅鲜粉雕壶承玉浆白羽徒垂握緑水自周堂弱纨犹觉重纎絺尚少凉弄风思汉朔戏雨忆吴王元冰术难验赤道漏犹长谁能更吹律还令黍谷凉
　　苦热行　　　　　　　　【北周】庾　信
　　火井沉荧散炎洲髙焰通鞭石未成雨鸣鸢不起风思为鸾翼扇愿借眀光宫临淄迎子礼中散就安丰美酒含兰气甘开蜜筒寂寥人事屏还得隐墙东
　　夏日应令　　　　　　　　　庾　信
　　朱帘卷丽日翠幕蔽重阳五月炎气蒸三时刻漏长麦随风里熟梅逐雨中黄开冰带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦听笙簧
　　毒热寄简崔评事十六弟　　【唐】杜　甫
　　大暑运金气荆扬不知秋林下有塌翼水中无行舟千室但扫地闭闗人事休老夫转不乐旅次兼百忧蝮蛇暮偃蹇空牀难暗投炎宵恶眀烛况乃懐旧邱开襟仰内弟执热露白头束带负芒刺接居成阻修何当清霜飞防子临江楼载闻大易义讽咏诗家流蕴借异时軰检身非茍求皇皇使臣体信是徳业优楚材择杞梓汉苑归骅骝短章达我心理为识者筹
　　自朔方还与郑式瞻崔称郑子周岑赞同防法
　　云寺三门避暑　　　　　【唐】李　益
　　予本疎放士朅来非外矫忽落邉城中爱山见山少始投清凉宇门直烟岫表参差互眀灭彩翠竟昏晓泠泠逺风来过此羣木杪英英二三彦襟旷去烦挠游川出潜鱼息隂勌飞鸟徇物不可穷惟于此心了
　　夏夜苦热登西楼　　　　　【唐】栁宗元
　　苦热中夜起登楼独褰衣山泽凝暑气星汉湛光辉火晶燥露滋野静停风威探汤汲隂井炀灶开重扉凭阑乆徬徨流汗不可挥莫辨亭毒意仰诉璿与玑谅非姑射子静胜安能希
　　何处堪避暑　　　　　　　【唐】白居易
　　何处堪避暑林间背日栖何处好追凉池上随风舟日髙饥始食食竟饱还游游罢睡一觉觉来茶一瓯眼眀见青山耳醒闻碧流脱袜闲濯足解巾快搔头如此来几时巳过六七秋从心至百骸无一不自由拙退是其分荣耀非所求虽被世间笑终无身外忧此语君莫怪静思我亦愁如何三伏月扬尹谪防州
　　天竺寺七叶堂避暑　　　　　白居易
　　郁郁复郁郁伏热何时毕行入七叶堂烦暑随歩失檐雨稍霏防窗风正萧瑟清宵一觉睡可以销百疾
　　旱热　　　　　　　　　　　白居易
　　彤云散不雨赫日吁可畏端坐犹挥汗出门岂容易忽思公府内青衫折腰吏复想驿路中红尘走马使征夫更辛苦逐客弥顦顇日入尚趋程宵分不遑寐安知北窗叟偃卧风防至簟拂碧鱼鳞扇摇白鹤翅岂惟身所得兼示心无事谁言苦热天元有清凉地
　　其二
　　勃勃旱尘气炎炎赤日光飞禽飐将堕行人渴欲狂壮者不耐饥饥火烧其肠肥者不禁热喘急汗如浆到此方自悟老瘦亦何妨肉轻足健逸发少头清凉薄食不饥渴端居省衣裳数匙粱饭冷一领绡衫香持此聊过日焉知畏景长
　　七月一日出城舟中苦热　　【宋】苏　轼
　　凉飇呼不来流汗方被体稀星乍眀灭暗水光弥弥香风过莲芡惊枕裂鲂鲤欠伸宿酒余起坐濯清泚火云势方壮未受月露洗身防欲安适坐待东方啓
　　大热　　　　　　　　　　【宋】戴复古
　　左手遮赤日右手招清风挥汗不能巳扇笠竞要功南山龙吐云腾腾满虚空一雨变清凉万物随疏通向人无徳色大哉造化工
　　七言古
　　苦热行　　　　　　　　　【宋】文　同
　　黄人顿驾留天中金鸦吐火当碧空炎光染云耸岌岌旱气烁土飞蓬蓬龙摇干胡不作雨虎引渴吻无生风安得有术劈海水入底一扣鲛人宫
　　五言律
　　热　　　　　　　　　　　【唐】杜　甫
　　雷霆空霹雳云雨竟虚无炎赫衣流汗低垂气不苏乞为寒水玉愿作冷秋菰何似儿童嵗风凉出舞雩
　　其二
　　瘴云终不散泸水复西来闭户人髙卧归林鸟却回峡中都似火江上只虚雷想见隂宫雪风门防沓开
　　僧房避暑　　　　　　　　【唐】严　维
　　支公好闲寂庭宇爱林篁幽旷无烦暑恬和不可量蕙风清水殿荷气杂天香眀月谈空坐恬然道术忘
　　消暑　　　　　　　　　　【唐】白居易
　　何以消烦暑端居一院中眼前无长物窗下有清风热散由心静凉生为室空此时身自得难更与人同同崔峒补阙慈恩寺避暑　　【唐】卢　纶
　　寺凉髙树合卧石緑隂中伴鹤惭仙侣依僧学老翁鱼沈荷叶露鸟散竹林风始悟尘居者应将火宅同
　　暑景　　　　　　　　　　【宋】苏舜钦
　　溽暑倦幽斋纵横书乱堆风多应秀麦雨宻不黄梅乳燕并头语红葵相背开吟余晴月上凉思入尊罍
　　北园避暑　　　　　　　　【宋】文　同
　　缭绕度回塘纡余转短墙引笻聊散诞入竹得清凉正午禽虫静初晴果木香移牀就髙处更欲解衣裳
　　豫章东湖避暑　　　　　　【宋】戴复古
　　行坐自徜徉吟声绕屋梁晓烟湿栁色晨露发荷香以我一心静参他六月凉渊眀知此意髙卧到羲皇
　　山亭避暑　　　　　　　　【宋】真山民
　　怕碍清风入丁宁莫下帘地皆宜避暑人自要趋炎竹色水千顷松声风四檐此中有幽致多取未伤亷
　　五言排律
　　和长孙秘监伏日苦热　　　【唐】任希古
　　玉署三时晓金羁五日归北林开逸径东阁敞闲扉池镜分天色云峰减日辉游鳞映荷聚惊翰绕林飞披襟扬子宅舒啸仰重闱
　　苦热　　　　　　　　　　【唐】司空曙
　　暑气发炎州焦烟逺未収啸风兼炽艳挥汗讶成流鹳鹊投林尽鱼拥石稠潄泉齐饮酎衣葛剧兼裘长簟贪攲枕轻巾懒挂头招商如有曲一为取新秋
　　七言律
　　早秋苦热堆案相仍　　　　【唐】杜　甫
　　七月六日苦炎蒸对食暂餐还不能每愁夜中自足蝎况乃秋后转多蝇束带发狂欲大叫簿书何急来相仍南望青松架短壑安得赤脚踏层冰
　　夏日与闲禅师坐林下避暑　【唐】白居易
　　落景墙西尘土红伴僧闲坐竹泉东緑萝潭上不见日白石滩邉长有风热閙渐知随念尽清凉常愿与人同每因毒暑悲亲故几在炎方瘴海中
　　北塘避暑　　　　　　　　【宋】韩　琦
　　尽室林塘涤暑烦旷然如不在尘寰谁人敢议清风价无乐能过白日闲水鸟得鱼长自足岭云含雨只空还酒阑何物醒魂梦万柄莲香一枕山
　　次韵程给事郡斋秋暑　　　【宋】赵　抃
　　老为乡郡止偷安自媿仙踪未易攀八面松隂笼古寺三秋桂子下灵山良朋寄意诗篇里髙防追欢梦寐间却忆防稽清旷处樵风朝暮若耶湾
　　和晁应之大暑书事一首　　【宋】张　耒
　　蓬门乆闭谢来车畏暑尤便小阁虚青引嫩苔留鸟篆绿垂残叶带虫书寒泉出井功何有白羽邀凉计巳疎忍待西风一萧防碧鲈银鲙意何如
　　堂初暑　　　　　　　　【宋】陆　游
　　沦漪一曲绕茅堂葛帔纱巾喜日长多事林鸠管晴雨依人海燕度炎凉深枝着子累累熟幽草开花冉冉香安得此时江海上与君袖手看人忙
　　苦热　　　　　　　　　　【元】方　防
　　六月红云不肯移清心自合胜炎曦云根劚药移松骨石罅分泉挿木皮未用冰蚕来海峤坐看冻蚁走峨眉人间寒暑相催廹待寄东谿万缕丝
　　五言絶句
　　避暑　　　　　　　　　　【唐】徐　凝
　　斑多筒簟冷发少角冠清避暑长林下寒蝉又有声
　　慈恩寺避暑　　　　　　　【唐】李　逺
　　香荷疑散麝风铎似调琴不觉清凉晩归人满栁隂
　　七言絶句
　　香山避暑　　　　　　　　【唐】白居易
　　六月滩声如猛雨香山楼北畅师房夜深起凭阑干立满耳潺湲满面凉
　　苦热题恒寂师禅房　　　　　白居易
　　人人避暑走如狂独有禅师不出房可是禅房无热到但能心静即身凉
　　文殊院避暑　　　　　　　【唐】李羣玉
　　赤日黄埃满世间松声入耳即心闲愿寻五百仙人去一世清凉住雪山
　　夏夜追凉　　　　　　　　【宋】杨万里
　　夜热依然午热同开门小立月眀中竹深树宻虫鸣处时有防凉不是风
　　大暑　　　　　　　　　　【金】赵　元
　　旱云飞火燎长空白日浑如坐甑中不到广寒冰雪窟扇头能有几多风
　　大暑登东城　　　　　　　【元】许　衡
　　三丈危城日暮登暑威殊不霁凭陵何时太华髙峰上细嚼松隂六月冰
　　枕流桥避暑口号　　　　　【明】朱曰藩
　　竹牀花簟坐萧闲好是侬家消夏湾谁道屏风无九叠彩云飞作洞庭山
　　暑夜　　　　　　　　　　【明】僧宗泐
　　此夜炎蒸不可当开门髙树月苍苍天河只在南楼上不借人间一滴凉





　　御定佩文斋咏物诗选巻二十二
　　钦定四库全书
　　御定佩文斋咏物诗选巻二十三
　　凉类
　　五言古
　　纳凉　　　　　　　　　　【梁】简文帝
　　斜日晩骎骎池塘生半隂避暑髙梧侧轻风时入襟落花还就影惊蝉乍失林游鱼吹水沫神蔡上荷心翠竹垂秋采丹枣映疎砧无劳夜游曲寄此托微吟
　　圃纳凉　　　　　　　　　简文帝
　　登山想剑阁逗浦忆辰阳飞流如冻雨夜月似秋霜萤翻竞晩热虫思引秋凉鸣波如碍石闇草别兰香
　　晩景纳凉　　　　　　　　　简文帝
　　日移凉气散懐抱信悠哉珠帘影空卷桂户向池开鸟栖星欲见河净月应来横阶入细笋蔽地湿轻苔草化飞为火蚊声合似雷于兹静闻见自此歇氛埃奉和太子纳凉梧下应令　　【梁】庾肩吾
　　北园凉气早歩辇暂逍遥避日交长扇迎风列短箫山带弹琴曲桐横栖凤条悬门开溜水锦石镇浮桥黒米生菰叶青花出稻苗无因学仙藻云气徒飘飖
　　奉和逐凉　　　　　　　　【梁】刘孝威
　　钟鸣夜未央避暑起徬徨长河似曳素眀星若散珰倚岩欣石冷临池爱水凉月纎张敞画荷妖韩夀香对此游清夜何劳娱洞房
　　内园逐凉　　　　　　　　【陈】徐　陵
　　昔有北山北今余东海东纳凉髙树下直坐落花中狭径长无迹茅斋本自空提琴就竹篠酌酒劝梧桐
　　纳凉　　　　　　　　　　【唐】王　维
　　乔木万余株清流贯其中前临大川口豁达来长风涟漪涵白沙素鲔如游空偃卧盘石上翻涛沃微躬潄流复濯足前对钓鱼翁贪饵凡几许徒思莲叶东
　　五言律
　　新秋喜凉　　　　　　　　【唐】白居易
　　过得炎蒸月尤宜老病身衣裳朝不润枕簟夜相亲楼月纎纎早波风嫋嫋新光隂与时节先感是诗人
　　精舎纳凉　　　　　　　　【唐】元　稹
　　山景晦巳寂野亭变苍苍夕风吹髙殿露叶散林光清钟初戒夜幽鸟尚归翔谁复掩扉卧南轩多早凉
　　池亭纳凉　　　　　　　　【眀】仁　宗
　　夏日多炎热临池憩午凉雨滋槐叶翠风过藕花香舞燕来青流莺出建章援琴弹雅操民物乐时康
　　七言律
　　避暑纳凉　　　　　　　　【唐】钱　起
　　木槿花开畏日长时摇轻扇倚绳牀初晴草蔓縁新笋频雨苔衣染旧墙十旬河朔应虚醉八柱天台好纳凉无事始能知静胜深垂纱帐咏沧浪
　　五言絶句
　　夏日聨句　　　　　　　　【唐】文　宗
　　人皆苦炎热我爱夏日长薰风自南来殿阁生微凉
　　秋夜　　　　　　　　　　【唐】王　建
　　夜乆叶露滴秋虫入户飞卧多骨髓冷起覆旧緜衣
　　凉夜有懐　　　　　　　　【唐】白居易
　　清风吹枕席白露湿衣裳好是相亲夜漏迟天气凉
　　七言絶句
　　夜凉　　　　　　　　　　【唐】白居易
　　露白风清庭户凉老人先着夹衣裳舞腰歌袖抛何处惟对无弦琴一张
　　秋凉　　　　　　　　　　【宋】陆　游
　　园丁傍架摘黄邨女沿篱采碧花城市尚余三伏日秋凉先到野人家
　　崇义院杂题　　　　　　　【明】文征眀
　　六月门前暑似炊殿堂深处未曽知晩凉浴罢思归去更为松风竚少时

　　御定佩文斋咏物诗选巻二十三
　　钦定四库全书
　　御定佩文斋咏物诗选卷二十四
　　春类
　　三言古
　　代春日行　　　　　　　　【宋】鲍　照
　　献歳发吾将行春山茂春日明园中鸟多嘉声梅始发桃始青泛舟舻齐櫂惊奏采菱歌鹿鸣风微起波微生弦亦发酒亦倾入莲池折桂枝芳袖动芬叶披两相思两不知
　　四言古
　　青阳　　　　　　　　　　【汉】邹子乐
　　青阳开动根荄以遂膏润幷爱跂行毕逮霆声发荣壧处倾听枯槀复产乃成厥命众庶熙熙施及夭胎羣生啿啿唯春之祺
　　五言古
　　杂诗　　　　　　　　　　【晋】张　协
　　太昊启东节春郊礼青祗鹰化日夜分雷动寒暑离飞泽洗冬条浮飇解春凘采虹缨高云文虬鸣阴池冲气扇九垠苍生衍四垂时至万寳成化周天地移
　　大道曲　　　　　　　　　【晋】谢　尚
　　青阳二三月柳青桃复红车马不相识音落黄埃中
　　失题　　　　　　　　　　【晋】郭　璞
　　青阳畅和气谷风穆以温英茝曜林荟昆虫咸启门高台临迅流四座列王孙羽盖停云阴翠郁映玉樽
　　春　　　　　　　　　　　【齐】王　俭
　　兰生已匝苑萍开欲半池轻风摇杂蘤细雨乱丛枝
　　其二
　　风光承露照雾色防兰晖青荑结翠藻黄鸟防春飞
　　春夕　　　　　　　　　　　王　俭
　　露华方照歳云彩复经春虚闺稍叠草幽帐日凝尘
　　春游回文诗　　　　　　　【齐】王　融
　　枝分柳塞北叶暗榆关东垂条逐绪转落蕊散花丛池莲照晓月幔锦拂朝风低吹杂纶羽薄粉艶妆红离情隔远道叹结深闺中
　　春歌　　　　　　　　　　【梁】武　帝
　　阶上香入怀庭中花照眼春心一如此情来不可限
　　晩春　　　　　　　　　　【梁】萧　统
　　紫兰叶初满黄莺防始稀石蹲还似兽萝长更胜衣水曲文鱼聚林暝鸦鸟飞渚蒲变新节岩桐长旧围风花落未已山斋开夜扉
　　晩日后堂　　　　　　　　【梁】简文帝
　　幔阴通碧砌日影度城隅岸柳垂长叶窗桃落细跗花留蛱蝶粉竹翳蜻蜓珠赏心无与共染翰独踟蹰
　　和刘上黄春日　　　　　　【梁】元　帝
　　新莺隐叶啭新燕向窗飞柳絮时依酒梅花乍入衣玉珂逐风度金鞍映日晖无令春色晩独望行人归
　　望春诗　　　　　　　　　　元　帝
　　叶浓知柳密花尽觉梅疎兰生未可握蒲小不堪书
　　初春　　　　　　　　　　【梁】沈　约
　　夹道觅阳春相将共携手草色犹自腓林中都未有无事逐梅花空教信杨柳且复共归来含情寄杯酒
　　春日贻刘孝绰　　　　　　【梁】萧　瑱
　　涧水初流碧山樱早发红新禽争防响落蕊乱从风拂筵多软榦映户悉花丛谁云相去远垂柳对高桐
　　当春四韵同左丞　　　　　【梁】江　淹
　　雷萌山中草云煦江上花流烟漾璇景轻风泛凌霞我有幽兰念衔意瞩里斜友人殊未还独慰檐前华
　　春郊　　　　　　　　　　梁虞　羲
　　光风转蕙畮香雾郁兰津暄迟蝶防蘤景丽鸟和春樵歌喧垄暮渔枻乱江晨山中芳杜若依依独思人
　　春日临池　　　　　　　【北魏】温子升
　　光风动春树丹霞起暮阴嵯峨映连璧飘飖下散金徒自临濠渚空复抚鸣琴莫知流水曲谁辨游鱼心
　　春日　　　　　　　　　【北齐】阳休之
　　迟迟暮春日霭霭春光上柔露洗金盘轻丝缀珠网渐看阶茝蔓稍觉池莲长蝴蝶映花飞楚雀縁条响
　　早春　　　　　　　　　【北周】宗　懔
　　昨暝春风起今朝春气来莺鸣一两啭花树数重开散粉成初蝶剪防作新梅游客伤千里无暇上高台
　　春日　　　　　　　　　　【陈】徐　陵
　　岸烟起暮色岸水帯斜晖径狭横枝度帘揺惊燕飞落花承歩履流涧写行衣何殊九芝盖薄暮洞庭归
　　春日　　　　　　　　　　【陈】江　总

　　春初赋得池应教　　　　　【陈】张正见
　　遥天収密雨高阁映奔曦雪尽青山路冰消緑水池春光落云叶花影发晴枝琴樽奉终宴风月岂云疲
　　春晩庭望　　　　　　　【北齐】萧　慤
　　春庭聊纵望楼台自相隐窗梅落晩花池竹开初笋泉鸣知水急云来觉山近不愁花不飞到畏花飞尽
　　首春　　　　　　　　　　【唐】太　宗
　　寒随穷律变春逐鸟声开初风飘帯柳晩雪间花梅碧林青旧竹緑沼翠新苔芝田初鴈去绮树未莺来
　　早春桂林殿应诏　　　　　【唐】上官仪
　　歩辇出披香清歌临太液晓树流莺满春堤芳草积风色翻露文雪花上空碧花蝶来未已山光暧将夕
　　立春后五日　　　　　　　【唐】白居易
　　立春后五日春态纷婀娜白日斜渐长碧云低欲堕残冰折玉片新萼排红颗遇物尽欣欣爱春非独我迎芳后园立就暖檐前坐还有惆怅心欲别红炉火
　　春晩寄杨十二兼呈赵八　　　白居易
　　蒙蒙竹树深帘牖多清阴避日坐林影余花委芳襟倾尊就残酌舒巻续微吟空际飏高蝶风中聆素琴广庭备幽趣复对商山岑独此爱时景旷怀云外心迁莺恋嘉木求友多好音自无琅玕实安得莲花簮寄之二君子希见双南金
　　谿中早春　　　　　　　　　白居易
　　南山雪未尽阴岭留残白西磵冰已消春溜含新碧东风来防日势动草萌拆潜知阳和功一日不虚掷当此天气暖来拂谿边石一坐欲防归暮禽声啧啧蓬蒿隔桑枣隐映烟火夕归来问夜餐家人烹荠麦
　　遣春　　　　　　　　　　【唐】元　稹
　　花阴莎草长借草闲自酌坐看莺鬬枝轻花满樽杓葛巾竹梢挂书巻琴上阁沽酒过此生狂歌眼前乐
　　郡斋三月下旬作　　　　　【唐】崔　防
　　春事日已歇池塘旷幽寻残红披独坠嫩緑间浅深偃仰睠芳缛顾歩爱新阴谋春未及竟夏初遽见侵
　　惜春　　　　　　　　　　【唐】杜　牧
　　春半年已除其余强为有即此醉残花便同尝腊酒怅望送春杯殷勤扫花帚谁为驻东流年年长在手
　　次韵春思　　　　　　　　【元】赵又隆
　　冻树回春阳羁禽竞新哢喧喧人语浮稍稍春事动澄心絶芳华小睡足幽梦梦觉天宇新朝光集飞栋
　　七言古【附长短句】
　　春日戏题恼郝使君兄　　　【唐】杜　甫
　　使君意气凌青霄忆昨欢娱常见招细马时鸣金騕褭佳人屡出董妖娆东流江水西飞燕可惜春光不相见愿携王赵两红顔再骋肌肤如雪练通泉百里近梓州请公一来开我愁舞处重看花满面尊前还有锦纒头
　　阳春曲　　　　　　　　　【唐】温庭筠
　　云母空窗晓烟薄香昏龙气凝辉阁霏霏雾雨杏花天帘外春威着罗幕曲栏伏槛金麒麟沙苑芳郊连翠茵廏马何能齧芳草路人不敢随流尘
　　送春曲　　　　　　　　　【宋】范　浚
　　春光春光劝汝一杯酒我能为春作高歌未解春能听歌否春归有底急落尽桃花红园谿漠漠野阴静兎葵燕麦空摇风风光防何时背我忽如客残丝欲断感春心燕语劳劳上帘额我有惜芳意一春怜物华春来雪里索梅笑春去怅望飞杨花春归知复来奈此断年别垂杨三月暮天愁鶗鴂一声芳草歇歌竟我亦醉一棹觥船空明年待春花树下放歌擎酒相迎逢
　　汉宫早春曲　　　　　　　【元】萨都拉
　　女夷鼓吹招摇东羲和驭日骑苍龙金环寳胜晓翠浓梅花飞入夀阳宫夀阳宫中鎻香雾满面春风吹不去鞭却灵鳌驾五山芙蓉夜暖光阑干鸡人一唱晓星起四野天开春万里
　　次春日即事韵　　　　　　【元】周　权
　　吴蚕欲老畴未秧拍堤野水回横塘淡烟疎树緑阴薄落花飞絮白日长寒具油干过冷节悤悤芳事归鶗鴂枕书睡足午窗明雪乳浮浮翻兎褐
　　春暮吟　　　　　　　　　【元】郭　钰
　　玉壶沽酒春丝络啼鸟劝人满杯酌落红满地晴香消湿翠如烟午阴薄画楼玲珑隔彩霞楼前双鹊鸣喳喳想见吴帆北风起王孙明日当还家
　　早春寄郷中友人　　　　　【明】钱宰
　　故园花发春又来碧桃半折棠梨开流莺踏花酒落杯花飞落酒相萦回酒酣起舞落日晩应念长安人未回江上舟防时发拍手醉唱归去来笑摘花枝簪白发
　　五言律
　　晩春送吉校书归楚州　　　【唐】李嘉祐
　　诗人饶楚思淮上及春归旧浦菱花待闲门柳絮飞高名郷曲重少事道流稀定向渔家醉残阳卧钓矶
　　遣春　　　　　　　　　　【唐】元　稹
　　久雨怜霁景偶来堤上行空蒙天色嫩杳淼江面平百草短长出众禽高下鸣春阳各有分余亦澹忘情
　　春日即事　　　　　　　　【唐】耿　湋
　　邻里朝光遍披衣夜醉醒庭厨非旧火林木发新青接果移天性疏泉逐地形清明来防日戴胜已堪听
　　早春　　　　　　　　　　【唐】刘威
　　晓来庭户外草色似依依一夜东风起万山春色归冰消泉脉动日暖露珠晞已醖看花酒娇莺莫预飞
　　南楼春望　　　　　　　　【唐】许　浑
　　南楼春一望云水共昏昏野店归山路危桥帯郭邨晴烟和草色夜雨长谿痕下岸谁家住残阳半掩门
　　九江春暮　　　　　　　　【唐】曹　松
　　杨柳城初锁轮蹄息去踪春流无旧防夜色失诸峰影动鱼边火声迟话后钟明朝回去鴈谁向北郊逢
　　旅游伤春　　　　　　　　【唐】李昌符
　　酒醒郷关远迢迢听漏终曙分林影外春尽雨声中鸟思江邨路花残野岸风十年成底事羸马倦西东
　　春暮　　　　　　　　　　【唐】韦　庄
　　一春春事好病起酒常迟流水緑萦砌落花红堕枝楼高喧乳燕树密鬬雏鹂不学三公醉将何自解颐
　　春日晩晴　　　　　　　　【宋】苏舜钦
　　人言春雨好更好晩来晴树色通帘翠烟姿着物明得泥初燕喜避弋去鸿轻谁见危栏外斜阳尽眼平和元舆游春次用其韵　　　【宋】梅尧臣
　　乗闲多远兴信马与君行碧树斜通市清流曲抱城山花高下色春鸟短长声日暮吾庐近还歌空复情
　　春事　　　　　　　　　　【宋】孙　觌
　　茅栋依林出松扉傍水斜浮苍围百疉乱緑翳三又屋破蜗书壁庭芜鹤印沙小松供一笑已着两三花
　　半山春晩即事　　　　　　【宋】王安石
　　春风取花去酬我以清阴翳翳陂路静交交园屋深牀敷每小息杖屦或幽防惟有北山鸟经过遗好音
　　春望　　　　　　　　　　【宋】徐　玑
　　楼上看春晩烟分远近邨晓晴千树緑新雨半池浑柳密莺无影泥新燕有痕轻寒衫袖薄杯酌更须温
　　春游和胡叔芳韵　　　　　【宋】真山民
　　春光泼眼明占胜得新亭棠醉风扶起柳眠莺唤醒非无杯泛緑安得鬓皆青且事日为乐歌声莫暂停
　　春日　　　　　　　　　　【元】陈　樵
　　细雨花阴重轻烟草色匀惊禽长避客娇燕却依人弦管红楼酒跧蹄紫陌尘东风竞游赏因想杏园春
　　春游晩归　　　　　　　　【元】叶　颙
　　小雨杂烟霏晴光防夕晖蔫红侵酒斚空翠润琴徽风袭吟翁帽云香野客衣殷勤花径月寒影照人归
　　春日舟行　　　　　　　　【明】张时彻
　　出郭便如意春光尽眼中云衣浮石淡树杪着霞红野渡添新水邨禽各占丛桃源在何许宛转未能穷
　　寻春　　　　　　　　　　【明】杨　基
　　朝来微雨罢何处可寻春水散池容动烟销柳意新穿林听莺逺度陌问花频但觉相逢处相亲似故人
　　五言排律
　　赋得元和布泽　　　　　　【唐】潘孟阳
　　至徳生成泰咸欢煦育恩流辉霑万物布泽在三元北阙祥云迥东方喜气繁青阳初应律苍玉正临轩恩洽因时令风和比化源自惭同草木无以答乾坤
　　赋得新阳改故阴　　　　　【唐】纥千讽
　　律管才催候寒郊忽变阴微和方应节积惨已辞林暗觉余凘断潜惊丽景侵禁城佳气换北陆翠烟深有截知遐布无私荷照临韶光如可及莺谷免幽沈
　　省试腊后望春宫　　　　　【唐】林　寛
　　皇都初度腊鳯辇出深宫高凭楼台上遥瞻灞浐中仗凝霜彩白袍映日华红柳眼方开冻莺声渐转风御沟穿断霭骊岫照斜空时见宸游兴因观稼穑功
　　赋得春色满皇州　　　　　【唐】沈亚之
　　何处春辉好偏宜在雍州花明夹城道柳暗曲江头风软游丝重光融瑞气浮鬬鸡怜短草乳燕傍高楼绣毂盈香陌新泉溢御沟行看日欲暮回骑似川流
　　武徳殿退朝望九衢春色　　【唐】曹　松
　　玉殿朝初退天街一看春南山初过雨北阙净无尘夹道夭桃满连沟御柳新苏舒同舜泽熙煦并尧仁佳气浮轩盖和风袭缙绅自兹怜万物同入发生辰
　　七言律
　　奉和春日出苑曯目应令　　【唐】张　説
　　禁林艶裔发春阳春望逍遥出画堂雨洗亭臯千亩緑风吹梅李一园香鹤飞不出随青管鱼跃翻来入防航容赏欢承天保定遒文更覩日重光
　　奉和圣制春日幸望春宫应制
　　【唐】李　适
　　玉辇金舆天上来花园四望锦屛开轻丝半拂朱门柳细缬全披画阁梅蝶舞飞行飘御席莺歌度曲绕仙杯圣词今日光辉满汉主秋风莫道才
　　认春戏呈冯少尹李中郎陈主簿
　　【唐】白居易
　　认得春风先到处西园南面水东头柳初变后条犹重花未开前枝已稠暗助醉欢寻緑酒潜添睡兴着红楼知君未别阳和意直待春深始拟游
　　春来　　　　　　　　　　　白居易
　　春来触动故郷情忽见风光满两京金谷踏花香骑入曲江碾草钿车行谁家緑酒欢连夜何处红楼睡失明犹有不眠不醉客经春冷坐古湓城
　　钱塘湖春行　　　　　　　　白居易
　　孤山寺北贾亭西水面初平云脚低防处早莺争暖树谁家新燕啄春泥乱花渐欲迷人眼浅草才能没马蹄最爱湖东行不足绿杨阴里白沙堤
　　正月三日闲行　　　　　　　白居易
　　黄鹂巷口莺欲语乌鹊河头冰渐消绿浪东西南北水红栏三百九十【叶平】桥鸳鸯荡漾双双翅杨柳交加万万条借问春风来早晩只从前日到今朝
　　和乐天早春见寄　　　　　【唐】元　稹
　　雨香云淡觉微和谁送春声入棹歌萱近北堂穿土早柳偏东面受风多湖添水剂消残雪江送潮头涌漫波同受新年不同赏无由缩地欲如何
　　和程员外春日东郊即事　　【唐】包　何
　　郎官休浣怜迟日野老欢娱为有年防处折花惊蝶梦数家留叶待蚕眠藤垂宛地萦朱履泉迸侵阶浸绿钱直待闭关朝谒去莺声不散柳含烟
　　残春独来南亭因寄张祐　　【唐】杜　牧
　　暖云如粉草如茵独歩长堤不见人一岭桃花红锦黦半谿山水碧罗新高枝百舌犹欺鸟带叶棠梨独送春仲蔚欲知何处在苦吟林下拂诗尘
　　长安春日　　　　　　　　【唐】章碣
　　春日皇家瑞景迟东风无力雨防微六宫罗绮同时薄九陌烟花一様飞暖着柳丝金蕊重冷开山翠雪棱稀输他得路蓬洲客红緑山头烂醉归
　　三堂早春　　　　　　　　【唐】韦　庄
　　独倚危楼四望遥杏花春陌马声骄池边冰刃暖初落山上雪棱寒未消谿送緑波穿郡宅日移红影度邨桥主人年少多情味笑换金龟解珥貂
　　湖上初春偶作　　　　　　【宋】林　逋
　　梅花开尽腊亦尽晴暖便如寒食天春色半归湖岸柳人家多上郭门船文禽相并映短草翠潋欲生浮嫩烟防处酒旗山影下细风时已防繁弦
　　暮春　　　　　　　　　　【宋】张　耒
　　夜雨轻寒拂晓晴牡丹开尽过清明庭前落絮谁家柳叶里新声是处莺白髪生来如有信青春归去更无情便当种秫长成酒远学陶潜过此生
　　晩春　　　　　　　　　　【宋】韩　维
　　春晖东去月収却拂凝埃敞北轩防曲云屛空白昼一帘花雨自黄昏庭芜碧合阴虫息窗树红稀鬬雀喧细忆旧欢都入梦习家池上子山园
　　春懐示邻　　　　　　　　【宋】陈师道
　　断墙着雨蜗成字老屋无僧燕作家賸欲出门追语笑却嫌归鬓着尘沙风翻蛛网开三面雷动蜂窠趂两衙屡失南邻春事约只今容有未开花
　　春日郊外　　　　　　　　【宋】唐庚
　　城中未省有春光城外榆槐已半黄山好更宜余积雪水生看欲倒垂杨莺迁日暖如人语草际风来作药香疑此江头有佳句为君寻取却茫茫
　　春行　　　　　　　　　　【宋】真山民
　　短帽轻衫歩履迟微暄天气乍晴时池融嫩碧销残冻春剪新红缀旧枝岚气滴衣堪入画禽声到耳足供诗东风苦欲招人醉频掉桥西卖酒旗
　　柳塘送春　　　　　　　　【宋】葛长庚
　　急雨将雷过柳塘春因底事亦归忙经时不放荷花叶昨夜尽収栀子香判断千林成梦去安排一夏纳风凉开眉无觅愁来处数笔晴云画水郷
　　壬戌二月　　　　　　　　【宋】徐　玑
　　山城二月景如何行处时时听踏歌淡色似黄杨叶小浓香如蜜菜花多春容每到晴时改天气偏从雨后和好向谿头寻钓侣小谿连夕涨清波
　　壬午西域湖中游春　　　　【元】耶律楚材
　　二月河中草木靑芳菲次第有期程花藏径畔春泉碧云散林梢晩照明含笑山桃还似识相亲水鸟自忘情遐方且喜丰年兆万顷青青麦浪平
　　暮春用唐夀卿韵　　　　　【元】曹伯启
　　一天晴碧日迟迟暑气蒸人力自微幽径雨余芳草合小园风急乱花飞卧思沂上春风去梦到山阴袚褉归还忆去年乗小骏西湖游罢北山围
　　西宫春日与吴锦衣赋　　　【元】萨都拉
　　九重春色金银阙冠带将军尽羽林上苑春莺随柳啭西宫午漏隔花深天开阊阖収金鎻帘卷奎光听玉音白髪儒臣卖词赋长门应费万黄金
　　春日偕监中士友游南城　　【元】张　翥
　　楼阁参差紫翠间微风不动防云闲柳垂禁蘌丝千尺水绕宫沟玉一环春树鸟鸣圆似筦夕阳驼影兀如山醉鞭缓缓吟归去灯火城东未掩关
　　春日次王元章韵　　　　　【元】纳　延
　　翠幰金车锦骆驼芙蓉绣缛载双娥雨晴辇路尘沙少风起春城柳絮多秉烛且留清夜饮倚栏犹听隔墙歌山翁此日心如水梦断江南雨一簑
　　春日宣则门书事简虞邵庵　【元】台哈布哈
　　三月龙池柳色深碧梧烟暖日愔愔风粘落絮萦青幔燕逐飞花避绿沈仙仗晓开班玉笋云韶春奏赐琼林从臣尽献河东赋独有相如得赐金
　　春日东行　　　　　　　　【元】黄镇成
　　春郊冉冉散晴晖芳树频闻一鸟啼山驿水流花落尽石田云暖麦抽齐禅房凿路当岩半钓屋维舟近竹西行过野桥人语近寻源应到武陵谿
　　春日　　　　　　　　　　【元】倪　瓒
　　闲门积雨生幽草叹息樱桃熳烂开春浅不知寒食近水深惟有白鸥来即看垂柳侵矶石已有飞花拂酒杯今日新晴见山色还须拄杖踏青苔
　　早春呈吴待制　　　　　　【明】镏　炳
　　上林春早陌尘香紫禁觚棱射日光新绿御河揺柳黛小红宫树试桃妆山连晓气蟠龙虎台枕东风忆鳯凰心折故园幽兴独寻僧看竹过邻墙
　　浦口逢春忆禁苑旧游　　　【明】杨　基
　　春冰销尽草生齐细雨香浓紫陌泥花里小楼双燕入柳边深巷一莺啼坐临南浦弹流水歩逐东风唱大堤还忆当年看花伴锦衣骢马玉门西
　　暮春书事　　　　　　　　【明】瞿　佑
　　睡起呼童扫落花石泉槐火试新茶树林深处蜂王国帘幙阴中燕子家柳絮乗风投砚水竹枝摇影落窗纱幽居莫道无官况鼓吹犹存两部蛙
　　拟唐长安春望　　　　　　【明】黄　闰
　　南山晴望郁嵯峨上路春香御辇过天近帝城双阙迥日临仙仗五云多莺声尽入新丰树柳色遥分太液波汉主离宫三十六楼台处处起笙歌
　　春日应制　　　　　　　　【明】王　鏊
　　奉天朝罢晓曈昽勅得传宣御苑东好雨晴时三月里銮舆遥过百花中东皇黙运无言化南国新収不战功归坐明堂还布徳豫游分与万方同
　　五言絶句
　　春夜　　　　　　　　　　【唐】虞世南
　　春苑月徘徊竹堂侵夜开惊鸟排林度风花隔水来
　　春首　　　　　　　　　　【唐】陈叔达
　　雪花联玉树冰彩散瑶池翔禽遥出没积翠远参差
　　初春　　　　　　　　　　【唐】王　绩
　　春来日渐长醉客喜年光稍觉池亭好偏闻酒瓮香
　　早春野望　　　　　　　　【唐】王　勃
　　江旷春潮白山长晓岫靑他郷临眺极花柳映边亭
　　登城春望　　　　　　　　　王　勃
　　物外山川近晴初景霭新芳郊花柳遍何处不宜春
　　春歌　　　　　　　　　　【唐】郭元振
　　青楼含日光绿池起风色赠子同心花殷勤此何极
　　絶句　　　　　　　　　　【唐】杜　甫
　　迟迟江山丽春风花草香泥融飞燕子沙暖睡鸳鸯
　　其二
　　江碧鸟逾白山青花欲燃今春看又过何日是归年
　　春晩　　　　　　　　　　【唐】孟浩然
　　春眠不觉晓处处闻啼鸟夜来风雨声花落知多少
　　春怨　　　　　　　　　　【唐】金昌绪
　　打起黄莺儿莫教枝上啼啼时惊妾梦不得到辽西
　　春游曲　　　　　　　　　【唐】张仲素
　　烟柳飞轻絮风榆落小钱蒙蒙百花里罗绮竞秋千
　　其二
　　行乐三春节林花百和香当年重意气先占鬬鸡塲
　　春江曲　　　　　　　　　　张仲素
　　乘晓归南去参差疉浪横前洲在何处雾里鴈嘤嘤
　　春寒　　　　　　　　　　【唐】徐　凝
　　乱雪从教舞回风任听吹春寒能作底已被柳条欺
　　游春词　　　　　　　　　【唐】令狐楚
　　晓游临碧殿日上望春亭芳树罗仙仗青山展翠屛
　　其二
　　阊阖春风起蓬莱雪水销相将折杨柳争取最长条
　　春晴　　　　　　　　　　【唐】张　起
　　画阁余寒在新年旧燕归梅花犹带雪未得试春衣
　　孟春　　　　　　　　　　【唐】鲍　防
　　江南孟春天荇叶大如钱白雪装梅树青袍似葑田
　　仲春　　　　　　　　　　【唐】谢良傅
　　江南仲春天细雨色如烟疎为武昌柳布作石门泉
　　季春　　　　　　　　　　【唐】严　维
　　江南季春天莼菜细如湖边草作径湖上叶为船
　　春晩　　　　　　　　　　【唐】李羣玉
　　三月寒食时日色浓于酒落尽墙头花莺声隔原柳
　　送春　　　　　　　　　　【唐】高　骈
　　水浅鱼争跃花深鸟竞啼春光看欲尽判却醉如泥
　　早春　　　　　　　　　　【唐】储嗣宗
　　野树花初发空山独见时踟蹰洛阳道郷思满南枝
　　春日　　　　　　　　　　【宋】唐　庚
　　啼禽通夣寐芳草过比邻暖逼花期促愁牵酒量伸
　　春日　　　　　　　　　　【宋】杨万里
　　逺日随天去斜阳着树明犬知何处吠人在半山行
　　其二
　　雾气因山见波痕到防消诗人元自懒物色故相撩
　　其三
　　日落碧簪外人行红雨中幽人诗酒里又是一春风
　　春　　　　　　　　　　　【金】宇文虚中
　　短草铺茸緑残梅照雪稀暖轻还锦褥寒峭怯罗衣
　　春日　　　　　　　　　　【元】刘　因
　　游丝困无力欲起重悠飏芳草落花满相思春昼长
　　嬉春词　　　　　　　　　【明】沈　愚
　　酒尽情无极花深眼欲迷拂鞭归去晩月在画楼西
　　春歌　　　　　　　　　　【明】王廷陈
　　初华锦绣舒千林望如一怀春废机抒缣素难成匹
　　六言絶句
　　春日偶成　　　　　　　　【元】马　臻
　　两袖水风春冷一抹山烟晩晴小槛倒披花影归船远送歌声
　　其二
　　燕拂花阴绣毂人指箫声画楼杨柳六桥旧梦夕阳一叚新愁
　　七言絶句
　　春日　　　　　　　　　　【唐】上官仪
　　花轻蝶乱仙人杏叶密莺啼帝女桑飞云阁上春应至明月楼中夜未央
　　春和春日　　　　　　　　【唐】元万顷
　　鳯辇迎风乗紫阁鸾车避日转彤闱中堂促管淹春望后殿清歌开夜扉
　　山房春事　　　　　　　　【唐】岑　参
　　风恬日暖荡春光戏蝶游蜂乱入房数株门柳低衣桁一片山花落笔牀
　　春行寄兴　　　　　　　　【唐】李　华
　　宜阳城下草萋萋涧水东流复向西芳树无人花自落春山一路鸟空啼
　　江南春　　　　　　　　　【唐】李　约
　　池塘春暖水纹开隄柳垂丝间野梅江上年年芳意早蓬瀛春色逐潮来
　　春早呈水部张员外　　　　【唐】韩　愈
　　天街小雨润如酥草色遥看近却无最是一年春好处絶胜烟柳满皇都
　　春游　　　　　　　　　　【唐】王　涯
　　经过柳陌与桃谿寻逐春光着处迷鸟度时时冲絮起花繁衮衮压枝低
　　望春词　　　　　　　　　【唐】令狐楚
　　高楼晓见一花开便觉春光四面来暖日晴云知次第东风不用更相催
　　其二
　　云霞五彩浮天阙梅柳千般夹御沟不上黄山南北望岂知春色满神州
　　宫前早春　　　　　　　　【唐】王　建
　　酒幔高楼一百家宫前杨柳寺前花内园分得温汤水二月中旬已进
　　三月晦日赠刘评事　　　　【唐】贾　岛
　　三月正当三十日风光别我苦吟身共君今夜不须睡未到晓钟犹是春
　　日日　　　　　　　　　　【唐】李商隐
　　日日春光鬭日光山城斜路杏花香防时心绪浑无事得及游丝百尺长
　　春日　　　　　　　　　　　李商隐
　　欲入卢家白玉堂新春吹破舞衣裳蝶衔红蕊蜂衔粉共助青楼一日忙
　　长安春晩　　　　　　　　【唐】温庭筠
　　四方无事太平年万象鲜明禁火前九重细雨惹春色轻染龙池杨柳烟
　　早春　　　　　　　　　　【唐】来　鹄
　　新歴才将半纸开小庭犹聚爆竿灰偏憎杨柳难钤辖又惹东风意绪来
　　松江早春　　　　　　　　【唐】皮日休
　　松陵清净雪消初见底新安恐未如稳凭船无一事分明数得鲙残鱼
　　招友人游春　　　　　　　【唐】郑云叟
　　难把长绳系踆乌芳时偷取醉工夫任堆金璧摩星斗买得花枝不老无
　　春居杂兴　　　　　　　　【宋】王禹偁
　　两株桃杏映篱斜妆防商山副使家何事春风容不得和莺吹折数枝花
　　丰乐亭游春　　　　　　　【宋】欧阳修
　　緑树交加山鸟啼晴风荡漾落花飞鸟歌花舞太守醉明日酒醒春已归
　　其二
　　春云淡淡日辉辉草惹行襟絮拂衣行到亭西逢太守篮舆酩酊揷花归
　　其三
　　红树青山日欲斜长郊草色緑无涯游人不管春将老来徃亭前踏落花
　　戏和舍弟船塲探春　　　　【宋】黄庭坚
　　雨余禽语催天晓月上梨花放夜阑莫听游人待妍暖十分倾酒对春寒
　　春日杂兴　　　　　　　　【宋】唐　庚
　　春衣初作舞雩归手展韦编昼寝稀解使芳阴快幽意飞红零落绕窗扉
　　得春　　　　　　　　　　【宋】文　同
　　去歳相违恨已賖今年相遇喜无涯红情緑意知多少尽入泾川万树花
　　春日　　　　　　　　　　【宋】秦　观
　　春禽叶底引圆吭临罢黄庭日正长满院柳花寒食夜旋钻新火爇炉香
　　其二
　　金屋旧题烦乙子蜜脾新采赖蜂臣蜻蜓蛱蝶无情思随例颠忙过一春
　　春词　　　　　　　　　　　秦　观
　　弱云亭午防春娇高柳无风妥翠条懒读夜书烧短髪隔垣时听卖饧萧
　　春日　　　　　　　　　　　秦　观
　　幅巾投晓入西园春动林塘物物鲜却憩小亭才日出海棠花发麝香眠
　　春晩　　　　　　　　　　【宋】陆　游
　　一百五日春郊行三十六谿春水生千秋观里逢急雨射的峯前看晩晴
　　晩春　　　　　　　　　　【宋】宋伯仁
　　风甃残花满地红别离樽俎漫匆匆春光未肯収心去却在荼防细影中
　　丁亥正月新晴晩歩　　　　【宋】杨万里
　　嫩水春来别様光草芽緑甚却成黄东风似与行人便吹尽寒云放夕阳
　　其二
　　急下残车踏晩晴青鞵歩歩有沙声忽逢野沼无人处雨鸭浮沈最眼明
　　春日　　　　　　　　　　【宋】范成大
　　药栏花暖小猧眠雪白晴云水碧天煮酒青梅寒食过夕阳庭院锁秋千
　　梁园春　　　　　　　　　【金】元好问
　　暖入金沟细浪添津桥杨柳緑纎纎卖花声动天街远防处春风揭绣帘
　　其二
　　上苑春浓昼锦闲緑云红雪拥三山宫墙不隔东风断偷送天香到世间
　　其三
　　楼观沈沈细雨中出墙花木乱春红朱门不解藏春色燕宿莺啼处处通
　　探春　　　　　　　　　　【元】刘　因
　　道边残雪防頽墙墙外柔丝露浅黄春色虽微已堪惜轻寒休近柳梢旁
　　春晩杂兴　　　　　　　　【元】方　回
　　岂有邪谿父老钱无朝无暮在樽前樱桃豌豆分儿女草草春风又一年
　　其二
　　谿鱼山笋佐新篘大胜长安上酒楼春老犹寒宿酲困酴醿花下拥绵裘
　　其三
　　城市尘埃不见诗西邨东坞可频谁夏前十日尝新麦正是江南最好时
　　其四
　　芳草茸茸没履深清和天气润园林霏微小雨初晴处暗数青梅立树阴
　　春寒　　　　　　　　　　元黄　庚
　　春寒料峭透窗纱睡起晴蜂恰报衙怪得晓来风力劲满堦香雪落梨花
　　三月　　　　　　　　　　【元】刘秉忠
　　背阴花木锦成丛幽谷莺啼上苑中李白桃红杨柳绿天涯无处不春风
　　春始来　　　　　　　　　　刘秉忠
　　三月南州草木长落花飞絮满池塘东君也惜天涯客尽放春光过界墙
　　春日即事　　　　　　　　【元】马祖常
　　梨花白罢海棠红谁为韶光次第工小阁卷帘春事晩伫看蝴蝶过庭东
　　御沟春日偶成　　　　　　　马祖常
　　水南沙路雨清尘桃李花开蛱蝶春三月京华寒食近东风十里酒旗新
　　春日偶成　　　　　　　　【元】萨都拉
　　踏马归来过早春空堦已见草如茵东风吹緑青谿柳马上轻寒不着人
　　春归　　　　　　　　　　　萨都拉
　　酿蜜筒香蜂报衙杏梁泥歇燕成家浮萍断送春归去尽向东流载落花
　　京城春日　　　　　　　　【元】纳　延
　　三日诸郎儤直闲绕城骑马借花看晚来金水河边路柳絮纷纷扑绣鞍
　　其二
　　黄鹤楼东卖酒家王孙清晓驻游车寳钗换得葡萄去今日城东看杏花
　　春词　　　　　　　　　　【元】郭　钰
　　暖云飞扑玉骢归帘巻香风酒力微夜坐久怜明月好细铺花影绣罗衣
　　忆春　　　　　　　　　　【元】马　臻
　　断畦零落荠花明雨过平湖水渐生坐久忽思春去远緑阴浓淡隐啼莺
　　春日闲居杂兴　　　　　　　马　臻
　　宿雨兼风酿麦秋余寒欲断自迟留杜鹃啼得百花尽却向绿阴深处愁
　　其二
　　茶香亭院一枰棊柳影侵堦日自移因见刺桐花满树等闲忆得故园时
　　其三
　　花底飞觞酒浪翻才迎春至又春残日斜客散炉烟尽自洗窰瓶挿牡丹
　　西湖游春即事　　　　　　　马　臻
　　绕湖无处避芳尘疉鼓红旗彩鹢新冉冉春云来不断涌金门外踏青人
　　其二
　　南屛山色染春烟路接高峰社鼓喧第一桥边春更好御舟闲在翠芳园
　　其三
　　镂玉雕琼簇閙竿珠花翠叶镂金篮东家年少贪游冶正値明朝三月三
　　其四
　　流苏两两挂船头绣额珠帘不上钩金缕缓歌家宴静午前先入里湖游
　　其五
　　万柳摇金接画桥一清堂外景偏饶文章太守开华宴预报龙舟夺锦标
　　其六
　　一路亭台闲酒家渐看杨柳緑藏鸦太平官府无民讼补种沿隄四季花
　　其七
　　画船过午入西泠人拥孤山陌上尘曽被弁阳模写尽晩来闲却半湖春
　　其八
　　天街夜市已喧阗半掩城门玉漏传笼烛绛纱争道入湖心犹有未归船
　　暮春　　　　　　　　　　【元】僧善住
　　野水浮来半落红不须惆怅怨东风春归毕竟归何处还在溪光柳影中
　　其二
　　门掩东风柳色深暮寒脉脉透衣襟春天最是无凭准一日才晴一日阴
　　其三
　　雨入孤城草木新香红半逐马蹄尘却怜杜字无情甚不解迎春祗送春
　　其四
　　红药花开春欲归绿杨阴暗燕争飞晩来一阵东风雨又送余寒上客衣
　　春景　　　　　　　　　　【明】宣　宗
　　水影虚涵一镜中晴光摇荡暖云红小桃花重初经雨弱柳丝柔屡舞风
　　春词　　　　　　　　　　【明】朱成泳
　　海棠枝上鹊声干罗幕重重防晓寒初日半林珠露重脆红无数压阑干
　　春深即景　　　　　　　　【明】钱　宰
　　露梢黄鸟啄来禽蛀叶青虫络树阴又是绿堦春雨歇满庭芳草落花深
　　春望　　　　　　　　　　【明】杨　慎
　　滇海风多不起沙汀洲新绿遍天涯采芳亦有江南意十里春波逺泛花
　　春望　　　　　　　　　　【明】李先芳
　　芳草凄迷一径斜淡烟疎雨噪新鸦城南春色浓于酒醉杀千林桃杏花













　　御定佩文斋咏物诗选卷二十四
　　钦定四库全书
　　御定佩文斋咏物诗选巻二十五
　　立春类
　　五言古
　　立春日泛舟圃　　　　　【陈】后　主
　　春光反禁苑暧日暖源桃霄烟近漠漠暗浪远滔滔石苔侵绿藓岸草发青袍回歌逐转檝浮水随度刀遥看柳色嫩回望鸟飞高自得欣为乐忘意若临濠
　　立春　　　　　　　　　　【陈】徐　陵
　　风光今旦动雪色故年残薄夜迎新节当炉却晩寒奇香分细雾石炭轻丸竹叶裁衣带梅花奠酒盘年芳袖里出春色黛中安欲知迷下蔡先将过上兰
　　五言律
　　立春后　　　　　　　　　【宋】戴复古
　　久望春风至还经閠月迟梅花丈人行柳色少年时爱酒常无伴吟诗近得师离骚变风雅当效楚臣为
　　其二
　　东风吹竹屋无数落梅花冻雀栖檐角饥乌啄草芽家郷劳夜梦客路又春华莫讶狂夫醉西楼酒可賖
　　立春夜　　　　　　　　　【元】虞　集
　　轻雪作春花飞来入鬓斜紫貂迎晓雾绛蜡晕晴霞书诏频趋阁思归即借车防时将穉子随意踏江沙迎春日集华光禄斋中　　　【明】王穉登
　　椒盘出五辛下马拂黄尘千里周南客明朝汉苑春草生将去路花待欲归人君有陶潜禄犹胜季子贫
　　五言排律
　　迎春东郊　　　　　　　　【唐】张　濯
　　颛顼时初谢勾芒令复陈飞仄将应节賔日已知春考歴明三统迎祥受万人衣冠宵执玉坛墠早清尘肃穆来东道回环拱北辰仗前花待发旂处柳凝新云敛黄山际冰开素浐濵圣朝多庆赏希为荐沈沦
　　立春酬钱员外曲江同行见赠
　　【唐】白居易
　　下直遇春日垂鞭出禁闱两人携手语十里看山归柳色早黄浅水纹新绿微风光向晩好车马近南稀机尽笑相顾不惊鸥鹭飞
　　立春　　　　　　　　　　【唐】泠朝阳
　　玉律传佳节青阳应北辰土牛呈歳稔防燕表年春腊尽星回次寒余月建寅风光何处好云物望中新流水初消冻潜鱼欲振鳞梅花将柳色偏思越郷人
　　立春日和王翰林　　　　　【元】范　梈
　　北斗红云上西城皓雪边歳华今若此宦味故依然节轥荒冬后寒驱夹日先楼台通帝极井落散人烟登眺临无际欢娱信有年客情闗外地农事庾阴田只有伤弦促那能效屐穿防时归栎社尽日接芳筵寳鼎升平瑞金旛淡荡妍逶迤朱鳯集潇洒白鸥眠远业嗟何就高明頼必传道虽沾世用意漫逐时迁顾遇烦频数欣荣颇倍千江湖万里兴烂熳百花前
　　七言律
　　春日游苑迎春　　　　　　【唐】中　宗
　　神皋福地三秦邑玉台金阙九仙家寒光犹恋甘泉树淑景偏临建始花防蝶黄莺未欲舞梅香柳色已堪夸迎春正啓流霞席暂嘱曦轮勿遽斜
　　奉和立春游苑迎春应制　　【唐】沈佺期
　　东郊暂转迎春仗上苑初飞行庆杯风射蛟冰千片断气冲鱼钥九关开林中觅草才生蕙殿里争花并是梅歌吹衔恩归路晩栖乌半下鳯城来
　　和立春日游苑迎春　　　　【唐】卢藏用
　　天游龙辇驻城闉上苑迟光晩更新瑶台半入黄山路玉槛旁临元灞津梅香欲待歌前落兰气先过酒上春幸预栢梁称献夀愿陪千亩及农辰
　　奉和立春游苑迎春应制　　【唐】崔日用
　　乘时迎气正璿衡灞浐烟氛向晓清剪绮裁红妙春色宫梅殿柳识天情瑶筐防燕先呈瑞金缕晨鸡未欲鸣圣泽阳和宜宴乐年年捧日向东城
　　和立春日游苑迎春　　　　【唐】李　适
　　金舆翠辇迎嘉节御苑仙宫待献春淑气初衔梅色浅和风半拂柳条新天杯庆夀齐南岳圣藻光辉动北辰稍觉披香歌吹近龙骖薄暮下城闉
　　立春　　　　　　　　　　【唐】韦　庄
　　青帝东来日驭迟暖烟轻逐晓风吹罽袍公子樽前觉锦帐佳人梦里知雪圃乍开红菜甲防旛新剪绿杨丝殷勤为作宜春曲题向花牋帖绣楣
　　和十二弟扬腊月立春　　　【宋】赵　抃
　　二十四日立春节六七千里孤舟行呼儿倒酒迎春醉忽尔持诗祝我赓海上去年賔燕乐江头今歳客心清此时极目寻春色防柳汀芜緑未成
　　立春雨　　　　　　　　　【宋】陈与义
　　衡阳县下春日雨远映青山丝様斜容易江边欺客袂分明沙际湿年华竹林路隔生新水古渡船空集乱鸦未暇独忧巾一角西谿当有续开花
　　立春日郊行　　　　　　　【宋】范成大
　　竹拥谿桥麦盖坡土牛行处亦笙歌麴尘欲染垂垂柳醅面初明浅浅波日满县前春市合潮平浦口暮帆多春来不饮兼无句奈此金旛防胜何
　　立春　　　　　　　　　　【宋】朱淑真
　　停杯不饮待春来和气先春动六街生菜乍挑宜卷饼罗旛旋剪称联钗休论残腊千重恨管入新年百事谐从此对花并对景尽拘风月入诗怀
　　立春日车驾诣南郊　　　　【明】李东阳
　　暖香和露绕蓬莱彩仗迎春晓殿开北斗旧杓依嵗转南郊佳气隔城来云行复道龙随辇雾散仙坛日满台不似汉家还五畤甘泉谁羡校书才
　　立春日　　　　　　　　　【明】储　巏
　　未试春盘且洗觞吹葭五夜待春光催花漫剪隋宫防赐酒曽霑汉署香白髪银旛聊作戏青衫竹马自成行凌晨便有名园兴独喜乔松不受霜
　　立春日赐百官春饼　　　　【明】申时行
　　紫宸朝罢听传餐玉饵琼肴出大官斋日未成三爵礼早春先试五辛盘回风入仗旌旗暖融雪当筵匕箸寒调鼎十年空伴食君恩一饭报犹难
　　丙子立春和尔宗春防即事　【明】程嘉穟
　　归舠夜发促春盘少长随肩各尽欢花鸟装春迎宿雨天云酿雪作朝寒何嫌趋走同儿戏便许风流比画看晕碧裁红古来事醉痕狼藉任阑干
　　六言絶句
　　铅山立春　　　　　　　　【宋】朱　子
　　雪拥山腰洞口春回楚尾吴头欲问闽天何处明朝岭水南流
　　七言絶句
　　次韵文潜立春日絶句　　　【宋】黄庭坚
　　渺然今日望欧梅已发皇州首更回试问淮南风月主新年桃李为谁开
　　立春　　　　　　　　　　【宋】晁冲之
　　巧胜金花真乐事堆盘细菜亦宜人自惭白髪嘲吾老不上谯门看打春
　　立春　　　　　　　　　　【宋】方　岳
　　防燕双簪翡翠翘巧裁银胜试春韶东风已到阑干北看见娇黄上柳条
　　其二
　　池痕吹皱緑粼粼才见池痕认得春香沁彩鞭旗脚转自题兰帖记春新
　　立春日妆成宜春花　　　　　方　岳
　　青旛碧胜缕金文柳色梅花逐指新却笑尚为儿女态寳刀剪防强为春
　　立春　　　　　　　　　　【宋】朱淑真
　　自折梅花挿鬓端韭黄兰茁簇春盘泼醅酒软横无力作恶东风特地寒















　　御定佩文斋咏物诗选巻二十五
　　钦定四库全书
　　御定佩文斋咏物诗选巻二十六
　　夏类
　　四言古
　　朱明　　　　　　　　　　【汉】邹子乐
　　朱明盛长旉与万物桐生茂豫靡有所诎敷华就实既阜既昌登成甫田百鬼廸尝广大建祀肃雍不忘神若宥之传世无疆
　　五言古
　　夏日临江　　　　　　　　【梁】武帝
　　夏潭荫修竹高防坐长枫日落沧江静云散远山空鹭飞林外白莲开水上红逍遥有余兴怅望情不终
　　和湘东王首夏　　　　　　【梁】简文帝
　　冷风杂细雨垂云助麦凉竹水俱葱翠花蝶两飞翔燕泥衔复落鶗吟敛更扬卧石藤为缆山桥树作梁欲待华池上明月吐清光
　　夏　　　　　　　　　　　【梁】徐　勉
　　夏景厌房栊促席翫芳丛荷阴斜合翠莲影对分红此时避炎热清樽独未空
　　奉和夏日应令　　　　　【北周】庾　信
　　朱帘卷丽日翠幙蔽重阳五月炎蒸气三时刻漏长麦随风里热梅逐雨中黄开冰带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦听笙簧
　　梅夏应教　　　　　　　　【隋】薛道衡
　　长廊连紫殿细雨应黄梅浮云半空上清吹隔池来集鳯桐花散腾莲叶开幸逢为善乐频降济时才
　　郊夏　　　　　　　　　　【唐】白居易
　　西日照高树树头子规鸣东风吹野水水畔江篱生尽日看山立有时寻涧行兀兀长如此何许似专城
　　表夏　　　　　　　　　　【唐】元　稹
　　夏风多暖暖树木有繁阴新笋紫长短早樱红浅深烟花云幕重榴艶朝景侵华实各自好讵云芳意沈
　　其二
　　江瘴炎夏早蒸腾信难度今宵好风月独此荒庭趣露叶倾暗光流星委余素但恐清夜徂讵悲朝景暮
　　七言古
　　白纻歌　　　　　　　　　【隋】虞　茂
　　长洲茂苑朝夕池映日含风结细漪坐当伏槛红莲披雕轩洞户青苹吹轻幌芳烟郁金馥绮檐花簟桃李枝兰苕翡翠但相逐桂树鸳鸯恒并宿
　　五言律
　　夏日游目聊作　　　　　　【唐】骆賔王
　　暂屏尘嚣累言寻物外情志逸心逾黙神幽体自轻浦夏荷香满田秋麦气清讵假沧浪上将濯楚臣缨
　　夏日游山家　　　　　　　　骆賔王
　　返照下层岑物外狎招寻兰迳薰幽佩槐庭落暗金谷静风声彻山空月色深一遣樊笼累惟余松柏心
　　夏日仙萼亭应制　　　　　【唐】宋之问
　　高岭逼星河乘舆此日过野含时雨润山杂夏云多睿藻光岩穴宸襟洽薜萝悠然小天下归路满笙歌
　　夏日辨玉法师茅斋　　　　【唐】孟浩然
　　夏日茅斋里无风坐亦凉竹林深笋稚藤架引梢长燕觅巢窠处蜂来造蜜房物华皆可玩花蘂四时芳
　　夏日浮舟过陈大水亭　　　　孟浩然
　　水亭凉气多闲棹晩来过涧影见松竹潭香闻芰荷野童扶醉舞山鸟助酣歌幽赏未云遍烟光奈夕何
　　夏日与崔二十一同集卫明府宅
　　孟浩然
　　言避一时暑池亭五月开喜逢金马客同饮玉人杯舞鹤乘轩至游鱼拥钓来座中殊未起箫管莫相催
　　早夏游平原回　　　　　　【唐】白居易
　　夏早日初长南风草木香肩轝颇平稳涧路甚清凉紫蕨行探看青梅旋摘尝疗饥兼解渴一盏冷云浆
　　闲居孟夏即事　　　　　　【唐】许　浑
　　绿树映青苔柴门向水开簟凉初熟麦枕腻乍经梅鱼跃海风起鼍鸣江雨来佳期今已晩日夕上楼台次韵屛翁初夏会芳小集　　【宋】戴昺
　　一觞还一咏竟日醉难成坐石惊云湿临池爱水平密林宜午防啼鸟尚春声更有樱桃约明朝且愿晴
　　初夏郊行　　　　　　　　　戴昺
　　晴雨天难测寒晅气未齐连邨多绿树终日啭黄鹂田水冲塍断山云着地低偶随农叟语不觉过桥西
　　夏日　　　　　　　　　　【金】元好问
　　经月始一出移时还小劳生涯依马磨力作问蚕缲藤刺清阴密楸花紫艶高雨晴看烂熳草径莫令薅
　　五言排律
　　初夏　　　　　　　　　　【唐】太　宗
　　一朝春夏改隔夜鸟花迁阴阳深浅叶晓夕重轻烟哢莺犹响殿横丝正网天佩高兰影接绶细草纹连碧鳞惊棹侧元燕舞檐前何必汾阳处始复有山泉
　　奉和夏日晩景应诏　　　　【唐】杨师道
　　辇路夹垂杨离宫通建章日落横峰影云归起夕凉雕轩动流吹羽盖息回塘薙草生还绿残花疎尚香青岩类姑射碧涧似汾阳幸属无为日欢娱方未央
　　赋得首夏犹清和　　　　　【唐】张　聿
　　早夏宜春景和光起禁城祝融将御节炎帝启朱明日送残花晩风过御苑清郊原浮麦气池沼发荷英树影临山动禽飞入汉轻幸逢尧禹化全胜谷中情
　　七言律
　　早夏寄元校书　　　　　　【唐】司空曙
　　独游野径送芳菲高竹林居接翠微绿防草深虫入徧青丛花尽蝶来稀珠荷荐果香寒簟玉柄摇风满夏衣蓬荜永无车马到更当斋夜忆元晖
　　夏日湖上即事寄晋陵萧明府
　　【唐】章　碣
　　亭午羲和驻火轮开门嘉树庇湖濆行来賔客奇茶味睡起儿童帯簟纹屋小有时投树影舟轻不觉入鸥羣陶家岂是无诗酒公退堪惊日已曛
　　夏景冲澹偶然作　　　　　【唐】皮日休
　　只偎蒲褥防乌纱味道澄怀景便斜红印寄泉惭郡守青筐与荀愧僧家茗炉尽日烧松子书案经时剥瓦花园吏暂栖君莫笑不妨犹更着南华
　　夏景无事因怀章来二上人　　皮日休
　　澹景微阴正送梅幽人逃暑瘿楠杯水花移得和鱼子山蕨収时带竹胎啸馆大都偏见月醉郷终竟不闻雷更无一事惟留客却被高僧怕不来
　　和袭美首夏所居有作次韵　【唐】陆龟防
　　柿阴成列药花空却忆桐江下钓筒亦以鱼虾供熟鹭近縁樱笋识邻翁闲分酒剂多还少自记书籖白间红更爱夜来风月好转思元度对支公
　　和夏景冲澹偶然作次韵　　　陆防
　　蝉雀参差在扇纱竹襟轻利箨冠斜垆中有酒文园舍琴上无弦靖节家芝畹烟霞全覆穗橘州风浪半浮花闲思两地忘名者不信人间髪解华
　　西岩夏日　　　　　　　　【宋】林　逋
　　蕙帐萧闲掩敝庐子真岩石坐来初为惊野鸟巢间乳懒过邻僧竹里居新溜并凉侵静语晩云浮润上残书何须强捉白团扇一柄青松自有余
　　夏日　　　　　　　　　　【宋】张　耒
　　黄帘翠幙断飞蝇午影当轩睡未兴枕稳海鱼镌紫石扇凉山雪画青缯廊阴日转雕阑树坐冷风生玉盌冰满案诗书尘蠧甚故应疎懒过炎蒸
　　幽居初夏雨霁　　　　　　【宋】陆　游
　　楸花楝花照眼明幽人浴罢葛衣轻燕低去地不盈尺鹊喜傍檐时数声对奕轩消永昼晒书院落喜新晴忽惊重午无多日防缕纒筒吊屈平
　　初夏道中　　　　　　　　　陆　游
　　桑间葚熟麦齐腰莺语惺惺野雉骄日薄人家晒蚕子雨余山客买鱼苗丰年随处俱堪乐行路终然不自聊独喜此身强徤在又摇团扇着絺蕉
　　东湖夏景　　　　　　　　【元】杨　载
　　夏月湖中爽气多南风疉疉卷长波渔人舟楫冲苹藻游女衣裳擥芰荷鲙切银丝尝美味腔传金缕换新歌使君用意仍深远即此光华岂灭磨
　　和嵊县梁公辅夏夜泛东湖　【元】袁士元
　　短棹乘风湖上游湖光一鉴湛于秋小桥夜静人横笛古渡月明僧唤舟鸳浦藕花初过雨渔家灯影半临流酒阑兴尽归来后依旧青山绕客楼
　　夏日山居　　　　　　　　　袁士元
　　枕上初残柏子香鸟声帘外已斜阳碧山过雨晴逾好绿树无风晩自凉芳歳背人流荏苒好诗和梦落苍茫求羊何不来三径门掩残书满石牀
　　夏日饮山亭　　　　　　　【元】刘　因
　　借住郊园旧有縁緑阴清昼静中便空钩坐钓鱼亦乐高枕卧游山自前露引松香来酒盏雨吟花气润吟笺人来每问农桑事攷证床头种树篇
　　夏日杂兴　　　　　　　　【明】刘　基
　　层楼迢递俯清郊天际羣山槛外交日暖水禽鸣哺子风轻沙燕语寻巢緑荷雨洗藏叶翠竹烟寒集鳯梢可叹仲宣归未得苦吟终日倚衡茅
　　首夏即事　　　　　　　　【明】顾　清
　　金兽香残昼漏稀嫩槐亭院午风微蜜房分子蜂初静书阁垂帘燕自飞小碾试茶催瀹鼎轻刀栽葛已成衣故园遥忆三江外梅豆青青荀过扉
　　夏日应制　　　　　　　　【明】王　鏊
　　水晶宫殿昼沈沈别院春归碧树深南陆迎长钦驭日东皋旱久望为霖歴中星火修尧令弦上薰风识舜心防务了时多暇日试开黄巻一披寻
　　仲夏闲居　　　　　　　　【明】居　节
　　树底柴门不浪开松钗竹粉半青苔緑分田水新栽稻黄入园林已熟梅小艇送僧笼鹤去片云载雨过湖来夕阳山好诗难就夜合花前费讨裁
　　五言絶句
　　夏日山中　　　　　　　　【唐】李　白
　　嬾摇白羽扇裸体青林中脱巾挂石壁露顶洒松风
　　杂言　　　　　　　　　　【唐】司空曙
　　伏余西景移风雨洒轻絺燕拂青芜地蝉鸣红叶枝
　　孟夏　　　　　　　　　　【唐】贾　弇
　　江南孟夏天慈竹笋如编蜃气为楼阁蛙声作管弦
　　仲夏　　　　　　　　　　【唐】樊　珣
　　江南仲夏天时雨下如川卢橘垂金弹甘蕉吐白莲
　　季夏　　　　　　　　　　【唐】范　镫
　　江南季夏天身热汗如泉蚊蚋成雷泽袈裟作水田
　　夏　　　　　　　　　　　【金】宇文虚中
　　草径迷深緑池莲浴腻红早蝉鸣树曲鲜鲤跃潭东
　　七言絶句
　　夏日宴九华池　　　　　　【唐】陈　羽
　　池上高台五月凉百花开尽水芝香黄金买酒邀诗客醉倒檐前青玉牀
　　夏昼偶作　　　　　　　　【唐】柳宗元
　　南州溽暑醉如酒隐几熟眠开北牖日午独觉无余声山童隔竹敲茶臼
　　香山避暑　　　　　　　　【唐】白居易
　　纱巾草履竹疎衣晩下香山踏翠微一路凉风十八里卧乘篮轝睡中归
　　药名离合夏日即事　　　　【唐】陆防
　　避暑最须从朴野葛巾筠席更相当归来又好乗凉钓藤蔓阴阴着雨香
　　和药名离合夏日即事　　　【唐】皮日休
　　桂叶似葺含露紫葛花如绶蘸谿黄连云更入幽深地骨录闲携相猎郎
　　夏日　　　　　　　　　　【唐】韩　偓
　　庭深新阴叶未成玉堦人静下帘声相风不动乌龙睡时有幽禽自唤名
　　山亭夏日　　　　　　　　【唐】高　骈
　　绿树阴浓夏日长楼台倒影入池塘水晶帘动微风起满架蔷薇一院香
　　夏日城中作　　　　　　　【唐】僧齐已
　　竹低莎浅雨蒙蒙小槛幽暑月中有境牵怀人不会东林门外翠横空
　　暑中闲咏　　　　　　　　【宋】苏舜钦
　　嘉果浮沈酒半醺牀头书册乱纷纷北轩凉吹开疎竹卧看青天行白云
　　夏意　　　　　　　　　　　苏舜钦
　　别院深深夏簟清石榴开遍透帘明树阴满地日当午梦觉流莺时一声
　　夏日　　　　　　　　　　【宋】宋伯仁
　　圆碧漾新荷猎猎斜风颤緑莎农事正忙三月后野田齐唱挿秧歌
　　初夏　　　　　　　　　　【宋】范成大
　　清晨出郭更登台不见余春只麽回桑叶露枝蚕向老菜花成荚蝶飞来
　　闲居初夏午睡起二絶句　　【宋】杨万里
　　梅子留酸软齿牙芭蕉分緑上纱日长睡起无情思闲看儿童捉柳花
　　其二
　　松阴一架半弓苔偶欲观书又懒开戏掬清泉洒蕉叶儿童误认雨声来
　　夏日闲坐　　　　　　　　【宋】徐　玑
　　无数山蝉噪夕阳高峯影里坐阴凉石边偶看清泉滴风过微闻松叶香
　　小满　　　　　　　　　　【元】元　淮
　　子规声里雨如烟润逼红绡透客氊映水黄梅多半老邻家蚕熟麦秋天
　　山居首夏　　　　　　　　【元】李　祁
　　东风满意绿周遭乍着单衣脱敝袍最爱晩凉新浴罢坐看春笋过林高
　　夏日阁中入直　　　　　　【元】周伯琦
　　金铺蹲兽钥衔鱼碧树沈沈白玉除留后命严番直肃五云深处掌图书
　　其二
　　冰盘堆果进流霞中秘繙余夕景斜画舫竟从圜殿过鳯麟洲上数荷花
　　水轩夏日　　　　　　　　【元】马臻
　　碧昼寂幽意长竹阴满地琴樽凉轻雷送雨远不到雪白水花生晩香
　　夏景　　　　　　　　　　【眀】宣宗
　　暑雨初过爽气清玉波荡漾画桥平穿帘小燕双双好泛水闲鸥个个轻















　　御定佩文斋咏物诗选巻二十六
　　钦定四库全书
　　御定佩文斋咏物诗选卷二十七
　　立夏类
　　五言律
　　久雨喜晴明日立夏　　　　【明】胡　俨
　　一月厌雨声忽逢今日晴春从花上去风过竹间清睡美新茶熟身闲野服轻近来多坦率客至倦逢迎
　　山中立夏即事　　　　　　【明】蔡汝南
　　一樽开首夏独对落花飞幽僻还闻鸟清和未换衣緑帷槐影合香饭药苗肥尽日柴门启蚕家过客稀
　　七言律
　　立夏日晩过丁卿草堂　　　【明】周南老
　　江上茅堂柳四垂又逢旅次过春时雨多苔蚀悬琴壁水满蛙生洗砚池风浦萧萧帆过疾烟空漠漠鸟来迟避喧心事何人解下幽篁许独知
　　立夏日山中遍游后夜宿刘邦彦竹东别墅
　　【明】沈　周
　　乍认东庄路不真有桥通市却无邻山穷借看堂中画花尽来寻竹主人烂熳笺麻发新兴留连樱笋送残春与君再见当经歳分付清商缓缓巡











　　御定佩文斋咏物诗选巻二十七
　　钦定四库全书
　　御定佩文斋咏物诗选巻二十八
　　秋类
　　五言古
　　杂诗　　　　　　　　　　【晋】左　思
　　秋风何冽冽白露为朝霜柔条旦夕劲緑叶日夜黄明月出云崖皎皎流素光披轩临前庭嗷嗷晨鴈翔髙志局四海块然守空堂壮齿不恒居嵗暮常慨慷
　　秋日　　　　　　　　　　【晋】孙　绰
　　萧瑟仲秋日飇唳风云髙山居感时变逺客兴长謡疎林积凉风虚岫结凝霄湛露洒庭林宻叶辞荣条抚茵悲先落郁松羡后凋垂纶在林野交情逺市朝澹然古怀心濠上岂伊遥
　　秋歌　　　　　　　　　　【宋】刘　铄
　　昊天清且髙秋气发初凉白露下微津明月流素光凝烟泛城阙凄风入轩房朱华先零落緑草就芸黄纎罗
　　还笥箧轻纨改衣裳
　　秋夜　　　　　　　　　　【梁】简文帝
　　髙秋度函谷坠露下芳枝绿潭倒云气青山衔月规花心风上转叶影树中移外逰独千里夕叹谁共知聘斋秋晩馆中饮酒　　　【北周】庾　信
　　欣兹河朔饮对此洛阳才残秋欲屏扇余菊尚浮杯漳流鸣二水日色下三台无因侍清夜同此月徘徊
　　奉和初秋　　　　　　　　　庾　信
　　落星初伏火秋霜正动钟北阁连横汉南宫应凿龙祥鸾栖竹实灵蔡上芙蓉自有南风曲还来吹九重
　　晩秋　　　　　　　　　　　庾　信
　　凄清临晩景疎索望寒阶湿庭凝坠露抟风巻落槐日气斜还冷云峰晩更霾可怜数行鴈防防逺空排
　　和颍川公秋夜　　　　　　　庾　信
　　泬寥空色逺叶黄凄序变洞浦落遵鸿长飇送巢燕千秋流夕景百籁含宵啭峻雉聆金拆曾台切银箭
　　秋日应诏　　　　　　　　【隋】袁　朗
　　玉树凉风举金塘细栁萎叶落商飇观鸿归明月池迎寒桂酒熟含露菊花垂一奉章台宴千秋长愿斯
　　秋日效庾信体　　　　　　【唐】太　宗
　　岭衔宵月桂珠穿晓露丛蝉啼觉树冷萤火不温风花生园菊蕊荷尽戏鱼通晨浦鸣飞鴈夕渚集栖鸿飒飒髙天吹氛澄下炽空
　　山阁晩秋　　　　　　　　　太　宗
　　山亭秋色满岩牖凉风度疎兰尚染烟残菊犹承露古石衣新苔新巢封古树厯览情无极咫尺轮光暮
　　秋思　　　　　　　　　　【唐】李白
　　春阳如昨日碧树鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋
　　秋兴　　　　　　　　　　【唐】王昌龄
　　日暮西北堂凉风洗脩木著书在南窗门馆常肃肃苔草延古意视听转幽独或问余所营刈黍就寒谷
　　秋夜　　　　　　　　　　【唐】韦应物
　　暗窗凉叶动秋斋寝席单幽人半夜起明月在林端一与清景遇每忆平生欢如何方恻怆披衣露转寒
　　感秋　　　　　　　　　　【唐】贾岛
　　商气飒已来嵗华又虚掷朝云藏竒峰暮雨洒疎滴几蜩黙凉叶数蛩思阴壁落日空馆中归心逺山碧
　　秋日　　　　　　　　　　【唐】温庭筠
　　爽气变昏旦神臯遍原隰烟华久荡摇石涧仍清急栁暗山犬吠蒲流水禽立菊花明欲迷枣叶光如湿天籁思林岭车尘倦都邑诪张夙所违悔吝何由入芳草秋可借幽泉晓堪汲牧羊烧外鸣林果雨中拾复此遂闲旷翛然脱羁絷田収鸟雀喧气肃龙蛇蛰佳节足丰穰良朋阻逰集沈机日寂寥葆素常呼吸投迹倦攸往放怀志所执良时有东葘吾将事蓑笠
　　和子俊感秋　　　　　　　【元】赵孟頫
　　白露然队草木日以凋闲居无尘杂日薄风翛翛登髙写我心葵扇欲罢揺感时俯逝水回睇仰层霄松乔在何许髙蹈不可招愿言从之逰怀古一何遥
　　秋　　　　　　　　　　　【元】张养浩
　　黄云亘郊野农力今有功兹乃民之天治理根其中我虽未及粒已觉饥肠充田头父老过击壤今嵗丰自愧无寸积坐享雍熙风秋成既如彼况对菊与枫气澄天宇髙心寂尘累空木落山献体波缩沙留踪遐兴何悠悠迅景何悤悤俯仰田舎底或能保初终
　　秋日池上　　　　　　　　【元】萨都拉
　　顾兹林塘幽消此闲日永飘风乱萍踪落叶散鱼影天清晓露凉秋深藕花冷有怀无与言独立心自省
　　双寺精舎新秋追和戎昱长安秋夕
　　【元】倪　瓒
　　秋暑晩差凉茗余眠独早清风振庭柯寒蛩吟露草晨兴面流水西望呉门道不知人事剧但见青山好
　　七言古【附长短句】
　　酬司门卢四兄云夫院长望秋作
　　【唐】韩　愈
　　长安雨洗新秋出极目寒镜开尘函终南晓望踏龙尾倚天更觉青巉巉自知短浅无所补从事久此穿朝衫归来得便即逰览暂似壮马脱重衔曲江荷花葢十里江湖生目思莫缄乐逰下瞩无逺近緑槐萍合不可芟白首寓居谁借问平地寸歩扄云岩云夫吾兄有狂气嗜好与俗殊酸咸日来省我不肯去论诗説赋相諵諵望秋一章已惊絶犹言低抑避谤谗若使乘酣骋雄怪造化何以当镌劖嗟我小生值强伴怯胆变勇神明监驰坑跨谷终未悔为利而止真贪馋髙揖羣公谢名誉逺追甫白感至諴楼头完月不共宿其奈就缺行攕攕
　　谿晩凉　　　　　　　　　【唐】李　贺
　　白狐向月号山风秋寒扫云留碧空玉烟青湿白如幢银湾晓转流天东谿汀眠鹭梦征鸿轻莲不语细防溶层岫回岑复疉龙苦篁对客吟歌筒
　　秋意　　　　　　　　　　【元】马祖常
　　银牀坠露下髙桐竹练含氷留麝龙蒲萄酒作玛瑙红湘娥江边采芙蓉月华流影天汉东素商凄清飏防风草根知秋有鸣蛩
　　秋夜三五七言　　　　　　【元】郑允端
　　风乍起月初阴树头梧叶响阶下草虫吟何处髙楼吹短笛谁家急杵秋砧
　　五言律
　　仪鸾殿早秋　　　　　　　【唐】太　宗
　　寒惊蓟门叶秋发小山枝松阴背日转竹影避风移提壶菊花岸髙兴芙蓉池欲知凉气早巢空燕不窥
　　秋日　　　　　　　　　　　太　宗
　　爽气澄兰沼和风动桂林露凝千片玉菊散一丛金日岫髙低影云空防缀阴蓬瀛不可望泉石且娯心
　　秋日翠微宫　　　　　　　　太　宗
　　秋光凝翠岭凉吹肃离宫荷疎一葢缺树冷半帷空侧阵移鸿影圆花钉菊丛摅怀俗尘外髙眺白云中
　　奉和山夜临秋　　　　　　【唐】上官仪
　　殿帐清炎气辇道含秋阴凄风移汉筑流水入虞琴云飞送断鴈月上净疎林滴沥露枝响空蒙烟壑深
　　初秋夜坐应诏　　　　　　【唐】杨师道
　　玉琯凉初应金壶夜渐阑苍池流稍洁仙掌露方漙鴈声风处断树影月中寒爽气长空净髙吟觉思寛
　　园林秋夜作　　　　　　　【唐】李　嶷
　　林卧避残暑白云长在天赏心既如此对酒非徒然月色徧秋露竹声兼夜泉凉风怀袖里兹意与谁传
　　山居秋兴　　　　　　　　【唐】王　维
　　空山新雨后天气晩来秋明月松间照清泉石上流竹喧归浣女莲动下渔舟随意春芳歇王孙自可留
　　秋野　　　　　　　　　　【唐】杜　甫
　　秋野日疎芜寒江动碧虚系舟蛮井络卜宅楚邨墟枣熟从人打葵荒欲自锄盘飡老夫食分减及谿鱼
　　其二
　　礼乐攻吾短山林引兴长掉头纱防侧曝背竹书光风落收松子天寒割蜜房稀疎小红翠驻屐近防香
　　其三
　　逺岸秋沙白连山晩照红潜鳞输骇浪归翼防髙风砧响家家发樵声个个同飞霜任青女赐被隔南宫酬萧二十七侍御初秋言怀　【唐】郎士元
　　楚客秋多兴江林月渐生细枝凉叶动极浦早鸿声胜赏暌前夕新诗报逺情曲髙惭和者惆怅闭寒城
　　和太常李主簿秋中山下别墅即事
　　【唐】卢　纶
　　清秋来几时宋玉已先知旷朗霞映竹澄明山满池葺桥双鹤赴收果众猿随韶乐方今奏云林徒蔽亏
　　和左司元郎中秋居　　　　【唐】张　籍
　　自知清静好不要问时豪就石安琴枕穿松压酒槽山情因月甚诗语入秋髙身外无余事唯应笔硏劳
　　其二
　　闲堂新扫洒称是早秋天书客多呈帖琴僧与合弦莎台乘晩上竹院就凉眠终日无忙事还应似得仙
　　其三
　　客散髙斋晩东园景象偏晴明犹有蝶凉冷渐无蝉藤折霜来子蜗行雨后涎新诗才上巻已得满城传
　　秋思　　　　　　　　　　【唐】白居易
　　夕照红于烧晴空碧胜蓝兽形云不一弓势月初三鴈思来天北砧愁满水南萧条秋气味未老已深谙
　　秋相望　　　　　　　　　【唐】元　稹
　　檐月惊残梦浮凉满夏衾蟏蛸低户晩萤火度墙阴炉暗灯花短牀空帐影深此时相望久髙树忆横岑
　　晩秋　　　　　　　　　　　元　稹
　　竹露滴寒声离人晓思惊酒醒秋簟冷风急夏衣轻寝倦解幽梦虑闲添逺情谁怜独欹枕斜月透窗明
　　感秋　　　　　　　　　　【唐】姚　伦
　　试向疎林望方知节殊乱声千叶下寒影一巢孤不蔽秋天鴈惊飞夜月乌霜风与春日几度遣荣枯
　　和刘补阙秋园寓兴　　　　【唐】朱庆余
　　闲园清气满新兴日堪追隔水蝉鸣后当檐雁过时雨余槐穟重霜近药苗衰不以朝簪贵多将野客期
　　其二
　　逍遥人事外杖履入杉萝草色寒犹在虫声晩渐多静逢山鸟下幽称野僧过几许新开菊闲从落叶和
　　其三
　　留情清景宴朝罢有余闲蝶散红阑外萤飞白露间墙髙微见寺林静逺分山吟足期相访残阳自掩闗
　　其四
　　深斋尝独处讵肯厌秋声翠篠寒逾静孤花晩更明每因逢石坐多见抱书行入夜听疎杵遥知耿此情
　　其五
　　门巷惟苔藓谁言不称贫台闲人下晩果熟鸟来频石脉潜通井松枝静离尘残蔬得晴后又见一畨新
　　其六
　　竹迳通邻圃清深称独逰虫丝交影细藤子坠声幽积润苔纹厚迎寒荠叶稠闲来寻古画未废执茶瓯
　　山居秋思　　　　　　　　【唐】周　贺
　　一从云水住曾不下西岑落木孤猿在秋庭积叶深泉流通井脉虫响出墙阴夜静谿声彻寒灯尚独吟
　　原上秋居　　　　　　　　【唐】贾　岛
　　闗西又落木心事复如何嵗月辞山久秋霖入夜多鸟从井口出人自岳阳过倚杖聊闲望田家未剪禾
　　访秋　　　　　　　　　　【唐】李商隠
　　酒薄吹还醒楼危望巳穷江臯当落日防席见归风烟带龙潭白霞分鸟道红殷勤报秋意只是有丹枫
　　早秋山居　　　　　　　　【唐】温庭筠
　　山近觉寒早草堂霜气晴树凋窗有日池满水无声果落见猿过叶干闻鹿行素琴机虑静空伴夜泉清
　　旅中早秋　　　　　　　　【唐】刘　威
　　金威生止水爽气徧遥空草色萧条路槐花零落风夜来万里月觉后一声鸿莫问前程事飘然沙上蓬
　　早秋　　　　　　　　　　【唐】许　浑
　　遥夜泛清瑟西风生翠萝残萤委玉露早雁拂金河高树晓还密逺山晴更多淮南一叶下自觉老烟波
　　早秋山中　　　　　　　　【唐】李山甫
　　谁到山中语雨余风气秋烟岚出涧底瀑布落牀头至道亦非逺僻诗须苦求千峰有佳景拄杖独廵逰
　　秋兴寄頴公　　　　　　　【唐】僧贯休
　　风声吹竹健凉气着身轻谁有闲心去江边看水行邨遥红树逈野阔白烟平试裂芭蕉片题诗问竺卿
　　新秋夜雨　　　　　　　　　僧贯休
　　夜雨洗河汉诗怀觉有灵篱声新蟋蟀草影老蜻蜓静引闲机发凉吹逺思醒逍遥向谁説时泥漆园经
　　秋居幽兴　　　　　　　　【宋】王禹偁
　　秋光虽寂莫幽兴入诗家篱暗螀啼菊园荒蚁上茄围棊知日影理髪见霜华向晓儿童喜谿僧遗晩瓜
　　园庐秋夕　　　　　　　　【宋】林　逋
　　兰杜裛衰香开扉趣自长寒烟宿墟落清月上林塘意想殊为适形骸固可忘援琴有余兴聊复寄吟觞
　　秋夜　　　　　　　　　　【宋】葛长庚
　　有客眠孤馆更阑拥纸衾清风千里梦明月一声砧素壁秋灯暗红炉夜火深寒猿啼岭外惹起故乡心
　　八月三日即事　　　　　　　葛长庚
　　烟冷浑沾水谿清可数鱼鸦翻千防墨鴈草数行书今日征帆下前年上国初诗盟寒复讲无酒兴何如
　　秋到　　　　　　　　　　【宋】方万里
　　秋到山居僻贫无异味尝擘黄新栗嫩炊白早籼香渐减家人病徐添夜气凉凭谁理荒秽篱落菊苗长
　　秋思　　　　　　　　　　【元】萧国寳
　　闲看浮云白临风清且凉烟林含紫翠霜菊间青黄逺浦枕孤鹜荒郊宿野航心空随地静木石自相忘
　　次韵阿荣存初叅议秋夜见寄
　　【元】虞　集
　　寓馆城门夕髙秋雨露开天垂华葢近月转紫垣来疎阔思良防淹留到不才深期谢安石挥麈散风埃次韵陈刚中待制初秋　　　【元】袁　桷
　　岸帻倚书楹寒砧彻四城马归人独语鴈过月初生寂寂虫急凄凄落叶清客怀谁与共搔首见参横
　　新秋即事　　　　　　　　【元】许有壬
　　莫蹋苍苔破茨门昼亦闗林风秋入树波日晩摇山原野苍茫外烟霏指顾间更须安一榻月夜不须还
　　次和可翁新秋即事　　　　【元】许有孚
　　池亭残暑去乐事日相闗径列霜前菊窗招雨后山好诗来枕上爽气满人间极目重台晩遥天一鹤还
　　五言排律
　　奉和王相公秋日戏赠元校书
　　【唐】钱　起
　　才妙心仍逺名疎迹可追清秋闻礼暇新雨到山时胜事唯愁尽幽寻不厌迟弄云怜鹤去隔水许僧期贤相敦髙躅雕龙忆所思芙蓉洗清露愿比谢公诗
　　江楼早秋　　　　　　　　【唐】白居易
　　南国虽多热秋来亦不迟湖光朝霁后竹气晩凉时楼阁宜佳客江山入好诗清风水苹叶白露木兰枝欲作云泉计须凭伏腊资匡庐一歩地官满更何之
　　七言律
　　江南秋日　　　　　　　　【唐】殷文珪
　　水国由来称道情野人经此顿神清一篷秋雨睡初起半砚冷云吟未成青笠渔儿筒钓没蒨衣菱女画桡轻氷绡写上江南景寄与金銮马长卿
　　新秋即事　　　　　　　　【唐】皮日休
　　痴号多于顾恺之更无余事可从知酒坊吏到常先见鹤料符来每探支凉后定谋清月社晩来专赴白莲期共君无事堪相贺又到金虀玉鲙时
　　和新秋即事　　　　　　　【唐】陆龟防
　　声利从来解破除秋滩惟忆下桐庐鸬鷀阵合残阳少蜻蛚吟高冷雨疎辨物南华论指指才非元宴借书书当时任使真堪笑波上三年学炙鱼
　　晩秋同何秀才谿上　　　　【唐】伍　乔
　　闲歩秋光思杳然荷藜因共过林烟期收野药寻幽路欲采谿菱上小船云吐晓阴藏霁岫栁含余霭咽残蝉倒尊尽日忘归处山磬数声敲暝天
　　秋怀　　　　　　　　　　【宋】黄庭坚
　　秋阴细细压茅堂吟虫啾啾昨夜凉雨开芭蕉新间旧风撼筼筜宫应商砧声已急不可缓檐景既短难为长狐裘断缝弃墙角岂念晏嵗多繁霜
　　永嘉秋夕　　　　　　　　【宋】陆　防
　　风战枯桐敲纸窗拥裘无寐夜偏长谯楼三鼓夜将午云雁数声天正霜寓世此身惊逆旅寛怀何处不吾乡江头风景日堪醉酒美蠏肥橙橘香
　　秋居寄西里君　　　　　　【宋】翁　巻
　　每日看山山上立满山风日又秋来贫家嵗计惟收菊幽径时常不扫苔新得酒方思欲试旧存吟轴见还开凉天在处清如水能赋惭无宋玉才
　　秋夜　　　　　　　　　　【宋】戴复古
　　十分秋色满轩窗景物凄清夜气凉筛月帘栊金琐碎霜砧杵玉丁当井梧叶脱无多影岩桂花稠不断香坐到更深吟兴动砚池滴露写诗狂
　　秋夜　　　　　　　　　　【元】黄　庚
　　博山香冷夜将阑红影摇窗烛未残庭树露浓花气湿井梧风老叶声干世情冷暖知心少朋旧东西防面难一段客愁吟不就无言背月倚阑干
　　楚山秋晩　　　　　　　　【元】掲傒斯
　　山人何处抱琴归遥想楼台隔翠微老树风生舟正泊空江日落雁初飞岂无赋客能招隠亦有渔翁醉息机一幅秋光舒复卷谁教尘土涴人衣
　　东岭秋阴　　　　　　　　【元】呉　莱
　　几防晴云着树梢寒山苍莽类城壕鸡豚日落声相接鹳鹤风凉势自高小径残榛分岭脊平畴净緑带谿毛朝来雨足多秋意井上无人事桔橰
　　秋日　　　　　　　　　　【元】周　权
　　石脉泉花蘸眼明竹根沙路旧经行云归天际山容澹日落江头鴈影横梧叶庭除秋渐老豆花篱落晩初晴客程迢逓归心逺烟火苍茫起暮城
　　东湖秋景　　　　　　　　【元】杨　载
　　暂停麾葢拥轻舟此日湖山属暮秋采采黄花登几案离离红树散汀洲倾壶浮蚁杯频竭下箸鲜鳞网乍收莫向钱塘夸往事白苏未许擅风流
　　秋词　　　　　　　　　　【元】王　逢
　　香散天街静玉珂露台风殿夜如何星从河汉淡中落秋在梧桐疎处多鸾影不曾离寳鉴蛛丝先已缀金梭君王蠒馆询遗事却拟銮车共载过
　　新秋早朝　　　　　　　　【明】王　璲
　　宫井梧桐一叶飞新凉先到侍臣衣苍龙阙上银河转丹凤楼头玉漏稀晓仗分行环御辇夕郎鸣佩出仙闱自怜虎观叨陪从簮笔惭无补万几
　　秋日　　　　　　　　　　【明】居　节
　　槿花委露渚莲愁无复红妆荡小舟浓淡云山堪入画萧闲门迳自宜秋当时载酒人如鹤昨夜吹箫月满楼鸿鴈欲来江欲冷白苹风起思悠悠
　　五言絶句
　　秋歌　　　　　　　　　　【唐】郭元振
　　辟恶茱茰囊延年菊花酒与子结绸缪丹心此何有
　　秋夜　　　　　　　　　　【唐】耿　湋
　　髙秋夜分后逺客鴈来时寂寂重门掩无人问所思秋夜寄丘二十二员外　　　【唐】韦应物
　　怀君属秋夜散歩咏凉天山空松子落幽人应未眠
　　秋夜　　　　　　　　　　　韦应物
　　髙阁渐凝露凉叶稍飘闱忆在南宫直夜长钟漏稀
　　秋山吟　　　　　　　　　【唐】施肩吾
　　夜吟秋山上袅袅秋风归月色清且冷桂香落人衣
　　招东邻　　　　　　　　　【唐】白居易
　　小榼二升酒新簟六尺牀能来夜话否池畔欲秋凉
　　早秋独夜　　　　　　　　　白居易
　　井梧凉叶动邻杵秋声发独向檐下眠觉来半牀月
　　孟秋　　　　　　　　　　【唐】郑　槩
　　江南孟秋天稻花白如氊素腕惭新藕残妆妬晩莲
　　仲秋　　　　　　　　　　【唐】沈仲昌
　　江南仲秋天鱏鼻大如船雷是樟亭浪苔为累石钱
　　季秋　　　　　　　　　　【唐】刘　蕃
　　江南季秋天栗实大如拳枫叶红霞举芦花白浪穿
　　长安秋望　　　　　　　　【唐】杜　牧
　　楼倚霜树外镜天无一毫南山与秋色气势两相髙
　　防国寺秋吟　　　　　　　【宋】葛长庚
　　鴈过天成画鱼惊水作纹檐牙宵吐雨殿脊晩防云
　　其二
　　酒弄三竿日诗成一枕风寒声落鸿雁秋意着梧桐
　　其三
　　楼影秋江白苔碑卧夕阳水昏沙暮起一一鴈南翔
　　其四
　　嫩竹容归雀寒松捧落晖危红和露滴空翠扑衣飞
　　其五
　　竹手擎云重松肩荷月髙烟收天地阔醉目数秋毫
　　其六
　　犬吠月如昼马鸣人渡桥更无诗与酒虚度可怜宵
　　其七
　　香篆孤烟袅灯龛寸火微梦和明月冷心与白云飞
　　其八
　　星似萤千防云如鹤一双孤吟寒不寐落叶打空窗
　　京师秋夜　　　　　　　　【元】虞　集
　　风竹撼秋声天寒梦不成如何今夜月偏照客窗明
　　西斋秋夜　　　　　　　　【元】僧善住
　　晩雨过江城西斋秋气清梦囘孤枕上无处不虫声
　　秋夕　　　　　　　　　　　僧善住
　　孤馆灯初暗窗虚月正明寒衣犹未补风逓砧声
　　七言絶句
　　初秋　　　　　　　　　　【唐】孟浩然
　　不觉初秋夜渐长清风习习重凄凉炎消暑退茅斋静堦下丛莎有露光
　　秋词　　　　　　　　　　【唐】刘禹锡
　　自古逢秋悲寂寥我言秋日胜春朝晴光一雁排云上便引诗情到碧霄
　　其二
　　山明水净夜来霜数树深红出浅黄试上髙楼清入骨岂如春色使人狂
　　晩秋闲居　　　　　　　　【唐】白居易
　　地僻门深少送迎披衣闲坐养幽情秋庭不扫携藤杖闲踏梧桐黄叶行
　　秋热　　　　　　　　　　　白居易
　　西江风接南威暑气常多秋气微犹道江州最凉冷至今九月着生衣
　　秋夕　　　　　　　　　　【唐】窦巩
　　防霜云映月朦胧乌鹊争飞井上桐夜半酒醒人不觉满池荷叶动秋风
　　愁思　　　　　　　　　　【唐】王　涯
　　网轩凉吹动轻衣夜听更长玉漏稀月度天河光转湿鹊惊秋树叶频飞
　　秋夜曲　　　　　　　　　　王　涯
　　丁丁漏永夜何长漫漫轻云露月光秋逼暗蛩通夕响寒衣未寄莫飞霜
　　其二
　　桂魄初生秋露微轻罗已薄未更衣银筝夜久殷勤弄心怯空房不忍归
　　秋原晩望　　　　　　　　【唐】杨　凌
　　客鴈秋来次第逢家书频寄两三封夕阳天外云归尽乱见青山无数峰
　　到秋　　　　　　　　　　【唐】李商隠
　　扇风淅沥簟流漓万里南云滞所思守到清秋还寂莫叶丹苔碧闭门时
　　秋怀　　　　　　　　　　【唐】雍　陶
　　古槐烟薄晩鸦愁独向黄昏立御沟南国望中生逺思一行新雁去汀洲
　　早秋宿田舎　　　　　　　【唐】曹　邺
　　涧草疎疎萤火光山月朗朗枫树长南邨犊子夜声急应是栏边新有霜
　　秋日　　　　　　　　　　【宋】朱　子
　　一雨生凉杜若洲月波微漾绿谿流茅檐归去无尘土淡薄闲花绕舎秋
　　秋怀　　　　　　　　　　【宋】刘　宰
　　一抹红绡日脚霞千林暮霭纳归鸦西风巻尽梧桐叶乞与中庭散月华
　　早秋　　　　　　　　　　【元】刘　因
　　昨朝一叶见秋生今日千岩万壑清欲借西风苏病骨暂来石上听松声
　　山中秋夜　　　　　　　　【元】黄　庚
　　石牀弹月鹤听琴玉宇凝秋絶防尘万里无云银汉淡一天风露湿星辰
　　初秋夜坐　　　　　　　　【元】赵孟頫
　　夜深庭院寂无声明月流空万影横坐对荷花两三朶红衣落尽觉风生
　　秋闺　　　　　　　　　　【元】元　淮
　　团扇初随碧簟收画帘归燕尚迟留闲阶弄影穿明月笑捻流萤説早秋
　　秋词　　　　　　　　　　【元】萨都拉
　　清夜宫车出建章紫衣小队两三行石阑干畔银灯过照见芙蓉月上霜
　　秋词　　　　　　　　　　【元】郑允端
　　月转觚棱夜未央倚牀自炷水沈香芙蓉小帐云屏暗二十五声秋防长
　　秋景　　　　　　　　　　【明】宣　宗
　　新秋凉露湿荷丛不断清香逐晓风满目浓华春意在晩霞澄锦照芙蓉
　　秋行　　　　　　　　　　【明】顾　源
　　野菜香粳乐晩年疎林晴日好秋天风瓢满耳鸣琴筑黄叶深窝得晏眠



　　御定佩文斋咏物诗选巻二十八
　　钦定四库全书
　　御定佩文斋咏物诗选巻二十九
　　立秋类
　　五言古
　　立秋　　　　　　　　　　【陈】周宏让
　　兹辰戒流火商飇早已惊云天改夏色木叶动秋声
　　立秋日曲江忆元九　　　　【唐】白居易
　　下马桞阴下独上堤上行故人千万里新蝉两三声城中曲江水江上江陵城两地新秋思应同此日情
　　立秋夕有怀梦得　　　　　　白居易
　　露簟荻竹清风扇蒲葵轻一与故人别再见新蝉鸣是夕凉飇起闲境入幽情廻灯见栖鹤隔竹闻吹笙夜茶一两杓秋吟三数声所思渺千里云水长洲城立秋日同子澄寺簿及佥判敎授二同僚星子令尹约周君段君同游三峡过山房登折桂分韵赋诗得万字輙成十韵呈诸同逰
　　【宋】朱　子
　　抗尘几何时猿鹤共悲怨岂知朱墨暇乃适山水愿兹晨秋令初休沐谨邦宪佳賔忽四来英僚亦三劝驾言北郭门谢此旟隼建散日山崔嵬纵辔路脩防凴栏快倒峡跻壑困脱挽追攀林樾深懽喜脚力健登髙眺逺浦众景争自献何必仍丹丘径欲凌九万
　　立秋日早泛舟入郭　　　　【明】张　羽
　　连霖启秋期金气晨已兆谿云合余阴水霞相照耀登舻泛凉飇乘流驾奔峭回波荡尘襟青山列逺眺蒲菼迷森沈菱荷争窅窕沙明众女浣潭净孤禽啸端居积百忧暂出窥众妙好爵岂不怀衞生乃其要寄谢沧海人予亦堪同调
　　立秋后夜起见明月　　　　【明】胡宗仁
　　深夜见明月渐低西南隅光华射虚檐照我牀头书开函见细字厯厯如贯珠老眼未能读惆怅坐庭除风生梧叶鸣光景殊萧疎昨方入秋序清凉便有余
　　五言律
　　二十七日立秋夜作　　　　【明】陈　昻
　　是夜秋相见律归夷则中草心蒙白露衣领受凉风舞觉蜻蜓爽声添蟋蟀工吾其先散发作赋答天功立秋后一日助甫见访　　　【明】李先芳
　　屏居对芳草同病喜相将阑暑人如醉新秋鬓有霜虫鸣风雨夕萤防薜萝墙后夜看牛女还期就一觞
　　五言排律
　　立秋日题安昌寺北亭　　　【唐】孙　逖
　　楼观倚长霄登攀及霁朝髙如石门顶胜拟赤城标天路云虹近人寰气象遥山围伯禹庙江落伍胥潮徂暑迎秋薄凉风是日飘果林余苦李萍水覆甘蕉览古嗟夷漫陵空爱泬寥更闻金刹下钟梵晩萧萧
　　和王卿立秋即事　　　　　【唐】司空曙
　　秋宜何处看试问白云官暗入蝉鸣树微侵蝶绕兰向风凉稍动近日暑犹残九陌浮埃减千峰爽气攒换衣防竹暮沈果讶泉寒宫响传花杵天清出露盘髙禽当侧弁防鲔对凭栏一奏招商曲空令继唱难
　　立秋日　　　　　　　　　　司空曙
　　律变新秋至萧条自此初花酣莲报谢叶在栁呈疎澹日非云映清风似雨余巻帘凉暗度迎扇暑先除草静多翻燕波澄乍露鱼今朝散骑省作赋兴何如
　　七言律
　　次韵和张道济长老立秋后作
　　【宋】孔平仲
　　万里悄然若有霜南山秋色两苍苍已经晩雨驱除热更得西风断送凉瀚海人空云弄白呉江波阔叶吹黄知君昨夜书帷梦半在亲庭半在乡
　　立秋日祷雨宿灵隠寺同周徐二令
　　【宋】苏　轼
　　百重堆案掣身闲一叶秋声对榻眠牀下雪霜侵户月枕中琴筑落堦泉﨑岖世味尝应徧寂莫山栖老渐便惟有悯农心尚在起瞻云汉更茫然
　　立秋日居田园有感　　　　【明】施　渐
　　霏霏轻霭薄朝晖又见凉飔一叶飞气早畴官已应闰天移星火欲流辉黍苗徧野劳歌少杞菊成畦生事微谁谓门闲可罗雀秋风转觉雀来稀
　　七言絶句
　　立秋　　　　　　　　　　【宋】范成大
　　折枝楸叶起园赤豆如珠咽井花洗濯烦襟酬节物安排笑口问生涯
　　立秋后三日泛舟越来谿　　　范成大
　　西风初日小谿帆旋织波纹绉浅蓝行入闹荷无水面红莲沉醉白莲酣
　　其二
　　一川新涨熨秋光挂起篷窗受晩凉杨栁无穷蝉不断好风将梦过横塘
　　其三
　　饭后茶前困思生水寛风穏信篙撑不知浪打船头响听打凌波解佩声













　　御定佩文斋咏物诗选巻二十九
　　钦定四库全书
　　御定佩文斋咏物诗选巻三十
　　冬类
　　五言古
　　杂诗　　　　　　　　　【晋】张　华
　　晷度随天运四时互相承东壁正昏中涸阴寒节升繁霜降当夕悲风中夜兴朱火青无光兰膏坐自凝重衾无暖气挟纩如怀氷伏枕终遥夕寤言莫予应永思虑崇昔慨然独拊膺
　　咏冬　　　　　　　　　　【晋】曹　毗
　　绵邈冬夕永凛厉寒气升离叶向晨落长风振条兴夜静轻响起天清月晖澄寒氷盈渠结素霜竟櫩凝今载忽巳暮来纪奄复仍
　　感冬篇　　　　　　　　　【晋】李　颙
　　髙阳揽元辔太皥御冬始望舒防天策曜灵协燕纪
　　拟孟冬寒气至　　　　　　【宋】刘　铄
　　白露秋风始秋风明月初明月照髙楼露落皎元除迨及凉风起行见寒林疎客从逺方至赠我千里书先叙怀旧爱末陈久离居一章意不尽三复情有余愿遂平生志无使甘言虚
　　咏冬　　　　　　　　　　【宋】谢惠连
　　七宿乘运曜三星与时灭履霜氷弥坚积寒风愈切繁云起重阴回飇流轻雪园林粲斐皓庭除秀皎洁墀琐有凝污逵衢无通辙
　　冬歌　　　　　　　　　　【梁】武　帝
　　果欲结金兰但看松栢林经霜不堕地嵗寒无异心冬日见牧牛人担青草归　　【唐】张　説
　　塞上绵应折江南草可结欲持梅岭花逺竞榆闗雪日月无他照山川何顿别茍齐两地心天问将何説
　　负冬日　　　　　　　　　【唐】白居易
　　杲杲冬日出照我屋南隅负暄闭目坐和气生肌肤初似饮醇醪又如蛰者苏外融百骸畅中适一念无旷然忘所在心与虚空俱
　　湓浦早冬　　　　　　　　　白居易
　　浔阳孟冬月草木未全衰秪抵长安陌凉风八月时日西湓水曲独行吟旧诗蓼花始零落蒲叶稍离披但作城中想何异曲江池
　　孟冬蒲津闗河亭作　　　　【唐】吕　温
　　息驾非穷途未济岂迷津独立大河上北风来吹人雪霜自兹始草木当更新严冬不肃杀何以见阳春
　　冬　　　　　　　　　　　【元】张养浩
　　嵗晏日南至场圃靡所劳告成三务功盈耳康衢謡鸦飞岭外陂虹断林边桥将期养疎拙讵厌居寂寥负暄坐晴檐煦煦春满袍对山阅吾书怀古酌彼醪此乐天所靳何幸及草茅虽非鹿门厐或庶彭泽陶为诗写幽尚刋落华与豪集以贻知音怅望心摇摇
　　七言古
　　迎冬词　　　　　　　　　【明】石　珤
　　画檐小铁嘶北风疎栊日影摇轻红疉绮重茵夜云暖博山紫气飞遥空霜凄落叶防寒井素绠萦纡指尖冷翠屏东面绣新苔幻出潇湘美人影日髙寳瑟拂朱丝鱼上深潭鹊绕枝十二阑干烟细细伊州一曲谱相思
　　五言律
　　孟冬　　　　　　　　　　【唐】杜　甫
　　殊俗还多事方冬变所为破柑霜落尝稻雪翻匙巫岫寒都薄乌蛮瘴逺随终然减滩瀬暂喜息蛟螭
　　初冬旅舎早怀　　　　　　【唐】阙　名
　　枕上角声微离情未息机梦囘三楚寺寒入五更衣月没栖乌动霜晴冻叶飞自惭行役早深与道相违
　　冬日山居思乡　　　　　　【唐】周　贺
　　大野始严凝云天晓色澄树寒稀宿鸟山逈少来僧背日收窗雪开炉释砚氷忽然思故国孤想寓西陵
　　冬日　　　　　　　　　　【唐】方　干
　　烧火掩闗坐穷居访客稀冻云愁暮色寒日澹斜晖穿牖竹风满绕庭云叶飞已嗟周一嵗羇寓尚荷衣
　　冬日寄僧友　　　　　　　【唐】僧无可
　　敛履入寒竹安禅过漏声髙松残叶落深井冻痕生罢磬风枝动悬灯雪屋明何当招我友乘月上方行
　　全州冬月陪太守逰池　　　　僧无可
　　残腊雪纷纷林间起送君苦吟行逈野投迹向寒云絶顶晴多去幽泉冻不闻惟应草堂寺髙枕脱人羣
　　冬昼作　　　　　　　　　【宋】孔平仲
　　霜阴收欲尽斑驳意初晴渐喜山将出只愁云更生鸟窥晡后屋鸡唱午间城灰拆红炉火微煎傍耳鸣
　　冬日杂兴　　　　　　　　【宋】张　耒
　　小园晴自扫曝日坐前轩野鼠穿山叶寒乌啄草根短篱藩隙地别径入孤邨幽趣供岑寂淹留不复论
　　山邨冬暮　　　　　　　　【宋】林　逋
　　衡茅林麓下春色已微茫雪竹低寒翠风梅落晩香樵期多独往茶事不全忙双鹭有时起横飞过野塘
　　山中冬日　　　　　　　　　林　逋
　　南壁苍崖北穷冬井落闲风声先老树日色避诸山落雁饥相向啼乌夕自还微微寒月影蓬户已深闗
　　冬日书怀　　　　　　　　【宋】徐　玑
　　门庭黄叶满园树尽玲珑寒水终朝碧霜天向晩红蔬餐如野寺茅舎近谿翁非是分嚣寂由来趣不同
　　次韵屏翁冬日　　　　　　【宋】戴　昺
　　晓起冲寒出霜明日未晞麦丰来嵗本梅漏早春机水涸鱼深隠蜜成蜂倦飞静中叅物理一一见精微
　　冬夜早起　　　　　　　　【元】张养浩
　　推枕人初起出门星尚存嵗寒郊野阔天早树林昏窗影犹残月鸡声已逺邨孜孜何所事时取故书温
　　初冬作　　　　　　　　　【元】方　澜
　　泬寥萧瑟后霁色却怡人霜已千林曙天犹十月春黄花蝶过晩白苇鴈衔新野性自夷旷非关絶世尘
　　七言律
　　十二月一日　　　　　　　【唐】杜　甫
　　今朝腊月春意动云安县前江可怜一声何处送书鴈百丈谁家上瀬船未将梅蕊惊愁眼更取椒花媚逺天明光起草人所羡肺病几时朝日边
　　初冬偶作寄南阳润卿　　　【唐】皮日休
　　寓居无事入清冬虽设尊罍酒半空白菊为霜翻带紫苍苔因雨却成红迎潮预遣收鱼笱防雪先敎盖鹤笼惟待支硎最寒夜共君披氅访林公
　　和初冬偶作寄南阳润卿次韵
　　【唐】陆防
　　逐日生涯敢计冬可嗟寒事落然空窗怜返照缘书小庭喜新霜为橘红衰栁尚能和月动败兰犹拟倩烟笼不知海上今清浅试与飞书问洛公
　　宣义里舎冬暮自贻　　　　【唐】郑　谷
　　幽居不称在长安沟浅浮春岸雪残板屋渐移方带野水车新入夜添寒名如有分终须立道若离心岂易寛满眼尘埃驰骛去独寻烟竹剪渔竿
　　冬日道中　　　　　　　　【唐】伍　乔
　　去去天涯无定期瘦童羸马共依依暮烟江口客来絶寒叶岭前人住稀带雪野风吹旅思入云山火照行衣钓台吟阁沧洲在应为初心未得归
　　冬夜寄温飞卿　　　　　　【唐】鱼元机
　　苦思搜诗灯下吟不眠长夜怕寒衾满庭木叶愁风起透幌纱窗惜月沉疏散未闲终遂愿盛衰空见本来心幽栖莫定梧桐处暮雀啾啾空绕林
　　初冬　　　　　　　　　　【宋】陆　防
　　平生诗句领流光絶爱初冬万瓦霜枫叶欲残看愈好梅花未动意先香暮年自适何妨退短景无营亦自长况有小儿同此趣一窗相对弄朱黄
　　成都嵗暮始微寒小酌遣兴　　陆　防
　　革带频移纱防寛茶铛欲熟篆香残疎梅已报先春信小雨初成十月寒身似野僧犹有髪门如邨舎强名官鼠肝虫臂元无择遇雨犹能罄一欢
　　闲吟初冬　　　　　　　　【宋】真山民
　　一架琴书一笔牀杜门荏苒送年光囊空尽可偿诗债脚倦犹能入醉乡既老菊花偏耐久未开梅蕊已先香眼边管领闲风景不识人间更有忙
　　东湖冬景　　　　　　　　【元】杨　载
　　云气低藏十万家东湖飞雪又交加玉禾旧布仙山种琼树新开帝所花别浦移舟闻过防髙楼凭槛见归鸦侯门似有相如客賸赋篇章与世夸
　　十二月五日雪晴　　　　　【元】张　雨
　　日光玉洁千峰立快雪晴时一气凝当昼炉亭催扫巷犯寒鱼榜借收氷松皮石裂号饥防窗隙尘消触冻蝇青茁菜芽浑可爱倩谁春餤卷红绫
　　嵗暮书斋即事次夕公韵　　【明】钱谦贞
　　挥戈无力驻残冬有客孤吟百事慵砚水破坚余滴沥笔花开冻任蒙茸文心老愧残江锦诗律人多好叶龙卒嵗优防差自遣腊醅缸面渐溶溶
　　五言絶句
　　冬郊行望　　　　　　　　【唐】王　勃
　　桂密岩花白梨疎林叶红江臯寒望尽归念断征篷
　　冬歌　　　　　　　　　　【唐】郭元振
　　北极严气升南至温风谢调丝竞短歌拂枕怜长夜
　　孟冬　　　　　　　　　　【唐】谢良辅
　　江南孟冬天荻穗软如绵绿绢芭蕉裂黄金橘柚悬
　　仲冬　　　　　　　　　　【唐】吕　渭
　　江南仲冬天紫蔗节如鞭海将盐作雪山用火耕田
　　季冬　　　　　　　　　　【唐】丘　丹
　　江南季冬天红蠏大如湖水龙为镜炉峰气作烟
　　冬　　　　　　　　　　　【金】宇文虚中
　　鹘健呼风急乌啼促景残窟深宜兔蛰蒲折荫鱼寒
　　七言絶句
　　和袭美初冬偶作　　　　　【唐】陆防
　　桐下空堦疉緑钱貂裘初绽拥髙眠小炉低幌还遮掩酒滴清香似去年
　　次仲庸初冬即事　　　　　【宋】裘万顷
　　常嵗霜天分外晴一谿如练浸氷轮今年风雨无宁夜谁与谿梅作小春
　　其二
　　君家秋实洞庭种小子持来独未黄莫作苏州书后梦只今正欠满林霜
　　冬日早作　　　　　　　　　裘万顷
　　黄昏月姊剪云开夜半雷车载雨来晨起钩帘望霄汉风花吹堕万璚瑰
　　冬暖　　　　　　　　　　【元】胡乘龙
　　冬令偷春多得暖防桥无思可吟诗江梅一树都开遍不问南枝与北枝
　　冬词　　　　　　　　　　【元】郭　钰
　　疎林晴旭散啼鸦髙阁珠帘窣地遮为问王孙归也未玉梅开到北枝花














　　御定佩文斋咏物诗选巻三十
　　钦定四库全书
　　御定佩文斋咏物诗选巻三十一
　　立冬类
　　七言絶句
　　立冬　　　　　　　　　　【明】王穉登
　　秋风吹尽旧庭柯黄叶丹枫客里过一防禅灯半轮月今宵寒较昨宵多








　　御定佩文斋咏物诗选巻三十一
　　钦定四库全书
　　御定佩文斋咏物诗选巻三十二
　　冬至类
　　四言古
　　晋冬至初嵗小防歌　　　　【晋】张　华
　　日月不留四气回周节庆代序万国同休庶尹羣后奉夀升朝我有嘉礼式宴百僚繁肴绮错旨酒泉渟笙镛和奏磬管流声上隆其爱下尽其心宣其壅滞训之德音乃宣乃训配享交泰永载仁风长抚无外
　　五言古
　　咏冬至　　　　　　　　　【宋】袁　淑
　　连星贯初厯令月临首嵗荐乐行阴政登金赞阳滞收凉降天德萌华宣地惠司瑞记夜晞书云掌朝誓
　　冬至　　　　　　　　　　【宋】傅　亮
　　星昴殷仲冬短晷穷南陆柔荔迎时萋芳芸应节馥
　　冬至应教　　　　　　　【北齐】萧　慤
　　天宫初动磬缇室已飞灰暮风吹竹起阳云覆石来拆冰开茘色除雪出兰栽慙无宋玉辨滥吹楚王台奉和冬至干阳殿受朝应诏　【隋】牛　
　　恭已临万防宸居御八埏作贡菁茅集来朝圭黻连司仪三揖盛掌礼九賔防重栏映如璧复殿绕非烟奉和冬至干阳殿受朝应诏　【隋】许善心
　　森森罗陛衞哕哕锵璁珩礼殚五瑞辑乐阕九功成
　　五言律
　　长至日与同舎逰北山　　　【宋】范成大
　　嵗晩山同色湖平雾不收寒云低阁雪佳节静供愁竹柏森严立蒲荷索莫休瘦笻知脚力政尔耐清逰
　　五言排律
　　南至隔仗望含元殿炉烟　　【唐】崔立之
　　千官贺长至万国拜含元隔仗炉光出浮霜烟气翻飘飘萦内殿漠漠澹前轩圣日开如捧卿云近欲浑轮囷洒宫阙萧索散乾坤愿惹天风便披香奉至尊
　　长至日上公献夀　　　　　【唐】崔　琮
　　应厯三阳首朝天万国同斗边看子月台上祥风五夜镜初晓千门日正融玉阶文物盛仙伏武貔雄率舞皆羣辟称觞即上公南山为圣夀长对未央宫
　　冬至夜集曹能始园亭观伎　【明】呉　兆
　　佳要佳丽山斋启莫扉入园惊茘发窥琯见灰飞梅乱歌中落春争笑里归橙香寒靧面桂气暖薰衣粉壁钗横影雕窗烛散辉不堪弦管歇残月尚栖帏
　　七言律
　　小至　　　　　　　　　　【唐】杜　甫
　　天时人事日相催冬至阳生春又来刺绣五纹添弱线吹葭六琯动飞灰岸容待腊将舒栁山意冲寒欲放梅云物不殊乡国异教儿且覆掌中杯
　　和湖州杜员外冬至日白苹洲见忆
　　【唐】李　郢
　　白苹亭上一阳生谢脁新裁锦绣成千嶂雪销谿影绿几家梅绽海波清已知鸥鸟长来狎可许汀洲独有名多愧龙门重招引即抛田舎棹舟行
　　十一月二十七日冬至　　　【元】朱德润
　　卷地颠风响怒雷一宵天上报阳囘日光绣户初添线雪意屏山欲放梅双阙倚天瞻象魏五云书彩望灵台江南水暖不成冻谿叟穿鱼换酒来
　　送朱谢二博士进贺冬至表赴京师听宣谕毕
　　还呉　　　　　　　　　【明】髙　启
　　驿骑双驰捧绿章都门逢旧喜洋洋小儒方幸瞻天近逺使初来贺日长仗下丹墀晴雪尽朝囘紫陌晓尘香承宣归去难留驻乞报平安到故乡
　　至日怀诸太史陪祀南郊　　【明】王穉登
　　圜丘驰道草芊芊旷典重逢御极年圣夀长如南至日皇恩髙似北溟天葭灰应气迎邹律松籁含风入舜弦最羡翰林供奉客挥毫先进庆云篇
　　冬至南郊扈从纪述和陈玉垒太史韵
　　【明】于慎行
　　圣后乘干奉帝禋日躔南陆协灵辰九闗肃启天门钥万姓欢随御辇尘楼雪初融丹禁晓葭灰微动玉衡春虚惭珥笔亲文物实有甘泉赋未陈
　　其二
　　綘节氤氲上太清紫烟缥缈冠层城鹓行不动瑶墀影凤幄微闻玉藻声律应一阳璇象转福凝五位泰阶平礼成囘跸传行漏百尺华灯阙下明
　　馆课冬至斋居　　　　　　　于慎行
　　缇室灰飞晷欲长清斋仙馆坐焚香雪残楼阁虚琼树月出簪裾满玉堂笔望五云迎舜日心随一线入尧裳明朝负槖趋陪地只有瑶坛帝座旁
　　冬至恭侍庆成大宴　　　　　于慎行
　　南郊夜燎泰坛烟内殿朝开大庆筵两陛衣冠承湛露千门钟鼓震钧天亲瞻玉几云霄上久泛仙杯日月边温旨三传咸已醉欢声动地未央前
　　七言絶句
　　冬至日独逰吉祥寺　　　　【宋】苏轼
　　井底微阳回未回萧萧寒雨湿枯荄何人更似苏夫子不是花时肯独来
　　预作冬至　　　　　　　　【宋】张耒
　　紫坛曾从奠琳琅亲被天人玉冕光今日黄州山下寺五更闻雁满林霜
　　至节即事　　　　　　　　【元】马　臻
　　天街晓色瑞烟浓名纸相传尽贺冬绣幕家家浑不巻呼卢笑语自从容
　　其二
　　店舎喧哗彻夜开荧煌灯火映楼台欢逰未晓不归去早有元宵气象来


　　御定佩文斋咏物诗选巻三十二
　　钦定四库全书
　　御定佩文斋咏物诗选巻三十三
　　元旦类
　　四言古
　　元会诗　　　　　　　　【魏】曹　植
　　初歳元祚吉日惟良乃为嘉防宴此髙堂衣裳鲜洁黼黻黄珍膳杂遝充溢圆方俯视文轩仰瞻华梁愿保兹善千载为常欢笑尽娯乐哉未央皇室荣贵寿考无疆
　　正旦大防行礼歌　　　　　【晋】傅　
　　天鉴有晋世祚圣皇时齐七政朝此万方　钟鼓斯震九賔备礼正位在朝穆穆济济煌煌三辰实丽于天君后是象威仪孔防率礼无愆莫非迈徳仪刑圣皇万邦惟则
　　上寿酒歌　　　　　　　　　傅　
　　于赫明明圣徳龙兴三朝献酒万寿是膺敷佑四方如
　　日之升自天降祚元吉有征
　　正旦大防行礼歌　　　　　【晋】荀　勗
　　于皇元首羣生资始履端大享敬御繁祉肆觐羣后爰及卿士钦顺则元允也天子
　　五言古【附长短句】
　　王公上寿酒歌　　　　　　【晋】荀　勗
　　践元辰延显融献羽觞祈令终我皇寿而隆我皇茂而嵩本支奋百世休祚钟圣躬
　　王公上寿诗　　　　　　　【晋】张　华
　　称元庆奉圣觞后皇延遐祚安乐抚万方
　　正朝　　　　　　　　　　【晋】曹　毗
　　灵春散初泽棼煴青阳舒佳袍忽已故今载奄复初软节畅宇宙和风被八区
　　正朝诗　　　　　　　　　【晋】王　氏
　　稔冉冥机运迅矣四节经太簇应元律青阳兆初正
　　元正诗　　　　　　　　　【晋】辛　氏
　　元正啓令节嘉庆肇自兹咸奏万年觞小大同恱熈
　　奉和元日　　　　　　　【北齐】萧　慤
　　帝宫通夕燎天门拂曙开瑞云生宝鼎荣光上露台华山不凋叶宜城万寿杯遥见飞鳬下悬知叶县来
　　正旦防赵王赉酒　　　　【北周】庾　信
　　正旦辟恶酒新年长命杯柏叶随铭至椒花逐颂来流星向椀落浮蚁对春开成都已噀火蜀使何时廻奉和从叔光禄愔元日早朝　【隋】李孝贞
　　铜浑变春节玉律动年灰暧暧城霞旦隐隐禁门开众灵凑仙府百神朝帝台叶令双鳬至梁王驷马来戈鋋暎林阙歌管沸尘埃保章望瑞气尚书灭火灾冠冕多秀士簪裾饶上才谁怜张仲蔚日暮返蒿莱
　　元日寄诸弟兼呈崔都水　　【唐】韦应物
　　一从守兹郡两鬓生素髪新正加我年故歳去超忽淮濵益时候了似中秋月川谷风景温城池草木发髙斋属多暇怊怅临芳物日月昧还期念君何时歇
　　元日同谷子延赋　　　　　【明】髙叔嗣
　　雄都盛賔客车马争驰骛芳辰啓初年宴饮多所务不知灌园身何为迷方误郊馆抗空壑山扉啓峻路良朋平生懽就我今朝歩城因并舍登径为穿林度微阴原上明片日云中露青霞照深池白雪停幽树共贪歳欲新不厌日旋暮农田方在兹君岂数能顾
　　七言古
　　癸丑元旦　　　　　　　　【明】杨　基
　　霏霏元日雪脉脉人日雨春来无日不轻隂薄雾寒云满南浦常年有雨复新晴淑气韶光淡绕城草色未逄金勒马柳条先映玉楼莺今年风雨兼冰雪忘却春幡庆春节野杏缄愁待酒催江梅索笑邀人折谁与观云卜大通且须祈谷问年丰相期十二楼前月賸看花灯万防红
　　五言律
　　奉和正日临朝应诏　　　　【唐】李百药
　　化歴昭唐典承天顺夏正百灵警轩禁三辰扬斾旌充庭富礼乐髙防齿簪缨献寿符万歳移风韵九成
　　奉和正日临朝　　　　　　【唐】顔师古
　　七政璿衡始三元宝歴新负扆延百辟垂旒御九賔肃肃皆鹓鹭济济盛簪绅天涯致重译西域献竒珍
　　元日观朝　　　　　　　　【唐】厉　元
　　玉座临新歳朝盈万国人火连双阙晓仗列五门春瑞雪销鸳瓦祥光在日轮天顔不敢视称庆拜空频
　　巳酉元日　　　　　　　　【宋】陆　游
　　夜雨解残雪朝阳开积阴桃符呵笔写椒酒过花斟岸柳揺风早街泥溅马深行宫放朝贺共识慕尧心
　　歳旦　　　　　　　　　　【宋】宋伯仁
　　居闲无贺客早起只如常桃板随人换梅花隔歳香春风回笑语云气卜丰穰柏酒何劳劝心平寿自长
　　次韵屏翁新元聚拜　　　　【宋】戴　昺
　　履端来聚拜和气洽昌辰繁衍如今日栽培岂一人诗书延泽润忠厚续长春相祝无多语年新徳又新
　　已酉新正　　　　　　　　【元】叶　颙
　　天地风霜尽乾坤气象和歴添新歳月春满旧山河梅柳芳容穉松篁老态多屠苏成醉饮欢笑白云窝
　　乙亥元日试笔　　　　　　【元】张　雨
　　自古三朝节于今一笑看问年书亥字献歳出辛盘黔突多蒸术红冰賸浴丹行行追胜事歩歩扫春寒
　　元日升平词　　　　　　　【明】王　英
　　华盖中天近祥云五夜多众星环绛阙一水接银河花满瀛洲树香涵太液波长年逢此日恩意共春和
　　五言排律
　　元旦　　　　　　　　　　【唐】太　宗
　　髙轩暧春色邃阁媚朝光彤廷飞防斾翠幌曜明珰恭已临四极垂衣驭八荒霜防列丹陛丝竹韵长廊穆矣薰风茂康哉帝道昌继文遵后轨循古鉴前王草秀故春色梅艶昔年妆巨川思欲济终以寄舟航
　　奉和正日临朝应诏　　　　【唐】魏　征
　　百灵侍轩后万国防涂山岂如今睿哲迈古独光前声教溢四海朝宗引百川锵洋鸣玉佩灼烁耀金蝉淑景辉雕辇髙旌扬翠烟庭实超王防广乐盛钧天既欣东日户复咏南风篇愿奉光华庆从斯万亿年
　　元日早朝　　　　　　　　【唐】耿　湋
　　九陌朝臣满三朝候鼓賖逺珂时接韵攒炬偶成花紫贝为髙阙黄龙建大牙参差万防合左右八貂斜羽扇分朱槛金炉隔翠华微风传曙漏晓日上春霞环佩声重叠簪缨服等差乐和天易感山固寿无涯渥泽千年圣车书四海家盛明多在位谁得守蓬麻
　　元旦书事　　　　　　　　【明】呉　兆
　　闽中风景丽元旦百花开有岸皆萦草无波不染苔树光揺粉堞云彩照金罍浓黛新年防春衣隔歳裁夜炉藏宿火晓烛剪残灰袖里分余蕙钗边罥落梅松枝当户挿椒气拂窗来正好随欢笑那知客思催
　　七言律
　　奉和库部卢四兄曹长元日朝廻
　　【唐】韩　愈
　　天仗宵严建羽旄春云送色晓鸡号金炉香动螭头暗玉佩声来雉尾髙戎服上趋承北极儒冠列侍映东曹太平时节难身遇郎署何须叹二毛
　　元日含元殿下立仗丹凤楼门下宣赦上相公
　　【唐】杨巨源
　　天垂台耀扫欃枪寿献香山祝圣明丹凤楼前歌九奏金鸡竿下鼓千声衣冠南面薰风动文字东方喜气生从此登封资庙略两河连海一时清
　　其二
　　临轩啓扇似云收率土朝天剧水流瑞色含春当正殿香烟捧日在髙楼三朝气早迎恩泽万歳声长绕冕旒请问汉家功第一麒麟阁上识酂侯
　　元日观朝　　　　　　　　　杨巨源
　　北极长尊报圣期周家何用问元龟天顔入曙千官拜元日迎春万物知阊阖迥临黄道正衣裳髙对碧山垂微臣愿献尧人祝寿酒年年太液池
　　次韵曾仲锡元日见寄　　　【宋】苏　轼
　　萧索东风两鬓华年年幡胜剪宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪记三寸黄柑擘永嘉
　　丙申元日安福寺礼塔　　　【宋】范成大
　　岭梅蜀柳笑人忙歳歳椒盘各异方耳畔逢人无鲁语鬓边随我是呉霜新年后饮屠苏酒故事先燃窣堵香石笋新街好行乐与民同处且逢塲
　　元日贺裴都事朝回　　　　【元】李　材
　　海上琼楼接五城人间歌吹近蓬瀛云移豹尾旌旗暖日射螭头劒佩明拜舞尽随仙仗入退归遥听玉珂鸣欣欣百草含春意得傍东君暖处生
　　辛酉歳元日　　　　　　　【元】范　梈
　　西山千仞郁崔嵬山下楼台紫翠开玉帛防同来万国玑衡悬运属三台尝闻海客谈金鼎更见祠官进玉杯惭愧词臣今白首久无赋颂献蓬莱
　　开歳　　　　　　　　　　　范　梈
　　自违北极向南辰重见东皇似故人合席管弦方殿歳殊乡花柳觉先春水归楚泽鱼俱化天覆周郊兽亦仁薄宦于时无补报且须康济百年身
　　次韵正旦防朝　　　　　　【元】袁　桷
　　阊阖春廻旭日鲜花光揺曵佩僊僊金莲漏下催初刻玉笋班齐祝万年香拥衮龙开黼座风廻笙鹤舞钧天朝元法曲谁传得归醉蓬莱话日边
　　元日朝廻　　　　　　　　　袁　桷
　　万国梯航满禁衢卉裳象译语音殊凤箫声送纎腰舞雉扇行分两翼趋花气欲浮金凿落云光疑下锦流苏词臣不识金泥秘防指薇垣颂六符
　　次韵元日朝贺　　　　　　【元】傅若金
　　宫漏催朝烛影斜千官鸣玉动晨鸦交龙拥日明丹扆飞凤随云绕画车宴罢戴花经苑路诗成传草到山家小儒未得随冠冕遥听钧天隔彩霞
　　丁亥元日　　　　　　　　【元】张　翥
　　梅花院落雨声中窗外春寒淰淰风腊酒拨醅浮玉蚁夜灯挑烬落金虫星环甲纪惊身老雪解寅朝验歳丰还喜驿书催上路寸心长在日华东
　　元日早朝　　　　　　　　【明】李东阳
　　九门深掩禁城春香雾笼街不动尘玉帐寒更传虎卫彤楼晓色听鸡人帘前乐应红灯起堦下班随防仗陈朝散东华看霁日午烟晴市一时新
　　元旦试笔　　　　　　　　【明】陈宪章
　　天上风云庆防期庙谟争遣草茅知邻墙旋打娯賔酒穉子齐歌乐歳诗老去又逢新歳月春来更有好花枝晩风何处江楼笛吹到东溟月上时
　　壬寅正旦侍班　　　　　　【明】呉　寛
　　炉烟如雾蔼彤墀半啓金门复道危只尺星辰华盖转中间日月衮衣垂普天凤歴开寅歳平旦鸡人报卯时御座不胜袍笏近侍臣徧识汉朝仪
　　乙亥元日　　　　　　　　【明】孙一元
　　元日狂歌倒竹樽东风昨夜到柴门生逢盛世忧何事家在青山道自尊残雪疎林开旧色白沙细浪长新痕春来漫有沧洲兴文鶒银鷀满钓防
　　元旦赐门神挂屏葫芦等物歳以为常
　　【明】于慎行
　　节啓青阳歳籥新金人十二画为神韶华自合畱天府御气谁期洽近臣防胜仍分仙禁缕云屏况借汉宫春却怜寂莫扬雄宅门巷恩光接紫宸
　　乙巳元日　　　　　　　　【明】袁宏道
　　湖柳侵街水接门东风缬缬澹微温久乘下泽无官韵乍着红衫有折痕皓首頳顔俱入市碧芽新鸟又成邨归来且坐梅花下倒却鵞黄四五罇
　　已卯正旦和牧翁韵　　　　【明】程嘉燧
　　不嫌朱户有蒿蓬且喜阳和转谷中人语半空山殿晓佛香匝地洞门风酒随天意畱青缥诗与春光鬪碧红况值朋来好乘兴肯因瀼滑限西东
　　五言絶句
　　奉和正日临朝应诏　　　　【唐】杨师道
　　皇猷被寰宇端扆属元辰九重丽天邑千门临上春
　　正朝摘梅　　　　　　　　【唐】张　说
　　蜀地寒犹暖正朝发早梅偏惊万里客巳复一年来
　　元朝　　　　　　　　　　　张　说
　　元日今歳乐不谢徃年春知向来心道谁为昨夜人
　　七言絶句
　　元日仗　　　　　　　　　【唐】张　祜
　　文武千官歳仗兵万方同轨奏升平上皇一御含元殿丹凤门开白日明
　　歳日朝廻口号　　　　　　【唐】杜　牧
　　星河犹在整朝衣逺望天门再拜归笑向春风初五十敢言知命且知非
　　元日观郭将军早朝　　　　【唐】僧灵澈
　　欲曙九衢人更多千条香烛照银河今朝始见金吾贵连马纵横避玉珂
　　次韵秦少游王仲至元日立春
　　【宋】苏　轼
　　省事天公厌两回新年春日并相催殷勤更下山阴雪要与梅花作伴来
　　其二
　　已卯嘉辰寿阿同愿渠无过亦无功明年春日江湖上回首觚棱一梦中
　　其三
　　词锋虽作楚骚寒徳意还同汉诏寛好遣秦郎供帖子尽驱春色入毫端
　　御定佩文斋咏物诗选巻三十三
　　钦定四库全书
　　御定佩文斋咏物诗选巻三十四
　　人日类
　　五言古
　　正月七日登髙侍宴　　　【北齐】阳休之
　　广殿丽年辉上林起春色风生拂雕辇云廻浮绮翼和人日晩景宴昆明池　　【北周】庾　信
　　春余足光景赵李旧经过上林柳腰细新丰酒径多小船行钓鲤新盘待摘荷兰臯徒税驾何处有凌波
　　人日思归　　　　　　　　【隋】薛道衡
　　入春才七日离家巳二年人归落鴈后思发在花前
　　人日城南登髙　　　　　　【唐】韩　愈
　　初正候才兆涉七气巳弄霭霭野浮阳晖晖水披冻圣朝身不废佳节古所用亲交既许来子妷亦可从盘蔬冬春杂樽酒清浊共令征前事为觞咏新诗送扶杖凌圯阯刺船犯枯葑恋池羣鸭廻释峤孤云纵人生本坦
　　荡谁使妄倥偬直指桃李阑幽寻宁止重
　　七言古
　　军中人日登髙赠房明府　　【唐】宋之问
　　幽郊昨夜阴风断顿觉朝来阳吹暖泾水桥南柳欲黄杜陵城北花应满长安昨日寄春衣短翮登兹一望归闻道凯旋乘骑入看君走马见芳菲
　　五言律
　　人日剪防　　　　　　　　【唐】张九龄
　　姹女矜容色为花不譲春既争芳意早谁待物华真叶作参差发枝从防缀新自然无限态长在艶阳辰
　　人日　　　　　　　　　　【唐】杜　甫
　　元日到人日未有不阴时冰雪莺难至春寒花较迟云随白水落风振紫山悲蓬鬓稀疎久无劳比素丝
　　新年　　　　　　　　　　【宋】苏　轼
　　晓雨暗人日春愁连上元水生挑菜渚烟湿落梅邨小市人归尽孤舟鹤踏翻犹堪慰寂莫渔火乱黄昏
　　五言排律
　　人日立春林民部宅观伎　　【明】呉　兆
　　双节值新年东风袅伎筵土牛官鼓迓彩燕内人传杏子裁衫薄梅花防额圎歌深眉黛蹙酒重脸红妍香雾迷窗凤金屏映柱莲尚书旧东第賔客喜重延
　　七言律
　　人日重宴大明宫恩赐防缕人胜应制
　　【唐】郑　愔
　　琼殿含光映早轮玉銮严跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷晞阳犹未春
　　奉和人日防大明宫恩赐防缕人胜应制
　　【唐】马懐素
　　万宇千门平旦开天容辰象列昭回三阳候节金为胜百福迎祥玉作杯就暖风光偏着柳辞寒雪影半藏梅何幸得参词赋职自怜终乏马卿才
　　人日侍宴大明宫应制　　　【唐】赵彦昭
　　宝契无为属圣人雕舆出幸玩芳辰平楼半入南山雾飞阁旁临东墅春夹路浓花千树发垂轩弱柳万条新处处风光今日好年年愿奉属车尘
　　奉和人日重宴大明宫恩赐防缕人胜应制
　　【唐】崔日用
　　新年宴乐正东朝钟鼓铿锽大乐调金屋瑶筐开宝胜花牋防笔颂春椒曲池苔色冰前液上苑梅香雪里飘宸极此时飞圣藻微臣窃抃预闻韶
　　人日侍宴大明宫恩赐防缕人胜应制
　　【唐】李　峤
　　凤城景色巳含韶人日风光倍觉饶桂吐半轮迎此夜蓂开七叶应今朝鱼猜冰冻行犹涩莺喜春熈弄欲娇愧奉登髙揺防翰欣逢御气上丹霄
　　人日重宴大明宫恩赐防缕人胜应制
　　【唐】李　乂
　　诘旦行春上苑中凭髙却下大明宫千年执象寰瀛防七日为人庆赏隆防凤曾鶱揺瑞雪铜乌细转入祥风此时朝野欢无算此歳云天乐未穷
　　人日重宴大明宫恩赐防缕人胜应制
　　【唐】沈佺期
　　拂旦鸡鸣仙卫陈凭髙龙首帝城春千官黼帐杯前寿百福香奁胜里人山鸟初来犹怯啭林花未发巳偷新天文正应韶光转设报悬知用此辰
　　人日宴大明宫恩赐防缕人胜应制
　　【唐】李　适
　　朱城待凤韶年至碧殿疏龙淑气来宝帐金屏人已贴图花学鸟胜初裁林香近接宜春苑山翠遥添献寿杯向夕凭髙风景丽天文垂耀象昭回
　　人日　　　　　　　　　　【唐】杜　甫
　　此日此时人共得一谈一笑俗相看尊前柏叶休随酒胜里金花巧耐寒佩劒冲星聊暂拔匣琴流水自须弹早春重引江湖兴直道无忧行路难
　　人日即事　　　　　　　　【唐】李商隐
　　文王喻复今朝是子晋吹笙此日同舜格有苖旬太逺周称流火月难穷镂金作胜传荆俗剪防为人起晋风独想道衡诗思苦离家恨得二年中
　　人日有懐愚斋张兄纬文　　【金】元好问
　　书来聊得慰怀思清镜平明见白髭明月髙楼燕市酒梅花人日草堂诗风光流转何多态儿女青红又一时涧底孤松二千尺殷勤畱看歳寒枝
　　人日立春　　　　　　　　【元】赵孟頫
　　今年人日与春并人得春来喜气迎宫柳风微金缕重御沟冰泮玉鳞生阴消巳觉余寒散阳长争看晓日明霜鬓防旛浑不称强题新句慰羁情
　　人日书怀　　　　　　　　【元】元　淮
　　丽日池塘冻水消嫩红娇白见芳苗郊原雪霁东风软篱落梅残碧玉雕便好踏青穿细草不妨携酒骤鸣镳遥怜九曲沙堤畔多少鵞黄上柳条
　　人日从驾幸南郊梁赞善以诗柬寄因和之
　　【明】胡　俨
　　紫陌鸡鸣逺报晨百官朝罢出枫宸龙旗夹道先传警凤辇行春不动尘礼乐幸逢全盛日耕桑俱是太平人千门万户东风暖胜里金花剪防新
　　人日　　　　　　　　　　【明】薛　蕙
　　晖晖晴日透帘帷冉冉和风飏鬓丝野老自倾田舍酒故人谁寄草堂诗即看梅柳春含早预想莺花景不迟旋鬻园蔬办家酿剩酩酊艶阳时
　　五言絶句
　　人日代客子是日立春　　　【唐】张　继
　　人日兼春日长怀复短懐遥知双防胜并在一金钗
　　七言絶句
　　人日立春　　　　　　　　【唐】卢　仝
　　春度春归无限春今朝方始觉成人从今克巳应犹及愿与梅花俱自新














　　御定佩文斋咏物诗选卷三十四
　　钦定四库全书
　　御定佩文斋咏物诗选卷三十五
　　上元类
　　五言古
　　上元夜效小庾体同用春字　【唐】长孙正隐
　　薄晩啸游人车马乱驱尘月光三五夜灯焰一重春烟云迷北阙箫管识南邻洛城终不闭更出小平津
　　上元夜　　　　　　　　　【宋】苏　轼
　　前年侍玉辇端门万枝灯璧月挂罘罳珠星缀觚棱去年中山府老病亦宵兴牙旗穿夜市铁马响春冰今年江海上云房寄山僧亦复举膏火松间见层层散防桄榔林林疎月鬅鬙使君置酒罢箫鼔转松陵狂生来索酒一举輙数升浩歌出门去我亦归瞢腾
　　七言古
　　上元作　　　　　　　　　【宋】孔平仲
　　春来雾雨久不收上元三日月如秋倾城娯乐竞沽酒
　　旧歳丰登仍足油楼前灯山烧荻火光影动揺桑落州太守凭髙列歌吹游人哄笑观俳优铜盘贮煤挿乌帽从兵小吏斥下楼侍觞行食皆官伎目眙不言语或偷短长赤白皆莫校但取一笑余何求譬如饮酒且为乐不问甘苦醉即休归来紞如打五鼓春寒惨惨吹驼裘羣儿嬉戏尚未寝更看紫姑花满头
　　五言律
　　轩游宫十五夜　　　　　　【唐】明　皇
　　行迈离秦国廵方赴洛师路逢三五夜春色暗中期闗外长河转宫中淑气迟歌钟对明月不减旧游时
　　上元　　　　　　　　　　【唐】郭利正
　　九陌连灯影千门度月华倾城出宝骑匝路转香车烂熳惟愁晓周游不问家更逢清管发处处落梅花
　　正月十五夜应制　　　　　【唐】孙　逖
　　洛城三五夜天子万年春防仗移双阙琼筵防九賔舞成苍颉字灯作法王轮不觉东方日遥垂御藻新
　　正月十五夜　　　　　　　【唐】苏味道
　　火树银花合星桥铁锁开暗尘随马去明月逐人来游妓皆秾李行歌尽落梅金吾不禁夜玉漏莫相催
　　正夜侍宴应诏　　　　　　【唐】薛　曜
　　重闗钟漏通夕敞凤皇宫双阙祥烟里千门明月中酒杯浮湛露歌曲唱流风侍臣咸醉止恒惭恩遇崇
　　十五夜观灯　　　　　　　【唐】王　諲
　　暂得金吾夜通看火树春停车傍明月走马入红尘妓杂歌偏胜场移舞更新应须尽记取说向不来人
　　正月十五日夜　　　　　　【唐】白居易
　　歳熟人心乐朝游复夜游春风来海上明月在江头灯火家家市笙歌处处楼无妨思帝里不合厌杭州
　　上元唱和　　　　　　　　【唐】温庭皓
　　九枝应并耀五夜思悠然景集青山外萤分碧草前辉华侵月影歴乱写星躔望极髙楼上揺光满绮筵
　　观山灯献徐尚书　　　　　【唐】叚成式
　　风少影零乱露轻光陆离如霞散仙掌似烧上峨嵋道树千花发扶桑九日移因山成众象不复借蟠螭
　　元夕午门赐观灯　　　　　【明】金　善
　　五夜开阊阖千官列佩珂御烟浮宝篆华月送清歌歳久君恩重时平乐事多金吾知不禁试问夜如何元夕同李伯承髙伯宗赋得火树银花合
　　【明】张九一
　　火树排虚上银花入暗开一宵春色到万户夜光来对月惊飘桂临风拟落梅莫辞归去晩携得艶阳回
　　五言排律
　　十五夜游　　　　　　　　【唐】苏味道
　　今夕重门啓游春得夜芳月华连昼色灯影杂星光南陌青丝骑东邻红粉妆管弦遥辨曲罗绮暗闻香人拥行歌路车攒鬪舞场经过犹未巳钟鼓出长杨
　　奉和圣制十五夜燃灯继以酺宴应制
　　【唐】王　维
　　上路笙歌满春城刻漏长游人多昼日明月让灯光鱼钥通翔凤龙舆出建章九衢陈广乐百福透名香仙妓来金殿都人绕玉堂定应偷妙舞从此学新妆奉引迎三事司仪列万方愿将天地寿同以献君王
　　上元纪呉下节物俳谐体三十二韵
　　【宋】范成大
　　斗野丰年屡呉台乐事并酒垆先叠鼓灯市蚤投琼价喜膏油贱祥占雨雪晴筼筜仙子洞菡萏化人城樯炬疑龙见桥星讶鹊成小家厖独踞髙闬鹿双撑屏展辉云母帘垂晃水精万窗花眼密千隙玉虹明薝卜丹房挂葡萄绿蔓萦方缣繙史册圎魄缀门衡掷烛腾空稳推毬衮地轻映光鱼隐见转影骑纵横轻薄行歌过颠狂社舞呈邨田蓑笠野街市管弦清里巷分题句官曹别扁名旱船遥似泛水儡近如生钳赭装牢户嘲嗤绘乐棚堵观瑶席隘喝道绮丛争禁钥通三鼓归鞭任五更桑蚕春茧劝花蝶夜蛾迎鳬子描丹笔鵞毛剪雪英宝糖珍粔籹乌腻美饴撚粉团栾意熬稃腷膊声筳篿巫志怪香火婢输诚帚卜拖裙验箕诗落笔惊微如针属尾贱及苇分茎末俗难诃止佳辰且放行此时纷仆马有客静柴荆幸甚归长铗居然照短檠生涯惟病骨节物尚乡情掎摭成俳体咨询逮里甿谁修呉地志聊以助讥评
　　七言律
　　上元夜建元寺观灯呈通智上人
　　【唐】无名氏
　　建元看列上元灯处处廻廊鬪火层珠玉乱抛髙殿佛绮罗深拜逺山僧临风走笔思呈惠到晓行禅合伴能无限喧阗畱不得月华西下露华凝
　　依韵和张推官元夕　　　　【宋】文　同
　　山郡上元荣乐事大开金地作遨塲烟云向晓谁敎霁灯烛乘春自有香紫陌荧煌随歩逺防棚佳丽鬪眉长游人莫惜酬髙直买取银蟾一寸光
　　次韵何若谷都官灯夕　　　【宋】赵　抃
　　千门灯烛事遨游车马通宵不暂休幸免烟氛遮皓月任随笳鼓杂鸣驺金壶漏下丁丁永玉斚霞生灔灔流帝泽逺临人鼓腹贑川宜有太平讴
　　元夜　　　　　　　　　　【宋】朱淑真
　　月满今宵霁色澄深沈帘幕管弦清夸毫鬪彩连仙馆坠翠遗珠满帝城一派笑声和鼔吹六街灯火乐升平归来禁漏余三四窗上梅花瘦影横
　　上元宿通州杨原诚寓宅　　【元】张　翥
　　禁城东下一川平杳杳烟芜淡淡晴风滚暗尘羊角转水披残冻鸭头生离居有酒春堪醉小市无灯月当明还忆故园今夕赏玉人花底共吹笙
　　次韵李清叔元夕　　　　　【元】贡师泰
　　绛烛烧烟散满城九衢车马似潮声山河影转琉璃薄陆海光浮菡萏平蝶睡误翻歌扇暖鹊惊疑报画檐晴夜阑人静天如水依旧残星数防明
　　上元十五夜　　　　　　　【明】刘　英
　　一派春声送管弦九衢灯烛上薰天风回鼇背星毬乱云散鱼鳞璧月圎逐队马翻尘似海踏歌人盻夜如年归迟不属金吾禁争覔遗簪与坠钿
　　元夕应制　　　　　　　　【明】赵　廸
　　龙楼钖宴月初斜宝炬星分照翠华五夜歌钟连甲第千门灯火暎皇家锦筵人醉飘金缕罗绮春晴散彩霞自是宸游多乐事叨陪几度赐宫花
　　甲辰元夕　　　　　　　　【明】李　濓
　　宝玦金貂簇绣鞍倾城士女竞追欢宣和旧俗灯偏盛汴水新春夜不寒人海涌来喧笑语车雷轰处恣游盘太平景象君须记天汉桥边立马看
　　七言絶句
　　上元夜　　　　　　　　　【唐】崔　液
　　玉漏铜壶且莫催铁闗金锁彻明开谁家见月能闲坐何处闻灯不看来
　　其二
　　神灯佛火百轮张刻像图形七宝装影里如闻金口说空中似散玉毫光
　　其三
　　今年春色胜常年此夜风光最可怜鳷鹊楼前新月满凤皇台上宝灯燃
　　其四
　　金勒银鞍控紫驑玉轮珠幰驾青牛骖驔始散东城曲倐忽还来南陌头
　　其五
　　公子王孙意气骄不论相识也相邀最怜长防风前弱更赏新弦暗里调
　　其六
　　星移汉转月将微露洒烟飘灯渐稀犹惜道傍歌舞处踟蹰相顾不能归
　　十五夜御前口号踏歌词　　【唐】张　说
　　花蕚楼前雨露新长安城里太平人龙衔火树千重焰鸡踏莲花万歳春
　　其二
　　帝宫三五戏春台行雨流风莫妒来西域灯轮千影合东华金阙万重开
　　正月十五日　　　　　　　【唐】熊孺登
　　汉家遗事今宵见楚郭明灯几处张深夜行歌声絶后紫姑神下月苍苍
　　上元都下　　　　　　　　【宋】张　耒
　　淡薄晴云放月华晩妆新晕脸边霞管弦楼上争沽酒巧笑车头旋买花
　　其二
　　骄马金鞍白面郎双环小女坐车箱轮声辘辘归何处畱得红笼绛蜡香
　　上元侍饮楼上呈同列　　　【宋】苏　轼
　　澹月疎星绕建章仙风吹下御炉香侍臣鹄立通明殿一朶红云捧玉皇
　　其二
　　老去行穿万马羣九衢人散月纷纷归来一防残灯在犹有传柑遗细君
　　灯夕时在泗水上　　　　　【宋】朱　松
　　灯花作意照归人短棹扁舟寂莫濵帝力如春苏万物遥知太乙不威神
　　其二
　　云窗月槛仰乘舆俯看香车出绣襦九陌人人歌帝力不须微服过康衢
　　元夕　　　　　　　　　　【金】元好问
　　花影灯光一万重青衫骢马踏东风彰阳旧事无人记二十三年似梦中
　　上元日　　　　　　　　　【元】范　梈
　　蓬莱宫阙峙青天后内看灯记徃年谁念东篱山下路再逢春月向人圎
　　元夕　　　　　　　　　　【元】吴师道
　　柳台梅巷锁春晴酒思灯光负赏心听彻宣和太平曲独看明月到更深
　　元宵　　　　　　　　　　【元】郑　玉
　　对簇鼇山十万人皇都今夕几分春六街三市浑如昼寄语金吾莫夜巡
　　其二
　　市上灯张玉井莲门前箫鼓更喧天先生嬾向儿童语闭户髙居但欲眠
　　元宵偶作　　　　　　　　【元】钱惟善
　　弹压城池夜属櫜放灯那复事奢豪水晶宫里香风细曾见神山驾六鼇
　　汴中元夕　　　　　　　　【明】李梦阳
　　中山孺子倚新妆郑女燕姬独擅场齐唱宪王新乐府金梁桥外月如霜
　　其二
　　细雨烧灯夜色新酒楼花市不胜春和风欲动千门月醉杀东西南北人
　　都城元夕　　　　　　　　【明】刘　侃
　　一夕春从天上回六街火树彻明开叮咛莫似吹芦管才报梅开又落梅










　　御定佩文斋咏物诗选巻三十五
　　钦定四库全书
　　御定佩文斋咏物诗选巻三十六
　　花朝类
　　七言律
　　花朝张太学西园小集　　　【明】陆之裘
　　雨霁名园春事芳兰台小集暮行觞愆期肯使花神笑纵饮谁嗔草圣狂入坐微风含楚佩照人明月堕匡牀行歌亦有穿云调隔水遥传陌上桑
　　花朝　　　　　　　　　　【明】呉稼竳
　　日气朝清池上波交交啼鸟傍池多三春花事终难负二月风光半未过土俗歳时存旧记闺人单裌制轻罗正怜一树樱桃放桃李相催奈若何
　　仲雪见示花朝诗依韵奉和　【明】钱谦贞
　　春色平分巳自奢今朝风物更鲜华山因绿柳常含雨天为红桃不放霞芳草齐时看宝马好风多处见香车牋天有事君知否要乞轻阴为养花
　　七言絶句
　　花朝　　　　　　　　　　【明】王　衡
　　晴烟膏露若为容踯躅香苞望晓红莫怨五更风色恶开花原是落花风
　　花朝　　　　　　　　　　【明】汤显祖
　　妒花风雨怕难销偶逐晴光扑蝶遥一半春随残夜醉却言明日是花朝








　　御定佩文斋咏物诗选卷三十六
　　钦定四库全书
　　御定佩文斋咏物诗选巻三十七
　　社日类
　　五言古
　　社前遭田父泥饮美严中丞　【唐】杜　甫
　　歩屧随春风邨邨自花柳田翁逼社日邀我尝春酒酒酣夸新尹畜眼未见有廻头指大男渠是弓弩手名在飞骑籍长番歳时久前日放营农辛苦救衰朽差科没则巳誓不举家走今年大作社拾遗能住否叫妇开大瓶盆中为吾取感此气扬扬须知风化首语多虽杂乱说尹终在口朝来偶然出自卯将及酉久客惜人情如何拒邻叟髙声索果栗欲起时被肘指挥过无礼未觉邨野丑月出遮我畱仍嗔问升斗
　　七言古
　　春社祠　　　　　　　　　【明】瞿　佑
　　十日一风五日雨社前拜祝神巳许瓦盆潋灔斟浊醪
　　髙爼纵横荐肥羜呜呜笛声坎坎鼓俚曲山歌互呑吐老巫狡狯神有灵传得神言为神舞祭余分肉巫自与醉里狂言相尔汝小儿觅饼大儿扶头上神花付邻女
　　五言律
　　社日　　　　　　　　　　【唐】杜　甫
　　九农成徳业百祀发光辉报效神如在馨香旧不违南翁巴曲醉北鴈塞声微尚想东方朔诙谐割肉归
　　今朝当社日　　　　　　　【宋】戴复古
　　今朝当社日明日是花朝佳节惟宜饮东池适见招绿深杨柳重红透海棠娇自笑鬓边雪多年不肯消
　　社前　　　　　　　　　　【宋】谢　翺
　　无家借燕住离别又经年客馆依山上春分到社前雨来换宿水云起暗晴川飒飒吹衣帯因风问去船
　　七言律
　　乙酉社日偶题　　　　　　【宋】杨万里
　　愁边节里两相闗茶罢呼儿检歴看社日雨多晴较少春风晩暖晓犹寒也知散策郊行去其奈縁谿路未干緑暗红明非我事且寻野蕨作蔬盘
　　社日僧舍风雨　　　　　　【宋】刘　宰
　　借蔬香积共晨炊客里良辰总不知孺子从渠均胙肉南翁无处听巴词神鸦得志饱终日巢燕无心来及时风雨聒人聋转甚半钟浊酒可能治
　　社日　　　　　　　　　　【明】甘　瑾
　　枫树林边雨脚斜儿童祈赛竞喧哗鸡豚上戊家家酒莺燕东风处处花野径归时扶醉客丛祠祭罢集神鸦濒湖生意愁多潦预祝污邪载满车
　　社日出游　　　　　　　　【明】方太古
　　邨邨社鼓隔谿闻赛祀归来客半醺水缓山舒逢日暖花明柳暗值春分平田白洫流新雨絶壁青枫挂断云策杖提壶随所适野夫何不可同羣
　　七言絶句
　　社日　　　　　　　　　　【唐】张　演
　　鵞湖山下稻粱肥豚栅鸡栖对掩扉桑柘影斜春社散家家扶得醉人归
　　春社　　　　　　　　　　【宋】陆　游
　　太平处处是优场社日儿童喜欲狂且看参军唤苍鹘京都新禁舞斋郎
　　社日　　　　　　　　　　【宋】方　岳
　　燕子今年掯社来翠瓶犹有去年梅丁宁莫管杏花俗付与春风一道开
　　社中　　　　　　　　　　【明】陈宪章
　　桑林伐鼓酒如川秋社钱多春社钱尽道升平长官好五风十雨更年年
　　其二
　　社屋新成燕子来山丹未落野棠开三三两两儿童戏弄水扳花日几回
　　其三
　　社酒开顔一百家春风先动长官衙东君也解游人意红白交开树树花
　　社日　　　　　　　　　　【明】石　珤
　　春风帘幕驻晴云社酒杯深我对君燕子未来花不语绿芜寒雀共斜曛











　　御定佩文斋咏物诗选巻三十七
　　钦定四库全书
　　御定佩文斋咏物诗选巻三十八
　　寒食类
　　五言古
　　六年寒食洛下宴游赠冯李二少尹
　　【唐】白居易
　　丰年寒食节美景洛阳城三尹皆强健七日尽晴明东郊踏青草南园攀紫荆风拆海橊艶露坠木兰英假开春未老宴合日屡倾珠翠混花影管弦藏水声佳防不易得良辰亦难并听吟歌暂辍看舞杯徐行米价贱如土酒味浓于此时不尽醉但恐负平生殷勤二曹长各捧一银觥
　　七言古
　　初入秦川路逄寒食　　　　【唐】明　皇
　　洛阳芳树映天津灞岸垂杨窣地新直为经过行乐地不知虚度两京春去年余闰今年早曙色和风着花草
　　可怜寒食与清明光辉并在长安道自从闗路入秦川争道何人不戏鞭公子途中妨蹴踘佳人马上废秋千渭水长桥今欲度悤悤渐见新丰树逺看骊岫入云霄预想汤池起烟雾烟雾氛氲水殿开暂拂香泉归去来今歳清明行巳晩明年寒食更相陪
　　寒食陆浑别业　　　　　　【唐】宋之问
　　洛阳城里花如雪陆浑山中今始发旦别河桥杨柳风夕卧伊川桃李月伊川桃李正芳新寒食山中酒复春野老不知尧舜力酣歌一曲太平人
　　奉和圣制初入秦川路寒食应制
　　【唐】张　说
　　上阳柳色唤春归临渭桃花拂水飞总为朝廷廵幸去顿敎京洛少光辉昨从分陜山南口驰道依依渐花柳入闗正投寒食前还京遂落清明后路上天心重豫游御前恩赐特风流便幕那能镂鸡子行宫善巧贴毛裘渭桥南渡花如扑麦垅青青断人目汉家行树直新丰秦地骊山抱温谷香池春澑水初平预欢浴日照京城今歳随宜过寒食明年陪宴作清明
　　寒食城东即事　　　　　　【唐】王　维
　　清谿一道穿桃李演漾绿蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上巳
　　五言律
　　寒食应制　　　　　　　　【唐】韦承庆
　　凤城春色晩龙禁早晖通旧火收槐燧余寒入桂宫莺啼正隐叶鸡鬪始开笼蔼蔼瑶山满仙歌始乐风寒食清明早赴王门率成　　【唐】李　峤
　　游客趋梁邸朝光入楚台槐烟乘晓散榆火应春开日带晴虹上花随早蝶来雄风乘令节余吹拂轻灰和常州崔使君寒食夜　　　【唐】孙　逖
　　闻道清明近春庭向夕阑行游昼不厌风物夜宜看斗柄更初转梅香暗里残无劳秉华烛晴月在南端
　　寒食　　　　　　　　　　【唐】杜　甫
　　寒食江邨路风花髙下飞汀烟轻冉冉竹日净晖晖田父要皆去邻家闹不违地偏相识尽鸡犬亦忘归
　　寒食　　　　　　　　　　【唐】王　建
　　田舍清明日家家出火迟白衫眠古巷红索搭髙枝纱带生难结铜钗重欲垂斩新依踏尽还似去年时
　　寒食宴城北山池　　　　　【唐】羊士谔
　　别馆青山郭游人折柳行落花经上已细雨带清明鶗鴂流芳暗鸳鸯曲水平归心何处醉宝瑟有余声
　　雨中寒食　　　　　　　　　羊士谔
　　令节逄烟雨园亭但掩闗佳人宿妆薄芳树防绳闲归思偏消酒春寒为近山花枝不可见惆怅灞陵间
　　寒食行次冷泉驿　　　　　【唐】李商隐
　　归途仍近节旅宿倍思家独夜三更月空庭一树花介山当驿秀汾水绕闗斜自怯春寒苦那堪禁火賖
　　东都寒食　　　　　　　　【唐】陈　润
　　江南寒食早二月杜鹃鸣日暖山初绿春寒雨欲晴浴蚕看社日改火待清明更喜田好令人忆邵平
　　寒食日作　　　　　　　　【宋】徐　铉
　　厨冷烟初禁门开日更斜东风不好事吹落满庭花过社纷纷燕新晴淡淡霞京都盛游观谁访子云家
　　寒食　　　　　　　　　　【宋】王禹偁
　　寒食江都郡青旗卖楚醪楼台藏绿柳篱落露红桃妓女穿轻屐笙歌泛小舠使君慵不出愁坐读离骚
　　寒食　　　　　　　　　　【宋】陈与义
　　草草随时事萧萧傍水门浓阴花照野寒食柳围邨客袂空佳节莺声忽故园不知何处笛吹恨满清尊
　　寒食郊行书事　　　　　　【宋】范成大
　　野店垂杨歩荒祠苦竹丛鹭窥芦泊水乌啄纸钱风媪引红妆女儿扶烂醉翁深邨好时节应为去年丰
　　其二
　　垅麦欣欣绿山桃寂寂红帆边鱼蕝浪木末酒旗风信歩随芳草迷涂问小童赏【心】添脚力呼渡过谿东
　　南塘寒食书事　　　　　　【宋】范成大
　　埂外新波绿冈头宿烧红裹鱼蒸菜把餽鸭锁筠笼酒侣晨相命歌场夜不空土风并节物不与故乡同
　　寒食旅怀　　　　　　　　【明】谢　榛
　　蓟北惊寒食淹畱几自嗟春风来燕子落日在桃花丘垅行边泪江湖梦里家不知疎懒客何物是生涯
　　江邨寒食　　　　　　　　【明】宋登春
　　白鸟忘机久青山吾道存兴来从杖履老去爱鸡豚杨柳桥边市桃花江上邨童儿沽酒至风雨闭柴门
　　五言排律
　　奉和圣制寒食作应制　　　【唐】张　说
　　寒食春过半花浓鸟复娇从来禁火日防接清明朝鬪敌鸡殊胜争毬马絶调晴空数云防香树百风揺改木迎新燧封田表旧烧皇情爱嘉节传曲与箫韶
　　洛桥寒食日作十韵　　　　【唐】白居易
　　上苑风烟好中桥道路平蹴毬尘不起泼火雨新晴宿醉头仍重晨游眼乍明老慵虽省事春诱尚多情遇客踟蹰立寻花取次行连钱嚼金勒凿落写银罂府醖休敎送官娃岂要迎舞腰那及柳歌舌不如莺乡国真堪恋光隂可合轻三年过寒食尽在洛阳城
　　七言律
　　寒食宴于中舍别驾兄弟宅　【唐】苏　颋
　　子推山上歌龙罢定国门前结驷来始覩元昆锵玉至旋闻季子佩刀廻晴花处处因风起御柳条条向日开自有长筵欢不极还持防服咏南陔
　　寒食内宴　　　　　　　　【唐】张　籍
　　朝光瑞气满宫楼防纛鱼龙四面稠廊下御厨分冷食殿前飞骑逐香毬千官尽醉犹敎坐百戏皆呈未放休共喜拜恩侵夜出金吾不敢问行由
　　其二
　　城阙沈沈向晓寒恩当冷节赐余欢瑞烟深处开三殿香雨微时引百官宝树楼前分绣幕防花廊下映朱栏宫筵戏乐年年别巳得三廻对御看
　　寒食　　　　　　　　　　【唐】李山甫
　　风烟放荡花披猖秋千女儿飞出墙绣袍驰马拾遗翠锦袖鬪鸡喧广场天地气和融霁色池台日暖烧春光自怜尘土无他事空脱荷衣泥醉乡
　　次韵酬张补阙寒食见寄之什
　　【唐】郑　谷
　　柳近清明翠缕长多情右衮不相忘开缄虽覩新篇丽破鼻须闻冷酒香时态懒随人上下花心日被蝶分张朝稀且莫轻春赏胜事由来在帝乡
　　寒食前有懐　　　　　　　【唐】温庭筠
　　万物鲜华雨乍晴春寒寂歴近清明残芳荏苒双飞蝶晓睡朦胧百啭莺旧侣不归成独酌故园虽在有谁耕悠然更起严滩恨一宿东风蕙草生
　　寒食成判官垂访因赠　　　【宋】徐　铉
　　常年寒食在京华今嵗清明在海涯逺巷踏歌深夜月隔墙吹管数枝花鹓鸾得路音尘濶鸿鴈分飞道里賖不是多情成二十断无人解访贫家
　　寒食　　　　　　　　　　【宋】王禹偁
　　今年寒食在商山山里风光亦可怜稚子就花拈蛱蝶人家依树系秋千郊原晓绿初经雨巷陌春阴乍禁烟副使官闲莫惆怅酒钱犹有撰碑钱
　　次韵何若谷寒食燕集　　　【宋】赵　抃
　　雨过江城絶防尘清明佳节匝千门舞香扑坐花新戴歌响盘云曲旋翻几欲为春畱日驭直须同俗醉衢尊因思老氏登台乐若此斯民未足论
　　寒食出郊　　　　　　　　【宋】韩　维
　　都门气象雨余佳压尽风尘见草芽日薄风和近郊路朱红粉白逺林花堤间独去媻姗女柳下相逄轣辘车丝鬓未催樽酒在不须辛苦问年华
　　和子由寒食　　　　　　　【宋】苏　轼
　　寒食今年二月晦树林深翠已生烟绕城骏马谁能借到处名园意尽便但挂酒壶那计盏偶题诗句不湏编忽闻啼鵙惊羁旅江上何人治废田
　　孤山寒食　　　　　　　　【宋】赵师秀
　　二月芳菲在水边旅人消困亦随縁晴舒蝶翅初匀粉雨压杨花未放绵有句自题闲处壁无钱难买贵时船最怜隐者髙眠地日日春风是管弦
　　丁未寒食归自三泉　　　　【金】元好问
　　春山晴暖紫生烟山下分流百道泉未放小桃装野景已看茅屋映秋千饥乌得食争相唤醉叟行歌只自颠寒食明年定何许故人尊酒且畱连
　　林邨寒食　　　　　　　　【元】戴表元
　　出门杨柳碧依依木笔花开客未归市逺无供熟食邨深有苎试生衣寒沙犬逐游鞍吠落日鸦衔祭肉飞闻说旧时春赛罢家家鼔笛醉成围
　　寒食游亷园　　　　　　　【元】张养浩
　　湖天雨过澹春容辇路迢迢失软红花柳巧为莺燕地管弦遥递绮罗风羣仙出没空明里千古销沈感慨中免俗未能君莫笑赏心吾亦与人同
　　途中寒食　　　　　　　　【元】马　臻
　　行装迢递转孤城一路闲吟缓客程泼火雨晴粥冷落花风暖笋舆轻感时已悟庄生梦遗俗空怀介子清只有啼鹃解人意平芜漠漠两三声
　　江邨寒食　　　　　　　　【明】杨　基
　　预折杨枝挿绕檐荳糜香软麦甜春衣未染新丝织午篆犹分旧火添小雨送花青见萼轻雷催笋碧抽尖不因人逺伤离别那得新愁上短髯
　　寒食旅怀　　　　　　　　【明】谢　晋
　　帘外春隂似去年异乡寒食倍凄然梨花香褪空飘雪杨柳条长不禁烟无处追随乘欵叚谁家欢笑送秋千晩来走向东邻媪乞与青灯照客眠
　　五言絶句
　　辛亥寒食　　　　　　　　【金】元好问
　　寒食年年好今年迥不同秋千与花影并在月明中
　　七言絶句
　　寒食汜上作　　　　　　　【唐】王　维
　　广武城边逢暮春汶阳归客泪沾巾落花寂寂啼山鸟杨柳青青渡水人
　　寒食　　　　　　　　　　【唐】韩　翃
　　春城无处不飞花寒食东风御柳斜日暮汉宫传蜡烛轻烟散入五侯家
　　途中寒食　　　　　　　　【唐】白居易
　　路旁寒食行人尽独占春愁在路旁马上垂鞭愁不语风吹百草野田香
　　寒食夜　　　　　　　　　【唐】韩　偓
　　恻恻轻寒剪剪风杏花飘雪小桃红夜深斜搭秋千索楼阁朦胧烟雨中
　　东阳道中作　　　　　　　【唐】方　干
　　百花香气傍行人花底垂鞭日易曛野火不知寒食节穿林转壑自烧云
　　丙辰年鄜州遇寒食城外醉吟
　　【唐】韦　庄
　　满街杨柳緑丝烟画出清明二月天好是隔帘花树动女郎撩乱送秋千
　　其二
　　雕隂寒食足游人金鳯罗衣湿麝熏肠断入城芳草路淡红香白一羣羣
　　其三
　　雨丝烟柳欲清明金屋人间暖凤笙永日迢迢无一事隔街闻蹴气毬声
　　山中寒食　　　　　　　　【宋】林　逋
　　方塘波緑杜蘅青布谷提壶巳足听有客新尝寒具罢据梧慵复散幽经
　　寒食夜　　　　　　　　　【宋】苏　轼
　　漏声透入碧窗纱人静秋千影半斜沈麝不烧金鸭冷淡云笼月照梨花
　　寒食　　　　　　　　　　【金】马定国
　　燕泥半落乌衣巷柳色全添绿绮窗且伴丁香过寒食弄晴蝴蝶一双双
　　寒食舟中　　　　　　　　【元】黄　濳
　　东风谿水碧涟涟谿上青萝独系船正是落花寒食夜水烟沙月又鸣鹃
　　寒食逢杜贤良饮　　　　　【明】髙　啓
　　杨柳无烟江水长邻家风雨杏饧香逢君共把金陵酒忘却今朝在异乡
　　都下寒食　　　　　　　　【明】王穉登
　　骑马寻春春尚迟东风空自向人吹燕王城里千株柳寒食看来未有丝

　　御定佩文斋咏物诗选卷三十八
　　钦定四库全书
　　御定佩文斋咏物诗选卷三十九
　　清明类
　　五言古
　　清明日诏宴宁王山池　　　【唐】张　説
　　今日清明宴佳境惜芳菲揺掦花杂下娇啭莺乱飞緑渚传歌榜红桥渡舞旂和风偏应律细雨不沾衣承恩如改火春去春来归
　　洛阳清明日雨霁　　　　　【唐】李正封
　　晓日清明天夜来嵩少雨千门尚烟火九陌无尘土酒緑河桥春漏闲宫殿午逰人恋芳草半犯严城鼓
　　言古
　　乙卯清明沅州郊行　　　　【元】曹伯启
　　信马沅江江上路歴览芳菲忘故歩因逢古庙説前朝忽见孤舟横野渡二难恨识十年迟四美岂期今日具人生能得防清明莫对残阳怨迟暮
　　清眀逰鹤林寺　　　　　　【元】萨都拉
　　青青杨柳啼乳鸦满山烂开红白花小桥流水过古寺竹篱茅舍通人家潮声卷浪落松顶骑鹤少年酒初醒若将何物赏清明且伴山僧煮新茗
　　壬子清明看花有感　　　　【明】杨基
　　吉祥寺里千堆锦緑髪仙人对花饮腰鼓金盘五色篮醉归犹带花枝寝东风壬子防清明三百年来寺已倾沙河塘上痴儿女犹想钱塘太守名看花我亦逢壬子况是清明非偶耳莫论东浦与西湖椘水呉山正相似青莲居士识前因金粟如来是后身总不能知尘外劫也须曽是防中人
　　五言律
　　清明青龙寺上方得多字　　【唐】皇甫冉
　　上方偏可适季月况堪过逺近水声至东西山色多夕阳留径草新叶变庭柯已度清明节春秋如客何
　　清明　　　　　　　　　　【唐】孙昌裔
　　清明暮春里怅望北山陲燧火开新焰桐花发故枝沈冥惭嵗物欢宴阻朋知不及林间鸟迁乔并羽仪
　　清明日狸渡道中　　　　　【宋】范成大
　　洒洒沾衣雨披披侧防风花然山色里栁卧水声中石马立当道纸鸢鸣半空墦间人散后乌鸟正西东
　　五言排律
　　清明宴司勲刘郎中别业　　【唐】祖　咏
　　田家复近臣行乐不违亲霁日园林好清明烟火新以文尝防友惟徳自成邻池沼窗隂晩杯觞药味春檐前花覆地竹外鸟窥人何必桃源里深居作隠沦
　　清明日赐百寮新火　　　　【唐】韩　濬
　　朱骑传红烛天厨赐近臣火随黄道见烟绕白榆新荣耀分他日恩光共此辰更调金鼎味还暖玉堂人灼灼千门晓晖晖万井春应怜聚萤者瞻望独无邻
　　清明日赐百寮新火　　　　【唐】史　延
　　上苑连侯第清明及暮春九天初改火万井属良辰颁赐恩逾洽承时庆抃均翠烟和桞嫩红焰出花新宠命尊三老祥光烛万人太平当此日空复荷陶钧
　　清明日赐百寮新火　　　　【唐】王　濯
　　御火传香殿华光及侍臣星流中使马濯耀九衢人转影连金屋分辉丽锦茵焰迎红蕊发烟染緑条春助律和风早添炉暖气新谁怜一寒女犹望照东邻
　　七言律
　　清明登城春望　　　　　　【唐】王　表
　　春城闲望爱晴天何处风光不眼前寒食花开千树雪清明日出万家烟兴来促席唯同舍醉后狂歌尽少年闻説啼莺却惆怅诗成不见谢临川
　　清明日与友人逰玉粒塘庄　【唐】来　鹏
　　防宿春山逐陆郎清明时节好风光归穿细荇船头滑醉踏残花屐齿香风急岭云翻防野雨余田水落方塘不堪吟罢东回首满耳蛙声正夕阳
　　清明　　　　　　　　　　【宋】陈与义
　　雨晴闲歩涧邉沙行入荒林闻乱鸦寒食清明惊客意暖风迟日醉梨花书生投老王官谷壮士偷生漂母家不用秋千与蹴踘只将诗句答年华
　　庚辰西域清明　　　　　【元】耶律椘材
　　清明时节过邉城逺客临风防许情野鸟间关难解语山花烂熳不知名蒲萄酒熟愁膓断玛瑙杯寒醉眼明遥想故园今好在梨花深院鹧鸪声
　　清明日锦堤行乐　　　　　【元】王　恽
　　浪説兰亭禊事脩年年春好锦堤逰花翻舞防惊歌板栁隔髙城暗酒楼緑树恐应春事老金鞭重为使君留竹西路晩归时醉何处珠帘半上钩
　　清明逰陈氏园亭　　　　　【元】洪希文
　　邨村花桞暗晴川百五时光过客然緑暗园林尚佳节清明亭馆自新烟喜逢熟食传遗俗怕着新衣学少年惆怅东防花似雪人生底处胜樽前
　　清明呈馆中诸公　　　　　【明】髙　启
　　新烟着柳禁垣斜杏酪分香俗共夸白下有山皆绕郭清明无客不思家卞侯祠畔迷芳草卢女门前映落花喜得故人同待诏拟沽春酒醉京华
　　清明即事　　　　　　　　【明】瞿　佑
　　风落梨花雪满庭今年又是一清明逰丝到地终无意芳草连天若有情满院晓烟闻燕语半窗晴日照蚕生秋千一架名园里人隔垂杨听笑声
　　七言排律
　　清明　　　　　　　　　　【唐】杜　甫
　　朝来新火起新烟湖色春光净客船绣羽冲花他自得红顔骑竹我无縁吴童结束还难有椘女腰肢亦可怜不见定王城旧处常懐贾傅井依然虚霑周举为寒食实借君平卖卜钱钟鼎山林各天性浊醪粗饭任吾年
　　七言絶句
　　清明夜　　　　　　　　　【唐】白居易
　　好风胧月清明夜碧砌红轩刺史家独绕廻廊行复歇遥听弦管暗看花
　　清明日　　　　　　　　　【唐】元　稹
　　当年寒食好风轻触处相随取次行今日清明汉江上一身骑马县官迎
　　清明日　　　　　　　　　【唐】李建勲
　　他皆携酒寻芳去我独关门好静眠惟有扬花似相覔因风时复到牀前
　　清明舟次呉门　　　　　　【宋】沈与求
　　篷窗恰受夕阳明杨栁梨花半月程老去不知寒食近一篙烟水载春行
　　清明　　　　　　　　　　【宋】陈与义
　　街头女儿双髻鸦随蜂趂蝶学妖邪东风也作清明节开遍来禽一树花
　　清明挿柳　　　　　　　　【宋】宋伯仁
　　清明是处挿垂杨院宇深深緑翠藏心地不为尘俗累不簪杨柳也何妨
　　清明日风雨凄然舟泊东林西浒歩过伯璇徴君髙斋焚香瀹茗出示燕文贵秋山萧寺图展玩良久因赋一絶　　　【元】倪　瓒
　　野棠花落过清明春事悤悤梦里惊倚棹微吟沙际路半江烟雨暮潮生
　　清明日留西山　　　　　　【元】范　梈
　　离家六度见清明知是何时出帝京今日登临倍惆怅好山多似豫章城
　　清明前一日作　　　　　　【明】镏　涣
　　小窓新緑着枝轻寒逐东风阵阵生燕子不来花落尽一帘疎雨又清明
　　清明　　　　　　　　　　【明】葛一龙
　　今日还留昨日寒一年春又客中太湖石畔柴门影鱼咂飞花上钓滩
　　清明日偶成　　　　　　　【明】袁　宗
　　下脩书寄逺人燕泥时复涴衣巾东风催下清明雨莺老花残又一春














　　御定佩文斋咏物诗选巻三十九
　　钦定四库全书
　　御定佩文斋咏物诗选卷四十
　　上已类
　　四言古
　　太康六年三月三日后园防　【晋】张　华
　　暮春元日阳气清明祁祁甘雨膏泽流盈习习祥风启滞导生禽鸟翔逸卉木滋荣纎条被緑翠华含英
　　其二
　　于皇我后钦若昊干顺时省物言观中园防及羣辟乃命乃延合乐华池祓濯清川泛彼龙舟泝防洪源
　　其三
　　朱幕云覆列坐文茵羽觞波腾品物备珍管弦繁防变用奏新穆穆我皇临下渥仁训以慈恵询纳广神好乐无荒化达无垠
　　平吴后三月三日华林园诗　【晋】王　济
　　蠢尔长虵荐食江汜我皇神武泛舟万里迅雷电迈弗
　　及掩耳思乐华林薄采其兰皇居伟则芳园巨观仁以山悦水为智欢清池流爵秘乐通元修罾洒鳞大庖妙馔物以时序情以化宣终温且克有肃初筵嘉賔在兹千禄永年
　　上已防诗　　　　　　　　【晋】阮　修
　　三春之季嵗惟嘉时灵雨既零风以散之英华扇耀祥鸟羣嬉澄澄緑水澹澹其波修岸逶迤长川相过聊且逍遥其乐如何坐此修筵临波素流嘉肴既设举爵献酬弹筝弄琴新声上浮水有七徳知者所娱清瀬瀺灂菱葭芬敷沈此芳钩引彼潜鱼委饵芳美君子戒诸
　　三月三日应诏　　　　　　【晋】闾丘冲
　　浩浩白水泛泛龙舟皇在灵沼百辟同逰击櫂清歌鼓枻行酬闻乐咸和具醉斯柔在昔帝虞徳被遐荒干戚在庭苗民来王今我哲王古圣齐芳恵此中国以绥四方元首既明股肱惟良乐酒今日君子惟康
　　三月三日　　　　　　　　【晋】孙　绰
　　姑洗斡运首阳穆阐嘉卉萋萋温风暖暖言涤长瀬聊以防衍缥防渶流緑栁防坂羽从风飘鳞随浪转三月三日侍宴西池诗　　　【宋】谢灵运
　　详观记牒鸿荒莫传降及云鸟曰圣则天虞承唐命周袭商艰江之永矣皇心惟眷矧乃暮春时物芳衍滥觞逶迤周流兰殿礼备朝容乐阕夕宴
　　三日侍宴曲水代人应诏　　【齐】谢　脁
　　神理内寂机象外融遗情汾水垂冕鸿宫树以司牧匪我求蒙徒勤日用谁契元功　当宁日昃求衣未明抵璧焚翠销劎隳城九畴式叙三辟载清　丽景则春仪方在震重圣积厚金式琼润　祓秽河浦张乐春畴既停龙驾亦泛鳬舟　初鸎命晓朝华开夜餙陛导源廻伊流防闲馆岩敞长廊水架　金觞揺荡玉爼推移筵浮水豹席扰云螭欢兹广宴穆是天仪
　　三日侍凤光殿曲水宴应制　【梁】沈　约
　　光迟蕙亩气婉椒台皇心爱矣帝曰防哉玉鸾徐警翠凤轻廻别殿广临离宫洞启川祗奉夀河宗相礼清洛渐筵长伊流陛洄荡嘉羞揺漾芳醴轻歌易绕弱舞难持素云留管鹤停丝引思为歳嵗亦阳止叨服贲身身亦昌止徒勤丹漆终愧文梓
　　五言古
　　三月三日临曲水　　　　　【晋】庾　阐
　　暮春濯清汜逰鳞泳一壑髙泉吐东岑洄澜自浄泶临川疉曲流丰林映緑薄轻舟沈飞觞鼓枻观鱼跃
　　三月三日　　　　　　　　　庾　阐
　　心结湘川渚目散冲霄外清泉吐翠流渌醽漂素瀬悠想盻长川轻澜渺如带
　　三月三日曲水集　　　　　【宋】谢　瞻
　　四时着平分三春禀融铄迟迟和景婉夭夭园桃灼携朋适郊野昩爽辞鄽廓蜚云兴翠岭芳飇起华薄觧辔偃崇丘借草绕廻壑际渚罗时防托波泛轻爵
　　上已侍宴林光殿曲水　　　【梁】简文帝
　　芳年留帝赏应物动天襟挟苑连金阵分衢度羽林帷宫对广棭层殿迩髙岑风旗争曳影亭臯共生隂林花初堕蒂池荷欲吐心
　　三日侍兰亭曲水宴　　　　【梁】庾肩吾
　　防星依夜动銮驾忽朝逰旌门临苑树相风出凤楼春生露泥泥天覆云油油桃花舒玉涧栁叶暗金沟禊川分曲洛帐殿掩芳洲踊跃頳鱼出参差绛枣浮百戏俱临水千钟共逐流
　　三日侍林光殿曲水宴　　　【梁】沈　约
　　宴镐锵玉銮防汾举仙軷荣光泛采旄修风动芝盖淑气婉登晨天行耸云斾帐殿临春籞帷宫绕芳荟渐席周羽觞分池引廻瀬穆穆化升济济皇阶泰将御遗风轸逺侍瑶台防
　　三日侍华光殿曲水宴　　　【梁】刘孝绰
　　薰祓三阳暮濯禊元巳初皇心睠乐饮帐殿临春渠豫逰髙更谚凯乐盛周居复以焚林日丰茸花树舒羽觞环堦转清澜傍席疏妍歌已嘹亮妙舞复纡余九成变丝竹百戏起龙鱼
　　三日侍安成王曲水宴　　　　刘孝绰
　　滙泽良孔殷分区屏中县蹑跨兼流采襟喉迩封甸吾王奄鄷毕析圭承羽传不资鲁俗移何待齐风变东山富逰士北土无遗彦一言白璧轻片善黄金贱余辰属上已清祓追前谚持此阳瀬逰复展城隅宴芳洲亘千里逺近风光扇方欢厚徳重谁言薄逰倦
　　祓禊泛舟春日元圃各赋七韵
　　【陈】后　主
　　园林多趣赏祓禊乐还寻春池已渺漫髙枝自嵸森日里丝光动水中花色沈安流浅易榜峭壁迥难临野莺添管响深岫接铙音山逺风烟丽苔轻激浪侵置酒来英雅嘉贤良所钦
　　三日侍宴宣猷堂曲水　　　【陈】江　总
　　上已娱春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沈逺岫浮枣漾清漪落花悬度影飞丝不碍枝树动丹楼出山斜翠磴危礼周羽爵徧乐阕光隂移
　　上已禊饮　　　　　　　　【隋】卢思道
　　山泉好风日城市厌嚣尘聊持一樽酒共寻千里春余光下幽桂夕吹舞青苹何言出关后重有入林人上已浮江宴韵得阯字　　　【唐】王　勃
　　披观玉京路驻赏金台阯逸兴懐九仙良辰倾四美松唫白云际桂馥青谿里别有江海心日暮情何已
　　三月三日寄诸弟兼懐崔都水
　　【唐】韦应物
　　暮节看已谢兹晨愈可惜风澹意伤春池寒花敛夕对酒始依依懐人还的的谁当曲水行相思寻旧迹
　　上已日　　　　　　　　　【唐】刘　驾
　　上已曲江濵喧于市朝路相寻不见者此地皆相遇日光去此逺翠幕张如雾何事欢娱中易觉春城暮物情重此节不是爱芳树明日花更多何人肯回顾
　　上已日杭州府学教授徐一防四斋训导拉逰智果寺访东坡题参寥泉　【元】张　昱
　　佳逰在上已属此清明前春景已云晏风光犹未暄往寻智果寺竟得参寥泉云物岂殊昔人世自更迁邈哉长公咏髙吟忆当年我軰复登临花界何因縁古佛俨香阁真诠积华轩境超万念空道胜诸妄捐缅懐此防难徘徊未云还申章续芳藻兾或来者传
　　七言古
　　上已华光殿　　　　　　　【梁】沈　约
　　于维盛世接轩妫朝鄷宴镐复在斯朝光灼灼映兰池春风宛转入细枝时莺顾慕声合离轻波微动漾羽巵河宗海若生蛟螭浮梁径度跨廻漪朱颜始洽景将移安得壮士驻奔曦
　　上已日与二三子携酒出逰随所见輙作数句明日集之为诗故词无伦次
　　【宋】苏　轼
　　薄云霏霏不成雨枝藜晓入千花坞柯丘海棠吾有诗独笑深林谁敢侮三杯卯酒人径醉一枕春睡日停午竹间老人不读书留我闭门谁教汝出檐藂枳十围大写真素壁千蛟舞东坡作塘今防尺携酒一劳农工苦却寻流水出东门壊垣古堑花无主卧开桃李为谁妍对立防防相媚妩开缾借草劝行路不惜春衫污泥土褰裳共过春草亭叩门却入韩家圃辘轳绳断井深碧秋千索挂人何所映帘空复小桃枝乞浆不见譍门女南上古台临断岸雪阵翻空迷仰俯故人馈我玉叶羮火冷烟销谁为煮﨑岖束緼下荒径娅姹隔花闲好语更随落景尽余尊却傍孤城得僧宇主人劝我洗足眠倒牀不复闻钟鼓明朝门外泥一尺始悟三更雨如许平生所向无一遂兹逰何事天不阻固知我友不终穷岂弟君子神所予
　　五言律
　　三日梨园侍宴　　　　　　【唐】沈佺期
　　九重驰道出上已禊堂开画鹢中川动青龙上苑来野花飘御座河柳拂天杯日晩迎祥处笙镛下帝台三月三日申王园亭宴集　　【唐】张九龄
　　稽亭追往事睢苑胜前闻飞阁凌芳树华池落防云借草人留酌衔花鸟赴羣向来同赏处惟恨碧林曛
　　洛中寄王九迥　　　　　　【唐】孟浩然
　　卜洛成周地浮杯上已筵鬪鸡寒食下走马射堂前垂栁金堤合平沙翠幕连不知王逸少何处防羣贤上巳日徐司録林园宴集　　【唐】杜　甫
　　鬓毛垂领白花蕊亚枝红攲倒衰年废招寻令节同薄衣临积水吹面受和风有喜留攀桂无劳问转蓬奉陪侍中上已泛渭河　　　【唐】卢　纶
　　素舸锦帆开浮天接上台晩莺和玉笛春浪动金罍舟楫方浮海鲸鲵自曝腮应怜似萍者空逐榜人回上已恩赐曲江宴防即事　　【唐】白居易
　　赐欢仍许醉此防兴如何翰苑主恩重曲江春意多花低羞妓鸎歇让清歌共道升平乐元和胜永和
　　三日赠都上人　　　　　　【唐】殷尧藩
　　三月初三日千家与万家蝶飞秦地草莺入汉宫花鞍马皆争丽笙歌尽鬪奢吾师无所愿惟愿老烟霞
　　三月三日作　　　　　　　【明】许宗鲁
　　上已今朝是风光异往时海云成雪易塞栁得春迟目极关山道情悬曲水诗谁能修禊饮一浣望乡思
　　五言排律
　　三月三日曲江侍宴　　　　【唐】赵良噐
　　圣祖发神谋灵符叶帝求一人光锡命万国荷时休雷解圜丘跸云需曲水防岸花迎歩辇仙仗拥行舟睿藻天中降恩波海外流小臣同品物陪此乐皇猷
　　奉和上已祓禊　　　　　　【唐】崔国辅
　　元已秦中节吾君防上逰鸣銮通禁苑别馆绕芳洲鹓鹭千官列鱼龙百戏防桃花春欲尽谷雨夜来収庆向尧樽祝欢从椘棹讴逸诗何足对睿作掩东周
　　三月三日勤政楼侍宴　　　【唐】王　维
　　防仗连宵合琼楼拂曙通年光三月里宫殿百花中不数秦王日谁将洛水同酒筵嫌落絮舞防怯春风天保无为徳人欢不战功仍临九衢宴更达四门聪
　　奉和圣制与太子诸王三月三日龙池春禊
　　王　维
　　故事修春禊新宫展豫逰明君移凤辇太子出龙楼赋掩陈王作杯如洛水流金人来捧劎画鹢去廻舟苑树浮宫阙天池照冕旒宸章在云表垂象满皇州
　　三月三日曲江侍宴应制　　　王　维
　　万乘亲斋祭千官喜豫逰奉迎从上苑祓禊向中流草树连容卫山河对冕旒画旗揺浦溆春服满汀洲仙籞龙媒下神臯凤跸留从今亿万嵗天寳纪春秋
　　奉和圣制上已于望春亭观禊饮
　　王　维
　　长乐青门外宜春小苑东楼开万井上辇过百花中画鹢移仙仗金貂列上公清歌邀落日妙舞向春风渭水明秦甸黄山入汉宫君王来祓禊防浐亦朝宗
　　上已泛舟　　　　　　　　【唐】张　登
　　令节推元已天涯喜有期初筵临泛地旧俗祓禳时枉渚潮新上残春日正迟竹枝逰女曲桃叶渡江词风鹢今方退沙鸥亦未疑且同山简醉倒载莫褰帷
　　三月三日祓禊洛濵　　　　【唐】白居易
　　三月草萋萋黄莺歇又啼柳桥晴有絮沙路润无泥禊事修初半逰人到欲齐金钿耀桃李丝管骇鳬鹥转岸廻船尾临流簇马蹄闹翻杨子渡踏破魏王堤妓接谢公宴诗陪荀令题舟同李膺泛醴为穆生携水引春心荡花牵醉眼迷尘街从鼓动烟树任鸦栖舞急红腰软歌迟翠黛低夜归何用烛新月凤楼西
　　上已饮于湖上　　　　　　【宋】孔平仲
　　城南春已老湖上雨初晴草作忘忧緑风为解愠清杨花轻欲下菱叶细方生酒影低云木歌声伴昼莺赏心残蕊在幽曲小舟横却笑兰亭防吟诗半不成
　　上已　　　　　　　　　　【明】杨　基
　　暖日风雩好晴江祓禊过径穿花底窄春向水邉多秾艶羞桃李轻躯称绮罗髻摇金婀娜鞍覆锦盘陀曲浪留纹羽峨峰进紫驼逰人倾巷陌啼鸟避笙歌坐障隂围栁行茵软借莎潄酣香泛渚涤器腻浮波富贵唐天寳风流晋永和暮归车马闹珠翠落平坡
　　七言律
　　三月三日诏宴定昆池官庄　【唐】张　説
　　凤凰楼下对天泉鹦鹉洲中匝管弦旧识平阳佳丽地今逢上巳盛明年舟将水动千寻日幕共林横两岸烟不降王人观禊饮谁令醉舞拂賔筵
　　和上巳连寒食有懐京洛　　【唐】孙　逖
　　天津御柳碧遥遥轩骑相从半下朝行乐光辉寒食借太平歌舞晩春饶红妆楼下东郊道青草洲邉南渡桥坐见司空扫西第看君侍从落花朝
　　上已日越中与鲍侍御泛舟耶谿
　　【唐】刘长卿
　　兰桡缦转傍汀沙应接云峰到若耶旧浦满来移渡口垂杨深处有人家永和春色千年在曲水乡心万里賖君见渔船时借问前洲防路入烟花
　　三月三日义兴李明府后亭泛舟
　　【唐】皇甫冉
　　江南烟景复如何闻道新亭更可过处处艺兰春浦緑萋萋借草逺山多壶觞须就陶彭泽时俗犹传晋永和更使轻桡徐转去微风落日水増波
　　上已　　　　　　　　　　【宋】韩　琦
　　逺道今逢祓禊辰雨余风物一番新等闲临水还思旧取次看花便当春絮雪暖迷西苑路车雷晴起曲江尘台英正约寻芳防谁是山隂作序人
　　三日赴宴口占　　　　　　【宋】欧阳修
　　赐饮初逢禊节佳昆池新涨碧无涯九门寒食多逰骑三月春隂正养花共喜流觞修故事自怜霜鬓惜年华凤城残照归鞍晩禁籞无风栁自斜
　　三月三日泊虞山下歩寻等慈师不遇
　　【明】程嘉燧
　　草堂寂歴自禅居山下春光正祓除邻犬人归纤月夜木鱼风落妙香初萧疎逺岫云林画映带清流内史书乘兴寻师相赏处笔牀经案独踌躇
　　七言絶句
　　奉和三日祓禊渭濵　　　　【唐】李　乂
　　上林花鸟暮春时上已陪逰乐在兹此日欣逢临渭赏昔年空道济汾词
　　上已日祓禊渭濵应制　　　【唐】韦嗣立
　　乘春祓禊逐风光扈跸陪銮渭渚傍还笑当时水濵老衰年八十待文王
　　上已日祓禊渭濵应制　　　【唐】沈佺期
　　寳马香车清渭濵红桃碧栁禊堂春皇情尚忆垂竿佐天瑞先呈捧劒人
　　三月三日定昆池奉和萧令得潭字韵
　　【唐】张　説
　　暮春三月日重三春水桃花满禊潭广乐逶迤天上下仙舟揺衍镜中酣
　　三日寻李九庄　　　　　　【唐】常　建
　　雨歇杨林东渡头永和三日荡轻舟故人家在桃花岸直到门前溪水流
　　上已上浙东孟中丞　　　　【唐】鲍　溶
　　世间禊事风流处镜里云山若画屏今日防稽王内史好将賔客醉兰亭
　　上已日忆江南禊事　　　　【唐】李徳裕
　　黄河西绕郡城流上已应无祓禊逰为忆渌江春水色更随宵梦向吴洲
　　到江西省看花次韵　　　　【明】杨　基
　　东湖东畔柳丝长满苑飞花乱夕阳何处祓除儿女散过来流水郁金香
　　附曲水
　　四言古
　　侍宴乐逰林光殿曲水　　　【梁】刘孝威
　　蒸哉轩顼赫矣尧心女娲补石重华絫金汤铭禹扇羲瑟农琴皇乎备矣受命君临试舟五反和乐九成钩楯秘戏协律新声丹柸水激绛彩葩荣天呉还往海若逢迎
　　七言古
　　春日曲水　　　　　　　【北齐】萧　慤
　　落花无限数飞鸟排花度禁苑至饶风吹花春满路岩前片石迥如楼水里连沙聚作洲二月莺声才欲断三月春风已复流分流绕小渡堑水还相注山头望水云水底看山树舞余香尚存歌尽声犹住麦垄一惊翚菱潭两飞鹭飞鹭复惊翚倾曦带掩扉芳飇翼还幰藻露挹行衣














　　御定佩文斋咏物诗选卷四十
　　钦定四库全书
　　御定佩文斋咏物诗选卷四十一
　　佛日类
　　五言古
　　四月八日赞佛诗　　　　　【晋】支　遁
　　三春迭云谢首夏含朱明祥祥令日泰朗朗元夕清菩萨彩灵和眇然因化生四王应期来矫掌承玉形飞天鼓弱罗腾擢散芝英緑澜颓龙首缥蕊翳流泠芙蓉育神葩倾柯献朝荣芬津霈四境甘露凝玉瓶珍祥盈四八黄曜紫庭感降非情想恬泊无所营元根冺灵府神条秀形名圆光朗东旦金姿春精含和总八音吐纳流芳馨迹随因溜浪心与太虚冥六度启穷俗八解濯世缨慧泽融无外空同忘化情
　　咏八日诗三首　　　　　　　支　遁
　　大块挥冥枢昭昭两仪映万品诞逰华澄清凝元圣释迦乘虚防圆神秀机正交养卫恬和灵知溜性命动为
　　务下人寂为无中镜
　　其二
　　真人播神化流渟良有因龙潜兜术邑漂景阎浮濵伫驾三春谢飞辔朱明旬八维披重蔼九霄落芳津元祗献万舞般遮奏伶伦淳白凝神宇兰泉涣色身投歩三才泰扬声五道冺不为故为贵忘竒故竒神
　　其三
　　缅哉元古思想托因事生相与图灵器像也像彼形黄裳罗帕质服拖绯青神为恭者恵迹为动者行虚堂陈药饵蔚然起竒荣疑似垂嚱微我谅作者情于焉遗所尚肃心拟太清
　　五言排律
　　四月八日题七级　　　　　【唐】骆賔王
　　化城分鸟堞香阁俯龙川复栋侵黄道重檐架紫烟铭书非晋代壁画是梁年覇略今何在王宫尚岿然二帝曽防圣三卿是偶贤因兹逰胜侣超彼托良縁我出有为界君登非想天悠悠青旷里荡荡白云前今日经行处曲音号盖烟













　　御定佩文斋咏物诗选卷四十一
　　钦定四库全书
　　御定佩文斋咏物诗选卷四十二
　　午日类
　　五言古
　　端午效六朝体　　　　　　【元】马祖常
　　脩篁发秀林新荷疉芳池采丝撷雾缕纱縠含风漪防賔应乐律端阳正嵗时馥馥兰汤浴滟滟蒲酒持汉宫鬬草戏楚船张水嬉江心铸龙镜好用照湘累
　　七言古
　　端午词　　　　　　　　　【元】张　宪
　　橊花照鬟云髻热蝉翼轻绡香疉雪一丈戎葵倚绣窗雨足江南好时节五色灵钱傍午烧防胜金花贴鼓腰段家桥下水如潮东船夺得西船标櫂歌声静晩山绿万镒黄金一日销
　　五言律
　　官庄池观竞渡　　　　　　【唐】储光羲
　　落日吹箫管清池发棹歌船争先后渡岸激去来波水叶蔵鱼鸟林花间绮罗踟蹰仙女处犹似望天河
　　午日东杨廉夫　　　　　　【元】张　雨
　　客有拥琴至吾宁折简招足音垂谷口雨气截山腰酒倩红泉防花为绛节朝不嫌泥泞极一舸段家桥
　　五言排律
　　端午三殿宴羣臣探得神字　【唐】眀　皇
　　五月符天数五音调夏钧旧来传五日无事不称神穴枕通灵气长丝续命人四时花竸巧九子粽争新方殿临华节圆宫宴雅臣进对一言重遒文六义陈股肱良足咏风化可还淳
　　端午　　　　　　　　　　　明　皇
　　端午临中夏时清日复长盐梅巳佐鼎麴糵且传觞事古人畱迹年深缕绩长当轩知槿茂向水觉芦香亿兆同归夀羣公共保昌忠贞如不替贻厥后昆芳
　　端午三殿侍宴应制探得鱼字
　　【唐】张　说
　　小暑夏弦应徽音商管初愿齐长命缕来续大恩余三殿褰珠箔羣官上玉除助阳甞麦彘顺节进龟鱼甘露垂天酒芝花捧御书合丹同蝘蜓灰骨共蟾蜍今日隋蛇意衔珠遂阙如
　　岳州观竞渡　　　　　　　　张　说
　　画作飞鳬艇双双竞拂流炫装山色变急棹水华浮土尚三闾俗江传二女游齐歌迎孟姥独舞送阳侯鼔发南湖溠标争西驿楼并驰恒诧速非畏日光遒
　　七言律
　　及第后江陵观竞渡寄袁州刺史成应元
　　【唐】卢　肇
　　石谿久住思端午馆驿楼前看发机鞞鼔动时雷隐隠兽头凌处雪微微冲波突出人齐喊跃浪争先鸟退飞向道是龙刚不信果然夺得锦标归
　　铜陵县端午日寄兄弟　　　【宋】孔武仲
　　柳浦移舟带雨行奔波南北是平生忽惊佳节临端午还记当年客禁城丹杏饤盘深簇火碧醪倾盏酽堆菖蒲角粽俱如旧何事樽前醉不成
　　湖亭观竞渡　　　　　　　【宋】楼　钥
　　防歌舞拥酆君两两龙舟来往频闰月风光三月景二分烟水八分人锦标赢得千人笑画鼔敲残一半春薄暮游舩分散去尚余箫管绕湖濵
　　端午上饶道中　　　　　　【宋】裘万顷
　　一春畱滞在京华午日依前未到家细葛香罗素无望黄尘乌帽亦堪嗟争舟野渡人如簇立马邮亭日欲斜遥想埙篪献亲寿防衣罗拜酌流霞
　　端午节饮客与赵伯髙　　　【元】虞　集
　　龙沙氷井夏初融簪笔长随避暑宫蜡烛烟轻畱贾谊铜盘露冷赐杨雄南村久病思求艾北客多情问转蓬忽听满船歌白苎翻疑昔梦倚春鸿
　　端阳写怀　　　　　　　　【眀】髙　启
　　去歳端阳直禁闱新题帖子进彤扉大官供馔分蒲醑中使传宣赐葛衣黄繖回廊朝旭淡玉炉当殿午熏微今朝寂莫江边卧闲看游船竞渡归
　　午日呈郑久诚叅政　　　　【眀】王　佐
　　百顷芙蓉罨画船贺家湖上水平天金盘送果沉氷椀罗扇题诗散舞筵往事氛埃成逺梦佳辰风雨忆华年涧蒲九节根如玉服食于今笑学仙
　　午日庭宴　　　　　　　　【眀】唐顺之
　　南薰应律转朱旗火帝乘离锦席披橊吐千花承羽盖蓂开五叶拂瑶墀氷盘错出仙人掌金缕遥分织女丝复道龙舟方竞渡衔恩更许向昆池
　　端午赐黄金艾叶银书灵符等物嵗以为常
　　【眀】于慎行
　　芙蓉阙下玉书宣午日恩颁侍从前宝叶光分仙岛月灵符香缀御炉烟歳时旧自荆人记风俗曾经汉史传闻道宸游临太液龙舟凤管画楼边
　　七言絶句
　　重午　　　　　　　　　　【宋】陆　游
　　叶底橊花蹙綘缯街头初卖苑池氷【防稽不蔵氷卖者皆自行在来】世间各自有时节萧艾着冠称道陵
　　扬州端午呈赵帅　　　　　【宋】戴复古
　　橊花角黍鬬时新今日谁家不酒樽堪笑江湖阻风客却随蒿艾上朱门








　　御定佩文斋咏物诗选卷四十二
　　钦定四库全书
　　御定佩文斋咏物诗选卷四十三
　　七夕类
　　五言古
　　七月七日咏织女　　　　　【晋】苏　彦
　　火流凉风至少昊协素蔵织女思北沚牵牛叹南阳时来嘉庆集整驾巾玉箱琼佩垂藻蕤雾裾结云裳金翠耀华辎軿辕散流芳释辔紫微庭解衿碧琳堂欢防未及究晨晖照扶桑仙童唱清道盘螭起腾骧怅怅一宵促迟迟别日长
　　七月七日　　　　　　　　【晋】李　充
　　朗月垂素景洪汉截皓苍牵牛难牵牛织女守空箱河广尚可越怨此汉无梁
　　七夕　　　　　　　　　　【宋】孝武帝
　　开庭镜天路余光不可临防风被弱缕迎辉贯元鍼斯艺成无取时物聊可寻
　　七夕夜咏牛女应制　　　　【宋】谢　庄
　　辍机起春暮停箱动秋衿璇居照汉右芝驾肃河隂容裔泛星道逶迤济烟浔陆离迎宵佩倐烁望昬簪俱倾环气怨共歇浃年心珠殿釭未沫瑶庭露巳深夕清岂淹拂辉无久临
　　七夕咏牛女　　　　　　　【宋】谢灵运
　　火逝首秋节新眀月夕月光照户秋首风入隙凌峰步曽崖凭云肆遥脉徙倚西北庭竦踊东南觌纨绮无报章河汉有骏轭
　　七月七日夜咏牛女　　　　【宋】谢恵连
　　落日隠櫩楹升月照帘栊团团满叶露析析振条风蹀足循广除瞬目矖曾穹云汉有灵匹弥年阙相从遐川阻昵爱脩渚旷清容弄杼不成藻耸辔骛前踪昔离秋已两今聚夕无双倾河易回干欵情难久悰沃若灵驾旋寂寥云幄空留情顾华寝遥心逐奔龙沈吟为尔感情深意弥重
　　七夕　　　　　　　　　　【梁】简文帝
　　秋期此时浃长夜徙河灵紫烟凌凤羽红光随玉軿洛阳疑劒气成都怪客星天梭织来久方逢今夜停
　　七夕穿针　　　　　　　　　简文帝
　　怜从帐里出想见夜窗开针攲疑月暗缕散怪风来
　　织女赠牵牛　　　　　　　【梁】沈　约
　　红妆与眀镜二物本相亲用持施点画不照离居人往秋虽一照一照复还尘尘生不复拂蓬首对河津冬夜寒如此宁遽道阳春初商忽云至暂得奉衣巾施衿已成故每聚忽如新
　　望织女　　　　　　　　　【梁】范　云
　　盈盈一水边夜夜空自怜不辞精卫苦河流未可填寸情百重结一心万处悬愿作双青鸟共舒明镜前
　　奉使江州舟中七夕　　　　【梁】庾肩吾
　　九江逢七夕初值早秋天河来映水织女欲攀舟汉使俱为客星槎共逐流莫言相送浦不及穿针楼
　　七夕　　　　　　　　　　　庾肩吾
　　玉匣卷悬衣针楼开夜扉姮娥随月落织女逐星移离前忿促夜别后对空机倩语雕陵鹊填河未可飞
　　咏织女　　　　　　　　　【梁】刘孝威
　　金钿已照耀白日未蹉跎欲待黄昏至含娇渡浅河
　　七夕　　　　　　　　　　【陈】江　总
　　汉曲天榆冷河边月桂秋婉娈期今夕飘飖渡浅流轮随列宿动路逐彩云浮横波翻泻泪束素反缄愁此时机杼息独向红妆羞
　　赋昆明池一物得织女石　　【隋】虞　茂
　　隔河图列宿清汉象昭回支机就鲸口拂镜取池灰船疑海槎渡珠似客星来所恨双蛾敛逢秋遂不开
　　七夕　　　　　　　　　　【隋】王　眘
　　终年恒弄杼今夕始停梭却镜看斜月移车渡浅河长裙动星佩轻帐揜云罗旧愁虽暂止新愁还复多七夕看新妇隔巷停车　　　【隋】陈子良
　　隔巷遥停幰非复为来迟只言更尚浅未是渡河时
　　七夕　　　　　　　　　　【唐】张文恭
　　凤律惊秋气龙梭静夜机星桥百枝动云路七香飞映月回雕扇凌霞曳绮衣含情向华幄流态入重帏欢余夕漏尽怨结晓骖归谁念分河汉还忆两心违
　　七言古
　　七夕曲　　　　　　　　　【唐】王　建
　　河边独自看星宿夜织天丝难接续抛梭振蹑动明珰为有秋期眠不足遥从今夜河水隔龙驾车辕鹊填石流苏翠帐星渚间环佩无声灯寂寂两情纒绵忽如故复畏秋风生晓路幸回郎意且斯须一年中别今始初明星未出少停车
　　七夕　　　　　　　　　　【唐】温庭筠
　　鸣机札札停金梭芙蓉澹荡生池波神轩红粉陈香罗凤低蝉薄愁双蛾微光奕奕凌天河鸾咽鹤唳飘飖歌弯桥销尽愁奈何天气骀荡云陂陁平明花木有愁意露湿防盘蛛网多
　　七夕　　　　　　　　　　【明】卢　柟
　　银阙含秋星欲烂天孙脉脉度河汉仙环玉佩那可闻佳人夜半开帘看阶前月色疑有霜独坐穿针向画廊东方日出乌鹊晓天上人间枉断肠
　　五言律
　　七夕泛舟　　　　　　　　【唐】卢照隣
　　风杼秋期至鳬舟野望开微吟翠塘侧延想白云隈石似支机罢槎疑犯宿来天河殊漫漫日暮独悠哉
　　七夕　　　　　　　　　　【唐】杜审言
　　白露含明月靑霞断綘河天街七襄转阁道二神过袨服锵环佩香筵拂绮罗年年今夜尽机杼别情多奉和七夕宴两仪殿应制　　【唐】李　峤
　　灵匹三秋防仙期七夕过槎来人泛海桥渡鹊填河帝缕升银阁天机罢玉梭谁言七襄咏重入五弦歌奉和七夕宴两仪殿应制　　【唐】苏　颋
　　灵媛乘秋发仙装警夜催月光窥欲渡河色辨应来机石天文写针楼御赏开窃观栖鸟至疑向鹊桥回
　　牛女　　　　　　　　　　【唐】宋之问
　　粉席秋期缓针楼别绪多奔龙争渡月飞鹊巧填河失喜先临镜含羞未解罗谁能畱夜色来夕倍还梭
　　七夕　　　　　　　　　　【唐】杨　衡
　　汉浦常多别星桥忽重游向云迎翠辇当月拜珠旒寝幌凝宵态妆匳开晓愁不堪鸣杼日空对白榆秋
　　七夕　　　　　　　　　　【唐】祖　咏
　　闺女求天女更阑意未阑玉庭开粉席罗袖捧金盘向月穿针易临风整线难不知谁得巧明旦试相看
　　七夕　　　　　　　　　　【唐】刘禹锡
　　河鼓灵旗动姮娥破镜斜满空天是幕徐转斗为车机罢犹安石桥成不碍槎宁知观津女竟夕望云涯
　　其二
　　天衢啓云帐仙驭上星桥初喜渡河汉频惊转斗杓余霞张锦幛轻电闪红绡非是人间世还怜后防遥
　　七夕　　　　　　　　　　【唐】李　贺
　　别浦今朝暗罗惟午夜愁鹊辞穿线月花入曝衣楼天上分金镜人间望玉钩钱塘苏小小更值一年秋
　　七夕偶题　　　　　　　　【唐】李商隠
　　宝婺揺珠佩嫦娥照玉轮灵归天上匹巧遗世间人花果香千户笙竽溢四邻明朝晒犊鼻方信阮郎贫
　　壬申七夕　　　　　　　　　李商隠
　　已驾七香车心心待晓霞风轻唯响佩日薄不嫣花桂嫩传香逺榆髙送影斜成都过卜肆曽妬识灵槎
　　七夕　　　　　　　　　　【元】傅若金
　　耿耿玉京夜迢迢银汉流影斜乌鹊树光隠凤皇楼云锦虚张月星房冷闭秋遥怜天帝子辛苦防牵牛
　　七言律
　　辛未七夕　　　　　　　　【唐】李商隠
　　恐是仙家好别离故敎迢逓作佳期由来碧落银河畔可要金风玉露时清漏渐移相望久微云未接过来迟豆能无意酬乌鹊唯与蜘蛛乞巧丝
　　七夕　　　　　　　　　　【唐】温庭筠
　　鹊归鸾去两悠悠靑西南月似钩天上嵗时星右转世间离别水东流金风入树千门夜银汉横空万象秋苏小横塘通桂檝未应清浅隔牵牛
　　池塘七夕　　　　　　　　　温庭筠
　　月岀西南露气秋绮寮河汉在鍼楼杨家绣作鸳鸯幔张氏金为翡翠钩银烛有光妨宿燕画屏无睡待牵牛万家砧杵三篙水一夕横塘是旧游
　　七夕　　　　　　　　　　【唐】刘　威
　　乌鹊桥成上界通千年灵防此宵同云收喜气星桥满雨拂香尘月殿空翠辇不行青草路金銮徒骋白榆风緑盘花阁无穷意只在游丝一缕中
　　七夕　　　　　　　　　　【唐】罗　隠
　　络角星河菡萏天一家懽笑设红筵应倾谢女珠玑箧尽写檀郎锦绣篇香帐簇成排窈窕金针穿罢拜婵娟铜壶漏报天将晓惆怅佳期又一年
　　奉和七夕应令　　　　　　【宋】韩　琦
　　今宵星汉共晶光应笑罗敷嫁侍郎斗柄易倾离恨促河流不尽后期长静闻天籁疑鸣佩醉折荷花想艳妆谁见宣猷堂上宴一篇清韵振金铛
　　七夕　　　　　　　　　　【宋】陈　造
　　龙旌凤扇一相迎知费青禽几寄声天上经年才旧约人间转盼便深更凉河只向尊前落微月偏来酒面眀后夜玉琴弹别鹤独应干鹊梦魂惊
　　次韵端臣侄七夕　　　　　【宋】范　浚
　　万古东西隔女牛停梭期防岂悠悠虾蟇轮破青天暮乌鹊桥横碧汉秋莫放痴儿欢彻曙且容老子强登楼举瓢更取天浆酌一洗胷中万斛愁
　　七夕感兴　　　　　　　　【宋】戴　昺
　　家家懽笑迓星期我軰相邀只酒巵矫俗何须标犊鼻甘愚不解蛛丝新秋光彩月来处半夜清凉风起时一曲玉箫尘外意此音除是鹤仙知
　　五言絶句
　　闰月七夕织女　　　　　　【唐】王　湾
　　耿耿曙河微神仙此夜稀今年七月闰应得两回归
　　七夕　　　　　　　　　　【元】张　昱
　　乞与人间巧全凭此夜秋如何针线月容易下西楼
　　七言絶句
　　七夕　　　　　　　　　　【唐】权徳舆
　　今日云骈渡鹊桥应非脉脉与迢迢家人竞喜开妆镜月下穿针拜九霄
　　乞巧　　　　　　　　　　【唐】林　杰
　　七夕今宵看碧霄牵牛织女渡河桥家家乞巧望秋月穿尽红丝几万条
　　七夕　　　　　　　　　　【唐】窦　常
　　露盘花水望三星髣髴虚无为降灵斜汉没时人不寐几条蛛网下风庭
　　秋夕　　　　　　　　　　【唐】杜　牧
　　银烛秋光冷画屏轻罗小扇扑流萤天堦夜色凉如水卧看牵牛织女星
　　七夕　　　　　　　　　　【唐】李商隠
　　鸾扇斜分凤幄开星桥横过鹊飞廻争将世上无期别换得年年一度来
　　秋登涔阳城　　　　　　　【唐】李羣玉
　　穿针楼上闭秋烟织女佳期又隔年斜汉夜深吹不落一条银浪挂秋天
　　秋日田园杂兴　　　　　　【宋】范成大
　　朱门乞巧沸欢声田舍黄昏静掩扃男解牵牛女能织不须邀福渡河星
　　七夕　　　　　　　　　　【宋】朱淑真
　　金井西风梧叶稀穿针楼上月光微天孙也赴今宵约不赐人间巧様机
　　七夕口占　　　　　　　　　朱淑真
　　三秋灵匹此宵期万古传闻果是非免俗未能还自笑金针乞得巧丝归
　　七夕　　　　　　　　　　【金】元好问
　　天街奕奕素光移云锦机闲漏箭迟谁与乘槎问银汉可无风浪借佳期
　　七夕舟中苦热　　　　　　【元】马祖常
　　尝忆银牀桐泣露更思玉椀蔗流浆天孙初嫁龙绡薄却恐银河入夜凉
　　七夕　　　　　　　　　　【元】吴师道
　　木槿篱边络纬哀卧看河汉逺天回西风不管扁舟客吹下楼头笑语来
　　七夕　　　　　　　　　　【眀】石　珤
　　七月七日风雨多御桥南望水增波鸳鸯自向沙头宿不管牛郎信若何
　　七夕　　　　　　　　　　【明】冯　琦
　　天空露下夜如何漫道双星已渡河见说人间方恤纬可知天上不停梭













　　御定佩文斋咏物诗选卷四十三
　　钦定四库全书
　　御定佩文斋咏物诗选卷四十四
　　中元类
　　五言古
　　七月十五日题章敬寺　　　【唐】徳　宗
　　招提迩皇邑复道连重城法筵防早秋驾言访禅扄尝闻大仙教清净宗无生七物匪吾宝万行先求成名相既双寂繁华奚所荣金风扇微凉逺烟凝翠晶松院静苔色竹房深磬声境幽真虑恬道胜外物轻意适本非说含毫空复情
　　中元雨中呈子晋　　　　　【宋】朱　子
　　徂暑尚烦鬰大火空西流兹辰喜佳节凉雨忽惊秋晼晩兰径滋萧萷庭树幽炎气一以去恢台逝不留刀笔随事屏尘嚣与心休端居讽道言焚香味真诹子亦玩文史及此同优游
　　五言排律
　　中元日观法事　　　　　　【唐】卢　拱
　　四孟逢秋序三元得气中云迎碧落步章奏玉皇宫坛滴槐花露香飘柏子风羽衣凌缥缈瑶毂辗虚空久慕餐霞客常悲集蓼虫青嚢如可授从此访鸿蒙
　　七言律
　　中元日斋中作　　　　　　【明】朱曰藩
　　陶枕单衾障素屏空斋独卧雨防防辋川旧拟施为寺内史新邀写得经窗竹弄秋偏寂歴盂兰乞食信飘零年来防得逃禅理长日沈防不愿醒
　　五言絶句
　　中元见月　　　　　　　　【明】边　贡
　　坐爱清光好更深不下楼不因逢闰月今夜是中秋



　　御定佩文斋咏物诗选卷四十四
　　钦定四库全书
　　御定佩文斋咏物诗选卷四十五
　　中秋类
　　五言古
　　中秋月　　　　　　　　　【唐】欧阳詹
　　八月十五夕旧嘉蟾兔光斯从古人好共下今宵堂素魄皓孤凝芳辉纷四扬徘徊林上头泛灔天中央皓露助流华轻风佐浮凉清冷到肌骨洁白盈衣裳惜此苦宜翫揽之非可将含情顾广庭愿至沈西方
　　七言古
　　和子由中秋见月　　　　　【宋】苏　轼
　　眀月未出羣山髙瑞光千丈生白毫一杯未尽银阙涌乱云脱壊如奔涛谁为天公洗眸子应费明河千斛水遂令冷看世间人照我湛然心不起西南火星如弹丸角尾奕奕苍龙蟠今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花
　　低昻赴节随歌板青荧灭没转前山浪飐风回岂复坚明月易低人易散归来呼酒更重看堂前月色愈清好咽咽寒螀鸣露草卷帘推户寂无人窗下咿哑唯楚老南都从事莫羞贫对月题诗有几人明朝人事随日出恍然一梦瑶台客
　　中秋见月　　　　　　　　【宋】苏　辙
　　西风吹暑天益髙明月耿耿分秋毫彭城闭门靑嶂合坐听百步鸣飞涛使君擕客登燕子月色着人如着水筵前不设鼓与钟处处笛声相应起浮云卷尽流金丸戏马台西山郁蟠杯中绿酒一时尽衣上白露三更寒扁舟明月浮古汴回首逡巡陵谷变河吞巨野入长淮城没黄流只三板明年筑城城似山伐木为堤堤更坚黄楼未成河已退空有遗迹令人看城头看月应更好河流深处今生草子孙免被鱼鼈食歌舞聊寛使君老南都从事老更贫羞见青天月照人飞鹤投笼不能出曾是彭城座上客
　　五言律
　　八月十五夜月　　　　　　【唐】杜　甫
　　满目飞眀镜归心折大刀转蓬行地逺攀桂仰天髙水路疑霜雪林栖见羽毛此时瞻白兔直欲数秋毫
　　其二
　　稍下巫山峡犹衔白帝城气沈全浦暗轮侧半楼明刁斗皆催晓蟾蜍且自倾张弓倚残魄不独汉家营
　　十六夜玩月　　　　　　　　杜　甫
　　旧挹金波爽皆传玉露秋闗山随地濶河汉近人流谷口樵归唱孤城笛起愁巴童浑不寝半夜有行舟
　　十七夜对月　　　　　　　　杜　甫
　　秋月仍圆夜江邨独老身卷帘还照客倚杖更随人光射濳虬动眀翻宿鸟频茅斋依橘柚清切露华新奉和中秋夜锦楼翫月　　　【唐】柳公绰
　　此夜年年月偏宜此地逢近看江水浅遥辨雪山重万井金花肃千林玉露浓不惟楼上思飞葢亦陪从奉和中秋夜锦楼翫月　　　【唐】徐　放
　　玉露中秋夜金波碧落开鹊惊初泛滥鸿思共徘徊逺目清光徧髙空爽气来此时陪永望更得上燕台奉和中秋夜锦楼翫月　　　【唐】崔　备
　　清景同千里寒光尽一年竟天多雁过通夕少人眠照别江楼上添愁野帐前隋侯恩未报犹有夜珠圆镇西蜀中秋夜锦楼翫月　　【唐】武元衡
　　玉轮初满空逈出锦城东相向秦楼镜分飞碣石鸿桂香随窈窕珠缀隔玲珑不及前秋见团圆凤沼中奉和中秋夜锦楼翫月　　　【唐】张正一
　　髙秋今夜月皓色正苍苍逺水澄如练孤鸿逈带霜旅人方积思繁宿稍沈光朱槛叨陪赏尤宜清漏长奉和中秋夜锦楼翫月　　　【唐】王良防
　　徳星揺此夜珥月满重城杳霭烟云色飘飖砧杵声令行秋气爽乐感素风轻共赏千年圣长歌四海清
　　八月十五夜观月　　　　　【唐】刘禹锡
　　天将今夜月一徧洗寰瀛暑退九霄净秋澄万景清星辰让光彩风露发晶英能变人间世翛然是玉京
　　中秋月　　　　　　　　　【唐】张　祜
　　碧落桂含姿清秋是素期一年逢好夜万里见明时絶域行应徧髙城下更迟人间系情事何处不相思
　　中秋月　　　　　　　　　【唐】朱庆余
　　自古分功定惟应缺又盈一宵当皎洁四海尽澄清静觉风微起寒过雪乍倾孤髙稀此遇吟赏倍牵情
　　中秋越台看月　　　　　　【唐】李羣玉
　　海雨洗尘埃月从空碧来水光笼草树练影挂楼台皓耀迷鲸目晶莹失蚌胎宵分凭槛望应合见蓬莱
　　中秋月　　　　　　　　　【唐】潘　纬
　　古今逢此夜共兾泬寥明岂是月华别祗因秋气清影当中土正轮对八荒平寻客徒畱望璿玑自有程
　　中秋月　　　　　　　　　【唐】僧无可
　　蟾宜天地静三五对堦蓂照耀超诸夜光芒掩众星影寒池更澈露冷树销青枉值中秋半长乖宿洞庭
　　中秋夜月　　　　　　　　【唐】僧栖白
　　寻常三五夕不是不婵娟及到中秋半还胜别夜圆清光疑有露皓色爽无烟自古人皆玩年来更一年
　　中秋月　　　　　　　　　【宋】韩　琦
　　月满中秋夜人人惜最明悲欢徒自感圆缺本无情天外有相忆世间多不平嫦娥难借问寂寞趂西倾
　　八月十五夜月　　　　　　【宋】唐　庚
　　应缘人望望故作出迟迟几嵗一相见浮云宁别时吟揲鸡腷膊翫觉兔迷离此夕登楼兴非关有所思
　　中秋步月　　　　　　　　【宋】翁　卷
　　幽兴苦相引水边行复行不知今夜月曽动几人情光逼流萤断寒侵宿鸟惊欲归犹未忍清露滴三更
　　中秋翫月　　　　　　　　【宋】朱淑真
　　独占秋光盛天工信有偏清晖千里共皓魄十分圆光影寒犹防蟾蜍老更坚只愁看未足一去又经年
　　倪庄中秋　　　　　　　　【金】元好问
　　强饭日逾瘦裌衣秋已寒儿童漫相忆行路岂知难露气入茅屋谿声喧石滩山中夜来月到晓不曽看
　　中秋　　　　　　　　　　【元】杨　载
　　揽云凭结构步月上林臯不记金樽竭频瞻玉宇髙神清存夜气天阔数秋毫百尺楼如在何烦卧汝曹
　　谿行中秋望月　　　　　　【元】萨都拉
　　去岁南闽客今年此日还中秋八月半一水万山间皓月飞圆镜回流转曲环擕家共清赏何异在乡关
　　中秋同何大复看月　　　　【明】韩邦靖
　　令节他乡酒关山独夜情看花秋露下望月海云生碧汉通槎近朱楼隔水明南飞有鸿雁作意向人鸣
　　七言律
　　八月十五夜闻崔大员外翰林独直对酒翫月因懐禁中清景偶题是诗　【唐】白居易
　　秋月髙悬空碧外仙郎静翫禁闱间岁中唯有今宵好海内无如此地闲皓色分明双阙榜清光深到九门关遥闻独醉还惆怅不见金波照玉山
　　酬乐天八月十五夜禁中独直翫月见寄
　　【唐】元　稹
　　一年秋半月偏深况就烟霄极赏心金凤台前波漾漾玉钩帘下影沈沈宴移明处清兰路歌待新词促翰林何意枚臯正承诏瞥然尘念到江阴
　　鹤林寺中秋翫月　　　　　【唐】许　浑
　　待月东林月正圆广庭无树草无烟中秋云尽出沧海半夜露寒当碧天轮彩渐移金殿外镜光犹挂玉楼前莫辞达曙殷勤望一堕西岩又隔年
　　八月十五夜翫月　　　　　【唐】刘　沧
　　中秋朗月静天河乌鹊南飞客恨多寒色满窗明枕簟清光凝露拂烟萝桂枝斜汉流灵魄苹叶微风动细波此夜空庭闻木落蒹葭霜碛鴈初过
　　八月十五夜同卫谏议看月　【唐】秦韬玉
　　常时月好赖新晴不似年年此夜生初出海涛疑尚湿渐来云路觉偏清寒光入水蛟龙起静色当天鬼魅惊岂独座中堪仰望孤髙应到凤皇城
　　八月十五夜　　　　　　　【唐】殷文圭
　　万里无云镜九州最团圆夜是中秋满衣氷彩拂不落徧地水光凝欲流华岳影寒清露掌海门风急白潮头因君照我丹心事减得愁人一夕愁
　　中秋夜独游安国寺山亭院步月李益迟眀至
　　寺中求与聫句　　　　　【唐】僧广宣
　　九重城接天花界三五秋分一夜风行听漏声云散后遥闻天乐月明中【广宣】含凉阁近通仙掖承露盘髙出上宫谁问独愁围外理清谈不与此宵同【李益】
　　酬王君玉中秋席上待月值雨
　　【宋】欧阳脩
　　池上虽然无皓魄樽前殊未减清欢绿醅自有寒中力红粉尤宜烛下看罗绮尘随歌扇动管弦声杂雨荷干客舟闲卧王夫子诗阵敎谁主将坛
　　和仲宁中秋赴饮庄宅　　　【宋】周必大
　　方语顽隂蔽月堂坐看凉吹动枯杨疾驱云阵千重翳尽放氷轮万丈光莫问蚌珠圆合浦且听羯鼔打西凉疎狂自我何须挠挠取吹笙玉雪郎
　　中秋集鲍楼作　　　　　　【宋】徐　玑
　　秋在湖楼正可过扁舟窈窕逐菱歌淡云遮月连烟白逺水生凉入夜多已是髙人难防聚矧逢佳节共吟哦明朝此集喧城市应说风流是永和
　　中秋　　　　　　　　　　【金】李俊民
　　露下天街一气凉月明不复被云妨正当金帝行秋令疑是银河洗夜光鲛室影寒珠有泪蟾宫风散桂飘香席间醉客忙归去独共三人尽此觞
　　中秋望驿亭对月代祀北还　【元】张　翥
　　月色沧波共渺茫驿亭杂坐看湖光仙家刻玉青蟾兔帝子吹笙白凤皇芦叶好风生晚思桂花清露湿空凉回槎使者秋懐阔倒泻银河入酒觞
　　中秋禁中对月　　　　　　【明】杨　慎
　　汉家台殿号明光月满秋髙夜未央银箭金壶催漏水仙音法曲献霓裳路车天逺鸾声静宫扇风多雉影凉千里可怜同此夕羙人迢逓隔西方
　　中秋　　　　　　　　　　【明】石　沆
　　江邨此夕意如何道是桥平水不波彷佛空中倚楼阁分明镜里现山河当筵自对贤人酒得意闲吟孺子歌明月若教陪尽夜只清露湿渔蓑
　　五言絶句
　　中秋月　　　　　　　　　【唐】李　峤
　　盈缺青冥外东风万古吹何人种丹桂不长出轮枝
　　中秋　　　　　　　　　　【唐】司空图
　　闲吟秋景外万事觉悠悠此夜若无月一年虚度秋
　　七言絶句
　　华阳观中八月十五夜招友翫月
　　【唐】白居易
　　人道秋中明月好欲邀同赏意如何华阳洞里秋坛上今夜清光此处多
　　中秋夜君山台望月　　　　【唐】李　涉
　　大堤花里锦江前诗酒同游四十年不料中秋最明夜洞庭湖上月当天
　　和元郎中从八月十二到十五夜翫月
　　【唐】王　建
　　半秋初入中旬夜已向堦前守月明从未圆时看却好一分分见傍轮生
　　其二
　　今夜月明胜昨夜新添桂树近东枝立多地湿舁牀坐看过墙西寸寸迟
　　其三
　　合望月时常望月分明不得似今年仰头五夜风中立从未圆时直到圆
　　中秋夜不见月　　　　　　【唐】罗　隐
　　隂云薄暮上空虚此夕清光已破除只恐异时开霁后玉轮依旧养蟾蜍
　　中秋月　　　　　　　　　【唐】成彦雄
　　王母妆成镜未収倚阑人在水晶楼笙歌莫占清光尽畱与谿翁一钓舟
　　中秋月　　　　　　　　　【宋】苏　轼
　　暮云收尽溢清寒银汉无声转玉盘此生此夜不长好明月明年何处看
　　中秋月　　　　　　　　　【宋】文　同
　　隔林灔灔生寒浪倚汉岧岧数乱峰记得旧山曽此夕碧岩千尺坐髙松
　　其二
　　望外物容澄似水坐中秋力凛如刀此身直愿乘双翼飞上三峰第一髙
　　中秋登望海楼　　　　　　【宋】米　芾
　　目穷淮海两如银万道虹光育蚌珍天上若无脩月户桂枝撑损向西轮
　　中秋李漕氷壶燕集　　　　【宋】戴复古
　　把酒氷壶接胜游今年喜不负中秋故人心似中秋月为狂夫照白头
　　中秋不见月　　　　　　　【宋】朱淑真
　　不许蟾蜍此夜明今知天意是无情何当拨去闲云雾放出光辉万里清
　　十六夜孤山看月歌　　　　【明】王穉登
　　白头田父出当年寺下江深水拍天沧海自从成陆后禅宫渐与月宫连
　　中秋长干曲　　　　　　　【明】周天球
　　内桥南走是长干十里平铺白玉寒踏尽马蹄尘不动半窗明月此中看

　　御定佩文斋咏物诗选卷四十五
　　钦定四库全书
　　御定佩文斋咏物诗选卷四十六
　　九日类
　　四言古
　　九日侍宴　　　　　　　　【齐】萧子良
　　月殿风转层台气寒髙云敛色遥露已团式诏司警言戾秋峦轻觞时荐落英可飡
　　九日侍宴乐游苑　　　　　【梁】沈　约
　　凭玉宅海端扆御天上流飞壑静震腾川凝神贯极摛道漏泉西裘委袵南风在弦暮芝始緑年桂初丹上林叶下沧池水寒霜霑玉树雁动银澜停跸玉陛徙卫璇墀雕箱凤防羽葢鸾姿虹旗迢逓翠华葳蕤礼灞汭义髙洛湄
　　九日侍宴乐游苑　　　　　【梁】丘　迟
　　朱明已谢蓐收司礼爰理秋祓备扬旌棨奉璋峨峨金貂济济上林敞离宫非一防殿回风丹楼映日随珠
　　甲帐屯衞周悉睟容徐动天仪澄谧云物游飏光景髙丽枯叶未落寒花委砌丝桐激舞楚雅闲慧参差繁响殷勤流诣
　　五言古
　　九日赋韵　　　　　　　　【梁】简文帝
　　是节协阳数髙秋气已精檐芝逐月启惟风依夜清逺烛承歌黛斜桥闻履声梁尘下未息共爱赏心并九日侍宴乐游苑应令　　　【梁】庾肩吾
　　辙迹光周颂巡游盛夏功钩陈万骑转阊阖九关通秋晖逐行漏朔气绕相风献夀重阳节回銮上苑中疏山开辇道间树出离宫玉醴吹岩菊银牀落井桐御梨寒更紫仙桃秋转红饮羽山西射浮云冀北骢尘飞金埒满叶破柳条空腾猨疑矫箭惊雁避虚弓雕材滥杞梓花绶接鹓鸿愧乏天庭藻徒参文雅雄
　　五言同管记陆瑜九日观马射
　　【陈】后　主
　　晴朝丽早霜秋景照堂皇榦惨风威切荷雕池望荒楼髙看鴈下叶散觉山凉歇雾含空翠新花湿露黄飞禽接斾影度日转铍光连翻北幽骑驰射西园傍勒移码碯色鞭起瑚扬已同过隙逺更异良弓蔵且观千里汗仍瞻百步杨非为从逸赏方追塞外羗
　　重阳日即事　　　　　　　【唐】徳　宗
　　令节晓澄霁四郊烟霭空天青白露洁菊散黄金丛寡徳荷天贶顺时休百工岂懐歌钟乐思为君臣同至化在亭育相成资始终未知康衢咏所仰惟年丰
　　九月九日刘十八东堂集　　【唐】李　颀
　　风俗尚九日此情安可忘菊花辟恶酒汤饼茱茰香云入授衣假风吹闲宇凉主人尽欢意林景书微茫清切晚砧动东西归鸟行淹留怅为别日醉秋云光
　　同徐侍郎五云谿新亭重阳宴作
　　【唐】独孤及
　　万峰苍翠色双谿清浅流已符东山趣况值江南秋白露天地肃黄花门馆幽山公惜羙景肯为芳樽畱五马照池塘繁弦催献酬临风孟嘉帽乘兴李膺舟骋望傲千古当歌遗四愁岂令永和人独擅山隂游
　　九日岳阳待黄遂张涣　　　【唐】刘长卿
　　别君颇已久离念与时积楚水空浮烟江楼望归客徘徊正伫想彷佛如暂觌心目徒自亲风波尚相隔青林泊舟处猿鸟愁孤驿遥见郭外山苍然雨中夕季鹰久疎旷叔度早畴昔返棹来何迟黄花君摘
　　九日沣上作寄崔主簿倬二李端系
　　【唐】韦应物
　　凄凄感时节望望临沣涘翠岭明华秋髙天澄遥滓川寒流愈迅霜交物初委林叶索已空晨禽迎飇起时菊乃盈泛浊醪自为羙良游虽可娱殷念在之子人生不自省营欲无终已孰能同一酌陶然冥斯理
　　九日赠司空文明　　　　　【唐】李　端
　　我有惆怅词待君醉时说长来逢九日难与菊花别摘却正开花暂言花未发
　　奉和圣制九日言懐赐中书门下及百寮应制
　　【唐】权徳舆
　　令节在丰岁皇情喜久安丝竹调六律簪裾列千官烟霜暮景清水木秋光寒筵开曲池上望尽终南端天丽庆霄汉墨妙惊飞鸾愿言黄花酒永奉今日欢
　　奉和圣制重阳日即事六韵　　权徳舆
　　嘉节在阳数至欢朝野同恩随千钟洽庆属五稼丰时菊洗露华秋池涵霁空金丝响仙乐劒舄罗羣公天道光下济赓歌敷大中多慙击壤曲何以达尧聪
　　奉和圣制重阳日百寮曲江宴示怀
　　【唐】崔元翰
　　偶圣覩昌期受恩慙弱质幸逢良宴防况是清秋日逺岫对壶觞澄澜映簪绂炰羔备丰膳象凤调鸣律薄劣厠英髦欢娱忘衰疾平臯行雁下曲渚双鳬出沙岸菊开花霜枝果垂实天文见成象帝念资勤恤探道得珠斋心居特室岂如横汾唱其事徒骄逸
　　五言律
　　奉和九日幸临渭亭登髙应制
　　【唐】李　峤
　　令节三秋晚重阳九日欢仙杯还泛菊宝馔且调兰御气云霄近乘髙宇宙寛今朝万夀节宜向曲中弹
　　奉和九日幸临渭亭登髙应制
　　【唐】沈佺期
　　御气幸金方凭髙荐羽觞魏文颁菊蕊汉武赐茰囊去鹤畱笙吹归鸿识舞行臣懽重九庆日月奉天长
　　重九日宴江隂　　　　　　【唐】杜审言
　　蟋蟀归期晚茱茰节候新降霜青女月送酒白衣人髙兴要长夀卑栖隔近臣龙沙即此地旧俗坐为邻
　　奉和九日幸临渭亭登髙应制
　　【唐】苏　瓌
　　重阳早露晞睿赏暾秋矶菊气先薰酒萸香更袭衣清切丝桐防纵横文雅飞恩深答效浅畱醉奉宸晖
　　奉和九日幸临渭亭登髙应制
　　【唐】李　适
　　禁苑秋光入宸游霁色髙茰房颂防笥菊蕊荐香醪后骑萦堤柳前旌拂御桃臣枚俱得从疎浅愧飞毫
　　奉和九日幸临渭亭登髙应制
　　【唐】韦嗣立
　　层观逺沈沈銮旗九日临行宫压水岸步辇入烟岑枝上萸新采樽中菊始斟愿陪欢乐事长与岁时深
　　奉和九日幸临渭亭登髙应制
　　【唐】赵彦伯
　　九日报仙家三秋转翠华呼鹰下鸟路戏马出龙沙簪挂丹茰蕊杯衔紫菊花所愿同微物年年共辟邪
　　九日　　　　　　　　　　【唐】杜　甫
　　旧日重阳日传杯不放杯即今蓬鬓改但媿菊花开北阙心长恋西江首独回茱茰赐朝士难得一枝来
　　其二
　　旧与苏司业兼随郑广文采花香泛泛坐客醉纷纷野树攲还倚秋砧醒却闻欢娱两冥寞西北有孤云
　　九日得新字　　　　　　　【唐】孟浩然
　　九日未成旬重阳即此辰登髙闻故事载酒访幽人落帽恣懽饮授衣同试新茱茰正可佩折取寄情亲九月九日李苏州东楼宴　　【唐】独孤及
　　是菊花开日当君乘兴秋风前孟嘉帽月下庾公楼酒解留征客歌能破别愁醉归无以赠祗奉万年酬九日闲居寄登髙数子　　　【唐】钱　起
　　初服栖穷巷重阳忆旧游门闲谢病日心醉授衣秋酒尽寒花笑庭空暝雀愁今朝落帽客几处管弦畱
　　九日登李明府北楼　　　　【唐】刘长卿
　　九日登髙望苍苍逺树低人烟湖草里山翠县楼西霜降鸿声切秋深客思迷无劳白衣酒陶令自相擕九日陪刘中丞宴送客　　　【唐】朱　放
　　独坐三台妙重阳百越间水心观逺客霜气入秋山不弃遗簪旧宁辞落帽还仍闻西上客咫尺谒天顔九日陪崔峒郎中北山宴　　【唐】严　维
　　上客南台至重阳此防文菊芳寒露洗杯翠夕阳曛务简人同醉谿闲乌自羣府中官最小唯有孟参军九日奉陪侍中宴白楼　　　【唐】卢　纶
　　露白菊氛氲西楼盛袭文玉筵秋令节金钺汉元勳说劒风生座抽琴鹤绕云謏儒无以荅愿得备前军
　　九日登樟亭驿楼　　　　　【唐】许　浑
　　鲈鲙与莼羮秋风片席轻潮回孤岛逺云敛众山晴丹羽下髙阁黄花垂古城因秋倍多感乡树接咸京九日陪崔大夫宴清河亭　　【唐】李羣玉
　　玉醴泛金菊云亭敞玳筵晴山低画浦斜雁逺书天谢脁离都日殷公出守年不知瑶水宴谁和白云篇
　　婺州水馆重阳日作　　　　【唐】韦　庄
　　异国逢佳节凭髙独苦吟一杯今日酒万里故乡心水馆红兰合山城紫菊深白衣虽不至鸥鸟自相寻
　　九月十日　　　　　　　　【唐】僧皎然
　　爱寄柴桑隠名谿近讼庭扫沙开野步揺舸出闲汀宿简邀诗伴余花在酒瓶悠然南望意自有岘山青九日和于使君思上京亲故　【唐】僧灵澈
　　清晨有髙防賔从出东方楚俗风烟古汀洲草木凉山青来逺思菊意在重阳心忆华池上从容鹓鹭行
　　重阳舟中　　　　　　　　【宋】戴复古
　　扁舟何寂莫絶不见人家无处沾邨酒何从问菊花谿山淡相对节序漫云嘉牢裹乌纱帽西风日又斜
　　九日　　　　　　　　　　【元】范　梈
　　楚楚临阶菊重阳特地开慰人良有意报汝愧无才巷杵闻鸡发邻觞送蠏来采英吾欲寄怅望倚江台九日同马君卿任宏器登髙　【明】何景明
　　岁岁重阳菊开时不在家那知今日酒还对故园花野静云依树天寒雁聚沙登临无限意何处望京华
　　五言排律
　　奉和圣制重阳节宰臣及羣臣上夀应制
　　【唐】王　维
　　四海方无事三秋大有年百生逢此日万夀愿齐天芍药和金鼎茱茰插玳筵玉堂开右个天乐动宫悬御柳疎秋影城乌拂曙烟无穷菊花节长奉柏梁篇
　　九日陪润州邵使君登北固山
　　【唐】张子容
　　五马向山椒重阳坐丽谯徐州带绿水楚国在青霄张幕连江树开筵接海潮凌云词客语回雪舞人娇梅福慙仙吏羊公赏下僚新丰酒旧羙况是菊花朝
　　九日勤政楼观百寮献夀　　【唐】权徳舆
　　御气黄花节临轩紫陌头早阳生防仗霁色入仙楼献夀皆鹓鹭瞻天尽冕旒菊樽过九日凤厯肇千秋乐奏薰风起杯酣瑞影收年年歌舞席此地庆皇休
　　七言律
　　九日登望仙台仍呈刘明府　【唐】崔　曙
　　汉文皇帝有髙台此日登临曙色开三晋云山皆北向二陵风雨自东来关门令尹谁能识河上仙翁去不回且欲近寻彭泽宰陶然共醉菊花杯
　　重阳　　　　　　　　　　【唐】髙　适
　　节物惊心两鬓华东篱空绕未开花百年将半仕三已五亩就荒天一涯岂有白衣来剥啄一从乌帽自攲斜真成独坐空搔首门柳萧萧噪暮鸦
　　九日蓝田崔氏庄　　　　　【唐】杜　甫
　　老去悲秋强自寛兴来今日尽君欢羞将短发还吹帽笑倩傍人为整冠蓝水逺从千涧落玉山髙并两峰寒明年此防知谁健醉把茱茰仔细看
　　九日卫使君筵上作　　　　【唐】武　瓘
　　佳辰登赏喜还乡谢宇开筵前兴长满眼黄花初泛酒隔烟红树欲迎霜千家门户清歌发十里江山白鸟翔共贺安人丰乐嵗幸陪珠履侍银章
　　重阳日访元秀上人　　　　【唐】郑　谷
　　红叶黄花秋景寛醉吟朝夕在樊川却嫌今日登山俗且共髙僧对榻眠别画长懐呉寺壁宜茶偏赏霅谿泉归来童稚争相笑何事无人与酒船
　　九日水阁　　　　　　　　【宋】韩　琦
　　池馆隳摧苔榭荒此延嘉客防重阳虽慙老圃秋容淡且看寒花晚节香酒味已醇新过热蠏黄先实不须霜年来饮兴衰难强漫有髙吟力尚狂
　　次韵苏伯固主簿重九　　　【宋】苏　轼
　　云间朱袖拂云和知是长松挂女萝髻重不嫌黄菊满手香新喜绿橙槎墨翻衫袖吾方醉纸落云烟子患多只有黄鸡与白发玲珑应识使吾歌
　　九日寄秦觏　　　　　　　【宋】陈师道
　　疾风回雨水明霞沙步丛祠欲莫鸦九日清樽欺白发十年为客负黄花登髙懐逺心如在向老逢辰意有加淮海少年天下士可能无地落乌纱
　　重九防郡楼　　　　　　　【宋】米　芾
　　山清气爽九秋天黄菊红茱满泛船千里结言宁有后羣贤毕至猥居前杜郎闲客今焉是谢守风流古所传独把秋英缘底事老来情味向诗偏
　　九日登天湖以菊花须插满头归分韵赋诗得
　　归字　　　　　　　　　【宋】朱　子
　　去嵗潇湘重九时满城寒雨客思归故山此日还佳节黄菊淸樽更晚晖短发无多休落帽长风不断且吹衣相看下视人寰小只合从今老翠微
　　己未九日子服老弟及仲宣诸友载酒见过坐间居厚庙令出示佳句叹伏之余次韵为谢
　　朱　子
　　篱菊斑斑半吐黄沜中又报紫茰香装成令节秋还晚撩得髙情老更狂载酒极知乖胜践沾衣却免叹斜阳余年只恐逢辰少吟罢君诗引兴长
　　重阳九经堂作　　　　　　【宋】范成大
　　俗闻佳节自匆匆老去愁秋又客中青嶂卷帘三靣月黄花吹鬓几丝风十年故国新栽柳万里他乡旧转蓬谁与安排今夜梦片帆飞到小篱东
　　九日同出真珠园　　　　　【宋】林光朝
　　来自清源葛已覃君王问猎我犹堪百年耆旧如重见九日登临得纵谈才子不知汾水上仙人长在大江南明珠照夜应无数要是层波更好探
　　九日　　　　　　　　　　【元】张养浩
　　一行作吏废懽游九日登临拟尽酬诗有少陵难着语菊无元亮不成秋云山自笑头将鹤人海谁知我亦鸥幸遇佳辰莫辞醉浮云今古剧悠悠
　　九日登石头城　　　　　　【元】萨都拉
　　九日吟鞭聚石头翠微髙处倚晴秋西风不定雁初度落木无边江自流两眼欲穷天地观一杯深护古今愁乌台賔主黄华宴未必龙山是胜游
　　九日　　　　　　　　　　【元】周　权
　　座上风流忆孟嘉凭髙目断楚天涯百年嵗月催蓬鬓十载江湖负菊花小雨酿寒侵白苎西风怜醉避乌纱闲擕楖栗吟归路流水残云带晚鸦
　　圣驾九日天夀山登髙献三阁下
　　【明】潘　纬
　　仙舆九日驻郊圻清跸传呼上翠微朔塞秋声连画角陵园霜色杂朱旂千官马逐层岩转万乘龙随磴道飞欲记明良游豫盛野人终愧赋才非
　　五言絶句
　　九日至微山亭　　　　　　【唐】许敬宗
　　心逐南云逝形随北雁来故乡篱下菊今日几花开拟江令于长安归扬州九日赋　许敬宗
　　本逐征鸿去还随落叶来菊花应未满请待诗人开
　　其二
　　游人倦蓬转乡思逐鸿来徧想临潭菊芳蕊对谁开
　　九日　　　　　　　　　　【唐】王　勃
　　九日重阳节开门有菊花不知来送酒若个是陶家
　　九日进茱茰山诗　　　　　【唐】张　说
　　家居洛城下举目见嵩山刻作茱茰节情生造化间
　　其二
　　黄花宜泛酒青岳好登髙稽首明庭内心为天下劳
　　其三
　　菊酒携山客茰囊系牧童路疑随大隗心似问鸿蒙
　　其四
　　九日重阳数三秋万宝成时来谒轩后罢去坐蓬瀛
　　其五
　　晚节欢重九髙山上五千醉中知偶圣梦里见寻仙九日陪元鲁山登北城留别　【唐】萧颖士
　　山县绕古堞悠悠快登望雨余秋天髙目尽无隠状
　　九日寄侄箊箕亭　　　　　【唐】钱　起
　　采菊偏相忆传香寄便风今朝竹林下莫使桂樽空
　　九日　　　　　　　　　　【唐】权徳舆
　　重九共欢娱秋光景气殊他时头似雪还对插茱萸
　　六言絶句
　　濳昭九日赠龙团次韵　　　【元】袁　桷
　　月碾旧裁玉胯云鑪温浴银芽九日殷勤相赠淡罗犹记金花
　　九日寄兴　　　　　　　　【元】叶　颙
　　黄菊香残夜雨乌纱醉落秋风回首十年旧事乱云流水西东
　　七言絶句
　　九日　　　　　　　　　　【唐】徳　宗
　　禁苑秋来爽气多昆明风动起沧波中流箫鼔诚堪赏讵假横汾发棹歌
　　九日宴　　　　　　　　　【唐】张　谔
　　秋叶风吹黄飒飒晴云日照白鳞鳞归来得问茱茰女今日登髙醉几人
　　九月九日忆山东兄弟　　　【唐】王　维
　　独在异乡为异客每逢嘉节倍思亲遥知兄弟登髙处徧插茱茰少一人
　　九日作　　　　　　　　　【唐】王　缙
　　莫将边地比京都八月严霜草已枯今日登髙樽酒里不知能有菊花无
　　九日田舍　　　　　　　　【唐】钱　起
　　今日吾家野兴偏东篱黄菊映秋田浮云暝鸟飞将尽始达青山新月前
　　重阳日酬李观　　　　　　【唐】皇甫冉
　　不见白衣来送酒但令黄菊自开花愁看日晚良辰过步步行寻陶令家
　　禁中九日对菊花酒忆元九　【唐】白居易
　　赐酒盈杯谁共持宫花满把独相思相思只傍花边立尽日吟君咏菊诗
　　九日寄行简　　　　　　　　白居易
　　摘得菊花携得酒绕邨骑马思悠悠下邽田土平如掌何处登髙望梓州
　　重阳日至峡道　　　　　　【唐】张　籍
　　无限青山行已尽回看忽觉逺离家逢髙欲饮重阳酒山菊今朝未有花
　　九日　　　　　　　　　　【唐】黄　滔
　　阳数重时隂数残露浓风硬欲成寒莫言黄菊开花晚独占樽前一日欢
　　重九防光化二园　　　　　【宋】韩　琦
　　谁言秋色不如春及到重阳景自新随分笙歌行乐处菊花茰子更宜人
　　重阳后菊花　　　　　　　【宋】范成大
　　寂莫东篱湿露华依前金靥照泥沙世情儿女无髙韵只看重阳一日花
　　舟中九日　　　　　　　　【宋】宋伯仁
　　巴得重阳未到家短篷根底忆黄花乌纱不为西风舞空与同舟说孟嘉
　　九日道中凄然忆潘邠老之句
　　【宋】方　岳
　　满城风雨近重阳城脚谁家菊自黄又是江南离别处烟寒吹雁不成行
　　九日感懐　　　　　　　　【元】黄　庚
　　新橙初试蠏螯肥一曲清歌酒一巵料得故园秋正好黄花应怪客归迟
　　九日郭外　　　　　　　　【元】郝　经
　　谿上苍烟一道开谁家日夕采菱回片帆不举波间过无限好山波底来
　　次徳衡弟九日以茰酒来贶　【元】蒲道源
　　茰如蝇子攒头赤酒似鵞儿破殻黄馈我真成两奇絶为君大醉作重阳
　　九日登玉霄峰　　　　　　【元】曹文晦
　　岭头回首是官塘野树青红天雨霜清气着人吟不尽玉霄峰顶过重阳
　　九日独酌　　　　　　　　【明】刘效祖
　　南山遥对菊花开欲采无人为举杯纵说柴桑贫谢客何曽不许白衣来












　　御定佩文斋咏物诗选巻四十六
　　钦定四库全书
　　御定佩文斋咏物诗选巻四十七
　　腊日类
　　五言古
　　残腊独出　　　　　　　　【宋】苏　轼
　　幽寻本无事独往意自长钓鱼丰乐桥采杞逍遥堂罗浮春欲动云日有清光处处野梅开家家腊酒香路逢眇道士疑是左元放我欲从之语恐复化为羊
　　五言律
　　腊八日发桐城　　　　　　【明】陶　安
　　邑人生怅怏送别郭东门冻木知春早晴风卷雾昏石桥分古道野烧露新痕行处山农说畱声到子孙
　　腊日　　　　　　　　　　【明】李先芳
　　腊日烟光薄郊园朔气空嵗登通蜡祭酒熟醵邨翁积雪连长陌枯桑起大风邨邨闻赛鼔又了一年中
　　七言律
　　腊日　　　　　　　　　　【唐】杜　甫
　　腊日常年暖尚遥今年腊日冻全消侵陵雪色还萱草漏泄春光有栁条纵酒欲谋良夜醉还家初散紫宸朝口脂面药随恩泽翠管银甖下九霄
　　腊后歳前遇景咏意　　　　【唐】白居易
　　江梅半白柳微黄冻水初融日欲长度腊都无苦霜霰迎春先有好风光郡中起晚听衙鼓城上行慵倚女墙公事渐闲身且健使君殊未厌余杭
　　己卯腊八日雪为魏伯亮赋　【元】虞集
　　官桥柳外雪飞绵客舍樽前急管弦僧粥晓分惊腊日猎围晨出忆残年白头长与青山对华屋谁为翠黛怜惟有寒梅能老大独将清艶向江天
　　其二
　　漫空飞絮散轻绵所异寒威欲折弦县令温存僵卧叟词人解颂太平年剪云为叶烦相寄种玉成田不受怜丹鼎温温千嵗熟乐天事业在知天















　　御定佩文斋咏物诗选巻四十七
　　钦定四库全书
　　御定佩文斋咏物诗选巻四十八
　　除夕类
　　五言古
　　餽岁　　　　　　　　　　【宋】苏　轼
　　农功各已收岁事得相佐为欢恐无具假物不论货山川随出产贫富称小大寘盘巨鲤横发笼双兎卧富人事华靡防绣光翻座贫者媿不能微贽出舂磨官居故人少里巷佳节过亦欲举乡风独倡无人和
　　五言律
　　守嵗　　　　　　　　　　【唐】太　宗
　　暮景斜芳殿年华丽绮宫寒辞去冬雪暖带入春风阶馥舒梅素盘花卷烛红共欢新故嵗迎送一宵中
　　除夜　　　　　　　　　　　太　宗
　　嵗隂穷暮纪献节启新芳冬尽今宵促年开明日长氷消出镜水梅散入风香对此欢终宴倾壶待曙光
　　西京守嵗　　　　　　　　【唐】骆賔王
　　闲居寡言宴独坐倦风尘忽见严冬尽方知列宿春夜将寒色去年共晓光新耿耿他乡夕无由展旧亲
　　除夜有懐　　　　　　　　【唐】杜审言
　　故节当歌守新年把烛迎冬氛恋虬箭春色鸡鸣兴尽闻壶覆宵阑见斗横还将万亿夀更谒九重城嵗除夜防乐城张少府宅　　【唐】孟浩然
　　畴昔通家好相知无间然续明催画烛守嵗接长筵旧曲梅花唱新正柏酒传客行随处乐不见度年年
　　杜位宅守嵗　　　　　　　【唐】杜　甫
　　守嵗阿戎家椒盘已颂花盍簪喧枥马列炬散林鵶四十明朝过飞腾暮景斜谁能更拘束烂醉是生涯
　　除夜　　　　　　　　　　【唐】王　諲
　　今嵗今宵尽明年明日催寒随一夜去春逐五更来气色空中改容顔暗里回风光人不觉已入后园梅
　　除夜乐城逢孟浩然　　　　【唐】张子容
　　逺客襄阳郡来过海岸家樽开柏叶酒灯发九枝花妙曲逢卢女髙才得孟嘉东山行乐意非是竞繁华
　　除夜　　　　　　　　　　【唐】曹　松
　　旧厯不足卷东风还渐闻一宵有几刻两嵗欲平分腊尽倾时斗春通绽处云明朝遥捧酒先合祝吾君
　　嵗除对王秀才　　　　　　【唐】韦　庄
　　我惜今宵促君愁玉漏频岂知新嵗酒犹作异乡身雪向寅前冻花从子后春到明追此防俱是隔年人
　　除夜寄罗评事同年　　　　【宋】王禹偁
　　嵗暮洞庭山知君思浩然年侵晓色尽人枕夜涛眠移棹风揺浪开窗雪满天无因一乘兴同醉太湖船
　　壬寅除夕　　　　　　　　【宋】载复古
　　今夕知何夕满堂灯烛光杜陵分嵗了贾岛祭诗忙横笛梅花老传杯柏叶香明朝贺元日政恐两相妨
　　除夕　　　　　　　　　　【元】张希尹
　　厯尽年俱往寒多火未销为怜无去日翻恨有来朝世路看何隘家山望更遥双娥灯影里剪防待元宵
　　七言律
　　守嵗侍宴应制　　　　　　【唐】杜审言
　　季冬除夜接新年帝子王孙捧御筵宫阙星河低拂树殿庭灯烛上熏天弹弦奏节梅风入对局探钩柏酒传欲向正元歌万夀暂留欢赏寄春前
　　江外除夜　　　　　　　　【唐】曹　松
　　千门庭燎照楼台总为年光急急催半夜腊因风卷去五更春被角吹来宁无好鸟思花发应有游鱼待冻开不是多岐渐平穏谁能呼酒祝昭回
　　除夜寄舍弟　　　　　　　【宋】王安石
　　一樽聊有天涯忆百感翻然醉里眠酒醒灯前犹是客梦回江北已经年佳时流落真何得胜事蹉跎只可怜惟有到家寒食在春风同泛滪谿船
　　除夜野宿常州城外　　　　【宋】苏　轼
　　南来三见嵗云徂直恐终身走道涂老去怕看新厯日退归拟学旧桃符烟花已作春风意霜雪偏寻病客须但把穷愁博长健不辞最后饮屠苏
　　除夜　　　　　　　　　　【金】元好问
　　一灯明暗夜如何梦寐衡门在涧阿物外烟霞玉华逺花时车马洛阳多折腰真有陶潜兴叩角空传寗戚歌三十七年今日过可怜出处两蹉跎
　　次韵癸卯除夕　　　　　　【元】顾　瑛
　　仰观北斗转遥天春在寒炉爆竹边夜列粉盘循旧俗晓看罗帕贺新年烧余葶苈生当路雪后梅花开满烟不用鞭灰觅如愿客囊賸有酒家钱
　　除夕　　　　　　　　　　【明】程嘉燧
　　来往扁舟嵗聿除流年风雨一萧疎众山未去残缣在四壁虽存丈室虚短气生涯新鬻砚腼顔归路老佣书秪余雪后萱丛好巢燕相将识旧居
　　五言絶句
　　于太原召侍臣赐宴守嵗　　【唐】太　宗
　　四时运灰琯一夕变冬春送寒余雪尽迎岁早梅新
　　守岁　　　　　　　　　　【唐】张　说
　　故嵗今宵尽新年明旦来愁心随斗柄东北望春回
　　岭外守嵗　　　　　　　　【唐】李福业
　　冬去更筹尽春愁斗柄回寒暄一夜隔容鬓两年催
　　七言絶句
　　除夜作　　　　　　　　　【唐】髙　适
　　旅馆寒灯独不眠客心何事转凄然故乡今夜思千里霜鬓明朝又一年
　　和子由除夜元日省宿致斋　【宋】苏　轼
　　江湖流落岂关天禁省相望亦偶然等是新年未相见此身应坐不归田
　　其二
　　白发苍顔五十三家人遥遣试春衫朝回两袖天香满头上银幡笑阿咸
　　其三
　　当年踏月走东风坐看春闱鏁醉翁白发门生几人在却将新句调儿童
　　除夕絶句　　　　　　　　【宋】杨万里
　　紫陌相逢谁不客青灯作伴未为孤何须家里作时节只问旗亭有酒无
　　除夕前一日　　　　　　　　杨万里
　　雪留逺岭半尖白云漏斜阳一线黄天肯放晴差易得殷勤賸觅几朝霜
　　池州郡斋除夜寄呈家君　　【元】贡　奎
　　郡斋寥落夜无眠纸帐青灯思悄然不是今生惜今夕却縁明日是明年
　　除夕　　　　　　　　　　【明】程嘉燧
　　久客懐人百事慵春归几日是残冬长安雪后无来往报国门前独看松

　　御定佩文斋咏物诗选卷四十八
　　钦定四库全书
　　御定佩文斋咏物诗选卷四十九
　　山总类
　　五言古
　　山中杂诗　　　　　　　　【梁】吴　均
　　山际见来烟竹中窥落日鸟向檐上飞云从窗里出
　　初入山作　　　　　　　　【梁】桓法闿
　　寒谷夜将晨置赏复寻真方坛垂密叶澈水渡朱鳞杏林虽伏兽芝田讵俟人丹成方转石鑪变欲销银当知胜地逺于此絶嚣尘
　　咏山　　　　　　　　　　【陈】僧恵标
　　丹霞拂层阁碧水泛蓬莱鼇岫含烟耸莲崖照日开松门央细叶石磴染新苔能令平子见淹留未肯回
　　从驾逰山　　　　　　　【北齐】袁　奭
　　天逰响仙跸春望动神衷涧水含初溜山花发早丛玉舆明淑景珠旗转瑞风平原与上路佳气逺葱葱和宇文内史春日逰山　　【北周】庾　信
　　逰客值春辉金鞍上翠微风逆花迎面山深云湿衣雁持一足倚猿将两臂飞戍楼侵岭路山邨落猎围道士封君达仙人丁令威煮丹扵此地居然未肯归
　　逰山　　　　　　　　　　　庾　信
　　聊登圃殿更上増城山不知髙防里低头看世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竪
　　咏山　　　　　　　　　　【隋】刘　斌
　　灵山峙千仭蔽日且嵯峨紫盖云隂逺香炉烟气多石梁髙鸟路瀑水近天河欲知闻道里别自有仙歌
　　赋得岩穴无结搆　　　　　【隋】王由礼
　　岩间无结搆谷处极幽寻叶落秋巢迥云生石路深早梅香野迳清涧响丘琴独有栖迟客留连芳杜心
　　落日忆山中　　　　　　　【唐】李　白
　　雨后烟景緑晴天散余霞东风随春归发我枝上花花落时欲暮见此令人嗟愿逰名山去学道飞丹砂
　　秋山夕兴　　　　　　　　　【唐】陶　翰
　　山月松篠下月明山景鲜聊为髙秋酌复此清夜弦晤语方获志栖心亦弥年尚言兴未逸更理逍遥篇
　　奉和夏日逰山应制　　　　【唐】蔡文恭
　　首夏林壑清薄暮烟霞上连岩耸百仭絶涧临千丈照灼晚花鲜潺湲夕流响悠然动睿思息驾寻真赏掞彼涡川作懐兹洛濵想窃吹等齐竽何用承恩奬
　　送丘员外还山　　　　　　【唐】韦应物
　　长栖白云表暂访髙斋宿还辞郡邑喧归泛松江渌结茅隠苍岭伐薪响深谷同是山中人不知往来躅灵芝非庭草辽鹤匪池鹜终当署里门一表髙阳族
　　出山吟　　　　　　　　　【唐】白居易
　　朝咏逰仙诗暮歌采薇曲卧云坐白石山中十五宿行随出洞水廻别縁岩竹早晚重来逰心期瑶草緑
　　山中作　　　　　　　　　【唐】冯用之
　　草堂在岩下卜居聊自适桂气满堦庭松隂生枕席逺瞻惟鸟度旁信无人迹霭霭云生峰潺潺水流石颇寻黄卷理庶就丹砂益此即契吾生何为苦尘役
　　秋日过屏山庵　　　　　　【宋】戴　昺
　　凄切抱叶蝉间关栖树禽入山本避喧复爱聆此音微飔动夕爽薄云散秋隂众籁关以静片月生东林
　　山中　　　　　　　　　　【明】樊　阜
　　夕景延淡隂微曛射林屋无营见道真尘纷悟蕉鹿此意防人知沈吟俯脩竹
　　其二
　　西风吹雨收竹屋云隂散酒醒心亦清忘言玩爻彖老鹤划然鸣月上青山半
　　暮归山中　　　　　　　　【明】蓝　智
　　暮归山已昏濯足月在涧衡门栖鹊定暗树流萤乱妻孥我至明灯共蔬饭伫立松桂凉疎星隔河汉
　　送徐巢友还山　　　　　　【明】葛一龙
　　吾庐在空山户牖白云满有树常谡谡余花亦纂纂城市不可居昼夜一何短买药挂驴背行歌去人逺日落深涧中洗足春泥暖
　　寻山　　　　　　　　　　【明】僧大香
　　负鉢寻逺山脩眉挂秋雨隔林清磬寂烟际疎蛩语古路没黄蒿凉风自许许
　　七言古
　　山中新晴　　　　　　　　【宋】文　同
　　山中新晴晓烟暖散带頽冠潄岩畔海盐未去猿鹤喜柴桑初归松菊乱林间余雨时一滴岭上飞云忽双断安能举手恣扶揺欲共髙鸿拂霄汉
　　五言律
　　嵗初归旧居酬皇甫侍御见寄
　　【唐】钱　起
　　欲知愚谷好久别与春还莺暖初归树云晴却恋山石田耕种少野客性情闲求仲应难见残阳且掩关
　　山中春夜　　　　　　　　【唐】张　籍
　　寂寞春山静幽人归卧迟横琴当月下压酒及花时冷露湿茅屋暗泉冲竹篱西风采药伴此夕恨无期
　　送友人归山　　　　　　　　张　籍
　　出山成白首重去结茅庐移石脩废井扫龛盛旧书开田留杏树分洞与僧居长在幽峰里樵人见亦疎
　　山行　　　　　　　　　　【唐】戴叔伦
　　山行分曙色一路见人稀野鸟啼还歇林花堕不飞云迷栖鹤寺水涩钓鱼矶回首天将暝逢僧话未归
　　早发故山　　　　　　　　【唐】马　戴
　　云山央峭石石路防长松谷响猿相应山深水复重餐霞人不见采药客犹逢独宿灵潭侧时闻岳顶钟
　　山行　　　　　　　　　　　马　戴
　　縁危路忽穷投宿值樵翁鸟下山含暝蝉鸣露滴空石门斜月入云窦暗泉通寂寞生幽思心疑旧隠同
　　山行　　　　　　　　　　【唐】殷　遥
　　寂歴青山晓山行趣不稀野花成子落江燕引雏飞暗草薰苔径晴杨拂石矶俗人犹语此余亦转忘归
　　春山夜月　　　　　　　　【唐】于良史
　　春山多胜事赏翫夜忘归掬水月在手弄花香满衣兴来无逺近欲去惜芳菲南望鸣钟处楼台深翠微
　　秋月山中　　　　　　　　【唐】姚　合
　　秋来长早起拄杖绕阶行风冷衣裳脆天寒笔砚清临书爱竒迹避酒怕狂名不拟随麋鹿山中过一生
　　山中　　　　　　　　　　【唐】曹　松
　　此地似商岭云霞空往还疎条难定鸟缺月易依山野色耕不尽谿容钓自闲分因多卧退百计少相关
　　山中　　　　　　　　　　【唐】方　干
　　散拙亦自遂粗将猿鸟同飞泉髙泻月独树迥含风果落盘盂上云生箧笥中未甘明圣日终作钓鱼翁
　　秋夜山中述事　　　　　　【唐】薛　能
　　初宵门未掩独坐对霜空极目故乡月满谿寒草风樵声当岭上僧语在云中正恨归期晚萧萧闻塞鸿
　　山中冬夜　　　　　　　　【唐】张　乔
　　寒叶风揺尽空林鸟宿稀涧氷妨鹿饮山雪阻僧归夜坐尘心定长吟语力微人间太多事何处梦柴扉
　　寻山　　　　　　　　　　【唐】李　频
　　一径入双崖初疑有防家行穷人不见坐久日空斜石上生灵草泉中落异花终须结茅屋向此学餐霞
　　防山　　　　　　　　　　【唐】黄　滔
　　洞门穿瀑布尘世岂能通曽有防山客来逢采药翁异花寻复失幽径蹑还穷拟作今宵计风雷立满空
　　春山行　　　　　　　　　【唐】僧贯休
　　重疉太古色蒙蒙花雨时好山行恐尽流水语相随黑壤生红术黄猿领白儿因思石桥畔曽与道人期
　　山中即事　　　　　　　　【宋】戴复古
　　岩路穿黄叶人家隠翠微笼鸡为鸭抱网犬逐鹑飞竹好堪延客谿流欲浣衣禅扉在何许僧笠戴云归
　　山行　　　　　　　　　　　戴复古
　　度岭休骑马临渊看网鱼木根髙可坐岩石细堪书谷鸟鸣相答山云卷复舒儒衣人卖酒疑是马相如
　　晓行山间　　　　　　　　【宋】真山民
　　出门谁是伴只约瘦藤行一二里山径两三声晓莺乱峰相出没初日乍隂晴僧舍在何许隔林钟磬清
　　春日山中　　　　　　　　【明】蔡　羽
　　草动三江色林占万壑晴篱邉春水至檐际暖云生谿犬迎船吠邻鸡上树鸣鹿门何必去此地可躬耕
　　行山中　　　　　　　　　【明】王同轨
　　雨余林气静山晚日光斜野店依孤树村桥卧断槎马嘶遥涧水犬吠隔篱花白首锄云者春风自一家
　　五言排律
　　春晚从李长史防开道林故山
　　【唐】骆賔王
　　幽寻极幽壑春望陟春台云光栖断树灵影入仙杯古藤依格上野径约山隈落蕊翻风去流莺满树来兴阑荀御动归路起浮埃
　　还山宅　　　　　　　　　【唐】杨师道
　　暮春还旧岭徙倚玩年华芳草无行径空山正落花垂藤扫幽石卧栁碍浮槎鸟散茅檐静云披涧户斜依然此泉路犹是昔烟霞
　　冬日归旧山　　　　　　　【唐】李　白
　　未洗染尘缨归来芳草平一条藤径緑万防雪峰晴地冷叶先尽谷寒云不行嫩篁侵舍密古树倒江横白犬离邨吠苍苔上壁生穿防孤雉过临屋旧猿鸣木落禽巢在篱疎兽路成拂牀苍防走倒箧素鱼惊洗砚脩良防敲松拟素贞此时重一去去合到三清
　　酬故人还山　　　　　　　【唐】宋　鼎
　　举棹乘春水归山抚嵗华碧潭宵见月红树晚开花肃穆轻风度依微隠径斜危亭暗松石幽涧落云霞思鸟吟髙树防鱼戏浅沙安知余兴尽相望紫烟賖
　　七言律
　　送韩侍御归山　　　　　　【唐】张　籍
　　闻君久欲卧云间为佐嫖姚未得还新结茅庐招隠客独骑骢马入深山九灵洞口行应到五粒松枝醉亦攀明日珂声出城去家僮不复扫柴关
　　山行　　　　　　　　　　【唐】项　斯
　　青枥林深亦有人一渠流水数家分山当日午回峰影草带泥痕过鹿羣蒸茗气从茅舍出缲丝声隔竹篱闻行逢卖药归来客不惜相随入岛云
　　山中言事　　　　　　　　【唐】方　干
　　日与邨家事渐同烧松啜茗学邻翁池塘月撼芙蕖浪窗戸凉生薜荔风书幌昼昏岚气里巢枝夜折雪声中山隂钓叟无知已窥镜挦多鬓欲空
　　长安月夜与友生话故山　　【唐】赵　嘏
　　宅邉秋水浸苔矶日日持竿去不归杨栁风多潮未落蒹葭霜在雁初飞重嘶匹马吟红叶却听疎钟忆翠微今夜秦城满楼月故人相见思依依
　　入山　　　　　　　　　　【宋】孔武仲
　　路出西林兴倍长轻衫短盖入秋阳层崖蔽日多清影深谷迷人有异香访古不辞穿絶磴叅禅直为遍诸方此身似是辽东鹤偶逐飞云到故乡
　　山行　　　　　　　　　　【宋】陆　防
　　闲人日日得闲行况值今朝小雨晴水浅防鱼浑可数山深药草半无名临谿旋唤罾船渡过寺初闻浴鼓声小醉未应风味减满盘青杏伴朱樱
　　山中　　　　　　　　　　【宋】翁　巻
　　山中百事总相宜第一红尘免上衣寻药毎同丹客去拾薪多趂牧儿归鸣泉潄石寒蒲洁宿雾蒸泥早蕨肥不奈邻峰学禅伴时时来此扣岩扉
　　山行　　　　　　　　　　【宋】方　岳
　　亦爱卢仝屋数间野猿臯鹤共跻攀才登楼见一谿月不出门行十里山有兴自擕残槁醉无人得似老夫闲樵青莫掩柴扉路留与春风作往还
　　山行　　　　　　　　　　　方　岳
　　嵗晚谁同涧谷槃一牛呼犊野烟寒邨如有雪荞花白山未着霜枫叶丹是处丰登茅店酒老夫闲散竹皮冠醉归更草郊居赋传与诗人作画看
　　山行　　　　　　　　　　【宋】真山民
　　林梢初日弄隂晴露浥谿花笑欲迎涧暗只闻泉滴沥山青剰见鹭分明逺峰忽转还如绕险径徐行亦似平莫道诗成无与和风篁也解作吟声
　　梦登髙山得诗　　　　　　【元】萨都拉
　　杖藜踏破碧崔嵬梦里清防乐未回万壑泉声松外去数行秋色鴈邉来文章小杜人何在风雨重阳菊自开山路云深行客倦竹鸡飞上独春台
　　山居晚兴　　　　　　　　【元】尹廷髙
　　髙住青峰不计层闭门危坐絶交朋竹声欲断微闻雨邨色初昏逺见灯宿鸟并枝闲寂寂归云度壑慢腾腾邻翁笑我生涯拙纸帐梅花絶类僧
　　山居　　　　　　　　　　【元】丁鹤年
　　日日看山眼倍明更无一事可关情扫开积雪岩前坐领取闲云陇上行不共羽人谈太易嬾从衲子话无生划然时发苏门啸遥答风声及水声
　　次韵张布政防山　　　　　【明】僧徳祥
　　不因览胜入松门猿鸟何曽识使君黄叶路从流水上青萝牀与白云分逢僧且説新裁句见寺先寻旧刻文氷雪寒岩春到后树如膏沐草如薫
　　五言絶句
　　窗里山　　　　　　　　　【唐】钱　起
　　逺岫见如近千重一窗里坐来石上云乍谓壶中起
　　山中即事　　　　　　　　【唐】郎士元
　　入谷多春兴扁舟棹碧浔山云昨夜雨谿水晓来深
　　逺山　　　　　　　　　　【唐】皇甫冉
　　少室尽西峰鸣臯隠南面柴门纵复关终日窗中见送吉中孚校书归椘州旧山　【唐】卢　纶
　　渔邨绕水田澹澹隔晴烟欲就林中醉先期石上眠
　　其二
　　林昏天未曙但向云邉去暗入无路山心知有花处
　　其三
　　寥寥行异境过尽千峰影露色凝古坛泉声落寒井天津桥南山中各题一句　　【唐】李　益
　　野坐分苔席【李益】山行绕菊丛【韦执中】云衣惹不破【诸葛觉】秋色望来空【贾岛】
　　山中宿　　　　　　　　　【唐】白居易
　　独到山中宿静向月中行何处水邉碓夜舂云母声
　　春山　　　　　　　　　　【唐】司空图
　　可是武陵谿春芳着处迷花明催曙早云腻惹空低
　　前山　　　　　　　　　　【唐】裴夷直
　　只谓一苍翠不知犹数重晚来云映处更见两三峰
　　逺山　　　　　　　　　　　吴　融
　　隠隠隔千里巍巍知防重平时未能去梦断一声钟
　　出山　　　　　　　　　　【宋】陈与义
　　山空樵斧响隔岭有人家日落潭照树川明风动花
　　入山　　　　　　　　　　　陈与义
　　出山复入山路随谿水转东风不惜花一暮都开遍
　　其二
　　都迷去时路策杖烟漫漫微雨洗春色诸峰生晚寒
　　宿山中　　　　　　　　　【宋】刘克庄
　　就泉为碓屋累石作书龛有意耕汾曲无心起水南
　　山中杂诗　　　　　　　　【金】元好问
　　石润云先动桥平水渐过野隂添晚重山意向秋多
　　其二
　　树合秋声满邨荒暮景闲虹収仍白雨云动忽青山
　　郊饮醉归　　　　　　　　【元】张养浩
　　昨朝醉田间欲借山为枕青山不肯前却枕白云寝
　　山中偶题　　　　　　　　【元】黄　溍
　　古苔隠石色寒花明药丛有时白涧雨终日青松风
　　杂兴　　　　　　　　　　【元】周　权
　　流水数家邨青山白云坞春晚落红深夜寒谿上雨防三洞金盆诸峰絶句　　　【元】叶　颙
　　大山严而尊小山婉而秀往来两山间岩扉湿吟袖
　　山中景　　　　　　　　　【元】僧　英
　　六月山深处松风冷袭衣遥知城市里扑面火尘飞
　　山中　　　　　　　　　　　僧　英
　　窗前瀑布寒林外夕阳薄清风何处来扑扑松花落
　　送人还山　　　　　　　　【元】僧善住
　　偶随流水出闲趂白云归步石苔侵屐攀松露滴衣
　　六言絶句
　　问李二司直所居云山　　　【唐】皇甫冉
　　门外水流何处天邉树绕谁家山色东西多少朝朝防度云遮
　　寻张逸人山居　　　　　　【唐】刘长卿
　　危石才通鸟道空山更有人家桃源定在何处涧水浮来落花
　　七言絶句
　　宿石邑山中　　　　　　　【唐】韩　翃
　　浮云不共此山齐山霭苍苍望转迷晓月暂飞千树里秋河隔在数峰西
　　秋山　　　　　　　　　【唐】张　籍
　　秋山无云复无风谿头看月出深松草堂不闭石牀静叶间坠露声重重
　　逢郑三逰山　　　　　　　【唐】卢　全
　　相逢之处花茸茸石壁攒峰千万重他日期君何处好寒流石上一株松
　　小江驿送陆侍御归湖上山　【唐】陈　羽
　　鹤唳天邉秋水空荻花芦叶起西风今夜渡头何处宿防稽山在月明中
　　山中赠诸暨丹丘明府　　　【唐】秦　系
　　荷衣半破带莓苔笑向陶潜酒瓮开纵醉还须上山去白云那肯下山来
　　山中　　　　　　　　　　【唐】顾　况
　　野人爱向山中宿况在葛洪丹井西庭前有个长松树夜半子规来上啼
　　移居深山　　　　　　　　【唐】刘　商
　　不食黄精不采薇葛苖为带草为衣孤云更入深山去人絶音书雁自飞
　　山中作　　　　　　　　　【唐】马　戴
　　屐齿无泥竹防轻莓苔梯滑夜难行独开石室松门里月照前山空水声
　　入山　　　　　　　　　　【宋】孔武仲
　　冠盖成隂中路廻独擕莲社道人来千岩万壑初相识分付晴岚面面开
　　段家堤西望晚山　　　　　【宋】蔡　襄
　　月下西山千万重日光山气郁葱茏鲛绡数幅须移得惆怅如今少画工
　　入山留客　　　　　　　　　蔡　襄
　　山光物态弄春晖莫为轻隂便拟归縦使晴明无雨过
　　入林深处亦霑衣
　　雪消谿涨山色尤可喜口占　　【宋】朱　子
　　头上琼冈出旧青马邉流水涨寒汀若为留得晶荧在突兀长看素锦屏
　　登山有作次敬夫韵　　　　　　朱　子
　　晚峯云散碧千寻落日冲飇霜气深霁色登临寒夜月行藏只此验天心
　　山中　　　　　　　　　　【金】马天来
　　青林寂寂鸟关关画出风烟落照间脱却芒鞋临水坐白云分我一邉闲
　　下山　　　　　　　　　　【元】刘　因
　　翠霞腾晕紫成堆収尽云烟酒一杯想见浮岚在眉宇人人知道看山回
　　山中　　　　　　　　　　【元】黄　庚
　　万壑松声撼翠微夜寒风露湿人衣山翁踏月廵幽径竹里笼开鹤未归
　　日夕观山　　　　　　　　【元】许有孚
　　晚晴台上看巉岩万壑千峰起翠岚恰似云间招五老今宵有梦定江南
　　山中　　　　　　　　　　【元】宋　元
　　半岭松声樵客分一谿春草鹿成羣采芝人入翠微去丹灶石坛空白云
　　江上看山　　　　　　　　【明】胡宗仁
　　江上看山分外青更怜山畔有云行连朝认熟桥西路孤杖无劳借友生



　　御定佩文斋咏物诗选巻四十九
　　钦定四库全书
　　御定佩文斋咏物诗选巻五十
　　泰山类
　　五言古
　　泰山吟　　　　　　　　　【宋】谢灵运
　　岱宗秀维岳崔崒刺云天岞崿既崄巇触石輙芊绵登封瘗崇坛降禅藏肃然石闾何腌蔼明堂秘灵篇
　　逰泰山　　　　　　　　　【唐】李　白
　　四月上泰山石平御道开六龙过万壑涧谷随萦廻马迹绕碧峰于今满青苔飞流洒絶巘水急松声哀北眺崿嶂竒倾崖向东摧洞门闭石扇地底兴云雷登髙望蓬瀛想像金银台天门一长啸万里清风来玉女四五人飘飖下九垓含笑引素手贻我流霞杯稽首再拜之自愧非仙才旷然小宇宙遗世何悠哉
　　其二
　　清晓骑白鹿直上天门山山际逢羽人方瞳好容顔扪
　　萝欲就语却掩青云关遗我鸟迹书飘然落岩间其字乃上古读之了不闲感此三叹息从师方未还
　　其三
　　平明登日观举手开云关精神四飞掦如出天地间黄河从西来窈窕入逺山凭崖览八极目尽长空闲偶然值青童緑鬓双云鬟笑我晚学仙蹉跎凋朱顔踌躇忽不见浩荡难追攀
　　其四
　　清斋三十日裂素写道经吟诵有所得众神卫我形云行信长风飒若羽翼生攀崖上日观伏槛窥东溟海色动逺山天鸡已先鸣银台出倒景白浪翻长鲸安得不死药髙飞向蓬瀛
　　其五
　　日观东北倾两崖夹双石海水落眼前天光遥空碧千峰争攅聚万壑絶凌歴缅彼鹤上仙去无云中迹长松入霄汉逺望不盈尺山花异人间五月雪中白终当遇安期于此链玉液
　　其六
　　朝饮王母池暝投天门关独抱緑绮琴夜行青山间山明月露白夜静松风歇仙人逰碧峰处处笙歌发寂听娱清辉玉真连翠微想像鸾凤舞飘飖龙虎衣扪天摘匏瓜恍惚不忆归举手弄清浅误攀织女机明晨坐相失但见五云飞
　　送范山人归泰山　　　　　　李　白
　　鲁客抱白鹤别余往泰山初行若片雪杳在青崖间髙髙至天门海日近可攀云生望不及此去何时还
　　望岳　　　　　　　　　　【唐】杜　甫
　　岱宗夫如何齐鲁青未了造化钟神秀隂阳割昏晓□胷生层云决眦入归鸟防当凌絶顶一览众山小
　　登岳　　　　　　　　　　【明】王守仁
　　晓登泰山道行行入烟霏阳光散岩壑秋容淡相辉云梯挂青壁仰见蛛丝微长风吹海色飘飖送天衣峰顶动笙乐青童两相依振衣将往从凌云忽髙飞挥手若相待丹霞闪余晖凡躯无健羽怅望不能归
　　望岳　　　　　　　　　　【明】廖道南
　　岱宗髙巃嵸羣峰凌紫穹日观影扶桑月嶂烟朦胧飞泉走其下宛若双白龙上有玉女池银河泻长虹王女散天花万朶青芙蓉仙人王子乔绛节朝上宫遗我金检书期我遥相从我欲从之防云路险且重何当谢尘鞅晞髪咸池东
　　七言古
　　题李白泰山观日出图　　　【元】段　辅
　　岱宗郁郁天下雄谪仙落落人中龙兹山兹人乃相从气夺真宰愁丰隆玉堂一任云雾封长啸飞渡秦皇松夜呼日出沧海东再为斯世开鸿蒙钧天帝居深九重醉舞踏碎青芙蓉天孙玉女为敛容却视五岳秋毫同长鲸一去不复逢乾坤万里号秋虫当年咳唾留絶峯至今树石生香风我欲追之杳无踪不意邂逅防此中屋梁落月依然空
　　登岳　　　　　　　　　　【元】李　简
　　三峰突兀与天齐天门未到劳攀跻层层石磴出林杪萦廻百折青云梯盘石暂憇舒清眺涧壑风来万窍水声俄在树梢头疑有于菟天外啸向晓才登日观峰手披云雾开鸿蒙火轮欲上海波赤金霞翻动苍龙宫黄河一线防千里吴越山川真地底为数齐州九防青更将伏槛窥东溟李白不遇安期生安得羽翼飞蓬瀛
　　五言律
　　过泰山偶赋　　　　　　　【明】汪广洋
　　七十二神州淋漓紫气浮天低众山小星拱一峰秋云翳成龙虎岚光薄斗牛岱宗与恒岳引领日东头
　　登岳　　　　　　　　　　【明】乔　宇
　　百灵朝拱处空籁听琅璈地据中原胜天临下界髙云山双老眼天地一秋毫欲访蓬瀛去何从借六鼇
　　登岳　　　　　　　　　　【明】王廷相
　　五岳俱神峻岧嶤泰岱偏半岩回骏马絶顶俯云烟一览小天下三更见日躔蓬莱疑只尺直恐碍飞仙
　　秋暮登岱　　　　　　　　【明】查　约
　　龙峪危峰逼天门古殿开月华秋气爽日观海潮廻地向皇都迥山迎曲阜来登临何限意极目凤凰台
　　登岳　　　　　　　　　　【明】陈　沂
　　一入登封路乾坤自此分诸峯防元气乱石散星文仰靣攀青磴回头看白云飞梁架穷壑鸣溜四山闻
　　七言律
　　登岱　　　　　　　　　　【宋】查　道
　　凌空疉嶂絶凡埃青帝髙居绛节开捧出海天红日近迓将蓬岛碧霞来石闾闪烁迎阳洞玉简光华封禅台一自祥符禋祀后太平顶上朂崔嵬
　　登泰山　　　　　　　　　【元】张养浩
　　风云一举到天关快意平生有此观万古齐州烟九防五更沧海日三竿向来井处方知隘今后巢居亦觉寛笑拍洪崖咏新句满空笙鹤下髙寒
　　登岱　　　　　　　　　　【明】宋　濓
　　岧嶤泰岳拄苍穹万壑千岩一径通象纬平临青帝观云光长绕碧霞宫凌晨云漫天涯白子夜晴揺海日红玉露金茎应咫尺举头霄汉思偏雄
　　登岱　　　　　　　　　　【明】王　防
　　齐鲁名山仰岱宗崚嶒万仭玉芙蓉月明海旷连三岛云净天空挿数峰白石谩留名士篆苍松何用大夫封我来不尽登临兴更上丹崖第一重
　　季秋望后一日同僚友登岱　【明】查　焕
　　泰岱髙临万里看三齐秋色更漫漫振衣龙峪青云湿倚劒天门白日寒东带黄河连海岸北来紫气绕长安自怜突兀平生志恍惚乘风跨彩鸾
　　登岳　　　　　　　　　　【明】邉　贡
　　岱宗山秀百灵屯壁立烟霄万古存幽府化机盘地轴上清真气接天门霞标日观青松丽春透龙池碧水温薄暮振衣峰顶石篷莱东眺海云昏
　　登岳　　　　　　　　　　【明】赵　鹤
　　一上遥岑万丈苍天风应为袭衣裳鸡鸣往往看东日人语时时到下方云暗钟声连海树春浮花气入山堂四时未歇登临兴翻説岩禽唤客忙
　　登岱　　　　　　　　　　【明】查秉彛
　　岩岩髙挿紫冥开青帝星辰入望廻芳躅独标宣圣楔瑶函空秘汉封台天连北极千山拱云拥黄河一线来最是生平葵藿志夜深日观倚徘徊
　　懐泰山　　　　　　　　　【明】李攀龙
　　域内名山有岱宗侧身东望一相从河流晓挂天门树海色秋髙日观峰金箧何人探汉策白云千载防秦封向来信宿藤萝外杖底西风万壑钟
　　七言絶句
　　日观峰　　　　　　　　　【宋】范致中
　　岱岳东南第一观青天髙耸碧防岏若教飞上峰头立应见阳乌浴未干
　　日观峰　　　　　　　　　【金】萧　贡
　　半夜东风搅邓林三山银阙杳沉沉洪波万里兼天涌一防金乌出海心











　　御定佩文斋咏物诗选卷五十
　　钦定四库全书
　　御定佩文斋咏物诗选巻五十一
　　华山类
　　五言古
　　行经太华　　　　　　　　【隋】孔徳绍
　　纷吾世网暇灵岳展幽寻寥廓风尘逺杳冥川谷深山昏五里雾日落二华隂疎峰起莲叶危塞隠桃林何必东都外此处可抽簪
　　华岳　　　　　　　　　　【唐】王　维
　　西岳出浮云积翠在太清连天疑黛色百里遥青冥白日为之寒森沈华隂城昔闻乾坤闭造化生巨灵右足踏方山左手推削成天地忽开拆大河注东溟遂为西峙岳雄雄镇秦京大君包覆载至徳被羣生上帝伫昭告金天思奉迎神祗望幸久何独禅云亭
　　过华隂　　　　　　　　　【唐】王昌龄
　　云起太华山云山互明灭东风始含景了了见松雪羁
　　人感幽栖窅映转竒絶欣然忘所疲永望吟不辍信宿百余里出关玩新月何意昨来心遇物遂迁别人生屡如此何以肆愉悦
　　望太华赠卢司仓　　　　　【唐】陶　翰
　　行吏到西华乃观三峰壮削成元气中杰出天汉上如有飞动色不知青冥状巨灵安在哉厥迹犹可望方此顾行旅末由饬仙装葱胧记星坛明灭数云障良友垂真契宿心所微尚敢投归山吟霞径一相访
　　关门望华山　　　　　　　【唐】刘长卿
　　客路瞻太华三峰髙际天夏云亘百里合沓遥相连雷雨飞半腹太阳在其巅翠微关上近瀑布林梢悬爱此众容秀能令西望偏徘徊忘暝色泱漭成隂烟曽是朝百灵亦闻防羣仙琼浆岂易挹毛女非空传髣髴仍伫想幽竒如眼前金天有清庙松柏隠苍然
　　华山西冈逰赠隠元叟　　　【唐】顾　况
　　羣峯郁初霁泼黛若鬟沐天风鼓唅呀揺撼千灌木木叶微堕黄石泉浄停緑危磴萝薜牵廻歩入幽谷我心寄青霞世事慙苍鹿遂令巢许辈于焉谢尘俗想是悠悠云可契去留躅
　　华山歌　　　　　　　　　【唐】刘禹锡
　　洪炉作髙山元气鼓其橐俄然神功就峻拔在寥廓灵迹露指爪杀气见棱角凡木不敢生神仙聿来托天资帝王宅以我为关钥能令下国人不见换神骨髙山固无限如此方为岳丈夫无特达虽贵犹碌碌
　　五言律
　　观华岳　　　　　　　　　【唐】祖　咏
　　西入秦关口南瞻驿路连彩云生阙下松柏到祠邉作镇当官道雄都俯大川危峰径上处彷佛有神仙
　　送田卓入华山　　　　　　【唐】贾岛
　　幽深足暮蝉惊觉石床眠瀑布五千仭草堂瀑布邉坛松涓滴露岳月泬寥天鹤过君须看上头应有仙
　　马戴居华山因寄　　　　　　贾　岛
　　玉女洗头盆孤髙不可言瀑流莲岳顶河注华山根絶雀林藏鹘无人境有猿秋蟾才过雨石上古松门
　　华山　　　　　　　　　　【唐】张　乔
　　谁将倚天劒削出倚天峰众水背流急他山相向重树黏青霭合崖夹白云浓一夜盆倾雨前湫起毒龙
　　华山上方　　　　　　　　【唐】裴　説
　　独上上方上立髙聊称心气冲云易黑影落县多隂有雪草不萎无风松自吟防当求大药他日复追寻
　　五言排律
　　途经华岳　　　　　　　　【唐】明　皇
　　饬驾去京邑鸣銮指洛川循途经太华廻跸蹔周旋翠防留斜影悬岩冒夕烟四方皆石壁五位配金天彷佛看髙掌依稀听子先终当铭嵗月从此记灵仙
　　奉和圣制途经华岳应制　　【唐】张　説
　　西岳镇皇京中峰入太清玉銮重岭应缇骑薄云迎霁日悬髙掌寒空映削成轩防防神处汉幸望仙情旧庙青林古新碑緑字生羣臣愿封岱还驾勒鸿名
　　华山　　　　　　　　　　【唐】郑　谷
　　峭壁耸巍巍晴岚染近畿孤髙不可状图写尽应非絶顶神仙防半空鸾鹤归云台分逺霭树谷隠斜晖坠石连村响狂雷发庙威气中寒渭濶影外白楼微云对莲花落泉横露掌飞乳悬危磴滑樵彻上方稀澹泊生真趣逍遥息世机野花明涧路春藓涩松围逺洞时闻磬羣僧昼掩扉他年洗尘骨香火愿相依
　　华山　　　　　　　　　　【唐】张　乔
　　青苍河一隅气状杳难图卓杰三峰出髙竒四岳无力疑擎上界势独压中区众水东西走羣山逺近趋天廻诸宿照地耸百灵扶石壁烟霞丽龙潭雨雹麤澄凝临甸服险固束神都浅觉川原异深应日月殊鹤归青霭合仙去白云孤瀑溜斜飞冻松长倒挂枮毎来探洞穴不拟返江湖傥有芝田种岩间老一夫
　　七言律
　　行经华隂　　　　　　　　【唐】崔　颢
　　岧嶤太华俯咸京天外三峰削不成武帝祠前云欲散仙人掌上雨初晴河山北枕秦关险驿树西连汉畤平借问路傍名利客无如此处学长生
　　望岳　　　　　　　　　　【唐】杜　甫
　　西岳崚嶒耸处尊诸峰罗立似儿孙安得仙人九节杖拄到玉女洗头盆车箱入谷无归路箭括通天有一门稍待秋风凉冷后髙寻白帝问真源
　　华山　　　　　　　　　　【唐】李　洞
　　碧山长冻地长秋日夕泉源聒华州万户烟侵关令宅四时云在使君楼风驱雷电临河震鹤引神仙出月逰峰顶髙眠灵药熟自无霜雪入人头
　　华山　　　　　　　　　　【元】张　翔
　　三峰云满紫芝田十丈花开玉井莲白帝真源深固地金精灏气逺浮天一杯沧海波揺月九防齐州树带烟千首新诗百壶酒醉来骑鹤访羣仙
　　华山　　　　　　　　　　【明】朱志
　　万仞巍峩出自然巨灵手劈是何年三峰秀出云霄外一掌髙擎日月邉李白问天登絶顶陈搏傲世隠危巅何当穏步长梯上摘取峰头玉井莲
　　华山石关　　　　　　　　【明】王　履
　　裂石为关似洞门天悭神秀此相分不曽临涧先眠石未暇登峰且看云鸟哢只从中界断松声专许上方闻谁人更似周徴士不怕钟山孔氏文
　　华山和唐崔颢韵　　　　　【明】杨　荣
　　巍峩西岳峙咸京天削芙蓉画不成势逼云霄撑日月气通川泽隂晴秦关北去天垂险汉畤西临砥类平回首武皇祠下路行人过尽暮烟生
　　登华至青柯坪纪胜　　　　【明】陈于陛
　　偶从灵岳访真源秀挿青冥势自尊潭底五龙盘地轴崖端双鹜划天门攀萝欲借金仙掌散髪宜窥玉女盆自有芙蓉三尺在莲花十丈岂须论
　　其二
　　望中烟朶气佳哉疑是三神海上来坼峡霾云髙士卧峭峰削壁巨灵开银河倒泻晴飞雨石鼓髙悬昼殷雷愿结茅亭依玉井不愁蕊笈閟丹台
　　其三
　　两度仙坪廻俗驾烟霞絶巘兴难忘欲凭芒屩青藜杖更裹黄精白石粮掌上芙蓉嚢五露池头沆瀣挹三浆还应坐啸中峰顶手摘明星瞰太荒
　　其四
　　铁索金梯苦未攀半山台榭亦开顔秦城北漠寒烟外汉阙南山夕照间云栈千盘平若荠龙门一曲细如环竒逰恨不通仙史紫气空留百二关
　　五言絶句
　　华山　　　　　　　　　　【宋】寇　准
　　只有天在上更无山与齐举头红日近回首白云低
　　华山　　　　　　　　　　【金】王特起
　　三峰盘地轴一水落天绅造化无遗巧丹青总失真
　　登华　　　　　　　　　　【明】叶　禄
　　华岳仙人掌擎天日月髙乳山丛杂处浑不露纎毫
　　七言絶句
　　和钱华州题少华清光絶句　【唐】白居易
　　髙情雅韵三峰守主领清光管白云自笑亦曽为刺史苏州肥腻不如君
　　云开见华山　　　　　　　【唐】李　频
　　夹道人家水竹间马头山色画应难天公故故开云幕乞与莲峰仔细看
　　望毛女峰　　　　　　　　【唐】陆　畅
　　我种东峰千叶莲此峯毛女始求仙今朝暗筭当时事已是人间七万年
　　太华　　　　　　　　　　【明】刘　基
　　石屏御道鸟飞廻汉帝亲封玉检来灏气满空清似水芙蓉直上九天开
　　华山杂兴　　　　　　　　【明】孙应鳌
　　玉女窗开眼界明仙童肃队奏鸾笙海云初散蓬莱色人在苍龙背上行
　　其二
　　拂枕隠眠延露石开襟长啸蔚蓝天尽驱虎豹耕南亩种出黄精养夀年









　　御定佩文斋咏物诗选巻五十一
　　钦定四库全书
　　御定佩文斋咏物诗选巻五十二
　　衡山类
　　五言古
　　衡山　　　　　　　　　　【晋】庾　阐
　　北眺衡山首南睨五岭末寂坐挹虚恬运目情四豁翔虬凌九霄陆鳞困濡沫未体江湖悠安识南溟濶岩下见一老翁四五少年赞　【宋】谢灵运
　　衡山采药人路迷粮亦絶过息岩下坐正见相对説一老四五少仙隠不可别其书非世教其人必贤哲
　　江上送女道士褚三清逰南岳
　　【唐】李　白
　　吴江女道士头戴莲花巾霓衣不湿雨特异阳台神足下逺逰履凌波生素尘倦寻向南岳应见魏夫人
　　望衡山　　　　　　　　　【唐】刘禹锡
　　东南已盖卑维岳资柱石前当祝融居上拂朱鸟翮青
　　冥结精气磅礴宣地脉还闻肤寸隂能致弥天泽
　　望南岳　　　　　　　　　【明】杨　基
　　我从匡庐来但觉诸山低嵯峨望衡岳云霄与之齐下有赤蛇蛰上有朱雀栖仰瞻祝融防俯揖紫盖迷五岭皆培塿三江为涔蹄巍然南服尊嵩霍相提携封秩崇君称诸神咸朝隮丹书篆寳册万古封金泥百王重祀典赤缫借玉圭自非精灵通牲帛劳焚赍余方向逺道无由陟层梯苍苍烟霞中喔喔闻天鸡缅思昌黎伯防黙开云霓灵贶自昭格诚敬良可稽斯人向千载感念徒含凄
　　七言古【附长短句】
　　与诸公送陈郎将归衡阳　　【唐】李　白
　　衡山苍苍入紫下看南极老人星廻飇吹散五峰雪往往飞花落洞庭气清岳秀有如此郎将一家拖金紫门前食客乱浮云世人皆比孟尝君江上送行无白璧临岐惆怅若为分
　　登祝融峰赠星上人　　　　【元】掲傒斯
　　洞庭南桂岭北衡山连延潇湘黒中有祝融如髻鬟嵯峨七十二峰间祝融不自知千山万山如廻环廻环面面芙蓉里俨如天仙朝紫皇千官百辟遥相望半夜毎瞻东海日六月常飞满树霜龙拏凤攫熊虎掷云生雾灭何时极我来正值太平时况有山僧似畴昔凭髙一览四海空草间培塿安足雄盘盘罗汉台翕翕炎帝宫复恐九天上视我如井中朔风日夜相腾蹙谷老崖坚松柏秃古来铁瓦尽飘扬山上至今犹板屋山僧劝我歌我歌徒自伤天下五岳嵩中央此山与我俱南疆我今三十始一见北望中原天更长
　　五言律
　　逰南岳　　　　　　　　　【唐】张　乔
　　入岩仙境清行尽复重行若得闲无事长来寄此生涧松寒易老笼烛晚生明一宿泉声里思乡梦不成
　　七言律
　　送莹上人逰衡岳　　　　　【宋】僧恵洪
　　紫盖峰头楼阁生朱灵洞口水云晴盘空路作惊蛇去落日人如冻蚁行重郭老师今健否藏年珍木但闻名定应自扫岩邉石时发披云啸月声
　　逰南岳　　　　　　　　　【明】蔡汝楠
　　晓晴已到开云处昼静疑闻鼓瑟歌湘水英灵终缥缈潮阳道路此经过乍怜出郭尘喧断翻为登山感慨多更道秋风散南极葳蕤朱凤欲如何
　　七言絶句
　　衡岳道中　　　　　　　　【宋】陈与义
　　客子山行不觉风龙吟虎啸满山松纶巾一幅无人识胜业门前听午钟
　　廻衡山县望南岳　　　　　【元】陈　孚
　　雨洗松隂緑未干今朝山下倚防干一天露重月华湿七十二峰生翠寒
　　衡岳　　　　　　　　　　【明】傅汝舟
　　扶桑枝上交王父七凤车前谒羽君天际玉笙谁得弄时时吹起掌中云













　　御定佩文斋咏物诗选卷五十二
　　钦定四库全书
　　御定佩文斋咏物诗选巻五十三
　　恒山类
　　四言古
　　恒山　　　　　　　　　　【晋】傅　咸
　　奕奕恒山作镇冀方伊赵建国在岳之阳
　　五言古
　　此岳　　　　　　　　　　【唐】贾　岛
　　天地有五岳恒岳居其北岩峦疉万重诡怪浩难测人来不敢入祠宇白日黑有时起霖雨一洒天地徳神兮安在哉永康我王国
　　五言排律
　　北岳　　　　　　　　　　【明】马汝骥
　　代郡髙谁辟恒山郁自盘顶浮天地濶傍掩日星残形势并门扼威灵冀宅安省方元帝始分野紫垣端锦绣虚无出银镠缥缈看寳符传七圣玉检奉千官爼豆行冬殿旌旗驻晓銮观碑垂嵗月窟石镇林峦百里烟霞秀三时雨雹寒穴风生虎吼岩瀑注龙蟠钟乳犹悬穂金芝即捧槃薜萝翻翠壁松柏防瑶坛云歩名仙防脂图大隠欢障开峰绕碧社入灶还丹拄杖思黄鹄飞车问赤鸾真源何窈窕不获挂缨冠










　　御定佩文斋咏物诗选巻五十三
　　钦定四库全书
　　御定佩文斋咏物诗选卷五十四
　　嵩山类
　　五言古
　　送杨山人归嵩山　　　　　【唐】李　白
　　我有万古宅嵩阳玉女峰长留一片月挂在东谿松尔去掇仙草菖蒲花紫茸嵗晚或相访青天骑白龙
　　五言律
　　归嵩山作　　　　　　　　【唐】王　维
　　清川带长薄车马去闲闲流水如有意暮禽相与还荒城临古渡落日满秋山迢递嵩髙下归来且闭关
　　七言律
　　嵩山石淙侍宴应制　　　　【唐】沈佺期
　　金舆旦下緑云衢彩殿晴临碧涧隅谿水泠泠逐行漏山烟片片引香炉仙人六膳调神鼎玉女三浆捧帝壶自惜汾阳纡道驾无如太室览真图
　　三阳宫石淙侍宴应制　　　【唐】宋之问
　　离宫秘苑胜瀛洲别有仙人洞壑幽岩邉树色含风冷石上泉声带雨秋鸟向歌筵来度曲云依帐殿结为楼微臣昔忝方明御今日还陪八骏逰
　　五言絶句
　　嵩山夜还　　　　　　　　【唐】宋之问
　　家住嵩山下好采旧山薇自省逰泉石何曾不夜归
　　赠柳喜自号嵩山老　　　　【唐】僧皎然
　　一见嵩山老吾生恨太迟问君年防许曽出上皇时
　　逰嵩山　　　　　　　　　【元】杨　奂轘辕坂
　　盘盘十二曲石岭瘦峥嵘脚底有平地何人险处行
　　少室
　　方若植嵬冠森若削寒玉明月夜中逰谁家借黄鹄
　　卢岩
　　避名名自在身瘠道还腴未到千年后空岩已姓卢
　　北渡水
　　防时落东谿曲折卧天汉语似登山人可饮不可盥
　　七言絶句
　　送李秀才逰嵩山　　　　　【唐】顾　况
　　嵩山石壁挂飞流无限神仙在上头采得新诗题石壁老人惆怅不同逰
　　送友人逰嵩山　　　　　　【唐】陈　羽
　　嵩山归路绕天坛云影松声满谷寒君见九龙坛上月莫辞清夜水中看
　　送闻上人逰嵩山　　　　　【唐】欧阳詹
　　二室峰峰昔愿逰从云从鹤思悠悠丹梯石磴君先去为上青冥最上头



　　御定佩文斋咏物诗选巻五十四
　　钦定四库全书
　　御定佩文斋咏物诗选卷五十五
　　西山类
　　五言古
　　逰玉泉山呈袁伯长学士　　【元】朱徳润
　　宛平佳山水歴歴蟠心胸忽登羣峰顶下瞰青莲宫长松腾翠蛟古磴妥垂虹云开扶舆气翕忽如仙翁我来方醉后逰览彻九重长啸出林杪振袂掦天风愿同安期生携手凌昊穹
　　暮登香山　　　　　　　　【明】呉　扩
　　石门亘西天幽花央山路归鸟竞喧呼夕阳隠芳树登登青厓端偶与羣公遇散坐云壑间防兹静中趣纎月何娟娟清风洒襟素
　　七言古
　　逰香山　　　　　　　　　【元】张养浩
　　山行弥日山益竒乱峰挟翠如吾随逰人聨蚁度林杪
　　细路一线云间垂茫茫四顾动心魄岚光荡秀浮双眉路廻寳刹忽风堕大鹏九万离天池林间媚景翳复吐欲见不见神防持松藏雷雨太隂黑泉迸岩薮银虹驰我来青帝已廻驭太古残雪犹离离一声啼鴂百花落两崖红雨春淋漓笑驱虎豹坐盘礴悠悠万古归支颐须防兴尽下寥廓长风又送云邉诗蓬莱兜率杳何处无乃造物移于斯往年梦里记曽到先声已为猿鹤知惜无竒语勒丹壁坐令清赏成絶痴斜阳忽将暝色至山灵应怪归鞍迟人间胜事忌多取毋使乐极还生悲
　　五言律
　　同黎秘书防西山经玉泉山池亭望西湖
　　【明】欧大任
　　并马今朝路西行访石经山泉浮鉢緑湖草映袍青积玉迷春磵飞花入暮亭十年江上客烟雨忆扬舲
　　七言律
　　西山　　　　　　　　　　【元】马祖常
　　凤城西去玉泉头杨栁堤长马上逰六月薰风吹别殿半天飞雨洒重楼山浮树盖连云动露滴荷盘并水流舣岸龙舟能北望翠华来日正清秋
　　西山　　　　　　　　　　【明】李东阳
　　日日车尘马足间梦魂连夜到西山近郊地在翻成逺出郭身来始是闲云里荡胸看缥缈谿邉洗耳听潺湲秋风忽散城头雨先为逰人一解顔
　　其二
　　望尽孤云入杳冥翠微深处一茅亭髙台地迥秋先至古寺僧闲昼亦扃诗思更随流水逺醉魂还为碧山醒凭虚试彻凌云调应有逰人下界听
　　玉泉山　　　　　　　　　　李东阳
　　日照山山紫翠生雨余秋色更分明蜃楼出雾东浮海雉堞连云北绕城旧识邮亭犹问路渐多僧寺不知名十年防度登临约未尽平生吏隠情
　　西山道中　　　　　　　　【明】马文叔
　　晓来聨骑踏晴沙风景苍苍一望賖防处白云前代寺数邨流水野人家莺啼别墅春犹在马到西山日未斜回首不知归路逺九重宫殿隔烟霞
　　七言絶句
　　宿西山　　　　　　　　　【明】谢　棒
　　深夜无眠风露清天移北斗坐间横幽人不作红尘梦月照山空鹤一声








　　御定佩文斋咏物诗选卷五十五
　　钦定四库全书
　　御定佩文斋咏物诗选卷五十六
　　盘山类
　　五言古
　　盘山　　　　　　　　　　【明】王嘉谟
　　折坂殿悬厓悠然纵鞍韅绵绵谷口云飘堕白如练峰峦忽相冒竒石还惊大者数十寻小或等冠弁峰巅有绀宇歴歴皆可见永懐僧栖乐倍觉尘情倦稀逢采芝侣独立防回眄
　　盘山双峰寺　　　　　　　　王嘉谟
　　逺眺翠微近云木澹清姿石华浮半空飞泉激流凘其阳饶怪石小大纷参差万岭鬰相错孤云停不移中峰构翠龛一一能仁祠山僧衣萝薜杂以松藓皮导我磨苍崖览古生遐思
　　七言古
　　登盘山絶顶谒黄龙祠　　　【明】谢　榛
　　蓟北来逰第一山上连七十二禅关人行巨壑泉声里马度层厓云气间石径萧萧风吹冷万折千廻临絶顶钟响时传下界遥鸟飞不到诸天迥无劳汉使泛槎心挥手银河能防寻歴歴邉城纷蚁垤明明沧海一牛涔老僧笑指烟霞外此意沈冥谁与防风生平地本无因云防太清犹是碍懐古踟蹰空石堂黄龙髙举杳茫茫珠林不见菩提影寳塔长含舍利光壁尘拂去独留赋下岭回看迷晓雾放浪人间那复来月明梦绕盘山路
　　五言排律
　　登盘山絶顶　　　　　　　【明】萧应凤
　　闻説盘山胜当年是鬼工移将多怪石疉作一崆峒寺傍云根见人从鸟道通烟消关气紫日出海波红万壑争飞瀑双峰半倚空慿虚凌絶顶极目思无穷
　　七言律
　　逰盘山　　　　　　　　　【明】王　衡
　　塞北山河百二重太行云气入提封泉争乱壑时萦马谷响虚岩半是松紫逻烟花当九月青天雷雨入双龙朝来防杖中盘寺指防经行第防峰
　　其二
　　孤笻短笠乍低昻翠壁丹枫引兴长片石倒悬流水路断厓刚掩薜萝房诸天影里沈西界斜月林中见上方绕尽寒空不知路冥冥钟磬逺相将
　　七言絶句
　　望盘山　　　　　　　　　【明】髙承埏
　　中盘云气下盘生紫盖峰髙晚独晴愿得他时解尘组白松树底饭黄精





　　御定佩文斋咏物诗选巻五十六
　　钦定四库全书
　　御定佩文斋咏物诗选巻五十七
　　钟山类
　　五言古
　　逰钟山应西阳王教　　　　【梁】沈　约
　　灵山纪地徳地险资岳灵终南表秦观少室迩王城翠凤翔淮海襟带绕神坰北阜何其峻林薄杳葱菁
　　其二
　　发地多竒岭干云非一状合沓共隠天参差互相望郁嵂构丹巘崚嶒起青嶂势随九疑髙气与三山壮
　　其三
　　即事既多美临眺殊复竒南瞻储胥观西望昆明池山中咸可悦赏逐四时移春光发陇首秋风生桂枝
　　其四
　　多值息心侣结架山之足八解鸣涧流四禅隠岩曲窈冥终不见萧条无可欲所愿从之逰寸心于此足
　　其五
　　君王挺逸趣羽斾临崇基白云随玉趾青霞杂桂旗淹留访五药顾歩伫三芝于焉仰镳驾嵗暮以为期登钟山防集望西静坛　　　【梁】呉　均
　　客思何以缓春郊满初律髙车陆离至骏骑差池出寳椀泛莲花珍杯食竹实才胜商山四丈髙竹林七复望子乔坛金绳蕴緑帙风云生屋宇芝英被仙室方随凤皇去悠然驾白日
　　登钟山下峰望　　　　　　【梁】虞　骞
　　冠者五六人携手岩之际散意百仭端极目千里睇疉岫乍昏明浮云时巻闭遥看野树短逺望樵人细
　　钟山　　　　　　　　　　【明】太　祖
　　暑往钟山阿岩幽清兴多薫风自南发森松鸣弦歌黑猿啸白日丹凤巢桐柯灵芝秀深谷祥云盛嵯峨树隙观天碧天清似緑荷迥闻樵采木曲涧沿珠螺鸟乐山深邃予欢顔亦和野人逢问处乐道正婆娑
　　钟山赓吴沈韵　　　　　　　太　祖
　　嵯峨倚空碧环山皆拱伏遥岑如劒防迩洞非茅屋青松秀紫崖白日生幽谷岩畔毓灵芝峰顶森神木时时风雨生日日山林沐和鸣尽啼莺善举皆飞鹄山中道者禅陇头童子牧试问防经年答云常辟谷
　　七言古
　　逰钟山　　　　　　　　　【宋】苏　辙
　　江南四月如三伏北望钟山万松碧杖藜试上寳公龛众壑秋声起相袭青峰廻抱石城小白练前横大江直石梯南下俯城闉松径东蟠转山谷乔林无风声如雨时见逰僧石上息行穷碧涧一庵岩坐弄清泉八功徳归寻晚路众山底困卧定林依石壁朝逰不知涧谷逺暮归但觉穿双屐老僧一身泉上住十年扫尽人间迹客到惟烧柏子香晨饥坐待山前粥丈夫济时诚妄语白首居山本良策茹蔬饭糗何足道纯灰洗心聊自涤立身处世多愆尤愧尔山僧少忧责
　　五言律
　　秋日钟山晓行　　　　　　【元】萨都拉
　　楼阁笼云气苍茫第防峰长风万松雨落月半山钟石磴盘空险僧廊落叶重吾皇曽驻跸千古説蟠龙
　　五言排律
　　同王胜之逰蒋山　　　　　【宋】苏　轼
　　到郡席不暖居民空惘然好山无十里遗恨恐他年欲欵南朝寺同登北郭船朱门収画防绀宇出青莲夹岸苍髯古迎人翠麓偏龙腰蟠故国鸟爪寄层巅竹杪飞华屋松根细泉峰多巧障日江逺欲浮天略彴横秋水浮图挿暮烟归来踏人影云细月娟娟
　　七言律
　　春日陪驾幸蒋山应制　　　【明】林　鸿
　　钟山月晓树苍苍凤辇乘春到上方驯鸟不随天仗散昙花时落御衣香珠林霁雪明山殿玉涧飞泉近苑墙自愧才非枚乘匹也陪廵幸沐恩光
　　七言絶句
　　钟山即事　　　　　　　　【宋】王安石
　　涧水无声绕竹流竹西花草弄春柔茅檐相对坐终日一鸟不鸣山更幽
　　逰钟山　　　　　　　　　　王安石
　　两山松栎暗朱藤一水中间胜武陵午梵隔云知有寺夕阳归去不逢僧
　　逰钟山　　　　　　　　　【明】太　祖
　　钟山阳谷梵王家帝释台前优鉢花逰戏但闻师子吼比丘身衣锦袈裟





　　御定佩文斋咏物诗选卷五十七
　　钦定四库全书
　　御定佩文斋咏物诗选卷五十八
　　金山类【附焦山】
　　五言律
　　金山寺　　　　　　　　　【唐】张　祐
　　一宿金山寺微茫水国分僧归夜船月龙出晓堂云树影中流见钟声两岸闻因悲在城市终日醉醺醺
　　题金山　　　　　　　　　【唐】孙　鲂
　　万古波心寺金山名日新天多賸得月地少不生尘过橹妨僧定惊涛溅佛身谁言张处士题后更无人
　　题金山　　　　　　　　　【唐】韩　垂
　　灵山一峰秀岌然殊众山根盘大江底影挿浮云间雷霆常间作风雨时往还象外悬清影千载常跻攀
　　金山寺　　　　　　　　　【宋】梅尧臣
　　呉客独来后楚桡归夕曛山形无地接寺界与波分巢鹘宁窥物驯鸥自作羣老僧忘嵗月石上看江云
　　登金山　　　　　　　　　【明】周　诗
　　絶岛中流出莲宫匝杳茫谷云通北固津树隔维扬海色朝看近江声夜听长独怜临眺者千古逝汤汤
　　七言律
　　宿题金山寺　　　　　　　【唐】刘　沧
　　一点青山翠色危云岩不掩与星期海门烟树潮归后江面山楼月照时独鹤唳空秋露下髙僧入定夜猿知萧疎水木清钟梵颢气寒光动石池
　　游金山　　　　　　　　　【元】萨都拉
　　约客同游买渡船闲观古刹礼金仙山中好景无多地天下知名第一泉佛阁齐云浮海屿客帆过寺带风烟当年郭璞因何事留与江心作浪传
　　登金山吞海亭了公请赋　　【元】张　翥
　　危亭突兀戴鳌头俯视沧溟一勺浮龙伯衣冠藏下府梵王台殿起中流扶桑夜色三山日灔滪江声万里秋老我惜无吞海句但磨崖石记曽游
　　金焦两山　　　　　　　　【元】周　权
　　海暾红处谒仙山不管刚风客櫂寒一鉴寒光开玉匣两螺青黛落银盘天低塔影搀云耸地窄钟声度水寛却羡禅心如止水任敎四面自波澜
　　金山寺　　　　　　　　　【元】陈　孚
　　万顷天光俯可吞壶中别有小乾坤云侵塔影横江口潮送钟声过海门僧榻夜随鲛室涌佛灯秋隔蜃楼昏年年只有中泠水不受人间一点浑
　　游金山寺　　　　　　　　【元】周伯琦
　　江心一簇翠芙蓉金碧晶荧殿阁重隠士有缘来化鹤梵王无语坐降龙钟声两岸占昏晓海眼中泠湛夏冬八十髙僧供茗罢细谈苏米旧时踪
　　题金山寺　　　　　　　　【元】僧明本
　　半江涌出金山寺一簇楼台两岸船月到中宵成白昼浪翻平地作青天塔铃自触微风语滩石长磨细浪圆龙化楚人来听法手擎珠献不论钱
　　金山　　　　　　　　　　【明】王叔承
　　鼋宅龙宫紫气骄壮游南北倚青霄蜀江万里来春水呉屿千寻带暮潮夹岸帆樯扬子渡隔天云树广陵桥临流无限风尘思浊酒淋漓劒影揺
　　七言絶句
　　金山寺　　　　　　　　　【唐】窦　庠
　　一点青螺碧浪中全依水府与天通晴江万里云飞尽鳌背参差日气红
　　过金山　　　　　　　　【元】耶律楚材
　　金山前畔水西流一片晴山万里秋萝月团团上东嶂翠屏髙挂水晶毬
　　金山　　　　　　　　　　【明】董应举
　　南条一线自峨岷拆楚分呉划到天独有妙髙台上月不为南北隔风烟
　　附焦山
　　五言古
　　题焦山方丈　　　　　　　【元】萨都拉
　　江风入霜林寒叶下疎雨萧萧复萧萧可听不可数山僧亦好竒呼童扫行路何处觅秋声肩舆入山去
　　七言古
　　自金山放舩至焦山　　　　【宋】苏　轼
　　金山楼观何躭躭撞钟击鼓闻淮南焦山何有有修竹采薪汲水僧两三云霾浪打人迹絶时有沙戸祈春蚕我来金山更留宿而此不到心懐慙同游尽返决独往赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言乆客忘乡井只有弥勒为同龛困眠得就纸帐暖饱食未厌山蔬甘山林饥卧古亦有无田不退宁非贪展禽虽未三见黜叔夜自知七不堪行当投劾谢簪组为我佳处留茅庵
　　焦山寺　　　　　　　　　【元】周　权
　　赤霞夜出扶桑东海云卷浪凌虚空刚风浩浩吹不去崔嵬化作青莲宫万衲月寒清梵寂四面沈沈皆海色钟声不许到人间自送潮音落寒碧
　　七言律
　　游焦山　　　　　　　　　【元】郭天锡
　　砥柱中流障北溟海门对势两峰青鹤归幽窦云烟冷龙卷空江树石腥为尔欲招莲社侣嗟余乆负艸堂灵坡翁纶老知何处西日荒寒照野亭
　　游焦山寺　　　　　　　　【元】周伯琦
　　渉江巳阅裴公洞复访焦先到此山险絶逺同巴蜀峡岿然对峙海门关神蛟戏浪时潜跃野鸟巢林自往还建业青山广陵树开轩尽在酒壶间
　　六言絶句
　　焦山题塔　　　　　　　　【元】陈　柏
　　树老云闲鸟宿洞深月落潮廻此时此兴不浅何日何年再来
　　七言絶句
　　焦山吸江亭　　　　　　　【宋】孙　觌
　　昔年携客寄僧龛败屋疎篱一草庵白首重来看修竹连山楼观亦躭躭
　　其二
　　万顷苍茫一岛孤潭潭云海现毗卢问君吸尽西江水中有曹谿一滴无
　　宿焦山上方　　　　　　　【元】郭天锡
　　扬子江头风浪平焦山寺里晚钟鸣炉烟巳断灯花落唤起山僧看月明







　　御定佩文斋咏物诗选卷五十八
　　钦定四库全书
　　御定佩文齐咏物诗选卷五十九
　　茅山类
　　五言古
　　游茅山　　　　　　　　　【唐】储光羲
　　平生非作者望古怀清芬心以道为际行将时不羣兹山在人境灵贶久传闻逺势一峰出近形千嶂分冬春有茂草朝暮多鲜云此去亦何极但言西日曛
　　其二
　　名岳徴仙事清都访道书山门入松栢天路防空虚南极见朝采西潭闻夜渔逺心尚云宿浪迹出林居为已存实际忘形同化初此行良已矣不乐复何如
　　七言古
　　登大茅峰　　　　　　　　【元】呉全节
　　第一福地第一峰玉台积翠摩苍空大君成道二弟从还丹返老顔如童绣衣趣召凌天风此事万古将无同
　　山髙有仙水有龙龙腹如篆朱砂红蜿蜒变化理莫穷作霖济旱年屡丰神仙为市坛朝宗眞人涣号芝泥封猨鹤相语千载逢葵心耿耿通宸枫万里六辔驰花骢香飘龙篆江云东瑞凝草木气郁葱稽首峰顶歌元功他时归奉明光宫
　　五言律
　　茅山洞口　　　　　　　　【唐】綦母潜
　　华阳仙洞口半岭拂云看窈窕穿苔壁差池对石坛方随地脉转稍觉水晶寒未果变金骨归来兹路难送陆羽之茅山寄李延陵　　【唐】刘长卿
　　延陵衰草徧有路问茅山鸡犬驱将去烟霞拟不还新家彭泽县旧国穆陵关处处逃名姓无名亦是闲
　　茅山第三峰　　　　　　　【元】呉全节
　　三茅琳宇状松老鹤知还江白南徐月楼青北固山浮云通地肺古洞敞天关寄语寻仙者蓬莱只此间
　　七言律
　　赠茅山髙拾遗　　　　　　【唐】许　浑
　　谏猎归来绮季歌大茅峰影满秋波山斋留客扫红叶野艇送僧披緑蓑长覆旧图棋势尽徧添新品药名多云中黄鹄日千里自宿自飞无网罗
　　江南道中怀茅山广文南阳博士
　　【唐】皮日休
　　住在华阳第八天望君惟欲结良縁堂扄洞里千秋燕厨葢岩根数斗泉坛上古松疑度世观中幽鸟恐成仙不知何事迎新歳乌纳裘中一觉眠
　　其二
　　五色香烟惹内文石饴初熟酒初醺将开丹灶那防鹤欲算棋图却望云海气半生当洞见瀑氷初拆隔山闻如何世外无交者一卧金坛只有君
　　怀华阳润卿博士　　　　　　皮日休
　　凤骨轻来称瘦容华阳馆主未成翁数行玉札存心久一掬云浆潄齿空白石煮多熏屋黑丹砂埋久染泉红他年欲事先生去十赉须加陆逸冲
　　和江南道中怀茅山广文南阳博士
　　【唐】陆龟蒙
　　一片轻帆背夕阳望三峰拜七眞堂天寒夜潄云牙净雪坏晴梳石髪香自拂烟霞安笔格独开封检试砂牀莫言洞府能招隐防辗颷轮见玉皇
　　其二
　　壶中行坐可携天何况林间息万縁组绶任垂三品石佩环从落四公泉丹台已运隂阳火碧简须雕次第仙想得雷平春色动五芝烟甲又眠
　　和怀华阳润卿博士　　　　　陆龟防
　　火影应难到洞宫萧闲堂冷任天风谈尘尾抛云底服散龙胎在酒中有路还将赤城接无泉不共紫河通竒编早晩教传授免以神仙问葛洪
　　五言絶句
　　茅山　　　　　　　　　　【元】姚文奂
　　山云防芝田山雨清菌阁中有学仙人吹箫待鸾鹤
　　六言絶句
　　送郑二之茅山　　　　　　【唐】皇甫冉
　　水流絶涧终日草长深山暮春犬吠鸡鸣几处条桑种杏何人
　　七言絶句
　　茅山道中　　　　　　　　【唐】赵　嘏
　　烟树重重水乱流马嘶残雨晩程秋门前便是西山路目送归云不得游
　　送人游茅山　　　　　　　【唐】僧贯休
　　茅眞旧宅基犹在药灶苔深土尚殷君见道人凭与问大还还字若为还
　　将游茅山先寄道士张伯雨　【元】萨都拉
　　借骑白鹤访茅君琪树秋声隔夜闻料得山中张道士开门先扫鹤巢云
　　游三茅华阳诸洞　　　　　【元】宋　□
　　玉案清香彻夜焚紫烟成葢覆茅君数声金磬秋坛霁敲碎遥天一缕云
　　登茅山天市坛　　　　　　【元】僧惟则
　　天市危栏倚碧空两京山水见冥蒙东来十日风霜路只在寒岚一抹中










　　御定佩文斋咏物诗选卷五十九
　　钦定四库全书
　　御定佩文斋咏物诗选卷六十
　　武夷山类
　　五言古
　　行视武夷精舎作　　　　　【宋】朱　子
　　神山九折谿防泝此中半水深波浪阔浮緑春涣涣上有苍石屏百仞耸雄观崭岩露垠堮突兀倚霄汉浅麓下萦廻深林久丛灌胡然閟千载逮此开一旦我乘新村船辍棹青草岸榛莽喜诛鉏面势穷考按居然一环堵妙处岂轮奂左右矗竒峰踌躇极佳玩是时芳节阑红緑纷有烂好鸟时一鸣王孙逺相唤蹔游意已惬独往身犹绊珍重舎瑟人重来足幽伴
　　武夷道中　　　　　　　　【元】黄清老
　　积雨多浮云百川合为一新晴落花深草迳没行迹谿风淡和柔天宇浩澄碧诸峰出云间净若露初拭迟迟策驽马稍稍度翠壁从人不知疲佳境恣所歴松间古
　　仙人燕坐松下石羽化今几年苍苔满双屐乾坤妙无言小大自有得为我谢羣芳春风各努力
　　五言律
　　武夷山　　　　　　　　　【元】雅勒呼
　　笙鹤辽天杪仙家宴幔亭鲸波一浸碧蚁垤九烟青洞閟秦人蜕坛留汉祀星余方有公事未得叩岩扄
　　七言律
　　寄武夷思学斋　　　　　　【元】王士熈
　　武夷山色青于水君筑髙斋第几峰北苑莺啼春煮茗西风鹤语夜巢松田家送酒芝香泻道士留书石髓封闻说牙签三万轴欲凭南鴈约相从
　　武夷山　　　　　　　　　【元】雅勒呼
　　九曲谿山紫气分千年来驻武夷君仙家开宴人曾遇天乐留音世未闻鼔石日华腾凤彩劒波霞影动龙文櫂歌使欲寻岩壑画里先开万叠云
　　题武夷　　　　　　　　　【明】阮自华
　　初闻鸡犬异人间渐入青霞细可怜蹊上红泉无径路山中香雨有神仙每逢水尽竒峰出若为天回曲道前一鉴澄潭思千古谁当先扫石炉烟
　　五言絶句
　　武夷山仙城　　　　　　　【唐】徐　凝
　　武夷无上路毛径不通风欲共麻姑住仙城半在空
　　武夷天柱峰　　　　　　　【宋】朱　子
　　屹然一天柱防鎭斡维东秪说乾坤大谁知立极功
　　七言絶句
　　武夷山　　　　　　　　　【唐】李商隐
　　只得流霞酒一杯空中箫鼔当时廻武夷洞里生毛竹老尽曾孙更不来
　　武夷　　　　　　　　　　【宋】葛长庚
　　几防沙鸥泛碧流芦花两岸暮云愁鼓楼岩下一声笛惊落梧桐飞起秋
　　武夷山一线天　　　　　　【明】徐　渭
　　双峡凌虚一线通髙巓树果拂云红青天万里知何限也伴藤萝锁峡中













　　御定佩文斋咏物诗选卷六十
　　钦定四库全书
　　御定佩文斋咏物诗选卷六十一
　　庐山类
　　四言古
　　庐山神仙诗　　　　　　　【晋】湛方生
　　吸风圃饮露丹霄室宅五岳賔友松乔
　　五言古
　　庐山东林杂诗　　　　　　【晋】僧惠逺
　　崇岩吐清气幽岫栖神迹希声奏羣籁响出山溜滴有客独冥游径然忘所适挥手抚云门灵关安足辟留心叩元扄感至理弗隔孰是腾九霄不奋冲天翮妙同趣自均一悟超三益
　　夜宿石门诗　　　　　　　【宋】谢灵运
　　朝搴苑中兰畏彼霜下歇暝还云际宿弄此石上月鸟鸣识夜栖木落知风发异音同至听殊响俱清越妙物莫为赏芳醑谁与伐羙人竟不来阳阿徒晞髪
　　登庐山絶顶望诸峤　　　　　谢灵运
　　积峡忽复启平涂俄已闭峦陇有合沓往来无踪辙昼夜蔽日月冬夏共霜雪
　　登庐山　　　　　　　　　【宋】鲍　照
　　悬装乱水区薄旅次山楹千岩盛阻积万壑势廻萦巃嵸髙昔貌纷乱袭前名洞涧窥地脉耸树隐天经松磴上迷密云窦下纵横隂氷实夏结炎树信冬荣嘈囋晨鹍思呌啸夜猿清深崖伏化迹穹岫閟长灵乘此乐山性重以逺游情方跻羽人途永与烟雾并
　　其二
　　访世失隐沦从山异灵士明发振云冠升峤逺栖趾髙岑隔半天长崖断千里氛雾承星辰潭壑洞江汜崭絶类虎牙巑岏象熊耳埋氷或百年韬树必千祀鸡鸣清涧中猨啸白云里瑶波逐穴开霞石触峰起廻互非一形参差悉相似倾听凤管賔缅望钓龙子松桂盈膝前如何秽城市
　　从登香炉峰　　　　　　　　鲍　照
　　辞宗盛荆梦登歌羙鳬绎徒收杞梓饶曾非羽人宅罗景蔼云扄沾光扈龙策御风亲列涂乘山穷禹迹含啸对雾岑延萝倚峰壁青冥揺烟树穹跨负天石霜崖灭土膏金涧测泉脉施渊抱星汉乳窦通海碧谷馆驾鸿人岩栖咀丹客殊物藏珍怪竒心隐仙籍髙世伏音华绵古遁精魄萧瑟生哀听参差逺惊觌慙无献赋才洗污奉毫帛
　　从冠军建平王登庐山香炉峰
　　【梁】江　淹
　　广成爱神鼎淮南好丹经此山具鸾鹤来往尽仙灵瑶草正翕赩玉树信葱菁綘气下萦薄白云上杳冥中坐瞰蜿虹俛伏视流星不寻遐怪极则知耳目惊日落长沙渚层隂万里生借兰素多意临风黙含情方学松栢隐羞逐市井名幸承光诵未伏思托后旍
　　湖中望庐山　　　　　　　【唐】孟浩然
　　太虚生月辉舟子知天风挂席明发眇漫平湖中中流见匡阜势压九江防黤黕容霁色峥嵘当晓空香炉初上日瀑水喷长虹久欲追尚子况兹怀逺公我来限于役未暇息防躬淮海途将半星霜嵗欲穷寄言岩栖者毕趣当来同
　　送东林廉上人归庐山　　　【唐】王昌龄
　　石谿流已乱苔迳入渐防日暮东林下山僧还独归昔为庐峰意况与逺公违道性深寂寞世情多是非防寻名山去岂复望清辉
　　过庐山下　　　　　　　　【宋】苏　轼
　　乱云欲霾山势与飘风南羣隮相应和勇往争骖驔可怜荟蔚中时出紫翠岚鴈没失东岭龙腾见西龛一时供坐啸百态变立谈暴雨破坱圠清飇扫浑酣廓然归何处陋矣安足戡亭亭紫霄峰窈窕白石庵五老数松雪双谿落天潭虽云黙祷应顾有移文慙
　　山北纪行　　　　　　　　【宋】朱　子
　　祗役庐山阳矫首庐山隂云峰不可觌碧涧何由寻昨朝解印章结友同窥临尽彼岩壑胜满兹仁智心
　　其二
　　行逢石门雨解骖寒涧东朝隮锦绣谷俯仰春溟防悬泉忽琮琤杂树纷青红屡憇小亭古幽探思无穷
　　其三
　　竦身长林端策足层崖表仰瞻空界阔俯叹尘寰小天池西嵚崟佛手东窈窕杖履往复来凭轩瞰归鸟
　　庐山杂兴　　　　　　　　【宋】僧道濳
　　古帝论匡山南国之德鎭尔来得跻攀此语始吾信雄雄压九江矗矗排万刃青天落飞瀑白日雷霆震石镜俄忽开孤光舞而运异花无冬春瑶草亦芳润逺公初渡江道誉蔼东晋刘雷赞髙风遯世各无闷陈迹虎谿头予今谁与讯
　　其二
　　众峰势连环万叠不可穷香炉独秀防佳气常葱葱长风卷游雾晓壁开曈昽招提出其下楼观排青红回眸盼五老刻削金芙蓉宜哉谪仙子爱此巢云松
　　其三
　　山南信羙矣山北尤增竒春风锦绣谷红素自相依梯空上絶巘云日惊倒窥崖壁晕祥光五色成玻瓈旁通大林寺松竹短且攲乐天当日游四月桃始披余龄愿寄此永与人世违
　　其四
　　髙岩吐竒云倐忽千万丈援毫欲名貎卷缩非一状飞仙或遨游隐隐出其上惊飇忽吹灭转盼惟青嶂山中胜事多彼俗谁能亮
　　七言古【附长短句】
　　蜀中送人游庐山　　　　　【唐】僧隐峦
　　君游正值芳春月蜀道千山皆秀发谿边十里五里花云上三峰五峰雪君上匡山我旧居松萝抛掷十年余君行试到山前问山鸟只今相忆无
　　登绳金塔望庐山　　　　　【明】杨　基
　　过鲁必谒岱入洛须望嵩嗟余夜半入彭蠡月黑不见香炉峰明登望湖亭雨气何空蒙山僧指防笑五老正在烟云中今朝蹑层梯髙标掲晴空匡庐逺出百里外紫翠暎帯春霞红虽云彷佛见顔色已觉浩荡开心胸在山看青山佳处未尽逢不如逈立万仭表一日览尽千玲珑何当生羽翰两腋乘天风不论雨雪与晴霁回翔下上饱玩八面青芙蓉
　　五言律
　　庐山　　　　　　　　　　【唐】王贞白
　　岳立鎭南楚雄名天下闻五峰髙阂日九叠翠连云夏谷雪犹在隂岩昼不分唯应嵩与华清峻得为羣
　　宿庐山絶顶精舎　　　　　【唐】崔　涂
　　一嶝出林端千峰次第看长闲如未遂暂到亦应难谷树云埋老僧瀑影寒自嫌心不达向此梦长安
　　忆庐山旧游　　　　　　　【唐】黄　滔
　　前年入庐岳数宿在灵谿残烛松堂掩孤峰月狖啼平生为客老胜境失云栖纵有重游日烟霞防恐迷
　　五言排律
　　庐山　　　　　　　　　　【唐】李成用
　　非岳不言岳此山通岳言髙人居浊世几处满前轩秀作神仙宅灵为风雨根余隂铺楚甸一柱表呉门静得八公侣雄临九子尊对犹青熨眼到必冷凝魂势受重湖让形难七泽吞黑岩藏昼电紫雾泛朝暾莲堕宁唯华玉焚堪小昆倒松防发罅飞瀑逺成防叠见云容衬棱收雪气昏裁诗曾困谢作赋偶无孙流碍星光撇惊冲鴈阵翻峰竒寒倚劒泉曲旋如盆草短分雏雉林明露掷猿秋枫红蝶散春石谷雷奔月好虎谿路烟深栗里源醉吟长易醒梦去亦消烦有觉南方重无疑厚地掀轻扬闻旧俗端用鎭元元
　　和叚校书冬夕寄题庐山　　【唐】刘得仁
　　名髙身未到此恨蓄多时是夕吟因话他年去必随当时庐岳顶半入楚江湄几处悬崖上千寻瀑布垂炉峰松淅沥湓浦棹参差日色连湖白钟声拂浪迟烟梯縁薜荔岳寺步敧危地本饶灵草林曾出祖师石楼霞耀壁猿树鹤分枝细径萦岩末髙见海涯嵌空寒更极寂寞夜尤思隂谷氷埋木仙田雪覆芝乱泉禅客潄异迹逸人知藓室新开灶柽潭未了棋如何遂闲放长得任希夷定务渔樵事方无道路悲谢公台尚在陶令柳旋衰尘外难相许人间贵迹遗虽怀丹桂影不忘白云期仁者终携手今朝豫赋诗
　　七言律
　　怀庐岳旧隐　　　　　　　【唐】杜荀鹤
　　一别三年长在梦梦中时蹑石棱层泉声入夜方堪听山色逢秋始好登岩鹿惯随锄药叟谿鸥不怕洗苔僧人间有许多般事求要身闲直未能
　　歳暮晚泊望庐山不见怀岳僧呈察判
　　【唐】李建勲
　　贪程只为看庐阜及到停舟恨颇浓云暗半空藏万仞雪迷双瀑在中峰林端莫辨曾游路鸟际防闻向暮钟长媿昔年招我入共寻香社见芙蓉
　　怀庐山旧隐　　　　　　　【唐】僧若虚
　　九叠嵯峨倚着天悔随寒瀑下岩烟深秋猿鸟来心上静夜松杉到眼前书架想遭苔藓裹石应被薜萝纒一枝笻竹游江北不见炉峰二十年
　　和詹叔游庐山见寄　　　　【宋】韩　维
　　香炉峰色压羣山仰眺频敧使者冠江面烟波揺紫翠佛宫金碧照晴寒密藏幽谷梅千树散走鸣泉竹万竿今日顿惊尘虑尽一章佳句雪中看
　　庐山　　　　　　　　　　【宋】戴复古
　　山灵未许到天池又作西林一宿期寺是晋时陶侃宅记传隋代率更碑山椒云气易为雨客子情怀多费诗暂借蒲团学禅寂茶烟飞绕鬓边丝
　　五言絶句
　　庐山独夜　　　　　　　　【唐】徐　凝
　　寒空五老树斜月九江云钟磬知何处苍苍树里闻
　　初入庐山　　　　　　　　【宋】苏　轼
　　青山若无素偃蹇不相亲要识庐山面他年是故人
　　其二
　　自昔怀清赏神游杳霭间如今不是梦眞个是庐山
　　七言絶句
　　望庐山五老峰　　　　　　【唐】李　白
　　庐山东南五老峰青天削出金芙蓉九江秀色可揽结吾将此地巢云松
　　题庐山双劒峰　　　　　　【唐】来　鹏
　　倚天双劒古今闲三尺髙于四面山若使火云烧得动始应农器满人间
　　题西林壁　　　　　　　　【宋】苏　轼
　　横看成岭侧成峰逺近髙低总不同不识庐山眞面目只縁身在此山中
　　题庐山　　　　　　　　　【宋】晁补之
　　南康南麓江州北五百僧房缀蜜脾尽是庐山佳絶处不知何处合题诗
　　庐山杂兴　　　　　　　　【宋】僧惠洪
　　幽花踈竹冷捎云江北江南正小春但得青山常在眼不妨白髪暗随人
　　其二
　　别开山径入松关半在云间半雨间红叶满庭人倚槛一池寒水动秋山
　　其三
　　秋山木落见遥邨取次人家只隔云一阵西风雨中过数声笑语岭头闻
　　登石钟山望庐山　　　　　【明】张　治
　　庐岳亭亭翠万重悬泉千尺挂飞龙石钟山下江如镜映出青天五老峰
　　御定佩文斋咏物诗选巻六十一
　　钦定四库全书
　　御定佩文斋咏物诗选卷六十二
　　九华山类
　　五言古
　　和季友题九华山　　　　　【唐】僧神颖
　　众岳雄分野九华鎭南朝彩笔凝空逺崔嵬寄青霄龙潭古仙府灵药今不凋莹为沧海镜烟霞作荒标造化心数竒性状精气饶玉树郁玲珑天籁韵箫韶寂寂寻乳窦兢兢行石桥通泉潄云母借草萦香苕我住幽且深君赏昏复朝稀逢发清唱片片凌霜飇
　　望九华山　　　　　　　　【元】吴师道
　　轻舟下池口遥望青阳郭云间见九华争先出锋锷参差敔背缺峭锐圭首削竹箭拔春芽芙蓉攒秋蕚竒姿信明丽逺势仍联络下有岩谷幽眞灵谅兹宅诡哉末世士强以名号托丹崖不受滓青峰鎭如昨千载知属谁含情寄冥漠
　　七言古【附长短句】
　　九华山　　　　　　　　　【唐】刘禹锡
　　竒峰一见惊魂魄意想洪炉始开辟疑是九龙夭矫欲攀天忽逢霹雳一声化为石不然何至今悠悠亿万年气势不死如腾仚云含幽兮月添冷日月凝晖兮江漾影结根不得要路津逈秀长在无人境轩皇封禅登云亭大禹防计临东溟乘樏不来广乐絶独与猿鸟愁青荧君不见敬亭之山广索漠兀如断岸无棱角宣城谢朓一首诗遂使声名齐五岳九华山九华山自是造化一尤物焉能借甚乎人间
　　郡楼望九华歌　　　　　　【唐】霍　总
　　楼上坐见九子峰翠云赤日光溶溶有时朝昏变疎密八峰和烟一峰出有时风卷天雨晴聚立连连如弟兄阳乌生子偶成数丹凤养雏同此名日日遥看机已静未离尘躅思眞境子明龙驾腾九垓陵阳相对空崔嵬玉浆瑶草不可见自有神仙风马来
　　望九华　　　　　　　　　【宋】程　俱
　　卷帘对坐江南山掠眼送青来亹亹云泉肺肠久厌饫拄颊悠悠聊复尔竒峰逺澹忽四五爽秀骎骎逼窻几平生九华盛名下一见定知眞是矣非关目力覩天奥正觉羣山如聚米好山如人有髙韵不独江州孟公子直縁佳处无仕迳落莫道边同苦李大是忘年耐久交藜杖青鞋结终始
　　五言律
　　望九华寄池阳太守　　　　【唐】曹　松
　　造化峰峰异宜教岳德谦灵踪载籍古怪刃刺云尖盘蹙陵阳壮孤标建邺瞻霁余堪洗目青出谢家檐
　　七言律
　　九华山　　　　　　　　　【唐】郭　防
　　俨翠凌空出回然岧嶤万丈倚秋天暮风飘送当轩色晓雾斜飞入槛烟帘卷绮屏双影聚镜开朱戸九条悬畵图何必家家有自有畵图来目前
　　望九华山　　　　　　　　【唐】柴　防
　　九华如劒挿云霓青霭连空望欲迷北截呉门疑地尽南连楚界觉天低龙池水蘸中秋月石路人攀上汉梯惆怅旧游无复到防须登此出尘泥
　　宿九华化城寺庄　　　　　【唐】僧冷然
　　佛寺孤庄千嶂间我来诗境强相关岩边树动猿下磵云里锡鸣僧上山松月影寒生碧落石泉声乱喷潺湲明朝更蹑层霄去誓共烟霞到老闲
　　九华山下夜泊　　　　　　【明】王守仁
　　维舟谷口傍烟霏共说前冈石径防竹杖穿云寻寺去藤筐采药带花归诸生晩佩联芳杜野老春霞缀衲衣风咏不须沂水上碧山明月更清辉
　　七言絶句
　　晴望九华山　　　　　　　【唐】杨　鸿
　　九华闲望簇清虚气象羣峰尽不如惆怅南朝挂冠吏无人解向此山居
　　代书问费徴君九华事　　　【唐】萧　建
　　见说九华峰上寺日宫犹在下方开其中幽境客难到请为诗中图畵来
　　晩登九华山　　　　　　　【明】呉　兆
　　望江亭望晩江晴飒飒秋兼风水声寺隔数峰犹未到禅灯几防翠防明
　　别九华山　　　　　　　　　呉　兆
　　复岭重岩出路賖渐看龙口有人家行行数里犹回首秋雪满山荞麦花






　　御定佩文斋咏物诗选卷六十二
　　钦定四库全书
　　御定佩文斋咏物诗选卷六十三
　　小孤山类
　　五言古
　　泊小孤山　　　　　　　　【宋】陈　造
　　椘山屹两姑我乃见其稚闻名诗巻间识面客舟次玉刻极端丽簮植暝苍翠娟月上天角相与诧妩媚怒风将我西未憗卜晩憇山足舟可舣山木缆可系山外正风波独此佳食寐断知有神物主此胜絶地明朝捐行槖可无答神赐白鵞雪为肪緑蚁香馥鼻舟穏风又熟无乃契神意未暇访彭郎辞费辨非是
　　过小孤山　　　　　　　　【明】杨　基
　　大孤俯如盘小孤俨而立羣山如从使左右相拱揖孤根屹撑拄万窍争喷噏浏浏隂风旋惨惨元气湿江流亘其下震怒莫敢汲洑为盘涡深驰作奔马急跻攀或失手一驶不可及我来值秋晚木落众乌集勿防夜然
　　犀鲛人抱珠泣
　　七言古
　　小孤山　　　　　　　　　【元】范　梈
　　小孤有石如虎蹲西望屹作长江门洪涛万古就绳墨虽有劲势不敢奔大哉禹功悉经理何必有志今能存大者为纲小者纪不徒百谷知王尊灵祠正在石壁下我来适值秋风昏明朝东行吊碣石更与寻河问九源
　　小孤山　　　　　　　　　【明】邵　寳
　　昔闻砥柱黄河中万古坐镇狂澜东小狐乃是江砥柱特起不与羣山同羣山随江挺奔马爱此石笋凌苍穹孤哉孤哉本天造一任巨浪乘长风节宣夙受神禹戒滔滔不碍江朝宗我来信宿彭泽下咫尺仰望神妃宫翠烟霏霏落杯酒千帆阅尽澄潭空举杯酹江江日白隔江缥缈留青峰便当载笔赋东海三山防破云冥蒙
　　七言律
　　小孤山晓发和蔡思敬韵　　【元】揭傒斯
　　日落霞明锦浪翻崖倾石峭白云闲乾坤上下雄孤柱巴蜀东南壮此关神物夜移风动地仙舟晓渡月漫山回瞻絶顶登临处空翠冥蒙杳霭间
　　次小孤山　　　　　　　　【元】丁鹤年
　　峡束千雷怒击撞危峰屹立压惊泷山聨庐霍朝三椘水落荆扬限九江镇海重关当第一擎天孤柱故无双佩环月夜知何处露湿蓬莱玉女窓
　　和贝惟学登小孤山韵　　　【明】程本立
　　西来风浪涌金山人在鸿蒙沆漭间大地小孤天柱石长江第一海门关鲛人夜泣珠成泪龙女晴梳翠作鬟欲问灵巫报神语我行何日定东还
　　七言絶句
　　小孤山　　　　　　　　　【唐】顾　况
　　古庙枫林江水邉寒鸦接饭雁横天大孤山逺小孤出月照洞庭归客船
　　晓饭小孤山下　　　　　　【明】胡　梅
　　两岸黄芦霜满船推篷晓防鹭鸶前小孤山下风初定江面刚生一寸烟













　　御定佩文斋咏物诗选巻六十三
　　钦定四库全书
　　御定佩文斋咏物诗选巻六十四
　　天台山类
　　五言古
　　天台晓望　　　　　　　　【唐】李　白
　　天台邻四明华顶髙百越门标赤城霞楼栖沧岛月凭髙登逺览直下见溟渤云垂大鹏翻波动巨鳌没风潮争汹涌神怪何翕忽观竒迹无倪好道心不歇攀条摘朱实服药链金骨安得生羽毛千春卧蓬阙
　　送超上人归天台　　　　　【唐】孟　郊
　　天台山最髙动蹑赤城霞何以静双目扫山除妄花何以洁其性滤泉去泥沙灵境物皆直万松无一斜月中见星近云外将世賖山兽卫方丈山猿捧袈裟遗身独得身笑我牵名华
　　天台山中　　　　　　　　【明】呉鼎芳
　　白云伴衾宿开户云飞去出户寻白云苍厓湿芒屦峰
　　头异域僧洞口先朝树流水带余花从来不知处
　　五言律
　　寻天台山　　　　　　　　【唐】孟浩然
　　吾爱太乙子飡霞卧赤城欲寻华顶去不惮恶谿名歇马凭云宿扬帆截海行髙髙翠微里遥见石梁横
　　天台闲望　　　　　　　　【唐】李敬方
　　天台十二旬一片雨中春林果垂杨尽山苖半夏新阳乌晴展翅隂魄夜飞轮坐冀无云物分明见北辰
　　送人之天台　　　　　　　【唐】李　洞
　　行李一枝藤云邉叩晓氷丹经如不谬白发亦何能浅井仙人镜明珠海客灯乃知真隠者笑就汉廷徴
　　七言律
　　因话天台胜异仍送罗道士　【唐】方　干
　　积翠千层一径开鹤盘山腹到琼台藕花飘落前岩去桂子流从别洞来石上丛林碍星斗窓前瀑布走风雷纵云孤鹤无留滞定恐烟萝不放回
　　送孙百篇逰天台　　　　　　方　干
　　东南云路落斜行入树穿邨见赤城逺近时常皆药气髙低无处不泉声映岩日向牀头没湿竹云从柱底生更有仙花与灵鸟恐君多半未知名
　　送郭秀才逰天台　　　　　【唐】许　浑
　　云埋隂壑雪凝峰半壁天台已万重人度碧谿疑辍棹僧归苍岭似闻钟暖眠晴滩草髙挂猕猴暮涧松曽约共逰今独去赤城西面水溶溶
　　五言絶句
　　天台独夜　　　　　　　　【唐】徐　凝
　　银地秋月色石梁夜谿声谁知屐齿尽为破烟苔行
　　思天台山　　　　　　　　【唐】许　浑
　　赤城云雪深山客负归心昨夜西斋宿月明琪树隂
　　七言絶句
　　无题　　　　　　　　　　【明】林　章
　　曽从洞口送胡麻一隔山门即海涯自是仙郎忘旧路桃花流水不曽差














　　御定佩文斋咏物诗选卷六十四
　　钦定四库全书
　　御定佩文斋咏物诗选巻六十五
　　普陀山类
　　五言古
　　夕泛海东寻梅岑山观音洞遂登磐陀石望日
　　出处　　　　　　　　　【元】吴　莱
　　山月出天末水面生晚寒扁舟划然往万顷相渺漫星河白揺撼岛屿青屈盘逺应壶峤接深已云梦吞蟠木系予缆扶桑缨我冠寸心役两目少试鲸鱼竿
　　其二
　　茫茫瀛海间海岸此孤絶飞泉乱垂缨险洞森削鐡天香固遥闻梵相俄一瞥鱼龙互围绕山鬼惊变灭舟航来旅逰钟磬聚禅悦笑撚小白华秋潮落如雪
　　五言律
　　逰洛伽山　　　　　　　　【宋】王安石
　　山势欲压海禅宫向此开鱼龙腥不到日月影先来树
　　色秋擎出钟声浪答回何期乘吏役暂此拂尘埃
　　逰补陀　　　　　　　　　【明】徐启东
　　梦想名山久因之驾海来潮从天上涌刹向屿中开金粟山为鉢莲花水作台磐陀望三岛咫尺是蓬莱
　　七言律
　　逰补陀　　　　　　　　　【元】赵孟頫
　　缥缈云飞海上山挂帆三日上潺湲两宫福徳齐千佛一道恩光照百蛮涧草岩花多瑞气石林水府隔尘寰鲰生小技真荣遇何幸凡身到此间
　　逰补陀　　　　　　　　　【元】盛熈明
　　惊起东华尘土梦沧洲到处即为家山人自种三株树天使长乘八月槎梅福留丹赤似橘安期送枣大于金仙对面无言説春满幽岩小白花
　　补陀岛　　　　　　　　　【元】黄镇成
　　一片云帆驾渺茫东临絶岛拂扶桑九天波浪随星客万壑鱼龙觐水王日观逺开溟澥动云台倒浸白花香神海上应相见为覔安期却老方
　　逰补陀　　　　　　　　　【明】张子滔
　　嶙峋仙界锦城堆寳树琼花面面廻势压海门鳌背重光揺岛屿蜃楼开层峦徧向云间出飞瀑全疑天上来自是修真竒絶处何须弱水问蓬莱
　　礼洛伽山　　　　　　　　【明】沈明臣
　　三神山逺不能寻惟有洛伽名古今万里扶桑开四照九天灵鹫削孤岑一枝鹦鹉多饶舌徧海莲花不染心谒罢潮音灵洞口皈依愿发晩涛深
　　七言絶句
　　梦逰补陀山　　　　　　　【明】姜子羔
　　忽然飞渡海云东海色澄清霄汉通借问此心何所似白云映水月当空
　　寳陀寺　　　　　　　　　【明】李应诏
　　茫茫鹫岭水云賖今古庄严大士家槛外碧空垂法象月明岛屿尽莲花















　　御定佩文斋咏物诗选卷六十五
　　钦定四库全书
　　御定佩文斋咏物诗选巻六十六
　　罗浮山类
　　四言古
　　逰罗浮山　　　　　　　　【宋】王叔之
　　庵蔼灵岳开景神封绵界盘址中天举峰孤楼侧挺层岫廻重风云秀体卉木媚容
　　五言古
　　登罗浮峰　　　　　　　　【宋】朱　子
　　休暇曹事简登髙恣窥临徜徉偶此地旷望披尘襟落日瞰逺郊暮色生寒隂欢娱未云已更欲穷幽寻行披茂树尽豁见沧溟深恨无双飞翼往诣蓬山岑
　　七言古
　　逰罗浮山一首示儿子过　　【宋】苏　轼
　　人间有此白玉京罗浮见日鸡一鸣南楼未必齐日观郁仪自欲朝朱明东坡之师抱朴老真契久已交前生玉堂金马久流落寸田尺宅今谁耕道华赤尝噉一枣契虚正欲仇三彭铁桥石柱连空横杖藜欲趁飞猱轻云谿夜逢瘖虎伏斗坛昼出铜龙吟小儿少年有竒志中宵起坐存黄庭近者戏作凌云赋笔势彷佛离骚经负书从我盍归去羣仙正草新宫铭汝应奴隷蔡少霞我亦季孟山元卿还须略报老同叔赢粮万里寻初平
　　七言律
　　罗浮　　　　　　　　　　【明】孙　蕡
　　四百峰峦列海图飞云絶顶敞都丹砂五色时光焰紫翠中天半有无观里松株皆住鹤山中竹叶尽成符铁桥归去寻清赏烂醉仙人白玉壶
　　五言絶句
　　赋罗浮山　　　　　　　　【唐】袁少年
　　罗浮南海外昔日已闻之千里来逰览幽情我自知

　　御定佩文斋咏物诗选卷六十六
　　钦定四库全书
　　御定佩文斋咏物诗选卷六十七
　　恵山类
　　五言古
　　逰恵山　　　　　　　　　【宋】苏　轼
　　梦里五年过觉来双鬓苍还将尘土足一歩漪澜堂俯窥松桂影仰见鸿鹤翔炯然肝肺间已作氷雪光虚明中有色清浄自生香还从世俗去永与世俗忘
　　其二
　　敲火发山泉烹茶避林樾明窓倾紫盏色味两竒絶吾生眠食耳一饱万想灭颇笑玉川子饥弄三百月岂如山中人睡起山花发一瓯谁与共门外无来辙
　　七言古
　　恵山云开复合　　　　　　【宋】杨万里
　　二年常州不识山恵山一见閕心顔只嫌雨里不子细髣髴隔帘青玉鬟天风忽吹白云坼翡翠屛开倚南极
　　政縁一雨染山色未必雨前如此碧看山未了云复还云与诗人偏作难我船自向苏州去白云穏向山头住
　　七言律
　　与华景彰逰惠山　　　　　【明】马　治
　　华陂春水緑漪漪二月西山雪后时旧宅重寻孝子传新年又赴故人期鹤鸣竹日当窓澹僧定茶烟出阁迟我欲同修清净业泉头来记四贤祠
　　五言絶句
　　春日逰惠山　　　　　　　【明】孙一元
　　闲抚谿邉石坐谈竹下门残霞不作雨逺水欲浮邨
　　七言絶句
　　懐锡山药名离合　　　　　【唐】皮日休
　　暗窦养泉容决决明园防桂放亭亭歴山居处当天半夏里松风尽足听
　　其二
　　晓景半和山气白薇香清净杂纤云实头自是眠平石脑侧空林看鹿羣
　　奉和懐锡山药名离合　　　【唐】陆龟蒙
　　鹤伴前谿栽白杏人来隂洞写枯松萝深境静日欲落石上未眠闻逺钟
　　其二
　　佳句成来谁不伏神丹偷去亦须防风前莫怪携诗稿本是吴吟荡桨郎
　　恵山　　　　　　　　　　【明】邵　宝
　　登登山路转山阿须向仙人洞口过涧水满时青草短岩花深处白云多





　　御定佩文斋咏物诗选巻六十七
　　钦定四库全书
　　御定佩文斋咏物诗选巻六十八
　　虎丘山类
　　五言古
　　从永阳王逰虎丘山　　　　【陈】张正见
　　沧波壮鬰岛洛邑镇崇芒未若兹山丽岧嶤擅水乡地灵侔少室涂艰像太行重岩标虎踞九曲峻羊肠溜深涧无底风幽谷自凉寳沈余玉气劒隠絶星光白云多异影丹桂有丛香逺看银台竦洞塔耀山庄瑞草生金地天花照石梁
　　逰虎丘山精舍　　　　　　【陈】江　总
　　纵棹怜廻曲寻山静见闻毎同芳杜性须与俗人分贝塔涵流动花台徧岭芬蒙笼出檐桂散漫绕窓云情幽岂狥物志逺易惊羣何由狎鱼鸟不愿屈元纁
　　登虎丘山　　　　　　　　【元】贡　奎
　　古士雅巾屦具舟约芳逰朝晴出西郭午凉登虎丘松
　　径度遥岭歴此层级脩当时呉王劒硎光裂岩幽平甸眺万顷闲瞻烟树稠颇闻山僧贤飞锡下林陬独遗方丈室于焉集清流一簟可平生岂惜半日留煮茗试泉冽焚香延宿篝疎雨催晩归谿波散浮沤
　　五言律
　　逰虎丘　　　　　　　　　【明】张　羽
　　春入翠微深春风吹客襟相携木上座来礼石观音老树积古色薄云生昼隂林僧修茗供默坐契禅心
　　五言排律
　　刻清逺道士诗因而继作　　【唐】顔真卿
　　不到东山寺于今五十春朅来从旧赏林壑宛相亲呉子多藏日秦皇厌胜辰劒池穿万仞磐石坐千人金气腾为虎琴台化若神登坛仰生一舍宅叹珣珉中岭分双树廻峦絶四邻窥临江海接崇餙歳时新客有神仙者于兹雅丽陈名髙清逺峡文聚斗牛津迹异心宁间声同质岂均悠然千载后知我揖光尘
　　七言律
　　三月望日逰虎丘寺题小吴轩
　　【元】张　翥
　　海涌峰前云树盘佛宫飞阁出巑岏虎来古冢金精白龙卧秋池劒影寒禅老説空留坏石鬼仙题雨下虚坛凭髙不尽登临兴更借西山晩翠看
　　虎丘咏　　　　　　　　【明】黄省曽
　　芙蓉近倚阖闾城眺阁觞楼逐势成珠寺翻为歌舞地青山尽是绮罗情岩花吐学红妆丽谷鸟啼兼凤管声十里垂杨芳草岸四时常暎防舟行
　　五言絶句
　　虎丘　　　　　　　　　　【明】袁宏道
　　一片千人石莹晶若有神劒光销不尽留与醉花人
　　七言絶句
　　虎丘别友人　　　　　　　【明】黄姬水
　　惜别衔杯过虎丘行人无奈乱山愁澄江一别秋风里枫叶芦花是客舟
　　虎丘　　　　　　　　　　【明】程嘉燧
　　风散桐花松月开上方楼殿踏歌来携将芦管新调曲吹向生公旧讲台











　　御定佩文斋咏物诗选巻六十八
　　钦定四库全书
　　御定佩文斋咏物诗选卷六十九
　　巫山类
　　五言古
　　巫山髙　　　　　　　　　【齐】王　融
　　想像巫山髙薄暮阳台曲烟霞乍舒卷蘅芳自断续彼美如可期寤言纷在瞩怃然坐相思秋风下庭緑
　　巫山髙　　　　　　　　　【梁】元　帝
　　巫山髙不穷迥出荆门中滩声下溅石猿鸣上逐风树杂山如畵林暗涧疑空无因谢神女一为出房栊
　　赋得巫山髙　　　　　　　【梁】王　泰
　　迢递巫山竦逺天新霁时树交凉去逺草合影开迟谷深流响咽峡近猿声悲只言云雨状自有神仙期
　　巫山髙　　　　　　　　　【陈】萧　佺
　　巫山映巫峡髙髙殊未穷猿声不辨处雨色讵分空悬崖下桂月深涧响松风别有仙云起时向椘王宫
　　巫山髙　　　　　　　　　【唐】乔知之
　　巫山十二峰参差互隠见浔阳防千里周览忽已徧想像神女姿摘芳共珍荐椘云何逶迤红树日葱蒨椘云没湘源红树断荆门郢路不可见况复夜闻猿
　　七言古
　　巫山髙　　　　　　　　　【唐】李　贺
　　碧丛丛髙挿天大江翻澜神曳烟椘魂寻梦风飔然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间
　　五言律
　　巫山髙　　　　　　　　　【唐】沈佺期
　　巫山髙不极合沓状竒新暗谷疑风雨隂崖若鬼神月明三峡晓潮满九江春为问阳台客应知入梦人
　　巫山髙　　　　　　　　　【唐】刘方平
　　椘国巫山秀清猿日夜啼万重春树合十二碧峰齐峡出朝云下江廻暮雨西阳台归路直不畏向家迷
　　巫山髙　　　　　　　　　【唐】皇甫冉
　　巫峡见巴东迢迢出半空云藏神女馆雨到椘王宫朝暮泉声落寒暄树色同清猿不可听偏在九秋中
　　巫山髙　　　　　　　　　【唐】李　端
　　巫山十二峰皆在碧虚中廻合云藏日霏微雨带风猿声寒过水树色暮连空愁向髙唐宿清秋见椘宫
　　巫山髙　　　　　　　　　【唐】郑世翼
　　巫山凌太清岧嶤类削成霏霏暮雨合蔼蔼朝云生危峰入鸟道深谷泻猿声别有幽栖客淹留攀桂情
　　七言律
　　题巫山庙　　　　　　　　【唐】刘　沧
　　十二岚峰挂夕晖庙门深闭雾烟微天髙木落椘人思山防月残神女归触石晴云凝翠鬓度江寒雨湿罗衣婵娟似恨襄王梦猿呌断岩秋藓稀
　　五言絶句
　　夜过巫山　　　　　　　　【唐】崔仲方
　　荆门秋水急巫峡断云轻若为教月夜长短听猿声
　　巫峡　　　　　　　　　　【唐】陆龟蒙
　　巫峡七百里巫山十二重年年自云雨环佩竟谁逢
　　七言絶句
　　巫山　　　　　　　　　　【唐】张子容
　　巫岭岧嶤天际重佳期夙昔愿相从朝云暮雨连天暗神女知来第防峰
　　题巫山神女祠【时白居易除苏州刺史自峡沿流赴郡】
　　【唐】繁知一
　　忠州刺史今才子行到巫山必有诗为报髙唐神女道速排云雨清词




　　御定佩文斋咏物诗选巻六十九
　　钦定四库全书
　　御定佩文齐咏物诗选巻七十
　　太行山类
　　四言古
　　从征行太行山　　　　　　【晋】袁　宏
　　峩峩太行凌虚抗势天岭交气窈然无际澄流入神谷应契四象悟心幽人来憩
　　五言排律
　　早登太行山中言志　　　　【唐】明　皇
　　清跸度河阳凝笳上太行火龙明鸟道铁骑绕羊肠白雾埋隂壑丹霞助晓光涧泉含宿冻山木带余霜野老茅为室樵人薜作裳宣风问耆艾敦俗劝耕桑凉德慙先哲徽猷慕昔皇不因今展义何以冒垂堂
　　奉和圣制早登太行山中言志应制
　　【唐】苏　颋
　　北山东入海驰道上连天顺动三光注登临万象悬才
　　观河内邑平指洛阳川按辔夷闗险张旗亘井泉晓岩中警柝春事下搜田德重周王问歌轻汉后传宸逰铺令典睿思起芳年愿以封书奏廻銮禅肃然
　　奉和圣制早登太行山中言志应制
　　【唐】张　説
　　六龙鸣玉銮九折歩云端河络南浮近山经北上难羽仪映松雪戈甲带春寒百谷晨笳动千岩晓仗攒皇心感韶节敷藻念人安既立省方馆复置建神坛扈跸叅天老承荣忝夏官长勤百年意思见一胜残
　　奉和圣制早登太行山中率尔言志
　　【唐】张九龄
　　孟月摄提贞乘时我后征晨严九折度暮戒六军行日御驰中道风师巻太清戈鋋林表出组练雪间明动植希皇豫髙深奉睿情陪逰七圣列望幸百神迎气色烟犹喜恩光草尚荣之罘称万嵗今此复同声
　　奉和圣制早登太行山中言志
　　【唐】苗晋卿
　　金吾戒道清羽骑动天声砥路方南纪重岩始北征闗楼前望逺河邑下观平喜气廻舆合祥风入斾轻祝尧三老至防禹百神迎月令农先急春搜礼后行仍亲后土祭更理晋阳兵不似劳车辙空留八骏名
　　七言絶句
　　下太行　　　　　　　　　【金】李俊民
　　山中日日伴云闲不见闲云只见山君去试从山下望青山却在白云间
　　山行　　　　　　　　　　【元】王　恽
　　太行元气老洪蒙草树风前带润容山色只宜差逺看都移空翠上髙峰
　　其二
　　西来逰宦半忙闲六日迢遥道路间囘转羊肠三百里天教马上饱看山
　　御定佩文斋咏物诗选巻七十
　　钦定四库全书
　　御定佩文斋咏物诗选巻七十一
　　王屋山类
　　五言古
　　客有为余话登天坛遇雨之状因以赋之
　　【唐】刘禹锡
　　清晨登天坛平路逢隂晦疾行穿雨过却立视云背白日照其上风雷走于内滉漾雪海翻槎牙玉山碎蛟龙露鬐鬛神鬼含变态万状互生灭百音以繁防俯观羣动静始觉天宇大山顶自晶明人间已霶霈豁然重昏敛涣若春冰碎反照入松门瀑流飞缟带遥光泛物色余韵吟天籁洞府撞仙钟邨墟起夕霭却见山下侣已如迷世代问我何处来我来云雨外
　　早冬逰王屋自灵都抵阳台上方望天坛偶吟成章寄温谷周尊师中书李相公
　　【唐】白居易
　　霜降山水清王屋十月时石泉碧漾漾岩树红离离朝为灵都逰暮有阳台期飘然世尘外鸾鹤如可追忽念公程尽复慙身力衰天坛在天半欲上心迟迟尝闻此逰者隠客与损之各抱贵仙骨俱非泥垢姿二人相顾言彼此称男儿若不为松乔即须作臯防今果如其语光彩双葳蕤一人佩金印一人翳玉芝我来髙其事咏叹偶成诗为君题石上欲使故山知
　　七言古
　　寄王屋山人孟大融　　　　【唐】李　白
　　我昔东海上劳山餐紫霞亲见安期公食枣大如瓜中年谒汉主不惬还归家朱顔谢春晖白发见生涯所期就金液飞歩登云车愿随夫子天坛上闲与仙人扫落花
　　五言律
　　送家兄归王屋山隠居　　　【唐】刘禹锡
　　洛阳天坛上依稀似玉京夜分先见日月净逺闻笙云路将鸡犬丹台有姓名古来成道者兄弟一同行
　　其二
　　春来山事好归去亦逍遥水净苔莎色露香芝术苗登台吸瑞景飞歩翼神飇愿荐壎篪曲相将学玉箫
　　五言排律
　　王屋山天坛　　　　　　　【明】林　鸿
　　名岳推王屋孤标跨杳冥深窥砥柱黑髙并太行青分野连三晋风云萃百灵鹤归松已偃龙去水犹腥灶隠烧丹火龛余炼髓经羽人金磬动应此礼寒星
　　七言律
　　贞元二十年五月十四日夜宿天坛石幢侧十五日得盩厔马逢少府书知予逺上天坛因以长句见赠篇末仍云灵谿试为访金丹因
　　于坛上还赠　　　　　　【唐】元　稹
　　野人性僻穷深僻芸署官闲不似官万里洞中朝玉帝【上有洞周视万里】九光霞外宿天坛洪涟浩渺东溟曙白日低回上境寒因为南昌捡仙籍马君家世奉还丹
　　宿王屋天坛　　　　　　　【唐】马　戴
　　星斗半沈苍翠色红霞逺照海涛分折松晓拂天坛雪投简寒窥玉洞云絶顶樵廻人不见深林磬度鸟应闻未知谁与传金箓独向仙祠拜老君
　　王屋道中　　　　　　　【元】耶律楚材
　　胜克河中号令齐神兵入自太行西昏昏烟鎻天坛暗漠汉云埋王屋低风软却教冰泛水寒轻还使雪成泥行吟想像覃怀景多少梅花坼玉谿






　　御定佩文斋咏物诗选巻七十一
　　钦定四库全书
　　御定佩文斋咏物诗选巻七十二
　　终南山类
　　五言古
　　陪驾幸终南山　　　　　【北周】宇文昶
　　尧盖临河颍汉跸践华嵩日旂廻北凤星斾转南鸿青云过宣曲先驱背射熊金桴拂泉底玉琯吹云中古辙称难极新途或易穷烟生山欲尽潭净水恒空交松上连雾修竹下来风仙才道无别灵气法能同东枣羞朝座西桃献夜宫诏令王子晋出对浮丘公
　　陪驾幸终南山和宇文内史
　　【北周】庾　信
　　玉山乘四载瑶池宴八龙灶桥浮少海鹄盖上中峰飞狐横塞路白马当河冲水奠三川石山封五树松长虹双瀑布圆阙两芙蓉戍楼鸣夕鼓山寺响晨钟新蒲节转促短笋箨犹重树宿含樱鸟花留酿蜜蜂迎风下列
　　缺洒酒召昌容且欣陪北上方欲待东封
　　登终南山　　　　　　　　【隋】胡师耽
　　结庐终南山西北望帝京烟霞乱鸟道俯见长安城宫雉互相映双阙云间生钟鼓沸阊阖笳吹咽承明朱阁临槐路紫盖飞纵横望望未极已瓮牖秋风惊岩岫草木黄飞鴈遗寒声坠叶积幽径繁露垂荒庭瓮中酒新熟涧谷寒虫鸣且对一壶酒安知世间名寄言市朝客同君乐太平
　　终南幽居献苏侍郎　　　　【唐】储光羲
　　中嵗尚微道始知将谷神抗策还南山水木自相亲深林开一道青嶂成四邻平明去采薇日入行刈薪云归万壑暗雪罢千岩春始看鳦鸟来已见瑶华新寄言搴芳者无乃后时人
　　其二
　　卜筑青岩里云萝四垂隂虚室若无人乔木自成林时有清风至侧闻樵采音凤凰鸣髙冈望望隔层岑既见山路逺复道谿流深偓佺空中逰虬龙水间吟何当见轻翼为我逹逺心
　　望终南山寄紫阁隠者　　　【唐】李　白
　　出门见南山引领意无限秀色难为名苍翠日在眼有时白云起天际自舒巻心中与之然托兴每不浅何当造幽人灭迹栖絶巘
　　登华严寺楼望终南山赠林校书兄弟
　　【唐】孟　郊
　　地脊亚为崖耸出冥冥中楼根挿迥云殿翼翔危空前山胎元气灵异生不穷势吞万象髙秀夺五岳雄一望俗虑醒再登仙愿崇青莲三居士昼景真赏同
　　终南山下作　　　　　　　　孟　郊
　　见此原野秀始知造化偏山邨不假隂流水自雨田家家梯碧峰门门鎻青烟因思蜕骨人化作飞桂仙
　　五言律
　　望终南山　　　　　　　　【唐】太　宗
　　重峦俯渭水碧嶂挿遥天出红扶岭日入翠贮岩烟疉松朝若夜复岫阙疑全对此恬千虑无劳访九仙赋终南山用风字韵应诏　　【唐】扬师道
　　睿言怀隠逸辍驾践幽丛白云飞夏雨碧岭横春虹草绿长杨路花疎五柞宫登临日将晩兰桂起香风
　　蓬莱三殿侍宴奉勅咏终南山应制
　　【唐】杜审言
　　北斗挂城边南山倚殿前云标金阙迥树杪玉堂悬半岭通佳气中峰绕瑞烟小臣持献夀长此戴尧天
　　终南山　　　　　　　　　【唐】王　维
　　太乙近天都连山到海隅白云廻望合青霭入看无分野中峰变隂晴众壑殊欲投人处宿隔水问樵夫
　　终南山　　　　　　　　　【唐】张　乔
　　带雪复衔春横天占半秦势竒看不定景变写难真洞逺皆通岳川多更有神白云幽絶处自古属樵人
　　终南山　　　　　　　　　【唐】王贞白
　　千山凝黛色今古满长安地去搜扬近人谋隠遁难水穿诸苑过雪照一城寒为问红尘里谁同驻马看













　　御定佩文斋咏物诗选巻七十二
　　钦定四库全书
　　御定佩文斋咏物诗选巻七十三
　　龙门山类
　　五言古
　　过蜀龙门　　　　　　　　【唐】沈佺期
　　龙门非禹凿诡怪乃天功西南出巴峡不与众山同长窦亘五里宛转复嵌空伏湍煦濳石瀑布生轮风流水无昼夜喷薄龙门中潭河势不测藻葩垂彩虹我行当季月烟景共春融江闗勤亦甚巘防意难穷逝将息机事炼药此山东
　　龙门山八咏　　　　　　　【唐】刘长卿龙门
　　秋山日揺落秋水急波澜独见鱼龙气长令烟雨寒谁穷造化力空向两崖看
　　水东渡
　　山叶傍崖赤千峰秋色多夜泉发清响寒渚生微波稍
　　待沙上月归人争渡河
　　福公塔
　　寂莫对伊水经行长未还东流自朝暮千载空云山谁见白鸥鸟无心洲渚间
　　逺公龛
　　松路向精舎花龛归老僧闲云随锡杖落日低金绳入夜翠微里千峰明一灯
　　石楼
　　隠隠见花阁隔河映青林水田秋鴈下山寺夜钟深寂寞羣动息风泉清道心
　　下山
　　谁识往来意孤云长自闲风寒未渡水日暮更看山木落众峰出龙宫苍翠间
　　水西渡
　　伊水揺镜光纤鳞如不隔千龛道傍古一鸟沙上白何事还山云能留向城客
　　渡水
　　日暮下山来千山暮钟发不知波上棹还弄山中月伊水连白云东南逺明灭
　　龙门　　　　　　　　　　【元】袁　桷
　　苍厓出双阙羣山頫首尊隂风起晴雷摩荡昼日昏铁峡拥偪仄百川为之奔疑下有龙湫逞怪蹲天门渰兮出肤寸顷刻黄流浑侧径出石壁臣浸留遗痕缅昔设天险事久难穷论征衣袭轻雨神君俨云根
　　七言古
　　龙门应制　　　　　　　　【唐】宋之问
　　宿雨霁氛埃流云度城阙河堤栁新翠苑树花先发洛阳花栁此时浓山水楼台映几重羣公拂雾朝翔凤天子乘春幸凿龙凿龙近出王城外羽从淋漓拥轩盖云跸才临御水桥天衣已入香山防山壁崭岩断复连清流澄澈俯伊川塔影遥遥绿波上星龛奕奕翠微边层峦旧长千寻木逺壑初飞万丈泉防仗红旌绕香阁下辇登髙望河洛东城宫阙拟昭囘南陌沟塍殊绮错林下天香七宝台山中有酒万年杯微风一起祥花落仙乐初鸣瑞鸟来鸟来花落纷无已称觞献夀香霞里歌舞淹留景欲斜石间犹驻五云车鸾旗翼翼留芳草龙骑骎骎映晩花千乘万骑銮舆出水静山空严警跸郊外喧喧引看人倾都南望属车尘嚣声引飏闻黄道王气周回入紫宸先王定鼎山河固宝命乘周万物新吾君不事瑶池乐时雨来观农扈春
　　五言律
　　龙门　　　　　　　　　　【唐】杜　甫
　　龙门横野断驿树出城来气色皇居近金银佛寺开往来时屡改川陆日悠哉相阅征途上生涯尽几囘
　　龙门　　　　　　　　　　【元】周伯琦
　　逾险梦频悸循夷气始渝千岩竒互献万壑势争趋峭壁劒门壮重梁皇渚纡凡鳞期变化雷雨在斯须
　　五言排律
　　奉和春日逰龙门应制　　　【唐】武三思
　　凤辇临香地龙舆上翠微星宫含雨气月殿抱春晖碧涧长虹下雕梁早燕归云疑浮宝盖石似拂天衣露草侵阶长风花绕席飞日斜宸赏洽清吹入重闱
　　扈从度龙门　　　　　　　【明】王　英
　　边塞山川壮闗城地势雄崖倾开鸟道路险瞰龙宫后队千旗拥前驱一骑通纡廻多傍涧登陟半凌空雨霁岩前雾香飘树杪风云随仙仗白花映御衣红景属阳和后恩覃化育中临髙须刻石从此纪神功
　　七言律
　　龙门　　　　　　　　　　【元】马祖常
　　万壑奔流一峡开君王嵗嵗御龙来人间尘土常相隔天上星辰到此廻草木四时承午日风云半夜束春雷自惭曾奏长杨赋跋马徬徨念暴鳃
　　龙门山中即事　　　　　　【明】郯　韶
　　雷雨过厓惊落湍空林白昼忽生寒隂隂草阁开樽坐细细山云卷幔看落日樵声经木末青天鸟道挂帘端亦知吏隠非吾事直欲从兹赋考槃













　　御定佩文斋咏物诗选巻七十三
　　钦定四库全书
　　御定佩文斋咏物诗选巻七十四
　　峰类
　　五言古
　　登太白峰　　　　　　　　【唐】李　白
　　西上太白峰夕阳穷登攀太白与我语为我开天闗愿乘泠风去直出浮云间举手可近月前行若无山一别武功去何时复更还
　　送温处士归黄山白鵞峰旧居　李　白
　　黄山四千仞三十二莲峰丹崖夹石柱菡萏金芙蓉伊昔升絶顶下窥天目松仙人链玉处羽化留余踪亦闲温伯雪独往今相逢采秀辞五岳攀岩厯万重归休白鵞岭渴饮丹砂井凤吹我时来云车尔当整去去陵阳东行行芳桂丛廻谿十六度碧嶂尽晴空他日还相访乗桥蹑防虹
　　紫阁峰　　　　　　　　　　李　白
　　紫阁连终南青冥天倪色凭崖望咸阳宫阙罗北极万井惊画出九衢如直渭水清银河横天流不息
　　梦登太白峰　　　　　　　【唐】常　建
　　梦寐升九崖杳霭逢元君携我太白峰寥寥辞垢氛结宇在霄汉宴林闭氤氲檐楹覆余翠巾舄生片云时往谿谷间孤亭昼仍曛松峰引天影石濑清霞文恬目缓舟趣霁心投鸟羣春风又揺櫂潭岛花纷纷
　　第三峰　　　　　　　　　　常　建
　　西山第三顶茅宇依双松杳杳欲至天云梯升几重莹魄澄玉虚以求鸾鹤踪逶迤非天人执节乗赤龙旁映白日光缥缈轻霞容孤辉上烟雾余影明心胸愿与黄麒麟欲飞而莫从因寂清万象轻云自中峰山暝学栖鸟月来随暗蛩寻空静余响嫋嫋云谿钟
　　仙娥峰下作　　　　　　　【唐】白居易
　　我为东南行始登商山道商山无数峰最爱仙娥好参差树若挿匼匝云如抱渴望寒玉泉香闻紫芝草青岩屏削碧白石牀铺缟向无如此物安足留四皓感彼私自问归山何不早可能尘土中还随众人老
　　逰芦峰分韵得尽字　　　　【宋】朱　子
　　芦山一何髙上上不可尽我行独忘疲泉石有招引须防一蒙密矫首眺无畛已谓极峥嵘仰视犹隠嶙新斋小休憩余力更勉黾东峰切霄汉首夏正凄紧杖防同攀跻极目散幽窘万里仰连环千重瞰孤隼因知平生怀未与尘累泯归途采薇蕨晩饷杂蔬笋笑谓同来人此愿天所允独往防淹留寒栖甘菌蠢山阿子慕予无忧勒囘轸
　　径山五峰　　　　　　　　【宋】应祖铭堆蛛峰
　　天势下凌霄坐使万壑趋元气结峦岫献此大宝珠翊殿防释梵鼓钟殷人区
　　大人峰
　　五髻生云雨镇踞何舂容具此大人相题为大人峰伟哉天地间万象同扩充
　　鹏抟峰
　　峰势来大鹏鼓此垂天翼培风本无待适兹造化力何须问天池在在六月息
　　宴坐峰
　　松杉太古色不别春与冬道人此宴坐一念万刼融不特座灯王等了诸法空
　　朝阳峰
　　二仪开幽漠日月临下土万物丽髙明此峰正当午堂堂大圣人两眼空寰宇
　　熊耳峰　　　　　　　　　【元】安　熙
　　穷探不惮逺行登最髙峰顿觉天宇近一洗羣山空竒哉此絶境造化天无功神襟一以旷写我浩荡胸逺意殊未极更思脱樊笼何当着神鞭驾此慵飞龙翩翩上箕尾再见开鸿蒙长啸暮云合轻衣振天风
　　飞来峰　　　　　　　　　【明】史　鉴
　　久图山泽逰苦为风雨欵惊雷破重隂及晨光已显逶迤入幽深厉揭渡清浅灵山传飞来合涧互回转萝垂手可扪松髙盖惟偃阳厓丹霞凝隂洞苍雪满秀色如何揽絶巘竟谁栈众窍因风号羣芳迟春衍追念平生欢厯厯如在眼匪无新相知已少旧逰伴老僧久见招相携集闲馆解衣任盘礴览物适萧散形忘虑则消情至心莫展寄言同怀人对酒歌勿缓
　　七言古
　　东峰歌　　　　　　　　　【唐】温庭筠
　　锦砾潺湲玉谿水晓来微雨藤花紫冉冉山鸡红尾长一声樵斧惊飞起松刺流空石差齿烟香风软人参蕊阳崖一梦伴云根仙菌灵芝梦魂里
　　五言律
　　题西峰　　　　　　　　　【唐】陈子昂
　　为爱西峰好吟头尽日昂岩花红作阵谿水绿成行终古碍新月半山无夕阳寄言嘉遯客此处是仙乡
　　中峰居喜见苗发　　　　　【唐】祖　咏
　　自得中峰住深林亦闭闗经秋无客到入夜有僧还暗涧泉声小荒冈树影闲髙窗下可望星月满空山
　　喜入兰陵望紫阁峰呈宣上人
　　【唐】李　益
　　薙草开三径巢林喜一枝地寛留种竹泉浅欲开池紫阁当疎牖青松入短篱从今安僻陋萧相是吾师
　　夏日登灵隠寺后峰　　　　【唐】方　干
　　絶顶无烦暑登临三伏中深萝难透日乔木更含风山疉云霞际川倾世界东那知兹夕兴不与古人同
　　中峰　　　　　　　　　　【宋】林　逋
　　中峰一径分盘折上幽云夕照前邨见秋涛隔岭闻长松含古翠仙药动微薰自爱苏门啸怀贤事不羣
　　次林择之凉峰韵　　　　　【宋】朱　子
　　解辔林间寺归鸦晩欲盘望中岚翠合愁外夕阳残尊酒何妨醉羁心且自寛无端满窗月遥夜不胜寒
　　天柱峰　　　　　　　　　【元】张　翥
　　一柱标南纪神功自断鼇寒通岣嵝逺势敌祝融髙异鸟流清响神灯见白毫危巅可观日夜涌海东涛
　　五言排律
　　莲花峰　　　　　　　　　【唐】刘得仁
　　太华万余重岧嶤只此峰当秋倚寥泬入望似芙蓉翠拔千寻直青危一朶秾气分毛女秀灵有羽人踪倒影侵闗路香风激庙松尘埃终不及车马自憧憧
　　七言律
　　万安县芙蓉峰　　　　　　【宋】戴复古
　　凌空杰阁为谁开隔岸芙蓉不用栽今古相传彩云现江山曾识大苏来酒边歌舞共一笑客里登临能几囘翠浪玉虹从此去明朝人在鬰孤台
　　秋日登玉峰　　　　　　　【宋】徐　玑
　　玉琢孤峰压富沙人行峰顶歩云霞谿流缓去几囘曲树色幽分无数家翠拂寒烟平似水红飘霜叶逺如花明朝重向城中望对此孤峰兴转賖
　　逰支硎南峰　　　　　　　【元】郑元祐
　　词客幽寻胜洞庭神僧名迹在支硎马骑仄径犹存石鹤放巅崖尚有亭岩底泉飞轻练白峰头龛蚀古苔青到来顿醒红尘梦万树松涛沸紫冥
　　逰南髙峰　　　　　　　　【明】王世贞
　　从逰指防南髙胜蹑屩攀萝兴不賖画里余杭人卖酒镜中湖曲棹穿花千岩半出分秋雨一径微明逗晩霞最是夜归幽絶处疎林灯火傍渔家
　　五言絶句
　　师子峰　　　　　　　　　【明】髙　啓
　　风生百兽低欲吼空山夜疑是天目岩飞来此山下
　　含晖峰　　　　　　　　　　髙　啓
　　演漾弄晴晖江山秋敛霏我吟康乐句日暮澹忘归
　　七言絶句
　　紫阁峰　　　　　　　　　【唐】邵　霭
　　壮国山河倚空碧防拔烟霞侵太白緑崖下视千万寻青天只据百余尺
　　统汉峰下　　　　　　　　【唐】李　益
　　统汉峰西降户营黄河战骨拥长城只今已勒燕然石此地无人空月明
　　题中峰　　　　　　　　　【唐】费冠卿
　　中峰髙拄泬寥天上有茅庵与石泉晴景猎人曾望见青蓝色里一僧禅
　　飞来峰　　　　　　　　　【唐】方　干
　　邃岩乔木夏蔵寒牀下云谿枕上看台殿渐多山更重却令飞去即应难
　　石廪峰次敬夫韵　　　　　【宋】朱　子
　　七十二峰都挿天一峰石廪旧名传家家有廪髙如许大好人间快活年
　　次黄叔张宿凉峰韵　　　　　朱　子
　　菡萏含跗天外秀婆娑散影月中孤惜无画手追前辈写得凉峰憩寂图














　　御定佩文斋咏物诗选巻七十四
　　钦定四库全书
　　御定佩文斋咏物诗选巻七十五
　　岭类
　　五言古
　　奉使嵩山途经缑岭　　　　【唐】宋之问
　　侵星发洛城城中歌吹声毕景至缑岭岭上烟霞生草树饶野意山川多古情大隠徳所薄归来可退耕
　　早上五盘岭　　　　　　　【唐】岑　参
　　平旦驱驷马旷然出五盘江回两崖鬪日隠羣峰攅苍翠烟景曙森沉云树寒松疎露孤驿花密藏回滩栈道谿雨滑畬田原草干此行为知已不觉蜀道难
　　秋云岭　　　　　　　　　【唐】刘长卿
　　山色无定姿如烟复如黛孤峰夕阳后翠积秋天外云起遥蔽亏江回频向背不知今逺近到处犹相对
　　峥嵘岭　　　　　　　　　【唐】孟　郊
　　疏凿顺髙下结构红烟霞坐啸郡斋肃玩竒石路斜古
　　树浮緑气髙门结朱华始见峥嵘状仰止逾可嘉
　　过分水岭　　　　　　　　　孟　郊
　　山壮马力短路行石齿中十步九举辔廻还失西东谿水变为雨悬厓隂蒙蒙客衣飘揺秋葛花零落风白日舍我去征途忽然穷
　　桑干岭　　　　　　　　　【元】袁　桷
　　兹山西北来旋转十二雷昔人望乡处特立何崔嵬我来坐絶顶云汉森昭回出日腾金钲积露流银台长空不受暑雪花散皑皑氊车引绳过屈曲腹九廻微踪媿三至南望心低徊长风马耳迅何当赋归来
　　五言律
　　松山岭　　　　　　　　　【唐】宋之问
　　翼翼髙旌转锵锵凤辇飞尘消清跸路云湿侍臣衣白羽揺丹壑天营逼翠微芳声耀今古四海警宸威
　　夜宿七盘岭　　　　　　　【唐】沈佺期
　　独防千里外髙卧七盘西山月临窗近天河入户低芳春平仲緑清夜子规啼浮客空留听褒城闻曙鸡
　　逰凤林寺西岭　　　　　　【唐】孟浩然
　　共喜年华好来逰水石间烟容开逺树春色满幽山壶酒朋情洽琴歌野兴闲莫愁归路暝招月伴人还
　　玉山岭上作　　　　　　　【唐】皇甫曽
　　悠悠驱匹马征路上连冈晚翠深云窦寒苔浄石梁荻花偏似雪枫叶不禁霜愁见前程逺空郊下夕阳
　　韶州送窦司直出岭　　　　【唐】罗　邺
　　江曲山如画贪程亦驻舟果随岩狖落槎带水禽流客散他乡夜人归故国秋樽前挂帆去风雨下西楼
　　过秦岭　　　　　　　　　【唐】孟　贯
　　古今传此岭髙下势峥嵘安得青山路化为平地行苍苔留虎迹碧树障谿声欲过一回首踟蹰无限情
　　千秋岭上　　　　　　　　【宋】晁补之
　　永日倦髙跻盘回四望迷松根危抱石岭路曲随谿马腹飞云薄山腰过雨低隂崖不可度谁此搆长梯
　　过黄塘岭　　　　　　　　【宋】朱　子
　　屈曲危塍转沈隂山气昏蝉声髙树暗石瀬浅流喧已过黄塘岭欲觅桃花源无为此留滞驱马逾山樊
　　登梅岭　　　　　　　　　　朱　子
　　去路霜威劲归程雪意深往还无防日景物变千林晓磴初移屐寒云欲满襟玉梅疎半落犹足慰幽寻
　　枪竿岭　　　　　　　　　【元】贡　奎
　　薄宦辞家逺经秋未得归直随山北去却背雁南飞川静白云起郊平红叶微忆曽留宿处立马认还非
　　将干岭　　　　　　　　　【元】贡师泰
　　絶顶低南斗重关壮北门陇云浮地白谷水带泥浑宇宙神功大山河帝业尊小臣叨载笔华髪感深恩
　　灵峰岭　　　　　　　　　【明】樊　阜
　　岭路青林杪盘廻出白云寺楼当坞见野碓隔谿闻屐润苔花积衣香药草熏崖隂仙洞在遥见鹿成羣
　　七言律
　　度东山岭　　　　　　　　【明】程敏政
　　石桥驻马问田翁一坞深深隔树东帝子阁前沙似粟野神祠下路如弓疎松古磵风微动细草隂厓雪半融回望红尘才数里不知身在乱山中
　　五言絶句
　　登岭望　　　　　　　　　【唐】许　鼎
　　淼淼三江水悠悠五岭关雁飞犹不度人去若为还
　　七言絶句
　　岭南路　　　　　　　　　【唐】朱庆余
　　越岭向南风景异人人传説到京城经冬来往不踏雪尽在刺桐花下行
　　大散岭　　　　　　　　　【唐】罗　邺
　　过往长逢日色稀雪花如掌扑行衣岭头却望人来处特地身疑是鸟飞
　　王干三岭　　　　　　　　【元】方　回
　　澄练平臯水屈盘青苍松栎拥峰峦霜晴邨落全如画一见都忘上岭难
　　枪竿岭　　　　　　　　　【元】贡　奎
　　百折廻冈势欲迷举头山寺与云齐经行絶似江南路落日青林杜宇啼











　　御定佩文斋咏物诗选卷七十五
　　钦定四库全书
　　御定佩文斋咏物诗选巻七十六
　　岩类
　　五言古
　　安陆白兆山桃花岩寄刘侍御
　　【唐】李　白
　　云卧三十年好闲复爱仙蓬壶虽冥絶鸾鹤心悠然归来桃花岩得憇云窗眠对岭人共语饮潭猿相连时升翠微上邈若罗浮巅两岑抱东壑一嶂横西天树杂日易隠崖倾月难圆芳草换野色飞萝揺春烟入逺构石室选幽开山田独此林下意杳无区中縁永辞霜台客千载方来旋
　　宴坐岩　　　　　　　　　【宋】刘子翚
　　青青椃树林下防苍藓石幽人宴坐时懐抱忘其适不见暮樵归寒山雨中碧
　　七言古
　　朝阳岩下歌　　　　　　　【唐】元　结
　　朝阳岩下湘水深朝阳洞口寒泉清零陵城郭夹湘岸岩洞幽奇带郡城荒芜自古人不见零陵徒有先贤传水石为娱安可羡长歌一曲留相劝
　　五言律
　　早春题少室东岩　　　　　【唐】白居易
　　二十六峰晴雪消岚翠生月留三夜宿春引四山行逺草初含色寒禽未变声东岩最髙石惟我有题名
　　桃岩忆贾岛　　　　　　　【唐】顾非熊
　　路向桃岩去多行洞壑间鹤声兼野静谿色带邨闲疎苇秋前渚斜阳雨后山怜君不得见诗思最相关
　　化成岩　　　　　　　　　【宋】戴复古
　　城郭嚣尘外江山胜概中铿然一滩水和以万松风夹径森危石孤亭纳太空苍岩不能语曽识赞皇公
　　章岩　　　　　　　　　　【宋】朱　子
　　豁尔天开宇呀然夜不扃间云任栖宿密雨断飘零老屋僧常住髙轩客屡经古今题写处一半藓纹青
　　次韵择之章岩　　　　　　　朱　子
　　驱马倦长道投鞭憇此岩来应六鼇戴迹是五丁劖泉脉流青涧林梢拥碧巉老禅深闭户客子且征衫
　　登灵岩　　　　　　　　　【明】陈秀民
　　寳殿压崔嵬华池顶上开山从太白出水自洞庭来阁树聮珠塔岩花照石台呉王清暑地那得有尘埃
　　登拂水岩　　　　　　　　【明】顾云鸿
　　一杖入丛箐春泉处处生岩侵湖墅近崖豁海门平云迳分樵出风林带鸟倾盘回千嶂尽下界一鸡鸣
　　七言律
　　西岩　　　　　　　　　　【宋】余　靖
　　万壑千岩鬪物华搘笻闲访道生涯一坛星斗修真馆数里云霞劚药家鱼戏竹谿寒影碎路穿松坞翠隂斜桃源自有神仙宅未信明河八月槎
　　题将军岩　　　　　　　　【宋】刘子翚
　　昔年栖险人何在彷佛楼台杳霭间事去长空飞鸟没时清宴坐一僧闲霜秋石壁黄金树月夜云涛碧玉湾杖策时来访竒絶渔樵幽兴自相关
　　和人逰西岩　　　　　　　【宋】朱　子
　　平生壮志浩无穷老寄寒泉乱石中闲去披襟弄清泚静来合眼听玲珑不知涧寺晴时雨何似谿亭落叶风吟罢君诗自潇洒此心端不限西东
　　刘仙岩　　　　　　　　　【元】雅勒呼
　　削云千丈倚苍崖箭括通天一窍开草树隂森藏洞府烟霞缥缈防楼台白云已向空中去黄鹤时闻月下来欲向仙翁借笻杖凌髙长啸望蓬莱
　　五言絶句
　　竹岩　　　　　　　　　　【唐】张　籍
　　独入千竿里縁岩踏石层笋头齐欲出更不许人登
　　逍遥岩　　　　　　　　　【元】杜　本
　　鹏抟九万里篱鷃飞只尺所以达观人亦各适其适
　　七言絶句
　　夏日登鹤岩　　　　　　　【唐】戴叔伦
　　天风吹我上层冈露洒长松六月凉愿借老僧双白鹤碧云深处共翺翔
　　奉和子服老弟黄杨防洲岩　【宋】朱　子
　　闻道黄杨山上头千峰环抱石泉幽羡君拄杖年年去饱看人间万顷秋
　　其二
　　防洲岩下水泠泠枕石何妨梦里听要与他年成故事谩寻幽处着新亭
　　云岩　　　　　　　　　　【明】陶望龄
　　丹壑苍崖处处钟夜深天畔有孤笻寒灯一防松龛里照见云间五老峰


　　御定佩文斋咏物诗选巻七十六
　　钦定四库全书
　　御定佩文斋咏物诗选巻七十七
　　洞类
　　五言古
　　题韦少保静恭宅藏书洞　　【唐】阙名
　　髙意合天制自然状无穷仙华凝四时玉藓生数峰书秘漆文字匣藏金蛟龙闭为气肃开作云雨浓洞隠谅非乆岩梦诚必通将缀文士集贯就真珠丛
　　秦越人洞中咏　　　　　　【唐】于　鹄
　　扁鹊得仙处传是西南峰年年山下人长见骑白龙洞门黑无底日夜惟雷风清斋将入时戴星兼抱松石迳隂且寒地响知逺钟似行山林外闻叶履声重低碍更俯身渐逺昼夜同时时白蝙蝠飞入人衣中行久路转窄静闻水淙淙但愿逢一人自得朝天宫
　　碧落洞　　　　　　　　　【宋】苏　轼
　　槎牙乱峰合晃荡絶壁横遥知紫翠间古来仙释并阳
　　崖射朝日髙处连玉京隂谷叩白月梦中逰化城果然石门开中有银河倾幽龛入窈窕别户列虚明泉流下珠琲乳湔交缦缨我行畏人知恐为仙者迎小语輙响答空山自雷惊策杖归去来治具烦方平
　　左史洞　　　　　　　　　【宋】沈　辽
　　万古齐山石谁为左史洞左史今何在苍崖本不动履险下重壑幽深鬼神总石门絶世路乆为尘泥拥青天十亩地防岏如覆瓮琬琰凿屋壁烟霞列梁栋崖间不老药必非近时种人去境长在境以人为重欲观畴昔意幽禽发清哢吾方寄渊寂无碍亦无纵手自剪荆榛结茅当石空长与麋鹿逰不复人间梦
　　逰鼓山灵源洞　　　　　　【宋】蔡　襄
　　郡楼瞻东方岚光莹人目乘舟逐早潮十里登南麓云深翳前路树暗迷幽谷朝鸡乱木鱼晏日明金屋灵泉注石窦清吹出篁竹飞毫划峭壁势力忽惊触扪萝跻上峯太空延眺瞩孤青浮海山长白挂天瀑况逢肥遯人性尚自幽独西景复向城淹留未云足
　　白云洞　　　　　　　　　【元】安　熙
　　峩峩两峰间崔嵬耸双阙中有仙人洞恍若仇池穴朝开白云生暮掩白云灭朝昏有竒变宛与人境隔我来搴緑萝深寻得幽絶平生栖遯志兹焉益超越未成长往计复愧固穷节永懐静修铭徘徊仰前哲防当结茅屋来此寄疎拙沈思毕旧闻长歌抱明月白云应更深老眼益清彻未敢持赠人聊尔自怡悦
　　张公洞　　　　　　　　　【明】马　愈
　　悬崖泻红泉石洞挂钟乳仙房碧玉梯清凉了无暑仙人洞口呼相随看花去欲往还自迷云深不知处
　　水濵洞　　　　　　　　　【明】王守仁
　　送逺憇岨谷濯缨俯清流沿谿陟危石曲洞藏深幽花静馥常閟溜暗光亦浮平生泉石好所遇成淹留好鸟忽双下鯈鱼亦羣防坐乆尘虑息澹然与道谋
　　七言古
　　无为洞口作　　　　　　　【唐】元　结
　　无为洞口春水满无为洞傍春云白爱此踟蹰不能去令人悔作衣冠客洞傍山僧皆学禅无求无欲亦忘年欲问其心不能问我到此中得无闷
　　五言律
　　宿华阳洞寄元称　　　　　【唐】李　端
　　花洞晩隂隂仙坛隔杏林潄泉春谷冷药夜窗深石上开山酒松间对玉琴戴家谿北住雪后去相寻
　　张公洞　　　　　　　　　【唐】皇甫冉
　　云开小有洞日出大罗天三鸟随王母双童翊子先何时种桃核防度看桑田倏忽烟霞里穿岩骑更旋
　　潺湲洞　　　　　　　　　【唐】陆龟防
　　石浅洞门深潺潺万古音似吹双羽管如奏落霞琴倒穴漂龙沫穿松溅鹤襟何人乘月弄应作上清吟
　　玉女洞　　　　　　　　　【宋】苏　轼
　　洞里吹箫子终年守独幽石泉为晓镜山月当帘钩嵗晩杉枫尽人归雾雨愁送迎应鄙陋谁寄椘臣讴
　　七言律
　　桃源洞　　　　　　　　　【唐】章　碣
　　絶壁相欹是洞门昔人从此入仙源数株花下逢珠翠半曲歌巾老子孙别后自疑园吏梦归来谁信钓翁言山前空有无情水犹绕当时碧树邨
　　逰张公洞寄陶校书　　　　【唐】方　干
　　歩歩势穿江底去此中危滑转身难下蒸隂气松萝湿外制温风杖屦寒数里烟云方觉异前程山水更应寛由来委曲寻仙路不是先生换骨丹
　　阳明洞　　　　　　　　　【元】韩　性
　　日日擕壶坐钓矶眼看门外软红飞已无逰骑寻芳草却访幽人入翠微石磴欲青春雨足酒罏初冷絮花稀悠然自解登临意十里香风一棹归
　　七言絶句
　　桃源洞　　　　　　　　　【唐】李羣玉
　　我到瞿真上升处山川四望使人愁紫云白鹤去不返惟有桃花谿水流
　　题武陵洞　　　　　　　　【唐】曹　唐
　　此生终使此身闲不是春时且要还寄语桃花与流水莫辞相送到人间
　　其二
　　却恐重来路不通殷勤回首谢春风白鸡黄犬不将去且寄桃花深洞中
　　其三
　　谿口回舟日已昏却听鸡犬隔前邨殷勤重与秦人别莫使桃花闭洞门
　　其四
　　桃花夹岸杳何之花满春山水去迟三宿武陵谿上月始知人世有秦时
　　题合谿干洞　　　　　　　【唐】于　鹄
　　渡水傍山寻絶壁白云飞处洞天开仙人来往行无迹石径春风长緑苔
　　浮山洞　　　　　　　　　【宋】苏　轼
　　人言洞府是鼇宫升降随波与海通共坐船中那得见乾坤浮水水浮空
　　逰三防洞　　　　　　　　　苏　轼
　　冻雨霏霏半成雪逰人屦冷苍苔滑不辞擕被岩底眠洞口云深夜无月
　　榴花洞　　　　　　　　　【宋】蔡　襄
　　洞里花开无定期落红曽见逐泉飞仙人应向东山口管却春风不与归
　　烟霞洞　　　　　　　　　【元】丘处机
　　山云勃勃涌惊涛海水漫漫浸巨鼇极目下观千万里扶桑依约见蟠桃
　　其二
　　白石磷磷绕洞泉苍松郁郁鍞寒烟碧桃花发朱樱秀别是人间一洞天
　　其三
　　海曲山阿洞府低蓬壶阆苑海东西仙人玉女时逰集不许桃源过客迷
　　小三洞　　　　　　　　　【元】于　石
　　四山廻合响幽泉古木苍藤路屈盘一局棊残双鹤去石屏空倚白云寒
　　其二
　　洞门相对是吾家朝看烟云暮看霞铁笛一声山石裂老松惊落半岩花
　　其三
　　断崖怒涌四时雪虚壁寒凝六月霜倚树老僧闲洗鉢碧桃花落涧泉香



　　御定佩文斋咏物诗选巻七十七
　　钦定四库全书
　　御定佩文斋咏物诗选巻七十八
　　谷类
　　五言古
　　秋晓行南谷经荒村　　　　【唐】柳宗元
　　杪秋霜露重晨起行幽谷黄叶覆谿桥荒村惟古木寒花疎寂歴幽泉微断续机心久已忘何事惊麋鹿
　　李老谷　　　　　　　　　【元】纳　延
　　髙秋逺行迈入谷云气暝稍稍微雨来渐觉衣裳冷萦纡青崦窄杳窱烟林迥峰廻忽开豁夕阳散微影霜叶落秋涧寒花媚秋岭路穷见土屋人烟杂墟井平生爱山癖愒此惬幽静月落闻子规懐归心耿耿
　　晦日稍次山谷　　　　　　【明】林　敏
　　清谿殊险豁石瀬何淙淙寻源竟莫测又复上防重行处众壑尽望中天影空扵焉倐含景水木相玲珑湿翠翳巾舄片云起西峰忽忽洞深杳大圆变溟蒙飞湍逗
　　日月急雨随蛟龙洗心投白鸟息见期青松愿因紫霞秘永谐鸾鹤踪
　　五言律
　　愚公谷　　　　　　　　　【唐】王　维
　　吾家愚谷里此谷本来平虽则行无迹还能响应声不随云色暗只待日光明縁底名愚谷都由愚所成
　　春谷幽居　　　　　　　　【唐】钱　起
　　黄鸟鸣园栁新阳改旧隂春来此幽兴宛是谢公心扫径兰芳出添池山影深虚名随振鹭安得乆栖林
　　过吴儿谷　　　　　　　　【宋】韩　琦
　　晓入吴儿谷危途信不虚千峰疑絶路一迳甫容车山鸟过云语田夫半岭锄时平尽周道天险欲何如
　　庶先北谷　　　　　　　　【宋】文　同
　　路自西谿入园当北谷开月亭诗作客雨馆睡为媒摘果衣霑露寻泉屐渍苔闲居正无事莫问我频来
　　九里谷　　　　　　　　　【金】李俊民
　　九曲羊膓路千层劒防山行钩藤蔓刺坐印石花斑树发三春暮云归万壑闲相陪林下屐虽倦不知还
　　五言排律
　　奉和圣制答张説扈从南出雀防谷
　　【唐】赵冬曦
　　轩辕应顺物力牧正趋陪道合殷为砺时行椘有材省方西礼设振旅北京廻地理分中壤天文照上台寒依汾谷去春入晋郊来窃比康衢者长歌仰大哉
　　奉和圣制答张説扈从南出雀防谷
　　【唐】王　丘
　　襟带三秦接旂常万乘过阳原淑气早隂谷沍寒多花缛前茅仗霜严后殿戈代云开晋岭江雁入汾河北土分尧俗南风动舜歌一闻天乐唱恭遂万人和
　　奉和圣制答张説扈从南出雀防谷
　　【唐】崔　翘
　　硖路绕河汾晴光扫曙氛笳吟中岭树仗入半峰云顿觉山原尽平看邑里分早行芳草逺晩憩好风薰嘉颂推英宰春逰扈圣君共欣承睿渥日月照天文
　　奉和圣制同二相南出雀鼠谷
　　【唐】张九龄
　　设险诸侯地承平圣主廵东君朝二月南斾拥三辰寒出重关尽年随行漏新瑞云丛捧日芳树曲迎春舞咏先驰道恩华及从臣汾川花鸟意并奉属车尘
　　七言律
　　春谷　　　　　　　　　　【宋】朱　子
　　武夷髙处是蓬莱采得灵根手自栽地僻芳菲镇长在谷寒蜂蝶未全来红裳似欲留人醉锦障何妨为客开饮罢醒心何处所逺山重疉翠成堆
　　五言絶句
　　云谷　　　　　　　　　　【宋】朱　子
　　闲云无四时散漫此山谷幸乏霖雨姿何妨媚幽独
　　七言絶句
　　宿青牛谷　　　　　　　　【唐】杨　衡
　　随云歩入青牛谷青牛道士留我宿可怜夜乆月明中惟有坛邉一林竹
　　筼筜谷　　　　　　　　　【宋】文　同
　　池通一谷波溶溶竹夹两岸烟蒙蒙寻幽直去景渐野宛尔不似在尘中
　　黄花谷　　　　　　　　　【金】元好问
　　团团石瓮琢青瑶仰面看云觉动揺谁着天瓢洒飞雨半空翻转玉龙腰
　　同刘劝农彦和葛县令祐之逰苍谷口
　　【元】王　恽
　　四山遮尽外来风山崦人家不觉冬独立苍崖重回首山形浑似入居庸
　　其二
　　方山忽断两崖开中有苍河自北来行出山门俱不见玉龙翻作地中雷















　　御定佩文斋咏物诗选卷七十八
　　钦定四库全书
　　御定佩文斋咏物诗选巻七十九
　　岛屿类
　　五言古
　　登江中孤屿　　　　　　　【宋】谢灵运
　　江南倦歴览江北旷周旋懐新道转迥寻异景不延乱流趋正絶孤屿媚中川云日相辉映空水共澄鲜表灵物莫赏蕴真谁为传想像昆山姿绵邈区中縁始信安期术得尽养生年
　　登江中孤屿赠白云先生王迥
　　【唐】孟浩然
　　悠悠清江水水落沙屿出廻潭石下深緑篠岸傍密鲛人潜不见渔父歌自逸忆与君别时泛舟如昨日夕阳开返照中坐兴非一南望鹿门山归来恨相失
　　五言律
　　咏岛　　　　　　　　　　【唐】薛　能
　　孤岛如江上诗家犹闭门一池分倒影空舸系荒根烟湿髙吟石云生偶坐痕登临有新句公退与谁论
　　竹屿　　　　　　　　　　【元】余　阙
　　秋水镜台隍孤洲入淼茫地如方丈好山接防稽长紫蔓林中合红莲叶底香何人酒船里似是贺知章
　　七言律
　　湄洲屿　　　　　　　　　【元】张　翥
　　飞舸鲸涛渡渺冥祠光坛上夜如星蛟龙笋簴悬金石云雾衣裳集殿庭万里使轺逰冠絶千秋海甸仰英灵乘槎欲借天风便彷佛神山一髪青
　　五言絶句
　　孤屿　　　　　　　　　　【唐】韩　愈
　　朝逰孤屿南暮戏孤屿北所以孤屿鸟与公尽相识
　　蓼屿　　　　　　　　　　【宋】文　同
　　孤屿蓼花深清波照寒影时有双鹭鸶飞来作佳景
　　御定佩文斋咏物诗选巻七十九
　　钦定四库全书
　　御定佩文斋咏物诗选巻八十
　　石类
　　五言古
　　咏孤石　　　　　　　　　【梁】朱　超
　　侵霞去日近镇水激流分对影疑双阙孤生若断云遏风静华浪腾烟起薄曛虽言近七岭独立不成羣
　　咏石　　　　　　　　　　【陈】阴　铿
　　天汉支机罢仙岭博棋余零陵旧是燕昆池本学鱼云移莲势出苔駮锦纹疏还当谷城下别自解兵书
　　咏孤石　　　　　　　　　【陈】僧惠标
　　中原一孤石地理不知年根含彭泽浪顶入香炉烟崖成二鸟翼峰作一芙莲何时发东武今来镇蠡川
　　咏孤石　　　　　　　　　【陈】僧定法
　　迥石直生空平湖四望通岩根恒洒浪树杪镇揺风偃流还渍影侵霞更上红独抜羣峯外孤秀白云中
　　奉和周赵王咏石　　　　　【隋】崔仲方
　　玉绳随月落金碑映日鲜入江疑濯锦出峡似开莲文马河西瑞兵符济北篇会逐灵槎上还归天汉边
　　赋得石　　　　　　　　　【隋】虞　茂
　　蜀门郁遐阻燕碣逺参差独标千丈峻共起百重危镜峰含月魄盖岭逼云枝徒然抱贞介填海竟谁知
　　赋得临阶危石　　　　　　【隋】岑徳润
　　当阶耸危石殊状实难名带山疑似兽侵波或类鲸云峯临栋起莲影入檐生楚人终不识徒自蕴连城
　　烂柯石　　　　　　　　　【唐】孟　郊
　　仙界一日内人间千歳穷双棋未徧局万物皆为空樵客返归路斧柯烂从风惟余石桥在犹自凌丹虹
　　泰山石　　　　　　　　　【唐】李徳裕
　　鸡鸣日观望逺与扶桑对沧海似镕金众山如防黛遥知碧峯首犹立烟岚内此石依五松苍苍防千载
　　疉石　　　　　　　　　　　李徳裕
　　潺潺桂水端潄石出奇状鳞次冠烟霞蝉聨疉波浪今来碧梧下逈出秋潭上歳晩苔藓滋怀贤益怊怅
　　枕流石　　　　　　　　　【唐】费冠卿
　　不为幽岸隐古色涵空出愿以清泚流鉴此坚贞质傍临玉光润时泻苔花密往往惊游鳞尚疑垂钓日
　　石版　　　　　　　　　　【唐】李咸用
　　高人好自然移得他山碧不磨如版平大巧非因力古藓小青钱尘中看野色冷倚砌花春静伴疎篁直山僧若转头如逢旧相识
　　临流石　　　　　　　　　【宋】朱　子
　　偃蹇西涧滨枵然似枯木下有幽泉鸣上有苍苔绿来往定行人山空此遗躅
　　七言古【附长短句】
　　题曲阿三昧王佛殿前孤石　【唐】刘长卿
　　孤石自何处对之疑旧游氛氲岘首夕苍翠剡中秋迥出羣峰当殿前雪山灵鹫惭贞坚一片孤云长不去莓苔古色空苍然
　　望夫石　　　　　　　　　【唐】王　建
　　望夫处江悠悠化为石不囘头山头日日风和雨行人归来石应语
　　题祖山人池上怪石　　　　【唐】张　碧
　　寒姿数片奇突兀曽作秋江秋水骨先生应是厌风云着向江边塞龙窟我来池上倾酒尊半酣画破靑烟痕参差翠缕摆不落笔头惊怪粘秋云溶溶水墨有高价邀得将来倚松下铺却霜缯直道难掉首空归不成画
　　石版歌　　　　　　　　　【唐】李咸用
　　云根劈裂雷斧痕龙泉切璞靑皮皴直方挺质贞且真当庭卓立凝顽神春雨流膏成玉文主人性静看长新明月夜来回短影何如照冷太湖濵
　　雪浪石　　　　　　　　　【宋】苏　轼
　　太行西来万马屯势与岱岳争雄尊飞狐上党天下脊半掩落日先黄昏削成山东二百郡气压代北三家邨千峯石巻矗牙帐虎崖凿断开土门朅来城下作飞石一礟惊落天骄魂承平百年烽燧冷此物僵卧枯榆根画师争摹雪浪势天工不见雷斧痕离堆四面绕江水坐无蜀士谁与论老翁儿戏作飞雨把酒坐看珠跳盆此身自幻孰非梦故园山水聊心存
　　桐关大石　　　　　　　　【元】方　防
　　盖天苍苍非虚空髙悬万象惊愚蒙仙人朝罢玉帝侧戏抛黄土留遗踪何年坠此作砥柱千古屹立洪涛中巨鱼出没深不测罅缝草长蒲花茸淙淙细浪夜舂击水石鞺鞳铿金钟我来载酒坐其上扁舟南下编青篷饮酣恍恍欲飞去如踞猛虎骑游龙夜深酒醒山月落一曲短笛横秋风
　　五言律
　　咏石　　　　　　　　　　【唐】苏味道
　　济北甄神贶河西濯锦文声应天池雨影触岱宗云燕归犹可候羊起自成羣何当握灵髓高枕絶嚣氛
　　咏石　　　　　　　　　　【唐】李　峤
　　宗子维城固将军饮羽威岩花镜里发云叶锦中飞入宋星初陨过湘燕早归倘因持补极宁复羡支机
　　太湖石　　　　　　　　　【唐】白居易
　　烟翠三秋色波涛万古痕削成青玉片截断碧云根风气通岩穴苔丈防洞门三峰具体小应是华山孙
　　兴平县野中得落星石移置县斋
　　【唐】韩　琮
　　的的堕芊芊苍茫不记年防逢疑虎将应逐犯牛仙择地依兰畹题诗问锦笺何时成五色却上女娲天
　　三生石　　　　　　　　　【唐】僧修睦
　　圣迹谁会得每到亦徘徊一尚不可得三从何处来清宵寒露滴白昼野云偎应是表灵异凡情安可猜
　　次韵张希孟凝云石　　　　【元】袁　桷
　　我爱凝云好朝昏境不同金芽养灵谷铁网起晴空月色古今正潮平子午中防头那有意吾欲问生公
　　其二
　　我爱凝云好神清湛欲留岷峨千古雪泰华一天秋独鹤离羣皎层氷出涧幽无言有深抱山立正扬休
　　大石　　　　　　　　　　【明】彭　年
　　阳山青不断阴壑路疑穷鳌蝀凌松杪骖騑歴桂丛隔云分野绿穿月逗中空胜絶留孤赏疎钟出梵宫
　　五言排律
　　奉和牛相公题姑苏所寄太湖石见示兼寄李
　　苏州　　　　　　　　　【唐】刘禹锡
　　震泽生奇石沉潜得地灵初辞水府出犹带龙宫腥发自江湖国来荣卿相庭从风夏云势上汉古查形拂拭鱼鳞见铿锵玉韵聆烟波含宿润苔藓助新靑嵌穴猢雏貌纤铓虫篆铭孱顔傲林薄飞动向雷霆烦热近还散余酲见便醒凡禽不敢宿浮莫能停静称垂松盖鲜宜映鹤翎忘忧常目击素尚与心防眇小欺湘燕团圆笑落星徒然想融结安可测年龄采取询郷老搜求按旧经垂钩入空隙隔浪动晶荧有获人争贺欢谣众共听一州惊阅寳千里逺扬舲覩物洛阳陌怀人吴御亭寄言垂天翼早晩起沧溟
　　奉和思黯相公以李苏州所寄太湖石奇状絶伦因题二十韵见示兼呈梦得
　　【唐】白居易
　　错落复崔巍苍然玉一堆峰骈仙掌出罅拆劒门开峭顶高危矣蟠根下壮哉精神欺竹树气色压亭台隐起嶙嶙状疑成瑟瑟胚廉棱露锋刃清越叩琼瑰岌嶪形时动嵬峩势欲摧奇应潜鬼魅灵合蓄风雷黛润沾新雨斑明防古苔未应栖鸟雀不肯染尘埃尖削琅玕笋洼剜玛瑙罍海神移碣石画障簇天台在世为尤物于人负逸才渡江一苇载入洛五丁推出处虽无意升沈亦有媒拔从水府底置向相庭隈对称吟诗句看宜把酒杯终随金砺用不学玉山頽疎傅心偏爱园公眼屡廻共嗟无此分虚管太湖来【居易与梦得俱典姑苏而不获此石也】
　　织女石　　　　　　　　　【唐】童翰卿
　　一片昆明石千秋织女名见人虚脉脉依水更盈盈苔作轻衣色波为促杼声岸云连鬓湿沙月对眉生有脸莲同笑无心鸟不惊还如朝镜里形影两分明
　　七言律
　　林间石　　　　　　　　　【宋】林　逋
　　入夜跏趺多待月移时箕踞为看山苔生晩片应知静云动秋根合见闲瘦鹤独随行药后高僧相对试茶间疎篁百本松千尺莫怪频频此往还
　　五言絶句
　　望夫石　　　　　　　　　【唐】刘方平
　　佳人成古石藓驳覆花黄犹有春山杏枝枝似薄妆
　　盘石磴　　　　　　　　　【唐】张　籍
　　疉石盘空逺层层势更危不知行防匝得到上头时
　　游西江泊苎萝山下题西施石
　　【唐】王　轩
　　岭上千峯秀江边细草春今逢浣纱石不见浣纱人
　　题罗浮石　　　　　　　　【唐】李徳裕
　　清景持芳菊凉天倚茂松名山何必去此地有羣峰
　　题奇石　　　　　　　　　　李徳裕
　　蕴玉抱清晖闲庭日潇洒块然天地间自是孤生者
　　题新定八松院小石　　　　【唐】杜　牧
　　雨滴珠玑碎苔生紫翠重故关何日到且看小三峰
　　拜岳石　　　　　　　　　【宋】赵　抃
　　片石倚中天云深鸟道间人多祝尧夀登此拜南山山堂前庭有奇石数种其状皆与物形相类在此久矣自余始名而诗之　【宋】文　同鹦鹉石
　　静立身微耸惊窥首略回何人将至此应自陇山来
　　柘枝石
　　紫藓装花帽红藤纒臂防被谁留断拍长舞不教休
　　狻猊石
　　巨尾蟠深草丰毛覆古苔雕栏临绮席长欲上香台
　　昆仑石
　　雨渍身如漆苔侵面若蓝问时都不语应是忆扶南
　　瑚石
　　海底初生处扶疎苦未全防时随铁网流落汉江边
　　千人石　　　　　　　　　【明】高　启
　　池上无陀石千人列坐曽如今趺夜月唯有一山僧
　　七言絶句
　　南侍御以石相赠助成水声因以絶句谢之
　　【唐】白居易
　　泉石磷磷声似琴闲眠静听洗尘心莫轻两片靑苔石一夜潺湲直万金
　　西施石　　　　　　　　　【唐】楼　颖
　　西施昔日浣纱津石上靑苔思煞人一去吴宫不复返岸傍桃李为谁春
　　南园湖石　　　　　　　　【金】王予可
　　翠雀衔云堕翠芜砥峰倒影卧平湖飞花不到穿帘月高倚晴天一劒孤













　　御定佩文斋咏物诗选巻八十
　　钦定四库全书
　　御定佩文斋咏物诗选巻八十一
　　石壁类
　　五言古
　　明庆寺石壁　　　　　　【北周】王　褎
　　夏水悬台际秋泉带雨余石生铭字长山久谷神虚
　　泾县石壁道中　　　　　　【元】贡师泰
　　万山从西来中断忽如劈攒峰阻重关两崖立坚壁絶壑喷飞流触石势逾激神龙宅其下白昼飞霹雳渉险恐羸骖凌高快徤翮须臾得仙馆颇觉契幽寂入竹敞凉轩扫花吹铁笛坐久竟忘疲尘襟忽如涤翻思崎岖间使我心戚戚
　　天池石壁为铁雅赋　　　　【元】张　雨
　　尝读枕中记华山閟中吴神泉发其巅靑壁缭其隅春风四山来羣绿互纷扶羽觞曲折行浮花与之俱采芝搴薜荔洗玉防芙蕖聱叟颇好名石洼作鱼湖鸿一志
　　草堂枕烟遂成图而此涤烦矶阅世如樗蒲发兴云林子盥手与我摹居然缩地法挈入壶公壶
　　七言古
　　赤壁泛舟　　　　　　　　【元】周　权
　　赤壁之山何崚嶒下有江水何清泠天空月出夜寥泬玻璃万顷涵秋冰为问黄州雪堂老迁官何如谪官好酒酣携客夜拏舟忧患都将谈笑了划然长啸来天风神游八极世虑空但见横江秋露白错落低垂斗柄红洞箫声断潜蛟舞月下清尊贮千古老瞒当日困周郎十万楼船鬬貔虎烟消水冷沈戈矛空余野燐寒沙头江山牢落满陈迹追忆往事怀风流胜游到我知防度感昔视今犹旦暮乾坤何事老英雄衮衮长江自东去
　　七言絶句
　　赤壁　　　　　　　　　　【唐】杜　牧
　　折防沈沙铁未消自将磨洗认前朝东风不与周郎便铜雀春深鎻二乔
　　赤壁　　　　　　　　　　【唐】胡　曽
　　烈火西焚魏主旗周郎开国虎争时交兵不假挥长劒已挫英雄百万师
　　赤壁　　　　　　　　　　【唐】孙元晏
　　会猎书来举国惊祗应周鲁不教迎曹公一战奔波后赤壁功传万古名
　　题泗滨南山石壁曰第一山　【宋】米　芾
　　京洛风沙千里还船头出汴翠屛间莫论衡霍撞星斗且是东风第一山






　　御定佩文斋咏物诗选巻八十一
　　钦定四库全书
　　御定佩文斋咏物诗选巻八十二
　　假山类
　　五言古
　　奉和裴仆射相公假山　　　【唐】韩　愈
　　公乎真爱山看山旦连夕犹嫌山在眼不得着脚力往语山中人丐我涧侧石有来应公须归必载金帛当轩乍軿罗随势忽开拆有洞若神剜有岩类天划终朝岩洞间歌鼓宴賔戚孰谓衡霍奇近在王侯宅傅氏筑已卑磻谿钓何激逍遥功徳下不与事相摭乐我盛朝时于焉傲今昔
　　家园假山　　　　　　　　【金】元徳明
　　八尺飞来峯苍然立于独细看甲乙字疑是半泉族山非一草石见石山亦足便恐东岫云来我檐下宿今朝凿盆池明朝种松菊自笑住山人何时返岩谷
　　五言律
　　天寳初南曹小司冦舅于我太夫人堂下累土为山一篑盈尺以代彼朽木承诸焚香瓷瓯瓯甚安矣旁植慈竹盖兹数峯嵚岑婵娟宛有尘外数致乃不知兴之所至而作是诗
　　【唐】杜　甫
　　一篑功盈尺三峯意出羣望中疑在野幽处欲生云慈竹春阴覆香炉晓势分维南将献夀佳气日氤氲
　　五言排律
　　奉和卢大夫新立假山　　　【唐】许　浑
　　岩谷留心赏为山极自然孤峯空迸笋攒萼旋开莲黛色朱楼下云形绣户前砌尘凝积霭檐溜挂飞泉树暗湖中月花香洞里天何如谢康乐海峤独题篇
　　七言律
　　奉和太常韦卿阁老左藏库中假山之作
　　【唐】权徳舆
　　春山仙掌百花开九棘腰金有上才忽向庭中摹峻极如从洞里见昭回小松已负干霄状片石皆疑缩地来都内今朝似方外仍传丽句寄云台
　　寄题徐都官新居假山　　　【宋】梅尧臣
　　太湖万穴古山骨共结峰岚势不孤苔迳三层平木末河流一带接墙隅已知谷口多花药祗欠林间落狖鼯谁侍巾防此行乐里中遗老肯相呼
　　和人假山　　　　　　　　【宋】苏　轼
　　上党搀天碧玉环絶河千里抱商顔试观烟雨三峰外都在灵仙一掌间造物何如童子戏冩真聊发使君闲何当挈取西征去画作围牀六曲山
　　五言絶句
　　咏小山　　　　　　　　　【唐】太　宗
　　近谷交萦蕊遥峰对出莲径细无全磴松小未含烟
　　假山　　　　　　　　　　【宋】王十朋
　　君有好山癖疉山亭院间不遮山外眼又得见真山
　　七言絶句
　　累土山　　　　　　　　　【唐】白居易
　　堆土渐高山意出终南移入户庭间玉山蓝水应惆怅恐见新山忘旧山
　　西蜀净众寺七祖院小山　　【唐】郑　谷
　　小巧功成雨藓斑轩车日日叩松闗峨嵋咫尺无人去却向僧看假山
　　过小院僧有假山絶妙作庐山势书此
　　【宋】僧惠洪
　　庐阜归心久未降梦魂时复渡湓江忽惊古寺秋庭上翠蹙烟峦对矮





　　御定佩文斋咏物诗选巻八十二
　　钦定四库全书
　　御定佩文斋咏物诗选巻八十三
　　众山类
　　四言古
　　登会稽刻石山　　　　　　【晋】王彪之
　　隆山嵯峨崇峦岧嶤傍觌沧州仰拂元霄文命逺会风淳道辽秦皇遐巡迈兹英豪宅基灵阿铭迹峻峤青阳曜景时和气淳修岭増鲜长松挺新飞鸿振羽腾龙跃鳞
　　登荆山　　　　　　　　　【晋】桓　
　　理不孤湛影比有津曽是名岳明秀超邻器栖荒外命契响神我之怀矣巾驾飞轮
　　五言古
　　咏怀　　　　　　　　　　【魏】阮　籍
　　歩出上东门北望首阳岑下有采薇士上有嘉树林良辰在何许凝霜霑衣襟寒风振山冈云起重阴鸣鴈
　　飞南征鶗鴂发哀音素质游啇声凄怆伤我心
　　采药诗　　　　　　　　　【晋】庾　阐
　　采药灵山防结驾登九疑悬崖溜石髓芳谷挺丹芝泠泠云珠落漼漼石蜜滋鲜景染冰顔妙气翼冥期霞光焕靃靡虹景照参差椿夀自有极槿花何用疑
　　登楚山　　　　　　　　　　庾　阐
　　拂驾升西岭寓目临浚波想望七徳耀咏此九功歌龙驷释阳林朝服集三河回首盻宇宙一无济邦家
　　登半石山　　　　　　　　【晋】宗　炳
　　清晨陟阻崖志气洞潇洒嶰谷豁地幽穷石凌天委长松列竦肃万树巉岩诡上施神农萝下凝尧时髓
　　登作乐山　　　　　　　　【宋】孝武帝
　　修路轸孤辔竦石顿飞辕遂登千寻首表里望丘原屯烟扰风穴积水溺云根汉潦吐新波楚山带旧苑壤草凌故国拱木秀頺垣目极情无留客思空已繁
　　登鲁山　　　　　　　　　　孝武帝
　　解帆憇通渚息徒凭椒丘粤値风景和升高纵远眸纪郢穷西路湘梦极南流杳哉汉阴水浩焉江界修车驾幸京口侍游蒜山作　　【宋】顔延之
　　天高北列日观临东溟入河起阳峡践华因削成岩险去汉宇襟卫徙吴京流池自化造山闗固神营园县极方望邑社总地灵宅道炳星纬诞曜应辰明睿思纒故里巡驾帀旧坰陟峰腾辇路寻云抗瑶薨春江壮风涛兰野茂荑英宣游下济穷远凝圣情岳濵有和会祥习在卜征周南悲昔老留滞感遗氓空食疲廊肆反税事岩耕
　　游岭门山诗　　　　　　　【宋】谢灵运
　　西京谁修政龚汲称良吏君子岂定所清尘虑不嗣早莅建徳郷民怀虞芮意海岸常寥寥空馆盈清思协以上冬月晨游肆所喜千圻邈不同万岭状皆异威摧三山峭瀄汨两江驶鱼舟岂安流樵拾谢西芘人生谁云乐贵不屈所志
　　石室山诗　　　　　　　　　谢灵运
　　清旦索幽异放舟越坰郊莓莓兰渚急藐藐苔岭高石室冠林陬飞泉发山椒虚泛径千载峥嵘非一朝郷邨絶闻见樵苏限风霄微戎无远览总笄羡升乔灵域久韬隐如与心赏交合欢不容言摘芳弄寒条
　　登石门最高顶　　　　　　　谢灵运
　　晨策寻絶壁夕息在山栖疏峰抗高馆对岭临迥谿长林罗户穴积石拥阶基连岩觉路塞密竹使径迷来人忘新术去子惑故蹊活活夕流驶噭噭夜猿啼沉冥岂别理守道自不携心契九秋干目玩三春荑居常以待终处顺故安排惜无同怀客共登靑云梯
　　从庾中郎游园山石室　　　【宋】鲍　照
　　荒涂趣山楹云崖隐灵室冈涧纷萦抱林障沓重密昏昏磴路深活活梁水疾幽隅秉昼烛地牖窥朝日怪石似龙章瑕壁丽锦质洞庭安可穷漏井终不溢沈空絶景声崩危坐惊栗神化岂有方妙象竟无迹至哉链玉人处此长自毕
　　和王著作融登八公山　　　【齐】谢　朓
　　东限琅琊台西距孟诸陆阡眠起杂树檀栾荫修竹日隐涧疑空云聚岫如复出没眺楼雉远近送春目
　　游太平山　　　　　　　　【齐】孔稚珪
　　石险天貌分林交日容缺阴涧落春荣寒岩留夏雪
　　侍游方山应诏　　　　　　【齐】王　融
　　巡躅望登年帐饮临秋县日羽镜霜浔云旗落风甸四瀛良在目八防宛如见小臣窃自嘉预奉柏梁防
　　游金华山　　　　　　　　【梁】沈　约
　　逺策追夙心灵山协久要天倪临紫阙地道通丹窍未乗琴高鲤且纵严陵钓若防羽驾迎得奉金书召高驰入阊阖方覩灵妃笑
　　早发定山　　　　　　　　　沈　约
　　夙龄爱远壑晩莅见奇山标峰防虹外置岭白云间倾壁忽斜防絶顶复孤圆归海流漫漫出浦水溅溅野棠开未落山樱发欲然忘归属兰杜怀禄寄芳筌眷言采三秀徘徊望九仙
　　渡西塞望江上诸山　　　　【梁】江　淹
　　南国多异山杂树共冬荣潺湲夕涧急嘈囋晨鹍鸣石林上参错流沫下纵横松气鉴青霭霞光砾丹英望古一凝思留滞桂枝情结友爱逺岳采药好长生常畏佳人晩秋兰伤紫茎海外果可学歳暮诵仙经
　　登夀阳八公山　　　　　　【梁】吴　均
　　远涧自倾曲石溆复戋戋含珠岸恒翠怀玉浪多圆疎峰时吐月密树不开天瑶绳尽秘金检上奇篇是有琴高者凌波去水仙
　　东南射山　　　　　　　　【梁】王　筠
　　还丹改容质握髓驻流年口含千里雾掌流五色烟琼浆泛金鼎瑶池溉玉田倐忽整龙驾相遇鳯台前
　　南隐游泉山　　　　　　　【隋】孔徳绍
　　名山狎朝隐俗外远相求还如倒景望忽似阆风游临崖俯大壑披露仰飞流歳积松方偃年深椿欲秋野花开石迳云叶掩山楼何须问方士此处是瀛洲
　　南海乱石山作　　　　　　【唐】杜审言
　　涨海积稽天羣山高嶫地相传称乱石图典失其事悬危悉可惊大小都不类乍将云岛极还与星河次上耸忽如飞下临仍欲坠朝暾赩丹紫交魄炯青翠穹崇雾雨蓄幽隐灵仙閟万寻挂鹤巢千丈垂猿臂昔去景风渉今来姑洗至观此得咏歌长时想精异
　　游陆浑南山自歇马岭到枫香林以诗代书答
　　李舍人适　　　　　　　【唐】宋之问
　　晨发歇马岭遥望伏牛山孤出羣峰首熊熊元气间太和亦崔巍石扉横闪倏细岑互攒倚浮巘竞奔蹙白云遥入怀青霭近可掬我从寻灵异周顾惬心目晨拂鸟路行暮投人烟宿粳稻远弥秀栗芋秋新熟石髓非一岩药苗乃万族间闗踏云雨缭绕縁水木西见商山芝南到楚郷竹楚竹幽且深半杂枫香林浩歌清潭曲寄尔桃源心
　　早春鱼亭山　　　　　　　【唐】薛　稷
　　春气动百草纷荣时断续白云自高妙徘徊空山曲阳林花已红寒涧苔未緑伊余息人事萧寂无营欲客行虽已逺翫之聊自足
　　与生公游石窟山　　　　　【唐】张九龄
　　探秘孰云远忘怀复尔同日寻高深意宛是神仙中跻险搆灵室诡制非人功潜洞黝无底殊庭忽似梦岂如武安凿自若茅山通造物良有寄嬉游乃惬衷犹希咽玉液从此升云空咄咄共携手泠然且御风
　　登城楼望西山　　　　　　　张九龄
　　城楼枕南浦日夕顾西山宛宛鸾鹤处高高烟雾间仙井今犹在洪崖久不还金编莫我授羽驾亦难攀檐际千峯出云中一鸟闲纵观穷水国游思徧人寰勿复尘埃事归来且闭闗
　　南山　　　　　　　　　　【唐】贺　朝
　　湖北雨初晴湖南山尽见岩岩石帆影如得海风便仙穴茅山峰彩云时一见邀君共探此异箓残防巻
　　题鹿门山　　　　　　　　【唐】孟浩然
　　清晓因兴来乘流越江岘沙禽近方识浦树远莫辨渐至鹿门山山明翠微浅岩潭多屈曲舟楫屡回转昔闻厐徳公采药遂不返金涧养芝术石牀卧苔藓纷吾感耆旧结缆事攀践隐迹今尚存高风邈已远白云何时去丹桂空偃蹇探讨意未穷回舻夕阳晩
　　登望楚山最高顶　　　　　　孟浩然
　　山水观形胜襄阳美会稽最高惟望楚曽未一攀跻石壁疑削成众山比全低晴明试登陟目极无端倪云梦掌中小武陵花处迷暝还归骑下萝月在深谿
　　登峨嵋山　　　　　　　　【唐】李　白
　　蜀国多仙山峨嵋邈难匹周流试登览絶怪安可悉青冥倚天开彩错疑画出泠然紫霞赏果得锦囊术云间吟琼箫石上弄寳瑟平生有微尚欢笑自此毕烟容如在顔尘累忽相失倘逢骑羊子携手凌白日
　　江上望皖公山　　　　　　　李　白
　　奇峯出奇云秀木含秀气青防皖公山巉絶称人意独游沧江上终日淡无味但爱兹岭高何由讨灵异黙然遥相许欲往心莫遂待吾还丹成投迹归此地
　　焦山望松寥山　　　　　　　李　白
　　石壁望松寥宛然在碧霄安得五彩虹驾天作长桥仙人如爱我举手来相招
　　与南陵常赞府游五松山　　　李　白
　　安石泛溟渤独啸长风还逸韵动海上高情出人间灵异可并迹澹然与世闲我来五松下置酒穷跻攀徴古絶遗老因名五松山五松何清幽胜境美沃州萧飒鸣洞壑终年风雨秋响入百泉去听如三峡流剪竹扫天花且从傲吏游龙堂若可憇吾欲归精修
　　岘山怀古　　　　　　　　　李　白
　　访古登岘首凭高眺襄中天清远峰出水落寒沙空弄珠见游女醉酒怀山公感叹发秋兴长松鸣夜风
　　天门山　　　　　　　　　　李　白
　　迥出江上山双峰自相对岸映松色寒石分浪花碎参差远天际缥缈晴霞外落日舟去遥回首沈靑霭
　　登秦望山　　　　　　　　【唐】薛　据
　　南登秦望山极目大海空朝阳半荡漾晃朗天水红谿壑争喷薄江湖递交通而多渔商客不悟歳月穷振緍迎早潮弭棹候长风余本萍泛者乘流任西东茫茫天际帆栖泊何时同将寻会稽迹从此访任公
　　登翅头山题俨公石壁　　　【唐】包　融
　　晨登翅头山山曛黄雾起却瞻迷向背直下失城市暾日衔东郊朝光生邑里扫除诸烟氛照出众楼雉青为洞庭山白是太湖水苍茫远郊树倏忽不相似万象以区别森然共盈几坐令开心胸渐觉落尘滓北岩千余仞结庐谁家子愿陪中峰游朝暮白云里
　　早发西山　　　　　　　　【唐】沈　颂
　　游子空有怀赏心杳无路前程数千里乘夜连轻驭缭绕松篠中苍茫犹未曙遥闻孤邨犬暗指人家去疲马怀涧泉征衣犯霜露喧呼谿鸟惊沙上或骞翥娟娟东岑月照耀独归虑
　　夕次鹿门山　　　　　　　【唐】阎　防
　　厐公嘉遁所浪迹难追攀浮舟暝始至抱杖聊自闲双岩开鹿门百谷集珠湾喷薄湍上水舂容漂里山焦原不足险梁壑未成艰我行自春仲夏鸟忽绵蛮蕙草色已晩客心殊倦还远游非避地访道爱童顔安能徇机巧争夺锥刀间
　　防山　　　　　　　　　　【唐】萧颖士
　　东防镇海沂合沓百余里清秋净氛霭崖防隐天起于役劳往还息徒暂攀骑将穷絶迹处偶得冥心理云气杂虹霓松声乱风水微明绿林际杳窱丹洞里仙鸟时可闻羽人邈难视此焉多深防贤达昔所秘子尚捐俗纷季随蹑遐轨蕴真道弥旷怀古心未已白鹿凡防游黄精复奚似顾予尚牵纒家业重书史少学务从师壮年贵趋仕方驰桂林誉未暇桃源美歳暮期早寻幽哉羡门子
　　西山　　　　　　　　　　【唐】常　建
　　一身为轻舟落日西山际常随去帆影远接长天势物象归余清林峦分夕丽亭亭碧流暗日入孤霞继渚日远阴映湖云尚明霁林昏楚色来岸远荆门闭至夜转清迥萧萧北风厉沙边鴈鹭泊宿处蒹葭蔽圆月逗前浦孤琴又摇曳泠然夜遂深白露沾人袂
　　石菌山　　　　　　　　　【唐】刘长卿
　　前山带秋色独往秋江晚疉嶂入云多孤峯去人远夤縁不可到苍翠空在眼渡口问渔家桃源路深浅
　　过桐柏山　　　　　　　　【唐】钱　起
　　秋风过楚山山静秋声晩赏心无定极仙歩亦清远返照云窦空寒流石苔浅羽人昔已去灵迹欣方践投策谢归途世縁从此遣
　　独徃覆釜山寄郎士元　　　　钱　起
　　赏心无远近芳月好登望胜事引幽人山下复山上将寻洞中药复爱湖外嶂古壁苔入云阴谿树穿浪谁言世縁絶更惜知音旷莺啼緑萝春回首还惆怅
　　登覆釡山遇道人　　　　　　钱　起
　　晨防趣无涯名山深转秀三休变覆景万转迷宇宙攀崖到天入洞穷玉溜侧迳蹲怪石飞萝掷惊狖花间链药人鸡犬和乳窦散髪便迎客采芝仍满防郭璞赋游仙始愿今可就
　　温门山　　　　　　　　　【唐】王　建
　　早入温门山羣峰乱如防悬崖欲相触呀豁断行迹脱屐寻浅流定足畏敧石路尽十里谿地多千歳柏洞门昼阴黑深处惟石壁似见丹砂光亦闻钟乳滴灵池出山底沸水冲地脉暖气成湿烟蒙蒙中白随僧入古寺便是云外客月出天气凉夜钟山寂寂
　　经月岩山　　　　　　　　【唐】韩　翃
　　驱车过闽越路出饶阳西仙山翠如画簇簇生虹蜺羣峰若侍从众阜如婴提岩峦互吞吐岭岫相追携中有月轮满皎洁如圆珪玉皇恣游览到此神应迷嫦娥曳霞帔引我同攀跻腾腾上天半玉镜悬飞梯瑶池何悄悄鸾鹤烟中栖回头望尘世露下寒凄凄
　　游灞陵山　　　　　　　　【唐】严　维
　　入山未尽意胜迹聊独寻方士去在昔药堂留至今四隅白云间一路清谿深芳秀惬春目高闲宜远心潭分化丹水岭出升仙林此道人不悟坐鸣松下琴
　　新晴望北山　　　　　　　【宋】文　同
　　西风吹北山晓日晒新雨岚光登崕岫草木纷可数翠壁倚万丈白云横一缕待访餐霞人斯游欲谁与
　　万山　　　　　　　　　　【宋】苏　轼
　　西行度连山北出临汉水汉水蹙成潭旋转山之趾禅房久已坏古瓷含清泚下有仲宣阑绠刻深容指回头望西北隐隐龟背起传云右隆中万树桑柘美月炯转山曲山上见洲尾绿水带平沙盘盘如抱珥山川近且秀不到懒成耻问之安能详画地费簪棰
　　敬亭山　　　　　　　　　【元】贡　奎
　　名山镇宣郡古祠崇敬亭杰构靓深岩飞廊引重扃陟彼百仞高始觉万类形楼殿势益宏兵卫森幽灵増秩覩隆典纶音播明廷丰穰走祈报烟燎浮芳馨竹树蔽险壑虚阑俯南坰麻姑湖上碧华阳天际靑神飇飒然起新凉濯微醒疎雨映白石垂虹截苍冥永言李谢游岂惜歳月零悠悠孤云去渺渺从双軿招之殊未来庄思展函经
　　宿台城石絶顶　　　　　　【元】萨都拉
　　江白潮已来山黑月未出树杪一灯明云房人独宿近水星动摇河汉下垂屋四月夜深寒繁露在修竹
　　黒谷东路山　　　　　　　【元】朱徳润
　　高冈盘崔嵬白石落絶壑鸣泉咽古窦岩麓净如削缅想融化初元气下磅礴山灵托奇范株脉下连络大峰齐云霄羣峤入云脚朱阑团碧瓦隐见仙人宅良境不可负行将理芒屩
　　石桥山　　　　　　　　　【元】黄镇成
　　散防南山下逶迤登石桥五渉曲涧水两山郁岧嶤夤缘度絶壁攀萝俯山椒悬瀑泻层崖冰华垂空飘盘纡上石磴天梯飐回飇厠足得平地耸身凌丹霄入谷烟霞深松竹声潇潇会当发天秘剪此荆榛条结屋栖白云览瞩千峰遥土沃既宜耕山深仍可樵因之习天游已足远世嚣悠然万物表我隐谁能招
　　望会稽山　　　　　　　　【元】柳　贯
　　城东鉴湖道水光翻夕鸥云破青靃靡稽峯芝掌浮悠然动予瞩玉女开明眸固知穴可探却恐书难求蒲莲浩如海微风挟轻舟前山与后岭导从森幢旒谁张北斗旗渐进东瀛洲桂枝尚堪折鬓白愧重游
　　泛舟黄颡湖泛梅山　　　　【元】张　宪
　　泛舟黄颡湖望见梅仙山嵯峨结寳髻皛淼浮银湾长风荡靑苹雪浪相飞翻鱼龙现怪诞水怒山自闲讵知神灵意杳在虚无间缅思学仙尉一去何时还幽姿不可见高风邈难攀落日动箫鼓把酒酬潺湲
　　峪山　　　　　　　　　【元】王　磐
　　昨日游黄华抵暮方言还今晨到峪驱马五松边未移金门日还指元康烟山中富清境不暇相周旋大似山阴客望门却迥船空怀上方寺矫首浮云巅瀑布落晴雪金灯开夜莲何当重经过岩下细流连
　　龟山　　　　　　　　　　【明】张　羽
　　轻舟俯淮流千里不见山披衣起青晓忽覩靑孱顔始觉客愁散顿忘行路艰安得防飞笻一造幽人关翻思在山日午岩厌登攀物少乃足贵不在美恶间役夫吿我言此中栖神奸嘘气成江河须臾驾冈峦僧伽大威力困彼一掬悭石岩下无底系以千连环至今风涛夕犹闻响茫茫淮泗流禹功不可刋传奇乃由谁此语当重删作诗寄崖石庶以开愚顽
　　登北山　　　　　　　　　【明】刘仔肩
　　薄言出东郭纵歩陟北岭油云冒崟防寒松杂修挺林翳景若暝谿迥路犹引崇基拟素志澄渊鉴清影遵险既易常临深亦逾谨朋游并登眺妙趣心独领寄想烟霞濵超然欲归隐
　　游西山　　　　　　　　　【明】史　鉴
　　命驾晓行游游彼西山里西山信多奇况复偕知已是时霖雨歇羣峰净如洗紫气杳深沈林木何茂骩众芳已销落余春栖百卉流泉泻絶壁潺潺若风雨厉涧既褰裳临流还洗耳飞来固无匹韬光匪虚美径转迷故蹊岩幽闭来轨人归鸟乐声日昃樵歌起往事良已然来期尚谁启回首谢山灵吾游未云已
　　龙川山中早行　　　　　　【明】祝允明
　　磻磻左山影横截右山腰辨色鸟讙翔微光漾晴朝浮云若中断蔚蔚方行遥
　　过石公山　　　　　　　　【明】王　宠
　　岛屿屡奔腾石林突参错朝云正吐秀冬水亦渐涸槎牙熊豹蹲蜷曲蛟龙蠖波涛激中洞岚霭纷上薄金膏赤日流石镜青天霩表灵徴名图延赏谐幽诺苍鼠不惊人丹枫时自落兹焉可投纶毕志甘场藿
　　归解石山杂题　　　　　　【明】方太古
　　山高日出迟云重天寒早源远断人烟木落惊啼鸟南斗鴈峰防北极玉阑杪下界隔中天阴阳别昏晓
　　宿白岳社山中　　　　　　【明】潘　纬
　　白社负幽期靑山寄空宅偶携林中友重卧崖下石云归忽闭闗月出更留客不着尘梦还潺湲响终夕
　　石堂山　　　　　　　　　【明】李　蓘
　　兹山曽两登契濶十年越风景岂殊旧古木半摧伐仙去地犹灵龙潜神讵歇浩气荡太虚河山坐出没幽歌歩泉水春怀与活活羽客煮松花晩来消酒渇
　　七言古
　　夜归鹿门歌　　　　　　　【唐】孟浩然
　　山寺鸣钟昼已昏渔梁渡头争渡喧人随沙岸向江邨子亦乗舟归鹿门鹿门月照开烟树忽到厐公栖隐处岩扉松径长寂寥惟有幽人自来去
　　丈人山　　　　　　　　　【唐】杜　甫
　　自为青城客不唾靑城地为爱丈人山丹梯近幽意丈人祠西佳气浓缘云拟住最高峰扫除白髪黄精在君看他时冰雪容
　　游道塲山何山　　　　　　【宋】苏　轼
　　道塲山顶何山麓上彻云峰下幽谷我从山水窟中来尚爱此山看不足陂湖行尽白漫漫靑山忽作龙蛇盘山高无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱阑缥缈间白水田头问行路小谿深处是何山高人读书夜达旦至今山鹤鸣夜半我今废学不归山山中对酒空三叹
　　同正辅表兄游白水山　　　　苏　轼
　　伟哉造物真豪纵攫土抟沙为此弄擘开翠峡走云雷截破奔流作潭洞因随化人履巨迹得与仙兄蹑飞鞚曳杖不知岩谷深穿云但觉衣裘重坐看惊鸟投霜叶知有老蛟蟠石瓮金沙玉铄粲可数古镜寳奁寒不动念兄独立与世疎絶境难到惟我共永辞角上两蛮触一洗胸中九云梦浮来山高回望失武陵路絶无人送筠篮撷翠爪甲香素绠分碧银瓶冻归路霏霏汤谷暗野堂活活神泉涌解衣浴此无垢人身轻可试云间鳯
　　登云龙山　　　　　　　　　苏　轼
　　醉中走上黄茅冈满冈乱石如羣羊冈头醉倒石作牀仰看白云天茫茫歌声落谷秋风长路人举首东南望拍手大笑使君狂
　　会稽山中　　　　　　　　【宋】戴复古
　　晓风吹断花梢雨青山白云无唾处岚光滴翠湿人衣踏碎琼瑶谿上歩人家远近屋参差半成图画半成诗若使山中无杜宇登山临水定忘归
　　游黄华山　　　　　　　　【金】元好问
　　黄华水帘天下絶我初闻之雪谿翁丹霞翠碧高欢宫银河下濯青芙蓉昨朝一游亦偶尔更觉摹冩难为功是时节气已三月山木赤立无春容湍声汹汹转絶壑雪气凛凛随阴风悬流千丈忽当眼芥蔕一洗生平胸雷公怒击散飞雹日脚倒射垂长虹骊珠百斛供一防海藏翻倒愁龙公轻明圆转不相碍变见融结谁为雄归来心魄为动荡晓梦月落春山空手中仙人九节杖每恨胜景不得穷携壶重来岩下宿道人已约山樱红
　　天马山　　　　　　　　　【元】黄清老
　　谿随天马西北行半空忽见莲花生双鸾欲下却飞去旌旗引入丹霞城攀萝上到猿啼处恍然旷坐消百虑千山无人云气深终日徘徊不能去虚空楼阁时自开异香忽起三清台风吹笑语落天半疑是神仙跨鹤来百花潭上春日照白鹿呼人猿亦啸路迷不敢轻问津恐有贤人隐耕钓苍崖九折樵径通絶顶可见西崆峒尘心豁然臂欲羽竦身直上凌天风
　　八仙洞山　　　　　　　　【元】僧惟则
　　入山隐隐如闻雷山鸡角角随人飞松风洗我市喧耳松露洒我靑萝衣平生结习共幽赏会景会物情依依谁能歌紫芝我当歌采薇招呼云外青鸾归
　　登岳阳楼望君山　　　　　【明】杨　基
　　洞庭无烟晩风定春水平铺如练净君山一防望中青湘女梳头对明镜镜里芙蓉夜不収水光山色两悠悠直教流下春江去消得巴陵万古愁
　　过鹿门山　　　　　　　　【明】薛　瑄
　　西来汉水浸山根舟人云此是鹿门峭壁苍苍石色古曲迳杳杳藤萝昏乱峰幽谷不知数底是厐公栖隐处含情一笑江风清双橹急摇下滩去
　　登招山　　　　　　　　　【明】傅汝舟
　　招山不放海水过坐与潮汐争咽喉军门鼓角动地逺不觉送我招山头风沙冥冥海在下涛浪滚滚天真浮一目可到九万里寸心遥飞十二洲千峰静处日脚动百鸟飞絶云色愁帆樯散乱防秋叶蛟龙出没如狝猴天门荡久恐将裂碣石漫过能不柔未知尾闾果安在祗见万水皆兼収将军教我认絶域日本西户东琉球
　　五言律
　　登骊山高顶寓目　　　　　【唐】中　宗
　　四郊秦汉国八水帝王都阊阖雄里闬城阙壮规模贯渭称天邑含岐实奥区金门披玉馆因此识皇图
　　幸蜀西至劒门　　　　　　【唐】明皇
　　劒阁横云峻鸾舆出狩回翠屛千仞合丹嶂五丁开灌木萦旗转仙云拂马来乘时方在徳嗟尔勒铭才奉和圣制登骊山瞩眺应制　【唐】张　説
　　寒山上半空临眺尽寰中是日巡游处晴光逺近同川明分渭水柳暗辨新丰岩壑清音暮天歌起大风
　　奉和圣制登骊山高顶寓目应制
　　【唐】苏　颋
　　仙跸御层氲高高积翠分岩声中谷应天语半空闻丰树连黄叶函闗入紫云圣图恢防县歌舞少横汾奉和圣制登骊山寓目应制　【唐】赵彦昭
　　皇情遍九垓御辇驻昭回路若随天转人疑近日来河看大禹凿山见巨灵开愿扈封登驾常持献夀杯
　　奉和圣制次琼岳韵　　　　【唐】张九龄
　　山祗亦望幸云雨见灵心岳馆逢朝霁闗门解宿阴咸京天上近清渭日边临我武因冬狩何言是即禽奉和圣制次琼岳应制　　　【唐】李林甫
　　东幸从人望西巡顺物回云収二华出天转五星来十月农初罢三驱礼复开更看琼岳上佳气接神台
　　和张明府登鹿门山　　　　【唐】孟浩然
　　忽示登高作能寛旅寓情弦歌既多暇山水思弥清草得风先动虹因雨后成谬承巴里和非敢应同声酬崔十三侍御登玉垒山思故园见寄
　　【唐】岑　参
　　玉垒天晴望诸峯尽觉低故园江树北斜日岭云西旷野看人小长空共鸟齐山高徒仰止不得日攀跻
　　白盐山　　　　　　　　　【唐】杜　甫
　　卓立羣峰外蟠根积水边他皆任厚地尔独近高天白榜千家邑清秋万估船词人取佳句刻画竟谁传奉和圣制登会昌山应制　　【唐】钱　起
　　睿想入希夷真游到具茨玉鸾登嶂远云路出花迟泉壑凝神处阳和布泽时六龙多顺动四海正雍熙
　　洞阳山【浮丘旧隐处　　　　唐】刘长卿
　　旧日仙成处荒林到客稀白云将犬去芳草任人归空谷无行径深山少落晖桃源防家住谁为扫荆扉
　　九日登青山　　　　　　　【唐】朱　湾
　　昔人惆怅地系马又登临旧处烟霞在多时草木深水将天一色云共我无心想见龙山会良辰亦似今
　　宿东横山　　　　　　　　【唐】许　浑
　　孤舟路渐賖时见碧桃花谿雨滩声急岩风树势斜狝猴悬弱蔓鹳鹤睡横槎谩向山林宿无人识阮家
　　游烂柯山　　　　　　　　【唐】项　斯
　　歩歩出尘氛谿山别是春坛边时过鹤棋处寂无人访古碑多缺探幽路不真翻疑归去晩清世累移神
　　商山　　　　　　　　　　【唐】黄贞白
　　商山名利路夜亦有人行四皓卧云处千秋疉藓生昼烟笼涧黒残雪隔林明我待酬恩了来听水石声
　　送淸散游太白山　　　　　【唐】僧无可
　　巻经归太白蹑藓别萝龛若履浮云上须看积翠南倚身松入汉暝目月离潭此境堪长往尘中事可谙
　　寒石山　　　　　　　　　【唐】僧寒山
　　登陟寒山道寒山路不穷谿长石磊磊涧濶草蒙蒙苔滑非闗雨松鸣不假风谁能超世累共坐白云中
　　新霁望岐笠山　　　　　　【宋】梅尧臣
　　北望直百里峨峨千仞靑断虹迎日尽飞雨带龙腥阴壑烟云蓄阳崖草木灵登临终不厌时许到兹亭
　　北山写望　　　　　　　　【宋】林　逋
　　晩来山北景图画亦应非邨路飘黄叶人家湿翠微樵当云外见僧向水边归一曲谁横笛蒹葭白鸟飞
　　鴈山　　　　　　　　　　【宋】戴复古
　　此地古无闻谁封万石君山林才整整来往早纷纷两派龙湫水千峰雁荡云东西十八寺纪载欠碑文
　　天门山　　　　　　　　　【元】程钜夫
　　万里弥漫地天门据要冲乾坤大开辟江汉此朝宗往事空多垒千年只二峰舟人亦痴絶遥认两眉浓
　　重游弁山　　　　　　　　【元】赵孟頫
　　竹色迷行径松声涌座隅水清花自照风暖鸟相呼饮罢思棋局歌长缺唾壶重来潇洒地聊足慰须臾
　　游梅仙山和唐人韵　　　　【元】萨都拉
　　絶顶寻仙迹寒泉照客容栖鸾多种竹爱鹤莫移松丹药人来乞山粳手自舂秋深霜叶满麋鹿日相逢
　　其二
　　仙人不可见借鹤过仙家夜卧千峯月朝餐五色霞祠空风扫叶人去鹿衔花归隐知何日分炉学链沙
　　游江阴君山　　　　　　　【元】贡师泰
　　孤嶂临沧海千山涌大江远帆归市独高塔倒波双鸥鹭争洲溆蛟龙怒石矼壮游心未已飞雨洒楼
　　黄牛山　　　　　　　　　【明】王　冕
　　招提万山底古屋蔽烟霞密竹先秋意长藤过夏花繁阴沈雨脚淸响潄云芽老衲眉如雪相逢话作家
　　望颐山　　　　　　　　　【明】马　治
　　斜日水南行苍然云景清逺山时在望仙洞故知名枫叶凝秋色藤花落晩晴西阳亭不见惆怅翳榛荆
　　望海虞山得踪字　　　　　【明】李廷兴
　　青山秋万疉诗写晩愁浓瀑断峰头路云藏谷口松药炉丹气上经藏碧苔封谁似仙翁静阶前扫鹤踪
　　游会稽山　　　　　　　　【明】袁　凯
　　山实扬州镇人逾浙水来禹功悬白日秦刻卧苍苔龙起梅梁去神游石洞开明朝有余兴更上越王台
　　次韵胡学士春日陪驾游万歳山
　　【明】胡　俨
　　鳯辇宸游日祥云夹道红香风传别殿飞翠绕行宫径转千岩合波回一镜空忽看鸾鹤起声在半天中
　　其二
　　阁道云为幄仙山玉作台更无凡迹到只有异香来柳拂金舆度花迎寳扇开太平多乐事扈从得徘徊
　　过桐君山　　　　　　　　【明】张　和
　　云断山疑合川回路忽分秋声两防叶晓色万峰云旅鴈冲帆度寒蝉隔水闻严陵遗迹在我欲问桐君
　　戈山眺和　　　　　　　　【明】傅汝舟
　　峰青画龟石水丽控龙沙楚树悬猿直衡云带鴈斜笙歌塞江县琴响彻山家思君整飞舄待此歩飘霞
　　咏虞山倒影　　　　　　　【明】皇甫汸
　　今夜看山色翻从一水中谿岚乘月吐岩翠合云空波静明葭菼沙寒落鴈鸿临杯挹仙桧星影乱芳丛
　　夜登石钟山　　　　　　　【明】曹学佺
　　湖口行人旷山门入树幽钟鸣片石夜月满九江秋洞里悬渔网崖前过客舟醉歌仍未已清露湿沧洲
　　五言排律
　　度石门山　　　　　　　　【唐】杜审言
　　石门千仭断迸水落遥空道束悬崖半桥欹絶涧中仰攀人屡息直下骑才通泥拥奔蛇径云埋伏兽丛星躔牛斗北地脉象牙东开塞随行变高深触望同江声连骤雨日气抱残虹未改朱明律先含白露风坚贞所不惮险涩谅难穷有异登临赏徒为造化功
　　禹穴　　　　　　　　　　【唐】宋之问
　　禹穴今晨到耶谿此路通著书闻太史链药有仙翁鹤往笼犹挂龙飞劒已空石帆摇海上天镜落湖中水底寒云白山边坠叶红归舟何虑晩日暮使樵风
　　府试莱城晴日望三山　　　【唐】许　郴
　　不易识蓬瀛凭高望有程盘根出巨浸远色到孤城隐隐排云峻层层就日明净収残霭尽浮动嫩岚轻纵目徒多暇驰心累发诚从容更何往此路彻三清
　　七言律
　　奉和圣制早登三郷山　　　【唐】张九龄
　　羽卫森森西向秦山川歴歴在清晨晴云稍巻寒岩树宿雨能销御路尘圣徳由来合天道灵符即此应时巡遗贤一一皆羁致犹欲高深访隐沦
　　望夫石　　　　　　　　　【唐】刘禹锡
　　何代提戈去不还独留形影白云间肌肤消尽雪霜色罗绮防成苔藓斑江燕不能传逺信野花空解妬愁顔近来岂少征人妇笑采蘼芜上北山
　　霍山　　　　　　　　　　【唐】曹　松
　　七千七百七十丈丈丈藤萝势入天未必展来空似翅不妨开去也成莲月将河汉分岩转僧与龙蛇共窟眠直是画工须阁笔况无名画可流传
　　麻姑山　　　　　　　　　【唐】刘　沧
　　麻姑此地链神丹寂寂烟霞古灶残一自仙娥归碧落防年春雨洗红兰帆飞震泽秋江逺雨过陵阳晩树寒山顶白云千万片时闻鸾鹤下仙坛
　　算山　　　　　　　　　　【唐】陆龟防
　　水绕苍山固防来当时盘踞实雄才周郎计策清宵定曹氏楼船白昼灰五十八年争虎视三千余骑骋龙媒何如今日家天下阊阖门临万国开
　　宿灊山　　　　　　　　　【唐】伍　乔
　　一入仙山万虑寛夜深宁厌倚虚阑鹤和云影宿高木人帯月光登古坛芝术露浓谿坞白薜萝风起殿廊寒更陪羽客论真理不觉初钟叩晓残
　　西塞山下作　　　　　　　【唐】韦　庄
　　西塞山前水似蓝乱云飞絮满澄潭孤峰渐映湓城北片月斜生梦泽南爨动晓烟烹紫鳜露和香蔕摘黄柑他年却掉扁舟去终傍芦花结一庵
　　孤山后写望　　　　　　　【宋】林　逋
　　水墨屛风状总非作诗除是谢晖谿桥袅袅穿黄落樵斧丁丁斫翠微返照未沈僧独往长烟如淡鸟横飞南峰有客锄园罢闲倚篱门忘却归
　　过马鞍山　　　　　　　　【宋】孔武仲
　　足歴黄州百疉山更无平地只冈峦物皆枯槁非人境石最崔嵬是马鞍畏日流金红艶艶乱山堆雪白漫漫崎岖出尽聊休息喜有松声六月寒
　　登齐山　　　　　　　　　　孔武仲
　　路出南隄思洒然乌藤防防破苔圆山腰仄塞原无路洞底虚无别有天六月清风醒客醉千丛怪石伴僧禅近人发览方为贵从此匡庐不直钱
　　宿九仙山　　　　　　　　【宋】苏　轼
　　风流王谢古仙真一去空山五百春玉室金堂余汉士桃花流水失秦人困眠一榻香凝帐梦绕千岩冷逼身夜半老僧呼客起云峰缺处涌冰轮
　　何山　　　　　　　　　　【元】仇　远
　　谿转峰回一径平田头白水照人清寺因何氏封山姓客把坡诗证地名萝月长随行道影杉风犹带读书声云津桥下潺湲急僧濯袈裟客濯缨
　　阴山　　　　　　　　　　【元】耶律楚材
　　八月阴山雪满沙清光凝目生花挿天絶壁喷晴日擎海层峦吸翠霞松桧丛中疏畎亩藤萝深处有人家横空千里雄西域江左名山不足夸
　　过玲珑山　　　　　　　　【元】刘秉忠
　　世外徒闻説洞天桃源迷路再无縁摩青磈磊谁能凿绣白玲珑自可穿别有一壶藏日月正看万窍吐云烟劳生得遇崆峒客炼诀还丹问隐仙
　　玉华山　　　　　　　　　【元】虞　集
　　何处清江拥玉华手题名榜寄仙家光凝石殿千年雪影动银河八月槎藏药寳函腾玉气説诗瑶席散天葩奎章阁吏无能赋得似新宫蔡少霞
　　浮山道中　　　　　　　　【元】张　翥
　　处处人烟有酒旗楝花开后絮飞时一溪春水浮黄颊满树暄风呌画眉入境渐闻人语好看山不厌马行迟江篱绿遍汀州外拟折芳馨寄所思
　　游麻姑山用蒋师文韵　　　【元】黄镇成
　　紫雾鸾龙月里游白银宫殿海中洲麻姑宴罢坛犹在葛令丹成井独留滴雨浮岚空翠晩飞花散玉瀑帘秋谁能共食金光草来住仙家十二楼
　　登台州巾山　　　　　　　【元】吴景奎
　　崒嵂双峰着此身危巅夜半见朝暾天低古塔参云阙江送寒潮落海门帢帻风高仙已去翠微僧老鹤长存下观城郭红尘隘水色山光自吐吞
　　桐君山　　　　　　　　　【元】徐　舫
　　晓上桐君宿雾収岚光苍翠恣夷犹丹炉秘诀归仙子清景吟怀属士流七里滩横孤棹影立山钟响五更头古来潇洒称名郡莫把繁华数汴州
　　题径山　　　　　　　　　【元】僧　益
　　攀萝扪石上崔嵬为访名师特地来碧眼望穿红日际青鞵踏破白云堆松涛振壑鸣天籁瀑布舂崖动地雷好境自然尘世别何须海上觅蓬莱
　　漷州望古北居庸诸山　　　【明】陈秀民
　　古北居庸一望中风沙满眼乱芙蓉曦车夜转昆仑脊华盖阴移太乙峰金口水流终到海玉泉云起又随龙两京形胜今如此可拟秦闗百二重
　　邓尉山纪游　　　　　　　【明】唐　寅
　　邓尉名山久注思少携闲伴是春时隔湖水坐不起塞路梅花行转迟清福可敎何日领闲情曽有防人知漫収形胜归邨馆梦里烟霞亦自追
　　晩望苍山即事　　　　　　【明】包　节
　　吏散庭闲静掩扉防苍西望翠霏微云裁玉叶和烟润瀑溅珠花映雨飞石洞经秋龙未起松枝将暝鹤初归泠然忽动烟霞思拟陟丹梯一振衣
　　五言絶句
　　登玉清　　　　　　　　　【唐】卢照邻
　　絶顶横临日孤峰半倚天徘徊拜真老万里见风烟
　　奉和登骊山应制　　　　　【唐】阎朝隐
　　龙行踏綘气天半语相闻混沌疑初判洪荒若始分
　　独坐敬亭山　　　　　　　【唐】李　白
　　众鸟高飞尽孤云独去闲相看两不厌只有敬亭山
　　忆东山　　　　　　　　　　李　白
　　不向东山久蔷薇防度花白云还自散明月落谁家
　　西塞山　　　　　　　　　【唐】韦应物
　　势从千里奔直入江中断岚横秋塞雄地束惊流满
　　盛山隐月岫　　　　　　　【唐】韦处厚
　　初映钩如线终衔镜似钩远澄秋水色高倚晓河流
　　盛山琵琶台　　　　　　　　韦处厚
　　褊地难层疉因崖遂削成浅深岚嶂色尽向此中呈
　　西山　　　　　　　　　　【唐】韩　愈
　　新月迎宵挂晴云到晚留为遮西望眼终是懒回头
　　登柳州峨山　　　　　　　【唐】柳宗元
　　荒山林日午独上意悠悠如何望郷处西北是融州
　　地肺山春日　　　　　　　【唐】温庭筠
　　苒苒花明岸涓涓水绕山防时抛俗事来共白云闲
　　儋耳山　　　　　　　　　【宋】苏　轼
　　突兀隘空虚他山总不如君看道傍石尽是补天余列岫亭望西山最正殆无毫髪遗憾滕王秋屛皆不及也因作此诗　　　【宋】朱　子
　　东西水平分南北山中断妙处毫髪间商略无遗算
　　百丈山石台　　　　　　　　朱　子
　　出谷转石棱俯身窥木末夕眺岚翠分朝隮海云濶
　　五峰山　　　　　　　　　【宋】僧大奎
　　一寻五峰老孤塔在云端铁策已古色石房空昼寒
　　忆郎山　　　　　　　　　【金】任　询
　　万壑溪流合千峰木叶黄郎山五千尺独立见苍苍
　　云台山　　　　　　　　　【元】贡师泰
　　天星二十八下作汉廷将功成归帝傍精彩射石上
　　天冠山　　　　　　　　　【元】王士熈龙口岩
　　飞泉龙口悬平石鳌背展高会瀛洲人一笑沧浪浅
　　长廊岩
　　谁谓山中险长廊亦晏然花开春雨足月落山人眠
　　金沙岭
　　峻岭接仙台仙人独往来箫声吹日落鹤翅拂云开
　　升仙台
　　高台去天咫有仙从此升遗迹尚可攀山云白层层
　　逍遥岩
　　老竹空岩里悬崖飞水前欲识逍遥意试读逍遥篇
　　道人岩
　　道人出白云空岩为谁碧独往谁得知时有鹤一只
　　老人峰
　　何年南极星堕地化为石至今明月夜清辉倚天碧
　　石人峰
　　仙人立危峰欲作凌云举飘然阅浮世独立寂无语
　　学堂岩
　　仙人读书处樵子时闻声犹胜烂柯者只看棋一枰
　　馨香岩
　　蛟涎渍顽石磴道何崎岖深潭湛古色兴云只须臾
　　月岩
　　飞泉何许来明月此夜满登高立秋风妙趣无人欵
　　鳯山
　　孤鳯栖山中白云防清境朝阳早飞来月落空岩冷
　　五台山　　　　　　　　　【元】顾　瑛
　　海涌如来室清凉即五台春风山顶雪飞度鴈门来
　　五隖山飞泉坞　　　　　　【明】高　启
　　山空响更远雨过流还急余沫洒回风一林红树湿
　　五隖山白云坞　　　　　　　高　启
　　云开见山家云合失山路闻语知有人欲寻已迷误
　　过闗山　　　　　　　　　【明】李　蓘
　　石不潄石窦铿鍧下如乳版屋有居人终年听风雨
　　六言絶句
　　别甑山　　　　　　　　　【唐】韩　翃
　　一身趋侍丹墀西路翩翩去时惆怅靑山緑水何年更是来期
　　题云山　　　　　　　　　【明】陈继儒
　　雨过石生五色云度山余数层时有炊烟出树中多处士高僧
　　七言絶句
　　望天门山　　　　　　　　【唐】李　白
　　天门中断楚江开碧水东流直北回两防青山相对出孤帆一片日边来
　　过商山　　　　　　　　　【唐】戎　昱
　　雨暗商山过客稀路傍孤店闭柴扉卸鞍良久茅檐下待得巴人樵采归
　　过三郷望女几山早歳有卜筑之志
　　【唐】羊士谔
　　女几山头春雪消路傍仙杏发柔条心期欲去知何日惆怅回车上野桥
　　同诸隐者夜登四明山　　　【唐】施肩吾
　　半夜寻幽上四明手攀松桧触云行相呼已到无人境何处玉箫吹一声
　　宿四明山　　　　　　　　　施肩吾
　　黎州老人命余宿杳然高顶浮云平下视不知防千仞欲晓不晓天鸡声
　　商山道中　　　　　　　　【唐】赵　嘏
　　和如春色净如秋五月商山是胜游当昼火云生不得一谿分作万重流
　　过象耳山　　　　　　　　【唐】薛　能
　　一色青松防万栽异香薰路带花开山门欲别心潜愿更到蜀中还到来
　　题君山　　　　　　　　　【唐】雍　陶
　　风波不动影沈沈翠色全微碧色深疑是水仙梳洗处一螺青黛镜中心
　　商山　　　　　　　　　　【唐】司空图
　　马上搜奇已数篇籍中犹愧是顽仙闗头传説开元事指防多疑孟浩然
　　君山　　　　　　　　　　【唐】程　贺
　　曽游方外见麻姑説道君山自古无云是昆仑山顶石海风飘泊洞庭湖
　　湖山　　　　　　　　　　【唐】储嗣宗
　　犬入五云音信絶鳯栖凝碧悄无声焚香古洞歩虚夜露湿松花空月明
　　登游齐山　　　　　　　　【唐】许　坚
　　星使南驰入楚重此山偏得驻行踪落花满地月华冷寂寞旧山三四峰
　　斛石山书事　　　　　　　【唐】薛　涛
　　王家山水画图中意思都卢粉黛容今日忽登虚境望歩摇冠翠一千峰
　　出惠山遥望横山　　　　　【宋】杨万里
　　三日横山反覆看殷勤送我惠山前常州更在横山外只望横山已杳然
　　至鳯凰山再作　　　　　　【宋】朱　子
　　门前寒水青铜阙林外晴峯紫防孤记得南垞通柳浪依稀全是辋川图
　　吴山高　　　　　　　　　　朱　子
　　行尽吴山过越山白云犹是防重闗若寻汗漫相期处更在孤鸿灭没间
　　过鴈山　　　　　　　　　【宋】王十朋
　　清秋天气过山中征鴈行人路不同从此又劳千里翼传书来往浙西东
　　漳州圆山　　　　　　　　【宋】徐　玑
　　轻烟漠漠雾绵绵野色笼靑傍屋前尽説漳南风景好众山围绕一山圆
　　荆江口望见君山　　　　　【宋】郑　震
　　荆江江口望漫漫一白无边夕照寒只是青云浮水上教人错认作山看
　　三天竺道中　　　　　　　【元】方　回
　　三天竺路渐平登高似雷峰塔防层山到无人行处好松阴万树立孤僧
　　舟次九山　　　　　　　　【元】黄　庚
　　水云尽处立奇峰螺髻参差杳霭中江岸维舟看不了烟岚分碧入疎篷
　　访屛风山　　　　　　　　【元】元　淮
　　独出南闗访翠微钟楼佛阁蔼霏霏草根防笔题墙了更与山僧伴话归
　　登师山　　　　　　　　　【元】郑　玉
　　山前邨落乱高低云意糢糊逺近迷万疉峰峦如画展黄山正在小楼西
　　次韵友竹弟南明山　　　　【元】周　权
　　秋深槲叶满空山饭罢僧袍挂石阑洗净十年尘土梦天风吹瀑落云寒
　　盘石山　　　　　　　　　【元】陈　孚
　　悬崖千仞铁崔嵬势似飞虬卷海来我见只疑山欲跃马蹄不敢蹴青苔
　　赤松山　　　　　　　　　【元】吴景奎
　　双鹤冲天去不回五云缭绕散花台山中若见皇初起为问留侯防度来
　　天平山中　　　　　　　　【明】杨　基
　　细雨茸茸湿楝花南风树树熟枇杷徐行不记山深浅一路莺啼送到家
　　南山　　　　　　　　　　【明】殷　奎
　　南山万疉为吾开一日支颐看防回最是夕阳时好看防人闲处解看来
　　晩过张林山　　　　　　　【眀】浦　源
　　名山防度欲寻幽此日虽来不暇游一棹黄昏过山下疎灯络纬满林秋
　　邓尉山　　　　　　　　　【明】方太古
　　危栏倦倚带斜阳今夜禅床借上方七十二山何处是洞庭烟水正茫茫
　　灵岩山　　　　　　　　　【明】沈明臣
　　响屧廊空香径微千年往迹故应非青山花草斜阳下惟见残僧晒衲衣
　　华阳杂韵　　　　　　　　【眀】廖孔说
　　林间风霭日氤氲乍露孤峰半未分一夜雷声在山下始知身出万重云



　　御定佩文斋咏物诗选巻八十三
　　钦定四库全书
　　御定佩文斋咏物诗选卷八十四
　　水总类
　　五言古
　　赋得临水　　　　　　　　【梁】沈君攸
　　开筵临桂水携手望桃源花落圆文出风急细流翻光浮动岸影浪息累沙防沧波自可恱濯缨何用论
　　咏水　　　　　　　　　　【陈】祖孙登
　　骊泉紫阙映珠浦碧沙沈岸阔莲香逺流清云影深风潭如拂镜山澑似调琴请君看皎洁知有淡然心
　　赋得方塘含白水　　　　　【隋】李巨仁
　　白水溢方塘淼淼素波扬疉浪揺鳬影连漪写雁行长堤栁色翠夹岸荇花黄观鱼自有乐何必在濠梁
　　翫止水　　　　　　　　　【唐】白居易
　　动者乐流水静者乐止水利物不如流鉴形不如止凄清早霜降淅沥微风起中面红叶开四隅绿萍委广狭
　　八九丈湾环有涯涘浅深三四尺洞彻无表里净分鹤翘足澄见鱼掉尾迎眸洗眼尘隔胸荡心滓定将禅不别明与诚相似清能律贪夫淡可交君子岂惟空狎翫亦取相伦拟欲识静者心心源只如此
　　亭西墙下伊渠水中置石激流潺湲成韵颇有
　　幽趣以诗记之　　　　　　白居易
　　嵌巉嵩石峭皎洁伊流清立为逺势激作寒玉声夹岸罗密树面滩开小亭忽疑严子瀬流入洛阳城是时羣动息风静微月明高枕夜悄悄满耳秋泠泠终日临大道何人知此情此情茍自惬亦不要人听
　　泛水　　　　　　　　　　【宋】孔平仲
　　涟漪二十里清淡得我性微风不复揺天水相与净秋容入崖栁晩色依渔艇髣髴防稽游南湖明似镜
　　七言古
　　西城观水　　　　　　　　【金】赵　沨
　　西山秋水来天地巨野横流浩无际长风蹙浪鳞甲生两角斜分半山里缭堤北去接飞桥皷鼙汹汹飜惊涛中流突兀玉山起直疑河伯驱灵鼇冷光揺荡秋云白浑似梦中游震泽隔林我欲唤渔郎孤帆忽如过鸟翼安得酒船常拍浮四时甘味置两头何人与我同此乐颖阳试觅元丹丘
　　五言律
　　春水　　　　　　　　　　【唐】杜　甫
　　三月桃花浪江流复旧防朝来没沙尾碧色动柴门接缕垂芳饵连筒灌小园已添无数鸟争浴故相喧
　　逺水　　　　　　　　　　【唐】马　戴
　　荡漾空沙际虚明入逺天秋光照不极鸟影去无边势引长云断波凝片雪连汀洲杳难到万古覆苍烟
　　逺水　　　　　　　　　　【唐】项　斯
　　渺渺浸天色一边生晩凉阔含萍势逺寒入鴈愁长北极连平地东流即故乡扁舟当宿处彷佛似潇湘
　　秋水　　　　　　　　　　【宋】徐　积
　　水与秋月色清无一防瑕有情山共逺无限月初斜鹭下沉寒苇雁空遗暖沙旋将堤畔木学泛斗边槎
　　五言排律
　　赋得玉水记方流　　　　　【唐】陈昌言
　　明媚如怀玉竒姿寄托幽白虹深不见绿水折空流方珏清沙徧纵横气色浮类圭才有角写月漾成钩久处深潜贵希当特达收滔滔在何许掲厉愿从游
　　赋得玉水记方流　　　　　【唐】郑　俞
　　积水綦文动因知玉产幽如天涵素色侔地引方流潜润蒸云起英华射浪浮鱼龙泉不夜艸木岸无秋璧沼宁堪比瑶池讵足俦若非悬可测谁复寄搜
　　赋得玉水记方流　　　　　【唐】王　鉴
　　玉润在中洲光临碕岸幽氤氲瑞影演瀁度方流乍似轻涟合还疑骇浪收夤缘知有异洞彻信无俦比德称殊赏含辉处至柔沈沦如见念况乃属时休
　　赋得玉水记方流　　　　　【唐】杜元颖
　　重泉生美玉积水异长流如见清堪赏因知寳可求斗廻虹气见磬折紫光浮中矩谐明德同方叶至柔月生偏共暎风暖伫将游异寳虽无胫逄时愿俯收
　　赋得四水合流　　　　　　【唐】李　沛
　　禹凿山川地因通四水流萦防过凤阙防合出皇州天影长波里寒声古渡头入河无昼夜归海有谦柔顺物宜投石逢时可载舟羡鱼犹未已临水欲垂钩
　　赋得春水緑波　　　　　　【唐】朱　林
　　芳时淑气和春水淡烟波滉瀁滋兰杜沦涟长芰荷晩光扶翠防潭影防清莎归鴈追飞尽纤鳞游泳多朝宗终到海润下每盈科愿假中流便从兹发棹歌
　　赋得空水共澄鲜　　　　　【唐】阙　名
　　悠然四望通渺渺水无穷海鹤飞天际烟林出镜中云消澄徧碧霞起淡微红落日浮光满遥山翠色同樵声喧竹屿棹响入莲藂逺客舟中兴尘襟暂一空
　　七言律
　　西蜀净因寺题水　　　　　【唐】郑　谷
　　竹院松廊分数派晴空清泚亦逶迤落花相逐去何处幽鸟独来无限时洗鉢老僧临岸久钓鱼闲客巻纶迟晩来一片连莎绿悔与沧浪有旧期
　　水纹　　　　　　　　　　【元】谢宗可
　　新绿粼粼漾浅漪织成春色上苔衣一池碧晕雨初落十叠翠鳞风更微净縠光揺湘女镜轻罗影动水仙机何如袖取并刀去剪得吴淞半幅归
　　七言絶句
　　流水　　　　　　　　　　【唐】罗　邺
　　龙跃虬蟠旋作潭绕红溅绿下东南春风散入侯家去潄齿花前酒半酣



　　御定佩文斋咏物诗选巻八十四
　　钦定四库全书
　　御定佩文斋咏物诗选卷八十五
　　海类
　　四言古
　　观沧海　　　　　　　　　【魏】武　帝
　　东临碣石以观沧海水何澹澹山岛竦峙树木藂生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志
　　五言古
　　登郁洲山望海　　　　　　【梁】刘　峻
　　沧潦联霄岫层岭郁巑崱下盘盐海底上转灵乌翼滇防非可辨鸿溶信难测轻尘久弭飞惊浪终不息云锦曜石屿罗绫文水色
　　奉和望海　　　　　　　　【隋】虞　茂
　　清跸临溟涨巨海望滔滔十洲云雾逺三山波浪髙长澜疑浴日连岛类奔涛神游藐姑射睿藻冠风骚徒然
　　虽观海何以効涓毫
　　景龙四年春祠海　　　　　【唐】宋之问
　　肃事祠春溟宵斋洗蒙虑鸡鸣见日出鹭下惊涛骛地阔八荒近天廻百川注筵端接空曲目外唯雰雾暖气物象来周游晦明互致牲匪享禋涤期灵煦的的波际禽沄沄岛间树安期今何在方丈蔑寻路仙事与世隔冥搜徒已屡四明背羣山遗老莫辨处抚中良自慨弱龄忝恩遇三入文史林两拜神仙署虽叹出关逺始知临海趣赏来空自多理胜孰能喻畱楫竟何待徙倚忽云暮
　　入海　　　　　　　　　　【唐】张　说
　　乗桴入南海海旷不可临茫茫失方面混沌如凝隂云山相出没天地互浮沈万里无涯际云何测广深潮波自盈缩安得防虚心
　　和贺兰判官望北海作　　　【唐】高　适
　　圣代务平典輶轩推上才迢遥溟海际旷望沧波开四牡未遑息三山安在哉巨鼇不可钓髙浪何崔嵬湛湛朝百谷茫茫连九垓挹流纳广大观异増迟廻日出见鱼目月圆如蚌胎迹非想像到心以精灵猜逺色带孤屿虚声涵殷雷风行越裳贡水遏天呉灾揽辔隼将击忘机鸥复来缘情韵骚雅独立遗尘埃吏道竟殊用翰林仍忝陪长鸣谢知已所媿非龙媒
　　西陵口观海　　　　　　　【唐】薛　据
　　长江漫汤汤近海势弥广在昔胚混凝融为百川泱地形失端倪天色潜滉瀁东南际万里极目逺无象山影乍浮沈潮波忽来往孤帆或不见櫂歌犹想像日暮长风起客心空振荡浦口霞未收潭心月初上林屿几邅廻亭臯时偃仰岁晏访蓬瀛眞游非外奬
　　观海　　　　　　　　　　【唐】独孤及
　　北登渤澥岛廻首秦东门谁尸造物功凿此天池源澒洞呑百谷周流无四垠廓然混茫际望见天地根白日自中吐扶桑如可扪超遥蓬莱峰想像金台存秦帝昔经此登临冀飞飜扬旌百神防望日羣山奔徐福竟何成羡门徒空言唯见石桥足千年潮水防
　　登东海龙兴寺髙顶望海简演公
　　【唐】刘长卿
　　朐山压海口永望开禅宫元气逺相合太阳生其中豁然万里余独为百川雄白波走雷电黒雾藏鱼龙变化非一状晴明分众容烟开秦帝桥隐隐横残虹蓬岛如在眼羽人那可逢偶闻真僧言甚与静者同幽意颇相惬赏心殊未穷花间午时梵云外春山钟谁念遽成别自怜归所从他时相忆处惆怅西南峰
　　航海　　　　　　　　　　【宋】陆　游
　　我不如列子神游御天风尚应似安石悠然云海中卧看十幅蒲湾湾若张弓潮来涌银山忽复磨青铜饥鹘掠船舷大鱼舞虚空流落何足道豪气荡肺胸歌罢海动色诗成天改容行矣跨鹏背弭节蓬莱宫
　　五言律
　　咏海　　　　　　　　　　【唐】李　峤
　　习坎疏丹壑朝宗合紫微三山巨鼇涌万里大鹏飞楼写春云色珠含明月辉防因添雾露方逐众川归
　　海上　　　　　　　　　　【金】刘　迎
　　潮蹙三山岛烟横万里沙蜃楼春作市鼍鼓莫催衙一曲水仙操片帆渔父家安期定何处试问枣如
　　五言排律
　　春日望海　　　　　　　　【唐】太　宗
　　披襟眺沧海凭轼翫春芳积流横地纪疏引天潢仙气凝三岭和风扇八荒拂潮云布色穿浪日舒光照岸花分采迷云鴈断行怀卑运深广持满守灵长有形非易测无源讵可量洪涛经变野翠岛屡成桑之罘思汉帝碣石想秦皇霓裳非本意端拱是图王
　　奉和圣制春日望海　　　　【唐】杨师道
　　春日临渤海征旅辍晨装廻瞰卢龙塞斜瞻肃慎乡洪波廻地轴孤屿映云光落日惊涛上浮天骇浪长仙台隐螭驾水府泛鼍梁碣石朝烟灭之罘归雁翔北巡非汉后东幸异秦皇搴旗羽林客拔距少年塲电击驱辽水鹏飞出带方将举青丘缴安访白霓裳
　　赋得海水不扬波　　　　　【唐】阙　名
　　圣朝崇大道寰海免波扬既合千年圣能安百谷王天心随泽广水德共灵长不挠鱼弥乐无澜苇可航化流霑率土恩浸及殊方岂只朝宗国唯闻有越裳
　　七言律
　　南海　　　　　　　　　　【唐】曹　松
　　倾腾界汉沃诸蛮立望何如画此看无地不同方觉逺共天难别始知寛文魮隔雾朝含磬老蚌凌波夜吐丹万状千形皆得意长鲸独自转身难
　　昆阳望海　　　　　　　　【明】杨　慎
　　昆明波涛南纪雄金碧滉漾银河通平吞万里象马国直下千尺蛟龙宫天外烟峦分防缀云中海树入空蒙乗槎破浪非吾事已把渔竿狎钓翁
　　七言絶句
　　海客　　　　　　　　　　【唐】李啇隐
　　海客乗槎上紫氛星娥罢织一相闻只因不惮牵牛妬聊用支机石赠君
　　次韵宝印叔观海　　　　　【宋】王十朋
　　戴地浮天浩莫穷气营楼阁耸虚空道人妙得观澜术万里沧溟碧眼中
　　滇海曲　　　　　　　　　【明】杨　慎
　　梁王阁榭水中央乌鹊双星带五潢跨海虹桥三十里广寒宫殿夜飘香
　　其二
　　化城楼阁壮人寰泽国封疆鎭两闗云气开成银色界天工斲出防苍山
　　其三
　　叶榆巨浸环三岛益部雄都控百蛮神禹河双洱水武侯征路七星关
　　泛海　　　　　　　　　　【明】张可大
　　到处啼莺倚棹歌客怀偏向布帆多黄云飞尽天如洗鼇背山前万顷波












　　御定佩文斋咏物诗选巻八十五
　　钦定四库全书
　　御定佩文斋咏物诗选卷八十六
　　江类
　　五言古
　　江皐曲　　　　　　　　　【齐】王　融
　　林断山更续洲尽江复开云峰帝乡起水源桐柏来
　　赴荆州泊三江口　　　　　【梁】元　帝
　　渉江望行旅金钲间防斿水际含天色虹光入浪浮栁条恒拂岸花气尽薰舟丛林多故社单戍有危楼疉鼓随朱鹭长箫应紫驑莲舟夹羽氅画舸覆缇油榜歌殊未息于此泛安流
　　奉和晩日扬子江应教　　　【隋】栁　
　　大江都防所长洲有旧名西流控岷蜀东泛迩蓬瀛未覩纤罗动先听逺涛声空蒙云色晦浃疉浪花生欲知暮雨歇当观飞斾轻
　　奉和晚日扬子江应制　　　　栁　
　　诘旦金铙发骖驾出城闉鲜云临葆葢细艸借斑轮千里烟霞色四望江山春梅风吹落蕊酒雨减轻尘日斜欢未毕睿想良非一风生疉浪起雾卷孤帆出掞藻丽繁星髙论光朝日空美邹枚侣终谢渊云笔
　　入郴江　　　　　　　　　【隋】薛道衡
　　仗节遵严防扬舲泝急流征途非白马水势类黄牛跳波鸣石碛溅沬拥沙洲岸廻槎倒转滩长船却浮缘崖频断挽挂壁屡移钩还忆青丝骑东方来上头
　　荆门浮舟望蜀江　　　　　【唐】李　白
　　春水月峡来浮舟望安极正见桃花流依然锦江色江色緑且明茫茫与天平逶迤巴山尽揺曵楚云行雪照聚沙鴈花飞出谷鸎芳洲却已转碧树森森迎流目浦烟夕扬帆海月生江陵识遥火应到渚宫城
　　晩次荆江　　　　　　　　【唐】戎　昱
　　孤舟大江水水渉无昏曙雨暗迷津时云生望乡处渔翁闲自乐樵客纷多虑秋色湖上山归心日边树徒称竹箭美未得枫林趣向夕垂钓还吾从落潮去
　　晩渡扬子江却寄江南亲故　【唐】权德舆
　　返照满寒流轻舟任揺荡支頥见千里烟景非一状逺岫有无中片帆风水上天清去鸟灭浦逈寒沙涨树晩疉秋岚江空飜宿浪胸中千万虑对此一清旷回首碧云深佳人不可望
　　江色　　　　　　　　　　【明】陶　安
　　竹屋晨啓关江色直飞入空碧压几案隂隂四壁湿玻瓈作天地泠然手可挹万象随升降元气动呼吸临岸歩观涨石堦没千级岷巴与湘汉众水大会集合流东北去海水亦起立
　　晩晴江上　　　　　　　　【明】汪广洋
　　江上鸭头緑楚山螺髻青鹧鸪啼不尽花发树微风泛兰桨落日过松亭胜境思弥惬渔歌随处听
　　七言古
　　江南弄　　　　　　　　　【唐】李　贺
　　江中绿雾起凉波天上疉巘红嵯峨水风浦云生老竹渚暝蒲帆如一幅鲈鱼千头酒百斛酒中倒卧南山緑呉歈越吟未终曲江上团团帖寒玉
　　五言律
　　咏江　　　　　　　　　　【唐】李　峤
　　日夕三江望灵潮万里防霞津锦浪动月浦练花开湍似黄牛去涛从白马来英灵已杰出谁识卿云才
　　夜渡江　　　　　　　　　【唐】姚　崇
　　夜渚带浮烟苍茫晦逺天舟轻不觉动缆急始知牵听草遥寻岸闻香暗识莲惟看孤帆影常似客心悬
　　自豫章南还江上作　　　　【唐】张九龄
　　归去南江水磷磷见底清转逢空阔处聊洗滞畱情浦树遥如待江鸥近若迎津途别有趣况乃濯吾缨
　　春江晩景　　　　　　　　　张九龄
　　江林皆秀发云日复相鲜征客那逢此春心益渺然兴来祗自得佳处莫能传薄暮津亭下余花落客船
　　渡扬子江　　　　　　　　【唐】孟浩然
　　桂楫中流望空波两畔明林开扬子驿山出润州城海尽边隂静江寒朔吹生更闻枫叶下淅沥度秋声
　　泊扬子江岸　　　　　　　【唐】祖　咏
　　才入维扬郡乡关此路遥林藏初过雨风退欲归潮江火明沙岸云帆碍浦桥客衣今日薄寒气近来饶
　　长江　　　　　　　　　　【唐】杜　甫
　　浩浩终不息乃知东极临众流归海意万国奉君心色借潇湘阔声驱灔滪深未辞添雾雨接上遇衣襟
　　渡江　　　　　　　　　　　杜　甫
　　春江不可渡二月已风涛舟楫敧斜疾鱼龙偃卧高渚花张素锦汀草乱青袍戏问埀纶客悠悠见汝曹
　　巴水　　　　　　　　　　唐白居易
　　城下巴江水春来似麴尘软沙如渭曲斜岸忆天津影蘸新黄栁香浮小白苹临流搔首坐惆怅为何人
　　新春江次　　　　　　　　　白居易
　　浦干潮未应堤湿冻初消粉片妆梅朶金丝刷栁条鸭头新绿水鴈齿小红桥莫怪珂声碎春来五马骄
　　新安江行　　　　　　　　【唐】章八元
　　江源南去永野渡暂维艄古戍悬鱼网空林露鸟巢雪晴山脊见沙浅浪防交自笑无媒者逢人即解嘲
　　郑尚书新开涪江　　　　　【唐】贾　岛
　　岸凿青山破江开白浪寒日沈源出海春至草生滩梓匠防波溢蓬仙畏水干从今疏决后任雨滞峰峦
　　其二
　　不侵南亩务已防北江流涪水方移岸浔阳有到舟潭澄初捣药波动乍垂钩山可疏三里从知歴亿秋
　　秋日富春江行　　　　　　【唐】罗　隐
　　逺岸平如翦澄江静似铺紫鳞仙客驭金颗李衡奴冷疉千山阔清函万象殊严陵亦高见归卧是良图
　　宿巴江　　　　　　　　　　僧栖蟾
　　江声五千里防碧急于不觉日又夜争敎人少年一汀巫峡月两岸子规天山影似相伴依依到客船
　　长芦江口　　　　　　　　【宋】梅尧臣
　　风驾晩潮急浪头相趂过水归步小船下秣陵多鸥舞不停翅燕飞轻贴波今来学楚客薄暮爱渔歌
　　吴江　　　　　　　　　　【宋】王安石
　　莽莽昔登临秋风一散襟地畱孤屿小天入五湖深柑橘无千里鱼鰕有万金吾虽轻范蠡终欲此幽寻冐雨登拟岘台观江涨　　　【宋】陆　游
　　雨气分千嶂江声撼万家云飜一天墨浪蹴半空花喷薄侵虚阁低昻泛断槎壮游思夙昔乗醉下三巴
　　泊舟湘岸　　　　　　　　【元】李　材
　　长沙今在眼青草旧知名二月风樯疾三湘雪浪平藤深帝子庙花发定王城莫防江南岸啼防处处声
　　入桐江　　　　　　　　　【明】徐中行
　　奔流千折下峭壁两崖分樵径冲江雨渔舟宿岭云布帆林杪见水碓月中闻独有披裘客千秋不可羣
　　五言排律
　　江上有懐　　　　　　　　【唐】孙　逖
　　秋水明川路轻舟转石圻霜多山橘熟寒至浦禽稀飞席乗风势廻流荡日晖昼行疑海若夕梦识江妃野霁看吴尽天长望洛非不知何歳月一似暮潮归
　　歳暮自广江至新兴往复中题峡山寺
　　【唐】许　浑
　　宻树分苍壁长谿抱碧岑山风闻鹤逺潭日见鱼深松葢环清韵榕根架绿隂洞丁多斵石蛮女半淘金南浦惊春至西楼送月沈江流不过岭何处寄归音
　　七言律
　　春江　　　　　　　　　　【唐】白居易
　　炎凉昏晓苦推迁不觉忠州已二年闭阁只听朝暮鼓上楼空望往来船莺声诱引来花下艸色勾畱坐水边唯有春江看未厌萦沙绕石绿潺湲
　　春日游嘉陵江　　　　　　【唐】刘　沧
　　独泛扁舟映绿杨嘉陵江水色苍苍行看芳草故乡逺坐对落花春日长曲岸危樯移渡影暮天栖鸟入山光今来谁识东归意把酒闲吟思洛阳
　　江边吟　　　　　　　　　【唐】李　中
　　风暖汀洲吟兴生逺山如画雨新晴残阳影里水东注芳草烟中人独行闪闪酒帘招醉客深深绿树隐啼莺盘桓渔舎忘归去云静髙空月又明
　　京口江际弄水　　　　　　【宋】徐　铉
　　退公求静独临川扬子江南二月天百尺翠屏甘露阁数帆晴日海门船波澄獭石寒如玉草接汀苹绿似烟安得乗槎更东去十洲风外弄潺湲
　　初出真州泛大江作　　　　【宋】欧阳脩
　　孤舟日日去无穷行色苍茫杳霭中山浦转防迷向背夜江看斗辨西东滮田渐下云间鴈霜日初丹水上枫莼菜鲈鱼方有味逺来犹喜及秋风
　　樊江　　　　　　　　　　【宋】陆　防
　　手中一巻养鱼经又向樊江上草亭朝雨染成新涨绿春烟淡尽逺山青榜舟不厌频来往岸帻常须半醉醒赋罢新诗自髙咏满汀鸥鹭欲忘形
　　车驾渡江　　　　　　　　【明】曽　棨
　　朱旗画防拥晴沙锦缆牙樯照眼花佳气迥浮江北树晓光初绚海东霞云中鸾凤扶丹毂水底鱼龙识翠华不用临流羡天堑只今四海尽为家
　　车驾渡江　　　　　　　　【明】周　忱
　　柳色临江辇路长葳蕤遥望翠华张衣冠隔岸催鹓序舸舰中流列鴈行鱼跃苍波瞻御座鸟啼春树识天香时廵百度稽虞典不奏横汾礼乐章
　　送童士琦瑞州府判赋得蜀江
　　【明】杨　愼
　　瑞州城下蜀江流风物依然似故丘秪道灵源千里合不知仙迹几年畱分符逺泛星槎去负弩真如昼锦游别后懐人更懐土烦君时一到沧洲
　　嘉陵江　　　　　　　　　　杨　愼
　　嘉陵江水向西流乱石惊滩夜未休岩畔苍藤悬日月岸边瑶艸记春秋版居未变先秦俗刳木犹疑太古舟三十六程知近逺试凭髙处望刀州
　　秋江晩望　　　　　　　　【明】蔡　羽
　　沙头云树郁依依晩稻吹香紫蠏肥露白秋江鸥一梦月明寒树鴈双归篷窓剪烛孤弹劒草屋禁风静掩扉沧海十年空短鬓青山未返薜萝衣
　　七言排律
　　次韵履仁春江即事　　　　【明】文征明
　　二月江南黄鸟鸣春江千里绿波平朱甍碧瓦参差去水荇兰苕次第生风外秋千何处笑日斜钟鼔隔花晴洞庭烟霭孤舟逺茂苑芳菲万井明唱断竹枝空复恨流连芳草不胜情何时载酒横塘去共听呉娃打浆声
　　长江万里图　　　　　　　【明】杨　愼
　　五才坎德迥灵长万里岷山始滥觞流汉天廻经灔滪盘涡谷转下柴桑扬澜左蠡层潭府大壑归虚广莫乡天遣阳侯分淼淼帝咨神禹画茫茫青岑翠观鲛人馆水碧金膏龙伯堂景浴阳乌朝旭早焰燃隂火夜霞光烟寒星散三洲树风软云飞百尺樯鹤子鳬雏喧澍雨纹螺锦蚌暎翔阳笼筒津鼓惊浮客欸乃渔歌属赧郎泗磬石钟锵岛屿轻涟苹彩媚沧浪投鞭堪笑符坚防静练难赓谢朓章彩鹢退飞休借问白鸥浩荡信徜徉
　　五言絶句
　　宿建德江　　　　　　　　【唐】孟浩然
　　移舟泊烟渚日暮客愁新野旷天低树江清月近人
　　春江曲　　　　　　　　　【唐】张仲素
　　揺漾越江春相将采白苹归时不觉夜出浦月随人
　　其二
　　家寄征河岸征人几歳游不知潮水信每日到沙头
　　江行　　　　　　　　　　【唐】栁中庸
　　繁隂乍隐洲落叶初飞浦潇潇楚客帆暮入寒江雨
　　江上　　　　　　　　　　【唐】顾　况
　　江清白鸟斜荡桨罥苹花听唱菱歌晩防塘月照沙
　　泛瑞安江风涛贴然　　　　【宋】陆　游
　　俯仰两青空舟行明镜中蓬莱定不逺正要一颿风
　　长江万里图　　　　　　　【元】丁鹤年
　　长啸还江国迟回别海乡春潮如有意相送过浔阳
　　其二
　　长江千万里何处是侬乡忽见晴川树依稀认汉阳
　　七言絶句
　　渡浙江　　　　　　　　　【唐】卢　纶
　　前船后船未相及五两头平北风急飞沙卷地日色昏一半征帆浪花湿
　　晴江秋望　　　　　　　　【唐】崔季卿
　　八月长江万里晴千帆一道带风轻尽日不分天水色洞庭南是岳阳城
　　建昌江　　　　　　　　　【唐】白居易
　　建昌江水县门前立马敎人唤渡船忽似往年归蔡渡艸风沙雨渭河邉
　　暮江吟　　　　　　　　　　白居易
　　一道残阳铺水中半江瑟瑟半江红可怜九月初三夜露似真珠月似弓
　　嘉陵江　　　　　　　　　【唐】元　稹
　　秦人唯识秦中水长想呉江与蜀江今日嘉川驿楼下可怜如练绕明
　　其二
　　千里嘉陵江水声何年重绕此江行只应添得清宵梦时见满江流月明
　　望喜驿别嘉陵江水二絶　　【唐】李商隐
　　嘉陵江水此东流望喜楼中忆阆州若到阆州还赴海阆州应更有髙楼
　　其二
　　千里嘉陵江水色含烟带月碧于蓝今朝相送东流后犹自驱车更向南
　　江东　　　　　　　　　　　李啇隐
　　惊鱼泼刺燕翩翾独自江东上钓船今日春光太飘荡谢家轻絮沈郎钱
　　江上偶见絶句　　　　　　【唐】杜　牧
　　楚乡寒食橘花时野渡临风驻防旗草色连云人去住水纹如縠燕差池
　　泛楚江　　　　　　　　　【唐】崔　涂
　　九重城外家书逺百里洲前客棹还金印碧幢如见问一生安稳是长闲
　　嘉陵江　　　　　　　　　【唐】薛　逢
　　借问嘉陵江水湄百川东去尔西之但敎清浅源流在得路朝宗防有期
　　江行西望　　　　　　　　【唐】韦　庄
　　西望长安白日遥半年无事驻兰桡欲将张翰秋江雨画作屏风寄鲍昭
　　泛呉淞江　　　　　　　　【宋】王禹偁
　　苇篷疎薄漏斜阳半日孤吟未过江唯有鹭鸶知我意时时翘足对船
　　秋江写望　　　　　　　　【宋】林　逋
　　苍茫沙觜鹭鸶眠片水无防浸碧天最爱芦花经雨后一篷烟火饭渔船
　　二月一日晓渡太和江　　　【宋】杨万里
　　绿杨接叶杏交花嫩水新生尚露沙过了春江偶回首隔江一岸好人家
　　曹娥江　　　　　　　　　【元】韩　性
　　隔岸樯竿着暮鸦待舟人立渡头沙数拳寒石生云气一半斜阳有浪花
　　江上　　　　　　　　　　【元】黄　庚
　　江上支笻眼界寛夕阳影里水云寒凭谁说与闲鸥鹭借我鱼矶把钓竿
　　题秋江图　　　　　　　　【元】倪　瓒
　　长江秋色渺无边鸿雁来时水拍天七十二湾明月夜荻花枫叶覆渔船
　　江上　　　　　　　　　　【明】陈宪章
　　水逺烟浓白鸟低数峰青鎻夕阳西隔波莫是仙源否恰到波心路巳迷










　　御定佩文斋咏物诗选巻八十六
　　钦定四库全书
　　御定佩文斋咏物诗选巻八十七
　　曲江类
　　五言古
　　同诸公秋霁曲江俯见南山　【唐】储光羲
　　天静终南髙俯映江水明有若蓬莱下浅深见澄瀛羣峰悬中流石壁如瑶琼鱼龙隐苍翠鸟兽逰清泠菰蒲林下秋薜荔波中轻山灵浴兰沚水若居云屏岚气浮渚宫孤光随曜灵阴阴豫章馆宛宛百花亭大君及羣臣宴乐方嘤鸣吾党二三子萧辰怡性情逍遥沧海时乃在长安城
　　曲江春霁　　　　　　　　【唐】刘　驾
　　宿雨洗秦树旧花如新开池边艸未干日照人马来马蹄踏流水渐渐成尘埃鸳鸯不敢下飞绕岸东西此地喧仍旧归人亦满街
　　七言古
　　和钱员外答卢员外早春独逰曲江见寄长句
　　【唐】白居易
　　春来有色闇融融先到诗情酒思中栁防霏微裛尘雨杏园淡荡开花风闻君独逰心郁郁薄晩新晴骑马出醉思诗侣有同年春叹翰林无暇日云夫首唱寒玉音蔚章继和春搜吟此时我亦闭门坐一日风流三处心
　　五言律
　　奉和圣制赐史供奉曲江宴应制
　　【唐】王　维
　　侍从有邹枚琼筵向水开言陪柏梁宴新下建章来对酒山河满移舟草树回天文同丽日驻景惜行杯
　　酬白二十二舎人早春曲江见寄
　　【唐】张　籍
　　曲江氷欲尽风日已恬和栁色看犹浅泉声觉渐多紫蒲生湿岸青鸭戯晴波仙掖髙情客相招共一过
　　曲江　　　　　　　　　　【唐】郑　谷
　　细草防西东酒旗摇水风楼台在烟杪鸥鹭下沙中翠幄晴相接芳洲夜暂空何人赏秋景兴与此时同
　　曲江作　　　　　　　　　【唐】韦　庄
　　细雨曲池濵青袍草色新咏诗行信马载酒喜逢人性为无机率家因守道贫若无诗自遣谁奈寂寥春
　　曲江暮春雪霁　　　　　　【唐】曹　松
　　霁动江池色春残一去逰菰风生马足槐雪滴人头北阙尘未起南山清欲流如何多别地却得醉汀洲
　　秋日曲江书事　　　　　　【唐】李　洞
　　门摇枯苇影落日共鸥归园近鹿来熟江寒人到稀片云穿塔过枯叶入城飞翻怕賔鸿至无才动礼闱
　　曲江秋望　　　　　　　　【金】师　柘
　　山逺嶂重出野平天四围凉风芡实坼久雨藕花肥水阔渔舟小天长去鸟微紫蒲行处有采采莫盈衣
　　五言排律
　　早春独逰曲江　　　　　　【唐】白居易
　　散职无羁束羸骖少送迎朝从直城出春傍曲江行风起池东暖云开山北晴氷销泉脉动雪尽草芽生露杏红初拆烟杨緑未成影遅新度鴈声涩欲啼莺闲地心俱静韶光眼共明酒狂怜性逸药效喜身轻慵慢疎人事幽栖遂野情回看云阁笑不似有浮名
　　七言律
　　曲江　　　　　　　　　　【唐】杜　甫
　　城上春云覆苑墙江亭晩色静年芳林花着雨燕支湿水荇牵风翠带长龙武新军深驻辇芙蓉别殿谩焚香何时诏此金钱防暂醉佳人锦瑟傍
　　及第后宴曲江　　　　　　【唐】刘　沧
　　及第新春选胜逰杏园初宴曲江头紫毫粉壁题仙籍栁色箫声拂御楼霁景露光眀逺岸晩空山翠坠芳洲归时不省花间醉绮陌香车似水流
　　曲江　　　　　　　　　　【唐】章　碣
　　日照香尘逐马蹄风吹浪溅防回隄无穷罗绮填花径大半笙歌占麦畦落絮却笼他树白娇莺更学别禽啼秪縁频宴蓬洲客引得逰人去似迷
　　曲江　　　　　　　　　　【唐】李山甫
　　南山低对紫云楼翠影红隂瑞气浮一种是春长富贵大都为水也风流争攀栁带千千手闲插花枝万万头独向江边防惆怅满衣尘土避王侯
　　曲江春望　　　　　　　　【唐】罗　邺
　　故国东归泽国遥曲江晴望忆渔樵都縁北阙春先到不是南山雪易消瑞景玉楼开组绣欢声丹禁奏云韶虽然未得陪鹓鹭亦酹金觞祝帝尧
　　七言絶句
　　曲江春望　　　　　　　　【唐】卢　纶
　　菖蒲翻叶栁交枝暗上莲舟鸟不知更到无花防深处玉楼金殿影参差
　　其二
　　翠黛红妆画鹢中共惊云色带微风箫管曲长吹未尽花南水北雨蒙蒙
　　其三
　　泉声徧野入芳洲拥沫吹花上碧流二月行人渐无路巢峰乳燕满髙楼
　　同张水部籍春逰曲江寄白二十二舎人
　　【唐】韩　愈
　　漠漠轻隂晩自开青春白日映楼台曲江水满花千树有底忙时不肻来
　　酬韩侍郎张博士雨后曲江见寄
　　【唐】白居易
　　小园新种红樱树闲绕花行便当逰何必更随鞍马队冲泥蹋雨曲江头
　　曲江独行　　　　　　　　　白居易
　　独来独去何人识厩马朝衣野客心闲爱无风水边坐杨花不动树隂隂
　　曲江池上　　　　　　　　【唐】雍裕之
　　殷勤春在曲江头全借羣仙占胜逰何必三山待鸾鹤年年此地是瀛州
　　春逰　　　　　　　　　　【唐】王　涯
　　曲江緑栁变烟条寒谷氷随暖气消才见春光生绮陌已闻清乐动云韶
　　春日逰曲江　　　　　　　【唐】张　乔
　　日暖鸳鸯拍浪春蒹葭浦际聚青苹若论来往乡心切须是烟波岛上人
　　曲江春草　　　　　　　　【唐】郑　谷
　　花落江隄簇晓烟雨余江色逺相连香轮莫辗青青破留与逰人一醉眠




　　御定佩文齐咏物诗选巻八十七
　　钦定四库全书
　　御定佩文斋咏物诗选巻八十八
　　淮水类
　　五言古
　　奉和出颍至淮应令　　　　【隋】诸葛颖
　　渉颍倦纡廻浮淮欣迥直遥村含水气逺浦澄天色灵涛稍欲近仙岩行可识元览属睿辞风云有余力
　　奉和出颍至淮应令　　　　【隋】蔡允恭
　　久倦川涂曲忽此望淮圻波长泛淼淼眺迥情依依稍觉金乌转渐见锦颿稀欲知仁化洽讴歌满路归
　　奉和出颍至淮应令　　　　【隋】执恭
　　睿情欣逸赏临泛入淮淝棹歌喧岸度颿影出云飞清流含日彩犇浪荡霞晖还如漳水曲鸣笳啓路归
　　奉和出颍至淮应令　　　　【唐】虞世南
　　良晨喜利渉解缆入淮浔寒流泛鹢首霜吹响清吟濳鳞波里跃水鸟浪前沈防沟非复逺怅望恱宸襟
　　渡淮　　　　　　　　　　【宋】刘子翚
　　鸣鼙渡长淮霏烟散清晨皎皎初日光照耀草木新横林度余碧疉嶂开嶙峋移桡失向背烟波浩无垠儿童发櫂歌余心亦欣欣轻帆互相逾画鹢映流津徘徊望洲渚悠然独懐人樵渔有栖遯寂寞谁问邻暮风翻洪涛鱼虾亦有神四顾天地黑孤舟恐漂沦
　　五言律
　　淮上秋夜　　　　　　　　【唐】刘方平
　　旅梦何时尽征途望每賖晩秋淮水上新月楚人家猿啸空山近鸿飞极浦斜明朝南岸去定折桂枝花
　　五言排律
　　和杜学士旅次淮口阻风　　【唐】李　峤
　　夕吹生寒浦清淮上暝潮迎风欲举棹触浪反停桡淼漫烟波阔参差林防遥日沈丹气敛天敞白云消水鴈衔芦叶沙鳬隠荻苗客行殊未已川路防迢迢
　　五言絶句
　　问淮水　　　　　　　　　【唐】白居易
　　自嗟名利客扰扰在人间何事长淮水东流亦不闲
　　望淮　　　　　　　　　　【元】王　恽
　　朝日惨无色昏昏水气间到淮犹数里隔防见尖山
　　七言絶句
　　渡淮　　　　　　　　　　【唐】武元衡
　　暮涛凝雪长淮水细雨飞梅五月天行子不须愁夜泊緑杨多处有人烟
　　渡淮即事　　　　　　　　【元】萨都拉
　　杨花防防冲帆过燕子双双掠水飞淮上渔人闲不得船头对结緑蓑衣




　　御定佩文斋咏物诗选巻八十八
　　钦定四库全书
　　御定佩文斋咏物诗选卷八十九
　　河类
　　四言古
　　河铭　　　　　　　　　　【汉】李　尤
　　洋洋河水赴宗于海经自中州龙图所在昔周诸侯防于孟津鱼入王舟乃往尅殷大汉承绪懐附遐邻邦事来济各贡厥珍
　　河清颂　　　　　　　　　【宋】张　畅
　　浑浑洪河家国之濵襟带晋衞领袖齐秦龙门诞溜积石传津乘运能有经啓天人化流上帝时表初星飞书曝瑞龙图照神协灵既伟通气载荣
　　五言古
　　奉和济黄河应教　　　　【北齐】萧　慤
　　大蕃连帝室骖驾奉皇猷未明驱羽骑凌晨方画舟津城度维锦岸栁夹缇油钟声扬别岛旗影照沧流早光
　　生剑服朝风起节楼滔滔细波动裔裔轻舷浮回桡避近碛放舳下前洲全疑上天汉不异谒蓬丘望知云气合聴识水声秋从君何等乐喜从神仙逰
　　夜到洛口入黄河　　　　　【唐】储光羲
　　河洲多青草朝暮増客愁客愁惜朝暮枉渚暂停舟中宵大川静解缆逐归流浦溆既清旷防洄非阻脩登舻望落月击汰悲新秋倘遇乘槎客永言星汉逰
　　同敬八卢五泛河间清河　　【唐】髙　适
　　清川在城下沿泛多所宜同济惬数公翫物欣良时飘飘波上兴燕婉舟中词昔渉乃平原今来忽涟漪东流达沧海西流延滹沲云树共晦明井邑相逶迤稍随归月帆若与沙鸥期渔父更留我前潭水未滋
　　黄河　　　　　　　　　　【宋】梅尧臣
　　积石导渊源沄沄泻昆阆龙门自吞险鲸海终量怒洑生万涡惊流非一状浅深殊可测激射无时壮常苦事隄防何曽息波浪川气迷逺山沙防落秋涨槎沫夜浮光舟人朝发唱洪望画鹢连古戍苍崖向浴鸟不知清夕阳空在梁谁当大雪天走马坚氷工
　　七言古
　　河复　　　　　　　　　　【宋】苏　轼
　　君不见西汉元光元封间河决瓠子二十年钜野东倾淮泗满楚人恣食黄河鳣万里沙回封禅罢初遣越巫沈白马河工未许人力穷薪刍万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻收微渌神功不用淇园竹楚人种麦满河淤仰看浮槎栖古木
　　五言律
　　河流　　　　　　　　　　【唐】徐　夤
　　洪流盘砥柱淮济不同波莫讶清时少都缘曲处多逺能通玉塞髙复接银河大禹成门崄为龙始得过
　　清河　　　　　　　　　　【元】贡　奎
　　谿碧石生处山青云起时藕花红映岸藤蔓翠牵篱落日渔家网微风酒市旗顺流船渐急翻觉去心遅
　　清河水涨答复中吉监县水字诗
　　【元】张　翥
　　漭泱清河涨湍流滋浸淫沧溟浑灌注浊浪浩浮沈洲渚津涯濶泥沙沮洳深沿淮泽鸿满漂荡渡江浔
　　潞河晚泊　　　　　　　　【明】屠　隆
　　回浦落帆尽长堤带郭斜暮烟平吐树春雨薄沈沙白艇蔵渔市黄茅覆酒家一瓢云水外不复问年华
　　夏日逰通恵河　　　　　　【明】徐　阶
　　颇忆三江逺乘流意若何水深秋气入竹密雨声多熟果当尊落惊禽拂棹过栁隂催系缆敧枕聴渔歌
　　五言排律
　　黄河　　　　　　　　　　【唐】太　宗
　　何处发昆仑连干复浸坤波浑经鴈塞声振自龙门岸裂新冲势滩余旧落防横沟通海上逺色尽山根勇逗山峰折雄标四渎尊湾中秋景树阔外夕阳邨沫乱知鱼呴槎来见鸟蹲飞沙当白日凝露接黄昏润可资农畆清能表帝恩雨吟堪极目风渡想惊魂显瑞曽出隂灵伯固存盘涡寒渐急浅濑暑微温九曲终柔胜常流可暗吞人间无博望谁复到穷源
　　送襄阳卢判官奏开河事　　【唐】钱　起
　　千里趋魏阙一言简圣聪河流引闗外国用赡秦中有诏许其防随山兴此功连云积石阻计日安波通飞棹转年谷利人胜嵗丰言归汉阳路拜首蓬莱宫紫殿赐衣出青门酣酌同晚阳过微雨秋水见新鸿坐惜去车逺愁防离馆空因思郢川守南楚满清风
　　七言律
　　自巩雒舟行入黄河即事寄府县僚友
　　【唐】韦应物
　　緑水苍山路向东东南山豁大河通寒树依微逺天外夕阳明灭乱流中孤邨防嵗临伊岸一鴈初晴下风为报雒桥逰宦侣扁舟不系与心同
　　黄河　　　　　　　　　　【唐】罗　隠
　　莫把阿胶向此倾此中天意固难明解通银汉应须曲才出昆仑便不清髙祖誓功衣带小仙人占斗客槎轻三千年后知谁在何必劳君报太平
　　次韵陈子仁黄河　　　　　【元】杨　载
　　禹功疏凿过忧勤海内山川自此分元气浑沦通地脉孤光迢逓贯天文母金伏砾秋逾盛隂火蔵渊夜不焚多少鱼龙争变化总归西北防风云
　　登徐州城上黄楼北望河流作
　　【元】栁　贯
　　髙楼背水压奔冲影动云虹落水中土色从黄宜制胜河声触险聴分洪却思沈璧千年日欲问乘槎八月风汴泗交流平似席南行北播本同功
　　到广黄河　　　　　　　　【元】蔡　珪
　　清漳节物似清江不复莼鲈梦故乡歴下果能留太白镜湖端是属知章身随客路常岑寂心与沙鸥共渺茫尚困马蹄三百里小舟聊与过沧浪














　　御定佩文斋咏物诗选卷八十九
　　钦定四库全书
　　御定佩文斋咏物诗选卷九十
　　汉水类
　　五言古
　　玩汉水　　　　　　　　　【梁】简文帝
　　杂色昆仑水澄陇首渠岂若兹川丽清流疾且徐离离细碛净蔼蔼树隂疎石衣随溜卷水芝扶浪舒连翩泻去檝镜澈倒遥墟聊持防缨上扵是察川鱼
　　初春汉水漾舟　　　　　　【唐】孟浩然
　　漾舟逗何处神女汉臯曲雪消氷复开春潭千丈緑轻舟恣往来探翫无厌足波影摇妓钗沙光逐人目倾杯鱼鸟醉聨句莺花续良防难再逢日入须秉烛
　　五言律
　　与鲜于庶子泛汉江　　　　【唐】岑　参
　　急管更须吹杯行莫遣遅酒光红琥珀江色碧琉璃日影浮归棹芦花罥钓丝山公醉不醉问取葛彊知
　　汉江临泛　　　　　　　　【唐】王　维
　　楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山翁
　　汉阳即事　　　　　　　　【唐】储光羲
　　楚国千里逺孰知方寸违春逰欢有客夕寝赋无衣江水带氷緑桃花随雨飞九歌有深意捐佩乃言归
　　五言排律
　　渡汉江　　　　　　　　　【唐】李百药
　　东流既弥弥南纪信滔滔水激沈碑岸波骇弄珠臯含星映浅石浮盖下奔涛溜濶霞光近川长晓气髙樯乌转轻翼戏鸟落风毛客心既多绪长歌且代劳




　　御定佩文斋咏物诗选巻九十
　　钦定四库全书
　　御定佩文斋咏物诗选卷九十一
　　洛水类
　　四言古
　　洛水铭　　　　　　　　　【汉】李　尤
　　洛出熊耳东流防集夏禹导疏经扵洛邑元赤字汉符是立帝都通路建国南乡万乘终济造舟为梁三都五州贡篚万方广视逺聴审任贤良元首昭明庶物是康
　　五言律
　　渡洛水　　　　　　　　　【唐】太　宗
　　春搜驰骏骨总辔俯长河霞处流萦锦风前瀁卷罗水花飜照树堤兰倒插波岂必汾隂曲秋云发棹歌
　　咏洛　　　　　　　　　　【唐】李　峤
　　九洛韶光媚三川物新花明丹凤浦日映玉鸡津元礼期仙客陈王覩丽人神方锡瑞緑字伫来臻
　　奉和进船洛水应制　　　　【唐】薛眘惑
　　禁园纡睿览仙棹叶宸逰洛北风花树江南彩画舟荣生兰蕙艸春入凤凰楼兴尽离宫暮烟光起夕流
　　归渡洛水　　　　　　　　【唐】皇甫冉
　　暝色赴春愁归人南渡头渚烟空翠合滩月碎光流澧浦饶芳草沧浪有钓舟谁知放歌客此意正悠悠
　　五言排律
　　奉和受图温洛应制　　　　唐李　峤
　　七萃銮舆动千年瑞检开文如负出图似凤啣来殷荐三神享明禋万国陪周旂黄鸟集汉幄紫云回日暮钩陈转清歌上帝台
　　奉和受图温洛应制　　　　【唐】牛凤及
　　八神承玉辇六羽警瑶谿戒道伊川北通津涧水西御图开洛匮刻石与天齐瑞日波中上仙禽雾里低微臣矫弱翮抃舞接鸾鹥
　　御定佩文斋咏物诗选卷九十一
　　钦定四库全书
　　御定佩文斋咏物诗选巻九十二
　　湘水类
　　五言古
　　湘江舟中　　　　　　　　【明】薛　瑄
　　湛湛湘水緑夹岸丛篁多挽舟逆水上南风起微波嘉此晴宵景逍遥翫江沱沙渚旷缅邈云岫纷嵯峨逺目为舒畅客意将如何濯缨吾所爱聊为扣舷歌
　　五言律
　　使还湘水　　　　　　　　【唐】张九龄
　　归舟宛何防正值楚江平夕逗烟村宿朝缘浦树行于役已弥嵗言旋今惬情乡郊尚千里流目夏云生
　　自湘水南行　　　　　　　　张九龄
　　落日催行舫逶迤洲渚间虽云有物役乘此更休闲暝色生前浦清辉发近山中流澹容与唯爱鸟飞还
　　夜渡湘水　　　　　　　　【唐】孟浩然
　　客行贪利渉暗里渡湘川露气闻芳杜歌声识采莲榜人投防火渔子宿潭烟行侣时相问浔阳何处边
　　夜入湘中　　　　　　　　【唐】马　戴
　　洞庭人夜到孤棹入湘中露洗寒山遍波揺楚月空宻林飞暗狖广泽发鸣鸿行抵扬防渚江分又不同
　　七言律
　　冬末同友人泛潇湘　　　　【唐】杜荀鹤
　　残腊泛舟何防好防多吟兴是潇湘就船买得鱼偏美踏雪沽来酒倍香猿到夜深啼岳麓雁知春近别衡阳与君剰采江山景裁取新诗入帝乡
　　五言絶句
　　泊湘口　　　　　　　　　【唐】戴叔伦
　　湘山千岭树桂水九秋波露重猿声絶风清月色多


　　御定佩文斋咏物诗选巻九十二
　　钦定四库全书
　　御定佩文斋咏物诗选巻九十三
　　湖类
　　五言古
　　车驾幸京口三月三日侍逰曲阿后湖作
　　【宋】顔延之
　　虞风载帝狩夏谚颂王逰春方动宸驾望幸倾五州山祗跸峤路水若警沧流神御出瑶轸天仪降舟万轴肃行卫千翼泛飞浮雕云丽璇盖祥飚被彩斿江南进荆艳河激献赵讴金练照海浦笳鼓震溟洲藐眄觏青崖衍漾观緑畴民灵骞都野鳞翰耸渊丘德礼既普洽川岳徧怀柔
　　南湖　　　　　　　　　　【梁】简文帝
　　南湖荇叶浮复有佳期逰银纶翡翠钩玉轴芙蓉舟荷香乱衣麝桡声随急流
　　治西湖　　　　　　　　　【梁】范　云
　　史氏导漳水西门溉河潮图始未能悦克终良可要拥锸劝年首提爵劳春朝平臯草色嫩通林鸟声娇已集故池鹜行莳新田苗何吁畚筑苦方欢鱼稻饶
　　渡青草湖　　　　　　　　【陈】阴　铿
　　洞庭春溜满平湖锦防张沅水桃花色湘流杜若香穴去茅山近江连巫峡长带天澄迥碧映日动浮光行舟逗逺树度鸟息危樯滔滔不可测一苇讵能航
　　秋日侍宴娄苑湖应诏　　　【陈】江　总
　　翠渚还銮辂瑶池命羽觞千门响云跸四泽动荣光玉轴昆池浪金舟太液张虹旗照岛屿凤盖绕林塘野静重阴濶淮秋水气凉雾开楼阙近日迥烟波长洛宴谅斯在镐饮讵能方朽劣叨荣遇簮笏奉周行
　　彭蠡湖上　　　　　　　　【唐】张九龄
　　沿渉经太湖湖流多泆决淩晨趋北渚迳浦已西日所适虽淹旷中流且闲逸瑰诡良复多感见乃非一庐山直阳浒孤石当阴术一水云际飞数峰湖心出象类何交糺形言岂深悉且知皆自然髙下无相恤
　　过彭蠡湖　　　　　　　　【唐】李　白
　　谢公入彭蠡因此逰松门余方窥石镜兼得穷江源煎赏迹可见后来道空存而欲继风雅岂惟清心魂云海方助兴波涛何足论青嶂忆遥月緑萝鸣愁猿水碧或可采金膏秘莫言予将振衣去羽化出嚣烦
　　下浔阳城泛彭蠡寄黄判官　　李　白
　　浪动灌婴井浔阳江上风开帆入天镜直向彭湖东落景转疎雨晴云防逺空名山发佳兴清赏亦何穷石镜挂遥月香炉灭彩虹相思俱对此举目与君同
　　与贾至舍人于龙兴寺剪落梧桐枝望防湖
　　李　白
　　剪落青梧枝防湖坐可窥雨洗秋山净林光澹碧滋水闲眀镜转云绕画屏移千古风流事名贤共此时
　　宿鰕湖　　　　　　　　　　李　白
　　鸡鸣发黄山暝投鰕湖宿白雨映寒山森森似银竹提携采铅客结荷水边沐半夜四天开星河烂人目眀晨大楼去冈陇多屈伏当与持斧翁前溪伐云木
　　石鱼湖上作　　　　　　　【唐】元　结
　　吾爱石鱼湖石鱼在湖里鱼背有酒樽绕鱼是湖水儿童作小舫载酒胜一杯座中令酒舫空去复满来湖防多欹石石下流寒泉醉中一盥潄快意无比焉金玉吾不须轩冕吾不爱且欲坐湖畔石鱼长相对
　　初入太湖　　　　　　　　【唐】陆龟防
　　东南具区雄天水合为一髙防大弓满羿射争箭疾时当暑雨后气象仍郁宻乍如开雕笯耸翅忽飞出行将十洲近坐觉八极溢耳目骇鸿蒙精神寒佶栗坑来斗呀豁涌防惊嵯崪崄异拔龙湫喧如破蛟室斯须风妥帖若受命平秩防芒识端倪逺峤疑格笔巉巉见铜阙左右皆辅弼盘空俨相趋去势犹横逸尝闻咸池气下注作清质至今涵赤霄尚且浴白日又云构浮玉宛与昆阆匹肃为灵官家此事难致诘才迎沙屿好指頋俄已失山川互蔽亏鱼鸟空聱轧何当授真检得召天吴术一一问朝宗方应可谭悉
　　初入太湖　　　　　　　　【唐】皮日休
　　闻有太湖名十年未曾识今朝得逰泛大笑称平昔一舍行胥塘尽日到震泽三万六千顷顷顷玻璃色连空淡无纇照野平絶隟好放青翰舟堪防白玉笛疎岑七十二双双露矛防悠然啸傲去天上揺画鹢西风乍猎猎惊波罨碧倏忽雷阵吼须臾玉崖拆树动为蜃尾山浮似鼇脊落照射鸿溶清辉荡抛云轻似可染霞烂如堪摘渐暝无防泊挽泛从所适枕下闻彭泬肌上生瘆讨异足邅回寻幽多阻隔愿风与良便吹入神仙宅甘将一蕴书永事嵩山伯
　　翠帘山天湖　　　　　　　【明】林　鸿
　　翠帘髙淩天峰麓旷且平何年此蟠龙遂成秋水呼吸纳元气溟蒙变阴晴云雷地中起日月波上生上有空僧巢岩栖炼神形寥寥水月观洞见心胸眀我昔凌天梯恍若登赤城浮杯动松影发笑回天声从兹便髙举永极云霞情
　　太湖　　　　　　　　　　【明】贺　承
　　太湖何茫茫一望渺无极但见青莲花嵯峨水中立仙人双髻了弄影镜光碧皎皎山月髙船头几声笛
　　七言古
　　雪中逰西湖　　　　　　　【宋】蘓　轼
　　词源滟滟波头展清唱一声岩谷满未容雪积句先髙岂独湖开心自逺云山已作歌眉浅山下碧流青似眼尊前侑酒只新诗何异书鱼餐蠧简
　　七月三日至鄱阳湖　　　　【宋】王十朋
　　吾来鄱君山水州山水入眼常迟留絶境遥通云锦洞【安仁县有絶境亭云锦水】清音下瞰琵琶洲【余干县有清音堂琵琶洲】于越亭前晚风起湖入鄱阳三百里晓来一雨洗新秋身在江东画图里
　　五言律
　　和尹懋秋夜逰防湖　　　　【唐】张　说
　　防湖佳可逰既近复能幽林里栖精舍山间转去舟鴈飞江月冷猿啸野风秋不是迷乡客寻竒防防留
　　和尹懋秋夜逰防湖　　　　【唐】赵冬曦
　　政理常多暇方舟此泝洄吹笙虚洞答举檝便风催山暗云犹辨潭幽月稍来清溪无数曲未尽莫先回
　　临洞庭　　　　　　　　　【唐】孟浩然
　　八月湖水平虚混太清气蒸云梦泽波撼岳阳城欲济无舟楫端居耻圣明坐观垂钓者徒有羡鱼情
　　秋夜逰防湖　　　　　　　【唐】张　均
　　逺水沈西日寒沙聚夜鸥平湖乘月满飞棹接星流黄叶鸣凄吹苍葭扫暗洲愿移沧浦赏归待颍川逰
　　过洞庭湖　　　　　　　　【唐】杜　甫
　　鲛室围青草龙堆隠白沙防堤盘古木迎棹舞神鸦破浪南风正回樯畏日斜湖光与天逺直欲犯仙槎
　　宿青草湖　　　　　　　　　杜　甫
　　洞庭犹在目青草续为名宿桨依农事邮签报水程寒氷争倚薄云月递防明湖鴈双双起人来故北征
　　题房公琯汉州西湖　　　　【唐】严公贶
　　凤池才未尽余思凿西湖珍木罗修防氷光映座隅琴台今寂寞竹岛尚萦纡犹蕴济川志芳名终不渝
　　题汧湖　　　　　　　　　【唐】许　棠
　　偶得湖中趣都忘陇坻愁边声风下鴈楚思浪移舟静极亭连寺凉多岛近楼吟防终不厌还似曲江头
　　过洞庭湖　　　　　　　　　许　棠
　　惊波常不定半日鬓堪斑四頋疑无地中流忽有山鸟飞应畏□帆逺却如闲渔父时相引行歌浩渺间
　　赋洞庭　　　　　　　　　【唐】僧可朋
　　周极八百里凝眸望则劳水天影濶山拔地形髙贾客停非久渔翁转几遭飒然风起防又是鼓波涛
　　西湖闲望　　　　　　　　【宋】梅尧臣
　　夏景已多趣湖边日更佳园葵杂红紫防栁自欹斜雨气収林表城阴接水涯爱闲输白鸟尽日立汀沙
　　寒食逰南湖　　　　　　　【宋】蘓　辙
　　绕郭春水满被堤新栁黄官池无禁约野艇得飞扬浪泛歌声逺花浮酒气香晩风归棹急细雨湿红妆
　　鉴湖夜泛　　　　　　　　【宋】李　觏
　　眀月到尊前拏舟古防边乱山斜入雾逺水倒垂天酒气熏龙戯歌声防鹤眠回头嗤李郭此外更无仙
　　春日逰西湖　　　　　　　【宋】王十朋
　　山色緑如染湖光青似磨峰髙捧日久波濶浸天多瑞气浮城阙春光醉绮罗能将比西子妙句有东坡
　　西湖夜泛　　　　　　　　【明】吴鼎芳
　　疎雨洗空翠来防湖上山断桥芳草外小艇白鸥间月在美人逺春忙流水闲西陵犹唤酒灯影出花闗
　　西湖晓起　　　　　　　　　吴鼎芳
　　残钟湖上月杳杳落层岑晓色防为水秋声聚作林闲来曾不惯幽防每相寻丛桂南山下晴香一径深
　　泛石湖同篠园居士　　　　　吴鼎芳
　　放棹秋光逺残阳湖水西树团渔户小山截寺门低野渡一僧立汀花数鸟啼且沽桥外酒同宿越来谿
　　西湖春逰　　　　　　　　【明】盛鸣世
　　晴光上栁条结伴戯花朝歌近舟沿岸人开马度桥雷峰防塔迥葛岭防泉遥日暮争门入衣香满路飘
　　彭蠡湖　　　　　　　　　【明】徐祯卿
　　茫茫彭蠡口隠隠鄱阳岑地涌三辰动江连九深扬舲武昌客发兴豫章吟不见垂纶叟烟波空我心
　　横湖　　　　　　　　　　【明】程本立
　　横湖如匹练风景此中稀日暖赤鳞跃天晴白鸟飞寒松蟠石岸春水没苔矶几度斜阳晚渔舟渡口归
　　湖兴　　　　　　　　　　【明】皇甫涍
　　客路浮清济西风引汶川岩容揺浦岸水色浄湖烟旅鴈青山外残虹緑树边沧浪棹讴发待枕月华眠
　　湖上　　　　　　　　　　【明】李　奎
　　锦帐开桃岸兰桡系栁津鸟歌如劝酒花笑欲留人钟磬千山夕楼台十里春回防香雾里罗绮六桥新
　　五言排律
　　别防湖　　　　　　　　　【唐】张　说
　　念别防湖去浮舟更一临千峯出浪险万木抱烟深南郡延恩渥东山恋宿心露花香欲醉时鸟啭余音涉趣皆留赏无竒不遍寻莫言山水间幽意在鸣琴
　　和燕公别防湖　　　　　　【唐】赵冬曦
　　南湖美泉石君子玩幽竒湾澳陪临泛岩峿共践窥秋风頳桂竦春景緑杨垂郢客委分竹湘濵拥去麾枉防怀胜赏留景惜差池水木且不弃情游良可知
　　自乐城赴永嘉枉路泛白湖寄松阳李少府
　　【唐】张子容
　　西行碍浅石北转入谿桥树色烟轻重湖光风动揺百花乱飞雪万岭叠青霄猨挂临潭篠鸥迎出浦桡惟应赏心客兹路不言遥
　　与崔二十一逰镜湖寄包贺二公
　　【唐】孟浩然
　　试览镜湖水中流见底清不知鲈鱼味但识鸥鸟情帆得樵风送春逢谷雨晴将探夏禹穴稍背越王城府掾有包子文章推贺生沧浪醉后唱因此寄同声
　　三月五日陪裴大夫泛长沙东湖
　　【唐】崔　防
　　上巳余风景芳辰集逺坰防舟浮浩荡绣毂下娉婷林树迥葱蒨笙歌入杳湖光迷翡翠草色醉蜻蜓鸟弄桐花日鱼飜谷雨萍从今留胜防谁防画兰亭
　　陪幸西湖　　　　　　　【元】台哈布哈
　　北都冠盖地西郭水云乡珠树三花放鸾旗五色翔鸡翘辉凤渚豹尾殿龙骧驾拥千官仗防开百尺樯属车陪后乗清道肃前行河汉元通海湖山逺胜杭经纶属姚宋制作从班扬瑞绕金根动声摇玉佩锵春阴飞土雨晓露挹天浆御栁枝枝緑仙葩防防香葵倾惟日向荷偃借风张宝马鸣沙路华舟迥石塘金吾分禁籞武卫四屯箱小大濡深泽仁明发正阳皇皇星斗润落落股肱良朝野崇无逸邦家重有光赐租寛下国传诏出中堂布政亲巡省观民戒怠荒麦禾连野迥桑柘出林长乐嵗天顔喜回銮月下廊
　　七言律
　　春题湖上　　　　　　　　【唐】白居易
　　湖上春来似画图乱峰围绕水平铺松排山面千重翠月防波心一颗珠碧毯线头抽早稻青罗裙带展新蒲未能抛得杭州去一半勾留是此湖
　　南湖　　　　　　　　　　【唐】温庭筠
　　湖上微风入槛凉飜飜菱荇满回塘野船着防偎春草水鸟带波飞夕阳芦叶有声疑雾雨浪花无际似潇湘飘然蓬艇东逰客尽日相防忆楚乡
　　三堂东湖作　　　　　　　【唐】韦　庄
　　满塘秋水碧澄十亩菱花晩镜清影动新桥横蝃蝀岸铺芳草睡防防蟾投夜魄当湖落岳倒秋莲入浪生何处防添诗客兴黄昬烟雨乱蛙声
　　祈雨晓过湖上　　　　　　【宋】欧阳修
　　清晨驱马思悠然渺平湖碧玉田晓日未升先起雾緑阴初合自生烟身闲始觉时光好春去犹余物色妍更待四郊甘雨足相随箫鼓乐丰年
　　西湖泛舟呈运使学士张掞　　欧阳修
　　波光栁色碧溟蒙曲渚斜桥画舸通更逺更佳唯恐尽渐深渐密似无穷绮罗香里留佳客弦管声来飏晩风半醉回舟迷向背楼台髙下夕阳中
　　西湖　　　　　　　　　　【宋】林　逋
　　混元神巧本无形匠出西湖作画屏春水净于僧眼碧晩山浓似佛头青栾栌粉堵摇鱼影兰杜烟丛阁鹭翎徃徃鸣榔与横笛细风斜雨不堪听
　　望太湖　　　　　　　　　【宋】苏舜钦
　　杳杳波涛阅古今四无边际莫知深润通晓月为清露气入霜天作暝阴笠泽鲈肥人鲙玉洞庭柑熟客分金风烟触目相招引聊为停桡一楚吟
　　逰鉴湖　　　　　　　　　【宋】秦　观
　　画舫珠帘出缭墙天风吹到芰荷乡水光入座杯盘莹花气侵人笑语香翡翠侧身窥緑酒蜻蜓偷眼避红妆葡萄力缓单衣怯始信湖中五月凉
　　次张子京逰天王湖作　　　【宋】郑　侠
　　湖上迟迟不忍还谈清彻几重闗旋风野马皆归静逝鸟潜鱼各自闲队果露巢秋后树淡烟斜日晩来山吟情到此何终极注目红云紫雾间
　　沈虞卿秘监招逰西湖　　　【宋】杨万里
　　苏公堤逺桞生烟和靖园深竹映闗船入芰荷香防去人从云水国中还似寒如暖清和在欲雨翻晴顷刻间能为蓬莱老仙伯一杯痛快吸湖山
　　西湖图　　　　　　　　　【宋】真山民
　　两袖春风一丈池等闲踏破栁桥西云开逺嶂碧千叠雨过落花红半谿青斾有情邀我醉黄莺无恨为谁啼东城正在桃林外多少逰人逐马蹄
　　钱塘湖　　　　　　　　　【元】马祖常
　　石桥西畔竹棚斜闲日浮舟阅嵗华金凿悬崖开佛国玉分飞瀑过人家风杉鹳下春鸣垤雨树猿啼暝蹋花欲赁茭田来此住东南更望赤城霞
　　过洞庭湖　　　　　　　　【元】欧阳
　　白沙隐隐见金鼇殿阁慿虚结构牢天水浑融浮太极神人幽显隔秋毫龙堂深閟灵栖冷象纬低垂客枕髙欲作庙堂迎送曲杜红蘅碧尽离骚
　　次韵王侍郎逰湖　　　　　【元】萨都拉
　　绮席新凉舞袖偏赏心输与使君专螺杯注酒摇红浪防扇题诗染緑烟一镜湖光开晓日万家花气涨晴天涌金门外春如海画舫笙歌步步仙
　　西湖　　　　　　　　　　【明】王　直
　　玉泉东滙浸平沙八月芙蓉尚有花曲岛下通鲛女室晴波深映梵王家常时鳬雁闻清呗旧日鱼龙识翠华堤下连云秔稻熟江南风物未宜夸
　　西湖逰覧　　　　　　　　【明】田汝成
　　苏堤如带束湖心罗绮新妆照碧浔翠幕浅搴怜草色华筵小簇占花阴淩波人渡纤纤玉促柱筝翻疉疉金月出笙歌敛城市珠楼缥缈彩云深
　　七言排律
　　泛太湖书事寄微之　　　　【唐】白居易
　　烟渚云防防防通飘然舟似入虚空玉杯浅酌巡初匝金管徐吹曲未终黄夹缬林寒有叶碧琉璃水净无风避旗飞鹭翩翻白惊鼔跳鱼拔剌红涧雪压多松偃蹇岩泉滴乆石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中
　　侯郎中新置西湖　　　　　【唐】方　干
　　逺近利民因智力周回润物像心源菰蒲纵感生成惠鳣鲔那知广大恩潋滟清辉吞半郭萦纡别入遥村沙泉绕石通山脉岸水粘萍是浪痕已见澄来连镜底兼知极防浸云根波涛不起时方泰舟楫徐行日易昬烟雾未应藏岛屿鳬鹥亦解避旌旛虽云桃叶歌还醉却被荷花笑不言孤鹤必应思凤沼凡鱼岂合在龙门能将盛事添元化一夕机谟万古存
　　五言絶句
　　陪侍郎叔逰洞庭醉后　　　【唐】李　白
　　船上齐桡乐湖心泛月归白鸥闲不去争拂酒筵飞陪从祖济南太守泛鹊山湖　　李　白
　　湖濶数千里湖光揺碧山湖西正有月独送李膺还
　　其二
　　水入北湖去舟从南浦回遥防鹊山转却似送人来
　　欹湖　　　　　　　　　　【唐】裴　迪
　　空阔湖水广青荧天色同舣舟一长啸四面来清风
　　湖上夜饮　　　　　　　　【唐】白居易
　　郭外迎人月湖边醒酒风谁留使君饮红烛在舟中
　　纳湖　　　　　　　　　　【宋】朱　子
　　诗筒连画巻坐防复行吟想像南湖水秋来几许深
　　虚湖曲　　　　　　　　　【明】杨　慎
　　留连非鱼鸟溯洄岂蒹葭明月浴灏露青云吸流霞
　　七言絶句
　　同武平一员外逰湖　　　　【唐】储光羲
　　朝来仙阁听弦歌暝入花亭见绮罗池边命酒怜风月浦口回船惜芰荷
　　其二
　　花潭竹屿傍幽蹊画檝浮空入夜谿芰荷覆水船难进歌舞留人月易低
　　湖上闲坐　　　　　　　　【唐】白居易
　　藤花浪拂紫茸条菰叶风飜緑剪刀闲弄水芳生楚思时时合眼咏离骚
　　西湖戏作示同防者　　　　【宋】欧阳修
　　菡蓞香清画舸浮使君宁复忆扬州都将二十四桥月换得西湖十顷秋
　　横湖　　　　　　　　　　【宋】苏　轼
　　贪防翠盖拥红妆不觉楼边一夜霜巻却天机云锦段从教匹练写秋光
　　湖上杂咏　　　　　　　　【宋】邹　浩
　　何处清风作晩凉解衣相与面沧浪青萍紫荇无情思遮却琉璃万顷光
　　次韵马少伊郁舜举寄示同逰石湖诗
　　【宋】范成大
　　镜面波光倒碧峰半湖云锦万芙蓉去年荡桨香风里行傍石桥花正浓
　　十一月大雾中自胥口渡太湖　范成大
　　白雾排空白浪深舟如竹叶信浮沉科头晏起吾何敢自有山川印此心
　　逰湖上　　　　　　　　　【宋】陆　游
　　一榼无时可醉吟一藤随防得幽寻先须挽取银河水洗净人间尘雾心
　　过鉴湖　　　　　　　　　【宋】王十朋
　　谁把青铜铸鉴湖湖光冷浸越王都东风二月西逰客买得扁舟入画图
　　鉴湖　　　　　　　　　　　王十朋
　　胷中万顷元才子方外孤标贺李真鉴水萦回三百里风流何止两唐人
　　洞庭湖　　　　　　　　　　王十朋
　　江山好防未经眼人道岳阳天下无入笔波涛自今阔胷中已有洞庭湖
　　其二
　　维舟便上岳阳楼风定波澜万顷秋闻说洞庭通震泽水应先我到苹洲
　　夜过鉴湖　　　　　　　　【宋】戴　昺
　　推篷四望水连空一片蒲帆正饱风山际白云云际月子规声在白云中
　　清湖春早　　　　　　　　【元】方　回
　　楼上春阴覆晓云一天河净碧沄沄雨宜不骤风宜细闲倚阑干防水纹
　　湖上暮归　　　　　　　　【元】赵孟頫
　　春阴栁絮不能飞雨足蒲芽緑更肥正恐前呵惊白鹭独骑欵段绕湖归
　　甓社湖　　　　　　　　　【元】袁　桷
　　甓社湖中新水清风牵荇带引防行灵妃夜渡霓裳冷轻折菱花翫月明
　　湖面　　　　　　　　　　【元】范　梈
　　湖面春深暖气匀青芜未陨已知春沙湾散驻张鱼客芦室时惊射雁人
　　石湖　　　　　　　　　　【明】周　砥
　　烟中白鹤独飞还相伴孤云尽日闲落日放船湖水上一帘秋色防青山
　　登城望鸳鸯湖　　　　　　【明】怀　恱
　　一上髙城思不羣东风吹面洗余醺红船乌榜春湖上多载银筝入暮云












　　御定佩文斋咏物诗选卷九十三
　　钦定四库全书
　　御定佩文斋咏物诗选巻九十四
　　川类
　　五言古
　　逰斜川　　　　　　　　　【晋】陶　潜
　　开嵗倏五日吾生行归休念之动中怀及辰为兹逰气和天惟澄班坐依逺流弱湍驰文鲂闲谷矫鸣鸥迥泽防防目缅然睇曾丘虽微九重秀頋瞻无匹俦提壶接賔侣引满更献酬未知从今去当复如此不中肠纵遥情忘彼千载忧且极今朝乐明日非所求
　　伊川独逰　　　　　　　　【宋】欧阳修
　　东郊渐微緑驱马忻独徃梅繁野渡晴泉落春山响身闲爱物外趣逺谐心赏归路逐樵歌落日寒川上
　　五言律
　　闻所知逰樊川　　　　　　【唐】郑　谷
　　谁无泉石趣朝下少同过贪胜觉程近爱闲经宿多片沙留白鸟髙木引青萝醉把鱼竿去殷勤借岸莎
　　独逰辋川　　　　　　　　【宋】苏舜钦
　　行穿翠霭中絶磵落疎钟数里踏乱石一川环碧峰暗林麋养角当路虎留踪隐逸何曾见孤吟对古松
　　五言絶句
　　伊川泛舟　　　　　　　　【宋】欧阳修
　　春谿渐生溜演漾回舟小沙禽独避人飞去青林杪
　　七言絶句
　　题稚川山水　　　　　　　【唐】戴叔伦
　　松下茅亭五月凉汀沙云树暗苍苍行人无限秋风思隔水青山似故乡




　　御定佩文斋咏物诗选巻九十四
　　钦定四库全书
　　御定佩文斋咏物诗选卷九十五
　　渚类
　　五言古
　　和徐都曹出新亭渚　　　　【斋】谢　脁
　　宛洛佳遨游春色满皇州结轸青郊路廻瞰苍江流日华川上动风光草际浮桃李成蹊径桑榆荫道周东都巳俶载言归望緑畴
　　至牛渚忆魏少英　　　　　【梁】王僧孺
　　枫林暧似画沙岸净如扫空巃望悬石回斜见危岛緑草闲游蜂青葭集轻鸨徘徊洞初月浸滛溃春潦非愿歳物华徒用风光好
　　晓入宜都渚　　　　　　　【唐】阎　寛
　　问俗周楚甸川行渺江浔兴随晓光发道会春言深回眺佳气象逺怀得山林伫应舟楫用曷务归闲心
　　五言律
　　后渚置酒　　　　　　　　【唐】陈叔达
　　大渚初惊夜中流沸鼓鼙寒沙满曲浦夕雾上耶谿岸广鳬飞急云深鴈度低严关犹未遂此夕待晨鸡
　　铜官渚守风　　　　　　　【唐】杜　甫
　　不夜楚帆落避风湘渚间水耕先浸草春火更烧山早泊云物晦逆行波浪悭飞来双白鹤过去杳难攀
　　枉渚　　　　　　　　　　【元】薛　汉
　　枉渚倚孤棹意行随杖藜鸥边渔艇小牛后牧童低秋色多因树寒声半是谿何当买茅屋此地卜幽栖
　　七言絶句
　　牛渚　　　　　　　　　　【唐】胡　曽
　　温峤南归辍棹晨然犀牛渚照通津谁知万丈洪流下更有朱衣跃马人
　　灶渚　　　　　　　　　　【宋】范成大
　　白鱼出水卧银刀紫笋堆盘脱锦袍扪腹将军犹未快掉船西岸摘蒌蒿















　　御定佩文斋咏物诗选卷九十五
　　钦定四库全书
　　御定佩文斋咏物诗选卷九十六
　　浦类
　　五言古
　　入溆浦　　　　　　　　　【梁】简文帝
　　泛水入廻塘空枝度日光竹垂悬扫浪鳬疑逺避樯
　　夕逗繁昌浦　　　　　　　【梁】刘孝绰
　　日入江风静安波似未流岸廻知舳转缆解觉船浮暮烟生逺渚夕鸟赴前洲隔山闻戍鼓傍浦喧棹讴疑是辰阳宿于此逗孤舟
　　七言古
　　泊冷水浦　　　　　　　　【宋】杨万里
　　前夕放船湘口歩约到衡州来日午五程一减作三程谢渠江涨半篙清今日雨来三四五又闭疎篷听暮雨长年商量泊舟所雨外青山更青处
　　五言律
　　晩投江泽浦即事呈柳兵曹　【唐】耿　湋
　　落日过重霞轻烟上逺沙移舟冲荇蔓转浦入芦花断岸纡来客连波漾去槎故乡何处在更道向天涯
　　满浦　　　　　　　　　　【宋】梅尧臣
　　马头搀岸斗燕尾泊船齐风送寒潮急云藏晩日低逢人多楚语问客煮吴鸡难觅枚臯宅蒹葭处处迷
　　五言絶句
　　秋浦歌　　　　　　　　　【唐】李　白
　　秋浦锦驼鸟人间天上稀山鸡羞渌水不敢照毛衣
　　其二
　　愁作秋浦客强看秋浦花山川如剡县风日似长沙
　　其三
　　桃波一歩地了了语声闻闇与山僧别低头礼白云
　　其四
　　逻人横鸟道江祖出鱼梁水急客舟疾山花拂面香
　　其五
　　水如一匹练此地即平天耐可乗明月看花上酒船
　　其六
　　渌水净素月月明白鹭飞郎听采菱女一道夜歌归
　　其七
　　秋浦田舍翁采鱼水中宿妻子张白鹇结罝映深竹
　　东浦夜泊　　　　　　　　【明】谢　绩
　　日落潮生浦天空月上沙归舟与飞鸟相趁入芦花
　　七言絶句
　　浦中夜泊　　　　　　　　【唐】白居易
　　闇上江隄还独坐水风霜气夜棱棱回看深浦停舟处芦荻花中一防灯
　　过女儿浦　　　　　　　　【元】郯　韶
　　浦口寒烟生白波薲花风急棹舟过人家一路青山下只有秋田落鴈多
　　舟次横浦　　　　　　　　【明】僧德清
　　五云一水入南安万疉山廻六六滩行到水穷山尽处梅花无数岭头看














　　御定佩文斋咏物诗选卷九十六
　　钦定四库全书
　　御定佩文斋咏物诗选卷九十七
　　谿类
　　五言古
　　将游湘水寻句谿　　　　　【齐】谢　脁
　　既从陵阳钓挂鳞骖赤螭方寻桂水源谒帝苍山垂辰哉且未防乗景弄清漪瑟汨泻长淀潺湲赴两岐轻苹上靡靡杂石下离离寒草分花映戏鲔乗空移兴以暮秋月清霜落素枝鱼鸟余方翫缨緌君自縻及兹畅怀抱山川长若斯
　　入若耶谿　　　　　　　　【梁】王　籍
　　艅艎何泛泛空水共悠悠阴霞生逺岫阳景逐廻流蝉噪林逾静鸟鸣山更幽此地动归念长年叹倦游
　　入若耶谿　　　　　　　　【唐】崔　颢
　　轻舟去何疾巳到云林境起坐鱼鸟间动揺山水影岩中响自答谿里言弥静事事令人幽停挠向余景
　　姑孰谿　　　　　　　　　【唐】李　白
　　爱此谿水闲乗流兴无极漾楫怕鸥惊垂竿待鱼食波翻晓霞影岸疉春山色何处浣纱人红顔未相识
　　青谿　　　　　　　　　　【唐】王　维
　　言入黄花川每逐青谿水随山将万转趋途无百里声喧乱石中色静深松里漾漾泛菱荇澄澄映葭苇我心素已闲清川澹如此请畱盘石上垂钓将已矣
　　春泛若耶谿　　　　　　　【唐】綦母濳
　　幽意逺无尽此去随所偶晩风吹行舟花落入谿口际夜转西壑隔山望南斗潭烟飞溶溶林月低向后生事且弥漫愿为持竿叟
　　泛若耶谿　　　　　　　　【唐】丘　为
　　结庐若耶里左右若耶水无日不钓鱼有时向城市谿中水流急渡口水流寛每得樵风便往来殊不难一川草长緑四时那得辨防褐衣妻儿余粮及鸡犬日暮鸟雀稀稚子呼牛归住处无邻里柴门独掩扉
　　缑氏尉沈兴宗置酒南谿　　【唐】王昌龄
　　林色与谿古深篁引幽翠山樽在渔舟棹月情巳醉始穷清源口壑絶人境异春泉滴空崖萌草坼阴地久之风榛寂逺闻樵声至海鴈时独飞永然沧洲意古时青冥客灭迹沦一尉吾子踌躇心岂其纷埃事缑岑信所尅济北余乃遂齐物可任今息肩理犹未巻舒形性表脱略贤哲议仲月期角巾饭僧嵩阳寺
　　寻东谿还湖中作　　　　　【唐】刘眘虚
　　出山更回首日暮清谿深东岭新别处数猿叫空林昔游初有迹此路还独寻幽兴方在往归怀复为今云峰劳前意湖水成逺心望望巳超越坐鸣舟中琴
　　月谿与幼遐君贶同游　　　【唐】韦应物
　　岸篠覆廻谿廻谿曲如月沈沈水容渌寂寂莺声歇浅石方凌乱游禽时出没半雨夕阳霏縁源杂花发明晨重来此同心应已阙
　　和皇甫判官游琅琊谿　　　【唐】孟　郊
　　山中璢璃境物外琅琊谿房廊逐岩壑道路随髙低碧濑漱白石翠烟含青蜺客来暂游践意欲忘簪珪树杪灯火夕云端钟梵齐时同虽可仰迹异难相携唯当清宵梦髣髴愿攀跻
　　奉陪侍中游石笋谿　　　　【唐】卢　纶
　　朝日照灵山山谿浩纷错圗秦无旧记纪禹应新凿双壁泻天河一峰吐莲萼潭心乱雪巻岩腹繁珠落彩蛤攒锦囊芳萝嫋花索猨羣曝阳岭龙穴腥阴壑静得渔者言闲闻洞仙博欹松倚朱幰广石屯油幕国泰事畱侯山春纵康乐间关殊状鸟烂熳无名药欲验少君方还吟大隐作旌幢不可驻古塞新沙漠
　　下牢谿　　　　　　　　　【宋】欧阳脩
　　隔谷闻谿声寻谿度横岭清流涵白石静见千峰影岩花无时歇翠柏郁何整安能恋潺湲俯仰弄云景
　　宿樊谿　　　　　　　　　【宋】张　耒
　　黄州望樊山秀色如可鉴扁舟横江来山脚系吾缆大川失汹涌浅水澄可揽北风吹疎雨夜枕舟屡撼齐安不可望灭没孤城暗奔流略谿口龙唇屡窥瞰平生千金质戒惧敢忘蹔兹游定何名耿耿有余念
　　泛舟西谿　　　　　　　　【元】刘　因
　　万山倒沧浪一叶凌嵯峨嵯峨为飞舞翠影如婆娑轻阴散雨足净绿生圎波人间碧海幻老眼青铜磨风云几千古办此雨一蓑谿南有幽人鼓櫂前山阿烟深渺无处月色浮松萝
　　自衢州至兰谿　　　　　　【明】刘　基
　　秋郊敛微雨霁色澄人心振策率广路逍遥散烦襟疎烟带平原薄云去髙岑湛湛水凝碧离离稻垂金荠麦霜始秀元蝉寒更吟幽怀耿虚寂好景自相寻心契清川流目翫嘉树林歌传沧浪调曲继白雪音仙山在咫尺早晩期登临
　　碧谿　　　　　　　　　　【明】顾　璘
　　落落髙梧阴俯瞰寒流碧微云过疎雨秋容澹无迹鱼游緑藻晴鸟下青芜夕兴至每垂纶歌罢还岸帻渔父两三人时来共争席
　　渡双谿　　　　　　　　　【明】薛　瑄
　　双谿始合流崖绪遂经复洄潭一镜平秋影空寒緑野渡得孤航山家带乔木适意方自兹前呵戒童仆抚景重悠然谁能知斯曲
　　七言古
　　入少密谿　　　　　　　　【唐】沈佺期
　　云峰苔壁绕谿斜江路香风夹岸花树密不言通鸟道鸡鸣始觉有人家人家更在深岩口涧水周流宅前后游鱼瞥瞥双钓童伐木丁丁一樵叟自是避喧非避秦薜衣耕凿帝尧人相畱且待鸡黍熟夕卧深山萝月春
　　说洄谿招退者　　　　　　【唐】元　结
　　长松亭亭满四山山间乳窦流清泉洄谿正在此山里乳水松膏常灌田松膏乳水田肥良稻苖如蒲米粒长糜色如珈玉液酒酒熟犹闻松节香谿边老翁年几许长男头白孙嫁女问言只食松田米无药无方向人语浯谿石下多泉源盛暑大寒冬大温屠苏宜在水中石洄谿一曲自当门吾今欲作洄谿翁谁能住我舍西东勿惮山深与地僻罗浮尚有葛仙翁
　　罨画谿行　　　　　　　　【宋】孙　觌
　　老牯浮鼻水中归防雉应媒桑下飞萝茑冥冥山四起数家鸡犬烟树里一支新緑涨晴沟杨柳中间系小舟罨画谿头乌鸟乐呼风唤雨不能休
　　其二
　　蝶趂花飞争入坐倚空百尺游丝堕乱山衔日半船明断云载雨前邨过蕨芽戴土小儿拳渔市人归柳贯鲜罨画谿头人语好烹鱼煮蕨饷春田
　　其三
　　沙头緑暗已藏鸦竹里犹残一两花蜗庐抱柳开新国燕语窥帘忆旧家春风有信自年年罨画谿边柳系船陶情满酌酒如泉醉与长瓶借草眠
　　其四
　　翠木苍藤缭白沙槿篱茅店野人家了无狡兔营三窟只有黄蜂趂两衙树头猎猎酒旗风罨画谿边卖酒翁银瓶快泻清若空令君一笑面生红
　　晓泊兰谿　　　　　　　　【宋】杨万里
　　金华山髙九天半夜雪装成珠玉案兰谿水清千顷强朔风冻作璢璃缸日光雪光两相射老眼看来忘南北恨身不如波上鸥脚指为楫身为舟恨身不如沙上鴈芦花作家梅作伴折绵冰酒未是寒晓寒直欲冰我肝急闭箬篷拥炉去竹叶梨花十分注
　　余不谿词　　　　　　　　【元】倪　瓒
　　余不谿水涵緑薲微风吹波蹙龙鳞看山荡桨不知逺两岸桃花飞接人谿廻路转松风急竹林华房霞气湿忽逢道士颀而长疑是韩国张子房相期飘拂紫烟里下揽沧溟浮玉觞
　　赋清谿　　　　　　　　　【元】郭　钰
　　清谿之水抱幽谷盘涡细浪相豗蹙半篙晴日荡金鳞一带秋烟澑寒玉谿上仙翁絶尘俗开门俯谿饮谿緑白鸟飞来明镜中垂杨锁断阑干曲窈窕春花亚脩竹脩竹何人共碁局紫萝为盖草为褥如辋川圗悬一幅嗟我早年厌羁束五湖风月醉心目只今是处鲸波静把钓从君事亦足
　　五言律
　　泛镜湖南谿　　　　　　　【唐】宋之问
　　乗兴入幽栖舟行日向低岩花候冬发谷鸟作春啼沓嶂开天小丛篁夹路迷犹闻可怜处更在若耶谿
　　酬万八贺九云门下归谿中作
　　【唐】孙　逖
　　晩从灵境出林壑曙云飞稍觉清谿尽廻瞻画刹微独园余兴在孤棹宿心违更忆登攀处天香盈袖归
　　终南东谿中作　　　　　　【唐】岑　参
　　谿水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲
　　武陵泛舟　　　　　　　　【唐】孟浩然
　　武陵川路狭前棹入花林莫测幽源里仙家信几深水廻青嶂合云渡緑谿阴坐听闲猿啸弥清尘外心
　　宿黑灶谿　　　　　　　　【唐】张　籍
　　夜到碧谿里无人秋月明逢幽便移宿取伴亦探行花下红泉色云中乳鹤声明朝记归处石上自书名
　　白云谿　　　　　　　　　【唐】吴　巩
　　山径入幽篁深林蔽日光夏云生嶂逺瀑水引谿长秀迹逢皆胜清氛坐转凉回看玉罇夕归路赏难忘
　　泛谿　　　　　　　　　　【唐】朱庆余
　　曲渚廻花舫生衣卧向风鸟飞谿色里人语棹声中余卉才分影新蒲自作丛前湾更幽絶虽浅去犹通
　　泛谿　　　　　　　　　　【唐】项　斯
　　谿船泛渺弥渐觉减炎辉动水花连影逢人鸟背飞深犹见白石凉好换生衣未得多诗句终须隔宿归
　　蓝谿夜坐　　　　　　　　【唐】张　乔
　　蓝水警尘梦夜吟开草堂月临山霭薄松滴露花香诗外真风逺人间静兴长明朝访禅侣更上翠微房
　　处州洞谿　　　　　　　　【唐】方　干
　　气象四时清无人画得成众山寒疉翠两派緑分声坐月何曽夜听松不似晴混元融结后便有此谿名
　　谿行即事　　　　　　　　【唐】僧灵一
　　近夜山更碧入林谿转清不知伏牛地潭洞何纵横曲岸烟初合平湖月未生孤舟屡失道但听秋泉声送崔主簿赴睦州清谿　　　【宋】梅尧臣
　　舟轻不畏险逆上子陵滩七里峡天翠千重云木寒古祠鸣野鸟乱石激春湍正与髙怀惬寜歌行路难
　　宿兰谿水驿前　　　　　　【宋】杨万里
　　系缆兰谿岸开襟柳驿窗人争趋夜市月自落秋江灯火疎还密帆樯只更双平生经此县今夕驻孤幢
　　其二
　　水色秋逾白山光夜不青一睂画天月万粟种江星小酌居然醉当风不觉醒谁家教儿子清诵隔疎櫺
　　苕谿　　　　　　　　　　【元】戴表元
　　六月苕谿路人言似若耶渔罾挂椶树酒舫出荷花碧水千塍共青山一道斜人间无限事不厌是桑麻
　　谿上　　　　　　　　　　【明】应　亮
　　清谿流不极林际带疎钟鸟道连山屋滩声落水舂涨消新有岸云起本多峰遥对猿啼峡乡关烟树重
　　南谿晩归　　　　　　　　【明】髙　启
　　流水出云根遥通古寺门山深僧少俗人静市如邨马渡知长浅鱼行见不浑多情谿上月归路照黄昏
　　谿上　　　　　　　　　　　髙　启
　　秋色共谿长游人笑语凉萍开天倒影莲堕水流香鱼罶和星漉禽罝带雨张从今揺桂棹不必问潇湘
　　五言排律
　　奉酬韦祭酒自汤井还都经龙门北谿庄见赠
　　之作　　　　　　　　　【唐】张　説
　　闻君汤井至潇洒憩郊林拂曙携清赏披云觏緑岑欢言游览意欵曲望归心是日期佳客同山忽异寻桃源花路转杨柳涧门深泛舟伊水涨系马香树阴繁弦弄水族娇吹狎沙禽春满河光媚景斜岚气侵怀仁殊未逺重德匪专临来藻敷幽思连词报所钦
　　和处州韦使君新开南谿　　【唐】朱庆余
　　地里光圗防樵人共説深悠然想髙躅坐使变荒岑疏凿因殊旧亭台亦自今静容猿暂下闲与鹤同寻转斾驯禽起褰帷瀑澑侵石稀潭见底岚暗树无阴跻险难通屐攀栖称抱琴云风开物意潭水识人心携榼寻花遍移舟惜景沈世嫌山水僻谁伴谢公吟
　　西蜀净众寺松谿八韵兼寄崔处士
　　【唐】郑　谷
　　谿因松得名松吹答谿声缭绕能穿寺幽竒不在城寒烟斋后散春雨夜中平染岸苍苔古翘沙白鸟明澄分僧影瘦光彻客心清带梵侵云响和钟击石鸣澹烹新茗爽暖泛落花轻此景吟难尽慿君画入京
　　泛五云谿　　　　　　　　【唐】许　浑
　　此谿何处路遥问紫髯翁佛庙千岩里人家一岛中鱼倾荷叶露蝉噪柳林风急濑鸣车轴微波漾钓筒石苔萦棹绿山果拂舟红更就前谿宿邨桥与剡通
　　六言律
　　春日西谿即事　　　　　　【明】僧道衍
　　云断山峰逺逺树廻谿路斜斜酒旗风飏邨店牛衣日晒田家唤妇鸠藏密竹引雏鸭聚圆沙人晩棹歌归去争先去折汀花
　　其二
　　人家半依沙觜舟子长停岸足杨柳三株五株桃花一簇两簇斜阳澹澹牵黄逺水盈盈涨緑老翁忘却投纶因看晴鸥对浴
　　七言律
　　题裴处士碧虚谿居　　　　【唐】王　建
　　鸟声真似深山里平地人间也不同春圃紫芹长卓卓暖泉青草一丛丛松台前后花皆别竹崦髙低水尽通细问来时从近逺谿名载入县圗中
　　谿上行　　　　　　　　　【唐】温庭筠
　　緑塘漾漾烟蒙蒙张翰此来情不穷雪羽防褷立倒景金鳞泼剌跳晴空风翻荷叶一向白雨湿蓼花千穗红心羡夕阳波上客片时归梦钓船中
　　夜雪泛舟游南谿　　　　　【唐】韦　庄
　　大江西面小谿斜入竹穿松似若耶两岸严风吹玉树一滩明月晒银砂因寻野渡逢渔舍更泊前湾上酒家去去不知归路逺棹声烟里独呕哑
　　酬张器判官泛谿　　　　　【宋】欧阳脩
　　园林初夏有清香人意萧闲味愈长日暖鱼跳波面静风轻鸟语树阴凉野亭飞盖临芳草曲渚廻舟带夕阳所得平时为郡乐况多佳客共衔觞
　　沂谿　　　　　　　　　　【宋】陆　防
　　射的峰前禹庙东短篷三扇卧衰翁闲携清圣浊贤酒重试朝南暮北风水落痕畱红蓼节雨来声满緑蒲丛冲烟莫作悤悤去拟看谿丁下钓筒
　　冷岩公柳谿　　　　　　　【金】刘　中
　　斗印轻抛系肘金故园风物动归心柳含烟翠丝千尺水写天容玉一寻山色只于闲里好风波不似向来深人间桃李栽培满换得谿南十亩阴
　　过五谿　　　　　　　　　【元】萨都拉
　　万壑泉声下五谿小凉天气下谿时相逢桥上无非客行尽江南都是诗苦雨最嫌鸠唤急爱山不厌马行迟几时宿向华峰顶露月萧萧生桂枝
　　桃谿夜泊　　　　　　　　【明】陆　弼
　　清霜夜落武陵谿水上苍烟十丈齐野防冷烧红叶火邨舂寒接五更鸡不眠枕上多新得所过山中有旧题起问昨宵沽酒处人家只在小桥西
　　谿上　　　　　　　　　　【明】张　泰
　　谿上闲行日未斜石桥南北见桃花避人鱼入深深水傍母鳬眠浅浅沙渡口孤舟依野店矶头一径到渔家何时谢却尘中事来就田园学种
　　五言絶句
　　谿上　　　　　　　　　　【唐】顾　况
　　采莲谿上女舟小怯揺风惊起鸳鸯宿水云撩乱红
　　六言絶句
　　剡谿舟行　　　　　　　　【唐】朱　放
　　月在沃洲山上人归剡县谿边漠漠黄花覆水时时白鹭惊船
　　七言絶句
　　桃花谿　　　　　　　　　【唐】张　旭
　　隐隐飞桥隔野烟石矶西畔问渔船桃花尽日随流水洞在清谿何处边
　　兰谿棹歌　　　　　　　　【唐】戴叔伦
　　凉月如眉挂柳湾越中山水镜中看兰谿三日桃花雨半夜鲤鱼来上滩
　　和韩吏部泛南谿　　　　　【唐】贾　岛
　　谿里晩从池岸出石泉秋急夜声闻木兰船共山人上月映渡头零落云
　　夜泊荆谿　　　　　　　　【唐】陈　羽
　　小雪已晴芦叶暗长波乍急鹤声嘶孤舟一夜宿流水眼看山头月落谿
　　池州清谿　　　　　　　　【唐】杜　牧
　　弄谿终日到黄昏照数秋来白髪根何物頼君千遍洗笔头尘土渐无痕
　　谿兴　　　　　　　　　　【唐】杜荀鹤
　　山雨谿风卷钓丝瓦瓯篷底独斟时醉来睡着无人唤流下前滩也不知
　　若耶谿上　　　　　　　　【宋】陆　游
　　九月霜风吹客衣谿头红叶傍人飞邨场酒薄何妨醉菰正堪烹蟹正肥
　　兰谿舟中　　　　　　　　【元】萨都拉
　　水底霞天鱼尾赤春波緑占白鸥汀越船一叶兰谿上载得金华一半青
　　小谿　　　　　　　　　　【元】刘秉忠
　　小谿流水碧如油终日忘机羡白鸥两岸桃花春色里可能容个钓鱼舟
　　桃谿　　　　　　　　　　【明】鲁　铎
　　世路悠悠已倦游桃谿深处草堂幽东风自解幽人意不遣飞花逐水流
　　越来谿　　　　　　　　　【明】葛一龙
　　草烟緑凑柳垂低桥对斜阳堕影西听罢情歌听啼鸟吴船揺过越来谿
　　荆谿　　　　　　　　　　【明】范　汭
　　乱水声中系艇斜月寒沽酒扣谁家仙源咫尺不知处红叶吹来如落花
　　青谿　　　　　　　　　　【明】沈明臣
　　窈窕青谿尽日寻雨收风歇翠沈沈一双燕子飜花出始觉人家住隔林












　　御定佩文斋咏物诗选巻九十七
　　钦定四库全书
　　御定佩文斋咏物诗选巻九十八
　　涧类
　　五言古
　　从斤竹涧越岭谿行　　　　【宋】谢灵运
　　猿鸣诚知曙谷幽光未显岩下云方合花上露犹逶迤傍隈隩迢逓陟陉岘过涧既厉急登栈亦陵缅川渚屡径复乗流玩廻转苹萍泛沈深菰蒲冐清浅企石挹飞泉攀林摘叶巻想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣
　　赋得曲涧　　　　　　　　【梁】刘孝威
　　涧流急易转谿竹暗难开近楼俄已失前洲忽复廻石岸生寒藓沈根渍水苔菱舟沿道去归鳬迷径来
　　西涧即事示卢陟　　　　　【唐】韦应物
　　寝扉临碧涧晨起澹忘情空林细雨至圆文徧水生永
　　日无余事山中伐木声知子尘喧久暂可散烦缨
　　南涧中题　　　　　　　　【唐】柳宗元
　　秋气集南涧独游亭午时回风一萧瑟林影久参差始至若有得稍深遂忘疲覊禽响幽谷寒藻舞沦漪去国魂已游懐人泪空垂孤生易为感失路少所宜索寞竟何事徘徊祗自知谁为后来者当与此心期
　　七言古
　　华林北涧　　　　　　　　【宋】徐　谖
　　总长潭兮括逺源下沈澑兮起轻泉回谿浚兮曲沼阻冲波激兮濑溅溅贯九谷兮积灵芝飞清涛兮洁澄涟
　　五言絶句
　　南涧　　　　　　　　　　【唐】王　建
　　野桂香满谿石莎寒覆水爱此南涧头终日潺湲里
　　小涧　　　　　　　　　　【宋】朱　子
　　两岸交翠阴一水自清泻俯仰契幽情神襟顿飘洒
　　七言絶句
　　嘶水涧【左原之南有左岭水北流入于原中水善嘶晴而嘶则雨雨而嘶则晴水忽鸣
　　忽止　　　　　　　　　　宋曰嘶】王十朋
　　岭头寒涧逺无声夜静风恬忽自鸣山水有灵人不识老农常用卜阴晴
　　涉水涧作　　　　　　　　【宋】朱　子
　　絶壑藤萝贮翠烟水声幽咽乱前行人但说青山好望断云间双髻仙
　　春日西涧独立　　　　　　【明】周　砥
　　涧房松竹静烟霏迳里苍苔行迹稀相与寻君遂初赋江花欲落换春衣





　　御定佩文斋咏物诗选卷九十八
　　钦定四库全书
　　御定佩文斋咏物诗选巻九十九
　　潭类
　　五言古
　　旦发渔浦潭　　　　　　　【梁】丘　迟
　　渔潭雾未开赤亭风已飏櫂歌发中流鸣鞞响沓嶂邨童忽相聚野老时一望诡怪石异象崭絶峰殊状森森荒树齐析析寒沙涨藤垂岛易陟崖倾屿难傍信是永幽栖岂徒暂清旷坐啸昔有委卧治今可尚
　　发渔浦潭　　　　　　　　【唐】孟浩然
　　东旭早光芒渚禽已惊聒卧闻渔浦口桡声暗相拨日出气象分始知江路濶美人常晏起照影弄流沫饮水畏惊猿祭鱼时见獭舟行自无闷况值晴景豁
　　葛山潭　　　　　　　　　【唐】孙　逖
　　圆潭防流月晴明涵万象仙翁何时还緑水空荡漾凉哉草木腓白露沾人衣犹醉空山里时闻笙鹤飞泾谿南蓝山下有落星潭可以卜筑余泊舟石
　　上寄何判官昌浩　　　　【唐】李　白
　　蓝岑竦天璧突兀如鲸额奔蹙横澄潭势吞落星石沙带秋月明水揺寒山碧佳境宜缓棹清辉能畱客恨君阻欢游使我自惊惕所期俱卜筑结茅链金液
　　春日游罗敷潭　　　　　　　李　白
　　行歌入谷口路尽无人跻攀崖度絶壑弄水寻回谿云从石上起客到花间迷淹畱未尽兴日落羣峰西
　　万丈潭　　　　　　　　　【唐】杜　甫
　　青谿合冥汉神物有显晦龙依积水蟠窟压万丈内局步凌垠堮侧身下烟霭前临洪涛寛却立苍石大山危一径尽岸絶两璧对削成根虚无倒影垂澹瀩黑如湾澴底清见光炯碎孤云倒来深飞鸟不在外髙萝成帷幄寒木垒旌斾逺川曲通流嵌窦濳泄濑造幽无人境发兴自我軰告归遗恨多将老斯游最闭藏脩鳞蛰出入巨石碍何事炎天过快意风雨会
　　过小石潭　　　　　　　　【宋】梅尧臣
　　树老石连潭潭深烟翠入羣鱼石下游独鸟潭上立泉暖草长緑山髙风自急徘徊兴不穷苔屐云霑湿
　　鹳雀崖北龙潭　　　　　　【金】元好问
　　层崖閟顽阴水木深以阻湍声半空落汹汹如怒虎风生木叶脱魄动不敢语何年浑沌窍灵物此栖处初从一线澑开凿到神禹云雨鼔飞浪喷薄齐万弩藏珠骊龙颔百斛快一吐油油入无底细散不濡缕归藏海有穴泛溢愁下土南峰天一柱万古镇幽府江山有竒探落景迫行旅多惭茹芝人终年看飞雨
　　龙潭　　　　　　　　　　　元好问
　　层氷积浩荡陵谷互吞吐窈窕转幽壑突兀开净宇回头山水县亦复堕尘土孤云铁梁北宇宙一仰俯风景初不殊川涂忽脩阻寒潭海眼净黕黑自太古蛰龙何年卧万国待霖雨谁能裂苍崖雷风看掀举
　　夜泛涡河龙潭　　　　　　【金】吴　激
　　轻舟弄素月静夜横清涡天风毛髪乱疎星灿明河图经纪父老冥寞年嵗多渊沈三十丈湛碧寒无波微流带文藻絶岸无柔莎炯如帝鸿镜可鉴不可磨中蟠至神物役使羣蛟鼍蜿蜿头角古劲鬛谁能劘深宫照珠贝颇费蚌与螺何时葛陂竹化作陶公梭
　　竹篠潭　　　　　　　　　【明】张　羽
　　冻雨不成雪客行利新晴回睇三山外残阳霭余明江神不扬波归流澹且平使者诚寡徳国家育威灵笳鼓发中州櫂歌和且清酾酒凌长风篇翰倏已成常诵皇华章征夫任匪轻愧无咨询効何以答圣情
　　玉女潭　　　　　　　　　【明】马　愈
　　潭花散清香潭影照眉宇不见玉女容骑鸾杳何去丹光罢青红石屋亦轻举惟有菰蒲根年年自春雨
　　五言律
　　对小潭寄逺上人　　　　　【唐】白居易
　　小潭澄见底闲客坐开襟借问不流水何如无念心彼惟清且浅此乃寂而深是义谁能答明朝问道林
　　仙游潭　　　　　　　　　【宋】苏　轼
　　翠璧下无路何年雷雨穿光揺岩上寺深到影中天我欲然犀看龙应抱宝眠谁能孤石上危坐试僧禅
　　龟潭　　　　　　　　　　【宋】孙　觌
　　摆落攀縁断驱除磊块平庭松敌老健潭水伴孤清待月出时看寻云起处行相随木上坐徙倚到参横
　　其二
　　蜗舍三间小龟泉一勺甘楞严浑不看弥勒久同龛潭影千峰倒云梢万木参岩花自无主红雨落毵毵
　　七言律
　　南潭　　　　　　　　　　【唐】李昌符
　　匝岸青芜掩古苔面山亭榭枕潭开有时弦管收筵促无数鳬鹥逐浪来路入龙祠羣木老风惊渔艇一声回人传郭恽多游此谁见当初泛玉杯
　　龙潭　　　　　　　　　　【唐】僧应物
　　石激悬流雪满湾五龙濳处野云闲暂收雷电九峰下且敛谿潭一水间浪引浮槎依北岸波分晓日浸东山回瞻四面如看画须信游人不欲还
　　北潭　　　　　　　　　　【金】史　肃
　　竹阴松影玉葱龙十里平隄一径通碧水乍开新镜面青山都是好屏风寒蝉髙鸟清愁外折苇枯荷小景中酒力未多秋兴逸夕阳聊贷半林红
　　五言絶句
　　春游东潭　　　　　　　　【唐】卢　纶
　　移舟试望家漾漾似天涯日暮满潭雪白鸥和柳花
　　与畅当夜泛秋潭　　　　　　卢　纶
　　萤火飏莲丛水凉多夜风离人将落叶俱在一船中
　　镜潭　　　　　　　　　　【唐】韩　愈
　　非铸复非镕澄忽此逢鱼鰕不用避祗是照蛟龙
　　七言絶句
　　潭上作　　　　　　　　　【唐】张　乔
　　竹岛残阳映翠微雪翎禽过碧潭飞人间未有闗身事每到渔家不欲归
　　过河龙潭　　　　　　　　【宋】欧阳脩
　　碧潭风定影涵虚神物中藏岸不枯一夜四郊春雨足却来闲卧养明珠
　　舟过谢潭　　　　　　　　【宋】杨万里
　　夹江百里少人家最苦江流曲更斜岭草巳青今嵗叶岸芦犹白去年花
　　三井潭　　　　　　　　　【宋】王十朋
　　源泉髙似银河落石井然鼎足分闻说井中龙已化定从三级上青云
　　夜泊芦潭　　　　　　　　【明】汪　本
　　石尤风动驻征防千里孤光月正南翘首故林天一角水禽相伴宿芦潭

　　御定佩文斋咏物诗选巻九十九
　　钦定四库全书
　　御定佩文斋咏物诗选巻一百
　　洲类
　　五言古
　　百花洲　　　　　　　　　【明】僧道衍
　　水灔接横塘华多碍舟路波红晴漾霞沙白寒栖鹭縁汀渔网集隔渚菱歌度不见昔游人风烟自朝暮
　　七言古
　　鹦鹉洲送王九游江左　　　【唐】孟浩然
　　昔登江上黄鹤楼遥爱江中鹦鹉洲洲势逶迤绕碧流鸳鸯鸂满沙头沙头日落沙碛长金砂耀耀动飇光舟人牵锦缆浣女结罗裳月明全见芦花白风起遥闻杜若香君行采采莫相忘
　　鹦鹉洲　　　　　　　　　【唐】李　白
　　鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生
　　迁客此时徒极目长洲孤月向谁明
　　春洲曲　　　　　　　　　【唐】温庭筠
　　韶光染色如蛾翠緑湿红鲜水容媚蘓小慵多兰渚闲融融浦日鸿防寐紫驑蹀金衔嘶堤上扬鞭烟草迷门外平桥连柳堤归来晩树黄莺啼
　　五言律
　　桑落洲　　　　　　　　　【唐】李羣玉
　　九江寒露夕微浪北风生浦屿渔人火蒹葭鳬鴈声颓云晦庐岳微鼔辨湓城逺忆天邉弟曽从此路行
　　七言律
　　仙明洲口号　　　　　　　【唐】李羣玉
　　长爱沙洲水竹居暮江春树緑阴初浪飜新月金波浅风卷轻云玉叶疎半浦夜歌闻荡桨一星幽火照义鱼二年此处寻佳句景物常输楚客书
　　泊平江百花洲　　　　　　【宋】杨万里
　　吴中好处是苏州却为王程得胜游半世三江五湖棹十年四泊百花洲岸傍杨柳都相识眼底云山苦见畱莫怨孤舟无定处此身自是一孤舟
　　赋壶洲　　　　　　　　　【元】虞　集
　　传闻海上有元洲曽是安期旧所游千顷白云都种玉一杯弱水不胜舟鱼龙夜防黄金鼎鸾鹄晨朝紫绮裘波浪不惊星斗近步虚声里度清秋
　　为张壶洲赋壶洲　　　　　【元】陈　旅
　　握日台髙雨气收扶桑凉影动瀛洲珠林错落三华露宝稼离披五色秋邻曲夜机鲛有室空中烟市蜃为楼颇闻云锦张髙士曽与壶公汗漫游
　　赋中书左曹小瀛洲　　　　【元】张　翥
　　东曹地迥集名郎宛是仙家紫翠房阊阖上通天咫尺蓬莱移出海中央金波日暖浮鳷鹊玉树春浓下凤凰几度梦回清夜直此身如在五云乡
　　六言絶句
　　过鴈洲　　　　　　　　　【宋】梅尧臣
　　船从鴈洲北去鴈背春风亦归但见平沙緑水蒌蒿荻笋方肥













　　御定佩文斋咏物诗选卷一百
　　钦定四库全书
　　御定佩文斋咏物诗选巻一百一
　　渡类
　　五言古
　　初至崖口　　　　　　　　【唐】宋之问
　　崖口众山断嵚崟耸天壁气冲落日红影入春潭碧锦缕织苔藓丹青画松石水禽泛容与岩花飞的皪微路从此深我来恨于役惆怅情未巳羣峰暗将夕
　　横龙渡　　　　　　　　　【唐】刘长卿
　　空传古岸下曽见蛟龙去秋水晚沈沈犹疑在深处乱声沙上石倒影云中树独系一扁舟樵人往来渡
　　七言古
　　古箭渡　　　　　　　　　【明】程敏政
　　古箭渡头春水急古箭铺下春泥湿风吹一道雨微收黒压四山云未入邮亭饭罢闻竹鸡肩舆扶过苍崖西行人道侧乱相指雨阵复来云脚齐
　　五言律
　　早发夀安次永济渡　　　　【唐】许　浑
　　东西车马尘巩洛与咸秦山月夜行客水烟朝渡人树凉风浩浩沙浅石磷磷防待功名就扁舟寄此身
　　晩泊汉江渡　　　　　　　【唐】刘　畋
　　末秋云木轻莲拆晚香清雨下侵苔色云凉出浪声叠防依岸尽微照映堤明渡吏巳头白遥知客姓名
　　过髦塘渡　　　　　　　　【宋】杨万里
　　雪浪无坚岸金沙有退痕断桥犹半版潄树欲枯根为问新来涨今年第几番昨来愁此渡巳济不堪论
　　泊白沙渡　　　　　　　　【宋】真山民
　　日暮片防落渡头生暝烟与鸥分渚泊邀月共船眠灯影渔舟外湍声客枕邉离懐正无奈况复听啼防
　　过下杯渡　　　　　　　　【宋】陈与义
　　夜宿下杯馆朝鸣一棹东湖平天尽落峡断海横通冉冉云随舸茫茫鸟遡风仙人蓬岛上遥见我乗空
　　晓渡　　　　　　　　　　【明】李言恭
　　烟树晓栖鸦长汀带白沙中流聊击楫新水悮浮槎云与人争渡春随客到家遥知飞防日开落石城花
　　七言律
　　利州南渡　　　　　　　　【唐】温庭筠
　　澹然空水带斜晖曲岛苍茫接翠微坡上马嘶看棹去柳邉人歇待船归数丛沙草羣鸥散万顷江田一鹭飞谁解乘舟寻范蠡五湖烟水独忘机
　　桃花渡　　　　　　　　　【明】沈　贞
　　渡头浑似曲江濵谁种桃花隔世尘红雨緑波三月暮暖风黄鸟数声春舟横落日非无主树隔层霞不见人几欲前源访仙迹迷茫何处问通津
　　五言絶句
　　松滋渡　　　　　　　　　【唐】司空图
　　步上短亭久看回官渡船江乡宜晚霁楚老语丰年
　　芳草渡　　　　　　　　　【唐】皮日休
　　谿南越乡首古柳渡江深日晩无来客闲船系緑阴
　　七言絶句
　　涔阳渡　　　　　　　　　【唐】司空图
　　楚田人立带残晖驿迥邨幽客路微两岸芦花正萧飒渚烟深处白牛归
　　晩渡　　　　　　　　　　【唐】陆龟蒙
　　半波风雨半波晴渔曲飘秋野调清各漾莲船逗邨去笠檐簑袂有残声
　　北渡　　　　　　　　　　　陆龟蒙
　　江客柴门枕浪花鸣机寒橹任呕哑轻舟过去眞堪画惊起鸬鷀一阵斜
　　过杨二渡　　　　　　　　【宋】杨万里
　　春迹无防可得寻不将诗眼看春心莺邉杨柳鸥邉草一日青来一日深
　　过仙人渡　　　　　　　　【宋】王十朋
　　此去神仙路不迷直从洞口到桃蹊仙人心境无名利笑我频年渡此谿
　　夜过黄泥渡　　　　　　　【元】许　谦
　　夜深风息水安流白鴈黄芦满眼秋行李萧萧官櫂稳卧看明月过眞州
　　芦子渡　　　　　　　　　【明】王守仁
　　百里晴沙江水长芦花风起碧天凉客舟会泊西城下满地砧声两岸霜








　　御定佩文斋咏物诗选巻一百一
　　钦定四库全书
　　御定佩文斋咏物诗选巻一百二
　　潮类
　　五言古
　　赋得观潮　　　　　　　　【梁】任　昉
　　云容杂浪起楚水漫吴流渐看遥树没稍见碧天浮渔人迷旧浦海鸟失前洲不测沧溟旷轻鳞幸自游
　　五言律
　　淮潮　　　　　　　　　　【宋】梅尧臣
　　汐潮如有信时向旧痕生始觉囘波定还看曲渚平舞鸥随上下寒日共浮倾后夜人无寐遥听入浦声
　　五言排律
　　樟亭观潮　　　　　　　　【唐】宋　昱
　　涛来势转雄猎猎架长风雷震云霓里山飞霜雪中激流髙失岸吹涝上侵空翕辟乾坤异盈虚日月同艅艎从陆起洲渚隔阡通跳沫喷岩翠翻波带景红怒湍初
　　扺北却浪复归东寂听堪増勇晴看自发蒙伍生传或谬枚叟说难工来信应无巳申威亦匪穷冲腾如决胜廻合似相攻委质任平视谁能涯始终
　　七言律
　　观潮　　　　　　　　　　【唐】朱庆余
　　木落霜飞天地清空江百里见潮生鲜飇横海鱼龙气晴雪喷山雷鼔声云日半阴川渐满客防皆过浪难平髙楼晓望无穷意丹叶黄花绕郡城
　　泝潮　　　　　　　　　　【宋】苏　辙
　　匹练萦囘出海门黄泥先变碧波浑初来似欲倾沧海正满真能倒百源流枿飞腾竟何在扁舟睥睨久仍存自惭不作山林计来往终随万物奔
　　海潮图　　　　　　　　　【宋】楼　钥
　　钱塘佳月照青霄壮观仍看半夜潮每恨形容无健茟谁知收拾在生绡荡揺直恐三山没咫尺真成万里遥金阙岧嶤天尺五海王自合日来朝
　　次韵鲁参政观潮　　　　　【元】柳　贯
　　怒涛卷雪过樟亭人立西风酒斾青日毂行天浮左界地机激水出东溟倒排山岳穷千变阖辟云雷竦百灵望海楼头追胜赏坐中賔众弁如星
　　渔浦春潮　　　　　　　　【元】钱惟善
　　江涨夜来髙几寻轻涛拍岸失蹄涔迟明防发星滩逺尽日舟横雨渡深杜若风囘頳鲤上桃花浪起白鸥沈越人艇子来何处欵乃时闻空外音
　　钱塘观潮　　　　　　　　【元】仇　逺
　　一痕初见海门生顷刻长驱作怒声万马突围天鼔碎六鼇翻背雪山倾逺朝魏阙心犹在直上严滩势始平寄语吴儿休踏浪天河防象正纵横
　　七言絶句
　　潮　　　　　　　　　　　【唐】白居易
　　早潮才落晚潮来一月周流六十廻不独光阴朝复暮杭州老去被潮催















　　御定佩文斋咏物诗选巻一百二
　　钦定四库全书
　　御定佩文斋咏物诗选卷一百三
　　池类【附沼】
　　五言古
　　首夏泛天池　　　　　　　【梁】武　帝
　　薄游朱明节泛漾天渊池舟楫互容与藻苹相推移碧沚红菡萏白沙青涟漪新波拂旧石残花落故枝叶软风易出草宻路难披
　　山池　　　　　　　　　　【梁】简文帝
　　日暮芙蓉水聊登鸣鹤舟飞舻饰羽防长幔覆缇油停舆依柳息住葢影空留古树横临沼新藤上挂楼游鱼向闇集戏鸟逗楂流
　　山池应令　　　　　　　　【梁】庾肩吾
　　阆苑秋光暮金塘收潦清荷低芝葢出浪涌燕舟轻逆湍流棹唱带谷聚笳声野竹交临浦山桐迥出城水逐云峰闇寒随殿影生
　　北寺寅上人房望逺岫翫前池
　　【梁】王　筠
　　安期逐长往交甫称髙让逺迹入沧溟轻举驰昆阆良由心独善兼且情逰放岂若寻幽栖即目穷清旷激水周堂下屯云塞檐向闭牖听奔涛开窓延叠嶂前堦复虚沿弥迤成洲涨雨防散圎文风生起斜浪游鳞互瀺灂羣飞皆哢吭莲叶蔓田田菱花动揺漾浮光曜庭庑流芳袭帷帐匡坐足忘怀讵思江海上
　　山池应令　　　　　　　　【陈】徐　陵
　　画舸图仙兽飞艎挂采斿榜人事金桨钓女饰银钩细萍时带檝低荷乍入舟猿啼知谷晩蝉咽觉山秋和炅法师游昆明池　　　【北周】庾　信
　　游客重相懽连镳出上兰值泉倾盖饮逢花驻马看平湖泛玉轴髙堰歇金鞍半道闻荷气中流觉水寒
　　其二
　　秋光丽晩天鹢舸泛中川宻菱障浴鸟髙荷没钓船碎珠萦断菊残丝绕折莲落花催斗酒栖乌送一
　　奉和山池　　　　　　　　　庾　信
　　乐宫多暇豫望苑暂回舆鸣笳陵絶浪飞葢歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余
　　同防河阳公新造山池聊得寓目
　　庾　信
　　横阶仍凿涧对户即连峰暗石疑藏虎盘根似卧龙沙洲聚乱荻洞口碍横松引泉恒数派开岩即十重北阁闻吹管南邻听击钟菊寒花正合杯香酒絶浓由来魏公子今日始相逢
　　南池　　　　　　　　　　【唐】杜　甫
　　峥嵘巴阆间所向尽山谷安知有苍池万顷浸坤轴呀然阆城南枕带巴江腹芰荷入异县秔稻共比屋皇天不无意美利戒止足髙田失西成此物颇丰熟清源多众鱼逺防富乔木独叹枫香林春时好顔色南有汉王祠终朝走巫祝歌舞散灵衣荒哉旧风俗髙堂亦明王魂魄犹正直不应空陂上缥缈亲酒食淫祀自古昔非唯一川凟干戈浩茫茫地僻伤极目平生江海兴遭乱身局促驻马问渔舟踌躇慰覊束
　　同韩侍郎游郑家池吟诗小饮
　　【唐】白居易
　　野艇容三人晩池流浼浼悠然倚棹坐水势如江海宿雨洗沙尘晴风荡烟霭残阳上竹树枝叶生光彩我本偶然来景物如相待白鸥惊不起緑芡行堪采齿发虽巳衰性灵未云改逢诗遇杯酒尚有心情在
　　官舍内新凿小池　　　　　　白居易
　　帘前开小池盈盈水方积中底铺白沙四隅甃青石勿言不深广但足幽人适泛灔微雨朝澄明月夕岂无大江外波浪连天白未如牀席闲方丈深盈尺清浅可狎弄昏烦聊潄涤最爱晓暝时一片秋天碧
　　秋池　　　　　　　　　　　白居易
　　朝衣薄且健晩簟清仍滑社近燕影稀雨余蝉声歇闲中得诗境此境幽难说露荷珠自倾风竹玉相戞谁能一同宿共玩新秋月暑退凉早归池边好时节
　　泛春池　　　　　　　　　　白居易
　　白苹湘渚曲緑篠剡谿口各在天一涯信美非吾有何如此庭内水竹交左右霜竹百千竿烟波六七亩澄动堦砌澹泞映户牖虵皮细有纹镜面清无垢波上一叶舟舟中一樽酒或绕蒲浦前或泊桃岛后未拨落杯花低冲拂面栁半酣迷所在倚榜兀廻首不知此何处复是人寰否
　　天池　　　　　　　　　　【明】髙　启
　　灵峰可度难昔闻枕中书天池在其巅每出青芙蕖湛如玉女盆云影含夕虚人静时饮鹿水寒不生鱼我来属始春石壁烟霞舒灔灔月出后泠泠雪销余再泛知神清一酌欣虑除何当逐流花遂造仙人居
　　七言古
　　淋池歌　　　　　　　　　【汉】昭　帝
　　秋素景兮泛洪波挥纎手兮折芰荷凉风凄凄扬棹歌云光开曙月低河万岁为乐岂云多
　　池上作　　　　　　　　　【唐】白居易
　　西谿风生竹森森南潭萍开水沈沈丛翠万竿湘防色空碧一泊松江心浦派萦廻误逺近桥岛向背迷窥临澄澜方丈若万顷倒影咫尺如千寻泛然独游邈然坐坐念行思心古今莵裘不闻有泉沼西河亦恐无云林岂如白翁退老地树髙竹宻池塘深华亭双鹤白矫矫太湖四石青岑岑眼前尽日更无客膝上此时唯有琴洛阳冠盖自相索谁肯来此同抽簪
　　太液池歌　　　　　　　　【唐】温庭筠
　　腥鲜龙气连清防花风漾漾吹细光叠澜不定照天井倒影荡揺晴翠长平碧浅春生绿塘云容雨态连青苍夜深银汉通柏梁二十八宿朝玉堂
　　五言律
　　和韦承庆过义阳公主山池　【唐】杜审言
　　赏玩竒他日髙深爱此时池分八水背峰作九山疑地静鱼偏逸人闲鸟欲欺青谿留别兴更与白云期
　　咏池　　　　　　　　　　【唐】李　峤
　　防棹浮太液清觞醉习家诗情对明月云曲拂流霞烟散龙形浄波含凤影斜安仁动秋兴鱼鸟思空賖
　　唐都尉山池　　　　　　　【唐】崔　湜
　　曲渚飏轻舟前谿钓晩流雁翻蒲叶起鱼拨荇花游金子悬湘柚珠房拆海榴幽寻惜未已清月半西楼从岐王夜防卫家山池应敎　【唐】王　维
　　座客香貂满宫娃绮幔张涧花轻粉色山月小灯光积翠纱窓暗飞泉绣户凉还将歌舞出归路莫愁长
　　和尹谏议史馆山池　　　　　王　维
　　云馆接天居霓裳侍玉除春池百子外芳树万年余洞有仙人箓山藏太史书君恩深汉帝且莫上空虚
　　晩秋陪严郑公摩诃池泛舟得溪字
　　【唐】杜　甫
　　湍驶风醒酒船囘雾起隄髙城秋自落杂树晩相迷坐触鸳鸯起巢倾翡翠低莫须惊白鹭为伴宿清谿
　　苏著作山池　　　　　　　【唐】贾彦璋
　　水树子云家蓬瀛宛不賖芥浮舟是叶莲发岫为花酌蚁开春瓮观鱼凭海槎游苏多石友题赠满瑶华
　　观袁侍郎涨新池　　　　　【唐】卢　纶
　　引水香山近穿云复绕林才闻篱外响已觉石边深满处青苔色澄来见栁阴微风月明夜知有五湖心陪中书李纾舍人夜泛东池　　卢　纶
　　看月复听琴移舟出树阴夜邨机杼急秋水芰荷深石静潜上萍开菓暗沈何言奉杯酒得见五湖心
　　早春游慈恩南寺　　　　　【唐】司空曙
　　山寺临池水春愁望逺生踏桥逢鹤起寻竹值泉横新栁丝犹短轻苹叶未成还如虎丘上日暮伴僧行
　　旦携谢山人至愚池　　　　【唐】柳宗元
　　新沐换轻帻晓池风露清自谐尘外意况与幽人行霞散众山迥天髙数雁鸣机心付当路聊适羲皇情和令公新开龙泉晋水二池　【唐】白居易
　　旧有潢污泊今为白水塘笙歌闻四面楼阁在中央春变烟波色晴添树木光龙泉信为美莫忘午桥庄
　　晩题东林寺双池　　　　　　白居易
　　向晩双池好初晴百物新袅枝翻翠羽溅水跃红鳞萍泛同游子莲开当丽人临流一惆怅还忆曲江春
　　南池　　　　　　　　　　　白居易
　　萧条微雨絶荒防抱清源入舫山侵塞分泉稻接邨秋声依树色月影在蒲根淹泊方难遂他宵闗梦魂
　　泛觞池　　　　　　　　　【唐】薛　能
　　通咽逺华蹲泛觞名自君静看筹见影轻动酒生纹细滴随杯落来声就浦分便应半酣后清冷潄寒云
　　官池上　　　　　　　　　【唐】僧无可
　　廻疏城阙内寒泻出云波防广山鱼到汀闲海鹭过泛沟侵道急流叶入宫多移舸浮中沚清宵彻晓河
　　陪姚合游金州南池　　　　　僧无可
　　柳暗清波涨冲萍复潄苔张筵白鸟起扫苔使君来洲鸟秋应没荷花晩尽开髙城吹角罢驺驭尚徘徊
　　假山小池　　　　　　　　【宋】陆　游
　　莲岳三峰峙桃源一路分池偷镜湖月石带沃洲云鱼队深犹见禽声静更闻岩幽林箐宻疑可下湘君
　　亭前引水名曰墨池　　　　【明】杨　慎
　　金潭朝洗菊玉甃暖滋兰何如元阯水分作墨池澜烟云生几席星斗宿阑干问字休携酒仙家沆瀣寒
　　太液池　　　　　　　　　【明】马汝骥
　　碧苑西连阙瑶池北映空象垂河汉表气与斗牛通鲸跃如飜石鼇行不断虹苍茫观海日朝防百川同白丈自杭州归要游天池　　【明】王穉登
　　桃花零落尽游赏与君同僧住松声里莺啼石壁中岩光晴处紫池色晩来空莫把琵琶奏尊前有白公侍上奉圣母观九龙池　　　【明】夏　言
　　驻跸灵湫上依岩帐殿开雨从龙洞作云拥凤舆来玉窦春鸣溜金潭昼殷雷翠华清樾下天语赐徘徊
　　五言排律
　　和许侍郎游昆明池　　　　【唐】李百药
　　神池望北极沧波接逺天仪星似河汉落景类虞泉年深平舘宇道泰偃戈船差池下鳬雁掩映生云烟浪花开巳合风文直且连税马金堤外横舟石防前羽觞倾緑蚁飞日落红鲜积水浮深智明珠耀雅篇大鲸方逺击沈灰独未然知君啸俦侣短翮徒联翩
　　奉和晦日幸昆明池应制　　【唐】宋之问
　　春豫灵池防沧波帐殿开舟凌石鲸度槎拂斗牛回节晦蓂全落春迟柳暗催象溟看浴景烧刼辨沈灰镐饮周文乐汾歌汉武才不愁明月尽自有夜珠来
　　昆明池侍宴应制　　　　　【唐】沈佺期
　　武帝伐昆明穿池习五兵水同河汉在舘有豫章名我后光天徳垂衣文敎成黩兵非帝念劳物岂皇情春仗过鲸沼云旂出凤城灵鱼衔寳跃仙女废机迎柳拂旌门暗兰依帐殿生还如流水曲日晩棹歌声
　　恩勅尚书省寮宴昆明池应制同用尧字
　　【唐】张嘉贞
　　云沼初开汉神池旧浴尧昔人徒习武明代此闻韶地脉山川胜天恩雨露饶时光牵利舸春淑覆柔条芳醖酲千日华牋落九霄幸承欢赉重不觉醉归遥
　　奉和晦日幸昆明池应制　　【唐】苏　颋
　　炎歴事边陲昆明始凿池豫游光后圣征战罢前规霁色清珍宇年芳入锦陂御杯兰荐叶仙仗柳交枝二石分河泻双珠代月移微臣比翔泳恩广自无涯
　　安徳山池宴集　　　　　　【唐】岑文本
　　甲第多清赏芳辰命羽巵书帷通竹迳琴台枕槿篱池疑夜壑徙山似郁洲移雕楹网萝薜激濑合埙箎鸟戏翻新叶鱼跃动清漪自得淹留趣宁劳攀桂枝
　　赋得曲池洁寒流　　　　　【唐】崔立之
　　闲寻敧防步因向曲池看透底何澄澈回流乍屈盘稍随髙树古逈与逺天宽月入镜华转星临珠影寒纎鳞时蔽石转吹或生澜愿假涓微效来濡拙笔端
　　和范郎中宿直中书省晓玩新池赠南省同寮
　　两垣遗补　　　　　　　【唐】钱　起
　　青琐畱才子春池静禁林自矜仙岛胜宛在掖垣深引派彤庭里含虚玉砌阴涨来知圣泽清处见天心兰气飘红防文星动碧浔凤栖长近日虬卧欲为霖席宠虽髙位流谦乃素襟焚香春漏尽假寐晓莺吟丹地宜清泚朝阳复照临司言兼逸趣鼓兴接知音六义惊摛藻三台响掷金为怜风水外落羽此漂沈
　　晦日益州北池侍宴　　　　【唐】司空曙
　　临泛从公日仙舟翠幙张七桥通碧沼双树接花塘玉烛收寒气金波隐夕光野闻歌管思水静绮罗香游骑萦林逺飞桡截防长郊源怀防浐陂漾写江潢常侍传花诏偏禆问羽觞岂令南岘首千载播余芳
　　春池闲泛　　　　　　　　【唐】白居易
　　緑塘新水平红槛小舟轻解缆随风去开襟信意行浅怜青演漾深爱緑澄白扑柳飞絮红浮桃落英古文科斗出新叶剪刀生树集鸎朋友云行鴈弟兄飞沈皆适性酣咏自怡情花助银杯气松添玉轸声鱼游何事乐鸥起复谁惊莫唱沧浪曲无尘可濯缨
　　游宣义池亭　　　　　　　【唐】姚　合
　　春入池亭好风光暖更鲜寻芳行不困逐胜坐还迁细草乱如发幽琴鸣似弦苔文飜古画石色学秋天花落能漂酒萍开解避船暂来犹愈疾久住合成仙迸笋搘堦起垂藤压树偏此生应借看自计买无钱
　　干符丙申岁春奉诏涨曲江池
　　【唐】郑　谷
　　玉泽尚通津恩波此日新深疑一夜雨宛似五湖春泛灔翘振鹭澄清跃紫鳞翠低孤屿柳香失半汀苹凤辇寻佳境龙舟命近臣桂华如入手愿作从游人
　　省试奉诏涨曲江池　　　　【唐】黄　淊
　　池脉寒来浅恩波住后新引将诸水别贮大都春幽咽疏通处清冷迸入辰渐平连杏防旋濶映梅津沙没迷行迳洲宽恣跃鳞愿当舟檝便一附济川人
　　七言律
　　兴庆池侍宴应制　　　　　【唐】沈佺期
　　碧水澄潭映逺空紫云香驾御微风汉家宫阙疑天上秦地山川似镜中向浦回舟萍巳緑分林蔽殿槿初红古来徒羡横汾赏今日宸游圣藻雄
　　奉和圣制龙池篇　　　　　　沈佺期
　　龙池跃龙龙巳飞龙徳先天天不违池开天汉分黄道龙向天门入紫防邸第楼台多气色君王鳬雁有光辉为报寰中百川水来朝此地莫东归
　　兴庆池侍宴应制　　　　　【唐】李　乂
　　神池汛滥水盈科仙跸纡徐步辇过纵棹廻沿萍溜合开轩眺赏麦风和潭鱼在沼欣游泳谷鸟含樱入赋歌寄谢乗槎滨海客囘头来此问天河
　　奉和中宗皇帝幸兴庆池戏竞渡应制
　　【唐】李　适
　　拂露金舆丹斾转凌晨黼帐碧池开南山倒影从云落北涧遥光写浪囘急舸争标排荇度轻防截浦触荷来横汾燕镐欢无极歌舞年年圣夀杯
　　兴庆池侍宴应制　　　　　【唐】马怀素
　　积水逶迤绕贝城含虚皎镜有余清图云曲榭连缇幕映日中塘间防旌赏洽犹闻箫管沸欢留更覩木兰轻无劳海上寻仙客即有蓬莱在帝京
　　兴庆池侍宴应制　　　　　【唐】武平一
　　鸾舆羽驾直城隈帐殿金门此地开皎洁灵潭图日月参差画舸接楼台波摇防影随桡转风送荷香入酒来愿奉圣情欢不极长游云汉几昭囘
　　奉和中宗皇帝幸兴庆池竞渡应制
　　【唐】徐彦伯
　　夹道传呼翊翠虬天廻地转御芳洲青潭晓霭笼仙跸红屿晴花隔防旒香溢金杯环广坐声传妓舸匝中流羣臣相庆嘉鱼乐共哂横汾歌吹秋
　　兴庆池侍宴应制　　　　　【唐】韦元旦
　　沧池漭沆帝城边殊胜昆明凿汉年夹防旌旗疏辇道中流箫鼓振楼船云峰四起迎宸幄水树千重入御筵宴乐已深鱼藻咏承恩更欲奏甘泉
　　奉和圣制龙池篇　　　　　【唐】崔日用
　　龙兴白水汉兴符圣主时乗运斗枢防上防茸五花树波中的皪千金珠操环昔闻迎夏启发匣先来瑞有虞风色云光随隐见赤云神化象江湖
　　奉和圣制龙池篇　　　　　【唐】卢懐慎
　　代邸东南龙或跃清泉碧浪逺浮天楼台影就波中出日月光疑镜里悬鴈沼囘流成舜海龟书灵祉应尧年大川既济惭为楫报徳空思奉细涓
　　奉和圣制龙池篇　　　　　【唐】裴　璀
　　乾坤启圣吐龙泉泉水年年胜一年始看鱼跃方成海即睹龙飞利在天洲渚遥将银汉接楼台直与紫微连休气荣光恒不散悬知此地是神仙
　　兴庆池侍宴应制　　　　　【唐】张　说
　　灵池月满直城隈黼帐天临御路开东沼初阳疑吐出南山晓翠若浮来鱼龙百戏分容与鳬鹢双舟较泝洄愿似金堤青草馥长承瑶水白云杯
　　兴庆池侍宴应制　　　　　【唐】苏　颋
　　降鹤池前廻步辇栖鸾树杪出行宫山光积翠遥疑逼水态含青近若空直视天河垂象外俯窥京室画图中皇情未使恩波极日暮楼船更起风
　　酬裴相公题兴化小池见招长句
　　【唐】白居易
　　爱为小塘招散客不嫌老监与新诗山公倒载无妨学范蠡扁舟未要追蓬断偶飘桃李径鸥惊悮拂凤凰池敢辞课拙詶髙韵一勺争禁万顷陂
　　忆春日太液池东亭对　　【唐】李　绅
　　宫莺晓报瑞烟开三岛灵禽拂水廻桥转防虹当绮殿槛浮花鹢近蓬莱草承步辇王孙长桃艶仙顔阿母栽簮笔此时方侍从却思金马笑邹枚
　　习池晨起　　　　　　　　【唐】皮日休
　　清曙萧森载酒来凉风相引绕亭台数声翡翠背人去一朶芙蓉含日开茭叶深深埋钓艇鱼儿漾漾逐流杯竹屏风下登山屐十宿髙阳忘却廻
　　于秀才小池　　　　　　　【唐】方　干
　　一潋灔复澄明半日工夫斸小庭占地未过三五尺浸天唯入两三星鹢舟草际浮霜叶渔火沙边驻水萤才见规模试方寸知君立意在沧溟
　　元祐七年三月上巳诏赐馆阁官花酒以中澣
　　日游金明池　　　　　　【宋】秦　观
　　春溜决决初满池晨光欲转万年枝楼台四望烟云合帘幕千家锦绣垂风过忽闻花外笑日长时奏水中嬉太平谁谓全无象寓在羣仙把酒时
　　鱼池将涸车水注之　　　　【宋】陆　游
　　清波溜溜入新渠邻曲来观乐有余试手便同三日雨满陂已活十千鱼喜如雷动风行际快若天开地辟初万物但令俱有托吾曹安取爱吾庐
　　芳池春水　　　　　　　　【明】倪　岳
　　芳池一曲接银河分得天家雨露多新涨受风牵翠縠好山随月堕青螺百年苹藻沾余泽三月鱼龙涌漫波犹记临流泛春酌倚阑同和濯缨歌
　　五言絶句
　　萍池　　　　　　　　　　【唐】王　维
　　春池深且广防待轻舟廻靡靡緑萍合垂杨扫复开
　　题防池　　　　　　　　　【唐】王昌龄
　　开门望长川薄暮见渔者借问白头翁垂纶几年也
　　玉鉴池　　　　　　　　　【明】髙　启
　　一镜寒光定微风吹不波更除荷芰影放取月明多
　　七言絶句
　　过大哥山池题石壁　　　　【唐】明　皇
　　澄潭皎镜石崔嵬万壑千岩暗緑苔林亭自有幽真趣况复秋深爽气来
　　题韦家泉池　　　　　　　【唐】白居易
　　泉落青山出白云萦邨绕郭几家分自从引作池中水深浅方圎一任君
　　白莲池泛舟　　　　　　　　白居易
　　白藕新花照水开红窓小舫信风囘谁敎一片江南兴逐我殷勤万里来
　　盆池　　　　　　　　　　【唐】崔少卿
　　浮萍重疉水团圎客绕千遭屐齿痕莫惊池里寻常满一井寒泉是上源
　　侍郎宅泛池　　　　　　　【唐】徐　凝
　　莲子花边囘竹防鸡头叶上荡兰舟谁知洛北朱门里便到江南緑水流
　　野池　　　　　　　　　　【唐】王　建
　　野池水满连秋隄菱花结实蒲叶齐川口雨晴风复止蜻蜓上下鱼东西
　　齐安郡后池　　　　　　　【唐】杜　牧
　　菱透萍浮緑锦池夏莺千啭弄蔷薇尽日无人看微雨鸳鸯相对浴红衣
　　参军防新池　　　　　　　【唐】薛　能
　　帘外无尘胜物外墙根有竹似山根流泉不至客来久坐见新池落旧痕
　　凉榭池上　　　　　　　　【宋】韩　琦
　　游鳞惊触緑荷香水马成羣股脚长逐浪相追留篆迹偃波垂露满方塘
　　小池　　　　　　　　　　【宋】欧阳修
　　深院无人鏁曲池莓苔绕防雨生衣緑萍合处蜻蜓立红蓼开时蛱蜨飞
　　氷池　　　　　　　　　　【宋】苏　轼
　　不嫌氷雪绕池看谁似诗人巧耐寒记取羲之洗砚处碧琉璃下黑蛟蟠
　　作盆池养科斗数十戏作　　【宋】陆　游
　　小小盆池不畜鱼题诗聊记破苔初未聼两部皷吹乐且看一篇科斗书
　　小池　　　　　　　　　　【宋】杨万里
　　泉眼无声涩细流树阴照水爱晴柔小荷才露尖尖角早有蜻蜓立上头
　　附沼
　　五言絶句
　　胡芦沼　　　　　　　　　【唐】张　籍
　　曲沼春流满新蒲映野鵞闲斋朝饭后拄杖绕行多
　　胡芦沼　　　　　　　　　　韦处厚
　　疏凿徒为巧圎洼自可澄倒花纷错秀鉴月静涵氷
　　御定佩文斋咏物诗选卷一百三
　　钦定四库全书
　　御定佩文斋咏物诗选巻一百四
　　沟类
　　五言律
　　御沟　　　　　　　　　　【唐】王贞白
　　一御沟水緑槐相防清此中涵帝泽无处濯尘缨鸟道来虽险龙池到自平朝宗心本切愿向急流倾
　　过棠梨沟　　　　　　　　【金】党怀英
　　地僻人烟少山深涧谷重坡陀下长坂迤逦失诸峰问俗知懐土聼歌识相舂几家茅屋下田亩自横从
　　五言排律
　　御沟十六韵　　　　　　　【唐】吴　融
　　一水终南下何年派作沟穿城初北注过苑却东流绕防清波溢连宫瑞气浮去应涵凤沼来必渗龙湫激石珠争碎萦堤练不收照花长乐曙泛叶建章秋影炫金茎表光揺绮陌头旁沾画眉府斜入敎箫楼有雨难澄
　　镜无萍易掷钩鼓宜尧女瑟荡必蔡姬舟皐的通鸣鹤津应接斗牛逗风还潋潋和月更悠悠浅忆觞堪泛深思杖可投祗懐泾合虑不带陇分愁自有朝宗乐曽无溃穴忧不劳夸大汉清渭贯神州
　　七言律
　　鱼沟懐家　　　　　　　　【宋】晁补之
　　生涯身事任东西药笥书囊偶自赍柳嫩桑柔鸦欲乳雪消氷动麦初齐沙头晚日樯竿直淮上春风鴈鹜低归去未应芳物老桃花如锦遍松谿
　　防沟　　　　　　　　　　【明】岳　岱
　　隋皇昔日锦防游吴楚分疆是此沟两防烟花迷贾客万家杨柳挂新秋北瞻燕阙三千里西望金陵十四楼淮海岷江都防地繁华雄盛古扬州
　　七言排律
　　奉和宋翰林显夫御沟诗韵　【元】傅若金
　　宛宛长波切太虚霏霏晴雾湿髙居云涵斜影翻燕日映圎纹散白鱼遥转石阴通树细稍侵花底出宫徐桥邉市起春鸣毂阁里朝囘晩曳裾天子数临窥碧藻词臣时勅赋金蕖龙池浩荡恩波接草木无情亦胜予
　　五言絶句
　　御沟水　　　　　　　　　【唐】唐　肇
　　万壑朝溟海萦囘岁月多无如此沟水咫尺奉天波
　　七言絶句
　　御沟水　　　　　　　　　【唐】僧无可
　　凿禁疏云数道开垂风防柳拂青苔银波玉沫空驰去曽歴千岩万壑来
　　豫章沟　　　　　　　　　【宋】刘克壮
　　沟水泠泠草树香独穿枝径入垂杨荠花满地无人见唯有山蜂度短墙
　　御沟春日偶成　　　　　　【元】马祖常
　　御沟流水晓潺潺直似长虹曲似环流入宫墙才一尺便分天上与人间















　　御定佩文斋咏物诗选卷一百四
　　钦定四库全书
　　御定佩文斋咏物诗选巻一百五
　　滩濑类
　　五言古
　　严陵濑　　　　　　　　　【梁】任　昉
　　羣峰此峻极参差百重嶂清浅既涟漪激石复奔壮神物徒有造终然莫能状
　　石头濑　　　　　　　　　【唐】崔国辅
　　怅矣秋风时余临石头瀬因髙见逺境望尽此州内羽山一防青海岸杂花碎离离树木小淼淼湖波大日暮千里帆南飞落天外湏防遂入夜林色有微霭寻逺路已穷遗荣事多昧一身犹未理安得济时代且泛朝夕潮荷衣蕙为带
　　下陵阳沿髙谿三门六刺滩　【唐】李　白
　　三门横峻滩六刺走波澜石惊虎伏起水状龙萦盘何慙七里濑使我欲垂竿
　　八节滩　　　　　　　　　【宋】欧阳脩
　　乱石泻谿流跳波溅如雪徃来川上人朝暮愁滩濶更待浮云散孤舟弄明月
　　将至地黄滩　　　　　　　【宋】杨万里
　　未到地黄滩十里先闻声樯竿已震掉未敢与渠争舟人各整篙有如大敌临搴篷试一望溅雪纷琮琤乃是水硙港为滩作先鸣真滩定若何老夫虚作惊
　　苏木滩　　　　　　　　　　杨万里
　　滩雪清溅眸滩雷怒醒耳落洪翠壁立跳波碧山起船进若战胜船退亦游戏若非篙师苦进退皆可喜忽逢下滩舟掀舞快云驶何曽费一棹才瞬已数里防有上滩时得意君勿恃
　　辽车滩　　　　　　　　　　杨万里
　　东岸上不得西岸上更难五船徃复来经纬滩两间一船初竟进当流为众先涛头打澎湃退缩不敢干一船作后殿忽焉突而前瞬息越湍险回头有矜顔老夫与寓目亦为一粲然
　　柴歩滩　　　　　　　　　　杨万里
　　江濶水不聚分为三五滩遂令客子舟上滩一一难小沙已成洲大沙已成山山有树百尺树围屋数间水底复生洲沙湿犹未干从此洲愈多安得水更寛忆从严陵归水落不能湍拖以数童仆折却十竹竿今兹过吾舟念昔犹胆寒
　　七言古
　　沧滩　　　　　　　　　　【宋】陆　游
　　百夫正讙助鸣艪舟中对面不得语湏防人散寂无哗惟闻百丈转两车呕呕哑哑车转急舟人已在沙际立雾敛芦邨落照红雨余渔舍炊烟湿故郷回首已千山上峡初经第一滩少年亦慕宦游乐投老方知行路难
　　五言律
　　却归睦州至七里滩下作　　【唐】刘长卿
　　南归犹谪宦独上子陵滩江树临洲晩沙禽对水寒山开斜照在石浅乱流难惆怅梅花发年年此地看暮发七里滩夜泊严光台下　【唐】方　干
　　一瞬即七里箭驰犹是难樯边走岚翠枕底失风湍但讶猿鸟定不知霜月寒前贤竟何益此地误垂竿
　　七言律
　　宿查濑　　　　　　　　　【宋】杨万里
　　寒流一带槛前横落日诸峯霞外明水断新洲添五里客寻旧路却重行江车自转非人踏沙碓长舂彻夜鸣畴昔稚桑今秃树如何白髪不敎生
　　过查滩　　　　　　　　　　杨万里
　　眼底常山一武中上滩更得半船风青天以水为铜镜白鹭前身是钓翁旧日防头浑改尽数尖山觜忽搀空老夫只费五六日行尽浙江西复东
　　五言絶句
　　白石滩　　　　　　　　　【唐】裴　廸
　　跂石复临水弄波情未极日下川上寒浮云澹秋色
　　石濑　　　　　　　　　　【宋】朱　子
　　疏此竹下渠漱彼涧中石暮馆绕寒声秋空动澄碧
　　七言絶句
　　新小滩　　　　　　　　　【唐】白居易
　　石浅沙平流水寒水边斜挿一渔竿江南客见生郷思道似严陵七里滩
　　滩声　　　　　　　　　　　白居易
　　碧玊斑斑沙歴歴清流决决响泠泠自从造得滩声后玉管朱弦可要听
　　七里滩　　　　　　　　　【唐】胡　曽
　　七里清滩映碧层九天星象感严陵钓鱼台上无丝竹不是髙人谁解登
　　竹节滩　　　　　　　　　【宋】朱　子
　　船下清江竹节滩长烟漠漠水漫漫人家断岸斜阳好客子中流薄暮寒
　　澑港滩　　　　　　　　　【宋】杨万里
　　此去严州只半程一江分作两江横忽惊洲背青山下却有危樯地上行
　　上章戴滩　　　　　　　　　杨万里
　　脱巾枕手仰哦诗醉上诸滩总不知回看他船上滩苦方知他看我船时
　　明发韶州过赤水渴尾滩　　　杨万里
　　船下惊滩浪正喧花汀水退走沙痕一峯忽自云端出只见孤尖不见根
　　过建封寺下鲢鱼滩　　　　　杨万里
　　江收众水赴单槽石壁当流鬪雪涛将取危舟飞过去黄头郎只两三篙
　　侯滩　　　　　　　　　　【宋】沈　辽
　　江流激激过侯滩更上山头看打盘百嵗老人亲击鼔城中忧乐不相干

　　御定佩文斋咏物诗选卷一百五
　　钦定四库全书
　　御定佩文斋咏物诗选卷一百六
　　井类
　　五言古
　　双桐生空井　　　　　　　【梁】简文帝
　　季月双桐井新枝杂旧株晩叶藏栖鳯朝花拂曙乌还看西子照银牀系辘轳
　　麟趾殿咏新井　　　　　【北周】宗　懔
　　当为醴泉出先令浪井开铜新九龙殿石胜凌云台
　　道次灵井　　　　　　　　【宋】梅尧臣
　　井面水不动傍分龙鳞激泉气时生沤上涌光的皪深苔翠堪染石底清可觌旱嵗或来祠弹弦属灵觋
　　无波古井水　　　　　　　【元】张　雨
　　古井何然不食自甘冷去来絶攀縁挽断辘轳绠惟有中宵月圎中时照影
　　五言律
　　咏井　　　　　　　　　　【唐】李　峤
　　玉甃谈仙客铜台赏魏君蜀都宵映火杞国旦生云向日莲花净含风李树薫已开千里国还聚五星文
　　井　　　　　　　　　　　【唐】苏味道
　　玲珑映玉槛澄澈泻银牀流声集孔雀带影出羵羊桐落秋蛙散桃舒春锦芳帝力终何有机心庶此忘
　　奉试冷井　　　　　　　　【唐】孙　欣
　　仙闱井初凿灵液沁成泉色湛青苔里寒凝紫绠边铜瓶向影落玊甃抱虚圎永愿调神鼎尧时泰万年
　　和崔校书新穿井　　　　　【唐】章孝标
　　霜锸破桐隂青丝试浅深月轮开地脉镜面写天心碧甃花千片香泉乳百寻欲知争汲引听取辘轳音
　　观山寺僧穿井　　　　　　【唐】曹　松
　　云僧凿山井寒碧在中庭况是分岩眼同来下石瓶旁痕终变藓圎影即澄星异夜天龙蛰应闻说叶经
　　五言排律
　　同朱五题卢使君义井　　　【唐】髙　适
　　髙义惟良牧深仁自下车宁知凿井处还是饮冰余地即泉源久人当汲引初体清能鉴物色淡每含虚上善滋来徃中和浃里闾济时应未竭懐惠复何如
　　七言律
　　奉和彭祖井　　　　　　　【唐】皇甫冉
　　上公旌节在徐方旧井莓苔近寝堂访古因知彭祖宅得仙何必葛洪郷清虚不共春池竞盥潄偏宜夏日长闻道延年如玊液欲将调鼎献明光
　　山井　　　　　　　　　　【唐】方　干
　　灔滟湿光凌竹树寥寥清气袭衣襟不知侧穴通潮信却讶轻涟动镜心夜久即疑星影过早来犹见石痕深辘轳用智终何益抱瓮遗名亦至今
　　景福殿井水　　　　　　　【宋】梅尧臣
　　宫井蛟龙夭矫垂晓瓶初汲渴禽窥清泠已向金盆贮甘滑还从玉椀知九酝酒醇由此得小团茶味为防迟阁门地脉应相似翰苑曽邀咏昔诗
　　五言絶句
　　石井　　　　　　　　　　【唐】钱　起
　　片霞照仙井泉底桃花红那知幽石下不与武陵通
　　石井　　　　　　　　　　【唐】司空曙
　　苔色遍春石桐隂入寒井幽人独汲时先落残阳影
　　冰壶井　　　　　　　　　【明】谢　恭
　　玉泉百尺深古甃涵光冷何以鉴虚明参差辘轳影
　　七言絶句
　　野井　　　　　　　　　　【唐】郭　震
　　纵无汲引味清淳冷浸寒空月一轮凿处若敎当要路为君常济徃来人
　　晓井　　　　　　　　　　【唐】李　郢
　　桐隂覆井月斜明百尺寒泉古甃清越女携瓶下金索晓天初放辘轳声
　　野井　　　　　　　　　　【唐】陆龟蒙
　　朱阁前头露井多碧梧桐下羙人过寒泉未必能如此奈有银瓶素绠何
　　新井　　　　　　　　　　【宋】梅尧臣
　　浅浅清泉自鉴开鳞鳞寒甃未生苔山中亭午野禽渴不畏人惊欲下来
　　链丹井　　　　　　　　　【宋】苏　辙
　　凿井烧丹八百年尘縁消尽果初圎石牀藓甃人难到緑水团团一片天
　　莲井　　　　　　　　　　【明】僧大冏
　　银牀露下夜如何鼻观生香静不波性水真空无热恼定光院里月明多




　　御定佩文斋咏物诗选卷一百六
　　钦定四库全书
　　御定佩文斋咏物诗选巻一百七
　　泉类
　　五言古
　　太平寺泉眼　　　　　　　【唐】杜　甫
　　招提凭髙冈疎散连草莽出泉枯柳根汲引嵗月古石间见海眼天畔萦水府广深丈尺间宴息敢轻侮青白二小蛇幽姿可时覩如丝气或上烂熳为云雨山头到山下凿井不尽土取供十方僧香羙胜牛乳北风起寒文弱藻舒翠缕明涵客衣净细荡林影趣何当宅下流余润通药圃三春湿黄精一食生毛羽
　　幽谷泉　　　　　　　　　【宋】欧阳脩
　　踏石弄泉流寻源入幽谷泉傍野人家四面深篁竹溉稻满春畴鸣渠绕茅屋生长饮甘泉荫泉栽美木潺湲无春冬日夜响山曲自言今白首未惯逢朱毂顾我应可怪每来听不足
　　天门泉　　　　　　　　　【宋】梅尧臣
　　泠泠云外泉的的岩光入静若仙鉴开寒疑玉龙蛰时应下鹿羣迹印青苔湿
　　亷泉　　　　　　　　　　【宋】苏　轼
　　水性故自清不清或挠之君看此亷泉五色烂摩尼亷者谓我亷何以此名为有亷则有贪有慧则有痴谁为栁宗元谁为吴隐之渔父足岂洁许由耳何淄纷然立名字此水了不知毁誉有时尽不知无尽时朅来亷泉上捋须看鬓眉好在水中人到处相娱嬉
　　松下泉　　　　　　　　　【元】周　权
　　长松防层峦黛色入崖骨郁为翠雪浮蒸滃香不歇融液作寒泉飞迸出石窟不濯輭红尘空山泻明月
　　铅山龙泉　　　　　　　　【明】刘　基
　　兹山近南服胜迹冠朱方石骨入海眼地脉通混茫金精孕清淑水德融嘉祥寒含六月冰润浃九里长鲸顋狎猎起虎口呿呀张发窦既窈窕流渠遂汪洋洞彻莹玉鉴锵鸣合宫商静含机妙动见大智藏养德君子类膏物农夫望野僧向我言其功殊非常饮之祛百邪能使俗虑忘漱咽入灵府喉舌生清香爽淅动毛髪飘忽凌风翔何当扬湛洌尽洗贪浊肠
　　秋泉　　　　　　　　　　【明】蔡　羽
　　予爱秋泉清况傍岩花滴鱼游日光中倒见潭上壁安得无机人同坐相浣涤白术朝露香紫芝秋霞熟石上琼瑶花采来不盈掬道人开石门悠然在深竹
　　七言古
　　虎跑泉　　　　　　　　　【宋】苏　轼
　　亭亭石塔东峰上此老初来百神仰虎移泉眼趂行脚龙作浪花供抚掌至今游人灌濯罢卧听空阶环玦响故知此老如此泉莫作人间去来想
　　醉中下瞿唐峡中流观石壁飞泉
　　【宋】陆　游
　　吾舟十丈如青蛟乘风翔舞从天下江流触地白盐动灔滪浮波真一马主人满酌白玉杯旗下昼鼔如春雷回头已失瀼西市竒哉一削千仞之苍崖苍崖中裂银河飞空里万斛倾珠玑醉面正湏迎乱防京尘未许化征衣
　　夫子泉　　　　　　　　　【宋】王十朋
　　君不见水经品第天下水康王谷中泉第一但知取水不取人品第未容无得失又不见武昌山中清冷渊名因人重逢苏仙至今人呼作菩萨沦入异敎非吾泉刺桐城中泮宫里大成殿下新泉水不湏更以品第论混混源流自夫子诸生游泳芹藻间日饮一瓢心慕顔聪明不数逺公社【庐山莲社有聪明泉】清白大胜卧龙山【越州卧龙山下有清白泉范文正公名】圣毓尼丘家阙里泉脉何为今在是周流天下皆羙泉浚井得之泉更羙我来酌泉仍叩头遐想洙泗三千游世间何处有此水此州不愧名泉州
　　游趵突泉　　　　　　　　【明】王　弼
　　济南歴下多白泉白沙防处涵风烟郭西趵突更神异平地一朶白玉莲浪花滚起千层雪此中疑是蛟龙穴灵藏嵗久变妖怪精气上涌成涎沫余波散漫渊复渟谿风冷冽山雨青微霜初下鴈秋浴落月渐低猿夜听穷源我欲遡川陆旧志虚传自王屋冥茫难测造化情聊寄泉亭漱寒玉
　　五言律
　　题山中流泉　　　　　　　【唐】储光羲
　　山中有流水借问不知名映地为天色飞空作雨声转来深涧满分出小池平恬淡无人见年年常自清
　　和灵一上人新泉　　　　　【唐】刘长卿
　　东林一泉出复与逺公期石浅寒流处山空夜落时梦闲闻细响虑澹对清漪动静皆无意惟应达者知和崔防稽咏王兵曹防前涌泉势成中字
　　【唐】包　融
　　茂德来徴应流泉入咏歌含灵符上善作字表中和有草恒垂露无风欲偃波为看人共水清白定谁多
　　一公新泉　　　　　　　　【唐】严　维
　　山下新泉出泠泠此发源落池才有响渍石未成痕独映孤松色殊分众鸟喧惟当清夜月对此啓禅门
　　题青萝翁双泉　　　　　　【唐】耿　湋
　　侧弁向清漪门中夕照移异源生暗石叠响落秋池叶拥沙痕没流回草蔓随泠泠无限意不独逺公知
　　山下泉　　　　　　　　　【唐】李　端
　　碧水映丹霞溅溅露浅沙暗通山下草流出洞中花素色和云落喧声绕石斜明朝更寻去应到阮郎家
　　听夜泉　　　　　　　　　【唐】张　籍
　　细泉深处落夜久渐闻声独起出门听欲寻当涧行还疑隔林逺复畏有风生月下长来此无人亦到明
　　题喷玉泉　　　　　　　　【唐】白居易
　　泉喷声如玉潭澄色似空练垂青嶂上珠泻緑盆中澑滴三秋雨寒生六月风何时此岩下来作濯缨翁
　　题僧院引泉　　　　　　　【唐】姚　合
　　泉眼髙千尺山僧取得归架空横竹引凿石透渠飞洗药谿流浊浇花雨力微朝昏长绕看防惜似持衣
　　方山寺松下泉　　　　　　【唐】章孝标
　　石脉绽寒光松根喷晓霜注瓶云母滑漱齿茯苓香野客偷煎茗山僧惜净牀三禅不要问孤月在中央
　　酬从叔听夜泉见寄　　　　【唐】项　斯
　　梦罢更开户寒泉声隔云共谁寻最逺独自坐偏闻岩际和风滴谿中浸月分岂知当此夜流念到江濆
　　听夜泉　　　　　　　　　【唐】刘得仁
　　静里层层石潺潺到鹤林廻流出防洞源逺歴千岑寒助空山月清兼此夜心幽人听达曙难罢藓牀吟
　　题东林寺虎跑泉　　　　　【唐】周　繇
　　胜到通幽感灵泉有虎跑爪擡山脉断掌托石心坳竹霭疑相近松隂盖亦交转令栖遁者真境愈难抛
　　野泉　　　　　　　　　　【唐】张　蠙
　　逺出白云中长年听不穷细声萦乱石寒色入长空挂壁聊成雨穿林别起风温泉非尔类源发在深宫
　　题鹤鸣泉　　　　　　　　【唐】曹　松
　　仙鹤曽鸣处泉兼半井苔直峯抛影入片月泻光来潋灔侵顔冷深沈慰眼开何因值丹顶满汲石瓶廻信州开通寺题僧砌下泉　　　曹　松
　　细声从峤落幽淡浸香墀此境未开日何人初见时耗痕延黒藓静罅吐微凘应有松梢鹤下来当饮之
　　商山夜闻泉　　　　　　　　曹　松
　　泻月声不断坐来心益闲无人知落处万木冷空山逺忆云容外幽疑石缝间那辞通曙听明日度蓝闗
　　泉　　　　　　　　　　　【唐】李　中
　　潺潺青嶂底来处一何长激石苔痕滑侵松鹤梦凉泛花穿竹坞泻月下莲塘想得归何处天涯助渺茫
　　遥赋义兴濳泉　　　　　　　李　中
　　见说灵泉好潺湲兴莫穷谁当秋霁后独听月明中溅石苔花润随流木叶红何当化霖雨济物显殊功
　　井泉　　　　　　　　　　【宋】刘子翚
　　石井水溅溅寒莎映碧鲜雨声添澑急天影入波圎晓汲连山寺春耕润野田杖藜三咽罢毛髪更萧然
　　题周仲杰古泉　　　　　　【元】朱德润
　　闻说东园好渐江暗发源凿池疏地脉叠石种云根涤砚鱼鳞动烹茶蟹眼温欲知隐者乐何日扣柴门
　　玉泉　　　　　　　　　　【明】何景明
　　行游金口寺坐爱玉泉名云去随龙女风来动石鲸入宫朝太液穿苑象昆明却望天河水迢迢万古情
　　酌岩泉　　　　　　　　　【明】黄　辉
　　石髓从君剖何如玉乳香颔珠光直射胆镜影横张甘露霏龙沫寒星散鹄浆一杯和笑酌分得道人粮
　　五言排律
　　甘泉诗　　　　　　　　　【唐】耿　湋
　　异井甘如醴深仁逺未涯气寒堪破暑源静自蠲邪脩绠悬冰甃新桐防玉沙带星凝晓露拂雾拥秋华緑溢涵千仞清泠饮万家何能葛洪宅终日闭烟霞
　　七言律
　　经汉武泉　　　　　　　　【唐】赵　嘏
　　芙蓉池苑起清秋汉武泉声落御沟他日江山映蓬鬓二年杨栁别渔舟行间驻马题诗去物外何人识醉游尽把归心付红叶晩来随水向东流
　　石门山泉　　　　　　　　【唐】郑　谷
　　一脉清泠何所之萦莎激藓入僧池云边野客穷来处石上寒猿见落时聚沫绕槎残雪在迸流穿树堕花随烟春雨晩闲吟去不复逺寻皇子陂
　　和陈洗马山庄新泉　　　　【宋】徐　铉
　　已开山馆待抽簪更凿岩泉欲洗心常被松声迷细韵忽流花片落髙岑便疏浅濑穿莎径始有清光映竹林何日煎茶醖香酒沙边同听暝猿吟
　　宿千嵗庵听泉　　　　　　【宋】刘克庄
　　因爱庵前一脉泉襆衾来此借房眠骤闻将谓谿当户久听翻疑屋是船变作怒声犹壮伟滴成细防更清圎君看昔日兰亭帖亦把湍流替管弦
　　游龙泉　　　　　　　　　【金】元好问
　　风色澄鲜称野情居僧闻客喜相迎藤垂石磴云添润泉漱山根玉有声庭树老于临济寺霜林浑是汉家营明年此日知何处莫惜题诗记姓名
　　题子明雪泉　　　　　　　【元】朱德润
　　万壑轻凘度薄寒碧云深处互漫漫六花溅沫成天巧一脉濳流激暮湍石鼎茶温风味冽玉壶冰皎露华干荆谿白石天寒夜误作山隂道上看
　　宝掌泉　　　　　　　　　【元】陈　樵
　　屋上无端雨乱飘雨留石罅碧寥寥浮光出穴藏丹浅浣水为花到地消石髪年深长满洞玉鱼春冷未生苖泉中自是蛟龙窟顷刻隂云满树腰
　　五言絶句
　　金屑泉　　　　　　　　　【唐】王　维
　　日饮金屑泉少当千余嵗翠鳯翊文螭羽节朝玊帝
　　砌下泉　　　　　　　　　【唐】钱　起
　　穿云来自逺激砌流偏驶能资庭户幽更引海禽至
　　山下泉　　　　　　　　　【唐】皇甫曽
　　漾漾带山光澄澄倒林影那知石上喧却益山中静
　　流泉　　　　　　　　　　【宋】梅尧臣
　　石齿嚼寒声粼粼萦曲处有时浮落英又向城根去
　　井泉　　　　　　　　　　【宋】朱　子
　　开山昔何人凿此寒泉井独夜漱琼瑶泠然发深省
　　玉帘泉　　　　　　　　　【元】赵孟頫
　　飞泉如玉帘直下数千尺新月横帘钩遥遥挂空碧
　　玉帘泉　　　　　　　　　【元】袁　桷
　　截玉作明帘不知帘外事应有碧眼仙隔帘见人至
　　寒月泉　　　　　　　　　【元】杜　本
　　齧冰激齿颊咽雪涤胃肠此水若寒月饮之年命长
　　罗汉泉　　　　　　　　　【元】廼　贤
　　锡杖虚空落灵泉发地中忽看流菜叶始信石桥通
　　七言絶句
　　忆四明山泉　　　　　　　【唐】施肩吾
　　爱彼山中石泉水幽声夜夜落空里至今忆得卧云时犹是涓涓在人耳
　　洞灵观流泉　　　　　　　【唐】李　郢
　　石上苔芜水上烟潺湲声在观门前千岩万壑分流去更引飞花入洞天
　　饮岩泉　　　　　　　　　【唐】陆龟蒙
　　已甘茅洞三君食欠买桐江一朶山严子濑髙秋浪白水禽飞尽钓舟还
　　谢山泉　　　　　　　　　　陆龟蒙
　　决决春泉出洞霞石壜封寄野人家草堂尽日畱僧坐自向前谿摘茗芽
　　庶子泉　　　　　　　　　【宋】欧阳脩
　　庶子遗踪畱此地寒岩徙倚弄飞泉古人不见心可见一片清光长皎然
　　游中峯杯泉　　　　　　　【宋】苏　轼
　　石眼杯泉举世无要知杯渡是凡夫可怜狡狯维摩老戏取江湖入鉢盂
　　白云泉　　　　　　　　　【宋】范成大
　　龙头髙啄漱飞流玉醴甘浑乳气浮扪腹煮泉烹鬪胯真成骑鹤上扬州
　　虎丘新复古石井泉次太守沈虞卿韵
　　范成大
　　劝耕堂上醉髙年和气春风共蔼然大士亦脩随喜供夜来古井跃新泉
　　其二
　　落纸云烟堕翠峦一潭月鬪清寒鳯凰池上挥毫手却掬山泉淬笔端
　　屑玉泉　　　　　　　　　【宋】王十朋
　　白石岩腰屑玉泉佳名初自长官传浑疑齿颊冰霜论终日霏霏落半天














　　御定佩文斋咏物诗选卷一百七
　　钦定四库全书
　　御定佩文斋咏物诗选卷一百八
　　温泉类
　　五言古
　　浴温汤泉　　　　　　　【北齐】刘　逖
　　骊岫犹懐土新丰尚有家神井堪消疹温泉足荡邪紫苔生石岸黄沫拥金沙振衣殊未已翻能停使车
　　温汤泉　　　　　　　　　【宋】朱　子
　　连山西南来中断还崛起干霄防千仞据地三百里飞峰上灵秀众壑下清美逮兹势力穷犹能出竒伟谁燃丹黄焰防此玉池水客来争解带万念付一洗当年谢康乐弦絶今已矣水碧复流温相思五湖里
　　五言律
　　奉和圣制温泉言志应制　　【唐】张　説
　　温泉媚新丰骊山横半空汤池薫水殿翠木暖烟宫起疾逾山药无私合圣功始知尧舜徳心与万人同
　　从驾游温泉宫　　　　　　【唐】徐安贞
　　神女调温液年年待圣人试开临水殿来洗属车尘暖气随明主恩波洽近臣灵威自无极从此献千春
　　温汤即事　　　　　　　　【唐】皇甫冉
　　天仗星辰转霜冬景气和树含温液润山入缭垣多丞相金钱赐平阳玉辇过鲁儒求一谒无路独如何
　　五言排律
　　过温泉　　　　　　　　　【唐】髙　宗
　　温渚停仙跸丰郊驻晓旌路曲廻轮影岩虚传漏声暖澑惊湍驶寒空碧雾轻林黄疎叶下野白曙霜明眺聼良无已烟霞断续生
　　幸凤汤泉　　　　　　　　【唐】明　皇
　　西狩观周俗南山歴汉宫荐鲜知路近省敛觉年丰阴谷含神防汤泉养圣功益龄仙井合愈疾醴源通不重鸣岐凤谁夸陈寳雄愿将无限泽沾沐众心同
　　奉和圣制幸凤汤泉应制　　【唐】张　説
　　周狩闻岐礼秦都辨雍名献禽天子孝存老圣皇情温润宜冬幸游畋乐嵗成汤云出水殿暖气入山营坎意无私洁干心称物平帝歌流乐府谿谷也増荣
　　奉和圣制过温汤泉　　　　【唐】王徳贞
　　握图开万防属圣啓千年骊阜疏缇骑惊鸿映彩旃玉霜明凤野金阵藻龙川祥烟聚危岫徳水溢飞泉停舆兴睿览还举大风篇
　　和仆射晋公扈从温泉　　　【唐】王　维
　　天子幸新丰旌旗渭水东寒山天仗里温谷幔城中奠玉羣仙座焚香太乙宫出游逢牧马罢猎有非熊上宰无为化明时太古同灵芝三秀紫陈粟万箱红王礼尊儒敎天兵小战功谋猷归哲匠词赋属文宗司諌方无阙陈诗且未工长吟吉甫颂朝夕仰清风
　　同崔员外温泉即事　　　　【唐】郭　汭
　　辇辂移防阙宸游整六师天廻紫防座日转羽林旗霜气寒戈防军容壮虎貔弓鸣射鴈处泉暖跃龙时惠化成观俗讴謡入赋诗同欢王道盛相与咏雍熈
　　七言律
　　驾幸温泉　　　　　　　　【唐】卢　象
　　传闻圣主幸新丰清跸鸣銮出禁中细草终朝随歩辇垂杨防处绕行宫千官扈从骊山北万国来朝渭水东此日小臣徒献赋汉家谁复重扬雄
　　安宁温泉　　　　　　　　【明】杨　慎
　　铿瑟舞雩歌防也流觞脩禊记羲之何如碧玊温泉水絶胜华清礜石池已浥金膏分沆瀣更邀明月濯涟漪沈沈兰酌春相引泛泛杨舟晩更移
　　七言絶句
　　题庐山山下汤泉　　　　　【唐】白居易
　　一眼汤泉流向东浸泥浇草暖无功骊山温水因何事流入金铺玉甃中
　　汤泉　　　　　　　　　　【唐】陆龟防
　　暖殿流汤数十间玉渠香细浪囬环上皇初觧云衣浴珠棹时敲瑟瑟山
　　汤泉　　　　　　　　　　【宋】王十朋
　　占得乾坤造化炉地中沸出巧工夫泉犹自作炎凉态休説众生垢有无











　　御定佩文斋咏物诗选卷一百八
　　钦定四库全书
　　御定佩文斋咏物诗选巻一百九
　　瀑布类【附水帘】
　　五言古
　　入庐山仰望瀑布　　　　　【唐】张九龄
　　絶顶有悬泉喧喧出烟杪不知防时嵗但见无昏晓闪闪青崖落鲜鲜白日皎洒流湿行云溅沫惊飞鸟雷吼何喷薄箭驰入窈窕吾闻山下防今乃林峦表物情有诡激坤元曷纷矫黙然置此去变化谁能了
　　望庐山瀑布水　　　　　　【唐】李　白
　　西登香炉峰南见瀑布水挂流三百丈喷壑数十里歘如飞电来隠若白虹起初惊河汉落半洒云天里仰观势转雄壮哉造化功海风吹不断江月照还空空中乱潨射左右洗青壁飞珠散轻霰流沫沸穹石而我乐名山对之心益闲无论潄琼液且得洗尘顔仍谐夙所好永愿辞人间
　　简寂观西涧瀑布下作　　　【唐】韦应物
　　淙流絶壁散虚烟翠涧深丛际松风起飘来洒尘襟窥萝玩猿鸟解组傲云林茶果邀真侣觞酌洽同心旷嵗懐兹赏行春始重寻聊将横吹曲一写山水音
　　瀑布　　　　　　　　　　【唐】章孝标
　　秋河溢长空天洒万丈布深雷隠云壑孤电挂岩树沧溟晓喷雪碧落晴荡素非趋下流急势使不得住
　　七言古
　　庐山瀑布謡　　　　　　　【元】杨维桢
　　银河忽如瓠子决泻诸五老之峰前我疑天仙织素练素练脱轴垂青天便欲手把并州剪剪取一幅玻瓈烟相逢云石子有似捉月仙酒喉无耐夜渴甚骑鲸吸海枯桑田居然化作十万丈玊虹倒挂清泠渊
　　五言律
　　湖口望庐山瀑布泉　　　　【唐】张九龄
　　万丈红泉落迢迢半紫氛奔飞下杂树洒落出重云日照虹霓似天清风雨闻灵山多秀色空水共氤氲
　　庐山瀑布　　　　　　　　【唐】裴　説
　　静景凭髙望光分翠嶂开崄飞千尺雪寒扑一声雷过去云冲断傍来烧隔廻何当住峰下终嵗絶尘埃
　　石门瀑布　　　　　　　　【宋】徐　照
　　一派从天下曽经李白防千年流不尽六月地长寒洒水跳防沫冲崖作怒湍人言深碧处常有老龙蟠
　　龙湫瀑布　　　　　　　　　徐　照
　　飞下数千尺全然无定形电横天日射龙出石云腥壮势春曽看寒声佛共聼昔人云此水洗目最能灵
　　题防瀑　　　　　　　　　【宋】王十朋
　　瀑水萧峰下灵源不可寻倚天防寳劒防石万星金势合鲸鲵闘声聮虎豹吟我来游胜境洗耳聼清音
　　五言排律
　　秋霁望庐山瀑布　　　　　【唐】夏侯楚
　　常思瀑布幽晴眺喜逢秋一带连青嶂千寻倒碧流湿云应误鹤翻浪定惊鸥星浦虹初下炉峰烟未收岩髙时袅袅天净起悠悠傥见朝宗日还须济巨舟
　　七言律
　　题仙岩瀑布呈陈明府　　　【唐】方　干
　　方知激蹙与喷飞直恐古今同一时逺壑流来多石脉寒空扑碎作凌凘谢公岩上冲云去织女星边落地迟聚向山前更谁测深沈见底是澄漪
　　东山瀑布　　　　　　　　　方　干
　　遥夜防来宜月照平明失去被云迷挂岩逺势穿松坞击石残声注稻畦素色喷成三伏雪余波流作万年谿不縁真宰能开决应向山前杂淤泥
　　石门瀑布　　　　　　　　　方　干
　　奔倾潄石亦喷苔此事皆从元化来片影挂岩轻似练逺声离洞咽于雷气含松桂千枝润势画云霞一道开直是银河分派落兼闻碎滴溅天台
　　天台瀑布　　　　　　　　【唐】曹　松
　　万仞得名云瀑布逺防如织挂天台休疑寳尺难量度直恐金刀易剪裁喷向林梢成夏雪倾来石上作春雷欲知便是银河水堕落人间合却廻
　　开先瀑布　　　　　　　　【宋】苏　辙
　　山上流泉自作谿行逢石缺泻虹霓定知云外波澜濶飞到峰前本末齐入海明河惊照曜倚天长劒失提携谁来卧枕莓苔石一洗尘心万斛泥
　　括苍石门瀑布　　　　　　【宋】戴复古
　　少泊石门观瀑布明知是水却疑非乱抛雪玉从天下散作云烟到地飞夜聼萧萧洗尘梦风吹细细湿人衣谢公蜡屐经行处闻有留题在翠防
　　三岩瀑布　　　　　　　　【元】尹廷髙
　　天然石室踞云根上有飞泉势若奔千尺素帘寒不卷一潭碧玉碎无痕风飘余湿沾香案月漏疎光射洞门我欲扪萝登絶顶桃花流水细穷源
　　瀑布　　　　　　　　　　【明】朱之蕃
　　万峰廻合欲叅天千丈惊防匹练悬素女浣纱揺皓月鲛人曳缟漾轻烟匡庐色借香花散鴈宕声随鼓吹传何必瑶京餐沆瀣枕流终日聼潺湲
　　七言排律
　　和尚书咏泉山瀑布十二韵　【唐】徐　夤
　　名齐火浣溢山椒谁把惊虹挂一条天外倚来秋水刃海心飞上白龙绡民田凿断云根引僧圃穿通竹影浇喷石似烟轻漠漠溅崖如雨冷潇潇冰中蚕绪纒苍壁日里虹精挂綘霄寒漱緑阴仙桂老碎流红艶野桃夭千寻练写长年在六出花开夏日消急恐划分青嶂骨久应绷裂翠防腰濯缨便可讥渔父洗耳还宜傲帝尧林际猿猱偏得饮岸边乌鹊拟为桥赤城未到诗先寄庐阜曽游梦已遥数夜积霖声更逺郡楼欹枕聼良宵
　　五言絶句
　　瀑布　　　　　　　　　　【唐】施肩吾
　　豁开青冥巅泻出万丈泉如裁一条素白日悬秋天
　　闻瀑布冰折　　　　　　　【唐】马　戴
　　万仞冰峭折寒声投白云光揺山月堕我向石牀闻
　　瀑布　　　　　　　　　　【宋】朱　子
　　巅崖出飞泉百尺散风雨空质丽晴晖龙鸾共掀舞小瀑布【在严谿钓台之　　　宋东前对方湾】王十朋
　　钓濑云山外岩花瀑布边却疑方处士诗思涌成泉
　　七言絶句
　　望庐山瀑布水　　　　　　【唐】李　白
　　日照香炉生紫烟遥防瀑布挂长川飞流直下三千尺疑是银河落九天
　　次观瀑布韵　　　　　　　【宋】朱　子
　　快泻苍崖一道泉白龙飞下蔚蓝天空山有此真竒观倚杖来防思凛然
　　附水帘
　　七言律
　　水帘　　　　　　　　　　【唐】罗　邺
　　乱泉飞下翠屏中似共真珠巧缀同一片长垂今与古半山遥聼水兼风虽无舒卷随人意自有潺湲济物功每向暑天来往见疑将仙子隔房栊
　　七言絶句
　　水帘　　　　　　　　　　【唐】罗　邺
　　万防飞泉下白云似帘悬处望疑真若将此水为霖雨更胜长垂隔路尘








　　御定佩文斋咏物诗选巻一百九
　　钦定四库全书
　　御定佩文斋咏物诗选卷一百十
　　众水类
　　五言古
　　太子状落日望水　　　　　【梁】刘孝绰
　　川平落日迥落照满川涨复此沦波地派别引沮漳耿耿流长脉熠熠动防光寒乌逐查漾饥鹈拂浪翔临泛自多美况乃还故乡榜人夜理檝櫂女闇成妆欲待春江曙争涂向洛阳
　　汴水早发应令　　　　　　【隋】虞世基
　　夏山朝万国轩庭防百神成功畴与让盛徳今为邻区宇属平一庶类仰陶钧銮跸临河济裘冕肃柴禋啓行分七萃备物象三辰祈祈亘原隰济济咸缙绅旸谷升朝景青丘发早春衮衣敷帝则分器叙彞伦临淄成诵美河间雅乐陈薫风穆已被茂实久愈新
　　过津口　　　　　　　　　【唐】杜　甫
　　南岳自兹近湘流东逝深和风引桂檝春日涨云岑回道过津口而多枫树林白鱼困宻网黄鸟喧嘉音物防限通塞恻隐仁者心瓮余不尽酒膝有无声琴圣贤两寂寞渺渺独开襟
　　与诸公游济渎泛舟　　　　【唐】李　颀
　　济水出王屋其源来不穷状泉数眼沸平地清流通皇帝崇祀典诏书视三公分官祷灵庙奠璧沈河宫神应每如答松篁气葱茏苍螭送飞雨赤鲤喷回风洒酒布瑶席吹箫下玉童元冥掌阴事祝史告年丰百谷趋潭底三光悬镜中浅深露沙石苹生虚空晩景临泛美亭臯轻霭红晴山傍舟楫白鹭惊丝桐我本家颍北出门见维嵩焉知松峰外又有天坛东左手正接防浩歌眄青穹夷犹傲清吏偃仰狎渔翁对此川上闲非君谁与同霜凝逺邨曙月净蒹葭丛兹境信难遇为欢殊未终淹留怅言别烟屿夕防蒙
　　渭水　　　　　　　　　　【唐】权徳舆
　　吕氏年八十皤然持钓钩意在靖天下岂惟食营丘师臣有家法小白乃尊周日暮驻征防爱兹清渭流
　　游湓水　　　　　　　　　【唐】白居易
　　四月未全热麦凉江风秋湖山处处好最爱湓水头湓水从东来一派入江流可怜似萦带中有随风舟命酒一临泛舍鞍扬棹讴放廻岸傍马去逐波间鸥烟浪始渺渺风襟亦悠悠初疑上河汉中若寻瀛洲汀树緑拂池沙草芳未休青萝与紫葛枝蔓垂相樛系防歩平岸回头望江州城雉映水见隐隐如蜃楼日入意未尽将归复少留到官行半嵗今日方一游此地来何暮可以写吾忧
　　晩渡伊水　　　　　　　　【唐】韦　述
　　悠悠渉伊水伊水清见石是时春向深两岸草如积迢递望洲屿逶迤亘津陌新树落疎红遥原上新碧回首望洛阳遽有长山隔烟雾犹辨家风尘已为客登陟多异趣往来见行役云起早已昏鸟飞日将夕光阴逝不借超然慕畴昔逺游亦何为归来存竹帛
　　伊水门　　　　　　　　　【唐】楼　颖
　　朝陟伊水门伊水入门流惬心乃成兴澹然泛孤舟霏防傍青霭容与随白鸥竹阴交前浦柳花媚中洲日落阴云生弥觉兹路幽聊以恣所适此外知何求
　　苕霅二水　　　　　　　　【宋】梅尧臣
　　昔爱伊与洛今逢苕与霅南郭复西城晓水明于甲尘缨庶可濯白鸟谁来狎落日潭上归渔歌自相答
　　吴江放船至枫桥湾　　　　【宋】薛季宣
　　短篷负长虹破簏挂明月风马坐中生天幕波中出髙城多隐映逺岫才罗列少小泛吴船始识仙凡别
　　汾水道中　　　　　　　　【元】王　恽
　　苍巅互出缩峪势曲走蛇回眺惊后拥迎看复横遮云林荡髙秋半岭翻晴霞十里九渡水清流带寒沙山谿本幽寂激之声乃哗解鞍憩美防觉我心静嘉风枝满秋实野菊披水涯幽馨散兰馥红鲜缀丹砂二物固碎托兴骚人夸我欣记所见信笔书田家
　　钓鱼湾　　　　　　　　　【明】吴鼎芳
　　家住此湾中不出此湾里长日坐鱼矶闲心澹无巳白云起前山悠悠亦来此搔首对斜阳纶竿久不理
　　早秋泾上行　　　　　　　【明】王　问
　　兹晨暑气平泾上自容与返照入柴扉蝉声在髙树泾水静不流苹花发西渡五湖秋色中欲乘扁舟去
　　五言律
　　侍宴浐水赋得浓字　　　　【唐】张　説
　　千行发御柳一叶下仙青浦宸游至朱城紫气浓云霞交暮色草树喜春容蔼蔼天旗转清笳入九重
　　侍宴浐水赋得长字　　　　【唐】宗楚客
　　御辇出明光乘流泛羽觞珠胎随月减玉漏与年长寒尽梅犹白风迟柳未黄日斜旌斾转休气展林塘
　　泛前陂　　　　　　　　　【唐】王　维
　　秋空自明迥况复逺人寰畅以沙际鹤兼之云外山澄波淡将夕清月皎方闲此夜任孤棹夷犹殊未还
　　泊扬子津　　　　　　　　【唐】祖　咏
　　才入维扬郡乡闗此路遥林藏初霁雨风退欲归潮江火明沙岸云帆碍浦桥客衣今正薄寒气昨来饶
　　与鄠县羣官泛渼陂　　　　【唐】岑　参
　　万顷浸天色千寻穷地根舟移城入树岸濶水浮邨闲鹭惊箫管潜虬傍酒樽暝来呼小吏列火俨归轩
　　寻龙湍　　　　　　　　　【唐】孙　逖
　　仙穴寻遗迹轻舟爱水乡谿流一曲尽山路九峰长渔父歌金洞江妃舞翠房遥怜葛仙宅真气共微茫
　　董岭水　　　　　　　　　【唐】周　朴
　　湖州安吉县门与白云齐禹力不到处河声流向西去衙山色逺近水月光低中有髙人在沙中曳杖藜
　　临石歩港　　　　　　　　【宋】徐　铉
　　碕岸随萦带微风起细涟緑隂三月后倒影乱峰前吹浪游鳞小粘苔碎石圆防将腰下组换取钓鱼船
　　过白水　　　　　　　　　　【宋】梅尧臣
　　下马独怀古翛然临渡风真人去未久流水自无穷雨濶沙防涨湾平野色通曾兴汉家业今与百川同
　　发扬港渡入交口夹　　　　　【宋】杨万里
　　朝雨悤悤霁春山歴歴嘉老青交幼緑暗锦出明花渔艇十数只鸡声三五家人生须富贵此辈亦生涯
　　泊桐庐分水港　　　　　　　【宋】王十朋
　　何处系归舟桐庐旧日游港从分水出亭瞰合江流疉嶂云披絮遥天月吐钩纷纷钓鱼者无复见羊裘
　　大龙湫　　　　　　　　　　【宋】赵师秀
　　一派落虚空如何画得同髙风吹作雨低日射成虹西
　　域书曾説先朝路始通或言龙已去幽处别为宫
　　五言排律
　　赋得荆谿夜湍送蒋逸人归义兴山
　　【唐】皇甫冉
　　惊湍流不极夜渡识云岑长带谿沙浅时因山雨深方同七里路更遂五湖心掲厉朝将夕潺湲古至今花源若可许虽逺亦相寻
　　七言律
　　十五里沙　　　　　　　　【宋】刘克庄
　　只见如山白浪飞更堪动地黒风吹渺茫直际九州外汹涌常如八月时河伯岂能穷海若灵胥仅可吓吴儿惜无散髪骑鲸友共了南游一段竒
　　太乙湫　　　　　　　　　【金】杨云翼
　　四崖环抱镜光平数亩澄石底渟寒入井头千丈雪净涵岩际一天星傍人争出鱼依势衔叶飞来鸟防灵日日东风送潮出只因絶顶透沧溟
　　太液晴波　　　　　　　　【明】林　环
　　池头旭日散轻烟开镜清光近九天翠柳条长经雨后緑苹香暖得春先御沟流出通金水仙派分来自玊泉在镐几回陪宴乐咏歌鱼藻继周篇
　　太液晴波　　　　　　　　【明】曾　棨
　　灵沼溶溶淑气回玉泉初暖碧如苔风廻鼇背山光动日照龙鳞镜影开飞鸟惯随仙仗过游鱼偏识翠华来愿倾池水成春酒添进南山万夀杯
　　太液晴波　　　　　　　　【明】梁　潜
　　蓬岛前头太液池揺风漾日动涟漪鱼龟已惯迎仙舫鸥鹭应能识翠旗着雨锦蕖开晩镜拂烟翠柳曳晴丝周人自昔歌灵沼愿沐恩波一献诗
　　五言絶句
　　东陂　　　　　　　　　　【唐】钱　起
　　永日兴难忘掇芳春陂曲新晴花枝下爱此苔水緑
　　潺湲声　　　　　　　　　　钱　起
　　乱石跳素波寒声闻几处飕飕暝风引散出空林去
　　黄菊湾　　　　　　　　　【唐】顾　况
　　时菊凝晓露露华滴秋湾仙人酿酒熟醉里飞空山
　　白鹭汀　　　　　　　　　　顾　况
　　靃靡汀草碧淋森鹭毛白夜起沙月中思量捕鱼防
　　欹松漪　　　　　　　　　　顾　况
　　湛湛碧涟漪老松欹侧卧悠扬緑萝影下拂波纹破
　　春波曲　　　　　　　　　【元】杨维桢
　　家住春波上春深未得归桃花新水涨应没浣花矶
　　新水　　　　　　　　　　【明】袁　凯
　　柳外朝朝雨平添过旧痕往时桃叶渡今日更销魂
　　七言絶句
　　渭上　　　　　　　　　　【唐】温庭筠
　　吕公荣达子陵归万古烟波绕钓矶桥上一通名利迹至今江鸟背人飞
　　三十六湾　　　　　　　　【唐】许　浑
　　缥缈临风思美人荻花枫叶带谿声夜深吹笛移船去三十六湾秋月明
　　延平津　　　　　　　　　【唐】胡　曾
　　延平津下水溶溶峭壁巍岑一万重昨夜七星潭底见分明神劔化为龙
　　寒芦港　　　　　　　　　【宋】苏　轼
　　溶溶晴港漾春晖芦笋生时柳絮飞还有江南风物否桃花流水鮆鱼肥
　　新湾　　　　　　　　　　【宋】刘子翚
　　冉冉寒生水面烟吴歌唱罢月微偏停桡又向湾前宿一夜西风浪打船
　　过临平莲荡　　　　　　　【宋】杨万里
　　莲荡层层镜様方春来嫩玉斩新黄角头一一张芦箔不遣鱼虾过别塘
　　其二
　　人家星散水中央十里芹羹菰饭香想得薫风端午后荷花世界柳丝乡
　　过沙头　　　　　　　　　　杨万里
　　过了沙头渐有邨地平江濶气清温暗潮已到无人防只有篙师识水痕
　　玊渊　　　　　　　　　　【宋】王十朋
　　谁决银河落半天飞流溅沬五峰前山中草木皆光润知有含辉玊在渊













　　御定佩文斋咏物诗选卷一百十
　　钦定四库全书
　　御定佩文斋咏物诗选巻一百十一
　　宫殿类
　　五言古
　　新成安乐宫　　　　　　　【梁】简文帝
　　遥看云雾中刻桷映丹虹珠帘通晓日金花拂夜风欲知歌管处来过安乐宫
　　新成安乐宫　　　　　　　【陈】阴　铿
　　新宫实壮哉云里望楼台迢逓翔鹍仰联翩贺雀来重檐寒雾宿丹井夏莲开砌石披新锦梁花画早梅欲知安乐盛歌管杂尘埃
　　重阳殿成金石会竟上诗　　【陈】张正见
　　周王兴路寝汉后成甘泉共知崇壮丽迢逓与云连抗殿疏龙首峻陛激天泉东西跨函谷左右瞩伊瀍百常飞观竦三休复道悬拱乌遥造日攑虬逺架烟云栋疑飞雨风窓似望仙玉女临芳镜金珰映彩椽梅梁横发
　　蕊藻井倒披莲荣光开御宿佳气属祈年霜鴈排空断寒花映日鲜负扆凭霄极台司列象躔登台喧大夏御气响钧天北斗承三献南风入五弦鸾歌鳷鹊右兽舞射熊前翔鶤仰不逮燕雀徒联翩
　　过旧宫　　　　　　　　【北周】明　帝
　　玉烛调秋气金舆厯旧宫还如过白水更似入新丰秋潭渍晩菊寒井落疎桐举杯延故老令闻歌大风
　　侍宴瑶泉殿　　　　　　　【陈】江　总
　　水亭通枍诣石路接堂皇野花不识采旅竹夲无行雀惊疑欲曙蝉噪似含凉何言金殿侧亟奉瑶池觞
　　帝京篇　　　　　　　　　【唐】太　宗
　　秦川雄帝宅函谷壮皇居绮殿千寻起离宫百雉余连甍遥接汉飞阁迥凌虚云日隐城阙风烟出绮疏
　　早春桂林殿应制　　　　　【唐】上官仪
　　歩辇出披香清歌临太液晓树流鸎满春隄芳艸积风色翻露文雪华上空碧花蝶来未巳山光暧将夕侍宴莎册宫应制得情字　　【唐】许敬宗
　　三星希曙景万骑翊天行葆羽翻风队腾吹掩山楹暖日晨光浅飞烟旦彩轻塞寒桃变色氷断箭流声渐奏长安道神臯动睿情
　　五言律
　　早春桂林殿应制　　　　　【唐】陈叔达
　　金铺照春色玉律动年华朱楼云似葢丹桂雪如花水岸衔阶转风条出柳斜轻舆临太液湛露酌流霞奉和仪鸾殿早秋应制　　　【唐】许敬宗
　　睿想追嘉豫临轩御早秋斜晖丽粉壁清吹肃朱楼髙殿凝阴满雕艶曲流小臣参广宴大造谅难酬银潢宫侍宴应制得枝字　　【唐】魏元忠
　　别殿秋云上离宫夏景移寒风生玉树凉气下瑶池壍花仍吐叶岩木尚抽枝愿奉南山寿千秋长若斯
　　甘露殿侍宴应制　　　　　【唐】李　峤
　　月宇临丹地云窓网碧纱御园陈桂醑天酒酌橊花水向浮桥直城连禁苑斜承恩恣欢赏归路满烟霞和周记室从驾晓发合壁宫　　李　峤
　　濯龙春苑曙翠凤晓旗舒野色开烟后山光淡月余风长笳响咽川迥骑行疎珠履陪仙驾金声振属车
　　麟趾殿侍宴应制　　　　　【唐】宋之问
　　北阙层城峻西宫复道悬乗舆厯万户置酒望三川花柳含丹日山河入绮筵欲知陪赏处空外有飞烟
　　宫中行乐词　　　　　　　【唐】李　白
　　水绿南薰殿花红北阙楼莺歌闻太液凤吹绕瀛洲素女鸣珠佩天人弄防毬今朝风日好宜入未央游
　　乐成殿　　　　　　　　　【明】马汝骥
　　金隄廻北拱寳殿乐西成舂急奔湍上梁危架石行池龙蟠九岛苑鸟下层城帝豫因民事长杨媿颂声
　　五言排律
　　九成宫秋初应诏　　　　　【唐】刘袆之
　　帝圃疏金阙仙台驻玉銮野分鸣鸑岫路接寳鸡坛林树千霜积山宫四序寒蝉急知秋早莺疎觉夏阑怡神紫气外凝睇白云端舜海词波发徒惊游圣难
　　春晩侍宴丽正殿探得开字　【唐】张　説
　　圣政惟稽古賔门引上才坊因购书立殿为集贤开髦彦星辰下仙章日月廻字如龙负出韵是凤衔来庭柳余春驻宫樱早夏催喜承芸阁宴幸奉柏梁杯
　　奉和圣制暇日与兄弟同游兴庆宫作应制
　　张　説
　　汉武横汾日周王宴镐年何如造区夏复此睦亲贤巢凤新成阁飞龙旧跃泉棣华歌尚在桐叶戏仍前禁籞氛埃隔平台景物连圣慈良有裕王道固无偏问俗兆人阜观风五敎宣献图开益地张乐奏钧天侍酌衢尊满询刍谏鼔悬永言形友爱万国共周旋
　　奉和幸上阳宫侍宴应制　　【唐】宗楚客
　　紫庭金凤阙丹禁玉鸡川似立蓬瀛上疑游昆阆前鸟将歌合转花共锦争鲜湛露飞尧酒薰风入舜弦水光揺落日树色带晴烟向夕廻雕辇佳气满岩泉
　　七言律
　　奉和春日幸望春宫应制　　【唐】沈佺期
　　芳郊绿野散春晴复道离宫烟雾生杨柳千条花欲绽葡萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明
　　奉和春日幸望春宫应制　　【唐】郑　愔
　　晨跸凌髙转翠旌春楼望逺背朱城忽排花上游天苑却坐云边看帝京百草香心初罥蝶千林嫩叶始藏莺幸同微藿倾阳早愿比盘根应荣
　　奉和春日幸望春宫应制　　【唐】苏　颋
　　东望望春春可怜更逢晴日柳含烟宫中下见南山尽城上平临北斗悬细草偏承廻辇处飞花故落舞觞前宸游对此欢无极鸟弄歌声杂管弦
　　奉和春日幸望春宫应制　　【唐】张　説
　　别馆芳菲上苑东飞花淡荡舞筵红城临渭水天河近阙对南山雨露通绕殿流莺凡几树当轩乱蝶许多丛春园既醉心和乐共识皇恩造化同
　　奉和春日幸望春宫应制　　【唐】崔　湜
　　淡荡春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟语管弦同即此欢娱齐镐宴惟应率舞乐薰风
　　奉和圣制从蓬莱向兴庆阁道中畱春雨中春
　　望之作　　　　　　　　【唐】李　憕
　　别馆春还淑气催三宫路转凤凰台云飞北阙轻阴散雨歇南山积翠来御柳遥随天仗发林花不待晓风开已知圣泽深无限更喜年芳入睿才
　　勅借岐王九成宫避暑应敎　【唐】王　维
　　帝子逺辞丹凤阙天书遥借翠微宫隔窓云雾生衣上巻幔山泉入镜中林下水声喧语笑岩间树色隐房栊仙家未必能胜此何事吹箫向碧空
　　和贾舍人早朝大明宫　　　　王　维
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到凤池头
　　奉和圣制从蓬莱向兴庆阁道中畱春雨中春
　　望之作　　　　　　　　　王　维
　　渭水自萦秦塞曲黄山旧绕汉宫斜銮舆迥出千门柳阁道廻看上苑花云里帝城双凤阙雨中春树万人家为乗阳气行时令不是宸游玩物华
　　早朝大明宫呈两省僚友　　【唐】贾　至
　　银烛朝天紫陌长禁城春色晓苍苍千条弱柳垂青琐百啭流莺绕建章劒佩声随玉墀歩衣冠身惹御炉香共沐恩波凤池上朝朝染翰侍君王
　　和贾舎人早朝大明宫　　　【唐】岑　参
　　鸡鸣紫陌曙光寒莺啭皇州春色阑金阙晓钟开万户玉堦仙仗拥千官花迎劒佩星初落柳拂旌旗露未干独有凤凰池上客阳春一曲和皆难
　　和贾舍人早朝大明宫　　　【唐】杜　甫
　　五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟携满防诗成珠玉在挥毫欲知世掌丝纶美池上于今有凤毛
　　紫宸殿退朝口号　　　　　　杜　甫
　　户外昭容紫袖垂双瞻御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省会送防龙集凤池
　　宣政殿退朝晚出左掖　　　　杜　甫
　　天门日射黄金榜春殿晴熏赤羽旗宫草霏霏承委佩炉烟细细驻游丝云近蓬莱常五色雪残鳷鹊亦多时侍臣缓歩归青琐退食从容出每迟
　　和李员外扈驾幸温泉宫　　【唐】钱　起
　　未央月晓度疎钟凤辇时廵出九重雪霁山门迎瑞日云开水殿飞龙轻寒不入宫中树佳气常浮仗外峰遥羡枚臯扈仙跸偏承霄汉渥恩浓
　　九成宫　　　　　　　　　【唐】李商隐
　　十二层城阆苑西平时避暑拂虹霓云随夏后双龙尾风逐周王八骏蹄吴岳晓光连翠巘甘泉晩景上丹梯荔枝卢橘沾恩幸鸾鹊天书湿紫泥
　　兴庆宫朝退次韵袁伯长见贻是日上加尊号礼成告谢集即东出奉祠斋宫
　　【元】虞　集
　　翠葢重重宝扇斜从官穿柳散慈鸦过宫路逺纡天歩上寿杯深阁雨花玉贯两虹通象纬衣成五防练云霞奉祠东出蓬莱道春水鳬鹥踏汉槎
　　兴圣殿进史　　　　　　　【元】黄清老
　　瑶编初进侍明光日丽龙池昼刻长堤柳染成春水色宫花并入御炉香金壶洒露层阶滑玉盌分氷广殿凉蒙瞍似知天意喜凤笙新奏五云章
　　大明殿早朝　　　　　　　【元】欧阳元
　　扶揺万里上青霄凤阙龙池歩歩瑶駞背负琛金络索象身备驾玉逍遥衣冠俯伏传呼岳千羽低徊看舞韶湖海布衣瞻盛事他时田野梦天朝
　　六言絶句
　　宫中三台词　　　　　　　【唐】王　建
　　池北池南草绿殿前殿后花红天子千秋万歳未央明月清风
　　七言絶句
　　宫词　　　　　　　　　　【唐】王　建
　　金殿当头紫阁重仙人掌上玉芙蓉太平天子朝元日五色云车驾六龙
　　其二
　　罗衫叶叶绣重重金凤银鵞各一丛每遍舞头分两句太平万歳字当中
　　其三
　　未明开着九重关金画黄龙五色幡直至银台排仗合圣人三殿册西番
　　其四
　　龙烟日暖紫曈曈宣政门当玉仗风五刻阁前卿相出下帘声在半天中
　　其五
　　宫花不共外花同正月长先一半红供御樱桃看守别直无鸦鹊到园中
　　其六
　　延英引对碧衣郎江砚宣毫各别牀天子下帘亲考试宫人手里过茶汤
　　其七
　　集贤殿里图书满点勘头边御印同真迹进来依字数别收锁在玉函中
　　宫词　　　　　　　　　　【唐】顾　况
　　禁柳烟中闻晓乌风吹玉漏尽铜壶内官先向蓬莱殿金合开香泻御炉
　　朝元引　　　　　　　　　【唐】陈　陶
　　玉殿云开露冕旒下方珠毕压鼇头天鸡唱罢南山曙春色先归十二楼
　　其二
　　宝祚河宫一向清龟鱼天篆益分明侍臣谁献登封艸五岳齐呼万歳声
　　早赴北宫　　　　　　　　【金】郑　摅
　　苍龙双阙郁层云湖水鳞鳞柳色新絶似江行看春晓不知身是趁朝人
　　咏洪禧殿　　　　　　　　【元】周伯琦
　　镂花香案错琳璆金瓮葡萄大白浮羣玉诸山环御榻瑶池只在殿西头
　　咏水晶殿　　　　　　　　　周伯琦
　　氷华雪翼西东玉座生寒八面风巧思曽经脩月手通明原在五云中
　　宫词　　　　　　　　　　　周伯琦
　　苑路东西草色遥阑干曲曲似飞桥水晶殿外檐铃响疑是銮舆早散朝
　　咏香殿　　　　　　　　　　周伯琦
　　鹧斑百和作坚材翥凤翔龙四壁开宝地晓张香积界始知天子是如来
　　滦京杂咏　　　　　　　　【元】杨允孚
　　曙色苍茫阊阖开相君有奏入蓬莱须防云拥千官出又带天边好雨来
　　其二
　　丽日初明瑞气开千官钖宴集蓬莱黄门控马天街立丞相簮花御苑回
　　宫词　　　　　　　　　　【明】黄省曽
　　金铺玉户月流辉宝座瑶台映紫衣圣主观书居大善三更龙辇未言归
　　禁直　　　　　　　　　　【明】唐　敏
　　武楼髙迥接廻廊绣妥盘龙防御牀得侍至尊论治道祥风微袅水沈香















　　御定佩文斋咏物诗选卷一百十一
　　钦定四库全书
　　御定佩文斋咏物诗选卷一百十二
　　门阙类
　　五言古
　　咏双阙　　　　　　　　　【陈】江　总
　　象阙连驰道天宇照方疏刻凤栖清汉图龙入紫虚屡逢膏露洒几遇祥烟初竞言百尺丽宁方万丈余
　　赋得待诏金马门　　　　　【陈】何　胥
　　汉家一统轨济济万国朝飞缨拂晓雾轻辇逐晨飇槐衢映绿绂日彩丽金貂此时参待诏谁复想渔樵
　　五言律
　　咏门　　　　　　　　　　【唐】李　峤
　　奕奕彤闱下煌煌紫禁隈阿房万户列阊阖九重开疏广遗荣去于公待驷来讵知金马侧方朔有竒才
　　徽安门晓望　　　　　　　【宋】欧阳脩
　　都门收宿雾佳气郁葱葱晓日寒川上青山白露中楼
　　台万瓦合车马九衢通恨乏登高赋徒知京邑雄
　　大明门春望　　　　　　　【明】张元凯
　　太和盈宇宙奕奕徧光华美丽都人绮芳菲辇道沙紫驑衔禁草黄鸟卧宫花一望千重殿常生五色霞
　　五言排律
　　赋得蕃臣恋魏阙　　　　　【唐】蒋　防
　　剖竹随皇命分忧镇大蕃恩波怀魏阙献纳望天阍政奉南风顺心依北极尊梦魂通玉陛动息寄朱轩直以蒸黎念思陈政化源如何子牟意今古道斯存
　　谒见日将至双阙　　　　　【唐】阙　名
　　晓色临双阙微臣礼位陪逺惊龙凤覩谁识冕旒开蔼蔼千年盛颙颙万国来天文标日月时令布云雷迥出黄金殿全分白玉台雕虫竟何取瞻恋不知廻
　　七言律
　　阙下待传防呈诸同舎　　　【唐】刘禹钖
　　禁漏晨钟声欲歇旌旗组绶影相交殿含佳气当龙首阁倚晴天见凤巢山色葱茏丹槛外霞光泛灔翠松梢多惭再入金门籍不敢为文学解嘲
　　和宋学士晩出丽正门　　　【元】甘　立
　　暮光霞彩炫金题綘阙髙居雉堞低上相楼台连御苑中郎车骑过沙堤皁雕孤捩凌云翮紫燕双翻踣雪蹄回首上林凉月夜蕊珠多是凤鸾栖
　　长安门西道苑墙雨后经眺作
　　【明】汤　珍
　　紫宫黄屋邃森沈驰道周庐肃羽林树里啼莺清禁切雨余流水御沟深松篁并落钟山翠云雾常依汉殿阴此日讴歌欢在镐草茅何以嗣华音
　　七言絶句
　　出左掖门口号　　　　　　【元】王　恽
　　花映岩廊近紫宸宫官行酒过三廵共携满袖天香出散作都城十日春
　　望阙口号　　　　　　　　【明】沈梦麟
　　阊阖排云玉殿开千官鹓鹭早朝回不知谁献王褒颂得奉君王万寿杯
　　夏日出文明门　　　　　　【明】薛　瑄
　　文明门外柳阴阴百啭黄鹂送好音行过御沟回望处凤皇楼阁五云深










　　御定佩文斋咏物诗选卷一百十二
　　钦定四库全书
　　御定佩文斋咏物诗选卷一百十三
　　省掖类
　　五言律
　　晩出左掖　　　　　　　　【唐】杜　甫
　　昼刻传呼浅春旗簇仗齐退朝花底散归院柳边迷楼雪融城湿宫云去殿低避人焚諌草骑马欲鸡栖
　　春宿左省　　　　　　　　　杜　甫
　　花隐掖垣暮啾啾栖鸟过星临万户动月傍九霄多不寝听金钥因风想玉珂明朝有封事数问夜如何
　　省中即事　　　　　　　　【唐】岑　参
　　华省谬为郎蹉跎鬓巳苍到来恒襆被随例且含香竹影遮窓暗花阴拂簟凉君王新赐笔草奏向明光
　　和范秘书省中作　　　　　【唐】喻坦之
　　清省宜寒夜仙才称独吟钟来宫转漏月过阁移阴鹤壁灯前静芸台幄外深想知因此兴暂动忆山心五言排律
　　酬苏员外味道夏晩寓直省中见赠
　　【唐】沈佺期
　　并命登仙阁分曹直礼闱大官供宿膳侍史防朝衣巻幔天河入开窓月露微小池残暑退髙树早凉归冠劒无时释轩车待漏飞明朝题汉柱三署有光辉
　　直中书省　　　　　　　　【唐】韦承庆
　　清切凤凰池扶疎鸡树枝唯应集鸾鹭何为宿覊雌大道乾坤辟深恩雨露垂昆蚑既含飬驽骀亦驱驰木偶翻为用芝泥忽滥窥九思空自勉五字本无施徒喜逢千载何阶答二仪萤光向日尽蚊力负山疲禁宇庭除阔闲宵钟箭移暗花临户发残月下帘敧白发随年改丹心为主披命将时并泰言与行俱危寄谢登巢客尧年复在斯
　　春日直门下省早朝　　　　【唐】王　维
　　骑省直明光鸡鸣谒建章遥闻侍中佩暗识令君香玉漏催铜史天书拜夕郎旌旗映阊阖歌吹满昭阳官舍梅初紫宫门柳欲黄愿将迟日意同与圣恩长
　　省中书事　　　　　　　　【元】王士熈
　　玉京长夏里画省五云边终日身无事清时职是仙缥甆分马乳银叶荐龙涎细草烟笼垂杨雪妬绵客怀天外鹤农事雨余田染翰迎歌扇挥金向酒船鼇峰孤絶处闲坐似当年
　　七言律
　　见于给事暇日上直寄南省诸郎官诗因以戏
　　赠　　　　　　　　　　【唐】白居易
　　倚作天仙弄地仙夸张一日抵千年黄麻勅胜长生箓白纻词嫌内景篇云彩误居青琐地风流合在紫薇天东曹渐去西垣近鹤驾无妨更着鞭
　　休澣日西掖谒所知因成长句
　　【唐】温庭筠
　　赤墀髙阁自从容玉女窓扉报曙钟日丽九门青琐闼雨晴双阙翠微峰毫端蕙露滋仙草琴上薰风入禁松荀令凤池春晚晚好将余润变鱼龙
　　省中偶作　　　　　　　　【唐】张　乔
　　三转郎曹自勉旃莎堦吟歩想前贤不如何逊无佳句若比冯唐是壮年捧制名题黄纸尾约僧心在白云边乳毛松雪春来好直夜清闲且学禅
　　雨中放朝出左掖　　　　　【明】文征明
　　霏微芳润浥霓旌厯落彤墀散履声暝色浮烟迷左掖碧云将雨近西清柳垂青琐千丝重水落银桥万玉鸣霑洒不辞袍袖湿天街尘净马蹄轻





　　御定佩文斋咏物诗选卷一百十三
　　钦定四库全书
　　御定佩文斋咏物诗选巻一百十四
　　馆阁类
　　五言古
　　赋得谒帝承明庐　　　　　【陈】江　总
　　雾开仁寿殿云绕承明庐轮停绀幰引马度红尘余香貂拜黻衮花绶拂除谒帝升清汉何殊入紫虚
　　五言律
　　冬夜寓直麟阁　　　　　　【唐】宋之问
　　直事披三省重关秘七门广庭怜雪净深屋喜炉温月幌花虚馥风窓竹暗喧东山白云意兹夕寄琴樽春夜寓直凤阁怀羣公　　　【唐】魏知古
　　拜门传漏晩寓省索居时昔重安仁赋今称伯玉诗鸳池满不溢鸡树久逾滋夙夜怀山甫清风咏所思
　　奉和人日清晖阁宴羣臣遇雪应制
　　【唐】宗楚客
　　窈窕神仙府参差云汉间九重中禁启七日早春还太液天为水蓬莱雪作山今朝上林树无处不堪攀
　　七言律
　　题集贤阁　　　　　　　　【唐】刘禹锡
　　凤池西畔图书府玉树玲珑景气闲长听余风送天乐时登髙阁望人寰青山云绕阑干外紫殿香来歩武间曾是先贤翔集地每防壁记一惭顔
　　和刘郎中学士题集贤阁　　【唐】白居易
　　朱阁青山髙庳齐与君才子作诗题傍闻大内笙歌近下视诸司屋舎低万卷图书天禄上一条风景月华西欲知丞相优贤意百歩新廊不踏泥
　　忆夜直金銮殿承防　　　　【唐】李　绅
　　月当银汉玉绳低深听箫韶碧落齐门压紫垣髙绮树阁连青琐近丹梯墨宣外渥催飞诏草布新恩促换题明日独归花路逺可怜人世隔云泥
　　雨后月中玉堂闲坐　　　　【唐】韩　偓
　　银台直北金銮外暑雨初晴皓月中惟对松篁听刻漏更无尘土翳虚空绿香熨齿氷盘果清冷侵肌水殿风坐久忽闻铃索动玉堂西畔响丁东
　　陪王庶子游后湖涵虚阁　　【宋】徐　铉
　　悬圃清虚乍过秋看山寻水上兹楼轻鸥的的飞难没红叶纷纷晩更稠风卷微云分逺岫浪揺晴日照中洲跻攀况有承华客如在南皮奉胜游
　　畱题微之廨中清晖阁　　　【宋】王安石
　　故人名字在瀛洲邂逅低回向此畱鸥鸟一双随坐啸荷花十丈对冥搜水涵樽爼清如洗山染衣巾翠欲流宣室应疑鬼神事知君能复几来游
　　寓直玉堂拜赐御酒　　　　【宋】范成大
　　归鸦陆续堕宫槐帘幙参差晩不开小雨遂将秋色至长风时送市声来近瞻北斗璿玑次犹梦西山碧翠堆惭媿君恩来甲夜殿头宣劝紫金杯
　　新馆内直　　　　　　　　【明】曽　棨
　　华馆深沈直禁闱彩甍丹碧焕翚飞上林万树连西掖北极诸星拱太微绕砚龙香裁诏罢隔帘莺语退朝归应知几度青绫夜月转金茎露满衣
　　翰林斋宿　　　　　　　　【明】文征明
　　春星烂熳烛薇垣独拥青绫向夜阑宫漏隔花银箭永莲灯垂烬玉堂寒坐聆宵柝霜围屋想见郊禋月满坛铃索无风尘土逺始知仙署逼金銮
　　七言絶句
　　金銮坡上南望　　　　　　【唐】郑　畋
　　玉晨钟韵上清虚画防祥烟拱帝居极眼向南无限地緑烟深处认中书
　　玉堂读卷杂赋次韵　　　　【元】虞　集
　　千花覆槛柳垂丝昼刻传呼淑景迟圣主自观新进策侍臣簪笔立多时
　　与赵子期趋阁　　　　　　　虞　集
　　日出风生太液波画桥千尺彩船过桥头柳色深如许应是偏承雨露多
　　诏直内阁即事　　　　　　【明】胡　俨
　　清晓朝回秘阁中坐防宫树露华浓绿窓朱户图书满人在蓬莱第一峰
　　其二
　　浩荡东风雨散丝暗移春色上花枝云阴半卷龙楼晩正是词臣退直时








　　御定佩丈斋咏物诗选卷一百十四
　　钦定四库全书
　　御定佩文斋咏物诗选卷一百十五
　　院类
　　五言古
　　宴韦司户山亭院　　　　　【唐】髙　适
　　人幽想灵山意惬怜逺水习静务为适所居还复尔汲流涨华池开酌宴君子苔径试窥践石屏可攀倚入门见中峰携手如万里横琴了无事垂钓应有以髙馆何沈沈飒然凉风起
　　五言律
　　奉和幸上官昭容院　　　　【唐】郑　愔
　　地轴楼居逺天台阙路赊何如游帝宅即此对仙家座拂金壶电池揺玉酒霞无云秦汉隔别访武陵花
　　其二
　　槎流天上转茅宇禁中开河鹊塡桥至山熊避槛来庭花采菉蓐岩石歩莓苔愿奉舆图泰长开锦翰裁
　　辱张常侍题集贤院诗因以继和
　　【唐】白居易
　　天禄阁门开甘泉侍从回图书皆帝籍僚友尽仙才骑省通中掖龙楼隔上台犹怜病宫相诗寄洛阳来
　　重脩府西水亭院　　　　　　白居易
　　因下疏为沼随髙筑作台龙门分水入金谷取花栽绕岸行初匝凭轩立未廻园西有池位畱与后人开
　　南谿书院　　　　　　　　【唐】杨　发
　　茅屋往来久山深不置门草生垂井口花发接篱根入院将雏鸟攀萝抱子猿曾逢异人说风景似桃源
　　五言排律
　　集贤书院成送张说上集贤学士赐宴得珍字
　　【唐】明　皇
　　广学开书院崇儒引席珍集贤招衮职论道命台臣礼乐沿今古文章革旧新献酬樽爼列賔主位班陈节变云初夏时移气尚春所希光史册千载仰兹辰
　　奉和圣制送张说上集贤院学士赐宴赋得升
　　字　　　　　　　　　　【唐】裴　漼
　　问道图书盛尊儒礼教兴石渠因学广金殿为贤升日月恩光照风云宠命膺谋谟言可范舟楫事斯凭燕喜明时洽光辉湛露凝大哉尧作主天下颂歌称
　　奉和圣制送张说上集贤院学士赐宴赋得风
　　字　　　　　　　　　　【唐】褚　琇
　　讲习延东观趋陪盛北宫惟师恢帝则敷教协天工宣室恩常异金华礼更崇洞门清永日华绶接徽风萐降尧厨翠橊看舜酒红文思光万宇髙议待升中
　　奉和圣制送张说上集贤院学士赐宴赋得华
　　字　　　　　　　　　　【唐】韦　述
　　脩文中禁启改字令名加台座征人杰书坊应国华赋诗开广宴赐酒酌流霞云散明金阙池开照玉沙掖垣畱宿鸟温树落余花谬此天光及衔恩醉日斜
　　晩秋集贤院即事寄徐薛二侍郎
　　【唐】常　衮
　　穆穆上清居沈沈中秘书金铺深内殿石甃净寒渠花树台斜倚宫烟阁半虚缥囊披锦绣翠轴卷琼琚墨润氷文茧香销蠧字鱼翻黄桐叶老吐白桂花初旧德双游处联芳十载余北朝荣庾薛西汉盛严徐侍讲亲华扆征诗歩绮疎缀帘金翡翠赐砚玉蟾蜍移秩东南逺离怀嵗月除承明期重入江海意何如
　　七言律
　　院中晩晴怀西阁茅舎　　　【唐】杜　甫
　　幕府秋风日夜清淡云疎雨过髙城叶心朱实堪时落堦面青苔先自生复有楼台衔暮景不劳钟鼔报新晴浣花谿里花饶笑肯信吾兼吏隐名
　　田将军书院　　　　　　　【唐】贾　岛
　　满庭花木半新栽石自平湖逺岸来笋迸邻家还长竹地经山雨几层苔井当深夜泉微上阁入髙秋户尽开行背曲江谁到此琴书锁着未朝回
　　夏日题寻眞观李寛中秀才书院
　　【唐】吕　温
　　闭院开轩笑语阑江山并入一壶宽微风但觉杉香满烈日方知竹气寒披卷最宜生白室吟诗好就歩虚坛愿君此地攻文字如链仙家九转丹
　　寄题华严韦秀才院　　　　【唐】许　浑
　　三面楼台百丈峰西岩髙枕树重重晴攀翠竹题诗滑秋摘黄花酿酒浓山殿日斜喧鸟雀石潭波动戏鱼龙今来故国遥相忆月照千山半夜钟
　　贡院忆继学治书　　　　　【元】马祖常
　　棘闱粉署隔重墙校艺分官属正郎五夜风帘烧蜡烛九天氷树剂龙香周旋接武尚书履供帐畱茵御史牀胪唱閤门春色曙侍臣应奏庆云章
　　次韵王师鲁待制史院题壁　【元】周伯琦
　　大安御阁势苕亭华阙中天壮上京虹绕金堤晴浪细龙蟠粉堞翠岗平众星拱北乾坤大万国朝元日月明分署玉堂清似水箫韶时听鳯凰声
　　春居玉山院　　　　　　　【明】木　公
　　玉岳崚嶒映雪堂年年有约赏春光飞红舞翠秋千院击鼓鸣钲蹴踘塲迟日醉听羣鸟哢暖风时送百花香好山好地堪为乐莫厌尊前累尽觞
　　五言絶句
　　书院　　　　　　　　　　【宋】赵　抃
　　雨久藏书蠧风髙老屋斜邻居尽金碧一一梵王家
　　七言絶句
　　春日书院　　　　　　　　【明】鲁　铎
　　门巷春苔隔路蹊小桃开满磬池西枕书眠着无人唤花里东风百舌啼



　　御定佩文斋咏物诗选卷一百十五
　　钦定四库全书
　　御定佩文斋咏物诗选卷一百十六
　　苑类
　　五言古
　　侍宴乐游苑饯徐州刺史应诏
　　【梁】沈　约
　　沃若动龙骖参差凝鳯管金塘草未合玉池泉将满
　　游建兴苑　　　　　　　　【梁】纪少瑜
　　丹陵抱天邑紫渊更上林银台悬百仞玉树起千寻水流冠葢影风扬歌吹音踟蹰怜拾翠顾歩惜遗簪日落庭光转方幰屡移阴愿言乐未极不道爱黄金
　　御幸乐游苑侍宴　　　　　【陈】张正见
　　大君临四表荣光普八埏区中文化洽海外武功宣鳯下书丹篆龟符着緑编昆明不习战云梦岂游畋轨文通万国旌节靖三边髙秋藐姑射睿想属汾川两宫明合璧双阙带非烟扬銮出城观诏跸指郊防禁苑廻雕
　　辇离宫建翠旃流水奔雷毂追风赴电鞭画熊飘析羽金埒响胶鸣玉升文砌称觞溢绮筵兽舞依钟石鸾歌应管弦霞明黄鹄路风爽白云天潦收荷葢折露重菊花鲜上林賔早鴈长杨唱晩蝉小臣惭艺业击壤慕怀铅康衢飞驶羽大海滴微涓咏歌还集木舞蹈遂临泉愿荐南山夀明明奉万年
　　五言律
　　中秋月直禁苑　　　　　　【唐】郑　畋
　　禁署方怀忝纶闱已再加暂来西掖路还整上清槎恍惚归丹地深严宿綘霞幽襟聊自适闲防紫薇花
　　七言律
　　苑中　　　　　　　　　　【唐】韩　偓
　　上苑离宫望处迷相风髙与露盘齐金阶铸出狻猊立玉柱雕成翡翠栖外使调鹰初得按中官过马不教嘶笙歌锦绣云霄里独许词臣醉似泥
　　从游西苑　　　　　　　　【明】杨士竒
　　广寒宫殿属天家晓从宸游驻翠华琼液总颁仙掌露金枝皆挿御筵花棹穿萍藻波间雪旗飐芙蓉水上霞身世直超人境外玉盘亲捧枣如
　　春日游东苑应制　　　　　【明】林　鸿
　　长乐钟鸣玉殿开千官歩辇出蓬莱已敎旭日催龙驭更借春流泛羽杯堤柳欲眠莺唤起宫花乍落鸟衔来宸游好续箫韶奏京国于今有鳯台
　　秋日再经西苑　　　　　　【明】文征明
　　内苑秋清宿露晞盈盈日采动金扉松间翠殿团华葢天外银桥入紫微锦缆稀游青雀暗璚波无际白鸥飞彤墙髙柳无人折时见中官一骑归
　　七言絶句
　　汉苑行　　　　　　　　　【唐】张仲素
　　二月春光变柳条九天清乐奏云韶蓬莱殿后花如锦紫阁堦前雪未消
　　其二
　　回鴈髙飞太液池新花低发上林枝年光到处皆堪赏春色人间总未知
　　其三
　　春风澹澹影悠悠莺啭髙枝燕入楼千歩廻廊闻凤吹珠帘处处上银钩
　　苑中寓直　　　　　　　　【明】夏　言
　　涌玉亭前夜放舟碧荷香净雨初收遥防北岸红烟里水殿珠帘尽上钩







　　御定佩文斋咏物诗选卷一百十六
　　钦定四库全书
　　御定佩文斋咏物诗选卷一百十七
　　台榭类
　　四言古
　　灵台诗　　　　　　　　　【汉】班　固
　　乃经灵台灵台既崇帝勤时登爰考休征三光宣精五行布序习习祥风祁祁甘雨百谷蓁蓁庶草蕃庑屡惟丰年于皇乐胥
　　五言古
　　临髙台　　　　　　　　　【齐】王　融
　　游人欲骋望积歩上高台井莲当夏吐窓桂逐秋开花
　　飞低不入鸟散逺时来还防云栋影含月共徘徊
　　登髙台　　　　　　　　　【梁】王僧孺
　　试出金华殿聊登铜雀台九路平如掌千门洞已开轩车映日过箫管逐风来若非邯郸美便是洛阳才
　　宫殿名登髙台诗　　　　　【陈】祖孙登
　　独有相思意聊敞凤凰台莲披香稍上月明光正来离鹤将云散飞花似雪廻遥思竹林友前窓夜夜开
　　宓公琴台诗　　　　　　　【唐】髙　适
　　皤皤邑中老自夸邑中理何必升君堂然后知君美开门无犬吠早卧常晏起昔人不忍欺今我还复尔登单父陶少府半月台　　　【唐】李　白
　　陶公有逸兴不与常人俱筑台像半月迥出髙城隅置酒望白云商飇起寒梧秋山入逺海桑柘罗平芜水色绿且明令人思镜湖终当过江去爱此蹔踟蹰
　　小台　　　　　　　　　　【唐】白居易
　　新树低如帐小台平似掌六尺白藤牀一茎青竹杖风飘竹皮落苔印鹤迹上幽迳与谁同闲人自来往
　　新搆亭台示诸弟侄　　　　　白居易
　　平台髙数尺台上结茅茨东西疏二牖南北开两扉芦帘前后卷竹簟当中施清泠白石枕疎凉黄葛衣开衿向风坐夏日如秋时笑傲颇有趣窥临不知疲东窓对华山三峰碧参差南檐当渭水卧见云防飞仰摘枝上果俯折畦中葵足以充饥渴何必慕甘肥况有好羣从旦夕相追随
　　题岳麓道卿台　　　　　　【宋】范成大
　　山外江水黄江外满城绿城外杳无际天低到平陆长烟贯楚尾逺势带吴蜀故园东北望游子阑干曲
　　七言古【附长短句】
　　春台望　　　　　　　　　【唐】明　皇
　　暇景属三春髙台聊四望目极千里际山川一何壮太华见重岩终南分疉嶂郊原纷绮错参差多异状佳气满通沟迟歩入绮楼初莺一一鸣红树归鴈双双去緑洲太液池中下黄鹤昆明水上映牵牛闻道汉家全盛日别馆离宫趣非一甘泉逶迤亘明光五柞连延接未央周庐徼道纵横转飞阁廻轩左右长须念作劳居者逸勿言我后焉能恤为想雄豪壮栢梁何如俭陋卑茅室阳乌黯黯向山沈夕鸟喧喧入上林薄暮赏余廻歩辇还念中人罢百金
　　雍台歌　　　　　　　　　【唐】温庭筠
　　太子池南楼百尺入窓新树疎帘隔黄金铺首画钩陈羽葆亭童拂交防盘纡栏楯临髙台帐殿临流鸾扇开早鴈惊鸣细波起映花卤簿龙飞廻
　　五言律
　　文翁讲堂　　　　　　　　【唐】卢照邻
　　锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵
　　登裴秀才廸小台作　　　　【唐】王　维
　　端居不出户满目望云山落日鸟边下秋原人外闲遥知逺林际不见此檐间好客多乗月应门莫上关
　　凝云榭晩兴　　　　　　　【宋】文　同
　　晩策倚危榭羣峰天际横云阴下斜谷雨势落褒城逺渡孤烟起前邨夕照明遥懐寄新月又见一棱生
　　聚仙台夜饮　　　　　　　【金】元好问
　　永夜畱欢席髙懐逺市尘月凉衣有露风细酒生鳞乡社情亲旧仙台姓字新殷勤诗卷在长记坐中人
　　台上　　　　　　　　　　【明】薛　蕙
　　台逈通风榭窓虚近水城卷帘残暑去携手晩凉生碧树藏云暗银河度月明醉来愁彷佛只作画中行
　　澄江台　　　　　　　　　【明】王　韦
　　混合开天堑苍茫壮帝畿帆樯移夕景楼殿动朝辉落日波涛隠浮烟岛屿微登台歌古咏长忆谢晖
　　平台　　　　　　　　　　【明】马汝骥
　　曲台通太乙复道肃钩陈虎旅归营久龙光绕禁新柏梁开日月蓬阁接天人汉帝崇文化赓歌奉紫宸
　　秋日登雨花台　　　　　　【明】陈　鳯
　　落叶山中寺秋风江上台鳯城双阙逈牛渚片帆来繁吹暮仍急清樽醉复开东篱菊尚晩畱取尽余杯
　　五言排律
　　郁孤台　　　　　　　　　【宋】苏　轼
　　八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏城树滩声入市楼烟云侵岭路艸木半炎州故国千峰外髙台十日畱他年三宿处凖拟系归舟
　　立春日山西纪石二使君陈程二阃帅邀游吹
　　台同张职方赋　　　　　【明】朱睦防
　　骢马寻芳出髙台野望同人皆惠连軰地即孝王宫宴对幽林雪歌余大国风断垣苍藓合遗沼碧流通日转平芜外春归逺树中今朝逢赋客懐古意何穷
　　七言律
　　朝台送客有懐　　　　　　【唐】许　浑
　　赵佗西拜已登坛马援南征土宇宽越国旧无唐印绶蛮乡今有汉衣冠江云带日秋偏热海雨随风夏亦寒岭北归人莫回首蓼花枫叶万重滩
　　凌歊台送韦秀才　　　　　　许　浑
　　云起髙台日未沈数邨残照半岩阴野蚕成茧桑柘尽谿鸟引雏蒲稗深防势依依投极浦钟声杳杳隔前林故山迢递故人去一夜月明千里心
　　亭台　　　　　　　　　　【唐】秦韬玉
　　雕楹累栋架崔嵬院宇生烟次第开为向西添月色岂辞南海取花栽意将画地成幽沼势拟驱山近小台清境渐深官转重春时长是别人来
　　题睦州郡中千峰榭　　　　【唐】方　干
　　岂知平地似天台朱户深沈别径开曳响露蝉穿树去斜行沙鸟向池来窓中早月当琴榻墙上秋山入酒杯何事此中如世外应縁羊祜是仙才
　　月波台　　　　　　　　　【宋】朱　子
　　潺潺流水注回塘中作平台受晩凉四面不通车马迹一樽聊饮芰荷香韩公无复吟花岛楚客何劳赋药房少待须臾更清絶月华零露洗匡牀
　　登拟岘台　　　　　　　　【宋】陆　游
　　层台缥缈压城闉倚杖来观浩荡春放尽尊前千里目洗空衣上十年尘萦廻水抱中和气平逺山如酝借人更喜机心无复在沙边鸥鹭亦相亲
　　妙髙台　　　　　　　　　【元】李思衍
　　危亭新构客持觞雨浥阑干面面凉烟外好山供水墨风前老树奏笙簧接天净緑秋江白着地彤云晩稻黄騕褭丝鞭归兴逸水晶宫殿桂花香
　　华素台　　　　　　　　　【元】薛元曦
　　银台错落照长春泰宇清明絶防尘星斗九天分楚越山河万里界瓯闽花边綘节招猨鹤云里丹梯驻鳯麟戏马歌风何足数初阳今古对天人
　　新秋钓鱼台防集兼赠倪若谷秘书得中字
　　【明】李先芳
　　古寺凉蝉嘒晩风钓鱼台近濯龙宫波揺树色浮天上山写秋容入镜中莲社旧游花落尽濠梁乐事鸟啼空临流不醉新丰酒笑煞沧浪把钓翁
　　五言絶句
　　奉和春日池台　　　　　　【唐】元万顷
　　日影飞花殿风文积草池凤楼通夜敞虬辇望春移
　　临髙台送黎拾遗　　　　　【唐】王　维
　　相送临髙台川原杳何极日暮鸟飞还行人去不息
　　望山台　　　　　　　　　【唐】钱　起
　　望山登春台目尽趣难极晩景下平阡花际霞峰色
　　石台　　　　　　　　　　【宋】朱　子
　　出谷转石棱俯身窥木末夕眺岚翠分朝隮云海濶
　　聚逺台　　　　　　　　　【金】赵　沨
　　独上平台上风云万里来青山一尊酒落日未能回
　　过越王台　　　　　　　　【明】僧来复
　　人道耶谿好青山罨画开荷花三百里无数白鸥来
　　七言絶句
　　严陵钓台　　　　　　　　【唐】黄　滔
　　终向烟霞作野夫一竿竹不换簪裾直钩犹逐熊罴起独是先生眞钓鱼
　　过云台　　　　　　　　　【金】李俊民
　　夜半风吹霁色开晓乗残月过云台连山断处瞰平野一线黄流掌上来
　　钓台夜兴　　　　　　　　【元】萨都拉
　　仙茶旋煑桐江水客火遥分石壁灯风露满船山月上夜凉独对钓台僧









　　御定佩文斋咏物诗选卷一百十七
　　钦定四库全书
　　御定佩文斋咏物诗选卷一百十八
　　亭类
　　五言古
　　奉和登百花亭怀荆楚　　　【梁】朱超道
　　亭髙登望极春心逺近同莫谓荆台隠云行不碍空柳色浮新翠兰心带浅红若因鹏举便重上龙门中
　　山亭夜宴　　　　　　　　【唐】王　勃
　　桂宇幽襟积松台凉夜永森沈野径寒肃穆岩扉静竹晦南阿色菏翻北潭影清兴殊未阑林端照初景
　　夜饮东亭　　　　　　　　【唐】宋之问
　　春泉鸣大壑皓月吐层岑岑壑景色佳慰我逺游心暗芳足幽气惊栖多众音髙兴南山曲长謡横素琴四月十三日诏宴宁王亭子赋得好字
　　【唐】张　説
　　何许承恩宴山亭风日好緑嫩鸣鹤洲阴浓鬬鸡道果
　　思夏来茂花嫌春去早行乐无限时皇情及芳草
　　春游南亭　　　　　　　　【唐】韦应物
　　川明气巳变岩寒云尚拥南亭草心緑春塘泉脉动景煦听禽响雨余看柳重逍遥池馆华益媿专城宠
　　芙蓉亭　　　　　　　　　【唐】柳宗元
　　新亭俯朱槛嘉木开芙蓉清香晨风送缛彩寒露浓潇洒出人世低昂多异容尝闻色空喻造物谁为工留连秋月宴迢逓来山钟
　　郡亭　　　　　　　　　　【唐】白居易
　　平旦起视事亭午卧掩关除亲簿领外多在琴书前况有虚白亭坐见海门山潮来一凭槛賔至一开筵终朝对云水有时听管弦持此聊过日非忙亦非闲山林本寂寞朝阙空喧烦唯兹郡阁内嚣静得中间
　　旅次洛城东水亭　　　　　【唐】孟　郊
　　水竹色相洗碧花动轩楹自然逍遥风荡涤浮竞情霜落叶声燥景寒人语清我来招隐亭衣上尘暂轻
　　达观亭　　　　　　　　　【宋】蔡　襄
　　峭峻钓龙石飞亭压其端旷彻四无际因之名达观扳云跻大庭仙路何纡盘秋明澄逺緑暑霁凝新寒城郭烟火稠水陆渔樵安偶暇按民俗适游心意欢鸣弦俯清流对酒环苍山重拂衣裾净从带石岚还
　　新作春野亭　　　　　　　　蔡　襄
　　太守职民治诏书劝吾农载酒事缅邈作室当廨中况凭轩牖髙中视田野功澹沲沐新泽依微生浮风江潮涨新緑山麓延朝红耕锄时节动歌謡声意通慙非佐理才幸遘频年丰未厌亩乐驾言谁相从
　　枕流亭　　　　　　　　　【宋】文　同
　　爱此烟景佳开轩故临水晴晖照寒浪飞影动纸倚槛见鱼游卷帘知鴈起憔悴笑湘累区区咏兰芷
　　开先潄玉亭　　　　　　　【宋】苏　轼
　　髙岩下赤日深谷来长风劈开青玉峡飞出两白龙乱沫散霜雪古潭揺清空余流滑无声快防防石谼我来不忍去月出飞桥东荡荡白银沈沈水晶宫愿随琴髙生脚踏赤鯶公手持白芙蕖跳下清泠中
　　开先潄玉亭　　　　　　　【宋】朱　子
　　竒哉康山阳防劒屹对起上有横飞云下有瀑布水奔腾复璀璨佳丽更雄伟势从山梁外影落明湖里平生两仙句咏叹深仰止三年落星湾怅望眼空眯今朝随杖屦得此弄清泚更诵玉虹篇尘襟谅昭洗
　　张詹事遂初亭　　　　　　【元】赵孟頫
　　青山缭神京佳气溢芳甸林亭去天咫万状争自献年多嘉木合春晩余花殿雕阑留戏蝶藻井语娇燕退食鸣玉珂友于此终宴钟鼓乐清时衣冠集羣彦朝市尘得侵圗书味方逺纷华虽在眼道胜安用战初心良已遂雅志由此见何事江海人山林未如愿
　　题清华亭　　　　　　　　【元】黄　溍
　　名区滙修渚流望俯平陆飞雨天际来逺峰净如沐生香余晩华繁阴霭嘉木秀色坐可揽终然不盈掬触景幽兴多接物道机熟谁能与之游食芳饮山渌
　　题茶阳驿飞亭　　　　　　【元】萨都拉
　　白云飞出山怒擘苍峡裂幽谷湿晴云絶壁洒飞雪万折入沧海龙宫水晶阙簸扬弄珠人冰帘挂寒月
　　松江亭【在吴江垂　　　　　明虹桥上】髙　啓
　　泊舟登危亭江风堕轻帻空明入逺眺天水如不隔日落震泽浦潮来松陵驿緜緜洲溆平莽莽葭菼积凭栏不敢唾下有龙窟宅帆归云外秋鸟下烟中夕欲炊菰米饭待月出海白唤起弄珠君闲吹第三笛
　　七言古【附长短句】
　　西亭子送李司马　　　　　【唐】岑　参
　　髙髙亭子郡城西直上千尺与云齐盘崖缘壁试攀跻羣山向下飞鸟低使君五马天半嘶丝绳玉壶为君提坐来一望无端倪红花绿柳莺乱啼千家万井连廻谿酒行未醉闻暮鸡防笔操纸为君题为君题惜解携草萋萋没马蹄
　　宿东谿李十五山亭　　　　【唐】王季友
　　上山下山入山谷谿中落日留我宿松石依依当主人主人不在意亦足名花出地两重阶絶顶平天一小斋本意由来是山水何用相逢语旧怀
　　东山亭　　　　　　　　　【宋】文　同
　　朝阳之峯乃天设曲岭长冈地盘结下临絶涧走萦廻上耸危亭飞嵲晩云几处水墨画秋树几番红緑缬安能恰防此时闲静与诗人吟晓雪
　　题黄才叔看山亭　　　　　【宋】杨万里
　　春山叶润秋山瘦雨山黯黯晴山秀湖湘山色天下稀零陵仍复白其眉作亭不为俗人好个竹把茅吾事了朝来看山佳有余为渠更尽一编书
　　冷泉亭　　　　　　　　　【元】周　权
　　昔人来自天竺国缥缈孤云伴飞锡天风吹落凝不去化作竒峯耸空碧至今裂峡余云髓桂冷松香流未巳翠光围住玉壶秋不于晴雷度山趾道人宴坐无生灭炯炯层胸照冰雪夜深出定汲清泠寒猿啼断西岩月
　　澄虚亭　　　　　　　　　【元】郭　钰
　　匹马江上行且停苍松夹道风泠泠波光倒吞落日白云气下接炊烟青山僧独行扫残叶水鸟防飞廻逺汀主人邀客领竒胜赋诗把酒澄虚亭
　　五言律
　　宿羽亭侍宴应制　　　　　【唐】杜审言
　　歩辇千门出离宫二月开风光新柳报宴赏落花催碧水揺空阁青山绕吹台圣情留晩兴歌管送余杯
　　都尉山亭　　　　　　　　　杜审言
　　紫藤萦葛藟緑刺罥蔷薇下钓看鱼跃探巢畏鸟飞叶疎荷巳晩枝亚果新肥胜迹都无限只应伴月归仙萼亭初成侍宴应制　　　【唐】沈佺期
　　山中气色和宸赏第中过辇路披仙掌帷宫拂帝萝泉临香涧落峰入翠云多无异登圃东南望白河
　　春日宴宋主簿山亭　　　　【唐】宋之问
　　公子政邀欢林亭春未阑攀岩践苔易迷路出花难覆垂杨暖堦侵瀑水寒帝城归路直留兴接鹓鸾
　　幸梨园亭应制　　　　　　【唐】崔　湜
　　年光陌上发香辇镜中游草緑鸳鸯殿花明翡翠楼宝杯承露酌仙管杂风流今日陪游豫皇恩不可酬
　　相州北亭　　　　　　　　【唐】张　説
　　人务南亭少烟霞北院多山花迷径路池水拂藤萝萍散鱼时舞林幽鸟作歌悠然白云意乘兴抱琴过
　　林亭作　　　　　　　　　【唐】张九龄
　　穿筑非求丽幽闲欲寄情寓怀因壤石真意在蓬瀛苔益山文古池添竹气清从兹果萧散无事亦无营
　　同蔡孚五亭咏　　　　　　【唐】徐　皛
　　章奏中京罢云泉别业归拂琴铺野席牵柳挂朝衣翡翠巢书幌鸳鸯立钓矶幽栖可怜处春事满林扉
　　宴荣山人池亭　　　　　　【唐】孟浩然
　　甲第开金穴荣期乐自多枥嘶支遁马池养右军鵞竹引携琴入花邀载酒过山翁来取醉时唱接防歌早秋宴张郎中海亭即事　　【唐】卢　象
　　邑有弦歌宰翔鸾狎野鸥眷言华省旧暂滞海池游郁岛藏深竹前谿对舞楼更间书即事云物是新秋
　　陆浑水亭　　　　　　　　【唐】祖　咏
　　昼眺伊川曲岩间霁色明浅沙平有路流水漫无声浴鸟沿波聚潜鱼触钓惊更怜春岸緑幽意满前楹
　　题韩少府水亭　　　　　　【唐】祖　咏
　　梅福幽栖处佳期不忘还鸟啼当户竹花绕傍池山水气侵阶冷松阴覆座闲宁知武陵趣宛在市朝间
　　题崔八丈水亭　　　　　　【唐】李　白
　　髙阁横秀气清幽并在君帘飞宛谿水落敬亭云猿啸风中断渔歌月里闻闲随白鸥去沙上自成羣
　　宴陶家亭子　　　　　　　　李　白
　　曲巷幽人宅髙门大士家池开照胆镜林吐破顔花緑水藏春日青轩秘晩霞若闻弦管妙金谷不能夸
　　章梓州水亭　　　　　　　【唐】杜　甫
　　城晩通云雾亭深到芰荷吏人桥外少秋水席边多近属淮王至髙门蓟子过荆州爱山简吾醉亦长歌
　　重题郑氏东亭　　　　　　　杜　甫
　　华亭入翠微秋日乱清晖危石欹山树清涟曳水衣紫鳞冲岸跃苍隼防巢归向晩寻征路残云傍马飞
　　过南邻朱山人水亭　　　　　杜　甫
　　相近竹参差相过人不知幽花欹满树曲水细通池归客村非逺残樽席更移看君多道气从此数追随
　　郡南亭子宴　　　　　　　【唐】张　谓
　　亭子春城外朱门向緑林柳枝经雨重松色带烟深漉酒迎山客穿池集水禽白云常在眼聊足慰人心
　　题裴十六少卿东亭　　　　【唐】李嘉祐
　　平津旧东阁深巷见南山卷箔岚烟润遮竹影闲倾茶兼落防恋客不开关斜照窥檐外川禽时往还
　　宴无锡蔡长官西亭　　　　　李嘉祐
　　茅檐闲寂寂无事觉人和井近时浇圃城低下见河兴縁芳草积情向逺峰多别日归何地停桡更一过
　　题李将军山亭　　　　　　【唐】郭　良
　　凤阁将军位龙门司隷家衣冠为隐逸山水作繁华径出重林草池揺两岸花谁知贵公第亭院有烟霞夏夜西亭即事寄钱员外　　【唐】耿　湋
　　髙亭賔客散暑夜醉相和细汗迎衣集微凉待扇过风还池色定月晩树阴多遥想随行者动晓珂
　　玉台体题湖上亭　　　　　【唐】戎　昱
　　湖入苑西边湖头胜事偏緑竿初长笋红颗未开莲蔽日髙髙树迎人小小船清风长入座夏月似秋天
　　题杨侍郎新亭　　　　　　【唐】刘　商
　　毘陵过柱史简易在茅茨芳草如花种修篁带笋移径幽人未赏檐静燕初窥野客怜霜壁青松画一枝
　　昼居池上亭独吟　　　　　【唐】刘禹锡
　　日午树阴正独吟池上亭静看蜂教诲闲想鹤仪型法酒调神气清琴入性灵浩然机已息几杖复何铭
　　百花亭　　　　　　　　　【唐】白居易
　　朱槛在空虚凉风八月初山形如岘首江色似桐庐佛寺乘船入人家枕水居髙亭仍有月今夜宿何如
　　湖亭晩归　　　　　　　　　白居易
　　尽日湖亭卧心闲事亦稀起因残醉醒坐待晩凉归松雨飘藤帽江风透葛衣柳堤行不厌沙软絮霏霏
　　题胡氏谿亭　　　　　　　【唐】朱庆余
　　亭与谿相近无时不有风涧松生便黑野藓看多红雨足秋声后山沈夜色中主人能守静略与客心同光州王建使君水亭作　　　【唐】贾　岛
　　楚水临轩积澄鲜一亩余柳根连岸尽荷叶出萍初极浦清相似幽禽到不虚夕阳亭际眺槐雨滴疎疎
　　谿亭　　　　　　　　　　【唐】许　浑
　　谿亭四面山横柳半谿湾蝉响螳螂急鱼深翡翠闲水寒留客醉月上与僧还犹恋萧萧竹西斋未掩关
　　其二
　　暖枕眠谿柳僧斋昨夜期茶香秋梦后松韵晩吟时共戏鱼翻藻争栖鸟堕枝重阳应一醉栽菊助东篱
　　宿宣义池亭　　　　　　　【唐】刘得仁
　　暮色绕柯亭南山出竹青夜深斜舫月风定一池星岛屿无人迹菰蒲有鹤翎此中休便得何必泛沧溟
　　姚氏池亭　　　　　　　　【唐】项　斯
　　池馆饶佳致幽人惬所闲篠风能动浪岸树不遮山啸槛鱼惊后眠鹤语间何须说庐阜深处便跻攀
　　早秋游湖上亭　　　　　　【唐】刘　威
　　危亭秋尚早野思已无穷竹叶一樽酒荷香四座风晓烟孤屿外归鸟夕阳中渐爱湖光冷移舟月满空
　　涵碧亭　　　　　　　　　【唐】方　干
　　髙低竹杂松积翠复留风路剧阴谿里寒生暑气中闲云低覆草片水静涵空方见洋源牧心侔造化工鄠郊山舍题赵处士林亭　　【唐】李　洞
　　圭峯秋后叠乱叶落寒虚四五百竿竹二三千卷书云深猿拾栗雨霁蚁縁蔬只隔门前水如同万里余
　　汉南邮亭　　　　　　　　【唐】裴　说
　　髙阁水风清开门日送迎帆张独鸟起乐奏大鱼惊骤雨拖山过微风拂面生闲吟虽得句留此谢多情
　　题王侍御宅内亭子　　　　【唐】黄　滔
　　俗间尘外境郭内宅中亭或有人家创还无莲幕馨石曾湖岸见琴误岳楼听来客频频说终须作画屏中书相公谿亭宴集依韵　　【宋】徐　铉
　　雨霁秋光晩亭虚野兴廻沙鸥掠岸去谿水上阶来客傲风欹帻筵香菊在杯东山长许醉何事忆天台
　　碧巘亭　　　　　　　　　【宋】文　同
　　断巘緑谿边危亭翠壁前轩谁是客诗酒自称仙逺壑春藏雨长波昼起烟吏人休报事髙兴正陶然
　　弄珠亭春望　　　　　　　　文　同
　　岸柳舞毵毵春浓物象酣烟云分极浦舟楫聚回潭上水鱼千百眠沙鴈两三遥怀无可奈长是寄城南
　　东谿亭　　　　　　　　　　文　同
　　短彴逶迤渡髙櫩夭矫沈波光环堵净日色防梁深萍荇翻金鲫兰苕防翠禽主人公事简时此照清襟
　　蒙亭　　　　　　　　　　【宋】孙　觌
　　小筑三间足雄包万象并遥波通极浦落日抱孤城小语千岩应长歌百蛰惊坐看衣屦上漠漠晩云生
　　嫣然亭　　　　　　　　　【宋】朱　子
　　手种篱间树枝繁不忍删新亭最佳处胜日共欢顔景晏春红浅雨余寒翠澘光风回巧笑桃李任漫山
　　过九里亭　　　　　　　　【宋】杨万里
　　水渚才容足渔家便架椽屋根些子地檐外不胜天岸岸皆垂柳门门一钓船五湖好风月乞与不论钱
　　陈伯可山亭　　　　　　　【宋】戴复古
　　梯险登霞外乘流过竹西寒谿随雨涨髙阁与云齐防鹤有时舞孤猿何处啼清吟无尽兴白石可留题
　　林皋亭　　　　　　　　　【元】虞　集
　　九月天气肃鹤鸣在林阴使君甚好客来者总能吟红树秋山近黄华夕露深邻翁八九十有酒即相寻
　　登山亭　　　　　　　　　【元】萨都拉
　　山上新亭好红尘不可侵雨阶幽草合风径落花深野水浮晴色平田下夕阴城中公事少日日就登临
　　岳心亭　　　　　　　　　【元】张　翥
　　何许新亭好轩窈窕深天开云四面地据岳中心雨緑蘼芜道风香薝卜林晓岚收不尽犹作半山阴
　　吕公亭　　　　　　　　　【元】余　阙
　　鄂渚江汉合兹亭宅其幽我来窥石镜兼得眺芳洲逺岫云中没春江雨外流何时乘白鹤吹笛过南楼
　　垂虹亭　　　　　　　　　【元】倪　瓉
　　虚阁春城外澄湖暮雨边飞云忽入户去鸟欲穷天林屋青西映吴松碧左连登临感时物快吸酒如川
　　山亭　　　　　　　　　　【明】薛　蕙
　　西圃禁垣东凉生暑渐空小池盈宿雨丛桂易秋风独鹤窥云际幽兰浥露中来游行乐地不惜醉山公
　　内苑涵碧亭　　　　　　　【明】陈　沂
　　苑入黄金坞桥廻碧树湾龙池观九岛鼇禁觅三山溜转云车急花深月殿闲从来人罕至御榻在中间
　　偕方仲美宗良兄再集宛在亭
　　【明】朱多炡
　　一曲君恩重千秋贺监才亭虚水禽集池净藕花开进艇凉风送钩帘返照来谁能与朋好到此不衔杯
　　五言排律
　　王屋山第之侧杂构小亭暇日与羣公同游
　　【唐】李　峤
　　桂亭依絶巘兰榭俯廻谿绮栋鱼鳞出雕甍凤羽栖引泉聊涨沼凿磴且通蹊席上山花落帘前野树低弋林开曙景钓渚发晴霓狎水惊梁燕临风听楚鸡复看题柳叶弥喜荫桐圭
　　白莲花亭侍宴应制　　　　【唐】沈佺期
　　九日陪天仗三秋幸禁林霜威变緑树云气落青岑水殿黄花合山亭绛叶深朱旗夹小径寳马驻清浔苑吏收寒果饔人饍野禽承欢不觉暝遥响素秋砧
　　仙萼池亭侍宴应制　　　　　沈佺期
　　歩辇寻丹嶂行宫在翠微川长看鸟灭谷转听猿稀天磴扶阶迥云泉透户飞闲花开石竹幽叶吐蔷薇径狭难留骑亭寒欲进衣白龟来献寿仙吹返彤闱
　　奉和幸神臯亭应制　　　　【唐】宋之问
　　清跸喧黄道乘舆降紫宸霜戈凝晓日云管发阳春台古全疑汉林余半识秦宴酣诗布泽节改令行仁昔恃山河险今依道德淳多惭献嘉颂空累属车尘
　　郑郎中山亭　　　　　　　【唐】崔　翘
　　篆笔飞章暇园亭染翰游地竒人境别事逺俗尘收书阁山云起琴斋涧月留泉清鳞影见树密鸟声幽杜馥薰梅雨荷香送麦秋无劳置驿骑文酒暗相求
　　题独孤使君湖上林亭　　　【唐】刘长卿
　　出树倚朱栏吹铙引上官老农持挿拜时稼卷帘看水对登龙净山当建隼寒夕阳湖草动秋色渚田寛渤海人无事荆州客独安谢公何足比来往石门难
　　裴仆射东亭　　　　　　　【唐】钱　起
　　凤扆任匡济云谿难退还致君超列辟得道在荣班朱防缭垣下髙斋芳树间隔花闻逺水废卷爱晴山晩沐值清兴知音同解顔借兰开赐酒留客下重关仙犬逐人静朝车映竹闲则知真隐逸未必谢区寰轩后三朝顾赤松何足攀
　　杭州卢录事山亭　　　　　【唐】朱庆余
　　山色满公署到来诗景饶解衣临曲榭隔竹见红蕉清漏焚香夕轻岚视事朝静中看鎻印髙处见迎潮曳履庭芜近当身树叶飘傍城余菊在歩入一仙瓢
　　李氏小池亭十二韵　　　　【唐】韦　庄
　　积石乱巉巉庭莎緑不芟小桥低跨水危槛半依岩花落鱼争唼樱红鸟竞鹐引泉疏地脉扫絮积山嵌古柳红绡织新篁紫绮缄养猿秋啸月放鹤夜栖杉枕簟谿云腻池塘海雨咸语鸡逞辨防鼎犬偏馋踏藓青粘屐攀萝緑荫衫访僧舟北渡贳酒日西衔迟客登髙阁题诗绕翠嵓家藏何所宝清韵满琅函
　　泉南孙氏园亭　　　　　　【元】马祖常
　　凿石通归汐浮梁看浴暾鸭阑萍上甃鹿栅藓生垣薝卜垂栀子筼筜长竹孙书香芸辟蠧席暖锦裁鸳交客登仙籍承家荷帝恩冰瓯蜂蜜溜酒榼荔浆翻吹籥花围屋弹琴鹤舞园海云春有态闽雪夜无防谁谓衣裳懒予今杖履烦捋须歌月地翘首望天门
　　七言律
　　太平公主山亭侍宴应制　　【唐】李　峤
　　黄金瑞榜绛河隈白玉仙舆紫禁来碧树青岑云外耸朱楼画壁水中开龙舟下瞰鲛人室羽节髙临凤女台遽惜欢娱歌吹晩挥戈更却曜灵回
　　题贾巡官林亭　　　　　　【唐】杨巨源
　　白鸟闲栖亭树枝緑樽仍对菊花篱许询本爱交禅侣陈寔由来足好儿明月出云秋馆思逺泉经雨夜知门前长者无虚辙一片寒光动水池
　　题友人池亭　　　　　　　【唐】温庭筠
　　月榭风亭绕曲池粉垣廻互瓦参差侵帘白片揺翻影落镜红愁冩倒枝鸂鶒刷毛花荡漾鹭鸶拳足雪离披山翁醉后如相忆羽扇清樽我自知
　　奉同诸公题河中任中丞新剏河亭
　　【唐】李商隠
　　万里谁能访十洲新亭云构压中流河鲛纵翫难为室海蜃遥惊耻化楼左右名山穷逺目东西大道鎻轻舟独留巧思传千古长与蒲津作胜游
　　许州题德星亭　　　　　　【唐】薛　能
　　潩水南流东有堤堤边亭是武陵谿槎松配石堪僧坐蘂杏含春欲鸟啼髙处月生沧海外逺郊山在夕阳西频来不似军从事只戴纱巾曳杖藜
　　题河中亭子　　　　　　　　薛　能
　　河擘防流岛在中岛中亭子正南空蒲根旧浸临关道沙色遥飞傍苑风晴见树卑知岳大晩闻车乱觉桥通无穷胜事应须宿霜白蒹葭月在东
　　和于中丞登扶风亭　　　　【唐】方　干
　　避石攀萝去不迷行时举歩似丹梯东轩海日已先照下界晨鸡犹未啼郭里云山全占寺村前竹树半藏谿谢公吟望多来此此地应将岘首齐
　　再题路支使南亭　　　　　　方　干
　　行处避松兼碍石即须门径落斜开爱邀旧友看渔钓贪听新禽驻酒杯树影不随明月去谿流常送落花来睡时分得江淹梦五色毫端弄逸才
　　睦州吕郎中环谿亭　　　　　方　干
　　为是仙才登望处风光便似武陵春闲花半落犹迷蝶白鸟防飞不避人树影斜余侵枕簟荷香坐久着衣巾暂来此地非多日明主那容借寇恂
　　题越州袁秀才林亭　　　　　方　干
　　清邃林亭指画开幽岩别派象天台坐牵蕉叶题诗句醉触藤花落酒杯白鸟不归山里去红鳞多向镜中来终年此地为吟侣早起寻君薄暮回
　　褚家林亭　　　　　　　　【唐】皮日休
　　广庭遥带旧娃宫竹岛萝谿委曲通茂苑楼台低槛外太湖鱼鸟彻池中萧疎桂影移茶具狼籍苹花上钓筒争得共君来此住便披鹤氅对清风
　　题崔驸马林亭　　　　　　【唐】僧无可
　　宫花野药半相和藤蔓参差惜不科纎草连门留径细髙楼出树见山多洞中避暑青苔满池上吟诗白鸟过更买太湖千片石叠成云顶緑嵯峨
　　登涵辉亭　　　　　　　　【宋】孔武仲
　　常时洲岛隔波澜故觅君山直上看罨画园林春减色水晶宫阙昼添寒州城斜引羣峰小湖面平吞数驿寛坐久西风响乔木扁舟思到武陵滩
　　太湖恬亭　　　　　　　　【宋】王安石
　　槛临谿上緑阴围谿岸髙低入翠微日落断桥人独立水衔幽树鸟相依清游自觉心无累静处安知世有机更待夜深同徙倚秋风斜月钓船归
　　成都杨氏江亭　　　　　　【宋】文　同
　　汀洲烟雨卷轻霏遥望轩隐翠围万岭西来供晓色一江南下载晴晖鳬鸥惯入阑干宿鱼蟹长随舴艋归我亦旧多沧海思几时如此得苔矶
　　题潭州徐氏春晖亭　　　　【宋】苏　轼
　　昽昽晓日上三竿客向东风竞倚阑穿竹鸟声惊歩武入檐花影落杯盘勿嫌歩月临元圃冷笑乘槎向海滩胜槩直应吟不尽凭君寄与画图看
　　秋日登海州乘槎亭　　　　　张　耒
　　海上西风八月凉乘槎亭外水茫茫人家日暖渔樵乐山路秋晴松柏香隔水飞来鸿阵濶趂潮归去橹声忙蓬莱方丈知何处烟浪参差在夕阳
　　次秀野极目亭韵　　　　　【宋】朱　子
　　偶向新亭一破顔髙情直寄有无间地偏已隔东西路天阔长围逺近山浩荡祗愁朝雾合轮囷却喜暮云还不堪景物撩人甚倒尽诗囊未许悭
　　饮清湍亭石上小醉再登昼寒　朱　子
　　水边今日共传杯多谢殷勤数子来三伏炎蒸那有此百年怀抱顿能开云山合匝还生雾雪涧翻腾怒吼雷却恨苍屏遮逺目凌风直欲跨蓬莱
　　题张氏新亭　　　　　　　【宋】范成大
　　水杨成幄翠相遮犹有东风管物华叶底青梅无数子梢头红杏不多花烦将练火炊香饭更引长泉煮鬬茶约我诗成须疥壁莫嗔欹侧似归鸦
　　水亭有怀　　　　　　　　【宋】陆　游
　　渔村把酒对丹枫水驿凭轩送去鸿道路半年行不到江山万里看无穷故人草诏九天上老子题诗三峡中笑谓毛锥可无恨书生处处与卿同
　　池亭夏昼　　　　　　　　　陆　游
　　造物宁非念老生池亭幽事悉施行羣鱼聚散忽无迹孤蝶去来如有情小硙落茶纷雪片寒泉得火作松声曲肱假寐翛然寤不为敲门梦不成
　　南海东庙浴日亭　　　　　【宋】杨万里
　　南海端为四海魁扶桑絶境信竒哉日从若木梢头转潮到占城国里回最爱五更红浪沸忽吹万里紫霞开天公管领诗人眼银汉星槎借一来
　　寄题曾子与竞秀亭　　　　　杨万里
　　老夫上下蓼花滩每过君家輙系船尊酒灯前山入座孤鸿月底水连天暄凉书问二千里场屋声名三十年竞秀主人文似豹不应雾隐万峰邉
　　平逺亭　　　　　　　　　【元】尹廷髙
　　野水漫漫接白云凭阑转觉兴撩人一川芳草青无际数防遥峰淡不真烟树夕阳开画轴风帆沙鸟伴吟身个中尽有闲田地何必桃源更问津
　　半山亭　　　　　　　　　【元】于　石
　　万叠岚光冷滴衣清泉白石鎻烟扉半山落日樵相语一径寒松僧独归叶落误惊幽鸟去林空不碍断云飞层崖峭壁疑无路忽有钟声出翠微
　　分题翠光亭送李仲常江阴知事
　　【元】陈　樵
　　亭前练水细如萦亭上君山玉作屏林断才通吴月白鴈飞不尽楚天青莓苔着雨长黏石翡翠迎风欲堕翎怪得歩兵迷望眼诗成正值酒初醒
　　题张以中野亭　　　　　　【元】倪　瓒
　　人境旷无车马杂轩楹只在第三桥开门草色侵书幌隔水松声和玉箫一榻云山供夏簟满江烟雨看春潮君能撷取飞霞佩天际真人近可招
　　题崇山刘氏园亭　　　　　【明】吴　防
　　西山三叠郁岧嶤亭上看山翠欲飘杨柳小楼风满席芙蓉清沼水平桥美人歌处倾金杓仙客来时度玉箫我欲醉眠花底月满衣香露夜萧萧
　　方叔先生过咏归亭　　　　【明】沈　右
　　积雨空林喜夜晴杖藜随意傍江行天寒木落青山出日转沙虚白鸟明漫拟东邻时酿黍自怜南亩晩归耕颍川髙士能相过闲把瑶琴膝上横
　　坐王氏园亭作　　　　　　【明】刘荣嗣
　　秋向郊原静处寻古墙围绕荜门深迂廻窈窕层苔路青紫丹黄千树林风定小池开竹影日中髙榭合藤阴孤琴更在西邻北遥领清商识隐心
　　题来青亭　　　　　　　　【明】僧德祥
　　西马桥分一水湾来青亭子在其间一方席上长留客三尺中只见山落地浮云须急扫当檐繁木要频删轻岚嫩紫无朝暮肯与闲情数往还
　　七言排律
　　顾氏緑阴亭　　　　　　　【元】郑元祐
　　顾家亭子緑阴阴杨栁菰蒲岸岸深鹭下积陂明霁雪鸎啼丛薄度镕金凉云覆地苔粘屐疎雨沾衣露满襟境旷始知清昼寂舟行忽见白沤沈锦香承宇花如雾星采当阶月在林荷镢课童栽药物开傍水候跫音湛痴原自能谈易嵇鍜何妨善鼓琴况是松醪酿初熟公余莫厌客同斟
　　五言絶句
　　池西亭　　　　　　　　　【唐】白居易
　　朱栏映晩树金魄落秋池还似钱塘夜西楼月出时
　　陪江州李使君重阳宴百花亭
　　【唐】朱庆余
　　闲携九日酒共到百花亭醉里求诗境回看岛屿青
　　迎风亭　　　　　　　　　【唐】朱景元
　　山雨留青气谿飇送早凉时廻石门歩阶下碧云光
　　莲亭　　　　　　　　　　　朱景元
　　廻塘最幽处拍水小亭开莫怪阑干湿防防夜宿来
　　望湘亭　　　　　　　　　【唐】郑　谷
　　湘水似伊水湘人非故人登临独无语风柳自揺春
　　曹亭　　　　　　　　　　【宋】孔平仲
　　外看江水长里见荷花发庐阜收白云南浦浸明月
　　其二
　　漾舟荷花里舣棹緑杨阴却上曹亭望山髙江水深
　　披锦亭　　　　　　　　　【宋】文　同
　　繁红层若云密绿叠如浪青帝下寻春满园开歩障
　　露香亭　　　　　　　　　　文　同
　　宿露蒙晓花婀娜清香发随风入怀袖累日不消歇
　　秀聚亭　　　　　　　　　【宋】陈　瓘
　　晓色春风里维舟一小亭看山浑不倦待得雪峰青
　　卷云亭　　　　　　　　　【宋】朱　子
　　西山云气深徙倚一舒啸浩荡忽搴开为君展遐眺
　　君子亭　　　　　　　　　　朱　子
　　倚杖临寒水披襟立晩风相逢数君子为我说濂翁
　　春露亭书　　　　　　　　【元】刘　因
　　老树含春容寒泉动幽响念彼山中人风露恣清赏
　　寄题真定明逺亭　　　　　【元】赵孟頫
　　未到新亭上先题明逺诗云间归鴈小山外夕阳迟
　　烟波亭　　　　　　　　　【明】吴　琳
　　汉水连天濶江云防晓寒青青山数防最好倚阑看
　　归云亭　　　　　　　　　【明】蔡　羽
　　寻幽坐翠微岚气湿人衣日暮髙亭上云归僧未归
　　冷泉亭　　　　　　　　　【明】王穉登
　　暮瀑浮花急春流饮鹿浑潺湲一片雨终日在山门
　　七言絶句
　　过崔处士兴宗林亭　　　　【唐】王　维
　　緑树重阴盖四邻青苔日厚自无尘科头箕踞长松下白眼看他世上人
　　虢州后亭送李判官使赴晋绛
　　【唐】岑　参
　　西原驿路挂城头客散红亭雨未收君去试看汾水上白云犹似汉时秋
　　西亭春望　　　　　　　　【唐】贾　至
　　日长风暖柳青青北鴈归飞入杳冥岳阳城上间吹笛能使春心满洞庭
　　杨家南亭　　　　　　　　【唐】白居易
　　小亭门向月斜开满地凉风满地苔此院好弹秋思处终须一夜抱琴来
　　宿府池西亭　　　　　　　　白居易
　　池上平桥桥下亭夜深睡觉上桥行白头老尹重来宿十五年前旧月明
　　髙亭　　　　　　　　　　　白居易
　　亭脊太髙君莫拆东家留取当西山好看落日斜衔处一片春岚映半环
　　宿窦使君庄水亭　　　　　　白居易
　　使君何在在江东池柳初黄杏欲红有兴即来闲便宿不知谁是主人翁
　　游城东王驸马亭　　　　　【唐】陆　畅
　　城外无尘水间松秋天木落见山容共寻萧史江亭去一望终南紫阁峰
　　题候仙亭　　　　　　　　【唐】沈亚之
　　新剏仙亭覆石坛雕梁峻宇入云端岭北啸猿髙枕聴湖南山色卷帘看
　　登望云亭招友　　　　　　【唐】朱庆余
　　日日恐无云可望不辞逐静望来频共知亭下眠云逺解到上头能几人
　　宿村家亭子　　　　　　　【唐】贾　岛
　　牀头枕是谿中石井底泉通竹下池宿客未眠过夜半独闻山雨到来时
　　题池州贵池亭　　　　　　【唐】杜　牧
　　势比凌歊宋武台分明百里逺帆开蜀江雪浪西江满强半春寒去却来
　　题元处士髙亭　　　　　　　杜　牧
　　水接西江天外声小斋松影拂云平何人教我吹长笛闲倚春风弄月明
　　题隐雾亭　　　　　　　　【唐】鱼机
　　春花秋月入诗篇白日幽闲是散仙空卷珠帘不曾下长移一榻对山眠
　　玉泉亭　　　　　　　　　【宋】赵　抃
　　潺潺朝暮入神清落涧通池绕郡防乱石长松山十里探源须上玉泉亭
　　易从师山亭　　　　　　　【宋】林　逋
　　林表秋山白鸟飞此中幽致亦还稀西邨渡口人烟晩坐见渔舟两两归
　　登贺园髙亭　　　　　　　【宋】孔平仲
　　东武名园数贺家更于髙处望春华深红浅白知多少直到南山尽是花
　　和杜孝锡展江亭　　　　　【宋】韩　维
　　斜日低云动水光偶寻佳处阅羣芳城闉不隔和风度吹过千花百草香
　　谿光亭　　　　　　　　　【宋】苏　轼
　　决去湖波尚有情却随初日动檐楹谿光自古无人画凭仗新诗与写成
　　题赵秀才壁　　　　　　　【宋】陈　造
　　日日危亭凭曲阑几山苍翠拥烟鬟连朝策马冲云去尽是亭中望处山
　　再题吴公济风泉亭　　　　【宋】朱　子
　　华林翠涧响风泉竟日闲来石上眠更结危亭俯幽听未妨长作地行仙
　　拄笏亭晩望　　　　　　　【宋】范成大
　　林泉随处有清凉山绕阑干客自忙谿雨不飞虹尚饮乱蝉髙柳满斜阳
　　云间湖光亭　　　　　　　　范成大
　　微风不动敛涛湍组练晶晶色界寒斜照发挥犹未尽月明残夜更来看
　　雨中山行至松风亭忽澄霁　【宋】陆　游
　　烟雨千峰拥髻鬟忽看青嶂白云间卷藏破墨营丘笔却展将军着色山
　　登多稼亭晓望　　　　　　【宋】杨万里
　　风不能消晓雾防天犹未放宿云根城腰折处才三径山觜前头别一村
　　中和馆后草亭　　　　　　【金】李　晏
　　藤花满地香仍在松影拂云寒不收山鸟似嫌游客到一声啼破小亭幽
　　过济源登裴公亭用闲闲老人韵
　　【元】耶律楚材
　　山接晴霄水浸空山光灔灔水溶溶风廻一镜揉蓝浅雨过千峰泼黛浓
　　其二
　　掀髯坐语闲临水仰面徐行饱看山竹里忽闻春雪落天教着我画图间
　　宿浚仪公湖亭　　　　　　【元】杨　载
　　夜宿湖亭水气凉四更风露湿衣裳空蒙雾重前山暗屋角斜明是月光
　　题番阳方氏心逺亭　　　　【元】黄清老
　　柴门垂柳晓啼鸦露径苔封芍药芽分得番阳云一半自携春雨种黄花
　　刘氏水南亭子　　　　　　【明】蒋山卿
　　洛水桥南学士家青林遥对碧山斜春风细雨柴门闭一树莺啼杏子花
　　小亭即事　　　　　　　　【明】李先芳
　　緑杨垂穗噪新鸦竹里茅亭一径斜不是山人携酒至小园闲煞碧桃花
　　望湖亭　　　　　　　　　【明】王穉登
　　亭边杨柳水边花落日行人正忆家不及江南湖上寺木兰舟里载琵琶
　　秋亭　　　　　　　　　　【明】僧徳祥
　　十日阴云雨未收山中新涨足谿流杖藜不到闲亭上恐有秋声在树头
　　立玉亭　　　　　　　　　　僧法聚
　　山当崖断孤亭立竹树廻环翠万层倒看夕阳深涧底不知云外有归僧









　　御定佩文斋咏物诗选卷一百十八
　　钦定四库全书
　　御定佩文斋咏物诗选巻一百十九
　　楼类
　　五言古
　　登景阳楼　　　　　　　　【宋】文　帝
　　崇堂临万雉层楼跨九成瑶轩笼翠幌组幕翳云屏阶上晓露洁林下夕风清蔓藻嬛緑叶芳兰媚紫茎极望周天险留察浃神京交渠纷绮错列植发华英
　　奉和登北顾楼　　　　　　【梁】简文帝
　　舂陵佳丽地济水凤皇宫况此徐方域川岳迈周丰皇情爱歴览游陟拟崆峒聊驱式道无劳襄野童雾崖开早日晴天歇晩虹去防入云里遥星出海中
　　水中楼影　　　　　　　　　简文帝
　　水底罘罳出萍间反宇浮风生色不坏浪去影恒畱
　　和晋安王薄晩逐凉北楼回望应教
　　【梁】庾肩吾
　　向夕纷喧屏追凉飞观中树影临城日窗含度水风遥天如接岸逺帆似凌空陪文惭宋玉徒等侍兰宫
　　和晩日登楼　　　　　　　【梁】刘　缓
　　所以登台榭正重接烟霞长丝触栏断归鸟避窗斜俯巢窥暝宿临树摘髙花百雉时方晩九层光尚賖
　　咏水中楼影　　　　　　　【梁】王台卿
　　飘飘似云度亭亭如盖浮熟看波不动还是映髙楼初春登楼即目观作述怀　　【唐】太　宗
　　凭轩俯兰阁眺瞩散灵襟绮峰含翠雾照日蘂红林镂丹霞锦岫残素雪斑岑拂浪隄垂柳娇花乌续吟连甍岂一拱众榦如千寻明非独材力终借栋梁深弥怀矜乐志更惧戒盈心愧制劳居逸方规十产金
　　奉和登陜州城楼应制　　　【唐】许敬宗
　　挹河澄緑宇御沟映朱宫辰旂翻丽景星盖曳雕虹学颦齐桞嫩妍笑发春丛锦鳞文碧浪绣羽绚青空眷念三阶静遐想二南风
　　奉和圣制登蒲州逍遥楼应制
　　【唐】苏　颋
　　在昔尧舜禹遗尘成典谟圣皇东廵狩况乃经此都楼观纷迤逦河山防萦纡缅怀祖宗业相继文武图尚徳既无险观风谅有孚岂如汾水上箫鼔事游娱
　　题陆山人楼　　　　　　　【唐】储光羲
　　暮声杂初鴈夜色涵早秋独见海中月照君池上楼山云拂髙栋天汉入云流不惜朝光满其如千里游
　　登锦城散花楼　　　　　　【唐】李　白
　　日照锦城头朝光散花楼金窗夹绣户珠箔悬琼钩飞梯緑云中极目散我忧暮雨向三峡春江绕双流今来一登望如上九天游
　　游平泉宴浥涧宿香山石楼赠坐客
　　【唐】白居易
　　逸少集兰亭季伦宴金谷金谷太繁华兰亭閙丝竹何如今日防浥涧平泉曲杯酒与管弦贫中随分足紫鲜林笋嫩红润园桃熟采摘助盘筵芳滋盈口腹闲吟暮云碧醉借春草緑舞妙艳流风歌清叩寒玉古诗惜昼短劝我令秉烛是夜勿言归相携石楼宿
　　登谿山第一楼有怀倪元鎭　【明】陈汝言
　　清晨独倚楼秋色净如洗山青云弄姿江白风初起心随沙乌闲目送征帆驶对景每怀人相看隔千里
　　七言古
　　山隂县西楼　　　　　　　【唐】孙　逖
　　都邑西楼芳树间逶迤霁色绕江山海月夜从公署出江云晩对讼庭还谁知春色朝朝好二月飞花满江草一见湖边杨柳风遥忆青青洛阳道
　　郢城西楼吟　　　　　　　【唐】郎士元
　　连山尽处水萦廻山上戍门临水开朱栏直下一百丈日暖游鳞自相向昔人爱险闭层城今人爱闲江复清沙洲枫岸无来客草緑花红山乌呜
　　寓居合江楼　　　　　　　【宋】苏　轼
　　海上葱茏气佳哉二江合处朱楼开蓬莱方丈应不逺肯为苏子浮江来江风初凉睡正美楼上啼鸦呼我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春
　　黄氏容安楼　　　　　　　【元】郭　钰
　　君家髙楼髙百尺楼间把酒无虚日极目欲穷千里心谁谓区区仅容膝卷帘半空云气入孤鹤长呜楚天碧醉拍阑干呼月来万壑松风夜吹笛天上玉京十二楼羣仙不带人间愁晓飞霞佩来相访携我共作丹丘游今日之日君我畱为君题诗楼上头笑指楼前大江水古今人物共风流
　　城南楼　　　　　　　　　【元】僧惟则
　　城南树尾花风晴城南树下渔舟行隔谿竹屋数家酒矮篱路转人纵横仙山石洞在眼底塔竿倒影沧波明相期待渡日已晩坐看平野青烟生
　　五言律
　　奉和御制登鸳鸯楼即目应制
　　【唐】孙　逖
　　玉辇下离宫琼楼上半空方廵五年狩更辟四门聪井邑观秦野山河念禹功停銮畱睿作轩槛起南风
　　登河北城楼作　　　　　　【唐】王　维
　　井邑傅岩上客亭云雾间髙城眺落日极浦暎苍山岸火孤舟宿渔家夕鸟还寂寥天地暮心与广川闲与杭州薛司户登樟亭楼作　【唐】孟浩然
　　水楼一登眺半出青林髙帟幕英寮敞芳筵下客叨山藏伯禹穴城压伍胥涛今日观溟涨垂纶欲钓鼇
　　题金城临河驿楼　　　　　【唐】岑　参
　　古戍依重险髙楼见五凉山根盘驿道河水浸城墙庭树巢鹦鹉园花隐麝香忽如江浦上忆作捕渔郎
　　秋登宣城谢朓北楼　　　　【唐】李　白
　　江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风怀谢公
　　与夏十二登岳阳楼　　　　　李　白
　　楼观岳阳尽川向洞庭开鴈引愁心去山衔好月来云间连下榻天上接行杯醉后凉风起吹人舞袖廻
　　登兖州城楼　　　　　　　【唐】杜　甫
　　东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇
　　题新津北桥楼得郊字　　　　杜　甫
　　望极春城上开筵近鸟巢白花檐外朶青柳槛前梢池水观为政厨烟觉逺庖西川供客眼惟有此江郊
　　白帝城楼　　　　　　　　　杜　甫
　　江度寒山阁城髙絶塞楼翠屏宜晩对白谷防深游急急能鸣鴈轻轻不下鸥夷陵春色起渐拟放扁舟和樊润州秋日登城楼　　　【唐】皇甫冉
　　露冕临平楚寒城带早霜时同借河内人是卧淮阳积水澄天堑连山入帝乡因髙欲见下非是爱秋光奉陪浑侍中五日登白鹤楼　【唐】卢　纶
　　髙楼倚玉梯朱槛与云齐顾盻临霄汉谈谐息鼓鼙洪河廻更直野雨急仍低今日陪樽爼还应醉似泥奉陪段相公晩夏登张仪楼　【唐】姚　向
　　秦相架羣材登临契上台查从银汉落江自雪山来俪曲亲流火凌风洽小杯帝乡如在目欲下尽徘徊
　　晩夏登张仪楼　　　　　　【唐】姚　康
　　登览值晴开诗从野思来蜀川新草木秦日旧楼台池影揺中座山光接上台近秋宜晩景极目断浮埃
　　同薛侍御登黎阳县楼眺黄河
　　【唐】杨巨源
　　倚槛恣流目髙城临大川九回纡白浪一半在青天气肃晴空外光翻晓日边开襟值佳景怀抱更悠然
　　江楼偶宴赠同座　　　　　【唐】白居易
　　南浦闲行罢西楼小宴时望湖凭槛久待月放杯迟江果尝卢橘山歌听竹枝相逢且同乐何必旧相知
　　嘉州驿楼晚望　　　　　　【唐】姚　鹄
　　楼压寒江上开帘对翠微斜阳诸岭暮古渡一僧归窗迥云冲起汀遥鸟背飞谁言坐多倦目极自忘机长沙陪裴大夫登北楼　　　【唐】李羣玉
　　岩嶂随髙歩琴樽奉胜游金风吹緑簟湖水入朱楼朗抱云开月髙情鹤见秋登临多暇日非为赋消忧
　　题樟亭驿楼　　　　　　　【唐】喻坦之
　　危槛倚山城风帆槛外行日生沧海赤潮落浙江清秋晩遥峰出沙干细草平西陵烟树色长见伍员情和于兴宗守绵州登越王楼以诗寄朝士
　　【唐】王　铎
　　谢朓题诗处危楼压郡城雨余江水碧云断雪山明锦绣来仙境风光入帝京恨无青玉案何以报髙情
　　岳阳楼　　　　　　　　　【唐】江　为
　　倚楼髙望极展转念前途晚叶红残楚秋江碧入吴云中来鴈急天末去帆孤明月谁同我悠悠上帝都
　　彭城南楼　　　　　　　　【宋】丈　同
　　百尺压城端飞檐欲上抟湖光揺埤堄山影转阑干秀野含春煦乔林拥暮寒回头大岷雪千仞玉巑岏
　　夏曼卿作新楼扁曰潇湘片景
　　【宋】戴　昺
　　有此一楼足悠然万虑忘拓开风月地压断水云乡四野畱春色千峰照夕阳眼前无限景何处认潇湘
　　建昌胡氏小有楼　　　　　【元】陈　旅
　　窈窕麻姑宅登临忆谢公近闻好山色多在小楼中屋曙丹霞吐城深翠雨通石池正当户人立藕花风
　　汉江城楼　　　　　　　　【明】李言恭
　　楼阁依山出城髙逼太空帆樯入烟雾波浪过帘栊灯火深林里星河流水中人家半渔者蓑笠挂秋风
　　夕佳楼　　　　　　　　　【明】姚　旅
　　托意眺西岭岚隂过水浓烟能添晚翠霞亦胜朝容客散楼头月人闲野水钟于兹逺尘侣倦鸟每相从
　　五言排律
　　登瀛洲南城楼寄逺　　　　【唐】沈佺期
　　层城起丽谯凭览出重霄兹地多形胜中天宛寂寥四荣摩鹳鹤百拱厉风飇北际燕王馆东连秦帝桥晴光七郡满春色两河遥傲睨非吾土踌躇适逺嚣离居欲有赠春草寄长謡
　　登临沮楼　　　　　　　　【唐】张九龄
　　髙深不可厌廵属复来过本与众山絶况兹韶景和危楼入水倒飞楹向空摩杂树縁青壁樛枝挂緑萝潭清能彻底鱼乐好跳波有象言难具无端思转多同懐不在此孤赏欲如何
　　新成甲仗楼　　　　　　　【唐】张　籍
　　谢氏起新楼西临城角头图功百尺丽藏器五兵脩结缔榱甍固虚明户楹周鱼龙巻旗帜霜雪积戈矛暑雨熇蒸隔凉风宴位畱地髙形出没山静气清幽睥晲斜光彻栏干宿霭浮芊芊秔稻色脉脉宛谿流郡化王丞相诗情沈隐侯居兹良得意殊胜岘山游
　　分题蕃宣楼送山佥宪之闽　【元】吴师道
　　大府开闽土危楼鎭海涯飞云浮画栋丽日照髙牙昔驻蕃侯马今迎使者车三山归指顾万井仰光华缥缈临城处逍遥散吏衙榕隂千树翠荔子半空霞岭峤俱清谧宾僚亦静嘉宣风问民俗作屏扞王家去去青樾依依紫禁花登髙应有赋畱待碧笼纱
　　七言律
　　登安阳城楼　　　　　　　【唐】孟浩然
　　县城南面汉江流江嶂开成南雍州才子乘春来骋望羣公暇日坐销忧楼台晩映青山郭罗绮晴娇緑水洲向夕波揺明月动更疑神女弄珠游
　　七月一日题终明府水楼　　【唐】杜　甫
　　髙栋层轩已自凉秋风此日洒衣裳翛然欲下隂山雪不去非无汉署香絶壁过云开锦绣疎松隔水奏笙簧看君宜着王乔履眞赐还疑出尚方
　　江陵节度使阳城郡王新楼成王请严侍御判
　　官赋七字句同作　　　　　杜　甫
　　楼上炎天冰雪生髙飞燕雀贺新成碧窗宿雾蒙蒙湿朱栱浮云细细轻仗钺褰帷瞻具美投壶散帙有余清自公多暇延叅佐江汉风流万古情
　　又作此奉衞王　　　　　　　杜　甫
　　西北楼成雄楚都逺开山岳散江湖二仪清浊还髙下三伏炎蒸定有无推毂防年惟静鎭曳裾终日盛文儒白头受简焉能赋媿似相如为大夫
　　五凤楼晩望　　　　　　　【唐】白居易
　　晴阳晩照湿烟销五凤楼髙天泬寥野緑全经朝雨洗林红半被暮云烧龙门翠黛眉相对伊水黄金线一条自入秋来风景好就中最好是今朝
　　庾楼晓望　　　　　　　　　白居易
　　独凭朱槛立凌晨山色初明水色新竹雾晓笼衔岭月苹风暖送过江春子城隂处犹残雪衙鼓声前未有尘三百年来庾楼上曽经多少望乡人
　　题岳阳楼　　　　　　　　　白居易
　　岳阳城下水漫漫独上危楼凭曲栏春岸緑时连梦泽夕波红处近长安猿攀树立啼何苦鴈防湖飞渡亦难此地惟堪画图障华堂张与贵人看
　　过襄阳楼呈上府主严司空楼在江陵节度使
　　宅北隅　　　　　　　　【唐】元　稹
　　襄阳楼下树隂成荷叶如钱水面平拂水栁花千万防隔林莺舌两三声有时水畔看云立每日楼前信马行早晩暂教王粲上庾公应待月华明
　　春早郡楼书事寄呈府中羣公
　　【唐】许　浑
　　两鬓垂丝髪半霜石城孤梦绕襄阳鸳鸿幕里莲披槛虎豹营中栁拂墙画舸欲行春水急翠帘初卷暮山长岘亭风起花千片流入南湖尽日香
　　和剡县陈明府登县楼　　　【唐】方　干
　　郭里人家如掌上檐前树木映窗櫺烟霞自接天台地分野应侵婺女星驿路古今通北阙仙谿日夜入东溟防衣才子多吟啸公退时时见画屏
　　尚书新创敌楼　　　　　　　方　干
　　异境永为欢乐地歌钟夜夜复年年平明旭日生牀底薄暮残霞落酒边虽向槛前窥下界不知窗里是中天直湏分付丹青手画出旌幢绕谪仙
　　太保中书令军前新楼　　　【唐】吴　融
　　十二阑干压锦城半空人语落滩声风流近接平津阁气色髙含细栁营尽日卷帘江草緑有时欹枕雪峰晴不知奉诏朝天后谁此登临看月明
　　秋日登临越王楼　　　　　【唐】李　渥
　　越王曽牧劒南州因向城隅建此楼横玉逺开千峤雪暗雷下听一江流画檐先弄朝阳色朱槛低临众木秋徒学仲宣聊四望且将诗赋好依刘
　　烟雨楼　　　　　　　　　【宋】郑　侠
　　仙人居处即鼇宫更作层楼峭倚空羣岫西来烟漠漠大江南去雨蒙蒙花镳栁防熈怡里耘笠渔簑笑语中别有夜楹千里月凭防清兴与谁同
　　望海楼　　　　　　　　　【宋】米　芾
　　云间铁瓮近青天缥缈飞楼百尺连三峡江声流笔底六朝防影落樽前防番画角催红日无事沧洲起白烟忽忆赏心何处是春风秋月两茫然
　　望湖楼晚眺　　　　　　　【宋】杨　时
　　斜日侵帘上玉钩檐花飞动锦文浮湖光写出千峰秀天影融成十里秋翠鹬翻飞窥浅水片云随意入沧洲畱连更待东窗月注目晴空独倚楼
　　鄂州南楼　　　　　　　　【宋】范成大
　　谁将玉笛防中秋黄鹤飞来识旧游汉树有情横北渚蜀江无语抱南楼烛天灯火三更市揺月旌旗万里舟却笑鲈江垂钓手武昌鱼好便淹畱
　　晩登木渎小楼　　　　　　　范成大
　　万象当楼黼绣张栏干一曲立苍茫云堆不动山深碧星出无多月淡黄宿鸟尽时犹数防归鸿惊处更斜行松陵正有鲈鱼上安得长竿坐钓航
　　宴西楼　　　　　　　　　【宋】陆　游
　　西楼遗迹尚豪雄锦绣笙箫在半空万里因循成久客一年容易又秋风烛光低映珠帘丽酒晕徐添玉颊红归路迎凉更堪爱摩诃池上月方中
　　黄鹤楼　　　　　　　　　【宋】游　侣
　　长江巨浪拍天浮城郭相望万景收汉水北吞云梦入蜀江西带洞庭流角声交送千家月帆影中分两岸秋黄鹤楼髙人不见却随鹦鹉过汀洲
　　陈待制湖楼　　　　　　　【宋】赵师秀
　　何处飞来缥缈中人间惟有画圗同两层帘幕垂无地一片笙箫起半空岩竹倒添秋水碧渚莲平接夕阳红游人未逹防庄旨虚倚阑干面面通
　　王元仲海岳楼同诸公赋　　【金】王　璹
　　十二朱防倚半空元龙髙卧定谁雄檐楹翠湿蓬山雨枕簟凉生弱水风物色横陈诗卷里云涛飞动酒杯中谪仙防有骑鲸便八极神游路可通
　　烟雨楼　　　　　　　　　【明】葛一龙
　　烟雨楼头春乍晴鸳鸯湖上鸟嘤嘤中浮片席空三面斜抱千家截半城渔网晒来风栁变酒船揺出浪花生夕阳惯照凭防客一抹遥山镜里明
　　七言排律
　　重题别东楼　　　　　　　【唐】白居易
　　东楼胜事我偏知气象多随昏旦移湖卷衣裳白重疉山张屏障緑参差海仙楼阁晴方出江女笙箫夜始吹春雨星攒寻蟹火秋风霞飐弄涛旗宴宜云髻新梳后曲爱霓裳未拍时太守三年嘲不尽郡斋空作百篇诗
　　五言絶句
　　登鹳雀楼　　　　　　　　【唐】王之涣
　　白石依山尽黄河入海流欲穷千里目更上一层楼
　　登楼　　　　　　　　　　【唐】韦应物
　　兹楼日登眺流岁暗蹉跎坐厌淮南守秋山红树多
　　登鹳雀楼　　　　　　　　【唐】畅　当
　　迥临飞鸟上髙出人世间天势廻平野河流入断山
　　北楼　　　　　　　　　　【唐】韩　愈
　　郡楼乘晓上尽日不能回晩色将秋至长风送月来
　　江楼　　　　　　　　　　【唐】杜　牧
　　独酌芳春酒登楼巳半醺谁惊一行鴈冲断过江云
　　髙楼　　　　　　　　　　【唐】于　邺
　　逺天明月出照此谁家楼上有罗衣色凉风吹不秋
　　七言絶句
　　芙蓉楼送辛渐　　　　　　【唐】王昌龄
　　丹阳城南秋海隂丹阳城北楚云深髙楼送客不能醉寂寂寒江明月心
　　黄鹤楼送孟浩然之广陵　　【唐】李　白
　　故人西辞黄鹤楼烟花三月下扬州孤帆逺影碧空尽惟见长江天际流
　　寄王舍人竹楼　　　　　　【唐】李嘉祐
　　傲吏身闲笑五侯江西取竹起髙楼南风不用蒲葵扇纱防闲眠对水鸥
　　登清晖楼　　　　　　　　【唐】刘禹锡
　　浔阳江色添潮满彭蠡秋声送鴈来南望庐山千万仞共夸新出栋梁材
　　宅西有流水墙下构小楼临翫之时颇有幽趣因命歌酒聊以自娱独醉独吟偶题五首【録一
　　唐】白居易
　　水色波文何所似麴尘罗带一条斜莫言罗带春无主自置楼来属白家
　　竹楼宿　　　　　　　　　　白居易
　　小书楼下千竿竹深火炉前一盏灯此处与谁相伴宿烧丹道士坐禅僧
　　登澧州驿楼寄京兆韦尹　　【唐】杜　牧
　　一话涔阳旧使君郡人回首望青云政声长与江声在自到津楼日夜闻
　　望海楼晩景　　　　　　　【宋】苏　轼
　　海上涛头一线来楼前指顾雪成堆从今潮上君湏上更看银山二十回
　　其二
　　青山断处塔层层隔岸人家唤欲譍江上秋风晩来急为传钟鼓到西兴
　　鄂州南楼　　　　　　　　【宋】黄庭坚
　　四顾山光接水光凭防十里芰荷香清风明月无人管并作南来一味凉
　　雨中登岳阳楼望君山　　　　黄庭坚
　　满川风雨独凭阑绾结湘娥十二鬟可惜不当湖水面银山堆里看青山
　　双城寺中登楼　　　　　　【金】周　昂
　　云意生隂晩不收西风疎雨一江秋画图忽上阑干角隐隐平湾转钓舟
　　友云楼　　　　　　　　　【金】白　贲
　　雾羃烟迷十二阑壶觞招我一跻攀黄帘卷起湘川竹分得西州数防山
　　东楼雨中　　　　　　　　【金】王元粹
　　水边人静燕争泥风动緑荷香满谿髙树绕楼遮望眼独看山色过墙西
　　其二
　　雨入谿楼不见山雨晴依旧数峰闲韦郎诗句王维画好在幽人指顾间
　　雨过登楼　　　　　　　　【元】刘秉忠
　　锦里春光晓望中雨余花润草防茸青山尚在浮云里楼上分明见防峰
　　湖光山色楼口占　　　　　【元】顾　瑛
　　天风吹雨过湖去谿水流云出树间楼上幽人不知暑钩帘把酒看虞山
　　其二
　　晴山逺树青如荠野水新秧緑似苔落日湖光三万顷尽从飞鸟带将廻
　　楼居春晓望元圃　　　　　【元】张　雨
　　子晋新宫倚太霞绕湖烟火万人家观台一面无人处日出烟消都是花










　　御定佩文斋咏物诗选巻一百十九
　　钦定四库全书
　　御定佩文斋咏物诗选巻一百二十
　　阁类
　　五言古
　　登州中新阁　　　　　　【北周】庾　信
　　跨虚凌倒景连云距少阳璇极龙鳞上雕甍鹏翅张千寻文杏照十里木兰香开窓对髙掌平坐望河梁歌响闻长乐钟声彻建章赋用王延夀书须韦仲将龙来随画壁鳯起逐吹篁石作芙蓉影池如明镜光花梁反披叶莲井倒垂房徒然思燕贺无以预鹍翔
　　水阁朝霁奉简云安严明府　【唐】杜　甫
　　东城抱春岑江阁邻石靣崔嵬晨云白朝旭射芳甸雨槛卧花丛风牀展书巻钩帘宿鹭起丸药流莺啭呼婢取酒壶续儿诵文选晚交严明府矧此数相见
　　登阁　　　　　　　　　　【宋】陈与义
　　今日天气佳登临散腰脚南方宜艸木九月未黄落秋
　　郊乃明丽夕云更萧索逺逰吾未能歳暮依楼阁
　　豁然阁　　　　　　　　　【宋】程　俱
　　云霞堕西山飞帆拂天镜谁开一窓明纳此千顷净寒蟾发淡白一雨破孤迥时邀竹林交或尽剡谿兴扁舟还北城隠隠闻钟磬
　　五言律
　　宿香山阁　　　　　　　　【唐】贺　朝
　　暝望春山阁梯云宿半空轩窓闭潮海枕席拂烟虹朱网防栖鸽纱灯防夕虫一闻鸡唱晓已见日曈曈
　　夜宿西阁晓呈元二十一曹长
　　【唐】杜　甫
　　城暗更筹急楼髙雨雪微稍通绡幕霁逺带玉绳稀门鹊晨光起樯乌宿处飞寒江流甚细有意待人归
　　西阁雨望　　　　　　　　　杜　甫
　　楼雨霑云幔山寒着水城迳添沙靣出湍减石棱生菊蕊凄疎放松林驻逺情滂沱朱槛湿万虑倚檐楹
　　宿竹阁　　　　　　　　　【唐】白居易
　　晚坐松檐下宵眠竹阁间清虚当服药幽独抵归山巧未能胜拙忙应不及闲无劳别修道即此是关
　　滕王阁　　　　　　　　　【唐】张　乔
　　昔人登览处遗阁大江隅疉浪有时有闲云无日无早凉先燕去返照后帆孤未得营归计菱歌满旧湖
　　登阁　　　　　　　　　　【宋】朱　子
　　横空敞新阁髙处絶炎氛野迥长风入天秋凉气分凭阑生逸想投迹逺人羣终忆茅檐外空山多白云
　　舣舟登滕王阁　　　　　　【宋】戴复古
　　散歩登城郭维舟古树傍澄江浮野色虚阁贮秋光却酒淋衣湿搓橙满袖香西风吹素发犹逐少年狂
　　光霁阁晚望　　　　　　　【宋】真山民
　　一阁纳万象危防俯渺茫白沙难认月黄叶易为霜宿鸟投烟屿归樵趂野航孤吟谁是伴渔笛起沧浪
　　翁邨翠流阁　　　　　　　【元】尹廷髙
　　四围山翠合缥缈见危楼地狭星辰少云深水石幽谿声晴亦雨松影夏如秋为语逰方者桃源岂外求
　　菌阁　　　　　　　　　　【元】张　雨
　　岩架菌芝阁榜题松雪扉云来画檐宿龙向墨池归对几琴三疉倚阑山四围仙灵能夜降应得防机
　　登天柱阁　　　　　　　　【明】胡缵宗
　　与客上江楼横江山欲浮云当天柱出月傍小姑流帆外收吴楚尊前落斗牛弥漫忽千里倚槛思悠悠
　　五言排律
　　奉和圣制登朝元阁　　　　【唐】钱　起
　　六合纡元览重轩启上清石林飞栋出霞顶泰阶平拂曙銮舆上晞阳瑞雪晴翠微回日驭丹巘驻天行御气升银汉垂衣俯锦城山通玉苑迥河抱紫关明感物干文动凝神道化成周王陟乔岳列辟让英声
　　望凌烟阁　　　　　　　　【唐】刘公兴
　　画阁凌虚构遥瞻在九天丹楹崇壮丽素壁防勲贤霭霭浮元气亭亭出瑞烟近看分百辟逺揖误羣仙图列青霄外仪形紫禁前望中空霁景骧首防畱连
　　登福昌山阁　　　　　　　【宋】蔡　襄
　　危磴通髙阁登临境迥清云开千岫出雪霁一川明断鴈来孤影遥泉落细声野烟依竹见谿树与桥平已助骚人思徒揺逺客情扁舟如可泛歴歴是江程
　　七言律
　　登升元阁　　　　　　　　【唐】李建勲
　　登髙始觉太虚寛白雪须知唱和难云度琐窓金榜湿月移珠箔水精寒九天星象帘前见六代城池直下观惟有上层人未到金乌飞过拂阑干
　　次韵孔宪蓬莱阁　　　　　【宋】赵　抃
　　山颠危构傍蓬莱水阁风长此快哉天地涵容百川入晨昏浮动两潮来遥思坐上逰观逺愈觉胷中度量开忆我去年曽望海杭州东向亦楼台
　　运判南园瞻民阁　　　　　【宋】文　同
　　青都髙与紫霄通独凭危栏望不穷万岭过云秋色里一峰擎雪夕阳中檐楹晓落天边月窓户晴吹石阙风民吏安闲财赋足管弦时复在层空
　　题晋原舒太博清谿阁　　　　文　同
　　危阁飞空羽翼开下蟠波面影徘徊光揺画板月深浅声绕曲阑风往来暝色四郊烟莽苍晓云千嶂雪崔嵬主人好客民无讼日夕登逰对酒杯
　　宿延平双谿阁　　　　　　【宋】蔡　襄
　　鸣籁萧森万木声浓岚环合乱峰青楼台矗处双谿防雷电交时一劒灵晓市人烟披霁旭夜潭渔火鬬寒星画屏曽指孤舟看今日孤舟是画屏
　　登快阁黄明府强使和山谷先生畱题之韵
　　【宋】戴复古
　　未登快阁心先快红日半檐秋雨晴宇宙无边万山立云烟不动八窓明飞来一鹤天相近过尽千帆江自横借问金华老仙伯防人无沗入诗盟
　　登净江寺松风阁　　　　　【元】尹廷髙
　　岿然杰阁倚松冈纵使无风也自凉四靣阑干金碧界万家城郭水云乡清江疉嶂迷空阔白鸟苍烟堕渺茫风景不殊君记否吴山顶上看钱塘
　　题周南翁悠然阁　　　　　【元】杜　本
　　大江之东彭蠡南周家髙阁与云参秋风猿狖嗁青嶂暮雨蛟龙起碧潭绕屋千丛生杞菊过檐百尺长楩楠何时共此登临乐指点山川与纵谈
　　许茂勲乌桕阁　　　　　　【明】葛一龙
　　地幽霜肃气小阁髙临树树斑东顾不遮寒水渡西来俱是夕阳山连云送客当秋杪片月争题落酒间撤去四窓畱半榻尽教栖鹘看人闲
　　五言絶句
　　晚登郡阁　　　　　　　　【唐】韦应物
　　怅然髙阁望已掩东城关春风偏送柳夜景欲沈山
　　滕王阁春日晚望　　　　　【唐】曹　松
　　凌春帝子阁偶眺日移西浪势平花坞帆隂上柳堤
　　西阁　　　　　　　　　　【宋】朱　子
　　借此云窓眠静夜心独苦安得枕下泉去作人间雨
　　七言絶句
　　焦崖阁　　　　　　　　　【唐】韦　荘
　　李白曽歌蜀道难长闻白日上青天今朝夜过焦崖阁始信星河在马前
　　澄迈驿通潮阁　　　　　　【宋】苏　轼
　　倦客愁闻归路遥眼明飞阁俯长桥贪看白鹭横秋浦不觉青林没晚潮
　　巾子山翠微阁　　　　　　【宋】戴复古
　　双峰直上与天参僧共白云栖一庵今古诗人吟不尽好山无数在江南
　　丹青阁　　　　　　　　　【宋】徐　玑
　　翠霭空霏忽有无笔端谁着此工夫谿山本被人图画却道谿山是画图
　　天香阁　　　　　　　　　【元】韩　性
　　防干曲曲乱云封回首炉峰翠防重上界罡风秋万顷银河开徧碧芙蓉
　　舟夜忆郡斋眺阁　　　　　【明】顾大典
　　舟移泽国暮烟长望入苍波思渺茫遥忆郡斋清絶处万山孤阁夜焚香









　　御定佩文斋咏物诗选巻一百二十
　　钦定四库全书
　　御定佩文斋咏物诗选卷一百二十一
　　荘类【附山房】
　　五言古
　　宿来公山房待丁大不至　　【唐】孟浩然
　　夕阳度西岭羣壑倏巳暝松月生夜凉风泉满清听樵人归欲尽烟鸟栖初定之子期宿来孤琴萝迳
　　逰南城韩氏荘　　　　　　【唐】孟　郊
　　初疑潇湘水鏁在朱门中时见水底月动揺池上风清气润竹木白光连虚空浪簇霄汉羽岸芳金碧丛何言数亩间环泛路不穷愿逐神仙侣飘然汗漫通宿王耕云山荘期衍师不至就题竹上
　　【明】张　适
　　山馆絶尘交惟容谢公屐洗酌松下泉题诗涧边石吟僧期不来掩琴坐岑寂貌此林外影雨余正凝碧
　　五言律
　　春晚山荘率题　　　　　　【唐】卢照邻
　　田家无四邻独坐一园春莺啼非选树鱼戏不惊纶山水弹琴尽风花酌酒频年华已可乐髙兴复畱人
　　蓝田山荘　　　　　　　　【唐】宋之问
　　宦逰非吏隐心事好幽偏考室先依地为农且用天辋川朝伐木蓝水暮浇田独与秦山老相欢春酒前侍宴长宁公主东荘应制　　【唐】李　峤
　　别业临青甸鸣鸾降紫霄长筵鹓鹭集仙管鳯凰调树接南山近烟含北渚遥承恩咸巳醉恋赏未还镳
　　春日山荘　　　　　　　　【唐】韦　述
　　初岁防韶月田家喜载阳晚晴揺水态迟景荡山光浦净渔舟逺花飞樵路香自然成野趣都使俗情忘题李十四荘兼赠綦母校书　【唐】孟浩然
　　闻君息隂地东郭柳林间左右瀍涧水门庭缑氏山抱琴来取醉垂钓坐乗闲归客莫相待寻源殊未还
　　过故人荘　　　　　　　　　孟浩然
　　故人具鸡黍邀我至田家绿树邨边合青山郭外斜开筵面场圃把酒话桑麻待到重阳日还来就菊花
　　汉上题韦氏荘　　　　　　【唐】岑　参
　　结茅闻楚客卜筑汉江边日落数归鸟夜深闻叩舷水痕侵岸柳山翠借厨烟调笑提筐妇春来蚕防眠
　　夜宴左氏荘　　　　　　　【唐】杜　甫
　　风林纎月落衣露浄琴张暗水流花径春星带草堂检书烧烛短看劒引杯长诗罢闻吴咏扁舟意不忘
　　王侍御南原荘　　　　　　【唐】贾　岛
　　买得足云地新栽药数窠峰头盘一迳原下注双河春寺闲眠久晴台独上多南斋宿雨后仍许重来过
　　题朱郎中白都荘　　　　　【宋】王安石
　　潇洒桐庐守沧江寄一防山光隔钓岸江气杂炊烟藜杖听鸣橹篮舆看种田清时须共理此兴在他年
　　赵氏南荘　　　　　　　　【元】许　衡
　　晓起北窓凉清谈戢羽觞入帘花气重落地燕泥香梦里青山小吟边白日长秋风载书籍相对筑茅堂
　　宿因胜荘　　　　　　　　【元】萨都拉
　　竹院亦幽雅参禅媿未能梦回僧枕雨花落佛龛灯风响过墙竹窓揺挂树藤裁诗题素壁聊尔记吾曽
　　山荘即事　　　　　　　　【元】叶　颙
　　防杖歩松关衔杯看逺山青鞵陪月去翠袖里云还芳草斜阳外落花流水间山林多乐意无梦到尘寰
　　山荘　　　　　　　　　　【元】金　涓
　　青邨谿尽处林密隐孤荘石老莓苔路门深薜茘墙人行秋叶滑鹤立晚松凉治亩农归后蓑衣挂夕阳
　　过故人荘　　　　　　　　【明】樊　阜
　　山邨行处好偶过故人荘秋竹烟笼色寒花露浥香一鸡鸣矮屋双鹭浴横塘畱饮忘归去陶然入醉乡
　　五言排律
　　奉和幸韦嗣立山荘侍宴应制
　　【唐】宋之问
　　枢掖调梅暇林园艺槿初入朝荣剑履退食偶琴书地隐东岩室天廻北斗车旌门临防窱辇道属扶疎云防明丹壑霜笳彻紫虚水疑投石处谿似钓璜余帝泽颁巵酒人欢颂里闾一承黄竹咏长奉白茅居
　　奉和幸韦嗣立山荘侍宴应制
　　【唐】李　峤
　　南洛师臣契东岩王佐居幽情遗绂冕宸眷属樵渔制下峒山跸恩廻防水舆松门驻旌葢薜幄引簪裾石磴平黄陆烟楼半紫虚云霞仙路近琴酒俗尘疎乔木千龄外悬泉百尺余崖深经錬药穴古旧藏书树宿搏风鸟池濳纵壑鱼宁知天子贵尚忆武侯庐
　　奉和幸韦嗣立山荘侍宴应制
　　【唐】赵彦昭
　　贤族惟题里儒门但署乡何如表岩洞宸翰发辉光地在兹山曲家邻郃水阳六龙驻旌防四牡耀旂常北斗临台座东山入庙堂天髙羽翼近主圣股肱良野竹池亭气邨花涧谷香纵然怀豹隠空媿蹑鹓行
　　奉和幸韦嗣立山荘侍宴应制
　　【唐】武平一
　　三光廻斗极万骑肃钩陈地若游汾水畋疑歴渭濵圆塘氷写镜遥树露成春弦奏鱼听曲机忘鸟狎人筑岩思感梦磻石想垂纶落景揺红壁层隂结翠筠素风纷可尚元泽蔼无垠薄暮清笳动天文焕紫宸
　　奉和圣制幸玉真公主山荘因题石壁十韵之
　　作应制　　　　　　　　【唐】王　维
　　碧落风烟外瑶台道路赊如何连帝苑别自有仙家此地廻銮驾缘谿转翠华洞中开日月窓里发云霞庭养冲天鹤谿流上汉槎种田生白玉泥灶化丹砂谷静泉逾响山深日易斜御羮和石髓香饭进胡麻大道今无外长生讵有涯还瞻九霄上来往五云车
　　七言律
　　奉和初春幸太平公主南荘应制
　　【唐】李　峤
　　主家山第接云开天子春逰动地来羽骑参差花外转霓旌揺曳日边廻还将石澑调琴曲更取峰霞入酒杯鸾辂巳辞乌鹊渚箫声犹绕鳯凰台
　　奉和初春幸太平公主南荘应制
　　【唐】沈佺期
　　主家山第早春归御辇春逰绕翠微买地铺金曽作埒寻河取石旧支机云间树色千重满竹里泉声百道飞自有神仙鸣鳯曲并将歌舞报恩辉
　　侍宴安乐公主山荘应制　　【唐】李　适
　　平阳金牓鳯凰楼沁水银河鹦鹉洲防仗遥临丹壑里仙舆暂幸绿亭幽前池锦石莲花艶后岭香炉桂蕊秋贵主称觞万年夀还轻汉武济汾逰
　　奉和幸安乐公主山荘应制　【唐】赵彦昭
　　六龙齐轸御朝曦双鹢维舟下绿池飞观仰看云外耸浮桥直见海中移灵泉巧凿天孙渚孝笋能抽帝女枝幸愿一生同草树年年歳歳乐于斯
　　奉和幸安乐公主山荘应制　【唐】韦元旦
　　银河南渚帝城隅帝辇平明出九衢刻鳯蟠螭凌桂邸穿池疉石写蓬壶琼箫暂下钧天乐绮缀常悬明月珠仙牓承恩歌既醉方知朝野更欢娱
　　奉和初春幸太平公主南荘应制
　　【唐】苏　颋
　　主第山门起防川宸逰风景入初年凤凰楼下交天仗乌鹊桥头敞御筵往往花间逢防石时时竹里见红泉今朝扈跸平阳馆不羡乗槎云汉边
　　侍宴安乐公主山荘应制　　　苏　颋
　　骎骎羽骑歴城池帝女楼台向晚披露洒旌旗云外出风廻岩岫雨中移当轩半落天河水绕迳全低月树枝箫鼓宸游陪宴日和鸣双凤喜来仪
　　奉和初春幸太平公主南荘应制
　　【唐】李　邕
　　传闻银汉支机石复见金舆出紫微织女桥边乌鹊起仙人楼上鳯凰飞流风入座飘歌扇瀑水侵阶溅舞衣今日还同犯牛斗乗槎共泛海潮归
　　题平泉薛家雪堆荘　　　　【唐】白居易
　　怪石千年应自结灵泉一带是谁开蹙为宛转青蛇项喷作玲珑白雪堆赤日暑天长看雨元隂腊月亦闻雷所嗟地去都门逺不得肩舆每日来
　　奉和思黯自题南荘见示兼呈梦得
　　白居易
　　谢家别墅最新竒山展屏风花夹篱晓月渐沈桥脚底晨光初照屋梁时台头有酒莺呼客水靣无尘风洗池除却吟诗两闲客此中情状更谁知
　　题马太尉华山荘　　　　　【唐】刘　沧
　　别开池馆背山隂近得幽竒物外心竹色拂云连岳寺泉声带雨出谿林一庭杨柳春光暖三径松萝晚翠深自是功成闲剑履西斋长卧对瑶琴
　　题姑苏凌处士荘　　　　　【唐】韦　荘
　　一簇林亭返照间门当官道不曽关花深逺岸黄莺闹雨急春塘白鹭闲载酒客寻吴苑寺倚楼僧看洞庭山怪来话得仙中事新有人从物外还
　　新买疉石谿荘招景仁　　　【宋】司马光
　　一谿清水佩声寒两岸莓苔锦绣班三径谁来卜邻舍千峰我已作家山鹿裘藜杖偏宜老紫陌红尘不称闲早挈琴书逺相就放朝烂醉白云间
　　过徐氏荘居　　　　　　　【宋】沈与求
　　只着髙冠不着缨掉头防我问功名数椽茅屋有时漏一墢野田无具耕酒地定能容胜践墨畦终拟过平生叩舷归去蒹葭閙后夜相思看月明
　　渔荘　　　　　　　　　　【元】陈　基
　　何处林塘好卜邻清江绕屋浄无尘定巢新燕浑如客泛渚轻鸥不避人杨柳作花香胜雪鲈鱼上钓白于银春风无限沧浪意欲向汀洲赋采苹
　　夜宴范氏荘　　　　　　　【元】杨维桢
　　南弁山间多翠微池塘处处涵清晖丹泉酿酒名千日花树成窠大十围童子单衣碧鹤立美人两袖彩鸾飞临分更作嬉春约賸载红船白苎衣
　　次韵沈陶庵题有竹荘　　　【明】张　渊
　　爱汝石田茅屋好依然风物似斜川白苹洲渚沧江外红树园林夕照边艇子打鱼偏趂月山童洗药每临泉老夫欲问东家住分取畴数亩烟
　　暮春初过山荘　　　　　　【明】李先芳
　　山人本性爱山居弭节春逰过草庐短砌雨余芳草合小亭风定落花初拂尘下榻惊梁燕开箧抽书走壁鱼更辟岩扉频洒扫能无长者命巾车
　　五言絶句
　　春荘　　　　　　　　　　【唐】王　勃
　　山中兰叶径城外李桃园直知人事静不觉鸟声喧
　　题张处士山荘　　　　　　【唐】杜　牧
　　好鸟疑敲磬风蝉认轧筝修篁与嘉树偏倚半岩生
　　七言絶句
　　奉和圣制幸韦嗣立山荘应制
　　【唐】李　峤
　　万骑千官拥帝车八龙三马访仙家鳯凰原上窥青壁鹦鹉杯中弄紫霞
　　奉和圣制幸韦嗣立山荘应制
　　【唐】李　乂
　　曲榭廻廊绕涧幽飞泉喷水溢池流秪应感发明王梦遂得邀迎圣主逰
　　奉和圣制幸韦嗣立山荘应制
　　【唐】苏　颋
　　树色参差隐翠微泉流百尺向空飞传闻此处投竿住遂使兹辰扈跸归
　　奉和圣制幸韦嗣立山荘应制
　　【唐】武平一
　　鸣銮奕奕下重楼羽葢逍遥向一丘汉日惟闻白衣宠唐年更覩赤松游
　　和裴令公南荘一絶【裴云野人不识中书令唤作陶家与谢家
　　唐】白居易
　　陶庐僻陋那堪比谢墅幽微不足攀何似嵩峰三十六长随申甫作家山
　　题吉涧卢拾遗荘　　　　　【唐】韦　荘
　　主人西游去不归满谿春雨长春薇怪来马上诗情好印破青山白鹭飞
　　石壁寺山房即事　　　　　【宋】沈与求
　　望断南冈逺水通客樯来往酒旗风画桥依约垂杨外映带残霞一抹红
　　懐山荘子仁侄　　　　　　【宋】杨万里
　　危亭独上忽徬徨欠个山荘堕我傍却是向来相聚日老懐未解忆山荘
　　白荘道中　　　　　　　　【金】党懐英
　　暖风迟日弄春晴浑似龙眠画里行沙路半随堤尾曲防家桃李鹁鸪鸣
　　题鸡鸣山房　　　　　　　【明】蔡　羽
　　山浮寒碧水浮花石壁苍苍竹树斜爱尔玉京秋色好白云头上看人家










　　御定佩文斋咏物诗选卷一百二十一
　　钦定四库全书
　　御定佩文斋咏物诗选巻一百二十二
　　园林类
　　五言古
　　夜游北园　　　　　　　　【梁】简文帝
　　星芒侵岭树月晕隐城楼暗花舒不觉明波动见流
　　游韦黄门园　　　　　　　　简文帝
　　息车冠葢里停辔仲长园檐疎远兴积賔至羽觞繁从皇太子出圃应令　　　【梁】庾肩吾
　　春光起丽谯屣歩陟山椒阁影临飞葢鸎鸣入洞箫水还登故渚树长防前桥绿荷生绮叶丹藤上细苖顾循惭振藻何用拟琼瑶
　　奉和初秋西园应敎　　　【北齐】萧　慤
　　池亭三伏后林馆九秋前清泠间泉石散漫杂风烟蕖开千叶影橊艶百枝然约岭停飞斾凌波动画船
　　南园　　　　　　　　　　【唐】元　稹
　　清露夏天晓名园野气通水禽遥泛雪池莲迥披红幽林讵知暑环舟似不穷顿洒尘喧意长啸满襟风
　　郡中西园　　　　　　　　【唐】白居易
　　闲园多芳草春夏香靡靡深树足佳禽旦暮鸣不已院门闭松竹庭迳穿兰芷爱彼池上桥独来聊徙倚鱼依藻长乐鸥见人暂起有时舟随风尽日莲照水谁知郡府内景物闲如此始悟諠静缘何尝系逺迩
　　和裴侍中南园静兴见示　　　白居易
　　池馆清且幽髙懐亦如此有时帘动风尽日桥照水静将鹤为伴闲与云相似何必学畱侯﨑岖觅松子次韵答斌老独游东园　　　【宋】黄庭坚
　　主人心安乐花竹有和气时从物外赏自益酒中味斸枯蚁改穴扫箨笋迸地万籁寂中生乃见风雨至
　　晓出西园由谷中归　　　　【元】甘　复
　　被褐渉西园烦襟散清晓微风动髙树零露下芳沼始行幽谷中忽出青林杪流水漂余花修筠度啼鸟身缘翠石回思逐白云杳负杖孤赏怀春阑绿隂悄
　　七言古
　　邵郎中姑苏园亭　　　　　【宋】梅尧臣
　　吟爱乐天池上篇买池十亩皆种莲薄城万竿竹婵娟藤缆系桥青板船折腰大菱不值钱防防鸂沙际眠水从太湖根底穿月出洞庭山上圆公归与客相留连秋风鹤唳春杜鹃斑鲈斫鲙红缕鲜紫豉煮莼香味全我思白傅在三川吴船虽有吴馔偏当时九老各华颠裴令来过吟复聨至今怪石存旧镌七叶树防黄金田羡公有子胜昔贤髙门通车千万年
　　五言律
　　春日侍宴幸芙蓉园应制　　【唐】李　峤
　　年光竹里徧春色杏间遥烟气笼青阁流文荡画桥飞花随蝶舞艶曲伴莺娇今日陪欢豫还疑陟紫霄春日侍宴幸芙蓉园应制　　【唐】李　乂
　　水殿临丹籞山楼绕翠微昔游人托乗今幸帝垂衣涧篠缘峰合岩花逗浦飞朝来江曲地无处不光辉春日侍宴幸芙蓉园应制　　【唐】宋之问
　　芙蓉秦地沼卢橘汉家园谷转斜盘径川廻曲抱原风来花自舞春入鸟能言侍宴瑶池夕归途骑吹繁
　　崔礼部园亭　　　　　　　【唐】张　说
　　窈窕留清馆虚徐歩晚隂水连伊阙近树接夏阳深柳蔓怜垂拂藤梢爱上寻讶君轩葢侣非复俗人心
　　春园即事　　　　　　　　【唐】王　维
　　宿雨乘轻屐春寒着敝袍开畦分白水间柳发红桃草际成棋局林端举桔橰还持鹿皮几日暮隐蓬蒿
　　题张野人园庐　　　　　　【唐】孟浩然
　　与君园庐并微尚颇亦同耕钓方自逸壶觞趣不空门无俗士驾人有上皇风何必先贤传唯称厐徳公
　　晩归东园　　　　　　　　【唐】李　颀
　　荆扉带郊郭稼穑满东葘倚杖寒山暮鸣梭秋叶时廻云覆隂谷返景照霜梨澹泊真吾事清风别自兹陪郑广文游何将军山林　　【唐】杜　甫
　　不识南塘路今知第五桥名园依绿水野竹上青霄谷口旧相得濠梁同见招平生为幽兴未惜马蹄遥
　　其二
　　百顷风潭上千章夏木清卑枝低结子接叶暗巢莺鲜鲫银丝脍香芹碧涧羮翻疑舵楼底晚饭越中行
　　其三
　　风磴吹隂雪云门吼瀑泉酒醒思卧簟衣冷欲装绵野老来看客河鱼不取钱只疑淳朴处自有一山川
　　其四
　　牀上书连屋阶前树拂云将军不好武稚子总能文醒酒微风入聼诗静夜分絺衣挂萝薜凉月白纷纷
　　重过何氏　　　　　　　　　杜　甫
　　问讯东桥竹将军有报书倒衣还命驾髙枕乃吾庐花妥莺捎蝶谿喧獭趂鱼重来休沐地真作野人居
　　其二
　　山雨樽仍在沙沈榻未移犬迎曽宿客鸦防落巢儿云薄翠微寺天清皇子陂向来幽兴极歩屧过东篱
　　其三
　　落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来往亦无期
　　其四
　　颇怪朝参懒应躭野趣长雨抛金鏁甲苔卧绿沈枪手自移蒲柳家才足稻粱看君用幽意白日到羲皇
　　宁王山池　　　　　　　　【唐】范　朝
　　水势临阶转峰形对路开槎从天上得石是海边来瑞草分丛种祥花间色栽旧传词赋客惟见有邹枚
　　奉和元相公家园即事寄王相公
　　【唐】韩　翃
　　共列中台贵能齐物外心廻车青阁晩解带碧茸深寒水分畦入晴花度竹寻题诗更相忆一字重千金
　　题鲜于映林园　　　　　　【唐】司空曙
　　雨后园林好幽行迥野通远山芳草外流水落花中客醉悠悠惯莺啼处处同夕阳自望远日暮杜陵东
　　题李沆林园　　　　　　　【唐】卢　纶
　　古巷牛羊出重门接柳隂闲看入竹路自有向山心种药齐幽石耕田到远林愿同词赋客得兴谢家深
　　春日同诸公过兵部王尚书林园
　　【唐】权徳舆
　　休沐君相近时容曵履过花间留客久台上见春多松色明金艾莺声杂玉珂更逢新酒熟相与借庭莎
　　题从叔沆林园　　　　　　【唐】李　端
　　阮宅闲园暮窓中见树隂樵歌依远草僧语过长林鸟上花间井人弹竹里琴自嫌身未老已有住山心
　　题崔端公园林　　　　　　　李　端
　　上士爱清晖开门向翠微抱琴看鹤去枕石待云归野坐苔生席髙眠竹挂衣旧山东望远惆怅暮花飞
　　春园即事　　　　　　　　【唐】陈　羽
　　水隔羣物外夜深风起频霜中千树橘月下五湖人聼鹤忽忘寝见山如得邻明年还到此共看洞庭春
　　题邹处士隐居　　　　　　【唐】许　浑
　　桑柘满江邨西斋接海门浪冲髙岸响潮入小池浑岩树防碁局山花落酒樽相逢每留宿还似识王孙初夏题段郎中修竹里南园　　许　浑
　　髙人游息处与此曲池连密树才春后深山在目前远峰初歇雨片石欲生烟数有僧来宿应縁静好禅
　　园居　　　　　　　　　　【唐】李　郢
　　暮雨扬雄宅秋风向秀园不闻砧杵动时看桔橰翻钓下鱼初食船移鸭暂喧橘寒才弄色湏带早霜繁
　　小园　　　　　　　　　　【唐】李建勲
　　小园吾所好栽植忘劳形晩果经秋赤寒蔬近社青竹萝荒引蔓土井浅生萍更欲从人劝凭髙置草亭
　　陈氏园林　　　　　　　　【唐】郑　巢
　　当门三四峰髙兴几人同寻鹤新泉外留僧古木中蝉苗如草长岩溜入池清欲识懐君意时闻鹤一鸣
　　春日游张提举园池　　　　【宋】徐　玑
　　西野芳菲路春风正可寻山池依曲渚古渡入修林长日多飞絮游人爱绿隂晩来歌吹起惟觉画堂深
　　后浦园庐　　　　　　　　【宋】戴　敏
　　卜筑成佳致幽栖乐圣时何如谢公墅略似习家池地暖梅开早天寒酒熟迟催租人去后续得夜来诗
　　题董侍郎山园　　　　　　【宋】戴复古
　　行尽芙蓉径寻秋叩竹关楼髙纳万象木落见羣山平野水云际画桥烟雨间红尘城下路只隔一湖湾
　　家园　　　　　　　　　　【金】周　昻
　　五亩园连竹三间屋向阳气和春浩荡心静日舒长花鸟成相识琴书付两忘陶然一樽酒谁复纪羲皇
　　过潘韫辉东园　　　　　　【明】李　戣
　　为爱东园好春来事事宜药名人不识花信蝶先知晋帖临青李商歌咏紫芝小车乗兴往何必订幽期春日陪孟东洲宪使公重过宋氏园亭
　　【明】冯惟讷
　　竹色青于染春生宋玉家众山当户出一水抱城斜积雨翻髙柳轻寒勒早花风光正如此莫惜醉流霞
　　春园　　　　　　　　　　【明】谢　榛
　　水邨人寂寂迟日敞柴关菜甲春初细园丁雨后闲沙边来白鸟柳外出青山此地多幽意行歌薄暮还
　　周氏园亭　　　　　　　　【明】俞允文
　　紫绀琳宫侧芳园丽景回焚香青霭聚洗砚白云开橘想灵均什亭堪内史才更怜花迳里月色夜深来
　　初夏园林即事　　　　　　【明】胡宗仁
　　夏入园林好欣逢霁景明药阑香醉蝶柳防绿迷莺道在心逾逸情闲迹自清夕阳红欲尽一抹暮山横
　　五言排律
　　同二相已下羣官乐游园宴　【唐】明　皇
　　撰日岩廊暇需云宴乐初万方朝玉帛千品防簪裾地入南山近城分北斗余池塘垂柳密原隰野花疎帟幕看逾暗歌钟聼自虚兴阑归骑转还奏弼违书
　　恩赐乐游园宴　　　　　　【唐】张　说
　　汉苑佳游地轩庭近侍臣共持荣幸日来赏艶阳春馔玉颁王篚摐金下帝钧池台草色徧宫观柳条新花绶光连榻朱顔畅饮醇圣朝多乐事天意每随人
　　三月二十日诏宴乐游园赋得风字
　　张　说
　　乐游形胜地表里望郊宫北阙连天顶南山对掌中皇恩贷芳月旬宴美成功鱼戏芙蓉水莺啼杨柳风春光看欲暮天泽恋无穷长袖招斜日留光待曲终
　　题少府监李丞山池　　　　【唐】李　颀
　　能向府亭内置兹山与林他人骕骦马而我薜萝心雨止禁门肃莺啼宫柳深长廊閟军器积水背城隂窓外王孙草牀头中散琴清风多仰慕吾亦尔知音
　　和李仆射西园　　　　　　【唐】张　籍
　　过午归闲处西庭敞四檐髙眠着琴枕散帙捡书签印在休通客山晴好卷帘竹凉绳少到藤暗蝶争潜晩鹊频惊喜疎蝉不许拈石苔生紫点栏药吐红尖虚坐诗情逺幽探道侣兼所营当胜地虽俭复谁嫌
　　题崔驸马园林　　　　　　【唐】姚　合
　　东园连宅起胜事与心期幽洞自生药新篁迸入池密林行不尽芳草坐难移石翠疑无质莺歌似有词莎台髙出树藓壁浄题诗我独多来此九衢人不知
　　寄题田待制广州西园　　　【宋】余　靖
　　善政偏修举增完池馆清地含春气早月映暮潮生石有羣星象花多外国名与民同雉兎邀客醉蓬瀛翰墨资吟兴云泉适野情镇应持左蠏快欲鲙长鲸积霭藏楼阁驯鸥识斾旌甘棠留美防髙倚越王城
　　猗绿园　　　　　　　　　【元】马祖常
　　殖产吾何取开林我独能缚船常取竹捣纸每移藤池曲波涛小花繁雾雨蒸春云同础润秋月共江澄凤下非因食鱼来不可罾写经还道士裹饭乞行僧笋屦新青折荷衣旧翠凝浮瓯茶有乳溢瓮酒无氷香灺留文篆诗囊剰缭绫清晨餐玉罢东望日初升
　　七言律
　　题张逸人园林　　　　　　【唐】韩　翃
　　藏头不复见时人爱此云山奉养真露色防衣孤屿晓花枝妨防小园春闷擕幼稚诸上闲濯须眉一水濵兴罢归来还对酌茅檐挂着紫荷巾
　　题元注林园　　　　　　　【唐】李　端
　　谢家门馆似山林碧石青苔满树隂乳鹊盻巢花巷静鸣鸠鼓翼竹园深桔橰转水兼通药方丈留僧共聼琴独有野人箕踞惯过君始得一长吟
　　游东湖黄处士园林　　　　【唐】刘　威
　　偶向东湖更向东数声鸡犬翠微中遥知杨柳是门处似隔芙蓉无路通樵客出来山带雨渔舟过去水生风物情多与闲相称所恨求安计不同
　　暮春康乐园　　　　　　　【宋】韩　琦
　　榆荚纷纷掷乱钱柳花相扑滚新绵一年寂寞频来地三月芳菲已过天树密只喧闲鸟雀台髙犹得好山川老夫不饮时如此徒有诗情益自然
　　上已访杨廷秀赏牡丹于御书扁榜之斋其东园仅一亩为街者九名曰三三径意象絶新
　　【宋】周必大
　　杨监全胜贺监家赐湖岂比赐书华廻环自劚三三径顷刻常开七七花门外有田聊伏腊望中无处不烟霞只惭下客非摩诘无画无诗只漫夸
　　积芳圃　　　　　　　　　【宋】朱　子
　　乐事从兹不易涯朱门还似野人家行看靓艶湏携酒坐对清隂只煮茶晓起苍凉承坠露晩来光景乱蒸霞平生结习今余几试数毗那襋上花
　　再次秀野躬耕桑陌旧园之韵　朱　子
　　江臯晴日丽芳华翠竹疎疎映白沙路转忽逢沽酒客眼明惟见满园花望中景助诗人趣物外春归释子家向晩却寻芳草径夕阳流水绕村斜
　　次秀野韵　　　　　　　　　朱　子
　　使君帘阁对修筠起看名园雨后春便赋新诗留野客更倾芳酒酹花神未酬管乐平生志且作羲皇向上人祗恐功名相迫逐不容老子卧漳濵
　　其二
　　满园红紫已争新百啭幽禽亦唤人蜡屐未妨泥歩稳珍丛终恨雨来频卧看晓色欣初霁起约良游醉好春却笑当年金谷宴相随仆仆望车尘
　　春日小园杂赋　　　　　　【宋】陆　游
　　市尘不到放翁家绕麦穿桑野径斜夜雨长深三尺水晓寒留得一分花闷从邻舍分春瓮闲就僧窓试露芽自此年光应更好日驱秧马聼缫车
　　小园　　　　　　　　　　　陆　游
　　窄窄柴门短短篱山家随分有园池客因问字来携酒僧趂分题就赋诗晨露每看花藟拆夕阳频见树隂移拂衣司谏犹忙在此趣渊明却少知
　　山园　　　　　　　　　　　陆　游
　　山泉引派涨清池野蔓移根种短篱艺果极知非老事接花聊复效儿嬉提壶言语开顔聼啄木衣襦缓歩窥莫笑题诗还满纸小园幽事要君知
　　初夏游凌氏小园　　　　　　陆　游
　　水满池塘叶满枝曲廊危榭惬幽期风和海燕分泥处日永吴蚕上簇时闲理阮咸寻旧谱细倾白堕赋新诗从来夏浅胜春日儿女纷纷岂得知
　　新辟小园　　　　　　　　　陆　游
　　新展山园半亩强笑人车马出笼坊山禽乍暖慇懃语野蘤无风自在香点点水纹迎细雨疎疎篱影界斜阳出门遥向邻翁说释耒相从共一觞
　　陈侍御园上坐　　　　　　【宋】范成大
　　倦眼逢欢春水明诗情得酒春云生花梢蝴蝶作团去竹里鹁鸠相对鸣邂逅浮生此日好纒绵俗累何时轻擘笺沫墨乏竒句擫笛当筵惭妙声
　　小园　　　　　　　　　　【宋】戴　敏
　　小园无事日徘徊频报家人送酒来惜树不磨修月斧爱花湏筑避风台引些渠水添池满移个柴门傍竹开多谢有情双白鹭暂时飞去又飞回
　　西园得西字　　　　　　　【金】冯延登
　　芳径层峦百鸟啼芝防兰畹自成蹊仙舟倒影涵鱼藻画栋飘香落燕泥淑景晴熏红树暖好风轻泛碧丛低冈头醉梦俄惊觉歌吹谁家在竹西
　　西园书事　　　　　　　　【明】髙　启
　　西园春去绿隂成已觉南窓枕簟清帘卷斜阳归燕入池生芳草乱蛙鸣叶过谷雨花犹在衣近梅天润易生独坐正知闲昼永吟余消尽篆烟轻
　　次韵寄题镜川先生后乐园　【明】李东阳
　　药栏花圃背堂开一日朝回几度来范老心终念廊庙宼公家不起楼台海边钓石鸥盟逺松下棊声鹤梦回多少旧题诗句在碧纱笼底认青苔
　　晩雨饮子重园亭　　　　　【明】文征明
　　髙斋落日偶追从樽酒淹留一笑中芳草满庭飞燕子晩凉和雨滴梧桐江鱼绕筯肥烹玉野树藏春浅映红潦倒莫言归更晩习家池馆爱山公
　　春夕潘园　　　　　　　　【明】杨　慎
　　雨砌风檐堕楝花虫书鸟字徧晴沙春山载酒驰朝马江阁邀賔起暮鸦陶令葛巾从渗漉管宁纱防任攲斜殊方未觉追随尽韦曲风流更尔家
　　游徐公子西园　　　　　　【明】蔡汝楠
　　西园飞葢月中游随意登攀自可留门径近连驰道树池塘遥接汉宫流坐看虚牖明朱巘行见深松间画楼一自王孙开别第凤台花鸟不知秋
　　行后园新池　　　　　　　　蔡汝楠
　　后园凿沼爱涟漪日日行园人不知浴鸟参差云宿处戏鱼来往芰揺时晩依岩岫分寒翠秋入芙蓉映倒枝最是一清兴足五湖情事寄临池
　　张舜卿园亭　　　　　　　【明】许　隚
　　绿隂深巷寂无哗小结茅亭玩物华花散余香来客座竹分新翠过邻家锦袍垂手闲调鹤鸟防笼头自煮茶况值承平常偃武不妨诗酒作生涯
　　五言絶句
　　春园　　　　　　　　　　【唐】王　勃
　　山泉两处晩花柳一园春还持千日醉共作百年人
　　南垞　　　　　　　　　　【唐】王　维
　　轻舟南垞去北垞淼难即隔浦望人家遥遥不相识
　　张郎中梅园作　　　　　　【唐】孟浩然
　　绮席铺兰杜珠盘折芰荷故园留不住应是恋弦歌
　　絶句　　　　　　　　　　【唐】杜　甫
　　急雨捎谿足斜晖转树腰隔巢黄鸟并翻藻白鱼跳
　　杉迳　　　　　　　　　　【宋】朱　子
　　南起云闗口萦纡上草堂天风发清籁山月度寒光
　　六言絶句
　　田园乐　　　　　　　　　【唐】王　维
　　采菱渡头风急防杖林西日斜杏树坛边渔父桃花源里人家
　　其二
　　桃红复含宿雨柳绿更带朝烟花落家僮未扫鸟啼山客犹眠
　　七言絶句
　　奉和圣制同玉真公主游大哥山池题石壁
　　【唐】张　说
　　池如明镜月华开山学香炉云气来神藻飞为鹡鸰赋仙声飏出凤凰台
　　和沈太博小圃偶作　　　　【宋】赵　抃
　　名园雨后百花繁人倚危楼十二阑园里芳菲楼上客一般情绪怕春寒
　　其二
　　日烘薄雾开柔陌风罥游丝着柳条语燕啼莺自撩乱惊人残梦是春朝
　　书湖隂先生壁　　　　　　【宋】王安石
　　茅檐长扫浄无苔花木成畦手自栽一水防田将绿绕两山排闼送青来
　　开园　　　　　　　　　　【宋】苏　轼
　　西园牡籥夜沈沈尚有游人卧柳隂鹤睡觉来风露下落花飞絮满衣襟
　　南园　　　　　　　　　　　苏　轼
　　不种夭桃与绿杨使君应欲农桑春畦雨过罗纨腻夏垅风来饼饵香
　　过灵壁张氏园　　　　　　【宋】曽　巩
　　秫地成来多酿酒杏林熟后亦留钱不湏置驿迎賔客直到门前系画船
　　春日偶作　　　　　　　【宋】朱　子
　　闻道西园春色深急穿芒屩去登临千葩万蕊争红紫谁识乾坤造化心
　　园中杂书　　　　　　　　【宋】陆　游
　　残花委地笋掀泥茗椀香囊到处携幽梦欲成谁唤起半窓斜日鹧鸪啼
　　花时徧游诸家园　　　　　　陆　游
　　翩翩马上防檐斜尽日寻春不到家偏爱张园好风景半天髙柳卧谿花
　　饮张功父园戏题扇上　　　　陆　游
　　寒食清明数日中西园春事又匆匆梅花自避新桃李不为髙楼一笛风
　　东园　　　　　　　　　　【宋】僧道潜
　　曲渚回塘孰与期杖藜终日自忘归隔林彷佛闻机杼应有人家在翠微
　　游何氏园　　　　　　　　【金】马定国
　　八尺龙蛇薜茘墙瘦红疎竹更苍凉梅花映水无人见隔岸飞来片片香
　　邨园　　　　　　　　　　【元】金　涓
　　半亩邨园接水涯诛茅新构小书斋窓前不用栽花柳只对青山景自佳
　　后园　　　　　　　　　　【明】罗洪先
　　南邨云雨北邨晴晴鸠雨鸠更互鸣东风吹雨衣不湿我在桃花深处行








　　御定佩文斋咏物诗选巻一百二十二
　　钦定四库全书
　　御定佩文斋咏物诗选卷一百二十三
　　别业类
　　五言古
　　题崔山人别业　　　　　　【唐】储光羲
　　南阳隐居者筑室丹谿源谿冷怯秋晏室寒欣景暾山鸡鸣菌阁水雾入衡门东岭或舒啸北窓时讨论封君渭川竹逸士汉隂园何必崆峒上独为尧所尊晦日游大理韦卿城南别业　【唐】王　维
　　与世澹无事自然江海人侧闻尘外游解骖轭朱轮平野照暄景上天垂春云张组竟北阜泛舟过东邻故乡信髙防牢醴及佳辰幸同击壤乐心荷尧为君寻巩县南李处士别业　　　【唐】岑　参
　　先生近南郭茅屋临东川桑叶隐邨户芦花映钓船有时著书暇尽日窓中眠且喜闾井近灌田同一泉
　　过汪氏别业　　　　　　　【唐】李　白
　　游山谁可游子明与浮丘疉岭碍河汉连峰横斗牛汪生面北阜池馆清且幽我来感意气捶炰列珍羞扫石待归月开池涨寒流酒酣益爽气为乐不知秋
　　浔阳陶氏别业　　　　　　【唐】刘眘虚
　　陶家习先隐种柳长江边朝夕浔阳郭白衣来几年霁云明孤岭秋水澄寒天物象自清旷野情何绵聨萧萧丘中赏明宰非徒然愿守黍稷税归耕东山田
　　初至洞庭怀防陵别业　　　【唐】刘长卿
　　长安邈千里日夕懐双阙已是洞庭人犹看防陵月谁堪去乡思亲戚想天末昨夜梦中归烟波觉来阔江臯见芳草孤客心欲絶岂讶青春来但伤经时别长天不可望鸟与浮云没
　　五言律
　　终南别业　　　　　　　　【唐】王　维
　　中嵗颇好道晩家南山陲兴来毎独往胜事空自知行到水穷处坐看云起时偶然值林叟谈笑无还期酬虞部苏员外过蓝田别业不见留之作
　　王　维
　　贫居依谷口乔木带荒邨石路枉廻驾山家谁门渔舟胶冻浦猎火烧寒原惟有白云外疎钟闻夜猿从岐王过杨氏别业应教　　　王　维
　　杨子谈经处淮王载酒过兴阑啼鸟缓坐久落花多迳转廻银烛林开散玉珂严城时未启前路拥笙歌宿岐州北郭严给事别业　　【唐】岑　参
　　郭外山色暝主人林馆秋疎钟入卧内片月到牀头遥夜惜巳半清言殊未休君虽在青琐心不忘沧洲
　　苏氏别业　　　　　　　　【唐】祖　咏
　　别业居幽处到来生隐心南山当户牖沣水映园林竹覆经冬雪庭昏未夕隂寥寥人境外闲坐聼春禽
　　南谿别叶　　　　　　　　【唐】蒋　冽
　　结宇依青嶂开轩对绿畴树交花两色谿合水重流竹径春来扫兰樽夜不收逍遥自得意鼓腹醉中游
　　潘司马别业　　　　　　　【唐】周　瑀
　　门对青山近汀牵绿草长寒深包晩橘风落垂杨湖畔闻渔唱天边数鴈行萧然有髙士清思满书堂和人秋归终南山别业　　　【唐】钱　起
　　旧居三顾后晩节重幽寻野径到门尽山窓连竹隂昔年莺出谷今日凤归林物外凌云操谁能继此心
　　题樊川杜相公别业　　　　　钱　起
　　数亩园林好人知贤相家结茅书阁俭带水槿篱斜古树生春藓新荷巻落花圣恩加玉铉安得卧烟霞
　　题郑侍御蓝田别业　　　　【唐】张　乔
　　秋山清若水吟客静于僧小径通商岭髙窓见杜陵云霞朝入镜猿鸟夜窥灯愿作前峰侣终来寄上层
　　游崔监丞城南别业　　　　【唐】刘得仁
　　门与青山近青山复几重雪融皇子岸春润翠微峰地有经冬艸林无未老松竹寒谿隔寺晴日直闻钟
　　东谿别业寄段郎中　　　　【唐】方　干
　　前山含逺翠罗列在窓中尽日人不到一樽谁与同凉随莲叶雨暑避柳条风岂分长岑寂明时有至公
　　冬日寻徐氏别业　　　　　【唐】僧皎然
　　近依城北住幽径少人知积雪行深巷寒山绕故篱竹花春自发橙实晩仍垂还其岩前鹤今朝下夕池
　　夏晩别墅　　　　　　　　【宋】蔡　襄
　　夏竹侍前楹凉襟析旧酲疉云封日茜斜雨着虹明鱼动池开晕蝉移树减清葭洲烟向暝鳬鹥自相迎
　　上湖闲泛舣舟石函因过下湖小墅
　　【宋】林　逋
　　平臯望不极云树逺依依及向扁舟泊还寻下濑归青山连石埭春水入柴扉多谢提壶鸟留人到落晖
　　访云卿淮上别墅　　　　　【宋】僧惠崇
　　地近得频到相携向野亭河分冈势断春入烧痕青望久人收钓吟余鹤振翎不愁归路晩明月上前汀
　　饮张氏别墅　　　　　　　【元】揭傒斯
　　楚国多才俊张家好弟兄出门湖水碧留客野堂清微雨鸣疎竹寒烟覆古城园人隔畦语嵗暮此中行
　　清漳黄氏北墅　　　　　　【元】陈　旅
　　闻说黄家墅开门入翠岚细岑依舍北流水出城南雨暖兰抽笋霜晴树落柑千年读书地更莫乞羊昙别墅晩晴与邻叟久立　　　【明】刘仔肩
　　郊原初雨歇散歩出荆扉落日在髙树凉风生客衣佛香僧舍近江影塞鸿飞亦有南邻叟忘言相与归
　　五言排律
　　冬至后过吴张二子檀谿别业
　　【唐】孟浩然
　　卜筑因自然檀谿不更穿园庐二友接水竹数家连直取南山对非闗选地偏卜邻依孟母共井让王宣曽是歌三乐仍闻咏五篇草堂时偃曝兰枻日周旋外事情都逺中流性所便闲垂太公钓兴发子猷船余亦幽栖者经过窃慕焉梅花残腊日柳色半春天鸟泊随阳鴈鱼藏缩项鳊停杯问山简何似习池边
　　七言律
　　春日题杜叟山下别业　　　【唐】卢　纶
　　百鸟羣飞山半晴渚田相接有泉声园中晓露青丛合桥上春风绿野明云影断来峰影出林花落尽草花生今朝醉舞同君乐始信幽人不爱荣
　　春宴王补阙城东别业　　　【唐】郎士元
　　柳陌乍随洲势转花源忽傍竹隂开能将瀑水清人境直取流莺送酒杯山下古松当绮席檐前片雨滴春苔地主同声复同舍留欢不畏夕阳催
　　酬王季友题半日邨别业兼呈李明府
　　郎士元
　　邨映寒原日已斜烟生密竹早归鸦长谿南路当羣岫半景东邻照数家门通小径连芳草马饮春泉踏浅沙欲待主人林上月还思潘令县中花
　　秋晩自洞庭湖别业寄穆秀才
　　【唐】皮日休
　　江邨寥落过重阳独自撄宁葺草房风撦红蕉仍换叶雨淋黄菊不成香野猿偷栗重窥户落鴈疑人更绕塘他日若修耆旧传为予添取此书堂
　　张舍人南谿别业　　　　　【唐】僧法振
　　新田绕屋半春耕藜杖闲门引客行山翠自成微雨色谿花不隐乱泉声渔家逺到堪留兴公府悬知欲厌名入夜更宜明月满双童唤出解吹笙
　　题少保张公曲阿别墅　　　【金】王　寂
　　钟湖亭下水淙淙绿野平泉未易双十里藕花红歩障一轩松防碧油幢洛中独乐有司马天下不知名曲江纸尾欲烦贤宅相雨蓑添我坐篷窓
　　自山中归鉴湖别业　　　　【元】吴景奎
　　数椽茅舍清江曲六月炎天困郁蒸赖有青山围故宅归来赤脚踏层氷石泉松籁为琴筑野防山肴荐豆登明日回头望丘壑芙蓉半出白云层
　　次韵奉题吴彦贞华林别业　【明】吴　防
　　郡城南去有华亭花木成林竹绕汀照影凤凰临月镜传声鹦鹉隔云屏分栽桞入陶潜传点校茶归陆羽经我亦延州老孙子对江相望乐清宁
　　七言排律
　　许员外新阳别墅　　　　　【唐】方　干
　　兰汀橘岛映亭台不是经心即手栽满阁白云随雨去一池寒月逐潮来小松出屈和巢长新迳通邨避笋开柳絮风前攲枕卧荷花香里钓鱼廻园中认叶分灵草檐下攀枝落野梅莫恣髙情求逸思湏防急诏用长材若因萤火终残巻便把渔歌送几杯多谢郢中贤太守当时谈笑许追陪
　　五言絶句
　　题袁氏别业　　　　　　　【唐】贺知章
　　主人不相识偶坐为林泉莫谩愁沽酒囊中自有钱
　　七言絶句
　　戏题辋川别业　　　　　　【唐】王　维
　　柳条拂地不湏折松树披云从更长藤花欲暗藏猱子柏叶初齐养麝香
　　题柳谿别墅　　　　　　　【金】姚孝锡
　　雨霁风和不动尘柳边携酒赏晴春频来谿鸟浑相识渡水穿花不避人
　　枫塘别业　　　　　　　　【元】尹廷髙
　　白云缺处露檐牙鸡犬相闻仅数家幽鸟不啼林寂寂满山黄雾落松花






　　御定佩文斋咏物诗选巻一百二十三
　　钦定四库全书
　　御定佩文斋咏物诗选巻一百二十四
　　城郭类
　　五言古
　　晩登三山还望京邑　　　　【齐】谢　朓
　　灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛怀哉罢欢宴佳期怅何许泪下如流霰有情知望乡谁能鬒不变
　　登城北望　　　　　　　　【梁】简文帝
　　登楼传昔赋出蓟表前闻灞陵忽回首河堤徒望军兹焉聊廻眺极目杳难分一水斜开岸防城遥共云
　　登石头城　　　　　　　　【梁】何　逊
　　关城乃形势地险差非一马岭逐纡回犬牙傍隆窣百雉极襟带亿庾兼量出至理归无为善守竟何恤眺听穷耳目逺近备幽悉扰扰见行人晖晖视落日连樯入
　　廻浦飞盖交长术天暮逺山青潮去遥沙出薄宦恧师表属辞惭愈疾愿乗觳牛还隐防茏室
　　秋日登广州城南楼　　　　【陈】江　总
　　秋城韵晩笛危榭引清风逺气疑埋劒惊禽似避弓海树一边出山云四面通野火初烟细新月半轮空塞外离羣客顔鬓早如蓬徒懐建邺水复想洛阳宫不及孤飞鴈独在上林中
　　游龙首城　　　　　　　　【陈】张正见
　　关外山川阔城隅尘雾浮白云凝絶岭沧波间断洲四面观长薄千里眺平丘河津无桂树樽酒自淹留
　　新霁登周王城　　　　　　【宋】梅尧臣
　　行行古城头歴览古城下水鸟傍人烟河流隔桑柘秋山豁晴翠野老亲时稼民讼今已稀闲登厌官舍
　　七言古【附长短句】
　　城南　　　　　　　　　　【宋】孔平仲
　　密州三月犹有寒地平更在大海上昨朝雨止气巳晴今日繁隂北风壮城南蹙水傍城流防处垂杨系小舟传闻寂寂无车马红杏夭桃各自稠
　　邓州城楼　　　　　　　　【宋】陈与义
　　邓州城楼髙百尺楚岫秦云不相隔傍城积水晩更明照见纶巾倚楼客李白上天不可呼隂晴变化还须臾独抚危防咏竒句满楼风月不枝梧
　　髙邮城　　　　　　　　　【元】揭傒斯
　　髙邮城城何长城上种麦城下种桑昔日铁不如今为耕种塲但愿千万年尽四海外为封疆桑隂隂麦茫茫终古不用城与隍
　　五言律
　　登襄阳城　　　　　　　　【唐】杜审言
　　旅客三秋至层城四望开楚山横地出汉水接天回冠盖非新里章华即旧台习池风景异归路满尘埃
　　登润州城　　　　　　　　【唐】丘　为
　　天末江城晩登临客望迷春潮平岛屿残雨隔虹霓鸟与孤帆逺烟和独树低乡山何处是目断广陵西
　　江城晩眺　　　　　　　　【唐】张　祜
　　重槛构云端江城四郁盘河流出郭静山色对楼寒浪草侵天白霜林映日丹悠然此江思树杪防樯竿
　　登杭州城　　　　　　　　【唐】郑　谷
　　漠漠江天外登临返照间潮来无别浦木落见他山沙鸟晴飞逺渔人夜唱闲岁穷归未得心逐片帆还
　　夏日晩霁与崔子登周襄故城
　　【宋】梅尧臣
　　雨脚收不尽斜阳半古城独携幽客歩闲阅老农耕宝气无人发隂虫入夜鸣余非避喧者坐爱逺风清
　　再至都城　　　　　　　　【宋】晁冲之
　　峥嵘花蕚西清晓望犹迷御路红尘合宫槐碧瓦齐夹城知辇过复道觉香低中使传宣入千门避马蹄
　　郭外　　　　　　　　　　【明】薛　蕙
　　郭外平芜迥谿边小径斜客行迷野竹莺语隔林花多景毎难遇孤游还自嗟佳期竟何许脉脉向春华
　　七言律
　　和樊使君登润州城楼　　　【唐】刘长卿
　　山城迢递敞髙楼露冕吹铙居上头春草连天随北望夕阳浮水共东流江田漠漠全吴地野树苍苍故蒋州王粲尚为南郡客别来何处更销忧
　　河隂新城　　　　　　　　【唐】雍　陶
　　髙城新筑压长川虎踞龙气色全五里似云根不动一重如月晕长圆河流暗与沟池合山色遥将埤堄连自有此来当汴口武牢何用锁风烟
　　髙邮城晓望　　　　　　　【元】萨都拉
　　城上髙楼城下湖城头画角晓呜呜望中灯火明还灭天际星河澹欲无隔水人家暗杨栁带霜鳬鴈起菰蒲短衣匹马非吾事拟向烟波觅钓徒
　　郡城晩望览临武堂故基　　【元】张　翥
　　全晋山川气象开满城烟树拥楼台土风旧有尧时俗人物今无楚国材千嶂晩云原上合两河秋色鴈边来昔贤胜赏空陈迹落日登临画角哀
　　五言絶句
　　圣明朝　　　　　　　　　【唐】张仲素
　　九陌祥烟合千春瑞月明宫花将御栁先发凤凰城
　　城上　　　　　　　　　　【唐】白居易
　　城上咚咚鼓朝衙复晩衙为君慵不出落尽绕城花
　　七言絶句
　　同王员外陇城絶句　　　　【唐】钱　起
　　三军版筑脱金刀黎庶翻惭将士劳不忆新城连嶂起惟惊画角入云髙
　　安仁巷口望仙人城　　　　【唐】顾　况
　　楼台采翠逺分明闻说仙家在此城欲上仙城无路上水边花里有人声
　　北郭　　　　　　　　　　【宋】文　同
　　绕树垂萝防曲堤暖烟深处乱禽啼何人来此共携酒可惜拒霜花一谿
　　泗州东城晩望　　　　　　【宋】秦　观
　　渺渺孤城白水环舳舻人语夕霏间林梢一抹青如画应是淮流转处山
　　过浦城　　　　　　　　　【元】萨都拉
　　人家鸡犬隔烟岚城郭防茫见塔尖一片轻云笼马首熟梅时节雨纎纎
　　泊皖城三日怀白下故人　　【明】宋　珏
　　城依碎石岸依沙行遍城南乏酒家日暮客愁如白下芦花风起似杨花





　　御定佩文斋咏物诗选巻一百二十四
　　钦定四库全书
　　御定佩文斋咏物诗选卷一百二十五
　　桥梁类
　　五言古
　　赋得桥　　　　　　　　　【梁】简文帝
　　浮梁既冲险通波信可陵乘空写渭石跨岸拟河冰斜防隐浊雾布影入清渑方知歌緑水无待榜苍鹰
　　石桥　　　　　　　　　　　简文帝
　　惠子临濠上秦王见海神写虹便欲饮图星逼似眞
　　夕望江桥示萧谘议杨建康江主簿
　　【梁】何　逊
　　夕鸟已西度残霞亦半消风声动密竹水影漾长桥旅人多忧思寒江复寂寥尔情深巩洛予念返渔樵何因适归愿分路一扬镳
　　石桥　　　　　　　　　　【梁】庾肩吾
　　秦王金作柱汉帝玉为阑仙人飞徃易道士出归难
　　渡岸桥　　　　　　　　　【陈】隂　铿
　　画桥长且曲傍险复凭流写虹晴尚饮图星昼不收跨波连断岸接路上危楼栏髙荷不及池清影自浮何必横南渡方复似牵牛
　　和庾司水修渭桥　　　　【北周】王　褎
　　东流仰天汉南渡似牵牛长堤通甬道飞梁跨造舟使者开金堰太守拥河流广陵候涛水荆峡望阳侯波生从故舶沙涨涌新洲天星识辩对检玉应沈钩空悦浮云赋非复采莲讴
　　忝在司水看治渭桥　　　【北周】庾　信
　　大夫叅下位司职渭之阳富平移铁锁甘泉运石梁跨虹连絶岸浮鼋续断航春洲鹦鹉色流水桃花香星精逢汉帝钓叟值周王平堤石岸直髙堰栁隂长羡言杜元凯河桥独举觞
　　题石桥　　　　　　　　　【唐】韦应物
　　逺学临海峤横此莓苔石郡斋三四峯如有灵仙迹方愁暮云滑始照寒池碧自与幽人期逍遥竟朝夕
　　苦竹桥　　　　　　　　　【唐】柳宗元
　　危桥属幽径缭绕穿疎林迸箨分苦节轻筠抱虚心俯瞰涓涓流仰聆萧萧吟差池下烟日嘲唽鸣山禽谅无要津用栖息有余音
　　栖贤院三峡桥　　　　　　【宋】朱　子
　　两岸苍壁对直下成斗絶一水从中来涌潏知防折石梁据其防迎望逺明灭倐至走长蛟捷来翻素雪声雄万霹雳势倒千嵽嵲足掉不自持魂惊讵堪说老仙有妙句千古擅竒崛尚想化鹤来乘流弄明月
　　七言古
　　髙桥行　　　　　　　　　【明】曹学佺
　　东西有湖相竞白只隔湖中一片石石桥湖水照人行幽意盈盈动日夕坐来水满月亦多月在两湖谁作波波香羡煞采莲曲却见长江帆影过
　　五言律
　　赋桥　　　　　　　　　　【唐】张文琮
　　造舟浮渭日鞭石表秦初星文遥泻汉虹势尚凌虚巳授文成履空题武骑书别有临濠上栖偃独观鱼
　　咏桥　　　　　　　　　　【唐】李　峤
　　乌鹊塡应满黄公去不归势疑虹始见形似鴈初飞妙应七星制髙分半月辉秦皇空构石仙岛逺难依天津桥东旬宴得歌字韵　　【唐】张九龄
　　清洛象天河东流形胜多朝来逢宴喜春尽却姸和泉鲔欢时跃林莺醉里歌赐恩频若此为乐奈人何
　　登平望桥下作　　　　　　【唐】顔眞卿
　　登桥试长望望极与天平际海蒹葭色终朝鳬鴈声近山全髣髴逺水忽微明更览诸公作知髙题柱名
　　离芜湖至观头桥　　　　　【宋】梅尧臣
　　江口泊来久菰蒲长旧苖争雏洲鹊鬪遗子浦鱼跳宿岸欣逢戍归船竞趂潮时时望乡树已恨白云遥
　　过青城题索桥　　　　　　【宋】范成大
　　织簟匀铺面排绳强架空染人髙晒帛猎户逺张罿薄薄难承雨翻翻不受风何时将蜀客东下看垂虹
　　河桥成　　　　　　　　　【金】李俊民
　　预积他山木重新两岸隄龙依天上卧虹傍水心低不假鞭秦石何劳立蜀犀落成应有日谁向柱先题
　　宿三闸　　　　　　　　　【元】贡　奎
　　小市人家簇扁舟晚色清山危倾地势闸险着沟声岸石篙存迹谿风树引情明朝顺流去万里眼初明
　　宝带桥　　　　　　　　　【元】僧善住
　　运得他山石还将石作梁直从隄上去横跨水中央白鹭下秋色苍龙浮夕阳涛声当夜起并入榜歌长
　　青桥　　　　　　　　　　【明】杨　愼
　　阁道盘云栈邮亭枕水涯猿猱临客路鸡犬隔仙家风起青丘树春迷玉洞花旅怀今日豁停幰问褒斜
　　髙梁桥　　　　　　　　　【明】袁宗道
　　觅寺休辞逺逢僧不厌多一春水疾十里栁风和香雾迷车骑花枝耀绮罗半生尘土胃涤浣頼清波
　　五言排律
　　和李相公留守题漕上新桥六韵
　　【唐】白居易
　　选石铺新路安桥压古堤似从银汉下落傍玉川西影定阑干倒标髙华表齐烟开虹半见月冷鹤双栖材映防龙小功嫌元凯低从容济世后余力及黔黎
　　七言律
　　陪李七司马皁江上观造竹桥即日成徃来之人免冬寒入水聊题短作简李公
　　【唐】杜　甫
　　伐竹为桥结搆同褰裳不渉徃来通天寒白鹤归华表日落青龙见水中顾我老非题柱客知君才是济川功合欢却笑千年事驱石何时到海东
　　晓上天津桥闲望偶逢卢郎中张员外携酒同
　　倾　　　　　　　　　　【唐】白居易
　　上阳宫里晓钟后天津桥头残月前空阔境疑非下界飘飖身似在寥天星河隐映初生日楼阁葱茏半出烟此处相逢倾一盏始知地上有神仙
　　天津桥　　　　　　　　　【唐】白居易
　　津桥东北斗亭西到此令人诗思迷眉月晩生神女浦脸波春傍窈娘堤栁丝嫋嫋风缲出草缕茸茸雨剪齐报道前驱少呼喝恐惊黄鸟不成啼
　　之石桥　　　　　　　　　【宋】韩　维
　　闻道西桥水树间不辞驱马涉风烟疎篱老屋临官道瘦棘荒茅蔽石田欲下鸣鸦盘木末逺来惊雉落山前瓢中幸有邨醪美不怕春寒雨满川
　　过宜福桥　　　　　　　　【宋】杨万里
　　水乡泽国最输农无旱无干只有丰碧豆密争桑防底緑荷杂出稻花中是田是沼浑难辨何地何邨不一同若使明年无种子却愁闲煞雨和风
　　惠安桥　　　　　　　　　【元】贡　奎
　　涔阳山水壮南州千尺飞梁连去邮蛟鳄翻涛声吼夜虹霓分雨气横秋险疑云栈通车马髙比银河挟女牛钜万功成书太史絶胜舟楫济中流
　　过长桥书所见　　　　　　【元】曹伯啓
　　栁如青帜导姑苏桥若垂虹饮太湖渺渺天光接波浪凄凄秋色上菰蒲行囊只剰新诗稿身世端如古画图独倚危阑追徃事鴈衔霜信下平芜
　　次韵马昂夫总管饮仙桥诗　【元】僧大防
　　铁锁髙悬隔杳冥仙桥有路上瑶京夜凉暗觉潜蛟动晓色微看素练平坤极尚遗神禹力山灵空识祖龙名烂柯旧事凴谁问石柱题诗薜荔生
　　海子桥　　　　　　　　　【明】曽　棨
　　鲸海遥通一水长沧波深处石为梁平铺碧甃连驰道倒泻银河入苑墙晴緑乍添垂栁色春流时泛落花香微茫迥隔蓬莱岛不放飞尘入建章
　　五言絶句
　　板桥　　　　　　　　　　【唐】钱　起
　　静宜樵隐度逺与车马隔有时行药来喜遇归山客
　　板桥　　　　　　　　　　【唐】司空曙
　　横遮野水石前带荒邨道来徃见行人清风栁隂好
　　上洛桥　　　　　　　　　【唐】李　益
　　金谷园中栁春来似舞腰何堪好风景独上洛阳桥
　　方桥　　　　　　　　　　【唐】韩　愈
　　非阁复非船可居兼可过君欲问方桥方桥如是作
　　梯桥　　　　　　　　　　　韩　愈
　　乍似上青冥初疑蹑菡萏自无飞仙骨欲渡何由敢
　　青桥夜宿　　　　　　　　【明】杨　愼
　　驿亭临白水石榻满苍苔逺客浑无梦江声枕上来
　　七言絶句
　　臯桥　　　　　　　　　　【唐】皮日休
　　臯桥依旧緑杨中闾里犹生隐士风惟我到来居上馆不知何道胜梁鸿
　　奉和臯桥　　　　　　　　【唐】陆龟防
　　横絶春流架断虹凭栏犹想五噫风今来未必非梁孟却是无人继伯通
　　乘公桥作　　　　　　　　【宋】林　逋
　　晩峯横碧树梢红数榜渔罾水影中忆得江南曽看着巨然名画在屏风
　　过神助桥亭　　　　　　　【宋】杨万里
　　下轿浑将野店看只惊脚底水声寒不知竹外长江近忽有髙桅出寸竿
　　晓坐荷桥　　　　　　　　　杨万里
　　碧玉山边白鸟鸣緑杨风里翠荷声草花踏碎教人惜为勒芒鞵欵欵行
　　横桥阻水　　　　　　　　【元】胡天游
　　浮江积雨水连天杨栁依依一钓船白髪篙师多意气向人先索渡江钱
　　泊垂虹桥口占　　　　　　【元】顾　瑛
　　三江之水太湖东激浪轻舟疾若风白鸟羣飞烟树末青山多在雪花中
　　其二
　　江风吹颿倏数里野花笑人应独行更湏对雪开金要听邻船搊玉筝
　　枫桥夜泊　　　　　　　　【明】髙　啓
　　乌啼霜月夜寥寥回首离城尚未遥正是思家起头夜逺钟孤棹宿枫桥
　　望丹阳郭经杨子桥　　　　【明】镏　炳
　　暖风晴日丹阳郭处处东风是旧游记得杏花寒食候紫箫红袖宿江楼
　　长桥　　　　　　　　　　【明】苏大年
　　緑隂髙树映清潭一舸夷犹酒半酣最爱西城城下路长桥烟雨似江南
　　题吴江垂虹桥　　　　　　【明】林　鸿
　　云帆秋晩过垂虹落日鲸波动逺风欲借仙家辽海鹤月明吹笛水晶宫
　　华隂驻马桥　　　　　　　【明】程本立
　　絶谷层关路屈盘斜冈侧嶂石巑岏今朝驻马桥边立华岳三峯正面看
　　断桥分手　　　　　　　　【明】史　鉴
　　近水人家半掩扉两山楼阁尚斜晖断桥无数垂杨栁总被游人折渐稀
　　于役江乡归经板桥　　　　【明】杨　愼
　　千里长征不惮遥解鞍明日问归桡眞如谢朓宣城路南浦新林过板桥
　　板桥　　　　　　　　　　【明】曹学佺
　　两岸人家傍栁条晖遗迹自萧萧曽为一夜青山客未得无情过板桥


　　御定佩文斋咏物诗选卷一百二十五
　　钦定四库全书
　　御定佩文斋咏物诗选巻一百二十六
　　隄岸类
　　五言古
　　登隄望水　　　　　　　　【梁】元　帝
　　驱马河隄上非谓城隅游怀山殊未巳徒然劳九愁旅泊依邨树江槎拥戍楼髙岸翻成浦曲港反通舟枣野良知叹瓠河今可俦愿假宣尼道泗水却横流
　　登武昌岸望　　　　　　　【陈】隂　铿
　　游人试歴览旧迹已丘墟巴水萦非字楚山断类书荒城髙仞落古栁细条疎烟芜遂若此当不为能居
　　七言古
　　隄下　　　　　　　　　　【宋】孔武仲
　　隄下人家喧笑语髙揭青帘椎瓦鼓黄流滚滚经檐甍一任征夫作船苦緑榆覆水平如杯前湾旋放水头来声如怒虎着船底玉石磊砢相喧豗黄河虽断随渠急
　　舟楫舒迟行旋涩独上平隄望逺天衣裘巳畏西风入
　　汴隄行　　　　　　　　　【宋】孔平仲
　　长隄杳杳如丝直隐以金椎密无迹当年何人种緑榆千里分隂送行客波间交语船上下马头一别人南北日轮西入鸟不飞从古舟车无断时
　　太平隄行　　　　　　　　【明】皇甫汸
　　太平门外古崇隄嘉树扶疎夹路垂负郭尽为芳草地沿河直绕白云司当时王贡总仙才况是承恩北阙来御史府中乌半宿尚书门下骑双廻青山防度朝陵节元水曽流祓洛杯鸣珂再过平沙道问舍多为后来少巳看奏赋甘泉宫每忆传诗临海峤惊心歳序易经春举目湖山宛自新含香不覩游兰客息影徒逢爱树人由来聚散皆无定欲寄相思那可因
　　七言律
　　吴兴新隄　　　　　　　　【唐】朱庆余
　　春隄一望思无涯树势还同水势斜深映菰蒲三十里晴分城郭防千家谋成既不劳人力境逺偏宜隔浪花若与青山长作固汀洲肯恨栁丝遮
　　苏隄春晓　　　　　　　　【明】聂大年
　　树烟花雾绕隄沙楼阁朦胧一半遮三竺钟声催落月六桥栁色带栖鸦緑窗睡觉闻啼鸟绮阁妆成唤卖花遥望酒旗何处是炊烟起处有人家
　　五言絶句
　　入朝洛隄歩月　　　　　　【唐】上官仪
　　脉脉广川流驱马歴长洲鹊飞山月曙蝉噪野风秋
　　七言絶句
　　隄上行　　　　　　　　　【唐】刘禹锡
　　春隄缭绕水徘徊酒舍旗亭次第开日晩上楼招估客峨舸大艑落颿来
　　魏王隄　　　　　　　　　【唐】白居易
　　花寒嬾发鸟慵啼信马闲行到日西何处未春先有思栁条无力魏王隄
　　隄上行　　　　　　　　　【唐】张　籍
　　酒旗相望大隄头隄下连樯隄上楼日暮行人争渡急桨声伊轧满中流
　　其二
　　江南江北望烟波入夜行人相应歌桃叶传情竹枝怨水流无限月明多
　　汴隄　　　　　　　　　　【宋】刘子翚
　　参差歌吹动离舟宫女张帆信浪流转尽栁隄三百曲夜桥灯火看扬州






　　御定佩文斋咏物诗选卷一百二十六
　　钦定四库全书
　　御定佩文斋咏物诗选卷一百二十七
　　舟类
　　四言古
　　舟楫铭　　　　　　　　　【汉】李　尤
　　舟楫之利譬犹舆马辇重歴逺以济天下相风视波穷防川野安审惧慎终无不可
　　舟赞　　　　　　　　　　【宋】王叔之
　　致逺任重各因所由陆则乗车水惟用舟弱檝轻棹利渉济求缅彼渔父鼔枻清讴
　　五言古
　　咏轻利舟应临汝侯敎　　　【梁】王　筠
　　君侯饰轻利揺荡迈飞云凌波漾鹢彩泛水涣蛟文电流已光絶鸟逝复超群倏忽方千里恋兹岐路分别韦谅赋得江湖泛别舟　　【陈】张正见
　　千里浔阳岸三翼木兰船鹢泛青鳬后鸡鸣白鹭前涵
　　花没浅防带叶动深舷不言朝夕水独自限神仙
　　赋得雪映夜舟　　　　　　　张正见
　　黄云迷鸟路白雪下鳬舟分沙映冰浦照鹤聚寒流樯风吹影落防锦杂花浮船梁若是桂翻如月照秋
　　櫂歌行　　　　　　　　　【隋】萧　岑
　　桂酒既潺湲轻舟亦乗驾鼓枻何所吟吟我皇唐化容与沧波中淹留眀月夜
　　泊舟贻潘少府　　　　　　【唐】储光羲
　　行子苦风潮维舟未能发宵分巻前幔卧视清秋月四泽葭苇深中洲烟火絶苍苍水雾起落落疎星没所遇尽渔商与言多椘越其如念极浦又以思眀哲常若千里余况之异乡别
　　李兵曹壁画山水各赋得桂水帆
　　【唐】李　颀
　　片帆浮桂水落日天涯时飞鴈防共度闲云相与迟长波无晓夜泛泛欲何之
　　三韵　　　　　　　　　　【唐】杜　甫
　　荡荡万斛船影若揺白虹起樯必椎牛挂席集众功自非风动天莫置大水中
　　志峡船具诗　　　　　　　【唐】王　周艄
　　制之居首尾俾之辨斜正首动尾聿随斜取正为定有如提吏笔有如执时柄有如秉师律有如宣命令守彼方与直得其刚且劲既能济险艰何畏渉辽夐招招俾作主泛泛实司命风乌媿斟酌画鹢空辉暎古人存丰规猗欤聊引证
　　艪
　　用之大曰艪冠乎小者楫通津既能济巨浸即横渉身之使者颊虎之拏者爪鱼之拨者鬛弩之进者防此实为相须相须航一叶
　　防
　　箭飞峡中水锯立峡中石峡与水为隘水与石相击濆为生险艰声甚发霹雳三老航一叶百丈空千尺苍黄徒尔为倏忽何可测篙之小难制防之独有力猗嗟防之为彬彬坚且直有如用武人森森矗戈防有如敢言士落落吐胷臆拯危居坦夷济险免兢惕志彼哲匠心俾其来者识
　　百丈
　　少尝侍先人余闲诵白氏始得入峡诗深味作诗防云有万仞山云有千丈水自念坎防时尤多兢慎理山束峡如口水潄石如齿孤舟行其中薄水犹坦履孱顔屹焉立汹涌勃然起百丈为前牵万险即平砥破之以筼筜绩之以麻枲砺之坚以节引之直如矢杼轴连半空长短随两涘铁销枉驰名锦防谩称美长防岂能系朽索何足拟茍非之为胡可力行此
　　吴江放船至枫桥湾　　　　【宋】薛季宣
　　短篷负长虹破防挂眀月风马座中生天幕波间出髙城多隐映逺岫搀罗列少小泛吴江始识仙凡别
　　江船二咏　　　　　　　　【元】王　恽篷
　　尺箦编黄芦节密数须只长短随所冝张弛易为摘一傍系脚索若网纲总缉北人布为防南俗篷以荻舟师贪重载髙挂借风力顺流与溯波巨鹢添羽翮望从逺浦来一片云影黒乱冲渚烟开重带江雨湿百里不终朝用舎从顺适夕阳见晩泊堆叠纷襞积水虽物善利其助乃尔益
　　艪
　　江船一巨鱼艪柂乃尾鬛当其渊水深棹弱不救乏故令施航后前与棹力合济川具有五此物乃其甲一声天际来欵乃中流发或浮大河东竝岸行若狎终朝卧舷间兰桨但空挿缅懐剡木皇智创万古法
　　过桐庐漏港滩示舟人　　　【元】鲜于枢
　　惊流激长滩百折怒未已篙师与水争退尺进才咫技穷觧衣下力排过乃止惟时春冬交冰雪寒堕指我时卧舟中起视颡有泚迂踈一何补辛苦愧舟子
　　逺浦归帆　　　　　　　　【元】陈　孚
　　日落牛羊归渡头动津鼓烟昏不见人隐隐数声橹水波忽惊揺大鱼乱跳舞北风一何劲帆飞过南浦赋得山逐放舟迟送王主簿　【明】杨　基
　　舟行山亦移山尽舟亦住青山无故人行人自来去初辞逶迤谷复接参差树柁转暮色分帆驶秋岚度俄停风暂弱既逺烟重护别意即山情依君屡囘顾
　　七言古【附长短句】
　　泛小防　　　　　　　　　【唐】白居易
　　水一塘防一只防头漾漾知风起防背萧萧闻雨滳醉卧船中欲醒时忽疑身是江南客
　　其二
　　船缓进水平流一茎竹篙剔船尾两幅青幕覆船头亚竹乱藤多照岸如从凤口向湖州
　　大舟　　　　　　　　　　【宋】王　令
　　大舟无风船不举小舟傍入青冥去舟中渔子呼且歌夜半鬪鱼谁得多
　　谢朱宰借船　　　　　　　【宋】陈　造
　　书生禄遫空自怜三年官满囊无钱身如绊骥心千里安得一舸西风前令君磊落济川手畱滞亦怜穷独叟大舟百尺影白虹借我搬家我何有函牛之鼎着鸡肋涓滳渠须瓠五石劣畱两席寘图书辇石囊沙压揺兀典衣买酒饷三老捶鼔鸣锣人防好相过重读借船帖我自卢胡君絶倒
　　峡中得风挂防　　　　　　【宋】杨万里
　　楼船上水不寸歩两山惨惨愁将暮一声霹雳天欲雨隔江草树忽起舞风从海南天外来怒吹峡山山倒开百夫絶呌椎大鼔一夫飞上千尺桅布防挂了却防手坐防水上鵞毛走
　　东西船　　　　　　　　　【宋】方　岳
　　昨日东船使风下突过乗舆快于马今日西船使风上适从何来急于浪东船下时西船怨西船上时东船羡篙师劳苦自相觉眀日那知风不转推篷一笑奚尔为怨迟羡速无休时沙头漠漠杏花雨依旧年时樯燕语
　　野水孤舟　　　　　　　　　【宋】梁　栋
　　前邨雨过溪流乱行路弥漫都间断孤舟尽日少人来小舟系在垂杨岸主人空有济川心坐见门前水日深防手归来茅屋下任他鸥鸟自浮沉
　　牵舟行　　　　　　　　　【元】贡　奎
　　河水沄沄流不巳泝流牵船鱼贯尾怒风巻地涨黄尘白日茫迷雾云起前船防影百丈微号呼并力行如飞后船防断势一失汗身满足不相及须防十里囘天风举樯撇柁悬髙篷谁知日暮泊处所成功却与前船同篙师接语告劳苦仆从亦复讥途穷持樽傲坐且引醉悲喜岂足关吾躬君不见何独人生行与止请君万事推此理
　　逺浦归帆　　　　　　　　　【明】宣　宗
　　斜阳欲挂晴川树丹霞逺映潇湘浦洞庭湖上接星沙万里归舟自何处云防缥缈天际来势压滔天雪浪摧须防已逹汉江曲江声汹涌如鸣雷汉阳城头夜吹角暂从鹦鹉洲邉泊长笛一声山月低残灯数防江云薄西蜀滇南与海通浮波来徃自无穷暮天巳卷三湘雾晓日还悬士泽风突兀危楼瞰江水临眺何人频徙倚寒鸦飞尽澹烟收浩荡遥空净如洗
　　雪篷圗诗为蔡子坚作　　　【明】萧　规
　　吴榜何年过东淛带得山隂一篷雪春风浩浩吹不消夜月娟娟照偏洁雪篷主人且好竒载客日逰随所之呼酒恒持金凿落对花每品玉参差咿哑柔橹渡湖曲惊起鸳鸯不成宿泛泛斜当琼树移揺揺直傍银槎矗棹歌齐发声抑扬髙情独爱水云乡从游酬酢谁最密儒雅人称马季常【谓马公振也】
　　水月舫为奚川钱竹深赋　　【明】汤頴勣
　　太乙真人莲一瓣飘飘万里来天汉移入江南锦绣窠兰桡桂桨空凌乱长鲸对舞碧纱窻缺兔潜窥紫丝幔黍瓮浮香春可防蒲防飏彩风堪唤老兴闲摅曲数讴幽情缓发琴三叹古迹多因潮洗平逺山忽被云遮断曩时螃蟹落钱昆今日鲈鱼到张翰莫令惠子识逍遥且拉卢生游汗漫冰壶影里塞鸿飞海镜光中沙鸟散好天良夜属君多大壑深谿留我半乾坤正乏济川才忍教独系黄芦岸
　　王有恒听雨篷　　　　　　【明】僧妙声
　　江南雨多春漠漠籧篨中寛可淹泊坐聼萧瑟复琮琤若在洞庭张广乐木兰之楫青翰舟斜风细雨不须忧笔牀茶灶便终日知我独有沧浪鸥廿年携书去乡国芜城草深归未得援琴时作广陵散鱼龙出听天吴泣江湖适意无前期身如行云随所之平山堂上防春色还忆江南听雨时
　　五言律
　　七夕泛舟　　　　　　　　【唐】卢照邻
　　河葭肃徂暑江树起初凉水疑通织室舟似泛仙潢连桡渡急响鸣棹下浮光日晩菱歌唱风烟满夕阳
　　舟　　　　　　　　　　　【唐】李　峤
　　征棹三江暮连樯万里廻相乌风际转画鹢浪前开羽客乘霞至仙人防月来何当同傅说特展巨川材
　　泛永嘉江日暮廻舟　　　　【唐】张子容
　　无云天欲暮轻鹢大江清归路烟中逺廽舟月上行傍潭窥竹暗出屿见沙眀更値微风起乘流丝管声
　　放船　　　　　　　　　　【唐】杜　甫
　　送客苍谿县山寒雨不开直愁骑马滑故作泛舟廻青惜峦过黄知橘柚来江流大自在坐稳兴悠哉
　　舟中　　　　　　　　　　　杜　甫
　　风餐江栁下雨卧驿楼边结防排鱼网连樯并米船今朝云细薄昨夜月清圎飘泊南庭老祗应学水仙
　　赋得的的帆向浦　　　　　【唐】司空曙
　　向浦参差去随波逺近还初移芳草里正在夕阳间隐映廽孤驿微明出乱山向空防不尽归思满江闗
　　秋夜船行　　　　　　　　【唐】严　维
　　扁舟时属暝月上有余辉海燕秋还去渔人夜不归中流何寂寂孤棹也依依一防前邨火谁家未掩扉
　　泛舟　　　　　　　　　　【唐】戴叔伦
　　风輭扁舟稳行依绿水隄孤樽秋露滑短棹晩烟迷夜静月初上江空天更低飘飘信流去误过子猷谿
　　五泻舟　　　　　　　　　【唐】皮日休
　　何事有青钱因人买钓船阔容兼饵坐深许共蓑眠短好随朱鹭轻堪倚白莲自知无用处却寄五湖仙
　　放船　　　　　　　　　　【宋】朱　子
　　浩荡清江水依微緑树风觧维春雨外弭棹夕阳中江草生新径岩花防旧丛诗翁不愁思逸兴杳何穷
　　放船　　　　　　　　　　【宋】杨万里
　　岸岸人家住门门水靣开老翁扶杖立稚子防船来一夜鸣春雨诸滩涨緑醅顺流行自快更着北风催
　　小舟　　　　　　　　　　【宋】赵师秀
　　小舟随处去幽意日相亲野草如荷叶轻鸥似逸人闲思此湖水曽洗几京尘甚欲营渔屋空虚未有因
　　归舟　　　　　　　　　　【元】揭傒斯
　　汀洲春草徧风雨独归时大舸中流下青山两岸移鸦啼木郎庙人赛水神祠波浪争掀舞艰难乆自知赋得天际舟送张孟功治河　【元】傅若金
　　日下行人发春晨去鹢催防侵斜月觧帆向断云开度鸟窥书巻垂虹映酒杯寻源不可尽奉使几时囬
　　雨篷　　　　　　　　　　【明】髙　啓
　　椘雨满汀洲潇潇洒客舟梦惊孤枕夜愁掩一篷秋苇叶寒相战滩声暗共流此时湘浦上同聼只沙鸥赋得江防送蒋氏归仪眞　　【明】施　渐
　　挂席发秋早微风巳满樯中流片影去逺水一舟将海雨忽来重江云相带凉知投孝廉宅三径接苍茫
　　舟泊　　　　　　　　　　【明】僧善学
　　江静雨初收湖光滑似油岸如随棹转山欲趂波流牵兴多浮荇忘机足野鸥夜闻渔父笛吹破一天秋
　　五言排律
　　浮槎　　　　　　　　　　【唐】骆賔王
　　昔负千寻质髙临九仭贞心凌晩桂劲节掩寒松忽值风飇折坐为波浪冲摧残空有恨拥肿遂无庸渤海三千里泥沙几万重似舟飘不定如梗泛何从仙客终难托良工岂易逢徒懐髙乗器谁为一先容
　　赋得天际识孤舟　　　　　【唐】薛　能
　　斜日满江楼天涯照背流同人在何处逺目认孤舟帆省当时席歌闻旧日讴人浮津济晩棹泛泬寥秋情濶欣全见归迟恠乆游离居意无限贪此望难休
　　赋得济川用舟楫　　　　　【唐】胡　权
　　渺渺水连天归程想几千孤舟辞曲岸轻楫济长川回指波涛雪廽瞻岛屿烟心迷沧海上目断白云边泛滥虽无定维持且自专还如圣明代理国用英贤
　　七言律
　　小舫　　　　　　　　　　【唐】白居易
　　小舫一艘新造了轻装梁柱庳安篷深坊静岸游应遍浅水低桥去尽通黄桞影笼垂棹月白苹香起打头风慢牵欲傍樱桃泊借问谁家花最红
　　夜船　　　　　　　　　　【唐】韩　偓
　　野云低迷烟苍苍平波辉目如凝霜月明船上帘幕卷露重岸头花木香村逺夜深无火烛江寒坐乆换衣裳诚知不觉天将曙几簇青山鴈一行
　　槎　　　　　　　　　　　【唐】吴　融
　　浪防龙迹老欹危流落何年别故枝岁月空教苔藓积芳菲长倩薜萝知有文在朽人难识无蠧藏心鸟莫窥家近沧浪从泛去碧天消息不参差
　　舟行即事　　　　　　　　【唐】杜荀鹤
　　年少髭须雪欲侵别家三日几般心朝随贾客忧风色夜逐渔翁宿苇林秋水鹭飞红蓼晩暮山猿呌白云深重阳酒熟茱茰紫却向江头倚棹吟
　　防　　　　　　　　　　　【唐】徐　夤
　　岂劳孤棹送行舟轻过天涯势未休断岸晓防残月挂逺湾寒背夕阳秋波平直可追飞箭风健还能泝急流幸遇济川恩不浅北溟东海更何愁
　　舟中晓赋　　　　　　　　【宋】陆　游
　　木落霜清水鸟呼扁舟夜泊古城隅吹残画角钟初动低尽寒空斗欲无浪迹巳同鸥境界逺游方羡鴈程途髙樯健席从今始歴徧三江与五湖
　　阊门外登谿船　　　　　　【宋】杨万里
　　歩下新船试水初打头揽载适逄余一椽板屋才经雨两面油窗好读书剰买春园红芍药乱篸棐几竹籧篨清谿浮取松亭子赏遍千山不要驴
　　方寺丞子初成　　　　　【宋】刘克庄
　　船成莫厌野人过乆欲从公具钓蓑积雨晴来湖靣阔残花落尽树隂多新营小店皆依栁旧有危亭尚隔荷所恨前含暝色不然和月宿烟波
　　仙槎　　　　　　　　　　【元】谢宗可
　　曽作河源万斛舟尘根已断卧蛟蚪无心下土承烟雨有路层霄犯斗牛破浪逺冲银汉晓凌风径渡碧天秋归来带得支机石谁识人间博望侯
　　莲叶舟　　　　　　　　　　谢宗可
　　稳棹红衣泛渺茫风帆浪檝水云乡晓撑太华半峰月晩载西湖十里香藕放雪丝应作防荷欹翠柄若为樯不须更捧金仙足太乙真人梦正凉
　　题风雨归舟圗　　　　　　【元】丁鹤年
　　昔向沧浪寄独醒中流风雨正扬舲江空风卷潮头白野矌云迷岘首青挂席正思遗佩浦推篷已过濯缨亭襄阳耆旧今安在抚几长歌对画屏
　　题烟波泛舟圗　　　　　　【明】杨　慎
　　旧逰忆鼓湘湖棹日净风微江练平小艇曲穿花底出游鱼相伴镜中行别来漫想心徒切画里重防眼亦眀素石苍松是何处愿从巢父濯冠缨
　　题王煮石推篷圗　　　　　【明】钱　宰
　　粲粲晴林截素霓梦囘何处觅新题画檐压槛江南屋短棹推篷雪后谿落月欲分花上下春风不隔栁髙低何当一见冰霜表放笔孤山烟水西
　　雪航　　　　　　　　　　【明】朱之蕃
　　江天凝望六花飞控带峦玉作围独棹扁舟凌浩渺更搴篷幔防霏微惊鸥万防冲芦起翔鹤千羣挟浪归煮酒烹鲜渔唱发披裘醉卧失寒威
　　跄风帆　　　　　　　　　【明】王　鏳
　　江阔无忧风色横跄帆亦得达常程画屏下流觞过碧玉波中曲尺行已有烟霞供秀豁更兼天日借晴明眼中便是湘隂郭取得秋醪定九成
　　帆影　　　　　　　　　　【明】钱希言
　　岸曲沙廻着处侵半江落日半江隂悠悠乱逐春潮上漠漠还随暮霭沈曾带断鸦归逺岫又移残月出疎林谁怜独倚危楼徧目极天涯思不禁
　　五言絶句
　　葭川独泛　　　　　　　　【唐】卢照邻
　　倚棹春江上横舟石防前山暝行人断迢迢独泛仙
　　江南曲　　　　　　　　　【唐】储光羲
　　緑江深见底髙浪直翻空惯是湖边住舟轻不畏风
　　其二
　　日暮长江里相邀归渡头落花如有意来去逐船流
　　北涧泛舟　　　　　　　　【唐】孟浩然
　　北涧流恒满浮舟触处通沿洄自有趣何必五湖中
　　江行　　　　　　　　　　【唐】钱　起
　　霁云疎有叶雨浪细无花稳放扁舟去江天自有涯
　　其二
　　帆翅初张处云鹏怒翼同莫愁千里路自有到来风
　　其三
　　睡稳叶舟轻风微浪不惊人居芦苇防终夜动秋声
　　其四
　　艪慢生轻浪帆虚带白云客船虽狭小容得庾将军
　　其五
　　风借帆方疾风逥棹却迟较量人世事不爽一毫厘
　　杨氏林亭探得古槎　　　　【唐】皇甫冉
　　千年古貌多八月秋涛晩偶被主人留那知来近逺
　　江行　　　　　　　　　　【唐】权徳舆
　　孤舟漾暖景独鹤下秋空安流正日昼净绿天无风
　　昆眀池泛舟　　　　　　　【唐】贾　岛
　　一枝青竹榜泛泛绿萍里不见钓鱼人渐入秋塘水
　　江行　　　　　　　　　　【唐】陆龟防
　　酒旗菰叶外楼影浪花中碎帆张数幅惟待鲤鱼风
　　艪声　　　　　　　　　　【唐】崔　涂
　　烟外侥声逺天涯幽梦囘争知江上客不是故乡来
　　古意　　　　　　　　　　【唐】阙　名
　　长樯鐡鹿子布帆阿那起诧侬安在间一去数千里
　　月夜泛舟　　　　　　　　【唐】僧法振
　　西塞长云尽南湖片月斜漾舟人不见卧入武陵花
　　罗唝曲　　　　　　　　　【唐】刘采春
　　昨日北风寒牵船浦里安潮来打断防揺艪始知难出都来陈和所乗船上句　　【宋】蘓　轼
　　我行无疾徐轻楫信溶漾船留村市閙闸发寒波涨
　　櫂歌　　　　　　　　　　【宋】白玉蟾
　　朝吸西风餐夜防明月舞万顷碧琉璃下有玉清府
　　其二
　　黄昏杳无人孤江但翠竹惟有白鹭鸶伴我舟中宿
　　舟中　　　　　　　　　　【金】王　賔
　　河伯夸秋涨舟人健晩凉艪声揺落月山气鬰苍苍题李溉之学士无倪舟　　　【元】虞　集
　　三周华不注水影浸青天不上银河去空明击棹还
　　过髙邮射阳湖杂咏　　　　【元】萨都拉
　　雨湿鼔声重风匀湖靣平官船南北去帆影挂新晴
　　夕泛　　　　　　　　　　【元】黄镇成
　　秋净山如拭江清一棹横挂帆延暮眺趺坐待潮生
　　过吴城山　　　　　　　　【明】汪广洋
　　夜过吴城下不眠闲倚窗泝流防艪健揺月下西江
　　鳬洲即事　　　　　　　　【明】鲁　铎
　　见说堪摘闲过洲上来小船风打去半日未能囘
　　古意　　　　　　　　　　【明】王　弼
　　莫作河中水愿为水上舟舟行有返棹水去无囘流
　　放船　　　　　　　　　　【明】方太古
　　放船春水慢系防栁条青去去江村近风吹鱼网腥
　　舟夜　　　　　　　　　　【明】徐良彦
　　席邉即水底篷外是霜天偶得寒更句孤舟烛未燃
　　六言絶句
　　舟中　　　　　　　　　　【明】鲍　楠
　　野渡溶溶春水夕阳防防寒鸦欵乃数声何处行人一棹天涯
　　七言絶句
　　泛洞庭　　　　　　　　　【唐】尹　
　　风光淅淅草中飘日采荧荧水上揺幸奉潇湘云壑意山傍容与动仙桡
　　东鲁门泛舟　　　　　　　【唐】李　白
　　日落沙明天倒开波揺石动水萦囘轻舟泛月寻谿转疑是山隂雪后来
　　夔州歌　　　　　　　　　【唐】杜　甫
　　蜀麻吴盐自古通万斛之舟行若风长年三老长歌里白昼摊钱髙浪中
　　五两歌送张夏　　　　　　【唐】顾　况
　　竿头五两风袅袅水上云帆逐飞鸟送君初出扬州时霭霭曈曈江溢晓
　　杭州囘舫　　　　　　　　【唐】白居易
　　自别钱塘山水后不多饮酒吟诗欲将此意凭囘棹与报西湖风月知
　　汴水舟行答张祜　　　　　【唐】杜　牧
　　千万长河共使船听君诗句倍凄然春风野岸明花发一道帆樯画栁烟
　　舟次汴题　　　　　　　　【唐】朱景元
　　曲岸兰丛鴈飞起野客维舟碧烟里竿头五两转天风白日杨花满流水
　　江上晩泊　　　　　　　　【唐】左　偃
　　寒云淡淡天无际片帆落处沙鸥起水濶风髙日复斜扁舟独宿芦花里
　　江帆　　　　　　　　　　【唐】罗　邺
　　别离不独恨蹄轮渡口风帆发更频何处青楼方凭槛半江斜日认归人
　　觧维　　　　　　　　　　【唐】韦　庄
　　又觧征帆落照中暮程还过秣陵东二年辛苦烟波里赢得风姿似钓翁
　　淮中晚泊犊头　　　　　　【宋】苏舜钦
　　春隂垂野草青青时有幽花一树明晩泊孤舟古祠下满川风雨防潮生
　　小舟　　　　　　　　　　【宋】林　逋
　　舷低冷戛荷千柄底斜穿月半轮一笠一蓑人稳坐晩风萧防防青苹
　　戏赠米元晖　　　　　　　【宋】黄庭坚
　　万里风帆水着天麝煤防尾过年年沧江静夜虹贯月定是米家书画船
　　舟行絶句　　　　　　　　【宋】张　耒
　　渡头烟雨欲昏天湾畔枯桑系客船风打篷窗秋浪急一杯寒酒夜深眠
　　水口行舟　　　　　　　　【宋】朱　子
　　昨夜扁舟雨一蓑满江风浪夜如何今朝试巻孤篷防依旧青山绿树多
　　题赵运管吟篷　　　　　　【宋】徐　照
　　飞尘难到碧波中波上烟云尽不同吟断不知惊鹭起汀花一半在船篷
　　宫词　　　　　　　　　　【宋】花蘂夫人
　　龙池九曲逺相通杨栁丝牵两岸风长似江南好风景画船来去碧波中
　　襄阳絶句　　　　　　　　【金】王元粹
　　江雨初晴江涨发凉风吹水波浪开日暮津头闻打鼔越商巴贾卸船来
　　北闗买舟　　　　　　　　【元】尹廷髙
　　北关门外栁青青闲寄江南第一程别酒未防山鸟唱短篷撑梦过临平
　　鲸背吟【海洋舟航所见　　　元诗尾聨以古句】宋　无寻防
　　万舰同防在海心一时相离不知音夜来欲问平安信明月芦花何处寻
　　抛矴
　　千斤铁矴系船头万丈滩中得挽留想见夜深抛掷处惊鱼错认月沈钩
　　艪歌
　　浪静船迟共一防艪歌齐起响连空要将檀板轻轻和又被风吹别调中
　　舟行　　　　　　　　　　【元】傅若金
　　渔家日暮乱收罾欲及前舟苦未能行尽緑杨三十里隔河遥见驿亭灯
　　櫂歌　　　　　　　　　　　傅若金
　　攀桞莫攀当路桞系船湏系上风船当路人行无好树上风浪小得安眠
　　题李成所画江千帆影　　　【元】黄公望
　　髙阁崔巍瞰碧江布帆归去鸟双双无邉树色千秀一片晴光落短窗
　　晩櫂　　　　　　　　　　【元】周　权
　　白水青林荡晓晴野禽树防向人鸣东风十幅蒲帆饱快试淮南第一程
　　晩渡　　　　　　　　　　　周　权
　　离离野树緑生烟灼灼山花烂欲然酤酒人归春渡寂桞根闲系夕阳船
　　松林午憇　　　　　　　　【元】李士瞻
　　松林坐久午风清谿水潺潺树有声何处小舟撑桞外来迎潮落去潮生
　　春帆　　　　　　　　　　【元】李　存
　　能举人间万斛舟中流何用橹声柔杨花两岸东风輭送尽斜阳更未收
　　扬州客舍　　　　　　　　【元】余　阙
　　船头浇酒祀神龙手掷金钱撒水中百尺楼船双夹艪唱歌齐上吕梁洪
　　欵乃歌词　　　　　　　　【元】郭　翼
　　上塘船行无断头下塘船少好安流两岸青山天上坐看山吹笛上杭州
　　三衢道中　　　　　　　　【元】张　雨
　　大谿中道放船流船压山光泻碧油三百里滩欹枕过买鱼酾酒下严州
　　湖邨庵即事　　　　　　　【元】僧维则
　　竹根吠犬隔谿西湖鴈声高木叶飞近听始知双艪响一灯浮水夜船归
　　访仙洞山舟次大谿口　　　【元】僧维则
　　窈窕仙家何处寻夕阳明灭乱云深大谿横断青山合一路风防入树林
　　与刘景玉安固泛舟　　　　【明】徐　淮
　　云平水暖鱼吹浪雨润泥香燕啄花着靣东风浓似酒扁舟流过白鸥沙
　　春日懐江上　　　　　　　【明】髙　啓
　　一川流水半邨花旧屋南邻是钓家长记归篷载春醉云笼残照雨鸣沙
　　赴黄徳譲招过南垞　　　　【明】徐　贲
　　风暗沙邨晩渐平相邀应得遂闲情南塘水满人来少疎雨寒波一舸行
　　兰谿棹歌　　　　　　　　【明】汪广洋
　　野鳬晴蹋浪梯平越上人家住近城箬叶裹鱼来换米松舟一个似梭轻
　　舟过黄陵庙　　　　　　　【明】詹　同
　　黄陵庙下倚船窗水浅沙平属玉双山外断云寒日晩半篷残雪下湘江
　　竹枝词　　　　　　　　　【明】杨　慎
　　江头秋色换春酒江上枫林青又红下水上风来徃惯一年长在马船中






　　御定佩文斋咏物诗选巻一百二十七
　　钦定四库全书
　　御定佩文斋咏物诗选卷一百二十八
　　车类
　　四言古
　　车左铭　　　　　　　　　【汉】崔　骃
　　虞夏作车取象机衡叶君子建左法天之阳正位授绥车不内顾尘不出轨鸾以节步彼言不疾彼指不躬渊览于道永思厥中
　　车右铭　　　　　　　　　　崔　骃
　　择御卜右采徳用良询纳耆老于我是匡惟贤是师惟道是式箴阙旅贲内顾自勅匪皇其度匪愆其则越戒敦俭礼以华国
　　小车铭　　　　　　　　　【汉】李　尤
　　员盖象天方舆则地轮法隂阳动不相离合之嗛嘘疏逹开通两辎障邪尊卑是从輗軏之用信义所同
　　天軿车铭　　　　　　　　　李　尤
　　奚氏本造后裔餙雍轮以代歩軿以蔽容轮軿幷合出入周通追仁赴义惟礼是恭
　　七言古【附长短句】
　　车遥遥　　　　　　　　　【唐】张　籍
　　征人遥遥出古城防轮齐动驷马鸣山川无处不归路念君长作万里行野田人稀秋草緑日暮放马车中宿惊麏游兎在我旁独唱乡歌对僮仆君家大宅鳯城隅年年道上随行车愿为玉銮系华轼终日有声在君侧门前旧宅久已抛无由复得君消息
　　十九日出曹门见水牛拽车　【宋】梅尧臣
　　只见吴牛事水田只见黄犁负车軏今牵大车同一羣又与骡驴走长陌卬头阔歩尘防防不似绥耕泥汨汨一一夜眠头向南越鸟心肠谁辨白
　　车家行　　　　　　　　　【宋】孔武仲
　　上坂车声迟下坂车声快迟如鸟语相喧啾快如谿沙泻鸣瀬一车人十捧拥行江南江北不计程青天白日有时住无人止得车轮声晩来骤雨声濯濯平晓郊原尽沟壑方悟车家进退难不如田家四时乐
　　车遥遥　　　　　　　　　【明】李先芳
　　膏车何草草遥遥万里道逺道莫致思倚轮望见之只轮不可行去客难为情驾车防马轮已逺肠中车轮载君返
　　登车行　　　　　　　　　【明】僧清濋
　　擎书使者来海涯蹑暁廹趣登轮车髙冈碾断赤石骨长空拂碎红云花大声坎坎打天鼓小声呜呜煎春茶羲生驭日信可并阿香撒雨何足夸直入九重紫金殿玉皇对坐倾流霞霓裳羽衣万变态龙笙鳯管相喧哗从容握手问至道掀髯一笑吾还家
　　五言律
　　咏车　　　　　　　　　　【唐】李　峤
　　天子驭金根蒲轮辟四门五神趋雪至防毂似雷奔丹鳯栖金辖非熊载寳轩无阶添虚左珠乘奉王言
　　七言律
　　和李秋谷平章小车　　　　【元】虞　集
　　雪晴宫草隐晴沙相国朝天试帝车班马画移温室树鸣銮晨度掖垣花褰帷每命贤俱载趣驾频烦使至家此日龙门谁执御拥经正履待金华
　　七言絶句
　　小游仙诗　　　　　　　　【唐】曹　唐
　　酒酽春浓琼草齐真公欲散醉如泥朱轮轧轧入云去行到半天闻马嘶
　　画车　　　　　　　　　　【宋】苏　轼
　　何人画此只轮车便是当年欹器图上易下难湏审细左提右挈免疎虞
　　驼车行　　　　　　　　　【元】刘秉忠
　　驼顶丁当响巨铃万车轧轧一齐鸣当年不离沙陀地碾断金原鼓笛声
　　予京居廿稔始作一车出入赋诗自志
　　【元】张　翥
　　浅浅轻车稳便休何湏髙盖与华辀短辕不作王丞相下泽聊为马少防
　　送翰林宋先生致仕归金华　【明】孙　蕡
　　华发朱顔六袠余还乡犹驾輭轮车龙江闗吏如相识应止青牛乞著书









　　御定佩文斋咏物诗选卷一百二十八
　　钦定四库全书
　　御定佩文斋咏物诗选卷一百二十九
　　简阅类
　　五言古
　　从武帝琅邪城讲武应诏　　【齐】王　融
　　治兵闻鲁策训旅见周篇教民良不弃任智理恒全白日映丹羽頳霞文翠旃凌山炫组甲带水被戈船凝葭郁摧怆清管乍联绵早逢文化洽复属武功宣愿陪玉銮右一举扫燕然
　　从齐武帝琅邪城讲武应谄　【梁】沈　约
　　九功播祧墠七德陈武悬展事昌国图息兵由重战皇情咨阅典出车迨辰选饰徒映寒隰翻绥临广甸飒沓佩吴戈参差腰夏箭风斾舒复巻云霞清以转轻舞信徘徊前歌且遥衍秋原嘶代马朱光浮楚练虹壑写飞文岩阿藻余绚发震岳灵从扬旌水华变凭髙训武则中天起遐眷鳯葢卷洪河珠旗扫长汧方待翠华举逺
　　适瑶池宴
　　九日登巴陵置酒望洞庭水军
　　【唐】李　白
　　九日天气清登髙无秋云造化辟川岳了然楚汉分长风鼔横波合沓蹙龙文忆昔传游豫楼船壮横汾今兹讨鲸鲵旌斾何缤纷白羽落酒樽洞庭罗三军黄花不掇手战鼓遥相闻劒舞转颓阳当时日停曛酣歌激壮士可以摧妖氛龌龊东篱下渊明不足羣
　　五言律
　　观兵　　　　　　　　　　【唐】杜　甫
　　北庭送壮士貔虎数尤多精鋭旧无敌边隅今若何妖氛拥白马元帅待雕戈莫守邺城下斩鲸辽海波
　　陪柏中丞观宴将士　　　　　杜　甫
　　极乐三军士谁知百战塲无私齐绮馔久坐宻金章醉客霑鹦鹉佳人指鳯皇几时来翠节特地引红妆
　　其二
　　绣段装檐额金花帖鼔腰一夫先舞剑百戏后歌鐎江树城孤逺云台使寂寥汉朝频选将应拜霍嫖姚
　　七言律
　　癸卯二月十一日官军发吴门
　　【元】陈　基
　　去年移戍秋将半今嵗渡江春正分晋国偏禆归宿将汉庭旗鼓属元勲戈船十万尽犀弩铁骑三千皆虎贲却笑髙阳老狂客谩凭口舌下齐军
　　二十二日狼山口观兵　　　　陈　基
　　官军野次狼山口铁骑犀船尽虎防杼轴万家供餽饷旌旗千里亘江湖膝行已伏诸侯将面防行申两观诛淮海父兄争鼓舞将军恐是汉金吾
　　汪伯子司马阅武试　　　　【明】王世贞
　　主恩司马一登台立表骖驔千骑来镝似飞星争犯月鼓如催雨不停雷横开铜柱南头去坐夺金城右臂廻此地若容狂李白也应偏识令公才















　　御定佩文斋咏物诗选巻一百二十九
　　钦定四库全书
　　御定佩文斋咏物诗选卷一百三十
　　狩猎类
　　五言古
　　和诸葛览从军游猎　　　　【陈】张正见
　　治兵耀武节纵猎骇畿封迅骑驰千里髙罝起百重腾防毙马足饥鼯落剑锋云根飞烧火鸟道絶禽踪方罗四海俊聊以习军戎
　　和张侍中看猎　　　　　【北周】王　褎
　　上林冬狩返回中讲射归还登宣曲观共猎黄山围严冬桑柘落寒霜马骑肥緤卢随兎起髙鹰接雉飞独嗟来逺客辛苦倦边衣
　　伏闻游猎　　　　　　　【北周】庾　信
　　虞旗喜旦晴猎马向山横石闗鱼贯上山梁鴈翅行雪平寻兔迹林藂听雉声马嘶山谷响弓寒桑柘鸣闻鸟自落望火兽空惊无风树即正不冻水还平谁知茂
　　陵下愿入雎阳城
　　冬狩行四韵连句应诏　　　　庾　信
　　三川羽檄驰六郡良家选观兵细栁营校猎长杨苑惊雉逐鹰飞腾猿看箭转鸣笳河曲还犹忆南皮返
　　出猎　　　　　　　　　　【唐】太　宗
　　楚王云梦泽汉帝长杨宫岂若因农暇阅武出轘嵩三驱陈鋭卒七萃列材雄寒野霜气白平原烧火红雕戈夏服箭羽骑緑沈弓怖兽濳幽壑惊禽散翠空长烟晦落景灌木振严风所为除民瘼非是悦林丛
　　校猎义成喜逢大雪率题九韵以示羣官
　　【唐】明　皇
　　弧矢威天下旌旗游近县一面施鸟罗三驱教人战暮云成积雪晓色开行殿皓然原隰同不觉林野变北风勇士马东日华组练触地银麞出连山缟鹿见月兎落髙矰星狼下急箭既欣盈尺兆复忆磻谿便嵗丰将遇贤俱荷皇天眷
　　奉和圣制校猎义成喜逢大雪应制
　　【唐】张　説
　　文教资武功郊甸阅邦政不知仁育久徒看禽兽盛夜霰氛埃灭朝日山川净绰仗飞走繁抨弦筋角劲帝射叅神道龙驰合人性五豝连一发百中皆先命勇爵均万夫雄图罗七圣星为吉符老雪作丰年庆喜听行猎诗威神入军令
　　同羣公出猎海上　　　　　【唐】髙　适
　　畋猎自古昔况伊心赏俱偶与羣公游旷然出平芜层隂涨溟海杀气穷幽都鹰隼何翩翩驰骤相传呼豺狼窜榛莽麋鹿罹艰虞髙鸟下骍弓困兽鬭匹夫尘惊大泽晦火燎深林枯失之有余恨获者无全躯咄彼工拙间恨非指踪徒犹怀老氏训感叹此欢娱
　　猎城南　　　　　　　　　【金】元好问
　　翩翩游侠儿白马如匹练朝出城南猎暮趁军中宴北平有真虎爱惜腰间箭
　　七言古【附长短句】
　　行行且游猎篇　　　　　　【唐】李　白
　　边城儿生年不读一字书但将游猎夸轻趫塞马秋肥宜白草骑来蹑影何矜骄金鞭拂雪挥鸣鞘半酣呼鹰出逺郊弓弯满月不虚发双鸧迸落连飞髇海边观者皆辟易猛气英风振沙碛儒生不及游侠人白首下帷复何益
　　扈从冬狩　　　　　　　　【元】耶律楚材
　　天皇冬狩如行兵白旄一麾长围成长围不知几千里蛰龙震栗山神惊长围布置如圆阵方骑云屯贯鱼进千羣野马杂山羊赤熊白鹿奔青麞壮士弯弓殒竒兽更驱虎豹逐贪狼独有中书倦游客放下氊帘诵周易
　　五言律
　　观猎　　　　　　　　　　【唐】王　维
　　风劲角弓鸣将军猎渭城草枯鹰眼疾雪尽马蹄轻忽过新丰市还归细柳营廻看射雕处千里暮云平
　　观猎　　　　　　　　　　【唐】李　白
　　太守耀清威乘闲弄晩晖江沙横猎骑山火绕行围箭逐云鸿落鹰随月兔飞不知白日暮欢赏夜方归
　　观猎骑　　　　　　　　　【唐】司空曙
　　纒臂绣纶巾貂裘窄称身射禽风助箭走马雪翻尘金埓争开道香车为驻轮翩翩不知处传是霍家亲
　　观徐州李司空猎　　　　　【唐】张　祜
　　晓出郡城东分围浅草中红旗开向日白马骤迎风背手抽金簇翻身控角弓万人齐指处一鴈落寒空
　　观猎　　　　　　　　　　　张　祜
　　残猎渭城东萧萧西北风雪花鹰背上氷片马蹄中臂挂捎荆兔腰悬落箭鸿归来逞余勇儿子乱弯弓
　　驾幸南海子　　　　　　　【明】薛　蕙
　　诏幸芙蓉苑传言羽猎行三驱陪上将四校出神兵列防围熊馆分弓射虎城风云日暮起偏绕汉皇营
　　五言排律
　　云中十二韵　　　　　　　【明】杨　慎
　　天子云中狩将军久未还律吹元兔塞旗绕白狼山风火烧荒急星辰过队闲燕支留马首苏络醉龙顔清乐千门动黄金万镒颁雪深怀纩絮月满忆刀镮牙鸟严宵仗宫鸦卷晓班奏回青锁闼防报紫金闗膂力休明铠欢声洽禁阛功牌银烁爚贺障锦斒斓日转虞廵外春流镐宴间戢戈行有颂神武徧人寰
　　七言律
　　观校猎上淮西相公　　　　【唐】刘长卿
　　龙骧校猎邵陵东野火初烧楚泽空师事黄公千载后身骑白马万人中笳随晩吹吟边草箭没寒云落塞鸿三十拥旄谁不羡周郎少小立竒功
　　观浙西府相畋游　　　　　【唐】韦　庄
　　十里旌旗十万兵等闲游猎出军城紫袍日照金鹅鬭红斾风吹画虎狞带箭彩禽云外落避雕寒兔月中惊归来一路笙歌满更有仙娥载酒迎
　　观猎　　　　　　　　　　　韦　庄
　　苑墙东畔欲斜晖傍苑穿花兔正肥公子喜逢朝罢日将军夸换战时衣鹘翻锦翅云中落犬带金铃草上飞直到四郊髙鸟尽掉鞍齐向国门归
　　祭常山回小猎　　　　　　【宋】苏　轼
　　青葢前头防皂旗黄茅冈下出长围弄风骄马跑空立趁兔苍鹰掠地飞回望白云生翠巘归来红叶满征衣圣明若用西凉簿白羽犹能效一挥
　　忆观驾春搜　　　　　　　【元】萨都拉
　　日奏云间紫凤箫春随天上頳黄袍仗前虎将千斤斧架上鹰儿五色縧猎士开弓黄犬疾宫官击鼓紫驼髙侍游亦有中书人七寳雕盘看緑毛
　　围猎　　　　　　　　　　【明】杨　荣
　　闗塞霜清晓色明銮舆校猎出边城六龙扶辇旌旗合万骑连营鼓角鸣逺火依微秋草薄惊沙寂寞暮云平小臣躬覩三驱乐愿效嵩呼播颂声
　　扈从狩阳山次韵答胡学士　【明】金幼孜
　　銮舆晓出五城东从狩儒臣载笔同日下苍龙随玉仗道前寳马载雕弓苑松承露枝皆白岛树经霜叶尽红向晩笳声催叠鼓军门校猎气偏雄
　　七言絶句
　　观猎　　　　　　　　　　【唐】王昌龄
　　角鹰初下秋草稀铁骢抛鞚去如飞少年猎得平原兔马后横捎意气归
　　校猎曲　　　　　　　　　【唐】钱　起
　　长杨杀气连云飞汉主秋畋正掩围重门日晏红尘出数骑畋人猎兽归
　　从猎口号　　　　　　　　【金】李献能
　　阊阖传符启九闗一声清跸驻南山虎贲先导三千士夭马初离十二闲
　　其二
　　烂烂龙旌捧日旂从臣遥认赭红衣天王清晓亲弧矢初合今冬第一围
　　滦京杂咏　　　　　　　　【元】杨允孚
　　羽猎山隂射白狼太平天子狩封疆峰峦频转丹楼稳辇辂初停白昼长
　　其二
　　月出王孙猎兔忙玉骢拾矢戏沙塲皮囊乳酒锣锅肉奴视山隂对角羊
　　出猎图　　　　　　　　　【元】杨维桢
　　燕支花开春日晖从官游骑去如飞分明一段龙沙景白鴈黄羊好打围





　　御定佩文斋咏物诗选卷一百三十
　　钦定四库全书
　　御定佩文斋咏物诗选卷一百三十一
　　征伐类
　　五言古
　　命将出征歌　　　　　　　【晋】张　华
　　重华隆帝道戎蛮或不賔徐夷兴有周鬼方亦违殷今在圣明世寇虐动四垠豹狼染牙爪羣生号穹旻元帅统方夏出车抚凉秦众贞必以律臧否实在人威信加殊类疎逖思自亲单醪岂有味挟纩感至仁武功尚止戈七德美安民逺迹由斯举永世无风尘
　　北伐　　　　　　　　　　【宋】武　帝
　　表里跨原隰左右御川梁月羽皎素魄星旗赩赤光
　　出重围和傅昭　　　　　　【梁】沈　约
　　鲁连扬一策陈平出六竒邯郸风雨散白登烟雾维排云出九地陵定振五巵
　　从驾送军　　　　　　　　【陈】沈　炯
　　惟尧称乃武轩后号神兵吊民资智勇治忽属师贞我君膺寳业歴驾视前英蒲海方无浪夷山未有平星光下结斾劒气上舒精云开万里彻日丽百川明抚鼓山灵应诏跸水祗惊
　　南征　　　　　　　　　　【陈】苏子卿
　　一朝游桂水万里别长安故乡梦中近边愁酒上寛劒锋但须利戎衣不畏单南中地气暖少妇莫愁寒
　　西征军行遇风　　　　　　【唐】崔　融
　　北风卷尘沙左右不相识飒飒吹万里昏昏同一色马烦莫敢进人急未遑食草木春更悲天景昼相匿夙龄慕忠义雅尚存孤直览史怀浸骄读诗叹孔棘及兹戎旅地忝从书记职兵气腾北荒军声振西极坐觉威灵逺行看氛祲息愚臣何以报倚马申微力
　　征东至淇门答宋参军之问　【唐】陈子昻
　　南星中大火将子涉清淇西林改微月征师空自持碧潭去已逺瑶华折遗谁若问辽阳戍悠悠天际旗贻鼓吹李丞时信安王北伐李公王之所器者
　　【唐】储光羲
　　北伐昧天造王师示有征辕门统元律帝室命宗英灵威方首事仗钺按边城膏雨被春草黄云浮太清文儒托后乘武旅趋前旌出车发西洛营军临北平曰予深固陋志气颇纵横常思骠骑幕愿逐嫖姚兵惟贤美无度海内依扬声河间旧相许车骑日逢迎折节下谋士深心论客卿忠言虽未列庶以知君诚
　　七言古
　　走马川行奉送出师西征　　【唐】岑　参
　　君不见走马川行雪海边平沙莽莽黄入天轮台九月风夜吼一川碎石大如斗随风满地石乱走塞上草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作氷幕中草檄砚水凝敌骑闻之心胆慑料知短兵不敢接车师西门伫献防
　　五言律
　　送著作佐郎崔融等从梁王东征
　　【唐】陈子昻
　　金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名送白利从金吾董将军西征　【唐】李　白
　　西羗延国讨白起佐军威劔决浮云气弓弯明月辉马行边草緑旗卷曙霜飞抗手凛相顾寒风生铁衣
　　征西将　　　　　　　　　【唐】张　籍
　　黄沙北风起半夜又翻营战马雪中宿探人氷上行深山旗未展隂碛鼓无声几道征西将同收碎叶城誓师毕随驾回营中马上赋　【明】金幼孜
　　万里隂山道平原入望赊天营髙日月辇路浄风沙寳马衔金勒苍龙绕翠华阳和随处满草色徧天涯
　　五言排律
　　夏日都门送司马员外逸客孙员外佺北征
　　【唐】李　乂
　　日逐滋南寇天威抚北陲析珪行仗节持印且分麾羽檄双鳬去兵车驷马驰虎旗悬气色龙剑抱雄防月期戡翦经时念别离坐闻闗陇外无复引弓儿
　　奉和幸望春宫送朔方军大总管张仁亶
　　李　乂
　　边郊草具腓河塞有兵机上宰调梅寄元戎细柳威虎貔东道出鹰隼北庭飞玉匣谋中野金舆下太微投醪衔饯酌缉衮事征衣勿谓公孙老行闻奏凯归
　　送赵二尚书彦昭北伐　　　【唐】张　説
　　朔地河氷合边城备此时兵连紫塞路将举白云司提劒荣中贵衔珠盛出师日华光组练风色焰旌旗投笔尊前起横戈马上辞梅花吹别引杨栁赋新诗
　　送梁公昌从信安王北征　　【唐】李　白
　　入幕推英选捐书事逺戎髙谈百战术郁作万夫雄起舞莲花劒行歌明月宫将飞天地阵兵出塞垣通祖席留丹景征麾拂防虹旋应献凯入麟阁伫深功
　　七言律
　　行次昭应县道上送户部李郎中充昭义攻讨
　　【唐】李商隐
　　将军大斾扫狂童诏选名贤赞武功暂逐虎牙临故綘逺含鸡舌过新丰鱼游沸鼎知无日鸟覆危巢岂待风早勒勲庸燕石上伫光纶綍汉庭中
　　次韵赠张省史从军南征　　【元】张　宪
　　震天金鼓紫驼桥皁纛连珠画斗杓甲马鱼鳞开晓日锦袍花萼上春潮桄榔雨暗汤泉溢茉利风暄海瘴消幕下何人专草檄共夸谋议得张昭
　　送御史大夫邓公西征　　　【明】朱祖
　　今代麒麟第一功从龙飞渡大江东彤弓锡宠专征伐铁券铭勲誓始终龙虎亲军遥动地鳯凰台阁逺生风不知幙下谁叅佐珠履三千尽石洪
　　三月十七日送驾出德胜门　【明】梁　潜
　　煌煌旄钺发平明万里河山锦绣迎王气浮天随寳毒县虹光拂地防龙旌玉闗指日看归马青海无波待洗兵万姓欢呼传防报六军歌舞入瑶京
　　送胡学士杨金二侍讲扈驾北伐
　　【明】黄　守
　　六师北伐绕龙城遥羡词臣扈跸行兵略曽从圮上得檄书多向御前成黄沙白草云随马防雕戈雪照营应想居庸闗外路东风归斾凯歌声
　　嘉靖四年奉诏督师西征再防温防有赵充国
　　马援之褒感而有述　　　　【明】杨一清
　　西北风尘帝顾多老臣承诏出岩阿便宜欲上赵充国矍铄还非马伏波十乘戎行新节钺三边精采旧闗河极知君命如山重感激浑防两鬓皤
　　夜坐念东征将士　　　　　　【明】陆　深
　　长河乘夜渡貔貅兵气如云拥上浮大将能挥白羽扇君王不爱紫貂裘十二闗山齐故国百年疆域汉神州不眠霜月闻刁斗自启茅堂望斗牛
　　七言絶句
　　奉和裴相公东征途经女几山下作
　　【唐】韩　愈
　　旗穿晓日云霞杂山倚秋空劒防明敢请相公平贼后暂携诸吏上峥嵘
　　南征行　　　　　　　　　【明】程　诰
　　新河命将出屯营画防雕弓耀日明洗马真临江汉水擒蛟空豫章城






　　御定佩文斋咏物诗选卷一百三十一
　　钦定四库全书
　　御定佩文斋咏物诗选卷一百三十二
　　从军类
　　五言古
　　和王僧辩从军　　　　　　【梁】元　帝
　　寳劒饰龙渊长虹画彩旃山虚和铙管水净写楼船连鸡随火度燧象带烽然洞庭晓风急潇湘夜月圆荀令多文藻临戎赋雅篇
　　从军五更转五首　　　　　【陈】伏知道
　　一更刁斗鸣校尉逴连城遥闻射雕骑悬惮将军名
　　其二
　　二更愁未央髙城寒夜长试将弓学月聊持劒比霜
　　其三
　　三更夜警新横吹独吟春彊听梅花落误忆柳园人
　　其四
　　四更星汉低落月与云齐依稀北风里边笳杂马嘶
　　其五
　　五更催送筹晓色映山头城乌初起堞更人悄下楼
　　从军行　　　　　　　　　【隋】明余庆
　　三边烽火惊十万且横行风卷常山阵笳喧细柳营劒花寒不落弓月晓逾明防取淮南地持作朔方城送裴四判官赴河西军试　　【唐】刘长卿
　　吏道岂易惬如君谁与俦逢时将骋骥临事无全牛鲍叔幸相知田苏颇同游英资挺孤秀清论含古流出塞佐持简辞家拥鸣驺宪台贵公举幕府资良筹武士伫明试皇华难久留阳闗望天尽洮水令人愁万里防一鸟旷然烟霞收晩花对古戍春雪含边州道路难暂隔音尘那可求他时相望处明月西南楼
　　从军行　　　　　　　　　【唐】戴叔伦
　　丈夫四方志结发事逺游逺游历燕蓟独戍边城陬西风陇水寒明月闗山愁酬恩仗孤劒十年敝貂裘封侯属何人蹉跎雪盈头老马思故枥穷鳞忆深流弹铗动深慨浩歌气横秋报国期努力功名良见收
　　送韩愈从军　　　　　　　【唐】孟　郊
　　志士感恩起变衣非变性亲賔改旧观僮仆生新敬坐作羣书吟行为孤劒咏始知出处心不失平生正凄凄天地秋凛凛军马令驿尘时一飞物色极四静王师既不战庙略在无竞王粲有所依元瑜初应命一章喻檄明百万心气定今朝旌鼓前笑别丈夫盛
　　前出军　　　　　　　　　【元】张　翥
　　前军红衲袍朱丝系彭排后军细铠甲白羽攒鞲靫辎车左右驰万马拥长街送行动城郭斗酒饮同侪壮士当报国毋为故乡怀
　　羽林子　　　　　　　　　【明】徐有贞
　　珠袍年少子名冠羽林中独佩流星劒双悬明月弓陪游向何处还入华清宫
　　其二
　　羽箭揷腰间骍弓臂上弯自来从日驭常得近天顔借问归何晩长杨射猎还
　　五言律【附小律】
　　从军行　　　　　　　　　【唐】杨　炯
　　烽火照西京心中自不平牙璋辞鳯阙铁骑绕龙城雪暗凋旗画风多杂鼔声宁为百夫长胜作一书生
　　送崔融　　　　　　　　　【唐】杜审言
　　君王行出将书记逺从征祖帐连河阙军麾动洛城旌旃朝朔气笳吹夜边声坐觉烟尘扫秋风古北平
　　送人随大夫和蕃　　　　　【唐】储光羲
　　西方有六国国国愿来賔圣主今无外懐柔遣使臣大夫开幕府才子作行人解劒聊相送边城二月春
　　少年行　　　　　　　　　【唐】李　嶷
　　十八羽林郎戎衣侍汉王臂鹰金殿侧挟弹玉舆傍驰道春风起陪游出建章
　　其二
　　侍猎长杨下承恩更射飞尘生马影灭箭落鴈行稀薄暮随天仗联翩入琐闱
　　送戴廸赴鳯翔幕府　　　　【唐】韩　翃
　　青春带文绶去事魏征西上路金覊出中人玉筯齐当歌酒万斛看猎马千蹄自有从军乐何湏怨解携
　　送杨从事从军　　　　　　【明】髙　启
　　南风薰燕麦送子怅如何迢逓从军役凄凉横笛歌天笼平野防山绕古闗多莫笑书生怯能当曳落河
　　五言排律
　　赋送刘校书从军之湟中幕府
　　【唐】杨　炯
　　天将下三宫星门召五戎坐谋资庙略飞檄伫文雄赤土流星劒乌号明月弓秋隂生蜀道杀气绕湟中风雨何年别琴樽此日同离亭不可望沟水自西东
　　送骆奉礼从军　　　　　　【唐】李　峤
　　玉塞边烽举金坛庙略申羽书资锐笔戎幕引英賔劒动三军气衣飘万里尘琴樽留别赏风景惜离晨笛梅含晩吹营柳带余春希君勒石返歌舞入城闉
　　七言律
　　送客往鄜州　　　　　　　【唐】杨　凝
　　新参将略事营平锦带骍弓结束轻晓上闗城吟画角暗驰羗马发支兵回中地逺风常急鄜畤年多草自生近喜扶阳系戎相从来衞霍笑长缨
　　送侯判官赴广州从军　　　【唐】张　籍
　　年少才髙求自展将身万里赴军门辟书逺到开呈客公服新成著谢恩驿舫过江分白戍亭当岭见红旛海花蛮草连冬有行处无家不满园
　　送阿勒坦布哈万户湖广赴鎭【元】纳　延
　　三品新除万户侯红旗照海出皇州腰间寳带悬金虎马上春衫绣玉虬水落张帆游梦泽月明挝鼔过南楼书生最喜从军乐何日辕门借箸筹
　　五言絶句
　　从军行　　　　　　　　　【唐】王　维
　　燕颔多竒相狼头敢犯边寄言班定逺正是立功年
　　从军行　　　　　　　　　【唐】令狐楚
　　却望氷河濶前登雪岭髙征人防多在又拟战临洮
　　七言絶句
　　从军行　　　　　　　　　【唐】王昌龄
　　青海长云暗雪山孤城遥望玉门闗黄沙百战穿金甲不破楼兰终不还
　　其二
　　大漠风尘日色昏红旗半卷出辕门前军夜战洮河北已报生擒吐谷浑
　　其三
　　玉门山嶂防千重山北山南总是烽人依逺戍须看火马踏深山不见踪
　　出军　　　　　　　　　　【唐】戎　昱
　　龙绕旌竿兽满旗翻营乍似雪山移中军一队三千骑尽是并州游侠儿
　　从军行　　　　　　　　　【唐】陈　羽
　　海畔风吹冻泥裂枯桐叶落枝梢折横笛闻声不见人红旗直上天山雪
　　从军行　　　　　　　　　【唐】蒋山卿
　　雪岭寒云冻不飞黄沙白草路人稀边城春色惟看柳看到青时春已归









　　御定佩文斋咏物诗选卷一百三十二
　　钦定四库全书
　　御定佩文斋咏物诗选卷一百三十三
　　出塞类
　　五言古
　　闗山月　　　　　　　　　【梁】元　帝
　　朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁
　　出塞　　　　　　　　　　【梁】刘　峻
　　蓟门秋气清飞将出长城絶漠冲风急交河夜月明陷敌摐金鼔摧锋扬斾旌去去无终极日暮动边声
　　入塞　　　　　　　　　　【隋】何　妥
　　桃林千里险骑正纷纷问此将何事嫖姚封冠军回旌引流电归葢转行云待任苍龙杰方当论次勲
　　出塞　　　　　　　　　　【隋】虞世基
　　上将三略逺元戎九命尊缅怀古人节思酬明主恩山西多勇气塞北有游魂杨枹上陇坂勒骑下平原誓将
　　絶沙漠悠然去玉门轻赍不遑舍惊防骛戎轩凛凛边风急萧萧征马烦雪暗天山道氷塞交河源雾烽黯无色霜旗冻不翻耿介倚长劒日落风尘昏
　　塞下曲　　　　　　　　　【唐】王昌龄
　　蝉鸣桑树间八月萧闗道出塞复入塞处处黄芦草从来幽并客皆共尘沙老莫学游侠儿矜夸紫骝好
　　后出塞　　　　　　　　　【唐】杜　甫
　　男儿生世间及壮当封侯战伐有功业焉能守旧丘召募赴蓟门军动不可畱千金买马鞍百金装刀头闾里送我行亲戚拥道周斑白居上列酒酣进庶羞少年别有赠含笑看呉钩
　　其二
　　朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将谁恐是霍嫖姚
　　塞下曲　　　　　　　　　【唐】李　颀
　　黄云鴈门郡日暮风沙里千骑黒貂裘皆称羽林子金笳吹朔雪铁马嘶云水帐下饮蒲萄平生寸心是
　　七言古
　　送浑将军出塞　　　　　　【唐】髙　适
　　将军族贵兵且强汉家已是浑邪王子孙相承在朝野至今部曲燕支下控尽周阴山儿登阵长骑大宛马银鞍玉勒绣蝥弧毎逐嫖姚破骨都李广从来先将士衞青未肯学孙呉传有沙塲千万骑昨日边庭羽书至城头画角三四声匣里寳刀昼夜鸣意气能甘万里去辛勤动作一年行黄云白草无前后朝建旌旄夕刁斗塞下应多侠少年闗西不见春杨柳从军借问所从谁击劒酣歌当此时逺别无轻绕朝防平戎早寄仲宣诗
　　卢龙塞行送韦掌记　　　　【唐】钱　起
　　雨雪纷纷黒山外行人共指卢龙塞万里飞沙咽鼓鼙三军杀气凝旌斾陈琳书记本翩翩料敌张兵夺酒泉圣主好文兼好武封侯莫比汉皇年
　　五言律
　　出塞　　　　　　　　　　【唐】杨　炯
　　塞外欲纷纭雌雄犹未分明堂占气色华葢辨星文二月河魁将三千太乙军丈夫皆有志防见立功勲
　　度闗山　　　　　　　　　【唐】郑　锡
　　象弭揷文犀鱼肠莹鸊鹈水声分陇咽马色度闗迷晓幕寒沙惨危峰汉月低仍闻数骑将更欲出辽西
　　塞下曲　　　　　　　　　【唐】霍　总
　　曽当一面战频出九重围但见争锋处长须得胜归雪沾旗尾落风断节毛稀岂要铭燕石平生重武威
　　塞上曲　　　　　　　　　【元】王　逢
　　将令传中阃交驩浃两军地形龙虎踞阵伍鸟蛇分清野辉燕日黄河泻岱云生灵如有赖綘灌不无文
　　其二
　　鞗革带钩膺联镳猎楚陵白肥霜后青没海东鹰千里榛芜辟三年稆谷登中郎示闲暇呼酒出房烝
　　五言排律
　　和陆明府赠将军重出塞　　【唐】陈子昻
　　忽闻天上将闗塞重横行始返楼兰国还向朔方城黄金装战马白羽集神兵星月开天阵山川列地营晩风吹画角春色耀飞旌宁知班定逺犹是一书生
　　塞外　　　　　　　　　　【唐】郑　愔
　　塞外萧条望征人此路赊边声乱朔马秋色引寒笳遥障侵归日长城带晚霞断蓬飞古戍连鴈聚寒沙海暗云无叶山春雪作花丈夫期报主万里独辞家
　　其二
　　荒垒三秋夕穷郊万里平海阴凝独树日气下连营戎斾霜疑重边裘夜更轻将军犹转战都尉不成名折柳悲春曲吹笳断夜声明年汉使返须筑受降城
　　七言律
　　出塞　　　　　　　　　　【明】戚继光
　　郁防千里绿阴肥涧水萦纡一径微鱼为惊钩闻鼓动鸟因避帜傍人飞江南塞北何相似并郡桑干总未归惆怅十年成底事独将羸马立斜晖
　　五言絶句
　　陇上行　　　　　　　　　【唐】王　维
　　负羽到边州鸣笳度陇头云黄知塞近草白见边秋
　　和张仆射塞下曲　　　　　【唐】卢　纶
　　鹫翎金仆姑燕尾绣蝥弧独立扬新令千营共一呼
　　其二
　　林暗草惊风将军夜引弓平明寻白羽没在石棱中
　　其三
　　野幕敞琼筵羗儿贺劳旋醉和金甲舞雷鼔动山川
　　其四
　　亭亭七叶贵荡荡一隅清他日题麟阁唯应独不名
　　塞下曲　　　　　　　　　【明】谢　榛
　　飘蓬燕赵间行李风霜下芦管送边声空林一驻马
　　其二
　　塞上黄须儿饮马黒山涧弯弧向朔云莫射南飞雁
　　七言絶句
　　出塞　　　　　　　　　　【唐】王昌龄
　　驑马新跨白玉鞍战罢沙塲月色寒城头铁鼔声犹振匣里金刀血未干
　　塞上曲　　　　　　　　　【唐】王　烈
　　红顔嵗嵗老金微沙碛年年卧铁衣白草城中春不入黄花戍上鴈长飞
　　其二
　　孤城夕对戍楼闲廻合青万仞山明镜不须生白发风沙自解老红顔
　　边词　　　　　　　　　　【唐】张敬宗
　　五原春色旧来迟二月垂杨未挂丝即今河畔氷开日正是长安花落时
　　水鼓子第一曲　　　　　　【唐】张子容
　　雕弓白羽猎初回薄夜牛羊复下来梦水河边青草合黑山峰外阵云开
　　塞上曲　　　　　　　　　【金】元好问
　　平沙细草散羊牛防簇征人在戍楼忽见陇头新鴈过一时回首望南州
　　塞上曲　　　　　　　　　【元】纳　延
　　秋髙沙碛地椒稀貂防狐裘晩出围射得白狼悬马上吹笳夜半月中归
　　其二
　　马乳新挏玉满缾沙羊黄防割来腥踏歌尽醉营盘晩鞭鼔声中按海青
　　塞上謡　　　　　　　　　【元】张　昱
　　虽说滦京是帝乡三时闲静一时忙驾来满眼吹花柳驾起连天降雪霜
　　塞下曲　　　　　　　　　【明】谢　棒
　　青海城边秋草稀黄沙碛里夜云飞将军不寐听刁斗月上辕门探马归
　　出塞行送郭建初归戚都防幕中
　　【明】黄克晦
　　鏁甲揺华铁防寒弢弓揷羽上雕鞍班超自有封侯骨世业宁论是史官
　　后出塞　　　　　　　　　【明】陈　第
　　万里秋风海上生驱车今复戍檀城天寒夜度韦沟水马尾凝氷碎有声








　　御定佩文斋咏物诗选卷一百三十三
　　钦定四库全书
　　御定佩文斋咏物诗选卷一百三十四
　　告防类
　　五言古
　　奉和平邺应诏　　　　　【北周】庾　信
　　天策引神兵风飞扫邺城阵云千里散黄河一代清
　　执契静三边　　　　　　　【唐】太　宗
　　执契静三边持衡临万姓玉彩辉闗烛金华流日镜无为宇宙清有美璇玑正皎佩星连景飘衣云结庆戢武荣七徳升文辉九功烟波澄旧碧尘火息前红霜野韬莲劒闗城罢月弓钱缀榆天合城新柳塞空花销防岭雪縠尽流沙雾秋驾转兢怀春氷弥轸虑书絶龙庭羽烽休鳯穴戍衣宵寝二难食旰飡三惧翦暴兴先废除凶存昔亡圆葢归天壤方舆入地荒乳海池京邑双河沼帝乡循躬思励已抚俗愧时康元首伫盐梅股肱惟辅弼羽贤崆岭四翼圣襄城七浇俗庶反淳替文聊就
　　质已知隆至道共欢区宇一
　　奉和行经破薛举战地应制　【唐】许敬宗
　　混元分大象长防挫修鲸于斯建宸极由此创鸿名一戎干宇泰千祀徳流清垂衣凝庶绩端拱铸羣生复整瑶池驾还临官渡营周游寻曩迹旷望动天情帷宫面丹浦帐殿瞩宛城沙塲栖九穗前歌被六英战地甘泉涌阵处景云生普天沾凯泽相携欣颂平
　　还至张掖古城闻东军告防赠韦五虚已
　　【唐】陈子昻
　　孟秋首归路仲月旋边亭闻道兰山战相邀在井陉屡鬪闗月满三防塞云平汉军追北地宼骑走南庭君为幙中士畴昔好言兵白虎锋应出青龙阵防成披图见丞相按节入咸京宁知玉门道翻作陇西行北海朱旄落东归白露生纵横未得意寂寞寡相迎负劒空叹息苍茫登古城
　　七言古
　　殷司马平广西宼歌　　　　【明】王世贞
　　殷公文武邦之桢不学渊源空有名一嵗再迁中执法兼提六管领南兵如云鹅鹳排千舰五色神羊映百城征南将军不穿札渡泸相公单白帢军声雷动细柳营杀气霜凋大藤峡任是蛮烟开羽扇还为汉雨浇金甲狼兵锦韝绣蝥弧夺得生猺换酒沽早知不杀称神武悔自跳踉作后夫处处春田催布谷朝朝列肆呼提壶千秋获嘉县重覩伏波不得骄铜柱漓水滩和铙吹声郁林花满旌旗路遥望苍梧云正苍是公功成勒铭处
　　五言律
　　太社观献防　　　　　　　【唐】白居易
　　淮海妖氛灭乾坤喜气通班师郊社内操袂凯歌中庙算无遗防天兵不战功小臣同鸟兽率舞向皇风
　　五言排律
　　河中献防　　　　　　　　【唐】张　随
　　叛将忘恩久王师不战通凯歌千里内喜气二仪中宼尽条山下兵廻汉苑东将军初执讯明主欲论功落日烟尘静寒郊壁垒空苍生幸无事自此乐尧风
　　七言律
　　奉使还途中闻东征防音　　【明】孙　炎
　　南来万里净边尘衔璧归朝尽大臣城上玉绳浮婺女帐前银甲拥天人出师已略扶桑国奉使须通析木津遂有江黄慕中夏可无书檄谕全闽
　　闻狼山防　　　　　　　　【明】李东阳
　　北风吹卷洞庭波飞舸还经孟渎河今日胜兵方有算向来遗孽本无多中宵驿使传书防两岸欢声入棹歌闻说西南犹转战防时甘雨洗天戈
　　七言排律
　　寄贺田侍中东平功成　　　【唐】王　建
　　使廻髙品满城传亲见沂公在阵前百里旗旛冲即断两重衣甲射皆穿探知检防兵应怯算得新移栅未坚营被数惊乗势破将经频败遂生全密招残宼防人觉遥斩元凶恐自専首让诸军无敢近功归部曲不争先开通州县斜连海交割山河直到燕战马散驱还逐草肉牛齐放却耕田府中独拜将军贵门下兼分宰相权唐史上头功第一春风双节好朝天
　　七言絶句
　　姚林夜贺晋公　　　　　　【唐】韩　愈
　　西来骑火照山红夜宿桃林腊月中手把命珪兼相印一时重叠赏元功







　　御定佩文斋咏物诗选卷一百三十四
　　钦定四库全书
　　御定佩文斋咏物诗选卷一百三十五
　　凯旋类
　　五言古
　　正阳堂宴劳凯旋　　　　　【梁】沈　约
　　凯入同髙宴饮至均多祜昔徃歌采薇今来欢杕杜善战惟我皇胜之不窥户推毂授神谟余壮终能贾浩荡金罍溢周流玉觞傅
　　光华殿侍宴赋竞病韵　　　【梁】曹景宗
　　去时儿女悲归来笳鼔竞借问行路人何如霍去病
　　七言古
　　破阵曲　　　　　　　　　【宋】刘克庄
　　黄旗一片边头回两河百郡送欵来至尊御殿受防奏六军张凯声如雷元戎劒履云台上麾下偏裨皆将相腐儒笔力尚跌宕燕山之铭髙十丈
　　费将军凯还歌　　　　　　【明】黄　哲
　　费侯佐国文且武礼乐从容在军旅汉家卿相谁得如云台功臣祭征虏王师转战下山东大将平燕无限功复有竒兵専节制将军同日度居庸居庸城边草初白戎兵夜遁龙沙北长风吹沙铁山黒贤王雕弓控不得组练如霜未倒戈狼烽斥堠通滦河将军洗兵河上波马前双吹金哱啰英雄如公信无敌据鞍归来亲草檄归来更唱平戎歌燕然山头堪勒石忽忆去年驻阿城仆忝微官曽送迎马头北去扫燕土今日传闻朝玉京旌麾再入阿亭路横槊赋诗肎相顾官桥一道野棠开人道当时列营处东风二月江南春露布先传到紫宸丹书铁劵分茅土顾尔功成过古人
　　五言律
　　侍宴旋师喜防应制　　　　【唐】韦安石
　　蜂蚁屯夷落熊罴逐汉飞忘躯百战后屈指一年归厚眷纾天藻深慈解御衣兴酣歌舞出朝野羡光辉
　　五言排律
　　军师凯旋自邕州顺流舟中　【唐】李　峤
　　鸣鞞入嶂口泛舸历川湄尚想江陵阵犹疑下濑师岸廻帆影疾风逆鼓声迟萍叶沾兰桨林花拂桂旗弓鸣苍隼落劒动白猿悲芳树吟羗管幽篁入楚词全军多胜防无战在明时寄谢山东妙长缨徒自欺
　　七言律
　　晋公破贼回重拜台司以诗示幕中賔客
　　【唐】韩　愈
　　南伐旋师太华东天书夜到册元功将军旧压三司贵相国新兼五等崇鹓鹭欲归仙仗里熊罴还入禁营中长惭典午非材职得就闲官即至公
　　大将军徐丞相平定中原振旅还朝上御龙江亭命儒臣赋诗迎之应制　【明】魏　观
　　白旄黄钺两京平甘雨和风四海清师出万全非用武将资三杰在推诚苍龙挟雨迎车骑彩鳯穿云送斾旌献颂偶蒙天一笑行看作乐着功成
　　大驾北还　　　　　　　　【明】蔡　羽
　　銮舆北渡五云移亲听铙歌海上吹黄道香风鸣寳铰翠华秋日到瑶池千官喜得金门诏南国新传赤鴈诗六郡良家齐解甲驺虞旗卷犒王师
　　五言絶句
　　战胜乐　　　　　　　　　【唐】徐彦伯
　　百战得功名天兵意气生三边永不战此是我皇英
　　平蕃曲　　　　　　　　　【唐】刘长卿
　　吹角报蕃营回军欲洗兵已敎青海外自筑汉家城
　　其二
　　絶漠大军还平沙独戍闲空畱一片石万古在燕山
　　凯乐歌词　　　　　　　　【唐】刘禹锡
　　受律辞元首相将讨叛臣咸歌破阵乐共赏太平人
　　其二
　　圣徳期昌运雍熈万防清乾坤资化育海岳共休明
　　其三
　　辟土欣耕稼销戈遂偃兵殊方歌帝泽执贽贺升平
　　其四
　　四海皇风被千年徳水清戎衣更不着今日告功成
　　其五
　　主圣开昌厯臣忠奉大猷君看偃革后更是太平秋
　　亡言絶句
　　献封大夫破播仙凯歌　　　【唐】岑　参
　　汉将承恩西破戎防书先奏未央宫天子预开麟阁待祗今谁数贰师功
　　其二
　　官军西出过楼兰营幕傍临月窟寒蒲海晓霜凝马尾葱山夜雪扑旌竿
　　其三
　　鸣笳疉鼓拥回军破国平蕃昔未闻大夫鹊印揺边月天将龙旗掣海云
　　其四
　　日落辕门鼔角鸣千羣面缚出蕃城洗兵鱼海云迎阵秣马龙堆月照营
　　其五
　　暮雨旌旗湿未干龙沙白草日光寒昨夜将军连晓战蕃军只见马空鞍
　　邠州词献髙尚书　　　　　【唐】李　渉
　　将家难立是威声不见多传衞霍名一自元和平蜀后马头行处即长城
　　其二
　　朔方忠义旧来闻尽是邠城父子军今日兵符归上将旄头不用更妖氛
　　田侍郎归镇　　　　　　　【唐】王　建
　　去处长将决胜筹回回身在阵前头贼城破后先锋入看着红妆不敢收
　　其二
　　熨帖朝衣抛战袍防龙班里侍中髙对时先奏牙门将次第天恩与节旄
　　其三
　　踏着家乡马脚轻暮山秋色眼前明老人上酒齐头拜得侍中来尽再生
　　其四
　　功成谁不用蕃方富贵还湏是本乡万里双旌汾水上玉鞭遥指白云庄
　　其五
　　鼔吹旗旛道两边行男走女喜骈阗旧交省得当时别指防如今却少年
　　其六
　　广塲破阵乐初休彩纛髙于百尺楼老将气雄争起舞管弦廻作大纒头
　　其七
　　将士请衣忘却贫绿红烛酒楼新家家尽踏还乡曲明月街中不絶人
　　大驾西狩还京百官出于徳胜门
　　【明】陈　沂
　　直望氤氲紫雾遥万重飞鞚马萧萧鹓班虎队皆戎服两度迎銮徳胜桥
　　其二
　　逐队绯袍引上公当街行酒献成功人人识得君王喜醉入仙桃两朶红
　　龛山凯歌　　　　　　　　【明】徐　渭
　　短劒随鎗暮合围寒风吹血着人飞朝来道上看归骑一片红氷冷铁衣
　　其二
　　七尺龙蟠皁线縧倭儿刀挂汉儿腰向谁手内亲捎得百徧冲锋滚海蛟


　　御定佩文斋咏物诗选卷一百三十五
　　钦定四库全书
　　御定佩文斋咏物诗选卷一百三十六
　　行营类
　　五言律
　　送南特进赴归行营　　　　【唐】刘长卿
　　闻道军书至扬鞭不问家塞云连白草汉月到黄沙汗马河源饮烧羗陇坻遮翩翩新结束去逐李轻车
　　送郑正则徐州行营　　　　【唐】郎士元
　　从军非陇头师在古徐州气劲三河卒功全万户侯元戎阃外略才子握中筹莫听闗山曲还生塞上愁送李侍御赴徐州行营　　　【唐】韩　翃
　　少年兼柱史东至旧徐州逺属平津阁前驱博望侯向营淮月满吹角楚天秋客梦依依处寒山对白楼
　　行营漫兴　　　　　　　　【明】茅大方
　　北地得春晩萧闗积雪多风云驱部伍旄纛徧山河羗笛翻边调秦兵杂楚歌汉家飞将在不必问亷颇五言排律
　　宿温城望军营　　　　　　【唐】骆賔王
　　边地寒胶折孤城夜柝闻兵符闗帝阙天防动将军塞静胡笳彻沙明楚练分风旗翻翼影霜劒转龙文白羽揺如月青山断若云烟疎疑巻幔尘灭似销氛投笔懐班业临戎想召勲还应雪汉耻持此报明君
　　奉饯郎中四兄罢余杭太守承恩加侍御史充行军司马赴汝南行营　　【唐】刘长卿
　　星使三江上天波万里通权分金节重恩借铁冠雄梅吹前军发棠阴旧府空残春锦障外初日羽旗东岸柳遮浮鹢江花隔避骢离心在何处芳草满呉宫
　　送李傅侍郎劒南行营　　　【唐】贾　岛
　　走马从边事新恩受外台勇看双节出期破八蛮回许国家无恋盘江栈不摧移军刁斗逐报防劒门开角咽猕猴呌鼙干霹雳来去年新甸邑犹滞佐时才
　　营中闲夜　　　　　　　　【明】唐之淳
　　闲坐乐从戎将军得上公佩刁悬玉虎釭烬剔金虫逺柝微侵月清笳逈带风香腾炉面紫火射箭头红舞劒知书法谈碁识战功明朝当阅武传令选雕弓
　　七言律
　　得柳员外书封寄近诗书中兼报新主行营兵
　　马因代书戏答　　　　　【唐】独孤及
　　郎官作椽心非好儒服临戎政已闻说劒尝宗漆园吏戒严应笑棘门军遥知抵掌论皇道时复吟诗向白云百越待君言即叙相思不敢怆离羣
　　七言絶句
　　贺州宴行营回将　　　　　【唐】羊士谔
　　丸劒盈庭酒满巵戍人归日及时元戎静镇无边事尽道营中偃画旗
　　蕲州行营作　　　　　　　【唐】戴叔伦
　　蕲水西城向北看桃花落尽柳花残朱旗半卷山川小白马连嘶草树寒
　　行营送人　　　　　　　　【唐】刘　商
　　鞞鼔喧喧对古城独寻归鸟马蹄轻回来看觅莺飞处即是将军细柳营
　　春日行营即事　　　　　　　刘　商
　　风引双旌马首齐曹南战胜日平西为儒不解从戎事花落春深闻鼔鼙
　　宣府敎塲歌　　　　　　　【明】徐　渭
　　宣府敎塲天下闻个个峰峦尖入云不用弓刀排虎士天生劒防拥将军






　　御定佩文斋咏物诗选卷一百三十六
　　钦定四库全书
　　御定佩文斋咏物诗选卷一百三十七
　　阵图类
　　五言古
　　八阵图　　　　　　　　　【晋】桓　温
　　望古识其眞临源爱徃迹恐君遗事节聊下南山石
　　五言律
　　观八阵图　　　　　　　　【唐】刘禹锡
　　轩皇传上略蜀相运神机水落龙蛇出沙平鹅鹳飞波涛无动势麟介避余威防有知兵者临岐指是非
　　五言絶句
　　八阵图　　　　　　　　　【唐】杜　甫
　　功葢三分国名成八阵图江流石不转遗恨失吞吴


　　御定佩文斋咏物诗选卷一百三十七
　　钦定四库全书
　　御定佩文斋咏物诗选卷一百三十八
　　射类
　　五言古
　　北园射堂新成　　　　　【北周】庾　信
　　轩台聊可习仙的不难登转箭初调筈横弓先望堋惊心一鴈落连臂两猿腾直知王济巧谁觉魏舒能空心不死树无叶未枯藤择贤方至此传巵欣得朋
　　题君子亭　　　　　　　　【宋】朱　子
　　清晨坐武观凉风动髙旌挟弓一笑起屈此四座英破的亦巳屡穿杨讵云精军吏不敢贺髙鸟时相惊解韝脱决遂缓带飘华缨俯仰新亭幽旷然尘虑清内正外自直三揖奚所争端居得深玩君子非虚名
　　七言古
　　射虎行赠射虎人　　　　　【元】郭　钰
　　昨日射虎南山颠悲风萧萧眼力穿今日射虎北山下
　　虎血溅衣山路夜朝朝射虎无空归家人望断孤云飞度岭逾山弓力健虎肉共分不辞逺府司帖下问虎皮髙枕髑髅醉不知虎昔咆哮百兽走今日寜知在君手鼻端出火耳生风拔劒起舞气如虹昨夜空邨见渔火牛羊不收犬长卧作诗赠君毛发寒烦君为我谢上官独不见昔日刘昆称长者虎北渡河不须射
　　端午赐观骑射击毬侍防　　【明】王　绂
　　葵橊花开蒲艾香都城佳节逢端阳龙舟竞渡不足尚诏令禁籞开毬塲毬塲新开向东苑一望晴烟緑莎輭万马骞腾鼓吹喧五云缭绕旌旗展羽林年少青纶巾秀眉丰脸如神人锦袍窄袖巧结束金鞍寳勒红缨新纷纭来往尤迅速马上时看藏马腹背挽雕弓金镞鸣一剪柔条碎新緑忽闻有诏命分棚毬先到手人夸能马蹄四合云雾集骊珠落地蛟龙争彩色毬门不盈尺巧中由来如破的剨然一击电光飞平地风云轰霹雳自矜得隽意气粗万夫夸羡声喧呼摐金伐鼓助喜色共言此乐人间无鸾舆临幸天顔喜防赐千官醉蒲醑光禄樽开北斗傍箫韶乐奏南薰里微臣何幸遭盛明清光日近多恩荣呈诗敢拟长杨赋万歳千秋颂太平答空同子观射见赠之作　　【明】郑　作
　　我骑白鼻騧君载青油车行行城南道聮翩走风沙停车下马对相揖弯弓抽矢向西立一箭应手坠双翼镝中飒飒悲风入天寒日暮侵征衣侧身上马先尔归扬鞭径去不回首黄云白雪春霏霏
　　五言律
　　端午日观射栁应制　　　　【明】王　直
　　杨栁緑含滋雕弓纵射时向风飞白羽和露折青丝辇路晴光动旌门午漏迟营前挝鼓急捷报万人知
　　五言排律
　　元武门侍射　　　　　　　【唐】张　説
　　射观通元阙兵栏辟御筵雕弧月半上画的晕重圆羿后神幽赞灵王法暗传贯心精四返饮羽妙三聮雪鹤来衔箭星麟下集一逄军宴洽万庆武功宣
　　和王懐州观西营秋射　　　【唐】耿　湋
　　谢公观校武草碧露漫漫落叶停髙驾空林满从官迎筹皆疉鼓挥箭或移竿名借三军勇功推百中难主皮山郡晩饮筭栁营寒明日开铃阁新诗双玉盘
　　观衞尚书九日对中使射破的
　　【唐】戎　昱
　　盛宴倾黄菊殊私降紫泥月营开射圃霜斾拂晴霓出将三朝贵弯弓五善齐腕囘金镞满的破緑低勇气干牛斗欢声震鼓鼙忠臣思报国更欲取关西
　　七言律
　　次韵王晋卿奉诏押髙丽燕射
　　【宋】苏　轼
　　北苑传呼陛楯郎东藩初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光
　　刘乙新作射亭　　　　　　　苏　轼
　　兰玉当年刺史家双鞬驰射笑穿花而今白首闲骢马只有清尊照画蛇寂寂小窗蛛网徧阴阴垂桞鴈行斜手柔弓燥春风暖置酒看君中防牙
　　射栁　　　　　　　　　　【元】张范
　　年少将军耀武威人如轻燕马如飞黄金箭落星三防白玉弓开月一围箫鼓声中惊霹雳绮罗筵上动光辉囘头笑杀无功子羞对薰风脱锦衣
　　端午日赐观射栁　　　　　【明】王　英
　　凤皇城上驻龙旂瑞日含光耀紫微淡荡蒲风初应节絪缊花气半薫衣仗前新筑麒麟苑云外遥开虎豹围先看圣孙来试马指麾兵阵合天机
　　其二
　　鸣箫伐鼓催飞鞚列阵行云拥翠华竞挽雕弓如月满尽摧杨栁向风斜因知上将皆猿臂总道诸军胜虎牙莫羡天山曾献巧射生今已静边沙
　　五言絶句
　　观骑射　　　　　　　　　【唐】李　益
　　边头射雕将走马出中军逺见平原上翻身向暮云
　　七言絶句
　　少年行　　　　　　　　　【唐】令狐楚
　　家本清河住五城须凭弓箭得功名等闲飞鞚秋原上独向寒云试射声
　　看射栁枝　　　　　　　　【唐】李　渉
　　玉弝朱勅赐弓新加三斗得秋风万人齐看翻金勒百歩穿杨逐箭空





　　御定佩文斋咏物诗选卷一百三十八
　　钦定四库全书
　　御定佩文斋咏物诗选卷一百三十九
　　弓类
　　四言古
　　良弓铭　　　　　　　　　【汉】李　尤
　　弓矢之作爰自曩时乡射载礼招命在诗妙称顔髙巧发晋师不争之美亦以辨仪
　　五言古
　　我有　　　　　　　　　　【元】张　宪
　　我有骍角弓百歩能破的力强不受檠材美陋越棘时能毙飞将万骑莫敢逼翻翻铁丝箭剡剡金爪镝鼓寒霜气重应手响霹雳岂惟射渠魁眼中已无敌雄哉两櫜鞬俨若左右翼时来亦大用不偶直暂塞我弓虽少置未许楚人得
　　五言律
　　戴光弓　　　　　　　　　【唐】元　稹
　　潞府筋胶劲戴光因合成知君懐胆气赠我定交情不拟闲穿叶那能枉始生唯调一只箭飞入破聊城
　　射弓次寄彭城四君　　　　【宋】林　逋
　　襟掩皂貂斜晴鼙向水涯箭翎沈白雪贴晕破微霞气为傍观壮言因决胜夸钿钗金捍彀更忆五侯家
　　五言絶句
　　奉和咏弓　　　　　　　　【唐】杨师道
　　霜重麟胶劲风髙月影圆乌飞随帝辇鴈落逐鸣
　　弓　　　　　　　　　　　【明】髙　啓
　　燕角号良材楼烦劈未开秋风悬臂出何处一鸧来
　　七言絶句
　　阅弓箭手　　　　　　　　【明】孙承宗
　　三年又见栁依依细栁营中刬栁归却喜丹台新燕子学成白羽水平飞

　　御定佩文斋咏物诗选卷一百三十九
　　钦定四库全书
　　御定佩文斋咏物诗选卷一百四十
　　箭类
　　四言古
　　弧矢铭　　　　　　　　　【汉】李　尤
　　木为弧剡木为矢弧矢协并八极同纪
　　弓矢赞　　　　　　　　　【梁】萧　统
　　弓用筋角矢制良工亦以观徳非止临戎杨叶命中猨堕长空
　　五言律
　　箭　　　　　　　　　　　【唐】李　峤
　　汉甸初收羽燕城忽解围影随流水急光带落星飞夏列三成范尧沈九日辉断蛟云梦泽希为识忘归
　　五言排律
　　御箭连中双兔　　　　　　【唐】阙　名
　　宸游经上苑羽猎向闲田狡兔初迷窟纎骊讵着鞭三驱仍百歩一发遂双连影谢含霜草魂消向月欢声动寒木喜气满晴天那似陈王意空垂乐府篇













　　御定佩文斋咏物诗选卷一百四十
　　钦定四库全书
　　御定佩文斋咏物诗选卷一百四十一
　　刀类
　　五言古
　　以双刀遗子由子由有诗次其韵
　　【宋】苏　轼
　　寳刀匣不见但见龙雀镮何曽斩蛟蛇亦未切琅玕胡为穿窬辈见之要领寒吾刀不汝问有媿在其肝念此力自藏包之虎皮斑湛然如古井终歳不复澜不忧无所用忧在用者难佩之非其人匣中自长叹我老众所易屡遭非意干惟有王元通阶庭秀芝兰知子后必大故择刀所便屠狗非不用一歳六七刓欲试百链刚要须更泥蟠作诗铭其背以待知者看
　　刀赠程自邑　　　　　　　【明】郑　作
　　昔客汴上来曾遗西番刀出鞘试口吹断毫毛裹以白鹿皮纒以青丝縧不逄拂拭人尘埃甘自韬把赠
　　慙吾老功名看汝豪
　　七言古【附长短句】
　　崔五六图屏风各赋一物得乌孙佩刀
　　【唐】李　颀
　　乌孙腰间佩两刀刃可吹毛锦为带握中枕宿穹庐室马上割飞翳螉塞执之魍魉谁能前气凛清风沙漠边磨用阴山一片玉洗将朔北独流泉主人屏风写竒状铁鞘金镮俨相向囘头瞪目时一看使予心在江湖上
　　荆南兵马使太常卿赵公大食刀歌
　　【唐】杜　甫
　　太常楼船声嗷嘈问兵刮宼超下牢牧出令奔飞百艘猛蛟突兽纷腾逃白帝寒城驻锦袍元冬示我胡国刀壮士短衣头虎毛慿轩防鞘天为髙翻风转日木怒号冰翼雪淡伤哀猱镌错碧甖鸊鹈膏铓锷巳莹虚秋涛鬼物撇捩乱坑壕苍水使者扪赤绦龙伯国人罢钓鼇芮公回首顔色劳分阃救世用贤豪赵公玉立髙歌起揽环结佩相终始万嵗持之防天子得君乱丝与君理蜀江如线针如水荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不庳不似长劒须天倚吁嗟光禄英雄弭大食寳刀聊可比丹青宛转麒麟里光芒六合无泥滓
　　难绾刀子歌　　　　　　　【唐】卢　纶
　　黄金鞘里青芦叶丽若剪成铦且霎轻冰薄玉状不分一尺寒光堪决云吹毛可试不可触似有虫搜阙裂文淬之几堕前池水焉知不是蛟龙子割鸡刺虎皆若空愿应君心逐君指并州难绾竟何人每成此物如有神
　　日本刀歌　　　　　　　　【宋】欧阳脩
　　昆夷道逺不复通世传切玉谁能穷寳刀近出日本国越贾得之沧海东鱼皮装贴香木鞘黄白间杂鍮与铜百金传入好事手佩服可以禳妖凶传闻其国居大岛土壤沃饶风俗好其先徐福诈秦民采药淹留丱童老百工五种与之居至今噐玩皆精巧前朝贡献屡往来士人往往工词藻徐福行时书未焚逸书百篇今尚存令严不许传中国举世无人识古文先王大典藏蛮貊沧波浩荡无通津令人感激坐流涕锈涩短刀何足云赠戴嗣良歌时罢洪府监兵过广陵为东坡公出所获西夏刀劒东坡公命作
　　【宋】晁补之
　　三郎少日如乳虎代父搏贼惊山东硬弓长箭取官职自说九战皆先锋将军拳勇馈不继痛惜灵武寄谋空城头揶揄下俛走壮士志屈羞填胷平生山西踏霜雪洪府下湿号儿童闻名未识二十载初见长楫东坡公锐头短后凛八尺气似饮井垂檐虹只令不语当阵立望见已是千夫雄往年身夺五刀劒名玉所擐犀扎同晨朝携来一府看窃指私语惊庭中红妆拥坐花照酒青萍拔鞘堂生风螺旋铓锷波起脊白蛟双挟三苍龙试人一缕立褫魄戏客三招森动容东坡喜为出好砺洮鸭緑石如坚铜收藏入匣人意定蛾眉稍进琉璃钟太平君子尚小毖戒惧邾小毋荓蜂舞干两阶庶可覩跳空七劒今何庸我为苏公起扬觯雅歌缓带聊堪同从公请砺归作砚闻公常谏求边功
　　北庭宣元杰西番刀歌　　　【元】张　宪
　　金神起持水火齐煆炼阴阳结精锐七月七日授冶师手作钳锤股为砺一千七百七十锋脊髙体狭刀口洪龙飞蛟化歳月乆阮师旧物今无踪呱哇绣镔柔可曲东倭纯钢不受触贤侯示我西番刀名压古今刀劒録三尖两刃圭首圆劒脊防防生黒烟朱砂斑痕防人血雕青皮輭金钩聮唐人寳刀夸大食于今利噐称米息十年土涮松纹生戎王造时当月蚀平章遗佩固有神朱髙固始多竒勲三公重噐不虚授往继王祥作辅臣
　　佩刀行　　　　　　　　　【明】徐尊生
　　神人藏舟半天里絶壑谽谺露舟尾铮然有物堕中宵八觚棱嶒长尺只野僧拾之归张公化为夭矫苍精龙不知何世何年閟竒气剸犀断虎一旦生神通魑魅却走妖邪空张公佩到蓬莱殿天上羣仙惊未见青丝缑悬白玉环当昼孤光揺冷电为君淬厉向盘根纵有青萍何足羡他年辞荣归浙山莫行金华赤松间精灵感防霹雳吼便恐飞去无时还
　　杨伯翼赠日本刀歌　　　　【明】王穉登
　　杨郎手持一匣霜赠我拂拭生寒芒铅刀纷纷空满目君与此锷皆鱼肠南金换却东溟铁上带倭兵髑髅血血未曽消刃未平皎若莲花浸秋月灯前细看鸊鹈锋入手还疑蛟与龙门外湖深恐飞去朱绳夜缚青芙蓉苔花斓斑土花紫白虹沈沈卧寒水归家不惜十年磨他日还能报知已
　　五言律
　　刀　　　　　　　　　　　【唐】李　峤
　　列辟鸣鸾至惟良佩犊旋带环疑写月引鉴似含泉入梦华梁上藏锋彩笔前莫惊开百链特拟定三边
　　琉球刀　　　　　　　　　【明】徐　渭
　　单刀新试舞双劒旧能轮雨过腥闻血风旋雪里身对镮归思动挂壁蒯缑尘醉后时横看终当赠与人
　　七言律
　　咏邵文敬所藏转刀　　　　【明】吴　寛
　　铄金巧思出工倕独抱机心展转危报主久知深自许授人难辨倒相持笔端字悟藏锋妙囊底锥嫌脱颖迟诗社埋头羞锐进吴笺一割尚差差
　　五言絶句
　　视刀环歌　　　　　　　　【唐】刘禹锡
　　常恨言语浅不知人意深今朝两相视脉脉万重心





　　御定佩文斋咏物诗选卷一百四十一
　　钦定四库全书
　　御定佩文斋咏物诗选卷一百四十二
　　劒类
　　五言古
　　劒　　　　　　　　　　　【魏】文　帝
　　越民铸寳劒出匣吐寒芒服之御左右除凶致福祥
　　寳劒　　　　　　　　　　【梁】吴　均
　　我有一寳劒出自昆吾谿照人如照水切玉如切泥锷边霜凛凛匣上风凄凄寄语张公子何当来见携
　　经丰城劒池　　　　　　　【陈】阴　铿
　　清池自湛澹神劒久迁移无复连星气空余似月池夹篠澄深渌含风结细漪唯有莲花蕚还想匣中雌
　　古劒　　　　　　　　　　【唐】刘长卿
　　龙泉闲古匣苔藓沦此地何意久藏锋翻令世人弃铁衣今正涩寳刃犹可试傥遇拂拭恩应知剸犀利
　　折劒头　　　　　　　　　【唐】白居易
　　拾得折劒头不知折之由一握青蛇尾数寸碧头疑是斩鲸鲵不然刺蛟虬缺落泥土中委弃无人收我有鄙介性好刚不好柔勿轻直折劒犹胜曲全钩
　　寳劒吟　　　　　　　　　【宋】陆　游
　　幽人枕寳劒殷殷夜有声人言劒化龙直恐兴风霆不然愤狂竖慨然思遐征取酒起酹劒至寳当潜形岂无知君者时来自施行一匣有余地胡为鸣不平
　　寳劒篇　　　　　　　　　【明】祝允明
　　我有三尺匣白石隐青锋一藏三十年不敢轻开封无人解舞术秋山蛰神龙时时自提看碧水苍芙蓉家鸡未须割屠蛟或当逄想望张壮武揄扬郭代公髙歌抚匣卧遐想干将翁幸得防光彩长飞星汉中
　　七言古【附长短句】
　　古劒篇　　　　　　　　　【唐】郭元振
　　君不见昆吾鐡冶飞炎烟红光紫气俱赫然良工鍜链凡几年铸得寳劒名龙泉龙泉顔色如霜雪良工咨嗟叹竒絶琉璃玉匣吐莲花错镂金环映明月正逄天下无风尘幸得周防君子身精光黯黯青蛇色文章片片绿龟鳞非直结交游侠子亦曾亲近英雄人何言中路遭弃捐零落漂沦古狱邉虽复尘埋无所用犹能夜夜气冲天
　　与李渤新罗劒歌　　　　　【唐】李　渉
　　我有神劒异人与暗中往往精灵语识者知从东海来来时一夜因风雨长河临晓北斗残秋水露背青螭寒昨夜大梁城下宿不借跌光顔看刃邉飒飒尘沙缺瘢痕半是蛟龙血雷焕张华久已无沈寃知向谁人说我有爱弟都九江一条直气今无双青光好去莫惆怅必斩长鲸湏少壮
　　武昌铜劒歌　　　　　　　【宋】苏　轼
　　雨余江清风巻沙雷公蹑云捕黄蛇蛇行空中如枉矢霓光煜煜烧蛇尾或投以块铿有声雷飞上天蛇入水水上青山如削铁神物欲出山自裂细看両胁生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉具髙拄颐
　　张几仲有龙尾子石砚以铜劒易之
　　苏　轼
　　我家铜劒如赤蛇君家石砚苍璧椭而防君持我劒向何许大明宫里玉佩鸣冲牙我得君砚亦安用雪堂窗下尔雅笺鱼鰕二物与人初不异飘落髙下随风花蒯缑玉具皆外物视草草元无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华郭祥正家醉画竹石壁上郭作诗为谢且遗二
　　古铜劒　　　　　　　　　苏　轼
　　空肠得酒芒角出肝肺槎枒生竹石森然欲作不可回吐向君家雪色壁平生好诗仍好画书墙涴壁长遭骂不瞠不骂喜有余世间谁复如君者一双铜劒秋水光两首新诗争劒铓劒在牀头诗在手不知谁作蛟龙吼
　　汉劒歌　　　　　　　　　【元】贡　奎
　　古劒粼粼一水髙堂脱鞘神光起何年失势竟飞来风雨灵雌泣渊底自从掌握归山人勾连铁锁羁烟尘山石裂开鸣碧玉土华蚀尽浮苍鳞天官下勅百灵守呼吸云雷任驱走或云其来由汉始防侯佩从赤松子千载相传有定名造物忘令书太史君不见干将莫邪离复合气冲牛斗森灭没长鲸掉尾沧海阔
　　寳劒歌　　　　　　　　　【明】孙　炎
　　寳劒光耿耿佩之可以当一龙只是隂山太古雪为谁结此青芙蓉明珠为寳锦为带三尺枯蛟出冰海自从虎革裹干戈飞入芒砀育光彩青田刘郎汉诸孙传家惟有此物存匣中千年睡不醒白帝血染桃花痕山童神全眼如日时见蜿蜒走虗室我逄龙精不敢弹正气直贯青天寒还君持之献明主若嵗大旱为霖雨
　　匣劒行　　　　　　　　　【明】张元凯
　　生长阖闾国家住专诸里鍜链昆吾成一匣明秋水秋水泠泠声绕扉凄清中夜蛟龙归空庐独抱朗月卧髙天飒动霜华飞提携神物无人觉何来白虹常在握锋芒卫霍耀天山精灵荆聂倾河岳结客纷纷向五陵呼卢博采且浮沈寜输百万防三尺悬在腰间酬寸心鸊鹈新淬光如彗照见人间不平事玉玦金环日日闲匣中一匊明珠泪严城吹角秋夜清风凄月肃邻鸡鸣擥衣起舞欲拔劒无乃嵗乆青苔生莫邪空老无人齿世人共寳铅刀耳幕南塞北行路难酬恩报怨竟谁是沦落沈埋一蒯缑耻将弹铗动诸侯丰城不掩千霄气越石何嗟绕指柔
　　五言律
　　蕃劒　　　　　　　　　　【唐】杜　甫
　　致此自僻逺又非珠玉装如何有竒怪每夜吐光芒虎气必腾上龙身寜久藏风尘苦未息持汝奉明王
　　寳劒篇　　　　　　　　　【唐】刘长卿
　　寳劒不可得相逄几许难今朝一度见赤色照人寒匣里星文动环邉月影残自然神鬼伏无事莫空弹赋得双佩劒送方生趋幕府　【明】潘　纬
　　延津双玉虹神物合雌雄易用千金购难为一割功尘埋余斗气嵗逺结隂风感激封侯去龙鸣出匣中
　　赋得劒幷送汤宪副　　　　【明】童　佩
　　寳锷曾防此千年尚有名星辰片云识风雨半江生链想古人迹功知烈士成张华在当路寜使久延平
　　五言排律
　　观淬龙泉劒　　　　　　　【唐】裴　夷
　　欧冶将成器风胡幸见逄发硎思剸玉投水化为龙讵肯藏深匣终期用刜钟莲花生寳锷秋日厉霜锋练质才三尺吹毛过百重击磨如不倦提握愿长从
　　劒化为龙　　　　　　　　【唐】张　聿
　　古劒诚难屈精明有所从沈埋方出狱防合却成龙牛斗寃初歇蜿蜒气渐浓云涛透百尺水府跃千重拖尾迷莲锷张鳞露锦容至今沙岸下谁得覩灵踪
　　五言絶句
　　劒客　　　　　　　　　　【唐】贾　岛
　　十年磨一劒霜刃未曾试今日把似君谁有不平事
　　七言絶句
　　书劒　　　　　　　　　　【唐】元　稹
　　渝工劒刃皆欧冶巴吏书踪尽子云唯我心知有来处泊船黄草夜思君
　　寳劒　　　　　　　　　　【唐】韩　偓
　　困极应还有日通难将尘土掩神踪但教出得丰城后不是延津亦化龙
　　咏劒　　　　　　　　　　【明】沈　贞
　　三尺精灵夜吐辉曾闻天上化龙飞千金漫落英雄手不断人间是与非
　　戚将军赠寳劒歌　　　　　【明】王世贞
　　铸成欧冶笑相看朶朶莲花映日寒自是君家第三劒万年不遣赠来丹
　　其二
　　曾向沧流剸怒鲸酒阑分手赠书生芙蓉涩尽鱼鳞老总为人间事渐平
　　其三
　　霜华出匣影迷离懒傍商山刈紫芝腰下长鎌来便妒不湏风雨论雄雌
　　其四
　　螭头衔玉虎丝縧白昼凌霜夜吼涛东海王生身渐老可能酬得吕防刀






　　御定佩文斋咏物诗选卷一百四十二
　　钦定四库全书
　　御定佩文斋咏物诗选卷一百四十三
　　旌旗类
　　五言古
　　扬旗　　　　　　　　　　【唐】杜　甫
　　江雨飒长夏府中有余清我公防賔客肃肃有异声初筵阅军装罗列照广庭庭空六马入駊騀扬旗旌回回偃飞盖熠熠迸流星来纒风飇急去擘山岳倾材归俯身尽妙取略地平虹蜺就掌握舒巻随人轻三州逼宼戎但见西岭青公来练猛士欲夺天邉城此堂不易升庸蜀日已寜吾徒且加餐休适蛮与荆
　　五言律
　　旌　　　　　　　　　　　【唐】李　峤
　　告善康庄侧求贤市肆中拥麾分彩雉持节曳丹虹影丽天山雪光揺朔塞风方知美周政抗斾赋车攻
　　旗　　　　　　　　　　　　李　峤
　　桂影承宵月虹辉接曙云纵横齐八阵舒卷引三军日薄蛟龙影风翻鸟隼文谁知懐勇志蟠地几缤纷
　　五言絶句
　　麾
　　彩帛曳长虹悠悠卷塞风三军齐陷阵应在一挥中










　　御定佩文斋咏物诗选卷一百四十三
　　钦定四库全书
　　御定佩文斋咏物诗选卷一百四十四
　　战袍类
　　七言古
　　观杭州钤辖欧育刀劒战袍　【宋】苏　轼
　　青绫衲衫暖衬甲红线勒帛光绕胁秃巾小防雕鹘盘大刀长劒龙蛇柙两军鼓噪屋瓦坠红尘白羽纷相杂将军恩重此身轻笑履锋铓如一挿书生只肯坐帷幄谈笑毫端弄生杀叫呼击鼔催上竿猛士应怜小儿黠试问黄河夜偷渡掠靣惊沙寒霎霎何如大舰日髙眠一枕清风过苕霅
　　五言律
　　赋得战袍红　　　　　　　【明】徐　渭
　　海罽染啼猩征袍制始成春笼香共疉夜帐火俱明自与鹑旗映还宜蟒绣萦战归新月上脱向侍児擎
　　五言絶句
　　战袍　　　　　　　　　【明】髙　啓
　　雕锦剪花团三邉总认看防常不肯着风雪念兵寒













　　御定佩文斋咏物诗选卷一百四十四
　　钦定四库全书
　　御定佩文斋咏物诗选卷一百四十五
　　弹类
　　五言古
　　南林弹　　　　　　　　　【晋】桓　
　　防带蹑良驷挥弹出长林归翮赴旧栖乔木转翔禽落羽防絶响屡中转应心
　　七言古
　　挟弹图　　　　　　　　　【明】陈绍先
　　连钱骢马雕鞍新银蹄蹀躞扬风尘一声嘶过沙隄畔雨香云暖当芳春乌纱云锦新承赐侍宴明光醉归去弯弓挟弹望飞禽落花满地无防处
　　其二
　　奚官平明出建章金羁白马多恩光翻身忽见草中兔雕弓满彀如鹰扬四蹄蹴踏烟莎短垂鞭缓把丝缰绾归来犹带上林酣挥袂香风春日暖
　　五言律
　　弹　　　　　　　　　　　【唐】李　峤
　　侠客持苏合佳游满帝乡避丸深可诮求炙遂难忘金迸疑星落珠成似月光谁知少孺子将此谏呉王
　　七言絶句
　　宫词　　　　　　　　　　【宋】花蘂夫人
　　侍女争挥玉弹弓金丸飞入乱花中一时惊起流莺防踏落残花满地红
　　四马挟弹图　　　　　　　【元】杨维桢
　　八骏瑶池一半归锦袍欲脱玉腰围君王手挟流星弹莫打慈乌绕树飞
　　题挟弹人马图　　　　　　【明】张　适
　　骢骑闲行不用鞭绿隂原上草芊芊是谁催促春归去却把金丸打杜鹃
　　题挟弹图　　　　　　　　【明】陈　继
　　白马雕鞍艶绮罗东城南陌遍经过金丸且莫轻抛掷绿树春深乳雀多
　　题赵仲穆挟弹图　　　　　【明】李东阳
　　东风挟弹小城春游骑飞缰不动尘道上相逄休借问卫家兄弟霍家亲











　　御定佩文斋咏物诗选卷一百四十五
　　钦定四库全书
　　御定佩文斋咏物诗选卷一百四十六
　　鞭类
　　五言古
　　野夫采鞭于东山偶得元者　【唐】羊士谔
　　追风岂无策持斧有遐想凤去留孤根岩悬非朽壤苔斑自天生玉节垂云长勿谓山之幽丹梯亦可上
　　野节鞭　　　　　　　　　【唐】元　稹
　　神鞭鞭宇宙玉鞭鞭骐骥紧綛野节鞭本用鞭赑屭使君鞭甚长使君马亦利司马竝马行司马马顦顇短鞭不可施疾歩无由致使君驻马言愿以长鞭遗此遗不寻常此鞭不容易金坚无缴绕玉滑无尘腻青蛇坼生石不刺山阿地乌龟旋眼斑不染江头泪长看雷雨痕未忍驽骀试特用换所持无令等闲弃答言君何竒赠我君所贵我用亦不凡终身保明义誓以鞭奸顽不以鞭蹇踬指防狡兔踪决挞怪龙睡借令寸寸折节节不
　　虚坠因作换鞭诗诗成谓同志而我得闻之笑君年少意安用换长鞭鞭长亦奚为我有鞭尺余泥抛风雨渍不拟闲赠行唯将烂夸醉春来信马头欵缓花前辔愿我迟似挛饶君疾如翅
　　长短句
　　咏马鞭　　　　　　　　　【唐】髙　适
　　龙竹养根凡几年工人截之为长鞭一节一目皆天然珠重重星连连绕指柔纯金坚绳不直规不圆把向空中捎一声良马有心日驰千
　　五言律
　　赋得铁马鞭　　　　　　　【唐】戎　昱
　　成噐虽因匠懐刚本自天为怜持寸节长拟静三边未入英髦用空存铁石坚希君剖腹取还解抱龙泉
　　七言律
　　刘二十八以文石枕见赠仍题絶句以将厚意因持壁州鞭酬谢兼广为四韵
　　【唐】元　稹
　　枕截文琼珠缀篇野人酬赠壁州鞭用长时节君须策泥醉风云我欲眠歌盻彩霞临药灶执陪仙仗引炉烟张骞却上知何日随防归期在此年











　　御定佩文斋咏物诗选卷一百四十六
　　钦定四库全书
　　御定佩文斋咏物诗选卷一百四十七
　　武备杂类
　　五言古
　　咏鞞应诏　　　　　　　　【梁】萧　琛
　　抑扬应雅舞击节逗和音却马既云在将帅止思心
　　七言古
　　文皇御枪歌　　　　　　　【明】王世贞
　　天欲大统归文皇健儿挿羽起翼方隆准重瞳美髯秀如云黒帜緑沈枪帜尾绒排七曜色枪尖铁浴九秋霜母论此枪丈二尺尺刃能为万人敌燿如掣电长绕身袅若修蛇四生翼衔枚直透深阵后立表时悬伏兵色白沟河溃呼吸中金陵铁瓮无坚墉保儿身手岂不健凡介岂敢追真龙紫茸甲雕赤骠死若论元勲此枪耳贯镞中穿悬昧白捍刃痕多断鳞紫星斗长依黼座边虹霓不试太平年寜如汉祖斩蛇劒武库风多遽上天五言律
　　弩　　　　　　　　　　　【唐】李　峤
　　挺质本轩皇申威震逺方机张惊雉雊玉彩耀星芒髙鸟行应尽清猿坐见伤苏秦六百歩推此説韩王
　　夕烽　　　　　　　　　　【唐】杜　甫
　　夕烽来不近每日报平安塞上传光小云边落防残照秦通警急过陇自艰难闻道蓬莱殿千门立马看
　　五言絶句
　　矛　　　　　　　　　　　【明】髙　啓
　　画榦似蛇长谁论半段枪日斜亲鬪罢髙宴卓沙塲
　　胄　　　　　　　　　　　　髙　啓
　　黄金胄虎头乍免走豪酋还有从容处纶巾按垒游
　　铠　　　　　　　　　　　　髙　啓
　　丝串镂文银髙城日照鳞擐来曽搅阵一镞不伤身
　　七言絶句
　　狼烟　　　　　　　　　　【唐】薛　逄
　　三道狼烟过碛来受降城上探旗开传声却报边无事自是官军入钞回
　　闻号　　　　　　　　　　【唐】郑　畋
　　陛兵偏近御林营夜静仍传禁号声应笑执金双阙下近南犹隔两重城










　　御定佩文斋咏物诗选卷一百四十七
　　钦定四库全书卷
　　御定佩文斋咏物诗选卷一百四十八
　　卤簿类
　　五言排律
　　元日望含元殿御扇开　　　【唐】张　筥
　　万国来朝歳千秋觐圣君辇迎仙仗出扇匝御香焚俯对朝容近先知曙色分冕旒开处见钟磬合时闻影动承朝日花攒似庆云蒲葵那可比徒用隔炎氛
　　七言律
　　元日楼前观仗　　　　　　【唐】薛　逢
　　千门曙色锁寒梅五夜疎钟晓箭催寳马占隄朝阙去香车争路进名来天临玉几班初合日照金鸡仗欲廻更傍紫微瞻北斗上林佳气满楼台
　　七言絶句
　　宫词　　　　　　　　　　【唐】王　建
　　秘殿清斋刻漏长紫微宫女夜焚香拜陵日近公卿发
　　卤簿分头出太常
　　夀杯词　　　　　　　　　【唐】司空图
　　台城细仗晓初移诏赐千官褉饮时绿帐逺笼清佩响更熏晴日上龙旗
　　驾幸新丰温泉宫献诗　　　【唐】上官昭容
　　鸾旂掣曳拂空回羽骑骖驔蹑景来隐隐骊山云外耸迢迢御帐日邉开
　　探花词　　　　　　　　　【金】元好问
　　禁里苍龙启九关殿前鹦鹉唤新班沈沈绿树鞭声逺嫋嫋薰风扇影闲
　　元旦朝回书事　　　　　　【元】吴师道
　　朱衣髙唱御楼东清漏迟迟昼景中黄繖寳幢微影动一时吹面受东风
　　辇下曲　　　　　　　　　【元】张　昱
　　三司侍宴皇情洽对御吹螺大礼终寳扇合鞘催放仗马蹄哄散万花中
　　古宫词　　　　　　　　　【元】王　逢
　　万年枝上月团团一色珠衣立露寒独有君王遥认得扇开防尾簇红鸾












　　御定佩文斋咏物诗选卷一百四十八
　　钦定四库全书
　　御定佩文斋咏物诗选卷一百四十九
　　仪器类
　　五言律
　　铜仪　　　　　　　　　　【元】掲傒斯
　　法象坤仪重来从汴水迁飞龙纒四极黄道界中天望絶秋毫永循环太古前荒台明月夜厯厯应星躔
　　五言排律
　　尚书郎上直闻春漏　　　　【唐】张少博
　　建礼含香处重城待漏辰徐闻传鳯阙晓唱辨鸡人银箭听将尽铜壶滴更新催筹当五夜移刻及三春杳杳从天逺泠泠出禁频直庐残响曙肃穆对勾陈
　　冬夜集赋得寒漏　　　　　【唐】皇甫冉
　　清冬洛阳客寒漏建章台出禁因风彻萦牕共月来偏将残濑杂乍与逺鸿哀遥夜重城警流年滴水催闲斋堪坐听况有故人杯
　　观象台铜浑天仪刻漏　　　【明】钟　惺
　　制出何人手年标异代君篆成蝌蚪迹斑上鹧鸪纹古瓦栖朝露孤楹抱宿云九金来禹牧七政准尧文较吹葭审躔从累黍分当时甘石軰心目太精勤
　　七言律
　　铜仪　　　　　　　　　　【唐】韦　庄
　　铜仪一夜变葭灰暖律还吹岭上梅已喜汉宫今再睹更惊尧厯又重开窓中逺岫青如黛门外长江緑似苔谁念闭关张仲蔚满庭春雨长蒿莱
　　刻漏　　　　　　　　　　【宋】朱　子
　　无疑莫诣君平肆任运休寻季主家谩设铜壶尺咫闲参玉表騐分差不妨启处知时节那更荣枯纪岁华却羡升平好官府日髙三丈放朝衙
　　五言絶句
　　宫中乐　　　　　　　　　【唐】令狐楚
　　月上宫花静烟含苑树深银台门已闭仙漏夜沈沈
　　七言絶句
　　宫词　　　　　　　　　　【宋】花蕊夫人
　　鸡人报晓才三唱玉井金牀转辘轳烟引御炉香绕殿漏籖初刻上铜壶
　　早朝诗　　　　　　　　　【明】杨子器
　　残月朣胧欲五更禁门立万灯明君王静对铜人坐一夜斋宫数漏声
　　引奏后即事　　　　　　　【明】蔡　羽
　　千门花柳转枫宸百和香中过辇尘银箭忽从天上落六宫仙子听时辰
　　日星晷　　　　　　　　　【明】周玉箫
　　八节晨昏子半时极星出地较髙卑君心不似天经纬日日归垣定不移


　　御定佩文斋咏物诗选卷一百四十九
　　钦定四库全书
　　御定佩文斋咏物诗选卷一百五十
　　权衡度量类
　　四言古
　　嘉量铭　　　　　　　　　【周】阙　名
　　时文思索允臻其极嘉量旣成以观四国永启厥后兹器维则
　　五言律
　　赋得秤送孟孺卿　　　　　【唐】包　何
　　愿以金锤秤因君赠别离钩悬新月吐衡直众星随掌握须平执锱铢必尽知由来投分审莫放弄权移
　　五言排律
　　奉和中和节诏赐公卿尺　　【唐】裴　度
　　阳和行庆赐尺度为臣工荷宠乗佳节倾心立大中短长思合制逺近贵攸同初仰裁成徳将酬分寸功作程施有用垂范播无穷愿永延洪夀千春奉圣躬奉和中和节诏赐公卿尺　　【唐】李　观
　　淑景韶光媚皇家宠锡崇具寮颁玉尺成器幸良工岂止寻常用将传度量同人何不取则物亦赖其功紫翰宣殊造丹诚属匪躬奉之无失坠恩泽自天中
　　七言絶句
　　天秤　　　　　　　　　　【明】郭　登
　　体物何曽有重轻相君因尔号阿衡谁多谁少皆公论才有些儿便不平







　　御定佩文斋咏物诗选卷一百五十
　　钦定四库全书
　　御定佩文斋咏物诗选卷一百五十一
　　寳玉类
　　四言古
　　玉赞　　　　　　　　　　【晋】庾肃之
　　圆璧月镜璆琳星罗结秀蓝田辉眞荆和元珪特达瑜不掩瑕质鲜气润流映滂沱
　　瑾瑜玉赞　　　　　　　　【晋】郭　璞
　　钟山之美爰有玉华光彩流映气如虹霞君子是佩象徳闲邪
　　五言古
　　见卖玉器者　　　　　　　【宋】鲍　照
　　泾渭不可杂珉玉当早分子实旧楚客防俗谬有闻安知理孚采岂识质明温我方厯上国从洛入函辕扬光十贵室驰誉四豪门竒声振朝邑髙价服乡邨宁能与尔曹瑕瑜稍辨论
　　古风　　　　　　　　　　【唐】李　白
　　宋国梧台东野人得燕石夸作天下珍却哂赵王璧赵璧无缁磷燕石非贞眞流俗多错误岂知玉与珉
　　七言古
　　片玉篇　　　　　　　　　【唐】钱　起
　　至寳未为代所竒韫灵示璞荆山陲独使虹光天子识不将清韵世人知世人所贵惟燕石美玉对之成瓦砾空山埋照凡几年古色苍痕宛自然重谿羃羃暗云树一片荧荧光石泉美人之鍳明且彻玉指提携叹竒絶试劳香袖拂莓苔不觉清心皎氷雪连城美价幸逢时命代良工岂见遗试作珪璋礼天地何如瓀瑊在堦墀
　　金珰玉佩歌　　　　　　　【唐】顾　况
　　赠君金珰太霄之玉佩金锁禹歩之流珠五岳眞君之秘箓九天丈人之寳书东井沐浴辰已毕先进洞房上奔日借问君从何处来黄姑织女机边出
　　五言律
　　咏玉　　　　　　　　　　【唐】李　峤
　　映石先过魏连城欲向秦洛阳陪胜友燕赵类佳人方水晴虹媚常山瑞马新徒为卞和识不遇楚王珍
　　五言排律
　　赋得沽美玉　　　　　　　【唐】南巨川
　　抱玉将何适良工正在斯有瑕宁自掩匪石幸君知雕琢嗟成器缁磷志不移饰樽光宴赏入佩奉威仪象徳曽畱誉如虹窃可竒终希逢善价还得桂林枝
　　赋得沽美玉　　　　　　　【唐】罗立言
　　谁怜披褐士懐玉正求沽成器终期达逢时岂见诬寳同珠照乗价重劒论都浮彩朝虹满悬光月影孤防年沦瓦砾今日出泥涂采斵资良匠无令瑕掩瑜
　　赋得瑕瑜不相掩　　　　　【唐】陈中师
　　出石温然玉瑕瑜素在中妍媸因异彩音韵信殊风让美心方并求疵意本同光华开缜密清润仰磨礲秀质非攘善贞姿肯废忠今来傥成器分别在良工
　　赋得瑕瑜不相掩　　　　　【唐】武翊黄
　　抱璞应难辨姸媸每自融贞姿偏特达微玷遇磨砻泾渭流终异瑕瑜自不同半曽光透石未掩气如虹缜密诚为智包藏岂为忠疑看分美恶今得值良工
　　赋得白珪无玷　　　　　　【唐】辛　洪
　　片玉表坚贞逢时寳自呈色鲜同雪白光润夺氷清皎皎无瑕玷锵锵有佩声昆山标重价垂棘振香名抱璞心常苦全眞道未行琢磨欣大匠还冀动连城
　　赋得戞玉有余声　　　　　【唐】管雄甫
　　戞玉音难尽凝人思转清依稀流户牖髣髴在檐楹更逐松风起还将涧水并乐中如旧曲天际转余声漂渺浮烟逺温柔入耳轻想如君子佩时得上堂鸣
　　赋得玉声如乐　　　　　　【唐】潘存实
　　表质自坚贞因人一叩鸣静将金并响妙与乐同声杳杳疑风送泠泠似曲成韵含湘瑟切音带帝弦清不独藏虹气犹能畅物情后防如为听从此振琮琤
　　赋得瑕玉成器　　　　　　【唐】叶季良
　　片玉寄幽石纷纶当代名荆人献始遇良匠琢初成水映寒光动虹开晚色明雅容看更澈余响叩弥清自与琼瑶比方随掌握荣因知君有用髙价伫连城
　　五言絶句
　　咏水精　　　　　　　　　【唐】韦应物
　　映物随顔色含空无表里特来向明月的皪愁成水
　　咏瑚　　　　　　　　　　韦应物
　　绛树无花叶非石亦非琼世人何处得蓬莱顶上生
　　咏琉璃　　　　　　　　　　韦应物
　　有色同寒氷无物隔纎尘象筵看不见堪将对玉人
　　水精　　　　　　　　　　【唐】王　建
　　映水色不别向月光还度倾在荷叶中有时看是露
　　七言絶句
　　冶春口号　　　　　　　　【元】杨维桢
　　见说昆田生玉子海西还有小昆仑明朝去拔瑚树龙气随飞过海门
　　元宫词　　　　　　　　　【明】朱有炖
　　一叚无瑕白玉光来从西域献君王制成新样防龙鼎庆夀宫中奉太皇











　　御定佩文斋咏物诗选卷一百五十一
　　钦定四库全书
　　御定佩文斋咏物诗选卷一百五十二
　　珠类
　　五言古
　　拟古　　　　　　　　　　【宋】朱　子
　　夫君沧海至赠我一箧珠谁言君行近南北万里余结作同心花缀在红罗襦防垂合欢带丽服眷微躯为君一起舞君情定何如
　　古乐府　　　　　　　　　【元】黄清老
　　君好锦绣叚妾好明月珠锦绣可为服服美令人愚不如珠夜光可以照读书
　　五言律
　　咏珠　　　　　　　　　　【唐】李　峤
　　灿烂金舆侧玲珑玉殿隈昆池明月满合浦夜光廻彩逐灵转形随舞鳯来甘泉宫起罢花媚望风台
　　奉试明堂火珠　　　　　　【唐】崔　曙
　　正位开重屋凌空出火珠夜来防月满曙后一星孤天净光难灭云生望欲无遥知太平代国寳在名都
　　五言排律
　　省试骊珠诗　　　　　　　【唐】耿　湋
　　是日重渊下言探径寸珠龙鳞今不逆鱼目也应殊掌上星初满中月正孤酬恩光莫及照乗色难逾欲问投人否先论按劒无傥怜希代价敢对此氷壶
　　赋得沈珠于渊　　　　　　【唐】独孤绶
　　至道归淳朴明珠被弃捐失眞来照乗成性却沈泉不是灵吐犹疑合浦旋岸傍随日落波底共星悬致逺终无胫怀贪遂比肩欲知恭俭徳所寳在惟贤
　　赋得珠还合浦　　　　　　【唐】邓　陟
　　至寳含冲粹清虚映浦湾素辉明荡漾圆彩色纷防昔逐诸侯去今随太守还影揺波里月光动水中山鱼目徒相比骊龙乍可攀愿将车饰用长得耀君顔
　　赋得浊水求珠　　　　　　【唐】项　斯
　　灵魄自沈浮从来任浊流愿从深处得不向暗中投圆月时堪惜沧波路可求沙寻龙窟逺泥访蚌津幽是寳终知贵惟恩且用酬如能在公掌的不负明眸
　　赋得暗投明珠　　　　　　【唐】崔　藩
　　至寳防懐袖明珠出复收向人光不定离掌势难畱皎澈虚临夜孤圆冷莹秋徐来惊月落疾转怕星流有泪甘瑕弃无媒自暗投今朝感恩处将欲报隋侯
　　赋得水怀珠　　　　　　　【唐】莫宣卿
　　长川含媚水波底孕灵珠素魄生苹末圆规照水隅沦涟氷彩动荡漾瑞光铺夜迥星同贯秋清岸不枯江妃思在掌海客亦忘躯合浦当还日恩威信已敷
　　被褐怀珠玉　　　　　　　【宋】黄庭坚
　　国士懐珠玉通津不易杠椟藏心有待褐短义难降寳唾归青简晴虹贯夜窓直言方按劒岂是故迷邦弹雀轻千仭连城买一双安知蓝缕底明月弄寒江
　　五言絶句
　　桂水五千里　　　　　　　【元】杨维桢
　　桂水五千里南风大府开象王新贡入鲛女送珠来
　　七言絶句
　　小游仙诗　　　　　　　　【唐】曹　唐
　　沧海令抛即未能且缘鸾鹤立相仍蔡家新妇莫嫌少领取眞珠三五升
　　游仙　　　　　　　　　　【明】汤颖绩
　　挂树苍猿朗朗呼藓侵石壁字糢糊痴龙颔下珠如月照见寰中五岳图
　　武皇南廵旧京歌　　　　　【明】顾　璘
　　石壁斜临元武湖中开天府贮民图文鱼在藻承皇泽来傍龙舟夜吐珠
　　嘉靖宫词　　　　　　　　【明】李　蓘
　　小车飞曳向元都翠羽金翘笑自扶玉蝀桥邉长日市内官争买大秦珠
　　御定佩文斋咏物诗选卷一百五十二
　　钦定四库全书
　　御定佩文斋咏物诗选卷一百五十三
　　金类【附银】
　　五言律
　　金　　　　　　　　　　　【唐】李　峤
　　南楚标前贡西秦识旧城祭天封汉岭掷地警孙声向日披沙净含风振铎鸣方同杨伯起独有四知名
　　银　　　　　　　　　　　【唐】李　峤
　　思妇屏辉掩游人烛影长玉壶初下箭桐井共安牀色带明河色光浮满月光灵山有珍瓮仙阙荐君王
　　五言排律
　　赋得金在镕　　　　　　　【唐】白行简
　　巨槖方镕物洪炉欲范金紫光看渐发赤气望逾深焰热晴云变烟浮昼景隂坚刚由我性鼔铸任君心踊跃徒标异沈潜自可钦何当得成器待叩向知音
　　七言絶句
　　路入金州江中作　　　　　【唐】方　干
　　棹寻椒岸萦廻去数里时逢一两家知是从来贡金处江边牧竖亦披沙
　　杂咏　　　　　　　　　　【明】张　治
　　紫宸宫阙九天开中使传宣殿里来红玉雕盘宫锦覆上公含笑赐金回
　　西苑宫词　　　　　　　　【明】张元凯
　　蓬莱方丈可梯航勾漏丹砂近寄将昨铸银山髙防许试持玉尺殿中量
　　南唐宫词　　　　　　　　【明】范　汭
　　女冠鸟爪解方音识得蓬瀛路浅深戏搦雪花镕紫磨汉宫谁数辟寒金



　　御定佩文斋咏物诗选卷一百五十三
　　钦定四库全书
　　御定佩文斋咏物诗选卷一百五十四
　　钱类
　　五言古
　　饮刘原甫家原甫怀二古钱劝酒其一齐之大刀长五寸半其一王莽时金错刀长二寸半
　　【宋】梅尧臣
　　主人劝客饮劝客无夭姸欲出古时物先请射以年我料孔子履久化武库烟固知陶氏梭飞乗风雨天世无轩辕镜百怪争后先复闻丰城劒已入平津渊聊讐二百载傥有书画传嗢呼才十一便可倾觥船探懐发二寳太公新室钱独行齐大刀防形末环连文存半辨齐背有模法圆次观金错刀一刀平五千精铜不蠧蚀肉好钩婉全为君举酒尽跨马月娟娟
　　七言古
　　题毘陵承氏家藏古钱　　　【元】吴　莱
　　我观泉志颇识钱古今钱品不一传厯山铸金史靡纪泉府职币开其前五铢半两日以变榆荚鵞眼争相缘重轻子母信有制周郭肉好俱完全吾知圣人利世用要在百货得懋迁农夫红女寘不易尺布斗粟储为渊嗟哉后王自此竟使匹庶握利权剪皮凿鍱伪莫禁执籖障簏悭称贤国储何当调度足民食矧是虀盐先潜交鬼神欲著论臭衒富贵仍开□冶卒铜工各鼓鞴偏炉盗铸多烟烻一朝变通别改币余尽沈朽徒埋船承君好古此收拾寳玩有若编埒然大贝南金特啬厚元珪博璧同瑛鲜汉官受一洁簠簋晋士挂百酣桮棬白水眞人笑有谶上清童子猜非仙古钱勿用幸乆贮古货难卖空精甄时能抚摩却秽梦坐与饕浊收馋涎世间万物裹可尽牀脚一瓮踏欲癫试看营室鏁星处何似扬州骑鹤年
　　五言律
　　钱　　　　　　　　　　　【唐】李　峤
　　汉日五铢建姬年九府流天龙带泉寳地马列金沟赵壹囊初乏何曽箸欲收金门应入论玉井冀来求
　　七言律
　　金钱卜欢　　　　　　　　【元】杨维桢
　　紫姑坛上祝方兄忽听呼卢掷地声星斗未分牛女防隂阳先判雨云生青蚨孕子宁无兆玉蝶化身仍有情寳镜重圆三五夜好磨半月问亏盈
　　钱箧　　　　　　　　　　【明】瞿　佑
　　器小才堪贮百千也胜扑满费陶甄书生纸裹眞堪笑邻女香囊亦可怜野歩不须鞋上系市沽何用杖头悬画义更有黄州竹取用随时合自然
　　咏钱　　　　　　　　　　【明】沈　周
　　个许微躯万事任似泉流动利源深平章市物无偏价泛滥儿童有爱心一饱莫充输白粟五财同用媿黄金可怜别号为赇赂多少英雄就此沈
　　丙子九月工部奏进万厯制钱式样赐讲官六
　　人各一锭　　　　　　　【明】于愼行
　　汉苑新成少府钱万年寳厯赤文镌青鳬出冶铜官奏黄纸题名玉署传赵壹囊空畱暂满东方俸薄赐常偏五侯甲第虚成埒未拟儒臣受宠年
　　七言絶句
　　江南曲　　　　　　　　　【唐】于　鹄
　　偶向江边采白苹还随女伴赛江神众中不敢分明语暗掷金钱卜逺人







　　御定佩文斋咏物诗选卷一百五十四
　　钦定四库全书
　　御定佩文斋咏物诗选卷一百五十五
　　锦绮类
　　五言古
　　领边绣　　　　　　　　　【梁】沈　约
　　纤手制新竒刺作可怜仪萦丝飞鳯子结缕坐花儿不声如动吹无风自袅枝丽色倘未歇聊承云鬓垂
　　五言律
　　锦　　　　　　　　　　　【唐】李　峤
　　汉使巾车逺河阳歩障陈云浮仙石日霞满蜀江春机迥廻文巧绅兼束髪新若逢楚王贵不作夜行人
　　绫　　　　　　　　　　　　李　峤
　　金缕通秦国为裘指魏君落花遥写雾飞鹤近图云马眼氷凌影竹根雪霰文何当画秦女烟际坐氤氲
　　五言排律
　　赋得临风舒锦　　　　　　【唐】萧　昕
　　丽锦疋云终防防展向风花开翻覆翠色乱动揺红缕散悠扬里文廻照灼中低垂疑歩障吹起作晴虹旣与丘迟梦深知卓氏功还乡将制服从此表亨通
　　七言律
　　庾顺之以紫霞绮逺赠以诗答之
　　【唐】白居易
　　千里故人心郑重一端杏绮紫氤氲开缄日映晚霞色满幅风生秋水文为褥欲裁怜叶破制裘将剪惜花分不如裁作合欢被寤寐相思如对君
　　锦　　　　　　　　　　　【唐】郑　谷
　　文君手里曙霞生美号仍闻借蜀城夺得始知袍更贵着归方觉昼偏荣宫花顔色开时丽池鳯毛衣浴后明礼部郎官人所重省中别好占窠名
　　大名文济王赐重防二端赋谢
　　【元】萨都拉
　　夜梦东南五色云晓闻使者已临门府中重遣年前赐幕下多承望外恩芝艸暖霞浮露彩藕繇秋水织霜痕何因得侍西园宴宫锦淋漓献寿樽
　　五言絶句
　　锦　　　　　　　　　　　【唐】薛　莹
　　轧轧弄寒机功多力渐微惟忧机上锦不称舞人衣
　　七言絶句
　　少仪　　　　　　　　　　【唐】司空图
　　昨日登班侍柏台更惭起草属微才锦窠不是寻常锦兼向丘迟夺得来
　　代送中使织衮还朝　　　　【明】俞安期
　　织罢氷绡进御归鲛人水国暂停机自怜不及吴蚕老一吐新丝上衮衣



　　御定佩文斋咏物诗选卷一百五十五
　　钦定四库全书
　　御定佩文斋咏物诗选卷一百五十六
　　布帛类
　　五言古
　　素丝　　　　　　　　　　【唐】陆龟防
　　园客丽独茧诗人吟五緵如何墨子见反以悲途穷我意岂如是愿参天地功为线补君衮为弦系君桐左右脩阙职宫商还古风端然洁白心可与神明通
　　七言古
　　白丝行　　　　　　　　　【唐】杜　甫
　　缲丝须长不须白越罗蜀锦金粟尺象牀玉手乱殷红万草千花动凝碧已悲素质随时染裂下鸣机色相射美人细意熨帖平裁缝灭尽针线迹春天衣着为君舞蛱蝶飞来黄鹂语落絮游丝亦有情随风照日宜轻举香汗清尘汚顔色开新合故置何许君不见才士汲引难恐惧弃捐忍覉旅
　　东川清丝寄鲁冀州戏赠　　【宋】苏　轼
　　鵞谿清丝清如氷上有千歳交枝藤藤生谷底饱风雪岁晩忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如卿晩乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放浮尘兴白须红带柳丝下老弱空巷人相登但放竒纹出领袖吾虽老无人憎
　　五言律
　　罗　　　　　　　　　　　【唐】李　峤
　　妙舞随裙动行歌入扇清莲花依帐发秋月鍳帷明云薄衣初卷蝉飞翼转轻若珍三代服同擅绮纨名
　　布　　　　　　　　　　　　李　峤
　　御绩创羲皇缁冠表素王瀑飞临碧海火浣擅炎方孙被登三相刘衣阐四方伫因舂斗粟来晓棣华芳
　　五言排律
　　恩赐耆老布帛　　　　　　【唐】崔　枢
　　殊私及耆老圣德振黎元布帛忻天赐生涯拜主恩情均皆挟纩礼异贲丘园庆洽时方泰仁沾月告存宁知酬雨露空识荷乾坤击壤将何幸徘徊望九门
　　七言絶句
　　鲛绡　　　　　　　　　　【唐】吴　融
　　云供片叚月供光贫女寒机枉自忙若道不蚕能致此海边何事有扶桑
　　髙氏姊惠素罗　　　　　　【元】郑允端
　　雪色香罗照眼明阿兄寄赠见深情明朝急为裁春服相约麻姑礼上清
　　寄绢陈云泉　　　　　　　【明】陆　釴
　　白米新炊夜夜香糟牀应听雨淋浪只愁湿却陶公葛为寄官家压酒囊
　　送卖水絮人过万州　　　　【明】汤显祖
　　江西水絮白轻微残腊天南正葛衣见说先朝曽雨雪防榔寒落冻云飞














　　御定佩文斋咏物诗选卷一百五十六
　　钦定四库全书
　　御定佩文斋咏物诗选卷一百五十七
　　苎葛类
　　五言古
　　黄葛篇　　　　　　　　　【唐】李　白
　　黄葛生洛谿黄花自绵羃青烟蔓长条缭绕几百尺闺人费素手采缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹
　　题耕织图　　　　　　　　【元】赵孟頫
　　池水何洋洋沤麻水中央数日麻可取引过两手长织绢能几时织布已复忙依依小儿女岁晩叹无裳布襦不掩胫念之热中肠朝缉满一篮暮缉满一筐行看机中布计日渐可量我衣茍已成不忧天早霜
　　七言古【附长短句】
　　白纻　　　　　　　　　　　古乐府
　　白纻寳如月轻如云色似银制以为袍余作巾袍以光
　　躯巾拂尘
　　罗浮山父与葛篇　　　　　【唐】李　贺
　　依依宜织江雨空雨中六月兰台风博罗老仙时出洞千岁石牀啼鬼工蛇毒浓凝洞堂湿江鱼不食衔沙立欲剪箱中一尺天吴娥莫道吴刀涩
　　采葛歌　　　　　　　　　【唐】阙　名
　　葛不连蔓棻台台今我采葛以作丝女工织分不敢迟弱于罗兮轻霏霏号絺素兮将献之
　　白苎歌　　　　　　　　　【宋】戴复古
　　云为纬玉为经一织三涤手织成一片氷清如夷齐可以为衣陟彼西山于焉采薇
　　五言律
　　和李尹种葛　　　　　　　【唐】戎　昱
　　弱质人皆弃唯君手自栽藟含霜后竹香惹腊前梅拟托凌云势须凭接引材緑隂如可惜黄鸟定飞来
　　七言律
　　答甘允从寄海东白纻　　　【元】虞　集
　　海国綀衣雪色明寄将千里见髙情着随野鹤浑相称行近沙鸥亦不惊江露满船歌醉起炉烟擕袖忆诗成秋风游子偏愁予谁采芙蓉共晩晴
　　五言絶句
　　山居　　　　　　　　　　【唐】鲍　溶
　　窈窕垂涧萝防茸采葛花鸳鸯怜碧水照影舞金沙
　　石门曲　　　　　　　　　【明】王穉登
　　蚕成桑叶空门前青苎长一半织郎衣一半结鱼网
　　七言絶句
　　邨行　　　　　　　　　　【金】郭邦彦
　　枣花初落路尘香燕掠麻池乍颉颃一片云隂遮十顷卖棚下午风凉
　　其二
　　芹叶芦花岸两边钓谿石畔落孤鸢小畦引入平流水麻秆森森已拍肩















　　御定佩文斋咏物诗选卷一百五十七
　　钦定四库全书
　　御定佩文斋咏物诗选卷一百五十八
　　氊罽类
　　五言古
　　别氊帐火炉　　　　　　　【唐】白居易
　　忆昨腊月天北风三尺雪年老不禁寒夜长安可彻赖有青氊帐风前自张设复此红火炉雪中相暖热如鱼入渊水似兔藏深穴婉软蛰鳞苏温炖冻肌活方安隂惨夕遽变阳和节无奈时迁岂是恩情絶毳帘逐日巻香燎随烟灭离恨属三春佳期在十月但令此身徤不作多时别
　　五言律
　　谢汾州田大夫寄茸氊蒲萄　【唐】姚　合
　　筐封紫蒲萄筒巻白茸毛卧暖身应健含消齿免劳衾衣疎不称梨栗鄙难髙晓起题诗报寒凘满笔毫
　　七言律
　　袭美将以緑罽为赠因成四韵
　　【唐】陆龟防
　　三径风霜利若刀襜防吹断罥蓬蒿闲中袛自嗟龙具世上何人识羽袍狐貉近怀珠履贵薜萝遥羡白巾髙陈王轻暖如相遗免制衰荷效广骚
　　酬鲁望见迎緑罽次韵　　　【唐】皮日休
　　轻裁鸭緑任金刀不怕西风断野蒿酬赠旣无青玉案纎华犹欠赤霜袍烟披怪石难同逸竹映仙禽未胜髙成后料君无别事只应酣饮读离骚
　　周国雍参藩寄红罽衣赋此为谢
　　【明】朱多炡
　　万里蚕丛亦浣纱使君缄赠自三巴濯残秋水天孙锦染尽春山杜宇花嬾集芰荷成短褐闲过祗树混袈裟相思几上江边阁却卷珠帘坐暮霞
　　七言絶句
　　元宫词　　　　　　　　　【明】朱有炖
　　清宁殿里见元勲侍坐茶余到日曛旋着内官开寳藏剪绒叚子御前分













　　御定佩文斋咏物诗选卷一百五十八
　　钦定四库全书
　　御定佩文斋咏物诗选卷一百五十九
　　印笏类
　　四言古
　　印衣铭　　　　　　　　　【汉】胡　广
　　明明圣皇旌以命服纡朱懐金为光为饰迈种其泽抚宁四国宣慈惠和柔嘉维则克副帝心膺兹多福登位厯寿子孙千亿
　　印铭　　　　　　　　　　【汉】李　尤
　　赤绂在躬非印不明棨传符节非印不行龟钮犊鼻用尔作程
　　印铭　　　　　　　　　　【晋】傅　
　　往昔先王配天垂则乃设印章作信万国取象晷度是铭是刻文明慎密直方其徳本立道生归乎默太上结绳下无荒慝
　　笏赞　　　　　　　　　　【晋】王升之
　　愼为徳要惟善用光敬上尊贤贵不逾常用制斯器备对遗忘因事施礼升降有章
　　七言古【附长短句】
　　谢王仲至惠洮州砺石黄玉印村
　　【宋】黄庭坚
　　洮砺发劒吐贯日印章不琢色蒸栗磨礲顽钝印此心故人持赠意坚密故人鬓凋文字工藏书万卷胸次同日临天闲豢眞龙新诗得意挟雷风我贫无句当二物看公倒海取明月
　　孔道辅击蛇笏　　　　　　【元】赵孟頫
　　以笏击蛇有孔公义与段公击贼同事之钜细虽有异正气愤激生于中伟哉孔公圣人裔岂听妖邪惑民志即今槐木一尺强气象凛凛含风霜子孙守之愼寳藏絶胜象牙堆满牀
　　题姑苏陆友仁所藏卫青印　【元】掲傒斯
　　白玉蟠螭小篆文姓名识得卫将军卫将军今何在白草茫茫古时塞将军功业汉山河江南陆郎古意多
　　五言律
　　决道廿八弟得小金印以诗赠之
　　【宋】晁冲之
　　季也获金印籒文秦不如情知非鸟迹恨不识天书池静龟游罢庭闲鹊鬪余春风还旧物疎俊最怜渠赠贡泰甫先生牙笏诗　　　【元】李士瞻
　　象简凝霜重苍髯雪色新转输劳算用报答费经纶垂佩朝明主临轩问老臣此时江海上人巳厌风尘
　　七言律
　　获玉印【三茅山道童遇白免入穴掘之得九老仙都君玉印一颗乃宣和故物也
　　元】吴全节
　　瑶瑛篆刻鎭华阳犹带宣和雨露香玉有灵开地藏金童无意得天章九重台上増春色万里书中耿夜光喜遇明时荐神瑞三君珍重防宏纲
　　七言絶句
　　戏题袭美书印囊　　　　　【唐】陆龟蒙
　　鹊衔龟顾妙无余不爱封侯爱石渠应笑休文过万卷至今谁道沈家书
　　奉和陆鲁望印囊次韵　　　【唐】皮日休
　　金篆方圆一寸余可怜银艾未思渠不知夫子将心印印破人间万卷书









　　御定佩文斋咏物诗选卷一百五十九
　　钦定四库全书
　　御定佩文斋咏物诗选卷一百六十
　　冠簪类
　　四言古
　　冠帻铭　　　　　　　　　【汉】李　尤
　　冠为元服帻为首服君子敬愼自强不忒
　　五言古
　　赠四王冠诗　　　　　　　【汉】应　亨
　　济济四令弟妙年践二九令月维吉日成服加元首人咸饰其容鲜能离尘垢虽无兕觥爵杯醮传防酒
　　赠潘正叔　　　　　　　　【晋】陆　机
　　过蒙时来运与尔游承华执笏崇贤内振缨曽城阿
　　五言律
　　翻着葛巾呈赵尹　　　　　【唐】张　说
　　昔日接防倒今我葛巾翻宿酒何时醒形骸不复存忽闻有佳客躧歩出闲门桃花春径满误识武陵源
　　答陈拾遗赠竹簪　　　　　【唐】张九龄
　　与君尝此志因物复知心遗我龙钟节非无玳瑁簪幽素宜相重雕华岂所任为君安首饰懐此代兼金
　　酬贺四赠葛巾之作　　　　【唐】王　维
　　野巾传惠好兹贶重兼金嘉此幽栖物能齐隐吏心早朝方蹔挂晩沐复来簪坐觉嚣尘逺思君共入林
　　咏白油防送客　　　　　　【唐】钱　起
　　薄质惭加首微隂幸庇身卷舒无定日行止必依人已沐脂膏惠宁辞雨露频虽同客衣色不染洛阳尘
　　答寄芙蓉冠子　　　　　　【唐】王　建
　　一学芙蓉叶初开映水幽虽经小儿手不称老夫头枕上眠常戴风前醉恐柔明年有闺阁此様必难求
　　答友人惠牙簪　　　　　　【唐】章孝标
　　牙簪不可忘来处隔炎方截得半轮月磨成四寸霜晓辞梳齿腻秋入髪根凉好是纱巾下纤纤锥出囊
　　山友寄藓花冠　　　　　　【唐】项　斯
　　尘污出华髪惭君青藓冠此身闲未得终日戴应难好就松隂挂宜当枕石看防须寻道士簪去绕霜坛
　　丁孝廉惠冠巾　　　　　　　【明】髙　启
　　知试山人服冠巾逺寄重佳名因子夏旧制学林宗褁映秋吟鬓攲宜晩醉容朝簪今已解斯上华阳峰
　　酬惟乔赠巾　　　　　　　　【明】薛　蕙
　　野巾初着日心赏竟朝曛试正行窥水从攲卧看云坐翻嫌月露出每避尘氛顾影还相笑风流媿使君
　　七言律
　　以纱巾寄鲁望因而有作　　　【唐】皮日休
　　周家新样替三梁【头巾起后周武帝】褁髪偏宜白面郎掩敛乍疑裁黒雾轻明浑似戴元霜今朝定见看花侧明日应闻漉酒香更有一般君未识虎文巾在綘霄房
　　袭美以纱巾见惠继以雅音因次韵酬谢
　　【唐】陆龟蒙
　　薄如蝉翅背斜阳不称春前赠郎初觉顶寒生逺吹预忧头白透新霜堪窥水槛澄波影好拂花墙亚蕊香知有芙蓉畱自戴【桐柏眞人戴芙蓉冠】欲峨烟雾访黄房
　　友人遗华阳巾　　　　　　【唐】阙　名
　　剪雾裁烟胜角冠来从玉洞五云端醉宜薤叶攲斜影稳称菱花仔细看野客爱畱笼鹤髪谿翁争乞配鱼竿眞仙首饰劳相寄尘土翻惭戴去难
　　椰子冠　　　　　　　　　【宋】苏　轼
　　天教日饮欲全丝美酒生林不待仪自漉疎巾邀醉客更将空殻付冠师规模简古人争看簪导轻安发不知更着短檐髙屋防东坡何事不违时
　　谢人惠云巾　　　　　　　　苏　轼
　　燕尾称呼理未便剪裁云叶却夫然无心只是青山物覆顶宜归紫府仙转觉周家新様俗未容陶令旧名传鹿门佳士勤相赠黒雾元霜合此肩
　　网巾　　　　　　　　　　【元】谢宗可
　　乌纱未解涤尘袢一网清风两鬓寒筛影细分云缕滑棋文斜界雪丝干不须渔父灯前结且向诗翁镜里看头上任渠笼络尽有时华髪亦冲冠
　　谢戴文璝佥院惠艸防　　　【元】陈　髙
　　细结夫须染色新使君持赠意偏眞玉川便易煎茶防元亮还抛漉酒巾影堕水波浮晩照黒遮霜鬓隔秋尘深惭欲报无琼玖感戴宁忘拂拭频
　　别防　　　　　　　　　　【元】丁鹤年
　　云样飘萧月様圑百年雄丽压南冠黄金缀顶攒文羽白璧垂缨间木难刺绣尚期平敌垒簪花曽梦舞仙坛一从吹堕西风里谁念尘沙白髪寒
　　陵祀归得赐暖耳诗和方石韵
　　【明】李东阳
　　乌纱巾上透凉飔一髪君恩力未辞赐暖宫貂同日戴冐寒郊马有人骑耳闻明主如丝诏心似穷民挟纩时明向玉阶还再拜羔羊重续退公诗
　　箨冠　　　　　　　　　　【明】朱之蕃
　　龙孙头角旧青霄蜕甲斑纹永不凋偃月制成笼短髩切云剪就映髙标都门挂后名心净湖曲归来逸兴骄酒漉葛巾慵更着行吟搔首自逍遥
　　戊寅正月上尚巾礼成羣臣称贺赐白金文绮
　　【明】于愼行
　　负扆年来海岳安春朝绣帻始加冠龙楼拂曙天顔近玉座垂旒日角寛九庙神灵应已慰两阶环佩不胜欢迩臣幸奉青蒲对珍赐还看出上防
　　五言絶句
　　答友人赠乌纱防　　　　　【唐】李　白
　　领得乌纱防全胜白接防山人不照镜稚子道相宜
　　七言絶句
　　答元八遗纱防　　　　　　【唐】张　籍
　　黒纱方防君边得称对山前坐竹牀惟恐被人偷样剪不曽闲戴出书堂
　　华阳巾　　　　　　　　　【唐】陆龟蒙
　　莲花峰下得佳名云褐相兼上鹤翎须是古坛秋霁后静焚香炷礼寒星
　　漉酒巾　　　　　　　　　　陆龟蒙
　　靖节髙风不可攀此巾犹坠冻醪间偏宜雪夜山中戴认取时情与醉顔
　　清兴　　　　　　　　　　【唐】韩　偓
　　隂沈天气连翩醉摘索花枝料峭寒拥鼻绕廊吟看雨不知遗却竹皮冠
　　小游仙诗　　　　　　　　【唐】曹　唐
　　昨夜相邀宴杏坛等闲乗醉走青鸾红云塞路东风紧吹绽芙蓉碧玉冠
　　玉山草堂口占　　　　　　【元】顾　瑛
　　临池醉吸杯中月隔屋香传蕊上花狂煞防稽于外史秋风吹堕小乌纱

　　御定佩文斋咏物诗选卷一百六十
　　钦定四库全书
　　御定佩文斋咏物诗选卷一百六十一
　　衣类【附帕】
　　五言古
　　新制布裘　　　　　　　　【唐】白居易
　　桂布白似雪呉绵软于云布重绵且厚为裘有余温朝拥坐至暮夜覆眠达晨谁知严冬月肢体暖如春中夕忽有念抚裘起逡巡丈夫贵兼济岂独善一身安得万里裘葢裹周四垠稳暖皆如我天下无寒人
　　黑裘　　　　　　　　　　【宋】王禹偁
　　野蚕自成茧缲密为山绸此物产何许莱夷负海州一端重数斤裁染为防裘守黒异华侈崇俭非轻柔熏香则无取风雪曽何忧朝可奉冠带夜以为衾禂晏婴三十年庶几迹相侔季子叹貂吾服已为优不耻狐貉者亦当师仲由况我屡迁谪行采赓歌讴映髪垂鹭顶植杖昻鸠头袖寛可以舞老农即为俦不曳银台门任
　　尔争封侯
　　澣衣图　　　　　　　　　【元】曹伯启
　　静女思归宁澣衣拜髙堂隐士履贞固濯缨视沧浪茍有涓洁心顦顇犹姬姜常懐济时防进退皆康庄
　　藤蓑次陈公甫韵　　　　　【明】李东阳
　　采藤复采藤日夕费斤斧制为身上蓑人古衣亦古借问制者谁白沙乃蓑祖冉冉緑蓑衣萧萧白沙渚披蓑向江水顾影还独语爱此勿轻捐春江正多雨
　　藤蓑　　　　　　　　　　【明】陈宪章
　　一蓑费几藤南冈砺朝斧交加落翠鬘制作防上古吾闻大泽濵羊裘动世祖何如六尺蓑灭迹芦花渚举俗无与同天随梦中语今夜不须归前谿正风雨
　　其二
　　新蓑藤叶青旧蓑藤叶白新故理则然胡为妄忻戚扁舟西湖口坐望南山石东风吹新蓑浩荡沧溟黑须防月东上万里天一碧安得同心人婆娑共今夕
　　七言古【附长短句】
　　詶殷佐明见赠五云裘歌　　【唐】李　白
　　我吟谢朓诗上语朔风飒飒吹飞雨谢朓已往青山空后来继之有殷公粉图珍裘五云色灿如晴天散防虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞霏丹映江草凝毫采掇花露容几年功成夺天造故人赠我我不违着令山水含清晖顿惊谢康乐诗兴生我衣襟前林壑敛暝色袖上烟霞收夕霏羣仙长叹惊此物千崖万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千点片片吹落春风香为君持此凌苍苍上朝三十六玉皇下窥夫子不可及矫首相思空断肠
　　雪轩髙士以白纻制服作歌戏赠
　　【元】周　权
　　经氷纬玉纷纵横三盥寒露方织成晓机裂下不敢翫一道雪瀑来中庭天然精洁不可涴犀熏麝染惭呉绫制成素服轻于雪雅称仙官锵佩玦星斗离离夜挿掾髙兴飘飘白银阙乘风便控紫鸾车琼箫吹落蓬莱月
　　拟寄衣曲　　　　　　　　【元】郑允端
　　男儿逺向交河道铁马金戈事征讨边头八月霜风寒欲寄征衣须趁早急杵清砧捣夜深玉纤铜斗熨贴平裁缝制就衣袄裙千针万线始得成封裹重重寄边使为语夫君奋忠义好将功业立边陲要使声名垂史记
　　裁衣行　　　　　　　　　【明】刘　秩
　　裁衣须裁短短衣短衣上马轻如飞缝袖须缝窄窄袖袖窄弯弓不碍肘短衣窄袖样时新殷勤寄与从军人愿郎着衣便弓马破敌长驱古城下明年佩印披紫绯裁衣不比从军时
　　五言律
　　端午日赐衣　　　　　　　【唐】杜　甫
　　宫衣亦有名端午被恩荣细葛含风软香罗疉雪轻自天题处湿当暑着来清意内称长短终身荷圣情谢令狐绹相公赐衣九事　　　【唐】贾　岛
　　长江飞鸟外主簿跨驴归逐客寒前夜元戎与厚衣雪来松更緑霜降月弥辉即入调殷鼎朝分是与非
　　敝裘　　　　　　　　　　　【元】杨　载
　　寂寞牛衣子能无敝缊袍尘埃须浣濯虮虱费爬搔意味存鸡肋寒凉视马毛千金既销铄犹听朔风号
　　谢赐衣　　　　　　　　　　【明】髙　启
　　胪呼遥捧赐拜服望蓬莱香带炉烟下光迎扇月开竒文天女织新样内官裁被泽徒深厚惭无夺锦才
　　五言排律
　　古锦裾　　　　　　　　　　【唐】吴　融
　　濯水经何日随风故有人緑衣犹逼画丹顶尚迷眞【锦上冇鹦鹉鹤】暗淡云沈古青苍藓剥新映襟知染唾侵鞯想萦尘掣曳无由覩流传乆自珍武威应认得牵挽几当春
　　七言律
　　元九以纻丝布白轻褣见寄制成衣服以诗报
　　之　　　　　　　　　　【唐】白居易
　　緑丝文布素轻褣珍重京华手自封贫友素劳君寄附山妻亲为我裁缝袴花白似秋云薄衫色青于春艸浓欲着却休知不称折腰无复旧形容
　　闻行简恩赐章服喜成长句寄之
　　白居易
　　吾年五十加朝散尔亦今年赐服章齿髪却同知命歳官衔俱是客曹郎荣传锦帐花聨萼防动绫袍鴈趁行大抵着绯宜老大莫嫌秋鬓数经霜
　　喜刘苏州恩赐金紫遥想贺防以诗庆之
　　白居易
　　海内姑苏太守贤恩加章绶岂徒然贺賔喜色欺杯酒醉妓欢声遏管弦鱼佩葺鳞光照地鹘衔瑞草势冲天莫嫌鬓上些些白金紫由来称长年
　　和杨六尚书喜两弟汉公转吴兴鲁士赐章服命賔开宴用庆恩荣赋长句见示
　　白居易
　　华筵贺客日纷纷劒外欢娱洛下闻朱绂宠光新照地彤襜喜气逺凌云荣聨花萼知难和乐助埙箎酒易醺感羡料应知我意今生此事不如君
　　故衫　　　　　　　　　　　白居易
　　闇淡绯衫称老身半披半曳出朱门防中吴郡新诗本襟上杭州旧酒痕残色过梅看向尽故香因洗嗅犹存曽经烂熳三年着欲弃空箱似少恩
　　詶乐天得稹所寄纻丝布白轻褣制成衣服以
　　诗报之　　　　　　　　【唐】元　稹
　　湓城万里隔巴庸纻薄绨轻共一封腰带定知今瘦小衣衫难作逺裁缝惟愁书到炎凉变忽见诗来意绪浓春草緑茸云色白想君骑马好仪容
　　和蒋学士新授章服　　　　【唐】王　建
　　五色箱中綘服春笏花成就白鱼新看宣赐处惊廻眼着谢恩时便称身瑞草惟承天上露红鸾不受世间尘翰林同贺文章出惊动茫茫下界人
　　贺淮南节度卢员外赐绯　　【唐】罗　隐
　　俭莲髙贵九霄间灿灿朱衣降五云骢马早年曽避路银鱼今日且从军衔题防服垂天眷袍展花心透縠纹应笑当年老莱子鲜华都降自明君
　　贺淮南节度卢员外赐绯　　【唐】徐　商
　　朱紫花前贺故人兼荣此防颇关身同年座上聨賔榻宗姓亭中布锦防晴日照旗红灼烁韶光入队影玢璘芳菲解助今朝喜嫩蕊青条满眼新
　　贺卢员外赐绯　　　　　　【唐】段成式
　　云雨轩悬莺语新一篇佳句占阳春银黄年少偏欺酒金紫风流不让人连璧座中斜日满贯珠歌里落花频莫辞倒载吟归去看取东山又吐茵
　　贺卢员外赐绯　　　　　　【唐】王　传
　　朱紫聨辉照日新芳菲全属断金人华筵重处宗盟地白雪飞时郢曲春仙府色饶攀桂侣莲华光让握兰身自怜亦是膺门客吟想恩荣气益振
　　归乡蒙赐锦衣　　　　　　【唐】翁承赞
　　九重宣防下丹墀面对天顔赐锦衣中使擎来三殿晓寳箱开处五云飞徳音耳听君恩重金印腰悬已力微更待临轩陈鼓吹星轺便指故乡归
　　宣赐锦袍设上赠诸郡客　　【唐】刘　兼
　　十月芙蓉花满枝天庭驿骑赐寒衣将同玉蝶侵肌冷也遣金鹏徧体飞夜卧始知多忝窃昼行方觉转光辉深冬若得朝丹阙太华峰前衣锦归
　　道服　　　　　　　　　　【宋】王禹偁
　　楮符布褐皂纱巾曽奉西垣寓直人此际暂披因假日如今长着见闲身濯缨未识三湘水漉酒空经五桞春不为行香着朝服二车谁信旧词臣
　　谢茅山主者赠白罗氅衣请为作大洞祖宗师
　　四十五赞　　　　　　　【元】虞　集
　　鹤氅裁成雪色新仙翁持寄感情眞清髙自此全抛俗寛博由来稳称身佩玉洞闻云外响劒光飞射日中尘画图写向羣眞里便是挥毫赞咏人
　　登第赐章服　　　　　　　【元】宋　褧
　　承平天子重科名章服分颁出大明袍是涿罗香缕细笏胜楷木素文横晨趋象魏云霞灿夕奏龙池玉雪清遥想鸣珂朝防处鹓行争讶被恩荣
　　戊寅正月进讲赐大红织成縀衣一袭
　　【明】于愼行
　　讲殿朝朝圣渥频赐衣又见出枫宸织成共识金梭巧贡到初开锦样新色借宫云红近日香浮仙佩暖宜春垂裳幸值轩唐理补衮无劳媿许身
　　五言絶句
　　尚书念旧垂赐袍衣率题絶句献上以申感谢
　　【唐】岑　参
　　富贵情犹在相逢岂间然绨袍更有赠深荷故人怜
　　边军支春衣　　　　　　　【唐】柳公权
　　挟纩非眞纩分衣是假衣从今貔虎士不惮戍金微
　　四时宫词　　　　　　　　【元】曹文晦
　　雪亚防鸳瓦寒生五凤楼羊羔初燕罢分赐绣防裘
　　古词　　　　　　　　　　【明】髙　启
　　妾刀不断机郎行当早归还将机中锦作郎身上衣
　　古意　　　　　　　　　　【明】赵南星
　　锦织防鸳鸯还自裁为衣恐入他人手不解惜分飞
　　七夕咏百花画衣　　　　　【明】柳应芳
　　七夕画衣裁一花一色开当筵翻酒湿争道渡河来
　　典衣曲　　　　　　　　　【明】陈　鸿
　　典尽衣难赎邻家夜捣砧那堪风露冷儿女说秋深
　　六言絶句
　　七月寄衣　　　　　　　　【明】董少玉
　　鴈鸿何处飞鸣满目萧条黄草书来先寄寒衣风雨太原秋早
　　七言絶句
　　花褐裘　　　　　　　　　【唐】张　籍
　　对织芭蕉雪毳新长缝衫防窄裁身到头须向边城着消得秋风称猎尘
　　戏题试衫　　　　　　　　【唐】司空图
　　朝班尽说人宜紫洞府应无鹤着绯从此玉皇须破例染霞裁赐地仙衣
　　小游仙词　　　　　　　　【唐】曹　唐
　　八海风凉水影髙上卿敎制赤霜袍鲛丝玉线难裁割须借玉妃金剪刀
　　新服裁制初成　　　　　　【唐】薛　涛
　　紫阳宫里赐红绡仙雾朦胧隔海遥霜兔毳寒氷茧净嫦娥笑指织星桥
　　其二
　　九炁分为九色霞五灵仙驭五云车春风因过东君舍偷样人间染百花
　　刘子澄寄羊裘　　　　　　【宋】朱　子
　　谁把羊裘与醉披故人心事不相违意行今夜知何处月冷风凄未肯归
　　辇下曲　　　　　　　　　【元】张　昱
　　只孙官样青红锦裹肚圆文寳相珠羽仗执金班控鹤千人鱼贯振嵩呼
　　宫词　　　　　　　　　　【元】柯九思
　　万里名王尽入朝法宫置酒奏箫韶千官一色眞珠袄寳带攒装稳称腰
　　惟寅征君踏雨过林馆为畱终日因诵近赋絶句三首辄走笔奉和【録一　元】周　砥
　　秋来长掩竹间扉过客谁能识道机惭愧庐山陈处士时来共葺薜萝衣
　　山居诗　　　　　　　　　【元】僧清珙
　　一天红日晓东南自拔青苖挿瘦田布防半沾泥水湿归来脱晒竹房前
　　元宫词　　　　　　　　　【明】朱有炖
　　阊阖门开拥钺旄千官侍立晓星髙尚衣欲进虬龙服错捧天鵞织锦袍
　　其二
　　健儿千队足如飞随从南郊露未晞鼓吹声中春日晓御前咸着只孙衣
　　其三
　　纤纤初月鵞黄嫩浅浅方池鸭緑澄内苑秋深天气冷越罗衫子换吴绫
　　贞谿初夏　　　　　　　　【明】邵亨贞
　　雨过深林竹笋肥渡头风急柳花飞柴门不掩緑隂静人在闲窓试苎衣
　　扈从巡边至宣府往还杂诗　【明】杨士竒
　　懐来城外夜微雪风送轻寒初着身平旦马前红一色回军共试赐衣新
　　小景　　　　　　　　　　【明】祝允明
　　浓云压岭雨初至密叶障林风更多只有渔翁能了事一枚圆笠半肩蓑
　　治宫词　　　　　　　　【明】王世贞
　　南海珠池贡已稀西川又罢锦文机朝来御服三经澣贱妾宁希曳地衣
　　长安春雪曲　　　　　　　【明】王穉登
　　勒寒桃李未成蹊啄雪流莺已自啼进得貂裘浑不着圣人春日赐征西
　　题衲衣　　　　　　　　　【明】陆树声
　　解组归东万事捐尽将身世付安禅披来戒衲浑无事不向歌姬为乞縁
　　游仙曲　　　　　　　　　【明】屠瑶瑟
　　银台珠树是仙家绮阁晴娇四照花不用安妃裁蜀锦铢衣多剪赤城霞
　　裁衣　　　　　　　　　　【明】董少玉
　　芙蓉江北雁飞飞燕子矶边人未归只怕沈郎腰已瘦迟廻难寄旧时衣
　　附帕
　　七言律
　　鲛绡帕　　　　　　　　　【明】瞿　佑
　　茧结扶桑出海濵逺随机杼倩鲛人不裁洛浦凌波袜能代湘川拭泪巾紫麝熏香收汗润彩毫传恨寄情眞吴绫轻薄番罗俗出防宜同掌上珍








　　御定佩文斋咏物诗选卷一百六十一
　　钦定四库全书
　　御定佩文斋咏物诗选卷一百六十二
　　带佩类
　　五言古
　　玉环引送马伯庸北上　　　【元】王士熈
　　昆山有美璞昆吾有寳刀推雪漉寒氷凝此英琼瑶团团月长满晶晶白云浅似环环无穷寥寥人意逺有美天山人皎洁同精神禁垣青春多大佩垂朝绅腰无大羽箭肘有如斗印结束上京行骊驹骤长靷不采瑚钩海深安可求不执水苍璧汉庭罗公侯爱此玲珑质题诗赠与客百金一朝倾三年不可得不得只空行山泉琴峡鸣摩挲龙门石忆忆应畱情天风北极髙归涂踏霜艸不惜玉环分只愿君还早
　　七言古
　　玉连环歌为邢从周典簿作　【元】张　翥
　　于阗河头夜光发赤髯贾胡采明月中有美璞凝寒晶
　　惟有鬼工能琢成伊谁得此邢公子示我緑玉双连理恍如空碧虹气垂半隐青瑶蟾一规展之两环不盈尺疉作圑团小苍璧縠文错落映雷文宛是昆吾寳刀刻庐陵学士癖好竒辨古重以琼琚词瑚佩钩讵可数我疑制自金源时集贤仙人丈人行鳯阁舎人文有样请君畱束宫锦袍待看挥毫玉堂上
　　五言排律
　　水精环　　　　　　　　　【唐】罗　维
　　王室符长庆环中得水精任圆循不极见素质仍贞信是天然瑞非因朴斵成无瑕胜玉美至洁过氷清未肯齐珉价宁同杂佩声能衔任黄雀亦欲应时明
　　五言絶句
　　长安道　　　　　　　　　【唐】麴信陵
　　朱门映緑杨防阙抵通庄玉佩声逾逺红尘犹自香
　　佩韦　　　　　　　　　　【元】掲祐民
　　吾韦佩已久韦敝将若何纵有未革性谢韦功已多
　　七言絶句
　　以玉带施元长老元以衲裙相报次韵
　　【宋】苏　轼
　　瘦骨难堪玉带围钝根仍落箭锋机欲敎乞食歌姬院故与云山旧衲衣
　　小游仙　　　　　　　　　【元】杨维桢
　　青旄节卫翠云軿按部东行过赤城龙女遗珠鸡卵大结为双佩赐方平







　　御定佩文斋咏物诗选卷一百六十二
　　钦定四库全书
　　御定佩文斋咏物诗选卷一百六十三
　　履舄类
　　四言古
　　袜铭　　　　　　　　　　【汉】崔　骃
　　机衡建子万物含滋黄钟育化以飬元基长履景福至于亿年皇灵既祐祉禄来臻本支百世子子孙孙
　　五言古
　　咏履　　　　　　　　　　【陈】后　主
　　贤舍观穴踵田睹蹑迹矩步今有仪用此前嘉客
　　七言古
　　苴履　　　　　　　　　　【金】李俊民
　　待诏门前东郭趾蓝闗路上仙人迹雪花纷披盖地白东家不借借不得虽然近市屦亦无以故为新即有余同行留我木上座补过仰渠金十奴一生能着屐防两用心犹在阮孚上不须更觅下邳侯【时守下邳】山林此计成
　　长往
　　五言排律
　　赋得履　　　　　　　　　【明】髙　启
　　穏称游方脚新编楚岸蒲滑欺顶石危怯世间途轻曵愁妨蚁髙飞笑化鳬上堂声每众度岭影还孤着防朝行道抛时夜结趺空山欲相访落叶去踪无
　　七言律
　　薛侍御防乞靴　　　　　　【唐】李羣玉
　　越客南来桂麖良工用意巧缝成看时共説茱萸绉着防嫌无鸜鹆鸣百里奚身嗟甚似五羊皮价敢全轻日于文苑陪髙步赢得芳尘接武名
　　谢人恵方舄　　　　　　　【宋】蘓　轼
　　乌鞾短靿格粗疎古雅无如此様殊妙手不劳盘作凤轻身只欲化为鳬魏风褊俭堪羞葛楚客豪华可笑珠拟学梁家名觧脱便于禅坐作跏趺
　　谢僧恵蒲履　　　　　　　【元】张　昱
　　丈夫此日可徒行蒲履深烦逺寄情除是髙僧求易得自非巧手织难成春来见客身差健老去防花步觉轻他日袈裟如过我定须着此出门迎
　　赠鞋生　　　　　　　　　【明】僧溥洽
　　父子相传履制竒青丝细软合时宜声随鸣佩君王识影落飞鳬太史知泥滓乍离归隠计香云才振上升期年来敝屣无心弃却笑干将补较迟
　　五言絶句
　　寄刘道士舄　　　　　　　【唐】张　说
　　真人降紫炁邀我丹田宫逺寄双鳬舄飞飞不碍空
　　送丘贠外归山居　　　　　【唐】韦应物
　　郡阁始嘉宴青山忆旧居为君量革履且愿驻篮轝
　　七言絶句
　　谢云居山人草鞋　　　　　【宋】张　咏
　　云居山客草为鞋路转千此寄来昨日公余偷步蹑万端心绪忆天台
　　山居杂咏　　　　　　　　【明】僧大香
　　接叶隂隂唤水鸠花坪草堰偶经逰芒鞋晒向西岩石露冷烟凄不记收












　　御定佩文斋咏物诗选卷一百六十三
　　钦定四库全书
　　御定佩文斋咏物诗选卷一百六十四
　　屏障类
　　五言古
　　咏画屏风诗　　　　　　【北周】庾　信
　　逍遥逰桂苑寂絶到桃源狭石分花径长桥映水门管声惊百鸟人衣香一园定知欢未足横琴坐石根
　　其二
　　上林春迳宻浮桥栁路长龙媒逐细草鹤氅映垂杨水似桃花色山如甲煎香白石春泉上谁能待月光
　　题画山水障　　　　　　　【唐】张九龄
　　心累犹不尽果为外物牵偶因耳目好复假丹青妍甞抱野间意而迫区中缘尘事固已矣秉意终不迁良工适我愿妙墨挥岩泉变化合羣有髙深侔自然置陈北堂上仿像南山前静无户庭岀行巳兹地偏萱草可树合欢忿益蠲所因本微物况乃慿幽筌言象防自泯
　　意色聊自宣对翫有佳趣使我心渺绵
　　秋咏石屏　　　　　　　　【宋】蘓　轼
　　霏霏防轻素眇眇开重隂风花乱紫翠雪外有烟林雪近势方壮林逺意殊深防有无事人支頥识此心
　　秋林砚屏率鲁直同赋　　　　蘓　轼
　　西山无时春巉岩锁顽隂分明倚天壁防缀无风林物固为人出兴谁于此深穷竒真自蠧诗句且娱心
　　咏屏送周伯阳　　　　　　【明】徐　贲
　　巧餙辞云母圗画比晴天宻防宜便坐连张须广筵月临皎乃隠风当駃亦旋望防凭移障只恐见离船
　　七言古【附长短句】
　　素屏謡　　　　　　　　　【唐】白居易
　　素屏素屏胡为乎不文不餙不丹不青当世岂无李阳氷之篆字张旭之笔迹邉鸾之花鸟张藻之松石吾不令加一防一画于其上欲尔保真而全白吾于香炉下置草堂二屏倚在东西墙夜如明月入我室晓如白云围我牀我心乆飬浩然气亦欲与尔表里相辉光尔不见当今甲第与王宫织成步障锦屏风缀珠防钿贴云母五金七寳相玲珑贵豪待此方恱目然肯寝卧乎其中素屏素屏物各有所宜用各有所施尔今木为骨兮纸为靣舍吾草堂欲何之
　　生禖屏风歌　　　　　　　【唐】温庭筠
　　玉墀暗接昆仑井井上无人金索冷画壁隂森九子堂阶前细月铺花影绣屏银鸭香蓊蒙天上梦归花绕丛宜男漫作后庭草不似樱桃千子红
　　月石砚屏歌寄蘓子羙　　　【宋】欧阳脩
　　月従海底来行上天东南正当天中时下照千丈潭潭心无风月不动倒影射入紫石岩月光水洁石莹净感此隂魄来中潜自从月入此石中天有两曜分为三清光万古不磨灭天地至寳难藏缄天公呼雷公夜持巨斧堕崭岩堕此一片落千仭皎然寒镜在玉匳虾蟇白兔走天上空留桂影犹毶毶景山得之惜不得赠我意与千金兼自云毎到月满时石在暗室光出檐大哉天地间万怪难悉谈嗟予不度量毎事思穷探欲将两耳目所及而与造化争毫纎煌煌三辰行日月尤尊严若令下与物为比扰扰万类将谁瞻不然此石竟何物有口欲说嗟如钳吾竒蘓子胸罗列万象中包含不惟胸寛胆亦大屡出言语惊愚凡自吾得此石未见蘓子心懐惭不经老匠先指抉有手谁敢施镌镵呼工画石持寄似幸子留意其无谦
　　轼近以月石砚屏献子功中书复以涵星砚献纯父侍讲子功有诗纯父未也复以月石风林研屏赠之谨和子功诗并求纯父数句
　　【宋】蘓　轼
　　紫潭出元云翳我潭上星独有潭上月倒挂紫翠屏我老不防书黙坐飬此昏花睛时时一开眼见此云月眼自明乆知世界一泡影大小真伪何足评笑彼三子欧梅蘓无事自作雪羽争故将屏砚送两范要使珠壁栖窓櫺大范忽长謡语出月脇令人惊小范当继之说破星心如鸡鸣牀头复一月下有风林横急送小范家防此涵星愿从少陵博一句山木尽与洪涛倾
　　献题常州草虫枕屏　　　　【宋】杨万里
　　黄蜂作歌紫蝶舞蜻蜓蚱蜢如风雨先生昼眠纸帐温无那此軰喧梦魂眼中了了华胥国蜂催蝶唤到不得觉来忽见四折屏野花红白野长青勾引飞虫作许声何縁先生睡不惊
　　巫峡云涛石屏志　　　　　【元】顾　瑛
　　谢家绿玉屏不作龟甲形方若陟厘纸粉缥带苔青秀洁庚庚絶文理十二巫峯横隠起芙蓉照影立亭亭逺落巴江一江水素湍汹涌翻绿涛长风吹云白日髙三峡涛声满人耳个中独欠孤猿号胡僧谩有金壶汁洒向素缣圗不得女娲链石作五彩防染料应无此色此石产景由天工畧假石人磨削功石色欲尽玉色起泛沈天碧涵清空君不闻大食贡石莹如玉中有竒松四时绿六月凉风卷翠涛瑟瑟秋声战空屋又不闻杨家古屏刻水精中有为云之羙人海绡衣裳为烟雾姓名自语非真真二物化去固巳久价重隋珠难再有君家玉屏独在世勿落忍人豪夺手我闻故人杨铁仙束带拜之如米颠起来发狂捉鐡笔醉墨冩入青瑶镌何日乘舟上鱼复唤取巴童唱巴曲更借丹丘粉墨屏对案巫山真靣目
　　五言律
　　屏　　　　　　　　　　　【唐】李　峤
　　洞彻琉璃蔽威纡屈膝廻锦中云母列霞上织成开山水含春动神仙倒景来修身兼竭节谁识作铭才
　　咏屏风　　　　　　　　　【唐】袁恕已
　　绮阁云霞满芳林草树新鸟惊疑欲曙花笑不闗春山对弹琴客谿留垂钓人请防车马路行防有风尘
　　咏旧屏风　　　　　　　　【唐】姚　合
　　时人嫌古画倚壁不曽収雨滴胶山防风吹绢海秋残云飞屋里片水落牀头尚胜残花鸟君能补缀不
　　屏风　　　　　　　　　　【明】薛　蕙
　　屏风十二曲罗列洞房隅防环金屈膝四角锦流蘓蛾眉行防隠玉防坐中扶因歌留上客翠盖少踟蹰
　　题魏少府破屏风　　　　　【明】栁应芳
　　依倚防年嵗凝尘兾尔容乍通宵案烛不掩午堂钟射雀犹存影弹蝇已失踪勿言新可代官冷若为供
　　五言排律
　　水墨障子　　　　　　　　【唐】李　洞
　　若非神助笔砚水恐藏龙研尽一寸墨扫成千仭壁根堆乱石牀罅种枯松岳麓穿因防湘江绽为蛬挂衣岚气湿梦枕浪头舂只为少顔色时人着意慵
　　云母屏风隔坐　　　　　　【唐】阙　名
　　彩障成云母丹墀隔上公才彰二纪盛荣播一朝同近玉初齐白临花乍散红凝姿分缥缈转佩辨玲珑意惬恩偏厚名新宠更崇谁知歴千古犹自仰清风
　　七言律
　　题西平王旧赐屏风　　　　【唐】温庭筠
　　曽向金扉玉砌来百花鲜湿隔尘埃披香殿下樱桃熟结绮楼前芍药开朱鹭巳随新卤簿黄鹂犹识旧池防世间刚有东流水一送恩波更不廻
　　观山水障子　　　　　　　【唐】伍　乔
　　功绩精妍世少伦圗时应倍用心神不知草木承何异但见江山长带春云势似离岩底石浪花如动岸边苹更疑独泛渔舟者便是其中旧隠人
　　杨龙圗芦鴈屏　　　　　　【宋】赵　抃
　　省宇屏圗喆匠成写传芦鴈笔尤精斜依风苇丛丛袅逺飏烟波渺渺平弋者定嗟何所慕鹏抟莫怪不能鸣公防羽翼飞腾防有意青云万里程
　　鱼魫屏　　　　　　　　　【元】曹文晦
　　何人遗公鱼魫屏定须东海鲙长鲸不应虚室自生白正与幽人相对清素色晓含银汉冷寒光夜照玉蟾明平生未识豪家客金雀徒闻后世名
　　五言絶句
　　题友人云母障子　　　　　【唐】王　维
　　君家云母障时向野庭开自有山泉入非因彩画来
　　早秋山水砚屏　　　　　　【宋】文　同
　　晚霭隔逺岫秋容入平林方素仅盈尺岩谷能许深祝孝友作枕屏小景以霜余荗树名之因题此
　　诗　　　　　　　　　　【宋】朱　子
　　山寒夕飇急木落洞庭波防叠云屏好一生秋梦多
　　题梅屏　　　　　　　　　【明】刘　基
　　树杪过流星轻霜落半庭踈花与孤客相对一灯青
　　七言絶句
　　题诗屏风絶句　　　　　　【唐】白居易
　　相忆采君诗作障自书自勘不辞劳障成定被人争冩从此南中纸价髙
　　答微之　　　　　　　　　　白居易
　　君冩我诗盈寺壁我题君句满屏风与君相遇知何防两叶浮萍大海中
　　屏风　　　　　　　　　　【唐】李商隠
　　六曲连环接翠帷髙楼半夜酒醒时掩灯遮雾宻如此雨落月明俱不知
　　咏绣障　　　　　　　　　【唐】胡令能
　　日暮堂前花蕊娇争拈小笔上牀描绣成安向东园里引得黄莺下栁条
　　寒林石屏　　　　　　　　【唐】僧无闷
　　草堂无物伴身闲惟有屏风枕簟间本向他山求得石却于石上防他山
　　西湖竹枝词　　　　　　　【元】潘　纯
　　云髻髙梳鬓不分扫除虚室事元君新糊白纸屏风上尽画蓬莱五色云

　　御定佩文斋咏物诗选卷一百六十四
　　钦定四库全书
　　御定佩文斋咏物诗选卷一百六十五
　　帘幕类
　　五言古
　　咏幔　　　　　　　　　　【齐】王　融
　　幸得与珠缀羃防君之楹月映不辞卷风来辄自轻毎聚金炉气时驻玉琴声但愿置尊酒兰釭当夜明
　　赋得帘尘　　　　　　　　【梁】徐　摛
　　朝逐珠胎卷夜傍玉钩垂恒教罗防拂不分秋风吹
　　赋得珠帘　　　　　　　　【隋】卢思道
　　鉴帷明欲敛照槛色将晨可怜踈复宻隠映当窓人浮清带逺吹含光动细尘落花时屡拂防待玉阶春
　　五言律
　　赋帘　　　　　　　　　　【唐】太　宗
　　防差垂玉阙舒卷映兰宫珠光揺素月竹影乱清风彩散银钩上文斜桂户中惟当杂罗绮相与媚房栊
　　帷　　　　　　　　　　　【唐】李　峤
　　乆闭先生户髙褰太守车罗将翡翠合锦逐鳯凰舒明月弹琴夜清风入幌初方知决胜防黄石受兵书
　　帘　　　　　　　　　　　　李　峤
　　清风时入燕紫殿防含秋暧暧笼灵阁纤纤上玉钩牕中翡翠动户外水精浮巧作盘龙势长迎飞燕逰
　　咏帘　　　　　　　　　　【唐】万　楚
　　玳瑁昔称华玲珑薄绛纱钩衔门势曲节乱水纹斜日弄长飞鸟风揺不卷花自当分内外非是为骄奢
　　破幌　　　　　　　　　　【宋】张　耒
　　破幌一防白卧知千里明低窓通雪气乔木尚风声传警军城静鸣钟梵刹清髙眠寻防梦邻树已乌惊
　　五言排律
　　帘　　　　　　　　　　　【唐】杜　牧
　　徒云逄剪削岂谓见偏装凤节轻雕日鸾花薄餙香问屏何屈曲怜帐觧周防下渍金阶露斜分碧瓦霜沈沈伴春梦寂寂侍华堂谁见昭阳殿真珠十二行
　　七言律
　　咏帘　　　　　　　　　　【唐】徐　夤
　　素节轻盈透影匀何人巧思间成文闲垂别殿风应度半掩行宫麝欲熏绣户逺笼寒熖重玉楼髙挂曙光分无情防对黄昏月才到如钩便堕云
　　琉璃帘　　　　　　　　　【元】马祖常
　　吴侬巧制玉玲珑翡翠虾须迥不同万缕横陈银色界一尘不入水晶宫月华逺射离离白灯影斜穿细细红相隔神仙才咫尺灵犀一防若为通
　　五言絶句
　　宫中乐　　　　　　　　　【唐】令狐楚
　　九重青琐闼百尺碧云楼明月秋风夜珠帘上玉钩
　　四时宫词　　　　　　　　【元】曹文晦
　　水殿笙歌歇宫门聼漏籖薫风吹藕荡香度水精帘
　　七言絶句
　　帘　　　　　　　　　　　【唐】陆龟防
　　枕映疎容晚向欹秋烟脉脉雨微微迸风障燕寻常事不学人前当妓衣
　　帘　　　　　　　　　　　【唐】罗　隠
　　叠影重纹映画堂玉钩银烛共荧煌防应得见神仙在休下真珠十二行
　　其二
　　翡翠佳名世共稀玉堂髙下巧相宜殷勤为嘱纎纎手卷上银钩莫放垂
　　宫词　　　　　　　　　　【宋】花蕊夫人
　　纱幔薄垂金麦穂帘钩纎挂玉葱条楼西别起长春殿香壁红泥透蜀椒
　　其二
　　翠华香重御炉添防凤楼头晓日暹扇掩红鸾金殿悄一声清跸卷珠帘
　　东楼雨中　　　　　　　　【金】王元粹
　　多年苍柏拂檐枝燕子飞来语向谁枕簟不妨留客住满楼风雨下帘时
　　和史防政韵　　　　　　　【元】马祖常
　　五云天近书香残红白花枝满药防一夜东风吹小雨殿头持卷隔帘看
　　上京杂咏　　　　　　　　【元】萨都拉
　　沙苑棕毛百尺楼天风揺曳锦绒钩内家宴罢无人到面面珠帘夜不收
　　絶句　　　　　　　　　　　萨都拉
　　待得郎君半醉时笑将纨扇索题诗小红帘卷春波绿渡水杨花落砚池
　　明仁殿进讲　　　　　　　【元】贡师防
　　黄金为带玉为檐劒防如林衞紫髯也爱儒臣勤讲读向前轻掲虎皮帘
　　宫词　　　　　　　　　　【元】纳　新
　　琼岛岧嶤内苑西斑斓绮石甃清漪御床不许红尘到黄幔长教窣地垂
　　艶阳词　　　　　　　　　【明】宋　濓
　　防番花信逐时添诸柘新篘酒正甜莫道晓风犹料峭内家新赐却寒帘
　　寄沈介轩　　　　　　　　【明】沈　翊
　　锦绣湖山罨画楼君家住在小瀛洲洞箫吹上花间月十二珠帘不下钩








　　御定佩文斋咏物诗选卷一百六十五
　　钦定四库全书
　　御定佩文斋咏物诗选卷一百六十六
　　如意麈拂类
　　五言古
　　麈尾　　　　　　　　　　【梁】宣　帝
　　匣上生光影毫际起风流本持谈妙理寜是用催牛
　　铁如意　　　　　　　　　【宋】谢　翶
　　仙客五六人月下鬪婆娑散影若云雾遗音杳江河其一起楚舞一起作楚歌双执铁如意击碎瑚柯一人夺执之睨者一人过更舞又一人相向屡傞傞一人独抚掌身挂青薜萝夜长天籁寂宛转思如何
　　玉麈尾　　　　　　　　　　谢　翶
　　客持麈尾柄色夺环与玦尘心随影祛一片若行雪神兽潜空山何年探灵穴忽失落人手遂为谈者悦隂崖起白气篆古逾轩颉一拂沈藓文再拂字不灭三拂蛟螭腾世眼不能别投尔隂崖巅惊怪吐其舌
　　七言古【附长短句】
　　和赵给事白蝇拂歌　　　　【唐】卢　纶
　　华堂多众珍白拂称殊异柄裁沈节香袭人上结为文下垂穂霜缕霏微莹且柔虎须乍细龙髯稠皎然素色不因染淅尔凉风非为秋羣蝇青苍恣游息广包万品无顔色金屏成防玉成瑕昼眠宛转空咨嗟此时满筵防一举荻花忽旋杨花舞如寒隼惊暮禽飒若繁埃得轻雨主人説是故人留毎戒如新比白头若将挥玩闲临水愿接波中一白鸥
　　椶榈蝇拂歌　　　　　　　【唐】韦应物
　　防榈为拂登君席青蝇撩乱飞四壁文如轻罗散如髪马尾牦牛不能絜柄出湘江之竹碧玉寒上有纎罗萦缕寻未絶左挥右洒烦暑清孤松一枝风有声丽人纨素可怜色安能防白还为黒
　　七言律
　　谢张直卿以铁如意见遗　　【明】朱多炡
　　土花斑驳锦糢糊一片寒氷出鍜炉致向书中称折角捉来石上穏跏趺提携起舞旋长袖慷慨酣歌缺唾壶多谢司空饶博物祗愁无地击瑚
　　竹如意　　　　　　　　　【明】朱之蕃
　　斵取铿金戞玉枝不资型范自离竒坚持劲节羞茅靡挥霍虚心与物宜花雨争飞従握手闲云静防独支頥客来指防潜身防免作长竿渭上垂
　　松麈　　　　　　　　　　　朱之蕃
　　捉柄従夸手玉如青松振鬛自萧疎折来偏助谈锋劲挥防犹防翠霭舒谢却猩红休染涴留将鳞甲莫捐除清风谡谡浑防倦朗月澄懐坐碧虚
　　七言絶句
　　竹拂子　　　　　　　　　【金】秦　畧
　　觅个龟毛也是难直教击碎钓鱼竿世人不用轻分别信手拈来总一般
　　御定佩文斋咏物诗选卷一百六十六
　　钦定四库全书
　　御定佩文斋咏物诗选卷一百六十七
　　砧杵类
　　五言古
　　夜聼衣　　　　　　　　【晋】曹　毘
　　寒兴御纨素佳人治衣襟冬夜清且永皓月照堂隂纎手叠轻素朗杵叩鸣碪清风流繁节廻飚洒防吟嗟此嘉运速悼彼幽滞心二物感余懐岂但声与音
　　衣　　　　　　　　　　【宋】谢恵连
　　衡纪无淹度晷运倐如催白露滋园菊秋风落庭槐肃肃莎鸡羽烈烈寒螀啼夕隂结空幕宵月皓中闺羙人戒裳服端餙相招携簮玉出北房鸣金步南阶檐髙砧响发楹长杵声哀微芳起两防轻汗染双题纨素既已成君子行未归裁用笥中刀缝为万里衣盈箧自余手幽椷俟君开腰带准畴昔不知今是非
　　咏衣　　　　　　　　　【梁】王僧孺
　　足伤金管遽多怆缇光促露团池上紫风飘庭里绿下机骛西眺鸣砧遽东旭芳汗似兰汤雕金辟龙烛散度广陵音掺冩渔阳曲别鹤悲不已离鸾防还续尺素在鱼肠寸心凭鴈足
　　捣衣　　　　　　　　　　【梁】栁　恽
　　步檐杳不极离堂肃巳扄轩髙夕杵散气爽夜碪鸣瑶华随步响幽兰逐防生踟蹰理金翠容与纳宵清华观省中夜聼城外衣　　【梁】费　昶
　　阊阖下重闗丹墀吐明月秋气城中冷秋砧城外发浮声绕雀防飘响度龙阙宛转何藏摧当从上路来藏摧意未已定自乘轩里乘轩尽世家佳丽似朝霞圎珰耳上照方绣领间斜衣熏百和屑鬓挿九枝花昨暮庭槐落今朝罗绮薄拂席卷鸳鸯开幔舒龟鸖金波正容与玉步依砧杵红防往还萦素腕防差举徒闻不得见独夜空愁伫独夜何穷极懐之在心恻阶垂玉衡露庭舞相风翼沥滴流星辉灿烂长河色三冬诚足用五日无粮食扬云巳寂寥今君复直
　　题画屏风　　　　　　　【北周】庾　信
　　衣明月下静夜秋风飘锦石平砧靣莲房接杵腰急节迎秋韵新声入手调寒衣须及早将寄霍嫖姚
　　始闻早砧　　　　　　　　【明】张　羽
　　寂寂秋景宴萧萧凉吹生闺人感寒至一轸逺人情嘹亮清砧动纡徐捣杵鸣微茫带烟逺萧疎出帘轻此时离居客单眠梦亦惊披衣一惆怅斜月满山城
　　七言古
　　练篇　　　　　　　　　【唐】韦　荘
　　月华吐艳明烛烛青楼妇唱衣曲白祫丝光织鱼目菱花绶带鸳鸯簇临风缥缈叠秋雪月下丁东寒玉楼兰欲寄在何鄊凭人与系征鸿足
　　和逯先生闻砧韵　　　　　【明】沐　昂
　　秋髙万木脱林坞与子庭前开绿醑忽闻别院动砧声西风吹防萧萧雨隔岸人家红树稀辞巢燕子故飞飞酒酣自起为君舞正爱凉飚吹我衣
　　五言律
　　衣　　　　　　　　　　【元】张　端
　　为捣清砧素令人念藁砧近寒将鴈至入夜正蛩吟霜月三更杵闗山万里心金风何太弱不与送余音
　　御苑秋砧　　　　　　　　【明】田汝
　　露结金扉冷霜凄绣幕深褰罗出素手乘月响清砧髙入宫云防低随阁漏沈无言为谁苦永夜助蛩音
　　七言律
　　捣衣石　　　　　　　　　【明】瞿　佑
　　一方滑浄絶苔钱才属秋闺响便传长夜未央风阵急羙人相对月华圎髙于凤阙黄金础厚胜花堦绿玉甎防度晚凉眠不得丁东声到客愁邉
　　夜坐闻砧　　　　　　　　【明】吴　寛
　　何防踈砧隔短墙东隣有妇捣衣裳风林落叶秋声动露草鸣蛩夜气凉乆别官寮防馆阁每从儿子话家鄊强扶笻竹归深院半壁残灯独上牀
　　馆试秋夜闻砧　　　　　　【明】王　格
　　萧瑟秋风散晚凉谁家清夜衣裳丁丁遥应疎钟响防防还如落叶忙明月有情留小院征鸿无数挟轻霜不堪客梦湘云逺独对寒灯思渺茫
　　五言絶句
　　江楼闻砧　　　　　　　　【唐】白居易
　　江南授衣晚十月始闻砧一夕髙楼月万里故园心
　　七言絶句
　　秋夜闻砧　　　　　　　　【唐】杜荀鹤
　　荒凉客舍眠秋色砧杵家家弄月明不及巴山聼猿夜三声中有不愁声
　　闻砧　　　　　　　　　　【金】郦　权
　　玉闗消息到长安防防砧声夜防想得月残音响防一灯清照剪刀寒
　　御定佩文斋咏物诗选卷一百六十七
　　钦定四库全书
　　御定佩文斋咏物诗选卷一百六十八
　　书籍类
　　四言古
　　孝经诗　　　　　　　　　【晋】傅　咸
　　立身行道始于事亲上下无怨不恶于人孝无终始不离其身三者备矣以临其民
　　书帙铭　　　　　　　　　【宋】谢灵运
　　懐幽卷赜戢妙抱密用舍以造舒卷不失亮惟勤翫无或暇逸
　　五言古
　　咏书帙　　　　　　　　　【梁】萧　统
　　擢影兔园池抽茎淇水侧朝暎出岭云暮聚飞归翼幸杂缃囊用聊因班女织一合轩羲曲千龄如可即和刘明府观湘东王书诗　　【梁】庾肩吾
　　陈王擅书府河间富典坟五车方累箧七阁自连云松
　　椠芳帙气柏熏起防文羽陵青简出嬀泉绿字分方因接游圣暂得奉朝闻楼霞早发林殿日先曛洛城复接限归轩畏后羣
　　七言古
　　无书叹　　　　　　　　　【元】胡天游
　　六经既降诸子出后代枝叶何其多眼中万卷忽如扫无乃天意増繁苛陈言故纸本糟粕吾道耿耿终难磨劫灰不赭孝先笥昼卧坦腹时摩挲
　　五言律
　　蠧简　　　　　　　　　　【元】杨　载
　　往古韦编在何年始汗青蠧虫深卜宅蝌蚪少成形泯灭阽秦火搜罗出汉庭斯文天未坠不敢望全经
　　七言律
　　玉堂读卷　　　　　　　　【元】虞　集
　　玉堂防士诏儒臣御笔亲题墨色新省树坐移帘底日宫壶驰赐殿头春虞庭制作夔龙盛汉代文章董贾醇书阁暮年偏感遇但歌天保播皇仁
　　七言絶句
　　题朱兵曹山居　　　　　　【唐】张　祜
　　朱氏西斋万卷书水门山濶自髙疏我来穿穴非无意愿向君家作壁鱼
　　襄阳爲卢窦纪事　　　　　【唐】元　稹
　　帝下真符召玉真偶逢游子暂相亲素书三巻留爲赠从向人间説向人
　　闻日本圎载上人挟儒家书洎释典以行更作
　　一絶以送　　　　　　　【唐】陆龟蒙
　　九流三藏一时倾万轴光凌渤海声从此遗编东去后却应荒外有诸生
　　写庄子　　　　　　　　　【唐】李九龄
　　圣泽安排当散地贤侯优贷借新居闲中亦有闲生计写得南华一部书
　　寄居江邨欲借书诸公先寄此诗
　　【宋】王庭珪
　　卜筑江邨翠岭坳喜君书室近衡茅牙籖插架几千册凖拟从头借一钞
　　时习斋　　　　　　　　　【金】宇文虚中
　　未厌平生习气浓更将余事训儿童鲁论二万三千字悟入从初一句中
　　醉经斋爲虞卿麻长官赋　　【金】周　昻
　　诗书读破自融神不羡云安麴米春黄卷至今真味在莫将糟粕待前人
　　天厯庚午防试院中马伯庸尚书杨廷镇司业及元皆乙卯榜进士偶成絶句纪其事出院明日有敕督修经世大典又成小诗寄诸弟
　　【録一　　　　　　　　　元】欧阳元
　　圣主宫中游幸疎日临秘阁翫芸储昨朝兰省才开试清晓玉音催著书
　　赠长垣宗室　　　　　　　【明】边　贡
　　瑶室青编万卷余宫中谁道日闲居家臣昨夜长安去犹向君王乞秘书













　　御定佩文斋咏物诗选卷一百六十八
　　钦定四库全书
　　御定佩文斋咏物诗选巻一百六十九
　　五经类
　　四言古
　　周易　　　　　　　　　　【晋】傅　咸
　　卑以自牧谦尊而光进德修业既有典常晖光日新照于四方小人勿用君子道长
　　毛诗　　　　　　　　　　　傅　咸
　　无将大车维尘冥冥济济多士文王以宁显允君子大猷是经
　　周官　　　　　　　　　　　傅　咸
　　惟王建国设官分职进贤兴功取诸易直除其不蠲无敢反侧以德诏爵允臻其极
　　其二
　　辨其可任以告于正掌其戒禁治其政令各修乃职以聴王命
　　五言古
　　讲易　　　　　　　　　　【宋】鲍　照
　　云泽翔羽姬横盖招益人贲园无金尚履道易书绅
　　赋礼记　　　　　　　　　【唐】李百药
　　玉帛资王防郊丘叶圣情重广开环堵至道轶金籯盘薄依厚地遥裔腾太清方恱升中礼足以慰余生赠别殷山人说易后归幽墅　【唐】孟　郊
　　夫子说天地若与灵龟言幽幽人不知一一予所敦秋月吐白夜凉风韵清源旁通忽已逺神感寂不喧一悟祛万结夕懐倾朝烦旅辀无停波别马嘶去辕殷勤荒草士防有知巳论
　　五言律
　　经　　　　　　　　　　　【唐】李　峤
　　汉室鸿儒盛邹堂大义明五千道德阐三百礼仪成青紫方拾芥黄金徒满籯谁知怀逸辨重席冠羣英
　　七言律
　　枕易　　　　　　　　　　【元】黄　庚
　　古鼎烟消倦防朱翛然髙卧夜寒初四檐寂寂半牀梦两鬓萧萧一卷书日月冥心知代谢隂阳囘首验盈虚起来万象皆吾有收拾乾坤在草庐
　　五言絶句
　　翫易斋　　　　　　　　　【宋】朱　子
　　竹几横陈处韦编半掩时寥寥三古意此地有深期
　　七言絶句
　　易　　　　　　　　　　　　朱　子
　　立卦生爻事有因两仪四象巳前陈湏知三絶韦编者不是寻行数墨人
　　其二
　　濳心虽出重爻后着眼何妨未画前识得两仪根太极此时方好絶韦编
　　明仁殿进讲　　　　　　　【元】贡师泰
　　黄绫写本奏经筵正是虞书第二篇圣主从容聴讲罢许敎留在御牀边














　　御定佩文斋咏物诗选卷一百六十九
　　钦定四库全书
　　御定佩文斋咏物诗选卷一百七十
　　史类
　　四言古
　　于贾谧坐讲汉书　　　　　【晋】潘　岳
　　理道在儒儒由人显允鲁侯文质彬彬笔下摛藻席上敷珍前疑既辨旧史维新维新尔史既辨尔疑延我僚友讲此微辞
　　五言古
　　咏司马彪续汉志　　　　　【唐】太　宗
　　二仪初创象三才乃分位非惟树司牧固亦垂文字绵代更膺期芳图无辍记炎汉承君道英谟纂神器濳龙既可跃术兔奚难致前史殚妙词后昆沈雅思书言扬盛迹补阙兴鸿志川谷犹旧途郡国开新意梅山未觉朽谷水谁云异车服随名表文物因时置凤防翼康衢銮衡总柔辔清浊必能澄洪纎幸无弃观仪不失序遵
　　礼方由事政宣竹律和时平玉条备文囿雕竒彩艺门蕴深致云飞星共流风扬月兼至类禋遵令典坛壝资良地五胜竟无违百司诚有庇粤予承暇景谈丛引众秘讨论穷义府看覈披经笥大辨良难仰小学终先匮闻道谅知荣含毫孰忘愧
　　五言律
　　赋西汉　　　　　　　　　【唐】魏　征
　　受降临轵道争长趋鸿门驱传渭桥上观兵细栁屯夜宴经柏谷朝游出杜原终借叔孙礼方知皇帝尊
　　咏史　　　　　　　　　　【唐】李　峤
　　马记天官设班图地理新善谈方亹亹青简见彬彬方朔初闻汉荆轲昔向秦正辞堪载笔终兾作良臣
　　七言絶句
　　唐尧　　　　　　　　　　【唐】周　昙
　　妖氛不起瑞烟轻端拱垂衣日月明何事四方无外役茅茨深处土堦平
　　虞舜　　　　　　　　　　　周　昙
　　进善惩奸立帝功功成揖让益温恭满朝卿士多元凯爲黜兜苖与四凶
　　夏禹　　　　　　　　　　　周　昙
　　尧违天孽赖询谟顿免洪波浸碧虚海内生灵微伯禹尽应随浪化爲鱼
　　后稷　　　　　　　　　　　周　昙
　　人惟邦本本由农旷古谁髙后稷功百谷且繁三曜在牲牢郊祀信无穷
　　文王　　　　　　　　　　　周　昙
　　昭然明德报天休禴祭惟馨胜杀牛二老五侯何所诈不归商受尽归周
　　武王　　　　　　　　　　　周　昙
　　文王寝膳武王随内竖言安色始怡七载岂堪拘羑里一夫爲报亦何疑
　　成王　　　　　　　　　　　周　昙
　　成王有过伯禽知圣惠能新日自竒王道既成何所感越裳呈瑞凤来仪
　　周公　　　　　　　　　　　周　昙
　　文武传芳百代基几多贤哲守成规仍闻吐握延儒素犹恐民艰未尽知
　　沛宫　　　　　　　　　　【唐】胡　曽
　　汉髙辛苦事干戈帝业兴隆俊杰多犹恨四方无壮士还乡髙唱大风歌
　　圯桥　　　　　　　　　　　胡　曾
　　妙算张良独有余少年逃难下邳初逡廵不进泥中履争得先生一卷书
　　细栁营　　　　　　　　　　胡　曾
　　文帝銮舆劳北征条侯此地整严兵辕门不峻将军令今日争知细柳营
　　延平津　　　　　　　　　　胡　曾
　　延平津路水溶溶峭壁危岑一万重昨夜七星潭底见分明神劒化爲龙
　　山中作　　　　　　　　　【唐】僧处黙
　　席帘髙挂枕髙欹门掩垂萝蘸碧溪闲把史书眠一觉起来山月过松西











　　御定佩文斋咏物诗选卷一百七十
　　钦定四库全书
　　御定佩文斋咏物诗选卷一百七十一
　　读书类
　　五言古
　　读山海经　　　　　　　　【晋】陶　濳
　　孟夏草木长绕屋树扶疎众鸟欣有托吾亦爱吾庐既耕亦已种时还读我书穷巷隔深辙颇廻故人车欢言酌春酒摘我园中蔬微雨从东来好风与之俱汜覧周王传流观山海图俯仰终宇宙不乐复何如
　　读书　　　　　　　　　　【宋】谢惠连
　　贲园奚足慕下惟故宜遵山成由一篑崇积始微尘虞轩虽莽顔隰亦何人
　　帝京篇　　　　　　　　　【唐】太　宗
　　岩廊罢机务崇文聊驻辇玉匣启龙图金绳披凤篆韦编断仍续缥帙舒还卷对此乃淹留欹案观坟典
　　山涧读易轩　　　　　　　【元】刘永之
　　环环碧涧连靡靡苍山属初日照林端春禽鸣布谷松深有去云苔静无来躅独把一编书时向窗间读
　　七言古
　　沣水送郑丰之郭县读书　　【唐】皇甫冉
　　麦秋中夏凉风起送君西郊及沣水孤烟逺树动离心隔岸江流若千里早年江海谢浮名此路云山惬尔情上古全经皆在口秦人如见济南生
　　五言律
　　送王正字山寺读书　　　　【唐】李嘉祐
　　欲究先儒敎还过支遁居山阶闲聴法竹径独看书向日荷新卷迎秋柳半疎风流有佳句不似带经锄
　　和刘七读书　　　　　　　【唐】钱　起
　　夜雨深馆静苦心黄卷前云隂留墨沼萤影傍华编梦鸟富青藻通经仍妙年何愁丹穴凤不饮玉池泉
　　送独孤马二秀才居明月山读书
　　【唐】贾　岛
　　濯志俱髙洁儒科慕冉顔家辞临水郡雨到读书山栖鸟防花上声钟砾阁间寂寥窗外户时见一舟还
　　七言律
　　送薛居士和州读书　　　　【唐】严　维
　　孤云独鹤共悠悠万卷经书一叶舟楚地巢城民舍少烟邨社树鹭湖秋蒿莱织妾晨炊黍篱落耕童夕放牛年少不应辞苦节诸生若遇亦封侯
　　五言絶句
　　秋晩　　　　　　　　　　【明】方　登
　　秋晩行堤上书声在茅屋月出不逢人风来弄修竹
　　七言絶句
　　读老子　　　　　　　　　【唐】白居易
　　言者不知知者黙此语吾闻于老君若道老君是知者縁何自着五千文
　　读孝经　　　　　　　　　【唐】方　愚
　　星彩满天朝北极源流是处赴东溟爲臣爲子须忠孝莫负宣尼一卷经
　　寄云台观田秀才　　　　　【唐】马　戴
　　雪压松枝拂石窗幽人独坐鹤成双晩来潄齿敲氷渚闲读仙书倚翠幢











　　御定佩文斋咏物诗选卷一百七十一
　　钦定四库全书
　　御定佩文斋咏物诗选卷一百七十二
　　书法总类
　　五言古
　　乐府　　　　　　　　　　【魏】曹　植
　　墨出青松烟笔岀狡兔翰古人感鸟迹文字有改判
　　七言古
　　以右军书数种赠丘十四　　【宋】黄庭坚
　　丘郎气如春景晴风暄百菓草木生眼如霜鹘齿玉氷拥书环坐爱窗明松花泛砚摹真行字身藏颖秀劲清问谁学之果兰亭我昔颇复戏墨卿银钩虿尾烂箱籯赠君铺案粘曲屏小字莫作痴冻蝇乐毅论胜遗敎经大字无过瘗鹤铭官奴作草欺伯英随人作计终后尘自成一家始逼真卿家小女名阿濳眉目似翁有精神试留此书他日学往往不减衞夫人
　　呉傅朋游丝帖歌　　　　　【宋】刘子翚
　　园清无瑕二三月时见游丝转空濶谁人写此一叚竒着纸春风吹不脱纷纭纠结疑非书安得龙蛇如许癯神踪政喜萦不断老眼只愁看若无定知苖裔出飞白古人妙处君濳得勿轻漠漠一缕浮力遒可挂千钧石睠余弟兄情不忘轴之逺寄悠然堂谢公遗髯凛若活衞后落鬒揺人光飜思长安夜飞盖醉哦声落南山外乱离契濶三十秋笔意与人俱老大政成著脚明河津外家风流今絶伦文章固自有机杼戏事岂足劳心神
　　题唐摸兰亭墨迹　　　　　【元】鲜于枢
　　君家禊帖评甲乙和璧隋珠价相敌神龙贞观苦未逺赵葛冯汤总名迹主人熊鱼两兼爱彼短此长俱有得三百二十有七字字字龙蛇怒腾掷嗟余到手眼生障有数存焉岂人力吾闻神龙之初黄庭乐毅真迹尚无恙此帖犹爲时所惜况今相去又千载古帖消磨万无一有余不足贵相通欲抱竒书求博易
　　七言律
　　题子固所藏鲜于墨迹　　　【元】贡师泰
　　一自昭陵藏墨本书名谁复更超羣忽传河朔专行草不让呉兴变分黄鹄夜深随落月白鵞秋冷化孤云风流赖有张公子雪茧封题比右军
　　七言絶句
　　答柳柳州　　　　　　　　【唐】刘禹锡
　　昔日佣工记姓名逺劳辛苦写西京近来渐有临池兴爲报元常欲抗衡
　　重赠诗叠后　　　　　　　【唐】栁宗元
　　事业无成耻艺成南宫起草旧连名劝君火急添功用趂取当时二妙声
　　书刘景文左藏所藏王子敬帖
　　【宋】苏　轼
　　家鸡野鹜同登爼春蚓秋蛇总入奁君家两行十二字气压邺侯三万钱
　　柳氏二外甥求笔迹　　　　　苏　轼
　　退笔如山未足珍读书万卷始通神君家自有元和脚莫厌家鸡更问人
　　杂咏　　　　　　　　　　【元】黄　庚
　　地多种竹堪容鹤池不栽莲恐碍鱼小径荒苔人不到闭门闲学换鵞书
　　王大令保母帖　　　　　　【元】鲜于枢
　　姜侯才气亦人豪辨折区区漫尔劳不向骊黄求驵骏书家自有九方臯
　　其二
　　临摹旧説范新妇古刻今看李意如却笑南宫米夫子一生辛苦学何书
　　宣文阁　　　　　　　　　【元】周伯琦
　　延阁图书取次陈讲帷日日集儒臣墨池云合天光绚东壁由来近北辰

　　御定佩文斋咏物诗选卷一百七十二
　　钦定四库全书
　　御定佩文斋咏物诗选巻一百七十三
　　御书类
　　五言律
　　羽林恩诏观御书王太尉碑　【唐】张　说
　　陇首名公石来承圣札归鱼龙生意态钩劒动铓辉字得神明保词慙少女徽谁家羽林将又逐凤书飞
　　五言排律
　　御题国子监门　　　　　　【唐】阙　名
　　宸翰符元造荣题国子门笔锋廻日月字势动乾坤檐下云光色梁间鹊影翻张芝圣莫拟索靖妙徒言爲着盘龙迹能彰舞鳯尊更随垂露象常以沐皇恩
　　七言律
　　御书雪林二字赐赵中丞应制
　　【元】揭傒斯
　　圣主挥毫临秘阁亲臣执法坐崇台祥云五色从天下彩凤双飞映日来政欲清如林上雪巳闻声奋地中雷君臣千载明良防咫尺薇垣接上台
　　中都龙兴寺伏覩御书第一山三大字碑有作
　　【明】周　启
　　九重宸翰丽天文三字穹碑压厚坤山色不知今古异地灵唯戴帝王尊蛟龙絶巘盘亭构狮象诸天拱寺门千载钟王夸健笔敢同羲画与时论
　　七言絶句
　　髙宗御书　　　　　　　　【元】欧阳元
　　君王不爱辟寒钗永巷泥金进损斋欲上太清楼下石啼鸦落日满宫槐




　　御定佩文斋咏物诗选卷一百七十三
　　钦定四库全书
　　御定佩文斋咏物诗选卷一百七十四
　　篆书类
　　五言古
　　钞众书应司徒敎　　　　　【齐】王　融
　　说礼固多才惇诗信爲善岩笥发仙华金縢开碧篆
　　借刘太常说文　　　　　　【陈】江　总
　　刘棻慕子云许慎询景伯硕学该虫篆竒文秀鸟迹曰余徒下帷待问垂重席不诣王充市聊投班元籍三写徧钻硏六书多补益幽居服药饵山宇生虚白留连嗣芳杜旷荡依泉石夫君爱满堂愿言驰下泽
　　观洛出书　　　　　　　　【唐】张钦敬
　　浮空九洛水端圣千年质竒象八卦分图书九畴出含微卜筮逺抱数隂阳密中得天地心旁探鬼神吉昔闻夏禹代今献唐尧日谬此叙彛伦寰宇贺清谧
　　观洛出书　　　　　　　　【唐】郭　邕
　　德合天贶呈龙飞圣人作光宅被寰区图书荐河洛象登四气顺文辟九畴错氤氲瑞彩浮左右灵仪廓防造功不宰神行利攸博一见皇家庆方知禹功薄
　　阳氷篆　　　　　　　　　【宋】王禹偁
　　泠泠庶子泉落落阳氷笔云气势奔垂龙蛇互蟠屈峄山既劘灭石鼓又缺失唯兹数十字遒劲倚云窟摸印徧寰区流传耀缃帙书诚一艺尔小道讵可忽乃知出人事千古名不没
　　推官惠李庶子鄂州篆字　　【宋】文　同
　　天下有竒篆阳氷书鄂州异兽呀五口狂咬掉三头磥砢玻瓈盌诘屈珊瑚钩愧无希世宝何以爲子酬
　　七言古【附长短句】
　　李潮八分小篆歌　　　　　【唐】杜　甫
　　苍颉鸟迹既茫昧字体变化如浮云陈仓石鼓又巳讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵瘦硬方通神惜哉李蔡不复得吾甥李潮下笔亲尚书韩择木骑曹蔡有邻开元以来数八分潮也奄有二子成三人况潮小篆逼秦相快劔长防森相向八分一字直百金蛟龙盘拏肉屈彊呉郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何
　　和永叔琅琊山庶子泉阳氷石篆诗
　　【宋】苏舜钦
　　一气氤氲万事起独有篆籀含其真周鼓秦山壊已久下至唐室始有人宗臣转注得天法质虽浑厚气乃振人间所存十数处丰疎异体世共珍其中琅琊石泉记比之他法殊不伦铁鎻闗连玉钩壮曲处力可挂万钧复疑蛟虬植爪角隐入翠壁蟠未伸近来俗眼苦不赏唯有风月时相亲紫微仙人谪此守此地胜絶旧喜闻公余往观领宾从猎猎画隼揺青春逺休车骑歩泉侧酌泉爱篆移朝昬挥弄潺湲翫防画情通恍惚疑前身作诗缄本逺相寄邀我共赋意甚勤昨承见敎乆阁笔压以大句尤难文髙风胜事日倾倒安得身寄西飞云
　　滕用亨诸篆体歌　　　　　【明】王　行
　　维周大篆成史籀宣圣传经制蝌蚪总因苍颉见鸟迹象形置书变未久李斯小篆类玉筯钟鼎鱼虫分众手碧霄鸾凤漫廻翔沧海蛟螭互蟠纽有如垂露杨柳叶或似委薤劔环首许慎程邈评已彰余子纷纷亦何有有唐阳氷号髙古尝搨鸿都峄山谱新泉丹井尚幸存缨珞麒麟折钗股刻符摹印气候形义理深闗非小补南阳髯翁学古书雅与秦汉参锱铢古文竒字荡胸臆岂若俗工譌鲁鱼自言初习胜国时玉雪左丞吾所师荻茎锥沙指画腹廿年勤苦求妍姿呜呼方今世雍熙明良际遇千载期大书功德勒金石絶胜草草人间碑
　　五言律
　　书　　　　　　　　　　　【唐】李　峤
　　削简龙文见临池鸟迹舒河图八卦出洛范九畴初垂露春光满奔云骨气余请君看入木一寸乃非虚
　　五言排律
　　观洛出书　　　　　　　　【唐】叔孙元
　　清洛含温溜元龟荐宝书波开绿字出瑞应紫宸居物着羣灵首文成列卦初美珍翔阁凤庆迈跃舟鱼俾姒惟可逺休皇复在诸东都主人意歌颂望乗舆
　　七言律
　　谢许链师惠图书　　　　　【明】危　进
　　茅山许史旧诸孙还向仙台卧白云竹外画沙迷鹤迹花间引水泛鵞羣苍崕翠刻金书字丹井银牀玉篆文蝌蚪早收东观上几人相倚播清芬
　　五言絶句
　　题三会寺仓颉造字台　　　【唐】岑　参
　　野寺荒台晩寒天古木悲空堦有鸟迹犹似造书时
　　仓颉台　　　　　　　　　【唐】李咸用
　　先贤忧民诈观迹成纲纪自有书契来争及结绳理
　　七言絶句
　　仓颉台　　　　　　　　　【唐】汪　遵
　　观迹成文代结绳皇风儒敎浩然兴几人从此休耕钓吟对长安雪夜灯










　　御定佩文斋咏物诗选卷一百七十四
　　钦定四库全书
　　御定佩文斋咏物诗选卷一百七十五
　　真书类
　　五言古
　　王右军　　　　　　　　　【唐】李　白
　　右军本清真潇洒在风尘山隂过羽客爱此好鵞宾扫素写道经笔精妙入神书罢笼鵞去何曾别主人
　　七言古
　　临池歌　　　　　　　　　【宋】刘子翚
　　君不见钟繇学书夜不眠以指画字衣皆穿当时尺牍来邺下锦标玉轴争流传又不见鲁公得法屋漏雨意象咄咄临千古断碑零落翠苔封直气英风犹可覩元常独歩黄初际清臣后出今无继风神廻出本天资巧力亦自精勤至羡君好尚何髙竒寒窗弄笔手生胝向来失计堕尘网锐气直欲摩云飞男儿舌在心何怍郤拟临池寻旧学要湏笔外见钟顔防自蛟龙生掌握银钩石刻余何爱劝以短歌君勿怠他时八体妙有余此歌傥可君绅书
　　七言律
　　丹阳子髙得逸少瘗鹤铭于焦山之下及梁唐诸贤四石刻共作一亭以宝墨名之集贤伯镇爲之作记逺来求诗因作长句以寄
　　【宋】苏舜钦
　　山隂不是换鵞经京口今存瘗鹤铭潇洒集仙来作记风流太守爲开亭两篇玉蘂尘初涤四体银钩藓尚青我久临池无所得愿观遗法快沈冥





　　御定佩文斋咏物诗选卷一百七十五
　　钦定四库全书
　　御定佩文斋咏物诗选卷一百七十六
　　草书类
　　五言古
　　送草书献上人归庐山　　　【唐】孟　郊
　　狂僧不爲酒狂笔自通天将书云霞片直至清明巅手中飞黒电象外泻元泉万物随指顾三光爲廻旋骤书云霮防洗砚山晴鲜忽怒画蛇虺喷然生风烟江人愿停笔惊浪恐倾船
　　七言古【附长短句】
　　草书歌行　　　　　　　　【唐】李　白
　　少年上人号懐素草书天下称独歩墨池飞出北溟鱼笔锋杀尽中山兔八月九月天气凉酒徒词客满髙堂牋麻素绢排数箱宣州石砚墨色光吾师醉后倚绳牀湏史扫尽数千张飘风骤雨惊飒飒落花飞雪何茫茫起来向壁不停手一行数字大如斗恍恍如闻神鬼惊
　　时时只见龙蛇走左盘右蹙如惊电状同楚汉相攻战湖南七郡凡几家家家屏障书题徧王逸少张伯英古来几许浪得名张颠老去不足数我师此艺不师古古来万事贵天生何必要公孙大娘浑脱舞
　　萧郸草书歌　　　　　　　【唐】顾　况
　　萧子草书人不及洞庭叶落秋风急上林花开春露湿花枝蒙蒙向水泣见君数行之洒落石上之松松下鹤若把君书比仲将不知谁在凌云阁
　　懐素上人草书歌　　　　　【唐】戴叔伦
　　楚僧懐素工草书古法尽能新有余神清骨竦意真率醉来爲我挥健笔始从破体变风姿一一花开春景迟忽爲壮丽就枯涩龙蛇腾盘兽屹立驰亳骤墨剧奔驷满座失声看不及心手相师势转竒诡形怪状飜合宜有人若问此中妙懐素自言初不知
　　懐素上人草书歌　　　　　【唐】鲁　收
　　吾观开士多利用笔精墨妙诚堪重身上艺能无不通就中草圣防天纵有时兴发逞神机抽毫防墨纵横挥风声吼烈随手起龙蛇迸落空壁飞连拂数行势不絶藤悬查蹙生竒节划然放纵惊云涛或时顿挫萦毫髪自言转腕无所拘大笑羲之用阵图狂来纸尽势不尽投笔抗声连叫呼信如鬼神助此道墨池未尽书已好行路谈君口不容满堂观者空絶倒所恨时人多笑声唯知贱实飜贵名观尔向来三五字颠竒何谢张先生
　　懐素上人草书歌　　　　　【唐】王　邕
　　衡阳双峡插天峻青壁巉巉万余仞此中灵秀众所知草书独有懐素竒懐素身长五尺四嚼汤诵咒吁可畏铜缾锡杖倚闲庭班管狡毫多逸意或粉壁或防牋蒲葵绢素何相鲜忽作风驰及电掣更防飞花兼散雪寒猿饮水撼枯藤壮士防山伸劲铁君不见张芝昔日称独贤君不见近日张旭爲老颠二公絶艺人所惜懐素传之得真迹峥嵘蹙出海上山突兀状成湖畔石一纵又一横一欹又一倾临江不羡飞帆势下笔长爲骤雨声我牧此州喜相识又见草书多惠力懐素懐素不可得开卷临池转相忆
　　赋虞书歌　　　　　　　　【唐】贾　躭
　　众书之中虞书巧体法自然归大道不同懐素只攻颠岂类张芝惟劄草形势素竒筋骨老父子君臣相揖抱孤青似竹更飕飗濶白如波长浩渺谁能方正不隳倒功夫未至难寻奥湏知孔子庙堂碑便是青箱中至寳
　　光大师草书歌　　　　　【唐】僧贯休
　　雪压千峰横枕上穷困虽多还激壮看师逸迹两相宜髙适歌行李白诗海上风惊驱猛烧吹断狂烟着沙草江楼曾见落星石几囘试发将军炮别有寒雕掠絶壁提上元猿更生力又见呉牛磨角来舞槊盘刀初触击好文天子握宸翰御制本多堆玉案晨开水殿敎题壁题罢紫衣亲宠锡僧家爱诗自拘束僧家爱画亦局促惟师草圣艺偏髙一掬山泉心便足
　　观子玉郎中草圣　　　　　【宋】苏　轼
　　柳侯运笔如电闪子云寒悴羊欣俭百斛明珠便可扛此书非我谁能双
　　题紫防老人大字歌　　　　【元】欧阳元
　　紫微老人射生手挽强竟取黄金斗骠骑营中拜骁勇凤凰池上称耆旧时平腕力无所施筋骨犹能学顔枊纵横戎略结构体杀活兵机屈伸肘山庄刘氏得防多当日防防驻应久髙楼大扁曰明逺况又爱山并尚友我来后公五十年主人酌我楼中酒平田野水凫雁集重冈复岭蛟龙走登髙欲赋乏佳兴忽覩台躔照窗牖家藏有此希世珍取酒当爲主人寿想当洗砚弢笔时羽箑生风劔龙吼焉知今人正传翫名与麒麟同不朽峤南鼪鼯十五秋老将如今安得有鄂公九原如可作飬夀清商爲公奏
　　游龙回寺碧云堂有何无适草书
　　【元】许　谦
　　苍鳞作霖囘壑里竟化长冈飞不起何年老僧飞锡来强架檐楹万山底碧云石梯如登天俯视竹树行其巅岩峦起伏呈怪状壮若羣马奔吾前何仙仙去不复返满壁龙蛇惊醉眼可怜一半委泥沙况复阽危混苔藓山翁摸搨妙入神永和茧纸且逼真劝君勿辞一日力爲我留爲百世珍君不见二王旧帖皆残编至今不惜千金传
　　草书歌　　　　　　　　　【明】宣　宗
　　草书所自何所授初变楷法爲章奏当时作者防得名崔瑗杜度张伯英三人真迹己罕见后来继之有羲献笔端变化妙入神逸态雄姿看劲健风惊电掣浮云飞蛟龙奋跃猛虎驰汉晋草法千载师张颠藏真亦絶竒一代精艺才数軰遗墨千人万人爱固知顿挫出腕力亦用飞动生神采古来篆籀今已譌何况草譌愈多吾书岂必论工致诚悬有言当黙识
　　七言律
　　洛中寺北楼见贺监草书题诗
　　【唐】刘禹锡
　　髙楼贺监昔曾登壁上笔迹龙虎腾中国书流尚皇象北朝文士重徐陵偶因特见空惊目恨不同时便伏膺惟恐尘埃转磨灭再三珍重嘱山僧
　　七言絶句
　　题懐素上人草书　　　　　【唐】许　瑶
　　志在新竒无定则古瘦漓纚半无墨醉来信手两三行醒后却书书不得
　　禁直　　　　　　　　　　【明】唐　敏
　　天门旭日炫新晴凤髓龙香砚墨清亲见君王书草字蛟龙吹雨杂风声




　　御定佩文斋咏物诗选卷一百七十六
　　钦定四库全书
　　御定佩文斋咏物诗选卷一百七十七
　　书札类
　　七言律
　　将发洛中枉令狐相公手札兼辱二篇宠行以
　　长句答之　　　　　　　【唐】白居易
　　尺素忽惊来梓泽双金不惜送蓬山八行落泊飞云雨五字鎗鏦动佩环玉韵乍聴堪醒酒银钩细读当披顔收藏便作终身宝何啻三年懐防间
　　初冬月夜得皇甫泽州手札并诗数篇因遣报
　　书偶题长句　　　　　　【唐】白居易
　　清冷玉韵两三章落泊银钩七八行心逐报书悬雁足梦寻来路绕羊肠水南地空多明月山北天寒足早霜最恨泼醅新熟酒迎冬不得共君尝
　　得故人书　　　　　　　　【明】沈　贞
　　萧萧落叶蔽荒苔流水柴门昼始开紫塞雁从江上过
　　故人书向日边来秋风客舍心千里夜雨灯窗看几囘迢递闗河空念别何时能报一枝梅
　　五言絶句
　　杂咏　　　　　　　　　　【唐】王　维
　　家住孟津河门对孟津口常有江南船寄书家中否
　　夹沟遇邑人问家信　　　　【明】杨士竒
　　闻道故乡来辞家今逺近恐有南京书停舟试相问
　　懐邹子序　　　　　　　　【明】谢　榛
　　渺太湖水湖中多鲤鱼故人时把钓应有北来书
　　七言絶句
　　答友懐野寺旧居　　　　　【唐】李　端
　　自嫌野性共人疎忆向西林更结庐寄谢山隂许都讲昨来频得逺公书
　　秋思　　　　　　　　　　【唐】张　籍
　　洛阳城里见秋风欲作家书意万重复恐匆匆说不尽行人临发又开封
　　得袁相书　　　　　　　　【唐】白居易
　　谷苖深处一农夫面黒头斑手把锄何意使人犹识我就田来送相公书
　　小碎　　　　　　　　　　【唐】元　稹
　　小碎诗篇取次书等闲题柱意何如诸郎到处应相问留取三行代鲤鱼
　　端州江亭得家书　　　　　【唐】李　绅
　　雨中鹊语喧江树风处蛛丝飏水浔开拆逺书何事喜数行家信抵千金
　　别王十后附书　　　　　　【唐】杜　牧
　　重闗晓渡宿云寒羸马原知歩歩难此信的应中路见乱山何处拆书看
　　送友人之湖上　　　　　　【唐】陆龟蒙
　　故人溪上有渔舟竿倚风苹夜不收欲寄一函聊问讯洪乔宁作置书邮
　　寓书　　　　　　　　　　【元】范　梈
　　欲写乡书寄故园行人已逺意空存举头却见南来燕个个随春度塞门
　　秋日作　　　　　　　　　【明】练子宁
　　水精帘动桂花风湘簟凉生八月中魄落西窗银烛里乌丝雪茧寄秋鸿










　　御定佩文斋咏物诗选卷一百七十七
　　钦定四库全书
　　御定佩文斋咏物诗选卷一百七十八
　　碑类
　　五言古
　　观李九少府翥树宓子贱神祠碑
　　【唐】髙　适
　　吾友吏兹邑亦尝懐宓公安知梦寐间忽与精灵通一见兴永叹再来激深衷宾从何逶迤二十四老翁于焉建层碑突兀长林东作者无愧色行人感遗风坐令髙岸尽独对秋山空片石忽谓轻斯言固难穷龙盘色丝外鹊顾偃波中形胜驻羣目坚贞指苍穹我非王仲宣去矣徒发蒙
　　太学创置石经　　　　　　【唐】冯　涯
　　圣唐复古制德义功无替奥旨恱诗书遗文分篆银钩互交暎石壁靡尘翳永与乾坤期不逐日月逝儒林道益广学者心弥锐从此理化成恩光遍遐裔
　　晋铭　　　　　　　　　　【宋】文　同
　　长安鬻碑者遗我古鼎铭不知其所来有眼实未经凡百十九字诡怪摹物形纵横下防画不类子与丁试考诸传说其源己冥冥宣王石鼓文气韵殊飘零始皇峄山碑骨骼何竛竮我恐雨粟时正爲此物灵安得仓颉神提去询大庭爲我译其辞读之骇羣聴
　　七言古【附长短句】
　　岣嵝山　　　　　　　　　【唐】韩　愈
　　岣嵝山尖神禹碑字青石赤形模竒蝌蚪拳身薤倒披鸾飘鳯泊拏虎璃事严迹秘鬼莫窥道人独上偶见之我来咨嗟涕涟洏千搜万索何处有森森绿树猿猱悲
　　石鼓歌　　　　　　　　　【唐】韦应物
　　周宣大猎兮岐之阳刻石表功兮炜煌煌石如鼓形数止十风雨缺讹苔藓湿今人濡纸脱其文既击既扫白黒分忽开满卷不可识惊濳动蛰走云云喘逶迤相糺错乃是宣王之臣史籀作一书遗此天地间精意长存世冥寞秦家祖龙还刻石碣石之罘李斯迹世人好古犹法传持来比此殊悬隔
　　五言律
　　送吕向补阙往西岳勒碑　　【唐】徐安贞
　　圣作西山颂君其出使年勒碑悬日月驱传接云烟寒尽凾闗路春归洛水边别离能几许朝暮玉墀前春初送吕补阙往西岳勒碑　【唐】孙　逖
　　刻石记天文朝推谷子云箧中缄圣札岩下揖神君语别梅初艳爲斯草欲薰往来春不尽离思莫氛氲送翰林张司马南海勒碑　　【唐】杜　甫
　　冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时囘送翰林张学士岭南勒碑　　【唐】司空曙
　　汉恩天外洽周颂日边称文独司空羡书兼大尉能出关逢北雁度岭逐南鹏使者翰林客余春归防陵
　　七言律
　　和袭美爲新罗惠上人譔灵鹫山周禅师碑
　　送归诗　　　　　　　　【唐】陆龟蒙
　　一函迢递过东瀛只爲先生处乞铭已得雄词封静检却懐孤影在禅庭春过异国人应写夜读沧州怪亦聴遥想勒成新塔下尽望空碧礼文星
　　七言絶句
　　题酸枣县蔡中郎碑　　　　【唐】王　建
　　苍苔满字土埋龟风雨销磨絶妙辞不向图经中旧见无人知是蔡邕碑
　　题酸枣驿前碑　　　　　　【唐】张　祜
　　苍苔古涩字雕疏谁道中郎笔力余长爱当时遇王粲每来碑下不关书



　　御定佩文斋咏物诗选卷一百七十八
　　钦定四库全书
　　御定佩文斋咏物诗选卷一百七十九
　　笔类
　　五言古
　　咏笔　　　　　　　　　　【梁】武　帝
　　昔闻兰蕙月独是桃李年春心倘未写为君照情筵
　　咏笔　　　　　　　　　　【梁】徐　摛
　　木自灵山出名因瑞草传纎端奉积润弱质散芳烟直写飞蓬牒横承落絮篇一逢提握重宁忆仲升捐
　　圣俞恵宣州笔戏书　　　　【宋】欧阳修
　　圣俞宣城人能使紫毫笔宣人诸葛高世业守不失心缚长毫三副颇精宻硬软适人手百管不差一京师诸笔工牌榜自称述累累相国东比若衣缝虱或柔多虗尖或硬不可屈但能装管榻有表曽无实价高仍费钱用不过数日岂如宣城毫耐久仍可乞
　　代柬曽小轩谢冯笔蜡纸之贶
　　【元】吴　澄
　　束缚山中豪寸管入时操几防见锋鋭可敌古铅刀江人有妙悟匪直取价高坡公诧葛吴蔡澡朱所褒迩来浙西冯声实相朋曹小技足名世屠龙宁自劳
　　七言古【附长短句】
　　紫毫笔　　　　　　　　　【唐】白居易
　　紫毫笔尖如雄兮利如刀江南石上有老兔吃竹饮泉生紫毫宣城之人采为笔千万毛中选一毫毫虽轻功甚重管勒工名充岁贡君兮臣兮勿轻用勿轻用将何如愿赐东西府御史愿颁左右防起居握管趋入黄金阙抽毫立在白玉除臣有奸邪正衙奏君有动言直笔书起居郎侍御史尔知毫笔不易致每岁宣城进笔时紫毫之价如金贵慎勿空将弹失仪慎勿空将録制词
　　刘逺笔　　　　　　　　　【金】元好问
　　老防力能举玉杵文阵挽强犹百钧惜哉变化太狡狯向也褐衣金虎文宣城诸葛寂无闻前后两刘新防勲谢郎神锋恨太隽虽然岂不超人羣三钱鸡毛吐古坟尖奴定能张吾军何时酌我百壶酒为汝醉草垂天云
　　无笔叹　　　　　　　　　【元】胡天游
　　宣城防须不可索越南鸡毛不可得山中老頴飞上天九馆痴髯化为石晴无复秃千枝晓梦有时来五色一庭老叶扫西风袖手空堦看蜗迹
　　赠笔工陆继翁　　　　　　【明】曽　棨
　　吴兴笔工陆文寳制作不与常人同自然入手造神妙所以举世称良工有时盘礴坐轩东石盘水清如镜中空山老兔脱毛骨简拔精鋭披防茸平原霜气在毫末水面犹觉吹秋风制成进入蓬莱宫紫花彤管飞晴虹九重清燕发宸翰五色绚烂皆成龙国初以来称絶艺光价自此垂无穷美哉文寳名已久当有家法传继翁我时得之一挥洒落纸欲挫词塲锋枣心兰蕋动光彩栗尾鸡距争竒雄朅来簮此扈仙跸欲补造化难为功梦中何人授五色安得锦绣蟠心胸间来书空不成字纵有篆刻惭雕虫幸今太平重文学玉堂金马多竒逢莫言盛世少知已为我寄谢管城公
　　铁笔行为王元诚作　　　　【明】王守仁
　　王郎宋代中书孙铸铁为笔书坚珉画沙每笑唐长史拔毫未数秦将军髙堂落笔神鬼怒九万鸾笺碎如雾铅泪霏霏洒露盘金声铮铮入秋树鸟迹防茫科斗变栁薤凋伤悲籀篆鼓文已裂岐阳石漆灯空照山阴茧王郎笔艺精莫传几度索我东归篇毛锥不如铁锥利吾方老钝君加鞭矢尔铁心磨铁砚淬锋要比婆留箭太平天子封功臣脱囊去写黄金劵
　　秋日李氏东堂同长蘅观曝圗画张伯夜贻画
　　笔柬谢　　　　　　　　【明】程嘉燧
　　秋云杲杲天景澄髙堂与客飜湘藤潇湘水濶愁嘉陵江花有情遥沾膺闲门此时无人譍紫毫一束烦髙朋鸡距脱手新锋棱未忍用防屏间蝇青松短檠临层氷颠崖老树云门僧貌君布袜予行縢
　　五言律【附小律】
　　笔　　　　　　　　　　　【唐】李　峤
　　握管门庭侧含毫山水隈霜辉简上发锦字梦中开鹦鹉摛文至麒麟絶句来何当遇良史左右振竒才
　　咏宣州笔　　　　　　　　【唐】耿　湋
　　寒竹渐虚受纎毫任几重影端縁守直心劲頼藏锋落纸惊风起揺空挹露浓丹青与纪事舍此复何从
　　李员外寄纸笔　　　　　　【唐】韩　愈
　　题是临池后分从起草余兔尖针莫并茧净雪难如莫怪殷勤谢虞卿正著书
　　诗笔　　　　　　　　　　【宋】林　逋
　　青镂墨淋漓瑚架最宜静援花影转孤卓漏声迟题柱吾何取如椽彼一时风骚兼草千古有人知
　　乞笔　　　　　　　　　　【宋】曽　几
　　市上无佳笔营求亦巳劳防持空雪竹束缚欠霜毫此物藏三穴烦君拔一毛不圗髯主簿取用价能高
　　七言律
　　杨尚书寄郴笔知是小生本様令更商防使尽
　　其功輙献长句　　　　　【唐】栁宗元
　　截玉铦锥作妙形贮云含雾到南溟尚书旧用裁天诏内史新将写道经曲艺岂能裨损益防辞祗欲播芳馨桂阳卿月光辉徧毫末应传顾兔灵
　　赠笔工范君用　　　　　　【元】郭天锡
　　光分顾兔一毫芒徧洒春分翰墨塲得趣妙从看劔舞全身功贵善刀藏梦花不羡雕虫巧试草曽供倚马忙昨过山僧余习在小书红叶拭新霜
　　防须笔　　　　　　　　　【元】谢宗可
　　夜逐虚星上月宫奋然夺得管城公槖中不搅吟梦指下先争翰苑功莫笑砚池濡醉墨絶胜仓廪饱陈红平生啮尽诗书字散作龙蛇落纸中
　　羊毫笔　　　　　　　　　【明】瞿　佑
　　毛頴年深老不能中书模画叹难胜管城忽现左元放草泽不容严子陵壁上榴皮功可述门前竹叶事无凭刚柔何必吹毛问耐乆真堪作友朋
　　五言絶句
　　咏笔　　　　　　　　　　【唐】杨　收
　　虽非囊中物可坚不可钻一朝操政柄定使冠三端
　　七言絶句
　　仙女词　　　　　　　　　【唐】施肩吾
　　仙女羣中名最高曾看王母种仙桃手题金简非凡笔道是天边玉兔毛
　　酬马彧　　　　　　　　　【唐】韩定辞
　　崇霞台上神仙客学辨痴龙艺最多盛徳好将银笔述丽词堪与雪儿歌
　　笔　　　　　　　　　　　【唐】阙　名
　　能令音信通千里解致蛟龙运八行纵使江生未相赏应缘自负好文章
　　笔离手　　　　　　　　　【唐】薛　涛
　　越管宣毫始称情红笺纸上撒花琼都縁用久锋头尽不得羲之手里擎
　　谢笔　　　　　　　　　　【元】倪　瓒
　　陶思渴待陈元对楮先生意未宣何似中书君并至眀脱防一欣然
　　笔　　　　　　　　　　　【明】郭　登
　　绾蚓涂鸦不自嫌却将毫末强揪挦中书老矣真无用犹向人前要出尖
　　小游仙　　　　　　　　　【明】桑　悦
　　仙童惊报笔生花万丈长虹缬彩霞独进词头三百卷承恩常醉玉皇家
　　谢车叔铭寄笔　　　　　　【明】僧徳祥
　　寄来名笔自湖州珍重斋中什袭收早晩飜经有僧到芭蕉先种待新秋

　　御定佩文斋咏物诗选巻一百七十九
　　钦定四库全书
　　御定佩文斋咏物诗选卷一百八十
　　墨类
　　五言古
　　孙莘老寄墨　　　　　　　【宋】苏　轼
　　徂徕无老松易水无良工珍材取乐浪妙手惟潘翁鱼胞熟万杵犀角蟠双龙墨成不敢用进入蓬莱宫蓬莱春昼永玉殿明房栊金笺洒飞白瑞雾萦长虹遥怜醉常侍一笑开天容
　　其二
　　谿石琢马肝剡藤开玉版嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃糜给尚方老手擅编刬分余幸见及流落一叹赧
　　其三
　　我贫如饥防长夜空齩齧瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴窓
　　洗砚坐蛇蚓稍蟠结便有好事人敲门求醉帖
　　赠墨生　　　　　　　　　【元】倪　瓒
　　岩谷春风起桐花落涧红隔水轻烟发收煤入灶中豹囊秘元玉鵞池生白虹汤生法潘谷千载事同风
　　七言古【附长短句】
　　酬张司马赠墨　　　　　　【唐】李　白
　　上党碧松烟夷陵丹砂末兰麝凝珍墨精光乃堪掇黄头奴子双鵶鬟锦囊养之懐袖间今日赠余兰亭去兴来洒笔防稽山
　　梦锡恵墨答以蜀茶　　　　【宋】孔平仲
　　墨者色自黒黒者墨之宜所以陈号闻之于退之近世工颇拙所巧惟见欺摹成古鼎篆团作革靴皮挥毫见惨淡色比突中煤谁最蓄佳品郑君真好竒赠我以所贵有不让金犀坚如雷公石端若大禹圭研磨出深黝落纸光陆离较之囊中旧相去乃云泥辱君此赐固已厚何以报之乏琼玖不如投君以嗜好君性嗜茶人罕有建谿龙鳯想厌多越上枪旗不禁久我收蜀茗亦可饮得自峨嵋高太守人情或以少为珍心若喜之当适口更怜此物来处逺三峡惊波如电卷江湖重覆千万里淮海浩荡涟漪浅舍舟登陆尚相随今以答君非不腆开缄碾泼试一尝尤称君家桐叶盏
　　次韵答舒敎授观余所藏墨　【宋】苏　轼
　　异时长笑王防稽野鹜膻腥污刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晩将蛇蚓比我生百事不挂眼时人谬説云工此世间有癖念谁无倾身障簏尤堪鄙一生当着几緉屐定心肯为防物起此墨足支三十年但恐风霜侵发齿非人磨墨墨磨人缾应未罄罍先耻逝将振衣归故国数畆荒园自锄理作书寄君君莫笑但觅来禽与青李一螺防漆便有余万灶烧松何处使君不见永宁第中龙麝列屋闲居清且美倒晕连眉秀岭浮双鸦画鬓香云委时闻五斛赐蛾緑不惜千金求獭髓闻君此诗当大笑寒窓冷砚氷生水
　　谢景文恵浩然所作廷珪墨　【宋】黄庭坚
　　廷珪赝墨出苏家麝煤添泽纹乌鞾栁枝瘦龙印香字什袭一日三摩挱刘侯爱我如桃李挥赠要我书万纸不意神禹治水圭忽然入我懐袖里吾不能手抄五车书亦不能写论付官奴便当闭门学水墨洒作江南骤雨圗
　　赠僧法一墨　　　　　　　【宋】晁冲之
　　黄山之巅百尺松虬枝偃盖连羣峰山神守防魑魅避道人剪伐天为容扪崖踸踔篝火逺絶壁晻霭凝烟浓霜霏霏玉杵下捕麋煮角当严冬阴房风日不可到律管吹尽灰无踪小书细字著名姓黄金照耀圗双龙守臣再拜选进日九闗有诏开重重老儒偶得实天幸千金更买无由逢上人淡泊何所好工书草如飞蓬苦来求我惜不得一酬十载相过从君不见玉堂词人紫垣客拜赐舞蹈黄罗封长安纸价犹未贵江南江北山皆童
　　再以承晏墨赠僧法一　　　　晁冲之
　　我闻江南墨官有诸奚老超尚不如廷珪后来承晏复秀出喧然父子名相齐百年相传纹断碎彷佛尚见蛟龙背电光属天星斗昏雨痕倒海风云晦却忆当年清暑殿黄门侍立才人见银钩洒落桃花牋牙牀磨试红丝砚同时书画三万轴大徐小篆徐熙竹御题四絶海内传秘府毫芒惜如玉君不见建隆天子开国初曹公受诏行扫除王侯旧物人今得更写西天贝叶书
　　陈循中求赋高丽墨诗为作长句
　　【宋】谢　薖
　　老松收烟作玉可试洮中鸭头緑来从万里古乐浪传到麻源苐三谷要须岱郡鹿角胶成方解土炭嘲请君磨研写新作一防潺湲访康乐
　　谢钱珣仲恵高丽墨　　　　【宋】韩　驹
　　王卿赠我三韩纸白若截肪光照几钱侯继赠朝鲜墨黒如防漆光浮水旧传绩溪多老松奚超巳徃松亦空易水良工近名世珍才始不归潘翁萧然南堂一居士赤管隃麋无月赐借问圭何自来去年海中持节使明窓晏坐不怱怱引纸磨墨寒生风自笑平生绾蛇蚓更惭尔雅注鱼虫殷勤二物从来逺稗海寰瀛眼中见若欲挥写藏名山不如却作谈天衍
　　桐花烟为吴国良赋　　　　【元】台哈布哈
　　吴郎骨相非食肉朝食桐花洞庭曲洞庭三月桐始华千枝万朶揺江緑吴郎采采盈倾筐寳之不啻琼膏粟真珠龙脑吹香雾夜夜山房玉墨成谁共进蓬莱天顔一笑金门开河伯香飞喷木叶太守嘘气成楼台龙賔十二吾何有不意龙文入吾手芙蓉粉暖玻璃匣云蓝色映彤墀栁玉堂退食春昼长桃花纸透水油光筠管时时濡秀石银钩歴歴凝霜君不闻易水仙人号竒絶落纸三年光不灭又不闻唐夫子致乌玉玦坡老当年书柿叶惜哉唐李不复见吴郎善保千金诀呜呼吴郎善保千金诀
　　赠陶得和制墨　　　　　　【元】倪　瓒
　　麋胶万杵捣霜螺制初成龙井庄悟得廷珪张遇法古松烟细色苍苍桐花烟出潘衡后依旧升龙栁枝瘦请看陶法妙非常一防浓云琼楮透
　　五言律
　　墨　　　　　　　　　　　【唐】李　峤
　　长安分石炭上党结松心绕画蝇初落含滋绶更深悲丝光易染叠素彩还沈别有张芝学书池幸见临江东魏元徳所制齐峰墨于上都慈仁殿赐文锦马湩以宠之既南归作诗以赠云
　　【元】纳　延
　　锦袭元圭莹龙香秘阁浮渍毫春黛湿拂楮翠云流绣绮颁宫掖琼浆出殿头小臣沾雨露千载荷恩休
　　七言律
　　谢吴宗师恵墨　　　　　　【元】虞　集
　　念我衰年不废书锦囊古墨送幽居明窓尘影丹同熟圃云英玉不如敢谓文章胜虎豹只应笺注到虫鱼研磨不尽人间老传与儿孙尚有余
　　三用韵答巢翁就以奎章赐墨赠之
　　虞　集
　　隣父常思长史书不辞频谒老巢居临池三月霜尽对月千篇白雪如赋敌洛波翔翠羽歌成湘浦媵文鱼故分泸石松烟色犹是奎章旧赐余
　　赠沈生卖墨　　　　　　　【元】倪　瓒
　　桐烟墨法后松烟妙赏坡翁已久传麋角胶清莹玉龙文刀利淬寒泉山廨唯珍白鵞帖云谁録古苔篇爱尔治生吴市隐收煤一室数灯然
　　七言絶句
　　右军墨池　　　　　　　　【唐】刘言史
　　永嘉人事尽归空逸少遗居蔓草中至今池水涵余墨犹与诸泉色不同
　　赠墨生吴善　　　　　　　【元】倪　瓒
　　铜官山下白云亭涧底长松长茯苓传得潘生烧墨法墨成持赠写丹经












　　御定佩文斋咏物诗选卷一百八十
　　钦定四库全书
　　御定佩文斋咏物诗选卷一百八十一
　　砚类【附砚山】
　　三四言
　　书砚铭　　　　　　　　　【周】武　王
　　石墨相着而黒邪心谗言无得污白
　　五言古
　　咏砚　　　　　　　　　　【唐】杨师道
　　圆池类璧水轻翰染烟华将军欲定逺见弃不应赊
　　石砚　　　　　　　　　　【唐】杜　甫
　　平公今诗伯秀发吾所羡奉使三峡中长啸得石砚巨璞禹凿余异状君独见其滑乃波涛其光或雷电聫坳各尽墨多水递隐见挥洒容数人十手可对面比公头上冠贞质未为贱当公赋佳句况得终清宴公含起草姿不逺明光殿致于丹青地知汝随顾盼
　　谢杨侍读惠端溪紫石砚　　【宋】文　同
　　学文二十年语气殊未成所以文房中四谱无一精岂不愿收贮窃恐好事名自愧中槁然敢假外物荣前日下秘阁谒公来西城公常顾遇厚待以为墨卿延之吐佳论出口无杂声语次座上物砚有紫石英云在岭使得渠常美其评因取手自封见授嘱所擎仓皇奉以拜其喜懐抱盈归来示家人众目欢且惊言并我所有瓦砾而瑶琼贵价市珍煤风前试寒磨知宻理润防觉浮光清洗濯鉴面莹弹扣牙音铿遂剪什袭巾加以重箧盛客来有欲观稍俗不敢呈愿传之子孙更重金满籯作诗叙嘉贶慙比毫毛轻
　　游龙尾山　　　　　　　　【宋】王　炎
　　他山石徒多器宝匿幽僻产璞芙蓉坑金声而玉徳冈峦外钩聨地势中断隔曲坞八九家路入羊豕迹涧水抱石根石骨多绀碧北山上搀天南山势蟠伏砚工二百指日凿崔嵬腹篝灯砺斧斤深入逾百尺我行冐风雨周览不知夕夜宿茅茨下青灯照岑寂酒防呼匠氏访之语纎悉氷蚕吐银丝鲛人织雾縠巧手琢磨之价值黄金镒断嵓半倾欹旧穴久湮塞旁求得他材饮水不受墨坚滑已支庶粗燥乃臧获信知天壤间尤物神所惜罕见固为贵有亦未易识瑉玉混一区语尽三叹息摩挲苍藓厓此言可深刻
　　覔风字歙砚诗赠侍其府尹　【元】王　恽
　　砚本发墨具不尔安用他碧紫晕鸜眼黝黒深宫鸦彼端类髙人风姿同云佳逺韵不少吝清谈浩无涯但于当机时未免思棼拏若或砥砺用茫然手空义硬则墨为褪软则磨泥沙惟歙士之杰体性何交加罗纹与刷丝一寸皆可嘉回视端谿公有名实则差新安山水窟泽大生龙蛇举世被其利何有蛭与鼃山髙谿水清其芒例如碬尝闻右军砚风字琢手奢是名为水箕朶颐骇唅呀松煤烬无余惟恐中书了池寛水弥漫挹彼如尊洼陂陁浸半海挥洒生云霞平生未尝有梦寐江之涯君今去为邦过此空成嗟包公尹端州归不一砚拿彘肝类安邑一笑春生华书生乞索态殆是心贪邪祢衡泥所爱竟掺渔阳挝今冬与来春防有泛斗槎雄雯或雌缦分送张华家
　　七言古
　　答陈舜俞推官惠诗求全瓦古砚
　　【宋】韩　琦
　　邺宫废瓦埋烟草取之为砚成坚好求者如麻几百年宜乎今日难搜讨吾邦巧匠世其业能辨瓌竒幼而老随材就器固不遗大则梁栋小棼橑必湏完者始称珍何殊巨海寻三岛荆人之璧尚有瑕夏后之璜岂无考况乎此物出坏陶千耕万劚常翻搅吾今所得不专全秘若英瑶借文缫君诗苦择未如意持赠只虞笑絶倒君不见镇圭尺二瑁四寸大小虽异皆君宝
　　谢宼十一惠端砚　　　　　【宋】陈师道
　　百工营才先利器市道居货如作赘书生活计亦酸寒断砖半瓦宁求备端谿四山下龙渊郁积中州清淑气金声玉骨石为容河江屈流云作使滑如女肤色马肝夜半神光际天地诸天散花百神喜知有圣人在当世没人投深索千丈探颔适遭龙伯睡辘轳挽出万人负千岁之藏一朝致琢为时様供翰墨什袭包藏百金贵北行万里更众目宼卿好事不计费南邻居士卿之孙丰悴相从不为异似怜陶瓦磨灶煤辍诵不减前人志人言寒士莫作事鬼夺客偷天破碎玉韫匵与无同锦衾还客弃佳惠众所欲得当有縁天独于余可无意敢书细事注鱼虫要传华严八千偈
　　鲁直惠洮河緑石作氷壶砚次韵
　　【宋】张　耒
　　洮河之石利劒矛磨刀日解十二牛千年荒徼困沙砾一日见宝来中州黄子文章妙天下独驾八马森幢旒平生笔墨万金直竒煤利翰盈箧收谁持此砚参案几风澜近手寒生秋包持投我弃不惜副以清诗帛加璧明窗试墨吐秀润端谿歙州无此色野人斋房无翫好慙愧衣冠陈祼国晁侯碧海为文词盘礴万顷澄清漪新篇来如彻札箭劲笔更似画沙锥知君自足报苍壁愧我空赋琼瑰诗
　　谢人惠砚　　　　　　　　【宋】程　俱
　　帝鸿墨海世不见近爱端谿青紫砚谿流见底寒且清光凝浅绀渊之精斧柯千古留仙局云暗半山含紫玉割云镵玉巧如神龙尾铜台可奴仆君来自南数千里不载珠玑如薏苡芊芊谿草裹石砚文字之祥直送喜明窓大几墨花春炉火吐兰千穗云虚中含黙静相对那复草惊世人
　　陈顺之灵璧石砚山　　　　【宋】楼　钥
　　名画法书环四壁中有米家真宝石璧峯森耸外涧流他物虽竒敢争席旧属半山老仙人佛印乞之如乞邻阿童有力负之走一时攘取或纷纶此石天然非琢磨是时有水生岩阿至今砚池尚余润岁月既久惜不多几年徒见士夫説一旦喜看形偃月傍连玉立两于菟主人照暎氷壶彻陈侯之富可敌国防有宝光惊四塞呼童吸尽砚中水更为轻畨翫竒刻不堪回首江南李空唱多愁似春水更不如此石千载传玉砌雕栏等糠粃宝晋得之真不易身后宁知亦轻弃只今传翫知几人当日鎻窓空自秘端歙争名南北部勿向雷门扬布皷铜台锡瓦更不须只合觚棱荫风雨
　　赋张秋泉真人所藏砚山　　【元】赵孟頫
　　泰山亦一拳石多势雄齐鲁青巍峩此石却是小岱岳峰峦无数生陂陁千岩万壑来几上中有絶涧横天河粤从混沌元气判自然凝结非镌磨人间竒物不易得一见大叫争摩挲米公平生好竒者大书深刻无差讹傍有小砚天所造仰受笔墨如圆荷我欲为君书道徳但愿此石不用鵞巧偷豪夺古来有问君此意当如何
　　砚山诗　　　　　　　　　【元】揭傒斯
　　何年灵璧一拳石五十五峯不盈尺峯峯相向如削铁祝融紫盖前后列东南一尤可爱白昼云生霮防在唐已着羣玉赋入宋更受元章拜天台澒洞云海连戴氏藏之余百年防持不涴权贵手仓皇独与身俱全帝旁真人乘紫霞尺书招之若还家阴崖洞壑寒谽谺宛转细路通褒斜昆仑蓬莱与方壶坐卧相对神仙居硬黄从写黄庭帖汗青或抄鸿宝书秦淮咽咽金陵道此物幸不随秋草愿君谷神长不老净几明窓永相保
　　古砚歌　　　　　　　　　【元】宋　无
　　神娲踏云补天去遗下一团苍黒天千年万年干不得长带盘古青紫烟玉工剖天天化石石内星精有余魄雕光发炯成禹璧海王川后输元液帝青呵雾坤倪湿匣月不开太阴泣破天残缺无人补一穴丝丝漏春雨空藏老石磨今古补天何时与天语
　　赋翠涛砚　　　　　　　　【元】倪　瓒
　　岳翁常宝翠涛石今我还珍翠涛砚翠涛沄沄生縠纹云章龙文发竒变米芾砚山徒自惜此砚顚应未曾见我初仓卒失神物玉蟾寂寞空瞻恋珠还合浦乃有时洗涤摩挲氷玉姿书舟轻迅逐凫鹥喜出火宅临清漪松雪磨香淬毛锥天影江波淡碧滋一咏新诗开我眉
　　滩哥石砚歌　　　　　　　【明】宋　濓
　　朱君嗜古米黻同三代彛器藏心胸滩哥古砚近获见惊喜奚翅逢黄琮砚煤敷纸巧摹榻访我一一陈始终有唐四叶崇象教梵僧航海来番禺手持贝叶写健相翻译华竺谈元空辞义幽深众目识当时授笔唯房融七月七日元神龙鬼工雷斧琢削古天光电影生新容袤将四尺广逾半作镇弗迁犹华嵩渉唐入宋岁五百但见宝气浮晴虹南渡羣公竞赏识氏名环列萦秋虫朔元虽以实内府弃寘但使烟埃封方今圣人重文献氊防舟载来江东风磨雨濯露精彩奉勅舁入文华宫宫中日昃万几暇侍臣左右咸云从紫端歙尽斥去欣然为此回重瞳重瞳一顾光照日天章奎画分纎浓有才沈埋恨已久石如能语夸竒逢维昔成周全盛日兊戈衣并大弓藏诸天府遗孙子用以镇国昭无穷愿将斯砚传万世什袭不下古鼎钟上明文徳化八极下书寛诏苏疲癃君方执笔掌纶诰愿以此言闻帝聪老臣作歌在何日洪武戊午当严冬
　　五言律
　　砚　　　　　　　　　　　【唐】李　峤
　　左思裁赋日王充作论年光随锦文发形带石岩圆积润循毫里开池小学前君苖徒见爇谁咏士衡篇
　　古石砚　　　　　　　　　【唐】李山甫
　　追琢他山石方圆一勺深抱真唯守墨求用每虚心波浪因文起尘埃为废侵凭君更研究何啻直千金
　　龙尾石砚寄犹子逺　　　　【宋】苏　轼
　　皎皎穿云月青青出水荷文章工防忠义老研磨伟节何须怒寛饶要少和吾衰此无用寄与小东坡
　　破砚　　　　　　　　　　【元】杨　载
　　彼羙端谿石家藏岁月多亷隅皆破缺筋力尽研磨玉亦坚而已星如粲者何向来曽自诡持用掇髙科
　　破砚　　　　　　　　　　【元】萨都拉
　　巨璞何人凿磨穿偶至今系文虗緑润雨气共元阴瓦砾开无异尘埃积转深明光几擕入徃事复何心
　　七言律
　　袭美以紫石砚见赠以诗迎之
　　【唐】陆蒙
　　霞骨坚来玉自愁琢成飞燕古钗头澄沙脆弱闻应伏青铁沈埋见亦羞最称风亭批碧简好将云窦渍寒流君能把赠行吟客徧写江南物象酬
　　以紫石砚寄鲁望兼酬见赠　【唐】皮日休
　　様如金蹙小能轻微润将融紫玉英石墨一研为鳯尾寒泉半勺是龙睛骚人白芷闗心切狎客红筵夺眼明两地有期皆好用不湏空把洗谿声
　　元珍以诗送緑石砚所谓玉堂新様者
　　【宋】王安石
　　玉堂新様世争传况以蛮谿緑石镌嗟我长来无异物愧君持赠有佳篇久埋瘴雾看犹湿一取春波洗更鲜还与故人袍色似论心于此亦同坚
　　获砚　　　　　　　　　　【宋】刘克庄
　　二砚温如玉琢成信知天地有精英马肝紫润尤宜沐鹆眼青圆宛似生未爱潘郎呼作友便教米老拜为兄今年几案多竒获应是儒生命渐亨
　　再获一砚自和　　　　　　　刘克庄
　　三砚聫翩买劵成絶胜玉杵聘云英拊摩无粟向肌起涂抹有花从笔生韫匵每愁逢暴客倾囊或笑费方兄古来事业由勤苦不信磨穿道不亨
　　谢书巢送宣和泸石砚　　　【元】虞　集
　　巢翁新得泸州砚拂拭尘埃送老樵毁璧复完知故物沈沙俄出认前朝毫翻夜雨天垂藻墨泛春氷夜应潮恐召相如令草檄为懐诸葛渡军遥
　　端石砚　　　　　　　　　【元】宋　无
　　千年嵒璞斩新硎一片琳腴截紫青云汉带星来玉匣墨池蒸雨出沧溟烟开雾敛天晶彩海静江澄地典刑要与陶作佳传老磨松液写黄庭
　　铁砚　　　　　　　　　　【元】谢宗可
　　不用端谿割紫云铸来壮士铁心存一方自出炉锤巧百錬元无斧凿痕金炁冷涵池水润土花腥蚀墨烟昬坚刚千古难磨了谁为扶桑赋晓暾
　　五言絶句
　　砚　　　　　　　　　　　【金】李俊民
　　端谿温润石价重百车渠一滴元潭水蝇头万巻书
　　贮香室　　　　　　　　　【明】盛时泰
　　花开砚池旁花落砚池底洗砚译经时斛尽龙池水
　　七言絶句
　　徐虞部以龙尾石砚邀余第品仍授来使持还
　　书府　　　　　　　　　【宋】蔡　襄
　　玉质纯苍理致精锋铓都尽墨无声相如间道还持去肯要秦人十五城
　　偶于龙井辩才处得歙砚甚竒作小诗
　　【宋】苏　轼
　　罗细无纹角浪平半丸犀璧浦云午窗睡起人初静时听西风拉瑟声
　　过余干吴师中秀才以小诗惠歙砚次韵谢之
　　【宋】周必大
　　旧曽起草向明光独与罗文近赭黄三载瓦池研灶墨因君聊复梦羲皇
　　洮石砚　　　　　　　　　【金】马延登
　　鹦鹉洲前抱石归琢来犹自带清辉芸窗尽日无人到坐看元云吐翠微
　　铜雀防瓦砚　　　　　　　【金】元好问
　　爱惜铅华洗又看画阑桂树雨声寒千年不作鸳鸯去博得书生笑老瞒
　　惜砚中花　　　　　　　　【元】方　回
　　花担移来锦绣丛小窗瓶水浸春风朝来不忍轻磨墨落砚香黏数防红
　　砚　　　　　　　　　　　【明】郭　登
　　形模麤野已堪羞况复驽顽滑似油常笑石乡才不逮有何功业便封侯











　　御定佩文斋咏物诗选卷一百八十一
　　钦定四库全书
　　御定佩文斋咏物诗选卷一百八十二
　　纸类
　　五言古
　　咏纸　　　　　　　　　　【梁】宣　帝
　　皎白犹霜雪方正若布棊宣情且记事宁同鱼网时
　　咏苔纸　　　　　　　　　【隋】薛道衡
　　昔时应春色引緑泛清流今来承玉管布字改银钩
　　使纸甚费　　　　　　　　【宋】孔平仲
　　家贫何所费使纸如使水亲交或见遗自买不知几置之几案间数轴俄空矣作字本不工学书非不喜不知何故尽疑若有神鬼若云随置邮性复懒笺启间或强为之皆出不得已横斜若幡脚龃龉如雁齿数易仅能成纷纷多废委叙致失轻重畏慎防触抵徃徃已缄封时时又删洗遂令巾衍竭大半或縁此昔无楮先生云自蔡伦始假令行竹简秃野未供使人生有知慧不若
　　愚且鄙古来取卿相未必皆经史谁教识防画空耗五斗米咄嗟为此诗又是一张纸
　　七言古
　　答宋学士次道寄澄心堂纸百幅
　　【宋】梅尧臣
　　寒谿浸楮舂夜月敲氷举帘匀割脂焙干坚滑若铺玉一幅百钱曾不疑江南老人有在者为予常说江南时李主用以藏秘府外人取次不得窥防后犹存数千幅散入本朝谁谓竒漫堆闲屋任尘土七十年来人不知而今制作已轻薄比于古纸诚堪嗤古纸精光肉理厚迩歳好事亦稍推五六年前吾永叔赠予两轴令宝之是时颇叙此本末遂号澄心堂纸诗我不善书心毎愧君又何此百幅遗重増吾赧不敢拒且置缣箱何所为
　　题髙尚书藤纸画云林烟嶂图
　　【元】柳　贯
　　髯翁昔饮西湖渌满意看山山不足醉拈官纸写秋光割截五州云一幅吾闻妙画能通仙此纸度可支千年只愁蓬莱失左股六鼇戴之飞上天
　　送奎章阁广成局副杨元成奉防之徽州熟纸
　　因道便过家钱唐　　　　【元】傅若金
　　新安江水清见底水边作纸明于水兔白霜残晓月空鲛宫练出秋风起五云髙阁染宸章最忆吴牋照墨光明朝驿使江南去诏许千畨贡玉堂
　　五言律
　　纸　　　　　　　　　　　【唐】李　峤
　　妙迹蔡侯施芳名左伯驰云飞锦绮落花发缥红披舒卷随幽显亷方合轨仪莫惊反掌字当取葛洪规
　　七言絶句
　　宫词　　　　　　　　　　【唐】王　建
　　千牛仗下放朝初玉案傍边立起居每日进来金鳯纸殿头无事不教书
　　书乐天纸　　　　　　　　【唐】元　稹
　　金銮殿里书残纸乞与荆州元判司不忍拈将等闲用半封京信半题诗
　　谢惠纸　　　　　　　　　【唐】僧齐已
　　烘焙几工成晓雪轻明百幅叠春氷何消才子题诗外分与能书贝叶僧
　　次韵宋肇惠澄心纸　　　　【宋】苏　轼
　　诗老囊空一不留百番曽作百金收知君也要雕肝肾分我江南数斛愁
　　其二
　　君家家学陋相如宜与诸儒论石渠古纸无多且分我自应给札奏新书
　　从宼生求茶库纸　　　　　【宋】陈师道
　　南朝官纸女儿肤玉版云英比不如乞与此翁元不称他年留待大苏书
　　扈从上京学宫纪事　　　　【元】周伯琦
　　黉舍重开大殿西牙符给事籍金闺唔吚日课繙青简挥染还看写赫蹏
　　谢静逺惠纸　　　　　　　【元】顾　瑛
　　蜀郡金花新着様剡谿玉板旧齐名荷君寄我黟川雪犹带涟漪防月声
　　与唐惟勤索纸　　　　　　【明】丘　吉
　　鱼网无功补蔡侯蜀江不洗薛涛愁教儿昨日繙诗稿书破芭蕉数幅秋
　　纸　　　　　　　　　　　【明】毛钰龙
　　家住稽山剡水头陈毛頴忆同游荣封楮国金符在尺素修成五鳯楼





　　御定佩文斋咏物诗选卷一百八十二
　　钦定四库全书
　　御定佩文斋咏物诗选卷一百八十三
　　笺类
　　五言古
　　为傅建康咏红笺　　　　　【梁】江　洪
　　杂彩何足竒唯红偏作可灼烁类蕖开轻明似霞破缕质卷芳脂裁花承百和且传别离心复是相思裹不值情牵人岂识风流座
　　七言律
　　酬崔驸马惠笺百张兼贻四韵
　　【唐】杨巨源
　　百张云様乱花开七字文头艳锦回浮碧空从天上得殷红应自日边来捧持价重凌云叶封裹香深笑海苔满箧清光应照眼欲题风韵愧凡才
　　袭羙以鱼笺见寄因谢成篇　【唐】陆龟防
　　捣成霜粒细鳞鳞知作豪吟幸见分向日乍惊新茧色
　　临风时辨白萍文好将花下承金粉堪送天边咏碧云见倚小窗亲襞染尽图春色寄夫君
　　酬鲁望见答鱼牋之什　　　【唐】皮日休
　　轻如隐起腻如饴除却鲛工解制稀欲写恐成河伯诏试裁疑是水仙衣毫端白獭脂犹湿指下氷蚕子欲飞若用莫将闲处去好题春思赠江妃
　　以剡笺寄赠陈待诏　　　　【明】陈　端
　　云母光笼玉楮温得来元自剡谿濆清涵天姥峯头雪润带金庭谷口云九万未充王内史百畨聊赠杜参军从知醉里纵横墨不到羊欣白练裙
　　七言排律
　　燕枝板浣花牋寄合州徐文职方
　　【宋】石　介
　　合州太守鬓将丝闻说欢情尚不衰板与歌娘拍新调牋供狎客写芳辞木成文理差差动花暎谿光瑟瑟竒名得只从嘉郡树【燕枝木嘉州出】様传仍自薛涛时【有薛涛牋】竒章磊磊驰声价江令翩翩落酒巵防首诗成卷鱼子【有鱼子笺】谁人唱罢泣燕枝红牙管好同牀置紫竹笙宜一处施愿助风流向樽席杏花况是未离披
　　七言絶句
　　宫词　　　　　　　　　　　【唐】王　建
　　内人对御叠花笺绣坐移来玉案边红蜡光中呈草本平明舁出阁门宣
　　酬周秀才　　　　　　　　　【唐】施肩吾
　　三展蜀笺皆郢曲我心珍重甚琼瑶应縁水府神龙睡偷得鲛人五色绡
　　寄温飞卿笺纸　　　　　　　【唐】叚成式
　　三十六鳞充使时数畨犹得裹相思待将袍袄重钞了尽写襄阳播掿词
　　寄弟洎蜀笺　　　　　　　　【唐】韩　浦
　　十様蛮笺出益州寄来新自浣谿头老兄得此全无用助尔添修五鳯楼
　　赠笺纸吕生　　　　　　　【元】朱徳润
　　玉肌匀腻粉初干淡淡空青印碧防晓日长杨新赋就墨云时度玉螭寒
　　其二
　　罗文缉缉染湘流中莹晴空一叚秋莫问汗青千古事漆书应让管城侯









　　御定佩文斋咏物诗选卷一百八十三
　　钦定四库全书
　　御定佩文斋咏物诗选卷一百八十四
　　画类
　　五言古
　　求崔山人百丈崖瀑布圗　　【唐】李　白
　　百丈素崖裂四山丹壁开龙潭中喷射昼夜生风雷但见瀑泉落如潨云汉来闻君冩真圗岛屿备萦廻石黛刷幽草层青泽古苔幽缄傥相传何必向天台
　　莹禅师房观山海圗　　　　　李　白
　　真僧闭精宇灭迹含达观列障圗云山攅峰入霄汉丹崖森在目清昼疑卷幔蓬壶来轩窗瀛海入几案烟涛争喷薄岛屿相凌乱征帆飘空中瀑水洒天半峥嵘若可陟想像徒盈叹杳与真心冥遂谐静者翫如登赤城里掲步沧洲畔即事能娱人从兹得消散
　　观江淮名胜圗　　　　　　【唐】王昌龄
　　刻意吟云山尤知隠沦妙逺公何为者再诣临海峤而
　　我髙其风披圗得遗照援毫无逃境遂展千里眺淡扫荆门烟眀标赤城烧青葱林间岭隠见淮海徼但指香炉顶无闻白猿啸沙门既云灭独往岂殊调感对懐拂衣胡寜事渔钓安期始遗舄千古谢荣耀投迹庻可齐沧浪有孤棹
　　刘相公中书江山画障　　　【唐】岑　参
　　相府徴墨妙挥毫天地穷始知丹青笔能夺造化功潇湘在帘间庐壑横座中忽疑凤凰池暗与江海通粉白湖上云黛青天际峰昼日恒见月孤帆如有风岩花不飞落涧草无春冬担锡香炉缁钓鱼沧浪翁如何平津意尚想尘外踪富贵心独轻山林兴弥浓喧幽趣颇异出处事不同请君为苍生未可追赤松
　　防稽王处士草堂壁画衡霍诸山
　　【唐】刘长卿
　　粉壁衡霍近羣峰如可攀防令堂上客见尽湖南山青翠数千仞飞来方丈间归云无处灭去鸟何时还胜事日相对主人常独闲稍看林壑晚佳气生重关
　　画松　　　　　　　　　　【唐】元　稹
　　张璪画古松往往得神骨翠帚扫春风枯龙戛寒月流传画师辈竒态尽埋没纎枝无萧洒顽榦空突兀乃悟尘埃心难状烟霄质我去淅阳山深山看真物
　　书鄢陵王主簿所画折枝　　【宋】苏　轼
　　论画以形似见与儿童邻赋诗必此诗定非知诗人诗画本一律天工与清新邉鸾雀写生赵昌花传神何如此两幅疎淡含精匀谁言一防红解寄无邉春
　　次韵鲁直书伯时所画王摩诘　苏　轼
　　前身陶彭泽后身韦苏州欲觅王右丞还向五字求诗人与画手兰菊芳春秋又恐两皆是分身来入流
　　孙知微画　　　　　　　　【宋】文　同
　　太古竒伟士精思独于画驰心入茫昧万物赴挥洒当时一名重顾陆非尔亚卓哉青城笔妙絶冠天下煌煌九天仗一一若神写吾恐千载后是终难继者
　　孙懐恱画　　　　　　　　　文　同
　　孙老抱竒笔临纸恣挥洒从头扫乱石磥砢随墨下焦顽与圎润无一不精者谁信万钧重卷之不盈把
　　题画　　　　　　　　　　【宋】朱　子
　　青鸾凌风翔飞仙窈窕姿髙挹谢尘境妙顔粲琼蕤登霞抗玉音结雾吹参差神钧舞空洞露湛宵晖山中玉斧家胡不一来嬉真凡路一分元运千年期
　　借王嘉叟所藏赵祖文画孙兴公天台赋凝思幽岩朗咏长川一幅有契于心因作
　　朱　子
　　翩然乘孤鹤往至苍崖巅上有桂树林下有清泠渊洗心咏太素泛景窥灵诠栖身托嵗暮毕此岩中縁
　　题范寛秋山小景　　　　　【宋】楼　钥
　　山髙最难圗意足不在大尺楮渺千里长江浸横翠人家杂烟树戃怳徒意防茍或森三尺便若俗子对此画格律严兴寄独超迈洗眼映窓眀妙处乃不昧流泉见原委着屋分向背推车度危桥指路向闗隘轻舟最渺茫浦屿如有待山棱瘦露骨汀洲横若带木叶黄欲脱秋容俨然在霜余无片云歴歴数沙界搜寻目力疲欲赋无可奈近山才四寸万象纷纳芥欲识无穷意耸翠更天外
　　题丁生所藏钱舜举山水　　【元】龚　璛
　　寒谿深无鱼扁舟小如屐举世相为浮更用一篙力画彼山中人憩此松下石
　　赵千里小景　　　　　　　【元】郭天锡
　　鸜鹆喧栁隂生鵞乐清泚竹风递荷气长夏凉如水王孙翰墨仙丹青絶纨绮何当着幽人艇子沙头舣
　　题髙尚书秋山暮霭圗　　　　郭天锡
　　逺树含空烟羣峰缄积翠离离鴈外樯落日来天际髙侯丘壑心防墨悟三昧我欲画沧洲昼长枕篷睡
　　为方厓画山就题　　　　　【元】倪　瓉
　　摩诘画山时见山不见画松雪自纒络飞鸟亦闲暇我初学挥染见物皆画似郊行及城游物物归画笥为问方厓师孰假孰为真墨池挹涓滴寓我无邉春
　　赵善长山水　　　　　　　【元】王　逢
　　画师今赵原东吴谅无防寸毫九鼎重乌获力靡扛翠树拥羽旂深崦敞云窗参差见罍斚不无酒盈缸老山石黄色挿脚琉璃江隠若赤壁垒势压曹魏邦何当柔猛虎蛟鳄遂我降欠伸列仙崖嚏咳渔蛮矼
　　题盛懋画　　　　　　　　【元】郭　钰
　　逺岛映微红疎林带寒绿石上一柴闗谿邉两茅屋轻风花落地细雨云归谷侧耳试闲聴疑闻紫芝曲
　　题蒋廷晖小景　　　　　　【眀】郭　登
　　我家南山中柴门别经乆不知今春来新添几株栁清江闲钓竹鸥鹭还来否对此忽相思长歌独搔首
　　七言古【附长短句】
　　山水粉图　　　　　　　　【唐】陈子昻
　　山圗之白云兮若巫山之髙丘纷羣翠之鸿溶又似蓬瀛海水之周流信夫人之好道爱云山以幽求
　　观博平王志安少府山水粉壁
　　【唐】李　白
　　粉壁为空天丹青状江海游云不知归日见白鸥在博平真人王志安沈吟至此愿挂冠松谿石磴带秋色愁客思归坐晓寒
　　同族弟金城尉叔卿烛照山水壁画歌
　　李　白
　　髙堂粉壁圗蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山隂晴后雪廻谿碧流寂无喧又如秦人月下窥花源了然不觉清心魂只将叠嶂鸣秋猿与君对此欢未歇放歌行吟达眀发却顾海客扬云帆便欲因之向溟渤
　　当涂赵炎少府粉圗山水歌　　李　白
　　峨嵋髙出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺绵三江七泽情洄沿惊涛汹涌向何处孤舟一去迷归年征帆不动亦不旋飘如随风落天邉心揺目断兴难尽几时可到三山巅西峰峥嵘喷流泉横石蹙水波潺湲东崖合沓蔽轻雾深林杂树空芊绵此中冥昧失昼夜隠几寂听无鸣蝉长松之下列羽客对座不语南昌仙南昌仙人赵夫子妙年歴落青云士讼庭无事罗众賔杳然如在丹青里五色粉圗安足珍真仙可以全吾身若待功成拂衣去武陵桃花笑杀人奉先刘少府新画山水障歌　【唐】杜　甫
　　堂上不合生枫树怪底江山起烟雾闻君扫却赤县圗乘兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非元圃裂无乃潇湘翻悄然坐我天姥下耳邉已似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟阔欹岸侧岛秋毫末不见湘妃鼓瑟时至今斑竹临江活刘侯天机精爱画入骨髄自有两儿郎挥洒亦莫比大儿聪眀到防添老树巅崖里小儿心孔开貌得山僧及童子若耶谿云门寺吾独胡为在泥滓青鞵布韈从此始
　　戏题王宰画山水圗歌　　　　杜　甫
　　十日画一水五日画一石防事不受相促廹王宰始肯防真迹壮防昆仑方壶圗挂君髙堂之素壁巴陵洞庭日夲东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴松半江水
　　观于舎人壁画山水　　　　【唐】王季友
　　野人宿在山家少朝见此山谓山晓半壁防栖岭上云开帘欲放湖中鸟独防长松是阿谁再三招手起来迟于公大笑向余説小弟丹青防尔为
　　辞诸画连句柏梁体　　　　【唐】阙　名
　　吴生画勇正防攅出变竒势千万端苍苍鬼怪层壁寛覩之悤悤毛发寒棱伽之力所疲殚李真周昉优劣难活禽生卉推邉鸾花房嫩彩犹未干韩干变态如激湍昔者畵壁势未殚后人新畵何汗漫
　　赵令晏崔白大圗幅径三丈　【宋】苏　轼
　　扶桑大茧如瓮盎天女织绡云汉上往来不遣凤衔梭谁能鼓臂投三丈人间刀尺不敢裁丹青付与濠梁崔风蒲半折寒鴈起竹间的皪横江梅畵堂粉壁翻云幕十里江天无处着好卧元龙百尺楼笑看江水拍天流
　　李思训画长江絶岛圗　　　　苏　轼
　　山苍苍江茫茫小孤大孤江中央厓摧路絶猿鸟去惟有乔木搀天长客舟何处来櫂歌中流声抑扬沙平风软望不到孤山久与船低昂峨峨雨烟鬟晓镜开新妆舟中贾客莫漫狂小姑前年嫁彭郎
　　晚秋烟波圗　　　　　　　【宋】文　同
　　直于一丈素写尽千里景云山杳杳已成秋烟水漻漻方入暝君应无心得此画我岂有言防尔咏
　　题商徳符学士桃源春晓圗　【元】赵孟頫
　　宿云初散青山湿落红缤纷流水急桃花源里得春多洞口春烟揺绿萝緑萝揺烟挂絶壁飞流直下三千尺瑶草离离满涧阿长松落落凌空碧鸡鸣犬吠自成邨居人至老不相识瀛洲仙客知仙路防染丹青寄轻素何处有山如此圗移家欲向山中住
　　髙尚书夜山圗　　　　　　【元】鲜于枢
　　世人看山在山下李侯看山向絶顶世人画山畵白日髙侯畵山摹夜景絶顶看山山更竒夜景摹出人少知逺山苍苍近山黒岩树歴歴汀树微天髙露下暮潮息月眀一片寒江迟藏深乐渊潜惊定安林栖耳絶城市喧心息声利机古人无因驻清景髙侯有笔能夺移容翁复作有声画冥搜天巧为补遗后来知有李侯之徳髙侯画千年人诵容公诗
　　李思训妙笔　　　　　　　【元】邓文原
　　李侯丹青胜结緑贝阙珠宫看不足偶硏丹碧想春山万壑千峰仅盈幅应知深处有神仙花落花开度嵗年扁舟自是寻真侣为觅桃源一洞天
　　王摩诘春谿捕鱼圗　　　　　邓文原
　　辋川之景天下竒我惜曽闻不曾识若人笔端斡元气万顷烟涛归咫尺渔翁生事浩无穷醉挹青蓝洗胷臆或披蓑笠卧寒蟾或倚孤篷蘸空碧静观此理良可娯应须仰慕王摩诘
　　写庐山圗上　　　　　　　【元】虞　集
　　忆昔系船桑落洲洲前五老当船头风吹云气迷谷起霜堕枫叶令人愁髙人只在第九疉太白一去三千秋石桥二客如有待裹茶试泉春岩幽
　　题华岳江城圗　　　　　　【元】杨　载
　　华岳防诗世有名学画丹青亦豪放此圗似写安庆城雉堞楼台俨相向北风将至江面黒千艘万艘争避匿沧溟涌溢水倒流南岳动揺天柱侧蛟龙戏落秋潭底素练平铺八千里时清好伴钓鱼翁闲弄轻舟烟雾里
　　吴真人京馆画壁　　　　　【元】萨都拉
　　砚池花落丹水香步虚白日声琅琅江南道士爱潇洒新粉素壁如秋霜王郎酒酣衫袖湿醉眼朦胧电光急龙云重雨脚斜白兔秋髙月中泣倦游借榻日观东恍惚夜梦三湘中鹧鸪声断江路逺青林雨暗春蒙蒙
　　题赵文敏木石有先师题于上
　　【元】张　翥
　　吴兴笔法妙天下人藏片楮无遗者南阳诗律动江湖一篇才出人争冩二老风流倾一时只今传畵仍传诗清防月露秋见影黒入雷雨寒无姿仇山黄鹤去不返苕谿鸥波嵗俱晚好呼鐡爪夜铮铮刻向青珉照人眼
　　题山水圗　　　　　　　　【元】贡师泰
　　前山后山云乱起山脚入谿清见底谿南更有山外山散如浮尘聚如米老枫枯栎叶纷纷下有人家深闭门钓丝欲收风浪急却回双艇来篱根老人曵杖行伛偻一童负樵一童斧笔端意度尽神妙卷里衣冠自淳古商周寂寞经几秦后来莘渭寜无人茫茫耕钓去不巳武陵竟隔桃花春
　　题江隂丘文中山水圗　　　　贡师泰
　　老龙渇饮池中墨飞上半天成崱屴云烟着地凝不开白昼神驱太隂黒笔端巧夺造化功咫尺峰峦千万重长林似洒枫叶雨虚亭不动松花风隔江更有山无数江上扁舟才半渡他年白发许重来为君别写容城赋
　　题云西画卷　　　　　　　【元】吴　镇
　　云西老人清且竒随意防笔自合诗髙尚不趋车辙迹新圗不譲虎头痴谿中有人空伫立江上征帆归去迟何处谿歌声欵乃碧云疎树晚离离
　　题秋山风雨圗　　　　　　【元】郭　钰
　　平生最爱米家畵君之此圗妙天下鸟分归路云不开树压悬崖雨如泻倚江茅屋何人住芦竹萧萧出无路似我还山烟雨中闲来只读秋阳赋
　　题碧山圗　　　　　　　　【元】赵　汸
　　尝爱李太白兴来栖碧山山中别有一天地惜无圗畵防人间谁为碧澄翁久向山中住栽花种栁待春风忽见新圗识其趣青山淡淡云离离小桥流水防清漪抱琴择胜可终日安得似汝圗中时韩侯好诗仍好画嗜酒不忧官长怪欲圗李白碧山居酒禁方严笔如借知翁有子旧曽游澹泊无营心日休圗成漫与翁为夀愿翁长乐无虞忧
　　赵千里夜潮圗　　　　　　【眀】王　冕
　　去年夜渡西陵关待渡兀立江上滩滩头潮来倒雪屋海面月出行金盘冰花着人如撒霰过耳斜风快如箭叫霜鸿鴈零乱飞正似今年畵中见寒烟漠漠天冥冥展玩陡觉心神清便欲吹箫骑大鲸去看海上三山青
　　刘松年画　　　　　　　　【眀】髙　啓
　　樵青刺篙胜揺桨船头分流水声响青山淼淼波漾漾白鸥飞过时一两载书百卷酒十壶日斜出游女儿湖邻舟买得巨口鲈醉拍铜斗歌呜呜此乐除却江南无
　　题桶底仙山圗　　　　　　【眀】顾　禄
　　昔人夜投逆旅中戯将指爪呈神工飕飕逸响如飘风桶底刻出蓬莱宫状如六鼇拥虚空戴山出没沧溟东琼台瑶阙知几重千门万戸遥相通俨然中坐一老翁星眸霞脸冰雪容羣真左右来相从或翳白鳯骑青龙仙女七十如花红各执乐器笙与镛钧天一曲奏未终双成劝酒琉璃钟谷神长生夀无穷出入造化超鸿蒙我欲上天蹑紫虹髙歩去逐东王公
　　题赵原临髙尚书山水小帧　【明】张　适
　　有元畵山谁第一燕都独数髙尚书盛名不在吴兴下米虎用墨浑无殊江南赵原最晚出蓄得髙宰防真迹行披坐阅无暂停肯綮皆将饱胷臆貌此小帧云山圗万里不尽墨糢糊绿树人家春昼晚当门缥缈风烟湖俨与前朝合作符何啻禊帖唐钩摹黄庭画賛虽小字位置舂容大无异平原一变为穹碑任笔縦横亦适意赵卿得此变化笔知尔当今尽无敌酒酣试倒金壶汁元气淋漓神鬼泣赵卿赵卿诚莫当我有古纸久矣藏几时邀君吸百觞为我乘兴挥毫芒使人复覩尚书郎髙堂素壁生辉光
　　题王叔眀墨竹为郑叔度赋　【眀】方孝儒
　　吴下王防艺且文吴兴赵公之外孙黄尘飘荡今白发典刑逺矣风流存华亭朱芾称善畵每观蒙画必叹诧谓言妙处逼古人世俗相传倍増价昔年夜到南屏山髙堂素壁五月寒壁间举目见脩竹烟雨冥漠蛟龙蟠呼童秉烛久不寐细看醉墨王防字固知防也好天趣画师岂解知其意分枝缀叶人所知要外枝叶求神竒天机贵足不贵似此事不可传诸师麟谿郑君好竒士爱画犹能赏其趣于乎世间作者非不多郑君甚少可奈何
　　题画　　　　　　　　　　【眀】于　谦
　　江邨昨夜西风起木叶萧萧堕江水水邉苹蓼正开花妆防秋容画圗里小舟一叶弄沧浪钓得鲈鱼酒正香醉后狂歌惊宿鴈芦花两岸月苍苍
　　题钟馗圗　　　　　　　　【明】凌云翰
　　湖风吹沙目欲眯官栁揺金梅绽蘂终南进士倔然起带束蓝袍靴露趾手掣硬黄书一纸若曰上帝锡尔祉猬磔于思含老齿颐指守门荼与垒肯放妖狐揺九尾一声爆竹人尽靡眀日春光万余里
　　谢孔昭临黄大痴画　　　　【眀】吴　寛
　　大痴道人避世士移家旧隠虞山里早年能画老入神落笔虞山宛相似深林依稀邨坞重水口近与昆湖通髙冈磈势欲堕此老前身黄石公百年以后谁其亚昔者吴门称老谢案头临畵似临书咄咄逼人真可诧风流前辈杳难攀谑语空传谢叠山窗中逺岫依然在天际春云仍自还
　　题髙房山山水　　　　　　　吴　寛
　　燕南蹙翠维房山髙公昔者生其间戏拈画笔少眀豁玉女峰亚垂烟鬟积雨初收隔春树望见人家坞邉住亦知中有王维诗行到水穷无觅处
　　沈石田追仿黄大痴长卷为林御史舜举题
　　吴　寛
　　大痴道人顾长康平生痴絶仍畵絶长卷当年我亦观大略犹能为人説山川歴歴百里开彷佛扁舟适吴越平林曲岸客共游复嶂重湖天所设渔工樵子互出没定有髙人在岩穴墨沈淋漓拾未能信得画家山水诀为人说此亦徒然把笔安能指下传对本临摹未为苦运思想像谁防专晴窓设色手自改输与吾乡沈石田题安城彭学士山水圗　　　【眀】程敏政
　　何人结屋青山里终日开窗见山喜近峰错落走檐牙逺岫蜿蜒挿天嘴澄江一道山前过短棹平分浪痕破船头水气绿侵衣载酒髙人面山坐石泉下冲沙渚浑桑榆接地成深邨柴扉欲扣不可到或有细路通云根竹鹤老人名畵手半幅生绡大于斗水分山断意无穷目送飞鸿度江口安城先生尘虑脱南望乡人楚天阔髙堂永日对山歌萧萧凉风起苹末
　　题杜东原先生雨景　　　　【眀】沈　周
　　老原作畵墨法熟纸上沈沈泼墨緑重林湿叶欲堕地合磵流淙似鸣玉庐山九叠翠不干秋影平吞此长幅借看真怕雨拂面要为时人洗双目滕王珠帘正堪卷董家破屋不可宿出门一笑青天髙犹怪春泥污吾足
　　唐寅畵山水歌　　　　　　【眀】祝允眀
　　杜陵一匹好东绢韦郎上植松两榦唐寅今如曹不兴有客乞染淞江绫前山如笑后如怒疎林如雨密如雾黯黯浑疑隔千里蜿蜒忽辨縁谿路黒云沍苍厓丹霞标赤城壮哉画工力九州通尺屏两崖逺立觢两角一道空江浸寥廓吴绫本自淞水剪谁把淄渑辨清浊茅斋傍江絶低小羡尔髙居长自好今年呉地几鱼鼈看画转觉心热恼黄金壶中一斗汁我欲濡毫映手湿莫教童子误攐翻忽使痴龙携雨出
　　五言律
　　题襄阳圗　　　　　　　　【唐】徐安贞
　　画得襄阳郡依然见昔逰岘山思驻马汉水忆回舟丹壑常含霁青林不换秋圗书空咫尺千里意悠悠
　　题武禅师屋壁　　　　　【唐】杜　甫
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺逰观李固请司马弟山水圗　　　杜　甫
　　简易髙人意匡牀竹火炉寒天防逺客碧海挂新圗虽对连山好贪看絶岛孤羣仙不愁思冉冉下蓬壶
　　其二
　　方丈浑连水天台总映云人间常见畵老去恨空闻范蠡舟偏小王乔鹤不羣此生随万物何路出尘氛
　　其三
　　髙浪垂翻屋奔崖欲压牀野桥分子细沙岸绕微茫红浸珊瑚短青悬薜荔长浮查并坐得仙老暂相将严公廰宴同咏蜀道画圗　　　杜　甫
　　日临公馆静畵列地圗雄劒阁星桥北松州雪岭东华彛山不断吴蜀水相通兴与烟霞防清樽幸不空
　　题山水障子　　　　　　　【唐】张　祜
　　一见秋山色方怜画手稀波涛连壁动云物下檐飞岭树冬犹发江帆暮不归端然是渔父相向日依依
　　题右丞山水障子　　　　　　张　祜
　　精华在笔端咫尺匠心难日月中堂见江湖满座看夜凝岚气湿秋浸壁光寒料得昔人意平生诗思残绵州中丞以江山小圗逺垂赐及兼寄诗
　　【唐】李　朋
　　巴江与雪山并邑共回环圗写丹青内分眀烟霭间移居名郡邑助我小斋闲日想登临处髙踪不可攀
　　陈式水墨山水　　　　　　【唐】方　干
　　造化有功力平分归笔端谿如冰后听山似烧来看立意雪髯出支颐烟汗干世间从尔后应觉致名难余尝有雪景一絶为人所讽吟段賛善小笔精微忽为圗画以诗谢之　　【唐】郑　谷
　　賛善贤相后家藏名畵多防心于绘素得意在烟波属兴同吟咏成功更琢磨爱余风雪句幽絶写渔蓑宋复古画潇湘晚景圗　　　【宋】苏　轼
　　西征忆南国堂上畵潇湘照眼云山出浮空野水长旧防心自省信手笔都忘会有衡阳客来看意渺茫
　　心老久许为作畵未果以诗督之
　　【宋】陈与义
　　布衲王摩诘禅余寄笔端试将能事廹肯作畵工难秋入无声句山连欲雨寒平生梦想处奉乞小防岏
　　赠画工　　　　　　　　　【宋】裘万顷
　　防笔三生梦春莲万叶花笑人为市道随分足生涯山路浄如水谿流浅见沙能来良不恶看尔傲烟霞
　　米元晖云山短卷　　　　　【元】邓文原
　　芳草孤舟渡幽居一径通江湖春雨外墟里暮烟中机息鸥先下花飞水自东临流无限意画史若为工
　　残画　　　　　　　　　　【元】杨　载
　　破裂无邉幅华堂弃置余苍松深踞地白鹤上凌虚风格犹森若丹青总翳如苦心絶人事谁见用功初
　　赵道士山水圗　　　　　　【元】掲傒斯
　　悄怆寒山晓凄迷野水昏长桥通古寺小艇背衡门路尽双松上云生乱石根如行南岳暮遥见祝融尊
　　残画　　　　　　　　　　【元】萨都拉
　　胜境不可得生绡余旧圗丹青初彷佛尘土半糢糊蝴蝶飞疑去波涛折转无良工今岂少为尔一长吁
　　桃源圗　　　　　　　　　【元】傅若金
　　闻说避秦地花间忘嵗年偶逢渔父问长使世人传丘壑浑疑幻林庐或近仙至今圗畵里时忆武陵船
　　阎立本西岭春云　　　　　【元】吴　镇
　　西山髙五台缥缈出蓬莱春半花争发宵征客倦来短桥流曲水危壁覆苍苔宣庙曽防赏临风媿匪材
　　李昭道画卷　　　　　　　　吴　镇
　　人爱山居好何如此际便家规仍小异幽致更超然暮霭映髙树柴扉绕细泉新圗不可再展阅忆唐贤
　　子乆为危太朴画　　　　　　吴　镇
　　子乆丹青好新圗更擅长浮空烟水阔倚岸树隂凉咫尺分浓淡髙深见渺茫知君珍重意愈久岂能忘
　　王晋卿万壑秋云圗　　　　【元】黄公望
　　雨霁云仍碧天髙气且清霜枫红欲尽涧瀑落长鸣岫岭苍茫景江湖浩荡情应知卧云者奚尚避秦名
　　为袁清容长幅　　　　　　　黄公望
　　入山眺竒壑幽致探何穷一水青岑外千岩绮照中萧森凌杂树灿烂映丹枫有客茅茨里居然隠者风
　　顾恺之秋江晴嶂圗　　　　　黄公望
　　三絶如君少斯圗更擅长设施无斧凿防染自微茫山碧林光浄江清秋气凉怜余瞻对久疑入白云乡
　　题米芾小景　　　　　　　【元】杨维桢
　　烟雾林梢出苍翠望中分山溜杂人语谿云乱鹤羣石梁逢释子岩屋隠征君皴皵谁家笔披圗有篆文
　　题画　　　　　　　　　　【元】郑允端
　　谁貌江南景风烟万里寛金银开佛寺紫翠出林峦逺客驰行役幽人赋考槃苍茫无限意抚卷为盘桓
　　书云林画林亭逺岫　　　　【眀】吕　敏
　　忆过梁谿宅于今向廿年赋诗清閟阁试茗惠山泉夜雨牵离梦春云黯逺天乡情与客思看画共茫然
　　题马文璧画　　　　　　　【眀】贝　琼
　　小桥危跨壑破屋幸依山避地人相过朝天客未还麝眠春草外猿挂古松间寂寞南窻日残书亦乆闲
　　题姚公绶山水　　　　　　【眀】张　宁
　　幽意冩不尽万山深更深白云无出处绿树漫成林啼鸟醒人梦流泉浄客心何当随钓艇看奕草堂隂
　　题苏子瞻游赤壁圗　　　　【眀】何景眀
　　垂老黄州客髙秋赤壁船三分防古迹两赋到今传落日寒江动青天断岸悬畵圗谁省识千载尚云烟
　　五言排律
　　奉和李右相书壁画山水　　【唐】孙　逖
　　庙堂多暇日山水契中情欲写髙深趣还因藻绘成九江临户牖三峡绕檐楹花栁穷年发烟云逐意生能令万里近不觉四时行气染荀香馥光含乐镜清咏歌齐出处圗画表冲盈自保千年遇何论八载荣
　　奉观严郑公厅事岷山沲江画圗十韵
　　【唐】杜　甫
　　沲水临中座岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得微茫岭鴈随毫末川蜺饮练光霏红洲蘂乱拂黛石萝长暗谷非闗雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘
　　府试观开元皇帝东封圗　　【唐】马　戴
　　俨若翠华举登封圗乍开冕旒眀主立冠劒侍臣陪迹类飞仙去光同拜日来粉痕疑检玉黛色讶生苔挂壁云将起凌风仗若廻何年复东幸鲁叟望悠哉
　　七言律
　　南省转牒欲具注国圗令尽通风俗故事
　　【唐】栁宗元
　　圣代提封尽海壖狼荒犹得纪山川华彛圗上应初录风土纪中殊未传椎髻老人难借问黄茅深峒敢防连南宫有意求遗俗试检周书王防篇
　　赠写御真李长史　　　　　【唐】李　逺
　　玉座烟销砚水清龙髯不动彩毫轻初分隆准山河秀乍防重曈日月眀宫女卷帘皆暗认侍臣开殿尽遥惊三朝供奉无人敌始觉僧繇浪得名
　　观项信水墨画　　　　　　【唐】方　干
　　险峭虽从笔下成精能皆自意中生倚云孤桧知无朽挂壁髙泉似有声转扇惊波连岸动廻灯落日向山眀小年师祖今过祖异域应传项信名
　　项洙处士画水墨钓台　　　　方　干
　　画石画松无两般犹嫌瀑布画声难虽云知慧生灵府要且工夫在笔端泼处便连隂洞黒添来先向朽枝干我家曽寄双台下往往开圗尽日看
　　水墨松石　　　　　　　　　方　干
　　三世精防举世无笔端狼籍见工夫添来势逸隂崖黒泼处痕轻灌木枯垂地寒云吞大漠过江春雨入全吴兰堂坐乆心弥惑不道山川是畵圗
　　送醉画王处士　　　　　　【唐】李　洞
　　几年乘兴住南吴狂醉兰舟夜落湖别后鹤毛描转细近来牛角饮还麤同餐夏果山何处共钓秋涛石在无闗下相逢怪予老篇章役思绕寰区
　　扇上画牡丹　　　　　　　【唐】罗　隠
　　为爱红芳满砌阶敎人扇上画将来叶随防笔参差长花逐轻风次第开闲挂几曽停蛱蝶频揺不怕落莓苔根深无地如仙桂疑是嫦娥月里栽
　　李伯时画其弟亮功旧隠宅圗
　　【宋】苏　轼
　　乐天早退今安有摩诘长闲古亦无五亩自栽池上竹十年空看辋川圗近闻陶令开三径应许扬雄寄一区晚嵗与君同活计如云鵞鸭散平湖
　　题顾善夫所藏张僧繇画翠嶂瑶林图
　　【元】邓文原
　　善夫夙有耽竒癖珍秘何须羡贾胡徽庙未销当日字僧繇仍见昔年圗千林厯落人烟密万里萦廻鸟道孤几欲临风试题句恍疑身世在冰壶
　　刘松年春山仙隠圗　　　　　邓文原
　　绿栁疎花绕舍栽长松灌木覆亭防云峦倒影水天夐蒲苇有声山雨来内史幽情觞咏乐右丞别业畵圗开何时许我逰真境野色桥邉踏紫苔
　　吴道五云楼阁圗　　　　　邓文原
　　观阁嵯峨起日邉春云靉叇倚层巅天低青海一杯水山落齐州九防烟百尺长松神阙外千秋灵柏古坛前遨逰尽是蓬山侣瑶草金芝不计年
　　王维秋林晚岫圗　　　　　　邓文原
　　千峰凝翠宛神州中有仙人寤寐游林麓渐看红叶暮风烟俄入野塘秋揺揺小艇寻谿转寂寂双扉向晚投我欲探幽未能去画中真境许谁俦
　　题洪谷子楚山秋晚圗　　　　邓文原
　　旧知洪谷古先俦五尺横圗见十洲千嶂排空青玉立一江流水白云浮雕檐共话当年雨丹叶谁怜满径秋最是无声诗思好恍然身在赤城游
　　赵千里山水长幅　　　　　　邓文原
　　苍山髙处白云浮楼阁参差带逺洲千尺虬龙依絶壁一羣鹳鹤泪清秋山翁有约慿双屐野客无心溯碧舟自是霜林好风景居然咫尺见丹丘
　　子昻秋山圗　　　　　　　【元】虞　集
　　翁昔少年初画山丹枫黄竹杂潺湲直疑积雨得深润不假浮云相往还世外空青秋一色窗中逺黛晓千鬟瀛洲鸡犬同人境尚想翁归向此间
　　题胡防汲水蕃部圗应制　　【元】掲傒斯
　　沙碛茫茫塞草平沙泉下马满囊盛曽于王防圗中见真向天山雪外行圣徳只今包宇宙邉庭随处乐农耕生绡半幅唐人笔防与君王驻逺情
　　陆探微员峤仙游　　　　　【元】吴　镇
　　梅阁重重翠绕遮时时云气飐平沙千峰树色藏朝雨百道江声送晚霞洞古数留仙子迹谿廽深防羽人家遨游每忆无尘地咫尺仍堪阅嵗华
　　顾恺之秋江晴嶂　　　　　　吴　镇
　　从来六法重长康染得新圗更郁苍万顷逺横秋镜阔千重林立彩云长邨邨鸡犬鸣晴昼两两渔樵话夕阳无限风烟谁得似欲将此处付行藏
　　黄荃蜀江秋净圗　　　　　　吴　镇
　　暮烟漠漠一江秋疎树依稀见逺舟风度钟声来古寺人随鴈影过前洲云销碧落天无际波撼苍山地欲浮应识个中清絶处成都画史笔端收
　　郭忠恕仙峰春色　　　　　　吴　镇
　　层轩缭绕緑云堆坐挹空青落凤防一石负鼇三岛去九峰骑鹤众仙来越南翡翠无时见洞口蔷薇几度开春去春来花木好谿头时听棹歌廻
　　李咸熈秋岚凝翠　　　　　　吴　镇
　　雨过秋光映翠微岩云一抹澹荆扉千山寂寂疎钟杳万壑萧萧落木稀涧水奔飞行路湿松篁廻合野禽归征帆防防沧江上应羡山人种蕨薇
　　王晋卿画　　　　　　　　　吴　镇
　　晋卿绘事诚无匹尺素能参造化功碧树依微烟水阔苍山缥缈暮云笼幽深自觉尘氛逺闲澹从教色相空更喜涪翁遗墨好草堂何必独称工
　　叔眀松壑秋云圗　　　　　　吴　镇
　　万壑濚洄磴道长崇冈交互转苍苍疎松过雨虚防净古木廽风曲岸凉邨舍几家门半啓渔梁何处水流香扁舟凝望云千顷不觉西林下夕阳
　　方壶松岩萧寺　　　　　　　吴　镇
　　方壶终日痼烟霞写得湖山事事嘉湖上烟笼梵王宅山深云覆羽人家诗翁伫立搜新句稚子闲来扫落花几处归帆何处客一声啼鸟夕阳斜
　　题关仝层峦秋霭圗　　　　【元】黄公望
　　羣峰矗矗暮云连萝磴逶迤鸟道悬落叶深深门半掩疎花歴厯客犹眠岩端飞瀑为青雨江上归舟溯碧烟应识个中竒絶处昔年洪谷属君传
　　李成寒林圗　　　　　　　　黄公望
　　六法从来推顾陆一生今始见营丘腕中筋骨元来鐡世上江山尽入眸林影有风摧落叶涧声无雨咽清流蹇驴骚客吟成未万壑寒云为尔防
　　题孟珍玉涧画岳阳小景　　【元】杨维桢
　　岳阳楼上望君山山色苍凉十二鬟劒气拂云连翠黛佩声挑月过沧湾洞庭水落渔船上云梦秋深猎客还最忆老仙吹铁笛驭风时复往来间
　　为曹佥事画谿山春晓圗因题
　　【元】倪　瓒
　　荆谿之水清涟漪谿上晴岚紫翠围连舸载书烟渚泊提壶入林春蕨肥身逺云霄作幽梦手栽花竹映山扉矶头雪影多鸥鹭也着狂夫一浣衣
　　题赵仲穆秋山圗　　　　　【眀】钱　宰
　　人家水槛接山窗好在江南山水邦两岸云林皆落日一天鳬鴈共秋江屋头数遍青峦九松下吟成白石双野服何人正萧散泊船归醉酒盈缸
　　水邨圗　　　　　　　　　【眀】沈　周
　　鱼庄蟹舍一丛丛湖上成邨似画中互渚断沙桥自贯轻鸥逺水地俱空船迷杨栁人依緑灯隔蒹葭火映红全与吾家风致合草堂曽有此愚翁
　　为苏太守题画　　　　　　　沈　周
　　疉疉青山宛宛谿林蹊曲折世途迷云邉石壁花漫缝畬后春田雨夹泥趂屋墙斜邻舍逼当门树密鸟巢低鸣驺入谷人惊起惟有圗书积旧栖
　　题画　　　　　　　　　　【眀】唐　寅
　　湖上仙山隔渺茫世尘不上渡头航白苹开处藏渔市红叶中间放鹿塲落日沈沙罾有影新霜着树橘生香遥闻逋老经行处芝草葳蕤满路傍
　　五言絶句
　　题天柱山圗　　　　　　　【唐】戴叔伦
　　防翠五云中擎天不计功谁能凌絶顶看取日升东
　　书刘景文所藏宗少文一笔画
　　【宋】苏　轼
　　宛转回文锦萦盈连理花何须郭忠恕匹素畵缲车
　　画斋　　　　　　　　　　【宋】文　同
　　试品斋中畵曽无第二流顽礓与乱篠应挂在当头
　　观祝孝友画卷　　　　　　【宋】朱　子
　　草阁临无地江空秋月寒亦知竒絶景未必要人看题可老所藏徐眀叔画卷　　　朱　子
　　羣峰相接连防处秋云起云起山更深咫尺看千里
　　题画卷小山　　　　　　　　朱　子
　　飞来小坡陀未雨已滂濞荒此定何人苏公有遗记
　　吴画　　　　　　　　　　　朱　子
　　妙絶吴生笔飞扬信有神羣仙不愁思步步出风尘
　　范宽画　　　　　　　　　　朱　子
　　山雄云气深树老风霜劲下有考槃人超遥得真性
　　题扇上画　　　　　　　　【元】陈　深
　　古木排山立幽窗傍水开直疑林处士独櫂小舟回
　　跋画归去来辞　　　　　　【元】吴　澄
　　当时归去意难与世人知未信千年后心期有画师
　　赵彦敬越山圗　　　　　　【元】赵孟頫
　　越山隔涛江风起不可渡时于圗中看居然在烟雾
　　种笔亭题画　　　　　　　【元】髙克恭
　　积雨暗林屋晚峰晴露巅扁舟入苹渚浮动一谿烟
　　王叔眀林泉清话圗　　　　【元】吴　镇
　　落日秋山外霜林暮霭中相看无俗处生事有谁同
　　题宣和画卷　　　　　　　【元】丁　复
　　澹意芙蓉外闲情翡翠邉波翻太液水分送向南船
　　秋江晚渡圗　　　　　　　【元】杨维桢
　　船泊大江口行人与马争不如渔艇子髙卧待潮平
　　题胡廷晖画　　　　　　　【元】郯　韶
　　仙馆空青里春船罨画中鸥波千丈雪渔笛一丝风
　　杂畵　　　　　　　　　　【眀】孙一元
　　夕阳没中流舟子不停橹风来未满帆望断桃花浦
　　六言絶句
　　题孤山放鹤圗　　　　　　【元】赵孟頫
　　昔年曽到孤山苍藤古木髙寒想见先生风致画圗留与人看
　　题危太朴云林圗　　　　　【元】丁　复
　　天台万八千丈云林三十六峰几载山中独忆今朝江上相逢
　　题画　　　　　　　　　　【元】徐有贞
　　山路只通樵客江邨半是渔家秋水矶邉落鴈夕阳影里飞鸦
　　七言絶句
　　巫山枕障　　　　　　　　【唐】李　白
　　巫山枕障画髙丘白帝城邉树色秋朝云夜入无行处巴水横天更不流
　　题礼上人壁画山水　　　　【唐】钱　起
　　连山画出映禅扉粉壁香筵满翠微坐来炉气萦空散共指晴云向岭归
　　画石　　　　　　　　　　【唐】刘　商
　　苍藓千年粉绘传坚贞一片色犹全那知忽遇非常用不把分铢补上天
　　画树后呈濬师　　　　　　　刘　商
　　翔凤邉风十月寒苍山古木更摧残为君壁上畵松柏劲雪严霜君试看
　　将至韶州先寄张端公使君借圗经
　　【唐】韩　愈
　　曲江山水闻来乆恐不知名访倍难愿借圗经将入界每逢佳处便开看
　　朝天词　　　　　　　　　【唐】王　建
　　威容难畵改频频眉目分毫恐不真有诏别圗书阁上先教粉本定风神
　　画木莲花图寄元郎中　　　【唐】白居易
　　花房腻似红莲朶艶色鲜如紫牡丹唯有诗人应觧爱丹青冩出与君看
　　观叶生画花　　　　　　　【唐】施肩吾
　　心窍玲珑貌亦竒荣枯只在手中移今朝故向霜天里防破繁花四五枝
　　题画建谿圗　　　　　　　【唐】方　干
　　六幅轻绡画建谿刺桐花下路髙低分眀记得曽行处只欠猿声与鸟啼
　　海棠圗　　　　　　　　　【唐】崔　涂
　　海棠花底三年客不见海棠花盛开却向江南见圗畵始慙虚到蜀城来
　　传经院壁画松　　　　　　【唐】郑　谷
　　危根瘦盖耸孤峰珍重江僧好笔踪得向游人多处畵却胜涧底作真松
　　金陵圗　　　　　　　　　【唐】韦　庄
　　谁谓关情畵不成畵人心逐世人情君看六幅南朝事老木寒云满故城
　　僧有示西湖墨本者为画林山人隠居诗以酬
　　之　　　　　　　　　　【宋】林　逋
　　泉石年来偶结庐冷挨松雪瞰西湖髙僧好事仍多艺巳共孤山入畵圗
　　和韵　　　　　　　　　　　林　逋
　　表里湖山极目春据鞍时此避埃尘苍苍烟树悠悠水除却王维少畵人
　　书李世南所画秋景　　　　【宋】苏　轼
　　野水参差落涨痕疎林欹倒出霜根扁舟一櫂归何处家在江南黄叶邨
　　书林次中所得李伯时归去来阳关二圗后
　　苏　轼
　　不见何戡唱渭城旧人空数米嘉荣龙眠独识慇懃处畵出阳闗意外声
　　其二
　　两本新圗墨寳香樽前独唱小秦王为君翻作归来引不学阳闗空断肠
　　郭熈秋山平逺　　　　　　　苏　轼
　　日尽孤鸿落照邉遥知风雨不同川此间有句无人识送与襄阳孟浩然
　　陈季常所畜朱陈邨嫁娶圗　　苏　轼
　　何年顾陆丹青手画作朱陈嫁娶圗闻道一邨唯两姓不将门户买崔卢
　　王晋卿所藏着色山　　　　　苏　轼
　　荦确何人似退之意行无路欲从谁宿云解駮晨光漏独见山红涧碧时
　　次韵子由书王晋卿画山水　　苏　轼
　　山人昔与云俱出俗驾今随水不回頼我胷中有佳处一尊时对画圗开
　　题王晋卿画后　　　　　　　苏　轼
　　丑石半蹲山下虎长松倒卧水中龙试君眼力看多少数到云峰第几重
　　题毛女真　　　　　　　　　苏　轼
　　雾鬓风鬟木叶衣山川良是昔人非只因闲过商顔老独自吹箫月下归
　　申应时寻山圗　　　　　　【宋】沈与求
　　王维买宅先成畵申子寻山亦载圗他日真能营小筑此山佳处着侬无
　　戏题画卷　　　　　　　　【宋】程　俱
　　五载京尘白鬓须丹青遐想寄衡巫如今扫迹长林下如对真山看畵圗
　　其二
　　胷中云梦本无穷合是人间老畵工常恨无因继三絶倩人拈笔写胷中
　　题严居厚谿庄圗　　　　　【宋】朱　子
　　平日生涯一短篷只今回首畵圗中平章个里无穷事要见三山老放翁
　　奉题李彦中所藏俞侯墨戏　　朱　子
　　不是胷中饱丘壑谁能笔下吐云烟故应只有王摩诘解写离骚极目天
　　壁间古画精絶未闻有赏音者　朱　子
　　老木樛枝入太隂苍崖寒水防追寻千年粉壁尘埃底应识良工独苦心
　　题画卷　　　　　　　　　【宋】范成大
　　凿落秋江水石眀髙枫老栁两滩横君看叠巘云容变又有中宵雨意生
　　其二
　　欹倾栈路绕山眀隔陇人家犬吠声无限白云堆去路不知谁识许宣平
　　题赵干江行夜雪圗　　　　【宋】李弥逊
　　瓜步西头水拍天白鸥波上寄长年个中认得江南手十里黄芦雪打船
　　观宗室曹夫人画　　　　　【宋】僧道潜
　　临平山下藕花洲旁引官河一带流雨棹风帆有无处笔端须与细冥搜
　　渔邨诗画圗　　　　　　　【金】党懐英
　　江邨清境皆画本畵里更传诗语工渔父自醒还自醉不知身在畵圗中
　　雅集圗　　　　　　　　　【金】刘祖谦
　　翠雀翩翩野鹤孤玉京人物防仙圗后来且莫轻题品席上挥毫有大苏
　　千里江山圗　　　　　　　【金】李俊民
　　笔下江山取意成一峰未尽一峰生慿谁试向行人问水郭烟邨第几程
　　题扇　　　　　　　　　　【元】袁　易
　　飞燕惊鸿拟未真飘飘直欲似行云入舟山色羞眉黛隔岸榴花避舞裠
　　赵子昻陈仲美合作水鳬小景
　　【元】仇　逺
　　良工苦思可心降底事文禽不觧双欲采芳华波浪阔芙蓉朶朶隔秋江
　　题山水卷　　　　　　　　【元】钱　选
　　胷中得酒出孱顔木叶森森嵗暮残落墨不随岚气暝几重山色几重澜
　　题赵子昻为袁清容画春景仿小李
　　【元】邓文原
　　王孙乆别同朝侣为冩晴云百叠峰挂起碧窗凝望处画中今喜故人逢
　　王洽云山圗　　　　　　　　邓文原
　　五云深处拥蓬莱树色苍凉映水开何处书声映林樾却敎仙侣过桥来
　　题赵子固水仙圗　　　　　【元】张伯淳
　　裠长带袅寒偏耐玉质金相密更竒见畵如花花似畵西兴渡口晚晴时
　　皇甫松竹梅圗　　　　　　　张伯淳
　　三友亭亭嵗晚时政縁冷淡易相知何须近舍今皇甫却向圗中觅补之
　　题米南宫像　　　　　　　【元】郭天锡
　　海岳庵空乆已仙风神超迈畵中传凌云健笔飞光怪不顾人间唤米颠
　　李升林泉髙隠圗　　　　　　郭天锡
　　为厌繁华爱好山幽栖赢得此身闲生平已足林泉兴留取髙名满世间
　　闲展山水手卷　　　　　　【元】欧阳
　　十年京国看圗畵半幅云烟亦恼侬今日身行屏障里却思移住最髙峰
　　髙房山画　　　　　　　　【元】王士熈
　　吴山重叠粉团髙有客晨兴洒墨毫百两真珠难买得越峰压倒涌金涛
　　董源山阁谈禅圗　　　　　【元】吴　镇
　　山阁深沈树影凉瀑流飞沫溅匡牀多君相对坐终日话到无生味更长
　　李公麟大阿罗汉圗　　　　　吴　镇
　　潇洒龙眠不可呼彩毫犹喜未糢糊天台五百知何处还向圗中证有无
　　荆浩秋山问竒圗　　　　　　吴　镇
　　霜落林端万壑幽白云红叶入谿流朝来尚有寻真至共向山亭领素秋
　　右丞秋山晚岫　　　　　　　吴　镇
　　右丞巳往六百载翰藻神工若个同千嶂逺横秋色里山家遥带暮烟中
　　李昭道秋山无尽圗　　　　　吴　镇
　　竒峰倒映青冥立絶壁髙悬白雾开万里无云见秋末千林有雨向春回
　　卢鸿嵩山草堂圗　　　　　　吴　镇
　　卢鸿仙去五百载一段髙风未可攀忽覩草堂清絶处分眀几案有嵩山
　　马逺放鹤圗　　　　　　　　吴　镇
　　载鹤轻舟湖上归重重楼阁锁烟霏仙家正在幽深处竹里鸡声半掩扉
　　王叔眀卷　　　　　　　　　吴　镇
　　短缣几许容丘壑郁郁乔林更着山应识王郎胷次好未教消得此身闲
　　赵仲穆东山圗　　　　　　　吴　镇
　　东山为乐奈苍生望重须知亦累情蜡屐春来行更好桃花洞口笑相迎
　　赵伯驹画　　　　　　　　　吴　镇
　　琼馆芙蓉罨畵山天香缥缈碧云闲鹤巢松顶藤花落一任山人指顾间
　　子昻仿张僧繇　　　　　　　吴　镇
　　雨过秋塘泛曲湍归人欲渡俯平滩前邨遥望炊烟起更有新篘破晓寒
　　子昻仿陆探微　　　　　　　吴　镇
　　客子行吟径路幽一声啄木緑隂稠芙蓉倒映空江色危立谿头几防鸥
　　子乆春山仙隠　　　　　　　吴　镇
　　山家处处面芙蓉一曲谿歌锦浪中隔岸游人何防去数声鸡犬夕阳红
　　题画　　　　　　　　　　　吴　镇
　　草堂仍着薜萝遮地僻林深有几家莫道春风吹不到门前依旧鸟衔花
　　其二
　　千仞颠厓势欲倾飞流溅眼雪花眀长风卷入层云去都作天台暮雨声
　　王维雪渡圗　　　　　　　【元】黄公望
　　摩诘仙游五百年畵称雪渡未能传只因曽入宣和府珍重令人缀短篇
　　郭忠恕仙峰春色圗　　　　　黄公望
　　仙人原自爱蓬莱瑶草金芝次第开欵乃櫂歌青雀舫逍遥响屧凤凰防
　　曹云西画卷　　　　　　　　黄公望
　　十载相逢正忆君忽从纸上见寒云空江漠漠渔歌度一片疎林带夕曛
　　王洽云山圗　　　　　　　　黄公望
　　石桥遥与赤城连云锁琼楼满树烟不用飇车凌弱水人间自有地行仙
　　黄荃花谿仙舫圗　　　　　　黄公望
　　花发枝头水涨谿仙舟犹泊武陵隄重重楼阁仙云卷无数青峰出竹西
　　董北苑　　　　　　　　　　黄公望
　　一片闲云出岫来袈裟不染世间埃独怜陶令门前栁青眼偏逢惠逺开
　　李营丘真迹次俞紫芝韵　　　黄公望
　　营丘自是浪仙流写得空山一段秋古木千章施锦绣风光都属慢亭收
　　赵伯驹　　　　　　　　　　黄公望
　　露湿庭松偃盖青一声野鹤隔疎櫺仙翁来徃无拘束闲向琳宫读道经
　　方方壶画　　　　　　　　　黄公望
　　魭石矶头宿雨晴蛟峰祠下树冥冥一江春水浮官緑千里归舟载客星
　　题画　　　　　　　　　　　黄公望
　　茂林石磴小亭邉遥望云山隔淡烟却忆旧游何处是翠蛟亭下看流泉
　　题春江小景圗　　　　　　【元】黄清老
　　小艇无人载緑隂白鸥门外笋成林不知多少山中雨染得一江春水深
　　题桶底圗　　　　　　　　【元】薛　汉
　　蘂珠宫阙见毫厘中有羣仙按羽衣莫讶此圗天地窄黍铢境界更希微
　　吴仲圭山水　　　　　　　【元】倪　瓉
　　道人家住梅花邨窗下松醪满石樽醉后挥毫写山色岚霏云气淡无痕
　　王叔眀画　　　　　　　　　倪　瓉
　　笔精墨妙王右军澄怀卧逰宗少文王侯笔力能扛鼎五百年来有此君
　　李伯时画　　　　　　　　　倪　瓒
　　飞仙游骑龙眠畵貌得形模也自竒句曲真人亲鍳定不须言下更题诗
　　为吴溥泉画窠石平逺并诗　　倪　瓒
　　地僻林深无过客松门元自不曽关展将一幅谿藤滑写得谿隂数防山
　　荆谿秋色圗为卜震亨题　　　倪　瓒
　　罨畵谿头秋水眀上人逸笔思縦横云山多少元晖句不道毫端畵得成
　　题画赠僧　　　　　　　　　倪　瓉
　　笠泽依稀雪意寒澄怀轩里酒杯干篝灯染笔三更后逺岫疎林亦耐看
　　自题小画　　　　　　　　　倪　瓒
　　逸笔縦横意到成烧香弄翰了余生窗前竹树依苔石寒雨萧条待晚晴
　　题王元章畵万玉圗　　　　【元】郯　韶
　　西湖千树玉交加清夜掀篷看雪花狂杀山隂王处士兴来放笔扫横斜
　　十八学士圗　　　　　　　【元】贡性之
　　闻説瀛洲尺五天防中賔客总成仙分眀一段风流梦犹向人间畵里传
　　题黄子乆画　　　　　　　　贡性之
　　此老风流世所知诗中有畵畵中诗晴窗笑看淋漓墨赢得人呼作大痴
　　题髙尚书秋山暮霭圗　　　【元】沈　右
　　髙侯笔法妙天下貌得江南雨后山都是乾坤清淑气兴来移入画圗间
　　题米元晖畵云圗　　　　　【元】吴全节
　　谿上青山过雨浓分眀倒浸玉芙蓉令人却忆匡庐顶百丈银河下碧峰
　　其二
　　雨外夕阳揺树眀山云吞吐乱隂晴飞帆一防知谁子疑在元晖畵里行
　　题小山水景　　　　　　　【元】吴志淳
　　小舟何处问通津二月东湖栁色新老向天涯频见畵一枝曽折送行人
　　盛叔章画　　　　　　　　【元】鲍　恂
　　烟湿空林翠霭飘渚花汀草共萧萧仙家应在云深处只许人间到石桥
　　题画　　　　　　　　　　【元】马　臻
　　月华如水天如空苍烟逺树防秋容笔头墨尽意不尽参错云山三四重
　　径山寺僧山水　　　　　　【元】张　雨
　　澄心茧纸墨花香上有元晖古印章怪底径山山寺里老僧衣袖着潇湘
　　题赵松雪画　　　　　　　【眀】虞　堪
　　王孙今代玉堂仙自画苕谿似辋川如此青山红树底那无十亩种瓜田
　　题云林画　　　　　　　　【眀】李至刚
　　故家池馆锡山阿门径宁容俗士过清閟阁空诗社散蛛丝网户落花多
　　题画　　　　　　　　　　【眀】胡　俨
　　遥看瀑布落寒青野服乌巾自在行好似匡庐读书处满林红叶夜猿声
　　题米老山水　　　　　　　【眀】王　偁
　　海岳庵前觅旧踪苍茫云树米南宫别来几片青山影都付寒鸥一笛风
　　题彦颙画中小景　　　　　【眀】聂大年
　　水禽沙鸟自相呼逺近云中半有无一叶扁舟两三客载将烟雨过西湖
　　为香山顾敬中题画　　　　【眀】贺　甫
　　芳草晴烟处处迷畵堂应在畵桥西花开记得寻君日一路香风送马蹄
　　题画次矫以眀韵　　　　　　贺　甫
　　畵舫西湖载酒行藕花风度管弦声余情未尽归来晚杨栁池防月又生
　　题画　　　　　　　　　　【眀】唐　寅
　　红树中间飞白云黄茅槛底界斜曛此中大有逍遥处难説于君画与君
　　茂之乞画楚山圗余将游武林走笔戏答
　　【眀】胡宗仁
　　片帆已挂晓须开无奈游情日与催欲畵楚山青万叠待余行看越山来
　　画家霜景与烟景淆乱余未有以易也丁酉冬燕山道上乃始悟之题诗驿楼云
　　【眀】董其昌
　　晓角寒声散栁隄千林雪色亚枝低行人不到邯郸道一种烟霜也自迷
　　题毕鉢山圗　　　　　　　【眀】陈继儒
　　毕鉢罗峰廻入霄不通猿鸟不通樵横空独木如飞栈半月山人一换桥
　　题画　　　　　　　　　　【眀】李日华
　　霜落蒹葭水国寒浪花云影上渔竿畵成未拟将人去茶熟香温且自看
　　题自画秋林平逺　　　　　【眀】张宇初
　　北苑髙情宿世同疎林汀渚正秋风砚池洒墨应多思写向寒烟夕照中
　　题画　　　　　　　　　　【眀】僧守仁
　　积雨平原烟树重翠厓千丈削芙蓉招提更在秋云外只许行人听晓钟







　　御定佩文斋咏物诗选卷一百八十四
　　钦定四库全书
　　御定佩文斋咏物诗选卷一百八十五
　　乐律类
　　五言古
　　钧天曲　　　　　　　　　【齐】谢　朓
　　髙宴颢天台置酒迎风观笙镛礼百神钟石动云汉瑶堂琴瑟惊绮席舞衣散威凤来参差鹤起凌乱已庆明庭乐讵慙南风弹
　　观乐应诏　　　　　　　　【梁】王　暕
　　赵瑟含清音秦筝凝逸响参差陈九夏依迟纷四上从风绕金梁含云暎珠网递奏岂二八繁弦非一两幸叨东郭吹厠陪南风赏忘味信铿锵餐和终俯仰轻尘已飞散游鱼亦翻荡恩光实难遇咏言宁易放
　　奉勅于太常寺修正古乐　　【隋】何　妥
　　大乐遗钟鼓至乐贵忘情俗久淳和变年深礼教生嶰谷调孤管仑山学凤鸣浮云成舞曲白雪作歌名闻诗
　　六义辨观乐八风平肃穆皇威畅沦涟河水清钧天动丝竹括地响錞钲尽美兼韶濩盛德总咸英寥亮鳬钟彻飘扬翟羽轻小臣属千载时幸预簪缨行欣负苍璧衢坛听九成
　　乐部曹观乐　　　　　　　　何　妥
　　东海余风大陶唐遗思深何如观徧舞奏鼓间摐金清管调丝竹朱弦韵雅琴八行陈树羽六德审知音至道兼韶濩充庭总韎任髙天度流火落日广城隂百神谐景福万国仰君临大乐非钟鼓且用戒民心
　　观太常奏新乐　　　　　　【隋】孔德绍
　　大君膺宝歴出豫表功成钧天金石响洞庭弦管清八音动繁防九变叶希声和云留睿赏薰风恱圣情盛烈光韶濩易俗迈咸英窃吹良无取率舞抃羣生
　　和孔侍郎观太常奏新乐　　【隋】卞　斌
　　昔人梦上帝尚喜颂钧天况兹开景业作乐武功宣大雅废还理乘风毁更悬中和诚易拟韶夏讵相沿犍为磬响彻嶰谷管声传小臣滥清耳长奉南风弦
　　帝京篇　　　　　　　　　【唐】太　宗
　　鸣笳临乐馆眺听欢芳节急管韵朱弦清歌凝白雪彩凤肃来仪鹤纷成列去兹郑卫声雅音方可恱
　　踏歌词　　　　　　　　　【唐】谢　偃
　　夜久星沈没更深月影斜裙轻才动佩鬟薄不胜花细风吹宝袜轻雾湿红纱相看乐未已兰灯照九华
　　七言古
　　角引　　　　　　　　　　【梁】沈　约
　　萌生触发嵗在春咸池始奏德尚仁惉懘以息和且均
　　征引　　　　　　　　　　　沈　约
　　执衡司事宅离方滔滔夏日火德昌八音备举乐无疆
　　宫引　　　　　　　　　　　沈　约
　　八音资始君五声兴比和乐感百精优游律吕被咸英
　　商引　　　　　　　　　　　沈　约
　　司秋纪兊奏西音激扬钟石和瑟琴风流福被乐愔愔
　　羽引　　　　　　　　　　　沈　约
　　英纪运冬氷拆物为音本和且恱穷髙测深长无絶
　　赋得薄暮动弦歌　　　　　【梁】沈君攸
　　柳谷向夕沈余日蕙楼临砌徙斜光金户半入丛林影兰径时移落蘂香丝绳玉壶传绮席秦筝赵瑟响髙堂舞裙拂履喧珠佩歌响出扇绕尘梁云边雪飞弦柱促留宾但须罗袖长日暮歌钟恒不倦处处行乐为时康
　　五言律
　　三层阁上置音声　　　　　【唐】太　宗
　　绮筵移暮景紫阁引宵烟隔栋歌尘合分阶舞影连声流三处管响乱一重弦不似秦楼上吹箫空学仙
　　歌　　　　　　　　　　　【唐】李　峤
　　汉帝临汾水周仙去洛滨郢中唫白雪梁上绕飞尘响发行云驻声随子夜新愿君听扣角当自识贤臣
　　舞　　　　　　　　　　　　李　峤
　　妙伎游金谷佳人满石城霞衣席上转花袖雪前明仪凤谐清曲廻鸾应雅声非君一顾重谁赏素腰轻
　　宫中行乐词　　　　　　　【唐】李　白
　　卢橘为秦树葡萄出汉宫烟花宜落日丝管醉春风笛奏龙吟水箫鸣凤下空君王多乐事还与万方同
　　五言排律
　　释奠日国学观礼闻雅颂　　【唐】令狐峘
　　肃肃先师庙依依胄子羣满庭陈旧礼开户拜清芬万舞当华烛箫韶入翠云颂歌侵晓听雅吹度风闻澹泊调元气中和美圣君唯余东鲁客蹈舞向南薫
　　乐府　　　　　　　　　　【唐】顾　况
　　暖谷春光至宸游近甸荣云随天仗转风入御帘轻翠盖浮佳气朱楼倚太清朝臣冠劒退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土德万姓彻中声亲祀先崇典躬推示劝耕国风新正乐农器近销兵道德关河固刑章日月明野人同鸟兽率舞感升平
　　晓过南宫闻太常清乐　　　【唐】陆　贽
　　南宫闻古乐拂曙听初惊烟霭遥迷处丝桐暗辨名节随新律改声带绪风轻合雅将移俗同和自感情逺音兼晓漏余响过春城九奏明初日寥寥天地清
　　释奠日国学观礼闻雅颂　　【唐】滕　珦
　　太学时观礼东方晓色分威仪何棣棣环佩又纷纷古乐从空尽清歌防处闻六和成逺吹九奏动行云圣上尊儒学春秋奠茂勲幸因陪齿列聊以颂斯文
　　晓过南宫闻太常清乐　　　【唐】张　蒙
　　玉珂经礼寺金奏过南宫雅调乗清晓飞声向逺空慢随飘去雪轻逐度来风迥出重城里傍闻九陌中应将肆夏比更与五英同一听南薰曲因知大舜功
　　贡举人谒先师闻雅乐　　　【唐】王　起
　　蔼蔼观光士来同鹄鹭羣鞠躬遗像在稽首雅歌闻度曲飘清汉余音遏晓云两楹凄已合九仭杳难分断续同清吹洪纎入紫氛长言听已罢千载仰斯文
　　贡举人谒先师闻雅乐　　　【唐】吕　炅
　　礼圣来羣彦观光在此时闻歌音在逺合乐和还迟调朗能偕竹声微又契丝轻泠流簨簴缭绕动缨緌九变将随节三终必尽仪国风由是正王化自雍熙
　　听郢客歌阳春白雪　　　　【唐】阙　名
　　寂听郢中人髙歌已絶伦临风飘白雪向日奏阳春调雅偏盈耳声长杳入神连连贯珠并袅袅遏云频度曲知难和凝情想任真周郎如赏善莫使滞芳晨
　　太常寺观舞圣寿乐　　　　【唐】徐元弼
　　舞字传新庆人文遇旧章冲融和气洽悠逺圣功长盛德流无外明时乐未央日华増顾盼风物助低昻翥凤方齐首髙鸿忽断行云门与兹曲同是奉陶唐
　　册上公太常奏雅乐　　　　　徐元弼
　　司乐陈金石逶迤引上公奏音人语静清韵佩声通应律烟云改来仪鸟兽同德贤因举颂修礼便观风圣寿三称内天观九奏中寂寥髙曲尽犹自满宸聪
　　太常观阅骠国新乐　　　　【唐】胡直钧
　　异音来骠国初被奉常人才可宫商辨殊惊节奏新转规廻绣面曲折度文身舒散随鸾吹喧呼杂鸟春襟衽懐旧识丝竹变恒陈何事留中夏长令表化淳
　　赋得舞干羽两阶　　　　　【唐】石　倚
　　干羽能柔逺前阶舞正陈欲称文德盛先表乐声新肃肃行初列森森气益振动容和律吕变曲静风尘化美昭千古恩波及七旬已知天下服不动有苖人
　　郊坛听雅乐　　　　　　　【唐】阙　名
　　泰坛恭祀事彩仗下寒坰展礼陈嘉乐斋心动众灵韵长飘更逺曲度静宜听泛响何清越随风散杳冥微悬和气聚旋退暁山青本自钧天降还疑列洞庭
　　七言律
　　南园试小乐　　　　　　　【唐】白居易
　　南园斑驳花初发新乐铮鏦教欲成红萼紫房皆手植苍头碧玉尽家生髙调管色吹银字慢拽歌词唱渭城不饮一杯听一曲将何安慰此心情
　　卧听法曲霓裳　　　　　　　白居易
　　金磬玉笙和已久牙牀角枕睡常迟朦胧闲梦初成后宛转柔声入破时乐可理心应不谬酒能陶性信无疑起尝残酌听余曲斜背银釭半下帷
　　送陈太祝使江浙收礼器乐书
　　【元】贡师泰
　　六月楼船泛御河太平乐谱自编摩凤鸣嶰谷曽吹律马出蒲梢更作歌古尺要将诸部定新声还用四清和器成早入神庭奏人颂明时瑞应多
　　五言絶句
　　长安道　　　　　　　　　【唐】储光羲
　　西行一千里暝色生寒树暗闻歌吹声知是长安路
　　即事　　　　　　　　　　【唐】杜　甫
　　百宝装腰带珍珠络臂鞲笑时花近眼舞罢锦纒头
　　宫中乐　　　　　　　　　【唐】张仲素
　　网户交如绮纱窗薄似烟乐吹天上曲人是月中仙
　　其二
　　月彩浮鸾殿砧声隔凤楼笙歌临水槛红烛乍迎秋
　　路傍曲　　　　　　　　　【唐】刘禹锡
　　南山宿雨晴春入凤凰城处处闻弦管无非送酒声
　　小曲新词　　　　　　　　【唐】白居易
　　霁色鲜宫殿秋声脆管弦圣明千载乐嵗嵗似今年
　　太平词　　　　　　　　　【唐】王　涯
　　风俗今和厚君王在穆清行看探花曲尽是泰阶平
　　隔壁闻奏伎　　　　　　　【唐】裴　延
　　徒闻弦管切不见舞腰廻赖有歌梁合尘飞一半来
　　闻歌　　　　　　　　　　【唐】许　浑
　　新秋丝管清时转遏云声曲尽不知处月髙风满城
　　七言絶句
　　登封大酺歌　　　　　　　【唐】卢照邻
　　日观仙云随凤辇天门瑞雪照龙衣繁弦绮席方终夜妙舞清歌欢未归
　　勤政楼观乐　　　　　　　【唐】贾　至
　　银河帝女下三清紫禁笙歌出九城为报延州来听乐须知天下久升平
　　赠花卿　　　　　　　　　【唐】杜　甫
　　锦城丝管日纷纷半入江风半入云此曲只应天上有人闻能得几回闻
　　宫词　　　　　　　　　　【唐】顾　况
　　九重天乐降神仙歩舞分行踏锦筵嘈囋一声钟鼓歇万人楼下拾金钱
　　编进乐府词　　　　　　　【唐】盖嘉运
　　鸳鸯殿里笙歌起翡翠楼前出舞人唤上紫微三五夕圣明万寿一千春
　　甘子堂陪宴上韦大夫　　　【唐】熊孺登
　　武陵楼上春长早甘子堂前花落迟楚乐怪来声竞起新歌尽是大夫词
　　春日偶作　　　　　　　　【唐】武元衡
　　飞花寂寂燕双双南客衡门对楚江惆怅管弦何处发春风吹到读书窗
　　观祈雨　　　　　　　　　【唐】沈　约
　　桑条无叶土生烟箫管迎龙水庙前朱门几处看歌舞犹恐春隂咽管弦
　　霓裳词　　　　　　　　　【唐】王　建
　　中管五弦初半曲遥教合上隔帘听一声声向天边落学得仙人夜唱经
　　其二
　　弦索摐摐隔彩云五更初发满宫闻武皇目送西王母新染霓裳月色裙
　　宫词　　　　　　　　　　　王　建
　　内人相续报花开准拟君王便看来逢着五弦琴绣袋宜春院里按歌囘
　　其二
　　移来女乐部头边新赐花檀大五弦缏得红罗手帕子中心细画一双蝉
　　元太守同游七泉寺　　　　　王　建
　　盘磴廻廊古塔深紫芝红药入云寻晚吹箫管秋山里引得狝猴出象林
　　秋夜听髙调凉州　　　　　【唐】白居易
　　楼上金风声渐月中银字韵初调促张弦柱吹髙管一曲凉州入泬寥
　　宫词　　　　　　　　　　【唐】王　涯
　　雕墙不断接宫城金榜皆书殿院名万转千廻相隔处各调弦管对闻声
　　赠陆鬯　　　　　　　　　【唐】章孝标
　　帝城云物得阳春水国烟花乐主人昨日天风吹乐府六宫丝管一时新
　　杨柳枝寿杯词　　　　　　【唐】司空图
　　乐府飜来占太平风光无处不含情千门万户喧歌吹富贵人间只此声
　　闲居思湖上　　　　　　　【宋】韩　维
　　逺泛每思随雁鹜深居半是避杯觥官闲日永无余事卧听朱弦教曲成
　　宫词　　　　　　　　　　【宋】花蘂夫人
　　三清台近苑墙东楼槛重重暎水红尽日绮罗人度曲管弦声在半天中
　　其二
　　御案横金殿幄红扇开云表露天容太常备奏三千曲乐府新调十二钟
　　滦京杂咏　　　　　　　　【元】杨允孚
　　仪凤伶官乐既成仙风吹送下蓬瀛花冠簇簇停歌舞独喜箫韶奏太平
　　宫词　　　　　　　　　　【明】朱　权
　　楼阁崔嵬起碧霄微闻仙乐奏箫韶天风吹落宫人耳知是彤廷正早朝
　　元宫词　　　　　　　　　【明】朱有炖
　　大安楼阁耸云霄列坐三宫御早朝政是太平无事日九重深处奏箫韶
　　嘉靖宫词　　　　　　　　【明】李　蓘
　　考鼓吹笙送上清醮坛将罢日初生太平元老偏承宠召听钧天广乐声









　　御定佩文斋咏物诗选卷一百八十五
　　钦定四库全书
　　御定佩文斋咏物诗选卷一百八十六
　　钟类
　　五言古
　　山夜闻钟　　　　　　　　【唐】张　说
　　夜卧闻夜钟夜静山更响霜风吹寒月防窱虚中上前声既舂容后声复晃荡听之如可见寻之定无像信知本际空徒挂生灭想
　　烟际钟　　　　　　　　　【唐】韦应物
　　隐隐起何处迢迢送落晖苍茫随思逺萧散逐烟微秋野寂云晦望山僧独归
　　烟寺晩钟　　　　　　　　【元】陈　孚
　　山深不见寺藤阴鎻修竹忽闻疎钟声白云满空谷老僧汲水归松露堕衣緑钟残寺门掩山鸟自争宿
　　闻钟　　　　　　　　　　【明】髙　启
　　迢迢烟际发隐隐岩中应初来觉寺遥乍歇看山暝惆
　　怅未眠人空斋几廻听
　　烟寺暁钟　　　　　　　　【明】杨　基
　　孤塔望中青钟声隔洞庭苍山不可及烟阔浪冥冥忆似寒山寺枫桥半夜听
　　烟寺晚钟　　　　　　　　【明】薛　瑄
　　夕照下山门清音出烟雾暝壑一僧还侧伫寻归路月上楚天宽露落洞庭树
　　七言古
　　北寺昬钟　　　　　　　　【元】胡炳文
　　日斜一路红防干日落四山苍翠寒云深不见招提处一声两声起林端遥度前谿声欲絶谿上渔舟撑未歇众鸟栖定树头云一僧归踏松间月
　　烟寺晚钟　　　　　　　　【明】宣　宗
　　烟光漠漠春山紫古寺深蔵万松里夕阳西坠羣壑阴隔林蔼蔼疎钟起潇湘无风波浪停恍如水底鸣长鲸山僧防杖归来晚遥听穿云百八声缓急因风如断续逺彻山阿并水曲已随暮角响江城更送樵歌出林麓乘桥二客心悠然偶立遥看瀑布泉髙山流水有深意咫尺不闻音韵传乾坤无尘万籁静朗然空谷声相应髙秋正遇暁霜清分明若向丰山听
　　五言律
　　钟　　　　　　　　　　　【唐】李　峤
　　既接南邻磬还随北里笙平陵通曙响长乐警宵声秋至含霜动春归应律鸣欲知常待扣金簴有余清
　　卧钟　　　　　　　　　　【元】杨　载
　　汉殿经年久呺然卧草中雕几牙板废锈涩土花蒙追蠡难陈力华鲸不奏功待贤初设簴想见古人风南康夜泊闻庐阜钟声　　　【元】揭傒斯
　　庐山三百寺何处扣层云宿鸟月中起归人湖上闻入空应更迥近瀑正难分遥想诸僧定香炉上夕熏
　　五言排律
　　寒夜闻霜钟　　　　　　　【唐】郑　絪
　　霜钟初应律寂寂出重林拂水宜清听凌空散迥音舂容时未歇揺曵夜方深月下和虚籁风前间逺砧净兼寒漏彻闲畏曙更侵遥想千山外泠泠何处寻
　　寒夜闻霜钟　　　　　　　【唐】卢景亮
　　洪钟发长夜清响出层岑暗入繁霜切遥传古寺深何城淆逺漏几处杂疎砧已警离人梦仍沾旅客襟待时当命侣抱器本无心倘若无知者谁能设此音
　　暁闻长乐钟声　　　　　　【唐】阙　名
　　汉苑钟声早秦台曙色分霜凌万户彻风散一城闻已启蓬莱殿初朝鹓鹭羣虚心方应物大扣欲干云近杂鸡人唱新传鳬氏文能令翰苑客流听思氛氲
　　七言律
　　闻霜钟　　　　　　　　　【明】张宇初
　　霜满琼林度暁钟月华流韵彻晴空投簪几忆鸿鸣露欹枕犹惊鹤唳风银叶香消深馆里梅花调逺古城东十年感慨成无寐应律音长岂世同
　　五言絶句
　　逺寺钟　　　　　　　　　【唐】李嘉祐
　　疎钟何处来度竹兼拂水渐逐微风声依依犹在耳
　　烟寺晚钟　　　　　　　　【元】揭傒斯
　　朝送山僧去暮唤山僧归相唤复相送山露湿人衣
　　早行　　　　　　　　　　【元】僧善住
　　拂曙驾柔橹溪山行几重云昬不见寺依约但闻钟
　　七言絶句
　　题玉真观李秘书院　　　　【唐】韩　翃
　　白云斜日影深松玉宇瑶坛知几重把酒题诗人散后华阳洞里有疎钟
　　夜泊润州江口　　　　　　【唐】刘言史
　　秋江欲起白头波贾客占风无渡河千船火絶寒宵半独听钟声觉寺多
　　冬日峡中旅泊　　　　　　　刘言史
　　霜月明明雪复残孤舟夜泊使君滩一声钟出逺山里暗想雪窗僧起寒
　　赠成链师　　　　　　　　　刘言史
　　黄昬骑得下天龙廵遍茅山数十峯采芝却到蓬莱上花里犹残碧玉钟
　　寺钟暝　　　　　　　　　【唐】皮日休
　　百縁斗薮无尘土寸地章煌欲布金重击蒲牢唅山月冥冥烟树覩栖禽
　　送僧　　　　　　　　　　【唐】潘　咸
　　阙下僧归山顶寺却看朝日下方明莫道野人寻不见半天云里有钟声
　　宫词　　　　　　　　　　【宋】花蘂夫人
　　东内斜将紫禁通龙池凤苑夹城中暁钟声断严妆罢院院纱窗海日红
　　钟陵夜宿闻钟　　　　　　【元】范　梈
　　中年江海梦灵皇夜半闻钟似上阳一百八声犹未已更兼云外雁啼霜
　　题山家山景　　　　　　　【元】傅若金
　　万壑苍苍云气昬石泉斜落古松根前林欲暝僧归晚应听钟声到寺门
　　夏日即事　　　　　　　　【元】僧善住
　　庭树森沈晩色浓翛翛寒雨满疎钟白云一片归飞急知宿城南若个峯
　　与僧一然听钟　　　　　　【明】廖孔说
　　寥寥相对一灯明数尽遥钟百八声题向山堂成故事他年却好话平生
　　闻钟　　　　　　　　　　　廖孔说
　　华阳百里一孤钟地阔天空山万重飒沓烟霜悠飏月依微随鹤绕三峯



　　御定佩文斋咏物诗选卷一百八十六
　　钦定四库全书
　　御定佩文斋咏物诗选卷一百八十七
　　鼓类
　　五言律
　　咏鼓　　　　　　　　　　【唐】李　峤
　　舜日谐鼗响尧年韵土声向楼疑吹击震谷似雷惊仙鹤排门起灵鼍带水鸣乐云行巳奏礼曰兾相成同穉孝鼎卿咏津鼓限阳字　【明】程可中
　　戍鼓何萧索阗阗水一方停抱留堕月流响激繁霜乡梦秋难稳津楼夜正央三挝遗谱失悲壮忆渔阳
　　五言絶句
　　寒食后北楼作　　　　　　【唐】韦应物
　　园林过新节风花乱髙阁遥闻击鼓声蹴踘军中乐
　　听鼓　　　　　　　　　　【唐】李商隐
　　城头叠鼓声城下暮江清欲问渔阳掺时无祢正平
　　七言絶句
　　苏摩遮　　　　　　　　　【唐】张　说
　　腊月凝隂积帝台齐歌急鼓送寒来油囊取得天河水将添上寿万年杯
　　游仙词　　　　　　　　　【明】张　泰
　　鱼轩辗破水中天雾鬓风鬟从列仙鼍鼓咚咚敲向月洞庭君女嫁泾川
　　宫词　　　　　　　　　　【明】王叔承
　　緑云细草湿红巾御酒倾霞欲醉春试奏教坊新鼓响内园初赛百花神






　　御定佩文斋咏物诗选卷一百八十七
　　钦定四库全书
　　御定佩文斋咏物诗选卷一百八十八
　　磬类
　　五言古
　　泗濵得石磬　　　　　　　【唐】李建勲
　　浮磬濳清深依依呈碧浔出水见贞质在悬含玉音对此喜还叹防秋仍到今器古契良觌韵和谐宿心何爲值明鉴适得离幽沈自兹入清庙无复泥沙侵
　　斋居闻磬　　　　　　　　【宋】朱　子
　　幽林滴露稀华月流空爽独士守寒栖髙斋絶羣想此时邻磬发声合前山响起对玉书文谁知道机长
　　七言古
　　慈恩寺石磬歌　　　　　　【唐】卢　纶
　　灵山石磬生海西海涛平处与天齐长睂老僧同佛力咒使鲛人往求得珠穴沈成緑浪痕天衣拂尽苍苔色星汉徘徊山有风禅翁静扣月明中羣仙下云龙出水
　　鸾鹤交飞半空里城精木魅不可听落叶秋砧一时起花宫杳杳响泠泠无数沙门昬梦醒古廊灯下见行道疎林池边闻诵经徒壮洪钟閟髙阁万金费尽工雕凿岂如全质挂青松数叶残云一片峯吾师宝之寿中国愿同劫石无终极
　　五言排律
　　终南精舎月中闻磬　　　　【唐】吕　温
　　月峯禅室掩幽磬静昬氛思入空门妙声从觉路闻泠泠满虚壑杳杳出寒云天籁疑难辨霜钟讵可分偶来游法界便欲谢人羣竟夕听真响尘心自解纷
　　范成君击铜磬　　　　　　【唐】范传正
　　歴歴闻金奏微微下玉京为详家牒久偏识洞阴名澹泞人间听铿锵古曲成何须百兽舞自畅九天情注目看无见留心记未精云霄如可托借鹤向层城
　　七言律
　　某君见遗石磬　　　　　　【明】徐　渭
　　泗上归来动隔年亲提浮磬兴泠然一除梵版裁云俗再扣春鹂绕竹圆老去固难腰似折贫来直到室如悬闲窗重理当时架数杵香残客话边
　　五言絶句
　　击磬老人　　　　　　　　【唐】王昌龄
　　双峯褐衣久一磬白眉长谁识野人意徒看春草芳
　　七言絶句
　　夜到泗州酬崔使君　　　　【唐】陆　畅
　　徐城洪尽到淮头月里山河见泗州闻道泗滨清庙磬雅声今在谢家楼





　　御定佩文斋咏物诗选卷一百八十八
　　钦定四库全书
　　御定佩文斋咏物诗选卷一百八十九
　　箫类
　　五言古
　　箫史曲　　　　　　　　　【齐】张　融
　　引响犹天外吟声似地中戴胜噪落景龙歕清霄风
　　咏箫　　　　　　　　　　【梁】刘孝仪
　　危声合鼓吹絶弄混笙篪管饶知气促钗动觉唇移仙史安为贵能令秦女随
　　短箫　　　　　　　　　　【梁】张　
　　促柱弦始繁短箫吹初亮舞袖拂长席钟音由簴飏巳落檐瓦间复绕梁尘上时属清夏隂恩晖亦非望
　　箫史曲　　　　　　　　　【陈】江　总
　　弄玉秦家女箫史仙处童来时兔月满去后凤楼空宻笑开还敛浮声咽更通相期红粉色飞向紫烟中
　　长短句
　　铁箫歌　　　　　　　　　【明】袁　宗
　　滇江夜半风雨黒电火烧空轰霹雳须防雨霁波浪恬江壖脱却苍龙脊道人骑鲸江上来见之错愕惊而咍拾得归来世希罕土花锈涩生莓苔上有空星泛宫徴嶰谷苍筤岂堪比六丁鼓鞲神功成百炼金精雪花起一吹濳蛟舞载吹妇泣孤鸾长吟音嫋嫋碎玉玲珑眞可拾酒酣为我三复吹青天行云不敢飞初如七十二凤声雄雌又若独茧抽出氷蚕丝东望蓬莱山把酒招安期飘飘清兴不可遏听君一曲歌我诗曲终酒尽客且散西轩月在梨花枝
　　七言律
　　吹箫　　　　　　　　　　【金】边元鼎
　　弄玉吹箫玉琯低秋风散入满天思沧波夜涨龙吟细琪树霜飘凤啸迟汉月有情如静听萧郎无路不相知秦楼虚负清宵意为念乗鸾旧有期
　　夜月吹箫图　　　　　　　【明】王　偁
　　梧桐月转欲栖鸦闲弄参差隔紫霞彩凤暗巢长乐树金莺偷语上阳花鬬妆凉露霑钗玉簇仗香云绕扇纱吹到凉州移别调君王亲为按红牙
　　五言絶句
　　答韦苏州　　　　　　　　【唐】丘　丹
　　露滴梧叶鸣风秋桂花发中有学仙侣吹箫弄山月
　　七言絶句
　　夜宴安乐公主宅　　　　　【唐】李迥秀
　　金牓岧嶤云里开玉箫叄差天际囘莫惊侧弁还归路只为平阳歌舞催
　　同诸隐者夜登四明山　　　【唐】施肩吾
　　半夜寻幽上四明手攀松桂触云行相呼巳到无尘境何处玉箫吹一声
　　望少华　　　　　　　　　【唐】杜　牧
　　眼看云鹤不相随何况尘中事作为好伴羽人深洞去月前秋听玉参差
　　相思　　　　　　　　　　【唐】李商隐
　　相思树上合欢枝紫凤青鸾共羽仪肠断秦台吹管客日西春尽到来迟
　　小游仙诗　　　　　　　　【唐】曹　唐
　　帝子眞娥相领行当天合曲玉箫清梨花新折东风软犹在缑山乐笑声
　　小游仙词　　　　　　　　【元】张　翥
　　美人临水笑相邀自解罗巾掷作桥同覔云间仙伴侣杏花坛上听吹箫
　　宫词　　　　　　　　　　【明】朱　权
　　忽闻天外玉箫声花下听来独自行三十六宫秋一色不知何处月偏明
　　游仙词　　　　　　　　　【明】张　泰
　　仙人天上好楼居门外离离种白榆一曲洞箫吹向月夜深惊起海中乌
　　谢平江送至广通　　　　　【明】杨　愼
　　明月清风渡两桥相随百里不辞遥共怜话别无长夜红烛青尊碧玉箫
　　闻吹箫　　　　　　　　　【明】施　渐
　　夜半闻声莫问谁急将幽意向人吹秋风不与闲心防只有窗前明月知
　　对月寄壶梁　　　　　　　【明】彭　年
　　天街霜月夜迢迢淮浦金波荡画桥才子行吟青玉案仙人吹和紫璚箫
　　闻箫声　　　　　　　　　【明】吴鼎芳
　　洞箫如缕到尊前明月髙楼夜可怜何处一声风易断千家花柳障晴烟
　　宫词　　　　　　　　　　【明】王司防
　　琼花移种入深宫旖旎浓香韵晩风赢得君王留歩辇玉箫嘹喨月明中
　　雨夜闻箫　　　　　　　　【明】叶小鸾
　　纱窗徙倚倍无聊香烬熏炉懒更烧一缕箫声何处弄隔帘微雨湿芭蕉














　　御定佩文斋咏物诗选卷一百八十九
　　钦定四库全书
　　御定佩文斋咏物诗选卷一百九十
　　管类
　　五言古
　　楼中闻清管　　　　　　　【唐】韦应物
　　山阳遗韵在林端横吹惊响防慿髙阁曲怨绕秋城淅沥危叶振萧瑟凉气生始遇兹管赏已懐故园情
　　感怀　　　　　　　　　　【明】桑　恱
　　嶰谷有竒竹能中虞廷管九奏鬼神格阳舒寒谷暖新裁作长笛杳传新声曲终风不吹秋色满空庭
　　五言絶句
　　游春词　　　　　　　　　【唐】令狐楚
　　一夜好风吹新花一万枝风前调玉管花下簇金覊
　　双吹管　　　　　　　　　【唐】陆龟蒙
　　长短截浮筠参差作飞凤髙楼明月夜吹出江南弄
　　七言絶句
　　春晓太平公主小楼闻吟双管
　　【唐】沈佺期
　　主家天上凤楼人传得仙音到客新未省落梅和折柳风吹防作万家春
　　夜闻邻管　　　　　　　　【唐】刘　商
　　何事霜天月满空鹂雏百啭向春风邻家思妇更长短杨柳如丝在管中
　　赠杨链师　　　　　　　　【唐】鲍　溶
　　紫烟衣上绣春云清隐山书小篆文明月在天将凤管夜凉吹向玉宸君
　　赠郑伦吹凤管　　　　　　【唐】施肩吾
　　喃喃解语凤凰儿曽听梨园竹里吹谁谓五陵年少子还将此曲暗相随


　　御定佩文斋咏物诗选卷一百九十
　　钦定四库全书
　　御定佩文斋咏物诗选卷一百九十一
　　笙类
　　五言古
　　咏笙　　　　　　　　　　【梁】陆　罩
　　管清罗袖拂响合绛唇吹含情应节转逸态逐声移所美周王子弄羽一参差
　　笙　　　　　　　　　　　【梁】沈　约
　　彼美实竒枝孤篠定参差鹍鸡已啁哳枣下复林离本期王子宴宁待洛滨吹
　　笙　　　　　　　　　　　【唐】杨希道
　　短长插凤翼洪细摹鸾音能令楚妃叹复使荆王吟切切孤竹管来应云和琴
　　嵩岳闻笙　　　　　　　　【唐】刘希夷
　　月出嵩山东月明山益空山人爱清景散髪卧秋风风止夜何清独夜草虫鸣仙人不可见乗月近吹笙绛唇
　　吸灵气玉指调眞声眞声是何曲三山鸾鹤情昔去落尘俗愿言闻此曲今来卧嵩岑何幸承幽音神仙乐吾事笙歌铭夙心
　　七言古【附长短句】
　　凤笙曲　　　　　　　　　【梁】武　帝
　　绿耀尅碧雕管笙朱唇玉指学凤鸣流连参差飞且停飞且停在凤楼弄娇响间清讴
　　玉笙謡为铁门笙伶周竒赋　【元】张　雨
　　我有紫霞想爱闻白玉笙悬匏比竹无灵气昆丘采此十二茎凤咮啣明珠凤翼排素翎金华周郎妙宫征子晋仙人初教成月下吹参差羣雏亦和鸣缑氏山头白云起七月七日来相迎长谢时人一挥手飘下满空鸾鹤声
　　五言律
　　笙　　　　　　　　　　　【唐】李　峤
　　悬匏曲沃上孤篠汶阳隈形写歌鸾翼声随舞凤裁欢娱分北里纯孝即南陔今日虞音奏跄跄鸟兽来
　　五言排律
　　缑山月夜闻王子晋吹笙　　【唐】厉　元
　　缑山明月夜岑寂隔尘氛紫府参差曲清宵次第闻韵流多入洞声度半和云拂竹鸾惊侣经松鹤舞羣蟾光听处合仙路望中分坐惜千岩曙遗音过汝濆
　　笙磬同音　　　　　　　　【唐】阙　名
　　笙磬闻何处凄锵宛在东激扬音自彻髙下曲宜同歴歴俱盈耳泠泠逺散空兽因繁奏舞人感至和通讵间洪纎韵能齐搏拊功四悬今尽美一听辨移风
　　七言律
　　题笙　　　　　　　　　　【唐】罗　邺
　　筠管参差排凤翅月堂凄切胜龙吟防宜轻动纎纎玉醉送当观滟滟金缑岭独能征妙曲嬴台相并吹清音好将宫徴陪歌扇莫遣新声郑卫侵
　　七言絶句
　　殿前曲　　　　　　　　　【唐】王昌龄
　　几部笙歌西殿头梨园弟子和凉州新声一段髙楼月圣主千秋乐未休
　　听邻家吹笙　　　　　　　【唐】郎士元
　　凤吹声如隔彩霞不知墙外是谁家重门深鎻无寻处疑有碧桃千树花
　　秋夜安国观闻笙　　　　　【唐】刘禹锡
　　织女分明银汉秋桂枝梧叶共飕飕月露满庭人寂寂霓裳一曲在髙楼
　　吹笙歌　　　　　　　　　【唐】殷尧藩
　　伶儿竹声声绕空秦女欲湿胭脂红玉桃花片落不住三十六簧能唤风
　　小游仙　　　　　　　　　【唐】曹　唐
　　笑擎云液紫瑶觥共请云和碧玉笙花下偶然吹一曲人间因识董双成
　　其二
　　玉洞长春风景鲜丈人私宴就芝田笙歌蹔向花间尽便是人间一万年
　　理笙　　　　　　　　　　【唐】卓英英
　　频倚银屏理凤笙调中幽意起春情因思往事成迢递安得缑山和一声
　　王都事家听周子竒吹笙　　【元】倪　瓒
　　隔水吹笙引凤鸣十三声外柳风清风流自有王子晋留取清樽吸月明
　　饮春防　　　　　　　　　【明】木　公
　　官家春防与民同土酿鵞竿节节通一匝芦笙吹未断蹋歌起舞月明中
　　拟古宫词　　　　　　　　【明】苏　祐
　　水殿凉生独不眠风来忽谩凤笙传寻常明月娟娟夜似向今宵分外圆
　　道院秋夕　　　　　　　　【明】谢　榛
　　秋河一带月光圆露坐空除夜欲防却讶西楼降仙子玉笙吹彻万家寒
　　恭送昙阳大师　　　　　　【明】屠　隆
　　西池南岳坐相邀髣髴烟中白玉桥手炙鵞笙踏云路灵音一半入琼箫
　　唐词　　　　　　　　　　【明】徐定夫
　　禁门秋草雨中生睡醒芙蓉小帐清几日内廷宣唤少紫薇花底学吹笙








　　御定佩文斋咏物诗选卷一百九十一
　　钦定四库全书
　　御定佩文斋咏物诗选巻一百九十二
　　笛类
　　五言古
　　咏笛　　　　　　　　　　【梁】武　帝
　　柯亭有竒竹含情复抑扬妙声发玉指龙音响凤凰
　　赋得笛　　　　　　　　　【隋】姚　察
　　作曲是佳人制名由巧匠鹍弦时莫并凤管还相向随歌响更发逐舞声弥亮宛转度云窗逶迤出黼帐长随画堂里承恩无所让
　　咏笛　　　　　　　　　　【隋】刘孝孙
　　凉秋夜笛鸣流风韵九成调髙时慷慨曲变或凄清征客怀离绪邻人思旧情幸以知音顾千载有竒声
　　金陵听韩侍御吹笛　　　　【唐】李　白
　　韩公吹玉笛倜傥流英音风吹绕钟山万壑皆龙吟王子停凤管师襄掩瑶琴余韵渡江去天涯安可寻
　　风笛　　　　　　　　　　【宋】范仲淹
　　风引湖边笛焉知非隐沦一声裂云去明月生精神无为落梅调留寄陇头人
　　七言古【附长短句】
　　龙笛曲　　　　　　　　　【梁】武　帝
　　美人绵在云堂雕金镂竹眠玉牀婉爱寥亮绕虹梁绕虹梁流月台驻狂风郁徘徊
　　闻邻船吹笛　　　　　　　【元】杨　载
　　江空月寒江露白何人船头夜吹笛参差楚调转吴音定是江南逺行客江南万里欲归家笛里分明说鬓华已分折残堤上柳莫教吹落陇头花
　　江上闻笛　　　　　　　　【元】萨都拉
　　江上何人吹竹笛水浅沙寒鲸夜泣鲛人水底织氷绡洒泪成珠露华湿银河耿耿波茫茫雁奴打更沙溆旁更深绣被夜寒重明月梅花满地霜
　　自题铁笛道人像　　　　　【元】杨维桢
　　道人炼鐡如炼雪丹铁火花飞列缺神焦鬼烂愁镆鎁精魂夜语吴钩血居然跃冶作龙吟三尺笛成如竹截道人天声閟天窍娲皇上天补天裂淮南张涯人中杰爱画道人吹怒铁道人与笛同长生直上方壶观日月
　　五言律
　　笛　　　　　　　　　　　【唐】李　峤
　　羗笛写龙声长吟入夜清关山孤月下来向陇头鸣逐吹梅花落含春柳色惊行观向子赋坐忆旧邻情
　　剡谿馆闻笛　　　　　　　【唐】丁仙芝
　　夜久闻羗笛寥寥虚客堂山空响不散谿静曲宜长草木生边气城池泛夕凉虚然异风出髣髴宿平阳
　　七言律
　　寄沣州张舎人笛　　　　　【唐】杜　牧
　　髪匀肉好生春岭截玉钻星寄使君檀的染时痕半月落梅飘处响穿云楼中威凤倾冠听沙上惊鸿掠水分遥想紫泥封诏罢夜深应隔禁墙闻
　　闻笛　　　　　　　　　　【元】张　翥
　　何人吹笛傍江干木落淮南夜色寒三弄水边人舣櫂一声云杪客凭防梅花簌簌吹应落杨柳依依折欲残惆怅绿珠何处在绮窗深鎻月漫漫
　　铁笛为孟天暐赋　　　　　　张　翥
　　爱此轻圆铁铸成何须楚竹选孤生年多化作青蛇色夜静吹如彩凤声绣出碧花凝错落冷涵金气发铿清防宜携向君山去一听仙翁奏月明
　　猿臂笛　　　　　　　　　【元】张　雨
　　三峡家山已隔生一枝玉骨尚堪横攀援逺似穿云曲吟啸髙于喷竹声栗叶霜黄天竺梦梅花春老玉关情伶伦且为相娱乐谁问将军善射名
　　宿巴陵闻笛　　　　　　　【明】王　偁
　　玉笛飘残月下声空江秋入思冥冥怪来杨柳移关塞可是梅花落洞庭半夜旅情随调切谁家少妇倚楼听晓来更覔龙吟处一防君山水面青
　　五言絶句
　　江夕　　　　　　　　　　【唐】崔道融
　　江心秋月白起柁信潮行蛟龙化为人半夜吹笛声
　　铁笛亭　　　　　　　　　【宋】朱　子
　　何人轰铁笛喷薄两崖开千载留余响犹疑笙鹤来
　　小临海曲　　　　　　　　【元】杨维桢
　　道人铁笛响半入洞庭山天风将一半吹度白银湾
　　江邨　　　　　　　　　　【明】僧法聚
　　残阳在木末逺鸟下孤屿渔舟归未归吹笛芙蓉渚
　　七言絶句
　　春夜洛城闻笛　　　　　　【唐】李　白
　　谁家玉笛暗飞声散入春风满洛城此夜曲中闻折柳何人不起故园情
　　水调歌　　　　　　　　　【唐】盖嘉运
　　猛将关西意气多能骑骏马弄雕戈金鞍寳铰精神出笛倚新飜水调歌
　　李謩笛　　　　　　　　　【唐】张　祜
　　平时东幸洛阳城天乐宫中夜彻明无柰李謩偷曲谱酒楼吹笛是新声
　　塞上闻笛　　　　　　　　　张　祜
　　一夜梅花笛里飞冷沙晴槛月光辉北风吹尽向何处髙入寒云燕雁稀
　　观石将军舞　　　　　　　【唐】李　益
　　微月东南上戍楼琵琶起舞锦纒头更闻横笛关山逺白草平沙西塞秋
　　从军北征　　　　　　　　　李　益
　　天山雪后海风寒横笛偏吹行路难碛里征人三十万一时囘首月中看
　　泛舟入后谿　　　　　　　【唐】羊士谔
　　东风朝日破轻岚仙櫂初移酒未酣玉笛闲吹折杨柳春风无事傍渔潭
　　夜笛词　　　　　　　　　【唐】施肩吾
　　皎洁西楼月未斜笛声寥亮入东家却令灯下裁衣妇误剪同心一半花
　　笛　　　　　　　　　　　【唐】张　乔
　　剪雨裁云一节秋落梅杨柳曲中留尊前蹔借慇懃看明月曽闻向陇头
　　寄珉笛与宇文舎人　　　　【唐】杜　牧
　　调髙银字声还侧物比柯亭韵校竒寄与玉人天上去桓将军见不教吹
　　初秋寓直　　　　　　　　【唐】郑　畋
　　晓星独挂结麟楼三殿风髙药树秋玉笛数声飘不住问人依约在东头
　　华清宫　　　　　　　　　【唐】崔　鲁
　　银河漾漾月辉辉楼碍星边织女机横玉呌云清似水满空霜逐一声飞
　　破笛　　　　　　　　　　【唐】阙　名
　　当时得意气填心一曲君王直万金今日不如庭下竹风来犹得学龙吟
　　和读书台入夜即事　　　　【宋】王庭珪
　　池底星光个个添半钩斜月吐纎纎数声寒笛西风下人在珠楼卷暮帘
　　闻笛　　　　　　　　　　【宋】严　羽
　　江上谁家吹笛声月明霜白可堪听孤舟万里潇湘客一夜归心满洞庭
　　秋夜闻笛　　　　　　　　【元】萨都拉
　　何人吹笛秋风外北固山前月色寒亦有江南未归客徘徊终夜倚阑干
　　镇江寄王本中台掾　　　　　萨都拉
　　梅花落尽空吹笛正月半头思逺人两岸好山青不断一江微雨鹧鸪春
　　晚眺　　　　　　　　　　【元】周　权
　　闪闪归鸦过别林斜阳流水意沈沈数声樵笛人何处一路寒山晩翠深
　　柯亭　　　　　　　　　　【元】黄镇成
　　金碧楼台宅梵王柯亭无处问中郎何当截取如椽榦吹起昆崘紫凤凰
　　谷口　　　　　　　　　　　黄镇成
　　谷口桥边日未斜先寻宿处近梅花分明听得吹长笛只隔红防第一家
　　夏日杂兴　　　　　　　　【元】僧善住
　　落尽红芳见緑隂小桥流水雨余深市楼横笛谁家子吹得残阳下逺岑
　　和袁海叟题老蛟化江叟吹笛图
　　【明】顾　禄
　　千里神蛟化作翁月明吹笛倚龙宫曲声不许人间听散入重湖半夜风
　　吹笛士女图　　　　　　　【明】张　泰
　　氷簟银牀倚石屏芭蕉凉露湿秋庭贞心试托湘江竹吹向流云与凤听
　　闻笛　　　　　　　　　　【明】陈　蒙
　　落尽梅花雪满庭故园杨柳梦中青羗儿马上传来曲今夜关山月里听
　　闻笛　　　　　　　　　　【明】杨　慎
　　江楼寒笛起春声蜀客扁舟万里行吹尽落梅还折柳新年残腊正关情
　　清明日偶述　　　　　　　【明】苏　澹
　　梨花寂寂燕飘零药槛兰畦嫩叶生处处儿童吹柳笛扶持春事到清明
　　冬夜闻笛　　　　　　　　【明】谢　榛
　　雪后寒云散御堤笛声何处重凄凄北风吹折边城柳人倚层楼月正西
　　寄武林朱九疑　　　　　　【明】盛时泰
　　湖上轻风拂柳条美人吹笛向平桥欲知胥浦潮初退正是秦淮雪半消
　　梅下吹笛　　　　　　　　【明】顾大典
　　红筵绿酒扑寒香树树梅花压粉墙忽见玉鳞飞夜月自吹长笛坐胡牀
　　西湖闻笛　　　　　　　　【明】徐　后
　　月白霜寒客梦醒笛声迥出柳洲亭莫教吹过孤山去风里梅花不耐听
　　江上　　　　　　　　　　【明】范如珪
　　江上西风雨复晴菰蒲深处钓丝轻何人隔岸吹长笛杨柳秋江一夜生
　　宫词　　　　　　　　　　【明】王叔承
　　十五传歌太常寿阳公主教新妆朝来试弄琅玕笛零落梅花玳瑁牀
　　夜坐怀顾益卿按察　　　　【明】沈明臣
　　髙云南去夜郎低万里秋风过五谿玉笛不吹江水绿美人犹在月明西
　　杨柳枝词　　　　　　　　【明】朱阳仲
　　广陵杨花辞故枝各自空条雨后垂羗笛不知春自去分明一曲月中吹
　　吹笛　　　　　　　　　　【明】丰越人
　　空林醉卧不知秋手采芙蓉下小舟明月满天凉似水闲吹短笛过沧洲
　　闻笛　　　　　　　　　　【明】僧德祥
　　江花如雪绕江春江水迢迢入梦频一夜东风有横笛满城都是惜花人
　　好谿渔歌　　　　　　　　【明】僧来复
　　少微山下万松青铁笛擕将过水亭吟得竹枝新有谱秋风吹与老龙听





　　御定佩文斋咏物诗选巻一百九十二
　　钦定四库全书
　　御定佩文斋咏物诗选卷一百九十三
　　琴类【附风琴】
　　五言古
　　秋夜咏琴　　　　　　　　【梁】刘孝绰
　　上宫秋露结上客夜琴鸣幽兰暂罢曲积雪更传声
　　赋得为我弹鸣琴　　　　　【陈】贺　彻
　　薄暮髙堂上调琴召美人伯喈声未尽相如曲复新防徽还转弄乱爪更留宾聊持一弦响杂起艳歌尘
　　日晩弹琴　　　　　　　【北齐】马元熈
　　上客敞前扉鸣琴对晩晖掩抑歌张女凄清奏楚妃稍视红尘落渐觉白云飞新声独见赏莫恨知音稀
　　听琴　　　　　　　　　【北齐】萧　慤
　　洞门凉气满闲馆夕隂生弦随流水急调杂秋风清掩抑朝飞弄凄断夜啼声至人齐物我持此悦髙情
　　弄琴　　　　　　　　　【北周】庾　信
　　雉飞催晓别乌啼惊夜眠若交新曲变惟须促一弦
　　其二
　　不见石城乐惟闻乌噪林新声逐弦转应得动春心
　　咏琴　　　　　　　　　　【唐】杨希道
　　久擅龙门质孤竦峄阳名齐娥初发弄赵女正调声嘉客勿遽返繁弦曲未成
　　琴　　　　　　　　　　　【唐】王昌龄
　　孤桐秘虚鸣朴素传幽真髣髴弦指外遂见初古人意远风雪苦时来江山春髙宴未终曲谁能辨经纶听弹风入松阕赠杨补阙　　　王昌龄
　　商风入我弦夜竹深有露声沈与林寂清景不可度寥落幽居心飕飗青松树松风吹艸白谿水寒日暮声意去复还九变待一顾空山多雨雪独立君始悟
　　听郑五愔弹琴　　　　　　【唐】孟浩然
　　阮籍推名饮清风满竹林半酣下衫袖拂拭龙唇琴一杯弹一曲不觉夕阳沈予意在山水闻之谐夙心赠裴九侍御昌江草堂弹琴　【唐】贾　至
　　朔风吹疎林积雪在崖巘鸣琴草堂响小涧清且浅沈吟东山意欲去芳岁晩怅望黄绮心白云若在眼
　　江上琴兴　　　　　　　　【唐】常　建
　　江上调玉琴一弦清一心泠泠七弦徧万木澄幽隂能使江月白又令江水深始知枯桐枝可以徽黄金
　　张山人弹琴　　　　　　　　常　建
　　君去芳草绿西峰弹玉琴岂惟丘中赏兼得清烦襟朝从山口还出岭闻清音了然云霞气照见天地心鹤下澄空翩翩舞松林改弦叩商声又听飞龙吟稍觉此身妄渐知仙事深其将链金鼎永以投吾簪
　　幽琴　　　　　　　　　　【唐】刘长卿
　　月色满轩白琴声宜夜防泠泠七弦上静听松风寒古调虽自爱今人多不弹向君投此曲所贵知音难
　　琴　　　　　　　　　　　【唐】韦应物
　　有客天一方寄我孤桐琴迢迢万里隔托此传幽音氷霜中自结龙凤相与吟弦以明直道漆以固交深
　　清夜琴兴　　　　　　　　【唐】白居易
　　月出鸟栖尽寂然坐空林是时心境闲可以弹素琴清泠由木性恬淡随人心心积和平气木应正始音响余羣动息曲罢秋夜深正声感元化天地清沈沈
　　和顺之琴者　　　　　　　　白居易
　　隂隂花院月耿耿兰房烛中有弄琴人声貌俱如玉清泠石泉引雅淡风松曲遂使君子心不爱凡丝竹
　　听弹古渌水　　　　　　　　白居易
　　闻君古渌水使我生和平欲识慢流意为听疎泛声西窓竹隂卞竟日有余清
　　奉和张舍人阁中直夜思闻雅琴因书事通简
　　僚友　　　　　　　　　【唐】吕　温
　　迢迢天上直寂寞丘中琴忆尔山水韵起予仁智心凝情在正始超想疎烦襟凉生子夜后月照禁垣深逺风霭兰气微露清桐隂方袭缁衣庆永奏南薰吟
　　夜集汝州郡斋听陆僧辨弹琴
　　【唐】孟　郊
　　康乐宠词客清宵意无穷徴文北山外借月南楼中千里愁并尽一樽欢蹔同胡为戞楚琴淅沥起寒风
　　听尹链师弹琴　　　　　　【唐】吴　筠
　　至乐本太乙幽琴和乾坤郑声久乱雅此道希能尊吾见尹仙翁伯牙今复存众人乘其流夫子达其源在山峻峰峙在水洪涛奔都忘迩城阙但觉清心魂代乏识微者幽音谁与论
　　寳琴　　　　　　　　　　【唐】僧　彪
　　吾有一寳琴价重双南金刻作龙凤像弹为山水音星从徽里发风来上吟钟期不可遇谁辨曲中心
　　和杨畋孤琴咏　　　　　　【宋】范仲淹
　　爱此千年器如见古人面欲弹换朱丝明月当秋汉我愿宫商弦相应声无间自然召南风莫起孤琴叹
　　赵君泽擕琴载酒见访分韵得琴字
　　【宋】朱　子
　　山城夜寥閴虚堂杳沈沈王孙有髙趣挈榼来相寻喜兹烦抱舒未觉杯酒深一为尘外想再抚丘中琴余音殷雷动爽籁悲龙吟寄谢筝笛耳宁知山水音
　　听袁员外弹琴　　　　　　【元】倪　瓒
　　郎官调緑绮谷雪赏初晴两忘弦与手流泉松吹声问年逾八十云尝见河清挂帆望九华神人歘相迎啖以海上枣欢爱若平生元遇宁复得惜哉遗姓名
　　登忠勤楼听久孚贺架阁弹琴
　　【明】汪广洋
　　画栋栖朝霞层檐宿秋雾振衣坐前楹援琴写中素幽泉鸣涧深落花荡春暮油然闻至音令人起遐慕
　　古诗　　　　　　　　　　【明】贺　甫
　　焦桐古制作乃是防下材金徽灿星斗玉轸调风雷寳之不欲弹抚视日几廻囊韬借文锦有待知音来
　　七言古【附长短句】
　　琴歌　　　　　　　　　　【唐】李　颀
　　主人有酒欢今夕请奏鸣琴广陵客月照城头乌半飞霜凄万树风入衣铜炉华烛烛増辉初弹渌水后楚妃一声巳动物皆静四座无言星欲稀清淮奉使千余里敢告云山从此始
　　听颍师弹琴　　　　　　　【唐】韩　愈
　　昵昵儿女语恩怨相尔汝划然变轩昂勇士赴敌塲浮云栁絮无根蔕天地阔逺随飞扬喧啾百鸟羣忽见孤凤凰跻攀分寸不可上失势一落千文强嗟余有两耳未省听丝篁自闻颍师弹起坐在一旁推手遽止之湿衣泪滂滂颍乎尔诚能无以冰炭置我肠
　　水仙操　　　　　　　　　【唐】李咸用
　　大波相拍流水鸣蓬山鸟兽多竒形琴心不喜亦不惊安弦缓爪何泠泠水仙飘渺来相迎伯牙从此留嘉名峄阳散木虚且轻重华斧下知其声檿丝相糺成凄清调和引得薫风生指底先王长养情曲终天下称太平后人好事传其曲有时声足意不足始峩峩兮复洋洋但见山青兼水緑成连入海移人情岂是本来无嗜欲琴兮琴兮在自然不在徽金将轸玉
　　听贤师琴　　　　　　　　【宋】苏　轼
　　大弦春温和且平小弦防折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且觅千斛水净洗从前筝笛耳
　　舟中听琴　　　　　　　　【宋】苏　辙
　　江流浩浩羣动息琴声琅琅中夜鸣水深天阔音响逺仰视牛斗皆縦横昔有至人爱竒曲学之三岁终无成一朝随师过沧海留置絶岛不复迎终年见怪心自感海水震掉鱼龙惊翻囘荡潏有遗韵琴意忽忽从此生师来迎笑问所得抚手无言心已明世人嚣嚣好丝竹撞钟击鼓浪谓荣安知江琴韵超絶掩耳大笑不肯听
　　智仲可月下弹琴图　　　　【金】元好问
　　暮春舞雩鼓瑟希琴语解吐胷中竒谁言手挥七弦易大笑虎头真絶痴北风萧萧路何永流波汤汤君自知三尺丝桐尽堪老儿童休讶鹤书迟
　　鄱阳萧性渊携其祖将领所爱唐琴号霜钟者还自和林求诗六月三日五门宣赦后作
　　【元】揭傒斯
　　嵩州昔有萧将军读书学劒天下闻南随龙马渡江去尚有孤琴传子孙孤琴云是唐人斵昔日军中自行乐至今犹存杀伐声一鼔哀风振寥廓将军之孙才且良文能作赋武蹶张秦王城下饮白马祁连山中射白狼时平好文不好武抱琴却叹儒衣误昭王台上看青春彭郎矶头梦归路日长史馆幽且闲正冠拂琴为我弹京城六月日如火霜钟半夜鸣空山南风自有虞廷操可惜同心不同调捐琴决眼望青天今日天门有新诏古琴漆有蛇蚹纹者材之良也道友擕一琴甚古谓是零陵湘石枯桐斵成索价三百缗无偿之者戏作湘桐吟　　　【元】周　权
　　黄钟沈声喧瓦缶良材入防知多少谁裁鸣凤千年枝蛇蚹龙纹巧蟠纽泽坚古漆光不磨徽弦不具含云和巳无伯牙之手子期耳三叹如此湘桐何
　　听郑廷美弹琴　　　　　　【元】王　逢
　　画阑月照芙蓉霜博山水暖蔷薇香石屏石几青黛光郑卿君子琴中堂榴裙蕙带辞罗洞玉佩朱缨脱飞鞚何处春深云满林小巢并语梧花凤君不见湘灵鼓瑟湘江浒苦竹祠荒愁暮雨遗音一曲増感伤使我无言重怀古重怀古鸡喔喔明星烂熳东城角谁家尚奏桑间乐
　　秋夜听谷大弹阳春白雪遂歌以赠
　　【明】黄　元
　　昔闻歌白雪未知弦上声看君弹来秋月下十指如度春风鸣初闻飘飘下天阙乱逐回风气骚屑冻来深树梅不开散入空林竹应折又如纷纷江上来流音中节浑相催防陵一日几人度剡谿半夜孤舟廻清川带寒流野鸟絶繁语少女歌残叶共飞仙郎唱罢花能舞须防雪晴风亦迟按弦问君君不知声残响絶无所见惟见桐枝秋露垂
　　史沧如擕琴过访　　　　　【明】葛一龙
　　樱桃花开山雨红有客乘舟云水东舟空祗余三尺桐仙人气骨林下风姓名不署神相通别云访我若不遇自弹一曲出门去
　　五言律
　　琴　　　　　　　　　　　【唐】李　峤
　　隠士竹林隈英声寳匣开风前緑绮弄月下白云来淮海多为室梁岷旧作台子期如可听山水响余哀
　　听蜀僧濬弹琴　　　　　　【唐】李　白
　　蜀僧抱緑绮西下峨嵋峰为我一挥手如听万壑松客心洗流水余响入霜钟不觉碧山暮秋云暗几重
　　听琴秋夜赠寇尊师　　　　【唐】常　建
　　琴当秋夜听况是洞中人一指指应法一声声爽神寒虫临砌黙清吹褭灯频何必钟期耳髙闲自可亲送弹琴李长史往洪州　　　【唐】钱　起
　　抱琴为傲吏孤棹复南行几度秋江水皆添白雪声佳期来客梦幽思缓王程佐牧无劳问心和政自平
　　对琴待月　　　　　　　　【唐】白居易
　　竹院新晴夜松未卧时共琴为老伴与月有秋期玉轸临风久金波出雾迟幽音待清景唯是我心知
　　松下琴赠客　　　　　　　　白居易
　　松寂风初定琴清夜欲阑偶因羣动息试拨一声看寡鹤当徽怨秋泉应指寒惭君此倾听本不为君弹郡中夜听李山人弹三乐　　　白居易
　　风琴秋拂匣月户夜开闗荣启先生乐姑苏太守闲传声千古后得意一时间却怪钟期耳唯听水与山
　　船夜援琴　　　　　　　　　白居易
　　鸟栖鱼不动月照夜江深身外都无事舟中只有琴七弦为益友两耳是知音心静即声淡其间无古今秋夜仰怀钱孟二公琴客防　【唐】贾　岛
　　月色四时好秋光君子知南山昨夜雨为我写清规独鹤耸寒骨髙杉韵细飔仙家缥缈弄髣髴此中期
　　听琴　　　　　　　　　　【唐】张　乔
　　清月转瑶轸弄中湘水寒能令坐来客不语自相看静恐鬼神出急疑风雨残几时归岭峤更过洞庭弹
　　琴　　　　　　　　　　　【唐】潘　纬
　　客来鸣素琴惆怅对遗音一曲起于古几人听到今昼寒风霭逺日泛月烟深夙续水山操坐生方外心
　　秋夜听业上人弹琴　　　　【唐】僧贯休
　　万物都寂寂堪闻弹正声人心尽如此天下自和平湘水泻秋碧古风吹太清往年庐岳奏今夕更分明
　　抱琴　　　　　　　　　　【元】黄　溍
　　三尺枯桐树相随年嵗深此行端有意何处托知音隠隠青山夜寥寥太古心空擕水仙曲更向海中岑
　　听袁子方弹琴　　　　　　【元】倪　瓒
　　蕙帐凝夕清髙堂流月明芳琴发绮席列座散繁缨廻翔别鹄意缥缈孤鸾鸣一写氷霜操掩抑寄余情
　　夜访芑蟾二释子因宿西涧听琴
　　【明】髙　启
　　清夜独幽寻岩扉落叶深许擕陶令酒来听颍师琴人醉月沈阁乌啼风满林应留西涧水千载写余音
　　五言排律
　　同张参军喜李尚书寄新琴　【唐】司空曙
　　新琴传凤凰晴景称髙张白玉连徽净朱丝系爪长轻埃随拂拭杂籁满铿锵暗想山泉合如亲兰蕙芳正声消郑卫古状掩笙簧逺识贤人意清风愿激扬
　　咏夫子鼔琴得其人　　　　【唐】白行简
　　宣父穷元奥师襄受素琴稍殊流水引全辨圣人心慕徳深余感怀仁意自深泠泠传妙手摵摵振空林促调清风至操弦白日沈曲终情不尽今古仰知音
　　七言律
　　梦得相过援琴命酒因弹秋思偶咏所怀兼寄
　　继之待价二相府　　　　【唐】白居易
　　闲居静侣偶相招小饮初酣琴欲调我正风前弄秋思君应天上听云韶时和始见陶钧力物遂方知盛圣朝双凤栖梧鱼在藻飞沈随分各逍遥
　　听段处士弹琴　　　　　　【唐】方　干
　　几年调弄七条丝元化分功十指知泉迸幽音离石底松含细韵在霜枝窓东顾兔初圆夜竹上寒蝉尽散时唯有此中心更静声声堪作后人师
　　听赵秀才弹琴　　　　　　【唐】韦　庄
　　满匣氷泉咽又鸣玉音闲淡入神清巫山夜雨弦中起湘水清波指下生蜂簇野花吟细韵蝉移髙栁迸残声不须更奏幽兰曲卓氏门前月正明
　　琴　　　　　　　　　　　【唐】孙　氏
　　玉指朱弦轧复清湘妃一曲最难听初疑防防凉风动又似萧萧暮雨零近若流泉来碧嶂逺如元鹤下青防夜深弹罢堪惆怅雾湿丛兰月满庭
　　次韵子由弹琴　　　　　　【宋】苏　轼
　　琴上遗声久不弹琴中古意本长存苦心欲记常迷旧信指如归自着痕应有仙人依树听空教瘦鹤舞风鶱谁知千里谿堂夜时引惊猨撼竹轩
　　神凤琴　　　　　　　　　【元】虞　集
　　鸣鸟人间久不闻遗弦欲托断琴纹曽看土鼓歌朝日亦共陶尊醉夜分五色云中迎太乙九疑山下望湘君采诗应被唐风谱早晩楼船或祀汾
　　无弦琴　　　　　　　　　【元】谢宗可
　　独茧长缫底用抽蛇纹空鎻凤枝秋落星留晕绳光断冻瀑无声练影收别鹤那闻风外泣孤鸾不向月中愁多情只有柴桑老寂寂髙山水自流
　　五言絶句
　　山夜调琴　　　　　　　　【唐】王　绩
　　促轸乘明月抽弦对白云从来山水韵不使俗人闻
　　夜兴　　　　　　　　　　【唐】王　勃
　　野烟含夕渚山月照秋林还将中散兴来偶歩兵琴和逰房公旧竹亭闻琴　　　【唐】刘禹锡
　　尚有竹间路永无綦下尘一闻流水曲重忆餐霞人
　　琴　　　　　　　　　　　【唐】白居易
　　置琴曲几上慵坐但含情何烦故挥弄风弦自有声
　　听琴　　　　　　　　　　【唐】王　元
　　拂尘开按匣何事独颦眉古调俗不乐正声君自知
　　书琴台　　　　　　　　　【宋】赵　抃
　　制动必原静治人先正心风乎昼坛上退食鸣瑶琴
　　听琴　　　　　　　　　　【宋】葛长庚
　　心造虚无外弦鸣指甲间夜来宫调罢明月满空山
　　山中　　　　　　　　　　【金】张　建
　　林樱堕红珠打着琴上弦山人时一笑爱此声琅然
　　弹琴髙士　　　　　　　　【明】杨　基
　　江静月在水山空秋满亭自弹还自罢初不要人听
　　对琴　　　　　　　　　　【明】僧明显
　　对琴不见琴忘琴听琴响坐久听亦无云飞树尖上
　　七言絶句
　　湖口逢江州朱道士因听琴　【唐】卢　纶
　　庐山道士夜擕琴映月相逢辨语音引坐霜中弹一弄满船商客有归心
　　赠贺若少府　　　　　　　【唐】陆　畅
　　十日广陵城里住听君花下抚金徽新声指上怀中纸莫怪濳偷数曲归
　　弹秋思　　　　　　　　　【唐】白居易
　　信意闲弹秋思时调清声直韵疎迟近来渐喜无人听琴格髙低心自知
　　夜调琴忆崔少卿　　　　　　白居易
　　今夜调琴忽有情欲弹惆怅忆崔卿何人解爱中徽上秋思边头八九声
　　赠谭客　　　　　　　　　　白居易
　　上客清谭何亹亹幽人闲思自寥寥请君谩说长安事膝上风清琴正调
　　听幽兰　　　　　　　　　　白居易
　　琴中有曲是幽兰为我殷勤更弄看欲得身心俱静好自弹不及听人弹
　　听琴　　　　　　　　　　【唐】王　建
　　无事此身离白云松风谿水不曽闻至心听着仙翁引今看青山围绕君
　　风中琴　　　　　　　　　【唐】卢　仝
　　五音六律十三徽龙吟鹤响思庖牺一弹流水一弹月水月风生松树枝
　　赠美人琴弦　　　　　　　【唐】裴夷直
　　应从玉指到金徽万态千情料可知今夜灯前湘水曲殷勤封在七条丝
　　泾州听张处士弹琴　　　　【唐】项　斯
　　边州独夜正思乡君又弹琴在客堂髣髴不离灯影外似闻流水到潇湘
　　送谢山人归江夏　　　　　【唐】陈　陶
　　黄鹤春风二千里山人佳期碧江水擕琴一醉杨栁堤日暮龙沙白云起
　　嘲飞卿　　　　　　　　　【唐】段成式
　　燕支山色重能轻南阳水泽鬭分明不烦射雉先张翳自有琴中威凤声
　　夜听李山人弹琴　　　　　【唐】司马札
　　瑶琴夜久弦秋清楚客一奏湘烟生曲终声尽意不尽月照竹轩红叶明
　　听刘尊师弹琴　　　　　　【唐】曹　邺
　　曽于清海独闻蝉又向空庭夜听泉不似斋堂人静处秋声长在七条弦
　　访友人幽居　　　　　　　【唐】雍　陶
　　莎深苔滑地无尘竹冷花迟剩驻春尽日弄琴谁共听与君兼鹤是三人
　　秋日听僧弹琴　　　　　　【唐】吴仁璧
　　金徽玉轸韵泠然言下浮生指下泉恰称秋风西北起一时吹入碧湘烟
　　席间赠琴客　　　　　　　【唐】崔　珏
　　七条弦上五音寒此艺知音自古难惟有河南房次律始终怜得董庭兰
　　听僧弹琴　　　　　　　　【唐】僧贯休
　　家近吴王古战城海风终日打潮声今朝乡思浑堆积琴上闻师大蠏行
　　琴　　　　　　　　　　　【唐】僧隠峦
　　七条丝上寄深意涧水松风生十指自乃知音犹尚稀欲教更入何人耳
　　听武道士弹贺若　　　　　【宋】苏　轼
　　清风终日自开帘凉月今宵肯挂檐琴里若能知贺若诗中定合爱陶濳
　　梦逰洛中　　　　　　　　【宋】蔡　襄
　　脩竹萧萧曲槛前清泉防防小池边琴中一弄履霜操人静当庭月正圆
　　题赵仲穆山水　　　　　　【元】仇　远
　　緑林红树石峥嵘有客擕琴访友生今夜西轩风月好慇懃为我鼓商声
　　赠茅山道士　　　　　　　【元】萨都拉
　　茅山道士来相访手抱七弦琴一张准拟月明弹一曲桐花落尽晩风凉
　　赠钱塘琴士　　　　　　　【元】贡师泰
　　画船载酒西湖上一日笙歌几万钱独抱孤桐向何处夜深弹月上青天
　　偶题　　　　　　　　　　【元】黄清老
　　永夜观儿课旧编小窓灯火忆当年曲肱自笑不成寐月上瑶琴第五弦
　　赠山中道士善琴　　　　　【元】余　阙
　　山中道士緑荷衣新抱瑶琴出翠微已与尘縁断来往逢人犹鼔雉朝飞
　　宫词　　　　　　　　　　【明】朱　权
　　银潢斗转挂疎櫺翡翠窓纱夜未扃三弄琴声弹大雅一帘明月到中庭
　　月明听胡琴　　　　　　　【明】徐　贲
　　檀板朱弦出砑声停杯齐听月当楹分明自是凉州曲不解何人最有情
　　沧州道中寄蔡道卿　　　　【明】王慎中
　　泠泠风举碧罗裳一曲焦桐月在牀寂歴寒波兼坠叶不知何处是潇湘
　　附风琴
　　七言絶句
　　风琴　　　　　　　　　　【唐】僧贯休
　　至竟心为造物功一枝青竹四弦风寥寥双耳更深后如在缑山明月中
　　御定佩文斋咏物诗选卷一百九十三
　　钦定四库全书
　　御定佩文斋咏物诗选卷一百九十四
　　琴石类
　　五言古
　　司空主簿琴席　　　　　　【唐】韦应物
　　烟花方散薄蕙气犹含露淡景发清琴幽期黙云悟留连白雪意断续廻风度掩抑虽巳终忡忡在幽素
　　七言古
　　问支琴石　　　　　　　　【唐】白居易
　　疑因星陨空中落叹被泥埋涧底沈天上定应胜地上支机未必及支琴提擕拂拭知恩否虽不能言合有心
　　五言律
　　崔湖州赠红石琴荐焕如锦文无以荅之以诗
　　酬谢　　　　　　　　　【唐】白居易
　　頳锦支緑绮韵同相感深千年古涧石八月秋堂琴引出山水思助成金玉音人间无可比比我与君心
　　七言絶句
　　李西川荐琴石　　　　　　【唐】柳宗元
　　远师驺忌鼓鸣琴去和南风惬舜心从此他山千古重殷勤曽是奉徽音











　　御定佩文斋咏物诗选卷一百九十四
　　钦定四库全书
　　御定佩文斋咏物诗选卷一百九十五
　　瑟类
　　七言古
　　赵瑟曲　　　　　　　　　【梁】沈　约
　　邯郸竒弄出文梓萦弦急调切流徴鹤徘徊白云起白云起郁披香离复合曲未央
　　五言律
　　咏瑟　　　　　　　　　　【唐】李　峤
　　伏羲初制法素女昔传名流水嘉鱼跃丛台舞凤惊嘉宾饮未极君子娱俱并倘入丘之户应知由也情
　　五言排律
　　湘灵鼓瑟　　　　　　　　【唐】钱　起
　　善抚云和瑟常闻帝子灵冯夷空自舞楚客不堪听逸韵谐金石清音发杳防苍梧来怨慕白芷动芳馨流水传湘浦悲风过洞庭曲终人不见江上数峰青
　　湘灵鼔瑟　　　　　　　　【唐】陈　季
　　神女泛瑶瑟古祠严野亭楚云来泱漭湘水助清泠妙指微幽契繁声入杳防一弹新月白数曲暮山青调苦荆人意时遥帝子灵余音如可赏试奏为君听
　　湘灵鼔瑟　　　　　　　　【唐】王　邕
　　寳瑟和琴韵灵妃应乐章依稀闻促桂髣髴梦新妆波外声初发风前曲正长凄清和万籁断续绕三湘转觉云山迥空怀杜若芳谁能传此意雅防在宫商
　　七言絶句
　　瑶瑟　　　　　　　　　　【唐】杜　牧
　　玉仙瑶瑟夜月过楼西桂烛残风景人间不如此动揺湘水彻明寒
　　小逰仙诗　　　　　　　　【唐】曹　唐
　　万岁蛾睂不解愁旋弹清瑟旋闲逰忽闻下界笙箫曲斜倚红鸾笑不休
　　瑶瑟吟　　　　　　　　　【唐】温庭筠
　　氷簟银牀梦不成碧天如水夜云轻雁声逺过潇湘去十二楼中月自明
　　湘中弦　　　　　　　　　【明】徐　庸
　　苹花含露荻含风霄汉无云水接空二十五弦今夜拨沅湘江上月明中










　　御定佩文斋咏物诗选卷一百九十五
　　钦定四库全书
　　御定佩文斋咏物诗选卷一百九十六
　　筝类
　　五言古
　　和弹筝人　　　　　　　　【梁】元　帝
　　琼柱动金丝秦声发赵曲流征含阳春美手过如玉
　　咏筝　　　　　　　　　　【梁】沈　约
　　秦筝吐絶调玉柱扬清曲弦依髙张断声随妙指续徒闻音绕梁寜知顔如玉
　　咏筝　　　　　　　　　　【梁】王台卿
　　依歌时转韵按曲动花钿促调移轻柱乱手度繁弦惟有髙秋月秦声独可怜
　　元圃宴各咏一物得筝　　　【陈】陆　琼
　　三五并时年二八共来前今逢泗滨树定减琴中弦鹤别霜初紧乌啼月正悬
　　髙楼夜弹筝　　　　　　　【唐】常　建
　　髙楼百余尺直上江水平明月照人苦开帘弹玉筝山髙猿狖急天静鸿雁鸣曲度犹未终东峰霞半生
　　鸣筝曲　　　　　　　　　【元】杨维桢
　　断虹落屏山斜鴈着行安钉铃双啄木错落千珠柈秋龙吟玉海夜燕语雕防只因桓叔夏重起为君弹
　　七言古【附长短句】
　　秦筝曲　　　　　　　　　【梁】沈　约
　　罗袖飘纚拂雕桐促柱髙张散轻宫迎歌度舞遏归风遏归风止流月夀万春欢无歇
　　夜坐看搊筝　　　　　　　【唐】王　諲
　　调筝夜坐灯光里却挂罗帷露纤指朱弦一一声不同玉柱连连影相似不知何处学新声曲曲弹来未覩名应是石家金谷里流传未满洛阳城
　　秦筝曲　　　　　　　　　【明】沈　愚
　　髙楼欲暮花含烟嫣红落粉愁无眠含羞起舞银烛前玉纤轻抹鸳鸯弦鸳鸯弦凤凰曲移妾心置君腹
　　五言律【附小律】
　　观搊筝　　　　　　　　　【唐】王　湾
　　虚室有秦筝筝新月复清弦多弄委曲柱促语分明晓怨凝繁手春娇入曼声近来惟此乐传得美人情
　　绀甲丽人　　　　　　　　【明】杨　慎
　　银甲卸弹筝花从玉指生逡巡卷罗袖掩抑奉金觥莫摘相思子琼枝最有情
　　闻筝　　　　　　　　　　【明】王廷陈
　　花月可怜春房栊映玉人思繁纤指乱愁剧翠蛾颦授色歌频变留宾态转新曲终仍自叙家世本西秦
　　筝　　　　　　　　　　　【明】朱曰藩
　　日者西园宴云和独未收弦张鹍转急柱促雁相求靡靡萦怀切纤纤绕指柔多情如有待庭树莫先秋
　　七言律
　　赠弹筝人　　　　　　　　【明】张　羽
　　先辈曽将旧曲传纤纤银甲更堪怜清和未数湘灵瑟嘹喨浑同蜀国弦莺弄晚风啼复歇雁飞秋水断还连坐中北客听来少谩想当时一惘然
　　五言絶句
　　听筝　　　　　　　　　　【唐】李　端
　　鸣筝金粟柱素手玉房前欲得周郎顾时时误拂弦
　　七言絶句
　　夜闻商人船上筝　　　　　【唐】刘禹锡
　　大艑髙船一百尺清声促柱十三弦扬州市里商人女来占江西明月天
　　夜筝　　　　　　　　　　【唐】白居易
　　紫袖红弦明月中自弹自感暗低容弦凝指咽声停处别有深情一万重
　　戏荅思黯有能筝者以此戏之　白居易
　　何时得见十三弦待取无云有月天愿得金波明似镜镜中照出月中仙
　　宫词　　　　　　　　　　【唐】王　涯
　　筝翻禁曲觉声难玉柱皆非旧处安记得君王曽道好长因下辇得先弹
　　听筝　　　　　　　　　　【唐】张　祜
　　十指纤纤玉笋红雁行轻遏翠弦中分明似说长城苦水咽云寒一夜风
　　赠弹筝者　　　　　　　　【元】萨都拉
　　银甲弹氷五十弦海门风急雁行偏故人情重知多少扬子江头月满船
　　元宫词　　　　　　　　　【明】朱有炖
　　月夜西宫听按筝文殊指拨太分明清音浏亮天顔喜弹罢还教合凤笙
　　听李节弹筝和韵　　　　　【明】文　嘉
　　泠泠寒玉泻秦筝片片清声似断氷一曲潭疑李凭在不知秋旅是金陵
　　赠筝人　　　　　　　　　【明】杨　慎
　　绮筵雕爼换新声博取琼花出玉英肯信博陵崔十四平生愿作乐中筝
　　正徳宫词　　　　　　　　【明】王世贞
　　仙韶别院奏新声不按唐山曲里名青鹞白翎俱入破十三弦底似雷鸣
　　听李节弹筝　　　　　　　【明】盛时泰
　　酒清香蔼夜搊筝弦上凉生六月氷但许风流擅南馆不教飞梦绕西陵








　　御定佩文斋咏物诗选巻一百九十六
　　钦定四库全书
　　御定佩文斋咏物诗选巻一百九十七
　　琵琶类
　　五言古
　　琵琶　　　　　　　　　　【齐】王　融
　　抱月如可明怀风殊复清丝中传意绪花里寄春情掩抑有竒态凄锵多好声芳袖幸时拂龙门空自生
　　琵琶　　　　　　　　　　【梁】徐　勉
　　虽为逺道怨翻成今日欢含花巳灼灼类月复团团
　　听邻人琵琶　　　　　　　【唐】陈叔达
　　本自龙门桐因妍入汉宫香縁罗袖里声逐朱弦中虽有相思韵翻将入塞同闗山临却月花蕊散廻风为将金谷引添令曲未终
　　七言古
　　临川康乐亭听琵琶坐客索诗
　　【宋】僧恵洪
　　小槽横捧梳妆薄緑罗绾带仍斜搭十指纤纤葱乍剥紫燕飞翻初弄拨梨园曲调皆品匝敛容却复停时霎日烘花底光似发娇莺得暖歌唇滑圆吭相应啼恰恰须臾急变花十八玉盘簌防珠玑撒坐客渐欲身离榻裂帛一声催合煞玉容娇困拨仍插雪梅一枝初破腊王光禄家屏后琵琶短歌　　【明】柳应芳
　　十二金屏逐面遮双鬟背倚弹琵琶六么急齐声按桃叶桃根旧一家曲罢屏开但香雾余音空绕瑚树中年魂梦不惊飞雒月巫云引归路
　　五言律
　　琵琶　　　　　　　　　　【唐】李　峤
　　朱丝闻岱谷铄质本多端半月分弦出丛花拂面安将军曽制曲司马屡陪观本是边头乐希君马上弹
　　听琵琶伎弹略略　　　　　【唐】白居易
　　腕软拨头轻新教略略成四弦千徧语一曲万重情法向师边得能从意上生莫欺江外手别是一家声和髙启闻邻家琵琶之作　　【明】徐　贲
　　花暗短垣春琵琶度隔邻促弦知改调停拨似要人得见情应眷遥听思巳亲摧蔵曲中怨何事话能真
　　琵琶　　　　　　　　　　【明】常　伦
　　红袖挥金拨朱弦系玉肩团圞怀夜月幽咽泻春泉白雪调终宴青云遏逺天悠悠时断续引兴似当年
　　七言律
　　代琵琶弟子谢女师曹供奉寄新调弄谱
　　【唐】白居易
　　琵琶师在九重城忽得书来喜且惊一纸展看非旧谱四弦翻出是新声蕤宾掩抑娇多怨散水玲珑峭更清珠颗泪霑金捍拨红妆弟子不胜情
　　桐滩月夜舟中闻琵琶　　　【元】吴景奎
　　湛湛长江上有枫予怀渺渺水云空未夸湓浦逢商妇剩喜桐滩有钓翁欹枕醉眠秋渚月乱帆争趂夜潮风晓寒难结思归梦一尺秋霜压短篷
　　七言絶句
　　王家琵琶　　　　　　　　【唐】张　祜
　　金屑檀槽玉腕明子弦轻撚为多情只愁拍尽凉州调画出风雷是拨声
　　蛮中　　　　　　　　　　【唐】张　籍
　　铜柱南边毒草春行人几日到金麐玉环穿耳谁家女自抱琵琶迎海神
　　宫词　　　　　　　　　　【唐】王　建
　　黄金捍拨紫檀槽弦索初张调更髙尽理昨来新上曲内官帘外送樱桃
　　琵琶　　　　　　　　　　【唐】白居易
　　弦清拨剌语铮铮背却残灯就月明赖是心无惆怅事不然争奈子弦声
　　听曹刚弹琵琶　　　　　　【唐】薛　逢
　　禁曲新翻下玉都四弦掁触五音殊不知天上弹多少金凤衔花尾半无
　　和微之饮杨路分家听琵琶　【宋】韩　维
　　酒熟梅香腊后天春莺巧啭忽当筵共嗤白傅辛勤甚万唤千呼始上船
　　再和尧夫同前　　　　　　　韩　维
　　教得新声十二弦每逢嘉客便开筵春湖水渌花争发好引红妆上画船
　　宫词次偰公逺正字韵　　　【元】纳　延
　　绣牀倦倚怯深春窓外飞花落锦茵抱得琵琶阶下立试弹一曲鬬清新
　　李宫人琵琶引　　　　　　【元】王士熙
　　琼花春岛百花香太液池边夜色凉一曲六么天上谱君王曾进紫霞觞
　　其二
　　一入深宫岁月长承恩曽得侍昭阳檀槽按出新翻曲五色云中落凤凰
　　滦京杂咏　　　　　　　　【元】杨允孚
　　为爱琵琶调有情月髙未放酒杯停新腔翻得凉州曲弹出天鵞避海青
　　长安春雪曲　　　　　　　【明】王释登
　　暖玉琵琶寒玉肤一般如雪映罗襦抱来只选阳春曲弹作盘中大小珠
　　过沭阳访查八十不遇　　　【明】王　寅
　　年来匹马走燕云听尽琵琶尽让君白发紫檀须自惜稀教弹与世人闻
　　夜听琵琶　　　　　　　　【明】石　沆
　　娉婷少妇未闗愁清夜琵琶上小楼裂帛一声江月白碧云飞起四山秋




　　御定佩文斋咏物诗选卷一百九十七
　　钦定四库全书
　　御定佩文斋咏物诗选卷一百九十八
　　箜篌类
　　七言古
　　李凭箜篌引　　　　　　　【唐】李　贺
　　吴丝蜀桐张髙秋空山凝云颓不流江娥啼竹素女愁李凭中国弹箜篌昆山玉碎凤凰叫芙蓉泣露香兰笑十二门前融冷光二十三丝动紫皇女娲炼石补天处石破天惊逗秋雨梦入神山教神妪老鱼跳波瘦蛟舞吴质不眠倚桂树露脚斜飞湿寒兔
　　五言絶句
　　汉宫曲　　　　　　　　　【唐】韩　翃
　　绣幕瑚钩春闗翡翠楼深情不肯道娇倚钿箜篌
　　七言絶句
　　楚州韦中丞箜篌　　　　　【唐】张　祜
　　千重钩鎻撼金铃万颗珍珠泻玉瓶恰值满堂人欲醉
　　甲光才触一时醒
　　赠女道士郑玉华　　　　　【唐】施肩吾
　　明镜湖中休采莲却师阿母学神仙朱丝误落青囊里犹是箜篌第几弦
　　听李凭弹箜篌　　　　　　【唐】杨巨源
　　听奏繁弦玉殿清风传曲度禁林鸣君王听乐春园暖翻到云门第几声
　　其二
　　花咽娇莺玉潄泉名髙半在御筵前汉王欲助人间乐从遣新声坠九天
　　秋夜闻弹箜篌　　　　　　【金】郭邦彦
　　露重花香飘不逺风微梧叶落无声红楼何处教新曲夜静月髙弦索鸣
　　小逰仙　　　　　　　　　【元】杨维桢
　　麻姑今夜过青丘玉醴催斟白玉舟莫向外人矜指爪酒酣为我擘箜篌
　　席上偶成　　　　　　　　【明】孙一元
　　杨花燕子弄春柔醉倚箜篌笑未休依旧清风明月好买船吹笛过沧州
　　青谿小姑曲　　　　　　　【明】吴鼎芳
　　十五盈盈学解愁珠帘不卷倚箜篌多情明月无情水夜夜青谿映酒楼









　　御定佩文斋咏物诗选巻一百九十八
　　钦定四库全书
　　御定佩文斋咏物诗选卷一百九十九
　　笳类
　　五言古
　　边笳曲　　　　　　　　　【唐】温庭筠
　　朔管迎秋动雕隂雁来旱上郡隠黄云天山吹白草嘶马悲寒碛朝阳照霜堡江南戌客心门外芙蓉老
　　七言絶句
　　夜上受降城闻笳【一作　　　唐闻笛】李　益
　　回乐峰前沙似雪受降城外月如霜不知何处吹芦管一夜征人尽望乡
　　听李简上人吹芦管　　　　【唐】张　祜
　　细芦僧管夜沈沈越鸟巴猿寄恨吟吹到耳边声尽处一条丝断碧云心
　　其二
　　月落江城树绕鸦一声芦管是天涯分明西国人来说赤佛堂西是汉家
　　听僧吹芦管　　　　　　　【唐】薛　涛
　　晓蝉呜咽暮莺愁言语殷勤十指头阅罢梵书劳一弄散随金磬泥清秋











　　御定佩文斋咏物诗选卷一百九十九
　　钦定四库全书
　　御定佩文斋咏物诗选卷二百
　　角类
　　五言律
　　边城听角　　　　　　　　【唐】李咸用
　　戍楼鸣画角寒露滴金鎗细引云成阵髙催鴈着行唤廻邉将梦吹薄晓蟾光未遂终军志何劳思故乡
　　六言絶句
　　冬夕　　　　　　　　　　【元】僧善住
　　繁草霜严緑减疎星云尽光寒城头一声画角月落乌啼夜阑
　　七言絶句
　　晩泊润州闻角　　　　　　【唐】李　渉
　　孤城吹角水茫茫曲引边声旅思长惊起暮天沙上鴈海门斜去两三行
　　洲闻晓角　　　　　　　【唐】张　祜
　　寒耿稀星照碧霄月楼吹角夜江遥五更人起烟霜静一曲残声送落潮
　　闻角　　　　　　　　　　【唐】杜　牧
　　晓楼烟槛出云霄景下林塘巳寂寥城角为悲声更逺防霜云破海天遥
　　晩景　　　　　　　　　　【唐】僧子兰
　　池荷衰飒菊芬芳防杖吟诗上草堂满目暮云风卷尽郡楼寒角数声长







　　御定佩文斋咏物诗选巻二百
　　钦定四库全书
　　御定佩文斋咏物诗选巻二百一
　　觱篥类
　　七言古
　　次韵赵君季文赠杜寛吹觱篥吟
　　【元】陈　基
　　寒竹初裁芦叶秋夜吹百花洲上楼千金纵有狐白裘难买杜寛一艺优妙知音律能雕防薛家小童安敢侔江空月白烂不收防搜防象悲阳侯哀泉声咽秦陇头何年变曲为凉州神工太古开黄牛惊浪出峡风飕飗落叶秋随渭水流渭水有尽情无休緜緜又若茧绪抽要眇宁以智力求须臾水激龙腾湫熊罴夜咆魑魅愁劝君不用皓齿讴侧耳听此消百忧寛也胡为此淹留自合天上参鸣球飘然我欲归帝丘仙人张乐烟雾浮苍龙为车挟翠虬千秋万岁迟子同遨逰
　　七言絶句
　　宫词　　　　　　　　　　【宋】花蕊夫人
　　御制新翻曲子成六宫才唱未知名尽将觱篥来抄谱先按君王玉笛声
　　铁笛道人遗觱篥　　　　　【元】张　宪
　　汉家卤簿最多仪来驾双菰武骑随不似酒边呼李衮静擕九漏月中吹









　　御定佩文斋咏物诗选巻二百一
　　钦定四库全书
　　御定佩文斋咏物诗选巻二百二
　　方响类
　　七言古
　　方响　　　　　　　　　　【唐】牛　殳
　　乐中何乐偏堪赏无过夜深听方响缓击急击曲未终暴雨飘飘生坐上铿铿铛铛寒重重盘涡蹙派鸣蛟龙髙楼漏滴金壶水碎雹打着山寺钟又似公卿入朝去环佩鸣玉长街路忽然碎打入破声石崇推倒瑚树长短参差十六片敲击宫商无不徧此乐不教外人闻寻常只向堂前宴
　　七言絶句
　　夜泊鹦鹉洲　　　　　　　【唐】钱　起
　　月照谿边一罩篷夜闻清唱有微风小楼深巷敲方响水国人家在处同
　　方响　　　　　　　　　　【唐】杜　牧
　　数条秋水挂琅玕玉手丁当怕夜寒曲尽连敲三四下恐惊珠泪落金盘
　　方响　　　　　　　　　　【唐】陆龟防
　　击霜寒玉乱丁丁花底秋风拂坐生王母闲看汉天子满猗兰殿佩环声
　　商明府家学方响　　　　　【唐】方　干
　　葛谿铁片梨园调耳底丁东十六声彭泽主人怜妙乐玉杯春暖许同倾
　　夜闻方响　　　　　　　　【唐】雍　陶
　　方响闻时夜已深声声敲着客愁心不知正在谁家乐月下犹疑是远砧
　　闻方响　　　　　　　　　【元】王　恽
　　丁东铿戞碎璆琳掩尽朱弦窈眇音花外粉墙遮不断佩环清彻洞房深

　　御定佩文斋咏物诗选卷二百二
　　钦定四库全书
　　御定佩文斋咏物诗选巻二百三
　　杂乐器类
　　五言古
　　箎　　　　　　　　　　　【梁】沈　约
　　江南箫管地妙响发孙枝慇懃寄玉指含情举复垂雕梁再三绕轻尘四五移曲中有深意丹诚君自知
　　五言律
　　拍板　　　　　　　　　　【唐】朱　湾
　　赴节心长在从绳道可观须知片木用莫向散材看空为歌偏苦仍愁和即难既能亲掌握愿得接同欢
　　五言排律
　　和令狐仆射小饮听阮咸　　【唐】白居易
　　掩抑复凄清非琴不是筝还弹乐府曲别占阮家名古调何人识初闻满座惊落盘珠歴歴揺佩玉琤琤似劝杯中物如含林下情时移音律改岂是昔时声七言律
　　李户曹小伎天得善击越器以成曲章
　　【唐】方　干
　　越器敲来曲调成腕头匀滑自轻清随风揺曵有余韵测水浅深多泛声昼漏丁当相续滴寒蝉计防一时鸣莫教进上梨园去众乐无由更擅名
　　八音　　　　　　　　　　【明】朱之蕃
　　土牛鞭后见春回羣木勾萌早放梅吹彻匏笙鸣瑞凤挝将革鼓隠轻雷竹抽新笋穿堦出花惹游丝隔苑来采得茶归烹石鼎不妨中夜醉金杯
　　其二
　　雪积郊原湿土膏撼风古木更牢骚诗裁竹屋吟偏壮酒暖匏尊兴转豪指迹分明穿革履腰围増减试丝绦衾裯抱石难成寐听彻金鸡午夜号
　　七言絶句
　　云和　　　　　　　　　　【唐】白居易
　　非琴非瑟亦非筝拨柱推弦调未成欲散白头千万恨只消红袖两三声
　　月夜独坐忆钱塘暹师房听施彦昭摘阮
　　【明】鐂　绩
　　忽思吴客四条弦出谷新莺咽洞泉一曲醉翁何处听冬青树底佛堂前









　　御定佩文斋咏物诗选卷二百三
　　钦定四库全书
　　御定佩文斋咏物诗选巻二百四
　　鼎彝类
　　四言古
　　鼎铭　　　　　　　　　　【梁】周　舍
　　天下宁康异方同轨九牧作贡百司咸理范金铸噐戒鎭堦戺波圆月镜传之无已
　　五言古
　　得汉彝简周伯宁索香灰　　【明】镏　炳
　　古彝多欵识蟠螭汉篆存黄金销土色翠羽饮雷文绮席流寒月银屏度彩云兰灰能裹寄长吟尽夜分
　　七言古【附长短句】
　　宝鼎诗　　　　　　　　　【汉】班　固
　　岳修贡兮川效珍吐金景兮敲浮云宝鼎见兮色纷緼焕其炳兮被龙文登祖庙兮享圣神昭灵德兮弥亿年古鼎歌【苏州万夀寺藏古铜鼎其识有周康穆宫册锡寰用郑伯姬等语
　　明】谢应芳
　　碧云师着金伽黎空王殿前龙象随当堦一卒送古鼎状若献宝波斯儿羣缁聚观方丈室中有老僧前致词云是山中旧时物立诵欵识能无遗文词诘屈错盘诰字体隐伏蟠蛟螭苍姬讫箓世屡改不知何代来于斯谢家宝树修佛刹巨构价与秦城齐鼎兮鼎兮什袭去岁经六纪今来归师闻此语重叹息兵火连年炎九域金钟大镛弃道旁总若沈沙销折防鼎归禅月独无恙防持信有天龙力摩挲两铉湿烟雾错落丹砂暎金碧光如摩尼含五色髙比瑚长一尺噫嘻羲轩之鼎莫可求禹鼎亦已沦东周世所用者非尔俦或膨豕腹徒包羞调羮尔无与覆餗尔不忧归来兮归来北山兮菟裘汾阴自有为时出切莫放光惊斗牛
　　五言律
　　获周丰鼎见博古图第三卷铭六字
　　【元】赵孟頫
　　丰鼎制特小周人风故淳摩挲玉质润拂拭翠光匀铸法观来妙铭文考更眞平生笃好古对此兴弥新
　　七言絶句
　　富阳妙庭观董双成故宅发地得丹鼎覆以铜盘承以琉璃盆盆旣破碎丹亦为人争夺持
　　去今独盘鼎在耳　　　　【宋】苏　轼
　　琉璃击碎走金丹无复神光发旧坛时有世人来防鼎欲随鸡犬事刘安







　　御定佩文斋咏物诗选卷二百四
　　钦定四库全书
　　御定佩文斋咏物诗选卷二百五
　　炉类【附火笼】
　　四言古
　　熏炉铭　　　　　　　　　【汉】刘　向
　　嘉此正器崭岩若山上贯太华承以铜盘中有兰绮朱火青烟
　　熏炉铭　　　　　　　　　【汉】李　尤
　　上似蓬莱吐气委蛇芳烟布绕遥冲紫防
　　五言古
　　古诗　　　　　　　　　　　阙　名
　　四坐且莫喧愿听歌一言请说铜炉器崔巍象南山上枝似松柏下根据铜盘雕文各异类离娄自相连谁能为此器公输与鲁班朱火然其中青烟飏其间从风入君懐四座莫不欢香风难久居空令蕙草残
　　咏竹火笼　　　　　　　　【齐】谢　朓
　　庭雪乱如花井氷粲成玉因炎入貂袖懐温奉芳褥体宻用宜通文邪性非曲本自江南墟防娟修且緑暂承君玉指请谢阳春旭
　　咏博山香炉　　　　　　　【齐】刘　绘
　　参差郁佳丽合沓纷可怜蔽亏千种树出没万重山上镂秦王子驾鹤乘紫烟下刻蟠龙势矫首半衔连傍为伊水丽芝盖出岩间复有汉游女拾翠弄余妍荣色何杂糅缛绣更相鲜麕麚或腾倚林薄杳芊眠掩华终不发含薫未肯然风生玉阶树露湛曲池莲寒虫飞夜室秋云没晓天
　　咏竹火笼　　　　　　　　【梁】萧正徳
　　桢榦屈曲尽兰麝氤氲消欲知懐炭日正是履霜朝
　　和刘雍州博山香炉　　　　【梁】沈　约
　　范金诚可则摛思必良工凝芳自朱燎先铸首山铜瓌姿信嵒奇态实玲珑峯嶝互相拒岩岫杳无穷赤松游其上敛足御轻鸿蛟螭盘其下骧首盻层穹岭侧多奇树或孤或复丛岩间有佚女垂袂似含风翚飞若未已虎视郁余雄登山起重障左右引丝桐百和清夜吐兰烟四面充如彼崇朝气触石绕华嵩
　　咏五彩竹火笼　　　　　　　【梁】沈　氏
　　可怜润霜质纎剖复毫分织作廻风缕制为萦绮文含芳出珠被耀彩接缃裙徒嗟今丽饰岂念昔凌云
　　长短句
　　夜防问答　　　　　　　　　【唐】陆龟蒙
　　金火障【皮日休问】红兽飞光射罗幌夜来斜展掩深炉半睡芙蓉香荡漾
　　五言律
　　别春炉　　　　　　　　　【唐】白居易
　　暖阁春初入温炉兴稍阑晚风犹冷在夜火且留看独宿相依久多情欲别难谁能共天语长遣四时寒
　　香鸭　　　　　　　　　　【唐】徐　夤
　　不假陶镕妙谁敎羽翼全五金池畔质百和口中烟觜钝鱼难啄心空火自燃御香如待爇须进圣君前
　　五言絶句
　　香毬　　　　　　　　　　【唐】元　稹
　　顺俗惟团转居中莫动揺爱君心不侧犹讶火长烧
　　火炉前坐　　　　　　　　【唐】李羣玉
　　孤灯照不寐风雨满西林多少关心事书灰到夜深
　　七言絶句
　　正月五日以送伴借官侍宴集英殿口号
　　【宋】杨万里
　　金鬛狻猊立玉台防瞻御座首都回水沈山麝蔷薇露潄作香云喷出来




　　御定佩文斋咏物诗选卷二百五
　　钦定四库全书
　　钦定佩文斋咏物诗选巻二百六
　　镜类
　　四言古
　　镜铭　　　　　　　　　　【汉】李　尤
　　铸铜为鉴整饰容顔修尔法服正尔衣冠
　　镜铭　　　　　　　　　　【梁】简文帝
　　金精玉英氷辉沼清髙堂悬影仁夀摛声云开月见水净珠明
　　方镜铭　　　　　　　　　【陈】江　总
　　元枵命巧仲吕呈祥金防石汉铜铸丹阳价珍负局影丽髙堂图星拟盖写卦随方明齐水止照与天长增辉兔苑永侍龙光
　　五言古
　　镜　　　　　　　　　　　【梁】简文帝
　　锱铢恒在侧谁言览镜稀如氷不见水似扇长含晖全
　　开玳瑁匣并卷织成衣脱入相如手疑言赵璧归
　　和陈主咏镜　　　　　　　【陈】孔　范
　　虎贲愁兴日龙镜览顔时懐恩未得报空叹髪如丝
　　咏镜　　　　　　　　　【北周】庾　信
　　玉匣聊开镜轻灰暂拭尘光如一片水影照两边人月生无有桂花开不逐春试挂淮南竹堪能见四邻
　　赋得镜　　　　　　　　　【隋】李巨仁
　　魏宫知本姓秦楼识旧名凤从台上出龙就匣中生无波菱自动不夜月恒明非惟照佳丽复得厌山精
　　咏镜　　　　　　　　　　【唐】张　说
　　宝镜如明月出自秦宫様隐起双盘龙衘珠俨相向常恐君不察匣中委清量积翳掩菱花虚心蔽尘状傥蒙罗袖拂光生玉台上
　　春镜　　　　　　　　　　【唐】刘长卿
　　寳镜凌曙开含虚净如水独悬秦台上万象清光里岂虑髙鉴偏但防流尘委不知娉婷色回照今何似校书郎杨凝往年以古镜贶别今追赠以诗
　　【唐】李　益
　　明镜出匣时明如云间月一别青春槛囘光照华髪美人昔自爱鞶带手所结愿以三五期经天无玷缺
　　磨镜篇　　　　　　　　　【唐】刘禹锡
　　流尘翳明镜岁久防如漆门前负局人为我一磨拂萍开緑池满晕尽金波溢白日照空心圆光走幽室山神妖气沮野魅眞形出却思未磨时瓦砾来唐突
　　古镜　　　　　　　　　　【唐】李羣玉
　　明月何处来朦胧在人境得非轩辕作妙絶世莫并瑶匣开旭日白电走孤影澄一尺天彻底涵霜景氷辉凛毛髪使我肝胆冷忽惊行深幽面落九秋井云天入掌握爽朗神魄浄不必负局仙金沙发光炯阴沈蓄灵怪可与天地永恐为老龙吟飞去在俄顷
　　梦一僧出二镜以镜置日中其影甚异一如芭蕉一如莲花梦中与作诗　【宋】苏　轼
　　君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊
　　酬刘子古镜　　　　　　　【明】陆　俸
　　古镜不自惜遥兼千里音悬之照肝胆奚啻双南金圆质凝精光螭盘古铭深明月入我懐聊复理吾簪与君别几时鬓髪雪已盈愿言保不缺报君久要心
　　七言古
　　镜听词　　　　　　　　　【唐】李　廓
　　匣中取镜祠灶王罗衣掩尽明月光昔时长着照容色今夜潜将听消息门前地黒人来稀无人错道朝夕归更深弱体冷如铁绣带菱花懐里热铜片铜片如有灵愿得照见行人千里形
　　百链镜　　　　　　　　　【唐】白居易
　　百链镜镕范非常规日辰处所灵且只江心波上舟中铸五月五日日午时琼粉金膏磨莹已化为一片秋潭水镜成将献蓬莱宫扬州长吏手自封人间臣妾不合照背有九五飞天龙人人呼为天子镜我有一言闻太宗太宗常以人为镜鉴古鉴今不鉴容四海安危居掌内百王治乱悬其中乃知天子别有镜不是扬州百錬铜
　　灵防家兄古镜歌　　　　　【唐】薛　逢
　　一尺圆潭深墨色篆文如丝人不识耕夫云住赫连城赫连城下亲耕得镜上磨莹一月余日中渐见菱花舒金膏洗拭鉎涩尽黒云吐出新蟾蜍人言此是千年物百鬼闻之形暗栗玉匣曾经龙照来岂宜更鉴农夫质有时霹雳半夜惊窗中飞电如晦明盘龙鳞胀玉匣溢牙爪触风时有声耕夫不解珍灵异飜惧赫连神作祟十千卖与灵台兄百丈灵湫坐中至溢匣水色如欲倾儿童不敢窥澄寒光照人近不得坐愁雷电湫中生吾兄吾兄须爱惜将来慎勿虚抛掷兴云致雨防有神莫遣红妆秽灵迹
　　镜囊词　　　　　　　　　【明】许　篈
　　江上女儿当窗织染得深潭千丈黒什袭珍包入尚方五丁输取归东国几年箱箧有余香为君裁作明镜囊囊里青铜明似月镜中玉貌春花光青铜可磨石可转惟有此心终不变欲识中情长忆君日日揭囊防镜面
　　五言律
　　千秋节赐羣臣镜　　　　　【唐】明　皇
　　铸得千秋镜光生百錬金分将赐羣后遇象见清心台上氷华澈窗中月影临更衘长绶带留意感人深
　　鉴　　　　　　　　　　　【唐】李　峤
　　明鉴掩尘埃含情照魏台日中乌鹊至花里凤凰来玉彩疑氷彻金辉似月开方知乐彦辅自有鉴人才
　　奉和圣制赐王公千秋镜应制
　　【唐】张　说
　　寳镜颁神节凝规写圣情千秋题作字长夀带为名月向天边下花从日里生不承悬象意谁辨照心明
　　奉和勅赐公主镜　　　　　【唐】席　豫
　　令节颁龙镜仙辉下鳯台含灵万象入写照百花开色与王明散光随圣泽来妍媸氷鉴里从此媿非才
　　临镜晓妆　　　　　　　　【唐】杨容华
　　林鸟惊眠罢房栊曙色开鳯钗金作缕鸾镜玉为台妆似临池出人疑向月来自怜方未巳欲去复徘徊
　　古鉴　　　　　　　　　　【宋】梅尧臣
　　古鉴得荒野土花全未磨背菱尖尚在鼻兽角微讹月暗虾蟇蚀尘昬魍魉过但令光彩发表里是山河
　　尘镜　　　　　　　　　　【元】萨都拉
　　古镜色如墨千年独此留玉台尘网暗珠匣土花浮莫笑尘埃满曾令鬼魅愁蟠龙今已化云雨梦悠悠
　　镜　　　　　　　　　　　【明】毛钰龙
　　様出秦宫制团团宝月廻虚空开物象心迹逺尘埃影覆香罗帕光生碧玉台绣囊鸳鸟并珍重嫁时裁
　　五言排律
　　秦镜　　　　　　　　　　【唐】仲子陵
　　万里秦时镜从来抱至精依台月自吐在匣水常清烂烂金光发澄澄物象生云天皆洞鉴表里尽虚明但见人窥胆全胜响应声妍媸定可识何处更逃情
　　秦镜　　　　　　　　　　【唐】张　佐
　　楼上秦时镜千秋独有名菱花寒不落氷质夏长清龙在形难掩人来胆易呈升台宜逺照开匣乍藏明皎色新磨出圆规旧铸成愁容如可鉴当欲拂尘缨
　　府试古镜　　　　　　　　【唐】阙　名
　　旧是秦时镜今藏古匣中龙盘初挂月凤舞欲生风石黛曾留殿珠光适在宫应祥知道泰鉴物觉神通肝胆诚难隐妍媸信易穷幸居君子室长愿免尘蒙
　　七言律
　　咏镜　　　　　　　　　　【唐】姚　合
　　铸为明镜絶尘埃翡翠窗前挂玉台绣带其寻龙口出菱花争向匣中开孤光常见鸾踪在分处还因鹊影廻好是照身宜谢女嫦娥飞向月中来
　　月奁匀面　　　　　　　　【元】杨维桢
　　一片清光照胆寒玉容满镜掩飞鸾素娥照见黄金阙绛雪镕开白玉盘翠防柳尖春未透红生樱颗露初干好风为我披罗幕一朶芙蓉正面防
　　玉镜台　　　　　　　　　【明】朱之蕃
　　铸出江心满月悬擎来宝玉琢蓝田鸾台接席清辉炯蟾魄临窗灏彩圆莫道连环谐旧约休从杵臼覔良縁婵娟绣阁新妆就眉妩依稀对洛川
　　五言絶句
　　咏镜　　　　　　　　　　【唐】骆賔王
　　写月无芳桂照日有花菱不持光谢水飜将影学氷
　　方镜　　　　　　　　　　【元】何　失
　　十八事舅姑机杼任蓬首照面不照心照心妾不丑
　　友人拟古乐府因题　　　　【元】黄清老
　　早晚临妆镜秋容怯玉钿君心如日月照妾似初年
　　明镜篇　　　　　　　　　【元】郭　翼
　　开镜珠玑匣盘龙百錬金使君持照妾不解照君心
　　玉镜台　　　　　　　　　【元】杨维桢
　　郎赠玉镜台妾挂菱花盘安得咸阳镜照郎心肺肝
　　览镜　　　　　　　　　　【明】木　公
　　借览青铜镜香匳出绣栊喜防今日面不改旧时红
　　七言絶句
　　方镜　　　　　　　　　　【唐】贾　岛
　　背如刀截机头锦面似升量涧底泉铜雀台南秋日得照来照去已三年
　　对镜　　　　　　　　　　【金】完顔璹
　　镜中色相类吾深吾面终难镜里寻明月印空空受月是他空月本无心
　　其二
　　明明非浅亦非深何事痴人泥影寻照见大千真法体不关形相不关心















　　御定佩文斋咏物诗选巻二百六
　　钦定四库全书
　　御定佩文斋咏物诗选巻二百七
　　扇类
　　四言古
　　扇铭　　　　　　　　　　【汉】传　毅
　　翩翩素圆清风载扬君子玉体頼以寜康冬则龙濳夏则鳯举知进知退随时岀处
　　竹扇铭　　　　　　　　　【晋】郭　清
　　器由造制用必以宜擢秀翠林拟象灵羲清飃来集炎景囘施动静非我与时推移
　　团扇铭　　　　　　　　　【晋】孙　康
　　有圆者扇诞此秀仪晞露散霾拟日定规朗姿玉畅惠风时披
　　五时画扇颂　　　　　　　【晋】刘臻妻
　　炎后飞轨引曜丹逵蕤宾应律融精协曦五象列位品物以垂兊降素兽震升青螭日月澄晖仙章来仪仰憇
　　翠岩俯暎兰池灵柯幽蔼神卉参差如山之夀如松之猗永钖难老与时推移
　　白羽扇赞　　　　　　　　【宋】谢惠连
　　惟兹白羽体此溅洁凉齐清风素同氷雪其仪可贵是用翫恱挥之襟防以御炎
　　五言古
　　竹扇诗　　　　　　　　　【汉】班　固
　　供时有度量异好有团方来风堪避暑静夜致清凉
　　竹扇　　　　　　　　　　【晋】许　询
　　良工眇芳林妙思触物骋篾疑秋蝉翼团取望舒景
　　团扇歌　　　　　　　　　【梁】武　帝
　　手中白团扇净如秋宵月清风任动生娇香承意发
　　与虞记室诸人咏扇　　　　【梁】何　逊
　　如珪信非玷学月但为轮机杼蘼芜妾裁缝箧笥人揺风入素手占曲掩朱唇罗防幸拂拭微芳聊可因
　　破扇　　　　　　　　　　【陈】许　倪
　　蔽日无全影揺风有半凉不堪鄣巧笑犹足动衣香
　　团扇歌　　　　　　　　　【唐】刘禹钖
　　团扇复团扇奉君清暑殿秋风入庭树从此不相见上有乗鸾女苍苍网虫徧明年入怀防别是机中练
　　徐叔度遗纨扇　　　　　　【元】戴　良
　　团团七华扇名在制久缺感君裂纨素与蒙却烦暍入手讶如珪暎容疑学月翫之炎气消揺之微风发却愿暑长在无使情暂歇
　　七言古
　　戏和文濳谢穆父松扇　　　【宋】黄庭坚
　　猩毛束笔鱼网纸松柎织扇清相似动揺怀防风雨来想见僧前落松子张侯哦诗松韵寒六月火云蒸肉山持赠闺人聊一笑不须射雉彀黄闲
　　题扇　　　　　　　　　　【元】贡性之
　　鲛人夜织绡满机并刀剪碎光陆离归来斫断瑚枝制就明月初圆时南州溽暑醉如酒朝携暮携常在手从此相亲成好友纵使分违应不久祝融峯头重囘首
　　五言律
　　扇　　　　　　　　　　　【唐】李　峤
　　翟羽旧传名蒲葵价不轻花芳不满面罗薄讵障声御热含风细临秋带月明同心如可赠持表合欢情崔驸马宅咏画山水扇　　　【唐】梁　锽
　　画扇出秦楼谁家赠列侯小含吴剡县轻带楚扬州揜作山云暮揺成陇树秋坐来传与客汉水又廻流
　　题竹扇赠别　　　　　　　【唐】皇甫冉
　　湘竹殊堪制齐纨且未工幸亲芳防日犹带旧林风掩笑歌筵里传书卧阁中竟将为别赠寜与合欢同
　　扇　　　　　　　　　　　【明】髙　启
　　皎皎复团团何人剪素纨驱萤临几席扑蝶近阑干似月惊朝见生风变夏寒时移当日弃莫怨网乗鸾
　　送周复秀才赋得纨扇　　　　髙　启
　　不画乗鸾女应怜素质新霜机惊落早风麈尚挥频席上曽歌怨窗间或掩嚬何如为君子逺路障埃尘
　　五言排律
　　白羽扇　　　　　　　　　【唐】白居易
　　素是自然色圆因裁制功飒如松起籁飘似鹤飜空盛夏不消雪终年无尽风引秋生手里藏月入懐中麈尾斑非匹蒲葵陋不同何人称相对清瘦白须翁
　　赐扇　　　　　　　　　　【明】张　位
　　冠劒聨鳷鹊天风满建章宠光临白羽节序届朱阳捧给罗中使新裁总上方传宣天语近披拂舜薫长不向三秋至终令什袭藏愿言清惠溥尽使热中凉
　　七言律
　　就陈常侍乞白簟扇　　　　【唐】徐　夤
　　难求珍箑过炎天逺就金貂乞月圆直在引风欹角枕且图遮日上渔船但令织取无花簟不用挑为饮露蝉莫道如今时较晩也应留得到明年
　　题严内翰赐扇　　　　　　【明】何景明
　　端阳防扇百官传每嵗宫臣赐独偏君去翰林供奉久始来经幄拜恩年颁从殿阁风先动捧向云霄月并悬象毂银镮倍光宠好扬薫吹助虞弦
　　赐画面川扇　　　　　　　【明】于慎行
　　九华防扇贡巴东午日承恩出汉宫云暎金泥黄帕解花开寳绘玉圅空擎来濯锦江头月动处披香殿里风自是君恩在怀防惟将皎洁矢丹衷
　　五言絶句
　　题蒲葵扇　　　　　　　　【唐】雍裕之
　　倾心曽向日在手幸揺风羡尔逢提握知名自谢公
　　题扇头　　　　　　　　　【金】王利宾
　　轻纱画竹雀柄短不盈握暑气正凭陵清风一何邈
　　緑窗诗　　　　　　　　　【元】孙蕙兰
　　小小春罗扇团团秋月生蟠桃花树里绣得董双成
　　青青水中蒲　　　　　　　【明】张　羽
　　青青水中蒲织作团团扇不肯赠傍人自掩春风面
　　六言絶句
　　徳和墨竹扇头　　　　　　【金】元好问
　　静里离离新粉动时细细清香明月清风自在红尘白日何妨
　　曹得一扇头　　　　　　　　元好问
　　机中秦女仙去月底梅花晩开只见一枝疎影不知何处香来
　　咏撒扇　　　　　　　　　【明】宣　宗
　　湘浦烟霞交翠剡谿花雨生香扫却人间炎暑招囘天上清凉
　　七言絶句
　　宫词　　　　　　　　　　【唐】王　建
　　宛转黄金白柄长青荷叶子画鸳鸯把来不是呈新様欲进微风到御牀
　　代董秀才却扇　　　　　　【唐】李商隐
　　莫将画扇出帷来遮掩春山滞上才若道团圞是明月此中须放桂花开
　　扇　　　　　　　　　　　【唐】司空圗
　　珍重逢秋莫弃捐依依只仰故人怜有时池上遮残日承得霜林防个蝉
　　蒲葵扇　　　　　　　　　【唐】孙元晏
　　抛舍东山嵗月遥几施经畧挫雄豪若非名徳喧寰宇争得蒲葵价数髙
　　送邢台州　　　　　　　　【唐】僧皎然
　　海上名山属使君石桥琪树古来闻他时画出白团扇乞取天台一片云
　　漳州僧宗要见遗纸扇毎扇各书一诗
　　【宋】蔡　襄
　　山僧遗我白纸扇入手轻快清风多物无大小贵适用何必吴绫与蜀罗
　　其二
　　野老寻山剪白云欲将清吹助南薫不堪便面张京兆却称能书王右军
　　其三
　　径尺规圆比雪霜昔人何事恨秋凉珍藏箧笥未为失更有明年夏日长
　　其四
　　武侯白羽挥三军帐前甲马生风云怜君才地亦疎薄几品书林至夜分
　　其五
　　薄似蒲葵质更圆忽疑明月落樽前南堂暑气生烦浊一座清凉直几钱
　　其六
　　晃白新牋卷线棱刮青纎竹纒红藤可怜子夜书帷下一片圆光得未曽
　　其七
　　堂隂壁罅蚊蚋都指挥四面先驱除山翁一夜稳眠睡若或论功谁胜渠
　　其八
　　老去将携只要轻况临炎暑绕风清儿童爱画青鸾様未识山翁质素情
　　谢郑闳中惠髙丽画扇　　　　【宋】黄庭坚
　　防稽内史三韩扇分送黄门画省中海外人烟来眼界全胜博物注鱼虫
　　太白扇头　　　　　　　　　【金】李端甫
　　岩氷涧雪谪仙才碧海骑鲸望不囘今日霜纨见遗像飘然疑是月中来
　　还紫云寺素扇且题诗其上　　【金】宋　楫
　　呉绫便面小团团失手拈来亦厚顔障尽驿尘三十里却还明月紫云间
　　题刘才卿湖石扇头　　　　　【金】元好问
　　幽涧云凝雨未干曲池疎竹共荒寒扇头唤起西园梦好似熙春阁下看
　　题陈此山扇　　　　　　　【元】苏尔约苏哈雅
　　翠幕低垂防午隂碧缾里面水防深东风截断人间热勾引清凉养道心
　　东家四时词　　　　　　　【元】虞　集
　　临流洗砚见长身白苎寛衣短葛巾纨扇自题新得句水亭分送倚阑人
　　以琼扇一握奉致黄明府　　【元】范　梈
　　拾得炎州月一团殷勤持赠比琅玕情知己是秋风后留作明年九夏寒
　　题宋徽宗扇面　　　　　　【元】栁　贯
　　瑶池池上万芙渠孔雀聼经水殿虚扇影已随鸾影去轻纨留得瘦金书
　　同张伯雨过凝神庵因观宋髙宗所赐蒲衣道
　　士张逹道白羽扇　　　　【元】萨都拉
　　晴日赤山湖水明湖中山影一眉青蒲衣道士无人识羽扇年年落鳯翎
　　题扇面【剪纸为梅花残　　　元月夹以素纨】陈　旅
　　娟娟翠防倚清空解把并刀剪雪风一段寒香吹不尽西泠残月角声中
　　倭扇　　　　　　　　　　【元】贡性之
　　外番巧艺夺天工笔底丹青智莫穷好似越裳供翡翠也从中国被仁风
　　题扇赠首坐　　　　　　　【明】呉　防
　　提来电掣风千里放下云沈月五更举似座中三百众定从何处有风生
　　秋香便面　　　　　　　　【明】祝允明
　　晃玉揺银小扇圗五云楼阁女仙居行间着个秋香字知是成都薛校书




　　御定佩文斋咏物诗选巻二百七
　　钦定四库全书
　　御定佩文斋咏物诗选巻二百八
　　棊类【附弹棊】
　　四言古
　　围棊铭　　　　　　　　　【汉】李　尤
　　诗人幽忆感物则思志之空闲翫弄游意局为宪矩棊法隂阳道为经纬方错列张
　　观棊　　　　　　　　　　【宋】苏　轼
　　五老峯前白鹤遗址长松防亭风日清美我时独游不逢一士谁欤棊者戸外屡二不闻人声时闻落子纹枰坐对谁防此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳
　　五言古
　　象奕一首呈叶濳仲　　　　【宋】刘克庄
　　小艺无难精上智有未解君看橘中戏妙不出局外屹然两国立限以大河界连营禀中权四壁设坚械三十
　　二子者一一具变态先登如挑敌分布如备塞尽锐贾吾勇持重伺彼怠或迟如围莒或速如入蔡逺炮勿虚发冗卒要精汰负非繇寡少胜岂系彊大昆阳以象奔陈涛以车败匹马郭令来一士汲黯在献俘将策勋得隽众称快我欲筑坛塲孰可建旗盖叶侯天机深临阵识向背纵未及国手其髙亦可对狃防敢饶先讳输每索再寜为握节守安肯屈膝拜有时横槊吟句法犹雄迈愚虑仅一得君才乃十倍霸圗务并弱兵志贵攻昧虽然屡克获讵可自侈汰吕蒙能袭荆卫瓘足缚艾南师未宜轻夜半防砍寨
　　棊墅　　　　　　　　　　【明】袁　凯
　　矗矗林影静白石况如砥幽幽青苔色离离见屐齿岂无橘中叟还逢烂柯士日入始言归相送青川涘
　　七言古
　　观棊歌送儇师西游　　　　【唐】刘禹锡
　　长沙男子东林师闲读艺经工奕棊有时凝思如入定暗覆一局谁能知今年访余来小桂方袍防中贮新势山城无事愁日长白昼懵懵眠匡牀因君临局看鬭智不觉迟景沈西墙自从山人遇樵子直到开元王长史前身后身付余习百变千化无穷已初疑磊落曙天星次见搏击三秋兵雁行布阵众未暁虎穴得子人皆惊行尽三湘不逢敌终日饶人损机格自言台阁有知音悠然逺起西游心商山夏木隂寂寂好处徘徊驻飞锡忽思争道画平沙独笑无言心有适蔼蔼京城在九天贵游豪士足华筵此时一行出人意赌取声名不要钱
　　送棊僧惟照　　　　　　　【宋】文　同
　　学成九章开方诀诵得一行乗除诗自然天性暁絶艺可敌国手应吾师窗前横榻拥炉处门外大雪压屋时独飜旧局辨错着泠笑古人心许谁
　　五言律
　　赠棊僧侣　　　　　　　　【唐】张　乔
　　机谋时未有多向奕棊销己与山僧敌无令海客饶静驱云阵起疎防雁行遥夜雨如相忆松窗更见招
　　寄棊客　　　　　　　　　【唐】郑　谷
　　松窗楸局稳相顾思皆凝防局赌山果一洗饶海僧覆棊闻夜雨下子对秋灯何日无覉束期君向杜陵
　　咏棊　　　　　　　　　　【唐】裴　说
　　十九条平路言平又崄巇人心无算处国手有输时势逈流星逺声干下雹迟临轩才一局寒日又西垂
　　观棊　　　　　　　　　　【唐】僧子兰
　　拂局尽涓时能因长路迟防头初得计格手待无疑寂黙亲遗景凝神入过思共藏多少意不语两相知赌棊赋诗输刘起居奂　　　【宋】徐　铉
　　刻烛知无取争先素未精本圗忘物我何必计输赢赌墅终规利焚囊亦近名不如相视笑髙咏两三声
　　棊　　　　　　　　　　　【宋】陈与义
　　长日无公事闲围李逺棊傍观真一笑互胜不移时幸未逢重霸何妨着献之晴天散飞雹惊动隔墙儿
　　五言排律
　　对棊　　　　　　　　　　【唐】李　洞
　　小槛明髙雪幽人鬭智时日斜抛作劫月午蹙成迟倚杖湘僧算翘松野鹤窥侧楸敲醒睡片石夹吟诗雨防奁中渍灯花局上吹秋涛寒竹寺此兴谢公知
　　七言律
　　送国棊王逢　　　　　　　【唐】杜　牧
　　玉子纹楸一路饶冣宜檐雨竹萧萧羸形暗去春泉长猛势横来野火烧守道还如周柱史鏖兵不羡霍嫖姚得年七十更万日与子期于局上消
　　宿叶公棊阁　　　　　　　【唐】李　洞
　　带风棊阁竹相敲局莹无尘拂树梢日到长天征未断钟来岳顶劫须抛挑灯雪客栖寒店供茗谿僧爇废巢因悟修身试贪教不须焚火向三茅
　　石棊局献时宰　　　　　　【唐】李　中
　　得从岳叟诚堪重却献臯防事更宜公退启枰书院静日斜收子竹隂移适情岂待樵柯烂罢局还应屐齿隳预想幽窗风雨夜一灯闲照覆圗时
　　观奕　　　　　　　　　　【明】呉　寛
　　髙楼残雪照棊枰坐觉窗间黒白明防手自甘终日饱苦心谁惜两雄争豪鹰欲击形还匿怒蚁初交阵已成却笑面前岐路满苏张何事学纵横
　　奉次毕司空与客对奕谢答张侍御惠酒之作是日司空招予出城不及赴
　　【明】边　贡
　　灌木隂隂曲绕塘水风如雨细生凉绣衣家醖携兼至太傅围棊兴转长檐局晩移文石静荷樽秋泛露华香烂柯欲歩王樵武惆怅仙踪隔苑墙
　　五言絶句
　　池上　　　　　　　　　　【唐】白居易
　　山僧对棊坐局上竹隂清暎竹无人见时闻下子声
　　奕台　　　　　　　　　　【明】徐祯卿
　　仙人好博奕时下緑云中一片苍苔石落花长自红
　　七言絶句
　　重送国棊王逢　　　　　　【唐】杜　牧
　　絶艺如君天下少闲人似我世间无别后竹窗风雪夜一灯明暗覆吴圗
　　送棊客　　　　　　　　　【唐】陆龟蒙
　　满目山川似奕棊况当秋雁正斜飞金门若召羊元保赌取江东太守归
　　小游仙　　　　　　　　　【唐】曹　唐
　　洞里烟霞无歇时洞中天地足金芝月明朗朗谿头树白髪老人相对棊
　　闲居　　　　　　　　　　【元】仇　逺
　　鸟雀喧啾未肯栖狂风吹树影离披屋边尚有斜阳在更看山人一局棊
　　次韵曹都水　　　　　　　【元】倪　瓒
　　水品茶经手自笺夜烧緑竹煮山泉莫留樵客看棊局持斧归来防嵗年
　　谩成　　　　　　　　　　【元】马　臻
　　风琴流响韵虚堂湘簟欹眠水一方静里数声棊剥啄乳莺深向緑隂藏
　　颂古　　　　　　　　　　【元】僧明本
　　斧烂柯销局未防天风吹鹤下瑶坛满盘黒白轻飜转防拂梧桐玉佩寒
　　观奕圗　　　　　　　　　【明】髙　启
　　错向山中立看棊家人日暮待薪炊如何一局成千载应是仙翁下子迟
　　棊　　　　　　　　　　　【明】郭　登
　　怕败贪赢错认真运筹多少费精神看来总是争闲气笑杀傍观防手人
　　续游仙诗　　　　　　　　【明】马　洪
　　巴园橘里赌棊还暗忆赢时笑解顔两防玉尘三百斛抛爲瑞雪满人间
　　题画　　　　　　　　　　【明】唐　寅
　　杨栁隂浓夏日迟邨边髙馆漫平池隣翁挈榼乗清早来决输赢昨日棊
　　口占　　　　　　　　　　【明】娄　坚
　　眼底何人不售欺自矜才力竟谁私才争一着终难强独有人间国手棊
　　附弹棊
　　五言古
　　弹棊　　　　　　　　　【北周】王　褎
　　投壶生电影六博值仙人何如镜奁上自有拂轻巾隔涧疑将别陇头如望秦握笔徒思赋辞短竟无陈
　　七言古【附长短句】
　　弹棊歌　　　　　　　　　【唐】李　颀
　　崔侯善弹棊巧妙尽于此蓝田美石清如砥白黒相分十二子聨翩百中皆造微魏文手巾不足比縁边度陇未可嘉鸟跂星悬正复斜廻飇转指速飞电拂四取五旋风花座上齐声称絶艺仙人六博何能继一别常山道路遥为余更作三两势
　　弹棊歌　　　　　　　　　【唐】韦应物
　　圆天方地局二十四气子刘生絶艺难对曹客为歌其能请从中央起中央转鬭颇欲阑零落势背谁能弹此中举一得六七旋风忽散霹雳疾履机乗变安可当置之危地飜取强不见短兵反掌收已尽唯有猛士守四方四方又何难横击且縁边岂如昆明与碣石一箭飞中隔逺天神安志惬动十全满堂惊视谁得然






　　御定佩文斋咏物诗选巻二百八
　　钦定四库全书
　　御定佩文斋咏物诗选巻二百九
　　投壶类
　　七言律
　　郡阁阅书投壶和呈相国晏公
　　【宋】梅尧臣
　　较量人世无穷乐罗列平生未见书聊奉投壶祭征虏休言击劒马相如画楼晩去闻寒角缥帙看来落蠧鱼日获诲言皆旧学不愁贫贱带经锄
　　时雨用东圃韵写懐兼惠栁木壶矢
　　【明】顾　清
　　束矢形裁出蓟方防陪陈榻署东廊争枭解夺由基巧失笑曽闻玉女忙分遗却随诗并至试投谁合酒先尝春风有约应非逺拍瓮新醅夜已香
　　七言絶句
　　小游仙诗　　　　　　　　【唐】曹　唐
　　彤阁钟鸣碧鹭飞皇君催熨紫霞衣丹房玉女心慵甚贪看投壶不肯归
　　其二
　　北斗西风吹白榆木公相笑夜投壶花前玉女来相问赌得青龙许赎无










　　御定佩文斋咏物诗选巻二百九
　　钦定四库全书
　　御定佩文斋咏物诗选卷二百十
　　杖类
　　四言古
　　灵夀杖颂　　　　　　　　【魏】王　粲
　　兹杖灵木以介眉夀竒干贞正不待矫輮据贞斯直植之爰茂
　　卭竹杖铭　　　　　　　　【晋】傅　咸
　　嘉兹竒竹质劲体直立比髙节示世矜式
　　卭竹杖铭　　　　　　　　【晋】苏　彦
　　安不忘危任在所杖秀矣云竹劲直篠簜节髙质贞霜雪弥亮圆以应物直以居当妙巧无功竒不待匠君子是扶逍遥神王
　　灵夀杖铭　　　　　　　　【晋】王　氏
　　籊籊鲜干秀彼崇防下泽兰液上莹芳霄贞劲内固鲜粲外昭耀质灵荟作珍华朝杖之身安越龄松乔五言古
　　送笻杖与刘湛然道士　　　【宋】王禹偁
　　有客遗竹杖九节共一枝鹤胫老更长龙骨干且竒我问何所来来从西南夷因思汉武帝求此民力疲明明圣天子徳教嘉四维蛮獠尽臣妾县道皆覊縻僰僮与笮马入贡何累累此竹日以贱轻视如蒿藜我年三十七血气未全衰况在紫微垣动为簮笏羁倚壁如长物嵗月无所施寸心空爱惜惜此来天涯忽承明主诏来谒太乙祠再见刘先生气貌清且羸持此以为赠所谓得其宜少助橘童力好引花鹿随歩月莫离手看山聊搘颐微物嬾致书故作笻竹诗
　　以黄子木拄杖为子由夀　　【宋】苏　轼
　　灵夀扶孔光菊潭饮伯始虽云闲草木岂乐蒙此耻一时偶收用千载相瘢疻海南无佳植野果名黄子坚瘦多节目天材任操倚嗟我始剪裁世用或縁此贵从老夫手徃配先生几相从归故山不媿仙人杞
　　已师竹杖　　　　　　　　【宋】文　同
　　已师杖竒竹坐亦不去手循摩莹且腻瘦骨何蚴蟉丛枝抱竒节两两相对走寻常出孤梢上下分左右如何此独异天产固非偶师初得之谁此实世未有不为师所用亦共众植朽愿师勿弃置珍之比灵夀
　　七言古【附长短句】
　　桃竹杖引　　　　　　　　【唐】杜　甫
　　江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂宾客皆叹息怜我老病赠两茎出入爪甲铿有声老夫复欲东南征乗涛鼓枻白帝城路幽必为鬼神夺杖劒或与蛟龙争重为告曰杖兮杖兮尔之生也甚正直愼勿见水踊跃学变化为龙使我不得尔之扶持灭迹于君山湖上之青峯噫风尘澒洞兮豺虎咬人忽失双杖兮吾将曷从
　　铁拄杖　　　　　　　　　【宋】苏　轼
　　栁公手中黑蛇滑千年老根生乳节忽闻铿然爪甲声四座惊顾知是铁含簧腹中细泉语迸火石上飞星裂公言此物老有神自昔闽王饷呉越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒径度洞庭探禹穴披榛覔药采芝菌刺虎鏦蛟擉蛇蝎防教化作两钱锥归来见公未华发问我铁君无恙否取出摩挲向公说
　　箫杖歌　　　　　　　　　【元】杨维桢
　　空心劲草琅玕节瘦如笔枝赤如铁壶公手中曽掷之黄公石上飞星裂玑天道人双眼青见之不减九节藤神丁未闚混沌窍中有万壑铜龙声道人亲凿崆峒玉九漏玲珑尺度足黑蛇飞来膝上横道人手中啸鸾鹄自言竒音不敢作寒星堕地风折岳去年台山解虎鬭今年狼山敲豸角铁崖相见洞庭东腰间篴佩苍精龙湘江两脚吹雌风相呼道人木上座杖陂水防须眉峯
　　阮将军龙杖歌　　　　　　【明】王穉登
　　七尺天台藤千年石梁雪夭矫欲飞腾支离半鳞甲樵柯斲出空岩下风雷昼鸣虎啸夜曵处常疑云雾生植来犹恐猿猱挂将军家居南巷中一箧隂符四壁空何人赠此作扶老青鞋白帢随春风春风防入花源去仙人正傍桃花住晴岚扑衣瀑绕牀鹤巢生鷇芝成树亷颇能挽弓三石充国平羌负竒画何为将军负杖行不佩寳刀持画防冯唐老去未逢时立马辕门弄栁丝隣雨滴残鱼箙箭窗风吹裂蝥弧旗雀罗当门印辞肘坐觉红顔成白首三百青钱杖上挑黄公垆头醉春酒神物从来尽有灵延津曾见跃青萍何必葛陂方化去只今已作老龙吟
　　五言律
　　和徐法曹赠崔洛阳斑竹杖以诗见答
　　【唐】卢　纶
　　玉榦一寻余苔花锦不如劲堪和醉倚轻好向空书采拂稽山曲因依释氏居芳辰将独歩岂与此君疎
　　答僧拄杖　　　　　　　　【唐】张　籍
　　灵藤为拄杖白净色如银得自髙僧手将扶病客身春游不骑马夜防亦呈人持此归山去深宜戴角巾
　　赠宗鲁卭竹杖　　　　　　【唐】李商隐
　　大夏资轻防全谿赠所思静怜穿树逺滑想过苔迟鹤怨朝还望僧闲暮有期风流眞底事常欲傍清羸
　　赋得长城斑竹杖　　　　　【唐】李　频
　　秦兴版筑时剪伐不知谁异代余根在幽人得手持细看生古意闲倚动边思莫作鸠形并空传鹤发期
　　华顶杖　　　　　　　　　【唐】皮日休
　　金庭仙树枝道客自携持探洞求丹粟挑云覔白芝量泉将濯足阑鹤把支颐以此将为赠惟君尽得知
　　和袭羙华顶杖　　　　　　【唐】陆龟蒙
　　万古隂崖雪灵根不为枯瘦于霜鹤胫竒似黑龙须拄访谈客持看泼墨圗湖云如有路兼可到仙都
　　答匡山僧赠楖栗杖　　　　【唐】曹　松
　　栗杖出匡顶百中无一枝虽因野僧得犹畏岳神知画月冷光在指云秋片移宜留引蹇歩他日访峩嵋笻竹杖赠天圣长老仁公仁有诗次其韵
　　【元】赵孟頫
　　瘦节苍骨耸腻肤黄玉温苔间时卓地月下屡敲门持赠松庐老携寻水竹邨归来倚空壁夜气与俱存以卭竹杖夀程孟孺母　　　【明】朱多炡
　　龙飞葛陂渚鸠刻汉王宫未若山中竹天然林下风一枝供燕喜万里自蚕丛歴尽峩嵋雪深知节操同
　　五言排律
　　红藤杖　　　　　　　　　【唐】白居易
　　南诏红藤杖西江白首人时时携歩月处处把寻春劲健孤茎直疎圆六节匀火山生处逺泸水洗来新麄细才盈手髙低仅过身天边望乡客何日拄归秦
　　番禺杖　　　　　　　　　【元】王　恽
　　异种来番国知名是老坡杖材任操倚节目喜摩挲尺度天然足柑黄气色和竒姿含海雾孤植暎江沱物眇离郷贵材希审实讹声音铿爪甲鳞介讶蛟鼍鞭驭眞雷防批亢格鲁戈重轻欣得所长短称闲拖扶老携行便持危得力多金蛇僵自劲鲐背痒忘苛不自浮槎使来从老伏波见归情郑重未许老婆娑入手嗟神物传看骇玉柯支颐迎月出横膝伴诗哦选胜寻泉石穷幽入薜萝有时儿女触却恐鬼神呵盖节空笻竹神锋黯太阿笑挥堪解虎静倚可降魔灵夀轻无頼梅条皱可挼花藤昬玳晕斑防惨湘娥桃竹能比桄榔未足歌望尘甘却立敛迹总无过用舍时当审敲撞责果何更防雷雨夜冲屋学陶梭
　　七言律
　　乐全先生生日以铁拄杖为夀
　　【宋】苏　轼
　　先生眞是地行仙住世因循五百年每向铜人话畴昔故教铁杖鬬清坚入怀氷雪生秋思倚壁蛟龙防昼眠遥想人天防方丈众中惊倒野狐禅
　　其二
　　二年相伴影随身踏遍江湖草木春擿石旧防犹在眼闭门髙节欲生鳞畏涂自卫眞无敌防径争先却累人逺寄知公不嫌重笔端犹自斡千钧
　　李郎中有诗谢寄藤杖仍次韵答之
　　【宋】何梦桂
　　海南覔得古藤枝持与诗人杜牧之紫贝斑文鞭更烂赤龙苍骨蜕尤竒路无夷险终全节用有行藏一任时非但与君扶脚力鏦蛟剸虎要支持
　　梅杖　　　　　　　　　　【元】刘　因
　　铁石心肠氷玉姿掌中濳得嵗寒枝天教一握藏春密风覔余香就手吹雪月冷怀随歩履谿山髙兴入支颐玉堂若要扶持用说与东君也不知
　　湘竹杖寄无住　　　　　　【元】宋　无
　　采向湘江古庙边得来贾客木兰船老宜泉石搘慵态吟称烟霞倚瘦肩宴坐夜和金锡憇经行春卓紫苔穿知师道价神龙防莫漫腾空去九天
　　梅杖　　　　　　　　　　【元】谢宗可
　　紫玉槎牙蚀藓防黄昬扶醉倍精神一枝冷曵孤山雪七尺横拖庾岭春江路防云香在手谿桥挑月影随人归来却笑林和靖还现堂中上座身
　　龙杖　　　　　　　　　　　谢宗可
　　鳞甲先揺玉一枝幽宫跃岀防中持多因掌握提携晚休恨飞腾变化迟缓防不愁山雨湿醉横长有野云随防看挂壁风雷起莫待诗翁过葛陂
　　箫杖　　　　　　　　　　【明】丁　敏
　　嶰谷新裁六尺形半含宫徴半扶行吹时只恐成龙去防处常疑作鳯鸣挂壁影怜秦女瘦敲门音合舜韶清月明挂向山坛上同和钧天奏九成
　　新制方竹杖　　　　　　　【明】呉　寛
　　紫玉新裁恰过肩斑斑四面带湘烟羸躯借雨能扶直巧手烦渠莫削圆世事固知方则止时人应道曲能全此生得免模棱诮晚节相依尚挺然
　　五言絶句
　　红藤杖　　　　　　　　　【唐】白居易
　　交亲过浐别车马到江廻唯有红藤杖相随万里来
　　题柯敬仲杂画　　　　　　【元】虞　集
　　昔过筼筜谷钩衣石角斜拟寻龙作杖拾得上天槎
　　七言絶句
　　赠张驸马斑竹拄杖　　　　【唐】僧防国
　　此君与我在云谿劲节竒文胜杖藜为有嵗寒堪赠逺玉阶行处愿提携
　　送佛面杖与罗浮长老　　　【宋】蘓　轼
　　十方三界世尊面都在东坡掌握中送与罗浮徳长老携归万窍总号风
　　以拄杖供仁山主　　　　　【宋】陈师道
　　洗足投笻只坐禅厌寻岐路费行纒老来阅尽人间事不用山公更削圆
　　絶句　　　　　　　　　　【元】黄　溍
　　遥忆仙华鹤发翁清泉白石满竒胷若为此日千峯顶更试平生九节笻
　　春日杂兴　　　　　　　　【元】僧善住
　　野塘风涨涟漪桃李春寒发尚迟山色晚晴青不了倚笻忘却立多时
　　游仙　　　　　　　　　　【明】汤頴勣
　　鹤氅斜披岀市喧青霞窟里听啼猿半酣骑着壶公杖直遡黄河到水源






　　御定佩文斋咏物诗选巻二百十
　　钦定四库全书
　　御定佩文斋咏物诗选巻二百十一
　　文具类
　　五言古
　　咏茟格　　　　　　　　　【梁】简文帝
　　英华表玉笈佳丽称蛛网无如兹制竒雕饰杂众象仰出写含花横挿学仙掌幸因提拾用遂厠璇台赏
　　裴侍郎湘川廻以青竹筒相遗因赠
　　【唐】钱　起
　　楚竹青玉润从来湘水隂缄书取直节君子知虚心入用随宪简积文不受金体将丹凤直色映秋霜深宁肯假伶伦谬为鸾凤吟惟将翰苑客珍秘瑶华音长跪捧嘉贶岁寒惭所钦
　　七言古
　　詶宇文少府见赠桃竹书筒　【唐】李　白
　　桃竹书筒绮绣文良工巧妙称絶羣灵心圆映三江月
　　彩质叠成五色云中蔵寳诀峨睂去千里提擕长忆君
　　西域种羊皮书褥歌　　　　【元】吴　莱
　　波斯谷中神夜语波斯牧羊俱杂卤当道剚刃羊可食土城畱种羊胫骨四围筑垣闻杵声羊子还从胫骨生青草丛抽脐未断马蹄踣铁绕垣行羊子跳踉却在草防王如拳不同老饫肉筵开塞馔肥裁皮褥作书林宝南州侠客遇西人昔得手褥今无伦君不见冰蚕之锦欲盈尺康洽年来贫不贫
　　五言律
　　诗牌　　　　　　　　　　【宋】林　逋
　　矗方标胜概读处即忘归静壁悬虚白危楼钉翠微清衔时亦有絶唱世还稀一片题谁作吾庐水竹围
　　诗筒　　　　　　　　　　　林　逋
　　唐贤存雅制【元白唱和常以竹筒贮诗往还】诗笔仰防闲递去权应紧【诗权出薛许昌】封廻债巳还【诗债出贾司仓】带斑犹恐俗和节不辞艰酒箧将书簏谁言季孟间
　　七言律
　　题飞伯诗囊　　　　　　　【金】李献能
　　颖露毛锥秖自贤智如樗腹但求全迂疎差似渊才富羞涩犹无杜老钱收拾珠玑三万斛贮储风月一千篇呕心大胜奚奴锦要与风人被管弦
　　逺山笔架【痕字　　　　　　元】刘　因
　　何物能支笔万钧案头依约逺山痕灯横烟影隠犹见秋入霜毫势欲吞掌上三峰看太华人间一髪是中原中书未免从髙阁不向林泉怨少恩
　　诗瓢
　　雨蔓霜蕂老翠壶吟邉不是酒葫芦剖开架上轮囷玉着尽胷中错落珠满贮苦心留宇宙深蔵精气付江湖谁家半腹能千首为问山人果在无
　　冰蟾【水滴也】为金齐贤赋　　　【元】张　翥
　　老蟾素魄禀金精千嵗玻璃幻结成明水夜零隂隧冻丹书秋满肉芝生腹凝寒露蔵虚白影入银河浴太清拟问嫦娥乞灵药与君骑向广寒行
　　水晶笔架
　　三峰近列砚池头光照文房烂不收冰壑夜寒龙独卧雪山春暖兎羣逰彩毫倚阁功应就银管依栖价未酬别有瑚新琢様策勲毕竟是谁优
　　师邵出意作纶竿于墙上以便递诗名曰诗钓首唱一篇依韵奉酬　　　【明】顾　清
　　巧心文思孰兼长诗钓诗成又几章千里浮沈谢江路一竿风月共邻墙君如縁木求鲂鲤我正怀甎想佩璜毕竟两无名利念五湖烟水旧同乡
　　书尺
　　文木裁成体直方髙斋时伴校书郎坐摊防帙资弹压风动残编待主张叶叶展舒迎雪牖行行指防照萤囊但知持正无偏倚尺寸何劳计短长
　　五言絶句
　　书架　　　　　　　　　　【宋】王十朋
　　君富端不俗有钱长买书家蔵三万轴不怕腹空虚
　　七言絶句
　　槐木纸椎　　　　　　　　【宋】林　逋
　　入手轻干是古槐几声清响彻池台椎余鱼网如脂滑时写新诗更寄来










　　御定佩文斋咏物诗选巻二百十一
　　钦定四库全书
　　御定佩文斋咏物诗选巻二百十二
　　玩具类
　　五言律
　　镂鸡子　　　　　　　　　【唐】骆賔王
　　幸遇清明节欣逢旧练人刻花争脸态写月竞眉新晕罢空余月诗成并道春谁知怀玉者含响未吟晨
　　七言律
　　观琉璃瓶中游鱼　　　　　【唐】徐　夤
　　寳器一银汉水锦鳞才动即先知似涵明月波宁隔欲上轻冰律未移薄雾罩来分咫尺碧绡笼处较毫厘文翁未得沈香饵拟置金盘召左慈
　　七言絶句
　　玉龙子　　　　　　　　　【唐】陆龟蒙
　　何代竒工碾玉英细髯纤角尽雕成烟干雾悄君心苦风雨长随一掷声















　　御定佩文斋咏物诗选巻二百十二
　　钦定四库全书
　　御定佩文斋咏物诗选巻二百十三
　　饮具类
　　四言古
　　樽铭　　　　　　　　　　【汉】崔　骃
　　惟岁之元朝防奉樽金罍牺象嘉礼具陈献酬交错万国咸欢
　　樽铭　　　　　　　　　　【汉】李　尤
　　樽设在堂以俟俊乂三山共承雕琢错带
　　五言古
　　咏瓢　　　　　　　　　　【唐】张　说
　　美酒酌悬瓢真淳好相映蜗房巻堕首鹤胫抽长柄雅色素而黄虚心轻且劲岂无雕刻者贵此成天性
　　窊樽诗　　　　　　　　　【唐】元　结
　　巉巉小山石数峰对窊亭窊石堪为樽状类不可名廵廻数尺间如见小蓬瀛樽中酒初涨始有岛屿生岂无
　　日观峰直下临沧溟爱之不觉醉醉卧还自醒醒醉在樽畔始为吾性情若以形胜论坐隅临郡城平湖近阶砌逺山复青青异木几十株枝条冒檐楹盘根满石上皆作龙蛇形酒堂贮酿器戸牖皆罂缾此樽可常满谁是陶渊明
　　与禅师携瘿樽归杏园聨句　【唐】李　益
　　千畦抱瓮园一酌瘿樽酒惟有沃州僧时过杏谿叟【益】追欢君适性独饮我空口儒释事虽殊文章意多偶【广宣】
　　酒中咏　　　　　　　　　【唐】皮日休酒船
　　剡桂复刳兰陶陶任行乐但知涵泳好不计风涛恶尝行麴封内稍系糟丘泊东海如可倾乘之就斟酌
　　酒鎗
　　象鼎格仍髙其中不烹餁惟将煮浊醪用以资酣饮偏宜旋樵火稍近余酲枕若得伴琴书吾将着闲品
　　酒杯
　　昔有嵇氏子龙章而凤姿手挥五弦罢聊复一樽持但取性澹泊不知味醇醨兹器不复见家家惟玉巵
　　和袭美酒中咏　　　　　　【唐】陆龟防酒樽
　　黄金即为侈白石又太拙斲得竒树根中如老蛟穴时招山下叟共酌林闲月尽醉两忘言谁能作天舌
　　酒鎗
　　景山实名士所翫垂清尘尝作酒家语自言中圣人竒器质含古挫糟味应醇惟怀魏公子即此飞觞频
　　酒杯
　　叔夜傲天壤不将琴酒疎制为酒中物恐是琴之余一弄广陵散又裁絶交书颓然掷林下身世俱何如
　　酒旗
　　揺揺倚青岸逺荡游人思风欹翠竹杠雨澹香醪字才来隔烟见巳觉临江迟大斾非不荣其如有王事独酌试药玉滑琖有怀诸君子明日望夜月庭佳景不可失作诗招之　　【宋】苏　轼
　　镕铅煮白石作玉真自欺琢削为酒杯规模定州瓷荷心虽浅狭镜面良渺弥持此夀佳客到手不容辞曹侯天下平定国岂其师二饮至数石温克颇似之风流越王孙诗酒屡出竒喜我有此客玉杯不徒施请君诘欧阳问疾来何迟呼童扫月榭快饮及良时
　　七言古【附长短句】
　　对芳樽　　　　　　　　　【唐】韦应物
　　对芳樽醉来百事何足论遥见青山始一醒欲着接防还复昏
　　玛瑙杯歌　　　　　　　　【唐】钱　起
　　瑶谿碧岸生竒寳剖质披心出文藻良工雕饰明且鲜得成珍器入芳筵含华炳丽金樽侧翠斚琼觞忽无色繁弦急管催献酬倐若飞空生羽翼湛湛兰英照豹斑满堂词客尽朱顔花光来去传香袖霞影髙低傍玉山王孙彩笔题新咏碎锦连珠复辉映世情贵耳不贵竒谩说海底瑚枝宁及琢磨当妙用燕歌楚舞长相随
　　吴冲卿出古饮鼎　　　　　【宋】梅尧臣
　　精铜作鼎土不蚀地下千年藓花羃腹空凤卵留藻文足立三刀刃微直左耳可执口可斟其上两柱何对植从谁掘得归吴侯来助雅饮欢莫极又荷君家主母贤翠羽胡琴令奏侧丝声不断玉筝繁绕树黄鹂鸣不得我虽衰苶为之醉玩古乐今人未识
　　胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有
　　诗荅之　　　　　　　　【宋】苏　轼
　　只耳兽齧环长唇鵞擘喙三趾下锐春蒲短两柱髙张秋菌细君看翻覆俯仰间覆成三角翻两髻古书虽满腹茍有用我亦随世嗟君一见呼作鼎才注升合已漂逝不如学鸱夷尽日盛酒真良计
　　分宁大竹取为酒樽短胫寛大腹可容二升而
　　漆其外戏为短歌　　　　【宋】韩　驹
　　此君少日青而臞迩来黑肥如瓠壶缩肩短防压两耳无乃戏学驺侏儒人言腹大中何有不独容君更容酒未须常要托后车滑稽且作先生友少陵匏樽安在哉次山石臼空飞埃茅檐对客夜惊笑麴生叩门何自来老向人间不称意但觉渊明酒多味乞取田家老瓦盆伴我年年竹根醉
　　陈新甫生日出红玉杯饮为赋
　　【元】陈　旅
　　昆仑东阿含海日石中玉子如日赤神工夜发昆吾刀剜作金杯盛酒吃蟠桃初开缑母家丹露滴如芙蓉花广陵公子酒如海年年顔色衬朝霞
　　红玉杯为陈云峤太祝赋　　【元】吴师道
　　番人拣玉河源水夜候霞光矗空起将归万里售中州琢刻为杯世无比截肪栗色非不竒鸡冠通赤希见之筵间乍置争注目谁复更顾黄金巵小槽新压真珠滴擎向桃花花下吸但余落日争光辉未许妖姬比顔色主人今代陈孟公闭门留客酒不空千金之裘五花马不惜买醉酬春风公侯家世多珍物独寳此杯为故笏华堂舞罢饮阑时什袭珍蔵莫刓缺
　　五言律
　　咏栁少府山瘿木樽　　　　【唐】李　白
　　蟠木不雕饰且将斤斧疎樽成山岳势材是栋梁余外与金罍并中涵玉醴虚慙君垂拂拭遂忝玳筵居
　　酒席赋得匏瓢　　　　　　【唐】郑　审
　　华阁与贤开仙瓢自逺来幽林尝伴许陋巷亦随回挂影怜红壁倾心向緑杯何曽斟酌处不使玉山颓
　　和袭美诃陵樽　　　　　　【唐】陆龟防
　　鱼骼匠成樽犹残海浪痕外堪欺玳瑁中可酌昆仑【酒名】水绕苔矶曲山当草阁门此中醒复醉何必问乾坤
　　五言排律
　　赋得玉巵无当　　　　　　【唐】元　稹
　　共惜连城寳翻成无当巵讵慙君子贵深讶巧工隳泛蚁功全少如虹色不移可怜殊砾石何计辨糟醨江海诚难满盘筵莫忘施纵乖斟酌意犹得对光仪
　　七言律
　　荷杯　　　　　　　　　　【元】刘　因
　　碧筩和露巻晴霞锦浪随鲸落晩沙风趂歌声来弄叶酒知人意要浮花胷中壁立三峰玉醉里神逰太乙家明日清霜看红翠人生容易鬓成华
　　桃杯　　　　　　　　　　　刘　因
　　希夷尊爼永相望混沌凿开见此觞金橘有天容逸老青田无地避余香云中招隠留仙掌物外寻真得醉乡试向峨嵋问啼鸟人间红雨几斜阳
　　橙杯　　　　　　　　　　　刘　因
　　潇湘千树暮林平风露诗肠快一倾蜜恋金丝仍可意香分绿蚁最闗情洞庭春色元无恙南国幽姿谩独清惟办海船千万斛棹歌和月卷江声
　　赋西域鹦鹉螺杯　　　　　【元】王　恽
　　老月沦精射海波珠绳分秀贯神螺鹧斑渍粉垂金薤鹦喙嫌寒缩翠窠樽出瘿藤纹浪异瓢成椰子腹空皤饮余疑与谿娘遇一笑相看发浩歌
　　酒旗　　　　　　　　　　【元】谢宗可
　　水邨山郭酒初香纻影青青字一行垆畔低悬花雾湿檐隂斜揭柳风凉指挥意马冲愁阵揺曵心旌入醉乡惆怅歩兵招不起半竿空自舞斜阳
　　夜光杯　　　　　　　　　【明】朱之蕃
　　髻螺盘绕隠东洋吸得瑶空寳月光孕出圆珠能照乘剖开素质待飞觞晶莹絶胜金樽艶华彩浑添玉液芳浮白江天遥骋望酒星垂耀正更长
　　五言絶句
　　咏山樽　　　　　　　　　【唐】李　白
　　拥肿寒山木嵌空成酒樽媿无江海量偃蹇在君门
　　荅释子良史送酒瓢　　　　【唐】韦应物
　　此瓢今已到山瓢知巳空且饮寒塘水遥将囘也同荅窦二曹长留酒还榼　　　【唐】李　益
　　榼小非由榼星郎是酒星解酲原有数不用吓刘伶乞寛禅师瘿山罍呈宣供奉　　李　益
　　石色疑秋藓峰形若夏云谁留柰苑地好赠杏谿君
　　题采莲舟杯　　　　　　　【元】程钜夫
　　攀翻叶上露酿作杯中酒可能君不醉负此掺掺手
　　东华门偶述　　　　　　　【明】李梦阳
　　银瓮烂生光盘龙绣袱香但知从内出不省赐何王
　　七言絶句
　　寄两银榼与裴侍郎因题　　【唐】白居易
　　贫无好物堪为信双榼虽轻意不轻愿奉谢公池上酌丹心緑酒一时倾
　　其二
　　惯和麴糵堪盛否重用盐梅试洗看小器不知容几许襄阳米贱酒升寛
　　家园　　　　　　　　　　　白居易
　　篱下先生时得醉瓮间吏部暂偷眠何如家醖双鱼榼雪夜花时长在前
　　秘色越器　　　　　　　　【唐】陆龟防
　　九秋风露越窰开夺得千峰翠色来好向中宵盛沆瀣共嵇中散鬬遗杯
　　宫词　　　　　　　　　　【宋】花蕊夫人
　　春日龙池小宴开岸边亭子号流杯沈檀刻作神仙女对捧金尊水上来
　　萨天锡夜宿菌阁追寄　　　【元】张　雨
　　鹤台遗民掩柴扃鴈门才子宿寒汀恰有金华一尊酒且置茅家双玉瓶
　　静海偶书　　　　　　　　【明】顾　璘
　　红烛当垆夜数钱驿亭四面绿杨边重来烟景浑依旧只认青帘记昔年

　　御定佩文斋咏物诗选巻二百十三
　　钦定四库全书
　　御定佩文斋咏物诗选巻二百十四
　　酿具类
　　五言古
　　酒中咏　　　　　　　　　【唐】皮日休酒篘
　　翠篾初织来或如古鱼器新从山下买静向甔中试轻可网金醅疎能容玉蚁自此好成功无贻我罍耻
　　酒牀
　　糟牀带松节酒腻肥于羜滴滴连有声空疑杜康语开睂既压后染指偷尝处自此得公田不过浑种黍
　　酒垆
　　红垆髙几尺颇称幽人意火作缥醪香灰为冬醷气有铛尽龙头有主皆犊鼻傥得作杜根佣保何足媿
　　酒瓮
　　坚净不苦窳陶于醉封疆临谿刷旧痕隔屋闻新香移
　　来近麴室倒处临糟牀所嗟无比邻余亦能偷尝
　　和袭美酒中咏　　　　　　【唐】陆龟防酒篘
　　山斋醖方熟野童编近成持来欢伯内坐使贤人清不待盎中满旋供花下倾汪汪日可挹未羡黄金籯
　　五言律
　　自题酒库　　　　　　　　【唐】白居易
　　野鹤一辞笼虚舟长任风送愁还閙处移老入闲中身更求何事天将富此翁此翁何处富酒库不曽空
　　七言律
　　夜闻笮酒有声因而成咏　　【宋】苏舜钦
　　糟牀新压响泠泠欹枕初闻睡自轻几段愁悰俱滴破一番欢意巳篘成空阶夜雨徒传句三峡流泉无此声只待松轩看飞雪呼宾同引瓮头清
　　槽声同彦髙赋　　　　　　【金】蔡松年
　　糟牀过竹春泉句他日人云吾亦云自爱淳音含太古谁传清溜入南薰秋风几共橙香注晓月曽和鹤唳闻我欲婆娑竹林国洗空尘耳正须君
　　卢明之酒垆　　　　　　　【元】方　夔
　　懒作西风汗漫逰归谋诸妇此淹留采花墩近初成酒种秫田多早带秋燕颔已空西塞梦犊裩莫遣逺山愁沧江留得偏醒客袖手时凭百尺楼
　　五言絶句
　　过酒家　　　　　　　　　【唐】王　绩
　　对酒但知饮逢人莫强牵倚垆便得睡横瓮足堪眠






　　御定佩文斋咏物诗选巻二百十四
　　钦定四库全书
　　御定佩文斋咏物诗选巻二百十五
　　茶具类
　　五言古
　　茶籯　　　　　　　　　　【唐】皮日休
　　筤篣晓擕去蓦过山桑隖开时送紫茗负处沾清露歇把傍云泉归将挂烟树满此是生涯黄金何足数
　　茶瓯　　　　　　　　　　　皮日休
　　邢客与越人皆能造磁器圆似月魂堕轻如云魄起枣花势旋眼苹沫香沾齿松下时一看支公亦如此
　　茶鼎　　　　　　　　　　　皮日休
　　龙舒有良匠铸此佳样成立作菌蠢势煎为潺湲声草堂暮云隂松残雪明此时勺复茗野语知逾清
　　茶鼎　　　　　　　　　　【唐】陆龟防
　　新泉气味良古铁形状丑堪风雪夜更值烟霞友曽过赪石下又住清谿口且共荐臯卢何劳倾斗酒
　　以椰子茶瓶寄徳孺　　　　【宋】黄庭坚
　　炎丘椰木实入用随茗椀譬如楛石砮但贵从来逺往时万里物今在篱落间知公一拂拭想我瘴雾顔
　　七言古
　　次韵董夷仲茶磨　　　　　【宋】苏　轼
　　前人初用茗饮时煮之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墙角亦其遭遇有伸屈岁久讲求知处所佳者出自衡山窟巴蜀石工强镌凿理疎性软良可咄余家江陵逺莫致尘土何人为披拂
　　七言律
　　贡余秘色茶盏　　　　　　【唐】徐　夤
　　捩碧融青瑞色新陶成先得贡吾君巧剜明月染春水轻旋薄冰盛緑云古镜破苔当席上嫩荷涵露别江濆中山竹叶香初发清圣那堪中十分
　　次韵周穜恵石铫　　　　　【宋】苏　轼
　　铜腥铁涩不宜泉爱此苍然深且寛蟹眼翻波汤巳作龙头拒火柄犹寒姜新盐少茶初熟水渍云蒸藓未干自古函牛多折足要知无脚是轻安
　　茶筅　　　　　　　　　　【元】谢宗可
　　此君一节莹无瑕夜听松声漱玉华万缕引风归蟹眼半瓶飞雪起龙芽香凝翠发云生脚湿满苍髯浪巻花到手纤毫皆尽力多因不负玉川家
　　竹炉　　　　　　　　　　【明】韩　奕
　　緑玉裁成偃月形偏宜煮雪向岩扃虚心未许如灰冷古色人看似汗青偶免樵柯供土锉尚疑清籁和陶瓶达人曽拟同天地上有秋虫为篆铭
　　题真上人竹茶炉　　　　　【明】王　绂
　　僧馆髙闲事事幽竹编茶灶瀹清流气蒸阳羡三春雨声带湘江两岸秋玉臼夜敲苍雪冷翠瓯睛引碧云稠禅翁托此重开社若个知心是赵州
　　五言絶句
　　焙茶隖　　　　　　　　　【唐】顾　况
　　新茶巳上焙旧架忧生醭旋旋续新烟呼儿劈寒木
　　茶灶　　　　　　　　　　【宋】朱　子
　　仙翁遗石灶宛在水中央饮罢方舟去茶烟袅细香
　　杂诗　　　　　　　　　　【金】张　建
　　瓦缾担山泉石鼎煮岩菊燎以松桂枝清芬满茅屋
　　七言絶句
　　春日行近山　　　　　　　【元】黄镇成
　　门外山童扫落霞问师还只在山家推窗引客云边坐自扇风炉煮雪花
　　题扇　　　　　　　　　　【元】倪　瓒
　　听雨楼中也自凉偶停笔砚静焚香君来为煮嵇山茗自洗冰瓯仔细甞
　　次韵曹都水　　　　　　　　倪　瓒
　　萧闲馆里挑灯宿山罽重敷六尺牀隠几翛翛听夜雨竹林烟羃煮茶香
　　过山家　　　　　　　　　【明】髙　启
　　流水声中响纬车板桥春暗树无花风前何处香来近隔崦人家午焙茶












　　御定佩文斋咏物诗选巻二百十五
　　钦定四库全书
　　御定佩文斋咏物诗选卷二百十六
　　食具类
　　五言古
　　咏竹槟榔盘　　　　　　　【梁】沈　约
　　梢风有劲质随用道非一平织方以文穹成圆且宻荐羞虽百品所贵浮天实幸承欢醑余宁辞嘉宴毕次韵荅吴长文内翰遗石器八十八件
　　【宋】梅尧臣
　　山工日斲器殊匪事樵牧掘地取云根剖坚如剖玉食具与果具待宾良有勗亦将茶具并饱啜时出俗公何都赠予金多不入目我家固宜之瓦椀居漏屋得此尤称穷客来无不足唯应赤脚婢收拾怨常酷夏席堆青虀冬盘饤防蓄竟无粱肉馔甚媿萧家录
　　五言排律
　　箸诗【章庙御题　　　　　　金限红字韵】周　驰
　　矢束形何短筹分色尽红骈头斯効力失偶竟何功比数盘盂侧经营指掌中蒸豚挑项脔汤饼拌油葱正使遭馋口何尝废直躬上前如许借犹足沃渊衷
　　七言律
　　次韵欧阳广明以诗送鉢盂　【宋】王廷珪
　　方丈盈前送八珍山人不是此中人试寻僧鉢斋防近更喜园官菜把新秋满城头看落叶风吹酒面巳生鳞何时共过谿边寺雪夜扁舟发兴频
　　七言絶句
　　凭韦少府乞大邑瓷椀　　　【唐】杜　甫
　　大邑烧瓷轻且坚扣如哀玉锦城传君家白盌胜霜雪急送茅斋也可怜
　　西宫即事　　　　　　　　【元】萨都拉
　　退朝西殿承平日一片春云奏凤笙窄袖内官供玉食却将黄帕覆银铛
　　山居　　　　　　　　　　【元】僧清珙
　　离众多年无坐具入山长久没袈裟单单有个铁铛子留得人间煮瀑花













　　御定佩文斋咏物诗选巻二百十六
　　钦定四库全书
　　御定佩文斋咏物诗选巻二百十七
　　坐具类
　　四言古
　　牀几铭　　　　　　　　　【汉】李　尤
　　虚左致贤设坐来宾筵牀对几盛养巳陈殽仁饭义枕典席文道可醉饱何必清醇西伯善养二老来臻
　　赋席　　　　　　　　　　【吴】张　纯
　　席为冬设簟为夏施揖让而坐君子攸宜
　　书案铭　　　　　　　　　【梁】简文帝
　　刻香镂彩纤银巻足照色黄金廻花青玉漆华映紫画制舒緑性广知平文雕非曲厠质锦帷承芳绮缛敬客礼贤恭思俨束披古通今察奸理俗仁义可安忠贞自烛鉴矣勒铭知微敬勗
　　五言古
　　乌皮隠几　　　　　　　　【齐】谢　朓
　　蟠木生附枝刻削岂无施取则龙文鼎三趾献光仪勿言素韦洁白沙尚推移曲躬奉微用聊承终宴疲
　　咏席　　　　　　　　　　　谢　朓
　　本生潮汐地落景照参差汀洲蔽杜若幽渚夺江蓠遇君时采撷玉座奉金巵但愿罗衣拂无使素尘弥
　　牀诗　　　　　　　　　　【梁】宣　帝
　　衡山白玉镂汉殿瑚支踞膝申久坐屡好为频移
　　咏胡牀应教　　　　　　　【梁】庾肩吾
　　传名乃外域入用信中京足欹形巳正文斜体自平临堂对逺客命旅誓初征何如淄馆下淹留奉盛明
　　咏案　　　　　　　　　　【陈】后　主
　　巳罗七爼满兼逢百品易张陈荅赠言梁室齐睂席
　　同畅当咏蒲团　　　　　　【唐】卢　纶
　　团团锦花结乃是前谿蒲拥坐称儒褐倚眠宜老夫惟当学禅寂日夕与之俱
　　五言律
　　席　　　　　　　　　　　【唐】李　峤
　　避坐承宣父重筵揖戴公桂香浮半月兰气袭回风舞拂丹霞上歌清白雪中伫将文绮色舒巻帝王宫
　　乌龙养和　　　　　　　　【唐】皮日休
　　夀木拳数尺天生形状幽把疑伤虺节用恐破蛇瘤置合月观内买须云肆头料君擕去处烟雨太湖舟
　　和袭美乌龙养和　　　　　【唐】陆龟防
　　养和名字好偏寄道情深所以亲逋客兼能助五禽倚肩沧海望钩膝白云吟不是逍遥侣谁知世外心
　　防子【私盍反　　　　　　　金支起也】周　驰
　　勿以微材弃安危任不轻谁怜一片小能使四方平几案由吾正盘盂免尔倾何当遇夷坦沈默更无营
　　七言律
　　题泗河中石牀　　　　　　【唐】吴　融
　　一片苔牀水漱痕何人清赏动乾坤谪仙醉后云为态野客吟时月作魂【李白杜甫皆此饮咏】光景不廻波自逺风流难问石无言迩来多少登临客千载谁将胜事论
　　七言絶句
　　题画　　　　　　　　　　【元】贡性之
　　马足车轮尽日忙梦魂不到水云乡闲人自识闲边趣小簟疎帘坐晩凉










　　御定佩文斋咏物诗选巻二百十七
　　钦定四库全书
　　御定佩文斋咏物诗选巻二百十八
　　寝具类
　　四言古
　　六安枕铭　　　　　　　　【汉】崔　骃
　　枕有规矩恭一其徳承元宁躬终始不忒
　　瓌材枕箴　　　　　　　　【汉】张　纮
　　彧彧其文馥馥其芬出自幽阻升于氊茵允瓌允丽惟淑惟珍安安文枕贰彼弁冠冠御于昼枕式于昏代作充用荣巳宁身兴寝有节适性和神
　　五言古
　　咏帐　　　　　　　　　　【梁】沈　约
　　甲帐垂和璧螭云张桂宫隋珠既吐耀翠被复含风
　　白石枕　　　　　　　　　【唐】钱　起
　　琢珉胜水碧所贵素且贞曽无白圭玷不作浮磬鸣捧来太阳前一片新冰清沈沈风宪地待尔秋巳至璞坚
　　难为功谁怨晩成器比徳无磷缁论交亦如此
　　斋中有兽皮茵偶成咏　　　【唐】羊士谔
　　逸才岂凡兽服猛愚人得山泽生异姿防茸蔚佳色青氊持与借重锦裁为饰卧阁幸相宜温然承宴息
　　吕居仁恵建昌纸被　　　　【宋】刘子翚
　　寒声晩移林残腊无几日髙人拥楮眠挛巻意自适素风含混沌春煦回呼吸余温偶见分来自芝兰室乍舒魄流辉忽卷潮无迹未能澡余心媿此一衾白尝闻盱江藤苍崖走虬屈采之霜露秋沤以沧浪色粉身从澼絖蜕骨齐丽密乃知莹然姿故自渐陶出治物犹贵精治心岂宜逸平生感交逰耳剽非无得精神随事分内省殊未力寸隂捐巳多老矣将何及自从得此衾梦觉常惕惕清如夷齐邻粹若渊骞觌独警发铿鍧邪思戢毫忽勿谓絶知闻虚闱百灵集鼎鬴或存戒韦亦规失则知君子恵所以励防塞
　　赋永上人纸帐　　　　　　【明】髙　启
　　剡藤裁素帱坐使诸尘隔冬室自生温寒窗屡更白不随直省被长覆栖禅箦思曽雪夜时宿伴山中客
　　七言古【附长短句】
　　郑羣赠簟　　　　　　　　【唐】韩　愈
　　蕲州笛竹天下知郑君所寳尤瓌竒擕来当昼不得卧一府传看黄琉璃体坚色净又蔵节尽眼凝滑无瑕疵法曹贫贱众所易腰腹空大何能为自从五月困暑湿如坐深甑遭蒸炊手摩袖拂心语口曼肤多汗真相宜日暮归来独惆怅有卖直欲倾家赀谁谓故人知我意巻送八尺含风漪呼奴扫地铺未了光彩照耀惊童儿青蝇侧翅蚤虱避肃肃疑有清飇吹倒身甘寝百疾愈却愿天日恒炎曦明珠青玉不足报赠子相好无时衰
　　夜防问荅　　　　　　　　【唐】皮日休
　　锦鲸荐【张贲问】碧香红腻承君宴几度闲眠却觉来彩鳞飞出云涛面
　　寄蕲簟与蒲传正　　　　　【宋】苏　轼
　　兰谿美箭不成笛离离玉筯排霜脊千沟万缕自生风入手未开先惨栗公家列屋闲蛾睂珠帘不动花隂移雾帐银牀初破睡牙籖玉轴坐弹棊东坡病叟长覊旅冻卧饥吟似饥防倚赖春风洗破衾一夜雪寒披故絮火冷灯清谁复知孤舟儿女自嚘咿皇天何时返炎燠愧此八尺黄琉璃愿君净扫清香阁卧听风漪声满榻习习还从两腋生请公乘此朝阊阖
　　欧阳晦夫恵琴枕　　　　　　苏　轼
　　中郎不眠仰看屋得此古椽围尺竹轮囷濩落非笛用剖作袖琴徽轸足流传几处到渊明卧枕纶巾酒新漉孤鸾别鹤谁复闻鼻息齁齁自成曲
　　湖南有大竹世号猫头取以作枕仍为赋诗
　　【宋】韩　驹
　　湖南人家养貍奴夜出相乳肥其肤买鱼穿栁不防聘深蹲地底老欲枯谁将作枕置榻上拥肿似惯眠氍毹慵便玉枕分巳无孙生洗耳非良图茅斋纸帐施团蒲与我同归夜相娱更长月黑试拊卧防目尚尔惊睢盱坐令先生春睡美梦魂直绕赤沙湖更烦黄妳好看取走入旁舍无人呼
　　纸帐歌和全初上人韵并简刘光朝
　　【元】陈　泰
　　道人于事百不闻岁晩鹤骨谁相温禅牀蠒光薄如雾宜月宜霜复宜露梦回蕲竹生清寒五月幻得梅花看初疑脆膜轻无力一片凝秋剡中色道人巧手天机深两杵独伴阶蛩吟卷舒似听桔叶音珍重莫遣烟煤侵百年富贵谁能免锦幄彤庐语恩怨可怜老楮岁寒心用舍在吾难自荐君不见燕山穹庐氊百幅狎坐围春醉红玉道人不学制戎衣空煮南山卧茅屋安知幕天席地一希夷长共青山白云宿
　　警枕词【吴越王钱镠自少在军中夜未尝寐倦极则就圆木小枕或枕大铃寐熟輙欹而寤名曰警枕
　　元】杨维桢
　　不睡龙醒复醒珊瑚圆木揺金铃五花寳簟芙蓉屏铜盘雪粉香浅清楼墙铜弹飞霹雳夜半更奴起辟易圆木功无与敌吴越封疆平地辟四世三王安衽席
　　咏纸被　　　　　　　　　【明】龚　诩
　　纸衾方幅六七尺厚软轻温腻而白霜天雪夜最相宜不使寒侵独眠客老夫得此良多年旧物寳爱同青氊不论素罽出南海岂羡文锦来西川受用将图此生过争奈义孙要与阿翁相伴卧阿翁夜夜苦丁宁莫学恶睡骄儿轻踏破
　　五言律
　　牀　　　　　　　　　　　【唐】李　峤
　　传闻有象牀畴昔献君王玳瑁千金起瑚七寳装桂筵含柏馥兰席拂沈香愿奉罗帏夜长承秋月光
　　旅枕　　　　　　　　　　【宋】孔武仲
　　旅枕春风底翛然一梦惊漏移清禁逺天入小窗明桂玉梁园费山椒楚客情萧条过百五犹有卖花声
　　送椰心簟与刘使君　　　　【宋】戴复古
　　适有椰心席殷勤持赠君来从三屿国织作五花文凉暖宜冬夏清光隔垢氛桃笙与蕲簟优劣迥然分
　　五言排律
　　寄蕲州簟与元九因题　　　【唐】白居易
　　笛竹出蕲春霜刀劈翠筠织成双鎻簟寄与独眠人卷作筒中信舒为席上珍滑如铺薤叶冷似卧龙鳞清润宜承露鲜华不受尘通州炎瘴地此物最闗身
　　七言律
　　白角簟　　　　　　　　　【唐】罗　邺
　　叠玉骈珪巧思长露华烟魄让清光休揺雉尾当三伏似展龙鳞在一牀髙价不惟标越絶冷纹疑是卧潇湘杜陵他日重归去偏称醉眠松桂堂
　　以竹夹膝寄赠袭美　　　　【唐】陆龟防
　　截得筼筜冷似龙翠光横在暑天中堪临薤簟闲凭月好向松窗卧跂风持赠敢齐青玉案醉吟偏称碧荷筒添君野具教多着为着西斋谱一通
　　鲁望以竹夹膝见寄次韵詶谢
　　【唐】皮日休
　　圎于玉柱滑于龙来自衡阳翠彩中拂润恐飞清夏雨叩虚疑贮碧湘风大胜书客裁成简颇赛谿翁截作筒从此角巾因尔戴俗人相访若为通
　　白角簟　　　　　　　　　【唐】曹　松
　　角簟功夫巳到头夏来全占满牀秋若言保惜归华屋只合封题寄列侯学巻晓冰常怕绽解铺寒水不教流蒲桃锦是潇湘底曽得王孙价倍酬
　　碧角簟　　　　　　　　　　曹　松
　　细皮重叠织霞纹滑腻铺牀胜锦茵八尺碧天无防翳一方青玉絶纤尘蝇行只恐烟黏足客卧浑疑水浸身五月不教炎气入满堂秋色冷龙鳞
　　纸帐　　　　　　　　　　【唐】徐　夤
　　为笑文园四壁空碎寒深入剡藤中误悬谢守澄江练自宿嫦娥白宫几疉玉山开洞壑半岩春雾结房栊针罗截锦饶他侈争及蒙茸暖避风
　　纸被　　　　　　　　　　　徐　夤
　　文采鸳鸯罢合欢细柔轻缀好鱼牋一牀明月盖归梦数尺白云笼冷眠披对劲风温胜酒拥听寒雨暖于绵五陵年少见皆笑却问儒生直几钱
　　纸帐次栁子玉韵　　　　　【宋】苏　轼
　　乱纹龟殻细相连惯卧青绫恐未便洁似僧巾白氎布暖于蛮帐紫茸氊锦衾速卷持还客破屋那愁仰见天但恐娇儿还恶睡夜深蹋裂不成眠
　　送竹几与谢秀才　　　　　　苏　轼
　　平生长物扰天真老去归田只此身留我同行木上座赠君无语竹夫人但随秋扇年年在莫鬬琼枝夜夜新堪笑荒唐玉川子暮年家口若为亲
　　菊枕　　　　　　　　　　【元】马祖常
　　东篱采采数枝霜包裹西风入梦凉半夜归心三径逺一囊秋色四屏香牀头未觉黄金尽镜里难教白发长几度醉来消不得卧收清气入诗肠
　　芦花被　　　　　　　　【元】苏尔约苏哈雅
　　采得芦花不涴尘翠蓑聊复借为茵西风刮梦秋无际夜月生香雪满身毛骨巳随天地老声名不让古今贫青绫莫为鸳鸯妒欵乃歌中别有春
　　纸帐　　　　　　　　　　【元】谢宗可
　　清悬四壁剡谿霜髙卧梅花月半牀茧瓮有天春不老瑶台无夜雪生香觉来虚白神光发睡去清闲好梦长一枕总无尘土气何妨留我白云乡
　　芦花被　　　　　　　　　　谢宗可
　　白似杨花暖似烘纤尘难到黑甜中软铺香絮清无比醉压晴霜夜不融一枕和秋眠落月五更飞梦逐西风谁怜宿鴈江汀冷赢得相思旧恨空
　　竹夫人　　　　　　　　　　谢宗可
　　胷次玲珑粉黛羞宵征何必抱衾裯应无云雨三更梦自有冰霜六月秋尽节每曽陈讽刺虚心那解老温柔専房不怕蛾眉妒只恐西风动别愁
　　芦花褥　　　　　　　　　【元】吴景奎
　　揺落蒹葭白露霜冰绡覆防带帱张琼台积雪和烟凝【去声】银浦流云入梦香失纼曾怜衣冷落吐茵空染酒淋浪雁声髣髴潇湘夜起坐俄惊月一牀
　　鵞毛褥　　　　　　　　　【元】曹文晦
　　野老铺陈亦好竒聚毛曽到蔡州池每思叠雪敷云处尚想眠沙泛浦时坐石未温惊客至累茵虽贵恐神疲正宜布被梅花帐豆粥凝香起未迟
　　演法师恵纸帐　　　　　　【元】张　昱
　　银灯夜照白纷纷四面光揺白縠文隔枕不闻巫峡雨绕牀惟走剡谿云风和栁絮何因到月与梅花竟不分塞北江南风景别却思氊帐旧从军
　　纸帐　　　　　　　　　　【元】陆景龙
　　谿藤雪净无瑕素箔围风絶可嘉梦入清虚明月照倦逰广汉白云遮茧窝春暖浮银色鲛室宵分散玉华警鹤一声天巳豁老夫诗思绕梅花
　　竹簟　　　　　　　　　　【明】朱之蕃
　　纹如流水滑如脂一片清光漾碧漪凉思入帷移翠影轻烟萦帐拂霜姿采真湘浦窗间梦写兴淇园枕上诗欲避炎蒸何处是石屏横展对芳池
　　纸帐　　　　　　　　　　　朱之蕃
　　慵飞兔頴厌涂鸦聨向书帷好蔽遮四面轻云萦柏子一窗斜月映梅花峭寒无隙难容入清梦常安不受哗葆得气完神亦固吴绫蜀锦为谁夸
　　决明甘菊枕　　　　　　　　朱之蕃
　　警枕神劳石枕寒无如药裹最相安剖来珠蚌光堪掬采积金英秀可餐布被暖香欺锦帐竹牀清气敌蒲团休论返黑方瞳炯熟寝通宵即大丹
　　其二
　　梦醒化蝶尚蘧蘧腹坦肱横两足舒青炯双瞳还映水緑添短发渐盈梳地钟灵卉充髙枕天付幽香媚隠居供帐从今夸雅丽牀头闲却读残书
　　荅江似孙谢遗锦衾　　　　【明】程嘉燧
　　曽无文绮赠交欢聊尔同裯恋一寒长枕正思裁十幅髙眠尽可拥三竿休嫌吟苦防时污应笑书痴画处刓博得新诗酬锦段衙斋传比练裠看
　　其二
　　故衾何意托交欢得共髙人寤寐寛不分秋风破茅屋从教夜雪满长安空牀独枕琴三尺逺札相遗绮一端早晩平津谁与报布衣思庇九州寒
　　五言絶句
　　竹簟　　　　　　　　　　【唐】元　稹
　　竹簟衬重茵未忍都令巻忆昨初来日看君自施展闳师自天台见寄石枕　　　【宋】林　逋
　　斲石自何许枕之怀赤城空庐复蕙帐旦暮白云生
　　七言絶句
　　赠元九文石枕　　　　　　【唐】刘禹锡
　　文章似锦气如虹宜荐华簪緑殿中縦使凉飇生旦夕犹堪拂拭愈头风
　　酬灵符秀才恵枕　　　　　【唐】张　祜
　　八寸黄杨恵不轻虎头光照簟文清空心想此縁成梦拔劒灯前一夜行
　　欹枕　　　　　　　　　　【唐】郑　谷
　　欹枕髙歌日午春酒酣睡足最闲身明明防得穷通理未必输他马上人
　　巳凉　　　　　　　　　　【唐】韩　偓
　　碧阑干外绣帘垂猩色屏风画折枝八尺龙须方锦褥巳凉天气未寒时
　　酬人寄簟　　　　　　　　【唐】鱼元机
　　珍簟新铺翡翠楼澄玉水记方流惟应筠扇情相似同向银牀恨早秋
　　赵子充示竹夫人诗葢凉寝竹器憩臂休膝似非夫人之职予为名曰青奴并以小诗取之
　　【宋】黄庭坚
　　秾李四弦风拂席昭华三弄月侵牀我无红袖堪娱夜政要青奴一味凉
　　杂诗　　　　　　　　　　【金】王良臣
　　道人知我爱禅房净扫阶前紫石牀软饱三杯风味好脱巾和月卧昏黄
　　序山家幽寂之趣十首【録一　元】叶　颙
　　一任猿惊野鹤猜老怀笑口要频开髙眠蕙帐春风暖不怕霜声入枕来
　　楮帐　　　　　　　　　　【元】郑允端
　　昔随阿母上蓬莱香气如云拂面来今日梦中犹是见梅花相对一牀开
　　客散　　　　　　　　　　【明】方太古
　　客散书堂秋日凉山风吹雨葛花香竹牀藤簟茶初熟消受山人午睡长
　　吴越宫词　　　　　　　　【明】范　汭
　　千门斜日四窗星山近帘衣分外青侍女夜闲眠不穏御牀圆枕缀金铃
　　华顶　　　　　　　　　　【明】僧大香
　　海色迢迢半紫氛娑椤开落夏将分道人清晓下山去纸被一牀铺白云










　　御定佩文斋咏物诗选巻二百十八
　　钦定四库全书
　　御定佩文斋咏物诗选巻二百十九
　　杂器类
　　五言古
　　大食瓶　　　　　　　　　【元】吴　莱
　　西南有大食国自波斯传兹人最解寳厥土善陶埏素瓶一二尺金碧灿相鲜晶荧龙宫献错落鬼斧镌粟纹起防缀花穂蟠蜿蜒定州让巧薄卭邑鬬清坚脱指滑欲坠凝瞳冷将穿逖哉贾胡力直致蛟鳄渊常嗟古器物颇为世所捐襆衫易冠衮盘盎改豆笾礼图日以变戎索岂其然在时茍适用重译悉来前大寰幸混一四海际幅员县度缚绳絙娑夷航革船凿空发使节随俗混民编汉玉堆椟笥蕃罗塞鞍鞯城池信不隔服食奈渠迁轮囷即上据鼎釡畴能肩挿葩夺艳冶盛酪添馨羶当筵特见异博识无庸诠蔵之或论价裹之犹吾氊瑚尚可击碛路徒飞烟彼还彼牙市我且我桮圏角
　　貒独不出记取征西年
　　七言古
　　瓶笙【并引　　　　　　　　宋】苏　轼刘几仲饯饮东坡中觞闻笙箫声杳杳若在云霄间抑扬往返粗中音节徐而察之则出于双瓶水火相得自然吟啸作瓶笙诗记之
　　孤松吟风细泠泠独茧长缲女娲笙陋哉石鼎逢弥明蚯蚓窍作苍蝇声瓶中宫商自相赓昭文无亏亦无成东坡醉熟呼不醒但云作劳吾耳鸣
　　雨伞　　　　　　　　　　【元】萨都拉
　　开如轮合如束剪纸调膏防秋竹日中荷叶影亭亭雨里芭蕉声簌簌晴天却隂雨却晴二天之说诚分明但操大柄常在手覆尽东西南北行
　　五言排律
　　寄怪石石斛与鲁元翰　　　【宋】苏　轼
　　山骨裁方斛江珍拾浅滩清池上几案碎月落杯盘老去怀三友平生困一箪坚姿聊自儆秀色巳堪餐好去防卿舍凭将道眼看东坡最后供霜雪照人寒
　　七言律
　　寄镏合刷缾与子由　　　　【宋】苏　轼
　　老人心事日摧頽宿火通红手自焙小甑短缾良具足稚儿娇女共燔煨寄君东阁闲蒸栗知我空堂坐画灰约束家僮好收拾故山梨枣待翁来
　　瓶笙　　　　　　　　　　【元】谢宗可
　　炉头莫为热中鸣且作松风入耳清火抽添成别调汤痕深浅变秋声谁知冷暖情难尽自为炎凉诉不平何用绛唇吹玉管纤簧低咽夜三更
　　得匏庵雨防诗辄次韵　　　【明】李东阳
　　结构亲劳较短长栋材应不弃余良平分屋角三重溜巧借檐隂二尺凉槛外青山犹可送帘前紫燕莫愁妨从今穏作城东客雨笠烟簔不用将
　　分咏药臼　　　　　　　　【明】沈　周
　　山翁治药斫云根枵腹中容海月吞过砂牀剩金糁炼余石髓腻青痕无铭错认周王鼔有窍真移玉女盆采术人来识清杵数声遥在杏花邨
　　七言絶句
　　移石盆　　　　　　　　　【唐】陆龟防
　　移得龙潋灔寒月轮初下白云端无人尽日澄心坐倒影新篁一两竿








　　御定佩文斋咏物诗选巻二百十九
　　钦定四库全书
　　御定佩文斋咏物诗选巻二百二十
　　香类
　　五言古
　　同阁学士赋金鸭烧香　　　【元】虞　集
　　黄金铸为鸭焚兰夕殿中窈窕转斜月逶迤动微风绮席列珠树华灯连玉虹无眠待顾问不知清夜终
　　和虞先生箸香　　　　　　【元】薛　汉
　　竒芬捣精微纤茎挺脩直炧轻雪消晛火细萤耀夕素烟袅双缕暗馥生半室鼻观静里参心原坐来息有客臭味同相防终永日
　　七言古【附长短句】
　　赋得香出衣　　　　　　　【梁】刘孝威
　　香出衣歩近气逾飞博山登高用邺锦含情动靥比洛妃香缨麝带缝金缕琼花玉胜缀珠徽苏合故年微恨歇都梁路逺恐非新犹贤汉君芳千里尚笑荀令止三
　　旬
　　烧香　　　　　　　　　　【宋】杨万里
　　琢甆作鼎碧于水削银为叶轻如纸不文不武火力匀闭閤下帘风不起诗人自炷古龙涎但令有香不见烟素馨忽开茉利坼低处龙麝和沈檀平生饱识山林味不奈此香殊娬媚呼儿急取烹木犀却作书生真富贵
　　七言律
　　烧香　　　　　　　　　　【宋】陆　游
　　寳薰清夜起氤氲寂寂中庭伴月痕小斮海沈非弄水旋开山麝取当门蜜房割处春方半花露收时日未暾安得故人同晤语一灯相对防云屯
　　魏城马南瑞以异香见遗为赋
　　【元】毛　麾
　　梅心兰甲类元同气压荀家百和功借润更烦纤手玉出云初试博山铜崇朝日下亭亭葢三月花间细细风我有因缘在香火鼻端消息为君通
　　其二
　　二卉真香岂复加便宜编谱入雄夸畱残一防蔷薇水幻出诸天薝卜花佩带正垂金钿小熏炉孤起翠云斜金笼甲帐豪华事惭愧桑枢瓮牖家
　　云州道中数闻异香　　　　【元】虞　集
　　云中楼观翠岧嶤载道飞香逺见招非有芝兰从地出略无烟雾只风飘玉皇案侧当霄立王母池邉向日朝却防余薫散人世九天清露海尘遥
　　龙涎香　　　　　　　　　【元】谢宗可
　　瀛岛蟠龙玉吐凝轻氛飞绕博山青暖浮蛟窟潮声怒清彻骊宫蛰睡醒碧脑盈箱收海气红薇滴露洗云腥雨窓篝火浓熏被梦驾苍鳞上帝庭
　　线香　　　　　　　　　　【明】瞿　佑
　　捣麝筛檀入范模润分薇露合鸡苏一丝吐出青烟细半炷烧成玉筯麤道士每占经次第佳人唯验绣工夫轩窓几席随宜用不待高擎鹊尾炉
　　香印　　　　　　　　　　　瞿　佑
　　量酌香尘尽左旋曽烦巧匠为雕镌萤穿古篆盘红焰凤绕廻文吐碧烟画内仅容方寸地数中元有范围天老来无复封侯念日日移当绣佛前
　　烧香桌　　　　　　　　　　瞿　佑
　　雕檀斵梓様新竒雾阁云窓任转移金兽小身平立处玉人双手并擡时轻烟每向穿花见细语多因拜月知有约不来闲凭久麝煤煨尽独敲棋
　　斋居谢屠元勲送解家香　　【明】呉　寛
　　坐来斋阁欲清心忽对名香到夜深已似古人频扫地更无俗客共鸣琴暖烟盘曲丝萦碧细屑圆成箸削金始信解家真得法清泉饼莫送词林
　　印香盘　　　　　　　　　【明】朱之蕃
　　不听更漏向谯楼自剖机贮案头炉面匀铺香粉细屏间时有篆烟浮廻环恍若周天象节次同符五夜筹清梦觉来知改褰帷星火照吟眸
　　香篆
　　水沈初试博山时吐雾蒸云复散丝忽漫书空疑锦织相防扫素傍灯帷萦纡细缕虫鱼错断续残烟栁薤垂防向螭头闻阖殿罗襴擕出鳯凰池
　　五言絶句
　　寄南岳客乞灵芫香　　　　【唐】陆龟防
　　闻説融下灵香似返魂春来正堪采试为斸云根贾天锡惠寳熏乞诗予以兵卫森画防燕寝凝清香十字作诗报之久失此藳偶于门下后省故纸中得之【録五首　　宋】黄庭坚
　　石蜜化螺甲榠樝煮水沈博山孤烟起对此作森森
　　其二
　　轮囷香事巳郁郁著书画谁能入吾室脱汝世俗械
　　其三
　　牀帷夜气馥衣桁晩烟凝瓦沟鸣急雪睡鸭照华灯
　　其四
　　雉尾映鞭声金炉拂太清班近闻香早归来学得成
　　其五
　　衣篝丽纨绮有待乃芬芳当念真富贵自熏知见香
　　香　　　　　　　　　　　【金】李俊民
　　小炷博山鼎半残心字灰游蜂何处客应为百花来
　　焚香　　　　　　　　　　【明】高　启
　　斜霏动逺吹暗馥留微火心事共成灰牕间一翁坐
　　六言絶句
　　和黄鲁直烧香　　　　　　【宋】苏　轼
　　四句烧香偈子随香徧满东南不是闻思所及且令鼻观先参
　　有惠江南帐中香者戏赠　　【宋】黄庭坚
　　百炼香螺沈水寳熏近出江南一穗黄云绕几深禅想对同参
　　其二
　　螺甲割昆仑耳香材屑鹧鸪斑欲雨鸣鸠日永下帷睡鸭春闲
　　子瞻寄和复答　　　　　　　黄庭坚
　　置酒未容虚左论诗时要指南迎笑天香满防喜公新趁朝参
　　其二
　　迎燕温风旎旎润花小雨斑斑一炷烟中得意九衢尘里偷闲
　　焚香　　　　　　　　　　【金】高　宪
　　茉利花心暁露蔷薇萼底温风洗念六根尘外忘言一炷烟中
　　其二
　　满地落花春暁一帘微雨轻隂正要金蕉引睡不妨玉陇知音
　　其三
　　纸帐收烟密下松皮卷火常虚午寂春闲小睡人间自有华胥
　　其四
　　沈水浓熏甲煎宫梅细点波津奕奕非烟非雾依依如幻如真
　　七言絶句
　　宫词　　　　　　　　　　【唐】王　建
　　雨入珠帘满殿凉避风新出玉盆汤内人恐要秋衣着不住熏笼换好香
　　薛舎人见徴恩赐香并二十八字同寄
　　【唐】呉　融
　　往歳知君侍武皇今来何用紫罗囊多缘有意重熏裛更洒江毫上玉堂
　　春雨中偶成　　　　　　　【宋】张　耒
　　春隂只与睡相宜卧听鸣禽语复飞一缕断香浮不散何人深院昼熏衣
　　邃老寄龙涎香　　　　　　【宋】刘子翚
　　瘴海骊龙供素沫蛮邨花露浥清滋微参鼻观犹疑似全在炉烟未发时
　　烧香　　　　　　　　　　【宋】杨万里
　　小阁疎櫺春昼长沈烟半穗弄轻黄老铃略不知人意故故褰帘放出香
　　宫词　　　　　　　　　　【宋】花蕊夫人
　　防真广殿绕宫墙楼阁相扶倚太阳净甃玉阶横水岸御炉香气扑龙牀
　　其二
　　安排诸院接行廊外监周回十里强青锦地衣红绣毯尽铺龙脑郁金香
　　其三
　　晓吹翩翩动翠旗炉烟千疉瑞云飞何人奏对偏移刻御史天香染绣衣
　　从希顔觅笃耨香　　　　　【金】元好问
　　緑洋竒亦赛浓梅永忆熏炉试浅灰尤物也知人爱惜帘筛风动只萦回
　　其二
　　自倚诗情合得消暮寒新火觉无聊悬知受用无多在试往新诗乞断瓢
　　焚胜梅香　　　　　　　　【元】刘秉忠
　　春风吹灭小檠釭梦断炉香结翠幢檐外杏花横素月恰如梅影在西窓
　　午寝　　　　　　　　　　【元】元　淮
　　莺来踏碎乱红翻尽日帘垂昼永间午睡觉来香味逺金猊犹有鹧鸪斑
　　题露台夜炷图　　　　　　【元】掲祐民
　　赭红清夜露台香月冷铜人正耐霜心事意知惟密防帝青天语近琅琅
　　是年五月扈从上京学宫纪事
　　【元】周伯琦
　　鹧斑百和作坚材翥凤翔龙四壁开寳地晓张香积界始知天子是如来
　　春寒　　　　　　　　　　【明】郯　韶
　　十日春寒早闭门风风雨雨怕黄昏小斋坐对黄金鸭寂寂沈香火自温
　　南郊杂韵　　　　　　　　【明】陆　容
　　仙韶隐隐落空蒙台下传呼拜启同知是燔柴礼初献沈香火起烛天红









　　御定佩文斋咏物诗选卷二百二十
　　钦定四库全书
　　御定佩文斋咏物诗选巻二百二十一
　　灯烛类【附烟火】
　　四言古
　　金羊灯铭　　　　　　　　【汉】李　尤
　　贤哲勉务惟日不足金羊载耀作明以续
　　灯铭　　　　　　　　　　【晋】傅　元
　　晃晃华灯含滋炳灵素膏流液元炷亭亭丹水阳辉飞景兰庭
　　烛铭　　　　　　　　　　【晋】傅　咸
　　煌煌丹烛焰焰飞光取则景龙拟象扶桑照彼幽夜炳若朝阳焚形鉴世无隐不彰
　　五言古
　　庭燎　　　　　　　　　　【晋】傅　元
　　元正始朝享万国执珪璋枝灯若火树庭燎继天光
　　灯　　　　　　　　　　　【齐】谢　朓
　　发翠斜谿里蓄寳宕山抽茎类仙掌衔光似烛龙飞蛾再三绕轻花四五重孤对相思夕空照舞衣缝正月八日燃灯诗应令　　　【梁】简文帝
　　藕树交无极花云衣数重织竹能为象缚荻巧成龙落灰然蕊盛垂油湿画峰天宫倘若见灯王愿可逢
　　咏笼灯　　　　　　　　　　简文帝
　　动焰翠帷里散影罗帐前花心生复落明销君讵怜
　　咏池中烛影　　　　　　　【梁】元　帝
　　渔灯且灭烬鹤焰蹔停辉自有衔龙烛青光入朱扉映水疑三烛翻池类九微入林如燐影度渚若萤飞河低扇月落雾上珠星稀章华终宴所飞葢且相追
　　咏残灯　　　　　　　　　【梁】纪少瑜
　　残灯犹未灭将尽更扬辉唯余一两焰裁得解罗衣
　　咏灯檠　　　　　　　　　【梁】王　筠
　　百华曜九枝鸣鹤映氷池朱光本内照丹花复外垂流辉恱嘉客翻影泣生离自销良不悔明白愿君知
　　咏蜡烛　　　　　　　　　　王　筠
　　执烛引佳期流影度单帷朣胧别绣被依稀见蛾睂荚明不足贵焦烬岂为疑所恐恩情改照君寻履綦
　　咏灯　　　　　　　　　　【梁】呉　均
　　昔在鳯凰阙七采莲花茎陆离防寳帐烂熳照文屏澹艶烟光转氛氲雾里轻能方三五夜桂树月中生
　　和帘里烛　　　　　　　　【梁】刘孝威
　　开闗帘影出参差风焰斜浮光烛绮带凝滴汚垂花赋得照棊烛诗刻五分成　　【梁】刘孝绰
　　南皮弦吹罢终奕且留賔日下房栊闇华烛命佳人侧光全照局廻花半隐身不辞纤手倦羞令夜向晨
　　咏灯　　　　　　　　　　【梁】沈　氏
　　绮筵日巳暮罗帷月未归开花散四照含光出九微风轩动丹焰氷宇澹清辉不轻蛾绕唯恐晓蝇飞
　　三善殿夜望山灯　　　　　【陈】江　总
　　百花疑吐夜四照似含春的的连星出亭亭向月新采珠非合浦赠佩异江濵若任扶桑路堪言并日轮
　　奉和通衢建灯应制　　　　【隋】诸葛颖
　　芳衢澄夜景法炬烂参差逐轮时徙焰桃花生落枝飞烟绕定室浮光映瑶池重阁登临罢歌管乗空移
　　寒釭　　　　　　　　　　【唐】刘长卿
　　向夕灯稍进空堂弥寂寞光寒对愁人时复一花落但恐明见累何愁暗难托恋君秋夜永无使兰膏薄
　　咏残灯和杨孟载　　　　　【明】高　启
　　凝寒结重晕逼曙零孤朶膏空逐漏水焰在同炉火恋影未成眠更就余光坐
　　咏料丝灯　　　　　　　　【明】薛　蕙
　　淮南玉为盌西京金作枝未若兹灯丽擅巧昆明池霏微状蝉翼连娟侔网丝烟空不碍视雾弱未胜持碧水点葱郁彩石染葳蕤霞疉有无色云攒深浅姿焚兰发香气对烛映红滋明月讵须侈夜光方可嗤
　　烛　　　　　　　　　　　　薛　蕙
　　客醉北堂上花生夜户中色乱歌梁月影暗舞衣风珠帘照不隔罗幌映疑空愿得陪长防相防曲未终
　　七言古
　　三日侍宴咏曲水中烛影　　【梁】庾肩吾
　　重焰垂花比芳树风吹水动俱难住春枝拂岸影上来还桮绕客光中度
　　禊饮嘉乐殿咏曲水中烛影　【梁】刘孝威
　　火浣花心犹未长金枝密焰巳流芳芙蓉池畔涵停影桃花水脉引行光
　　五言律
　　烛　　　　　　　　　　　【唐】李　峤
　　兔月清光隐龙盘画烛新三星花入夜四序玉调晨浮炷依罗幌吹香匝绮茵若逄燕国相持用举贤人送綦母三寺中赋得纱灯　　【唐】李　颀
　　禅室吐香烬轻纱笼翠烟长绳挂青竹百尺垂红莲熠爚众星下玲珑双防前含光待明发此别岂徒然
　　咏灯花同侯十一　　　　　【唐】韩　愈
　　今夕知何夕花燃锦帐中自能当雪暖那肯待春红黄里排金粟钗头缀玉虫更烦将喜事来报主人公
　　观山灯献徐尚书　　　　　【唐】段成式
　　风杪影零乱露轻光陆离如霞散仙掌似烧上峩嵋道树千花发扶桑九日移因山成聚像不复借蟠螭
　　其二
　　涌出多寳防往来飞锡僧分明三五月传照百千灯驯狖移髙炷庆云遮半层夜深寒焰白犹自缀金绳
　　灯花　　　　　　　　　　【元】贡　奎
　　今夕离家逺灯花尽意开緑烟浮小晕红焰落轻煤影照频占喜心挑莫见猜遥知儿女坐欢笑对银台
　　废檠　　　　　　　　　　【元】杨　载
　　二尺书檠在如今久弃捐鱼膏虽有焰蠧简独无缘墙下偕遗砾窓间带旧烟却观提挈处辛苦悔当年
　　元夕赐观灯　　　　　　　【明】杨　荣
　　禁苑东风暖青霄月正中鱼龙千队戏罗绮万花丛云峤祥光丽星桥寳炬红太平多乐事此夕万方同
　　元夕午门赐观灯　　　　　【明】金幼孜
　　鼇山新结防列炬照晴天箫鼓瑶台上星河綘阙前防装千队好绣簇万花姸欢赏陪銮驭还歌既醉篇
　　元夕赐观灯应制　　　　　【明】陈敬宗
　　紫陌连清禁彤楼接綘河九门星防动万井月华多寳炬通宵晃鸾笙协气和臣民涵圣泽齐唱太平歌
　　其二
　　山拥金鼇壮云盘彩鳯来星河随斗转珠阙倚天开欢洽春声徧恩从淑气回愿歌鱼藻咏长奉万年杯
　　懐旧何处观灯好　　　　　【明】储　巏
　　何处观灯好台城并骑时酒邉防夜戏花下听春词火树璇霄发松棚防市移迟迟南陌上明月镇相随
　　其二
　　何处观灯好琳宫禁籞西星桥通碧落云网缀丹梯梅畔春犹寂松梢月渐低传柑谁得句痛饮忆宣谿
　　其三
　　何处观灯好风光帝里多鲛屏围寳炬鼇驾灔金河列第珠垂箔长桥蝀枕河谁家吹铁笛月午更相过
　　咏墨纱灯　　　　　　　　　【明】曹学佺
　　质裂横疑水光生薄似苔凭将彩笔画认作前刀裁鸟向空中度花从镜里开细防若无力不畏暁风催
　　剪烛　　　　　　　　　　　【明】僧徳祥
　　风处揺金蛹烟时闪墨鸦寸心终不昧双泪欲横斜渐过分诗刻虚开报喜花剪声初落指满席散春霞
　　五言排律
　　剪灯联句　　　　　　　　　【元】贡师防
　　夜暖拈香茧春寒落剪刀劳心连郁结【贡】绮思出长缲点缀轻蝉翼【呉子彦】装粘细鳯毛风花凝琐碎【贡】云叶防周遭影烁金垂烬【侯敬文】光融玉作膏舞防围落絮【刘子清】歌扇逐飞桃带转银幡小【贡】轮廻寳葢髙蜘蛛围露网【呉】顾兔堕秋毫莺掷翻红雪【侯】鱼跳起碧涛春阳嘘蛱蝶【刘】秋冷蜕虭蟧翠薄荷分钿丝柔柳散绦青童来綘节玉女翳纤翿碎讶珠胎迸尖愁燕尾翺微茫萦错落斜隙漏葡萄饴釡空烧蜡棚山漫结鼇浮尘笼漠漠流水滔滔纂绮难为密裁绡祗自劳婵娟妬清夜防蝀落晴臯制异宫人绶荣懐学士绹未曽分寳炬先许照幱袍剧赏尊频倒穷搜笔屡操盍簪嘶騕褭奋防舞豪曹酒促华筵散诗惭白战鏖时平无夜禁繁弱且归弢【贡】
　　灯花联句　　　　　　　　【元】张　雨
　　星阁迎寒閟霜钟动夜摐【孝光】酒深燔术火漏下续兰釭寸艸荧芝小【雨】丹葩瑞带双金枝交婉娈【孝光】银粟乱鬃鬞蜡结飞蛾笑【雨】膏融吐鳯汞珠光透镜【孝光】火齐幻垂幢的的煇青琐【雨】滛滛飐玉缸烛龙檠紫葢【孝光】翘燕缀红防邻眼书窥隙【雨】仙眉墨晕牕狂吟心蕊发【孝光】喜听足音跫折堲风吹座【雨】钩帘月堕江青藜如见遇挥手出纷厐【孝光】
　　咏髙丽石灯　　　　　　　【明】唐之□
　　窍石烛幽遐虚明讵异纱琢从箕子国爇向竺王家耿耿知悬烬亭亭讶作花定余神自照经残漏欲赊愿持明慧镜扬彩徧河沙
　　观灯　　　　　　　　　　【明】朱　纯
　　春色满侯家金莲夜吐花香膏融綘液细烬落金沙闪闪明珠箔荧荧映碧纱烟凝微作晕焰暖欲成霞绾结流苏重缤纷寳带斜人防隘珠翠月出让光华徧列雕防防高张绣幄遮休言非勅送吟对亦堪夸
　　癸卯元夕曹能始席上咏夹纱灯屏得花字
　　【明】呉　兆
　　火树当筵出灯屏绕席斜逶迤一片影匼匝九枝华薄素流明月层波浸百花龙膏燃作雾鹤彩散成霞暁户莺窥镜春牕蝶误纱盈盈空内外瞰客若为遮
　　七言律
　　蜡烛　　　　　　　　　　【唐】郑　谷
　　仙漏迟迟出建章宫帘不动透清光金闱露白新裁诏画阁春红正试妆涙滴杯盘何所恨烬飘兰麝暗和香多情更有分明处照得歌尘下燕梁
　　长明灯　　　　　　　　　【唐】罗　隐
　　破暗长明世代深烟和香气雨沈沈不知初点人何在祗见当年火至今暁似红莲开沼面夜如寒月镇潭心孤光自有龙神防雀戏蛾飞不敢侵
　　灯花　　　　　　　　　　【唐】徐　夤
　　点蜡烧银却胜裁九华红艶吐玫瑰独含冬夜寒光拆不傍春风暖处开难见只因能送喜莫挑唯恐坠成灰贪膏附热多相误为报飞蛾罢拂来
　　咏灯　　　　　　　　　　【唐】僧慕幽
　　钟断危楼鸟不飞荧荧何处最相宜香燃水寺僧开巻笔写春帏客着诗忽尔思多穿壁处偶然心尽断缨时孙康勤苦谁能念少减余光借与伊
　　祥符寺九曲观灯　　　　　【宋】苏　轼
　　纱笼擎烛迎门入银叶烧香见客邀金鼎转丹光吐夜寳珠穿蚁闹连宵波翻焰里元相激鱼舞汤中不畏焦明日酒醒空想像清吟半逐梦魂销
　　上元观灯　　　　　　　　【宋】曽　巩
　　九衢仙仗豫游归寳烛星繁换夕晖传醆未斜清禁月散花还拂侍臣衣天香暗度金虬暖宫扇双开彩鳯飞法曲世人听未足却迎朱辇下端闱
　　灯夕呈刘帅　　　　　　　【宋】刘克荘
　　士女如云服珥鲜暂陪猎较亦欣然清于坡老游杭市俭似乖崖在劒川使指何功烦卜夜遨头此念可通天粤人拥道千层防不见狨鞍三十年
　　书灯　　　　　　　　　　【元】刘清叟
　　一点兰膏数寸心小窓伴我夜沈沈暖分青焰藜烟细喜动红光花意深洞见苦心归典防照残幽梦入寒衾他时富贵不相弃移上长檠伴醉吟
　　金钗剪烛　　　　　　　　【元】蒲道源
　　歌舞兰堂夜色深烛花轻剪试钗金分开小鳯双飞翼拨尽寒灰一寸心玉泪乱随红防落蜡香留得碧云簪短檠二尺挑寒雨头白书生正苦吟
　　走马灯　　　　　　　　　【元】谢宗可
　　飇轮拥骑驾炎精飞绕人间不夜城风鬛追星低弄影霜蹄逐电去无声秦军夜溃咸阳火呉炬宵驰赤壁兵更忆雕鞍年少梦章台踏碎月华明
　　天灯　　　　　　　　　　　谢宗可
　　龙逐炎精下紫宫夜深不肯落云中光分霄汉三更黑影乱星辰万点红玉柱倚天擎火齐金绳系日挂瑶空照开仙阙朝元路綘节霓旌稳驾风
　　莲灯　　　　　　　　　　　谢宗可
　　万点芙蓉午夜芳醉防疑是水云乡兰釭照破西湖梦火树烧残太液香焰暖应愁擎夜雨烬寒不为倒秋霜元宵庭院东风晓零乱红衣落画梁
　　水灯　　　　　　　　　　　谢宗可
　　波明焰暖晩风闲泡影飞来镜里防万点芙蓉开碧沼一天星斗落氷盘珠浮赤水光犹湿火浴丹池夜未干照破鱼龙波底梦幽宫不怕五更寒
　　书灯　　　　　　　　　　　谢宗可
　　吾伊声里漏初长愿借丹心吐寸光万古分明防简册一生照耀付文章芸编清逼兰膏暖花烬时粘竹汗香明日金莲供艸制防人风露在秋堂
　　灯花　　　　　　　　　　　谢宗可
　　谁分春色上银台小草梢头吐烬煤丹萼擎烟深夜结朱蕤喷火背阳开吟对酒分诗罢旅馆敲棊待客来愿得东君膏泽满芳心一点不成灰
　　泡灯　　　　　　　　　　　谢宗可
　　焰吐兰膏映水晶澄不动一沤轻天星影落氷壶夜神汞光凝火齐明碧晕浮春丹气湿红云泛暖玉华清游鱼不觉三更冷飞入琉璃井底行
　　雪灯　　　　　　　　　　　谢宗可
　　一炬烧寒照夜长玉虫飞入白纱囊氷壶吞月涵秋影海蚌怀珠吐夜光六出自随飞烬落寸辉不受积隂藏浑疑冻壑寒崖底忽见东风转太阳
　　塔灯　　　　　　　　　　　谢宗可
　　拔地烧空寳炬长烛龙挂影照穹苍七层火树云生暖九曲神珠夜吐光霞点彤归净界星随綘节下西方如来应到天坛上万斛金莲绕歩香
　　灯花给韵　　　　　　　　【元】胡天游
　　寸烬能偷造化权花开花落自黄昏岂凭根本栽培力蹔借膏油养育恩隔幔乍疑笼日幄展屏聊当避风幡飘零满案无人问付与青娥淬鬓痕
　　西湖放灯　　　　　　　　【元】张　雨
　　共泛兰舟灯火閙不知风露湿青冥如今池底休铺锦此日槎头直挂星烂若金莲分夜炬空于云母隔秋屏却怜牛渚清狂甚苦欲燃犀走百灵
　　灯花　　　　　　　　　　【明】张　羽
　　画堂银烛映歌钟醉眼俄惊火树红白玉屏深留晩艶綘纱笼暖防春丛防干清泪非因雨狼藉残煤总为风更忆禁垣归路静金莲随马散文虹
　　咏菩提叶灯　　　　　　　【明】吕　诚
　　寳林萎叶堕天风一落人间便不同云镜荧煌开月匣并刀裁剪费春工星攒蜩翼氷绡薄华拥虾防玉栅红从此可传无尽藏五湖今有水晶宫
　　元夕赐午门观灯　　　　　【明】金幼孜
　　鳯辇初临鼔吹喧千官环侍紫宸邉九门灯火云霄上午夜山河锦绣前春散炉烟浮树暖月移寳仗映花姸从臣忝预传柑宴既醉犹歌湛露篇
　　赐午门观灯应制　　　　　【明】陈　宗
　　鼇峰千仞郁嵯峨万蜡荣春洽太和明月只随仙仗转红云偏近御筵多旌旄影飏黄金阙丝竹声翻白雪歌万岁三呼频祝颂醉归数问夜如何
　　其二
　　白玉仙京上帝家六龙遥驾五云车巨鼇此夕移三岛火树迎春吐万花水咽宫壶畱夜色欢腾黎庶乐年华承恩尽醉归来晩一派钧天隔彩霞
　　河灯　　　　　　　　　　【明】李东阳
　　火里莲花水上开乱红深緑共徘徊纷如列宿时时出宛似流觞曲曲来色界本知空有相恒河休叹劫成灰凭君莫话燃犀事水底鱼龙或见猜
　　鞋灯　　　　　　　　　　【明】瞿　佑
　　弓様新裁瘦不禁分明一掬照花隂凌波未试弯弯玉踏月还生歩歩金红蕾先开传密意赤绳双系结同心少年前度相防处唯恨秋千别院深
　　鬪鸡灯　　　　　　　　　　瞿　佑
　　怒挟争机下綘台月明照见影毰毸彩鸾舞镜肠应断丹鳯迎阳尾乍开五德有名终气合両雄相厄未心灰孟韩联句谁能续烧尽东风画烛煤
　　咏老人灯　　　　　　　　【明】桑　恱
　　假合分明两鬓秋鲍郎衫防带膏油衰顔自分随灰冷急景何妨秉烛游得火常时能暖腹避烟终夜只揺头却疑南极星辰现一点光芒落海陬
　　元夕咏氷灯　　　　　　　【明】唐顺之
　　正怜火树闘春姸忽见清辉映夜防出海鲛珠犹带水满堂罗防欲生寒烛花不碍空中影晕气疑从月里防为语东风暂相借来宵还得尽余欢
　　上元夜帝御龙舟观鼇山恭述
　　【明】王士骐
　　紫禁鼇山结翠斿升平故事雅宜修春回九陌风仍暖月出千门雾乍收烟火楼台疑化国髙明世界正宸游何人不傍宫墙听天乐泠泠在御舟
　　上张灯后苑以麦灯居中吾州所产也
　　王士骐
　　江南五月麦初黄野老慇懃进尚方织就丝丝氷比洁镂成叶叶玉分光谁髙市上千金价不数宫中七寳装闻道圣人昭俭德莹然一盏照中央
　　石琉璃　　　　　　　　　【明】朱之蕃
　　瑞石莹然氷雪姿琢成寳月半如规骊珠出海光犹湿牛渚燃犀照不遗丈室明涵金色界禅关朗映白毫眉蒲团坐防炉烟袅天禄何烦太乙藜
　　烛泪　　　　　　　　　　【明】申时行
　　风袭帘帷炬色寒鲛珠错落泻银盘红绡半湿金莲吐紫焰微销玉筯残传蜡汉宫春厌浥絶缨楚馆夜防干须知归院承恩日涓滴还将雨露防
　　烛影　　　　　　　　　　【明】屠瑶瑟
　　画梁疎影按红牙光入花丛比桂华时伴琼筵翻广乐乍浮纨扇隔轻纱溶溶春夜疑宵永闪闪秋闺共月斜散尽纒头天欲曙清光犹照五侯家
　　五言絶句
　　咏烛　　　　　　　　　　【唐】太　宗
　　九龙蟠焰动四照逐花生即此流髙殿堪持代月明
　　挑灯杖　　　　　　　　　【唐】骆賔王
　　禀质非贪热焦心岂惮熬终知不自润何处用脂膏
　　同张将蓟门观灯　　　　　【唐】孟浩然
　　异俗非乡俗新年改故年蓟门防火树疑是烛龙然
　　四时宫词　　　　　　　　【元】曹文晦
　　掖庭春夜燕小队去红妆勅赐金莲烛雕防照海棠
　　二月十五夜子浚兄灯防再赋
　　【明】皇甫汸
　　再吐金枝焰重开玉树花非闗躭夜饮直是眷年华
　　其二
　　防缕交花艶明珠减月辉君能畱顾盻时得奉芳菲
　　七言絶句
　　因梦得题公垂所寄蜡烛因寄公垂
　　【唐】白居易
　　照梁初日光相似出水新莲艶不如却寄两条君领取明年双引入中书
　　圣灯　　　　　　　　　　【唐】薛　能
　　莽莽空中稍稍灯坐防迷浊变清澄须知火尽烟无益一夜栏邉说向僧
　　代夫作白蜡烛诗赠人　　　【唐】孙　氏
　　景胜银釭香比兰一条白玉逼人寒他时紫禁春风夜醉草天书仔细防
　　次韵馆中上元游葆真宫观灯
　　【宋】韩　驹
　　玉作芙蓉院院明博山香度小峥嵘直言水北人稀到也有盘姗勃窣行
　　观野灯　　　　　　　　　【宋】朱　子
　　飞萤腐艸寻常事作底兹山独耀芒须信地灵资物化金膏随处发明光
　　谢韩实之直阁送灯　　　　【宋】陆　游
　　旧友年来不作疎华灯乃肯寄蜗庐宁知此老萧条甚二尺檠前正读书
　　宫词　　　　　　　　　　【宋】花蕊夫人
　　夜色楼台月数层金猊烟穗绕觚棱重廊曲折连三殿密上真珠百寳灯
　　其二
　　天门宴罢九重闗楼倚银河气象间一点星毬垂綘阙五云仙伏下蓬山
　　烛花　　　　　　　　　　【元】郝　经
　　江城深夜作轻寒金粟堆盘蜡炬残应是灯花怜久客故随人意报平安
　　令狐学士金莲图　　　　　【元】许有壬
　　九天光彩动金闺辇路风香树影齐却笑汉家恩数薄只敎天禄待青藜
　　晩泊维扬驿　　　　　　　【元】宋　褧
　　朱轩翠馆郁岧嶤防处笙歌防处桥怪得隔江人望见夜深灯火似元宵
　　书舎寒灯　　　　　　　　【元】叶　颙
　　青灯黄巻伴更长花落银釭午夜香异日长檠珠翠处苦心寒焰莫相忘
　　宫词　　　　　　　　　　【明】朱　权
　　翠盘金缕綘纱笼银烛荧煌照汉宫应制草词书细字灯花报喜吐殷红
　　元夕午门观灯应制　　　　【明】金幼孜
　　阊阖重重夜不扄琼楼十二敞银屏东风一曲升平乐此夜都人尽许听
　　防灯词　　　　　　　　　【明】瞿　佑
　　傀儡妆成出敎坊彩旗前引两三行郭郎鲍老休相笑毕竟何人舞防长
　　燕京歌　　　　　　　　　【明】刘效祖
　　元防初分庭燎光君王亲御紫霞觞不知五夜春多少白日犹闻蜡炬香
　　灯词　　　　　　　　　　【明】袁九淑
　　家家行乐管弦催火树千枝向夜开见说南邻祠太乙笑声一片踏歌来
　　附烟火
　　七言古
　　陈都阃宅防烟火　　　　　【明】张时彻
　　正月初旬长昼昏北风吹沙江吐云千门弱柳青袅袅官院红梅开正芬雨霁张灯春不迟将军烟火夜偏竒层层岛屿神仙见灿灿云霄星斗垂寳塔崚跨紫峰青天削出金芙蓉芳兰映日琼瑶碧菡萏凌波玛瑙红蜡炬光中战马鸣奔如飞电突如鲸戈矛寒带隂山雪旗甲晴辉瀚海星野鸽双飞乍欲没衔枝喜鹊喳喳发芍药蒲萄悬翠屏瑚寳贝流明月空中捧出百丝灯神女新妆五彩明真人斩蛟动长劒狂客吹箫过洞庭翩翩舞蝶戏穿花海上楼台散赤霞须臾锦绣被满地明珠斗大纷如麻城中小儿齐拍手声声道好如雷吼击鼓弹筝时转喧河汉低回挂朱牖夜深賔客各言归主人长跪强牵衣朱苞细拆漳南橘白椀新盛北地梨聫床接席出丰膳美酒平斟玉屈巵清宵良防岂再得今我不醉将何为
　　七言律
　　赠放烟火者　　　　　　　【元】赵孟頫
　　人间巧艺夺天工链药燃灯清昼同柳絮飞残铺地白槐花落尽满阶红纷纷灿烂如星陨防防喧豗似火攻后夜再翻花上锦不愁零乱向东风
　　烟火戏　　　　　　　　　【明】瞿　佑
　　天花无数月中开五色祥云绕綘台堕地忽惊星彩散飞空频作雨声来怒撞玉斗翻晴雪勇踏金轮起迅雷更漏已深人渐散閙干挑得防灯回




　　御定佩文斋咏物诗选巻二百二十一
　　钦定四库全书
　　御定佩文斋咏物诗选巻二百二十二
　　火类
　　五言古
　　咏火　　　　　　　　　　【齐】王　融
　　氷容惭逺鉴水质谢明辉是照相思夕早望行人归
　　逺防放火　　　　　　　　【梁】庾肩吾
　　风前细尘起月里黑烟生发焰防乔木侵光识逺城
　　夜烧松明火　　　　　　　【宋】苏　轼
　　岁暮风雨交客舎凄薄寒夜烧松明火照室红龙鸾快焰初煌煌碧烟稍团团幽人忽富贵蕙帐芬椒兰珠煤缀屋角香流铜盘坐防十八公俯仰灰烬残齐奴朝防蜡莱公夜长叹海康无此物烛尽更未阑
　　云龙山观烧得云字　　　　　苏　轼
　　丁女真水妃寒山便火耘陨霜知已杀坯户听初焚束缊方熠燿敲石俄氤氲落点甘泉烽横烟楚塞氛穷蛇
　　上乔木潜蛟蹑浮云惊飞堕伤雁狂走迷痴麏谷蛰起蜩燕山妖窜防羵野竹爆逸响幽桂飘清芬散同秋照蠏快若夏燎蚊火牛入燕垒燧象奔呉军喧腾井陉口万马皆朱幩揺曵骊山隂诸姨烂红帬方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒防飞烬空庭落缤纷行观农事起畦垅如缬纹细雨发春颖严霜倒秋蕡始知一炬力洗尽狐兔羣
　　七言古
　　夜光篇　　　　　　　　　【唐】王冷然
　　游人夜到汝阳间夜色溟蒙不解顔谁家暗起寒山烧因此明中得见山山头山下须臾满歴险縁深无暂断焦声散着羣树鸣炎气傍林一川暖是时西北多海风吹上连天光更雄浊烟熏月黑髙焰爇云红初谓炼丹仙灶里还疑铸劒神谿中划为飞电来照物乍作流星并上空西山无艸光巳灭东顶荧荧犹未絶沸汤空谷数道水融尽隂崖防年雪两京贫病若为居四壁皆成凿照余未得贵游同秉烛惟将半影借披书
　　徐使君分新火　　　　　　【宋】苏　轼
　　临臯亭中一危坐三月清明改新火沟中枯木应笑人钻灼不燃谁似我黄州使君怜久病分我五更红一朶从来破釡跃江鱼只有清诗嘲饭颗起携蜡炬绕空屋欲事煎烹无一可为公分作无尽灯照破十方昏暗锁
　　五言律
　　晩上南山观烧　　　　　　【元】范　梈
　　渡口向寥阒夕晖生翠屏随风初绕电翳雾忽如星鸟兽蒸宜遁柴扉照不扃闽都春始过雨洗合重青
　　七言律
　　松枝火　　　　　　　　　【元】谢宗可
　　藓骨谁教劫火侵欲将春意破穷隂鳞髯光动红云起膏液香融紫雾深余烬尚畱霜后节残灰难灭岁寒心有时焰起随风转犹似苍龙涧底吟
　　寒火　　　　　　　　　　【明】朱之蕃
　　腾空烈焰挟灰飞望里荧煌暖气微禅性定余传指灭客心燃后御风归烹来石髓凉侵齿着尽霓裳冷切闱入火化人元不爇徒劳炙手借炎威
　　六言絶句
　　集王摩诘书语　　　　　　【元】张　雨
　　夜深童仆静默月明辋水沦涟独与山僧饭讫寒林逺火初然
　　七言絶句
　　春烧　　　　　　　　　　【元】张　雨
　　日落山前野烧生白茅黄苇地初晴明朝却赋雉带箭呼酒冈头防火城
　　蚤至阙下朝　　　　　　【明】髙　启
　　月明立傍御沟桥半启宫门未放朝驺吏忽传丞相至火城如昼晓寒销
　　故山春日　　　　　　　　【明】杨　基
　　梨花两枝春可怜下马折花山迳邉山中人家改新火隔树吹来榆柳烟













　　御定佩文斋咏物诗选巻二百二十二
　　钦定四库全书
　　御定佩文斋咏物诗选巻二百二十三
　　烟类
　　五言古
　　咏烟　　　　　　　　　　【梁】简文帝
　　浮空覆杂影含露密花藤乍如洛霞发颇似巫云登映光飞百仞从风散九层欲持翡翠色时吐鲸鱼灯
　　浦狭邨烟度　　　　　　　【陈】张正见
　　茅兰夹两岸野燎烛中川邨长合夜影水狭度浮烟收光暗鸟弋分火照渔船山人不炊桂樵华幸共然
　　七言古
　　米元晖画巻　　　　　　　【元】呉　镇
　　烟光与山色缥缈相为容不知山色淡还复烟光浓虎儿断入图画中凭防展巻将无同但令絶景长在眼从渠轻霭随春风
　　五言律
　　烟　　　　　　　　　　　【唐】李　峤
　　瑞气凌青阁空蒙上翠微迥浮双阙路遥拂九仙衣桑柘迎寒色松篁暗晩晖还当紫霄上时接彩鸾飞
　　逺烟　　　　　　　　　　【唐】僧处默
　　霭霭前山上凝光满薜萝髙风吹不起逺树得偏多翠与晴云合轻将淑气和正堪流野目朱阁意如何
　　烟　　　　　　　　　　　【明】孟　洋
　　湘流落日外沙防暮生烟杳杳千峰失霏霏万壑连鹊翻知浦树人语辨江船暗里猿声断幽人尚未眠
　　应制题画【烟雨　　　　　　明】于慎行
　　潇潇一幅上秋气满枫林半似随风引全疑夹雾隂逺峰防处暝疎树望来深笔底烟云色争知用作霖
　　七言律
　　和尚书咏烟　　　　　　　【唐】徐　夤
　　无根无蒂结还融曽触岚光彻底空不散防知离毕雨欲飞须待落花风玲珑薄展鲛绡片羃防轻含鳯竹丛琼什捧来思旧隐扑穿户晓溟蒙
　　茶烟　　　　　　　　　　【元】谢宗可
　　玉川炉畔影沈沈淡碧萦空杳隔林蚓窍声微松火暗鳯团香暖竹窓隂诗成禅榻风初起梦破僧房雪未深老鹤迟归无俗客白云一缕在遥岑
　　茶烟　　　　　　　　　　【明】瞿　佑
　　蒙蒙漠漠更霏霏淡抹吟屏羃讲帷石鼎火红诗咏后竹炉汤沸客来时雪飘僧舎衣初湿花落觥船鬓巳丝唯有庭前双白鹤翩然趋避独先知
　　五言絶句
　　新烟　　　　　　　　　　【明】袁　凯
　　覆堤初冉冉渡水尚迟迟一树梨花色犹能似旧时
　　七言絶句
　　宫词　　　　　　　　　　【唐】王　涯
　　禁前烟起紫沈沈楼阁当中复道深长入暮天凝不散掖庭何处动秋砧
　　西山　　　　　　　　　　【宋】刘克荘
　　絶顶遥知有隐君餐芝种术鹿为羣多因午灶茶烟起山下防来是白云
　　堂邑宣化堂退食　　　　　【元】张养浩
　　县斋公退炷炉熏聊为尘烦一解纷闭户不敎香逺去簟纹浮动半牕云
　　题危太朴所藏荥阳郑防画秋峦横霭图
　　【元】邓文原
　　金风瑟瑟入空山邨落人家叶尽斑最是个中竒絶处一天烟霭有无间
　　暮烟　　　　　　　　　　【明】胡宗仁
　　送客归舟息树根萧疎枫叶掩柴门暮烟未即全遮眼犹露桥西一两邨


　　御定佩文斋咏物诗选卷二百二十三
　　钦定四库全书
　　御定佩文斋咏物诗选卷二百二十四
　　薪炭类【附灰】
　　五言古
　　咏灰　　　　　　　　　　【隋】岑德润
　　图规晕不缺气改律还虚欲燃愁狱吏弃道畏书未得逄强阵轻举欲焉如
　　七言古
　　答友人赠炭　　　　　　　【唐】孟　郊
　　青山白屋有仁人赠炭价重双乌银驱却座上千重寒烧出炉中一片春吹霞弄日光不定暖得曲身成直身
　　谢赵使君送乌薪　　　　　【宋】陈师道
　　欲落未落雪近人将尽不尽冬压春风枝氷瓦有去鸟逺坊穷巷无来人忽闻叩门声遽速惊鸡透篱犬升屋使君传敎赐薪炭妓围那解思寒谷老身曲直不足云冷窓冻壁作春温定知和气家家到不独先生雪塞门
　　雪晓舟中生火　　　　　　　【宋】杨万里
　　乌银见火生緑雾便当水沈一浓炷却因断续更氤氲散作霏微暖袍袴须臾雾霁吐红光歘如云表生扶桑阳春和日曛满室苍顔渥丹疑醉乡忽然火冷雾亦灭只见红炉堆白雪窓外雪深三尺强窓里雪深一寸香
　　五言律
　　尘灰　　　　　　　　　　　【唐】骆賔王
　　洛川流雅韵秦道擅苛威听歌梁上动应律管中飞光飘神女袜影落羽人衣愿言心未翳终兾效轻微
　　五言排律
　　初寒拥炉欣而成咏　　　　　【明】杨　慎
　　闭户当严围炉似故人胡桃无赐炭【宋世御炭以胡桃文鹁鸽色为上】榾柮有穷薪儿免号寒喜翁便永夜亲焰腾金菡萏灰聚玉麒麟剪烛休论跋传杯莫记巡煎茶浮蠏眼煨芋皱虬鳞一点那容雪千门预借春防桥何事者冻缩苦吟身
　　七言律
　　榾柮窝　　　　　　　　　【元】陆景龙
　　安乐窝中兴澹然灵根斫得自樵仙地炉伏火春如海雪屋围风夜似年香透玉酥和芋拨脂流琥珀带松燃絶胜沈水烧金鸭吹彻参差恼醉眠
　　董明府除夕惠炭　　　　　【明】谢应芳
　　范叔寒多正不禁乌薪意重比乌金賖来脱粟忙炊饭留得焦桐好制琴环堵一龛春盎盎丽谯三鼔夜沈沈砚池氷释龙香暖写我朝来抱膝吟
　　木炭　　　　　　　　　　【明】朱之蕃
　　墨沼苍龙蜕骨坚氷霜难犯地炉邉送来雪里寒威重领取春回暖律先炙手何劳争倚附熏心喜见息风烟乌金声实真相称不朽精神借火传
　　七言絶句
　　小游仙诗　　　　　　　　【唐】曹　唐
　　去住楼台一任风十三天洞暗相通行厨侍女炊何物满灶无烟玉炭红
　　以少炭寄江子之　　　　　【宋】晁冲之
　　金籍曽通玉虚殿仙曹拟拜翠微郎莫嫌薄上温黁火犹得浓熏笃耨香
　　杜善甫乞炭　　　　　　　【金】刘　勲
　　笔口酸嘶解说穷寒炉随手变春红因君大笑涪翁拙费尽竒香得马通
　　仙居吟　　　　　　　　　【元】僧清珙
　　山风吹破故窓纸片片雪花飞入来添尽布裘浑不暖拾枯深拨地炉灰





　　御定佩文斋咏物诗选巻二百二十四
　　钦定四库全书
　　御定佩文斋咏物诗选卷二百二十五
　　农类
　　四言古
　　劝农　　　　　　　　　　【晋】陶　濳
　　熙熙令音猗猗原陆卉木繁荣和风清穆纷纷士女趋时竞逐桑妇宵征农夫野宿
　　其二
　　气节易过和泽难乆冀缺携俪沮溺结耦相彼贤逹犹勤垄亩矧伊众庶曵裾拱手
　　和陶劝农　　　　　　　　【宋】苏　轼
　　聼我苦言其福永乆利尔鉏耜好尔邻耦剪艾蓬藋南东其畆父兄搢梃以抶游手
　　其二
　　天不假易亦不汝匮春无遗勤秋有厚冀云举雨决妇姑毕至我良孝爱袒跣何媿
　　五言古
　　癸卯岁始春懐古田舎　　　【晋】陶　濳
　　先师有遗训忧道不忧贫瞻望邈难逮转欲志常勤秉耒欢时务解顔劝农人平畴交逺风良苖亦懐新虽未量岁功即事多所欣耕种有时息行者无问津日入相与归壶浆劳近邻长吟掩柴门聊为垄亩民
　　丙辰岁八月中于下潠田舎获　陶　濳
　　贫居依稼穑戮力东林隈不言春作苦常恐负所懐司田眷有秋寄声与我谐饥者欢初饱束带鸣鸡扬檝越平湖泛随清壑廻郁郁荒山里猿声闲且哀悲风爱静夜林鸟喜晨开曰余作此来三四星火颓姿年逝巳老其事未云乖遥谢荷蓧翁聊得从君栖
　　借田　　　　　　　　　　【梁】武　帝
　　寅宾始出日律中方星鸟千亩土膏紫万顷陂色缥严驾伫霞昕浥露逗光晓启行天犹暗伐鼓地未悄苍龙发蟠蜿青旂引窈窕仁化洽孩虫徳令禁胎夭耕借乗月暎遗滞指秋杪年丰廉让多岁薄礼节少公卿秉耒耜庶甿荷鉏耰一人慙百王三推先亿兆
　　田家即事　　　　　　　　【唐】李　峤
　　旧居东臯上左右俯荒邨樵路前傍岭田家遥对门欢娯始披拂惬意在郊原余霁荡川雾新秋仍昼昬攀条憩林麓引水开泉源稼穑岂云倦桑麻今正繁方求静者赏偶与濳夫论鸡黍何必具我心知道尊
　　新晴野望　　　　　　　　【唐】王　维
　　新晴原野旷极目无氛垢郭门临渡头邨树连谿口白水明田外碧峯出山后农月无闲人倾家事南亩
　　田家杂兴　　　　　　　　【唐】储光羲
　　众人耻贫贱相与尚膏腴我情既浩荡所乐在畋渔山泽时晦冥归家蹔闲居满园植葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶
　　其二
　　梧桐防我门薜荔网我屋超超两夫妇朝出暮还宿稼穑既自种牛羊还自牧日旰懒耕锄登髙望川陆空山足禽兽墟落多乔木白马谁家儿聨翩相驰逐
　　其三
　　种桑百余树种黍三十亩衣食既有余时时会亲友夏来菰米饭秋至菊花酒孺人喜逄迎稚子解趋走日暮闲园里团团防榆柳酩酊乗夜归凉风吹户牖清浅望河汉低昻看北斗数瓮犹未开明朝能饮否
　　行次田家澳梁作　　　　　　储光羲
　　田家俯长道邀我避炎氛当暑日方昼髙天无片云桑间禾黍气柳下牛羊羣野雀栖空屋晨风不复闻前登澳梁坂极望温泉分逆旅方三舎西山犹未曛
　　田家即事答崔二东臯作　　　储光羲
　　元鸟双双飞杏林初发花呴媮命僮仆可以树桑麻清旦理犁锄日入未还家
　　田家　　　　　　　　　　【唐】杨　顔
　　小园足生事寻胜日倾壶莳蔬利于鬻才青摘已无四邻依野竹日夕采其枯田家心适时春色遍桑榆
　　题农夫庐舎　　　　　　　【唐】丘　为
　　东风何处至已绿湖上山湖上春既早田家日不闲沟塍流水处耒耜平芜间薄暮饭牛罢归来还闭闗
　　南谿春耕　　　　　　　　【唐】钱　起
　　荷蓑趋南径戴胜鸣条枚谿雨有余润土膏宁厌开沟塍落花尽耒耜度云廻谁道耦耕倦仍兼胜赏催日长农有暇悔不带经来
　　观邨人收山田　　　　　　　钱　起
　　六府且未盈三农争务作贫民乏井税塉土皆垦凿禾黍入寒云茫茫半山郭秋来积霖雨霜降方铚获中田聚黎甿反景空邨落顾惭不耕者防禄同卫鹤庶追周任言敢负谢生诺
　　田家　　　　　　　　　　【唐】柳宗元
　　蓐食狥所务驱牛向东阡鸡鸣邨巷白夜色归暮田札札耒耜声飞飞来乌鸢竭兹筋力事特用穷岁年尽输助徭役聊就空自眠子孙日以长世世还复然
　　观稼　　　　　　　　　　【唐】白居易
　　世役不我牵身心常自若晩出看田亩闲行傍邨落累累绕场稼啧啧羣飞雀年丰岂独人禽鸟声亦乐田翁逄我喜黙起具杯杓敛手笑相延社酒有残酌愧兹勤且敬藜杖为淹泊言动任天真未觉农人恶停杯问生事夫种妻儿获筋力苦疲劳衣食常单薄自慙禄仕者不曾营农作饱食无所劳何殊衞人鹤
　　古风　　　　　　　　　　【唐】李　绅
　　锄禾日当午汗滴禾下土谁知盘中餐粒粒皆辛苦
　　田居春耕　　　　　　　　【宋】秦　观
　　鸡号四邻起结束赴髙原戒妇预为黍呼儿随掩门犁鉏带晨景道路更笑喧宿潦濯芒屦野芳簪髻根霁色披窅霭春空正鲜繁辛夷茂横阜锦雉娇空园少壮已云趋伶俜尚鸱蹲蟹黄经雨润野马从风犇邨落次第集隔塍致寒暄眷言月占好努力竞晨昬
　　老农　　　　　　　　　　【宋】刘子翚
　　山前有老农给我薪水役得钱径沽酒醉卧山日夕忘形与之语妙理时见益志士多隐沦欲学惭未识
　　劳农　　　　　　　　　　【宋】朱　子
　　四体久不勤筋力坐驽缓何事两山阿离离豆苖满多谢植杖翁居然见长短
　　次韵黄子理宣徳田居四时　【宋】僧道濳
　　四序自逶迤田园常局促春阳旋东臯廹我事铫鎒出种曝篱根驱牛饮谿曲晖晖明昭阳聒聒喧布谷颓龄惜筋骸晓睡谩云足蓐食出柴门荷蓧赴幽谷搴条视柔桑密叶已舒绿今年气早膏雨厌霡霂邻翁一时来耕耨毎相属
　　其二
　　离离小麦黄习习南风度桑枣暗蓬麻耕鉏困朝暮种屋东隅翠蔓已分布黄花引疎篱冉冉欲横路白水漫青秧聨翩下鸥鹭新丝换浊酒肴蔌羞薄具扫洒聚比邻环坐防髙树稚子羡赢余牵衣傍翁妪牛羊岭外归落日林梢去饷妇亦还家笑言隔烟雾
　　其三
　　朔风鸣髙林囘塘氷已结牛羊卧茅屋原野暗飞雪壮男臂雕弓短后事田猎饥鹰一号呼荒径洒毛血归来夸意气邻舎呼饮啜明朝过南山更欲穷窟穴寒炉然豆箕光焰时起灭布被拥娇儿从渠踏里裂老翁寝不寐展转念鵞鸭篱落易穿窬狐狸恐惊发
　　田家四事　　　　　　　　【元】方　防耕
　　古人以农仕仕即为公卿未仕有常业安得不躬耕我耕常及时破瑰当初晴坟垆土性异勤怠人力并泥涂淤手足雾露沾裳缨妇子挈午饷劳苦寛我情罢耕亟放牧吾牛亦饥鸣投耒重囘首深山空月明
　　种
　　我生古扬州田下异梁雍山田种荒菜水田种浮葑地力肥瘦兼农噐有无共及时撒新谷抟黍递幽哢生意日夜长移秧趁芒种未嫌豚酒祝自乐鸡黍供落日竹枝歌犹是豳原颂
　　耘
　　良苖已入土田间水沄沄昨夜苖根发翳叶如烟云草生害我苖匝月一再耘是时人苦热出门天未昕郁蒸体流膏爬捽手生皲手荼拥根节腰草驱蝇蚊青青衿佩子从事哀我勤我勤自乐此尔非沮溺羣
　　获
　　凉风入衣襟斜日照墟落我稼将登场筑杵声槖槖宵征备寇盗日行呀防雀腰镰赴田间是处竟秋获刈疾笑翁健负重惭儿弱山炊杂戎菽野草配场藿人生累衣食计较一饷乐已矣复何言吾生老耕凿
　　耕图　　　　　　　　　　【元】赵孟頫二月
　　东风吹原野地冻亦已消早觉农事动荷锄过相招迟迟朝日上炊烟出林梢土膏脉既起良耜利若刀髙低徧飜垦宿草不待烧幼妇颇能家井臼常自操散灰缘旧俗门径环周遭所冀岁有成殷勤在今朝
　　三月
　　良农知土性肥瘠有不同时至万物生芽蘖由地中秉耒向畎亩忽徧西与东举家往于田劳瘁在尔农春雨及时降被野何蒙蒙乗兹各布种庻望西成功培根利秋实仰天望年丰但使隂阳和自然仓廪充
　　十二月
　　一日不力作一日食不足惨淡岁云暮风雪入破屋老农气力衰伛偻腰背曲索绹民事急昼夜互相续饭牛欲牛肥茭藁亦预蓄蹇驴虽劣弱挽车致百斛农家极劳苦岁岂恒稔熟能知稼穑难天下自蒙福
　　归田乐　　　　　　　　　【元】张养浩
　　日月底天庙阳瘅土脉生习习恊风来颙颙众蛰惊农人服厥亩薄言事春耕缺堤流防防灌木鸣嘤嘤白扉飐青帘绿野明丹英蚕妇喜形色牧竖歌传声天随野色遥山与吟懐清向来悭一际今者幸四并倘佯子真谷万事秋毫轻
　　勤耕亭　　　　　　　　　【元】傅若金
　　日月靡闲暇四序更运之斯人务作业矧敢怠遑时负耒适西畴恒患耕作迟仲春时雨至羣物具含姿牛食青涧阿鸟鸣芳树枝兴言播嘉谷夙夜将耘耔岂不懐逸居亦念寒与饥但使秋税毕聊乐及我私羲农虽巳逺沮溺不吾欺努力顺天命素餐非所知
　　早出田所　　　　　　　　【明】袁　凯
　　愧无经济术徒有茂异名行游三十年不见有所成归来得荒地黾勉始学耕方春多云气甘雨亦时行大泽含澄澜沟浍皆满盈清晨出门去路与烟雾并庻几望秋实敢懐勤苦情日午有浊醪挥汗且复倾
　　田家杂咏　　　　　　　　【明】樊　阜
　　嘉树防衡门鸣鸠遍邨墅薄言农务兴力作无男女晨防烟未起驱牛理田圃兹时若晏嬉争得好禾黍清晓闻雨过春流涨谿渚小儿学把犁小女亦能杵生理勿嫌防浮荣非我取
　　其二
　　少长郊墟中县官名未识长时带好容不见恶顔色髙垄麦穂齐雉鸣自藏翼野田耕耨余工力暂时息日夕防邻家黄牛卧篱侧酒酣勉诸孙耕作当努力防雨过前邨鸟鸣催蓐食
　　其三
　　乌桕防我墙白茅覆我屋荷蓧朝出耘依依暮归宿少妇勤织缝诸孙解樵牧秋风禾黍收寒日照原陆鸟雀啾啾鸣园篱多草木官租及早偿莫待里胥督
　　其四
　　山邨颇幽僻甘向田间老邻家隔短墙出入同一道桑柘团午隂鹜雏牝鸡抱夕阳雨外明谿上山色好夫妇话绸缪农工非草草秧长及时移明朝饭湏早
　　田家　　　　　　　　　　【明】祝允明
　　谿流浸茅宇短檐挂犁鉏柔桑交午隂幽禽时相呼稚子跨犊眠梦归朝餔稼翁释其劳暂往携陶壶老妻督少妇择茧停辟纑轻雨日日零羣苖尽懐苏
　　夏日田园即事　　　　　　【明】蒋山卿
　　沈沈夜来雨泱泱川上平田家趋时作驱牛急晨耕遥遥阡陌间肃肃老少并札札耒与耜咿咿桔橰声纡囘野水入绵延禾稼盈劬苦事一时倐忽见秋成四体虽云疲所贵惟此生此生各有分胡乃不自营寥寥千载下宁知沮溺情
　　南庄观获作　　　　　　　【明】王　问
　　畇畇泾上田粒养岁所需黾勉事朝夕聊尔谋一盂归来已十年取足不愿余泽泽稼事劳念尔苦沾涂予也观厥成腼彼荷蓧徒四体不常勤而有此廪庾长日茅茨下击缶歌乌乌上以供粢盛下以奉亲娱以恵我周亲布徳赒比闾
　　湖庄观获　　　　　　　　　王　问
　　清川泛容与轻飇动防波霜气日夕寒岁暮栖岩阿遹观湖上农子妇纷取禾瓯寠盈筐箱比屋廪嵳峩醑酒燕乡社击缶笑以歌仰荷皇泽覃早得谢鸣珂絶轨车马途何由逄轗轲优游养余齿但愿丰年多
　　田家　　　　　　　　　　【明】袁　褧
　　谁言田家乐所乐亦岂常耕敛稍不给丰歉复相当五月了蚕事十月登稻梁所入不偿用闲少实多忙营营事公私劳苦过即忘岁功已告毕蜡社聚一方酌酒宰鸡豚鼓腹坐山阳宁知朱门内昼夜罗酒浆贫富在所遭苦乐难较量
　　七言古【附长短句】
　　寄宿田家　　　　　　　　【唐】髙　适
　　田家老翁住东陂説道平生隐在兹鬓白未曾记日月山青毎到识春时门前种柳深成巷野谷流泉添入池牛壮日耕十亩地人闲长扫一茅茨客来满酌清樽酒感兴平吟才子诗岩际窟中藏鼹鼠潭边竹里隐鸬鷀邨墟日落行人少醉后无心怯路岐今夜只应还寄宿明朝拂曙与君辞
　　田家行　　　　　　　　　【唐】王　建
　　男声欣欣女顔悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上场绢在轴的知输得官家足不望入口复上身且免向城卖黄犊田家衣食无厚薄不见县门身即乐
　　送呉叔举主簿往清江受纳秋苖
　　【宋】王庭珪
　　田头作谷催入塲一半白着输官仓庐江主簿喜懐檄放船椎鼓开帆樯萧滩老农公事毕夹道欢呼罗酒浆笑言归去唤妻子今年租米两平量
　　揷秧歌　　　　　　　　　【宋】杨万里
　　田夫抛秧田妇接小儿防秧大儿插笠是兜鍪蓑是甲雨从头上湿到胛唤渠朝餐歇半霎低头折腰只不答秧根未牢莳未匝照管鵞儿与雏鸭
　　题申季山所藏李伯时画邨田乐图
　　【宋】戴复古
　　春秧夏苖秋遂获官赋私逋都了却鸡豚社酒赛丰年醉唱邨歌舞邨乐鼓笛有声无曲谱布衫颠倒傞傞舞欲识太平真气象试看此画有佳趣管弦声按宫商发细转栁腰花十八罗帏绣幕拂香风九醖葡萄金盏滑王孙公子巧欢娯勿将富贵笑田夫非渠耕稼饱君腹问有黄金可乐无
　　田家吟　　　　　　　　　【元】胡天游
　　邨南邨北鸣鹂黄舎东舎西开野棠坡晴渐放桑眼绿水暖忽报秧牙长老翁躬耕催早起女绩男舂妇炊黍犊儿狂走未胜犁蚕蚁半生犹恋纸一春莫笑田家苦苦乐原来两相补君不见踏歌槌鼓肉如山昨日原头祭田祖
　　水车歌　　　　　　　　　【元】曹文晦
　　老农呼妇呼孙子齐上沟车踏河水浪走源头雪霰飞天翻脚底风雷起飒飒昆明龙蜕骨宛宛常山蛇顾尾倐尔盈科叹水哉激之过颡由人耳吼声防防河伯怒苖色芃芃田畯喜阿香滴瓢苦瑟缩鲛人泣绡无尺咫苏枯幸活庄子鲋腾空如化琴髙鲤东郊桔橰不亦劳西隣辘轳安足拟忘机却笑抱瓮夫巧制端从斲轮氏天心普顺固无边人力强为终有已欲令田野息愁叹正在庙堂能燮理五风十雨岁穰穰弃置沟车如敝屣
　　田家乐寄张师孟　　　　　【明】鐂　炳
　　田家乐今年庄农好秋作蛰龙蜕骨桔橰悬五谷咸登时雨若官家更忧民力疲公田折布能轻赍小姑携筐嬾梳洗拾得棉花如雪肥大姑轧轧催机杼疎帘树影寒蛩语鬓云笼雾飏西风睂月生凉褪秋暑山径牛羊下夕墟萧萧榆柳草堂虚野老杖藜邀小酌诸孙灯火读残书
　　五言律
　　张谷田舎　　　　　　　　【唐】储光羲
　　县官清且俭深谷有人家一径入寒竹小桥穿野花碓喧春涧满梯倚绿桑斜自説年来稔前邨酒可賖
　　田舎　　　　　　　　　　【唐】杜　甫
　　田舎清江曲柴门古道傍草沈迷市井地僻懒衣裳榉柳枝枝弱枇杷树树香鸬鷀西日照晒翅满鱼梁太和戊申岁大有年诏赐百寮出城观秋稼谨书盛事以俟采诗者　　　【唐】刘禹锡
　　长安铜雀鸣秋稼与云平玉烛调寒暑金风振顺成川原呈上瑞恩泽赐闲行欲返重城掩犹闻歌舞声
　　江上田家　　　　　　　　【唐】包　何
　　近海川原薄人家本自稀黍苗期腊酒霜叶是寒衣市井谁相识渔樵夜始归不湏骑马问恐畏狎鸥飞
　　田家　　　　　　　　　　【唐】司空曙
　　田家喜雨足邻老相招携泉溢沟塍壊麦髙桑柘低呼儿催放犊宿客待烹鸡搔首蓬门下如将轩冕齐
　　赠田家翁　　　　　　　　【唐】耿　湋
　　老人迎客处篱落稻畦间蚕屋朝寒闭田家昼雨闲门闾新薙草蹊径旧谙山自道谁相友邀余试徃还
　　赠田家翁　　　　　　　　【唐】杜荀鹤
　　田家真快活防嫁不离邨州县供输罢追随鼓笛喧盘餐同老少家计共田园自説身无事应官有子孙
　　田家　　　　　　　　　　【唐】李建勲
　　不识城中路熙熙乐有年木盘擎社酒瓦鼓送神钱霜落牛归屋禾收雀满田遥陂过秋水闲阁钓鱼船
　　再出行田　　　　　　　　【宋】韩　琦
　　丰岁观农获先畴路不遐子多宜晩谷生拗就新麻荞麦方成龊蔓菁未入桠乡民愚自诧太守是吾家
　　田舎　　　　　　　　　　【宋】范成大
　　呼唤携鉏至安排斜圃忙儿童眠落叶乌雀噪斜阳烟火邨声逺林菁野气香乐哉今岁事天末稻云黄
　　农家　　　　　　　　　　【宋】陆　游
　　南亩勤菑获西成谨盖藏种荞乗霁日斫荻待防霜谿碓新舂白山厨野蔌香何湏北窗卧始得傲羲皇
　　农家　　　　　　　　　　　陆　游
　　大布缝袍稳干薪起火红薄才施畎亩朴学教儿童羊要髙为栈鸡当细织笼农家自堪乐不是傲王公
　　其二
　　东舎女乗龙西家妇梦熊翁夸酒重碧孙爱果初红栗烈三冬近团栾一笑同营生无缪巧百事仰天公
　　其三
　　诸孙晩下学髻脱绕园行互笑藏钩拙争言鬬草赢爷严责程课翁爱哺饴饧富贵宁期汝他年且力耕
　　宿农家　　　　　　　　　【宋】戴复古
　　门巷规模古田园气味长小桃红破萼大麦绿衔芒稚犬迎来客归牛带夕阳儒衣媿飘泊相就説农桑
　　出社下岭望九洲流陂稻田可爱
　　【明】鐂　崧
　　度岭望平田人家隐翠烟邨墟自鸡犬风物似神仙晩树依沙立秋粳带水眠几时驱两犊投迹此安防
　　夜宿田舎　　　　　　　　【明】华　察
　　郊居观获罢暝色满荆扉岁事山田薄人家茅屋稀荒园寒照敛独树暮禽归夜静然灯坐髙窗黄叶飞
　　田家吟　　　　　　　　　【明】卢　澐
　　防是农家乐收成十月天春耕余谷种秋税了官钱儿女团朝日鸡豚散野田邻翁相见处丰稔説明年
　　田家乐　　　　　　　　　【明】邓　渼
　　烟火髙原合鸡豚小市通夜行防虎穽寒至筑牛宫捕雀遵桑翳浇麻引竹筒今年倍收秫不怕瓮头空
　　五言排律
　　奉和圣制至长春宫登楼观稼穑之作
　　【唐】苏　颋
　　帝迹奚其逺皇符之所崇敬时尧务作尽力禹称功赫濯惟元后经营自左冯变芜秔稻实流恶水泉通国阜犹前豹人疲讵昔熊黄图廵沃野清吹入离宫是阅京坻富仍观都邑雄凭轩一何绮积澑写晴空礼节家安外和平俗在中见龙垂渭北辞雁指河东睿思方居镐宸游若饮丰宁夸子云从只为猎扶风
　　田家　　　　　　　　　　【唐】王　维
　　旧谷行将尽良苖未可希老年方爱粥卒岁且无衣雀乳青苔井鸡鸣白板扉柴车驾羸牸草屩牧豪豨夕雨红橊拆新秋绿芋肥饷田桑下憇旁舎草中归住处名愚谷何湏问是非
　　六言律
　　春耕　　　　　　　　　　【明】杨　慎
　　五风十雨乐岁东皐西崦人家水心鱼浮菖叶屋角鸠鸣杏花饷垄青梅煮酒访邻绿笋烹茶问津宁知沮溺祠田但祝污邪
　　七言律
　　和游尧臣劝农韵　　　　　【宋】王　炎
　　传呼稳凭笋舆行喜见漫山麦浪平道上老农皆好语年来瘦地有新耕草深黄犊阳坡暖雨过青蒲野水生桃李隂中春事好田家鸡犬亦欢声
　　次秀野躬耕桑陌旧园之韵　【宋】朱　子
　　郊园旱久只多蹊昨夜欣沾雨一犁已办青鞵随老圃便驱黄犊过深溪农谈剰喜乡隣近馌具仍教妇子携指防竹寒沙碧处不知何似锦城西
　　邨居初夏　　　　　　　　【宋】陆　游
　　天遣为农老故乡山园三亩镜湖旁嫩莎经雨如秧绿小蝶穿花似茧黄斗酒只鸡人笑乐五风十雨岁丰穰相逄但喜桑麻长欲话穷通已两忘
　　获稻用分秧韵　　　　　　【明】顾　清
　　负郭园池带宅田老晴天气太平年获来黍稻丛髙廪散出牛羊满近川饙启甑山腾雾霭蚁香醅瓮起沦涟斜阳一枕西窗梦纵有丹青不与传
　　望田家　　　　　　　　　【明】汪应轸
　　数椽茅屋傍山开横麓平檐雪满堆耳畔春风还料峭田家钱镈尚尘埃鸡豚诧客穿篱入牛马驯人际晩囘何事邻翁喧笑语为储旧谷接新来
　　耕隐为南昌万用中赋　　　【明】僧来复
　　山庄别筑楚城西百亩桑隂水一溪莎草雨晴黄犊卧稻花风暖白鸠啼沽来官酒春祈社读罢农书晓灌畦孝悌力田新有诏姓名还向御前题
　　南浦春耕　　　　　　　　【明】僧徳祥
　　索索缲车谷口闻鸟催农事日纷纷新生野水藤绕旧作田塍井字分耕雨每怜黄犊健带经犹爱小儿勤晩风独立谿桥外流水桃花一队云
　　七言排律
　　省敛　　　　　　　　　　【明】何洛文
　　翠华缥缈出明光帝亩油油晓露瀼田畯秋登歌万寳宸旒时敛足千仓欣瞻垄覆黄云满想见匙飜白雪香耕借三推防帝力连茎累岁纪农祥即看荐熟流馨飶更识忧民念雨旸六合长应书大有愿陈豳雅表时康
　　五言絶句
　　题田洗马游岩桔槹　　　　【唐】陈子昻
　　望逺长为客商山遂不归谁怜北陵井未息汉隂机
　　山下宿　　　　　　　　　【唐】白居易
　　独到山下宿静向月中行何处水边碓夜舂云母声
　　江行　　　　　　　　　　【唐】钱　起
　　岸草连荒色邨声乐稔年晩晴贪获稻闲却采菱船
　　春墅　　　　　　　　　　【唐】崔道融
　　蛙声近过社农事忽已忙邻妇饷田归不见百花芳
　　稻畦　　　　　　　　　　【宋】文　同
　　决水转横渠交塍画方罫秋风报禾熟满顷吹防防
　　东谿小景　　　　　　　　【明】鲁　铎
　　隔谿语农人新禾胫尚短车痕记水畦莫灌东畦满
　　六言絶句
　　田园乐　　　　　　　　　【唐】王　维
　　酌酒会临泉水抱琴好倚长松南园露葵朝折东谷黄粱夜舂
　　过山农家　　　　　　　　【唐】顾　况
　　版桥人渡泉声茅檐日午鸡鸣莫嗔焙茶烟暗却喜晒谷天晴
　　农家六言　　　　　　　　【宋】杨万里
　　插秧已盖田面疎苖犹逗水光白鸥飞处极浦黄犊归时夕阳
　　耕
　　南邨北邨雨足十亩五亩秧齐带月肩犂未出催人布谷先啼
　　七言絶句
　　稻田　　　　　　　　　　【唐】韦　庄
　　绿波春浪满前陂极目连云防防肥更被鹭鸶千防雪破烟来入画屏飞
　　畬田调　　　　　　　　　【宋】王禹偁
　　大家齐力劚孱顔耳聼田歌手莫闲各愿种成千百索【山田俱以百尺绳量曰若干索】豆萁禾穟满青山
　　初夏　　　　　　　　　　【宋】林　逋
　　乳雀啁啾日气浓稚桑交影绿重重秧田百亩鵞黄犬横防谿桥属老农
　　田家　　　　　　　　　　【宋】欧阳修
　　绿桑髙下暎平川赛罢田神笑语喧林外鸣鸠春雨歇屋头初日杏花繁
　　画车【按此系　　　　　　　宋水车】苏　轼
　　九衢歌舞颂王明谁恻寒泉独自清赖有千车能散福化为膏雨满重城
　　秋日田家　　　　　　　　【宋】文　同
　　淘漉沟源筑野塘满陂烟草卧牛羊今年且喜输官办豆荚繁多粟穂长
　　丰年謡　　　　　　　　　【宋】王　炎
　　稻如马尾覆沟塍桑柘隂中鸡犬鸣收获登场便无事输租人不入州城
　　晩憇田家二絶　　　　　　　王　炎
　　家书未到鹊先喜春事无多莺又啼偶对好山畱客坐绿隂遮屋日将西
　　其二
　　山间一径牛羊迹林下数家鸡犬声底事居人苦争畔闲田官正募民耕
　　插秧　　　　　　　　　　【宋】范成大
　　种密移疎绿毯平行间清浅縠纹生谁知细细青青草中有丰年击壤声
　　田园杂兴　　　　　　　　　范成大
　　五月呉江麦秀寒移秧披絮尚衣单稻根科斗行如块田水今年一尺寛
　　其二
　　下田戽水出江流髙垄飜江逆上沟地势不齐人力尽丁男长在踏车头
　　农舎　　　　　　　　　　【宋】陆　游
　　三农虽隙亦悤忙稼事何曾一夕忘欲晒胡麻愁屡雨未收荞麦怯新霜
　　金谿道中　　　　　　　　【宋】杨万里
　　野花垂路止人行田水偏寻缺处鸣近浦人家随曲折插秧天气半隂晴
　　至后入城道中杂兴　　　　　杨万里
　　大熟仍教得大晴今年又是一升平升平不在箫韶里只在诸邨打稻声
　　湖南江西道中　　　　　　【宋】刘克庄
　　丁男放犊草间嬉少妇看蚕不画睂岁暮家家禾绢熟萍乡风物似豳诗
　　田舎即事　　　　　　　　　刘克庄
　　去年赢粟尚储缾又见新秧蘸水青野老逄人説惭媿长官清白社公灵
　　农謡　　　　　　　　　　【宋】方　岳
　　春雨初晴水拍堤邨南邨北鹁鸪啼含风宿麦青相接刺水柔秧绿未齐
　　其二
　　小麦青青大麦黄防田沙径绕羊肠秧畦岸岸水初饱尘甑家家饭已香
　　田头　　　　　　　　　　　方　岳
　　秧田多种八月白草树初开九里香但得有牛横短笛一蓑春雨自农桑
　　途间作　　　　　　　　　【宋】许月卿
　　乍雨乍晴寒食半花半蘂山矾香老农甚喜天意好日暖今年不冻秧
　　田家秋日　　　　　　　　【金】赵　元
　　禾穂累累豆角稠崧前邨落太平秋熙熙多少丰年意都在农家社案头
　　邨行　　　　　　　　　　【金】郭邦彦
　　豆叶芃芃麻叶光植禾得雨又催黄田家乐事谁真得牧子行歌醉叟狂
　　田舎曲　　　　　　　　　【元】洪希文
　　杏花开后雨如烟燕子来时水满川睂雪老翁刍一束省犁扶犊出新田
　　田父词　　　　　　　　　【元】马　臻
　　龙钟田父住深邨桑柘冈头石路分犹领儿孙到城市向人聼读劝农文
　　其二
　　处处丛祠鼓笛喧已占蚕麦十分添醉骑牛背归来晩乱把山花插防檐
　　宿田家　　　　　　　　　【明】胡　奎
　　邨北邨南社鼓声闲寻老父説升平孤灯也识离人意落尽寒花却再生

　　御定佩文斋咏物诗选巻二百二十五
　　钦定四库全书
　　御定佩文斋咏物诗选巻二百二十六
　　圃类
　　五言古
　　观圃人艺植　　　　　　　【宋】鲍　照
　　善贾笑蚕渔巧宦贱农牧逺养遍关市深利穷海陆乗轺实金覊当垆信珠服居无逸身伎安得坐梁肉徒承属生幸政缓吏平睦春畦及耘艺秋埸早芟筑泽阅既繁髙山营又登熟抱锸垄上餐结茅野中宿空织已尚淳宁知俗飜覆
　　斋中杂兴　　　　　　　　【宋】陆　游
　　荷锄草堂东艺花二百株春风一朝来白白兼朱朱南列红薇屛北界绿芋区偃蹇防松老森耸万竹臞余地不忍茀揷楥引瓠壶何当拂东绢画作山园图
　　后圃散策　　　　　　　　【宋】杨万里
　　花径雨后凉树声风外战杖履顿轻松儿女同行散少
　　者前已失老者后成倦隔林吹笑语相闻如对面明明去人近弥歩逺松杉满地影一瞬忽不见仰观紫日轮偶度白云片佳处畱再来前山未湏徧
　　月下观畦丁灌园　　　　　【金】雷　渊
　　邨居邻老圃喘汗悯夏畦辘轳健晩凉月轮转天蹊剡剡金融沟涓涓氷泮溪黄萎渐苏息绿润俄萋迷生意续夜气甘滋浃新荑风露触处香河汉望中低野人无逺谋且喜丰食鲑虽媿下帷董稍悟养生嵇归懐自浩然流光挹平西
　　灌畦　　　　　　　　　　【元】岑安卿
　　灌畦起清晨汲水甘自劳微露湿裳屐凉风吹鬓毛缅懐汉隂丈东陵亦其曹顾余何为者佚豫敢自骄日午得偃息读书志弥髙年饥见秔稻万民免煎熬寄迹天壤间于焉遂逍遥
　　治圃　　　　　　　　　　【元】戴　良
　　三春豊雨泽晨兴观我畦嘉蔬有余滋草盛相与齐戮力治荒秽指景光已西好月因时来归路杳然迷暮鸟寻旧林晩兽遵故蹊我亦息微劳去去安吾栖
　　其二
　　长夏罕人事斋居有余闲北窗多悴物且遂灌我园攅根既舒逹积叶亦葱芊瓞绕畦长新葵应节鲜抱瓮一回视生意盈化先在我岂不劳即境多所欢悠悠千载间樊生信爲贤
　　新治圃成　　　　　　　　【明】袁　凯
　　隙壤所自冶翦刜去茏茸幸无棼秽杂况此清泉涌灌滋竟朝夕勾萌各森耸青蒲巳弥泽黄方卧垄春菁向堪把秋梨日应重自余通宦籍职事劳纷冗禄食虽云美私心恒自恐归来得萧茆采撷聊自奉且逺丘园乐永谢承明宠
　　命僮　　　　　　　　　　【明】胡　翰
　　今晨雨新歇日出东南隅草树有佳色当轩散纷敷欢言命僮仆治我园中蔬幸此琴册暇且复一荷锄虽有黾勉劳良足具中厨但恐恶草长不治成荒芜世事毎如此岂敢忘勤劬
　　西园　　　　　　　　　　【明】王守仁
　　方园不盈亩蔬卉颇成列分谿免瓮灌补篱防豕蹢芜草稍焚薙清雨夜来歇濯濯新叶敷荧荧夜光发放锄息重隂旧书漫披阅倦枕竹下石醒望松间月起来歩且謡晩酌檐间设酣时借草眠忘与邻翁别
　　五言律
　　南山下与老圃期种　　　【唐】孟浩然
　　樵牧南山近林闾北郭賖先人畱素业老圃作邻家不种千株橘惟资五色邵平能就我开径剪蓬麻
　　佐还山后寄　　　　　　　【唐】杜　甫
　　几道泉浇圃交横落幔坡葳蕤秋叶少隠暎野云多隔沼连香芰通林带女萝甚闻霜薤白重意如何
　　园　　　　　　　　　　　　杜　甫
　　仲夏多流水清晨向小园碧谿揺艇阔朱果烂枝繁始为江山静终防市井喧畦蔬绕茅屋自足媚盘飱
　　种圃　　　　　　　　　　【宋】张　耒
　　僦舍亦为圃从人笑我痴自求佳草木仍揷小藩篱吾事正如此人生聊自怡霜松未及尺独我见竒姿连日治圃至山亭又作五字　【宋】陆　游
　　好竹千竿翠新泉一勺氷残芜衬落日老木上寒藤细磴欹难过危栏曲可凭归时忽巳暮防防数渔灯
　　小畦　　　　　　　　　　【宋】戴　昺
　　小畦寻丈许凿壁置柴扉雨后菜虫尽秋来花蝶稀揷篱新种菊抱瓮巳忘机俗客忽相访妨人洗布衣
　　理蔬　　　　　　　　　　【宋】杨万里
　　小摘吾犹惜频来径自成青虫捕仍有緑叶蠧还生贫里犹存灶霜余正可窥园未妨学抱瓮更湏营
　　菜圃　　　　　　　　　　　杨万里
　　此圃何其窄于侬巳自华看人浇白菜分水及黄花霜熟天殊暖风微斾亦斜笑摩桃竹杖何日拄还家
　　治圃杂书　　　　　　　　【元】方　回
　　天地一闲人园林数亩春认苖谙药性养果防花身社友同防饭邻儿笑野巾空庭维老马不出动经旬
　　其二
　　花有如罂粟能同橘不迁茄藤宜硬地豆荚恶肥田元勰齐民术夷吾土物篇园丁初未读口诀自相传
　　畦乐园　　　　　　　　　【明】刘永之
　　郭南抱瓮者乆与世情踈砌长龙须草林开燕尾渠辘轳花下转莴苣雨中锄蔗熟能相寄酬君薤叶书
　　题老圃卷　　　　　　　　【明】王　绂
　　桑榆宜晩境筑圃近茅堂凿沼分流水编篱补壊墙雨晴爪蔓绿风暖菜花香客过饕鸡黍邨醪剪韭甞
　　观莳　　　　　　　　　　【明】葛一龙
　　计户各成区开塍直到湖桔橰旋老牸箪食走童乌绿自歌边起雨为劳者苏穰穰从此日饥可一年无
　　七言律
　　邨舍　　　　　　　　　　【唐】许　浑
　　自剪春莎织雨衣南邨烟火是柴扉莱妻早报蒸藜熟童子遥迎种豆归鱼下碧潭当镜跃鸟还青嶂拂屏飞花时未免人来往欲买严光旧钓矶
　　其二
　　向平多累自归难一日身闲一日安山径有云収猎网水门无月挂渔竿花间酒气春风逺竹里棊声夜雨寒三顷水田秋更熟北窗谁拂旧尘冠
　　偶圃小园因题　　　　　　【宋】王禹偁
　　偶营菜圃为盘飱淮渎祠前水北邨泉响静连衙鼓响柴门深近子城门蒙蒙细雨春蔬甲亹亹寒流老树根从此商于地图上画工添个舍人园
　　课畦丁灌园　　　　　　　【宋】范　浚
　　连筒隔竹度流泉约束畦丁灌小园防薤自湏还种白刈葵輙莫苦伤根畴准拟狸头大草径隄防马齿繁努力荷锄当给酒无令菜把乏朝昬
　　小圃独酌　　　　　　　　【宋】陆　游
　　少时裘马竞豪华岂料今为老圃家数防霏微社公雨两丛闲淡女郎花诗成枕上常难记酒满街头却易賖自笑迩来能用短只将独醉作生涯
　　蒲桥寓居庭有刳方石而实以土者小孙子艺花窠菜本其中戯名幼圃　【宋】杨万里
　　寓舍中庭劣半弓燕泥为圃石为墉瑞香萱草一两本葱叶蔊苖三四丛穉子落成小金谷蜗牛卜筑别珠宫也思日渉随儿戏一径惟看蚁得通
　　爲圃　　　　　　　　　　【宋】刘克庄
　　屋邉废地稍平治妆防风光要自怡爱敬古梅如宿士防持新笋似婴儿花窠易买姑添价亭子难营且筑基老矣四科无入处旋锄小圃学樊迟
　　即事　　　　　　　　　　　刘克庄
　　买得荒郊五亩余旋营花木置琴书柳能樊圃犹湏种兰纵当门亦不锄无力改墙姑覆草多方存井要浇蔬区区才志聊如此谁谓先生广且防
　　其二
　　目爲诗客不胜慙唤作园翁定自堪抱瓮荷鉏非鄙事栽花移竹似清谈野人只识芹美相国安知食笋甘晩觉齐民书防要惜无幽士肯同参
　　五言絶句
　　城西书事　　　　　　　　【宋】韩　维
　　蔬畦绕茅屋林下辘轳迟霜蔓已除架风瓢空挂篱
　　蔬圃　　　　　　　　　　【宋】朱　子
　　花桺绕宅茂先生在郊居下帷良巳苦时作带经锄
　　行圃　　　　　　　　　　【宋】杨万里
　　摘杞搜枯梗攀花脱脆包蝶成新様粉柳送隔城梢
　　课园夫　　　　　　　　　【宋】白玊蟾
　　巳属畦丁了都将菜甲耘数时稽食籍醢芥又芹
　　入圃　　　　　　　　　　【明】李　玮
　　入圃细雨余荷锄情不恶山妻爱木棉慙余种红药
　　七言絶句
　　和沈太博小圃偶作　　　　【宋】赵　抃
　　日烘薄雾开桑陌风罥游丝着栁条语燕啼莺自撩乱惊人残梦是春朝
　　春日田园杂兴　　　　　　【宋】范成大
　　种园得果仅偿劳不奈儿童鸟雀搔巳揷棘针樊笋径更铺渔网葢樱桃
　　行圃　　　　　　　　　　【宋】杨万里
　　薤本新痕割复齐豆苖初叶合仍离莺声正好还飞去不爲诗人更许时
　　初秋行圃　　　　　　　　　杨万里
　　花梢飞下两鸣鸠欲住还行行复畱拾得来禽吞不得啄来啄去竟成休
　　杂诗　　　　　　　　　　【金】王　磵
　　南亩东臯春务时田家雨罢耕犁却汲井泉浇药圃更防陂水灌麻畦
　　山居诗　　　　　　　　　【元】僧清珙
　　镢头添鐡屋头悬健即锄云倦即眠红日正中黄独熟甘香不在火炉边












　　御定佩文斋咏物诗选巻二百二十六
　　钦定四库全书
　　御定佩文斋咏物诗选巻二百二十七
　　樵类
　　五言古
　　樵父词　　　　　　　　　【唐】储光羲
　　山北饶朽木山南多枯枝枯枝作采薪防室私自知诘朝砺斧寻视暮行歌归先雪隠薜荔迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非
　　樵人十咏【录六　　　　　　唐】陆龟防樵谿
　　山髙谿且深苍苍但羣木抽条欲千尺众亦疑朴一朝防剪伐万古辞林麓若遇燎圆穹微烟出云族
　　樵家
　　草木黄落时比邻见相喜当门清涧尽屋在寒云里山棚日才下野灶烟初起所谓顺天民唐尧亦如此
　　樵子
　　生在苍崖边能谙白云养才穿逺林去巳在孤上薪和野花束歩带山词唱日暮不归来柴扉有人望
　　樵担
　　轻无斗储价重则筋力絶欲下半岩时忧襟两如结风髙势还却雪厚疑中折负荷诚独难移之赠来哲
　　樵风
　　朝随早潮去暮带残阳返向背得清颷相随无近逺采山一何迟服道常苦蹇仙术信能为年华未将晩
　　樵歌
　　纵调为野吟徐徐下云磴固知负樵乐不减援琴兴出林方自转隔水犹相应但取天壤情何求郢人称
　　奉和樵人十咏【录四　　　　唐】皮日休樵溪
　　何时有此谿应便生幽木橡实养山禽藤花防涧鹿不止产蒸薪愿当歌棫朴君知天意无以此安吾族
　　樵家
　　空山最深处太古两三家云萝共夙世猨鸟同生涯衣服濯春泉盘餐烹野花居兹老复老不觧叹年华
　　樵径
　　防茏中一径绕在千峯里歇处遇松根危中值石齿花穿枲衣落云拂芒鞋起自古行此途不闻顚与坠
　　樵风
　　野船渡樵客来往平波中纵横清颷吹旦暮归期同苹花惹衣白莲影薪红吾意请封尔直作镜湖公
　　山中　　　　　　　　　　【元】于　石
　　我家万山中日日采樵去扪萝上层巅苔滑不畱屦落日负樵归云深失归路谁家犬吠声声在云深处
　　下岭樵歌　　　　　　　　【明】许　继
　　石磴缘苍苍负薪下层峭歌声相应发山木闪残照近惊幽谷响逺答清猿啸欵乃江上音烟波岂同调
　　题画　　　　　　　　　　【明】鐂　泰
　　千落日隂闪闪鸦飞尽隔树暗鸣泉苍茫路难认何处逺归樵山花红揷鬓
　　访樵者　　　　　　　　　【明】孙一元
　　逺寻山中樵不识山中路隔林伐木声遥意林深处不晤竟空归日堕西陵树
　　赠山隂陈海樵　　　　　　【明】王　问
　　十年制一斧三日采一薪白石自堪煮赤松为尔邻入市当问卜移家非避秦独乗辽东鹤高揖谢时人
　　观束薪　　　　　　　　　　王　问
　　山椒露未晞松约多樛枝林踈古苔出错崿云根僛坐此观捆载落日樵腹饥归防秋篱下薪湿烟火迟
　　七言古【附长短句】
　　樵客吟　　　　　　　　　【唐】张　籍
　　山上采樵选枯树深处樵多出辛苦秋来野火烧栎林枝柯巳枯堪采取斧声坎坎在幽谷采得齐梢青葛束日西待伴同下山竹担弯弯向身曲共知路傍多虎穴未出深林不敢歇邨西地暗狐鸣稚子呌时相应声采樵客莫采松与柏松柏生枝直且坚与君作屋成家室
　　樵歌　　　　　　　　　　【宋】郑　震
　　上山劚山山丁登下山嵌山山棱层秋残日暮归来晚茅檐洗脚月又明明朝早入芙蓉城
　　醉樵歌　　　　　　　　　【明】张　简
　　东呉市中逄醉樵鐡冠欹侧髪飘萧两肩屹屹何所负青松一枝悬酒瓢自言华葢峯头住足迹踏徧人间路学书学剑倶不成惟有饮酒得真趣管乐本是王覇才松乔自有烟霞具手持昆冈白玉斧曾向月里斫桂树月里仙人不我嗔特令下饮洞庭春兴来一吸海水尽却把瑚樵作薪醒时邂逅逄王质石上看棊黄鹄立斧柯烂尽不成仙不如一醉三千日于今老去名空在处处题诗偿酒债淋漓醉墨落人间夜夜风雷起光怪
　　赠醉樵　　　　　　　　　【明】髙　启
　　川钓巳遭猎野耕终改图不如山中樵醉卧谁得呼采山不采松松花可为酒酒熟谁共斟木客为我友木客已去空石牀举杯向月邀呉刚借汝快斧斫大桂要令四海増清光林风吹髪寒拥耳独枕空尊碧岩里此时忘却负薪归猛虎一声惊不起世间万事如浮烟看棊何必逢神仙青松化石鹤未返酒醒又是三千年
　　五言律
　　樵者　　　　　　　　　　【唐】崔　涂
　　入山行采薇闲剪蕙为衣避世嫌山浅逄人说姓稀有时还独醉何处掩衡扉莫看棊终局谿风晚待归
　　六言律
　　冬樵　　　　　　　　　　【明】杨　慎
　　城阙软红尘逺林峦空翠岚深丁丁鸟惊斧重霏霏雪压担沈沙明东郭履迹谷响南华足音归去自换邨酒不湏觧却貂金
　　七言律
　　雪樵　　　　　　　　　　【元】龚　璛
　　伊川门下巳齐腰清苦谁如雪里樵浩荡山林行靡靡低迷蓑笠影飘飘枯梢一夜号寒堕野菜寻春待冻消炙手故应犹可热髙人尘甑尽无
　　樵　　　　　　　　　　　【明】朱之蕃
　　行歌伐木隠林中平楚髙原四望通爱踏春山萦碧草醉眠秋壑舞丹枫唯畱松柏团成盖不许荆榛竞作丛半岭夕阳归路稳乗风破浪为谁雄
　　五言絶句
　　樵　　　　　　　　　　　【金】李俊民
　　云外山将遍人间日易斜不知棊换世柯烂未还家
　　樵歌贻卢子明　　　　　　【明】黄克晦
　　采薪入深林唱歌出幽谷樵歌非无辞辞古不可读
　　六言絶句
　　樵　　　　　　　　　　　【明】黎　扩
　　窈窈径穿林下丁丁斧彻云间耳惯猿惊鹤怨迹穷红树青山
　　七言絶句
　　樵翁　　　　　　　　　　【唐】蒋　吉
　　独入深山信脚行惯当防虎不曾惊路傍花发无心看惟见枯枝刮眼明
　　樵叟　　　　　　　　　　【唐】僧贯休
　　樵父貎饥带尘土自言一生苦寒苦担头担个赤瓷罂斜阳独立朦胧坞
　　樵者　　　　　　　　　　【宋】欧阳修
　　云际依依认旧林断崖荒磴路难寻西山望见朝来雨南涧归时渡处深
　　嵗晩书事　　　　　　　　【宋】刘克庄
　　嵗晩郊居苦寂寥日髙盐路去城遥深深榕径苔墙里忽有银钗呌卖樵
　　次松风阁韵　　　　　　　【宋】裘万顷
　　白云殊不作俗态流水更似知人心谿边濯足谿上坐樵唱一声秋满林
　　余杭樵歌　　　　　　　　【宋】谢　翺
　　樵斧丁丁响翠微頳肩半脱汗身衣因来避雨岩前洞裹得山蜂和蜜归
　　九曲樵歌　　　　　　　　【元】曹文晦
　　琼阙峩峩接太清五云洞口问长生欲知岭上无穷景听取樵歌四五声
　　寄破山樵者李超无　　　　【明】尹嘉宾
　　结隠深随麋鹿羣上方钟磬断知闻空山嵗晩多氷雪若个头踏冻云





　　御定佩文斋咏物诗选巻二百二十七
　　钦定四库全书
　　御定佩文斋咏物诗选巻二百二十八
　　渔类
　　四言古
　　酒防诗　　　　　　　　　【魏】嵇　康
　　敛弦散丝游钓九渊重流千仞惑饵者悬猗欤庄老栖迟永年实惟龙化荡志浩然
　　江郊　　　　　　　　　　【宋】苏　轼
　　江郊葱昽云水蒨绚碕岸斗入洄潭轮转先生悦之布席闲燕初日下照潜鳞俯见意钓防鱼乐此竿线优哉悠哉玩物之变
　　五言古
　　钓竿行　　　　　　　　　【魏】文　帝
　　东越河济水遥望大海涯钓竿何鱼尾何簁簁行路之好者芳饵欲何为
　　钓竿　　　　　　　　　　【梁】沈　约
　　桂舟旣容与緑浦复回纡轻丝动弱芰微楫起单鳬叩舷忘日暮卒歳以为娱
　　观钓　　　　　　　　　　【陈】阴　铿
　　澄江息晩浪钓侣枻轻舟丝垂遥溅水饵下暗通流歌声时断续檝影乍横浮寄言濯缨者沧浪终滞游
　　钓竿篇　　　　　　　　　【隋】李巨仁
　　潺湲面江海滉瀁瞩波澜不惜黄金饵唯怜翡翠竿斜纶控急水定檝下飞湍潭廻风来易川长雾歇难寄言朝市客沧浪余自安
　　渔父词　　　　　　　　　【唐】储光羲
　　泽鱼好鸣水谿鱼好上流渔梁不得意下渚潜垂钩乱荇时碍楫新芦复隐舟静言念终始安坐看沈浮素髪随风扬逺心与云游逆浪还极浦信潮下沧洲非为狥形役所乐在行休
　　钓鱼湾　　　　　　　　　　储光羲
　　垂钓緑湾春春深杏花乱潭清疑水浅荷动知鱼散日暮待情人维舟緑杨岸
　　渔父歌　　　　　　　　　【唐】李　颀
　　白首何老人蓑笠蔽其身避世长不仕钓鱼清江濵浦沙明濯足山月静垂纶寓宿湍与瀬行歌秋复春持竿湘岸竹爇火芦洲薪緑水饭香稻青荷包紫鳞于中还自乐所欲全吾真而笑独醒者临流多苦辛
　　大回中　　　　　　　　　【唐】元　结
　　樊水欲东流大江又北来樊山当其南此中为大回回中鱼好游回中多钓舟漫欲作渔人终焉无所求
　　蓝田谿与渔者宿　　　　　【唐】钱　起
　　独游屡忘归况此隐沦处濯髪清泠泉月明不能去更怜垂纶叟静若沙上鹭一论白云心千里沧州趣芦中夜火尽浦口秋山曙叹息分枝禽何时更相遇
　　江中晩钓寄荆南一二相识　【唐】刘长卿
　　楚郭微雨收荆门遥在目漾舟水云里日暮春江緑霁华静洲渚暝色连松竹月出波上时人归渡头宿一身巳无累万事更何欲渔父自夷犹白鸥不羁束既怜沧浪水复爱沧浪曲不见眼中人相思心断续
　　渔具诗　　　　　　　　　　【唐】陆龟蒙网
　　大罟网目繁空江波浪黑沈沈到波底恰共波同色牵时万鬐入巳有千钧力尚悔不横流恐他人更得
　　罩
　　左手掲圆罛轻桡弄舟子不知潜鳞处但去笼烟水时穿紫萍破忽值朱衣起【松江有朱衣鲋】贵得不贵名敢论鲂与鲤
　　
　　有意烹小鲜乗流驻孤棹虽然烦取舍未肻求津要多为虾蚬误已分防防笑寄语龙伯人荒唐不同调
　　钓筒
　　短短截筠光悠悠卧江色篷差橹相应雨慢烟交织须臾中芳饵迅疾如飞翼彼竭我还浮君看不争得
　　钓车
　　谿上持只轮谿邉指茅屋间乗风水便敢议朱丹毂髙多倚衡惧下有折轴速曷若载逍遥归来卧云族
　　鱼梁
　　能编似云薄横絶清川口缺处欲随波波中先置笱投身入笼槛自古难飞走尽日水濵吟殷勤谢渔叟
　　义鱼
　　春谿正含緑良夜才参半持矛若羽轻列烛如星烂伤鳞跳密藻碎首沈遥岸尽族染东流傍人作佳翫
　　鸣榔
　　水浅荇藻涩钩罩无所及铿如木铎音势若金钲急敺之就深处用以资俯拾搜罗尔甚微遁去将何入
　　沪
　　万植御洪波森然倒林薄千颅咽云上过半随潮落其闲风信背更值雷声恶天道亦裒多吾将移海若
　　笭箵
　　谁谓笭箵小我谓笭箵大盛鱼自足飡寘璧能为害时将刷苹浪又取悬藤带不及腰上金何劳问蓍蔡
　　和袭羙添咏渔具　　　　　　陆龟蒙渔庵
　　结茅次烟水用以资啸傲岂谓钓家流忽同禅室号闲凭山叟占晩有谿禽嫪华屋莫相非各随吾所好
　　钓矶
　　拣得白云根秋潮未曽没坡陀坐鼇背散漫垂龙发持竿从掩雾置酒复待月即此放神情何劳适呉越
　　篛笠
　　朝携下枫浦晩戴出烟艇冐雪或平檐听泉时仄顶飇移霭然色波写危如影不识九衢尘终年居下泂
　　背篷
　　敏手擘江筠随身织烟殻沙禽固不知钓伴犹初觉闲从翠微拂静唱沧浪濯见説方山潭渔童尽能学
　　和陆鲁望渔具诗　　　　　【唐】皮日休网
　　晩挂谿上网映空如雾縠闲来发其机旋旋沈平緑下处若烟雨牵时似崖谷必若遇鲲鲕从敎通一目
　　罩
　　芒鞋下葑中歩歩沈轻罩既为菱浪飐亦被莲泥胶人立独无声鱼烦似相抄满手搦霜鳞思归举轻棹
　　
　　烟雨晚来好东塘下去网小正星舟轻欲腾翥谁知荇深后恰值鱼多处浦口更有人停桡一延竚
　　钓筒
　　笼籦截数尺标置能幽絶从浮笠泽烟任卧桐江月丝随碧波漫饵逐清滩发好是趁筒时秋声正清越
　　钓车
　　得乐湖海志不厌华辀小月中抛一声惊起滩上鸟心将潭底测手把波文袅何处觅奔车平波今渺渺
　　鱼梁
　　波际挿翠筠离离似清籞游鳞到谿口入此无逃所斜临杨柳津静下鸬鷀侣编此欲何之终焉富春渚
　　鸣榔
　　尽日平湖上鸣榔仍动桨丁丁入波心澄彻和清响鹭听独寂寞鱼惊昧来往尽水无所逃川中有钩党
　　舴艋
　　濶处只三尺翛然足吾事低篷挂钓车枯蚌盛鱼饵只好携桡坐惟堪葢蓑睡若遣遂平生艅艎不如是
　　笭箵
　　朝空笭箵去暮实笭箵归归来倒却鱼挂在幽窓扉但闻虾蚬气欲生苹藻衣十年佩此处烟雨苦霏霏
　　添咏渔具【録二】　　　　　　　皮日休渔庵
　　庵中只方丈恰称幽人住枕上悉鱼经门前空钓具束竿时倚壁晒网还侵戸上泂有杨颙须留徃来路
　　篛笠
　　圆似写月魄轻如织烟翠涔涔向上雨不乱窥鱼思擕来沙日微挂处江风起纵戴二梁冠终身不忘尔
　　渔人　　　　　　　　　　【唐】苏　拯
　　垂竿朝与暮披蓑卧横楫不问清平时日乐沧波业长畏不得闲几度避游畋当笑钓台上逃名名却传
　　渔家傲　　　　　　　　　【宋】晁补之
　　渔家人言傲城市未曽到生理自江湖那知城市道晴日七八船熈然在淸川但见笑相属不省歌何曲忽然四防归逺处沧洲微或云后车载藏去无复在至老不曲躬羊裘行泽中
　　石门渔舍　　　　　　　　【宋】薛季宣
　　渔家在何许蹖驳岩下石花树几株芳湖山数碧窊樽亭遂古防阙天自辟锦绣入茨舍藤萝封筀栅吾为江上游形苦世间役心驰定沙歩舟行过檐隙浪翁底镌铭太尉此居宅岂若斯人徒风云相主客
　　秋江钓月　　　　　　　　【元】程钜夫
　　荷蓑非避世持竿不求赏夙抱江海心寜为利名鞅天明紫烟里日暮清波上四顾无人知孤舟自来往
　　秋江钓月　　　　　　　　【元】范　梈
　　秋江明似镜月色静更好之子罢琴来萝径初尚早众更灭没横笛隔幽岛我船尔棹歌丝纶荡浮藻潜鱼却寒饵宿鴈起夜缟离离不可招白露下烟艸髙风桐庐士骏业渭川老同是钓鱼人那应不同道把酒酹清辉如何答穹昊
　　过髙邮射阳湖杂咏　　　　【元】萨都拉
　　大罾一丈阔小舟一叶轻相传子与孙终古无人争
　　渔父曲　　　　　　　　　【元】叶　颙
　　雨过暮云收江空凉月出轻蓑独钓翁一曲秋风笛宿鹭忽惊飞点破烟波碧
　　钓矶　　　　　　　　　　【明】袁　凯
　　白日自团团春流亦漾漾闲沤雨边至轻丝风外飏既寡羡鱼情还闻濯缨唱缅彼磻上翁投竿复何向
　　秋江渔唱　　　　　　　　【明】髙　棅
　　大川饶数罟浅渎无吞舟日暮收我纶唱歌度中流歌长入空阔两岸江声秋断续和鸣榔揺飏随狎鸥曲终人不见云水空悠悠
　　渔钓　　　　　　　　　　【明】祝允明
　　幸非城市住不舍烟波宅白鸟丽金沙苍苔绕黄石凉隂涧木青平逺水天碧梁寒鱼尽落稻晚蠏犹瘠脩纶倚笭箵败笠葢袯襫沽酒自易醉枫根忽终夕
　　寒江钓雪　　　　　　　　【明】周复俊
　　岚云冻不飞江水明素练千林防若空遥峰隐还见渔歌岩下起落日声犹转
　　七言古【附长短句】
　　渔父　　　　　　　　　　【唐】岑　参
　　扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓栧乗流无定居世人那得识深意此翁取适非取鱼
　　渔父歌　　　　　　　　　【唐】张志和
　　西塞山边白鹭飞桃花流水鳜鱼肥青篛笠緑蓑衣斜风细雨不须归
　　其二
　　松江蠏舎主人欢菰饭莼亦共餐枫叶落荻花干醉宿渔舟不觉寒
　　赠湘南渔父　　　　　　　【唐】刘长卿
　　问君何所适暮暮逄烟水独与不系舟徃来楚云里钓鱼非一歳终日只如此日落江清桂檝迟纎鳞百尺深可窥沈钩垂饵不在得白首沧浪空自知
　　渔翁　　　　　　　　　　【唐】柳宗元
　　渔翁夜傍西岩宿晓汲清湘然楚竹烟消日出不见人欵乃一声山水緑廻看天际下中流岩上无心云相逐
　　清江行　　　　　　　　　【宋】刘子翚
　　渔翁一棹老清波稚子学语能渔歌日暮沙头寒爇竹雨余船角乱堆蓑鬻残小鲜仍自鲙湖海茫茫醉乡内夜阑酒渇潄寒流月照芦花上篷背
　　分题得渔邨晚照　　　　　【宋】徐　照
　　渔师得鱼绕谿卖小船横系柴门外出门老妪唤鸡犬收敛蓑衣屋头晒卖鱼得酒又得钱归来醉倒地上眠小儿啾啾问煮米白鸥飞去芦花烟
　　渔父词　　　　　　　　　【金】完顔璹
　　杨柳风前白版扉荷花雨里緑蓑衣红稻羙锦鳞肥渔笛闲拈月下吹
　　其二
　　钓得鱼来卧看书船头横置酒葫芦烟际柳雨中蒲乞与人间作画图
　　渔翁图　　　　　　　　　【元】程钜夫
　　渔翁牵纑渔妇纺膝上儿看掉车响谿南谿北趁冬晴水急船多欠新网祝儿休啼手正忙网成得鱼如汝长
　　渔父　　　　　　　　　　【元】掲傒斯
　　夫前撒网如车轮妇后揺橹青衣裙全家托命烟波里扁舟为屋鸥为邻生男巳解安贫贱生女巳得供炊防天生网罟作田园不教衣食看人靣男大还娶家女女大还作家妇朝朝骨肉在眼前年年生计大江邉更愿官中减征赋有钱沽酒供醉眠虽无余羡无不足何用世上千钟禄
　　右丞春谿捕鱼　　　　　　【元】呉　镇
　　前滩罾兮后滩网鱼兮鱼兮何所往桃花锦浪緑杨邨浦溆忽闻渔笛响我行笠泽熟此图顿起桃源鸡犬想不如归向茅屋底老瓦盆中醉春酿
　　王摩诘春谿捕鱼图　　　　【元】黄公望
　　春江水緑春雨初好山对面青芙蕖渔舟两两渡江去白头老渔争捕鱼操篙提网相两两慎勿江心轻举网风雷昨夜过禹门桃花浪暖鱼龙长我识扁舟垂钓人旧家江南红叶邨卖鱼买酒醉明月贪夫狥利徒纷纭世上闲愁生不识江草江花俱有适归来一笛杏花风乱云飞散长天碧
　　渔庄　　　　　　　　　　【元】郑元祐
　　濠上春晴花朶朶施周强知鱼与我争如顾循读书倦馺沓浪花宵鼓柁船头列炬船尾唱绳擉如云翻水上并刀斫雪鲙缕飞拍拍茅柴荐新酿庄上东风柳欲绵鲤鱼吹浪迎归船由来名教有乐地看书却埽消残年
　　渔庄　　　　　　　　　　【元】于　立
　　二月春水生三月春波阔东风杨柳花江上鱼吹沫放船直入云水乡芦荻努芽如指长船头濯足歌沧浪兰杜吹作春风香得鱼归来三尺强有酒在壶琴在牀长安市上人如蚁十丈红尘埋马耳渔庄之人百不理醉歌长在渔庄里
　　渔邨夕照　　　　　　　　【明】宣　宗
　　岳阳城头望湘浦芳艸垂杨迷古渡晴岚霏白夕阳红渺渺江邨天欲暮渔家茅屋住汀洲罢钓归来稳系舟自念生涯在网罟临风髙挂向船头出水鲜鳞杂紫蠏罏头有酒还堪买东邻西舎当此时欢笑声余歌欵乃豚鱼吹浪白连天隔江贾客促归船余光逺映防鳬外残影半落孤鸿边湖上髙楼云外起下瞰湖湘千百里慿髙一望楚天低云树苍苍暮山紫
　　钓竿　　　　　　　　　　【明】刘　基
　　斫竹作钓竿抽茧作钓丝沧洲日暖波涟漪緑蒲茸茸柳叶垂钩纎饵香鱼不知石鳞激水谿毛动玉燕回翔竿尾重大鱼入馔腮颊红小鱼却放渊沄中更祝小鱼知我意稳向深潭莫贪饵
　　捕鱼词　　　　　　　　　【明】髙　启
　　后网初沈前网起夫妇生来业淘水忽惊网重力难牵打得长鱼满船喜不教持卖去南津且向江头祭水神愿得年年神作主无事全家卧烟雨不论城中鱼贵贱换得酒归侬不怨
　　淸谿渔隐　　　　　　　　【明】杨　基
　　清谿秋来水如练历历鱼虾皆可见緑蓑酒醒雁初飞风急芦花吹满靣谿南一带是青山逄着埀杨便可湾漫道白鸥闲似我渔舟更比白鸥闲
　　林志尹秋江渔父图　　　　【明】张以寜
　　江风揺柳云冥冥小艚钓归潮满汀卖鱼得钱共秋酌白酒船头青瓦瓶樵青劝酒渔童舞击瓯唱歌无曲谱船前野鸭莫惊飞我有竹弓不射汝
　　题渔乐图　　　　　　　　【明】王　绂
　　遥天雨歇明残霞凉风飒飒吹蒹葭晚来随处可栖泊五湖烟水皆吾家得鱼且觅津桥酒旋采谿毛杂菱藕除着沙鸥孰可亲隔篷唤取邻船叟生计年年一叶舟全家不识别离愁妇能斫鲙儿行盏一笛横吹万里秋
　　渔父词　　　　　　　　　【明】陈　继
　　江柳隂江水深钓船不到江之心江心风髙浪相激纵使鱼多不易得钓丝只在江边垂得鱼无鱼心自怡有时投竿把书读残阳渐红江转緑有时沽酒醉风前沙鸥忘机相对眠人生富贵那足羡好是春鸿与秋燕江柳阴江水深钓船不到江之心
　　江乡渔乐图　　　　　　　【明】刘　溥
　　桃花雨歇春潮长江中鲤鱼随水上香蒲叶短白鹭飞渔父乗船自来徃船头巨罾三丈余辘轳引绠如引车浪花触船鱼乱跃儿女相顾争欢呼江头卖鱼朝买谷晚来还向江头宿老翁不愁儿不啼新妇船中炊欲熟
　　渔景　　　　　　　　　　【明】鲁　铎
　　桃李秾纎含晓湿篷背晴曦晒蓑笠汀洲草芳鳬雁飞江风扑岸炊烟急中湖布网却伊谁作力包罗意恐迟春深欲劝同休息正是鱼龙孕子时
　　笠泽渔父词　　　　　　　【明】文　彭
　　无利无名一老翁笔牀茶灶任西东陆鲁望米南宫除却先生便是侬
　　其二
　　呉淞江上是侬家每到秋来爱荻花眠未足日初斜起坐船头看落霞
　　其三
　　钓得鲈鱼不卖钱船头吹火趁新鲜樽有酒月将圆落得今宵一醉眠
　　捕鱼词　　　　　　　　　【明】呉梦旸
　　钱塘萧萧暮潮响雪片打船天苍莽此时江心鱼不上渔郎视鱼如在掌身跃水底胜落网手擎一尾一尺广回身落水水几丈俄顷出没鱼穰穰起立船头发蔽颡不着衣裳还打桨
　　五言律
　　独钓　　　　　　　　　　【唐】韩　愈
　　侯家林馆胜偶入得垂竿曲树行藤角平池散芡盘羽沈知食驶缗细觉牵难聊取夸儿女榆条系从鞍
　　其二
　　独往南塘上秋晨景气醒露排四岸艸风约半池萍鸟下见人寂鱼来闻饵馨所嗟无可召不得倒吾缾
　　垂钓亭　　　　　　　　　【唐】姚　合
　　由钓起茅亭柴扉复竹楹波清见丝影坐久识鱼情白鸟依牕宿青蒲傍砌生欲同渔父舍须自减逄迎
　　春江独钓　　　　　　　　【唐】戴叔伦
　　独钓春江上春江引趣长断烟栖草碧流水带花香心事同沙鸟浮生寄野航荷衣尘不染何用濯沧浪
　　夜到渔家　　　　　　　　【唐】张　籍
　　渔家在江口潮水入柴扉行客欲投宿主人犹未归竹深邨路逺月出钓船稀遥见寻沙岸春风动草衣
　　和春深二十首【録一　　　　唐】白居易
　　何处春深好春深渔父家松湾随棹月桃浦落船花投饵移轻楫牵轮转小车萧萧芦叶里风起钓丝斜
　　渔父　　　　　　　　　　【唐】杜　牧
　　白发沧浪上全忘是与非秋潭随钓去夜月叩船归烟影侵芦岸潮痕在竹扉终年狎鸥鸟来去且无机
　　宿渔家　　　　　　　　　【唐】刘　威
　　竹屋清江上风烟四五家水围分芰叶邻界认芦花雨到鱼翻浪洲廻鸟傍沙月明何处去片片席帆斜
　　渔父　　　　　　　　　　【唐】李　中
　　烟冷暮江濵髙歌散诞身移舟过蓼岸待月正丝纶亦与樵翁约同游酒市春白头云水上不识独醒人
　　谿叟　　　　　　　　　　【唐】僧景云
　　谿翁居处静谿鸟入门飞早起钓鱼去夜深乘月归露香菰米熟烟暖荇丝肥潇洒尘埃外扁舟一艸衣
　　渔父吟　　　　　　　　　【宋】宋伯仁
　　小舟如鴈许稳稳下波心蓑笠几风雨江山无古今清歌鸣短棹红叶满疎林一醉不知世前谿月未沈
　　渔隐为周仲明赋　　　　　【元】黄　庚
　　一笠戴春雨扁舟寄此情世间尘网密江上钓丝轻不羡鱼虾利惟寻鸥鹭盟严陵台下水犹作汉时清
　　渔庄　　　　　　　　　　【元】郭　翼
　　山色桃花里渔庄信少防鸥羣廻落日鱼笱聚深矼杨柳秋开屋蒹葭雨满江野翁归醉晩水没系船桩
　　夜到渔家　　　　　　　　【明】呉鼎芳
　　渔家近秋水水上槿扉开地寂月初到谿寒潮不来邨沽惟白杜野坐只青苔为説芙蓉好明朝未可回
　　五言排律
　　钓竿篇　　　　　　　　　【唐】沈佺期
　　朝日敛红烟垂竿向绿川人疑天上坐鱼似镜中悬避檝时惊透猜钩每误牵湍危不理辖潭静欲留船钓玊君徒尚征金我未贤为看芳饵下贪得防无筌
　　六言律
　　秋渔　　　　　　　　　　【明】杨　愼
　　日出烟消露晞百丈清江钓矶船似天边稳坐鱼若空行无依袄霭歌星独往婆娑舞月方归兆熊不梦渭叟狎鸥久忘汉机
　　七言律
　　和慕容法曹寻渔者寄城中故人
　　【唐】钱　起
　　孤烟一点緑谿湄渔父幽居即旧基饥鹭不惊收钓处闲麛应乳负暄时茅斋对雪开尊好稚子焚枯饭客迟胜事宛然怀抱里顷来新得谢公诗
　　西江上送渔父　　　　　　【唐】温庭筠
　　却逐严光向若邪钓轮茭棹寄年华三秋细雨愁枫叶一夜扁舟宿苇花不见水云应有梦偶随烟岛便成家白苹风起楼船暮江燕防防五两斜
　　寄湘隂阎少府乞钓轮子　　　温庭筠
　　钓轮形与月轮同独茧和烟影似空若向三江逄雁信莫辞千里寄渔翁篷声夜滴淞江雨菱叶秋传镜水风终日垂钩还有意尺书多在锦鳞中
　　西塞山泊渔家　　　　　　【唐】皮日休
　　白纶巾下发如丝静倚枫根坐钓矶中妇桑邨挑叶去小儿沙市买蓑归雨来莼菜流船滑春后鲈鱼坠钓肥西塞山前终日客隔波相羡尽依依
　　鲁望以轮钩相示缅怀髙致因作三篇【録二】
　　皮日休
　　角柄孤轮细腻轻翠篷十载伴君行撚时解转蟾蜍魄抛处能啼络纬声七里滩波喧一舍五云谿月静三更朱衣鲋足和蓑睡谁信人间有利名
　　其二
　　尽日悠然舴艋轻小轮声细雨溟溟三寻丝带桐江烂一寸钩含笠泽腥用近詹何传钓法收和范蠡养鱼经孤篷半夜无余事应被严滩聒酒醒
　　顷自桐江得一钓车以袭羙乐烟波之思因出以为玩俄辱三篇复抒詶答【録一】
　　【唐】陆龟防
　　曽招渔侣下清浔独茧初随一锤深细辗烟华无辙迹静含风力有车音相呼野饭依芳艸迭和山歌逗逺林得失任渠但取乐不曽生个是非心
　　赠彭蠡钓者　　　　　　　【唐】杜荀鹤
　　偏坐渔舟出苇林苇花零落向秋深秪将波上鸥为侣不把人间事系心傍岸歌来风欲起卷丝眠去月初沈若教我似君闲放赢得湖山到老吟
　　戏赠渔家　　　　　　　　　杜荀鹤
　　见君生计羡君闲求食求衣有底难养一箔蚕供钓线种千茎竹作渔竿胡卢杓酌春醲酒舴艋舟流夜涨滩却笑侬家最辛苦听蝉鞭马入长安
　　忆钓舟　　　　　　　　　【唐】呉　融
　　青山小隐枕潺湲一叶垂纶几泝沿后浦春风随兴去南塘秋雨有时眠惯冲晓雾惊羣鴈爱飐残阳入乱烟廻首无人寄惆怅九衢尘土困扬鞭
　　钓翁　　　　　　　　　　【唐】秦韬玉
　　一竿青竹老江隈荷叶衣裳可自裁潭定静悬丝影直风髙斜飐浪纹开朝携轻櫂穿云去暮背寒塘戴月回世上无穷崄巇事算应难入钓船来
　　赠渔者　　　　　　　　　【唐】胡　曽
　　不愧人间万户侯子孙相继老扁舟往来南越谙鲛室生长东呉识蜃楼自为钓竿能遣闷不因萱草解销忧羡君独得逃名趣身外无机任白头
　　赠渔者　　　　　　　　　【唐】韩　偓
　　个侬居处近诛茅枳棘篱兼用荻梢尽日风扉从自掩无人筒钓是谁抛城方四靣墙阴直江阔中心水脉坳我亦好闲求老伴莫嫌迁客且论交
　　赠渔翁　　　　　　　　　【唐】韦　庄
　　草衣荷笠鬓如霜自説家编楚水阳满岸秋风吹枳橘绕陂烟雨种菰蒋芦刀夜鲙红鳞腻木甑朝蒸紫芋香曽向五湖期范蠡尔来空阔久相忘
　　赠渔翁　　　　　　　　　【唐】罗　隐
　　叶艇悠扬鹤髪垂生涯空托一轮丝是非不向眼前起寒暑任从波上移风漾长歌秋月里梦和春雨昼眠时逍遥此意谁人防应有青山緑水知
　　钓车　　　　　　　　　　【唐】徐　夤
　　荻湾渔客巧妆成硾铸银星一点轻抛过碧江鸂鶒岸轧残金井辘轳声轴磨骍角氷光滑轮巻春丝水靣平把向严滩寻辙迹渔台基在辗难倾
　　贻钓鱼李处士　　　　　　【唐】谭用之
　　罢吟鹦鹉艸芊芊又泛鸳鸯水上天一棹冷涵杨桞雨片帆香挂芰荷烟緑揺江澹萍离岸红点云疎橘满川何处将归洞府数茎红蓼一渔船
　　次韵南谿观鱼　　　　　　【宋】韩　驹
　　城西鼓檝又城东不待谿分上下风碧树垂杨间黄緑氷盘行鲙簇青红横塘日暮林峦合断岸秋来浦溆通安得此身无世累便随渔艇入空蒙
　　渔家　　　　　　　　　　【宋】陆　游
　　江上渔家水蘸扉闲云片片傍苔矶钓收鹭下虚舟立桥断僧寻别径归海近冈峦多迤逦天寒雾雨正霏微羊裘老作桐江叟点检初心幸未违
　　次圭父观渔韵　　　　　　【宋】朱　子
　　平生三伏断追游谁唤来穿涧树幽初讶网横天影破忽惊人蹴浪花浮鸣榔不用齐吴榜鼓枻何须学楚讴便有金盘堆白雪却怜清泚向东流
　　渔父　　　　　　　　　　【金】李　节
　　举世从谁话独醒短蓑轻篛寄余生半篙春水世尘逺一笛晚风山雨晴稚乳满船生事简鱼虾到市利源轻旁人莫怪机心少曽与沧洲白鸟盟
　　潮谿夜渔　　　　　　　　【元】桞　贯
　　谿水添流到石矼小家残戸占鱼商蛟龙未解乗云气鱼鼈安能避泽梁两岸栎林藏曲折一篝松火照微茫淮夷固有蠙蛛颗往往钩深得夜光
　　渔蓑　　　　　　　　　　【元】谢宗可
　　翠结香莎付钓舟一竿风雨不须愁苔矶夜泊披寒去苇岸昏归带湿收月冷笼衣眠柁尾天晴随网晒船头羊裘莫笑狂奴错也着烟波万顷秋
　　钓丝　　　　　　　　　　　谢宗可
　　临流纎影众鳞惊消得长缫一缕轻钩坠乱萦春水碧竿垂斜袅晩风清牵回江上烟波梦掣断人间富贵情我欲笑携千尺去桃花浪里拔鲲鲸
　　潮谿夜渔　　　　　　　　【元】呉　莱
　　昨夜寒潮与此通荒谿尚趣百川东行依柏树林头月钓拂卢花屿畔风挿竹侵沙鱼扈短篝灯映草蠏碕空太公逺矣吾将隐赤鲤何书在腹中
　　题秋江把钓图　　　　　　【元】黄镇成
　　独载轻舠过碧川一纶牵动楚江天芦邉有月还吹笛桞外无风不系船畱火夜燃湘岸竹得鱼朝送酒家钱十年湖海眞如画亦欲狂歌一叩舷
　　渔邨意　　　　　　　　　【元】钱惟善
　　丙穴鱼来江尽头元眞卜筑更深幽对门灯火三家市何处烟波万里舟明月竹枝扬子夜西风木叶洞庭秋棹歌一曲闲来往指点侬家鹦鹉洲
　　竹榦青乐钓　　　　　　　【明】太　祖
　　旷浦澄天湿晓烟智人乐钓稳沙前蓑轻雨霁云收谷钓掷纶枢水映船举棹欲归江月上挂帆巳近暮霞边汀芦处处飞萤火照彻渔邨夜不眠
　　题烟波泛舟图　　　　　　【明】刘　基
　　旧游忆鼓湘湖棹日净风微江练平小艇曲穿花底出游鱼相伴镜中行别来漫想心徒切画里重看眼亦明素石苍松是何处愿从巢父濯冠缨
　　呉淞渔乐　　　　　　　　【明】沈　贞
　　家住沧洲白鸟边捕鱼沽酒自年年桃花浪暖堪垂钓杨柳风轻不系船帆影带归孤屿月笛声吹散一江烟武陵亦是人间路谁説仙家别有天
　　怀朱渔父　　　　　　　　【明】江仲鱼
　　九谿深处似严滩渺渺风尘白眼看叶艇毎随幽嶂出茅房孤掩落花残芙蓉衣上云千片杨桞谿头月一竿钓罢瓦缾曽共醉满身零露不知寒
　　峨谿晩钓　　　　　　　　【明】僧德祥
　　牛渚山前白鹭飞船头坐得便无机莺从桞絮风中听鱼到桃花水后肥有梦只因怀太白逄人多是说元晖一壶春酒江邨暮泊在峨谿醉不归
　　五言絶句
　　江行　　　　　　　　　　【唐】钱　起
　　岸緑野烟逺江红斜照微撑开小渔艇应到月明归
　　其二
　　曽有烟波客能歌西塞山落帆惟待月一钓紫菱湾
　　其三
　　江雨正霏微江邨晩渡稀何曽妨钓艇更待得鱼归
　　江邨夜泊　　　　　　　　【唐】项　斯
　　月落江路黑前邨人语稀几家深树里一火夜渔归
　　渔家　　　　　　　　　　【唐】张　乔
　　拥棹思悠悠更深泛积流惟将一星火何处宿芦洲
　　野钓　　　　　　　　　　【唐】韩　偓
　　细雨桃花水轻鸥逆浪飞风头阻归棹坐睡倚蓑衣
　　钓叟　　　　　　　　　　【唐】杜荀鹤
　　茅屋深湾里钓船横竹门经营衣食外犹得弄儿孙
　　江上渔者　　　　　　　　【宋】范仲淹
　　江上往来人但爱鲈鱼羙君防一叶舟出没风波里
　　渔艇　　　　　　　　　　【宋】朱　子
　　出载长烟重归装片月轻千岩猿鹤友愁絶棹歌声
　　谿边钓船　　　　　　　　【元】牟　巘
　　莫出前谿去随宜下钓钩风波若不恶鲈鳜满船头
　　题渔舟风雨图　　　　　　【元】呉　澄
　　蓑笠寒飕飕一篙背拳曲有人方醉眠酒醒失茅屋
　　淮南渔歌　　　　　　　　【元】马祖常
　　棹船淮水上晒网赤岸南船中捕来鱼卖钱买鱼篮
　　其二
　　小艇如鳬鹥湘东柴杉木载家复捕鱼夜夜系江竹
　　捕鱼图　　　　　　　　　【元】虞　集
　　网罟日相从天寒泽国空钓竿长倚树老却渭川翁
　　春江独钓图　　　　　　　【元】倪　瓒
　　春洲菰蒋緑江水似空虚望山以髙咏意钓不在鱼
　　渔邨夕照　　　　　　　　【元】陈　旅
　　落日楚江深倒景在髙树晒网茅屋头分鱼石梁歩
　　杂画　　　　　　　　　　【明】孙一元
　　尽日不见鱼风髙网罟冷蹋歌归未归江波荡人影
　　网集潭　　　　　　　　　【明】施　渐
　　朝向湖上去暮从湖上归渔家自成市晒网及斜晖
　　平望夜泊　　　　　　　　【明】王穉登
　　鱼鳞成石量桑叶论斤卖珍重丝网难家家月中晒
　　六言絶句
　　渔隐图诗为程子纯赋　　　【元】杜　本
　　山下白云缥缈水邉红树依稀信有桃源深处渔人今亦忘归
　　渔　　　　　　　　　　　【明】黎　扩
　　鱼水心情淡淡鸥波身世悠悠清风杨桞一曲明月芦花满洲
　　七言絶句
　　戏题湖上　　　　　　　　【唐】常　建
　　湖上老人坐矶头湖里桃花水却流竹竿嫋嫋波无际不知何者吞吾钩
　　江邨即事　　　　　　　　【唐】司空曙
　　罢钓归来不系船江邨月落正堪眠纵然一夜风吹去只在芦花浅水邉
　　家园　　　　　　　　　　【唐】白居易
　　沧浪峡水子陵滩路逺江深欲去难何似家池通小院卧房堦下挿渔竿
　　赠渔父　　　　　　　　　【唐】杜　牧
　　芦花深泽静垂纶月夕烟朝几十春自説孤舟寒水畔不曽逄着独醒人
　　怀归　　　　　　　　　　　杜　牧
　　尘埃终日满窓前水态云容思浩然争得便归湘浦去却持竿上钓鱼船
　　湖上　　　　　　　　　　【唐】许　浑
　　彷佛欲当三五夕万蟾清杂乱泉纹钓鱼船上一尊酒月出渡头零落云
　　守风淮阴　　　　　　　　　许　浑
　　遥见江阴夜渔客因思京口钓鱼时一潭明月万株桞自去自来人不知
　　薛氏池垂钓　　　　　　　【唐】温庭筠
　　池塘经雨更苍苍万防荷珠晓气凉朱瑀空媮御沟水锦鳞红尾属严光
　　寄裴生乞钓钩　　　　　　　温庭筠
　　一随菱棹谒王侯深媿移文负钓舟今日太湖风色好却将诗句乞鱼钩
　　沅江渔者　　　　　　　　【唐】李羣玉
　　倚棹汀洲沙日晚江鲜野菜桃花饭长歌一曲烟霭深归去沧浪緑波逺
　　钓鱼　　　　　　　　　　　李羣玉
　　七尺青竿一丈丝菰蒲叶里逐风吹防回举手抛芳饵惊起沙滩水鸭儿
　　赠江上老人　　　　　　　【唐】方　干
　　潭底锦鳞多识钓未投香饵即先知欲教鱼目无分别须学揉蓝染钓丝
　　渔父　　　　　　　　　　【唐】汪　遵
　　棹月眠流处处通緑蓑苇带混元风灵均説尽孤髙事全与逍遥意不同
　　渔者　　　　　　　　　　【唐】张　乔
　　首戴圆荷发不梳叶舟为宅水为居沙头聚看人如市钓得澄江一丈鱼
　　阻风　　　　　　　　　　【唐】韩　偓
　　平生情趣羡渔师此日烟江惬所思肥鳜香秔小艛艓早秋滋味阻风时
　　醉着　　　　　　　　　　　韩　偓
　　万里清江万里天一邨桑柘一邨烟渔翁醉着无人唤过午醒来雪满船
　　江南　　　　　　　　　　【唐】陆龟防
　　便风船尾香秔熟细雨罾头赤鲤跳待得江飡闲望足日斜方动木兰桡
　　自遣　　　　　　　　　　　陆龟防
　　甫里先生未白头酒旗犹可战髙楼长鲸好鲙无因得乞取艅艎作钓舟
　　其二
　　贤逹垂竿小隐中我来真作捕鱼翁前谿一夜春流急已学严滩下钓筒
　　钓车　　　　　　　　　　　陆龟防
　　小轮轻线妙无双曽伴幽人酒一缸洛客见时如有问辗烟冲雨过桐江
　　淮上渔者　　　　　　　　【唐】郑　谷
　　白头波上白头翁家逐船移浦浦风一尺鲈鱼新钓得儿孙吹火荻花中
　　钓叟　　　　　　　　　　【唐】杜荀鹤
　　田不曽耕地不锄谁人闲散得如渠渠将底物为香饵一度擡竿一个鱼
　　渔父　　　　　　　　　　【唐】李　中
　　偶向芦花深处行谿光山色晚来晴渔家开戸相迎接稚子争窥犬吠声
　　其二
　　雪鬓苍髯白布袍笑携頳鲤换邨醪慇懃留我宿谿上钓艇归来明月髙
　　小儿垂钓　　　　　　　　【唐】胡幽贞
　　蓬头稚子学垂纶倒坐莓苔艸映身路人借问遥招手恐畏鱼惊不应人
　　渔者　　　　　　　　　　【宋】郭　震
　　江桞弄风颦翠黛山花着雨湿胭脂却收短櫂拈长笛一叶舟中仰面吹
　　南塘即事　　　　　　　　【宋】翁　巻
　　半川寒日满邨烟红树青林古岸边渔子不知何处去渚禽飞落拗罾船
　　舟行六絶句【録一　　　　　宋】张　耒
　　渡头风雨晚生寒蓑笠渔翁坐钓船为问篷中有鱼否一双新鳜出笼鲜
　　过葢竹作　　　　　　　　【宋】朱　子
　　浩荡鸥盟久朱寒征骖聊此驻江干何时买得渔船就乞与人间画里看
　　田舍即事　　　　　　　　【宋】刘克庄
　　谿上渔郎占断春一川碧浪映红云问渠定是神仙否橹去如飞语不闻
　　渔父词　　　　　　　　　【宋】方　岳
　　阴阴深树晚生烟雨急归来失系船白鹭不惊沙水浅依然共在緑杨边
　　烟谿独钓图　　　　　　　【金】元好问
　　鞍马风沙万里身眼明惊见楚江春緑蓑衣底元真子不觧吟诗亦可人
　　所见　　　　　　　　　　【金】刘　铎
　　纶竿老子緑蓑衣细雨斜风一钓矶正是邻家社醅熟桞条穿得锦鳞归
　　过唐州西李口　　　　　　【金】邢安国
　　白沙翠竹谿上邨渔翁卖鱼唤行人西风吹皱一谿水水光日影金鳞鳞
　　江景　　　　　　　　　　【元】黄　庚
　　寒生鴈背天将雪冷入鱼腮水欲氷钓艇归来江路暝舟人分火点渔灯
　　雨过　　　　　　　　　　　黄　庚
　　雨过山头云气湿潮生渡口岸痕深一声短笛斜阳外知有渔舟泊桞阴
　　江乡夜兴　　　　　　　　【元】尹廷髙
　　极浦霜清鴈打围渔灯明灭水烟微天寒想是鲈鱼少犬吠空江船夜归
　　谿上　　　　　　　　　　【元】刘秉忠
　　芦花逺映钓舟行渔笛时闻三两声一阵西风吹雨散夕阳犹在水边明
　　即事　　　　　　　　　　【元】许有壬
　　几家门系钓鱼船一阵风香燎麦烟画出太平邨落景酒旗多在緑杨边
　　渔翁　　　　　　　　　　【元】周　权
　　转櫂收缗日未西短篷斜阁断沙低卖鱼买酒归来晚风飐芦花雪满谿
　　题春江渔父图　　　　　　【元】杨维桢
　　一片青天白鹭前桃花水泛住家船呼儿去换城中酒新得槎头缩颈鳊
　　緑阴垂钓　　　　　　　　【元】贡性之
　　茅屋人家隔薜萝緑阴窓户晚凉多日长借得南风便时送沧浪一曲歌
　　钓鱼图　　　　　　　　　　贡性之
　　谿树苍茫带晚烟谿流逆上似登天归来钓得鲈鱼羙只博西窓一觉眠
　　题画杂诗　　　　　　　　【元】马　臻
　　数点残鸦水绕邨几家茅屋掩柴门白头谿叟归来晚自把渔舟系桞根
　　其二
　　采菱渡头秋日晚红楼隔岸知谁家参差逺树杂云气灭没渔舟侵浪花
　　画意　　　　　　　　　　　马　臻
　　江花江草映江楼写出江天一片秋隔岸小桥低数尺澹烟消处见渔舟
　　小汊　　　　　　　　　　【元】僧圆至
　　麻骨灯明竹壁疎更深人语在茅庐开篷缘岸去沽酒点火拨船来卖鱼
　　絶句漫兴　　　　　　　　【明】刘　基
　　五湖风雨夜垂纶一叶扁舟一粟身至竟云涛归大壑烟波还属钓鱼人
　　题盛子昭临吴兴公谿山钓船图
　　【明】虞　堪
　　着我春江听雨眠鸥波亭下水如天当时度得参差玉吹起春风满钓船
　　春江渔父　　　　　　　　【明】陈　继
　　鬓丝如雪映沙鸥烟渚风汀醉泊舟好谢岸傍花共桞莫将春色忌清秋
　　赠钓伴　　　　　　　　　【明】陈宪章
　　短短蒌蒿浅浅湾夕阳倒影对南山大船鼓枻唱歌去小艇得鱼吹笛还
　　醉着　　　　　　　　　　【明】孙一元
　　瓦瓶倒尽醉难醒独抱渔竿卧晚汀风露满身呼不起一江流水梦中听
　　秋江钓者　　　　　　　　【明】潘德元
　　江湖最乐是渔翁何地无天着钓篷见惯白鸥浑不避一丝晴飏蓼化风
　　渔邨夕照　　　　　　　　【明】沈明臣
　　不知谁唱白铜鞮杨桞邨边即大堤款乃一声风断续打鱼人背夕阳西
　　桃谿　　　　　　　　　　【明】娄　坚
　　迎潮小艇漉鱼虾临水居人引钓车不怕桃源迷处所潮回应带树头花
　　鰕子禅　　　　　　　　　【明】僧守仁
　　杖藜何处问鰕禅廻首胥邨锁暮烟一曲渔歌秋浦外腥风吹满渡头船
　　渔邨夜归　　　　　　　　【明】僧宗衍
　　月落苹汀宿雾凝小桥霜冷挂鱼罾归来巳是三更后水际人家尚有灯
　　颂古诗　　　　　　　　　【明】僧普慈
　　每嗟船子惯垂纶恒泊谿边荻映身人问不言头自点恐惊鱼去不应人
　　御定佩文斋咏物诗选巻二百二十八
　　钦定四库全书
　　御定佩文斋咏物诗选巻二百二十九
　　牧类
　　五言古
　　牧童词　　　　　　　　　【唐】储光羲
　　不言牧田逺不道牧陂深所念牛驯扰不乱牧童心圆笠覆我首长蓑披我襟方将忧暑雨亦以惧寒阴大牛隠层坂小牛穿近林同类相鼓舞触物成讴吟取乐须臾间寜问声与音
　　牧童词　　　　　　　　　【元】周　权
　　我牧不惮逺牧多良苦辛所幸牧巳狎驯扰无败羣平原湿春烟碧艸何披纷大牛隐重坂小牛饮芳津旦出露未晞及归景尚曛时复叩角歌歌俚全吾真取乐田野间世事非所闻歌阑卧牛背仰见天际云
　　七言古【附长短句】
　　牧童词　　　　　　　　　【唐】李　渉
　　朝牧牛牧牛下江曲夜牧牛牧牛邨口谷荷笠出林春雨细芦管卧吹沙艸緑乱挿蓬蒿箭满腰不怕猛虎欺黄犊
　　牧童　　　　　　　　　　【唐】僧隐峦
　　牧童见人俱不识尽着芒鞋带蓑笠朝阳未出众山时露滴蓑衣犹半湿二月三月时平原草初緑三个五个骑羸牛前邨后邨来放牧笛声才一举众稚齐歌舞看看白日又西斜各自骑牛又归去
　　书晁説之考牧图后　　　　【宋】苏　轼
　　我昔在田间但知羊与牛川平牛背稳如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长艸长病牛羊寻山跨坑谷腾趠筋骨强烟蓑雨笠长林下老去而今空见画世间马耳射东风悔不长作多牛翁
　　牧牛儿　　　　　　　　　【宋】张　耒
　　牧牛儿逺陂牧逺陂牧牛芳草緑儿怒掉鞭牛不触涧边桞古南风清麦深蔽目田野平乌犍砺角逐艸行老牸卧噍饥不鸣犊儿跳梁没艸去隔林应母时一声老翁念儿自携饷出门先上冈头望日斜风雨湿蓑衣拍手唱歌寻伴归逺邨放牛风日薄近邨放牛泥水恶珠玑燕赵儿不知儿生但知牛背乐
　　李唐春牧图　　　　　　　【元】任士林
　　春气熏人未耕作江头青青牛齿白牛饥草细随意嚼老翁曲膝睡亦着蓬头不记笠抛却午树当风梦揺落梦里牛绳犹在握昨夜囤头牛食薄
　　牧童谣　　　　　　　　　【明】周是修
　　逺牧牛朝出东谿谿上头谿头草短牛不住直过水南芳草洲脱衣渡水随牛去黄芦飒飒风和雨老鸦乱啼野羊走絶谷无人惊四顾寒藤枯木暮山苍同伴相呼归又忙石棱割脚茅割耳身上无有干衣裳却思昨日西边好旷坂平原尽丰草短蓑一卧午风轻长笛三吹夕阳早
　　五言律
　　牧童　　　　　　　　　　【唐】僧栖蟾
　　牛得自由骑春风细雨飞青山青草里一笠一蓑衣日出唱歌去月明抚掌归何人得似尔无是亦无非
　　牧　　　　　　　　　　　【明】张居正
　　是处桑麻好田家乐事同耕夫闲白昼牧竖趂春风短笛云山外长林雨露中命俦还借草相与説年丰
　　六言律
　　夏牧　　　　　　　　　　【明】杨　慎
　　长夏冷风清甽新晴丹帔緑畴山髙羊羣似蚁水阔牛背如舟半幅生烟羃羃三腔短笛悠悠柴扉归来早掩斜阳影在檐头
　　七言律
　　牧　　　　　　　　　　　【明】朱之蕃
　　择地求刍两得宜欣看茁壮望蕃孳薰风永昼蓑堪枕残日荒邨笛任吹海上平津封已晚窖中属国节空竒长原浅草清流绕倒跨徐归信犊儿
　　五言絶句
　　牧童　　　　　　　　　　【唐】刘　驾
　　牧童见客拜山果怀中落昼日驱牛归前谿风雨恶
　　牧竖　　　　　　　　　　【唐】崔道融
　　牧竖持簔笠逄人气傲然卧牛吹短笛耕却傍谿田
　　六言絶句
　　牧　　　　　　　　　　　【明】黎　扩
　　芳草茸茸暖碧乌犍湿湿春肥满蓑烟雨朝出一笛斜阳暮归
　　七言絶句
　　牧童　　　　　　　　　　【唐】芦　肇
　　谁人得似牧童心牛背横眠秋兴深时复往来吹一曲何愁南北不知音
　　题牧牛图　　　　　　　　【元】黄清老
　　平原雨多烟草浮牧童驱牛如挽舟柴门正在水深处青山流过屋西头
　　题牧牛图　　　　　　　　【元】僧行端
　　谁家荒疃连平原何处孤邨带乔木官田耕尽牛正闲且对东风弄横玉
　　牧牛　　　　　　　　　　【明】王锡爵
　　垅上归来跨牸行扬鞭遥指暮云生明朝共把春犁去闻道君王欲省耕
　　平原道中见牧豕者　　　　【明】尹嘉宾
　　天门室宿郁如虹海上萧条牧豕翁防得平津开閤意一竿寒日野田中




　　御定佩文斋咏物诗选巻二百二十九
　　钦定四库全书
　　御定佩文斋咏物诗选巻二百三十
　　织类
　　五言古
　　子夜夏歌　　　　　　　　【晋】乐　府
　　春倾桑叶尽夏开蚕务毕昼夜理机丝知欲早成匹
　　作蚕丝　　　　　　　　　【晋】阙　名
　　素丝非常质屈折成绮罗敢辞机杼劳但恐花色多
　　咏中妇织流黄　　　　　　【梁】简文帝
　　翻花满堦砌愁人独上机浮云西北起孔雀东南飞调丝时绕腕易镊乍牵衣鸣梭逐动钏红妆映落晖与司马治书同闻邻妇夜织　【梁】王僧孺
　　洞房风已激长廊月复清蔼蔼夜庭广飘飘晓帐轻杂闻百虫思偏伤一鸟声鸟声长不息妾心复何极犹恐君无衣夜夜当牕织
　　见人织聊为之咏　　　　　【梁】刘　邈
　　纎纎运玉指脉脉正蛾眉振蹑开交缕停梭续断丝檐花照初月洞口垂朱帷弄机行掩泪翻令织素迟
　　中妇织流黄　　　　　　　【唐】虞世南
　　寒闺织素锦含怨敛防蛾综新交缕涩经脆断丝多衣香逐举防钏动应鸣梭还恐裁缝罢无信逹交河
　　织女词　　　　　　　　　【唐】孟　郊
　　夫是田中郎妾是田中女当年嫁得君为君秉机杼筋力日巳疲不息牕下机如何织纨素自着蓝缕衣官家牓邨路更索栽桑树
　　古词　　　　　　　　　　【唐】施肩吾
　　夜裁鸳鸯绮朝织蒲桃绫欲试一寸心待缝三尺冰
　　邨舍杂书　　　　　　　　【宋】陆　防
　　中春农在野蚕事亦随作手种临安青可饲蚕百箔累累茧满簇绎绎丝上篗老子虽安眠衣帛可无作
　　题耕织图　　　　　　　　【元】赵孟頫三月
　　三月蚕始生纎细如牛毛婉娈闺中女素手握金刀切叶以饲之拥纸散周遭庭树鸣黄鸟发声和且娇蚕饥当采桑何暇事游遨田时人力少丈夫方种苖相将挽长条盈筐不终朝数口望无寒敢辞终歳劳
　　五月
　　五月夏以半谷鸎先弄晨老蚕成雪茧吐丝乱纷纭伐苇作曲薄束防齐榛榛黄者黄如金白者白如银烂然满筐筥爱此顔色新欣欣举家喜稍慰经时勤有客过相问笑声闻四邻论功何所归再拜谢蚕神
　　六月
　　釜下烧桑柴取茧投釡中纎纎女儿手抽丝疾如风田家五六月緑树阴相蒙但闻缲车响逺接邨西东旬日可经绢弗忧杼轴空妇人能蚕桑家道当不穷更望时雨足二麦亦稍丰酤酒田家饮醉倒妪与翁
　　七月
　　七月暑尚炽长日弄机杼头蓬不暇梳挥手汗如雨嘤嘤时鸟鸣灼灼红橊吐何心娯耳目往来忘伛偻织为机中素老防要纫补青灯照夜梭蟋蟀窓外语辛勤亦何有身体衣几缕嫁为田家妇终歳服劳苦
　　七言古
　　赋得婀娜当轩织　　　　　【陈】萧　诠
　　东南初日照秦楼西北织妇正娇羞绮窓犹垂翡翠幌珠帘半上瑚钩新妆入机映春牖弄杼鸣梭挑织手何曽织素让新人不掩流苏推中妇三日五匹未言迟衫长腕弱绕青丝绫中转蹑成离鹄锦上廻文作别诗不惜纨素同霜雪更伤秋扇箧中辞
　　织锦词　　　　　　　　　【唐】温庭筠
　　丁东细漏侵琼瑟影转髙梧月初出簇簌金梭万缕红鸳鸯艶锦初成匹锦中百结皆同心蕊乱云盘相间深此意欲传传不得玫瑰作柱朱弦琴为君裁破合欢被星斗迢迢共千里象尺熏炉未觉秋碧池巳有新莲子
　　染丝上春机　　　　　　　【唐】李　贺
　　玉罂汲水桐花井蒨丝沉水如云影羙人嬾态胭脂愁春梭抛掷鸣髙楼防线结茸背复疉白祫王郎寄桃叶为君挑鸾作腰绶愿君处处宜春雪
　　缲丝行　　　　　　　　　【宋】范成大
　　小麦青青大麦黄原头日出天色凉姑妇相呼有忙事舍后煮茧门前香缲车嘈嘈似风雨茧厚丝长无断缕今年那暇织绢着明日西门卖丝去
　　流黄引　　　　　　　　　【元】宋　褧
　　桂庭月午啼螀闲鸾宫露下氷纨单酥灯毳帐鴈门塞妾心料此中闺寒流黄缩涩微含润锦石铺云莹相衬细腰杵急夜如年捣碎商飇不知困春纎易制添光泽鳯花入眼波纹溢东天皜皜呼侍儿快取衣箱金粟尺
　　寒机女词　　　　　　　　【元】王　逄
　　鸳鸯机满东西舎雪茧缲来日相射世俗竞染红蓝花妾心钟爱金丝柘君王锦绣焚殿前天孙鳯梭蛛网悬织成云雾制龙衮万一熏香分御筵
　　五言律
　　蚕室成　　　　　　　　　【明】皇甫汸
　　蚕舘开周典鸾舆扈汉仪棘墙春窈窕桑沼昼涟漪蠒献夫人日衣眀上帝时娥媌御王母玉佩降瑶池
　　五言排律
　　鲛人潜织　　　　　　　　【唐】薛　能
　　珠馆冯夷室灵鲛信所潜幽闲云碧牖滉漾水晶帘机动龙梭跃丝萦藕綷添七襄牛女恨三日大人嫌透手擎呉练凝氷笑越缣无因听札札空想濯纎纎
　　七言律
　　织锦女　　　　　　　　　【唐】秦韬玉
　　桃花日日觅新竒有镜何曽及画眉秪恐轻梭难作匹岂辞纎手徧生胝合蝉巧间双盘带联雁斜衔小折枝豪贵大堆酬曲彻谁知辛苦一丝丝
　　题张萱羙人织锦图为慈谿蔡元起赋
　　【元】纳　延
　　织锦秦川窈窕娘新翻花样学宫坊窓虚转轴莺声腕倦停梭粉汗香双鳯廻翔金缕细五云飞动防丝长明年夫婿封侯日裁得宫袍逺寄将
　　织锦机　　　　　　　　　【明】瞿　佑
　　緑纱窓下响吚哑知是秦川第几家五色染成长命缕防头挽就合欢花只愁转轴劳筋力莫谩投梭损齿牙不似绣牀闲坐倦自将辛苦作生涯
　　五言絶句
　　续古　　　　　　　　　　【唐】陈　陶
　　婵娟越机里织得双栖鳯慰此殊世花金梭忽停弄
　　其二
　　景龙临太极五鳯当庭舞谁信壁间梭升天作云雨
　　浣纱女　　　　　　　　　【唐】僧皎然
　　清浅白沙滩緑蒲尚堪把家住水东西浣纱明月下
　　织锦图　　　　　　　　　【元】杨维桢
　　秋深未寄衣络纬上寒机断织曽相戒夫君不用归
　　七言絶句
　　江南织绫词　　　　　　　【唐】施肩吾
　　卿卿买得越人丝贪弄金梭嬾画眉女伴能来看新鸳鸯正欲上花枝
　　冬日田园杂兴　　　　　　【宋】范成大
　　邨巷冬年见俗情邻翁讲礼拜柴荆长衫布缕如霜雪云是家机自织成
　　织妇　　　　　　　　　　【宋】谢　翺
　　待得原蚕茧上丝织成送女去还归支机本是寒砧石畱取秋深自捣衣
　　西湖竹枝词　　　　　　　【元】顾　瑛
　　陌上采桑桑叶稀家中看蚕怕蚕饥大姑要织回文锦小姑要织嫁时衣
　　过邨家　　　　　　　　　【明】樊　阜
　　细莎邨路绕山斜涧水西头一两家桑柘叶干鸠雨歇茅檐索索响缫车
　　贫女吟　　　　　　　　　【明】佘　育
　　旧丝织尽复新丝辛苦终朝不下机秪恐与时花样别不堪裁作嫁人衣
　　苏蕙　　　　　　　　　　【明】梁辰鱼
　　泪痕点滴锦花浮几载抛梭织未休愿得璇图似夫壻残丝断处认回头
　　竹枝词　　　　　　　　　【明】王叔承
　　青桑老尽茜花开新妇看蚕婆不来织得西川宫样锦机头先与小姑裁






　　御定佩文斋咏物诗选巻二百三十
　　钦定四库全书
　　御定佩文斋咏物诗选巻二百三十一
　　女红类
　　五言古
　　子夜夏歌　　　　　　　　【晋】乐　府
　　田蚕事巳毕思妇犹苦身当暑理絺服持寄与行人
　　咏剪防花　　　　　　　　【梁】刘孝威
　　叶舒非渐大花发是初开无论人讶似蜂见也争来
　　咏剪防花　　　　　　　　【梁】朱超道
　　浅深依树色舒巻听人裁假令春已度终在手中开
　　子夜冬歌　　　　　　　　【唐】崔国辅
　　寂寥抱寒心裁罗文褧褧夜乆频挑灯霜寒剪刀冷
　　子夜呉声四时歌　　　　　【元】张　宪
　　瓦上松雪落灯前夜有声起持白玉尺呵手制呉绫防纫征袍缝边庭艸又青
　　七言古
　　白纻词　　　　　　　　　【唐】张　籍
　　皎皎白纻白且鲜将作春衣称少年裁缝长短不能定自持刀尺向姑前复恐兰膏污纎指常遣傍人收堕珥衣裳着时寒食下还把玉鞭鞭白马
　　裁衣曲　　　　　　　　　【元】陈　基
　　殷勤织纨绮寸寸成文理裁作逺人衣缝缝不敢迟裁衣不怕剪刀寒寄远惟忧行路难临裁更忆身长短只恐边城衣带缓银灯照壁忽垂花万一衣成人到家
　　美人熨帛图　　　　　　　【明】刘　溥
　　霜帛丁东捣初歇女伴相怜白如雪掩帷下堂同此情白腕对曵当中庭中庭无风干未得铜斗自烧还自熨只愁熨着有燋晕难表此身如此白小鬟莫更蹲复蹲犹恐皱却葵花纹
　　五言律
　　剪防　　　　　　　　　　【唐】张九龄
　　姹女矜容色为花不让春既争芳意早谁待物华眞叶作参差发枝从点缀新自然无限态长在艶阳晨
　　七言律
　　剪刀　　　　　　　　　　【唐】徐　夤
　　寳持多用绣为双目交加两鬓霜金匣掠平花翡翠緑窓裁破锦鸳鸯初栽连理枝犹短误绾同心带不长欲制缊袍先把看质非防绮媿铦铓
　　监绣　　　　　　　　　　【元】掲祐民
　　鳯阁龙庭庆自今羽鳞顔色组丝深羙人百巧天孙手才士一生红女心愿化神蚕抽瓮茧用将缫借入瑶林读书补报浑无力惭媿临机惜寸隂
　　剪刀　　　　　　　　　　【明】瞿　佑
　　巧制工夫百链钢持来闺阁共行藏双环对展鱼肠快两股齐开燕尾张针线有功慿制造绮罗无价任裁量随机镂出新花样长在佳人玉指傍
　　五言絶句
　　春夜裁缝　　　　　　　　【唐】薛维翰
　　珠箔因风起飞蛾入最能不教人夜作方便杀明灯
　　无题　　　　　　　　　　【明】袁　凯
　　春衣裁剪罢密叶间秾花缝到鸳鸯处行行线脚斜
　　七言絶句
　　寒闺思　　　　　　　　　【唐】白居易
　　寒月沈沈洞房静真珠帘外梧桐影秋霜欲下手先知灯底裁缝剪刀冷
　　题针限羮字韵　　　　　　【宋】裘万顷
　　一寸坚钢铁琢成绮罗丛里度平生有时稚子敲成钓钓得鱼儿便作羮
　　春词　　　　　　　　　　【元】胡天游
　　緑窓红烛制春衣宫様花纱要入时玉手怕裁双鳯破并刀欲下更迟迟
　　理绣　　　　　　　　　　【元】杨维桢
　　拣得金针出象筒鸳鸯双刺扇罗中却嗔昨夜狸奴恶抓乱金牀五色绒
　　宫中词　　　　　　　　　【元】张　昱
　　延华阁下日如年除是当番到御前寻出涂金香坠子安排衣线撚春绵
　　题月下裁衣图　　　　　　【明】陈　继
　　香帏风卷月团团睡起裁衣思万端秋叶未红金剪冷玉门关外不胜寒
　　宫词　　　　　　　　　　【明】俞允文
　　一承恩泽入蓬莱别赐轻绡称体裁剪得辟邪新茧子并房宫女鬪看来






　　御定佩文斋咏物诗选巻二百三十一
　　钦定四库全书
　　御定佩文斋咏物诗选巻二百三十二
　　佛寺类
　　五言古
　　开善寺法防　　　　　　　【梁】萧　统
　　栖乌犹未翔命驾岀山庄诘屈登马岭回互入羊肠稍看原蔼蔼渐见岫苍苍落星埋逺树新雾起朝阳隂池宿早鴈寒风催夜霜兹地信闲寂清旷惟道塲玉树琉璃水羽帐郁金牀紫柱瑚地神幢明月珰牵萝下石磴攀桂陟松梁涧斜日欲隐烟生楼半藏千祀终何迈百代归我皇神功照不极睿镜湛无方法轮明暗室慧海渡慈航尘根久未洗希霑垂露光
　　逰光宅寺诗应令　　　　　【梁】简文帝
　　陪逰入旧丰云气郁青葱紫陌垂青栁轻槐拂慧风八泉光绮树四柱暧临空翠网随烟碧丹花共日红方欣大云溥慈波流净宫
　　奉和往虎窟山寺　　　　　【梁】陆　罩
　　鸡鸣动睟驾柰苑睠晨逰朱镳陵九达青盖出层楼岁华满芳岫虹彩被春洲葆吹临风逺旌羽映九斿乔枝隐脩迳曲涧聚轻流徘徊花草合浏亮鸟声遒金盘响清梵涌塔应鸣桴慧云方靡靡法水正悠悠实归徒荷教信解愧难酬
　　奉和往虎窟山寺　　　　　【梁】王　冏
　　美境多胜迹道塲实兹地造化本灵竒人功兼制置房廊相映属阶阁并殊异髙明畱睿赏清净穆神思豫逰穷岭歴借此方春至野花夺人眼山莺纷可喜风景共鲜华水石相辉媚法像无尘染真僧絶名利陪游既伏心闻道方刻意
　　仰同令君摄山栖霞寺山房夜坐六韵
　　【陈】徐孝克
　　戒坛青石路灵相紫金峰影尽皈依鸽餐迎守防龙晨朝宣寳偈寒夜敛疎钟鸡兰静含握仁智独从容五禅清虑表七觉荡心封愿言于此处携手屡相逢
　　静卧栖霞寺房望徐祭酒　　【陈】江　总
　　絶俗俗无侣脩心心自斋连崖夕气合虚宇宿云霾卧藤新接户欹石久成阶树声非有意禽戏似忘怀故人市朝狎心期林壑乖惟怜对芳杜可以为吾侪
　　经始兴广果寺题恺法师山房　江　总
　　息舟候香埠怅别在寒林竹近交枝乱山长絶迳深轻飞入定影落照有疎隂不见投云状空畱折桂心和崔侍中从驾经山寺　　【北齐】萧　慤
　　钩陈夜警徼河汉晓纵横逰骑腾文马前驱转翠旌野禽喧曙色山树动秋声云表金轮见岩端画栱明塔疑从地涌盖似积香成泉髙下澑急松古上枝平仪台多壮思丽藻蔚缘情自嗤非照乗何以继连城
　　云居寺髙顶　　　　　　【北周】王　褎
　　中峰云已合絶顶日犹晴邑居随望近风烟对眼生谒慈恩寺题奘法师房　　　【唐】太　宗
　　停轩观福殿游目眺皇畿法轮含日转花盖接云飞翠烟香绮阁丹霞光寳衣旛虹遥合彩空外迥分晖萧然登十地自得防三归
　　题终南翠微寺空上人房　　　【唐】孟浩然
　　翠微终南里雨后宜返照闭闗久沈冥杖防一登眺遂造幽人室始知静者妙儒道虽异门云林颇同调两心相喜得毕景共谈笑暝还髙窗眠时见逺山烧缅怀赤城标更忆临海峤风泉有清音何必苏门啸
　　宿天竺寺　　　　　　　　【唐】陶　翰
　　松柏乱岩口山西微径通天开一峰见宫阙生虚空正殿倚霞壁千楼标石丛夜来猿鸟静钟梵寒云中岑翠暎湖月泉声杂谿风心超诸境外了与悬解同明发气候改起视长崖东湖色浓荡漾海光渐曈曚葛仙迹尚在许氏道犹崇独往古来事幽怀期二公
　　逰天竺寺　　　　　　　　【唐】崔　颢
　　晨登天竺山山殿朝阳晓厓泉争喷薄江岫相萦绕直上孤顶髙平看众峰小南州十二月地暖冰雪少青翠满寒山藤萝覆冬沼花龛瀑布侧青壁石林杪鸣钟集人天施饭聚猿鸟洗意归清净澄心悟空了始知世上人万物一何扰
　　蓝田山石门精舍　　　　　【唐】王　维
　　落日山水好漾舟信归风探竒不觉逺因以缘源穷遥爱云木秀初疑路不同安知清流转偶与前山通舍舟理轻防果然惬所适老僧四五人逍遥防松柏朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月暎石壁再寻畏迷误明发更登歴笑谢桃源人花红复来觌
　　至闲居精舍呈正上人　　　【唐】储光羲
　　太室三招提其趣皆不同不同非一趣况是天游宫双岭前夹门阁道复横空寳坊若花积宛转不可穷流泉自成池青松信饶风秋晏景气迥晶明丹素功近将隐者邻逺与西山通大师假慧照念以息微躬
　　同羣公题中山寺　　　　　【唐】髙　适
　　平原十里外稍稍云岩深遂及清净所都无人世心名僧既礼谒髙阁复登临石壁倚松迳山田多栗林超遥尽巘防逼侧仍岖吾欲休世事于焉聊自任
　　青龙寺昙壁上人院集　　　【唐】裴　廸
　　灵境信为絶法堂出尘氛自然成髙致向下看浮云迤逦岫列参差闾井分林端逺堞见风末疎钟闻吾师久禅寂在世超人羣
　　题鹤林寺　　　　　　　　【唐】綦母濳
　　道门隐形胜向背临层霄松覆山殿冷花藏谿路遥寳旛挂焰焰明灯烧迟日半空谷春风连上潮少凭水木兴暂令身心调愿谢防手客兹山禅诵饶
　　送崔十二游天竺寺　　　　【唐】李　白
　　遥闻天竺寺梦想怀东越每年海树霜桂子落秋月送君游此地已属流芳歇待我来岁行相随浮溟渤与从侄杭州刺史良逰天竺寺　李　白
　　挂席凌蓬丘观涛憩樟楼三山动逸兴五马同遨游天竺森在眼松风飒惊秋览云测变化防水穷清幽疉嶂隔遥响当轩写归流诗成傲云月佳趣满呉洲
　　安州般若寺水阁纳凉喜遇薛员外乂
　　李　白
　　翛然金园赏逺近含晴光楼台成海气草木皆天香忽逢青云士共解丹霞裳水退池上热风生松下凉吞讨破万象褰窥临众芳而我遗有漏与君用无方心垢都已灭永言题禅房
　　岀闗经华岳寺访法华云公　【唐】岑　参
　　野寺聊解鞍偶见法华僧开门对西岳石壁青崚层竹径厚苍苔松门盘紫藤长廊列古画髙殿悬孤灯五月山雨热三峰火云蒸侧闻樵人言深谷犹积冰久愿寻此山至今嗟未能谪官忽东走王程苦相仍欲去恋双树何由穷一乘月轮吐山郭夜色空清澄
　　闻崔十二侍御灌口夜宿报恩寺
　　岑　参
　　闻君寻野寺便宿支公房谿月冷深殿江云拥廻廊然灯松林静煮茗柴门香胜事不可接相思幽兴长
　　题华严寺瓌公禅房　　　　　岑　参
　　寺南防十峰峰翠晴可掬朝从老僧饭昨日崖口宿锡杖倚孤松绳牀映深竹东谿草堂路来往行自熟生事在云山谁能复羁束
　　游龙门奉先寺　　　　　　【唐】杜　甫
　　已从招提逰更宿招提境隂壑生灵籁月林散清影天阙象纬逼云卧衣裳冷欲觉闻晨钟令人发深省
　　题栖霞寺　　　　　　　　【唐】张　晕
　　跻险入幽林翠微含竹殿泉声无休歇山色时隠见潮来杂风雨梅落成霜霰一从方外游顿觉尘心变
　　奉陪萧使君入鲍达洞寻灵山寺
　　【唐】刘长卿
　　山居秋更鲜秋江相映碧独临沧洲路如待挂帆客遂使康乐侯披榛着双屐入云开岭道永日寻泉脉古寺隐青冥空中寒磬夕苍苔絶行迳飞鸟去无迹树杪下归人水声过幽石任情趣愈逺移歩竒屡易萝木静蒙蒙风烟深寂寂徘徊未能去畏共桃源隔
　　庄严精舍逰集　　　　　　【唐】韦应物
　　良逰因时暇乃在西南隅绿烟凝层城丰草满通衢精舍何崇旷烦局一舒架虹施广防构云眺八区即此尘境逺忽闻幽鸟殊新林泛景光丛绿含露濡永日亮难遂平生少欢娱谁能遽还归幸与髙士俱
　　行寛禅师院　　　　　　　　韦应物
　　北望极长廊斜扉掩丛竹亭午一来寻院幽僧亦独唯闻山鸟啼爱此林下宿
　　逰终南龙池寺　　　　　　【唐】孟　郊
　　飞鸟不到处僧房终南巅龙在水长碧雨开山更鲜歩出白日上坐依清谿边地寒松桂短石险道路偏晚磬送归客数声落遥天
　　偶逰石盎僧舍　　　　　　【唐】杜　牧
　　敬岑草浮光句沚水解脉悒郁乍怡融凝严忽颓坼梅纇暖眠酣风绪和无力鳬浴涨汪汪雏娇邨羃羃落日美楼台轻烟饰阡陌潋绿古津逺积润苔基释孰谓汉陵人来作江汀客载笔念无能捧筹慙所画任辔偶追闲逢幽果遭适僧语淡如云尘事繁堪织今古防辈人而我何能息
　　同曼叔逰菩提寺　　　　　【宋】韩　维
　　髙城如破崖寺带乔木古禅房掩清昼佛画剥寒雨荒池野蔓合浊水佳莲吐萧条聫骑游澹泊对僧语秋风日夕好胜事从此数
　　端午遍逰诸寺得禅字　　　【宋】苏　轼
　　肩舆任所适遇胜輙畱连焚香引幽歩酌茗开净筵微雨止还作小窗幽更妍盆山不见日草木自苍然忽登最髙塔眼界穷大千卞峰照城郭震泽浮云天深沈既可喜旷荡亦所便幽寻未云毕墟落生晚烟归来记所歴耿耿清不眠道人亦未寝孤灯同夜禅
　　峡山寺　　　　　　　　　　苏　轼
　　天开清逺峡地转凝碧湾我行无迟速摄衣歩孱顔山僧本幽独乞食况未还云确水自舂松门风为闗石泉解娯客琴筑鸣空山佳人劒翁孙逰戏暂人间忽忆啸云侣赋诗畱玉环林深不可见雾雨霾髻鬟
　　香积寺　　　　　　　　　【宋】文　同
　　道险转诘曲山深愈巑岏行松耳目清入竹襟防寒殿阁红芙蓉嵓峦碧琅玕髙僧把金字拥衲对云看
　　妙光庵　　　　　　　　　【宋】孙　觌
　　孤烟抱水邨落日满云树乱山如连环杨栁是门处青缭竹谿湾翠防苔石路钟鱼寂无声白日掩僧户茗椀酌云腴香篆擢烟缕坐稳不知夕炯炯山月吐
　　过报徳庵　　　　　　　　【宋】刘子翚
　　循谿踏危矼路入筼筜隖森森翠櫺间一榦横清雨茶烟日月静石壁轩扉古尽兹北山傍小胜无遗取
　　落星寺　　　　　　　　　【宋】朱　子
　　浩浩长江水东逝无停波及此一回薄湖平烟浪多孤屿屹中川层台起周阿晨望爱明灭夕游惊荡磨极目青冥茫回瞻碧嵯峨不复车马迹惟闻榜人歌我愿辞世纷兹焉老渔蓑防有沧浪子鸣舷夜相过
　　临谿寺　　　　　　　　　【宋】范成大
　　万山绕竮竛二水奔澒洞亭亭林中寺金碧灿櫩栋觧鞍得蒲团卧受瓦炉供少捐一炊顷暂作百年梦无人自惊觉幽禽正清哢倦客如残僧无力供世用此行端为山紫翠迭迎送漱井出门去惊尘扑飞鞚
　　少林　　　　　　　　　　【金】元好问
　　云林入清深禅房坐萧爽澄泉洁余习髙鸟唤长往我无豹姿谩有紫霞想回首山中云灵芝日应长
　　逰云水庵　　　　　　　　【元】刘　因
　　乗春奋幽潜观化登丘山哀淙闻逺壑息驾思云闗垦石密松桂结屋珍茅管生烟纷漠漠激流散潺潺山石浮夀色涧木荣欢顔览物有真意抚节惊循环悠然千载情俨若盘石间眷焉欲晤语古人何当还
　　宿福海寺　　　　　　　　【元】戴表元
　　斲岩苍龙角汲流紫云根道人不絶俗自然无耳喧屋脊挂脩岭一日过千辕此中但髙卧松风有清言聼之亦无有风定松在门炊成我欲去独鹤鸣朝暾
　　庆夀僧舍即事　　　　　　【元】赵孟頫
　　白雨映青松萧飒洒朱阁稍觉暑气销微凉度疎箔客居秋寺古心迹俱寂寞夕虫鸣阶砌孤萤炯丛薄展转怀故乡时闻风鸣铎
　　至正已亥四月廿二日宿翠峰禅室登畱云阁
　　数日与净莲公　　　　　【元】髙克恭
　　米老天机清梦入烟云窟山河大地影玻瓈镜中出任自选胜塲莫浪翻墨汁今于西湖濵割取南半壁宿栖眞院分韵得独字　　　【元】于　石
　　空翠冷滴衣石藓滑吾足偶随白云去栖此林下屋楼影挂斜阳钟声出深竹山僧老面壁谁与伴幽独分我云半间欹枕聼飞瀑
　　再游石壁寺　　　　　　　　于　石
　　曾为石壁逰更借僧房宿楼阁倚林腰谿山醒尘目敲门寻旧僧清响应林谷老僧不厌客分我云半屋禅月岂后身尚余诗满腹疑我亦荀鹤再与赋汉牧汲井昼煮茶洗鉢夜分粥山空人语寂邀我入深竹独抱无弦琴不唱浮生曲月树影参差风滩声断续翛然出尘表身世转幽独明朝出山去无言笑相瞩江上石牛眠秋草为谁绿
　　题云庵　　　　　　　　　【元】李　存
　　夜宿云庵中白云满牀头客来云不语客去云不畱明日在山下白云何处求
　　福山庵　　　　　　　　　【元】黄清老
　　晨光海上来云气升万壑鸡鸣落花中残钟度城郭庵僧戴星出我自饭藜藿宁知天地心但有山水乐书灯夜揺动雾气侵几阁开扉得新月欲掩见栖雀烟霞暂相违笔砚庶有托但畱松间雪付与双白鹤庭柯换故叶林竹脱新箨何日芝草开拏舟赴前约
　　过广福寺石屏山房怀曾子白脩撰陈伯清侍
　　讲　　　　　　　　　　【元】陈　髙
　　游行滞春雨憩息依禅林寺门闭寥阒崖石耸嵚崟幽禽飞复止脩竹何森森赏寂屏尘虑观空起遐心分榻坐云影廵廊歩晚隂缅怀玉堂彦曾此共登临惆怅抚遗迹石径苍苔深
　　游惠山寺　　　　　　　　【元】郑元祐
　　百里尽平壤兹山忽中蟠谽谺得宏深纡徐纳平寛僧坊隐其腹崇构居桓桓立神卫觚棱缘云置阑干我来冬交榜舟起微澜天连黄沙白露委青林丹地无车马尘松筠政坚完苍然后雕意彼此不厌看稍稍渉其厓探深汲清寒恭惟桑苎翁出处良独难帝青九万里冥飞见脩翰空畱雪泥迹莫究清净观煮茗涤烦暑晏然有余欢
　　同子充濬仲游北山夜宿觉慈院
　　【元】戴　良
　　穷年厌喧嚣今晨惬防衍岂伊清旷怀直为朋知展指涂阳已升入谷光未显渉流既百折寻山亦千转停防树频倚攀林芳屡搴路夷始出幽山暝复凌缅佛庐既栖薄僧榻聊息偃地僻心自怡俗逺虑乃遣明发有佳趣胜处将歴践
　　楞伽寺得月台　　　　　　【元】僧宗衍
　　月出湖水湄清辉映林屋山明秋树静照见幽鸟宿开门谁遣入俯磵近可掬道人犹未眠经声出深竹
　　晨诣祥符寺　　　　　　　【明】刘　基
　　上马鸡始鸣入寺钟未歇草际起微风林端淡斜月僧房湛幽寂假寐待明发松径断无人经声在清樾
　　南峰寺　　　　　　　　　【明】髙　啓
　　樵归众山昏天峰尚余景欲投石门宿更度西南岭逺闻云间钟萝径入寺永悬灯照静室一礼支公影鸟鸣涧壑空泉响窗户冷对此问山僧何如沃洲境
　　楞伽寺　　　　　　　　　　髙　啓
　　夕阳西下嶂返照东湖水来寻古寺游枫叶秋防里叩门山猿惊维马林鸟起钟声出烟去半落渔舟里楞伽义未晓尘累方自耻欲打塔铭碑从僧乞山纸
　　过云岩【在虎丘寺　　　　　明】张　羽
　　逶迤度前峰到寺行屡歇斋庖竹外烟汲路松间雪覩水悟真源闻香解禅悦欲共老僧言相对还无説
　　衍上人萧然斋　　　　　　【明】徐　贲
　　髙林洒繁露闲斋自翛然俄闻一叶坠应我琴中弦野水寒欲浅遥岑秋更妍清晨理梵罢窗扉霭余烟
　　金鸡岩僧室　　　　　　　【明】林　鸿
　　逺公青莲宇百尺构云阙一径入松萝山泉濯苔髪石房弹玉琴清响在林樾夜来沧海寒梦绕波上月微吟白云篇髙兴了未辍未能悟声闻安得离言説
　　宿黄梅五祖寺　　　　　　　林　鸿
　　佛祖説法处迥与诸天邻珠宫歴浩劫桂殿余真身登攀访灵异礼谒知宿因地逺泉石怪人闲猿鸟驯松杉覆窗户湿竹清衣巾花雨出深夜天香来暮春久知簮组妄思与缁锡亲所希慧灯影为余照迷津
　　宿夹江寺　　　　　　　　【明】方孝孺
　　窗开觉山近院凉知雨足淡月透疎櫺流萤度深竹心空虑仍澹神清梦难熟起坐佛灯前闲抽易书读
　　游君山寺　　　　　　　　【明】薛　瑄
　　为爱湖中山遂寻山下路跻攀转幽邃涧谷亦回互石磴足莓苔青林杂烟雾前行如有穷岚岭乍分布招提压重湖千里周一顾孤峰四无根形气自依附山僧复导我窈窕更徐歩疎篱野蔓悬老圃寒泉注径转山房深重与絶境遇白云檐外生清风竹间度庭花杂无名岁晏色犹故澄心得妙观忘言契良晤爱此林壑清遂薄尘俗务重来待何时尚子毕嫁娶
　　天界寺　　　　　　　　　【明】蔡　羽
　　秋晨慕虚览梵宇谢埃郁前垅未及逾中林庶欵述入门蹑飕飅循隩多扃鐍紫院隂霞兴瑶阶锦苔出问柏知僧年借花防佛日昼憩夕忘返神恬形寡役懴往坐独冥玩空麈徐拂终寓岂不欢旋舆未能释
　　秋夜宿东白啓师方丈　　　【明】沈　遇
　　竹梧满秋庭萧萧凉气早孤灯照跏趺髙僧坐来晓风清鹤梦醒云淡钟声杳尘事永相忘心空众缘了
　　宿牛首寺　　　　　　　　【明】陈　铎
　　到寺万缘絶萧然宿峰顶苍苍野色新漠漠秋烟暝相期话三生夜坐石根冷微凉入虚阑老鹤语桐井支郎翻经处松子落古鼎白露下髙空湿云压幽境望极巅厓前寒篱眇邨径谈久明月来照我天地静自汲石泉水同僧瀹佳茗天风在林末空翠散复整一乗演微机开豁自慙省疎竹何萧萧云房乱灯影
　　自茶磨入治平寺　　　　　【明】程嘉燧
　　日昃山路闲林木纷如结环沟引湖流经桥见曲折路枉寺门出髙榆对森列连冈亘城隄玦断宛当闑斜日射山翠玲珑暎松彻香气行客闻心闲忘分别
　　过髙峰庵　　　　　　　　【明】呉鼎芳
　　林廻觉路枉路枉亦自适光风不作寒吹烟半晴湿涧春多异芳岭月少行迹犬吠空山云山僧杖藜出
　　栖云寺　　　　　　　　　【明】徐　
　　出自东郊门萝径转幽邃刹影入层云鸡声落空翠钟响答松涛炉烟和花气斜日下遥岑残僧独归寺
　　七言古
　　大觉髙僧兰若　　　　　　【唐】杜　甫
　　巫山不见庐山逺松林兰若秋风晚一老犹鸣日暮钟诸僧尚乞斋时饭香炉峰色隐晴湖种杏仙家近白榆飞钖去年啼邑子献花何日许门徒
　　题台州隐静寺　　　　　　【唐】王　建
　　隐静灵山寺天凿杯渡飞来建岩壑五直上挿银河一涧当空泻寥廓崆峒黯淡碧琉璃白云吞吐红莲阁不知势压天防重钟声常在月中落
　　和丁寳臣游甘泉寺　　　　【宋】欧阳脩
　　江上孤峰蔽绿萝县楼终日对嵯峨丛林已废姜祠在事迹难寻楚语讹空余一派寒岩侧澄碧渟涵玉色野僧岂解惜清泉蛮俗那知为胜迹西陵老令好寻幽时共登临向此游欹危一径穿林樾盘石苍苔畱客歇山深云日变隂晴涧柏岩松度歳青谷里花开知地暖林间鸟语作春声依依渡口夕阳时却望层峦在翠微城头暮鼓休催客更待横江防月归
　　二十七日自阳平至斜谷宿于南山中蟠龙寺
　　【宋】苏　轼
　　横槎晚渡碧涧口骑马夜入南山谷谷中暗水响泷泷岭上疎星明煜煜寺藏岩底千万仞路转山腰三百曲风生饥虎啸空林月黒惊麏窜脩竹入门突兀见深殿照佛青荧有残烛媿无酒食待逰人旋斫杉松煮谿防板阁独眠惊旅枕木鱼晓动随僧粥起观万瓦郁参差目乱千岩散红绿门前商贾负椒荈山后咫尺连巴蜀何时归耕江上田一夜心逐南飞鹄
　　自普照逰二庵　　　　　　　苏　轼
　　长松吟风晚雨细东庵半掩西庵闭山行尽日不逄人裛裛野梅香入袂居僧笑我恋清景自厌山深岀无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢采薇翁本不避人那避世
　　五言律
　　逰梵宇三觉寺　　　　　　【唐】王　勃
　　杏阁披青磴雕台控紫岑叶齐山路狭花积野坛深萝幌栖禅影松门聼梵音遽忻陪妙躅延赏涤烦襟陪润州薛司空丹徒桂明府逰招隐寺
　　【唐】骆賔王
　　共寻招隐寺初识戴颙家还依旧泉壑应改昔云霞緑竹寒天笋红蕉腊月花金绳傥畱客为系日光斜
　　夏日逰晖上人房　　　　　【唐】陈子昂
　　山水开精舍琴歌列梵筵人疑白楼赏地似竹林禅对户池光乱交轩岩翠连色空今已寂乘月防澄泉
　　奉和圣制同皇太子游慈恩寺应制
　　【唐】沈佺期
　　肃肃莲花界荧荧贝叶宫金人来梦里白马出城中涌塔初从地焚香欲徧空天歌应春籥非是为春风
　　逰少林寺　　　　　　　　　沈佺期
　　长歌逰寳地徙倚对珠林鴈塔丹青古龙池岁月深绀园澄夕霁碧殿下秋隂归路烟霞晚山蝉处处吟
　　乐城白鹤寺　　　　　　　　沈佺期
　　碧海开龙藏青云起鴈堂潮声迎法鼓雨气湿天香树接前山暗谿承瀑水凉无言谪居逺清静得空王
　　游韶州广界寺　　　　　　【唐】宋之问
　　影殿临丹壑香台隐翠霞巢飞含象鸟砌蹋雨空花寳铎揺初霁金池映晚沙莫愁归路逺门外有三车奉和圣制闰九月九日登庄严总持二寺阁
　　宋之问
　　闰月再重阳仙舆歴寳坊帝歌云稍白御酒菊犹黄风铎喧行漏天花拂舞行豫游多景福梵宇日生光
　　幸岳寺应制　　　　　　　　宋之问
　　暂幸珠筵地俱怜石濑清泛流张翠幕拂迥挂红旌雅曲龙调管芳樽蚁泛觥陪欢玉座晚复得聼金声
　　宿云门寺阁　　　　　　　【唐】孙　逖
　　香阁东山下烟花象外幽悬灯千嶂夕巻幔五湖秋画壁余鸿鴈纱窗宿斗牛更疑天路近梦与白云逰同皇甫兵曹天宫寺浴室新成招友人赏防
　　【唐】宼　坦
　　温室欢初就兰交托胜因共聼无漏法兼濯有为尘水洁三空性香霑四大身清心多善友颂徳慰同人
　　题义公禅房　　　　　　　【唐】孟浩然
　　义公习禅处结构依空林户外一秀阶前众壑深夕阳连雨足空翠落庭隂看取莲花净方知不染心
　　宿立公房　　　　　　　　　孟浩然
　　支遁初求道深公笑买山何如石岩趣自入户庭间苔涧春泉满萝轩夜月闲能令许度吟卧不知还
　　逰景光寺　　　　　　　　　孟浩然
　　龙象经行处山腰度石闗屡迷青嶂合时爱绿萝闲宴息花林下髙谈竹屿间寥寥隔尘事疑是入鸡山江夏陪长史叔及薛明府宴兴徳寺南阁
　　【唐】李　白
　　绀殿横江上青山落镜中岸廻沙不尽日映水成空天乐流香阁莲舟飏晚风恭陪竹林宴畱醉与陶公
　　宿龙兴寺　　　　　　　　【唐】綦母潜
　　香刹夜忘归松清古殿扉灯明方丈室珠系比丘衣白月传心净青莲喻法微天花落不尽处处鸟衔飞
　　题灵隐寺山顶禅院　　　　　綦母潜
　　招提此山顶下界不相闻塔影挂清汉钟声和白云观空静室掩行道众香焚且驻西来驾人天日未曛
　　过香积寺　　　　　　　　【唐】王　维
　　不知香积寺数里入云峰古木无人径深山何处钟泉声咽危石日色冷青松薄暮空潭曲安禅制毒龙
　　登辨觉寺　　　　　　　　　王　维
　　竹径从初地莲峰出化城窗中三楚尽林外九江平嫩草承趺坐长松响梵声空居法云外观世得无生过感化寺昙兴上人山院　　　王　维
　　暮持笻竹杖相待虎谿头催客闻山响归房逐水流野花丛发好谷鸟一声幽夜坐空林寂松风直似秋
　　登少室山寺　　　　　　　【唐】褚朝阳
　　飞阁青霞里先秋独早凉天花映窗近月桂拂檐香华岳三峰小黄河一帯长空闻指归路烟处有垂杨逰感化寺昙兴上人山院　　【唐】裴　廸
　　不逺灞陵邉安居向十年入门穿竹径畱客聼山泉鸟啭深林里心闲落照前浮名竟何益从此愿栖禅
　　登总持阁　　　　　　　　【唐】岑　参
　　髙阁逼诸天登临近日边晴开万井树愁看五陵烟槛外低秦岭窗中小渭川早知清净理常愿奉金仙
　　山寺　　　　　　　　　　【唐】杜　甫
　　野寺残僧少山园细路髙麝香眠石竹鹦鹉啄金桃乱水通人过悬崖置屋牢上方重阁晚百里见纎毫
　　题元武禅师屋壁　　　　　　杜　甫
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺游
　　后逰脩觉寺　　　　　　　　杜　甫
　　寺忆曾游处桥怜再渡时江山如有待花栁更无私野润烟光薄沙暄日色迟客愁全为减舍此复何之
　　望兜率寺　　　　　　　　　杜　甫
　　树密当山径江深隔寺门霏霏云气重闪闪浪花翻不复知天大空余见佛尊时应清盥罢随喜给孤园
　　上牛头寺　　　　　　　　　杜　甫
　　香山意不尽衮衮上牛头无复能拘碍真成浪出游花浓春寺静竹细野池幽何处莺啼切移时独未休和裴廸登新津寺寄王侍郎　　杜　甫
　　何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房
　　已上人茅斋　　　　　　　　杜　甫
　　已公茅屋下可以赋新诗枕簟入林僻茶瓜畱客迟江莲揺白羽天棘蔓青丝空忝许询辈难酬支遁辞
　　题破山寺后院　　　　　　【唐】常　建
　　清晨入古寺初日照髙林曲径通幽处禅房花木深山光恱鸟性潭影空人心万籁此俱寂惟闻钟磬音奉陪韦润州过鹤林寺　　　【唐】李嘉祐
　　野寺江城近双旌五马过禅心超忍辱梵语问多罗松竹闲僧老云烟晚日和寒塘归路转清磬隔微波
　　宿北山禅寺兰若　　　　　　刘长卿
　　上方鸣夕磬林下一僧还密行传人少禅心对虎闲青松临古路白日满寒山旧识窗前桂经霜更待攀
　　题精舍寺　　　　　　　　【唐】钱　起
　　胜景不易遇入门神顿清房房占山色处处分泉声诗思竹邉得道心松下生何时来此地摆落世间情
　　题僧房　　　　　　　　　【唐】韩　翃
　　披衣闻客至闗锁此时开鸣磬夕阳尽卷帘秋色来名香连竹径清梵出花台身在心无住他方到防廻
　　题龙兴寺澹师房　　　　　　韩　翃
　　双林彼上人诗兴转相亲竹里经声晚门前山色春卷帘苔防净下筯药苖新记取无生理归来问此身同中书刘舍人题青龙上方　　韩　翃
　　西掖归来后东林静者期逺峰春雪里寒竹暮天时笑説金人偈闲聼寳月诗更怜茶兴在好出下方迟
　　题慈恩寺竹院　　　　　　　韩　翃
　　千峰对古寺何异到西林幽磬蝉声下闲窗竹翠隂诗人谢客兴法侣逺公心寂寂炉烟里香花欲暮深
　　双山过信公所居　　　　　【唐】包　佶
　　遥礼前朝塔微闻后夜钟人间第四祖云里一双峰积雨封苔径多年亚石松传心不传法谁可继髙踪
　　题云际寺上方　　　　　　【唐】卢　纶
　　松髙萝蔓轻中有石牀平下界水常急上方灯自明空门不易起初地本无程廻歩忽山尽万缘从此生
　　春日陪李庶子遵善寺东院晓望
　　卢　纶
　　映竹水田分当山起鴈羣阳峰髙对寺隂井下通云雪尽惟看鹤花时此见君由来禅诵地多有谢公文慈恩寺暕上人房招耿拾遗　【唐】李　端
　　悠然对惠逺共结故山期汲井树隂下闭门亭午时地闲花落厚石浅水流迟愿与神仙客同来事本师宿禅智寺上方演大师院　　【唐】崔　峒
　　石林髙防许金刹在中峰白日空山梵清霜后夜钟竹窗廻翠壁苔径入寒松幸接无生法疑心怯所从
　　同韩员外宿云门寺　　　　【唐】严　维
　　小岭路虽近仙郎此夕过潭空观月定涧静见云多竹翠烟深色松声雨防和万缘俱不有对境自垂萝
　　鄱阳大云寺一公房　　　　【唐】顾　况
　　尽日陪逰处斜阳竹院清定中观有漏言外证无生色界聊传法空门不用情欲知相去近钟鼓两闻声
　　题招提寺　　　　　　　　【唐】戎　昱
　　招提精舍好石壁向江开山影水中尽鸟声天上来一灯传歳月深院长莓苔日暮双林磬泠泠送客回
　　逰瀑泉寺　　　　　　　　【唐】于　鹄
　　日斜寻未遍古木寺髙低粉壁犹遮岭朱楼尚隔谿厨窗通涧防殿脊立山鸡更有无人处明朝独向西
　　题山寺　　　　　　　　　【唐】刘　商
　　扁舟水淼淼曲岸复长塘古寺春山上登楼忆故乡云烟横极浦花木拥廻廊更有思归意晴明陟上方
　　题横山寺　　　　　　　　【唐】戴叔伦
　　偶入横山寺湖山景最幽露涵松翠湿风涌浪花浮老衲供茶盌斜阳送客舟自缘归思促不得更迟畱
　　逰少林寺　　　　　　　　　戴叔伦
　　歩入招提路因之访道林石龛苍藓积香径白云深双树含秋色孤峰起夕隂屧廊行欲徧回首一长吟
　　西郊兰若　　　　　　　　【唐】羊士谔
　　云天宜北户塔庙似西方林下僧无事江清日正长石泉盈掬冷山实满枝香寂寞传心印无言亦已忘
　　宿诚禅师山房题赠　　　　【唐】刘禹锡
　　晏坐白云端清江直上看来人望金刹讲席绕香坛虎啸夜林动鼍鸣秋涧寒众音徒起灭心在定中观
　　题润州甘露寺　　　　　　【唐】张　祜
　　千重构横险髙歩出尘埃日月光先见江山势尽来冷云归水石清露滴楼台况是东溟上平生意一开
　　题万道人禅房　　　　　　　张　祜
　　何处凿禅壁西南江上峰残阳过逺水落叶满疎钟世事静中去道心尘外逢欲知情不动牀下虎畱踪
　　杭州孤山寺　　　　　　　　张　祜
　　楼台耸碧岑一境入湖心不雨山长润无云水自隂断桥荒藓涩空院落花深犹忆西窗夜钟声出北林
　　题濠州钟离寺　　　　　　　张　祜
　　遥遥东郭寺数里占原田逺岫碧光合长淮清派连院藏归鸟树钟到落帆船唯羡空门叟栖心尽百年
　　姚岩懐贾岛　　　　　　　【唐】顾非熊
　　路向姚岩去多行洞壑间鹤声连隖静谿色带邨闲疎苇秋前渚斜阳雨外山怜君不得见诗思最相闗
　　同卢校书逰新兴寺　　　　【唐】朱庆余
　　山深云景别有寺亦堪过才子将迎逺林僧气性和潭清蒲影定松老鹤声多岂不思公府其如野兴何
　　与石昼秀才过普照寺　　　　朱庆余
　　问人知寺路松竹暗春山潭黒龙应在巢空鹤未还经年为客倦半日与僧闲更共尝新茗闻钟笑语间
　　宿山寺　　　　　　　　　【唐】贾　岛
　　众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曾闻
　　过灵泉寺　　　　　　　　【唐】姚　合
　　偶寻灵迹去幽径入清氛转壑惊飞鸟穿山蹋乱云水从岩上落谿向寺前分释子逰何处空堂日渐曛
　　入静隐寺途中作　　　　　【唐】周　贺
　　乱云迷逺寺入路认青松鸟道缘巢影僧鞵印露踪草烟连野烧谿雾隔霜钟更遇樵人问犹言过数峰
　　山寺　　　　　　　　　　【唐】杜　牧
　　峭壁引行径截谿开石门泉飞溅虚槛云起涨前轩隔水看来路疎篱见定猿未闲难久住归去复何言
　　题扬州禅智寺　　　　　　　杜　牧
　　雨过一蝉噪飘萧松桂秋青苔满阶砌白鸟故迟畱暮霭生深树斜阳下小楼谁知竹西路歌吹是扬州
　　恩徳寺　　　　　　　　　【唐】许　浑
　　楼台横复重犹有半岩空萝洞浅深水竹廊髙下风晴山疎雨后秋树断云中未尽平生意孤帆又向东
　　送僧归敬亭山寺　　　　　　许　浑
　　十年劒中路传尽本师经晓月下黔峡秋风归敬亭开门新树绿登阁旧山青遥想论禅处松隂水一瓶
　　郁林寺　　　　　　　　　　许　浑
　　台殿冠嵯峨春来日日过水分诸院少云近上方多众籁凝丝竹繁英耀绮罗酒酣诗自逸乗月棹寒波
　　逰云际寺　　　　　　　　【唐】喻　岛
　　涧壑吼风雷香门絶顶开阁寒僧不下钟定虎常来鸟啄林梢果鼯跳竹里苔心源无一事尘界拟休回
　　题翠微寺　　　　　　　　　喻　岛
　　沿谿又渉岭始喜到前轩钟度鸟沉壑殿扃云湿旛凉泉堕众石古木彻疎猿月上僧初定斯逰岂易言
　　岫禅师南谿兰若　　　　　　喻　岛
　　锡影配瓶光孤谿照草堂水悬青石磴钟动白云牀树色含残雨河流带夕阳唯应无月夜瞑目见他方
　　青龙寺僧院　　　　　　　【唐】刘得仁
　　常多簮组客非独看髙松此地堪终日开门见数峰苔新禽迹少泉冷树隂重师意如山里空房晓暮钟
　　宿翠微寺　　　　　　　　【唐】马　戴
　　处处松隂满樵开一径通鸟归霜磬尽僧语石楼空积翠含微月遥泉韵细风经行心不厌忆在故山中
　　题静住寺钦用上人房　　　　马　戴
　　寺近朝天路多闻玉佩音鉴人开慧眼归鸟息禅心磬接星河窗连夏木深此中能燕坐何必在云林
　　宿灵岩寺　　　　　　　　【唐】赵　嘏
　　明月谿头寺虫声满橘洲倚栏香径晚移石太湖秋古树云归尽荒台水更流无人见惆怅独上最髙楼
　　题造微禅师院　　　　　　【唐】温庭筠
　　夜香闻偈后岑寂掩双扉照竹灯和雪看松月到衣草堂疎磬断江寺故人稀惟忆湘南雨春风独鸟归
　　宿辉公精舍　　　　　　　　温庭筠
　　禅房无外物清话此宵同林彩水烟里涧声山月中橡霜诸壑霁杉火一炉空拥褐寒更彻心知觉路通
　　宿澧曲僧舍　　　　　　　　温庭筠
　　东郊和气新芳霭逺如尘客舍停疲马僧墙画古人沃田桑景晚平野菜花春更想严家濑微风荡白苹
　　宿秦僧山斋　　　　　　　　温庭筠
　　衡巫路不通结室在东峰歳晚得支遁夜寒逢戴颙龛灯落叶寺山雪隔林钟行解无由发曹谿欲施舂和袭美初冬章上人院　　　【唐】陆龟防
　　每伴来方丈还如到四禅菊承荒砌露茶待逺山泉画古全无迹林寒却有烟相看吟未竟金磬已泠然
　　逰竹林寺　　　　　　　　【唐】方　干
　　得路到深寺幽虚曾识名藓浓隂砌古烟起暮香生曙月落松翠石泉流梵声闻僧说真理烦恼自然轻
　　题慈云寺僧院　　　　　　【唐】李山甫
　　帝城深处寺楼殿压秋江红叶去寒树碧峰来晓窗烟霞生净土苔藓上髙幢欲问吾师语心猿不肯降
　　登甘露寺　　　　　　　　【唐】周　繇
　　盘江上防层峭壁半垂藤殿锁南朝像龛禅外国僧海涛舂砌槛山雨洒窗灯日暮疎钟起声声彻广陵
　　题山僧院　　　　　　　　【唐】张　乔
　　谿路曾来日年多与旧同地寒松影里僧老磬声中逺水清风落闲云别院通心源若无碍何必更论空
　　题灵山寺　　　　　　　　　张　乔
　　树凉清岛寺虚阁敞禅扉四面闲云入中流独鸟归湖平幽径近船泊夜灯微一宿秋风里烟波隔衣
　　宿澄泉兰若　　　　　　　【唐】郑　谷
　　山半古招提空林雪月迷乱流分石上斜汉在松西云集寒庵宿猿先晓磬啼此心如了了即此是曹谿
　　题兴善寺　　　　　　　　　郑　谷
　　寺在帝城隂清虚胜二林藓侵隋画暗茶助越瓯深巢鹤和钟唳诗僧倚锡吟烟莎后池水前迹杳难寻
　　书翠岩寺壁　　　　　　　【唐】曹　松
　　何年话尊宿瞻礼此堂中入郭非无路归林自学空溅瓶云峤水逆磬雪川风时说南庐事知师用意同
　　宿谿僧院　　　　　　　　　曹　松
　　年少云谿里禅心夜更闲煎茶畱静者靠月坐苍山露白钟寻定萤多户未闗嵩阳有石室何日译经还冬日题觉公牛头兰若　　　【唐】李　洞
　　天寒髙木静一磬隔川闻鼎水看山汲台香拂雪焚鹤归惟认刹僧歩不离云石室开禅后轮珠谢圣君
　　宿山寺　　　　　　　　　【唐】张　蠙
　　中峰半夜起忽觉在青冥此界自生雨上方犹有星楼髙钟尚逺殿古像多灵好是潺湲水房房伴诵经
　　题岳州僧舍　　　　　　　【唐】裴　说
　　喜到重湖北孤洲横晚烟鹭衔鱼入寺鸦接饭随船松桧君山迥菰蒲梦泽连与师吟论处秋水浸遥天
　　宿山寺　　　　　　　　　【唐】孟　贯
　　谿山尽日行方聼逺钟声入院逢僧定登楼见月生露垂羣木润泉落一岩清此景闗吾事通宵寐不成
　　甘露寺　　　　　　　　　【唐】孙　鲂
　　寒暄皆有景孤絶画难行地拱千寻险天垂四面青昼灯笼鴈塔夜磬彻渔汀最爱僧房好波光满户庭
　　宿山房　　　　　　　　　【唐】李建勲
　　石窗灯欲尽松槛月还明就枕浑无睡披衣却出行岩髙泉乱滴林动鸟时惊倏忽山钟曙喧喧仆马声
　　题圣果寺　　　　　　　　【唐】僧处黙
　　路自中峰上盘廻出薜萝到江呉地尽隔岸越山多古木丛青霭遥天浸白波下方城郭近钟磬杂笙歌
　　题简然师院　　　　　　　【唐】僧贯休
　　机忘室亦空静与沃洲同惟有半庭竹能生竟日风思山海月上出定印香终继后传衣者还湏立雪中
　　又和防光睦院　　　　　　【宋】徐　铉
　　寺门山水际清浅照孱顔客棹晚维岸僧房犹掩闗日华穿竹静云影过阶闲箕踞一长啸忘怀物我间
　　题灵山寺　　　　　　　　【宋】赵　抃
　　我为灵山好登畱到日曛岩幽余暑雪钟冷入秋云篇咏唯僧助尘烦与俗分明朝入东棹因得识吾文
　　题九仙寺　　　　　　　　　赵　抃
　　坠果春三径蒸云晚一轩廊腰廻战蚁山腹合啼猿泉淡禽窥影苔深屐印防自惭名利者聊免世纷喧
　　逰水南寺　　　　　　　　【宋】余　靖
　　双刹耸浮云层轩絶世尘松谿千盖雨茶圃一旗春夜梵龛灯暗朝香篆火新暂来犹永日堪羡白莲人
　　题净慧大师禅斋　　　　　【宋】欧阳脩
　　巾屦诸方徧莓苔一室前萎花吟次落孤月定中圎斋鉢都人施谈机海外传时应暮钟响来度禁城烟
　　盱眙山寺　　　　　　　　【宋】林　逋
　　下傍盱眙县山崖露寺门疎钟过淮口一径入云根竹老生虚籁池清见古源髙僧拂经榻茶话到黄昏
　　同宋复古逰大林寺　　　　【宋】周敦颐
　　三月山方暖林花互照明路盘层顶上人在半空行水色云含白禽声谷应清天风拂巾袂缥缈觉身轻昆山慧聚寺次张祜韵　　　【宋】王安石
　　峰岭互出没江湖相吐吞园林浮海角台殿拥山根百里见渔艇万家藏水邨地偏来客少幽兴只桑门
　　独逰富阳普照寺　　　　　【宋】苏　轼
　　富春真古邑此寺亦唐余鹤老依乔木龙归防赐书连筒春水逺出谷晓钟疎欲继江潮韵何人为起予
　　宿雪屏山寺　　　　　　　【宋】文　同
　　翠岭耸云端巉巉走复蟠客从尘外入僧向画中看月上千岩碧风生万木寒平明惜归去犹待一凭栏
　　吉祥院　　　　　　　　　　文　同
　　欹危一径通下马转深丛便是尘寰外可怜烟隖中脩篁寒滴雨老柏静吟风日暮庭前树归鸦自绕空
　　金地寺　　　　　　　　　【宋】陈　造
　　侧径﨑岖去飞萝次第扪山横欲无地路转却逢邨竹柏围荒寺莓苔上缭垣残僧不知客芋火老云根
　　化度寺　　　　　　　　　【宋】孙　觌
　　失路迷千嶂投林借一枝扣门竹西寺立马日斜时矍铄僧窥户睢盱犬透篱定知嫌不速明日与君辞
　　翠峰寺　　　　　　　　　【宋】范成大
　　来从第九天橘社系归船借问翠峰路谁参雪窦禅应真庭下木说法井中泉公案新翻出诸方一任传
　　独逰虎跑泉小庵　　　　　　范成大
　　苔径弯环入茅斋取次成蔓花缘壁起闲草上阶生宿雨松篁色新晴燕雀声筒泉烹御米聊共老僧倾
　　慈云院东阁小憩　　　　　【宋】陆　防
　　横阁院东偏翛然拂榻眠香浓烟穗直茶嫩乳花圎岩倚团团桂筒分细细泉凭谁为题版牓作小壶天
　　之永和小憩资夀寺　　　　【宋】杨万里
　　石子密铺径竹茎疎作行不缘憩驺仆防失此山房佛像看都好林花静自香来湏清兴尽归更借僧牀
　　龟峰寺　　　　　　　　　【宋】赵师秀
　　石路入青莲来逰出偶然峰髙秋月射岩裂野烟穿萤冷粘椶上僧闲坐井边虚堂畱一宿宛似鴈山眠
　　翠岩寺　　　　　　　　　　　赵师秀
　　石岩看不见翠色自重重春雨生松叶山风响铁钟碑顽工费墨草嫩鹿添茸住院呉僧老相迎忆旧逢
　　寳冠寺　　　　　　　　　【宋】翁　卷
　　山多猿鸟羣永日絶嚣氛一涧水流出防房僧共闻拄笻黏落叶拂石动寒云谁昔来营此寻碑看记文
　　石门庵　　　　　　　　　　翁　巻
　　山到极深处石门为地名岚蒸空寺坏雪压小庵清果落羣猿拾林昏独虎行一僧何所得髙坐若无情
　　福州黄檗寺　　　　　　　　翁　卷
　　天下两黄檗此中山是真碑看前代刻僧值故乡人一宿禅房雨经时客路尘将行更瞻礼十二祖师身
　　宿寺　　　　　　　　　　【宋】徐　照
　　古殿清灯冷虚廊叶扫风揜闗人迹外得句佛香中鹤睡应无梦僧谈必悟空坐惊窗欲晓片月在林东
　　题衢州石壁寺　　　　　　　徐　照
　　岸石横生脉平林一里谿众船寒渡集髙寺逺山齐残磬吹风断眠禽压竹低自嫌昏黑至难认壁间题
　　能仁寺　　　　　　　　　　徐　照
　　寺置有碑传观音岩石前殿髙灯焰短山合磬声圎窗静吹寒雪春鸣落夜泉清逰人岂识谓不似秋天
　　宿寺　　　　　　　　　　【宋】徐　玑
　　古木山边寺深松径底风独吟侵夜半清坐杂禅中殿静灯光小经残磬韵空不知清逺梦啼鸟在林东
　　小寺　　　　　　　　　　【宋】刘克庄
　　小寺无蹊径行时认藓防犬寒鸣似豹僧老瘦于猿涧水来旋磨山童出闭门城中梅未见已有数枝繁
　　夜过瑞香庵作　　　　　　　刘克庄
　　夜深扪絶顶童子旋开扉问客来何暮云僧去未归山空闻瀑泻林黒见萤飞此境惟予爱他人到想稀
　　水陆寺　　　　　　　　　【宋】戴复古
　　长沙沙上寺突兀古楼台四面水光合一边山影来静分僧榻坐晚趂钓船回明日重相约前邨访早梅
　　逰青源　　　　　　　　　【宋】文天祥
　　空庭横防蝀断碣偃龙蛇活火参禅笋真泉透佛茶晚钟何处雨春水满城花夜影灯前客江西七祖家
　　兴福寺　　　　　　　　　【宋】眞山民
　　为厌市喧杂携诗来此吟鸟声山路静花影寺门深楼阁庄严界池塘清净心松风亦好事送客出前林
　　宿寳胜寺　　　　　　　　　眞山民
　　苦吟吟未了只向两廊行月去塔无影风来铎有声尘心随水净佛眼共灯明安得云边住与僧分此情
　　髙寺　　　　　　　　　　【金】张　斛
　　髙寺鸣钟后孤舟落鴈边已知归径晚故就上方眠石峻澑声急月髙松影圆明朝下烟霭廻首阻清川
　　甘露寺　　　　　　　　　【金】赵亮功
　　郑南峰下寺泉石间疎篁飞雨度山阁闲云生野塘檐前松子落厨际柏烟香别后闻钟磬山隂空夕阳陪李舜咨登悯忠寺阁　　　【金】赵秉文
　　日月躔双栱风烟纳寸眸云山浮近甸宇宙有髙楼鸟外余残照天边更去舟登临有如此况接李膺逰
　　宿海防寺　　　　　　　　【金】李俊民
　　青山云水窟杖钖防时来竹待香严击松经道者栽西江无水吸震旦忽花开三笑圗中友同倾破戒杯
　　宿甘露寺　　　　　　　　【元】黄　庚
　　山险疑无路萦廻一径通钟声寒瀑外塔影夕阳中窗出茶烟白炉分葑火红禅房遇耆旧清话数宵同
　　翠峰庵即事　　　　　　　　黄　庚
　　竟日寻幽处杖藜不惮遥客行黄叶路僧立碧谿桥岩瀑飞寒雪松风吼夜潮是山皆可隐何用楚辞招
　　逰山寺　　　　　　　　　【元】李　材
　　行行行复止行到白云间见客意不俗逢僧心便闲细泉分别涧小径入他山拟借禅房榻追逰信宿还
　　宿龙潭寺　　　　　　　　【元】萨都拉
　　倦游借禅榻客意稍从容落日江船鼓孤灯野寺钟竹鸡啼雨过山臼带云舂夜半波涛作长潭起卧龙衡山福严寺二十三题【录三　元】张　翥一生岩
　　初地灵峰下重来为讲经神应合掌受石亦防头聼云鹤随飞盋湖龙入净瓶至今花雨处长照一灯青
　　隐身岩
　　尘世苦热恼山林长夏幽岳神来防法尊者坐经秋呼粥鱼频响衔花鹿自逰法云长散满七十二峰头
　　兜率桥
　　传是竺僧説幽如兜率宫驱龙劈地险架石补天空星土熊湘合云沙鹫岭通阑干倚来久时度吉祥风
　　逰石头城清凉寺用天钖题壁诗韵
　　张　翥
　　扪萝上絶顶岚气湿缤纷日色不到地树隂浑似云僧归过岭见樵唱逆风闻更待诗人醉狂书白练裠
　　逰麻姑万松庵　　　　　　【元】贡师泰
　　积雨变秋思清逰惬道心过桥分履迹问寺逐钟音红堕鸟争果绿深鱼占隂何当脱尘鞅重此契幽寻
　　圣安寺　　　　　　　　　【元】纳　延
　　兰若城幽处聨镳八月来寳华幢盖合衮冕画圗开断碣苍苔暗空庭落叶堆饥鸢不避客攫食下生台
　　大悲阁　　　　　　　　　　纳　延
　　阁道连天起丹青饰井榦如何千手眼只着一衣冠金牓交龙挟雕甍吻兽攒凭髙天万里白纻不胜寒
　　万夀寺　　　　　　　　　　纳　延
　　皇唐开寳构歴劫抵金时絶妙青松障清凉白玉池长廊秋屧响髙阁夜钟迟独有乗闲客扶藜读旧碑
　　竹林寺　　　　　　　　　　纳　延
　　城南天尺五只树给孤园甲第王侯去精蓝帝释尊老僧夸塔影稚子斲松根何日天台路相从一问源游昆山慧聚寺和唐人诗　　【元】宋　褧
　　天外山光近峰颠海气吞潮凭风作阵云借石为根鸟重烟藏树帆多水绕邨凭髙暂诗酒回首望脩门
　　吉祥寺　　　　　　　　　【元】呉　莱
　　一昔逢寒食行吟采物华风生敲槛竹雨湿堕船花曲隖青龙树长滩白鹭沙回看江上水直去到吾家
　　来云僧舍　　　　　　　　【元】周　权
　　连云开佛屋接竹引岩泉路滑迷霜叶钟寒阁曙烟有为皆是幻无想总成禅梦觉僧檐雨重来又十年
　　逰定林寺和韵　　　　　　【元】陈　泰
　　一灯何处起千载续黄梅世与身俱幻吾携影独来山空钟自响日淡鹤将回寄语沙头鹭相逢慎勿猜
　　逰洞岭寺　　　　　　　　【元】卢　琦
　　古寺藏烟树岩扉昼不扃日髙花散影风定竹无声稚子添香火闲僧阅藏经新诗吟未就独向殿阶行
　　逰清心寺　　　　　　　　【元】曹文晦
　　夏日清心寺萧萧树石佳髙人畱别院幽意满空斋松偃新移路渊临欲堕厓五年才一过回首为兴怀
　　题应上人净深精舍　　　　【元】叶　颙
　　一室纎尘絶炉烟贝叶经每呼明月至常遣白云扃竹色侵虚幌荷香袭小亭晚来开瓮牖放入数峰青
　　湖寺拥碧轩　　　　　　　【元】张　雨
　　喧寂一尘隔湖濵出寳坊荷隂分补衲水气杂烧香书勘乌皮几茵敷白氎牀从来已公屋诗客许徜徉
　　嘉定显庆寺　　　　　　　【元】僧善住
　　舣棹逢精舍松扉昼不扃暮云兼雨黒寒树帯烟青鸟散庭还静龙归水自灵徘徊未能去石塔语风铃
　　春日逰柏谷山寺　　　　　【明】朱珵尧
　　天外闻清梵晨光满翠微杖藜苍藓滑斸药紫参肥松偃云垂盖花分露湿衣一僧能话古去住转忘机
　　寓天界寺　　　　　　　　【明】髙　啓
　　雨过帝城头香凝佛界幽果园春乳雀花殿午鸣鸠万履随钟集千灯入镜流禅居容旅迹不觉久淹畱
　　甘露寺　　　　　　　　　　髙　啓
　　胜地江山壮名林岁月遥刹藏京口树钟送海门潮月黑龙光发天清蜃气销何当寻狠石闲坐话前朝
　　宿眞庆庵　　　　　　　　【明】唐　肃
　　落日古城隂萧萧竹树深雨花知佛境流水识禅心月到翻经榻苔缘挂壁琴不因支许旧那得遂幽寻
　　宿云门寺　　　　　　　　【明】林　鸿
　　龙宫临水国鸟道入烟萝海旷知天尽山空见月多鹤归僧自老松偃客重过便欲依禅寂尘缨可奈何
　　题深上人松月轩　　　　　【明】楼　琏
　　夜月明松顶轩居不掩扉石泉沈湿翠碧瓦防晴晖林静猿初息巢空鹤未归此中凝坐者寒沁薜萝衣
　　逰灵峰寺　　　　　　　　【明】樊　阜
　　歩入灵峰寺岚霏翠湿衣野塘蒲叶短石磴藓花微潭静龙长卧山寒鹤未归老僧茶话久髙阁转斜晖
　　游黄龙寺　　　　　　　　　樊　阜
　　古寺青山上登临见逺邨楼虚堆竹粉崖剥露松根晚径云生润秋池涨落防髙僧宣梵偈趺坐到黄昏
　　与陆无蹇宿资庆寺　　　　【明】蔡　羽
　　空壁闻啼鸟云深冷石房春随落花去人自采茶忙叶暗翻经室泉虚防易牀陆郎谿壑主假榻久何妨
　　甘露寺次韵　　　　　　　【明】屠应埈
　　甘露千年寺羣公揽辔过楼空呉楚尽江濶雨云多蜃气连沧海琳宫隐碧萝更闻幽絶处白日走鼋鼍
　　冬日游天竺寺　　　　　　【明】施　渐
　　缘湖始忻往遐览歴幽寻山到不容路云藏犹有林阶前寒涧落榻下白云深积雪千峰里寥然空世心
　　逰报恩寺　　　　　　　　【明】徐　繗
　　荒畛通云岫烟萝敞绀扉画梁云气尽网户雨丝飞僧寂鸣钟罢林荒宿鸟归一灯仍自照惆怅恋残晖
　　避暑东湖寺　　　　　　　　徐　繗
　　物外寻眞境云标啓梵宫绿沈消夏气红艶夺春工岭色含朝旭岩声乱夕空坐来林月上凉思满房栊
　　题岘山济公房　　　　　　【明】蔡汝楠
　　禅榻澄湖上山光似镜中疎钟揺落叶细雨带秋虫峰竹虚窗映炉香别院通何期碧云合一酌对休公
　　橘谿僧院　　　　　　　　【明】呉子孝
　　蝉声不出寺钟断祗闻香流水迷松径闲云满石牀无言忘寂寞宴坐得清凉欲谢人间事冥心叩药王
　　过南郭野寺　　　　　　　【明】施　峻
　　休沐出南郭寻僧一扣闗孤灯燃白昼疎磬满秋山束带经年苦看云尽日闲斋厨清供罢惊鸽欲飞还
　　宿鴈山灵岩寺　　　　　　【明】皇甫涍
　　寥寥到真境宿处傍风泉遥霭引疎磬羣峰寒暮天白云沧洲赏清夜石门禅却笑桃源客空从蕙路旋
　　逰能仁寺　　　　　　　　【明】金大车
　　落叶迷幽径垂藤锁断垣谿深晴浴鹭树老昼啼猿海气庭前障天花雨外翻坐来清梵永尽日不闻喧
　　沂水道中过教寺　　　　　【明】金大舆
　　邨落藏孤寺疎松一径幽经年无客到终日有寒流青壁衔初照黄沙拥断丘平生江海性下马一登楼
　　半塘寺一上人小楼　　　　【明】居　节
　　何处闻清磬春云度半塘茶香连小院楼影带脩廊不染莲花净闲贪佛日长晚山如有意飞翠满绳牀雨后登虎丘宿梅花楼僧房　【明】陆　弼
　　髙阁藤萝外扁舟暮雨残钟声知客到山色入门看月出千松静云披片石寒支公擅名理终夕奉清欢
　　泊京口望金山寺　　　　　【明】陈　鹤
　　南徐一片石千古柱中流绕树开僧舍縁空结梵楼疎灯明水底落月挂潮头向晚禅钟起风吹到客舟
　　佛慧寺　　　　　　　　　【明】呉孺子
　　乱竹闭僧院长松防法堂坐怜新月上行爱落花香破壁流灯影悬厓挂夕阳支公闲懒处暂此礼空王
　　兰若即事　　　　　　　　【明】王伯稠
　　兴来时野眺小立倚柴扉一雨清波动双林片月归山防藏竹语水鸟出花飞不觉空烟暮蒙蒙翠湿衣
　　大慧寺　　　　　　　　　【明】童　佩
　　寺里藏云气丹青引客过春山一墙隔啼鸟六时多列石成岩穴闭门生薜萝逃禅恰宜此归奈马蹄何
　　破山寺　　　　　　　　　【明】呉鼎芳
　　巉岏随石转迤逦踏花行古壁龙蛇气空岩风雨声佛香清渡水鸟路白过城絶顶遥观海苍茫晓雾生
　　虎丘僧房招寻郭圣仆乗月登山
　　呉鼎芳
　　长隄沿短棹转入翠微湾酒伴秋相集僧房夜不闗布袍先受月竹杖早过山何处歌声起悠悠林木间
　　寓建阳福山寺　　　　　　【明】徐　
　　磴路层层入招提夹两山柏侵隂殿绿苔绣古墙斑细雨虫声碎微风蝶影闲五更钟韵杳乡梦屡催还
　　呉门归入惠山寺　　　　　【明】邹廸光
　　胜逰不惜屡余兴尚淋漓竹路青相借花宫翠乱披酒阑畱月住曲半受风吹为问梁谿夜何如呉苑时
　　晚过新兴寺　　　　　　　【明】张宇初
　　晚过新兴寺扶藜野歩轻鸟啼春雨足花落午风晴僧室连云住山阿带雾行武陵归路近已聼涧松声秋日重逰穹窿山海云精舍　【明】僧道衍
　　迢递青邨外﨑岖紫逻间过林才见　　　　　　　　　　　　　　　　　　【日】到渡不逢山一室依岩险双扉傍竹闲曾看云际鹤向暮独飞还
　　题海云寺　　　　　　　　【明】僧徳祥
　　香刹住中流初疑地若浮路从沙际入帆到树邉收清磬敲渔夜新书报橘秋洞庭西在望欲去更迟畱
　　同庵新居　　　　　　　　　僧徳祥
　　新居劳种植隙地不敎闲作圃先通水栽松欲借山鸟逢春尽到云向晚都还独许王摩诘题诗在壁间
　　宿甘露庵　　　　　　　　【明】僧海旭
　　舟出太湖险语谿投暮钟聼风多在竹看月不离松柝防城三里鸡鸣邨一重长安明日路霜草滑归笻
　　题指月庵　　　　　　　　【明】僧照源
　　短扉将绿掩小径倚邨斜老树借藤叶新桐布屋花渔歌传外港鸥梦立前沙静者离言象门题指月家
　　水寺　　　　　　　　　　【明】僧际瞻
　　孤寺水中起净心宛在虚钟邉云易湿松外地无余幢影鱼窥熟梵音风定初入秋看月上清切复何如
　　五言排律
　　谒并州兴国寺　　　　　　【唐】太　宗
　　廻銮逰福地极目玩芳晨梵钟交二响法日转双轮寳刹遥承露天花近足春未佩兰犹小无丝栁尚新圎光低月殿碎影乱风筠对此畱余想超然离俗尘
　　奉和幸大荐福寺应制　　　【唐】李　峤
　　鴈沼开香域鹦林降彩旃还窥图鳯宇更坐濯龙川桂辇朝羣辟兰宫列四禅半空银阁断分砌寳绳连甘雨苏焦泽慈云动沛篇独慙贤作砺空喜福成田
　　奉和幸三防寺应制　　　　　李　峤
　　故台苍颉里新邑紫泉居歳在开金寺时来降玉舆龙形虽起刹鸟迹尚畱书竹是蒸青外池仍防墨余天文光圣草寳思合真如谬奉千龄日欣陪十地初
　　奉和幸三防寺应制　　　　【唐】宋之问
　　六飞廻玉辇双树谒金仙瑞鸟呈书字神龙吐浴泉净心遥证果睿想独超禅塔涌香花地山围日月天梵音迎漏彻空乐倚云悬今日登仁夀长看法镜圎
　　逰称心寺　　　　　　　　　宋之问
　　释事怀三隐清襟谒四禅江鸣潮未落林晓日初悬寳叶交香雨金沙吐细泉望谐舟客趣思发海人烟顾枥仍畱马乗杯久弃船未忧龟负岳且识鸟耘田理契都无象心冥不寄筌安期庶可揖天地得齐年
　　灵隐寺　　　　　　　　　　宋之问
　　鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发冰轻叶互凋夙龄尚遐异搜对涤烦嚣待入天台路看余度石桥
　　逰法华寺　　　　　　　　　宋之问
　　髙岫拟耆阇真乗引妙车空中结楼殿意表出云霞后果纒三足前因感六牙宴林薰寳树水澑滴金沙寒谷梅犹浅温庭橘未华台香红药乱塔影緑篁遮果渐轮王族缘超梵帝家晨行踏忍草夜诵得灵花江郡将何匹天都亦未加朝来沿泛所应是逐仙槎
　　逰感化寺　　　　　　　　【唐】王　维
　　翡翠香烟合琉璃寳地平龙宫连栋宇虎穴傍檐楹谷静惟松响山深无鸟声琼峰当户折金涧透林鸣郢路云端迥秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬紫芋羮誓陪清梵末端坐学无生
　　投道一师兰若宿　　　　　　王　维
　　一公栖太白髙顶出云烟梵流诸壑徧花雨一峰偏迹为无心隐名因立教传鸟来还语法客去更安禅昼渉松路尽暮投兰若邉洞房隐深竹清夜闻遥泉向是云霞里今成枕席前岂惟暂畱宿服事将穷年
　　青龙寺昙壁上人兄院集　　　王　维
　　髙处敞招提虚空讵有倪坐看南陌骑下聼秦城鸡眇眇孤烟起芊芊逺树齐青山万井外落日五陵西眼界今无染心空安可迷
　　春日归山寄孟六浩然　　　【唐】李　白
　　朱绂遗尘境青山谒梵筵金绳开觉路寳筏渡迷川岭树攅飞栱岩花覆谷泉塔形标海月楼势出江烟香气三天下钟声万壑连荷秋珠已满松密盖初圎鸟聚疑闻法龙叅若防禅媿非流水韵叨入伯牙弦
　　同诸公逰云公禅寺　　　　【唐】张　谓
　　共许寻鸡足谁能惜马蹄长空净云雨斜日半虹霓檐下千峰转窗前万木低看花寻径逺聼鸟入林迷地与喧卑隔人将物我齐不知樵客意何事武陵谿
　　逰栖霞寺同沈拾遗宿康上人房
　　【唐】权徳舆
　　偶来人境外心赏幸随君古殿烟霞夕深山兰桂熏岩花防寒澑石磴扫春云清梵诸天近諠尘下界分名僧康寳月上客沈休文共宿东林下清猿彻曙闻
　　题甘露寺　　　　　　　　【唐】许　棠
　　丹槛拂丹霄人寰下瞰遥何年增造化万古出尘嚣地势盘三楚江声换防朝满栏皆异药到顶尽飞桥泽广方云梦山孤数沃焦中宵霞始散经腊木稀凋铎动天风度窗鸣海气消带鼙分迥堞当日辨翻潮鸟去沈葭菼帆来映泬防浮生自多事无计免廻镳
　　题甘露寺　　　　　　　　【唐】杨　夔
　　髙殿拂云霓登临想虎谿风匀帆影众烟乱鸟行迷北倚波涛阔南窥井邑低满城尘漠漠隔岸草萋萋虚阁延秋磬澄江响暮鼙客心还惜去新月挂楼西
　　法海寺　　　　　　　　　【明】呉　兆
　　野航时可系林寺昼犹扃古木无年岁清隂满户庭客来方礼磬僧坐但翻经烟起吹茶灶声闻汲井瓶窗过湖鸟白檐挂叶虫青蔬饭欣然饱徐徐歩逺垌
　　七言律
　　从幸香山寺应制　　　　　【唐】沈佺期
　　南山奕奕通丹禁北阙峩峩连翠云岭上楼台千地起城中钟鼓四天闻栴檀晓阁金舆度鹦鹉晴林防仗分愿以醍醐参圣酒还将只苑当秋汾
　　红楼院应制　　　　　　　　沈佺期
　　红楼疑见白毫光寺逼宸居福盛唐支遁爱山情漫切昙摩泛海路空长经声夜息闻天语炉气晨飘接御香谁谓此中难可到自怜深院得廻翔
　　防湖山寺　　　　　　　　【唐】张　说
　　空山寂歴道心生虚谷迢遥野鸟声禅室从来尘外赏香台岂是世中情云间东岭千重出树里南湖一片明若使巢由同此意不将萝薜易簮缨
　　过乘如禅师萧居士嵩丘兰若
　　【唐】王　维
　　无着天亲弟与兄嵩丘兰若一峰晴食随鸣磬巢乌下行蹋空林落叶声迸水定侵香案湿雨花应共石牀平深洞长松何所有俨然天竺古先生
　　涪城县香积寺官阁　　　　【唐】杜　甫
　　寺下春江深不流山腰官阁迥添愁含风翠壁孤云细背日丹枫万木稠小院廻廊春寂寂浴鳬飞鹭晚悠悠诸天合在藤萝外昏黑应湏到上头
　　夜宿灵台寺寄郎士元　　　【唐】钱　起
　　西日横山含碧空东方吐月满禅宫朝瞻双顶青冥上夜宿诸天色界中石潭倒洑莲花水塔院空闻松柏风万里故人能尚尔知君视聼我心同
　　题精舍寺　　　　　　　　【唐】郎士元
　　石林精舍武谿东夜叩禅扉谒逺公月在上方诸品静心持半偈万缘空苍苔古道行应徧落木寒泉聼不穷更忆双峰最髙顶此心期与故人同
　　题云际寺准上人房　　　　【唐】李　端
　　髙僧居处似天台锡杖铜瓶对绿苔竹巷雨晴春鸟啭山房日午老人来园中鹿过椒枝动潭底龙防水沫开独夜焚香礼遗象空林月出始应廻
　　题凌云寺　　　　　　　　【唐】司空曙
　　春山古寺绕沧波石磴盘空鸟道过百丈金身开翠壁万龛灯焰隔烟萝云生客到侵衣湿花落僧禅覆地多不与方袍同结社下归尘世竟如何
　　春题龙门香山寺　　　　　【唐】武元衡
　　众香天上梵仙宫钟磬寥寥半碧空清景乍开松岭月乱流长响石楼风山河杳映春云外城阙参差茂树中欲尽幽寻那可得三千世界本无穷
　　题柱国寺　　　　　　　　【唐】王　建
　　皇帝施钱脩此院半居天上半人间丹梯暗出三重阁古像斜开一面山松柏自穿空地少川原不税小僧闲行香天使长相续早起离城日午还
　　送王十八归山寄题仙逰寺　【唐】白居易
　　曾于太白峰前住数到仙逰寺里来黑水澄时潭底出白云破处洞门开林间暖酒烧红叶石上题诗扫绿苔惆怅旧逰无复到菊花时节羡君廻
　　寒林寺　　　　　　　　　【唐】李　绅
　　最深城郭在人烟疑借壶中到梵天岩树桂花开月殿石楼风铎绕金仙地无尘染多灵草室鉴真空有定泉应是法宫传觉路使无烦恼见青莲
　　杭州天竺灵隐二寺　　　　　李　绅
　　翠岩幽谷髙低寺十里松风碧嶂连开尽春花芳草涧徧通秋水月明泉石文照日分霞壁竹影侵云拂暮烟时有猿猱扰钟磬老僧无复得安禅
　　其二
　　人烟不隔江城近水石虽清海气深波动只观罗刹相静居难识梵王心鱼扃昼锁龙宫寳鴈塔髙摩欲界金近日犹闻重雕饰世人遥礼二檀林
　　早秋寄题天竺灵隐寺　　　【唐】贾　岛
　　峰前峰后寺新秋絶顶髙窗见沃洲人在定中闻蟋蟀鹤曾栖处挂狝猴山钟夜度空江水汀月寒生古石楼心忆悬帆身未遂谢公此地昔年逰
　　宿长庆寺　　　　　　　　【唐】杜　牧
　　南行歩歩逺浮尘更近青山昨夜邻髙铎数声秋撼玉霁河千里晓横银红蕖影落前池净绿稻香来野径频终日官闲无一事不妨长醉是游人
　　寄题甘露寺北轩　　　　　　杜　牧
　　曾向蓬莱宫里行北轩栏槛最畱情孤髙堪防桓伊笛缥缈宜闻子晋笙天接海门秋水色烟笼隋苑暮钟声他年防着荷衣去不向山僧道姓名
　　题灵山寺行坚师院　　　　【唐】许　浑
　　西岩一径不通樵八十持杯未觉遥龙卧石潭闻夜雨鴈移沙渚见秋潮经函露湿文多暗香印风吹字半销应笑东归又南去越山无路水迢迢
　　题庐山寺　　　　　　　　【唐】马　戴
　　白茅为屋宇编荆数处阶墀石疉成东谷笑言西谷响下方云雨上方晴防惊樵客缘苍壁猿戏山头撼紫柽别有一条投涧水竹筒斜引入茶铛
　　宿山寺　　　　　　　　　【唐】项　斯
　　栗叶重重覆翠微黄昏谿上语人稀月明古寺客初到风度闲门僧未归山果经霜多自落水萤穿竹不停飞中宵能得防时睡又被钟声催着衣
　　题西明寺禅院　　　　　　【唐】温庭筠
　　曾识匡山逺法师低松片石对前墀为寻名画来过院因访闲人得看棊新鴈参差云碧处寒鸦缭绕叶红时自知终有张华识不向沧洲理钓丝
　　宿松门寺　　　　　　　　　温庭筠
　　白石青厓世界分卷帘孤坐对氤氲林间禅室春深雪潭上龙堂夜半云落月苍凉登阁在晓钟揺荡隔江闻西州旧是经行地愿漱寒瓶逐领军
　　和赵嘏题岳寺　　　　　　　温庭筠
　　疎钟细响乱鸣泉客省髙临水似天岚翠暗来空觉润涧茶余爽不成眠越僧寒立孤灯外岳月秋当万木前张邴宦情何太薄逺公窗外有池莲
　　宿云际寺　　　　　　　　　温庭筠
　　白盖微云一径深东风弟子逺相寻苍苔路熟僧归寺红叶声干鹿在林髙阁清香生静境夜堂疎磬发禅心自从紫桂岩前别不见南能直至今
　　雨后逰南门寺　　　　　　【唐】刘　沧
　　郭南山寺雨初晴上界寻僧竹里行半壁楼台秋月过一川烟水夕阳平苔封石室云含润露滴松枝鹤有声木叶萧萧动归思西风画角汉东城
　　题应天寺上方兼呈谦上人　【唐】方　干
　　中天坐卧见人寰峭石垂藤不易攀晴卷风雷归故壑夜和猿鸟锁寒山势横绿野苍茫外影落平湖潋灔间师在西岩最髙处路寻之字见禅闗
　　题宣州延庆寺益公院　　　【唐】杨　夔
　　黙坐能除万种情腊髙兼有赐衣荣讲经旧説倾朝聼登殿曾闻降辇迎幽径北连千嶂碧虚窗东望一川平长年门外无尘客时见元戎驻斾旌
　　少华甘露寺　　　　　　　【唐】郑　谷
　　石门萝径与天邻雨桧风篁逺近闻饮涧鹿喧双派水上楼僧蹋一梯云孤烟薄暮闗城没逺色初晴渭曲分长欲然灯来此宿北林猨鹤旧同羣
　　游西禅　　　　　　　　　【唐】伍　乔
　　逺岫当轩列翠光髙僧一衲万缘忘碧松影里地长润白莲花中水亦香云自雨前生净石鹤于钟后宿尘廊逰人恋此吟终日盛暑楼台早有凉
　　驾幸普济寺应制　　　　　【唐】僧广宣
　　南方寳界防由旬八部同瞻一佛身寺压山河天宇静楼悬日月镜光新重城栁暗东风暖复道花明上苑春向晚鸾舆归鳯阙曲江池上动青苹
　　题栖霞寺僧房　　　　　　【唐】僧处黙
　　名山不取买山钱任构花宫近碧巅松桧老依云里寺楼台深锁洞中天风经险嶂回疎雨石倚危屛挂落泉欲结茅庵共师住肯饶多少薜萝烟
　　逰虎丘山寺　　　　　　　【宋】王禹偁
　　寺墙围着碧孱顔曾是当年海涌山尽把好峰藏院里不敎幽景落人间劔池草色经冬在石座苔花自古斑珍重晋朝吾祖地一廻来此便忘还
　　登甘露寺北望　　　　　　【宋】徐　铉
　　京口潮来曲岸平海门风起浪花生人行沙上见日影舟过江中闻橹声芳草逺迷杨子渡宿烟深暎广陵城游人乡思应如橘相望湏含两地情
　　登广教院阁　　　　　　　【宋】韩　琦
　　岑寂禅扉启昼闗公余为防一开顔髙台面垒包平野老柏参天碍逺山花去春丛蝴蝶乱雨匀朝圃桔槹闲徘徊轩槛何时下直待前枝倦鹊还
　　同万州相里殿丞逰谿西山寺
　　【宋】赵　抃
　　使君呼客入山行晓径前驱照彩旌蛮女背樵岩侧避野僧携刺马头迎千层云水迷三峡一哄人烟认百城楼阁凭余清我聼竹风萧瑟涧泉鸣
　　孤山寺端上人房写望　　　【宋】林　逋
　　底处凭阑思渺然孤山塔后阁西偏隂沈画轴林间寺零落棊枰葑上田秋景有时飞独鸟夕阳无事起寒烟迟畱更爱吾庐近只待重来看雪天
　　孤山寺　　　　　　　　　　林　逋
　　云峰水树南朝寺只隔丛篁作并邻破殿静披韲臼古斋房闲试酪奴春白公睡阁幽如画张祜诗牌妙入神乘兴醉来拖木突翠苔苍藓石磷磷
　　易从上人山亭　　　　　　　林　逋
　　湖上汪湾隔数峰篱门和竹夹西东闲来此地行无厌又共吾庐看不同灵隐路归秋色里招贤庵在鸟行中屏风若欲相搀见合把巉岩与画工
　　次韵呉季野题岳上人澄心亭
　　【宋】王安石
　　髙亭五月尚寒生回首尘沙自郁蒸砌水乱流穿石底槛云髙出蔽山层跻攀欲絶人间世缔构知从物外僧肠胃坐来清似洗神竒未怪佛圗澄
　　寄题华藏院清轩　　　　　【宋】蔡　襄
　　湖边无地有尘埃况复虚明向此开山色每随朝气变水光长共夕阳来船行天上逰人散树没云中宿鸟廻一到便应离火宅不湏花雨拂金台
　　是日宿水陆寺寄北山清顺僧
　　【宋】苏　轼
　　长嫌钟鼓聒湖山此境萧条却自然乞食绕邨眞为饱无言对客本非禅披榛觅路冲泥入洗足闗门聼雨眠遥想后身穷贾岛夜寒应耸作诗肩
　　畱题显圣寺　　　　　　　　苏　轼
　　渺渺疎林集晚鸦孤邨烟火梵王家幽人自种千头橘逺客来寻百结花浮石已干霜后水焦坑闲试雨前茶只疑归梦西南去翠竹江邨绕白沙
　　闲居院上方晚景　　　　　【宋】文　同
　　绕岩萦谷到禅扃更上危颠最上亭风搅乱鸦盘古木雨催羣鹭下寒汀秋田沟垅如棊局晚岫峰峦若画屏诗已就成终夕去逺邨灯火一星星
　　甘露寺　　　　　　　　　【宋】米　芾
　　六代萧萧木叶稀楼髙北固落残晖两州城郭青烟起千里江山白鹭飞海近云涛惊夜梦天低月露湿秋衣使君肯负时平乐长倒金钟尽醉归
　　山光寺　　　　　　　　　　米　芾
　　竹围山径晚风清又入山光寺里行一一过僧谈旧事迟迟绕壁认题名仙来石畔懐灰刼鹤语池边劝后生三十年间成底事空叨闲禄是身荣
　　题落星寺　　　　　　　　【宋】黄庭坚
　　落星开士深结屋龙阁老翁来赋诗小雨藏山客坐久长江接天帆到迟宴寝清香与世隔画圗妙絶无人知峰房各自开户牖处处煮茶藤一枝
　　石壁寺　　　　　　　　　【宋】沈与求
　　山萦细路走脩蛇峭壁连云只藓花木末忽看旛影乱马头初见殿隂斜廻廊迤迤穿危峤侧涧涓涓露浅沙秀色可餐吾事办粥鱼茶板莫相夸
　　宿栁子观音寺　　　　　　【宋】张　耒
　　黄尘满道客衣穿古寺荒凉暂息肩倦体卧来便穏榻汗顔濯去快寒泉野僧治饭挑蔬至童子携茶对客煎夜久月髙风铎响木鱼呼觉五更眠
　　灵泉寺　　　　　　　　　【宋】孙　觌
　　窗户遥开紫翠间小桥独立聼潺潺意谐独有清风共兴尽聊随落照还但见虚童防白帢且无泷吏发骍顔风花雨叶元无定何必区区恋故山
　　南山寺　　　　　　　　　　孙　觌
　　千丈云根防此邦沈沈寒影卧秋江潭空映日苍虬动烟暖翘沙白鹭双梦觉滩声喧客枕吟余竹色满僧窗诗成絶叫曾楼上聼我洪钟万石撞
　　山人方丈　　　　　　　　【宋】朱　子
　　方丈翛然屋数椽槛前流水自清涟蒲团竹几通宵坐扫地焚香白昼眠地窄不容挥麈客室空那有散花天个中有句无人荐不是诸方五味禅
　　桐庐舟中见山寺　　　　　　朱　子
　　一山云水拥禅居万里江流绕屋除行色匆匆吾正尔春风处处子何如江湖此去随沤鸟粥饭何时共木鱼孤塔向人如有意他年来借一籧篨
　　逰脩觉寺　　　　　　　　【宋】陆　防
　　上尽苍崖百尺梯诗囊香椀手亲携山从飞鸟行邉出天向平芜尽处低花落忽惊春事晚楼髙剩觉客魂迷兴阑扫榻禅房卧清梦还应到剡谿
　　六月十四日宿东林寺　　　　陆　防
　　看尽江湖千万峰不嫌云梦芥吾胷戏招西塞山前月来聼东林寺里钟逺客岂知今再到老僧能记昔相逢虚窗熟睡谁惊觉野碓无人夜自舂
　　过湖上僧房　　　　　　　　陆　防
　　西庵每过未尝开邂逅清言始此回陶令巾车寻壑去已公茅屋赋诗来奇香炷罢云生岫瑞茗烹成乳泛杯便恐从今往还熟入门猿鹤不惊猜
　　万年寺　　　　　　　　　【宋】赵师秀
　　万年山木有千年石路隂深到缭垣防片闲云谁是主一条流水不知源土栽芍药尤胜术僧说狝猴极畏猿夜半空堂诸境寂微闻钟梵亦成喧
　　觉慈寺　　　　　　　　　【宋】戴复古
　　踏破白云登上方自嫌尘土涴禅牀千山月色令人醉半夜梅花入梦香深谷不妨春到早老僧殊为客来忙山童嬾惯劳呼唤自拗枯松煮术汤
　　访僧邻庵　　　　　　　　【宋】林景熈
　　拂石题诗满防岚寻僧又过竹谿南乾坤浩荡酒乡寄山水苍寒琴意参老燕未归同是客孤云无住孰为庵寂寥午夜松风响疑是神仙接麈谈
　　三峰寺　　　　　　　　　【宋】真山民
　　寂寞烟林噪乱鸦青鞵歩入野僧家云深不碍钟声出日转还依塔影斜廊下蜗粘沿砌藓佛前蜂恋挿瓶花竹牀纸帐清如水一枕松风聼煮茶
　　宿南峰寺　　　　　　　　　眞山民
　　禅房花木锁深幽借与诗人信宿畱旛影分来半廊月磬声敲破一林秋僧偏好事能青眼佛本无心亦白头试问青松峰外鹤闲边曾见防人逰
　　逰鳯栖寺　　　　　　　　　眞山民
　　十载重逰古鳯栖莲宫新绕绿杨隄欲谈世事佛无语不管客愁禽自啼苔滑空廊方散歩尘昏老壁失畱题僧家山地邻家种菜甲春生绿满畦
　　次韵孙传师龙图防醴泉寺　【宋】僧道潜
　　杨林防曲到城根中有招提气象昬暝雀聚羣盘栋吻老藤垂蔓覆髙垣月生归路无灯火巷转人家有笑言却掩吾庐还寂寞冷风揺幔影翩翻
　　题天王圎证大师房壁　　　【宋】僧惠洪
　　闭户不妨依聚落开轩随分有山林残经半掩世情断好鸟一声邨意深篱外霜筠森束玉屋头露橘欲垂金能营野饭羮红醤渡水何辞数访寻
　　寒食再逰福田寺　　　　　【金】元徳明
　　春山寂寂掩禅扉复岭盘盘入翠微布袜青鞵供胜践粥鱼斋鼓荐灵机日烘幽径绿烟暖风定晓枝红雨稀曾是西堂读书客不应啼鸟也催归
　　登绵山上方　　　　　　　【金】周　昂
　　环合青峰挿劒长山平如掌寄禅房危栏半出云霄上秘景尽收天地藏野阔羣山惊破碎云低沧海认微茫九华籍甚因人显廻秀可怜天一方
　　登净江寺松风阁　　　　　【元】尹廷髙
　　岿然杰阁倚松冈纵使无风也自凉四面防干金碧界万家城郭水云乡清江疉嶂迷空阔白鸟苍烟堕渺茫风景不殊君记否呉山顶上看钱塘
　　宿中山干明寺　　　　　　【元】刘秉忠
　　客散闗门厌事哗鑪香满屋卧烟霞人辞故里凡三载僧到伽蓝自一家梦破小窗浮月色漏残寒角奏梅花天明又上滹阳道鸳水归程渐有涯
　　防智者寺　　　　　　　　【元】鲜于枢
　　四围松是只园树三面山开舍卫城防子心随仙境化老禅诗似石泉清防人解后有今日半载趦趄成此行安得尽抛身外事长年来此学无生
　　题圆觉天台敎寺　　　　　【元】邓文原
　　大圆觉境清凉地要阐毘卢贝藏开飞钖不妨随鹤下蟠桃曾见有龙来相逢定性三生路尽了尘心万劫灰忆我初年慕蝉蜕石桥烟雨过天台
　　三月晦逰道塲山宿清公房　　邓文原
　　絶顶轩窗纳晚晡下方灯火聼钟鱼天连震泽涵元气地涌浮图切太虚凉立松风观石澑晚寻樵径扣僧庐孤亭山麓荒苔积犹想幽人夜读书
　　栖眞院　　　　　　　　　【元】于　石
　　空翠凝寒不受埃断崖千尺拥崔嵬老僧倚树惊猿去童子扫阶知客来石径晴因松露湿茶烟逺趂竹风廻禅家也办吟边料不种闲花只种梅
　　次韵张蔡国公淡庵青山寺诗
　　【元】虞　集
　　相国观山负夙期圣恩只许暂相违身随云影畱三宿心了泉声絶百非开士谈空依寳树野人耕雨荐山薇双龙深防安禅处绕坐诸天近紫微
　　题半山寺　　　　　　　　【元】萨都拉
　　今日偶成林壑趣清幽恨未得从容龙归石洞半山雨潮卷天风十里松春路泥深多滑马晚楼雾重只闻钟荆公旧隐知何处回首苍茫第防重
　　逰天竺寺　　　　　　　　【元】张　翥
　　石梁溅水湿苍苔隂洞旁穿涧底回殿阁金银从地涌山林图画自天开龙随僧到分云住猿聼人呼下树来逰兴未防斜日尽马头呼酒自徘徊
　　建徳城西寺　　　　　　　【元】贡师泰
　　山门东转歩廊深长日禅房占绿隂松径雨晴添虎迹竹潭风冷聼龙吟上林久説相如赋故里徒夸季子金独坐胡牀看明月不知凉露湿衣襟
　　东冈崇恩寺晚酌其僧一峰求诗
　　【元】宋　褧
　　山门杉桧碧萧森歩屧廻廊一径深罢酒长风来北渚按歌明月出东林幽轩晚立云容湿髙阁晴登海气侵忽报寒沟潮信到可能重聼颖师琴
　　寓奉化寺寄菩提寺主　　　【元】丁鹤年
　　菩提岭外空王寺丹磴行穿虎豹羣万壑涛声岩下瀑千峰雨气屋头云海龙送水金瓶贮天女怀香寳鼎焚慙媿无缘尘土客朝朝钟鼓下方闻
　　游南峰寺有支遁放鹤亭　　【明】髙　啓
　　每向人间望碧峰石门今得问幽踪路缘风磴泠泠防寺隔烟萝杳杳钟窗下鸟来多堕果亭前鹤去只髙松一龛愿借依香火莫道诗人非戴颙
　　过僧舍访吕敏　　　　　　　髙　啓
　　防欲相寻与愿违今朝始得过禅扉磬声穿竹山房逺屐齿粘苔石径微幽鸟每同驯鸽下髙人闲与老僧依谈诗说偈俱堪喜坐觉茶香上薜衣
　　孤园寺【在洞庭山梁散骑常侍呉猛古宅】　　　髙　啓
　　欲问南朝常侍宅已为西域化人宫山僧归带渔舟雨湖鸟来闻粥鼓风橘柚垂檐秋殿暗波涛惊坐夜堂空给孤长者谁曾见应在烟云杳霭中
　　秋日登戴山佛阁　　　　　【明】张　羽
　　风物澄明宿霭收登山欲尽更登楼一行白鴈投南下百道清谿向北流野嶂云归初歇雨湖田稼熟始知秋空门寂寂无尘事骋望端能散客愁
　　登太华寺　　　　　　　　【明】张　紞
　　太华嵯峨一望遥到门犹碍过谿桥慈云长见阶前起孽火都来海上消屋近树隂晴亦暗砚涵竹露夜还潮从今剩买逰山屐野客无妨屡见招
　　金山寺　　　　　　　　　【明】赵　文
　　水天楼阁影重重化国何年此寄踪淮海西来三百里大江中涌一孤峰涛声夜恐巢枝鸟云气朝随出洞龙防度欲登帆去疾苍茫遥聼隔烟钟
　　送辰长老住横山寺　　　　【明】郑　嘉
　　紫檀烟凝鹤廻翔清磬泠泠出上方岩畔异花熏讲席涧邉脩竹防禅房东林结社莲初种南岳分春茗乍香三伏炎蒸应不到绿萝风洒石龛凉
　　化城寺　　　　　　　　　【明】王守仁
　　化城髙处万山深楼阁凭空上界侵天上清秋度明月人间微雨结轻隂鉢龙浮处云生座岩虎归时风满林最爱山僧能好事夜堂灯火伴孤吟
　　月潭寺　　　　　　　　　【明】何景明
　　玲珑金刹白云边踏阁攀林一径穿龙出洞门常作雨鹤巢松树不知年僧来殿上鸣钟饭客到山中借榻眠怪底夜来难得寐秋风窗下绕流泉
　　同万鹿园宿工文庵次韵有赠
　　【明】唐顺之
　　何处寻山不厌深淡烟归鸟暮钟音去家百里讶如客别尔经年尚此心宴坐清香滋夜氛闭门残雪映寒林相从一宿应堪觉机事何湏问汉隂
　　髙座寺　　　　　　　　　【明】蔡汝楠
　　云公台榭至今畱休暇追随访古游秋色总归红叶寺楚江还见白苹洲松林月上言弥静阁道钟残思转幽莫讶为郎贪佛日官闲禅定两悠悠
　　寓妙隐庵　　　　　　　　【明】徐　繗
　　东风仙苑鬪芳菲家在云林屡梦归河畔草青莺欲语城南花满蝶初飞寒生古院偏多雨苔没空阶正掩扉畱恋曲池春更好垂杨终日锁烟扉
　　宿上封寺　　　　　　　　【明】童　佩
　　上封林处磴千盘为讶髙云碍竹冠晴气满空还似雨秋光未半忽生寒客来石上占星聚僧住岩前作鸟看一榻偶然金磬侧谁将银汉挂阑干
　　重过虞山塔院兰公话旧　　【明】程嘉燧
　　湖边春草忆佳期重放扁舟夏木滋游戏自来通绘事安禅久已废吟诗半江塔影迎帆逺曲巷经声出院迟曾访本师乘夜月旧房空老碧梧枝
　　秋晚客鸡鸣寺　　　　　　【明】顾大猷
　　古寺崔嵬俯帝城攀跻渐觉旅愁轻楼台寒入三山色砧杵秋髙万户声向夕张琴依竹坐有时待月伴僧行从来禅室多心赏几席无尘梦亦清
　　过愚公虎丘寺　　　　　　【明】呉梦旸
　　烹葵剥枣尽相闗坐到昏钟始下山弟子可知皆白足老夫焉得不苍顔花飞日日何曾扫栁长邨邨只未攀路黑出门灯肯借画船箫鼓防家还
　　寓极乐寺　　　　　　　　【明】王　衡
　　湾湾绿水带城隂白石青莲双树林万疉云山千里梦六时钟磬五更心寒灯贝叶翻香蠧春日檐花坐语禽随意竹牀葵菜好经帘不卷画堂深
　　晚坐济寺　　　　　　　【明】阮大铖
　　古栁参差掩寺门荆篱石埠自为邨风严乌榜通菱浦日落渔炊就荻根野月荒荒难辨色江峰寂寂更何言灯前无限浮沈思销在菰香水鹤喧
　　送谦选中住花泾寺　　　　【明】僧溥洽
　　秋风一櫂入花泾杨栁芙蓉接水亭野老尚能谈故事乡僧争请説新经楸梧雨外闻啼鸟楼阁烟中见湿萤欲写别离无限意孤鸿遥没越山青
　　云谷寺法防应制　　　　　【明】僧守仁
　　寒岩草木正严冬一日春回雨露浓安石故居遗雪竹道林新塔倚云松木鱼声断催朝饭铜鼎香销起暮钟千载奎文畱秘藏天光午夜照金容
　　登富春永安寺　　　　　　【明】僧徳祥
　　栗叶邨前石子谿青山一掩路浑迷也知谷里多猿鸟未信云中有犬鸡满耳只闻诸涧响回头方觉众峰低平生倾想今朝到愿结茅茨在寺西
　　五言絶句
　　逰昌化山精舍　　　　　　【唐】卢照邻
　　寳地乗峰出香台接汉髙稍觉眞途近方知人事劳宿吉祥寺寄庐山隐者　　　【唐】杨　衡
　　风鸣云外钟鹤宿千年松相思杳不见月出山重重
　　题奉国寺　　　　　　　　【唐】陆　海
　　新秋夜何爽露下风转凄一磬竹窗外千灯花塔西
　　题龙门寺　　　　　　　　　陆　海
　　窗灯林霭里门磬水声中更与龙华防炉烟满夕风
　　善福寺阁　　　　　　　　【唐】韦应物
　　残霞照髙阁青山出逺林晴明一登望潇洒此幽襟
　　荐福寺送元伟　　　　　　【唐】李　端
　　送客攀花后寻僧坐竹时明朝莫回望青草马行迟
　　题竹林寺　　　　　　　　【唐】朱　放
　　岁月人间促烟霞此地多殷勤竹林寺更得防回过
　　逰道林寺　　　　　　　　【唐】戴叔伦
　　佳山路不逺俗侣到常稀及此烟霞暮相看复欲归和韦开州盛山宿云亭　　　【唐】张　籍
　　清净当深处虚明向逺开巻帘无俗客应只见云来
　　涂山寺独逰　　　　　　　【唐】白居易
　　野径行无伴僧房宿有期涂山来去熟惟是马蹄知
　　遗爱寺　　　　　　　　　　白居易
　　防石临谿坐寻花绕寺行时时闻鸟语处处是泉声
　　观花后逰慈恩寺　　　　　【唐】施肩吾
　　世事知难了应湏问苦空羞将看花眼来入梵王宫
　　题水西寺　　　　　　　　【唐】杜　牧
　　三日去还住一生焉再游含情碧谿水重上粲公楼
　　牛头寺　　　　　　　　　【唐】司空图
　　终南最佳处禅诵出青霄羣木澄幽寂疎烟泛泬寥题九日山石佛院乱峰轩　　【宋】朱　子
　　因依古佛居结屋寒林杪当户碧峰稠云烟自昏晓
　　其二
　　岩中老释子白发对青山不作看山想秋云时往还
　　立雪堂　　　　　　　　　【明】髙　啓
　　堂前参未退立到雪深时一夜山中冷无人只自知
　　冰壶井　　　　　　　　　　髙　啓
　　圎甃夏生冰光涵数星冷窗有定中僧休牵辘轳绠
　　小飞虹　　　　　　　　　　髙　啓
　　初看卧波影应恐雨崇朝过涧寻师去端如度石桥
　　避雨山寺　　　　　　　　【明】汪生民
　　偶逐荷锄入松闗犬吠频山僧买药去风雨自畱人
　　圎觉寺晚坐　　　　　　　【明】李先芳
　　片片归林鸟微微出寺钟僧门掩秋色明月在髙松
　　东林寺前作　　　　　　　【明】梁有誉
　　山色斜依寺江流曲抱邨时有山僧出残阳独掩门
　　入寺　　　　　　　　　　【明】僧明显
　　碧草通樵径青松夹寺门已来亲眼见难去对人言
　　寻竹隐寺　　　　　　　　【明】僧怀让
　　闻钟识寺遥小径缘云入日暮冒岚归秋衣不知湿
　　髙山寺　　　　　　　　　【明】僧徳清
　　山城枕江流梵刹云中起钟鸣万户开人在莲华里
　　七言絶句
　　题泾县水西寺　　　　　　【唐】宣　宗
　　大殿连云接赏谿钟声还与鼓声齐长安若问江南事说道风光在水西
　　过融上人兰若　　　　　　【唐】孟浩然
　　山头禅室挂僧衣窗外无人谿鸟飞黄昏半在下山路却聼泉声连翠微
　　与谢良辅逰泾川陵岩寺　　【唐】李　白
　　乘君素舸泛泾西宛似云门对若谿且从康乐寻山水何必东游入防稽
　　题法院　　　　　　　　　【唐】常　建
　　胜景门开对逺山竹深松老半含烟素月殿中三度磬水精宫里一僧禅
　　寻盛禅师兰若　　　　　　【唐】刘长卿
　　秋草黄花覆古阡隔林何处起人烟山僧独在山中老惟有寒松见少年
　　登寳意寺上方旧逰　　　　【唐】韦应物
　　翠岭香台出半天万家烟树满晴川诸僧近住不相识坐聼微钟记往年
　　同路郎中韩侍御春日题野寺
　　【唐】卢　纶
　　寺前山逺古陂寛寺里人稀春草寒何事最堪悲色相折花将与老僧看
　　题兰若　　　　　　　　　【唐】崔　峒
　　絶顶茅庵老此生寒云孤木独经行世人那得知幽径遥向青峰礼磬声
　　题净居寺　　　　　　　　【唐】戴叔伦
　　玉壶山下云居寺六百年来选佛塲满地白云闗不住石泉流出落花香
　　栖霞寺云居室　　　　　　【唐】权徳舆
　　一径萦纡至此穷山僧盥潄白云中闲吟定后更何事石上松枝常有风
　　题清凉寺　　　　　　　　【唐】杨巨源
　　凭槛霏微松树烟陶潜曾用道林钱一声寒磬空心晓花雨知从第防天
　　逰西林寺　　　　　　　　【唐】李　渉
　　十地初心在此身水能生月即离尘如今再结林中社可羡当年防里人
　　题僧院　　　　　　　　　【唐】张　籍
　　闻师行讲青龙院本寺住来多少年静扫空房惟独坐千茎秋竹在檐前
　　宿西林寺　　　　　　　　【唐】白居易
　　木落天晴山翠开爱山骑马入山来心知不及柴桑令一宿西林便欲回
　　香山寺　　　　　　　　　　白居易
　　空门寂静老夫闲伴鸟随云往复还家酝满瓶书满架半移生计入香山
　　逰云居寺赠穆三十六地主　　白居易
　　乱峰深处云居路共榻花行独惜春胜地本来无定主大都山属爱山人
　　题香山新经堂招僧　　　　　白居易
　　烟满秋堂月满庭香花漠漠磬泠泠谁能来此寻眞谛白老新开一藏经
　　古寺　　　　　　　　　　【唐】元　稹
　　古寺春余日半斜竹风萧爽胜人家花时不到有花院意在寻僧不在花
　　峰顶寺　　　　　　　　　【唐】张　祜
　　月明如水山头寺仰面看天石上行夜半深廊人语定一枝松动鹤来声
　　夏雨后题青荷兰若　　　　【唐】施肩吾
　　僧舍清凉竹树新初经一雨洗诸尘微风忽起吹莲叶青玉盘中泻水银
　　题禅僧院　　　　　　　　　施肩吾
　　栖禅枝畔数花新飞作琉璃地上尘谷鸟自啼猿自叫不能愁得定中人
　　寻石瓮寺上方　　　　　　【唐】贾　岛
　　野寺入时春雪后﨑岖得到此房前老僧不出迎朝客已住上方三十年
　　寄题宣州开元寺　　　　　【唐】杜　牧
　　松寺曽同一鹤栖夜深台殿月髙低何人为倚东楼柱正是千山雪涨谿
　　醉后题禅院　　　　　　　　杜　牧
　　觥船一棹百分空十载青春不负公今日鬓丝禅榻畔茶烟轻飏落花风
　　定山寺　　　　　　　　　【唐】薛　逢
　　十里松萝映碧苔一川晴色镜中开遥闻上界繙经处片片香云出院来
　　宿僧院　　　　　　　　　【唐】赵　嘏
　　月满长空树满霜度云低拂近檐牀林中夜半一声磬卧见髙僧入道塲
　　李侍御归炭谷山居同宿华严寺
　　赵　嘏
　　家在青山近玉京白云红树满归程相逢一宿最髙寺半夜翠微泉落声
　　宿僧舍　　　　　　　　　　赵　嘏
　　髙僧夜滴芙蓉漏逺客窗含杨栁风何处相逢话心地月明身在磬声中
　　题谷隐兰若　　　　　　　【唐】段成式
　　风惹闲云半谷隂岩西隐者醉相寻草衰乍觉径増险叶尽却疑谿不深
　　题金山寺石室　　　　　　【唐】李羣玉
　　白波四面照楼台日夜潮声绕寺回千叶红莲髙防处防曽龙女献珠来
　　峡山寺上方　　　　　　　　李羣玉
　　满院泉声山殿凉隔帘微雨野松香东峰下视南溟月笑蹋金波看海光
　　登祝融峰兰若　　　　　　【唐】卢　肇
　　祝融絶顶万余层防杖攀萝歩歩登行到月宫霞外寺白云相伴两三僧
　　题清逺峡观音院　　　　　　卢　肇
　　清潭洞澈深千尺危岫攀萝上防层秋尽更无黄叶树夜防惟对白头僧
　　其二
　　风入古松添急雨月临虚槛背残灯老猿啸狖还欺客来撼窗前百尺藤
　　题常乐寺　　　　　　　　【唐】唐　球
　　桂冷香闻十里间殿台浑不似人寰日斜回首江头望一片闲云落后山
　　题灵峰僧院　　　　　　　【唐】黄　滔
　　系马松间不忍归数廵香茗一枰棊拟登絶顶畱人宿犹待沧溟月满时
　　题袁州龙兴寺　　　　　　【唐】易　偲
　　百尺古松松下寺寳旛朱盖尽闲庭甘露防回落青石绿苔犹未干
　　江上人禅居　　　　　　　【唐】僧皎然
　　路入松声逺更竒山光水色共参差中峰禅寂一僧在坐对梁朝老桂枝
　　和宿峡石寺下　　　　　　【宋】赵　抃
　　淮岸浮图半倚天山僧应已离尘缘松闗暮锁无人迹惟放钟声入画船
　　七月过孤山勤上人院　　　【宋】蔡　襄
　　青林蔼蔼日晖晖薄晚凉生暑气微湖上清风如可载画船十只不空归
　　自定林过西庵　　　　　　【宋】王安石
　　午鸡声不到禅林柏子烟中静拥衾忽忆西岩道人语杖藜乘兴得幽寻
　　金陵报恩大师西堂方丈　　　王安石
　　萧萧出屋千竿玉霭霭当窗一炷云心力长年人事外种花移石尚殷勤
　　书双竹湛师房　　　　　　【宋】苏　轼
　　暮鼓朝钟自击撞闭门孤枕对残釭白灰旋拨通红火卧聼萧萧雪打窗
　　南寺千佛阁　　　　　　　　苏　轼
　　古邑居民半海涛师来构筑便能髙千金用尽身无事坐看香烟绕白毫
　　归宜兴畱题竹西寺　　　　　苏　轼
　　此生已觉都无事今歳仍逢大有年山寺归来闻好语野花啼鸟亦欣然
　　常州太平寺薝卜亭　　　　　苏　轼
　　六花薝卜林间佛九节菖蒲石上仙何似东坡铁拄杖一时惊散野狐禅
　　中梁山寺　　　　　　　　【宋】文　同
　　上方梯磴绕岩头谁就孤髙更起楼直望汉江三百里一条如线下洋州
　　竹西寺　　　　　　　　　【宋】米　芾
　　竹西桑柘暮鸦盘特地霜风满倦顔不用使君相料理都缘尘土蔽青山
　　题妙觉寺壁　　　　　　　【宋】孙　觌
　　叶底红稀不见花枝头绿暗可藏鸦春归古殿苍苔满一防笼灯隐綘纱
　　书永和寺壁　　　　　　　【宋】朱　松
　　来觧征衣日未斜小轩泉竹两清华道人法力眞无碍解遣龙孙吐浪花
　　逰寕国奉圣寺　　　　　　【宋】范成大
　　松梢台殿郁髙标山转谿廻一水朝不惜褰裳呼小渡夜来春涨失浮桥
　　题照上人迎翠轩　　　　　【宋】杨万里
　　参寥嬾可去无还谁蹋诗僧最上关欲具江西句中眼犹湏作礼问云山
　　逰定林寺　　　　　　　　　杨万里
　　钟山已在万山深更过钟山入定林穿尽松杉行尽石一庵犹隔白云岑
　　其二
　　半破僧庵半补篱旧题无复壁间诗只余手植双桐在此外仍兼洗砚池
　　寒食雨中同舍人约逰天竺呈陆务观
　　杨万里
　　笋舆冲雨复冲泥一径深深只觉迟孤塔忽从云外出寺门渐近报侬知
　　其二
　　老桧如幢翠接连山茶作塔绿萦纒山僧相识浑相忘不到山中十五年
　　其三
　　禅房寂寂水潺潺涧草岩花防缀闲忽有仙禽发竒响频伽来自补陀山
　　雨后忆龙翔寺　　　　　　【宋】薛季宣
　　二峰髙峙夹禅扃长落潮音逐磬声老僧睡起絶无事不管波涛四面生
　　龙潭方丈　　　　　　　　【宋】楼　钥
　　又因寒食此中来窗户虚明絶防埃山里春风无间断海棠开过地棠开
　　秀峰寺　　　　　　　　　【宋】徐　玑
　　篮舆晚泊近岩隈精舍门临古道开僧子相逢便相识十年三过秀峰来
　　舣舟江心寺　　　　　　　【宋】谢　翺
　　数声清磬出晴暮落木人家散烟雾风送年年江上潮白云生根吹不去
　　僧门　　　　　　　　　　【宋】林景熈
　　一闲每笑不如僧及到僧门闲未能昨夜褐袍风雪里隔谿犬吠入林灯
　　过湘江题慈云寺壁　　　　【宋】僧惠洪
　　慈云寺在古城隈月阁风轩照水开独倚防干秋雨后青山相逐渡江来
　　巨然山寺　　　　　　　　【金】任　询
　　孤撑山作碧螺髻散漫水成苍玉鳞野寺荒凉人不到水光山影正横陈
　　逰栖岩寺　　　　　　　　【金】张　瓒
　　林表招人白塔明竹间兰芷石泉清惠崇水墨西轩景烟带平芜水带城
　　题济源龙潭寺　　　　　　【金】赵之杰
　　树围脩竹竹围庵庵下然碧一潭极目荷花半秋色小横圗上看江南
　　寳岩僧舍　　　　　　　　【金】宗　道
　　寂寂钟鱼柏满轩午风轻飏煮茶烟西堂竟日无人到只许山人借榻眠
　　晚宿山寺　　　　　　　　【金】赵　沨
　　松门明月佛前灯庵在孤云最上层犬吠一山秋意静敲门时有夜归僧
　　眞容院　　　　　　　　　【金】萧　贡
　　魔宫佛界等空虚此理何曽属有无直向台山始相见可中还有二文殊
　　八月十四日宿官塔下院　　【金】冯延登
　　野僧引客看脩竹拄杖入林惊暝禽一道细泉鸣藓磴恍如闲聼颖师琴
　　山寺早起　　　　　　　　【元】刘　因
　　松窗一夜逺潮生断送幽人睡失明梦觉不知春已去半帘红雨落无声
　　逰青莲寺　　　　　　　　【元】王　恽
　　上方曾阁倚晴烟廻合诸峰耸碧莲午枕不容诗梦就天风吹雨下危巅
　　上蓝寺　　　　　　　　　【元】贡　奎
　　古寺廻廊雪满阶官闲因访老僧来一方晴日檐声响絶爱小窗临竹开
　　净慧寺　　　　　　　　　【元】鲜于枢
　　晚雨才收日已西石梁沙路净无泥清泉防虢千峰迥绿栁隂隂一鸟啼
　　又戏题广严僧房壁　　　　　鲜于枢
　　防年门外防征骖不料能来共一龛壁上未湏书岁月禇河南是防伽蓝
　　宿焦山上方　　　　　　　【元】郭天钖
　　扬子江头风浪平焦山寺里晚钟鸣炉烟已断灯花落唤起山僧看月明
　　春日上平坡寺　　　　　　【元】范　梈
　　萝径隂隂近百层金舆记是昔人登山僧苦避寻诗者牢闭柴门唤不譍
　　五月二十六夜宿松林兰若　　范　梈
　　白沙寨外接飞霞行至招提日已斜睡觉忽闻山寨语不知今夕离吾家
　　白石庵　　　　　　　　　【元】周　权
　　地幽山气霭空岚落叶萧萧白石庵归鹤一声无觅处松梢擎月影
　　逰法兴寺　　　　　　　　【元】胡天防
　　山色揺光入防凉松隂十丈印廻廊老僧读罢楞严咒一殿神风柏子香
　　宿圎明寺早起　　　　　　【明】髙　啓
　　客起灯前梦尚迷满楼残月晓风西应知野寺非山店只聼钟声不聼鸡
　　宿蟾公房　　　　　　　　　髙　啓
　　一禽不鸣深树烟明月下照髙僧禅独开西阁咏清夜秋河欲堕山苍然
　　寄馆天宁寺　　　　　　　【明】丘　吉
　　茶炉吹断鬓丝烟借得禅林看鹤眠不道秋风何处起一堆黄叶寺门前
　　白水寺　　　　　　　　　【明】方廷玺
　　石径逢僧一话间白云深处不知还松隂日午茶烟起不有客来僧更闲
　　永兴寺散歩　　　　　　　【明】皇甫汸
　　帝城西觅古丛林万木寒垂六月隂庭下闲花斋后偈门前空水定时心
　　教寺　　　　　　　　　【明】王穉登
　　内家金像出蓬莱千叶莲花玉作台试向白毫光里看圣人前世是如来
　　归宗寺　　　　　　　　　【明】呉　兆
　　路绕鸾谿去复廻鵞池闻説右军开山僧相遇衣裳湿双劒峰头看瀑来
　　晚投黄龙寺慧宗上人房　　　呉　兆
　　防处禅林聚似邨岭头风雨磵头昏千枝灯影僧初放一派经声客到门
　　送一公还天界寺　　　　　【明】范　汭
　　江流汨汨树层层短笠空瓢去秣陵依旧青山风雪里荜门深掩一龛灯
　　初宿海防寺　　　　　　　【明】李　蓘
　　灵泉流水夜淙淙月小松髙鹤影双石榻觉来秋烛冷诵经声满碧山窗
　　阚峰普济寺　　　　　　　【明】钱希言
　　阚公山绕阚公湖舍宅年犹记赤乌寂寂寺门霜叶里水禽飞上石浮屠
　　讲经台　　　　　　　　　【明】僧守仁
　　乞食归来坐暝鸦谭经每到白牛车东风栁絮吹晴雪犹想天宫酌寳花
　　题萝壁山房　　　　　　　【明】僧徳祥
　　青萝壁下一僧房长日惟烧片炷香风在竹櫩人在定鸟衔红柿落柴牀
　　次韵题髙斋　　　　　　　【明】僧无愠
　　髙斋寂寂俯清池瓦鼎香浮十二时天晓定回松下石藓防青上布伽黎
　　不二楼　　　　　　　　　【明】僧镇澄
　　谈经人在翠微中缥缈烟霏隔防重欲寄此心无可托长随片月挂西峰
　　石林庵　　　　　　　　　【明】僧广印
　　觉道金绳絶巘开半空花雨湿楼台长林怪石皆龙象曽受生公记莂来












　　御定佩文斋咏物诗选巻二百三十二
　　钦定四库全书
　　御定佩文斋咏物诗选巻二百三十三
　　佛类
　　四言古
　　念佛三昧诗　　　　　　　【晋】王齐之
　　妙用在兹渉有览无神由昧彻识以照麤积微自引因功本虚冺彼三观忘此毫余
　　其二
　　寂漠何始理元通微融然忘适乃廓灵晖心游缅域得不践机用之以冲防之以希
　　其三
　　神资天凝圆暎朝云与化而感与物斯羣应不以方受者自分寂尔渊镜金水尘纷
　　其四
　　慨自一生夙乏惠识托崇渊人庻借冥力思转毫功在深不测至哉之念主心西极
　　惟卫佛像铭　　　　　　　【梁】简文帝
　　灼灼金容巍巍满月永被人天常畱花窟
　　释迦文佛像铭　　　　　　　简文帝
　　至矣调御行备智周满月为面青莲在眸心珠可莹智流方普永变身田长无沙卤
　　式佛像铭　　　　　　　　　简文帝
　　影生千叶花成四柱塔象单畱龛童防舞
　　五言古
　　迎舎利　　　　　　　　　【梁】宣　帝
　　释迦称散体多寳号金躯白玉诚非比黄金良莫逾变见絶言象端异乃防符灵知虽隐显妙色岂荣枯惟当千劫后方成无价珠
　　舎利佛　　　　　　　　　【隋】阙　名
　　金绳界寳地珍木防瑶池云间妙音奏天际法蠡吹
　　同马太守听九思法师讲金刚经
　　【唐】髙　适
　　吾师晋阳宝杰出山河防途经世谛间心到空王外鸣钟山虎伏说法天龙防了义同建瓴梵法若吹籁深知亿劫苦善喻恒沙大舍施割肌肤攀援去亲爱招提何清净良牧驻轻盖露冕众香中临人觉苑内心持佛印乆标割魔军退愿开初地因永奉弥天对
　　听蓝谿僧为元居士说维摩经
　　【唐】孟　郊
　　古树少枝叶眞僧亦相依山木自曲直道人无是非手持维摩偈心向居士归空景忽开霁雪花犹在衣洗然水谿昼寒物生光辉
　　久雨斋居诵经　　　　　　【宋】朱　子
　　端居独无事聊披释氏书暂释尘累牵超然与道俱门掩竹林幽禽鸣山雨余了此无为法身心同晏如慧日寺十八大阿罗塑像　　【明】邓　韨
　　至人自藏珍古貎元气备抟土造佛徒追眞信难事亭亭青莲宇诸天奠其位尊者十二辈髙座纳双屣巍巍超凡表尘眼有蒙视深厚藐漂山广博欲际地静沈马足万专守门不二觉能越几先慈欲放踵施龙骧以珠豢虎跳以咒弭目瞑澄渊黑顶突华峯翠若眞外形骸能以理胜自嗒然了得防何有立同异麈柄操莹玉宝花自空坠想当经营初其手空俗士我思彼尊者所造亦深函经入方夏后乃道宏肆以空摄万有以道猎众智穷山养枯骸野鸟习其髻善士瞻梵相瓶锡此焉侍安得如此塑慰我懐古意
　　读佛书　　　　　　　　　【明】归有光
　　天竺降灵圣利益其在此雪山真苦行九恼尚纒已非徒食马麦空鉢良可耻纷纷防荼女谤论或未已不知手指中犹出五狮子
　　七言古【附长短句】
　　僧伽歌　　　　　　　　　【唐】李　白
　　眞僧法号号僧伽有时与我论三车问言诵咒几千遍口道恒河沙复沙此僧本住南天竺为法头陀来此国戒得长天秋月明心如世上青莲色意清净貎棱棱亦不减亦不増瓶里千年舍利骨手中万歳胡孙藤嗟余落魄江淮久罕遇眞僧说空有一言懴尽波罗夷再礼浑除犯轻垢
　　题杨子文罗汉渡海图　　　【明】张以宁
　　天台之东巨瀛海蒙蒙元气浮无邉应眞十六山中来径渡万里蛟鼍渊巨灵前驱海若伏翠水帖帖开红莲神螭猛兽竞轩翥穹龟巨鱼相后先一山浮玉当其前石室古藓垂千年异人髙居役众鬼挽过巨浸如飇旋贝宫神君迎且拜明星玉女争花妍阴风黯淡百怪集天容旂影飞翩翩石桥回望渺何处紫翠明灭空云烟问渠飞锡何所往毋乃鹫岭朝金仙金仙雪山方晏坐笑汝狡狯何纷然书生平生未省见太息此画人间传清时麟凤在郊野白日杲杲行青天
　　次韵张仲举承防题卢楞伽过海罗汉图
　　【明】僧来复
　　僧伽神变妙莫穷去住隠显如旋风能令大海作平陆超然独脱阎浮中山君河伯备洒扫锡飞杯渡云行空安禅不避魔鬼窟受斋直入龙王宫文犀赤豹时作伍猿白鹿日与同腾光嘘气闪奔电天鼓震曜惊雷公世人虽呵小乘法谁独髙举随云龙我昔衡山问方广石桥每见防经童天姝散花跪双膝金盘笑捧明珠红开图恍惚覩顔色山海遥隔精灵通那知画者有深意丹青巧夺造化功君不闻幻游天地同旅泊我身安得驾鹤从西东
　　五言律
　　和李澧州题常开州经藏诗　【唐】白居易
　　旣悟莲花藏须遗贝叶书菩提无处所文字本空虚观指非知月忘筌是得鱼闻君登彼岸舍筏复何如
　　读瑜珈论　　　　　　　　【宋】僧惠洪
　　此生已无累一席可穷年细嚼宝公饭饱参弥勒禅懒修精进定爱作吉祥眠夜久山空寂唯闻绕砌泉
　　七言律
　　予写金刚经与王正道正道与朱少章复以诗
　　来輙次二公韵　　　　　【金】宇文虚中
　　前世曽为粥饭僧此生随处且腾腾经中因认人我相敎外都忘大小乘写去欲云居士颂信来如续祖师灯他年辱赠茅庵句谁谓因缘昔未曽
　　五言絶句
　　题云际南峯眼上人读经堂　【唐】岑　参
　　结宇题三藏焚香老一峯云间独坐卧只是对山松
　　七言絶句
　　听僧云端讲经　　　　　　【唐】贾　岛
　　无生深防诚难解惟有师言得正真逺近持斋来谛听酒坊鱼市尽无人
　　龙门石佛　　　　　　　　【金】刘　中
　　凿破苍崖已失眞又添行客眼中尘请君看取他山石不费工夫总法身
　　释迦出山息轩画　　　　　【金】完顔璹
　　厐睂袖手出岩阿及至拈花事已讹千古雪山山下路杖藜无处避藤萝
　　莲叶观音恩禅师所藏同路宣叔赋
　　【金】元德明
　　瑞相分明一叶中华严性海共圆通补陀自有丹青变画史区区可得工
　　月伯明讲经与玉山各赋二絶以寄【录一
　　元】姚文奂
　　玉笛飞空过洞庭西山不改旧时青短长桥下风雨夜知是老龙来听经
　　题罗汉图　　　　　　　　【元】僧行端
　　诸谛空来世所无神通百变絶名模不知何处畱踪迹却被人传作画图

　　御定佩文斋咏物诗选巻二百三十三
　　钦定四库全书
　　御定佩文斋咏物诗选卷二百三十四
　　僧类
　　五言古
　　赤谷安禅师塔　　　　　　【唐】卢照邻
　　独坐岩之曲悠然无俗氛酌酒呈丹桂思诗赠白云烟霞朝晚聚猿鸟嵗时闻水华竞秋色山翠含夕曛髙谈十二部细覈五千文如如数冥昧生生理氤氲古人有糟粕轮扁情未分且当事芝术从吾所好云
　　还山贻湛法师　　　　　　【唐】孟浩然
　　幼闻无生理常欲观此身心迹罕兼遂﨑岖多在尘晚途归旧壑偶与支公邻导以微妙法结为清净因烦恼业顿舍山林情转殷朝来问疑义夕话得清真墨妙称古絶词华惊世人禅房闭虚静花药连冬春平石借琴砚落泉洒衣巾欲知防灭意朝夕海鸥驯
　　赠僧崖公　　　　　　　　【唐】李　白
　　昔在朗陵东学禅白睂空大地了镜彻廻旋寄轮风揽彼造化力持为我神通晚谒太山君亲见日没云中夜卧山月拂衣逃人羣授余金仙道旷刼未始闻冥机发天光独朗谢垢氛虚舟不系物观化游江濆江濆遇同声道崖乃僧英说法动海岳游方化公卿手秉玉麈尾如登白楼亭微言注百川亹亹信可听一风鼓羣有万籁各自鸣启闭八窗牗托宿掣电霆自言歴天台抟壁蹑翠屏凌兢石桥去恍惚入靑冥昔往今来归絶景无不经何日更携手乘杯向蓬瀛
　　送通禅师还南陵隐静寺　　　李　白
　　我闻隐静寺山水多竒踪岩种朗公橘门深杯渡松道人制猛虎振锡还孤峯他日南陵下相期谷口逄
　　赠宣州灵源寺仲濬公　　　　李　白
　　敬亭白云气秀色连苍梧下暎双谿水如天落镜湖此中积龙象独许濬公殊风韵逸江左文章动海隅观心同水月解领得明珠今日逄支遁髙谈出有无
　　赠僧行融　　　　　　　　　李　白
　　梁有汤惠休常从鲍照游峩嵋史怀一独暎陈公出卓絶二道人结交凤与麟行融亦俊发吾知有英骨海若不隐珠骊龙吐明月大海乘虚舟随波任安流赋诗旃檀阁纵酒鹦鹉洲待我适东越相携上白楼
　　送恂上人还吴　　　　　　【唐】储光羲
　　洛城本天邑洛水即天池君王旣行幸法子复来仪虚室香花满清川杨柳垂乘闲道归去逺意谁能知
　　赠霈禅师　　　　　　　　【唐】皇甫曾
　　南岳满湘源吾师经利渉身归沃洲老名与支公接净敎传荆吴道縁正渔猎观空色不染对镜心自惬室中人寂寞门外山稠叠天台积幽梦早晚当负笈
　　赠江华长老　　　　　　　【唐】柳宗元
　　老僧道机熟黙语心皆寂去嵗别舂陵防流此投迹空室无侍者巾屦唯挂壁一饭不愿余跏趺便终夕风窗疎竹响露井寒松滴偶地即安居满庭芳草积
　　夏日谒智逺禅师　　　　　【唐】孟　郊
　　吾师当几祖说法云无空禅心三界外宴坐天地中院静鬼神去身与草木同因知防王国满鉢盛毒龙斗薮尘埃衣谒师见眞宗何必千万刼息去樊笼盛夏火为日一堂十月风不得为弟子名姓挂儒宫
　　赠道月上人　　　　　　　　孟　郊
　　僧貎净无防僧衣宁缀华寻常昼日行不使身影斜饭术煑松柏坐山邀云霞欲知禅隐髙缉薜为袈裟送清逺上人归楚山旧寺　　　孟　郊
　　波中出吴境霞际登楚岑山寺一别来云萝三改隂诗夸碧云句道证青莲心应笑泛萍者不知松隐深
　　送元亮师　　　　　　　　　孟　郊
　　兰泉涤我襟杉月栖我心茗啜绿净花经诵清柔音何处笑为别淡情愁不侵
　　送淡公　　　　　　　　　　孟　郊
　　江南邑中寺平地生胜山开元吴语僧律韵髙且闲妙乐谿岸平桂榜复往还树石相鬭生红绿各异顔风味我遥忆新竒师独攀
　　题道宗上人十韵　　　　　【唐】白居易
　　如来说偈讃菩萨著论议是故宗律师以诗为佛事一音无差别四句有诠次欲使第一流皆知不二义精洁沾戒体闲淡藏禅味从容恣语言缥缈离文字旁延邦国彦上逹王公贵先以诗句牵后令入佛智人多爱师句我独知师意不似休上人空多碧云思
　　题天竺南院赠闲元旻清四上人
　　白居易
　　杂芳涧草合繁绿岩树新山深景候晚四月有余春竹寺过微雨石径无纎尘白衣一居士方袍四道人地异佛国土人非俗交亲城中山下别相送亦殷勤
　　赠别宣上人　　　　　　　　白居易
　　上人处世界清净何所似似彼白莲花在水不着水性眞悟泡幻行洁离尘滓修道来几时身心俱到此嗟予牵世网不得长依止离念与碧云秋来朝夕起
　　梵天寺见僧守诠小诗清逺可爱次韵
　　【宋】苏　轼
　　但闻烟外钟不见烟中寺幽人行未巳草露湿芒屦唯应山头月夜夜照来去
　　送金山乡僧归蜀开堂　　　　苏　轼
　　撞钟浮玉山迎我三千指众中闻謦欬未语知乡里我非个中人何以黙识子振衣忽归去只影千山里涪江与中泠共此一味水氷盘荐琥珀何似糖霜羙
　　送僧定观归　　　　　　　【元】黄清老
　　诗僧百丈来复作五台别丁然振金锡桂子落秋雪山空白云闲风息万籁灭相思何处无江湖一眀月
　　赓僧韵　　　　　　　　　【明】太　祖
　　天台五百尊方寸皆明月月影弥千江何曾有暂歇为斯妙用通今古长不灭昔当悬挂时诚非凡可越住世及应眞几度阿僧劫假锡作梯航泛海涛如雪一旦杳无踪暂与沙门别儵忽羣禅中孰能为机泄禅心旷无迹如海亦何竭僧本具他心宗门常合辙
　　送僧归越中　　　　　　　【明】王　偁
　　锡挑龙河云衣帯越谿雨说法方西来随缘复东去松枝偃故房柏子落庭树从此上方遥人间但凝伫
　　吴中普门长老乞语　　　　【明】杨循吉
　　普门在何处莫向海中寻只此吴城中便有紫竹林古以水与月而赞白衣士举头即见月掘地即得水朴哉明长老今往住普门济度説已尽我复将何言虽然无可言愿且举水月月在水中明此理分明説
　　答松上人过访不值　　　　【明】吴鼎芳
　　孤踪石上云飘忽本无住门外即青山一瓢向何处离心寄春草柔艳欲飞去引领生白烟花落秖陀树
　　清凉庵赠僧　　　　　　　【明】范　汭
　　芒鞋定逺近天路临苍苍结宇久未了种松新已长平池托空影断壁飞斜光欲问吾师法吾师法已忘
　　寒山访雪谷师　　　　　　【明】僧智舷
　　寒山太湖东六月雪埋坞时有天耳师巢居类巢父春秋末半百气骨自髙古清泉冻连底蹲石怒狮虎此中除梅花无物入岩户
　　七言古【附长短句】
　　别山僧　　　　　　　　　【唐】李　白
　　何处名僧到水西乘舟防月宿泾谿平明别我上山去手携金策踏云梯腾身转觉三天近举足回防万岭低谑浪肯居支遁下风流还与逺公齐此度别离何日见相思一夜暝猿啼
　　寄崇梵僧　　　　　　　　【唐】王　维
　　崇梵僧崇梵僧秋归覆釡春不还落花啼鸟纷纷乱涧户山窗寂寂闲峡里谁知有人事郡中遥望空云山偃师东与韩樽同诣景云晖上人即事
　　【唐】岑　参
　　山隂老僧解楞伽颍阳归客逺相过烟深草湿昨夜雨雨后秋风渡漕河空山终日尘事少平郊逺见行人小尚书碛上黄昬钟别驾渡头一归鸟
　　送鸿举师游江西　　　　　【唐】刘禹锡
　　禅客学禅兼学文出山初似无心云从风卷舒来何处缭绕巴山不得去山州古寺好闲居读尽龙王宫里书使君滩头拣石砚白帝城边寻野蔬忽然登髙心瞥起又欲浮杯信流水烟波浩淼鱼鸟情东去三千三百里荆门峡断无盘涡湘平汉阔清光多庐山雾开见瀑布西江月净闻渔歌钟陵八郡多名守半是西方社中友与师相见便谈空想得髙斋狮子吼
　　支公诗　　　　　　　　　【唐】僧皎然
　　支公养马复养鹤率性无羇多脱畧天生支公与凡异凡情不到支公地得道由来天上仙为僧却下人间寺道家诸子论自然此公唯许逍遥篇山隂诗友喧四座佳句纵横不废禅
　　腊日游孤山访惠勤惠思二僧
　　【宋】苏　轼
　　天欲雪云满湖楼台眀灭山有无水清石出鱼可数林深无人鸟自呼腊日不归对妻孥名寻道人实自娱道人之居在何许宝云山前路盘纡孤山孤絶谁肯庐道人有道山不孤纸窗竹屋深自暖拥褐坐睡依团蒲天寒路逺愁仆夫整驾催归及未晡出山廻望云木合但见野鹘盘浮图兹游淡泊欢有余到家怳如梦蘧蘧作诗火急追亡逋清景一失后难摹
　　送林上人还杭　　　　　　【宋】僧道潜
　　聚水作一雨多少近逺随所遭或霑枯荄仅濡浃或入巨海成波涛少林眞风今百纪怅惜至此何萧条喜君齐志早寂寞同我十载沦刍樵含冲嗜漠不自厌更欲刺口尝羣肴师门祖席在在有得此失彼良自嘲朅来东南走千里但愿刈楚逄翘翘駃浮长川不惮恶陟彼巨巘宁知劳诚专志苦若有相行断西壤逄英豪金锤扣天元楗廓玉电激海明珠髙星霜因循共千日谁尔使子先行包湖山蜿蜒湖水薄湖上幽人想如昨秋入芙蓉露已漙晓卷帘栊暑初却明明潭底见行云谩谩空中闻唳鹤此景从来吾已知异乡宁羡君先归由来出处元无隔同看明朝日上时
　　题幻住庵中峯和尚莲池野亭小像
　　【明】陈秀民
　　亭前池水生莲花亭中老禅方结跏双枝作供净瓶里彷佛玉井衔丹霞世上莲花亦常有玉堂不比丹青手水底氷蚕已化龙絶世于今故无偶师是莲花花是师亭亭净植湼不缁胸中五色舌上吐烂熳写出莲花词世间物物皆为幻我把斯图作眞看君不见中峯上十丈莲吹香夜夜到诸天
　　镡上送僧归衡山　　　　　【明】林　鸿
　　上人孤闲似云鹤十五出家住衡岳说法能超防上乘持心不受羣疑防世上谁知来去踪南窥太华北游嵩衲经雁荡千峯雪定入峩嵋半夜钟于今戒腊青松古犹泛慈航到东土杨柳舟中九曲云笋皮笠上三山雨昨夜归心绕楚天西风杖锡又茫然化龙潭畔清秋别回雁峯头旧日禅
　　送生明还雪窦　　　　　　【明】僧智舷
　　残月在松僧在户犬声如豹隔松坞霜厚如雪野易风空邨家家门尚杜还山不问几日程直造云边顶坐莫想钱塘江北庵琉璃一防如萤火
　　五言律
　　送沙门景道俊奘还荆州应制
　　【唐】李　峤
　　三乘归净域万骑饯通庄就日离亭近弥天别路长荆南旋杖鉢渭北限津梁何日纡眞果还来入帝乡
　　送沙门景道俊奘还荆州应制
　　【唐】李　乂
　　初日承归防秋风起赠言汉珠畱道味江璧返真源地出南关逺天廻北斗尊宁知一柱观却启四禅门陪李侍御访聪上人禅居　　【唐】孟浩然
　　欣逄柏台友共谒聪公禅石室无人到绳牀见虎眠隂崖常抱雪枯涧为生泉出处虽云异同懽在法筵同崔兴宗送衡岳琼公南归　【唐】王　维
　　言从石菌阁新下穆陵关独向池阳去白云畱故山绽衣秋日里洗鉢古松间一施传心法惟将戒定还
　　送王上人还襄阳　　　　　【唐】储光羲
　　朝防法云散知有至人还送客临伊水行车出故关天花满南国精舎在空山虽复时来去中心长日闲夏日过青龙寺谒操禅师　　【唐】裴　廸
　　安禅一室内左右竹亭幽有法知不染无言谁敢酬鸟飞争向夕蝉噪已先秋烦暑自兹适清源何处求晚过盘石寺礼郑和尚　　　【唐】岑　参
　　暂诣髙僧话来寻野寺孤岸花藏水碓谿竹暎风炉顶上巢新鹊衣中得旧珠谈禅未得去辍櫂且踟蹰
　　谒眞谛寺禅师　　　　　　【唐】杜　甫
　　兰若山髙处烟霞障几重冻泉依细石晴雪落长松问法看诗妄观身向酒慵未能割妻子卜宅近前峯送灵澈上人归嵩阳兰若　　【唐】刘长卿
　　南地随縁久东林几嵗空暮山门独掩春草路难通作梵连松韵焚香入桂丛唯将旧瓶鉢却寄白云中
　　云门寺访灵一上人　　　　　刘长卿
　　所思劳日久惆怅去西东禅客知何在春山到处同独行残雪里相见白云中请近东林寺穷年事逺公秋夜肃公房喜普门上人自阳羡山至
　　刘长卿
　　山栖久不见林下偶同游早晚来香积何人住沃洲寒禽惊后夜古木带髙秋却入千峯去孤云不可留送方外上人之常州依萧使君　刘长卿
　　宰臣思得度鸥鸟恋为羣逺客廻飞锡空山卧白云夕阳孤艇去秋水两谿分归共临川史同飜贝叶文
　　送赟法师往上都　　　　　【唐】钱　起
　　逺近化人天王城指日边宰官迎说法童子伴随縁到处花为雨行时杖出泉今宵松月下门闭想安禅
　　送宏志上人归湖州　　　　【唐】李嘉祐
　　山林唯乐静行住不妨禅髙月穿松径残阳过水田诗从宿世悟法为本师传能使南人敬修持香火縁
　　送普门上人还阳羡　　　　【唐】皇甫冉
　　花宫难久别道者忆千灯残雪入林路深山归寺僧日光依嫩草泉响滴春氷何用求方便防心是一乘
　　题昭上人房　　　　　　　　皇甫冉
　　沃洲传教后百衲老空林虑尽朝昬磬禅随坐卧心鹤飞湖草迥门掩海云深地与天台接中峯早晚寻寄净虚上人初至云门　　　【唐】皇甫曾
　　寒踪白云里法侣自提携竹径通城下松门隔水西方同沃洲去不似武陵迷髣髴心知处髙峯是防稽
　　题赠吴门邕上人　　　　　　皇甫曾
　　春山唯一室独坐草萋萋身寂心成道花闲鸟自啼细泉松径里返景竹林西晚与门人别依依出虎谿
　　送少防上人东南游　　　　　皇甫曾
　　石桥人不到独往更迢迢乞食山家少寻钟野寺遥松门风自扫瀑布雪难消秋夜闻清梵余音逐海潮
　　冬夕寄青龙寺源公　　　　【唐】郎士元
　　敛屦入寒竹安禅过漏声髙松残子落深井冻防生罢磬风枝动悬灯雪屋明何当招我宿乘月上方行
　　送少微上人游蜀　　　　　【唐】卢　纶
　　瓶鉢绕禅衣连宵宿翠微树开巴水逺山晓蜀星稀徧识中朝贵多谙外学非何当一传付道侣愿知归
　　赠衡岳隐禅师　　　　　　【唐】李　端
　　旧住衡州寺随縁偶北来夜禅山雪下朝汲竹门开半偈传初尽羣生意未廻唯当与樵者杖锡入天台
　　赠海明上人　　　　　　　【唐】耿　湋
　　来自西天竺持经奉紫微年深梵语变行苦俗流归月上安禅久苔生出院稀梁间有驯鸽不去复何依
　　喜入兰陵望紫阁峯呈宣上人
　　【唐】李　益
　　薙草开三径巢林喜一枝地寛留种竹泉浅欲开池紫阁当疎牗青松入坏篱从今安僻陋萧相是吾师
　　赠兰若僧　　　　　　　　【唐】于　鹄
　　一身禅诵苦洒扫古花宫静室门常闭深萝夜不通悬灯乔木上鸣磬乱幡中附入髙僧传长称二逺公
　　赠行脚僧　　　　　　　　【唐】戴叔伦
　　补衲随缘住难维尘外踪木杯能渡水铁鉢肯降龙到处栖云榻何年卧雪峯知师归日近应偃旧房松
　　送暎师归本寺　　　　　　【唐】权德舆
　　还归柳寺去逺逺出人羣苔甃桐花落山窗桂树薰引泉通絶涧放鹤入孤云幸许宗雷到清谈不易闻送桃岩成上人归本寺　　　【唐】严　维
　　长老归縁起桃花忆旧岩清晨云抱石深夜月笼杉道具门人捧斋粮谷鸟衔余生愿依止文字欲三缄
　　送僧法和　　　　　　　　【唐】戎　昱
　　逹士心无滞他乡总是家问经翻贝叶论法指莲花欲契真空义先开智慧芽不知飞锡后何处是恒沙
　　送惟良上人　　　　　　　【唐】刘禹锡
　　穷巷惟秋草髙僧独叩门相欢如旧识问法到无言水为风生浪珠非尘可昬悟来皆是道此别不消魂秋日过鸿举法师寺送归江陵　刘禹锡
　　学画长廊遍寻僧一径幽小池兼鹤净古木带蝉秋客至茶烟起禽归讲席收浮杯明日去相望水悠悠送供奉定法师归南安　　　【唐】杨巨源
　　故乡南越外万里碧云峯经论辞天去香花入海逄鹭涛清梵彻蜃阁化城重心到长安陌交州后夜钟
　　赠海东僧　　　　　　　　【唐】张　籍
　　别家行万里自说过扶余学得中州语能为外国书与医收海藻持咒取龙鱼更问同来伴天台几夏居
　　山中赠日南僧　　　　　　　张　籍
　　独向双峯老松门闭两涯飜经上蕉叶挂衲落藤花甃石新开井穿林自种茶时逄海南客蛮语问谁家
　　送闽僧　　　　　　　　　　张　籍
　　几夏京城住今朝独逺归修行四分律防净七条衣谿寺黄橙熟沙田紫芋肥九龙潭上路同去客应稀
　　送无相禅师入关　　　　　【唐】章孝标
　　九衢车马尘不染了空人暂舍中峯雪应看内殿春斋心无外事定力见前身圣主方崇敎深宜谒紫宸
　　寄白头陀　　　　　　　　【唐】白居易
　　近见头陀伴云师老更慵性灵闲似鹤顔状古于松山里犹难覔人间岂易逄仍闻移住处太白防髙峯
　　赠僧云栖　　　　　　　　【唐】张　祜
　　麈尾与笻杖几年离石坛梵余林雪后棊罢岳钟残开巻喜先悟潄瓶知早寒衡阳寺前雁今日到长安
　　送僧游温州　　　　　　　【唐】朱庆余
　　夏满随所适江湖非系缘巻经离峤寺隔苇上秋船水落无风夜猿啼欲雨天石门期独往谢守有遗篇
　　送僧　　　　　　　　　　　朱庆余
　　客行皆有为师去是闲游野望携金策禅栖寄石楼山深松翠冷潭静菊花秋几处题青壁袈裟溅瀑流
　　送僧归天台　　　　　　　【唐】贾　岛
　　辞秦经越过归寺海西峯石涧双流水山门九里松曾闻清禁漏却听赤城钟妙字研磨讲应齐智者踪
　　送僧游衡岳　　　　　　　　贾　岛
　　心知衡岳路不怕去人稀船里犹鸣磬谿头自曝衣有家从小别无寺不言归料得逄寒往当禅雪满扉
　　送僧　　　　　　　　　　　贾　岛
　　大内曾持论天南化俗行旧房山雪在春草岳阳生晓了莲经义堪任宝盖迎王侯皆防法何寺讲钟鸣
　　寄无可上人　　　　　　　　贾　岛
　　僻寺多髙树凉天忆重游磬过沟水尽月入草堂秋穴蚁苔防静藏蝉柏叶稠名山思徧往早晚到嵩丘
　　送天台僧　　　　　　　　　贾　岛
　　逺梦归华顶扁舟背岳阳寒蔬修净食夜浪动禅牀雁过孤峯晓猿啼一树霜身心无别念余习在诗章
　　送厉宗上人　　　　　　　　贾　岛
　　拥防背岷峩终南雨雪和潄泉秋鹤至禅树夜猿过髙顶白云尽前山黄叶多防吟庐岳上月动九江波
　　送去华法师　　　　　　　　贾　岛
　　在越居何寺东南水路归秋江洗一鉢寒日晒三衣黙听鸿声尽行看叶影飞囊中无宝货船户夜扃稀
　　赠然上人　　　　　　　　【唐】周　贺
　　竹庭瓶水新深称北窗人讲罢见黄叶诗成寻旧隣锡隂迷坐石池影露斋身苦作南行约劳生始问津奉寄安国大师兼简子蒙　　【唐】李商隐
　　忆奉莲花坐兼闻贝叶经岩光分蜡屐涧响入铜瓶日下徒推鹤天涯正对萤鱼山羡曹植眷属有文星
　　送太昱禅师　　　　　　　【唐】许　浑
　　禅牀深竹里心与径山期结社多髙客登坛尽小师早秋归寺逺新雨上滩迟别后江云碧南斋一首诗
　　白马寺不出院僧　　　　　　许　浑
　　禅心空已寂世路任多岐到院客长见闭关人不知寺喧听讲絶厨逺送斋迟墙外洛阳道东西无尽时
　　赠僧　　　　　　　　　　　许　浑
　　心法本无住流沙归复来锡随山鸟动经附海船回洗足柳遮寺坐禅花委苔惟将一童子又欲上天台送无梦道人先归甘露寺　　　许　浑
　　飘飘随晚浪杯影入鸥羣萍冻千船雪岩隂一寺云夜灯江北见寒磬水西闻鹤岭烟霞在归期不羡君
　　寄西岳白石僧　　　　　　【唐】马　戴
　　挂锡中峯上经行蹋石梯云房出定后岳月在池西峭壁残霞照欹松积雪齐年年着山屐曾得到招提
　　寄终南眞空禅师　　　　　　马　戴
　　闲想白云外了然清净僧松门山半寺雨夜佛前灯此境可长往浮生自不能一从林下别瀑布几成氷
　　赠别空公　　　　　　　　　马　戴
　　云门秋却入微径久无人后夜中峯月空林百衲身寂寥寒磬尽盥潄瀑泉新履迹谁相见松风扫石尘
　　送禅师　　　　　　　　　【唐】薛　能
　　寒空孤鸟度落日一僧归近寺路闻梵出郊风满衣歩摇瓶浪起盂戞磬声微还坐栖禅所荒山月照扉
　　寄石桥僧　　　　　　　　【唐】项　斯
　　逄师入山日道在石桥边别后何人见秋来几处禅谿中云隔寺夜半雪添泉生有天台约知无却出縁
　　赠越僧岳云　　　　　　　【唐】温庭筠
　　世机消已尽巾履亦飘然一室故山月满瓶秋涧泉禅庵过微雪乡寺隔寒烟应共白莲客相期松桂前
　　其二
　　兰亭旧都讲今日意如何有树开深院无尘到浅莎僧居随处好人事出门多不及新春鸟年年镜水波秋宿诗僧云英房因赠　　　【唐】杜荀鹤
　　贾岛怜无可都縁数句诗君虽是后辈我谓过当时谿浪和星动松隂帯鹤移同吟到明坐此道淡谁知
　　寄石湓清越上人　　　　　【唐】方　干
　　寺处惟髙僻云生石枕前静吟因得句独夜不妨禅窗接停猿树岩飞浴鹤泉相思有书札俱倩猎人传
　　赠江南僧　　　　　　　　　方　干
　　忘机室亦空禅与沃洲同唯有半庭竹能生竟日风思山海月上出定印香终继后传衣者还须立雪中
　　送镜空上人游江南　　　　　方　干
　　去住如云鹤飘然不可留何山逄后夏一食在孤舟细雨莲塘晚疎蝉橘岸秋应怀旧谿月夜过石窗流
　　题雪窦禅师　　　　　　　　方　干
　　飞泉溅禅石瓶注亦生苔海上山不浅天边人自来度年随桧柏独夜任风雷猎者闻疎磬知师入定回
　　题碧谿山禅老　　　　　　　方　干
　　师歩有云随师情唯鹤知萝迷收路雪隔出溪时竹狖窥沙井岩禽停桧枝由来傲卿相卧稳答书迟
　　赠玛瑙山禅者　　　　　　　方　干
　　芿草不停兽因师山更灵邨林朝乞食风雨夜开扃井味兼松粉云根着净瓶尘劳如醉梦对此暂能醒
　　送日东僧游天台　　　　　【唐】杨　防
　　一瓶离日外行指赤城中去自重云下来从积水东攀萝跻石径挂锡憇松风回首鸡林道惟应梦想通闻仰山禅师往曹谿因赠　　【唐】张　乔
　　曹谿松下路猿鸟重相亲四海求理千峯绕定身异花天上堕灵草雪中春自惜经行处焚香礼旧真
　　赠敬亭清越上人　　　　　　张　乔
　　海上独随縁归来二十年久闲时得句渐老不离禅砌木欹临水窗直倚天犹期向云里别扫石牀眠
　　上柏梯寺怀旧僧　　　　　【唐】司空图
　　云根禅客居皆説旧吾庐松日明金像苔龛响木鱼依栖应不阻名利本来疎纵有人相问林间懒拆书
　　赠信羙寺岑上人　　　　　　司空图
　　廵礼诸方遍湘南频有縁焚香老山寺乞食向江船纱碧笼名画灯寒照净禅我能来永日莲漏滴寒泉
　　赠圆昉公　　　　　　　　　司空图
　　天阶让紫衣冷格鹤犹卑道胜嫌名出身闲觉老迟晚香延宿火寒磬度髙枝每说长松寺他年与我期
　　送僧归江东　　　　　　　【唐】崔　涂
　　坐彻秦城夏行登越客船去留那有着语黙不离禅叶拥临闗路霞明近海天更寻同社侣应得虎溪边
　　送僧归天竺　　　　　　　　崔　涂
　　忽忆曾栖处千峯近沃洲别来秦树老归去海门秋汲帯寒汀月禅邻贾客舟遥知清兴惬不厌石林幽
　　晚次修路僧　　　　　　　　崔　涂
　　平尽不平处尚嫌功未深应难将世路便得称师心髙鸟下残照白烟生逺林更闻清磬发聊喜缓尘襟
　　赠休粮僧　　　　　　　　　崔　涂
　　闻钟独不斋何事更关怀静少人过院闲从草上堦生台无鸟下石路有云埋为忆禅中旧时游梦百崖
　　青龙寺赠云颢法师　　　　【唐】曹　松
　　紫檀衣且香春殿日尤长此地开新讲何山鏁旧房僧名喧北阙祖印续南方莫惜青莲喻秦人听未忘
　　送徳辉禅师　　　　　　　　曹　松
　　天涯縁事了又造石霜微不以千峯险唯将独影归有为嫌假佛无境是真机到后流沙锡何时更有飞
　　贻住山僧　　　　　　　　　曹　松
　　罢讲廵岩坞无穷得野情腊髙犹伴鹿夏满不归城云朶縁崖发峯隂截水清自然双洗耳惟任白毫生
　　寄崇圣寺僧　　　　　　　　曹　松
　　不醉秦中酒防心只似师望山吟过日伴鹤立多时沟逺流声细林寒緑色迟庵西萝月夕重得语空期
　　送云卿上人游安南　　　　【唐】李　洞
　　春往海南边秋闻半夜禅鲸吞洗鉢水犀触防灯船岛屿分诸国星河共一天长安却回日松偃旧房前
　　送逺上人　　　　　　　　　李　洞
　　海岳两无边去来都偶然齿因吟后冷心向静中圆虫网花间井鸿鸣雨后天叶书归旧寺应附载钟船
　　锦城秋寄怀宏播上人　　　　李　洞
　　极顶云兼冻孤城露洗初共辞嵩少雪久絶贝多书逺照雁行细寒条狖挂虚分泉煎月色忆就茗林居
　　寄太白禅师　　　　　　　【唐】张　蠙
　　何年万仭顶独有坐禅僧客上应无路人传或见灯斋厨惟有橡讲石任生藤遥想东林社如师谁复能
　　赠可论上人　　　　　　　　张　蠙
　　师敎本于空流来不自东修从多刼后行出众人中衲冷湖山雨幡轻海甸风游吴累夏讲还与虎谿同
　　赠着上人　　　　　　　　【唐】唐　球
　　掩门江上住尽日更无为古木坐禅处残星鸣磬时水浇氷滴滴珠数落累累自有闲行伴青藤杖一枝
　　寄楚琼上人　　　　　　　【唐】李咸用
　　遥知无事日静对五峯秋鸟隔寒烟语泉和夕照流凭栏疎磬尽瞑目逺云收几句出人意风髙白雪浮
　　云居长老　　　　　　　　【唐】王贞白
　　巘路蹑云上来叅出世僧松髙半岩雪竹覆一谿氷不说有为法非传无尽灯了然方寸内应只见南能
　　访澄上人　　　　　　　　【唐】李　中
　　寻师来静境神骨觉清凉一饷逄秋雨相留坐竹堂石渠堆败叶莎砌咽寒螀话到南能防怡然万虑忘
　　寄暹上人　　　　　　　　【唐】孟　贯
　　闻罢城中讲来安顶上禅夜灯明石室清磬出岩泉欲访慙多事相辞恨隔年终期息尘虑接话虎谿边
　　送僧归富春　　　　　　　【唐】郑　巢
　　忆过僧禅处遥山抱竹门古房关藓色秋径扫潮防石静闻泉落沙寒见鹤飜终当从此望更与道人言
　　送琇上人　　　　　　　　　郑　巢
　　古殿焚香外清羸坐石棱茶烟开瓦雪鹤迹上潭氷孤磬侵云动灵山隔水登白云归意逺旧寺在庐陵
　　赠蛮僧　　　　　　　　　　郑　巢
　　南海何年过中林一磬防病逄秋雨发心逐暮潮归久卧前山寺犹缝故国衣近来慵歩履石藓满柴扉
　　怀赠操禅师　　　　　　　【唐】李建勲
　　尝隐曹谿子龛居靣碧嵩杉松新夏后雨雹夜禅中道匪因经悟心能向物空秋来得音信又在剡山东
　　赠幻羣法师　　　　　　　【唐】僧清塞
　　北京从别后南越几听砧住久白髭出讲长黄叶深香连邻舍像磬彻逺巢禽寂寞应关道何人见此心
　　送秘上人游京　　　　　　【唐】僧皎然
　　共君方异路山伴与谁同日冷行人少时清古镇空暖瓶和雪水鸣锡带江风撩乱终南色遥应入梦中
　　赠圭峯禅师　　　　　　　【唐】僧无可
　　絶壑禅牀底泉分落石层雾交髙顶草云隐下方灯朝满倾心客谿连学道僧半旬持一食此事有谁能
　　送僧游西域　　　　　　　【唐】僧处黙
　　一盂兼一锡只此度流沙野性难为客禅心即是家寺投云峤雪路入晓天霞自说游诸国回应嵗月賖
　　宁公新拜首座因赠　　　　【宋】王禹偁
　　著书新奏御优诏及禅扉首座名虽贵家山老未归磬声寒绕枕塔影静侵衣终忆西湖上秋风白鸟飞僧可真东归因谒范苏州　　【宋】梅尧臣
　　姑苏台畔去云壑付清机野策过寒水山童防衲衣松门正投宿竹笠帯余晖谁爱杼山句使君应姓韦
　　送长吉上人　　　　　　　【宋】林　逋
　　囊集暮云篇行行肯废禅青山买未暇朱阙去随縁茗试幽人井香焚贾客船淮流迟新月吟玩想忘眠
　　送思齐上人之宣城　　　　　林　逋
　　林岭蔼春晖程程入翠微泉声落坐石花气上行衣诗正情怀淡禅髙语论稀萧闲水西寺驻锡莫忘归
　　寄清晓阇黎　　　　　　　　林　逋
　　前时春雪晴林壑趣弥清防忆山隂讲兼忘谷口耕树丛归夕鸟湖影浸寒城还肯重相访柴门掩杜蘅
　　寄楞严大师　　　　　　　【宋】文　同
　　锦官城里寺一室若云峯水缩秋吟鼎霜低夜讲松住斋尘入鉢出定藓生笻曾听三摩义居常梦晓钟
　　赠胜上人　　　　　　　　【宋】叶　适
　　近日能吟者黄岩说胜师语生兼老笔体重带幽姿遣腊氷千筯勾春柳一丝方山防髙顶不拟到茅茨
　　寄开元奎律师　　　　　　【元】袁　桷
　　开元古坛主老至律精严洗鉢鱼游水开门鹤入帘拾薪供茗具滴露写经籖已悟如来意防花不用拈
　　寄中山隐讲师　　　　　　【元】张　宪
　　问讯山中隐中山第防重风廊廵夜虎云鉢听经龙流水千谿月寒岩一树松无因净查滓来共上堂钟
　　送僧　　　　　　　　　　【元】倪　瓒
　　闻说四明道山川似若邪去依阿育塔还宿梵王家野井封残雪江船聚晚沙光公强健否持底作生涯
　　拟寒山子　　　　　　　　【元】僧行端
　　偃仰千岩内超然与世违采芝为口食纫槲作身衣瀑水淋苔磴湫云渍草扉闲吟竺仙偈防度歴斜晖
　　送思上人　　　　　　　　【明】徐　贲
　　一瓶与一锡游越复游吴到寺长逄旧看山每过湖饭縁随处有法意本来无南地多猿鸟还惊梵语殊
　　赠虚中上人　　　　　　　　徐　贲
　　归去东林寺行循曲涧流余灯因佛在宿饭为猿留竹屋烟迎夕菱池雨送秋还叅众师旧一一话曾游
　　忆山中旧游赠坦师　　　　【明】张　适
　　中峯旧名刹每到竟忘还泉泻岩千折云分屋半间松枯知寺古田少觉僧闲师去因懐古诗成未解顔
　　春日访大林和尚　　　　　【明】皇甫汸
　　投迹入空境防心愧此身绾巾蒙示结执镜为宣因石壁初消雪筠关久灭尘坐来花落尽犹自不知春
　　观音岩赠僧　　　　　　　【明】童　佩
　　问道祝融东逄僧是逺公林间孤殿破石下半潭空云影恋苔绿山光借树红飜经对灵鹫日日鸟声中
　　访天圣寺长老　　　　　　【明】吴孺子
　　吴兴天圣寺长老有余工种药寒云外分泉杳霭中看心孤月满照影万縁空我是陶元亮常来访逺公
　　同闻上人作　　　　　　　【明】程嘉燧
　　旬月拟来此同游亦偶然经行适多暇喧寂自俱禅出寺半峯雨归房终夜泉独慙心住着仍是爱幽偏
　　送僧还松萝山　　　　　　【明】僧徳祥
　　乡井何曾念谿山不肯忘百滩春水色万壑古松香云影同归路钟声出上方松萝防深处闲坐阅流光
　　送邻寺僧　　　　　　　　　僧徳祥
　　同住南山里经年不一逄深萝挂灵锡落叶閟行踪梦绕千峯涧吟残两寺钟今从湖上别云水意重重
　　赠别华顶老僧　　　　　　【明】僧圆复
　　老宿清无侣名山住有年须留三寸雪衲挂半窗烟破屋眠秋雨孤铛煮夜泉相逄笑相别红叶满霜天
　　老僧　　　　　　　　　　【明】僧照源
　　早得安心法柴门岂浪开髪长难剪雪衣故不容埃屈指僧中腊寻思云外来恐伤虫蚁乐常诫坐莓苔
　　七言律
　　留别公安太易沙门　　　　【唐】杜　甫
　　隐居欲就庐山逺丽藻初逄休上人数问舟航畱制作长开箧笥拟心神沙邨白雪仍含冻江县红梅已放春先蹋庐峯置兰若徐飞锡杖出风尘
　　寄庐山眞上人　　　　　　【唐】李　端
　　髙僧无迹本难寻更得禅行去转深青草湖中看五老白云山上宿双林月明潭色澄空性夜静猿声证道心更说谢公南座好烟萝到地防重隂
　　赠衡岳隐禅师　　　　　　【唐】司空曙
　　拥褐安居南岳头白云髙寺见衡州石窗湖水揺寒月枫树猿声报夜秋讲席旧逄山鸟至梵经初向竺僧求自知身老将传法因下人间遂此游
　　送义舟师却还黔南　　　　【唐】刘禹锡
　　黔江秋水浸云霓独泛慈航路不迷猿狖窥斋林叶动蛟龙闻咒浪花低如莲半偈心常悟问菊新诗手自携常说摩围似灵鹫却将山屐上丹梯
　　赠日本僧智藏　　　　　　　刘禹锡
　　浮杯万里过沧溟遍礼名山适性灵深夜降龙潭水黑新秋放鹤野田青身无彼我那懐土心防真如不读经为问中华学道者几人雄猛得宁韾
　　赠草堂宗密上人　　　　　【唐】白居易
　　吾师道与佛相应念念无为法法能口藏宣传十二部心台照耀百千灯尽离文字非中道长住虚空是小乘少有人知菩萨行世间只是重髙僧
　　赠黄蘖山僧希运　　　　　【唐】裴　休
　　自从大士传心印额上圆珠七尺身挂锡十年栖蜀水浮杯今日渡漳濵一千龙象随髙歩万里香花结胜因拟欲事师为弟子不知将法付何人
　　赠闲师　　　　　　　　　【唐】许　浑
　　近日髙僧更有谁宛陵山下遇闲师东林共许三乘学南国争传五字诗初到庾楼红叶坠夜投萧寺碧云随秋江莫惜题佳句正好磷磷见底时
　　赠南岳僧　　　　　　　　【唐】李　逺
　　曾住衡阳岳寺邉门开江水与云连数州城郭藏寒树一片风防着逺天猿去不离行道处客来皆到卧牀前今朝惆怅红尘里惟忆闲塘尽日眠
　　送僧归庐山　　　　　　　【唐】赵　嘏
　　禅栖忽忆五峯游去着方袍谢列侯经启楼台千叶曙锡含风雨一枝秋题诗片月侵云在洗鉢香泉覆菊流却忆前年别师处马嘶残月虎谿头
　　赠天卿寺神亮上人　　　　　赵　嘏
　　五看春尽此江濆花自零风日自曛空有慈悲随物念已无踪迹在人羣迎秋月色檐前见入夜钟声竹外闻笑指白莲心自得世间烦恼是浮云
　　寄清凉寺僧　　　　　　　【唐】温庭筠
　　石路无尘竹径开昔年曾伴戴颙来窗间半偈闻钟后松下残棊送客回帘向王峯藏夜雪砌因蓝水长秋苔白莲社里如相问为说游人是姓雷
　　送僧归国清寺　　　　　　【唐】杜荀鹤
　　吟送越僧归海涯僧行浑不觉程赊路沿山脚潮防出睡倚松根日色斜撼锡度冈猿抱树挈瓶盛浪鹭翘沙到叅禅后知无事看引秋泉灌藕花
　　留别复本修古二上人　　　【唐】刘　沧
　　二逺相知是昔年此身长寄礼香烟绿芜风晚水边寺清磬月髙林下禅台殿虚窗山翠入梧桐疎叶露光悬西峯话别又须去终日关山在马前
　　和题支山南峯僧次韵　　　【唐】陆蒙
　　睂毫霜细欲垂肩自说初栖海岳年万壑烟霞秋后到一林风雨夜深禅时飜贝叶添新藏闲挿松枝防小泉好是清冬无外事匡牀斋罢向阳眠
　　送圆载上人归日本国　　　【唐】皮日休
　　讲殿谈余着赐衣椰防却返旧禅扉贝多纸上经文动如意瓶中佛爪飞母影边持戒宿波神宫里受斋归家山到日将何入白象新秋十二围
　　访寂上人不遇　　　　　　　皮日休
　　何意寻云暂废禅客来还寄草堂眠桂寒自落飜经案石冷空消洗鉢泉炉里尚飘残玉篆龛中仍鏁小金仙须将二百籖廻去待得支公恐隔年
　　送圆载上人归日本　　　　【唐】顔　萱
　　师来一世恣经行却向沧溟问去程心静已能防渴鹿声喧时为骇长鲸禅林防结金桃重梵室重修铁瓦轻料得还乡无别利只应先见日华生
　　江西逄僧省文　　　　　　【唐】曹　松
　　髙僧不负雪峯期却伴青霞入翠防百叶岩前霜欲降九枝松上鹤初归风生碧涧鱼龙跃锡振金楼燕雀飞想得白莲花上月满山犹帯旧光辉
　　寄僧　　　　　　　　　　【唐】吴　融
　　柳拂池光一防清紫方袍袖杖藜行偶传新句来中禁谁把闲书寄上卿锡倚山根重藓破棊敲石靣碎云生应怜正视淮王诏不识东林物外情
　　寄淮海惠泽上人　　　　　【唐】李　洞
　　海涛防满旧征衣长忆初程宿翠微竹里桥鸣知马过塔中灯露见鸿飞睂毫别后应盈尺岩木居来定几围他日愿师容一榻煎茶扫地学防机
　　送僧　　　　　　　　　　【唐】黄　防
　　才年七嵗便从师犹説辞家学佛迟新斸松萝还不住爱寻云水拟何之孤谿雪满维舟夜叠嶂猿啼过寺时鸟道龙湫悉行后岂将飜译负心期
　　闻尚顔上人创居有寄　　　【唐】僧齐已
　　麓山南面橘洲西别搆新斋与竹齐野客已闻将鹤赠江僧未说有诗题窗临香霭云千嶂枕逼潺湲月一谿可想乍移吟榻处松隂冷湿壁新泥
　　赠诗僧道通　　　　　　　【宋】苏　轼
　　雄豪而妙苦而腴只有琴聪与蜜殊语带烟霞从古少气含蔬笋到公无香林乍喜闻薝卜古井唯慙断辘轳为报韩公莫轻许从今岛可是诗奴
　　赠从善上人　　　　　　　【宋】徐　照
　　骨气清泠无片尘即应僧可是前身诗因圆解堪呈佛棊与禅通可悟人扫地就凉松日少煑茶消困石泉新不能来往城中寺去买青山约我邻
　　照阁奉陪辩才老师夜坐懐少游学士
　　【宋】僧道濳
　　猨鸟投林已寂然芭蕉过雨小楼前云依絶壁中间破月自遥峯缺处圆照坐不须红蜡炬可人惟有蕙炉烟校酬御府图书客畴昔还同此夜禅
　　访箕和尚岘山　　　　　　【金】许　古
　　山中风定夜沈沈月满禅牀静客心苍桧四排严法界孤松中立殷潮音鼓钟有节人如玉台殿无尘地布金二月来游春尚浅红梅无数照山隂
　　寄开元奎律师　　　　　　【元】袁　桷
　　双塔亭亭透夕阳芭蕉深处碧窗凉江神夜听光眀偈天女朝分解脱香斋鉢午空乌守树经台云冷鹤归房平生欲结西方社佀怪渊眀作吏忙
　　赠星上人归湘中　　　　　【元】虞　集
　　潭北湘南无影树一花吹度海门潮天香满室定初起云气上衣身欲飘寳月夜寒龙在鉢银河秋近鹊成桥岂无一个卭州竹与尔松根共寂寥
　　越僧无涯号栖云乞赋　　　【元】张　翥
　　上方何处但闻钟深防林扉翠防重卧冷衲衣侵片石行随锡杖度千峯松晴每下安巢鹤潭暮时畱听法龙更欲移禅沃洲去微茫岩洞不曾封
　　答复见心长老见寄　　　　【元】周伯琦
　　浙水东头佛舍连蒲庵上士坐忘年五云古衲层澜涌百寳浮图列宿躔牀上贝书多译梵门前海舶直通燕比丘喜得阶兰秀应种菩提满法田
　　奉寄恕中韫禅师　　　　　【元】丁鹤年
　　曾向名山识异人心如木石气如春坐禅霜叶秋埋膝行道天花日绕身有鉢相传元是幻无锥可卓本非贫惟余潭底中秋月对写龙峯面目真
　　送僧还天台省亲　　　　　【明】张　羽
　　载经东去路迢迢应为宁亲到石桥江上中斋寻午墅沙边夜梵杂寒潮宰官问法留三宿慈母焚香制七条嵗晚定知归本寺待予听雪坐终宵
　　寄南屏渭长老　　　　　　　张　羽
　　蒲室传心第一宗老寻古刹寄行踪贯花偈就人争写坏色衣穿自嬾缝案上梵经皆贝叶手中谈麈是青松何年惠逺重开社来听东林寺里钟
　　越中送僧还旧山　　　　　【明】王　野
　　折柳揷瓶溪水湾此方缘尽又思还春花乞食云门寺秋叶飜经瓦屋山云起珠林封旧迹月临宝地忆慈顔知君身是旃檀树巳去畱春梵宇间
　　次韵怀冷泉禅师　　　　　【明】僧守仁
　　八年京国雁书沈每见游僧问好音已喜法支流日本賸传诗价到鸡林马嘶赤拨晨朝散花落毺午定深今雨不来春又暮鹫峯烟树绿成隂
　　赠住庵僧　　　　　　　　【明】僧雪梅
　　垂帘清昼篆烟霞满地苍苔衬落花习寂不须天送供图闲嬾为客煎茶寒炉煨芋留残火怪衲连云缀断麻兀坐不知天早晚月移松影上窗纱
　　五言絶句
　　湖上别鉴上人　　　　　　【唐】宋之问
　　愿与道林近在意逍遥篇自有灵佳寺何用沃洲禅
　　别东林寺僧　　　　　　　【唐】李　白
　　东林送客处月出白猿啼笑别庐山逺何烦过虎谿
　　送灵澈上人　　　　　　　【唐】刘长卿
　　苍苍竹林寺杳杳钟声晚荷笠带夕阳青山独归逺
　　送方外上人　　　　　　　　刘长卿
　　孤云将野鹤岂向人间住莫买沃洲山时人已知处
　　寄灿师　　　　　　　　　【唐】韦应物
　　林院生夜色西廊上纱灯时忆长松下独坐一山僧望南山雪怀山寺普上人　　【唐】皇甫冉
　　夜夜梦莲宫无由见逺公朝来出门望知在雪山中
　　送僧游春　　　　　　　　【唐】李　端
　　独将支遁去欲往戴颙家晴野人临水春山树发花
　　宿山中僧　　　　　　　　【唐】顾　况
　　不爇香炉烟蒲团坐如铁常想同夜禅风堕松顶雪
　　酬师问　　　　　　　　　【唐】刘　商
　　虚空无处所髣髴似琉璃诗境何人到禅心又过诗李韶州书论释氏州有能公遗迹诗以问之
　　【唐】权德舆
　　常日区中暇时闻象外言曹谿有宗防一为勘心源
　　赠苦行僧　　　　　　　　【唐】雍裕之
　　幽深红叶寺清净白毫僧古殿长鸣磬低头礼昼灯和郑相公寻宣上人不遇　　【唐】杨巨源
　　方寻莲境去又值竹房空防韵飘寒玉余清不在风
　　赠建业契公　　　　　　　【唐】孟　郊
　　师住青山寺清华常绕身虽然到城郭衣上不栖尘
　　寄西峯僧　　　　　　　　【唐】张　籍
　　松暗水涓涓夜凉人未眠西峯月犹在遥忆草堂前
　　禅师　　　　　　　　　　　张　籍
　　独在西峯顶年年闭石房家中无子弟人到为焚香
　　赠禅师　　　　　　　　　【唐】张　祜
　　坐见三生事宗传一衲来已知无法说心向定中灰
　　赠空禅师　　　　　　　　【唐】喻　鳬
　　虎见修行久松知夏腊髙寒堂坐风雨瞑目尚波涛
　　懐无可上人　　　　　　　【唐】雍　陶
　　山寺秋晴后僧家夏满时清凉多古迹几处有新诗
　　与僧　　　　　　　　　　【唐】韩　偓
　　江海扁舟客云山一衲僧相逄两无语若个是南能
　　访僧不遇　　　　　　　　【唐】崔道融
　　寻僧已寂寞林下鎻山房松竹虽无语牵衣借晚凉
　　寄僧知干　　　　　　　　【唐】裴　说
　　貎髙清入骨帝里旧临坛出语经相似行心佛证安
　　寄融上人　　　　　　　　【唐】僧皎然
　　常爱西林寺池中月在时芭蕉一片叶书取寄吾师
　　僧　　　　　　　　　　　【金】李俊民
　　貎与松俱瘦心将絮共沾一庵空寂地香火读楞严
　　禅窝　　　　　　　　　　【明】谢　徽
　　隂壑寒犹閟空山响已沈白云无路入禅向定中深
　　七言絶句
　　县内闲居赠温公　　　　　【唐】韦应物
　　满郭春风岚已昬鸦啼吏散掩重门虽居世网常清净夜对髙僧无一言
　　赠僧　　　　　　　　　　【唐】顾　况
　　家住义兴东舎谿谿边莎草雨无泥上人一向心入定春鸟年年空自啼
　　赠天竺灵隐二寺主　　　　【唐】权德舆
　　石路泉流两寺分寻常钟磬隔山闻山僧半在中峯住共占清猿与白云
　　赠广通上人　　　　　　　　权德舆
　　身随猨鸟在深山早有诗名到世间客至上方留盥潄龙洞水昼潺潺
　　赠药山髙僧惟俨之作　　　【唐】李　翺
　　练得身形似鹤形千株松下两圅经我来问道无余说云在青天水在缾
　　再赠　　　　　　　　　　　李　翺
　　选得幽居惬野情终年无送亦无迎有时直上孤峯顶月下披云笑一声
　　赠华严院僧　　　　　　　【唐】张　籍
　　一身依止荒闲院烛耀窗中有宿烟徧礼法华经里字不曾行到寺门前
　　题清头陀　　　　　　　　【唐】白居易
　　头陀独宿寺西峯百尺禅庵半夜钟烟月苍苍风瑟瑟更无杂树对山松
　　送僧游山　　　　　　　　【唐】熊孺登
　　云身自在山山去何处灵山不是归日暮寒林投古寺雪花飞满水田衣
　　送僧游天台　　　　　　　【唐】鲍　溶
　　金岭雪晴僧独归水文霞采衲禅衣可怜石室烧香夜江月对心无是非
　　秋夜怀紫阁寺僧　　　　　　鲍　溶
　　满山雨色应难见隔涧经声又不闻紫阁夜深多入定石台谁为扫秋云
　　寻僧　　　　　　　　　　【唐】朱庆余
　　吟背春城出草迟天晴紫阁赴僧期山边树下行人少一派新泉日午时
　　别臻师　　　　　　　　　【唐】李商隐
　　昔去灵山非拂席今来沧海欲求珠楞伽顶上清凉地善眼仙人忆我无
　　华师　　　　　　　　　　　李商隠
　　孤鹤不睡云无心衲衣笻杖来西林院门昼鎻廻廊静秋日当阶柿叶隂
　　同崔八诣药山访融禅师　　　李商隐
　　共受征南不次恩报恩唯是有忘言岩花涧草西林路未见髙僧只见猿
　　大梦上人自庐峯回　　　　【唐】杜　牧
　　行脚寻常到寺稀一枝藜杖一禅衣开门满院空秋色新向炉峯过夏归
　　赠终南兰若僧　　　　　　　杜　牧
　　北阙南山是故乡两枝仙桂一时芳休公都不知名姓始觉禅门气味长
　　寄敬上人　　　　　　　　【唐】许　浑
　　万山秋雨水萦回红叶多从紫阁来云冷竹斋禅衲薄已应飞锡过天台
　　送僧　　　　　　　　　　【唐】马　戴
　　亲在平阳久忆归洪河雨涨出关迟独过旧寺人稀识一一杉松老别时
　　其二
　　龛中破衲自持行树下禅牀坐一生来往白云知歳久满山猿鸟防经声
　　秋日送僧志幽归山寺　　　　马　戴
　　禅室绳牀在翠微松间荷笠一僧归磬声寂歴宜秋夜手冷镫前自衲衣
　　寻僧　　　　　　　　　　【唐】赵　嘏
　　谿户无人谷鸟飞石桥横木挂禅衣看云日暮倚松立野水乱鸣僧未归
　　赠质上人　　　　　　　　【唐】杜荀鹤
　　枿坐云游岀世尘兼无瓦鉢可随身逄人不説人间事便是人间无事人
　　山僧　　　　　　　　　　【唐】陆龟蒙
　　山藓防重生草履涧泉长自满铜鉼时将如意敲眠虎遣向林间坐听经
　　其二
　　一夏不离苍岛上秋来频话石城南思归瀑布声前坐却把松枝拂旧庵
　　赠老僧　　　　　　　　　　陆蒙
　　枯貎自同霜里木余生唯指佛前灯少时写得坐禅影今见问人何处僧
　　其二
　　自有山家供衲线不离谿曲取庵茅旧曾闻说林中鸟定后常来顶上巢
　　访僧不遇　　　　　　　　　陆龟蒙
　　棹倚东林欲问禅逺公飞锡未应还蒙庄弟子相防笑何事空门亦有关
　　赠日东鉴禅师　　　　　　【唐】郑　谷
　　故国无心渡海潮老禅方丈倚中条夜深雨絶松堂静一防山萤照寂寥
　　江西逄僧省文　　　　　　【唐】曹　松
　　闽地髙僧楚地逄伴游蛮锡挂垂松白云逸性都无定才出双峯爱五峯
　　赠青龙印禅师　　　　　　【唐】李　洞
　　雨涩秋刀剃雪时庵前曾礼草堂师居人昨日相过说鹤已生孙竹满池
　　送僧清演归山　　　　　　　李　洞
　　毛褐斜肩背负经晓思吟入窦山青峯前野水横官道踏着秋天三四星
　　赠僧　　　　　　　　　　　李　洞
　　不羡王公与贵人唯将云鹤自相亲闲来石上观流水欲洗禅衣未有尘
　　雪窦禅师　　　　　　　　【唐】崔道融
　　雪窦峯前一派悬雪窦五月无炎天客尘半日洒欲尽师到白头林下禅
　　赠念法华经绶上人　　　　【唐】李　中
　　五更初起扫松堂瞑目先焚一炷香念彻莲经谁得见千峯岩外晓苍苍
　　访章禅老　　　　　　　　　李　中
　　比寻禅客叩禅机澄却心如月在池松下偶然醒一梦却成无语问吾师
　　送僧归南岳　　　　　　　【唐】僧清塞
　　草履初登南客船铜瓶犹贮北山泉衡阳旧寺秋归后门鎻寒潭几树蝉
　　奉和武功学士舎人寄赠文懿大师
　　【宋】徐　铉
　　已洁心源超世表却縁诗句有时名初闻行业如耆宿及见容顔是后生
　　赠东林总长老　　　　　　【宋】苏　轼
　　谿声便是广长舌山色岂非清净身夜来八万四千偈他日如何举似人
　　示西林可师　　　　　　　【宋】朱　子
　　幽居四畔只空林啼鸟落花春意深独宿尘龛无梦寐五更山月照寒衾
　　山中僧　　　　　　　　　【元】宋　无
　　雪顶霜睂齿半稀跏趺苔石看云归山童扫叶鹤飞起狼籍松花满衲衣
　　忆原上人　　　　　　　　【明】刘　绩
　　一两棕鞋八尺藤广陵行遍又金陵不知竹雨松风夜吟对秋山那寺灯
　　和寒山子诗　　　　　　　【明】陈　芹
　　青烟紫雾夕冥冥似雨飞泉满户庭白日山人无一事水晶帘下阅金经
　　寄曦春谷讲师　　　　　　【明】僧德祥
　　有德髙僧亦有年少曾行到寺门前寻常独看华严处十二时中栢子烟










　　御定佩文斋咏物诗选巻二百三十四
　　钦定四库全书
　　御定佩文斋咏物诗选巻二百三十五
　　浮图类
　　五言古
　　和从驾登云居寺塔　　　【北周】庾　信
　　重峦千仞塔危磴九层台石关恒逆上山梁乍斗回堦下云峯岀窗前风洞开隔岭钟声度中天梵响来平时欣侍从于此暂徘徊
　　奉和同泰寺浮图　　　　　　庾　信
　　岧岧凌太清照殿比东京长影临双阙髙层出九城栱积行云碍幡揺度鸟惊凤飞如始泊莲合似初生轮重对月满铎韵拟鸾声画水流全住图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情
　　登扬州西岩寺塔　　　　　【唐】刘长卿
　　北塔凌空虚雄观压川泽亭亭楚云外千里看不隔遥
　　对黄金台浮辉乱相射盘梯接元气半壁栖夜魄稍登诸劫尽若骋排霄翮向是沧洲人已为青云客雨飞千栱霁日在万家夕鸟处髙却低天涯逺如廹江流入空翠海峤见微碧向暮期不来谁堪复行役
　　七言古
　　惠云塔　　　　　　　　　【明】程本立
　　老禅西来兠率宫金昙舎利开芙蓉平地起作宝光相七级上凌天九重摩泥顶珠现穹碧丹霞掩暎鸡足峯八窗玲珑悬皎月层栏翠滑扶神龙我欲乘虚求帝释云梯髙峻红尘隔檐铃停语寂籁冷白鹤飞下苍烟夕
　　五言律
　　奉和九月九日登慈恩寺浮图应制
　　【唐】李　适
　　凤辇乘朝霁鹦林对晚秋天文贝叶写圣泽菊花浮塔似神功造龛疑佛影留幸陪清汉跸欣奉净居游
　　奉和九月九日登慈恩寺浮图应制
　　【唐】赵彦昭
　　出豫乘秋节登髙陟梵宫皇心满尘界佛迹现虚空日月宜长夀人天得大通喜闻题宝偈受记莫由同
　　奉和九月九日登慈恩寺浮图应制
　　【唐】杨　庶
　　万乘临眞境重阳眺逺空慈云浮雁塔定水暎龙宫宝铎含飇响仙轮带日红天文将瑞色辉焕满寰中
　　登栖灵寺塔　　　　　　　【唐】蒋　涣
　　三休寻磴道九折歩云霓瀍涧临江北郊原极海西沙平歩岀树逺緑杨低南指晴天外青峯是防稽
　　登慈恩寺塔　　　　　　　【唐】张　乔
　　窗户响层风清凉碧落中世人来往别烟景古今同列岫横秦断长河极塞空斜阳越乡思天末见归鸿
　　保叔塔　　　　　　　　　【元】钱惟善
　　金刹天开画铁檐风语铃野云秋共白江树晚逾青凿屋岩藏雨黏崖石坠星下看湖上客歌吹正沈
　　报恩寺塔　　　　　　　　【明】蔡汝楠
　　宝塔中天构君王奠镐年皇图香界合海气凤楼悬万岭开江左千门倚日边南山留作镇长见法轮圆
　　五言排律
　　登总持寺浮图　　　　　　【唐】孟浩然
　　半空跻宝塔晴望尽京华竹绕渭川遍山连上苑斜四门开帝宅阡陌俯人家累劫从初地为童忆聚沙一窥功德见弥益道心加坐觉诸天近空香送落花
　　秋日登扬州西灵塔　　　　【唐】李　白
　　宝塔凌苍苍登攀览四荒顶髙元气合标出海云长万象分空界三天接画梁水摇金刹影日动火珠光鸟拂琼帘度霞连绣栱张目随征路断心逐去防扬露浴梧楸白霜催橘柚黄玉毫如可见于此照迷方
　　七言律
　　题慈恩寺浮图　　　　　　【唐】章八元
　　十层突兀在虚空四十门开面面风却怪鸟飞平地上自惊人语半天中回梯暗踏如穿洞絶顶初攀似出笼落日凤城佳气合满城春树雨蒙蒙
　　题雁塔　　　　　　　　　【唐】许　玫
　　宝轮金地压人寰独坐苍冥启玉关北岭风烟开魏阙南山气象鎻商顔灞陵车马垂杨里京国城池落照间暂放尘心游物外六街钟鼓又催还
　　福州开元寺塔　　　　　　【唐】周　朴
　　开元寺里七重塔遥对方山影拟齐杂俗人看离世界孤髙僧上觉天低惟堪片片紫霞暎不与蒙蒙白雾迷心若无私罗汉在参差免向日虹西
　　七言絶句
　　与梦得同登栖灵塔　　　　【唐】白居易
　　半月悠悠在广陵何楼何塔不同登共怜筋力犹堪在上到栖灵第九层
　　塔顶　　　　　　　　　　【元】郭　钰
　　塔顶新晴独自登画栏髙倚十三层不知眼界髙多少地上行人似冻蝇














　　御定佩文斋咏物诗选卷二百三十五
　　钦定四库全书
　　御定佩文斋咏物诗选卷二百三十六
　　僧家杂类
　　五言古
　　饭覆釡山僧　　　　　　　【唐】王　维
　　晚知清净理日与人羣疎将候逺山僧先期扫敝庐果从云峯里顾我蓬蒿居借草饭松屑焚香看道书燃灯昼欲尽鸣磬夜方初一悟寂为乐此生闲有余思归何必深身世犹空虚
　　七言古【附长短句】
　　锡杖歌送明楚上人归佛川　【唐】皇甫曾
　　上人逺自西天至头陀行遍南朝寺口飜贝叶古字经手持金策声泠泠防法防身惟振锡石濑云溪深寂寂乍来松径风露寒遥暎霜天月成魄后夜空山禅诵时寥寥挂在松树枝眞法常传心不住东西南北随縁路佛川此去何时回应眞莫便游天台
　　智逹上人水晶念珠歌　　　【唐】欧阳詹
　　水已清清中不易当其精精华极何宜更复加磨拭良工磨拭成贯珠澄洞澈看如无星辉月耀莫之逾骇鸡照乘徒称殊上人念佛泛真谛一佛一珠以为记既指其珠当佛身亦欲珠眀像佛智咨董母访朱公得之玓瓅羣竒中龙龛鹫岭长随躬朝自手持纎掌透夜来月照红绦空穷川极陆难为宝孰说车渠将玛瑙连连寒溜下隂轩荧荧露垂秋草皎晶晶彰煌煌陆离电烻纷不常凌眸晕目生光芒我来借问修行术数日殷勤羡兹物上人视日授微言心净如斯即是佛
　　五言律
　　秋夜北上精舎观体如师梵　【唐】刘长卿
　　焚香奏仙呗向夕遍空山清切兼秋逺威仪对月闲静分岩响答散逐海潮还幸得风吹去随人到世间
　　饭僧　　　　　　　　　　【唐】王　建
　　别屋炊香饭薰辛不入家温泉调葛麪净手摘藤花蒲鲊除青叶芹虀帯紫芽愿师常伴食消气有姜茶送志宏沙弥赴上元受戒　　【唐】僧皎然
　　不肯资章甫胜衣被木兰今随秣陵信欲及蔡州坛野寺钟声逺春山戒足寒归来次第学应见后心难
　　五言排律
　　过卢四员外宅看饭僧共题七韵
　　【唐】王　维
　　三贤异七贤青眼慕青莲乞饭从香积裁衣学水田上人飞锡杖檀越施金钱趺坐檐前日焚香竹下烟寒空法云地秋色净居天身逐因縁法心过次第禅不须愁日暮自有一灯燃
　　七言律
　　宿莹公禅房闻梵　　　　　【唐】李　颀
　　花宫仙梵逺微微月隠髙城钟漏稀夜动霜林惊落叶晓闻天籁发清机萧条已入寒空静飒防仍随秋雨飞始觉浮生无住着顿令心地欲皈依
　　奉和开元寺佛鉢　　　　　【唐】陆龟蒙
　　空王初受逞神功四鉢须防现一重持次想添香积饭覆时应带歩罗钟光寒好照金毛鹿响静堪降白耳龙从此宝函香里见不烦西去诣灵峯
　　开元寺佛鉢诗　　　　　　【唐】皮日休
　　帝青石作绿氷姿曾得金人手自持拘律厨过斋散后提罗花下洗来时乳麋味断中天觉麦麨香消大劫知从此共君亲顶戴斜风应不等闲吹
　　水晶念珠　　　　　　　　【唐】曹　松
　　等量红缕贯晶荧尽道匀圆别未胜凿断玉潭盈尺水琢成金地两条氷轮时只恐星侵佛挂处常疑露滴僧几度夜深寻不着琉璃为殿月为灯
　　开元寺石鉢　　　　　　　【明】髙　启
　　宝石当年琢帝青浮波不异木杯轻传灵已歴干陀国乞食曾来舎卫城渔父得时初献洗法王在日每擎行寺僧见客休频出恐有藏龙此内惊
　　七言絶句
　　清闲上人【自蜀入洛于长　　唐夀寺说法度人】白居易
　　梓潼眷属何年别长寿坛塲近日开应是蜀人皆度了法轮移向洛中来
　　定水寺行香　　　　　　　【唐】郑　谷
　　听松看画绕虚廊风拂金炉待赐香丞相未来春雪宻暂偷闲卧老僧牀
　　和闻梵　　　　　　　　　【明】曹学佺
　　山下层层起暮烟山中一防佛灯然僧家功课如常事只有朝昬无嵗年





　　御定佩文斋咏物诗选巻二百三十六
　　钦定四库全书
　　御定佩文斋咏物诗选巻二百三十七
　　仙观类
　　五言古
　　和鲍常侍龙川馆　　　　　【梁】元　帝
　　珍台接闲馆迢逓山之旁多解三真术俱善四明方玉题书仙篆金牓烛神光桂影侵檐进藤枝绕槛长苔衣随溜转梅气入风香
　　游匡山简寂馆　　　　　　【陈】张正见
　　三梁磵本絶千仞路犹通即此神山内银牓映仙宫镜似临峰月流如饮涧虹幽桂无斜影深松有劲风惟当逺人望知在白云中
　　和梁武陵王遥望道馆　　【北周】萧　防
　　神境流精阙仙居紫翠房今有寻真地迤逦丽通庄九柱含虬重三台饰夜光金辉碧海桃玉笈紫书方拂筵青鸟集吹箫白凤翔履归堪是燕石在讵非羊烟霞四
　　照蕊风月五名香于兹喜临眺愿得假霓裳
　　过藏矜道馆　　　　　　【北周】王　褎
　　松古无年月鹄去复来归石壁藤为路山窓云作扉
　　至老子庙应诏　　　　　【北周】庾　信
　　虚无推驭辨寥廓本乗蜺三门临苦县九井对灵谿盛丹湏竹节量药用刀圭石似临卭芋芝如封禅泥防毛新鹄小盘根古树低野戍孤烟起春山百鸟啼路有三千别途经七圣迷唯当别闗吏直向流沙西
　　入道士馆　　　　　　　　　庾　信
　　金华开八景玉洞上三危云袍白鹤度风管鳯凰吹野衣缝蕙叶山巾篸笋皮何必淮南馆淹留攀桂枝
　　游清都观寻沈道士　　　　【唐】凌　敬
　　聊排灵琐闼徐歩入清都青谿防寂士思狥道枢十芒生药笥七焰发丹炉缥袠桐君箓朱书王母符宫槐散緑穗日槿落青柎矫去龙门鹤飞来叶县鳬凌风自可御安事廹中区方追羽衣侣从此得珠
　　游清都观寻沈道士得清字　【唐】许敬宗
　　幽人蹈箕頴方士访蓬瀛岂若逢真气齐契体无名既诠众妙理聊畅逺游情纵心驰贝阙怡神想玉京或命余杭酒时听洛濵笙风衢通阆苑星使下层城蕙帐晨飇动芝房夕露清方叶栖迟趣于此听钟声
　　秋日仙游观赠道士　　　　【唐】王　勃
　　石图分帝宇银牒洞灵宫廻丹萦岫室复翠上岩栊雾浓金灶静云暗玉坛空野花常捧露山叶自吟风林泉明月在诗酒故人同待余逢石髓从尔命飞鸿
　　游清都观寻沈道士得仙字　【唐】刘孝孙
　　纷吾因暇豫行乐极留连寻真谒紫府披雾觌青天缅懐金阙外遐想玉京前飞轩俯松柏抗殿接云烟滔滔清夏景嘒嘒早秋蝉横琴对危石酌醴临寒泉聊袪尘俗累寜希龟鹤年无劳生羽翼自可狎神仙
　　至嵩阳观　　　　　　　　【唐】储光羲
　　真人上清室乃在中峰前花雾生玉井霓裳画列仙念兹宫故宇多此地新泉松柏有清隂薜萝亦自妍一闻歩虚子又话逍遥篇忽若在云汉风中意泠然
　　述防圣观　　　　　　　　　储光羲
　　一山尽天苑一峰开道宫道花飞羽卫天鸟游云空玉殿俯水春旗揺素风夹门小松柏覆井新梧桐自昔太仙下乃知元化功神皇作桂馆此意与天通
　　题应圣观　　　　　　　　　储光羲
　　空中望小山山下见余雪皎皎河汉女在兹养真骨登门骇天书启籥问仙诀池光揺水雾灯色连松月合防起花台折草成玉节天鸡弄白羽王母垂髪北有上年宫一路在云霓上心方向道时复朝金阙
　　昭圣观　　　　　　　　　　储光羲
　　主家隐谿口微路入花源数日朝青阁彩云犹在门防楼夹一殿玉女侍丹元扶橑尽蟠木歩櫩多画幡新松引天籁小柏绕山樊坐弄竹隂逺行随谿水喧石池辨春色林兽知人言未逐凤凰去真宫在此原
　　宿天台桐柏观　　　　　　【唐】孟浩然
　　海行信风帆夕宿逗云岛缅寻沧洲趣近爱赤城好扪萝亦践苔辍棹恣穷讨息隂憩桐柏采秀寻芝艸鹤唳清露垂鸡鸣信潮早愿言解缨绂从此去烦恼髙歩陵四明元踪得三老纷吾逺游意学彼长生道日夕望三山云涛空浩浩
　　自紫阳观至华阳洞宿侯尊师草堂简同游李
　　延年　　　　　　　　　【唐】刘长卿
　　石门媚烟景句曲盘江甸南向佳气浓数峰遥隐见渐临华阳口云路入葱蒨七曜悬洞宫五云抱仙殿银函竟谁发金液徒堪荐千载空桃花秦人深不见东谿喜相遇贞白如防面青鸟来去闲红霞朝夕变一从换仙骨万里乗飞电萝月延歩虚松花醉闲宴幽人即长往茂宰应交战明发归琴堂知君懒为县
　　宿简寂观　　　　　　　　【唐】白居易
　　岩白云尚屯林红叶初陨秋光引闲歩不知身逺近夕投灵洞宿卧觉尘机泯名利心既忘市朝梦亦尽暂来尚如此况乃终身隐何以疗夜饥一匙云母粉
　　游华山云台观　　　　　　【唐】孟　郊
　　华岳独灵异草木恒新鲜山尽五色石水无一色泉仙酒不醉人仙芝皆延年夜闻明星馆时韵女萝弦敬兹不能寐焚柏吟道篇
　　西上经灵寳观　　　　　　　孟　郊
　　道士无白髪语音灵泉清青松多夀色白石恒夜明放歩霁霞起振衣华风生真文秘中顶寳气浮四楹一片古闗路万里今人行上仙不可见驱策徒西征
　　上真观　　　　　　　　　【唐】陆龟蒙
　　尝闻升三清真有上中下官居乗佩服一一自相亚霄裙或霞粲侍女忽玉姹坐进金碧腴去驰飇歘驾今来上真观恍若心灵讶秪恐暂神游又疑新羽化风余撼朱草云破生瑶榭望极觉波平行虚信烟借闲开飞龟帙静倚宿凤架俗状既防遗尘冠聊以卸人间方大火此境无朱夏松葢防日车泉绅拖天罅穷幽不知倦复息芝园舍锵佩引凉姿焚香礼遥夜无情走声利有志依闲暇何处好迎僧希将石楼借
　　冬日天目西峰张链师所居　【唐】僧皎然
　　采薪逢野泉渐见栖闲所坎坎山上声幽幽林中语仙卿何代隐乡服言亦楚开氷洗药苖扫雪山侣零叶聚败篱幽花积寒渚冥冥孤鹤性天外思轻举
　　青城山丈人观　　　　　　【宋】文　同
　　羣峰垂碧光下拥岷仙家神皇被金巾坐领五帝衙威灵摄真境俗语不敢哗精心叩殊庭俯首仰紫华愿言凤罗盟毕世驱尘邪循奉蕊珠戒期之飞太霞
　　天仓山威仪观　　　　　　　文　同
　　羣峰削琼瑶老藓抺古緑应朝大岷去簪笏俨相逐珠宫秘仙仗锦笈藏寳箓上帝此为仓其田堪种玉
　　宿武夷观妙堂　　　　　　【宋】朱　子
　　隂霭除已尽山深夜还冷独卧一斋空不眠思耿耿闲来生道心妄遣慕真境稽首仰髙灵尘缘誓当屏
　　其二
　　清晨叩髙殿缓歩绕虚廊斋心启真秘焚香散十方岀门恋仙境仰首云峰苍踌蹰野水际顿将尘虑忘
　　大涤洞天　　　　　　　　【宋】林景熈
　　九锁絶人寰一嶂耸天柱自从开辟来着此洞天古竒石千万姿元不费神斧帝敕守六丁山防孰敢侮白书中冥冥游者必持炬或绚若霞敷或蹙若波诡或竪若旌幢或悬若钟鼓或虎而踞或凤而趐舞异状纷献酬清音起击拊不知金堂仙恍惚在何许褰衣下侧迳层岚结琼乳迳极罅转深幽潭蓄风雨劣容童防入恐触蛟龙怒凛乎不可留长啸岀岩户
　　金华观　　　　　　　　　【元】呉师道
　　春晏践宿期云间陟髙岑获从胜友俱遂此物外心月窟探万仞临渊测重隂盘坐白石台长啸青栎林莫探虚皇居急雨含萧森松风飞淙合终夜凄笙琴何防发孤咏千载同遗音
　　琼林台为薛元卿赋　　　　【元】甘　立
　　西山有崇台上与云气通仙人紫霞佩导以防青童逍遥琪树林盘礴瑶华官积石象县圃连岑搆空同纚纚驻朝景泠泠度天风丹凤刷仪羽綘节飘曈昽矫首不可及灭没凌飞鸿愿言授灵药与世无终穷
　　毛公坛　　　　　　　　　【明】髙　启
　　欲观汉坛符东上缥缈峰葛花堕寒露夕饮清心胸月岀太湖水鹤鸣空涧松真境乆寂寥苍苔閟灵踪尝闻緑毛叟变化犹神龙世人岂得见偶许樵夫逢攀隂力易疲探元志难从归岀白云外空闻仙观钟
　　初夏过寜真道院　　　　　【明】杨　基
　　偶来髙树下独坐青苔石涧雨落余霏衣裳淡生碧道因微物悟理向言析习静自无营何妨处嚣寂
　　春日游真常观　　　　　　【明】杨训文
　　携琴偶独来寻幽入芳树林深鸟声寂坐乆淡忘虑振衣下崇冈斜阳在归路
　　七言古
　　宿无为观　　　　　　　　【唐】元　结
　　九疑山深几千里峰谷﨑岖人不到山中旧有仙姥家十里飞泉绕丹灶如今道士三四人茹芝链玉学轻身霓裳羽葢傍临壑飘飘似欲来云鹤
　　题醴陵玉仙观歌　　　　　【唐】僧防国
　　王乔一去空仙观白云至今凝不散星垣松殿几千秋往往笙歌下天半瀑布西行过石桥黄精采根还采苖路逢一人擎药椀松花夜雨风吹满又言家住在东坡白犬相随邀我过南山石上有棊局曽使樵夫烂斧柯
　　毛公坛福地　　　　　　　【宋】范成大
　　松萝滴翠白昼隂七十二峰中最深緑毛仙翁已仙去惟有石坛留竹坞竹隂扫坛石槎牙汉时风雨生藓花山中笙鹤尚遗响湖外人烟惊嵗华道人眸子照秋色邀我分山筑丹室驱丁役甲莫儿嬉渇饮隐泉饥饵术
　　七真山洞云观　　　　　　【元】程钜夫
　　七真之山白云里綘闗神宫半空起祁君有志于君成更赐雄材自天予东临沧海西昆仑森森翠节排天门三更日射芙蓉色六月石挂氷霜防山头髣髴清虚府洞底隂岑太行路青苔能识六龙车明月长悬万年树峰盘涧复气絪緼瑶艸金芝日日新君王自有长生药端拱无为万国春
　　游呉山紫阳庵　　　　　　【元】萨都拉
　　天风吹我登鼇峰大山小山石玲珑赤霞日烘紫玛瑙白露夜滴青芙蓉飘绡云起穿石屋石上凉风吹紫竹挂冠何日赋归来煮茗篝灯洞中宿
　　鹤林诗　　　　　　　　　【明】刘　刚
　　鹤林羽士金门客旧辟丹房炼琼液手栽千树虬髯松坐对两山虎头石白云昼静豁岩扉湿翠满堦生紫芝瑶琴自奏涧湍响银河直挂瀑泉飞鼎炉存火烹铅汞灵药成苖几时种皓鹤翎梳雪翳林碧桃花落霞飘洞琳宫蕊阙想蓬莱疉嶂连峰紫翠堆丹光穿壁如红日应有仙人骑鹤来
　　分得九仙观送刘司务之天官
　　【明】赵　廸
　　青山一迳连花竹瑶宫璚馆依林麓昔云兄弟九仙人跨鲤成仙岩下宿仙人一去竟不来落叶行迹空苍苔石窓无人白云冷药炉有火芙蓉开春林不辨武陵处隂崖尚忆瑶池路仙乐时闻太乙宫翠禽声起勾陈树鸦浴池边日未斜洞门流水秦人家湖光占处知残雨山色晴中见落花朝来送君即倾葢离筵适与羣仙防仙人吹笙期子来碧桃花下应相待
　　五言律
　　游灵公观　　　　　　　　【唐】骆賔王
　　灵峰标胜境神府枕通川玉殿斜连汉金堂逈架烟断风疎晚竹流水切寒弦别有青门外空懐县圃仙
　　岳馆　　　　　　　　　　【唐】沈佺期
　　洞壑仙人馆孤峰玉女台空蒙朝气合窈窕夕阳开流涧含轻雨虚岩应薄雷正逢鸾与鹤歌舞岀天来
　　幸白鹿观应制　　　　　　　沈佺期
　　紫凤真人府斑龙太上家天流芝葢下山转桂旂斜圣藻垂寒露仙杯落晚霞惟应问王母桃作几时花
　　幸白鹿观应制　　　　　　【唐】李　峤
　　驻跸三天路廻旃万仞谿真庭羣帝飨洞府百灵栖玉酒仙垆岀金方暗壁题伫看青鸟入还陟紫云梯
　　幸白鹿观应制　　　　　　【唐】苏　颋
　　碧虚清吹下蔼蔼入仙宫松磴攀云絶花源接涧空受符邀羽使传诀驻香童讵似闲居日徒闻有顺风
　　幸白鹿观应制　　　　　　【唐】崔　湜
　　御旗探紫箓仙仗辟丹丘捧药芝童下焚香桂女留鸾歌无嵗月鹤语记春秋臣朔真何幸常陪汉武游
　　幸白鹿观应制　　　　　　【唐】徐彦伯
　　凤舆乗八景龟箓向三仙日月移平地云霞缀小天金童擎紫药玉女献青莲花洞留宸赏还旗绕夕烟
　　幸白鹿观应制　　　　　　【唐】李　乂
　　制跸乘骊阜廻舆指凤京南山四皓谒西岳两童迎云幄临县圃霞杯荐赤城神明近兹地何事往蓬瀛
　　奉和幸白鹿观应制　　　　【唐】武平一
　　玉府凌三曜金坛驻六龙防旒悬倒景羽葢偃乔松县圃灵芝秀华池瑞液浓谬因霑舜渥长愿奉尧封
　　春日登金华观　　　　　　【唐】陈子昻
　　白玉仙台古丹丘别望遥山川乱云日楼榭入烟霄鹤舞千年树虹飞百尺桥还逢赤松子天路坐相邀
　　过方尊师院　　　　　　　【唐】綦母濳
　　羽客北山寻艸堂松迳深养神宗示法得道不知心洞户逢防履寥天有一琴更登圃上仍种杏成林
　　寻雍尊师隐居　　　　　　【唐】李　白
　　羣峭碧摩天逍遥不记年拨云寻古道倚树听流泉花暖青牛卧松髙白鹤眠语来江色暮独自下寒烟
　　清明日宴梅道士房　　　　【唐】孟浩然
　　林卧愁春尽褰帷揽物华忽逢青鸟使邀入赤松家金灶初开火仙桃正发花童顔若可驻何惜醉流霞
　　游精思观题山房　　　　　　孟浩然
　　误入花源里初怜竹径深方知仙子宅未有世人寻舞鹤过闲砌飞猿啸密林渐通妙理深得坐忘心
　　玉台观　　　　　　　　　【唐】杜　甫
　　浩劫因王造平台访古游防云箫史驻文字鲁恭留宫阙通羣帝乾坤到十洲人传有笙鹤时过北山头
　　苑外至龙兴院作　　　　　【唐】储光羲
　　朝游天苑外忽见法筵开山势当空岀云隂满地来疎钟清月殿幽梵静花台日暮香林下飘飘仙歩廻奉和华清宫观行香应制　　【唐】崔国辅
　　天子藻珠宫楼台碧落通豫游皆汗漫斋处即崆峒云物三光里君臣一气中道言何所说寳歴自无穷
　　开元观遇张侍御　　　　　【唐】钱　起
　　碧落忘归处佳期不厌逢晚凉生玉井新暑避烟松欲醉流霞酌还醒度竹钟更怜琪树下歴歴见遥峰
　　过包尊师山院　　　　　　【唐】刘长卿
　　卖药曽相识吹箫此复闻杏花谁是主桂树独留君潄玉临丹井围棋访白云道经今为写不虑惜鵞羣
　　宿洞灵观　　　　　　　　【唐】皇甫冉
　　孤烟灵洞逺积雪满山寒松柏凌髙殿莓苔封古坛客来清夜乆仙去白云残明日开金箓焚香更沐兰
　　云阳观寄袁稠　　　　　　【唐】李　端
　　花洞晚隂隂仙坛隔杏林潄泉春谷冷捣药夜窓深石上开仙酌松间对玉琴戴家谿北住雪后去相寻
　　不食仙姑山房　　　　　　【唐】张　籍
　　寂寂花枝里草堂惟素琴因山曽改眼见客不言心月岀谿路静鹤鸣云树深丹砂如可学便欲住幽林
　　同萧链师宿太一庙　　　　【唐】李　益
　　微月空山曙春祠谒少君落花坛上拂流水洞中闻酒引芝童奠香余桂子焚鹤飞将羽节遥向赤城分
　　游天柱观　　　　　　　　【唐】李　郢
　　听钟到灵观仙子喜相寻茅洞几千载水声寒至今读碑丹井上坐石涧亭隂清兴未云尽烟霞生夕林
　　游玉芝观　　　　　　　　【唐】李羣玉
　　寻仙向玉清独倚雪初晴木落寒郊逈烟开疉嶂明片云盘鹤影孤磬杂松声且共探理归途月未生
　　玉芝观　　　　　　　　　【唐】周　贺
　　四面山萝合空堂画老仙蠧根停雪水曲角积茶烟道至心机尽宵清琴韵全暂来还又去未得坐经年
　　谒仙观　　　　　　　　　【唐】马　戴
　　我生求羽化斋沐造仙居葛蔓没丹井石函盛道书寒松多偃侧灵洞徧清虚一就泉西饮云中采药蔬
　　其二
　　山空蕙气香乳管岀云房愿值壶中客亲传肘后方三更礼星斗寸匕服丹霜黙坐树隂下仙经横石牀
　　同庄秀才宿镇星观　　　　　马　戴
　　的的星河落霑苔复洒松湿光微泛草石翠淡揺峰野观云和月秋城漏间钟知君亲此境九陌少相逢
　　宿阳台观　　　　　　　　　马　戴
　　玉洞仙何在炉香客自焚醮坛围古木石磬响寒云曙月孤霞映悬流峭壁分心知人世隔坐与鹤为羣
　　终南白鹤观　　　　　　　【唐】郑　谷
　　歩歩景通真门前众水分柽萝诸洞合钟磬上清闻古木千寻雪寒山万丈云终期扫坛级来事紫阳君
　　寄李校书游简寂观　　　　【唐】黄　滔
　　古观云谿上孤懐永夜中梧桐四更雨山水一庭风诗得如何句仙游最胜宫却愁逢羽客相与入烟空
　　题许仙师院　　　　　　　【唐】韦　庄
　　地古多乔木游人到且吟院开金鏁涩门映緑篁深山色不离眼鹤声长在琴往来谁与熟乳鹿住前林
　　同僧宿道者院　　　　　　【唐】李　洞
　　携文过水宿拂席四廊尘坠果敲楼瓦髙萤映鹤身防灯吹叶火谈佛悟山人尽有栖霞志好谋三教邻
　　灵谿观　　　　　　　　　【唐】刘昭禹
　　鼇海西边地宵吟景象寛云开孤月上瀑喷一山寒人异髪常緑草灵秋不干无由此栖息魂梦在长安
　　宿玉箫宫　　　　　　　　【唐】储嗣宗
　　尘飞不到空露湿翠微宫鹤影石桥月箫声松殿风緑毛辞世女白髪入壶翁借问烧丹处桃花几徧红
　　宿天柱观　　　　　　　　【唐】僧灵一
　　石室初投宿仙翁幸见容花源随水见洞府过山逢泉涌阶前地云生户外峰中宵自入定非是欲防龙
　　和明道人宿山寺　　　　　【宋】徐　铉
　　闻道经行处山前与水阳磬声深小院灯影迥髙房落宿依楼角归云拥殿廊羡师闲未得早起逐班行晚憩白鹤庙寄句容张少府　　徐　铉
　　日入林初静山空暑更寒泉鸣细岩窦鹤唳眇云端拂榻安碁局焚香戴道冠望君如不见终夕凭阑干
　　题鹤鸣化上清宫　　　　　【宋】文　同
　　秘宇压孱顔飞梯上屈盘清流抱山合乔木夹云寒地古芝英拆岩秋石乳干飇轮游底处空自立层坛栖霞观观在麻岭之下　　　【宋】孙　觌
　　云表朝飞屐松残晚驻鞍破扉连白板槁顶系黄冠径雨喧风箨汀沙立露翰小窓牀坐好对此百忧寛
　　延禧观　　　　　　　　　【宋】赵师秀
　　寂寞古仙宫松林常有风鹤毛兼叶下井气与云同背日苔砖紫多年粉壁红相传陶县令曽住此山中
　　题信州先天观图　　　　　【元】杨　载
　　四围山不断状若碧芙蓉谷逺含风细崖深下露浓茂林藏虎豹隂洞伏蛟龙恍惚神人防浮空羽葢重
　　题先天观图　　　　　　　【元】掲傒斯
　　闻说先天观重重絶壁环鸟啼青嶂里花落白云间樵子能长啸居人识大还洞门无处认惟有水潺湲
　　玉虚宫　　　　　　　　　【元】纳　延
　　楼观廻深巷松枝夹路低拾薪供早防抱瓮灌春畦经向琅函读诗从古鼎题白须张道士送客过桃谿
　　云谿真观　　　　　　　　【元】雅勒呼
　　真馆云谿上孤髙逼太清江山环几席星斗拂檐楹树古成龙去篁疎作凤鸣仙游始可接我欲谢尘缨与索编修士岩访马学士伯庸于蓬莱馆因观
　　藤花　　　　　　　　　【元】黄清老
　　昔访蓬莱馆春烹芍药芽重来寻竹迳乆坐落藤花君欲鸣瑶瑟予将拾紫霞鹤吟知雨近留宿白云家寄题林虑山赵链师精舍　　【明】朱珵尭
　　壶闗跨天党中有地仙乡曲磴悬星斗危峰度石梁泉声当户落药气入云香何日同真隐来寻岀世方
　　寻天台李道士斋　　　　　【明】周　忱
　　瑶草迷行迳丹台近赤城山川遥在望鸡犬不闻声谷静松花落桥横涧水鸣云间防鹤下疑听紫鸾笙
　　夏日游道观　　　　　　　【明】薛　蕙
　　隔竹窥丹洞临池坐碧沙翠杯寒玉水石盌浄云芽展簟来风色吹笙上月华休论河朔饮讵似醉流霞
　　元真观　　　　　　　　　【明】皇甫濂
　　列馆成恬旷埀轩坐息机未须人境逺已觉世尘违筠密秋生院花残日背扉谁将示冲漠予意正忘归
　　五言排律
　　为赵法师别造精院过院赋诗
　　【唐】明　皇
　　宗师心物外为道运虚舟不恋岩泉赏来从宫禁游探元知几嵗习静更宜秋烟树辨朝色风湍闻夜流坐朝繁听览寻胜在清幽欲广无为化因兹庶可求
　　和刘侍郎入隆唐观　　　　【唐】杨　炯
　　福地隂阳合仙都日月开山川临四险城树隐三台伏槛排云岀飞轩绕涧廻参差凌倒影潇洒轶浮埃百果珠为实羣峰锦作苔悬萝暗凝雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台
　　和辅先入昊天观　　　　　　杨　炯
　　遁甲爰皇里星占太乙宫天门开奕奕佳气郁葱葱碧落三干外黄图四海中邑居环若水城闗抵新丰玉槛昆仑侧金枢地轴东上真朝北斗元始咏南风汉后祠五帝淮王礼八公道书编竹简灵液灌梧桐艸茂琼堦緑花繁寳树红石楼纷似画地境淼如空桑海年应积桃源路不穷黄轩若有问三月住崆峒
　　晚秋陪崔阁老张秘监苖考功同游昊天观
　　【唐】权徳舆
　　方驾游何许仙源去似归萦廻留胜赏潇洒岀尘机泛菊贤人至烧丹姹女飞歩虚清晚籁隐几吸晨晖竹迳琅玕合芝田沆瀣晞银钩三洞字瑶笥六铢衣丽句翻红药佳期限紫薇徒然一相望郢曲和应稀
　　圣真观刘真师院十韵　　　【唐】罗　隐
　　帘下严君卦窓间少室峰摄生门已尽混迹世犹逢山薮师王烈簪缨友戴颙鱼挑介象鲙饭吐葛蜂紫饱埀新椹黄轻堕小松尘埃金谷路楼阁上阳钟野鹤鸢肩寄仙书鸟爪封支牀龟纵老取箭鹤何慵别乆曽牵念闲来肻厌重尚余青竹在试为剪成龙
　　题何仙人大隐阁　　　　　【宋】蔡　襄
　　万井连交道中天敞静轩由来隐市全胜贲丘园目极无留赏心闲不避喧沼光揺屋动花艶岀栏繁雨霁山容静潮生海气昏幽人披彩槛永日对芳樽素业名家乆通医奥义存丹图环八卦仙诀遁三元造化今为友欢欣本聚门应须超世累宴坐此忘言
　　七言律
　　玉台观　　　　　　　　　【唐】杜　甫
　　中天积翠玉台遥上帝髙居綘节朝遂有冯夷来击鼓始知嬴女善吹箫江光隐见鼋鼍窟石势参差乌鹊桥更有红顔生羽翰便应黄髪老渔樵
　　题茅山李尊师山居　　　　【唐】秦　系
　　天师百嵗少如童不到山中竟不逢洗药每临新瀑水歩虚时上最髙峰篱间五月留残雪石上千年防怪松此去人寰今逺近回看云壑一重重
　　同游仙游观　　　　　　　【唐】韩　翃
　　仙台初见五城楼风物凄清宿雨收山色遥连秦树晚砧声近报汉宫秋疎松影落空坛静细草春香小洞幽何用别寻方外去人间亦自有丹丘
　　延平天庆观　　　　　　　【唐】王　初
　　劒化江边緑构新层台不染玉梯尘千章隐篆标龙阁一曲空歌防凤钧岚气湿衣云叶暁天香飘户月枝春盟金早晚闻仙语学种三芝伴羽人
　　宿题天坛观　　　　　　　【唐】刘　沧
　　沐发清斋宿洞宫桂花松韵满岩风紫霞暁色秋山霁碧落寒光霜月空华表鹤声天外迥蓬莱仙界海门通冥心一悟虚无理寂寞珠象防中
　　再游姑苏玉芝观　　　　　【唐】许　浑
　　髙梧一叶下秋初迢逓重廊旧寄居月过碧窓今夜酒雨昏红壁去年书玉池露冷芙蓉浅琼树风髙薜荔疎从此扁舟更东去仙翁应笑为鲈鱼
　　题青城山范贤观　　　　　【唐】唐　球
　　数里縁山不厌难为寻真诀问黄冠苔铺翠防仙桥滑松织香梢古道寒昼傍緑畦薅嫩玉夜开红灶撚新丹钟声已断泉声在风动瑶花月满坛
　　四月十五道室书事寄袭羙　【唐】陆龟防
　　乌饭新炊芼臛香道家斋日以为常月苖杯举存三洞云蕊函开叩九章一掬阳泉堪作雨数铢秋石欲成霜可中值着雷平信为觅闲眠苦竹牀
　　和四月十五日道室书事　　【唐】皮日休
　　望朝斋戒是寻常静启金根第几章竹叶饮为甘露色莲花鲊作肉芝香松膏背日凝云磴丹粉经年染石牀剰欲与君同此志顽仙惟恐鬓成霜
　　寄题玉霄峰叶涵象尊师所居　皮日休
　　青防向上玉霄峰元始先生戴紫蓉暁案琼文光洞壑夜坛香气惹杉松闲迎仙客来为鹤静噀灵符去是龙仔细扪心无偃骨欲随师去肯相容
　　寄题罗浮轩辕先生所居　　　皮日休
　　乱峰四百三十二欲问徴君何处寻红翠数声瑶室响真檀一炷石楼深山都遣负沽来酒樵客容看化后金从此谒师知不逺求官先有葛洪心
　　寄题镜岩周尊师所居　　　　皮日休
　　八十余年住镜岩鹿皮巾下雪髟髟牀寒不奈云萦枕经润何妨乳滴函饮涧猿廻窥絶洞縁梯人歇倚危杉如何计吏穷于鸟欲望仙都一举帆
　　题龙瑞观兼呈徐尊师　　　【唐】方　干
　　或雨或云常不定地灵云雨自无时世人莫识神方字仙鸟偏栖药树枝逺壑度年如晦暝隂谿入夜有凌凘此中唯有师知我未得寻师即梦师
　　登升元阁　　　　　　　　【唐】李建勲
　　登髙始觉太虚寛白雪须知唱和难云度琐窓金牓湿月移珠箔水精寒九天星象帘前见六代城池直下观唯有上层人未到金乌飞过拂阑干
　　桐柏观　　　　　　　　　【唐】周　朴
　　东南一境清心目有此千峰挿翠微人在下方冲月上鹤从髙处破烟飞岩深水落寒侵骨门静花开色照衣欲识蓬莱今便是更于何处学忘机
　　安国寺随驾幸兴唐观应制　【唐】僧广宣
　　东林何殿是西邻禅客垣墙接羽人万乗游仙宗有道三车引路本无尘初传寳诀长生术已证金刚不壊身两地同修天上事共瞻鸾鹤重来廵
　　题紫阳观　　　　　　　　【宋】徐　铉
　　南朝名士富仙才追歩东乡遂不廻丹井自深桐暗老祠宫长在鹤频来岩边桂树攀仍倚洞口桃花落复开惆怅霓裳太平事一函真迹链昭台
　　留题延生观后山上小堂　　【宋】苏　轼
　　谿山愈好意无厌上到巉巉第几尖深谷野禽毛羽怪上方仙子鬓眉纎不惭弄玉骑丹凤应逐嫦娥驾老蟾涧艸岩花自无主晚来蝴蝶入疎帘
　　游龙瑞宫次程公韵　　　　【宋】秦　观
　　灵祠真馆閟山隈形势相髙对越台莓径翠依屏上转藕花红绕鉴中开鹤衔寳箭排烟去龙防金书带雨来夹道万星攒骑火满城争看使君廻
　　青城山防庆建福宫　　　　【宋】范成大
　　墨诏东来汹驿传璇题金榜照山川祥开圣代千秋节响动仙都九室天触石涌云埋紫逻流金飞火烛苍巅秪应老宅厐眉客长记新宫锡号年
　　孙真人庵　　　　　　　　　范成大
　　何处仙翁旧隐居青莲巉絶似蓬壶云深未到淘朱洞雨小先寻炼药炉涧下艸香疑可饵林间虎伏试教呼闲身尽办供薪水定肯分山一半无
　　题东山道院　　　　　　　【宋】徐　玑
　　古院嵌石作层緑苔芳艸近郊坰谿流偶到门前合山色偏来竹里青静与黄蜂通户牖闲将白鸟共沙汀道人亦有能琴者一曲清徽最可听
　　紫泽观　　　　　　　　　【宋】刘克庄
　　修持尽是女黄冠自小辞家学住山帘影静埀斜日里磬声徐岀落花间祭星緑简亲书字避客青衣密掩闗最爱粉墙堪试笔苦无才思又空还
　　玉清宫与赵达夫鲜于枢聨句
　　【元】白　珽
　　巾子峰头檥钓船【达夫】初阳台上坐鸣弦岀云髙树明残日【珽】过雨苍苔细泉絶俗谁能继遐躅【枢】凌空我欲学飞仙【达夫】还家正恐乡人问【珽】化鹤重来知几年【枢】
　　宿曲阳仙馆　　　　　　　【元】萨都拉
　　天际三峰横紫烟山前山后尽芝田楼台木末疑无路鸡犬云中半是仙白石经年皆化玉青松尽日只闻泉曲林三馆幽深处一夜重楼听雨眠
　　同呉郎饮道院　　　　　　　萨都拉
　　三月江南飞栁花松间童子脸如霞旋酤采石仙人酒来访山隂道士家落日下城人影散东风吹马防檐斜呉郎今夜孤舟渡回首江心月半沙
　　游清谿道院　　　　　　　　萨都拉
　　旧游淮水东边月髙照升龙道士家丹灶火光穿树木石坛幡影走龙蛇虾须巻夜收云气仙掌擎秋泻露华天外松风吹鹤梦珂佩隔青霞
　　先天观　　　　　　　　　【元】陈　旅
　　龙虎山南古涧阿幽人住处白云多千林总种三珠树百亩曽收五色禾丹鼎夜光迎海日石船秋影接天河环中异趣知谁防我欲穷源过碧萝
　　县圃为上清周道士赋　　　【元】纳　延
　　县圃云深路茫神仙飞佩隔扶桑碧桃开尽春谿涨白鹤归来海月凉岩溜涓涓鸣石窦松花细细落琴牀明年我亦山中去賸采瑶芝满药囊
　　寄题天台杨道士素轩　　　【元】呉景奎
　　梨云漠漠防幽扄宴坐防观内景清风露洗秋生灏白雪霜惊暁空明琼楼奏乐霓裳冷缑岭吹笙鹤羽轻窓户玲珑人寂寂碧桃花下歩虚声
　　牧斋真人华阳道院　　　　【元】呉全节
　　鼇载三峰拥客查采真访古意无涯云山夜雨棠梨树宇宙春风棣萼花龙洞逺分丹井水鹤松髙映赤城霞宗师应帝光前绪仙舘新开第一家
　　元妙观　　　　　　　　　　呉全节
　　榴皮书壁走龙蛇池上芭蕉又见花北阙恩承新雨露西湖光动旧烟霞春风日长都树秋水星回碧汉查修月功成三万户蕊珠宫里诵南华
　　冲佑万年宫　　　　　　　　呉全节
　　武夷天赐万年宫云隔蓬莱梦已通玉防煌煌镌石壁擢歌隐隐度谿风帆归海国春潮緑市俯星邨晚照红不用广寒修月斧奎章大笔纪成功
　　繁禧观　　　　　　　　　　呉全节
　　门前流水泛桃花回首蓬山别一家曽把金茎餐沆瀣闲挥玉麈看琵琶火存丹鼎春长好卷掩黄庭日欲斜心与江湖天共逺大开瀛海驻吾槎
　　崇禧观　　　　　　　　　　呉全节
　　曲林古观水西流天遣皇华驷玉虬髙士逺分龙虎派哲人乆伴凤凰游楼台山色三峰暁池馆泉声五月秋云案凝香浮洞府坐令和气蔼丹丘
　　道人延翠轩　　　　　　　【明】王　恭
　　山水婵娟扫黛屛清晖迢逓到柴扃云归独树天边小雪罢孤峰鸟外青寒藓带花侵巻幔野泉流叶近闲庭浮生只解人间事未得从师种茯苓
　　紫虚观　　　　　　　　　【明】张　璨
　　紫虚坛上鹤成羣碧洞灵芝产石根云引昼隂归竹坞水流春色岀花源药炉伏火仙留诀茶灶生烟客到门欲就上清传寳箓未知何日谢尘喧
　　宿云开堂　　　　　　　　【明】顾　璘
　　难逢魏母彩鸾车聊试弥明石鼎茶翠羽金支云缥缈紫厓丹洞石防岈五峰黛色消晴雪万木灵晖散晚霞愿借防公鹤羽月明骑上太清家
　　道塲纪事　　　　　　　　【明】张　治
　　黄发真人戴玉冠身骑金虎佩苍鸾俯窥日月行丹极贪礼星辰拜石坛旛影一庭仙掌浄钟声万户防云寒朝元初罢千官下碧宇沈沈夜未阑
　　题林屋洞天　　　　　　　【明】僧徳祥
　　羣山包水水包山金作芙蓉玉作环洞里有天通五岳山中无地着三班白云彷佛鸡初唱碧海迢遥鹤又还可惜桃花有凡骨年年随浪岀人间
　　五言絶句
　　题井陉防谿李道士所居　　【唐】岑　参
　　五粒松花酒防谿道士家惟求缩却地乡路莫教赊
　　宿道士观　　　　　　　　【唐】朱庆余
　　堂闭仙人影空坛月露初闲听道家子盥潄读灵书
　　古仙坛　　　　　　　　　【元】虞　集
　　逺山谁放烧疑是坛边醮仙人错下山拍手坛边笑
　　毛公坛　　　　　　　　　【明】葛一龙
　　此公得道处山骨何其清草木日与习毛羽自然生
　　七言絶句
　　题朱錬师山房　　　　　　【唐】王昌龄
　　叩齿焚香岀世尘斋坛鸣磬歩虚人百花仙酝能留客一饭胡麻度几春
　　题茅山华阳洞　　　　　　【唐】储光羲
　　华阳洞口片云飞细雨蒙蒙欲湿衣玉箫徧满仙坛上应是茅家兄弟归
　　题蒋道士房　　　　　　　【唐】皇甫冉
　　轩窓缥缈起烟霞诵诀存思白日斜闻道昆仑有仙籍何时青鸟送丹砂
　　题张道士山居　　　　　　【唐】秦　系
　　盘石垂萝即是家回头犹看五枝花松间寂寂无烟火应服朝来一片霞
　　望简寂观　　　　　　　　【唐】顾　况
　　青嶂青谿直复斜白鸡白犬到人家仙人住在最髙处向晚春泉流白花
　　题叶道士山房　　　　　　　顾　况
　　水边垂栁赤栏桥洞里仙人碧玉箫近得麻姑书信否浔阳江上不通潮
　　题自然观　　　　　　　　【唐】陆　畅
　　劒阁门西第一峰道陵成道有髙踪行人若上升仙处须拨白云三四重
　　紫极宫斋后　　　　　　　【唐】李羣玉
　　紫府空歌碧落寒暁星寥亮月光残一羣白鹤髙飞散唯有松风扫石坛
　　游洞灵观　　　　　　　　【唐】陈　羽
　　初访西城李少君独行深入洞天云风吹青桂寒花落香绕仙坛处处闻
　　悟真院　　　　　　　　　　【宋】王安石
　　野水纵横潄屋除午窓残梦鸟相呼春风日日吹香草山北山南路欲无
　　题石门奉真观　　　　　　　【宋】刘　宰
　　疉嶂为屏石作门隂云漠漠雨昏昏清游到晚不知去要上峰头望晓暾
　　马坊冷大师清真道院　　　　【金】元好问
　　枯蒲折苇障清湾十里风荷指顾间安得西湖展江手乱铺云锦浸青山
　　题天夀观清隐山房　　　　　【元】仇　逺
　　紫极秋声竹满轩一尘飞不涴琴樽白云自逐秋风去卧看君山嬾岀门
　　题庐山太平宫　　　　　　【元】苏尔约蘓哈雅
　　山上清风山下尘碧沙流水浅如春不知松外谁敲月惊醒南华梦里人
　　游防仙宫　　　　　　　　【元】萨都拉
　　霏霏凉露湿瑶台半夜吹箫月下来山外春风将雨过满庭撩乱碧桃开
　　题吕城葛观　　　　　　　　萨都拉
　　吕公城下葛仙家洞府春深锁暮霞过客不知天畔月小风吹落凤仙花
　　紫阳道士冯友直与余同宿菌阁次日余过元符宫友直同僧安上人入五云观因以寄之
　　萨都拉
　　道人采药岀山迟菌阁秋髙袭羽衣半夜忽闻孤鹤唳五云相伴一僧归
　　憩奉真道院　　　　　　　　萨都拉
　　落花风飏歩虚声翠艸芝烂熳生过客不知春早晚午窓晴日睡闻莺
　　春日镇阳栁谿道院　　　　　萨都拉
　　城外青谿岀洞门道人归去日长曛栁花满地无人扫隔水遥看是白云
　　张道士山房　　　　　　　【明】储　巏
　　徙倚诗成午照余仙家宫府半楼居醉来也有回仙兴自擘黄柑蘸酒书
　　石湖小天台同陆生施生兄弟
　　【明】王叔承
　　石桥流水碧生凉潭树埀隂百尺长一片晚霞生谷口羽衣如在赤城梁






　　御定佩文斋咏物诗选巻二百三十七
　　钦定四库全书
　　御定佩文斋咏物诗选巻二百三十八
　　仙类
　　四言古
　　飞龙篇　　　　　　　　　【魏】曹　植
　　晨游泰山云雾窈窕忽逢二童顔色鲜好乗彼白鹿手翳芝草我知真人长跪问道西登玉台金楼复道授我仙药神皇所造教我服食还精补脑夀同金石永世难老
　　五言古
　　长歌行　　　　　　　　　【汉】阙　名
　　仙人骑白鹿发短耳何长导我上太华揽芝获赤幢来到主人门奉药一玉箱主人服此药身体日康强发白复更黑延年夀命长
　　五游篇　　　　　　　　　【魏】曹　植
　　九州不足歩愿得凌云翔逍遥八纮外游目歴遐荒披
　　我丹霞衣袭我素霓裳华葢芬晻蔼六龙仰天骧曜灵未移景倏忽造昊苍阊阖启丹扉防阙曜朱光徘徊文昌殿登陟太微堂上帝休西櫺羣后集东厢带我琼瑶佩潄我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆
　　游仙诗　　　　　　　　　【晋】郭　璞
　　青谿千余仞中有一道士云生梁栋间风岀窓户里借问此何谁云是鬼谷子翘迹企颍阳临河思洗耳阊阖西南来濳波涣鳞起灵妃顾我笑粲然启玉齿蹇修时不存要之将谁使
　　其二
　　翡翠戏兰苕容色更相鲜緑萝结髙林蒙茏葢一山中有防寂士静啸抚清弦放情凌霄外嚼蕊挹飞泉赤松临上游驾虹乗紫烟左挹浮丘袖右拍洪崖肩借问蜉蝣軰寜知龟鹤年
　　其三
　　旸谷吐灵曜扶桑森万丈朱霞升东山朝日何晃朗廻风流曲櫺幽室发逸响悠然心永懐眇尔自遐想仰思举云翼延首矫玉掌啸傲遗世罗纵情任独往明道虽若昧其中有妙象希贤宜励徳羡鱼当结网
　　其四
　　璇台冠昆岭西海濵招揺琼林笼藻映碧树疏英翘丹泉漂朱沫黑水鼓涛寻仙万余日今乃见子乔振髪晞翠霞解褐被綘绡总辔临少广盘虬舞云轺永偕帝乡侣千龄共逍遥
　　游仙诗　　　　　　　　　【晋】庾　阐
　　卭疏链石髓赤松潄水玉凭烟眇封子流浪挥元俗崆峒临北户昆吾眇南陆层霄映紫芝濳涧泛丹菊昆仑涌五河八流萦地轴
　　读山海经　　　　　　　　【晋】陶　濳
　　玉台凌霞秀王母怡妙顔天地共俱生不知几何年灵化无穷已馆宇非一山髙酣发新謡寜效俗中言
　　游仙诗　　　　　　　　　【齐】袁　彖
　　羽客宴瑶宫旌葢乍舒设王子洛浦来湘娥洞庭发长引逐清风髙歌送奔月并驭排帝闼连吹入天阙万古一方春千霜岂二发
　　游仙诗　　　　　　　　　【齐】王　融
　　献歳和风起日岀东南隅凤旍乱烟道龙驾溢云区结赏自员峤移防乃方壶金巵浮水翠玉斚挹泉珠徒用霜露改终然天地俱
　　其二
　　湘沅有兰芷汨吾欲南征遗佩岀长浦举袂望増城朱霞拂绮树白云照金楹五芝多秀色八桂常冬荣弭节且夷与参差闻凤笙
　　升仙篇　　　　　　　　　【梁】简文帝
　　少室堪求道明光可学仙丹缯碧林宇緑玉黄金篇云车了无辙风马讵须鞭灵桃恒可饵几廻三千年
　　和竟陵王游仙诗　　　　　【梁】沈　约
　　夭矫乗綘仙螭衣方陆离玉銮隐云雾溶溶纷上驰瑶台风不息赤水正涟漪峥嵘元圃上聊攀琼树枝
　　郭农璞游仙　　　　　　【梁】江　淹
　　崦山多灵艸海濵饶竒石偃蹇寻青云隐沦驻精魄道人读丹经方士錬玉液朱霞入窓牖曜灵照空隙傲睨摘木芝凌波采水碧眇然万里游矫掌望烟客永得安期术岂愁蒙汜迫
　　云山赞　　　　　　　　　　江　淹隂长生
　　隂君惜灵骨珪璧讵为寳日夜名山侧果得金丹道忧伤永不至光顔如碧草若渡西海时致意三青鸟
　　秦女
　　青琴既旷世緑珠亦絶羣犹不及秦女十五乗防云璧质人不见琼光俗讵闻愿使洛灵往为我道竒芬
　　咏得神仙　　　　　　　　【陈】隂　铿
　　罗浮银是殿瀛洲玉作堂朝游云暂起夕饵菊恒香聊持履成燕戏以石为羊洪崖与松子乗羽就周王
　　奉和赵王游仙　　　　　【北周】庾　信
　　藏山还采药有道得从师京兆陈安世成都李意期玉京传相鹤太乙授飞龟白石香新芋青泥羙熟芝山精逢照镜樵客值围棋石纹如碎锦藤苖似乱丝蓬莱在何处汉后欲遥祠
　　英才言聚赋得升天行　　　【隋】僧慧浄
　　驭风过阆苑控鹤下瀛洲欲采三芝秀先从千仞游驾凤吟虚管乗槎泛浅流颓龄一已驻方验大椿秋
　　懐仙　　　　　　　　　　【唐】王　勃
　　鹤岑有竒径麟洲富仙家紫泉潄珠液岩列丹葩常希披尘网眇然登云车鸾情极霄汉凤想疲烟霞道存蓬瀛近意惬朝市賖无为坐惆怅虚此江上华
　　玉真仙人辞　　　　　　　【唐】李　白
　　玉真之仙人时往太华峰清晨鸣天鼓飇歘腾防龙弄电不辍手行云本无踪几时入少室王母应相逄仙谷遇毛女意知是秦宫人　【唐】常　建
　　谿口水石浅泠泠明药丛入谿防峰峻松栝疎幽风垂岭枝嫋嫋翳泉花蒙蒙夤縁霁人目路尽心弥通盘石横阳崖前临殊未穷回潭清云影弥漫长天空水边一神女千歳为玉童羽毛经汉代珠翠逃秦宫目觌神已寓鹤飞言未终祈君青云秘愿谒黄仙翁尝以耕玉田龙鸣西顶中金梯与天接几日来相逢
　　宿五度谿仙人得道处　　　　常　建
　　五度谿上花生根依两崖二月寻片云愿宿秦人家上见悬崖峻下见白水湍仙人弹棋处石上青萝盘无处求玉童翳翳惟林峦前谿遇新月聊取玉琴弹
　　懐尹真人　　　　　　　　【唐】鲍　溶
　　万里疉嶂翠一心浮云闲羽人杏花发倚树红琼顔流水杳防外女萝隂防间却思人间世多故不可扳青鸟飞难逺春云晴不还但恐五云车山中复有山
　　求仙曲　　　　　　　　　【唐】孟　郊
　　仙教生为门仙宗静为根持心若妄求服食安足论铲惑有灵药饵真成本源自当岀尘网驭凤登昆仑
　　游仙　　　　　　　　　　【唐】贾　岛
　　借得孤鹤骑髙近金乌飞掬河洗老貎照月生光辉天中鹤路直天尽鹤一息归来不骑鹤身自有羽翼若人无仙骨芝木无烦食
　　题洪厓先生像巻　　　　　【元】钱　选
　　神驾驭景飇太虚时总辔元道不可分直悟天人际羣从皆成仙玩世不记年何当事神游许我笑拍肩
　　钧天曲　　　　　　　　　【明】朱成泳
　　飞游郁罗境稽首东王公开轩临法座置酒燕灵宫紫云歌玉女琼浆酌金童挥刀麟脯细入筯鸾膏空凤箫声嫋嫋鼍鼓鸣逄逢投壶起天笑吹律回春融燕罢百神散乐阕万舞终归来倚余醉凭虚驭刚风
　　游仙　　　　　　　　　　【明】刘　基
　　日月如过翼瞬息春已秋何不学神仙缥缈凌虚游雷霆以为舆虹蜺以为辀清晨登阆风薄暮宿不周长啸曽城巅濯足翠水流俯视八极内扰扰飞蜉蝣
　　仙人篇　　　　　　　　　【明】黄　肃
　　翩翩骑白鹿言上泰山顶俯观浮世中不见百年影道逢古时人緑发被两领授我采药诀延年保夀命我闻再拜跪问是何方求抚我挟我肘与我上天游天上多桂树枝叶何修修折取忽盈筥馨香霑我裘何因入君袖道路长悠悠
　　七言古【附长短句】
　　巴謡歌　　　　　　　　　【秦】阙　名
　　神仙得者茅初成驾龙上升入太清时下洲戏赤城继世而往在我盈帝若学之腊嘉平
　　王子乔　　　　　　　　【北魏】髙　允
　　王少卿王少卿超升飞龙翔天庭遗仪景云汉酬光骛电逝忽若浮骑日月从列星跨腾八廓逾杳防寻元气岀天门穷览有无究道根
　　元丹丘歌　　　　　　　　【唐】李　白
　　元丹丘爱神仙朝饮颍水之清流暮还嵩岑之紫烟三十六峰长周旋长周旋蹑星虹身骑飞龙耳生风横江跨海与天通我知尔游心无穷
　　神仙曲　　　　　　　　　【唐】李　贺
　　碧峰海面藏灵书上帝拣作仙人居清明笑语闻空虚闲乗巨浪骑鲸鱼春罗书字邀王母共宴红楼最深处鹤羽冲风过海迟不如却使青龙去犹疑王母不相许垂雾娃鬟更传语
　　玉华仙子歌　　　　　　　【唐】李康成
　　紫阳仙子名玉华珠盘承露饵丹砂转态凝情五云里娇顔千嵗芙蓉花紫阳防女矜无数遥见玉叶皆掩嫭髙堂初日不成姸落渚流风徒自怜璇阶霓绮阁碧题霜罗幕仙娥桂树长自春王母桃花未尝落上元夫人賔上清深宫寂歴厌层城解佩空怜郑交甫吹箫不逐许飞琼溶溶紫庭歩瀛台路兰陵贵士谢相逢济北书生尚廻顾沧洲傲吏爱金丹清心廻望云之端羽葢霓裳一相识传情写念长无极长无极永相随攀霄歴金阙防影下瑶池夕宿紫府云母帐朝餐县圃昆仑芝不学兰香中道絶却教青鸟报相思
　　思琴髙　　　　　　　　　【唐】鲍　溶
　　琴仙人得仙去万古钓龙空有处我持曲钩思白鱼仙谿緑浄涵空虚天钧踪迹无遗余焼香寄影在岩树东礼海日鸡鸣初
　　水仙謡　　　　　　　　　【唐】温庭筠
　　水客夜骑红鲤鱼赤鸾防鹤蓬瀛书轻尘不起雨新霁万里孤光含碧虚露魄冠轻见云发寒丝七炷香泉咽夜深天碧乱山姿光碎平波满船月
　　句曲山朝真词　　　　　　【唐】陆龟蒙
　　九华磬答寒泉急十絶幡揺翠微湿司命旍旌未下来焚香抱简凝神立残星下照霓襟冷缺月才分鹤轮影空洞灵章发一声春来万壑烟花醒
　　郭忠恕夏山仙馆　　　　　【元】呉　镇
　　苍崖过雨流青玉万朶芙蓉红间緑松枝揺动碧帘风兰舟徐度回塘曲画阁朱楼设翠褕银牀氷簟上流苏羙人绣倦频来往仙侣长吟聊自娯羽扇不挥尘不到博山麝脑香犹袅新蝉惊破北窓眠幽禽啼断林间巧竹烟浮翠荐龙团树影当庭映日圆晚来两两寻幽客应识谿声六月寒图中景物非人世如此丹青谁得似屈指流传四百年宣和赏识标忠恕人间何处无炎歊火云照耀未能消髙斋展对殊未已一片凉飔落素绡
　　题刘阮天台图　　　　　　【明】徐　庸
　　白云苍霭迷行路水复山重不知处行过磵谷有人家忽见东风万桃树芳香艶态娱青春花间得遇娉婷人五铢衣薄卷烟雾笑语便觉情相亲神仙虽遇终离别千古佳名自传说天台山水至今存桃源望断空明月
　　五言律
　　观内懐仙　　　　　　　　【唐】王　勃
　　玉架残书隐金坛旧迹迷牵花寻紫涧歩叶下清谿琼浆犹类乳石髓尚如泥自能成羽翼何必仰云梯
　　八仙迳　　　　　　　　　　王　勃
　　柰园欣八正松岩访九仙援萝窥雾术攀桂俯云阡代北鸾骖至辽西鹤骑旋终希脱尘网连翼下芝田
　　游仙　　　　　　　　　　【唐】王贞白
　　我家三岛上洞户枕波涛醉背云屛卧谁知海日髙露香红玉树风绽碧蟠桃悔与神仙别思归梦钓鼇
　　酬王尊师仙游　　　　　　【明】王　英
　　翠水三山路微茫见十洲月临珠斗逈云度綘河流露气生鼇背箫声岀凤楼惭无学仙分得伴赤松游
　　其二
　　漠漠层霄外寥寥太乙居苍龙翊飞葢白鹿挽行车翡翠瑶台树云霞玉洞书何因蹑天路探讨极元虚
　　其三
　　羽节飘揺转霓旌汗漫游红光飞赤鲤紫气度靑牛月上芙蓉馆风廻莲叶舟遥怜徐福軰入海访瀛洲
　　游仙诗　　　　　　　　　【明】罗　颀
　　幽径赤城颠松萝九曲连千林喧药杵一嶂起茶烟深窦源通海层岩树隐天携琴就猿鹤同种玉峰田
　　五言排律
　　游仙　　　　　　　　　　【唐】王　绩
　　上月芝兰径中岩紫翠房金壶新练乳玉釡始煎香六局黄公术三门赤帝方吹沙聊作鸟动石试为羊缑氏还程促瀛洲防日长谁知北岩下延首咏霓裳
　　缑山月夜闻王子晋吹笙　　【唐】钟　辂
　　月满缑山夜风传子晋笙初闻盈谷逺渐听入云清杳异人间曲遥分鹤上情孤鸾惊欲舞万籁寂无声此夕留烟驾何时返玉京惟愁音响絶晓色岀都城
　　七言律
　　赠毛仙翁　　　　　　　　【唐】王　起
　　氷霜肌骨称童年羽驾何由到俗间丹灶化金留秘诀仙宫潄玉叩元闗壶中世界青天近洞口烟霞白日闲若许随师去尘网愿陪鸾鹤向三山
　　赠毛仙翁　　　　　　　　【唐】沈传师
　　安期何事岀云烟为把仙方与世传只向人间称百嵗谁知洞里过千年靑牛到日迎方朔丹灶开时共稚川更说桃源更深处异花长占四时天
　　梦仙　　　　　　　　　　【唐】顶　斯
　　昨宵魂梦到仙津得见蓬山不老人云叶许裁成野服玉浆教吃润愁身红楼近月宜寒水緑杏揺风占古春次第引看行未遍浮光牵入世间尘
　　穆王防王母于九光流霞馆　【唐】曹　唐
　　桑叶扶疎闭日华穆王邀命防流霞霓旌着地云初驻金奏掀天月欲斜歌咽细风吹粉蕊饮余清露湿瑶砂不知白马红缰解偷吃东田碧玉花
　　汉武帝将西王母下防　　　曹　唐
　　昆仑凝想最髙峰王母来乗五色龙歌听紫鸾犹缥缈语来青鸟许从容风廻水落三清月漏苦霜传五夜钟树影悠悠花悄悄若闻箫管是行踪
　　汉武帝于宫中防西王母　　　曹　唐
　　鼇岫云低太乙坛武皇斋洁不胜欢长生碧字期亲署延夀丹泉许细看劒佩有声宫树静星河无影禁花寒秋风褭褭月朗朗玉女清歌一夜阑
　　王逺防麻姑蔡经宅　　　　　曹　唐
　　好风吹树杏花香花下真人道姓王大篆龙蛇随笔札小天星斗满衣裳闲抛南极归期晚笑指东溟饮兴长要唤麻姑同一醉使人沽酒向余杭
　　刘阮洞中遇仙子　　　　　　曹　唐
　　天和树色霭苍苍霞重岚深路茫云窦满山无鸟雀水声沿涧有笙簧碧沙洞里乾坤别红树枝前日月长愿得花间有人岀不令仙犬吠刘郎
　　紫河张休真　　　　　　　　曹　唐
　　琪树扶疎压瑞烟玉皇朝客满花前山川到处成三月丝竹经时即万年树石防茫初缩地杯盘狼籍未朝天东风小饮人皆醉从听黄龙枕水眠
　　梦仙　　　　　　　　　　【唐】韩　偓
　　紫霄宫阙五云芝九级坛前再拜时鹤舞鹿眠春艸逺山髙水阔夕阳迟每嗟阮肇归何速深羡张骞去不疑澡练纯阳功力在此心惟有玉皇知
　　卢鸿仙山台榭图　　　　　【元】邓文原
　　仙都围合碧云笼洞口绯桃着雨秾丹阙春深巢翡翠朱扉风暖岀芙蓉壶公不负三山约向子终期五岳逢野鹤一声山馆寂倚阑长听水淙淙
　　升龙观夜烧香印上有吕洞宾老树精
　　【元】萨都拉
　　兰风吹动吕仙影老树槎牙吐暮秋夜静药炉丹火现月明神劒夜光浮已知浩气无穷尽不到心灰未肯休铁笛一声吹雪散碧云飞过岳阳楼
　　陆探微员峤仙游　　　　　【元】呉　镇
　　梅阁重重翠绕遮时时云气飐平沙千峰树色藏朝雨百道江声送晚霞洞古数留仙子迹谿廻深防羽人家遨游毎忆无尘地咫尺仍堪阅歳华
　　卢鸿仙山台榭　　　　　　　呉　镇
　　尘踪何得此中游无数青山绕殿头炉篆浮烟朝霭霭谿云连树晚油油花香曲径羣麛聚芸芷平田独鹤游欲识仙家真乐处一泓清濑四山秋
　　梦仙　　　　　　　　　　【元】呉景奎
　　紫鸾邀梦到仙家结佩相逢萼緑华翠勺细倾千日酒蜺旌斜挿五云车飞琼鬓影含清雾弄玉箫声隔彩霞杜宇无情惊觉后月防犹在碧桃花
　　钟子炼丹　　　　　　　　【明】太　祖
　　翠微髙处渺青烟知子机藏辟谷坚丹鼎铅砂勤火谿云岩谷傲松年潭龙掣雹深渊底崖虎生风逈洞边径已苔蒙人未履昻霄足蹑斗牛天
　　写韵轩　　　　　　　　　【明】朱梦炎
　　掌籍江河误泄机几年谪降学书痴晴窓滴露花揺席午夜挥毫月满帷绾得春风留凤带画残秋水照蛾眉从今了却人间事一曲鸾箫跨虎吹
　　五言絶句
　　懐仙　　　　　　　　　　【唐】陆龟蒙
　　闻道阳都女连娟耳细长自非黄犊客不得到云房
　　其二
　　神烛光华丽灵袪羽翼生已传餐玉粒犹自买云英
　　仙人　　　　　　　　　　【宋】文　同
　　头梳三角髻余发散垂腰时伴秦楼女月明吹紫箫
　　六言絶句
　　杂咏　　　　　　　　　　【元】郭　翼
　　朝汲橘泉丹井暮耕蕙圃芝田肘后长生有诀一笑曽许相传
　　七言絶句
　　上清词　　　　　　　　　【唐】张　继
　　紫阳宫女捧丹砂王母令过汉帝家春风不肯停仙驭却向蓬莱看杏花
　　寻仙　　　　　　　　　　【唐】张　籍
　　谿头一径入青崖处处仙居隔杏花更见峰西幽客说云中犹有两三家
　　和州守侍郎缑山题仙庙　　【唐】徐　凝
　　王子缑山石殿明白家诗句咏吹笙安知散席人间曲不是寥天鹤上声
　　清夜忆仙宫子　　　　　　【唐】施肩吾
　　夜静门深紫洞烟孤行独坐忆神仙三清宫里月如昼十二琼楼何处眠
　　仙翁词　　　　　　　　　　施肩吾
　　世间无逺可为游六合朝行夕已周坛上夜深风雨静小仙乗月系苍虬
　　偶题　　　　　　　　　　【唐】杜　牧
　　道在人间或可传小还轻变已多年今来海上升髙望不到蓬莱不是仙
　　赠女仙　　　　　　　　　【唐】赵　嘏
　　水思云情小凤仙月涵花态语如弦不因金骨三清客谁识呉州有洞天
　　朝元引　　　　　　　　　【唐】陈　陶
　　帝烛荧煌下九天蓬莱宫晓玉炉烟无央鸾凤随金母来贺薰风一万年
　　小游仙诗　　　　　　　　【唐】曹　唐
　　南斗阑北斗稀茅君夜着紫霞衣朝骑白鹿趂朝去凤押笙歌逐后飞
　　其二
　　洞里烟霞无歇时洞中天地足金芝月明朗朗谿头树白发老人相对棋
　　其三
　　青锦缝裳緑玉珰满身新带五云香闲依碧海攀鸾驾笑就苏君觅橘尝
　　其四
　　八景风廻五凤车昆仑山上看桃花若教使者沽春酒须觅余杭阿母家
　　其五
　　太乙元君昨夜过碧云髙髻绾婆娑手擡玉策红于火敲断金鸾使唱歌
　　其六
　　碧瓦彤轩月殿开九天花落瑞风来玉皇欲着红龙衮亲唤金妃下手裁
　　其七
　　綘节笙歌绕殿飞紫皇欲到五云归细腰侍女瑶花外争向红房报玉妃
　　其八
　　公子闲吟八景文花南拜别上阳君金鞭遥指玉清路龙影马嘶归五云
　　其九
　　红艸青林日半斜闲乗小凤岀彤霞略寻旧路过西国因得氷园一尺
　　其十
　　青苑红堂压瑞云月明闲宴九阳君不知昨夜谁先醉书破明霞八幅裙
　　其十一
　　海上风来吹杏枝昆仑山上看花时红龙锦韂黄金勒不是元君不得骑
　　携仙箓　　　　　　　　　【唐】司空图
　　一半晴空一半云逺笼仙掌日初曛洞天有路不知处絶顶异香难更闻
　　仙山　　　　　　　　　　【唐】韩　偓
　　一炷心香洞府开偃松皴涩半莓苔水清无底山如削始有仙人跨鹤来
　　梦仙謡　　　　　　　　　【唐】王　毂
　　前程渐觉风光好琪花片片粘瑶草有人遗我五色丹一粒吞之后天老
　　其二
　　青童递酒金觞疾列坐红霞神气逸笑说留连数日间已是人间一千日
　　其三
　　瑶台綘节游皆遍异果竒花香扑面松窗梦觉却神清残月林前三两片
　　上清词　　　　　　　　　　【唐】李九龄
　　新拜天官上玉都紫皇亲授五灵符羣仙个个来相问人世风光似此无
　　得仙诗　　　　　　　　　　【唐】杨监真
　　日落焚香坐醮坛庭花露湿渐更阑浄水仙童调玉液春宵羽客化金丹
　　画秦宫人【宫人字玉姜秦时逃入山是　宋为毛女汉魏间人犹见之】谢　翺
　　结艸为衣类鹤翎初来一味服黄精宫莺几处衔花岀犹向山中认得声
　　右丞文献公所画张果像　　【金】张行中
　　古来人物画为难惊见仙公树石间莫把丹青名右相太平勲业在人寰
　　题醉王母图　　　　　　　【元】胡长孺
　　宴罢瑶池醉不任仙人那有世人心良工欲写无言意自托丹青作酒箴
　　郭忠恕万松仙馆图　　　　【元】呉　镇
　　参差琳馆碧山齐云拥疎松望欲迷野老忘机自来去忽惊麋鹿各东西
　　郭忠恕万松仙馆图　　　　【元】黄公望
　　琳堂掩映万松齐絶壑寒云望不迷为听水流翻破寂轻袍重过短墙西
　　郭忠恕仙峰春色图　　　　　黄公望
　　闻道仙家有玉楼翠厓丹壁绕芳洲寻春拟约啇岩叟一度花开十度游
　　其二
　　仙人原自爱蓬莱瑶草金芝次第开款乃櫂歌靑雀舫逍遥响屧凤凰台
　　其三
　　春泉防防流青玉晚岫层层障碧云习静仙居忘日月不知谁是紫阳君
　　黄荃花谿仙舫图　　　　　　黄公望
　　花发枝头水涨谿仙舟犹泊武陵隄重重楼阁仙云巻无数青峰出竹西
　　游仙词　　　　　　　　　【元】郭　翼
　　银流万里海云东只泛灵查上碧空仙女蹋歌星影里老龙吹笛浪花中
　　其二
　　白鹤下啄瑶草青道士夜读神农经问之长生有寳诀授以松根千歳苓
　　其三
　　谿水流香饭熟麻洞中千树玉桃花金盘日日飞仙供勅赐安期海上
　　其四
　　麟洲宫殿五云髙夜赴瑶池宴碧桃借得仙人红尾凤月中飞影拂波涛
　　小游仙　　　　　　　　　【元】杨维桢
　　日落海门吹凤匏须臾海水沸如炮船头处女来听曲知是洞庭千歳蛟
　　其二
　　西湖仙人莲叶舟又见石山移海流老龙巻水青天去小朶莲花共上游
　　游赤松　　　　　　　　　【元】金　涓
　　枕石听流梦未安碧云萝薜古祠寒夜深鸾鹤羣仙过人在青松月下看
　　仙人词　　　　　　　　　【明】刘　基
　　玉府仙人氷雪姿生来即遣侍瑶池五云隔断尘凡路说着人间总不知
　　小游仙　　　　　　　　　【明】王　泽
　　中山千日酒初醒却爱都夜景清起坐天门吹玉笛月中珠树起秋声
　　小游仙　　　　　　　　　【明】张　羽
　　洞口春泉潄碧沙楼台彷佛蔡经家赤鸾衔得金盘子掷向窗前树树花
　　其二
　　晞发扶桑露气新三花树底坐调笙到门解说长生理只有茅家好弟兄
　　其三
　　朝游碧海不骑鱼凤引霓旌鹤引车吟得歩虚谁解和归来闲倩少霞书
　　小游仙词　　　　　　　　【明】镏　涣
　　玉京侍宴返瑶池西母金舆九凤帏小队旌幢三十六龙声马影隔云飞
　　续游仙诗　　　　　　　　【明】马　洪
　　玉板金花阔幅笺朝来次第散羣仙紫皇勅遣誊真诰第一人书第一篇
　　其二
　　玉案珠帘翡翠屏焚香夜诵蕊珠经月明鸾背飞琼过少驻花隂带笑听
　　游仙词　　　　　　　　　【明】张　泰
　　十二琼楼丽紫清银河隔座泻秋声翠鸾扶起瑶台月人在仙家第五城
　　其二
　　海风吹绉蔚蓝天山涌芙蓉月涌莲对对凌波尘袜小相逢多是水中仙
　　其三
　　鹤笙鸾驾隔苍烟天上那知更有天不向九霄歌白雪怕人知是小诗仙
　　其四
　　金阙西厢玉案前众中谁是掌书仙欲披小劵支风月借与琅函五色牋
　　拟杨铁崖小游仙　　　　　【明】王鸿儒
　　方壶员峤月初生海色如银万顷明一片防云当面堕东华童子召飞琼
　　其二
　　一别良常歳月赊茅君相念寄瑶华五云阁史无人换犹是当年蔡少霞
　　小游仙　　　　　　　　　【明】桑　恱
　　胸藏星宿是天文暗坐光腾五岳云侵晓清都挥彩笔欲书制诰赐茅君
　　其二
　　仙班济济侍宸官袖拂红云跨彩鸾笑约玉皇香案吏禹余宫里借花看
　　仙居吟　　　　　　　　　【明】张　金
　　寻常不到山前路洞口闲云尽日封时有听经童子至不知身是石潭龙
　　追和张外史游仙诗　　　　【明】余　善
　　谿头流水饭胡麻曽折璚林第一花欲识道人藏密处一壶天地小于瓜












　　御定佩文斋咏物诗选巻二百三十八
　　钦定四库全书
　　御定佩文斋咏物诗选巻二百三十九
　　道士类
　　五言古
　　贻韦链师　　　　　　　　【唐】储光羲
　　精思莫知日意静如空虚三鸟自来去九光遥卷舒新池近天井玉宇停云车余亦苦山路洗心祈道书
　　越中逢天台太乙子　　　　【唐】孟浩然
　　仙穴逢羽人停舻向前拜问余渉风水何处逺行迈登陆寻天台顺流下呉防兹山夙所尚安得闻灵怪上逼青天髙俯临沧海大鸡鸣见日出常觌仙人斾徃来赤城中逍遥白云外莓苔异人间瀑布当空界福庭长自然华顶旧称防永此从之游何当济所届
　　与王昌龄宴黄道士房　　　　孟浩然
　　归来卧青山常梦游清都漆园有傲吏惠好在招呼书幌神仙箓画屏山海图酌霞复对此宛似入蓬壶
　　题卢道士房　　　　　　　【唐】李　颀
　　秋砧响落木共坐茅君家惟见两童子林前汲井华空坛静白日神鼎飞丹砂尘尾拂霜草金铃揺霁霞上章人世隔看奕桐隂斜稽首开仙要黄精堪饵花
　　寄全椒山中道士　　　　　【唐】韦应物
　　今朝郡斋冷忽念山中客涧底束荆薪归来煮白石欲持一樽酒逺慰风雨夕落叶满空山何处寻行迹
　　寻华山云台观道士　　　　【唐】钱　起
　　秋日西山明胜趣引孤防桃源数曲尽洞口两岸坼还从罔象来忽得仙灵宅霓裳谁之子霞酌能止客残阳在翠防擕手更登歴林行拂烟雨谿望乱金碧飞鸟下天窗袅松际云壁少寻元踪逺宛入寥天寂愿言葛仙翁终年炼玉液
　　山中访道者　　　　　　　【唐】于　鹄
　　触烟入谿口岸岸惟柽栎其中尽碧流十里不通屐出林山始转絶径縁峭壁把藤借行势侧足凭石脉防牙断行处光滑猿猱迹忽然风景异乃到神仙宅天晴茅屋头残云蒸气白隔窗梳髪声久立闻吹笛抱琴出门来不顾人间客山院不洒扫四时自虚寂落叶埋长松出地才数尺曽读上清经知注长生籍愿示不老方何山有琼液
　　送萧链师入四明山　　　　【唐】孟　郊
　　闲于独鹤心大于髙松年迥出万物表髙栖四明巅千寻直裂峯百尺倒泻泉绛雪为我饭白云为我田静言不语俗灵踪时歩天
　　送李尊师元　　　　　　　　孟　郊
　　口诵碧简文身是青霞君头冠两片月肩披一条云松骨轻自飞鹤心髙不羣
　　送道士　　　　　　　　　　孟　郊
　　千年山上行山上无遗踪一日人间逰六合人皆逢自有意中侣白云徒相从
　　别尹链师　　　　　　　　【唐】李羣玉
　　吾家五千言至道悬日月若非凾闗令谁注流沙说多君飞升志机悟独超防学道玉笥山烧丹白云穴南穷衡疑秀采药歴幽絶夜卧瀑布风朝行碧岩雪洞宫四百日玉籍恣探阅徒以菌蟪姿缅攀修真诀尘笼罩浮世遐志空飞越一罢棊酒欢离情满寥泬愿骑紫盖鹤早向黄金阙城市不可留尘埃秽仙骨
　　山中道者　　　　　　　　【唐】苏　拯
　　笻杖六尺许坐石流泉所举头看古松似对仙鹤语是时天气清四迥无尘侣顾我笑相迎知有丹砂异
　　寄邓道士　　　　　　　　【宋】苏　轼
　　一杯罗浮春逺饷采薇客遥知独酌罢醉卧松下石幽人不可见清啸闻月夕聊戏庵中人空飞本无迹
　　送许尊师还大涤洞　　　　【明】张　羽
　　青山九锁处白髪一龛居清斋诵黄老不阅世间书餐霞食真气对月礼空虚暂来流水地应与孤云疎遥知还山日仙坛春草余
　　寄琪林黄道士　　　　　　【明】孙　蕡
　　雨絶天景佳前荣树光緑遥怜采芝侣逺在春山曲琴歌久已断酒赋何由续有约今夕同开樽扫茅屋
　　七言古【附长短句】
　　望龙山懐道士许法棱　　　【唐】刘长卿
　　心惆怅望龙山云之际鸟独还悬崖絶壁防千丈绿萝嫋嫋不可攀龙山髙谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃花洞里居人满桂树山中住日长龙山髙髙遥相望
　　赠别华隂道士　　　　　　【唐】韩　翃
　　紫府先生旧同学腰垂彤管贮灵药耻论方士小还丹好饮仙人太元酪芙蓉山顶玉池西一室平临万仭溪昼洒瑶台五云湿夜行金烛七星齐回身暂下青冥里方外相寻有知已卖鲊市中何许人钓鱼坐上谁家子青青百草云台春烟驾霓裳白角巾露叶独归仙掌去防风片雨谢时人
　　送戴真人归越　　　　　　【元】虞　集
　　戴先生日饮五斗醉不得再饮一石不肯眠昨从桃源来両防携风烟长安道上小儿女拍手拦道呼神仙马如游龙花如雨蹴蹋春秋作朝暮东方不作窗间戏上帝还令海邉去海边玉虹夜不收贝宫珠阙皆蛟虬芝田玉树久相待天上老仙那肯留戴先生鉴湖之水三千丈不可以鉴可以酿明朝亦脱锦袍去与汝酣歌钓船上
　　和韵三茆山呈张伯雨外史　【元】萨都拉
　　碧桃花落蓬莱宫银屏甲帐围春风氷帘巻水玉堂静白露滴月银牀空仙人夜酌九霞酒手握北斗倾尊中梧枝落影鳯凰语幽韵仿佛临苍穹伐毛洗髓天地老火鼎夜出芙蓉红呼龙洞口种瑶草采药忽遇松间童茒君自骑一虎去犹闻珂佩声丁东武华山人三载别緑袍赤杖苍髯翁淮南江上复相见落日澹澹天无穷明朝稽首渡江去楚水清浅银河通
　　御制山水图歌赐长春真人刘渊然归南京
　　【明】宣　宗
　　东华之东湛明景彩霞环绕蓬莱境琼枝瑶草春不穷丹光夜动黄金鼎渊然老仙崆峒客万里归来此栖息手持如意青芙蓉两脸潮红头雪白头上玉琢冠身中云绣衣朝朝飞神驭炁超汗漫直上太清朝紫防腰间腾龙双寳劒秋水光晶寒潋滟啸风呼霆作霖雨屡注仙瓢苏下土功成敛用归希夷元天至道本无为眼看民患忍坐视恤人亦体天之慈旦来谢别何悤悤骑鹤径度江之东江东龙盘虎踞五云表钟山翠接三茅峯茅家兄弟青冥上白日骖鸾定相访还来赤松子亦有安期生上朝南极夀昌星好山好水清且明西方出金桃南斗斟云液长生有曲舞且歌年过广成千二百
　　赠丘老师　　　　　　　　【明】髙　啓
　　长春之孙自仙骨防有蟠桃食遗核平生不学烧汞方唾视黄金等何物满城谁识旧庚桑白髪人中似鹤长时上髙楼惟独醉榴皮书破壁尘香
　　洞虚道院访鹤山道士　　　【明】王　问
　　洞虚清寒十二时绛楼帘幕镇长垂庭中槭槭卷风叶玉露凋落青梧枝身骑飞龙逐流电闻君受法通明殿万里云霄鹤一声夜静归来月如练
　　五言律
　　寄天台司马道士　　　　　【唐】崔　湜
　　闻有三元客祈仙九转成人间白云返天上赤龙迎尚惜金芝晚仍攀琪树荣何年缑岭上一谢洛阳城
　　寄天台司马道士　　　　　【唐】张　说
　　世上求真客天台去不还传闻有仙要梦寐在兹山朱阙青霞断瑶堂紫月闲何时枉飞鹤笙吹接人间奉饯髙尊师如贵道士传道箓毕归北海
　　【唐】李　白
　　道隐不可见灵书藏洞天吾师四万刧歴世递相传别杖留青竹行歌蹑紫烟离心无逺近长在玉京悬
　　寻洪尊师不遇　　　　　　【唐】刘长卿
　　古木无人地来寻羽客家道书堆玉案仙帔叠青霞鹤老难知嵗梅寒未作花山中不相见何处化丹砂
　　寻南谿常道士　　　　　　　刘长卿
　　一路经行处莓苔见屐痕白云依静渚青草闭闲门过雨看松色随山到水源谿花与禅意相对亦忘言
　　寻贾尊师　　　　　　　　【唐】卢　纶
　　玉洞秦时客焚香暎緑萝新传左慈诀曾与右军鵞井臼隂苔遍方书古字多成都今日雨曽与酒相和
　　赠月谿羽士　　　　　　　【唐】戴叔伦
　　月明谿水上谁识歩虚声夜静金波冷风防玉练平自知尘梦逺一洗道心清更弄瑶笙罢秋空鹤又鸣
　　赠道者　　　　　　　　　【唐】朱庆余
　　独住神仙境门当瀑布开地多临水石行不惹尘埃风起松花落琴鸣鹤翅防还归九霄上时有故人来
　　山中道士　　　　　　　　【唐】贾　岛
　　头髪梳千下休粮带瘦容飬雏成大鹤种子作髙松白石通宵煮寒泉尽日舂不曽离隐处那得世人逄
　　灵都观李道士　　　　　　【唐】张　籍
　　山观雨来静绕房琼草春素书天上字花洞古时人泥灶煮灵液扫坛朝玉真防防游阆苑青节自随身
　　赠王道士　　　　　　　　【唐】于　鹄
　　去寻常不出门似絶人行牀下石苔满屋头秋草生学琴寒月短写易晚窗明惟到黄昏后谿中闻磬声
　　送秦链师　　　　　　　　【唐】李羣玉
　　紫府静沈沈松轩思别吟水流宁有意云泛本无心锦洞桃花逺青山竹叶深不因时卖药何路更相寻
　　送王道士　　　　　　　　【唐】马　戴
　　真人俄整舄双鹤屡飞翔恐入壶中住须传肘后方霓裳云气润石径术苖香一去何时见仙家日月长
　　送道友入天台山作　　　　　马　戴
　　却忆天台去移居海岛空观寒琪树碧雪浅石桥通潄齿飞泉外餐霞早境中终期赤城里披氅与君同
　　赠王尊师　　　　　　　　【唐】刘得仁
　　为道常日损尊师修此心挂肩黄布被穿髪白蒿簪符札灵砂字弦弹古素琴囊中常有药防土亦成金
　　赠道者　　　　　　　　　【唐】唐　球
　　披霞带鹿胎嵗月不能催饭把琪花煮衣将藕叶裁鹤从归日飬松是小时栽往往樵人见谿边洗药来
　　逢道者神和子　　　　　　【唐】王　毂
　　珍重神和子闻名五十年童顔终不改绿髪尚依然酒里消闲日人间作散仙长生如可慕相逐隐林泉
　　赠聂尊师　　　　　　　　【唐】杜荀鹤
　　诗道皆仙分求之不可求非闗从小学应是数生修蟾桂云梯折鼇山鹤驾游他年两成事堪喜是邻州
　　送喻錬师归茅山　　　　　【唐】李建勲
　　休粮知几载脸色似桃红半醉离尘去单衣行雪中水声茅洞晓云影石房空莫学秦时客音书便不通
　　遇道者　　　　　　　　　【唐】张　蠙
　　数里白云峯身轻无履踪故寻多不见偶到即相逢古井生灵水髙坛出异松聊防杏花酌便似换顔容
　　山寺喜道者至　　　　　　【唐】僧贯休
　　闰年春过后山寺始花开还有无心者闲寻此境来鸟幽声忽断茶好味重囘知住南岩久冥心坐緑苔
　　宿休庵用徳功壁间韵赠陈道人
　　【宋】朱　子
　　暮入千峯里寒栖一草庵室连丹灶暖厨引石泉甘尘虑纷难到神光暧内含非君有道气孤絶讵能堪
　　送倪道士之庐山　　　　　【宋】赵师秀
　　近方辞地肺本自住天台有鹤相同出无云作伴囘道房随处借诗板逐时开又説庐山去闲看瀑布来
　　赠熊錬师　　　　　　　　【宋】翁　卷
　　松边自掩扉卖药罢方归教客认仙草笑人求紫衣惜琴眠处放翫易语时稀见说沅砂贱闲身去欲飞
　　修真院访崔道士　　　　　【宋】真山民
　　竹扉苍藓墙林下小丹房风定香烟直月斜帘影长防茶泉味别防易露痕香安得栖尘外求师却老方
　　初夏访刘道士　　　　　　　真山民
　　白云随杖履伴我到山房暑薄疑天别林深见路长术芝皆道味花竹亦诗香更待荷花后来分半榻凉
　　赠杨洞天道人　　　　　　【元】马祖常
　　我自不入俗君今又欲仙鸟啼百花里屋住万山邉密树云难过空潭月易圎题诗秋巻了为说小行年
　　寄题汪道士草亭　　　　　【元】虞　集
　　飞白妙娉婷新题照草亭仙遗相鹤法客借换鵞经雾雨归悬黍风云防茯苓遥知春昼永深坐飬黄庭
　　寄王道士宗晋　　　　　　【元】倪　瓒
　　王君旧隐地闻更结茅茨鹤氅春裁苎鵞羣雪泛池时歌緑水曲不负碧山期夜雨生芳草令人起梦思
　　懐王道士　　　　　　　　【明】袁　凯
　　宣城王道士爱着芰荷衣一自清江别三年白雁飞酒徒随处有沽客向来稀防忆青城夜狂歌不肯归
　　送吕道士　　　　　　　　【明】张　羽
　　石室无人住归心似鹤轻山君驱虎去童子报丹成玉窦凭龙守芝田借雨耕懐君明月夜遥聼歩虚声
　　寄方壶道人　　　　　　　【明】詹　同
　　海上神仙馆天邉处士星卧云歌酒徳对雨着茶经石洞龙嘘气松巢鹤坠翎都将金玉句一一写空青
　　五言排律
　　赠焦道士　　　　　　　　【唐】王　维
　　海上游三岛淮南预八公坐知千里外跳向一壶中缩地朝珠阙行天使玉童饮人聊割酒送客乍分风天老能行气吾师不飬空谢君徒雀跃无可问鸿蒙
　　赠东岳焦链师　　　　　　　王　维
　　先生千嵗余五岳遍曽居遥识齐侯鼎新过王母庐不能师孔墨何事问长沮玉管时来鳯铜盘即钓鱼耸身空里语明目夜中书自有还丹术时论太素初频防露版诏时降软轮车山静泉逾响松髙枝转疎搘颐问樵客世上复何如
　　逢牛尊师　　　　　　　　【明】林　鸿
　　道逢牛道士把酒醉云房龙问壶中诀人传肘后方久知凫是舄更指石为羊遣兴聊题翰无言但括囊秋星明劔气夜月让丹光酣饮从倾倒神游极混茫别情波归路树苍苍又櫂扁舟去寻云到草堂
　　七言律
　　送方尊师归嵩山　　　　　【唐】王　维
　　仙官欲住九龙潭旄节朱轓倚石龛山压天中半天上洞穿江底出江南瀑布松杉常带雨夕阳彩翠忽成岚借问迎来双白鹤已曽衡岳送苏躭
　　送张道士归茅山谒李尊师　【唐】皇甫冉
　　向山独有一人行近洞应逢双鹤迎常以素书传弟子还因白石号先生无穷杏树何年种防许芝田带月耕师事少君年嵗久欲随旄节徃层城
　　题嵩阳焦道士石壁　　　　【唐】钱　起
　　三峯花畔碧堂悬锦里真人此得仙玉体才飞西蜀雨霓裳欲向大罗仙防云不散烧丹灶白鹿时藏种玉田幸入桃源因出世方期丹诀一延年
　　赠韩道士　　　　　　　　【唐】戴叔伦
　　日暮秋风吹野花上清归客意无涯桃源寂寂烟霞闭天路悠悠星汉斜还似世人生白髪定知僊骨变黄芽东城南陌频相见应是壶中别有家
　　赠道士　　　　　　　　　【唐】李　端
　　姓氏不书髙士传形神自得逸人风已传花洞将秦接更指茅山与蜀通嬾説嵗年齐绛老甘为乡曲号涪翁终朝卖药无人识敝服徒行入市中
　　赠东岳张錬师　　　　　　【唐】刘禹锡
　　东岳真人张链师髙情雅淡世间稀堪为列女书青简久事元君住翠防金缕机中抛锦字玉清潭上着霓衣云衢不要吹箫伴只拟乗鸾独自飞
　　送胡链师归王屋　　　　　【唐】张　籍
　　王阳峯下学长生洞府仙乡已有名独戴熊须冠暂出惟将鹤尾扇同行炼成云母休炊防召得雷公当吏兵却到瑶坛上头宿应闻空里歩虗声
　　寻郭道士不遇　　　　　　【唐】白居易
　　郡中乞假来相访洞里朝元去不逢看院秖留双白鹤入门惟见一青松药炉有火丹应伏云碓无人水自舂欲问参同契中事更期何日得相从
　　寻赵尊师不遇　　　　　　【唐】姚　鹄
　　羽客朝元昼掩扉林中一径雪中防松隂绕院鹤相对山色满楼人未归尽日独思风驭返寥天防望野云飞凭髙目断无消息自醉自吟愁落晖
　　赠道者　　　　　　　　　【唐】刘　威
　　五云深处有真仙嵗月催多却少年入郭不知今世事卖丹犹覔古时钱闲寻白鹿眠瑶草暗摘红桃去洞天时向人间深夜坐鬼神长在药囊边
　　赠道者　　　　　　　　　【唐】刘　沧
　　真趣淡然居物外忘机多是隐天台停灯深夜看仙箓拂石髙秋坐钓台卖药故人湘水别入檐栖鸟旧山来无因朝市知名姓地僻衡门对岳开
　　赠道士　　　　　　　　　【唐】禇　载
　　簪星曳月下蓬壶曽见东臯种白榆六甲威灵藏瑞检五龙雷电绕霜都惟教鹤探丹丘信不使人窥太乙炉闻说葛陂风浪恶许骑青鹿从行无
　　华山李链师所居　　　　　【唐】皮日休
　　麻姑古貎上仙才谪向莲峯管玉台瑞气染衣金液启香烟暎面紫文开孤云尽日方离洞双鹤移时只有苔深夜寂寥存想歇月天时下草堂来
　　送羽人王锡归罗浮　　　　【唐】曹　唐
　　风前整顿紫荷巾常向罗浮保飬神石磴倚天行带月铁桥通海入无尘龙蛇出洞闲邀雨犀象眠花不避人防爱葛洪寻药处露苖烟蘂满山春
　　赠道人　　　　　　　　　【唐】曹　松
　　住山因以福为庭便向山中隐姓名阆苑驾将雕羽去洞天赢得緑毛生日边肠胃餐霞火月里肌肤饮露英顾我从来断浮浊拟驱鸡犬上三清
　　龙潭张道者　　　　　　　【唐】伍　乔
　　碧洞幽岩独息心时人何路得相寻飬生不説凭诸药适意惟闻在一琴石径扫稀山藓合竹轩开晚野云深他年功就期飞去应笑吾徒多苦吟
　　贻庐山清谿观王尊师　　　【唐】李　中
　　霞帔星冠复杖藜积年修链住灵溪松轩睡觉冷云起石磴坐来春日西采药毎寻岩径逺弹琴常到月轮低鼎中龙虎功成后海上三山去不迷
　　赠王道者　　　　　　　　　李　中
　　混俗从教鬓似银世人无分得相亲槎流海上波涛阔酒满壶中天地春功就不看丹灶火性闲时拂玉琴尘仙家变化谁能测只恐洪崖是此身
　　赠钟尊师游茅山　　　　　　李　中
　　笻杖担琴背俗尘路寻茅岭有谁羣仙翁物外应相遇灵药壶中必许分香入肌肤花洞酒冷侵魂梦石牀云伊余亦有朝修志异日遨游愿见君
　　寄西华黄錬师　　　　　　【唐】罗　隐
　　西华有路入中华依约山川认永嘉羽客昔时留篠簜故人今又种烟霞坛髙已降三清鹤海近因通八月槎盛事两般君总得老莱衣服戴颙家
　　赠奚道士　　　　　　　　【宋】徐　铉
　　奚生曽有洞天期犹傍天坛摘紫芝处世自能心混沌全真谁见徳支离玉霄壁闭人长在金鼎功成俗未知他日飇轮谒茅许愿同鸡犬去相随
　　寄茅山温尊师　　　　　　【宋】赵师秀
　　防度题诗寄入山不知何处得书看莓苔石上秋吟苦星斗坛中夜拜寒鹤改新名呼未至碑逄断刻打应难忆师毎欲寻师去芝术栽成自可餐
　　赠玉隆刘道士　　　　　　【宋】刘克荘
　　观中曽访老黄冠尔尚为童立醮坛新染氅衣披得称旧泥丹灶岀来寒诗非易作须勤读琴亦难精莫废弹忆上洪崖题瀑布因游试为拂尘看
　　送戴道士住天台　　　　　【元】程钜夫
　　君承恩命住天台万壑千峯绕绛台门外霞川浮溟涬杯中云海接蓬莱时同野鹤看桃去或领山猿采药廻三十年前吾亦到旧题应入白云堆
　　访李真人不遇　　　　　　【元】虞　集
　　退朝花底佩去访真人晓出闗芳草欲迷行径古长松深防歩廊闲苍龙挟雨探瑶简白鹿穿云致玉环如到天坛看月影定知清露满人间
　　送薛元卿归龙虎山　　　　【元】杨　载
　　金门诏下羽人归欲向山中采蕨薇琥珀悬崖松树老琅玕倚涧竹根稀髙岩蓄雨星辰湿古石悬云径路防飬性可无轩冕累游尘元不涴仙衣
　　送王真人北上代刘宗师　　【元】萨都拉
　　玉佩丁东下界闻天风吹动碧霞裙刘郎跨鹤游三岛王子吹笙到五云洞府夜光传玉印石坛月黒礼茅君若逢天上呉夫子应问丹砂炼防分
　　送上清道士李士賔归山　　【元】张　翥
　　归去青谿防易窗仙林如子世难双丹藏虎豹千山雪劒度鱼龙万里江别洞苔花分石路古坛松子落岩淙道人不用寻烟火术煎经冬正满缸
　　赠天台李錬师　　　　　　【元】贡师泰
　　翠蛟青鳯下晴空家住天台第几重嵗久松肪成琥珀夜深丹气出芙蓉仙童奏简骑文虎太乙悬旗起绛龙昨夜从师到天上故山还着白云封
　　赠仙居散人　　　　　　　　贡师泰
　　青山四靣玉嵳峩中有山人隐薜萝细雨闲门芳草满防风深涧落花多童窥丹灶时惊鹤客写黄庭欲换鵞我亦平生爱疎散春来应许谢朝珂
　　送袁道士　　　　　　　　【元】王士熙
　　轩辕云裔越公家学道青山防嵗华仙覔安期曽授枣诗成湘子觧开花金砂拟炼长生药银海初囘逺使槎二十四岩明月夜箫声何处落烟霞
　　送赵虚一降香至南海庐山防稽
　　【元】薛　汉
　　天香分下殿西头处士今乗使者驺曽是骑麟参北斗真成跨鹤过扬州山中五老应相识海上三神亦易求勾越东南仙柱观神光依旧贯林丘
　　赠松崖道士　　　　　　　【元】周　权
　　名山歴遍气飘浮面带风霜雪满头碧涧寒通丹井曙青松影落石潭秋布袍洗药香犹湿砂釜藏茶火自留笑问阆风何处是追游还许借青牛
　　别章链师　　　　　　　　【元】倪　瓒
　　方舟共济春江阔访我寒烟菰苇中鼓柁斜冲薲叶雨钩帘半怯杏花风仙人坛上芝应碧玉女窗中桃未红拟趂轻帆数来徃缥壶不惜酒如空
　　寄赠皇厓坛刘链师　　　　【元】郭　钰
　　神仙宫馆近青冥紫翠峯峦开画屏日射水晶江石白云封琥珀岭松青虎司丹鼎知留诀鹤立瑶坛聼说经相约安期今夕至灵风遥想满虚櫺
　　送秦东海法师游上清　　　【明】王　嘏
　　为爱仙山絶世氛苍苔寂寞路难分白羊嵗久浑疑石琼树春深半是云洗药泉香龙蜕骨吹箫台防鹤成羣隐文秘诀无人识我欲相从一问君
　　送赵一阳真士归霅上　　　【明】周　砥
　　渺渺晴湖白鹭飞青山迢递夕岚防闲操桂楫云生腋欲采芙蓉露满衣紫翠房深丹灶暖松杉秋静鹤巢稀明年去覔封君逹应驾青牛説息机
　　过龙虎山　　　　　　　　【明】甘　瑾
　　素书一束展经纶世业留侯异等伦紫府羣仙天上籍碧桃流水洞中春吹箫嬴女台留鳯送酒麻姑脯劈麟看取歩虚朝帝所夜防飞佩近星辰
　　赠鹤林周元初尊师　　　　【明】孙　蕡
　　物外逍遥月鼎翁先生早嵗得相从榴皮画壁成黄鹤竹叶书符化緑龙天女时闻苍水佩世人空拜蘂珠峯神游倘遂烟霞约便觧朝衣问赤松
　　寄张心湛天师　　　　　　【明】王穉登
　　青鸟音书久寂寥霓旌去入鳯城遥身披一品麟衣坐手捧三公象简朝长乐花深容曵履未央月出许吹箫不须更上蓬莱颂清静无为祝帝尧
　　七言排律
　　赠竺链师　　　　　　　　【元】宋　旡
　　姓疑干竺古先生霞外幽栖近四明履斗星移冠劒影歩虚风引佩环声蘂宫夜唤青鸾降花洞朝骑白鹿行长使芝童看药灶为眈琼液过蓬瀛鹤传仙语归华表鱼寄丹书上赤城怪石醉中拈笔画险棊静里按图争玉桃窃惯容留种瑶草寻多尽识名缩地日擕龙作杖卧云时约鳯吹笙海边定与安期遇闗上当逢尹喜迎我本翠寒山道士相随便欲采黄精
　　五言絶句
　　访武陵道者不遇　　　　　【唐】薛　莹
　　花发鸟仍啼行行路欲迷二真无问处虚度武陵溪
　　赠道者　　　　　　　　　【唐】马　戴
　　深居白云穴静注赤松经徃徃龙潭上焚香礼斗星
　　题道士青山白云图　　　　【明】张以宁
　　仙馆白云封青山第防重道人时化鹤巢向防髙松
　　其二
　　行到谿源尽青山无俗氛道人拈铁笛吹起满川云
　　其三
　　只道谿源尽遥闻钟磬音却寻流水去行尽白云深
　　七言絶句
　　送司马道士游天台　　　　【唐】宋之问
　　羽客笙歌此地违离筵散处白云飞蓬莱阙下长相忆桐柏山头去不归
　　河上歌　　　　　　　　　【唐】韩　翃
　　河上老人坐古槎合丹只用青莲花至今八十如四十口道沧溟是我家
　　寄许链师　　　　　　　　【唐】戎　昱
　　扫石焚香礼碧空露华偏湿蘂珠宫如何説得天坛上万里无云月正中
　　赠成链师　　　　　　　　【唐】刘言史
　　花冠蘂帔色婵娟一曲清箫凌紫烟不知今日重来意更住人间防百年
　　寻徐道士　　　　　　　　【唐】张　籍
　　寻师逺到晖天观竹院森森闭药房闻入静来经七日仙童檐下独焚香
　　赠道士　　　　　　　　　　张　籍
　　茅山近别剡谿逢玉节青旄十二重自说年年上天去罗浮最近海邉峯
　　同张錬师谿行　　　　　　【唐】施肩吾
　　青谿道士紫霞巾洞里仙家旧是邻毎见桃花逐流水无囘不忆武陵人
　　员峤先生　　　　　　　　【唐】徐　凝
　　员峤先生无白髪海烟深处采青芝逢人借问陶唐主欲进氷蚕五色丝
　　寄茅山孙链师　　　　　　【唐】李徳裕
　　独寻兰渚翫迟晖闲倚松窗望翠防遥想春山明月晓玉坛清磬歩虚归
　　送张道者　　　　　　　　【唐】贾　岛
　　新嵗抱琴何处去洛阳三十六峯西生来未识山人面不得一听乌夜啼
　　赠朱道灵　　　　　　　　【唐】杜　牧
　　刘根丹篆三千字郭璞青囊两巻书牛渚矶南谢山北白云深处有岩居
　　访刘君　　　　　　　　　【唐】裴夷直
　　扰扰驰蹄又走轮五更飞尽九衢尘灵芝老观深松院还有斋时未起人
　　赠张链师　　　　　　　　【唐】温庭筠
　　丹谿药尽变金骨清洛月寒吹玉笙他日隐居无访处碧桃花发水纵横
　　髙道士　　　　　　　　　【唐】陆龟防
　　峩嵋道士风骨峻手把玉皇书一通东游借得琴髙鲤骑入蓬莱清浅中
　　送道者　　　　　　　　　【唐】司空图
　　洞天真侣昔曽逢西岳今居第防峯峯顶他时敎我认相招须把碧芙蓉
　　其二
　　殷勤不为学烧金道侣惟应识此心雪里千山访君易防防鹿迹入深林
　　赠孙仁本尊师　　　　　　【唐】韩　偓
　　齿如氷雪髪如黳防百年来醉似泥不共世人争得失卧牀前有上天梯
　　送虞道士　　　　　　　　【唐】李　中
　　烟霞聚散通三岛星斗分明在一壶笑说余杭沽酒去蔡家重要防麻姑
　　访洞神宫邵道者不遇　　　　李　中
　　闲来仙观问希夷云满星坛水满池羽客不知何处去洞前花落立多时
　　招西洞道者　　　　　　　【唐】李昭象
　　危峯抹黛夹晴川树簇红英草碧烟樵客云僧两无事此中堪去覔灵仙
　　寻易尊师不遇　　　　　　【唐】陈　嶰
　　烂熳红霞光照衣苔封白石路防防华阳洞里人何在落尽松花不见归
　　寄清谿道者　　　　　　　【唐】僧齐已
　　万重千叠红霞嶂夜烛朝香白石龛常寄谿窗凭危槛看经影落古龙潭
　　送魏道士　　　　　　　　【宋】张　咏
　　江上萧萧木叶飞天台狂客杖藜归莫嫌俗吏勤相顾曽是嵩阳旧掩扉
　　山中道士　　　　　　　　【宋】谢　翺
　　山中道士服朝霞二十修行别故家留客一杯清苦蜜蜂房知是近梅花
　　留赠丹阳王錬师　　　　　【金】元好问
　　敝尽貂裘白髪新京华旅食记前身仙翁相见休相笑同是邯郸枕上人
　　访刘道士　　　　　　　　【元】朱徳润
　　云林深处翠防多石室春深长薜萝当代衣冠正髙贵不须闲诵采薇歌
　　访道士　　　　　　　　　【明】廖孔说
　　露草烟林断客行竹扉昼掩对髙城道人不爱人天供消受秋空鹤一声













　　御定佩文斋咏物诗选巻二百三十九
　　钦定四库全书
　　御定佩文斋咏物诗选巻二百四十
　　歩虚词类
　　五言古
　　道士歩虚词　　　　　　【北周】庾　信
　　凝真天地表絶想寂寥前有象犹虚豁忘形本自然开经壬子嵗值道甲申年廻云随舞曲流水逐歌弦石髓香如饭芝房脆似莲停鸾防瑶水归路上鸿天
　　其二
　　东明九芝盖北烛五云车飘飖入倒景出没上烟霞春泉下玉霤青鸟向金华汉帝看桃核齐侯问枣花上元应送酒来向蔡经家
　　其三
　　归心游太极廻向入无名五香芬紫府千灯照赤城鳯林采珠实龙山种玉荣夏簧三舌响春钟九乳鸣綘河应逺别黄鹄来相迎
　　五言律
　　歩虚词　　　　　　　　　【唐】顾　况
　　防歩游三洞清心礼七真飞符超羽翼焚火醮星辰残药沾鸡犬灵香出鳯麟壶中无窄处愿得一容身
　　歩虚词　　　　　　　　　【唐】呉　筠
　　紫府与洲谁来物外游无烦骑白鹿不用驾青牛金化顔应驻云飞鬓不秋仍闻碧海上更用玉为楼
　　其二
　　玉树杂金花天河织女家月邀丹鳯舄风送紫鸾车雾縠笼绡带云屏列锦霞瑶台千万里不觉徃来賖
　　歩虚词　　　　　　　　　【唐】韦渠牟
　　鸾鹤共徘徊仙官使者催香花三洞启风雨百神来鳯篆文初定龙泥印已开何须生羽翼始得上瑶台
　　其二
　　上帝求仙使真符取玉郎三才闲布象二景郁生光骑吏排龙虎笙歌奏鳯凰天髙人不见暗入白云乡
　　歩虚词　　　　　　　　　【宋】徐　铉
　　气为还元正心由抱一灵凝神归罔象飞歩入青冥整服乗三素旋纲蹑九星琼章开后学稽首奉真经
　　五言排律
　　上元日聼太清宫歩虚　　　【唐】张仲素
　　仙客开金箓元辰防玉京灵歌賔紫府雅韵出层城声杂音徐彻风飘响更清纡余空外尽断续聼中生舞鹤纷将集流云驻未行谁知九陌上尘俗仰遗声
　　七言律
　　歩虚词　　　　　　　　　【明】朱真淤
　　瑶坛深处磬声防羽客朝元午夜归杳杳三山青鸟过翩翩双舄彩鳬飞岛间月色明珠树洞里丹光透五扉劒佩防囘翔碧落天风吹冷六铢衣
　　其二
　　彩霞琪树共氤氲七色斑虬驾鹤羣玉佩冷揺沧海月霓裳晴带绛霄云碧桃花绽春方永金鼎丹成火自焚午夜朝元向天阙空歌声在始清闻
　　七言絶句
　　歩虚词　　　　　　　　　【唐】刘禹锡
　　阿母种桃云海际花落子成二千嵗沧海吹折最繁枝跪捧金盘献天帝
　　萧錬师歩虚词十首卷后以二絶继之
　　【唐】白居易
　　欲上瀛洲临别时赠君十首歩虚词天仙若爱应相问向道江州司马诗
　　其二
　　花纸瑶缄松墨字把将天上共谁开试呈王母如堪唱发遣双成更取来
　　歩虚词　　　　　　　　　【唐】司空图
　　阿母亲教学歩虚三元长遣下蓬壶云韶韵俗停瑶瑟鸾鹤飞低拂寳炉
　　歩虚词　　　　　　　　　【唐】髙　骈
　　清谿道士人不识上天下天鹤一只洞门深锁碧窗寒滴露研朱防周易













　　御定佩文斋咏物诗选巻二百四十
　　钦定四库全书
　　御定佩文斋咏物诗选巻二百四十一
　　道家杂类
　　四言古
　　洗药池　　　　　　　　　【晋】葛　洪
　　洞隂泠泠风佩清清仙居永劫花木长荣
　　五言古
　　读道书作　　　　　　　　【宋】朱　子
　　岩居秉贞操所慕在元虚清夜眠斋宇终朝观道书形忘气自冲性逹理不余于道虽未庶已超名迹拘至乐在襟懐山水非所娯寄语狂驰子营营竟焉如
　　其二
　　白露坠秋节碧隂生夕凉起歩广庭内仰见天苍苍东华緑髪翁授我不老方愿言勤修学接景三元乡
　　阅真诰　　　　　　　　　【明】张　简
　　长史昔好道錬真三秀峯夜感紫防仙降集华房中鸾
　　鸟鸣素月翠旍飏琅风摛词托讽谕赞扬皆真宗中有餐霞人可以囘婴童刻之白玉检藏之华阳宫真人有仙气乃得探其踪我生慕元素无由启愚防啸咏金玉章灵音朗九空懐仙起防想防然精灵通焉能出嚣滓歘忽骖云龙
　　五言律
　　道家三首奉敕撰　　　　　【唐】张　说
　　金坛启曙闱真气肃防防落月衔仙窦初霞拂羽衣香随龙节下云逐鳯箫飞暂往蓬莱戏千年始一归
　　其二
　　窈窕流精观深沈紫翠庭金莲调上药寳案读仙经作赋看神雨乗槎辨客星秪应谢人俗轻举托云軿
　　其三
　　道记开中箓真官表上清焚香三鸟至炼药九仙成天上灵书下空中妙伎迎迎来出烟雾渺渺戏蓬瀛
　　赠辟谷者　　　　　　　　【唐】张　籍
　　学得餐霞法逢人赠小还身轻防试鹤力弱未离山无食犬犹在不耕牛自闲朝朝空潄水叩齿草堂间
　　元日女道士受箓　　　　　【唐】贾　岛
　　元日更新夜斋身称浄衣数星连斗出万里断云飞霜下磬声在月髙坛影防立聼师语了左肘系符归
　　月下留丹灶　　　　　　　【唐】司空图
　　月下留丹灶坛邉树羽衣异香人不觉残夜鹤分飞朝防初元盛蓬瀛旧侣稀瑶函真迹在妖魅敢扬威
　　七言律
　　题雍丘崔明府丹灶　　　　【唐】李　白
　　美人为政本忘机服药求仙事不违叶县已泥丹灶毕瀛洲当伴赤松归先师有诀神将助大圣无心火自飞九转但能生羽翼双鳬忽去定何依
　　道服　　　　　　　　　　【宋】王禹儞
　　楮符布褐皂纱巾曽奉西垣寓直人此际暂披因假日如今长着见闲身濯缨未识三湘水漉酒空经六里春不为行香着朝服二车谁信旧词臣
　　井西丹房　　　　　　　　【元】张　宪
　　葛井西头更向西丹房髙与白云齐铅田虎下飞红电汞海龙沈结紫泥山鬼俯栏窥火候炉神伏地丐刀圭饮余一醆中黄酒坐聼鹃声松上啼
　　七言絶句
　　武陵龙兴观黄道士房问易因题
　　【唐】王昌龄
　　斋心问易太阳宫八卦真形一气中仙老言余鹤飞去玉清坛上雨蒙蒙
　　闻陈山人定命丹成试以诗乞
　　【宋】文　同
　　水火相交飬大还已闻神汞满炉干彘肪谷漆寻常得敎服灵丹二万丸
　　炼丹井　　　　　　　　　【元】呉景奎
　　丹成遗井在层巅金碧灵光夜烛天抱瓮道人闲不得白云深处灌芝田














　　御定佩文斋咏物诗选巻二百四十一
　　钦定四库全书
　　御定佩文斋咏物诗选卷二百四十二
　　食物总类
　　五言古
　　防食　　　　　　　　　　【宋】孔平仲
　　学宫不置酒相聚惟一饭公家事何多客至日巳晚乗饥骋大嚼美恶寜复拣仆夫无所余顾我色不满泼茶旋煎汤就火自烘盏从容共谈谑熟视笑而莞昌龄岂其愠防马独先返
　　冬日放言　　　　　　　　【宋】张　耒
　　寒羊肉如膏江鱼如切玉肥与奔鹑日夕悬庖屋嬉嬉顾妻孥滋味喉可欲谪官但强名比者何不足园居荒芜春至草生日寻野蔬以供匕筯今日枯枿间得蒸菌四五亦取食之自笑穷甚戏
　　作此诗　　　　　　　　【宋】程　俱
　　平生嗫嚅口出语无媚悦定非肉食姿赋分在藜蕨侨
　　居得空园穷陋亦清絶分隂岂不惜饱睡送日月芜菁不须种众草今已茁朝来一雨过青细皆可掇东篱有更生杞枸仅堪埒乃知天随生岂羡五鼎列堂萱不吾负芽甲破春雪縻身荐瓢箪解我忧思结荠花虽未繁着地烂于缬惊雷发蒸菌自可当夏鼈马兰亦芳脆人苋固凡劣晴朝当炙背俯偻事挑抉家人各盈防汲井手自挈满炊太仓陈侑以冬菹冽盘中长阑干置馈每虚撤恨无箨龙苞此味那得阙长謡青青槐馋液想庭樾妻孥复相诮男子志勲烈君非老浮图莱本可长啮况滋闲草木岂为刀匕设乃翁笑摩腹万事付一吹此中有真趣勿为儿軰説
　　邨舍杂书　　　　　　　　【宋】陆　游
　　折莲酿作醯采豆治作酱开歴揆日时汲井涤瓮盎上奉时祭须下给春耕饷咨尔后之人岁事不可旷
　　七言古【附长短句】
　　北客置酒　　　　　　　　【宋】王安石
　　紫衣操鼎置客前巾鞲稻饭随粱饘引刀取肉割啖客银盘擘臑薧与鲜殷勤劝侑邀一饱卷牲归馆觞更传山蔬野果杂饴蜜獾脯豕腊加炰煎酒酣众史稍欲起小儿捽耳争畱连为渠止饮且少安一杯相属非偶然
　　泛舟城南防者五人分韵赋诗
　　【宋】苏　轼
　　紫蠏鲈鱼贱如土得钱相付何足数碧筩时作象鼻弯白酒微带荷心苦运肘风生防斫鲙随刀雪落惊飞缕不将醉语作新诗饱食应惭腹如鼓
　　谢景叔恵冬笋雍酥水梨三物
　　【宋】黄庭坚
　　玉人怜我长蔬食走送厨珍不自尝秦牛肥腻酥胜雪汉苑甘寒梨得霜氷底斲春生笋束豹文解箨馔寒玉见他桃李忆故园馋獠应残绕窗竹
　　以莼姜法鱼糟蟹寄子瞻　　【宋】秦　观
　　鲜鲫经年渍醽醁团脐紫蟹脂塡腹后春莼茁滑于酥先社姜芽肥胜肉鳬卵累累何足道饤饾盘餐亦时欲淮南风俗事瓶罂方法相传为旨蓄鱼鱐蜃醢荐笾豆山防谿毛例蒙录輙送行庖当击鲜泽居备礼无麋鹿冬夜与溥庵主说川食戏作　【宋】陆　游
　　唐安薏米白如玉汉嘉栮脯美胜肉大巢初生蚕正浴小巢渐老麦米熟龙鹤作羮香出釡木鱼瀹葅子盈腹未论索防与饡饭最爱红糟并缹粥东来坐阅七寒暑未尝举箸忘吾蜀何时一饱与子同更剪土茗浮甘菊
　　船中蔬饭　　　　　　　　【宋】杨万里
　　食蕨食臂莫食拳食笋食梢莫食根何曾万钱方下箸先生把莱亦饱去岭南风物似江南笋如束薪蕨作篮先生食籍几万卷千岩万壑皆厨传
　　春盘　　　　　　　　　　【宋】方　岳
　　莱菔根松缕氷玉蒌蒿苖肥防寒绿霜鞭行茁软于酥雪树生钉肥胜肉与我同味蔊丝辣知我长贫韭葅熟更蒸防压花层层畧糁鳬成金粟粟青红饾饤间梅栁翠紫招邀醉松竹擎将碧脆卷月明嚼出宫商带诗馥赐幡羞上老人头家园不负将军腹人生行乐未渠央物意趋新自相续不妨细雨防梅花且喜春风到茅屋
　　林公励志薰修七日不食走笔问之
　　【明】王世贞
　　东林公东林公禅房寂寂苍苔空七日不受人天供出门双颊桃花红我不愿白牛乳廻汝黄金色亦不愿一麻复一米令汝肌肤削如腊藜羮豆饭香且圆树影忽过墙西偏即呼杂食吾亦可饱啜松风任意眠
　　五言律
　　孟仓曹歩趾领新酒酱二物满器见遗老夫
　　【唐】杜　甫
　　楚岸通秋屐胡牀靣夕畦借糟分汁滓瓮酱落提携饭粝添香味朋来有醉泥理生那免俗方法报山妻
　　题李上謩壁　　　　　　　【唐】李商隐
　　旧着思赋新编杂拟诗江庭犹近别山舍得幽期嫩割周颙韭肥烹鲍照葵饱闻南烛酒仍及泼醅时
　　杂兴　　　　　　　　　　【宋】唐　庚
　　夜语不觉久晨兴良独难加之得卯酒晚矣恰朝餐笋蕨春生箸鱼虾海入盘南方禁太饱茗椀直须寛
　　初夏斋中杂题　　　　　　【元】栁　贯
　　壤隔谿流断门依野次成初非慵应接自是寡将迎笋蕨搜山得盐醯入市营贫居薄滋味盘脍敢求精
　　谿岩杂咏　　　　　　　　【元】僧清珙
　　山厨修午供泉白似银浆羮熟笋鞭烂饭炊粳米香油煎青顶蕈醋煮紫芽姜百味皆难及何须説上方
　　其二
　　结草便为庵年年用覆苫纸窗松叶暗竹屋藓花粘麦饭惟饶火藜羮不防盐生涯随分过谁管世人嫌
　　句曲秋日郊居杂兴　　　　【明】杨　基
　　编竹补疎篱生刍束酒旗鸡豚田祖庙鹰犬猎神祠玉糁菰为粉璚酥豆作糜儿童采芦叶争学短箫吹
　　五言排律
　　食后　　　　　　　　　　【唐】王　绩
　　田家无所有晚食遂为常莱剪三秋绿飱炊百日黄胡麻山麨様楚豆野糜方始曝松皮脯新添杜若浆葛花消酒毒茰蔕发羮香鼓腹聊乗兴寜知逢世昌
　　七言律
　　谢主人惠绿酒白鱼　　　　【唐】徐　夤
　　早起鹊声频送喜白鱼芳酒寄来珍馨香乍揭春风瓮拨剌初辞夜雨津樽阔最宜澄桂酒网疎殊未损霜鳞不曾垂钓兼亲醖堪媿金台醉饱身
　　泗州除夜雪中黄实送酥酒　【宋】苏　轼
　　关右土酥黄似酒扬州云液郤如酥欲从元放覔拄杖忽有麴生来坐隅对雪不堪令饱暖隔船应已厌歌呼明朝积玉深三尺髙枕牀头尚一壶
　　二月十九日携白酒鲈鱼过詹使君食槐叶冷
　　淘　　　　　　　　　　　苏　轼
　　枇杷巳熟灿金珠桑落初尝滟玉蛆暂借垂莲十分盏一浇空腹五车书青浮卵椀槐芽饼红防氷盘藿叶鱼醉饱髙眠真事业此生有味在三余
　　对客再次韵　　　　　　　【宋】陈　造
　　客来一笑同乡味便粉秋菰刷藕泥糟浥子姜仍旧法笼缄干笋俨新题白鱼紫蠏空濡沫窘兔惊麋想砀迷自揣臞儒合蔬粝放麑终恐媿巴西
　　闲居　　　　　　　　　　【宋】唐　庚
　　细细敲门细细应老翁方曲昼眠肱鱼陂旧种千头鲙桑径新窠十亩缯菜足尚堪分地主米余翻欲供邻僧平生雅有乘桴兴咫尺沧溟去未能
　　对食戏咏　　　　　　　　【宋】陆　游
　　一饱欣逢岁小穰时凭野饷诳枯肠橙黄出臼金虀美菰脆供盘玉片香客送轮菌霜后蟹僧分磊落社前姜秋来幸是身强健聊为佳时举一觞
　　谢余处恭送七夕酒果蜜食化生儿
　　【宋】杨万里
　　踉蹡儿孙忽满庭折荷骑竹臂春莺巧楼后夜迎牛女畱钥今朝送化生节物催人教老去壶觞拜赐喜先倾醉眠管得银河鹊天上归来打六更【予庚戍考试殿庐夜漏煞五更之后复打一更问之鸡人云宫漏有六更】
　　以糟蟹洞庭甘送丁端叔端叔有诗因和其韵
　　杨万里
　　斗州只解寄鵞毛鼎肉何曾馈百牢驱使木奴供露颗催科郭索献霜螯乡封万户只名醉天作一丘都是糟却被新诗太清絶唤将雪虐更风饕
　　谢史石窗送酒并茶　　　　【宋】戴复古
　　遣来二物应时须客子行厨用有余午困正凭茶料理春愁全仗酒消除不胜欢喜拜嘉恵无限慇懃作谢书君既有来何以报一牀蕲簟两淮鱼
　　十七日驿中作春盘【是日早行始忆昨日立春】
　　【元】耶律楚材
　　昨朝春日偶然忘试作春盘我一尝木案初开银线乱砂瓶煮熟藕丝长匀和豌豆揉葱白细剪蒌蒿防韭黄也与何曾同是饱区区何必待膏粱
　　赠富察元帅　　　　　　　　耶律楚材
　　使君排饭宴南谿不枉从君鸟防西春薤旋浇浓鹿尾腊糟微浸软驼蹄丝丝鱼脍明如玉屑屑鸡生烂似泥白靣书生知此味从今更不嗜黄虀
　　其二
　　主人开宴醉华胥一丝篁沸九衢黯紫蒲萄垂马乳轻黄芭防灿牛酥金波泛蚁斟欢伯雪浪浮花防酪奴忙里偷闲谁若此西行万里亦良图
　　谢飞卿饭再用韵纪西游事　　耶律楚材
　　河中花木蔽春山烂赏东风纵宝鞍畱得晚过腊半藏来秋果到春残亲尝芭榄寜论价自酿蒲萄不纳官常叹不才还有幸滞畱遐域得佳餐
　　四月二十八日起屡赐鲜笋青梅鲥鱼枇杷杨
　　梅雪梨鲜藕　　　　　　【明】程敏政
　　都城三伏暑方炎天上分鲜我亦霑缄发紫泥畱榼筥香生青箬带氷盐南州逺贡来何数北客初尝味更添为感岁时繙赐帖不知残日下疎帘
　　丙戌冬至南郊扈驾圣母轸念天寒特赐姜苏
　　杏仁一盒　　　　　　　【明】于愼行
　　黄门飞鞚到天坛传道东朝赐讲官只为甘泉劳扈从特从温室下盘餐调兰欲动先春色斮桂浑消午夜寒慈念殷勤知有望惭无一字罄衷丹
　　五言絶句
　　和晏相公湖上　　　　　　【宋】韩　维
　　获水登红稻篙舟割紫菱杯盘见秋物江海思飞腾
　　遣怀絶句　　　　　　　　【明】顾　璘
　　野鲜苍兕美山鲊鸪香市笋挦苞出仓禾带把藏
　　七言絶句
　　蔬食　　　　　　　　　　【唐】陆龟防
　　孔融不要畱残脍庾恱无端吝子鵞香稻熟来秋菜嫩伴僧餐了听云何
　　和厐公谢子鱼荔枝　　　　【宋】蔡　襄
　　霜鳞分不登枯肆丹实全应胜木奴欲効野芹羞献去敢期佳什坠骊珠
　　六月二十七日望湖楼醉书　【宋】苏　轼
　　乌菱白茨不论钱乱系青菰裹緑盘忽忆尝新防灵观滞畱江海得加餐
　　次韵钱穆父马上寄蒋頴叔　　苏　轼
　　玉关不用一丸泥自有长城鸟防西剰与故人寻土物腊糟红麴寄驼蹄
　　秋日郊居　　　　　　　　【宋】陆　游
　　秋日畱连野老家朱槃鲊脔粲如花巳炊藟散眞珠来更防丁坑白雪茶
　　小饮爼豆颇备江西淮浙之品戏题
　　【宋】杨万里
　　满盘山海芳珍未借前筹巳咽津鲎酱子鱼总佳客玉狸黄雀是乡人
　　明仁殿进讲　　　　　　　【元】贡师泰
　　殿前冠佩俨成行玉椀金瓶进早汤自愧平生饭藜藿朝来得食大官羊
　　滦京杂咏　　　　　　　　【元】杨允孚
　　嘉鱼贡自黑龙江西域蒲萄酒更良南土至竒夸凤髓北陲异品是黄羊
　　其二
　　内人调膳侍君王玉仗平明出建章宰辅乍临阊阖表小臣传旨赐汤羊
　　其三
　　汤羊内膳日差排红帖呼名到玉阶底事金吾呵不住腰间悬得象牙牌
　　其四
　　海红不似花红好杏子何如芭揽良更説髙丽生菜美总输山后菰香
　　辇下曲　　　　　　　　　【元】张　昱
　　儒臣奉诏修三史丞相衔兼领总裁卒士院官传赐宴黄羊桐酒满车来
　　糟豚蹄东阳酒送理之　　　【元】薛　汉
　　彭生失足落糟丘醉入肌肤味更优亦有麴生差可意伴君倚槛看春流
　　次韵答石室元晦　　　　　【元】僧大防
　　不识往来相熟未青衣迎棹惯看人糗餈分饷家家似薯蓣炊香顿顿新
　　邻农以麦饭菜羮见饷　　　【明】居　节
　　来牟作饭菜为羮惭媿山农饷我情一饱年来非易得五湖无地可躬耕


　　御定佩文斋咏物诗选巻二百四十二
　　钦定四库全书
　　御定佩文斋咏物诗选卷二百四十三
　　酒类
　　五言古
　　子夜歌　　　　　　　　　【晋】乐　府
　　举酒待相劝酒还杯亦空愿因微觞防心感色亦同
　　前有一罇酒行　　　　　　【晋】傅　
　　置酒结此防主人起行觞玉罇两楹间丝理东西厢舞袖一何妙变化穷万方宾主齐德量欣欣乐未央同享千年夀朋来防此堂
　　饮酒　　　　　　　　　　【晋】陶　濳
　　故人赏我趣挈壶相与至班荆坐松下数斟已复醉父老杂乱言觞酌失行次不觉知有我安知物为贵悠悠迷所畱酒中有深味
　　其二
　　子云性嗜酒家贫无由得时赖好事人载醪祛所惑觞
　　来为之尽是谘无不塞有时不肯言岂不在伐国仁者用其心何尝失显黙
　　对酒　　　　　　　　　　【梁】张　率
　　对酒诚可乐此酒复芳醇如华良可贵似乳更堪珍何当畱上客为寄掌中人金樽清复满玉椀亟来亲谁能共迟暮对酒惜芳辰君歌尚未罢却坐避梁尘
　　对酒　　　　　　　　　　【陈】张正见
　　当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮忘情寄羽杯
　　对酒　　　　　　　　　　【陈】岑之敬
　　色暎临池竹香浮满砌兰舒文泛玉盌漾蚁溢金盘箫曲随鸾易笳声出塞难惟有将军酒川上可除寒
　　蒙赐酒　　　　　　　　【北周】庾　信
　　金膏下帝台玉沥在蓬莱仙人一遇饮分得两三杯忽闻桑叶落正值菊花开阮籍披衣进王戎含笑来从今覔仙药不假向瑶台
　　答王司空饷酒　　　　　　　庾　信
　　今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及杯中
　　蒲州刺史中山公许乞酒一车未送
　　庾　信
　　细栁望蒲台长河始一廻秋桑几过落春蚁未曾开莹角非难驭捶轮稍可催只言千日饮旧逐中山来
　　月下独酌　　　　　　　　【唐】李　白
　　天若不爱酒酒星不在天地若不爱酒地应无酒泉天地既爱酒爱酒不愧天已闻清比圣复道浊如贤贤圣既已饮何必求神仙三杯通大道一斗合自然但得醉中趣勿为醒者传
　　岐亭　　　　　　　　　　【宋】苏　轼
　　昨日云隂重东风融雪汁逺林草木暗近舍烟火湿下有隐君子啸歌方自得知我犯寒来呼酒意颇急抚掌动邻里绕邨捉鵞鸭房栊锵器声蔬果照巾羃久闻蒌蒿美初见新芽赤洗盏酌鵞黄磨刀削熊白须防我竟醉坐睡落巾帻醒时夜向防唧唧铜瓶泣黄州岂云逺但恐朋友缺我当安所主君亦无此客朝来静庵中惟见峯峦集
　　洞庭春色　　　　　　　　　苏　轼
　　二年洞庭秋香雾长噀手今年洞庭春玉色疑非酒贤王文字饮醉笔龙蛇走既醉念君醒逺饷为我夀缾开香浮座盏凸光照牖方倾安仁醽莫遣公逺齅要当立名字未用问升斗应呼钓诗钩亦号扫愁帚君知蒲桃恶正是嫫母黝须君滟海杯浇我谈天口
　　和陶渊明饮酒　　　　　　　苏　轼
　　顷者大雪年海波翻玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣褁冻酒每醉念此生
　　其二
　　民劳吏无德岁美天有道暑雨避麦秋温风送蚕老三咽初有闻一溉未濡稿诏书寛积欠父老顔色好再拜贺吾君获此不贪寳頽然笑阮籍醉几书谢表
　　其三
　　淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓
　　有客　　　　　　　　　　【宋】张九成
　　春雨止复作闭门无与居童奴告予言有客叩吾庐束带出见之颀然一丈夫手携一樽酒辞气何晏如谓言久闻名曾未瞻簪裾天寒宜饮酒一杯聊以娱盘飱亦草草蔬果间谿鱼顔色温胜玉言谈贯如珠岂期有道者而来警我愚酒酣意两适心间乐有余四海元有人君勿轻荒区
　　寒食对酒　　　　　　　　【宋】杨万里
　　荔枝园园花寒食日日雨先生老多病颇已疎绿醑儿童喜时节笑语治罇俎南烹既前陈北果亦草具蝤蛑方才甘笋蕨未作苦先生欲独醒儿女难多拒初心且一杯三杯亦漫许醒时本强饮醉后忽快举一杯至三杯一二三四五偶然问儿軰卒爵是何处儿言翁但醉巳忘酒廵数
　　舟中新暑止酒　　　　　　　杨万里
　　新暑酒不宜作热妨夜睡不如防人饮亦自有醉意彼饮吾为咽所美过于味同舟笑吾痴吾不羡渠醉安知醉与醒谁似谁不似
　　饮酒　　　　　　　　　　【金】元好问
　　西郊一亩宅闭门秋草深牀头有新酿意惬成孤斟举杯谢明月蓬荜肯相临愿将万古色照我万古心
　　欢饮　　　　　　　　　　【元】刘　因
　　同类天地中相亲理所宜前后亿万年而我生此时前予既不及后孰能待之同时四海内徧识将无期所识既无几赏心又当谁政有赏心人防遇亦复希当其防遇时岂无事相违今朝好风色不饮君何辞
　　对酒　　　　　　　　　　【元】倪　瓒
　　题诗石壁上把酒长松间逺水白云度晴天孤鹤还虚亭暎苔竹聊此息跻攀坐久日已夕春鸟声关关
　　和陶饮酒　　　　　　　　【明】陈宪章
　　木犀冷于菊更后十日开清风吹芳香芳香袭人怀千回咽入腹五内无一乖虽靡鸾鳯吟亦有鹪鹩栖昔者东篱饮百榼醉如泥那知此日花复与此酒谐一曲尽一杯酩酊花间迷赤脚歩明月酒尽吾当回
　　冻醴　　　　　　　　　　【明】王　鏳
　　倾家五斗米冲缸三斗水一夜北风霜长棱生榨觜君勿嫌其薄洗袋副未已犹足胜沽来推恩到奴婢一笑呵冻砚援笔赋冻醴
　　六言古
　　饮酒乐　　　　　　　　　【晋】陆　机
　　蒲萄四时芳醇璢璃千钟旧宾夜饮舞迟销烛朝醒弦促催人春风秋月恒好驩醉日月言新
　　七言古【附长短句】
　　金陵酒肆畱别　　　　　　【唐】李　白
　　白门栁花满店香吴姬压酒唤客尝金陵子弟来相送欲行不行各尽觞请君问取东流水别意与之谁短长
　　新丰主人　　　　　　　　【唐】储光羲
　　新丰主人新酒熟旧客还归旧堂宿满酌香含北砌花盈尊色泛南轩竹云散天髙秋月明东家少女解秦筝醉来忘却巴陵道梦中疑是洛阳城
　　湖上对酒行　　　　　　　【唐】张　谓
　　夜坐不厌湖上月昼行不厌湖上山眼前一樽又长满心中万事如等闲主人有黍百余石浊醪数斗应不惜即今相对不尽欢别后相思复何益茱茰湾头归路賖愿君且宿黄公家风光若此人不醉参差辜负东园花
　　李审言遗酒　　　　　　　【宋】梅尧臣
　　大梁美酒斗千钱欲饮常被饥窘煎经时一滳不入口潄齿费尽华池泉昨日灵昌兵吏至跪壶曾不候报笺赤泥坼封倾瓦盎母妻共尝婢流涎邻家葡萄未结子引蔓垂过髙墙巓当街卖杏已黄熟独堆百颗充盘筵老年牙疎不喜肉况乃下箸无腥膻空肠易醉忽酩酊倒头梦到上帝前赐臣苍龙跨入月不意正值姮娥眠无人来顾傍玉兔便取作腊下九天防毛为笔笔如椽狂吟一扫一百篇其间长句寄东郡东郡太守终始贤切莫汲竭滑公井畱酿此醑待我传
　　眞一酒歌　　　　　　　　【宋】苏　轼
　　空中细茎插天芒不生沮泽生陵冈渉阅四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动揺天关出琼浆壬公飞空天女藏三伏遇井了不尝酿为眞一和而庄三杯俨如侍君王湛然寂照非楚狂终身不入无功乡
　　蜜酒歌　　　　　　　　　　苏　轼
　　真珠为浆玉为醴六月田夫汗流泚不如春瓮自生香蜂为耕耘花作米一日小沸鱼吐沫二日转清光活三日开瓮香满城快泻银瓶不须拨百钱一斗浓无声甘露微浊醍醐清君不见南园采花蜂似雨天敎酿酒醉先生先生年来穷到骨问人乞米何曾得世间万事真悠悠蜜蜂大胜监河侯
　　考亭陈国器以家酿饷吾友人卓民表民表以饮余香味色皆清絶不可名状因为制名曰武彝仙露仍赋一首　　　【宋】朱　松
　　二年饮水闽中邨忽见玉醴倾蛮尊涓涓醍醐灌热脑耿耿沆瀣明朝暾旱尘久涨城市暗客梦欲挽江湖吞何人逺致双鲤信知我来叩罗雀门不须邀月巳清絶尚恐熨齿当微温要从华池汲眞液岂独鬓薅愁根微芒巳识投辖客娬媚似返当垆魂竒功谁续伯伦颂妙意要与渊明论胸中我自有泾渭笔下君巳倾昆仑诗成寄与约他日饮君与我空瓶盆
　　林知常惠白酒六尊仍示酒法作十韵谢之
　　【宋】王十朋
　　老大生涯付杯酒种秫辛勤三百亩东臯遗法已失传蜜汁虀浆不通口迩来软饱经月无岂有清欢对朋友百钱强就邨醖醉终夜蔬肠作雷吼先生秖把文字耕妙意能施杜康手怜我新愁余万斛那更浇肠无五斗分惠青州六从事秘法兼蒙传肘后便同北海歌不空免似东坡叹乌有慨予偃蹇老更饕感激故人情意厚防须续遣白衣来篱畔黄花欲重九
　　家酿红酒美甚戏作　　　　【宋】曾　几
　　麴生竒丽乃如许酒母秾华当若何向人自作醉时面遣我寜不苍顔酡得非琥珀所成就更有丹砂想荡磨可怜老杜不对汝但爱引颈舟前鵞
　　生酒歌　　　　　　　　　【宋】杨万里
　　生酒清如雪煮酒赤如血煮酒不如生酒冽煮酒只带烟花气生酒不离泉石味石根泉眼新汲将麫米酿出春风香坐上猪红间熊白瓮头鸭緑变鵞黄先生一醉万事巳那知身在尘埃里
　　苏子翼送黄精酒　　　　　【宋】朱　弁
　　仙经何物堪却老较功无如太阳草龙衔鸡衔名虽异兔公羊公事可考苏君真是神仙裔橘井隂功贯穹昊云笈书成数万言银阙珠宫用心早独知此物有竒效福地名山为储宝不惮林泉新斸掘斥去杵臼谢节捣况从髙士论麯糜更课公田收秫稻一朝灵液浮瓮盎三冬浩气生襟抱且欣软饱得浇肠漫説逆流上补脑眼碧那忧散黑花发斑故应还翠葆贾傅只嫌松醥陋刘堕敢夸桑落好直须五斗论解酲寜待三杯乃通道谁知万里落旄人亦许匏尊自倾倒为君唤廻雪窖春八载羁愁供一扫曼倩宜分此日桃安期莫诧他年枣何烦更采石斛花已觉容顔不枯槁根连石室喜入梦句拟桐谿媿摛藻平生我亦爱书札朱髓緑肠勤探讨幸君汲引成此志鹤驾骎骎望仙岛吞腥啄腐非夙心嵗晚兹言良可保
　　虞舜卿送橙酒　　　　　　【金】李纯甫
　　屏山持律不作诗砚尘笔秃萦蛛丝枯肠燥吻思戞戞法当以酒疏瀹之何物督邮风味恶掁触闲愁无处着苦思新酿压橙香世间那有扬州鹤乞诗送酒并柴门瀛洲仙裔令公孙肝肠愤痒芒角出倾泻长句如翻盆怪汝胸中云梦大老我眼皮危塞破径呼短李与黔王快取锦囊收玉唾
　　善之入霅兰臯置酒小诗纪坐中事
　　【元】牟　巘
　　病翁禁酒仍禁脚不省人间有行乐主人最善客善之邀我来同鸡黍约清樽快吸船落埭颇悔从煎谢杯杓故人久别如此酒一时倾倒慰离索更擘新笋供春淘狐泉槐叶未须学髪勤入鼎资过熟老饕咨吞不劳嚼人生难得是合并开口一笑良不恶呼车载我雨中归阿香推车散飞雹分明戒我轻破戒故把春衫都湿却我亦投牀作雷吼无数残红枕边落
　　招子昻饮歌　　　　　　　【元】戴表元
　　与君相逢难草草与君相逢苦不早人生何处少泥涂此日飘零武林道武林城中马如云闭屋狂歌人不闻狂歌自笑君亦笑依然狂絶不如君君歌岂是真狂者青衫少日春潇洒至今俊笔五花纹最惜青眸十行下虚名何用等灰尘不如世上蓬蒿人黄金偏趋不贫室白髪难老无愁身风雨无情亦如此凄凄但聒穷人耳不见朱楼髙到天凤箫龙管连朝起连朝笙管可奈何我歌且止须君歌青天白雪望不极坐见緑水生层波我生何为被狂恼江头鱼肥新酒好从今作乐醉倒与君相逢难草草
　　醉时歌　　　　　　　　　【元】黄　庚
　　茫茫古堪舆何日分九州九州封域如许大仅能着我胸中愁浇愁须是如渑酒麴波酿尽银河流贮以倒海千顷黄金罍酌以倾江万斛玻瓈舟天为青罗幕月为白玉钩月邉天孙织云锦制成五色蒙茸裘披裘把酒踏月窟长揖北斗相劝酬一饮一千石一醉三千秋髙卧五城十二楼刚风冽冽吹酒醒起来披髪骑赤虬大呼洪崖拉浮丘飞上昆仑山顶头下视尘寰一培塿挥斥八极逍遥游
　　仆尝夜梦从彦成饮彦成曰此荔枝浆也饮之令人夀子能为我赋之当赠三百壶余自口占一诗觉乃梦也及防玉山闻彦成酿酒果名荔枝浆以梦白之不觉大笑玉山曰君当书此诗吾当与子致酒以质所梦因莞尔书之彦成见之必更一笑也　【元】陈　基
　　凉州莫谩夸葡萄中山枉诧松为醪仙人自酿真一酒洞庭春色嗟徒劳琼浆滴尽生荔枝玉露泻入黄金巵一杯入口夀千嵗安用火枣并交梨不愿青州覔从事不愿歩兵为校尉但令唤鹤共呼鸾日日从君花下醉
　　新麴米酒歌　　　　　　　【元】蒲道源
　　骄阳行空势方烈刈麦农夫寜惮热天旋雷动飞玉尘雾渤云蒸成麴糵麦秋方罢还插秧防防西风千顷黄腰鎌肩担行相逐共趂晴色催登场碓舂糠粃光如雪汲泉淅米令清洁炊糜糁麴同糅和元气絪緼未分裂瓮中小沸微有声鱼沫吐尽秋江清脱巾且漉仍且饮陶然自觉春风生君不见渊明有田惟种秫醉里作诗聊自述又不见豳风十月获稻忙春酒介夀俱徜徉但愿年年遇丰稔更须三万六千塲
　　蒲萄酒　　　　　　　　　【元】周　权
　　翠虬夭矫飞不去颔下明珠脱寒露累累千斛昼夜舂列瓮满浸秋泉红数宵醖月清光转秾腴芳髓蒸霞暖酒成快泻宫壶香春风吹冻玻瓈光甘逾瑞露浓欺乳麴生风味难通谱纵敎典却鹔鹴裘不将一斗博凉州
　　红酒歌　　　　　　　　　【元】杨维桢
　　扬子渴如马文园宰官特赐桃花源桃花源头酿春酒滴滴真珠红欲然左官忽落东海边渴心盐井生炎烟相呼西子湖上船莲花博士饮中仙如银酒色未为贵令人长忆桃花泉胶州判官玉牒贤忆昔同醉琼林筵别来南北不通问夜梦玉树春风前朝来五马过陋防赠以同袍五色彩副以五凤楼头笺何以浇我磊落抑塞之感慨桃花美酒斗十千垂虹桥下水拍天虹光散作真珠涎吴娃鬪色樱在口不放白雪盈人颠我有文园渴苦无曲奏鸳鸯弦预恐沙头双玉尽力醉未与长瓶眠径当垂虹去鲸量吸百川我歌君扣舷一斗不惜诗百篇
　　麻姑酒歌　　　　　　　　【明】杜　庠
　　麻姑之山撑半空麻姑之水飞长虹奔流到城不到海酿春尽入糟丘中前年足迹半天下曾访麻姑当盛夏麻姑酌我三百杯玉山頽然醉方罢麒麟之脯擘荐酒世间此味何曾有醒来欲再访麻姑万叠千重云有无君家畱我亦不减此味酒泉如海何须沽
　　五言律
　　咏云酒　　　　　　　　　【唐】骆宾王
　　朔空曾纪歴带地旧疏泉色泛临砀瑞香流赴蜀仙款交欣散玉洽友悦沈钱无复中山赏空吟吴防篇
　　酒　　　　　　　　　　　【唐】李　峤
　　孔坐洽良俦陈筵几献酬临风竹叶满湛月桂香浮每接髙阳宴长陪河朔游防从石饮云雨出圆丘
　　雪中酒熟欲携访吴监先寄此诗
　　【唐】白居易
　　新雪对新酒忆同倾一杯自然须访戴不必待延枚陈榻无辞解袁门莫嬾开笙歌与谈笑随分自将来
　　雪夜对酒招客　　　　　　　白居易
　　帐小青氊暖杯香緑蚁新醉怜今夜月欢忆去年人闇落灯花烬闲生草坐尘慇懃报弦管明日有嘉宾
　　酒醒　　　　　　　　　　【唐】元　稹
　　饮醉日将尽醒时夜已防暗灯风熖晓春席水窗寒未解萦身带犹倾坠枕冠呼儿问狼籍疑是梦中驩
　　家酿　　　　　　　　　　【宋】朱　子
　　闻道兵厨盛春泉响臈篘定知盈榼送不待扣门求沆瀣应难比茅柴只自羞此身从法缚好客为公畱
　　酒市　　　　　　　　　　　朱　子
　　闻説崇安市家家麴米春楼头邀上客花底覔南邻讵有当垆子应无折劵人劝君浑莫问一酌便还醇
　　对酒　　　　　　　　　　【宋】陆　游
　　密篠持苫屋寒芦用织帘彘肩柴熟罨莼菜防初添黄甲如盘大红丁似蜜甜街头桑叶落相唤指青帘
　　卢申之载酒舟中分韵得明字
　　【宋】赵师秀
　　闲人闲处住载酒荷髙情小舍寜容客同舟却向城弄花忘昼暑忧谷念秋晴归路虽无月银河亦自明涯翁示独酌二诗序云是日饮松江酒次韵奉
　　谢　　　　　　　　　　【明】顾　清
　　城阙非长往山林是夙期时开问字酒不赋解嘲诗緑树停觞久红阑防笔迟奚童斟酌惯深浅自能知元旦后一日刘德仪送酒　　【明】沈　周
　　使者双瓶至蓬门向晚开停肩慰泥滑解羃省香来染指怜佳味挑灯引细杯明朝携小榼江上新梅
　　闽中与吴元翰过马季声家酌
　　【明】吴　兆
　　多君新酿熟邀我客中闲剖橘香生手衔杯暖泛顔败藤萦格下争雀堕篱间门巷斜邻寺朝昬易往还
　　五言排律
　　早饮湖州酒寄崔使君　　　【唐】白居易
　　一榼扶头酒澄泻玉壶十分蘸甲酌潋滟满银盂捧出光华动尝防气味殊手中稀琥珀舌上冷醍醐瓶里有时尽江邉无处沽不知崔太守更有寄来无
　　答皇甫十郎中秋深酒熟见忆　白居易
　　烟景冷苍茫秋深夜夜霜为思池上酌先觉瓮头香未暇倾巾漉还应染指尝醍醐慙气味琥珀让晶光若许陪歌席须容散道塲月中斋戒毕犹及菊花黄
　　七言律
　　钱湖州以箬下酒李苏州以五酘酒相次寄到无因同饮聊咏所怀　　　【唐】白居易
　　劳将箬下忘忧物寄与江城爱酒翁铛脚三州何处防瓮头一盏几时同倾如竹叶盈樽緑饮作桃花上靣红莫怪殷勤醉相忆曾陪西省与南宫
　　桥亭卯饮　　　　　　　　　白居易
　　卯时偶饮斋时卧林下髙桥桥上亭松影过窗眠始觉竹风吹靣醉初醒就荷叶上包鱼鲊当石渠中浸酒瓶生计悠悠身兀兀甘从妻唤作刘伶
　　李羽处士寄惠新醖走笔戏酬
　　【唐】温庭筠
　　髙谭有伴还成薮沈醉无期即是乡巳恨流莺欺谢客更将浮蚁与刘郎檐前栁色分张绿窗外花枝借助香所恨玳筵红烛夜草寥落近廻塘
　　和鲁望防压新醅次韵　　　【唐】皮日休
　　一篑松花细有声旋将渠椀撇寒清秦吴只恐篘来近刘项真应酿得平酒德有神多客颂醉乡无货没人争五湖烟水郎山月合向樽前问姓名
　　防压新醅寄怀袭美　　　　【唐】陆龟防
　　晓压糟牀渐有声旋如荒涧野泉清身前古态熏应出世上愁痕滳合平饮啄断年同鹤俭风波终日看人争樽中若使常能渌两绶通侯总强名
　　白酒两瓶送崔侍御　　　　【唐】徐　夤
　　雪化霜融好泼醅满壶氷冻向春开求从白石洞中得携向百花岩畔来几夕露珠寒贝齿一银水冷琼杯湖边送与崔夫子谁见嵇山尽日頽
　　断酒　　　　　　　　　　　徐　夤
　　因论沈湎觉前非便碎金罍与羽巵采茗早驰三蜀使看花甘负五侯期窗间近火刘伶传坐右新铭管仲辞此事十年前已説匡庐山下老僧知
　　依韵和正仲寄酒因戏之　　【宋】梅尧臣
　　上字黄封谁可识偷传王母法应眞清淮始变醅犹薄句水新来味更醇欲拟比酥酥少色曾持劝客客何人红梅虽是吾家物老去无心一醉春
　　谢孙抗员外惠酒　　　　　【宋】余　靖
　　白衣逺逺到江楼报道携壶助胜游醉眼便堪终日富离肠先破一春愁梅梢背岭开犹晚雪片当风舞未休此景满怀方得意不须千酿敌封侯
　　谢尧夫寄新酒　　　　　　【宋】韩　维
　　故人一别两重阳每欲从之道路长有客忽传龙坂至开樽如对马军尝定将琼液都为色疑有金英密借香却笑当年彭泽令篱边终日叹空觞
　　庚辰岁正月十二日天门冬酒熟余自漉之且
　　漉且尝遂以大醉　　　　【宋】苏　轼
　　自拨牀头一瓮云幽人先巳醉浓芬天门冬熟新年喜麴米春香并舍闻菜圃渐疎云漠漠竹扉斜掩雨纷纷拥裘睡觉知何处吹靣东风散缬纹
　　新酿桂酒　　　　　　　　　苏　轼
　　捣香筛辣入瓶盆盎盎春谿带雨浑收拾小山藏社瓮招呼明月到芳樽酒材巳遣门生致菜把仍叨地主恩烂煮葵羮斟桂醑风流可惜在蛮邨
　　眞一酒　　　　　　　　　　苏　轼
　　拨雪披云得乳蜜蠭又欲醉先生稻垂麦仰隂阳足器洁泉新表里清晓日着顔红有晕春风入髓散无声人间真一东坡老与作青州从事名
　　同家弟用前韵谢判府惠酒　【宋】陈与义
　　衔杯乐圣便称贤无酒犹堪卧瓮间使者在门催仆仆麴车入梦正班班不烦白水真人力来自青城道士山千载王今并美未应杞菊赋寒悭
　　对酒　　　　　　　　　　　陈与义
　　陈畱春色撩诗思一日搜肠一百廻燕子初归风不定桃花欲动雨频来人间多待须微禄梦里相逢记此杯白竹扉前容醉舞烟邨渺渺欠髙台
　　夜宿房谿饮野人张珦家桂叶鹿蹄酒其法以桂叶为饼以鹿蹄煮酒酿以八月过是期味
　　减云　　　　　　　　　【宋】杨万里
　　桂叶揉青作麴投鹿蹄煮醁趂凉篘落杯莹滑氷中水过口森严菊底秋玉友黄封犹退舍虀汤蜜汁更输筹野人未许传醅法剰买双瓶过别州
　　余与客尝荼防泻酒客求其法因戏答之
　　杨万里
　　月中露下摘荼防防酒银瓶花倒垂若要花香薫酒骨莫教玉醴湿琼肌一杯堕我无何有百罸知君亦不辞勅赐深巵能几许野人时复一中之
　　酒　　　　　　　　　　　【宋】徐　玑
　　才倾一盏碧澄澄自是山妻手法成不遣水多防味薄要令麴少得香清凉从荷叶风邉起暖向梅花月里生世味总无如此味深知此味即渊明
　　秋露白酒熟卧闻槽声喜而得句可行当同赋
　　也　　　　　　　　　　【元】许有壬
　　治麴辛勤夏竟秋竒功今日遂全收日华煎露成真液泉脉穿岩咽细流不忍泼醅防瓮面且教畱响在牀头老懐磈磊行浇尽三径黄花两玉舟
　　碧筩饮次胡丞韵　　　　　【元】张　昱
　　小刺攒攒绿满茎防揎罗袖防轻盈分司御史心先醉多病相如渴又生银浦流云虽有态铜盘清露寂无声当年欲博千金笑故作风荷带雨倾
　　夏正夫邀饮蛇酒　　　　　【明】杜　庠
　　藤峡香醪逺寄来一樽公馆晚凉开功同薏苡能消瘴色胜葡萄乍泼醅钱在杖头宜賸买壁悬弓影莫深猜主人情重怜衰病入夜张灯再举杯
　　雪中崇之送麻姑酒一尊　　【明】费　宏
　　醒眼寒窗对白虚马军来值卧瓶初呼童旋覔团脐蠏谋妇方烹巨口鱼蕉叶浅斟能稍稍梅花欲放正疎疎心交久矣醇醪醉岂必旴泉味有余
　　沽酒　　　　　　　　　　【明】周　用
　　一春白髪鬪丝长无奈春归唤酒尝日晒一林梅子熟风吹满店栁花香汉江初泼葡萄绿银海频浮琥珀光消得百年三万日不妨还醉六千塲
　　雪酒为孙司徒赋奉次涯翁先生
　　【明】邵　宝
　　酒曾闻侑大烹酿来寒雪品尤清也知承露能髙致须信藏氷为曲成光动夜杯如有物暖销春瓮本无声相看莫谓人间味一滴先天万古情
　　戏和石潭尝酒　　　　　　【明】顾　清
　　不惜糟牀劈作柴巳呼儿子旋安排只愁新瓮能几榼遂有髙轩驻两阶永夜烛光隣壁骇他年谈苑几人偕细君不学刘伶妇晚出双鱼更自佳
　　次韵谢凌季行送新酿六尊　【明】吴　寛
　　寒掩蓬门午不开东邻新酿叩门来黄封内法何从授红印他家自满堆饮量笑添清浍阔吟肩醉耸玉山嵬青州旧例今重举从事多能未减裁
　　酒熟志喜　　　　　　　　【明】王　鏊
　　常年送酒媿诸邻斗觉今年富十分水法特敎担栁毅麴材先巳谢桐君牀头夜滴晴堦雨瓮面香浮暖阁云莫笑陶公巾自漉年来正防醉乡勲
　　尝酒用前韵　　　　　　　【明】陆　容
　　饮尽君家碧瓮春香痕狼籍上罗巾诗坛不遣前盟负郎署应怜此防新归骑巳闻珂撼玉畱人莫待烛销银歩兵故有风流在笑杀金貂买醉人
　　弟洛为猗氏学谕以襄陵酒方见示如法酿造
　　良佳赋此答意　　　　　【明】李　濓
　　襄陵自昔称名酒猗氏于今得秘方传示故园知汝意酿成新味与谁尝金盘滴露泠泠白玉椀浮春冉冉香倚瓮题诗寄吾弟西斋风雨忆联牀
　　七言排律
　　咏家醖十韵　　　　　　　【唐】白居易
　　独醒从古笑灵均长醉如今斆伯伦旧法依稀传自杜新方要妙得于陈井泉王相资重九麴糵精灵用上寅酿糯岂劳炊范黍撇篘何假漉陶巾常嫌竹叶犹凡浊始觉橊花不正眞瓮揭开时香酷烈瓶封贮后味甘辛捧疑明水从空化饮似阳和满腹春色洞玉壶无表里光揺金盏有精神能消忙事成闲事转得忧人作乐人应是世间贤圣物与君还往拟终身
　　五言絶向
　　看酿酒　　　　　　　　　【唐】王　绩
　　六月调神麴正朝汲美泉从来作春酒未省不经年
　　过酒家　　　　　　　　　　王　绩
　　竹叶连糟翠蒲萄带麴红相逢不令尽别后为谁空
　　其二
　　对酒但知饮逢人莫强牵倚垆便得睡横瓮足堪眠
　　戏主人　　　　　　　　　【唐】孟浩然
　　客醉眠未起主人呼解酲巳言鸡黍熟复説瓮头清
　　醉后　　　　　　　　　　【唐】权德舆
　　美禄与贤人相逢自可亲愿将花栁月尽赏醉乡春
　　敕赐长夀酒　　　　　　　　权德舆
　　恩霑长夀酒归遗同心人满酌共君醉一杯千万春
　　酬马侍郎寄酒　　　　　　【唐】韩　愈
　　一壶情所寄四句意能多秋到无诗酒其如月色何李舍人少尹惠家醖一小榼立书絶句
　　【唐】窦　牟
　　禁锁天浆嫩虞行夜月寒一瓢那可醉应遣试尝看
　　酬范侍御　　　　　　　　【唐】鲍　溶
　　闻道中山酒一杯千日醒黄莺似传语劝酒太丁寜
　　春酿　　　　　　　　　　【唐】赵　嘏
　　春酿正风流梨花莫问愁马卿思一醉不惜鹔鹴裘
　　醉眠　　　　　　　　　　【唐】杜　牧
　　秋醪雨中熟寒斋落叶中幽人本多睡更酌一罇空
　　独酌　　　　　　　　　　　杜　牧
　　窗外正风雪拥炉开酒缸何如钓船雨篷底睡秋江
　　闲夜酒醒　　　　　　　　【唐】皮日休
　　醒来山月髙孤枕羣书里酒渴漫思茶山童呼不起
　　杂诗絶句　　　　　　　　【宋】梅尧臣
　　河畔有钓翁团泥为瓮缶坐想秦人声思倾杜陵酒
　　饮　　　　　　　　　　　【金】李俊民
　　竹叶杯中醁金钗坐上春浅斟低唱境犹道是粗人
　　碧筩饮　　　　　　　　　【明】髙　启
　　绿觞卷髙叶醉吸清香度酒泻正何如风倾晓盘露
　　平望夜泊　　　　　　　　【明】王穉登
　　月下压酒声将船系杨栁明日到家近不须沽一斗
　　六言絶句
　　寄李袁州桑落酒　　　　　【唐】郎士元
　　色比琼浆犹嫩香同甘露仍春十千提携一斗逺送潇湘故人
　　七言絶句
　　戏问花门酒家翁　　　　　【唐】岑　参
　　老人七十仍沽酒千壶百瓮花门口道傍榆荚巧似钱摘来沽酒君肯否
　　谢严中丞送青城山道士乳酒一缾
　　【唐】杜　甫
　　山缾乳酒下青云气味浓香幸见分鸣鞭走送怜渔父洗盏开尝对马军
　　设酒寄独孤少府　　　　　【唐】王　建
　　自看和酿一依方缘着松花色较黄不分君家新酒熟好时收得被囘将
　　招客　　　　　　　　　　【唐】白居易
　　日午微隂且暮寒春风冷峭雪干残碧氊帐下红炉畔试为来尝一盏看
　　自劝　　　　　　　　　　　白居易
　　忆昔羁贫应举年脱衣典酒曲江边十千一斗犹賖饮何况官供不着钱
　　先醉　　　　　　　　　　【唐】元　稹
　　今日樽前败饮名三杯未尽不能倾怪来花下长先醉半是春风荡酒情
　　独醉　　　　　　　　　　　元　稹
　　一树芳菲也当春漫随车马拥行尘桃花解笑莺能语自醉自眠那借人
　　刘兵曹赠酒　　　　　　　【唐】张　籍
　　一缾顔色似秋泉开向新栽小竹前饮罢身中更无事移牀独就夕阳眠
　　花下醉　　　　　　　　　【唐】李商隐
　　寻芳不觉醉流霞倚树沈眠日已斜客散酒醒深夜后更持红烛赏残花
　　春夕酒醒　　　　　　　　【唐】皮日休
　　四弦才罢醉蛮奴醁余香在翠炉夜半醒来红蜡短一枝寒泪作瑚
　　自遣　　　　　　　　　　【唐】陆龟防
　　醖得秋泉似玉容比于云液更应浓思量北海徐刘軰枉向人间号酒龙
　　和皮袭美徴友人酒　　　　　陆龟防
　　冻醪初漉嫩如春轻蚁漂漂杂蘂尘得伴方平同一醉明朝应作蔡经身
　　和袭美醉中以一壶并一絶见寄次韵
　　陆龟防
　　酒痕衣上杂莓苔犹忆红螺一两杯正被绕篱荒菊笑日斜还有白衣来
　　禁直和人饮酒　　　　　　【唐】郑　畋
　　卉醴陀花物外香清醲标格胜椒浆我来尚有钧天防犹得金樽半日尝
　　咏酒　　　　　　　　　　【唐】汪　遵
　　万事销沈向一杯竹门哑轧为风开秋宵睡足芭蕉雨又是江湖入梦来
　　对酒　　　　　　　　　　【唐】韦　庄
　　何用岩栖隐姓名一壶春酎可忘形伯伦若有长生术直到如今醉未醒
　　和陈表用员外求酒　　　　【宋】徐　铉
　　暑天频雨亦频晴帘外闲云重复轻珍重一壶詶絶唱向风遥想醉吟声
　　次韵赵德麟雪中惜梅且饷柑酒
　　【宋】苏　轼
　　蹀躞娇黄不受鞿东风暗与色香归偶逢白堕争春酒遣入王孙玉斚飞
　　赠孙莘老　　　　　　　　　苏　轼
　　乌程霜稲袭人香酿作春风霅水光时复中之徐邈圣毋多酌我次公狂
　　冬日田园杂兴　　　　　　【宋】范成大
　　煮酒春前腊后蒸一年长飨瓮头清尘居何似山居乐秫米新来禁入城
　　正月五日以送伴借官侍宴集英殿口号
　　【宋】杨万里
　　千官拜舞仰虚皇奉上瑶池万夀觞殿里双传送御酒槛前一曲绕虹梁
　　宫词　　　　　　　　　　【宋】花蘂夫人
　　酒库新修近水傍泼醅初熟五云浆殿前供御频宣索进入花间一阵香
　　饮归　　　　　　　　　　【元】方　囘
　　潋滟红深百盏浇醉归不觉路迢迢临分情味慇懃甚暗遣人扶过画桥
　　中山府　　　　　　　　　【元】陈　孚
　　马上秋云拥节旄霜花如雪防征袍要畱醒眼看天地不向山中饮浊醪
　　吴中亲旧逺寄新酒　　　　【明】髙　启
　　双壶逺寄碧香新酒内情多易醉人上国岂无千日酿独怜此是故乡春
　　子烜买红酒　　　　　　　【明】张以寜
　　吴江红酒红如霞忆着故园桃正花羊角山前几廻醉女须嗔汝未还家
　　内法酒出大官者尝四叨燕赐及诸大珰所酿亦近之虽似清美但或甘或冽多未得平饮之令人热及好渴不堪醉也
　　【明】王世贞
　　黄封银瓮出当筵侧弁须防执法前何似家园红友在一瓿相借栁风眠
　　襄陵酒出平阳襄陵县色黄白香酽而所致者多过甘不堪釂独赵兵廵赍两瓿味极殊絶累日不厌以无甘味故也　　王世贞
　　涓然甘露布松梢似玉如饴味更饶尚有碧霄眞沆瀣无将一滴贮天瓢
　　蒲州酒清冽芬旨与羊羔并而不羶逺出桑落襄陵之上特以逺故不易得　王世贞
　　屑琼为麴露为浆超出人间色味香应从帝女传遗法不向河东羡索郎
　　秋露白出山东藩司甘而酽色白性热余絶不喜之臬司因为改造终不能佳也惟德府王亲薛生者收莲花露酿之清芬特甚苐不可
　　多得耳　　　　　　　　　王世贞
　　玉露凝云在半空银槽虚自滴秋红薛家新様莲花色好把清樽傍碧筒
　　章丘酒去济南不百里清味隽永自是名胜而人乃传秋露何也谢少谿侍郎者佳
　　王世贞
　　玉缸春色暖融融一防清泠便不同肯向邯郸鬭秾艳自夸林下谢家风
　　淮安酒有一种差佳曰苦蒿味近苦而冽世人
　　重甘良可笑也　　　　　　王世贞
　　漕河两岸碧栏杆泻出春缸琥珀寒任道侬家胜崖蜜争如橄榄有囘甘
　　荡口酒范氏华氏以鵞肫荡水酿絶如菉竹色而清防爽冽釂之凉风生齿咽间美而不酲南酒第一也余尝过其地醉者两日
　　王世贞
　　波如竹色酒如波劝客仍倾翡翠螺纵醉欲抛抛不得教人无奈忆时何
　　行抵平原而酒忽浊作此自嘲　王世贞
　　使君虚忝旧青州无那平原有督邮解使玺书今夜至不敎封作醉乡侯
　　王元美分守浙西书来谓乌程酒浊如泾水黑
　　若油也戏为解嘲　　　　【明】王叔承
　　试问乌程第一篘醉仙翻作酒家羞三千年上探星海未必黄河是浊流
　　荆州公餽酒　　　　　　　【明】宋登春
　　菱叶青青水荇齐绕篱黄蝶菜苖肥夕阳谁送山人醉坐看儿童跨犊归
　　其二
　　秋风嫋嫋熟黄梁池上鵞肥酒更香醉里不妨学楚语竹枝歌好和渔郎
　　醉归　　　　　　　　　　【明】吴孺子
　　风磴云梯手自扶飞花如意引归途莫教水气醒余醉寜使儿童厌再沽
　　舟过陆州谢乡人余五郎送酒
　　【明】王　寅
　　新醪香艳石橊花赠得双樽不用賖为谢客愁消得尽残年一路醉还家
　　山下买酒　　　　　　　　【明】何其渔
　　隔浦渔家傍酒家渔罾掩暎酒帘斜探囊恰好供归客买得黄鱼并杏花
　　酿酒　　　　　　　　　　【明】梁小玉
　　麴部尚书谱不畱椒花细冽香流酿王家法应如是新拜云谿女醉候
　　御定佩文斋咏物诗选卷二百四十三
　　钦定四库全书
　　御定佩文斋咏物诗选巻二百四十四
　　茶类
　　五言古
　　答族侄僧中孚赠玉泉仙人掌茶
　　【唐】李　白
　　尝闻玉泉山山洞多乳窟仙防如白鵶倒悬深谿月茗生此石中玉泉流不歇根柯洒芳津采服润肌骨丛老卷绿叶枝枝相接连曝成仙人掌似拍洪崖肩举世未见之其名定谁传宗英乃禅伯投赠有佳篇清镜烛无盐顾慙西子妍朝坐有余兴长吟播诸天
　　巽上人以竹间自采新茶见赠酬之以诗
　　【唐】桞宗元
　　芳丛翳湘竹零露凝清华复此雪山客晨朝掇灵芽蒸烟俯石濑咫尺凌丹崖圆方丽竒色圭璧无纎瑕呼儿防金鼎余馥延幽遐涤虑发真照还源荡昬邪犹同甘
　　露饮佛事熏毘耶咄此蓬瀛侣无乃贵流霞
　　睡后茶兴忆杨同州　　　　【唐】白居易
　　昨晚饮太多嵬峩连宵醉今朝餐又饱烂熳移时睡睡足摩挲眼眼前无一事信脚绕池行偶然得幽致婆娑绿隂树斑驳青苔地此处置绳牀傍边洗茶器白磁瓯甚洁红炉炭方炽沫下麴尘香花浮鱼眼沸盛来有佳色咽罢余芳气不见杨慕巢谁人知此味
　　龙山人惠石廪方及团茶　　【唐】李羣玉
　　客有衡岳隐遗予石廪茶自云凌烟露采掇春山芽珪璧相压叠积芳莫能加碾成黄金粉轻嫩如松花红炉防霜枝越儿斟井华滩声起鱼眼满鼎漂清霞凝澄坐晓镫病眼如蒙纱一瓯拂昬寐襟鬲开烦拏顾渚与方山谁人留品差持瓯黙吟味揺膝空咨嗟
　　茶坞　　　　　　　　　　【唐】陆龟蒙
　　茗地曲隈回野行多缭绕向阳就中密背涧差还少遥盘云髻慢乱簇香篝小何处好幽期满岩春露晓
　　茶人　　　　　　　　　　　陆龟蒙
　　天赋识灵草自然钟野姿闲年北山下似与东风期雨后探芳去云间幽路危惟应报春鸟得共斯人知
　　茶笋　　　　　　　　　　　陆龟防
　　所孕和气深时抽玉苕短轻烟渐结华嫩蘂初成管寻来青霭曙欲去红云暖秀色自难逢倾筐不曽满
　　茶焙　　　　　　　　　　　陆龟防
　　左右凝膏朝昬布烟缕方圆随様拍次第依层取山謡纵髙下火还文武见説焙前人时时炙花脯
　　茶坞　　　　　　　　　　【唐】皮日休
　　閙寻尧氏山遂入深深坞种荈已成园栽葭宁记亩石洼泉似掬岩罅云如缕好是夏初时白花满烟雨
　　茶笋　　　　　　　　　　　皮日休
　　裒然三五寸生必依岩洞寒恐结红铅暖宜销紫汞圆如玉轴光脆似琼英冻每为遇之疎南山挂幽梦
　　茶舍　　　　　　　　　　　皮日休
　　阳崖枕白屋几口嬉嬉活棚上汲红泉焙前蒸紫蕨乃翁研茗后中妇拍茶歇相向掩柴扉清香满山月
　　茶焙　　　　　　　　　　　皮日休
　　凿彼碧岩下恰应深二尺泥易带云根烧难碍石脉初能燥金饼渐见干琼液九里共杉林相望在山侧
　　煮茶　　　　　　　　　　　皮日休
　　香泉一合乳煎作连珠沸时看蟹目溅乍见鱼鳞起声疑松带雨馞恐烟生翠傥把沥中山必无千日醉得雷太简自制蒙顶茶　　　【宋】梅尧臣
　　陆羽旧茶经一意重防顶比来唯建谿团片敌汤饼顾渚及阳羡又复下越茗近来江国人鹰爪夸双井凡今天下品非此不览省蜀荈久无味声名谩驰骋因雷与改造带露摘牙頴自煮至揉焙入碾只俄顷汤嫩乳花浮香新舌甘永初分翰林公岂数博士冷醉来不知惜悔许巳向醒重思朋友义果决在勇猛倐然乃以赠蜡囊收细梗吁嗟茗与鞭二物诚不幸我贫事事无得之似赘瘿
　　吕晋叔著作遗新茶　　　　　梅尧臣
　　四叶及三游共家原坂岭嵗摘建谿春争先取晴景大窠有壮液所发必竒頴一朝团焙成价与黄金逞吕侯得乡人分赠我已幸其赠几何多六色十五饼每饼包青蒻红籖纒素檾屑之云雪轻啜巳神魄惺防待嘉客来侑谈当昼永
　　李仲求寄建谿洪井茶七品云愈少愈佳未知尝何如耳因条而答之　　　梅尧臣
　　忽有西山使始遗七品茶末品无水晕六品无沈柤五品散云脚四品浮粟花三品若琼乳二品罕所加絶品不可议甘香焉等差一日尝一瓯六腑无昬邪夜枕不得寐月树闻啼鸦忧来唯觉衰可验唯齿牙动揺有三四妨咀连左车髪亦足惊悚疎疎防霜华乃思平生游但恨江路赊安得一见之煮泉相与夸
　　茶垅　　　　　　　　　　【宋】蔡　襄
　　造化曽无私亦有意所嘉夜雨作春力朝云防日车千万碧天枝戢戢抽灵芽
　　采茶　　　　　　　　　　　蔡　襄
　　春衫逐红旗散入青林下隂崖喜先至新苖渐盈把竞擕筠笼归更带山云写
　　造茶　　　　　　　　　　　蔡　襄
　　糜玉寸隂间抟金新范里规呈月正圆势动龙初起出焙幽花全争夸火候是
　　试茶　　　　　　　　　　　蔡　襄
　　兔毫紫瓯新蟹眼清泉煮雪冻作成花云间未垂缕愿尔池中波去作人间雨
　　饮修仁茶　　　　　　　　【宋】孙　觌
　　烟云吐长崖风雨暗古县竹舆頳两肩弛担息微倦茗饮初一尝老父有芹献幽姿絶媚妩着齿得瞑昬昬嗜睡翁唤起风洒面亦有不平心尽从毛孔散
　　龙门茶屋图　　　　　　　【元】倪　瓒
　　龙门秋月影茶屋白云泉不与世人赏瑶草自年年上有天池水松风舞沦涟何当蹑飞凫去采池中莲
　　七言古【附长短句】
　　西山兰若试茶歌　　　　　【唐】刘禹锡
　　山僧后檐茶数丛春来暎竹抽新茸宛然为客振衣起自傍芳丛摘鹰觜斯须炒成满室香便酌砌下金沙水骤雨松声入鼎来白云满盌花徘徊悠扬喷鼻宿酲散清峭彻骨烦襟开阳崖隂岭各殊气未若竹下莓苔地炎帝虽尝未解煎桐君有录那知味新芽连拳半未舒自摘至煎俄顷余木兰沾露香微似瑶草临波色不如僧言灵味宜幽寂采采翘英为嘉客不辞缄封寄郡斋甎井铜炉损标格何况防山顾渚春白泥赤印走风尘可知花蘂清泠味须是眠云跂石人
　　西岭道士茶歌　　　　　　【唐】温庭筠
　　乳窦溅溅通石脉绿尘愁草春江色涧花入井水味香山月当人松影直仙翁白扇霜乌翎拂坛夜读黄庭经疎香皓齿有余味更觉鹤心通杳冥
　　谢僧寄茶　　　　　　　　【唐】李咸用
　　空门少年初志坚摘芳为药除睡眠匡山茗树朝阳偏暖萌如爪拏飞鸢枝枝膏露凝滴圆参差失向兜罗绵倾筐短甑蒸新鲜白纻眼细匀于研甎排古砌春苔干殷勤寄我清明前金槽无声飞碧烟赤兽呵氷急铁喧林风夕和真珠泉半匙青粉搅潺湲绿云轻绾湘娥鬟尝来纵使重支枕蝴蝶寂寂空掩闗
　　月兔茶　　　　　　　　　【宋】苏　轼
　　环非环玦非玦中有迷离白兔儿一似佳人帬上月月圆还缺缺还圆此月一缺圆何年君不见鬭茶公子不忍鬭小团上有双衔绶带双飞鸾
　　试院煎茶　　　　　　　　　苏　轼
　　蟹眼巳过鱼眼生飕飕欲作松风鸣防茸出磨细珠落转绕瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无杯盌捧蛾睂且学公家作茗饮砖炉石铫行相随不用撑肠拄腹文字五千卷但愿一瓯常及睡足日髙时
　　送南屏谦师　　　　　　　　苏　轼
　　道人晓出南屏山来试防茶三昧手忽惊午盏兔毛斑打作春瓮鵞儿酒天台乳花世不见玉川风腋今安有先生有意续茶经防使老谦名不朽
　　鲁直以诗餽双井茶次韵为谢　苏　轼
　　江夏无双种竒茗汝隂六一夸新书磨成不敢付僮仆自看雪汤生玑珠列仙之儒瘠不腴只有病渇同相如明年我欲东南去画舫何妨宿太湖
　　双井茶送子瞻　　　　　　【宋】黄庭坚
　　人间风月不到处天上玉堂森宝书想见东坡旧居士挥毫百斛泻明珠我家江南摘云腴落硙霏霏雪不如为公唤起黄州梦独载扁舟向五湖
　　谢王烟之惠茶　　　　　　　黄庭坚
　　平生心赏建谿春一丘风味极可人香包解尽寳带胯黑面碾出明窗尘家园鹰爪政呕冷官焙龙文常食陈于公嵗取壑源足勿遣沙谿来乱眞
　　简江子之求茶　　　　　　【宋】晁冲之
　　政和密云不作团小夸寸许苍龙蟠金花绛囊如截玉绿面彷佛松谿寒人间此品那可得三年闻有终未识老夫于此百不忙饱食但苦夏日长北窗无风睡不解齿颊苦涩思清凉故人新除协律郎交游多在白玉堂拣牙鬭夸皆饫尝幸为传声李太府烦渠折简买头纲
　　谢木韫之舍人分送讲筵赐茶
　　【宋】杨万里
　　吴绫缝囊染菊水蛮砂涂印题进字淳熈锡贡新水芽天珍误落黄茅地故人鸾渚紫薇郎金华讲彻花草香宣赐龙焙第一纲殿上走趋明月珰御前啜罢三危露满袖香烟懐璧去归来拈出两蜿蜒雷鸣晦冥惊破柱北苑龙芽内様新铜围银范铸琼尘九天寳月霏五云玉龙双舞黄金鳞老夫平生爱煮茗十年烧穿折脚鼎下山汲井得甘冷上山摘芽得苦梗何曽梦到龙游窠何曽梦吃龙芽茶故人分送玉川子春风来自玉皇家鍜圭椎璧调氷水烹龙炰鳯搜肝髓石花紫笋可衙官赤印白泥牛走尔故人气味茶様清故人丰骨茶様明开缄不但似见面叩之咳唾金石声麴生劝人堕巾帻睡魔劝我抛书册老夫七椀病未能一啜犹堪坐秋夕
　　和曽逢原试茶连韵　　　　【宋】僧惠洪
　　霜须瘴面豁齿牙门前小舟尝自拏茅茨丛竹依垅畬君来游时方采茶传呼部曲江路赊迎门颠倒披袈裟仙风照人防敬加秀如春露湿兰芽和如东风吹竒葩马蹄归路冲飞花青松转壑登龙蛇路人聚观不敢哗诗筒复肯来山家想见防门兵卫遮湘江玉展无纎瑕但闻江空响钓车嗟予生计唯摝鰕安识醉墨翻侧麻喜如小儿抱秋宣和官焙囊绛纱见之羙如痒初爬爱客自试欢无涯身世都忘是长沙院落日长蜂趂衙园林雨足鸣池蛙诗成句法规正邪细窥不容铢两差逸羣翰墨争传夸坡谷非子前身耶沅湘万古一长嗟明年夜直趋东华应有佳句懐烟霞
　　煮土茶歌　　　　　　　　【元】洪希文
　　论茶自古称壑源品水无出中泉莆中苦茶出土产乡味自汲井水煎器新火活清味永且从平地休登仙王侯第宅鬭絶品揣分不到山翁前临风一啜心自省此意莫与他人传
　　白云泉煮茶　　　　　　　【明】韩　奕
　　白云在天不作雨石罅出泉如五乳追寻能自逺师来题咏初因白公语山中知味有髙禅采得新芽社雨前欲试防茶三昧手上山亲汲云间泉物品由来贵同性骨清肉腻味方永客来如解吃茶去何但令人尘梦醒
　　采茶词　　　　　　　　　【明】髙　启
　　雷过谿山碧云暖幽丛半吐枪旗短银钗女儿相应歌筐中摘得谁最多归来清香犹在手髙品先将呈太守竹炉新焙未得尝笼盛贩与湖南商山家不解种禾黍衣食年年在春雨
　　五言律
　　送陆鸿渐栖霞寺采茶　　　【唐】皇甫冉
　　采茶非采菉逺逺上层厓布叶春风暖盈筐白日斜旧知山寺路时宿野人家借问王孙草何时泛椀花津梁寺采新茶与幕中诸公遍赏芳香尤异因题四韵兼呈陆郎中　　　【唐】武元衡
　　灵卉碧岩下荑英初散芳涂涂犹宿露采采不盈筐隂窦藏烟湿单衣染焙香幸将调鼎味一为奏明光
　　頴公遗碧霄峯茗　　　　　【宋】梅尧臣
　　到山春巳晚何处有新茶峯顶应多雨天寒始发芽采时林狖静蒸处石泉嘉持作衣囊秘分来五栁家怡然以垂云新茶见饷报以大龙团仍戏作小
　　诗　　　　　　　　　　【宋】苏　轼
　　妙供来香积珍烹具大官拣牙分雀舌赐茗出龙团晓日云庵暖春风浴殿寒聊将试道眼莫作两般看
　　绿窗诗　　　　　　　　　　【元】孙　淑
　　小阁烹香茗疎帘下玉钩灯光翻出鼎钗影倒沈瓯婢捧消春困亲尝散莫愁吟诗因坐久月转晚妆楼
　　雨后过云公问茶事　　　　　【明】居　节
　　雨洗千山出氤氲绿满空开门飞燕子吹面落花风野色行人外经声流水中因来问茶事不觉过云东
　　五言排律
　　五言月夜啜茶聨句　　　　　【唐】顔真卿
　　泛花邀坐客代饮引清言【陆士修】醒酒宜华席留僧想独园【张荐】不须攀月桂何暇树庭萱【李防】御史秋风劲尚书北斗尊【崔万】流华净肌骨疏瀹涤心源【真卿】不似春醪醉何辞绿菽繁【皎然】素瓷传静夜芳气满闲轩【士修】
　　题茶山　　　　　　　　　　【唐】杜　牧
　　山实东呉秀茶称瑞草魁剖符虽俗吏修贡亦仙才谿尽停蛮棹旗张卓翠苔栁邨穿窈窕松涧渡喧豗等级云峯峻寛平洞府开拂天闻笑语特地见楼台泉嫩黄金涌牙香紫璧裁拜章期沃日轻骑疾奔雷舞袖岚侵润歌声谷答廻磬音藏叶鸟雪艳照潭梅好是全家到兼为奉诏来树隂香作帐花径落成堆景物残三月登临怆一杯重游难自尅俛首入尘埃
　　蜀州郑史君寄鸟觜茶因以赠答八韵
　　【唐】薛　能
　　鸟觜撷浑牙精灵胜镆铘烹尝方带酒滋味更无茶拒碾干声细撑封利颖斜衔芦齐劲实啄木聚菁华盐损添常诫姜宜着更夸得来抛道药携去就僧家旋觉前瓯浅还愁后信赊千慙故人意此惠敌丹砂
　　故人寄茶　　　　　　　　【唐】曹　邺
　　劒外九华英缄题下玉京开时微月上碾处乱泉声半夜招僧至孤吟对月烹碧沈霞脚碎香泛乳花轻六腑睡神去数朝诗思清月余不敢费留伴肘书行
　　茶园十二韵　　　　　　　【宋】玉禹偁
　　勤王修嵗贡晚驾过郊原蔽芾余千本青葱共一园牙新撑老叶土软迸新根舌小侔黄雀毛狞摘绿猿出蒸香便别入焙火防温采近桐华节生无谷雨痕缄縢防逺道进献趂头番待破华胥梦先经阊阖门汲泉鸣玉甃开宴压瑶罇茂育知天意甄收荷主恩沃心同直谏苦口类嘉言未复金銮召年年奉至尊
　　和门下殷侍郎新茶二十韵　【宋】徐　铉
　　暖吹入春园新芽竞粲然才教鹰觜坼未放雪花妍荷杖青林下携筐旭景前孕灵资雨露钟秀自山川碾后香弥逺烹来色更鲜名随土地贵味逐水泉迁力借流黄暖形模紫笋圆正当钻柳火遥想涌金泉任道时新物须依古法煎轻瓯浮绿乳孤灶散余烟甘荠非予匹宫槐让我先竹孤空冉冉荷弱谩田田解渇消残酒清神感夜眠十浆何足馈百榼尽堪捐采撷唯忧晚营求不计钱任公因焙显陆氏有经传爱甚真成癖尝多合得仙亭台虚静处风月艳阳天自可临泉石何妨杂管弦东山似蒙顶愿得从诸贤
　　七言律
　　谢李六郎寄新蜀茶　　　　【唐】白居易
　　故情周匝向交亲新茗分张及病身红纸一封书后信绿芽十片火前春汤添勺水煎鱼眼末下刀圭搅麯尘不寄他人先寄我应缘我自别茶人
　　谢刘相公寄天柱茶　　　　【唐】薛　能
　　两串春团敌夜光名题天柱印维扬偷嫌曼倩桃无味捣觉嫦娥药不香惜恐被分缘利市尽应难覔为供堂麤官寄与真抛却赖有诗情合得尝
　　峡中尝茶　　　　　　　　【唐】郑　谷
　　簇簇新英摘露光小江园里火前尝吴僧谩説鵶山好蜀叟休夸鸟觜香入座半瓯轻泛绿开缄数片浅含黄鹿门闲客不归去酒渇更知春味长
　　尚书惠蜡面茶　　　　　　【唐】徐　夤
　　武夷春暖月初圆采摘新芽献地仙飞鹊印成香蜡片啼猿谿走木兰船金槽和碾沈香末氷椀轻涵翠缕烟分赠恩深知最异晚铛宜煮北山泉
　　东亭茶防　　　　　　　　【唐】鲍君徽
　　闲朝向晓出帘栊茗防东亭四望通逺眺城池山色里俯聆弦管水声中幽篁暎沼新抽翠芳槿低檐欲吐红坐久此中无限兴更怜团扇起清风
　　龙凤茶　　　　　　　　　【宋】王禹偁
　　様标龙凤号题新赐得还因作近臣烹处岂期商岭水碾时空想建谿春香于九畹芳兰气圆似三秋皓月轮爱惜不尝惟恐尽除将供养白头亲
　　次谢许少卿寄卧龙山茶　　【宋】赵　抃
　　越芽逺寄入都时酬倡珍夸互见诗紫玉丛中观雨脚翠峯顶上摘云旗啜多思爽都忘寐吟苦更长了不知想到明年公进用卧龙春色自迟迟
　　尝茶次寄越僧灵皎　　　　【宋】林　逋
　　白云峯下两枪新腻绿长鲜谷雨春静试却如湖上雪对尝兼忆剡中人缾悬金粉师应有筯防琼花我自珍清话几时搔首后愿和松色劝三廵
　　惠山谒钱道人烹小龙团登絶顶望太湖
　　【宋】苏　轼
　　踏遍江南南岸山逢山未免更留连独携天上小团月来试人间第二泉石路萦廻九龙脊水光翻动五湖天孙登无语空归去半岭松声万壑传
　　次韵曹辅寄壑源试焙新茶　　苏　轼
　　仙山灵雨湿行云洗遍香肌粉未匀明月来投玉川子清风吹破武林春要知氷雪心肠好不是膏油首面新戏作小诗君莫笑从来佳茗似佳人
　　汲江煎茶　　　　　　　　　苏　轼
　　活水还须活火烹自临钓石汲深清大瓢贮月归春瓮小杓分江入夜铛雪乳已翻煎处脚松风忽作泻时声枯肠未易禁三盌卧听山城长短更
　　戏酬尝草茶　　　　　　　【宋】沈与求
　　惯看留客费茶政羡多藏不示夸要使睡魔能偃草肯慙欢伯解迷花一旗但觉烹殊品双凤何须覔瑞芽待摘家山供茗饮与君盟约去骄奢
　　答卓民表送茶　　　　　　【宋】朱　松
　　搅云飞雪一番新谁念幽人尚食陈髣髴三生玉川子破除千饼建谿春唤囘窈窈清都梦洗尽蓬蓬渴肺尘便欲乘风度芹水却悲狡狯得君嗔
　　胡邦衡生日以诗送北苑八銙日注二缾
　　【宋】周必大
　　贺客称觞满冠霞悬知酒渴正思茶尚书八饼分闽焙主簿双缾拣越芽妙手合调金鼎铉清风稳到玉皇家明年勅使宣台餽莫忘幽人赋叶嘉
　　次韵王少府送蕉坑茶　　　　周必大
　　昬然午枕困漳滨醒以清风赖子真初似参禅逄硬语久如味谏得端人王程不趂清明宴野老先分浩荡春敢向柘罗评绿玉待君同碾试飞尘
　　以六一泉煮双井茶　　　　【宋】杨万里
　　鹰爪新茶蟹眼汤松风鸣雪兔毫霜细叅六一泉中味故有涪翁句子香日铸建谿当退舍落霞秋水梦还乡何时归上滕王阁自看风炉自煮尝
　　陈蹇叔郎中出闽漕别送新茶李圣俞郎中出
　　手分似　　　　　　　　　杨万里
　　头网别様建谿春小璧苍龙浪得名细泻谷帘珠颗露打成寒食杏花饧鹧斑椀面云萦字兔褐瓯心雪作不待清风生两腋清风先向舌端生
　　次韵刘升卿惠焦坑寺茶用东坡韵
　　【宋】王庭珪
　　日出城门啼早鸦杖藜投足野僧家非闗西寺钟前饭要看南枝雪里花玉局偶然留妙语焦坑从此贵新茶刘郎寄我兼长句落笔更如锥画沙
　　与客啜茶戏成　　　　　　【宋】僧惠洪
　　道人要我煮温山似识相如病里顔金鼎浪翻螃蟹眼玉瓯绞刷鹧鸪斑津津白乳冲睂上拂拂清风产腋间唤起晴窗春昼梦絶怜佳味少人攀
　　西域从王君玉乞茶因其韵　【元】耶律楚材
　　积年不啜建谿茶心窍黄尘塞五车碧玉瓯中思雪浪黄金碾畔忆雷芽卢仝七椀诗难得谂老三瓯梦亦赊敢乞君侯分数饼暂教清兴绕烟霞
　　其二
　　厚意江洪絶品茶先生分出蒲轮车雪花滟滟浮金蘂玉屑纷纷碎白芽破梦一杯非易得搜肠三椀不能赊琼瓯啜罢酬平昔饱看西山插翠霞
　　其三
　　髙人惠我岭南茶烂赏飞花雪没车玉屑三瓯烹嫩蘂青旗一叶碾新芽顿令衰叟诗魂爽便觉红尘客梦赊两腋清风生坐榻幽欢逺胜泛流霞
　　其四
　　酒仙飘逸不知茶可笑流涎见麴车玉杵和云舂素月金刀带雨剪黄芽试将绮语求茶饮特胜春衫把酒赊啜罢神清淡无寐尘嚣身世便云霞
　　其五
　　长笑刘伶不识茶胡为买锸谩随车萧萧莫雨云千顷春雷玉一芽建郡深瓯吴地逺金山佳水楚江赊红罏石鼎烹团月一枕和香吸碧霞
　　其六
　　枯肠搜尽数杯茶千卷胸中到几车汤响松风三昧手雪香雷震一枪芽满囊垂赐情何厚万里携来路更赊清兴无涯腾八表骑鲸踏破赤城霞
　　其七
　　啜罢江南一椀茶枯肠歴歴走雷车黄金小碾飞琼屑碧玉深瓯防雪芽笔阵陈兵诗思勇睡魔卷甲梦魂赊精神爽逸无余事卧看残阳补断霞
　　尝云芝茶　　　　　　　　【元】刘秉忠
　　铁色皴皮带老霜含英咀美入诗肠舌根未得天真味鼻观先通圣妙香海上精华难品第江南草木属寻常待将肤凑侵微汗毛骨生风六月凉
　　元统乙亥余除闽宪知事未行立春十日叅政许可用惠茶寄诗以谢　　【元】萨都拉
　　春到人间才十日东风先过玉川家紫薇书寄斜封印黄阁香分上赐茶秋露有声浮薤叶夜窗无梦到梅花清风两腋归何处直上三山看海霞
　　雪煎茶　　　　　　　　　【元】谢宗可
　　夜扫寒英煮绿尘松风入鼎更清新月团影落银河水云脚香融玉树春陆井有泉应近俗陶江无酒未为贫诗脾夺尽丰年瑞分付蓬莱顶上人
　　煮茗轩　　　　　　　　　【元】谢应芳
　　聚蚊金谷任荤羶煮茗留人也自贤三百小团阳羡月寻常新汲惠山泉星飞白石童敲火烟出青林鹤上天午梦觉来汤欲沸松风初响竹炉边
　　是夜酌泉试宜兴吴大本所寄茶
　　【明】文徴明
　　醉思雪乳不能眠活火沙缾夜自煎白绢旋开阳羡月竹符新调惠山泉地炉残雪贫陶谷破屋清风病玉川莫道年来尘满腹小窗寒梦已醒然
　　某伯子惠虎丘茗谢之　　　【明】徐　渭
　　虎丘春茗妙烘蒸七椀何愁不上升青箬旧封题谷雨紫砂新罐买宜兴却从梅月横三弄细搅松风灺一灯合向呉侬彤管说好将书上玉壶氷
　　七言排律
　　和伯恭自造新茶　　　　　【宋】余　靖
　　郡庭无事即仙家野圃栽成紫笋茶疎雨半晴囘暖气轻雷初过得新芽烘裭精谨松斋静采撷萦迂涧路斜江水对煎萍髣髴越瓯新试雪交加一枪试焙春尤早三盏搜肠句更嘉多谢彩笺贻雅贶想资诗笔思无涯
　　五言絶句
　　茶岭　　　　　　　　　　【唐】韦处厚
　　顾渚呉商絶防山蜀信稀千丛因此始含露紫茸肥
　　茶岭　　　　　　　　　　【唐】张　籍
　　紫芽连白蘂初向岭头生自看家人摘寻常触路行
　　山泉煎茶有懐　　　　　　【唐】白居易
　　坐酌泠泠水看煎瑟瑟尘无由持一盌寄与爱茶人
　　七言絶句
　　与赵莒茶防　　　　　　　【唐】钱　起
　　竹下忘言对紫茶全胜羽客醉流霞尘心洗尽兴难尽一树蝉声片影斜
　　新茶咏寄上西川相公二十三舅大夫二十舅
　　【唐】卢　纶
　　三献蓬莱始一尝日调金鼎阅芳香贮之玉合才半饼寄与阿连题数行
　　尝茶　　　　　　　　　　【唐】刘禹锡
　　生拍芳茸鹰觜芽老郎封寄谪仙家今宵更有湘江月照出霏霏满盌花
　　萧员外寄新蜀茶　　　　　【唐】白居易
　　蜀茶寄到但惊新渭水煎来始觉珍满瓯似乳堪持翫况是春深酒渴人
　　乞新茶　　　　　　　　　【唐】姚　合
　　嫩绿防黄碧涧春采时闻道断荤辛不将钱买将诗乞借问山翁有几人
　　茗坡　　　　　　　　　　【唐】陆希声
　　二月山家谷雨天半坡芳茗露华鲜春酲酒病兼消渴惜取新芽旋摘煎
　　答友寄新茗　　　　　　　【唐】李羣玉
　　满火芳香碾麴尘吴瓯湘水绿花新愧君千里分滋味寄与春风酒渴人
　　煎茶　　　　　　　　　　【唐】成彦雄
　　岳寺春深睡起时虎跑泉畔思迟迟蜀茶倩个云僧碾自拾枯松三四枝
　　与亢居士青山潭饮茶　　　【唐】僧灵一
　　野泉烟火白云间坐饮香茶爱此山岩下维舟不忍去青溪流水暮潺潺
　　茶　　　　　　　　　　　【宋】林　逋
　　石碾轻飞瑟瑟尘乳香烹出建谿春世间絶品人难识闲对茶经忆古人
　　游诸佛舍一日饮酽茶七盏戏书勤师壁
　　【宋】苏　轼
　　示病维摩元不病在家灵运已忘家何须魏帝一丸药且尽卢仝七椀茶
　　谢公择舅分赐茶　　　　　【宋】黄庭坚
　　外家新赐苍龙璧北焙风烟天上来明日蓬山破寒月先甘和梦听春雷
　　奉同公择作拣芽咏　　　　　黄庭坚
　　赤囊嵗上双龙璧曾见前朝盛事来想得天香随御所延春阁道转轻雷
　　初识茶花　　　　　　　　【宋】陈与义
　　伊轧篮舆不受催湖南秋色更佳哉青裙玉面初相识九月茶花满路开
　　李茂嘉寄茶　　　　　　　【宋】孙　觌
　　蛮珍分到谪仙家断璧残璋裹绛纱拟把金钗候汤眼不将白玉伴脂麻
　　舟泊呉江　　　　　　　　【宋】杨万里
　　江湖便是老生涯佳处何妨且泊家自汲淞江桥下水垂虹亭上试新茶
　　赏茶　　　　　　　　　　【宋】戴　昺
　　自汲香泉带落花漫烧石鼎试新茶绿隂天气闲庭院卧听黄蜂报晚衙
　　偶成　　　　　　　　　　【金】吴　激
　　蟹汤兔盏鬭旗枪风雨山中枕簟凉学道穷年何所得只工扫地与焚香
　　夏至　　　　　　　　　　【金】赵秉文
　　玉堂睡起苦思茶别院铜轮碾露芽红日转堦帘影薄一双蝴蝶上葵花
　　题苏东坡墨迹　　　　　　【元】虞　集
　　老却眉山长帽翁茶烟轻飏鬓丝风锦囊旧赐龙团在谁为分泉落月中
　　竹窗　　　　　　　　　　【元】马　臻
　　竹窗西日晚来明桂子香中鹤梦清侍立小童闲不动萧萧石鼎煮茶声
　　过山家　　　　　　　　　【明】髙　启
　　流水声中响纬车板桥春暗树无花风前何处香来近隔崦人家午焙茶
　　送翰林宋先生致政归金华　【明】孙　蕡
　　红鞓金带荔枝花三品词林内相家归去山中无个事瓦缾春水自煎茶
　　送茶僧　　　　　　　　　【明】陆　容
　　江南风致説僧家石上清香竹里茶法藏名僧知更好香烟茶晕满袈裟
　　赠欧道士卖茶　　　　　　【明】施　渐
　　静守黄庭不炼丹因贫却得一身闲自看火候蒸茶熟野鹿衔筐送下山
　　题唐伯虎烹茶图为喻正之太守
　　【明】王穉登
　　太守风流嗜酪奴行春常带煮茶图图中傲吏依稀似纱帽笼头对竹炉
　　其二
　　灵源洞口采旗枪五马来乘谷雨尝从此端明茶谱上又添新品绿云香
　　其三
　　伏龙十里尽香风正近吾家别墅东他日干旄能见访休将水厄笑王蒙
　　暮春偶过山家　　　　　　【明】吴　兆
　　山邨处处采新茶一道春流绕几家石径行来防有迹不知满地是松花
　　题书经室　　　　　　　　【明】僧徳祥
　　池边木笔花新吐窗外芭蕉叶未齐正是欲书三五偈煮茶香过竹林西











　　御定佩文斋咏物诗选卷二百四十四
　　钦定四库全书
　　御定佩文斋咏物诗选卷二百四十五
　　饭类
　　五言古
　　蔬饭　　　　　　　　　　【宋】朱　松
　　蕨拳婴儿手笋解箨龙蜕荐羞杞菊间采斸烟雨外嗟予饭藜藿咽塞舟泝濑朝来二美兼一饱良巳泰充肠我诚足染指客应嘅平生食肉相琴瑟何足赖王郎催牛炙韩老忆鲸鲙侠气信雄夸戏语亦狡狯我师鲁顔子陋巷翳蓬艾执瓢不可从一取清泉酹
　　五言律
　　佐还山后寄　　　　　　　【唐】杜　甫
　　白露黄粱熟分张素有期巳应舂得细颇觉寄来迟味岂同金菊香宜配绿葵老人他日爱正想滑流匙
　　七言律
　　润卿遗青防饭兼之一絶聊用答谢
　　【唐】皮日休
　　传得三元防饭名大宛闻説有仙卿分泉过屋舂青稻拂露彯衣折紫茎蒸处不教双鹤见服来唯怕五云生草堂空坐无饥色时把金津潄一声
　　七言絶句
　　润卿遗青防饭　　　　　　【唐】陆龟防
　　旧闻香积金僊食今见青精玉斧餐自笑镜中无骨录可能飞上紫云端
　　以青防饭分送袭美鲁望因成一絶
　　【唐】张　贲
　　谁屑琼瑶事青防旧传名品出华阳应宜仙子胡麻拌因送刘郎与阮郎
　　送乔仝寄贺君　　　　　　【宋】苏　轼
　　千古风流贺季真最怜嗜酒谪仙人狂吟醉舞知无益粟饭藜羹问养神
　　竹枝歌　　　　　　　　　【宋】杨万里
　　岸傍燎火莫阑残须念儿郎手脚寒更把绿荷包热饭前头不怕上髙滩
　　武陵庄　　　　　　　　　【明】沈明臣
　　青精作饭紫莼羹饱后防吟水上行不道空山曾有寺隔谿风送午钟声










　　御定佩文斋咏物诗选卷二百四十五
　　钦定四库全书
　　御定佩文斋咏物诗选卷二百四十六
　　粥类
　　五言古
　　吃茗粥作　　　　　　　　【唐】储光羲
　　当昼暑气盛鸟雀静不飞念君髙梧隂复解山中衣数片逺云度曾不蔽炎晖淹留膳茶粥共我饭蕨薇敝庐既不逺日暮徐徐归
　　七言古【附长短句】
　　豆粥　　　　　　　　　　【宋】苏　轼
　　君不见滹沱流凘车折轴公孙仓黄奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而办石季伦干戈未解身如寄声色相纒心巳醉身心颠倒自不知更识人间有真味岂如江头千顷雪色芦茅檐出没晨烟孤地碓舂秔光似玉沙瓶煮豆软如酥我老此身无着
　　处卖书来问东家住卧听鸡鸣粥熟时蓬头曵履君家去
　　口数粥行　　　　　　　　【宋】范成大
　　家家腊月二十五淅米如珠和豆煮大杓撩铛分口数疫鬼闻香走无处锼姜屑桂浇蔗糖滑甘无比胜黄粱全家团栾罢晚饭在逺行人亦留分襁中孩子强教尝余波溥霑获与臧新元叶气调玉烛天行巳过来万福物无疵厉年谷熟长向腊残分豆粥
　　豆粥　　　　　　　　　　【宋】僧惠洪
　　出碓新秔明玉粒落丛小豆枫叶赤井花洗秔勿去箕沙缾煮豆须弥日五更锅面沤起灭秋沼隆隆疎雨集急除烈熖看徐搅豆才亦趂洄涡入须防大杓传净瓮浪寒不兴色如栗食余偏称地炉眠白灰红火光蒙密金谷宾朋怪咄嗟蒌亭君臣相记忆我今万事不知他但觉铜缾蚯蚓泣
　　七言律
　　食茯苓粥　　　　　　　　【明】周　砥
　　荷镢穿云得茯苓作糜从此谢吞腥斋厨自启添松火香韵初浮满竹庭时忆紫芝歌旧曲尚寻黄独制颓龄今晨暂辍青精饭与洁方坛味玉经
　　七言絶句
　　评事翁寄赐饧粥走笔为答　【唐】李商隐
　　粥香饧白杏花天省对流莺坐绮筵今日寄来春巳老凤楼迢递忆秋千
　　戏郑秀才　　　　　　　　【金】刘　勲
　　张老豆新频见饷郑家米凿不须赊客来粥熟吾能办要与齐奴鬭咄嗟
　　滦京杂咏　　　　　　　　【元】杨允孚
　　狼山山下晓风酸掩面佳人半怯寒倚户殷勤唤尝粥正宜倦客宿征鞍【俗卖豆粥】

　　御定佩文斋咏物诗选卷二百四十六
　　钦定四库全书
　　御定佩文斋咏物诗选卷二百四十七
　　麫类
　　五言古
　　槐叶冷淘　　　　　　　　【唐】杜　甫
　　青青髙槐叶采掇付中厨新麫来近市汁滓宛相俱入鼎资过熟加餐愁欲无碧鲜俱照筯香饭兼苞芦经齿冷于雪劝人投比珠愿随金騕褭走置锦屠苏路逺思恐泥兴深终不渝献芹则小小荐藻明区区万里露寒殿开氷清玉壶君王纳凉晚此味亦时须
　　甘菊冷淘　　　　　　　　【宋】王禹偁
　　经年厌粱肉颇觉道气浑孟春致斋戒勅厨惟素飱淮南地甚暖甘菊生篱根长芽触土膏小叶弄晴暾采采忽盈把洗去朝露防俸麫新且细溲牢如玉墩随刀落银缕煮投寒泉盆杂此青青色芳香敌兰荪一举无孑遗空媿越盌存解衣露其腹稚子为我扪饱慙广文郑
　　饥谢鲁山元况我草泽士藜藿供朝昬谬因事笔砚名通金马门官供政事食久直紫薇垣谁言谪滁上吾族饱且温既无甘防庆焉用味品烦子美重槐叶直欲献至尊起予有遗韵甫也可与言
　　七言古
　　傅家麫食行　　　　　　　【明】程敏政
　　傅家麫食天下工制法来自东山东美如甘酥色莹雪一凷入口心神融旁人未许窥炙釡素手每自开蒸笼侯鲭尚食固多品此味或恐无专功并洛人家亦精办敛手未敢来争雄主人官属司徒公好客往往尊罍同我虽北人本南产饥肠不受饼饵充惟到君家不须劝大嚼颇惧氷盘空膝前新生两小童大者巳解呼乃翁愿君饤饾常加丰待我醉携双防中
　　五言律
　　籸麫　　　　　　　　　　【元】许有壬
　　坡逺花全白霜轻实便黄杵头麸退墨硙齿雪流香玉叶翻盘薄银丝出漏长元宵贮膏火蒸墨笑南乡
　　七言絶句
　　房陵　　　　　　　　　　【宋】陈　造
　　夏田少雨富来牟多雨何妨穑事秋巳戒日供皮子麫更教晚稻饱霜收










　　御定佩文斋咏物诗选卷二百四十七
　　钦定四库全书
　　御定佩文斋咏物诗选卷二百四十八
　　糕类
　　七言古
　　谢韩干送丝糕　　　　　　【宋】陈　造
　　玉颗莹澈珠就磋吴乡早秔莫计过无乃风露秀结异移种昆仑之木禾国家厨妇一百枝三舂九淅付重罗银丝千寻忽萦积中疎外洁生槎挼扶桑仙蚕大如盎线之本供织女梭怳惊万啄鬬新巧罥作氷茸雪网窠即今拟形供食事纎手幻出千絇多倒甑入筯第三絶色香兼味皆可歌周官賔祭珍餈饵有此复具理则那诗翁物色及粔籹得此来前当见诃鲙盘漫诧金缕饤汤饼徒夸银线窝琼酥玉腻信非匹胡麻崖蜜仍相和感君泛爱记衰朽囘首一笑分余波腐儒口实长作累馋防之名定不磨金山别去毎挂梦老眼复见还双摩婪酣得饱问便腹如汝平生相负何更从公子乞方法日当饫之老涧薖买田二顷不种秫未怕酒客来操戈
　　七言律
　　九日陪诸阁老食赐糕次谢授经韵
　　【明】髙　启
　　叨陪讲席按词曹晓禁霜花防素袍院贮图书西掖静云连宫殿北山髙故园莫忆黄花酒内府初尝赤枣糕最爱凤毛今复见便令池上一挥毫
　　七言絶句
　　滦京杂咏　　　　　　　　【元】杨允孚
　　葡萄万斛压香醪华屋神仙意气豪酬节凉糕犹末品内家先防小绒縧




　　御定佩文斋咏物诗选卷二百四十八
　　钦定四库全书
　　御定佩文斋咏物诗选巻二百四十九
　　饼类
　　七言律
　　乙亥元日十峯饮师邵东斋出予家桂饼师邵有诗自墙上递至次韵奉答
　　【明】顾　清
　　宝钿和露压金英为趂秋光一日成月殿有人留素影花林无物称佳名携来不觉乡闗逺吟罢犹令客梦清茗盌酒杯皆可意好将新嵗作传生【唐人嵗首饮酒名传生】
　　七言絶句
　　寄胡饼与杨万州　　　　　【唐】白居易
　　胡麻饼様学京都麫脆油香新出炉寄与饥馋杨大使尝看得似辅兴无
　　对食戏作　　　　　　　　【宋】陆　游
　　春前腊后物华催时伴儿曹把酒杯蒸饼犹能十字裂馄饨那得五般来
　　题扇与周干臣　　　　　　【元】虞　集
　　玉叠松花蜜饼香龙珠星颗露盘凉遥知环碧楼中坐翠竹苍松夏日长











　　御定佩文斋咏物诗选卷二百四十九
　　钦定四库全书
　　御定佩文斋咏物诗选卷二百五十
　　馔类
　　五言律
　　慕容承携素馔见过　　　　【唐】王　维
　　纱防乌皮几间居懒赋诗门看五栁识年算六身知灵夀君王赐雕胡弟子炊空劳酒食馔持底解人颐
　　七言律
　　丁丑五月大旱雩祷上斋居御讲颁赐素蔬一
　　盒　　　　　　　　　　【明】于慎行
　　云汉忧歌嵗事艰桑林防祷圣心殚祈年不辍金华讲减膳犹分玉筯餐始见仙盘疑泛露却尝寳馔是调兰崇朝肤寸纡宸想霖雨应腾四野欢
　　五言絶句
　　中书送敕赐斋馔戏酬内　　【唐】权徳舆
　　常日每齐眉今朝共解颐遥知大官膳应与众雏嬉
　　七言絶句
　　滦京杂咏　　　　　　　　【元】杨允孚
　　御馔官厨不较余金门掌膳意勤如更分光禄缾中酒烂醉归时月上初











　　御定佩文斋咏物诗选巻二百五十
　　钦定四库全书
　　御定佩文斋咏物诗选卷二百五十一
　　酥类
　　七言絶句
　　刘监仓家煎米粉作饼子余云为甚酥潘邠老家造逡廵酒余饮之云莫作醋错着水来否后数日余携家饮郊外因作小诗戏刘公求
　　之　　　　　　　　　　【宋】苏　轼
　　野饮花间百物无杖头惟挂一葫芦巳倾潘子错着水更覔君家为甚酥
　　寄顔经略羊酥　　　　　　【元】贡师泰
　　三山五月尚清寒新滴羊酥冻玉柈何物风流可相称兔豪花瀹水龙团
　　滦京杂咏　　　　　　　　【元】杨允孚
　　营盘风软净无沙乳饼羊酥当啜茶底事燕支山下女生平马上惯琵琶















　　御定佩文斋咏物诗选卷二百五十一
　　钦定四库全书
　　御定佩文斋咏物诗选卷二百五十二
　　乳类
　　五言古
　　咏有人乞牛舌乳不付因饷槟榔诗
　　【梁】刘孝绰
　　陈乳何能贵烂舌不成珍空持渝皓齿非但污丹唇别有无枝实曾要湛上人羞比朱樱熟讵易紫梨津莫言蔕中久当看心里新防芳虽不足含咀愿相亲
　　七言律
　　寄贾抟霄乞马乳　　　　　【元】耶律楚材
　　天马西来酿玉浆革囊倾处酒防香长沙莫吝西江水文举休空北海觞浅白痛思琼液冷防甘酷爱蔗浆凉茂陵要洒尘心渴愿得朝朝赐我尝
　　五言絶句
　　乳饼　　　　　　　　　　【宋】朱　子
　　清朝荐疏盘乳鉢有真味不用精琼糜无劳烂羊胃














　　御定佩文斋咏物诗选卷二百五十二
　　钦定四库全书
　　御定佩文斋咏物诗选巻二百五十三
　　羮类
　　五言古
　　狄韶州煮蔓菁芦菔羮　　　【宋】苏　轼
　　我昔在田间寒庖有珍烹常支折脚鼎自煮花蔓菁中年失此味想象如隔生谁知南岳老解作东坡羮中有芦菔根尚含晓露清勿语贵公子从渠嗜羶腥龙福寺煮东坡羹戏作　　　【宋】朱　弁
　　山寺解尘鞅谿边有防行手摘诸葛菜自煮东坡羹虽无锦绣肠亦饱风露清钩帘坐扪腹落日千峯明
　　食菜羹示何道士　　　　　【宋】僧惠洪
　　穷冬海道絶瘴雨晴墟里何以知嵗丰未卯炊烟起先生清梦囘科髻方隐几獠奴拾堕薪发防羹藷米饱霜阔叶菘近水繁花荠都卢深注汤米烂菜自美椎门醉道士一笑欲染指诫勿加酸醎云恐壊至味分尝果超
　　絶玉糁那可比鲜肥增恶欲腥荤耗道气毕生啜此羹自可老儋耳录以寄徐闻阿同应笑喜
　　七言古
　　戏督濳亨作春羹　　　　　【宋】邹　浩
　　先生家中余玉粒粉以为饼陪春羹春羹品物谢时味江流暖泛园中英晴窗对案忽举首径走长须呼友生襄阳大夫腹如鼎一筯九牛犹未盈欢然放筯即过我自叹珍庖逾大烹且言初意亦在我属我府事留西城先生饭不饭俗客若苦转盼相倒倾东风雕刻物物好槎头缩颈尾不頳药苖蔬甲破土出似与米齐争功名应怜十载瘦藜苋为我一除饥肠鸣
　　莼羹歌　　　　　　　　　【明】李流芳
　　怪我生长居江东不识江东莼菜美今年四月来西湖西湖莼生满湖水朝朝暮暮来采莼西湖城中无一人西湖莼菜萧山卖千担万担湘湖濵吾友数人偏好事时呼轻舠致此味柔花嫩叶出水新小摘轻淹杂生气防施姜桂犹清真未下盐豉已髙贵吾家平头解烹煮间出新意殊可喜一朝能作千里羹顿使吾徒揺食指琉璃盌盛碧玉光五味纷错生馨香出盘四座已叹息举筯不敢争先尝浅斟细嚼意未足指防杯盘恋余馥但知脆滑利齿牙不觉清虚累口腹血肉腥臊草木苦此味超然离品目京师黄芽软如酥家园燕笋白于玉差堪与汝为执友菁根杞苖皆臣仆君不见区区芋魁亦遭遇西湖莼生人不顾季鹰之后有吾徒此物千年免沈锢君为我饮我作歌得此十斗不足多世人耳食不贵近更须逺挹湘湖波
　　七言律
　　食蛤蜊米脯羹　　　　　　【宋】杨万里
　　倾来百颗恰盈奁剥作杯羹未属厌莫遣下盐伤正味不曾着蜜若为甜雪揩玉质全身莹金缘氷钿半缕纎更淅香秔轻糁却发挥风韵十分添
　　菜羹　　　　　　　　　　【元】洪希文
　　雨后过畦嫩甲长士夫此味未能忘筠笼采撷朝晡供土锉烹熬雨露香盐豉匀调仍防露香粳细旋加姜老饕赋好人争诵唤醒欧生为洗狂
　　七言絶句
　　过子忽出新意以山芋作玉糁羹色香味皆竒絶天上酥陀则不可知人间决无此味也
　　【宋】苏　轼
　　香似龙涎仍酽白味如牛乳更全清莫将南海金虀脍轻比东坡玉糁羹
　　素羹　　　　　　　　　　【宋】范成大
　　氊芋凝酥敌少城土藷割玉胜南京合和二物归藜糁新法侬家骨董羹
　　东坡羹　　　　　　　　　【宋】僧惠洪
　　分外浓甘黄竹笋自然防苦紫藤心东坡铛内相容摄乞与馋禅掉舌寻
　　岭南杂咏　　　　　　　　【明】汪广洋
　　吉贝衣单木屐轻晚凉门外踏新晴相逢故旧无多语解説边炉骨董羹













　　御定佩文斋咏物诗选卷二百五十三
　　钦定四库全书
　　御定佩文斋咏物诗选卷二百五十四
　　汤类
　　七言絶句
　　归宜兴留题竹西寺　　　　【宋】苏　轼
　　道人劝饮鸡苏水童子能煎莺粟汤暂借藤牀与瓦枕莫教孤负竹风凉
　　邹松滋寄苦竹泉橙麴莲子汤
　　【宋】黄庭坚
　　松滋县西竹林寺苦竹林中甘井泉巴人漫説虾蟇焙试裹春芽来就煎
　　其二
　　天将金阙真黄色借与洞庭霜后橙松滋解作逡廵麴压倒江南好事僧
　　其三
　　新收千百秋莲菂剥尽红衣捣玉霜不假参同成气味跳珠椀里绿荷香
　　赠别徐监观　　　　　　　【宋】葛长庚
　　晓来自防素馨汤两朶莲花隔宿香夜醉至今犹未醒荔枝取次对枯肠











　　御定佩文斋咏物诗选卷二百五十四
　　钦定四库全书
　　御定佩文斋咏物诗选巻二百五十五
　　糖霜类
　　七言律
　　糖霜　　　　　　　　　　【元】洪希文
　　春余甘蔗榨为浆色美鵞儿浅浅黄金掌飞仙承瑞露板桥行客履新霜携来巳见坚氷渐嚼过谁传餐玉方输与雪堂老居士牙盘玛瑙妙称扬
　　七言絶句
　　答梓州雍熈长老寄糖霜　　【宋】黄庭坚
　　逺寄蔗浆知有味胜于崔子水晶盐正宗扫地从谁説我舌犹能及鼻尖



　　御定佩文斋咏物诗选卷二百五十五
　　钦定四库全书
　　御定佩文斋咏物诗选卷二百五十六
　　食物杂类
　　五言古
　　谢张泰伯惠黄雀鲊　　　　【宋】黄庭坚
　　去家十二年黄雀悭下筯笑开张侯盘汤饼始有助蜀王煎藙法醢以羊彘兔麦饼薄于纸含浆和醎酢秋霜落场谷一一挟蠒絮残飞蒿艾间入网輙万数烹煎宜老稚罂缶烦爱防南包解京师至尊所珍御玉盘登百十睥睨轻桂蠧五侯哕豢豹见谓美无度濒河饭食浆葅已佳茹谁言风沙中乡味入供具坐令亲馔甘更使客得与蒲隂虽穷僻勉作三年住愿公且安乐分寄尚能屡
　　次圣与小儿啖虎脯篇　　　【宋】刘　宰
　　折臂最小儿骨耸颡防广弗说螺蛳小可以吞大象那敢谓其然且幸日稍长顾似陶家郎智识殊不爽强令
　　侍师席跳踉绕函丈胡能辨滋味舍鱼取熊掌但见蔬果列攫取如技痒嘉餽得虎脔新猎出林莽对之懒下筯杀气犹可想呼儿食之既睥睨尚来往饕餮我所羞跌荡或称赏服猛岂渠能过奬谢吾党深惭如敝箒有误千金享
　　菽乳　　　　　　　　　　【明】孙　作
　　淮南信佳士思仙筑髙台八老变童顔鸿寳枕中开异方营齐味数度真琦瑰作羹传世人令我忆蓬莱茹荤厌葱韭此物乃呈才戎菽来南山清漪浣浮埃转身一旋磨流膏入盆罍大釡气浮浮小眼汤洄洄顷待晴浪翻坐见雪花皑青盐化液卤绛蜡窜烟煤霍霍磨昆吾白玉大片裁烹煎适吾口不为老齿摧蒸豚亦何为人乳圣所哀万钱同一饱斯言匪俳诙
　　七言古【附长短句】
　　长林令卫象饧丝结歌　　　【唐】司空曙
　　主人雕盘盘素丝寒女眷眷墨子悲乃言假使饧为之八珍重防失顔色手援玉筯不敢持始状芙蓉出新水仰坼重衣倾万蘂又如合欢交乱枝红茸向暮花参差吴蚕络蠒抽尚絶细缕纎毫看欲灭雪髪羞垂倭堕鬟绣囊畏并茱茰结我爱此丝巧妙絶世间无为君作歌陈座隅
　　安州老人食蜜歌　　　　　【宋】苏　轼
　　安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人亷几人相欢几人嫌恰似饮茶甘苦杂不如食蜜中边甜因君寄与双龙饼镜空一照双龙影三呉六月水如汤老人心似双龙井
　　谢崔致君饷天花　　　　　【宋】朱　弁
　　三年北馔饱羶荤佳蔬颇忆江南味地菜方为九夏珍天花忽从五台至崔侯胸中散千巻金瓯名相传云裔爱山亦如谢康乐得此携归岂容易应念使馆久寂寥分饷明明见深意堆盘初见瑶草瘦鸣齿稍觉琼枝脆树鸡湿烂慙扣门桑蛾青黄漫趋市赤城菌子立万钉今日因君不知贵乖龙耳仅免一割沙门业巳通三世偃戈息民未有术虽复加餐祗增媿云山去此纵不逺口腹何容更相累报君此诗永为好捧腹一笑万事置李圣俞郎中求吾家江西黄雀醝法戏作醝经
　　遗之　　　　　　　　　【宋】杨万里
　　江夏无双小道士一丘一壑长避世裁云缝雾作羽衣芦花柳绵当裘袂身骑鸿鹄太液池脚踏金蟇攀桂枝渴饮南阳菊潭水饥啄蓝田栗玉芝今年天田秋大熟紫皇遣刈神仓谷一双鳬雁堕云罗夜随弋人卧茅屋卖身不直程将军却与彭越俱防勲解衣戏入玉壶底壶中别是一乾坤水精盐山两岐麦身在椒兰众香国玉条脱下澡凝脂金叵罗中酌琼液平生学仙不学禅刳心洗髓糟牀边诸公俎豆惊四筵犹得留侯借筯前昔为飞仙今酒仙更入太史滑稽篇
　　呉春卿饷腊猪肉戏作古句　　杨万里
　　老夫畏热饭不能先生馈肉香倾城霜刀削下黄水精月斧斫出红松明君家猪红腊前作是时雪后吴山脚公子彭生初解防糟丘挽上凌烟阁却将一脔配两螯世间真有扬州鹤
　　谢亲戚寄黄雀　　　　　　　杨万里
　　万金家书寄中庭牍背仍题双掩并不知千里寄底物白泥红印三十缾甆缾浅染茱茰紫心知亲賔寄乡味印泥未开出馋水印泥一开香扑鼻江西山间黄羽衣纯绵被体白如脂偶然一念堕世网身插两翼那能飞误蒙诸公相俎豆月里花边一杯酒先生与渠元不疎两年眼底不见渠端能访我荆谿曲愿借前筹酌酃渌
　　蜂儿榧歌　　　　　　　　【宋】叶　适
　　平林常榧啖俚蛮玉山之产升金盘其中一树断崖立石乳防根多嵗寒形嫌蜂儿尚麤率味嫌蜂儿少标律昔日取急欲髙比今我细论翻下匹世间异物难并兼百年不许赢栽添余甘何为满地涩荔子正复漫天甜浮云变化嗟俯仰灵芝醴泉成独往后来空向玉山求坐对蜂儿还想象
　　五言律
　　酬崔御史送熊掌　　　　　【元】虞　集
　　熊掌来东国分甘到老夫鸾刀寒断节翠釡暖柔肤兔脱中山醢鱼藏丙穴腴藜肠浑未厌玉食恐时须
　　七言律
　　袭美以巨鱼之半见分因以酬谢
　　【唐】陆龟蒙
　　谁与春江上信鱼可怜霜刃截来初鳞隳似撤骚人屋腹断疑伤逺客书避网几跳山影破逆风曾蹙浪花虚今朝最是家童喜免泥荒畦掇野蔬
　　邦衡再送二诗一和为甚酥二和牛尾狸
　　【宋】周必大
　　金谷烹煎岂我徒磨舂争语夜阑厨六年不赐汤官饵除日犹分刺史酥小惠无多真画饼大篇有味胜清醐遥知发幂烘堂处不见蒸鵞只瓠壶
　　其二
　　追迹犹应怨猎徒截肪何敢恨庖防脍鲈湖上曾夸玉煮豆缾中未是酥伴食偏宜十字饼先驱正頼一巵醐却因玉面新名字肠断元正白兽壶
　　鹿尾　　　　　　　　　　【元】耶律楚材
　　銮舆秋狝猎南冈鹿尾分甘赐尚方浓色殷殷红玉髓微香馥馥紫琼浆韭花酷辣同葱薤芥屑差辛类桂姜何似氊根蘸浓液邀将诗客大家尝
　　糟鱼　　　　　　　　　　【元】王　恽
　　霜刀截断玉腴芳暖贮银罂酿粉浆锦尾带頳传内品金盘堆雪喜初尝解酲未减黄柑美隽味能欺紫蠏香一筯餍余乘醉卧梦横沧海听鸣榔
　　琉璃肺　　　　　　　　　　王　恽
　　击鲜为具乐朋簪辣品流馨涨绿沈犀筯喜辛忘海味霜刀争割快牛心四筵谈屑霏余烈一缕氷浆濯素襟胜过屠门矜大嚼梦云飞绕蹛林深
　　粉丸　　　　　　　　　　【明】吴　寛
　　净淘细碾玉霏霏万颗完成素手稀须上轻圆真易拂腹中磊磈更堪围不劳刘裕呼方旋若使陈平食更肥既饱有人频咳唾席间往往落珠玑
　　油防　　　　　　　　　　　吴　寛
　　腻滑津津色未干聊因佳节助杯盘画图莫使依寒具书信何劳送月团曾见范公登杂记独逢吴客劝加餐当筵一嚼夸甘美老大无成忆胆丸
　　以灯圆饷陆太仆　　　　　【明】顾　清
　　三五新正忆故园屑云糜玉閙春盘小奴解作江南意逺客都忘嵗暮寒梅欲鬭圆忙着子雪如争巧故成团玉厓太仆真清吏莫认明珠按劒看
　　赐鲜鲥鱼　　　　　　　　【明】于慎行
　　六月鲥鱼带雪寒三千江路到长安尧防未进银刀鲙汉阙先分玉露盘赐比羣卿恩巳重颁随元老遇犹难迟囘退食慙无补仙馔年年领大官
　　五言絶句
　　豆腐　　　　　　　　　　【宋】朱　子
　　种豆豆苖稀力竭心巳腐早知淮王术安坐获泉布
　　七言絶句
　　寒具　　　　　　　　　　【宋】苏　轼
　　纎手槎来玉数寻碧油轻蘸嫩黄深夜来春睡浓于酒压褊佳人纒臂金
　　醉中信笔作　　　　　　　【宋】陆　游
　　今朝卖谷得青钱自出街头买彘肩草火燎来香满屋未容下筯已流涎
　　荷包鲊　　　　　　　　　【宋】宋伯仁
　　买得荷包酒旋沽荷包惜不是鲈鱼鲈鱼不见张翰軰白向沧波隐处居
　　圆子　　　　　　　　　　【宋】朱淑真
　　轻圆絶胜鸡头肉滑腻偏宜蟹眼汤纵可风流无处説已输汤饼试何郎
　　引奏后即事　　　　　　　【明】蔡　羽
　　金华筵罢退从容小仗穿花听午钟五色伞中黄帕羃大官初进紫驼峯









　　御定佩文斋咏物诗选卷二百五十六
　　钦定四库全书
　　御定佩文斋咏物诗选卷二百五十七
　　谷类
　　四言古
　　禾　　　　　　　　　　　【魏】曹　植
　　猗猗嘉禾惟谷之精其洪盈箱协穗殊茎昔生周朝今植魏庭献之庙堂以昭祖灵
　　谷　　　　　　　　　　　　曹　植
　　于穆圣皇仁畅惠渥辞献减膳以服鳏独和气致祥时雨渗漉野草萌变化成嘉谷
　　华黍　　　　　　　　　　【晋】束　晳
　　黮黮重云习习和风黍华陵顚麦秀丘中靡田不播九谷斯丰奕奕青霄蒙蒙甘霤黍发稠华禾挺其秀靡田不植九谷斯茂无髙不播无下不植芒芒其稼参参其穑稸我王委充我民食玉烛阳明显猷翼翼
　　庭前植稻苗赞　　　　　　【晋】湛方生
　　蒨蒨嘉苗离离阶侧弱叶繁蔚圎株疎植清流津根轻露濯色
　　五言古
　　行官张望补稻畦水归　　　【唐】杜　甫
　　东屯大江北百顷平若案六月青稻多千畦碧泉乱挿秧适云已引澑加溉灌更仆往方塘决渠当断防公私各地着浸润无天旱主守问家臣分明见谿畔芊芊炯翠羽剡剡生银汉鸥鸟镜里来闗山雪边看秋菰成黑米精凿传白粲玉粒足晨炊红鲜任霞散终然添旅食作苦期壮观遗穗及众多我仓戒滋蔓
　　遣兴　　　　　　　　　　　杜　甫
　　丰年孰云迟甘泽不在早耕田秋雨足禾黍已映道春苗九月交顔色同日老劝汝衡门士勿悲尚枯槁时来展材力先后无丑好但讶鹿皮翁忘机对芳草
　　东坡　　　　　　　　　　【宋】苏　轼
　　种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重顚倒相撑拄但闻畦垅间蚱蜢如风雨新舂便入甑玉粒照筐筥我久食官仓红腐等泥土行当知此味口腹已吾许
　　籴米　　　　　　　　　　　苏　轼
　　籴米买束薪百物资之市不缘耕樵得饱食殊少味再拜请邦君愿受一防地知非笑昨梦食力免内愧春秧几时花夏稗忽已穟怅然抚耒耜谁复识此意
　　看刈禾　　　　　　　　　【明】髙　启
　　农工亦云劳此日始告成往获安可后相催及秋晴父子俱在田札札镰有声黄云渐收尽旷望空郊平日入负担归讴歌道中行鸟雀亦羣喜下啄飞且鸣今年幸稍丰私廪各已盈如何有贫妇拾穗犹惸惸
　　七言古【附长短句】
　　乌盐角行　　　　　　　　【宋】戴复古
　　凤箫鼍鼓龙须笛夜宴华堂醉春色艶歌妙舞荡人心但有欢娯别无益何如邨落卷桐吹能使时人知稼穑邨南邨北声相续青郊雨后耕黄犊一声催得大麦黄一声换得新秧绿人言此角只儿戏孰识古人吹角意田家作劳多怨咨故假声音召和气吹此角起东作吹此角田家乐此角上与邹子之律同宫商合钟吕形甚朴声甚古一吹寒谷生禾黍
　　杜伯渊送新米　　　　　　【明】杨　基
　　山人送我山田米粒粒如霜新可喜雨舂风播落红芒照眼如珠絶糠粃饥肠欲食未敢炊未及秋尝羞祖祢忆我春来歳方旱焦穂萎苗将槁矣不意兹晨见精□此寳更将何物比终歳勤劳农可念不耕而食余堪耻归买淞江雪色鲈持向髙堂奉甘防
　　五言律
　　茅堂检校收稻　　　　　　【唐】杜　甫
　　香稻三秋末平田百顷间喜无多屋宇幸不碍云山御裌侵寒气尝新破旅顔红鲜终日有玉粒未吾悭
　　暂往白帝复还东屯　　　　　杜　甫
　　复作归田去犹残获稻功筑塲怜穴蚁拾穗许邨童落杵光辉白除芒子粒红加餐可扶老仓庾慰飘蓬
　　与诸公同出城观稼　　　　【唐】白居易
　　老尹醉醺醺来随年少羣不忧头似雪但喜稼如云歳望千仓积秋怜五谷分何人知帝力尧舜正为君
　　田舍　　　　　　　　　　【明】李　玮
　　广陌度秋风田家门巷同藤花金一色豆荚箸双红穮蓘存生理篝车见歳功茅柴新酿得逼社醉南翁
　　观稻　　　　　　　　　　【明】石　沆
　　稻水千区映邨烟几处斜冷风低起树轻浪细浮花鸟雀深深圃鳬鹥浅浅沙社歌声不絶于此见年华
　　五言排律
　　秋稼如云　　　　　　　　【唐】蒋　防
　　肆目如云处三田大有秋葱茏初满墅散漫正盈畴稍混从龙势空同触石幽紫芒纷羃羃青野澹油油始惬仓箱望终无灭裂忧西成知不逺雨露复何酬
　　嘉禾合颖　　　　　　　　【唐】孟　简
　　玉烛将成歳封人亦自歌八方霑圣泽异亩发嘉禾共秀芳何逺连茎瑞且多颖低甘露滴影乱惠风过表稔由神化为祥识气和因知兴嗣歳王道旧无颇
　　太和戊申歳大有年诏赐百寮出城观稼谨书
　　盛事以俟采诗　　　　　【唐】白居易
　　清晨承诏命丰歳阅田闾膏雨抽苗足凉风吐穗初早禾黄错落晚稻緑扶疎好入诗家咏宜令史馆书散为万姓食堆作九年储莫道如云稼今秋云不如
　　嘉禾合颖　　　　　　　　【唐】阙　名
　　天祚皇王徳神呈瑞谷嘉盛时苗特秀证道叶方华气转腾佳色云披映早霞薫风浮合颖湛露净祥花六穗垂兼倒孤茎嫋复斜影同唐叔献称庆比周家
　　七言律
　　西明寺威公盆池新稻　　　【唐】唐彦谦
　　为笑江南种稻时露蝉鸣后雨霏霏莲盆积润分畦小藻井垂隂擢秀稀得地又生金粟界结根仍对水田衣支公尚有三吴思更使幽人忆钓矶
　　六月六日雨后过岳庙游从封寺观稼席上
　　【宋】韩　琦
　　暑雨频经信宿休近郊方出释潜忧虽妨麦始三停获且见苗知一半收神岳怖民藏电雹老松凭寺偃蛟虬佳游况遇从丰防好饬千仓待有秋
　　观稼　　　　　　　　　　　韩　琦
　　一夕甘滋起瘁田陡回灾沴作丰年便晴惟恐禾生耳将熟偏宜谷捺弮云退不畱驱旱迹气清浑露已秋天老翁岂独同民乐更觉诗豪似有权
　　端孺籴米龙川得粳糯数十斛以归作诗调之
　　【宋】唐　庚
　　倒拔孤舟入瘴烟归来百斛泻丰年炊香未数神江白酿滑偏宜佛迹泉饱去定知频梦与醉中何至便妨禅凭君为比长安米看直公车牍几千
　　丹阳道中观稼　　　　　　【元】张　雨
　　行遍山东黄叶邨纵横草路细难分荒鸡户暗蟏蛸月落鴈天粘防防云下泽车傍悬酒榼延陵祠畔读碑文空山更觅牛羊径入兽依然不乱羣
　　秋获喜晴　　　　　　　　【明】黄　佐
　　农事初成乐事繁即看云水接平原巾车道上黄迷垄社鼓声中绿满尊十里断霞明鴈鹜半林斜照散鸡豚丰年有愿缘忧国击壤今闻到处邨
　　米花　　　　　　　　　　【明】盛　彧
　　吴下孛娄传旧俗人间儿女卜清时釡香云阵冲花瓣火烈春声绕竹枝翻笑絶粮惊雨粟还疑煮豆泣然萁一年休咎何湏问且醉樽前金屈巵
　　七言絶句
　　禾熟　　　　　　　　　　【宋】孔平仲
　　百里西风禾黍香鸣泉落窦谷登塲老牛粗了耕耘债齧草坡头卧夕阳
　　房陵　　　　　　　　　　【宋】陈　造
　　夏田少雨富来牟多雨何妨穑事秋已戒日供皮子麪更教晚稻饱霜收
　　早行　　　　　　　　　　【宋】陈与义
　　露侵驼褐晓寒轻星斗阑干分外明寂寞小桥和梦过稻田深处草虫鸣
　　丰年謡　　　　　　　　　【宋】王　炎
　　满箔春蚕得茧丝家家机杼换新衣五风十雨天时好又见西郊稻秫肥
　　其二
　　洞丁猺户尽归耕篁竹无人弄寸兵要识二天恩德广黄云千里见秋成
　　其三
　　睡鸭陂塘水漫流离离禾稼满平畴共言官府催科缓饱饭浑家百不忧
　　东门外观刈熟民间租米船相衔入城喜作
　　【宋】范成大
　　潮到灵桥绿绕船海边力穑屡丰年淡青山色深黄稻恰似胥门九月天
　　春日田园杂兴　　　　　　　范成大
　　吉日初开种稻包南山雷动雨连宵今年不欠秧田水新涨看看拍小桥
　　晚春田园杂兴　　　　　　　范成大
　　湔裠水满菉苹洲上巳微寒懒出游薄暮蛙声连晓閙今年田稻十分秋
　　秋日田园杂兴　　　　　　　范成大
　　秋来只怕雨垂垂甲子无云万事宜获稻毕工随晒谷直须晴到入仓时
　　其二　　　　　　　　　　　范成大
　　新筑场泥镜面平家家打稻趂霜晴笑歌声里轻雷动一夜连耞响到明
　　书馆即事　　　　　　　　【元】黄　庚
　　烟拖野色入书窗一畈平田隔草塘暮雨初收新水满藕花香杂稻花香
　　一峰云外庵　　　　　　　【元】僧惟则
　　平田水语稻花香半解罗衣受晚凉景物双清秋正好乱山云外又斜阳
　　秋日即事诗三章送元辅张罗山【录一
　　明】世　宗
　　拂暑金风动衮裳满天商吹送新凉农家万宝收成后十里遥闻禾黍香
　　送汪伯昭游白门伯昭将自京口至栖霞寺因忆旧游走笔得四絶【录一　明】李流芳
　　紫藤峰下麓公房松户隂隂岭月凉若到都门宜晓骑姚坊廿里稻花香

　　御定佩文斋咏物诗选巻二百五十七
　　钦定四库全书
　　御定佩文斋咏物诗选巻二百五十八
　　麦类
　　五言古
　　耕图　　　　　　　　　　【元】赵孟頫
　　仲夏苦雨干二麦先后熟南风吹垅亩惠气散清淑是为农夫庆所望实其腹酤酒醉比邻语笑声满屋纷然收获罢髙廪起相属有周成王业后稷播百谷皇天贻来牟长世自兹卜愿言仍歳稔四海尽防福
　　久麦　　　　　　　　　　【明】陶望龄
　　久麦化蝴蝶蝶化宁自识翅粉渐凌乱须觜好妆饰无端梦为周夸言大鹏翼著书一何困矢口谈道徳当其梦觉时栩栩亦暂适莫信梦中言前身一腐麦
　　七言古
　　刈麦行　　　　　　　　　【宋】戴复古
　　腰镰上垅刈黄云东家西家麦满门前邨寡妇拾滞穗
　　饘粥有余炊饼饵我闻淮南麦最多麦田今嵗无干戈饱饭不知征战苦生长此方眞乐土
　　打麦词　　　　　　　　　【明】髙　启
　　雉雏髙飞夏风暖行割黄云随手断疎茎短若牛尾垂去冬无雪不相宜塲头负归日色白穗落连耞声拍拍呼儿打晒当及晴雨来怕有飞蛾生卧驱鸟雀非爱惜明年好收从尔食
　　五言排律
　　麦穗两岐　　　　　　　　【唐】郑　畋
　　圣虑忧千顷嘉苗荐两岐如云方表盛成穗更标竒瑞露纵横滴祥风左右吹讴謡连上苑化日逼平陂史册书堪重丹青画更宜愿依连理树俱作万年枝
　　余瑞麦　　　　　　　　　【唐】张　聿
　　瑞麦生尧日芃芃雨露偏两岐分更合异亩頴仍连冀获明王庆宁惟太守贤仁风吹靡靡甘雨长芊芊圣徳应多稔皇家配有年已闻天下泰谁为济西田
　　七言律
　　麦　　　　　　　　　　　【明】申时行
　　芃芃秀色挺来牟片片黄云似水流风作跳波时隐见雨添新涨乍沈浮晴畦锦漾千层瀫寒垅涛生四月秋却怪狂澜频起陆漫教文伟赋中愁
　　七言絶句
　　初夏即事　　　　　　　　【宋】王安石
　　石梁茅屋有湾碕流水溅溅度两陂晴日暖风生麦气绿隂幽草胜花时
　　其二
　　荷叶初圎笋渐抽东坡南荡正堪游无端垅上翛翛麦横起风寒占作秋
　　莫田　　　　　　　　　　【宋】刘子翚
　　打麦逢逢上莫田儿童拾穟笑争先市头米价新来贱一醉瓷瓯五六钱
　　初夏　　　　　　　　　　【宋】范成大
　　晴丝千尺挽韶光百舌无声燕子忙永日屋头槐影暗微风扇里麦花香
　　初四日东郊观麦苗　　　　　范成大
　　去歳秋霖麦下迟腊残一雪润无泥相将饱吃滹沱饭来听林间快活啼
　　春日田园杂兴　　　　　　　范成大
　　髙田二麦接山青傍水低田绿未耕桃杏满邨春似锦踏歌椎鼔过清明
　　夏日田园杂兴　　　　　　　范成大
　　二麦俱收斗百钱田家唤作小丰年饼炉饭甑无饥色接到西风熟稻天
　　秋晓出郊　　　　　　　　【宋】杨万里
　　初日新寒正晓霞残山胜水稍人家霜红半脸金婴子雪白一川荞麦花
　　江山道中蚕麦大熟　　　　　杨万里
　　黄云割路几肩归紫玉炊香一饭肥却破麦田秧晚稻未教水牯卧斜晖
　　麦　　　　　　　　　　　　杨万里
　　无边绿锦织云机全幅青罗作地衣此是农家眞富贵雪花销尽麦苗肥
　　行郊外　　　　　　　　　【元】张养浩
　　云驳疎隂漏日华昽昽晨色散林鸦马前怪底犹明月路转满川荞麦花
　　九日省舅氏郭西独行因书所见
　　【元】曹伯启
　　浩浩隂风酿宿霾道边佛刹记曽来荞花不识秋光老犹向桑隂密处开
　　喜晴　　　　　　　　　　【元】杨　载
　　檐外喧喧鹊报晴夕阳犹照小窗明廻舟更倚南风顺要听田家打麦声
　　絶句　　　　　　　　　　【明】刘　基
　　槐叶隂隂覆短墙微风细雨麦秋凉如何一歳三春景不及闲窗午梦长
　　送别叔铭出顺承门　　　　【明】鐂　崧
　　送客出城秋已凉太行南上楚天长顺承门外斜阳里荞麦花开似故乡
　　怀友　　　　　　　　　　【明】僧徳祥
　　湖草青青上客舟辛夷花老麦初秋一春多少怀人梦半在乡山雨外楼








　　御定佩文斋咏物诗选巻二百五十八
　　钦定四库全书
　　御定佩文斋咏物诗选巻二百五十九
　　蔬菜类
　　五言古
　　雨后行菜　　　　　　　　【宋】苏　轼
　　梦回闻雨声喜我菜甲长平明江路湿并岸飞两桨天公真富有乳膏泻黄壤霜根一蕃滋风叶渐俯仰未任筐筥载已作杯桉想艰难生理窄一味敢专飨小摘饭山僧清安寄深赏芥蓝如菌蕈脆芙牙颊响白菘类羔豚冒土出蹯掌谁能视火候小灶当自养
　　元修菜【并序】　　　　　　　　苏　轼菜之美者有吾乡之巢故人巢元修嗜之余亦嗜之元修云使孔北海见当复云吾家菜耶因谓之元修菜余去乡十有五年思而不可得元修适自蜀来见余于黄乃作诗使归致其子而种之东坡之下云
　　彼美君家菜铺田绿茸茸荳荚圆且小槐芽细而丰种之秋雨余擢秀繁霜中欲花而未萼一一如青虫是时青裠女采撷何悤悤烝之复湘之香色蔚其饛防酒下盐豉缕橙芼姜葱那知鸡与豚但觉放筯空春尽苗叶老耕翻烟雨丛润随甘泽化暖作青泥融始终不我负力与粪壤同我老忘家舍楚音变儿童此物独娬媚终年系余胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下塉卤化千钟长使齐安民指此説两翁
　　食煮菜简吕居仁　　　　　【宋】韩　驹
　　晓谒吕公子解带浮屠宫畱我具朝餐唤奴求晚菘洗箸防盐豉鸣刀芼姜葱俄顷香馥坐雨声传鼎中方观翠浪涌忽变黄云浓争贪歙鉢暖不觉定盌空忆登金山顶僧饭与此同还家不能学空费烹调功硬恐动牙颊冷愁伤肺胷君独得其妙堪持饷衰翁异时闻豪气爱客行庖丰殷勤故煮菜知我林下风人生各有道防蓄用御冬今我无所营枵腹何由充岂惟台无餽菜把尚不防念当勤致此亦足慰途穷
　　种菜　　　　　　　　　　【宋】刘子翚
　　傍舍植柔蔬携锄理荒秽桔橰勤俯仰一雨功百倍朝来绿映土新叶揺肺肺牛羊勿践畦肉食屠尔辈
　　谢马善卿送菜　　　　　　【明】孙　作
　　尝欣食菜美自谓肉不过今晨齿颊间屡咽安敢唾持粱囓肥鲜野蔌谁当课使君可怜人异味谙小大我本江南樵酸寒羮不和空肠转藜苋粝粟连穅□雨韭春割苗霜菘秋饤座羊蹄酿防蓄蒲歜杂细剉芋魁掘地底茭首洗泥科木鱼三百头竹笋一万个朝湘出山防夕煮吹烟锉堆盘青黄具入口生涩奈以兹媚盘餐颇复如君作采之谅有时蒸或躬自佐白盐防葱橙红椒罗臼磨蔗饧质剂调酽醯芳辛破香饭炊屡熟宿酒酲方饿鵞掌推不受鼈裠空欲蜕馈案连十罂饱食深自荷霜根咀寒韲三叹论竒货冰壶夺仙厨适口腾轩簸四海一东坡拙谪常坎坷参军半亩菜诗句剧嘲贺我憃不偿一造物知何那抱瓮力不任负锄筋苦堕亦欲赋归田自种百亩稬传君作菜法华甆旋封裹食勤不媿天日晏从髙卧
　　紫芥　　　　　　　　　　【明】吴　寛
　　惟芥本菜类秋深掇而藏此种乃野生已向春初长紫花布满地叶嫩亦堪尝气味既不辛却与芥同行北人无不食木枿与草芒入盘以油和齿颊流肥香
　　七言古【附长短句】
　　春菜　　　　　　　　　　【宋】苏　轼
　　蔓菁宿根已生叶韭芽戴土拳如蕨烂蒸香荠白鱼肥碎防青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纎手抹北方苦寒今未已雪底菠薐如鐡甲岂如吾蜀富冬蔬霜叶露芽寒更茁久抛松菊犹细事苦笋江豚那忍説明年投劾竟须归莫待齿揺并发脱
　　次韵子瞻春菜　　　　　　【宋】黄庭坚
　　北方春蔬嚼冰雪妍暖思采南山蕨韭苗水饼姑置之苦菜黄鸡羮糁滑莼丝色紫菰首白蒌蒿牙甜蔊头辣生葅入汤翻手成芼以姜橙夸缕抹惊雷茵子出万钉白鵞截掌鼈解甲琅玕林深未飘箨软炊香秔煨短茁万钱自是宰相事一饭且从吾党説公如端为苦笋归明日青衫诚可脱
　　秋蔬　　　　　　　　　　【宋】张　耒
　　荒园秋露瘦韭叶色茂春菘甘胜蕨人言佛见为下筯芼炙烹羮更滋滑其余琐屑皆可口芜菁脆肥姜葅辣藏鞭雏笋纎玉露映叶乳茄浓黛抹已残枸杞只畱枿晚种莴苣初生甲南来食鱼忘肉味久思吾土牛羊茁软炊一饱老有味痛饮百壶今不説蒲团斋罢欠申时自觉少年心解脱
　　顺老寄菜花干戏作长句　　【宋】韩　驹
　　道人禅余自锄菜小摘黄花日中晒峨眉防脯久不来麴糁姜丝典型在封题寄我纸作囊中有巴蜀斋厨香起炊晓甑八月白配此春盘一掬黄【防软木耳八月白稻名也】
　　咸韲十韵　　　　　　　　【宋】陆　游
　　九月十月屋瓦霜家人共畏畦蔬黄小罂大瓮盛涤濯青菘绿韭谨蓄藏天气初寒手诀妙吴盐正白山泉香挟书旁观稚子喜洗刀竭作厨人忙园丁无事卧曝日弃叶狼藉堆空廊泥为缄封糠作火守防不敢非时尝人生各自有贵贱百花开时促髙宴刘伶病酲相如渴长鱼大肉何由荐冻韲此际价千金不数狐泉槐叶麪摩挲便腹一欣然作歌聊续冰壶传
　　食生菜　　　　　　　　　【宋】葛长庚
　　残风剰雨放春晴久醉欲酲何由醒枕上扶头更解酲五官六吏皆失宁满园万苣间蔓菁火急掣铃呼庖丁细脍雨叶缕风茎酢红姜紫银盐明豆臡麻膏和使成食如辣玉兼甜冰毛骨洒洒心泠泠
　　蔬圃　　　　　　　　　　【元】许有孚
　　有池可汲园可斸拂袖归来心愿足自甘学圃为小人爱此菜茹画苜蓿元修雨后脆且腴诸葛敷荣蔓浓绿萝卜生儿芥有孙芋魁出水频浇沃罢锄时或钓池鱼隐几何曾梦蕉鹿既无抱瓮老翁劳亦免趋炎胁肩辱吾尝寓甲第纷纷厌粱肉吾今且烹葵食郁杂野蔌彼紫驼峰出翠釜争如菘韭侑炊粟五侯之鲭世所贵五辛之盘吾亦欲庸人皆被富贵熏或羡吾饕是清福但令此色毋驻顔隽味齧根充我腹三年不窥惭仲舒吾侪何可轻樊须九月筑场十月涤连年借此输官租
　　菜薖为余唐卿赋　　　　　【明】髙　启
　　柱桐里中君始归菜花满园黄蜂飞桔橰倚树长不用江南雨多山土肥方畦独绕看新绿晚食何须尚思肉翠缕登盘春薤香金钗出盎冬葅熟我家亦在莼菰乡秋风便应归共尝潮州司马成何事回首空愁足万羊
　　五言律
　　蓝上采石芥寄前李明府　　【唐】钱　起
　　渊明遗爱处山芥绿芳初玩此春隂色犹滋夜雨余隔谿烟叶小覆石雪花舒采采还相赠瑶华洵不如
　　白菜　　　　　　　　　　【元】许有壬
　　土羔新且嫰筐筥荐纷披可作青精饭仍携玉版师清风牙颊响真味士夫知南土称秋末投簪要及时
　　五言排律
　　蔬圃　　　　　　　　　　【宋】陆　游
　　山翁老学圃自笑一何愚硗瘠才三亩勤劬頼两奴正方畦画局微润土融酥剪辟荆榛尽鉏犁磊块无过沟横略彴聚甓起浮屠隙地成楥余工及芋区如丝细生菜似鸭烂蒸壶此事今真办东归不为鲈
　　七言律
　　偶掇野蔬寄袭美　　　　　【唐】陆龟防
　　野园烟里自幽寻嫰甲香蕤引渐深行歇每依鸦舅影挑频时见防姑心凌风蔼彩初携笼带露虚疎或贮襟欲助春盘还爱否不妨萧洒似家林
　　鲁望以躬掇野蔬兼示雅什用以酬谢
　　【唐】皮日休
　　杖摘春烟暖向阳烦君为我致盈筐深挑乍见牛唇液【尔雅云藚牛唇一名水蕮】细掐徐闻防耳香【本草云叶似鼠耳茎赤可生食】紫甲采从泉脉畔翠牙搜自石根旁雕胡饭熟醍醐软不是髙人不合尝
　　挽蔬　　　　　　　　　　【宋】朱　子
　　未觉闲来歳月频荷鉏方喜土膏匀连畦已放瑶簪露覆地行看玉本新小摘登盘先饷客晚餐当肉更宜人却怜寂寞公仪子拔尽园蔬不叹贫
　　芥韲　　　　　　　　　　【宋】杨万里
　　茈姜馨辣最佳蔬荪芥芳心不让渠蟹眼嫰汤微熟了鵞儿新酒未醒初枨香醋酽作三友露叶霜芽知几锄自笑枯肠成破瓮一生只解贮寒葅
　　赵尉送菜　　　　　　　　【宋】戴　昺
　　虚老空山学圃翁荷锄头白雪髼松芥台如臂何曾梦菜脑生筋漫自供不料官园苍玉束絶胜禁脔紫驼峰更烦诗手剪春雨剰与一番风露胷
　　五言絶句
　　同羣公题张处士菜园　　　【唐】髙　适
　　耕地桑柘间地肥菜常熟为问葵藿资何如庙堂肉
　　芥　　　　　　　　　　　【宋】刘子翚
　　叶实把芳辛气烈消烦滞登爼效微劳乍食惊频嚏
　　题苏希亮画　　　　　　　【宋】裘万顷
　　石梁度山涧上有秦人居歳寒不种桃汲泉灌嘉蔬
　　瀍阳后庵　　　　　　　　【金】元好问
　　韭早春先绿菘肥秋未黄殷勤绕畦水终日为君忙
　　题画菜　　　　　　　　　【明】钱　宰
　　绿酒交春熟灯花入夜开两畦堪小摘不见故人来
　　其二
　　今日荷鉏倦嘉蔬没四垣客来春酒绿风雨夜开园
　　七言絶句
　　寻山家　　　　　　　　　【唐】长孙佐辅
　　独访山家歇还涉茅屋斜连隔松叶主人闻语未开门绕篱野菜飞黄蝶
　　食蔬　　　　　　　　　　【唐】陆龟防
　　日午空斋带睡痕水蔬山药荐盘飱林乌信我无机事长到而今下石盆
　　洛城杂诗　　　　　　　　【宋】韩　维
　　上东门外春三月桑叶隂隂覆菜花宻竹乱流行径絶桔橰鸣处是人家
　　撷菜　　　　　　　　　　【宋】苏　轼
　　秋来霜露满东园芦菔生儿芥有孙我与何曾同一饱不知何苦食鸡豚
　　二月二日挑菜节大雨不能出
　　【宋】张　耒
　　久将菘芥芼南羮佳节泥深人未行想见故园蔬甲好一畦春水辘轳声
　　春日怀淮阳　　　　　　　　张　耒
　　最爱南城汲井园春来蔬甲不胜繁人家断处无鸡犬迟日东风似古原
　　春日田园杂兴　　　　　　【宋】范成大
　　桑下春蔬绿满畦菘心青嫰芥台肥谿头洗择店头卖日暮裹盐沽酒归
　　晚春田园杂兴　　　　　　　范成大
　　紫青莼叶巻荷香玉雪芹芽拔薤长自撷谿毛充晚供短篷风雨宿横塘
　　其二
　　茅针香软渐包茸蓬藟甘酸半染红采采归来儿女笑杖头髙挂小筠笼
　　冬日田园杂兴　　　　　　　范成大
　　拨雪挑来踏地菘味如蜜藕更微浓朱门肉食无风味只作寻常菜把供
　　野菜　　　　　　　　　　【宋】陆　游
　　老农饭粟出躬耕扪腹何殊享大烹吴地四时常足菜一番过后一番生
　　其二
　　雨过寒声满背篷如今真是荷锄翁自怜遇事常迟钝九月区区种晚菘
　　巢菜　　　　　　　　　　　陆　游
　　昏昏雾雨暗衡茅儿女随宜治酒肴便觉此身如在蜀一盘笼饼足豌巢
　　宿南岭驿　　　　　　　　【宋】杨万里
　　蕨手犹拳已筯长菊苗初甲可羮尝山邨佳味无人享一路春风野菜香
　　至后入城道中杂兴　　　　　杨万里
　　畦蔬甘似卧沙羊正为新经几夜霜芦菔过拳菘过膝北风一路菜羮香
　　新春喜雨　　　　　　　　【宋】徐　玑
　　农家不厌一冬晴歳事春来渐有形昨夜新雷催好雨蔬畦麦垅最先青
　　雨后　　　　　　　　　　【金】冯　辰
　　东风花外锦鸠啼唤起西山雨一犁绿满蔬畦人不到桔橰闲立夕阳低
　　翰林故事莫盛于唐宋聊述旧闻拟宫词十首
　　【录一　　　　　　　　　元】袁　桷
　　春帖分裁閤分多宫娥争餽缬绡罗青丝菜并银盘送幡胜新题墨旋磨
　　洪州歌　　　　　　　　　【元】柳　贯
　　女儿头戴角冠欹匌叶垂垂亸鬓齐十里来城肩担重新晴菜把贱如泥
　　题菜　　　　　　　　　　【元】贡性之
　　西风吹动锦斓斑晓起窥园露未干三日宿酲醒不得正思风味到辛盘
　　春菜　　　　　　　　　　【元】张　雨
　　土甲离离宿雨痕畦蔬小摘当盘飱红绫饼餤残牙齿合向岩头嚼菜根
　　山居吟　　　　　　　　　【元】僧清珙
　　山形凹凸路髙低石占云头屋占蹊地窄栽来蔬菜少又营小圃过桥西
　　西园即事　　　　　　　　【明】髙　启
　　绿池芳草满晴波春色都从雨里过知是邻家花落尽菜畦今日蝶来多
　　答杨署令送菜　　　　　　【明】徐　贲
　　隙地知君手自栽绀芽红甲雨中开闲居我亦清斋久肯折新葵为送来
　　县舍即事　　　　　　　　【明】叶子竒
　　朝日开衙暮散衙略无一刻及春华偶过县舍坡陀外随分春风领菜花
　　画菜　　　　　　　　　　【明】任　衜
　　露芽烟甲曙光寒紫翠溥香湿未干记得花开曾病酒玉人纎手荐春盘
　　御定佩文斋咏物诗选卷二百五十九
　　钦定四库全书
　　御定佩文斋咏物诗选卷二百六十
　　杂蔬类
　　五言古
　　百合　　　　　　　　　　【梁】宣　帝
　　接叶有多种开花无异色含露或低垂从风时偃抑
　　行园　　　　　　　　　　【梁】沈　约
　　寒瓜方卧垄秋菰亦满陂紫茄纷烂熳绿芋郁参差初菘向堪把时韭日离离髙梨有繁实何减万年枝荒渠集野鴈安用昆明池
　　续古诗　　　　　　　　　【唐】白居易
　　朝采山上薇暮采山上薇歳晏薇亦尽饥来何所为坐饮白石水手把青松枝击节独长歌其声清且悲枥马非不肥所苦长絷维豢豕非不饱所忧竟为牺行行歌此曲以慰长苦饥
　　北人以松皮为菜予初不知味虞侍郎分饷一小把因饭素授厨人与园蔬杂进珍美可喜
　　因作一诗　　　　　　　【宋】朱　弁
　　吾老似出家晚悟媿根钝滋防却羶荤禅恱要亲近伟哉十八公兹道亦精进舍身奉刀几割体絶嗔恨鳞皴老龙皮鸣齿溢芳润流膏为伏龟千歳未须问便堪奴笋蕨讵肯友芝菌跏趺得一饱万事皆可摈侍郎文懿后落落众推俊澹然世味薄内典得所信香厨畱净供频食不言顿晏然黙不语草木雷音震得法于此公骨髓传心印应怜持节人饷此为问讯欲将无上味为我洗尘坌食之不敢余感激在方寸
　　采芹　　　　　　　　　　【明】僧宗泐
　　深渚芹生密浅渚芹生稀采稀不濡足采密畏沾衣清晨携筐去及午行歌归道逢李将军驰兽春乗肥
　　七言古
　　郭圃送芜菁感成长句　　　【宋】张　耒
　　芜菁至南皆变菘菘美在上根不食瑶簪玉笋不可见使我每食思故国西邻老翁知我意盈筐走送如雪白蒸烹气味元不改今晨一餐兼南北孔明用蜀最艰窘百计捃拾无遗防当时此物助军行渭上褒中有遗植英雄临事究琐屑终服竒才屈强敌想见躬耕自灌畦当时有意谁能测
　　豆苗　　　　　　　　　　【宋】方　岳
　　江南之笋天下竒春风匆匆吹上篱秦邮之姜肥胜肉逺莫致之长负腹先生一鉢同僧居别有方法供斋蔬山房扫地布豆粒不须勤荷烟中锄手分瀑泉洒作雨覆以老瓦如穹庐平明发视玉髯磔一夜怒长堪冰苴自亲火候瀹鱼眼带生芼入晴云盌碧丝髙压涎滑莼脆响平欺辛螫蔊晚菘早韭各一时非时不到诗人脾何如此隽咄嗟办庾郎处贫未为惯
　　五言律
　　芹　　　　　　　　　　　【宋】朱　子
　　晚食宁论肉知君薄世荣琼田何日种玉本一时生白鹤今休误青泥旧得名收单还炙背北阙傥闗情
　　畦乐园　　　　　　　　　【明】刘永之
　　郭南抱瓮者久与世情疎砌长龙须草林开燕尾渠辘轳花下转莴苣雨中鉏蔗熟能相寄酬君薤叶书
　　五言絶句
　　菘　　　　　　　　　　　【宋】刘子翚
　　周郎爱晚菘对客防称赏今晨喜荐新小嚼冰霜响
　　七言絶句
　　谢杨履道送银茄　　　　　【宋】黄庭坚
　　藜藿盘中生精神珍蔬长蔕色胜银朝来盐醯饱滋味已觉瓜瓠漫轮囷
　　其二
　　君家水茄白银色殊胜坝里紫彭亨蜀人生疏不下筯吾与北人俱眼明
　　其三
　　白金作颗非种成中有万粟嚼轻冰戎州夏畦少蔬供感君来饭在家僧
　　其四
　　畦丁収尽垂露实叶底犹藏十二三待得银包已成谷更当乞种过江南
　　题秋茄图　　　　　　　　【元】钱　选
　　忆昔毗山爱写生瓜茄任我笔纵横自怜老去翻成拙学圃今犹学不成
　　翠巗流壑　　　　　　　　【元】黄公望
　　石磴连云暮霭霏翠微深杳玉泉飞谿廻寂静尘踪少惟许山人共采薇
　　题菘菜图　　　　　　　　【元】陈　髙
　　栗里园荒旧日归手栽菘菜雨根肥只今客里看图画惆怅红尘满目飞


　　御定佩文斋咏物诗选巻二百六十
　　钦定四库全书
　　御定佩文斋咏物诗选卷二百六十一
　　瓜类
　　五言古
　　寄姚司马　　　　　　　　【唐】张　说
　　共君春种瓜本期清夏暑瓜成人已去失望将谁语裛露摘香园感味怀心许偶逢西风便因之寄鄂渚
　　种瓜　　　　　　　　　　【唐】韦应物
　　率性方卤莽理生尤自疎今年学种瓜园圃多荒芜众草同雨露新苗独翳如直以春窘迫过时不得锄田家笑枉费日夕转空虚信非吾侪事且读古人书
　　五言律
　　瓜　　　　　　　　　　　【唐】李　峤
　　欲识东陵味青门五色瓜龙蹄逺珠履女臂动金花六子方呈瑞三仙实可嘉终朝奉絺绤谒帝伫非賖南山下与老圃期种瓜　　　【唐】孟浩然
　　樵牧南山近林庐北郭賖先人畱素业老圃作邻家不种千株橘惟资五色瓜邵平能就我开径剪蓬麻
　　薛氏瓜庐　　　　　　　　【宋】赵师秀
　　不作封侯念悠然逺世纷惟应种瓜事犹被读书分野水多于地春山半是云吾生嫌已老学圃未如君
　　题薛景石瓜庐　　　　　　【宋】徐　照
　　何地有瓜庐平湖四亩余自锄畦上草不放手中书人逺来求字童闲去钓鱼山民山上住却羡水边居
　　题薛景石瓜庐　　　　　　【宋】徐　玑
　　近舍新为圃浇锄及晚凉因看瓜蔓吐识得道心长隔沼嘉蔬洁侵畦异草香小舟应买在门外是渔郎
　　七言律
　　食西瓜　　　　　　　　　【元】方　夔
　　恨无纎手削驼峰醉嚼寒瓜一百筩缕缕花衫粘唾碧痕痕丹血掐肤红香浮笑语牙生水凉入衣襟骨有风从此安心师老圃青门何处问穷通
　　横山下种瓜作　　　　　　【明】王　宠
　　山田荦确苦多沙学种东陵五色瓜激涧即看穿石竹挿篱偏自爱藤花囊中未得餐霞法谿上时畱泛海槎长日辍耕无一事只须牛角挂南华
　　五言絶句
　　柳枝　　　　　　　　　　【唐】李商隐
　　嘉瓜引蔓长碧玉冰寒浆东陵虽五色不忍值牙香
　　七言絶句
　　致中惠瓜成二絶　　　　　【宋】刘子翚
　　故人夙有瓜畦约走送筠篮百里间翠甒琼罂才一握极知风味胜黄斑
　　其二
　　柘浆澑澑香浮玉苏水沈沈色弄金那似甘瓜能破暑一盘霜露沍清襟
　　夏日田园杂兴　　　　　　【宋】范成大
　　昼出耘田夜绩麻邨庄儿女各当家儿童未解供耕织也傍桑隂学种瓜
　　西域尝新瓜　　　　　　　【元】耶律楚材
　　西征军旅未还家六月攻城汗滴沙自愧不才还有幸午风凉处剖新瓜
　　滦京杂咏　　　　　　　　【元】杨允孚
　　虽然玉宇桂无花秋比江南分外嘉弦管画楼人散去舍郎携妓劝尝瓜
　　剖瓜仕女图　　　　　　　【元】倪　瓒
　　月弯削破翠团团六月人间风露寒谁觅东陵故侯去但知华屋荐金盘
　　题画瓜　　　　　　　　　【明】聂大年
　　翠实离离引蔓秋西风凉露满林丘东门尚有闲田地千载何人説故侯


　　御定佩文斋咏物诗选巻二百六十一
　　钦定四库全书
　　御定佩文斋咏物诗选卷二百六十二
　　豆花类
　　五言律
　　架边　　　　　　　　　　【明】谢　榛
　　闲庭秋一色满架豆花垂薄俗存吾计衰年习土宜烟中晚雀定露下候虫知何限幽人意临风独立时
　　五言絶句
　　晚凉　　　　　　　　　　【明】僧宗泐
　　晚凉池上亭坐来心似水雨过竹林青风吹豆花紫
　　七言絶句
　　江南　　　　　　　　　　【唐】陆龟防
　　邨边紫豆花垂次岸上红梨叶战初莫怪烟中重回首酒家青纻一行书
　　忆汪遯斋　　　　　　　　【元】戴　良
　　四明羁客近如何别去今才一月过记得小斋多野思
　　豆花隂里唱离歌
　　偶睡　　　　　　　　　　【明】髙　启
　　竹间门掩似僧居白豆花开片雨余一榻茶烟成偶睡觉来犹把读残书
　　新秋示盛伯宣　　　　　　【明】鐂　泰
　　暑退新凉透碧纱砧声不断是谁家酒醒小立残阳里闲数篱边紫豆花
　　为僧朗碧天题扇寄人　　　【明】史　鉴
　　玉箎峰下雨来时索我闲吟寄逺诗蕉叶满庭松子落竹林啼鸟豆花垂
　　忆王屋山人　　　　　　　【明】孙一元
　　几时不见鹿皮翁回首碧云天自东记得去秋新月夜豆花棚下说年丰
　　访葛征君　　　　　　　　【明】谢　榛
　　西城闲访葛洪家篱落秋余白豆花髙枕自知无俗梦数椽茅屋在烟霞
　　种豆　　　　　　　　　　【明】王穉登
　　庭下秋风草欲平年饥种豆绿隂成白花青蔓髙于屋夜夜寒虫金石声
　　酒次与吴文学　　　　　　【明】居　节
　　对酒无言兴尽还豆花棚下有青山明朝欲钓鲈鱼去君若来时恐未闲
　　秋日过子问郊居　　　　　【明】王伯稠
　　映竹缘谿三两家隂隂树影日将斜翩翩黄蝶穿疎蓼唧唧秋虫语豆花
　　凉生豆花　　　　　　　　　王伯稠
　　豆花初放晚凉凄碧叶隂中络纬啼贪与邻翁棚底话不知新月照清谿



　　御定佩文斋咏物诗选巻二百六十二
　　钦定四库全书
　　御定佩文斋咏物诗选巻二百六十三
　　莼菜类
　　长短句
　　题彦臯莼轩　　　　　　　【明】陈　璧
　　芙蓉花冷烟作雨鲤鱼风生紫莼渚轩前秋容浩谁主江人倚楫烟中语纎茎采香光漉漉冰丝齐穿水晶绿莼有羮菰有米防衣奉寿阿母喜平生宦情一杯水
　　七言絶句
　　答朝士　　　　　　　　　【唐】贺知章
　　钑镂银盘盛蛤蜊镜湖莼菜乱如丝乡曲近来佳此味遮渠不道是吴儿
　　西湖采莼曲　　　　　　　【明】沈明臣
　　西湖莼菜胜东吴三月春波绿满湖新様越罗裁窄袖着来人说是罗敷
　　莼菜　　　　　　　　　　【明】陆树声
　　陆瑁湖边水漫流洛阳城外问渔舟鲈鱼正美莼丝熟不到秋风已倦游
　　莼菜　　　　　　　　　　【明】徐　桂
　　波心未吐心如结水叶初齐叶尚含脂自凝肤柔绕指转教风味忆江南
　　其二
　　鲛纻纷纷散作丝龙涎宛宛滑流匙诗人采茆元从水莫误嘉蔬嗔露葵







　　御定佩文斋咏物诗选巻二百六十三
　　钦定四库全书
　　御定佩文斋咏物诗选卷二百六十四
　　菌类【附石耳】
　　七言古【附长短句】
　　答永新宗令寄石耳　　　　【宋】黄庭坚
　　饥欲食首山薇渴欲饮颖川水嘉禾令尹清如冰寄我南山石上耳筠笼动浮烟雨姿瀹汤磨沙光陆离竹萌粉饵相发挥芥姜作辛和味宜公庭退食饱下筯杞菊避席遗萍韲鴈门天花不复忆况乃桑鵞与楮鸡小人藜羮亦易足嘉蔬遣饷荷眷私吾闻石耳之生常在苍崖之絶壁苔衣石腴风日炙扪萝挽葛采万仞侧足委骨豺狼宅佩刀买犊劒买牛作民父母今得职闵仲叔不以口腹累安邑我其敢用鲑菜烦嘉禾愿公不复甘此鼎免使射利登嵯峨
　　蕈子　　　　　　　　　　【宋】杨万里
　　空山一雨山澑急漂流桂子松花汁土膏松暖都渗入
　　蒸出蕈花团戢戢戴穿落叶忽起立拨开落叶百数十蜡面黄紫光欲湿酥茎娇脆手轻拾色如鵞掌味如蜜滑如莼丝无防涩伞不如笠钉胜笠香畱齿牙麝莫及菘羔楮鸡避席揖餐玉茹芝当却粒作羮不可疏一日作腊仍堪贮盈笈
　　五言律
　　沙菌　　　　　　　　　　【元】许有壬
　　牛羊膏润足物产借英华帐脚骈遮地【此物生车帐卓歇之地夏秋则环绕其迹而出】钉头怒戴沙斋厨供玉食毳索出氊车莫作垂涎想家园有昔邪
　　七言律
　　与参寥师行园中得黄耳蕈　【宋】苏　轼
　　遣化何时取众香法筵斋鉢久凄凉寒蔬病甲谁能采落叶空畦半已荒老楮忽生黄耳蕈故人兼致白芽姜萧然放筯东南去又入春山笋蕨乡
　　五言絶句
　　白蕈　　　　　　　　　　【宋】朱　子
　　闻説阆风苑琼田产玉芝不收云表露烹瀹讵相宜
　　七言絶句
　　上萧家峡　　　　　　　　【宋】黄庭坚
　　玉笥峰前几百家山明松雪水明沙趂虚人集春蔬好桑菌竹萌烟蕨芽
　　后滦水秋风词　　　　　　【元】柳　贯
　　山邮纳客供次舍土屋迎寒催墐藏砂头麻姑一寸厚雨过牛童提满筐






　　御定佩文斋咏物诗选卷二百六十四
　　钦定四库全书
　　御定佩文斋咏物诗选卷二百六十五
　　瓠类
　　五言古
　　田家屋上壶　　　　　　　【宋】梅尧臣
　　修蔓屋头缀大壶檐外埀霜干叶犹苦风断根未移收挂烟突近开充酒具迟贱生无所用防有千金时
　　五言律
　　种瓠　　　　　　　　　　【元】范　梈
　　岂是阶庭物支离亦自竒已殊凡草蔓缀得好花枝带雨宁无实凌霄必有为啾啾羣鸟雀从汝踏多时秋后瓠果成一实轮囷可爱余嘉其晚成而不
　　羣答赋云　　　　　　　　范　梈
　　嘉瓠吾所爱孤髙更可人不虚种植意终系发生神有叶诚藏用无容岂识真明年应见汝众子亦轮囷
　　家园种壶作　　　　　　　【明】朱曰藩
　　春柳半含荑春鸠屋上啼弱苗何日引长柄得谁携瓠落非无用鸱夷爱滑稽挥鉏不觉倦新月在楼西
　　七言律
　　手植瓠材　　　　　　　　【金】刘从益
　　为爱葫芦手自栽弱条柔蔓渐萦廻素花飘后初成实碧防浓时可数枚试问老禅藤缀处何如游子杖挑来早知瓠落非无用岂合江湖养不才
　　五言絶句
　　瓠　　　　　　　　　　　【宋】刘子翚
　　溉釜熟轮囷香清味仍美一线解琼瑶中有佳人齿





　　御定佩文斋咏物诗选巻二百六十五
　　钦定四库全书
　　御定佩文斋咏物诗选巻二百六十六
　　韭薤类【附葱】
　　五言律
　　秋日阮隐居致薤三十束　　【唐】杜　甫
　　隐者柴门内畦蔬绕舍秋盈筐承露薤不待致书求束比青刍色圆齐玉箸头衰年闗鬲冷味暖并无忧
　　田家　　　　　　　　　　【宋】梅尧臣
　　髙树防柴扉青苔防落晖荷锄山月上寻径野烟微老叟扶童望羸牛带犊归灯前饭何有白薤露中肥
　　韭花　　　　　　　　　　【元】许有壬
　　西风吹野韭花发满沙陀气校荤蔬媚功于肉食多浓香跨姜桂余味及瓜茄我欲收其实归山种涧阿
　　七言律
　　题华季充剪韭轩　　　　　【明】周　翼
　　吴下有田宜种韭髙风莫笑庾郎贫翚飞画栋青林表玉洗行盘绿水濵夜雨剪来茸自长春风吹起碧初匀客来一筯分清供不与区区肉食人
　　五言絶句
　　韭　　　　　　　　　　　【宋】刘子翚
　　肉食终三韭终怜气味清一畦春雨足翠发剪还生
　　韭　　　　　　　　　　　【明】髙　启
　　芽抽冒余湿掩冉烟中缕几夜故人来寻畦剪春雨
　　七言絶句
　　葱　　　　　　　　　　　【宋】陆　游
　　瓦盆麦饭伴邻翁黄菌青蔬放筯空一事尚非贫贱分芼姜僭用大官葱




　　御定佩文斋咏物诗选巻二百六十六
　　钦定四库全书
　　御定佩文斋咏物诗选巻二百六十七
　　山药类
　　七言古【附长短句】
　　子平寄惠希夷陈先生服福唐山药方因戏作
　　杂言谢之　　　　　　　【宋】文　同
　　蜀江之东山色尽如赭有道人云此是丹砂伏其下烟云光润若洗濯涧谷玲珑如刻画我闻神仙草药不在凡土生是中当有灵苗异卉之根茎果然人言所出山芋为第一西南诸郡有者皆虚名就中福唐众称赏肥硕甘香天所养有时巗头倒垂三尺壮士臂忽然洞口直举一合仙人掌土人入冬农事闲千篝万锸来此山可怜所鬻不甚贵着价即售曾不悭往年子瞻为余说言君所部之内此物尤竒絶后复寄书劝我当饵之满纸亲提华岳先生诀余因购之不惜钱依方服饵将二年其功神圣久乃觉牙牢体溢支节坚自问丹霄几时
　　上早生两翅教髙飏尘世如帑不可居待看鸿蒙对云将
　　掘山药歌　　　　　　　　【元】龚　璛
　　绿薜紫藤缃色子种玉绵延春透髓晴虹歳晚寒不起托命长镵山谷里小隐墙东堑药阑斸土政得方槃槃服食相传养生诀茂陵刘郎和露啜
　　五言律
　　象之以山药见赠　　　　　【宋】韩　维
　　龙山有游客赠药满筠笼叶渍沙泉碧苗分石窦红斸应侵晓露来喜及春风却笑丹砂逺辛勤勾漏翁
　　尝山药　　　　　　　　　【明】鐂　崧
　　谁种山中玉修圆故自匀野人寻得惯带雨斸来新味益丹田暖香凝石髓春商芝亦何事空负白头人
　　七言律
　　次韵奉和蔡枢密南京种山药法
　　【宋】王安石
　　区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苗更长阙西偏故畦穿斸知何日南望钟山一慨然
　　和七兄山蓣汤　　　　　　【宋】黄庭坚
　　厨人清晓献琼糜正是相如酒渴时能解饥寒胜汤饼略无风味笑蹲鸱打窗急雨知然鼎乱眼晴云看上匙已觉尘生双并椀浊醪从此不须持
　　山药　　　　　　　　　　【宋】朱　子
　　怪来朽壤耀琼英小斸顷筐可代耕豢豹于人尽无分蹲鸱从此不须生雪镵但使身长健石鼎何妨手自烹欲赋玉延无好语羞论蜂蜜与羊羮




　　御定佩文斋咏物诗选巻二百六十七
　　钦定四库全书
　　御定佩文斋咏物诗选巻二百六十八
　　芋类
　　七言律
　　谢姜寛送芋子　　　　　　【明】费　宏
　　芋魁相送满筠笼应念冰盘苜蓿空此日蹲鸱真损惠当年黄独漫哀穷蒸时不厌葫芦烂煨处还思榾柮红自是菜根滋味好万钱谁复羡王公
　　五言絶句
　　芋魁　　　　　　　　　　【宋】朱　子
　　沃野无凶年正得蹲鸱力区种黄叶青深煨奉朝食
　　西园　　　　　　　　　　【明】边　贡
　　庭际何所有有萱复有芋自闻秋雨声不种芭蕉树
　　七言絶句
　　冬日田园杂兴　　　　　　【宋】范成大
　　榾柮无烟雪夜长地炉煨酒暖如汤莫嗔老妇无盘饤笑指灰中芋栗香
　　漫成　　　　　　　　　　【元】马　臻
　　饱霜紫芋细凝酥旋拨寒灰出地炉惭愧邻家新酒熟客来沽得满葫芦











　　御定佩文斋咏物诗选巻二百六十八
　　钦定四库全书
　　御定佩文斋咏物诗选巻二百六十九
　　蔊菜类
　　长短句
　　罗仲宪送蔊菜谢以长句　　【宋】杨万里
　　学琴自有谱相鹤自有经蔬经我繙尽不见蔊菜名金华诗里初相识玉友尊前每相忆坐令芥孙姜子芽一见风流俱避席取士取名多失真向来许靖亦误人君不见郑花不得半山句却叅鲁直称门生
　　五言律
　　蔊　　　　　　　　　　　【宋】朱　子
　　灵草生何许风泉古涧旁褰裳勤采撷投筯嚏芳香冷入根閟春归翠颖长遥知拈起处全体露真常


　　御定佩文斋咏物诗选巻二百六十九
　　钦定四库全书
　　御定佩文斋咏物诗选巻二百七十
　　芦菔类
　　五言古
　　徐梦弼以诗求芦菔輙次来韵
　　【金】刘　迎
　　神农尝草木济世以仁爱根源列郡出品目成书载中云莱菔根试验颇为大昌谷呕时须文园渴尝待食异地黄并效与芜菁逮岂惟齿众药政自冠诸菜五州风土宜罫布畦垅对垦鉏尽众力封培穷百态翠角春雨中黄花晚烟外日送盘箸资歳给缾罂頼片玉出头颅层冰起肤背脆美掩莼葵甘辛敌姜芥物生贵有用对此一何快储贮得沈涵弃遗免狼狈但足齐人餐何惭楚臣佩
　　五言律
　　芦菔　　　　　　　　　　【元】许有壬
　　性质宜沙地栽培属夏畦熟登甘似芋生荐脆如梨老病消凝滞竒功直品题故园长尺许青叶更堪韲
　　五言絶句
　　萝菔　　　　　　　　　　【宋】刘子翚
　　密壤穿根蔕风霜亦饱经如何纯白质近蔕却微青
　　萝卜
　　纷敷剪翠丛津润擢玉本寂寞病文园吟余得深龈








　　御定佩文斋咏物诗选巻二百七十
　　钦定四库全书
　　御定佩文斋咏物诗选巻二百七十一
　　蕨类
　　七言律
　　初食笋蕨　　　　　　　　【宋】杨万里
　　炰凤烹龙世浪传猩唇熊掌我无缘只逢笋蕨杯盘日便是山林富贵天稚子玉肤新脱锦小儿紫臂未开拳只嫌岭外无珍馔一味春蔬不直钱
　　七言絶句
　　答客　　　　　　　　　　【元】杨　奂
　　仕晚自知为学拙家贫人道治生疎满山薇蕨春风老昨夜邻翁有报书



　　御定佩文斋咏物诗选巻二百七十一
　　钦定四库全书
　　御定佩文斋咏物诗选巻二百七十二
　　椒姜类
　　四言古
　　椒华颂　　　　　　　　　【晋】成公绥
　　嘉哉芳椒载繁其实厥味惟贞蠲除百疾肇惟歳始月正元日永介眉寿以祈初吉
　　椒赞　　　　　　　　　　【晋】郭　璞
　　椒之灌植实繁有榛薫林烈薄馞其芬辛服之不已洞见通神
　　元日椒花颂　　　　　　　【晋】刘臻妻
　　璇穹周廻三朔肇建青阳散辉澄景载涣美哉灵花爰采爰献圣容暎之永寿于万
　　五言律
　　地椒　　　　　　　　　　【元】许有壬
　　冻雨催花紫轻风散野香刺沙尖叶细敷地乱条长楚
　　客收成裹奚童撷满筐行厨供草具调鼎尔非良
　　七言律
　　花椒　　　　　　　　　　【明】僧宗林
　　欣欣笑口向西风喷出珠颗颗同采处倒含秋露白晒时娇映夕阳红调浆美着经上涂壁香凝汉殿中鼎餗也应如此味莫教姜桂独成功
　　五言絶句
　　椒园　　　　　　　　　　【唐】裴　廸
　　丹刺罥人衣芳香畱过客幸堪调鼎用愿君垂采摘
　　江行　　　　　　　　　　【唐】钱　起
　　映竹疑邨好穿芦觉渚幽渐安无旷土姜芋当农收
　　姜　　　　　　　　　　　【宋】刘子翚
　　新芽肌理腻映日净如空恰似匀妆指柔尖带浅红
　　七言絶句
　　寄怀归州马判官　　　　　【唐】僧齐已
　　三年为倅兴何长髙卧应多事少忙又见秋风霜裛树满山椒熟水云香














　　御定佩文斋咏物诗选巻二百七十二
　　钦定四库全书
　　御定佩文斋咏物诗选巻二百七十三
　　荠类
　　五言古
　　荠菜　　　　　　　　　　【宋】陆　游
　　舍东种早韭生计如庾郎舍西种小果戏学蚕丛乡惟荠天所赐青青被陵冈珍美屏盐酪耿介凌雪霜采撷无阙日烹饪有秘方候火地炉暖加糁砂鉢香尚嫌杂笋蕨而况污膏粱炊秆及鬻防得此生辉光吾馋实易足扪腹喜欲狂一扫万钱食终老稽山旁
　　七言絶句
　　晚春初夏絶句　　　　　　【宋】张　耒
　　睡足髙檐春日斜碾声初破小龙茶楼边绿树飞红尽春色墙隂老荠花

　　御定佩文斋咏物诗选巻二百七十三
　　钦定四库全书
　　御定佩文斋咏物诗选巻二百七十四
　　菱芡类
　　五言古
　　采菱曲　　　　　　　　　【梁】简文帝
　　菱花落复含桑女罢新蚕桂棹浮星艇徘徊莲叶南
　　采菱曲　　　　　　　　　【梁】陆　罩
　　参差杂荇枝田田竞荷宻转叶任香风舒花影流日戏鸟波中荡游鱼菱下出不与文王嗜羞持比萍实
　　采菱词　　　　　　　　　【唐】储光羲
　　浊水菱叶肥清水菱叶鲜义不游浊水志士多苦言潮没具区薮潦深云梦田朝随北风去暮逐南风旋浦口多渔家相与邀我船饭稻以终日莼将永年方冬水物穷又欲休山樊尽室相随从所贵无忧患
　　七言古
　　采菱行　　　　　　　　　【唐】刘禹锡
　　白马湖平秋日光紫鳞如锦防鸳翔荡舟游女满中央采菱不顾马上郎争多逐胜纷相向时转兰桡破轻浪长鬟弱袂披参差钗影钏文浮荡漾笑语哇咬顾晚晖蓼花缘岸扣舷归归来共到市桥歩野蔓系船萍满衣家家竹楼临广陌下有连樯多估客携觞荐芰夜经过醉踏大隄相应歌屈平祠下沅湘水月照寒波白烟起一曲南音此地闻长安北望三千里
　　食鸡头　　　　　　　　　【宋】欧阳修
　　六月京师暑雨多夜夜南风吹芡觜凝祥池锁防灵园仆射荒陂安可拟争先园客采新苞剖蚌得珠从海底都城百物贵鲜新厥价难酬与珠比金盘磊落何所荐滑台泼醅如玉醴自惭窃食万钱厨满口飘浮嗟病齿却思年少在江湖野艇髙歌菱荇里香新味美手自摘玉洁沙磨软还美一瓢固不羡五鼎万事适情为可喜何时遂买颍东田归去结茅临绿水
　　食鸡头　　　　　　　　　【宋】苏　辙
　　芡叶初生皱如縠南风吹开轮脱辐紫苞青刺攒猬毛水面放花波底熟森然出手初莫近谁料明珠藏满腹剖开膏液尚糢糊大盎磨声风雨速清泉活火曽未久满堂坐客分升掬纷然咀嚼惟恐后势若羣雏方脱粟东都毎忆防灵沼南国陂塘种尤足东游尘土未应嫌此物秋来日常食
　　采芡　　　　　　　　　　【宋】文　同
　　芡盘团团开碧轮城东壕中如叠鳞汉南父老旧不识日日岸上多少人骈头鬅松露秋熟绿刺红针割寒玉提笼当筵破紫苞老蚌一开珠一掬吹台北下凝祥池圃田东边仆射陂如今两处尽湮没异日此地名应驰物贵新成味尤美可惜飘零还入水料得明年转更多一匝清波流珠子
　　采菱图　　　　　　　　　【明】杜　琼
　　苕谿秋髙水初落菱花已老菱生角红裠绿髻谁家人小艇如梭不停泊三三两两共采菱纎纎十指寒如冰不怕指寒并刺损只恐归家无斗升湖州人家风俗美男解耕田女丝枲采菱即是采桑人又与家中助生理落日青山敛暮烟湖波十里镜中天清歌一曲循归路不似耶谿唱采莲
　　五言律
　　菱　　　　　　　　　　　　【唐】李　峤
　　钜野韶光暮东平春澑通影揺江浦月香引棹歌风日色翻池上潭花发镜中五湖多赏乐千里望难穷
　　七言律
　　食鸡头子　　　　　　　　【宋】杨万里
　　江妃有诀煮真珠菰饭牛酥软不如手擘鸡头金五色盘倾骊颔琲千余夜光明月供朝嚼水府灵宫恐夕虚好取蓝田餐玉法编归辟谷赤松书
　　食鸡头子　　　　　　　　　杨万里
　　三危瑞露冻成珠九转丹砂链久如鼻观温芳炊桂歇齿根熟软剥胎余半瓯鹰爪中秋近一炷龙涎丈室虚却忆吾庐野塘味满山柿叶正堪书
　　五言絶句
　　江行　　　　　　　　　　【唐】钱　起
　　细竹渔家路斜阳看结罾喜来邀客坐分与折腰菱
　　菱　　　　　　　　　　　【宋】梅尧臣
　　紫角菱实肥青铜菱叶老孤根未能定不及寒塘草
　　采菱舟　　　　　　　　　【宋】朱　子
　　湖平秋水碧桂棹木兰舟一曲菱歌晚惊飞欲下鸥
　　过髙邮射阳湖杂咏　　　　【元】萨都拉
　　霜落大湖浅渔家悬破罾此时生计别小艇卖秋菱
　　题谿楼　　　　　　　　　【元】余　阙
　　谿水绿悠悠髙楼在谿上日暮望江南舟中采菱唱
　　六言絶句
　　望亭饭僧作　　　　　　　【明】僧洪恩
　　隔岸长松疎柳双谿一片湖光夜听渔舟共语风吹菱芡时香
　　七言絶句
　　看采菱　　　　　　　　　【唐】白居易
　　菱池如镜净无波白防花稀青角多时唱一声新水调谩人道是采菱歌
　　菱荇沼　　　　　　　　　【唐】薛　涛
　　水荇斜牵绿藻浮柳丝和叶卧清流何时得向谿头赏旋摘菱花旋泛舟
　　菱渚　　　　　　　　　　【宋】林　逋
　　含机绿锦翻新叶满箧青铜莹古花最爱晚来鸥与鹭宿烟翘雨便为家
　　秋思　　　　　　　　　　【宋】陆　游
　　老子斋居罢击鲜木盘竹筯每随缘邻僧不用分香鉢莲芡犹堪过半年
　　菱沼　　　　　　　　　　【宋】杨万里
　　柄似蟾蜍股様肥叶如蝴蝶翼相差蟾蜍翘立蝶飞起便是菱花着子时















　　御定佩文斋咏物诗选巻二百七十四
　　钦定四库全书
　　御定佩文斋咏物诗选巻二百七十五
　　总树类
　　五言古
　　古诗　　　　　　　　　　【汉】阙　名
　　庭中有竒树緑叶发华滋攀条折其英将以遗所思馨香盈懐袖路逺莫致之此物何足贵但感别经时
　　杂诗　　　　　　　　　　【晋】张　翰
　　东邻有一树三纪裁可拱无花复无实亭亭云中竦隟禽不为巢短翮莫肯任忽有一飞鸟五色杂英华一鸣众鸟至再鸣众鸟罗长鸣揺羽翼百鸟互相和
　　读山海经　　　　　　　　【晋】陶　濳
　　丹木生何许廼在峚山阳黄花复朱实食之夀命长白玉凝素液瑾瑜发竒光岂伊君子宝见重我轩皇
　　其二
　　逍遥芜臯上杳然望扶木洪柯百万寻森防覆旸谷灵
　　人侍丹池朝朝为日浴神景一登天何幽不见烛
　　其三
　　粲粲三珠树寄生赤水隂亭亭凌风桂八榦共成林灵鳯抚云舞神鸾调玉音虽非世上宝爰得王母心
　　芳树　　　　　　　　　　【梁】元　帝
　　芬芳君子树交柯御宿园桂影含秋月桃花染春源落英逐风聚轻香带蘂翻丛枝临北閤灌木隐南轩交让良宜重成蹊何用言
　　芳树　　　　　　　　　　【梁】丘　迟
　　芳叶已漠漠嘉实复离离发景傍云屋凝晖覆华池轻蜂掇浮颖弱鸟隐深枝一朝容色茂千春长不移
　　芳树　　　　　　　　　　【陈】张正见
　　竒树舒春苑流芳入绮钱合欢分四照同心影万年香浮佳气里叶映彩云前欲识扬雄赋金玉满甘泉
　　芳树　　　　　　　　　　【陈】顾野王
　　上林通建章杂树遍林芳日影桃蹊色风吹梅径香幽山桂叶落驰道栁条长折荣疑路逺用表莫相忘
　　赋得芳树　　　　　　　　【陈】李　爽
　　芳树千株发揺荡三阳时气软来风易枝繁度鸟迟春至花如锦夏近叶成帷欲寄边城客路逺讵能持
　　咏树　　　　　　　　　【北周】庾　信
　　交柯乍百顷擢本或千寻枫子畱为式桐孙待作琴残核移桃种空花植枣林幽居对防宻蹊径转深沈
　　移树　　　　　　　　　　　庾　信
　　酒泉移赤柰河阳徙石橊虽言有千树何处似封侯送刘防员同赋得陈思王诗山树郁苍苍
　　【唐】许敬宗
　　乔木托危岫积翠绕连冈叶踈犹漏影花少未流芳风来闻肃肃雾罢见苍苍此中饯行迈不异上河梁
　　望宅中树有所思　　　　　【唐】卢照邻
　　我家有庭树秋叶正离离上舞双栖鸟中秀合欢枝劳思复劳望相见不相知何当共攀折歌笑此堂垂
　　翫新庭树因咏所懐　　　　【唐】白居易
　　霭霭四月初新树叶成隂动揺风景丽盖覆庭院深下有无事人竟日此幽寻岂惟翫时物亦可开烦襟时与道人语或听诗客吟度春足芳色入夜多鸣禽偶得幽闲境遂忘尘俗心始知真隐者不必在山林
　　截树　　　　　　　　　　　白居易
　　种树当前轩树髙柯叶繁惜哉逺山色隐此蒙茏间一朝持斧斤手自截其端万叶落头上千峯来靣前忽似决云雾豁达覩青天又如所念人久别一欵顔始有清风至稍见飞鸟还开懐东南望目逺心辽然人各有偏好物莫能两全岂不爱柔条不如见青山
　　新晴后谿树隂洒然览景成韵
　　【宋】文　同
　　雨后谿水急晴光郁如浮髙林放繁隂黯黯幢葢稠麦熟桑椹好撩乱黄栗畱吚吚动新蜩局局啼乳鸠晚防贪静境缓带成独逰照影俯回渊濯足临漫流愿言懐世虑逐此潇洒休定知今夕梦不作尘土忧
　　京城闲居杂言　　　　　　【元】揭傒斯
　　朔土髙且厚民生劲而彊榆栁虽弱质生植益繁昌桃李大于拳枣栗充糇粮谁谓苦寒地百物莫得伤青青云梦竹宿昔傲雪霜移植于此庭不如芥与杨竹性岂有改由来非本乡
　　题拙作小图　　　　　　　【元】朱徳润
　　碧山髙隂岑老树立突兀岚光凝晓隐见苍林宻空谷有佳人胡宁欲行役
　　其二
　　招提抱层岩阑楯出虚迥防防宿霭收转见苍林静客子更何之扶笻蹑云磴
　　题黄彦成云林小隐　　　　【明】练子宁
　　有客素肥遯幽居爱林庐结屋依陋巷种树绕城隅浮云南山来清隂覆其闾老栁带寒色芳兰露春腴窗深不知晓树宻室自虚甘贫意自适守道乐有余娱賔非防酒饱食但园蔬流水赴大壑翔禽恋髙株物性各有遂谁能常晏如
　　题叶熈时空树轩　　　　　【明】僧智舷
　　尝闻松化石未闻树化竹君家草堂树何乃虚其腹怀抱日益空枝叶不放緑其中有容焉外润若不足僧还可入定旅寓何必屋居士空诸有不独此老木
　　七言古
　　赋得庭中有竒树　　　　　【陈】贺　循
　　三春莭物始芳菲逰丝细草动春晖香风飘舞花间度好鸟和鸣枝上飞临池间竹偏增緑依堦暎雪纷如玉温室庭前竟不言鼓吹楼中能作曲曾闻逺别旧难思攀折会取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜径山窗芳桂复丛生
　　题逺山平林图　　　　　　【宋】王　炎
　　山色防茫疑有无木叶半脱殊萧踈云根更着数椽屋此屋当有幽人居墨妙逼真乃如此毕竟非真惟近似何如屐齿饱经行是处谿山皆画笥还君图画吾且归家在江南依翠防
　　西湖酒家壁画枯木　　　　【元】宋　无
　　衡岳乔松道途逺成都古柏山川隔忽惊老树刺眼来疑是颓崖压东壁拗怒风雷龙虎气盘折造化乾坤力隂连沧海一片秋秀夺西湖两峯色寒云苒惹霾昼影冻藓縁沿借春碧醉翁睥睨欲挂衣禅伯经营思憇锡乌鸢下踏枝空猿猱夜过嗔藤仄鐡榦铜柯嗅不香苍雪烟润将滴便拟攀罗解紏纒何烦平地生荆棘直湏扫去曲碌姿挥作昂霄数千尺
　　赋得独树邉淮送人之京　　【明】林　鸿
　　君不见秦淮水流东到海淮边独树如车盖九月防霜赤叶干枯枝飒飒鸣天籁枝上啼鸦防曙烟枝头残照咽寒蝉离人畱饮停车骑侠客相逢挂马鞭南国髙僧従此去驻锡雨花台下路一饭淮邉洗鉢时六时宴坐只园树野鹤孤云任去还禅心不道别离难山中亦有长松树待尔青青共嵗寒
　　五言律
　　送窦校书见饯得云中辨江树
　　【唐】张九龄
　　江水天连色无涯浄野氛防眀岸傍树凌乱渚前云举棹形随转登舻意渐分渺茫従此去空复惜离羣
　　试古木卧平沙　　　　　　【唐】王冷然
　　古木卧平沙摧残嵗月赊有根横水石无榦拂烟霞春至苔为叶冬来雪作花不逢星汉使谁辨是灵槎
　　赋得海邉树　　　　　　　【唐】皇甫冉
　　歴歴縁荒岸冥入逺天每同沙草发长共水云聨揺落潮风早离披海雨偏故伤逰子意多在客舟前
　　枯树　　　　　　　　　　【唐】韩　愈
　　老树无枝叶风霜不复侵腹穿人可过皮剥蚁还寻寄托惟朝菌依投絶暮禽犹堪持改火未肯但空心
　　古树　　　　　　　　　　【唐】张　籍
　　古树枝柯少枯来复防春露根堪系马空腹恐蔵人蠧莭莓苔老烧痕霹雳新若当江浦上行客祭为神
　　路傍树　　　　　　　　　【唐】马　戴
　　古树何人种清隂减昔时莓苔根半露风雨莭偏危虫蠧心将穴蝉催叶向衰樵童不湏剪聊起召公思
　　禁中庭树　　　　　　　　【宋】钱惟演
　　紫闼分隂地丹条擢秀时髙枝接温树宻叶覆辛夷夜影瑶光接晨英玉露滋乗春好封植为赋角弓诗
　　翠雨亭诗　　　　　　　　【元】朱德润
　　翠树元无雨空蒙暗湿衣林深迷逺嶂风卷杂晴晖岚润侵书几隂凉拂钓矶苍云何处宻清晓傍檐飞
　　倚树　　　　　　　　　　【明】王　野
　　偶尔依芳树跏趺迹緑苔身忘羣鸟近坐久一花开移影髙还下看人去复囘携书空置石翻动任风来
　　五言排律
　　永乐县所居一草一木无非自栽今春悉巳芳
　　茂因书即事一章　　　　【唐】李商隐
　　手种悲陈事心期翫物华栁飞彭泽雪桃防武陵霞枳嫩栖鸾叶桐香待鳯花绶藤萦弱蔓袍草展新芽学植功虽倍成蹊迹尚赊芳年谁共翫终老卲平
　　咸通十四年府试木向荣　　【唐】郑　谷
　　园林青气动众木防寒声败叶墙隂在滋条雪后荣欣欣春令早蔼蔼日华轻庾岭梅先觉隋堤栁暗惊山川应物臯壤起农情只待花开日连栖出谷莺
　　七言律
　　红树　　　　　　　　　　【唐】吴　融
　　一声南雁已先红槭槭凄凄叶叶同自是孤根非暖地莫惊他木耐秋风烧烟防去隂全薄眀月临来影半空长忆洞庭千万树照山横浦夕阳中
　　书緑帷亭壁　　　　　　　【宋】文　同
　　乔木绕舍如緑帷羣山四靣寒参差春禽入秋啼自别早云到暮归常迟庭前好菊劝饮酒案上佳纸邀吟诗闲居数月兴便野浑防簿书相防时
　　红树　　　　　　　　　　　文　同
　　万叶惊风尽卷収独余红树拟禁秋巳疑断烧生前岭更共残霞入逺楼枫岸最深霜未落柿园浑变雨初休劝君莫上青山道妆防行人分外愁
　　緑隂　　　　　　　　　　【元】谢宗可
　　万树东风涌翠澜遮蔵芳恨料应难入帘苍霭暮春晚满地碧云清昼寒栁暗池台烟乍湿槐深门巷雨初干阶前花落无人到又染苔痕上石阑
　　次韵和石末公红树诗　　　【明】刘　基
　　岸栁江蒲总戚施桕林辛苦擢金支虞人诧见炎官伞骑讹传汉将旗照水焚煌空衒貎因风飘落竟従谁应慙若木生旸谷长驻踆乌烛崦嵫
　　次韵和石末公红树诗　　　　刘　基
　　红树漫山驻嵗华冬惊见眼生花井陉旗帜军容盛汴水防樯御气赊春草凄迷金谷障夕阳照灼赤城霞靡蓱丹木扶桑里惆怅谁乗博望槎
　　蓟门烟树　　　　　　　　【明】杨　荣
　　蓟门春雨防浮埃烟树溟蒙霁欲开十里清隂连紫陌半空翠影接金台东风叶暗畱莺语落日林深看鸟回记得清明携酒处碧桃花底坐徘徊
　　蓟门烟树　　　　　　　　【明】金幼孜
　　野色苍苍接蓟门淡烟踈树碧氤氲过桥酒幔依稀见附郭人家逺近分红雨落花行处有緑隂啼鸟坐来闻玉京尽日多佳气缥缈还防暎五云
　　蓟门烟树　　　　　　　　【明】李东阳
　　蓟丘城外访遗踪树色烟光逺更重飞雨过时青未了落花残处緑还浓路迷南郭将三里望断西林有数峰坐久不知迟日霁隔谿僧寺午时钟
　　树色　　　　　　　　　　【明】卲　宝
　　乍浓还淡弄朝晖树色依稀定是非楼上望回川歴歴城隂遮断路防防晴云有影团倾葢春水无波緑染衣独坐怀人心正逺天空渭北雁初归
　　树影　　　　　　　　　　【明】朱之蕃
　　层枝疉叶防苔斑深院重垣总莫关夹道宻移湏按辔满庭交匝可怡顔月穿池岸连浮藻日射园林障逺山斜拂北窗来枕簟清隂合处鸟声闲
　　七言排律
　　画古木　　　　　　　　　【元】马祖常
　　桑空河上生贤相枫老山中化羽人未借九关当地轴还曾八月上天津雷烧桐尾琴材古玉刻龙形剑具新雨蚀苍皮苔防石泉舂玉乳月翻轮东堤杨栁春烟暖西浦芙蓉晓露匀偃蹇孤根岩壑气我知棫朴不为薪
　　五言絶句
　　洛阳道献吕四郎中　　　　【唐】储光羲
　　洛水春氷开洛城春树緑朝看大道上落花乱马足
　　北垞　　　　　　　　　　【唐】王　维
　　北垞湖水北杂树暎朱栏逶迤南川水明灭青林端
　　漆园　　　　　　　　　　　王　维
　　古人非傲吏自阙经世务偶寄一防官婆娑数株树
　　同赋送逺客一絶　　　　　【唐】皇甫冉
　　行随新树深梦隔重江逺迢递风日闲苍茫洲渚晚
　　天长地乆词　　　　　　　【唐】卢　纶
　　玉砌红花树香风不敢吹春光解天意偏发殿南枝
　　晚思　　　　　　　　　　【唐】司空曙
　　蛩吟窗下月草湿阶前露晚景凄我衣秋风入庭树
　　早发汾南　　　　　　　　【唐】王　建
　　桥上车马发桥南烟树开青山斜不断迢递故乡来
　　梦江南　　　　　　　　　【唐】张　祜
　　行吟洞庭句不见洞庭人尽日碧江梦江南红树春
　　古树　　　　　　　　　　【唐】崔道融
　　古树春风入阳和力太迟莫言生意尽更引万年枝
　　行园树　　　　　　　　　【宋】徐　铉
　　松节凌霜乆蓬根逐吹频羣生各有性桃李但争春
　　和晏相公湖上　　　　　　【宋】韩　维
　　风枝挂危露飞动夕阳中莫遣儿童撼畱看着叶红余元祐六年六月罢著作佐郎除秘书丞是岁仲冬复除著作郎兼史院检讨复至旧局题
　　屏　　　　　　　　　　【宋】张　耒
　　庭树应知我相逢益老苍别来秋苦雨但见瓦松长
　　观祝孝友画巻　　　　　　【宋】朱　子
　　天边云绕山江上烟迷树不向晓来看讵知重疉数
　　山居杂诗　　　　　　　　【金】元好问
　　涨落沙痕出堤摧岸口斜断桥堆聚沫髙树阁浮槎
　　即事　　　　　　　　　　【元】赵　雍
　　独坐对明月遥遥千古情西风两三日庭树已秋声
　　题宋子障太守画　　　　　【元】张　昱
　　老树含青雨平林澹白烟隔谿茅屋在好泊米家船
　　六言絶句
　　舍北闲望作六字絶句　　　【宋】陆　防
　　潘岳一篇秋兴李成八幅寒林舍北偶然倚杖尽见古人用心
　　题画　　　　　　　　　　【元】倪　瓒
　　罨画谿头唤渡铜官山下寻僧水榭汀桥曲曲风林云磴层层
　　絶句　　　　　　　　　　【元】张　雨
　　三山环合一水中有老木叅天不着幽人草阁谁收无限云烟
　　七言絶句
　　送朱越　　　　　　　　　【唐】王昌龄
　　逺别舟中蒋山暮君行举首燕城路蓟门秋月隐黄云期向金陵醉江树
　　诣徐卿觅果栽　　　　　　【唐】杜　甫
　　草堂少花今欲栽不问緑李与黄梅石笋街中却归去果园坊里为求来
　　送齐山人归长白山　　　　【唐】韩　翃
　　旧事仙人白兔公掉头归去又乗风柴门流水依然在一路寒山万木中
　　送韦判官　　　　　　　　【唐】卢　纶
　　前峰后岭碧蒙蒙草拥惊泉树带风人语马嘶听不得更堪长路在云中
　　雨晴至江渡　　　　　　　【唐】栁宗元
　　江雨初晴思逺歩日西独向愚谿渡渡头水落村径成撩乱浮槎在髙树
　　同钱员外禁中夜直　　　　【唐】白居易
　　宫漏三声知半夜好风凉月满松筠此时闲坐寂无语药树影中惟两人
　　戏题山居　　　　　　　　【唐】陈　羽
　　虽有柴门长不关片云髙木共身闲犹嫌住乆人知处见欲移居更上山
　　宫词　　　　　　　　　　【唐】王　涯
　　曈曈日出大明宫天乐遥闻在碧空禁树无风正和暖玉楼金殿晓光中
　　其二
　　御果收时属内官傍檐低压玉阑干明朝摘向金华殿尽日枝头次第看
　　古树　　　　　　　　　　【唐】徐　凝
　　古树欹斜临古道枝不生花复生草行人不见树少时树见行人防畨老
　　寄永道士　　　　　　　　【唐】李商隐
　　共上云山独下迟阳台白道细如丝君今并倚三珠树不记人间叶落时
　　池邉　　　　　　　　　　　李商隐
　　玉琯葭灰细细吹流莺上下燕参差日西千绕池边树忆把枯条撼雪时
　　汉隂庭树　　　　　　　　【唐】赵　嘏
　　掘沟引水浇蔬圃插竹为篱防药苖杨栁如丝风易乱梅花似雪日难消
　　晓宴　　　　　　　　　　【唐】李羣玉
　　金波西倾银汉落緑树含烟倚朱阁晓华曈昽闻调笙一防残灯隔罗幕
　　小逰仙　　　　　　　　　【唐】曹　唐
　　元洲草木不知黄甲子初开浩刼长无限万年年少女手攀红树满残阳
　　荆林馆　　　　　　　　　【宋】孔平仲
　　古木森然满驿庭繁隂凌乱月分明千枝万叶谁拘管搅作秋风一片声
　　出郊　　　　　　　　　　【宋】王安石
　　川原一片緑交加深树冥冥不见花风日有情无处着初廻光景到桑麻
　　入瑞岩道间絶句呈彦集充父二兄
　　【宋】朱　子
　　风髙木落晚秋时日暮千林黄叶稀只有苍苍谷中树歳寒心事不相违
　　丙辰正月三日赠彭世昌归山　朱　子
　　象山闻説是君开云木叅天瀑响雷好去山头且坚坐等闲莫要下山来
　　玉山道中　　　　　　　　【宋】杨万里
　　邨北邨南水响齐巷头巷尾树隂低青山自负无尘色尽日殷勤照碧谿
　　道傍草木　　　　　　　　　杨万里
　　古树何年涧防生只今已与岭般平千梢万叶无重数一一分眀报雨声
　　连江官湖　　　　　　　　【宋】徐　玑
　　众山围绕緑团圆官木参差古道边行尽浓隂全不了一湖飞雨带轻烟
　　秋兴　　　　　　　　　　【金】吴　激
　　后园杂树入云髙万里长风夜怒号忆向钱塘江上寺松窗竹阁瞰秋涛
　　杂诗　　　　　　　　　　【金】王　磵
　　隂隂緑树闇庭除防尽鸣禽静有余独对熏炉坐终日防心惟有漆园书
　　其二
　　屋头丛木撼苍烟风卷飞花到枕边南寺有僧来问字打门惊觉午窗眠
　　宋楼道中　　　　　　　　【金】刘従益
　　十里羊肠路诘盘过花穿栁防廻还马头忽转青林角绿绕人家水一湾
　　太乙宫　　　　　　　　　【元】王　恽
　　庭树潇潇绿满廊日长深鎻碧窗凉隔帘遥见秋来处一叶轻黄堕井牀
　　题画　　　　　　　　　　【元】张　宪
　　晴川停春水怪石峩峩插乱山最爱夕阳烟寺里千株古木伴僧闲
　　御定佩文斋咏物诗选巻二百七十五
　　钦定四库全书
　　御定佩文斋咏物诗选巻二百七十六
　　总花类
　　五言古
　　落花　　　　　　　　　　【梁】萧子范
　　绿叶生半长繁英早自香因风乱蝴蝶未落隐鹂黄飞来入斗帐吹去上牙牀非是迎冬质宁可值秋霜
　　赋得岸花临水发　　　　　【陈】张正见
　　竒树满春洲落蘂暎江浮影间莲花石光防濯锦流漾色随桃水飘香入桂舟别有仙潭菊含芳独向秋
　　和王褎咏摘花　　　　　【北周】明　帝
　　玉椀承花落花落椀中芳酒浮花不没花含酒更香
　　咏园花　　　　　　　　【北周】庾　信
　　暂往春园傍聊过看果行枝繁类金谷花杂暎河阳自红无假染眞白不须妆燕送归菱井蜂衔上蜜房非是金炉气何关柏殿香裛衣偏定好应持奉魏王
　　于阗采花　　　　　　　　【隋】乐　府
　　山川虽异所草木尚同春亦如溱洧地自有采花人
　　浮游花　　　　　　　　　【隋】辛德源
　　窗中斜日照池上落花浮若畏春风晚当思秉烛游
　　沣上与幼遐月夜登西冈翫花
　　【唐】韦应物
　　置酒临髙隅佳人自城阙巳翫满川花还看满川月花月方浩然赏心何由歇
　　对杂花　　　　　　　　　　韦应物
　　朝红争景新夕素含露翻妍姿如有意流芳复满园单栖守逺郡永日掩重门不与花爲偶终遣与谁言
　　赋得春晚余花落　　　　　【唐】李　益
　　畱春春竟去春去花如此蝶舞绕应稀鸟惊飞讵巳衰红乱故萼繁绿扶凋蘂自委不胜愁庭风那更起
　　东坡种花　　　　　　　　【唐】白居易
　　持钱买花树城东坡上栽但购有花者不限桃杏梅百果叅杂种千枝次第开天时有早晚地力无髙低红者霞艳艳白者雪皑皑游蜂逐不去好鸟亦栖来前有长流水下有小平台时拂台上石一举风前杯花枝荫我头花蘂落我怀独酌复独咏不觉月平西巴俗不爱花竟春无人来惟此醉太守尽日不能廻
　　买花　　　　　　　　　　　白居易
　　帝城春欲暮喧喧车马度共道牡丹时相随买花去贵贱无常价酬直看花数灼灼百朶红戋戋五束素上张幄幕庇旁织笆篱防水洒复泥封移来色如故家家习爲俗人人迷不悟有一田舍翁偶来买花处低头独长叹此叹无人喻一丛深色花十户中人赋
　　观花有感　　　　　　　　【元】虞　集
　　挂巾花树枝酌酒花树下风吹巾上尘花落手中斚清唱起相夀毋遽且聊暇流光急去人莫怪行乐者咏井底花移赠李太常　　　【明】郭　第
　　素绠夜不垂寒波晓含洁娇英被银牀葳蕤弄澄澈对月还对镜堪赏那堪折细读太常诗冷然莹氷雪
　　七言古
　　风雨看舟前落花戏爲新句　【唐】杜　甫
　　江上人家桃树枝春寒细雨岀疎篱影遭碧水濳勾引风妬红花却倒吹吹花困懒傍舟楫水光风力俱相怯赤憎轻薄遮人怀珍重分明不来接湿久飞迟半欲髙萦沙惹草细于毛蜜蜂蝴蝶生情性偷眼蜻蜓避百劳
　　买花謡　　　　　　　　　【唐】刘言史
　　杜陵邨人不田穑入谷经谿复缘壁每至南山草木春即向侯家取金碧幽艳凝花春景曙采来携得将何处蝶惜芳丛送下山寻断孤香始囘去豪少居连鳷鹊东千金使买一枝红院多花少栽未得零落绿蛾纎指中咸阳亲戚长安里无限将金买花子浇红湿绿千万家靑丝玉轳声哑哑
　　落花　　　　　　　　　　【宋】孔平仲
　　岭南冬深花照灼比至春初花已落乘间携酒到西园鸟散蜂归春寂寞江南此际春如何红杏海棠开正多归期不及春风日犹见池塘着绿荷
　　惜花　　　　　　　　　　【宋】文　同
　　游蜂采花花气薄黄鸟啄花花蘂落林风吹花花片乱池水浸花花色恶少年惜花花会意晴张青帏雨油幕劝君直须爲花饮明日春归空晚萼
　　飞花行赠马衢州时马在建岙别业
　　【元】戴表元
　　山上风花山下飞花飞欲尽山翁归归来亦自忘行迹但觉满地红依依余花更惜随春去谿上游人山下路恋家渔父防来踪难老刘郎记前度花开花落春风前我昔与翁同少年秖今鹤去但华表何处鸟啼悲杜鹃游人自游春自暮从翁问花花不语且当向花日日醉醉倒花前学花舞
　　惜花　　　　　　　　　　【明】髙　启
　　惜花不是爱花娇赖得花开伴寂寥树树长悬铃索防丛丛频引鹿卢浇几囘欲折花枝嗅心恐花伤复停手每来花下每题诗不到花前不持酒准拟看花直尽春春今未尽巳愁人才畱片萼依前砌全落千英过别隣懊恼园中妬花女画旛不禁狂风雨流水残香一夜空黄鹂魂断无言语纵有星星在藓衣拾来巳觉损光辉只应独背东窗卧梦里相随髙下飞
　　卖花词　　　　　　　　　　髙　启
　　绿盆小树枝枝好花比人家别开早陌头担得春风行美人出帘闻呌声移去莫愁花不活卖与还传种花诀余香满路日暮归犹有蜂蝶相随飞买花朱门几囘改不如担上花长在
　　雨中看花　　　　　　　　【明】杨　基
　　靑靑杨柳深深竹雨里绛桃开一簇羞将瘦蹇逐金鞍着屐看花仍不俗花枝净洗胭脂面老眼惊如梦中见巳擛春色过三分何止东风吹一片只恐天晴是暮春半随流水半成尘淡烟芳草长干路作意能来有几人
　　邀方员外看花　　　　　　　杨　基
　　金昌亭西万株花胭脂玉雪争纷拏春风携酒看花去骑马径到山人家花深树密无径入下马徘徊暎花立紫萼风微翠袖香红丝露重乌巾湿别来几负看花期客里悤悤见一枝白下桥边寒食后广陵城外绿阴时今年花最逢春早准拟淸樽对花倒人意方邀酒伴来花枝巳向东风老花虽渐老仍堪折犹胜纷纷满蹊雪且共芙蓉幕里人坐看海棠枝上月
　　卖花篇　　　　　　　　　【明】黄德水
　　日南气候天下竒四序皆如三月时邠风谩赋爲裘什越俗空传采葛诗泉甘土沃山川美长日花开烂于绮不论秋去有兰荪宁独春来盛桃李初景曈昽万户开僰童骆驿卖花来一筐新蘂朝才摘数种竒葩岁自栽曲房小阁开妆箧紫贝青蚨走轻屧若个帘前飞堕英谁家门外无残叶参珠间玉鬭光辉踏靑拾翠弄芳菲花房剰有瑶台露滴尽侬家金缕衣
　　五言律
　　和杨舍人咏中书省花树　【唐】张文琮
　　华萼暎芳丛参差闲早红因风时落砌杂雨乍浮空影照鳯池水香飘鸡树风岂不爱攀折希君怀袖中
　　花底　　　　　　　　　　【唐】杜　甫
　　紫萼扶千蘂黄须照万花忽疑行暮雨何事入朝霞恐是潘安县堪畱衞玠车深知好顔色莫作委泥沙
　　南池落花　　　　　　　　【唐】羊士谔
　　蝉噪城沟水芙蓉忽巳繁红花迷越艳芳意过湘沅湛露宜清暑披香正满轩朝朝秖自赏秾李亦何言
　　惜落花　　　　　　　　　【唐】白居易
　　夜来风雨急无复旧花林枝上三分落园中二寸深日斜啼鸟思春尽老人心莫怪添杯饮情多酒不禁
　　赋得雨后花　　　　　　　【唐】元　稹
　　红芳怜静色深与雨相宜余滴下纎蘂残珠坠细枝浣花江上思啼粉镜中窥念此低徊久风光幸一吹
　　赠子直花下　　　　　　　【唐】李商隐
　　池光忽隐墙花气乱侵房屏縁蝶畱粉窗油蜂印黄官书推小吏侍史从淸郎并马更吟去寻思有底忙
　　晚春花　　　　　　　　　【唐】项　斯
　　阴洞日光薄花开不及时当春无半树经晚足空枝疎与香风防细将泉影移此中人到少开尽几人知
　　题友人山花　　　　　　　【唐】方　干
　　平明方尽拆为得好风吹不见移来日先愁落去时浓香熏叠叶繁朶压卑枝来看皆终夕游蜂似有期
　　落花　　　　　　　　　　【唐】李咸用
　　拾得移时看重思造化功如何飘丽景不似遇春风满地余香在繁枝一夜空秖应公子见先忆坠楼红
　　赋得花影　　　　　　　　【明】王　偁
　　欲拂更纷纷空香寂不闻乱迷芳蝶梦轻防锦苔纹衬月笼书幌因风飏舞裙莫移庭下歩蹴碎一阶云
　　花残　　　　　　　　　　【明】蒋山卿
　　寂寂门空闭菲菲花欲残赏心不相见对酒若爲欢小径芳烟霭疎帘细雨寒一年春又谢惆怅思无端
　　延季居士种花诗　　　　　【明】王　醇
　　谁能了空意因示数枝春色但随根现花聊过眼新防香栽刺徧界绿委泉匀岂必来游者方爲借翫人
　　五言排律
　　夏日裴尹员外西斋看花　　【唐】杨巨源
　　笑向东来客看花枉在前始知清夏月更胜艳阳天露湿呈妆污风吹畏火燃葱茏和叶盛烂熳压枝鲜红彩当铃阁清香到玉筵蝶栖惊曙色莺语滞晴烟得地殊堪赏过时倍觉妍芳菲迟最好惟是谢家怜
　　花邨六韵　　　　　　　　【唐】吴　融
　　地胜非离郭花深故号邨巳怜梁雪重仍愧楚云繁山近当吟冷泉髙入梦喧依稀小有洞邂逅武陵源月好频依座风轻莫闭门流莺更多思百啭待黄昬
　　赋落花以宋元宪金谷楼危到地香得香字
　　【明】刘丞直
　　英华本天性开谢任年光自是春风改那因夜雨伤低徊飘绮席荏苒度雕墙翠雾当窗合红云匝地香防泥登燕垒添密入蜂房剪防夸西苑成妆诧寿阳角哀翻塞曲径逺误渔郎但使灵根在重看锦树芳
　　六言律
　　落花　　　　　　　　　　【唐】李　中
　　残红引动诗魔怀古牵情奈何半落铜台月晓乱飘金谷风多悠悠旋逐流水片片轻粘短莎谁见长门深锁黄昬细雨相和
　　七言律
　　山花　　　　　　　　　　【唐】钱　起
　　山花照坞复烧谿树树枝枝尽可迷野客未来枝畔立流莺巳向树边啼从容只是愁风起眷恋常湏向日西别有妖妍胜桃李攀来折去亦成蹊
　　西省对花忆忠州东坡新花树因寄题东楼
　　【唐】白居易
　　每看阙下丹青树不忘天边锦绣林西掖垣中今日眼南宾楼上去年心花含春意无分别物感人情有浅深最忆东坡红烂熳野桃山杏水林擒
　　阖闾城北有卖花翁讨春之士往往造焉因招
　　袭美　　　　　　　　　【唐】陆龟蒙
　　故城边有卖花翁水曲舟轻去尽通十亩芳菲爲旧业一家烟雨是元功闲添药品年年别笑指生涯树树红若要见春归处所不过携手问东风
　　鲁望以花翁之什见招因次韵酬之
　　【唐】皮日休
　　九十携锄伛偻翁小园幽事尽能通斸烟栽药爲身计负水浇花是世功防嫁定期杉叶紫盖藏应待桂枝红不知家道能多少只在勾芒一夜风
　　对花　　　　　　　　　　【唐】秦韬玉
　　长与韶光暗有期可怜蜂蝶却先知谁家促席临低树何处横钗戴小枝丽日多情疑曲照和风得路合偏吹向人难道浑无语笑劝王孙到醉时
　　惜花　　　　　　　　　　【唐】李建勲
　　淡淡西园日又垂一樽何忍负芳枝莫言风雨长相促直是晴明得几时心破只愁莺践落眼穿唯怕客来迟年年使我成狂叟肠断红笺几首诗
　　玉堂栽花周正孺有诗次其韵
　　【宋】苏　轼
　　故山桃李半荒榛粗报君恩便乞身竹簟暑风招我老玉堂花蘂为谁春纎纎翠蔓诗催发皎皎霜葩髪鬬新只有来禽靑李帖他年畱与学书人
　　看花　　　　　　　　　　【宋】曾　巩
　　春来日日探花开紫陌看花始此囘欲赋妍华无健笔拟酬芳景怕深杯但知抖擞红尘去莫问鬅鬙白髪催更老风情转应少且邀佳客试徘徊
　　落花　　　　　　　　　　【元】郝　经
　　彩云红雨暗长门翡翠枝余萼绿痕桃李东风蝴蝶梦关山明月杜鹃防玉阑烟冷空千树金谷香销谩一尊狼藉满庭君莫扫且畱春色到黄昬
　　花信　　　　　　　　　　【元】黄　溍
　　巳觉寻芳去较迟千林红紫总纷披几经夜雨能无恙试问春风竟不知斜日游蜂应有梦野亭立马巳多时殷勤却是江南客曾擘氷霜寄一枝
　　卖花声　　　　　　　　　【元】谢宗可
　　春光呌徧费千金紫韵红腔细细吟几处又惊游冶梦谁家不动惜芳心暗穿红雾楼台晓清逐香风巷陌深妆镜美人听未了绣帘低掲画檐阴
　　春半采花　　　　　　　　【元】洪希文
　　芳菲着雨便成苔问讯东君几日囘闰月不曾花下去今朝偶到树边来几何闲阔莺偏老如此生疎蝶也猜流水时光容易过举头枝上巳青梅
　　落花诗　　　　　　　　　【明】沈　周
　　飘飘荡荡复悠悠树底追寻到树头赵武泥涂知辱雨秦宫脂粉惜随流痴情恋酒粘红袖急意穿帘泊玉钩欲拾残芳为药伤春难疗个中愁
　　其二
　　夕阳无赖小桥西春事阑珊意亦迷锦里门前谿好浣黄陵庙里鸟还啼焚追螺甲敎香史煎带牛酥嘱膳防万宝千钿眞可惜归来直欲满筐携
　　花防　　　　　　　　　　【明】朱之蕃
　　交枝低亚蘂纷披舞影飘香化日迟红颊晓酣微困酒粉痕宵褪苦搜诗追从蜂蝶应难定倦听笙歌有所思寻徧天涯芳草路三生石上月明时
　　落花　　　　　　　　　　　朱之蕃
　　春宵花月照春江泻影流香绕客艭广野芳防招不得一天愁绪总难降啄余燕嘴归高栋粘向蜂须入小窗灯下帘垂寂无语似随红烬坠银釭
　　其二
　　催花遣使忆新衔又报春归燕语喃园月和烟霏曲径江风带雨洒孤帆乱飘不羡吴姬舞逺寄无劳驿使缄借坐锦茵新酿熟待尝樱笋试罗衫
　　种花　　　　　　　　　　【明】李流芳
　　为园数亩未言赊凿沼疏泉手灌花花欲疎疎仍密密枝湏整整复斜斜渐看节序皆芳候不放风光到别家最爱南荣冬日暖蜡梅一树暎山茶
　　五言絶句
　　赠李十四　　　　　　　　【唐】王　勃
　　小径偏宜草空庭不厌花平生诗与酒自得会仙家
　　其二
　　乱竹开三径飞花满四隣从来扬子宅别有尚人
　　林塘怀友　　　　　　　　　王　勃
　　芳屏画春草仙杼织朝霞何如山水路对面即飞花
　　题鉴上人房　　　　　　　【唐】宋之问
　　落花双树积芳草一庭春翫之堪兴尽何必见幽人
　　喜入长安　　　　　　　　【唐】崔　湜
　　云物能催晓风光不惜年赖逢征路尽归在落花前
　　玉眞公主山居　　　　　　【唐】储光羲
　　山北天泉苑山西凤女家不言沁园好独隐武陵花
　　江南曲　　　　　　　　　　储光羲
　　日暮长江里相邀归渡头落花如有意来去逐船流
　　河上逢落花　　　　　　　【唐】万　楚
　　河水浮落花花流东不息应见浣纱人为道长相忆
　　送子壻往扬州　　　　　　【唐】刘长卿
　　半逻莺满树新年人独还落花逐流水共到茱茰湾
　　代人乞花　　　　　　　　【唐】李　益
　　绣户朝眠起开帘满地花春风解人意吹落妾西家
　　花岛　　　　　　　　　　【唐】韩　愈
　　蜂蝶去纷纷香风隔岸闻欲知花岛处水上觅红云
　　花源　　　　　　　　　　　韩　愈
　　源上花初发公应日日来丁宁红与紫愼勿一时开
　　惜花　　　　　　　　　　【唐】张　籍
　　山中春巳晚处处见花稀明日来应尽林间宿不归
　　酬范侍御　　　　　　　　【唐】鲍　溶
　　玉管倾杯乐春园鬬草情野花无限意处处逐人行
　　其二
　　相劝醉年华莫醒春日斜春风宛陵道万里晋阳花
　　惜花　　　　　　　　　　【唐】施肩吾
　　落尽万株红无人解系风今朝芳径里惆怅锦机空
　　高花　　　　　　　　　　【唐】李商隐
　　花将人共笑篱外露繁枝宋玉临江宅墙低不碍窥
　　杂题　　　　　　　　　　【唐】司空图
　　孤枕闻莺起幽怀独悄然地融春力润花泛晓光鲜
　　赏残花　　　　　　　　　【唐】纥干着
　　零落多依草芳香散着人低檐一枝在犹占满堂春
　　月夜泛舟　　　　　　　　【唐】僧法振
　　西塞长云尽南湖片月斜泛舟人不见卧入武陵花
　　双池　　　　　　　　　　【宋】苏　轼
　　泝流入城郭亹亹渡千家不见双池水长漂十里花
　　花坞　　　　　　　　　　【宋】文　同
　　缭绕穿红萼斓斑踏紫苔谁将锦歩障端为使君开
　　花　　　　　　　　　　　【明】张　羽
　　能白更兼黄无人亦自芳寸心原不大容得许多香
　　落花　　　　　　　　　　【明】薛　蕙
　　今朝卷帘坐时见一花飞不惜芳菲尽春风稍稍稀
　　六言絶句
　　山居乐　　　　　　　　　【明】李言恭
　　一径杳无车马万山忽有人家相问不知岁月惟见开花落花
　　七言絶句
　　惜花　　　　　　　　　　【唐】郭　震
　　艳拂衣襟蘂拂杯绕枝闲共蝶徘徊春风满目还惆怅半欲离披半未开
　　宴春源　　　　　　　　　【唐】王昌龄
　　源向春城花几重江明深翠引诸峯与君醉失松谿路山馆寥寥传暝钟
　　西廵歌　　　　　　　　　【唐】李　白
　　水绿天青不起尘风光和暖胜三秦万国烟花随玉辇西来添作锦江春
　　江畔独歩寻花　　　　　　【唐】杜　甫
　　江深竹静两三家多事红花暎白花报答春光知有处应湏美酒送生涯
　　送王卿　　　　　　　　　【唐】韦应物
　　别酌春林啼鸟稀双旌背日晚风吹却忆囘来花已尽东郊立马望城池
　　赠张千牛　　　　　　　　【唐】韩　翃
　　蓬莱阙下是天家上苑新囘白鼻騧急管昼催平乐酒春衣夜宿杜陵花
　　河中府崇福寺看花　　　　【唐】卢　纶
　　闻道山花如火红平明登市巳经风老僧无见亦无说应与看人心不同
　　残花　　　　　　　　　　【唐】杨　凝
　　五马踟蹰在路岐南来只爲看花枝莺衔蝶弄红芳尽此日深闺那得知
　　和陈阁老当直从东省过史馆看花
　　【唐】权德舆
　　昼漏沈沈倦琐闱西垣东观阅芳菲繁花满地似畱客应爲主人休澣归
　　同诸公夜宴监军翫花之作　【唐】武元衡
　　五侯门馆百花繁红烛揺风白雪翻不似凤凰池畔见飘扬今隔上林园
　　看花　　　　　　　　　　【唐】羊士谔
　　一到花间一忘归玉杯瑶瑟减光辉歌筵更覆青油幕忽似朝云瑞雪飞
　　送廖叅谋东游　　　　　　【唐】刘禹锡
　　九陌逢君又别离行云别鹤本无期望嵩楼上忽相见看过花开花落时
　　诏追赴都　　　　　　　　【唐】柳宗元
　　十一年前南渡客四千里外北归人诏书许逐阳和至驿路开花处处新
　　落花　　　　　　　　　　【唐】韩　愈
　　巳分将身着地飞那羞践踏损光辉无端又被春风误吹落西家不得归
　　风折花枝　　　　　　　　　韩　愈
　　浮艳侵天难就看清香扑地只遥闻春风也是多情思故拣繁枝折赠君
　　游太平公主山庄　　　　　　韩　愈
　　公主当年欲占春故将台榭压城闉欲知前面花多少直到南山不属人
　　登科后　　　　　　　　　【唐】孟　郊
　　昔日龌龊不足夸今朝放荡思无涯春风得意马蹄疾一日看遍长安花
　　九华观看花　　　　　　　【唐】张　籍
　　街西无数闲游处不似九华仙观中花里可怜池上景几重墙壁贮春风
　　山中主人　　　　　　　　【唐】杨巨源
　　十里靑山有一家翠屏深处又添霞若为说得谿中事锦石和烟四面花
　　春晚游鹤林寺　　　　　　【唐】李　渉
　　野寺寻花春巳迟背岩唯有两三枝明朝携酒犹堪赏为报春风且莫吹
　　衡州夜后把火看花畱客絶句
　　【唐】吕　温
　　红芳暗落碧池头把火遥看且少畱半夜忽然风更起明朝不复上南楼
　　伏翼西洞送人　　　　　　【唐】陈　羽
　　洞里春晴花正开看花岀洞几时囘殷勤好去武陵客莫引世人相逐来
　　宫词　　　　　　　　　　【唐】王　建
　　五更三防索金车尽放宫人出看花仗下一边催立马殿头先报内园家
　　于主簿防看花　　　　　　　王　建
　　小叶稠枝粉压堆暖风吹动鹤翎开若无别事为畱滞应便抛家宿看来
　　看花屋　　　　　　　　　【唐】白居易
　　忽惊暎树新开屋却似当檐故种花可惜年年红似火今春始得属元家
　　惜落花赠崔二十四　　　　　白居易
　　漠漠纷纷不奈何狂风急雨两相和晚来怅望君知否枝上稀疎地上多
　　别种东坡花树　　　　　　　白居易
　　花林好住莫顦顇春至但知依旧春楼上明年新太守不妨还是爱花人
　　僧院花　　　　　　　　　　白居易
　　欲悟色空为佛事故栽芳树在僧家细看便是华严偈方便风开智慧花
　　花栽　　　　　　　　　　【唐】元　稹
　　买得山花一两栽离乡别土易摧颓欲知北客居南意看取南花北地来
　　宫词　　　　　　　　　　【唐】王　涯
　　春风摆荡禁花枝寒食秋千满地时又落深宫石渠里尽随流水入龙池
　　题邮亭残花　　　　　　　【唐】张　祜
　　云暗山横日欲斜邮亭下马对残花自从身逐征西府每到花时不在家
　　同友人看花　　　　　　　【唐】朱庆余
　　寻花不问春深浅纵是残红也入诗每个树边行一帀谁家园里最多时
　　春日餐霞阁　　　　　　　【唐】施肩吾
　　洒水初晴物候新餐霞阁上最宜春山花四靣风吹入为我铺牀作锦茵
　　观叶生画花　　　　　　　　施肩吾
　　心窍玲珑貌亦竒荣枯只在手中移今朝故向霜天里防破繁花四五枝
　　念昔游　　　　　　　　　【唐】杜　牧
　　李白题诗水西寺古木囘岩楼阁风半醒半醉游三日红白花开山雨中
　　春晚题韦家亭子　　　　　　杜　牧
　　拥鼻侵襟花草香髙台春去恨茫茫蔫红半落平池晚曲渚飘成锦一张
　　和严恽秀才落花　　　　　　杜　牧
　　共惜流年畱不得且环流水醉流杯无情红艳年年盛不恨凋零却恨开
　　过南隣花园　　　　　　　【唐】雍　陶
　　莫怪频过有酒家多情长是惜年华春风堪赏还堪恨才见开花又落花
　　过旧宅看花　　　　　　　　雍　陶
　　山桃野杏两三栽树树繁花去复开今日主人相引看谁知曾是客移来
　　惜花　　　　　　　　　　【唐】方　干
　　可怜妍艳正当时刚被狂风一夜吹今日流莺来旧处百般言语殢空枝
　　咏花　　　　　　　　　　　方　干
　　狂心醉眼共徘徊一半先开笑未开此日不能偷折去胡蜂直恐趂人来
　　卖花謡　　　　　　　　　【唐】来　鹏
　　紫艳红苞价不同帀街罗列起香风无言无语呈顔色知落谁家池馆中
　　山路见花　　　　　　　　【唐】崔　橹
　　晓红初拆露香新独立空山冷笑人春意自知无主惜恣风吹逐马蹄尘
　　文昌寓直　　　　　　　　【唐】郑　谷
　　何逊空阶夜雨平朝来交直雨新晴落花乱下花砖上不忍和苔踏紫英
　　卖花翁　　　　　　　　　【唐】吴　融
　　和烟和露一丛花担入宫城许史家惆怅东风无处说不敎闲地着春华
　　日髙　　　　　　　　　　【唐】韩　偓
　　朦胧犹认管弦声噤痄余寒酒半醒春暮日髙帘半卷落花和雨满中庭
　　惜花　　　　　　　　　　【唐】成彦雄
　　忘餐为恋满枝红锦帐频移防晓风客散酒醒归未得栏干独立月明中
　　红花　　　　　　　　　　【唐】李　中
　　红花顔色掩千花任是猩猩血未加染岀轻罗莫相贵古人崇俭戒奢华
　　晚春寄示茂才冯彭年　　　【宋】林　逋
　　头上酒巾为长物据梧微咏意无涯人生行乐知能几但见春风满路花
　　山邨　　　　　　　　　　【宋】苏　轼
　　竹篱茅屋趂谿斜春入山邨处处花无象太平还有象孤烟起处是人家
　　再次韵答田国博部夫还　　　苏　轼
　　枝上稀疎地上稠忍看红糁落墙头风流别乘多才思归趂西园秉烛游
　　和子山种花　　　　　　　【宋】文　同
　　风流从事季长家绕遍官居种尽花应为清才无比敌拟将文彩竞春华
　　口号　　　　　　　　　　　文　同
　　可笑陵阳太守家闲无一事只栽花巳开渐落并才发长作亭中五色霞
　　初秋行圃　　　　　　　　【宋】杨万里
　　小小园亭亦自佳晚云雨过却成霞烂开栀子浑如雪巳熟来禽尚带花
　　晚春　　　　　　　　　　【宋】戴复古
　　池塘渇雨蛙声少庭院无人燕语长午枕不成春草梦落花风静煮茶香
　　观落花　　　　　　　　　【宋】翁　卷
　　才看艳蕾破春晴又见飞花防防轻纵是闲花自开落东风毕竟亦无情
　　宫词　　　　　　　　　　【宋】花蘂夫人
　　春殿千官宴却归上林莺舌报花时宣徽旋进新裁曲学士争吟应诏诗
　　山居　　　　　　　　　　【金】元好问
　　诗肠搜苦怯茶瓯信手拈书却枕头檐澑滴残山院静碧花红穗媚凉秋
　　晓发富阳县　　　　　　　【元】方　囘
　　长山礲石片帆斜小雨初晴日沙囘首遥看富阳县青烟低罩一丛花
　　经歴司暮春即事　　　　　【元】萨都拉
　　霞飞海燕拂帘过风卷鱼鳞剪绿波闲倚石阑数春事满池红雨落花多
　　上陈逹卿架阁　　　　　　【元】袁士元
　　金猊香透小窗纱莲幕归来日未斜掩却竹扉清昼静呼童汲水更浇花
　　元宫词　　　　　　　　　【明】朱有炖
　　春日融和上翠台芳池九曲似流杯合香殿外花如锦不是看花不敢来
　　絶句　　　　　　　　　　【明】董　纪
　　小径斜穿入竹林曲栏通转亚花阴墙隈势逼风如旋落地残红几许深
　　客舍暮春　　　　　　　　【明】徐　淮
　　蜂儿酿蜜心方醉燕子营巢语未安闭户不知春事老满帘风雨落花寒
　　花答　　　　　　　　　　【明】李　祯
　　多谢天公着意栽不教妆防艳亭台无人剪折无人赏赢得年年自在开
　　题画杂花　　　　　　　　【明】钱　谷
　　淡白轻黄各鬬竒嫩红殷紫总芳菲上林春色原无赖不断生香惹客衣
　　残花　　　　　　　　　　【明】丘云霄
　　昨日看花花满枝今朝烂熳防青池无情莫抱东风恨作意开时是谢时
　　古寺寻花　　　　　　　　【明】朝鲜女子
　　春深古寺燕飞飞深院重门客到稀我正寻花花尽落寻花还为惜花归




　　御定佩文斋咏物诗选巻二百七十六
　　钦定四库全书
　　御定佩文斋咏物诗选巻二百七十七
　　松类
　　五言古【附长短句】
　　赠従弟　　　　　　　　　【魏】刘　桢
　　亭亭山上松瑟瑟谷中风风声一何盛松枝一何劲氷霜正惨凄终嵗常端正岂不罹凝寒松柏有本性
　　寒松　　　　　　　　　　【梁】沈　约
　　梢耸振寒声青葱标暮色踈叶望岭齐乔榦凌云直
　　咏寒松　　　　　　　　　【梁】范　云
　　修条拂层汉宻叶障天浔凌风知劲节负雪见贞心
　　咏慈老矶石上松　　　　　【梁】吴　均
　　根为石所蟠枝为风所碎赖我有贞心终凌细草軰
　　应制赋铜鞮山松　　　　【北魏】元　勰
　　问松林松林经防冬山川何如昔风云与古同
　　咏松树　　　　　　　　　【隋】李徳林
　　结根生上苑擢秀迩华池嵗寒无改色年长有倒枝露自金盘洒风从玉树吹寄言谢霜雪贞心自不移
　　题张老松树　　　　　　　【唐】宋之问
　　嵗晚东岩下周顾何凄恻日落西山隂众草起寒色中有乔松树使我长叹息百尺无寸枝一生自孤直
　　石子松　　　　　　　　　【唐】储光羲
　　盘石青岩下松生盘石中冬春无异色朝暮有清风五鬛何人采西山旧两童
　　南轩松　　　　　　　　　【唐】李　白
　　南轩有孤松柯叶自绵羃清风无间时潇洒终日夕隂生古苔绿色染秋烟碧何当凌云霄直上数千尺
　　庭松　　　　　　　　　　【唐】白居易
　　堂下何所有十松当我阶乱立无行次髙下亦不齐髙者三丈长下者十尺低有如野生物不知何人栽接以青瓦屋承之白沙台朝昬有风月燥湿无尘泥疎韵秋槭槭凉隂夏凄凄春深防雨夕满叶珠蓑蓑嵗暮大雪天压枝玉皑皑四时各有趣万木非其侪去年买此宅多为人所咍一家二十口移转就松来移来有何得但得烦襟开即此是益友岂必交贤才顾我犹俗士冠葢走尘埃未称为松主时时一愧懐
　　松声　　　　　　　　　　　白居易
　　月好好独坐双松在前轩西南防风来潜入枝叶间萧寥发为声半夜明月前寒山飒飒雨秋琴泠泠弦一闻涤炎暑再听破昬烦竟夕遂不寐心体俱翛然南陌车马动西邻歌吹繁谁知兹檐下满耳不为喧
　　赠卖松者　　　　　　　　　白居易
　　一束苍苍色知従涧底来斸掘经防日枝叶满尘埃不买非他意城中无地栽
　　西斋小松　　　　　　　　【唐】元　稹
　　松树短于我清风亦已多况乃枝上雪动揺防月波幽姿得闲地讵感嵗蹉跎但恐厦终构借君当奈何
　　咏道上松　　　　　　　　【宋】孔平仲
　　长松髙落落积雪白皑皑鳞鬛冻且僵郁结久不开观其纒压意直使同枯荄雁带寒光去鸟传春信来防阳入直榦生意忽已回豁若醉初醒整顿出尘埃秀色媚山腹孤标摩斗魁时至自当复安得长摧颓若非根本壮何能异草莱
　　同希顔怪松　　　　　　　【金】冯　璧
　　崧髙地气灵花木竞妍秀玉峯西南趾有松独怪陋偃蹇如蟠螭奋迅如攫兽叶劲须髯张皮古鳞甲皱菌蠢藤瘿怒支离笻节瘦月上虬影揺风度雨声骤子落慰枯禅枝樛碍飞鼬盘根万乗器平葢千嵗寿樵斤幸免辱厦匠矧肯构龙化防有时天旱期汝救
　　乐山松　　　　　　　　　【金】刘从益
　　乐山一何崇上有千嵗松清孤月露底秀防天地中蒲柳抱常质桃李开芳容争如十八公笑傲氷霜风居然喜避世不肯污秦封蟠如北海螭伏如南阳龙纷纷过者多匠石终不逢明堂防时构唤起苍髯翁
　　种松　　　　　　　　　　【元】刘　因
　　万牛来丘山大厦髙崔嵬当年谁苦辛遗此千嵗材手持百松子与之俱倾颓殷勤嘱造物为防荒山隈今来见豪末喜溢苍烟堆十年望根立百年排风雷自此千万年再见明堂开东家十年计戢戢千头栽岂不早有望求此良悠哉
　　题松云斋十五韵　　　　　【元】叶　颙
　　青松如舞蛟白云如逰龙龙逰化甘霖与世为年丰蛟舞散清影利爪拏髙穹二者无限竒尽入幽人宫幽人室悬罄隠约松云中松秀恱耳目云生荡心胸读书坐云石鼓琴杂松风无往不自得深喜世虑空披云采松花何啻食万钟万钟食有尽松花味无穷松云幸无恙天地同始终扶笻一相顾摩云抚孤松问松防何年适与云防同松静了不言云去防无踪回首万峯顶但见山重重
　　松壑　　　　　　　　　　【明】袁　凯
　　矫矫千嵗姿生此众石间防飔度岩阿殷殷起波澜幽人一壶酒日夕自怡顔安得川上舟与子相往还
　　听松　　　　　　　　　　【明】邵　寳
　　听松复听松松声在髙阁阁成四十年听者今如昨风来春涛生风去秋涛落当其无风时萧然亦防作聪者听于斯冥心对寥廓
　　松下居　　　　　　　　　【明】僧宗泐
　　我此松下居即事良可恱闭戸畱白云开轩放眀月松响风忽来泉流雨初歇时有西斋人相亲黙无说
　　七言古【附长短句】
　　灵谿老松歌　　　　　　　【唐】卢士衡
　　灵谿古观坛西角千尺鳞皴栋梁朴横出一枝戞楼阁直上一枝扫寥廓白日苍苔拥根脚月眀风撼寒光落有时风雨晦暝摆撼若黑龙之腾跃合生于象外峯峦枉滞乎人间山岳安得巨灵授请托防向青桂白榆边安着
　　小松歌　　　　　　　　　【唐】李咸用
　　幽人不喜凡草生秋锄斸得寒青青庭闲土瘦根脚狞风揺雨拂精神醒短影月斜不满尺清声细入鸣蛩夕天人戏剪苍龙髯参差簇在瑶阶侧金精水鬼欺不得长与东皇逞顔色劲节暂因君子移贞心不为麻中直
　　松障圗歌　　　　　　　　【元】陈　泰
　　何人独立身堂堂十八公子须髯苍凝氷不遣势摧折清籁时与髯低昻兰为兄兮雪为友燕坐松间自呼酒眼花耳热鳞鬛生千尺龙蛇入挥手手中松月自离笔已见云烟生蓊鬰倘非白昼堂宇空真恐幽隂鬼神出平生始识顔平原坚苦絶胜甜中边世间画史千金价惜哉此松不多画
　　赋得贞松寿姑苏张继孟八十
　　【明】刘　溥
　　徂徕之松何蜿蜓根盘厚地枝摩天气横东南动光彩泰山风雪衡山烟长风吹天天宇开飒飒海涛天上来世间草木总卑小如就彭祖观婴孩古来君子不改徳松亦何尝改其色往往工师求栋梁重如山岳谁移得春风细洒金粉香茯苓寒凝琥珀光为君取此制春酒饮之睂寿同无疆
　　五言律
　　松　　　　　　　　　　【唐】李　峤
　　郁郁髙岩表森森幽磵陲鹤栖君子树风拂大夫枝百尺条隂合千年葢影披嵗寒终不改劲节幸君知严郑公阶下新松得霑字　　【唐】杜　甫
　　弱质岂自负移根方尔瞻细声闻玉帐疎翠近珠帘未见紫烟集虗防清露霑何当一百丈欹葢拥髙檐
　　松　　　　　　　　　　　【唐】陆　肱
　　雪霜知劲质今古占嘉名断砌盘根逺疎林偃葢清鹤栖何代色僧老四时声郁郁心弥久烟髙万井生
　　髙松　　　　　　　　　　【唐】李商隠
　　髙松出众木伴我向天涯客散初晴后僧来不语时有风传雅韵无雪试幽姿上药终相待他年访伏龟
　　广徳官舎二松　　　　　　【唐】喻　鳬
　　杨公休簿领二木日坚牢直甚彰吾节清终庇尔曹幽隂月里细冷树雪中髙谁见干霄后枝飘白鹤毛
　　和李用夫栽小松　　　　　【唐】项　斯
　　移来未换叶已胜在空山静对心标直遥吟境助闲影侵残雪际声透小窗间即耸凌空榦翛翛岂易攀
　　题唐兴寺小松　　　　　　【唐】杜荀鹤
　　虽小天然别难将众木同侵僧半窗月向客一襟风枝拂行苔鹤声分呌砌虫如今未堪看湏待雪霜中和薛侍御题兴善寺松　　　【唐】许　棠
　　何年斸到城满国响髙名半寺隂常匝邻坊防亦清代多无朽势风定有余声自得天然状非同涧底生
　　移小松　　　　　　　　　【唐】张　乔
　　松子落何年纎枝长水边斫开新涧雪移出逺林烟带月栖幽鸟兼花灌冷泉防风动清韵闲听罢琴眠
　　僧院松　　　　　　　　　【唐】曹　松
　　此木韵弥全秋宵学瑟弦空知百余尺未定防多年古甲磨云拆孤根捉地坚何当抛一榦作葢道塲前
　　郑毂补阙山松　　　　　　【唐】张　蠙
　　心将积雪欺根与白云离逺寄僧犹忆髙看鹤未知影交新长叶皴匝旧生枝多少同时种深山不得移
　　述松　　　　　　　　　　【唐】王贞白
　　逺谷呈材榦何由入栋梁嵗寒虚胜竹功绩不如桑秋老落干子春深裛嫩黄虽防匠者顾樵采日难防
　　松　　　　　　　　　　　【唐】僧无可
　　枝榦怪鳞皴烟梢出涧新屈盘髙极目苍翠逺惊人待鹤移隂过听风落子频青青寒木外自与九霄邻
　　赋松　　　　　　　　　【南唐】谢仲宣
　　送人多折柳唯我独吟松若保嵗寒在何妨霜雪重森梢蓬静境廓落见孤峯还似君髙节亭亭尠继踪
　　赤松咏　　　　　　　　　【明】傅汝舟
　　赤松五千丈一丈一云生蛟龙分叶卧雷雨抱枝鸣隂好鹤长在巢居仙自营斸苓湏指夕辅取九丹成
　　松　　　　　　　　　　　【明】申时行
　　宛转随髙阜青葱结茂林团云低葢影挟雨送涛音节抱风霜苦根盘嵗月深亦知防意山阁助清吟
　　五言排律
　　贡院楼北新栽小松　　　　【唐】李正封
　　青苍初得地华省植来新尚带山中色犹含洞里春近楼依北戸隠砌浄游尘鹤寿应成葢龙形未有鳞为梁资大厦封爵耻嬴秦幸此观光日清风屡得亲
　　贡院楼北新栽小松　　　　【唐】钱众仲
　　爱此凌霜操移来独占春贞心初得地劲节始依人笼月烟犹薄当轩色转新枝低无宿羽叶浄不防尘每与芝兰近常慙雨露均幸因逢顾盼生植及兹辰
　　贡院楼北新栽小松　　　　【唐】吴武陵
　　拂槛爱贞容移根自逺峯曾经芳草没终不住苔封叶少初凌雪鳞生欲化龙乗春濯雨露得地近垣墉逐吹香防动含烟色渐浓时廻日月照为谢小山松
　　禁中春松　　　　　　　　【唐】陆　贽
　　隂隂清禁里苍翠满春松雨露恩偏近阳和色更浓髙枝分晓日灵韵杂宵钟岚助炉烟逺形疑葢影重愿符千载寿不羡五株封倘得回天眷全胜老碧峯
　　禁中春松　　　　　　　　【唐】周　存
　　防嵗含贞节青青紫禁中日华留偃葢雉尾转春风不为繁霜改那将众木同千条攅翠色百尺澹晴空影宻金茎近花明凤沼通安知幽涧侧独与散樗丛
　　禁中春松　　　　　　　　【唐】常　沂
　　暎殿松偏好森森列禁中攅柯沾圣泽疎葢引皇风晚色连秦苑春香满汉宫操将贞石固材与直臣同翠影宜青苍枝秀碧空还知沐天眷千载更葱茏
　　与杨十二巨源卢十九经济同逰大安亭各赋二物合为五韵探得石松　【唐】元　稹
　　片石与孤松曽经物外蓬月临栖鹤影云抱老人峯蜀客君当问秦官我旧封积膏当琥珀新刼长芙蓉待补苍苍去樛柯蚤变龙
　　中书相公任兵部侍郎日后阁植四松逾数年澣忝此官因献拙什　　　【唐】郑　澣
　　丞相当时植幽襟对此开人知舟楫器天假栋梁材错落龙鳞出防褷鹤翅廻重隂罗武库细响静山台得地公堂里移根涧水隈吴臣梦寐逺秦岳嵗年摧转觉飞缨缪何因继组来防寻珠履迹愿比角弓培柏恱犹依社星髙久照台后凋应共操无复问良媒
　　奉和四松　　　　　　　　【唐】唐　扶
　　幽抱应无语贞松遂自栽寄懐丞相业因擢大夫材日射苍鳞动尘迎翠箒廻嫩茸含细粉初叶泛新杯偶圣为舟去逢时与鹤来寒声连晓竹静气结隂苔赫奕鸣驺至荧煌洞戸开良辰一临眺憇树防徘徊恨发风期阻诗従绮思裁还闻旧凋契凡在此中培
　　奉和四松　　　　　　　　【唐】刘禹锡
　　右相歴中台移松武库栽紫茸抽组绶青实长玫瑰便有干霄势看成构厦材数分天柱半影逐日轮廻旧赏台阶去新知谷口来息隂长仰望翫意防徘徊翠粒晴悬露苍鳞雨起苔凝音助瑶瑟飘蘂泛金罍月桂花遥烛星榆叶对开终湏似鸡树荣茂近昭回
　　奉和四松　　　　　　　　【唐】雍　陶
　　右相歴兵署四松皆手栽斸时惊鹤去移处带云来根倍双桐植花分八桂开生成造化力长作栋梁材岂羡兰依省犹嫌柏占台出楼终百尺入梦巳三台幽韵和宫漏余香度酒杯拂冠枝上雪染履影中苔髙位相承地新诗寡和才何由比萝蔓攀附在条枚
　　文宣王庙古松　　　　　　【唐】李　胄
　　列植成均里分行古庙前隂森非一日苍翠自何年寒影烟霜暗晨光枝叶妍近檐隂更静临砌色相鲜每愧闻钟磬多惭接豆笾更宜教胄子于此学贞坚
　　七言律
　　松　　　　　　　　　　　【唐】李山甫
　　地耸苍龙势抱云天教青共众材分孤标百尺雪中见长啸一声风里闻桃李傍他真是佞藤萝攀尔亦非羣平生相爱应相识谁道修篁胜此君
　　题子侄书院双松　　　　　【唐】曹　唐
　　自种双松费防钱顿令院落似秋天能藏此地新晴雨却惹空山旧烧烟枝压细风过枕上影笼残月到窗前莫教取次成闲梦使汝悠悠十八年
　　题浄众寺古松　　　　　　【唐】崔　涂
　　百尺森疎倚梵台昔人曽见此初栽故园未有偏堪恋浮世如闲即合来天暝岂分苍翠色嵗寒应识栋梁材清隂可惜不驻得归去暮城空首回
　　松　　　　　　　　　　　【唐】韩　溉
　　倚空髙槛冷无尘往事闲征梦欲分翠色本宜霜后见寒声偏向月中闻啼猿想带苍山雨归鹤应和紫府云莫向东园近桃李春光还是不容君
　　题吉水县防前新栽小松　　【唐】李　中
　　斸开幽涧藓苔斑移得孤根植砌前影小未遮官舎月翠浓犹帯旧山烟羣花解笑香宁久众木虽髙节不坚输我婆娑栏槛内晚风萧飒学幽泉
　　松　　　　　　　　　　　【唐】炙毂子
　　寒松耸防倚苍岑绿叶扶疎自结隂丁固梦时还有意秦皇封日岂无心常将正节栖孤鹤不遣髙枝宿众禽好是特凋羣木后防霜凌雪翠逾深
　　龙形松　　　　　　　　　【元】谢宗可
　　夭矫拏云海上来蜿蜓蜕骨老莓苔紫髯夜湿千山雨铁甲春生万壑雷影动欲翻平陆起声号如巻怒潮廻蜷枝冷挂岩前月犹似擎珠照九垓
　　罗汉松　　　　　　　　　【明】屠　隆
　　何年苍叟住禅林百尺婆娑万壑隂四果总来成佛印一官应不受秦侵灵根嵗月跏趺久老榦风霜面壁深谡谡回飇响空谷犹闻清夜海潮音
　　七言排律
　　遥同蔡起居偃松篇　　　　【唐】张　说
　　清都众木总荣芬传道孤松最出羣名接天庭长防色气连宫阙借氛氲悬池的的停华露偃葢重重拂瑞云不惜流膏助仙鼎愿将桢榦奉明君莫比冥灵楚南树朽老江边代不闻
　　五言絶句
　　松下雪　　　　　　　　　【唐】钱　起
　　虽因朔风至不向瑶台侧惟助苦寒松偏明后凋色
　　千松岭　　　　　　　　　【唐】顾　况
　　终日吟天风有时天籁止问渠何防意恐落凡人耳
　　四望驿松　　　　　　　　【唐】王　建
　　当初此间别直至此庭中何意闻声耳听他枝上风
　　小松　　　　　　　　　　　王　建
　　小松初数尺未有直生枝间即傍边立看多长却迟
　　题翰林院东阁小松　　　　【唐】元　稹
　　檐碍修鳞亚霜侵簇翠黄惟余入琴韵终待舜弦张
　　乳毛松　　　　　　　　　【唐】郑　谷
　　松格一何髙何人号乳毛霜天寓直夜愧尔伴闲曹
　　松　　　　　　　　　　　【宋】徐　铉
　　细韵风中逺寒青雪后浓繁隂堪避雨効用待东封
　　松　　　　　　　　　　　【金】李俊民
　　郁郁愁无地青青独有心疑从大夫后倾葢到如今
　　七言絶句
　　凭韦少府班觅松树子栽　　【唐】杜　甫
　　落落出羣非榉柳青青不朽岂杨梅欲存老葢千年意为觅霜根数寸栽
　　酬道芬寄画松　　　　　　【唐】刘　商
　　闻道松花学沈宁寒枝淅沥叶青青一株将比嚢中树若个年多有茯苓
　　松树　　　　　　　　　　【唐】白居易
　　白金换得青松树君既先栽我不栽幸有西风易凭仗夜深偷送好声来
　　省中题新植双松　　　　　【唐】贾岛
　　端坐髙宫起逺心云髙水阔共幽沈更堂寓直将谁语自种双松伴夜吟
　　采松花　　　　　　　　　【唐】姚　合
　　拟服松花无处学嵩阳道士忽相教朝来试上髙枝采不觉翻倾仙鹤巢
　　小松　　　　　　　　　　【唐】章孝标
　　爪叶鳞条龙不盘梳风幕翠一庭寒莫言只似人长短湏作浮云向上看
　　书院二小松　　　　　　　【唐】李羣玉
　　一双幽色出凡尘数粒秋烟二尺鳞从此静窗闻细韵琴声长伴读书人
　　小松　　　　　　　　　　【唐】杜荀鹤
　　自小刺头深草里而今渐觉出蓬蒿时人不识凌云木直待凌云始道髙
　　涧松　　　　　　　　　　【唐】崔　涂
　　寸寸凌霜长劲条路人犹笑未干霄南园桃李虽堪羡争奈春残又寂寥
　　题僧院松　　　　　　　　【唐】曹　松
　　空山涧畔枯松树禅老堂头鳞甲身传是昔朝僧种着下头应有茯苓神
　　松岭　　　　　　　　　　【唐】陆希声
　　岭上春松手自栽巳能苍翠暎莓苔嵗寒本是家君事好送清风月下来
　　松　　　　　　　　　　　【唐】成彦雄
　　大夫名价古今闻盘屈孤贞更出羣将谓岭头闲得了夕阳犹挂数枝云
　　华山孤松　　　　　　　　【唐】张　蠙
　　石罅引根非土力冐寒犹助岳莲光绿槐生在膏腴地何得无心拒雪霜
　　画松　　　　　　　　　　【唐】僧防云
　　画松一似真松树且待防思记得无曾在天台山上见石桥南畔第三株
　　江路闻松风　　　　　　　【金】赵　可
　　雪里云山玉作屏松风入耳细泠泠朝来醉着江亭酒却被髯龙唤得醒
　　静芳亭　　　　　　　　　【元】袁　桷
　　帘外羣山当画屏白云如水度中庭松花落径无人扫失却莓苔一半青






　　御定佩文斋咏物诗选巻二百七十七
　　钦定四库全书
　　御定佩文斋咏物诗选巻二百七十八
　　柏类
　　五言古
　　庭柏　　　　　　　　　　【北齐】魏　收
　　古松圗偃葢新柏冩炉峯凌寒翠不夺迎暄绿更浓茹叶轻沈体咀实化衰容将使中台麝违山能见从
　　双柏　　　　　　　　　　　【元】陈　樵
　　亭亭山上柏柯榦如青铜苍古防俗姿肯作儿女容风霜日揺落万木为之空尔独不见摧屹立如老翁乃知归根妙生意恒内融愿乗雷雨兴化作双飞龙
　　柏屏　　　　　　　　　　【明】顾　璘
　　壁立青玉屏下见古柏根相怜嵗寒叶郁作苍云屯贞姿洗霜雪老气横乾坤名园非此种谁可当君门
　　七言古
　　古柏行　　　　　　　　　【唐】杜　甫
　　孔明庙前有老柏柯如青铜根如石霜皮澑雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青戸牖空落落盘踞谁得地冥冥孤髙多烈风扶持自是神明力正直原因造化功大厦如倾要梁栋万牛回首丘山重不露文章世已惊未辞剪伐谁能送苦心岂免容蝼蚁香叶终经宿鸾凤志士幽人莫怨嗟古来材大难为用
　　五言律
　　使院中新栽柏树子呈李十五栖筠
　　【唐】岑　参
　　爱尔青青色移根此地来不曽台上种畱向碛中栽翠叶欺门柳狂花笑院梅不湏愁嵗晚霜露岂能摧
　　穂柏聮句　　　　　　　　【唐】叚成式
　　一院暑难侵莓苔共影深标枝争息鸟余吹正开襟【成式】宿雨香添色残阳石在隂乗闲动诗意助静入禅心【张希复】
　　古柏　　　　　　　　　　【唐】李　洞
　　手植知何代年齐偃葢松结根生别树吹子落邻峯古榦经龙嗅髙烟过雁冲可知繁叶尽声不碍秋钟
　　五言絶句
　　指栢轩　　　　　　　　　【明】髙　启
　　清隂防燕几中有忘言客人来问不应笑指庭前柏
　　七言絶句
　　武侯庙古柏　　　　　　　【唐】雍　陶
　　宿叶四时同一色髙枝千嵗对孤峯此中疑有精灵在为见盘根是卧龙
　　题龙兴寺老柏院　　　　　【宋】张　在
　　南邻北舎牡丹开年少防芳去又廻惟有君家老柏树春风恰似不曾来
　　禹柏圗　　　　　　　　　【元】吴师道
　　柏贡荆州任土风汉阳遗树尚葱茏休夸此是亲曾植四海青青尽禹功















　　御定佩文斋咏物诗选巻二百七十八
　　钦定四库全书
　　御定佩文斋咏物诗选巻二百七十九
　　桧类
　　五言古
　　济南庙中古桧同叔能赋　　【金】元好问
　　亭亭祠宫桧郁郁上云雨扶持防来年造物心独苦青余玉川润根入铁岸古虽含栋梁姿斤斧安得取沇洑地中久骇浪思一鼔天柱屹不移水国奠平土乾坤此神物甲乙存世谱濑乡畱耳孙阙里传鼻祖秦松徒自污蜀柏聊共数防待十抱成兹焉重摩拊
　　长短句
　　致道观看七星桧树歌　　　【明】孙一元
　　海虞山前突兀见古桧眼中气势相盘拏上应七曜分布有神防地灵千嵗储英华皴皮无文尽驳落老根化石吞泥沙据山峞暎壑谽谺身枯澑雨枝黒藏蛇伫立顷刻云雾遮日落未落山之厓同行观者皆叹嗟舌
　　扪颈缩无敢哗归来灵物不可究夜宿撼牀恐龙鬭
　　五言律
　　画桧　　　　　　　　　　【元】虞　集
　　茅山多古树此桧更长生鹳鹤栖来穏蛟龙化得成云深还近戸月落似闻笙千载如相见苍然故旧情
　　七言律
　　谢寺双桧　　　　　　　　【唐】刘禹锡
　　双桧苍然古貌竒含烟吐雾郁参差晚依禅客当金殿初耐将军暎画旗龙象界中成寳葢鸳鸯瓦上出髙枝长明灯是前朝焰曽炤青青年少时
　　法云双桧　　　　　　　　【唐】温庭筠
　　晋朝名軰此离羣想对浓隂去住分题处尚防王内史画时应是顾将军长廊夜静声疑雨古殿秋深影似云一下南台到人世晓泉清籁更难闻
　　桧树　　　　　　　　　　【唐】秦韬玉
　　翠云交榦瘦轮囷啸雨吟风防百春深葢屈盘青尘尾老皮张展黑龙鳞惟堆寒色资琴兴不放秋声染俗尘嵗月如波事如梦竟畱苍翠待何人
　　陈桧　　　　　　　　　　【明】马　弓
　　古本凌空百尺过根盘如石铁为柯浓隂不碍金莲座虚籁犹传玉树歌倦客解衣频徙倚老禅卓锡定摩挲云门寺里梁朝柏身上苔防想更多
　　桧　　　　　　　　　　　【明】章　珪
　　天挺良材耸百防托根仙宿歴年深能兼老柏氷霜操不让寒梅铁石心夜静绕坛星布列月明满地翠隂森工师若选明堂用为栋为梁价万金
　　五言絶句
　　桧和子由　　　　　　　　【宋】苏　轼
　　依依古松子郁郁绿毛身每长湏成节明年渐庇人
　　七言絶句
　　自遣诗　　　　　　　　　【唐】陆龟防
　　花濑蒙蒙紫气昬水边山曲更容村终湏拣取幽栖地老桧成双便作门
　　和重元寺双矮桧　　　　　　陆龟防
　　可怜烟刺是青螺如到双林误礼多更忆早秋登北固海门苍翠出晴波
　　醒闻桧　　　　　　　　　【唐】皮日休
　　解洗余酲晨半酒星星仙吹起云门耳根莫厌听佳木防尽山中寂静源
　　重元寺双矮桧　　　　　　　皮日休
　　扑地枝回是翠钿碧丝笼细不成烟应如天竺难陀寺一对狻猊相枕眠
　　题法云寺双桧　　　　　　【唐】方壶居士
　　谢郎双桧绿于云昬晓浓隂色未分若并亳宫仙鹿迹定知髙峭不如君
　　古桧　　　　　　　　　　【元】虞　集
　　根到深泉石作身踈踈香叶不知春海波不动天风逺千嵗寒蛟作老人















　　御定佩文斋咏物诗选巻二百七十九
　　钦定四库全书
　　御定佩文斋咏物诗选巻二百八十
　　杉类
　　五言古
　　郡斋移杉　　　　　　　　【唐】韦应物
　　擢榦方数尺幽姿已苍然结根西山寺来植郡斋前新含野露气稍静髙窗眠虽为赏心遇岂有岩中縁
　　栽杉　　　　　　　　　　【唐】白居易
　　劲叶森利劔孤茎挺端标才髙四五尺势若干青霄移栽东窗前爱尔寒不凋病夫卧相对日夕闲萧萧昨为山中树今为檐下条虽然遇赏翫无乃近尘嚣犹胜涧谷底埋没随众樵不见郁郁松委质山上苖
　　长短句
　　古杉行　　　　　　　　　【元】范　梈
　　丹陵观有古杉屹如双阙当云门云是钟君之手植君去此树余空邨尾揺翡翠捎八表根结蛇蛟行九原幽边岂无鬼神防深处直形天地恩一方拆裂引穿澑犹是百年烧火痕苍皮树裹渐欲合始知草木有道存或云下有丹火伏四时地底皆春温神还复壮此其验疑是自此无传喧平生政坐嗜竒古来看适值寒冬昬长歌沈思绕其下夜半月髙松露繁飘飖叶县鳬舄影牢落丰城龙剑魂何当唤起博物者共骑黄鹄凌昆仑
　　七言絶句
　　题中峯杉径　　　　　　　【宋】朱　子
　　盘回山腹转修蛇横入中峯小隠家好把穉杉缘径插待迎凉月看清华





　　御定佩文斋咏物诗选巻二百八十
　　钦定四库全书
　　御定佩文斋咏物诗选巻二百八十一
　　榆类
　　五言古
　　榆　　　　　　　　　　【明】吴　寛
　　始我种三榆近在亭之左西日待隠蔽隂成客能坐七年长渐髙宻叶巳交鎻生钱闻可食贫者当果蓏其一忽憔悴啮腹缘蚁蜾持斧欲伐之材未中船舵藤蔓方附丽不伐亦自可古人无弃物守圃常用跛
　　五言絶句
　　榆　　　　　　　　　　　【宋】张　耒
　　修柯遇云日老枿干虹霓嗟尔臃肿材大匠何见遗
　　七言絶句
　　贫居春怨　　　　　　　　【唐】雍　陶
　　贫居尽日冷风烟独向檐牀看雨眠寂寞春风花落后满庭榆荚似秋天
　　榆钱　　　　　　　　　　【宋】孔平仲
　　镂雪裁绡个个圎日斜风定穏如穿凭谁细与东君说买住青春费防钱
　　春晚　　　　　　　　　　【宋】僧道潜
　　叠颖丛条翠欲流午隂浓处听鸣鸠儿童赌罢榆钱去狼藉春风漫不收
　　次韵答李擛之　　　　　　【明】王　弼
　　榾柮炉头拥薄绵嫩寒防雨暮春天不知诗思能多少榆叶梨花巳满前
　　无题　　　　　　　　　　【明】康　栗
　　笑看海云初起处吾家隠隐碧天隅何时跨鹤随风去同与仙人坐白榆



　　御定佩文斋咏物诗选巻二百八十一
　　钦定四库全书
　　御定佩文斋咏物诗选巻二百八十二
　　槐类
　　七言古
　　孔林瑞槐歌　　　　　　　【元】纳　延
　　阙里隂隂槐树古百尺长柯挟风雨宻叶盘空拥翠云深根贯石流琼乳苍皮皴蚀纹异常天成篆籕分毫芒防丝萦错科斗乱云气飞动龙鸾翔嬴秦书焚士坑僇防叹遗经藏壁屋千年圣道复昭明喜见文章出嘉木神明元胄嗣上公雨露滋沐深培封清隂如水石坛静弹琴树底歌薫风
　　五言律
　　咏槐　　　　　　　　　　【唐】李　峤
　　暮律移寒火春宫长旧栽叶生驰道侧花落凤庭隈烈士懐忠触鸿儒访业来何当赤墀下疎榦拟三台
　　七言律
　　槐花　　　　　　　　　　【唐】罗　邺
　　行宫门外陌铜驼两畔分栽此最多欲到清秋近时节争开金蘂向闗河层楼寄恨飘珠箔骏马怜香撼玉珂愁杀江南随计者年年为尔剰奔波
　　宫槐　　　　　　　　　　【宋】梅尧臣
　　汉家宫殿防长槐嫩色葱葱不染埃天仗龙旂穿影去钩陈豹尾拂枝来青虫挂后蜂衔子素月生来桂并栽我意方同杜工部冷淘惟喜叶新开
　　五言絶句
　　宫槐陌　　　　　　　　　【唐】王　维
　　仄径防宫槐幽隂多绿苔应门但迎扫畏有山僧来
　　宫槐陌　　　　　　　　　【唐】裴　廸
　　门前宫槐陌是向欹湖道秋来山雨多落叶无人扫
　　槐　　　　　　　　　　　【宋】苏　轼
　　采撷殊未厌忽然已成隂蝉鸣看不见鹤立赴还深
　　罢直圗　　　　　　　　　【明】练子宁
　　草诏下金銮宫槐白露寒紫驑骄不鞚明月在防干
　　七言絶句
　　送人入蜀　　　　　　　　【唐】杨　凝
　　劒阁迢迢梦想间行人归路绕梁山明朝骑马揺鞭去秋雨槐花子午闗
　　槐花　　　　　　　　　　【唐】郑　谷
　　毵毵金蘂扑晴空举子心惊落照中今日老郎犹有恨昔年相谑十秋风
　　题槐　　　　　　　　　　【唐】翁承賛
　　雨中妆防望中黄勾引蝉声送夕阳忆得当年随计吏马蹄终日为君忙
　　谿隂堂　　　　　　　　　【宋】苏　轼
　　白水满时双鹭下绿槐髙处一蝉吟酒醒门外三竿日卧看谿南十畆隂
　　轼以去嵗春夏侍立迩英而秋冬之交子由相继入侍次韵絶句四首各述所懐【录一】
　　苏　轼
　　曈曈日脚晓犹清细细槐花暖欲零坐阅诸公半廊庙时看黄色起天庭
　　夏日田园杂兴　　　　　　【宋】范成大
　　槐叶初匀日气凉葱葱防耳翠成双三公只得三枝看闲客清隂满北窗
　　槐影　　　　　　　　　　【宋】许月卿
　　槐影本来惟戴日蝉声固自未知秋斜阳薄雨羊归径冷月横星人倚楼
　　玉堂槐花　　　　　　　　【金】赵秉文
　　玉堂隂合冷窗纱雨过银泥引篆蜗萱草茙葵俱不见蜂声满院采槐花
　　玉堂闲适圗　　　　　　　【元】王　恽
　　醉岸乌纱殿影东宫花低暎酒波红兴来草罢长杨赋独占髙槐洒晚风
　　即事　　　　　　　　　　【元】赵孟頫
　　庭槐风静緑隂多睡起茶余日影过自笑老来无复梦闲看行蚁上南柯
　　庭槐　　　　　　　　　　【元】郑允端
　　风转庭槐拂槛开绿隂如染浄无埃妇人不作功名梦闲看南柯蚁往来
　　拟宫词　　　　　　　　　【明】袁宏道
　　百子池头九子萍羙人双照月棱青宫槐叶落秋如水诵得莲花两卷经







　　御定佩文斋咏物诗选巻二百八十二
　　钦定四库全书
　　御定佩文斋咏物诗选巻二百八十三
　　梧桐类
　　五言古
　　双桐　　　　　　　　　　【魏】明　帝
　　双桐生空井枝叶自相加通泉浸其根雨润其柯
　　咏桐　　　　　　　　　　【齐】王　融
　　鶱凤影层枝轻虹镜展绿岂斁龙门幽直慕瑶池曲
　　逰东堂咏桐　　　　　　　【齐】谢　朓
　　孤桐北窗外髙枝百尺余叶生既婀娜叶落更扶踈无华复无实何以赠离居裁为珪与瑞足可命参墟
　　咏孤桐　　　　　　　　　【梁】沈　约
　　龙门百尺时排云少孤立分根防玉池欲待髙鸾集
　　咏梧桐　　　　　　　　　　沈　约
　　秋还遽已落春晓犹未荑防叶虽可贱一剪或成珪
　　咏桐　　　　　　　　　　【隋】魏　澹
　　本求裁作瑟何用削成珪愿寄华庭里枝横待凤栖
　　答李伯鱼桐竹　　　　　　【唐】张　说
　　结庐桐竹下室迩人相深接垣分竹径隔戸共桐隂落花朝满岸明月夜披林竹有龙鸣管桐畱凤舞琴竒声与髙节非君谁赏心
　　桐竹赠张燕公　　　　　　【唐】李伯鱼
　　北竹青桐北南桐绿竹南竹林君早爱桐树我初贪凤栖桐不愧凤食竹何惭栖食更如此余非凤所堪
　　叚宥防孤桐　　　　　　　【唐】王昌龄
　　凤凰所宿处月暎孤桐寒槁叶零落尽空柯苍翠残虚心谁能见直影非无端响发调尚苦清商劳一弹
　　题僧房双桐　　　　　　　【唐】李　颀
　　青桐双拂日傍带凌霄花绿叶传僧磬清隂润井华谁能事音律焦尾蔡邕家
　　梧桐　　　　　　　　　　【唐】戴叔伦
　　亭亭南轩外贞榦修且直广叶结青隂繁花连素色天资韶雅性不愧知音识
　　题鲜于子骏桐轩　　　　　【宋】司马光
　　朝阳升东隅照此庭下桐菶菶复萋萋居然古人风疎枝青玉耸宻叶翠羽防午防凝余清夕照畱残红雨响甍栋外风生戸牖中主人政多暇歩赏幸从容终当致威凤覧徳鸣噰噰又将施五弦解愠歌帝宫
　　拟古　　　　　　　　　　【金】张　建
　　菶菶峄山桐一树十二枝枝分十二律所指各不移何为师襄子独谓东南竒一律不可缺一枝不可遗谁能以此意说似典乐防
　　桐树　　　　　　　　　　【明】髙　启
　　晴粉朝英坠凉琼夏叶舒鸟啼髙树早蝉转薄疏虗朱弦未荐曲彤管屡题诗坐恐销华泽商吹起前除
　　洗桐　　　　　　　　　　【明】王　问
　　梧桐生髙冈菶菶贻夏隂挹取叶上露为子洗其心有时借槁君闲情寄徽音何以报尔徳激泉濯朝林永日影相对勿使尘涴侵
　　七言古
　　登乐陵台倚梧桐望月有懐南台李御史
　　【元】萨都拉
　　凉风吹堕梧桐叶泻下泠泠露华白乐陵台上悄无人独倚梧桐看秋月月髙当午桐隂直不觉衣霑露华湿此时却忆在金陵酒醒江楼听秋笛
　　五言律
　　桐　　　　　　　　　　　【唐】李　峤
　　孤秀峄阳岑亭亭出众林春光杂鳯影秋月弄圭隂髙暎龙门迥双依玉井深不因将入防谁为作鸣琴
　　次韵择之梧竹二首并呈季通
　　【宋】朱　子
　　永日长梧下清隂小院幽自怜风嫋嫋客赋雨浏浏作别今千里相思欲九秋更怜同社友复此误淹防月下新桐喜徐元叹至　　　【明】钟　惺
　　是物多妨月桐隂殊不然长如晨露引不隔晚凉天绿满清虗内光生幽独边懐新君亦尔到在夕阳先
　　七言律
　　周履道征赋梧桐月　　　　【明】周　翼
　　云卷清秋画角悲梧桐满地月明时斜穿翠叶通银井化作金波落砚池青女乍惊乌鹊梦素娥偏惜凤凰枝故人有约来何暮独立云阶影渐移
　　五言絶句
　　题桐叶　　　　　　　　　【唐】韦应物
　　参差剪绿绮萧洒覆琼柯忆在沣东寺偏书此叶多
　　七言絶句
　　丹丘　　　　　　　　　　【唐】李商隠
　　青女丁宁结夜霜羲和辛苦送朝阳丹丘万里无消息防对梧桐忆凤凰
　　蜀桐　　　　　　　　　　　李商隠
　　玉垒髙桐拂玉绳上含非雾下含氷枉教紫凤无栖处斲作秋琴弹广陵
　　齐安偶题　　　　　　　　【唐】杜　牧
　　秋声无不搅离心梦泽蒹葭楚雨深自滴阶前大梧叶干君何事动哀吟
　　夜　　　　　　　　　　　【宋】朱　子
　　独宿山房夜气清一窗凉月共虚明邻鸡未作人声寂时听髙梧滴露声
　　暑中杂兴　　　　　　　　【宋】方　岳
　　是非不到野谿边只就梧桐听雨眠睡熟不知谿水长鹭鸶飞上钓鱼船
　　暮春　　　　　　　　　　【金】蔡　珪
　　陌上歌声枕上听秋千梧影两亭亭春风三月正花好晓日一竿初酒醒
　　桐花　　　　　　　　　　【元】方　回
　　怅惜年光怨子规王孙见事一何迟等闲春过三分二凭仗桐花报与知
　　和薛伯通韵　　　　　　　【元】耶律楚材
　　黄花红叶满秋山月浸银河夜未阑寂寞梧桐深院落有人何处倚防干
　　懐友时住夏玉泉山　　　　【元】黄清老
　　逺水平林翠绕城秋来风雨动离情玉泉千尺梧桐树月下时闻落叶声
　　杂咏　　　　　　　　　　【元】吴防奎
　　野人居处絶纷哗芳楥疎篱八九家昨夜山中风雨急晓来门巷扫桐花
　　梧桐　　　　　　　　　　【元】丁鹤年
　　井梧彻夜下霜风锦绣园林瞬息空老尽秋容何足惜凤巢吹堕月明中
　　梧桐　　　　　　　　　　【元】郑允端
　　梧桐叶上秋先到索索萧萧向树鸣为报西风莫吹却夜深畱取听秋声
　　秋闺思　　　　　　　　　【明】孙　蕡
　　凉夜箫声处处过玉楼髙起偪天河西风瘦尽梧桐叶添得西窗月影多
　　醉起　　　　　　　　　　【明】黄姬水
　　山中长日卧烟霞车马无尘静不哗石上酒醒天巳暮一帘月色覆桐花










　　御定佩文斋咏物诗选巻二百八十三
　　钦定四库全书
　　御定佩文斋咏物诗选巻二百八十四
　　榕类
　　五言律
　　南峯庵庵径有古榕树悬枝对峙宛若闗门
　　【明】傅汝舟
　　古树上危根依天巧作门云飞不在外虎过定消魂野客逢迎少山僧出入尊朋逰坐不厌叶落满金樽
　　七言絶句
　　柳州二月榕叶落尽偶题　　【唐】柳宗元
　　宦情覊思共凄凄春半如秋意转迷山城过雨百花尽榕叶满庭莺乱啼
　　榕谿阁【山谷南迁　　　　　宋维舟榕下】刘克庄
　　榕声竹影一谿风迁客曽来系短蓬我与竹君俱晚出两榕犹及识涪翁
　　御定佩文斋咏物诗选巻二百八十四
　　钦定四库全书
　　御定佩文斋咏物诗选巻二百八十五
　　椿类
　　七言古
　　灵椿　　　　　　　　　　【宋】刘　敞
　　野人独爱灵椿舘舘西灵椿耸危榦风揉雨炼三月余奕奕中庭防华伞
　　七言絶句
　　天坛杂诗　　　　　　　　【金】元好问
　　谿童相对采椿芽指似阳坡说种瓜想得近山营马少青林深处有人家




　　御定佩文斋咏物诗选巻二百八十五
　　钦定四库全书
　　御定佩文斋咏物诗选巻二百八十六
　　楠类
　　五言古
　　和宣州钱判官使院防前石楠树
　　【唐】孟　郊
　　大朴既一剖众材争万殊懿兹南海华来与北壤俱生长如自惜雪霜无凋渝笼笼抱灵秀簇簇抽芳肤寒日吐丹艳頳子流细珠鸳鸯花数重翡翠叶四铺雨洗新妆色一枝如一姝耸异敷庭际倾妍来坐隅散彩饰机案余辉盈盘盂髙意因造化常情逐荣枯主公方寸中陶植在湏臾飬此奉君子赏觌日为娱始觉石楠咏价倾赋两都棠颂庶可比桂词难以逾因谢丘墟木空采落泥涂时来开佳姿道去卧枯株争芳无由縁受气如郁纡抽肝在郢匠叹息何踟蹰
　　七言古
　　题巴州光福寺楠木　　　　【唐】严　武
　　楚江长流对楚寺楠木幽生赤崖背临谿插石盘老根苔色青苍山雨痕髙枝閙叶鸟不度半掩白云朝与暮香殿萧条转宻隂花龛滴沥垂青露闻道偏多越水头烟生霁敛使人愁月明忽忆湘川夜猨呌还思鄂渚秋看君幽霭防千丈寂寞穷山今遇赏亦知钟梵报黄昏犹卧禅林恋竒响
　　题巴州光福寺楠木　　　　【唐】史　俊
　　近郭城南山寺深亭亭竒树出禅林结根幽壑不知嵗耸葢摩天凡防寻翠色晚将岚气合月光时有夜猿吟经行绿叶望成葢宴坐黄花长满襟此木尝闻生豫章今朝独秀在巴乡凌霜不肯让松柏作宇由来称栋梁防待良工时一盼应归法水作慈航
　　五言律
　　髙楠　　　　　　　　　　【唐】杜　甫
　　楠树色防防江边一葢青近根开药圃接叶制茅亭落防隂犹合防风韵可听寻常絶醉困卧此片时醒
　　七言律
　　石楠树　　　　　　　　　【唐】白居易
　　可怜顔色好隂凉叶剪红牋花扑霜伞葢低垂金翡翠薰笼乱搭绣衣裳春芽细炷千灯熖夏蘂浓闻百和香见说上林无此树只教桃柳占年芳
　　七言絶句
　　看石楠花　　　　　　　　【唐】王　建
　　留得行人忘却归雨中湏是石楠枝明朝独上铜台路容见花开少许时
　　石楠　　　　　　　　　　【唐】司空圗
　　客处媮闲未是闲石楠虽好懒频攀如何风叶西归路吹断寒云见故山


　　御定佩文斋咏物诗选卷二百八十六
　　钦定四库全书
　　御定佩文斋咏物诗选巻二百八十七
　　桑类
　　五言古
　　采桑度　　　　　　　　　【晋】乐　府
　　蚕生春三月春桑正含绿女儿采春桑歌吹当春曲
　　种桑诗　　　　　　　　　【宋】谢灵运
　　诗人陈条柯亦有羙攘剔前修为谁故后事资纺绩常佩知方诫愧防富教益浮阳骛嘉月艺桑迨闲隙疎栏发近郛长行达广埸旷流始毖泉湎涂犹跬迹俾此将长成慰我海外役
　　陌上桑　　　　　　　　　【梁】王台卿
　　令月开和防处处动春心挂筐湏叶满息倦重枝隂
　　春词　　　　　　　　　　【唐】常　建
　　翳翳陌上桑南枝交北堂羙人金梯出素手自提筐非但畏蚕饥盈盈娇路傍
　　采桑　　　　　　　　　　【唐】王　建
　　鸟鸣桑叶间叶绿条复柔扳看去手近散下长长钩黄花葢野田白马少年逰所念岂廻顾良人在髙楼
　　陌上桑　　　　　　　　　【明】杨　基
　　青青陌上桑叶叶带春雨已有催丝人咄咄桑下语
　　长短句
　　采桑曲　　　　　　　　　【宋】郑　震
　　晴采桑雨采桑田头陌上家家忙去年养蚕十分熟蚕姑只着麻衣裳
　　采桑曲　　　　　　　　　【明】宋　璲
　　桑芽露春防似粟小姑把蚕试新浴素翎频扫细于蚁嫩叶纎纎初上指朝采桑暮采桑采桑不得盈顷筐羞将辛苦向姑语妾命自知桑叶比家中蚕早未成眠大姑已卖新丝钱岸上何人紫花马却欲抛金桑树下
　　五言絶句
　　春闺思　　　　　　　　　【唐】张仲素
　　防防城边柳青青陌上桑提笼忘采叶昨夜梦渔阳
　　杨下采桑　　　　　　　　【唐】张　祜
　　飞丝惹绿尘软叶对孤轮今朝入园去物色强着人
　　采桑　　　　　　　　　　【唐】郑　谷
　　晓陌携笼去桑林路隔淮何如鬬百草赌取凤凰钗
　　江南乐　　　　　　　　　【明】徐　卿
　　人言江南薄江南信自乐采桑作蚕丝罗绮任侬着
　　七言絶句
　　采桑曲　　　　　　　　　【元】赵孟頫
　　野雉朝雊雊且飞谁家女儿采桑归欲折花枝插丫髻还愁草露湿裳衣
　　桑　　　　　　　　　　　【明】陈继儒
　　女桑新绿暎宫槐三月春风戴胜来织就鸳鸯锦千匹金刀先取合欢裁

　　御定佩文斋咏物诗选巻二百八十七
　　钦定四库全书
　　御定佩文斋咏物诗选巻二百八十八
　　楸类
　　七言絶句
　　絶句　　　　　　　　　　【唐】杜　甫
　　楸树馨香倚钓矶斩新花蘂未应飞不如醉里风吹尽可忍醒时雨打稀
　　楸树　　　　　　　　　　【唐】韩　愈
　　防嵗生成为大树一朝纒绕困长藤谁人与脱青罗帔看吐髙花万万层
　　其二
　　幸自枝条能树立何烦萝蔓作交加旁人不解寻根本却道新花胜旧花
　　梦中絶句　　　　　　　　【宋】苏　轼
　　楸树髙花欲插天暖风迟日共茫然落英满地君方见惆怅春光又一年
　　楸树　　　　　　　　　　【金】元徳明
　　道边楸树老龙形社酒浇来渐有灵只恐等闲风雨夜怒随雷电上青防
　　楸花　　　　　　　　　　【元】段克已
　　楸树馨香见未曾墙西碧葢耸孤棱防须雨洗尘埃尽看吐髙花一万层









　　御定佩文斋咏物诗选巻二百八十八
　　钦定四库全书
　　御定佩文斋咏物诗选巻二百八十九
　　杨栁类
　　五言古
　　折杨栁　　　　　　　　　【梁】简文帝
　　杨栁乱成丝攀折上春时叶宻鸟飞碍风轻花落迟城高短箫发林空画角悲曲中无别意并是为相思
　　咏阳云楼檐栁　　　　　　【梁】元　帝
　　杨栁非花树依楼自觉春枝边通粉色叶里暎红巾带日交帘影因吹扫席尘拂檐应有意偏宜桃李人
　　赋得垂栁暎斜谿　　　　　【陈】张正见
　　千仭清谿险三阳弱栁垂叶细临湍合根空带石危风翻夹浦絮雨濯倚流枝不分梅花落还同横笛吹
　　西涧种栁　　　　　　　　【唐】韦应物
　　宰邑乖所愿黾勉愧昔人聊将休暇日种栁西涧滨置锸息防倦临流睇归云封壤自人力生条在阳春成隂
　　岂自取为茂属他辰延咏留佳赏山水变夕曛
　　东涧种栁　　　　　　　　【唐】白居易
　　野性爱栽植植栁水中坻乗春持斧斫裁截而树之长短既不一髙下随所宜倚岸埋大干临流揷小枝松柏不可待楩楠固难移不如种此树此树易荣滋无根亦可活成隂况非迟三年未离郡可以见依依种罢水边憇仰头闲自思富贵本非望功名须待时不种东谿栁端坐欲何为
　　栁堤　　　　　　　　　　【明】袁　凯
　　柔条被晴莎宻隂覆芳杜逶迤起沙际寂寞连水浒鸥眠雨未歇莺叫烟初曙还将竹竿去从尔钓春渚
　　七言古【附长短句】
　　咏栁　　　　　　　　　　【唐】许景先
　　春色东来渡渭桥青门垂栁百千条长杨西连建章路汉家林苑纷无数萦花始遍合欢枝逰丝半罥相思树春楼初日照南隅柔条垂绿扫金铺宝钗新梳倭堕髻锦带交垂连理襦自怜栁塞淹戎幕银烛长啼愁梦着芳树朝催玉管新春风夜染罗衣薄城头杨栁巳如丝今年花落去年时折芳逺寄相思曲为惜容华难再持官渡栁歌送李员外承恩徃扬州觐省
　　【唐】独孤及
　　君不见官渡河两岸三月杨栁枝千条万条色色色胜绿丝花作铅粉絮叶成翠羽帐此时送逺人怅望春水上逺客折杨栁依依两含情夹郎木兰舟送郎千里行郎把紫泥书东征觐庭闱脱却貂襜褕新着五彩衣双鳯并两翅将雏东南飞五两得便风几日到扬州莫贪扬州好客行剰淹留郎到官渡头春兰已应久殷勤道逺别为谢大堤栁攀条倘相忆五里一廽首明年栁枝黄问郎还家否
　　岸栁　　　　　　　　　　【宋】杨万里
　　栁梢拂入谿云隂栁根揷入谿水深只今立岸一敝帚归时弄日千黄金人生荣谢亦如此谢何足怨荣何喜秋霜春雨自四时老夫问栁栁不知
　　五言律
　　春池栁　　　　　　　　　【唐】太　宗
　　年栁变池台隋堤曲直廽逐浪丝隂去迎风带影来疎黄一鸟哢半翠几睂开萦雪临春岸参差间早楼
　　栁　　　　　　　　　　　【唐】李　峤
　　杨栁郁氤氲金堤总翠芬庭前花类雪楼际叶如云列宿分龙影芳池写鳯文短箫何以奏攀折为思君
　　望汉阳栁色寄王宰　　　　【唐】李　白
　　汉阳江上栁望客引东枝树树花如雪纷纷乱若丝春风传我意草木度前墀寄谢弦歌宰西来定未迟
　　栁边　　　　　　　　　【唐】杜　甫
　　只道梅花发那知栁亦新枝枝总到地叶叶自开春紫燕时翻翼黄鹂不露身汉南应老尽灞上逺愁人
　　赋得长亭栁　　　　　　　【唐】戴叔伦
　　濯濯长亭栁隂连防水流雨槎金缕细烟防翠丝柔送客添新恨听莺忆旧逰赠行多折取那得到深秋
　　生春　　　　　　　　　　【唐】元　稹
　　何处生春早春生栁眼中芽新才绽日茸短未含风绿误睂心重黄惊蜡泪融碧条殊未合愁绪巳先丛
　　栁　　　　　　　　　　　【唐】李商隠
　　章台従掩暎郢路更参差见説风流极来当婀娜时桥廻行欲断堤逺意相随忍放花如雪青楼扑酒旗
　　谑栁　　　　　　　　　　　李商隐
　　已带黄金缕仍飞白玉花长时须拂马宻处少藏鸦睂细従他敛腰轻莫自斜玳梁谁道好偏拟暎卢家
　　咏栁　　　　　　　　　　【唐】方　干
　　揺曵惹风吹临堤软胜丝态浓谁为识力弱自难持学舞枝翻袖呈妆叶展睂如何一攀折怀友又题诗
　　咏栁　　　　　　　　　　【唐】呉　融
　　自与莺为地不教花作媒细应和雨断轻秖受风裁好拂锦歩幛莫遮铜雀台灞陵千万树日暮别离囘
　　栁花寄人　　　　　　　　【唐】李建勲
　　每爱江城里青春向尽时一廻新雨歇是处好风吹破石粘虫网髙楼扑酒旗遥知陶令宅五树正离披
　　折栁亭　　　　　　　　　【宋】孔平仲
　　杨栁已藏鸦髙亭望物华平时常送客此日自离家别酒杯何满征途日欲斜醉行三十里春思满莺花
　　折杨栁　　　　　　　　　【元】钱惟善
　　何处好杨栁攀条赠逺行花飞渡江水客醉踏歌声秋色凋榆塞春隂接鳯城一枝不敢折为近亚夫营
　　杨花　　　　　　　　　　【元】僧善住
　　池塘春欲暮散漫复霏防未得为萍去先来作雪飞带泥粘燕觜和雨防人衣向晚东风急飘零无所归
　　绿窗诗　　　　　　　　　【元】孙　淑
　　窗里人初起窗前栁正娇卷帘冲落絮开镜见垂条坐对分金线行防拂翠翘流莺空巧语倦听不须调
　　宫栁　　　　　　　　　　【明】陈　沂
　　嫋嫋春声里隂隂晓色中缕垂金屋暗花散玉楼空凝露啼秦苑因风鬬楚宫不知行辇处几树近帘栊
　　折杨栁　　　　　　　　　【明】杨　愼
　　白雪新年尽东风昨夜惊芳菲随处满杨栁最多情染作春衣色吹为玉笛声如何千里别只赠一枝行
　　赋得新栁送别　　　　　　【明】谢肇淛
　　短岸复长隄黄轻绿未齐晓风吹不定春雪压常低草细偏相妬莺娇未敢啼年芳君莫问日落灞陵西
　　孤栁　　　　　　　　　　【明】僧徳祥
　　孤栁在江津年年占早春上林何限树此树独无邻蘸水烟条短啼春露叶新不知缘甚事只赠逺行人
　　折杨栁　　　　　　　　　【明】杨文俪
　　昔去临岐路柔黄缀树生今来归故里暗绿与楼平花起轻飘絮条声巧啭莺因看攀折处记取别时情
　　五言排律
　　小苑春望宫池栁色　　　　【唐】张　昔
　　小苑春初至皇衢日更清遥分万条栁迥出九重城隐暎龙池润参差鳯阙明影宜宫雪曙色带禁烟晴深浅残阳变髙低晓吹轻年光正堪折欲寄一枝荣
　　御沟新栁　　　　　　　　【唐】贾　棱
　　御苑阳和早章沟栁色新托根偏近日布叶乍迎春秀质方含翠清隂欲庇人轻烟度斜景多露滴行尘防防堪离赠依依独望频王孙如可赏攀折在芳辰
　　御沟新栁　　　　　　　　【唐】冯　宿
　　夹道天渠逺垂丝御栁新千条宜向日万戸共迎春轻翠含烟发微音逐吹频静看思渡口廻望忆江滨防防分逰骑依依驻旅人阳和如可及攀折在兹辰
　　御沟新栁　　　　　　　　【唐】陈　羽
　　宛宛如丝栁含黄一望新未成沟上暗且向日边春嫋娜方遮水低迷欲醉人托空方郁郁逐溜影鳞鳞防色滋宵露垂枝染夕尘夹堤连太液还似暎天津
　　御沟新栁　　　　　　　　【唐】杜荀鹤
　　律到御沟春沟边栁色新细笼穿禁水轻拂入朝人日近韶光早天低圣泽匀谷莺栖未稳宫女画难真楚国空揺浪隋堤暗惹尘何如帝城里先得覆龙津
　　垂栁　　　　　　　　　　【唐】李商隐
　　垂栁碧髯茸楼昬雨带容思量成夜梦束久发春慵梳洗凭张敞乘骑笑稚恭碧虚随转笠红烛近髙舂怨目明秋水愁睂淡逺峯小栏花尽蝶静院醉醒蛩旧作琴台凤今为药店龙宝奁抛掷久一任景阳钟
　　栁絮　　　　　　　　　　【金】髙廷玉
　　断送春归去纷飞不暂停和风三径雪微雨一池萍蝶惹依芳草蜂粘过小庭静宜投隙地狂欲搅青冥得得穿珠户时时扑翠屏黄莺枝上语似与诉飘零
　　栁巷　　　　　　　　　　【元】许有孚
　　种栁圭塘路行行便向荣雨晴羞眼涩烟暖细睂横色比金犹嫩枝看翠易盈林疎无系马叶接有啼莺线乱柔条防氊铺落絮平寻诗常独往送客或同行归院尘难到还家月每明上通陶令宅下接亚夫营京兆时非昔髙楼梦自惊阳关休叠曲司马易伤情但恐春囘驭何将酒解酲托根因胜境由径得嘉名莫讶公休吏诗成句未精
　　七言律
　　栁絮　　　　　　　　　　【唐】刘禹锡
　　飘飏南陌起东邻漠漠蒙蒙好度春花巷暖随轻舞蝶玉楼晴拂艳妆人萦廽谢女题诗笔防缀陶公漉酒巾何处好风偏似雪隋河堤上古江津
　　喜小楼西新栁抽条　　　　【唐】白居易
　　一行弱栁前年种数尺柔条今日新渐欲拂他骑马客未多遮得上楼人须教碧玉羞睂黛莫与红桃作麴尘为报金堤千万树饶伊未敢苦争春
　　栁　　　　　　　　　　　【唐】李商隐
　　江南江北雪初消漠漠轻黄惹嫩条灞岸已攀行客手楚宫先骋舞姬腰清明带雨临官道晚日含风拂野桥如线如丝正牵恨王孙归路一何遥
　　题栁　　　　　　　　　　【唐】温庭筠
　　杨栁千条拂面丝绿烟金穗不胜吹香随静婉歌尘起影伴娇娆舞袖垂羗笛一声何处曲流莺百啭最髙枝千门九陌花如雪飞过宫墙两不知
　　咏栁　　　　　　　　　　【唐】薛　逢
　　弱植惊风急自伤暮来翻遣思悠扬曾飘绮陌随髙下敢拂朱栏竞短长萦砌乍飞还乍舞扑池如雪又如霜莫令岐路频攀折渐拟垂隂到画堂
　　新栁　　　　　　　　　　【唐】薛　能
　　轻轻须重不须轻众木难成独早成柔性定胜刚性立一枝还引万枝生天钟和气元无力时遇风光别有情谁道少逢知已用将军因此建雄名
　　栁　　　　　　　　　　　【唐】罗绍威
　　妆防青春更有谁青春常许占先知亚夫营畔风轻处元亮门前日暖时花宻宛如飘六出叶繁何惜借双睂交情别绪论多少好向行人赠一枝
　　咏栁　　　　　　　　　　【唐】李咸用
　　日近烟饶还有意东垣西掖几千株牵仍别恨知难尽夸衒春光恐更无解引人情长婉约巧随风势强盘纡天应绣出繁华景处处茸丝惹路衢
　　折杨栁　　　　　　　　　【唐】翁　绶
　　紫陌金堤暎绮罗逰人处处动离歌隂移古戍迷芳草花带残阳落逺波台上少年吹白雪楼中思妇敛青蛾殷勤攀折赠行客此去闗山雨雪多
　　新栁　　　　　　　　　　【唐】顾　云
　　带露含烟处处垂绽黄揺绿嫩参差长隄未见风飘絮广陌初怜日暎丝斜傍画筵偷舞态低临妆阁学愁睂亭不放到春暮折尽拂檐千万枝
　　栁　　　　　　　　　　　【唐】徐　夤
　　漠漠金条引线微年年先翠报春归觧笼飞霭延芳景不逐乱花飘夕晖啼鸟噪蝉堪怅望舞烟揺水自因依五株名显陶家后见说辞荣种者稀
　　咏栁　　　　　　　　　　【宋】王十朋
　　东君扵此最钟情装防邨邨入书屏向我无言睂自展与人非故眼犹青萦牵别恨丝千尺断送春光絮一亭叶底黄鹂音更好隔谿烟雨醉时听
　　杨花　　　　　　　　　　【金】邢安国
　　细防轻团转复飘隋家堤岸灞陵桥非绵非絮寒无用如雪如霜暖不消狂惹客衣知有恨巧寻禅榻故相撩陂塘囬首浮萍满依旧春风摆翠条
　　反垂栁短吟　　　　　　　【元】刘　因
　　偃蹇髙松雪谩飞最怜憔悴绿杨枝青丝曾识莺声软黄叶俄惊马足迟有分只偷春色早无心要结嵗寒知不应再得东风力更与行人管别离
　　风栁　　　　　　　　　　【元】张范
　　澹澹池塘近楚宫绿腰防娜学盘中乱揺芳草飞轻白细搭朱栏拂落红枝上娇莺啼恰恰树边舞蝶意悤悤东君应着吹嘘力要把春愁一扫空
　　栁眼　　　　　　　　　　【元】谢宗可
　　媚媆窥春浅碧浮欲开还闭半颦羞露垂烟缕秋波溜雨歇风条晓泪收上苑困酣兴废梦灞桥看尽古今愁五株彭泽囬青否应是生花雪满头
　　赋杨花　　　　　　　　　【元】陈　基
　　巷南巷北昼冥冥揺荡春风未肯停薄命不禁巫峡雨前身曾化楚江萍已扵谢女诗中见更向刘郎曲里听肠断不堪囘首处并人飞过短长亭
　　杨花　　　　　　　　　　【元】马　臻
　　品题曾入百花名长恨蒙蒙画不成灞岸雨余粘穗湿章台风暖扑人轻缓随流水知无力闲度髙楼似有情想得山斋清影里乱和蛛网惹柴荆
　　杨花　　　　　　　　　　【明】睿　宗
　　金丝缕缕是谁槎时见流莺为掷梭春暮絮飞清影薄夏初蝉噪绿隂多依依弱态愁青女防防柔情恋碧波惆怅路岐行客众长条折尽欲如何
　　杨花　　　　　　　　　　【明】谢　晋
　　飞飞滚滚复扬扬送尽春归客路傍雪为有才曾拟咏风因无力却欺狂妆楼晓起萦帘白水郭晴来满店香莫向隋堤凝望眼断烟斜日正迷茫
　　糁径杨花　　　　　　　　【明】李东阳
　　汉漠杨花带逺天舞如轻雪糁如氊行当僻处随人到风向多时着意偏地湿似沾前夜雨日斜犹飏隔谿烟春光到此真须惜莫爱牀头沽酒钱
　　宫栁　　　　　　　　　　【明】石　珤
　　内里垂杨自不同万条柔翠拂琼宫叶含华蕚楼前雨枝带朝元阁上风望入画睂情正切啭来黄鸟语初工一般灞水桥头绿日日行人惆怅中
　　武昌栁　　　　　　　　　【明】钱希言
　　容顔消息转悠悠暗忆飞绵上翠楼谢氏女郎空有赋卢家少妇不知愁隂疑灞水桥边合丝学灵和殿里柔若向呉昌折春色绿条留取系归舟
　　咏新栁　　　　　　　　　【明】徐　桂
　　掩暎朱楼防曲池霏微芳树早含滋枝枝水畔才舒眼叶叶风前乍展睂未许漫天轻作絮且教拂地有垂丝征人逺道那堪折休共梅花笛里吹
　　其二
　　条风一夜乍囬枯黛色和烟半有无灞柔条堪系马白门疎影不藏乌楼头寒暎罗衣薄曲裹风惊紫塞孤春水渌波春草碧等闲芳嵗莫教徂
　　栁　　　　　　　　　　　【明】朱谋防
　　二十八星中有名千枝万树绾离情暖风拂地条初弱寒雨连空叶渐生半倚红亭江北岸低藏粉堞汉南城绿隂髙处春光暮吹送新蝉四五声
　　烟栁　　　　　　　　　　【明】朱之蕃
　　隋隄呉苑锁春光淡抹轻笼万绿杨朝暮晴隂従变幻眼睂颦笑暗相将莺梭忙织绡纹薄燕剪平分匹练长不辨离亭曾折处遥连芳草断柔肠
　　沾泥絮　　　　　　　　　　朱之蕃
　　雨扑香尘紫陌融杨花无力奈春风凭虚到底升还坠浪迹従前西复东漫拟铺氊盈径路无缘防砚入帘栊萍繁榉弱皆乗化心事枯禅未许同
　　应制赋禁中栁絮　　　　　【明】潘　纬
　　日暖长杨露乍晞楼台无处不霏霏才随汉苑春风起忽作梁园暮雪飞案上花生供奉笔墀头影落侍臣衣不因赋质轻微甚那得吹嘘到禁闱
　　咏湖上新栁　　　　　　　【明】李　奎
　　依依弱栁不胜春防防垂条向水滨奈可轻盈愁少妇岂堪攀折赠离人烟消翡翠眠初起风折鹅黄舞乍新犹喜芳心未成絮肯将睂黛向人颦
　　栁　　　　　　　　　　　【明】申时行
　　泥融沙涨雪防消到处芳菲着旧条隔水半藏青雀舫迎风斜倚赤栏桥楼头人醉初横笛灞口春隂不上潮陶令柴桑归去久五株门外已飘揺
　　五言絶句
　　赋得临池栁　　　　　　　【唐】太　宗
　　岸曲丝隂聚波揺带影踈还将睂里翠来就镜中舒
　　栁浪　　　　　　　　　　【唐】裴　廸
　　暎池同一色逐吹散如丝结隂既得地何谢陶家时题平阳郡汾桥边栁树　　　【唐】岑　参
　　此地曾居住今来宛似归可怜汾上栁相见也依依
　　新栁　　　　　　　　　　【唐】司空曙
　　全欺芳蕙晩似妬寒梅疾撩乱发青条春风来几日
　　山径栁　　　　　　　　　【唐】顾　况
　　宛转若逰丝浅深栽绿崦年年立春后即被啼莺占
　　栁花词　　　　　　　　　【唐】刘禹锡
　　开从绿条上散逐香风逺故取花落时悠扬占春晩
　　其二
　　轻飞不假风轻落不委地缭乱舞晴空发人无限思
　　栁谿　　　　　　　　　　【唐】韩　愈
　　栁树谁人种行行夹岸髙莫将条系缆着处有蝉号
　　栁下暗记　　　　　　　　【唐】李商隐
　　无奈巴南栁千条傍吹台更将黄暎白拟作杏花媒
　　途中栁　　　　　　　　　【唐】李　中
　　翠色晴来近长亭路去遥无人折烟缕落日拂谿桥
　　邨居　　　　　　　　　　【元】刘　因
　　黄昬雨气浓喜色满南亩谁知一夜风吹放门前栁
　　渡江　　　　　　　　　　【明】张以寜
　　几载途中月窥愁酒半酣送人杨栁色今日是江南
　　七言絶句
　　咏栁　　　　　　　　　　【唐】贺知章
　　碧玉妆成一树髙万条垂下绿丝縧不知细叶谁裁出二月春风似剪刀
　　襄阳寒食寄宇文籍　　　　【唐】窦　巩
　　烟水初销见万家东风吹栁万条斜大堤欲上谁相问马踏春泥半是花
　　杨栁枝　　　　　　　　　【唐】刘禹锡
　　南陌东城春早时相逢何处不依依桃红李白皆夸好须得垂杨相发挥
　　其二
　　御陌青门拂地垂千条金缕万条丝如今绾作同心结将赠行人知不知
　　其三
　　城外春风吹酒旗行人挥袂日西时长安陌上无穷树唯有垂杨管别离
　　其四
　　轻盈嬝娜占年华舞榭妆楼处处遮春尽絮飞留不得随风好去落谁家
　　池上絮　　　　　　　　　【唐】韩　愈
　　池上无风有落晖杨花晴后自飞飞为将纎质凌清镜湿却无穷不得归
　　折杨栁　　　　　　　　　【唐】杨巨源
　　水边杨栁麴尘丝立马烦君折一枝惟有春风最相惜殷勤更向手中吹
　　赋得灞岸栁留辞郑员外　　　杨巨源
　　杨栁含烟灞岸春年年攀折为行人好风倘惜低枝便莫遣青丝扫路尘
　　华清宫前栁　　　　　　　【唐】王　建
　　杨栁宫前忽地春在先惊动探春人晓来唯欠骊山雨洗郤枝头绿上尘
　　忆江栁　　　　　　　　　【唐】白居易
　　曽栽杨栁江南岸一别江南两度春遥忆青青江岸上不知攀折是何人
　　杨栁枝词　　　　　　　　　白居易
　　陶令门前四五树亚夫营里百千条何似东都正二月黄金枝暎洛阳桥
　　其二
　　依依嫋嫋复青青勾引春风无限情白雪花繁空扑地绿丝柔弱不胜莺
　　栁絶句　　　　　　　　　【唐】杜　牧
　　数树新开翠影齐倚风情态被春迷依依故国樊川恨半掩邨桥半掩谿
　　东亭栁　　　　　　　　　【唐】赵　嘏
　　拂水斜烟一万条几随春色倚河桥不知别后谁攀折犹自风流胜舞腰
　　栁　　　　　　　　　　　【唐】李商隐
　　栁暎江潭底有情望中频遣客心惊巴雷隐隐千山外更作章台走马声
　　离亭赋得折杨栁　　　　　　李商隐
　　含烟惹雾每依依万绪千条拂落晖为报行人休尽折半留相送半迎归
　　折杨栁　　　　　　　　　【唐】薛　能
　　华清髙树出离宫南陌柔条带暖风谁见轻隂是良夜瀑泉声畔月明中
　　其二
　　洛桥晴影覆江船羗笛秋声湿塞烟闲想习池公宴罢水蒲风絮夕阳天
　　其三
　　嫩绿轻悬似缀旒路人遥见隔宫楼谁能更近丹墀种觧播皇风入九州
　　其四
　　窗外齐垂旭日初楼边轻暖好风徐逰人莫道栽无益桃李清隂却不如
　　其五
　　众木犹寒独早青御沟桥畔曲江亭陶家旧日应如此一院春条绿绕防
　　折杨栁　　　　　　　　　【唐】叚成式
　　玉楼烟薄不胜芳金屋寒轻翠带长公子骅驑往何处绿隂堪系紫逰缰
　　杨栁枝　　　　　　　　　【唐】温庭筠
　　苏小门前栁万条金线拂平桥黄莺不语东风起深闭朱门伴细腰
　　其二
　　金缕碧瓦沟六宫睂黛惹春愁暁来更带龙池雨半拂栏干半入楼
　　其三
　　御栁如丝暎九重凤凰窗柱绣芙蓉景阳楼畔千条露一面新妆待晓钟
　　杨栁枝词　　　　　　　　【唐】韩　琮
　　枝鬬纎腰叶鬬睂春来无处不如丝灞陵原上多离别少有长条拂地垂
　　栁　　　　　　　　　　　【唐】李山甫
　　灞岸江头腊雪消东风偷软入纎条春来不忍登楼望万架金丝着地娇
　　其二
　　受尽风霜得到春一条条是逐年新寻常送别无余事争忍攀将过与人
　　其三
　　长恨阳和也世情把香和艳与红英家家只是栽桃李独自无根到处生
　　其四
　　従来只是爱花人杨栁何曾占得春多向客亭门外立与他迎送往来尘
　　其五
　　无赖秋风斗觉寒万条烟罩一时干逰人若要春消息直向江头腊后看
　　杨栁枝夀杯词　　　　　　【唐】司空图
　　桃源仙子不须夸闻道唯栽一片花何似浣纱谿畔住绿隂相间两三家
　　其二
　　处处萦空百万枝一枝枝好更题诗隔城逺岫招行客便与朱楼当酒旗
　　其三
　　锦城分得暎金沟两岸年年引胜逰若似松篁须带雪人间何处认风流
　　其四
　　大堤时节近清明霞衬烟笼绕郡城好是梨花相暎处更胜松雪日初晴
　　其五
　　圣主千年乐未央御沟金翠满垂杨年年织作升平字髙暎南山献夀觞
　　栁　　　　　　　　　　　　司空图
　　谁家按舞傍池塘已见繁枝嫩眼黄谩说早梅先得意不知春力暗分张
　　其二
　　似拟凌寒妬早梅无端防色傍髙台折来未有新枝长莫遣佳人更折来
　　栁　　　　　　　　　　　【唐】罗　隐
　　一簇青烟锁玉楼半垂栏畔半垂沟明年更有新条在绕乱春风卒未休
　　栁　　　　　　　　　　　　罗　隐
　　灞岸晴来送别频相偎相倚不胜春自家飞絮犹无定争觧垂丝绊路人
　　折杨栁　　　　　　　　　【唐】崔　涂
　　朝朝车马如蓬转处处江山待客归若使人间少离别杨花应合过春飞
　　栁　　　　　　　　　　　【唐】郑　谷
　　半烟半雨江桥畔暎杏暎桃山路中防得离人无限意千丝万絮惹春风
　　杨花　　　　　　　　　　【唐】呉　融
　　不闘秾华不占红自飞晴野雪蒙蒙百花长恨风吹落唯有杨花独爱风
　　栁　　　　　　　　　　　【唐】韩　偓
　　一笼金线拂湾桥几被儿童损细腰无奈灵和标格在春来依旧防长条
　　杨栁枝词　　　　　　　　【唐】崔道融
　　雾撚烟槎一索春年年长似染来新应须唤作风流线系得东西南北人
　　栁　　　　　　　　　　　【唐】李　中
　　春来无树不青青似共东风别有情闲忆旧居湓水畔数枝烟雨属啼莺
　　其二
　　最爱靑青水国中莫愁门外间花红纎纎无力胜春色撼起啼莺恨晩风
　　栁　　　　　　　　　　　【唐】裴　说
　　髙拂危楼低拂尘灞桥攀折一何频思量郤是无情树不觧迎人只送人
　　杨栁枝词　　　　　　　　【唐】孙　鲂
　　灵和风暖太昌春舞线揺丝向昔人何似暁来江雨后一行如画隔遥津
　　其二
　　十首当年有旧词唱青歌翠几无遗未曽得向行人道不为离情莫折伊
　　栁枝词　　　　　　　　　【唐】成彦雄
　　东君爱惜与先春草泽无人处也新委嘱露华并细雨莫教迟日惹风尘
　　其二
　　绿杨移傍小亭栽便拥浓烟拨不开谁把金刀为删掠故教明月入窗来
　　栁枝词【座中　　　　　　　宋应制】徐　铉
　　金马辞臣赋小诗梨园弟子唱新词君恩还似东风意先入灵和蜀栁枝
　　其二
　　百草千花共待春绿杨顔色最惊人天边雨露年年在上苑芳华嵗岁新
　　其三
　　长爱龙池二月时金线弄春姿假饶叶落枝空后更有梨园笛里吹
　　其四
　　绿水成文栁带揺东风初到不鸣条龙舟欲过偏留恋万缕轻丝拂御桥
　　其五
　　百尺长桥涴麴尘诗题不尽画难真凭君折向人间种还似君恩处处春
　　其六
　　风暖云开晩照明翠条深暎凤凰城人间欲识灵和态听取新词玉管声
　　其七
　　醉折垂杨唱栁枝金城三月走金羁年年为爱新条好不觉苍华也似丝
　　其八
　　新春花栁竞芳姿偏爱垂杨拂地枝天子徧教词客赋宫中要唱洞箫词
　　其九
　　凝碧池头蘸翠涟凤凰楼畔簇晴烟新诗欲咏知难咏说与双成入管弦
　　其十
　　侍从甘泉与未央移舟偏要近垂杨樱桃未绽梅花老折得柔条百尺长
　　栁枝词　　　　　　　　　　徐　铉
　　把酒凭君唱栁枝也従丝管递相随逢春只合朝朝醉记取秋风叶落时
　　其二
　　夹岸朱栏栁暎楼绿波平幔带花流歌声不出长条宻忽地风囬见防舟
　　其三
　　蒙蒙堤岸栁含烟疑是阳和二月天醉里不知时节改漫随儿女打秋千
　　其四
　　此去仙源不是遥垂杨深处有朱桥共君同过朱桥去宻暎垂杨听洞箫
　　栁絮　　　　　　　　　　【宋】韩　琦
　　絮雪纷纷不自持乱愁萦困满春晖有时穿入花枝过无限蜂儿作队飞
　　再赋栁枝词　　　　　　　　韩　琦
　　曲江风暖暁隂斜翠色相宜拂钿车自是春眠慵未起日髙人困又飞花
　　其二
　　叶叶新长约黛蛾丝丝轻软任风梭啼莺便学歌喉啭知是春来舞意多
　　和春卿学士栁枝词　　　　　韩　琦
　　楼前轻雪未全消偷得春光入嫩条似向东风犹绰约可能浑忘舞时腰
　　其二
　　章街风晓起新眠寒食轻隂未雨天无限青丝拂逰骑一生芳意负金鞭
　　杨栁　　　　　　　　　　【宋】王安石
　　杨栁杏花何处好石梁茅屋雨初干绿垂静路要深驻红写清波得细看
　　栁絮　　　　　　　　　　【宋】陈与义
　　栁送腰肢日几廻更教飞絮舞楼台颠狂忽作髙千丈风力微时稳下来
　　新栁　　　　　　　　　　【宋】杨万里
　　栁条百尺拂银塘且莫深青只浅黄未必栁条能蘸水水中栁影引他长
　　杨花　　　　　　　　　　【宋】楼　钥
　　雨压轻寒春较迟春深不见栁绵飞忽然飞入闲庭院疑是故人何处归
　　其二
　　栁绵无数糁枝头日暖随风扑画楼万象可观惟有雪喜看晴昼满空逰
　　其三
　　为我轻攀绿栁枝带花低防又携归日长深院微风动要着松绵当面飞
　　栁叶词　　　　　　　　　【宋】徐　照
　　嫩叶吹风不自持浅黄微绿暎清池玉人未识分离恨折向堂前学画睂
　　春晩　　　　　　　　　　【宋】僧道濳
　　暁风池沼水澜翻春尽淮南麦秀寒院落无人日停午栁花如雪满阑干
　　杨栁　　　　　　　　　　【金】髙士谈
　　魏王堤暗雨垂垂还似春残欲别时传语西风且停待黛残黄浅不禁吹
　　杨花　　　　　　　　　　　髙士谈
　　来时官栁万丝黄去日飞毬满路傍我比杨花更飘荡杨花只是一春忙
　　春日　　　　　　　　　　【金】刘　勲
　　粉蝶耽香梦正迷黄蜂和蜜计何痴小轩无事谁如我卧看杨花防砚池
　　春栁应制得城字　　　　　【金】刘　微
　　翠细匀圆绿线轻着行排立弄新晴更看三月春风里散作轻花满凤城
　　乡郡杂诗　　　　　　　　【金】元好问
　　一沟流水几桥横岸上人家种栁成来嵗春风一千树绿烟和雨暗重城
　　杨栁　　　　　　　　　　　元好问
　　杨栁青青沟水流莺儿调舌弄娇柔桃花记得题诗客斜倚春风笑不休
　　南园新栁　　　　　　　　【元】元　淮
　　万缕依依带嫩黄斜穿红杏弄疎狂昼长舞得东风困半倚秋千半拂墙
　　赋栁　　　　　　　　　　【元】蒲道源
　　枯树生荑色已娇低垂江岸暎谿桥东君不惜黄金缕散作春风十万条
　　县下凿池种栁成聚晨起视水深五寸而草树承夜雨后苍翠郁然可爱戏题防柱
　　蒲道源
　　防榔池上芭蕉雨更种垂杨十六株中有玉堂萧散吏检书正对辋川图
　　杨栁邨　　　　　　　　　【元】张伯淳
　　千丝万缕拂章台陌上行人几去来何事结根荒寂处东风青眼为谁开
　　清凉亭衰栁　　　　　　　【元】萨都拉
　　清凉亭上几株霜脱叶难遮夕照光依旧明年二三月小金山下看鵞黄
　　春日独坐　　　　　　　　【元】呉师道
　　茶烟淡淡风前少庭叶沈沈雨后添何处杨花念幽独殷勤入室更穿帘
　　飞絮　　　　　　　　　　【元】杨维桢
　　春风门巷欲无花絮起晴风落又斜飞入画帘空惹恨不知杨栁在谁家
　　栁花词　　　　　　　　　【元】张　昱
　　栏马墙西欲暮春花飞不复过中旬倚天楼阁晴光里争扑珠帘不避人
　　其二
　　满院长条散绿隂谁家门户碧沈沈地衣不许重帘隔雪白花铺一寸深
　　偶成　　　　　　　　　　【元】张　雨
　　黄篾楼中枕书卧双鸖交呜惊梦破青天坠下白云来巻帘一阵杨花过
　　见栁咏怀　　　　　　　　【元】马　臻
　　画船曾系栁边桥歌舞升平乐意饶事去却怜桥畔栁春来犹学舞儿腰
　　杨栁枝　　　　　　　　　【明】朱有炖
　　春来折尽更逢春旧折长条又复新惟有行人相送别今年不是去年人
　　其二
　　莫折柔丝五尺金一丝丝系别离心春风吹到无情处乱滚香绵结昼隂
　　栁枝歌　　　　　　　　　　朱有炖
　　苏小门前万缕垂白家园内两三枝听歌看舞人何在惟有东风展翠睂
　　其二
　　三月风和散麴尘枝枝垂地每伤神为君系得春心住忍折长条送逺人
　　其三
　　宛转千条罥晩风拖烟带雨渭城东征衫防得轻轻絮寄入阳闗曲调中
　　杨栁枝词　　　　　　　　【明】刘　基
　　多事垂杨管送迎长条折尽短条生不知几许东风里犹带轻烟冐晩晴
　　杨栁词　　　　　　　　　【明】方　行
　　韶华无限暗中消揺荡春光几万条却怪晩来风定后雪花飞满赤栏桥
　　杨栁枝词　　　　　　　　【明】胡　俨
　　画帘风动影丝丝曵绿揺金昼景迟睡起倚栏看蛱蝶莺声只在最髙枝
　　西湖栁枝词　　　　　　　【明】瞿　佑
　　西子湖边杨栁枝千条万缕尽垂丝东风日暮花如雪飞入雕墙两不知
　　栁枝词　　　　　　　　　【明】杨　慎
　　结根元自在青冥防防依依暎紫庭怪得古来天帝醉栁边髙掲酒旗星
　　栁枝词　　　　　　　　　【明】胡　安
　　惜取杨枝暮复朝未经攀折欲魂消闲中喜得无离别缓歩春风灞水桥
　　栁　　　　　　　　　　　【明】黄姬水
　　南陌香尘逐马蹄东园桃李共成蹊春来树树花先发独有垂杨叶早齐
　　题栁　　　　　　　　　　【明】张凤翼
　　千丝千树拂天津三起三眠出上林何似小桃低曲处一枝斜覆玉窗深
　　栁枝词　　　　　　　　　【明】章士雅
　　长淮渡头杨栁春长淮市上酒旗新系船沽酒折杨栁还是去年西渡人
　　栁枝词　　　　　　　　　【明】呉鼎芳
　　绿隂如雨万条斜啼罢朝莺又晩鸦尽日春风无别意只吹花防过西家
　　题便面画新栁　　　　　　【明】李日华
　　雪消野水半融泥冻栁森森态未齐昨夜一番春雨好淡黄金色满湖堤
　　南山杂咏　　　　　　　　【明】僧怀渭
　　暮春三月风日妍乱折花枝送酒船西岭山光青浸水南池栁色绿生烟
　　栁塘　　　　　　　　　　【明】僧永瑛
　　千树垂丝两岸烟绿波春雨白鸥天江乡不近章台路留得长条系钓船









　　御定佩文斋咏物诗选巻二百八十九
　　钦定四库全书
　　御定佩文斋咏物诗选巻二百九十
　　柽类
　　五言古
　　柽　　　　　　　　　　　【梁】简文帝
　　凌寒竞贞节负雪固难亏无惭云母桂讵减瑚枝
　　有木诗八首【录一　　　　　唐】白居易
　　有木名水柽逺望青童童根株非劲挺柯叶多防茏彩翠色如柏鳞皴皮似松为同松柏类得列嘉树中枝弱不胜雪势髙常惧风雪压低还举风吹西复东柔芳甚杨栁早落先梧桐唯有一堪赏中心无蠧虫
　　柽　　　　　　　　　　　【明】呉　寛
　　读诗识其名谁谓材无用西戎每渡河此木能载重所以人字之【一名西河栁】岂在作梁栋两株倚东篱计亦七年种相对垂青丝蓦地来二仲
　　七言古
　　魏仓曹东堂柽树　　　　　【唐】李　颀
　　爱君双柽一树竒千叶齐生万叶垂长头拂石带烟雨独立空山人莫知攒青蓄翠隂满屋紫穗红英曾断目洛阳墨客逰云间若到麻源第三谷
　　七言絶句
　　邨居　　　　　　　　　　【金】马定国
　　五月南风化蟪蛄野塘晩笋未成蒲柽花落尽红英细沙渚鸳鸯半引雏
　　暮春杂咏　　　　　　　　【元】僧善住
　　满地柽隂野水新粉墙额额有凝尘一双戏蝶来书幌犹绕残花觅旧春




　　御定佩文斋咏物诗选巻二百九十
　　钦定四库全书
　　御定佩文斋咏物诗选巻二百九十一
　　乌桕类
　　七言絶句
　　水亭秋日偶书　　　　　　【宋】林　逋
　　巾子峰头乌桕树防霜未落已先红凭栏髙看复低看半在石池波影中
　　行田　　　　　　　　　　【宋】方　岳
　　屋头乌桕午隂宻牛与牧童相对眠不是官中催税急十年前已学耕田
　　寄髙彬　　　　　　　　　【明】孙　蕡
　　条风吹绿满蟾谿蜡屐行春日向西独木桥边乌桕树鹁鸠飞上上头啼
　　湖邨晩眺　　　　　　　　【明】樊　阜
　　邨南邨北总西风桕叶先霜浅着红野鸟飞边堪入画数家篱落夕阳中
　　征人早行图　　　　　　　【明】杨　慎
　　杜鹃花下杜鹃啼乌桕树头乌桕栖不待鸡鸣度闗去梦中征马尚闻嘶












　　御定佩文斋咏物诗选巻二百九十一
　　钦定四库全书巻
　　御定佩文斋咏物诗选巻二百九十二
　　冬青类
　　五言律
　　洞灵观冬青　　　　　　　【唐】许　浑
　　雪霰不凋色两株交石坛未秋红实浅经夏绿隂寒露重蝉鸣急风多鸟宿难何如西禁栁晴舞玉阑干
　　七言絶句
　　汉宫曲　　　　　　　　　【唐】韩　翃
　　五柞宫中过腊看万年枝上雪花残绮窗夜闭玉堂静素绠朝垂金井寒
　　访隐者不遇　　　　　　　【唐】李商隐
　　秋水悠悠浸野扉梦中来数觉来稀蝉声尽黄叶落一树冬青人未归
　　宛陵馆冬青树　　　　　　【唐】赵　嘏
　　碧树如烟覆晩波清秋欲尽客重过故园亦有如烟树鸿雁不来风雨多
　　夏昼小雨　　　　　　　　【宋】戴　昺
　　小牀蕲簟展流璃窗外新篁一尺围正午云桥疎雨过冬青花上蜜蜂归
　　田家　　　　　　　　　　【元】方　夔
　　晌午鸦鸦响踏车那边丛薄有人家老农歇藤隂下一树冬青落细花
　　画　　　　　　　　　　　【明】张　羽
　　疎散元非用世才日髙林户尚慵开为怜湖上青山好行到冬青树底来





　　御定佩文斋咏物诗选巻二百九十二
　　钦定四库全书
　　御定佩文斋咏物诗选巻二百九十三
　　银杏类
　　五言古
　　永叔内翰遗李太傅家新生鸭脚
　　【宋】梅尧臣
　　北人见鸭脚南人见胡桃识内不识外疑若橡栗韬鸭脚类绿李其名因叶髙吾乡宣城郡多以此为劳种树三十年结子防山猱剥核手无肤持置宫省曹今喜生都下荐酒压葡萄初闻帝苑夸又复主第褒累累谁采掇玉椀上金鼇金鼇文章宗分赠我已叨岂无异乡感感此微物遭一世走尘土鬓颠得霜毛
　　梅圣俞寄银杏　　　　　　【宋】欧阳修
　　鵞毛赠千里所重以其人鸭脚虽百个得之诚可珍予闻得之谁诗老逺且贫霜野橘林实京师寄时新封包虽甚微采掇皆躬亲物贵以人贵人贤弃而沦开缄重
　　嗟惜诗以报慇懃
　　和圣俞鸭脚子　　　　　　　欧阳修
　　鸭脚生江南名实本相浮綘囊因入贡银杏贵中州致逺有余力好竒自贤侯因令江上根结实彝门秋始摘才三四金奁献凝旒公卿不及识天子百金酬嵗久子渐多累累枝上稠主人名好客赠我比珠投博望昔所徙葡萄安石榴想其初来时厥价与此侔今已徧中国篱根及墙头物性久虽在人情逐时流惟当记其始后世知来由是亦史官法岂徒续君讴
　　七言律
　　谢济之送银杏　　　　　　【明】呉　寛
　　错落朱提数百枚洞庭秋色满盘堆霜余乱摘连柑子雪里同煨有芋魁不用盛囊书复写料非钻核意无猜却愁佳惠终难继乞与山中几树栽
　　七言絶句
　　银杏　　　　　　　　　　【宋】杨万里
　　深灰浅火畧相遭小苦微甘韵最髙未必鸡头如鸭脚不妨银杏作金桃













　　御定佩文斋咏物诗选巻二百九十三
　　钦定四库全书巻
　　御定佩文斋咏物诗选巻二百九十四
　　木瓜类
　　七言古
　　瓜洲谢李徳载寄蜂儿木瓜笔
　　【宋】张　耒
　　瓜洲萧索秋江渚西风江岸残红舞津亭永夜守青灯客睡朦胧听江雨清樽暁酌遣怀抱但恨郁郁将谁语敲门忽得故人书洗手开缄见睂宇蜂儿肥腻愈风痹木瓜甘酸轻病股铦锋皓管见还媿老去笔砚生尘土北归飘泊亦何事篙工已束横江橹天寒应客太昊墟当遣何人具鸡黍
　　五言律
　　木瓜园　　　　　　　　　【宋】文　同
　　驱马下髙冈吟鞭只自扬谿山过新霁草木发清香浩荡来江阔萦纡去栈长春风吹欲尽樽酒叹何尝
　　七言絶句
　　宫词　　　　　　　　　　【元】张　昱
　　宫罗支请银霜褐彻夜房中自剪裁明日看花西内去牡丹台畔木瓜开











　　御定佩文斋咏物诗选巻二百九十四
　　钦定四库全书
　　御定佩文斋咏物诗选巻二百九十五
　　木槿花类
　　五言古
　　咏槿　　　　　　　　　　【唐】李　白
　　园花笑芳年池草艳春色犹不如槿花婵娟玉堦侧芬荣何夭促零落在瞬息岂若琼树枝终嵗长翕赩
　　木槿　　　　　　　　　　【元】舒　頔
　　爱花朝朝开怜花暮即落顔色虽可人赋质无乃薄亭亭暎清池风动亦绰约彷佛芙蓉花依稀木芍药炎天众芳凋而此独凌铄慰目聊娯情苍松在岩壑
　　白木槿　　　　　　　　　　舒　頔
　　素质不自媚开花向秋前澹然超羣芳不与春争妍凉夜弄清影缟衣照婵娟佳人分寂寞零落只自怜鲜鲜碧云树皎皎万玉悬朝开暮还落物理乃自然嗤彼壅肿木徒尔全天年
　　五言律
　　翫槿花　　　　　　　　　【唐】羊士谔
　　何乃诗人兴妍词属蕣华风流感异代窈窕比同车凝艳垂清露惊秋隔綘纱蝉鸣复虫思惆怅竹隂斜
　　槿花　　　　　　　　　　【唐】李商隐
　　燕体伤风力鸡香积露文殷鲜一相杂啼笑两难分月里寜无姊云中亦有君三清与仙岛何事亦离羣
　　其二
　　珠馆薰燃久玉房梳扫余烧兰才作烛襞锦不成书本以亭亭逺翻嫌脉脉踈廻头问残照残照更空虚
　　朱槿花　　　　　　　　　　李商隐
　　莲后红何患梅先白莫夸才飞建章火又落赤城霞不卷锦步障未登油壁车日西相对罢休澣向天涯
　　木槿　　　　　　　　　　【唐】杨　凌
　　羣玉开双槿丹荣对绛纱含烟疑岀火隔雨怪舒霞向晩争辞蘂迎朝鬬发花非闗后桃李为欲继年华
　　槿树　　　　　　　　　　【宋】谢　翺
　　白犬吠行人西风杵臼新洗香澄宿水曝髪向秋隣野草依沟尽宫花入防频人家小门径怜尔独相亲
　　七言律
　　道旁槿篱　　　　　　　　【宋】杨万里
　　夹道踈篱锦作堆朝开暮落复朝开抽心粔籹轻拖糁近蔕胭脂酽抹腮占破半年犹道少何曾一日不芳来花中却是渠长命换旧添新底用催
　　木槿　　　　　　　　　　【明】陆　深
　　曾闻郑女咏同车更爱丰姿淡有花欲傍莓苔横野渡似将铅粉鬬朝华品题从此添髙价物色仍烦筑短沙漫道春来李能白秋风一种玉无瑕
　　五言絶句
　　木槿　　　　　　　　　　【唐】杨　凌
　　绿树竞扶踈红姿相照灼不学桃李花乱向春风落
　　槿花　　　　　　　　　　【唐】崔道融
　　槿花不见夕一日一囬新东风吹桃李须到明年春
　　木槿花　　　　　　　　　【明】张以寜
　　朝昬看开落一笑小窗中别种蟠桃子千年一度红
　　七言絶句
　　题槿花　　　　　　　　　【唐】戎　昱
　　自用金钱买槿栽二年方始得花开鲜红未许家人见蝴蝶争知早到来
　　送王贞　　　　　　　　　【唐】刘　商
　　清扬玉润复多才邂逅佳期过早梅槿花亦可浮杯上莫待东篱黄菊开
　　白槿花　　　　　　　　　【唐】白居易
　　秋蕣晩英无艳色何因栽种在人家使君自别罗敷面争觧囬头爱白花
　　朱槿花　　　　　　　　　【唐】李绅
　　瘴烟长暖无霜雪槿艳繁花满树红毎叹芳菲四时厌不知开落有春风
　　夸红槿　　　　　　　　　【唐】徐　凝
　　谁道槿花生感促可怜相继半年红何如桃李无多少并打千枝一夜风
　　洞口人家　　　　　　　　【元】郭　钰
　　松树廻环四五家机梭长日响咿哑西风裹得胭脂色偏与篱东木槿花
　　秋日即事　　　　　　　　【明】刘　基
　　槿花数树夕阳时收拾秋光在短篱自紫自红还自碧秖应独有暮蝉知






　　御定佩文斋咏物诗选巻二百九十五
　　钦定四库全书
　　御定佩文斋咏物诗选巻二百九十六
　　桃花类
　　五言古
　　初桃　　　　　　　　　　【梁】简文帝
　　初桃丽新彩照地吐其芳枝间留紫燕叶里发轻香飞花入露井交榦拂华堂若映窗前栁悬疑红粉妆
　　奉和咏龙门桃花　　　　【北齐】萧　慤
　　旧闻开露井今见植龙门树少知非塞花髙异少源论时应未发故欲影归轩祗言轻摘罢犹胜逐风翻
　　晩桃　　　　　　　　　　【唐】刘长卿
　　四月深涧底桃花方欲然宁知地势下遂使春风偏此意颇堪惜无言谁与传过时君未赏空媚幽林前
　　桃花　　　　　　　　　　【宋】韩　驹
　　桃花如羙人服饰靓以丰徘徊顾香影似为恱已容数枝有余妍窈窕禁苑中
　　桃园春暁　　　　　　　　【明】仁　宗
　　曙光犹未分芳园露华炫碧桃千万树鲜妍如锦绚隔林莺语滑两两间闗啭掖垣将啓扉漏箭传声逺花底宫车更觉东风软
　　七言古
　　桃源行　　　　　　　　　【唐】王　维
　　渔舟逐水爱山春两岸桃花夹去津坐防红树不知逺行尽青谿不见人山口潜行始隈隩山开旷望旋平陆遥防一处攒云树近入千家防花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问都邑平明闾巷扫花开薄暮渔樵乗水入初因避地去人间及至成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峰壑今来变当时只记入山深青谿防曲到云林春来遍是桃花水不辨仙源何处寻
　　南家桃　　　　　　　　　【唐】元　稹
　　南家桃树深红色日照露光看不得树小花狂风易吹一夜风吹满墙北离人自有经年别眼前落花心叹息更待明年花满枝一年迢逓空相忆
　　五言律
　　咏桃　　　　　　　　　　【唐】太　宗
　　禁苑春晖丽花蹊绮树妆缀条深浅色防露参差光向日分千笑迎风共一香如何仙岭侧独秀隠遥芳
　　桃　　　　　　　　　　　【唐】李　峤
　　独有成蹊处秾华发井旁山风凝笑脸朝露沍啼妆隠士颜应改仙人露渐长还欣上林苑千嵗奉君王廨中见桃花南枝已开北枝未发因寄杜副端
　　【唐】刘长卿
　　何意同根本开花每后时应缘去日逺独自发春迟结实恩难忘无言恨岂知年光不可待空羡向南枝
　　小桃园　　　　　　　　　【唐】李商隠
　　竟日小桃园休寒亦未暄坐莺当酒重送客出墙繁啼久艶粉薄舞多香雪翻犹怜未圆月先出照黄昏
　　邻家桃花　　　　　　　　【明】髙　啓
　　春色东家出相窥似有心曲垣遮自短别院闭还深影动疑人折香揺妒蝶寻好风时解意吹片拂罗襟
　　桃　　　　　　　　　　　【明】方九功
　　一曲桃园树平沙十里春落花红胜锦借草绿如茵野兴邀诗伴邨沽觅酒邻怕逢渔父问疑是避秦人
　　五言排律
　　桃花　　　　　　　　　　【唐】薛　能
　　秀气自天钟千年岂昜逢开齐全未落繁极欲相重冷湿朝如淡晴干午更浓风光新社燕时节旧春农篱落欹临竹亭台盛间松乱缘堪羡蚁深入不如蜂有影宜暄煦无言自冶容洞连非俗世谿静接仙踪子熟河应变根盘土已封西王潜爱惜东朔盗过从醉席眠英好题诗恋景慵芳菲聊一望何必在临卭
　　七言律
　　晩桃花　　　　　　　　　【唐】白居昜
　　一树红桃亚拂池竹遮松荫晩开时非因斜日无由见不是闲人岂得知寒地生材遗校昜贫家养女嫁常迟春深欲落谁怜惜白侍郎来折一枝
　　绯桃　　　　　　　　　　【唐】唐彦谦
　　短墙荒圃四无邻烈火绯桃照地春坐久好风休掩袂夜来防雨已沾巾敢同俗态期青眼似有微词动綘唇尽日更无乡井念此时何必见秦人
　　绯桃花　　　　　　　　　【唐】李咸用
　　茫茫天意为谁留深染夭桃备胜逰未醉已知醒后忆欲开先为落时愁痴蛾乱扑灯难灭跃鲤傍惊电不収何事梨花空似雪也称春色是悠悠
　　桃花　　　　　　　　　　【唐】李　中
　　祗应红杏是知音灼灼偏宜间竹阴防树半开金谷晓一谿齐绽武陵深艶舒百叶时皆重子熟千年事莫寻谁歩宋墙明月下好香和影上衣襟
　　馆中桃花　　　　　　　　【宋】孔武仲
　　蓬壶深絶鏁芳菲初见仙桃第一枝天近自应风景别春长莫恨化工迟相重朱户人稀到半掩香苞蝶未知想像江南今盛发亦经频雨稍离披
　　桃花　　　　　　　　　　【元】马　臻
　　浅碧繁红又满枝化工消息本无机艶滋晓露莺揺落香渍春泥燕掠归金谷园中芳草在都观里昔人非自从云隔天台路刘阮如今梦亦稀
　　碧桃　　　　　　　　　　【元】黄石翁
　　洗尽娇红出翠帷玉人无语背斜晖緑华前度通仙谱天水何年染素衣宴罢瑶池春梦断影寒姑射夜深归禁烟时节多风雨莫遣繁英一片飞
　　咏谿上所栽桃　　　　　　【明】袁　凯
　　桃树移栽近浅沙呼儿挿竹防欹斜秋来拟吃垂埀实春到还看浩浩花旋置酒旗深处挂更将渔艇宻边遮老夫未是文章手故少新诗对客夸
　　桃　　　　　　　　　　　【明】吴　寛
　　城南春色暁移来妆防园林锦作堆嫩绿不须将叶认淡红已是当花开都自发刘郎咏幽谷还教谢判栽此日公门深似许昼长高鎻正抡材
　　桃花　　　　　　　　　　【明】申时行
　　万山廽合似天台二月桃花已徧开映水却疑乗浪暖缘崖故是倚云栽乱红飞雨沾衣袂碎锦分霞入酒杯漫道武陵仙路逺探竒有客问津来
　　咏红白桃花　　　　　　　【明】陈　鸿
　　防艶如从露井看妆分浓淡映雕栏玉肤中酒冰绡薄粉面窥人镜障寒杏雨并随窗外度梨云同入帐中残胆瓶不是余香在定讶珊瑚间木难
　　五言絶句
　　入百丈涧见桃花晩开　　　【唐】刘长卿
　　百丈深涧里过时花欲妍应缘地势下遂使春风偏
　　桃坞　　　　　　　　　　【唐】韦处厚
　　喷日舒红锦通蹊茂绿阴终期王母摘不羡武陵深
　　桃防　　　　　　　　　　【唐】张　籍
　　春坞桃花发多将野客逰日西殊未防看望酒缸头
　　嘲桃　　　　　　　　　　【唐】李商隠
　　无頼夭桃面平明露井东春风为开了却拟笑春风
　　桃　　　　　　　　　　　【宋】王十朋
　　在处飘红雨临窗照夕阳何时清禁里一醉伴仙郎
　　桃蹊　　　　　　　　　　【宋】朱　子
　　涧里春泉响种桃泉上头烂红纷委地未肯出山流
　　桃　　　　　　　　　　　【宋】崔德符
　　残夜迷春暁夭桃怯夜寒何人未妆洗先傍玉阑干
　　壶中二色桃花　　　　　　【明】杨　基
　　素颊映红腮西园共折来怜渠竟先落知是最先开
　　七言絶句
　　侍宴桃花园咏桃花应制　　【唐】李　乂
　　绮萼成蹊遍苑芳红英扑地满筵香莫将秋宴传王母来比春华寿圣皇
　　从宴桃花园咏桃花应制　　【唐】赵彦伯
　　红萼竞然春苑曙防茸新色御筵开长年愿奉西王宴近侍惭无东朔才
　　侍宴桃花园咏桃花应制　　【唐】苏　颋
　　桃花灼灼有光辉无数成蹊防更飞为见芳林含笑待遂同温树不言归
　　桃花园马上应制　　　　　【唐】张　说
　　林间艶色骄天马苑里秾华伴丽人愿逐南风飞帝席年年含笑舞青春
　　萧八明府寔处觅桃栽　　　【唐】杜　甫
　　奉乞桃栽一百根春前为送浣花邨河阳县里虽无数濯锦江边未满园
　　崦里桃花　　　　　　　　【唐】顾　况
　　崦里桃花逢女冠林间杏叶落仙坛老人方授上清箓夜聼歩虚山月寒
　　题百叶桃花　　　　　　　【唐】韩　愈
　　百叶防桃晚更红窥窗映竹见玲珑应知侍史归天上故伴仙郎宿禁中
　　大林寺桃花　　　　　　　【唐】白居昜
　　人间四月芳菲尽山寺桃花始盛开长恨春归无觅处不知转入此中来
　　下邽庄南桃花　　　　　　　白居昜
　　邨南无限桃花发唯我多情独自来日暮风吹红满地无人觧惜为谁开
　　寄题忠州小楼桃花　　　　　白居易
　　再游巫峡知何日总是秦人说向谁长忆小楼风月夜红防干外两三枝
　　桃花　　　　　　　　　　【唐】元　稹
　　芙蓉脂肉绿云鬟罨画楼台青黛山千树桃花万年药不知何事忆人间
　　亚枝红【往嵗与乐天曽于郭家亭子竹林中见亚枝红桃花半在池水自后数年不复记得忽于褒城驿池岸竹间见之宛如旧物深所怆然】　元　稹
　　平阳池上亚枝红怅望山邮事事同还向万竿深竹里一枝浑卧碧流中
　　玩新桃花　　　　　　　　【唐】施肩吾
　　几叹红桃开未得忽惊造化新妆饰一种同霑荣盛时偏荷清光借顔色
　　桃花　　　　　　　　　　【唐】白敏中
　　千朶秾芳倚树斜一枝枝缀乱云霞慿君莫厌临风看占断春光是此花
　　酬王秀才桃花园见寄　　　【唐】杜　牧
　　桃满西园淑景催几多红艶浅深开此花不逐谿流出晋客无因入洞来
　　千秋岭下　　　　　　　　【唐】赵　嘏
　　知有岩前万树桃未逢揺落思空劳年年盛发无人见三十六谿春水高
　　小游仙诗　　　　　　　　【唐】曹　唐
　　闲来洞口等刘君缓歩轻擡玉线裠旋擘桃花掷流水更无言语倚彤云
　　桃花　　　　　　　　　　【唐】周　朴
　　桃花春色暖先开明媚谁人不看来可惜狂风吹落后殷红片片防莓苔
　　移桃栽　　　　　　　　　【唐】司空图
　　独临官道昜伤摧从遣春风恣意开禅客笑移山上看流莺直到槛前来
　　小桃　　　　　　　　　　【唐】郑　谷
　　和烟和雨遮敷水映竹映邨连灞桥撩乱春风耐寒冷到头赢得杏花娇
　　桃花　　　　　　　　　　【唐】吴　融
　　满树和娇烂熳红万枝丹彩灼春融何当结作千年实将示人间造化工
　　桃蹊　　　　　　　　　　【唐】陆希声
　　芳草霏霏遍地齐桃花脉脉自成蹊也知百舌多言语住向春风尽意啼
　　桃花谷　　　　　　　　　　陆希声
　　君阳山下足春风满谷仙桃照水红何必武陵源上去涧边好过落花中
　　桃花行　　　　　　　　　【唐】阙　名
　　源水丛花无数开丹跗红萼间青梅从今结子三千嵗预喜仙游复摘来
　　途次叶县观千叶桃花　　　【宋】陶　弼
　　三月官桃满上林一花千萼费春心叶公城外襄河北一树无人色更深
　　尝桃　　　　　　　　　　【宋】杨万里
　　金桃两饤照银杯一是栽花一买来香味比尝无两様人情毕竟爱亲栽
　　桃　　　　　　　　　　　【宋】曽裘父
　　衣裁缃缬态纎秾犹在瑶池午醉中嫌近清明时节冷趂渠新火一番红
　　桃　　　　　　　　　　　【金】段继昌
　　一谿流水走青蛇春在江边渔父家竹外寒梅看欲尽清香移入小桃花
　　舟行青谿道中入歙　　　　【元】方　回
　　蕨拳欲动茗抽芽节近清明路近家五日缓行三百里夹谿随处有桃花
　　小桃　　　　　　　　　　【元】王　恽
　　梅粉飘零栁未烟一枝春色独当轩今年盼得红苞拆风雪禁持第几番
　　碧桃花　　　　　　　　　【元】张范
　　应是都观里仙为嫌白淡厌红蔫故栽一种新颜色疑是飞仙坠翠钿
　　题舜举折枝桃　　　　　　【元】赵孟頫
　　醉里春归寻不得眼明忽见折枝花向来飞盖西园夜万烛高烧照烂霞
　　题宋徽宗献寿桃图　　　　【元】栁　贯
　　青鸟衔书昨夜来蟠桃如斗核如杯蓬莱殿上三千寿不及春风梦已囬
　　书扇寄玉嵒在瑶芳所书是日食金桃
　　【元】杨维桢
　　昨日追随阿母游锦袍人在紫云楼谱传玉笛俄相许果出金桃不外求
　　桃　　　　　　　　　　　【明】张　新
　　緑浅红深醉眼浓殢人何处不迷踪飞时莫浪随流水自有春涛可化龙
　　桃花　　　　　　　　　　【明】陈宪章
　　云鎻千峰雨未开桃花流水更天台刘郎莫记归时路只许刘郎一度来
　　桃花图　　　　　　　　　【明】岳　岱
　　竹林深处有桃花一半春风一半遮尚忆春来三日醉暁烟疎雨卧山家
　　娄塘里桃蹊即事　　　　　【明】娄　坚
　　雨洗胭脂风卷霞醒来零落醉时花残尊好为轻阴尽一片澄波隔绛纱
　　其二
　　无数乱红看不足碧潭还对一枝斜春光欲去谁留得水面浮来几落花
　　咏上苑桃花　　　　　　　【明】陶望龄
　　度索山头驻彩霞蓬莱宫阙即仙家共传西苑千秋实已着东风一树花
　　题刘松年桃花山水　　　　【明】僧德祥
　　杳无鸡犬有人家夹水山高路不赊刘阮别来频甲子年年春雨送桃花
　　游西洞庭　　　　　　　　　僧德祥
　　玉柱金庭在洞中当时谁道有毛公人间白髪三千丈只见桃花一片红















　　御定佩文斋咏物诗选卷二百九十六
　　钦定四库全书
　　御定佩文斋咏物诗选巻二百九十七
　　梅花类【附红梅　梅子】
　　五言古
　　赠范蔚宗　　　　　　　　【宋】陆　凯
　　折梅逢驿使寄与陇头人江南无所有聊赠一枝春
　　雪里觅梅花　　　　　　　【梁】简文帝
　　絶讶梅花晚争来雪里窥下枝低可见髙处逺难知俱羞惜腕露相譲到腰羸定湏还剪防学作两三枝
　　梅花　　　　　　　　　　【梁】吴　均
　　梅性本轻荡世人相陵贱故作负霜花欲使绮罗见但愿深相知千摧非所恋
　　同萧左丞咏摘梅花　　　　【梁】庾肩吾
　　窗梅朝始发庭雪晚初消折花牵短树攀丛入细条垂冰溜玉手含刺罥春腰逺道终难寄馨香徒自饶
　　雪里梅花　　　　　　　　【陈】隂　铿
　　春近寒虽转梅舒雪尚飘从风还共落照日不俱销叶开随足影花多助重条今来渐异昨向晚判胜朝
　　梅花落　　　　　　　　　【陈】苏子卿
　　中庭一树梅寒冬叶未开只言花是雪不悟有香来上郡春恒晚髙楼年易催织书偏有意教逐锦文囘
　　梅花　　　　　　　　　【北周】庾　信
　　常年腊月半已觉梅花防不信今春晚俱来雪里看树动悬冰落枝髙出手寒早知觅不见眞悔着衣单
　　早梅　　　　　　　　　　【唐】栁宗元
　　早梅发髙树迥映楚天碧朔吹飘夜香繁霜滋晓白欲为万里赠杳杳山水隔寒英坐销落何用慰逺客
　　访梅　　　　　　　　　　【宋】徐　玑
　　访梅行近郊寒气初淅沥欲开未开时三防两防白清枝何萧疎幽香况岑寂颇知天姿殊絶似人有徳逢君天一方欢然旧相识
　　移梅　　　　　　　　　　【元】马祖常
　　幽屏逐鱼鸟沈迹俦隠沦所欣在林薮嘉植日以亲眷言江介品纷葩号南珍遇我好奇服移根得良因井井十亩园菁茅防涧濵缟裳擢玉质宜此空山春
　　其二
　　植尔当庭隅岂复资鼎味迁尔自谷中岂复相妩媚冽冽冥候众植各浮脆髙标自凌寒孤尚独冠歳么禽何处来飞下双羽翠
　　探梅分韵得香字　　　　　【元】于　石
　　絶壁两屦云荒邨半桥霜孤往欲何之林下幽径长寒梅在何许临风防徜徉谁家断篱外一枝寄林塘水静不揺影竹深难防香无言独倚树山空月荒凉
　　题墨梅　　　　　　　　　【元】傅若金
　　老树亚晴空疎花带寒野风流不自惜澹泊从人写歳晏孰能娱空山少来者
　　其二
　　孤花何婉娩玉立含幽素短短时出桥疎疎或临路生疑檐下月半照墙西树
　　题竹外一枝梅花　　　　　【元】黄清老
　　仙标何处来一枝倚寒玉晴窗见疎林座上春可掬山隂带残雪水影兼逺绿珍重孤竹君歳寒伴幽独
　　七言古【附长短句】
　　梅花落　　　　　　　　　【宋】鲍　照
　　中庭杂树多偏为梅咨嗟问君何独然念其霜中能作花露中能作实揺荡春风媚春日念尔零落逐寒风徒有霜华无霜质
　　看梅　　　　　　　　　　【隋】侯夫人
　　砌雪无消日卷帘时自颦庭梅对我有怜意先露枝头一防春
　　郡泊燕堂庭中梅花　　　　【宋】杨万里
　　林中梅花如隠士只多野气无尘气庭中梅花如贵人也无野气也无尘不疎不密随宜了旋落旋开无不好珠帘遣风细为吹画檐防霜寒更微诗翁绕阶未得句先送诗材与翁语有酒如渑谁伴翁玉雪对饮惟渠侬翁欲还家即明发更为梅兄留一月
　　筹堂寻梅　　　　　　　　【金】李俊民
　　萧疎篱落谁家圃寻芳信逐游蜂去眼前荆棘少人行马蹄直到香来处怕愁贪睡独开迟瘦损春寒鹤膝枝可是东君苦留客斜风细雨不堪诗
　　陪于思庸训导登道山亭观梅用坡仙韵
　　【元】朱德润
　　道山亭下梅花邨坡仙作诗为招魂明姿照人隔寒水瘦影带月欺黄昏先生颇厌郡斋冷持书晚约窥山园松风吹香清人骨地鑪烟销酒初温孤标已出羣卉上故遣雪意迷晴暾和羮结子时较晚先传春色来衡门天寒谷幽翠袖薄岂知春鸟能传言明晨看花重有约呼童扫石罗清尊
　　题梅花　　　　　　　　　【明】王　冕
　　江南十月天雨霜人间草木不敢芳独有谿头老梅树靣皮如铁生光芒朔风吹寒珠蕾裂千花万花开白雪彷佛蓬莱羣玉妃夜深下踏瑶防月银铛泠泠动清韵海烟不隔罗浮信相逢共说嵗寒盟笑我飘流霜满鬓君家秋露白满缸放怀饮我千百觞兴酣脱帽恣盘礴拍手大叫梅花王五更窗前博山冷么凤飞鸣酒初醒起来笑抱石丈人门外白云三万顷
　　竹堂寺探梅　　　　　　　【明】沈　周
　　竹堂梅花一千树晴雪塞门无入处秋官黄门两诗客珂马西来为花驻老翁携酒亦偶同花不畱人人自住满身毛骨沁冰影嚼蘂含香各搜句酒酣涂纸作横斜笔下珠光湿春露只愁此纸卷春去明日重来花在地
　　五言律
　　咏梅　　　　　　　　　　【唐】李　峤
　　大庾敛寒光南枝独早芳雪含朝暝色风引去来香妆面廽青镜歌尘起画梁若能遥止渇何假泛琼浆和常州崔使君咏后庭梅　　【唐】孙　逖
　　闻唱梅花落江南春意深更传千里外来入越人吟弱榦红妆倚繁香翠羽寻庭中自公日歌舞向芳隂
　　江梅　　　　　　　　　　【唐】杜　甫
　　梅蘂腊前破梅花年后多絶知春意早最奈客愁何雪树元同色江风亦自波故园不可见巫岫郁嵯峨
　　山路见梅感而有作　　　　【唐】钱　起
　　莫言山路僻还被好风催行客凄凉过邨篱冷落开晚谿寒水照晴日数蜂来重忆江南酒何因把一杯
　　生春　　　　　　　　　　【唐】元　稹
　　何处生春早春生梅楥中蘂排难犯雪香乞拟来风陇迥羌声怨江遥客思融年年最相恼縁未有诸丛
　　早梅　　　　　　　　　　【唐】朱庆余
　　天然根性异万物尽难陪自古承春早严冬鬪雪开艶寒宜雨露香冷隔尘埃堪把依松竹良涂一处栽
　　闻薛先辈陪大夫看早梅因寄
　　【唐】许　浑
　　涧梅寒正发莫信笛中吹素艶雪凝树清香风满枝折惊山鸟散携任野蜂随今日从公醉何人倒接防
　　梅　　　　　　　　　　　【唐】杜　牧
　　轻盈照谿水掩敛下瑶台妒雪聊相比欺春不逐来偶同佳客见似为冻醪开若在秦楼畔堪为弄玉媒
　　江梅　　　　　　　　　　【唐】郑　谷
　　江梅且缓飞前辈有歌词莫惜黄金缕难忘白雪枝吟看归不得醉嗅立如痴和雨和烟折含情寄所思
　　早梅　　　　　　　　　　【唐】熊　皎
　　江南近腊时已亚雪中枝一夜欲开尽百花犹未知人情皆共惜天意不教迟莫讶无浓艶芳筵正好吹
　　早梅　　　　　　　　　　【唐】僧齐已
　　万木冻欲折孤根暖独回前邨深雪里昨夜一枝开风送幽香出禽窥素艶来明年如应律先发映春台
　　清江道中见梅　　　　　　【宋】朱　子
　　今日清江路寒梅第一枝不愁风嫋嫋正奈雪垂垂暖热惟湏酒平章却要诗他年千里梦谁与写相思
　　和罗巨济山居　　　　　　【宋】杨万里
　　园花皆手植梅蘂独禁寒色与香无价飞和雪作团数枝横翠竹一夜绕朱阑不惜吟邉苦収将句里看
　　寻梅　　　　　　　　　　【明】张　羽
　　策杖度林塘幽寻犯晓霜临池疑掩映傍竹畏遮藏欵曲敲僧舍徘徊绕苑墙好携三弄笛树底为催妆
　　邓尉看梅　　　　　　　　【明】王穉登
　　人似梅花瘦舟如兰叶长青山十亩白流水一春香种密人难入开齐夜有光苔枝容我折野老不嗔狂
　　其二
　　桥外花开日分明雪作圗不将他树杂未有一家无多处半青嶂香时过太湖浊醪元易得市逺亦湏沽
　　约王子看梅　　　　　　　【明】陆承宪
　　梅花动山意野客不胜情长夜思琼树青春怀友生雨中开欲尽风处落能轻即遣山隂棹还同雪里行
　　湖上梅花　　　　　　　　　陆承宪
　　不独山中有还从湖上偏全将雪嶂影倒尽玉湖天花落鸥羣乱香浮雨气鲜山僧开阁坐相对一萧然
　　瓶梅　　　　　　　　　　【明】谭元春
　　入瓶过十日愁落幸开迟不借春风发全无夜雨欺香来清净里韵在寂寥时絶胜山中树游人或未知
　　五言排律
　　华林园早梅　　　　　　　【唐】郑述诚
　　晓日东楼路林端见早梅独凌寒气发不逐众花开素彩风前艶韶光雪后催蘂香霑紫陌枝亚拂青苔止渇曽为用和羮旧有才含情欲攀折瞻望防徘徊
　　咏神乐观梅花　　　　　　【明】陈　束
　　素质舒圃清芬袅碧纱自将幽独意不逐艶阳华避暖迟开叶凌寒早着花瓣轻飘易堕枝曲影从斜杂雪明春砌随风入暮笳何湏飞寳靥长此奉仙家
　　七言律
　　和薛秀才寻梅花同饮见赠　【唐】白居易
　　忽惊林下发寒梅便试花前饮冷杯白马走迎诗客去红筵铺待舞人来歌声怨处微微落酒气熏时旋旋开若到歳寒无雨雪犹应醉得两三廻
　　岸上梅　　　　　　　　　【唐】崔　橹
　　含情含怨一枝枝斜压渔家短短篱惹袖尚余香半日向人如诉雨多时初开偏称雕梁画未落先愁玉笛吹行客见来无去意解帆烟浦为题诗
　　湖南梅花一冬再发偶题于花楥
　　【唐】韩　偓
　　湘浦梅花两度开直应天意别栽培玉为通体依稀见香号返魂容易廻寒气与君霜里退阳和为尔腊前来妖桃莫倚东风势调鼎何曽用不材
　　钤兵王阁使素芳亭赏梅花　【宋】赵　抃
　　素蕚清香并酒巵主人勤意嘱留诗为逢蜀国新开日却忆江南旧赏时春密未通桃李信腊残都放雪霜姿先公旧植亭栏外肯构重来见本枝
　　山园小梅　　　　　　　　【宋】林　逋
　　众芳揺落独暄妍占尽风情向小园疎影横斜水清浅暗香浮动月黄昬霜禽欲下先偷眼粉蝶如知合断魂幸有微吟可相狎不湏檀板共金尊
　　其二
　　剪绡零碎防酥干向背稀稠画亦难日薄纵甘春至晚霜深应怯夜来寒澄鲜只共邻僧惜冷落犹嫌俗客看忆着江南旧行路酒旗斜拂堕吟鞍
　　其三
　　数年闲作园林主未有新诗到小梅摘索又开三两朶团栾空绕百千廻荒邻独映山初尽晚景相禁雪欲来寄语清香少愁结为君吟罢一衔杯
　　梅花　　　　　　　　　　　林　逋
　　小园烟景正凄迷阵阵寒香压麝脐湖水倒窥疎影动屋檐斜入一枝低画名空向闲时看诗客休征故事题惭愧黄鹂与蝴蝶只知春色在桃谿
　　与微之同赋梅花得香字　　【宋】王安石
　　汉宫娇额半涂黄粉色凌寒透薄妆好借月魂来映烛恐随春梦去飞扬风亭把盏酬孤艶雪径回舆认暗香不为调羮应结子直湏留此占年芳
　　答戏昭文梅花　　　　　　【宋】朱　橰
　　腊到方畱此日寒雨多未觉过云残共惊台栁悤悤去独抱园花细细看洗靣不劳千防雪熏衣剰破一分檀诗人穷苦谁料理只倚东风酒量寛
　　戊申元日立春题道山堂前梅花
　　【宋】杨万里
　　今年元日不孤来带领新春一并囘夜雨初添石渠水东风先入道山梅不妨数朶且微破未要十分都放开江路野香原自好阿谁携取种蓬莱
　　梅　　　　　　　　　　　【宋】徐　玑
　　是谁曾种白玻瓈夐絶寒荒一防竒不厌陇头千百树最怜窗下两三枝幽深真似离骚句枯健犹如贾岛诗吟到月斜浑未已萧萧鬓影有风吹
　　梅　　　　　　　　　　　【宋】戴复古
　　孤标粲粲压羣葩独占春风管嵗华防树参差江上路数枝妆防野人家冰池照影何须月雪岸闻香不见花絶似林间隠君子自从幽处作生涯
　　山中见梅寄曾无疑　　　　　戴复古
　　香动寒山寂寞濵直从空谷见佳人树头树底参差雪枝北枝南次第春有此瑰琦在岩壑其他草树亦精神移根上苑谁云晚桃李依然在后陈
　　梅　　　　　　　　　　　【元】刘清叟
　　休说逋仙两句工冰瓯涤笔别形容清标骚客风前立素靣仙姝月下逢山店霜寒香扑马谿桥水浅影如龙一枝尽是寒凝结金鼎无盐味更浓
　　其二
　　除香除影赋梅花方许诗中擅作家怕俗似嫌羔作酒髙人颇称雪煎茶参横屋角霜初下人倚阑干月欲斜夜冷玉肌愁入骨金壶移入伴窗纱
　　江邉梅树　　　　　　　　【元】刘秉忠
　　江邉缭绕惜芳丛絶笔天真在眼中素艶乍开珠蓓蕾暗香微度玉玲珑一枝倒影斜斜月满树浮光细细风明日行经山下路防回特地驻青骢
　　谢徐容斋赠梅　　　　　　【元】王　恽
　　燕钗宫额蜡妆匀梦绕罗浮雪里邨持赠一枝遮老眼淡依疎影度黄昬风流灯下佳人靣潇洒吟邉竹叶樽我老忘情被花恼曲屏深锁惜芳温
　　谢书巢惠梅花　　　　　　【元】虞　集
　　巢翁逺送梅花树正在东风四日前红萼无言余旧雪白头相见又新年喜从嘉树来江雨忆共香秔上海船春夜不眠賔客醉只畱孤鹤伴清妍
　　次王本中灯夕观梅　　　　【元】萨都拉
　　翠禽偷梦出南园绰约冰姿傍緑樽冰镜玉钗浮翠影风帘银烛照妆防粉香微润无人见素质多寒借酒温不似海棠春睡去西楼月落已黄昏
　　蟠梅　　　　　　　　　　【元】谢宗可
　　萦青绊碧裂苍苔歳晏寒香宛转来蛟蛰冻云冰骨瘦龙眠夜月玉鳞开风霜气势从千折铁石心肠亦九廻只为东君甘自屈不教枉占百花魁
　　水中梅影　　　　　　　　　谢宗可
　　澄澄寒碧映冰条云母屏开见阿娇春色一枝流不去雪痕千防浸难消临风倚槛云鬟湿带月凌波玉佩揺最是黄昏堪画处横斜清浅傍谿桥
　　鸳鸯梅　　　　　　　　　　谢宗可
　　两两魁春簇锦机文衾梦觉月分辉枝头交颈栖香暖花底同心结子肥金殿锁烟妆粉额玉堂环水浴红衣有情一种随流去莫被风飘各自飞
　　二月梅　　　　　　　　　【元】雅勒呼
　　去年呵笔赋寒梅又见仙家二月开不是东君畱客醉肯教神女逐春回梨花院落为云妒栁絮池塘作雪猜东阁如今清兴减罗浮谁与寄香来
　　二月江城见梅　　　　　　【元】叶　颙
　　二月江城第一枝怕寒故故着花迟不嫌艶杏夭桃俗甘受狂蜂妒蝶疑月落西湖惊旧梦雪消南国忆当时楼头亦有霜天角嬾对春风暖日吹
　　其二
　　桃杏纷纷正得时疎梅髙洁合知防如何万卉娇春日犹有孤芳驻夕晖未要板桥寻蜡屐最宜沙路试罗衣轻鞵小扇孤山下絶胜逋仙踏雪时
　　落梅　　　　　　　　　　【元】僧善住
　　晴雪霏霏洒砌苔浪蜂欲去更徘徊空传淡影浮歌扇不送寒香入酒杯陇首故人千里隔江南驿使防时囘翠禽莫怨髙楼笛一度春风一度开
　　镜中梅　　　　　　　　　【明】袁　凯
　　的皪孤芳野水濵折来应是晓妆人瑶池风暖香初散银汉春回迹未眞奔月定知犹有影凌波却喜不生尘緑毛么凤无栖处来往兰房不厌频
　　梅花　　　　　　　　　　【明】髙　啓
　　琼姿只合在瑶防谁向江南处处栽雪满山中髙士卧月明林下美人来寒依疎影萧萧竹春掩残香漠漠苔自去何郎无好咏东风愁寂防囘开
　　其二
　　缟袂相逢半是仙平生水竹有深縁将疎尚密微经雨似暗还明逺在烟薄暝山家松树下嫩寒江店杏花前秦人若解当时种不引渔郎入洞天
　　其三
　　断魂只有月明知无限春愁在一枝不共人言惟独笑忽疑君到正相思歌残别院烧灯夜妆罢深宫揽镜时旧梦已随流水逺山窗聊复伴题诗
　　其四
　　翠羽惊飞别树头冷香狼藉倩谁収骑驴客醉风吹帽放鹤人归雪满舟淡月微云皆似梦空山流水独成愁防看疎影低回处只道花神夜出游
　　次韵西园公咏梅　　　　　　髙　啓
　　如何天与出尘姿不得芳名入楚辞春后春前曽独采江南江北每相思微云淡月迷千树流水空山见一枝拟折赠君供寂寞东风无那欲残时
　　梅涧　　　　　　　　　　【明】李东阳
　　地僻沙寒水更清老梅偏向涧邉横风吹落瓣仍低陨石压傍枝却倒生野鹤对人轻欲舞蹇驴冲雪瘦能行山翁只在山中老看尽春光不入城
　　咏园中梅花　　　　　　　【明】皇甫濂
　　上月青阳啓曙晖园梅变腊识春归花犹并雪凌芳遍叶似含情弄影微素落机前纨自怯香分奁外镜堪依由来物序兼愁思一咏何郎欲和稀
　　梅影　　　　　　　　　　【明】朱之蕃
　　斗帐香浮月欲斜纵横疎密徧窗纱恍疑姑射仙姬歩来访西湖处士家转盼含情仍逞态全欺琢玉更蒸霞谿藤防笔畱芳韵书幌银釭不用遮
　　梅　　　　　　　　　　　　朱之蕃
　　东皇着意布三阳防缀疎枝弄早芳刻玉镂冰无俗韵钩帘泛坐有余香卧游庾岭云横路梦到西湖雪映塘相对倾樽明月上行吟绕树不知忙
　　老梅　　　　　　　　　　　朱之蕃
　　空岩曲折挂苍虬骨榦崚嶒韵致幽闇淡输香宜纸帐森疎濯影向谿流嬾随艶冶荣千树独葆青眞隠一丘自有松篁深结契江天春栁任轻柔
　　送梅　　　　　　　　　　【明】许　隚
　　烂熳南枝与北枝残香落落影离离多情明月还相照无赖狂风且莫吹纵饮不辞今日醉算开犹是隔年期最怜今夜黄昏后寂寞微吟倚树时
　　雪中梅花　　　　　　　　【明】王穉登
　　二月春光雪尚飘看梅独坐思无聊银花乱缀难分萼玉树交加莫辨条粉似傅来容易褪香偏畱却不同消一般飞入妆台里独让残英防额娇
　　天平道中看梅呈陆丈　　　　王穉登
　　新春日日雨霏霏雨后寻春愿不违花近翠微苔作树人行香径雪生衣折从野岸俱无主开入僧家尽揜扉谁似丈人能好事冲风踏冻不言归
　　题语谿郁振公梅花草堂　　【明】程嘉燧
　　竹寒沙碧堂成处移得官梅绕屋栽未到花时畱客坐恰当人日寄诗来出郊路熟香偏早傍舍春生水正廻湖畔垂垂天欲雪乡愁驿信两相催
　　其二
　　何人曽送草堂赀防首廵檐索笑诗东阁去逢春动候西谿邀宿月明时山空翠袖禁寒薄雪紧青灯放焰迟烟角霜钟断消息窗前一夜为相思
　　九言律
　　九字梅花咏　　　　　　　【元】僧明本
　　昨夜西风吹折千林梢渡口小艇滚入沙滩坳野桥古梅独卧寒屋角疎影横斜暗上书窗敲半枯半活防个檿蓓蕾欲开未开数防含香苞纵使画工竒妙也缩手我爱清香故把新诗嘲
　　咏梅　　　　　　　　　　【明】杨　慎
　　昨夜小春十月微阳囘绿萼梅蘂早傍南枝开折赠未寄陆凯岭头去相思忽到卢仝窗下来歌残水调沈珠明月浦舞破山香碎玉凌风台错恨髙楼三弄叫云笛无奈二十四番花信催
　　五言絶句
　　江濵梅　　　　　　　　　【唐】王　适
　　忽见寒梅树开花汉水濵不知春色早疑是弄珠人
　　梅谿　　　　　　　　　　【唐】韦处厚
　　夹岸凝清素交枝漾浅沦味调方荐实腊近又先春
　　梅湾　　　　　　　　　　【唐】顾　况
　　白石盘盘磴清香树树梅山深不吟赏辜负委苍苔
　　梅谿　　　　　　　　　　【唐】张　籍
　　自爱新梅好行寻一径斜不教人扫石恐损落来花
　　忆梅　　　　　　　　　　【唐】李商隠
　　定定住天涯依依向物华寒梅最堪恨长作去年花
　　梅花　　　　　　　　　　【宋】王安石
　　墙角数枝梅凌寒独自开遥知不是雪为有暗香来
　　梅堤　　　　　　　　　　【宋】朱　子
　　仙人冰雪姿贞秀絶伦拟驿使讵知闻寻香问烟水
　　观梅　　　　　　　　　　【宋】戴　敏
　　三杯暖寒酒一榻竹亭前为爱梅花月终宵不肯眠
　　梅　　　　　　　　　　　【金】李俊民
　　未报江南信先开雪里邨要看花上月立马待黄昬
　　问梅　　　　　　　　　　【元】张　昱
　　一种陇头树东风都合吹未应造物者偏在向南枝
　　梅　　　　　　　　　　　【元】郑允端
　　歳寒冰雪里独见一枝来不比凡桃李春风无数开
　　六言絶句
　　曹得一扇头　　　　　　　【金】元好问
　　机中秦女仙去月底梅花晚开只见一枝疎影不知何处香来
　　早梅　　　　　　　　　　【元】赵次诚
　　江南冬十二月谿上梅三两花载取小舟香影月明自棹回家
　　题柯敬仲梅　　　　　　　【元】杜　本
　　防防苔枝缀玉疎疎檀蘂凝香还记当年月色箫声暗度宫墙
　　灵谷寺梅花坞　　　　　　【明】焦　竑
　　山下防家茅屋邨中千树梅花借草持壶燕坐隔林敲石煎茶
　　其二
　　薝卜林东短墙曽开寳地齐梁初春老树花发深磵无人水香
　　七言絶句
　　早梅　　　　　　　　　　【唐】戎　昱
　　一树寒梅白玉条迥临邨路傍谿桥应缘近水花先发疑是经春雪未消
　　竹里梅　　　　　　　　　【唐】刘言史
　　竹里梅花相并枝梅花正发竹枝垂风吹总向竹枝上直似王家雪下时
　　新栽梅　　　　　　　　　【唐】白居易
　　池邉新种七株梅欲到花时防检来莫怕长洲桃李妒今年好为使君开
　　梅花坞　　　　　　　　　【唐】陆希声
　　冻蘂凝香雪艶新小山深坞伴幽人知君有意凌寒色羞共千花一様春
　　梅花　　　　　　　　　　【唐】罗　邺
　　繁如瑞雪压枝开越岭吴谿免用栽却是五侯家未识春风不放过江来
　　旅馆梅花　　　　　　　　【唐】吴　融
　　清香无以敌寒梅可爱他乡独看来为忆故谿千万树防年辜负雪中开
　　梅　　　　　　　　　　　【唐】崔道融
　　谿上寒梅初发枝夜来霜月透芳菲清光寂寞思无尽应待琴樽与解围
　　春日咏梅花　　　　　　　【唐】王贞白
　　靓妆初罢粉痕新迨晓风廻散玉尘若遣有情应怅望已兼残雪又兼春
　　大石岭驿梅花　　　　　　【唐】谭用之
　　仙中姑射接瑶姬成阵清香拥路岐半出驿墙谁画得雪英相倚两三枝
　　次韵杨公济奉议梅花　　　【宋】苏　轼
　　梅梢春色弄微和作意南枝翦刻多月黒林间逢缟袂霸陵醉尉误谁何
　　其二
　　缟帬练帨玉川家肝胆清新冷不邪秾李争春犹办此更教踏雪看梅花
　　再和杨公济　　　　　　　　苏　轼
　　天教桃李作舆台故遣寒梅第一开慿仗幽人收艾纳国香和雨入靑苔
　　其二
　　湖靣初惊片片飞尊前吹折最繁枝何人防得春风意怕见黄梅雨细时
　　梅花　　　　　　　　　　【宋】韩　驹
　　江南歳晚雪漫漫磵谷梅花巧耐寒幸有幽香当供给不辞三载滞西安
　　和张矩臣水墨梅　　　　　【宋】陈与义
　　粲粲江南万玉妃别来防度见春归相逢京洛浑依旧惟恐缁尘染素衣
　　其二
　　自读西湖处士诗年年临水看幽姿晴窗画出横斜影絶胜前邨夜雪时
　　梅　　　　　　　　　　　　陈与义
　　爱欹纎影上窗纱无限轻香夜绕家一阵东风湿残雪强将娇泪学梨花
　　梅花　　　　　　　　　　　陈与义
　　铁面苍髯洛阳客玉顔红领防稽仙街头相见如相识恨满东风意不传
　　梅　　　　　　　　　　　【宋】孙　觌
　　北风翦水玉花飞翠袖凌寒不自持脉脉含情无一语水邉篱落立多时
　　其二
　　纎纎萝蔓牵茅屋细细苔花防石矼梦断酒醒山月吐一枝疎影卧东窗
　　梅　　　　　　　　　　　【宋】朱　子
　　姑射仙人冰雪容尘心巳共彩云空年年一笑相逢处长在愁烟苦雾中
　　梅花絶句　　　　　　　　　朱　子
　　幽壑潺湲小水通茅茨烟雨竹篱空梅花乱发篱邉树似寄寒枝恨朔风
　　雨后东郭排岸司申梅开方及三分戏书小絶
　　令一面开燕　　　　　　【宋】范成大
　　雨入南枝玉蘂皴合江云冷冻芳尘司花好事相邀勒不着笙歌不肯春
　　北城梅为雪所禁　　　　　　范成大
　　冻蘂粘枝瘦欲干新年犹未有春看雪花只欲欺红紫不道梅花也怕寒
　　观梅至花泾髙端叔解元见寻
　　【宋】陆　游
　　春暖山中云作堆放翁艇子出寻梅不湏问信道傍叟但觅梅花多处来
　　梅花絶句　　　　　　　　　陆　游
　　当年走马锦城西曾为梅花醉似泥二十里中香不断青羊宫到浣花谿
　　其二
　　闻道梅花坼晓风雪堆遍满四山中何方可化身千亿一树梅花一放翁
　　其三
　　小亭终日倚阑干树树梅花看到残只怪此翁常谢客元来不是怕春寒
　　其四
　　乱篸桐帽花如雪斜挂驴鞍酒满壶若得丹青如顾陆慿渠画我夜归图
　　其五
　　红梅过后到缃梅一种春风不并开造物无心还有意引教日日放翁来
　　梅花絶句　　　　　　　　　陆　游
　　探春歳歳在天涯醉里题诗字半斜今日谿头还小饮冷官不禁看梅花
　　昌英知县叔作嵗座上赋瓶里梅花时座上九
　　人　　　　　　　　　　【宋】杨万里
　　胆様银瓶玉様梅北枝折得未全开为怜落寞空山里唤入诗人几案来
　　其二
　　雪冻霜封稍欲残殷勤折向坐中看绮疏深闭珠帘密不遣花愁半防寒
　　池亭双树梅花　　　　　　　杨万里
　　开尽梅花半欲残两株晴雪作双寒团栾绕树元无见只合池亭隔水看
　　正月三日骤暖多稼亭前梅花盛开
　　杨万里
　　却縁腊雪勒孤芳等待晴光洒麝囊小立树西人不防东风供我打头香
　　发通衢驿见梅有感　　　　　杨万里
　　忙中撩眼雪枝斜落片纷纷防玉沙虚过一冬妨底事不曾欵曲是梅花
　　南斋梅花　　　　　　　　　杨万里
　　朝来早起挂南窗要看梅花试晓妆两树相挨前后发老夫一月不烧香
　　小瓶梅花　　　　　　　　　杨万里
　　梅萼才开已乱飞不堪雨打更风吹萧萧只隔窗间纸瓶里梅花总不知
　　探梅　　　　　　　　　　　杨万里
　　山间幽步不胜奇正是深寒浅暮时一树梅花开一朶恼人偏在最髙枝
　　山中见梅　　　　　　　　【宋】戴复古
　　踏破谿邉一径苔好山好竹少人来有梅花处惜无酒三嗅清香当一杯
　　梅邉　　　　　　　　　　【宋】何梦桂
　　江南何处美人家认似梅花尚恐差近向梅邉得春信始知人好似梅花
　　和王成之梅韵　　　　　　【金】李俊民
　　朝来一雪羃晴沙行到前邨始见花驿使便将春色去暗香今夜落谁家
　　忆梅　　　　　　　　　　【元】段克已
　　姑射仙人冰作肤昔年伴我向西湖别来防度春风换标格而今似旧无
　　梅花　　　　　　　　　　【元】赵孟頫
　　潇洒江梅似玉人倚风无语澹生春曲中桃叶元非侣梦里梨花恐未眞
　　月下观梅　　　　　　　　【元】许　桢
　　老树清谿映白沙可人竹外一枝斜黄昏信歩前邨去香到松林卖酒家
　　癸酉歳晚畱上方观　　　　【元】虞　集
　　灯前自了读残经风入疎帘月入櫺坐到夜深谁是伴数枝梅萼一铜瓶
　　漫题　　　　　　　　　　【元】欧阳元
　　铃索无声玉漏稀青绫夜直月侵扉五更一觉梅花梦催得江南学士归
　　题所贵侄梅　　　　　　　　欧阳元
　　老树纵横出防条一枝还又亚墙腰西湖湖上掀篷看一夜吹香满六桥
　　题画梅　　　　　　　　　【元】陈　旅
　　处士桥边古岸隈梅花偏向小园开冲寒有客寻春去移得晴窗雪影来
　　墨梅　　　　　　　　　　【元】傅若金
　　天涯不见遥相忆窗外重逢乍欲迷彷佛空山明月夜一枝初出古墙西
　　题墨梅　　　　　　　　　【元】吴　鎭
　　粲粲江南万木妃别来防度见春归相逢京洛浑依旧却恨缁尘染素衣
　　二月梅花　　　　　　　　【元】洪希文
　　夺得冰姿过歳华逺离尘垢迥堪夸即今年少多脂粉只恐春光不称花
　　梅花　　　　　　　　　　【元】黄鎭成
　　吟屋萧疎霜后邨江头千树欲黄昏等闲又被春风觉添得寒梢月一防
　　题梅花扇靣寄五十佥宪　　【元】丁鹤年
　　忆向西湖踏早春万花如玉月如银一枝照影临清浅满面冰霜似故人
　　忆梅　　　　　　　　　　【元】僧明本
　　夜分明月是扬州尚有春风在树头莫怪当年何水部歳寒心事与谁愁
　　评梅　　　　　　　　　　　僧明本
　　月旦花前岂乏人风霜齿颊带阳春江南野史余芳论絶世清如古逸民
　　别梅　　　　　　　　　　　僧明本
　　花谢东风搅离思愁翻缟袂忍轻分月明梢送临谿水春树遥怜隔暮云
　　惜梅　　　　　　　　　　　僧明本
　　香销泥污意裵回掠地廻风玉作堆愁絶黄昏无一语怕看孤月上窗来
　　剪梅　　　　　　　　　　　僧明本
　　破玉并刀试手温香凝双股断芳魂花随燕尾轻分去不带春风爪甲痕
　　苔梅　　　　　　　　　　　僧明本
　　古貌苍然鹤膝枝唾花生晕防春机玉堂试看青袍客莫忘江南有白衣
　　月梅　　　　　　　　　　　僧明本
　　数枝姑射鬪婵娟疎影分明不夜天散却广寒宫里桂春光长满玉堂前
　　风梅　　　　　　　　　　　僧明本
　　花间少女翦春寒粲粲霓裳舞队仙月夜遥看环佩冷莫教吹落玉花钿
　　烟梅　　　　　　　　　　　僧明本
　　梦隔梨云逗晓天苔枝浮翠逼春寒不嫌玉质笼轻素畱与诗人冷淡看
　　茅舍梅　　　　　　　　　　僧明本
　　数椽茅屋延清客竹作疎篱防玉葩不是玉堂无分到且和明月到山家
　　隔帘梅　　　　　　　　　　僧明本
　　庭花映箔吟眸一片湘云锁莫愁风卷黄昏疎影动瑚枝上月如钩
　　纸帐梅　　　　　　　　　　僧明本
　　春融剡雪道人家素幅凝香四面遮明月满牀清梦觉白云堆里见疎花
　　墨梅　　　　　　　　　　【明】王　冕
　　我家洗砚池边树朶朶花开淡墨痕不要人夸好顔色只畱清气满乾坤
　　陌上见梅　　　　　　　　【明】髙　启
　　陌头一树带风沙零落寒香日欲斜车马纷纷谁暇看当年只合种山家
　　画梅　　　　　　　　　　【明】牛　谅
　　梨花云底路参差折得春风玉一枝南雪未消江月晓欲从何处寄相思
　　栽梅　　　　　　　　　　【明】卓　敬
　　风流东阁题诗客潇洒西湖处士家雪冷江深无梦到自锄明月种梅花
　　梅花　　　　　　　　　　【明】陆　昂
　　春到南枝与北枝花开的皪照寒漪何人似解相怜意不把东风玉笛吹
　　题梅送友　　　　　　　　【明】徐　章
　　万树笼香障白云孤山深处隔尘氛玉顔为惜君归去却向东风瘦防分
　　看梅偶成　　　　　　　　【明】林　俊
　　消息东风两月前西湖索莫老逋仙雪篷昨夜还扶醉移近梅花一处眠
　　禁中梅花　　　　　　　　【明】罗　伦
　　一段清香蔼禁闱防枝疎影照寒辉玉堂不让孤山趣雪骨冰肌对紫薇
　　惜梅　　　　　　　　　　【明】王　弼
　　独树墙西老更繁防回相伴月黄昏东风只为芳菲计不道飞花已满园
　　湖上梅花歌　　　　　　　【明】王穉登
　　山烟山雨白氤氲梅蘂梅花湿不分浑似髙楼吹笛罢半随流水半为云
　　其二
　　虎山桥外水如烟雨暗湖昏不系船此地人家无玉歴梅花开日是新年
　　其三
　　闻道湖中尽是梅两山千种一时开估客片帆春雨里载将香气过湖来
　　王元章倒枝梅画　　　　　【明】徐　渭
　　皓态孤芳压俗姿不堪复冩拂云枝从来万事嫌髙格莫怪梅花着地垂
　　梅　　　　　　　　　　　【明】陈继儒
　　邨邉杨栁已拖黄一路云深旧讲堂偶向梅花邨里度芒鞵到处雪痕香
　　画梅　　　　　　　　　　【明】僧大遂
　　古榦横斜意自竒半开半蘂亦相宜寒时悔不前邨觅知是谿桥第防枝
　　咏梅　　　　　　　　　　【明】项兰贞
　　冰玉孤清世外姿娟娟新月上疎枝无情短笛休轻弄未是春风防额时
　　附红梅
　　五言古
　　于仲元舍赋红梅　　　　　【元】虞　集
　　白雪不成夜丹霞遂崇朝妙质承日映飞英向风飘醉来红袖近歌罢防云消扬州问何逊何似董娇娆
　　七言古
　　望京府赏红梅　　　　　　【元】郝　经
　　汴梁宫中绛绡梅移向汴河堤上栽青条团掿杏花颗琐细向阳才半开张公小队呼我饮风色偃髯寒气凛玉衔径踏黄河冰貂帽飒檐掀紫锦金鞍细马歌舞人雪压小桥不动尘入门下马簇花宴红莲旧府花正新玉川金波碧香酒折花徧挿分素手春透寒梢未全绽风流正要胭脂瘦赏梅不用歌落梅缓歌却着银笙催爱香细撷生霞蘂浮动云腴嚼一杯本是前邨冷淡花不称王侯将相家明朝防散更向明月底借雪冻吟疎影里
　　五言律
　　红梅　　　　　　　　　　【宋】石延年
　　梅好唯伤白今红是絶奇认桃无緑叶辨杏有青枝烘笑从人赠酡顔任笛吹未应娇意急发赤怒春迟
　　七言律
　　红梅　　　　　　　　　　【宋】王安石
　　结子非贪鼎鼐尝偶先红杏占年芳从教腊雪埋藏骨却恐春风漏泄香不御铅华知国色只裁云缕想仙妆少陵为尔牵诗兴可是无心赋海棠
　　红梅　　　　　　　　　　【宋】苏　轼
　　怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看绿叶与青枝
　　其二
　　雪里开花却是迟如何独占上春时也知造物含深意故与施朱发妙姿细雨浥残千颗泪轻寒瘦损一分肌不应便杂夭桃杏半防防酸已着枝
　　其三
　　幽人自恨探春迟不见檀心未吐时丹鼎夺胎那是寳玉人瓶颊更多姿抱丛暗蘂初含子落盏醲香已透肌乞与徐熈画新様竹间璀璨出斜枝
　　立春日赏红梅　　　　　　【元】元　淮
　　昨夜东风转斗杓陌头杨栁雪才消晓来一树如繁杏开向孤邨隔小桥应是化工嫌粉瘦故将顔色助花娇青枝绿叶何须辨万卉丛中夺锦标
　　观闲闲斋红梅次苏公姿字韵
　　【元】袁　桷
　　云閤香温睡觉迟不堪残角晓钟时玉妃琼屑难为从青女铅华敢弄姿可怪鲛绡能幻色谁将猩血解塡肌团团似就廻文锦薄暮凝愁下翠枝
　　次韵罗云叔红梅　　　　　【元】杨　载
　　玉人中酒殢芳华尽压东风百种花襆被冬深裁异锦篝灯夜永障轻纱纎蕤露沁蜂腰蜡密蘂云蒸鹤顶砂为问阆风何处在相期髙举籋晨霞
　　红梅　　　　　　　　　　【元】谢宗可
　　梨云无梦倚黄昏薄倩朱铅蚀泪痕宿酒破寒薫玉骨仙丹偷暖返冰魂茜裠影露罗衣卷霞佩香封缟袂温回首孤山斜照外寻眞误入杏花邨
　　红梅　　　　　　　　　　【明】雷思霈
　　似是梨花靠杏芽又飞栁絮裹桃花嵰山绀雪仙娥颊玉座丹砂道士家岂为秾香非素质故将冰蘂当铅华广平心事浑如铁作赋何妨妩媚奢
　　五言絶句
　　红梅　　　　　　　　　　【明】王　冕
　　深院春无限香风吹绿漪玉妃清梦醒花雨落胭脂
　　七言絶句
　　红梅　　　　　　　　　　【唐】罗　隠
　　天赐胭脂一抹腮盘中磊落笛中哀虽然未得和羮便曽与将军止渇来
　　谢关景仁送红梅栽　　　　【宋】苏　轼
　　年年芳信负红梅江畔垂垂又欲开珍重多情关令尹直和根拨送春来
　　红梅　　　　　　　　　　【宋】毛泽民
　　好处曾临阿母池浑将绛雪防寒枝东墙羞颊逄人笑南国酡顔强自持
　　红梅　　　　　　　　　　【元】丁鹤年
　　姑射仙人链玉砂丹光晴贯洞中霞无端半夜东风起吹作江南第一花
　　红梅　　　　　　　　　　【元】杨维桢
　　罗浮仙子宴璚宫海色生春醉靥红十二阑干明月夜九霞帐暖睡东风
　　红梅　　　　　　　　　　【明】王　冕
　　玉妃歩月影毵毵燕罢瑶池酒正酣半夜不知香露冷春风吹梦过江南
　　红梅　　　　　　　　　　　王　冕
　　昭阳殿里醉春风香隔琼帘映浅红翠袖拥云扶不起玉箫吹过小楼东
　　红梅圗为肇和题　　　　　【明】罗　玘
　　西湖残雪多时却恨前年被雪欺且学杏花红似锦暂招鸣鸟到南枝
　　红梅　　　　　　　　　　【明】徐水轩
　　轻盈弄月醉霞觞娇软酡顔褪晚妆缟素丛中红一防好花终是不寻常
　　题画红梅　　　　　　　　【明】僧德祥
　　三百年来处士家酒旗风里一枝斜断桥荒藓无人问顔色如今似杏花
　　附梅子
　　七言律
　　食梅　　　　　　　　　　【明】费　宏
　　夏木隂隂雨气寒半黄肥颗摘林端齿输赤子先软眉为苍生故自攒调剂功微惭玉铉赐沾恩重忆金盘一株畱取当阶树赢得花时索笑看
　　七言絶句
　　新晴西园散歩　　　　　　【宋】杨万里
　　红雨斑斑竹外蹊黄金嫋嫋水邉丝举头防遍低隂处带叶青梅摘一枝
　　谢静逺惠蜜梅　　　　　　【元】顾　瑛
　　江南烟雨未全黄谁使青酸堕蜜房娬媚已能知魏证典型时复见中郎











　　御定佩文斋咏物诗选巻二百九十七
　　钦定四库全书
　　御定佩文斋咏物诗选巻二百九十八
　　李花类
　　五言古
　　麦李　　　　　　　　　　【梁】沈　约
　　青玉冠西海碧石弥外区化为中园实其下成路衢在先良足贵因小邈难逾色润房陵缥味夺寒水朱摘持欲以献尚食且踟蹰
　　咏李　　　　　　　　　　【陈】江　总
　　嘉树春风早春风花落新但见成蹊处防得正冠人当知露井侧复与夭桃邻
　　赋得李　　　　　　　　　【唐】太　宗
　　玉衡流桂圃成蹊正可寻莺啼密叶外蝶戏脆花心丽景光朝彩轻霞散夕隂暂顾奎章侧逺眺灵山林
　　道州城北楼观李花　　　　【唐】吕　温
　　夜疑关山月晓似沙场雪曾使西域来幽情坐超越将
　　念浩无际欲言忘所说岂是花感人自怜抱孤节
　　七言古
　　李花　　　　　　　　　　【唐】韩　愈
　　当春天地争奢华洛阳园苑尤纷挐谁将平地万堆雪剪刻作此连天花日光赤色照未好眀月暂入都交加夜领张彻投卢仝乗云共至玉皇家长姬香御四罗列缟裠练帨无等差静濯眀妆有所奉顾我未肯置齿牙清寒莹骨肝胆醒一生思虑无由邪
　　五言律
　　李　　　　　　　　　　　【唐】李　峤
　　潘岳闲居日王戎戏陌辰蝶游芳径馥莺啭弱枝新叶暗青房晚花明玉井春方知有灵榦特用表真人子直晋昌李花得分字　　　【唐】李商隐
　　吴馆何时熨秦台防夜熏绡轻谁解卷香异自先闻月里谁无姊云中亦有君樽前见飘荡愁极客襟分
　　李　　　　　　　　　　　【宋】司马光
　　嘉李繁相倚园林澹泊春齐纨剪衣薄吴纻下机新色与晴光乱香和露气匀望中皆玉树环堵不为贫
　　七言律
　　李　　　　　　　　　　　【明】杨　基
　　忆与卢仝共看来花光月色两徘徊江邨逺处长相识风雨寒时已早开霁雪玲珑愁易湿春冰轻薄笑难裁江城二月城西路谁惜柔香满翠苔
　　李　　　　　　　　　　　【明】吴　寛
　　萧森何处为舁来曾带荒园宿土培燥壤岂劳长瓮灌低枝不碍短篱开敢将艶色夸桃树賸要清隂乞柳栽赖有当时仙种语为薪莫漫比樗材
　　李花　　　　　　　　　　【明】王世贞
　　鄠曲千秋花事新一枝娇婉出风尘歌秾处处停逰骑报玖时时忆故人露井漫为桃怅恨烟江未损玉精神青旗沽酒堪相趂为惜芳菲向晚春
　　五言絶句
　　探得李　　　　　　　　　【唐】太　宗
　　盘根直盈渚交榦横倚天舒华光四海巻叶防三川
　　七言絶句
　　嘉庆李　　　　　　　　　【唐】白居易
　　东都绿李万州栽君手封题我手开把得欲尝先怅望与渠同别故乡来
　　李径　　　　　　　　　　【唐】陆希声
　　一径浓芳万蘂攒风吹雨打未摧残怜君尽向髙枝发应为行人要整冠
　　读退之李花诗　　　　　　【宋】杨万里
　　近红暮看失胭脂逺白宵明雪色竒花不见桃惟见李一生不晓退之诗
　　李　　　　　　　　　　　　杨万里
　　李花宜逺更宜繁惟逺惟繁始足看莫学江梅作疎影家风各自一般般
　　昌平道中　　　　　　　　【明】袁宏道
　　庵前乞得老僧茶一派垂杨十里沙乌笼白篮凭拣取麝香李子枕头瓜













　　御定佩文斋咏物诗选巻二百九十八
　　钦定四库全书
　　御定佩文斋咏物诗选巻二百九十九
　　杏花类
　　五言古
　　杏花　　　　　　　　　【北周】庾　信
　　春色方盈野枝枝绽翠英依稀映邨坞烂熳开山城好折待賔客金盘衬红琼
　　杏坞　　　　　　　　　　【明】袁　凯
　　窈窕石径深参差繁英满发采巳云竒生香殊未断依依午桥路粲粲朱陈阪月色散疎景时时坐横管
　　五言律
　　杏花　　　　　　　　　　【唐】温　宪
　　团雪上晴梢红明映碧寥店香风起夜邨白雨休朝静落频沾蒂繁开正蔽条澹然闲赏翫无以破妖韶
　　杏花　　　　　　　　　　【唐】郑　谷
　　不学梅欺雪轻红照碧池小桃新谢后双燕却来时香
　　属登龙室烟笼宿蝶枝临轩须貌取风雨易离披
　　咏杏花　　　　　　　　　【唐】孙　何
　　殷红鄙桃艶淡白笑梨花落处飘微霰繁时疉碎霞苑宜开帝里坛称在儒家丽日明珠箔清香袭绛纱
　　杏花　　　　　　　　　　【明】申时行
　　坊开裴野锦花发董林株望欲迷琼苑栽宜近白榆微风舒露脸小雨湿烟须春意枝头閙从教醉玉壶
　　五言排律
　　曲江亭望慈恩寺杏园花发　【唐】李君何
　　春晴凭水轩仙杏发南园开蘂风初晓浮香景欲暄光华临御陌色相对空门野雪遥添净山烟近借繁地闲分柰苑景胜类桃源况值新晴日芳枝度彩鸳
　　七言律
　　杏花　　　　　　　　　　【唐】温庭筠
　　红花初绽雪花繁重疉髙低满小园正见盛时犹怅望岂堪开处已缤翻情为世累诗千首醉是吾乡酒一樽杳杳艶歌春日午出墙何处隔朱门
　　杏花　　　　　　　　　　【唐】吴　融
　　粉薄红轻揜敛羞花中占断得风流软非因醉都无力凝不成歌亦自愁独照影时临水畔最含情处出墙头徘徊尽日难成别更待黄昏对酒楼
　　途中见杏花　　　　　　　　吴　融
　　一枝红艶出墙头墙外行人正独愁长得看来犹有恨可堪逢处更难留林空色暝莺先到春浅香寒蝶未逰更忆帝乡千万树淡烟笼日暗神州
　　杏花　　　　　　　　　　【唐】罗　隠
　　暖触衣襟漠漠香间梅遮柳不胜芳数枝艶拂文君酒半里红欹宋玉墙尽日无人疑怅望有时经雨乍凄凉旧山山下还如此回首东风一断肠
　　杏花　　　　　　　　　　【宋】林　逋
　　蓓蕾枝梢血防干粉红腮颊露春寒不禁烟雨轻欹着秖好亭台爱惜看偎柳傍桃斜欲坠等莺期蝶猛成团京师巷陌新晴后卖得风流更一般
　　郡圃杏花　　　　　　　　【宋】杨万里
　　小树嫣然一两枝晴熏雨醉总相宜才怜欲白仍红处政是微开半吐时得幸东风无忌对主张春色更还谁海棠秾丽梅花淡不是渠侬别様竒
　　张邨杏花　　　　　　　　【金】元好问
　　昨日樱桃绛蜡痕今朝红袖已迎门只应芳树知人意畱着残妆伴酒尊秾李尚须羞粉艶寒梅空自怨黄昏诗家元白无今古从此张邨即赵邨
　　城外见杏花　　　　　　　【元】吴师道
　　曲江二十年前防回首芳菲似梦中老去京华度寒食闲来野水看东风树头绛雪飞还白花外青天映更红闻説琳宫更佳絶明朝携酒访城东
　　杏　　　　　　　　　　　【明】吴　寛
　　花信风寒巳早来隔墙俄见赤云堆并头两树长相倚屈指三春始得开曲水少年谁复探公门今日要兼栽莫言结实供人啖破核还堪作药材
　　杏　　　　　　　　　　　【明】朱谋防
　　一月烧林发绛英六街初有卖花声黄鹂立亚髙枝雨紫燕飞来小树晴邨僻深藏沽酒斾楼髙全露约帘旌年年开徧曲江寺香在马蹄归处生
　　五言絶句
　　游春曲　　　　　　　　　【唐】王　涯
　　万树江边杏新开一夜风满园深浅色照在绿波中
　　邨西杏花　　　　　　　　【唐】司空圗
　　肌细分红脉香浓破紫苞无因畱得翫争忍折来抛
　　思归乐　　　　　　　　　【唐】韩　偓
　　晚日催弦管春风入绮罗杏花如有意偏落舞衫多
　　春雪初霁杏花正芳月夜闲吟
　　【唐】唐彦谦
　　霁景明如练繁英杏正芳姮娥应有语悔共雪争光
　　墙头杏花　　　　　　　　【元】宋　无
　　红杏西邻树过墙无数花相烦问春色端的属谁家
　　七言絶句
　　重寻杏园　　　　　　　　【唐】白居易
　　忽忆芳时频酩酊却寻醉处重徘徊杏花结子春深后谁解多情又独来
　　杏花　　　　　　　　　　【唐】元　稹
　　常年出入右银台每怪春光例早回惭愧杏园行在景同州园里也先开
　　杏园　　　　　　　　　　【唐】杜　牧
　　夜来微雨洗芳尘公子骅驑歩贴匀莫怪杏园顦顇去满城多少挿花人
　　杏花　　　　　　　　　　【唐】薛能
　　活色生香第一流手中移得近青楼谁知艶性终相负乱向春风笑不休
　　故乡杏花　　　　　　　　【唐】司空圗
　　寄花寄酒喜新开左把花枝右把杯欲问花枝与杯酒故人何得不同来
　　杏花　　　　　　　　　　　司空圗
　　诗家偏为此伤情品韵由来莫与争解笑亦应兼解语只应慵语倩莺声
　　曲江红杏　　　　　　　　【唐】郑　谷
　　遮莫江头柳色遮日浓莺睡一枝斜女郎折得殷勤看道是春风及第花
　　杏花　　　　　　　　　　【唐】罗　隠
　　暖气濳催次第春梅花巳谢杏花新半开半落闲园里何异荣枯世上人
　　杏花　　　　　　　　　　【宋】王禹偁
　　红芳紫萼怯春寒蓓蕾粘枝密作团记得观灯鳯楼上百条银烛露阑干
　　其二
　　暖映垂杨曲槛边一堆红雪罩春烟春来自得风流伴榆荚休抛买笑钱
　　其三
　　桃红梨白莫争春素态妖姿两未匀日暮墙头试回首不施朱粉是东邻
　　其四
　　登龙曽入少年场锡宴琼林醉御觞争戴满头红烂熳至今犹杂桂枝香
　　杏花　　　　　　　　　　【宋】王安石
　　垂杨一径紫苔封人语萧萧院落中独有杏花如唤客倚墙斜日数枝红
　　北陂杏花　　　　　　　　　王安石
　　一陂春水绕花身花影妖娆各占春纵被春风吹作雪絶胜南陌碾成尘
　　徐熈杏花　　　　　　　　【宋】苏　轼
　　江左风流王谢家尽携书画到天涯却因梅雨丹青暗洗出徐熈落墨花
　　都中冬日　　　　　　　　【宋】戴复古
　　脱却鹴裘付酒家忍寒图得醉京华一冬天气如春暖昨日街头卖杏花
　　宫词　　　　　　　　　　【宋】花蘂夫人
　　小雨霏微润绿苔后防红杏傍池开一枝挿向金瓶里捧进君王殿上来
　　杏花　　　　　　　　　　【宋】朱淑真
　　浅注胭脂剪绛绡独将妖艶冠花曹春心自得东皇意逺胜都观里桃
　　杏花杂诗　　　　　　　　【金】元好问
　　嫋嫋纎条映酒船绿娇红小不胜怜长年自笑情缘在犹要春风慰眼前
　　其二
　　暖日园林可散愁每逢花处尽迟畱青旗知是谁家酒一片春风出树头
　　其三
　　纷纷红紫不胜稠争得春光竞出头却是梨花髙一着随宜梳洗尽风流
　　其四
　　露浥清华粉自添隔谿遥见玉帘苫眼看桃李飘零尽更防繁枝挿帽檐
　　其五
　　红妆翠盖惜风流春动香生不自由莫向芸斋厌闲冷小诗供作锦纒头
　　小园即事　　　　　　　　【元】陈　深
　　淡黄杨柳着烟轻细草茸茸衬屐行行到水边心防处夕阳一树杏花明
　　南圃杏花　　　　　　　　【元】元　淮
　　燕脂万防怯轻寒蓓蕾枝头绛雪干昨夜南园春雨过玉人晓起揭帘看
　　青杏　　　　　　　　　　【元】张范
　　落尽残红绿满枝青青如豆酿酸时佳人摘得新尝怯一防春愁锁画眉
　　写杏花自题絶句　　　　　【明】陈　铎
　　晴团红粉防春烟彷佛江邨二月天记得景卿回首处一枝斜拂酒楼前
　　瓶花　　　　　　　　　　【明】孙承宗
　　髙牙风峭防枝寒杏蘂新香春未防却忆韦家花树防关城初向一瓶看
　　杏花　　　　　　　　　　　【明】申时行
　　上林佳处午桥边半染頳霞半着烟记得曲江春日里一枝曽占百花先
　　杏花　　　　　　　　　　【明】张　新
　　曲江池畔题诗处燕子飞时花正开报道状元归去也马头春色日边来



　　御定佩文斋咏物诗选巻二百九十九
　　钦定四库全书
　　御定佩文斋咏物诗选巻三百
　　梨花类
　　五言古
　　咏池上梨花　　　　　　　【齐】王　融
　　翻阶没细草集水间疎萍芳春照流雪深夕映防星
　　和池上梨花　　　　　　　【齐】刘　绘
　　露庭晚翻积风闺夜入多萦丛似乱蝶拂烛状聨蛾
　　咏梨应诏　　　　　　　　【梁】沈　约
　　大谷来既重岷山道又难摧折非所恡但令入玉盘
　　于座应令咏梨花　　　　　【梁】刘孝绰
　　玉垒称津润金谷咏芳菲讵匹龙楼下素蕊映华扉杂雨疑霰落因风似蝶飞岂不怜飘坠愿入九重闱
　　奉梨　　　　　　　　　【北周】庾　信
　　接枝秋转脆含情落更香擎置仙人掌应添瑞露浆
　　梨花　　　　　　　　　　【宋】黄庭坚
　　沙头十日春当年谁手种风飘香未改雪压枝自重看花思食实知味少人共霜降百工休把酒约寛纵
　　梨花　　　　　　　　　　【金】元好问
　　梨花如静女寂寞出春莫春工惜天眞玉颊洗风露素月淡相映萧然见风度恨无尘外人为续雪香句孤芳忌太洁莫遣凡卉妬
　　次韵肎堂学士冬日红梨花　【元】程钜夫
　　黄菊卧阶雨六花舞天风壁冻室生白手僵肉作红秀句忽堕前光怪侵帘栊至人晏坐处元气含冲融无情及枯株嫣然为修容坐令玉华君来从蕊珠宫丽妆凝祥云眀眸转惊鸿岂非散花手试君情所钟老我嗜好淡空诗亦雷同祗愿酌花时母忘比邻翁
　　七言古
　　千叶红梨花　　　　　　　【宋】欧阳倄
　　红梨千叶爱者谁白发郎官心好竒徘徊绕树不忍折一日千帀防无时夷陵寂寞千山里地逺气偏时节异愁烟苦雾少芳菲野卉蛮花鬬红紫可怜此树生此处髙枝絶艶无人顾春风吹落复吹开山鸟飞来自飞去根盘树老防经春真赏今才遇使君风轻绛雪罇前舞日暖繁香露下闻从来竒物产天涯安得移根植帝家犹胜张骞为汉使辛勤西域徙橊花
　　五言律
　　梨花　　　　　　　　　　【金】厐　铸
　　孤洁本无匹谁令先众芳花能红处白月共冷时香缟袂清无染氷姿淡不妆夜来清露底万颗玉毫光
　　七言律
　　梨花　　　　　　　　　　【金】张　建
　　蠧树枝髙茁朶稠嫩苞开破雪槎毬碎粘粉紫防齐吐润巻丹黄叶半抽月影晓窓留好梦雨声深院锁清愁琼胞已实香犹在散入长安卖酒楼
　　醉梨　　　　　　　　　　【元】刘　因
　　白雪春香洗未残霜谁遣冻成团漆封圆颗盘增滑蜜和浓浆齿避寒緑螘从今忘病渇金花无地着余酸快人风味依然在莫作寻常软熟看
　　秋日梨花　　　　　　　　【元】张养浩
　　雪香吹尽树头春谁遣西风为返魂月影已非前日梦雨容独带旧时防只知秋色千林老争信阳和一胍存莫讶殷韩太多事仙家元不计寒暄
　　梨　　　　　　　　　　　【眀】吴　寛
　　名果先从张谷来纷纷碎雪欲成堆淡妆自把蛾眉扫巧笑谁将瓠齿开园子岂求他种接主人能使及时栽夭桃灼灼惊凡目缟素应甘自不材
　　五言絶句
　　左掖梨花　　　　　　　　【唐】王　维
　　闲洒堦邉草轻随箔外风黄莺弄不足衔入未央宫
　　左掖梨花　　　　　　　　【唐】丘　为
　　冷艶全欺雪余香乍入衣春风且莫定吹向玉阶飞
　　左掖梨花　　　　　　　　【唐】皇甫冉
　　巧解迎人笑偏能乱蝶飞春风时入户防片落朝衣
　　梨花　　　　　　　　　　【唐】钱　起
　　艶静如笼月香寒未逐风桃花徒照地终被笑妖红
　　左掖梨花　　　　　　　　【唐】武元衡
　　巧笑解迎人晴雪花堪惜随风蝶影翻误防朝衣赤
　　梨花　　　　　　　　　　【宋】王十朋
　　淡客逄寒食烟邨烂熳芳谪仙天上去白雪世间香
　　七言絶句
　　鄠杜郊居　　　　　　　　【唐】温庭筠
　　槿篱芳楥近樵家垅麦青青一径斜寂寞逰人寒食后夜来风雨送梨花
　　梨花　　　　　　　　　　【宋】韩　琦
　　风开笑颊轻桃艶雨带啼防自玉容蝶舞只疑残靥坠月眀唯觉异香浓
　　梨花　　　　　　　　　　【宋】张舜民
　　青女朝来冷透肌残春小雨更霏防流莺怪底争来徃为掷金梭织玉衣
　　梨花　　　　　　　　　　【宋】陆　防
　　开向春残不恨迟緑杨窣地冣相宜征西幕府煎茶地一幅边鸾画折枝
　　其二
　　粉淡香清自一家未容桃李占年华常思南郑清眀路醉防迎风雪一杈
　　梨花　　　　　　　　　　【宋】谢　逸
　　冷香销尽晚风吹胍胍无言对落晖旧日郊西千树雪今随蝴蝶作团飞
　　其二
　　翦翦轻风漠漠寒玉肌萧瑟粉香残一枝带雪墙头出不用行人着眼看
　　梨花　　　　　　　　　　【金】吕中孚
　　等待清眀得得芳团枝晴雪暖生香洗妆自有风流态却笑红深睡海棠
　　梨花　　　　　　　　　　【眀】文徴眀
　　物华无頼酒初醒奕奕梨花照晩晴怪底山禽啼不歇十分春色近清眀
　　梨花　　　　　　　　　　【眀】张鳯翼
　　重门寂寂锁春云雨滴空阶坐夜分老去微之风调在折来何处与防文









　　御定佩文斋咏物诗选巻三百
　　钦定四库全书
　　御定佩文斋咏物诗选巻三百一
　　栗类
　　七言律
　　栗熟　　　　　　　　　【宋】朱　子
　　树杂椅桐继国风莫敎林下长蒿蓬【种树法栗下不得有艸木】共期秋实充肠饱不羡春华转眼空病起数升传药录【夲草云人有脚弱往栗树下啖及数升遂能起行】晨兴三咽学仙翁【苏黄门诗云老去自添腰脚病山翁服栗旧传方客来为説晨兴晚三咽徐収】【白玉浆】樱桃浪得银丝荐一笑才堪发靣红【银丝见杜诗夲艸云樱桃服之令人美顔色】
　　新栗寄云林　　　　　　　【元】张　雨
　　朅来常熟尝新栗黄玉穰分紫殻开果园坊中无买处顶山寺里为求来囊盛稍共来禽帖酒荐深冝蘸甲杯首奉云林三百颗也胜酸橘寄书回
　　七言絶句
　　山禽　　　　　　　　　　【唐】张籍
　　山禽毛如白练带栖我庭前栗树枝猕猴半夜来取果一双中林向月飞














　　御定佩文斋咏物诗选巻三百一
　　钦定四库全书
　　御定佩文斋咏物诗选卷三百二
　　枣类
　　五言古
　　枣　　　　　　　　　　【后秦】赵　整
　　北园有一树布叶垂重阴外虽多棘刺内实有赤心
　　赋枣　　　　　　　　　　【梁】简文帝
　　浮华齐水丽垂彩郑都竒白英纷靡靡紫实标离离风摇羊角树日映鸡心枝谷城逾石蜜蓬岳表仙仪已闻安邑羙永茂玉门垂
　　枣下何纂纂　　　　　　　　简文帝
　　垂花临碧涧结翠依丹巘非直入游宫兼期植灵苑落日芳春暮防人歌吹晚弱刺引罗衣朱实凌还幰且欢洛浦词无羡安期逺
　　杏园中枣树　　　　　　　【唐】白居易
　　人言百果中惟枣凡且鄙皮皴似龟手叶小如防耳胡
　　为不自知生花此园里岂宜遇攀翫幸免遭伤毁二月曲江头杂英红旖旎枣亦在其间如嫫对西子东风不择木吹苞长未已眼看欲合抱得尽生生理寄言逰春客乞君一廻视君爱绕指柔从君怜柳杞君求恱目艶不敢争桃李君若作大车轮轴材须此
　　赋枣　　　　　　　　　　【宋】王安石
　　种桃昔所传种枣予所欲在实为羙果论材又良木余甘入邻家尚得馋妇逐况予秋盘中快噉取餍足风包堕朱缯日颗皱红玉贽享古已然诗自宜録怀青齐间万树荫平陆谁云食之昏匿志乃成俗广庭觞圣夀以此参肴蓛愿比赤心投皇眀傥予烛
　　枣亭春晩　　　　　　　　【眀】掲　轨
　　昨日花始开今日花已满倚树聼嘤嘤折花歌纂纂美人浩无期青春忽已晩写尽锦笺长烧残红烛短日夕望江南防云天际逺
　　枣　　　　　　　　　　　【眀】吴　寛
　　荒园乏佳果枣树八九株纂纂争结实大率如琲珠此种殊甘脆南方之所无日炙色渐赤儿童已窥觎剥击盈数斗邻舍或求须早知实可食何须种柽榆此木颇耐旱地宜土不濡所以齐鲁间斩伐充薪刍近复得异种挛拳类人痀曲木未可恶惟天付形躯良材却矫揉不见笏与弧
　　五言絶句
　　枣　　　　　　　　　　　【宋】苏　轼
　　居人防番老枣树未成槎汝长才堪轴吾归已及
　　七言絶句
　　枣花寒　　　　　　　　　【宋】沈　辽
　　山禽哺雏半欲搏坐想葛帔临风湍数日阴霖复未畅不知更作枣花寒
　　寳鸡县　　　　　　　　　【眀】汪广洋
　　渭河霜满水如苔一县人家半草莱惟有秋风酸枣木淡烟深锁鬬鸡防















　　御定佩文斋咏物诗选卷三百二
　　钦定四库全书
　　御定佩文斋咏物诗选巻三百三
　　柰类
　　五言古
　　咏柰　　　　　　　　　　【梁】禇　澐
　　成都贵素质酒泉称白丽红紫夺夏藻芬芳掩春蕙映日照新芳丛林抽晚蒂谁谓重三珠终焉竞八桂不让圜丘中粲洁华庭际
　　和萧国子咏柰花　　　　　【梁】谢　
　　俱荣上节初独秀髙秋晚吐绿变衰园舒红揺落苑不逐竒幻生宁从吹律暖幸同瑶华折为君聊赠逺
　　五言律
　　防子至　　　　　　　　　【唐】杜　甫
　　樝梨且缀碧梅杏半传黄小子幽园至轻笼熟柰香山风犹满把野露及新尝欲寄江湖客提携日月长
　　七言絶句
　　拨闷　　　　　　　　　　【眀】朱多炡
　　雨暗春城十万家强搘髹几到栖鸦峭风欲阁逰人屐吹尽墙头柰子花












　　御定佩文斋咏物诗选巻三百三
　　钦定四库全书
　　御定佩文斋咏物诗选卷三百四
　　柑类
　　四言古
　　甘颂　　　　　　　　　　【晋】宗　炳
　　煌煌嘉实磊如景星南金其色隋珠其形
　　五言古
　　咏柑　　　　　　　　　　【陈】徐　陵
　　朱实挺江南苞品擅珍淑上林杂嘉树江潭间修竹万室拟封侯千株挺荆国緑叶萋以布素荣芬且郁得陈终宴欢良垂云雨育
　　阻雨不得归瀼西甘林　　　【唐】杜　甫
　　三伏适已过骄阳化为霖欲归瀼西宅阻此江浦深坏舟百板坼峻岸复万寻篙工初一弃恐泥劳寸心伫立东城隅怅望髙飞禽草堂乱圃不隔昆仑岑昏浑衣裳外旷絶同层阴园甘长成时三寸如黄金诸侯旧上
　　计厥贡倾千林邦人不足重所廹豪吏侵客居蹔封殖日夜偶瑶琴虚徐五株态侧塞烦胸襟焉得辍雨足杖藜出岖嵚条流数翠实偃息归碧浔拂拭乌皮几喜闻樵牧音令儿快搔背脱我头上簪
　　五言律
　　树间　　　　　　　　　　【唐】杜　甫
　　岑寂防柑树婆娑一院香交柯低几杖垂实碍衣裳满嵗如松碧同时待菊黄防回霑叶露乗月坐胡床
　　甘园　　　　　　　　　　　杜　甫
　　春日清江岸千甘二顷园青云羞叶宻白雪避花繁结子随邉使开筒近至尊后扵桃李熟终得献金门
　　五言排律
　　咏宗良兄斋头佛手柑　　　【明】朱多炡
　　春雨空花散秋霜硕果低牵枝出纤素隔叶巻柔荑指竖禅师悟拳开法嗣迷疑将洒甘露似欲揽伽梨色现黄金界香分肉麝脐愿从灵运后接引证菩提
　　七言律
　　柳州城西北隅种甘树　　　【唐】柳宗元
　　手种黄柑二百株春来新叶徧城隅方同楚客怜皇树不学荆州利木奴防嵗开花闻喷雪何人摘实见垂珠若敎坐待成林日滋味还堪养老夫
　　师黯以彭甘五子为寄因懐四眀园中此果甚多偶成长句以为谢　　　【宋】苏舜钦
　　忆向江东太守园猗猗甘树蔽前轩风摇玉蕊霏防落霜发金衣委坠繁枕畔冷香通醉梦齿邉余味涤吟魂天彭路逺无因得犹赖君心记旧恩
　　襄柑分惠景仁以诗将之　　【宋】韩　维
　　荆州解绶十经春回梦青林绕汉滨霜气轻寒催绀实渚波余润作甘津僧园采掇宁论数客路奔驰竟占新雪意垂收髙会缺分金聊助席间珍
　　食甘　　　　　　　　　　【宋】苏　轼
　　一防罗帕未分珍林下先尝媿逐臣露叶霜枝剪寒碧金盘玉指破芳辛清泉防防先流齿香雾霏霏欲噀人坐客殷勤为收子千奴一掬奈吾贫
　　曽宏父分饷洞庭柑　　　　【宋】曽　防
　　黄柑送似得尝新坐我松江震泽濵想见霜林三百颗梦成罗帕一防珍流泉喷雾真宜酒带叶连枝絶可人莫向君家樊素口瓠犀防齼逺山颦
　　访晓庵禅师师以洞庭柑为供
　　【眀】张　和
　　十年不到白龙潭延庆名僧始一叅石鼎未烹阳羡茗金盘先献洞庭柑檐前暮雨霑天棘席外春风动石楠眀日又从江上别九惆怅隔晴岚
　　七言絶句
　　酬郭简州寄柑子　　　　　【唐】薛　涛
　　霜规不让黄金色圎质仍含御史香何处同声情最异临川太守谢家郎
　　和王晋卿传柑　　　　　　【宋】苏　轼
　　侍史传柑玉座傍人间艸木尽天浆寄与维摩三十颗不知薝卜是余香
　　防小寺旧题　　　　　　　【宋】刘克庄
　　禅几曽陪白氎巾柑花似雪鬬芳新而今柑子圎如弹不见浇花供佛人
　　竹枝词　　　　　　　　　【眀】吴鼎芳
　　南濠有客寄书还夫壻黄柑已趂钱防日不来湖上棹休敎重上贑州船







　　御定佩文斋咏物诗选巻三百四
　　钦定四库全书
　　御定佩文斋咏物诗选巻三百五
　　橘类【附金橘】
　　五言古
　　古诗　　　　　　　　　　【汉】阙　名
　　橘柚垂华实乃在深山侧闻君好我甘窃独自雕饰委身玉盘中歴年兾见食芳菲不相投青黄忽改色人傥欲我知因君为羽翼
　　橘　　　　　　　　　　　【晋】张　华
　　橘生湘水侧菲陋人莫传逄君金华宴得在玉几前
　　咏橘　　　　　　　　　　【梁】简文帝
　　萎蕤暎庭树枝叶凌秋芳故条杂新实金翠共含霜攀枝折缥榦甘防若琼浆无假存雕饰玉盘余自尝
　　园橘　　　　　　　　　　【梁】沈　约
　　绿叶凝露滋朱苞待霜润但令入玉柈金衣非所恡
　　园橘　　　　　　　　　　【梁】范　云
　　芳条结寒翠圆实变霜朱徙根楚州上来覆广庭隅
　　咏橘　　　　　　　　　　【梁】徐　摛
　　丽树标江浦结翠似芳兰焜煌玉衡散照曜金衣丹愧以无雕饰徒然登玉盘
　　橘诗　　　　　　　　　　【梁】虞　羲
　　冲飚发陇首朔雪度炎洲摧折江南桂离披漠北楸独有凌霜橘荣丽在中州从来自有节歳暮将何忧
　　园中杂咏橘树　　　　　　【隋】李孝贞
　　嘉树出巫阴分根徙上林白华如散雪朱实似悬金布影临丹地飞香度玉岑自有凌冬质能守歳寒心
　　南中荣橘柚　　　　　　　【唐】柳宗元
　　橘柚懐贞质受命此炎方宻林耀朱绿晚嵗有余芳殊风限清汉飞雪滞故乡攀条何所叹北望熊与湘
　　橘中篇　　　　　　　　　【元】杨　载
　　并海无山林莽莽皆平畴君家择地利即此营菟裘杂树作藩屏青红间绸缪其中植橘柚拥蔽枝叶稠盛夏开白华朱实悬髙秋飞霜虐万物寒风助飕飅凌晨察变策杖巡维陬是何黄金多暴露宜藏收采摘资众力转输及他州子长传货殖谓此同列侯上充国家赋下贻篚筥谋千缣可坐致何必龙阳洲
　　橘　　　　　　　　　　　【眀】孙七政
　　美人有嘉树结实如黄金防霜降秋节芬芳满中林采采不盈箧嵗暮逺相寻缄以尺素书致以瑶华音开缄读素书字字琅与琳把玩不去手置我髙堂阴恍行洞庭上秋色潇湘深况此东南美橘颂歩髙吟橘柚匪芬芳荷君芬芳心
　　七言古【附长短句】
　　谅公洞庭孤橘歌　　　　　【唐】顾　况
　　不种自生一株橘谁敎渠向堦前出不羡江陵千木奴下生白蚁子上生青雀雏飞花薝卜旃檀香结实如缀摩尼珠洞庭橘树笼烟碧洞庭波月连沙白待取天公放恩赦侬家定作湖中客
　　题大理评事王元老防橘堂　【金】党懐英
　　朱橘复朱橘传分包贡实煌煌中堂榜竒画照公堂前蘐草碧公今致养丰禄食更取蛮珍奉顔色举觞一笑三千秋坐看诸孙索梨栗
　　五言律
　　橘　　　　　　　　　　　【唐】李　峤
　　万里盘根直千株布叶繁既荣潘子赋方重陆生言玉蘤含霜动金衣逐吹翻愿辞湘水曲长茂上林园
　　橘花　　　　　　　　　　【宋】杨万里
　　花净何须艶林深不隔香初闻何处觅小摘莫令长春落秋仍发梅兼雪未强缥瓷汲寒砌浅浸一枝凉
　　其二
　　不夜非关月无风也自香着花能许细落子不多长玉糁开犹半金防撚更强解愁何必醉遇暑却生凉
　　嵗暮　　　　　　　　　　【金】吴　激
　　天南家万里江上橘千头梦绕阊门逈霜飞震泽秋秋深宜映屋香逺解随舟懐防何时献庭闱底处愁
　　七言律
　　拣贡橘书情　　　　　　　【唐】白居易
　　洞庭贡橘拣宜精太守勤王请自行珠颗形容随日长琼浆气味得霜成登山敢惜驽骀力望阙难伸蝼蚁情疎贱无由亲跪献愿凭朱实表丹诚
　　橘园　　　　　　　　　　【唐】李　绅
　　江城雾敛轻霜早园橘千株欲变金朱实摘时天路近素英飘处海云深惧同枳棘愁迁徙每抱馨香委照临怜尔结根能自保不随寒暑换贞心
　　奉和拣贡橘　　　　　　　【唐】张　彤
　　凌霜逺渉太湖深防巻朱旗望橘林树树笼烟疑带火山山照日似悬金行看采摘方盈手暗觉馨香已满襟拣选封题皆尽力无人不感近臣心
　　袭美以春橘见恵兼之雅篇因次韵酬谢
　　【唐】陆龟防
　　到春犹作九秋鲜应是亲封白帝烟良玉有浆须让味眀珠无纇亦羞圆堪居汉苑霜梨上合在仙家火枣前珍重更过三十子不堪分付野人边
　　奉和拣贡橘　　　　　　　【唐】周元范
　　离离朱实绿丛中似火烧山处处红影下寒林沈碧水光摇髙树照晴空银章自竭人臣力玉液谁知造化功看取眀朝船发后余香犹尚逐仁风
　　橘花　　　　　　　　　　【宋】刘克庄
　　一种灵根有异芬初开犹胜结丹蕡白扵薝卜林中见清似旃檀国里闻淡月珠胎眀璀璨微风玉屑撼缤纷平生荀令熏衣癖露坐花间至夜分
　　次韵谢朱伯初恵橘　　　　【元】赵　汸
　　谿上山中两絶尘惟应黄绮最相亲治生每媿奴无木行酒空闻脯有麟丹实结容朝得句锦嚢驰赠座生春年年移作朱门供漫想山林色正匀
　　橘　　　　　　　　　　　【眀】王世贞
　　曽因骚客称嘉树从此名留贡篚间淮浦孤踪一水隔洞庭千树两殷烟霞自与长生液霜霰翻来渐老顔碁局便须相伴住未烦尘世访商山
　　谢恵橘　　　　　　　　　【眀】僧妙声
　　洞庭嘉实正离离满树黄金欲采迟香比陆郎懐去后霜如韦守寄来时开尝直想千林晩包贡空含万里悲江汉风尘愁路絶食新聊得一开眉
　　五言絶句
　　江行　　　　　　　　　　【唐】钱　起
　　轻云未护霜树杪橘初黄信是知名物防风过水香
　　东邨　　　　　　　　　　【眀】葛一龙
　　曽闻东园公住此不复出年年开白花犹是汉时橘
　　七言絶句
　　答郑骑曹青橘絶句　　　　【唐】韦应物
　　怜君卧病思新橘试摘犹酸亦未黄书后欲题三百颗洞庭须待满林霜
　　庭橘　　　　　　　　　　【唐】僧贯休
　　蚁踏金包四五株洞庭山上味何殊不缘松树称君子肯便甘人唤木奴
　　橘堤　　　　　　　　　　【宋】朱　子
　　君家池上防时栽千树玲珑亦冨哉荷尽菊残秋欲老一年佳处眼中来
　　秋日田园杂兴　　　　　　【宋】范成大
　　新霜彻晓报秋深染尽青林作缬林惟有橘园风景异碧丛丛里万黄金
　　橘枝词记永嘉土风　　　　【宋】叶　适
　　蜜满房中金作皮人家短日挂疎篱判霜剪露装船去不唱杨枝唱橘枝
　　伯坚恵緑橘　　　　　　　【金】刘　着
　　黄苞犹带洞庭霜翠袖传看緑叶香何待封题三百颗只今诗思满江乡
　　斋居即事用敖征君韵　　　【元】范　梈
　　故人不见意何如流水孤邨处士庐犹记去年防橘熟分甘曽得寄来书
　　夏日杂兴　　　　　　　　【元】僧善住
　　中庭日午橘花开蜂蝶何知故故来一阵南熏生殿角乱飘香雪防苍苔
　　寄三江王六秀才　　　　　【眀】袁　凯
　　沧洲荷屋晩秋时橘柚青黄满户垂安得扁舟趂潮去醉看江雨散轻丝
　　过流通院　　　　　　　　【眀】髙　启
　　橘柚林中薜荔垣幽寻防度入秋园虽然老衲无闻见犹胜相逄俗客言
　　橘　　　　　　　　　　　【眀】陈继儒
　　睡起难禁酒力加醉时随卧白鸥沙艸堂位置新篱落蕉叶西邉橘试花
　　附金橘
　　七言律
　　和赐后苑金橘　　　　　　【宋】李清臣
　　苑臣初摘置雕盘口敇宣恩赐近官气味岂同淮枳变皮肤不作楚梅酸参差翠叶藏珠琲错落黄金铸弹丸安得一株擎雨露画图传与世人看
　　七言絶句
　　欧阳从道许寄金橘以诗督之
　　【宋】黄庭坚
　　禅客入秋无信息想依红袖醉毰毸霜枝摇落黄金弹许送筠笼殊未来






　　御定佩文斋咏物诗选巻三百五
　　钦定四库全书
　　御定佩文斋咏物诗选巻三百六
　　橙类
　　七言律
　　咏橙　　　　　　　　　　【宋】梅尧臣
　　洞庭朱橘未弄色襄水锦橙多巳黄玉臼虀怜鲙美金盘按酒助杯香虽生南土名犹重未信中州客厌尝欲寄百苞凭驿去只应佳味怯风霜
　　九日南陵送橙菊　　　　　【眀】李梦阳
　　朱门美菊采先芳玊圃新橙摘早霜传送满盘真鬪色分看随手各矜香深怜便合携尊酹暂贮应须得蠏尝独醉秋堂卧风物一年晴雨任重阳
　　七言絶句
　　橙　　　　　　　　　　　【宋】欧阳修
　　嘉树团团俯可攀压枝秋实渐斓斑朱防碧瓦清霜晓凿凿繁星緑叶间
　　香橙径　　　　　　　　　【宋】苏　轼
　　金橙纵复里人知不见鲈鱼价自低须是松江烟雨里小船烧薤捣香虀
　　赠刘景文　　　　　　　　　苏　轼
　　荷尽巳无擎雨葢菊残犹有傲霜枝一年好景君须记正是橙黄橘绿时
　　橙　　　　　　　　　　　【宋】黄庭坚
　　谁将金阙真黄色借与洞庭霜后橙松滋解作逡巡麴压倒江南好事僧
　　舶上谣　　　　　　　　　【眀】王　弼
　　千艘飞过石头城猎猎黄旗发鼓声中使靣前传令急江南十月进香橙



　　御定佩文斋咏物诗选巻三百六
　　钦定四库全书
　　御定佩文斋咏物诗选巻三百七
　　橊花类
　　五言古
　　咏石橊　　　　　　　　　【梁】元　帝
　　涂林未应发春暮转相催然灯疑夜火连珠胜早梅西域移根至南方酿酒来叶翠如新剪花红似故栽还忆河阳县映水瑚开
　　咏石橊　　　　　　　　　【隋】魏　澹
　　分根金谷里移植广廷中新枝含浅緑晩蕚散轻红影入环堦水香随度隙风路逺无由寄徒念春闺空
　　石橊　　　　　　　　　　【隋】孔绍安
　　可惜庭中树移根逐汉臣只为来时晚开花不及春
　　咏邻女东窓海石橊　　　　【唐】李　白
　　鲁女东窓下海橊世所稀瑚映绿水未足比光辉清香随风发落日好鸟归愿为东南枝低举拂罗衣无由
　　共攀折引领望金扉
　　新植海石橊　　　　　　　【唐】柳宗元
　　弱植不盈尺逺意驻蓬瀛月寒空堦曙幽梦防云生粪壤擢珠树莓苔揷琼英芳根閟顔色徂歳谁为荣
　　石橊　　　　　　　　　　【宋】梅尧臣
　　橊枝苦多雨过熟坼已半秋雷石罂破晓日丹砂烂任从雕爼荐岂待霜刀判张骞西使时蒟酱同归汉
　　石橊　　　　　　　　　　【元】朱德润
　　雨余鸣蜩歇众緑郁隂翳绡囊蹙红巾光焰当林丽映日萼先皱临风叶如缀秋深荐红实颗裂排皓齿只应乗槎客天上得仙味
　　橊　　　　　　　　　　　【明】吴　寛
　　团团复亭亭园丁巧相竞都下朝千盆花市此为盛我独解其缚髙枝遂其性参差花更繁绯緑错相映安石名已防休从谢公姓
　　七言古
　　橊花　　　　　　　　　　【金】元徳明
　　山茶赤黄桃绛白戎葵米囊不入格庭中忽见安石橊叹息花中有真色生红一撮掌上看模写虽工更觉难诗到黄州隔千里画家辛苦费铅丹
　　五言律
　　咏楼前海石橊　　　　　　【唐】孙　逖
　　客自新亭郡朝来数物华传君画楼好初发海橊花露色珠帘映香风粉壁遮更宜林下雨日晚逐行车
　　海橊　　　　　　　　　　【唐】温庭筠
　　海橊开似火先解报春风叶乱裁牋緑花宜挿鬓红蜡珠攒作蔕缃防剪成丛郑驿多归思相期一笑同
　　石橊　　　　　　　　　　【宋】郑　獬
　　髙枝重欲折霜老拆丹肤试剖紫金椀满堆红玊珠根虽传大夏种必近仙都题作江南信人应贱橘奴
　　七言律
　　见穆三十中庭海橊花谢　　【唐】杜　牧
　　矜红掩素似多才不待樱桃不逐梅春到未曽逢宴赏雨余争解免低徊巧穷南国千般艳趂得东风二月开堪恨王孙浪逰去落英狼籍始归来
　　庭际海石橊花盛发有寄　　【唐】皮日休
　　一夜春光绽绛囊碧油枝上书煌煌风匀只似调红露日暖唯忧化赤霜火齐满枝烧夜月金津含蕊滴朝阳不知桂树知情否无限同游阻陆郎
　　奉和海石橊花发次韵　　　【唐】陆龟蒙
　　紫府真人饷露囊猗兰灯烛未荧煌丹华乞曙先侵日金焰欺寒却照霜谁与佳名从海曲只应芳裔出河阳那堪谢氏庭前见一段清香染郄郎
　　海石橊　　　　　　　　　【唐】方　干
　　亭际夭姸日日看每朝顔色一般般满枝犹待春风力数朶先欺腊雪寒舞蝶似随歌拍转游人只怕酒杯干久长年少应难得忍不丛边到夜观
　　石橊　　　　　　　　　　【宋】杨万里
　　深着红蓝染暑裳琢成文玳敌秋霜半含笑里清氷齿忽绽吟时古锦囊雾縠作房珠作骨水精为醴玉为浆刘郎不为文园渇何苦星槎逺取将
　　橊火　　　　　　　　　　【明】朱之蕃
　　天付炎威与祝融海波如沸沃珍丛飞将寳鼎千重焰炼就丹砂万防红自抱赤迎晓日应惭艶质媚春风农家颖实需甘雨愁拟焚林望碧空
　　五言絶句
　　移海橊　　　　　　　　　【唐】韦应物
　　叶有苦寒色山中霜雪多虽此防阳景移根意若何同张侍御咏兴宁寺经藏院海石橊花
　　【唐】皇甫冉
　　嫩叶生初茂残花少更鲜结根龙藏侧故欲竞青莲
　　石橊　　　　　　　　　　【宋】范成大
　　日烘古锦囊露浥红玛瑙玉池咽清肥三彭迹如扫
　　咏石橊花　　　　　　　　【元】杨维桢
　　密幄千重碧疎巾一桚红花时随早晚不必嫁春风
　　七言絶句
　　咏张十一旅舍橊花　　　　【唐】韩　愈
　　五月橊花照眼明枝间时见子初成可怜此地无车马颠倒青苔落绛英
　　题韦润州后亭海橊　　　　【唐】李嘉祐
　　江上年年小雪迟年光独报海橊知寂寂山城风日暖谢公含笑向南枝
　　韦使君宅海橊咏　　　　　【唐】权德舆
　　淮阳卧理有清风腊月橊花带雪红闭阁寂寥常对此江湖心在数枝中
　　石橊　　　　　　　　　　【唐】李商隐
　　橊枝婀娜橊实繁橊膜轻明橊子鲜可羡瑶池碧桃树碧桃红颊一千年
　　奉和文尧对庭前千叶石橊　【唐】黄　滔
　　一朶千英绽晓枝采霞堪与别为期移根若在芙蓉苑岂向当年有醒时
　　河隂道中　　　　　　　　【金】王庭筠
　　防行入麦去斜斜才过深林又防家一色生红三十里际山多少石橊花
　　橊花　　　　　　　　　　【元】张范
　　猩血谁教染绛囊緑云堆里润生香游蜂错认枝头火忙驾薫风过短墙
　　赵中丞折枝图【石橊　　　　元】马祖常
　　乗槎使者海西来移得瑚汉苑栽只待緑隂芳树合蕊珠如火一时开





　　御定佩文斋咏物诗选巻三百七
　　钦定四库全书
　　御定佩文斋咏物诗选巻三百八
　　柿类
　　五言古
　　咏无核红柿　　　　　　　【宋】孔平仲
　　林中有丹果压枝一何稠为柿巳软羙嗟尔骨亦柔风霜变顔色雨露如膏油大哉造化心于尔何绸缪荆筐载趋市价贱良易求剖心无所有入口颇相投为栗外屈强老者所不収为枣中亦刚饲儿防其喉众言咀嚼快唯尔无所忧排罗置前列圆熟当髙秋且以恱一时长久岂暇谋咄哉溃烂速弃掷将谁尤
　　五言絶句
　　红柿子　　　　　　　　　【唐】刘禹锡
　　晓连星影出晩带日光悬本因遗采掇翻自保天年
　　柿　　　　　　　　　　　【宋】韩　维
　　朱果繁霜后甘甜半自零忽惊林色曙零落见残星
　　七言絶句
　　华师　　　　　　　　　　【唐】李商隐
　　孤鹤不睡云无心衲衣笻杖来西林院门昼锁廻廊静秋日当阶柿叶隂
　　柿　　　　　　　　　　　【宋】刘子翚
　　秋林黄叶晚霜严熟蒂甘香未得兼火伞虬珠浪褒拂风标却似色中黔
　　柿　　　　　　　　　　　【明】陈汝秩
　　晩风吹雨过林庐柿叶飘红手自书无限潇潇江海意一樽相对忆鲈鱼





　　御定佩文斋咏物诗选巻三百八
　　钦定四库全书
　　御定佩文斋咏物诗选卷三百九
　　杨梅类
　　七言古
　　初食杨梅　　　　　　　　【明】杨循吉
　　杨梅本是我家果归来相对叹先作徃来南北将十年久不飡汝防忘却忆从年少在吴中食以成伤难疗药年年端午即有之街头卖折先附郭初间生酸带青色次见熟从枝上落吴侬好竒不论钱一味才逄倾倒槖生时熏蒸喜烈日所怕狂风阴雨虐有红有白紫者佳大如弹丸圆可握生芒刺口易破碎到牙甘露先流腭黄船奉贡昼夜走数枚出赐惟台阁其余官小那得预说着江南怀颇恶吴人盐蜜百计収不知本味终枯涸肉存液去但有名夺以酸甜无可嚼我今到家又遇夏正是髙林雨方濯满盘新摘恣狂啖十指染丹如茜着细思口实亦小事其来乃以防官博使余不有故山归
　　安得香鲜列惟错人生百年有适意忍口劳劳何所乐
　　七言律
　　谢丘师杨梅　　　　　　　【宋】杨万里
　　梅出稽山世少防情知风味胜他杨玉肌半醉生红粟墨晕防深染紫囊火齐堆盘珠径寸醴泉浸齿蔗为浆故人解寄吾家果未变蓬莱阁下香
　　白杨梅　　　　　　　　　【明】瞿　佑
　　乃祖杨朱族最奇诸孙清白又分枝炎风不解消氷骨寒粟偏能上玉肌异味每烦山客赠灵根犹是圣僧移水晶盘荐华筵上酪粉盐花两不知
　　谢于乔送杨梅干无诗用前韵奉索
　　【明】李东阳
　　深夜柴门阖更开杨梅香送满罂来霜干浅带层氷结红烂纷成万粟堆坐爱春盘装磊落忆从秋树采崔嵬莫教俗却先生馈佳句重烦答后裁
　　五言絶句
　　平望夜泊　　　　　　　【明】王穉登
　　雨多杨梅烂青筐满山市儿女当夕飡嫣然口唇紫













　　御定佩文斋咏物诗选卷三百九
　　钦定四库全书
　　御定佩文斋咏物诗选卷三百十
　　核桃类
　　七言古
　　送鹤林长老胡桃一裹茶三角
　　【元】萨都拉
　　胡桃殻坚乳肉肥香茶雀舌细叶竒枯肠无物不可用寄与说法谈禅师竹龙吐雪涧水活茅屋烟炊树云薄竹院深沈有客过碎桃点茶亦不恶
　　七言律
　　胡桃　　　　　　　　　　【宋】杨万里
　　三韩万里半天松方丈蓬莱东复东珠玉锁成千嵗实氷霜吹落九秋风酒邉腷防牙车响座上须臾防櫑空新果新尝正新暑绣衣使者念山翁
　　七言絶句
　　对客　　　　　　　　　　【元】萨都拉
　　石橊花开光照屋胡桃叶大阴满帘焚香终日对客坐时有白云来纤纤













　　御定佩文斋咏物诗选巻三百十
　　钦定四库全书
　　御定佩文斋咏物诗选巻三百十一
　　枇杷花类
　　五言古
　　题枇杷树　　　　　　　　【唐】羊士谔
　　珍树寒始花氛氲九秋月佳期若有待芳意常无絶嫋嫋碧海风蒙蒙绿枝雪急防自余姸春禽幸流恱
　　五言律
　　卫眀府寄枇杷叶以诗答之　【唐】司空曙
　　顷筐呈绿叶重叠色何鲜讵是秋风里犹如晓露传仙方当见重消疾本应便全胜甘蕉赠空投谢氏篇眞觉院有洛花花时不暇徃四月十八日与刘
　　景文同徃赏枇杷　　　　【宋】苏　轼
　　绿暗初迎夏红残不及春魏花非老伴卢橘是乡人井落依山尽岩崖发兴新嵗寒君记取松雪看苍鳞
　　枇杷　　　　　　　　　　【宋】杨万里
　　大叶耸长耳一梢堪满盘荔支多与核金橘却无酸雨压低枝重浆流氷齿寒长卿今在否莫遣作园官
　　七言律
　　山枇杷　　　　　　　　　【唐】白居易
　　深山老去惜年华况对东谿野枇杷火树风来翻绛焰琼枝日出晒红纱廻看桃李都无色映得芙蓉不是花争奈结根深石底无因移得到人家
　　赐鲜枇杷　　　　　　　　【明】于慎行
　　嘉名汉苑旧标竒北客由来自不知绿蕚经春开笼日黄金满树入筐时江南漫道珍卢橘西蜀休称荐荔枝千里梯航来不易怀将余核志恩私
　　五言絶句
　　枇杷　　　　　　　　　　【宋】宋　祁
　　有果产西蜀作花凌早寒树繁碧玉叶柯叠黄金丸
　　七言絶句
　　山枇杷花　　　　　　　　【唐】白居易
　　万重青嶂蜀门口一树红花山顶头春尽忆家归未得低红如解替君愁
　　枇杷　　　　　　　　　　【宋】梅尧臣
　　五月枇杷黄似橘谁思茘支同此时嘉名巳着上林赋却恨红梅未有诗
　　桐庐道中　　　　　　　　【宋】杨万里
　　肩舆坐睡茶力短野堠无人山路长鸦鹊声懽人不防枇杷一树十分黄
　　邨居　　　　　　　　　　【元】倪　瓒
　　疎疎梅雨橘花香寂寂桐阴硏席凉怪底林间金弹子枇杷都熟不知甞




　　御定佩文斋咏物诗选卷三百十一
　　钦定四库全书
　　御定佩文斋咏物诗选巻三百十二
　　樱桃类
　　五言古
　　朱樱　　　　　　　　　　【宋】王僧达
　　初樱动时艶擅藻灼辉芳缃叶未开蕊红葩巳发光奉答南平王康赉朱樱　　　【梁】简文帝
　　倒流映碧丛防露擎朱实花茂蝶争飞枝浓鸟相失巳丽金钗瓜仍羙玉盘橘寕异梅似丸不羡萍如日永植平台埀长与云桂宻徒然奉推甘终以愧操笔
　　赋得樱桃春字韵　　　　　【唐】太　宗
　　华林满芳景洛阳徧阳春朱顔含逺日翠色影长津乔柯啭娇鸟低枝映羙人昔作园中实今为席上珍
　　五言律
　　同诸客擕酒早看樱桃花　　【唐】白居易
　　晓报樱桃发春携酒客过緑粘盏杓红雪压枝柯天
　　色晴明少人生事故多停杯替花语不醉拟如何深树见一颗樱桃尚在　　　【唐】李商隐
　　髙枝畱晩实寻得小庭南矮堕绿云髻欹危红玉篸惜堪充鳯食痛巳被鸎含越鸟夸香茘齐名亦未甘
　　樱桃花　　　　　　　　　【明】吴国伦
　　御苑含桃树花开作雪看谁移荒署里偏助早春寒逞素愁金谷垂珠迟玉盘不知萧頴士何意独相残
　　荆谿游樱桃园　　　　　　【明】王叔承
　　珠林光万点红乱野园芳艶夺桃花彩甘骄茘子浆女翻双腕白莺澑一衣黄问是谁家胜江东顾辟疆
　　五言排律
　　和咏廨署有樱桃　　　　　【唐】孙　逖
　　上林天禁里芳树有红樱江国今来见君门春意生香从花绶转色绕佩珠明海鸟衔初实吴姬扫落英切将稀取贵羞与众同荣为此堪攀折芳蹊处处成
　　詶裴杰秀才新樱　　　　　【唐】权德舆
　　新果真琼液来应宴紫兰圆疑窃龙领色巳夺鸡冠逺火微微辨残星隐隐看茂先知味易曼倩恨偷难忍用烹骍酪从将翫玉盘流年如可驻何必九华丹
　　与沈杨二舎人阁老同食敇赐樱桃翫物感恩
　　因成十四韵　　　　　　【唐】白居易
　　清晓趋丹禁红樱降紫宸驱禽养得熟和叶摘来新圆转盘倾玉鲜明笼透银内园题两字西掖赐三臣荧惑晶华赤醍醐气味眞如珠未穿孔似火不烧人杏俗难为对桃顽讵可伦肉嫌卢橘厚皮笑茘枝皴琼液酸甜足金丸大小匀偷须防曼倩惜莫掷安仁手擘才离核匙抄半是津甘为舌上露暖作腹中春巳惧长尸禄仍惊数食珍最惭恩未报饱餧不才身
　　七言律
　　敇赐百官樱桃　　　　　　【唐】王　维
　　芙蓉阙下防千官紫禁朱樱出上防才是寝园春荐后非关御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒
　　野人送樱桃　　　　　　　【唐】杜　甫
　　西蜀樱桃也自红野人相赠满筠笼数囬细写愁仍破万颗匀圆讶许同忆昨赐霑门下省退朝擎出大明宫金盘玉筯无消息此日甞新任转蓬
　　和张员外敇赐百官樱桃　　【唐】韩　愈
　　汉家旧种明光殿炎帝还书本艸经岂似满朝承雨露共看传赐出青防香随翠笼擎初到色映银盘泻未停食罢自知无所报空然惭汗仰皇扃
　　朝日敇赐百官樱桃　　　　【唐】张　籍
　　仙果人间都未有今朝忽见下天门捧盘小吏初宣敇当殿羣臣共拜恩日色遥分廊下座露香才出禁中园每年从此长先熟愿得千春奉至尊
　　东吴樱桃　　　　　　　　【唐】白居易
　　含桃最说出东吴香色鲜秾气味殊洽恰举头千万颗婆娑拂靣两三株鸟偷飞处衔将火人摘争时蹋破珠可惜风吹兼雨打明朝后日即应无
　　北楼樱桃花　　　　　　　【唐】李　绅
　　开花占得春光早雪缀云装万蕚轻凝艶拆时初照日落英频处乍闻莺舞空柔弱看无力带月葱茏似有情多事东风入闺闼尽飘芳思委江城
　　樱桃　　　　　　　　　　【宋】杨万里
　　樱桃一雨半雕零更与黄鹂翠羽争计防小风留紫脆殷勤落日弄红明摘来珠颗光如湿走下金盘不待倾天上荐新旧分赐儿童犹解忆寅清【予旧在奉常孟夏太庙荐樱桃礼官各分赐四篮奉常有寅清堂】
　　七儿应复同客饮樱桃园摘新归以遗亲用其
　　诗韵识所感　　　　　　【元】牟　巘
　　尚记当年荐寝园百官分赐荷恩寛带青丝笼空余梦搔白头人苦不欢诗老夸称作崖宻野翁惊看泻银盘南山见说红千树鸟雀儿童任入防
　　江上樱桃甚盛而予寓所无有忽苏城友人惠
　　一大盒故赋此　　　　　【明】袁　凯
　　野店荒蹊红满枝暖烟微雨共离披忽思西蜀匀圆颗正値东吴逺送时老子细看方自讶儿童惊喜欲成痴拾遗门下曽沾赐此日飘蓬也赋诗
　　五言絶句
　　樱桃花　　　　　　　　　【唐】刘禹锡
　　樱桃千树枝照耀如雪天王孙宴其下隔水疑神仙
　　樱桃树　　　　　　　　　【宋】文　同
　　偶因移晓雨似欲占春风嫩叶藏新绿繁葩露浅红
　　樱桃　　　　　　　　　　【宋】范成大
　　火齐寳璎络垂于绿茧丝幽禽都未觉和露折新枝
　　樱桃　　　　　　　　　　【明】杨廷和
　　团于火色贝灿极月光珠西海瑶池苑层城寳树区
　　樱桃花　　　　　　　　　【明】于若瀛
　　三月雨声细樱花疑杏花谿转开防笑临流见浣纱
　　七言絶句
　　白樱桃　　　　　　　　　【唐】李　白
　　红罗防里分眀见白玊盘中看却无疑是老僧休念诵腕前推下水晶珠
　　樱桃曲　　　　　　　　　【唐】顾　况
　　百舌犹来上苑花游人独自忆京华遥知寝庙甞新后敇赐樱桃向防家
　　和裴仆射看樱桃花　　　　【唐】张　籍
　　昨日南园新雨后樱桃花发旧枝柯天眀不待人同看绕树重重履迹多
　　移山樱桃　　　　　　　　【唐】白居易
　　亦知官舎非吾宅且斸山樱满院栽上佐近来多五考少应四度见花开
　　樟亭防樱树　　　　　　　　白居易
　　南馆西轩两树樱春条长足夏阴成素华朱实今虽尽碧叶风来别有情
　　摘樱桃赠元居士时在望仙亭南楼与朱道士
　　同处　　　　　　　　　【唐】栁宗元
　　海上朱樱赠所思楼居况是望仙时蓬莱羽客如相访不是偷桃一小儿
　　樱桃花　　　　　　　　　【唐】张　祜
　　石橊未坼梅犹小爱此山花四五株斜日庭前风袅袅碧油千片漏红珠
　　樱桃花下　　　　　　　　【唐】李商隐
　　流莺舞蝶两相欺不取花芳正结时他日未开今日谢嘉辰长短是参差
　　题于公花园　　　　　　　【唐】薛　能
　　含桃庄主后园深繁实初成静扫阴若使明年花可待应须恼破事花心
　　春日陪崔諌议樱桃园宴　　【唐】皮日休
　　万树香飘水麝风蜡熏花雪尽成红夜深懽态状不得醉客图开明月中
　　买带花樱桃　　　　　　　【唐】吴　融
　　粉红轻浅靓妆新和露和烟别近邻万一有情应有恨一年荣落两家春
　　含桃圃　　　　　　　　　【唐】陆希声
　　小圃初晴风露光含桃花发满山香看花对酒心无事倍觉春来白日长
　　白樱桃　　　　　　　　　【唐】韦　庄
　　王母阶前种防株水晶帘外看如无只应汉武金盘上泻得瑚白露珠
　　樱桃花　　　　　　　　　【宋】王安石
　　山樱抱石廕松枝比并余花发最迟赖有春风嫌寂寞吹香渡水报人知
　　初见山花　　　　　　　　【宋】范成大
　　三日晴泥尚没韡防将风雨过年华湘东二月春才到恰有山樱一树花
　　樱桃花　　　　　　　　　　范成大
　　借暖冲寒不用媒匀朱匀粉最先来玉梅一见怜痴小教向傍邉自在开
　　暮春　　　　　　　　　　【宋】杨万里
　　花时追赏夜将朝花过迟眠日尽髙又与山禽争口腹执竿挟弹守樱桃
　　樱桃花　　　　　　　　　【元】方　回
　　浅浅花开料峭风防无妖色画难工十分不肯精神露留与他时着子红
　　絶句　　　　　　　　　　【元】台哈布哈
　　金吾列侍拥旌旄五色云深雉尾髙视艸词臣方退食内官传敇赐樱桃
　　宫词　　　　　　　　　　【元】纳　延
　　上苑含桃熟暮春金盘满贮进枫宸醍醐渍透氷浆滑分赐阶前儤直人
　　春日湖上　　　　　　　　【明】鐂　泰
　　樱桃花发向阳枝便觉韶光暗有期明日重来应烂熳防柑斗酒听黄鹂















　　御定佩文斋咏物诗选巻三百十二
　　钦定四库全书
　　御定佩文斋咏物诗选巻三百十三
　　林檎花类
　　五言古
　　月临花【即林　　　　　　　唐檎花】元　稹
　　凌风飏飏花透影胧胧月巫峡隔波云姑峰漏霞雪镜匀娇靣粉灯泛髙笼缬夜久清露多啼珠坠还结
　　七言古
　　来禽花　　　　　　　　　【宋】陈与义
　　来禽花髙不受折满意清明好时节人间风日不贷春昨夜胭脂今日雪舎东芜菁满眼黄蝴蝶飞去专斜阳妍媸都无十日事付与梧桐一夏凉
　　五言律
　　水林檎花　　　　　　　　【唐】郑　谷
　　一露一朝新帘笼晓景分艶和蜂蝶动香带管弦闻笑拟春无力妆浓酒渐醺直疑风起夜飞去替行云
　　七言絶句
　　来禽　　　　　　　　　【宋】刘子翚
　　粲粲来禽巳着花芳根谁徙向天涯好寻青李相遮映风味应同逸少家
　　十五夜饮王敬止园亭　　　【明】方太古
　　客子未归天一涯沧江亭上听新蛙春风莫漫随人老吹落来禽千树花








　　御定佩文斋咏物诗选巻三百十三
　　钦定四库全书
　　御定佩文斋咏物诗选巻三百十四
　　茘枝类
　　五言古
　　咏茘枝　　　　　　　　　【梁】刘　霁
　　叔师贵其珍武仲称斯羙良由自逺致含滋不留齿
　　十四夜都司席上饯光禄屠公分赋
　　【明】江以达
　　幕府侈髙防长筵列朱缨浮觞无缓筝一曲三四行岂不诚欢娱之子怀逺征握手一为叹秉烛循櫩楹攀条摘茘枝枝叶何青青
　　七言古
　　四月十一日初食茘枝　　　【宋】苏　轼
　　南邨诸杨北邨卢白华青叶冬不枯垂黄缀紫烟雨里特与茘子为先驱海山仙人綘罗红纱中单白玉肤不须更待妃子笑风骨自是倾城姝不知天公有意无
　　遣此尤物生海隅云山得伴松桧老霜雪自困楂梨麄先生洗醆酌桂醑氷盘荐此頳虬珠似开江鳐斫玉柱更洗河豚烹腹腴我生渉世本为口一官久巳轻莼鲈人间何者非梦幻南来万里眞良图
　　廖致平送绿茘枝为戎州第一王公权茘枝绿
　　酒亦为戎州第一　　　　【宋】黄庭坚
　　王公权家茘枝緑廖致平家绿茘枝试倾一杯重碧色快剥千颗轻红肌拨醅葡萄未足数堆盘马乳不同时谁能同此胜絶味唯有老杜东楼诗
　　赠陈众仲秀才缬云辞　　　【元】马祖常
　　缬云织波射金水郎君水西着皮履南陌紫尘十丈髙捋防买酒意气豪万里将书凭好鸟茘枝千颗团团小天津不隔少微星阊阖门开夜光晓
　　五言律
　　新年　　　　　　　　　　【宋】苏　轼
　　茘子防时熟花头今巳繁探春先栋树买夏欲论园居士常携客参军许叩门明年更有味怀抱带诸孙
　　赵景贤送茘枝　　　　　　【宋】戴复古
　　茘子固多种色香俱不同新来甞小绿又胜擘轻红大嚼思千树分甘仅一笼甞观蔡公谱梦想到莆中
　　五言排律
　　题郡中茘枝诗十八韵兼寄杨万州八使君
　　【唐】白居易
　　竒果标南土芳林对北堂素华春漠漠丹实夏煌煌叶捧低垂户枝擎重压墙始因风弄色渐与日争光夕讶条悬火朝惊树防妆深于红踯躅大校白槟榔星缀连心朶珠排耀眼房紫罗裁衬殻白玉裹塡瓤早嵗防闻说今朝始摘甞嚼疑天上味嗅异世间香润胜莲生水鲜逾橘得霜胭脂掌中颗甘露舌头浆物少尤珍重天髙苦渺茫巳教生暑月又使阻遐方粹液灵难驻姸姿嫩易伤近南光景热向北道途长不得充王赋无由寄帝乡唯君堪掷赠靣白似潘郎
　　茘枝　　　　　　　　　　【宋】陶　弼
　　五月南游渇欣逄茘子丹殻匀仙鹤顶肉露水晶丸色映离为火甘殊木作酸枝繁恐相染树重欲成团赤蚌遗珠颗红犀露角端爽能消内热润可濯中干一簇氷蚕茧千苞火鳯冠隔瓤银叶嫩透膜玉浆寒
　　七言律
　　重寄茘枝与杨使君时闻杨使君欲种植故有
　　落句戱之　　　　　　　【唐】白居易
　　摘来正带凌晨露寄去须凭下水船映我绯衫浑不见对公银印最相鲜香连翠叶真堪画红透青笼实可怜闻道万州方欲种愁君得吃是何年
　　茘枝树　　　　　　　　　【唐】郑　谷
　　二京曽见画图中数本芳菲色不同孤棹今来巴檄外一枝烟雨思无穷夜郎城近含香瘴杜宇巢低起暝风肠断渝泸霜霰薄不教叶似灞陵红
　　南海陪郑司空游茘园　　　【唐】曹　松
　　茘枝时节出旌斿南国名园尽兴游乱结罗纹照襟袖别含琼露爽咽喉叶中新火欺寒食树上丹砂胜锦州他日为霖不将去也须图画取风流
　　茘枝　　　　　　　　　　【唐】徐　夤
　　日日熏风卷瘴烟南园珍果茘枝先灵鸦啄破琼津滴寳气盛来蚌腹圎锦里只闻消醉渇蕊宫惟合赠神仙何人刺出猩猩血深染罗纹遍殻鲜
　　次韵刘焘抚寄蜜渍茘枝　　【宋】苏　轼
　　时新满座闻名字别久何人记色香叶似杨梅蒸雾雨花如卢橘傲风霜每怜莼菜下盐豉肯与蒲萄压酒浆回首惊尘卷飞雪诗情真合与君甞
　　次韵曽仲锡承议食蜜渍生茘枝
　　苏　轼
　　代北寒虀捣韭萍竒包零落似晨星逄盐久巳成枯腊得蜜犹疑是薄刑欲就左慈求拄杖便随李白跨沧溟攀条与立新名字儿女称呼恐不经
　　和程大夫茘枝　　　　　　【宋】唐　庚
　　家在岷峨饱茘枝十年游宦但神驰侧生流落今千载入贡称珍彼一时定自不将凡果比如何偏与瘴烟宜白头莫作江南客辜负山中故友期
　　福帅张道渊茘子　　　　　【宋】曽　防
　　岂无重碧实瓶罍难得轻红荐一杯千里人从闽岭出三年公送茘枝来玉为肌骨凉无汗云作衣裳皱不开莫讶关情向尤物厌看绿李与杨梅
　　走笔谢吉守赵判院分饷三山茘枝
　　【宋】杨万里
　　吾州五马住闽山分我三山茘子丹甘露落来鸡子大晓风冻作水晶团西川红锦无此色南海绿罗犹带酸不是今年天不暑玉肤照得野人寒
　　次韵谢新茘　　　　　　　【元】黄石翁
　　海国仙人剪綘霞年年一朶到仙家眼中玉色如何晏席上风流得孟嘉野客不分唐殿带老臣幷按建谿茶醉来徃事都休问且擘轻红对晩花
　　七言絶句
　　解闷　　　　　　　　　　【唐】杜　甫
　　忆过泸戎摘茘枝青枫隐映石逶迤京华旧见无顔色红颗酸甜只自知
　　茘枝楼对酒　　　　　　　【唐】白居易
　　茘枝新熟鸡冠色烧酒初开琥珀香欲摘一枝倾一盏西楼无客共谁甞
　　茘枝诗　　　　　　　　　【唐】薛　能
　　颗如松子色如樱未识蹉跎欲半生嵗杪监州曽见树时新入座久闻名
　　茘枝　　　　　　　　　　【唐】韩　偓
　　巧裁霞片裹神浆崖蜜天然有异香应是仙人金掌露结成氷入茜罗囊
　　其二
　　封开玉笼鸡冠涩叶衬金盘鹤顶鲜想得佳人微露齿翠钗先取一枝悬
　　忆茘枝　　　　　　　　　【唐】薛　涛
　　传闻象郡隔南荒綘实丰肌不可忘近有青衣连楚水素浆还得类琼浆
　　茘枝　　　　　　　　　　【宋】蔡　襄
　　翠叶纤枝杂綘囊使君分寄驿人忙彩毫分处曽畱笔箬片开时不减香
　　茘枝　　　　　　　　　　【宋】苏　轼
　　罗浮山下四时春卢橘杨梅次第新日啖茘枝三百颗不妨长作岭南人
　　书事　　　　　　　　　　【宋】戴复古
　　打鼓行船未有期恰如江上阻风时诗中一段闲公事幸不妨人吃茘枝
　　茘枝　　　　　　　　　　【宋】洪驹父
　　仙果携从海上山露华供液鹤分丹硃砂芒刺羞红颗龙目团圆避赤丸
　　戎州　　　　　　　　　　【宋】汪元量
　　锦茘戎州第一竒大如鸡子压枝垂金刀剪下三千颗对客从容把酒巵
　　初至崖州吃茘枝　　　　　【宋】僧惠洪
　　口腹平生厌事治上林珍果亦甞之天公见我流涎甚遣向崖州吃茘枝
　　忽刺木御史还防索诗二絶为别【录一】
　　【元】程钜夫
　　曽此观风惯土风老榕能识旧花骢如何又踏秦淮月不待炎州茘子红
　　福州杂诗　　　　　　　　【元】范　梈
　　虎豹防曽惊石鼓鱼龙犹解隐金沙遮藏翠茘余千刹掩映朱霞倚万家
　　寄匡山人　　　　　　　　【元】陈　基
　　早春相见又经秋秋水迢迢阻泛舟每见玉山问消息茘浆何日寄江楼
　　茘枝画为福建佥宪张惟逺题
　　【元】张　昱
　　茜罗轻裹玉肌寒吹尽南风露未干一寸丹心无与寄为凭图画入长安
　　题鼓山廨院壁　　　　　　【明】方太古
　　十年寳劒行邉友半夜寒灯梦里家细雨短墙新佛院小堂香满茘枝花
　　茘子曲　　　　　　　　　【明】栁应芳
　　白玉明肌裹綘囊中含仙露压璚浆城南多少青丝笼竞取王家十八娘
　　寄阮坚之司理　　　　　　【明】范　汭
　　讼庭寂寂散春烟碧海丹山在目前市得鰕姑堪佐酒摘来茘子不论钱


　　御定佩文斋咏物诗选巻三百十四
　　钦定四库全书
　　御定佩文斋咏物诗选巻三百十五
　　龙眼类
　　七言律
　　龙眼　　　　　　　　　　【宋】刘子翚
　　幽姿傍挺緑婆娑啄咂虽微奈羙何香剖蜜脾知韵胜价轻鱼目为生多左思赋咏名初出玊局揄扬论岂颇地极海南秋更暑登盘犹足洗沈疴
　　龙眼　　　　　　　　　　【明】王象晋
　　来从炎徼登雕爼满架芳馨总莫逾崖蜜纵甘终带酢江瑶虽羙未全瑜骚人赋就芳名逺汉帝移来贝叶敷较烈侧生应不忝何缘唤作荔枝奴
　　其二
　　何缘唤作荔枝奴艶冶丰姿百果无琬液醇和羞沆瀣金丸玓瓅赛玑珠好将姑射仙人产供作瑶池王母需应共荔丹称伯仲况兼益智策勲殊
　　七言絶句
　　龙眼　　　　　　　　　　【宋】张　栻
　　荔子如今尚典型秋林圎实着嘉名虽无頳玊南风面却愿筠笼千里行
　　西园晚歩　　　　　　　　【宋】杨万里
　　龙眼初如菉豆肥荔枝已似佛螺儿南荒北客难将息最是残春首夏时
　　思眀州　　　　　　　　　【元】陈　孚
　　刺竹丛丛苦笋主山禽无数不知名元宵巳似春深后龙眼花开蛤蚧鸣





　　御定佩文斋咏物诗选巻三百十五
　　钦定四库全书
　　御定佩文斋咏物诗选巻三百十六
　　橄榄类
　　五言古
　　橄榄　　　　　　　　　　【宋】刘　敞
　　南珍冨竒异畴昔颇穷擥夷荒无书传从古陋铅椠苞封走中土天序异离坎有香已变衰有色多黯谫今君此堂上珍物唯橄榄青肤胜琼莹翠颗森菡萏味为幽人贞久见君子淡甘懐彼包羞日新此刚敢清泉荐芳茗臭味独相感澡雪清烦酲涤除莹览灵均采时菊西伯嗜昌歜庙鼎谁调梅壮士仍尝胆由来趋俗好诸絶不言惨殷勤谢凡口薤白空三噉
　　尝新橄榄　　　　　　　　【元】洪希文
　　橄榄如佳士外圆内实刚为味苦且涩其气清以芳侑酒解酒毒投茶助茶香得咸即回味消食尤竒方宫商舌底发星宿胸中藏虽云白露降气味更老苍山林假嵗月顔色饶风霜以兹调众口谁敢轻颉颃作此橄榄诗逺继葑菲章大器当晚成斯言君勿忘
　　七言絶句
　　橄榄　　　　　　　　　　【宋】苏　轼
　　纷纷青子落红盐正味森森苦且严待得微甘回齿頬已输崖蜜十分甜
　　谢王子予送橄榄　　　　　【宋】黄庭坚
　　方懐味谏轩中果忽见金盘橄榄来想共余甘有葛苦中真味晩方回
　　橄榄　　　　　　　　　　【元】郝　经
　　半青来子味难夸宜着山僧防蜡茶若是党家金帐底只将金橘送流霞



　　御定佩文斋咏物诗选巻三百十六
　　钦定四库全书
　　御定佩文斋咏物诗选巻三百十七
　　葡萄类
　　七言古
　　初食太原生葡萄时十二月二日
　　【宋】杨万里
　　淮南葡萄八月酸只可生吃不可干淮北葡萄十月熟纵可作羓也无肉老夫腊里来都梁饤坐那得马乳香分眀犹带龙防在径寸珠肥十倍太原清霜熬绛甘露冻作紫水精隆冬压架无人摘雪打氷封不曽拆风吹日炙不曽腊玉盘一颗直万钱与渠倾葢真忘年君不见道逄麴车口流涎
　　题温日观画葡萄　　　　　【元】杨　载
　　老禅嗜酒醉不醒兀坐虗檐写清影兴来掷笔意茫然落叶满庭秋月冷醉中捉笔两眼花倚檐架子欹复斜翠藤盘屈那可辨但见满纸生龙蛇
　　詶萧侯送葡萄　　　　　　【元】虞　集
　　萧侯昔致蒲萄苖山童不灌三日焦宛西上品复亲致手种牕南自浇水一月当生一尺长移向江头薜荔墙秋深雨足马乳重举囊石压青霞浆是时萧侯当走马来访衰翁茅屋下酒酣舞劒倾一尊不信金盘露如泻
　　七言律
　　葡萄架　　　　　　　　　【宋】杨万里
　　才喜盘藤卷叶生又惊压架暗阴成夏添凉润青油幕秋摘甘寒黑水精近竹犹争一尺许抛防先罥两三茎今年乞种江西去长是茅斋怯晩晴
　　葡萄　　　　　　　　　　【元】洪希文
　　走架龙防弱不支炎天待月立多时醍醐纵美输清滑璎珞虽圆让陆离珍异曽夸太冲赋累垂已入退之诗当年若得传方法博取凉州亦一竒
　　葡萄　　　　　　　　　　【眀】冯　琦
　　晻暧繁阴覆绿苔藤枝萝蔓共萦廻自随博望仙槎后诏许甘泉别殿栽的的紫房含雨润疎疎翠幄向风开词臣消渇沾新酿不羡金茎露一杯
　　五言絶句
　　题墨蒲萄　　　　　　　　【元】傅若金
　　上苑根株少风沙道路长也知随汉节终得荐君王
　　七言絶句
　　葡萄　　　　　　　　　　【唐】韩　愈
　　新茎未徧半犹枯髙架支离倦复扶若欲满盘堆马乳莫辞添竹引龙防
　　观寂照葡萄　　　　　　　【元】鲜于枢
　　阿师已把书为画俗客那知色是空却忆西湖酒醒处一棚凉影卧秋风
　　温日观葡萄　　　　　　　【元】邓文原
　　满筐圆实骊珠滑入口甘香氷玉寒若使文园知此味露华应不乞金盘
　　葡萄　　　　　　　　　　【元】欧阳
　　宛马西来贡帝乡骊珠颗颗露凝光只今移植江南地蔓引龙防百尺长
　　题画蒲萄　　　　　　　　【元】丁鹤年
　　西域蒲萄事已非故人挥洒出天机碧云凉冷骊龙睡拾得遗珠月下归
　　葡萄　　　　　　　　　　【眀】李梦阳
　　万里西风过雁时绿云玉影参差酒酣试取氷丸嚼不说天南有荔枝







　　御定佩文斋咏物诗选卷三百十七
　　钦定四库全书
　　御定佩文斋咏物诗选巻三百十八
　　海棠花类【附秋海棠】
　　五言古
　　山馆观海棠　　　　　　　【宋】朱　子
　　景暄林气深雨罢寒塘渌置酒此佳晨寻幽慕前躅芳树丽烟华紫绵散清馥当由懐别恨寂寞向空谷
　　海棠　　　　　　　　　　【金】元好问
　　妍花红粉妆意态工媚妩窈窕春风前霞衣欲轻举金盘渺华屋国艳徒自许依依如有意脉脉不得语诗人太冷落愁絶残春雨
　　七言古
　　和刘徳彝海棠　　　　　　【元】袁士元
　　主人爱花胜爱珠春风庭院如画图褰衣曲径歩花影翩翩夜月飞长裾海棠睡起春正羙花貌参差玉人似主人吟赏夜不眠直欲题诗压苏子
　　题海棠　　　　　　　　　【元】陈　樵
　　东风吹堕缃云影别院春迟宫漏永绣帷寳带绾流苏梦入瑶台呼不醒荧荧银烛花蘂多城头乌啼奈晓何
　　五言律
　　垂丝海棠　　　　　　　　【宋】梅尧臣
　　要使呉同蜀须看线海棠胭脂色欲滴紫蜡蔕何长夜雨偏宜着春风一任狂当时杜子羙吟徧独相忘
　　山馆观海棠　　　　　　　【宋】朱　子
　　春草池塘绿忽惊花屿红乱英深浅色芳气有无中置酒賔朋集披襟赏咏同若非摹冩得应逐防云空
　　海棠画扇　　　　　　　　【明】薛　蕙
　　西蜀繁花树春深乱蘂红还怜彩扇上宛似锦城中影转团团月香含细细风江淹才力减赋尔若为工
　　雨中看垂丝海棠　　　　　【明】王叔承
　　江花低拂座窈窕雨中枝湿翠笼芳树娇红防碧丝骊山清祓处越水浣纱时可奈风前态迷春暎酒巵
　　五言排律
　　海棠　　　　　　　　　　【唐】薛　能
　　酷烈复离披功莫我知青苔浮落处暮栁间开时带醉游人插连阴被叟移晨前清露湿晏后恶风吹香少传何许妍多画半遗岛苏涟水脉庭绽粒松枝偶泛因沈砚闲飘欲乱碁绕山生玉垒和郡徧坤维负赏慙休饮牵吟分失饥明年应不见留此赠巴儿
　　七言律
　　海棠　　　　　　　　　　【唐】李　绅
　　海边佳树生竒彩知是仙山取得栽琼蘂籍中闻阆苑紫芝图上见蓬莱浅深芳萼通宵换委积红英报晓开寄语春园百花道莫争顔色泛金杯
　　海棠　　　　　　　　　　【唐】郑　谷
　　春风用意匀顔色销得携觞与赋诗秾艳最宜新着雨娇娆全在欲开时莫愁粉黛临窗懒梁广丹青防笔迟朝醉暮吟看不足羡他蝴蝶宿深枝
　　擢第后入蜀经罗邨谿路见海棠盛开偶有题
　　咏　　　　　　　　　　　郑　谷
　　上国休夸红杏艳深谿自照绿苔矶一枝低带流莺睡数片狂和舞蝶飞堪恨路长移不得可无人与画将归手中已有新春桂多谢烟香更入衣
　　海棠花　　　　　　　　　【宋】刘子翚
　　幽姿淑态弄春晴梅借风流栁借轻剰种直教围野水半开长是近清明几经夜雨香犹在染尽胭脂画不成诗老无心为题拂至今惆怅似含情
　　海棠　　　　　　　　　　【宋】杨万里
　　小园不到负今晨晚唤娇红伴老身落日争明那肯暮艳妆一出更无春树间露坐看揺影酒底花光并入唇银烛不烧渠不睡梢头恰恰挂氷轮
　　春晴懐故园海棠　　　　　　杨万里
　　故园今日海棠开梦入江西锦绣堆万物皆春人独老一年过社燕方囘似青如白天浓淡欲堕还飞絮往来无奈春光餐不得遣诗招入翠琼杯
　　海棠盛开而雨　　　　　　【宋】方　岳
　　闭门十日雨淋漓洗尽红香了未知才一霎晴齐睡去几何人见半开时世无解语玉条脱春欲负予金屈巵自是晦明天不定非干工部欠渠诗
　　黄海棠　　　　　　　　　【金】蔡松年
　　清阴不叹晚寻芳缥缈湘云翠袖长萼绿江花输带叶醉红蜀艳恨无香南州气味连三月东晋风流共一觞老眼寒来易凄絶几疑新栁暎斜阳
　　和刘朔斋海棠　　　　　　【元】牟　巘
　　人物当今第一流以花为屋玉为舟晓妆未许褰帏看夜醉何妨秉烛游锦里宣华思旧梦黄州定慧起新愁何如归伴徐公饮稳结一巢花上头
　　和咏海棠韵　　　　　　　【元】李　祁
　　名花初发爱轻阴翠袖红妆渐满林歩入锦帷香径小醉扶银烛画堂深妖娆喜识春风面零落愁闗夜雨心多幸鳯凰池上客为抽劳思冩清吟
　　垂丝海棠　　　　　　　　【明】瞿　佑
　　嫋嫋春风拂苑墙天机呈巧织仙裳玉栏斜搭酣春睡银烛髙烧照晩妆华屋雨寒愁绪乱绮窗日暖唾茸香诗成倘有纎毫补愿醉佳人锦瑟傍
　　周徳章驸马府赏海棠　　　【明】程敏政
　　防防花雾拥廻廊冉冉猩红隔画墙按谱更谁争有韵失评空自説无香莫烧银烛惊春梦好障丹纱防晓妆仙种北来初识面临风醉九霞觞
　　七言排律
　　画海棠图　　　　　　　　【元】马祖常
　　石家五尺瑚树海国千房火齐珠风雨春寒围锦防艳阳天暖倚栏扶浣时应贮芙蓉水香处重熏翡翠炉红腻不随蜂觜蚀粉匀终为蝶身敷葳蕤防缬盘仙绶襞积云罗落舞襦青帝化成非幻有杜陵吟老却知无催开每赖斟鹦鹉吹落还因唱鹧鸪曾见赤城花亚蘂丹铅此去不须图
　　五言絶句
　　海棠　　　　　　　　　　【宋】宋　祁
　　薄暝霞烘烂平明露湿鲜长衾绣作地密帐锦为天
　　七言絶句
　　对花呈幕中　　　　　　　【唐】髙　骈
　　海棠初发去春枝首唱曾题七字诗今日能来花下饮不辞频把使头旗
　　蜀中赏海棠　　　　　　　【唐】郑　谷
　　浓淡芳春满蜀乡半随风雨断莺肠浣花谿上堪惆怅子羙无心为发扬
　　海棠　　　　　　　　　　【唐】呉　融
　　雪绽霞铺锦水头占春顔色最风流若教更近天街种马上多逢醉五侯
　　海棠谿　　　　　　　　　【唐】薛　涛
　　春教风景驻仙霞水面鱼身总带花人世不思灵卉异竞将红缬染轻纱
　　展江亭海棠　　　　　　　【宋】韩　维
　　占尽人间丽与华白头伴得醉流霞谁将法锦翻新様红绿装成遍地花
　　海棠　　　　　　　　　　【宋】苏　轼
　　东风嫋嫋泛崇光香雾霏霏月转廊只恐夜深花睡去髙烧银烛照红妆
　　海棠　　　　　　　　　　【宋】黄庭坚
　　海棠院里寻春色日炙嫣红满院香不觉风光都过了东窗浑为读书忙
　　海棠　　　　　　　　　　【宋】陈与义
　　海棠黙黙要诗催日暮紫绵无数开欲识此花竒絶处明朝有雨试重来
　　海棠屏　　　　　　　　　【宋】朱　子
　　蜀树成行翠作围花开时节更芳菲主人梦蝶寻春去栩栩深穿锦障飞
　　赏海棠　　　　　　　　　【宋】范成大
　　芳春随分到贫家儿女多情惜嵗华聊为海棠修故事去年灯烛去年花
　　其二
　　忆向宣华夜倚栏花光妍暖月光寒如今塌飒嫌风露且只铜瓶满插看
　　晓寒　　　　　　　　　　【宋】杨万里
　　春光唤入百花丛寒力平欺两鬓蓬吹乱众红还复整海棠却不怕春风
　　垂丝海棠　　　　　　　　　杨万里
　　无波可照底须窥与栁争娇也学垂破晓骤晴天有意生红新晒一絇丝
　　海棠　　　　　　　　　　【宋】僧惠洪
　　酒入香腮笑未知小妆初罢醉儿痴一枝栁外墙头见胜却千丛着雨时
　　同儿軰赋未开海棠　　　　【金】元好问
　　翠叶轻笼豆颗匀胭脂浓抹蜡痕新殷勤留着花梢露滴下生红可惜春
　　其二
　　枝间新绿一重重小蕾深藏数防红爱惜芳心莫轻吐且教桃李閙春风
　　腊月海棠　　　　　　　　【元】尹廷髙
　　尤物真能夺化工腊前偷泄数枝红霜花不上燕支面强饰春妍嫁北风
　　为浪谿题折枝海棠　　　　【元】欧阳
　　防缀春风只一枝此花犹是半开时更令老杜如今见便是无情也赋诗
　　醉起　　　　　　　　　　【元】萨都拉
　　杨栁楼心月满牀锦屏绣褥夜生香不知门外春多少自起移灯照海棠
　　折枝海棠　　　　　　　　【元】杨维桢
　　金屋银釭照宿妆一枝分得锦云乡梅郎底事多余恨怪煞瑚不肯香
　　海棠　　　　　　　　　　【元】马　臻
　　殷红含露卧朝寒疑是春工画未干底事诗人吟不稳直须烧烛夜深看
　　西斋庭前海棠　　　　　　【明】髙　启
　　寂寥银烛与金盘睡足帘前怯晓寒不是诗人赏幽兴雨中深院有谁看
　　海棠　　　　　　　　　　【明】张　新
　　雨滋霞衬入朱顔月下疑从姑射还最是春工多巧思着将色在浅深间
　　秋海棠　　　　　　　　　【明】俞琬纶
　　春色先阴到海棠独留此种占秋芳稀疎防缀猩红小堪佐黄花荐客觞


　　御定佩文斋咏物诗选巻三百十八
　　钦定四库全书
　　御定佩文斋咏物诗选巻三百十九
　　桂花类
　　五言古【附长短句】
　　咏桂树　　　　　　　　　【梁】范　云
　　南中有八树繁华无四时不识风霜苦安知零落期
　　咏桂　　　　　　　　　　【梁】庾肩吾
　　新丛入望苑旧榦别层城倩视今移处何如月里生
　　咏定林寺桂树　　　　　【北周】王　襃
　　嵗余凋晚叶年至长新围月轮三五暎乌生八九飞
　　春桂问答　　　　　　　　【唐】王　绩
　　问春桂桃李正芳华年光随处满何事独无花
　　其二
　　春桂答春华讵能乆风霜揺落时独秀君知不
　　古意　　　　　　　　　　　王　绩
　　桂树何苍苍秋来花更芳自言嵗寒性不知露与霜幽
　　人重其徳徙植临前堂连拳八九树偃蹇二三行枝枝自相紏叶叶还相当去来双鸿鹄栖息两鸳鸯荣荫诚不厚斤斧亦勿伤赤心许君时此意那可忘
　　咏桂　　　　　　　　　　【唐】李　白
　　世人种桃李多在金张门攀折争防径及此春风暄一朝天霜下荣耀难乆存安知南山桂绿叶垂芳根清阴亦可托何惜树君园
　　谢陆处士杼山折青桂花见寄之什
　　【唐】顔真卿
　　羣子游杼山山寒桂花白绿荑含素萼采折自逋客忽枉岩中诗芳香润金石全髙南越蠧岂谢东堂策防惬名山期从君恣幽觌
　　庐山桂　　　　　　　　　【唐】白居易
　　偃蹇月中桂结根依青天天风绕月起吹子下人间飘零委何处乃落匡庐山生为石上桂叶如剪碧鲜枝榦日长大根荄日牢坚不归天上月空老山中年庐山去咸阳道里三四千无人为移植得入上林园不及红花树长栽温室前
　　比闻龙门敬善寺有红桂树独秀伊川尝于江南诸山访之莫致陈侍御知予所好因访剡谿樵客得数株移植郊园众芳色沮乃知敬善所有是蜀道茴草徒得嘉名因赋是诗兼
　　赠侍御　　　　　　　　【唐】李徳裕
　　昔闻红桂枝独秀龙门侧越叟移数株周人未尝识平生爱此树攀翫无由得君子知我心因之为羽翼岂烦嘉客誉且就清阴息来自天姥岑长疑翠岚色芳芬世所絶偃蹇枝渐直琼叶润不凋珠英粲如织犹疑翡翠宿想待鹓鸾食宁止暂淹留终当更封殖
　　小桂　　　　　　　　　　【唐】陆龟防
　　讽赋轻八植擅名方一枝才髙不满意更自寒山移宛宛别云态苍苍出尘姿烟归助华杪雪防迎芳蕤青条坐可结白日如奔螭谅无翦忧即是萧森时洛浦虽有荫骚人聊自怡终为济川檝岂在论髙卑
　　小桂　　　　　　　　　　【唐】皮日休
　　一子落天上生此青璧枝歘从山之幽斸断云根移劲挺隐珪质盘缇油姿叶彩碧髓融花状白毫蕤棱层立翠节偃蹇樛青螭影澹雪霁后香泛风和时吾祖在月竁孤贞能见怡愿老君子地不敢辞喧卑
　　谢人寄双桂　　　　　　　【宋】欧阳修
　　有客赏芳丛移根自幽谷为懐山中趣爱此岩下绿晓露秋晖浮清阴药栏曲更待繁花白邀君弄芳馥
　　桂　　　　　　　　　　　【宋】曾　肇
　　团团桂丛孤枝叶寒更媚托根庭宇间自有幽人致何必问嫦娥青云借余地
　　木犀古风　　　　　　　　【宋】刘子翚
　　化工吝幽香斑斑被花木氤氲寒岩桂髙韵盖羣馥无人尽日芳守志何幽独士介耻求知女贞慙自鬻凄凉楚山秋樛枝吐金粟浅水暎轻明微飚发含蓄楼端静忽闻马上遥相逐踟蹰为延竚但见林峦绿瓶罂谁折赠清芬閟庐屋久处不自知乍至弥郁郁客悲芳嵗暮梦绕寒谿曲长吟小山词古意恐难复
　　饮钱二孔周宅桂花下　　　【明】王　宠
　　嘉树荫团团团团露华白本自招揺山植君青霞宅不意凌寒姿占此瑶墀隙髙枝挂珠网卑条敷绮席萋萋布叶阴茸茸吐花积风飘逺近香月暎盈亏魄既集佳丽人亦招隐沦客幸承金樽荐亲劳玉腕摘歌曲出珑舞袖随寛窄条繁每罥钗花落常防额戏羽必成双栖禽无单只及此芳菲时荷君千金惜不醉且淹留看朱已成碧
　　七言古
　　桂　　　　　　　　　　　【宋】毛　滂
　　玉阶桂影秋绰约天空为卷浮云幕婵娟醉眠水晶殿老蟾不守余花落苍苔忽生霜月裔仙芬凄冷真珠萼娟娟石畔为谁妍香雾着人清入膜夜深醉月寒相就荼防却作伤心瘦弄云仙女淡纻衣烟裙不着鸳鸯绣眼中寒香谁同惜冷吟径召梅花魄小蛮为洗玻瓈杯晚来秋瓮蒲萄碧
　　以玉山亭舘分题得金粟影　【元】顾　瑛
　　飞轩下瞰芙蓉渚槛外幽花月中吐天风寂寂吹古香清露泠泠湿秋圃云梯万丈手可攀居然梦落清虚府庭中捣药玉兔愁树下乗鸾素娥舞琼楼玉殿千娉婷中有臞仙淡眉宇问我西湖旧风月何似东华輭尘土寒光倒落影娥池的皪明珠承翠羽但见山河影动揺独有清辉照今古觉来作诗思茫然金粟霏霏下如雨
　　五言律
　　桂　　　　　　　　　　　【唐】李　峤
　　未植银宫里宁移玉殿幽枝生无限月花满自然秋侠客条为马仙人叶作舟愿君期道术攀折可淹留
　　岩桂　　　　　　　　　　【宋】刘子翚
　　凉飔振逺邨寂寞度清芬山路不知处月窗时夜闻孤根寒抱石落子半飘云袖手空延伫无才可赋君
　　咏岩桂　　　　　　　　　【宋】朱　子
　　亭亭岩下桂嵗晚独芬芳叶密千层绿花开万防黄天香生浄想云影防仙妆谁识王孙意空吟招隐章
　　木犀　　　　　　　　　　【宋】许月卿
　　诗到黄初上髙标不肯唐分封在香国筮仕得黄裳锦昼累金印瑶英案玉皇黄香天下士谁得并清芳
　　桂花　　　　　　　　　　【元】倪　瓒
　　桂花留晩色帘影淡秋光靡靡风还落菲菲夜未央玉绳低缺月金鸭罢焚香忽起故园想泠然归梦长
　　咏桂　　　　　　　　　　【明】申时行
　　岩壑同栖处风霜独秀时暗飘灵隐粟髙擢广寒姿露气侵衣袂天香扑酒巵桂丛吾自密不负小山期
　　五言排律
　　月中桂树　　　　　　　　【唐】顾封人
　　芬馥天边桂扶疎在月中能齐大椿长不与小山同皎皎舒华色亭亭丽碧空亏盈宁委露揺落不闗风嵗晚花应发春余质讵丰无因遂攀赏徒欲望青葱
　　华州试月中桂　　　　　　【唐】张　乔
　　与月转鸿蒙扶疎万古同根非生下土叶不堕秋风每以圆时足还随缺处空影超羣木外香满一轮中未种丹霄日应虚玉兔宫何当因羽化细得问功
　　幽人折芳桂　　　　　　　【唐】阙　名
　　厚地生芳桂遥林耸榦长叶开风里色花吐月中光曙鸟啼余翠幽人爱早芳动时垂露滴攀处拂衣香入调声犹苦孤髙力自强一枝终是折荣耀在东堂
　　七言律
　　八月十七日天竺山送桂花分赠元素
　　【宋】苏　轼
　　月缺霜浓细蘂干此花元属桂堂仙鹫峰子落惊前夜蟾窟枝空记昔年破裓髙僧怜耿介练裙谿女鬭清妍愿公采撷纫幽佩莫遣孤芳老涧边
　　木犀初发呈张功甫　　　　【宋】杨万里
　　尘世何曾识桂林花仙夜入广寒深移将天上众香国寄在梢头一束金露下风髙月当戸梦囘酒醒客闻砧诗情恼得浑无赖不为龙涎与水沈
　　昨日访子上不遇裴囘庭砌观木犀而归再以
　　七言乞数枝　　　　　　　杨万里
　　昨携儿軰叩云闗绕遍岩花恣意看苔砌落深金布地水沈蒸透粟堆盘寄诗北院赊秋色供我西窗当晚餐小朶出丛须折却莫教折破碧团栾
　　木犀花　　　　　　　　　【元】方　夔
　　曾住仙山九折岩夜凉萝荔挂衣衫月窥樽里如相伴人立花边自不凡丛绿聮环玱玉佩残黄琐骨现金函枝空蟾窟今谁记犹道东陵系旧衔
　　木犀　　　　　　　　　　　方　夔
　　下土花中第一流移根自笑此生浮独依上界清虚府满贮青冥沆瀣秋棱叶风翻低散乱苍皮虫蚀老雕锼醉来径向髙寒处自驾青鸾拥玉虬
　　其二
　　苍苍珠树俯寒流析木津头戏拍浮褐鳯搏风朝紫极砚蟾滴露防清秋返防香倩罗裳贮碍月枝凭玉斧锼夜景未阑清入骨潇潇鳞甲卧痴虬
　　月中桂花　　　　　　　　【元】谢宗可
　　金粟如来夜化身嫦娥留得防氷轮枝横大地山河影根老层霄雨露春长有天香飞碧落不教仙子种红尘折来何必呉刚斧还我凌云第一人
　　红木犀　　　　　　　　　【明】瞿　佑
　　滴露研珠染素秋轻黄淡白总包羞量空金粟知难买击碎瑚惜未收仙友自传丹灶术状元须作锦衣游一枝拟问嫦娥乞管取花神暗防头
　　桂　　　　　　　　　　　【明】申时行
　　招隐曾缘桂树留追欢仍爱小山幽尊前露气浮清汉云里天香散碧秋老榦已分蟾窟种良宵堪续兔园游灵椿晚嵗能相傍花底何妨醉白头
　　五言絶句
　　题殿前桂叶　　　　　　　【唐】卢　僎
　　桂树生南海芳香隔逺山今朝天上见疑是月中攀
　　崔九弟欲往南山马上口号与别
　　【唐】王　维
　　城隅一分手几日还相见山中有桂花莫待花如霰
　　山中桂　　　　　　　　　【唐】雍裕之
　　八树拂丹霄四时青不凋秋风何处起先防最长条
　　木犀　　　　　　　　　　【宋】朱　子
　　乔木生夏凉芳蕤散秋馥未觉嵗时寒扶疎方绕屋
　　东渚　　　　　　　　　　　朱　子
　　小山幽桂丛嵗暮霭佳色花落洞庭波秋风渺何极
　　木犀　　　　　　　　　　【宋】杨万里
　　不是人间种移从月里来广寒香一防吹得满山开
　　芳桂坞　　　　　　　　　【明】髙　启
　　欲攀淮南树人去山寂寞嫋嫋凉风生疎花月中落
　　七言絶句
　　东城桂　　　　　　　　　【唐】白居易
　　子堕本从天竺寺根盘今在阖闾城当时应逐南风落落向人间取次生
　　防前桂　　　　　　　　　　白居易
　　天台岭上凌霜树司马防前委地丛一种不生明月里山中犹较胜尘中
　　双桂咏　　　　　　　　　【唐】陈　陶
　　青冥结根易倾倒沃洲山中双树好琉璃宫殿无斧声石上萧萧伴僧老
　　寄阳朔友人　　　　　　　【唐】李　郢
　　桂林虽产千株桂未解当天影日开我到月中收得种为君移向故园栽
　　袭羙初植松桂偶题　　　　【唐】陆龟防
　　轩阴冉冉移斜日寒韵泠泠入晚风烟格月姿曾不改至今犹似在山中
　　洞宫夕　　　　　　　　　　陆龟防
　　月午山空桂花落华阳道士云衣薄石坛香散歩虚声杉露清泠滴栖鹤
　　小游仙诗　　　　　　　　【唐】曹　唐
　　焚香独自上天坛桂树风吹玉简寒长怕嵇康乏仙骨与将仙籍再寻看
　　天竺寺八月十五日夜桂子　【唐】皮日休
　　玉颗下月轮殿前拾得露华新至今不防天中事应是嫦娥掷与人
　　木犀　　　　　　　　　　【宋】邓　肃
　　雨过西风作晚凉连云老翠入新黄清风一日来天阙世上龙涎不敢香
　　咏木犀　　　　　　　　　【宋】谢无逸
　　瀹雪凝酥防嫩黄蔷薇清露染衣裳西风扫尽狂蜂蝶独伴天边桂子香
　　次刘彦集木犀韵　　　　　【宋】朱　子
　　众芳揺落九秋期横出天香第一枝莫似寒梅太孤絶更教遥夜笛中吹
　　岩桂　　　　　　　　　　【宋】范成大
　　越城芳径手亲栽红浅黄深次第开不用小山招隐赋身如强健日千廻
　　其二
　　一枝萧索倚宣华东苑香风属内家丹碧屠苏银烛照平生竒絶象山花【少城圃中惟有一株四明月桂特竒】
　　凝露堂木犀　　　　　　　【宋】杨万里
　　梦骑白鳯上青空径度银河入月宫身在广寒香世界觉来帘外木犀风
　　木犀　　　　　　　　　　【宋】方　岳
　　谁遣秋风开此花天香来自玉皇家郁金裳浥蔷薇露知是仙人萼绿华
　　木犀　　　　　　　　　　【宋】朱淑真
　　弹压西风擅众芳十分秋色为伊忙一枝淡贮书窗下人与花心各自香
　　桂枝词　　　　　　　　　【元】张　雨
　　桂树丛生枝婀娜糁粟黄云欲成朶薰醒秋衣嬾下牀金蟾囓断烧香锁
　　红木犀　　　　　　　　　【明】太　祖
　　月宫移向日宫栽引得轻红入面来好向烟霄承雨露丹心一防为君开
　　其二
　　秋入幽岩桂影圆香心粟粟照林丹应随王母瑶池宴染得朝霞下广寒
　　凉夜　　　　　　　　　　【明】髙　启
　　一声逺笛数声砧月满江城夜正深坐据胡牀爱凉思空阶移尽桂花阴
　　直房闻桂香　　　　　　　【明】史　谨
　　松阴池馆昼偏凉何处飘来桂子香起傍雕阑看秋色广寒宫殿近昭阳
　　田人送桂花有懐同庵法兄　【明】僧徳祥
　　上清宫里花间殿天竺山中月下台两地旧游同怅望田家人送一枝来
　　仙桂曲题月娥帖和荪谷韵　【明】崔孤竹
　　碧落迢迢鸾路长天风吹送桂花香玉箫归去瑶坛上罗袜寒生一寸霜








　　御定佩文斋咏物诗选卷三百十九
　　钦定四库全书
　　御定佩文斋咏物诗选巻三百二十
　　玉兰花类
　　五言排律
　　玉兰花　　　　　　　　　【明】王世贞
　　暂借辛夷质仍分薝卜光微风催万舞好雨浄千妆月向瑶台并春还锦帐藏髙枝凝汉掌艳蘂胜唐昌神女曾捐佩宫妃欲试香谁为后庭奏一曲按霓裳
　　七言律
　　玉兰　　　　　　　　　　【明】文徴明
　　绰约新妆玉有辉素娥千队雪成围我知姑射真仙子天遣霓裳试羽衣影落空堦初月冷香生别院晚风微玉环飞燕元相敌笑比江梅不恨肥
　　玉兰花　　　　　　　　　【明】王世贞
　　南国风流曲未阑开帘一笑万花攒霓裳夜色团瑶殿露掌晴辉散玉盘自是蓝田贻别种不同湘浦怨春寒唐昌观里夸如雪争似侬家几树看
　　玉兰　　　　　　　　　　【明】陆树声
　　葱茏芳树雨初干樽酒花前洽笑欢日晃帘栊晴喷雪风廻斋阁气生兰参差玉佩排空出烂熳香鳞拥醉看自是东君苦留客莫教弦管易吹残
　　七言絶句
　　玉兰　　　　　　　　　　【明】眭　石
　　霓裳片片舞妆新束素亭亭玉殿春已向丹霞生浅晕故将清露作芳尘






　　御定佩文斋咏物诗选巻三百二十
　　钦定四库全书
　　御定佩文斋咏物诗选巻三百二十一
　　丁香花类
　　五言古
　　丁香　　　　　　　　　　【唐】杜　甫
　　丁香体柔弱乱结枝犹垫细叶带浮毛疎花披素艳深栽小斋后庶近幽人占晓堕兰麝中休懐粉身念
　　五言律
　　赋得池上双丁香树　　　　【唐】钱　起
　　得地移根逺交柯绕指柔露香浓结桂池影鬬蟠虬黛叶轻筠绿金花笑菊秋何如南海外雨露隔炎洲
　　七言絶句
　　丁香　　　　　　　　　　【唐】陆龟防
　　江上悠悠人不问十年云外醉中身殷勤解却丁香结从放繁枝散诞春
　　御定佩文斋咏物诗选巻三百二十一
　　钦定四库全书
　　御定佩文斋咏物诗选巻三百二十二
　　夜合花类
　　五言古
　　合欢　　　　　　　　　　【晋】杨　方
　　南邻有竒树承春挺素华丰翘被长条绿叶蔽朱柯因风吐微音芳气入紫霞我心羡此木愿徙着余家夕得游其下朝得弄其葩尔根深且固余宅浅且洿移植良无期叹息将如何
　　夜合　　　　　　　　　　【宋】韩　琦
　　俗人之爱花重色不重香吾今得真赏以矫时之常所爱夜合者清芬逾众芳叶叶自相对开敛随阴阳不惭歴草滋独擅尧阶祥得此合欢名忧忿诚可忘茸茸红白姿百和从风飏沈水燎庭槛薰陆芬缨裳弥月固未歇况兹夏景长凡目不我贵馥烈徒自将仲尼失灭明史迁疑子房以貌不以行举世同悲伤予欲先馨徳羣
　　艳孰可方直饶妖牡丹须譲花中王
　　合欢木　　　　　　　　　【元】呉师道
　　合欢爱佳名矧复知昬旦淮土产特多葱茏荫沟岸离离青叶解冉冉红茸散静和宿露巻动与微风恋物意岂恱人和乐自堪翫蹇予寡所谐触事多忿悁亦拟学嵇生植根向庭畔
　　五言律【附小律】
　　题合欢花　　　　　　　　【唐】李　颀
　　开花复巻叶艳眼又惊心蝶绕西枝露风披东榦阴黄衫漂细蘂时拂女郎砧
　　夜合　　　　　　　　　　【唐】元　稹
　　绮树满朝阳融融有露光雨多疑濯锦风散似分妆叶密烟防火枝低绣拂墙更怜当暑见留咏日偏长
　　七言律
　　玉堂合欢花初开郑濳昭率同院赋诗次韵
　　【元】袁　桷
　　一树髙花冠玉堂知时舒巻欲云翔马嘶不动游缨耸雉尾初开翠扇张旧渴未须餐玉屑嘉名端合纪青裳云窗雾冷文书静留取余清散逺香
　　五言絶句
　　合欢　　　　　　　　　　【明】于若瀛
　　一茎两三花低垂朝露开帘弄幽色时有香风度
　　七言絶句
　　闺妇　　　　　　　　　　【唐】白居易
　　斜凭绣牀愁不动红绡带缓绿鬟低辽阳春尽无消息夜合花前日又西
　　合昬　　　　　　　　　　【宋】韩　琦
　　合昬枝老拂檐牙红白开成蘸晕花最是清香合蠲忿累旬风送入窗纱
　　京城杂咏　　　　　　　　【元】欧阳
　　白玉堂前夜合花髙髙绿树散朱霞朝来如见唐人画系着谁家白鼻騧
　　游仙诗　　　　　　　　　【明】叶小鸾
　　可是初逢萼绿华琼楼烟月几仙家坐中听彻凉州曲笑指窗前夜合花












　　御定佩文斋咏物诗选巻三百二十二
　　钦定四库全书
　　御定佩文斋咏物诗选巻三百二十三
　　紫薇花类
　　五言古
　　紫薇　　　　　　　　　　【唐】杨于陵
　　晏朝受明命维夏走天衢逮兹三伏候息驾万里途省躬既局蹐结思多烦纡簿领幸无事宴休谁与娯内斋有佳树双植分庭隅绿叶下成幄紫花纷若铺摛霞晚舒艳凝露朝垂珠炎沴昼方铄幽姿闲且都夭桃固难匹芍药宁为徒懿此时节乆讵同光景驱陶甄试一致品彚乃散殊濯质非受采无心那夺朱粤予乆羁旅留赏益踟蹰通夕靡云倦西南山月孤
　　和彬州杨侍郎翫郡斋紫薇花十四韵
　　【唐】刘禹锡
　　几年丹霄上出入金华省暂别万年枝看花桂阳岭南方足竒树公府成佳境绿阴交广除明艳透萧屏雨余
　　人吏散燕语帘栊静懿此含晚芳翛然忘簿领紫茸垂组绶金缕攒锋頴露溽暗传香风轻徐弄影苒弱多意思从容占光景得地在侯家移根近仙井开樽好凝睇倚瑟仍囘颈游蜂驻防冠舞鹤迷烟顶兴生红药后爱与甘棠并不学夭桃姿浮荣在俄顷
　　五言律
　　紫薇花　　　　　　　　　【唐】刘禹锡
　　明丽碧天霞丰茸紫绶花香闻荀令宅艳入孝王家几嵗自荣辱髙情方叹嗟有人移上苑犹是占年华
　　紫薇　　　　　　　　　　【明】薛　蕙
　　紫薇开最乆烂熳十旬期夏日逾秋序新花续故枝楚云轻掩冉蜀锦碎参差卧对山窗下犹堪比鳯池
　　七言律
　　紫薇　　　　　　　　　　【唐】白居易
　　紫薇花对紫薇翁名目虽同貌不同独占芳菲当夏景不将顔色托春风浔阳官舍双髙树兴善僧庭一大丛何似苏州安置处花堂栏下月明中
　　临发崇譲宅紫薇　　　　　【唐】李商隐
　　一树浓姿独看来秋庭暮雨类轻埃不先揺落应有待已欲别离休更开桃绶含情依露井栁绵相忆隔章台天涯地角同荣谢岂要移根上苑栽
　　五言絶句
　　平望夜泊　　　　　　　　【明】王穉登
　　店傍栽紫薇顔色鬭江霞我家庭下树归日正开花
　　七言絶句
　　紫薇花　　　　　　　　　【唐】白居易
　　丝纶阁下文书静钟鼓楼中刻漏长独坐黄昬谁是伴紫薇花对紫薇郎
　　见紫薇花忆微之　　　　　　白居易
　　一丛闇淡将何比浅碧笼裙衬紫巾除却微之见应爱人间少有别花人
　　紫薇花　　　　　　　　　【唐】杜　牧
　　晓凝瑞露一枝新不占园中最上春桃李无言又何在向风偏笑艳阳人
　　阁下暮春　　　　　　　　【宋】王禹偁
　　诏书稀少日何长闲枕通中睡一塲院吏报来丞相出紫薇花影上东廊
　　次韵钱穆父紫薇花　　　　【宋】苏　轼
　　折得芳蕤两眼花题诗相报字横斜箧中尚有丝纶句坐觉天光照海涯
　　入直召对选徳殿赐茶而退　【宋】周必大
　　绿槐夹道集昬鸦勅使传宣坐赐茶归到玉堂清不寐月钩初上紫薇花
　　紫薇　　　　　　　　　　【宋】杨万里
　　晴霞艳艳覆檐牙綘雪霏霏防砌沙莫管身非香案吏也移牀对紫薇花
　　凝露堂前紫薇花两株每自五月盛开九月乃
　　衰　　　　　　　　　　　杨万里
　　似痴如醉弱还嘉露压风欺分外斜谁道花无红百日紫薇长放半年花
　　紫薇　　　　　　　　　　【宋】刘克庄
　　风标雅合对词臣暎砌窥窗伴演纶忽发一枝深谷里似知茅屋有诗人
　　和省郎杜徳常清明三絶兼简王君实艺林
　　【元】宋　褧
　　闲门景物苦无涯栁拂青丝杏衬霞醖借仙郎谁得似官曹常对紫薇花
　　题石睿学士图　　　　　　【明】徐　霖
　　归来廐马踏堤沙囘首彤楼路渐赊遥想禁门金锁合一庭月浸紫薇花



　　御定佩文斋咏物诗选巻三百二十三
　　钦定四库全书
　　御定佩文斋咏物诗选巻三百二十四
　　木兰花类
　　五言律
　　陈秀才庭际木兰　　　　　【唐】方　干
　　昔见初栽日今逢成树时存思心更感绕看歩还迟蝶舞揺风蘂莺啼含露枝徘徊不忍去应与醉相宜
　　五言排律
　　题灵祐上人法华院木兰花　【唐】刘长卿
　　庭种南中树年华几度新已依初地长独发旧园春暎日成华盖揺风散锦茵色空荣落处香醉往来人菡萏千灯徧芳菲一雨均髙柯倘为楫渡海有良因
　　五言絶句
　　木兰　　　　　　　　　　【宋】郑　侠
　　未识春风面先闻乐府名洗妆侬出塞进艇客登瀛
　　七言絶句
　　戏题木兰花　　　　　　　【唐】白居易
　　紫房日照胭脂坼素艳风吹腻粉开怪得独饶脂粉态木兰曾作女郎来
　　题令狐家木兰　　　　　　　白居易
　　腻如玉指涂朱粉光似金刀剪紫霞从此时时春梦里应添一树女郎花
　　木兰花　　　　　　　　　【唐】李商隐
　　洞庭波冷晓侵云日日征帆送逺人几度木兰舟上望不知元是此花身
　　木兰　　　　　　　　　　【宋】张芸叟
　　石上红花低照水山头翠篠细含烟天生一本徐熙画只欠鹧鸪相对眠
　　春日闲居　　　　　　　　【明】王虞鳯
　　浓阴栁色罩窗纱风送炉烟一缕斜庭草黄昬随意绿子规啼上木兰花
　　御定佩文斋咏物诗选巻三百二十四
　　钦定四库全书
　　御定佩文斋咏物诗选巻三百二十五
　　蜡梅花类
　　七言古
　　蜡梅一首赠赵景贶　　　　【宋】苏　轼
　　天公防酥作梅花此有蜡梅禅老家蜜蜂采花作黄蜡取蜡为花亦其物天工变化谁得知我亦儿嬉作小诗君不见万松岭上黄千叶玉蘂檀心两竒絶醉中不觉度千山夜闻梅香失醉眠归来却梦寻花去梦里花仙觅竒句此间风物属诗人我老不饮当付君君行适呉我适越笑指西湖作衣鉢
　　蜡梅　　　　　　　　　　【宋】陈与义
　　智琼额黄且勿夸囘眼视此风前葩家家融蜡作杏蒂嵗嵗逢梅是蜡花世间真伪非两法暎日细看真是蜡我今嚼蜡已甘腴况此有韵蜡不如只愁繁香欺定力薰我欲醉须人扶不辞花前醉倒卧经月是酒是香君
　　试别
　　五言律
　　蜡梅　　　　　　　　　　【宋】杨万里
　　栗玉圆雕蕾金钟细着行来从真蜡国自号小黄香夕吹撩寒馥晨曦透暖光南枝本同姓唤我作他杨
　　七言律
　　蜡梅　　　　　　　　　　【元】耶律楚材
　　越岭仙姿迥异常洞庭春染六铢裳枝横碧玉天然瘦蕾破黄金分外香反笑素英浑淡抹却嫌红艳太浓妆临风浥此蔷薇露醉墨淋漓寄渺茫
　　五言絶句
　　戏咏蜡梅　　　　　　　　【宋】黄庭坚
　　金蓓锁春寒恼人香未展虽无桃李顔风味极不浅
　　其二
　　体薰山麝脐色染蔷薇露披拂不满襟时有暗香度
　　黄梅　　　　　　　　　　　黄庭坚
　　异色深宜晚生香故触人不施千防白别作一家春
　　同家弟赋蜡梅　　　　　　【宋】陈与义
　　朱朱与白白着意待春开那知洞房里已傍额黄来
　　其二
　　韵胜谁能舍色庄那得亲朝阳一暎树到骨不留尘
　　其三
　　黄罗作广袂綘帐作中单人间谁敢着留得防春寒
　　其四
　　一花香十里更值满枝开承恩不在貌谁敢鬭香来
　　蜡梅　　　　　　　　　　　陈与义
　　花房小如许铜切黄金涂中有万斛香与君细细输
　　其二
　　来从底处所黄露满衣湿缘懑翻得怜亭亭倚风立
　　其三
　　奕奕金仙面排行立晓晴殷勤夜来雪少住作珠璎
　　七言絶句
　　和王立之蜡梅　　　　　　【宋】晁冲之
　　茅檐竹坞两幽竒岸帻寻花醉不知崖蜜已成蜂去尽夜寒惟有露房垂
　　从张仲谋乞蜡梅　　　　　【宋】黄庭坚
　　闻君寺后野梅发香蜜染成官様黄不拟折来遮老眼欲知春色到池塘
　　蜡梅　　　　　　　　　　【宋】晁补之
　　恐是酴醿染得黄月中清露滴来香定知何逊牵诗兴借与穿帘一防光
　　蜡梅　　　　　　　　　　【宋】杨万里
　　蜜蜂底物是生涯花作糇粮蜡作家嵗晚畧无花可采却将香蜡吐成花
　　蜡梅　　　　　　　　　　　杨万里
　　天向梅梢别出竒国香未许世人知殷勤滴蜡缄封却偷被霜风折一枝
　　其二
　　江梅珍重雪衣裳薄相红梅学杏装渠独小参黄面老额间艳艳发金光
　　蜡梅　　　　　　　　　　【宋】谢　翺
　　冷艳清香受雪知雨中谁把蜡为衣蜜房做就花枝色留得寒蜂宿不归
　　谢王巨川惠蜡梅因用其韵　【元】耶律楚材
　　雪里氷枝破冷金前邨篱落暗香侵令人多谢王公子分惠幽芳寄好音







　　御定佩文斋咏物诗选巻三百二十五
　　钦定四库全书
　　御定佩文斋咏物诗选巻三百二十六
　　山茶花类
　　五言古
　　春晚山茶始开示徳衡弟　　【元】蒲道源
　　山茶本冬花憔悴遂开晚侪軰鬭芬芳已独尚息偃及兹春事深渥丹始赫烜参列姚魏前正色无婉娩因之观我生平昔非骄蹇衡门自栖迟临老遇推挽朱紫皆少年迹亲心自逺华颠岂懐荣田里幸得返功名船上滩嵗月轮下坂抚树三叹息嵗寒同缱绻
　　白茶　　　　　　　　　　【元】朱徳润
　　秋髙银河防碧宇浄如洗飞仙自天来幻作白茶蘂清香不自媚迥出山谷底盈盈双玉环婉立庭戸里风霜非故林雨露结新意
　　七言律
　　山茶　　　　　　　　　　【宋】刘克庄
　　青女行霜下晓空山茶独殿众花丛不知户外千林缟且看盆中一本红性晚每经寒始坼色深那爱日微烘人言此树尤难养暮溉晨浇自课童
　　十二月十八日海云赏山茶　【宋】范成大
　　追趂新晴管物华马蹄松快防檐斜天南腊尽风晞雪氷下春来水潄沙已报主林催市栁仍从掌故问山茶丰年自是欢声沸更着牙前画鼓挝
　　月丹　　　　　　　　　　【元】郝　经
　　小艇移来江涨桥盘盘矮矮格仍娇丹霞皱月雕红玉香雾凝春剪綘绡一种是花偏富贵三冬无物比妖娆广寒记忆曾攀折满殿光揺照紫霄【王承宣致月丹一本云山茶大者曰月丹又大者曰照殿红】
　　五言絶句
　　山茶　　　　　　　　　　【宋】梅尧臣
　　南国有嘉树华居赤玉杯曾无冬春改常冐霰雪开
　　山茶　　　　　　　　　　【明】黎　扩
　　叶苦寒摧绿花愁雪妬红自知荣适晚不敢恨春风
　　七言絶句
　　红茶花　　　　　　　　　【唐】司空图
　　景物诗人见即夸岂怜髙韵説红茶牡丹枉用三春力开得方知不是花
　　邵伯梵行寺山茶　　　　　【宋】苏　轼
　　山茶相对阿谁栽细雨无人我独来説似与君君不会烂红如火雪中开
　　山茶花　　　　　　　　　【宋】陶　弼
　　江南池馆厌深红零落山烟山雨中却是北人偏爱惜数枝和雪上屏风
　　其二
　　浅为玉茗深都胜大白山茶小海红名誉漫多朋援少年年身在雪霜中
　　山茶　　　　　　　　　　【宋】俞国寳
　　花近东谿居士家好携尊酒欵携茶玉皇收拾还天上便恐筠阳无此花
　　其二
　　玉洁氷寒自一家地偏惊对此山茶归来不负西游眼曾识人间未见花
　　阻风南露筋过罗汉寺登楼看山茶
　　【元】萨都拉
　　野寺寻春酒未醒不知几日过清明小阑干外东风急一树山茶落晚晴
　　山茶　　　　　　　　　　【明】张　新
　　胭脂染就绛裙栏琥珀妆成赤玉盘似共东风解相识一枝先已破春寒




　　御定佩文斋咏物诗选巻三百二十六
　　钦定四库全书
　　御定佩文斋咏物诗选巻三百二十七
　　栀子花类
　　五言古
　　咏墙北栀子　　　　　　　【齐】谢　朓
　　有羙当阶树霜露未能移金蕡发朱采暎日以离离幸赖夕阳下余景及西枝还思照绿水君堦无曲池余荣未能已晚实犹见竒复留顷筐徳君恩信未赀
　　摘同心栀子赠谢娘因附此诗
　　【梁】刘令嫺
　　两叶难为赠交情永未因同心何处恨栀子最闗人
　　栀子花　　　　　　　　　【宋】曾　肇
　　林兰擅孤芳性与凡木异不受雪霰侵自足中和气欲知清浄身即此林间是
　　五言律
　　栀子　　　　　　　　　　【唐】杜　甫
　　栀子比众木人间诚未多于身色有用与道气相和红取风霜实青看雨露柯无情移得汝贵在暎江波
　　七言絶句
　　刘平甫分惠水栀小诗为谢　【宋】朱　子
　　何处飞来薝卜林老枝樛屈更萧槮凄凉杜老江头句坐对行吟得自箴
　　栀子　　　　　　　　　　【宋】朱淑真
　　一根曾寄小峯峦薝卜香清水影寒玉质自然无暑意更宜移就月中看
　　栀子　　　　　　　　　　【宋】蒋　梅
　　清浄法身如雪莹肯来林下现孤芳对花六月无炎暑省爇铜匜几炷香
　　次韵恱兊元见寄　　　　　【明】朱　右
　　于越山中谢傅家旧时池馆似东嘉继公幽隐经行处薝卜新开一树花
　　栀子花题画　　　　　　　【明】丰　坊
　　金鸭香消夏日长抛书髙卧北窗凉晚来骤雨山头过栀子花开满院香
　　栀子　　　　　　　　　　【明】于若瀛
　　萱花薝卜亚枝柔夏艳春娇取次收丽朶乍开金谷障冷香乱堕水晶毬










　　御定佩文斋咏物诗选巻三百二十七
　　钦定四库全书
　　御定佩文斋咏物诗选巻三百二十八
　　辛夷花类
　　七言古
　　初入京寓天界西阁对辛夷花懐徐七记室
　　【明】髙　启
　　去年寺里开辛夷君来忆我曾题诗今年我来君已去思君还对花开时欲寻花下君行迹日暮空庭古苔碧殷勤把酒问花枝看过春风几行客
　　五言律
　　辛夷花　　　　　　　　　【唐】李徳裕
　　昔年将出谷几日对辛夷倚树怜芳意攀条惜嵗滋清阴须暂憩秀色正堪思只待挥金日慇懃泛羽巵
　　七言律
　　扬州看辛夷花　　　　　　【唐】皮日休
　　腊前千朶亚芳丛细腻偏胜素奈功螓首不言披晓雪
　　麝脐无主任春风一枝拂地成瑶圃数树参庭是蘂宫应为当时天女服至今犹未放全红
　　和扬州看辛夷花次韵　　　【唐】陆龟防
　　栁疎梅堕少春丛天遣花神别致功髙处朶稀难避日动时枝弱易为风堪将乱蘂添云肆若得千株便雪宫不待羣芳应有意等闲桃杏即争红
　　游蒋山题辛夷花寄陈奉礼　【宋】徐　铉
　　今嵗游山已恨迟山中仍喜见辛夷簮缨且免全为累桃李犹堪别作期晴后日髙偏照灼晚来风急渐离披山郎不作同行伴折得何由寄所思
　　五言絶句
　　辛夷坞　　　　　　　　　【唐】裴　廸
　　绿堤春草合王孙自留翫况有辛夷花色与芙蓉乱
　　辛夷　　　　　　　　　　【明】陈继儒
　　春雨湿窗纱辛夷弄影斜曾窥江梦彩笔笔忽生花
　　七言絶句
　　题灵隐寺红辛夷花戏酬光上人
　　【唐】白居易
　　紫粉笔含尖火焰红胭脂染小莲花芳情乡思知多少恼得山僧悔出家
　　二辛夷　　　　　　　　　【唐】李羣玉
　　狂吟乱舞双白鹤霜翎玉羽纷纷落空庭向晚春雨微欲敛寒香抱瑶萼
　　辛夷　　　　　　　　　　【唐】欧阳烱
　　含锋新吐嫩红芽势欲书空暎早霞应是玉皇曾掷笔落来地上长成花
　　木笔花　　　　　　　　　【唐】呉　融
　　嫩如新竹管初齐粉腻红轻様可携谁与诗人偎槛看好于牋墨井分题
　　辛夷　　　　　　　　　　【明】冯文度
　　木笔花名暎碧栏词臣相对动毫端晓来似惹松烟滑疑向春风咏牡丹
　　辛夷　　　　　　　　　　【明】张　新
　　梦中曾见笔生花锦字还将气象夸谁信花中原有笔毫端方欲吐春霞












　　御定佩文斋咏物诗选巻三百二十八
　　钦定四库全书
　　御定佩文斋咏物诗选巻三百二十九
　　绣毬花类
　　七言律
　　绣毬花次兀顔廉使韵　　　【元】张　昱
　　绣毬春晚欲生寒满树玲珑雪未干落遍杨花浑不觉飞来蝴蝶忽成团钗头嬾戴应嫌重手里闲抛却好看天女夜凉乗月到羽车偷驻碧栏干
　　七言絶句
　　绣毬花　　　　　　　　　【明】谢　榛
　　髙枝带雨压雕栏一蔕千花白玉团怪杀芳心春歴乱卷帘谁向月中看



　　御定佩文斋咏物诗选巻三百二十九
　　钦定四库全书
　　御定佩文斋咏物诗选巻三百三十
　　棠梨花类
　　五言排律
　　追咏棠梨花十韵　　　　　【唐】呉　融
　　蜀地从来胜棠梨第一花更应无软弱别自有妍华不贵绡为雾难降绮作霞移须归紫府驻合饵丹砂密暎弹琴宅深藏卖酒家夜宜红蜡照春称锦筵遮连庙魂栖望飘江字绕巴未饶酥防薄兼妬雪飞斜旧赏三年断新期万树赊长安如种得谁定牡丹夸
　　七言絶句
　　送王使君自楚移越　　　　【唐】刘　商
　　露冕行春向若耶野人懐惠欲移家东风二月淮阴道惟见棠梨一树花
　　以庭前海棠梨花一枝寄李十九员外
　　【唐】韩　偓
　　二月春风澹荡时旅人虚对海棠梨不如寄与星郎去想得朝囘正画眉
　　碧瓦　　　　　　　　　　【宋】范成大
　　碧瓦楼前绣幕遮赤栏桥外绿谿斜无风杨栁漫天絮不雨棠梨满地花
　　棠梨幽鸟　　　　　　　　【明】张以宁
　　扬州旧梦隔天涯曾醉春风阿那家幽鸟岂知人事恨依然啼杀野棠花
　　题画　　　　　　　　　　【明】雷　鲤
　　鸟外风烟古寺廻半帆倒挂夕阳来江天物色无人管处处野棠花自开
　　题画　　　　　　　　　　【明】唐　寅
　　青藜拄杖寻诗处多在平桥绿树中红叶没鞋人不到野棠花落一谿风
　　古塘即事　　　　　　　　【明】张　金
　　布谷声中日又斜石桥流水两三家乡邨春色无人管开尽棠梨几树花
　　棠梨　　　　　　　　　　【明】陆树声
　　满树棠梨锦作团双栖啼鸟鬭争妍边徐生色依然好赢得东风嵗嵗看
　　过孙山人故居　　　　　　【明】僧明秀
　　谿边野竹暎寒沙茒屋青山处士家燕子归来寒食雨春风开徧野棠花
　　春归　　　　　　　　　　【明】孟淑卿
　　落尽棠梨水拍堤凄凄芳草望中迷无情最是枝头鸟不管人愁只管啼





　　御定佩文斋咏物诗选巻三百三十
　　钦定四库全书
　　御定佩文斋咏物诗选巻三百三十一
　　玉蕊花类
　　五言古
　　玉蕊花　　　　　　　　　【宋】王　琪
　　玉蕊生禁林地崇姿亦贵散漫隂谷中蓬茨复何异清芬信幽逺素彩非妖丽苍烟蔽山日琼瑶为之晦嵗久自扶疎岩深愈凝邃请观唐相吟俗眼无轻视
　　五言律
　　玉蕊花　　　　　　　　　【唐】李徳裕
　　玉蕊中天树金闺昔共窥落英闲舞雪宻叶乍低帷旧赏烟霄逺前懽歳月移今来想顔色还似忆琼枝花唐玉蕊花介甫谓之玚花鲁直谓之山矾武昌山中多有之其叶可供染事土人用之
　　酿酒　　　　　　　　　【宋】薛季宣
　　緑吐瑶琨泠然郭外邨仙人来玉蕊文士立山矾芳
　　泽留丝素风流付酒尊莫言玚酷似香处不胜繁
　　七言律
　　次杨子直使君韵　　　　　【宋】周必大
　　雪蠒氷丝结素华天孙初织费缫车花开金谷空千种蕊疉瑶英自一家下比山矾谁薄相上攀琼木各雄夸集仙翰苑须公等归继唐贤植此花
　　赵正则彦法司户沿檄而归玉蕊已过追赋车
　　字韵奉答　　　　　　　　周必大
　　春深逰客竞繁华寳马香轮带麴车不为来防招隐树有谁肯顾野人家飞飞粉蝶须相映皎皎银蟾色共夸今得审言诗胜画传神何必赵昌花
　　五言絶句
　　玉蕊　　　　　　　　　　【唐】郑　谷
　　唐昌树巳荒天意眷文昌晓入微风起春时雪满墙
　　七言絶句
　　闻扬州唐昌观玉蕊花拆有仙人逰怅然成二
　　絶　　　　　　　　　　【唐】严休复
　　味道斋心祷玉宸魂销眼冷未逢真不如满树琼瑶蕊笑对藏花洞里人
　　其二
　　羽车潜下玉龟山尘界何由覩蕣顔惟有无情枝上雪好风吹缀绿云鬟
　　唐昌观玉蕊花　　　　　　【唐】武元衡
　　琪树年年玉蕊新洞中长闭彩霞春日暮落英铺地雪献花无复九天人
　　唐昌观玉蕊花　　　　　　【唐】杨　凝
　　瑶花琼蕊种何年箫史秦嬴向紫烟时控彩鸾过旧邸摘花持献玉皇前
　　唐昌观玉蕊花　　　　　　【唐】刘禹锡
　　玉女来防玉蕊花异香先引七香车攀枝弄雪时回首惊怪人间日易斜
　　其二
　　雪蕊琼葩满院春衣轻歩歩不生尘君平帘下徒相问长伴吹箫别有人
　　唐昌观玉蕊花　　　　　　【唐】杨巨源
　　晴空素艶照霞新香洒天风不到尘持赠昔闻将白雪蕊珠宫里玉华春
　　同严给事闻唐昌观玉蕊开近有仙过因成絶
　　句二首　　　　　　　　【唐】张　籍
　　千枝花里玉尘飞阿母宫中见亦稀应共诸仙鬪百艸独来偷折一枝归
　　其二
　　五色云中紫凤车寻仙来到洞仙家飞轮囘处无踪迹惟有斑斑满地花
　　唐昌观玉蕊花　　　　　　【唐】王　建
　　一树珑璁玉刻成飘廊防地色轻轻女冠夜觅香来处唯见阶前碎月眀
　　酬严给事玉蕊花　　　　　【唐】白居易
　　嬴女偷乗凤下迟洞中潜歇弄琼枝不缘啼鸟春饶舌青琐仙郎可得知
　　惜玉蕊花有怀集贤王校书起　白居易
　　芳意将防风又吹白云离叶雪辞枝集贤讐校无闲日落尽瑶花君不知
　　玉蕊院真人降　　　　　　【唐】元　稹
　　弄玉潜过玉树时不敎青鸟出花枝的应未有诸人觉只是严郎不得知
　　送汪太学逰江都　　　　　【明】黄姬水
　　蔷薇芍药与茱茰无数芳菲傍酒垆惟有蕃厘仙观里一枝玉蕊世间无




　　御定佩文斋咏物诗选巻三百三十一
　　钦定四库全书
　　御定佩文斋咏物诗选巻三百三十二
　　山矾花类
　　七言古
　　题林周民山矾圗　　　　　【明】许伯旅
　　山矾入画古所少我昔见之倪瓒家问君何处得此本水屋十月来春花东风着树香满雪长须滴露金粟结一枝独立霜霰余巳觉江梅是同列惜哉此物知者稀深林大谷多所遗牧竖樵童尔何苦剪伐每同荆棘归林君本是鼇头客髙卧云间人莫识酒酣挥袖卷新圗一笑西山眼中珀石
　　七言絶句
　　题髙节亭邉山矾花一首　　【宋】黄庭坚
　　髙节亭邉竹巳空山矾独自倚春风二三名士开顔笑把断花光水不通
　　山矾　　　　　　　　　　　黄庭坚
　　北岭山矾取次开清风正用此时来平生习气难料理爱看幽香未拟囘













　　御定佩文斋咏物诗选巻三百三十二
　　钦定四库全书
　　御定佩文斋咏物诗选巻三百三十三
　　楝花类
　　七言絶句
　　浅夏独行奉新县圃　　　　【宋】杨万里
　　我来官下未多时梅巳黄深李緑肥只怪南风吹紫雪不知屋角楝花飞
　　寄友　　　　　　　　　　【元】朱希晦
　　雨过谿头鸟篆沙谿山深处野人家门前桃李都飞尽又见春光到楝花
　　贞谿初夏　　　　　　　　【明】邵亨贞
　　楝花风起漾微波野渡舟轻客自过沙上儿童临水立戏将萍藻饲黄鵞
　　暮春送客　　　　　　　　【明】沈　周
　　旧迹新痕酒满衣东风紫栋又花飞金阊亭上偏无頼春与行人并日归
　　春暮　　　　　　　　　　【明】孙一元
　　门开轣辘东风晓酒熟牀头无可人聼尽雨声浑不寐楝花榆荚过残春
　　寄曹学佺　　　　　　　　【明】吴　兆
　　防年山水共闲逰无日吟诗不唱酧一卧故园春又暮楝花零落满谿头
　　暮春闲居和荩卿侄　　　　【明】范　汭
　　舍南舍北雨声催欵欵闲鸥逐队来欲买鱼鰕唤江艇楝花临水荜门开
　　晩兴　　　　　　　　　　【明】张宇初
　　晩来山色翠芙蓉树帯谿声水接空自是江南春雨乆栁隂啼鸟楝花风



　　御定佩文斋咏物诗选卷三百三十三
　　钦定四库全书
　　御定佩文斋咏物诗选巻三百三十四
　　木棉花类附橦花
　　七言絶句
　　曲池陪宴即事上窦中丞　　【唐】熊孺登
　　水自山阿绕座来瑚台上木棉开欲知举目无情罚一片花流酒一桮
　　二月一日雨寒　　　　　　【宋】杨万里
　　姚黄魏紫向谁赊郁李樱桃也没些却是南中春色别满城都是木棉花
　　潮惠道中　　　　　　　　【宋】刘克庄
　　春深絶不见妍华极目黄茅际白沙防树半天红似染居人云是木棉花
　　思明州　　　　　　　　　【元】陈　孚
　　毒虫含弩满汀沙荒艸深眠十丈蛇遥望天邉红似火瘴云飞落木棉花
　　岭南杂録　　　　　　　　【明】汪广洋
　　石鼎微熏茉莉香椰瓢满贮荔枝浆木棉花落南风起五月交州海气凉
　　古耶道中有懐　　　　　　【明】陈宪章
　　翠烟浮垄麦初齐社树青青独鸟啼何处相思不相见木棉花下水门西
　　晚次安南吕块站　　　　　【明】许天锡
　　琼云归路正匆匆十里官亭坐晚风何事最闗孤客思数声啼鸟木棉红
　　田家即事　　　　　　　　【明】唐时升
　　楝花防防桞毵毵犬吠西邻饷麦蚕雨过木棉齐放叶相邀作社到城南
　　附橦花
　　五言古
　　种橦花　　　　　　　　　【元】陈　髙
　　炎方有橦树衣被代蚕桑舍西得闲园种之漫成行苖生初夏时料理晨夕忙挥锄向烈日洒汗成流浆培根浇灌频髙者三尺强鲜鲜緑叶茂灿灿金英黄结实吐秋茧皎洁如雪霜及时以収敛采采动盈筐缉治入机杼裁剪为衣裳御寒类挟纩老稚免凄凉豪家植花卉纷纷被垣墙于世竟何补争先翫芬芳弃取一何异感物増惋伤









　　御定佩文斋咏物诗选卷三百三十四
　　钦定四库全书
　　御定佩文斋咏物诗选巻三百三十五
　　竹类
　　五言古
　　咏竹　　　　　　　　　　【齐】谢　朓
　　窗前一丛竹青翠独言竒南条交北叶新笋杂故枝月光踈已宻风来起复垂青扈飞不碍黄口得相窥但恨从风箨根株长别离
　　秋竹曲　　　　　　　　　　谢　朓
　　防娟绮牕北结根未参差従风既袅袅映日颇离离欲求枣下吹别有江南枝但能凌白雪贞心防曲池
　　赋得竹　　　　　　　　　【梁】元　帝
　　嶰谷管新抽淇园节复修作龙还葛水为马向并州柯亭临絶涧桃枝夹细流冠学芙蓉势花堪威鳯逰卭王若有献张骞应拜侯
　　檐前竹　　　　　　　　　【梁】沈　约
　　萌开箨已垂结叶始成枝繁防上郁郁促节下离离风动露滴沥月照影参差得生君户牖不愿夹华池
　　緑竹　　　　　　　　　　【梁】呉　均
　　婵娟障绮殿绕弱拂春漪何当逢采拾为君笙与箎
　　和新浦侯斋前竹　　　　　【梁】江　洪
　　本生出髙岭移赏入庭蹊檀栾拂桂橑蓊葱傍朱闺夜条风析析暁叶露凄凄箨紫春鸎思筠緑寒螀啼不惜凌云茂遂听羣雀栖愿抽一茎实试看翔鳯来
　　赋得山中翠竹　　　　　　【陈】张正见
　　修竹映岩垂来风异夹池复涧藏髙节重林隐劲枝云生龙未上花落鳯将移莫言栖嶰谷伶伦不复吹
　　赋得夹池修竹　　　　　　【陈】贺　循
　　緑竹影参差葳蕤带曲池逢秋叶不落经寒色讵移来风韵晩径集鳯动春枝所欣髙蹈客未待伶伦吹
　　咏竹　　　　　　　　　【北齐】萧　放
　　懐风枝转弱防露影逾浓既来丹穴鳯还作葛陂龙
　　赋得临池竹应制　　　　　【唐】虞世南
　　葱翠捎云质垂彩映清池波泛含风影流揺防露枝龙鳞漾嶰谷鳯翅拂涟漪欲识凌冬性惟有嵗寒知与东方左史虬修竹篇　　　【唐】陈子昻
　　龙种生南岳孤翠郁亭亭峰岭上崇崒烟雨下微夜闻鼯防叫昼聒泉壑声春风正澹荡白露已清泠哀响激金奏宻色滋玉英嵗寒霜雪苦含彩独青青岂不厌凝冽羞比春木荣春木有荣歇此节无雕零始愿与金石终古保坚贞不意伶伦子吹之学鳯鸣遂偶云和瑟张乐奏天庭妙曲方千变箫韶亦九成信防雕斵美常愿事仙灵驱驰翠虬驾伊郁紫鸾笙结交嬴台女吟弄升天行擕手登白日逺逰戏赤城低昻鹤舞断续彩云生永随众仙逝三山逰玉京
　　慈姥竹　　　　　　　　　【唐】李　白
　　野竹攒石生苍烟映江岛翠色落波深虚声带寒早龙吟曾未听鳯曲吹应好不觉蒲栁雕贞心常自保
　　对新篁　　　　　　　　　【唐】韦应物
　　新绿苞初觧嫩气笋犹香含露渐舒叶抽丛稍自长清晨止亭下独爱此幽篁
　　顔侍御防丛篁咏送薛存诚　【唐】卢　纶
　　玉榦百余茎生君此堂侧拂帘寒雨响拥砌深谿色何事鳯凰雏兹焉理归翼
　　竹　　　　　　　　　　　【唐】张南史
　　竹价长东南别种殊草木成林处处云抽笋年年玉天风起成韵池水涵更绿闲临庾信园数竿心自足
　　竹　　　　　　　　　　　【唐】戴叔伦
　　巻箨正离披新枝复防宻翛翛月下闻褭褭林际出岂独对芳菲终年色如一
　　竹谿　　　　　　　　　　【唐】李　益
　　访竹越云崖即林若谿絶寜知修榦下漠漠秋苔洁清光溢空曲茂色临幽澈采摘愧芳鲜奉君嵗暮节
　　竹迳偶作　　　　　　　　【唐】权徳舆
　　退朝此休沐闭戸无尘氛支策入幽迳清风随此君琴觞恣偃仰兰蕙相氤氲幽赏方自适林西烟景曛
　　新栽竹　　　　　　　　　【唐】白居易
　　佐邑意不适闭门秋草生何以娯野性种竹百余茎见此谿上色忆得山中情有时公事暇尽日绕栏行勿言根未固勿言隂未成已觉庭宇内稍稍有余清最爱近牕卧秋风枝有声
　　酬元九对新栽竹有怀见寄　　白居易
　　昔我十年前与君始相识会将秋竹心风霜侵不得始嫌梧桐树秋至先改色不爱杨栁枝春来软无力怜君别我后见竹长相忆常欲在眼前故栽庭戸侧分手今何处君南我在北吟我赠君诗对之心恻恻
　　题小桥前新竹招客　　　　　白居易
　　鴈齿小红桥垂檐低白屋桥前何所有苒苒新生竹皮开拆褐锦节露抽青玉筠翠如可飱粉霜不忍触闲吟声未已幽翫心难足管领好风烟轻欺凡艸木谁能有月夜伴我林中宿为君倾一杯狂歌竹枝曲
　　东楼竹　　　　　　　　　　白居易
　　潇洒城东楼绕楼多修竹森然一万竿白粉封青玉巻帘睡初觉欹枕看未足影转色入楼牀席生浮绿空城絶宾客向夕弥幽独楼上夜不归此君留我宿
　　竹　　　　　　　　　　　白居易
　　常爱辋川寺竹东北廊一别十余载见竹未曽忘今春二月初卜居在新昌未暇作廐库且先营一堂开牕不糊纸种竹不依行意取北檐下与竹相当绕屋声淅淅逼人色苍苍烟通杳霭气月透玲珑光是时三伏天天气热如汤独此竹牕下朝廻觧衣裳轻纱一幅巾小簟六尺牀无客尽日静有风终夜凉乃知前古人言事颇谙详清风北牕卧可以傲羲皇
　　邮竹　　　　　　　　　　【唐】元　稹
　　庭有萧萧竹门有阗阗骑静本殊途因依偶同寄亭亭乍干云嫋嫋亦垂地人有异我心我无异人意
　　寺院新竹　　　　　　　　　元　稹
　　寳地琉璃坼紫苞琅玕踊亭亭巧扵削一一大如拱冰碧林外寒峰峦眼前耸槎枒矛防合屹仡龙蛇动烟泛翠光流嵗余霜彩重风朝竿籁过雨夜鬼神恐佳色有鲜姸修茎无拥肿节髙迷玉簇箨缀疑花捧讵必太山根本自仙坛种谁令植幽壤复此依闲冗居然霄汉姿坐爱藩篱壅噪集勌鸱乌炎昏繁蠛蠓未遭伶伦听非安子猷宠威鳯来有时虚心岂无奉
　　新竹　　　　　　　　　　【唐】陆防
　　别隖破苔藓严城树轩楹恭闻禀璇玑化质离青防色可定鸡颈实堪招鳯翎立窥五岭秀坐对三都屏晴月窈窕入曙烟霏防生昔者尚借宅况来处宾庭金罍縦倾倒碧露还鲜醒若非抱苦节何以偶惟馨徐观穉龙出更赋锦苞零
　　新竹　　　　　　　　　　【唐】皮日休
　　笠泽多异竹移之植后楹一架三百本緑沈森防防圆瑚节钐利翡翠翎俨若青帝仗矗如紫姑屏槭槭防风度漠漠轻霭生如神语钧天似乐奏洞庭一翫九藏冷再闻百骸醒有根可以执有可以馨愿禀君子操不敢先雕零
　　寒竹　　　　　　　　　　【唐】僧皎然
　　褭褭孤生竹独立山中雪苍翠揺劲风婵娟带寒月狂花不相似还共凌冬发
　　竹轩　　　　　　　　　　【宋】司马光
　　兹轩最洒落歴歴种琅玕正昼薄云稀萧萧风雨寒翠隂凉宴坐疎韵成清欢锦箨裁夏扇玉笋供春盘蜻蜗濳叶底暝雀投林端幽兴遇物惬髙懐随处安且免一日无何须千亩寛
　　新竹　　　　　　　　　　【宋】朱　子
　　春雷殷檐际幽艸齐发生我种南窗竹戢戢已抽萌坐获幽林赏端居无俗情
　　风竹如水声　　　　　　　【金】蔡　珪
　　好竹风淅淅流水声泠泠吾庐兼有此要是佳友生北牕午梦断冷簟无飞蝇端疑故人至唤作寒泉鸣揽衣起徘徊自笑还自惊无须问形似自可名双清
　　题朱邸竹木　　　　　　　【元】虞集
　　猗猗淇园竹结根盘石安枝干相扶持风雨不可干其实鳯所食君子思保完恒恐声影疎萧条霜露寒金玉慎髙节千载承清欢
　　题竹　　　　　　　　　　【明】呉　寛
　　翛然数君子落落俱长身东家每借看歩去不嫌频移栽幸许我已自前年春自我得此軰园居岂为贫但忧积雨霁日暴少精神终然勤灌溉枝叶还如新因兹悟为学黾勉在斯晨
　　七言古【附长短句】
　　赋得堦前嫩竹　　　　　　【陈】张正见
　　翠竹梢云自结丛轻花嫩笋欲凌空砌曲横枝屡觧箨堦前踈叶强来风欲知抱节成龙处当扵山路葛陂中
　　绿竹引　　　　　　　　　【唐】宋之问
　　青谿緑潭潭水侧修竹婵娟同一色徒生仙实鳯不逰老向空山人讵识妙年秉愿逃俗纷归卧嵩丘弄白云含情傲睨慰心目何可一日无此君
　　竹【一字至　　　　　　　　唐七字】张南史
　　竹竹被山连谷出东南殊艸木叶细枝劲霜停露宿成林处处云抽笋年年玉天风乍起争韵池水相涵更绿却寻庾信小园中闲对数竿心自足
　　刑部看竹效孟郊体　　　　【宋】欧阳修
　　花妍儿女姿开落一何速竹比君子徳猗猗寒更緑京师多名园车马纷驰逐春风红紫时见此苍翠玉凌乱迸青苔萧踈拂华屋森森日影闲濯濯生意足幸此接清赏寜辞荐芳醁黄昏人去锁深廊枝上月明春鸟宿
　　野竹　　　　　　　　　　【元】呉　镇
　　野竹野竹絶可爱枝叶扶踈有真态生平素守逺荆榛走壁悬厓穿石罅虚心抱节山之阿清风白月聊婆娑寒梢千尺将如何渭川淇澳风烟多
　　画竹　　　　　　　　　　【元】呉　镇
　　与可画竹不见竹东坡作诗忘此诗髙丽老茧氷雪古戏写嵗寒岩壑姿纷纷苍霰落碧篠谡谡好风扶旧枝狰狞头角易变化细听夜深雷雨时
　　绿筠轩为姚宰作　　　　　【明】萧　执
　　绿筠隐隐翳牕户此是姚侯读书处揺空翡翠晚宜人食实鸾凰晓相语稚子牵衣惜春露卒编篱防秋雨何当便弃人间事抱琴走觅湖山住
　　过华端叔草堂写晴竹扵壁上
　　【明】王　绂
　　我爱君家逺城郭绕檐竹色侵帘幙醉中挥翰写晴梢湘云一剪春隂薄看来顿觉风气清耳边恍若闻秋声啸歌到晚不归去髙卧翠隂呼月明
　　五言律
　　和黄门卢侍御咏竹　　　　【唐】张九龄
　　清切紫庭垂葳蕤防露枝色无月变声有惠风吹髙节人相重贞心世所知鳯凰佳可食一去一来仪
　　严郑公宅同咏竹　　　　　【唐】杜　甫
　　绿竹半含箨新梢才出墙色侵书幌晚隂过酒樽凉雨洗娟娟净风吹细细香但令无剪伐防见拂云长和徐侍郎中书丛篠韵　　　【唐】蒋　涣
　　中禁夕沈沈幽篁别作林色连鸡树近影落鳯池深为重凌霜节能虚应物心年年承雨露长对紫庭隂
　　和王相公题中书丛竹寄上元相公
　　【唐】郎士元
　　多时仙径里色并翠琅玕幽意含烟月清隂比蕙兰枝繁分露重叶老爱天寒竟日双鸾止孤吟为一看
　　池上竹　　　　　　　　　【唐】杨巨源
　　一丛婵娟色四面清泠波气润晚烟重光闲秋露多翠筠入踈栁清影拂圆荷嵗晏琅玕实心期有鳯过
　　新竹　　　　　　　　　　【唐】元　稹
　　新篁才解箨寒色已青葱冉冉偏凝粉萧萧渐引风扶踈多透日寥落未成丛唯有团团节坚贞大小同
　　题刘秀才新竹　　　　　　【唐】杜　牧
　　数茎幽玉色晓夕翠烟分声破寒牕梦根穿緑藓纹渐笼当槛日欲碍入帘云不是山隂客何人爱此君
　　栽竹　　　　　　　　　　　杜　牧
　　本因遮日种却似为谿移歴歴羽林影踈疎烟露姿萧骚寒雨夜敲劼晚风时故国何年到尘冠挂一枝
　　竹迳　　　　　　　　　　【唐】薛　能
　　盘迳入依依旋惊幽鸟飞寻多苔色古踏碎箨声防鞭节横妨户枝梢动拂衣前谿闻到处应接钓鱼矶
　　新栽竹　　　　　　　　　【唐】杜荀鹤
　　劚破莓苔地因栽十数茎牕风従此冷诗思当时清酒入杯中影棋添局上声不同桃与李潇洒伴书生
　　庭竹　　　　　　　　　　【唐】李咸用
　　嫩緑与老碧森然庭砌中坐消三伏景吟起数竿风叶影重还宻梢声逺或通更期春共看桃映小花红
　　庭竹　　　　　　　　　　【唐】李　中
　　偶自山僧院移归傍砌栽好风终日起幽鸟有时来筛月牵诗兴笼烟伴酒杯南睡轻起萧飒雨声廻
　　新竹　　　　　　　　　　【唐】张　蠙
　　新鞭暗入庭初长两三茎不是他山少无如此地生垂梢丛上出柔叶箨间成何用髙唐峡风枝扫月明
　　赋竹　　　　　　　　　【南唐】孙　岘
　　万物中潇洒修篁独逸羣贞姿曾冒雪髙节欲凌云细韵风初发浓烟日正曛因题偏惜别不可暂无君
　　和谢仲弓廷评栽竹　　　　【宋】梅尧臣
　　移得谿边翠来为庭下隂惜根存旧土带笋助新林暗换萧萧叶知虚寸寸心东风莫揺撼培拥未应深
　　次韵子由緑筠堂　　　　　【宋】苏　轼
　　爱竹能延客求诗剰挂墙风梢千纛乱月影万夫长谷鸟惊棋响山蜂识酒香只应陶靖节防听北牕凉
　　对竹　　　　　　　　　　【元】黄　庚
　　门对南隣竹青青玉万竿虽然无地种且得隔篱看露叶晴犹湿风枝夏亦寒但教休剪伐日用报平安
　　寄题竹轩　　　　　　　　【元】杜　本
　　緑竹翛翛处华轩楚楚深暮留雏鳯宿晓听蛰龙吟月进牕櫺隐云移几席隂居然淇澳趣莫使俗尘侵
　　盆竹　　　　　　　　　　【元】僧善住
　　瓦缶不多土娟娟枝叶蕃岂知么鳯尾元是古龙孙苍雪洒禅榻细香浮酒尊王猷来此见应亦为销魂
　　竹户　　　　　　　　　　【明】杨　慎
　　竹户少尘埃浓隂郁不开静闻清露坠凉送好风来鸟下弹琼粉虫行篆紫苔无人共欣赏坐啸独悠哉
　　竹亭　　　　　　　　　　【明】僧徳祥
　　满园惟种竹竹里置幽亭犬吠青松路人来白鹭汀花沟安钓艇蕉地着茶缾老耳思鸣鳯何当借此听
　　五言排律
　　沈十四拾遗新竹生读经处同诸公之作
　　【唐】王　维
　　闲居日清净修竹自檀栾嫩节留余箨新丛出旧阑细枝风响乱踈影月光寒乐府裁龙笛渔家伐钓竿何如道门里青翠拂仙坛
　　同郭叅谋题崔仆射淮南节度使防前竹
　　【唐】刘长卿
　　昔种梁王苑今移汉将坛防茏低冕过青翠卷帘看得地移根逺经霜抱节难开花成鳯实嫩笋长鱼竿蔼蔼军容静萧萧郡宇寛细音和角暮踈影上门寒湘浦何年变山阳几处残不知轩屏侧嵗晚对袁安
　　赋得竹箭有筠　　　　　　【唐】席　夔
　　共爱东南美青青叹有筠贞姿众木异秀色四时均枝叶当无改风霜岂惮频虚心如待物劲节自留春鲜润期栖鳯婵娟可并人待看初箨巻粉泽更宜新
　　杜中丞书院新移小竹　　　【唐】王　建
　　此地本无竹逺从山寺移经年求养法隔日记浇时嫩緑巻新叶残黄收故枝色惊寒不动声与静相宜爱防出常数稀稠看自知贫家縁未有客散独行迟
　　题卢秘书夏日新栽竹二十韵
　　【唐】白居易
　　湘竹初封植卢生此考槃久持霜节苦新托露根难等度须当砌踈稠要满栏买怜分薄俸栽称作闲官叶剪蓝罗碎茎抽玉琯端几声清淅沥一簇緑檀栾未夜青岚入先秋白露团拂肩揺翡翠熨手弄琅玕韵透牕风起隂铺砌月残炎天闻觉冷窄地见疑寛梢动胜揺扇枝低好挂冠碧笼烟羃羃珠洒雨晚箨晴云展隂牙蛰虺蟠爱従抽马策惜未截鱼竿松韵徒烦听桃夭不足观梁惭当家杏台陋本司兰撑拨诗人兴勾牵酒客欢静连芦簟滑凉拂葛衣单岂止消时暑应能保嵗寒莫同凡草木一种夏中看
　　赋得震为苍筤竹　　　　　【唐】朱庆余
　　为擢东方秀萧然异众筠青防才映粉蒙宻正含春嫩箨霑防雨幽根絶细尘乍怜分径小偏觉带烟新结实皆留鳯垂隂似庇人愿为竿在手深水钓頳鳞
　　新竹　　　　　　　　　　【唐】李建勲
　　袅袅薰风软娟娟湛露光参差仙子仗迤羽林枪迥去侵花地斜来破藓墙箨干犹抱翠粉腻若涂妆迳曲茎难数隂踈叶未长嬾嫌吟客倚甘畏夏虫伤映水如争立当轩自着行北亭樽酒兴还为此君狂
　　七言律
　　竹　　　　　　　　　　　【唐】崔　涯
　　领得谿风不放廽傍窗縁砌徧庭栽行招野客为邻住看引山禽入郭来幽院独惊秋气早小门深向緑隂开谁怜翠色兼寒影静落茶瓯与酒杯
　　和令狐舎人酬峰上人题山栏孤竹
　　【唐】杨巨源
　　满院氷姿粉箨残一茎青翠近帘端离丛自欲亲香火抱节何妨共嵗寒能让繁声任真籁觧将孤影对芳兰范云许访西林寺枝叶须和彩鳯看
　　南庭竹　　　　　　　　　【唐】李　绅
　　东南旧美凌霜操五月凝隂入座寒烟惹翠梢含玉露粉开春箨耸琅玕莫令戏马儿童见试引为龙道士看须信结根香实在鳯凰终拟下云端
　　邻人自金仙观移竹　　　　【唐】李　逺
　　移居新竹已堪看斸破莓苔得几竿圆节不教伤粉箨低枝犹拟拂霜坛墙头枝动和烟緑枕上风来送夜寒第一莫教渔父见且从萧飒满朱栏
　　题新竹　　　　　　　　　【唐】方　干
　　青苔斸破植贞坚细碧竿排郁眼鲜小鳯凰声吹嫩叶短蛟龙尾袅轻烟节环腻色端匀粉根拔秋光暗长鞭怪得入门肌骨冷缀风粘月满庭前
　　越州使院竹　　　　　　　　方　干
　　莫见凌风飘粉箨须知碍石作盘根细看枝上蝉吟处犹是笋时虫蚀防月送緑隂斜上砌露含寒色湿遮门列仙终日逍遥地鸟雀濳来不敢喧
　　竹　　　　　　　　　　　【唐】罗　邺
　　翠叶才分细细枝清隂犹未上堦墀蕙兰虽许相依日桃李还应笑后时抱节不为霜雪改成林终与鳯凰期渭滨若更徴贤相好作渔竿系钓丝
　　新竹　　　　　　　　　　【唐】薛　能
　　栁营茅土倦麄材因向山家乞翠栽清露便教终夜滴好风疑是故园来栏边匠去朱犹湿溉后虫浮穴暗开他日防应威鳯至莫辞公府受尘埃
　　题竹　　　　　　　　　　【唐】秦韬玉
　　削玉森森幽思清阮家髙兴尚分眀卷帘隂薄漏山色欹枕韵寒宜雨声斜对酒缸偏觉好静笼棋局最多情却惊九陌轮蹄外独有谿烟数十茎
　　竹　　　　　　　　　　　【唐】郑　谷
　　宜烟宜雨又宜风拂水藏邨复间松移得萧骚从逺寺洗来踈净见前峰侵堦藓拆春芽迸绕径莎防夏防浓无赖杏花多意绪数枝穿翠好相容
　　洗竹　　　　　　　　　　【唐】王贞白
　　道院竹繁教略洗鸣琴酌酒看扶踈不图结实来双鳯且要长竿钓巨鱼锦箨裁冠添散逸玉芽修馔称清虚有时记得三天事自向琅玕节下书
　　题友人庭竹　　　　　　　【唐】殷文珪
　　丛篁萧瑟拂清隂贵地栽成碧玉林尽待花开添鳯食可怜风击伏龙吟钿竿离立霜文静锦箨飘零粉节深何事子猷偏寄赏此君心似主人心
　　竹　　　　　　　　　　　【唐】韩　溉
　　緑色连云万叶开王孙不厌满庭栽凌霜尽节无人见终日虚心待鳯来谁许风流添兴咏自怜潇洒出尘埃朱门处处多闲地正好移隂覆翠苔
　　竹　　　　　　　　　　　【唐】李　中
　　森森移得自山荘植向空庭野兴长便有好风来枕簟更无闲梦到潇湘廕来砌藓经踈雨引下谿禽带夕阳闲约羽人同赏处安排棋局就清凉
　　次韵刘贡父西省种竹　　　【宋】苏　轼
　　要知西掖承平事记取刘郎种竹初旧徳终呼名字外后生谁续笑谈余成隂障日行当见取笋供庖计已踈白首林间望天上平安时报故人书
　　次韵何文缜种竹　　　　　【宋】韩　驹
　　杜陵穷老觅桤栽不似何郎种笛材三径莫忧荒艸合一樽如与故人开未堪急雨枝枝打便有幽禽日日来坐诵东坡食无肉诗肠日午转饥雷
　　移竹　　　　　　　　　　【宋】刘克荘
　　借居未定先栽竹为爱踈声与薄隂一日暂无能鄙吝数竿虽小亦萧森牕间对了添诗料郭外移来费俸金自笑明年何处在虚檐风至且披襟
　　义师院丛竹　　　　　　　【宋】郭长倩
　　南轩移植自西坛瘦玉亭亭十数竿得法未应输老柏托根兼得近幽兰虽无秾艳包春色自许贞心老嵗寒百艸千花尽零落请君来向此中看
　　丹阳观竹自宫中移赐　　　【金】李献能
　　素士如林待紫青紫青新许住蓬瀛姢娟粉节霜筠出矗矗烟梢玉削成福地根茎防化育中天雨露借恩荣緑章封事朝来奏又听风前彩鳯鸣
　　竹隂　　　　　　　　　　【元】白　珽
　　占断人间潇洒地全身水墨画筼筜非烟非雾一林碧似雨似晴三径凉翠袖佳人黯空谷白须道士隐南塘数竿醉日君须记移向西轩补夕阳
　　赋文子方家筼筜竹影　　　【元】虞　集
　　数个筼筜一小亭南窗承日映寒青水精帘里瑚树云母屏前翡翠翎却爱防风动萧瑟翻疑薄暮倚娉婷凭君縦有鵞谿绢莫与空山结定形
　　种竹　　　　　　　　　　【元】洪希文
　　移得霜根趂雨栽墙隂踏破一方苔甫能引汝清风到未暇招渠俗子来猿讶便当书案立鹤知早避钓船回不妨更了嵗寒计早晚栽松兼种梅
　　居竹轩　　　　　　　　　【元】倪　瓒
　　翠竹如云江水春结茅依竹住江滨阶前迸笋从侵径雨后垂隂欲覆邻映叶黄鹂还自语傍人白鹤亦能驯遥知静者忘声色满屋清风未觉贫
　　偁心寺看竹　　　　　　　【明】章　敞
　　山深无数碧琅玕爱静人来取次看地匝翠云侵骨冷径迷苍雪蔽天寒风敲玉佩惊清梦月浸金波起宿鸾我欲平分僧半榻烦君日日报平安
　　风雨种竹　　　　　　　　【明】李东阳
　　石栏沙路雨声干为欠萧萧一两竿深带土膏従地底暝移茅屋过江干方扵辰日依时种影待晴天拂翠看试倚蓬窗聼踈宻布袍沾尽不知寒
　　竹　　　　　　　　　　　【明】呉　寛
　　种竹能招鳯鸟来月明清影拂书堆笋鞭遇石犹斜出花米逢春莫乱开此物似贤今合荐吾家医俗旧曾栽若従后圃论髙节梨白桃红孰取材
　　种竹　　　　　　　　　　【明】文徴明
　　分得亭亭绿玉枝雨余生意满阶墀凌霄已展踈踈叶防粉聊营短短篱肯信移来真是醉不愁俗在未能医人间此夜频前席凉月虚更自宜
　　五言絶句
　　赋得临池竹　　　　　　　【唐】太　宗
　　贞条障曲砌翠叶贯寒霜拂牖分龙影临池待鳯翔
　　临阶竹　　　　　　　　　【唐】卢照邻
　　封霜连锦砌妨露拂瑶阶聊将仪鳯质暂与俗人谐
　　竹里馆　　　　　　　　　【唐】王　维
　　独坐幽篁里弹琴复长啸深林人不知明月来相照
　　斤竹岭　　　　　　　　　　王　维
　　檀乐映空曲青翠漾涟漪暗入商山路樵人不可知
　　斤竹岭　　　　　　　　　【唐】裴　廸
　　明流纡且直緑篠宻复深一径通山路行歌望旧岑
　　雨后对后檐竹　　　　　　【唐】崔元翰
　　含风揺砚水带雨拂墙衣乍似秋江上渔家半掩扉
　　庭竹　　　　　　　　　　【唐】刘禹锡
　　露涤铅粉节风揺青玉枝依依似君子无地不相宜
　　竹迳　　　　　　　　　　【唐】韩　愈
　　无尘従不扫有鸟莫令弹若要添风月应除数百竿
　　竹谿　　　　　　　　　　　韩　愈
　　蔼蔼谿流漫梢梢岸篠长穿沙碧簳净落水紫苞香
　　题竹　　　　　　　　　　【唐】李羣玉
　　一顷含秋緑森风十万竿气吹朱夏转声扫碧霄寒
　　竹　　　　　　　　　　　【宋】徐　铉
　　劲节生宫苑虚心奉豫逰自然名价重不羡渭川侯
　　竹　　　　　　　　　　　【宋】朱　子
　　种竹官墙隂经年但憔悴故园新緑多宿干转苍翠
　　题纸上竹　　　　　　　　【元】鲜于枢
　　隂凉生研池叶叶秋可数京华客梦醒一片江南雨一叶竹为竹叟禅师作　　　【元】呉　镇
　　谁云古多福三茎四茎曲一叶研池秋清风满淇澳
　　岳生画竹　　　　　　　　【元】郑元祐
　　修篁含雨余枝拂清风起扫破碧玲珑髙堂净如洗
　　丛竹图　　　　　　　　　【明】髙　啓
　　窈窕复防茏千山万竹中幽人独惊起秋雨共秋风
　　略上人房竹　　　　　　　　髙　启
　　幽篠半梢横山窗飐月明上人禅定久不怕有秋声
　　七言絶句
　　従韦二明府续处觅绵竹　　【唐】杜　甫
　　华轩蔼蔼他年到绵竹亭亭出县髙江上舎前无此物幸分苍翠拂波涛
　　晚春归山居题前竹　　　【唐】刘长卿
　　谿上残春黄鸟稀辛夷花尽杏花飞始怜幽竹山牕下不改清隂待我归
　　清水驿丛竹天水赵云余手种一十二茎
　　【唐】栁宗元
　　檐下踈篁十二茎襄阳从事寄幽情秪因更使伶伦见写尽雌防双鳯鸣
　　葺夷陵幽居　　　　　　　【唐】李　渉
　　负郭依山一径深万竿如束翠沈沈从来爱物多成癖辛苦移家为竹林
　　题李次虚牕竹　　　　　　【唐】白居易
　　不用裁为鸣鳯管不须截作钓鱼竿千花百草凋零后畱向纷纷雪里看
　　问移竹　　　　　　　　　　白居易
　　问君移竹意如何慎勿排行但间窠多种少栽皆有意大都少校不如多
　　髙司马移竹　　　　　　　【唐】马　戴
　　丛居堂下幸君移翠掩灯露叶垂莫羡孤生在山谷无人看着拂云枝
　　竹风　　　　　　　　　　【唐】唐彦谦
　　竹映风牕数阵斜旅人愁坐思无涯夜来畱得江湖梦全为干声似荻花
　　庭竹　　　　　　　　　　【唐】唐　球
　　月笼翠叶秋承露风亚繁梢暝扫烟知道雪霜终不变永畱寒色在庭前
　　苦竹径　　　　　　　　　【唐】陆希声
　　山前无数碧琅玕一径清森五月寒世上何人怜苦节应须细问子猷看
　　春日山中竹　　　　　　　【唐】裴　説
　　数竿苍翠拟龙形峭拔须教此地生无限野花开不得半山寒色与春争
　　竹　　　　　　　　　　　【唐】李建勲
　　琼节髙吹宿鳯枝风流交我立忘归最怜瑟瑟斜阳下花影相和满客衣
　　竹　　　　　　　　　　　【唐】陈　陶
　　不厌东谿绿玉君天坛双鳯有时闻一峰晓似朝仙处青节森森倚綘云
　　其二
　　须题内史琅玕坞几醉山阳琴瑟邨剰飬万茎将扫俗莫教凡鸟闹云门
　　其三
　　一谿云母间灵花似到封矦逸士家谁识雌雄九成律子乔丹井在深涯
　　其四
　　啸入新篁一里行万竿如瓮锁龙□惊巢翡翠无寻处间倚云根刻姓名
　　其五
　　青岚帚亚思吾祖绿润偏多忆蔡邕长听南园风雨夜恐生鳞甲尽为龙
　　其六
　　迸玉闲抽上钓矶翠苖番次脱霞衣山童泥乞青骢马骑过春泉掣手飞
　　其七
　　一节呼龙万里秋数茎垂海六鼇愁更须瀑布峰前种云里阑干过子猷
　　其八
　　丘壑谁堪话碧鲜静寻春圃认婵娟防当小杀青瑶简图写龟鱼把上天
　　其九
　　圃千春闭玉丛淇阳一祖碧云空不须骚屑愁江鸟今日南枝在国风
　　对竹　　　　　　　　　　【唐】李　中
　　懒穿幽径冲鸣鸟忍踏清隂损翠苔不似闲闲倚枕听秋声如雨入轩来
　　竹林　　　　　　　　　　【宋】林　逋
　　寺篱斜夹千梢翠山磴深穿万箨干却忆贵家防馆里粉墙时画数茎看
　　壬戍正月晦与仲元自淮上复至齐安
　　【宋】王安石
　　风暖紫荆处处开雪干沙净水洄洄意行却得前年路看尽梅花看竹来
　　霜筠亭　　　　　　　　　【宋】苏　轼
　　觧箨新篁不自持婵娟已有嵗寒姿要看凛凛霜前意须待秋风粉落时
　　横山堂　　　　　　　　　【宋】孙　觌
　　苍云十亩防平寛露叶风枝绕舎寒莫遣先生赋归去且令小吏报平安
　　新竹　　　　　　　　　　【宋】阙　名
　　根露苍龙脊骨寒叶盘丹鳯尾梢端风雷未化秋塘影鱼鼈长猜是钓竿
　　细香轩　　　　　　　　　【金】路　铎
　　霜雪青青玉一丛肯从桃李借薰醲不知香界何从立凭仗清风问箨龙
　　墨竹　　　　　　　　　　【金】厐　铸
　　一谿流水玉涓涓谿上修篁接暮烟谁倩能诗文与可笔端移得小江天
　　其二
　　弥川急雨暗秋空无限琅玕淡墨中劒甲摐摐军十万欲将貔虎战斜风
　　琳宫词　　　　　　　　　【元】许有壬
　　凉入帘帏夜色轻瑶台添月更虚明一壶天地浑无迹只有清风动竹声
　　扇上竹　　　　　　　　　【元】杨　载
　　种竹何须种万竿一枝分影亦檀栾秋宵更受风披拂聼取清音入梦寒
　　题金显宗画墨竹　　　　　【元】栁　贯
　　海润星辉大定年生绡笔笔写苍烟若为梦里筼筜谷直到洋州雪筏边
　　墨竹　　　　　　　　　　【元】欧阳
　　两枝淡淡与浓浓垂叶应无靃靡容玉立满身都是雨何人能识葛陂龙
　　题竹石图　　　　　　　　【元】陈　旅
　　蓝田水曲青玉立雨过秋光满林湿故人结屋傍幽崖静爱石牕晴翠入
　　题雨竹　　　　　　　　　　陈　旅
　　江上鹧鸪畱客住黄陵庙下泊船时一林春雨垂垂緑消得晴风烂熳吹
　　题王虚斋所藏镇南王墨竹　【元】纳　延
　　帝子乗鸾谒紫清满天风露翠衣轻闲将十二参差玉吹向云间作鳯鸣
　　苏东坡竹　　　　　　　　【元】呉　镇
　　晴梢初放叶可数新粉才消露未干太似美人无俗韵清风徐洒碧琅玕
　　苏东坡竹　　　　　　　　【元】黄公望
　　一片湘云湿未干春风吹下玉琅玕强扶残醉挥吟笔帘帐萧萧翠雨寒
　　题柯敬仲竹　　　　　　　【元】台哈布哈
　　梁王宅里参差见山简池边烂熳栽记得九霄秋月上满庭清影覆苍苔
　　题柯学士画竹　　　　　　【元】陈　基
　　羣玉仙人佩水苍金茎分露服琳琅曾将天上昭华琯吹作飞龙奉玉皇
　　遵道竹枝　　　　　　　　【元】张　雨
　　筼筜谷口白云生云里琅玕万玉声惊破幽人春枕梦一窗斜月半梢横
　　题云林竹　　　　　　　　【明】张　简
　　笠泽荘头道士家书牕风竹翠交加新梢便有凌云势髙出墙檐扫落花
　　题宋好古墨竹　　　　　　【明】危　素
　　我忆东曹粉署郎琅玕写就拂云长秪疑散歩云林曲独聼秋声待晚凉
　　早朝待漏题杨谕徳竹　　　【明】王　璲
　　禁钟才动晓风防新竹踈踈对琐闱不是日髙帘不卷怕教空翠湿朝衣
　　题竹　　　　　　　　　　【明】王　绂
　　宫树栖鸦拜夕郎洞门烟霭竹苍苍佩声揺曵归来晚香篆初消月满牀
　　竹　　　　　　　　　　　【明】徐　渭
　　昨夜牕前风月时数竿踈影响书帏今朝搨向谿藤上犹觉秋声笔底飞
　　题薛淡园墨竹　　　　　　【明】僧道衍
　　淡淡烟中映夕曛踈疎石上拂晴云展图却忆西冈夜坐听秋声亦有君
　　题王黄鹤墨竹　　　　　　【明】僧徳祥
　　辋川竹里旧题诗画里如今似见之满耳秋声人不到弹琴长啸月来时
　　御定佩文斋咏物诗选卷三百三十五
　　钦定四库全书
　　御定佩文斋咏物诗选巻三百三十六
　　笋类
　　五言古
　　食笋　　　　　　　　　　【唐】白居易
　　此州乃竹乡春笋满山谷山夫折盈把抱来早市鬻物以多为贱双钱易一束置之炊甑中与饭同时熟紫箨拆故锦素肌擘新玉每食遂加飡经时不思肉乆为京洛客此味常不足且食勿踟蹰南风吹作竹
　　和黄鲁直食笋次韵　　　　【宋】苏　轼
　　饱食有残肉饥食无余菜纷然生喜怒似被狙公卖迩来谁独觉凛凛白下宰一饭在家僧至乐甘不坏多生味蠧简食笋乃余债萧然映樽俎未肯杂菘芥君看霜雪姿童稚已耿介胡为遭暴横三嗅不忍嘬朝来忽解箨势迫风雷噫尚可饷三闾饭筒缠五采
　　食笋十韵　　　　　　　　【宋】黄庭坚
　　洛下斑竹笋花时压鲑菜一束酬千金掉头不肯卖我来白下聚此族富庖宰蠒栗戴地翻觳觫触墙坏入中厨如偿食竹债甘葅和菌耳辛膳胹姜芥烹鵞杂股掌炮鼈乱裠介小儿哇不美防壤有余嘬可贵生于少古来食共噫尚想髙将军五谿无人采
　　萧巽葛敏修二学子和予食笋诗次韵答之
　　黄庭坚
　　北馔厌羊酪南庖丰笋菜自北初落南几为儿所卖习知价亷平百态事烹宰盐晞枯腊瘦蜜渍真味坏就根煨茁美岂念炮烙债咀吞千亩余胷次不虿芥二妙各能诗才名动江介诗论多佳句脍炙甘我嘬因君思养竹万籁听秋噫从此缮藩篱下令禁渔采
　　食新笋　　　　　　　　　【元】岑安卿
　　黄虀瓮已竭枯防筐亦空老芥长芒刺食乆咽为痛山雨拆竹胎未入春盘供畦丁适踵门致我亲戚送脱绷锦纹防切玉霜刀弄新香歕汤鼎馋涎迸齿缝未倩搜诗肠已破食肉梦参禅诚滑稽煮箦宜笑哄赞宁谱亦佳涪翁句堪诵僻居东海偏斯味时一中山僧应厌餐饱食听春哢
　　七言古
　　双笋歌送李回兼呈刘四　　【唐】李　颀
　　并抽新笋色渐緑逈出空林双碧玉春风解箨雨润根一枝半叶青露防为君当靣拂云日孤生四逺何足论再三抱此怅为别嵩洛故人与之说
　　食笋行　　　　　　　　　【宋】唐　庚
　　半夜春山试雷雨惊起蛰龙初出土野人不惜苍苔古掘得嘉餐自烧煮满盘明玉逺飘风一箸鲈鱼味差苦竹斋食罢竹阴午竹里行吟傲簪组君夸食肉君固卑我夸食笋我亦痴阿蛮丰肌飞燕瘦意态艶异要皆竒君不见天随先生贫食杞又不见闗中客卿肥刺齿丰俭不齐皆有理彼此相忘聊尔耳
　　苦笋　　　　　　　　　　【宋】陆　游
　　藜藿盘中忽眼明骈头脱襁白玉婴极知耿介种性别苦节乃与生俱生我觉魏征殊媚妩约束儿童勿多取人才自古要养成放使干霄战风雨
　　谢唐徳明惠笋　　　　　　【宋】杨万里
　　髙人爱笋如爱玉忍口不餐要添竹云何又遣十軰来昏花两眼为渠开贩夫束缚向市卖外强中干美安在锦纹犹带落花泥不论烧煮两皆竒猪肝累人真可怍以笋累公端不恶
　　食笋　　　　　　　　　　【元】刘　因
　　梦廻齿颊风萧骚幽姿不许霜松髙南来苍玉不盈束已觉饮兴翻云涛诗家胷次自宜此尚嫌烟火湏烹炰想像南风吹万竹箨龙正恐称寃号石盆养鱼心自苦仰羡鸜鹆云间巢眼中嵗旱土不膏长镵后虑山无毛退食归来北牕梦山巅朱凤声嗷嗷
　　笋　　　　　　　　　　　【元】呉　鎭
　　緑阴昼静南风来晴梢拂拂烟花开箨龙走地牙角出班班玉立横苍苔长镵穿云石路滑锦衣脱防玉版白鸣牙未下氷雪韲开笼先放杨州鹤
　　食烧笋畱题陈惟寅竹间　　【明】杨　基
　　春雷一声万簪玉参差乱迸莓苔緑斩来扫叶当境烧何异燃箕煮秋菽登盘查牙玉版肥焦尾碎破苍龙皮山人大嚼无以报写作林间烧笋诗
　　新笋歌　　　　　　　　　【明】岳　岱
　　满林黄鸟不胜啼林下新笋与人齐春风闭门走山兎白昼露滴惊竹鸡雨中三日春已过又近石牀添几个竞将头角向青云不管阶前緑苔破
　　五言律
　　篱笋　　　　　　　　　　【唐】李　颀
　　东园长新笋映石复穿篱迸出依青嶂攒生伴緑池密因林向背行逐地髙卑但恐春将老青青独尔为
　　五言排律
　　和侯协律咏笋　　　　　　【唐】韩　愈
　　竹亭人不到新笋满前轩乍出真堪赏初多未觉烦成行齐婢仆环立比儿孙验长常擕尺愁干屡侧盆对吟忘膳饮偶坐变朝昏滞雨膏腴湿骄阳气温得时方张王挟势欲腾骞见角牛羊没看皮虎豹存攒生犹有隙防布忽无垠讵可持筹算谁能以理言纵横公占地罗列暗连根狂剧时穿壁羣强几触藩深濳如避逐逺去苦追奔始讶妨人路还惊入药园萌芽防寖大覆载莫偏恩已复侵危砌非徒出短垣身宁虞瓦砾计拟揜兰荪且叹髙无数庸知上几番短长终不较先后竟谁论外恨苞藏密中仍节目繁暂湏廻歩履要取助盘飱穰穰疑翻地森森竞塞门戈矛头戢戢蛇虺首掀掀妇懦咨料拣儿痴谒尽髠侯生来慰我诗句读惊魂属和才将竭呻吟至日暾
　　七言律
　　闻开元寺开笋园寄章上人　【唐】皮日休
　　园鎻开声骇鹿羣满林藓箨水犀文森森竞林梢雨争穿石上云并出亦如鵞管合各生还似犬牙分折烟东露如相遗何明朝不茹荤
　　食笋　　　　　　　　　　【宋】曾　几
　　花事阑珊竹事初一番风味殿春蔬龙蛇戢戢风雷后虎豹斑斑雾雨余但使此君常有子不忧每食叹无鱼丁宁下里湏畱取障日遮风却要渠
　　都下食笋自十一月至四月戏题
　　【宋】杨万里
　　竹祖龙孙渭上居供侬樽俎半年余斑衣戏防春无价玉版谈禅佛不如若怨平生食无肉何如陋巷饭斯蔬不湏庾韭元修菜吃到憎时始忆渠
　　食烧笋　　　　　　　　　【金】郝天挺
　　煨拙旧闻山谷语劝耕还忆大苏诗传将火无多诀畱得天眞又一竒未放锦绷开束缚已看玉版证茶毘白麻初拜惊烧尾见此应惭富贵痴
　　佩之惠笋干自称玉版老师谓原博冬笋为呉
　　山少俊疉韵奉谢　　　　【明】李东阳
　　玉版山深石路开东轩眞被笼盛来饱谙南国烟霞味不入长安酒肉堆老觉禅心终苦淡瘦防诗骨共崔嵬丛林年少休相笑脱却衣更懒裁
　　答于乔次韵谢送冬笋　　　【明】呉　宽
　　西郭清风棊墅开门前俗物敢持来聊供香饭抄云子为想长镵斸雪堆空腹冷含金碎壮心未怯玉崔嵬知君能画非馋守乞与鵞谿绢剪裁
　　行根笋　　　　　　　　　【明】朱之蕃
　　琅玕林立拂云髙诘屈盘根茁上膏龙尾挂崖鹰攫爪鳯咮衔石蠏舒螯清阴只拟过邻屋玉版何期饫老饕好待春雷抽犊角长镵不用费爬搔
　　笋　　　　　　　　　　　　朱之蕃
　　龙孙头角奋春雷蓦径穿林破緑苔已放琅玕摩碧汉聊从玉版荐金罍煮泉清入诗脾健喷饭香传笑口开清味不妨频作供万竿烟雨为栽培
　　赐鲜笋　　　　　　　　　【明】于慎行
　　殊锡光生玉笋班曽从青简赋檀栾蒲筐乍觧香盈座锦箨初分緑满盘一饭疑含仙禁雨三秋犹忆北牕寒惭无凤实仪千仞祝有龙孙长万竿
　　五言絶句
　　新笋　　　　　　　　　　【宋】朱　子
　　翛翛江上林白日暗风雨下有万玉虬三冬卧寒土
　　笋脯　　　　　　　　　　　朱　子
　　南山春笋多万里行枯腊不落盘餐中今知緑如箦
　　笋　　　　　　　　　　　【元】郑允端
　　竹林春雨过瘦笋迸苔长坐待成髙节清标出短墙
　　内中偶述　　　　　　　　【明】徐祯卿
　　朱筥殊方贡黄旗使者回内园春未到青笋渡江来
　　六言絶句
　　防笋六言　　　　　　　　【宋】杨万里
　　笋如滕薛争长竹似夷齐独清只爱锦绷满地暗林忽两三茎
　　七言絶句
　　昌谷北园新笋　　　　　　【唐】李　贺
　　箨落长竿削玊开君防母笋是龙材更容一夜抽千尺别却池园数寸埃
　　其二
　　斫取青光写楚词赋香春粉黒离离无情有恨何人见露压烟啼千万枝
　　初食笋呈座中　　　　　　【唐】李商隐
　　嫩箨香苞初出林五陵论价重如金皇都陆海应无数忍剪凌云一寸心
　　笋　　　　　　　　　　　【宋】王禹偁
　　昨夜春雷迸藓痕乱披烟箨出柴门稚川龙过应廻首认得青青几代孙
　　谢惠猫儿头笋　　　　　　【宋】苏　轼
　　长沙一日煨笾笋鹦鹉洲前人未知走送烦公助汤饼猫儿突兀防穿篱
　　笋　　　　　　　　　　　【宋】朱　松
　　一雷惊起箨龙儿戢戢满山人未知急唤苍头斸烟雨明朝吹作竹参差
　　次韵谢刘仲行惠笋　　　　【宋】朱　子
　　谁寄寒林新斸笋开奁喜见白差差知君调我酸寒甚不是封侯食肉姿








　　御定佩文斋咏物诗选卷三百三十六
　　钦定四库全书
　　御定佩文斋咏物诗选巻三百三十七
　　牡丹花类
　　五言古
　　白牡丹　　　　　　　　　【唐】白居易
　　城中防花客旦暮走营营素华人不顾亦占牡丹名开在深寺中车马无来声唯有钱学士尽日绕丛行怜此皓然质无人自芳馨众嫌我独赏移植在中庭防景夜不暝迎光曙先眀对之心亦静虚白相向生唐昌玊蘂花攀翫众所争折来比顔色一种如瑶琼彼因稀见贵此以多为轻始知无正色爱恶随人情岂惟花独尔理与人事并君看入眼者紫艳与红英
　　七言古
　　和李中丞慈恩寺清上人院牡丹花歌
　　【唐】权徳舆
　　淡荡韶光三月中牡丹偏自占春风时过寳地防香径
　　已见新花出故丛曲水亭西杏园北浓芳深院红霞色擢秀全胜珠树林结根幸在青莲域艳蘂鲜房次第开含烟洗露照苍苔厐睂倚杖禅僧起轻翅萦枝舞蝶来独坐南台时共美闲行古刹情何已花间一曲奏阳春应为芬芳比君子
　　逺公亭牡丹　　　　　　　【唐】李咸用
　　雁门禅客吟春亭牡丹独逞花中英双成腻脸偎云屏百般姿态因风生延年不敢歌倾城朝云暮雨愁娉婷蘂繁蚁脚粘不行蝶迷蜂醉飞无声庐山根脚含精灵发妍吐秀丛君庭湓江太守多闲情栏朱绕绛留轻盈潺潺绿醴当风倾平头奴子啾银笙红葩艶艳交童星左文右武怜君荣白铜堤上慙清眀
　　朝元宫白牡丹　　　　　　【元】宋　褧
　　瑶圃廓落昆仑髙霓旌豹节凌旋飇东门偷种来尘嚣开云镂月百千瓣雪防氷璺辞锼雕重台复榭玊版白湿露拥出青霞娇琼娥爱春受春足香腴酥腻愁风消人间洛阳红紫妖紫霞灎灎吹秦箫青鸾望极何当招同院僚观阁中牡丹作　　　【眀】唐顺之
　　西掖衡连翡翠城笼烟袅雾百花眀只谓紫薇方吐萼忽言红药已敷英红药葳蕤艳盛阳万年春色在文昌宁同邺下芙蓉苑讵比雒阳桃李场裁成异瓣千般锦缬就同心一様黄金阁披时浑是画绮楼凝处并疑妆濯枝故向凤池上裛露偏依仙掌傍仙掌嶙峋对凤池词郎侍直鹭鹓齐玲珑玊佩花间暎飘曵罗衫叶下迷花间叶下情无极含笑含娇似相识羞将鸡舌鬬馨香欲取防冠并顔色翠幕分防态转新朱栏斜倚不胜春未采孤根助灵液聊持芳蘂赠佳人
　　五言律
　　咏牡丹未开者　　　　　　【唐】韩　琮
　　残花何处藏尽在牡丹房嫩蘂包金粉重葩结绣嚢云凝巫峡梦帘闭景阳妆应恨年华促迟迟待日长
　　牡丹　　　　　　　　　　【唐】裴　说
　　数朶欲倾城安同桃李荣未尝贫处见不似地中生此物疑无价当春独有名逰蜂与蝴蝶来往自多情
　　白牡丹　　　　　　　　　【唐】王贞白
　　谷雨洗纎素裁为白牡丹异香开玉合轻粉泥银盘晓贮露华湿宵倾月魄寒佳人淡妆罢无语倚朱栏李才元寄示蜀中花图　　　【宋】范　镇
　　自古成都胜开花不似今径围三尺大顔色几重深未放香喷雪仍藏蘂防金要知空相谕聊见主人心
　　和仲常牡丹诗　　　　　　【元】王　恽
　　汉殿承恩早金盘荐露新色酣中省乐香重锦窠春尽殿羣芳后谁辞载酒频清如司马相也作插花人
　　五言排律
　　和王郎中召看牡丹　　　　【唐】姚　合
　　葩叠萼相重烧栏复照空妍姿朝景里醉艳晚烟中乍怪霞临砌还疑烛出笼绕行惊地赤移坐觉衣红殷丽开繁朶香浓发几丛裁绡様岂似染茜色宁同嫩畏人防损鲜愁日炙融婵娟涵宿露烂熳抵春风纵赏襟情合闲吟景思通客来归尽嬾莺恋语无穷万物珍那比千金买不充如今难更有纵有在仙宫
　　牡丹　　　　　　　　　　【唐】薛　能
　　异色禀陶甄常疑主者偏众芳殊不类一笑独奢妍颗坼羞含懒藂虚隐防圆亚心堆胜被美色艳于莲品格如寒食精光似少年种堪收子子价合易贤贤迥秀应无妬竒香称有仙深隂宜暎幕富贵助开筵蜀水争能染巫山未可怜数难忘次第立困恋傍邉逐日愁风雨和星祝夜天且从防尽赏离此便归田
　　赋牡丹　　　　　　　　　【元】贡　奎
　　曲槛春如锦晴开晓日妍树揺风影乱枝滴露光圆玉佩停湘女金盘拱汉仙翠填宫鬓巧黄染御袍鲜力费青工造名随绮语传细翎层拥鹤弱翅独迎蝉倚竹成双立留花任众先乆看心已倦欲折意还怜洛谱今存几吴园路忆千可应频载酒相与醉华年
　　七言律
　　戏题牡丹　　　　　　　　【唐】韩　愈
　　幸自同开俱隐约何须相倚鬬轻盈凌晨并作新妆面对客偏含不语情双燕无机还拂掠游蜂多思正经营长年是事皆抛尽今日栏邉眼蹔眀
　　牡丹　　　　　　　　　　【唐】薛　能
　　去年零落莫春时泪湿红牋怨别诗常恐便同巫峡防因何重有武陵期传情每向馨香得不语还应彼此知欲就阑邉安枕席夜深闲共说相思
　　牡丹　　　　　　　　　　　薛　能
　　牡丹愁为牡丹饥自惜多情欲瘦羸浓艳冷香初葢后好风甘雨正开时吟蜂遍坐无闲蘂醉客曽偷有折枝亰国别来谁占翫此花光景属吾诗
　　牡丹　　　　　　　　　　【唐】温庭筠
　　水漾晴红压叠波晓来金粉覆庭莎裁成艳思偏应巧分得春光数最多欲绽似含双靥笑正繁疑有一声歌华堂客防帘垂地想凭栏干敛翠娥
　　牡丹　　　　　　　　　　【唐】韩　琮
　　桃时杏日不争浓叶帐隂成始放红晓艳逺分金掌露暮香深惹玉堂风名移兰杜千年后贵擅笙歌百醉中如梦如仙忽零落暮霞何处绿屏空
　　牡丹　　　　　　　　　　【唐】方　干
　　不逢盛暑不冲寒种子成丛用法难醉眼若为抛去得狂心更拟折来防凌霜烈火吹无焰裛露隂霞晒不干莫道娇红怕风雨经时犹自未凋残
　　牡丹　　　　　　　　　　　方　干
　　借问庭芳早晚栽座中疑展画屏开花分浅浅燕支脸叶堕殷殷腻粉腮红砌不须夸芍药白苹何用逞重台慇懃为报看花客莫学逰蜂日日来
　　牡丹　　　　　　　　　　【唐】李山甫
　　邀勒春风不蚤开众芳飘后上楼台数苞仙艳火中出一片异香天上来晓露精神妖欲动暮烟情态恨成堆知君也觧相轻薄斜凭阑干首重廻
　　牡丹　　　　　　　　　　【唐】罗　隐
　　似共东风别有因绛罗髙卷不胜春若教解语应倾国任是无情亦动人芍药与君为近侍芙蓉何处避芳尘可怜韩令功成后辜负秾华过此身
　　牡丹　　　　　　　　　　【唐】秦韬玉
　　坼妖放艳有谁催疑就仙中旋折来图把一春皆占断故留三月始教开压枝金蘂香如扑逐朶檀心巧胜栽好是酒防丝竹罢倚风含笑向楼台
　　僧舎白牡丹　　　　　　　【唐】吴　融
　　腻若裁云薄缀霜春残独自殿羣芳梅妆向日霏霏暖纨扇揺风闪闪光月魄照来空见影露华凝后更多香天生洁白宜清浄何必殷红暎洞房
　　其二
　　侯家万朶簇霞丹若并双林素艳难合影只应天际月分香多是畹中兰虽饶百卉争先发还在三春向后残想得惠休凭此槛肯将荣落意来看
　　红白牡丹　　　　　　　　　吴　融
　　不必繁弦不必歌静中相对更情多殷鲜一半霞分绮洁澈旁邉月飐波防乆愿成荘叟梦惜留须倩鲁阳戈重来应共今来别风堕香残衬緑莎
　　赵侍郎看红白牡丹因寄杨状头赞图
　　【唐】殷文珪
　　迟开都为让羣芳贵地栽成对玊堂红艳袅烟疑欲语素华暎月只闻香剪裁偏得东风意淡薄如矜西子妆雅称花中为首冠年年长占断春光
　　再看光福寺牡丹　　　　　【唐】刘　兼
　　去年曽防牡丹花蛱蝶迎人傍防霞今日再逰光福寺春风吹我入仙家当筵芬馥歌唇动倚槛娇羞醉眼斜来嵗未朝亰阙去依前和露载归衙
　　追和白舎人咏白牡丹　　　【唐】徐　夤
　　蓓蕾抽开素练嚢琼葩薰出白龙香裁分楚女朝云片剪破嫦娥夜月光雪句岂须徴栁絮粉腮应恨贴梅妆槛邉几笑东篱菊冷折金风待降霜
　　尚书座上赋牡丹花得轻字其花自越中移植
　　徐　夤
　　流苏凝作瑞华精仙阁开时丽日晴霜月冷销银烛焰寳瓯圆印防云英娇含嫩脸春妆薄红蘸香绡艳色轻早晚有人天上去寄他将赠董双成
　　严相公宅牡丹　　　　　　【宋】徐　铉
　　但是豪家重牡丹争如丞相阁前防凤楼日暖开偏早鸡树隂浓谢更难数朶已应迷国艳一枝何幸上尘冠不知更许凭栏否烂熳春光未肯残
　　昼锦堂再赏牡丹　　　　　【宋】韩　琦
　　锦堂重赏牡丹红不惜残英数日空嘉艳岂无来嵗好清欢难得故人同谁言山下曽为雨只恐身轻去逐风且共对花开笑口莫持姚左较雌雄
　　答西京王尚书寄牡丹　　　【宋】欧阳修
　　新花来逺喜开封呼酒防花兴未穷年少曽为洛阳客眼眀重见魏家红却思初赴青油幕自笑今为白髪翁西望无由陪胜赏但吟佳句想芳丛
　　和君贶寄河阳侍中牡丹　　【宋】司马光
　　真宰无私妪煦同洛花何事占全功山河势胜帝王宅寒暑气和天地中尽日玉盘堆秀色满城绣毂走春风谢公髙兴防春物倍忆清伊与碧嵩
　　宿新丰坊咏瓶中牡丹因懐故园
　　【宋】杨万里
　　客子泥涂正可怜天香国色一枝鲜雨中晚敛寒如此烛底宵暄笑粲然自觉玉容微婉软急将翠掌防婵娟江南也有新丰市未羡賔王酌圣贤
　　赋益公平园牡丹白花青绿　　杨万里
　　东阳封作万花王更赐珍华出上方白玉杯将青玉酒碧罗领衬素罗裳古来洛口元无种今日天心别作香涂改欧家纪文看此花未出说姚黄
　　应制粉红双头牡丹　　　　【金】党懐英
　　卿云分瑞两嫣然镜里妆成谷雨天晓日倚阑争妬艳春风拾翠两骈肩水南水北何曾见桃叶桃根本自仙梦想沈香亭北槛略修花谱纪芳妍
　　其二
　　春意应嫌芍药迟一枝分秀伴双蕤并肩翠袖初酣酒对镜红妆欲鬬竒上苑风烟工献巧中天雨露本无私更防防作人间瑞万里黄云麦两岐
　　五月牡丹应制　　　　　　【金】赵秉文
　　好事天工养露芽阳和趂及六龙车天香防日迎朱辇国色防春待翠华谷雨曾霑青帝泽薰风又卷赤城霞金槃荐瑞休嗟晚犹是人间第一花
　　次韵杨司业牡丹　　　　　【元】吴　澄
　　谁是旧时姚魏家喜从官舍得竒葩风前月下妖娆态天上人间富贵花化魄他年锁子骨防唇何处箭头砂后庭玉树闻歌曲羞杀陈宫说丽华
　　谢吴宗师送牡丹并东伯庸尚书
　　【元】虞　集
　　轻风紫陌少尘沙忽见金送好花云气自随仙掌动天香不许世人夸青春有态当窗近白发多情插防斜最爱尚书才思别解吟蝴蝶出东家
　　牡丹花　　　　　　　　　【元】胡天游
　　相逢尽道看花归慙媿寻芳独后时北海已倾新酿酒东风犹鏁半开枝扫空红紫真无敌防到云仍未可知但愿倚栏人不老为公长赋谪仙诗
　　和李别驾赏牡丹　　　　　【元】髙　眀
　　綘罗密幄防风沙莫遣牛酥汚落花蝶梦不知春已暮鹤翎还似暖生霞诗呈金字怀仙客手印红脂出内家独羡沈香李供奉清平一曲度韶华
　　赋素轩沐公家牡丹一首和杨彦谧韵
　　【眀】郭　登
　　浅红深碧画难分左紫姚黄未足云五色应将灵药染三生曾用妙香熏枝头直讶妆成锦梦里还疑化作云不与羣芳竞开落任教蜂蝶自纷纷
　　赏牡丹呈席上诸友　　　　【眀】钱　洪
　　国色天香暎画堂荼防芍药避芬芳日熏綘幄春酣酒露洗金盘晓试妆三月繁华倾洛下千年红艳怨沈香防花判泥花神醉莫惹春愁防鬓霜
　　牡丹　　　　　　　　　　【眀】张　淮
　　绿云堆里露精神依约如羞认未真开落后天皆有数品题先汉却无人金铃送响多惊鸟翠幄围娇不受尘何处托根偏得地年年独让魏家春
　　牡丹　　　　　　　　　　【眀】吴　寛
　　嫣然国色眼中来红玊分眀簇一堆防爱倚阑如欲语缘知举酒特先开洛中旧谱头须接吴下新居手自栽若向花间求匹配扬州琼树是仙材
　　五言絶句
　　浑侍中宅牡丹　　　　　　【唐】刘禹锡
　　径尺千余朶人间有此花今朝见顔色更不向诸家
　　牡丹　　　　　　　　　　【唐】司空图
　　得地牡丹盛晓添龙麝香主人犹自惜锦幕防春霜
　　双头牡丹　　　　　　　　【宋】夏　竦
　　红芳争并萼缃叶竞骈枝彩凤双飞稳霞冠对舞迟
　　七言絶句
　　赏牡丹　　　　　　　　　【唐】刘禹锡
　　庭前芍药妖无格池上芙蓉浄少情唯有牡丹真国色花开时节动亰城
　　看恽家牡丹花戱赠李二十　【唐】白居易
　　香胜烧兰红胜霞城中最数令公家人人防后君须防归到江南无此花
　　赠李十二牡丹花片因以饯行
　　【唐】元　稹
　　莺涩余声絮堕风牡丹花尽叶成丛可怜顔色经年别收拾朱栏一片红
　　西眀寺牡丹　　　　　　　　元　稹
　　花向琉璃地上生光风炫转紫云英自从天女盘中见直至今朝眼更眀
　　牛尊师宅防牡丹　　　　　【唐】叚成式
　　洞里仙春日更长翠丛风剪紫霞芳若为箫史通家客情愿扛壶入醉乡
　　白牡丹　　　　　　　　　【唐】韦　荘
　　闺中莫妬新妆妇陌上须慙傅粉郎昨夜月眀浑似水入门唯觉一庭香
　　题牡丹　　　　　　　　　【唐】卢士衡
　　万叶红绡剪尽春丹青任写不如真风光九十无多日难惜樽前折赠人
　　白牡丹　　　　　　　　　【唐】裴潾
　　长安豪贵惜春残争赏新开紫牡丹别有玊盘承露冷无人起就月中防
　　题牡丹　　　　　　　　　【唐】苍头捧劒
　　一种芳菲出后庭却输桃李得佳名谁能为向天人说从此移根近太清
　　白牡丹　　　　　　　　　【宋】欧阳修
　　蟾精雪魄孕云荄春入香腴一夜开宿露枝头藏玊块暖风庭面倒银杯
　　奉陪颖叔赋钦院牡丹　　　【宋】沈　辽
　　昔年曾到洛城中玊椀金盘深浅红行上荆谿谿畔寺愧将白发对东风
　　和仲良催防黄才叔秀才南园牡丹
　　【宋】杨万里
　　愁雨防花花已阑作晴犹喜两朝寒山城春事无多子可缓黄园看牡丹
　　湖上　　　　　　　　　　【宋】方　岳
　　今嵗春风特地寒百花无赖已摧残马塍暁雨如尘细处处筠篮卖牡丹
　　云龙川泰和殿五月牡丹　　【金】章　宗
　　洛阳谷雨红千叶岭外朱眀玊一枝地力发生虽有异天公造物本无私
　　新开牡丹　　　　　　　　【元】刘秉忠
　　四月新来三月还一春光景镜中看东风也逐情浓处吹落桃花放牡丹
　　赵中丞折枝牡丹图　　　　【元】马祖常
　　洛阳春雨湿芳菲万斛胭脂染舞衣帐底金盘承蜜露东家蝴蝶不须飞
　　欧阳公牡丹诗　　　　　　【元】欧阳
　　盛游西洛方年少晚乐渔樵号醉翁白首归来玊堂署君王殿后见鞓红
　　宫词　　　　　　　　　　【眀】薛　蕙
　　禁闱处处锁名花歩障层层簇綘纱斟酌君恩似春色牡丹枝上独繁华
　　牡丹　　　　　　　　　　【眀】冯　琦
　　百寳阑干防暁寒沈香亭畔若为看春来谁作韶华主总领羣芳是牡丹
　　其二
　　数朶红云静不飞含香含态醉春晖东皇雨露知多少昨夜风前已赐绯











　　御定佩文斋咏物诗选卷三百三十七
　　钦定四库全书
　　御定佩文斋咏物诗选巻三百三十八
　　芍药花类
　　五言古
　　直中书省　　　　　　　　【齐】谢　脁
　　紫殿肃隂隂彤庭赫敞风动万年枝日华承露掌玲珑结绮钱深沈暎朱网红药当堦翻苍苔依砌上兹言翔凤池鸣佩多清响信美非吾室中园思偃仰朋情以郁陶春物方骀荡安得凌风翰聊恣山泉赏
　　戏题堦前芍药　　　　　　【唐】栁宗元
　　凡卉与时谢妍华丽兹晨欹红醉浓露窈窕留余春孤赏白日暮暄风动揺频夜窗蔼芳气幽卧知相亲愿致溱洧赠悠悠南国人
　　红芍药　　　　　　　　　【唐】元　稹
　　芍药绽红绡笆篱织青琐繁丝蹙金蘂髙焰当炉火剪刻彤云片开张赤霞裹烟轻琉璃叶风亚瑚朶受露
　　色低迷向人娇婀娜酡顔醉后并小女妆成坐艳艳锦不如夭夭桃未可晴霞畏欲防晚日愁将堕结植本为谁赏心期在我采之谅多思幽赠何由果
　　七言古
　　新安芍药歌送胡伯恭之楘源
　　【元】袁　桷
　　洛阳花枝如美人防防不受尘土嗔轻红深白铸顔色髙亚緑树争精神那如新安红芍药透日千层光闪烁碧云迸出紫瑠璃风动霓裳凝绰约我闻种花如种玉尽日隂晴看不足微云淡荡増宠光细雨轻蒙赐汤沐何人看花不解理香雪纷纷手中毁酒酣跌宕空低昻得意须防竟如此翩翩骕騻云中君爱花直欲留青春青春如流欲归去眀年看花君合住
　　五言律
　　芍药　　　　　　　　　　【唐】张九龄
　　仙禁生红药防芳不自持幸因清切地还遇艳阳时名见桐君录香闻郑国诗孤根若可用非直爱华滋
　　苏子川宅观芍药　　　　　【眀】黎民表
　　为掩羣芳色开花独后时青扶承露蘂红妥出阑枝绰约东隣子风流郑国诗合欢还有恨名字是将离
　　芍药　　　　　　　　　　【眀】眭　石
　　春色今方满名花尔较迟含芳如有意呈彩亦当时调鼎需仙液挥毫停凤池天工知不浅一夜露华滋
　　五言排律
　　草词华遇芍药初开因咏小谢红药当堦翻诗以为一句未尽其状偶成十六韵
　　【唐】白居易
　　罢草紫泥诏起吟红药诗词头封送后花口坼开时坐对钩帘乆行观歩履迟两三丛烂熳十二叶参差背日房防敛当阶朶旋欹钗葶抽碧股粉蘂扑黄丝动荡情无限低斜力不支周廻看未足比喻语难为勾漏丹砂裹僬侥火焰旗彤云賸根蔕綘帻欠缨緌况有晴风度仍兼宿露垂凝香熏罨画似涙着胭脂有意流连我无言怨思谁应愁眀日落如恨隔年期菡蓞泥连萼玫瑰刺绕枝等量无胜者惟眼与心知
　　七言律
　　芍药　　　　　　　　　　【宋】王禹偁
　　东君防着占残春得得迟开亦有因曽与掖垣留故事又来淮海伴词臣日烧红艳排千朶风递清香满四邻更爱緑头弄金缕异时相对掌丝纶
　　其二
　　满院匀开似赤城帝乡齐防上元灯感伤纶阁多情客珍重维扬好事僧酌处酒杯深蘸甲折来花朶细含棱老郎为郡辜朝寄除却吟诗百不能
　　北第同赏芍药　　　　　　【宋】韩　琦
　　芍药名髙致亦难此观妖艳满雕阑酒酣谁欲张珠网【醉西施】金细偏宜间寳冠【金线冠子】露裛更深云髻重【髻子】蝶栖长苦玊楼寒【楼子】郑诗已取相持赠不见诸经载牡丹
　　玉盘盂　　　　　　　　　【宋】苏　轼
　　杂花狼籍占春余芍药开时扫地无两寺妆成寳璎珞一枝争看玊盘盂佳名防作新翻曲絶品难寻旧画图从此定知年縠熟姑山亲见雪肌肤
　　彭孝求以绿野行送芍药数种鄙句为谢
　　【宋】周必大
　　占断春光及夏初琉璃剪叶朶瑚休论花品同而异共咏诗人乐且訏北第莫辞金凿落南禅争看玊盘盂彭宣防恙何妨醉自有娇痴婢子扶
　　多稼亭前两槛芍药红白对开二百朶
　　【宋】杨万里
　　红红白白定谁先嫋嫋娉娉各自妍最是倚栏娇分外却縁经雨意醒然晚春早夏浑无伴暖艳晴香正可怜好为花王作花相不应只遣侍甘泉【论花者牡丹王芍药近侍】
　　芍药　　　　　　　　　　【元】郝　经
　　夜来风雨洗残春芍药还开春又新入座忽惊持酒客举杯先酌送花人烟轻雪腻丰茸质露重霞香婀娜身铁石肝肠总销铄却将软语说风神
　　王叔能宅芍药　　　　　　【元】马祖常
　　莺粉分奁艳有光天工巧制殿春阳霞缯襞积云千叠寳盝凝脂蜜半香并蔕当阶盘绶带金苞向日剖珠囊诗人莫咏扬州紫便与花王可颉颃
　　陪宴相府得芍药花有感赋　【元】张　昱
　　醉吐车茵愧不才马前蝴蝶趂花回玉缾盛露扶春起锦帐围灯照夜开垂白敢思溱洧赠欹红还是庙廊栽扬州何逊空才思惟对髙寒咏阁梅
　　芍药　　　　　　　　　　【眀】吴　寛
　　品髙真自广陵来旧谱空余壁角堆千叶连云如并拥两枝迎日忽齐开诗中相谑何须赠担上能赊也用栽记取今年才看起醉吟多借麴生材
　　五言絶句
　　芍药　　　　　　　　　　【金】姚孝钖
　　緑萼披风瘦红苞浥露肥只愁春梦断化作彩云飞
　　七言絶句
　　芍药　　　　　　　　　　【唐】韩　愈
　　浩态狂香昔未逄红灯烁烁緑盘龙觉来独对情惊恐身在仙宫第几重
　　芍药　　　　　　　　　　【宋】苏　轼
　　倚竹佳人翠袖长天寒犹着薄罗裳扬州近日红千叶自是风流时世妆
　　谢赵生惠芍药　　　　　　【宋】陈师道
　　九十风光次第分天怜独得殿残春一枝賸欲簪双髻未有人间第一人
　　过广陵值早春　　　　　　【宋】黄庭坚
　　春风十里珠帘卷彷佛三生杜牧之红药梢头初蠒栗扬州风动鬓成丝
　　五月芍药　　　　　　　　【元】马祖常
　　红芍花开端午时江南游客苦相疑上京不是春光晚自是天家日景迟
　　滦京杂咏　　　　　　　　【元】杨允孚
　　东风亦肯到天涯燕子飞来相国家若较内园红芍药洛阳输却牡丹花【内园芍药迷望亭亭直上数尺许花大如斗扬州芍药称第一终不及上京也】
　　其二
　　时雨初肥芍药苖脆甘味压酒肠消扬州帘卷东风里曽惜名花第一娇【草地芍药初生软美居人多采食之】
　　芍药　　　　　　　　　　【眀】髙　启
　　昔年花发要人催今日人稀花自开独有园丁怜国色时容闲客借看来
　　题芍药　　　　　　　　　【眀】僧徳祥
　　玊阶宜有此花开金鼎调香宰相才莫谓人间无彩笔写将秾艳入云防

　　御定佩文斋咏物诗选巻三百三十八
　　钦定四库全书
　　御定佩文斋咏物诗选巻三百三十九
　　瑞香花类
　　五言古
　　次韵曹子方龙山真觉院瑞香花
　　【宋】苏　轼
　　幽香结浅紫来自孤云岑骨香不自知色浅意殊深移栽青莲宇遂冠薝卜林纫为楚臣佩防落天女襟君持风霜节耳冷歌笑音一逢兰蕙质稍回鐡石心置酒要妍暖养花须晏隂及此隂晴间恐致悭啬霖防云知易防鶗鴂忧先吟眀朝便陈迹试着丹青临
　　次韵钱倅诸公瑞香花　　　【宋】陈　造
　　钩窗翫孤芳残月衣上眀紫嚢坼兰麝小风弄初晴
　　长短句
　　瑞香花诗　　　　　　　　【眀】宣　宗
　　瑞香花叶如织其叶非一状花开亦殊色或如玛瑙之
　　殷红或如玉雪之姿容或含浅綘或深紫细蕤叠萼芬玲珑腊后春前花未放先春独占梅花上绕枝芳意露毰毸万卉千葩总相譲曈昽旭日照阶墀淡荡香风拂面时初疑沈檀爇寳鼎亦似兰麝熏人衣瑞香花树髙三尺强山杏野桃动逾丈得似幽丛约馥香
　　五言律
　　瑞香花　　　　　　　　　【宋】杨万里
　　外着朝霞绮中裁淡玉纱森森千万笋旋旋两三花小霁迎风喜轻寒索幙遮香中真上瑞兰麝敢名家
　　其二
　　短短熏笼小团团锦帕围浮阳烘酒思沈水着人衣茉莉通家逺椒花具体微春愁浑瘦尽别有瘦中肥
　　七言律
　　次韵杨廷秀待制瑞香花　　【宋】周必大
　　灞桥忍冻两相攒汉殿含香别一般粉面故宜垂紫袖锦裳何必着中襌禁侍史今同宿宫防花枝故自栾咀嚼新诗懐旧直刺贪宁不媿河檀
　　瑞香花　　　　　　　　　【宋】杨万里
　　侵雪开花雪不侵开时色浅未开深碧团圞里笋成束紫蓓蕾中香满襟别近传庐阜顶孤芳元自洞庭心诗人自有熏笼锦不用衣篝炷水沈
　　瑞香花　　　　　　　　　【宋】朱淑真
　　玲珑巧蹙紫罗裳合得东君着意妆带露破开宜晓日临风微困怯春霜发挥名字来庐阜弹压芳菲入醉乡防是午窗初睡醒重重赢得梦魂香
　　五言絶句
　　瑞香花　　　　　　　　　【宋】王十朋
　　真是花中瑞本朝名始闻江南一梦后天下仰清芬
　　七言絶句
　　瑞香花　　　　　　　　　【宋】杨万里
　　织锦天孙矮作机紫茸翻了白花枝更将沈水浓熏却日淡风微欲午时
　　瑞香花　　　　　　　　　【宋】阙　名
　　庐阜当年春睡浓花名从此擅春工紫葩四迸呈鲜粉如爇仙香透锦笼
　　其二
　　拏花簇粉烘晴日蔼有浓香透逺风六曲防干凝睇处锦笼真似玉为笼
　　瑞香花　　　　　　　　　【元】杨维桢
　　一团华葢翠亭亭万个丁香露欲零日炙锦熏眠不得玉人扶起酒初醒






　　御定佩文斋咏物诗选巻三百三十九
　　钦定四库全书
　　御定佩文斋咏物诗选巻三百四十
　　木芙蓉类
　　五言古
　　芙蓉亭　　　　　　　　　【唐】栁宗元
　　新亭俯朱槛嘉木开芙蓉清香晨风逺缛彩寒露浓潇洒出人世低昂多异容尝闻色空喻造物谁为工防连秋月晏迢递来山钟
　　湘岸移木芙蓉植龙兴精舍　　柳宗元
　　有美不自蔽安能守孤根盈盈湘西岸秋至风露繁丽影别寒氷秾芳委前轩芰荷谅难杂反此生髙原
　　芙蓉　　　　　　　　　　【元】朱徳润
　　夹城遗芳栽揺落及千年芙蓉发靓妆絶艳秋江邉临风拂罗帏红裳拥三千素抱拒霜质亭亭赤城仙曽携一枝去生绡记余妍
　　五言律
　　木芙蓉　　　　　　　　　【唐】韩　愈
　　新开寒露丛逺比水间红艳色宁相妬嘉名偶自同采江官渡晚搴木古祠空愿得勤来看无令便逐风
　　芙蓉　　　　　　　　　　【眀】申时行
　　羣芳揺落后秋色在林塘艳态偏临水幽姿独拒霜汉臯霞作佩湘曲锦为裳白首沧江上相看醉夕阳
　　七言律
　　木芙蓉　　　　　　　　　【唐】刘　兼
　　素灵失律诈风流强把芳菲半载偷是叶葳蕤霜照夜此花烂熳火烧秋谢莲色淡争堪种陶菊香浓亦合羞谁道金风能肃物因何厚薄不相侔
　　题殷舍人宅木芙蓉　　　　【宋】徐　铉
　　怜君庭下木芙蓉嫋嫋纎枝淡淡红暁吐芳心零宿露晚揺娇影媚清风似含情态愁秋雨暗减馨香借菊丛黙饮数杯应未称不知歌管与谁同
　　次韵寄题芙蓉馆　　　　　【宋】朱　子
　　不须艇子棹歌来且看芙蓉面面开卷里有诗都锦绣席间无地可尘埃风清月白琴三防绿暗红深酒一杯眀日仲宣楼上去越吟应是首频回
　　拒霜花　　　　　　　　　【宋】杨万里
　　木蕖何似水芙蕖同个声名各自都风露商量借膏沐胭脂深浅入肌肤唤回春色秋光里饶得红妆翠葢无字曰拒霜浑不恶却愁霜重要人扶
　　木芙蓉　　　　　　　　　【宋】方　岳
　　绿裳红脸水仙容不谓佳名偶自同一朶方酣初日色千枝应发去年丛莫惊坠落添新紫更待微霜晕浅红却笑牡丹犹浅俗但将浓艳醉春风
　　红芙蓉　　　　　　　　　【元】蒲道源
　　丰肌弱骨与秋宜宿酒酣来不自持岂为严霜成槁质要慿初日发妍姿燕姬入画犹嫌陋蜀锦团窠未足竒独对芳丛寄幽兴子髙真是遇仙时
　　转观芙蓉　　　　　　　　　蒲道源
　　露凉风冷见温柔谁挽春还九月秋午醉未醒全带艳晨妆初罢尚含羞未甘白纻居寒素也着绯衣入品流若信牡丹南面贵此花应合是封侯
　　次韵萨天钖防郎赋三益堂芙蓉
　　【元】僧大防
　　花间未觉早霜残留伴仙人酒半阑翡翠巢空秋浦净落霞飞尽暮江寒玉真对月啼双頬楚袖迎风舞七盘持向毘耶聼说法老翁原作色空看
　　五言絶句
　　辛夷坞　　　　　　　　　【唐】王　维
　　木末芙蓉花山中发红萼涧户寂无人纷纷开且落
　　木芙蓉　　　　　　　　　【宋】朱　子
　　红芳暁露浓绿树秋风冷共喜巧回春不妨间防影
　　拒霜　　　　　　　　　　【宋】杨万里
　　染露金风里宜霜玉水濵莫嫌开防晚元自不争春
　　芙蓉　　　　　　　　　　【眀】蒋　忠
　　清露下林塘波光净如洗中有防珠人盈盈隔秋水
　　七言絶句
　　木芙蓉花下招客饮　　　　【唐】白居易
　　晚凉思饮两三杯召得江头酒客来莫怕秋无伴醉物水莲开尽木莲开
　　芙蓉　　　　　　　　　　唐髙　蟾
　　天上碧桃和露种日邉红杏倚云栽芙蓉生在秋江上不向东风怨未开
　　木芙蓉　　　　　　　　　【唐】黄　滔
　　黄鸟啼烟二月朝若教开即牡丹饶天嫌青帝恩光盛防与秋风雪寂寥
　　其二
　　却假青腰女剪成绿罗嚢绽彩霞呈谁怜不及黄花菊只遇陶潜便得名
　　芙蓉　　　　　　　　　　【宋】欧阳修
　　种处雪消春始冻开时霜落雁初过谁栽金菊丛相近织出新番蜀锦窠
　　和陈述古拒霜花　　　　　【宋】苏　轼
　　千林扫作一番黄只有芙蓉独自芳唤作拒霜知未称细思却是最宜霜
　　拒霜　　　　　　　　　　【宋】刘　珵
　　翠幄临流结綘嚢多情常伴菊花芳谁怜冷落清秋后能把柔姿独拒霜
　　芙蓉　　　　　　　　　　【宋】刘克荘
　　湖上秋风起棹歌万株暎桞更依荷老来不作繁华梦一树池邉已觉多
　　其二
　　池上秋开一两丛未妨冷淡伴诗翁而今纵有看花意不爱深红爱浅红
　　维扬花园　　　　　　　　【宋】宋伯仁
　　红柳营基琐绿苔万花新种小亭台芙蓉喜见江南客故向西风一夜开
　　钱舜举折枝芙蓉　　　　　【元】虞　集
　　白发多情忆劒南秋风谿上看春酣剪来一尺吴江水儗比千花濯锦潭
　　木芙蓉　　　　　　　　　　虞　集
　　九月襄王宴渚宫霓旍翠羽度云中满汀山雨衣裳湿宋玉愁多赋未工
　　题倪元镇画　　　　　　　【元】陈　基
　　西池亭馆带芙蓉云水苍茫一万重此日画图看不足满帘秋雨梦吴淞
　　题画　　　　　　　　　　【眀】吴孺子
　　玉露凌寒万壑空洞庭秋水醉芙蓉小舟不放防诗梦撑入邨南卧晚风



　　御定佩文斋咏物诗选巻三百四十
　　钦定四库全书
　　御定佩文斋咏物诗选巻三百四十一
　　茉莉花类
　　七言古
　　次韵胡元甫茉莉花　　　　【宋】楼　钥
　　残暑未尽秋欲来玊刻万叶琼英开孤标雅韵一枝足江上紫翠空成堆素娥常与眀月约青女细把轻绡裁主人好事趂时买买寘此地真宜哉墙间闲地方丈所几年累甓装层防春花秋卉方互发蜀葵芍药参徘徊眼眀忽见此竒絶弟畜素馨兄事梅夜深飞香性幽独未许蜂蝶来相陪糖甖封余有闽玉防须扫取添花栽吾闻闽山千万木人或视此齐蒿莱何如航海上天阙玊色照暎琉璃杯新凉徙倚看不足坐见日影欹庭槐
　　茉莉　　　　　　　　　　【宋】杨万里
　　江梅去去木樨晚芝草石榴刺人眼唯有茉莉幽更佳龙涎避香雪避花朝来无热夜凉甚急走山僮问花信
　　一枝带雨折来归走送诗人觅好诗
　　五言律
　　茉莉　　　　　　　　　　【宋】刘子翚
　　翠叶光如沃冰葩淡不妆一番秋早秀彻日坐傍香色照只园净清回瘴海凉倘堪纫作佩老子欲浮湘
　　茉莉　　　　　　　　　　【宋】朱　子
　　旷然尘虑尽为对夕花眀密叶低层幄冰蕤乱玊英不因秋露湿讵识此香清预恐芳菲尽防吟绕砌行
　　奉酬圭父茉莉之作　　　　　朱　子
　　玊蘂琅玕树天香知见薰露寒清透骨风定逺含芬爽致消烦暑髙情谢暁云遥怜河饮那得醉时闻
　　五言絶句
　　题茉莉　　　　　　　　　【眀】皇甫汸
　　萼密聊承叶藤轻易绕枝素华堪饰鬘争趂晚妆时
　　其二
　　香惯临风细花偏暎日生若将人试拟小玉定齐名
　　七言絶句
　　茉莉　　　　　　　　　　【宋】叶廷珪
　　露华洗出通身白沈水薰成换骨香近説根苖移上苑休慙系出本南荒
　　宫词　　　　　　　　　　【眀】朱有炖
　　屏掩春山夜渐长秋来处处有新凉一天眀月星河淡满殿风吹茉莉香
　　茉莉　　　　　　　　　　【眀】赵福元
　　刻玊雕琼作小葩清姿原不受铅华西风偷得余香去分与秋城无限花
　　宫词　　　　　　　　　　【眀】仲春龙
　　海子周遭长荻芽春深乗舰不乗车阿谁贪看游鱼戱抛却新簪茉莉花
　　茉莉词　　　　　　　　　【眀】王穉登
　　贑州子两头尖茉莉初来价便添公子豪华钱不惜买花只拣树齐檐
　　其二
　　卖花伧父笑吴儿一本千钱亦太痴侬在广州城里住家家茉莉尽编篱
　　其三
　　章江茉莉贡江兰夹竹桃花不耐寒三种尽非吴地产一年一度买来看
　　茉莉花　　　　　　　　　【眀】沈宜修
　　如许闲宵似广寒翠丛倒影浸冰团梅花宜冷君宜热一様香魂两様看






　　御定佩文斋咏物诗选巻三百四十一
　　钦定四库全书
　　御定佩文斋咏物诗选巻三百四十二
　　夹竹桃花类
　　五言古
　　弋阳县学北堂见夹竹桃花有感而书
　　【宋】李　觏
　　暖碧覆晴殷依依近朱栏异类偶相合劲节何能安同时尽妖艳无地容檀栾移根既不可洁心诚为难外貎任春色中心期嵗寒正声尚可聼谁是伶伦官
　　五言律
　　夹竹桃花　　　　　　　　【眀】王世懋
　　名花逾岭至婀娜自成隂不分芳春色犹余晚嵗心绛分疎翠小青入嫩红深本识仙源种无妨共入林
　　其二
　　何来武陵色移植向深闺叶不迎秋堕花仍入夏齐菲菲能拂石冉冉更成蹊尚挟风霜气流莺未敢栖















　　御定佩文斋咏物诗选巻三百四十二
　　钦定四库全书
　　御定佩文斋咏物诗选巻三百四十三
　　蔷薇花类
　　五言古
　　咏蔷薇　　　　　　　　　【齐】谢　朓
　　低枝讵胜叶轻香幸自通发萼初攒紫余采尚霏红新花对白日故蘂逐行风参差不俱曜谁肯盼微丛
　　咏蔷薇　　　　　　　　　【梁】简文帝
　　燕来枝益软风飘花转光氤氲不肯去还来阶上香
　　咏蔷薇　　　　　　　　　【梁】栁　恽
　　当户种蔷薇枝叶太葳蕤不揺香已乱无风花自飞春闺不能静开匣理眀妃曲池浮采采斜岸列依依或闻好音度时见衔泥归且对清酤湛其余任是非
　　看美人摘蔷薇　　　　　　【梁】刘　缓
　　新花临曲池佳丽复相随鲜红同暎水轻香共逐吹绕架寻多处窥丛见好枝矜新犹恨少将故复嫌萎钗邉
　　烂熳插何处不相宜
　　咏蔷薇　　　　　　　　　【梁】鲍　泉
　　经植宜春馆靃靡上兰宫片舒犹带紫半卷未全红叶疎难蔽日花密易伤风佳丽新妆罢含笑折芳丛
　　邀人赏蔷薇　　　　　　　【唐】孟　郊
　　蜀色庶可比楚丛亦应无醉红不自力狂艳如索扶丽蘂惜未扫宛枝长更纡何人是花侯诗老强相呼
　　蔷薇洞　　　　　　　　　【眀】顾　璘
　　百丈蔷薇枝缭绕成洞房密叶翠帷重秾花红锦张对着玉局碁遣此朱夏长香云落衣袂一月防余芳
　　七言古
　　蔷薇篇　　　　　　　　　【唐】储光羲
　　袅袅长数防青青不作林一茎独秀当庭心数枝分作满庭隂春日迟迟欲将半庭影离离正堪翫枝上娇莺不畏人叶底飞蛾自相乱秦家女儿爱芳菲画睂相伴采葳蕤髙处红须欲就手低邉绿刺已牵衣蒲桃架上朝光满杨栁园中暝鸟飞连袂踏歌从此去风吹香气逐人归
　　和蔷薇花歌　　　　　　　【唐】孟　郊
　　仙机轧轧织凤皇花开七十有二行天霞落地攒红光风枝嫋嫋时一飏飞防葩馥绕空王忽惊锦浪洗新色又似宫娥逞妆饰终当一使移花根还比蒲桃天上植
　　五言律
　　题蔷薇花　　　　　　　　【唐】朱庆余
　　四面垂条密浮云入夏清绿攒伤手刺红堕断肠英粉着蜂须腻光凝蝶翅眀雨中看亦好况复值初晴
　　红薇　　　　　　　　　　【唐】李咸用
　　春雨有五色洒来花旋成欲防池上景别染草中英画出看还欠蓪为插未轻王孙多好事携酒寄吟倾
　　僧院蔷薇　　　　　　　　　李咸用
　　客引擎茶看离披晒锦红不缘开净域争忍负春风小片当吟落清香入定空何人来此植应固恼休公
　　五言排律
　　蔷薇花聨句【裴白　　　　　唐刘】张　籍
　　似锦如霞色连春接夏开【禹钖】波红分影入风好带香来【度】得地依东阁当阶奉上台【行式】浅深皆有态次第暗相催【禹锡】满地愁英落缘堤惜棹回【度】芳浓濡雨露眀丽隔尘埃【行式】似着胭脂染如经巧妇裁【居易】奈花无别计只有酒残杯【籍】
　　裴常侍以题蔷薇架十八韵见示因广为三十
　　韵以和之　　　　　　　【唐】白居易
　　托质依髙架攒华对小堂晚开春去后独秀院中央霁景朱眀早芳时白昼长秾因天与色丽共日争光剪碧排千萼研朱染万房烟条涂石緑粉蘂扑雌黄根动彤云涌枝揺赤羽翔九微灯炫转七寳帐荧煌淑气熏行径清隂接歩廊照梁迷藻棁耀壁变雕墙烂若藂然火殷于叶得霜胭脂含笑脸苏合裛衣香浃洽濡晨露玲珑漏夕阳合罗排勘缬醉晕浅深妆乍见疑廻面遥看误断肠风朝舞飞燕雨夜泣萧娘桃李慙无语芝兰让不芳山榴何细碎石竹苦防常蕙惨偎栏避莲羞暎浦藏怯教蕉叶战妬得桞花狂岂可轻嘲咏应须痛比方画屏风自展绣繖葢谁张翠锦挑成字丹砂印着行猩猩凝血防瑟瑟蹙金匡防乱萎红片尖纎嫩紫芒触僧飘毳褐留妓冐罗裳寡和阳春曲多情骑省郎缘夸美顔色引出好文章东顾辞仁里西归入帝乡假如君爱煞防着莫移将
　　寒食日沙县雨中看蔷薇　　【唐】韩　偓
　　何处遇蔷薇殊乡冷节时雨声笼锦帐风势偃罗帷通体全无力酡顔不自持緑疎防露刺红密欲藏枝惬意慿栏乆贪吟放盏迟旁人应见讶自醉自题诗
　　依韵和令公大王蔷薇诗　　【宋】徐　铉
　　绿树成隂后羣芳稍歇时谁将新濯锦挂向最长枝巻箔香先入凭栏影任移赏频嫌酒渴吟苦怕霜髭架迥笼云幄庭虚展绣帷有情萦舞袖无力罥游丝嫩蘂莺偷采柔条桞伴垂荀池波自照梁苑客尝窥玊李防皆谢金桃亦暗衰花中应独贵庭下故开迟委艳妆苔砌分华借槿篱低昻匀灼烁浓淡叠参差幸植王宫里仍逢宰府知芳心向谁许醉态不能支芍药天教避玫瑰众共嗤光眀烘昼景润腻裛轻丽似期神女珍如重卫姬君王偏属咏士子尽搜竒
　　七言律
　　城上蔷薇　　　　　　　　【唐】李　绅
　　蔷薇繁艳满城隂烂熳开红次第深新蘂度香翻宿蝶密房飘影戯晨禽窦闺织妇惭诗句南国佳人怨锦衾风月寂寥思徃事暮春空赋白头吟
　　蔷薇正开春酒初熟因招刘十九张大夫崔二
　　十四同饮　　　　　　　【唐】白居易
　　瓮头竹叶经春熟阶底蔷薇入夏开似火浅深红压架如饧气味緑粘防试将诗句相招去倘有风情或可来眀日早花应更好心期同醉卯时杯
　　朱秀才庭际蔷薇　　　　　【唐】方　干
　　绣难相似画难真眀媚鲜妍絶比伦露压盘条方到地风吹艳色欲烧春断霞转影侵西壁浓麝分香入四邻看取后时归故里庭花应让锦衣新
　　和蔷薇次韵　　　　　　　【唐】皮日休
　　谁绣连延满户陈暂应遮得陆郎贫红芳掩敛将迷蝶翠蔓飘飖欲挂人低拂地时如堕马髙临墙处似窥邻秪应是董双成戯剪得神霞寸寸新
　　李太舍池上翫红薇醉题　　【唐】韩　偓
　　花低池小水泙泙花落池心片片轻酩酊不能羞白鬓颠狂犹自睠红英乍为旅客顔常厚每见同人眼暂眀亰洛林园归未得天涯相顾一含情
　　蔷薇　　　　　　　　　　【唐】李建勲
　　万蘂争开照槛光诗家何物可相方锦江风撼云霞碎仙子衣飘黼黻香裛露早英浓压架背人狂蔓暗穿墙防牋蛮榼旬休日欲召亲賔看一塲
　　李少卿宅蔷薇　　　　　　【眀】王　韦
　　柔香弱蔓不胜寒十二围屏锦绣攒秦殿晓妆俱窈窕习家春事未防怜将清奏愁中聼竞折髙枝醉后看好待诗成酬胜赏东风休遣露华干
　　五言絶句
　　蔷薇下　　　　　　　　　【眀】鲁　铎
　　独酌蔷薇下花隂乱午风有时残露滴刚着酒杯中
　　七言絶句
　　戏题卢秘书新移蔷薇　　　【唐】白居易
　　风动翠条腰嫋娜露垂红萼泪阑干移他到此须为主不爱花人莫使看
　　蔷薇花　　　　　　　　　【唐】张　祜
　　暁风抹尽胭脂颗夜雨催成蜀锦机当昼开时正眀媚故乡疑是买臣归
　　蔷薇花　　　　　　　　　【唐】杜　牧
　　朶朶精神叶叶稠雨晴香拂醉人头石家锦障依然在闲倚狂风夜未收
　　重题蔷薇　　　　　　　　【唐】皮日休
　　浓似猩猩初染素轻于燕燕欲凌空可怜细丽难胜日照得深红作浅红
　　红蔷薇　　　　　　　　　【唐】牛　峤
　　暁啼珠露浑无力绣簇罗襦不着行若缀夀阳公主额六宫争肯学梅妆
　　蔷薇　　　　　　　　　　【唐】徐　夤
　　朝露洒时如濯锦晚风飘处似遗钿重门剰着黄金鏁莫被飞琼摘上天
　　红蔷薇花　　　　　　　　【唐】僧齐已
　　晴日当楼晓香歇锦带盘空欲成结莺声渐老栁飞时狂风吹尽猩猩血
　　闲游　　　　　　　　　　【宋】陆　游
　　好事湖邉卖酒家杖头钱尽惯曽賖炉邉烂醉眠经日开过红薇一架花
　　湖城簿防　　　　　　　　【金】吴　激
　　日迟风暖燕飞飞古栁髙槐面翠微卷上踈帘无一事满池春水照蔷薇
　　草萍驿和萨天钖　　　　　【元】卢　琦
　　林外轻风防影斜客衣近染紫山霞等闲防检春多少角蔷薇几树花









　　御定佩文斋咏物诗选巻三百四十三
　　钦定四库全书
　　御定佩文斋咏物诗选巻三百四十四
　　月季花类
　　五言古
　　月季花　　　　　　　　　【宋】宋　祁
　　羣花各分荣此花贯时序聊披浅深艳不易冬春虑真寄竟何言予将造形悟
　　次韵子由月季花再生　　　【宋】苏　轼
　　幽芳本长春暂瘁如蚀月且当付造物未易料枯枿也知宿根深便作紫笋茁乗时出婉娩为我暖栗烈先生早贵重庙论推英防而今城东不记召南茇陋居有逺寄小圃无阔蹑还为乆处计坐待行年匝腊果缀梅枝春杯浮竹叶谁言一萌动已觉万木活聊将玉蘂新插向纶巾折
　　五言律
　　月季花　　　　　　　　　【眀】刘　绘
　　绿刺含烟郁红苞逐月开朝华抽曲沼夕蘂压芳防能鬬霜前菊还迎雪里梅蹋歌春岸上几度醉金杯
　　七言律
　　月季花翠雀　　　　　　　【眀】申时行
　　竒葩竞吐汉宫春日日含香送紫宸千叶能随蓂荚荗四时常应桂轮新乍疑胜里金花巧却讶枝间翠凤驯愿以长春歌圣夀还将解网颂皇仁
　　七言絶句
　　月季花　　　　　　　　　【宋】韩　琦
　　牡丹殊絶委春风露菊萧疎怨晚丛何似此花荣艳足四时长放浅深红
　　月季花　　　　　　　　　【眀】张　新
　　一番花信一番新半属东风半属尘惟有此花开不厌一年长占四时春

　　御定佩文斋咏物诗选巻三百四十四
　　钦定四库全书
　　御定佩文斋咏物诗选巻三百四十五
　　刺桐花类
　　七言絶句
　　小雪日戏题　　　　　　　【唐】张　登
　　甲子徒推小雪天刺桐犹绿槿花然阳和长养无时歇却是炎洲雨露偏
　　泉州刺桐花咏兼呈赵使君　【唐】陈　陶
　　海曲春深满郡霞越人多种刺桐花可怜虎竹西楼色锦帐三千阿母家
　　其二
　　猗猗小艳夹通衢晴日薰风笑越姝只是红芳移不得刺桐屏障满中都
　　其三
　　赤帝尝闻海上游三千幢葢拥炎洲今来树似离宫色红翠欹斜十二楼
　　其四
　　髣髴三株植世间风光满地赤城闲无因秉烛看竒树长伴刘公醉玉山
　　永春路　　　　　　　　　【宋】徐　玑
　　路行僻处山山好春到晴时物物嘉秀色连云原上麦清香夹道刺桐花
　　舟行青谿道中入歙　　　　【元】方　囘
　　刺桐花发草如蓝欲防绵袍剪纻衫一夜春霜忽如雪江南天气不宜蚕
　　书武阳驿　　　　　　　　【眀】汪应轸
　　小驿春深屋半斜东风开到刺桐花夜来有梦难分别半是长安半是家
　　送金员外归泉南　　　　　【眀】僧来复
　　朱楼别起拥飞霞浮石桥邉乆住家海日浴红春雨霁鹧鸪啼上刺桐花
　　西湖杂诗　　　　　　　　　僧来复
　　芙蓉湾口绿隂斜吹笛何人隔彩霞惊起沙头双翠羽衔鱼飞上刺桐花













　　御定佩文斋咏物诗选巻三百四十五
　　钦定四库全书
　　御定佩文斋咏物诗选巻三百四十六
　　酴醿花类
　　五言古
　　杜沂游武昌以酴醿花见饷　【宋】苏　轼
　　酴醿不争春寂寞开最晚青蛟走玉骨羽葢防珠幰不妆艳已絶无风香自逺当时吴宫阙红粉埋故苑至今微月夜笙箫来翠巘余姸入此花千载尚清婉怪君呼不归定为花所挽昨宵雷雨恶花尽君应返
　　酴醿架　　　　　　　　　【元】贡　奎
　　西园检春事积雨断余红酴醿压髙架皎皎晚日烘翠蔓防残雪清香度微风幽人对之坐莹然此心同徘徊不忍去片月来髙空宛如万玉娥素袖舞云中珠玑露颗缀翠佩烟光笼爱花不受折枝柔刺盈丛携酒醉其下慰此良夜终
　　刺防　　　　　　　　　　【眀】吴　宽
　　酴醿有数种同名而异字花开欲折难铦钩如棘刺白者榦独长红者香更腻种之小径傍所恨罥衣袂挿竹如编缚歩障差可类石家金谷园恐乏此佳致
　　七言古
　　失题　　　　　　　　　　【宋】卢元賛
　　初疑广寒修月手酿此欲作长春酒又疑青女未归家抟香弄粉为此花要知风韵太超絶清影亭亭半遮月微风不动香更繁沈水未灰金博山我来已落春去后尚觉有香栖鼻端年年欲占余春住早开却被嫣红妬从今着意问春工借与姮娥奔月路
　　和罗武冈酴醿长句　　　　【宋】杨万里
　　花飞十不啻五六青子团枝失红簇江南桃李总成隂不论少城与韦曲酴醿珍重不浪开晚堆緑云防氷玉体熏山麝非一脐水洗银河费千斛滴成小蓓宻于糁乱走长条柔可束醉眸湏及月下来破鼻试从风处触先生未必被花恼偶与门人莫春浴为怜压架十万枝小立傍邉领新馥剰擛好语宠琼蕤更掇清英酿醽醁先生何得便杜门霜鬓犹烦玉堂宿
　　酴醿歌　　　　　　　　　【元】华幼武
　　丹葩醉染猩猩血素萼便娟比霜雪呈妖逞艳岂足贵含芳嗜洁夸清絶荼防饱浥春雨膏玲珑剪刻英琼瑶千金麝脑和淑质万个玉蝶萦柔条坐防眀月花梢上便应题作清虚牓醉眠花底不湏归狼籍苔茵空抚掌先生爱花何太浓对花一饮挥千钟昔逢端伯称韵友我欲结好惭衰容莫教揺落西风后贾岛留题传不朽怜君为作荼防歌多情又酿荼防酒
　　五言律
　　荼防　　　　　　　　　　【宋】陈与义
　　雨过无桃李惟余雪覆墙青天映妙质白日照繁香影动春微透花寒韵更长风流到樽酒犹得助诗狂
　　五言排律
　　次韵荼防　　　　　　　　【宋】黄庭坚
　　梅残红药迟此物共春晖名字因壶酒风流付枕帏坠钿香径艸飘雪净垣衣玉气晴虹发沈材锯屑霏直知多不厌可忍摘令稀常恨金沙学颦时正可挥
　　七言律
　　王主簿家酴醿　　　　　　【宋】黄庭坚
　　肌肤氷雪生沉水百艸千花莫比方露湿何郎试汤饼日烘荀令炷炉香风流彻骨成春酒梦寐宜人入枕嚢输与能诗王主簿瑶防影里据防牀
　　酴醿　　　　　　　　　　【宋】刘子翚
　　顚风急雨退花晨翠叶银苞照眼新髙架攀縁虽得地长条盘屈总由人横钗数朶开犹小扑酒余香韵絶伦唯有金沙顔色好年年相伴殿残春
　　酴醿　　　　　　　　　　【宋】杨万里
　　以酒为名却谤他氷为肌骨月为家借令落尽仍香雪且道开时是底花白玉梢头千防韵緑云堆里一枝斜休休莫斸西庄栁放上松梢分外嘉
　　酴醿　　　　　　　　　　【宋】朱淑真
　　花神未许春归去故遣仙姿殿众芳白玉体轻蟾魄莹素纱囊薄麝脐香梦回洛浦婵娟影闲记瑶防淡净妆勾引诗人清絶处一枝和雨在东墙
　　酴醿　　　　　　　　　　【金】刘仲伊
　　相防絶似好交友着眼江梅季孟中海窟笙箫来鹤背月林氷雪绕春风满前玉蕊名尤重特地梨花梦不同安得涪翁香一瓣种成聊供小南丰
　　荼防花开有懐同赏　　　　【眀】陈宪章
　　防花何处发孤吟墙角荼防又破金紫熖照人今日态香风吹梦隔年心多情酒伴来何晚得意游蜂入每湥病起南窓坐终日独怜涓滴未成斟
　　五言絶句
　　荼防　　　　　　　　　　【宋】朱　子
　　结楥防芳植覆墙拥深翠还当具忝酒与客花下醉
　　七言絶句
　　酴醿　　　　　　　　　　【宋】韩　维
　　平生为爱此香浓仰靣常迎落架风每至春归有遗恨典型原在酒杯中
　　酴醿花　　　　　　　　　　韩　维
　　细蓓繁英次第开攀条尽日未能回不如醉卧春风底时使清香拂面来
　　惜酴醿　　　　　　　　　　韩　维
　　天意再三珍雅艶花中最后吐竒香狂风莫扫残英尽畱与佳人贮綘囊
　　絶句　　　　　　　　　　【宋】刘　攽
　　眀红暗紫竞芳菲送尽东风不自知占得余香慰愁眼百花无得似酴醿
　　荼防洞　　　　　　　　　【宋】苏　轼
　　长忆故山寒食夜野荼防发暗香来分无素手簮罗髻且折霜蕤浸玉醅
　　荼防　　　　　　　　　　【宋】张舜民
　　氷肥雪艶映残春燠日熏风入四邻任是主人能爱惜也擛一半与游人
　　酴醿花　　　　　　　　　【宋】黄庭坚
　　汉宫娇额半涂黄肌骨浓熏笃耨香日色渐迟风力细倚阑催舞白霓裳
　　披仙阁上观酴醿　　　　　【宋】杨万里
　　酴醿约我早来防及至来防花已残动地寒风君莫怯乱吹香雪洒阑干
　　失题　　　　　　　　　　【宋】戴复古
　　东风满架索春饶三月梁园雪未消賸馥何人炷兰麝柔条无力带琼瑶
　　荼防　　　　　　　　　　【宋】方　岳
　　山径隂隂雨未干春风已暖却成寒不縁天气浑无凖要防荼防继牡丹
　　酴醿　　　　　　　　　　【金】元好问
　　枕帏余韵最清真梦里犹来着莫人拟借浓隂作罗幕玉缨多处卧残春
　　春深　　　　　　　　　　【元】刘秉忠
　　新染蔷薇一扑黄梨花乱舞白霓裳凭谁收拾春风去催发荼防满架香
　　暮春写怀　　　　　　　　【眀】镏　炳
　　青梅煮酒蕨芽肥倦客懐家入梦思想得故园风景好一庭香雪落荼防
　　忽雨　　　　　　　　　　【眀】张宇初
　　飘风急雨燕初泥新竹成隂小阁西数巻残书香篆息园花落尽到荼防





　　御定佩文斋咏物诗选巻三百四十六
　　钦定四库全书
　　御定佩文斋咏物诗选巻三百四十七
　　凌霄花类
　　五言古
　　凌霄花　　　　　　　　　【宋】梅尧臣
　　草木不解行随生自有理观此引蔓柔必慿髙树起气类固未合萦缠岂由已仰见苍虬枝上发彤霞蕊层霄不易凌樵斧者谁子
　　凌霄花　　　　　　　　　【宋】曾　肇
　　凌波体纤柔枝叶工托丽青青乱松树直榦遭防蔽不有严霜威焉能辨坚脆
　　凌霄花　　　　　　　　　【宋】范　浚
　　栽松待成阴种漆拟作器人皆笑艰拙往往后得利君防植凌霄百尺蔓柔翠新花郁煌煌照日吐妍媚风霜忽揺落大木亦雕瘁视尔托根生枯茎无残蒂先荣疾萧瑟物理固难恃凌霄亟芳华衰歇亦容易
　　七言絶句
　　凌霄花　　　　　　　　　【宋】杨　绘
　　直饶枝榦凌霄去犹有根源与地平不道花依他树发强攀红日鬪鲜眀
　　为沈趣庵题畵　　　　　　【眀】偶　桓
　　谿山深处野人居小小帘栊艸阁虚洒靣松风吹梦醒凌霄花落半牀书








　　御定佩文斋咏物诗选巻三百四十七
　　钦定四库全书
　　御定佩文斋咏物诗选巻三百四十八
　　藤花类
　　五言古
　　咏藤　　　　　　　　　　【梁】简文帝
　　纎条寄乔木弱影掣风斜摽春抽晓翠出雾挂悬花
　　驾檐藤　　　　　　　　　【唐】储光羲
　　得从轩墀下如胜松柏林生枝逐架逺吐叶向门深何许答君子檐间朝暝隂
　　石上藤　　　　　　　　　【唐】岑　参
　　石上生孤藤弱蔓依石长不逢髙枝引未得凌空上何处堪托身为君长万丈
　　潭上紫藤　　　　　　　　【唐】李徳裕
　　故乡春欲尽一嵗芳难再岩树已青葱吾庐日堪爱幽蹊人未去芳艸行应碍遥忆紫藤垂繁阴照潭黛
　　挂树藤　　　　　　　　　【唐】曹冠卿
　　本为独立难寄彼髙树枝蔓衍数条逺溟蒙千朶垂向日助成隂当风借持危谁言柔可屈坐见蟠蛟螭
　　垂涧藤　　　　　　　　　【宋】朱　子
　　寒泉下碧涧古木垂苍藤防此万里流闲花自层层何人赏幽致白发岩中僧
　　罨画谿　　　　　　　　　【眀】马　愈
　　谿藤荡微风谿水清见底照映青藤花揺揺不能已仙人紫绮裘啸咏谿光里慨彼尘俗心谁能此涓洗
　　朱藤　　　　　　　　　　【眀】吴　宽
　　嫋嫋数尺藤往嵗亲手挿西庵敞短檐借尔两相夹嵗乆终蔓延枝叶已交接有花散红缨有子垂皂荚赤日隔繁隂偃息可移榻但忧风雨甚髙架一朝压霜雪却不妨忍冬共经腊
　　七言古【附长短句】
　　爱敬寺古藤歌　　　　　　【唐】李　颀
　　古藤池水盘树根左攫右拏龙虎蹲横空直上相凌突丰茸离纚若无骨风雷霹雳连黑枝人言其下藏妖魑空庭落叶作开合十月苦寒常倒垂忆昨花飞满空殿宻叶吹香饭僧遍南阶双桐一百尺相与年年老霜霰
　　和题藤架　　　　　　　　【唐】独孤及
　　尊防叶成幄璀璀花落架花前离心苦愁至无日夜人去藤花千里强藤花无主为谁芳相思歴乱何由尽春日迢迢如线长
　　五言律
　　藤　　　　　　　　　　　【唐】李　峤
　　吐叶依松磴舒苖长石防神农尝药罢质子寄书来色映葡萄架花分竹叶杯金堤不见识玉润防重开
　　五言排律
　　和友人许棠题宣平里古藤　【唐】张　蠙
　　欲结千年茂生来便近松迸根通井润交叶覆庭秾歴代频更主盘空渐变龙昼风圆影乱宵雨细声重葢宻胜丹桂层危类逺峰嫩条悬夜防枯节呌秋蛩翠老霜难蚀皴多藓乍封防家遥共玩何寺不堪容客对忘离榻僧看误过钟顷因陪预作终夕绕枝笻
　　七言律
　　紫藤花　　　　　　　　　【眀】王世贞
　　防茸一架自成林窈窕繁葩灼暮隂南国红蕉将比貎西陵青柏结同心裁霞缀绮光相乱剪雨萦烟态转湥紫雪半庭长不扫闲抛簮组对清吟
　　藤　　　　　　　　　　　【眀】王士骐
　　手种藤花大可围暮春小圃亦芳菲黄鹂隐叶惟闻啭紫蝶寻春不辨飞满架迎风光眼縁谿着雨碧侵衣漫道破除情事尽长条柔蔓转依依
　　五言絶句
　　紫藤树　　　　　　　　　【唐】李　白
　　紫藤挂云木花蔓宜阳春宻叶隐歌鸟香风留美人
　　古藤　　　　　　　　　　【唐】钱　起
　　引蔓出云树垂纶覆巢鹤幽人对酒时苔上闲花落
　　石上藤　　　　　　　　　【唐】顾　况
　　空山无鸟迹何物如人意委曲结绳文离披艸书字
　　藤　　　　　　　　　　　【眀】于若瀛
　　藤古结为梁蜒蜿慿云雾歩之时动揺疑驾彩虹度
　　七言絶句
　　送王永　　　　　　　　　【唐】刘　商
　　绵衣似热夹衣寒时景虽和春已阑诚知暂别那惆怅眀日藤花独自防
　　宿杨家　　　　　　　　　【唐】白居易
　　杨氏弟兄俱醉卧披衣独起下髙斋夜深不语中庭立月照藤花影下阶
　　紫藤　　　　　　　　　　【唐】许　浑
　　緑蔓秾隂紫袖低客来留坐小堂西醉中掩瑟无人防家近江南罨画谿
　　题画　　　　　　　　　　【眀】沈　周
　　临水人家竹树中只因孤屿水船通当门细荇牵微浪绕屋藤花落软风
　　中甫过斋中烹茗清谈试笔写图因题其上
　　【眀】居　节
　　落尽藤花磵水香松风如水昼初长幽人自是山中相鹤氅黄冠坐夕阳
　　荆谿杂曲　　　　　　　　【眀】王叔承
　　女墙开徧白蔷薇萝叶藤花鸟乱飞耐可铜官复离墨满城山色照人衣
　　和令则题画　　　　　　　【眀】陈继儒
　　山邨雨霁水防加鸭觜滩头燕尾沙新结松棚试新茗好风无力扫藤花




　　御定佩文斋咏物诗选巻三百四十八
　　钦定四库全书
　　御定佩文斋咏物诗选巻三百四十九
　　山丹花类
　　五言古
　　次韵子由所居　　　　　　【宋】苏　轼
　　堂前种山丹错落马脑盘堂后种秋菊碎金收辟寒草木如有情慰此芳嵗阑幽人正独乐不知行路难
　　山丹　　　　　　　　　　【宋】朱子
　　昔游岭海间防见蛮卉拆素英溥夕露朱蘤烂晴日归来今防年晤对秪寒碧因君赋山丹恱复见顔色
　　七言律
　　山丹花　　　　　　　　　【宋】杨万里
　　春去无芳可得寻山丹最晚出云林柿红一色眀罗袖金粉羣虫集寳簮花似鹿葱还耐久叶如芍药不多深青泥瓦斛移山蘤聊著书窗伴小吟
　　御定佩文斋咏物诗选巻三百四十九
　　钦定四库全书
　　御定佩文斋咏物诗选巻三百五十
　　素馨花类
　　七言絶句
　　素馨花　　　　　　　　　【宋】陈傅良
　　羞将姿媚随花谱爱伴孤髙上月评独恨遇寒成弱植色香殊不避梅兄
　　素馨花　　　　　　　　　【眀】杨　慎
　　金碧佳人堕马妆鹧鸪林里鬪芬芳穿花贯缕盘香雪曾把风流恼陆郎
　　夜至红桥所居　　　　　　【眀】林　鸿
　　素馨花发暗香飘一朶斜簮近翠翘寳马归来新月上緑杨影里倚红桥


　　御定佩文斋咏物诗选卷三百五十
　　钦定四库全书巻
　　御定佩文斋咏物诗选巻三百五十一
　　玉珑松花类
　　七言律
　　茌平县西门邮亭废圃中有花名玉珑瑽枝叶与琼花无异但花蕊层生与叶相间逺望如翠烟笼玉幽香扑人遂呼浊醪痛饮花下陈令取纸笔索诗乗醉走笔赋二律
　　【眀】王　防
　　谁司后土作花王忍置瑶华官道旁衣袂不经尘世染梦魂犹帯广寒香孤蟾照破琼林雪飞蝶栖残珠树霜天上人间惟有此好将栏槛防荒凉
　　其二
　　何年碧海防璚仙云制衣裳雪作钿醉锁素虬缠寳树闲骑白凤下瑶天鹤林寺废空流水后土祠荒起暮烟惭愧邮亭一株雪春风犹得路人怜
　　七言絶句
　　游天坛杂诗　　　　　　　【金】元好问
　　漫山白白与红红小树低丛防不供总道楂花香气好就中偏爱玉珑松【原注花名有玉珑松】











　　御定佩文斋咏物诗选巻三百五十一
　　钦定四库全书
　　御定佩文斋咏物诗选巻三百五十二
　　琼花类【附瑶花　琪花】
　　长短句
　　赋得琼花观送人　　　　　【眀】刘　溥
　　琼花观在江都云月馆仙人居无双亭前一方地昔日琼花今已无玉女香车游碧落回首人间尘漠漠重栏空防八仙花飞佩谁乗九臯鹤古城杨栁接东桥十里红楼路不遥行舟过此一停泊琪树隂中听紫箫
　　七言律
　　约黄成之观琼花予不及从以诗代简
　　【宋】方　岳
　　杜宇声中鬓欲华春风将緑又天涯欠随江夏无双士共防扬州第一花想像烟云人跨鹤淋漓诗句字栖鸦蹇驴不管唐衫湿醉兀归鞍暮雨斜
　　五言絶句
　　扬州广城店　　　　　　　【眀】张以宁
　　潮落防江夜先将梦到家扬州无赖月独自照琼花
　　七言絶句
　　小游仙　　　　　　　　　【唐】曹　唐
　　云陇琼花满地香碧沙红水遍朱堂外人欲压长生籍拜请飞琼报玉皇
　　后土庙琼花诗　　　　　　【宋】王禹偁
　　春氷薄薄压枝柯分与清香是月娥忽似暑天深涧底老松擎雪白娑婆
　　扬州后土祠琼花　　　　　【元】尹廷髙
　　无双亭下万人防欲觅残英一片难夜静月眀猿鹤唳误翻玉雪堕阑干
　　续游仙诗　　　　　　　　【眀】马　洪
　　侍儿扶上紫鸾车一笑相逢蕚緑华今夜芜城好眀月无双亭上防琼花
　　附瑶花
　　七言古
　　瑶花【花白色而变　　　　　元残红而碧】郭　钰
　　瑶防仙子初相见迥立天风飘雪练东华梦破归去迟素衣总被缁尘染芳心不委春蝶狂水瞐帘卷凝清香胭脂洗红留残晕海云翦碧浮霓裳扬州琼花旧同谱零落谁知到南土闻君爱花最有情亭防五月清无暑君不见花开今日多有酒不饮君如何
　　附琪花
　　五言古
　　琪树下因吟六韵呈先达者　【唐】刘　驾
　　举世爱嘉树此树何人识清秋逺山意偶向亭际得竒柯交若鬪生叶宻如织尘中尚青葱更想尘外色所宜巢三鸟影入瑶池碧移根岂无时一问紫烟客
　　五言絶句
　　初移琪树　　　　　　　　【唐】羊士谔
　　爱此丘中物烟霜尽日防无穷碧云意更助緑窗寒
　　石桥琪树　　　　　　　　【唐】僧隐丘
　　山上天将近人间路渐遥谁当云里见知欲度仙桥
　　七言絶句
　　歩虚词　　　　　　　　　【唐】陈　羽
　　楼殿层层阿母家昆仑山顶驻红霞笙歌出见穆天子相引笑防琪树花









　　御定佩文斋咏物诗选巻三百五十二
　　钦定四库全书
　　御定佩文斋咏物诗选巻三百五十三
　　兰花类
　　五言古
　　幽兰　　　　　　　　　　【宋】鲍　照
　　帘委兰蕙露帐含桃李风揽带昔何道坐令芳节终
　　紫兰始萌　　　　　　　　【梁】武　帝
　　种兰玉防下气暖兰始萌芬芳与时发婉转迎节生独使金翠娇偏动红绮情二游何足怀一顾非倾城羞将苓芝侣岂畏鶗鴂鸣
　　兰　　　　　　　　　　　【梁】宣　帝
　　折茎聊可佩入室自成芳开花不竞节含秀委微霜
　　赋新题得兰生野径　　　　【陈】张正见
　　披襟出兰畹命酌动幽心锄罢还开路歌喧自动琴华灯共影落芳杜杂花深莫言闲径里遂不断黄金
　　猗兰操　　　　　　　　　【隋】辛德源
　　奏事传青阁拂除乃陶嘉散条凝露彩含芳映日华已知香若麝无怨直如麻不学芙蓉艸空作眼中花
　　兰　　　　　　　　　　　【唐】王　维
　　根移地因偏花老色未改意苏瘴雾余气压初寒外婆娑靖节窓髣髴灵均佩
　　古意　　　　　　　　　　【唐】贺兰进眀
　　崇兰生涧底香气满幽林采采欲为赠何人是同心日暮徒盈把徘徊忧思深慨然纫杂佩重奏丘中琹
　　赠友人　　　　　　　　　【唐】李　白
　　兰生不当户别是闲庭艸夙被霜露欺红荣已先老谬接瑶华枝结根君王池顾无馨香美叨沐清风吹余芳若可佩卒嵗常相随
　　咏兰　　　　　　　　　　【唐】白居易
　　寓常本殊致意幽非我情吾常有疏浅外物无重轻各言艺幽深彼美香素茎岂为赏者说自保孤根生易地无赤株丽土亦同荣赏际林壑近汛余烟露清余懐既郁陶尔类徒纵横妍媸茍不信宠辱何为惊贞隠谅无迹激时犹栋名幽丛霭緑畹岂必懐归耕
　　兰　　　　　　　　　　　【唐】李徳裕
　　楚客重兰荪遗芳今未歇叶抽清浅水花防暄妍节紫艶映渠鲜轻香含露洁
　　题杨次公春兰　　　　　　【宋】苏　轼
　　春兰如美人不采羞自献时闻风露香蓬艾深不见丹青冩真色欲补离骚传对之如灵均冠佩不敢燕秋兰已悴以其根归学古　　【宋】朱　子
　　秋至百艸晦寂寞寒露滋兰臯一以悴芜秽不能治端居念离索无以遗所思愿言托孤根嵗晏以为期
　　种兰　　　　　　　　　　【宋】薛季宣
　　兰生林樾间清芬倍幽逺野人坐官曹兹意极不浅西窓蔽斜日松钗架春晚墙隂莳花木憔悴根日损植此山国香坐与前事反扶疎可纫佩心绪端有本芽生仅盈坛髙风传九畹羣芳顔色好秪自夸园苑何如淡嚼蜡艸莽曾谁混对我静无言忘形如莽防
　　刈兰　　　　　　　　　　　薛季宣
　　东畹刈真香静院篸瓶水髙逺不胜情时逐微风起和雨剪闲庭谁作骚人语记得旧家山香来无觅处
　　盆兰　　　　　　　　　　【元】岑安卿
　　猗猗紫兰花素秉岩穴趣移栽碧盆中似为香所误吐舌终不言畏此尘垢污岂无髙节士幽深共情素俛首若有思清风飒庭户
　　兰花篇　　　　　　　　　【眀】宋　濓
　　阳和煦九畹晴芬溢青兰潜姿发麝幽蘤凝紫檀緑萝托芳邻白谷挹髙寒元圣未成调湘累久长叹菉葹虽外蔽贞洁终能完岂知生平心卒获君子观杂以青瑶芝承以白玉盘灵风晚方荐清露夜初漙此时不见知骈罗混荒菅春风桃杏花烂若霞绮攅徒媚夸毗子千金买歌欢弃之不彼即要使中心安愿结美人佩把玩日忘餐
　　塘上闻兰香　　　　　　　【眀】叶子竒
　　大谷空无人芝兰花自香防根竟不见芳草如人长
　　墨兰　　　　　　　　　　【眀】僧宗衍
　　楚雪春已晴沅湘水初满去年故叶长今年新叶短波眀碧沙净日照紫苔暖不见泽中人江南暝云断
　　七言古
　　画兰　　　　　　　　　　【元】吴　镇
　　防趠风下东吴舟坏土移入漳泉秋初疑紫莛攅翠凤恍如緑绶萦青虬猗猗九畹易消歇奕奕百亩多淹留轩窓相逢与一笑结交三友成风流
　　采兰堂　　　　　　　　　【眀】僧妙声
　　去年采兰兰叶长今年采兰兰叶短秉芳欲寄路漫漫国香零落风吹断莲花峰下采兰堂永懐佳境不能忘上人开窓面山坐山水含晖吟谢郎三生误落夫差国翠结琼琚香不息目断王孙犹未归江南春艸连天碧
　　五言律
　　芳兰　　　　　　　　　　【唐】太　宗
　　春晖开禁苑淑景媚兰场映庭含浅色凝露浮光日丽参差影风传轻重香防湏君子折佩里作芬芳
　　咏兰　　　　　　　　　　【唐】李　峤
　　虚室重招寻防言契断金英浮汉家酒雪洒楚王琴广殿轻香发髙防逺吹吟河汾应擢秀谁肯访山隂
　　幽兰　　　　　　　　　　【唐】崔　涂
　　幽植众宁知芬芳止暗持自无君子佩未是国香衰白露沾常早春风到每迟不知当路艸芬馥欲何为
　　兰　　　　　　　　　　　【唐】僧无可
　　兰色结春光氛氲掩众芳过门阶露叶寻泽迳连香畹静风吹乱亭秋雨引长灵均曾采撷纫佩挂荷裳去嵗防学古分恵兰花清赏既歇复以根丛归之故畹而学古预有今年之约近闻颇已着花輙赋小诗以寻前约幸一笑
　　【宋】朱　子
　　秋兰逓初馥芳意满冲襟想子空斋里凄凉楚客心夕风生逺思晨露洒中林颇意孤根在幽期得重寻
　　兰　　　　　　　　　　　【眀】冯　琦
　　韦曲名园好习池胜事繁午风披蕙帯秋色上苔防宻树云成幄疎篱水绕门不烦除客径吾欲借兰荪
　　七言律
　　兰　　　　　　　　　　　【宋】杨万里
　　雪径偷开浅碧花氷根乱吐小红芽生无桃李春风面名可山林处士家政坐国香到朝市不容霜节老云霞江蓠蕙圃非吾耦付与骚人定等差
　　兰　　　　　　　　　　　【宋】刘克庄
　　深林不语抱幽贞赖有微风逓逺馨开处何妨依藓砌折来未肯恋金瓶孤髙可挹供诗巻素淡堪移入卧屏莫笑门无佳子弟数枝濯濯映荄庭
　　挂兰　　　　　　　　　　【元】谢宗可
　　江浦烟丛困草莱灵根从此谢栽培移将楚畹千年恨付与东风一缕开湘女久无尘土夣灵均元是栋梁材午窓试读离骚赋却怪幽香天上来
　　兰　　　　　　　　　　　【眀】文徴眀
　　灵根珍重自瓯东绀碧垂香玉两丛和露纫为湘水佩凌风如到蕊珠宫谁言别有幽贞在我已相忘臭味中老去相如才思减临窓欲赋不能工
　　题赵松雪墨兰　　　　　　【眀】僧宗衍
　　湘江春日静辉辉兰雪初消翡翠飞拂石似鸣苍玉佩御风还着六铢衣夜寒燕姞空多夣嵗晚王孙尚不归千载畵图劳防缀所思何处寄芳菲
　　五言絶句
　　兰　　　　　　　　　　　【唐】唐彦谦
　　谢庭漫芳艸楚畹多緑莎于焉忽相见嵗晏将如何
　　兰　　　　　　　　　　　【宋】司马光
　　艺植日繁滋芬芳时入座青葱春蕊擢皎洁秋英堕
　　兰涧　　　　　　　　　　【宋】朱　子
　　光风浮碧涧兰杜日猗猗竟嵗无人采含薰秪自知
　　兰　　　　　　　　　　　【宋】杨万里
　　健碧缤缤叶斑红浅浅芳幽香空自秘风肯秘幽香
　　题信上人春兰　　　　　　【元】掲傒斯
　　深谷暖云飞重岩花发时非因采樵者那得外人知
　　题畵兰　　　　　　　　　【元】陈　旅
　　九畹光风转重岩坠露香紫宫祠太乙瑶席荐琼芳
　　兰　　　　　　　　　　　【元】郑允端
　　并石疎花瘦临风细叶长灵均清夣逺遗佩满沅湘
　　写兰　　　　　　　　　　【眀】景翩翩
　　道是深林种还怜出谷香不因风力紧何以度潇湘
　　七言絶句
　　兰　　　　　　　　　　　【宋】朱　子
　　漫种秋兰四五茎疎帘底事太闗情可能不作凉风计防得幽香到晚清
　　寒食相将诸子游翟园　　　【宋】杨万里
　　鹿葱旧种竹新栽幽径深行防却回忽有野香寻不得兰于石背一花开
　　题畵兰　　　　　　　　　【眀】文征眀
　　手培兰蕙两三栽日暖风微次第开坐久不知香在室推窓时有蝶飞来
　　兰　　　　　　　　　　　【眀】余有丁
　　何处幽香扑酒樽洲中杜若畹中荪纫来为佩裁为服不许薋葹挂荜门
　　紫兰　　　　　　　　　　【眀】景翩翩
　　碧玉参差簇紫英当年剰有国香名风前漫结幽人佩澧浦春深寄未成




　　御定佩文斋咏物诗选巻三百五十三
　　钦定四库全书
　　御定佩文斋咏物诗选巻三百五十四
　　蕙花类
　　五言古
　　蕙花初开　　　　　　　　【宋】杨万里
　　幽人非爱山出山将何之山居种兰蕙嵗寒久当知初艺止百亩余地惜奚为先生无广居千岩一茅茨四面秖艺蕙中间才置锥锐緑分宿丛修紫擢防枝孤榦八九花一花破初蕤西风淡无味微度成香吹灯夣得幽馥月写传静姿我欲掇芳英和露充晨炊眷然恻不忍环玩息忘饥岂无众花草不愿秋风迟种时乱不择嵗晚悔可追
　　五言律
　　题次公蕙　　　　　　　　【宋】苏　轼
　　蕙本兰之族依然臭味同曾为水仙佩相识楚词中幻色虽非实贞香亦竟空云何起微馥鼻观已先通
　　五言絶句
　　蕙　　　　　　　　　　　【宋】朱　子
　　今花得古名旖旎香更好适意欲忘言尘编讵能考
　　题信上人秋蕙　　　　　　【元】掲傒斯
　　幽丛不盈尺空谷为谁芳一迳寒云色满林秋露香
　　七言絶句
　　和令狐侍御赏蕙草　　　　【唐】杜　牧
　　寻常诗思巧如春又喜幽亭蕙草新本是馨香比君子绕栏今更为何人
　　蕙草　　　　　　　　　　【宋】刘克庄
　　萧艾荣枯各有时深藏芳洁欲奚为世间鼻孔无凭托且伴幽窓读楚词
　　东园　　　　　　　　　　【宋】僧道潜
　　云峰缺处支笻立谿澑声中弄扇行习习南风吹百艸幽香知有蕙兰生
　　御定佩文斋咏物诗选卷三百五十四
　　钦定四库全书
　　御定佩文斋咏物诗选巻三百五十五
　　芝类
　　乐府
　　灵芝歌　　　　　　　　　【汉】班　固
　　因露寝兮产灵芝象三徳兮瑞应图延夀命兮光此都配上帝兮象太微参日月兮扬光辉
　　五言古
　　芝草　　　　　　　　　　【梁】庾肩吾
　　踟蹰玩芝艸淹留攀桂丛桂丛方偃蹇芝叶正玲珑如龙复如马成阙复成宫黄金九华发紫葢六英通隠士苍山北神仙海穴东随丹聊变水独揺不湏风
　　菌耳徧沃野　　　　　　　　【元】吾丘衍
　　菌耳徧沃野琼芝亦芬芳羣隂掩其茨谁复知尔良我愿得此艸移根植崇冈闲攀紫金蕤浥露晞朝阳服食换緑髓轻举过紫皇招携三辰游与之同辉光七言古
　　石芝　　　　　　　　　　【宋】苏　轼
　　空堂眀月清且新幽人睡息来初匀了然非夣亦非觉有人夜呼祁孔宾披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如铁
　　五言律
　　宣政殿芝艸　　　　　　　【唐】李义府
　　眀王敦孝感寳殿秀灵芝色带朝阳净光涵雨露滋且标宣德重更引国恩施圣祚今无限微臣乐未移
　　五言絶句
　　题尽巻　　　　　　　　　【元】马　臻
　　翠疉洪蒙色云凝淡沲春髙寒不可到应有采芝人
　　七言絶句
　　送道友游山　　　　　　　【唐】施肩吾
　　欲驻如今未老形万重山上九芝青君今若问采芝路踏水踏云穿杳防
　　寄题朱元晦武夷精舎　　　【宋】陆　游
　　先生结屋緑岩邉读易悬知屡絶编不用采芝惊世俗恐人谤道是神仙
　　次王参政延福宫韵　　　　【元】马祖常
　　唐家涨水望云亭三月千花隔障屏不似仙人华緑洞双笙吹凤五芝庭
　　中秋前偶赋　　　　　　　【元】虞　集
　　采芝不觉过前山偶答樵歌暮却还人影自行残照外雨云先入翠微间
　　惟寅征君踏雨过林舘为畱终日因诵近赋絶句三首辄走笔奉和　　　【眀】周　砥
　　野花疎竹媚幽姿翡翠帘前雨散丝最爱陈琳诗句好玉盘春露捧金芝
　　雨后　　　　　　　　　　【眀】彭　年
　　洞底泉声谷口闻望中峰色杳难分欲寻雨后金芝艸更踏前峰半湿云












　　御定佩文斋咏物诗选巻三百五十五
　　钦定四库全书
　　御定佩文斋咏物诗选巻三百五十六
　　萱花类
　　五言古
　　塘上行　　　　　　　　　【宋】谢恵连
　　芳萱秀陵阿菲质不足营幸有忘忧用移根托君庭垂颖临清池擢彩仰华甍霑渥云雨润葳蕤吐芳馨愿君眷轻叶留景恵余眀
　　咏萱草　　　　　　　　【北齐】阳休之
　　开跗幽涧底散彩曲堂垂优柔清露湿微穆恵风吹朝朝含丽景夜夜对华池
　　咏阶前萱草　　　　　　　【隋】魏　澹
　　緑艸正含芳靃靡映前堂帯心花欲发依笼叶已长云度时无影风来乍有香横得忘忧号余忧遂不忘
　　五言律
　　萱　　　　　　　　　　　【唐】李　峤
　　屣歩寻芳日忘忧自结丛黄英开飬性緑叶正依笼色湛仙人露香传少女风还依北堂下曹植动文防
　　萱草　　　　　　　　　　【唐】李咸用
　　芳艸比君子诗人情有由秖应怜雅态未必解忘忧积雨莎庭小微风藓砌幽莫言开太晚犹胜菊花秋
　　萱　　　　　　　　　　　【金】周　昻
　　万里黄萱好风烟接路傍迹踈虽异域心宻竟中央染练成初色移瓶得细香客愁无路遣始为防花忘
　　五言絶句
　　萱　　　　　　　　　　　【宋】宋　祁
　　修茎无附叶繁萼攅莛首每欲问诗人定得忘忧否
　　萱　　　　　　　　　　　【宋】石延年
　　移萱树之背丹霞间缥色我有忧民心对君忘不得
　　萱草　　　　　　　　　　【宋】朱　子
　　春条拥深翠夏花眀夕隂北堂罕悴物独尔淡冲襟
　　有感　　　　　　　　　　【眀】马闲卿
　　春风零落后秋圃恨开迟总是宜男草傍人也未知
　　七言絶句
　　宫词　　　　　　　　　　【眀】黄省曾
　　清萱到处碧鬖鬖兴庆宫前色倍含借问皇家何种此太平天子要宜男










　　御定佩文斋咏物诗选巻三百五十六
　　钦定四库全书
　　御定佩文斋咏物诗选巻三百五十七
　　菊花类
　　五言古
　　菊　　　　　　　　　　　【晋】袁山松
　　灵菊植幽崖擢頴凌寒飚春露不改色秋霜不改条
　　饮酒　　　　　　　　　　【晋】陶　潜
　　结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辨已忘言
　　其二
　　秋菊有佳色裛露掇其英泛此忘忧物逺我遗世情一觞虽独进杯尽壶自倾日入羣动息归鸟趋林鸣啸傲东轩下聊复得此生
　　摘园菊赠谢仆射举　　　　【梁】王　筠
　　灵茅挺三眷神芝曜九眀菊花偏可憙碧叶媚金英重
　　九惟嘉节抱一应元贞泛酌宜长久聊荐野人诚
　　咏菊　　　　　　　　　　【唐】陈叔达
　　霜间开紫蒂露下发金英但令逢采摘寕辞独晚荣和钱员外早冬翫禁中新菊　【唐】白居易
　　禁署寒气迟孟冬菊初拆新黄间繁緑烂若金照碧仙郎小隐日心似陶彭泽秋怜潭上防日惯篱邉摘今来此地赏野意潜自适金马门内花玉山峰下客寒芳引清句吟翫烟景夕赐酒色偏宜握兰香不敌凄凄百卉腓嵗晚氷霜积唯有此花开殷勤助君惜
　　霜菊　　　　　　　　　　【唐】席　防
　　时令忽已改行防被霜菊可怜后时秀当此凛风肃淅沥翠枝翻凄清金蕊馥凝姿节堪重澄艶景非淑宁祛青女威愿盈君子掬持来泛樽酒永以照幽独
　　霜菊　　　　　　　　　　【唐】阙　名
　　秋尽北风生律移寒气肃淅沥降繁霜离披委残菊华姿尚照灼幽气含纷郁的的冐空园萋萋被幽谷骚人有遗咏陶令曾盈掬倘使懐袖中犹堪袭余馥
　　和圣俞庭菊　　　　　　　【宋】苏舜钦
　　不谓花艸稀实爱菊色好先时自封植坐待秋风老类妆翠羽枝已喜金靥小严霜发层英益见化匠巧揺疑光艳落折恐丛薄少一日三四吟一吟三四绕赏専情自迷美极语难造得君所赋诗烂熳惬懐抱朗咏偿此心清樽为之倒
　　菊　　　　　　　　　　　【宋】苏　洵
　　骚人足竒思香艸比君子况此霜下杰清芬絶兰茝气禀金行秀德备黄中美古来鹤发翁餐英饮其水但恐蓬藋伤课仆加料理
　　野菊　　　　　　　　　　【元】郝　经
　　乾坤入消数万物呈晚节秋晏菊始华荒丛翳林樾野迥幽姿清冈断寒艶接丝虫罥青苞啼螀抱枯叶瀼露积玉华层层拥金屑我欲摘以杯饮之濯中热霜栽郁髙标胡与荒秽列嗟尔夷恵俦玉质难变灭不谓无人防便使幽香歇安得老瓦盆坐对浇古月
　　菊　　　　　　　　　　　【元】何　中
　　菊花如幽人梅花如烈士同居氷雪中标格不相似道里阻荒寒故人万里余菊枝傥可折持以寄逺书
　　泾上观菊　　　　　　　　【眀】王　问
　　泾上一老人爱菊如爱稼踏叶到林丘散襟茅茨下青柯吐芳英采采渐盈把睠言五色姿阳春似相假晚节良可亲予懐自舒冩有物茍防心那辞在荒野嵗晏不可留柴车夙云驾奕奕车马客谁解闲行者
　　七言古【附长短句】
　　买菊　　　　　　　　　　【宋】杨万里
　　老夫山居花绕屋南斋杏花北斋菊青春二月杏花开抱瓶醉卧锦绣堆凉秋九月菊花发自折寒枝挿华发湘累落英曾防何陶令东邻未是多吾家满山种秋色黄金为地香为国就中更有一丈黄霜葩月蕊耿出墙饮徒无酒寻不得寻得一身花露香如今小寓咸阳市有口何曾问花事百钱担上买一株聊伴诗人发幽意
　　白菊　　　　　　　　　　【金】宇文虚中
　　西风萧飒百草黄南斋白菊占秋芳主人好事不専飨撷送客舘分幽香幽香清艶两难得氷雪肌肤龙麝裛悄然坐我蕊珠宫玉斧瑶姬皆旧识仙家艺菊名日精我今号尔为月英月中风露秋夕好感此仙种来曾城凭君传与金天令月与霜姿驻清景重阳好伴白衣来五栁先生忆三迳
　　菊潭　　　　　　　　　　【眀】李　蓘
　　甘菊之下潭水清上有菊花无数生谷中人家饮此水能令上夀皆百龄汉家宰相亦不俗月致洛阳三十斛遗踪芜没无处寻夜雨春风长荆谷
　　其二
　　浩荡李青莲清狂孟襄阳当时各到菊潭上风流对酒酣壶觞山树槭槭山菊老谷中人夀今多少髙贤已去碧山空千载流光一归鸟
　　买西园菊至招同社徐兴公商孟和诸人花下
　　小酌因和短歌　　　　　【眀】陈　鸿
　　防处菊花残西园余数亩买来竹窓下折简防宾友把酒坐花傍一齐衫袖香春天百卉媚不及此幽芳堦下凉风薄暮起枝枝低拂深杯里愿君尽醉宿我家眀日更买西园花
　　五言律
　　赋得残菊　　　　　　　　【唐】太　宗
　　阶兰凝曙霜岸菊照晨光露浓晞晓笑风劲浅残香细叶雕轻翠圆花飞碎黄还将今嵗色复结后年芳
　　秋菊　　　　　　　　　　【唐】骆宾王
　　擢秀三秋晚开芳十歩中分黄俱笑日含翠共揺风碎影涵流动浮香隔岸通金翘徒可泛玉斚竟谁同
　　菊　　　　　　　　　　　【唐】李　峤
　　玉律三秋暮金精九日开荣舒洛媛浦香泛野人杯靃靡寒潭侧丰茸晓岸隈黄花今日晚无复白衣来
　　九日奉陪令公登白楼同咏菊
　　【唐】卢　纶
　　琼樽犹有菊可以献留侯愿比三花秀非同百卉秋金英和药细玉露结房稠黄雀知恩在衔飞亦上楼
　　菊　　　　　　　　　　　【唐】李商隐
　　暗暗淡淡紫融融冶冶黄陶令篱边色罗含宅里香防时禁重露实是怯残阳愿泛金鹦鹉升君白玉堂
　　白菊　　　　　　　　　　【唐】许　棠
　　所尚雪霜姿非闗落防期香飘风外别影到月中疑发在林凋后繁当露冷时人间稀有此自古乃无诗
　　菊　　　　　　　　　　　【唐】罗　隠
　　篱落嵗云晏数枝聊自芳雪裁纎蕊宻金坼小苞香千载白衣酒一生青女霜春丛莫轻薄彼此有行蔵
　　白菊　　　　　　　　　　【唐】张　蠙
　　秋天木叶干犹有白花残举世稀栽得豪家却畵防片苔相应緑诸卉独宜寒防度携佳客登髙欲折难
　　采菊　　　　　　　　　　【唐】李建勲
　　簇簇竟相鲜一枝开防番味甘资麴糵香好胜兰荪古道风揺逺荒篱露压繁盈筐时采得服饵近知门
　　菊　　　　　　　　　　　【唐】僧无可
　　东篱揺落后宻艶被寒催夹雨惊新拆经霜忽尽开野香盈客袖禁蕊泛天杯不共春兰并悠扬逺蝶来
　　九日菊花咏应诏　　　　　【唐】僧广宣
　　可讶东篱菊能知节芳细枝青玉润繁蕊碎金香爽气浮朝露浓姿帯夜霜泛杯传夀酒应共乐时康九月十八日黄菊始开时且禁酿谩成示徳衡
　　弟　　　　　　　　　　【元】蒲道源
　　冉冉秋事杪幽丛花始黄直湏雕众卉才许见孤芳重露洗金质严风吹緑裳陶翁如有酒何日不重阳
　　汝庆宅红菊　　　　　　　【眀】何景眀
　　红菊开时暮亭亭冠物华亦知顔色好不是艶阳花罗绮娇秋日楼防媚晚霞清香如不改常傍美人家
　　菊　　　　　　　　　　　【眀】申时行
　　诛茅疏野径种菊拟山家秀擢三秋榦竒分五色葩凌霜畱晚节殿嵗夺春华为道餐英好东篱兴独赊
　　菊　　　　　　　　　　　【眀】唐文献
　　西苑宸游地东篱菊已花当年夸野色此日丽天葩轻白凌寒露深红映晚霞秋英疑可茹无复楚人嗟
　　五言排律
　　和令狐相公玩白菊　　　　【唐】刘禹锡
　　家家菊尽黄梁国独如霜莹净真琪树分眀对玉堂山人披雪氅素女厌红妆粉蝶来难见麻衣拂更香面风揺羽扇含露滴琼浆髙艶遮银井繁枝覆象牀桂丛惭并发梅蕚妬先芳一入瑶华咏从兹播乐章
　　咏夹迳菊　　　　　　　　【唐】薛　能
　　夹迳尽黄英不通人并行防曾相对绽元自两行生丛比髙低等香连左右并畔揺风势断中夹日华眀间隔蛩吟隔交横蝶乱横频应泛桑落摘处近前楹
　　恩门小谏雨中乞菊栽　　　【唐】郑　谷
　　握兰将满嵗栽菊伴吟诗老去慵趋世朝廻独绕篱逓香风细细浇緑水弥弥秖共山僧赏何当国士移孤根深有托微雨正相宜更待金英发凭君挿一枝
　　南海使院对菊懐丁夘别墅　【唐】许　浑
　　何处曾移菊谿桥鹤岭东篱疎还有艶园小亦无丛日晚秋烟里星繁晓露中影揺金涧水香染玉潭风罢酒惭陶令题诗答谢公朝来数花发身在尉佗宫
　　七言律
　　和马郎中移白菊见示　　　【唐】李商隠
　　陶诗只采黄金实郢曲新传白雪英素色不同篱下发繁花疑自月中生浮杯小摘开云母带露全移缀水精偏称含香五字客从兹得地始芳荣
　　野菊　　　　　　　　　　　李商隠
　　苦竹园南椒坞邉微香冉冉泪涓涓已悲节物同寒雁忍委芳心与暮蝉细路独来当此夕清樽相伴省他年紫云新苑移花处不取霜栽近御筵
　　幽居有白菊一丛因而成咏呈知已
　　【唐】陆龟防
　　还是延年一种材即将瑶朶冐霜开不如红艶临歌扇欲伴黄英入酒杯陶令接防堪岸着梁王髙屋好敧来月中若有闲田地为劝嫦娥作意栽
　　重忆白菊　　　　　　　　　陆龟防
　　我怜贞白重寒芳前后丛生夹小堂月朶暮开无絶艶风茎时动有竒香何惭谢雪清才咏不羡刘梅贵主妆更忆幽窓凝一夣夜来邨落有微霜
　　和鲁望白菊　　　　　　　【唐】皮日休
　　已过重阳半月天琅华千防照寒烟蕊香亦似浮金靥花様还如缕玉钱玩影冯妃堪比艶链形箫史好争妍无由摘向牙箱里飞上方诸赠列仙
　　和陆鲁望白菊　　　　　　【唐】张　贲
　　雪彩氷姿号女华寄身多是地仙家有时南国和霜立防处东篱伴月斜谢客琼枝空贮恨袁郎金钿不成夸自知终古清香在更出梅妆弄晚霞
　　刘员外寄移菊　　　　　　【唐】李山甫
　　秋来縁树复縁墙怕共平芜一例荒顔色不能随地变风流唯解逐人香烟含细叶交加碧露坼寒英次第黄深谢栽培与知赏但惭终嵗待重阳
　　咏白菊　　　　　　　　　【唐】罗　隠
　　虽被风霜竞欲催皎然顔色不低摧已疑素手能妆出又似金钱未染来香散自宜飘渌酒叶交仍得防香苔寻思闭户中宵见应认寒窓雪一堆
　　和张少监晚菊　　　　　　【宋】徐　铉
　　忆共庭兰倚砌栽柔条轻吹独依隈自知佳节终堪赏为惜流光未忍开采撷也湏盈掌握馨香还解满罇罍今朝旬假犹无事更好登临泛一杯
　　菊　　　　　　　　　　　【宋】刘子翚
　　青丛馥郁早抽芽金蕊斓斑晚着花秋意秪应宜澹泊化工可是惜铅华轻烟细雨重阳节曲槛疎篱五栁家暮醉朝吟供采摘更怜寒蝶共生涯
　　今年立冬后菊方盛开小饮　【宋】陆　游
　　胡牀移就菊花畦饮具酸寒手自携野实似丹仍似漆邨醪如蜜复如虀传方那解烹羊脚破戒犹惭擘蠏脐一醉又驱黄犊出冬晴正要饱耕犁
　　野菊　　　　　　　　　　【宋】杨万里
　　未与骚人当糗粮况随流俗作重阳正縁在野有幽色肯为无人减妙香已晚相逢半山碧便忙也折一枝黄花应冷笑东篱族犹向陶翁觅宠光
　　野菊座主闲闲公命作　　　【金】元好问
　　柴桑人去已千年细菊斑斑也自圆共爱鲜眀照秋色争教狼籍卧疎烟荒畦断垄新霜后瘦蝶寒晚景前只恐春丛笑迟暮题诗端为发幽妍
　　重九后菊　　　　　　　　【元】叶　颙
　　痴蝶狂蜂未用疑从来根性嬾趋时情知不少争先辈故遣迟开殿后枝斜日园林方冷淡西风天地特清竒芳苞小蕊秋香老不是渊眀断不知
　　西施菊　　　　　　　　　【眀】瞿　佑
　　不惜金钱买冶容移根应自馆娃宫西风冷落三秋后故国繁华一笑中戏蝶留连香径晚游人怅望屧廊空莫教野鹿偷衔去留映苏防夕照红
　　汪司骥席上对菊　　　　　【眀】熊　卓
　　锦席秋轩流客觞堦除迟菊恋年芳翠条冉冉初经雨青蕊娟娟欲霜幸为分回供閴寂空然别去梦寒香小车如觅东谿路古屋疎篱是醉乡
　　五言絶句
　　江行　　　　　　　　　　【唐】钱　起
　　丛菊生堤上此花长后时有人还采掇何必在春期
　　其二
　　晚菊绕江垒忽如开古屏莫言时节过白日有余馨
　　其三
　　浔阳江畔菊应似古来秋为问幽栖客吟诗得酒不
　　野菊　　　　　　　　　　【唐】王　建
　　晚艶出荒篱冷香着秋水忆向山中见伴蛩石壁里
　　咏新菊　　　　　　　　　【唐】姚　合
　　黄金色未足摘取且尝新若待重阳日何曾异众人
　　将赴湖州留题亭菊　　　　【唐】杜　牧
　　陶菊手自种楚兰心有期遥知渡江日正是撷芳时
　　折菊　　　　　　　　　　　杜　牧
　　篱东菊径深折得自孤吟雨中衣半湿拥鼻自知心
　　菊　　　　　　　　　　　【宋】徐　铉
　　细丽披金彩氛氲散逺馨泛杯频奉赐縁解制頺龄
　　菊　　　　　　　　　　　【宋】王十朋
　　佳节逢吹防黄金染菊丛渊眀何处饮三径冷香中
　　菊　　　　　　　　　　　【宋】杨万里
　　味苦谁能爱香含只自珍长将潭底水普供世间人
　　七言絶句
　　重阳席上赋白菊　　　　　【唐】白居易
　　满园花菊郁金黄中有孤丛色似霜还似今朝歌酒席白头翁入少年场
　　菊　　　　　　　　　　　　白居易
　　一夜新霜着瓦轻芭蕉新折败荷倾耐寒唯有东篱菊金粟初开晓更清
　　菊花　　　　　　　　　　【唐】元　稹
　　秋丛绕舎似陶家遍绕篱邉日渐斜不是花中偏爱菊此花开尽更无花
　　忆白菊　　　　　　　　　【唐】陆龟防
　　稚子书传白菊开西成相滞未容廻月眀阶下窓纱薄多少清香透入来
　　白菊杂诗　　　　　　　　唐司空图
　　黄昏寒立更披襟露浥清香恱道心却笑谁家扄绣户正熏龙麝暖鸳衾
　　其二
　　四面云屏一带天是非断得自翛然此生只是偿诗债白菊开时最不眠
　　华下对菊　　　　　　　　　司空图
　　清香裛露对髙斋泛酒偏能浣旅懐不是春风逞红艶镜前空坠玉人钗
　　菊　　　　　　　　　　　【唐】郑　谷
　　日日池邉载酒行黄昏独自绕黄英重阳过后频来此甚觉多情胜薄情
　　庭前菊　　　　　　　　　【唐】韦　庄
　　为忆长安烂熳开我今移尔满庭栽红兰莫笑青青色曾向龙山泛酒来
　　菊　　　　　　　　　　　【宋】韩　丕
　　造化工夫岂异端自縁开晚少人防若教总似陶潜眼肯向芳春赏牡丹
　　白菊　　　　　　　　　　【宋】魏　野
　　浓露繁霜着似无防多光彩照庭除何须更待萤兼雪便好丛邉夜读书
　　沈仲一送菊自言封殖之劳欲得诗为报
　　【宋】陈傅良
　　东篱何在菊年年菊视陶诗竟孰贤未必縁诗花更好花将诗与万人传
　　黄菊　　　　　　　　　　【宋】杨万里
　　莺様衣裳钱様裁冷霜凉露溅秋埃比他红紫开差晚时节来时毕竟开
　　九日月中对菊同禧伯郎中赋
　　【元】张　本
　　花上清光花下隂素娥惜此万黄金一杯寒露三更后谁信幽人更苦心
　　赏菊　　　　　　　　　　【眀】魏时敏
　　短篱疎雨正离披淡白深红朶朶宜自计老年才思减重阳过后不题诗
　　御定佩文斋咏物诗选卷三百五十七
　　钦定四库全书
　　御定佩文斋咏物诗选巻三百五十八
　　荷花类
　　五言古
　　青阳度　　　　　　　　　【晋】乐　府
　　青荷盖绿水芙蓉披红鲜下有并根藕上生并头莲
　　夏歌　　　　　　　　　　乐　府
　　鬱蒸仲暑月长啸北湖邉芙蓉始结叶抛艶未成莲
　　夏歌
　　江南莲花开红光照碧水色同心复同藕异心无异
　　咏同心莲　　　　　　　　【梁】萧　统
　　江南采莲处照灼本足观况等连枝树俱耀紫茎端同逾并根草双异独鸣鸾以兹代萱草必使愁人欢
　　咏芙蓉　　　　　　　　　【梁】简文帝
　　圆花一蔕卷交叶半心开影前光照耀香里蝶徘徊欣随玉露防不逐秋风催
　　赋得渉江采芙蓉　　　　　【梁】元　帝
　　江风当夏清桂檝逐流萦初疑京兆劒复似汉冠名荷香带风逺莲影向根生叶卷珠难溜花舒红易倾日暮鳬舟满归来度锦城
　　咏芙蓉　　　　　　　　　【梁】沈　约
　　微风揺紫叶轻露拂朱房中池所以绿待我泛红光
　　咏荷　　　　　　　　　　【梁】江　洪
　　泽陂有微草能花复能实碧叶喜翻风红英宜照日移居玉池上托根庶非失如何霜露交应与飞蓬匹
　　咏同心芙蓉　　　　　　　【梁】朱　超
　　青山丽朝景峯朗夜光未及清池上红蕖并出房日分双蔕影风合两花香鱼惊畏莲折龟上碍荷长云雨流轻润草木隐嘉祥徒歌渉江曲谁见缉为裳
　　采莲曲　　　　　　　　　　朱超
　　艶色前后发缓檝去来迟防妆碍荷影洗手畏菱滋摘除莲上叶拖出藕中丝湖里人无限何日满船时
　　芙蓉花　　　　　　　　　【隋】辛徳源
　　洛神挺凝素文君拂艶红丽质徒相比鲜彩两难同光临照波日香随出岸风渉江良自逺托意在无穷
　　咏同心芙蓉　　　　　　　【隋】杜公瞻
　　灼灼荷花瑞亭亭出水中一茎孤引绿防影共分红色夺歌人脸香乱舞衣风名莲自可念况复两心同
　　采芙蓉　　　　　　　　　【唐】太　宗
　　结伴戏方塘擕手上雕航船移分细浪风散动浮香游莺无定曲惊鳬有乱行莲稀钏声断水短棹歌长栖乌还宻树泛流归建章
　　古风　　　　　　　　　　【唐】李　白
　　碧荷生幽泉朝日艶且鲜秋光冐绿水宻叶罗青烟秀色空絶世馨香竟谁传坐防飞霜满凋此红芳年结根未得所愿托华池邉
　　折荷有赠　　　　　　　　　李　白
　　渉江翫秋水爱此红蕖鲜攀荷弄其珠荡漾不成圆佳人防云里欲赠隔逺天相思无因见怅望凉风前粲公院各赋一物得初荷　　【唐】李　颀
　　微风和众草大叶长圆隂晴露珠共合夕阳花映深从来不着水清浄本因心
　　初秋莲塘归　　　　　　　【唐】顾　况
　　秋光净无迹莲消锦云红只有谿上山还识扬舲翁如何白苹花幽渚笑凉风
　　东林寺白莲　　　　　　　【唐】白居易
　　东林北塘水湛湛见防清中生白芙蓉菡蓞三百茎白日发光彩清飇散芳馨泄香银嚢破泻露玉盘倾我慙尘埃眼见此琼瑶英乃知红莲花虚得清净名夏萼敷未歇秋芳结才成夜深众僧寝独起绕池行欲收一颗子寄向长安城但恐出山去人间种不生
　　京兆府新栽莲　　　　　　　白居易
　　汚沟贮浊水水上叶田田我来一长叹知是东谿莲下有青泥汚馨香无复全上有红尘扑顔色不得鲜物性犹如此人事亦宜然托根非其所不如遭弃捐昔在谿中日花叶媚清涟今来不得地顦顇府门前
　　髙荷　　　　　　　　　　【唐】元　稹
　　种藕百余根髙荷才四叶飐闪碧云扇团圆青玉疉亭亭自擡举鼎鼎难藏擪不学着水荃一生长怗怗
　　野莲　　　　　　　　　　【元】郝　经
　　陂塘烟芜秋波淡浮空蒹葭杂芙蕖依稀见愁红轻销露华凉亭亭倚西风金粉亦自香霞腴为谁容无言恨最深失偶情更浓揺揺似相招为喜诗人逄翻思彼桃李反在罗绮中复忆岩下兰绿叶翳荒丛西子出苎萝原思老蒿蓬万物在生处莫谩仇天公
　　池莲咏　　　　　　　　　【元】倪　瓉
　　廻翔波间风的歴叶上露清池结素彩华月映微歩云隂花房敛雨歇芳气度欲去拾明珰踟蹰惜迟暮次韵欧阳检阅濠池观荷　　【元】薛元曦
　　行行濠池上亭亭见长荷琼葩耀初日碧芰卷轻波深蒲晓色乱微雨晚香多方舟时自移髙轩或来过岂无河朔饮那复发商歌商歌一慷慨此物奈君何
　　过荷叶浦　　　　　　　　【明】徐　贲
　　粼粼水溶春淡淡烟销午不见唱歌人空来荷叶浦无处寄相思停舟采芳杜
　　采莲曲　　　　　　　　　【明】李淑媛
　　南湖采莲女日日南湖归浅渚莲子满深潭荷叶稀荡桨娇无力水溅越罗衣无心却囬棹贪看鸳鸯飞
　　七言古
　　赵昌荷花　　　　　　　　【元】袁　桷
　　我家东湖三百顷瑞锦纵横绿云凝森森暁气天香飞星斗光沈水花净逺如婴儿脱文褓近若胎仙临玉镜琼杯欲侧雨丝垂金掌初调露珠定尽将机心付鸥鹭小雨轻烟穿短艇京尘乌防二十年梦入沧洲寄清兴赵生画意不画格浅粉轻砂养真性韬精敛容羞自陈三沭无言月华靓迩来冯于号能事老嫩风晴毫髪证黄巳辨神俊枯逐影之人道中病髙堂视此青琉璃香色俱忘保清静
　　西湖荷花有感　　　　　　【元】于　石
　　我昔扁舟泛湖去囬望荷花浩无数谁家画舫倚红妆笑声迥入花深处笙歌凄咽水云寒花色似嫌脂粉污夜深人静月明中方识荷花有真趣水天倒浸碧琉璃浄质芳姿澹相顾亭亭翠盖拥羣仙轻风微颤凌波歩酒晕潮红浅渥唇肤如凝脂腰束素一捻香骨薄裁氷半破芳心娇泣露湖光花气满衣襟月落波寒浸香雾恍然人在蘂珠宫便欲移家临水住囬首落日低黄尘十年不到湖山路花开花落防秋风湖上青山自如故
　　徐两山寄莲花　　　　　　【明】王　彛
　　秋风吹皱银塘水小雨芙蓉不胜洗谁拣新船折得来不怕绿芒伤玊指烟丝有恨自悠扬相惹相牵短复长双头并作幽修语一夜露痕黄粉香我有银瓶秋水满君心不似莲心短绿房结子为君收种向明年应未晚
　　采莲曲　　　　　　　　　【明】张　泰
　　翡翠楼临鸂水朱帘卷暁香风起靓妆揺荡湖色澄一様芙蕖镜光里蒲深柳暗人迹稀麦歌声里双鳬飞攀红采绿日易晚夕灯愁对文君机金羁白马谁家醉桂檝迎秋减芳意荷叶经霜缺旧圆藕肠欲断丝还系
　　采莲图　　　　　　　　　【明】文徴明
　　横塘西头春水生荷花落日照人明花深叶暗不辨人有时叶防闻歌声歌声宛转谁家女自把双桡击兰渚不愁击渚溅红裳水中惊起双鸳鸯
　　五言律
　　荷　　　　　　　　　　　【唐】李　峤
　　新溜满澄陂圆荷影若规风来香气逺日落盖隂移鱼戏排缃叶龟浮见绿池魏朝难接采楚服但同披
　　荷花　　　　　　　　　　【唐】李商隐
　　都无色可并不奈此香何瑶席乘凉设金羁落晚过回衾灯照绮渡韈水沾罗预想前秋别离居梦櫂歌
　　新荷　　　　　　　　　　【唐】李羣玊
　　田田八九叶散防绿池初嫩碧才平水圆隂巳蔽鱼浮萍遮不合弱荇绕犹踈半在春波底芳心卷未舒
　　晚荷　　　　　　　　　　　李羣玊
　　露冷芳意尽稀踈空碧荷残香随暮雨枯蘂堕寒波楚客罢竒服吴姬停櫂歌渉江无可寄幽恨竟如何
　　宫池产瑞莲　　　　　　　【唐】王贞白
　　雨露及万物嘉祥有瑞莲香飘鸡树近荣占鳯池先圣日临双丽恩波照并妍愿同指佞草生向帝尧前
　　荷花　　　　　　　　　　【宋】丰　稷
　　桃杏二三月此花泥滓中人心正畏暑水面独揺风浄刹如金涌嘉賔照幕红谁歌采莲曲舟在暁霞东
　　奉酬圭父白莲之作　　　　【宋】朱　子
　　忽传夔府句并送逺公莲翠盖临风迥氷华浥露鲜舞衣清缟袂倒景烂珠纒想像芙蓉阙絶世缘
　　采莲歌　　　　　　　　　【元】叶　颙
　　越女浙江头烟波万顷愁徃来荷叶浦荡漾木兰舟岛阔香云冷江空明月秋清讴三四曲声断白苹洲
　　荷叶　　　　　　　　　　【明】髙　啓
　　楚服新裁得吴筩旧制成圆应同荇菜宻欲翳莲茎声中乱雨至隂下一鱼行桂櫂还思折江南日暮情
　　新荷　　　　　　　　　　　髙　啓
　　如盖复如钿初生雨后天叶低浮水上茎弱袅风前乍覆逰鱼戯难藏宿鹭眠佳人休便折留防采莲船
　　荷叶　　　　　　　　　　【明】杨　基
　　圆的破蓬苞孤茎上藕梢雨撑栖鹭屋风卷防龟巢谿友裁巾帻虚人作饭包小娃曽巳折新月里湖坳
　　莲花泾荘　　　　　　　　【明】徐　贲
　　洲渚绿萦逥菱荷面面开路从花外过山向栁间来鸣鹭惊逥舫游鱼仰酹杯同为城郭里此地絶尘埃
　　莲花　　　　　　　　　　【明】申时行
　　碧沼渟寒玉红蕖映绿波妆凝朝日丽香逐晚风多游戏金鳞出飞扬翠羽过纳凉依水榭还续采莲歌陈真人馆中赏荷花作　　　【明】薛　蕙
　　别馆瀛洲丽新花菡蓞香红衣迷日色翠盖写波光雨过金塘湿风生石槛凉客来修竹下回首见潇湘
　　五言排律
　　秋日吴中观贡藕　　　　　【唐】赵　嘏
　　野艇防西东清泠映碧空褰衣来水上捧玊出泥中叶乱田田绿莲余片片红激波才入选就日巳生风御洁玲珑膳人懐防擢功梯山谩多品不与世流同
　　赋得芙蓉出水　　　　　　【唐】贾　谟
　　的皪舒芳艶红姿映绿苹揺风开细浪出沼媚清晨翻影初迎日流香暗袭人独披千叶浅不竞百花春鱼戯参差动龟游次第新渉江如可采从此免迷津
　　七言律
　　阙下芙蓉　　　　　　　　【唐】包　何
　　一人理国致升平万物呈祥助圣明天上河从阙下过江南花向殿前生庆云垂防开难落湛露为珠满不倾更对乐悬张簨簴歌工欲奏采莲声
　　六年秋重题白莲　　　　　【唐】白居易
　　素房含露玊冠鲜绀叶揺风钿扇圆本是吴洲供进藕今为伊水寄生莲移根到此三千里结子经今六七年不独池中花故旧兼乘旧日采花船
　　咏南池嘉莲　　　　　　　【唐】姚　合
　　芙蓉池里叶田田一本双花出碧泉浓淡共妍香各散东西分艶蔕相连自知政术无多异纵有祯祥亦偶然四野人闻皆尽喜争来入郭防嘉莲
　　永乐殷尧藩明府县池嘉莲咏
　　【唐】雍　陶
　　青苹白石匝莲塘水里莲开帯瑞光露湿红芳双朶重风揺绿蔕一枝长同心栀子徒夸艶合穂嘉禾岂觧香不独丰祥先有应更宜花县对潘郎
　　髙侍御话皮博士池中白莲因成奉呈
　　【唐】吴　融
　　白玉花开绿锦池风流御史报人知防来应是云中堕偷去湏从月下移巳被乱蝉催晼晚更禁凉雨动防褷习家秋色堪图画只欠山公倒接防
　　重台莲　　　　　　　　　【唐】李建勲
　　斜倚秋风絶比伦千英和露染难匀自为祥瑞生南国谁把丹青寄北人明月防宵同绿水牡丹无路出红尘怜伊不算多时立赢得馨香暗上身
　　西府直舍盆池种莲　　　　【宋】杨万里
　　飞空天镜堕莓苔玊井移莲旋旋栽坐防一花随手长横开半叶出头来稍添菱荇相萦帯便有龟鱼数徃回剰欲绕池三两匝数声排马苦相催
　　晓看芙蓉　　　　　　　　　杨万里
　　两嵗芙蓉无一枝今年万朶压枝低半红半白花都间非短非长树斩齐临水酾妆新雨后出墙背面暁风西春英笑杀秋英淡只恐浓于桃李蹊
　　莲实　　　　　　　　　　【金】张　檝
　　水妃擎出绀珠囊玊笋雕盘喜乍尝肤白巳搀新藕嫩心清犹帯小荷香鬪余翠鸟零珍羽飞尽黄蜂露蜜房口腹累人良可笑此身便欲老江乡
　　三益堂芙蓉　　　　　　　【元】萨都拉
　　斑帘十二卷轻碧秋水芙蓉隔画栏防扇迎风霞透影锦袍弄月酒生寒湘魂翠防畱江浦仙掌红云湿露盘只恐淮南霜信早绛纱笼烛夜深防
　　白莲　　　　　　　　　　【元】谢宗可
　　三千宫额翠云房洗褪铅华浅淡妆仙掌月明应自怨东林梦逺为谁芳波澄夜静花无影露冷风清玉有香舞罢霓裳谁得似六郎清瘦比何郎
　　白莲　　　　　　　　　　【元】王士熙
　　昆吾纎刃刻芳菲玉女新抛织锦机无质易随清露滴有情应化素云飞青腰霜下蟾房冷皓首天邉鸟使稀最忆齐州旧游处日斜双桨折花归
　　氷盘雪藕　　　　　　　　【元】周霆震
　　清彻氷盘压蔗浆酒酣雪藕近华堂凝寒色映瑶华脆真白丝连翠防香金掌曽闻承玉露琼防忽见霜文园近日真消渴莫种莲根引恨长
　　荷风　　　　　　　　　　【明】瞿　佑
　　一阵南风一阵凉扁舟来到水云乡吹开太华头雨散作西湖水面香清露泻珠沾翡翠红衣坠粉妬鸳鸯飘飘香防空中举知是谁家窈窕娘
　　赐藕　　　　　　　　　　【明】李东阳
　　只向名花防画图忽惊仙骨在泥涂轻同握雪愁先碎细比餐氷聼却无郭北芳菲懐故里江南风味忆西湖渴尘此夜消应尽未羡金茎与玉壶
　　池莲　　　　　　　　　　【明】朱之蕃
　　藕花层疉防逥塘映日随风逺送香翠被玉顔眠锦帐绿鬟红粉舞霓裳承将暁露珠倾斛照彻晴波镜对妆鸥鹭徊翔知眷恋可无觞咏答韶光
　　其二
　　十畆横塘列芰荷虚亭开向绮霞窝娇花浥露红妆拥宻叶翻风翠防多越女翩翩偕巧笑湘娥冉冉共凌波不劳玊井头觅坐对倾杯发浩歌
　　赐鲜藕　　　　　　　　　【明】于慎行
　　芙蓉别殿暁风凉玉井灵根出水香荐熟方闻开寝庙赐鲜巳见布朝堂氷丝欲断鲛人缕琼液疑含阆苑霜忆昨金鼇桥上望红衣翠盖满银塘
　　次张龙湖吏侍院中观莲　　【明】徐　阶
　　曲径方池列馆东荷开殊胜昔年红虚瞻玊井青冥上似覩金莲紫禁中佳实豫知深雨露苦心原自耐霜风亭亭独立烟波冷肯羡春华在汉宫
　　和观莲　　　　　　　　　【明】陆树声
　　秘省仙郎别苑东池开新长芰荷红幽芳三湘外踈影亭亭一水中香湿琼衣迷暁雾尘消罗韈起秋风玊堂归后青藜照竞拟金莲出上宫
　　张卿子汤穉含泛舟防荷花　【明】程嘉燧
　　主客琅玕烂熳同快哉谁为乞天公低昂霞绮船头浪狼籍玻瓈盌面风蠲暑可忘吹大小析酲聊复辨雌雄飞花度水来何处折尽西陂劝酒筩
　　五言絶句
　　采莲　　　　　　　　　　【唐】崔国辅
　　玉溆花争发金塘水乱流相逄畏相失并着采莲舟
　　临湖亭　　　　　　　　　【唐】王　维
　　轻舸迎上客悠悠湖上来当轩对樽酒四面芙蓉开
　　石莲花　　　　　　　　　【唐】司空曙
　　今逄石上生本自波中有红艶秋风里谁怜众芳后
　　临平湖　　　　　　　　　【唐】顾　况
　　采藕平湖上藕泥封藕节船影入荷香莫冲莲柄折
　　芙蓉榭　　　　　　　　　　顾　况
　　风摆莲衣干月背鸟巢寒文鱼翻乱叶翠羽上雕阑
　　赋得秋池一枝莲　　　　　【唐】郭　恭
　　秋至皆零落凌波独吐红托根方得所未肯即随风
　　莲叶　　　　　　　　　　【唐】李羣玊
　　根是泥中玊心承露下珠在君塘下种埋没任春蒲
　　静夜相思　　　　　　　　　李羣玊
　　山空天籁寂水榭延轻凉浪定一浦月藕花闲自香
　　芙蓉　　　　　　　　　　【元】虞　集
　　丹霞覆苑洲公子夜来游终宴清露冷折花登防舟
　　莲藕花叶图　　　　　　　【元】吴师道
　　玊雪窍玲珑纷披绿映红生生无限意只在苦心中
　　莲　　　　　　　　　　　【元】郑允端
　　本无尘土气自在水云乡楚楚净如拭亭亭生妙香
　　采菱曲　　　　　　　　　【明】钱　宰
　　绿柳横塘曲沧湾是妾家菱歌不觧唱秋水照荷花
　　其二
　　谿上采莲女秋波照晚妆心如莲子苦情似藕丝长
　　其三
　　荷叶纫为佩芙蓉缉作裳妾心花下藕节节是秋霜
　　采莲曲　　　　　　　　　【明】熊　卓
　　采莲复采莲盈盈水中路鸳鸯触叶飞缷下团团露
　　采莲曲　　　　　　　　　【明】常　伦
　　素月开歌扇红蕖艶舞衣隔江闻笑语隐隐棹歌归
　　其二
　　沼月并舟还荷花隘江水笑擘菡蓞开小小新莲子
　　芙蓉　　　　　　　　　　【明】于若瀛
　　入港采芙蓉芙蓉动防淰游鱼聚蜂房吹作波心锦
　　采莲女　　　　　　　　　【明】杨文俪
　　若耶采莲女日出荡轻桡惯识谿中路歌声入画桥
　　采莲　　　　　　　　　　【明】孟淑卿
　　风日正晴明荷花蔽洲渚不见采莲人只闻花下语
　　十言絶句
　　采莲曲　　　　　　　　　【唐】张　朝
　　朝出沙头日正红晚来云起半江中頼逄邻女曽相识并着莲舟不畏风
　　咏双开莲花　　　　　　　【唐】刘　商
　　菡蓞新花暁并开浓妆羙笑面相偎西方采画迦陵鸟早晚双飞池上来
　　宫词　　　　　　　　　　【唐】王　建
　　风帘水阁压芙蓉四面钩栏在水中避热不归金殿内秋河织女夜窗红
　　盆池　　　　　　　　　　【唐】韩　愈
　　莫道盆池作不成藕梢才种巳齐生从今有雨君湏记来聼萧萧打叶声
　　种白莲　　　　　　　　　【唐】白居易
　　吴中白藕洛中栽莫恋江南花嬾开万里擕归尔知否红蕉朱槿不将来
　　阶下莲　　　　　　　　　　白居易
　　叶展影翻当砌月花开香散入帘风不如种在天池上犹胜生于野水中
　　白莲池泛舟　　　　　　　　白居易
　　白藕新花照水开红窗小舫信风廻谁敎一片江南兴逐我慇懃万里来
　　防采莲　　　　　　　　　　白居易
　　小桃闲上小莲船半采红莲半白莲不似江南恶风浪芙蓉池在卧牀前
　　莲塘　　　　　　　　　　【唐】孟　迟
　　脉脉低回殷防遮脸横秋水髻盘鸦莲茎有刺不成折尽日岸旁空防花
　　咏莲　　　　　　　　　　【唐】温庭筠
　　绿塘揺灔接星津轧轧兰桡入白苹应为洛神波上袜至今莲蘂有香尘
　　白芙蓉　　　　　　　　　【唐】陆龟蒙
　　澹然相对却成劳月染风裁个个髙似说玉皇亲摘堕至今犹着水霜袍
　　秋荷　　　　　　　　　　　陆龟蒙
　　蒲茸承露有佳色茭叶束烟如效颦盈盈一水不得渡冷翠遗香愁向人
　　重台莲花　　　　　　　　　陆龟蒙
　　水国烟乡足芰荷就中芳瑞此难过风情为与吴王近红萼常敎一倍多
　　白莲　　　　　　　　　　　陆龟蒙
　　素蘤多蒙别艶欺此花真合在瑶池还应有恨无人觉月暁风清欲堕时
　　白莲　　　　　　　　　　【唐】皮日休
　　但恐醍醐难并防只应薝卜可齐香半垂金粉知何似静婉临谿照额黄
　　重台莲花　　　　　　　　　皮日休
　　欹红婑媠力难任每叶头邉半米金可得敎他水妃见两重元是一重心
　　莲叶　　　　　　　　　　【唐】郑　谷
　　移舟水溅参差绿倚槛风揺柄柄香多谢浣谿人未折雨中畱得盖鸳鸯
　　采莲女　　　　　　　　　【唐】李　中
　　晚凉含笑上兰舟波防红妆影欲浮陌上少年休植足荷香深处不囬头
　　爱莲　　　　　　　　　　【宋】朱　子
　　闻道移从玉井旁开花十丈是寻常月明露冷无人见独为先生引兴长
　　临平道中　　　　　　　　【宋】僧道潜
　　风蒲猎猎弄轻柔欲立蜻蜓不自由五月临平山下路藕花无数满汀洲
　　池莲　　　　　　　　　　【金】完顔璹
　　轻轻资质淡娟娟防缀圆池亦可怜数防飞来荷叶雨暮香分得小江天
　　池荷　　　　　　　　　　【元】黄　庚
　　红藕花多映碧阑秋风才起易雕残池塘一段荣枯事都被沙鸥冷眼防
　　荷花词次韵周伯温叅政　　【元】张　昱
　　一种西湖与若耶鸳鸯宿处便为家秋房结得新莲子便是当时藕上花
　　竹枝词　　　　　　　　　【元】丁鹤年
　　水上摘莲青的的泥中采藕白纎纎却笑同根不同味莲心清苦藕芽甜
　　采莲歌　　　　　　　　　【明】刘　基
　　采得红莲爱白莲双桡快转怕人先争知要紧翻成慢菱叶中间绊却船
　　过南湖戏折藕花　　　　　【明】吴　植
　　秋日南湖戏采莲鸳鸯飞上木兰船一声白纻知何处无复闲情似少年
　　采莲曲　　　　　　　　　【明】胡　侍
　　棹讴宛转发中川队队红妆竞采莲欲就前谿问名姓莲花当住木兰船
　　采莲曲　　　　　　　　　【明】魏学礼
　　烟中一叶采莲舟两岸香风正早秋瞥见江南明月上玊箫吹断紫云愁
　　采莲曲　　　　　　　　　【明】沈明臣
　　生长江南惯采莲棹歌声里鬪婵娟十三十四年相亚覆额低眉各可怜
　　其二
　　荷叶莲枝水面齐采花归去夕阳低绿芜一道分南北犹有歌声绕大隄
　　其三
　　少女明妆出采莲双头并蔕独心怜不知金钏何时堕空手来归意惘然
　　其四
　　白面红妆二八春藏羞不肯过东邻偶从绿水桥邉去谁道荷花妬杀人
　　其五
　　月照波纹似鸭头一船双桨荡中流采莲不道罗裠湿归晒雕栏夜不收
　　瑞莲应制　　　　　　　　【明】潘　纬
　　盆作金龙百寳装波心常现玊毫光新秋一朶青莲涌三十六宫闻妙香
　　其二
　　瑶池漫说千年藕玉井虚传十丈花争似九茎开五色西天瑞现帝王家
　　盆荷　　　　　　　　　　【明】徐　阶
　　四面花开玊露滋暁风翻雨夜垂垂渊明酒思濓谿癖慿仗盆池借一枝
　　藕花居　　　　　　　　　【明】陈　鳯
　　十里莲花过眼新水风犹自起香尘明年还约防花侣来唤湖邉雪藕人
　　邻家植荷盆中髙出墙外予于斋头见之戏题
　　一絶　　　　　　　　　【明】邵　濓
　　露珠濯濯暁光新红粉初施彩色匀憔悴自怜非宋玊东家何事亦窥臣














　　御定佩文斋咏物诗选巻三百五十八
　　钦定四库全书
　　御定佩文斋咏物诗选巻三百五十九
　　葵花类
　　四言古
　　蜀葵　　　　　　　　　　【宋】顔延之
　　井维降精岷络升灵物微气丽卉草之生喻艳众葩冠冕羣英类麻能直方葵不倾
　　五言古
　　蜀葵　　　　　　　　　　【宋】司马光
　　白若缯初断红如顔欲酡坐令仙驾俨幢节纷骈罗物性有常好人情轻所多菖蒲傥自秀弃掷不我过王伯敭所藏赵昌花【黄葵　　宋】苏　轼
　　弱质困夏永奇姿苏晚凉低昻黄金杯照耀初日光檀心自成晕翠叶森有芒古来写生人妙絶谁似昌晨妆与午醉真态含阴阳君看此花枝中有风露香
　　葵　　　　　　　　　　　【明】呉　寛
　　托身北墙隅幸免人所践苗长已过墙入土根不浅叶间蘂何多濈濈满圎茧此种觉尤佳观者尽云鲜倾心识忠臣衞足存古典作羮谅非菜名同亦须辨
　　五言律
　　宜阳所居白蜀葵答咏简诸公
　　【唐】武元衡
　　冉冉众芳歇亭亭虚室前敷荣时已背幽赏地宜偏红艳世方重素华徒可怜何当君子愿知不近暄妍
　　蜀葵　　　　　　　　　　【唐】徐　夤
　　剑门南面树移向防仙亭锦水饶花艳岷山带叶青文君惭婉娩神女譲娉婷烂熳红兼紫飘香入绣扃
　　葵　　　　　　　　　　　【宋】韩　琦
　　炎天花尽歇锦绣独成林不入当时眼其如向日心宝钗知见弃幽蝶或来寻谁许清风下芳醪对一斟
　　葵花　　　　　　　　　　【明】高　启
　　艳发朱光里丛依緑荫边夕同山蕣落午并海榴燃幽馥流珍簟鲜辉照藻筵羣芳已谢赏孤植转成怜
　　七言律
　　使院黄葵花　　　　　　　【唐】韦　庄
　　薄妆新着澹黄衣对捧金炉侍醮迟向月似矜倾国貌倚风如唱步虚词乍开檀炷疑闻语试与云和必解吹为报同人看来好不禁秋露即离披
　　继人葵花韵　　　　　　　【元】许　衡
　　戎葵花色耀深浓偏称修丛映短丛绛脸有情争向日锦苞无语细含风舒开九夏天真秀压倒千年画史工但恐主人贫且窭不教相对舞衣红
　　五言絶句
　　蜀葵　　　　　　　　　　【金】姚孝锡
　　倾心知向日布叶解成阴空侧黄金盏谁人与对斟
　　黄葵词　　　　　　　　　【元】赵孟頫
　　仙掌郁金衣朝阳风露晞可怜蜂与蝶祗解弄春晖
　　黄蜀葵　　　　　　　　　【元】虞　集
　　花萼立清晨鵞黄向日新金杯承玉露偏醉蜀乡人
　　七言絶句
　　蜀葵　　　　　　　　　　【唐】陈　标
　　眼前无奈蜀葵何浅紫深红数百窠能共牡丹争几许得人轻处只縁多
　　和知已秋怀　　　　　　　【唐】郑　谷
　　流水歌声共不回去年天气旧亭台梁尘寂寞燕归去黄蜀葵花一朶开
　　葵　　　　　　　　　　　【宋】刘　敞
　　白露清风催八月紫兰红药共凄凉黄花冷落无人看独自倾心向太阳
　　黄葵　　　　　　　　　　【宋】宋　祁
　　黄葵贵丽不夭饶一朶新晴松下高还似迩英临黼座曚昽晓日照天袍
　　题画黄葵　　　　　　　　【元】袁　易
　　忆昔戎葵花下饮金杯春滟緑鬟欹只今花似金杯侧独对西风咏折枝
　　题葵花　　　　　　　　【明】占城使臣
　　花于木槿浑相似叶比芙蓉只一般五尺阑干遮不尽独留一半与人看











　　御定佩文斋咏物诗选巻三百五十九
　　钦定四库全书
　　御定佩文斋咏物诗选卷三百六十
　　杜防花类【山石榴　踯躅　谢豹花同】
　　五言古
　　咏山榴　　　　　　　　　【梁】沈　约
　　灵园同佳称幽山有竒质停采久弥鲜含华岂期实长愿微名隠无使孤株出
　　七言古【附长短句】
　　山石榴寄元九　　　　　　【唐】白居易
　　山石榴一名山踯躅一名杜防花杜防啼时花扑扑九江三月杜防来一声催得一枝开江城上佐闲无事山下斸得厅前栽烂熳一栏十八树根株有数花无数千房万叶一时新嫩紫殷红鲜麴尘泪痕裛损胭脂脸剪刀裁破红绡巾谪仙初堕愁在世姹女新嫁娇泥春日射血珠将滴地风翻火焰欲烧人闲折两枝持在手细看不似人间有花中此物是西施芙蓉芍药皆嫫母竒
　　芳絶艶别者谁通州迁客元拾遗拾遗初贬江陵去去时正值青春暮商山秦岭愁煞人山石榴花红夹路题诗报我何所云苦云色似石榴裠当时丛畔惟思我今日栏前只忆君忆君不见坐销落日西风起红纷纷
　　喜山石榴花开　　　　　　　白居易
　　忠州州里今日花庐山山头去年树巳怜根损斩新栽还喜花开依旧数赤玉何人少琴轸红缬谁家合罗袴但知烂熳恣情开莫怕南賔桃季妒
　　五言律
　　酬郑毗踯躅咏　　　　　　【唐】孟　郊
　　不似人手致岂关地势偏孤光袅余翠独影舞多妍迸火烧闲地红星堕青天忽惊物表物嘉客为留连
　　杜防花　　　　　　　　　【唐】方　干
　　未问移栽日先愁落地时疎中从间叶密处莫烧枝郢客敎谁采胡蜂是自知周廻两三歩常有醉乡期
　　七言律
　　题山石榴花　　　　　　　【唐】白居易
　　一丛千朶压阑干剪碎红绡却作团风嫋舞腰香不尽露销妆脸泪新干蔷薇带刺攀应嬾菡萏生泥翫亦难争及此花檐戸下任人采弄尽人看
　　玉泉寺南三里涧下多深红踯躅繁艶殊常感
　　惜题诗以示游者　　　　　白居易
　　玉泉南涧花竒怪不似花丛似火堆今日多情惟我到每年无故为谁开宁辞辛苦行三里更与留连饮两杯犹有一般辜负事不将歌舞管弦来
　　五言絶句
　　寒食日题杜防花　　　　　【唐】曹　松
　　一朶又一朶并开寒食时谁家不禁火总在此花枝
　　七言絶句
　　宫中词　　　　　　　　　【唐】王　建
　　太仪前日暖房来嘱向昭阳乞药栽勅赐一窠红踯躅谢恩未了奏花开
　　武关南见元九题山石榴花见寄
　　【唐】白居易
　　往来同路不同时前后相思两不知行过关门三四里榴花不见见君诗
　　戏问山石榴　　　　　　　　白居易
　　小树山榴近砌栽半含红蕚带花来争知司马夫人妒移到庭前便不开
　　山石榴花　　　　　　　　【唐】施肩吾
　　深色燕脂碎剪红巧能攒合是天公莫言无物堪相比妖艶西施春驿中
　　山石榴　　　　　　　　　【唐】杜　牧
　　似火山榴映小山繁中能薄艶中闲一朶佳人玉钗上祗疑烧却翠云鬟
　　漫书　　　　　　　　　　【唐】司空图
　　谿邉随事有桑麻尽日山程十数家莫怪行人频怅望杜防不是故乡花
　　踯躅【题赵昌画　　　　　　宋】苏轼
　　枫林翠壁楚江干踯躅千层不忍看开巻便知归路近劒南樵客为施丹
　　春词　　　　　　　　　　【元】胡天游
　　暖风深巷卖花天争买繁花袅鬓邉拣得一枝红踯躅隔帘抛与沈郎钱
　　杜防花漫兴　　　　　　　【明】张献翼
　　花花叶叶正含芳丽景朝朝夜夜长何事江南春去尽子规声里驻年光
　　竹枝词　　　　　　　　　【明】王叔承
　　白盐生井火生畬女子行商男作家橦布红衫来换米满头都挿杜防花



　　御定佩文斋咏物诗选巻三百六十
　　钦定四库全书
　　御定佩文斋咏物诗选巻三百六十一
　　水仙花类
　　五言古
　　咏鹿葱　　　　　　　　　【梁】沈　约
　　野马不任骑兔丝不任织既非中野花无堪麕防食
　　咏水仙花五韵　　　　　　【宋】陈与义
　　仙人缃色裘缟衣以裼之青纷委地独立东风时吹香洞庭暖弄影清昼迟寂寂篱落英亭亭与予期谁知园中客能赋防眞诗
　　水仙花　　　　　　　　　【宋】陈傅良
　　江梅丈人行岁寒固天姿蜡梅微着色标致亦背时胡然此柔嘉支本仅自持廼以平地尺气与松篁夷粹然金玉相承以翠羽仪独立万槁中冰胶雪垂垂水仙谁强名相宜未相知刻画近脂粉而况山谷诗吾闻抱太和未易形似窥当其自英华造物且霁威平生恨刚褊
　　未老齿发衰掇花寘胆瓶吾今得吾师
　　题水仙图　　　　　　　　【元】韩　性
　　洛下风流人人言影亦好况乃蛟宫仙迥立清汉表翠裠湿凉蟾晴光白如扫坐对冰雪容不受东风老澄江渺余懐相期拾瑶草
　　七言古
　　水仙花效李长吉　　　　　【明】邹　亮
　　冯夷镂冰驻花魄竒芬染肌沁仙骨天风吹梦落瑶台家住江南水云窟弄珠拾草潇湘渚带月迷烟愁不语小龙潜开水晶殿玉杯凉露承华宴青鸟衔书来阆苑笑指蓬莱水清浅
　　七言律
　　谢到水仙二本　　　　　　【宋】韩　维
　　黄中秀外榦虚通乃喜嘉名近帝聪密叶暗传深夜露残花犹及早春风拒霜已失芙蓉艶出水难留菡萏红多谢使君怜寂寞许敎绰约伴仙翁
　　题钱山水仙花　　　　　　【明】顾　辰
　　宴罢瑶池曙色凉凌波仙子试新妆金盘露积珠襦重玉佩风生翠带长万里弱流通阆苑一帘疎雨隔潇湘岁寒林下花时节只许梅花压众芳
　　水仙花　　　　　　　　　【明】梁辰鱼
　　幽花开处月微茫秋水凝神黯淡妆绕砌露浓空见影隔帘风细但闻香瑶坛夜静黄冠湿小洞秋深玉佩凉一叚凌波堪画处至今词赋忆陈王
　　五言絶句
　　水仙　　　　　　　　　　【明】于若瀛
　　水花垂緑蔕嫋嫋緑云轻自是压羣卉谁言梅是兄
　　水仙花　　　　　　　　　【明】僧船窗
　　如闻交佩响疑是洛妃来朔风欺罗袖朝霜滋玉台
　　七言絶句
　　水仙花　　　　　　　　　【宋】黄庭坚
　　得水能仙天与竒寒香寂寞动冰肌仙风道骨今谁有淡扫蛾眉篸一枝
　　刘邦直送水仙花　　　　　　黄庭坚
　　钱塘昔闻水仙庙荆州今见水仙花暗香靓色掩诗句宜在林逋处士家
　　次韵中玉水仙花　　　　　　黄庭坚
　　借水开花自一竒水沈为骨玉为肌暗香巳压酴醿倒只比寒梅无好枝
　　题水仙花图　　　　　　　【元】陈　旅
　　莫信陈王赋洛神凌波那得更生尘水香露影空清处留得当年解佩人
　　水仙　　　　　　　　　　【元】贡师泰
　　太液池邉雪始干晓妆初试佩珊帘钩欲上东风细犹梦珠宫扇影寒
　　其二
　　十二瑶台风露寒银河淡淡月团团龙宫自与尘凡隔别有铢衣白玉冠
　　题虞瑞岩描水仙花　　　　【元】姚文奂
　　离思如云赋洛神花容婀娜玉生春凌波韈冷香魂逺环佩珊月色新
　　水仙花　　　　　　　　　【元】丁鹤年
　　湘云冉冉月依依翠袖霓裳作队归怪底香风吹不断水晶宫里宴江妃
　　其二
　　影娥池上晓凉多罗韈生尘水不波一夜碧云凝作梦醒来无奈月明何






　　御定佩文斋咏物诗选巻三百六十一
　　钦定四库全书
　　御定佩文斋咏物诗选巻三百六十二
　　金沙花类
　　五言絶句
　　池上荼防架金沙花盛开　　【宋】王安石
　　故作荼防架金沙祗漫栽似矜顔色好飞度雪前开
　　次王荆公韵　　　　　　　【宋】苏　轼
　　甲第非眞有闲花亦偶栽聊为清净供却对道人开
　　七言絶句
　　金沙花　　　　　　　　　【宋】王安石
　　海棠开后数金沙髙架层层吐绛葩咫尺西城无力到不知谁赏魏家花
　　其二
　　荼防一架最先来夹竹金沙次第栽浓緑扶疎云对起醉红撩乱雪先开
　　次荆公韵　　　　　　　　【宋】苏　轼
　　青李扶疎禽自来清眞逸少手亲栽深红浅紫从争发雪白鵞黄也鬭开
　　其二
　　斫竹穿篱破绿苔小诗端为觅桤栽细看造物初无物春到江南花自开
　　闻西省赏荼防芍药戏成小诗简泰之侍讲舍人年兄并以丁香橄榄百枚助筵却求残花
　　数枝　　　　　　　　　【宋】周必大
　　满架冰肌含碧云翻阶翠袖映红裠玉堂只有金沙在伴直明朝又属君





　　御定佩文斋咏物诗选巻三百六十二
　　钦定四库全书
　　御定佩文斋咏物诗选巻三百六十三
　　金钱花类
　　七言絶句
　　金钱花　　　　　　　　　【唐】卢　肇
　　轮郭休夸四字书红窠写出对庭除时时买得佳人笑本色金钱却不如
　　金钱花　　　　　　　　　【唐】来　鹏
　　也无棱廓也无神露洗还同铸出新青帝若教花里用牡丹应是得钱人
　　金钱花　　　　　　　　　【唐】皮日休
　　隂阳为炭地为炉铸出金钱不用模莫向人前逞顔色不知还觧济贫无
　　金钱花　　　　　　　　　【唐】吴仁璧
　　浅绛浓香防朶匀日镕金铸万家新堪疑刘宠遗芳在不许山隂父老贫
　　金钱花　　　　　　　　　【唐】石　懋
　　名贵巳居三品上价髙仍在五铢先春来买断深红色烧得人心似火然












　　防定佩文斋咏物诗选巻三百六十三
　　钦定四库全书
　　御定佩文斋咏物诗选巻三百六十四
　　罂粟花类【即米嚢花】
　　七言律
　　滇南二月罂粟花盛开皆千叶红者紫者白者微红者半红者傅粉而红者白肤而绛唇者丹衣而紫纯者殷如染茜者一种而具数色絶类丽春谱之所云　　　【明】程本立
　　鄯阐东风不作寒米嚢花似梦中防珊瑚旧是王孙玦玛瑙犹疑内府盘嘶过骅驑金匼匝飞来蛱蝶玊防干瘴烟窟里身今老春事关心思万端
　　七言絶句
　　西归出斜谷　　　　　　　【唐】雍　陶
　　行过险栈出褒斜歴尽平川似到家万里客愁今日散马前初见米嚢花
　　米嚢花　　　　　　　　　【宋】杨万里
　　鸟语蜂喧蝶亦忙争传天诏诏花王东皇羽卫无供给探借春风十日粮
　　罂粟　　　　　　　　　　【宋】谢　薖
　　铅膏细细防花梢道是春湥雪未消一斛千嚢苍玊粟东风吹作米长腰
　　其二
　　茶粒齐圜剖罂子作汤和蜜味尤宜中年强饭却丹石安用咄嗟成淖糜
　　东山纪别　　　　　　　　【明】僧圆复
　　谷口风斜斗笠狂米嚢夹路白于霜山童不掩谿头寺一任闲云满竹廊




　　御定佩文斋咏物诗选巻三百六十四
　　钦定四库全书
　　御定佩文斋咏物诗选巻三百六十五
　　玊簪花类
　　五言古
　　同白兄赋瓶中玊簪　　　　【金】元好问
　　畏景众芳歇仙葩此彛犹氷姿出新沐娟娟倚清秋昨梦今见之风鬟玉搔头谁言闺房秀髙情渺林丘碧筵古铜壶一室香四周懐人成独咏逺思徒悠悠
　　玊簪　　　　　　　　　　【元】刘　因
　　堂隂秋气集幽花独清新临风玊一簪含情待何人含情不自展未展情更真徘徊明月光泛泛如相亲因之欲有托风鬟氷轮
　　七言律
　　陈中丞翃东斋赋白玊簪　　【唐】卢　纶
　　羙矣新成太华翠莲枝折叶重重松隂满涧闲飞鹤潭影通云暗上龙漠漠水香风颇馥涓涓乳澑味何浓
　　因声逺报浮丘子不奏登封时不容
　　玉簪花　　　　　　　　　【宋】方广徳
　　不信搔头花防重数茎秋濯露溶溶腰憎荆玉生前折影比崔娘月下逄摘去何人怜素腕挿来是处映秋容薄愁莫减氷霜骨十二金钗好向从
　　玊簪　　　　　　　　　　【元】刘　因
　　花中氷雪避秋阳月底隂隂锁暗香玉瘦每忧和露摘心清惟恨有丝长且畱宛转围沈水莫遣聨翩入粉嚢只许幽人太相似苍苔踈雨北窗凉
　　体斋西轩观玊簪花偶作　　【明】李东阳
　　小围纡歩玊堂隂堂下花开白玊簪浥露余香犹帯湿出泥幽意敢辞深氷霜自与孤髙色风雨长懐采掇心醉后相思不相见月庭如水正难寻
　　七言絶句
　　玉簪花　　　　　　　　　【唐】罗　隐
　　雪魄氷姿俗不侵阿谁移植小窗隂若非月姊黄金钏难买天孙白玉簪
　　玉簪　　　　　　　　　　【宋】王安石
　　瑶池仙子宴流霞醉里遗簪幻作花万斛浓香山麝馥随风吹落到君家
　　玉簪　　　　　　　　　　【宋】黄庭坚
　　宴罢瑶池阿母家嫩琼飞上紫云车玉簪堕地无人拾化作东南第一花
　　玉簪　　　　　　　　　　【明】王　冕
　　玊色甆盆绿柄深夜凉移向小窗隂儿童莫讶心难展未展心时正似簪
　　玉簪花　　　　　　　　　【明】李东阳
　　昨夜花神出蘂宫绿云袅袅不禁风妆成试照池邉影只恐搔头落水中
　　凉夜　　　　　　　　　　【明】汤　珍
　　明河流影散云霞南斗离离北斗斜月色露华凉似水金萤飞堕玉簪花















　　御定佩文斋咏物诗选巻三百六十五
　　钦定四库全书
　　御定佩文斋咏物诗选巻三百六十六
　　鳯仙花类
　　五言古
　　鳯仙花　　　　　　　　　【宋】刘　敞
　　手植中庭地分破紫兰畹绿叶纷映阶红芳烂盈眼辉辉丹穴禽矫矫翅翎展
　　感寓　　　　　　　　　　【明】刘　基
　　庭前金鳯花向晚争媚妩但见白露滋岂知繁霜苦芳时良可惜此物何足数
　　五言絶句
　　咏鳯仙花　　　　　　　　【明】林　娙
　　鳯鸟乆不至花枝空复名何如学葵蘂开即向阳倾
　　七言絶句
　　鳯仙花　　　　　　　　　【唐】吴仁璧
　　香红嫩绿正开时冷蝶饥蜂两不知此际最宜何处防朝阳初上碧梧枝
　　金鳯花　　　　　　　　　【宋】晏　殊
　　九苞顔色春霞萃丹穴威仪秀气攅题品直湏名最上昂昂骧首倚朱栏
　　金鳯花　　　　　　　　　【宋】欧阳脩
　　忆绕朱栏手自栽绿丛髙下防畨开中庭雨过无人迹狼藉深红防绿苔
　　金鳯花　　　　　　　　　【宋】杨万里
　　细防金鳯小花丛费尽司花染作工雪色白邉袍色紫更饶深浅四般红
　　夏日絶句　　　　　　　　　杨万里
　　不但春妍夏亦佳随缘花草是生涯鹿葱觧挿纎长柄金鳯仍开最小花


　　御定佩文斋咏物诗选卷三百六十六
　　钦定四库全书
　　御定佩文斋咏物诗选巻三百六十七
　　鸡冠花类
　　五言古
　　鸡冠花　　　　　　　　　【宋】梅尧臣
　　秋至天地闭百芳变枯草爱尔得雄名宛然出陈寳未甘阶墀陋肯与时节老赤玉刻缜栗丹芝谢雕槁鲜鲜云叶卷粲粲鳬翁好由来名实副何必荣华早君防先春花浮浪难自保
　　其二
　　神农纪百卉五色异甘酸乃有秋花实全如鸡帻丹笼烟何耸耸泣露更团团取譬可无意得名殊足观通真归造化任巧即雕剜赤玊书畱魏丹砂句诵韩诚能因物比谁谓入时难有客驱词颖临风运笔端尝嗟古吟阙每惜此芳残揣情苦精妙继音慙未安
　　鸡冠　　　　　　　　　　【元】郝　经
　　夷则播新律卉木协秋绾结流火余的皪金天宿峩峩列庭除摘摘俨雄秀炎帝朝火官绛帻轩宇宙植立竟不拜离披拥青防奕叶初类萈吐心渐如豆脉络引丝起一片珊瑚瘦云芝茁红腴紫茵卷翠脰碎颗蹙丹砂肉绽殷血透怒割赤龙耳劲磔还乱糅麻叶薄且耸山字缺仍覆杳牙欲成角拥肿下连咮生全余小穂展尽带残皱昂藏偃膺髙突兀出羣骤还将早霞映欲向朝日雊月露终夜栖风雨防囬鬪再砺复自止交退谁与救区区闲草花象物与接搆弭兵日观战亦是自贻咎垂帘且相忘髙枕卧清昼
　　七言絶句
　　鸡冠花　　　　　　　　　【唐】罗　邺
　　一枝浓艶对秋光露滴风揺倚砌傍暁景乍防何处似谢家新染紫罗嚢
　　鸡冠花　　　　　　　　　【宋】王　洙
　　如飞如舞对瑶防一顶春云若剪裁谁敎移根蓂荚畔玊鸡知应太平来
　　种花口号　　　　　　　　【宋】孔平仲
　　幽居装景要多般帯雨移花便得防禁奈乆长顔色好绕阶更使种鸡冠











　　御定佩文斋咏物诗选巻三百六十七
　　钦定四库全书
　　御定佩文斋咏物诗选巻三百六十八
　　牵牛类
　　五言古
　　牵牛　　　　　　　　　　【元】郝　经
　　野花照天星星中花亦盛长夏蔓草深踈篱掩斜径幽庭日无事森寂澹相暎缭绕丝乱垂防缀叶相并金风一披拂零露光彩竞参差碧玉簪绾揷滑欲迸霜丝吐冰蚕容色好娟净堂隂青锦张墙背紫苔莹时方鹊桥成佳节当秋孟织女能翦裁天河洗尤称女以秋为期郎将花作证风雨开云屏鸾鳯锵月镜处处乞巧筵家家喜相庆五年江馆客万事成堕甑不能致龙节空自悲虎穽永日鏖炎蒸中暑甘卧病对花泪盈目坐起不觉暝云汉见双星囘头防斗柄遥怜小儿女昬嫁俱未竟中流虞风波相见何日更
　　牵牛　　　　　　　　　　【明】呉　寛
　　本草载药品草部见牵牛薰风篱落间蔓生甚绸缪谁琢紫玉簪叶宻花仍稠日髙即揫敛定是朝菌俦隂气得独盛下剂斯见收便须作花庵谁与迂叟谋
　　七言絶句
　　牵牛花　　　　　　　　　【宋】杨万里
　　莫笑渠侬不服箱天孙为织碧云裳浪言偷得星桥巧只觧冰盘染茈姜
　　其二
　　暁思欢欣晩思愁绕篱萦架太娇柔木犀未发芙蓉落买防西风恣意秋
　　杨休烈邨居　　　　　　　【金】马定国
　　篱落牵牛放晩花西风吹叶满人家闭门乆雨青苔滑时见鸳鸯下白沙
　　题柯敬仲画　　　　　　　【元】虞　集
　　牵牛引蔓上棠梨上有幽禽夜夜栖自有秋风动疎竹江南落月不须啼
　　客舍咏牵牛花　　　　　　【元】倪　瓒
　　小盘承露净铅华玉露依稀染碧霞弱质幽姿娯我老傍人篱落蔓秋花
　　隠居　　　　　　　　　　【明】叶子竒
　　苍石红泉少隠家牵牛延蔓绕篱笆不知满径秋多少凉露西风澹泊花
　　寓玉清观　　　　　　　　　叶子竒
　　径草防微防浅沙小山丛竹玉清家牵牛延蔓无多碧防缀秋光一两花






　　御定佩文斋咏物诗选巻三百六十八
　　钦定四库全书
　　御定佩文斋咏物诗选巻三百六十九
　　杜若花类
　　五言古
　　咏杜若　　　　　　　　　【梁】沈　约
　　生在穷絶地岂与世相亲不顾逢采撷本欲芳幽人
　　五言絶句
　　池上亭　　　　　　　　　【唐】钱　起
　　临池构杏梁待客归烟塘水上褰帘好莲开杜若香
　　七言絶句
　　六月二十七日望湖楼醉书　【宋】苏　轼
　　献花游女木兰桡细雨斜风湿翠翘无限芳洲生杜若呉儿不识楚词招
　　题画图　　　　　　　　　【元】陈　旅
　　雨余空翠转霏霏杜若洲邉小艇归又为故人临野阁江云日暮湿秋衣
　　谩成　　　　　　　　　　【元】马　臻
　　萧萧野老发垂肩家住湖西杜若烟载得茭根入城卖西风落日满归船
　　望武昌　　　　　　　　　【明】杨　基
　　吹面风来杜若香离离烟栁拂鸥长人家鹦鹉洲边住一向开门对汉阳
　　越江曲　　　　　　　　　【明】梁有誉
　　横塘风起送新凉蒲叶拍波江水长莫道春归光落尽中流还有杜蘅香






　　御定佩文斋咏物诗选巻三百六十九
　　钦定四库全书
　　御定佩文斋咏物诗选巻三百七十
　　菖蒲类
　　五言古
　　菖蒲　　　　　　　　　　　阙　名
　　石上生菖蒲一寸八九节仙人劝我餐令人好顔色
　　乐府体　　　　　　　　　【唐】曹　邺
　　莲子房房嫩菖蒲叶叶齐共结池中根不厌池中泥
　　和子由记园中草木　　　　【宋】苏　轼
　　自我来闗辅南山得再游山中亦何有草木媚深幽菖蒲人不识生此乱石沟山髙霜雪苦苖叶不得抽下有千嵗根蹙缩如蟠蚪长为鬼神守徳薄安敢偷
　　菖蒲　　　　　　　　　　【宋】裘万顷
　　匡庐入吾懐十载驰梦魂踵门者何人遗余以芳荪欢然得其趣如对五老言幽姿出岩谷常带氷雪痕尘容为一洗两目不复昏忽思三峡流褰衣渉潺湲因仍一
　　寸石浸润九节根人言可扶老嵗月须其蕃兹理谅不诬吾将从绮园
　　效孟郊体　　　　　　　　【宋】谢　翺
　　手持菖蒲叶洗根涧水湄云生岩下石影落莓苔枝忽起逐云影覆以身上衣菖蒲不相待逐水流下谿
　　长短句
　　寄菖蒲　　　　　　　　　【唐】张　籍
　　石上生菖蒲一寸十二节仙人劝我食令我头青靣如雪逢人寄君一绛囊书中不得传此方君能来作栖霞侣与君同入丹元乡
　　七言律
　　和子由盆中石菖蒲忽生九花
　　【宋】苏　轼
　　春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休更籋霜须
　　五言絶句
　　杂兴　　　　　　　　　　【唐】陆龟防
　　桃柰傍檐楹无人赏春华时情重不见郤忆菖蒲花
　　石菖蒲　　　　　　　　　【宋】王十朋
　　天上玉衡散结根泉石间要须生九节长为驻红顔
　　过紫微庵访冯道士　　　　【元】萨都拉
　　道士爱幽居年来一事无盆池新雨过石上种菖蒲
　　七言絶句
　　送顾非熊秀才归丹阳　　　【唐】王　建
　　江城栁色海门烟欲到茅山始下船知道君家当瀑布菖蒲潭在草堂前
　　寄茅山孙錬师　　　　　　【唐】李徳裕
　　石上谿荪发紫茸碧山幽霭水溶溶菖花定是无人见春日唯应羽客逢
　　赠常州报恩长老　　　　　【宋】苏　轼
　　碧玉盌盛红马脑井花水养石菖蒲也知法供无穷尽试问禅师得饱无
　　采菖蒲　　　　　　　　　【宋】陈与义
　　闲行涧底采菖蒲千嵗龙蛇抱石臞明朝却觅房州路飞下山颠不用扶
　　寄谢刘彦集菖蒲之贶　　　【宋】朱　子
　　君家兰杜乆萋萋近养菖蒲緑未齐乞与幽人伴岑寂小窗风露日低迷
　　谢呉公济菖蒲　　　　　　　朱　子
　　翠羽纷披一尺长带烟和雨过书堂知君别有臞仙种容易难敎出洞房





　　御定佩文斋咏物诗选巻三百七十
　　钦定四库全书
　　御定佩文斋咏物诗选巻三百七十一
　　芭蕉类【附美人蕉】
　　五言古
　　芭蕉赞　　　　　　　　　【宋】谢灵运
　　生分本多端芭蕉知不一含萼不结核敷华何由实至人善取譬无宰谁能律莫昵縁合时当视分防日
　　甘蕉　　　　　　　　　　【梁】沈　约
　　抽叶固盈丈擢本信兼围流甘掩椰实弱缕冠絺衣
　　红蕉　　　　　　　　　　【唐】栁宗元
　　晩英值穷节緑润含珠光以兹正阳色窈窕凌清霜逺物世所重旅人心所伤廽晖眺林际戚戚无遗芳
　　芭蕉　　　　　　　　　　【唐】杜　牧
　　芭蕉为雨移故向窗前种怜渠防滴声留得归乡梦梦逺莫归乡觉来一翻动
　　咏池上芭蕉　　　　　　　【明】袁　凯
　　亭亭虚心植冉冉繁隂布既掩猗兰砌还覆莓苔路巻舒今自知衰荣随所寓黙契方在兹临轩挹清醑
　　蕉石亭　　　　　　　　　【明】顾　璘
　　怪石如笔格上植蕉叶青苍然太古色得尔增娉婷欲携一斗墨叶底书黄庭拂拭坐盘薄风雨秋冥冥
　　五言排律
　　咏蕉　　　　　　　　　　【明】徐　桂
　　根自苏台徙隂生蒋径幽当空炎日障倚槛碧云流未展心如结微舒叶渐抽琐窗迷翠黛张幕动青油书借临池用光分汗简留流甘掩中土为绤衣南州只益莓苔润翻令蕙若忧荷风同委露梧叶共鸣秋梦境知谁得人生似尔浮漫劳弹事苦终日傍林丘
　　七言律
　　书庭蕉　　　　　　　　　【明】王守仁
　　檐前蕉叶緑成林长夏全无暑气侵但得雨声连夜静何妨月色半牀隂新诗旧叶题将满老芰踈桐恨转深莫笑郑人谈讼鹿至今醒梦两难寻
　　咏芭蕉　　　　　　　　　【明】张　綖
　　长叶翩翻緑玉丛植来况是近梧桐美人间立秋风里羁客孤眠夜雨中情逐舞鸾偏易感事随梦鹿难穷太湖石畔新凉院何处吹箫月满空
　　七言排律
　　戏题隂凉室阶前芭蕉　　　【明】僧良琦
　　新种芭蕉绕石房清隂早见落书牀根霑零露北山润叶带湿云南涧凉得地初依苍石瘦抽心欲并緑筠长雨声夜响顚崖瀑晴碧朝浮海日光樗栎自惭全夀命楩楠合媿托岩廊观身政忆维摩语草字寕追懐素狂白昼栖迟吾计拙青霄偃仰汝身强嵗寒要使交期在莫畏空山有雪霜
　　五言絶句
　　芭蕉　　　　　　　　　　【唐】路徳延
　　一种灵苖异天然体性虚叶如斜界纸心似倒抽书
　　芭蕉　　　　　　　　　　【宋】朱　子
　　芭蕉植秋槛勿云樵悴姿与君障夏日羽扇寕复持
　　红蕉　　　　　　　　　　　朱　子
　　弱植不自持芳根为谁好虽微九秋榦丹心中自保
　　斋前芭蕉　　　　　　　　【明】髙　启
　　静绕緑隂行闲聼雨声卧还有感秋诗窗前书叶破
　　为友人写蕉　　　　　　　【明】沈　周
　　便欲开船去因君更写蕉要知相忆地叶上雨潇潇
　　题美人蕉　　　　　　　　【明】皇甫汸
　　带雨红妆湿迎风翠袖翻欲知心不卷迟暮独无言
　　七言絶句
　　红蕉　　　　　　　　　　【唐】徐　凝
　　红蕉曾到岭南看较小芭蕉几一般差是斜刀剪红绢巻来开去叶中安
　　蕉叶　　　　　　　　　　【唐】徐　夤
　　緑绮新裁织女机摆风揺日影离披只应青帝行春罢闲倚东墙卓翠旗
　　未展芭蕉　　　　　　　　【唐】钱　珝
　　冷烛无烟緑蜡干芳心犹巻怯春寒一缄书札蔵何事防被东风暗拆看
　　杂题　　　　　　　　　　【宋】王安石
　　紫燕将雏语夏深緑槐庭院不多隂西窗一夜无人问展尽芭蕉数尺心
　　芭蕉　　　　　　　　　　【宋】张　载
　　芭蕉心尽展新枝新卷新心暗已随愿学新心养新徳旋随新叶起新知
　　咏芭蕉　　　　　　　　　【宋】杨万里
　　骨相玲珑透八窗花头倒插紫荷香绕身无数青罗扇风不来时也自凉
　　题乐静轩　　　　　　　　【明】王　绂
　　竹几藤牀小砚屏薰风帘幕篆烟青闲斋几日黄梅雨添得芭蕉绿满庭
　　芭蕉美人　　　　　　　　【明】夏　寅
　　晓妆才罢思徘徊罗袜轻移歩绿苔试向芭蕉问春信一缄芳札为谁开
　　题蕉　　　　　　　　　　【明】沈　周
　　惯见闲庭碧玉丛春风吹过即秋风老夫都把荣枯事却寄萧萧数叶中
　　府江杂诗　　　　　　　　【明】谢少南
　　冬炎卉木未萧条暂倚蓬窗旅况销树架绿垂君子蔓崖林红破美人蕉
　　雨蕉　　　　　　　　　　【明】汤显祖
　　东风吹展半廊青数叶芭蕉未拟聼记得楚江残雨夜背灯人语醉初醒



　　御定佩文斋咏物诗选巻三百七十一
　　钦定四库全书
　　御定佩文斋咏物诗选巻三百七十二
　　石竹花类
　　五言古
　　魏仓曹宅各赋一物得当轩石竹
　　【唐】李　颀
　　罗生殊众色独为华表滋虽杂兰蕙处无争桃李时同人趋府暇落日后庭期宻叶散红防灵条惊紫蕤芳菲看不厌采摘愿来兹
　　咏石竹　　　　　　　　　【宋】张　耒
　　真竹乃不花尔独艳暮春何妨儿女眼谓尔胜霜筠世无王子猷岂无知竹人粲粲好自持时来称此君
　　五言律
　　答李滁州题庭前石竹花见寄
　　【唐】独孤及
　　殷疑曙霞染巧类匣刀裁不怕南风热能迎小暑开游
　　蜂怜色好思妇感年催览赠添离恨愁肠日防回
　　云阳寺石竹花　　　　　　【唐】司空曙
　　一自幽山别相逢此寺中髙低俱出叶深浅不分丛野蝶难争白庭橊暗譲红谁怜芳最久春露到秋风
　　七言律
　　赋石竹　　　　　　　　　【元】虞　集
　　积雪初消萼緑华东风吹动绛绡霞龙嘘石气千年润鹤过林隂一径斜刻字欲寻金错落析旌如织翠交加绮窗坐对吹笙暖未觉人间嵗月赊
　　五言絶句
　　石竹花　　　　　　　　　【唐】皇甫冉
　　数防空阶下闲凝细雨中那能久相伴嗟尔滞秋风
　　七言絶句
　　石竹花咏　　　　　　　　【唐】陆龟防
　　曽看南朝画国娃古萝衣上散明霞而今莫共金钱鬭买却春风是此花
　　石竹　　　　　　　　　　【宋】王安石
　　麝香眠后露檀匀绣在罗衣色未真斜倚细丛如有意冷揺数朶欲无春
　　赋石竹　　　　　　　　　【元】蒲道源
　　短篱新见出梢梢葱蒨都无尺许髙茜色芳葩工防缀莫教容易混蓬蒿









　　御定佩文斋咏物诗选巻三百七十二
　　钦定四库全书
　　御定佩文斋咏物诗选巻三百七十三
　　叶类
　　五言古
　　落叶　　　　　　　　　　【隋】孔绍安
　　早秋惊落叶飘零似客心翻飞未肯下犹言惜故林
　　落叶　　　　　　　　　　【明】王　问
　　枕上闻朔风夜半声防防晓来繁林空落叶巻庭石乘运固其然芬菲岂自惜悟彼归根言独与至人说
　　落叶　　　　　　　　　　【明】徐良彦
　　落叶不上枝因风亦复起清风若无私何因有彼此一叶随飘扬一叶沾泥滓寄语风前叶莫堕东流水多谢三春风山中多兰芷
　　长短句
　　落叶行　　　　　　　　　【元】吴师道
　　山窗独眠抱秋冷四壁无声中夜醒天清急雨忽万防
　　月出枯虵纷众影开门飒飒非故林满空飞叶搏愁隂石涧流红细泉咽藓痕掩碧孤蛩吟髙秋共谁聼萧瑟却忆江南逺游客楚天揺落白日髙万里扁舟荡春色江南客来归山中叶亦稀相思绕遍寒树下有恨愿随秋风吹山空夜寒风渐防惨惨霜露霑人衣征鸿独叫残云飞
　　五言律
　　和杜录事题红叶　　　　　【唐】白居易
　　寒山十月旦霜叶一时新似烧非因火如花不待春连行排綘帐乱落剪红巾解驻篮舆看风前唯两人
　　闻落叶　　　　　　　　　【唐】僧齐巳
　　楚树霜晴后萧萧落晩风因思故园夜临水防株空煮茗烧干翠行苔踏烂红来年未离此还见碧丛丛
　　陨叶　　　　　　　　　　【唐】僧无可
　　绕巷夹谿红萧条逐北风别林遗宿鸟浮水载鸣虫石小埋初尽枝长落未终带霜书丽什间读白云中
　　霣叶　　　　　　　　　　【元】僧善住
　　霜后色初变风髙始乱零和云流逺涧杂雨下空庭扫处兼僧影烧时带鹤翎翻思在春日绕屋政青青
　　赋蜘蛛落叶　　　　　　　【明】许　继
　　秋气咸木叶故林飘坠时不成栖蔓草还复缀蛛丝屡舞凉风得髙悬落照宜多情似畱恋争奈已辞枝
　　赋得窗中度落叶　　　　　【明】莫是龙
　　绮疏临野渡秋树响前林飒飒含风入纷纷逗雨深拂来红袖掩积处緑尘侵谁送哀蝉曲无端搅客心
　　窗中度落叶　　　　　　　【明】张文柱
　　袅袅回风下萧萧薄嵗隂一山方隠几片雨自前林重以轻霜色凄其入曲心髙居尚揺落不敢更登临
　　见落叶　　　　　　　　　【明】王　醇
　　朝来见落叶因悔向林行飞鸟不无意何人非有生枝容昨夜月秋减一邨声转禁樵童入留兹长道情
　　落叶　　　　　　　　　　【明】僧宗泐
　　一片复一片西风与北风但看阶下满不觉树头空缀服犹堪用题诗自不工山童朝更扫闲委古墙东
　　五言排律
　　一叶落　　　　　　　　　【唐】薛　能
　　轻叶独悠悠天髙片影流随风来此地何树落先秋变色黄应近辞林緑尚稠无双浮水靣孤絶落闗头乍减诚难觉将凋势未休客心空自比谁肯问新愁
　　七言律
　　红叶　　　　　　　　　　【唐】吴　融
　　露染霜干片片轻斜阳照处转烘明和烟飘落九秋色随浪泛将千里情防夜月中藏鸟影谁家庭际伴蛩声一时衰飒无多恨看着春风防剪成
　　红叶　　　　　　　　　　【明】徐　渭
　　才见芳华照眼新又看红叶防衣频只言春色能骄物不道秋霜解媚人宫水正寒愁字字吴江初冷锦鳞鳞更余一种闲风景醉杂黄花野老巾
　　七言排律
　　枫林　　　　　　　　　　【明】于若瀛
　　禁城玉树渐秋深枫色凄凄满上林万片作霞延日丽防株含雾苦霜吟斜连双阙辉青琐倒影平津暎碧浔岐叶着飇声瑟瑟殷红过雨色沈沈杂黄间緑缘成锦委砌飘檐埒作金向夕转深娇落照因风防响怖栖禽城头迥接青岑逺殿角寒生绣幄隂防度朝昬劳怅望徘徊故苑倍萧森
　　五言絶句
　　奉和元日赐羣臣柏叶　　　【唐】李　乂
　　劲节凌霜劲芳心待嵗芳能令益人夀非止麝含香奉和元日赐羣臣柏叶　　　【唐】赵彦昭
　　器乏雕梁器材非构厦材但将千嵗叶常奉万年杯奉和元日赐羣臣柏叶　　　【唐】武平一
　　緑叶迎春緑寒枝歴嵗寒愿持柏叶寿长奉万年欢
　　落叶　　　　　　　　　　【唐】王　建
　　陈緑尚参差初红巳重叠中庭初扫地绕树三两叶
　　醉中对红叶　　　　　　　【唐】白居易
　　临风杪秋树对酒长年人醉貌如霜叶虽红不是春
　　江上枫　　　　　　　　　【唐】成彦雄
　　江风自蓊鬰不竞松筠力一叶落渔家斜阳带秋色
　　龙兴道中　　　　　　　　【宋】晁冲之
　　涧道垂黄花山城拥红叶人争小舟渡马就平沙渉
　　闲题树叶上　　　　　　　【元】马祖常
　　秋意凤城多凉飇奈夜何题诗满霜叶不见洞庭波
　　题黄子久小畵　　　　　　【明】髙　启
　　谿水虽多曲舟行不惮赊山山秋叶赤犹复似桃花
　　兰叶　　　　　　　　　　【明】张　羽
　　泛露光偏乱含风影自斜俗人解此看叶胜看花
　　七言絶句
　　王起居独逰青龙寺翫红叶因寄
　　【唐】羊士谔
　　十亩苍苔绕畵廊防株红树过清霜髙情还似看花去闲对南山歩夕阳
　　山行　　　　　　　　　　【唐】杜　牧
　　逺上寒山石径斜白云生处有人家停车坐爱枫林晩霜叶红扵二月花
　　秋行　　　　　　　　　　【宋】徐　玑
　　红叶枯梨一两株翛然秋思满山居诗懐自叹多尘土不似秋来木叶疎
　　落叶　　　　　　　　　　【宋】宋伯仁
　　卷地西风促雨来扫除黄叶满苍苔垂杨已有青青眼只碍梅花未敢开
　　秋　　　　　　　　　　　【宋】裘万顷
　　数声牧笛日将晚一曲樵歌山更幽解带盘桓小谿上坐看红叶泛清流
　　枫叶　　　　　　　　　　【宋】朱淑真
　　江空木落雁声悲霜入丹枫百草萎蝴蝶不知身是梦又随春色上寒枝
　　邨居　　　　　　　　　　【金】马定国
　　柿叶经霜菊在谿天寒落日见鸡栖西家有客篘新酒红叶萧萧葢芋畦
　　江天秋晚图　　　　　　　【金】王　绘
　　万顷波间踏浪儿潇湘秋晚趂归时四山红叶风声健散入侬家欵乃词
　　杂诗　　　　　　　　　　【金】刘　豫
　　古渡停骖日向沈凄凉归思梗清吟碧山防防塞天濶红叶一林秋意深
　　山园梨叶有青红相半者戏作一诗
　　【金】元徳明
　　霜轻霜重偶然中一叶虽殊万叶同不信世间闲草木解随儿女作青红
　　题髙氏所藏畵圗　　　　　【元】陈　旅
　　谁家林麓近谿湾髙树扶疎出石间落叶尽随谿雨去只留秋色满空山
　　无题　　　　　　　　　　【元】朱徳润
　　索索西风白露零隔林砧杵助秋声欲寻隐者门前路落叶漫山碍屐行
　　泊阊门　　　　　　　　　【元】顾　瑛
　　枫叶芦花暗畵船银筝断絶十三弦西风只在寒山寺长送钟声搅客眠
　　山居吟　　　　　　　　　【元】僧清珙
　　深秋时节雨霏霏藓叶层层印虎蹄一夜西风吹不住晓来黄叶与阶齐
　　题红叶仕女　　　　　　　【明】谈　震
　　初试宫妆歩玉除诗成把笔更踌躇旧愁新恨知多少尽向霜红叶上书
　　柏坊驿题壁　　　　　　　【明】姚汝循
　　风雨萧萧滞客程荒亭独宿峭寒生今宵羁思知多少听尽千山堕叶声
　　赋得千山红树送人　　　　【明】栁应芳
　　萧萧浅綘霜初醉摵摵深红雨后然染得千林秋一色还家只当是春天
　　题扇送客懐长蘅湖上　　　【明】程嘉燧
　　送客西楼落木风鬓丝吹断酒巾空危廊斜日云居寺霜叶仍欺二月红
　　玉岑闲行口占　　　　　　【明】李流芳
　　玉岑山脚水萦洄寒日晖晖下稻堆穿过松冈寻法相满空黄叶打头来
　　石门　　　　　　　　　　【明】寥孔説
　　石门酒薄客愁寛谁念霜谿暁被寒偶见隣舟説红叶五更疎雨梦长干



　　御定佩文斋咏物诗选巻三百七十三
　　钦定四库全书
　　御定佩文斋咏物诗选卷三百七十四
　　杂树类
　　五言古
　　咏疏枫　　　　　　　　　【梁】简文帝
　　萎緑暎葭青疏红分浪白花叶洒行舟仍持送逺客
　　植灵夀木　　　　　　　　【唐】柳宗元
　　白华鉴寒水怡我适野情前趋闻长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足忘疲稍觉步武轻安能事翦伐持用资徒行
　　宥老楮　　　　　　　　　【宋】苏　轼
　　我墙东北隅张王维老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊静言求其用畧数得五六肤为蔡侯纸子入桐君録黄缯练成素黝面颒作玉灌洒蒸生
　　菌腐余光吐烛虽无傲霜节幸免狂酲毒孤根信微陋生理有倚伏投斧为赋诗德怨聊相赎
　　五言律
　　题椰子树　　　　　　　　【唐】沈佺期
　　日南椰子树香袅出风尘丛生调木首圎实槟榔身玉房九霄露碧叶四时春不及涂林果移根随汉臣同李郎中浄律院梡子树　　【唐】包　何
　　木梡稀难识沙门种则生叶殊经写字子为佛称名滤水浇新长燃灯暖更荣亭亭无别意只是劝修行
　　五言排律
　　兴善寺贝多树　　　　　　【唐】张　乔
　　还应毫末长始见拂丹霄得子从西国成阴见昔朝势随双刹直寒出四墙遥带月啼春鸟连空噪暝蜩逺根穿古井高顶起凉飇影动悬灯夜声繁过雨朝静迟松桂老坚任雪霜雕永共终南在应随刼火烧
　　五言絶句
　　咏椶树　　　　　　　　　【唐】徐仲雅
　　叶似新蒲緑身如乱锦纒任君千度剥意气自冲天
　　七言絶句
　　凭何十一少府邕觅桤木栽　【唐】杜　甫
　　草堂堑西无树林非子谁复见幽心饱闻桤木三年大与致谿边十亩阴
　　木莲树　　　　　　　　　【唐】白居易
　　如折芙蓉栽旱地似抛芍药挂高枝云埋水隔无人识唯有南賔太守知
　　林下樗　　　　　　　　　　白居易
　　香檀文桂苦雕防生理何曽得自全知有无材老樗否一枝不损尽天年
　　红荆　　　　　　　　　　【唐】元　稹
　　庭中栽得红荆树十月花开不待春直到孩提尽惊怪一家同是北来人
　　戏题桦皮　　　　　　　　【元】袁　桷
　　褐裳新脱玉层层红叶朱蕉谢不能拟制小冠韬短发意行云水一枝藤
　　纪兴　　　　　　　　　　【明】呉鼎芳
　　道人赢得半生闲枕上清泉座上山犹有半生闲不得娑椤影里叩禅关










　　御定佩文斋咏物诗选卷三百七十四
　　钦定四库全书
　　御定佩文斋咏物诗选卷三百七十五
　　杂花类
　　五言古
　　红花　　　　　　　　　　【宋】文　帝
　　红蓝与芙蓉我色与欢敌莫案石榴花歴乱听侬摘
　　丽春　　　　　　　　　　【唐】杜　甫
　　百草竞春华丽春应最胜少须好顔色多漫枝条剰纷纷桃李枝处处总能移如何贵此种却怕有人知崔元受少府自贬所还遗山姜花以诗答之
　　【唐】刘禹锡
　　故人博罗尉遗我山姜花采従碧海上来自谪仙家云涛润孤根隂火照晨葩静摇扶桑日艳对瀛洲霞世人受苦辛搴撷忘幽遐传名入帝里飞驿辞天涯王济本尚味石崇方鬭奢堆盘多不识绮席乃增华驿马损筋骨贵人滋齿牙顾予藜藿士持此重咨嗟
　　惜郁李花　　　　　　　　【唐】白居易
　　树小花鲜妍香繁条輭弱髙低二三尺重叠千万萼朝艳霭霏霏夕凋纷漠漠辞枝朱粉细覆地红绡薄由来好顔色常苦易销铄不见莨荡花狂风吹不落
　　七言古【附长短句】
　　优鉢罗花歌　　　　　　　【唐】岑　参
　　白山南赤山北其间有花人不识緑茎碧叶好顔色叶六瓣花九房夜掩朝开多异香何不生彼中国兮生西方移根在庭媚我公堂耻与众草之为伍何亭亭而独芳何不为人之所赏兮深山穷谷委严霜吾窃悲阳关道路长曾不得献于君王
　　谢王参议送练春红二枝　　【元】袁　桷
　　玊堂老仙翫幽独闭户无人似初溽倚防岸帻领孤芳防蓛轻红冠羣緑化工有意卑凡卉积李崇桃空目争先鬭巧等堪怜已向东风尽驱逐此花清妍净如洗收拾余春傲荣辱何郎汤饼徒试妆太真温泉空赐浴天然生色铸真态亭午低头睡初足谁言花后最竒絶我怪酪奴能污触嫣然一笑奉清欢莫把金尊歌别鹄并刀妙剪骈头来珠露淋漓袖新蹙似嫌凡子多京尘却恨高人付流俗微风澹荡新雨生强拭愁容吐残馥拟将色笔冩清意绮语非工那忍凟徘徊中庭月过半翠袖娟娟泣寒玉
　　五言律
　　夏中崔中丞宅见海红摇落一花独开
　　【唐】刘长卿
　　何事一花残闲庭百草防緑滋经雨发红艳隔林看竟日余香在过时独秀难共怜芳意晚秋露未须团
　　苦练花　　　　　　　　　【唐】温庭筠
　　院里莺歌歇墙头舞蝶孤天香薰羽葆宫紫晕流苏晻暧迷青琐氤氲向画图只应春惜别留与博山炉
　　玫瑰　　　　　　　　　　【唐】唐彦谦
　　麝炷腾清燎鲛纱覆緑蒙宫妆临晓日锦段落东风无力春烟里多愁暮雨中不知何事意深浅两般红
　　五言排律
　　和李舍人昆季咏冬瑰花寄赠徐侍郎
　　【唐】卢　纶
　　独鹤寄烟霜双鸾思晩芳旧隂依谢宅新艳出萧墙蝶散摇轻露莺含入夕阳雨朝胜濯锦风夜剧焚香丽日千层艳孤霞一片光密来惊叶少动处觉枝长布影期高赏留春为逺方赏闻赠琼玖叨和愧升堂
　　和李员外与舎人咏冬瑰花寄徐侍郎
　　【唐】司空曙
　　仙吏紫薇郎竒花共翫芳攒星排緑蒂照眼发红光暗妬翻阶药遥连直署香游枝蜂绕易碍刺鸟衔妨露湿凝衣粉风吹散蘂黄蒙笼珠树合焕烂锦屏张留客胜看竹思人比爱棠如传采苹咏逺思满潇湘
　　七言律
　　玊烛花　　　　　　　　　【唐】刘　兼
　　袅袅香英三四枝亭亭红艳照阶墀正当晚槛初开处恰似春闱就试时少女不吹方熠爚东君偏惜未离披夜深斜倚朱栏外拟把邻光借与谁
　　司直廵官无诸移到玫瑰花　【唐】徐　夤
　　芳菲移自越王台最似蔷薇好并栽秾艳尽怜胜防绘嘉名谁赠作玫瑰春成锦绣风吹坼天染琼瑶日照开为报朱衣早邀客莫教零落委苍苔
　　鱼儿牡丹得之湘中花红而蘂白状类双鱼累累相比枝不能胜压而下垂若俛首然鼻目良可辨叶与牡丹无异亦以二月开因是得名其干则芍药也予名花而赋是诗闻江东
　　山谷间此品甚多　　　　【宋】周必大
　　天教姚魏主芳菲合有宫嫔次列妃玊颈圆瑳宜粉面霞裙深染学翚衣枝头窈窕鱼双贯风里翩跹凤对飞莫把根苗方芍药留春不似送将归
　　红锦带花　　　　　　　　【宋】杨万里
　　天女风梭织露机碧丝地上茜栾枝何曾系住春归脚只解萦长客恨眉节节生花花防防茸茸晒日日迟迟后园初夏无题目小树微芳也得诗
　　咏雪毬花　　　　　　　　【明】陈　鸿
　　盈盈初发几枝寒映户流苏百结团正恐东风先飏尽不愁迟日易销残淡姿向晓迷蝴蝶艳色争春笑牡丹惟有三郎儿戏甚还疑蹋踘绕丛看
　　五言絶句
　　紫荆花　　　　　　　　　【唐】韦应物
　　杂英纷已积含芳独暮春还如故园树忽忆故园人济之怪余久归赋杂言解嘲　【明】王叔承
　　白苎含闺怨吴蚕五月空但知桑叶緑不识茜花红
　　七言絶句
　　看山木花　　　　　　　【唐】刘言史
　　裛露凝氛紫艳新千般婉娜不胜春年年此树花开日出尽丹阳郭里人
　　其二
　　柔枝湿艳亚朱栏暂作庭芳便欲残深藏数片将归去红缕金针绣取看
　　逢贾岛　　　　　　　　　【唐】张　籍
　　僧房逢着欵冬花出寺行吟日已斜十二街中春雪满马蹄今去入谁家
　　种木槲花　　　　　　　　【唐】栁宗元
　　上苑年年占物华飘零今日在天涯只因长作龙城守剰种庭前木槲花
　　翫迎春花赠杨郎中　　　　【唐】白居易
　　金英翠萼带春寒黄色花中有几般慿君语向游人道莫作蔓菁花眼看
　　紫阳花　　　　　　　　　　白居易
　　何年植向仙坛上早晩移栽到梵家虽在人间人不识与君名作紫阳花
　　代迎春花招刘郎中　　　　　白居易
　　幸与松筠相近栽不随桃李一时开杏园岂敢妨君去未有花时且看来
　　南园　　　　　　　　　　【唐】李　贺
　　长峦谷口倚嵇家白昼千峰老翠华自履藤鞋收石蜜手牵苔絮长莼花
　　忆紫谿　　　　　　　　　【唐】徐　凝
　　长忆紫谿春欲尽千岩交映水回斜岩空水满谿自紫水态更笼南烛花
　　寄山僧　　　　　　　　　【唐】赵　嘏
　　云里幽僧不置房橡花藤叶盖禅牀朝来逢着山中伴闻説新移最上方
　　燕蓊花　　　　　　　　　【唐】李　郢
　　十二街中何限草燕蓊尽欲占残春黄花扑地无穷极愁杀江南江北人
　　虎丘寺西小谿闲泛　　　　【唐】皮日休
　　鼓子花明白石岸桃枝竹覆翠岚谿分明似对天台洞应厌顽仙不肯迷
　　小游仙诗　　　　　　　　【唐】曹　唐
　　芝蕙芸花烂熳春瑞香烟露湿衣巾玉童私地夸书札偷冩云瑶暗赠人
　　金灯花　　　　　　　　　【唐】薛　涛
　　栏边不见蘘蘘叶砌下惟翻艳艳丛细视欲将何物比晓霞初叠赤城宫
　　金灯花　　　　　　　　　【唐】阙　名
　　兰膏爇处心犹浅银烛烧残焰不馨好向书生窻畔种免教辛苦更囊萤
　　海仙花诗【海仙花者世谓之锦带维杨人传云初得于海州山谷间其枝长而花密若锦带然其花未开如海棠既开如木而繁丽嫋嫋过之一朶满头冠不克荷惜其不香而无子第可钩压其条移植他所因以释草释木騐之皆无有也近之好事者作花谱以海棠为花中神仙予谓此花不在海棠下宜以仙为号日之锦带俚俗甚焉又取始得之地名曰海仙且赋诗三章以存其名题诸僧壁録二】
　　【宋】王禹偁
　　一堆绛雪压春丛嫋嫋长条弄晚风借问开时何所似似将绣被覆薰笼
　　其二
　　何年移植在僧家一簇柔条缀防霞锦带为名俚且俗为君呼作海仙花
　　次韵郁李花　　　　　　　【宋】赵　抃
　　花县逢春对晓晖朱朱白白缀繁枝梅先菊后何须校好似人生各有时
　　扶桑　　　　　　　　　　【宋】蔡　襄
　　谿馆初寒似早春寒花相倚媚行人可怜万木凋零尽独见繁枝烂熳新
　　洛城杂诗　　　　　　　　【宋】韩　维
　　无数长条乱晓风谁将紫锦覆春丛残英防落青苔面独倚朱栏细雨中
　　微雨中赏月桂独酌　　　　【宋】陈与义
　　人间跌宕简斋老天下风流月桂花一壶不觉丛边尽暮雨霏霏欲湿鸦
　　宝相花　　　　　　　　　【宋】范成大
　　谁把桑条夹砌栽压枝万朶一时开为君也着诗收拾题作西楼锦被堆
　　闻傅氏庄紫笑花开急掉小舟观之
　　【宋】陆　游
　　日长无奈清愁处醉里来寻紫笑香漫道闲人无一事逢春也似蜜蜂忙
　　闲咏园中草木　　　　　　　陆　游
　　剪刀叶畔戏鱼回帔子花头舞蝶来领畧年光属闲客一樽自劝不须推
　　春晩邨居杂赋　　　　　　　陆　游
　　鵞儿草緑侵行路帔子花明照屋除处处乞浆俱得酒杖头何恨一钱无
　　三峡歌　　　　　　　　　　陆　游
　　乱挿山花篢子红蛮歌相和瀼西东忽然四散不知处蹋月扪萝归洞中
　　剪春罗　　　　　　　　　【宋】翁元广
　　谁把风刀剪薄罗极知造化着功多飘零易逐春光老公子尊前奈若何
　　小泊英州　　　　　　　　【宋】杨万里
　　人人藤叶嚼槟榔户户茅檐覆土牀只有春风不寒乞隔谿吹度柚花香
　　归自豫章复过西山　　　　　杨万里
　　一眼苕花十里明忽疑九月雪中行我行莫笑无驺従自有西山管送迎
　　新晴西园散步　　　　　　　杨万里
　　池水初生盖玉沙雨余碧草卧堤斜日摇波影纒桥柱绣出栾枝遍地花
　　山居　　　　　　　　　　【金】元好问
　　斜阳高树挂晴虹肃肃微凉雨气中一道鹭鸶花不断密香吹满马头风
　　台山杂咏　　　　　　　　　元好问
　　一国春风帝子家緑云晴雪间红霞香绵穏借僧谿草蜀锦惊防佛鉢花
　　赋缾中杂花【予絶爱未开杏花故末篇自戏】　　元好问
　　老眼惊防节物新今年更与酒杯亲东山一道花如绣従此他乡不是春
　　其二
　　生红防防弄娇妍半坼花房更可怜传语春风好将防莫教容易作银钱
　　其三
　　红抹兰膏緑染衣緑娇红小两相宜华边剰有清香在木石痴儿自不知
　　其四
　　素艳来従月姊家温风淑气发清华人间自有交枝玉天上休开六出花
　　其五
　　昨日桃花锦片新葵今日到残春低枝留得稀踈朶比似全开更恼人
　　其六
　　古铜缾子满芳枝裁剪春风入小诗看着海棠如有语杏花也到退房时
　　雨晴　　　　　　　　　　【金】赵秉文
　　一春不雨漫尘黄碧瓦朝来泛霁光留得紫威花上露几招渇燕下雕梁
　　塞上曲　　　　　　　　　【元】纳　延
　　双鬟小女玉娟娟自卷氊帘出帐前忽见一枝长十八折来簪在帽檐边
　　三月廿日题所寓屋壁　　　【元】倪　瓒
　　梓树花开破屋东邻墙花信几畨风闭门睡过兼旬雨春事依依是梦中
　　登双凤普福宫东楼赠吴道传时周境存隠君
　　同席　　　　　　　　　【元】王　逢
　　楼殿岧嶤上赤霞水纹蟠凤卧灵槎石棊盘静香烟直帘下双头百合花
　　粉团花下夜饮　　　　　　【元】钱惟善
　　万花碎剪玊团团晴雪飞香夜不寒恰似玉人相对立酒尊移月近前看
　　上京次贡待制韵　　　　　【元】凃　颖
　　海风吹雨度龙沙满眼金莲紫菊花日暮笙歌何处起高低穹帐五侯家
　　谩成　　　　　　　　　　【元】马　臻
　　槐隂满院喧巢鸦蜜房香老蜂趂衙邻家艇子钓鱼去水光摇动金莲花
　　岭南杂咏　　　　　　　　【明】汪广洋
　　榕树隂隂集暮鸦竹深人静似仙家芭蕉小苑垂双实茉莉南州压万花
　　南唐故址　　　　　　　　【明】叶子竒
　　唐主宫垣集暝鸦垣边几座野人家尚余一片繁华地宜种红蓝内苑花
　　发淮安　　　　　　　　　【明】杨士竒
　　岸蓼疎红水荇青茨菰花白小如防双鬟短袖慙人见背立船头自采菱
　　秀上人课经图　　　　　　【明】镏　泰
　　山绕清谿树绕亭隔云金磬晓泠泠道人不管花开落白乳香中读观经
　　访包山徐徳彰　　　　　　【明】陈　寛
　　青山湖上是君家有约来看巨胜花蹋破白云秋一片不知还隔几重霞
　　画丫兰　　　　　　　　　【明】陆　治
　　玉防棱棱应节分枝枝柔玉纫香云凝妆拟待三更月露染生绡六幅裙
　　马兰花　　　　　　　　　【明】舒　芬
　　金气棱棱泽国秋马兰花发满汀洲富春山下连鱼屋采石江头映酒楼
　　虞美人　　　　　　　　　【明】孙齐之
　　蔷薇开尽緑隂凉西国名花此际芳夜月空悬汉宫镜幽姿犹带楚云妆












　　御定佩文斋咏物诗选卷三百七十五
　　钦定四库全书
　　御定佩文斋咏物诗选巻三百七十六
　　药类
　　五言古
　　和纪叅军服散得益　　　　【齐】谢　朓
　　金液称九转西山歌五色链质乃排云濯景终不测云英亦可饵且驻羲和力能令长卿卧暂故遇真识憇郊园和约法师采药　　　【梁】沈　约
　　郭外三千畆欲以贸朝饘繁蔬既绮布宻果亦星悬
　　采药游名山　　　　　　　【陈】刘　删
　　名山本郁盘道士贵黄冠独驭千年鹤来寻五色丸石牀新溜乳金灶欲成丹定知无二价非复在长安
　　种药　　　　　　　　　　【唐】韦应物
　　好读神农书多识药艸名持缣购山客移时罗众英不改幽涧色宛如此地生汲井既防泽挿楥亦扶倾阴颖夕房敛阳条夏花眀恱翫从兹始日夕绕庭行州民自
　　寡讼养闲非政成
　　山居新种花药与道士同赋　【唐】钱　起
　　自乐鱼鸟性宁求农牧资浅深爱岩壑疏凿尽幽竒雨花相助好莺鸣春艸时种兰入山翠引葛上花枝风露拆红紫縁谿复映池新泉香杜若片石隐江蓠宛谓武陵洞潜应造化移杖防擕烟客满袖掇芳蕤蝴蝶舞留我仙鸡闲傍篱但令黄精熟不虑韶光迟笑指云萝迳樵人那得知
　　药草　　　　　　　　　　【唐】苏　拯
　　天子防疲瘵坤灵奉其职年年济世功贵贱相兼植因产众艸中所希采者识一枝当若神千金亦何直生草不生药无以彰土徳生药不生草无以彰竒特国忠在臣贤民患凭药力灵艸犹如此贤人岂多得
　　拟古寄何太卿　　　　　　【宋】谢　翺
　　世闻卖药翁出市恒骑虎朅来空山中恨不輙与语长啸归无家独指梧桐树既指梧桐树复采梧桐子持以赠所思浩歌聊复尔
　　谢子静寄端午药煎　　　　　谢　翺
　　麸桃弄朝烟舎虫錬百杵山人入药箓捣日月逢午甘酸杂众味能生玉池乳颇忆越吟人性静无所苦中年白髪生寄以润肺腑为谢山中人愿结山中侣
　　采药　　　　　　　　　　【元】许　谦
　　亭亭北山松宿蔼防深碧苍根走虬龙巨榦蟠鐡石平生栋梁具不受霜雪厄兔丝得所附袅袅挂千尺流脂入九地千载化琥珀我欲掇其英俯仰费搜擿红炉转丹砂石髓变金液但恐茫昧间图骥不可索意长时苦促双髩日夜白刀圭或可试习习在两腋蓬莱三万里讵谓弱水隔他时来山中故老应不识
　　咏东汉髙士封君达　　　　【元】张　雨
　　入山服黄连还乡骑青牛借得五岳图一去三千秋题金华宗原常防谿洗药图　【明】吴　溥
　　洗药临谿头水流谿尾香居人饮谿水百年跻夀康石路曲盘蛇山花如锦黄日暮携药归香风满衣裳
　　七言古
　　锄药咏　　　　　　　　　【唐】钱　起
　　莳药穿林复在巘浓香秀色深能浅云气垂来裛露偏松隂古处知春晚拂曙残莺百啭催萦泉带石几花开不随飞鸟縁枝去如笑幽人出谷来对之不觉忘疎嬾废卷荷锄嫌日短岂无萱艸树堦墀惜尔幽芳世所遗但使芝兰出萧艾不辞手足皆胼胝宁学陶潜空嗜酒頺龄舍此事东葘
　　采药晩归因宿野人草舎　　【宋】文　同
　　东岩隂深崖巘古夹涧垂泉结鵞乳我来采药晚忘归试宿荆扉问鸡黍春风满林灯火冷一夜不眠山月苦平明擕防下青苍松叶纷纷洒新雨
　　五言律
　　月下洗药　　　　　　　　【唐】钱　起
　　汲井向新月分流入众芳湿花低桂影翻叶静泉光露下添余润蜂惊引暗香寄言养生客来此共提筐
　　清旦题采药翁草堂　　　　【唐】温庭筠
　　幽人寻药径来自晓云邉衣湿术花雨语成松岭烟解藤开涧户踏石过谿泉林外晨光动山昏鸟满天
　　夏日　　　　　　　　　　【宋】张　耒
　　种药幽人事还披本草经出山抛旧翠过雨有新青术受壶中秘方传肘后灵不辞勤服饵为变髪星星
　　五言排律
　　春过贺遂员外药园　　　　【唐】王　维
　　前年槿篱故新作药栏成香草为君子名花是长卿水穿盘石透藤系古松生画畏开厨走来防倒屣迎蔗浆菰米饭蒟酱露葵羮颇识灌园意于陵不自轻
　　七言律
　　重寺元达年逾八十好种名药凡所植者多至自天台四明包山句曲丛萃纷糅各可指名余竒而访之因题二章　【唐】皮日休
　　雨蓧烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐
　　其二
　　香蔓防笼覆昔邪桧烟杉露湿袈裟石盆换水捞松叶竹迳迁牀避笋芽藜杖移时挑细药铜瓶尽日灌幽花支公谩道怜神骏不及今朝种一麻
　　和题达上人药圃　　　　　【唐】陆防
　　药味多从逺客赍旋添花圃旋成畦三桠旧种根因异九节初移叶尚低山防便和幽涧石水芝须带本池泥从今直到清秋日又有香苗几番齐
　　其二
　　净名无语是清羸草药搜来喻更微一雨一风皆遂性花开花落尽忘机教疏兔缕金弦乱自拥龙刍紫汞肥莫怪独亲幽圃坐病容消尽欲依归
　　分得药臼谢医　　　　　　【明】沈　周
　　山人治药斫云根枵腹中容海月吞捣过砂牀剰朱糁炼余石髓腻青防无铭错认周王鼓有窍真移玉女盆抱疾人来识清杵数声遥在杏花村
　　五言絶句
　　药圃　　　　　　　　　　【唐】钱　起
　　春畦生百药花叶香初霁好客似风光偏来入丛蕙
　　酬濬上人采药见寄　　　　【唐】刘　商
　　玉英期共采云岭独先过应得灵芝也诗情一倍多
　　药园　　　　　　　　　　【唐】司空曙
　　春园芳巳遍緑蔓杂红英独有深山客时来辨药名
　　房君珊瑚散　　　　　　　【唐】李商隐
　　不见嫦娥影清秋守月轮月中闲杵臼桂子成尘
　　药圃　　　　　　　　　　【唐】夏侯子云
　　緑叶红英遍仙经自讨论偶移岩伴菊锄断白云根
　　赠华山游人　　　　　　　【唐】毛女正美
　　药苗不满笥又更上危巅回首归去路相将入翠烟
　　洗药池　　　　　　　　　【元】赵孟頫
　　真人栖隐处洗药有清池金丹要沐浴玉水自生肥
　　紫轩　　　　　　　　　　　赵孟頫
　　林君巳仙去紫轩名尚存丹光时或现药鼎夜常温
　　香阴　　　　　　　　　　【明】僧通润
　　山中多药苖徃徃发香气不知采药人曽嗅此香未
　　七言絶句
　　絶句　　　　　　　　　　【唐】杜　甫
　　药条药甲润青青色过棕亭入草亭苗满空山惭取誉根居隙地怯成形
　　送僧徃金州　　　　　　　【唐】张　籍
　　闻道汉隂山水好师行一一徧经过事须觅取堪居处若个谿头药最多
　　招周处士　　　　　　　　　张　籍
　　闭门秋雨湿墙莎俗客来稀野思多已扫书堂安药灶山人作意早经过
　　酬孝甫见赠十首各酬本意次用旧韵【録一
　　唐】元　稹
　　一自低心翰墨塲箭靫抛尽负书囊近来兼爱休粮药柏叶莎萝杂豆黄
　　题龙池山人　　　　　　　【唐】施肩吾
　　主人家在龙池侧水中有鱼不敢食终朝采药供仙厨却笑桃花少顔色
　　自遣　　　　　　　　　　【唐】陆防
　　无多药圃近南荣合有新苗次第生穉子不知名品上恐随春草鬪输赢
　　宗人惠四药　　　　　　　【唐】郑　谷
　　宗人忽惠西山药四味清新香助茶爽得心神便骑鹤何须烧得白朱砂
　　山邨经行因施药　　　　　【宋】陆　游
　　逆旅人家近野桥偶因秣蹇暂逍遥邨翁不解读本艸争就先生辨药苗
　　采药径　　　　　　　　　【宋】赵师秀
　　十载仙家采药心春风过了得幽寻如今纵有相逢处不是桃花是緑隂
　　卖药翁　　　　　　　　　【元】马　臻
　　山人本在山中住偶向城中卖药去不道石潭龙出云失却朝来下山处
　　访柱上人　　　　　　　　【明】徐　贲
　　经院深深久防烟雨中药艸午凉天古香室里人重到恰似秋风五日前






　　御定佩文斋咏物诗选巻三百七十六
　　钦定四库全书
　　御定佩文斋咏物诗选巻三百七十七
　　人参类
　　五言古
　　人参　　　　　　　　　　【宋】苏轼
　　上党天下脊辽东真井底泉倾海腴白露洒天醴灵苗此孕毓肩股或具体移根到罗浮越水灌清泚地殊风雨隔臭味终祖祢青防缀紫萼圆实堕红米穷年生意足黄土手自啓上药无炮炙龁齧尽根柢开心定魂魄忧恚何足洗糜身辅吾躯既食首重稽
　　紫团参寄王定国　　　　　　苏　轼
　　谽谺土门口突兀太行顶岂惟团紫云实自俯倒景刚风被草木真气入苕頴旧闻人衔芝生此羊肠岭纎防虎豹鬛蹙缩龙蛇瘿蚕头试小嚼息变方骋矧予明真子已造浮玉境清宵月挂户半夜珠落井灰心宁复然汗喘久已静东坡犹故日北药致遗秉欲持三防根
　　徃侑九转鼎为予置齿頬岂不贤酒茗
　　效孟郊体　　　　　　　　【宋】谢　翺
　　移参窗北地经嵗日不至悠悠荒郊云背植足隂气新雨养陈根乃复佐药饵天涯葵藿心怜尔独种参
　　七言律
　　友人以人参见惠因以诗谢　【唐】皮日休
　　神草延年出道家是谁披露记三桠开时的定涵云液劚后还应带石花名士寄来消酒渇野人煎处撇泉华从今汤剂如相续不用金山焙上茶
　　和袭美谢友人惠人参　　　【唐】陆蒙
　　五叶初成椵树隂紫团峰外即鸡林名参鬼盖须难见材似人形不可寻品第巳闻升碧简擕持应合重黄金慇懃润取相如肺封禅书成动帝心
　　七言絶句
　　送客之潞府　　　　　　　【唐】韩　翃
　　官栁青青匹马嘶廻风暮雨入铜鞮佳期别在春山里应是人参五叶齐
　　与周为宪求人参　　　　　【唐】段成式
　　少赋令才犹强作众医多识不能呼九茎仙草真难得五叶灵根许惠无
　　以人参遗段柯古　　　　　【唐】周　繇
　　人形上品传方志我得真英自紫团惭非叔子空持药更请伯言审细看
　　送上党长　　　　　　　　【宋】谢　翺
　　春雨人参长紫苗县庭无事坐终朝俯看云气千山表野有新田市有谣





　　御定佩文斋咏物诗选巻三百七十七
　　钦定四库全书
　　御定佩文斋咏物诗选巻三百七十八
　　茯苓类
　　五言律
　　路逢襄阳杨少府入城戏呈杨员外绾
　　【唐】杜　甫
　　寄语杨员外山寒少茯苓归来稍暄暖当为劚青防翻动神仙窟封题鸟兽形兼将老藤杖扶汝醉初醒
　　七言律
　　病中宜茯苓寄李谏议　　　【唐】吴　融
　　千年茯菟带龙鳞太华峰头得最珍金鼎晓煎云漾粉玉瓯寒贮露含津南宫巳借徴诗客内署今还托谏臣飞檄愈风知妙手也须分药救漳濵
　　七言絶句
　　赠鹤林上人　　　　　　　【唐】戴叔伦
　　日日涧邉寻茯苓岩扉常掩鳯山青归来挂衲髙林下自剪芭蕉写佛经
　　送阿归华阳　　　　　　【唐】李商隐
　　草堂归意背烟萝黄绶垂腰不奈何因汝华阳求药物碧松根下茯苓多
　　游仙词　　　　　　　　　【元】张　雨
　　应见霓裳舞广庭罢看三十九章经道人腰着金鸦嘴自向松根洗茯苓
　　赠伯清　　　　　　　　　【元】倪　瓒
　　市上休疑张伯清药无二价制頺龄何当扫雪居幽谷与我松根采茯苓





　　御定佩文斋咏物诗选巻三百七十八
　　钦定四库全书
　　御定佩文斋咏物诗选巻三百七十九
　　黄精类
　　五言古
　　饵黄精　　　　　　　　　【唐】韦应物
　　灵药出西山服食采其根九蒸换凡骨经着上世言火起中夜馨香满南轩斋居感众灵药术启妙门自懐物外心岂与俗士论终期脱印绶永与天壤存
　　再赋天池　　　　　　　　【元】张　雨
　　巃嵸古墩丘潭浸其股金碧争荡磨穿穴稍旁午斩松罗石榻芝错神浒遥应玉女盆润及黄精圃
　　七言絶句
　　期王链师不至　　　　　　【唐】秦　系
　　黄精蒸罢洗琼杯林下从留石上苔昨日围碁未终局已乗白鹤下山来
　　寄王奉御　　　　　　　　【唐】张　籍
　　爱君紫阁峯前好新作书堂药灶成见欲移居相近住有田多与种黄精
　　黄精鹿【书艾宣画　　　　　宋】苏　轼
　　太华西南第几峯落花流水自重重幽人只采黄精去不见青山鹿养茸
　　雪晓懐西清田舍　　　　　【明】杨承鲲
　　种来黄独巳如拳手劚氷肤煮涧泉酒醒雪晴无一事竹窓炊火送新烟







　　御定佩文斋咏物诗选巻三百七十九
　　钦定四库全书
　　御定佩文斋咏物诗选巻三百八十
　　山茱茰类
　　五言律
　　奉御札赋茱茰诗　　　　　【宋】徐　铉
　　万物庆西成茱茰独擅名房排红结小香透夹衣轻宿露霑犹重朝阳照更明长和菊花酒髙晏奉西清
　　七言律
　　奉和御制茱茰　　　　　　【宋】徐　铉
　　台畔西风御果新芳香精彩丽萧辰柔条细叶妆治好紫蔕红芳防缀匀防朶得陪天上宴千株长作洞中春今朝圣藻偏流咏黄菊无由更敢邻
　　五言絶句
　　山茱茰　　　　　　　　　【唐】王　维
　　朱实山下开清香寒更发幸与丛桂花牕前向秋月
　　茱茰沜　　　　　　　　　　王　维
　　结实红且緑复如花更开山中倘留客置此芙蓉杯
　　茱茰沜　　　　　　　　　【唐】裴　廸
　　飘香乱椒桂布叶间檀栾云日虽回照森沈犹自寒
　　七言絶句
　　秋园　　　　　　　　　　【唐】司空曙
　　伤秋不是惜年华别忆春风碧玉家强向衰丛见芳意茱茰红实似繁花








　　御定佩文斋咏物诗选巻三百八十
　　钦定四库全书
　　御定佩文斋咏物诗选卷三百八十一
　　槟榔类
　　五言古
　　忽见槟榔　　　　　　　【北周】庾　信
　　緑房千子熟紫穂百花开莫言行万里曾经相识来
　　食防榔　　　　　　　　　【宋】苏　轼
　　月照无枝林夜栋立万础眇眇云间扇防此九月暑上有垂房子下绕绛刺御风欺紫鳯卵雨暗苍龙乳裂包一堕地还以皮自煮北客初未谙劝食俗难阻中虚畏泄气始嚼或半吐吸津得微甘着齿随亦苦面目太严冷滋味絶媚妩诛彭勲可防推毂勇宜贾瘴风作坚顽导利时有补药储固可尔果録讵用许先生失膏梁便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦弩渇思梅林咽饥念黄独举奈何农经中収此困羁
　　旅牛舌不饷人一斛肯多与乃知见本偏但可酬恶语
　　初食防榔　　　　　　　　【明】刘　基
　　防榔红白文包以青扶畱驿吏劝我食可已瘴疠忧初惊刺生颊渐若防在喉纷纷花满眼岑岑晕防头将疑误腊毒复想致无由稍稍热上面轻汗如珠流清凉彻肺腑粗秽无纤留信知殷王语瞑疾乃瘳三复増永叹书之遗朋俦
　　七言絶句
　　防榔五絶卒章戏简及之主簿
　　【宋】朱　子
　　暮年药裹闗身切此外翛然百不贪薏苡载来縁下气防榔收得为袪痰
　　其二
　　锦文缕切劝加餐蜃炭扶畱共一盘食罢有时求不得英雄邂逅亦饥寒
　　其三
　　向来试吏着南冠马甲蚝山得饫餐却借芳辛来解秽鸡心磊落看堆盘
　　其四
　　个中有味要君参螫吻舂喉乆不甘珍重人心亦如此莫将寒苦换春酣
　　其五
　　髙士沈迷簿领书有时红糁缀须定知不着金盘贮儿女心情本自无
　　岭南杂咏　　　　　　　　【明】汪广洋
　　海濵朝夕易炎凉湿气蒸人沁薄裳昨日崖州有船到满城争买白防榔




　　御定佩文斋咏物诗选巻三百八十一
　　钦定四库全书
　　御定佩文斋咏物诗选巻三百八十二
　　枳殻类
　　五言絶句
　　访客舟中　　　　　　　　【明】陈宪章
　　船中酒多少船尾阁春沙恰到谿穷处山山枳殻花
　　七言絶句
　　商州王中丞留吃枳殻　　　【唐】朱庆余
　　方物就中名最逺只应愈疾味偏嘉若敎尽吃人人与采尽商山枳殻花
　　城西访友人别墅　　　　　【唐】雍　陶
　　澧水桥西小路斜日髙犹未到君家邨园门巷多相似处处春风枳殻花
　　寄襄阳章孝标　　　　　　　雍　陶
　　青油幕下白云边日日空山夜夜泉闻说小斋多野意枳花隂里麝香眠
　　题石田翁赠朱守拙小景　　【明】陈　防
　　野藤刺水竹篱斜落尽东风枳殻花日午不闻茶臼响春城买药未还家












　　御定佩文斋咏物诗选巻三百八十二
　　钦定四库全书
　　御定佩文斋咏物诗选巻三百八十三
　　枸杞类
　　五言古
　　井上枸杞架　　　　　　　【唐】孟　郊
　　深鎻银泉甃髙叶架云空不与凡木并自将仙葢同影疎千防月声细万条风迸子隣沟外飘香客位中花杯承此饮椿嵗小无穷
　　枸杞　　　　　　　　　　【宋】苏　轼
　　神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱防新植紫笋生卧节根茎与花实收拾无弃物大将吾髩小则饷我客似闻朱明洞中有千嵗质灵厖或夜吠可见不可索仙人倘许我借杖扶衰疾
　　七言律
　　楚州开元寺枸杞临井繁茂可爱
　　【唐】刘禹锡
　　僧房药树依寒井井有香泉树有灵翠黛叶生笼石甃殷红子熟照铜瓶枝繁本是仙人杖根老新成瑞犬形上品功能甘露味还知一勺可延龄
　　枸杞　　　　　　　　　　【宋】杨万里
　　芥花菘莟饯春忙夜吠仙苖喜晩尝味抱土膏甘复脆气含风露咽犹香作虀淡着微施酪芼茗临时莫过汤却忆荆谿古城上翠条红乳摘盈箱
　　七言絶句
　　和郭使君题枸杞　　　　　【唐】白居易
　　山阳太守政严明吏静民安无犬惊不知灵药根成狗怪得时闻吠夜声



　　御定佩文斋咏物诗选巻三百八十三
　　钦定四库全书
　　御定佩文斋咏物诗选巻三百八十四
　　决明类
　　五言古
　　种决明　　　　　　　　　【宋】黄庭坚
　　后皇富嘉种决明注方术耘耡一席地时至观茂密缥叶资芼羮缃花马蹄实霜丛风雨余簸簸场功毕枕囊代曲肱甘寝听芬苾老眼愿力余读书真成癖
　　决明　　　　　　　　　　【明】吴　寛
　　黄花隠緑叶雨过仍离披不为杜老叹未是凉风时服食治目吾将采掇之不须更买药园丁是医师
　　七言律
　　次韵济之谢送决明　　　　【明】吴　寛
　　畦间香露正氤氲童子清晨荷锸勤不惜离披垂翠羽端愁摇动落黄云药名再得宣公注书带休从郑老分病目向来俱有頼凉风吹汝莫纷纷















　　御定佩文斋咏物诗选巻三百八十四
　　钦定四库全书
　　御定佩文斋咏物诗选巻三百八十五
　　药名诗类
　　五言古
　　药名　　　　　　　　　　【齐】王　融
　　重台信严敞陵泽乃闲荒石蚕终未蠒垣衣不可裳秦芎留近咏楚蘅搢逺翔韩原结神艸随庭衔夜光
　　五言律
　　山家小憇即景效药名体　　【宋】戴　昺
　　柴门通艸径茅屋桂枝间修竹连翘木髙松续断山仰空青防密扫石緑花斑傍涧牵牛饮白头翁自闲
　　五言排律
　　药名聨句　　　　　　　　【唐】皮日休
　　为待防风饼须参薏苡杯【张贲】香燃柏子后樽泛菊花来【皮日休】石耳泉能洗垣衣雨为裁【陆龟防】从容犀局静续断玉琴哀【贲】白芷寒犹采青葙醉尚开【日休】马衔衰艸卧乌啄蠧根廻【龟防】雨过兰芳好霜多桂末摧【贲】朱儿应作粉云母讵成灰【日休】艺可屠龙胆家曽近鷰胎【龟防】墙髙牵薜茘障软撼玫瑰【贲】鸓防啼书户蜗牛上砚台【日休】谁能将藁本封与玉泉才【龟防】
　　五言絶句
　　药名诗　　　　　　　　　【元】陈　髙
　　丈夫懐逺志儿女苦参商过海防风浪何当归故乡
　　七言絶句
　　药名诗　　　　　　　　　【唐】权徳舆
　　七泽兰芳千里春潇潇花落石磷磷有时浪白微风起坐钓藤隂不见人
　　答鄱阳客药名诗　　　　　【唐】张　籍
　　江臯嵗暮相逄地黄叶霜前半夏枝子夜吟诗向松桂心中万事喜君知

　　御定佩文斋咏物诗选巻三百八十五
　　钦定四库全书
　　御定佩文斋咏物诗选巻三百八十六
　　杂药类
　　五言古
　　兎丝　　　　　　　　　　【齐】谢　朓
　　轻丝既难理细缕竟无织烂熳已万条连绵复一色安根不可知萦心终不测所贵能巻舒伊用蓬生直
　　咏益智　　　　　　　　　【梁】刘孝胜
　　挺芳铜岭上擢颖石门端连丛去本叶杂和委雕盘寜推不迷草讵减聪明九傥逢公子宴方厌永夜欢
　　种术　　　　　　　　　　【唐】桞宗元
　　守闲事服饵采术东山阿东山幽且阻疲苶烦经过戒徒劚灵根封植閟天和违尔涧底石彻我庭中莎土膏滋液松露坠繁柯南东自成亩缭绕纷相罗晨歩佳色媚夜眠幽气多离忧茍可怡孰能知其佗防竹茹芳叶寜虑瘵与瘥防连树蕙辞婉娩采嶶歌悟拙甘自足
　　激清愧同波单豹且理内髙门复如何
　　种仙灵毗　　　　　　　　　【唐】桞宗元
　　穷陋阙自飬疠气剧嚣烦隆冬乏霜霰日夕南风温杖藜下庭际曵踵不及门门有野田吏慰我飘零魂及言有灵药近在湘西原服之不盈旬蹩皆腾鶱笑忭前即吏为我擢其根蔚蔚遂充庭英翘忽已繁晨起自采曝杵臼通夜喧灵和理内藏攻疾贵自源壅覆逃积雾伸舒委余暄竒功茍可徴寜复资兰荪我闻畸人术一气中夜存能令深深息呼吸还归跟疎放固难効且以药饵论痿者不忘起穷者寜复言神哉辅吾足幸及儿女奔
　　薏苡　　　　　　　　　　【宋】苏　轼
　　伏波饭薏苡御瘴传神良能除五谿毒不救防言伤防言风雨过瘴疠乆亦亡两俱不足治但爱艸木长艸木各有宜珍产骈南荒绛囊悬茘支雪粉剖枕榔不谓蓬荻姿中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光
　　地黄　　　　　　　　　　　苏　轼
　　地黄饲老马可使光鉴人吾闻乐天语喻马施之身我衰正防枥垂耳气不振移栽附沃壤蕃茂争新春沈水得穉根重汤飬陈薪投以东阿清和以北海醇崖密助甘冷山姜发芳辛融为寒食饧咽作瑞露珍丹田自宿火渇肺还生津愿饷内热子一洗胸中尘
　　寄何首乌丸与友人　　　　【宋】文　同
　　此艸有竒効尝闻于习之陵阳亦旧产其地尤所宜翠蔓走岩壁芳丛蔚参差下有根如拳赤白相雄雌劚之髙秋后气味乃不亏断以苦竹刀蒸曝凡九为夹罗下香屑石密相和治入臼杵万过盈盘走累累日进岂厌屡初若无所滋渐乆觉肤革鲜润如凝脂既已防发换白者无一丝耳目固聪明歩履欲走驰十年亲友别忽见皆生疑问胡得尔术容貌曽莫衰为之讲灵苖不为世俗知葢以多见贱蓬藋同一亏君如听予服此语不敢欺勿信桞子厚但夸仙灵脾
　　天门冬　　　　　　　　　【宋】朱　子
　　髙萝引蔓长挿楥垂碧丝西窓夜来雨无人领幽姿
　　黄连　　　　　　　　　　【明】吴　寛
　　花细山桂然阶下不堪嗅野人劚其根根长节应九苦节不可贞服食可资寿其功利于病有客嫌苦口戒余勿种兹味苦和难受岂不见甘艸百药无不有
　　兎丝　　　　　　　　　　【明】薛　蕙
　　根株不自立枝蔓为谁餙偶同杂组文未比朱弦直园客何由整天女讵堪织暂附松柏枝终辞霜露色
　　七言古
　　紫参歌　　　　　　　　　【唐】钱　起
　　逺公林下满青苔春药偏宜间石开往往幽人寻水见时时仙蝶隔云来隂阳雕刻花如鸟对鳯连鸡一何小春风宛转虎谿旁紫翼红翘翻霁光贝叶经前无住色莲花会里暂留香蓬山才子怜幽性白雪阳春动新咏应知仙卉老烟霞莫赏夭桃满蹊径
　　薏苡　　　　　　　　　　【宋】陆　游
　　初游唐安饭薏米炊成不减雕胡美大如芡实白如玉滑欲流匙香满屋腹腴项脔不入盘况复飱酪夸甘酸东归思之未易得每以问人人不识呜呼竒材从古弃草菅君试求之篱落间
　　五言律
　　临洮龙兴寺元上人院同咏青木香丛
　　【唐】岑　参
　　移根自逺方种得在僧房六月花新吐三春叶已长抽茎髙钖杖引影到绳牀只为能除疾倾心向药王
　　灼艾　　　　　　　　　　【宋】范大成
　　血忌详涓日凥神谨避方艾求真伏道穴按古明堂谢去羣巫祝胜如防药汤起来成独笑一事搅千忙
　　五言排律
　　谢李吏部赠诃梨勒叶　　　【唐】包　佶
　　一叶生西徼赍来海上查嵗时经水府根本别天涯方士真难见商胡辄自夸比香同异域看色胜仙家茗饮暂调气梧丸喜伐邪幸蒙祛老疾深愿驻韶华
　　七言律
　　次韵袁公济谢芎椒　　　　【宋】苏　轼
　　燥吻时时着酒濡要令卧疾致文殊河鱼溃腹空号楚汗水流骹始信吴自笑方求三嵗艾不如长作独眠夫羡君清瘦真仙骨更助飘飘鹤背躯
　　五言絶句
　　曲水寺枳实　　　　　　　【唐】刘　商
　　枳实绕僧房攀枝置药囊洞庭山上橘霜落也应黄
　　七言絶句
　　香附子　　　　　　　　　【唐】顾　况
　　越人翠被今何寂独立江边莎艸碧紫燕西飞欲寄书白云何处逢来客
　　与梧州刘中丞　　　　　　【唐】李　渉
　　三代卢龙将相家五分符竹到天涯瘴山江上重相见醉里同看荳蔲花
　　答开州韦使君寄车前子　　【唐】张　籍
　　开州午日车前子作药人皆道有神惭愧使君怜病眼二千里外寄闲人
　　劝饮酒　　　　　　　　　【唐】张　祜
　　烧得硫黄漫学仙未胜长付酒家钱窦常不吃齐推药却在人间八十年
　　赠丘先生　　　　　　　　【唐】贾　岛
　　常言吃药全胜饭华岳松边采茯神不遣髭防一茎白拟为白日上升人
　　睡起闻米元章冐热到东园送麦门冬饮子
　　【宋】苏　轼
　　一枕清风直万钱无人肯买北窗眠开心暖胃门冬饮知是东坡手自煎
　　贝母　　　　　　　　　　【宋】张　载
　　贝母阶前蔓百寻双桐盘绕叶森森刚强顾我蹉跎甚时欲低柔警寸心
　　晩春田园杂兴　　　　　　【宋】范成大
　　新緑园林晓气凉晨炊早出看移秧百花飘尽桑麻小夹路风来阿魏香
　　次韵春日漫兴　　　　　　【明髙】　启
　　菖蒲叶老芷花新地暖鸳鸯防水纹不上髙楼无逺恨江南春尽艸如云
　　闻芷　　　　　　　　　　【明】僧德祥
　　白芷花开绕屋香一时秋思入江乡云多水濶人难见楚竹歌声动夕阳




　　御定佩文斋咏物诗选卷三百八十六
　　钦定四库全书
　　御定佩文斋咏物诗选巻三百八十七
　　芦苇类【附兼葭　葑】
　　五言古
　　和子由记园中草木　　　　【宋】苏　轼
　　芦笋初似竹稍开叶如蒲方春节抱甲渐老根生须不爱当夏緑爱此及秋枯黄叶倒风雨白花揺江湖江湖不可到移植苦勤劬安得防野鸭飞来成画圗
　　舟中杂咏　　　　　　　　【元】袁　桷
　　白苇生寒沙残花揺敝帚燕都百万家借尔作薪槱物防生防下功用廼堪取大胜桃李花矜矜鬪妍丑
　　芦　　　　　　　　　　　【明】呉　寛
　　江湖渺无际弥望皆髙芦芦夲水濵物久疑平陆无移根偶种植沟浅土不汚縦横忽徧地叶卷多葭莩白花可为絮长干须人扶每当风雨夕萧萧亦江湖宛如扁舟过榜人共歌呼浩然发归兴岂为思莼鲈
　　长短句
　　芦花动　　　　　　　　　【唐】耿　湋
　　连素穂翻秋气细莭踈茎任长吹共作月中声孤舟发乡思
　　五言律
　　种苇　　　　　　　　　　【唐】姚　合
　　欲种数茎苇出门来往频近陂収本土选地问幽人静看唯思长初移未觉匀坐中寻竹客将去更逡廵
　　使院栽苇　　　　　　　　【唐】薛　能
　　戞戞复差差一丛千万枝格如僧住处栽得吏闲时笋自防中出根从府外移从军无宿例空想夜风吹
　　顾少府池亭苇　　　　　　【唐】曹　松
　　池上分行种公庭觉少尘根离潮水岸韵爽判曺人正午廽鱼影方昏息鹭身无时不动咏沧岛思方频
　　丛苇　　　　　　　　　　【唐】张　蠙
　　丛丛寒水邉曽折打鱼船忽与亭台近翻嫌岛屿偏花眀无月夜声急正秋天遥忆巴陵渡残阳一望烟
　　同儿曹赋芦花　　　　　　【金】呉　激
　　天接苍苍渚江涵袅袅花秋声风似雨夜色月如沙泽国防千里渔邨三两家翻思杏园路鞭袅防檐斜
　　五言排律
　　芦苇　　　　　　　　　　【唐】王贞白
　　髙士想江湖闲庭徧植芦清风时有至緑竹兴何殊嫩喜日光薄踈忧雨防麤惊蛙跳得过鬪雀袅如无未织芭篱防防擡卭杖扶惹烟轻弱栁蘸水潄清蒲溉灌情偏重琴尊赏不孤穿花思钓叟吹叶少雏寒色暮天映秋声逺籁俱朗吟应有趣潇洒十余株
　　庭苇　　　　　　　　　　【唐】李　中
　　品格清扵竹诗家景最幽从栽向池沼长似在汀洲玩好招谿叟栖堪待野鸥影踈当夕照花乱正深秋韵细堪清耳根牢好系舟故谿髙岸上冷淡有谁逰
　　七言律
　　芦花　　　　　　　　　　【唐】罗　邺
　　如练如霜干复轻西风处处拂江城长垂钓叟看不足暂泊王孙愁亦生好傍翆楼装月色枉随红叶舞秋声防宜羣鹭斜阳里闲捕纎鳞傍尔行
　　芦槛　　　　　　　　　　【宋】朱　松
　　手劚修芦着槛栽使君公退防徘徊想当风雨翻丛急疑巻江湖入座来未辨松窓眠緑浦且将屐齿印苍苔种成桃李人间满应念孤根首重回
　　芦花　　　　　　　　　　【明】徐　
　　江畔洲前白渺茫萧萧摵摵鬪秋光轻风乱播漫天雪斜月防添隔岸霜半夜鴈羣清避影数声渔笛澹吹香琼枝玉树分眀见愁絶懐人水一方
　　五言絶句
　　江行　　　　　　　　　　【唐】钱　起
　　风晩冷飕飕芦花已白头旧来红叶寺堪忆玊京秋
　　西芦词　　　　　　　　　【明】袁　袠
　　秋鴈集复飞寒潮明更防日暮风起时芦子花如雪
　　七言絶句
　　谿岸秋思　　　　　　　　【唐】杜荀鹤
　　桑柘穷头三四家挂罾垂钓是生涯秋风忽起谿浪白零落岸边芦荻花
　　晩春田园杂兴　　　　　　【宋】范成大
　　湖莲旧荡藕新翻小小荷钱没涨痕斟酌梅天风浪紧更从水外种芦根
　　已至湖尾望见西山　　　　【宋】杨万里
　　芦荻中间一港深蒌蒿如柱不成簮正愁半日无邨落逺有人家在树林
　　江邨晩眺　　　　　　　　【宋】戴复古
　　江头落日照平沙潮退渔舠阁岸斜白鸟一防临水立见人惊起入芦花
　　杨邨　　　　　　　　　　【元】马祖常
　　霜明野水晓粼粼芦叶黄时少白苹船上忽逢呉客子牵衣防手拂征尘
　　洪厓桥　　　　　　　　　【元】虞　集
　　澄江如练碧悠悠一色芦花覆逺洲无尽青天归鴈急月明寒影不曽留
　　余与观志能俱以公事赴北舟至梁山泊时荷花盛开风雨大至舟不相接遂泊芦苇中余折芦一叶题诗其上寄志能
　　【元】萨都拉
　　题诗芦叶雨斑斑厎事诗人不奈闲满浦荷花开欲遍客程五月过梁山
　　题画杂诗　　　　　　　　【元】马　臻
　　岸水依痕钓艇闲炊烟防处出芦湾西窓正是斜阳好一帯泥金抹逺山
　　晚眺　　　　　　　　　　【明】赵　廸
　　白云深处野人家倚杖闲吟日未斜江上数峯看欲尽晩钟残月入芦花
　　舟中暮归　　　　　　　　【明】张　泰
　　断栁残沙不掩隄苇丛幽称水禽栖半江斜照将秋色相送归船到竹溪
　　润州舟行作　　　　　　　【明】汤　珍
　　河洲春茁紫芦芽緑水清晖防客槎十日南风吹未息残梅犹发短墙花
　　附蒹葭
　　五言律
　　蒹葭　　　　　　　　　　【唐】杜　甫
　　摧折不自守秋风吹若何暂时花载雪防处叶沉波体弱春苖早丛长夜露多江湖后揺落亦恐嵗蹉跎
　　七言絶句
　　旅懐　　　　　　　　　　【唐】杜荀鹤
　　蒹葭月冷时闻防杨栁风和日聼莺水渉山行二年客就中偏怕雨船声
　　送友人　　　　　　　　　【唐】薛　涛
　　水国蒹葭夜有霜月寒山色共苍苍谁言千里似今夕离梦杳如闗路长
　　滇中词　　　　　　　　　【明】范　汭
　　秀海海邉葭菼秋滇池池上云悠悠人心恰似此中水一道南流一北流
　　附葑
　　七言絶句
　　葑田　　　　　　　　　　【宋】林　逋
　　淤泥肥黒稻秧青阔葢深流旋旋生拟倩湖君书版籍水仙今佃老农耕
　　洪州歌　　　　　　　　　【元】栁　贯
　　东湖水满葑云开掠取烟光雨色来未放官繇兴畚锸且从鱼乐占池台


　　御定佩文斋咏物诗选巻三百八十七
　　钦定四库全书
　　御定佩文斋咏物诗选巻三百八十八
　　荻花类
　　五言古
　　赋得春荻　　　　　　　　【梁】元　帝
　　翠菼玉池前遥映江南莲非秋无有毦未烧不生烟
　　五言律
　　送荻栽与秀才朱观　　　　【宋】徐　铉
　　羡子清吟处茅斋面碧流觧憎莲艶俗唯欠荻花幽鹭立低枝晩风惊折叶秋赠君须种取不必树防忧
　　五言絶句
　　答李澣　　　　　　　　　【唐】韦应物
　　马卿犹有壁渔父自无家想子今何防扁舟隠荻花
　　七言絶句
　　荻浦　　　　　　　　　　【宋】苏　轼
　　雨折霜干不耐秋白花黄叶使人愁月眀小艇湖邉宿
　　便是江南鹦鹉洲
　　豫章江臯　　　　　　　　【宋】杨万里
　　只今秋稼满江郊犹记春船掠屋茅可是北风寒入骨荻花争作向南梢
　　拜郊台晩渡　　　　　　　【元】朱徳润
　　风飏松花落涧滨荻芽洲渚水鳞鳞莫教行到崇台上忘却山前唤渡人
　　题小景　　　　　　　　　【明】刘　基
　　江头日日起西风江树惊寒叶变红天澹云低何处鴈一行飞下荻花中
　　过浔阳　　　　　　　　　【明】袁　凯
　　夜泊浔阳江上沙扁舟何处载琵琶西风不管水流去依旧满汀开荻花
　　田家即事　　　　　　　　【明】唐时升
　　江邨女儿喜行舟江上人家吉贝秋縁岸荻花三四里石桥南去见城头















　　御定佩文斋咏物诗选卷三百八十八
　　钦定四库全书
　　御定佩文斋咏物诗选巻三百八十九
　　荇花类【附葓】
　　七言絶句
　　胥门闲泛　　　　　　　　【唐】皮日休
　　青翰虚徐夏思清愁烟漠漠荇花平醉来欲把田田叶尽裹当时醒酒鲭
　　次余仲庸松风阁韵　　　　【宋】裘万顷
　　已着遗经洗此心更寻流水濯吾襟经旬不渉谿邉路荇帯苔钱如许深
　　水荇　　　　　　　　　　【明】彭绍贤
　　泉分石窦泻珠光坐挹矶邉水荇香何处歌声最幽窕临流那复羡沧浪
　　附葓
　　七言絶句
　　经旧逰　　　　　　　　　【唐】张　祜
　　去年来送行人处依旧虫声古岸南斜日照谿云影断水葓花穂倒空潭
　　湖上暮归　　　　　　　　【明】史　鉴
　　鸭羣呼去水云空香滴葓花露气浓僧寺茫茫看不见暮烟生处忽闻钟










　　御定佩文斋咏物诗选巻三百八十九
　　钦定四库全书
　　御定佩文斋咏物诗选巻三百九十
　　蓼花类
　　五言古
　　蓼滩　　　　　　　　　　【明】袁　凯
　　衍迤近横塘坡陀间幽渚轻穂含夕霏丛条偃秋雨縦横覆鱼队閴寂来鸥侣杖策时一临逍遥更延伫
　　五言律
　　蓼花　　　　　　　　　　【唐】郑　谷
　　簇簇复悠悠年年拂漫流差池伴黄菊冷淡过清秋晩带鸣虫急寒蔵宿鹭愁故谿归不得慿仗系渔舟
　　五言絶句
　　江行　　　　　　　　　　【唐】钱　起
　　山雨夜来涨喜鱼跳满江岸沙平欲尽垂蓼入船窓
　　其二
　　沙上独行时吟情到楚词难将垂岸蓼盈把当江蓠
　　蓼花　　　　　　　　　　【宋】王十朋
　　秋色在何许蓼花垂浅红客情禁不得归兴逐西风
　　七言絶句
　　寄周恽　　　　　　　　　【唐】于　鹄
　　家在荒陂长似秋蓼花芹叶水虫幽去年相伴寻山客明月今宵何处逰
　　竹枝词　　　　　　　　　【唐】白居易
　　巴东船舫上巴西波面风生雨脚齐水蓼冷花红簇簇江蓠湿叶碧萋萋
　　山行　　　　　　　　　　【唐】李　郢
　　小田防雨稻苖香田畔清谿潏潏凉自忆东吴榜舟日蓼花沟水半篙强
　　寓居　　　　　　　　　　【唐】司空圗
　　不放残年却到家衔杯嬾更问生涯河隄往往人相送一曲晴川隔蓼花
　　蓼屿　　　　　　　　　　【宋】苏　轼
　　秋归南浦蟪蛄鸣霜落横湖沙水清卧雨幽花无限思抱丛寒蝶不胜情
　　出城途中小憇　　　　　　【宋】杨万里
　　未到江城已日斜山烟白处是人家秋风毕竟无多巧只把燕支滴蓼花
　　蓼花　　　　　　　　　　【宋】刘克荘
　　分红间白汀洲晩拜雨揖风江汉秋看谁耐得清霜去却恐芦花先白头
　　舟中　　　　　　　　　　【宋】刘　宰
　　蓼岸着花红半吐稻畦过雨緑平铺炊烟起处三家市却向江头忆画圗
　　蓼花　　　　　　　　　　【宋】宋伯仁
　　秋到梧桐我未宜蓼花何事已先知朝来数防西风雨喜见深红四五枝
　　江邨　　　　　　　　　　【元】黄　庚
　　极目江天一望賖寒烟漠漠日西斜十分秋色无人管半属芦花半蓼花
　　沙湖晚归　　　　　　　　【元】朱徳润
　　山野低徊落鴈斜炊烟茅屋起平沙橹声归去浪痕浅揺动一滩红蓼花
　　题石田小景　　　　　　　【明】陈　颀
　　齐女门北古塘斜岸苇无穷杂蓼花此地往来应惯熟借书常到邺侯家
　　秋日写巨然茟意与若休　　【明】李日华
　　山光沉緑树酣黄九月江南欲试霜独坐滩头不垂钓蓼花风急送渔榔





　　御定佩文斋咏物诗选巻三百九十
　　钦定四库全书
　　御定佩文斋咏物诗选巻三百九十一
　　苹花类
　　五言律
　　秋日泛舟赋苹花　　　　　【宋】徐　铉
　　素艶拥行舟清香覆碧流逺烟分的的轻浪泛悠悠雨歇平湖满风凉运渎秋今朝流咏处即是白苹洲
　　五言絶句
　　永嘉赠别　　　　　　　　【唐】陈　陶
　　芳草温阳客归心浙水西临风青桂檝防日白苹谿
　　秋水观　　　　　　　　　【元】虞　集
　　湖深山影碧天浄月光空幸自无波浪苹花谩晩风
　　秋江晚渡　　　　　　　　【明】钱　宰
　　落日归棹缓沧江秋思加防鳞上荷叶一鴈下苹花
　　七言絶句
　　酬曹侍御过象县见寄　　　【唐】栁宗元
　　破额山前碧玉流骚人遥驻木兰舟春风无限潇湘意欲采苹花不自由
　　呉兴秋思　　　　　　　　【唐】陈　陶
　　不是苕谿厌看月天涯有程云树凉何意汀洲賸风雨白苹今日似潇湘
　　题曺云西画　　　　　　　【元】倪　瓒
　　吴松江水碧于蓝怪石乔柯在渚南鼓柁长吟采苹去新晴风日更清酣
　　懐友次陈石泉韵　　　　　【明】偶　桓
　　枫林叶赤露华浓来往晴沙一径通遥望羙人秋水隔苹花吹老椘江风
　　宿澧阳　　　　　　　　　【明】郭　武
　　苹花风急水茫茫今夜孤舟宿澧阳谁在江城吹画角五更残月一天霜
　　寄陈叔荘　　　　　　　　【明】周　鼎
　　郭外何湏二顷田江湖春水緑如烟扁舟荡漾不归去日暮苹花风满川














　　御定佩文斋咏物诗选巻三百九十一
　　钦定四库全书
　　御定佩文斋咏物诗选巻三百九十二
　　苔藓类
　　五言古
　　咏青苔　　　　　　　　　【梁】沈　约
　　縁阶已漠漠泛水复绵绵防根如欲断轻丝似更聨长风隠细艸深堂没绮钱萦郁无人赠葳蕤徒可怜
　　新苔　　　　　　　　　　【梁】庾肩吾
　　随潮染岸石逐沫聚浮查纵令阿谷丽停筐不汰沙
　　莓苔　　　　　　　　　　【唐】姚　合
　　茅堂阶岂髙数寸是苔藓只恐秋雨中窓户亦不溅眼前无此物我情何由遣
　　读书圗　　　　　　　　　【明】张　羽
　　幽栖出尘表修翠连松竹袖得碧苔篇闲来石上读日暝欲防还山空人转独
　　七言古
　　苔歌　　　　　　　　　　【唐】顾　云
　　槛前谿夺秋空色百丈潭心数沙砾松筠条条长碧苔苔色碧扵秋水碧波廽梳开孔雀尾根细贴着盘陀石拨浪轻拈出少时一髻浓烟三四尺山光日华乱相射静缕蓝鬐匀襞积试把临流抖擞看瑠璃珠子泪防滴如看玉女洗头处觧破云鬟収未得即是仙宫欲制六铢衣染丝未倩鲛人织采之不敢盈筐箧苦把龙神河伯惜琼苏玉盐烂熳煮咽入丹田续灵液防待功成挿翅飞蓬莱顶上寻仙客
　　五言律
　　同舍弟佶班韦二员外对秋苔成咏
　　【唐】包　何
　　每看苔藓色如向簿书闲幽思纒芳树髙情寄逺山雨痕连地緑日色出林斑却笑兴公赋临危滑石间
　　苔　　　　　　　　　　　【唐】李咸用
　　防年风雨迹叠在石孱顔生处景长静看来情尽闲吟亭侵壊壁药院掩空闗每忆东行径移笻独自还
　　七言律
　　苔　　　　　　　　　　　【唐】徐　夤
　　印留麋鹿野禽踪岩壑渔矶防处逢金谷晓凝花影重章华春映栁隂浓石桥羽客遗前迹陈阁才人没旧容归去扫除阶砌下藓痕残緑一重重
　　苔　　　　　　　　　　　【明】朱谋防
　　布叶如钱个个青不争要路占闲庭风前印鹤移罡歩雨后留蜗作篆形生阁久萦词客恨入碑多蚀古人铭红英堕地交相映小屐跫然未忍停
　　五言絶句
　　书事　　　　　　　　　　【唐】王　维
　　轻隂阁小雨深院昼慵开坐看苍苔色欲上人衣来
　　石上苔　　　　　　　　　【唐】钱　起
　　浄与谿色连幽宜松雨滴谁知古石上不染世人迹
　　竹里迳　　　　　　　　　【唐】司空曙
　　幽径行迹稀清隂苔色古萧萧风欲来乍似蓬山雨
　　借居　　　　　　　　　　【唐】司空圗
　　借住郊园久仍逢夏景新緑苔行履穏黄鸟傍窓频
　　偶成　　　　　　　　　　【元】钱惟善
　　苔花洗春雨借此听潺湲终日无客至满楼都是山
　　堦前苔　　　　　　　　　【明】髙　启
　　莫扫雨余緑任满闲堦路留借落来花春泥免相汚
　　七言絶句
　　石上苔　　　　　　　　　【唐】白居易
　　漠漠斑斑石上苔幽芳静緑絶纎埃路傍凡草荣遭遇曽得七香车辗来
　　苔钱　　　　　　　　　　【唐】郑　谷
　　春红秋紫绕池台个个圎如济世财雨后无端满穷巷买花不得买愁来
　　春苔　　　　　　　　　　【唐】李　中
　　春霖催得锁烟浓竹院莎斋迳小通谁爱落花风味处莫愁门巷衬残红
　　残春　　　　　　　　　　【宋】葛长庚
　　昨日春光更水涯水涯今日已春賖春归只道无踪迹尚有青苔一片花
　　道过赞善庵　　　　　　　【元】萨都拉
　　夕阳欲下少行人緑遍苔茵路不分修竹万竿松影乱山风吹作满窓云
　　题画圗　　　　　　　　　【元】陈　旅
　　青红楼观防烟霞湖曲髙亭竹径斜日出炎埃生九野松隂水石养苔花
　　埽迳　　　　　　　　　　【元】周　权
　　剥啄无人昼掩门庭花春晚雪纷纷山童不觧山翁意埽破苍苔一迳云
　　山居吟　　　　　　　　　【元】僧清珙
　　一片无尘新雨地半邉有藓古时松【目】前景物人皆见取用谁知各不同
　　废寺　　　　　　　　　　【明】张　羽
　　白昼闲门一两僧山房深掩藓花青西风不管钟鱼破自在斜阳与塔铃
　　山居杂咏　　　　　　　　【明】吴鼎芳
　　苔花满径緑云凉嫩竹离离覆短墙院静昼长人不到一帘风袅一炉香









　　御定佩文斋咏物诗选巻三百九十二
　　钦定四库全书
　　御定佩文斋咏物诗选巻三百九十三
　　萍类
　　五言古
　　咏萍　　　　　　　　　　【齐】刘　绘
　　可怜池内萍氛氲紫复青巧随浪开合防逐水低平防根无所缀细叶讵湏茎漂泊终难测留连如有情
　　赋得池萍　　　　　　　　【梁】庾肩吾
　　风翻乍青紫浪起时疎宻本欲叹无根还惊能有实
　　浮萍　　　　　　　　　【北】魏冯元兴
　　有艸生碧池无根緑水上脆弱恶风波危防苦惊浪萍间穉荷效王司马体　　　【宋】谢　翺
　　初萍半含絮顷刻开数亩荷生浮其间风雨足邂逅百年逰子心欲作千嵗久昔为浮萍根今为穉荷藕荷髙刺已生鱼逰触其首离离荷下萍吹向白鱼口
　　赋得萍赠陈久中　　　　　【明】杨　基
　　浮踪散寒星一夕生无数鱼跳翆乍开沤过青还聚防风和影去急雨连根露惆怅别君时杨花满衣絮
　　萍　　　　　　　　　　　【明】薛　蕙
　　参差如霰布的皪似星岀鱼戏影初开鸟散文仍宻幸因云雨防且免风波失无禆江海流徒谢芳菲质
　　五言律
　　萍　　　　　　　　　　　【唐】李　峤
　　二月虹初见三春蚁正浮青苹含吹转紫蔕帯波流屡逐眀神荐常随旅客逰既能甜似蜜还绕椘王舟
　　萍　　　　　　　　　　　【宋】李　觏
　　尽日看流萍谁原造化情可怜无用物偏解及时生泥滓根萌浅风波性质轻晚来堆岸曲犹得防蛙鸣
　　七言律
　　览栁恽汀洲采白苹之什因成
　　【唐】徐　夤
　　采尽汀苹恨别离鸳鸯鸂总防飞月眀南浦梦初断花落洞庭人未归天逺有书随驿使夜长无烛照寒机年来泣涙知多少重叠成痕在绣衣
　　萍　　　　　　　　　　　　徐　夤
　　为实随流瑞色新泛风萦草防逰鳞宻行碧水澄涵月涩滞轻桡去采苹比物何名腰下劔无根堪并镜中身平湖春渚知何限拨破闲投独蠒纶
　　絮化萍　　　　　　　　　【元】谢宗可
　　防缀离人恨已多水流云散为消磨半篙晴浪星无数两岸东风雪防何脱白防知沾化雨取青应是谢恩波满池好防苍天影休逐东流绕汴河
　　萍庵　　　　　　　　　　【明】杜　琼
　　闲把浮萍号叶舟百年身世縂如浮若为有迹成栖泊可是无根任去留杨栁晚风移别浦桃花春水泛中流椘謡惊断江湖梦随防忘机逐海鸥
　　咏萍　　　　　　　　　　【明】阙　名
　　锦鳞宻砌不容针只为根儿做不深曽与白云争水面岂容眀月下波心防畨浪打应难灭数阵风吹不复沉多少鱼龙藏在厎渔翁无处下钩寻
　　五言絶句
　　萍　　　　　　　　　　　【元】宋　无
　　风波长不防浪迹在天涯莫怨身轻薄前身是栁花
　　七言絶句
　　浮萍　　　　　　　　　　【唐】陆防
　　晓来风约半池眀重叠侵沙緑罽成不用临池重相笑防无根蒂是浮名
　　浮萍　　　　　　　　　　【唐】皮日休
　　嫩似金脂飏似烟多情浑欲拥红莲眀朝拟附南风信寄与湘妃作翠钿
　　宫词　　　　　　　　　　【明】朱　权
　　小立东风半掩门杨花扑面也亲人妾心已作沾泥絮不化浮萍到水滨
　　萍　　　　　　　　　　　【明】镏师邵
　　乍因轻浪叠晴沙又趂廽风拥钓槎莫怪狂踪易漂泊前身不合是杨花













　　御定佩文斋咏物诗选巻三百九十三
　　钦定四库全书
　　御定佩文斋咏物诗选巻三百九十四
　　薜萝类
　　五言古
　　咏女萝　　　　　　　　　【齐】王　融
　　羃防女萝艸蔓衍旁松枝含烟黄且緑因风巻复垂
　　赋松上轻萝　　　　　　　【陈】刘　删
　　叶绕千年葢条依百尺枝属与松风动时将薜影垂学带非难结为衣或易披山阿若近逺独有椘人知
　　剡原九曲　　　　　　　　【明】髙　启
　　山折水暂旋山开水仍往东陂滙初成秋色弥然广碧萝花茸茸月映石壁上何时试沿洄一理烟中舫
　　五言絶句
　　石宫　　　　　　　　　　【唐】元　结
　　石宫夏水寒寒水宜髙林逺风吹萝蔓野客熙清隂
　　石门坞　　　　　　　　　【宋】朱　子
　　朝开云气拥暮掩薜萝深自笑晨门者那知孔氏心
　　烟萝境　　　　　　　　　【元】虞　集
　　玉女乗烟雾松间采薜萝飞行了无迹眀月送空歌
　　富林春晓　　　　　　　　【明】陆徳蕴
　　旭日始启旦鸟声出烟萝草堂检春事花落风檐多
　　七言絶句
　　慈湖矶　　　　　　　　　【元】贡　奎
　　碧萝交蔓络崖隂潭底潜蛟万仞深今古江流推不去湿云长防最髙岑






　　御定佩文斋咏物诗选巻三百九十四
　　钦定四库全书
　　御定佩文斋咏物诗选巻三百九十五
　　菰蒲类
　　五言古
　　拔蒲　　　　　　　　　　【晋】乐　府
　　青蒲衔紫茸长叶复从风与君同舟去拔蒲五湖中
　　其二
　　朝发桂兰渚昼息桑榆下与君同拔蒲竟日不成把
　　咏蒲　　　　　　　　　　【齐】谢　朓
　　离离水上蒲结水散为珠间厠秋菡萏出入春鳬雏初萌寔雕爼暮蕊杂椒涂所悲塘上曲遂铄黄金躯
　　蒲生行　　　　　　　　　　谢　朓
　　蒲生广湖边托身洪波侧春露我泽秋霜缛我色根叶从风浪常恐不永植摄生各有命岂云智与力安得逰云上与尔同羽翼
　　赋得蒲生我池中　　　　　【梁】元　帝
　　池中种蒲叶叶影防池濵未好中宫荐行堪隠士轮为书聊可截匹栁复宜春瑞叶生苻苑镂碧献周人
　　咏菰　　　　　　　　　　【梁】沈　约
　　结根布洲渚垂叶满臯泽匹彼露葵羮可以留上客
　　鲁东门观刈蒲　　　　　　【唐】李　白
　　鲁国寒事早初霜刈渚蒲挥鎌若转月拂水生连珠此草防可珍何必贵龙须织作玉牀席欣承清夜娱罗衣能拂不畏素尘芜
　　青青水中蒲　　　　　　　【唐】韩　愈
　　青青水中蒲下有一防鱼君今上陇去我在与谁居
　　其二
　　青青水中蒲长在水中居寄语浮萍草相识我不如
　　其三
　　青青水中蒲叶短不出水妇人不下堂行子在万里
　　蒲　　　　　　　　　　　【明】薛　蕙
　　昔闻咏塘上今见翫池中紫茸含细蕊緑帯舞轻丛蜻蛉髙下逐翡翆往来通徘徊桂兰渚竟日与君同
　　长短句
　　拔蒲歌　　　　　　　　　【唐】张　祜
　　拔蒲来领郎镜湖邉郎心在何处莫趂新莲去拔得无心蒲问郎看好无
　　七言律
　　蒲　　　　　　　　　　　【唐】徐　夤
　　濯秀盘根在碧流紫茵含露向晴抽编为细履随君歩织作轻帆送客愁疎叶稍迥投饵钓宻丛还碍采莲舟鸳鸯鸂多情甚日日防防绕傍防
　　蒲劔　　　　　　　　　　【明】朱之蕃
　　萍化芹香水国春蒲抽铓锷劒光新不资淬砺能全徳常合雌防若有神浴鹭防情时振羽潜蛟惧截欲存身江干森立非无意待剖防鱼慰逺人
　　五言絶句
　　白石滩　　　　　　　　　【唐】王　维
　　清浅白石滩緑蒲向堪把家住水东西浣纱明月下
　　北垞　　　　　　　　　　【唐】裴　廸
　　南山北垞下结宇临欹湖每欲采樵去扁舟出菰蒲
　　七言絶句
　　防州歌　　　　　　　　　【唐】杜　甫
　　瀼东瀼西一万家江北江南春冬花背飞鹤子遗琼蕊相趂鳬雏入蒋芽
　　种蒲　　　　　　　　　　【唐】陆防
　　杜若谿邉手自移旋抽烟劒碧参差何时织得孤帆去悬向秋风访所思
　　送慈师北逰　　　　　　　【宋】林　逋
　　鬰鬰蒲茸染水田渡淮闲寄贾人船知师一枕清秋梦多为林间放鹤天
　　秋日　　　　　　　　　　【宋】秦　观
　　霜落刋沟积水清寒星无数傍船明菰蒲深处疑无地忽有人家笑语声
　　江邨晚眺　　　　　　　　【宋】戴复古
　　数防归鸦过别邨隔滩渔笛逺相闻菰蒲断岸潮痕湿日落空江生白云
　　江浦夜泊　　　　　　　　【元】萨都拉
　　千里长江浦月明星河半入石头城棹歌未断西风起两岸菰蒲杂雨声









　　御定佩文斋咏物诗选巻三百九十五
　　钦定四库全书
　　御定佩文斋咏物诗选巻三百九十六
　　草类【附莎　芜　蓬　茅　蓍　蓂　鳬葵　瓦松】五言古
　　细草　　　　　　　　　　【梁】元　帝
　　依阶疑緑藓傍渚若青苔漫生虽欲遍人迹防应开
　　树中草　　　　　　　　　【梁】萧子显
　　幸有青袍色聊因翆幄凋虽间瑚蔕非是合欢条
　　咏青草　　　　　　　　　【陈】刘　删
　　雨淋三春叶风传十歩香映袍怜色重临书喜带长
　　庭草　　　　　　　　　　【唐】曹　邺
　　庭草根自浅造化无遗功低回一寸心不敢怨春风
　　长短句
　　江草歌送卢判官　　　　　【唐】皇甫冉
　　江臯兮春早江上兮芳草杂蘼芜兮杜蘅作丛秀兮欲罗生被遥隰兮经长衍雨中深兮烟中浅目渺渺兮
　　増愁歩迟迟兮堪搴澧之浦兮湘之濵思夫君兮送美人吴洲曲兮椘乡路逺孤城兮依独戍新月防分裛露时夕阳照见连天处问君行迈将何之淹泊防洄风日迟处处汀洲有芳草王孙讵肯念归期
　　春草謡　　　　　　　　　【唐】顾　况
　　春草不觧行随人上东城正月二月色绵绵千里万里伤人情
　　五言律
　　庭草　　　　　　　　　　【唐】杜　甫
　　楚草经寒碧庭春入眼浓旧低収叶举新掩卷牙重歩履宜轻过开筵得屡供看花随节序不敢强为容
　　赋得古原草送别　　　　　【唐】白居易
　　离离原上草一嵗一枯荣野火烧不尽春风吹又生逺芳侵古道晴翆接荒城又送王孙去萋萋满别情
　　路傍草　　　　　　　　　【唐】于　邺
　　春至始青青香车碾已平不知山下处来绕路傍生每嵗有人在何时无马行应随尘与土吹满洛阳城
　　池塘生春草　　　　　　　【唐】陈　陶
　　谢公遗咏处池水夹通津古往人何在年来草自春色宜波际緑香异雨中新今日青青意空嗟行路人
　　芳草　　　　　　　　　　【唐】李　中
　　二月正绵绵离情被尔牵四郊初过雨万里正铺烟眷恋残花惹留连醉客眠飘香是杜若防忆楚江邉
　　赋得江边草　　　　　　　　李　中
　　岸春芳草合防处思纒绵向暮江蓠雨初晴杜若烟静宜幽鹭立逺称碧波连送别王孙处萋萋南浦邉
　　春草　　　　　　　　　　【明】陈徳懿
　　无人种春草随意发芳丛緑遍郊原外青回逺近中羃烟粘落絮和雨衬残红不觧王孙去凄凄对晚风
　　五言排律
　　赋得御园芳草　　　　　　【唐】陆　贽
　　隂隂御园里瑶草日光长靃靡含烟雾依稀帯夕阳雨余荑更宻风暖蕙初香拥仗縁驰道乗舆入建章湿烟揺不散细影乱无行恒恐韶光晚何人辨早芳
　　赋得龙池春草　　　　　　【唐】陈　诩
　　青春光凤苑细草遍龙池曲渚交苹叶廻塘惹栁枝因风初冉冉覆岸欲离离色帯金堤静隂连玉树移日光浮靃靡波影动参差岂比生幽逺芳馨众不知
　　赋得龙池春草　　　　　　【唐】宋　廸
　　凤阙韶光遍龙池草色匀烟波全让緑堤栁不争新翻叶迎红日飘香借白苹幽姿偏占暮芳意欲留春已胜生金埒长思借玊轮翠华如见幸正好及兹辰
　　龙池春草　　　　　　　　【唐】李　洞
　　龙池清禁里芳草傍池春旋长方遮岸全生不染尘和风轻动色湛露静流津浅得承天歩深疑绕御轮鱼寻倒影没花帯湿光新肯学长河畔绵绵思逺人
　　春草碧色　　　　　　　　【唐】王　叡
　　习习东风扇萋萋草色新浅深千里碧髙下一时春嫩叶舒烟际防香动水濵金塘明夕照辇路惹芳尘造化功何广阳和力自均今当发生日沥恳祝良辰
　　春草凝露　　　　　　　　【唐】张友正
　　苍苍芳草色含露对青春已頼阳和长仍惭润泽频日临犹未滴风度欲成津蕙叶垂偏重兰丛洗转新将行愁裛径欲采畏濡身独爱池塘畔清华袭逺人
　　赋得生刍一束　　　　　　【唐】于　结
　　比玊人应重为刍物自轻向风倾弱叶裛露示纎茎蒨练宜春景芊绵对雨情每惭苹藻用多谢茝兰荣孺子才虽逺公孙策未行谘询如不弃终冀及防生
　　赋得生刍一束　　　　　　【唐】郑孺华
　　孙期射防长倩赠生刍至洁心将比防忧道不孤芝兰方入室萧艾莫同途馥馥香犹在青青色更殊芳宁九春歇薰岂十年无葑菲如堪采山苖自可逾
　　礼闱试阶前春草生　　　　【唐】阙　名
　　河畔虽同色南宫淑景先防开曵履处常对讲经前得地风尘隔依林雨露偏已逢霜改初寄日华妍影与丛兰杂荣将众卉连哲人如不薙生意在芳年
　　七言律
　　芳草　　　　　　　　　　【唐】罗　邺
　　废苑墙南残雨中似袍顔色正蒙茸防香暗惹逰人歩逺緑才分鬪雉踪三楚渡头长恨见五侯门外却难逢年年纵有春风便马迹车轮一万重
　　咏草　　　　　　　　　　【宋】程　子
　　渐觉东皇意思匀陈根初动夜来新忽惊平地有轻緑已葢六街无旧尘莫为荣枯吟野草且怜愁醉抳香轮诗人空怨王孙逺极目萋萋又一春
　　草茵　　　　　　　　　　【明】朱之蕃
　　青葱初向烧痕分陌上池邉积渐殷风落繁英舒蜀锦云连逺岫蹙湘纹佳人鬪巧披香迳狂客挥杯借夕曛不待蛩吟秋露冷闲眠先自惜芳芬
　　五言絶句
　　春草　　　　　　　　　　【唐】皇甫冉
　　草徧颍阳山花开武陵水春色既已同人心亦相似
　　春草　　　　　　　　　　【唐】曹　松
　　不独满池塘梦中佳句香春风有余力引上古城墙
　　芳草　　　　　　　　　　【唐】黄　滔
　　泽国多芳草年年长自春应从屈平后更苦不归人
　　鸳鸯草　　　　　　　　　【唐】薛　涛
　　緑英满香砌两两鸳鸯小但娱春日长不管春风早
　　寒草　　　　　　　　　　【宋】梅尧臣
　　寒草才变枯陈根已含緑始知天地仁谁道风霜酷
　　芳草　　　　　　　　　　【宋】王安石
　　芳草知谁种縁堦已数丛无心与时竞何苦緑葱葱
　　江南曲　　　　　　　　　【元】宋　无
　　遥天碧荡荡逺草緑愔愔并作相思海春来一样深
　　逰三洞金盆诸峰　　　　　【元】叶　颙
　　犬吠人家近鸟啼春昼晴涧草有幽色野花无定名
　　新草　　　　　　　　　　【明】袁　凯
　　水边春尚浅沙际叶才穿拾翠防双女迢迢度碧烟
　　江南曲　　　　　　　　　【明】王廷相
　　采蘅金陵江往来石城道不问江南人安识江南草
　　春草　　　　　　　　　　【明】陈　沂
　　夜雨江南梦春风陌上情东皇如有意移向玊阶生
　　七言絶句
　　宫中词　　　　　　　　　【唐】王　建
　　新晴草色緑温暾山雪初消浐水浑今日踏青归校晩传声留着望春门
　　江边草　　　　　　　　　【唐】白居易
　　闻君泽畔伤春草忆在天门街里时漠漠萋萋愁满眼就中惆怅是江蓠
　　芳草　　　　　　　　　　【唐】罗　邺
　　曲江岸上天街里两地纵生车马多不似萋萋南浦见晚来烟雨半相和
　　赏春　　　　　　　　　　　罗　邺
　　芳草和烟暖更青闲门要路一时生年年防捡人间事惟有春风不世情
　　路傍草　　　　　　　　　【唐】徐　夤
　　楚甸秦原万里平谁教根向路傍生轻蹄绣毂长相蹋合是荣时不得荣
　　书轩　　　　　　　　　　【宋】苏　轼
　　雨昏石砚寒云色风动牙籖乱叶声庭下已生书帯草使君疑是郑康成
　　春草　　　　　　　　　　【宋】杨万里
　　年年春色属垂杨金撚千丝翆万行今嵗草芽先得计搀他浓翆夺他黄
　　春草曲　　　　　　　　　【宋】薛季宣
　　散雪枝头寒已老平芜一夜铺春草江梅着子怯东风花落满庭浑不扫
　　西城道中　　　　　　　　【金】周　昻
　　草路幽香不动尘细蝉初向叶间闻溟蒙小雨来无数云与青山淡不分
　　杂诗　　　　　　　　　　【金】王　磵
　　晴日南谿物色饶草芽新緑冻全消金丝栁厎洲沙没数尺流波拍夜桥
　　清胜轩絶句　　　　　　　【元】赵孟頫
　　小草幽香动碧池暖风晴日长新荑南窗昼倚緑隂静听尽行人过马蹄
　　王朋梅东凉亭圗延祐中奉勅所作草也
　　【元】虞　集
　　滦水东流紫雾开千门万尸起崔嵬坡陀草色如波浪长是銮舆六月来
　　题竹院壁　　　　　　　　【元】萨都拉
　　门外好山青入户堦前芳草緑侵帘山僧应笑逰人醉头上花枝压防檐
　　上京即事　　　　　　　　　萨都拉
　　大野连山沙作堆白沙平处见楼防行人禁地避芳草尽日曲阑斜路来
　　滦京杂咏　　　　　　　　【元】杨允孚
　　鸳鸯坡上是行宫又喜临岐象驭通芳草撩人香扑面白翎随马呌晴空
　　其二
　　鐡番竿下草如茵澹澹东风六月春髙栁岂堪供过客好花留待蹋青人
　　絶句　　　　　　　　　　【元】倪　瓉
　　我别故人无十日冲烟艇子又重来门前积雨生幽草墙上春云覆緑苔
　　偶成　　　　　　　　　　　倪　瓒
　　紫燕低飞不动尘黄鹂娇小未胜春东风緑遍门前草暮雨寒烟愁杀人
　　题画　　　　　　　　　　【元】丁鹤年
　　江树青红江草黄好山不断楚天长云中楼观无人住只有秋声送夕阳
　　春草　　　　　　　　　　【明】王　韦
　　帯雨和烟未可名春风处处不胜情于今南浦知多少都向王孙去后生
　　附莎
　　五言排律
　　移莎　　　　　　　　　　【唐】唐彦谦
　　移从杜城曲置在小斋东正是髙秋里仍兼细雨中结根妨迸竹疎防悦髙桐苒苒齐芳草飘飘笑断蓬片时留静者一夜响鸣虫野露通宵滴谿烟尽日防试才卑庾薤求味笑周菘只此霜栽好他时赠伯翁
　　七言絶句
　　招周处士　　　　　　　　【唐】张　籍
　　闭门秋雨湿墙莎俗客来稀野思多已扫书堂安药灶山人作意早经过
　　附芜
　　五言古
　　櫂歌　　　　　　　　　　【宋】葛长庚
　　岸上酒旗舞寒芜生秋风谁家六七童手持金芙蓉
　　七言絶句
　　雨中长乐水馆送赵十五滂不及
　　【唐】李商隠
　　碧云东去雨云西苑路髙髙驿路低秋水緑芜终尽分夫君太骋锦障泥
　　书原上鲍处士屋壁　　　　【唐】方　干
　　水阁坐看千万里青芜葢地接天津祢衡莫爱山中静绕舍山多却碍人
　　春日杂兴　　　　　　　　【宋】唐　庚
　　短防轻衫信马行郊原春色太牵情兎葵燕麦浑闲事最有芜菁到处生
　　小景　　　　　　　　　　【金】吕中孚
　　青芜平野四围山山郭依依紫翠间邨逺路长人去少一竿斜日酒旗闲
　　晓过横塘　　　　　　　　【明】僧戒襄
　　半幅蒲帆九里汀石湖秋水接天青舟人指防蘼芜外一帯青山是洞庭
　　附蓬
　　五言古
　　杂诗　　　　　　　　　　【晋】司马彪
　　百草应节生含气有深浅秋蓬独何辜飘飖随风转长飇一飞薄吹我之四逺搔首望故株邈然无由返
　　五言絶句
　　入长安咏秋蓬示辛学士　　【唐】王　绩
　　遇坎聊知止逢风或未归孤根何处断轻叶强能飞
　　答王无功入长安咏秋蓬见示
　　【唐】辛学士
　　托根虽异所飘叶早相依因风若有便更共入云飞
　　附茅
　　五言古
　　香茅　　　　　　　　　　【梁】简文帝
　　铜律与鸣琴俱称类君子岂若江淮间发叶超众美珍同自牧归茅因彚征起岂独迈秦蘅方知蔑沅沚
　　香茅　　　　　　　　　【北齐】萧　祗
　　鶗鴂芳不歇霜繁緑更滋擢本同三脊流芳有四时麤根缩酒易结觧舞蚕迟终当入楚贡岂羡咏陈诗
　　附蓍
　　五言古
　　咏蓍　　　　　　　　　　【梁】王　筠
　　数竒不可偶性直谁能纡祯蔡伏灵异祥云降温腴
　　附蓂
　　五言排律
　　赋得数蓂　　　　　　　　【唐】元　稹
　　将课司天厯先观近砌蓂一旬开应月五日数从星桂满丛初合蟾亏影渐零辨时长有素数闰或余青坠叶推前事新芽察未形尧年始今嵗方欲瑞千龄
　　附鳬葵
　　五言絶句
　　江行　　　　　　　　　　【唐】钱　起
　　幽思正迟迟沙邉濯防时自怜非博物犹未识鳬葵
　　附瓦松
　　五言排律
　　尚书都堂瓦松　　　　　　【唐】李　华
　　华省秘仙踪髙堂露瓦松叶因春后长花为雨来浓影混鸳鸯色光含翡翆容天然斯所寄地势太无从接栋临防阙连甍近九重宁知深涧厎霜雪嵗兼封




　　御定佩文斋咏物诗选巻三百九十六
　　钦定四库全书
　　御定佩文斋咏物诗选巻三百九十七
　　麟类
　　四言古
　　麟颂　　　　　　　　　　【汉】蔡　邕
　　皇矣大角降生灵兽视明礼修麒麟来孚春秋既书尔来告就庶士子鉏获诸西狩
　　麒麟颂　　　　　　　　　【吴】薛　综
　　懿哉麒麟惟兽之伯政平觌景否则戢足徳以卫身不布牙角屏营唐日帝尧保禄委体大吴以昭遐福天祚圣帝享兹万国
　　麒麟颂　　　　　　　　【西凉】李　暠
　　一角圆蹄行中规矩逰必择地翔而后处不入防穽不罹网罟徳无不王为之折股
　　五言律
　　麟　　　　　　　　　　　【唐】李　峤
　　汉祀应祥开鲁郊西狩廻竒音中钟吕成角喻英才画像临仙阁蔵书入帝台若惊能吐哺为覩凤凰来
　　七言絶句
　　歩虚词　　　　　　　　　【眀】荪　谷【朝鲜人】
　　王母云车五色麟白鸾前导向西廵天章晓奏虚皇殿仙桂花开八万春
　　其二
　　仙岛焚香礼玉虚紫麟催驾五云车西宫侍女多娇笑录尽三天未见书






　　御定佩文斋咏物诗选巻三百九十七
　　钦定四库全书
　　御定佩文斋咏物诗选巻三百九十八
　　驺虞类
　　四言古
　　五灵颂　　　　　　　　　【汉】蔡　邕
　　大梁乗精白虎用生思叡信立绕于垣坰
　　驺虞颂　　　　　　　　　【吴】薛　综
　　婉婉白虎优仁是崇饥不侵暴困不改容敛威扬徳恺悌之风圣徳极盛驺虞乃彰
　　驺虞賛　　　　　　　　　【晋】郭　璞
　　怪兽五采尾参于身矫足千里儵忽若神是谓驺虞诗叹其仁
　　长短句
　　驺虞画賛　　　　　　　　【唐】白居易
　　孟山有兽仁心毛质不践生刍不食生物有道则见非时不出三季巳还退藏于宻我闻其名徴之于书不识其形得之于图白质黒文猊首虎躯是耶非耶孰知之乎巳矣夫巳矣夫前不见往者后不见来者吁嗟乎驺虞












　　御定佩文斋咏物诗选巻三百九十八
　　钦定四库全书
　　御定佩文斋咏物诗选巻三百九十九
　　狮子类
　　长短句
　　陆探微画狮子屏风賛　　　【宋】苏　轼
　　圆其目仰其鼻奋髯吐舌威见齿舞其足前其耳左顾右盼喜见尾虽猛而和葢其戱嵓嵓髙堂防燕几啼呼颠沛走百鬼呜呼妙哉我陆子
　　七言律
　　狮子　　　　　　　　　　【眀】夏　言
　　金眸玊爪目悬星羣兽闻知尽骇惊怒慑熊罴威凛凛雄驱虎豹气英英曾闻西国常川马养今出中华应太平却羡文殊能服尔稳骑驾驭下天京
　　七言絶句
　　拟古宫词　　　　　　　　【眀】朱让栩
　　白雪漫漫积禁堤夜寒宫月照玻瓈晓来宫女喧看处扫向盘中揑狻猊














　　御定佩文斋咏物诗选巻三百九十九
　　钦定四库全书
　　御定佩文斋咏物诗选巻四百
　　象类
　　四言古
　　象賛　　　　　　　　　　【晋】郭　璞
　　象实魁梧体巨貎诡肉兼十牛目不逾豕望头如尾动若丘徙
　　五言律
　　象　　　　　　　　　　　【唐】李　峤
　　郁林开郡毕维扬作贡初万推方演梦惠子正焚书执燧奔吴战量舟入魏墟六牙行致逺千叶奉髙居
　　五言絶句
　　偶题　　　　　　　　　　【唐】殷尧藩
　　越女收龙眼蛮儿拾象牙长安千万里走马送谁家
　　七言絶句
　　滦京杂咏　　　　　　　　【元】杨允孚
　　纳宝盘营象辇来画帘氊暖九重开大臣奏罢行程记万嵗声传龙虎台
　　其二
　　聿来新贡又殊方重译寜夸自越裳驯象眀珠龟九尾皇王不宝夀无疆
　　其三
　　怪得家僮笑语回门前惊见事竒哉老翁擕防街头卖碧眼黄髯骑象来
　　辇下曲　　　　　　　　　【元】张　昱
　　当年大驾幸滦京象背前防幄殿行国老手炉先引导白头聫骑出都城




　　御定佩文斋咏物诗选卷四百
　　钦定四库全书
　　御定佩文斋咏物诗选巻四百一
　　虎类
　　五言古
　　猛虎词　　　　　　　　　【唐】储光羲
　　寒亦不忧雪饥亦不食人人肉岂不甘所惧伤明神太室为我宅孟门为我邻百兽为我膳五龙为我宾蒙马一何威浮江亦以仁彩章耀朝日爪牙雄武臣髙云逐气浮厚地随声震【叶平声】君能贾余勇日夕长相亲
　　遣兴　　　　　　　　　　【唐】杜　甫
　　猛虎慿其威往往遭急缚雷吼徒咆哮枝撑已在脚忽看皮寝处无复晴闪烁人有甚于斯足以劝元恶挂虎图于寝壁示秸秷　　　【宋】张　耒
　　画工出幻事缟素发原薮萧萧白茅低凛凛北风走耽然老于菟举歩安不骤目光炯双射怒吻呀欲受彼彪掷其旁文采淡初就虽然窃形似已足走百兽烦君卫
　　吾寝振此蓬荜陋坐令盗肉防不敢窥白昼
　　猛虎行　　　　　　　　　【宋】徐　照
　　猛虎出林行咆哮取人食居人虑虎至荆棘挂墙壁虎乃爱其身惊遁不近侧人或虎不如甘心蹈荆棘
　　七言古【附长短句】
　　曲江　　　　　　　　　　【唐】杜　甫
　　自断此生休问天杜曲幸有桑麻田故将移住南山邉短衣匹马随李广防射猛虎终残年
　　和李尚书画射虎图歌　　　【唐】独孤及
　　饥虎呀呀立当路万夫震恐百兽怒彤弓金镞当者谁鸣鞭飞控流星驰居然画中见真态若务除恶不顾私时和年丰五兵巳白额未诛壮士耻分铢逺迩悬彀中不中不发思全功舍矢如破石可裂应弦尽敌山为空杀气满堂观者骇飒若崖谷生长风精微入神在毫末作缋造物可同工方叔秉钺受命新丹青起予气益振底绥静难巧可拟嗟叹不足声成文他时代天育万物亦以此道安斯民
　　猛虎行　　　　　　　　　【唐】张　籍
　　南山北山树猛虎白日绕林行向晚一身当道食山中麋鹿尽无声年年养子在空谷雌雄上山不相逐谷中近窟有山林长向邨家取黄犊五陵年少不敢射空来林下防行迹
　　虎图行　　　　　　　　　【宋】王安石
　　壮哉非熊亦非防目光夹镜当坐隅横行妥尾不畏逐顾昐欲去仍踌躇卒然一见心为动熟视稍稍摩其须固知画者巧为此此物安肯来庭除想当盘礴欲画时睥睨众史如庸奴神闲意定始一扫功与造化论锱铢悲风飒飒吹黄芦上有寒雀惊相呼槎枒古树鸣老乌向之俛噣如哺雏山野壁黄昬后冯妇遥防亦下车
　　画虎图　　　　　　　　　【宋】防子眀
　　平生射虎裴将军马狞如龙弓百钧手撚白羽旁无人注虎使虎不敢奔湏防丛薄斑斓出人马不知俱辟易矢如蓬蒿弓减力将军得归几败绩徐行爪牙元不露耽耽垂头若微顾尾剪霜风林叶飞倐忽山头日光暮包家画出真于菟我尚不敢编其须昔人作诗讥画图吁嗟画图今亦无
　　宣差射虎　　　　　　　　【金】李俊民
　　北原风劲霜草枯草间出没蔵于菟耽耽来此被谁驱不防邂逅冯妇车将军胆气勇有余手中笑撚金仆姑等闲如射兔与狐两眼错莫精光无深山大泽失所居或撩汝头编汝须可惜肉食无逺图伎俩不及黔之驴
　　赵邈龊伏虎图行　　　　　【元】郝　经
　　南山射虎曾得名壁上忽见令我惊何物敢尔来户庭屡叱不动仍生狞画师前身是山灵胸中有虎无丹青老槲数笔平扫成杀气惨淡猛气横头颅半妥蹲孤城怒尾倒挿蟠霜旌鐡须张磔疑有声赤吻沥血犹帯腥抱石欲卧伏欲腾爪入石角瞠不瞑寒电夹镜骞两睛四座凛凛隂风生威棱神采岀典型邈龊乃是金天精伊昔诗家杜少陵酷爱赋马并赋鹰为怜神俊故屡称我今赋虎亦有徴要得猛士建太平坐令四海皆澄清吁嗟掷笔还抚膺世间道路多荆棘伥鬼磨牙不可行
　　赵邈龊虎图行　　　　　　【元】王　恽
　　巅崖老树纒冰雪石觜枒杈横积鐡北平山深林樾黒下虽有径人迹灭耽耽老虎底许来抱石踞坐何雄哉目光夹镜尾束胯百兽却走潜风埃赵侯欲尽神妙功都着威棱阿堵中想当盘礴噀墨时众史缩手甘凡庸至今元气老不没神物所在纒隂风前年驱马下靖邉崖东突起草底眠腰间恨无鐡丝箭寝皮食肉空长叹今朝过喜一嚼快熟视须顶为摩编货驯跖服暴戾息弭耳道义思拳拳主人爱翫中有谓遇事炳变通经权我闻汉家大猎阹冰天豸冠思赋长杨篇四方猛士今云合早晩龙旗到渭畋
　　题胡氏杀虎图　　　　　　【元】陈　旅
　　沙河野黒秋风麤枣阳戍卒车载孥道旁老虎夕未餔车中健妇不见夫仓皇下车持虎足呼儿授刀剚其腹夫骨巳断不可续泣与孤儿餐虎肉
　　答禄将军射虎行　　　　　【元】纳　延
　　将军部曲瀚海东三千鐡骑精且雄久知天命属真主奋身来建非常功世祖神谟涵宇宙坐使英雄皆入彀十年转战淮蔡平帐下论功封太守信阳郭外山嵯峩长林大谷青松多白额于菟踞当道城邉日落无人过将军闻之毛发竖防劔誓天期杀虎弯弓走马出东门倾城来防夸豪武猛虎磨牙当路嘷目光睒睒斑尾揺据鞍一叱双眦裂鸟飞木落风萧萧金弰雕弓鐡丝箭满月开正当面雕翎射没锦毛摧厓石倾颓腥血溅万人欢笑声震天剖开一箭当心穿父老持杯马前拜祝公睂夀三千年将军立功期不朽竒事相传在人口可怜李广不封侯却喜将军今有后承平公子秘书郎文塲百歩曾穿杨咫尺风云看豹变鸣珂曳履登朝堂
　　女杀虎行　　　　　　　　【元】吴　莱
　　山深日落猛虎行长风振木威狰狞父樵未归女在室心巳与虎同死生扬睛掉尾腥满地狭路残榛苦遭噬岂非一气通呼吸徒以柔躯扼强鸷君不见冯妇来下车众中无人尚负嵎又不见裴将军出鸣镝一时鞍马俱辟易丈夫英雄却不武临事趦趄汗流雨闗东贤女不足数孝女千年传杀虎
　　杀虎行【刘平妻胡氏从平戍枣阳平为虎擒胡杀虎争夫千载义烈有足歌者犹恨时之士大夫其作未雄故为赋是章
　　元】杨维桢
　　夫从军妾从主梦魂犹痛刀箭瘢况乃全躯饲豺虎防刀誓天天为怒眼视于菟小于防血号虎鬼寃魂语精光夜贯新阡土可怜三世不复讐太山之妇何足数
　　猛虎行　　　　　　　　　【眀】髙　启
　　隂风吹林乌鹊悲猛虎欲出人先知目光燑燑当路坐将军一见弧矢堕防家挿棘髙作门未到日没收猪豚猛虎虽猛犹可喜横行只在深山里
　　题画虎　　　　　　　　　【眀】刘　溥
　　千山万山日向晡哑哑老树愁啼鸟长途迢递人迹絶奋跃只有黄于菟长风飕飗震林木百兽纷披望风伏霜牙凛凛摧万夫金镜瞳瞳射双目饥来择肉惟熊罴不更小取豺与貍田家黄犊要耕种又肯搏攫能为如今天闗求守备盖世雄威素称异举首为城掉尾旌愿保皇家千万世
　　五言律
　　题虎树亭【宋聪禅师住华亭时有二虎噬人师降伏之命名曰大青小青后瘗师塔旁逾年生银杏树二今主僧隠公辟】
　　【亭树间扁　　　　　　　元曰虎树】王　逄
　　舟泊东西客诗招大小青山髙白月堕草偃黒风腥植物钟英爽精蓝被宠灵凉隂慎翦伐留护石函经
　　虎洞　　　　　　　　　　【眀】金大章
　　灵山通上界羸马渉遥岑天浄如掌风悲虎出林空岩春昼冷石洞夜坛隂渐悟真如性还同出世心
　　七言律
　　射虎得山字　　　　　　【金】冯延登
　　田翁太息论三害猎骑俄惊见一斑涎口风生雷吼怒角弓寒劲月防弯栁营共许千人敌鱼服仍余一矢还我欲残年赏神骏短衣匹马梦南山
　　画虎图赠真一先生　　　　【元】虞　集
　　猎猎霜风木叶干月明曾过越王山青龙久待蟠仙鼎赤豹相呼守帝闗终嵗采芝茅阜曲丰年收谷杏林间谁家稚子能为御长与桃椎共往还
　　谢希大虎皮　　　　　　　【眀】储　巏
　　风檐短札墨澌开多谢臯比撤送来食肉我非投笔相寝皮君有控材毫端拟画真难类座上闻谈只漫猜却笑衔恩还恋阙车茵稳称不湏裁
　　五言絶句
　　复愁　　　　　　　　　　【唐】杜　甫
　　人烟生僻处虎迹过新蹄野鹘翻窥草邨船逆上谿
　　山中夜宿　　　　　　　　【唐】顾　况
　　凉月挂层萝牀落叶重掩闗深畏虎风起撼长松
　　题潞州壁　　　　　　　　【唐】僧普满
　　此水连泾水双珠月满川青牛将赤虎还贺太平年九月中曾题二小诗于南谿竹上既而忘之昨日再游见而录之【录一　　宋】苏　轼
　　谁谓江湖居而为虎豹宅焚山岂不能爱此千竿碧
　　七言絶句
　　答东林道士　　　　　　　【唐】韦应物
　　紫阁西邉第防茅斋夜雪虎行踪遥看黛色知何处欲出山门寻暮钟
　　小游仙诗　　　　　　　　【唐】曹　唐
　　百辟朝回闭玉除露风清晏桂花疎西归使者骑金虎亸鞚垂鞭唱歩虚
　　射虎　　　　　　　　　　【元】张洪范
　　黒风万骑巻空山怒吼巗林出锦斑得意将军飞鐡镞忽惊一防草梢殷
　　荆谿杂曲　　　　　　　　【眀】王叔承
　　卖残竹菌笋还来收罢兰花蕙又开但使山田饶秫米何妨虎迹遍莓苔
　　追和张外史游仙诗　　　　【眀】余　善
　　城阙芙蓉晓未分身骑金虎谒元君青童不道天家近笑指空中五色云
　　山居杂咏　　　　　　　　【眀】僧慧浸
　　行到深深一翠微人多畏虎闭山扉我今最爱兹山住虎迹多时人迹稀
　　山居诗　　　　　　　　　【眀】僧法杲
　　青山叠叠绕珠林磬响时兼流水音虎不避人人避虎虎能先我息机心




　　御定佩文斋咏物诗选巻四百一
　　钦定四库全书
　　御定佩文斋咏物诗选巻四百二
　　豹类
　　七言古【附长短句】
　　腊日观咸宁王部曲娑勒擒豹歌
　　【唐】卢　纶
　　山头曈曈日将出山下猎围照初日前林有兽未识名将军促骑无人声潜形踠伏草不动双雕旋转羣鸦鸣隂方质子才三十译语受词番语揖舍鞍解甲疾如风人忽虎蹲兽人立歘然扼吭批其颐爪牙委地涎淋漓既苏复吼拗仍怒果决英谋生致之拖自深丛目如电万夫失容千马战传呼贺拜声相连杀气腾陵隂满川始知缚虎如缚防败敌降羗生眼前祝尔嘉词尔毋苦献尔将随犀象舞苑中流水禁中山期尔攫搏开天顔非熊之兆庆无极愿纪雄名传百蛮
　　文豹篇赠王介夫　　　　　【宋】梅尧臣
　　壮哉南山豹不畏白额虎泽雾毛虽杂鼮防朝捋其须暮饮乳文章子云久巳许还笑大夫费五羖天子仗中仪物举尾与旂常愿看取
　　五言律
　　咏豹　　　　　　　　　　【唐】李　峤
　　车法肇宗周鼷文阐大猷还将君子变来蕴太公筹委质超羊鞟飞名列虎侯若令逢雨露长隠南山幽
　　七言絶句
　　雨中赠仙人山贾山人　　　【唐】柳宗元
　　寒江夜雨声潺潺晓云遮尽仙人山遥知豹在深处下笑羁绊泥涂间
　　滦京杂咏　　　　　　　　【元】杨允孚
　　撒道黄尘辇路过香焚万室格天和两行排列金钱豹钦察将军上马驼

　　御定佩文斋咏物诗选巻四百二
　　钦定四库全书
　　御定佩文斋咏物诗选巻四百三
　　熊罴类
　　五言古
　　落日射罴　　　　　　　　【梁】元　帝
　　促宴引枚邹中园观兽侯日度堋隂广风横旗影浮移竿标入箭叠鼓送争筹附枝时可息言从清夜游
　　七言古
　　王世赏席上题林良鹰熊图　【眀】李东阳
　　坡陁连延出林麓孤鹰盘拏熊缩伏金眸耀日开苍烟健尾捎风起平陆由来异物乃同性意气飞扬两撑矗山跑野掠纷路岐何事相逢輙相肉侧睨翻疑批亢来迅歩直欲空壁逐乾坤苍茫色惨淡落木萧飕满空谷羣豺敛迹百鸟停万里长空齐注目是谁画者诚崛竒笔势似与渠争速坐间賔客皆起避阶下儿童骇将蹴当筵看画催索诗卷帙不待髙阁束平生搏击非我才欲赋真愁成刻鹄微酣对此髪双竖酒令诗筹复相督顿令拙劣成麤豪一饮歩兵三百斛
　　五言律
　　熊　　　　　　　　　　　【唐】李　峤
　　导洛宜阳右乗春别馆前昭仪忠汉日太傅翼周年列射三侯满兴师七歩旋莫言舒紫褥犹异饮清泉
　　咏冯昭仪当熊　　　　　　【唐】贾　至
　　白羽插雕弓蜺旌动朔风平明出金屋扈辇上林中逐兽长廊静呼鹰御苑空王孙莫谏猎贱妾解当熊






　　御定佩文斋咏物诗选卷四百三
　　钦定四库全书
　　御定佩文斋咏物诗选巻四百四
　　骆驼类
　　四言古
　　槖駞　　　　　　　　　　【晋】郭　璞
　　驼惟竒畜肉鞍是被迅鹜流沙显功絶地潜识泉源微乎其智
　　五言古
　　后出军　　　　　　　　　【元】张　翥
　　行行鐡兜牟队队金骆驼呜呜吹铜角来来齐唱歌总戎靣如虎指顾挥雕戈马蹄无贼垒手棰可填河王师本无敌安用战图多
　　七言絶句
　　蜀驼引　　　　　　　　　【唐】冯　涓
　　昂藏大歩蚕丛国曲颈微伸髙九尺卓女窥窗我莫知严仙据案何曾识
　　塞下曲　　　　　　　　　【宋】严　羽
　　一身逺客逐戎旌落日萧条望古城渐近碛西无水草北风沙起骆驼惊
　　驼车行　　　　　　　　　【元】刘秉忠
　　驼项丁当响巨铃万车轧轧一齐鸣当年不离沙陀地辗断金原鼔笛声
　　河湟书事　　　　　　　　【元】马祖常
　　波斯老贾渡流沙夜聼驼铃识路赊采玊河邉青石子收来东国易桑麻
　　明安驿道中　　　　　　　【元】陈　孚
　　貂防红袍金盘陀仰天一箭双天鵞雕弓放下笑归去急鼔数声鸣骆驼
　　滦河曲　　　　　　　　　【元】贡师防
　　椎髻使来交趾国槖驼车宿李陵台遥闻彻夜铃声过知进六宫果廻
　　塞上曲　　　　　　　　　【元】纳　延
　　杂防氊车百辆多五更冲雪渡滦河当辕老妪行程惯倚防敲冰饮槖驼
　　滦京杂咏　　　　　　　　【元】杨允孚
　　翎出王侯部落多香风簇簇锦盘陀燕姬翠袖顔如玊自按辕条驾骆驼
　　其二
　　东风吹暖柳如烟寄语行人缓着鞭燕舞巧防鸦鹘落马嘶惊起骆驼眠
　　辇下曲　　　　　　　　　【元】张　昱
　　驼装序入日精门铜鼓牙旗作队喧一聼廵阶铃钹振满宫俱喜出迎恩
　　元宫词　　　　　　　　　【眀】朱有炖
　　春游到处景堪夸厌戴名花挿野花笑语懒行随凤辂内官催上骆驼车
　　上谷歌　　　　　　　　　【眀】徐　渭
　　昨向居庸劒防过今朝流水是洋河无数黄旗呵过客有时青草站鸣驼
　　次韵王敏文待制燕京杂咏　【明】僧来复
　　晓宴皇姑拜上家金钱满赐槖驼车黄门前道飞鞚过貂帽斜簮利市花











　　御定佩文斋咏物诗选巻四百四
　　钦定四库全书
　　御定佩文斋咏物诗选巻四百五
　　马类
　　三言古
　　天马歌　　　　　　　　　【汉】乐　府
　　太乙贶天马下霑赤汗沬流赭志俶傥精权竒籋浮云晻上驰体容与迣万里今安匹龙为友
　　五言古
　　系马　　　　　　　　　　【梁】简文帝
　　青骊流赭汗绿地悬花蹄未垂青鞙尾犹挂紫障泥蹀足绊中愤揺头枥上嘶紫闗如未息直去取榆谿
　　后园看骑马　　　　　　　【梁】元　帝
　　良马出兰池连翩驱桂枝鸣珂随局驶轻尘逐影移香来知骤近汗敛觉风吹遥望黄金络悬识幽并儿
　　走马引　　　　　　　　　【梁】张　率
　　良马龙为友玉珂金作羁驰鹜宛与洛半骤复半驰倐
　　忽而千里光景不及移九方惜未见薛公寕所知敛辔且归去吾畏路傍儿
　　紫驑马　　　　　　　　　【陈】徐　陵
　　玉镫绣纒鬃金鞍锦覆幪风惊尘未起草浅埒犹空角弓连两兔珠弹落双鸿日斜驰逐罢聨翩还上东
　　紫驑马　　　　　　　　　【陈】张正见
　　将军入大宛善马出从戎影絶干河上声流水窟中似鹿犹依草如龙欲向空须还十万里试为一追风
　　天马引　　　　　　　　　【隋】傅　縡
　　骢色表连钱出冀复来燕取用偏开地为歌乃号天权竒意欲逺躞蹀势难前本珍白玉镫因饰黄金鞭愿酬刍秣宠千里得千年
　　骢马　　　　　　　　　　【隋】庾　抱
　　枥下浮云骢本出吴门中发迹来东道长鸣起北风廻鞍拂柱白頳汗类尘红灭没徒畱影无因图汉宫
　　饮马歌　　　　　　　　　【唐】李　益
　　百马饮一泉一马争上防一马喷成泥百马饮浊流上有沧浪客对之空叹息自顾缨上尘徘徊终日夕为问泉上翁何时见沙石
　　御骠出廏图　　　　　　　【元】王　恽
　　何人拂绢素写此房驷精一马老伏枥志在千里行二马骋踶齧角壮犹龙腾一马方辊尘海岸翻鲲鲸画师惨淡意落笔矜多能我观寓所感国制贵有经唐人重马政分屯列郊坰当时百万匹肃肃罗天兵东封与西荡嵗用不可胜嗣王猎其余尚足开中兴乃知三军本匪马将奚慿圣经说备豫万古为世程仓卒事亦办未免众目惊我思立仗间振鬛伸长鸣所言固刍荛圣经其可轻
　　鞭马图　　　　　　　　　【元】袁　桷
　　生驹万里意所向知无前圉人忌其徳未试先加鞭要令俛首驯使我常相怜伯乐去巳久此道不复传驾车困泥途伏枥老嵗年所用非所养谁能别媸妍画师逐时好谓尔诚当然披图重叹嗟我意何由宣
　　七言古【附长短句】
　　蒲梢天马歌　　　　　　　【汉】武　帝
　　天马徕兮从西极经万里兮归有徳承灵威兮障外国渉流沙兮四夷服
　　舞马篇　　　　　　　　　【唐】薛　曜
　　星精龙种竞腾骧双眼黄金紫艶光一朝逢遇升平代伏皁衔图事帝王我皇盛徳苞六羽俗泰时和虞石拊昔闻九代有余名今日百兽先来舞钩陈周卫俨旌旄钟镈陶匏声殷地承云嘈囋骇日灵调露铿鈜动天驷奔尘飞箭若麟螭蹑景追风忽见知咀衔拉鐡并权竒被服雕章何陆离紫玉鸣珂临宝镫青丝防络帯金羁随歌鼓而电惊逐丸劔而飇驰态聚还急骄凝骤不移光献白日下气拥绿烟垂婉转盘跚殊未已悬空歩骤红尘起惊鳬翔鹭不堪俦矫鳯廻鸾那足拟蘅垂桂袅香氛氲长鸣汗血尽浮云不辞辛苦来东道只为箫韶朝夕闻阖间玉台侧承恩煦兮生光色鸾锵锵车翼翼备国容兮为戎饰充云翘兮天子庭荷日用兮情无极吉良乗兮一千嵗神是得兮天地期大易占云南山夀防共乐圣眀时
　　画马篇　　　　　　　　　【唐】髙　适
　　君侯枥上骢貎在丹青中马毛连钱蹄鐡色图画光辉骄玉勒马行不动势若来权竒蹴踏无尘埃感兹絶代称妙手遂令谈者不容口麒麟独歩自可珍驽骀万匹知何有终未如他枥上骢载华毂骋飞鸿荷君剪拂与君用一日千里如旋风
　　骢马行　　　　　　　　　【唐】杜　甫
　　邓公马癖人共知初得花骢大宛种夙昔传闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧物公能取天廏真龙此其亚昼洗湏腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦方降精近闻下诏喧都邑肯使骐驎地上行
　　韩干马十四匹　　　　　　【宋】苏　轼
　　二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八匹饮且行微流赴吻若有声前者既济出林鹤后者欲渉鹤俛啄最后一匹马中龙不嘶不动尾揺风韩生画马真是马苏子作诗如见画世无伯乐亦无韩此诗此画谁当看
　　题騕褭图　　　　　　　　【宋】秦　观
　　双瞳夹镜权协月尾鬛萧森泽于髪鞍衔不施缰复脱旁无驭者气腾越地如砥平丘陇灭天寒日暮抱饥渴骧首号鸣思一发超轶絶尘入恍惚东门金铸久销歇曹霸丹青亦云没赖有龙眠戏挥笔眼前时见千里骨玊台阊阖相因依嗟尔龙媒空自竒鸾旗日行三十里焉用逐风追雷为
　　刘善长出示李伯时画马图　【宋】朱　子
　　俯首举尾拳一蹄掣缰欲嗅骄不嘶奚官耸肩两足垂意貎自与造父齐鸡目麟鬐凤呈臆玊山禾逺未容食籋云追电有余地置之画图人岂识精神权竒孰可班当在白兔青龙间君知此马从何来龙眠胸中十二闲
　　戏题出洗马　　　　　　　【元】赵孟頫
　　齧防覂驾谁能御驽蹇纷纷何足顾青丝络首锦障泥鞭棰空劳怨长路眀窗戏写乗黄姿洗刷归来气如怒不湏对此苦叹嗟男儿自昔多徒歩
　　装马曲　　　　　　　　　【元】袁　桷
　　防丝络头百宝装猩血入缨火齐光铃交驱八风转东西夹翼双龙冈伏日翠裘不知重珠帽齐肩颤金凤绛阙葱昽旭日初逐电廻飇斗光动宝刀羽箭鸣玲珑雁翅却立朝重瞳沈沈椶殿云五色法曲初奏歌薫风酮官庭前列千斛万瓮葡萄凝紫玊驼峯熊掌翠釡珍碧实冰盘行陆续湏臾玊巵黄帕覆宝训传宣争頫首黒河夜渡辛苦多画防雕闳总勲旧龙媒嘶风日将暮宛转琵琶前起舞鸣鞭静跸宫门闭长跪齐声呼万嵗
　　题滚尘驑图　　　　　　　【元】虞　集
　　骅驑食粟石每既立仗归来汗如洗脱羁展转聊自恣落花尘土随身起君不见春雷起蛰龙欠伸雾拥云蒸九河水
　　神马歌次韵陈元之　　　　【元】杨　载
　　神马来自昆仑西有足未始行沙泥朝趋欲出飞鸟上夕逝直与奔星齐绿鬃半散挿双耳赤汗交流攒四蹄风神秀猛陿天地岂顾燕蔡并渠黎时时牵浴临清谿对人夸煞黄须奚玉山之禾中刍秣不啮堤头枯草稊与君侧耳聼长嘶凡马不闻生駃騠
　　曹将军下槽马图　　　　　【元】揭傒斯
　　曹霸画马真是马宛颈相摩槽枥下卓荦权竒果如此岂有世上无知者朱丝不是凡马缰天闲十二皆龙骧曾从天子平四方画图仿佛余骊黄华山之阳春草长
　　韩干马　　　　　　　　　　揭傒斯
　　韩干画出曹将军干惟画肉犹逼真昂藏四顾欲飞去老奚安知马有神想当此马未画时朝刷吴越暮燕秦顿辔长鸣风动地不数骅驑与骐驎当时用舍那知许粉墨萧条尚雄武千金骏骨何足论万世长留羣玉府
　　画马　　　　　　　　　　【元】萨都拉
　　汉水扬波洗龙骨房星堕地天马出四蹏蹀躞若流星两耳尖修如削笔天闲十二连青云生长出入黄金门鼓鬃振尾恣偃仰食粟何以酬主恩岂堪碌碌同凡马长鸣喷沫奚官怕入为君王驾鼓车出为将军静邉野将军与尔同死生要令四海无战争千古万古歌太平
　　题二马图　　　　　　　　【元】贡师泰
　　鐡喙騧连钱骢何年坠影江水中蒲梢西来八尺龙天闲十二为尔空五花云锦吹东风
　　刘舍人桃花马歌　　　　　【元】纳　延
　　青丝骏马桃花色翠鞍玊辔黄金勒奚奴牵出不敢骑道上行人争爱惜往时曾遇李将军汗流赤血气如云朝刷黄河暮南粤沙场百战成竒勲归来无心伏槽枥顿辔长鸣思奋力东家白面绣衣郎千金买去游南陌昨朝校猎向城隅万人争说天下无夜归不怕霸陵尉玊鞭醉打苍头奴画烛银屏欢彻曙一朝金尽宾朋去可怜骄马属谁家断繮犹系阶前树君不见西家欵段三十年青刍满枥菽满田老翁不识城下路骑看射猎南山邉
　　观内廏洗马　　　　　　　【元】朱徳润
　　黄云洒雨沙塲秋滩髙水平凝不流晓霜袭透苍驼裘圉人浴马津水头绿骠连钱双骅驑日光射波脂腻浮青丝脱鞚黄金钩轻爬短刷湿未收三花剪鬉平且柔籋云骏气将无俦束刍斗豆岂马羞茫茫丰草生林丘霜蹄胡为踏长楸振鬛一跃期天游
　　题张参政所藏骢马滚尘图　　朱徳润
　　盛唐太仆王毛仲八方分队三花动当时画马称曹韩尺素幻出真龙种玊花照夜争新妍一马滚尘騣尾鲜昂头不受金丝络汗血辗沙生昼烟翰林妙写不减古名驹染出青毫素延祐君王赏骏材金盘赐帛开当宁时清处处生骊騧何必汉朝称渥洼王良幸勿嗔踶啮一跃天衢千里沙
　　题画马　　　　　　　　　【元】薛　汉
　　渥洼龙媒少人识世上驽骀日充斥班生画马画两匹骏骨雄姿殊未得赭袍乌帻坐奚官似出春风十二闲掩图不语三太息我方垂耳盐车间
　　二月八日游皇城西华门外观嘉孥弟走马歌
　　【元】张　宪
　　春风压城紫燕飞绣鞍宝勒生光辉软莎青青平似镜花雨满巾风满衣濳蛟双绾玊抱肚朱鬛分光散红雾金龙五爪蟠防袍满背真珠撒秋露生猨俊健双臂长左脚拨镫右蹴繮铜铙四扇绕十指玊声珠碎金琅珰黄蛇下饮电掣地锦鹰打兔起复坠袖云突兀鞍靣空银瓮驼囊两邉缒西宫防楼髙挿天凤凰缭绕排神仙玉皇拍阑误一笑不觉四蹄如迸烟神驹长鸣背凝血郎君转靣醉眼缬天恩剪下五色云打鼓归来汗如雪
　　姚少师所藏八骏图　　　　【眀】曾　棨
　　周家八马如飞电夙昔传闻今始见锐耳双分秋竹批拳毛一片桃花旋肉騣叠耸髙崔嵬权竒知此真龙媒霜蹄试踏层冰裂骏尾欲掉长飇廻瑶池宴罢归来早络月羁金照京镐紫鞚飞时逐落花雕鞍解处眠芳草由来骏骨健且驯弄影骄嘶不动尘有时渴饮天津水五色照见波粼粼圉官骑来难久驻饮向春流最深处珠衔宝勒不敢疏直恐飞腾化龙去古来善画韦与韩此画岂同凡马看人间造次不可得苜蓿秋深烟雨寒
　　赵松雪画马　　　　　　　【眀】刘　溥
　　王孙画马世无敌一画一回飞霹雳千里长风入防毫平沙碧草春无迹砚池想是通渥洼突然走出白鼻騧翻涛浴浪动光彩云影满身堆玊花玉花连钱汗流血骏尾捎风蹄踣鐡何时骑得似画中踏破隂山古时雪
　　龙驹　　　　　　　　　　【眀】张居正
　　天马徕翼飞龙蹄削玉耳垂筒碧月悬双頬眀星贯两瞳文皇将士尽罴虎复有龙驹助神武流矢当胸战不休汗沟血防桃花雨坝上摧锋第一功防勲何必减元戎君不见虎士标形麟阁里龙驹亦入画图中
　　题韩干画马图　　　　　　【明】僧宗衍
　　唐朝画马谁第一韩干妙出曹将军此图无乃干所作世上有若真空羣双曈精荧两耳立兰筋束骨皮肉急何年霹雳起龙池五花一团云气湿当年天子少马骑逺求乌孙诏写之即今内廏多如蚁纵有骐驎画者谁
　　题画马　　　　　　　　　【眀】僧妙声
　　皎皎白马白于练首如渴乌目如电天闲骐骥人不见画师为我开生靣圉人牵浴定昆池落花满地骄不嘶青丝络头无一丈挽住万里昆仑蹄
　　其二
　　画师胸中有全马三马斯湏生笔下中有一匹玉花骢似是西来大宛者不羣不食意气豪羞与二马同凡槽使我见画三太息于今谁是九方臯
　　五言律
　　咏饮马　　　　　　　　　【唐】太　宗
　　骏骨饮长泾奔流洒络缨细纹连喷聚乱荇绕蹄萦水光鞍上侧马影澑中横翻似天池里腾波龙种生
　　咏饮马应制　　　　　　　【唐】杨师道
　　清晨控龙马弄影出花林蹀躞依春涧聨翩度碧浔苔流染丝络水洁写雕簪一御瑶池驾讵忆长城隂
　　紫驑马　　　　　　　　　【唐】沈佺期
　　青玉紫驑鞍骄多影屡盘荷君能剪拂蹀躞喷桑干踠足追奔易长鸣遇赏难摐金一万里霜露不辞寒
　　骢马　　　　　　　　　　【唐】杨　炯
　　骢马鐡连钱长安侠少年帝畿平若水官路直如夜玉妆车轴秋金铸马鞭风霜但自保穷逹任皇天
　　紫驑马　　　　　　　　　【唐】李　白
　　紫驑行且嘶双翻碧玊蹄临流不肯渡似惜锦障泥白雪闗山逺黄云海树迷挥鞭万里去安得恋春闺
　　送刘评事充朔方判官赋得征马嘶
　　【唐】髙　适
　　征马向边州萧萧嘶不休思深应帯别声断为兼秋岐路风将逺闗山月共愁赠君从此去何日大刀头
　　浴马　　　　　　　　　　【唐】喻　鳬
　　解控复收鞍长津动细涟空蹄沈绿玊濶臆没连钱沫漩桥声下嘶盘柳影边常闻禀龙性固与白波便
　　文纪行赠以小歩马　　　　【元】杨　奂
　　洛水西头路桃花夹岸香偏宜红叱拨小试紫游缰雨径沙初软春山草正长杖藜犹过我此别莫相忘
　　立仗马　　　　　　　　　【元】张　宪
　　照夜玊狻猊霜毛鐡凿蹄春风金络脑小雨锦障泥御驾驰天上军封受海西日供三品料缄口不闻嘶
　　五言排律
　　天骥呈材　　　　　　　　【唐】郑　蕡
　　毛骨合天经拳竒歩骤轻曾邀于阗驾新出贰师城喷勒金铃响追风汗血生酒亭留去迹吴坂认嘶声力可通衢试材堪圣代呈王良如顾盼垂耳欲长鸣
　　天骥呈材　　　　　　　　【唐】徐仁嗣
　　至徳符天道龙媒应圣眀追风竒质异喷玊彩毛轻蹀躞形难状连拳势乍呈効才矜逸态絶影表殊名峡路寜辞逺闗山岂惮行盐车虽不驾今日亦长鸣
　　骐骥长鸣　　　　　　　　【唐】章孝标
　　有马骨堪惊无人眼暂眀力穷吴坂峻嘶苦朔风生逐逐怀良御萧萧顾乐鸣瑶池期弄影天路欲飞声皎月谁知种浮云莫问程盐车终愿脱千里为君行
　　归马华山　　　　　　　　【唐】白行简
　　牧野功成后周王战马闲驱驰休伏皁饮龁任依山逐日朝仍去随风暮自还冰生疑陇坂叶落似榆闗蹀躞仙峯下腾骧渭水湾幸逄时偃武不复鼔鼙间
　　勅赐三相马　　　　　　　【唐】张　随
　　上苑骅驑出中宫诏命传九天班锡礼三相代劳年顾主声犹发追风力正全鸣珂龙阙下喷玊凤池前四足疑云灭双瞳比镜悬为因能致逺今日表求贤
　　西戎献马　　　　　　　　【唐】周　存
　　天马从东道皇威被逺戎来参八骏列不假贰师功影别流沙路嘶流上苑风望云时蹀足向月每争雄禀异才难状标竒志岂同驱驰如见许千里一朝通
　　七言律
　　舞马千秋万嵗乐府词　　　【唐】张　说
　　金天诞圣千秋节玊醴还分万寿觞试聼紫驑歌乐府何如騄骥舞华冈连骞势出鱼龙变蹀躞骄生鸟兽行嵗嵗相传指树日翩翩来伴庆云翔
　　其二
　　圣皇至徳与天齐天马来仪自海西腕足徐行拜两膝繁骄不进踏千蹄防髵奋鬛时蹲踏鼔怒骧身忽上跻更有衔杯终宴曲垂头掉尾醉如泥
　　其三
　　逺聼眀君爱逸才玊鞭金翅引龙媒不因兹白人间有定是飞黄天上来影弄日华相照耀喷含云色且徘徊莫言阙下桃花舞别有河中兰叶开
　　骢马　　　　　　　　　　【唐】万　楚
　　金络青骢白玉鞍长鞭紫陌野游盘朝驱东道尘恒灭暮到河源日未阑汗血每随邉地苦蹄伤不惮陇隂寒君能一饮长城窟为尽天山行路难
　　裴相公大学士见示答张秘书谢马诗并羣公
　　属和因命追作　　　　　【唐】刘禹锡
　　草门户少尘埃丞相并州寄马来初自塞垣衔苜蓿忽行幽径破莓苔寻花缓辔威迟去帯酒垂鞭蹀躞廻不与王侯与词客知轻富贵重清才
　　公垂尚书以白马见寄光洁稳善以诗谢之
　　【唐】白居易
　　翩翩白马称金羁领缀银花尾曵丝毛色鲜眀人尽爱性灵驯善主偏知免将妾换慙来处试使奴牵欲上时不蹶不惊行歩稳最宜山简醉中骑
　　和张十八秘书谢裴相公寄马　白居易
　　齿齐臕足毛头腻秘阁张郎叱拨驹洗了颔花翻假锦走时蹄汗蹋真珠青衫乍见曾惊否红粟难賖得饱无丞相寄来应有意遣君骑去上云衢
　　贺张十八秘书得裴司空马　【唐】韩　愈
　　司空逺寄养初成毛色桃花眼镜眀落日已曾交辔语春风还拟并鞍行长令奴仆知饥渴湏着贤良待性情旦夕公归申拜谢免劳骑去逐双旌
　　谢裴司空寄马　　　　　　【唐】张　籍
　　騄駬新驹骏得名司空逺自寄书生乍离华廏移蹄涩初到贫家举眼惊每被闲人来借问多寻古寺独骑行长思嵗旦沙堤上得从鸣珂傍火城
　　紫驑马　　　　　　　　　【唐】秦韬玊
　　渥洼竒骨本难求况是豪家重紫驑臕大宜悬银压胯力浑欺着玉衔头生狞弄影风随歩躞蹀冲尘汗满韝若遇丈夫能控驭任从骑取觅封侯
　　白马　　　　　　　　　　【唐】翁　绶
　　渥洼龙种雪霜同毛骨天生胆气雄金埒乍调光照地玉闗初别逺嘶风花明锦韂垂杨下露湿朱缨细草中一夜羽书催转战紫髯骑出佩骍弓
　　代书寄马　　　　　　　　【唐】韦　庄
　　驱驰曾在五侯家见说初生自渥洼鬃白似披梁苑雪颈肥如扑杏园花休嫌绿绶嘶贫舎好着红缨入使衙稳上云衢三万里年年长踏魏堤沙
　　絷白马诗上薛仆射　　　　【唐】平　曾
　　白马披鬃练一团今朝被绊欲行难雪中放去空畱迹月下牵来只见鞍向北长鸣天外逺临风斜控耳邉寒自知毛骨还应异更请孙阳仔细看
　　韩左军马图巻　　　　　　【元】钱　选
　　韩公胸次有神竒写得天闲八尺驹曾为岐王天上赐不随都防雪中驱霜蹄奋迅追飞电凤首昂藏似渴乌春草青青华山曲三邉今日已无虞
　　大宛二马　　　　　　　　【元】郝　经
　　二马飘飘万里来玊花萧飒上金台风生两耳云霄近电掣双瞳日月开渥水虎文连朔气大宛龙种絶氛埃将军正欲成勲业看汝骁腾展骥才
　　画马　　　　　　　　　　【元】范　梈
　　一自房星下渥洼龙媒多在玉皇家赤毛洒血微生汗黒晕团云整作花不待老能知失道固应来自渉流沙如今岂少真神骏犹有丹青纸上夸
　　上都诈马大防　　　　　　【元】贡师泰
　　紫云扶日上璇题万骑来朝队仗齐织翠辔长攒孔雀镂金鞍重嵌文犀行迎御辇争先避立近天墀不敢嘶十二街头人聚看传言丞相过沙堤
　　天马　　　　　　　　　　【元】郭　翼
　　四年逺渉流沙道筋骨权竒旧肉騣晓秣龙堆寒蹙雪晩经月窟怒追风汉文千里知曾却曹霸丹青貎不同拂拭金鞍被来好幸陪天廏玉花骢
　　题赵仲穆彦徴画马　　　　【明】钱　宰
　　骢马连钱新凿蹄络头羁馽任官奚来从月窟真无价进入天闲不敢嘶雨露九重思冀北风尘千里下淮西解鞍知在休兵后杨柳平河春草齐
　　五言絶句
　　白马　　　　　　　　　　【唐】贾　至
　　白马紫连钱嘶鸣丹阙前闻珂自蹀躞不要下金鞭
　　马诗　　　　　　　　　　【唐】李　贺
　　龙脊贴连钱银蹄白踏烟无人识锦韂谁为铸金鞭
　　其二
　　大漠沙如雪燕山月似钩何当金络脑万里踏清秋
　　其三
　　香襆赭罗新盘龙蹙镫鳞回看南陌上谁道不逢春
　　偶成　　　　　　　　　　【元】贡性之
　　雪色西番马临流顾影嘶似嫌金络重蹴碎落花泥
　　和李长吉马诗　　　　　　【元】郭　翼
　　肉礧锦纒騣流云汘似红太平无战伐骖驔走沙蓬
　　其二
　　龙性非凡质腾波出紫云檀溪飞过日应识汉将军
　　其三
　　龙印畱官字霜花剥暗毛长鸣愁过影秖忆九方臯
　　其四
　　霞口缕衔塞霜蹄削玊寒晓看经逻些暮巳蓦楼兰
　　其五
　　神骏知无匹骁腾絶域来流沙一丈雪夜拂白龙堆
　　其六
　　天子飞黄马牵来赐近臣玉阶新雨过风衮落花尘
　　其七
　　内廏玉花骢斑斑歕肉騣奚官新浴罢沙苑踏春风
　　其八
　　佛郎通上国万里进龙媒晓日开阊阖虹光射玊台
　　其九
　　天马谁能驭和鸾驾紫微年年清暑去霹雳逐龙飞
　　少年乐　　　　　　　　　【眀】徐有贞
　　少年骑骏马意气两相骄驰骋春风里人看满渭桥
　　紫驑马　　　　　　　　　【眀】汪　淮
　　谁家白面郎跨下紫驑马防防踏落花骄嘶绿杨下
　　其二
　　黄金络马首白玉作马鞭盘旋不肯去墙外看秋千
　　六言絶句
　　舞马词　　　　　　　　　【唐】张　说
　　万玊朝宗凤扆千金率领龙媒盼鼓凝骄蹀躞聼歌弄影徘徊
　　其二
　　天鹿遥徴卫叔日龙上借羲和将共两骖争舞来随八骏齐歌
　　其三
　　防旄八佾成行时龙五色因方屈膝衔杯赴节倾心献寿无疆
　　七言絶句
　　天马词　　　　　　　　　【唐】张仲素
　　天马初从渥水来郊歌曾唱得龙媒不知玊塞沙中路苜蓿残花几处开
　　其二
　　蹀躞宛驹齿未齐摐金喷玉向风嘶来时欲尽金河道猎猎轻风在碧蹄
　　羽林骑　　　　　　　　　【唐】韩　翃
　　骏马牵来御柳中鸣鞭欲向渭桥东红蹄乱踏春城雪花颔骄嘶上苑风
　　看调马　　　　　　　　　　韩　翃
　　鸳鸯赭白齿新齐晓日花间散碧蹄玉勒斗囘初喷沫金鞭欲下不成嘶
　　乐府　　　　　　　　　　【唐】刘言史
　　花额红騣一向偏绿槐香陌欲朝天仍嫌众里骄行疾傍镫深藏白玊鞭
　　舞马　　　　　　　　　　【唐】陆龟蒙
　　月窟龙孙四百蹄骄骧轻歩应金鞞曲终似要君王宠囘望红楼不敢嘶
　　马图同裕之赋　　　　　　【金】李纯甫
　　天马飞来不苦难云屯万骑开元间太平有象韩生笔曾见真龙如此闲
　　子昂逸马图　　　　　　　【元】袁　桷
　　神骏飘飘得自闲天池飞跃下尘寰青丝络首谁收得畱与春风十二闲
　　桃花马　　　　　　　　　【元】马祖常
　　白毛红防巧安排勾引春风上背来莫解雕鞍桥下浴恐随流水泛天台
　　题宋成之画马卷　　　　　【元】曹伯启
　　奚官珍重玊花骢纵意清涟碧草中幸际四庭烽火静不湏腾踏待秋风
　　洗马图　　　　　　　　　【元】张伯淳
　　萧萧雾鬛与风騣扑面征尘一洗空相顾倍增神骏气恍疑初在渥洼中
　　曹霸下槽马　　　　　　　【元】虞　集
　　枥下长年饱豆刍谁通马语识踟蹰主恩深重知何报或者东封驾鼓车
　　韩干马　　　　　　　　　　虞　集
　　开元沙苑蒺藜秋韩干新图总不收天廏真龙竒骨在故知臣甫负骅驑
　　画马　　　　　　　　　　　虞　集
　　萧条沙苑贰师还苜蓿秋风尽日闲白发圉人曾习御长鸣知是忆关山
　　唐人四马巻　　　　　　　【元】宋　无
　　金衔初脱齿新齐蹄玊无声赤汗微昨日杏园春宴罢满身红雨帯花归
　　其二
　　簇仗囘来玉勒闲黄门牵向落花间君王不爱长杨猎嘶入春风十二闲
　　其三
　　霜蹄踏月早朝囘尾弄红丝拂紫苔日暖龙池初洗罢尚方闻进御鞍来
　　其四
　　太仆新调试锦韀九重日色照连钱春来兴庆池邉路偏称宫中软玉鞭
　　三马图　　　　　　　　　【元】陈　旅
　　豹股龙膺百战余凌烟长櫑载璠璵时平不出横门道愿为君王驾鼓车
　　题饮马图　　　　　　　　【元】傅若金
　　一斛寒泉照紫驑萧萧骏尾动髙秋夜来枥上西风满忆傍寒云饮陇头
　　题赵仲穆揩痒马图　　　　【元】朱徳润
　　渥洼天马骨如龙散歩春郊苜蓿中揩徧玉騣尘未落日斜宫树影揺风
　　画马　　　　　　　　　　【元】贡性之
　　天闲牵出自奚官饮罢春流未解鞍记得曾陪仙仗立五云深处隔花看
　　其二
　　骏马骁腾不受羁贡来逺自渥洼西花隂立仗归来晩骑向天街自在嘶
　　其三
　　奚官牵出莫归迟丰草甘泉御苑西记得晓趋金殿直百花深处聼骄嘶
　　王架阁家画马　　　　　　【眀】髙　启
　　草草髯奴绀绿衣王家好马诧新肥解鞍闲立斜阳里应是城南赌射归
　　双驭图　　　　　　　　　【眀】张　羽
　　内官妆束様能齐宛洛春风信马蹄共说放朝无一事看花直到夹城西
　　画马　　　　　　　　　　【眀】鐂　绩
　　双驹汗血已斑斑蹀躞春风意态闲闻道千金求骏骨不应龙种在人间
　　紫驑马　　　　　　　　　【眀】王慎中
　　朱汗四垂碧玉蹄缰丝陡勒不胜嘶长安陌上催花雨万树红英踏作泥
　　题赵松雪马图　　　　　　【眀】僧来复
　　振鬛长鸣产月支玊闗风急贡来时五花狮子真龙种赐出黄门不敢骑

　　御定佩文斋咏物诗选巻四百五
　　钦定四库全书
　　御定佩文斋咏物诗选巻四百六
　　驴类【附骡】
　　七言古
　　雪中骑驴访某道人于观追忆曩日栖霞之约
　　【眀】徐　渭
　　昨日雪深驴没蹄今日雪深驴可骑此时去访杨道士青天犹压杨花垂太平门外虽多景莫妙梅花水清冷栖霞有约不得行孤负千峯老鸦颈
　　七言律
　　题倒骑驴观梅图　　　　　【元】吴　澄
　　玉妃一笑本无猜抝性驴儿去不回见靣可怜交臂失畱情聊复转身来月凝絶艳骎骎逺风送清香欵欵陪雪里吟翁吟弗就过时却与恼痴獃
　　梦骑驴　　　　　　　　　【元】王　逄
　　蹇驴双耳卓东风前导青衣一小童石涧倒涵岚气白
　　海霞髙贯日轮红桃花芝草经行异鹤髪鸡皮语笑同却待朝天惊梦失春酲无奈雨帘栊
　　五言絶句
　　路傍曲　　　　　　　　　【宋】陆　防
　　冷饭杂砂砾短褐蒙霜露黄叶满山邮行人跨驴去
　　送胡献叔守邵阳　　　　　【宋】方　岳
　　宁骑踏雪驴莫骤追风马霜蹄失衔勒多是快意者
　　题画扇骑驴踏雪　　　　　【元】陈　深
　　雪没驴腰白行行诗兴催不因太清絶那肯犯寒来
　　题秋山行旅图　　　　　　【元】赵孟頫
　　老树叶似雨浮岚翠欲流西风驴背客吟断野桥秋
　　七言絶句
　　送人　　　　　　　　　　【唐】王　建
　　山客狂来跨白驴袖中遗却颍阳书人间亦有妻儿在抛却嵩阳古观居
　　小游仙诗　　　　　　　　【唐】曹　唐
　　沙野先生闭玉虚焚香夜写紫微书供承童子闲无事敎剉琼花喂白驴
　　絶句　　　　　　　　　　【唐】阙　名
　　今年勅下尽骑驴短辔长秋满九衢清瘦儿郎犹自可就中愁杀郑昌图
　　雪行图　　　　　　　　　【金】元好问
　　太乙仙舟云锦重新郎走马杏园红骑驴亏煞吟诗客到处相逄是雪中
　　韩陵道中　　　　　　　　【金】王庭筠
　　石头荦确两坡间不记秋来防往还日暮蹇驴鞭不动天敎仔细数前山
　　题杜陵浣花　　　　　　　【元】赵孟頫
　　春色醺人苦不禁蹇驴防醉晚骎骎江花江草诗千首老尽平生用世心
　　画意　　　　　　　　　　【元】冯　臻
　　缘溪路滑蹇驴迟水色山光总入诗还胜襄阳孟夫子满身风雪灞桥时
　　陈生华山图　　　　　　　【元】张　雨
　　西祀曾寻箭栝天云台石室故依然雪驴嗅地鞭不起一笑太平三百年
　　读临川集　　　　　　　　　张　雨
　　班马文章老琢磨皐夔心迹半雕讹执鞭愿作钟山吏一袱字书随白骡
　　驴　　　　　　　　　　　【眀】梁小玊
　　买得青驴防似梭松云萝月任婆娑还嫌踏碎娇花影欵欵扶缰倩墨娥





　　御定佩文斋咏物诗选巻四百六
　　钦定四库全书
　　御定佩文斋咏物诗选巻四百七
　　牛类【附犀牛】
　　五言古
　　题竹石牧牛　　　　　　　【宋】黄庭坚
　　野次小峥嵘幽篁相依绿阿童三尺棰御此老觳觫石吾甚爱之勿遣牛砺角牛砺角尚可牛鬪残我竹
　　毛老鬪牛　　　　　　　　【宋】文　同
　　牛牛尔何争于此輙鬪怒长鞭闹儿童大炬走翁妪苍防八九子骇立各四顾何时解角归茅舍江邨暮
　　七言古【附长短句】
　　放牛歌　　　　　　　　　【唐】陆龟蒙
　　江草秋穷似秋半十角呉牛放江岸邻肩抵尾乍依偎横去斜奔忽分散荒陂断堑无端入背上时时孤鸟立日暮相将带雨归田家烟火微茫湿
　　十九日出曹门见水牛拽车　【宋】梅尧臣
　　只见呉牛事水田只见黄犁负车轭今牵大车同一羣又与骡驴走长陌卬头阔歩尘蒙蒙不似绥耕泥洦洦一一夜眠头向南越鸟心肠谁辨白
　　题牧牛图　　　　　　　　【宋】陈与义
　　千里烟草绿连山雨新足老牛抱朝饥向山影觳觫犊儿狂走先过浦却立长鸣待其母母子为人实仓廪汝饱不慙人愧汝牧童生来日日娯只忧身大当把锄日斜睡足牛背上不信人间有黄舆
　　游昭牛图　　　　　　　　【宋】陆　游
　　游昭木石师李唐画牛乃是其所长出栏切听一声笛意气已无千顷荒客居京口老益困衣不揜胫须眉苍时时弄笔眼力健蹄角毛骨分毫芒我无沙隄金络马拂拭此幅喜欲狂乞骸幸防优诏许置身忽在烟林傍日落饮牛水满塘夜半饭牛天雨霜俚医灌药羙水草老巫呵禁祓不祥愿我孙子勤农桑愿汝生犊筋脉强碓声惊破五更梦嵗负玉粒输官仓
　　观小儿戏打春牛　　　　　【宋】杨万里
　　小儿着鞭鞭土牛学翁打春先打头黄牛黄蹄白双角牧童緑蓑笠青篛今年土脉应雨膏去年不似今年乐儿闻年登喜不饥牛闻年登愁不肥麦穂即看云作帚稻米亦复珠盈斗大田耕尽却耕山黄牛从此何时闲
　　安乐坊牧童　　　　　　　　杨万里
　　前儿牵牛渡谿水后儿骑牛回问事一儿吹笛笠簪花一牛载儿行引子春谿嫩水清无滓春洲细草碧无瑕五牛逺去莫管他隔谿便是羣儿家忽然头上数防雨三笠四蓑赶将去
　　春郊牧养圗　　　　　　　【宋】戴复古
　　我之居元在野平生惯识牛羊者今见蒲江出此圗半日不知渠是画一犍当前转头立一犍渡浦毛犹湿中有一苍骑以牧牯羜相随数十足殿后两枚黄觳觫分眀如活下前坡路转山南春草多耳根只欠牧儿歌
　　题牧牛圗　　　　　　　　【元】呉　澄
　　树叶醉霜秋草萎童驱觳觫渉浅谿一牛先登防犊背犊毛湿湿犹未晞一牛四蹄俱在水引脰前望喜近隄一牛两脚初下水凥髙未举后两蹄前牛已济伺同队回身向后立不移一牛将济一未济直须并济同时归此牛如人有恩义人不如牛多有之人不如牛多有之笑问二童知不知
　　题牧牛渡水圗　　　　　　【元】贡师泰
　　儿骑牛儿骑牛两牛渡水当中流一牛带犊临沙洲沙洲泥深没牛足中流浪髙拍牛腹长绳坠手衣裹身前者起顾后俯伏牛背欹倾不自由谁云稳比万斛舟待儿出险走平地画圗忽落东海头东海头饭牛之子曾封侯
　　饭牛歌　　　　　　　　　【元】洪希文
　　牛咤咤蹄趵趵枯萁齧尽芳草緑自晡薄夜不满腹撷菜作糜豆作粥饲饥饮渴两已足脱纼解衔就茅屋不愁饥肠雷辘辘风檐独抱牛衣宿丁男长大牛有犊眀年添种南山曲
　　牧牛圗　　　　　　　　　【元】贡性之
　　谿童饮牛渡谿水牛遇水深行复止人知水深牛不行谁识回头顾其子桃林之野春雨晴烧防回緑春草青太守劝农当二月土膏肥暖牛可耕邯郸城头征战息寗戚徒劳吟白石一声笛里太平歌牛背谿童自朝夕
　　牧牛词　　　　　　　　　【明】髙　啓
　　尔牛角弯环我牛尾秃速共拈短笛与长鞭南垄东冈去相逐日斜草逺牛行迟牛劳牛饥惟我知牛上唱歌牛下坐夜归还向牛邉卧长年牧牛百不忧但恐输租卖我牛
　　题牧牛圗　　　　　　　　【明】张以宁
　　返照在髙树归牛度层坡一犊牟然赴其母老牸返顾情何多牧儿见之亦心恻人间母子当如何日暮倚门乌尾讹
　　牛圗　　　　　　　　　　【明】僧清濋
　　春光寂寂烟晕晴春风水水波防明谿南谿北小坡平我却骑牛向谿曲谿曲嫩草嫩如玉记得当时农事足倒指数来三十年今观此圗犹宛然只多防犊双崖邉
　　五言律
　　牛　　　　　　　　　　　【唐】李　峤
　　齐歌初入相燕阵早横功欲向桃林下先过梓树中在吴频喘月奔梦屡惊风不用五丁士如何九折通
　　铁牛庙　　　　　　　　　【元】纳　延
　　燕人重东作镕铁象牛形角断苔花碧蹄穿土锈腥遗踪传野老古庙托山灵一酹壶中酒穰穰黍麦青
　　七言律
　　牧牛圗　　　　　　　　　【金】王良臣
　　三摩不受一尘侵本分工夫日念深杖履得廻游子脚葛藤灰尽老婆心颠狂不作风头絮出入谁伤井底金回首人牛在何许一江明月夜沉沉
　　白牛为日本纯上人赋　　　【明】僧来复
　　畊云不住海门东牧向楞伽小朶峰露地已忘调服力雪山谁识去来踪放归只树随羊鹿种就昙花伴象龙一色天阑头角别水晶池沼玉芙蓉
　　五言絶句
　　田园言懐　　　　　　　　【唐】李　白
　　贾谊三年谪班超万里侯何如牵白犊饮水对清流
　　将牛何处去　　　　　　　【唐】元　结
　　将牛何处去耕彼故城东相伴有田父相欢惟牧童
　　代牛言　　　　　　　　　【唐】刘　乂
　　渴饮颍川水饿喘吴门月黄金如可种我力终不歇
　　情　　　　　　　　　　　【唐】曹　邺
　　东西是长江南北是官道牛羊不恋山只恋山中草
　　山中吟疉韵　　　　　　　【唐】皮日休
　　穿烟泉潺湲触竹犊觳觫荒篁香墙匡熟鹿伏屋曲
　　牧童　　　　　　　　　　【宋】葛长庚
　　杨栁隂初合邨童睡正迷一牛贪草嫩吃过断桥西
　　画牛　　　　　　　　　　【元】僧大防
　　草暖犊子肥牧闲牛耳湿谁知荷蓑翁风雨租税急
　　牧牛圗　　　　　　　　　【明】钱　宰
　　野老春耕歇谿儿晚牧过夕阳牛背笛强似饭牛歌栖云楼晏坐效寒山偈　　　【明】殷　迈
　　对雨千峰静看山百虑轻昨宵眀月夜露地白牛生
　　雨涧牛　　　　　　　　　【明】僧如兰
　　谿岸野桥横乌犍带犊行无人挂书读雨外候春耕
　　七言絶句
　　小游仙　　　　　　　　　【唐】曹　唐
　　绛树彤云户半开守花童子怪人来青牛卧地吃琼草知道先生朝未回
　　升平词　　　　　　　　　【宋】王禹偁
　　细草烟深暮雨收牧童归去倒骑牛笛中一曲升平乐再得生来未解愁
　　絶句　　　　　　　　　　【宋】张　耒
　　天髙列岫出林外霜落大江流地中晚日桥邉数归牧牛羊部分听儿童
　　春日田园杂兴　　　　　　【宋】范成大
　　骑吹东西里巷喧行春车马闹如烟系牛莫碍门前路移系门西碌碡邉
　　冬日田园杂兴　　　　　　　范成大
　　干髙寅缺筑牛宫巵酒豚蹄酹土公牯牸无瘟犊儿长眀年添种越城东
　　农舍　　　　　　　　　　【宋】陆　游
　　万钱近县买黄犊袯襫行当东作时堪笑江东王谢軰唾壶麈尾事儿嬉
　　其二
　　杜门虽与世相违未许人嘲作计非长绠云邉牵犊过小舟月下载犁归
　　春晚即事　　　　　　　　　陆　游
　　龙骨车鸣水入塘雨来犹可望丰穣老农爱犊行泥缓防妇忧蚕采叶忙
　　买牛　　　　　　　　　　　陆　游
　　老子倾囊得万钱石帆山下买乌犍牧童避雨归来晩一笛春风草满川
　　过百家渡　　　　　　　　【宋】杨万里
　　一晴一雨路干湿半淡半浓山疉重逺草平中见牛背新秧疎处有人踪
　　过大臯渡　　　　　　　　　杨万里
　　隔岸横洲十里青黄牛无数放春晴船行非与牛相背何事黄牛却倒行
　　桑茶坑道中　　　　　　　　杨万里
　　晴明风日雨干时草满花隄水满谿童子栁隂眠正着一牛吃过栁阴西
　　次韵程弟　　　　　　　　【宋】方　岳
　　草堂四壁一瓢空举世无人与我同黄犊山南又山北犁春犹有古人风
　　和元卿郊行　　　　　　　【金】党懐英
　　马駃车驱起路尘傍山隂翳作春温东风欲放萌芽动已有疲牛齧烧防
　　题江贯道百牛圗　　　　　【元】白　珽
　　防年散放桃林后余四百蹄犹可骑揽镜挂书多事在能骑惟有一凝之
　　老牛　　　　　　　　　　【元】宋　无
　　草绳穿鼻系柴扉残喘无人问是非春雨一犁鞭不动夕阳空送牧儿归
　　牧牛圗　　　　　　　　　【元】贡性之
　　郊原春草绿茸茸牛背如舟卧牧童自是太平新气象错将画意属良工
　　题野老醉骑牛圗　　　　　【眀】钱　宰
　　邨田乐事老来稀记得江南春社时儿女醉扶黄犊背防檐颠倒挿花枝
　　衡岳杂兴　　　　　　　　【眀】胡　安
　　幽泉自注石厓销度壑寒云去未遥松畔茯苓无处劚倒骑黄犊自吹箫
　　过水下口　　　　　　　　【明】刘　侃
　　山树参差石径斜雨余飞瀑过桑麻山翁放罢邨前犊倚杖谿头防稻花
　　题画牛　　　　　　　　　【明】僧普慈
　　林下逍遥饱则眠何人能似尔安然因思昔日陶景金作笼头不易牵
　　附犀牛
　　五言古
　　述韦昭应画犀牛　　　　　【唐】储光羲
　　遐方献文犀万里随南金大邦柔逺人以之居山林食棘无秋冬絶流无浅深双角前崭崭三蹄下骎骎朝贤壮其容未能辨其音有我衰凤郎新邑长鸣琴陛阁飞嘉声丘甸盈仁心闲居命国工作绘北堂隂眈眈若有神庶比来仪禽昔有舞天庭为君奏龙吟
　　七言古
　　驯犀　　　　　　　　　　【唐】元　稹
　　建中之初放驯象逺归林邑近交广兽返深山鸟搆巢鹰雕鹞鹘无羁鞅贞元之嵗贡驯犀上林置圈官司养玉盆金栈非不珍虎啖狴牢鱼食网渡江之橘逾汶貉反时易性安能长腊月北风霜雪深踡局鳞身遂长徃行地无疆费传驿通天异物罹幽枉乃知养兽如养人不必人人自敦奬不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后观犀理国其如指诸掌





　　御定佩文斋咏物诗选巻四百七
　　钦定四库全书
　　御定佩文斋咏物诗选巻四百八
　　羊类
　　七言古【附长短句】
　　五仙謡　　　　　　　　　【宋】郭祥正
　　番禺五仙人骑羊各一色手持六秬穗翺翔绕城壁翩然去乗云诸羊化为石至今留空祠异象犹可识曽闻经猛火毫发无防迹五仙寜复来三説颇难测只忧风雨至半夜随霹雳君不见羌庐刘越之洞天万象森罗无一尺
　　题四羊圗　　　　　　　　【宋】王　阮
　　三百维羣世不见廼以四羊为一圗人言此圗出韦偃不知韦偃有意无岩岩参天一古木下有轻荑满郊绿雪髯隐约黑晕中沙肋微茫笔端足昔闻韦侯画马工杜陵长歌歌古松孰知画羊更如此世间絶艺谁能穷蕲春太守好事者珍蔵有此希世画嗟余得见双眼眀
　　此一转语乆难下三羊游戯芳草茵一羊輙登枯树根安得添我作牧人为公鞭此一败羣
　　恭题灵羊圗【宣宗御笔　　　明】谢承举
　　塞上春深草初绿黄河套邉堪放牧何来羌羚擕乳畜旁有韩卢将搏逐羣羚不奔且不惊輶车无影鸾无声持旄已归苏子卿挟册未见皇初平羊何安闲卢何猛以静制动清邉境我皇执笔发深儆意在和雍化强梗是时贤相惟三杨升平辅理称虞唐九重优游翰墨塲天与人文垂四方
　　五言律
　　羊　　　　　　　　　　　【唐】李　峤
　　絶饮惩浇俗行驱梦逸才仙人拥石去童子驭车来夜玉含星动晨氊映雪开莫言鸿渐力长牧上林隈
　　秋羊　　　　　　　　　　【元】许有壬
　　塞上寒风起庖人急尚供戎盐舂玉碎肥羜压花重肉净燕支透膏凝琥珀浓年年神御殿颁馂每霑侬
　　黄羊　　　　　　　　　　　许有壬
　　草羙秋先腯沙平夜不蔵解绦文豹健脔炙宰夫忙有肉须供蚁无魂亦似麞少年非好杀假尔试穿杨
　　题苏武牧羊圗　　　　　　【元】杨维桢
　　未入麒麟阁时时望帝乡寄书元有鴈食雪不离羊旄尽风云节心悬日月光李陵何以别涕泪满河梁
　　七言律
　　牧羊儿土鼓　　　　　　　【明】太　祖
　　羣羊朝牧遍山坡松下常吟乐道歌土鼓枹时山鬼听石泉濯处涧鸥和金华谁识仙机宻兰渚何知道术多嵗乆市中终得信叱羊洞口白云过
　　五言絶句
　　李陵台　　　　　　　　　【元】马祖常
　　故国关河逺髙台日月荒颇闻苏属国海上牧羝羊
　　七言絶句
　　小游仙　　　　　　　　　【唐】曹　唐
　　共爱初平住九霞焚香不出闭金华白羊成队难收拾吃尽谿头巨胜花
　　戏答张秘监馈羊　　　　　【宋】黄庭坚
　　细肋柔毛饱卧沙烦公遣骑送寒家忍令无罪充庖宰留与儿童驾小车
　　次韵王敏文待制燕京杂咏　【明】僧来复
　　秋满龙沙草已霜射雕风急朔云长内官连日无宣唤猎取黄羊进尚方







　　御定佩文斋咏物诗选巻四百八
　　钦定四库全书
　　御定佩文斋咏物诗选巻四百九
　　犬类
　　四言古
　　赋犬　　　　　　　　　　【吴】张　俨
　　守则有威出则有获韩卢宋鹊书名竹帛
　　五言古
　　狗诗　　　　　　　　　　【晋】张　华
　　如黄批狡兔青骹撮飞雉鹄鹭皆尽收鳬鹥安足视
　　狂犬　　　　　　　　　　【宋】孔平仲
　　吾家有狂犬其走如脱兔撑突盘盂翻搜爬堂庑污逢人吠不止鸡噪猫且怒固难在家庭只可守邨墅不见已半年意谓少惩惧昨日至城东揺尾喜若赴衔衣复抱膝屡叱不肯去一跃数尺髙其强乃如故岂惟性则然汝分亦天赋未闻有骅骝蹄齧弃中路安敢擕汝归重令儿女怖
　　予来儋耳得吠狗曰乌觜甚猛而驯随予迁合浦过澄迈泅而济路人皆惊戏为作此诗
　　【宋】苏　轼
　　乌喙本海獒幸我为之主食余已瓠肥终不忧鼎爼昼驯识賔客夜悍为门戸知我当北还掉尾喜欲舞跳踉趂童仆吐舌喘汗雨长桥不肯蹑竟渡清深浦拍浮似鵞鸭登岸剧虓虎盗肉亦小疵鞭棰当贳汝再拜谢恩厚天不遣言语何当寄家书黄耳定乃祖
　　五言絶句
　　逢雪宿芙蓉山主人　　　　【唐】刘长卿
　　日暮苍山逺天寒白屋贫柴门闻犬吠风雪夜归人
　　题李廸画犬　　　　　　　【明】髙　啓
　　猧儿偏吠客花下卧晴莎莫出东原猎春来兔乳多
　　游天坛山　　　　　　　　【明】谢　榛
　　偶逢双玉童相引蹑云去犬吠洞门开三花最深处
　　潞阳晓访冯员外汝言　　　　谢　榛
　　野阔早霜明林空凉吹动一犬吠人来松窗破秋梦
　　题画　　　　　　　　　　【明】僧徳清
　　风雨孤舟夜微茫草树春茅檐惊犬吠定是渡江人
　　暮景　　　　　　　　　　【明】申光汉【朝鲜人】
　　树密深浓翠孤烟淡作云前邨闻犬吠暗路草中分
　　六言絶句
　　山家　　　　　　　　　　【明】姚　旅
　　柏叶麝餐云暖栁条鸟踏烟寒稚子出墙看客隔篱犬吠衣冠
　　七言絶句
　　山店　　　　　　　　　　【唐】王　建
　　登登石路何时尽决决谿泉到处闻风动叶声山犬吠一家松火隔秋云
　　山中喜静和子见访　　　　【唐】施肩吾
　　絶壁深谿无四邻每逢猿鹤即相亲小奴惊出垂藤下山犬今朝吠一人
　　再归松谿旧居宿西林　　　【唐】徐　凝
　　五粒松深谿水清众山揺落月偏明西林静夜重来宿暗记人家犬吠声
　　夜防郑氏昆季林亭　　　　【唐】方　干
　　巻帘圆月照方塘坐乆樽空竹有霜白犬吠风惊鴈起犹能一　一旋成行
　　小游仙诗　　　　　　　　【唐】曹　唐
　　冰屋朱扉晓未开谁将金防扣琼台碧花红尾小仙犬闲吠五云嗔客来
　　寒夜吟　　　　　　　　　【唐】成彦雄
　　洞房脉脉寒宵永烛炧香消金凤冷猧儿睡魇唤不醒满窗扑落银蟾影
　　春日田园杂兴　　　　　　【宋】范成大
　　歩寻春有好懐雨余蹄道水如杯随人黄犬搀前去走到谿桥忽自廻
　　郊行　　　　　　　　　　【金】郦　权
　　谿桥纳纳马蹄轻竹里人家犬吠声行尽滩光谿路黑隔林灯火夜深明
　　阎立本职贡图　　　　　　【金】阎长言
　　谔谔昌周此一书形容獒贡写成图寜知右相无深意莫指丹青便厚诬
　　宿卓水　　　　　　　　　【元】许　衡
　　寒缸挑尽火重生竹有清声月自明一夜客窗眠不稳却听山犬吠柴荆
　　军中苦乐謡　　　　　　　【元】周霆震
　　半臂纒腰防巻氊剪裠荷叶腿齐编市西桥外看屠狗笑掷并刀赌酒钱
　　题犬　　　　　　　　　　【元】贡性之
　　深宫饱食恣狰狞卧毯眠氊惯不惊却被卷帘人放出宜男花下吠新晴
　　秋日过子问郊原　　　　　【明】王伯稠
　　叶舠百转入幽谿灌木苍藤夹岸迷一缕炊烟山犬吠柴门忽出竹丛西
　　巫防道中　　　　　　　　【明】黄　辉
　　星星冷炬拂云堆夜踏偏桥半欲摧人队似猿穿岭去犬声如豹透林来
　　冬日穆湖邨居同蕴辉上人赋
　　【明】僧智舷
　　买得渔蓑与钓纶天寒日暮水无鳞浩歌一曲知何处犬吠芦花不见人







　　御定佩文斋咏物诗选巻四百九
　　钦定四库全书
　　御定佩文斋咏物诗选巻四百十
　　豕类
　　四言古
　　豪彘赞　　　　　　　　　【晋】郭　璞
　　刚鬛之族号曰豪彘毛如攒锥中有激矢厥体兼资自为牝牡
　　长短句
　　驱猪行【黄防张　　　　　　金氏荘作】元好问
　　沿山莳苖多费力办与豪猪作粮食草庵架空寻丈髙击版揺铃闹终夕孤犬无猛噬长箭不暗射田夫睡中时叫号不似驱猪似称屈放敎田防大于兔任使飞蝗半天黒害田争合到渠邉可是山中无橡术长牙短喙食不休过处一抹无禾头天眀垄畆见狼籍妇子相看空泪流旱干水溢年年日防计收成才什一资身百倍粟豆中儋石都能防钱直儿童食糜须爱惜此物羣猪口中得县吏即来销税籍
　　七言絶句
　　金人出猎圗　　　　　　　【元】张　雨
　　小队鸣笳晓出围地椒狼籍兽应肥庖厨乆厌腥羊粉故遣萧郎击豕归










　　御定佩文斋咏物诗选巻四百十
　　钦定四库全书
　　御定佩文斋咏物诗选卷四百十一
　　鹿类
　　四言古
　　白鹿颂　　　　　　　　　【吴】薛综
　　皎皎白鹿体性驯良其质皓濯如鸿如霜
　　虞获子鹿　　　　　　　　【唐】韦应物
　　虞获子鹿畜之城陬园有羙草池有清流但见蹷蹷亦闻呦呦谁知其思岩谷之游
　　五言古
　　述园鹿　　　　　　　　　【唐】韦应物
　　野性本难畜翫习亦逾年麑斑始力直麚角已苍然仰首嚼园栁俯身饮清泉见人若闲暇蹷起忽低骞兹兽有髙貌凡类宁比肩不得游山泽局促诚可怜
　　鹿喻　　　　　　　　　　【元】王　恽
　　我本麋鹿性出处安自然金镳非所慕志在长林烟得
　　逺机穽地食苹饮清泉呦鸣锡同类甘以辞华轩野兕出其侧暗蹂山前田农家伺所害乃知兽之愆彼兕以计去嘉禾嵗芊芊野人居山中数畆事垦劚虑为町疃场指鹿乃兕属虽无独刃心见之恶且逐鹿心素无机淡与标枝闲遁迹入幽谷择音逺人寰尚为山中人置疑齿颊间
　　五言律
　　咏鹿　　　　　　　　　　【唐】李　峤
　　涿鹿开中冀秦原辟帝基柰花栽旧苑苹叶蔼前诗道士乗仙日先生折角时方懐丈夫志抗首别心期
　　五言排律
　　省试内出白鹿宣示百官　　【唐】黄　滔
　　上瑞何曽乏毛羣表色难推于五灵少宣示百寮观形夺场驹洁光交月兎寒已驯瑶草径孤立雪花团戴豸惭端士抽毫跃史官贵臣歌咏日皆作白麟看
　　七言律
　　和杨龙圗麞猿屏　　　　　【宋】蔡　襄
　　画莫难于工冩生麞猿移得上幽屏相逢平野初惊顾共向薰风识性灵引子书游新草绿啸羣时望故山青可怜官省沈迷处每到中轩顿觉醒
　　麞猿屏　　　　　　　　　【宋】阙　名
　　麞狎猿驯遂性灵恍然疑不是丹青岂忧夜猎林中去只欠秋吟月下听举目便同临涧谷此身全恐寄郊坰山容野态穷微妙造物争工六尺屏
　　题小薛王画鹿　　　　　　【元】邓文原
　　礼乐河间雅好儒曽陪校猎奉銮舆昼长灵囿观游后政暇嘉賔燕集余蛱蝶圗工人去乆驺虞诗好化行初宗藩翰墨留珍赏慿仗相如赋子虚
　　五言絶句
　　鹿柴　　　　　　　　　　【唐】裴　廸
　　日夕见寒山便为独徃客不知深林事但有麕麚迹
　　七言絶句
　　山中　　　　　　　　　　【唐】卢　仝
　　饥食松花渴饮泉偶从山后到山前阳坡软草厚如织麕与鹿麛相伴眠
　　山中翫白鹿　　　　　　　【唐】施肩吾
　　绕洞寻花日易消人间无路得相招呦呦白鹿毛如雪踏我桃花过石桥
　　寻古观　　　　　　　　　【唐】朱庆余
　　仙观曽过知不逺花蔵石室杳难寻泉邉白鹿闻人语看过天坛渐入深
　　观鹿　　　　　　　　　　【唐】贾　岛
　　条峰五老势相连此鹿来从若个邉别有野麋人不见一生长饮白云泉
　　新昌井　　　　　　　　　【唐】殷尧藩
　　辘轳千转劳筋力待得甘泉渴煞人且共山麋同饮涧玉沙铺底浅磷磷
　　头陀僧　　　　　　　　　【唐】陆龟防
　　万峰围绕一峯深向此长修苦行心自扫雪中归鹿迹天眀恐被猎人寻
　　呦呦　　　　　　　　　　【宋】林　逋
　　深林摵摵分行响浅葑茸茸疉浪防春雪满山人起晩数声低叫唤篱门
　　西山　　　　　　　　　　【宋】刘克庄
　　絶顶遥知有隐君餐芝种术鹿为羣多应午灶茶烟起山下看来是白云
　　山行　　　　　　　　　　【金】厐　铸
　　四面云山玉作围一川霜树锦为衣翩翩数骑平冈下傅粉王孙射鹿归
　　游三茅华阳诸洞　　　　　【元】宋　无
　　书满琅函秘不开云窗雾阁锁青苔门前白鹿将麑过定是避秦人引来
　　续游仙诗　　　　　　　　【明】马　洪
　　养驯苍鹿放蓬山走入烟霞唤不还明日羣中寻却易七星符在项毛间
　　蓬莱小游仙　　　　　　　【眀】刘　绩
　　仙子新从紫海归酒香浮着五铢衣卧看白鹿吃瑶草满地琼云凝不飞
　　寄神乐观邓仙官　　　　　【明】僧来复
　　开遍谿头巨胜花雪精双引紫云车忽传青鸟催春宴烂醉金桃阿母家








　　御定佩文斋咏物诗选卷四百十一
　　钦定四库全书
　　御定佩文斋咏物诗选巻四百十二
　　狐类
　　四言古
　　九尾狐赞　　　　　　　　【晋】郭　璞
　　青丘竒兽九尾之狐有道翔见出则衔书作瑞周文以标灵符
　　五言絶句
　　山行　　　　　　　　　　【明】汪日梦
　　涧道散寒流衡沙漫田畆妖狐行野碓风叶满舂臼
　　七言絶句
　　从猎口号　　　　　　　　【金】李献能
　　的皪金鎞堕晓星晴天霹雳应声风毛雨血燕云在未要草间狐兎惊
　　塞下曲　　　　　　　　　【明】何　白
　　城上惊飞白项乌黄蒿隐见跳黄狐数声刁斗残星落猎猎酸风乱马呼














　　御定佩文斋咏物诗选巻四百十二
　　钦定四库全书
　　御定佩文斋咏物诗选卷四百十三
　　猿类
　　五言古
　　石塘濑聼猿　　　　　　　【梁】沈　约
　　噭噭夜猿鸣溶溶晨雾合不知声逺近惟见山重沓既欢东岭唱复伫西岩答
　　赋得夜猿啼　　　　　　　【陈】萧　诠
　　桂月影才通猿啼迥入风隔岩还啸侣临潭自响空挂藤疑欲饮吟枝似避弓别有三声涙霑裳竟不穷
　　三峡吟　　　　　　　　　【宋】徐　照
　　山水七百里上有青枫林啼猿不自愁愁落行人心
　　七言古
　　题吴处士猿麞图　　　　　【宋】黄庭坚
　　画工神品今代无祁岳一脉传醉吴防年傲晲不落笔乗兴扫去赤县图今君所寳亦第一我疑神遇非有笔
　　青林红叶晚未暝遥山逺水秋一色五猿踞石相因依两猿挂树松枝低仰睇侧顾麞善疑其二行齿如不知昔人画马师廏马画山直付居山者野猿不驯麞易惊貌若渠能写闲暇草露空荒逺刀机即今放麑谁氏子山蜂负毒不足怜盍贷蟏蛸留报喜
　　聼猿　　　　　　　　　　【宋】白玉蟾
　　三树五树啼寒猿一声两声落耳根吾疑耳到猿啼处却是猿声随风奔猿声不悲亦不怨吾亦于世何所恋夜深月白风籁寒聼此忽然毛骨换
　　题画　　　　　　　　　　【眀】李东阳
　　霜枯古树秋防防枝间老猿罢腾踏戏将长臂扑游蜂半似相欺半相狎冈峦髙下路东西由来异类不同栖应怜野径穿花去不作空山抱树啼君不见场中有果房有蜜共趂园林好风日丁宁慎勿采桃花留结山中千嵗实
　　五言律
　　咏猿　　　　　　　　　　【唐】杜　甫
　　袅袅啼虚壁萧萧挂冷枝艰难人不见隠见尔如知惯习元从众全生或用竒前林腾每及父子莫相离
　　放猿　　　　　　　　　　【唐】许　浑
　　殷勤解金鎻昨夜雨凄凄山浅忆巫峡水寒思建谿逺寻红树宿深向白云啼好觅来时路烟萝莫自迷
　　巴江夜猿　　　　　　　　【唐】马　戴
　　日饮巴江水还啼巴岸邉秋声巫峡断夜影楚云连露滴青枫树山空眀月天谁知泊船者聼此不能眠
　　猿　　　　　　　　　　　【唐】曹　松
　　曾宿三巴路今来不愿聼云根啼片白峰顶掷尖青防果憎禽啄栖霜覰叶零惟应卧岚客怜尔傍岩扃
　　和修睦上人聼猿　　　　　【唐】李咸用
　　禅客闻犹苦是声应是啼自然无稳梦何必到巴谿疎雨洒不歇廻风吹暂低此宵秋欲半山在二林西
　　江猿　　　　　　　　　　【眀】薛　蕙
　　舟行转江峡处处响哀猿极浦云方合连山雨正昏接条时自拄饮水复相援不待三春尽先伤游子魂
　　五言排律
　　雪夜聼猿吟　　　　　　　【唐】顾　伟
　　寒岩飞暮雪絶壁夜猿吟歴歴和羣鴈寥寥思客心绕枝犹避箭过岭却投林风冷声偏苦山寒响更深聼时无有定静里固难寻一宿扶桑月聊看怀好音
　　七言律
　　长安里中闻猿　　　　　　【唐】吴　融
　　夹巷长门似海深楚猿争得此中吟一声紫陌才回首万里青山已到心惯倚客船和雨聼可堪侯第见尘侵无因永夜闻清啸禁路人归月自沉
　　忆猿　　　　　　　　　　　吴　融
　　翠微云敛日沈空叫彻青怨不穷连臂影垂秋色里断膓声尽月眀中静含烟峡凄凄雨髙弄霜天嫋嫋风犹有北山归意在少惊佳树近房栊
　　黄藤山下闻猿　　　　　　【唐】韦　庄
　　黄藤山下驻归程一夜号猿动旅情入耳便能生百恨断膓何必待三声穿云宿处人难见望月啼时兔正眀好笑武陵年少客壮心无事也沾缨
　　放猿　　　　　　　　　　【唐】王仁裕
　　放尔丁宁复故林旧来行处好追寻月眀巫峡堪怜静路隔巴山莫厌深栖宿免劳青嶂梦跻攀应惬白云心三秋果熟松稍健任抱髙枝彻晓吟
　　遇所放猿再作　　　　　　　王仁裕
　　嶓冢祠前汉水濵饮猿连臂下嶙峋渐来子细窥行客认得依稀似野賔月宿纵劳羁絏梦松餐非复稻粱身数声膓断和云叫识是前时旧主人
　　猿皮　　　　　　　　　　【宋】徐　照
　　路逢巴客卖猿皮一片蒙茸似黒丝常向小窗铺坐处却思空谷聼啼时弩伤忽见防犹在笛响谁骨可吹古树团团行路曲无人来作野賔诗
　　猿　　　　　　　　　　　【元】宋　无
　　巴峡闻声愁断膓冷泉照影绿隂凉藤揺乱雨领儿过树晒斜阳拾虱忙献果去寻幽洞逺攀萝来撼落花香空山月暗无人见啼入白云深处藏
　　五言絶句
　　辽东山夜临秋　　　　　　【唐】太　宗
　　烟生遥岸隠月落半崖隂连山惊鸟乱隔岫断猿吟
　　临湖亭　　　　　　　　　【唐】裴　廸
　　当轩弥滉漾孤月正徘徊谷口猿声发风传入户来
　　送张四　　　　　　　　　【唐】王昌龄
　　枫林已愁暮楚水复堪悲别后冷山月清猿无断时
　　谿行逢雨与柳中庸　　　　【唐】李　端
　　日落众山昏萧萧暮雨繁那堪两处宿共聼一声猿
　　送客之蜀　　　　　　　　【唐】杨　凌
　　西蜀三千里巴南水一方晓猿天际断夜月峡中长
　　题猿图　　　　　　　　　【元】马祖常
　　江渚无来鴈山樊有宿猿秋髙卢橘熟巴月树连邨
　　忆事　　　　　　　　　　【眀】沈防鸿
　　空山秋月明处处暮猿清不是愁膓断还闻第四声
　　七言絶句
　　留题云门　　　　　　　　【唐】萧　翼
　　絶顶髙峰路不分岚烟长鎻绿苔纹猕猴推落临崖石打破下方遮月云
　　早发白帝城　　　　　　　【唐】李　白
　　朝辞白帝防云间千里江陵一日还两岸猿声啼不住轻舟已过万重山
　　卢谿主人　　　　　　　　【唐】王昌龄
　　武陵谿口驻扁舟谿水随君向北流行到荆门上三峡莫将孤月对猿愁
　　寄四眀山子　　　　　　　【唐】施肩吾
　　髙楼只在千峰里尘世望君那得知长忆去年风雨夜向君窗下聼猿时
　　秋夜山中别友人　　　　　　施肩吾
　　何处邀君话别情寒山木落月华清莫愁今夜无诗思巳聼秋猿第一声
　　失猿　　　　　　　　　　【唐】李商隠
　　祝融南去万重云清啸无因更一闻莫遣碧江通箭道不敎膓断忆同羣
　　猿　　　　　　　　　　　【唐】叚成式
　　却忆书斋值晚晴挽枝闲啸激蝉清影沈巴峡夜岩色踪絶石塘寒瀬声
　　猿　　　　　　　　　　　【唐】张　乔
　　挂月栖云向楚林取来全是为清音谁知系在黄金索翻畏侯家不敢吟
　　咏猿　　　　　　　　　　【唐】周　朴
　　生在巫山更向西不知何事到巴谿中宵为忆秋云伴遥隔朱门向月啼
　　猿　　　　　　　　　　　【唐】徐　夤
　　宿有乔林饮一谿生来踪迹逺尘泥不知心更愁何事每向深山夜夜啼
　　放猿　　　　　　　　　　【唐】吉师老
　　放尔千山万里身野泉晴树好为邻啼时莫近潇湘岸明月孤舟有旅人
　　懐傅茂元　　　　　　　　【宋】刘子翚
　　松底柴门尽日闗主人西去防时还长镵委地黄精老时有寒猿啸砚山
　　林髙士隠居　　　　　　　【元】黄　庚
　　家住西湖深更深古松隂里礼茅君白猿攀树藤花落防破岩前一地云
　　月岭猿啼　　　　　　　　【元】叶　颙
　　树头清啸两三声纸帐梅花睡欲成唤醒冷泉亭上梦岭云飞动月初明
　　竹枝词　　　　　　　　　【眀】杨　慎
　　无义滩头风浪收黄云开处见黄牛白波一道青峰里聼尽猿声是峡州
　　竹枝词　　　　　　　　　【明】王叔承
　　白帝城髙秋月明黄牛滩急暮潮生送君万水千山去独自聼猿到五更











　　御定佩文斋咏物诗选巻四百十三
　　钦定四库全书
　　御定佩文斋咏物诗选卷四百十四
　　狼类
　　四言古
　　白狼賛　　　　　　　　　【晋】郭　璞
　　矫矫白狼有道则游应符变质乃衔灵钩惟徳是适出殷见周
　　五言古
　　遣兴　　　　　　　　　　【唐】杜　甫
　　长陵鋭头儿出猎待眀发骍弓金爪镝白马蹴微雪不知所驰逐但见暮光灭归来悬两狼门户有旌节
　　七言絶句
　　廿不刺川在上都西北七百里外董侯承防扈从北廻遇于榆林酒间因及今秋大狝之盛书六絶以纪其事【录一　　元】王　恽
　　千里隂山骑四周休夸西伯渭濵游今年校猎饶常嵗一色天狼四十头
　　上京即事　　　　　　　　【元】萨都刺
　　紫塞风髙弓力强王孙走马猎沙塲呼鹰腰箭归来晚马上倒悬双白狼











　　御定佩文斋咏物诗选巻四百十四
　　钦定四库全书
　　御定佩文斋咏物诗选巻四百十五
　　貍类
　　五言古
　　以野貍饷石末公因侑以诗　【眀】刘　基
　　野貍性狡猾夜动昼则潜絷之笼槛中耳弭口不呥当其得意时足爪长且铦跳踉逞俊捷攫噬靡有餍贫家养一鸡冀用易米盐尔黠弗自食寻声窃窥觇破栅舔肉血淋漓污毛髯老幼起顿足心如刺刀鎌东邻借筌蹄西邻呼猃系饵翳丛灌设伏抽隂钤彼机歘已发此欲方未忺丝绳急纒绕四体如黐黏野人大喜慰不敢私烹燖持来请科断数罪施剜防使君镇方面残贼职所殱械送至麾下束防仍加箝腥膏忝污钺羶胔或可腌芼芳和糟醤颁赐警不廉黄雀利螳螂碎首泥涂霑乌鸦殉腐肉喷墨身受淹此物亦足戒申章匪虚谈
　　七言古【附长短句】
　　牛尾貍　　　　　　　　　【宋】苏　辙
　　首如貍尾如牛攀条捷崄如猱猴橘柚为浆栗为糇筋肉不足惟膏油深居简出善自谋寻踪发窟并执囚蓄租分散身为羞松薪瓦甑烝浮浮压入糟盎肥欲流熊脂羊酪真比俦引筯将举讯何尤无功窃食人所仇
　　杨廷秀送牛尾貍侑以长句次韵
　　【宋】周必大
　　江南十月方肃霜小槽初滴鵞儿黄颇思指动异味尝门正张罗谁末将披绵强来推不去枯虾欲进上之户羊羶豕腥犹可厌肪截脂凝在何处草子云黄门郎遗我黒面质白章形之硬语弩力强写以竒字伴史仓愧无纎手色倾国压糟磨刀走臧获喜于左手持蟹黄美胜八珍熟熊白古来貍首歌侯门名以牛后真屈君从今玊汝洗俗谚好与纨袖陪梁园公诗如貂不烦削我续狗尾句空着
　　牛尾貍　　　　　　　　　【宋】杨万里
　　狐公韵胜冰玊肌字则未闻名季貍误随齐相燧牛尾策勲分作糟丘子子孙世世袭膏粱黄雀子鱼鸿鴈行先生试与季貍语有味其言湏聼取
　　七言律
　　送牛尾貍与徐使君　　　　【宋】苏　轼
　　风卷飞花自入帷一尊遥想破愁眉泥深厌聼鸡头鹘酒浅欣尝牛尾貍通印子鱼犹帯骨披绵黄雀漫多脂殷勤送去烦纎手为我磨刀削玉肌
　　七言絶句
　　牛尾貍　　　　　　　　　【宋】朱　松
　　压糟玊靣天涯见琢雪庖霜照眼明投箸羞顔如甲厚南山白额正横行



　　御定佩文斋咏物诗选巻四百十五
　　钦定四库全书
　　御定佩文斋咏物诗选卷四百十六
　　兔类
　　五言古
　　舟中杂咏　　　　　　　　【元】袁　桷
　　家奴拾枯草走兔来相亲生来不识兔却立惊其神行人笑彼拙归来始嚬呻乃知特幸脱未信吾奴仁
　　七言古【附长短句】
　　狡兔行　　　　　　　　　【唐】苏　拯
　　秋来无骨肥鹰犬徧原野草中三穴无处藏何况平田无穴者
　　永叔白兔　　　　　　　　【宋】梅尧臣
　　可笑嫦娥不了事却走玊兔来人间分寸不落猎人口滁州野人获以还霜毛丰茸目睛殷红绦金练相系擐驰献旧守作异玩况乃已在蓬莱山月中辛勤莫捣药桂傍杵臼今应闲我欲拔毛为白笔研朱写诗破公顔永叔云诸君所作皆以嫦娥月宫为说愿以新
　　意别作一篇　　　　　　　梅尧臣
　　毛氏頴出中山中衣白兔褐求文公文公尝为頴作传使頴名字传无穷徧走五岳都不逢乃至琅琊闻醉翁传是昌黎之后身文章节行一以同滁人喜其就笼绁遂与提携来自东见公于钜鼇之峰正草命令词如虹笔秃愿脱頴以从赤身谢徳归蒿蓬
　　白兔　　　　　　　　　　【宋】欧阳脩
　　天云蒙蒙白兔药嫦娥宫玊闗金鎻夜不闭窜入滁山千万重滁泉清甘泻大壑滁草软翠揺轻风渴饮泉困栖草滁人遇之丰山道网罗百计偶得之千里持为翰林宝翰林酬酢委白璧珠箔花笼玊为食朝随孔翠伴暮缀鸾凤翼主人邀客醉笼下京洛风埃不霑席羣诗名貎极豪纵尔兔有意果谁识天资洁白已为累物性拘絷尽无益上林荣落防时休回首峰峦断消息
　　信都公家白兔　　　　　　【宋】王安石
　　水晶为宫玊为田嫦娥缟衣洗朱铅宫中老兔非日浴天使洁白宜婵娟扬须弭足桂树间桂花如霜乱后前赤鸦相望窥不得空凝两瞳射日丹东西跳梁自长久天毕横施亦何有凭光下视罝网繁衣褐纷纷谩回首去年惊堕滁山云出入墟莽犹无羣竒毛难藏果见获千里今以穷归君空衢险幽不可返食君庭除嗟亦窘令予得为此兔谋丰草长林且游衍
　　放兔行　　　　　　　　　【宋】秦　观
　　兔饥食山林兔渴饮川泽与人不瑕疵焉用苦求索天寒草枯尽见窘何太迫上有苍鹰虞下有黄犬厄微命无足多所耻败头额敢期挥金遇倒槖无难色虽乖猎者意颇塞仁人责兔兮兔兮聼我言月中仙子最汝怜不如亟返月中宿休顾商岩并岳麓
　　兔　　　　　　　　　　　【元】赵孟頫
　　少年驰逐燕齐郊身骑骏马如腾蛟耳后生风鼻出火大呼讨来【元国语呼兔为讨来】飞鸣如今老大百忧集拄杖徐行防喘急卷中见画眼为眀骥闻秋风双耳立
　　竹树图　　　　　　　　　【元】杨　载
　　荆棘蒙茏迷竹树乱堆古石苍苔防纵猎青郊懐旧路跃马重冈追狡兔箭翎落地无寻处
　　五言律
　　咏兔　　　　　　　　　　【唐】李　峤
　　上蔡应初击平冈逺不稀目随槐叶长形逐桂条飞汉月澄秋色梁园映雪辉惟当感纯孝郛郭引兵威
　　恭题黒兔图　　　　　　　【眀】张四维
　　黒兔人间少疑从北极来圣朝今再见瑞牒喜重开玉杵成灵药瑶池荐夀杯周罝应有咏梁赋不湏裁
　　五言排律
　　恭题黒兔图应制　　　　　【眀】申时行
　　梁苑驯游日周京率舞时重隂符水徳千载表宸禧似与阳乌并还将雾豹疑玉衡光乍掩县圃色全移药参神鼎开罝頼圣慈干城犹在野应诵国风诗
　　七言律
　　应制咏白兔　　　　　　　【金】杨云翼
　　圣徳如天物效祥褐夫新赐雪衣裳光揺玉斗三千丈气傲金风五百霜禁籞合栖瑶草影御炉犹认桂枝香中兴庆事光图谱黼座齐称万夀觞
　　黒兔　　　　　　　　　　【眀】曽　棨
　　传闻三穴久储精日啖霜异质成八窍总含苍露湿一身斜軃黒云轻行来青应难觅立向瑶台却尽惊自是太平多瑞物愿随毛頴咏干城
　　五言絶句
　　从猎　　　　　　　　　　【唐】韩　偓
　　猎犬谙斜路宫嫔识认旗马前双兔起宣示羽林儿
　　七言絶句
　　宫词　　　　　　　　　　【唐】王　建
　　新秋白兔大于拳红耳霜毛趂草眠天子不敎人射杀玉鞭遮到马蹄前
　　黄筌子母兔　　　　　　　【眀】髙　啓
　　阳坡日暖眼迷离芳草春眠对两儿谁道姮娥曽作伴广寒孤宿巳多时











　　御定佩文斋咏物诗选巻四百十六
　　钦定四库全书
　　御定佩文斋咏物诗选巻四百十七
　　猫类
　　七言律
　　猫饮酒　　　　　　　　　【金】李纯甫
　　枯膓痛饮如犀首竒骨当封似虎头尝笑庙谟空食肉何如天隐且糟丘书生幸免翻盆恼老婢仍无触鼎忧只向北门长卧防也应消得醉乡侯
　　乞猫　　　　　　　　　　【眀】文徴眀
　　珍重从君乞小貍女郎先已办氍毹自缘夜榻思髙枕端要山斋防旧书遣聘自将盐裹箬防勲莫道食无鱼花隂满地春堪戱正是蚕眠二月余
　　七言絶句
　　猫儿　　　　　　　　　　【宋】林　逋
　　纎钩时得小谿鱼饱卧花隂兴有余自是防嫌贫不到莫惭尸素在吾庐
　　乞猫　　　　　　　　　　【宋】黄庭坚
　　秋来防軰欺猫去倒箧翻盆搅夜眠闻道貍奴将数子买鱼穿柳聘衔蝉
　　醉猫图　　　　　　　　　【金】元好问
　　窟邉痴坐费工夫侧辊横眠却自如料得仙师曾细看牡丹花下日斜初
　　其二
　　饮罢鸡苏乐有余花隂真是小华胥但敎杀防如山了四脚撩天却任渠
　　不出　　　　　　　　　　【金】刘仲尹
　　好诗读罢倚团蒲唧唧铜瓶沸地炉天气稍寒吾不出氍毹分坐与貍奴
　　貍奴画轴　　　　　　　　【金】王良臣
　　三生白老与乌员又现异生小笔前乞与黄家禳防祸莫敎虗费买鱼钱
　　题睡猫图　　　　　　　　【元】柳　贯
　　花隂闲卧小于菟堂上氍毹锦绣铺放下珠帘春不管隔笼鹦鹉唤貍奴













　　御定佩文斋咏物诗选巻四百十七
　　钦定四库全书
　　御定佩文斋咏物诗选巻四百十八
　　防类
　　四言古
　　飞防賛　　　　　　　　　【晋】郭　璞
　　或以尾翔或以髯凌飞鸣鼓翰儵然皆腾用无常所惟神斯慿
　　鼮鼠賛　　　　　　　　　　郭　璞
　　有防豹采厥号为鼮汉朝莫知中郎能名赏以束帛雅业遂盛
　　鼯防賛　　　　　　　　　　郭　璞
　　鼯之为防食烟栖林载飞载乳乍兽乍禽皮借孕妇人为大任
　　鼷防賛　　　　　　　　　　郭　璞
　　小防曰鼷实有螫毒乃食郊牛不恭是告厥谴惟眀徴乎其觉
　　鼫防赞　　　　　　　　　　郭　璞
　　五能之防技无所执应气而化翻飞鴽集诗人歌之无食我粒
　　五言古
　　竹　　　　　　　　　　【宋】苏　轼
　　野人献竹腰腹大如盎自言道傍得来不费罝网防夷让员滑混沌惭瘦爽两牙虽有余四足仅能髣逢人自惊蹶闷若儿脱襁念此微陋质刀几安足枉就擒太仓卒羞愧不能飨南山有孤熊择兽行防掌
　　七言古
　　饥防行　　　　　　　　　【眀】龚　诩
　　灯火乍息初入更饥防出穴啾啾鸣齧书翻盆复倒瓮使我频惊不成梦貍奴徒尔夸衔蝉但知饱食终夜眠痴儿计拙真可笑布被蒙头学蝉叫
　　五言律
　　黄防　　　　　　　　　　【元】许有壬
　　北产推珍味南来怯陋容瓠肥宜不武人拱若为恭发掘怜禽狝招徕或水攻君毋急盘馔幸自不穿墉
　　七言絶句
　　夜半　　　　　　　　　　【唐】李商隠
　　三更三防万家眠露欲为霜月堕烟鬪防上牀蝙蝠出玉琴时动倚窗弦
　　秋宿长安韦主簿防　　　　【唐】李　洞
　　水木清凉夜直防愁人楼上唱寒更坐劳同歩檐前月防动牀头印鎻声
　　眀安驿道中　　　　　　　【元】陈　孚
　　黄沙浩浩万云飞云际草深黄防肥貂帽老翁骑铁马胷前抱得黄羊归
　　钱舜举硕防图　　　　　　【元】邓文原
　　禾黍连云待嵗功尔曹窃食素餐同平生贪黠终何用看取人间五技穷
　　读瀛海喜其絶句清逺因口号数诗示九成皆
　　实意也　　　　　　　　【元】张　翥
　　客窗昨夜北风髙犹似乗船海上涛明发先宜觅貂防唤人来作御寒袍
　　和胡士恭滦阳纳鉢即事韵　【元】贡师泰
　　荞麦花深野韭肥乌桓城下客行稀健儿掘地得黄防日暮骑羊齐唱归
　　松防葡萄画　　　　　　　【元】贡性之
　　獧似猕猴捷似猱栗梢走过又松梢紫萄若使知滋味一日能来一百遭
　　其二
　　野防公然不避人立当髙树竟忘身世间嗜欲多如此寄语园丁莫浪嗔
　　元宫词　　　　　　　　　【明】朱有炖
　　侍从常向北方游龙虎台前正麦秋信是上京无暑气行装五月载貂裘
　　采真诗再为慧虗度师恭譔　【眀】屠　隆
　　仙防飞飞似白鸦灵泉尽日浴金沙只闻洞里人吹笛不见空中女散花













　　御定佩文斋咏物诗选巻四百十八
　　钦定四库全书
　　御定佩文斋咏物诗选巻四百十九
　　猩猩类【附】
　　四言古
　　猩猩賛　　　　　　　　　【晋】郭　璞
　　能言之兽是谓猩猩厥状似猴号音若婴自然知往颇识物情
　　賛　　　　　　　　　　郭　璞
　　怪兽披髪操竹获人则笑唇盖其目终亦号咷反为我戮
　　七言絶句
　　送蜀客　　　　　　　　　【唐】张　籍
　　蜀客南行祭碧鸡木棉花发锦江西山桥日晩行人少时见猩猩树上啼
　　送僧南游　　　　　　　　【唐】方　干
　　三秋万里五谿行风里孤云不计程若念猩猩解言语放生先合放猩猩
　　竹枝词　　　　　　　　　【眀】王叔承
　　绿酒娟娟白玉瓶酴醿花发语猩猩竹枝歌断人无那十二峰头暮雨青











　　御定佩文斋咏物诗选巻四百十九
　　钦定四库全书
　　御定佩文斋咏物诗选巻四百二十
　　杂兽类
　　四言古
　　比肩兽賛　　　　　　　　【晋】郭　璞
　　蟨与駏虚乍兔乍防长短相济彼我俱举有若自然同心共膂
　　五言古
　　有獭吟　　　　　　　　　【唐】刘禹锡
　　有獭得嘉鱼自谓天见怜先祭不敢食捧鳞望青人立寒沙上心专眼悁悁渔翁以为妖举块投其咽呼儿贯鱼归与獭同烹煎闗闗黄金鹗大翅揺江烟下见盈寻鱼投身擘洪涟攫拏隐嶙去哺雏林岳巅防鸟欲伺隙遥噪莫敢前长居青云路弹射无由缘何地无江湖何水无鲔鳣天意不宰割菲祭徒防防空余知礼重载在淹中篇
　　胡克逊　　　　　　　　　【明】汤显祖
　　人言西北邉有兽名为逊性不喜兽鬪逡廵解其困猎者知如此设鬪日驯近相愁来解纷隂遭此人刃食肉寝其皮似貉花文嫩西州贵将吏茵褥厚常寸笑何悯猩猩啼莫恨此兽仁有礼错莫身为殉世有麒麟皮为鞔复何问
　　五言律
　　题追貛图　　　　　　　　【明】周　叙
　　朝罢鸣弰动终南校猎游追貛应适意衔橜却忘忧日入黄云暮风生碧草秋从官无谏疏老去忆韩休





　　御定佩文斋咏物诗选卷四百二十
　　钦定四库全书
　　御定佩文斋咏物诗选巻四百二十一
　　总禽鸟类
　　四言古
　　归鸟　　　　　　　　　　【晋】陶　潜
　　翼翼归鸟载翔载飞虽不懐游见林情依遇云颉颃相鸣而归遐路诚悠性爱无遗
　　其二
　　翼翼归鸟戢羽寒条逰不旷林宿则森标晨风清兴好音时交矰缴奚施已巻安劳
　　五言古
　　送刘散贠同赋陈思王诗得好鸟鸣南枝
　　【唐】刘　斌
　　春林已自好时鸟复和鸣枝交难奋翼谷静易流声间关才得性矰缴遽相惊安知背飞逺拂雾独晨征舟中闻春禽寄江隂包鹤洲　【明】杨　基
　　山中无音乐丝竹在禽鸟嘤嘤呼春晴呖呖报春晓娇吟与柔哢圆滑鬪新巧知君在山中乐此长不少疏篱密竹外深涧緑树表青鞵踏花影信歩听未了归去闻筝声应怪银甲小我来行一月风雨春江渺今朝豁晴霁孤禽破幽悄铿如女娲笙忽作余音嫋平生黄钟耳直欲辨分杪万事付松风翛然坐秋艸
　　神龙祠旁二鸟　　　　　　【明】王　履
　　祠邉两小鸟相依道人室厨中炊饭香即至不一失啄粟就掌内了无猜与栗歳月知几何相忘只如一乃知豚鱼信固自我所出幽幽入静极籁尽山空虗我軰若不来鸟外其谁欤形性本不同形性夲不异回首看流云悠然似吾意
　　七言古【附长短句】
　　啼鸟　　　　　　　　　　【宋】欧阳修
　　深山至阳气生百物如与时莭争官居荒凉艸树宻撩乱红紫开繁英花深叶暗耀朝日一暖众鸟皆嘤鸣鸟言我岂解尔意绵蛮但爱声可听南窓睡多春正美百舌未晓催天明黄鹂顔色已可爱舌端哑咤如娇婴竹林静啼青竹笋深处不见惟闻声陂田绕郭白水满戴胜谷谷催春耕谁谓鸣鸠拙无用雄雌各自知隂晴雨声潇潇泥滑滑草深苔緑无人行独有花上提葫芦劝我沽酒花前倾其余百种各嘲异乡殊俗难知名我遭多口身落此每闻巧舌宜可憎春到山城苦寂寞把盏长恨无娉婷花开鸟语辄自醉醉与花鸟为交朋花能嫣然顾我笑鸟劝我饮非无情身闲酒美惜光景惟恐鸟散花飘零可笑灵均楚泽畔离骚憔悴愁独醒
　　鸟啼　　　　　　　　　　【宋】陆　游
　　野人无厯日鸟啼知四时二月闻子规春耕不可迟三月闻黄鹂幼妇悯蚕饥四月鸣布谷家家蚕上簇五月鸣鸦舅苖穉忧草茂人言农家苦望晴复望雨乐处谁得知生不识官府葛衫麦饭有即休湖桥小市酒如油夜夜扶归常烂醉不怕行逄灞陵尉
　　王若水为画秋江众禽图　　【明】袁　凯
　　钱唐王宰心思长欲与造化争毫芒下笔百鸟相趋跄前身岂是孤鳯皇江头芙蓉花正开花下细浪亦萦洄鴐鵞贴贴天际来雄雌相随气和谐一防鸳鸯睡沙尾野鳬翩翩唼菰米羣鸥争浴故未已倾落枯荷叶中水脊令飞飞多急难睢鸠意度诚幽闲乃知良工有深意不在丹青形似间姑蘓防前秋气孤五羊城下烟疎疎此时此景真相似独少扁舟归钓鱼宰也如今成老夫爱我不辞为此图我今亲老无可养慎勿重添反哺乌
　　画禽　　　　　　　　　　【明】李东阳
　　髙栖野雀低飞燕长在头与谿面竹鸡啼彻雨初晴山脚泥深路如线崖根老树回余青树间防鹊闲无声祗应识得山中乐无复人间送喜情
　　四禽图　　　　　　　　　　李东阳
　　空山雨过枇杷树黄颗累累不知数金衣公子正多情惊堕金丸欲飞去海橊花残红子新沙上鳬鹥来徃频每从水浅花深处遥见隔花临水人山禽关关水禽语脉脉幽期似相许莫负天晴日暖时一春江上多风雨
　　其二
　　江南山深冬日暖湖氷无凘湖水满幽林晩径断人行落尽梅花春不管山茶花发争芳菲翠翎蜡觜相光辉烟生锦屿寒犹恋雪满银塘夜未归疎林落羽纷凌乱回首青霄各分散谿上鸳鸯独有情春来冬去长为伴
　　其三
　　瑚出海海见底谁掣长竿临海水黒风吹雾巻冥蒙化作禽飞向空起北人未熟南禽名岭外方言如鸟声由来珍异非国寳须识君王却贡情
　　春谿聚禽图　　　　　　　【明】呉　寛
　　春谿逺发春山中一夜好雨谿流通緑波泛涨渺无际但见桃花千防红鸳鸯鸂鶒何容与散乱中流锦为羽仓庚独似避游人去踏花枝落红雨艸深哺子芳洲晴叶暗仍闻求友声展图便有防心处放棹欲作春谿行元裳缟衣彼何者为恋髙松倚平野莫论鸿鹄志安知名字俱标在埤雅
　　五言律
　　春鸟诗送元秀才入京　　　【唐】顾　况
　　春来绣羽齐暮向竹林栖禁苑衔花出河桥隔树啼寻声知去逺顾影念飞低别有无巢燕犹窥幕上泥
　　生春　　　　　　　　　　【唐】元　稹
　　何处生春早春生鸟思中鹊巢移旧歳防羽旋髙风鸿鴈惊沙暖鸳鸯爱水融最怜防翡翠飞入小梅丛
　　北禽　　　　　　　　　　【唐】李商隠
　　为恋巴江暖无辞瘴雾蒸纵能朝杜宇可得值苍鹰石小虚塡海芦铦未破矰知来有干鹊何不向雕陵
　　闻鸟　　　　　　　　　　【明】龚用卿
　　入户闻啼鸟芳园三五家竹隂苔没砌庭静蝶争花篱菊春芽茁亭槐午影斜凭髙遥送目夕照数归鸦
　　鸟散余花落　　　　　　　【明】皇甫汸
　　春来啼鸟伴相逐百花中栖处迷深绿飞时带浅红祗惜香沾羽非闗娇惹风回看意不尽犹自恋芳丛
　　五言排律
　　鸟散余花落　　　　　　　【唐】赵存约
　　春晓游禽集幽庭几树花坐来惊艶色飞去堕晴霞翅拂繁枝落风添舞影斜彩云飘玉砌绛雪下仙家分散音初静凋零蕊带葩空堦瞻玩乆应共惜年华
　　赋得好鸟鸣南枝　　　　　【唐】郑　衮
　　养翮非无待迁乔信自卑影高迟日度声逺好风随云拂千寻直花催百啭竒惊人时向晩求友听应知委质经三歳先鸣在一枝上林如可托弱羽愿差池
　　鸟散余花落　　　　　　　【唐】窦洵直
　　晩树春归后花飞鸟下初参差分羽翼零落满空虚风外清音转林邉艶影疎轻盈疑雪舞彷佛似霞舒万片情难极迁乔思有余微臣一何幸吟赏对宸居
　　七言律
　　中夜闻啼禽　　　　　　　【唐】吴　融
　　漠漠苍苍未五更宿禽何处两三声若非西涧回波触即是南塘急雨惊金屋独眠堪寄恨商陵永诀更牵情此时归梦随肠断半壁残灯闪闪明
　　翫水禽　　　　　　　　　【唐】韩　偓
　　两两珍禽渺渺谿翠襟红掌净无泥向阳眠处莎成毯踏水飞时浪作梯依倚雕梁轻社燕抑扬金距笑晨鸡劝君细认渔翁意莫遣絙罗误稳栖
　　提刑司勲示及暝禽图作诗咏之
　　【宋】文　同
　　朱华盛发穿疎竹寒枿齐枯徧野矶大雪蔽天方乱下众禽争地各相依非公好事谁能得此画如今自已稀试待晴明挂轩壁定开羣眼一时飞
　　鸟声　　　　　　　　　　【明】邵　寳
　　一鸟不鸣山可怜更怜鸣鸟过檐前友声信有如莺语喜报曽闻是鹊传南国音成非别调北窓梦醒正闲眠近来习静心初防独把无声寄五弦
　　五言絶句
　　浴浪鸟　　　　　　　　　【唐】卢照邻
　　独舞依磐石羣飞动轻浪奋迅碧沙前长懐白云上
　　九陇津集　　　　　　　　　卢照邻
　　落落树隂紫澄澄水华碧复有翻飞禽徘徊疑曵舄
　　晓　　　　　　　　　　　【唐】贺知章
　　故乡杳无际江臯闻曙钟始见沙上鸟犹埋云外
　　木兰柴　　　　　　　　　【唐】王　维
　　秋山敛余照飞鸟逐前侣彩翠时分明夕岚无处所
　　鸟鸣涧　　　　　　　　　　王　维
　　人闲桂花落夜静春山空月出惊山鸟时鸣春涧中
　　竹里馆　　　　　　　　　【唐】裴　廸
　　来过竹里馆日与道相亲出入惟山鸟幽深无世人
　　江行杂诗　　　　　　　　【唐】钱　起
　　渚禽菱芡足不向稻梁争静宿深湾月应无失侣声
　　赠同游者　　　　　　　　【唐】韩　愈
　　唤起窓全曙催归日未西无心花里鸟更与尽情啼
　　晚望　　　　　　　　　　【唐】白居易
　　江城寒角动沙洲夕鸟还独在髙亭上西南望逺山
　　谿居　　　　　　　　　　【唐】裴　度
　　门迳俯清谿茅檐古木齐红尘飘不到时有水禽啼
　　独望　　　　　　　　　　【唐】司空图
　　緑树连邨暗黄花出陌稀逺陂春艸緑犹有水禽飞
　　杂诗絶句　　　　　　　　【宋】梅尧臣
　　岸旁草树密徃徃不知名其间有啼鸟似与船相迎
　　春日　　　　　　　　　　【宋】杨万里
　　春醉非闗酒郊行不问途青天何处了白鸟入空无
　　和韦蘓州秋斋独宿　　　　【金】赵秉文
　　冷晕侵残烛雨声在深竹惊鸟时一鸣寒枝不成宿
　　郊居寓目随事辄题　　　　【元】袁　易
　　把酒清江上扁舟送夕晖行云杯里度白鸟镜中飞
　　问梅阁　　　　　　　　　【明】髙　启
　　问春何处来春来在何许月堕花不言幽禽自相语
　　晓发山驿　　　　　　　　　髙　启
　　风残杏花晓马上闻啼鸟茅店未开门山多住人少
　　题翎毛小景　　　　　　　【明】钱　宰
　　红子秋树老黄花晩节寒幽禽防白颊托尔一枝安
　　题花木翎毛画　　　　　　【明】叶子竒
　　蒙蒙花上雾五月海橊红幽禽哢晴昼叶底听惺愡
　　散歩　　　　　　　　　　【明】鲁　铎
　　细艸縁蹊软晴朝歩屧迟徃来深树里啼鸟不曽知
　　宿华亭寺　　　　　　　　【明】杨　慎
　　花树髙于屋红霞夜照人声声枝上鸟也似惜余春
　　桃花小禽图　　　　　　　【明】僧徳祥
　　檐外雨初晴幽禽四五声桃花无限思畱客看清明
　　六言絶句
　　清明别墅小集　　　　　　【宋】孙　觌
　　兀兀三杯卯困昏昏一枕春融酒醒落花风里梦回啼鸟声中
　　杨氏山庄　　　　　　　　【明】髙　启
　　斜阳流水几里啼鸟空林一家客去诗题柿叶僧来供煮藤花
　　舟中偶成　　　　　　　　【明】史　鉴
　　清泽庄头钓艇奉光院里禅牀緑树数声啼鸟青山一抹斜阳
　　七言絶句
　　解闷　　　　　　　　　　【唐】杜　甫
　　草阁柴扉星散居浪翻江黑雨飞初山禽引子哺红果谿女得钱畱白鱼
　　桂江中题香台顶　　　　　【唐】刘言史
　　岧岧香积凌空翠天上名花落幽地老僧相对竟无言山鸟却呼诸佛字
　　题大安池亭　　　　　　　【唐】雍　陶
　　幽岛曲池相掩映小桥虚阁半髙低好风好月无人宿夜夜水禽船上栖
　　王官　　　　　　　　　　【唐】司空图
　　荷塘烟罩小斋虚景物皆宜入画图尽日无人只髙卧一防白鸟隔纱厨
　　越鸟　　　　　　　　　　【唐】郑　谷
　　背霜南鴈不到处倚棹北人初听时梅雨满江春艸歇一声声在荔枝枝
　　水鸟　　　　　　　　　　【唐】吴　融
　　烟为行止水为家两两三三睡暖沙为谢离鸾兼别鹄如何禁得向天涯
　　晏起　　　　　　　　　　【唐】韦　庄
　　尔来中酒起常迟卧看南山改旧诗闭户日高春寂寂数声啼鸟上花枝
　　幽居春思　　　　　　　　　韦　庄
　　緑映红藏江上邨一声鸡犬似仙源闭门尽日无人到翠羽春禽满树喧
　　闻春鸟　　　　　　　　　　韦　庄
　　雨晴春鸟满江邨还似长安旧日闻红杏花前应笑我我今憔悴亦羞君
　　访陈处士　　　　　　　　【宋】蔡　襄
　　桥畔脩篁下碧谿君家元在此桥西来时不似人间世日暖花香山鸟啼
　　从尹师鲁饮香山石楼　　　　蔡　襄
　　霜后丹枫照曲隄酒防明月下前谿石楼夜半空中笑惊起飞禽过水西
　　金陵即事　　　　　　　　【宋】王安石
　　昏黑投林晓更惊背人相唤百般鸣柴门长闭春风暖事外还能见鸟情
　　随意　　　　　　　　　　　王安石
　　随意柴荆手自开沿冈度堑复登台小桥风露扁舟月迷鸟羁雌竟徃来
　　书辨才白云堂壁　　　　　【宋】苏　轼
　　不辞清晓叩松扉却值支公久不归山鸟不鸣天欲雪卷帘惟见白云飞
　　絶句　　　　　　　　　　【宋】陈师道
　　密密丹房叠疉花一枝临路为人斜丁宁语鸟传春意白下门东第几家
　　晩雪湖上　　　　　　　　【宋】文　同
　　朔风吹雪满横湖众鸟归栖日欲晡独坐水轩人不到满林如挂暝禽图
　　七月十六日题南禅院壁　　【宋】张　耒
　　秋林落叶已斑斑秋日当庭尚掩闗扫榻昼眠听鸟语可知身世此时闲
　　听鸣禽　　　　　　　　　　张　耒
　　流滞江邉鬓已霜又闻春鸟啅朝阳他时北去怀陈迹寒竹疎梅黄土冈
　　晓雨　　　　　　　　　　　张　耒
　　轻隂江上千秀小雨墙邉百艸生惟有春禽慰孤客晓啼浑似故园声
　　闲居　　　　　　　　　　【宋】陈　造
　　种桃接李不辞勤旋作花前把酒人羡煞文禽映花语飞来趂得见成春
　　春日　　　　　　　　　　【宋】陈与义
　　朝来庭树有鸣禽红緑扶春上逺林忽有好诗生眼底安排句法已难寻
　　吴门道中　　　　　　　　【宋】孙　觌
　　一防炊烟竹里邨人家深闭雨中门数声好鸟不知处千丈藤萝古木昏
　　游金沙寺寺有陆希声侍郎读书堂在頥山上
　　孙　觌
　　緑笋遗苞半出篱清谿一曲翠相迷古苔称意坏墙满好鸟尽情深树啼
　　偶作　　　　　　　　　　【宋】程　俱
　　薰风习习动林光紫翠隂中艸木香山鸟一声清昼永白云深处北窓凉
　　野望　　　　　　　　　　【宋】朱　子
　　登髙立马瞰晴川四面平林接暝烟东望可堪频极目归心已度鸟飞前
　　睡觉　　　　　　　　　　【宋】范成大
　　寻思断梦半瞢腾渐见天窓纸瓦明宿鸟噪羣穿竹去县前犹自打残更
　　窓下戏咏　　　　　　　　【宋】陆　游
　　飞来山鸟语惺愡却是幽人半睡中新竹成隂无弹射不妨同向北窓风
　　蚤行鸣山　　　　　　　　【宋】杨万里
　　淡淡清霜薄薄氷晓寒端为作新晴殷勤唤醒梅花睡枝上春禽一两声
　　携家小歇严州建德县簿防晓起
　　杨万里
　　不堪乆客只思归晓起廵檐强撚髭偶听梅梢啼一鸟举头立看独多时
　　归途过铜官山　　　　　　【宋】戴　昺
　　山径﨑岖落叶黄青松疎处漏斜阳鸣禽无数声相应一阵微风野菊香
　　髙阳道中　　　　　　　　【金】刘　汲
　　杏花开过野桃红榆栁中间一径通禽鸟不呼邨坞静满川烟雨淡蒙蒙
　　即事　　　　　　　　　　【金】刘　昻
　　山花山雨相兼落谿水谿云一样闲野店无人问春事酒旗风外鸟闗闗
　　扇图　　　　　　　　　　【金】许　古
　　云压谿塘小雪春融融和气浥轻尘山禽共作梅花梦物性由来嬾是真
　　草堂春暮横披　　　　　　【金】冯　璧
　　迁客倚楼家万里五陵飞鞚酒千金艸堂淡与青山对幽鸟一声春已深
　　忆旧　　　　　　　　　　【金】曹用之
　　花鸟廵檐唤晓晴唤来和气满春城春风二十年前客煮酒青梅也后生
　　杂诗　　　　　　　　　　【金】刘　豫
　　竹坞人家濒小谿数枝红杏出疎篱门前山色带烟重幽鸟一声春日迟
　　全氏小楼与南山相对殆几案间物也暇日觞予其上索赋鄙作因口占三絶句【録一
　　元】王　恽
　　东篱遥见喜悠然况在风烟咫尺间满劝银杯畱客醉夕阳佳处鸟飞还
　　春尽　　　　　　　　　　【元】刘　因
　　草阁垂帘昼掩扉客来知我出门稀鸟鸣淡与人相对花落方知春已归
　　怀德清别业　　　　　　　【元】赵孟頫
　　杨林堂下百株梅傲雪凌寒次第开枝上山禽晓啁哳定应唤我早归来
　　晩访仲章不遇　　　　　　【元】袁　桷
　　小院春浓落照间碧篁相对乳禽还晩风阵歇游丝尽留得归云在屋山
　　闽浙之交　　　　　　　　【元】马祖常
　　路入闽中尽翠微家家蕉葛作秋衣石墙遮竹松围屋时有丹禽哺子归
　　黄华山中　　　　　　　　【元】许有壬
　　道人邂逅一开顔为借笻枝防我孱鸟语畱人还小住晩风吹破水中山
　　睡起偶成　　　　　　　　【元】许　桢
　　赋诗舒啸杖藜行水色山光不世情醉卧午窓谁唤醒栁隂啼鸟两三声
　　徽宗画梨花青禽图　　　　【元】虞　集
　　宿雨初收禁林寂玉斧临看春色蒺藜沙上暖尘飞何处人间作寒食
　　桃花幽禽图　　　　　　　【元】陈　旅
　　金塘花竹灔春红枝上幽禽弄暖风莫把残英都蹴尽无情流水画桥东
　　题雪禽　　　　　　　　　【元】李　祁
　　幽禽栖穏棘枝低黯惨江天雪四围明日郊原晴烂熳好寻芳树弄毛衣
　　絶句　　　　　　　　　　【元】倪　瓒
　　醉唤吴姬舞蹋筵风防花阵亦回旋愁生细雨寒烟外诗在青苹白鸟邉
　　雨中春望　　　　　　　　【明】高　启
　　郡楼髙望见江头油壁行春事已休落尽棠梨寒食雨只应啼鸟不知愁
　　过北塘道中　　　　　　　　高　启
　　渺渺一径两陂间杨栁初发水潺潺惊鱼忽散人影尽啼鸟时来春意防
　　棘竹三禽图　　　　　　　　高　启
　　棘枝疎瘦竹枝低三鸟寒多每并栖月落山空秋梦断不知谁个最先啼
　　三十六湾　　　　　　　　【明】杨士竒
　　湘隂县南江水斜春来两岸无人家深林日午鸟啼歇开徧满山红白花
　　次钱文伯题云林诗韵　　　【明】沈　应
　　红叶桥邉艸舎低半滩斜照水平谿旧时曾记求诗过疎雨桐花幽鸟啼
　　舟中暮归　　　　　　　　【明】张　泰
　　防栁残沙不掩堤苇丛幽称水禽栖半江斜照将秋色相送归船到竹谿
　　初晴　　　　　　　　　　【明】陈宪章
　　初晴楼上燕飞飞楼下歌人白苎衣一曲未终花落去满林啼鸟送春归
　　喜晴　　　　　　　　　　　陈宪章
　　西林收雨鹁鸠灵卷被开窓对晓晴风日醉花花醉鸟竹门啼过两三声
　　题画　　　　　　　　　　【明】沈　周
　　爱是垂杨嫩緑齐放舟迟日弄春谿沧浪自唱无人和飞过水禽能一啼
　　其二
　　碧水丹山映杖藜夕阳犹在小桥西微吟不道惊谿鸟飞入乱云深处啼
　　放苑内诸禽　　　　　　　【明】陈　沂
　　多年调养在雕笼放出初飞失旧丛祗为恩深不能去朝来还绕上阳宫
　　题画　　　　　　　　　　【明】龚用卿
　　独向江头坐钓矶浮岚空翠照春衣临流回首看归鸟髙树无风山叶飞
　　闻鸟　　　　　　　　　　【明】陈　淳
　　重重烟树锁招提野客来寻路不迷才过板桥尘土隔落花无数鸟争啼
　　雨晴　　　　　　　　　　　【明】夏云英
　　海棠初种竹新移流水潺潺入小池春雨乍晴风日好一声啼鸟过花枝











　　御定佩文斋咏物诗选卷四百二十一
　　钦定四库全书
　　御定佩文斋咏物诗选巻四百二十二
　　鳯类【附鸾】
　　四言古
　　鳯颂　　　　　　　　　　【吴】薛　综
　　猗与石磬金声玉振先王搏拊以正五音百兽翔感仪鳯舞麟在昔尧舜斯磬乃臻宗庙致敬乃肯来顾赞扬圣徳上下受祚
　　五言古
　　赠从弟　　　　　　　　　【魏】刘　桢
　　鳯凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君
　　赋得威鳯栖梧　　　　　　【陈】张正见
　　丹山下威鳯来集帝梧中欲舞春花落将飞秋叶空影照龙门水声入洞庭风别有将雏曲翻更合丝桐
　　古意　　　　　　　　　　【唐】王　绩
　　彩鳯将欲归提罗出郊访罗张大泽已鳯入重云飏朝栖昆阆木夕饮蓬壶涨问鳯那逺飞贤君坐相望鳯言荷深德微禽安足尚但使雏卵全无令矰缴放皇臣力牧举帝乐箫韶畅自有来巣时明年阿阁上
　　鳯凰曲　　　　　　　　　【唐】李　白
　　嬴女吹玉箫吟弄天上春青鸾不独去更有携手人影灭彩云断遗声落西秦
　　古风　　　　　　　　　　　李　白
　　鳯饥不啄粟所食惟琅玕焉能与羣鸡刺促争一餐朝鸣昆丘树夕饮砥柱湍归飞海路逺独宿天霜寒幸遇王子晋结交青云端怀恩未得报感别空长叹
　　杂诗呈逢原　　　　　　　【宋】孙　觉
　　鸿雁最知时未逃罗与网不能忘稻粱千里安得徃鸣蜩腹空虚见啄因其响丹鳯穴九霄虞人常梦想
　　鳯池　　　　　　　　　　【宋】蔡　襄
　　灵禽不世下想像成羽翼但愿醴泉饮岂复高梧息似有飞鸣心六合定何适
　　翩翩紫鳯雏送方希直赴汉中教授
　　【明】郑居贞
　　翩翩紫鳯雏羽翮偹五彩徘徊千仞翔余音散江海于焉览德辉济济锵环佩天门何嵯峨羣仙久相待晨沐晞朝阳夜息饮沆瀣如何复西飞去去秦闗外岐山谅非遥啄食良自爱终当巣阿阁庶以鸣昭代
　　浴鳯沼　　　　　　　　　【明】程本立
　　鳯鸟从何来来止桐谿傍锦毛濯春雨彩翮晞朝阳苹藻动浮彩兰芷吹幽香鳯去今不返空余鸥鹭行
　　七言古【附长短句】
　　仪鳯歌　　　　　　　　　【周】成　王
　　鳯凰翔兮于紫庭予何德兮以感灵赖先人兮恩泽臻于胥乐兮民以宁
　　鸾　　　　　　　　　　　【汉】崔　骃
　　鸾鸟髙翔时来仪应治归德合望规啄食竹实饮华池
　　鳯凰台　　　　　　　　　【元】岑安卿
　　万里长江东入海千年高台今尚在当时谁道鳯凰来览徳何人足相待鳯声悠悠梧叶空谪仙文采流长虹跨鲸一去不复返后人欲语羞雷同海上三山渺何许羣仙骑鳯隔风雨登临空咏谪仙诗白鹭斜飞过秋浦
　　神鳯操　　　　　　　　　【明】太　祖
　　钧天奏兮列丹墀俄翩翩兮鳯凰仪敛翺翔兮栖梧枝彼观徳兮直为我辞
　　五言律
　　咏鳯　　　　　　　　　　【唐】李　峤
　　有鸟居丹穴其名曰鳯凰九苞应灵瑞五色成文章屡向秦楼侧频过洛水阳鸣岐今日见阿阁伫来翔
　　鸾鳯　　　　　　　　　　【唐】李商隠
　　旧镜鸾何处衰桐鳯不栖金钱饶孔雀锦段落山鸡王子调清管天人降紫泥岂无云路分相望不应迷
　　五言排律
　　仪鳯　　　　　　　　　　【唐】杨嗣复
　　八方该帝泽威鳯忽来賔向日朱光动迎风翠羽新低昻多异趣饮啄逈无邻郊薮今翔集河图意等伦闻韶知鼓舞偶圣愿逡廵比屋初同俗垂恩击壤人
　　七言律
　　鳯洞　　　　　　　　　　【元】张　雨
　　第几前苍玉洞何年于此鳯求凰梧枝宿久毛皆变竹寔餐多髓亦香露湿紫苔春似锦月明丹穴夜生光我亦鹓行旧俦侣云中有路共廻翔
　　五言絶句
　　舞　　　　　　　　　　　【唐】虞世南
　　繁弦奏渌水长防转廻鸾一防俱应节还似镜中看
　　酬人失题　　　　　　　　【唐】卢　纶
　　孤鸾将鹤群晴日唳春云何幸晩飞者清音长此闻
　　深竹堂　　　　　　　　　【元】纳　延
　　一笏清凉地森森万玉齐月明时倚杖闲看鳯来栖
　　七言絶句
　　襄阳为卢窦纪事　　　　　【唐】元　稹
　　花枝临水复临堤闲照江流亦照泥千万春风好擡举夜来曽有鳯凰栖
　　歩虚词　　　　　　　　　【唐】朱　泽
　　十二楼藏玉堞中鳯凰防宿碧芙蓉流霞浅酌谁同醉今夜笙歌第几重
　　鳯　　　　　　　　　　　【唐】李商隠
　　万里峦归路迷未判容彩借山鸡新春定有将雏乐阿阁华池两处栖
　　寄酬韩冬郎兼呈畏之贠外　　李商隠
　　十歳裁诗走马成冷灰残烛动离情桐花万里丹山路雏鳯清于老鳯声
　　上清　　　　　　　　　　【唐】陆龟防
　　玉林风露寂寥清仙妃对月闲吹笙新篁冷涩曲未尽细拂云枝栖鳯惊
　　题欧阳原功少监家柯敬仲画
　　【元】虞　集
　　涔阳日日水生波翠防黄裳晩棹过珠树月明花婀娜凤毛春暖锦婆娑
　　纪梦　　　　　　　　　　【元】杨　载
　　纷纷鸾鹤满虚空耳畔如闻渡海风直上云霄千万里此身飞入紫微宫
　　游三茅华阳诸洞　　　　　【元】宋　无
　　冠带寒星帔剪霞歩虚去宴玉宸家醉归却跨青鸾下冲落碧桃无数花
　　题黄筌竹鸾图　　　　　　【元】陈　旅
　　一窓晴色緑猗猗羣雀飞来占好枝此竹几年方结实空山秋晚鳯雏饥
　　辇下曲　　　　　　　　　【元】张　昱
　　五垓千陛立朝廷槛首铜雕一丈翎不待来仪威鳯至日闻韶濩在青防
　　闺情　　　　　　　　　　【明】金　诚
　　欲剪红霞作舞衣薄云凉雾共霏霏玉箫吹冷天邉月只待乗鸾子晋归
　　宫词　　　　　　　　　　【明】蒋山卿
　　君王新着紫霞裳白玉冠簮八寳光夜半碧坛星月冷九天仙乐下鸾凰









　　御定佩文斋咏物诗选巻四百二十二
　　钦定四库全书
　　御定佩文斋咏物诗选巻四百二十三
　　孔雀类
　　七言古
　　孔雀图　　　　　　　　　【明】胡　俨
　　有鸟有鸟名孔雀文采光华动挥霍修颈昻昻翠羽翘大尾斑斑金错落由来丽质产南方丹山碧水多翺翔芭蕉花开风正软桄榔叶暗日初长忽闻都防啼一声山中百禽皆不鸣松篁引韵笙竽奏顾影徘徊舞翅轻炎荒暑热时多雨尾重低垂飞不举一朝笼养近帘帏可怜犹妬羙人衣永嘉谢环善写生画图貎得邉鸾清老眼摩挲石苔紫浑似枇杷树底行
　　五言律
　　西川使宅有韦令公时孔雀存焉暇日与诸公同玩座中兼故府賔妓兴嗟者乆之因赋此
　　诗用广其意　　　　　　【唐】武元衡
　　荀令昔居此故巢畱越禽动揺金翠尾飞舞玉池隂上客撤瑶瑟美人伤蕙心防因南国使归放海云深和武门下伤韦令孔雀　　　【唐】王　建
　　孤号秋阁隂韦令在时禽觅伴海山黑思乡橘树深举头闻旧曲顾尾惜残金憔悴不飞去重君池上心奉和武相公镇蜀时咏使宅韦太尉所养孔雀
　　【唐】韩　愈
　　穆穆鸾鳯友何年来止兹飘萧失故态隔絶抱长思翠角高独耸金花焕相差坐防恩顾重毕命守堦墀
　　五言排律
　　和孙朴韦蟾孔雀咏　　　　【唐】李商隠
　　此去三梁逺今来万里携西施因网得秦客被花迷可在青鹦鹉非闗碧野鸡约眉怜翠羽刮膜想金箆瘴气笼飞逺蛮花向座低轻于赵皇后贵极楚悬黎都防矜罗幕佳人炫绣袿屏风临烛扣捍拨倚香脐旧思牵云叶新愁待雪泥爱堪通梦寐画得不端倪地锦排苍雁帘钉镂白犀曙霞星斗外凉月露盘西妬好休夸舞经寒且少啼红楼三十级稳稳上丹梯
　　七言律
　　孔雀　　　　　　　　　　【唐】李　郢
　　越鸟青春好顔色晴轩入户看呫衣一声金翠画不得万里山川来者稀丝竹惯听时独舞楼台初上欲孤飞刺桐花谢芳艸歇南国同巣应望归
　　和皮袭羙孔雀　　　　　　【唐】陆龟防
　　懒移金翠傍檐楹斜倚芳樷旧态生惟奈瘴烟笼饮啄可堪春雨滞飞鸣鸳鸯水畔回头羡荳防图前举眼惊争得鹧鸪来伴着不妨还校有心情
　　七言絶句
　　元宫词　　　　　　　　　【明】朱有炖
　　海晏河清罢虎符闲观翰墨足欢娱内中独召王洲画搨得黄筌孔雀图
　　御定佩文斋咏物诗选巻四百二十三
　　钦定四库全书
　　御定佩文斋咏物诗选巻四百二十四
　　鹤类
　　五言古
　　咏怀　　　　　　　　　　【魏】阮　籍
　　鸿鹄相随飞飞飞适遐裔双翮临长风须臾万里逝朝餐琅玕实夕宿丹山际抗身青云中网罗孰能制岂与乡曲士携手共言誓
　　赋得舞鹤　　　　　　　　【梁】简文帝
　　来自芝田逺飞度武谿深振迅依吴市差池逐晋琴竒声传防涧动翅拂花林欲知情外物伊洛有清浔
　　飞来双白鹤　　　　　　　【梁】元　帝
　　紫葢学仙成能令吴市倾逐舞随疎节闻琴应别声集田遥赴影隔雾近相鸣时从洛浦渡飞向辽东城
　　主人池前鹤　　　　　　　【梁】吴　均
　　本是乗轩者为君堦下禽摧藏多好貎清唳有竒音稻
　　粱惠既重华池遇亦深怀恩未忍去非无江海心
　　咏鹤　　　　　　　　　　【陈】隂　铿
　　依池屡独舞对影或孤鸣乍动轩墀歩时转入琴声送王明府参选赋得鹤　　　【唐】骆賔王
　　振衣游紫府飞葢背青田虚心恒警露孤影尚凌烟离歌凄妙曲别操绕繁弦在隂如可和清响防闻天
　　黄鹤　　　　　　　　　　【唐】沈佺期
　　黄鹤佐丹鳯不能羣白鹇拂云游四海弄影到三山遥忆君轩上来下天池间明珠世不重知有报恩环宣城长史弟昭赠余琴谿中双舞鹤诗以见志
　　【唐】李　白
　　令弟佐宣城赠余琴谿鹤谓言天涯雪忽向窓前落白玉为毛衣黄金不肯博背风振六翮对舞临山阁顾我如有情长鸣似相托何当驾此物与尔腾寥廓
　　谢王郎中赠琴鹤　　　　　【唐】顾　况
　　此琴等焦尾此鹤方胎生赴节何徘徊理感物自并独立江海上一弹天地清朱弦动瑶华白羽飘玉京因想羡门軰眇然四体轻子乔翔邓林王母游层城忽如启灵署鸾鳯相和鸣何由玉女牀去食琅玕英
　　晓鹤　　　　　　　　　　【唐】孟　郊
　　晓鹤弹古舌婆罗门呌音应吹天上律不使尘中寻虚空梦皆断喑唏安能禁如开孤月口似説明星心既非人间韵枉作人间禽不如相将去碧落窠巣深
　　感鹤　　　　　　　　　　【唐】白居易
　　鹤有不羣者飞飞在野田饥不啄腐防渴不饮盗泉贞姿自耿介杂鸟何翩翾同游不同志如此十余年一兴嗜欲念遂为缯缴牵委质小池内争食羣鸡前不惟怀稻粱兼亦竞腥羶不惟恋主人兼亦狎乌鸢物心不可知天性有时迁一饱尚如此况乗大夫轩
　　代鹤　　　　　　　　　　　白居易
　　我本海上鹤偶逢江南客感君一顾恩同来洛阳陌洛阳寡族类皎皎惟两翼貎是天与高色非日浴白主人诚可恋其奈轩庭窄饮啄杂鸡羣年深损标格故乡渺何处云水重重隔谁念深笼中七换摩天翮
　　鹤屏　　　　　　　　　　【唐】陆龟防
　　时人重花屏独即胎化状丛毛链分彩疎节笻相望曽无氃氋态颇得连轩样势拟抢髙寻身犹在函丈如忧鸡鹜闘似忆烟霞向尘世任纵横霜襟自闲放空资明逺思不待浮丘相何由振玉衣一举栖瀛阆
　　鹤屏　　　　　　　　　　【唐】皮日休
　　三幅吹空縠孰写仙禽状防【或作】耳侧以听赤睛旷如望引吭看云势翘足临池样颇似近蓐席还如入方丈尽日空不鸣穷年但相向未许子晋乗难教道林放貌既合羽仪骨亦符法相愿升君子堂不必思昆阆
　　遇旅鹤　　　　　　　　　【唐】孙昌頴
　　灵鹤产絶境昻昻无与俦羣飞沧溟曙一叫云山秋野性方自得人寰何所求时因戏祥风偶尔来中州中州帝王宅园沼深且幽希君惠稻粱欲拜离丹丘不然奋飞去将适汗漫游肯作池上鹜年年空沈浮
　　李生画鹤　　　　　　　　【宋】文　同
　　昻昻青田姿杳杳在轻素一身万里意双目九霄顾钐钐羽翮利竦竦骨节露君初本谁学我恐必神悟得于想像外看在絶笔处稷筌如复生相与校独歩
　　都城南有道者居名松鹤堂暇日同东平王继学为避暑之游因作松鹤聨句
　　【元】马祖常
　　偃云耸层霄警露落古雪虬枝喜垂涧鹭羽陋鸣垤蟠石千歳苓顶朱百龄血胎禽哺春巣乳脂凝沍节舞葢竽籁喧啄粒苔藓齧元玉熏麝煤碧胫隘鸡陟岳秦爵崇授甲卫轩劣沐发豹雾深引吭鳯竹裂风驭八极小河舟三翼拙鲁缟曵防褷夏社挺嶻嶭任重明堂材言归华表别拳缩包胥立坚刚伯夷烈延世饵方液顾歩炫髙洁作室擅兹美观物入独阅逝将束囊书从尔解佩玦
　　部中鹤　　　　　　　　　【明】汤显祖
　　曲台双白鹤日赋十餐钱良为升合资畱滞江海年传呼卿出入引吭飞舞前轩墀看鹤人时与小翩翾鳯凰犹可饲安得羽中仙
　　题鹤轩图　　　　　　　　【明】僧道衍
　　幽人适野意崇轩起山隈凉风响涧木晴霞明砌苔荆扉夕不掩多应放鹤来
　　七言古【附长短句】
　　画鹤篇　　　　　　　　　【唐】钱　起
　　防素凝姿任画工霜毛玉羽照帘栊借问飞鸣华表上何如粉缋防屏中文昌宫近芙蓉阙兰室絪緼香且结鑪气朝成缑岭云银灯夜作华亭月日暖花明梁燕归应惊片雪在仙闱主人顾盼千金重谁肯徘徊五里飞
　　独鹤吟　　　　　　　　　【唐】李咸用
　　碧玉喙长丹顶圆亭亭危立松风间啄萍吞鳞意已闲举头咫尺轻重天黑翎白本排云烟离羣脱侣孤如仙披霜唳月惊婵娟逍遥忘却还青田鸢寒鸦晚空相喧时时侧耳清泠泉
　　画鹤　　　　　　　　　　【元】虞　集
　　薛公少保昔画鹤毛羽萧条向寥廓通泉县壁久微茫故物都非况城郭长鸣阔歩貎闲暇解写髙情亦竒作田中芝艸日应长石上松花晩犹落赤壁江深孤月小白云野迥秋霄薄羣帝相从绛莭朝八公许制黄金药误婴尘网迹易迷移召中州梦如昨借悬素壁忆真侣忽有微风动林壑碧虚寥寥积雪高直过萧台絶栖泊
　　双鹤吟寄友人　　　　　　【元】马　臻
　　依依两白鹤歳久住青田一鹤垂两翅饮啄沙汀烟一鹤展长翮防防自冲天思之不可见独立秋风前有时月夜羣动息孤唳一声山水碧凝眸侧颈复徘徊影落空林风露湿故人独抱经济才渊珠烱烱光难埋江南地暖梅花开折花待君君不来梅花歳歳开又落空向梅边咏双鹤
　　五言律【附小律】
　　咏鹤　　　　　　　　　　【唐】李　峤
　　黄鹤逺聨翩从鸾下紫烟翺翔一万里来去几千年已憩青田侧时游丹鳯前莫言空警露犹兾一闻天
　　池边鹤　　　　　　　　　【唐】储光羲
　　舞鹤傍池边水清毛羽鲜立如依岸雪飞似向池泉江海虽言旷无如君子前
　　和裴相公寄白侍郎求双鹤　【唐】刘禹锡
　　皎皎华亭鹤来随太守船青云意长在沧海别经年留滞清洛苑徘徊明月天何如鳯池上双舞入祥烟
　　答裴相公乞鹤　　　　　　【唐】白居易
　　警露声音好冲天相貎殊终宜向辽廓不称在泥涂白首劳为伴朱门幸见呼不知疎野性却爱鳯池无
　　刘苏州以华亭一鹤逺寄以诗谢之
　　白居易
　　老鹤风姿异衰翁诗思深素毛如我髩丹顶似君心松际雪相映鸡羣尘不侵殷勤逺来意一只重千金
　　闻云中鹤唳　　　　　　　【唐】章孝标
　　久在青田唳天高忽暂闻翩翻萦碧落嘹喨入重云出谷莺何待鸣岐鳯欲羣九臯宁足道此去透絪缊
　　别鹤　　　　　　　　　　【唐】杜　牧
　　分飞共所从六翮势催风声断碧云外影孤明月中青田归路逺丹桂旧巣空矫翼知何处天涯不可穷池州封贠外郡斋双鹤丹顶霜翎仙态浮旷罢
　　政之日因呈此章　　　　【唐】李羣玉
　　潇洒二白鹤对之髙兴清寒谿侣云水朱阁伴琴笙顾慕稻粱惠超遥江海情应携帝乡去仙阙看飞鸣
　　购鹤　　　　　　　　　　【元】张养浩
　　野处幽独甚千金得令威挟云出尘网领月到柴扉縻足妨飏去遮亭使学飞至今湖上路树石亦光辉
　　题江仲暹听鹤亭　　　　　【明】张以宁
　　仙鹤在人世长鸣思逺空有人秋水上倚杖月明中玉树三更露银河万里风徘徊意无极迟尔出樊笼
　　五言排律
　　郡中每晨兴见群鹤东飞至暮又行列而返哢吭云路甚和乐焉余愧独处江城常目送此鹤意有所羡遂赋以诗　　【唐】张九龄
　　云间有数鹤抚翼意无违晓日东田去宵烟北渚归欢呼良自适罗列好相依逺集长江静高翔众鸟稀岂烦仙子驭何畏野人机却念乗轩者拘畱不得飞
　　黄鹄下太液池　　　　　　【唐】贾　岛
　　髙飞空外鹄下向禁中池岸印行踪浅波揺立影危来从千里岛舞拂万年枝踉跄孤风起徘徊水沫移幽音清露滴野性白云随太液无弹射灵禽翅不垂
　　缑山鹤　　　　　　　　　【唐】张仲素
　　羽客骖仙鹤将飞驻碧山映松残雪在度岭片云还清唳因风逺髙姿对水闲笙歌忆天上城郭叹人间几变霜毛洁方殊藻质斑蓬瀛如可到逸响讵能攀
　　鹤警露　　　　　　　　　【唐】陈　季
　　南国商飇动风臯野鹤鸣谿松寒暂宿露艸滴还惊欲有髙飞意空闻召侣情云间传藻质月下引清声未假抟扶势焉知羽翼轻吾君开太液愿得应皇明
　　鹤鸣九臯　　　　　　　　【唐】阙　名
　　胎化呈仙质长鸣在九臯排空散清唳映日委霜毛万里思寥廓千山望郁陶香凝光不见风积韵弥髙鳯侣攀何及鸡羣思忽劳升天如有应飞舞出蓬蒿
　　七言律
　　送鹤与裴相临别赠诗　　　【唐】白居易
　　司空爱尔尔须知不信听吟送鹤诗羽翮势髙宁惜别稻粱恩重莫愁饥夜栖少共鸡争树晓浴先饶鳯占池穏上青云勿廻顾的应胜在白家时
　　鹤池　　　　　　　　　　　白居易
　　髙竹笼前无伴侣乱鸡羣里有风标低头乍恐丹砂落晒翅长疑白雪消转觉鸬鷀毛色下苦嫌鹦鹉语声娇临风一唳思何事怅望青田云水遥
　　忆放鹤　　　　　　　　　【唐】李　绅
　　羽毛似雪无瑕防顾影秋池舞白云闲整素仪三岛近廻飘清唳九霄闻好风顺举应摩日逸翮将成莫恋羣凌厉坐看空碧外更怜鳬鹭老江濆
　　台州郑贠外郡斋双鹤　　　【唐】朱庆余
　　丹顶分明音响别况闻来处隔云涛情悬碧落飞何晩立近清池意自髙向夜双栖惊玉漏临轩对舞拂朱袍仙郎为尔开笼早莫虑廻翔损羽毛
　　郑侍御防玩鹤　　　　　　【唐】许　浑
　　碧天飞舞下晴莎金阁瑶池絶网罗岩响数声风满树岸移孤影雪凌波缑山去逺云霄防辽海归迟歳月多双翅一开千万里祗应栖隠恋乔柯
　　失鹤　　　　　　　　　　【唐】李　逺
　　秋风吹却九臯禽一片闲云万里心碧海有情应怅望青天无路可追寻初来白雪翎犹短欲去丹砂顶渐深华表柱头畱语后更无消息到如今
　　山阳卢明府以双鹤寄遗伯氏以诗为答因寄
　　和　　　　　　　　　　【唐】赵　嘏
　　缑山双去羽翰轻应为仙家好弟兄茅固枕前秋对舞陆云谿上夜同鸣紫泥封处仍回首碧落归时莫问程自笑沧江一渔叟何由似尔到层城
　　鹤　　　　　　　　　　　【唐】郑　谷
　　一自王乔放自由俗人行处懒回头睡轻旋觉松花堕舞罢闲听涧水流羽翼光明欺积雪风神洒落占髙秋应嫌白鹭无仙骨长伴渔翁宿苇洲
　　谢丹阳李公素学士惠鹤　　【宋】韩　琦
　　髙笼携得意何勤玉树惭无可待君只爱羽毛欺白雪不知魂梦托青云孤标直好和松画清唳偏宜带月闻自有三山归去路莫辞时暂处鸡羣
　　鹤　　　　　　　　　　　【元】宋　无
　　毛骨白雪清千年世上顶丹成晴飞碧落秋空阔露立瑶台夜月明仙岛云深归有信天坛花落歩无声时来华表何人识依旧翻身上玉京
　　和咏鹤　　　　　　　　　【元】李　祁
　　老去曾看相鹤经暂从华馆试伶俜几年养就丹砂顶竟日闲梳白雪翎万里壮心原自许九霄清唳好谁听神仙旧侣知何在遥望蓬莱一防青
　　来鹤诗赠周元初　　　　　【元】沈　右
　　缄诚上逹魏元君俄顷神霄下鹤羣顶炼大还丹鼎火翅霑南岳岭头云仙人骐骥秋风逺王子笙箫午夜闻惆怅世间畱不住却骖鸾鹤出霞雰
　　周元初来鹤诗　　　　　　【明】郑　洪
　　緑章朝帝驾云车白鹤从天下玉除赤壁已无身后梦丹丘应有寄来书五鬛松隂秋落落三花树影夜疎疎琴心三疉蓬莱浅两翼刚风响佩裾
　　鹤舞　　　　　　　　　　【明】邵　寳
　　误向丹丘共羽流多情今得此亭幽长鸣似与髙人语屡舞谁于醉客求风羽九逵能抗晩野心万里欲横秋试将衣防闲招引转尽花隂意未休
　　野鹤　　　　　　　　　　【明】朱之蕃
　　劲翮凌风掠逺云一声清唳九霄闻巣松不恋乗轩宠警露时畱篆籒文注顶丹成迎日彩昻身玉立出鸡羣朝元应待仙真御隠映青山白雪纷
　　五言絶句
　　咏省壁画鹤　　　　　　　【唐】宋之问
　　粉壁图仙鹤昻藏真气多鶱飞竟不去当是恋恩波
　　田鹤　　　　　　　　　　【唐】钱　起
　　田鹤望碧霄无风亦自举单飞后片云早晚及前侣
　　田鹤　　　　　　　　　　【唐】司空曙
　　散下渚田中隠见菰蒲里和鸣自相应欲作凌风起
　　鹤　　　　　　　　　　　【唐】白居易
　　人各有所好物固无常宜谁谓尔能舞不如闲立时
　　鹤雏　　　　　　　　　　【唐】姚　合
　　白毛生未足嶛峭丑于鸡每夜穿笼出捣衣砧上栖
　　即事　　　　　　　　　　【唐】司空图
　　茶爽添诗句天清莹道心只留鹤一只此外是空林
　　修竹坞　　　　　　　　　【明】高　启
　　色映谿沈沈秋云生夕隂无限楚山意鹤鸣风满林
　　六言絶句
　　为曽髙士画湖山旧隠　　　【元】倪　瓒
　　厌听残春风雨卷帘坐看青山波上鸥浮天逺林间鹤带云还
　　七言絶句
　　寄刘尊师　　　　　　　　【唐】韦应物
　　世间荏苒萦此身长望碧山到无因白鹤徘徊看不去遥知下有清都人
　　酬令狐相公见寄　　　　　【唐】刘禹锡
　　羣玉山头住四年每闻笙鹤看诸仙何时得把浮丘防白日将升第九天
　　崔驸马养鹤　　　　　　　【唐】张　籍
　　身闲无事称高情已有人间章句名求得鹤来教剪翅望仙台下亦将行
　　有双鹤畱在洛中忽见刘郎中依然鸣顾刘因为鹤叹二篇寄予予以二絶句答之
　　【唐】白居易
　　辞乡逺隔华亭水逐我来栖缑岭云惭愧稻粱长不饱未曽廻眼向鸡羣
　　其二
　　荒艸院中池水畔衔恩不去又经春见君惊喜双回顾应为吟声似主人
　　问鹤　　　　　　　　　　　白居易
　　乌鸢争食雀争窠独立池邉风雪多尽日蹋氷翘一足不鸣不动意如何
　　舟中夜坐　　　　　　　　　白居易
　　潭邉霁后多清景桥下凉来足好风秋鹤一双船一只夜深相伴月明中
　　赠峨嵋山杨链师　　　　　【唐】鲍　溶
　　道士夜诵蕊珠经白鹤下绕香烟听夜移经尽人上鹤天风吹入秋防防
　　崔卿池上鹤　　　　　　　【唐】贾　岛
　　月中时叫叶纷纷不异洞庭霜夜闻翎羽如今从放长犹能飞起向孤云
　　崔少卿鹤　　　　　　　　【唐】姚　合
　　入门石径半髙低闲处无非是药畦致得仙禽无去意花间舞罢洞中栖
　　放鹤　　　　　　　　　　【唐】雍　陶
　　从今一去不须低见説辽东好去栖努力莫辞仙客逺白云飞处免羣鸡
　　忆鹤　　　　　　　　　　【唐】刘得仁
　　白丝翎羽丹砂顶晓度秋烟出翠微来向孤松枝上主见人吟苦却高飞
　　当轩鹤　　　　　　　　　【唐】陆龟防
　　自笑与人乖好尚田家山客共柴车干时未似栖庐雀鸟道闲携相尔书
　　自河西归山　　　　　　　【唐】司空图
　　水阔风高去路危孤舟欲上更迟迟鹤羣长绕三珠树不借闲人一只骑
　　钱塘鹤　　　　　　　　　【唐】吴仁璧
　　人间路霭青天半鼇岫云生碧海涯虽抱雕笼密扄钥可能长在叔伦家
　　鹤　　　　　　　　　　　【唐】禇　载
　　欲洗霜翎下涧邉却嫌菱刺汚香泉沙鸥浦鴈应惊讶一举扶揺直上天
　　独鹤　　　　　　　　　　【唐】韦　庄
　　夕阳滩上立徘徊红蓼风前雪翅开应为不知栖宿处几回飞去又飞来
　　湖上杂咏　　　　　　　　【宋】邹　浩
　　华亭标格夲青云邂逅西湖秋复春作意一声君防否鹓鸾集处是真人
　　望少室　　　　　　　　　【金】许安仁
　　名山都不见真形万仞盘盘入杳防安得云间骑白鹤下看三十六峰青
　　驯鹤圗　　　　　　　　　【金】王予可
　　寝处妆铅未卷钗孤云花带月邉来六宫帘幕金銮冷露湿晨烟啄翠苔
　　四安道中所见　　　　　　【元】牟　巘
　　生怕秋虫稻把稀腰镰争出傍晴晖凥髙首下泥中鹤啄得黄云尽始归
　　仙游曲　　　　　　　　　【元】王　恽
　　庭竹无人緑满窓幽香和露湿霓幢日长孤絶坛邉鹤啄徧晴苔影一双
　　偶成　　　　　　　　　　【元】赵孟頫
　　竹林深处小亭开白鹤徐行啄紫苔羽扇不揺纱防侧晩凉青鸟忽飞来
　　记梦　　　　　　　　　　【元】杨　载
　　四面青山拥翠微楼台相向辟天扉夜阑每作游仙梦月满琼田万鹤飞
　　游三茅华阳诸洞　　　　　【元】宋　无
　　淡染云霞五色衣杏坛朝罢对花披洞中养只千年鹤长被仙人来借骑
　　为彭道士赋鹤峯　　　　　【元】陈　旅
　　跨鹤台高倚翠微昔人城郭是邪非蕊珠宫观秋如水有客吹笙月下归
　　缙谿道士　　　　　　　　　陈　旅
　　缙云谿上缙云山春水流出桃花湾白头道士鹤为马月明骑过居庸闗
　　甲子七月廿二日忽坐后闻弹鹤
　　【元】袁士元
　　鹤立髙枝暂尔安多情游子挟金丸老来还有冲霄志莫作投林倦翮看
　　题画　　　　　　　　　　【元】李　祁
　　浩浩苍波天四围秋风一鹤夜来归祗应梦里闻长笛知是年时旧羽衣
　　六月五日偶成　　　　　　【元】倪　瓒
　　坐看青苔欲上衣一池春水霭余晖荒邨尽日无车马时有残云伴鹤归
　　云巢鹤睡　　　　　　　　【元】叶　颙
　　烟梢深处穏栖翎标格孤高防出羣只恐听琴惊梦醒踏翻松顶一巣云
　　题雪景　　　　　　　　　【明】蓝　仁
　　湖邉倒树玉为槎树底茅檐路半斜饥鹤翅寒飞不去伴人闲立看梅花
　　送芸上人　　　　　　　　【明】程　诰
　　行尽春山翠万重新林浦月坐闻钟横江东去长鸣鹤巢寄南朝第几松
　　毛贞夫参政别余笼一白鹤与丹书一函见贻即席戏成二絶答之【録一　明】孙一元
　　竒路踉跄自少尘白榆花落岛中春主人应是浮丘伯不惜仙禽借与人
　　采真诗再为慧虚度师防譔　【明】屠　隆
　　寂寂花宫独掩闗飇轮去只在前山香清落日闻金磬知是真人跨鹤还
　　其二
　　悄无人迹闭瑶房数卷丹书在石牀侵晓鹤翻松露冷松花细细落衣裳
　　古道庵望华亭　　　　　　【明】吴梦旸
　　沿江遥指白云隈树底空牀徧緑苔今夜道人来借宿前峰先有鹤飞回
　　冬景　　　　　　　　　　【明】张宇初
　　养就还丹不怕寒独骑黄鹄上云端笑谈借得天家雪散作琪花满石坛
　　夜坐　　　　　　　　　　【明】僧清濋
　　寂寂虚堂独坐时小窓推起更思维江城万井烟花白月到松头鹤未知
　　宫词　　　　　　　　　　【明】沈琼莲
　　香雾蒙蒙罩碧窓青灯的的灿银釭内人何处教吹管惊起庭前鹤一双









　　御定佩文斋咏物诗选巻四百二十四
　　钦定四库全书
　　御定佩文斋咏物诗选巻四百二十五
　　锦鸡类
　　七言古
　　锦鸡　　　　　　　　　　【元】周　权
　　已山灵鸟初离羣葳蕤丽组云锦文羽翎新刷爪距利彩色胜似沙头鸳晴暾入戸烂相射嗉中有物垂红碧绶光若若花盘绦出示山童有矜色文章固足媒尔身雕笼拘束还悲辛区区啄饮岂不厚情深野树谿云春
　　锦鸡　　　　　　　　　　【明】杨　基
　　暖风晴日融春昼闲防花隂鸡吐绶绮縠都将防羽妆红丝不待金针绣叠叠胭脂缕缕金龙文盘错凤纹深凭谁剪作鸳鸯帯雅称佳人翡翠衿
　　锦鸡圗　　　　　　　　　【明】胡　俨
　　昔闻楚人不识凤忽见山鸡重购之我今画圗写生态羽毛五色光陆离扶桑天鸡啼一声阳鸟散彩天下晴
　　此时山鸡亦出谷喔喔飞来耀林麓千岩万壑含东风杏花吹香春雪红顾影徘徊自爱惜扬翘耸翅纷蒙茸竹上花间日正髙向阳吐绶垂花绦呉绫蜀锦织不得戴胜偷眼惊伯劳切莫临谿照碧流对镜逢人舞便休舞多目终颠仆世人空诧韦公赋
　　四禽圗　　　　　　　　　【明】李东阳
　　樛枝老树幽岩里山鹧双栖掉长尾髙鸣俯搦势不停似向春风矜爪觜山头锦鸡金作冠身披五采成斑斓远从红日霁时见更向碧山深处防人言此物真絶特同是山禽不同格休将緑水照毛衣祗恐桃花妬顔色
　　五言律
　　咏山鸡　　　　　　　　　【唐】温庭筠
　　万壑动晴景山禽凌翠微绣翎翻草去红觜啄花归巢暖碧云色影孤清镜辉不知春树畔何处又分飞
　　山鸡　　　　　　　　　　【唐】许　浑
　　珍禽暂不扄飞舞跃前庭翠网摧金距雕笼减绣翎月圆疑望镜花暖似依屛何必旧巢去山山芳草青
　　五言排律
　　赋得山鸡舞石镜　　　　　【唐】崔　防
　　庐峯开石镜人说舞山鸡物象纎无隠禽情目自迷景当烟雾歇心喜锦翎齐宛转乌呈彩婆娑凤欲栖何言资羽族在地得天倪应笑翰名者终朝饮败醯
　　七言律
　　锦鸡　　　　　　　　　　【宋】文　同
　　髙原濯濯防春晖金碧冠缨防绘衣石澑泻烟晴自照岩枝横月夜相依有时勃窣盘跚舞忽地钩辀格磔飞寄语人间用矰缴瑶台鸾鹤好同归




　　御定佩文斋咏物诗选巻四百二十五
　　钦定四库全书
　　御定佩文斋咏物诗选卷四百二十六
　　雁类
　　五言古
　　归鸿　　　　　　　　　　【宋】顔延之
　　昧旦濡和风霑露践朝晖万有皆同春鸿雁独辞归相鸣去涧汜长引发江畿皎洁登云侣连绵千里飞长怀河朔路缅与湘汉违
　　咏湖中雁　　　　　　　　【梁】沈　约
　　白水满春塘旅雁毎廻翔唼流牵弱藻敛翮带余霜羣浮动轻浪单泛逐孤光悬飞竟不下乱起未成行刷羽同揺漾一举还故乡
　　赋得始归雁　　　　　　　【梁】刘孝绰
　　洞庭春水緑衡阳旅雁归差池髙复下欲向龙门飞
　　赋得集池雁　　　　　　【北周】庾　信
　　逢风时迥度逐侣乍争飞犹忆方塘水今秋已复归
　　咏雁　　　　　　　　　　　庾　信
　　南思洞庭水北想雁门关稻粱俱可恋飞去复飞还
　　咏雁　　　　　　　　　【北周】王　褒
　　伺潮闻曙响妬垄有春翚岂若云中雁秋时塞外归河长犹可渉海濶故难飞霜多声转急风疎行屡稀园池若可至不复怯虞机
　　二弟宰邑南海见羣雁南飞因成咏以寄
　　【唐】张九龄
　　鸿雁自北来嗷嗷度烟景尝懐稻粱岂惮江山永大小毎相从羽毛当自整双鳬侣晨泛独鹤参宵警为我更南飞因书至梅岭
　　白雁　　　　　　　　　　【唐】李建勲
　　东谿一白雁毛羽何皎洁薄暮浴清波斜阳共明灭差池失羣乆幽独依人切旅食赖菰蒲单栖怯霜雪边风昨夜起顾影空哀咽不及墙上乌相将绕双阙
　　赋秋鸿送刘衡州　　　　　【宋】梅尧臣
　　秋鸿整羽翮去就自因时往春南方来遂止天泉池天泉水清泚鸳鹭日追随蒲藻岂不乐江湖信所宜今朝风色便暂向衡阳归洞庭逢叶下潇湘先客飞渚有兰杜羙心无稻粱卑矰缴勿尔念鹰隼宁尔窥烟波千万里足以资盘嬉峯前想囘日青冥生路岐
　　髙邮陈直躬处士画雁　　　【宋】苏　轼
　　野雁见人时未起意先改君从何处防得此无人态无乃槁木形人禽两自在北风振枯苇微雪落璀璀惨淡云水昬晶荧沙砾碎弋人怅何慕一举眇江海
　　其二
　　众禽事纷争野雁独闲洁徐行意自得俛仰若有节我衰寄江湖老伴杂鵞鸭作书问陈子晓景画苕霅依依聚圎沙稍稍动斜月先鸣勤鼓翅吹乱芦花雪
　　九月三日宿胥口始闻雁　　【宋】范成大
　　故人久不见乍见杂悲喜新雁如故人一声惊我起把酒不能觞送目问行李曽云行路难空蒙千万里塞北多关山江南渺云水风髙吹汝瘦旅伴今余防斜行不少驻灭没苍烟里羁逰吾亦倦客程殊未已扁舟费年华短缆系沙尾物性各有役冥心聼行止江郊匝地熟塲圃平如砥归期且勿念共饱丰年米
　　赋得春雁送张郎中省觐扬州
　　【元】揭傒斯
　　东风吹归雁离离翔天侧朝发衡阳浦夕过隂山碛嘹唳浮云中万里才一息眷言思亲者相望有南北
　　羣雁圗　　　　　　　　　【元】傅若金
　　微茫洞庭野隠约潇湘岸鸿雁将栖息飞鸣求其伴先集良未安后至凄欲断使我懐弟兄因之中肠乱畱连江海逺惨淡秋晖晏常恐随天风髙飞入云汉
　　平沙落雁　　　　　　　　【明】杨　基
　　江横秋烟白日落寒沙浅鸿雁万里来翩翩下平逺欲堕更低飞斜行两三转
　　平沙落雁　　　　　　　　【明】薛　瑄
　　霜清秋水落风过人迹平飞飞随阳鸟相呼下寒汀向夕聚俦侣月暎芦花明
　　七言古【附长短句】
　　鸣雁行　　　　　　　　　【唐】李　白
　　秋雁鸣辞燕山昨发委羽朝度关一一衔芦枝南飞防落天地间连行接翼往复还客居烟波寄湘呉凌霜触雪毛体枯畏逢矰缴惊相呼闻虚坠良可吁君更弹射何为乎
　　鸿雁　　　　　　　　　　【宋】曾　巩
　　江南岸边江水平水荇青青渚蒲绿鸿雁此时俦侣多乱下沙汀恣栖宿羣依青荇唼且鸣暖浴蒲根戏相逐长无矰缴意自闲不饱稻粱心亦足性殊凡鸟自知时飞不乱行聊渐陆岂同白鹭空洁白俛啄腥污期满腹
　　汪履道家观所蓄烟雨芦鸿圗
　　【宋】僧洪
　　西湖漠漠生烟雨浦浦圎沙鳬雁聚今日髙堂素壁间忽见西湖最西浦翩翻两雁方欲下数只飘然掠波去独余一只方穏眠有梦不成亦惊顾萧梢碧芦秋叶赤青沙白石纷无数我本江湖不系舟尔軰况亦江湖侣令人便欲寻睿郎呼船深入龙山坞
　　鸿雁篇　　　　　　　　　【元】陈　基
　　鸿雁双双度雁门相呼相唤不离羣昼衔芦藋防矰缴夜宿关河同梦魂稻粱既足江南阔秋水增波叶微脱洞庭湖畔卧云沙彭蠡矶头弄烟月一朝无事忽相违一向东飞一向西西飞渺渺秦山曲东去悠悠沧海湄秦山沧海遥相望顾影徘徊各惆怅山有猩鼯与网罗水有蛟鼍与风浪囘头却恨不同栖辛苦皆因独自飞不问天南与天北何时相见得同归
　　五言律
　　同张二咏雁　　　　　　　【唐】骆賔王
　　唼藻沧江逺衔芦紫塞长雾深迷晓景风急断秋行阵照通宵月书封防夜霜无复能鸣分空知愧稻粱
　　秋雁　　　　　　　　　　　骆賔王
　　聫翩辞海曲揺曵指江干阵去金河冷书归玉塞寒帯月凌空易迷烟逗浦难何当同顾影刷羽泛清澜
　　雁　　　　　　　　　　　【唐】李　峤
　　春晖满朔方雁发衡阳望月惊影排云结阵行往还倦南北朝夕苦风霜寄语能鸣侣相随入帝乡
　　归雁　　　　　　　　　　【唐】杜　甫
　　万里衡阳雁今年又北归双双瞻客上一一背人飞云里相呼疾沙边自宿稀系书无浪语愁寂故山薇
　　孤雁　　　　　　　　　　　杜　甫
　　孤雁不饮啄飞鸣声念羣谁怜一片影相失万重云望尽似犹见哀多如更闻野鸦无意绪鸣噪自纷纷见上林春雁翔青云寄杨起居李员外
　　【唐】钱　起
　　上林春更好宾雁不知归顾影怜青籞传声入紫微夜陪池鹭宿朝出苑花飞宁忆寒乡侣鸾凰一见稀
　　送征鸿　　　　　　　　　　钱　起
　　秋空万里净嘹唳独南征风急翻霜冷云开见月惊塞长怜去翼影灭有余声怅望遥天外乡愁满目生
　　赋得沙上雁　　　　　　　【唐】耿　湋
　　衡阳多道里弱羽复哀音还塞知何日惊乱此心夜隂前侣逺秋冷后湖深独立汀洲意宁知霜霰侵
　　夜闻囘雁　　　　　　　　【唐】司空曙
　　雁响天边过髙髙望不分飕飅传细雨嘹唳隔长云防向谁家尽归来防客闻还将今夜意西海话苏君
　　泊雁【廻文　　　　　　　　唐】戴叔伦
　　泊雁鸣深渚收霞落晚川柝随风敛阵楼暎月低漠漠汀帆转幽幽岸火燃壑危通细路沟曲绕平田
　　早雁　　　　　　　　　　【唐】顾非熊
　　逐暖来南国迎寒背朔云下时波势出起处阵形分声急奔前侣行低续后羣何人寄书札絶域可知闻
　　早鸿　　　　　　　　　　【唐】李羣玉
　　木落波浪动南飞闻夜鸿参差天汉雾嘹唳月明风野水莲茎折寒泥稻穂空无令一行侣相失五湖中
　　归雁　　　　　　　　　　【唐】孟　贯
　　春至衡阳雁思归塞路长汀洲齐奋翼霄汉共成行雪尽翻风暖寒收度月凉直应到秋日依旧返潇湘
　　孤雁　　　　　　　　　　【唐】崔　涂
　　湘浦离应晩边城去已孤如何万里计只在一枝芦迥起波揺楚寒栖月暎蒲不知天畔侣何处下平芜
　　其二
　　防行归塞尽念尔独何之暮雨相呼失寒塘欲下迟渚云低暗度闗月冷遥随未必逢矰缴孤飞自可疑
　　孤雁　　　　　　　　　　【唐】储嗣宗
　　孤雁暮飞急萧萧天地秋闗河正黄叶消息断青楼湘渚烟波逺骊山风雨愁此时万里道魂梦绕沧洲
　　侍宴赋得归雁　　　　　　【宋】徐　铉
　　夜静羣动息翩翩一雁归清音天际逺寒影月中微何处云同宿长空雪共飞阳和常借便免与素心违
　　闻雁寄欧阳夷陵　　　　　【宋】梅尧臣
　　闲坐独无寐雁来更未阑声长河汉迥影落戸庭寒荆楚橘包熟潇湘枫叶丹南飞过三峡试问故人防
　　闻雁　　　　　　　　　　【元】虞　集
　　楼近暖云湿夜深闻雁低声音灯外尽羽翮月边迷冉冉白榆上悠悠黄竹西应逢穆王骏春草一长嘶
　　雁声　　　　　　　　　　【元】张　翥
　　嘹嘹数雁度流响一凄然半落淮南雨遥沈海上天疎砧欲断处哀角未吹前我亦离羣者闻之夜不眠
　　孤雁　　　　　　　　　　【元】黄　庾
　　长空独嘹唳隠约背斜晖塞北离羣逺江南失侣归度云怜只影照水认双飞却羡投林鸟相呼入翠微
　　闻雁　　　　　　　　　　【明】曹　嘉
　　连翩升紫塞嘹呖过秋城帛染传书涙砧催捣练声云深飞总近风细落还轻此夜髙楼笛懐人防度横
　　盐河闻雁　　　　　　　　【明】苏　澹
　　客子起常早月眀殊可亲一声沙觜雁匹马渡头人顾侣鸣偏切悲秋兴转真兰闺梦囘处应忆客边身
　　闻雁　　　　　　　　　　【明】宗　臣
　　一枕何能得长愁至不禁鱼龙残夜笛风雨急秋砧天入萧森气人兼去住心湖南有新雁作意送悲音
　　雨夜闻雁　　　　　　　　【明】居　节
　　釭斜寒照竹山静雨围牀雁到秋如许人愁夜未央江天将只影霜信过重阳小梦知何处三湘烟水长
　　雁至　　　　　　　　　　【明】雷思霈
　　去燕新辞主来鸿旧作宾江空今夜月家逺隔年身结伴多依水将书只写人如何白翎雀歳歳北山春
　　白雁　　　　　　　　　　【明】曹学佺
　　波浄影逾白霜清鸣更催乾坤双鬓老风雪一声来林迥隠犹见天长去复囘物情嫌太洁莫使羽毛摧
　　闻雁　　　　　　　　　　【明】僧徳祥
　　八月凉风起髙飞乱入云度闗成一序遵渚动千羣菰米沈寒雨芦花散夕曛一声江上过独客最先闻
　　雒城闻雁　　　　　　　　【明】项兰贞
　　眀月照苍苔横空一雁来影翻飞叶堕声帯晚风廻塞北征人思闺中少妇哀江南别业在丛桂防枝开
　　闻雁　　　　　　　　　　【明】郑梦周【朝鲜人】
　　行旅忽闻雁仰防天宇清数声和月落一防入云横锦字囘燕塞新愁满洛城疎灯孤馆夜何限故园情
　　五言排律
　　飞鸿响逺音　　　　　　　【唐】李体仁
　　漠漠微霜夕翩翩出渚鸿清声流迥野髙韵入寥空旧质经寒塞残音响逺风萦云犹类网避月尚疑弓弱羽虽能振丹霄竟未通欲知多怨思聼取暮烟中
　　河南府试秋夕闻新雁　　　【唐】黄　滔
　　湘南飞去日蓟北乍惊秋叫岀陇云夜闻为客子愁一声初触梦半白已侵头旅馆移欹枕江城起倚楼余灯依古壁片月下沧洲寂聼良宵彻踌躇感歳流
　　归雁　　　　　　　　　　【宋】范仲淹
　　稻粱畱不得一一起江天带雪南离楚和春北入燕依依前伴侣歴歴旧山川木叶程犹逺梅花信可传子规啼到晓鹦鹉锁经年应羡冥冥者东风羽翼全
　　七言律
　　旅馆闻雁别友人　　　　　【唐】赵　嘏
　　路绕秋塘首独搔背羣燕雁正呼号故关何处重相失碧落有云终自髙旅宿去缄他日恨单飞谁讶此生劳行衣湿尽千山雪肠断金笼好羽毛
　　归雁　　　　　　　　　　【唐】陆龟蒙
　　北走南征类我曹天涯迢递翼应劳似悲边雪音犹苦初背岳云行未髙月岛聚栖防暗缴风滩斜起避惊涛时人不问随阳意空拾阑边翡翠毛
　　题雁　　　　　　　　　　【唐】郑　谷
　　八月凉风九月霜蓼花红澹苇条黄石头城下波揺影星子湾西云间行惊防渔家吹短笛失羣征戍锁残阳故乡闻尔亦惆怅何况扁舟非故乡
　　新雁　　　　　　　　　　【唐】呉　融
　　湘浦春波始北归玉闗揺落又南飞数声飘去和秋色一字横来背晩晖紫阁髙翻云羃羃防川低度雨微微莫从思妇台边过未得征人万里衣
　　鸿　　　　　　　　　　　【唐】徐　夤
　　行如兄弟影连空春去秋来燕不同紫塞别当寒露白碧山飞入暮霞红宣王徳美周诗内苏武书传汉苑中况解衔芦避弓箭一声归唳楚天风
　　雁　　　　　　　　　　　【唐】黄　滔
　　楚岸花晴塞柳衰年年南北去来期江城日暮见飞处旅馆月明闻过时万里风霜休更恨满川烟草且须疑洞庭云水潇湘雨好把寒更一　一知
　　宾雁　　　　　　　　　　【宋】韩　琦
　　时宾雁觉秋分便委寒霜遡楚氛一片画屏横逺岫防行书字贴轻云信通离阔诚虚语声到英雄似不闻莫趂衡阳恋闲暖南儿矰缴正纷纷
　　和孙侔雁荡　　　　　　　【宋】梅尧臣
　　雁荡髙髙路莫通衔芦秋叶入云峯山头水阔不见影岩下沙平时有踪千仭柱天何敛闪万工挥笔漫轻浓葛巾蜡屐未能着空羡青苍重复重
　　咏雁　　　　　　　　　　【元】曹伯启
　　塞色波光秋影涵数行天字到江南衔芦有为防矰缴择地无心入瘴岚寒暑相催犹可避稲梁虽好不宜贪哀鸣欲动何人意猎骑弯弧酒正酣
　　赋飞鸿送胡则大　　　　　【元】杨　载
　　年年客里见飞鸿成阵成行上碧空杳杳江湖寻故侣萧萧芦苇下新丛翺翔已出云霄上饮啄宁来沼沚中今日似君归去好扁舟一夜起东风
　　雁宾　　　　　　　　　　【元】谢宗可
　　地北天南万里身惊寒昨夜过边尘暂随沙漠秋来梦畱得湘江社后春水宿云飞同是客风嘹月唳自相亲荒汀防渚年年路应认芦花作主人
　　雁字　　　　　　　　　　　谢宗可
　　芦花月防寄秋情阵影南飞势不停一画写开湘水碧半行草破楚天青云牋冷印虫书迹烟墨浓摹鸟篆形题尽子卿心事苦防文无数落寒汀
　　白雁　　　　　　　　　　　谢宗可
　　翅老西风絶防瑕秋江难认宿芦花云边字缺银钩防月下筝闲玉柱斜影乱飞鸥囘逺浦阵迷宿鹭落平沙声声呌起苏郎恨为带呉霜染鬓华
　　清谿落雁　　　　　　　　【元】曹文晦
　　清谿谿口荻花秋底事年年伴白鸥北去不辞书帛寄南来非为稲粱谋荒烟渺长桥外落叶萧萧古渡头见说洞庭风月好碧波千顷少渔舟
　　白雁　　　　　　　　　　【明】徐　舫
　　出塞风沙不浣衣要分秋色占鸥矶逺书玉宇传霜信斜落银筝暎冷晖楚泽云昬无片影湘江月黒见孤飞当年系帛还苏武汉节仍全皓首归
　　白雁　　　　　　　　　　【明】顾文昱
　　万里西风吹羽仪独传霜翰向南飞芦花暎月迷清影江水涵秋防素辉锦瑟夜调冰作柱玉闗晓度雪沾衣天涯兄弟离羣乆皓首江湖犹未归
　　孤雁　　　　　　　　　　【明】瞿　佑
　　失伴离羣不惮劳此心终不在蓬蒿百年海内皆兄弟万里云间一羽毛夜月相随形影在秋风独立性情髙鹓行鹭序休相笑朋党何须似尔曹
　　归雁　　　　　　　　　　【明】沈　恒
　　冥鸿不觉又逢春逺别湘南北向秦云接防行天漠漠江涵归影水粼粼闗山呌落三更月旅馆愁惊万里人莫怪东风吹去翮清秋芦渚又来賔
　　旅中闻雁　　　　　　　　【明】骆文盛
　　西风鸿雁惜离羣露下天髙仿佛闻方讶北来冲逺塞忽惊南去入寒云千山落叶还秋杪一卷残书且夜分无那余音更嘹喨倚楼乡思益纷纷
　　雁字　　　　　　　　　　【明】朱之蕃
　　长空清迥净秋云杖倚斜阳数雁羣吹隔狂飚存断简翔依沙溆见廻纹霞江防缀摩崖碣芦岸聫翩白练裙衡岳峯髙归羽急疑探二酉发竒文
　　雁　　　　　　　　　　　　朱之蕃
　　郊原旷望入秋深序列南翔见候禽堕影髙空随落木蜚声午夜杂寒砧湘江霜月连塞北海音书到上林矰缴未湏劳弋慕平沙逺水寄闲心
　　咏雁字　　　　　　　　　【明】唐时升
　　蒹葭白露早纷纷上下参差意象分朔漠南来应累译衡阳北望尽同文方思坐卧观三日又见纡廻作五云一一总成龙鳯质可教容易换鵞羣
　　其二
　　一夜风霜过洞庭莫徭惆怅羡冥冥芦洲掩暎成飞白竹坞廻翔欲杀青右转正如秦代玺横行疑写梵王经君归直向燕然去且为皇家好勒铭
　　其三
　　翩翩六翮破寒烟初月纎纎列宿连雨后糢糊浓淡墨风前断续短长篇防霞净拭红丝砚银汉平铺白地牋自罢结绳书契起怜君长在网罗边
　　其四
　　黄昬风雨黯东西何事皇皇不肯栖共指漂鸾兼泊鳯难分野鹜与家鸡影过平嶂如书壁声落前汀似印泥谁把文章移北斗君家兄弟羽毛齐
　　其五
　　漠北湖南万里通年年为客任长风饮时渴骥奔泉上栖防惊蛇入草中空里作书皆咄咄日来多暇不匆匆张芝自有凌云意莫比藏真老秃翁
　　其六
　　逺拂残霞搅防云始知笔阵扫千军元常法备皆三折阿买诗成写八分赋客近为离合体经生能辨古今文危峯阻日君须记陇首羣飞背夕曛
　　是夕闻雁　　　　　　　　【明】王　鏳
　　萧萧落木黒波生烛暗杯空三四声芦作绿花枝尚脆菰垂白露米先倾我来宾至飞廻处君向人归厌歴程燕子轻身真自喜不堪此际有逢迎
　　五言絶句
　　赋得早雁出云鸣　　　　　【唐】太　宗
　　初秋玉露清早雁出空鸣隔云时乱影因风乍合声
　　南中咏雁　　　　　　　　【唐】韦承庆
　　万里人南去三春雁北飞不知何岁月得与尔同归
　　秋雁　　　　　　　　　　【唐】褚　亮
　　日暮霜风急羽翮转难任为有传书意翩翩入上林
　　闻雁　　　　　　　　　　【唐】韦应物
　　故园渺何防归思方悠哉淮南秋雨夜髙斋闻雁来
　　水宿闻雁　　　　　　　　【唐】李　益
　　早雁忽为防惊秋风水窗夜长人自起星月满空江
　　雁　　　　　　　　　　　【唐】陆龟蒙
　　南北路何长中间万弋张不知烟雾里防只到衡阳
　　雁　　　　　　　　　　　【宋】陈师道
　　来徃违寒暑飞鸣在稲粱未知溟海大不肯过衡阳
　　秋雁图　　　　　　　　　【元】杨维桢
　　野水江湖逺秋风芦叶黄南飞旧兄弟一一自成行
　　闻雁忆弟子培　　　　　　【明】宗　臣
　　秋雨千峯散寒云万里开不知天际雁几日故园来
　　闻雁　　　　　　　　　　【明】僧道衍
　　鸣雁为离羣余哀度水云那知故乡夜亦似客中闻
　　六言絶句
　　惠崇芦雁　　　　　　　　【宋】苏　轼
　　惠崇烟雨芦雁坐我潇湘洞庭欲买扁舟归去故人云是丹青
　　题王子庆所藏大年墨雁　　【元】赵孟頫
　　鸿雁栖栖遵渚黄芦索索鸣秋羡杀承平公子笔端万里沧洲
　　七言絶句
　　官池春雁　　　　　　　　【唐】杜　甫
　　自古稻粱多不足至今鸂鶒乱为羣且休怅望看春水更恐归飞隔暮云
　　其二
　　青春欲尽急还乡紫塞宁论尚有霜翅在云天终不逺力防矰缴絶须防
　　归雁　　　　　　　　　　【唐】钱　起
　　潇湘何事等闲囘水碧沙明两岸苔二十五弦弹夜月不胜清怨却飞来
　　雁　　　　　　　　　　　【唐】薛　能
　　肃肃雍雍义有余九天鸾鳯莫相疎惟应静向山窗过激发英雄夜读书
　　夜泊咏栖鸿　　　　　　　【唐】陆龟防
　　可怜霜月暂相依莫向衡阳趂队飞同是江天寒夜客羽毛单薄稲粱防
　　题新雁　　　　　　　　　【唐】杜荀鹤
　　暮天新雁起汀洲红蓼花疎水国秋想得故园今夜月防人相忆在江楼
　　闻雁　　　　　　　　　　【唐】林　寛
　　接影横空背雪飞声声寒出玉闗迟上阳宫里三千梦月冷风清闻过时
　　小雁荡　　　　　　　　　【宋】王十朋
　　归雁行飞集涧阿不贪江海稲粱多峯头一荡虽然小饮啄犹堪避网罗
　　闻雁　　　　　　　　　　【宋】陆　游
　　过尽江南把酒稀熏笼香冷换春衣秦闗汉苑无消息又在江南送雁归
　　闻新雁有感　　　　　　　　陆　游
　　新雁南来片影孤冷云深防宿菰芦不知湘水巴陵路曾记渔阳上谷无
　　春半闻归雁　　　　　　　【宋】杨万里
　　春光深浅没人知我正南归雁北归头上一声如话别一生长是背人飞
　　题赵大年芦雁　　　　　　【元】戴表元
　　寒更索索警霜丛兄弟当年意自同犹是江湖太平防未妨沈着卧秋风
　　见雁有懐　　　　　　　　【元】黄　庚
　　满眼西风忆故庐亲朋音问乆相疎年年江上无情雁只带秋来不带书
　　四雁图　　　　　　　　　【元】任士林
　　江北江南秋正骄孤飞万里气方豪平生惯有冰霜翼却笑东风燕雀髙
　　沙雁　　　　　　　　　　【元】杨　载
　　漠漠寒烟树影防一行沙雁背人飞江南江北秋将尽客子如今犹未归
　　题王元善赴北清江新雁图　【元】黄镇成
　　江南春水拍天齐鸿雁成行向北飞未必云山便相隔秋风还带夕阳归
　　题墨雁　　　　　　　　　【元】杨维桢
　　黄沙衰草羽毵毵八月天山冷不堪昨夜朔风吹过影尽将秋色到天南
　　闻雁　　　　　　　　　　【元】丁鹤年
　　月落江城转四更旅魂和梦到滦京醒来独背寒灯坐风送长空雁防声
　　自题芦洲聚雁图　　　　　【明】朱　芾
　　夜窗听雨话巴山又入潇湘水竹间满渚冥鸿谁得似碧天飞去又飞还
　　芦雁　　　　　　　　　　【明】王　泽
　　拍天烟水接潇湘芦苇秋风叶叶凉何处渔郎夜吹笛雁羣惊起不成行
　　九月十七日闻雁寄董庄　　【明】徐　贲
　　晚意秋隂雨不分渚芦沙竹防寒云雁声客里谁先听愁絶惟应我共君
　　题芦雁图　　　　　　　　【明】胡　奎
　　草草书空不作行相呼相唤过衡阳芦花月冷应无梦啄尽寒沙一夜霜
　　早雁　　　　　　　　　　【明】髙　棅
　　凉霜八月塞天寒飞度衡阳楚水寛少妇楼头初掩瑟一行先向夕阳看
　　题雁　　　　　　　　　　【明】王　绂
　　聨翩飞防影横斜暝色和烟暗荻花逺水防茫秋万顷不妨随意落平沙
　　宿雁图　　　　　　　　　【明】张　泰
　　理巻霜毛宿晚汀旅魂应自绕秋冥西风莫搅蒹葭水月苦沙寒易得醒
　　月夜下桐江闻孤雁　　　　【明】王叔承
　　烟月满江渔火寒一声孤雁下芦滩隔天总有家书到水碧山青不耐看
　　清江闸闻雁　　　　　　　【明】李　玮
　　数声江浒三更雁孤影霜天万里身新冷犹如先避雪南来应笑北行人
　　二月闻雁　　　　　　　　【明】孙承宗
　　九月边庭无雁来闗门不逐雁门开春来塞上希矰缴花信风前一一囘
　　其二
　　孤鸿防日过长安拖得春旗露未干应说边庭花信早征衣初拟褪春寒
　　题一雁图　　　　　　　　【明】僧徳祥
　　万里江湖一叶身来时逢雪又逢春天南地北年年客只有芦花似故人


　　御定佩文斋咏物诗选巻四百二十六
　　钦定四库全书
　　御定佩文斋咏物诗选卷四百二十七
　　鹰类【附隼　海青】
　　五言古
　　杨监又出画鹰十二扇　　　【唐】杜　甫
　　近时冯绍正能画鸷鸟様明公出此图毋乃传其状殊姿各独立清絶心有向疾禁千里马气敌万人将忆昔骊山宫冬移含元仗天寒大羽猎此物神俱王当时无凡材百中皆用壮粉黒形似间识者一惆怅干戈少暇日真骨老崖嶂为君除狡兎防是翻鞲上
　　养鹰词　　　　　　　　　【唐】刘禹锡
　　养鹰非翫形所资击鲜力少年昧其理日月哺不息探雏网黄口旦暮有余食寜知下鞲时翅重飞不得毰毸上林表使兎自南北饮啄既已盈安能劳羽翼
　　七言古【附长短句】
　　观放白鹰　　　　　　　　【唐】李　白
　　寒冬十二月苍鹰八九毛寄言燕雀莫相啅自有云霄万里髙
　　姜楚公画角鹰歌　　　　　【唐】杜　甫
　　楚公画鹰鹰戴角杀气森森到幽朔观者贪愁掣臂飞画师不是无心学此鹰写真在左绵却嗟真骨遂虚传梁间燕雀休惊怕亦未抟空上九天
　　笼鹰词　　　　　　　　　【唐】栁宗元
　　凄风淅沥飞严霜苍鹰上击翻曙光云披雾裂虹霓防霹雳掣电捎平冈砉然劲翮剪荆棘下攫狐兎腾苍茫爪毛吻血百鸟逝独立四顾时激昻炎风溽暑忽然至羽翼脱落自摧藏草中狸防足为患一夕十顾惊且伤但愿清商复为假防去万累云间翔
　　观刘永年画角鹰　　　　　【宋】黄庭坚
　　刘侯才勇世无敌爱画工夫亦成癖弄笔扫成苍角鹰杀气棱棱动秋色爪拳金钩觜屈铁万里风云藏劲翮兀立槎枒不畏人眼看青冥有余力霜飞晴空塞草白云垂四野隂山黒此时轩然盍飞去何乃巑岏立西壁秪应真骨下人世不谓雄姿畱粉墨造次更无髙鸟喧等间亦恐狐貍吓旁观未必穷神妙乃是天机贯胸臆瞻相突兀摩空材想见其人英武格传闻挥毫颇容易持以与人无甚惜物逢真赏世所珍此画他年恐难得
　　野鹰来　　　　　　　　　【金】蔡　珪
　　南山有竒鹰寘穴千仞山网罗虽欲施藤石不可攀鹰朝飞耸肩下视平芜低健狐跃兎藏何迟鹰暮来腹肉一饱精神开招呼不上刘表台锦衣年少漫畱意俯仰不能随尔軰
　　题刘履初所藏莫庆善画鹰　【元】郭　钰
　　目光悬秋防翮齐欲飞不飞愁云低足无绦镟腹无食空林尚恐难安栖笔力精到天机防莫生所画诗我题君不见天下太平角端语狐兎草间何足数
　　题画鹰送罗缉熙南归　　　【明】李东阳
　　大鹰狰狞爪决石侧目髙堂睨秋碧小鹰倔伏俯且窥威而不扬岂其雌雌雄起伏各异态意气相看出尘壒独立羞将众羽羣髙飞怕有浮云碍山寒木落天始风日色惨淡川原空人间狐兔自有地慎勿反击伤鹓鸿画图彷佛是谁作宛似悬韝臂间落髙堂匹练长风生万里炎荒尽幽朔我生竒气空嶙峋挥毫对此不无神送渠羽翼朝天去亦是云霄得意人
　　题鲁京尹所藏防鹰图　　　　李东阳
　　霜风摵摵空林响朔气随空入萧爽两鹰意气殊絶羣俯视平川如一掌云着树凝不飞野日照地寒无辉身欲下不肯下似觉深山狐兔稀丹青落手翩欲活鞲上惊看锦绦脱江湖浩荡烟水深万里阳台天末时维八月炎暑空两鹰角立如争雄周旋九纮隘八极此意岂在风尘中知公有才非搏击我意亦欲辞樊笼秖应共逐鹓鸾去去上丹山十二重
　　画鹰　　　　　　　　　　【明】徐　渭
　　闽南缟练光浮腻传真谁写苍厓鸷生相由来不附人绿韝空着将军臂八月九月原草稀百鸟髙髙兔走肥烟中敛翼逺不下节短暗合孙呉机此时一中贵快意深林燕雀何须避惟将搏击应凉风谁贪饱脔矜山雉昨见少年向南市买鹰欲放平原辔凡材侧目饱人餧不似画中有神气夜来鸱枭作精魅安得放此向人世秋风一试刀棱翅
　　海东青行　　　　　　　　【明】僧梵琦
　　海东青髙丽献之天子庭万人却立不敢睨玉爪金眸铁作翎心在寒空鞲在手一生自猎知无偶孤飞直出大鹏前猛志岂落鴐鵞后是日霜风何栗冽长杨树羽看腾瞥奔云突雾入紫霄狡兔妖蟇洒丹血束身归来如木鸡众鹘欲并功难齐尔軰无材空碌碌不应但费官厨肉
　　五言律
　　进秋隼　　　　　　　　　【唐】耿　湋
　　岂悟因罗者迎霜献紫防夕阳分素臆秋色上花衣举翅云天近囘眸燕雀稀应随明主意百中有光辉
　　和舍弟譲咏笼中鹰　　　　【唐】吕　温
　　未用且求安无猜也不残九天飞势在六月目睛寒动触樊笼倦闲消肉食难主人憎恶鸟试待一呼看
　　失白鹰　　　　　　　　　【唐】郑　繇
　　白锦文章乱丹霄羽翮齐云中呼暂下雪里放还逃梁苑惊池鹜陈仓拂野鸡不知寥廓外何处独依栖
　　五言排律
　　霜隼下晴臯　　　　　　　【唐】阙　名
　　九臯霜气劲翔隼下初晴风动闲云卷星驰白草平棱棱方厉疾肃肃自纵横掠地秋毫迥投身逸翮轻髙墉全失影逐雀乍飞声薄暮寒郊外悠悠万里情
　　七言律
　　见王监兵马使说近山有白黒二鹰罗者乆取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余
　　赋诗　　　　　　　　　【唐】杜　甫
　　云飞玉立尽清秋不惜竒毛恣逺逰在野只教心力破于人何事网罗求一生自猎知无敌百中争能耻下鞲鹏碍九天须却避兔经三窟莫深忧
　　其二
　　黒鹰不省人间有度海疑从北极来正翮抟风超紫塞冬防夜宿阳防虞罗自觉虚施巧春雁同归必见猜万里寒空秖一日金眸玉爪不凡材
　　白海青　　　　　　　　　【元】袁　易
　　渺渺东溟刷羽翰乍随天马万人观孤飞雪防青云破一击秋生玉宇寛赐予岂将追雁鹜驱除直欲辨枭鸾江南眀月难同色梦想瑶堦白露漙
　　五言絶句
　　画鹰　　　　　　　　　　【元】马祖常
　　侧视窥霄汉低飞近草莱金鞲时一脱肉饱更须囘
　　题画鹰　　　　　　　　　【元】李　祁
　　劲翮排霜防天寒气转骄草间狐兔尽侧目望青霄
　　七言絶句
　　新罗进白鹰　　　　　　　【唐】窦　巩
　　御马新骑禁苑秋白鹰来自海东头汉皇无事须逰猎雪乱争飞锦臂韝
　　宫词　　　　　　　　　　【唐】王　建
　　内鹰笼脱解红绦鬬胜争飞出手髙直上碧云还却下一防金爪掬花毛
　　饥鹰词　　　　　　　　　【唐】章孝标
　　遥想平原兔正肥千囘砺吻振毛衣纵令啄解丝绦结未得人呼不敢飞
　　观猎　　　　　　　　　　【唐】薛　逢
　　马缩寒毛鹰落臕角弓初暖箭新调平原踏尽无禽出竟日翻身望碧霄
　　咏架上鹰　　　　　　　　【唐】崔　铉
　　天边心胆架头身欲拟飞腾未有因万里碧霄终一去不知谁是解绦人
　　鹰　　　　　　　　　　　【唐】髙　越
　　雪爪星眸世所稀摩天专待振毛衣虞人莫漫张罗网未肯平原浅草飞
　　丁卯上京　　　　　　　　【元】马祖常
　　海国名鹰岂鹘胎渥洼天马是龙媒明时不惜黄金赐只欲番王万里来
　　宫词　　　　　　　　　　【明】朱有炖
　　三山冰合放鹰时千骑如云授指挥日暮六街尘滚滚马前横抱白鵞归
　　元宫词　　　　　　　　　　朱有炖
　　雨顺风调四海宁丹墀大乐列优伶年年正旦将朝会殿内先观玉海青
　　其二
　　秋深飞放出郊行选得驯驹内里乗野雉满鞍如缀锦马前珍重是黄鹰
　　拟古宫词　　　　　　　　【明】徐桢卿
　　君王无事日临戎韎韐亲调白玉弓千骑红袍齐扈跸臂鹰遥出建章宫
　　长安少年行　　　　　　　【明】僧宗泐
　　鬭鸡赢得海东青臂向东街觅弟兄白马翩翩相逐去灞陵原上晓云平










　　御定佩文斋咏物诗选巻四百二十七
　　钦定四库全书
　　御定佩文斋咏物诗选巻四百二十八
　　鹘类
　　五言古
　　画鹘行　　　　　　　　　【唐】杜　甫
　　髙堂见生鹘飒爽动秋骨初惊无拘挛何得立突兀乃知画师妙巧刮造化窟写此神俊姿充君眼中物鸟鹊满樛枝轩然恐其出侧脑看青霄宁为众禽没长翮如刀劒人寰可超越乾坤空峥嵘粉墨且萧瑟缅思云沙际自有烟雾质吾今意何伤顾歩独纡鬰
　　海州观放鹘搏兔不中而飞去
　　【宋】沈　括
　　秋霜濯空林暮日在峯顶冥冥起长风稍稍絶遗影骁禽值猛搏俯取不待顷岂非求者乖矫翮成逺骋未能谢榛莽那用遽悻悻此心竟可怜得失未宜病
　　五言排律
　　出笼鹘　　　　　　　　　【唐】濮阳瓘
　　玉簇分花袖金铃出防笼揺心长捧日逸翰镇生风一防青霄里千声碧落中星眸随狡兔霜爪落飞鸿每念提擕力常懐搏击功以君能惠好不敢没遥空
　　七言絶句
　　梦游洛中　　　　　　　　【宋】蔡　襄
　　草白霜晴鹘眼开原头游骑四边来枯丛鸦鹊休惊噪日暮分持走兔回







　　御定佩文斋咏物诗选巻四百二十八
　　钦定四库全书
　　御定佩文斋咏物诗选卷四百二十九
　　雕鹗类
　　五言絶句
　　客夜偶成　　　　　　　　【元】马　臻
　　男儿不得志壮心惜徂年长空起雕鹗目送入寥天
　　榆林驿　　　　　　　　　【明】尹　耕
　　天上白榆树千秋紫塞隂隔林观猎骑时有射雕心
　　七言絶句
　　猎骑　　　　　　　　　　【唐】杜　牧
　　已落防雕血尚新鸣鞭走马又翻身凭君莫射南来雁恐有家书寄逺人
　　射雕骑　　　　　　　　　【唐】马　戴
　　蕃靣将军着防裘酣歌冲雪在边州猎过黒山犹走马寒雕射落不回头
　　落帆后赋　　　　　　　　【唐】李羣玉
　　平湖茫茫春日落危樯独暎沙洲泊山岸闲寻细草行古查飞起黄金鹗
　　元宫词　　　　　　　　　【明】朱有炖
　　诸方贡物殿前排召得鹰坊近露台清晓九闗严虎豹辽阳先进白雕来
　　晚登沁州城有感　　　　　【明】谢　榛
　　苍茫野色几沙滩漳水东流倚堞看烟火满城天向夕一雕飞过不知寒
　　书事　　　　　　　　　　【明】陆之裘
　　严寒朔漠草争凋万乗遥临冰雪消天马追风齐八骏彤弓月落防雕




　　御定佩文斋咏物诗选卷四百二十九
　　钦定四库全书
　　御定佩文斋咏物诗选卷四百三十
　　白翎雀类【雀一作鹊】
　　七言古【附长短句】
　　白翎雀　　　　　　　　　【元】萨都拉
　　凄凄幽雀防白翎飞飞只傍乌桓城平沙无树巢弗营雌雄为乐相和鸣君不见旧日轻盈舞紫燕鸳鸯锁老昭阳殿风暄芍药春可怜露冷芙蓉秋莫怨
　　白翎鹊词　　　　　　　　【元】杨维桢
　　白翎鹊西极来金为冠玉为衣百鸟见之不敢飞雄狐猛虎愁神机先帝亲手韝重尔西方竒海东之青汝何为下攫草间雉兔肥奈尔猛虎雄狐狸
　　其二
　　白翎鹊来西极地从翼旋山目侧边风劲气劲折胶材官猛箭与之敌黄狼紫兔不余力须臾白雪轻一举千仞直鴐鵞洒血当空掷金头玉颈髙十尺千秋万歳逢玉食
　　白翎雀图　　　　　　　　【明】王　祎
　　白翎雀雪作翎羣呼旅食啁唽鸣何人翻作弦上声传与江南士女听南人听声未识形画师更与图丹青图丹青一何似知尔之生何防是秋髙口子草如云风劲脑儿沙似水
　　七言絶句
　　塞上曲　　　　　　　　　【元】纳　延
　　乌桓城下雨初晴紫菊金莲漫地生最爱多情白翎雀一防飞近马边鸣





　　御定佩文斋咏物诗选巻四百三十
　　钦定四库全书
　　御定佩文斋咏物诗选巻四百三十一
　　鸢类
　　五言古
　　射鸢　　　　　　　　　　【魏】刘　桢
　　鸣鸢弄防翼飘飘薄青天我后横怒起意气凌神仙发机如惊焱三发两鸢连流血洒墙屋飞毛从风旋庶士同声赞君射一何妍
　　七言古
　　飞鸢操　　　　　　　　　【唐】刘禹锡
　　鸢飞杳杳青云里鸢鸣萧萧风四起旗尾飘扬势渐髙箭头划声相似长空悠悠霁日悬六翮不动凝风烟游鹍翔雁出其下庆云清景相囘旋忽闻饥乌一噪聚瞥下云中争腐防腾音砺吻相喧呼仰天大吓疑鹓雏畏人避犬投髙处俛吻无声犹屡顾青鸟自爱玉山禾仙禽徒贵华山露扑棘危巢向暮时毰毸饱腹蹲枯枝游童挟弹一挥弣臆碎羽分人不悲天生众禽各有类威凤文章在仁义鹰隼仪形蝼蚁心虽能戾天何足贵
　　五言絶句
　　盘石磴　　　　　　　　　【唐】韦处厚
　　缭绕缘云上璘玢甃玉聨髙髙曾防折极目瞰秋鸢










　　御定佩文斋咏物诗选巻四百三十一
　　钦定四库全书
　　御定佩文斋咏物诗选巻四百三十二
　　雉类
　　五言古
　　雉朝飞操　　　　　　　　【梁】简文帝
　　晨光照麦畿平野度春翚避鹰时耸角妬垄或斜飞少年从逺役有恨意多违不如随荡子罗袂拂臣衣
　　雉朝飞操　　　　　　　　【梁】呉　均
　　二月雉朝飞横行傍垄归斜看水外翟侧听岭南翚蹀恒欲战耿耿恃强威当令君见赏何辞碎锦衣
　　雉子斑　　　　　　　　　【陈】江　总
　　麦垄新秋来泽雉屡徘徊依花似恊妬拂草乍惊媒三春桃照李二月栁争梅暂住如臯路当令巧笑开
　　射雉　　　　　　　　　　【陈】萧　有
　　二月春翚动曹王挟妬媒挿翳依花合芟塲向野开隔田闻雊近横谿见影来鸣青靥碎箭落锦衣摧今日
　　如臯路能将巧笑囘
　　雉子斑　　　　　　　　　【陈】张正见
　　陈仓雉未飞敛翮依芳甸朱冠色尚浅锦臆毛初变雊麦且专场排花聊勇战唯当渡弱水不怯如臯箭
　　射雉　　　　　　　　　　【唐】韦应物
　　走马上东冈朝日照野田野田防雉起翻射斗廻鞭虽无百发中聊取一笑妍羽分绣臆碎头弛锦鞘悬方将恱羁旅非闗学少年弓一长啸忆在灞城阡
　　七言古【附长短句】
　　白雉诗　　　　　　　　　【汉】班　固
　　启灵篇兮披瑞图获白雉兮效素乌嘉祥阜兮集皇都发皓羽兮奋翘英容洁朗兮于纯精彰皇徳兮侔周成永延长兮膺天庆
　　雉带箭　　　　　　　　　【唐】韩　愈
　　原头火烧静兀兀野雉畏鹰出复没将军欲以巧伏人盘马弯弓惜不发地形渐窄观者多雉惊弓满劲箭加冲人决起百余尺红翎白镞随倾斜将军仰笑军吏贺五色离披马前堕
　　雉将雏　　　　　　　　　【唐】王　建
　　雉吚喔雏出殻毛斑斑觜啄啄学飞未得一尺髙还逐母行旋母脚麦垄浅浅难蔽身逺去恋雏低怕人时时土中鼔两翅引雏拾虫不相离
　　雉塲歌　　　　　　　　　【唐】温庭筠
　　茭叶萋萋接烟曙鸡鸣埭上梨花露彩仗锵锵巳合围绣翎白颈遥相妬雕尾扇张金缕髙碎铃素拂骊驹豪绿塲红迹来相接箭发铜牙伤彩毛麦垄桑隂小山晚六虬归去凝笳逺城头却望防含情青亩春芜连古苑
　　五言律
　　雉　　　　　　　　　　　【唐】李　峤
　　白雉振朝声飞来表太平楚郊疑鳯出陈寳若鸡鸣童子懐仁至中郎作赋成冀君看饮啄耿介独含情
　　五言排律
　　越裳献白雉　　　　　　　【唐】丁仙芝
　　圣哲符休运伊防列上台覃恩丹徼逺入贡素翚来北阙欣初见南枝顾未囘敛容残雪净矫翼片云开驯扰将无惧翻飞幸莫猜甘从上林里饮啄且徘徊
　　越裳献白雉　　　　　　　【唐】王若嵒
　　素翟宛昭彰遥遥自越裳冰清朝暎日玉羽夜含霜歳月三年逺山川九译长来从碧海路入见白云乡作瑞兴周后登歌美汉皇朝天资孝理惠化且无疆
　　五言絶句
　　上元日放二雉　　　　　　【唐】司空图
　　婴网虽皆困褰笼喜共归无心期尔报相见莫惊飞
　　从猎　　　　　　　　　　【唐】韩　偓
　　蹀巴陵骏毰毸碧野鸡忽闻仙乐动赐酒玉偏提
　　七言絶句
　　又和畱山鸡　　　　　　　【唐】薛　能
　　五色文胜百鸟王相思兼絶寄芸香由来不是池中物鸡树归时即取将
　　杂题　　　　　　　　　　【元】王　逢
　　藻池岸匝水仙开满靣香飘玉蝶梅遗事罢书山舘静防狼行过雉鸡来
　　送李节度赴镇　　　　　　【明】金宗直【朝鲜人】
　　鼇背楼台一俯凭海波万里碧千层太平未试龙韬防射雉还过竹院僧








　　御定佩文斋咏物诗选巻四百三十二
　　钦定四库全书
　　御定佩文斋咏物诗选巻四百三十三
　　鹧鸪类
　　七言古
　　放鹧鸪词　　　　　　　　【唐】栁宗元
　　楚越有鸟甘且腴嘲嘲自名为鹧鸪徇媒得食不复虑机械潜发罹罝罦羽毛摧折触笼籞烟火煽赫惊庖厨鼎前芍药调五味膳夫攘腕左右视齐王不忍觳觫牛简子亦放邯郸鸠二子得意犹念此况我万里为孤囚破笼展翅当逺去同类相呼莫相顾
　　七言律
　　鹧鸪　　　　　　　　　　【唐】郑　谷
　　暖戏烟芜锦翼齐品流应得近山鸡雨昏青艸湖边过花落黄陵庙里啼游子乍闻征袖湿佳人才唱翠眉低相呼相唤湘江阔苦竹丛深春日西
　　侯家鹧鸪　　　　　　　　　郑　谷
　　江天梅雨湿江蓠到处烟香是此时苦竹岭无归去日海棠花落旧栖枝春宵思极兰灯暗晓月啼多锦幕垂惟有佳人忆南国殷勤为尔唱愁词
　　鹧鸪　　　　　　　　　　【唐】韦　庄
　　南禽无侣似相依锦翅双双傍马飞孤竹庙前啼暮雨汨罗祠畔拂残晖秦人只解歌为曲越女空能画作衣懊恼泽家【鹧鸪之声】非有恨年年长忆凤城归
　　鹧鸪　　　　　　　　　　【唐】徐　夤
　　绣防梅兼羽翼全楚鸡非瑞莫争先啼归眀月落边树飞入百花深处烟避烧防曽遗逺岫引雏时见饮晴川荔枝初熟无人际啄破红苞坠野田
　　五言絶句
　　江行杂诗　　　　　　　　【唐】钱　起
　　行到楚江岸苍茫人正迷秪如秦塞逺格磔鹧鸪啼
　　听山鹧鸪　　　　　　　　【唐】顾　况
　　谁家无春酒何处无春鸟夜宿桃花邨踏歌接天晓
　　鹧鸪词　　　　　　　　　【唐】李　益
　　湘江斑竹枝锦翅鹧鸪飞处处湘云合郎从何处归
　　松滋渡　　　　　　　　　【唐】司空图
　　楚岫积郷思茫茫归路迷更堪斑竹驿初听鹧鸪啼
　　长沙杂诗　　　　　　　　【眀】杨　基
　　花深众禽寂格格啼山鹧桡响一灯来人归碧湘夜
　　六言絶句
　　竹枝词　　　　　　　　　【眀】刘　溥
　　江心濈濈秋影烟外亭亭绿痕帝子祠前别思鹧鸪声里黄昏
　　七言絶句
　　踏歌词　　　　　　　　　【唐】刘禹锡
　　春江月出大隄平隄上女郎连袂行唱尽新词欢不见红霞暎树鹧鸪鸣
　　玊仙馆　　　　　　　　　【唐】张　籍
　　长谿新雨色如泥野水阴云尽向西楚客天南行渐逺山山树里鹧鸪啼
　　日晚归山词　　　　　　　【唐】施肩吾
　　虎迹新逢雨后泥无人家处洞边谿独行归客晚山里赖有鹧鸪临路啼
　　听吹鹧鸪　　　　　　　　【唐】许　浑
　　金谷歌传第一流鹧鸪清怨碧云愁夜来省得曽闻处万里月眀湘水秋
　　放鹧鸪　　　　　　　　　【唐】罗　邺
　　好倚青山与碧鸡刺桐毛竹待双栖花时迁客伤离别莫向相思树上啼
　　放鹧鸪
　　秋入池塘风露微晓开笼槛看初飞满身金翠画不得无限烟波何处归
　　防友不至　　　　　　　　【唐】成彦雄
　　王孙还是负佳期玊马追游日渐西独上郊原人不见鹧鸪飞过落花谿
　　题嘉陵驿　　　　　　　　【唐】张　蠙
　　嘉陵路险石和泥行到长亭日已西独倚防干正惆怅海棠花里鹧鸪啼
　　初入湖南醴陵界　　　　　【宋】范成大
　　崖栁阴阴夹暝途出山欢喜见平芜一春客梦饱风雨行尽江南闻鹧鸪
　　闽浙之交　　　　　　　　【元】马祖常
　　闽峤人居罨画图客行只欲望京都笋舆轧轧相思岭秋雨空蒙叫鹧鸪
　　廻衡山县望南岳呈御史完顔正夫修撰厐或
　　简　　　　　　　　　　【元】陈　孚
　　廻雁峰前一棹孤平波如镜漫菰蒲楚天日落碧云合山北山南闻鹧鸪
　　过三合驿　　　　　　　　【元】范　梈
　　一春归计又蹉跎百粤风光可奈何纵有青山千万叠行人长少鹧鸪多
　　画竹石　　　　　　　　　【元】杨载
　　林前怪石起参差篁竹丛深使客疑如过潇湘江上路鹧鸪啼罢日西时
　　镇江寄王本中台掾　　　　【元】萨都拉
　　梅花落尽空吹笛正月半头思逺人两岸好山青不断一江微雨鹧鸪春
　　和经歴杨子承晓发山馆　　　萨都拉
　　梦囬山馆月西斜曙色千峰动紫霞杜宇一声山竹裂鹧鸪飞上野棠花
　　黄亭驿晓起　　　　　　　　萨都拉
　　积雨莓苔上壁青晓寒山馆梦初醒鹧鸪声里流年度自是行人不忍听
　　送王奏差调福州　　　　　【元】台哈布哈
　　春水溶溶满鉴湖兰舟长防锦屠苏可怜走马闽山路榕叶阴中听鹧鸪
　　山鹧鸪　　　　　　　　　【眀】刘　基
　　黄茅垅上雨和泥苦竹冈头日色低自是行人行不得莫教空恨鹧鸪啼
　　秋江晚渡图　　　　　　　【眀】髙　启
　　鹧鸪飞尽一洲苹帆带秋云渡逺津底事颦看画中景昨朝曽送渡江人
　　题陈大宅方壶子层层云树图
　　【眀】周　元
　　昔年曽记秦川客云树参差去欲迷日暮孤舟行不得鹧鸪啼过渭城西
　　潇湘雨意图　　　　　　　【眀】熊　直
　　万木丛深日未晡寒江烟雨翠糢糊东风无限潇湘意却倚篷听鹧鸪
　　歇马大径山　　　　　　　【明】陈宪章
　　数家烟火隔林塘一树寒花晚自香黄叶坡头聊歇马鹧鸪声里见斜阳
　　题许子厚扇　　　　　　　【眀】史　鉴
　　好山多在石湖西艸色新年绿未齐亭子半开修竹里一帘春雨鹧鸪啼
　　萧臯别业竹枝词　　　　　【眀】沈眀臣
　　田小三郎唱得工七姊妹花开欲红林静三更鹧鸪月谿腥一阵鸬鹚风
　　语儿谿　　　　　　　　　　沈眀臣
　　春风来过语儿谿野雉低飞麦浪齐一片桑麻天气绿养蚕时节鹧鸪啼
　　山门　　　　　　　　　　【眀】孙承恩
　　山门落日望江干云树微茫晚色寒欲向东风歌一曲鹧鸪声里豆花残




　　御定佩文斋咏物诗选卷四百三十三
　　钦定四库全书
　　御定佩文斋咏物诗选巻四百三十四
　　乌类【鸦同】
　　五言古
　　城上乌　　　　　　　　　【梁】吴　均
　　呜呜城上乌翩翩尾毕逋凡生八九子夜夜啼相呼质微知虑少体贱毛衣麤陛下三万歳臣至执金吾
　　城上乌　　　　　　　　　【梁】朱　超
　　朝飞集帝城犹带夜啼声近日毛虽暖闻心尚惊
　　乌夜啼　　　　　　　　【北周】庾　信
　　桂树悬知逺风竿讵肯低独怜眀月夜孤飞犹未栖虎贲谁见惜御史讵相携虽言入弦管终是曲中啼
　　晚飞乌　　　　　　　　　【隋】虞世基
　　向日晚飞低飞飞未得栖当为归林逺恒长侵夜啼
　　羣鸦咏　　　　　　　　　【唐】储光羲
　　新宫骊山阴龙衮时出豫朝阳照羽仪清吹肃逵路羣
　　鸦随天车夜满新丰树所思在腐余不复忧霜露河低宫阁深灯隠鼓钟曙缤纷起寒枝矫翼时相顾冡宰收琳琅侍臣进鹓鹭髙举摩太清永絶矰缴惧兹禽亦翶翔不以微小故
　　送张兵部孟功廵河分题得屋上乌
　　【元】虞　集
　　花发上阳春门开未央曙城柝起羣栖流光散朝羽息影须近檐结巢愿当户辘轳转金井终日灌嘉树
　　七言古【附长短句】
　　乌引雏　　　　　　　　　【唐】韦应物
　　日出照东城春乌鵶鵶雏和鸣雏和鸣羽犹短巢在深林春正寒引飞欲集东城暖羣雏防褷睥睨髙举翅不及坠蓬蒿雄雌来去飞又引音声上下惧鹰隼引雏乌尔心急急将何如何得比日搜索雀卵噉尔雏
　　乌夜啼　　　　　　　　　【唐】王　建
　　庭树乌尔何不向别处栖夜夜夜半当户啼家人把烛出洞户惊栖失羣飞落树一飞直欲飞上天廻廻不离旧栖处未眀重绕主人屋欲下空中黑相触风飘雨湿亦不移君家树头多好枝
　　题李尚文少府所蔵枯栁寒鸦图
　　【元】郭　钰
　　江边独柳飞羣鸦败枝残叶秋风斜石泉可饮不可啄似闻落日鸣哑哑一段凄凉幽思足忽忆看花过韦曲上林春早听啼莺太液晴波宿黄鹄
　　乌夜啼　　　　　　　　　【眀】髙　启
　　啼乌惊多栖未久半起疎桐上髙栁灯下佳人颦浅眉机中少妇停纤手月入空闺夜欲深数声犹似听君琴
　　五言律
　　咏乌代杨师道　　　　　　【唐】太　宗
　　凌晨丽城去薄暮上林栖辞枝枝暂起停树树还低向日终难托迎风讵肯迷只待纎纎手曲里作宵啼
　　乌　　　　　　　　　　　【唐】李　峤
　　日路朝飞急霜台夕影寒聨翩依月树迢逓绕风竿白首何年改青琴此夜弹灵台如可托千里向长安
　　恵崇古木寒鸦　　　　　　【元】杨　载
　　江上秋云薄寒鸦防乱飞未眀常竞噪向晩复争归似怯霜威重仍嫌树影稀老僧修止观写物固精微
　　归鸦　　　　　　　　　　【眀】髙　启
　　哑哑噪夕晖争宿不争飞未逐防鸿去长先野鹤归荒邨流水逺古戍淡烟微借问寒林树何枝最可依
　　五言排律
　　应诏咏巢乌　　　　　　　【唐】杨师道
　　桂树春晖满巢乌刷羽仪朝飞丽城上夜宿碧林陲背风蔵密叶向日逐疎枝仰徳还能哺依仁遂可窥惊鸣雕辇侧王吉自相知
　　七言律
　　楼鸦　　　　　　　　　　【眀】朱曰藩
　　年年银汉桥成后楼上昏鸦接翅归御史府中栖未穏倡家树里听应稀緑垂槐穂蔵朝雨红入莲衣浴晚晖春去秋来浑底事只输鸿雁塞门飞
　　五言絶句
　　咏乌　　　　　　　　　　【唐】李义府
　　日里飏朝彩琴中伴夜啼上林多少树不借一枝栖
　　淮阴行　　　　　　　　　【唐】刘禹锡
　　簇簇淮阴市竹楼缘岸上好日起樯竿乌飞惊五两
　　絶句　　　　　　　　　　【元】陈　髙
　　云合虹腰断风囬雨脚斜浅滩屯宿鹭髙树竞栖鸦
　　前谿曲　　　　　　　　　【眀】沈眀臣
　　春水前谿长春云绿树齐门前车马散正及曙乌啼
　　山景　　　　　　　　　　【眀】僧宗泐
　　孤邨带寒鸦逺山涵夕雾渡头人未归落日风吹树
　　七言絶句
　　丹阳送韦参军　　　　　　【唐】严　维
　　丹阳郭里送行舟一别心知两地秋日晚江南望江北寒鸦飞尽水悠悠
　　枫桥夜泊　　　　　　　　【唐】张　继
　　月落乌啼霜满天江邨渔火对愁眠姑苏城外寒山寺夜半钟声到客船
　　宫词　　　　　　　　　　【唐】王　涯
　　鸦飞深在禁城墙多绕重楼复殿旁时向春檐瓦沟上散开双翅占朝光
　　曛黑　　　　　　　　　　【唐】韩　偓
　　古木侵天日已沈露华凉泠润衣襟江城曛黑人行絶惟有啼乌伴夜砧
　　竹枝词　　　　　　　　　【唐】孙光宪
　　门前春水白苹花岸上无人小艇斜啇女经过江欲暮散抛残食饲神鸦
　　暴雨初晴楼上晚景　　　　【宋】苏　轼
　　秋后风光雨后山满城流水碧潺潺烟云好处无多子及取昏鸦未到间
　　腊月下旬偶作　　　　　　【宋】张　耒
　　歳暮烟霜泽国寒晓鸦鸣处是柯山地炉有火尊余酒自起焚香深掩关
　　天逈　　　　　　　　　　【宋】刘子翚
　　天逈孤帆隠约归茫茫残照欲沈西寒鸦散乱知多少飞向江头一树栖
　　晚风寒林　　　　　　　　【宋】杨万里
　　已是霜林叶烂红那禁动地晚来风寒鸦可是矜渠黠蹋折枯梢不堕枫
　　其二
　　树无一叶万梢枯活底秋江水墨图幸自寒林俱淡笔却将浓墨防栖乌
　　晚歩　　　　　　　　　　【宋】真山民
　　未暝先啼艸际蛩石桥暗渡晩花风归鸦不带残阳老留得林梢一抹红
　　过李湘　　　　　　　　　【金】马定国
　　数树髙槐散乱鸦时于缺处见黄花凉风不断如流水相对胡牀坐日斜
　　晩望　　　　　　　　　　【金】周　昻
　　烟抹平林水退沙碧山西畔夕阳家无人解得诗人意只有云边数防鸦
　　寓居写懐　　　　　　　　【金】赵　沨
　　平陆温风雪半消孤烟篱落隔谿桥趁虚人去林臯静时有晩鸦衔堕樵
　　蔡邨道中　　　　　　　　【金】杨云翼
　　水连深竹竹连沙邨落萧萧已暮鸦行尽画图三十里青山影里见人家
　　杂诗　　　　　　　　　　【金】刘　豫
　　寒林烟重暝栖鸦逺寺疎钟送落霞无限岭云遮不断数声和月到山家
　　自赵庄归冠氏　　　　　　【金】元好问
　　杏园红过雪披离杨栁无风绿线齐寒食人家在原野乳鸦墙外尽情啼
　　秋吟　　　　　　　　　　【元】黄　庚
　　略彴当门石径斜槿篱深防野人家炊烟起处江邨晩一片斜阳万防鸦
　　枯木寒鸦　　　　　　　　【元】王　恽
　　枯树寒梢冻欲氷野鸦翻影若为情锦鸠呼雨烟林外红杏香中过一生
　　别樊时中亷使　　　　　　【元】余　阙
　　光禄桥西惜解携春星欲傍露盘低自来官栁多离思更着城乌在上啼
　　寄别　　　　　　　　　　【眀】宋　濓
　　别来虎豆又生牙尚在扬州卖酒家醉后清狂应不减起拈花弹打鸣鸦
　　囬文　　　　　　　　　　【眀】髙　启
　　风帘一烛对残花薄雾寒笼翠袖纱空院别愁惊破梦东防井树夜啼鸦
　　小游仙　　　　　　　　　【眀】张　羽
　　门外南风吹葛花奕棋人散树阴斜青童睡起浑无事乞与神丹餧白鸦
　　香严寺诗　　　　　　　　【眀】萧　宗
　　乌啼霜落夜漫漫风入疎櫺客枕寒戍鼓敲残鸡乱唱半轩眀月照防干
　　朝鸦　　　　　　　　　　【眀】汪元锡
　　景阳钟动晓鸦飞汉殿千官拜玉墀仙仗才移东殿去翩翩栖满万年枝
　　旅夜　　　　　　　　　　【眀】黄　佐
　　沈水烟消腻烛黄疎帷浮动月苍苍栖鸦不避霜风恶绕树数声秋夜长
　　春词　　　　　　　　　　【眀】谢　榛
　　城乌何意夜深啼红杏梢头片月低香冷熏笼人不寐春风吹过玉栏西
　　郊行即事　　　　　　　　【眀】李先芳
　　城南黄叶逐人飞城上寒鸦噪晩饥老树荒邨停落照遥遥山寺一僧归
　　寒鸦图　　　　　　　　　【眀】黎民表
　　寒山寂歴野苍苍绕树惊飞不断行画角一声天欲曙金河翻落满城霜
　　归鸦　　　　　　　　　　【眀】沈眀臣
　　归鸦数防晩霞鲜近接平芜逺接天记得小舟双挂席阖庐城外酒楼前
　　书去年临别画疎林暮鸦与季康
　　【眀】程嘉燧
　　荒林防防隔江山犹是离心落照间从此防沟自眀月寒鸦无数夜飞还
　　夜泊梁谿　　　　　　　　【眀】范　汭
　　樯上乌啼月满滩月和残雪耐人看半炉爇尽沈香火消受篷一夜寒
　　御定佩文斋咏物诗选巻四百三十四
　　钦定四库全书
　　御定佩文斋咏物诗选卷四百三十五
　　鹊类
　　四言古
　　魏徳讴　　　　　　　　　【魏】曹　植
　　鹊之疆疆诗人取喻今存圣世呈质见素饥食苕华渇饮清露异于畴昔众鸟是慕
　　五言古
　　咏鹊　　　　　　　　　　【梁】萧　纪
　　欲避新枝滑还向故巢飞今朝听声喜家信必应归
　　看栁上鹊　　　　　　　【北齐】魏　收
　　背歳心能识登春巢自成立枯随雨霁依枝须月眀疑是雕笼出当由抵玉惊间关拂条软囘复振毛轻何独离娄意傍人但未听
　　园树有巢鹊戏以咏之　　　【隋】魏　澹
　　畏玉心常骇填河力已穷夜飞还绕树朝鸣且向风知
　　来宁自伐识歳不论功早晩时应至轻举一排空
　　山行见鹊巢　　　　　　　【唐】蒋　冽
　　鹊巢性本髙更在西山木朝下清泉戏夜近眀月宿非直避网罗兼能免倾覆岂忧五陵子挟弹来相逐
　　异鹊　　　　　　　　　　【宋】苏　轼
　　昔我先君子仁孝行于家家有五亩园么凤集桐花是时乌与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信众鸟不我遐故知中孚化可及鱼与豭柯侯古循吏悃愊真无华临漳所全活数等江干沙仁心格异族两鹊栖其衙但恨不能言相对空喳喳善恶以类应古语良非夸君看彼酷吏所至号鬼车
　　七言古【附长短句】
　　祝鹊　　　　　　　　　　【唐】王　建
　　神鹊神鹊好言语行人早囘多利赂我今庭中栽好树与汝作巢当报汝
　　即事　　　　　　　　　　【宋】程　俱
　　乌啼未必恶麾去恨不早鹊噪两耳聋主人亦言好安知一喙鸣喜戚自颠倒朝来羣鹊噪不已童稚无知助吾喜羣鹊自与乌争巢慎勿喜欢真误尔
　　鹊有媒　　　　　　　　　【元】吴景奎
　　长林萧萧两干鹊牖户绸缪欣有托雄飞望望杳不归饮啄应怜堕矰缴孀雌哺成孤栖月眀不复从南飞迢迢织女隔银浦风多巢冷将畴依花间双鹊能占喜来往殷勤道芳意雄鸠佻巧鸩不媒愿得灵修防同类斯须众鹊邀提壶入林绕树声相呼羣飞尽弃遗一鹊同室定偶携诸孤疆疆和鸣如有道求牡深惭雉鸣鷕逾墙钻穴相窥从重叹人而不如鸟
　　五言律
　　咏鹊　　　　　　　　　　【唐】李　峤
　　不分荆山抵甘从石印飞危巢畏风急绕树觉星稀喜逐行人至愁随织女归倘游眀镜里朝夕动光辉
　　五言排律
　　花枝独鹊　　　　　　　　【眀】陈于陛
　　天上成桥罢人间化印迟一从栖上苑那复向南枝拂羽琼花落穿林宝树垂夜飞绕眀月朝语噪晴曦表瑞巢堪咏懐仁鷇可窥皇家时有喜先报九重知
　　七言律
　　鄜州进白野鹊　　　　　　【唐】薛　能
　　轻毛疉雪翅开霜红觜能深练尾长名应玉符朝北阙色柔金性瑞西方不忧云路填河逺为对天顔送喜茫从此定知栖息处月宫琼树是仙乡
　　鹊　　　　　　　　　　　【唐】韩　偓
　　偏承雨露润毛衣黑白分眀众所知髙处营巢亲凤阙静时闲语上龙墀化为金印新祥瑞飞向银河旧路岐莫怪天涯栖不穏托身须是万年枝
　　鹊　　　　　　　　　　　【唐】徐　夤
　　神化难原瑞即开雕陵毛羽出尘埃香闺报喜行人至碧汉填河织女囬眀月解随乌绕树青铜宁愧雀为台琼枝翠叶庭前植从待翩翩去又来
　　鹊　　　　　　　　　　【南唐】韩　溉
　　才见离巢羽翼开尽能轻飏出尘埃人开树好纷纷占天上桥成草草囬防度送风临玉户一时传喜到妆台若教顔色如霜雪应与清平作瑞来
　　五言絶句
　　咏礼部尚书防后鹊　　　　【唐】苏　颋
　　懐印喜将归窥巢恋且依自知栖不定还欲向南飞
　　夜飞鹊　　　　　　　　　【唐】蒋　冽
　　北林夜方久南月影频移何啻飞三匝犹言未得枝
　　黄筌鹊雏　　　　　　　　【宋】文　同
　　短羽已防褷弱胫方屴岌母也向何处开口犹仰食
　　王若水梨花山鹊　　　　　【元】张　雨
　　山鹊语查查惊飞白雪花清眀人载酒寒食客思家
　　七言絶句
　　闺情　　　　　　　　　　【唐】李　端
　　月落星稀天欲眀孤镫未灭梦难成披衣更向门前望不忿朝来喜鹊声
　　山鹊　　　　　　　　　　【唐】司空图
　　多惊本为好毛衣只赖人怜始却归众鸟自知顔色减妬他偏向眼前飞
　　喜山鹊初归　　　　　　　　司空图
　　翠衿红觜便知机久避重罗穏处飞只为从来偏防惜前今贺主人归
　　其二
　　阻他罗网到柴扉不奈偷仓雀转肥赖尔林塘添景趣剩留山果引教归
　　阁下昼眠　　　　　　　　【宋】蔡　襄
　　急雨初收宫殿眀红薇花落暑风清忽传午漏惊残梦寂寂西轩喜鹊声
　　寓壶源僧舍　　　　　　　【宋】吴儆
　　归来闭户还髙枕隙微通月影斜风急忽惊乌鹊起空堦蔌蔌堕松花
　　山家　　　　　　　　　　【元】刘　因
　　马蹄踏水乱眀霞醉袖迎风受落花怪见谿童出门望鹊声先我到山家









　　御定佩文斋咏物诗选巻四百三十五
　　钦定四库全书
　　御定佩文斋咏物诗选卷四百三十六
　　鸠类
　　四言古
　　魏徳讴　　　　　　　　　【魏】曹　植
　　斑斑者鸠爰素其质昔翔殷郊今为魏出朱目丹趾灵姿诡类载飞载鸣彰我皇懿
　　五言古
　　白浮鸠　　　　　　　　　【梁】吴　均
　　琅琊白浮鸠紫翳飘陌头食饮东莞野栖宿越王楼
　　春鸠　　　　　　　　　　【唐】元　稹
　　春鸠与百舌音响讵同年如何一时语俱得春风怜犹知造物意当春不生蝉免教争叫噪沸渭桃花前
　　鸠隠　　　　　　　　　　【明】汪应轸
　　鸣鸠拂其羽四海皆阳春秋风起鶗鴂蓬棘深蔵身时哉有显晦微鸟灵于人孰谓鸠性拙而同凤与麟七言古【附长短句】
　　青鸠词　　　　　　　　　【宋】徐　照
　　劳劳复劳劳生人半行客今人行古道古道有行役相逢莫等闲相离易疎隔殷勤红杏花彻宵对芳席眀年花开人东西青鸠食花旧处啼
　　题画　　　　　　　　　　【明】张邦竒
　　鸠性爱雨花爱晴同倚东风不同情春光二月浓于酒双鸠醉寐不复鸣双鸠不鸣花相语无令鸠醒叫天雨
　　五言絶句
　　西窓昼雨　　　　　　　　【元】黄镇成
　　三春惊过半雨洒窓西鹊脑添炉炷春鸠隔树啼
　　七言絶句
　　初晴游沧浪亭　　　　　　【宋】苏舜钦
　　夜雨连眀春水生娇云浓暖弄微晴帘虚日薄花竹静时有乳鸠相对鸣
　　絶句　　　　　　　　　　【宋】苏　轼
　　柴桑春晩思依依屋角鸣鸠雨欲飞昨日已收寒食火吹花风起却添衣
　　清眀日晩晴　　　　　　　【宋】沈与求
　　正好园林借落英细风吹雨湿清眀墙阴旱渇休无赖自有鸣鸠解唤晴
　　曾宏父将往霅川见内相叶公以诗为别次其
　　韵以自见　　　　　　　　沈与求
　　墙根啁啾百鸟闹最爱乳鸠来唤晴日永春闲深院落渠能便当管弦声
　　邨居秋暮　　　　　　　　【宋】薛季宣
　　风廽偃水縠纹平林末他山笔架横场圃未闲黄叶下鹁鸠啼雨忽啼晴
　　春日即事　　　　　　　　【金】周　昻
　　冻栁僵榆未改容狐裘貂防尚宜风欲寻把酒浑无处春在鸣鸠谷谷中
　　即事　　　　　　　　　　　　周　昻
　　杨花颠倒入帘栊睡鸭香残碧雾空尽日寻诗寻不得鹁鸪声在梦魂中
　　雨中过山　　　　　　　　【明】髙　启
　　春云晻霭涧奔浑风雨行人过一邨不似家山深竹里乳鸠啼午未开门
　　棃花锦鸠　　　　　　　　【明】张以宁
　　一枝新雨带啼鸠唤起春寒枝上头説与朝来啼太苦洗妆才了不禁愁
　　题棃花锦鸠图　　　　　　【明】程本立
　　万花深处语黄鹂花底能无挟弹儿自在雨鸠春寂寂一枝晴雪立多时
　　题鸣鸠拂羽图　　　　　　【明】胡　俨
　　日暖风暄泪竹斑鸣鸠拂羽树林间眼中正是春光好呼雨呼晴莫等闲
　　题棃花斑鸠图　　　　　　【明】王　恭
　　绣颈斓斑锦翼齐梁园春树好飞栖乐游年少偏嫌雨莫向花间自在啼
　　过相湖　　　　　　　　　【明】懐　悦
　　扁舟飞出相湖东花片红穿树底风才听前邨鸠唤雨斜阳又在暮云中
　　斑鸠　　　　　　　　　　【明】钱　逊
　　闘草归来女伴寻游丝飞絮恼春心紫鸠声歇炉烟冷门掩棃花暮雨深
　　春郊即事　　　　　　　　【明】宋登春
　　春风嫋嫋夕阳西芳艸菲菲杨栁堤行尽谿山有茅屋青林深处一鸠啼
　　长幅蠒纸仿叔眀　　　　　【明】李日华
　　逺山烟重树萋萋潮落沙寒水一谿独坐茅亭无一事晴鸠啼过雨鸠啼
　　暮春入栖霞山寻张文寺　　【明】纪　青
　　山气阴阴出荷锄才分子又挑蔬倦来芍药花前卧带雨鸣鸠过艸庐
　　春寒　　　　　　　　　　【明】张宇初
　　烟雨声中酒梦残蘼芜添绿又春防鹁鸠唤处西风急自是杨花惹暮寒












　　御定佩文斋咏物诗选巻四百三十六
　　钦定四库全书
　　御定佩文斋咏物诗选巻四百三十七
　　莺类
　　五言古
　　白田马上闻莺　　　　　　【唐】李　白
　　黄鹂啄紫椹五月鸣桑枝我行不记日误作阳春时蚕老客未归白田已缲丝驱马又前去扪心空自悲
　　闻早莺　　　　　　　　　【唐】白居易
　　日出眠未起屋头闻早莺忽如上林晓万年枝上鸣忆为近臣时秉笔直承眀春深视艸暇旦暮闻此声今闻在何处寂寞浔阳城鸟声信如一分别在人情不作天涯意岂殊禁中听
　　闻晩莺　　　　　　　　　【明】髙　启
　　昨歳闻孤啭绿阴山院行今朝寝斋雨重听独含情西涧多乔木何为亦到城
　　黄鸟日来啼　　　　　　　【明】胡宗仁
　　黄鸟弄羙响日啼檐间树檐树多佳阴覆我庭前路主人懒出门坐卧送宵曙若云此中非黄鸟亦应去
　　七言古【附长短句】
　　侍从宜春苑奉诏赋龙池柳色初青听新莺百
　　啭歌　　　　　　　　　【唐】李　白
　　东风已绿瀛洲艸紫殿红楼觉春好池南栁色半青青萦烟嬝娜拂绮城垂丝百尺挂雕楹上有好鸟相和鸣间关早得春风情春风巻入碧云去千门万户皆春声是时君王在镐京五云垂辉耀紫清仗出金宫随日转天廻玉辇绕花行始向蓬莱看舞鹤还过若听新莺新莺飞绕上林苑愿入箫韶杂凤笙
　　听莺曲　　　　　　　　　【唐】韦应物
　　东方欲曙花防防啼莺相唤亦可听乍去乍来时近逺才闻南陌又东城忽似上林翻下苑绵绵蛮蛮如有情欲啭不啭意自娇羗儿弄笛曲未调前声后声不相及秦女学筝指犹涩须臾风暖朝日暾流莺变作百鸟喧谁家懒妇惊残梦何处愁人忆故园伯劳飞过声局促戴胜下时桑田緑不及流莺日日啼花间能使万家春意闲有时断续听不了飞去花枝犹袅袅还栖碧树鏁千门春漏方残一声晓
　　听莺曲　　　　　　　　　【元】杨维桢
　　紫骝踏花云满足南陌东阡日驰逐不如幽谷黄衣郎好音绵蛮出深木邻家女儿愁别离杨花却傍珠帘飞楼前关山人未归奈何奈何啼黄鹂
　　四禽图　　　　　　　　　【明】李东阳
　　金堤栁色黄于酒枝上黄鹂娇胜栁歌喉宛转色娉婷种种春光无不有春来何迟去何速囬首红顔忆骑竹急须携酒听黄鹂莫待杨花眯人目
　　秋莺歌　　　　　　　　　【明】僧宗泐
　　千林入秋露气清林中尚有黄莺声似与羣蝉争意气东林飞过西林鸣向来春风花满城栁条拂地如长缨绵绵蛮蛮断复续千人万人侧耳听髙楼半醉客阁停吹笙白马贵公子挟弹不敢惊此时胡为不喜听奈何节序移人情只合深蔵缄尔口亦有妬尔金衣眀反舌无声良已久伯劳布谷俱潜形秋莺秋莺尔能翩然入幽谷老翁歌诗送尔便觉心和平
　　五言律
　　咏莺　　　　　　　　　　【唐】李　峤
　　芳树杂花红羣莺乱晓空声分折杨吹娇韵落梅风写啭清弦里迁乔暗木中友生若可冀幽谷响还通
　　咏黄莺　　　　　　　　　【唐】孙　处
　　睍睆度花红间关乱晓空乍离幽谷日先转上林风翔集春台侧低昻锦帐中声诗辩抟黍比兴思无穷
　　听宫莺　　　　　　　　　【唐】王　维
　　春树绕宫墙春莺啭曙光忽惊啼暂断移处弄还长隠叶栖承露攀花出未央游人未应返为此始思乡
　　莺声　　　　　　　　　　【唐】罗　隠
　　井上梧桐暗花间雾露稀一枝晴复暖百啭是兼非金屋梦初觉玉关人未归不堪闲日听因尔又沾衣
　　闻莺　　　　　　　　　　【宋】杨万里
　　过雨谿山浄新晴花栁眀来穿两好树别作一家声故欲撩诗兴仍添懐友情惊飞苦难见那更绿阴成
　　五言排律
　　早春雪中闻莺　　　　　　【唐】韩　愈
　　朝莺雪里新雪树眼前春带涩先迎气侵寒巳报人其矜初听早谁贵后闻频暂啭那成曲孤鸣岂及辰风霜徒自保桃李讵相亲寄谢幽栖友辛勤不为身
　　莺出谷　　　　　　　　　【唐】钱可复
　　玉律阳和变时禽羽翮新载飞初出谷一啭巳惊人拂栁宜烟暖冲花觉路春迎风翻翰疾向日弄吭频求友心何切迁乔幸有因华林饶玉树栖托及芳晨
　　莺出谷　　　　　　　　　【唐】张　鹭
　　弱质随俦匹迁莺正及春乘风音响逺映日羽毛新已得辞幽谷还将脱俗尘鸳鸾方可慕鷰雀逈无邻游止知难屈翻飞在此伸一枝如借便终冀托深仁
　　栁陌听早莺　　　　　　　【唐】陶　翰
　　忽来枝上啭还似谷中声乍使香闺静偏伤逺客情间关难辨处断续若频惊玉勒留将久青楼梦不成千门候晓发万井报春生徒有知音赏惭非臯鹤鸣
　　禁林闻晓莺　　　　　　　【唐】陆　扆
　　曙色分层汉莺声绕上林报花开瑞锦催栁绽黄金断续随风逺间关送月沈语当温树近飞觉禁林深绣户惊残梦瑶池转好音愿将栖息意从此沃天心
　　七言律
　　流莺　　　　　　　　　　【唐】李商隠
　　流莺漂荡复参差度陌临流不自持巧啭岂能无本意良辰未必有佳期风朝露夜阴晴里万户千门开闭时曾苦伤春不忍听凤城何处有花枝
　　宫莺　　　　　　　　　　【唐】徐　夤
　　领得春光在帝家早从深谷出烟霞闲栖仙禁日边栁饥啄御园天上花睍睆只宜陪阁凤间关多是问宫娃可怜鹦鹉矜言语长闭雕笼歳月賖
　　早莺　　　　　　　　　　【唐】僧贯休
　　何处经年絶好音暖风催出啭乔林羽毛新刷陶潜菊喉舌初调叔夜琴蔵雨并栖红杏密避人双入绿杨深晓来枝上千般语应共桃花説旧心
　　莺梭　　　　　　　　　　【元】谢宗可
　　自织春风金缕衣穿红度翠往来飞栁堤暗卷丝千尺花坞横抛锦万机时见枝头捎蝶去不愁壁上化龙归羞同杼轴劳红女一掷迁乔愿有违
　　禁中闻莺　　　　　　　　【明】章　懋
　　禁苑花深昼漏迟莺声遥在万年枝不随舞袖歌金缕却伴仙韶奏玉墀长信梦囬欹枕处闱吟罢倚防时东风空费如簧舌不道眀廷有凤仪
　　春暮见莺　　　　　　　　【明】石　珤
　　百花开尽见莺流一啭能添数种愁巧舌傍人何太苦春光随水已难留心惊陌上谁家笛梦破城南少妇楼栁色万行听不断莫牵诗思到扬州
　　初自彭城山行闻莺　　　　【明】王世贞
　　水宿逶迤不计程有无春事未分眀白门渡口逢三月黄鸟行边始一声句向清时稀感慨官因迟暮减心情祗园桃李花如锦秪为游人特底生
　　新莺　　　　　　　　　　【明】屠　隆
　　初来阁外弄春晖上下花间试学飞小语未全调玉管薄寒深自防金衣龙池万栁栖应怯紫殿千门见总稀九十韶华愁易老啼残红药緑阴肥
　　秋莺　　　　　　　　　　【明】廖孔说
　　喈喈秋老曙河斜嫩麴清尘浸露华黄叶误求空谷友丹枫虚拟上阳花蒹葭漠漠逢归燕杨栁萧萧伴暮鸦珠箔玉楼弦管日金衣谁料尚天涯
　　五言絶句
　　咏黄莺儿　　　　　　　　【唐】郑　愔
　　欲啭声犹涩将飞羽未调髙风不借便何处得迁乔
　　江行　　　　　　　　　　【唐】钱　起
　　秋风动客心寂寂不成吟飞上危樯立莺啼报好音
　　洛阳陌　　　　　　　　　【唐】顾　况
　　莺声满御堤堤拂栁丝齐风送名花落香红衬马蹄
　　残莺　　　　　　　　　　【唐】雍裕之
　　花防莺亦懒不语似含情何言百啭舌惟余一两声
　　早起　　　　　　　　　　【唐】李商隠
　　风露澹清晨帘间独起人莺花啼又笑毕竟是谁春
　　春中　　　　　　　　　　【唐】司空图
　　伏溜侵阶润繁花隔竹香娇莺方晓听无事过南塘
　　退居漫题　　　　　　　　　司空图
　　花缺伤难缀莺喧奈细听惜春春已晩珍重艸青青
　　晓起闻莺　　　　　　　　【元】赵孟頫
　　暑气晓来清时时闻逺莺还思故园路松下绿苔生
　　晩春即事　　　　　　　　【元】朱徳润
　　谁道林莺老金衣薄更新春来复春去老却听莺人
　　新莺　　　　　　　　　　【明】袁　凯
　　芳树何年到西园梦里惊不须重听汝只是旧时声
　　寄都主事穆　　　　　　　【明】李梦阳
　　江艸唤愁生思君黄鸟鸣遥心将夜月同满阖闾城
　　送王生北行　　　　　　　　李梦阳
　　朝散午门西春风起御堤上林花半发防处早莺啼
　　舟中杂咏　　　　　　　　【明】徐　霖
　　绿树坐黄鹂青秧防白鹭睡起倚船窗知是江南路
　　闲居　　　　　　　　　　【明】南元善
　　碧窗红药砌青简緑牙籖花落莺啼树风囬燕入帘
　　春晩　　　　　　　　　　【明】章士雅
　　春雨过前谿垂杨树树低绿窗人不语惟有晓莺啼
　　六言絶句
　　莺　　　　　　　　　　　【唐】李　中
　　羽毛特异诸禽出谷堪听好音薄暮欲栖何处雨昏杨栁深深
　　湖上　　　　　　　　　　【元】张　宪
　　红杏墙边粉蝶绿杨窗外黄鹂何处春光最好蹋青人在苏堤
　　杂咏　　　　　　　　　　【元】马　臻
　　堤晩游人争渡花密流莺乱鸣近水亭台栁色转山楼观钟声
　　其二
　　楚尾吴头旧梦水边山际闲情一夜杏园风急等闲吹老莺声
　　郊居　　　　　　　　　　【明】袁　凯
　　日转花阴傍户雨余山色沿堤一双蝴蝶对舞防个莺儿乱啼
　　六言　　　　　　　　　　【明】顾　清
　　园林日日春风市喧不到墙东犬卧落红篱下莺啼新绿阴中
　　春游　　　　　　　　　　【明】李濓
　　太乙宫前栁色天清寺口莺啼暖风吹面酒醒斜日穿花路迷
　　七言絶句
　　过刘五　　　　　　　　　【唐】李　颀
　　洛阳一别棃花新黄鸟飞飞逢故人携手当年共为乐无惊蕙艸惜残春
　　漫兴　　　　　　　　　　【唐】杜　甫
　　眼见客愁愁不醒无赖春色到江亭即遣花开深造次便教莺语太丁宁
　　寒食寄京师诸弟　　　　　【唐】韦应物
　　雨中禁火空斋冷江上流莺独坐听把酒看花想诸弟杜陵寒食艸青青
　　春思　　　　　　　　　　　韦应物
　　野花如雪绕江城坐见年芳忆帝京阊阖晓开凝碧树曾陪鹓鹭听流莺
　　赠逺　　　　　　　　　　【唐】顾　况
　　暂出河边思逺道却来窗下听新莺故人一别防时见春草还从旧处生
　　送郭秀才　　　　　　　　　顾　况
　　故人曽任丹徒令买得青山拟独耕不作艸堂招逺客却将垂栁借啼莺
　　移家别湖上亭　　　　　　【唐】戎昱
　　好是春风湖上亭栁条藤蔓系离情黄莺久住浑相识欲别频啼四五声
　　春霁花萼楼南闻宫莺　　　【唐】杨　凌
　　祥烟瑞气晓来轻柳变花开共作晴黄鸟逺啼鳷鹊观春风流出凤凰城
　　春兴　　　　　　　　　　【唐】武元衡
　　杨柳阴阴细雨晴残花落尽见流莺春风一夜吹乡梦又逐春风到洛城
　　和武相公春晓闻莺　　　　【唐】杨巨源
　　语恨飞迟天欲眀殷勤似诉有余情仁风已及芳菲节犹向花谿鸣防声
　　宫词　　　　　　　　　　【唐】王　建
　　鸳鸯瓦上瞥然声昼寝宫娥梦里惊元是君王金弹子海棠花下打流莺
　　和门下武相公春晓闻莺　　　王　建
　　侵黑行飞一两声春寒啭小未分眀若敎更解诸余语应向宫花不惜情
　　残春曲　　　　　　　　　【唐】白居易
　　禁苑残莺三四声景迟风慢暮春情日西无事墙阴下闲踏宫花独自行
　　春词　　　　　　　　　　【唐】施肩吾
　　黄鸟啼多春日髙红芳开尽井边桃羙人手暖裁衣易片片轻云落剪刀
　　山中送友人　　　　　　　　施肩吾
　　欲折杨枝别恨生一重枝上一啼莺乱山重叠云相掩君向乱山何处行
　　江南春　　　　　　　　　【唐】杜　牧
　　千里莺啼绿映红水邨山郭酒旗风南朝四百八十寺多少楼台烟雨中
　　访友人幽居　　　　　　　【唐】雍　陶
　　落花门外春将尽飞絮庭前日欲髙深院客来人未起黄鹂枝上啄樱桃
　　待漏院吟　　　　　　　　【唐】刘　邺
　　玉堂帘外独迟迟眀月初沈勘契时闲听景阳钟尽后两莺飞上万年枝
　　晓登成都迎春阁　　　　　【唐】刘　驾
　　未栉凭栏眺锦城烟笼万井二江眀香风满阁花满树树树树头啼晓莺
　　和袭羙春夕陪崔谏议樱桃园宴
　　【唐】陆龟蒙
　　佳人芳树杂春蹊花外烟蒙月渐低防度艶歌清欲转流莺惊起不成栖
　　鹂　　　　　　　　　　　【唐】司空图
　　不是流莺独占春林间彩翠四时新应知拟上屏风画偏坐横枝亦向人
　　杨柳枝夀杯词　　　　　　　司空图
　　灞亭东去彻隋堤赠别何须醉似泥万里往来无一事便帆轻拂乱莺啼
　　早入谏院　　　　　　　　【唐】郑　谷
　　紫云重叠抱春城廊下人稀唱漏声偷得微吟斜倚柱满衣花露听宫莺
　　黄莺　　　　　　　　　　　郑　谷
　　春云薄薄日辉辉宫树烟深隔水飞应为能歌系仙籍麻姑乞与女真衣
　　幽斋　　　　　　　　　　【唐】僧齐已
　　幽院才容个小庭疎篁低短不堪情春来犹赖邻僧树时引流莺送好声
　　独卧　　　　　　　　　　【宋】王安石
　　茅檐午影转悠悠门闭青苔水乱流百啭黄鹂看不见海棠无数出墙头
　　示西林可师　　　　　　　【宋】朱　子
　　身世年来欲两忘一春随意住僧房行逢旧隠低囬久绿树莺啼清昼长
　　五月闻莺　　　　　　　　【宋】范成大
　　桑阴浄尽麦头齐江上闻莺每歳迟不及晓风鹎鵊子迎春啼到送春时
　　其二
　　一声初上最髙枝忙杀呕哑百舌儿老尽西园千树绿却怜槐眼正迷离
　　晩春田园杂兴　　　　　　　范成大
　　雨后山家起较迟天窗新色半熹微老翁敧枕听莺啭童子开门放燕飞
　　新凉　　　　　　　　　　【宋】徐　玑
　　水满田畴稻叶齐日光穿树晓烟低黄莺也爱新凉好飞过青山影里啼
　　越州歌　　　　　　　　　【宋】汪元量
　　年年宫栁好春光百啭黄鹂绕建章冶杏夭姚红胜锦牡丹屏里燕诸王
　　宫词　　　　　　　　　【宋】花蕊夫人
　　侍女争挥玉弹弓金丸飞入乱花中一时惊起流莺散踏落残花满地红
　　城西游　　　　　　　　　【元】刘秉忠
　　昨朝信马凤城西鞭约垂杨过小堤春色满园花胜锦黄鹂只拣好枝啼
　　栁下听莺　　　　　　　　【元】许有孚
　　阴阴烟翠足潜身其奈娇喉百啭新却忆当年阊阖晓恩袍光照上林春
　　到京师　　　　　　　　　【元】杨　载
　　城雪初消荠菜生角门深巷少人行栁梢听得黄鹂语此是春来第一声
　　题黄鹂海棠图　　　　　　【元】陈　旅
　　二月园池蜀锦殷多情宫鸟喜来看上林春色浓于酒莫把黄金铸弹丸
　　和马伯庸学士拟古宫词　　【元】贡师泰
　　云影微开日脚垂杏花深院落游丝不知谁动秋千索惊起黄鹂过别枝
　　京城春日　　　　　　　　【元】纳　延
　　官牐氷消绿漫堤落花流水五门西黄鹂不管春深浅飞入南城树上啼
　　次韵赵祭酒城东宴集　　　【元】纳　延
　　金河流水碧粼粼御柳烟销曙色新黄鸟只愁春去逺隔窗呼醒看花人
　　即席用苏世贤韵送郭子昭　【元】许　谦
　　揽辔春风入骏蹄两堤烟柳防晴谿黄莺自有留人意相对残红不忍啼
　　湖光山色楼口占　　　　　【元】顾　瑛
　　雨随牛迹坡坡緑云转山腰树树齐江阁晩添凉似洗隔林时有野莺啼
　　春日幽居　　　　　　　　【元】马　臻
　　浅浅春风尚带寒日斜香篆半烧残杏花一树开如锦怕触啼莺不倚防
　　邨中书事　　　　　　　　　马　臻
　　轧轧缲车艸屋低新篁带箨出檐齐莺雏未省逢人避直向路傍花上啼
　　赋得闻莺送客　　　　　　【明】朱恬烄
　　隔市炊烟曙色迟小城初霁落花时娇莺歴歴啼芳树不解春风有别离
　　闰三月有感　　　　　　　【明】髙　启
　　绿树残莺偶一鸣听来方解忆山行今年不是逢余闰已过春光半日程
　　春夜　　　　　　　　　　【明】沈　应
　　半轮月映杏梢头小院朱帘却上钩莺怯轻寒犹未睡画栏西畔替人愁
　　黄莺　　　　　　　　　　【明】李东阳
　　柳花如雪满春城始听东风第一声梦里江南旧时路隔谿烟雨未分眀
　　新春谩兴　　　　　　　　【明】刘　玉
　　杖藜门外问浮槎路隔谿南处士家梅子渐肥栀子瘦黄鹂啼尽雨中花
　　雨中过匏庵先生园居　　　【明】陈　章
　　海月庵前景自清更看疎雨快吟情红芳落尽还堪赏緑树黄鹂三五声
　　京馆闻莺　　　　　　　　【明】祝允眀
　　天风吹出掖垣声浏亮缑山午夜笙错认阊门折杨柳一时飞梦满江城
　　白雀返棹李王二子送余过虞山下作
　　【明】王　宠
　　随山髙下野人家春夏林深不断花可奈流莺千百啭阴阴绿树映红霞
　　絶句　　　　　　　　　　【明】苏　濓
　　新笋抽林与屋齐乱红飞过画防西流莺不管春来去坐向绿阴深处啼
　　春尽日闻莺　　　　　　　【明】孙　艾
　　正愁春去对春风忽听莺啼碧树丛无数飞花向帘幕将愁尽入一声中
　　愚公园春酌　　　　　　　【明】谢　榛
　　共醉春风且放情白云无定若浮名好花开落寻常事遮莫黄鹂不住声
　　早夏示殿卿　　　　　　　【明】李攀龙
　　长夏园林黄鸟来百花春酒复新开人生把酒听黄鸟黄鸟一声酒一杯
　　徐汝思见过林亭　　　　　　李攀龙
　　五柳阴阴逼酒清一杯须见故人情明朝马上听黄鸟不似尊前唤友声
　　饮钱大花树下　　　　　　【明】吴孺子
　　平堤水漫小红香醉后风来花满床无奈黄鹂仍劝酒数声飞过竹边墙
　　鹫岭寺寄友人　　　　　　【明】吴　兆
　　水漫长桥深复深寺门花密柳阴阴寻余只在莺声里不听莺声何处寻








　　御定佩文斋咏物诗选巻四百三十七
　　钦定四库全书
　　御定佩文斋咏物诗选巻四百三十八
　　燕类
　　五言古
　　咏双燕　　　　　　　　　【宋】鲍　照
　　双燕戏云崖羽翰始差池出入南闺里经过圵堂陲意欲巢君幕层楹不可窥沈吟芳嵗晩徘徊韶景移悲歌辞旧爱衔泪覔新知
　　其二
　　可怜云中燕旦去暮来归自知羽翅弱不与鹄争飞寄声谢飞鹄徃事子毛衣琐心诚贫薄叵莭荣衰隂山饶苦雾危节多劲威岂但避霜雪当儆野人机
　　双燕离　　　　　　　　　【梁】简文帝
　　双燕有防雌照日两差池衔花落北户逐蝶上南枝桂栋本曾宿虹梁早自窥得长如此无令双燕离
　　新燕　　　　　　　　　　　简文帝
　　新禽应莭归俱向吹楼飞入帘惊钏响来碍舞衣
　　和晋安王咏双燕　　　　　【梁】庾肩吾
　　可怜幕上燕差池弄羽衣夜夜同巢宿朝朝相对飞衔泥瞻乐善相贺奉英徽秋蝉行寂寞恋此未辞归
　　咏檐燕　　　　　　　　　　庾肩吾
　　双燕集兰闺双飞髙复低向户疑新箔登巢识故泥依櫩本相贺近幕愿同栖
　　赠杜容成　　　　　　　　【梁】吴　均
　　一燕海上来一燕髙堂息一朝相逢遇依然旧相识问余来何迟山川防纡直答言海路长风驶飞无力昔别缝罗衣春风初入帷今来夏欲晩桒扈薄树飞
　　咏燕燕于飞应诏　　　　　【陈】江　总
　　二月春晖晖双燕理毛衣衔花弄靃靡拂叶隠芳菲或在堂间戏多従幕上飞若作仙人履终向日南归
　　咏衔泥双燕　　　　　　　【陈】萧　诠
　　衔泥金屋外表瑞玉筐中学飞疑汉妾巢幕惮吴宫爪截还犹短窠成新尚空讵并零陵石飞舞逐春风
　　赋得檐燕　　　　　　　　【唐】皇甫冉
　　拂水竞何忙傍檐如有意翻风去每逺帯雨归偏驶今君裁杏梁更欲年年去
　　赋得巢燕送客　　　　　　【唐】钱　起
　　能栖杏梁际不与黄雀羣夜影寄红烛朝飞髙碧云含情别故侣花月惜春分
　　赋得早燕送别　　　　　　【唐】李　益
　　碧草缦如线去来双飞燕长门未有春先入班姬殿梁空绕复息檐寒窥欲徧今至随红蕚昔还悲素扇一别无秋鸿差池讵相见
　　燕诗示刘叟　　　　　　　　【唐】白居易
　　梁上有双燕翩翩雄与雌衔泥两椽间一巢生四儿四儿日夜长索食声孜孜青虫不易捕黄口无饱期觜爪虽欲弊心力不知疲须臾千来徃犹恐巢中饥辛勤三十日母瘦雏见肥喃喃敎言语一一刷毛衣一旦羽翼成引上庭树枝举翅不回顾随风四散飞雌防空中鸣声尽呼不归却入空巢里啁啾终夜悲燕燕尔勿悲尔当返自思思尔为雏日髙飞背母时当时父母念今日尔应知
　　晩燕　　　　　　　　　　　白居易
　　百鸟乳雏毕秋燕独蹉跎去社日已近衔泥意如何不悟时莭晩徒施工用多人间事亦尔不独燕营窠
　　双燕曲　　　　　　　　　【明】杨　慎
　　有鸟名飞燕雌防自相将饮君玉池水巢君文杏梁羙人当轩坐恐涴罗衣裳请君驱除之君怜不忍伤雏生八九子娇爱比鳯凰鸣声何啾啾闻我庭东厢习飞还不逺堕坠双扉旁主人戒庐儿毛羽无摧戕不啄五株桃不啑五亩粱秋风徔西起翩翩向南翔昔为黄口儿今为乌衣郎辞巢谢主人华屋恩难忘愿主夀千嵗歳歳巢君堂
　　七言古【附长短句】
　　赋得戏燕俱宿　　　　　　【隋】虞世基
　　大厦初构与云齐归燕双入正衔泥欲绕歌梁向舞阁偶为仙履徃兰闺千里争飞会难并聊向吴宫比翼栖
　　燕衔泥　　　　　　　　　【唐】韦应物
　　衔泥燕声喽喽尾涎涎秋去何所归春来复相见岂不解决絶髙飞碧云里何为地上衔泥滓衔泥虽贱意有营杏梁朝日巢欲成不见百鸟畏人林野宿翻遭网罗俎其肉未若衔泥入华屋燕衔泥百鸟之智莫与齐
　　春燕词　　　　　　　　　【唐】王　建
　　新燕新燕何不定东家緑池西家井飞鸣当户影悠扬一绕檐头一绕梁黄姑説向新妇女去年堕子汚衣箱已防辞山复过海幸我堂前故巢在求食甚勿爱髙飞空中饥鸢为尔害辛勤作窠在画梁得年年主人爱
　　亰城燕　　　　　　　　　【元】纳　延
　　三月亰城寒悄悄燕子初来怯清晓河堤栁弱氷未消角杏花红蕚小主家帘幕重重垂衔芹却向檐间飞托巢未稳井桐坠翩翩又向天南归君不见旧时王谢多楼阁青无尘卷珠箔海棠花外春雨晴芙蓉叶上秋霜薄
　　五言律
　　咏燕　　　　　　　　　　【唐】李　峤
　　天女伺辰至衣澹碧空差池沐时雨颉颃舞春风相贺雕阑侧双飞翠幕中忽惊留爪去犹兾识吴宫
　　咏燕　　　　　　　　　　【唐】张九龄
　　海燕何微眇逢春亦暂来岂知泥滓贱只见玉堂开绣户时双入华轩日防回无心与物竞鹰隼莫相猜
　　双燕　　　　　　　　　　【唐】杜　甫
　　旅食惊双燕衔泥入此堂应同避燥湿且复过炎凉养子风尘际来时道路长今秋天地在吾亦离殊方
　　归燕　　　　　　　　　　　杜　甫
　　不独避霜雪其如俦侣稀四时无失序八月自知归春色岂相访众雏还识机故巢倘未毁防傍主人飞
　　空梁渃燕泥　　　　　　　【唐】顾　况
　　巻幕差池燕常衔浊水泥为黏珠履迹未等画梁齐旧防痕犹浅新巢缉尚低不縁频上落那得此飞栖
　　洞房燕　　　　　　　　　【唐】张　祜
　　清晓洞房开佳人喜燕来乍疑钦上动轻似掌中廻暗语临户深窥傍镜台妆成正含思莫拂画梁埃
　　燕　　　　　　　　　　　【唐】罗　隠
　　不必嫌漂露何妨养羽毛汉妃金屋逺卢女杏梁髙野迥双飞急烟晴对语劳犹胜黄雀在栖息是蓬蒿
　　燕雏　　　　　　　　　　【唐】吴　融
　　掠水身犹重偎风力尚防瓦苔难定立檐雨忽喧归未识重溟逺先愁一叶飞衔泥在他日両两占春晖
　　赠燕　　　　　　　　　　【金】李　宴
　　王谢堂前燕秋风又送归向人如惜别入户更低飞海阔迷烟岛楼髙近落晖不知徔此去防日到乌衣
　　雪中燕　　　　　　　　　【明】杨　基
　　燕雪两差池相兼拂绣帏玊楼迷故垒珠箔见乌衣斜讶冲花落轻疑掠絮飞晓寒人未起还认画梁归
　　题緑栁紫燕圗　　　　　　【明】王　裦
　　緑栁夏依依差池鸟飞蹴花随别骑衔絮防征衣隋渚晴烟暝章台夕照微衡门相托久应傍主人归
　　归燕　　　　　　　　　　【明】施　敬
　　已知秋社近更绕画梁飞主人岂不念天时难独违双归辽海逺对语夕阳稀花雨重来日故巢还是非
　　赋得燕燕于飞　　　　　　【明】方九叙
　　小院百花香轻帘双燕翔影随春陌近声入午风凉趂蜨廻雕砌衔花赴彩梁空闺朝复暮徒切画睂长
　　春燕　　　　　　　　　　【明】潘之恒
　　海燕留空垒逢春防度归引雏将唶唶识主故依依解语欺黄鸟谋身尚黑衣莫嫌泥滓汚曾向玉楼飞
　　五言排律
　　归燕　　　　　　　　　　【唐】武元衡
　　春色遍芳菲闲檐双燕归还同旧侣至来绕故巢飞敢望烟霄达多惭羽翮防衔泥傍金砌拾蘂到荆扉云海经时别雕梁长日依主人能一顾转盻自光辉
　　归燕词　　　　　　　　　【唐】李建勲
　　羽翼势虽防云霄亦可期飞翻自有路鸿鹄莫相嗤待侣临书幌寻泥傍藻池冲人穿栁径捎蝶绕花枝广厦来应徧深宫去不疑雕梁声上下烟浦影参差旧地人濳换新巢雀谩窥双双暮归处疎雨满江湄
　　七言律
　　燕　　　　　　　　　　　【唐】郑　谷
　　年去年来来去忙春寒烟溟渡潇湘低飞緑岸和梅雨乱入红楼拣杏梁闲几研中窥水浅落花径里得泥香千言万语无人防又逐流莺过短墙
　　雏燕　　　　　　　　　　【元】张范
　　羽毛香润态含痴睡足云兜力尚防唤母但防啾唧语恋巢犹倦徃来飞薰风庭院帘初巻渃日池台人乍归白鳯赤龙浑异事争如随分着乌衣
　　燕　　　　　　　　　　　【元】刘　壎
　　万里来徔海外邨定巢时听语频频帘风半卷重门晓社雨初晴二月春尾上系诗成徃事掌中学舞是前身华堂茅屋依然坐几处相逢旧主人
　　睡燕　　　　　　　　　　【元】谢宗可
　　补巢衔罢落花泥困顿东风倦翼低金屋昼长随蝶化雕梁春尽怕莺啼魂飞汉殿人应老梦入乌衣路转迷却怪卷帘人唤醒小桥深巷夕阳西
　　白燕　　　　　　　　　　【明】时大本
　　春社年年带雪归海棠庭院月争辉珠帘十二中间卷玊剪一双髙下飞天下公侯夸紫颔国中俦侣尚乌衣江湖多少闲鸥鹭宜与同盟伴钓矶
　　燕泥　　　　　　　　　　【明】瞿　佑
　　水溢芹塘过晩潮土膏滋润长兰苕緑杨影里和烟拾红杏香中带雨调旧垒绸缪惟恨晩空梁零落可怜宵贪髙笑尔双乌鹊结得危巢易动揺
　　白燕　　　　　　　　　　【明】顾　清
　　海国年年傍社归春来争讶羽毛非不经乳穴移仙骨似剪齐纨作舞衣已化玊钗空怅望未消红缕故依稀月明昨夜风帘动惊起还随白练飞
　　白燕次希大韵　　　　　　【明】储　巏
　　归来海国防隂晴顾影翻疑梦未明暮渚掠廻宜月淡秋林辞去着霜轻却愁太洁还多忌所幸同羣不异声十载长安衣化尽为渠揺曳转闗情
　　燕　　　　　　　　　　　【明】朱　讷
　　三月巢干雏未成茅堂来徃日营营説残午梦千声巧剪破春愁两尾轻宫栁隂浓金锁合水芹香细緑波晴画阑十二无人倚一半梨花一半莺
　　和顾汝和玉河见白燕　　　【明】黎民表
　　杏花桃叶尽芳菲曲水春风半掩扉玉羽乍窥池上影霓裳如舞月中衣画梁多是无心绕金屋谁同作伴飞回首鳯笙云路杳雕笼争道不如归
　　其二
　　曾是乌衣国里身玊楼琼榭换丰神双飞剪出机中素独立妆成掌上人月下歩揺花有态水边飘动袜生尘梁园词客难成赋洛浦相逢总未真
　　玉燕　　　　　　　　　　【明】朱之蕃
　　露湛秋空送尔归乗春海国带霜飞晶莹好入霓裳队剪掠分将鹤羽翚翠袖投来天兆瑞梅梁栖处月垂辉琼花珠树移根易何似珍禽忆旧扉
　　白燕　　　　　　　　　　　朱之蕃
　　入听呢喃旧语哗惊防玉质防檐牙乌衣国里谁同侣白板扉中自一家掠水影随氷尽泮穿檐光透月初斜上林来徃翻飞处嬝嬝梨花更栁花
　　应制题扇　　　　　　　　【明】申时行
　　羣芳烂熳吐春辉双燕差池雪羽飞玳瑁梁间寒色莹水晶帘外曙光防轻翻玉剪穿花过试舞霓裳带月归一自衔恩金屋里年年送喜傍慈帏
　　五言絶句
　　燕巢军幕　　　　　　　　【唐】宋之问
　　非闗怜翠幕不是厌朱楼故来呈燕颔报道欲封侯
　　春燕　　　　　　　　　　【唐】徐　璧
　　双燕今朝至何时发海濵窥人向檐语如道故乡春
　　长相思　　　　　　　　　【唐】张　继
　　辽阳望河县白首无人见海上瑚枝年年寄春燕
　　淮隂行　　　　　　　　　【唐】刘禹锡
　　何物令侬羡羡郎船尾燕衔泥趂樯竿宿食长相见
　　古宫词　　　　　　　　　【唐】皮日休
　　玉枕寐不足宫花空触檐梁间燕不睡应怪夜明帘
　　杂诗　　　　　　　　　　【宋】梅尧臣
　　燕立茅檐脊燕衔芹岸泥巢成同养子薄暮亦同栖
　　双燕　　　　　　　　　　【宋】范成大
　　底处双飞燕衔泥上药栏莫敎惊得去留取隔帘看
　　燕　　　　　　　　　　　【元】宋　无
　　衔得香泥去花间日午时玉人方睡起莫讶巻帘迟
　　春晓　　　　　　　　　　【明】于　谦
　　昼静暖风防帘垂客到稀画梁双燕子不敢傍人飞
　　春曲　　　　　　　　　　【明】李梦阳
　　翩翩谁家燕衔泥向何所避人花丛里忽复梁间语
　　社燕吟　　　　　　　　　【明】朱应登
　　不忍轻飞去低徊绕井栏情知归计决祗为别巢难
　　题画　　　　　　　　　　【明】李　蓘
　　春水流何逺春云暖故饶栁邉双燕子时触最长条
　　六言絶句
　　燕　　　　　　　　　　　【唐】李　中
　　豪家五色泥香衔得营巢太忙喧觉佳人昼梦双双犹在雕梁
　　逺归圗　　　　　　　　　【明】陈　继
　　杜宇一声春尽杨花千里人归半卷东风罗幕任敎双燕飞飞
　　七言絶句
　　蘓谿亭　　　　　　　　　【唐】戴叔伦
　　蘓谿亭上草漫漫谁倚东风十二栏燕子不归春色晩一汀烟雨杏花寒
　　宫燕词　　　　　　　　　【唐】杨巨源
　　毛衣似锦语如弦日暖争髙绮陌天几处野花留不得双双飞向御炉前
　　归燕下第后献主司　　　　【唐】章孝标
　　旧垒危巢泥已落今年故向社前归连云大厦无栖处更绕谁家门户飞
　　归燕　　　　　　　　　　【唐】杜　牧
　　画堂歌舞喧喧地社去社来人不看长是江楼使君伴黄昬犹待倚阑干
　　邨舎燕　　　　　　　　　　杜　牧
　　汉宫一百四十五多下珠帘闭琐何处营巢夏将半茅檐烟里语双双
　　春来燕　　　　　　　　　【唐】杜荀鹤
　　我屋汝嫌低不住雕梁画阁也知寛大湏稳择安巢处莫道巢成却不安
　　秋燕　　　　　　　　　　【唐】司空图
　　从扑香尘拂面飞怜渠只为解相依经冬好近深炉暖何必千岩万水归
　　新燕　　　　　　　　　　【唐】成彦防
　　才离海岛宿江濵应梦笙歌作近隣减省雕梁并头语画堂中有未归人
　　燕来　　　　　　　　　　【唐】韦　荘
　　去嵗辞巢别近邻今年空讶草堂新花间对语应相问可是邨中旧主人
　　燕　　　　　　　　　　　【唐】滕　白
　　短羽新来别海阳朱帘髙卷语雕梁佳人未必全听尔正把金鍼绣鳯凰
　　咏燕上主司　　　　　　　【唐】欧阳澥
　　翩翩双燕画堂开送古迎今几万囘长向春秋社前后为谁归去为谁来
　　送人还呉江道中作　　　　【宋】蘓舜钦
　　江云春重雨垂垂索寞情懐送客归不愤东流促行棹羡他双燕逆风飞
　　春近四絶句【録一　　　　　宋】黄庭坚
　　闰后阳和腊里回蒙蒙小雨暗楼台栁条榆荚弄顔色便恐入帘双燕来
　　春日　　　　　　　　　　【宋】范成大
　　西窗一雨又斜晖睡起熏笼换夹衣莫放珠帘遮洞户从敎燕子作双飞
　　贞燕　　　　　　　　　　【金】元好问
　　杏梁双宿复双飞海国争敎只影归想得秋风逼凉冷谢家儿女亦依依
　　卜居　　　　　　　　　　【金】李俊民
　　东隣西舎两三家簌簌墙头落枣花惭愧画梁双燕子笑人今日又天涯
　　庚子营又青旧业　　　　　【元】尹廷髙
　　燕子重寻旧主人呢喃语别防经春足间红缕犹无恙巷口斜阳记不真
　　留燕　　　　　　　　　　【元】刘秉忠
　　衔泥旧燕垒新巢来徃如辞曲折劳蜗舎虽微足容尔画梁争得几多髙
　　文妇词　　　　　　　　　【元】元　淮
　　掠起云鬟赋小诗文昼永笋初肥木香架畔蔷薇落帘幕无风燕子飞
　　新燕　　　　　　　　　　【元】张范
　　海棠开后月黄昏王谢楼台寂寂春栁外东风花外雨香泥髙垒画堂新
　　即事　　　　　　　　　　【元】赵孟頫
　　湘帘疎织浪文稀白苎新裁暑气防庭院日长賔客退绕池芳草燕交飞
　　诮燕　　　　　　　　　　【元】马祖常
　　风雨池塘闘颉颃春来秋去一生忙世间多少寛闲境辛苦营巢傍屋梁
　　寄示男武子　　　　　　　　马祖常
　　烂熳天孙织锦机春风吹雨洗芳菲香泥满地胭脂湿只许新来燕子飞
　　腊日偶题　　　　　　　　【元】虞　集
　　旧时燕子尾毶毶重覔新巢冷未堪为报道人归去也杏花春雨在江南
　　絶句　　　　　　　　　　【元】范　梈
　　幽人不出户常开看尽春风长緑苔多谢有情双燕子暂时飞去又飞来
　　双燕图赠王惟中　　　　　【元】傅若金
　　鸟飞时緑树春湖南烟际徃来频明年社日君何处逢着新巢忆故人
　　燕子词　　　　　　　　　【元】杨维桢
　　燕子来时春雨香燕子去时秋雨凉鸳鸯一生不作客夜夜不离双井塘
　　其二
　　燕子楼头入妾家燕来燕去惜容华祗应韩重相思骨化作湖中并蒂花
　　登双鳯普福宫东楼赠呉道传时周境存隠君
　　同席　　　　　　　　　【元】王　逢
　　道人独坐览辉楼海底青天入座流燕子飞来又飞去游丝挂在玉帘钩
　　西湖竹枝　　　　　　　　【元】钱惟善
　　春日髙楼闻竹枝梨花如雪栁如丝珠帘不被东风卷只有空梁燕子知
　　春兴　　　　　　　　　　【元】僧善住
　　三月江南春日长栁隂庭院午风凉离懐漠漠深于海燕子飞来语画梁
　　古宫词　　　　　　　　　【明】朱譲栩
　　宫墙西望对残霞结阵翻飞绕暮鸦帘幕飘揺风动处有情双燕自归家
　　宫词　　　　　　　　　　【明】申屠衡
　　青琐春闲漏防迟博山香暖翠烟微隔帘谁撼金铃响知是花间燕子归
　　漫兴　　　　　　　　　　【明】史　迁
　　好风轻雨趂轻雷一洗山川罨画开谁道衡门无过客春深还有燕飞来
　　春日偶成　　　　　　　　【明】樊　阜
　　砚池香沁墨云干酒醒无情懒着冠燕子归迟春欲尽落花吹雨小楼寒
　　春思　　　　　　　　　　【明】王　谊
　　山暎帘栊水暎浣纱人在苎萝江年年三月梨花雨门掩东风燕子双
　　燕　　　　　　　　　　　【明】李东阳
　　绣户朱帘有路岐别时嫌早到嫌迟主家只解怜毛羽涴尽雕梁不自知
　　春日睡起　　　　　　　　【明】张　泰
　　春眠仍值酒初酣奈可梁间燕二三好梦断来何处续落花风雨满江南
　　春闺词　　　　　　　　　【明】王　瑞
　　十二阑干绕玉楼珠帘垂影控金钩多情最是梁间燕泥软花香去复留
　　燕　　　　　　　　　　　【明】叶　权
　　何幸栖君玳瑁梁蔷薇花下趂余香教春色年年在不惜双飞日日忙
　　青楼曲　　　　　　　　　【明】王伯稠
　　日长深院小榴开嬾闘红妆傍镜台偏爱双飞双燕语自开珠箔放归来
　　春词　　　　　　　　　　【明】宋登春
　　南浦谁家荐緑苹野堂又发楚山春满城芳草烟和雨江燕飞来似识人
　　春日小斋　　　　　　　　【明】沈　野
　　社日方过花正肥闲庭亦自长苔衣柴扉暂启元无事恐有梁间燕子归
　　燕　　　　　　　　　　　【明】陈价夫
　　暂逐东风别海涯去年营垒是谁家春光浪信江南好到得江南又落花
　　自适　　　　　　　　　　【明】李　氏
　　虚檐残澑雨纎纎枕簟轻寒晓渐添花落后庭春睡羙呢喃燕子要开帘






　　御定佩文斋咏物诗选卷四百三十八
　　钦定四库全书
　　御定佩文斋咏物诗选卷四百三十九
　　白鹇类
　　五言古
　　赠黄山胡公求白鹇　　　　【唐】李　白
　　请以双白璧买君双白鹇白鹇如白练白雪耻容顔照影玉潭里刷毛琪树间夜栖寒月静朝歩落花闲我愿得此鸟翫之坐碧山胡公能辄赠笼寄野人还
　　和梅龙圗公仪谢鹇　　　　【宋】欧阳脩
　　有诗鹤勿喜无诗鹇勿悲人禽固异性所趋各有宜朝戏青竹林暮栖髙树枝咿呦山鹿鸣格磔野鸟啼声音不相通各以类自随使鹤居笼中垂头似听诗鶢鶋享钟鼓鱼鸟见西施鹇鹤不宜争所争良可知蚍蜉与蚁子为物固已微当彼两交闘勇如闻鼓鼙有心皆好胜未免争是非于我一何薄于彼一何私栏槛啄花卉叫号惊睡儿跳踉两脚长落泊双翅垂何足充翫好于何
　　定妍媸鹇口不能言夜梦以告之主人起谢鷼徔我今几时僮奴谨守防出入烦提携逍遥遂栖息饮啄安防雌花底弄日影风前理毛衣岂非主人恩报効尔宜思主人今白发把酒无翆睂养鹤鹇又妬我言堪解颐
　　白鹇　　　　　　　　　　【明】徐　渭
　　野性悦鱼鸟客寓尚笼致正如好竹人借居亦栽莳鹇鸟自南来贸入西河里王孙好法书笼以易吾字墨丝绣雪衣緑罽作裆帔有时转喉中鷕若嫋云际日夕湖水波秋树叶微紫送客不出门白玉扫长彗
　　七言古【附长短句】
　　放白鹇篇　　　　　　　　【唐】宋之问
　　故人赠我緑绮琴兼致白鹇鸟琴是峄山桐鸟出吴谿中我心松石青霞里弄此幽弦不能已我心湖海白云垂怜此珍禽空自知著书晩下麒麟阁防穉骄痴候门乐乃言物性不可违白鹇愁慕刷毛衣玉徽闭匣留为念六翮开笼任尔飞
　　白鹇　　　　　　　　　　【明】杨　基
　　棠梨花开满山白白鹇飞来春一色黄鹂紫燕太悤忙不道花间有闲客却嫌香露汚春衣立向湘江暎夕晖鸥鹭相逢莫相妬一双还拂楚烟归
　　七言絶句
　　和孙明府懐旧山　　　　　【唐】雍　陶
　　五栁先生本在山偶然为客落人间秋来见月多归思自起开笼放白鹇
　　杏花白鹇【书艾　　　　　　宋宣画】蘓　轼
　　天公剪刻为谁妍抱蘂游蜂自作团把酒惜春都是梦不如闲客此间看




　　御定佩文斋咏物诗选巻四百三十九
　　钦定四库全书
　　御定佩文斋咏物诗选巻四百四十
　　鹦鹉类
　　五言古
　　鹦鹉　　　　　　　　　　【唐】李义府
　　牵弋辞重海触网去层峦戢羽雕笼际延思彩霞端慕侣朝声切离羣夜影寒能言殊可贵相助忆长安鹦鹉聫句同王继学赋　　　【元】马祖常
　　雕笼居啄桃袨服仪采緑南荒孕灵质西颢发丽曲颈绶红萦丝喙棘頳屈玉蓄慧婉含章襮彩粲成缛能言贯珠舌善舞凌云躅金眸肖鞲隼珍畜异巢鹄层塔寳舎利深杯注醽醁流丹曙林度堕翠春洲浴石镜影毰毸铜梁歩陆续题赋吾岂能入贡尔应録
　　七言古
　　赋鹦鹉送偰世南廉使之海南
　　【元】纳　延
　　朱崖擅珍鸟鹦鹉独専名满庭榕叶春昼晴飞来却向花间鸣三月蛮江春水緑日斜还傍江头浴弱羽翻风湿翠流爪痕蹴浪瑚束间闗更作断肠声水流花落难为情乌台使君午梦醒隔帘细雨春防防
　　五言律
　　同蔡孚起居咏鹦鹉　　　　【唐】胡　皓
　　鹦鹉殊姿致鸾凰得比肩常循金殿里每话玊阶前贾谊才方达扬防老未迁能言既有地何惜为闻天
　　鹦鹉　　　　　　　　　　【唐】杜　甫
　　鹦鹉含愁思聪眀忆别离翆衿浑短尽红觜漫多知未有开笼日空残旧宿枝世人怜复损何用羽毛竒
　　鹦鹉　　　　　　　　　　【唐】张　祜
　　万里去心违奇毛觉自非美人怜解语凡鸟畏多机未胜无丹觜何劳事緑衣雕笼终不恋防向故山归
　　鹦鹉　　　　　　　　　　【唐】杜　牧
　　华堂日渐髙雕槛繋红縚故国陇山树羙人金剪刀避笼交翠尾罅嘴静新毛不念三缄事世途皆尔曹
　　咏鹦鹉　　　　　　　　　【唐】裴　説
　　常贵西山鸟衔恩在玉堂语传明主意衣拂羙人香缓歩寻珠网髙飞上画梁长安频道乐何日徔君王
　　桃花鹦鹉　　　　　　　　【元】掲傒斯
　　岭外经年别花前得意飞客来呼每惯主爱食偏肥才子怜红觜佳人学緑衣貍奴亦可怕莫自恋芳菲范司马东溟先生怜仆覊孤客旅邀仆观白鹦鹉复饮之以美酒懐恩感意报之以诗
　　【明】吴孺子
　　夫子怜漂泊相邀过草堂尊浮桑落酒鸟出雪衣娘石色寒侵户苔香细入牀醉来如意舞容得旧疎狂
　　鹦鹉　　　　　　　　　　【明】马守真
　　永日看鹦鹉金笼寄此生翠翎工刷羽朱咮善含声陇树归还远吴音教乍成雪衣吾惜汝长此伴闺情
　　七言律
　　双鹦鹉　　　　　　　　　【唐】白居易
　　緑衣整顿双栖起红觜分眀对语时始觉琵琶弦莽卤方知吉了舌参差郑牛识字吾尝叹丁鹤能歌尔亦知若称白家鹦鹉鸟笼中兼合解吟诗
　　鹦鹉　　　　　　　　　　　白居易
　　陇西鹦鹉到江东养得今年觜渐红尝恐思归先剪翅每因餧食暂开笼人怜巧语情虽重鸟忆髙飞意不同应似朱门歌舞妓深蔵牢闭后房中
　　鹦鹉　　　　　　　　　　【唐】殷文珪
　　丹觜如簧翠羽轻随人呼物旋知名金笼夜黯山西梦玉枕晓憎帘外声才子爱竒吟不足羙人怜尔绣初成应縁我是邯郸客相顾咬咬别有情
　　鹦鹉咏　　　　　　　　　【唐】罗　邺
　　玉槛瑶轩任所依东风休忆岭头归金笼共惜好毛羽红觜莫敎多是非便向郗堂夸饮啄还应祢笔发光辉乗时得路何湏贵燕雀鸾凰各有机
　　咏鹦鹉　　　　　　　　　【明】髙　岱
　　一入深笼损翆衣陇云秦树事全非月明万里归心切花落千山旧侣稀栖傍玊楼春昼永梦回金锁曙光微翩翩海燕羣相趂帘幕风髙得意飞
　　鹦鹉　　　　　　　　　　【明】张　维
　　憔悴君家歴嵗年翆襟防宠自湏怜能言肯信真如鳯钩喙应知不类鸢千里云山迷陇树防回魂梦绕秦川稲粱未必虚朝夕直为樊笼一惘然
　　五言絶句
　　见鹦鹉有赤色者遂赋　　　【明】黄鲁曾
　　珍翮丹砂耀瑰颠赤玉辉如能解覊绁还并日乌飞
　　七言絶句
　　赴北庭度陇思家　　　　　【唐】岑　参
　　西向轮台万里余也知乡信日应踈陇山鹦鹉能言语为报家人数寄书
　　吴宫词　　　　　　　　　【唐】白居易
　　淡红花帔浅檀蛾睡脸初开似剪波坐对朱笼闲理曲琵琶鹦鹉语相和
　　宫词　　　　　　　　　　【唐】王　涯
　　敎来鹦鹉语初成久闭金笼惯认名总向春园看花去独于深院唤人声
　　汉宫词　　　　　　　　　【唐】鲍　溶
　　月暎东似玉轮未央前殿絶声尘宫槐花落西风起鹦鹉惊寒夜唤人
　　奉和鹦鹉　　　　　　　　【唐】徐　凝
　　毛羽曾经剪处残学人言语道暄寒任敎长被金笼阖也免栖飞雨雪难
　　夕　　　　　　　　　　　【唐】成彦防
　　台榭沈沈禁漏初麝烟红蜡透虾须雕笼鹦鹉将栖宿不许鸦鬟转辘轳
　　鹦鹉　　　　　　　　　　【唐】罗　隠
　　莫恨雕笼翆羽残江南地暖陇西寒劝君不用分明语语得分明出转难
　　宫词　　　　　　　　　　【宋】花蘂夫人
　　禁里春浓蝶自飞御蚕眠处弄新丝碧尽日敎鹦鹉念得君王数首诗
　　有懐遂长老　　　　　　　【元】刘秉忠
　　堂上笙歌醉耳红牡丹香散一帘风谢家鹦鹉金笼里笑煞池邉緑继翁
　　东家四时词　　　　　　　【元】虞　集
　　摩挲旧赐碾龙团紫磨无声玉井寒鹦鹉不知谁是客学人言语近阑干
　　滦亰杂咏　　　　　　　　【元】杨允孚
　　仙娥隠约上帘钩笑倚阑干出殿头鹦鹉临阶呼万嵗白翎深院度清秋
　　西湖春日壮游即事　　　　【元】马　臻
　　珍禽翆羽养雕笼列向船头尽不同怜煞锦鹦偏解语唤人提挈避东风
　　緃禽　　　　　　　　　　【明】沈　周
　　秦云越树路悠悠锁掣金铃百怨休中有能言緑衣鸟还呼万嵗一回头
　　无题　　　　　　　　　　【明】屠　隆
　　千年露液何曾酿五色霞衣不用裁小史调笙铺席罢金笼鹦鹉报花开
　　万厯五年春有献五色鹦鹉者诏入之恭赋
　　【明】沈明臣
　　日御文华説五经鸟言虽巧未曾听长廊上苑东风里寂寂无声对画屏





　　御定佩文斋咏物诗选巻四百四十
　　钦定四库全书
　　御定佩文斋咏物诗选卷四百四十一
　　鸜鹆类
　　七言古【附长短句】
　　寳观主白鸜鹆歌　　　　　【唐】韦应物
　　鸜鹆鸜鹆众皆如漆尔独如玊鸜之鹆之众皆蓬蒿下尔自三山来三山处子下人间绰约不妆氷雪顔仙鸟随飞来掌上来掌上时拂拭人心鸟意自无猜玉指霜毛与同色有时一去凌苍苍朝逰汗漫暮玊堂巫峡雨中飞暂湿杏花林里过来香日夕依人全羽翼空欲衔环非报徳岂不及阿母之家青雀儿汉宫来徃传消息戏咏子舟画两竹两鸜鹆　　【宋】蘓　轼
　　风晴日暖揺双竹竹间对语双鹦鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞
　　四禽圗　　　　　　　　　【明】李东阳
　　鸜鹆色不如鹦鹉强向筵前学人语网罗西下陇山空毛羽虽佳不如汝鐡衣金觜双雕楹世间无处无弓矰试听内苑笼中语空诵弥陀六字名
　　七言絶句
　　鸜鹆育雏于贞莭堂东壁壁髙且危二雏堕砌下乃就而哺之悲鸣徬徨如在无人之境予怜之取雏纳之巢纪以一絶
　　【明】陈宪章
　　将雏无力上榱题声断残阳翅忽低髙栋托身君亦误鹪鹩安穏只卑栖
　　题画　　　　　　　　　　【明】僧徳祥
　　鸜鹆多情语晓风恼他枝上白头公分明一叚江南思烟雨楼台似梦中


　　御定佩文斋咏物诗选巻四百四十一
　　钦定四库全书
　　御定佩文斋咏物诗选四百四十二
　　雀类【附黄雀】
　　五言古
　　青雀　　　　　　　　　　【魏】刘　桢
　　翩翩野青雀栖宿茨棘藩朝食平田粒夕饮玉池泉猥出蔚丛中乃至丹山巅
　　沧海雀　　　　　　　　　【梁】张　率
　　大雀与黄口来自沧海区清晨啄原粒日夕依野株虽忧鸷鸟撃长懐沸鼎虞况复随时起翻飞不可拘寄言挟弹子莫贱隋侯珠
　　雀乳空井中　　　　　　　【梁】刘孝威
　　逺去条支国心知汉徳休聊栖丞相府过令黄霸羞挟子须闲地空井共寻求辘轳丝绠絶桔槹冬藓周将怜羽翼张谁辞各背游
　　咏雀　　　　　　　　　　【梁】沈　趋
　　肌薄少滋腴色浅非丹翆不惧越王羞寜懐秦后珥傍檐葺寒草循塲啄余穂且欣大厦成焉须鸿鹄志
　　咏雀　　　　　　　　　　【隋】李孝贞
　　听琴旋蔡子张罗避翟公夕宿寒林上朝飞空井中既并云曲复变海鱼风一报黄花恵还游万嵗宫
　　空城雀　　　　　　　　　【唐】李　白
　　嗷嗷空城雀身计何戚促本与鹪鹩羣不随鳯凰族提携四黄口饮乳未尝足食君糠粃余常恐乌鸢逐耻渉太行险羞营覆车粟天命有定端守分絶所欲
　　空城雀　　　　　　　　　【唐】孟　郊
　　一雀入官仓所食寜损防祗虑徃复频官仓终害尔鱼网不在天鸟罗不张水饮啄要自然可以空城里
　　义雀行和朱评事　　　　　【唐】贾　岛
　　鸟防雌俱春雷惊蛰余口衔黄河泥空即翔天隅一夕皆莫归哓哓遗众雏双雀抱仁义哺食劳劬劬雏既迤逦飞云间声相呼燕感雀深恩雀媿扬不殊禽贤难自彰幸得主人书
　　早起闻雀声　　　　　　　【明】王　问
　　朝闻寒雀喧薄暮亦来归鸣啄自无患丛竹欣相依凉风吹衡宇明月照素帷寄傲北下太息徃事非今兹已息交门外车马稀慰我闲居夕嵗寒良不违
　　空城雀　　　　　　　　　【明】僧宗泐
　　啾啾空城雀恋恋空城曲朝傍空城飞暮向空城宿草窠乳子成土翻身浴不随鳯凰游不畏鹰鹯逐野田岂无黍太仓岂无粟食粟遭网罗食黍伤箭镞丁寜黄口雏饮水懐止足嵗晩虽苦饥全躯保防族
　　长短句
　　青雀歌　　　　　　　　　【唐】王　维
　　青雀翅羽短未能逺食玉山禾犹胜黄雀争上下唧唧空仓复若何
　　青雀歌　　　　　　　　　【唐】裴　廸
　　动息自适性不曾妄与燕雀羣幸忝鹓鸾早相识何时提防致青云
　　青雀歌　　　　　　　　　【唐】卢　象
　　啾啾青雀儿飞来飞去仰天池逍遥饮啄安涯分何假扶揺九万为
　　青雀歌　　　　　　　　　【唐】崔兴宗
　　青扈绕青林翩翾陋体一防禽不应长在藩篱下他日凌云谁见心
　　题百雀圗　　　　　　　　【明】汪应轸
　　百雀不如鳯胡为占琅玕朋雏碎语不可听六月搅动清风寒我欲挟金弹巧避千万端徘徊恐落一枝翠矫首待鳯栖阑干
　　五言律
　　咏雀　　　　　　　　　　【唐】李　峤
　　大厦初成日嘉賔集杏梁衔书表周瑞入幕应王祥暮宿空城里朝游涟水傍愿齐鸿鹄志希逐鳯凰翔
　　檐雀　　　　　　　　　　【唐】杨　发
　　弱羽怯孤飞投檐幸所依衔环惟报徳贺厦本知归红觜休争頋丹心自息机徔来攀鳯翼终是恋光辉
　　五言排律
　　旌节亭瓦雀　　　　　　　【明】陈宪章
　　瓦雀喜亭栖丹青意自迷雨余穿丽日花底啅香泥并语声全碎追飞羽忽低悠悠去矰缴欵欵恋榱题卵育非无地儿羣或引梯惯行书架上渐满井阑西不羡雕笼养真堪画巻携由来亲白首那更避青藜狎久如私昵喧多类滑稽行蔵非社燕饮啄混家鸡度岭千回歇排风几寸跻冥鸿于汝辈沧海一涔蹄
　　七言律
　　笼雀　　　　　　　　　　【明】王　翺
　　曾入皇家大网罗樊笼久困意如何长于禁苑随花桞无复郊原伴黍禾秋暮毎惊归梦逺春深空送好音多主恩未遂衔环报羽翮年来渐折磨
　　七言絶句
　　雀　　　　　　　　　　　【宋】李　觏
　　绣户珠帘见最频暖来寒去但安身翟公门下时飞入全胜交情斗顿人
　　疎梅寒雀圗　　　　　　　【元】王　恽
　　长记扁舟过武彛仙家梅竹满清溪山禽尽日怜幽致争拣寒枝趂晩栖
　　芳塘　　　　　　　　　　【元】僧圎至
　　芳塘雨霁緑初肥折得青条串露归一树残花喧闘雀红香满径扑人飞
　　赠刘七　　　　　　　　　【明】雷思霈
　　刘郎读书王郎馆酒到看花兴到诗无事过余谈竟日竹邉双雀立多时



　　御定佩文斋咏物诗选巻四百四十二
　　钦定四库全书
　　御定佩文斋咏物诗选巻四百四十三
　　画睂类
　　七言絶句
　　画睂鸟　　　　　　　　　【宋】欧阳修
　　百啭千声随意移山花红紫树髙低始知锁向金笼听不及林间自在啼
　　画睂禽　　　　　　　　　【宋】文　同
　　尽日闲坐好风一声初听下髙笼公庭事简人皆散如在千岩万壑中
　　桃竹画睂圗　　　　　　　【元】黄　溍
　　说尽春愁貎不成翆深红逺若为情江南有客头空白肠断东风百啭声
　　白画睂圗　　　　　　　　【元】陈　旅
　　隋家官妓扫长蛾销尽波斯百斛螺化作雪禽春树顶逺山无数奈愁何
　　杏花画睂　　　　　　　　【明】钱　逊
　　红杏花开好鸟啼章台走马未归时螺青钿合蛛丝满谁画春山八字睂
　　画睂　　　　　　　　　　【明】范　言
　　寳髻蓬松锦帐垂晓晴慵起闘花枝浓妆未必能承宠何事幽禽唤画睂









　　御定佩文斋咏物诗选巻四百四十三
　　钦定四库全书
　　御定佩文斋咏物诗选巻四百四十四
　　戴胜类
　　七言古
　　戴胜词　　　　　　　　　【唐】王　建
　　戴胜谁与尔为名木中作窠墙上鸣声声催我急种谷人家向田不归宿紫冠防防褐羽斑衔得蜻蜓飞过屋可怜白鹭满緑池不如戴胜知天时
　　五言排律
　　织鸟　　　　　　　　　　【唐】张　何
　　季春三月里戴胜下桑来暎日华冠动迎风绣羽开惊蚕事晩织向女工裁旅宿依花定轻飞绕树廽欲过髙阁栁更拂小庭梅所寄一枝在寜忧弋者猜
　　七言絶句
　　题载胜　　　　　　　　　【唐】贾　岛
　　星防花冠道士衣紫阳宫女化身飞能传上界春消息若到蓬山莫放归
　　春日田家　　　　　　　　【明】朱真淤
　　屋后青山门外谿小桥遥接稲秧畦人家逺近苍烟里桒柘隂隂戴胜啼
　　戴胜　　　　　　　　　　【明】僧守仁
　　青林暖雨饱桑虫胜羽离披湿翆红亦有春思禁不得蕣花枝上诉东风








　　御定佩文斋咏物诗选卷四百四十四
　　钦定四库全书
　　御定佩文斋咏物诗选巻四百四十五
　　布谷类【报谷郭公同】
　　长短句
　　禽言　　　　　　　　　　【明】冯惟敏
　　报谷报谷透犁好雨夜来足不愁田中恶草多但年年风雨和夜来雨急风声恶闻道邨南一尺雹老翁归来语老妻邨中报赛烹鸣鸡
　　五言絶句
　　郭公　　　　　　　　　　【宋】孔平仲
　　枉渚潮初落平冈日又西芦丛深处泊惟有郭公啼
　　七言絶句
　　稼邨诗帖　　　　　　　　【宋】蔡　防
　　布谷声中雨满犁催耕不独野人知荷锄莫道春耘早正是披蓑叱犊时
　　山邨　　　　　　　　　　【宋】蘓　轼
　　烟雨蒙蒙鸡犬声有生何处不安生但敎黄犊无人佩布谷何劳也劝耕
　　暮春　　　　　　　　　【宋】陆　游
　　辛夷海棠俱作尘鮆鱼莼菜亦尝新一声布谷便无説红药虽开不属春
　　暮行田间　　　　　　　　【宋】杨万里
　　布谷声中日脚收瘦藤伴我看西畴露珠走上青秧叶不到梢头肯便休
　　写兴　　　　　　　　　　【明】汪广洋
　　谢豹花开满岭红空蒙小雨湿春藂看山不尽行人意处处东风啼郭公




　　御定佩文斋咏物诗选巻四百四十五
　　钦定四库全书
　　御定佩文斋咏物诗选巻四百四十六
　　提壶类
　　长短句
　　提壶　　　　　　　　　　【宋】梅尧臣
　　提壶芦沽羙酒风为賔树为友山花撩乱目前开劝尔今朝千万夀
　　七言律
　　早春闻提壶鸟因题邻家　　【唐】白居易
　　厌听秋猿催下泪喜闻春鸟劝提壶谁家红树先花发何处青楼有酒沽进士粗豪寻净尽拾遗风采近都无欲期明日东邻醉变作腾腾一俗夫
　　五言絶句
　　提壶芦　　　　　　　　　【宋】文　同
　　花开已堪摘酒熟正好沽山禽防人意劝我提壶芦
　　谯国嘲提壶　　　　　　　【宋】晁补之
　　何处提壶鸟荒园自叫春夕阳深樾里持此劝何人
　　六言絶句
　　漫题　　　　　　　　　　【元】蒲道源
　　花下提壶劝酒桑间布谷催耕甚欲晴天行乐却因春雨关情
　　七言絶句
　　初入山闻提壶鸟　　　　　【宋】王禹偁
　　迁客由来长合醉不烦幽鸟道提壶商州未是无人境一路山邨有酒沽
　　花前独酌　　　　　　　　【金】姚孝锡
　　移得名花手自栽花知不为老人开兴来谁是尊前客惟有提壶送酒杯



　　御定佩文斋咏物诗选巻四百四十六
　　钦定四库全书
　　御定佩文斋咏物诗选巻四百四十七
　　啄木类
　　四言古
　　啄木诗　　　　　　　　　【晋】左　芬
　　南山有鸟自名啄木饥则啄树暮则巢宿无干于人惟志所欲性清者荣性浊者辱
　　五言古
　　啄木　　　　　　　　　　【明】僧宗衍
　　啄木江南飞螙虫生上林江南亦有螙不闻剥啄声螙种日以滋木病日以深啄木不啄螙孰慰凤凰心
　　长短句
　　啄木　　　　　　　　　　【晋】傅　
　　啄木高翔鸣喈喈飘摇林薄着桑槐缘树间啄如锥嘤喔嘤喔声正悲専为万物作倡俳当此之时乐不可回
　　七言絶句
　　啄木谣　　　　　　　　　【唐】陈　标
　　丁丁向晩急还稀啄徧庭槐未肯归终日与君除蠧害莫嫌无事不频飞
　　拟古宫词　　　　　　　　【明】朱让栩
　　淅淅凄风匝凤帷琐窗那得见晴晖亷纎防雨侵阶湿嗝嗝横空啄木飞








　　御定佩文斋咏物诗选巻四百四十七
　　钦定四库全书
　　御定佩文斋咏物诗选巻四百四十八
　　鸳鸯类
　　四言古
　　赠秀才入军　　　　　　　【魏】嵇　康
　　鸳鸯于飞肃肃其羽朝游髙原夕宿兰渚邕邕和鸣顾盼俦侣俯仰慷慨优游容与
　　酒防诗　　　　　　　　　　嵇　康
　　婉彼鸳鸯戢翼而游俯唼绿藻托身洪流朝翔素瀬夕栖灵洲揺荡清波与之沈浮
　　五言古
　　鸳鸯篇　　　　　　　　　【唐】陈子昂
　　飞飞鸳鸯鸟举翼相蔽亏俱来绿潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭垂年年此游玩岁岁来追随鳯凰起丹穴独向梧桐枝鸿鴈来紫塞空忆稻梁肥乌啼倦永
　　夕鹤鸣伤别离岂若此双禽飞翻不异林刷尾清江浦交颈紫山岑文章负竒色和鸣多好音闻有鸳鸯绮复有鸳鸯衾持爲美人赠勗此故交心
　　庭下养三鸳鸯忽去不返戏爲此诗
　　【金】宇文虚中
　　先生久忘机爲尔虞矰缴一朝长羽翮万里翔寥廓谁信恶沟防忽作华表鹤岂无三玉环遗音嗣黄雀
　　题画　　　　　　　　　　【明】张　绅
　　髙树漏踈雨滴沥下银塘美人卷帘坐金鸭自添香风吹绿荷叶正见宿鸳鸯
　　鸳鸯曲　　　　　　　　　【明】陆师道
　　双鸳并双翼双宿复双飞清涟动双浴明月照双归双浦沈双影双花拂双颈眠沙双梦同渡渚双心警双去双来处双游双戏时双起随双鹭双立视双鱼双舟举双桨双莲碍双榜应有无双人愿逐双鸳徃
　　七言律
　　和友人鸳鸯之什　　　　　【唐】崔　珏
　　翠鬛红毛舞落晖水禽情似此禽稀暂分烟岛犹回首只渡寒塘亦并飞映雾乍迷金殿瓦逐梭齐上玉人机采莲无限兰桡女笑指中流羡尔归
　　其二
　　寂寂春塘烟晩时两心如影共依依谿头日暖眠沙稳渡口风寒浴浪稀翡翠莫夸饶彩饰鸊鹈须羡好毛衣兰深芷密无人见相逐相呼何处归
　　鸳鸯　　　　　　　　　　【唐】罗　邺
　　江云碧静瑞烟开锦翅双飞去又廻一种鸟怜名字好只缘人恨别离来暖依牛渚汀莎媚夕宿龙池禁漏催相对若教春女见便须防向鳯凰台
　　鸳鸯　　　　　　　　　　【唐】皮日休
　　钿鎞雕镂费深功舞妓衣边绣莫穷无日不来湘渚上有时还任镜湖中烟浓共拂芭蕉雨浪细双游菡萏风应笑豪家鹦鹉伴年年徒被鎻金笼
　　五言絶句
　　江南曲　　　　　　　　　【唐】储光羲
　　逐流牵荇叶缘岸摘芦苗爲惜鸳鸯鸟轻轻动画桡
　　吴子夜四时歌　　　　　【元】杨维桢
　　睡起瑚枕防风度屧芙蓉最髙叶翻水洗鸳鸯
　　莲塘曲　　　　　　　　　【明】刘　基
　　落日下莲塘轻舟赴晩凉偶然花片落飞出两鸳鸯
　　鸳鸯　　　　　　　　　　【明】髙　啓
　　两两莲池上防如在锦机应知越女妒不敢近船飞
　　塘上行　　　　　　　　　【明】李　德
　　露湿藕花香花折藕丝长岂无鳬与鴈不似锦鸳鸯
　　采莲曲　　　　　　　　　【明】常　伦
　　棹发千花动风传一水香傍人持并蔕含笑打鸳鸯
　　采菱曲　　　　　　　　　【明】金　銮
　　采菱秋水旁惊起双鸳鸯独自唱歌去风吹荇带长
　　题画　　　　　　　　　　【明】李　蓘
　　涓涓石濑鸣两两江鸳语廻谿无人来桃花照春渚
　　子夜歌　　　　　　　　　【明】董少玉
　　凉风吹北窗槐阴深几许带露摘荷花笑共鸳鸯语
　　七言絶句
　　野望　　　　　　　　　　【唐】羊士谔
　　萋萋麦垅杏花风好是行春野望中日暮不辞停五马鸳鸯飞去绿江空
　　南塘　　　　　　　　　　【唐】鲍　溶
　　南塘旅舍秋浅清夜深绿苹风不生莲花受露重如睡斜月起动鸳鸯声
　　华下　　　　　　　　　　【唐】司空图
　　关外风昏欲雨天荠花耕倒枕河壖邨南寂寞时回望一只鸳鸯下渡船
　　鸳鸯　　　　　　　　　　【唐】吉师老
　　江岛蒙蒙烟霭微绿芜深处刷毛衣渡头惊起一双去飞上文君旧锦机
　　荆谿夜泊　　　　　　　　【唐】李九龄
　　防防渔灯照浪清水烟疏碧月胧明小滩惊起鸳鸯处一只采莲船过声
　　春雨　　　　　　　　　　【宋】徐　玑
　　栁着轻黄欲染衣汀沙漠漠草菲菲晚风吹断寒烟碧无数鸳鸯谿上飞
　　逢江易艺芳干赋芳洲　　　【元】欧阳元
　　杨柳垂垂拂钓矶平沙雨过绿生衣王孙鬪草归来晚扑漉鸳鸯带水飞
　　絶句　　　　　　　　　　【明】王立中
　　春波桥头柳似烟越王城郭在西边我家绕屋皆春水尽日鸳鸯随钓船
　　题吴王纳凉圗　　　　　　【明】袁　凯
　　微月斜侵响屧廊芙蓉清气满金塘鸳鸯只傍阑干宿也爱君王水殿凉
　　夏日忆西湖　　　　　　　【明】于　谦
　　涌金门外柳如烟西子湖头水拍天玉腕罗裠双荡桨鸳鸯飞近采莲船
　　四时词【夏　　　　　　　　明】陆　釴
　　柳花台榭汗销香荷叶池塘趂晚凉十里翠萍鱼防破软沙深处见鸳鸯
　　孟夏行田杂歌　　　　　　【明】朱曰藩
　　田田荷叶太湖西千队鸳鸯掠水低却似吴嬢机上见绿罗初锦茸齐
　　宫词　　　　　　　　　　【明】王叔承
　　氤氲水殿荡朝阳夜涨桃花锦水香珍鸟千行防不禁自将金弹打鸳鸯




　　御定佩文斋咏物诗选巻四百四十八
　　钦定四库全书
　　御定佩文斋咏物诗选巻四百四十九
　　鸂类
　　五言古
　　咏鸂　　　　　　　　　【齐】谢　朓
　　蕙草含初芳瑶池暧晚色得厠鸿鸾影晞光弄羽翼
　　咏飞来鸂　　　　　　　【梁】简文帝
　　飞从何处来似出上林隈口衔长生叶翅染昆明苔
　　长短句
　　忆西湖双鸂　　　　　　【唐】李　绅
　　双鸂锦毛斓斑长比翼戏绕莲藂廻锦臆照灼花丛两相得渔歌惊起飞南北缭绕追随不迷惑云间上下同栖息不作惊禽远相忆东家少妇机中语剪断廻文泣机杼徒嗟孔雀衔毛羽一去东南别离苦五里徘徊竟何补
　　五言律
　　鸂　　　　　　　　　　【唐】杜　甫
　　故使笼寛织须知动损毛看云莫怅望失水任呼号六翮曽经剪孤飞只未髙且无鹰隼虑畱滞莫辞劳
　　鸂　　　　　　　　　　【唐】许　浑
　　池寒栁复凋独宿夜迢迢雨顶冠应冷风毛劒欲飘故巢迷碧水旧侣越丹霄不是无归处心髙多寂寥
　　鸂　　　　　　　　　　【唐】李　中
　　流品是鸳鸯翻飞云水乡风髙离极浦烟防下方塘比鹭行藏别穿荷羽翼香双双浴轻浪谁见在潇湘
　　七言律
　　鸂　　　　　　　　　　【唐】唐彦谦
　　一宿南塘烟雨时好风揺动緑波防惊离晓岸冲花去暖下春汀照影飞华屋撚弦弹鼔舞绮窗含笔澹毛衣画屏见后长廻首争得雕笼莫放归
　　七言絶句
　　答顾况　　　　　　　　　【唐】包　佶
　　于越城边枫叶髙楚人书里寄离骚寒江鸂思俦侣嵗嵗临流刷羽毛
　　鸂　　　　　　　　　　【唐】李羣玉
　　锦羽相呼暮沙曲波上双声戛哀玉霞明川静极望中一时飞灭青山緑
　　南荘春晩　　　　　　　　　李羣玉
　　连云草映一条陂鸂双双带水飞南邨小路桃花落细雨斜风独自归
　　玩金鸂戏赠袭美　　　　【唐】陆龟防
　　曽向谿边泊暮云至今犹忆浪花群不知镂羽凝香雾堪与鸳鸯觉后闻
　　和陆鲁望玩金鸂戏赠　　【唐】皮日休
　　镂羽雕毛迥出羣温黁飘出麝脐薫夜来曽吐红茵畔犹是谿边睡不闻
　　玩金鸂　　　　　　　　【唐】张　贲
　　翆羽红襟镂彩云双飞常笑白鸥羣谁怜化作雕金质从倩沈檀十里闻
　　题马贲画鸂图　　　　　【金】党懐英
　　双眠双浴水平谿共防秋光卧两堤谁信潇湘有孤鴈冷沙寒苇不成栖
　　竹杏沙头鸂　　　　　　【元】虞　集
　　蛱蝶飞来石竹丛罗襦曽试绣纹重荷花啼鸟银屏暧卧防窗间唾碧茸








　　御定佩文斋咏物诗选卷四百四十九
　　钦定四库全书
　　御定佩文斋咏物诗选巻四百五十
　　防防类
　　五言律
　　防防　　　　　　　　　　【唐】杜　牧
　　芝茎抽绀趾清唳掷金梭日翅闲张锦风池去罥罗静眠依翆荇暖戏折髙荷山阴岂无尔茧字换羣鵞
　　七言律
　　防防　　　　　　　　　　【唐】陆龟防
　　词赋曽夸鸀鳿流果为名误别沧洲虽防静置疎笼晚不似闲栖折苇秋自昔稻粱髙鸟畏至今珪组野人雠防徽避缴无穷事好与裁书谢白鸥
　　五言絶句
　　池塘晚景　　　　　　　　【唐】李羣玉
　　风荷珠露倾惊起睡防防月落池塘静金刀剪一声
　　七言絶句
　　酬答　　　　　　　　　　【唐】李　贺
　　雍州二月梅池春御水防防暖白苹试问酒旗歌板地今朝谁是拗花人
　　春隄曲　　　　　　　　　【唐】张　籍
　　野塘防防飞树头绿蒲紫菱葢碧流狂客谁家爱云水日日独来城下游
　　浪淘沙　　　　　　　　　【唐】皇甫松
　　蛮歌荳蔻北人愁松雨蒲风野艇秋浪起防防眠不得寒沙细细入江流
　　池上作　　　　　　　　　【宋】林　逋
　　簇簇菰蒲映蓼花水痕天影蘸秋霞分眀似个屏风上飞起防防一道斜
　　杂诗　　　　　　　　　　【金】王　磵
　　竹绕沙邨水漫流防防鸂对沈浮一竿便拟从渔父卷置琴书买钓舟
　　谩成　　　　　　　　　　【元】马　臻
　　新霜尚薄树声干寒水无痕倒浸山知是钓船归较晚防防嘎嘎起芦湾
　　松陵舟中迟钱受之太史　　【明】范　汭
　　几家闲夜停机杼支枕篷窗风许许吹尽苹香不见人绕塘寒月防防语
　　秋夜集石湖分得妆字　　　【明】王　微
　　云罨湖山逺树苍防防飞破藕塘香月眀处处添秋色一束芙蓉正洗妆







　　御定佩文斋咏物诗选巻四百五十
　　钦定四库全书
　　御定佩文斋咏物诗选卷四百五十一
　　鸥类
　　五言古
　　古风　　　　　　　　　　【唐】李　白
　　揺裔双白鸥鸣飞沧江流宜与海人狎岂伊云鹤俦寄形宿沙月沿芳戏春洲吾亦洗心者忘机从尔游
　　七言古【附长短句】
　　弄白鸥歌　　　　　　　　【唐】刘长卿
　　泛泛江上鸥毛衣皓如雪朝飞潇湘水夜宿洞庭月洞庭归客正夷犹爱此沧江闲白鸥
　　赋得白鸥歌送李伯康归使　【唐】卢　纶
　　积水深源白鸥翻翻倒影光素于潭之间衔鱼鱼落乱惊鸣争扑莲丛莲叶倾尔不见波中鸥鸟闲无营何必汲汲劳其生柳花防蒙大隄口悠扬相和乍无有轻随去浪杳不分细舞清风亦何有似君换得白鵞时独凭
　　栏杆雪满池今日还同防鸥鸟如何羽翮复参差复参差海涛澜漫何由期
　　题白鹭洲江鸥送陈君　　　【宋】徐　铉
　　白鹭洲边江路斜轻鸥接翼满平沙吾徒来送远行客停舟为尔长叹息酒旗渔艇两无猜月影芦花镇相得离筵一曲怨复清满座销魂鸟不惊人生不及鱼禽乐安用虚名上麟阁同心携手今如此金鼎丹砂何寂寞天涯后防渺难期从此又应添白髭愿君不防分飞处长保翩翩洁白姿
　　述鸥　　　　　　　　　　【宋】孔平仲
　　水濵老父忘机关醉眠古石红蕖间绿波荡漾意不动白云往来心与闲有鸥素熟翁如此命侣呼俦就翁喜相亲饮啄少畏避自浮自沈不惊起渔人窥之即谋取手携罗网来翁所羣鸥瞥见皆远逝千里翩翩一回顾鸥不薄翁勿疑避祸未萌真见机渔人罗网不在侧敢辞旦夕从翁嬉
　　五言律
　　鸥　　　　　　　　　　　【唐】杜　甫
　　江浦寒鸥戏无他亦自饶却思翻玉羽随意防春苗雪暗还须浴风生一任飘几羣沧海上清影日萧萧
　　赠沙鸥　　　　　　　　　【唐】白居易
　　老逼教垂白官科遣着绯形骸虽有累方寸却无机遇酒多先醉逢山爱晚归沙鸥不知我犹避隼旟飞
　　盟鸥轩　　　　　　　　　【明】僧妙声
　　客有忘机者开轩命白鸥同心如此水有约共沧洲尔性何其静吾生亦若浮自今期岁晚风雨亦相求
　　七言律
　　白鸥　　　　　　　　　　【唐】陆龟防
　　惯向谿头漾浅沙薄烟防雨是生涯时时失伴沈山影徃徃争飞杂浪花晚树清凉还鳿旧巢零落寄蒹葭池塘信美应难恋针在鱼唇劒在鰕
　　和鲁望白鸥　　　　　　　【唐】皮日休
　　雪羽防褷半惹泥海云深处旧巢迷池无飞浪争教舞洲少轻沙若遣栖烟外失羣慙鴈鹜波中得志羡鳬鹥主人恩重真难遇莫为心孤忆旧谿
　　狎鸥亭　　　　　　　　　【宋】韩　琦
　　危亭初起俯清浔只得当轩几醉吟一日乡园伤骤别四年宫阙动归心檐前好竹今成篠陂下修鳞旧种针鸥识再来犹不惧向人驯狎似家禽
　　横塘春泛　　　　　　　　【明】王世懋
　　吴姬小馆碧纱窗十里飞花防玉缸蜡屐去寻芳草路青丝畱醉木兰艭山连暮霭迷前浦云拥春流入远江棹里横塘听一曲烟波起处白鸥双
　　五言絶句
　　戏鸥　　　　　　　　　　【唐】钱　起
　　乍依菱蔓聚尽向芦花灭更喜好风来数片翻晴雪
　　寄淮上柳十三　　　　　　【唐】顾　况
　　苇萧中辟戸相映緑淮流莫讶春潮阔鸥边可泊舟
　　江鸥　　　　　　　　　　【唐】崔道融
　　白鸟波上栖见人懒飞起为有求鱼心不是恋江水
　　过谿亭　　　　　　　　　【宋】文　同
　　小彴过清谿有亭才四柱地僻少人行翩翩下鸥鹭
　　吉水夜泊　　　　　　　　【宋】真山民
　　入夜始维舟黄芦古渡头眠鸥知让客飞过蓼花洲
　　孙氏午沟桥亭　　　　　　【金】王庭筠
　　闲来桥北行偶过桥南去寂寞独归时沙鸥晚无数
　　朱泽民山水　　　　　　　【元】郑元祐
　　吹箫江浦秋舟荡碧云幽拟遡岩松下诗盟订白鸥
　　六言絶句
　　题画　　　　　　　　　　【明】徐有贞
　　山下云连山上谿西水接谿东舟渡白鸥飞处人行绿树阴中
　　七言絶句
　　夔州歌　　　　　　　　　【唐】杜　甫
　　东屯稻畦一百顷北有涧水通青苗晴浴狎鸥分处处雨随神女下朝朝
　　闲思　　　　　　　　　　【唐】戴叔伦
　　伯劳东去鹤西还云总无心亦度山何似严陵滩上客一竿长伴白鸥闲
　　夀安水馆　　　　　　　　【唐】薛　防
　　地接山林兼有石天悬星月更无云惊鸥上树满池水瀺灂一声中夜闻
　　马当呼鸥不至偶成呈同行诸官
　　【宋】余　靖
　　昔年曽泛马当湾团饭唤鸥篙楫间今日江头飞不下应知人世足机关
　　观鱼亭呈陈公度　　　　　【宋】张　耒
　　猎猎防风波面开近人鸥鹭不相猜尊前忽起扁舟兴新管江南山水来
　　三山次郑德宇韵　　　　　【宋】朱　橰
　　何日归舟片叶轻白鸥相伴艪微鸣只应潮打篷窗处已作离骚一半清
　　梦回　　　　　　　　　　【宋】林景熈
　　梦回荒馆月笼秋何处碪声唤客愁深夜无风莲叶响水寒更有未眠鸥
　　淮上　　　　　　　　　　【宋】僧道潜
　　天阔阴云低抱树沙寒鸥鹭欲亲人小航泊处谁家住修竹疎花宛似春
　　宫词　　　　　　　　　　【宋】花蘂夫人
　　内人追逐采莲时惊起沙鸥两岸飞兰棹把来齐拍水并船相鬪湿罗衣
　　题均福堂　　　　　　　　【金】郝　俣
　　憧憧车马竞春游不见谿堂五月秋卧听云涛舂午枕梦随鸥鸟落沙洲
　　过关渡水图　　　　　　　【金】刘　迎
　　短车无复驾青牛散防方来对白鸥烟水从容许君独暂须分我一船秋
　　襄阳絶句　　　　　　　　【金】王元粹
　　江上小儿夸善没一日入水知几回汝曹未有机心在缘底鸥鸟不飞来
　　舟中偶成　　　　　　　　【元】贡　奎
　　稻花水落正鱼肥湖上孤云带雨归林影倒涵波镜动白鸥低傍钓船飞
　　送人　　　　　　　　　　【元】杨　载
　　金沟河上始通流海子桥边系客舟却到江南春水涨拍天波浪泛轻鸥
　　海鸥　　　　　　　　　　【元】宋　无
　　羣飞独宿水中央逐浪随波羽半伤莫去西湖花里睡芰荷翻雨打鸳鸯
　　漫成　　　　　　　　　　【元】马　臻
　　北风小雨戒新寒隔水枫林叶已丹莫道闲门知已少白鸥飞去又飞还
　　题画　　　　　　　　　　【明】周　砥
　　水濶天低欲尽头栁花如雪暗归舟平生解识沧洲趣何处飞来双白鸥
　　观沙鸥　　　　　　　　　【明】袁　凯
　　门外羣鸥我所知终朝相见不相离借尔桥东杨栁岸明年春日更添儿
　　江上寄严八　　　　　　　　袁　凯
　　一春不见严夫子底事城中不肯还门外白鸥三万个几时相对绿波闲
　　题画　　　　　　　　　　【明】王　直
　　绿树青山带晚霞树间处处有人家孤舟最爱沧浪客得共眠鸥占浅沙
　　题沈恒吉画扇　　　　　　【明】陈　寛
　　红树丹山领去舟苹花香老不胜秋沧江风月谁人管且向前汀问白鸥
　　送沈彦修　　　　　　　　【明】丁　岳
　　江上秋风吹客衣江边把酒对斜晖江鸥不解离人意故作三三两两飞
　　夜泊阖闾城　　　　　　　【明】孙一元
　　欲行未行风力柔吴门挂席夜正幽秋水半汀鸥共我好山两岸月随舟
　　漫兴　　　　　　　　　　【明】施　渐
　　门外清渠映葛衣偶来观物上渔矶秋风苹末鸥惊起始悟山人未息机
　　金山吞海亭　　　　　　　【明】许相卿
　　江面峰头巧着亭澄波玉宇两争清倚防客子心如水何事沙鸥亦浪惊
　　江上杂咏　　　　　　　　【明】尹嘉賔
　　杏花淡淡栁丝丝画舸春江听雨时渐卷鹤洲江色紫沙鸥睡着不曾知
　　题画　　　　　　　　　　【明】僧徳祥
　　碧栁丝丝拂钓舟溶溶水面一羣鸥不知谁在茅堂住坐看青山到白头














　　御定佩文斋咏物诗选巻四百五十一
　　钦定四库全书
　　御定佩文斋咏物诗选巻四百五十二
　　鹭类
　　五言古
　　朱鹭　　　　　　　　　　【梁】王僧孺
　　因风弄玊水映日上金隄犹持畏罗缴未得异鳬鹥闻君爱白雉兼因重碧鸡未能声似凤聊变色如珪愿识昆明路乗流饮复栖
　　朱鹭　　　　　　　　　　【陈】张正见
　　金隄有朱鹭刷羽望沧瀛周诗振雅曲汉鼓发竒声时将赤鴈并乍逐防鸾行别有翻潮处异色不相惊
　　朱鹭　　　　　　　　　　【陈】苏子卿
　　玉山一朱鹭万里入王畿欲向天池饮还绕上林飞金隄晒羽翮丹水浴毛衣非贪葭下食怀恩自逺归
　　白鹭　　　　　　　　　　【唐】刘长卿
　　亭亭常独立川上时延颈秋水寒白毛夕阳吊孤影幽
　　姿闲自媚逸翮思一骋如有长风吹青云在俄顷
　　舟中杂咏　　　　　　　　【元】袁　桷
　　鹭鸶漾晴空意态极楚楚翻风苍雪廻转日烂银舞盘旋傲孤鸿清逺敌凡羽须防下鱼陂媿我觉疾去
　　九鹭图　　　　　　　　　【元】傅若金
　　鲜鲜白鹭羽振振清江澨露草寒巳衰风芦近相蔽飞鸣各自适离居亦有次虽惬江海情终怀云霄志君子思有则画者工取譬仪羽庶可希修洁诚所贵
　　题尚仲良画鹭卷　　　　　【明】张以宁
　　沧江雨疎疎翻飞一舂锄老树如人立欲下意踌躇明年柳条长遮汝行捕鱼
　　七言古【附长短句】
　　白鹭　　　　　　　　　　【唐】刘禹锡
　　白鹭儿最髙格毛衣新成雪不敌众禽喧呼独凝寂孤眠芊芊草久立潺潺石前山正无云飞去入遥碧
　　题九鹭图　　　　　　　　【明】萧　镃
　　宣德年间边景昭彩色翎毛称独歩近时林良用水墨落笔往往皆天趣鸳鸯鳬鴈清谿流寒鸦古木长林幽等闲得意即挥洒一扫万里江南秋此圗九鹭真奇絶防立清烟乍明灭日长坐久看转亲飘来防防青天雪翺翔霄汉殊不惊欲下未下浑有情潜踪独趂水边食延颈忽向芦中鸣吁嗟林生精艺有如此座客见之谁不喜洞庭湘渚在眼前暝色惨澹凉飇起方今圣主覃恩波四海山泽无虞罗悠悠羣鹭各自适虽有鹰鹯奈尔何
　　五言律【附小律】
　　白鹭咏　　　　　　　　　【唐】李　端
　　迥起来应近髙飞去自遥映林同落雪拂水状翻潮犹有幽人兴相逢到碧霄
　　鹭鸶　　　　　　　　　　【唐】张　祜
　　深窥思不穷揭趾浅沙中一防山光净孤飞潭影空暗栖松叶露双下蓼花风好是沧波侣垂丝趣亦同
　　鹭　　　　　　　　　　　【唐】裴　说
　　秋江清浅时鱼过亦频窥却爲分明极翻成所得迟浴偎红日色栖压碧芦枝防共鹓同侣翺翔应可期
　　鹭鸶　　　　　　　　　　【宋】徐　照
　　一防白如雪顶黏丝数茎沙边行有迹空外过无声髙柳巢方穏危滩立不惊每看闲意思渔父是前生正阳城楼西角二鹭巢焉　　【明】皇甫汸
　　并负青云翼来耽紫阁栖攀龙窥殿北随雉卧城西顾影依霜洁鸣俦候月迷振雝殊可咏聊此谢尘泥题宣庙御笔汀鹭应制　　　【明】于愼行
　　笔端成大造海鸟若相忘暮雨汀莎湿春风岸芷香柳边迷落絮云里帯飞霜总爲经天藻长畱羽翰光
　　五言排律
　　省试振鹭　　　　　　　　【唐】李　频
　　有鸟生江浦霜华作羽翰君臣将比洁朝野用爲欢月影林梢下冰光水际残飞翻时共乐饮啄道皆安迥翥宜髙咏羣栖入静看由来鹓鹭侣济济列千官
　　七言律
　　崔卿双白鹭　　　　　　　【唐】顾非熊
　　朝客髙情爱水禽绿波双鹭在园林立当风里丝揺急歩绕池边字印深刷羽竞生堪画势依泉各有取鱼心我卿多傍门前见坐觉恩波思不禁
　　崔卿池上双白鹭　　　　　【唐】贾　岛
　　鹭雏相逐出深笼顶各有丝茎数同洒石多霜移足冷隔城逺树挂巢空其如尽在滩声外何似双飞浦色中见此池塘卿自凿清泠太液底濳通
　　咏双白鹭　　　　　　　　【唐】雍　陶
　　双鹭应怜水满池风飘不动顶丝垂立当青草人先见行傍白莲鱼未知一足独拳寒雨里数声相叫早秋时林塘得尔须増价况是诗家物色宜
　　亲仁里双鹭　　　　　　　【唐】许　棠
　　双去双来日巳频只应知我是江人对欹雪顶思防水更振霜翎恐染尘三楚几时初失侣五陵何树又栖身天然不与凡禽类傍砌听吟性自驯
　　鹭鸶　　　　　　　　　　【唐】刘　象
　　洁白孤髙生不同顶丝清软冷揺风窥鱼翘立荷香里慕侣低翻栁影中几日下巢辞紫阁多时凝目向晴空摩霄志在潜修羽防接鸾凰到苇丛
　　双鹭　　　　　　　　　　【唐】徐　夤
　　双鹭雕笼昨夜开月明飞出立庭隈但敎緑水池塘在自有碧天鸿鴈来清韵叫霜归岛树素翎遗雪落渔台何人爲我追防得重劝谿翁酒一杯
　　驯鹭　　　　　　　　　　【元】张　雨
　　孑然驯鹭雪霜明下濑求鱼自在行碧玊灯檠双足瘦白麻衣袂一身轻海鸥见事应何晚凡鸟题门也不情输我鹓行旧俦侣举头寥廓总云程
　　五言絶句
　　白鹭鸶　　　　　　　　　【唐】李　白
　　白鹭下秋水孤飞如坠霜心闲且未去独立沙洲傍赋得白鹭鸶送宋少府入三峡　李　白
　　白鹭拳一足月明秋水寒人惊逺飞去直向使君滩
　　晚归鹭　　　　　　　　　【唐】钱起
　　池上静难厌云间欲去晩忽背夕阳飞剰与清风逺
　　江行　　　　　　　　　　　钱　起
　　月下江流静邨荒人语稀鹭鸶虽有伴仍共影双飞
　　白鹭　　　　　　　　　　【唐】李嘉祐
　　江南緑水多顾影逗轻波终日秦云里山髙奈若何
　　沙上鹭　　　　　　　　　【唐】张文姬
　　沙头一水禽鼓翼扬清音只待髙风便非无云汉心
　　崔白画荷苇寒鹭　　　　　【宋】文　同
　　疎苇雨中老乱荷霜外凋多情惟白鸟常此伴萧条
　　题秋塘圗　　　　　　　　【元】陈　深
　　水落秋菰老夕寒烟树微絶怜双白鹭飞去似知几
　　过髙邮射阳湖杂咏　　　　【元】萨都拉
　　白鹭爱秋水独立仍自行得鱼固偶尔惊飞亦常情
　　鹭　　　　　　　　　　　【元】吴师道
　　振振风生柳沾沾雪防矶白攒秋水立青映暮天飞
　　出郊　　　　　　　　　　【明】杨　愼
　　髙田如楼梯平田如棊局白鹭忽飞来防破秧针緑
　　湘江絶句　　　　　　　　【明】王　鏳
　　同舟白衣人雪色何忽有飞来者方知是鹭羣
　　六言絶句
　　鹭鸶　　　　　　　　　　【宋】文　同
　　避雨竹间防防迎风柳下翩翩静依寒蓼如画独立晴沙可怜
　　再赠鹭鸶　　　　　　　　　文　同
　　颈若琼钩浅曲骹如碧管深翘湖上水禽无数其谁似汝风标
　　七言絶句
　　漫成一絶　　　　　　　　【唐】杜　甫
　　江月去人只数尺风灯照夜欲三更沙头宿鹭聮拳静船尾跳鱼拨剌鸣
　　长安县后庭看画　　　　　【唐】王　建
　　水冻桥横氷满池新排石笋绕笆篱县门斜掩无人到看画双双白鹭鸶
　　箬岘东池　　　　　　　　【唐】白居易
　　箬岘亭东有小池早荷新荇緑参差中宵把火行人发惊起双栖白鹭鸶
　　鹭鸶　　　　　　　　　　【唐】卢　仝
　　刻成片玉白鹭鸶欲捉纎鳞心自急翘足沙头不得时傍人不知谓闲立
　　鹭鸶　　　　　　　　　　【唐】杜　牧
　　雪衣雪发青玉觜羣捕鱼儿谿影中惊飞逺映碧山去一树梨花落晚风
　　鹭鸶　　　　　　　　　　【唐】许　浑
　　西风淡淡水悠悠雪防丝飘带雨愁何事归心倚前阁緑蒲红蓼练塘秋
　　白鹭　　　　　　　　　　【唐】陆龟蒙
　　雪然飞下立苍苔应伴江鸥拒我来见欲扁舟揺荡去倩君先作水云媒
　　鹭鸶　　　　　　　　　　【唐】来　鹏
　　袅丝翘足傍澄澜消尽年光伫思间若使见鱼无羡意向人姿态更应闲
　　鹭鸶障子　　　　　　　　【唐】张　乔
　　剪得机中如雪素画爲江上带丝禽闲来相对茅堂下引出烟波万里心
　　鹭鸶　　　　　　　　　　【唐】郑　谷
　　闲立春塘烟淡淡静眠寒苇雨飕飕渔翁归后沙汀晩飞上滩头更自由
　　失鹭鸶　　　　　　　　　　郑　谷
　　野格由来倦小池惊风却下碧江涯月昏风急宿何处秋岸萧萧黄苇枝
　　放鹭鸶　　　　　　　　　【唐】李　中
　　池塘多谢久淹畱长得霜翎放自由好去蒹葭深处宿月明应认旧江秋
　　鹭鸶　　　　　　　　　　【唐】罗　隐
　　斜阳淡淡柳阴阴风袅寒丝映水深不要向人夸洁白也知常有羡鱼心
　　田家　　　　　　　　　　【宋】张　耒
　　新挿茅檐红槿篱秋深黄叶巳飞飞滩头水阔孤舟去渡口风寒白鹭归
　　罗江　　　　　　　　　　【宋】陈与义
　　山翁见客亦欣然好语重重意不传行过竹篱逢细雨眼明双鹭立青田
　　题秋鹭图　　　　　　　　【宋】范成大
　　昨夜新霜冷钓矶緑荷消瘦碧芦肥一江秋色无人问尽属风标雨雪衣
　　城头秋望　　　　　　　　【宋】杨万里
　　未得霜晴未是晴霜晴无复防云生鹭鸶不遣鱼惊防移脚惟愁水作声
　　壕上书事　　　　　　　　　杨万里
　　十里长壕展碧漪波痕只去不曽归鹭鸶巳饱浑无干独立朝阳理雪衣
　　晨炊玉田观鹭　　　　　　　杨万里
　　清谿欲下影先翻只鹭还将双鹭看緑玊胫长聊试浅素琼裳冷不禁寒
　　秋日西湖　　　　　　　　【宋】僧道潜
　　飞来双鹭落寒汀秋水无痕玊镜清疎蓼黄芦宜掩映沙边危立太分明
　　古诗云芦花白间蓼花红一日秋江惨澹中两个鹭鸶相对立几人唤作水屏风然其理可取而其词鄙野余爲改之曰换骨法
　　【宋】僧惠洪
　　芦花蓼花能白红数曲秋江惨澹中好是飞来双白鹭爲谁妆防水屏风
　　阅见　　　　　　　　　　【金】边元鼎
　　轻莲素质淡萧萧叶密谿深未可招雨暗兰舟人去后却容白鹭逞风标
　　游南城　　　　　　　　　【金】李好复
　　园林晴昼蔚如烟林外支流尽水田落日趂墟人巳防鹭鸶飞上渡头船
　　鹭　　　　　　　　　　　【元】马　臻
　　水风吹冷逼菰蒲藕叶欹斜一半枯玊立鹭鸶浑不动满身烟雨看西湖
　　正月十九日　　　　　　　【明】鐂　崧
　　金鱼洲下放船开华石潭边看雨来爱杀南天双白鹭青山尽处却飞回
　　秋塘　　　　　　　　　　【明】鐂师邵
　　烟水微茫漾逺愁采菱歌断夕阳收鹭鸶不省红衣老犹恋银塘十里秋
　　题画　　　　　　　　　　【明】僧智舷
　　数株老树半无叶一个茅亭终日空惟有鹭鸶常到此飞来飞去送残红












　　御定佩文斋咏物诗选巻四百五十二
　　钦定四库全书
　　御定佩文斋咏物诗选卷四百五十三
　　百舌类
　　五言古
　　侍宴咏反舌　　　　　　　【梁】沈　约
　　假容不足观遗音犹可荐幸蒙乔树恩得以闻髙殿
　　咏百舌　　　　　　　　　【梁】刘孝绰
　　山人惜春暮旭旦坐花林复值怀春鸟枝间弄好音迁乔声迥出赴谷响幽深下听长而短时闻絶复寻孤鸣若无对百啭似羣吟昔闻屡欢昔今听忽悲今听闻非殊异迟暮独伤心
　　听百舌　　　　　　　　　【梁】刘令
　　庭树旦新晴临镜出雕楹风吹桃李气过传春鸟声净写山阳笛全作洛濵笙注意欲畱听误令妆不成
　　长安听百舌　　　　　　　【陈】韦　鼎
　　万里风烟异一鸟忽相惊那能对逺客还作故乡声
　　听百舌鸟　　　　　　　　【隋】李孝贞
　　烟销上路静漏尽禁门通好鸟从西苑流响入南宫间关旣多绪变转复无穷调惊时断絶音繁有异同饮啄归承露飞鸣上别风未避王孙弹宁畏虎贲弓石渠皆学府麟阁悉文雄不恡青泥印时寻白社中
　　七言古
　　百舌吟　　　　　　　　　【唐】刘禹锡
　　晓星寥落春云低初闻百舌间关啼花树满空迷处所揺动繁英坠红雨笙簧百啭音韵多黄鹂吞声燕无语东方朝日迟迟升迎风弄影如自矜数声不尽又飞去何许相逢緑杨路緜蛮婉转似娱人一心百舌何纷纷酡顔侠少停歌听堕珥妖姬和睡闻可怜光景何时尽谁能低回避鹰隼廷尉张罗自不关潘郎挟弹无情损天生羽族尔何微舌端万变乗春晖南方朱鸟一朝见索莫无言髙下飞
　　五言排律
　　徐州试反舌无声　　　　　【唐】张　籍
　　夏木多好鸟偏知反舌名林幽仍共宿时过即无声竹外天空晓谿头雨自晴居人宜寂寞深院益凄清入雾暗相失当风闲易惊来年上林苑知尔最先鸣
　　七言律
　　听百舌鸟　　　　　　　　【唐】王　维
　　上兰门外草萋萋未央宫中花里栖亦有相随过御苑不知若个向金隄入春解作千般语拂曙能先百鸟啼万户千门应觉晓建章何必听鸣鸡
　　赋百舌鸟　　　　　　　　【唐】严　郾
　　此禽轻巧少同伦我听长疑舌满身星未没河先报晓柳犹粘雪便迎春频嫌海燕巢难定却讶林莺语不眞莫倚春风便多事玊楼还有晏眠人
　　竹间听反舌鸟　　　　　　【明】僧慧秀
　　细霭轻岚防竹林搘頥小坐听晨禽未蒸花气机偏涩乍写春声意独深缓引易调多种舌琐言难竟一生心何如隠忍过残腊末路风烟恐不禁
　　七言絶句
　　百舌鸟　　　　　　　　　【唐】僧无则
　　千回百啭过花时似向春风诉别离若使众禽俱解语一生怀抱有谁知
　　戏和舍弟船场探春　　　　【宋】黄庭坚
　　百舌觧啼泥滑滑忽成风雨落花天城南一叚春如锦唤取诗人到酒边
　　山中春晓听鸟声　　　　　【明】髙　啓
　　子规啼罢百舌鸣东窗卧听无数声山空人静响更切月落杏花天未明
　　春日书院　　　　　　　　【明】鲁　铎
　　门巷青苔隔路谿小桃开满磬池西枕书眠着无人唤花里东风百舌啼
　　园居　　　　　　　　　　【明】俞允文
　　萧萧无伴独爲家静里经春任物华緑树千章啼百舌香风吹尽紫藤花














　　御定佩文斋咏物诗选巻四百五十三
　　钦定四库全书
　　御定佩文斋咏物诗选巻四百五十四
　　杜防类
　　五言律
　　子规　　　　　　　　　　【唐】杜　甫
　　峡里云安县江楼翼瓦齐两边山木合终日子规啼眇眇春风见萧萧夜色凄客愁那听此故作傍人低
　　和周赞善闻子规　　　　　【唐】张　籍
　　秦城啼楚鸟逺思更纷纷况是街西夜偏当雨里闻应投最髙树似隔数重云此处谁能听遥知独有君
　　五言絶句
　　夜闻子规　　　　　　　　【唐】王　建
　　子规啼不歇到晓口应穿况是不眠夜声声在耳边
　　闻子规　　　　　　　　　【唐】雍　陶
　　百鸟有啼时子规声不歇春寒四邻静独叫三更月
　　七言絶句
　　送人归岳阳　　　　　　　【唐】李　益
　　烟草连天枫树齐岳阳归路子规啼春江万里巴陵戍落日看沈碧水西
　　泛舟入后谿　　　　　　　【唐】羊士谔
　　雨余芳草净沙尘水緑滩平一带春惟有啼防似畱客桃花深处更无人
　　杏山馆听子规　　　　　　【唐】窦　常
　　楚塞余春听渐稀断猿今夕让霑衣云薶老树空山里髣髴千声一度飞
　　湘江夜泛　　　　　　　　【唐】熊孺登
　　江流如箭月如弓行尽三湘数夜中无那子规知向蜀一声声似怨春风
　　宿石矶　　　　　　　　　【唐】元　稹
　　石矶江水夜潺湲半夜江风引杜防灯暗酒醒顚倒枕五更斜月入空船
　　酬乐天舟泊夜读微之诗　　　元　稹
　　知君暗泊西江岸读我闲诗欲到明今夜通州还不睡满山风雨杜防声
　　吕校书雨中见访　　　　　【唐】赵　嘏
　　竹阁斜谿小槛明惟君来赏见山情马嘶风雨又归去独听子规千万声
　　闻杜防　　　　　　　　　【唐】雍　陶
　　蜀客春城闻蜀鸟思归声引未归心却知夜夜愁相似尔正啼时我正吟
　　暮春送人　　　　　　　　【唐】僧无闷
　　折桞亭边手重携江烟澹澹草萋萋杜防不解离人意更向落花枝上啼
　　崇寿客舎夜闻子规得三絶句写呈平父兄烦爲转寄彦集兄及两县间诸亲友【录一
　　宋】朱　子
　　空山后夜子规号斗转星移月尚髙梦里不知归未得巳驱黄犊度寒臯
　　夜闻子规　　　　　　　　　朱　子
　　幽林欲雨气含凄春晩端居园径迷独向髙斋展衾卧南山夜夜子规啼
　　邻山县　　　　　　　　　【宋】范成大
　　山顶嘘云黒似烟脩篁髙柳共昏然鸟啼一夜劝归去谁道东川无杜防
　　过眞阳峡　　　　　　　　【宋】杨万里
　　仰见青天尺许青无波江水不胜平只惊白昼山竹裂杜宇初闻第一声
　　乡邨四月　　　　　　　　【宋】翁　卷
　　绿遍山原白满川子规声里雨如烟乡邨四月闲人少才了蚕桑又挿田
　　次韵陈君授暮春感怀　　　【宋】王庭珪
　　雨余山鸟百般啼烟隔桃谿一线微南北东西春总好杜防何苦劝人归
　　谿桥晩兴　　　　　　　　【宋】郑　协
　　寂寞亭基野渡边春流平岸草芊芊一川晩照人闲立满袖杨花聼杜防
　　春日杂兴　　　　　　　　【宋】僧道潜
　　梅梢青子大于钱惭媿春光又一年亭午无人初破睡杜防声在柳花边
　　暮春　　　　　　　　　　【元】黄　庚
　　芳事阑三月时春愁惟有落花知柳绵飘白东风老一树斜阳叫子规
　　客中即事　　　　　　　　【元】杨　载
　　几日悬悬雨不休客窗孤迥使人愁杜防啼切知何处坐对云山万木稠
　　得樟树鎭便寄家书　　　　【元】范　梈
　　商船夜说指江西欲托音书未忍题收拾乡心多在纸两声杜宇傍人啼
　　春暮　　　　　　　　　　【元】叶　颙
　　老红新绿驻烟波无奈青皇促驾何又是一年春事了杜防声里夕阳多
　　巳未夏日杂兴　　　　　　【元】僧善住
　　纎纎碧草与阶齐浓绿阴中杜宇啼花院昼长听正好带声飞过粉墙西
　　江上　　　　　　　　　　【明】汪广洋
　　大山小山松树齐千声万声子规啼揽衣起舞夕露下三更月落呉城西
　　山中冬日偶题　　　　　　【明】纪　青
　　鎭日无人闭竹扉阶前寒翠上人衣开门修竹青如束黄叶风前叫子规





　　御定佩文斋咏物诗选卷四百五十四
　　钦定四库全书
　　御定佩文斋咏物诗选卷四百五十五
　　鶗鴂类【伯劳同】
　　五言古
　　鶗鴂吟　　　　　　　　　【唐】刘禹锡
　　朝阳有鸣凤不闻千万祀鶗鴂催众芳晨光先入耳秋风白露稀从是尔啼时如何上春日唧唧满庭飞
　　七言絶句
　　即事寄人　　　　　　　　【唐】杨凌
　　中禁鸣钟日欲髙北窗欹枕首频搔相思寂寞青苔合惟有春风啼伯劳
　　湘中謡　　　　　　　　　【唐】崔　涂
　　烟愁雨细云冥冥杜兰香老三湘清故山望断不知处鶗鴂隔花时一声
　　水口行舟　　　　　　　　【宋】朱　子
　　郁郁层峦夹岸青春山绿水去无声烟波一棹知何许鶗鴂两山相对鸣
　　燕京暮春歌　　　　　　　【明】靳学顔
　　三月杨花满御沟可怜春色亦东流行人不用多惆怅鶗鴂年年唤白头











　　御定佩文斋咏物诗选巻四百五十五
　　钦定四库全书
　　御定佩文斋咏物诗选巻四百五十六
　　白头公类
　　七言古
　　白头公词　　　　　　　　【元】陈　基
　　杜陵三月春风暖燕语莺啼杂弦管落花撩乱紫驑嘶平乐归来酒尊满雨急风篁忽巳秋幽鸟多情亦白头不随翡翠花间宿却爱鸳鸯水上防春去秋来不知老安乐即多忧患少绮窗深处语言竒付与纷纷秦吉了
　　五言絶句
　　题画白头双鸟　　　　　　【元】贡性之
　　笑杀锦鸳鸯浮沈浴大江不如枝上鸟头白也双双
　　七言絶句
　　子昂画　　　　　　　　　【元】虞　集
　　棠梨枝上白头翁墨色如新最恼公直似故园花石外铜盘和露写东风
　　梨花白头翁圗爲四明应成立题
　　【元】纳　延
　　淡月溶溶隔画楼一枝香雪近帘钩山禽似怨春归早独立花间自白头
　　雪竹白头翁横披　　　　　【元】宋　褧
　　琅玕袅袅碧云空雪缀斜梢倚北风丹凤不来年嵗晩一枝聊借白头翁
　　花上白头翁　　　　　　　【明】王　绂
　　欲诉芳心未肯休不知春色去难畱东君亦是无情物莫向花间怨白头
　　题海棠白头翁便面次韵　　【明】钱　洪
　　山禽原不解春愁谁道东风雪满头迟日满栏花欲睡双双细语未曽休
　　白头公圗　　　　　　　　【明】沈　周
　　十日红帘不上钩雨声滴碎管弦楼梨花将老春将去愁白双禽一夜头















　　御定佩文斋咏物诗选巻四百五十六
　　钦定四库全书
　　御定佩文斋咏物诗选卷四百五十七
　　白鸟类
　　五言律
　　送陈偃赋得白鸟翔翠微　　【唐】朱湾
　　不知鸥与鹤天畔弄晴晖背日分明见临川相暎微净中云一防回处雪孤飞正好髙枝立翩翩何处归
　　五言絶句
　　登白楼见白鸟席上命鹧鸪辞
　　【唐】李　益
　　一鸟如霜雪飞向白楼前问君何以至天子太平年
　　七言絶句
　　河梁晩望　　　　　　　　【唐】僧子兰
　　水势滔滔不可量渔舟容易泛沧浪连山翠霭笼沙溆白鸟翩翩下夕阳
　　青田同七五兄作　　　　　【宋】薛季宣
　　乌云送雨过前山白鸟将雏向逺湾独立谿亭无个事湍流泷石镇潺潺













　　御定佩文斋咏物诗选巻四百五十七
　　钦定四库全书
　　御定佩文斋咏物诗选巻四百五十八
　　翠鸟类
　　五言古
　　翠鸟　　　　　　　　　　【汉】蔡　邕
　　庭陬有若橊绿叶含丹荣翠鸟时来集振翼修容形囘顾生碧色动揺扬缥青幸脱虞人机得亲君子庭驯心托君素雌雄保百龄
　　翡翠　　　　　　　　　　【宋】文　同
　　清晨有珍禽翩翩下鱼梁其形不盈握毛羽鲜且光天人裁碧霞为尔缝衣裳晶荧我目非世之青黄爱之坐良久常恐瞥尔翔忽然投清漪觅食如针铓如是者三四厌饫已一肮既饱且自嬉翻身度囘塘飞鸣逐佳匹相和音琅琅是时鳬与雁狼藉岛屿旁满腹醸腥秽纷纷晒晴阳鹙鸧最麤恶觜大脚胫长入水捕蛇鱓淤泥亦衔将想其见尔时一喙亦尔伤其心肯谓尔被体
　　凝华章劝尔慎所止好丑谁同乡清谿多纎鲜亦足充尔肠江海深且阔所获未可量尔当事澡刷帝圃参鸾凰
　　东谷书所见　　　　　　　　文　同
　　野水泻古穴石岸盘囘渊飞尘不可入竹树围清涟静往得胜翫深居逃俗縁寒光照烦襟景寂心自圆枯篁蹲碧禽垂颈窥沈鲜对之不敢动相望两俱禅
　　七言古
　　翡翠坞　　　　　　　　　【唐】李　绅
　　翡翠飞飞绕莲坞一啄嘉鱼一鸣舞莲茎触散莲叶欹露滴珠光似还浦虞人掠水轻浮弋翡翠惊飞飞不息直上层空翠影髙还向云间双比翼弹射莫及弋不得日暮虞人空叹息
　　拾羽曲　　　　　　　　　【宋】文　同
　　新罗砑红裙襵齐防缕刺衫花倒提新晴暖日丽烟草金兽齧鎻藏春闺朱桥逼江晓沙白锦帯交风大堤侧兰洲遗翎得残碧归来惊飞上娇额
　　七言律
　　翡翠巢　　　　　　　　　【元】杨维桢
　　罗浮花使先春到来傍玊楼深处巢舞雪艳翻杨栁絮歌云轻压海棠梢屏开时露鸦头袜弦断应衔鳯觜胶却笑雪衣娘太劣雕笼深鎻未全教
　　五言絶句
　　絶句　　　　　　　　　　【唐】杜　甫
　　日出篱东水云生舍北泥竹髙鸣翡翠沙僻舞鹍鸡
　　衔鱼翠鸟　　　　　　　　【唐】钱　起
　　有意莲叶间瞥然下髙树擘波得濳鱼一防翠光去
　　鱼池
　　积水自渊渊来源常汨汨岸上翠衣禽对人时一没
　　六言絶句
　　翡翠　　　　　　　　　　【宋】文　同
　　见説长喙须避得少纎鳞便飞为报休来近岸有人爱汝毛衣
　　七言絶句
　　翠碧鸟　　　　　　　　　【唐】陆龟蒙
　　红襟翠翰两参差径拂烟华上细枝春水渐生鱼易得莫辞风雨坐多时
　　翠碧鸟　　　　　　　　　【唐】韩　偓
　　天长水逺网罗稀保得重重翠碧衣挟弹小儿多害物劝君莫近五陵飞
　　翡翠　　　　　　　　　【唐】僧齐已
　　水边飞去青难辨竹里归来色一般磨吻鹰鹯莫相害白鸥鸿雁满沙滩
　　怀友　　　　　　　　　　【明】张　弼
　　飞花渺渺送春归忽漫钩帘对夕晖竹下小池双翡翠衔鱼飞过緑苔矶

　　御定佩文斋咏物诗选巻四百五十八
　　钦定四库全书
　　御定佩文斋咏物诗选巻四百五十九
　　鸬鷀类
　　五言古
　　武陵精舍　　　　　　　　【明】岳　岱
　　白石何累累流水亦复急茅茨对夕晖敝笱待鲜食晒翅满鱼梁鸬鷀与鸂
　　五言絶句
　　鸬鷀堰　　　　　　　　　【唐】王　维
　　乍向红莲没复出青蒲飏独立何防褷衔鱼古查上
　　七言絶句
　　春水生　　　　　　　　　【唐】杜　甫
　　二月六夜春水生门前小滩浑欲平鸬鷀鸂莫漫喜吾与汝曹俱眼明
　　絶句　　　　　　　　　　　杜　甫
　　门外鸬鷀去不来沙头忽见眼相猜自今已后知人意
　　一日须来一百廻
　　鸬鷀　　　　　　　　　　【唐】杜荀鹤
　　一般毛羽结羣飞雨岸烟汀好景时深水有鱼衔得出防来却是鹭鸶饥
　　过宝应新开河　　　　　　【宋】杨万里
　　雨里楼船即钓矶碧云便是緑蓑衣沧波万顷平如镜一只鸬鷀贴水飞
　　栁塘春口占　　　　　　　【元】顾　瑛
　　二月防防已过半春风尚尔不放晴杨栁长堤飞鸟过鸬鷀新水没滩平
　　田家即事　　　　　　　　【明】唐时升
　　横塘潮急进船迟菱荇纒绵罥钓丝荷叶覆鱼先入市青枫渡口晒鸬鷀
　　寳泉滩即事　　　　　　　【明】李淑媛
　　桃花髙浪防尺许银石没项不知处两两鸬鷀失旧矶衔鱼飞入菰蒲去















　　御定佩文斋咏物诗选巻四百五十九
　　钦定四库全书
　　御定佩文斋咏物诗选巻四百六十
　　防鹑类
　　五言律
　　应制题画防鹑　　　　　　【明】于慎行
　　渺彼榆枋翼丹青画作真静眠宫草日闲傍苑花春顾影骄金距逄塲上锦茵非同珠树鸟独用羽毛珍
　　七言絶句
　　雪岸鸣防　　　　　　　　【金】元好问
　　离离残雪防荒丛更着幽禽惨澹中笑煞画帘双燕子秋千红索海棠风
　　辇下曲　　　　　　　　　【元】张　昱
　　鬭防初罢草初黄锦袋牙牌日日将閙市闲坊寻搭对红尘走煞少年狂
　　元宫词　　　　　　　　　【明】朱有炖
　　金风苑树日光晨内侍鹰坊出入频遇着中秋时节近剪绒花毯鬭防鹑














　　御定佩文斋咏物诗选卷四百六十
　　钦定四库全书
　　御定佩文斋咏物诗选巻四百六十一
　　天鵞类
　　七言絶句
　　湖州歌　　　　　　　　　【宋】汪元量
　　夜来酒醒四更过渐觉衾裯冷气多踏雪敲门双勅使传言太子送天鵞
　　宫词　　　　　　　　　　【元】杨维桢
　　鸡人报晓五门开卤簿千官泊虎台天上驾鵞先有信九重銮驾上都囘





　　御定佩文斋咏物诗选卷四百六十一
　　钦定四库全书
　　御定佩文斋咏物诗选巻四百六十二
　　鳬类
　　五言古
　　咏单鳬　　　　　　　　　【梁】简文帝
　　衔苔入浅水刷羽向沙洲孤飞本欲去得影更淹畱
　　咏寒鳬　　　　　　　　　　简文帝
　　廻水浮轻浪沙塲弄羽衣眇眇随山没离离傍海飞
　　赋得泛泛水中鳬　　　　　【陈】江　总
　　归鳬沸卉同乱下芳塘中出没时衔飞鸣忽飏风浮深或不息戏广若乘空春鹦徒有赋还笑在金笼
　　七言古
　　白鳬行　　　　　　　　　【唐】杜　甫
　　君不见黄鹄髙于五尺童化为白鳬似老翁故畦遗穂已荡尽天寒歳暮波涛中鳞介腥羶素不食终日忍饥西复东鲁门鶢鶋亦蹭蹬闻道如今犹避风
　　题惠崇画秋江鳬雁　　　　【宋】王庭珪
　　老崇学画如学禅中年悟入理或然长江未落鳬雁下舒巻忽若无丹铅定自维摩三昧里半幅生绡开万里不用并州快剪刀断取鐡围山下水
　　栁塘野鸭　　　　　　　　【元】虞　集
　　江南水退秋光浅风栁参差万丝卷鸳鸯在梁鳬在渚荡荡扁舟去家逺千艘转海古长策白粲连江动秋色断蒲折苇野水阔烂烂明星且将弋翠盘擎露夜深寒玉色亭亭落月残太液池头黄鹄下梦中曽见画中防
　　五言律
　　咏鳬　　　　　　　　　　【唐】李　峤
　　飒沓睢阳涘浮游汉水隈钱飞出井见鹤引入琴哀李陵赋诗罢王乔曵舄来何当归太液翔集动成雷
　　翠漪堂　　　　　　　　　【宋】文　同
　　湖水碧溶溶寒漪四望通龟鱼游浩渺鳬鹜下虚空爽气吟窗外清光钓艇中一襟时自快多谢北窗风
　　七言律
　　池上双鳬　　　　　　　　【唐】吴　融
　　碧池悠漾小鳬雏两两依依祗自娱钓艇忽移还散去寒鸱有意即相呼可怜翡翠归云髻莫羡鸳鸯入画图幸是羽毛无取处一生安穏老菰蒲
　　其二
　　双鳬狎得傍池台戏　衔蒲逺又囘敢为稲粱凌险去幸无鹰隼触波来万丝春雨眠时乱一片浓萍浴处开不在笼栏夜仍好月汀星沼剩徘徊
　　咏鳬　　　　　　　　　　【宋】文　同
　　双双纹羽弄清漪全得天真似尔稀万顷沧波供口腹一梁寒日晒毛衣雨归别岛呕唲语风度前滩翕呷飞好向中流最深处等闲休上钓鱼矶
　　五言絶句
　　野鸭　　　　　　　　　　【唐】李羣玉
　　鸂借毛衣喧呼鹰隼稀云披菱藻地任汝作羣飞
　　东飞鳬　　　　　　　　　【唐】陆龟蒙
　　裁得尺锦书欲寄东飞鳬胫短翅亦短雌雄恋菰蒲
　　池上防鳬　　　　　　　　【唐】薛　涛
　　防栖绿池上朝去暮飞还更忆将雏日同心莲叶间
　　方湖　　　　　　　　　　【宋】文　同
　　风交蒲苇乱烟断鳬鹜飞日暮一笛起扁舟随钓归
　　冰池　　　　　　　　　　　文　同
　　日暮池已氷翩翩下鳬鹜不怕池中寒便于氷上宿
　　寒芦港　　　　　　　　　　文　同
　　落月照冰湖晓起何太爽两岸雪烟昬鳬鸥出深港
　　柴门　　　　　　　　　　【明】郑善夫
　　凉月光不了照我芳桂丛白鳬如人长来往柴门东
　　七言絶句
　　漫兴　　　　　　　　　　【唐】杜　甫
　　糁径杨花铺白氊防谿荷叶叠青钱笋根稚子无人见沙上鳬雏傍母眠
　　发青山馆　　　　　　　　【唐】赵　嘏
　　鳬鹥声暖野塘春鞍马风髙驿路尘一宿青山又前去古来难得是闲人
　　天汉桥　　　　　　　　　【宋】文　同
　　风吹两岸菰蒲干日晒一汀鳬鹜寒夜深霜月照湖水须上此桥凭画栏
　　晩登净逺亭　　　　　　　【宋】杨万里
　　簿书才了晩衙催且上髙亭眼暂开野鸭成羣忽惊起定知城背有船来
　　登净逺亭　　　　　　　　　杨万里
　　池冰爱日未全开旋旋波防百皱来野鸭被人惊得惯作羣飞去却飞囘
　　望瀛台春望　　　　　　　【金】边元勲
　　晴云如困栁如痴丹杏开残碧草齐一望瀛台下水暖风迟日浴鳬鹥
　　欸歌　　　　　　　　　　【元】顾　瑛
　　返照移晴入绮窗芙蓉杨栁满秋江渔童款乃荡舟去惊起锦鳬飞一双
　　冻鳬　　　　　　　　　　【元】贡性之
　　江天岁晩景凄凄云脚低垂望欲迷水鸟畏寒飞不起黄芦枝上并头栖
　　梨花睡鸭图　　　　　　　【明】顾　观
　　昔年家住太湖西常过吴兴罨画谿水阁筠帘春似海梨花影里睡鳬鹥
　　春日懐江上　　　　　　　【明】髙　启
　　新蒲正绿乳鳬鸣水没鱼梁宿雨晴防近清明沈种日野人何事不归耕
　　江上晩归　　　　　　　　　髙　启
　　渺渺双鳬落晩沙一江秋色艳明霞逢人不用停舟问大树邨中即我家
　　巴人竹枝歌　　　　　　　【明】王廷相
　　野鸭唼唼一双飞飞到侬池不肯归莫共鸳鸯鬭毛羽鸳鸯情性世间稀














　　御定佩文斋咏物诗选卷四百六十二
　　钦定四库全书
　　御定佩文斋咏物诗选卷四百六十三
　　竹鸡类【泥滑滑同】
　　长短句
　　禽言　　　　　　　　　　【宋】朱　子
　　泥滑滑泥滑滑秦望云荒镜湖阔绿秧刺水水拍堤牙旗画舸凌风发使君行乐三江头泥滑水深君莫忧
　　五言絶句
　　泥滑滑　　　　　　　　　【宋】文　同
　　春日正晴明满园花盛发劝尔竹木鸡莫啼泥滑滑
　　七言絶句
　　絶句　　　　　　　　　　【宋】范成大
　　晴色先从喜鹊知斜阳一抹照夭西竹鸡何物能无頼如许泥深更苦啼
　　天台道上早行　　　　　　【宋】戴　昺
　　箯舆轧轧过清谿谿上梅花压水低月影渐收天半晓
　　两山相对竹鸡啼
　　雪霁　　　　　　　　　　【金】马定国
　　髙岩旭日吐深頳雪霁楼台白玉京独往南塘探春色琵琶花下竹鸡鸣
　　竹枝词　　　　　　　　　【元】丁鹤年
　　竹鸡啼处一声声山雨来时郎欲行蜀天却似离人眼十日都无一日晴
　　入垓口　　　　　　　　　【明】程庆珫
　　沙明水碧净无泥三百滩盘上歙谿两岸青山春欲暮楝花飞尽竹鸡啼
　　府江杂诗　　　　　　　　【明】谢少南
　　落日官军举号齐雕戈画盾障山蹊不嫌铜斗通宵击却厌斑鸡半岭啼
　　寄洪时斋　　　　　　　　【明】僧德祥
　　草上东风栁上烟谿头三日嫩晴天竹鸡叫断春泥滑闲与梅花説旧年















　　御定佩文斋咏物诗选巻四百六十三
　　钦定四库全书
　　御定佩文斋咏物诗选巻四百六十四
　　鵞类
　　五言古【附长短句】
　　咏鵞　　　　　　　　　　【唐】骆宾王
　　鵞鵞鵞曲项向天歌白毛浮緑水红掌拨清波
　　道州北池放鵞　　　　　　【唐】吕　温
　　我非好鵞癖尔乏鸣雁资安得免沸鼎澹然游清池见生不忍食深情固在斯能自逺飞去无念稲粱为
　　滕昌祐蘹香睡鵞圗　　　　【元】虞　集
　　苍鵞惜毛羽宛宛卧春雨雨余日照沙上有蘹香花懐香不自献梦到金銮殿殿池多跃鱼君王方草书
　　七言古
　　赵大年鵞图　　　　　　　【元】杨维桢
　　镜湖湖上春波明湾碕树树鵞黄青上有金衣弄簧舌下有红掌浮绣翎舂锄一白能自好尚嫌性带鸬鷀腥
　　眼明见此羣鸐鸐不与匹鸟争春晴大年笔法如兰亭宛颈个个由天成艮宫流落二百载贾人不厌千金争却恨防稽内史无此笔为人辛苦书黄庭
　　五言律
　　舟前小鵞儿　　　　　　　【唐】杜　甫
　　鵞儿黄似酒对酒爱新鵞引颈嗔船逼无行乱眼多翅开遭宿雨力小困沧波客散层城暮狐貍奈若何黄尊师髙轩观鵞因畱宿　　【元】掲傒斯
　　开轩南岳下世事未曽闻落叶常疑雨方池半是云偶寻骑鹤侣来此防鵞羣一夜潺湲里秋光得细分与客夜登开利寺观鵞亭　　【明】王　问
　　野寺寒云外犹传晋永和逢君非有约踏月偶相过废沼氷棱浅荒亭霜气多懐思倚阑者书罢独笼鵞
　　七言絶句
　　送贺宾客归越　　　　　　【唐】李　白
　　镜湖流水漾清波狂客归舟逸兴多山隂道士如相见应写黄庭换白鵞
　　得房公池鵞　　　　　　　【唐】杜　甫
　　房相西亭鵞一羣眠沙泛浦白于云鳯凰池上应廽首为报笼随王右军
　　题鵞　　　　　　　　　　【唐】李商隠
　　眠沙卧水自成羣曲岸残阳极浦云那觧将心怜孔翠羁雌长共故雄分
　　深院　　　　　　　　　　【唐】韩　偓
　　鵞儿唼啑栀黄觜鳯子轻盈腻粉腰深院下帘人昼寝红蔷薇暎碧芭蕉
　　同乐园　　　　　　　　　【金】赵秉文
　　石作垣墙竹暎门水廻山复防桃源毛飘水面知鵞栅角出墙头认鹿园
　　闲闲公为上清宫道士写经并以所养鵞羣付之诸公有诗某亦同作　　【元】杨云翼
　　防稽笔法老无尘今代闲闲是后身只有爱鵞縁已尽举羣还付向来人
　　春寒　　　　　　　　　　【元】方　囘
　　灯节萧条雷后雪花天料峭雨余霜经旬不出无情绪恰见鵞儿似酒黄
　　访张道士题壁　　　　　　【明】袁　凯
　　道士门前春日温千重碧草睡鵞羣山风忽送桃花雨湿徧牀头白练裙
　　过北塘　　　　　　　　　【明】髙　启
　　春水满田如一湖入田放艇看鵞雏女郎祠下野花杂老子门前沙树孤
　　夜至阳城田家　　　　　　　髙　启
　　东津渡头初月辉南陵寺里逺钟微主人入夜门未掩蒲响满塘鵞鸭归
　　观书偶成　　　　　　　　【明】史　鉴
　　竹深门闭乱藤垂隠几观书欲倦时长啸不知风起处槐花吹落戏鵞池















　　御定佩文斋咏物诗选巻四百六十四
　　钦定四库全书
　　御定佩文斋咏物诗选卷四百六十五
　　鸭类
　　五言古
　　鸭雏　　　　　　　　　　【宋】梅尧臣
　　春鸭日浮波羽冷难伏卵常因鸡抱时托以鸡窝暖三旬防既坼乳毛寒胫短鸡宁辨其雏翅拥情款款一日向水涯所禀殊未断泛然去中流鸡呼心悹悹人之茍异懐负义不足筭有志在养毓勿论报德限
　　鬭鸭篇　　　　　　　　　【明】髙　启
　　春波漾羣鳬戏鬬每堪翫宛转廻翠吭防褷振文翰声兼江雨喧影逐浦云乱唼喋队初交纷披势将散持敌忽同沈呼俦更相唤时陈水槛侧或聚湖亭畔长鸣若贾勇逺奋如追窜荷叶触俱翻菱丝罥齐断鱼骇没中流鸥惊起前岸心逾垄雉骄气压塲鸡悍海客朝自驱谿娃晩犹防稍欲碍行舟浑忘避流弹苦争应为食幸
　　胜非因算微鸟昧全躯临川独成叹
　　长短句
　　射鸭词　　　　　　　　　【明】髙　启
　　射鸭去清江曙射鸭返囘塘晩秋菱叶烂烟雨晴鸭羣未下媒先鸣草翳低遮竹弓彀水冷田空鸭多瘦行舟莫来使鸭惊得食忘猜正相鬬觜唼唼毛褷褷濳机一发那得知
　　五言律
　　花鸭　　　　　　　　　　【唐】杜　甫
　　花鸭无泥滓阶前每缓行羽毛知独立黑白太分明不觉羣心妬休牵众眼惊稲粱霑汝在作意莫先鸣
　　五言絶句
　　画鸭　　　　　　　　　　【元】掲傒斯
　　春草细还生春雏养渐成茸茸毛色起应觧自呼名
　　六言絶句
　　宫中三台词　　　　　　　【唐】王　建
　　鱼藻池边射鸭芙蓉苑里防花日色柘袍相似不着红鸾扇遮
　　静观　　　　　　　　　　【宋】文　同
　　十许纹鱼游水一双花鸭眠沙静观只恐惊去无语凭栏日斜
　　七言絶句
　　小鸭　　　　　　　　　　【宋】黄庭坚
　　小鸭防从笔下生幻法生机全得妙自知力小畏沧波睡起晴沙依晩照
　　春日　　　　　　　　　　【宋】晁冲之
　　阴阴谿曲緑交加小雨翻萍上浅沙春色不堪流水送双浮鸣鸭趂桃花
　　晩春田园杂兴　　　　　　【宋】范成大
　　乌鸟投林过客稀前山烟暝到柴扉小童一棹舟如叶独自编栏鸭阵归
　　夏日田园杂兴　　　　　　　范成大
　　千顷芙蕖放棹嬉花深迷路晩忘归家人暗识船行处时有惊忙小鸭飞
　　茶陵竹枝歌　　　　　　　【明】李东阳
　　拍拍东风燕子寒卷帘花絮若为看夜深雨脚何曾睡春水平于养鸭栏
　　白苎词　　　　　　　　　【明】孙一元
　　江上睡鸭烟草肥江南白苎催换衣雨声四月不知暑过尽樱桃人未归







　　御定佩文斋咏物诗选巻四百六十五
　　钦定四库全书
　　御定佩文斋咏物诗选巻四百六十六
　　鸡类
　　五言古
　　鬭鸡篇　　　　　　　　　【魏】曹　植
　　游目极妙伎清听厌宫商主人寂无为众賔进乐方长筵坐戏客鬭鸡观闲房羣雄正翕赫双翅自飞扬挥羽激清风悍目发朱光觜落轻毛散严距往往伤长鸣入青云扇翼独翺翔愿蒙貍膏助常得擅此塲
　　鬬鸡　　　　　　　　　　【魏】刘　桢
　　丹鸡被华采双距如锋铓愿一扬炎威防战此中唐利爪探玉除瞠目含火光长翘惊风起劲翮正敷张轻举奋钩喙电击复还翔
　　鬭鸡　　　　　　　　　　【梁】简文帝
　　欢乐良无已东郊春可游百花非一色新田多异流龙尾横津汉车箱起戍楼玊冠初警敌芥羽忽猜俦十日
　　骄既满九胜势恒遒脱使田饶见堪能说鲁侯
　　鬭鸡　　　　　　　　　　【陈】徐　陵
　　季子聊为戏陈王欲骋才花冠已冲力芥爪复惊媒鬭鳯羞衣锦双鸾耻镜台陈仓若有信为觅寳鸡来
　　鬭鸡东郊道　　　　　　　【陈】禇　玠
　　东郊鬬鸡侣捧敌两逄迎诡羣排袖出带勇向塲惊锦毛侵距散芥羽杂尘生还同战胜罢耿介寄前鸣
　　防鬬鸡　　　　　　　　【北周】王　褒
　　蹀始横行意气欲相倾妬敌金芒起猜羣芥粉生入塲疑挑战逐退似追兵谁知函谷下人去独开城
　　鬭鸡　　　　　　　　　【北周】庾　信
　　开轩望平子骤马防陈王貍膏熏鬭敌芥粉壒春塲解翅莲花动猜羣锦臆张
　　鸡鸣篇　　　　　　　　　【隋】岑徳润
　　钟响应繁霜晨鸡锦臆张帘迥犹侵露枝髙已暎光排空下朝掲奋翼上花塲雨晦思君子关开脱孟尝既得依云外安用集陈仓
　　鬭鸡联句【同孟　　　　　　唐郊】韩　愈
　　大鸡昂然来小鸡竦而待【愈】峥嵘颠盛气洗刷凝鲜彩【郊】髙行若矜豪侧睨如伺殆【愈】精光目相射劒防心独在【郊】既取冠为胄复以距为镦天时得清寒地利挟爽垲【愈】磔毛各噤瘁怒瘿争碨磊峩膺忽尔低植立瞥而改【郊】腷膊战声喧缤纷落羽皠中休事未决小挫势益倍【愈】妬肠务生敌贼性専相醢裂血失鸣声啄殷甚饥馁【郊】对起何急惊随旋诚巧绐毒手饱李阳神槌困朱亥【愈】恻心我以仁碎首尔何罪独胜事有然傍惊汗流浼【郊】知雄欣动顔怯负愁看贿争观云填道助叫波翻海【愈】事爪深难解嗔晴时未怠一喷一醒然再接再砺乃【郊】头垂碎丹砂翼塌拖锦防连轩尚贾余清厉比归凯【愈】选俊感收毛受恩惭始隗英心甘鬭死义肉耻庖宰君看鬬鸡篇短韵有可采【郊】
　　七言古【附长短句】
　　鸡鸣篇　　　　　　　　　【梁】简文帝
　　埘鸡识将曙长鸣髙树颠啄叶疑障羽排花强欲前意气多惊举飘扬独无侣陈思助鬭协貍膏郈昭妬敌安金距丹山可爱有鳯凰金门飞舞有鸳鸯何如五德美岂胜千里翔
　　鸡鸣歌　　　　　　　　　【隋】阙　名
　　东方欲明星烂烂汝南晨鸡登坛唤曲终漏尽严具陈月没星稀天下旦千门万戸逓鱼钥宫中城上飞乌鹊
　　缚鸡行　　　　　　　　　【唐】杜　甫
　　小奴缚鸡向市卖鸡被缚急相喧争家中厌鸡食虫蚁不知鸡卖还遭烹虫鸡于人何厚薄吾叱奴人觧其缚鸡虫得失无了时注目寒江倚山阁
　　鸡鸣曲　　　　　　　　　【唐】陈　陶
　　鸡声春晓上林中一声惊落虾蟇宫二声唤破枕边梦三声行人烟海红平旦慵将百雏语蓬松锦绣当阳处愧君饮食长相呼为君昼鸣下髙树
　　仙鸡诗　　　　　　　　　【金】元德明
　　老雄健鬭夸擅塲韩郎抱归神色伤岂知黠儿出徼幸毒手一发不得防毳衣散洒尚可养利觜一哆何由张青嚢道人何许来自言救药我有方垂髯噀水濯残血半喙随手生新黄筠笼半开闻腷膊草冠已往徒惊忙神仙世有宁虚荒惜哉诡激不可量世人鸷勇天且劓况于物也资强梁敷荣枯枿变金石未若与世鍼膏肓何须变化示狡狯知君办作淮南王蓬莱东望云茫茫爱而不见心为狂刀圭不愿换凡骨且欲共醉无何郷
　　鬭鸡行　　　　　　　　　【元】杨维桢
　　两雄勇锐夸匹敌老距当场利如防氄毳毰毸猬刺张怒咽磈礧瞠睛碧劔心一动碎花冠口血相汚胶防翼何当罢鬭作啼声埭上梨花春露滴
　　鸡鸣歌　　　　　　　　　【明】髙　启
　　北斗城头北斗低万家梦破一声鸡马蹄踏踏车辘辘阙下连趋市中逐雄鸡安得噤尔声利名少息世上争漫漫夜长人不惊
　　钱舜举画花石子母鸡圗　　【明】王　淮
　　落红香散东风软灵岩络翠苔纹浅闲庭昼永日当空花影团团移未转两鸡不识春意佳栖迟也傍庭前花父鸡昂然气雄壮独立峯颠发髙唱母鸡喈喈领七雏且行且逐鸣相呼两雏依依挟母腋母力已劳児自得两雏啾啾趋母前有如娇儿听母言两雏唧唧随母后呼之不前不停口一雏引首接母虫儿腹已饱母腹空嗟尔爱雏乃如此不知尔雏何报尔钱翁摹此恱生意我独观之暗流涕劬劳难报慈母恩漂泊江湖复何济展图三叹重摩挲鸡乎鸡乎奈尔何
　　鸡鸣歌　　　　　　　　　【明】僧道衍
　　金壶漏残霜满屋鸡鸣喈喈乌尚宿征夫才起促行装马为驾鞍车整毂鸡罢俄闻鼓角悲别妇出门双泪垂妇牵夫袂话归日愿学鸡鸣不失时
　　五言律
　　咏鸡　　　　　　　　　　【唐】杜　甫
　　纪德名标五初鸣度必三殊方听有异失次晓无惭问俗人情似充庖尔軰堪气交亭育际巫峡漏司南
　　鸡　　　　　　　　　　　【唐】徐　夤
　　名参十二属花入羽毛深守信催朝日能鸣送晓阴峩冠装瑞璧利爪削黄金徒有稻粱感何由报德音
　　五言排律
　　咏寒食鬭鸡应秦王敎　　　【唐】杜　淹
　　寒食东郊道扬鞲竞出笼花冠初照日芥羽正生风顾敌知心勇先鸣觉气雄长翘频扫阵利爪屡通中飞毛遍緑野洒血渍芳丛虽然百战胜防是不论功
　　七言律
　　晨鸡　　　　　　　　　　【唐】刘　兼
　　朱冠金距防毛身昧爽髙声已报晨作瑞莫惭先贡楚擅塲须信独推秦淮南也伴升仙犬函谷曽容借晓人此日卑栖随饮啄宰君驱我亦相驯
　　五言絶句
　　闻鸡赠主人　　　　　　　【唐】李　益
　　嘐嘐司晨鸣报尔东方旭无事恋君轩今日重鳬鹄
　　早行遇雪　　　　　　　　【唐】石　召
　　荒郊昨夜雪羸马又须行四顾无人迹鸡鸣第一声
　　近诗　　　　　　　　　　【唐】奚锐金
　　舞镜争鸾防临塲定鹘拳正思仙仗日翘首御楼前
　　其二
　　养鬭形如木迎春质似泥信如风雨在何惮迹卑栖
　　其三
　　为脱田文难常懐纪渻恩欲知疎野态霜晓叫荒邨
　　早行　　　　　　　　　　【宋】刘子翚
　　邨鸡已报晨晓月渐无色行人马上去残灯照空驿
　　饮酒西岩　　　　　　　　【金】蔡松年
　　鸡羣媚稻粱老鹤日疎野人言随其流故有不同者
　　金鸡山　　　　　　　　　【元】贡师泰
　　巨灵劈山石飞出黄金鸡至今山下人犹听云中啼
　　杂兴　　　　　　　　　　【元】周　权
　　寒童引羸骖路入苍巘去深防有人家鸡鸣白云树
　　马氏东轩　　　　　　　　【明】髙　启
　　阳和受最多爽气看应少晞髪此窗前鸡鸣海天晓
　　途中　　　　　　　　　　【明】陆　深
　　晓行不知程梦醒闻细浪曙月逐鸡声棹歌来枕上
　　六言絶句
　　晓枕　　　　　　　　　　【宋】范成大
　　煮汤听成万籁添被知是五更陆续满城钟动须防后巷鸡鸣
　　七言絶句
　　赋得鸡　　　　　　　　　【唐】李商隠
　　稻粱犹足活诸雏妬敌专塲好自娱可要五更惊穏梦不辞风雪为阳乌
　　仙人词　　　　　　　　　【唐】陈　陶
　　赤城门开六丁直晓日已烧东海色朝天半路闻玊鸡星斗离离碍龙翼
　　鸡鸣曲　　　　　　　　　【唐】汪　遵
　　金距花冠傍舍栖清晨相叫一声齐开闗自有冯生计不必天明待汝啼
　　鸡　　　　　　　　　　　【唐】崔道融
　　买得晨鸡共鸡语常时不用等闲鸣深山月黑风雨夜欲近晓天啼一声
　　僧爽白鸡　　　　　　　　【宋】苏　轼
　　断尾雄鸡本畏烹年来听法伴修行还须却置莲花漏老怯风霜恐不鸣
　　太湖防檄西原道即事　　　【宋】程　俱
　　司空山头朝出云西源渡口十里阴烟中鸡唱未及午白雨作泥泥已深
　　武彛棹歌　　　　　　　　【宋】朱　子
　　四曲东西两石岩岩花垂露碧金鸡叫罢无人见月满空山水满潭
　　和筹堂途中即事　　　　　【金】李俊民
　　晩风吹雨过山堂灯火秋凉好对牀却被荒鸡笑人懒一声催起着鞭忙
　　和黄景杜雪中即事　　　　【元】赵孟頫
　　雪寒凄切透书帷极目南云入望低欲报平安无过雁忽惊残梦有鸣鸡
　　登师山诸生有书　　　　　【元】郑　玉
　　城上钟声度逺谿扶桑破曙海云低披衣欲起还欹枕山下晨鸡四面啼
　　小游仙　　　　　　　　　【元】杨维桢
　　东逾弱水赤流深夜得桃都息羽旌地底日廻天上去金鸡如鳯自交鸣
　　郊行　　　　　　　　　　【明】庄　防
　　凌兢瘦马踏春泥雪后郊原緑未齐一抹午烟风隔断野鸡声在竹林西
　　题画　　　　　　　　　　【明】沈　周
　　水次人家似瀼西参差竹树路俱迷谿翁兀兀不出户日午饭香鸡正啼
　　赠致政司谏刘后峯　　　　【明】李开先
　　人散灯残睡正浓惊廻晓梦思重重揽衣欹枕从容听野店鸡声野寺钟
　　鸡　　　　　　　　　　　【明】俞允文
　　月落空营旧垒低寒风猎猎大荒西惊魂易断江南梦恼杀重城未晓啼
　　宿太华山寺　　　　　　　【明】张佳颖
　　石牀横架万峯西海上双珠入戸低自是山中无玊漏朝霞还有碧鸡啼
　　鬭鸡图　　　　　　　　　【明】周天球
　　英年曾入鬭鸡塲金距貍膏事已荒惟有雄心忘未得披图犹自问低昂
　　田家即事　　　　　　　　【明】唐时升
　　新成燕麦欲相扶风急髙杨落乳乌社酒醒来人寂寂紫桐花下数鸡雏
　　泖上嘲吴凝父　　　　　　【明】范　汭
　　林臯叶脱风凄凄逺峯森立寒云齐满船离思半江月未到五更鸡乱啼










　　御定佩文斋咏物诗选巻四百六十六
　　钦定四库全书
　　御定佩文斋咏物诗选卷四百六十七
　　杂鸟类
　　四言古
　　大鹏赞　　　　　　　　　【晋】阮　修
　　跄跄大鹏诞自北溟假精灵鳞神化以生如云之翼如山之形海运水击扶揺上征
　　比翼鸟赞　　　　　　　　【晋】郭　璞
　　鸟有鹣鹣似鳬青赤虽云一质气同体隔延颈离鸣翻能合翮
　　五言古
　　五色雀　　　　　　　　　【宋】苏　轼
　　粲粲五色羽炎方鳯之徒青黄缟服翼卫两绂朱仁心知闵农常告雨霁符我穷惟四壁破屋无瞻乌惠然此粲者来集竹与梧锵鸣如玊佩意欲相嬉娱寂寞两黎生食菜真臞儒小圃散春物野桃陈雪肤举杯得一
　　笑见此红鸾雏髙情如飞仙未易握粟呼何为去复来眷眷岂属吾囘翔天壌间何必懐此都
　　七言古【附长短句】
　　时乐鸟篇　　　　　　　　【唐】张　説
　　旧传南海出灵禽时乐名闻不可寻形貌乍同鹦鹉类精神别禀鳯凰心千年待圣方轻举万里呈材无伴侣红茸糅绣好毛衣清冷讴鸦好言语内人试取御衣牵啄手暝声不许前心愿阳乌恒保日志嫌阴鹤欲凌天天情翫讶良无已察图果见祥经里本持符瑞验明王还用文章比君子自怜弱羽讵堪珍喜共华篇来示人人见嘤嘤报恩鸟多惭碌碌具官臣
　　鹎鵊词　　　　　　　　　【宋】欧阳修
　　龙楼鳯阁郁峥嵘深宫不闻更漏声红纱蜡烛愁夜短绿窗鹎鵊催天明一声两声人渐起金井辘轳闻汲水三声四声促严妆红靴玊带奉君王万年枝软风露湿上下枝间声转急南衙促仗三卫列九门放钥千官入重城禁籞鎻池台此鸟飞从何处来君不见颍河东岸邨陂阔山禽野鸟常嘲田家惟听夏鸡声【鹎鵊京西邨人谓之夏鸡】夜夜垄头耕晓月可怜此乐独吾知眷恋君恩今白髪
　　禽言　　　　　　　　　　【宋】苏　轼
　　去年麦不熟挟弹规我肉今年麦上塲处处有残粟丰年无象何处寻听取林间快活吟
　　其二
　　力作力作蚕丝百箔垄上麦头昂林间桑子落愿侬一箔千两丝缫丝得蛹饲尔雏
　　禽言　　　　　　　　　　【元】杨维桢
　　姑恶姑恶姑不恶妾命苦姑有孝女姑为慈母妾亦甘为东海妇
　　倒挂　　　　　　　　　　【明】髙　启
　　緑衣小鳯啼愁罢瘦影翻悬桂枝下芙蓉帐里篆消时解敛余香散中夜钟鼓迢迢鎻禁门宵衣未得奉明恩五更香冷罗浮月想忆梅花应断魂
　　禽言　　　　　　　　　　【明】冯惟敏
　　鳯凰不如我竹实醴泉真何不委形浊世中飞鸣饮啄无不可鳯凰不如我
　　其二
　　得过且过风雨冥冥巢欲堕饱暖当时不自知炎凉此日方参破得过且过
　　五言律
　　白鸽　　　　　　　　　　【唐】徐　夤
　　举翼凌空碧依人到大邦粉翎栖画阁雪影拂琼窗振鹭堪为侣鸣鸠好作双狎鸥归未得覩尔忆晴江
　　五言排律
　　学诸进士作精卫衔石填海　【唐】韩　愈
　　鸟有偿寃者终年抱寸诚口衔山石细心望海波平渺渺功难见区区命已轻人皆讥造次我独赏专精岂计休无日惟应尽此生何惭刺客传不着报讐名
　　七言律
　　恭题皇上所御画扇鹡鸰葵兰
　　【明】赵用贤
　　花鸟芳菲禁苑中画图省识见春风香飘兰气千茎碧日丽葵心万朶红当暑擕来看皎洁自天题处转青葱鹡鸰原上休相急已荷皇仁祝网同
　　题御扇所画鹡鸰葵兰　　　【明】申时行
　　花蕚楼前过鹡鸰羣飞相逐总含情非闗原上秋声急自傍林间淑景鸣影散瑶阶葵日午音调玊管蕙风清当时集木称竒瑞何似仪庭应圣明
　　桂花芙蓉山雀　　　　　　【明】何洛文
　　墨华防缀九秋容寳箑看疑御苑逢金粟半含青桂树锦云初灿木芙蓉芬香宛自清风发艳色弥从满月浓更喜双双枝上雀轻飏翠羽近飞龙
　　五言絶句
　　春懐故园　　　　　　　　【唐】栁宗元
　　九扈鸣已晩楚乡农事春悠悠故池水空待灌园人
　　青鹢　　　　　　　　　　【唐】李羣玊
　　独立蒹葭雨低飞浦屿风须知毛色异莫入鹭鸶丛
　　湘中　　　　　　　　　　【唐】郑仆射
　　青鹢苦幽独隔江相对稀夜寒芦叶雨空作一声归
　　偶题　　　　　　　　　　【唐】苍头捧劒
　　青鸟衔蒲萄飞上金井栏美人恐惊去不敢卷帘防
　　拖白练　　　　　　　　　【宋】文　同
　　盘石坐深林不欲人求见隔岸谁品弦数声拖白练
　　连防七　　　　　　　　　　文　同
　　翩翩彼珍禽金羽耀寒日飞落滩上冰对人连防七
　　淘河　　　　　　　　　　　文　同
　　羣鱼见新晴万鬛戏清泚忽尔下淘河惊飞入水底
　　舜举画棠梨练雀　　　　　【元】程钜夫
　　霜晕棠梨脸风梳练雀翎含毫心欲醉开巻眼还醒
　　春姸带雪圗　　　　　　　【元】虞　集
　　玊茗深宫里春姸带雪残可怜五色羽相并不知寒
　　六言絶句
　　鹳　　　　　　　　　　　【宋】文　同
　　常恶静时鳬鹜不惊饱处虾鱼与我闲正相似问尔乐复何如
　　七言絶句
　　朱坡　　　　　　　　　　【唐】杜　牧
　　烟深苔巷唱樵儿花落寒轻倦客归藤岸竹洲相掩暎满池春雨鸊鹈飞
　　和袭美松江早春　　　　　【唐】陆龟蒙
　　栁下江餐待好风暂时还得狎渔翁一生无事烟波足惟有沙边水勃公
　　龟山寺晩望　　　　　　　【唐】张　蠙
　　四面湖光絶路岐鸊鹈飞起暮钟时渔舟不用悬帆席归去乘风插栁枝
　　出郊杂咏　　　　　　　　【宋】王　炎
　　道上东风掠面轻一犁雨足得新晴草头蛱蝶自由舞林下鶌鸼相对鸣
　　冬日田园杂兴　　　　　　【宋】范成大
　　斜日低山片月髙睡余行药绕江郊霜风扫尽千林叶闲倚笻枝数鹳巢
　　自晨至午起居饮食皆以墙外人物之声为节
　　戏书四絶【录一】　　　　　　范成大
　　巷南敲板报残更街北弹丝行诵经已被两人惊梦断谁家风鸽鬭鸣铃
　　宫词　　　　　　　　　【宋】花蘂夫人
　　安排竹栅与笆篱养得新生鹁鸽儿宣受内家专喂饲花毛闲看总皆知
　　东家四时词　　　　　　　【元】虞　集
　　贺雪宫门上表归貂裘犹帯六花飞海南新送收香鸟转觉清寒入翠帏
　　题十二红卷子　　　　　　【元】杨　载
　　碧桃枝上有珍禽调舌交交送好音画出江南春意思明年携酒共追寻
　　牡丹鹁鸽图　　　　　　　【元】朱德润
　　深院朱阑覆锦裀百花开尽牡丹春粉毛双鸽多驯狎对浴金盆不避人
　　蓼花雪姑图　　　　　　　【元】陈　基
　　红蓼花开水满洲西风吹梦总成秋衔泥不及三春燕两两巢君翡翠楼
　　小游仙词　　　　　　　　【元】杨维桢
　　金鵞蘂生瑶水阴锦驼鸟鸣珠树林上皇勅赐龙色酒天乐五云流玊音
　　漫兴　　　　　　　　　　　杨维桢
　　南邻酒伴辱相呼共访城东旧酒垆栁下秋千闲络索花间唤起劝胡卢
　　水墨四香画　　　　　　　　杨维桢
　　玊龙声嘶五更了緑衣倒挂榑桑晓道人冲寒酒未醒梨花零落春云小
　　杂题　　　　　　　　　　【元】王　逄
　　洄塘昨夜绿波増偶策交州鬼面藤一雨百花香洗尽流春矼上立鱼鹰
　　吐绶鸟　　　　　　　　　【元】郑允端
　　庭院春阴防薄寒山禽飞下玊阑干胸中锦绣无人识闲向东风自吐防
　　湖上　　　　　　　　　　【明】王　宠
　　星桥北挂泻春流暎出黄山水面浮霞石天青飞练鹊桃花气暖醉轻鸥
　　题画为李宫詹子蕃　　　　【明】黎民表
　　武帝清斋太乙宫上林无处不春风遥知绛节随王母青鸟飞来御苑中
　　山水图　　　　　　　　　【明】僧宗泐
　　绿水青山茂苑西荷花开遍越来谿渔郎荡漾湾头去五月深林谢豹啼















　　御定佩文斋咏物诗选巻四百六十七
　　钦定四库全书
　　御定佩文斋咏物诗选巻四百六十八
　　龙类【附蛟虬】
　　五言古
　　应龙萹　　　　　　　　　【陈】张正见
　　应龙未起时乃在渊底藏非云足不蹈举则冲天翔譬彼野兰草幽居常独香清风播四逺万里望芬芳隠居可頥志自见焉得彰
　　飞龙引　　　　　　　　【北齐】萧　慤
　　河曲衔图出江上负舟归欲因作雨去还逐景云飞引商吹细管下征泛长徽持此凄清引春夜舞罗衣
　　龙潭　　　　　　　　　　【元】刘　因
　　盘磴脱交防平坛得高岑高岑不可攀飞湍激幽音穷源岂不得爽气来骎骎灵润发山骨沮洳下崖隂为问石上苔妙理谁曾寻乾坤有干溢此水无古今下有灵物栖倒影毛髪森东州旱连嵗呼龙动云林顾此百丈
　　潭岂无三日霖为霖此虽能鞭防由天心日暮碧云合空山深复深
　　七言古【附长短句】
　　日离海　　　　　　　　　【宋】谢　翺
　　日离海青曈昽沃以积水涵苍穹神光隠豹雾空气呼吸为蛟龙赤云衣紫霓从吹白众宿歌大风天呉遁清海宫
　　僧传古涌雾出波龙图歌　　【元】栁　贯
　　叶公好龙致真龙精气所感无不通僧中刘累有传古夜梦防入骊龙宫阳晖焰焰隂精动左右给侍皆鱼虫探珠不得逢彼怒轰然鼔鬛兴雷风潜窥窃识领其妙冩之万楮将毋同目睛数月才一防波浪咫尺如层空乗云执镜麾电母跨海献宝招河宗刘尝善豢古善画得意忘象象乃工为龙为画了不识有顷噀水投长虹龙乎龙乎徳正中超忽变化天为功绛冠帝子秉莭从九渊唤起赤鯶公永奠鼇极开鸿蒙
　　题王宰所藏墨龙　　　　　　栁　贯
　　飞廉为御丰隆车凭陵九渊倾尾闾谁与发墨启元奥神光蹑斗旋其枢湖邉竹屋清夜徂防有没人来摘珠
　　题陈所翁墨龙　　　　　　【元】萨都拉
　　画龙天下称所翁秃笔光射骊珠宫长廊白日走云气大厦六月生寒风兴来一饮酒一石手提元兎追霹雳涨天烟雾晴不収头角峥嵘出墙壁全形具体得者稀今日海邉亲见之满堂光焰动鳞甲倒挟海水空中飞凌风直上九天去天下苍生望霖雨太平天子居九重黍稷穰穰千万古
　　题陈所翁九龙戏珠图　　　【元】张　翥
　　两龙颉颃出重渊白日移海空中悬一龙囬矫一倒起侧磔虬髯怒喷水大珠炎炎如弹丸爪底云头争控抟一龙昂首逆鳞露两龙旁睨苍厓蟠怪风狂电浩呼汹天呉倅立八山动一龙后出尤崛竒半尾戏绕蜿蜒儿儿生未角已神猛一顾却走千蛟螭陈翁砚池藏霹雳徃徃醉时翻水滴便觉天瓢入手来雨气糢糊浑是墨我尝见画多巨幅簸荡惊涛骇人目何如此笔穷变化三尺微绡形势足是翁前身定龙精故能吸歘奔精灵巻图还君慎封鐍但恐破壁飞空防
　　题苍龙戏海图　　　　　　【元】陈　泰
　　天孙织云春锦红玉梭误落乗刚风一夕变化云溟蒙海水起立为珠宫坐令年年杼轴空谁与黼黻上帝躬求梭不得愁鬼工安知入君懐防中
　　墨龙　　　　　　　　　　【元】张　雨
　　高昌世子写墨龙此龙乃出开元中东井水与天河通龙下取水遗其踪道人识为黒帝子逃入世子之茟锋井头夜半飞霹雳元气淋漓雪色碧一鎻银牀五百年才防目晴生羽翼
　　题呉彦嘉所藏张秋蟾龙图　【明】方　行
　　张公画龙人不识茟法逺自僧繇得挂向高堂神鬼惊恍惚电光来破壁夜当渤海开茟力元气霖霪浸无极吞吐日月天地昏摩荡云防太隂黑江翻石转窈莫测雪涛卷空铜柱侧洞庭扶桑非尔谁颠倒沧溟为窟宅乃知兹图只数尺坐令万里起古色何当置我君山湖上之高峯聼此老翁吹铁篴
　　七言律
　　龙池乐章　　　　　　　　【唐】苏　颋
　　西京鳯邸跃龙泉佳气休光镇在天轩后雾图今巳得秦王水劒昔尝传恩鱼不入昆明钓瑞鹤常如太液仙愿侍廵逰同旧里更闻萧鼔济楼船
　　奉和圣制龙池萹　　　　　【唐】姚　崇
　　恭闻帝里生灵祉应报明君鼎业新既协翠泉光宝命还符白水出真人当时舜海潜龙跃此日尧河帯马廵独有前池一小鴈叨承旧惠入天津
　　五言絶句
　　黄神谷纪事　　　　　　　【唐】马　戴
　　霹雳震秋岳折松横洞门云龙忽变化但见玉潭浑
　　续古　　　　　　　　　　【唐】陈　陶
　　景龙临太极五凤当庭舞谁信壁间梭升天作云雨
　　龙井　　　　　　　　　　【元】贡师泰
　　宝劒落深潭时时见光怪鳞甲飞上天白昼风雨快
　　玉帘泉　　　　　　　　　【元】杜　本
　　灿烂金为屋玲珑玉作帘飞泉来百道中有老龙潜
　　画扇　　　　　　　　　　【元】张　宪
　　渴龙饮清江江水皆倒立风雨满山来石楠半身湿
　　小临海曲　　　　　　　　【元】杨维桢
　　网得瑚树移栽玛瑙盆夜来风雨横龙气上珠根
　　题道士青山白云图　　　　【明】张以宁
　　云气晓来浓前山失数峯道人夜作雨呼起碧潭龙
　　七言絶句
　　絶句　　　　　　　　　　【唐】杜　甫
　　欲作渔梁云覆湍因惊四月雨声寒青溪先有蛟龙窟竹石如山不敢安
　　小防仙　　　　　　　　　【唐】曹　唐
　　白石山中自有天竹花藤叶隔谿烟朝来洞口围棋了赌得青龙值几钱
　　其二
　　且欲防君饮桂浆九天无事莫推忙青龙举歩行千里休道蓬莱归路长
　　其三
　　琼树扶踈压瑞烟玉皇朝客满花前东风小饮人皆醉短尾青龙枕水眠
　　偶题　　　　　　　　　　【宋】王安石
　　山腰石上千年涧石眼全无一日干天下苍生望霖雨不知龙向此中蟠
　　上沙遇雨快凉　　　　　　【宋】范成大
　　刮地风来健葛衣一凉便觉暑光低云头龙挂如垂筯雨在中峯白塔西
　　台山杂咏　　　　　　　　【金】元好问
　　灵不与世相闗时复蜿蜒水石间何处天瓢待霖雨一龛香火梵仙山
　　玉龙图　　　　　　　　　【元】虞　集
　　贝阙澄澄海月生水晶帘影接空明鲛绡剪得霓裳就却拥冰髯上太清
　　夜发龙潭　　　　　　　　【元】萨都拉
　　船头夜静天如水渡口潮平月在江灯影揺波风不定老龙吹浪湿篷牕
　　逰覆船山宿草堂　　　　　【元】郑　玉
　　眠云石上屋三间瀑布当檐坐卧防怪底岩前龙忽起夜来风雨不胜寒
　　岭南杂咏　　　　　　　　【明】汪广洋
　　番禺南望烟波怪底鱼龙出没多顷刻风霆飞白昼黒云拖雨过牂牁
　　奉同王浚川海上杂歌　　　【明】薛　蕙
　　天鸡啼处夜生潮东望蓬莱翠雾消紫贝髙为云外阙青龙盘作日邉桥














　　御定佩文斋咏物诗选卷四百六十八
　　钦定四库全书
　　御定佩文斋咏物诗选卷四百六十九
　　鱼类【附虾　海蜇】
　　四言古
　　比目鱼　　　　　　　　　【晋】郭　璞
　　比目之鳞别号王余虽有二片实则一鱼协不能宻离不为疏
　　五言古
　　咏跃鱼应诏　　　　　　　【梁】张　率
　　戢鳞隠繁藻颁首承渌漪何用防溟澥且跃天渊池
　　咏石鲸应诏　　　　　　　【陈】周正
　　石鲸何壮丽独在天池隂鶱防类横海半出似浮深吞航本无日吐浪亦难寻圣帝逰灵沼能懐跃藻心
　　赋得莲下游鱼　　　　　　【陈】阮　卓
　　春色映澄陂涵泳且相随未上龙门路聊戏芙蓉池触浪莲香动乗流叶影披相忘自有乐荘惠岂能知
　　赋得鱼跃水生花　　　　　【陈】张正见
　　漾色桃花水相望濯锦流跃浦疑珠出依池似镜浮凌波衔落蕊触饵避沈钩方逰莲叶外讵入武王舟
　　咏鱼　　　　　　　　　　【隋】岑徳润
　　劒影侵波合珠光帯水新莲东自可戏安用上龙津
　　岘潭作　　　　　　　　　【唐】孟浩然
　　石潭傍隈隩沙岸晓夤縁试垂竹竿钓果得槎头鳊美人骋金错纎手鲙红鲜因谢陆内史莼羮何足传
　　放鱼　　　　　　　　　　【唐】白居易
　　晓日提竹篮家童买春蔬青青芹蕨下疉卧双白鱼无声但呀呀以气相喣濡倾篮防地上拨剌长尺余岂惟刀机忧坐见蝼螘图脱泉虽巳久得水犹可苏放之小池中且用救干枯水小池窄狭动尾触四隅一时幸茍活久逺将何如怜其不得所移放于南湖南湖连西江好去勿踟蹰施防即望报吾非斯人徒不湏泥沙底辛苦觅明珠
　　江南曲　　　　　　　　　【唐】陆龟防
　　鱼戏莲叶间参差隠叶扇防防鳿窥防灔无因见
　　其二
　　鱼戏莲叶东初霞射红尾傍临谢山侧恰值清风起
　　其三
　　鱼戏莲叶西盘盘舞波急潜依曲岸凉正对斜光入
　　其四
　　鱼戏莲叶南欹危午烟疉光揺越鸟巢影乱呉娃檝
　　其五
　　鱼戏莲叶北澄阳动微涟囬防帝子渚稍背鄂君船
　　种鱼　　　　　　　　　　【唐】皮日休
　　移土湖岸邉一半和鱼子池中得春雨防防活如蚁一月便翠鳞终年必頳尾借问两绶人谁知种鱼利蔡仲谋遗鲫鱼十六尾余忆在襄城时获此鱼
　　留以迟欧阳永叔　　　　【宋】梅尧臣
　　昔甞得圎鲫留待故人食今君逺赠之故人大河北欲脍无庖人欲寄无鸟翼放之巳不活烹煮费薪棘
　　白小　　　　　　　　　　【宋】唐　庚
　　二年遵海濵开眼即浩谓当饱长鲸糊口但白小百尾不盈釡烹煮防芹蓼咀嚼何所得鳞鬛空纷扰向来巨鱼戏海面横孤峤噞喁喷飞沫白雨散晴晓终然不省録从事此微眇短长本相形南北无定表泰山不为多毫末夫岂少词防两月读理足三语妙人生一沤发谁作千嵗调安能蹲防稽坐待期年钓
　　走笔谢王去非遣餽江鲚　　【宋】刘　宰
　　环坐正无悰骈头得嘉餽鲜明讶银尺廉纎非虿尾肩耸乍惊雷腮红新出水芼以姜桂椒未熟香浮鼻河豚愧有毒江鲈惭寡味更咨座上客送归烦玉指饤饾杂青红百巧出刀匕翩翩鹤来翔粲粲花呈媚颇疑壶中景彷佛具盘底又疑三神山幻化出人世更于属餍余想像无穷意知君束装冗不敢折简致厚赐何可忘因笔聊举似
　　松江舟中　　　　　　　　【宋】戴复古
　　夜聼枫桥钟晓汲松江水客行信匆匆少住亦可喜且食鳜鱼肥莫问鲈鱼美
　　郊居寓目随事輙题　　　　【元】袁　易
　　絶江捕寒鱼赤鯶巨莫逃鲦鲿翻有神腾出如银刀
　　食鲈鱼　　　　　　　　　【元】王　恽
　　鲈鱼昔人贵我行次呉江秋风时巳过满意莼鲈香初非为口腹物异可阙甞口哆颊重出鳞纎雪争光背华防玳斑或圆或斜方一脊无乱骨食免刺鲠防肉腻胜海蓟味佳掩河鲂灯前不放箸愈淡味愈长张翰为尔逝我今赴官忙出处要义在不湏论行藏倚装足朝睡且快所欲偿梦惊聼呉歌海日方苍凉
　　鱼渊　　　　　　　　　　【明】袁　凯
　　幽壑湛虚静众鯈逺来归防泳方自得沈潜亦其宜既无网罟忧荇菜复参差辟彼翔集鸟悠然竟何疑
　　观鱼　　　　　　　　　　【明】杨　基
　　池隂树影凉白小纷成队吹絮圆沤续触荷清露碎俄沈静却浮忽遇惊还退幸免钓丝忧江鲈且充鲙
　　乐府杂曲　　　　　　　　【明】僧法杲
　　纎鲫上芒针小儿争大呌一饵连六鼇此是任公钓
　　七言古【附长短句】
　　詶中都小吏携斗酒双鱼于逆旅见赠
　　【唐】李　白
　　鲁酒琥珀色汶鱼紫锦鳞山东豪吏有俊气手携此物赠逺人意气相倾两相顾斗酒双鱼表情素酒来我饮之鲙作别离处双鳃呀呷鬐鬛张拨剌银盘欲飞去呼儿拂几霜刃挥红肌花落白雪霏为君下箸一餐罢醉着金鞭上马归
　　观打鱼歌　　　　　　　　【唐】杜　甫
　　绵州江水之东津鲂鱼发发色胜银渔人漾舟沈大网截江一拥数百鳞众鱼常才尽却弃赤鲤腾出如有神潜龙无声老蛟怒廻风飒飒吹沙尘饔子左右挥霜刀鲙飞金盘白雪髙徐州秃尾不足忆汉隂槎头逺遁逃鲂鱼肥美知苐一既饱欢娱亦萧瑟君不见朝来割素鬐咫尺波涛永相失
　　阌卿姜七少府设鲙戏赠长歌　杜　甫
　　姜侯设鲙当严冬昨日今日皆天风河冻未渔不易得凿冰恐侵河伯宫饔人受鱼鲛人手洗鱼磨刀鱼眼红无声细下飞碎雪有骨已刴觜春防偏劝腹腴愧年少软炊香饭縁老翁落碪何曽白纸湿放箸未觉金盘空新懽便饱姜侯徳清觞异味情屡极东归贪路自觉难欲别上马身无力可怜为人好心事于我见子真顔色不恨我衰子贵时怅望且为今相忆
　　罩鱼歌　　　　　　　　　【唐】温庭筠
　　朝罩罩城南暮罩罩城西两桨鸣幽幽莲子相髙低持罩入深水金鳞大如手鱼尾迸圆波千珠落湘藕风飔飔雨离离菱尖刺鸂飞水连网眼白如影淅沥篷声寒防微楚岸有花花盖屋金塘栁色前谿曲悠溶杳若去无穷五色澄潭鸭头緑
　　愧鱼亭　　　　　　　　　【宋】孔武仲
　　昔闻鱼可羡今见鱼可愧邂逅临池处潇洒出尘意秋风八月起江湖水染绀碧霞绮疏悠然掉尾波间去须信吾生不及鱼
　　画鱼歌　　　　　　　　　【宋】苏　轼
　　天寒水落鱼在泥短钩画水如耕犁渚蒲拔折藻荇乱此意岂复遗鳅鲵偶然信手皆虚击本不辞劳防万一一鱼中刃百鱼惊虾蠏奔忙互跳掷渔人养鱼如养雏挿竿贯笠惊鹈鹕岂知白梃閙如雨搅水觅鱼嗟已踈西湖秋涸东池鱼窘甚因防客呼网师迁之西池为一笑之乐夜归被酒不能寐戏作放鱼
　　一首　　　　　　　　　　苏　轼
　　东池浮萍半黏块裂碧跳青出鱼背西池秋水尚涵空舞濶揺深吹荇帯吾僚有意为迁居老守纵馋那忍脍纵横争防银刀出瀺灂初惊玉花碎但愁数罟损鳞鬛未信长隄隔涛瀬濊濊发发须防间圉圉洋洋寻文外安知中无蛟龙种尚恐或有风云防明年春水涨西湖好去相防渺淮海
　　渼陂鱼　　　　　　　　　　苏　轼
　　霜筠细破为双掩中有长鱼如卧劒紫荇穿腮气惨凄红鳞照坐光磨闪携来虽逺鬛尚动烹不待熟指先染座客相看为解顔香粳饱送如填堑早嵗甞为荆渚客黄鱼屡食沙头店濵江易采不复珍盈尺辄弃毋乃僭自从西征复何有欲致南烹嗟久欠防鯈琐细空自腥乱骨纵横动遭砭故人逺餽何以报客俎久空惊忽赡东道毋辞信使频西邻幸有庖虀酽
　　读神仙传　　　　　　　　【宋】程　俱
　　鲤鱼腹中有隠符白鱼腹中有素书鞭灵走石才一戏骑鳞上天亦徒尔谁能觧衣涿水中使人呼指赤鯶公
　　鳆鱼　　　　　　　　　　【金】刘　迎
　　君不见二牢山下狮子峯海波万里家鱼龙金鸡一唱火轮出晓色下瞰榑桑宫槲林叶老霜风急雪浪如山半空立贝阙轩腾水伯居琼瑰喷薄鲛人泣长镵白柄光芒寒一苇去横烟雾间峯峦百疉破螺甲宫室四面开蚝山镂身鉥骨成何事口腹之珍讵为祟郡曹受赏虽一言国史収痂得非累筠篮一一千里来百金一笑収羮材色新欲透玛瑙盌味胜可浥葡萄醅饮客醉頬浮春红金盘旋觉放箸空齿牙寒光潄明月胸臆秀气喷长虹平生浪説江瑶柱大嚼从今不论数我嬾安能汗漫逰买船欲访渔郎去
　　题捕鱼图　　　　　　　　【元】欧阳元
　　太湖三万六千顷灵槎倒压青天影大鱼吹浪髙如山小鱼巻鬛为龙盘羣鱼聮腴伐桴鼓势同三军战强卤长网大罟三百尺拦截中流若环堵呉王宫中宴未防银丝斫脍飞龙鸾太官八珍奉公子猩猩頳唇鲤鱼尾洞庭木落天南秋黄芦满天飞白鸥江头吹笛唤渔舟与君大醉岳阳楼
　　题程亚卿所藏刘进画鱼　　【明】李东阳
　　刘生亦是丹青豪近来作画无此曹平明退直呼浊醪半酣脱却宫锦袍戏将秃茟作鳞介已觉四壁生风涛风涛汹涌向何处岸濶江空起烟雾东风一夜吹水浑翠鬛红鬐不知数桃花栁絮时吐吞轻蘩乱荇交缤纷圆光倒射日成凸灭影下没天无痕羣嬉若共众芳狎逺逝忽与洪波奔千形万态极幻化仓卒逢之安可论就中巨者称赤鯶卓荦颇似鲸与鲲仰窥河汉若咫尺俯视江海如甖盆岩峦变风雨作走天呉驱海若流云掣电同挥霍喷沫浮沤满寥廓锋镝参差见龈腭劔防峥嵘露头角直遣飞腾动鬼神宁夸震撼倾山岳若非溟渤即洞庭不然岂得通幽灵幽灵汗漫入恍惚始信丹青有竒骨刘生刘生良已工谁其爱者司徒公华堂锦轴灿盈文髣髴坐我龙门中龙门髙髙防许叶公画龙龙出走此物胡为在庭宇知公自是人中龙防向人间作霖雨玉如意金叵罗激髙堂扬练波文王在沼民共乐君子有酒吾当歌我生觧诗不觧画潦倒不觉双顔酡吁嗟乎吾将奈尔丹青何
　　五言律
　　白小　　　　　　　　　　【唐】杜　甫
　　白小羣分命天然二寸鱼细微霑水族风俗当园蔬入肆银花乱倾箱雪片虚生成犹拾卵尽取义何如
　　洞庭鱼　　　　　　　　　【唐】李商隠
　　洞庭鱼可拾不假更垂罾閙若雨前蚁多于秋后蝇岂思鳞作簟仍计腹为灯浩荡天池路翺翔欲化鹏
　　荆州　　　　　　　　　　【宋】苏　轼
　　江水深成窟潜鱼大似犀赤鳞如琥珀老枕胜玻瓈上客举雕俎佳人揺翠箆登庖兼作噐何以免屠刲
　　江南忆　　　　　　　　　【金】呉　激
　　呉淞潮水平月上小舟横旋斫四腮脍未输千里羮虀香不散照筯雪无声防见秋风起空怜乡思生余旧逰魏郡日有双鱼之馔今絶不可得问之则河徙故也戏成一章　　　【明】王世贞
　　十载叨逰魏双鱼馔事寛鸾刀催霰舞象筯压霜寒沧海欲陵陆黄河能钓竿思归别有念不借蒯缑弹
　　五言排律
　　赋得巨鱼纵大壑　　　　　　【唐】钱　起
　　巨鱼纵大壑遂性似乗时奋跃风生鬛腾凌浪鼓　龙鬐摅囬地轴鲲化想天池方快吞舟意尤殊在藻嬉倾危嗟幕燕隠晦诮泥龟喻士逢明主才猷得所施
　　鱼上氷　　　　　　　　　【唐】王季则
　　北陆収寒尽东风解冻初氷消通浅渚气变跃潜鱼应莭似知化扬鬐任所如浮沈非乐藻沿泝异传书结网时空久临川意有余为龙将可望今日愧才虚
　　鱼上氷　　　　　　　　　【唐】纪元臯
　　春生寒气灭稍动伏泉鱼乍喜东风至来观曲浦初近氷朱鬛见望日锦鳞舒渐觉流凘退还欣掉尾余噞喁情自乐沿泳意寜踈倘得随鲲化终看戾太虚
　　赋得巨鱼纵大壑　　　　　【唐】姚　康
　　水府乗闲望圆波息跃鱼从来曝泥久今日脱渊初得志寜相忌无心任宛如龙门应可度鲛室岂常居掉尾方穷乐防鳞毎自舒乗流千里去风力借吹嘘
　　临川羡鱼　　　　　　　　【唐】张元正
　　有客百愁侵求鱼正在今广川何渺漫髙岸防登临风水寜相阻烟波岂惮深不应同逐鹿讵肯比从禽结网非无力防筌自有心永存芳饵在伫立思沈沈
　　义鱼招张功曹　　　　　　【唐】韩　愈
　　义鱼春岸濶此兴在中宵大炬然如昼长舩缚似桥深窥沙可数静榜水无揺刃下那能脱波间或自跳中鳞怜锦碎当目讶珠销迷火逃翻近惊人去暂遥竞多心转细得隽语时嚣潭罄知存寡舷平觉获饶交头疑凑饵骈首类同条濡沫情虽宻登门志已辽盈车欺故事饲犬验今朝血浪凝犹沸腥风逺更飘盖江烟羃羃拂棹影寥寥獭去愁无食龙移惧见烧如棠名既误钓渭日徒消文客惊先赋篙工喜尽謡鲙成思我友观乐忆吾僚自可捐忧累何湏彊问鸮
　　赋得鱼登龙门　　　　　　【唐】元　稹
　　鱼贯终何益龙门在此登有成当作雨无用耻为鹏激浪诚难泝雄心亦自凭风云潜防合鬐鬛忽腾凌泥滓辞河浊烟霄见海澄囬瞻顺流軰谁敢望同升
　　七言律
　　和鲁望谢惠鱼之什　　　　【唐】皮日休
　　钓公来信自松江三尺春鱼拨刺霜腹内旧钩苔染澁腮中新饵藻和香冷鳞中断榆钱破寒骨平分玉筯光何事贶君偏得所秪縁同是越航郎
　　观鱼轩　　　　　　　　　【宋】韩　琦
　　雨后方池碧涨秋观鱼亭槛俯临流时看隠荇骈头戏忽见开萍作队逰喜掷舟前翻乱锦静潜波下起圆沤吾心大欲同斯乐肯挿筠竿饵钓钩
　　杜介送鱼　　　　　　　　【宋】苏　轼
　　新年已赐黄封酒旧友仍分頳尾鱼陋巷闗门负朝日小园除雪得春蔬病妻起斫银丝鲙稚子欢寻尺素书醉眼朦胧觅归路松江烟雨晩疎踈
　　郑太玉送子鱼　　　　　　【宋】唐　庚
　　便当权阁太常斋药灶于旁手自煨须信子鱼藏妙理坐令母蠏愧凡才刀头定向何时得劒脊频将好意来老去少陵虽病肺尚堪持此荐寒醅
　　初食淮白鱼　　　　　　　【宋】杨万里
　　淮白须将淮水煮江南水煮正相违霜吹栁叶都落尽鱼吃雪花方觧肥醉卧糟丘名不恶下来盐豉味全非饔人且莫供羊酪更买银刀二尺围
　　和张寺丞谢惠河豚　　　　【宋】刘　宰
　　先生盛徳信光亨微物将诚愧晩生春岸正当余雨过寒江尚想小舟横一奁走送慙迟暮两舍相望欠割烹未必甘芹觧知味王公当谅野人情
　　佩之餽石首鱼有诗次韵奉谢
　　【明】李东阳
　　夜网初収晓市开黄鱼无数一时来风流不闘莼丝品软烂偏宜豆乳堆碧盌分香怜冷冽金鳞出浪想崔嵬髙堂正忆东邻送诗句情多不易裁
　　金鱼　　　　　　　　　　【明】朱之蕃
　　谁染银鳞琥珀浓光揺鬐鬛映芙蓉清池跃处桃生浪緑藻分开金在镕丙穴灵源随地涌离宫正色自天钟羣鱼漫尔同防泳□见飞空化赤龙
　　和比玉赋防鱼啖花影　　　【明】程嘉燧
　　无数轻鲦莲叶东冰芳吹沫竞浮空疑追戏蝶来天上误饵防丝没镜中防额冷光如吸露濯鳞香阵欲餐风相防乐事江湖外捉影还看嚼蜡同
　　五言絶句
　　江行杂诗　　　　　　　　【唐】钱　起
　　滩浅争逰鹭江清易见鱼怪来吟未足秋物欠红蕖
　　新亭　　　　　　　　　　【唐】韩　愈
　　湖上新亭好公来日出初水纹浮枕簟瓦影防龟鱼
　　续古　　　　　　　　　　【唐】陈　陶
　　大尧登宝位麐鳯焕宸居海曲沾防泽还生比目鱼
　　放鱼　　　　　　　　　　【唐】李羣玉
　　早觅为龙去江湖莫漫逰须知香饵下触口是钴钩
　　鱼　　　　　　　　　　　【宋】苏　轼
　　湖上移鱼子初生不畏人自从识钩饵欲见更无因
　　淮南鱼歌　　　　　　　　【元】马祖常
　　渡江问鱼价人来索酒钱妇姑亦不恶便煮缩项鳊
　　和杨铁崖小临海　　　　　【明】张　简
　　雨过积金顶芙蓉万朶青神鱼不飞去风伏翠涛腥
　　絶句　　　　　　　　　　【明】殷　奎
　　霜落水禽啼寒流绕大堤长鱼不受钓跃过石梁西
　　西湖曲　　　　　　　　　【明】李东阳
　　艸碧明沙际花红试雨初官船荡素桨惊散一双鱼
　　偶成　　　　　　　　　　【明】卢　澐
　　江头春水生江上春水长十日不出门鱼苖大如掌
　　六言絶句
　　题娯晖亭　　　　　　　　【明】唐时升
　　负郭家家水竹残春处处烟花开尊欲招鸟雀举网频得鱼虾
　　七言絶句
　　解闷　　　　　　　　　　【唐】杜　甫
　　复忆襄阳孟浩然清诗句句尽堪传即今耆旧无新语漫钓槎头缩项鳊
　　垂花坞醉后戏题　　　　　【唐】独狐及
　　紫蔓青条覆酒壶落花时与竹风俱归时自负花前醉笑向鯈鱼问乐无
　　小鱼咏寄泾州杨侍郎　　　【唐】卢　纶
　　莲花影里暂相离才出浮萍值罟师上得龙门还失浪九江何处是归期
　　放鱼　　　　　　　　　　【唐】窦　巩
　　金钱赎得免刀痕见説禽鱼亦感防好去长江千万里不须辛苦上龙门
　　盆池　　　　　　　　　　【唐】韩　愈
　　瓦沼晨朝水自清小虫无数不知名忽然分散无踪影惟有鱼儿作队行
　　观逰鱼　　　　　　　　　【唐】白居易
　　绕池闲歩看鱼逰正值儿童弄钓舟一种爱鱼心各异我来施食尔垂钩
　　池上寓兴　　　　　　　　　白居易
　　濠梁荘惠漫相争未必人情知物情獭捕鱼来鱼跃出此非鱼乐是鱼惊
　　南园　　　　　　　　　　【唐】李　贺
　　春水初生乳燕飞黄蜂小尾扑花归含逺色通书幌鱼拥香钩近石矶
　　南塘　　　　　　　　　　【唐】鲍　溶
　　塘东白日驻红雾早鱼翻光乐碧浔画船兰棹欲破浪恐畏惊动莲东心
　　鲤鱼　　　　　　　　　　【唐】章孝标
　　眼似珍珠鳞似金时时动浪出还沈河中得上龙门去不叹江湖嵗月深
　　观鱼　　　　　　　　　　【唐】陆希声
　　惠施徒自学多方漫説观鱼理未长不得荘生濠上防江湖何以见相防
　　对鲙　　　　　　　　　　【唐】项　斯
　　行到鲈鱼乡里时鲙盘如雪怕风吹犹怜醉后江南路马上垂鞭学钓时
　　防鱼　　　　　　　　　　【唐】来　鹏
　　弄萍偎荇思夷犹掉尾扬鬐逐慢流应怕碧岩岩下水浮藤如线月如钩
　　秋霁　　　　　　　　　　【唐】崔道融
　　雨霁长空荡涤清逺山初出未知名夜来江上如钩月时有惊鱼掷浪声
　　鱼　　　　　　　　　　　【宋】欧阳修
　　秋水澄鲜见髪毛锦鳞行处水纹揺岸邉人影还惊去时向緑荷深处跳
　　赠莘老　　　　　　　　　【宋】苏　轼
　　三年京国厌藜蒿长羡淮鱼压楚糟今日骆驼桥下泊恣看修网出银刀
　　惠崇春江晩景　　　　　　　苏　轼
　　竹外桃花三两枝春江水暖鸭先知蒌蒿满地芦芽短正是河鲀欲上时
　　戏作鮰鱼一絶　　　　　　　苏　轼
　　粉红石首仍无骨雪白河鲀不药人寄语天公与河伯何妨乞与水精鳞
　　题超化寺壁　　　　　　　【宋】晁冲之
　　曲池风定碧澜平小白鱼如镜里行水竹再来应识我壁间不用更题名
　　赴广陵道中　　　　　　　【宋】晁补之
　　杨栁青青欲哺乌一春风雨暗隋渠落帆未觉扬州逺已喜淮隂见白鱼
　　早夏　　　　　　　　　　【宋】陈　造
　　安石榴花猩血鲜凉荷髙叶碧田田鲥鱼入市河鲀罢已破江南打麦天
　　延平道中　　　　　　　　【宋】朱　橰
　　一谿春涨午晴初日透波光緑浸裾却忆孤山山下路石桥清澈看义鱼
　　梅雨　　　　　　　　　　【宋】范成大
　　雨霁云闲池面光三年鱼苖如许长小荷拳拳可包鲊晩日照盘风露香
　　晩春田园杂兴　　　　　　　范成大
　　海雨江风浪作堆时新鱼菜逐春囬荻芽抽笋河鲀上楝子开花石首来
　　秋日田园杂兴　　　　　　　范成大
　　细橙虀有鲙鱼西风吹上四腮鲈雪松酥腻千丝缕除却松江到处无
　　自晨至午起居饮食皆以墙外人物之声为莭
　　戏书四絶【録一】　　　　　　范成大
　　起傍东牕手把书华颠种种不经梳朝餐欲倒须巾裹巳有重来晩市鱼
　　下戏咏　　　　　　　　【宋】陆　游
　　三尺清池镜面平剪刀叶底戏鱼行吾曹安得如渠乐傍渚跳波过此生
　　晓坐荷桥　　　　　　　　【宋】杨万里
　　帘影窥池到藕根水光为我弄朝暾鱼儿觧作晴天雨波面吹成落防痕
　　垂虹亭看打鱼斫鲙　　　　　杨万里
　　桥柱踈踈四寂然亭前突出小鱼船一声磔磔鸣榔起惊出银刀跃玉泉
　　湖州歌　　　　　　　　　【宋】汪元量
　　晓鬓鬅松嬾不梳忽聼人説是南徐手中明镜抛船上半揭篷窓看打鱼
　　其二
　　寳应城南栁数株葭墙艾席是民居眼前境逆无诗兴忽有小舟来卖鱼
　　寄俞秀老清老二居士　　　【宋】僧道潜
　　风谿云巘雪消初鸟变春声满屋除安得故人同蜡屐石梁斜日看防鱼
　　宫词　　　　　　　　　　【宋】花蕊夫人
　　厨盘进食簇时新侍宴无非列近臣日午殿头宣索鲙隔花催唤打鱼人
　　其二
　　钓线沈波漾彩舟鱼争芳饵上龙钩内人急捧金盘接拨刺红鳞跃未休
　　顺安词呈赵使君　　　　　【金】刘　着
　　太平时世屡丰年胜事长闻父老传郭外桑麻知防顷舩头鱼蠏不论钱
　　日照道中　　　　　　　　【金】党懐英
　　路转清谿树蔚然解鞍坐歇午隂圆避人鸥鸟惊飞尽时有防鱼弄栁绵
　　首夏村居杂兴　　　　　　【元】袁　易
　　緑树荆扉晩更幽鲈鱼菰菜近堪求故人有兴能寻我但觅呉淞欲尽头
　　赠渔者　　　　　　　　　【元】郝　经
　　一尺新鲂緑栁穿渔人餽我不论钱斫开细骨银膏莹旋折黄芦爇晩烟
　　十一日浯畬登舟十絶【录一　元】程钜夫
　　江清照见石粼粼貌得防鱼态度真説与长年轻荡桨放他深处着潜鳞
　　洪州歌　　　　　　　　　【元】栁　贯
　　蒌蒿鲜滑胜鸡苏满尺河豚玉作肤漫説江乡美庖传防曽风味似莼鲈
　　夜过白马湖　　　　　　　【元】萨都拉
　　春水满湖芦苇青鲤鱼吹浪水风腥舟行未见初更月一防渔灯落逺汀
　　呉淞江上谩兴　　　　　　【元】贡师泰
　　白月满天江水平银河垂地寂无声披衣独坐过夜半拨剌跳鱼时一鸣
　　梦中作　　　　　　　　　【元】洪希文
　　烟波荡荡寄闲身筐筥携归色似银莫笑江湖钓竿子担头挂得两金鳞
　　题赤鲤图　　　　　　　　【元】李　祁
　　风翻雷吼动乾坤赤鲤腾波势独尊无数闲鳞齐上下欲随春浪过龙门
　　江邉竹枝词　　　　　　　【元】王　逢
　　社酒吹香新燕飞逰人裙幄占湾矶如刀江鲚白盈尺不独河鲀天下稀
　　师子林即景　　　　　　　【元】僧惟则
　　道人肩水灌畦蔬托鉢船归粟有余饱饭禅和无一事绕池分食餧逰鱼
　　望武昌　　　　　　　　　【明】杨　基
　　春风吹雨湿衣裾緑水红妆画不如却是汉阳川上女过江来买武昌鱼
　　汪口渡捕鱼者　　　　　　【明】汪广洋
　　芳艸渡头歌竹枝晴天小艇放鸬鷀比邻为报春醪熟自起持鱼贯栁丝
　　江上　　　　　　　　　　　汪广洋
　　象牙滩上百花开参差时复见楼台翠香芹菜縁沙出雪色鲥鱼上水来
　　兰谿棹歌　　　　　　　　　汪广洋
　　野鳬晴蹋浪梯平越上人家住近城箬叶裹鱼来换米松舟一个似梭轻
　　东呉棹歌　　　　　　　　　汪广洋
　　艇子抢风过太湖水云行尽是东呉阿谁坐理青丝网遮得松江巨口鲈
　　入狭潭　　　　　　　　　【明】镏　崧
　　水上石山森劒铓水中石屋是鱼房秋来水落月未出鱼眼射波如火光
　　画鱼　　　　　　　　　　【明】钱　宰
　　緑陂春水没渔家杨栁青青拂钓槎三月江南春雨歇一双鳣鲔上桃花
　　钓鱼图　　　　　　　　　【明】荘　防
　　谿上春云与浪飞谿头春水鮆鱼肥闲人只是闲无事日出船来月出归
　　寄友　　　　　　　　　　【明】沈　周
　　与君倾盖二毛初别后无由数寄书江上逢人问消息红妆随马射防鱼
　　金山江天阁　　　　　　　【明】王叔承
　　鸟外渔歌断水烟隔江唤过打鱼船鲥鱼出网鲜犹活笑掷船头三百钱
　　晓过八坼　　　　　　　　　王叔承
　　残星防防照船明石寒炉曙火生推枕坐看江市过梦中聼得卖鱼声
　　画跃鲤送人　　　　　　　【明】徐　渭
　　鳞鬛何殊防额归丰神却觉有风威不添一片龙门石方便凡鱼作队飞
　　附虾
　　七言古
　　海虾图　　　　　　　　　【明】王　鏊
　　茫茫大海浮穹壤日月升沈鼇背上其间物怪何所无海马天呉大如象有鱼如屋鲎如帆虾最细微犹十丈鬇鬡怒气须如防力战洪涛欲飞出江湖鱼蠏总蜉蝣畜眼生平未曽识画工何处冩汝真梦中曽到长湏国黒风吹海浪如山鱼龙变化须防间从龙愿作先驱去去上青天生羽翰
　　五言絶句
　　池上　　　　　　　　　　【宋】韩　维
　　樽酒浮多蚁舟篷覆似蜗折杨争贯鲤编竹自捞虾
　　附海蜇
　　七言律
　　海蜇　　　　　　　　　　【元】谢宗可
　　层涛拥沫缀虾行水母含秋孕地灵海气冻凝红玉脆天风寒结紫云腥霞衣退色氷涎滑璚缕烹香酒力醒应是楚宫萍实老忽随潮信落沧溟








　　御定佩文斋咏物诗选卷四百六十九
　　钦定四库全书
　　御定佩文斋咏物诗选卷四百七十
　　蠏类
　　五言古
　　子集弟寄江蠏　　　　　　【宋】张九成
　　吾郷十月间海错贱如土尤思盐白蠏满殻红初吐荐酒歘空尊侑饭馋如虎别来九年矣食物那可睹蛮烟瘴雨中滋味更荼苦池鱼腥彻骨江鱼骨无数每食辄呕哕无辞知罪罟新年庚运通此物登盘爼先以供祖先次以宴賔侣其余及妻子咀嚼话江浦骨滓不敢掷念帯烟江雨手足义可量封寄无辞屡
　　七言古
　　谢陈壶天惠蠏　　　　　　【元】龚　璛
　　寒蒲缚来肠已无枯骨裹肉肉自腴为君唤醒江湖梦孤篷细雨声相濡贫家不辨满眼沽糟牀澑澑红真珠起来为立西风里一径晴寒菊数株
　　中秋碧云师送蠏　　　　　【元】张　宪
　　天风吹绽黄金粟檐前老兎飞寒玉客窓不记是中秋但觉邻家酒浆熟泖田秋霁稻未鎌苇箔竹簖収团尖红膏溢齿嫩乳滑脆美簇簇橙丝甜无肠公子夸矍铄两防前驱终受缚靥心昼暖白玉脐防牟夜泣红铜殻麴生风度亦可怜且对霜娥供大嚼酒后髙歌绕碧云九峰一夜霜华落
　　上已日吴野人烹蠏及吴化父兄弟宴集
　　【明】王叔承
　　前谿雨足谿水新夜涨桃花三尺春三月三日日初丽浮玉流觞骄醉人偶过杨柳桥西宅鱼罾蠏簖当门立船头活蠏紫堪击重欲满斤濶逾尺主人藏蠏真得宜急流之下青笼垂日饲稻子数百穗枫落直过桃花时蜀椒吴盐落碪细寳刀香腻春葱丝雄者白肪白于玉圆脐剖出黄金脂主人有蠏不卖钱但逢嘉客畱斟酌持螯岂慕尚方珍长对杜康呼郭索
　　五言律
　　江南忆　　　　　　　　　【金】吴　激
　　平生把螯手遮日负垂竿浩渺渚田熟青荧渔火寒曽看霜菊艶不放酒杯干比老垂涎处糟脐个个团
　　赋得蠏送人之官　　　　　【明】高　启
　　吐沫似珠流无肠岂识愁香宜橙实晩肥过稻花秋出簖来深浦随灯聚远洲郡斋初退食可怕有监州
　　七言律
　　酬袭美见寄海蠏　　　　　【唐】陆龟防
　　药杯应阻蠏螯香却乞江边采捕郎自是扬雄知郭索且非何颖敢餦餭骨清犹似含春霭沫白还疑帯海霜强作南朝风雅客夜来偷醉早梅傍
　　呈吴正仲遗活蠏　　　　　【宋】梅尧臣
　　年年収稻买江蠏二月得从何处来满腹红膏肥似髓贮盘青殻大于杯定知有口能嘘沫休信无心便畏雷幸与陆机来往熟每分吴味不嫌猜
　　丁公黙送蝤蛑　　　　　　【宋】苏　轼
　　谿边石蠏小如钱喜见轮囷赤玊盘半殻含黄宜防酒两螯斫雪劝加餐蛮珍海错闻名久怪雨腥风入坐寒堪笑吴兴馋太守一诗换得两尖团
　　盐蠏数枚寄段摄中谊斋　　【明】宋　讷
　　无肠公子旧知名风味非糟亦自清秪信海霜肥郭索须劳野火照横行两螯白雪堆盘重一殻黄金上箸轻公退避寒应买酒献芹毋笑野人诚
　　五言絶句
　　画蠏　　　　　　　　　　【宋】文　同
　　蠏性最难图生意在螯跪伊人得其妙郭索不能已
　　雨后杂兴　　　　　　　　【明】王叔承
　　野水平谿桥波翻蓼花乱斫竹编青篮门前开蠏簖
　　七言絶句
　　忆江南旧游　　　　　　　【唐】羊士谔
　　曲水三春防彩毫樟亭八月又观涛金罍几醉乌程酒鹤舫闲吟把蠏螯
　　钓侣　　　　　　　　　　　陆龟防
　　一艇轻撶看晚涛接防抛下漉春醪相逢便倚蒹葭泊更唱菱歌擘蠏螯
　　咏蠏　　　　　　　　　　【唐】皮日休
　　未游沧海早知名有骨还从肉上生莫道无心畏雷电海龙王处也横行
　　仲秋书事　　　　　　　　【宋】陆　游
　　秋风社散日平西余胙残壶手自提赐食敢思烹细项家庖仍禁擘团脐
　　淮上　　　　　　　　　　【宋】僧道濳
　　芦梢向晓战秋风浦口寒潮尚未通日出岸沙多细穴白虾青蠏走无穷
　　银州道中　　　　　　　　【金】吴　激
　　小渡霜螯贱于土重岩野菊大如钱此时最忆涪翁语无酒令人意缺然
　　题小景　　　　　　　　　【元】杜　本
　　秋云满地夕阳微黄叶萧萧鴈正飞最是江南好天气邨醪初熟蠏螯肥
　　画蠏　　　　　　　　　　【明】钱宰
　　江上篿鲈不用思秋风吹老緑荷衣何妨夜压黄花酒笑擘霜螯紫蠏肥
　　题画　　　　　　　　　　【明】唐　寅
　　云满梁园飞鸟稀暖煨榾柮闭柴扉地炉温却松花酒刚是谿头拾蠏归






　　御定佩文斋咏物诗选卷四百七十
　　钦定四库全书
　　御定佩文斋咏物诗选巻四百七十一
　　龟类
　　四言古
　　龟赞　　　　　　　　　　【晋】郭　璞
　　天生神物十朋之龟或游于火或游于蓍虽云类殊象二一归亹亹致用极数尽几
　　五言古
　　咏龟诗　　　　　　　　【北齐】赵儒宗
　　有灵堪托梦无心解自谋不能蓍下伏强从莲上游负图非所冀支牀空自畱倘防一曳尾当为屡回头
　　五言律
　　龟　　　　　　　　　　　【唐】徐　夤
　　行止竟何从深谿与古峰青荷巢瑞质绿水返灵踪钻骨神明应酬恩感激重仙翁求一卦何日脱龙钟
　　五言排律
　　龟　　　　　　　　　　　【唐】李羣玉
　　静养千年夀重泉自隐居不应随跛鳖宁肯滞凡鱼灵腹唯露芳巢必翠蕖扬光输蚌蛤犇月恨蟾蜍曳尾辞泥后支床得水初冠山期不小铸印事宁虚有志酬毛寳无心畏豫且他时清洛汭会荐帝尧书
　　五言絶句
　　江行　　　　　　　　　　【唐】钱　起
　　晚来渔父喜罾重欲収迟恐有长江使金钱愿赎龟
　　七言絶句
　　赠莎衣道士　　　　　　　【唐】施肩吾
　　莎地阴森古莲叶游龟暗老青苔甲池边道士夸眼明夜取蟭螟摘蚊睫
　　菡萏亭　　　　　　　　　【宋】苏　轼
　　日日移床趁下风清香不尽思何穷若为化作龟千嵗巢向田田乱叶中
　　御定佩文斋咏物诗选巻四百七十一
　　钦定四库全书
　　御定佩文斋咏物诗选卷四百七十二
　　车螯类
　　五言古
　　永叔请赋车螯　　　　　　【宋】梅尧臣
　　素唇紫锦背浆味压蚶菜海客穿海沙拾贮寒潮退王都有羙醖此物实当对相去三千里贵力致以配翰林文章宗炙鲜尤所爱旋坼旋沽饮酒船如落埭殊非北人宜肥羊噉脔块
　　初食车螯　　　　　　　　【宋】欧阳修
　　累累盘中蛤来自海之涯坐客初未识食之先叹嗟五代昔乖隔九州如剖东南限淮海不通夷华于时北州人饮食陋莫加鸡豚为异味贵贱无等差自从圣人岀天下为一家南产错交广西珍富卭巴水载每连舳陆输动盈车谿濳细毛髪海怪雄防牙岂惟贵公侯里巷饱鱼虾此蛤今始生其来何晩耶螯蛾闻二名【车螯一名车蛾】久见南人夸璀璨殻如玊斑斓防生花含浆不肯吐得火遽已呀共食惟恐后争先屡成哗但喜美无厌岂思来甚遐多惭海上翁辛苦斸泥沙
　　七言律
　　食车螯　　　　　　　　　【宋】杨万里
　　珠宫新沐浄琼沙石鼎初然瀹井花紫殻旋开微滴酒玉肤莫熟要鸣牙橙拖金线成双美姜擘糟丘总一家老子宿酲无解处半杯羮后半瓯茶
　　七言絶句
　　钓侣　　　　　　　　　　【唐】皮日休
　　趁眠无事避风涛一斗霜鳞换浊醪惊怪儿童呼不得尽冲烟雨漉车螯



　　御定佩文斋咏物诗选巻四百七十二
　　钦定四库全书
　　御定佩文斋咏物诗选卷四百七十三
　　蚌蛤类【附蛎　蚝　蚶　蛏】
　　四言古
　　蚌赞　　　　　　　　　　【晋】郭　璞
　　万物变蜕其理无方雀雉之化含珠怀珰与月亏盈协气晦望
　　五言古
　　咏螺蚌　　　　　　　　　【宋】谢惠连
　　轻羽不髙翔自用弦网罗纎鳞惑芳饵故为钓所加螺蚌非有心沈迹在泥沙文无雕餙用味非鼎爼和泰州王学士寄车螯蛤蜊　　【宋】梅尧臣
　　车螯与月蛤寄自海陵郡谓我抱余醒江都多美醖老来饮不满一醉已闗分甘鲜虽所嗜易饫亦莫问娇女巧収殻燕脂合眉晕贫奁无金玉狼藉生恚忿妻孥喜食之婢妾困埽拚行当至京华耳目饱尘坌此味爽口
　　难书为厌者训
　　圆蛤　　　　　　　　　　【宋】唐　庚
　　黄椟鸣水中相顾皆愕然探之无所得有蛙仅如钱持问傍舍翁云此号圆蛤夏潦涨沟渠喧呼自酬答卒然闻其声谓当可专车旣见一抚掌寸莛量有余物生元气中小大各异趋蛙质黄牛鸣持此欲谁附我居固已陋尔鸣良亦邨绵蛮啭黄鹂我今思故园
　　食蛎房　　　　　　　　　【宋】刘子翚
　　蛎房生海壖坚顽宛如石其中储可欲虽固必生隙嵌岩各包藏碨防相附积中逢霹雳手妙若启扃鐍钻灼谅难堪曷不吐余沥南庖富腥盘岂惟此称特吞航大絶伦梯脔万夫食针鳞九牛毛小嚼逾千百光螺晕紫斑蠞膏湛金色水母脆鸣牙章举悬疣密乌黏力排奡贴石不可索妾鱼戏浮波媚鲘雌雄匹蟹蹂辄横鹜鼈缩常畏出车螯不服箱马鲛非骏迹江瑶贵一柱夫岂栋梁质骨柔竞爱防多鲠鯯乃斥蚶红鲑赤文肉黒鱼之贼鲦鲿鰋鲤鳗鳣鲔鳅鲂鲫鳙庸而小冗难尽述包涵知海量长养荷天徳贪生族类繁失地波涛窄网罼人创祸甘鲜已为厄纷然均可口流品当别白微物倘见知捐躯不足惜
　　七言古【附长短句】
　　朱君以建昌霜橘见寄报以蛤蜊
　　【宋】孔平仲
　　赠我以海昏清霜之橘报君以淮南紫唇之蛤橘肤软羙中更甜蛤体坚顽口长合开花结子幸采摘没水藏泥岂蕲得二物同时有不同赋形与性由天公请君下筯聊一饱莫索珠玑向此中
　　钱塘赋水母　　　　　　　【宋】沈与求
　　疾风吹雨回江城艪牙呕哑潮欲平客居喜无人事撄相与环坐临前楹眼中水怪状莫名出没沙觜如浮罂复如缁笠絶两缨混沌七窍俱未形块然肯负羣虾行嗟其巧以怪自呈凝目视相将迎老渔旁睨笑发声曰此水母官何惊江流如奔絶沧瀛潮汐往来月为程藏纳众汚无满盈浮埃沈滓溷九清结成此物宜昏盲使鰕导迷作双睛乃能接迹蚌与蛏亦犹巨蛩二体并离则无目为光精江天八月霜叶鸣罟师得鰕供水征水母弃掷罗纵横试令収拾输庖丁绛矾収涎体纡萦飞刀缕切武火烹花甆饤饾粲白英不殊冰盘堆水晶稻醯虀寒芼香橙入齿已复能解酲遣渔止矣勿复评嗟哉此性愚不更定矜故态招三彭且摩枵腹甘藜羮
　　七言律
　　蛤蜊　　　　　　　　　　【宋】孔武仲
　　去年曾赋蛤蜊篇旅馆霜髙月正圆旧舍朋从今好在新时节物故依然栖身未厌泥沙稳爽口还充鼎爼鲜适意四方无不可若思鲈鲙未应贤
　　周愚卿江西羙刘棠仲同赋江珧诗牵强奉答
　　【宋】周必大
　　东海沙田种蛤防南烹苦酒濯琼瑶馔因暂弃常珍变指为将尝异味揺珠剖蚌胎那畏鹬柱呈马甲更名珧累人口腹吾何敢惭愧三英喜且謡
　　七言絶句
　　城外　　　　　　　　　　【唐】李商隐
　　露寒风定不无情临水当山又隔城未必明时胜蚌蛤一生长共月亏盈
　　酒病偶作　　　　　　　　【唐】皮日休
　　鬰林歩障昼遮明一炷浓香养病酲何事晩来还欲饮隔墙闻卖蛤蜊声
　　谢张徳恭送糟蚶　　　　　【宋】陈　造
　　压倒淤泥白莲藕半捐介甲露秾纎玉川水厄那知此急具姜葱唤阿添
　　岛上曲　　　　　　　　　【宋】谢　翺
　　皮带黒鳞身卉衣晩随鬼渡水灯微石门犬吠闻人语知在海南种蛤归
　　岭南杂咏　　　　　　　　【明】汪广洋
　　鴈翅城东涌怒涛外洋水长蜑船髙莫嫌昨夜南风急今日登盘有海蚝
　　萧臯别业竹枝词　　　　　【明】沈明臣
　　麦叶蛏肥客可餐楝花鲚熟子盈盘家家锻磨声初发四月江邨有薄寒










　　御定佩文斋咏物诗选巻四百七十三
　　钦定四库全书
　　御定佩文斋咏物诗选巻四百七十四
　　蛙类
　　五言古
　　南池宴饯辛子赋得科斗子　【唐】岑　参
　　临池见科斗羡尔乐有余不忧网与钓幸得免为鱼且愿充文字登君尺素书
　　七五言
　　蛙声　　　　　　　　　　【明】徐　渭
　　红芳緑涨緑连天夹岸蘼芜匝涧湾别有鼓吹喧渡口不教蚯蚓疉阳闗殷郎咄咄书空易汉吏期期奉诏难华苑公私猜典午荜门佶屈课殷盘连营甲卒枚前哄寒寺沙门呪后餐蟾蜍借月瘖何谓科斗萦波字与翻蒲潦溽蒸号太酷梅风飘荡控宜寒使车南诣雕题译贝叶西来鴂舌弹金响侠徒丸尽落佩垂战士怒弥殷谐语就笞方乞半孤雏隔乳未啼残韩冯枕荷愁喧寐
　　戴胜降桑许聒眠利口啬来儳喋喋薄言钲罢鼓阗阗咽竞笳乌不得晓杂沸莲露几时圆迢迢来度夭姬帐閤閤回惊钓者船揺繁藻镜驱成瀫韵碎菱丝讵可穿寄语草深烂处急呼即且备蚿怜
　　七言律
　　题白渡方氏听蛙亭　　　　【宋】刘克庄
　　塘水拍隄科斗生想君亭子俯幽清黄梅雨足野田润牡麴烟収邨墅晴莫信人嫌无理闹颇疑渠有不平鸣画堂方喜听琴阮谁爱天然律吕声
　　蛙鼓　　　　　　　　　　【明】朱之蕃
　　径满蓬蒿沼满苹产蛙相怒复相亲中宵磔格连清晓过雨喧阗送晩春独听铙歌矜战胜共徴散部乐延賔郊坰寂静偏怜汝伴我书斋不厌贫
　　蛙　　　　　　　　　　　【明】张　维
　　熟梅天气雨初収何处蛙声隔水楼鼓吹翻嫌惊好梦公私谁为乱闲愁薰风已违花信碧草凉应动麦秋赤鲤闻雷争变化尔能烧尾跃云不
　　五言絶句
　　戏咏蛙　　　　　　　　　【唐】杨　収
　　兎边分玊树龙底耀铜仪会当同鼓吹不复问官私
　　杂诗　　　　　　　　　　【宋】梅尧臣
　　蛙行动萍叶悮观作游鱼稍稍引两股已变科斗书
　　六言絶句
　　积雨作寒　　　　　　　　【宋】范成大
　　已报舟浮登岸更怜桥踏平池养成蛙吹无谓扫尽蚊雷却竒
　　七言絶句
　　盆池　　　　　　　　　　【唐】韩　愈
　　老翁真个似童儿汲井埋盆作小池一夜青蛙鸣到晓恰如方口钓鱼时
　　硖石西泉　　　　　　　　　韩　愈
　　居然鳞介不能容石眼环环水一钟闻说旱时求得雨秪疑科斗是蛟龙
　　禽虫　　　　　　　　　　【唐】白居易
　　水中科斗长成蛙林下桑虫老作蛾蛙跳蛾舞仰头笑焉用鲲鹏鳞羽多
　　春晩　　　　　　　　　　【宋】徐　玑
　　午风庭院緑成衣春色方浓又欲归科斗散边荷叶岀酴醿香里柳绵飞
　　农謡　　　　　　　　　　【宋】方　岳
　　漠漠余香着草花森森柔緑长桑麻池塘水满蛙成市门巷春深燕作家
　　夏雨　　　　　　　　　　【金】祝　简
　　电掣雷轰雨覆盆晩来枕簟颇宜人小沟一夜深三尺便有蛙声喧四邻
　　寓望　　　　　　　　　　【金】赵秉文
　　蒲根阁阁乱蛙鸣防水杨花半白青隔岸风来闻鼓吹栁阴深处有园亭
　　二月十五雨作　　　　　　【元】倪　瓒
　　风轩红杏散余霞堤艸青青桃欲花寒食清明看又近满川烟雨乱鸣蛙
　　张园杂赋　　　　　　　　【元】钱惟善
　　清夜无眠疉鼓催竹梢垂露防苍苔满池月色如霜白一片蛙声似雨来
　　师子林即景　　　　　　　【元】僧惟则
　　素壁光揺眼倍明隔帘风树防新晴树根蛙鼓鸣残雨恍惚南山水落声
　　漫兴　　　　　　　　　　【明】李东阳
　　井口辘轳闻水声园中菜畦浑欲平呼童引水放敎去一夜池头蛙乱鸣



　　御定佩文斋咏物诗选巻四百七十四
　　钦定四库全书
　　御定佩文斋咏物诗选卷四百七十五
　　总虫类
　　五言古
　　观居宁画草虫　　　　　　【宋】梅尧臣
　　古人画虎鹄尚类狗与鹜今防画羽虫形意两俱足行者势若去飞者翻若逐拒者如举臂鸣者如动腹跃者趯其股顾者注其目乃知造物灵未抵毫端速毘陵多画工图写空盈轴宁公实神授坐使羣辈服草根有纎意醉墨得已熟权豪不可致节行今仍独
　　七言古【附长短句】
　　赋得寒蛩　　　　　　　　【唐】耿　湋
　　尔谁造鸣何早趯趯连声徧阶草复与夜雨和游人听堪老
　　蝇虎　　　　　　　　　　【宋】陈师道
　　物微趣下世不数随力捕生得称虎匿形注目揺两股
　　卒然一击势莫御十中失一八九取吻间流血腹如鼓却行奋臂吾甚武明日淮南作端午
　　五言排律
　　拟县补以虫鸣秋诗　　　　【宋】朱　子
　　天籁谁为主乗时各自鸣如分百虫响来助九秋清未歇吟风调先催泣露声乾坤辟氛气草木敛华英易断愁人梦难安嬾妇惊唯应广成子万感不闗情
　　七言律
　　题水墨蓼花草虫　　　　　【明】刘　基
　　为爱江头红蓼花秋来独作草虫家寻香粉蝶应随梦采蜜黄蜂不趂衙络纬语残凉露滴蜻蜓立困晩风斜画图水墨惊初见却似扁舟过赤沙
　　五言絶句
　　絶句　　　　　　　　　　【唐】崔国辅
　　楼前桃李疎池上芙蓉落织锦犹未成蛩声入罗幕
　　江行　　　　　　　　　　【唐】钱　起
　　蛩响依沙草萤飞透水烟夜凉谁咏史空泊运租船
　　禁中闻蛩　　　　　　　　【唐】白居易
　　悄悄禁门闭夜深无月明西窗独闇坐满耳新蛩声
　　独夜　　　　　　　　　　【元】赵孟頫
　　秋风动林叶夜雨滴池荷孤客睡不着乱蛩鸣更多
　　六言絶句
　　草虫　　　　　　　　　　【明】鲁　铎
　　淑气浓薰芳草晴丝不碍飞虫春色都堪描画无人画得东风
　　七言絶句
　　夜月　　　　　　　　　　【唐】刘方平
　　更深月色半人家北斗防干南斗斜今夜偏知春气暖虫声新透绿窗纱
　　闻蛩　　　　　　　　　　【唐】白居易
　　闇蛩唧唧夜绵绵况是秋隂欲雨天犹恐愁人暂得睡声声移近卧牀前
　　兴州江馆　　　　　　　　【唐】郑　谷
　　向蜀还秦计未成寒蛩一夜绕牀鸣愁眠不稳孤灯寂坐听嘉陵江水声
　　雨晴　　　　　　　　　　【唐】王　驾
　　雨前初见花间蘂雨后兼无叶里花蜂蝶飞来过墙去却疑春色在邻家
　　蛩　　　　　　　　　　　【唐】李　中
　　月冷莎庭夜巳深百虫声外有清音诗情正苦无眠处媿尔阶前相伴吟
　　闻蛩　　　　　　　　　　【宋】张　耒
　　二年江海转萍蓬白发苍顔换旧容新月窥帘风动竹宣城今夜又闻蛩
　　秋日　　　　　　　　　　【宋】秦　观
　　月团新碾瀹花甆饮罢呼儿课楚辞风定小轩无落叶青虫相对吐秋丝
　　暮春　　　　　　　　　　【宋】范　浚
　　老去长闲百不营推书习静更真清西窗日脚篱筛动时有飞虫扑纸声
　　春日闲吟　　　　　　　　【宋】范成大
　　东风入帘图画响斜照穿隙网丝明檐间双雀有时鬪窗下一虫终日鸣
　　秋日田园杂兴　　　　　　　范成大
　　杞菊垂珠滴露红两蛩相应语莎丛虫丝罥尽黄葵叶寂歴髙花侧晩风
　　其二
　　静防檐蛛结网低无端妨碍小虫飞蜻蜓倒挂蜂儿窘催唤山童为解围
　　蛩声　　　　　　　　　　【宋】杨万里
　　诚斋老子一归休最感蛩声五报秋细听蛩声元自乐人愁却道是他愁
　　腊里立春蜂蝶辈出　　　　　杨万里
　　嫩日催青出冻荄小风吹白落疎梅残冬未放春交割早有黄蜂紫蝶来
　　宿官塔下院　　　　　　　【金】冯延登
　　乔松脩竹翠交隂凉月玲珑布地金老去无诗酬节物夜凉闲听虫吟
　　露坐　　　　　　　　　　【元】张　翥
　　官街人静鼓咚咚独坐中庭满扇风坠地一丝和露湿青虫悬在月明中
　　夜坐口占　　　　　　　　【元】顾　瑛
　　虚庭月色不胜寒况坐緑波亭上防啼断蛩秋寂寂好懐正在倚防干
　　渔邨　　　　　　　　　　【明】王　璲
　　汀苇苍苍白露凝一滩寒月未收罾西风吹醒江南梦四壁蛩声半夜灯
　　踏青　　　　　　　　　　【明】王　宠
　　茶磨山前水似苔红妆队队踏青回衣香花气熏人醉蛱蝶蜂儿扑面来
　　秋日杂兴　　　　　　　　【明】何景明
　　紫蔓青藤各一丛野人篱落管西风郊扉逺絶谁能到秋日虫鸣豆叶中
　　遣兴　　　　　　　　　　【明】僧明秀
　　白云流水度虚屏小坐池边眼自醒春事不知浑入夏青虫无力堕槐庭
　　秋夜　　　　　　　　　　【明】孟淑卿
　　豆花雨过晩生凉林馆孤眠怯夜长自是愁多不成寐非缘金井有啼螀






　　御定佩文斋咏物诗选巻四百七十五
　　钦定四库全书
　　御定佩文斋咏物诗选卷四百七十六
　　蚕类
　　五言古
　　野蚕　　　　　　　　　　【唐】于　濆
　　野蚕食青桑吐丝亦成茧无功及生人何异偷饱暖我愿均尔丝化为寒者衣
　　题耕织图　　　　　　　　【元】赵孟頫
　　四月夏气清蚕大已属眠髙首何昻昻蛾眉复娟娟不忧桑叶少遍野如绿烟相呼携筐去迢逓立逺阡梯空伐条枚叶上露未干蚕饥当蚤归秉心静以専饬躬脩妇事黾勉当盛年救忙多女伴笑语方喧然
　　其二
　　忽忽嵗将尽人事可稍休寒风吹桑林日夕声飕飗墙南地不冻垦掘为坑沟斫桑埋其中明年芽早抽是月浴蚕种自古相传流蚕出易脱殻丝纩亦倍収及时不
　　努力知有来嵗不手冻不足惜冀免号寒忧
　　七言古【附长短句】
　　簇蚕词　　　　　　　　　【唐】王　建
　　蚕欲老箔头作茧丝皓皓场寛地髙风日多不向中庭防蒿草神蚕急作莫悠扬年来为尔祭神桑但得青天不下雨上无苍蝇下无防新妇拜簇愿蚕稠女洒桃浆男打鼓三日开箔雪团团先将新茧送县官巳闻乡里催织作去与谁人身上着
　　田家词　　　　　　　　　【宋】苏舜钦
　　南风霏霏麦花落豆田漠漠初垂角山边夜半一犁雨田父髙歌待收获雨多萧萧蚕簇寒蚕妇低眉忧茧单人生多求复多怨天公供尔良独难
　　田家謡　　　　　　　　　【宋】陈　造
　　麦上场蚕出筐此时祗有田家忙半月天晴一夜雨前日麦地皆青秧隂晴随意古难得妇后夫先各努力倐凉骤暖蚕易蛾大妇络丝中妇织中妇辍闲事铅华不比大妇能忧家饭熟何曽趂时吃辛苦仅得蚕事毕小妇初嫁当少寛令伴阿姑顽过日明年愿得如今年剰贮二麦饶丝绵小妇莫辞担上肩却放大妇当姑前
　　照田蚕行　　　　　　　　【宋】范成大
　　乡邨腊月二十五长竿燃炬照南畆近似云开森列星逺如风起飘流萤今春雨雹茧丝少秋日雷鸣稻堆小侬家今夜火最明的知新嵗田蚕好夜阑风焰西复东此占最吉余难同不惟桑贱麦芃芃仍更苎麻无节菜无虫
　　秋蚕　　　　　　　　　　【金】元好问
　　室人筐中无寸缕一箔秋蚕课诸女朝来饲却上马桑隔簇仍闻竹间雨阿容阿璋墨满面画彻灰城前致语上无苍蝇下无防作茧直湏如瓮许东家追胥守机杼有桑有税吾犹汝官家却少一絇丝未到打门先自举
　　飬蚕词　　　　　　　　　【明】髙　启
　　东家西家罢来往晴日深窗风雨响二眠蚕起食叶多陌头桑树空枝柯新妇守箔女执筐头发不梳一月忙三姑祭后今年好满簇如云茧成早檐前缲车急作丝又是夏税相催时
　　五言絶句
　　春日曲　　　　　　　　　【宋】徐　照
　　中妇扫蚕蚁挈篮桑叶间小姑摘新茶日斜下前山
　　七言絶句
　　雨过山邨　　　　　　　　【唐】王　建
　　雨里鸡鸣一两家竹谿邨路板桥斜妇姑相唤浴蚕去闲着庭前栀子花
　　春日钱塘杂兴　　　　　　【唐】施肩吾
　　酒姥谿头桑嫋嫋钱塘郭外栁毵毵路逢邻妇遥相问小小如今学飬蚕
　　姬人飬蚕　　　　　　　　【唐】韦　庄
　　昔年爱笑蚕家妇今日辛勤自飬蚕仍道不愁罗与绮女郎初觧织桑篮
　　蚕妇　　　　　　　　　　【唐】杜荀鹤
　　粉色全无饥色加岂知人世有荣华年年道我蚕辛苦底事浑身着苎麻
　　春日田园杂兴　　　　　　【宋】范成大
　　栁花深巷午鸡声桑叶尖新緑未成坐睡觉来无一事满窗晴日防蚕生
　　晚春田园杂兴　　　　　　　范成大
　　三旬蚕忌闭门中邻曲都无来往踪犹是晓晴风露下采桑时节暂相逢
　　夏日田园杂兴　　　　　　　范成大
　　百沸缫汤雪涌波缫车嘈囋雨鸣蓑桑姑盆手交相贺绵茧无多线茧多
　　春晚即事　　　　　　　　【宋】陆　游
　　桑麻夹道蔽行人桃李随风旋作尘煜煜红灯迎妇担咚咚画鼓祭蚕神
　　夏日　　　　　　　　　　　陆　游
　　暑雨初晴昼漏迟江乡乐事有谁知邨邨垅麦登场后户户吴蚕拆簇时
　　农謡　　　　　　　　　　【宋】方　岳
　　雨过一邨桑柘烟林梢日暮鸟声妍青裠老姥遥相语今嵗春寒蚕未眠
　　春郊　　　　　　　　　　【金】刘　瞻
　　桑芽粒粒破春晴小叶迎风未展成寒食归宁红袖女外家纸上防蚕生
　　蚕　　　　　　　　　　　【元】郝　经
　　作茧才成便弃捐可怜辛苦为谁寒不如蛛腹长丝满连结朱檐与画阑
　　即事　　　　　　　　　　【元】许有壬
　　逺浦客帆明冉冉前邨牧笛响呜呜园桑叶尽蚕成茧庭树隂浓燕引雏
　　春词　　　　　　　　　　【元】胡天游
　　日射珠帘试晓晴隙光斜上寳钗明碧纱窗下无消息闲数吴蚕防个生
　　邨中书事　　　　　　　　【元】马　臻
　　饷留儿女自喧呼指防春禽又引雏邨妇相逢还笑问把蚕今嵗是三姑
　　春蚕　　　　　　　　　　【明】刘　基
　　可笑春蚕独苦辛为谁成茧却焚身不如无用蜘蛛网网尽飞虫不畏人
　　茶陵竹枝歌　　　　　　　【明】李东阳
　　春尽田家郎未归小池凉雨试絺衣园桑緑罢蚕初熟野麦青时雉始飞
　　萧臯别业竹枝歌　　　　　【明】沈明臣
　　东邨西邨姑恶啼家家麦熟黄云齐春蚕作茧桑园緑睡起日斜闻竹鸡
　　春蚕词　　　　　　　　　【明】朱静庵
　　桃花落尽日初长陌上雨晴桑叶黄拜罢三姑祭蚕室渐笼温火暖蚕房















　　御定佩文斋咏物诗选巻四百七十六
　　钦定四库全书
　　御定佩文斋咏物诗选巻四百七十七
　　蝉类
　　五言古
　　听早蝉　　　　　　　　　【梁】简文帝
　　草歇鶗鸣初蝉思花落后乍饮三危露时防五官栁庄书哂鹏翼卫赋宜螓首桂树可淹留勿谓山中久
　　听鸣蝉应诏　　　　　　　【梁】沈　约
　　轻生宅园籞复得栖嘉树岂敢擅洪枝柔条遭所遇叶宻形易扬风廻响难住
　　咏早蝉　　　　　　　　　【梁】范　云
　　生随春氷薄质与秋尘轻端绥挹霄液飞音承露清
　　后堂听蝉　　　　　　　　【梁】萧子范
　　试逐微风逺聊随夏叶繁轻飞避楚雀饮露入吴园流音绕丛藿余响切髙轩借问邉城客驰情宁可言
　　赋得蝉　　　　　　　　　【梁】褚　澐
　　避雀芳枝里飞空华殿曲天寒响屡嘶日暮声愈促繁吟如欲尽长韵还相续饮露非表清轻身易知足
　　同陆廷尉惊早蝉　　　　　【梁】沈君攸
　　日暮野风生林蝉节鸣望枝疑数处寻空定一声地幽吟不断叶动噪羣惊独有河阳令偏嫌秋翅轻赋得秋蝉咽栁应衡阳王敎　【陈】张正见
　　秋气爽遥天园栁集惊蝉竞噪长枝里争飞落木前风髙知响急树近觉声连长杨流喝尽讵识蔡邕弦
　　郊园闻蝉寄诸弟　　　　　【唐】韦应物
　　去嵗郊园别闻蝉在兰省今嵗卧南谯蝉鸣归路永夕响依山郭余声散秋景缄书报此时此心方耿耿开成二年夏闻新蝉赠梦得　【唐】白居易
　　十年与君别常感新蝉鸣今年共君听同在洛阳城噪处知林静闻时觉景清凉风忽嫋嫋秋思先秋生残槿花边立老槐隂下行虽无索居恨还动长年情且喜未聋耳年年闻此声
　　早蝉　　　　　　　　　　　白居易
　　六月初七日江头蝉始鸣石楠深叶里薄暮两三声一催衰鬓色再改故园情西风殊未起秋思先秋生忆昔在东掖宫槐花下听今朝无限思云树绕湓城
　　早蝉　　　　　　　　　　　白居易
　　月出先照山风生先动水亦如早蝉声先入闲人耳一闻愁意结再听乡心起渭上新蝉声先听浑相似衡门有谁听日暮槐花里
　　春蝉　　　　　　　　　　【唐】元　稹
　　我自东归日厌苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如岂无朝阳凤羞与微物争安得天上雨奔浑河海倾荡涤反时气然后好晴明
　　闻蝉　　　　　　　　　　【唐】鲍　溶
　　髙蝉旦夕唳景物浮凉气木叶渐惊年锦字因络纬稍断当窓梦更凄临水意清香笋蒂风晓露莲花泪余引未全歇凝悲寻迥至星井欲望河月扇看藏笥谁念因声感放歌写人事
　　次韵和子仪闻蝉　　　　　【宋】黄　庶
　　落日挂树间长我亭下隂园林动秋意髙蝉忽微吟清风转余声杳若下逺岑微物感时节铿鍧吐商金古乐久破碎兹虫抱全音荒忽尚偃蹇激起壮士心愿为秋蝉操被之朱丝琴
　　雨余闻蝉　　　　　　　　【明】张　羽
　　邨园夏雨歇众緑隂已成髙斋掩昼寂新蝉今始鸣嘈嘈断更续嘒嘒逺还轻响悲逐凉吹欢谢引离情属耳念已集感物襟易盈烦聒方自此稍待秋林清
　　五言律
　　新蝉　　　　　　　　　　【唐】耿　湋
　　今朝蝉忽鸣迁客若为情便觉一年谢能令万感生微风方满树落日稍沈城为问同懐者凄凉听防声和尉迟侍御夏杪闻蝉　　　【唐】戴叔伦
　　楚人方苦热柱史独闻蝉晴日暮江上惊风一叶前荡揺清管杂幽咽野风传旅舍闻君听无由更昼眠
　　答梦得闻蝉见寄　　　　　【唐】白居易
　　开缄思浩然独咏晚风前人貌非今日蝉声似去年槐花新雨后栁影欲秋天听罢无他计相思又一篇
　　闻蝉寄贾岛　　　　　　　【唐】姚　合
　　未秋吟更苦半咽半随风禅客心应乱愁人耳愿聋雨晴髙树里日晚古城中逺思应难尽谁当与我同
　　蝉　　　　　　　　　　　【唐】李商隐
　　本以髙难饱徒劳恨费声五更疎欲断一树碧无情薄宦梗犹泛故园芜已平烦君最相警我亦举家清
　　风蝉　　　　　　　　　　【唐】赵　嘏
　　风蝉旦夕鸣伴夜送秋声故里客归尽水邉身独行噪轩髙树合惊枕暮山横听处无人见尘埃满甑生
　　早蝉　　　　　　　　　　【唐】薛　能
　　不见上庭树日髙声忽吟他人岂无耳逺客自闗心暂落还因雨横飞亦向林分明去年意从此渐闻砧
　　蝉　　　　　　　　　　　【唐】陆龟蒙
　　祗凭风作使全仰栁为都一腹清何甚双翎薄更无伴貂金换酒并雀画成图恐是千年恨偏令落日呼
　　早蝉　　　　　　　　　　【唐】李咸用
　　门栁不连野乍闻为早蝉游人无定处入耳更应先暂黙斜阳雨重吟逺岸烟前年湘竹里风激绕离筵
　　闻蝉　　　　　　　　　　【唐】吴　融
　　夏在先催过秋賖已被迎自应人不防莫道物无情木叶纵未落鬓丝还易生西风正相乱休上夕阳城
　　鸣蜩　　　　　　　　　　【宋】李　觏
　　雨余云漏日虫思已喧喧时节还初夏声音似故园为谁吟緑野相共送黄昏便是秋来信霜髯又防根
　　闻蝉　　　　　　　　　　【金】周　昻
　　防机辞委蜕天籁发幽嘶廻露増晨洗清风借晚携暂成千里隔还望一枝低客思饶相触鸣时故不齐
　　赋得蝉送别　　　　　　　【明】髙　启
　　疎槐细雨中凉占一枝风蜕出形犹弱惊飞响未终雨来林馆静日落驿门空离管樽前发凄清调正同
　　始闻夏蝉　　　　　　　　　髙　启
　　翾翾才得蜕咽咽未成喧翳叶谁能见南风緑绕轩乍惊变节物还念别郊园何待当秋听方令羇思繁
　　雨后闻蝉　　　　　　　　【明】金大舆
　　一雨生凉思羇人感嵗华蝉声初到树客梦不离家海北人情异江南去路賖故园儿女在夜夜卜灯花
　　月下闻蝉　　　　　　　　【明】僧道敷
　　林叶浄堪数山蝉吟未休今宵且趂月明日恐惊秋咽露忽沈树因风旋入楼念能枯得尽总是不闗愁
　　五言排律
　　谿馆听蝉聫句　　　　　　【唐】耿　湋
　　髙树多凉吹疎蝉足断声已催居客感更使别人惊晚夏犹知急新秋别有情危湍和不似细管学难成当斆附金重无贪曜火明青林四面落白发一重生向夕音弥厉迎风翼更轻单嘶出迥树余响思空城嘒唳松间坐萧寥竹里行如何长饮露髙洁未能名
　　闻蝉十二韵　　　　　　　【唐】许　棠
　　造化生微物偏宜应鸣初离何处树又发去年声未蜕惟愁动才飞似解惊闻来邻海徼恨起过邉城骚屑随风逺悠扬类雪轻报秋凉渐至嘶月思偏清互黙疑相答微揺似欲行繁音人已厌朽殻蚁犹争朝士严冠饰宫嫔逞鬓名乱依西日噪多引北归情篠露疑潜汲蛛丝忽迸萦此时吟听久万绪一时生
　　寒蝉树　　　　　　　　　【唐】沈　鹏
　　一叶初飞日寒蝉益易惊入林惭质细依树媿身轻大干时容息乔枝或借鸣心由饮露浄响为逐风清忝有翩翾分应怜嘒唳声不知微薄影早晚挂緌缨
　　七言律
　　夜蝉　　　　　　　　　　【唐】唐彦谦
　　翠竹髙梧夹后谿劲风危露雨凄凄那知北牖残灯暗又送西楼片月低清夜更长应未已逺烟寻断莫频嘶覊人此夕如三嵗不整寒衾待曙鸡
　　蝉　　　　　　　　　　　【金】党懐英
　　槁壤隂潜罢转丸飘飘便作饮中仙幽藂何处拳枯蜕别树还来续断弦小院日长清梦觉空庭人静緑隂圆无情物化谁能料触拨覊懐一慨然
　　秋蝉　　　　　　　　　　【明】朱有炖
　　败栁疎林寄此生凉时不似热时鸣蜕形先觉金风动轻翼偏嫌玊露清抱叶常如经雨态过时犹带咽寒声桑间此际螵蛸老游息安闲莫漫惊
　　和黄体方伴读新蝉韵　　　【明】王　翰
　　满地残花过雨天槐隂庭院响新蝉轻敲金奏当牕外闲拨银筝向枕邉晓露吸残青草岸晚风吹出緑杨烟家山深处林亭好曽被繁声聒醉眠
　　庚戌九日是日闻蝉　　　　【明】贝　琼
　　今日出门风雨收东山西山湏可游那能束带从王事且复开樽破客愁鴈别紫台初避雪蝉鸣红树不知秋桃花细菊应相笑嵗月无情自白头
　　蝉琴　　　　　　　　　　【明】朱之蕃
　　浓云逺水接檐栊一枕南薫两腋风欲鼓更停传絶调无弦有韵别枯桐不堪嵇散聊为适谁谓钟期遇已空寄语螳螂休奋臂吾方游目送归鸿
　　五言絶句
　　赋得弱栁鸣秋蝉　　　　　【唐】太　宗
　　散影玊阶栁含翠隐鸣蝉微形藏叶里乱响生风前
　　秋蝉　　　　　　　　　　【唐】虞世南
　　垂緌饮清露流响出疎桐居髙声自逺非是借秋风
　　咏蝉　　　　　　　　　　【唐】李百药
　　清心自饮露哀响乍吟风未上华冠侧先惊翳叶中
　　江行　　　　　　　　　　【唐】钱　起
　　见底髙秋水开懐万里天旅吟还有伴沙栁数枝蝉
　　昼蝉　　　　　　　　　　【唐】戴叔伦
　　饮露身何洁吟风韵更长斜阳千万树无处避螳螂
　　新蝉　　　　　　　　　　【唐】卢　仝
　　泉溜潜幽咽琴鸣乍往还长风剪不断还在树枝间
　　蝉　　　　　　　　　　　【唐】薛　涛
　　露涤清音逺风吹故叶齐声声似相接各在一枝栖
　　初入二里　　　　　　　　【宋】文　同
　　树色交山色蝉声杂鸟声客懐殊不倦信马此中行
　　宿筼筜铺　　　　　　　　【宋】朱　子
　　庭隂双树合牕夕孤蝉吟盘礴解烦郁超揺生道心
　　闻蝉　　　　　　　　　　　朱　子
　　悄悄山郭暗故园应掩扉蝉声深树起林外夕阳稀
　　宿山寺闻蝉作　　　　　　　朱　子
　　林叶经夏暗蝉声今夕闻巳惊为客意更值夕阳曛
　　咏蝉　　　　　　　　　　【明】谢　榛
　　弱翅凌晨动繁声向夕流不知风露里还得防何秋
　　七言絶句
　　题友人山居　　　　　　　【唐】戴叔伦
　　四郭青山处处同客懐无计答秋风数家茅屋青谿上千树蝉声落日中
　　和崔驸马闻蝉　　　　　　【唐】张　籍
　　凤凰楼下多欢乐不觉秋风暮雨天应为昨来身暂病蝉声得到耳傍邉
　　宫词　　　　　　　　　　【唐】王　涯
　　迎风殿里罢云和起听新蝉歩浅莎为爱九天和露滴万年枝上最声多
　　酬姚合　　　　　　　　　【唐】贾　岛
　　黍穂豆苖侵古道晴原午后早秋时故人相忆僧来説杨栁无风蝉满枝
　　听蝉　　　　　　　　　　【唐】赵　嘏
　　噪蝉声乱日初曛弦管楼中永不闻独奈愁人数茎发故园秋隔五湖云
　　越中赠别　　　　　　　　【唐】张　乔
　　东越相逢防醉眠满楼明月镜湖邉别离吟断西陵渡杨栁秋风两岸蝉
　　杨栁枝　　　　　　　　　【唐】司空图
　　陶家五栁簇衡门还有髙情爱此君何处更添诗境好新蝉攲枕每先闻
　　蝉　　　　　　　　　　　【唐】罗　隐
　　天地工夫一不遗与君声调借君緌风栖露饱今如此应忘当年滓浊时
　　新蝉　　　　　　　　　　【宋】寇　准
　　寂寂官槐雨乍晴髙枝微带夕阳明临风忽起悲秋思独听新蝉第一声
　　闻蝉　　　　　　　　　　【宋】林景熈
　　近交纸薄云翻手旧梦冠空雪满颠却忆画船曽听处夕阳髙栁断桥邉
　　自天平岭过髙景庵　　　　【宋】范成大
　　卓笔前树作团天平顶上石成闗緑隂匝地无人过落日秋蝉满四山
　　立秋后一日雨天欲暮小立问月亭
　　【宋】杨万里
　　雨后林中别様凉意行幽径不知长风蝉幸是无心事强与闲人报夕阳
　　晚歩追凉　　　　　　　　　杨万里
　　双眼偏明逺岫孤夕阳故遣树隂疎蝉鸣叶底无寻处随意闲行偶见渠
　　秋暑　　　　　　　　　　　杨万里
　　半栁斜阳半栁隂一蝉飞去一蝉吟岸巾亭子钩阑角送眼江邨松树林
　　秋行　　　　　　　　　　【宋】徐　玑
　　戞戞秋蝉响似筝听蝉闲傍栁邉行小谿清水平如镜一叶飞来细浪生
　　髙昌馆道中　　　　　　　【金】吴　激
　　雨余岩石古苔青松里珠玑万叶明渺緑畦看鹭立深深清樾有蝉鸣
　　风栁鸣蝉　　　　　　　　【金】元好问
　　轻明双翼晓风前一曲哀筝续断弦移向别枝谁画得只留残响客愁邉
　　题子昻江天钓艇图　　　　【元】陈　旅
　　雨余秋水满山前正是江南鴈落天何处故人渔艇小乱蝉疎树夕阳邉
　　邨居　　　　　　　　　　【元】周　权
　　疎竹人家短短墙緑隂深处水邨凉山风吹断岩前雨髙树蝉声正夕阳
　　酬秦仲纳凉　　　　　　　【元】张　端
　　庭树团团散夕隂浴兰歩屧懒冠襟残蝉只恋余曛好故故长缫独茧琴
　　漫成　　　　　　　　　　【元】马　臻
　　云归雨歇湖水平五色防蝀山边明唱歌舟子采菱去十里栁堤蝉乱鸣
　　一云外庵和韵　　　　　【元】僧惟则
　　竹屋茶香满涧烟緑杉深处响流泉目前有法谁能説落日微风一树蝉
　　晚立西浦渡　　　　　　　【明】髙　启
　　鬓丝微映钓丝轻水叶惊风细浪生谁见晚凉人立处数株杨栁一蝉鸣








　　御定佩文斋咏物诗选卷四百七十七
　　钦定四库全书
　　御定佩文斋咏物诗选巻四百七十八
　　蝶类
　　五言古
　　咏蛱蝶　　　　　　　　　【梁】简文帝
　　空园暮烟起逍遥独未归翠鬛藏髙栁红莲拂水衣复此从风蝶双双花上飞寄语相知者同心终莫违
　　咏素蝶　　　　　　　　　【梁】刘孝绰
　　随风绕緑蕙避雀隐青薇映日忽争起因风乍共归出没花中见参差叶际飞芳华幸勿谢嘉树欲相依
　　蜨蝶行　　　　　　　　　【梁】李镜逺
　　青年巳布泽微虫应节欢朝出南园里暮依华叶端菱舟追或易风池度更难羣飞终不逺还向玊阶兰
　　咏花蝶　　　　　　　　【北魏】温子升
　　素蝶向林飞红花逐风散花蝶俱不息红素还相乱芬芬共袭手葳蕤徒可玩不慰行客心遽动离居叹
　　眀月防回满　　　　　　　【元】范　梈
　　眀月防回满待君君未归中庭歩芳草蝴蝶上人衣谁念同袍者闲居与愿违
　　七言古【附长短句】
　　蝴蝶行　　　　　　　　　【宋】孔平仲
　　蝴蝶飞渡河来河北花已落河南花正开盈盈采花女扑蝶还家去推身飞入粉奁中芳草绵緜旧时路
　　梦题墨梅　　　　　　　　【元】掲傒斯
　　霜空防防江水暮江上梅花千万树无端折得一枝归一双蝴蝶相随飞
　　美人扑蝶图　　　　　　　【明】髙　启
　　花枝扬扬蝶宛宛风多力薄飞难逺美人一见空含情舞衣春来绣不成乍过帘前寻不见却入深丛避鸎燕一双扑得和落花金粉香痕满罗扇笑看独向园中归东家西家休乱飞
　　五言律
　　蝶　　　　　　　　　　　【唐】李商隐
　　飞来绣户隂穿过画楼深重傅秦台粉轻涂汉殿金相兼惟栁絮所得是花心可要凌孤客邀为子夜吟
　　蝶　　　　　　　　　　　　李商隐
　　初来小苑中稍与琐闱通逺恐芳尘断轻忧艳雪融只知防浩露不觉逆尖风回首双飞燕乗时入绮栊
　　蝶　　　　　　　　　　　【唐】罗　隐
　　滕王刀笔精写尔逼天生舞巧何妨急飞髙所恨轻野田黄雀虑山馆主人情此物那堪作荘周梦不成赵璘郎中席上赋蝴蝶　　　【唐】郑　谷
　　寻艳复寻香似闲还似忙暖烟沈蕙径微雨宿花房书幌轻随梦歌楼误采收王孙深属意绣入舞衣裳
　　蛱蝶　　　　　　　　　　【唐】吴　融
　　两两自依依南园烟露微住时须并住飞处要交飞草浅忧惊吹花残惜晚晖长敎撷芳女夜梦逺人归
　　秋日舟中见蝶　　　　　　【明】杨　基
　　趁暖戏晴川依人上画船粉消烟翅薄香冷露须拳野菜疎篱外山花小径边夜深桃李梦犹在绮罗筵
　　七言律
　　蝶　　　　　　　　　　　【唐】李建勲
　　粉蝶翩翩若有期南园常是到春归闲依桞带参差起困傍桃花独自飞潜被燕惊还散乱偶因人逐入帘帏晚来欲雨东风急廻看池塘影渐稀
　　蝴蝶　　　　　　　　　　【唐】徐　夤
　　缥缈青虫脱殻微不堪烟重雨霏霏一枝秾艳留教住防处春风借与飞防患每忧鸡雀口怜香偏绕绮罗衣无情岂解闗魂梦莫信荘周説是非
　　其二
　　拂緑穿红丽日长一生心事住春光最嫌神女来行雨爱伴西施去采香风定只应攅蕊粉夜寒长是宿花房鸣蝉宿分殊为濶空觧三秋噪夕阳
　　新蝶　　　　　　　　　　【元】贡师泰
　　杏树生香蠧化成向人飞下不胜情寒辞薄翅犹粘粉暖溢柔须始弄晴燕舞盘中嫌露重莺歌扇底避风轻春闺未觧南华梦乞与滕王为写生
　　睡蝶　　　　　　　　　　【元】谢宗可
　　不趂游蜂上下狂闲舒倦翅怯寻芳花房舞罢春酣重蕙径栖迟晓梦长贪困有谁怜褪粉返魂无力去偷香漆园傲吏忘形久莫到蘧蘧枕上忙
　　蝶使　　　　　　　　　　　谢宗可
　　颁红降紫绕芳菲催就东风锦万机采访有心香外舞指挥无计日边飞晓穿竹径应持节暖驻花房欲绣衣可觧黄华惊别梦折梅休恨寄难归
　　蝶　　　　　　　　　　　【元】马　臻
　　曽随秦女踏青阳防被鸎捎出建章芳草梦寒迷碧色杏花雨细宿红香粉凝薄翅春无力恨入修眉晚断肠寄语莫寻歌舞处五侯门第有髙墙
　　黄蝶　　　　　　　　　　【明】瞿　佑
　　误入蜂房不待媒巧传顔色换凡胎绕篱野菜留连住何处金钱变化来傅粉已知前事错偷香未信此心灰上林莺过频回首一色毛衣莫用猜
　　睡蝶　　　　　　　　　　【明】沈天孙
　　一夜和风遍海棠家园蝴蝶拂柔桑飞随芳树霞衣好倦宿琪花粉梦香似与名蕤分艳色不堪清露湿秋裳因风又度雕防去却伴游丝过石梁
　　五言絶句
　　崔逸人山亭　　　　　　　【唐】钱　起
　　药径深红藓山窓满翠微羡君花下醉蝴蝶梦中飞
　　晚蝶　　　　　　　　　　【唐】王　建
　　粉翅嫩如水绕砌乍依风日髙山露觧飞入菊花丛
　　蝶　　　　　　　　　　　【唐】李商隐
　　孤蝶小徘徊翩翾粉翅开并应伤皎洁频近雪中来
　　萱草蛱蝶图　　　　　　　【元】赵孟頫
　　丛竹无端緑幽花特地妍飞来双蛱蝶相对意悠然
　　新蝶　　　　　　　　　　【明】袁　凯
　　怯露依芳蕙惊风入绣帏莫将罗扇扑更待满园飞
　　盱眙山馆　　　　　　　　【明】苏志臯
　　山馆雨初歇邨园菜正肥摘花引寒蝶冉冉过篱飞
　　六言絶句
　　即景　　　　　　　　　　【明】杨　基
　　桃花杏花红白蒲叶芷叶参差飞髙飞下蝴蝶行去行来鹭鸶
　　七言絶句
　　江畔独步寻花　　　　　　【唐】杜　甫
　　黄四娘家花满蹊千朶万朶压枝低留连戏蝶时时舞自在娇莺恰恰啼
　　寻花　　　　　　　　　　【唐】刘言史
　　游春未足春将度访紫寻红少在家借问流莺与飞蝶更知何处有幽花
　　宫词　　　　　　　　　　【唐】王　建
　　避暑昭阳不掷卢井边含水喷鸦雏内中数日无宣唤搨得滕王蛱蝶图
　　看花招李兵曹不至　　　　【唐】元　稹
　　夭桃红烛正相鲜傲吏闲斋每独眠应是梦中飞作蝶悠扬祗在此花前
　　青陵台　　　　　　　　　【唐】李商隐
　　青陵台畔日光斜万古贞魂寄暮霞莫讶韩凭为蛱蝶等闲飞上别枝花
　　野行　　　　　　　　　　【唐】唐彦谦
　　蝶恋晚花终未去鸥逢春水固难飞野人心地都无着伴蝶随鸥亦不归
　　歌者　　　　　　　　　　【唐】司空图
　　鹤氅花香搭槿篱枕前虫迸酒醒时夕阳自照陶家菊黄蝶无穷恋故枝
　　初夏戏作　　　　　　　　【唐】徐　夤
　　长飬薰风拂晓吹渐开荷芰落蔷薇春虫巳学庄周梦化作南园蛱蝶飞
　　蝴蝶　　　　　　　　　　　徐　夤
　　不并难飞茧里蛾有花芳处定经过天风相送轻飘去却笑蜘蛛漫织罗
　　其二
　　冉冉双双拂画防佳人偷眼再三看莫言短翼飞长近试向花间捉也难
　　其三
　　栩栩无因繋得他野园荒径一何多不闻丝竹谁教舞应仗流莺又唱歌
　　秋日田园杂兴　　　　　　【宋】范成大
　　橘蠧如蚕入化机枝间垂蠒似蓑衣忽然蜕作多花蝶翅粉才干便学飞
　　春日絶句　　　　　　　　【宋】陆　游
　　故园蛱蝶最多种百草长时花乱开穷巷春风元不到一双谁遣过墙来
　　窓下戏咏　　　　　　　　　陆　游
　　何处轻黄双小蝶翩翩与我共徘徊緑隂芳草佳风月不是花时也解来
　　即事　　　　　　　　　　　陆　游
　　烟两凄迷晚不收疎帘曲几寄悠悠一双蛱蝶来何许防尽青青百草头
　　平阳书事　　　　　　　　【金】施宜生
　　春寒窣窣透春水路看花缓辔归穿过水云深密处马前蝴蝶作团飞
　　蝴蝶　　　　　　　　　　【元】戴表元
　　春山处处客思家淡日邨烟酒斾斜蝴蝶不知人事别绕墙闲弄紫藤花
　　馆内幽懐　　　　　　　　【元】郝　经
　　狂花野蔓满疎篱恨杀丝结子稀独立无言觧蛛网放他蝴蝶一双飞
　　东山春景　　　　　　　　【元】欧阳元
　　春光澹澹日迟迟正是名园扑蝶时却忆小桥流水过东山春色在桃枝
　　题吴性存所藏赵仲穆竹枝双蝶图与玊山同
　　赋　　　　　　　　　　【元】张　翥
　　满丛鲜碧露团香院落春红过野芳蛱蝶一生花里活飞来还恋竹风凉
　　竹蝶图　　　　　　　　　【元】张　宪
　　落尽春红春梦熟平沙小苑窓中緑美人睡起背东风蛱蝶飞来上修竹
　　漫兴　　　　　　　　　　【元】杨维桢
　　今朝天气清明好江上乱花无数开野老殷勤送花至一双蝴蝶趂人来
　　宫词　　　　　　　　　　【明】朱　权
　　霁天旭日敞金扉和气氤氲满禁闱寳殿昼长帘幙静牡丹花下蝶交飞
　　秋蝶　　　　　　　　　　【明】镏　涣
　　欲歇还休却又飞芙蓉叶底恋秋晖自知翅粉浑销尽羞近樽前舞女衣
　　暮春　　　　　　　　　　【明】史　迁
　　緑隂窓下春草碧无数栁花吹近床一双蝴蝶总无赖飞到小栏还过墙
　　愚公园春酌　　　　　　　【明】谢　榛
　　绛桃一簇映斜晖白首寻芳防醉归更有多情双蛱蝶春来还傍菜花飞
　　春昼　　　　　　　　　　【明】居　节
　　泥香江暖燕来时红白花深桃李枝草色一帘门半掩卧看双蝶趂游丝




　　御定佩文斋咏物诗选巻四百七十八
　　钦定四库全书
　　御定佩文斋咏物诗选巻四百七十九
　　蜂类
　　五言古
　　蜂　　　　　　　　　　　【梁】简文帝
　　逐风从泛漾照日乍依微知君不留眄衔花空自飞
　　五言律
　　蜂　　　　　　　　　　　【明】俞允文
　　春晴逢谷雨泛滥绕林篁逐醉萦轻袂纒花猎异香丛栖悬玊宇叠构隠金房灵化知何术神功寄药王
　　七言律
　　蜂房　　　　　　　　　　【明】瞿　佑
　　牖户谁敎各自开花间衙内海潮来分门岂虑添丁恼酿蜜应防闸课催蚁穴尚能藏郡国龙宫亦自有楼台书生苦欠立锥地凭仗东风为作媒
　　五言絶句
　　春晓　　　　　　　　　　【唐】陆龟防
　　春庭晓景列清露花逦迤黄蜂一过慵夜夜栖香蘂
　　蜂　　　　　　　　　　　【金】李俊民
　　弄晴沾落絮带雨防园花有课常输蜜无春不到衙
　　六言絶句
　　夏氏池亭　　　　　　　　【明】唐时升
　　长镵雷后寻笋短笠雨余种乳雀欲栖画竹游蜂频采瓶花
　　七言絶句
　　蜂　　　　　　　　　　　【唐】罗　隠
　　不论平地与山尖无限春光尽被占采得百花成蜜后不知辛苦为谁甜
　　南谿山居秋日睡起　　　　【宋】杨万里
　　客至从嗔不着冠起来信手揽书看小蜂得计欺侬睡偷饮晴窓砚滴干
　　蜂　　　　　　　　　　　【明】郭　登
　　蘤蘤华华竞采花蜜房收课作生涯知他有甚经纶处也向潮时报两衙
　　宫词　　　　　　　　　　【明】仲春龙
　　晓来别院递笙歌百子池头长緑荷睡起无聊庭下立笑拈竿子打蜂窠










　　御定佩文斋咏物诗选卷四百七十九
　　钦定四库全书
　　御定佩文斋咏物诗选巻四百八十
　　蜻蜓类
　　七言律
　　红蜻蜓　　　　　　　　　【明】瞿　佑
　　蝶粉蜂黄气正骄爱渠欵欵集兰苕翅攅霜叶飞难定目聚灯花焰未消偷咀仙霞传秘诀戏涂猩血防纎腰写生好倩毘陵笔浓蘸胭脂上软绡
　　五言絶句
　　邨居　　　　　　　　　　【明】僧通凡
　　竹间独立时凉风自相接回顾碧池中蜻蜓防萍叶
　　七言絶句
　　春词　　　　　　　　　　【唐】刘禹锡
　　新妆宜面下朱楼深锁春光一院愁行到中庭数花朶蜻蜓飞上玊搔头
　　夏日田园杂兴　　　　　　【宋】范成大
　　梅子金黄杏子肥麦花雪白菜花稀日长篱落无人过唯有蜻蜓蛱蝶飞
　　晓坐荷桥　　　　　　　　【宋】杨万里
　　四叶青苹照緑池千重翠盖防红衣蜻蜓空里元无见只见波间仰面飞
　　舟中与陈敬初聫句　　　　【元】顾　瑛
　　行春桥下看山囘【顾瑛】翠幕红帘面面开【陈基】一夜水风吹不断【于立】蜻蜓飞入画船来【顾瑛】







　　御定佩文斋咏物诗选卷四百八十
　　钦定四库全书
　　御定佩文斋咏物诗选巻四百八十一
　　蜘蛛类
　　五言律
　　蜘蛛　　　　　　　　　　【唐】元　稹
　　蜘蛛天下足巴蜀就中多缝隙容长踦虚空织横罗萦纒伤竹柏呑噬及虫蛾为送佳人喜珠栊无柰何
　　其二
　　网宻将求食丝斜误着人因依方托绪挂罥遂容身截道弹冠碍漫天湛露频儿童怜小巧渐欲及车轮
　　五言絶句
　　古意　　　　　　　　　　【明】赵　寛
　　蜘蛛结网疎春蚕成宻织宻织不上身网疎常得食
　　七言絶句
　　新安官舍　　　　　　　　【唐】来　鹄
　　寂寞空阶草乱生簟凉风动若为情不知独坐闲多少
　　看得蜘蛛结网成
　　过百家渡　　　　　　　　【宋】杨万里
　　栁子祠前春已残新晴特地却春寒疎篱不与花为防只为蛛丝作网竿
　　晚兴　　　　　　　　　　　杨万里
　　双井茶芽醒骨甜蓬菜香烬倦人添蜘蛛正苦空庭濶风为将丝度别檐
　　宿孔镇观雨中蛛丝　　　　　杨万里
　　雨罢蜘蛛却出檐网丝少减再新添莫言辛苦无功业便有飞虫密处黏
　　其二
　　网罗最巧是蛛丝却被秋蚊圣得知黏着便飞来不再蛛丝也觧有疎时
　　题院壁　　　　　　　　　【明】僧永瑛
　　自爱青山常住家铜缾闲煮壑源茶春深白日岩扉静坐看蛛丝罥落花















　　御定佩文斋咏物诗选卷四百八十一
　　钦定四库全书
　　御定佩文斋咏物诗选巻四百八十二
　　萤类
　　四言古
　　萤火赞　　　　　　　　　【晋】郭　璞
　　熠燿宵行虫之微么出自腐草烟若散漂物之相喣孰知其陶
　　五言古
　　咏萤　　　　　　　　　　【梁】简文帝
　　本将秋草并今与夕风轻腾空类星陨拂树若花生屏疑神火照帘似夜珠明逢君拾光采不恡此身倾
　　咏萤火　　　　　　　　　【梁】元　帝
　　着人疑不热集草讶无烟到来灯下暗翻往雨中然
　　月中飞萤　　　　　　　　【梁】纪少瑜
　　逺度时依幕斜来如畏窓向月光还尽临池影更双
　　照帙秋萤　　　　　　　　【陈】阳　缙
　　秋窓余照尽入暗早萤来忽聚还同色恒然讵落灰飞影黄金散依帷缥帙开含明终不息夜月空徘徊
　　七言古
　　炭步港观萤　　　　　　　【宋】孔武仲
　　九华之南芦苇长流萤夕起不计双烂如神仙珠玊阙青罗掩暎千明釭空江沈沈未见月近浦穿林起还灭鱼游鸟宿自不惊我知此火初无情
　　五言律
　　秋萤　　　　　　　　　　【唐】骆賔王
　　玉虬分静夜金萤照晚凉含辉疑泛月带火怯凌霜散彩萦虚牖飘花绕洞房下帷如不倦当解借余光
　　萤火　　　　　　　　　　【唐】杜　甫
　　幸因腐草出敢近太阳飞未足临书巻时能防客衣随风隔幔小带雨傍林微十月清霜重飘零何处归
　　夜对流萤作　　　　　　　【唐】韦应物
　　月暗竹亭幽萤光拂席流还思故园夜更度一年秋自惬观书兴何惭秉烛游府中徒冉冉明发好归休
　　咏萤　　　　　　　　　　【唐】李嘉祐
　　暎水光难定凌虚体自轻夜风吹不灭秋露洗还明向烛仍藏焰投书更有情犹将流乱影来此傍檐楹
　　萤　　　　　　　　　　　【唐】周　繇
　　熠熠与娟娟池塘竹树边乱飞同曳火成聚却无烟微雨洒不灭轻风吹欲燃旧曽书案上频把作囊悬
　　萤　　　　　　　　　　　【唐】罗　隠
　　空庭夜未央防的度西墙抱影何卑细乗时忽发扬不思因腐草便拟倚孤光若道通文翰车公业岂长
　　咏萤　　　　　　　　　　【明】僧徳祥
　　念尔一身微秋来处处飞放光唯独照引类欲相辉白发嫌催节青灯妬入帏老僧无世相容得绕禅衣
　　七言律
　　见萤火　　　　　　　　　【唐】杜　甫
　　巫山秋夜萤火飞帘疎巧入坐人衣忽惊屋里琴书冷复乱檐前星宿稀却绕井防添个个偶经花蘂弄辉辉沧江白发愁看汝来嵗如今归未归
　　萤　　　　　　　　　　　【唐】徐　夤
　　月坠西楼夜影空透帘穿幕达房栊流光堪在珠玑列为火不生榆栁中一一防通黄卷字轻轻化出緑芜丛欲知应何时节六月初迎大暑风
　　萤灯　　　　　　　　　　【元】谢宗可
　　微荧闪闪拂晴波防度黄昬误舞蛾银粟无烟栖碧藓玉虫留影缀青莎秋空雨歇寒光堕晚径风闲冷烬多欲唤纱囊车武子为渠还赋短檠歌
　　萤火　　　　　　　　　　【明】朱之蕃
　　中宵露坐数飞萤隠暎墙隂复广庭风动花林生野烧池揺云影度疎星天街扇扑流光乱书屋囊开夜色青乗化未容随草腐非闗慧质弄惺惺
　　五言絶句
　　咏萤　　　　　　　　　　【唐】虞世南
　　的歴流光小飘飖弱翅轻恐畏无人识独自暗中明
　　咏萤火示情人　　　　　　【唐】李百药
　　窓里怜灯暗阶前畏月明不辞逢露湿祗为重宵行
　　秋夜喜遇王处士　　　　　【唐】王　绩
　　北塲芸藿罢东臯刈黍归相逢秋月满更值夜萤飞
　　翫萤火　　　　　　　　　【唐】韦应物
　　时节变衰草物色近新秋度月影才敛绕竹光复流
　　七言絶句
　　萤　　　　　　　　　　　【唐】郭　震
　　秋风凛凛月依依飞过髙梧影里时处暗若教同众类世间争得有人知
　　夏夜登南楼　　　　　　　【唐】贾　岛
　　水岸寒楼带月跻夏林初见岳阳谿一防新萤报秋信不知何树是菩提
　　萤　　　　　　　　　　　【唐】罗　邺
　　水殿清风玊户开飞光千防去还来无风无月长门夜偏到阶前照緑苔
　　其二
　　徘徊无烛冷无烟秋径莎庭入夜天休向书窓来照字近来红蜡满歌筵
　　寓壶源僧舍　　　　　　　【宋】吴　儆
　　闷来掩巻已三更风露涓涓月满庭闲扑流萤冲暗树危梢防防堕寒星
　　玉清夜归　　　　　　　　【宋】赵师秀
　　岩前未有桂花开观里闲寻道士来微雨过时松路黒野萤飞出照青苔
　　秋夕　　　　　　　　　　【金】吴　激
　　风萤开合度松隂松下萧然倦客心防防青光照凉夜何时逺寺得幽寻
　　即事　　　　　　　　　　【金】刘　昻
　　雨洗明河画扇收胡牀露坐药栏秋墙隂未得中庭月一防萤光草际流
　　酬秦仲纳凉　　　　　　　【元】张　端
　　池上寻诗绕百回何湏东阁对官梅静中赏识人知少一个山萤度水来
　　夜过张子不值　　　　　　【明】皇甫汸
　　偶随明月过君家幽径无人自落花书帙乱抛青玊案尚余萤火挂窓纱
　　萤　　　　　　　　　　　【明】郭　登
　　腐朽如何不自量化形飞起便悠扬脐间只有些儿火月下星前少放光
　　即席赠薛之翰　　　　　　【明】谢　榛
　　园花尊酒日相期共尔流连欲暮时倚醉山亭歌楚调秋萤飞过石榴枝
　　闲居杂兴　　　　　　　　【明】顾大典
　　坐来黄叶满渔矶小阁疎灯对掩扉竹覆古墙经雨暗夜分时复见萤飞
　　宫词　　　　　　　　　　【明】王叔承
　　西清环佩水泠泠片月初生云母屏却遇玊真公主到碧萤飞照蘂珠经













　　御定佩文斋咏物诗选巻四百八十二
　　钦定四库全书
　　御定佩文斋咏物诗选巻四百八十三
　　促织类【络纬同】
　　七言古【附长短句】
　　促织鸣　　　　　　　　　【元】陈　髙
　　促织鸣鸣唧唧嬾妇不惊客心凄恻秋夜月明露如雨西风吹凉透絺苎嬾妇无裳终懒织逺客衣单恨砧杵促织促织无复悲鸣客心良苦嬾妇不惊
　　络纬词　　　　　　　　　【明】张　弼
　　络纬不停声从昬直到眀不成一丝缕徒负织作名蜘蛛声寂寂吐丝复自织织网网飞虫飞虫足充食事在力为不在声思之令人三叹息
　　络纬吟　　　　　　　　　【明】贝　翔
　　髙城月白风凄凄夜闻络纬迎秋啼初惊杨栁玉楼外又过梧桐金井西一丝不断抽寒露宛转犹悲嵗年暮机中少妇暗投梭愁絶寒窓不成素
　　五言律
　　促织　　　　　　　　　　【唐】杜　甫
　　促织甚微细哀音何动人草根吟不稳牀下夜相亲久客得无泪故妻难及晨悲丝与急管感激异天真
　　促织　　　　　　　　　　【金】周　昻
　　促织来何处秋风暗与期苦吟人不觧多恨尔何知独枕难安夜寒衣欲及时凌晨揽清镜一半忽成丝
　　舟夜闻络纬　　　　　　　【明】王　醇
　　渐伤空杼轴为响亦徒然汝力虽无惜客衣曽未全残灯孤舫思秋草半江烟独不闗心者篙师正倦眠
　　七言律
　　促织　　　　　　　　　　【明】朱之蕃
　　闲阶声彻琐窓中暗送梧桐落叶风髙韵不缘矜战胜微吟端欲助机工雨余切切昬钟动灯下叨叨午漏通催得匹成输税早贻人安枕不言功
　　络纬　　　　　　　　　　　朱之蕃
　　谁遣缫车彻夜鸣频催云锦织当成送来枕上萦诗思听向牀头系旅情露濯篱英増绚烂风传邻杵和凄清冰蚕瓮蠒知难覔何似秋虫巧弄声
　　戏题鬪促织　　　　　　　【明】张　维
　　自离草莽得登堂贤主恩优念不忘饱食瓮城常飬锐怒临沙堑敢摧强敌声夜振须仍奋壮气秋髙齿渐长眼底孽余平剪后功成谁复论青黄
　　五言絶句
　　促织　　　　　　　　　　【宋】苏　轼
　　月丛号耿耿露叶泣溥溥夜长不自暖那忧公子寒
　　促织　　　　　　　　　　【元】郝　经
　　乱聒霜前夜忙催机上秋无衣汝何益重作旅人愁
　　吴子夜四时歌　　　　　　【元】杨维桢
　　秋风吹罗帷玊郎思寄衣多情双络纬啼近妾寒机
　　秋夜　　　　　　　　　　【明】僧文贞
　　露气夜凄迷空庭络纬啼被他风引去忽过竹门西
　　七言絶句
　　促织　　　　　　　　　　【唐】张　乔
　　念尔无机自有情迎寒辛苦弄梭声椒房金屋何曽识偏向贫家壁下鸣
　　宿石门山居　　　　　　　【唐】雍　陶
　　窓灯欲灭夜愁生萤火飞来促织鸣宿客防回眠又起一谿秋水枕边声
　　山间秋夜　　　　　　　　【宋】真山民
　　夜色秋光共一防饱收风露入脾肝虚檐立尽梧桐影络纬数声山月寒
　　宫词　　　　　　　　　　【宋】花蘂夫人
　　金井秋啼络纬声出花宫漏报严更不知谁是金銮直玊宇沉沉夜气清
　　络纬　　　　　　　　　　【明】邾　经
　　牵牛风露满篱根淡月疎星夜未分灯下有人抛锦字机丝零乱不成文















　　御定佩文斋咏物诗选巻四百八十三
　　钦定四库全书
　　御定佩文斋咏物诗选巻四百八十四
　　蠧鱼类
　　五言律
　　咏壁鱼　　　　　　　　　【唐】李　逺
　　鳞细粉光鲜开书乱眼前透窓疑漏网落砚似流泉潜穴河图内吞钩乙字边莫言鬐鬛小食尽白苹篇再任后遣模归按视石林　　【宋】叶梦得
　　插架环千轴传家有旧书展舒惭几案凉曝阙庭除破屋方悬溜残编足蠧鱼好湏重检校扃璅莫令疎
　　五言絶句
　　秋斋为周彦通题　　　　　【明】林　俊
　　暑伏凉又生虫吟叶巳故壮日苦不常翻书落寒蠧
　　七言絶句
　　松下迟杨君谦不至　　　　【明】朱存理
　　松下繙书坐石牀书鱼晴落砚波凉须臾月出照书上歴歴蝇头字防行
　　寄秘书直长夏祥凤　　　　【明】僧徳祥
　　得见人间未见书朝朝暮暮玊阶除心如一寸芸香草长与君王辟蠧鱼











　　御定佩文斋咏物诗选巻四百八十四
　　钦定四库全书
　　御定佩文斋咏物诗选巻四百八十五
　　蚊蝇类
　　五言古
　　蚊蟆　　　　　　　　　　【唐】白居易
　　巴徼炎毒早二月蟆蚊生呕肤拂不去绕耳薨薨声斯物颇微细中人初甚轻如有肤受谮久则疮痏成痏成无奈何所要防其萌麽虫何足道潜喻儆人情
　　秋蝇　　　　　　　　　　【宋】邹　浩
　　秋风快如刀着木木欲折蕃鲜转凄凄入眼无一恱青蝇独何为飞鸣犹未灭造化本无私尔生亦偶窃念方三伏中日车午停辙下照人世间何异红炉热劲鸟倦戢翼狞兽喘吐舌惟人于此时体懈剧疲苶虚堂幸可逃枕簟随意设好睡边韶同素嬾嵇康埒更此值清凉酣寝谓须决双睫才欲交汗肤遭尔齧营营不絶声宛类防口呐使我寝不安欲息还复辍况如一箪贫未能
　　万钱歠园蔬荐脱粟杯盘殊灭裂双筯才欲拈咀嚼遭尔餮适从何处来食饮污修洁使我味不甘欲咽还复噎敺除付疲兵祗足増跛蹩宜哉孙权弹为尔情激切期望秋风回一扫无余孽偶此延朝昏勿谓风不烈气侵凝凛龙蛇且藏穴尔形大豆然岂能坚如铁
　　夜坐苦蚊　　　　　　　　【元】方　夔
　　万物有常理动息随昬昕区区虫豸中恶毒无如蚊云是鬼母化佛语非传闻喙尺利芒刺腰围隠花纹饥寻飞翅轻饱饮酡顔醺搏噬以自肥乗时鼓妖氛潜伏草莽间窥伺日向曛须防便四出攅集穷崖垠横空聚复散如布鵞鹳军腾身飞猱防发喊迅雷磤瞥然闯门户来者何缤纷不但入翠幕偏工恼红裙端坐缺隄障各各磨牙龈血肉生咀嚼斑驳瘃与皲如涂辟宫血丹砂服兼斤纨扇不住手揺动酸骨筋或时中指麾殷轮血朱纁虽能杀一二未足空其羣有来效方畧薙草收莸薰延烧煽烟焰杀气凝隂云罗空燖鸮隼搜野醯防麇丑类尽驱逐暂息猫与獯自从生盘古元气日磔分有生溃乱出甘苦更臭芬而我堕世味未能去羶荤天阳烁六合曼肤似遭焚之虫并搜搅入夜无一倾谁知有制伏火攻防竒勲当如运甓法百匝不惮勤事防靡终极来者征吾文
　　七言古
　　蚊　　　　　　　　　　　【明】袁　凯
　　羣蛇戢戢方鬪争虾蟇蝼蛄相和鸣百足之虫行无声毒气着人昬不醒蚊蚋虽微亦纵横隠然如雷吁可惊东方日色苦未明老夫闭户不敢行
　　七言律
　　苍蝇　　　　　　　　　　【明】朱之蕃
　　生从污秽忽雄飞鼓翅揺唇觅已肥剰酒残沾醉饱青丝白璧妬光辉营营引类来同恶恋恋依人不暂违驱斥虽严还易集持将麈尾莫停挥
　　蝇　　　　　　　　　　　【明】张　维
　　呼朋引类竞纷然入我房栊扰昼眠鼓翼有声喧耳畔侧身无赖簇眉边频惊栩栩南柯兴始信营营止棘篇挥汗未能操咏笔任他长劔逐堂前
　　五言絶句
　　蝇　　　　　　　　　　　【宋】梅尧臣
　　青蝇何处来聚集满盘间谁知腹中物变化如循环
　　七言絶句
　　佛日山荣长老方丈　　　　【宋】苏　轼
　　日射廻廓午枕明水沈消尽碧烟横幽人睡觉无人见只有飞蚊绕鬓鸣
　　暑夕　　　　　　　　　　【宋】文　同
　　昼蝇方少夜蚊多揺脱霜纨奈热何独向中庭待明月满身清露泻金波
　　冻蝇　　　　　　　　　　【穿】杨万里
　　隔窓偶见负暄蝇双脚挼挲弄晓晴日影欲移先防得忽然飞落别窓声
　　立春　　　　　　　　　　【金】党懐英
　　水结东谿冻未漪风凌枯木怒犹威不知春力来多少便有青蝇负暖飞












　　御定佩文斋咏物诗选卷四百八十五
　　钦定四库全书
　　御定佩文斋咏物诗选巻四百八十六
　　杂虫类
　　四言古
　　螳螂赞　　　　　　　　　【晋】郭　璞
　　螳螂飞虫挥斧奋臂当辙不廻勾践是避勇士致毙厉之以义
　　尺蠖　　　　　　　　　　　郭　璞
　　贵有可贱贱有可珍嗟兹尺蠖体此屈伸论配龙蛇见叹圣人
　　五言古
　　答栁栁州食虾蟇　　　　　【唐】韩　愈
　　虾蟇虽水居水特变形貌强号为蛙蛤于实无所校虽然两股长其奈脊皴疱跳踯虽云髙意不离泞淖鸣声相呼和无理祗取閙周公所不堪洒灰垂典敎我弃愁海濵恒愿眠不觉叵堪朋类多沸耳作惊爆端能败笙
　　磬仍工乱学校虽防勾践礼竟不闻报效大战元鼎年孰强孰败桡居然当鼎味岂不辱钓罩余初不下喉近亦能稍稍常惧染蛮伧失平生好乐而君复何为甘食比豢豹猎较务同俗全身斯为孝瞿然思虑深未见许廻櫂
　　七言古【附长短句】
　　蝎虎　　　　　　　　　　【宋】苏　轼
　　黄鸡啄蝎如啄黍窓间守宫称蝎虎暗中缴尾伺飞虫巧防工夫在腰膂跂跂脉脉善縁壁陋质从来谁比数今年嵗旱号蜥蜴狂走儿童閙歌舞能衔渠水作冰雹便向蛟龙觅云雨守宫努力搏苍蝇明年嵗旱当求汝
　　二虫　　　　　　　　　　　　苏　轼
　　君不见水马儿歩歩逆流水大江东流日千里此虫趯趯长在此又不见鷃滥堆决起随冲风随风一去宿何许逆风还落蓬蒿中二虫愚智俱莫测江边一笑无人识
　　五言律
　　蛒蜂　　　　　　　　　　【唐】元　稹
　　梨笑清都月【京师开元观多梨花蜂】蜂游紫殿春构脾分部伍嚼蘂奉君亲翅羽颇同类心神固异伦安知人世里不有挟钩人
　　蟆子　　　　　　　　　　　元　稹
　　有口深堪异趋时讵可量谁令通鼻息何故辨馨香沈水来沧海崇兰泛露光那能枉焚爇尔众我微茫
　　浮尘子【蟇类也巢巴蛇鳞中】　　　　　　元　稹
　　可叹浮尘子纎埃喻此微宁论隔纱幌并解透绵衣有毒能成痏无声不见飞老来双眼暗何计辨雰霏
　　蝱　　　　　　　　　　　　元　稹
　　千山谿沸石六月火烧云自顾生无类那堪毒有羣搏牛皮若截噬马血成文蹄角尚如此肌肤安足云
　　蟋蟀　　　　　　　　　　【元】僧善住
　　西风吹蟋蟀切切动哀音易入愁人耳难惊嬾妇心寒灯孤馆外秋雨古城隂听极无由寐终宵费苦吟
　　七言律
　　草虫　　　　　　　　　　【唐】李咸用
　　如缲如织暮防防应节催年使我愁行客语停孤店月髙人梦断一牀秋风低藓径疑偏急雨咽槐亭得暂休须付画堂兰烛畔歌懐醉耳两悠悠
　　螳螂　　　　　　　　　　【明】朱之蕃
　　昻头双眼暎林明防出当车奋臂行利口信难防雀啄狂鸣端是恼蝉声蓬蒿满径堪孳息榆栁成隂寄化生静黙非闗能飬勇慕羶羞与蚁争衡
　　纺织婆　　　　　　　　　　朱之蕃
　　沤麻曝絮嵗功成虫语潜催布缕征篱落声宏眠讵稳草丛音切听偏倾连緜欲伴孤灯烱凄恻还偕细雨鸣防度停车増怅结悠悠不断似离情
　　五言絶句
　　春夜裁缝　　　　　　　　【唐】薛维翰
　　珠箔因风起飞蛾入最能不敎人夜作方便扑明灯
　　天水牛　　　　　　　　　【宋】苏　轼
　　两角徒自长空飞不服箱为牛竟何事利吻穴枯桑
　　蜗牛　　　　　　　　　　　苏　轼
　　腥涎不满殻聊足以自濡升髙不知回竟作粘壁枯
　　鬼蝶　　　　　　　　　　　苏　轼
　　双眉卷铁丝两翅晕金碧初来花争妍忽去鬼无迹
　　春日闲居　　　　　　　　【明】钱　宰
　　霁日檐牙落光风瓦上生草晴跳蚱蜢花暖困狸狌
　　七言絶句
　　禽虫　　　　　　　　　　【唐】白居易
　　蚕老蠒成不庇身蜂饥蜜熟属他人须知年老忧家者恐是二虫虚苦辛
　　禽虫　　　　　　　　　　　白居易
　　蟭螟杀敌蚊巢上蛮触交争蜗角中应似诸天观下界一微尘内鬪英雄
　　元处士池上　　　　　　　【唐】温庭筠
　　蓼穂菱丛思蟪蛄水萤江鸟满烟蒲愁红一夕风前落池上秋波似五湖
　　偶题　　　　　　　　　　【唐】司空图
　　辽阳音信近来稀纵有虚传逼节归永日无人新睡觉小窓晴暖螖虫飞
　　凉榭池上　　　　　　　　【宋】韩　琦
　　病襟思适绕东塘水荇初花吐嫩黄行到老樗隂下坐儿童争喜拾红娘
　　过陂子径五十余里乔木蔽天遣闷七絶【录一
　　宋】杨万里
　　草光叶润亦清嘉翠里生香不是花一事説来人不信蕨长如树蚓如蛇
　　咏蟋蟀　　　　　　　　　【元】赵　汸
　　赤翅晶荧何处归秋来清响傍庭闱莫言微物无情意风虎云龙共一机















　　御定佩文斋咏物诗选巻四百八十六
