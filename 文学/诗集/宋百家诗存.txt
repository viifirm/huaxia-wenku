　　宋百家诗存原序
　　谭诗者大都侈口三唐间有旁猎两宋仅举一二选夲輙自为宋人之诗在是縦或好事者广购遗僻嚢铄籖牙宻置书椟终年不一展巻且秘不示人扵是宋人之诗虽传世尚多势必日晦日亾渐就沦灭而莫可考余髙祖宗伯峩雪先生当眀季值史舘诸书偹具曽纂宋人集欲彚选行世不果书遂散佚秀水司农倦圃先生余宗大父行也亦尝裒集宋诗遍采山经地志得一二首即彚钞不下二千余家未及梓今亦散佚畧尽夫以先宗伯及司农之宏揽综方为両宋诗人表幽发潜乃犹终归散佚未竟厥绪余何人斯輙欲掇拾残编谬加甄録将谓古人得我而传抑我附古人以传耶良自诬矣頋余束髪时即好声韵之学津津乎殆三十年窃考唐人诗集则
　　钦定全唐诗至精至偹元则秀埜頋氏之选明则朱竹垞辈先后摭辑亦云盛矣独有宋一代之诗诸选夲所采寥寥并不获嫓美元明岂见闻俭陋亦侈口三唐者附頬逐响莫为両宋一揭尘翳也且宋人何尝不学唐骑省学元和庐陵学昌黎宛邱学香山和靖学韦孟陈黄为西江宗祖亦学少陵四灵为江湖领袖亦学姚贾特风防渐移同一门户涂径自别外此标新立异不知凡几若任其散佚勿为搜辑以传非风雅遗憾乎嵗庚申余园居多暇敢承先志选刻両宋诗人遗集以广诸选夲所未及适同里友人陈希冯雅有书癖藏夲甚伙倒箧畀余余复驰书四方朋好曲折罗致一时荟萃因加决择次第分编刻既竣题曰宋百家诗存盖取存什一于千百之意并以竟我先人未竟之事虽然作诗难传诗亦难宋史艺文志所载别集类不知作名者十六人即石湖文集亦书巻亾其流传乃别集与大全集耳然则両宋诗人之声销迹灭自揭阳灵仙湓江等集而外又何可指数余之是选敢谓搜辑遗僻足补三百余年间风雅之未偹哉倘识者以挂漏讥焉余又奚辞乾隆六年嵗次辛酉三月既望曺庭栋书于二六书堂















　　钦定四库全书　　　　　集部八
　　宋百家诗存　　　　　　总集类
　　提要
　　【臣】等谨案宋百家诗存四十巻
　　国朝曹庭栋编庭栋有易准等书已着録初潘讱叔有宋元诗陈言扬有宋十五家诗皆不甚行吴之振宋诗钞虽盛行于世而阙畧尚多且刋刻未竟往往有録无书庭栋因搜采逸佚续为是编所录凡一百家皆有本集传世者始于魏野东观集终于僧斯植采芝集贺铸本北宋末人而升以弁首置于魏野之前自云少时所最爱然选六朝诗陶谢不先于潘陆选唐诗李杜不先于沈宋以甲乙而移时代此庭栋之创例古所无也其中如穆修以古文着傅察以忠节传林亦之陈渊以道学显于诗家皆非当行许乐张至龙施枢诸人载于江湖小集者王士祯居易录诋为槩无足取庭栋取盈巻帙务足百家亦不免有所牵就然宋人遗集徐干学传是楼二十八家之本朱彛尊曝书亭五十家之本皆未刋刻辗转传抄恐或散佚其余専集行世者又各自为帙未能滙合于一庭栋裒辑成编各存崖畧虽非宋诗之大全要亦不可谓之无功矣乾隆四十四年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀






　　例言
　　一宋人各家诗分选彚刻宋时巳有之如吕居仁江西诗二十五家陈思名贤小集六十四家原夲惜不可得家石仓十二代诗选采宋代百数十家有仅得五六首者存诗至少潘讱叔宋元诗呉孟举宋诗钞陈言扬十五家诗虽所采互见存诗较多兹依分选例各仍其集名潘呉及陈巳采者不复入选仅得十首以下者亦不附入
　　一是编俱采僻集若近时坊刻已有専集行世者虽未经前人选辑好古之士自能别出手眼兹限巻帙不偹载
　　一潘讱叔选夲乃未成之书故其原序云有目列姓氏而无其诗者呉孟举诗钞计选百家亦失镌十余家兹就潘呉巳采未刻者亦収入数种
　　一顾侠君元诗选以宋遗老编入甲集如熊禾刘辰翁牟巘黄公绍方□诸公俱列于元诗之首数家世罕行夲附元诗中亦可借以流传兹不复采
　　一宋人诗散见选夲及山经地志不下二千余家兹就成集者入选仍呉选之数凖以百家此外僻集尚多俟续选问世
　　一每集编次有分古今体者有不分体者悉依原夲次序随选随録不更另为编定
　　一所购钞夲居多鲁鱼亥豕譌舛尤甚頼余友陆蓼九相助校雠其中尚有误字无可厘正者姑仍其旧未敢臆见改易
　　一毎集冠以小传窃仿知人论世之意但有事迹罕着或散见他书殊费稽考余性褊急速于完书以一人心力成之终恐见闻未广捃摭或漏所望同志教以不逮
　　一小传内引用夲人诗句特取证明事迹不论诗之佳否故全篇有不选入集者其佳者仍选也至诗内闲有小注各就原夲存之无所増损
　　一各家诗以时代先后为次此大槩体例也余少时最爱贺方回诗手钞一编时时雒诵兹彚刻宋集因取庆湖集为百家之冠从所好也













　　钦定四库全书
　　宋百家诗存巻一
　　嘉善曹庭栋编
　　庆湖集
　　贺铸字方回卫州人孝恵王后之族孙气宇雄爽面鐡色喜谭当世事可否不稍假借愽学彊记工语言尤善度曲掇拾人所弃遗少加檃括皆为新竒自言吾笔端驱使李商隠温庭筠常奔命不暇元祐七年李清臣荐为承事郎判泗州又判太平州迁奉议郎年五十八致仕甫二年复起管洞霄宫以后族恩迁朝奉郎明年又致仕自号庆湖遗老裒集歌词题曰东山乐府黄庭坚最赏其梅子黄时雨之句时称贺梅子有二子曰房曰廪房从方廪从回盖寓父字于二子名也庆湖前后集二十巻其后集当时被兵燹失去祗存前集九卷补遗二卷其诗灏落轩豁有风度有气骨称其为人
　　丛台歌【邯郸县谱丛台赵武灵王筑今故址犹在与邑令杜□仲同赋】
　　累土三百尺流光二千年人生物数不相待摧頺故址秋风前武灵旧陇今安在秃树无隂困樵采玉箫金镜未销沈几见耕夫到城卖君不闻丛台全盛时绮罗成市游春晖一从雕辇闭荒草萧散行云无复归招魂想像风流在晴华露蔓犹依稀盘纡棘迳撩人衣禾黍晚成貆貉肥层檐碧瓦碎平地梦作鸳鸯相伴飞登临吊古将语谁城郭人民今是非指君看取故时物南有清流西翠防彷徨华表不忍去岂独辽东丁令威
　　黄楼歌【彭城遭水患太守蘓公轼筑楼城东取土胜水之义楼成防集座客皆知名士明年春苏公移守呉兴是冬谪黄冈后五年徙汝海因赋此以道徐人之思】
　　君不见熈寕丁巳秋灵平未塞河横流澶漫势欲浮东州斯人坐有为鱼忧当时贤守维蘓侯厌术不取三犀牛跨城岧嶤起黄楼五行相推土胜水鼍作鼋惊走鞭棰三丈浑流变清泚南来船车鹢衔尾使君登覧兴如何舞劒吟牋賔从多水平照影见鴈下山空答响闻渔歌楼下江洲长芳草一麾南出彭门道昨日春游咏白苹后夜秋风悲鵩鸟黄冈汝海心悠哉青衫白髪多尘埃采菱妓女今何在骑竹儿童望不来碧云明月长徘徊
　　彭城三咏
　　戯马台
　　秦蛇已中断刘项方龙战叱咤沮风云睢盱走霆电鸿沟一画天地开楚王洗劒东归来新都形胜控淮泗笼山络谷营髙台重瞳登覧何为者不知招贤知戏马上如激矢下投丸兰筋霜腕便【平声】回盘半夜悲歌骓不逝明日隂陵行路难騋牝三千归汉闲粟豆犹闻蠹县官君不见华山之阳古坰牧春风吹草年年緑
　　斩蛇泽
　　君不闻泗濵亭长送徒如咸阳徒夫懐归多道亾泽中置酒饮相诀吾亦从此奔□砀隂风萧萧导者惧前有修蛇怒横路酒酣防劒肎防行划断蜿蜒不回顾河明月出人踵来彼媪何冤号且哀谓遭赤帝屠吾子语竟莫知安在哉真人闻此自心许茫茫四海吾其主虎变龙飞十二年馘项枭英尽狐防半夜雄铓飞上天几见长陵一抔土
　　歌风台
　　汉祖髙风百尺台千年客土生蒿莱何穷人事水东去如故地形山西来江淮犹沸鲸鲵血八十一车枉归辙白首逢迎皆故人牢酒欢呼惜将别崤渑迢遥非我郷死生此地乌能防酒防鸣筑动云物青襟児曺随抑扬尔时可无股肱良端思猛士守四方君不闻淮隂就缚何慨慷觧道鸟尽良弓藏
　　江南曲
　　游倡搴杜若别浦鸳鸯落向晚鲤鱼风客樯千里泊当时桃叶是新声千载长余隔水情乌衣巷里人谁在白鹭洲邉草自生
　　三鸟咏
　　提壶引
　　緑野带江春漠漠露泾花蔫朝暮薄年芳婉娩欲辞人啼鸟殷勤劝行乐提壶真起予十千羙酒当賸沽金龟寳貂家所无持抵可过黄公垆调官东来今几日谓有公田宜种秫朝廷未除私醸律安得一试焦革术提壶鸟叹吾与尔皆悠悠君不见长安两市多髙楼大书酒斾招贵游脱闻提壶鸣树头论槽买瓮更【平声】献酬庶几此声知所投胡为南郷长滞防端使北宗狂客羞【北宗狂客方回自号也】
　　竹鸡词
　　东南泽国陂塘阔旱嵗少逢晴五月田间鼃喜雨溟溟竹下鸡啼泥滑滑而予不耕陂下田田皋驱马挥长鞭稻塍防茫絶复连如蹑镜面流鲛涎植蹄沮洳不敢前何暇顾惜青连钱竹鸡鸟汝幸飞翔罗罻外安知此涂吁可畏雄雌更【平声】鸣方自慰汝不能言臆为对君不见日围赫赫是长安大明宫阙开云端鸡人唱漏展三刻左右相君朝谒还前驺谁敢干后乗不可攀飘飖青盖望巳逺緑槐隂下沙隄闲长堤千歩沙漫漫风不惊尘雨亦干君能驰骛此其所何事江郷行路难
　　子规行
　　长江靡靡山陂陀旅竹荒松防茑萝蚕初眠起风日暖梅弄黄时烟雨多山闲有迳行逶迤倦客据鞍生睡魔奈尔思归啼鸟何子规鸟不如归去好谁家西北最髙楼几为王孙怨芳草子规怜尔觧归飞我独何心长不归十年迹絶蘓门道梦里旧游知是非一官窃食官仓米十口之家饱而已金印锦衣耀闾里少年此心今老矣问舎求田从此始
　　舟次金陵懐寄歴阳王掾【王字元胥】
　　昨时江北望江南把酒离愁已不堪今夜江南望江北抵掌清谈安可得歴湖白下非吾郷官身俗眼禁人狂后日扁舟更西去江北江南両何处
　　舣舟秦淮雪中访侍其瑀【侍其字服之】
　　北风破雨初成雪斋舫篷牕吹纸裂篮舆触冷访圆庐得把一杯聊耳热人生自适待何时矧君与我皆衰迟防待晴天暖风日杖藜同赴北山期
　　寄墨代书赠杨时【杨字中立为南康刑狱掾】
　　徂徕雪压苍松颠沦膏根柢蟠蜿蜒樵斤翦防石火热曲突百歩凝梢烟蒲萄秋颗累累悬海胶九炼堪续弦力捣万杵臼欲穿剂成圭璧随方圆防漆比色石比坚坐令李韦羞居前陈台潘谷老且贤授唯识者不计钱是翁觧化如蜕蝉后可继此无闻焉付君一圭款式全保防谨宻何千年君家清风宜世传不特谭元须草元
　　金陵防别僧讷
　　冗从西班谁比数牛侩马医犹尔汝诗觧穷人未必工苦调酸声效梁父荣阳道人方外交谓我有言追屈骚骊珠不惜弹黄雀狗尾何堪聨晋貂秦淮潮上扁舟发后日相思一书札千里同风了了然人闲无处无明月
　　防别田昼
　　君家陋巷一尺泥吾车有轮马有蹄犯寒踏雨重相过明月扁舟吾遂西回首邯郸迹如埽离索十年成潦倒兎葵燕麦春自妍蝉腹龟肠气方饱云逵窅窅谢攀跻长铗与人还故栖异时结驷来南畆耕者老夫鉏者妻
　　答靳生【生名驰嗜酒而狂自号酒隠翁】
　　轩轩陆士龙卓卓荀鸣鹤云间日下逄此叚殊不恶方君嗜狂药而吾穷病缚相望不相遇赋诗聊尔谑知君酒隠慕先贤谁何合作饮中仙金陵妙唱丹砂弦当日新声传不传莫学沧波弄云月老鲛哆口馋流涎访吾之居在何许春明门东大道邉青鞵布袜不妨歩何待东家蹇驴乃着鞭我屋真无坐客氊蒲团柽几共萧然鬪鸡走狗春风颠付与垣东恶少年
　　亾女胜璋哀辞【适汝阳邾氏子彦修】
　　百疴沈防弥两年何图壮女死我先失声忍号气窒咽泪如绠縻汲九泉鸣呼尚敢尤诸天托非其人死失所父孱母嚚犹弃汝吞辛咀楚申何许萎荑殒英春不主鸣呼万古为冤土
　　题汉阳招真亭【亭在大别峯顶郡守呉兴刘谊宜翁营搆以招江夏黄鹤之仙刘自称有不死术亭成后二年物故余于淮隂道中适见之亦无他异丙子八月独登因赋此】
　　大别山巅清沔尾飞亭岧嶤带云起清狂使君初燕喜拍手招呼黄鹤子元津炼出太阳酥丰茸胎髪防头颅每夸乆落北鄷籍岂意赍恨归黄垆越客登临兴何有愁不能言病妨酒残阳云梦窅然深尚欲开襟吞八九羽驾飘飖安在哉使君余迹巳尘埃但见庾令楼横烟树杪角声催月渡江来
　　晚出江城闻角
　　古濠沮洳荷叶枯矍铄秃鹙行且渔山衔日脚水关掩孤楼引角吹单于骄马嘶风兴非浅壮图旧迹随尘巻秋尽湖邉鴈不来流落方悲去人逺十月之交五夜长河横斗直天苍凉蘓门故里斗杓下岂无伯仲勤相望君不见剡蓬为矢弧桑男児落地志四方履屐无跟着家巷道梁适楚犹吾郷鸲鹆不逾济橘渡淮为枳吾心况物未应然随牒官身聊尔耳
　　寄汉阳赵尉沔【赵字道原滂之从兄】
　　庆湖遗老坐诗穷彊仕之年百病攻谁谓南昌禄隐翁伏枕呻吟四壁空相思限此江西东寄声每托江头风斯言近俳聊一笑江水方清饥可疗人生竒偶类探筹造物岂容人数料君初试吏或当然我大半生真不调昔不愿起家百日登三司今不愿还家六印金累累但愿官粮办亲飬归来尚余三径资邻墙晏起访安否尔酌我歌尧舜时咄嗟此愿良难必吞声食蘗甘如蜜
　　故邺【建安十二年曺操灭袁氏始大筑邺】
　　魏武昔恢图北平谭尚孽卜邺筑新都非徒三狡穴将行迁鼎志遽有分香诀落日繐帷空奠终歌舞阕旋闻瀍洛上再起苍龙阙四叶不归东苔花驰道絶食槽防终验挂饭期先决扰攘百年闲覆车寻此辙山川气象变朝市繁华歇白露复青芜茫茫换时节隂风吹葛屦燐火走兵血木叶下西陵寒虫助骚屑当时陪葬骨马鬛犹环列隧碣仆纵横镌文乆残缺帛砧与柱础螭首随分裂指此一抔闲贤愚两何别悠悠鳯漳水寂寂雀台月千古配英雄未随埃烬灭田皋访遗老谓有兴亾説但聴黍离篇叱牛耕不辍
　　喜雨【巳未嵗余官滏阳渉春旱热四月晦雨始大防而二麦已槁死采老农之言赋是诗】
　　终春乆旱暵渉夏俄溽暑垢汗凂衣襟梅津蒸柱础黄霾闭赤景测错辰午沙燕逐风鸢翻飞遡来雨纷纷白羽箭齐发万牛弩落瓦复鸣阶浮沤如沸煮崇朝巳沛浃枯暍顿清瘉田父喜过从迎门好相语蚕桑薄可具豚酒与箫鼓择吉谢丛祠巫娘罢狂舞晨炊饱丁壮庇笠耕泻卤少缓麦租期庶将秋稼补输入太仓中蕃肥任黄防
　　闲情二首
　　青隐夕曛玉甃紫苔春佳人乆不见翠被销檀熏长巾拂緑绮上有三年尘聊弹别燕弄寄谢阳台云秋风动珠箔流尘汚鸳绮念昔合欢人两心今万里冰霜变松竹况复如桃李欲寓相思文无多右军纸
　　烛蛾
　　双蛾来翩翩慕此堂上烛附炎竟何功自取焚如酷感彼万动防保生在无欲不见青林蝉饮风聊自足
　　答杜仲观登丛台见寄
　　髙风荡河汉白露被寒菊下有络纬虫凄酸生意促华年不相待去我何流速老歩失腾骧短辕甘局蹙伊人濮阳秀方厌折腰辱仕道塞榛芜低徊避蚖蠖邯郸古都防陈迹武灵筑兴发即登临西南几穷目新诗琢璠琰叠寄两三幅一聼郢中歌阳春回草木行将及代暂喜摆羁束鞭马径相过连朝奉游瞩只鸡与斗黍礼意未为足何以遇髙阳多营瓮头醁
　　送武桓之安阳
　　黄金络征辔之子待明发尊酒少迟防禅林见凉月歌鬟结蛾黛怨此佳期阔去去隄柳风青蝉催白髪
　　游云龙张氏山居
　　昔闻张逸民卜筑云龙山东望结遐想喜得彭城官一语定襟契宛如平生欢招携属休沐投此萝薜闲女仆门巷青袿双翠鬟苏斋轩户眀饼火焚椒兰寳墨鬼神防清诗冰玉寒森然拱檐霤架石排琅玕东趋放鹤亭磴道披茅菅指顾百邨落炊烟林莽闲日脚射平陆两山如断环凄风振晚叶坐怯衣裘单引领紫霄极飘飖如可干缅懐眉山公五马来游盘酣兴走颠笔苍崖即镵刋午年仲冬月雪野云弥漫埽石坐舒啸恵泉烹鳯团当时诧盛集千古陋逵安俛仰迹遂陈斯人乆泥蟠我来后千日逸防何由攀遇胜不能赋俯遵尘路还山英移未勒时款白云闗
　　登黄楼有怀蘓眉山
　　登黄楼望黄州黄州望不见楼下水东流水流何可防浮云更悠悠伤心泽畔客顦顇楚兰秋
　　秋懐
　　萧萧庭落木嗝嗝鸡声恶荒檐日影斜饥猫捕黄雀闲飬疴客起念邱园乐欲赋归去来西风老藜藿飞鸿亭【彭城守王公説命南禅寺僧建取叔夜手拊目送句为榜时与李昭玘杨中立同登】
　　禅林跨山胁飞构凿崚嶒千里寄双睫百忧消一登斯游属公暇晓日东南升霜野明练甲云隂垂海鹏东州地阳暖腊月川无冰大船出洪口突去如鶱腾趺坐思方寂桐鱼闻饭僧生防饱驯鸽散上浮图层矫首发长啸清风鼓尘膺寥寥紫虚路鸿鴈正凭陵仿像中散公俯手朱丝防粉绘乆零落爽灵呼不譍顾予识尤寡况复无才称行且置缨笏庵栖宗大乗二子勿多诮有心何不能
　　上巳后一日登快哉亭
　　上巳信嘉辰流觞传旧俗良游怅不遂吏局方有属东风吹晓雨万窍嗥林麓疑有泊舟人狂歌河女曲逾朝始澄霁物色如新沐城角趋【去声】危亭登临慰幽独纷华埽不见蝴蝶飞平緑竚倚穷夕曛悠哉此心目
　　人生七十稀
　　人生七十稀行年今已半事功贵及时迟暮复何算嗟吾夙多负失怙在童丱诗礼昔有闻飘飖辞祖贯慈亲念衰绪卒卒营婚宦名姓系西班星霜亟徂换未筑黄金防长歌白石烂岂无同心契相望渺云汉每虞秋飊至催折防底榦异日偶班输抱柯徒永叹
　　送李主簿夷行之官河隂【李字易初】
　　夙昔一尊酒相从清泗濵回首歘四载长安逄故人交情乆益澹词笔老加新送子复西去劳生悲重陈君才夲髙絶流俗固难谐桂生樗栎林寕免相突排勾稽谅多暇帘箔蔽公斋圣贤在黄巻差可遣人懐
　　游雍五燕溪分韵作【与呉择仁赵子漪同赋】
　　舍辔歩平緑觧襟俯清池防风度修竹瑟瑟生沦漪棃华照晴影暖雪正纷披把酒乆沈想况与玉人期
　　东畿舟居阻雪懐寄一二知旧
　　舟路江淮永嵗寒冰雪深戍期良敦迫王畿方滞滛疲筋苦跧卧行乐长川隂云物接平陆不见西飞禽风从城阙来如闻钟漏音昕霁更东迈区区子牟心
　　寒洛未澌结东趋江海深舟人警朝鼓敛繂逗长林林端落滞雪沙际起鸣禽病客坐长叹摄衣涕流襟亲朋自兹逺可是慕山隂兴尽莫回檝何人知此心
　　游灵壁兰皋园【张校理治此园以奉亲余过访壁闲得寇元弼诗因赋此兼简元弼】
　　集仙昔荣飬卜筑循兰陔深径万株合清池百畆开飞梁防菡萏攒栋跨崔嵬淮海斸红药潇湘移翠栽岱松佩萝茑海石糊莓苔车马逺惊聒鱼鸟防嫌猜病客倦舟檝寻春此徘徊閠年物迟前日已闻雷薄景未晞雪冻风新破梅伴人京洛旧杖履容参陪指我艮隅地方营秋月台眼明壁闲字醉墨题东莱短句颇清絶早推能赋才殷勤巻白苎为尔拂尘埃安得一携手更倾林下杯酒防话平昔岂复顾形骸行役浸相逺人生信悠哉薄暮重回首长哦归去来
　　同李延永游金陵雨花台
　　迢迢朱雀航飞盖共凌越东风石子冈芳草防径絶生公法堂在清夜贮明月回认城郭游春华烂晴雪长烟动江隩防雪泊山胁连樯去迟回白鸟屡明灭江山信清防人物乆销歇城堡定荒凉投身计何拙尘衫与汗马端为老生设李侯朱门俊诗与尽时哲俛首就防班刚肠颇摧折人生特眠饭似是此身切嵗晚赋归田非君复谁结
　　宿寳泉山慧日寺【寺在乌江东北戊辰中元至此遇越客严生因赋是诗】
　　日入不遑息驱车更之东回蹊出防宻觧袂迎长风风从何许来歴歴江南钟顿辔阿兰若虚庭月正中流萤逗深竹白鸟巢青松华灯耿翠箔瑶花擢春丛絶境羙清夜怳非尘界逄惜无一尊酒幸与之子同明发即南北浮生两飞蓬
　　三山【在金陵西南崛起大江中昔王龙骧顺流鼓櫂径造三山谢元晖登三山望京邑皆此地也戊辰春余游金陵置酒鳯凰台引望此山如落天外雅符太白诗中语既渡江至碛石城门适与山对己巳六月赋此】
　　南朝鳯凰防置酒昔髙防酒酣望三山宛在青天外长哦谪仙吟如啗鲸鲵鲙明日信东风孤防出其背荒戍接江濆开门适相对鼎足峙长川不为舟檝碍雨旸云吐吞蚤晏潮进退万古免浮沈曽微忭鼇戴伊余厌尘坌闭目何可奈爽气豁襟灵山乎吾有赖尝闻晋阿童万艣飞戈快径造此山陲沧波为之隘慨我疲软姿功名譲前軰元晖昔凭眺物色颇有在他时挂武冠刀劒行且卖山价畧可酬庵栖谢当代逺持三山矶况彼七里瀬犹得傲狂奴吾无故人待
　　望夫石【在当涂北山上】
　　亭亭思妇石下阅几人代荡子长不归山椒乆相待微云防髪采初月辉蛾黛秋雨叠苔衣春风舞萝带宛然姑射子矫首尘防外陈迹遂无穷嘉期从莫再脱如鲁秋氏妄结桑下爱玉质委渊沙悠悠复安在
　　题乌江汤泉寄老庵
　　西庵松竹深薄暮更防雨山禽不畏人嘲哳方对语而予倦宦者罢日今可数京邑夙所懐其如恶尘土行复念斯游回头怅何许
　　罢官有期懐寄歴阳朋好
　　迅雨荡防暑层飊披滞云澄川缭楚甸新阳丽秋旻物岂不嘉中懐怆离群亲朋满城邑系滞此江濆及瓜信匪遥遂作河梁分何人具供帐尊酒展殷勤一聆雪儿歌载凄游人魂津鼓警朝梦渚烟生夕曛所悲紫兰缨复汚京洛尘春风有归鴈报我相思文
　　题崇胜寺无心庵
　　老鹤依林表孤云寓山闲结茅穷释子着身如许闲有心即尘纷无心犹石顽有无心并置日暮客来还
　　题天清寺安上人北轩
　　南城繁【音防】氏防维昔孝王筑歌吟寂无闻万楹聨佛屋道人开北牖俯就百乔木八月鸣青蝉槐蛾委半緑客来借榻卧吹睡俄顷足踈雨隔斜阳垂虹跨长陆良游怅后迟回谢三更酷马尾华轩汗顔尘一匊昨非勿复道佳约犹可续载酒定何时新黄糁庭菊
　　寄题栗亭县名嘉亭【邑令赵洋取杜甫栗亭名更嘉之句为牓】
　　少陵昔避地幽栖鳯凰川始愿获其所赋诗此终焉睠彼羙林麓防膏腴上田阳陂饶珠垂隂谷繁玉延长镵勤来斸服食攀飞仙兵祲夺和气力耕无善年林坰开冰雪浃旬断庖烟鸣呼歌七章暮节西南迁环堵乆芜没斯亭名尚传荗宰怆懐古増崇殊过前雕甍揭长帘下容十客筵嫩岚隔春丛清竹鸣夏蝉风月有髙兴写兹武城狂客属尫废驽筋难强鞭何暇逺登覧但哦鲸海篇尚苦八口累依稀同曩贤余龄寄幻境未断东西縁江湖米价平一舸去悠然幸此嵗丰乐浮游吾所便异时访陈防复使后人怜
　　游盱眙南山杨介【杨善方药著书甚多】
　　晓霜无轻飔长淮净如眼招携南山游老子兴不浅不从千歩桥飞渡一渔舠中流鼓素檝鲂鱮歘惊跳禅叟延游客悤悤问行色千里逺京关浮骖去安适长啸指沧浪濯缨湔我裳朱门曵裾地槐栁自成行多年因鞾版未立中人产沈痼迫衰迟求田咄何晚神丸傥驻顔投此寄余年凿室邻杨氏然薪系太元
　　送周夀元翁西上
　　露草蔓前庭微虫思明月宵分耿不寐懐我友生别舟师望箕宿缀幔须明发鹢首托归风安知川路阔夫君青云士行奉紫宸谒一鹗抉尘笼搴轩应霜节仰追鸾鹤驾肎顾狐兔穴越客寓荒城蚤栖慕鸠拙衰迟积尫弊未死人事缺嬾制一缄书寄声彼朝列方今百废举衮职补何阙每自幸余龄江湖散华髪躬耕固难彊五斗代薇蕨摩腹遡南薫苍生觧烦暍
　　题武昌郑判官直节亭【郑名深字文通植竹开亭于官舎扁直节以自况】
　　开亭牓直节宠尔青琅玕嵗晚傲霜雪不同天下寒挺立百丈夫被之古衣冠春华白粉泽正色莫敢干越客与登覧防吟复长叹六鼇方忭戏云海翻狂澜傥逢龙伯公何惮翦一竿岐山鸣鳯雏乆刷五色翰何以慰朝饥羙食来加餐髙材陋时用自持良独难不愿裁乐管伶伦非古官浪遭野王軰三弄为人欢愿制杀青简灿然漆与丹褒贬约鲁史终古垂不刋顾此托根地辱哉乆泥蟠
　　懐寄周元翁
　　周郎假沔官我偶来沔居得闲定相遇谭笑沈疴祛俄闻戍楼角晓引吹伊吾自君居湓城怳怳一梦余复求若軰人陶灶璠璵诚哉天下士不特江汉无
　　周郎走王都马足尘翻波贺老官江夏无人惊雀罗出处躁静闲奈此贫病何平生觧指誓晚境勿防娑迫死不得休前言食已多尚敢厌冷澹歘为赴火蛾
　　题潘大临东轩【潘字豳老随亲官濮阳辟公舎之东轩名左史赋诗见寄因答之】
　　陈公少荒诞一室未遽埽事功竟何成老魅死不早潘郎治寓舎帚秃无遗蚤庭砌莳兰蘐未霜除恶草眀窓慕轻素朝日上杲杲烟蔓擢熏炉松腴浮墨沼著书析鲁史百传见脱藳贼乱久逋诛吾方力穷讨不应两观下仅获少正夘坐可骄素臣俾渠眸子了而翁晏退食笔削日课了伯仲咏南陔余风飒林杪安知自娯适聊慰堂上老起居侍杖藜寒燠躬炀澡昏定仰屋眠是中亦大好
　　和潘豳老溪上属目
　　白云防山头清川山下流芳洲采香女薄暮漾归舟并蔕双荷叶逢迎一障羞持情不得语大妇在高楼
　　拟温飞卿【代王文举赋】
　　露网朱甍上风帘翠锁前宿衾薰菡萏朝镜拂漪涟津润销金笔香依扑粉绵度闲双陆子拨恨十三鹦鹉殷勤语栴檀委曲烟鲛绡干玉筯鱼钥限金莲团扇酬桃叶乌丝代杏牋朱门长窅窅白马自翩翩难钓三珠树徒抛七寳鞭酒阑应有待梦破即无縁信鹊新秋去孤蟾后夜圆浪言墙外地的是洞中仙
　　雨余晚望
　　相应乳鸠鸣桑闲返照眀平津小舫度髙陇一牛耕林薮归心健尘埃病骨轻屈骚魂爽在未许独君清
　　送李易初还汶阳
　　客宦怆离羣徐方复得君青衫初试吏白面颇能文画舸浮春水清尊醉舞裙他年防相访分卧北山云
　　春昼
　　新蚕经浴罢旧燕未来前吏局坐如梦物华行可怜藻生南浦钓雨足东皋田故国负归约尘埃年复年
　　快哉亭朝暮寓目二首
　　夙起喜舒旷径趋城上楼初阳动禾黍积雨失汀洲水牯负鸲鹆山枢悬栝蒌坐慙真隠子物我両悠悠积潦际危堞登临西照中苔衣罥白羽槐防悬青虫不浅胡牀兴无多团扇功目穷犹起羡演漾一渔篷
　　题张氏白云荘
　　江左陶徴士髙风昔所闻应慙五株栁难比一溪云我有乗桴约君方植杖耘悠悠竟何得晚嵗盍同羣
　　枕上闻鴈
　　朔吹飘征鴈寒声彻枕前逺违沙漠雪不下汶阳田客梦悲中夜归期隔故年莓苔与菰米何处是湘天
　　蚤夏
　　吏役初无补端令乐事妨不知春遂去但爱日何长薄雨梅含核温风麦擢芒须容退食暇一枕梦吾郷
　　辞酒
　　鲁酒一尊薄吾愁万斛多尘埃斩马劒涕泗饭牛歌髀肉生如许颠毛黒几何功名可复道身世両蹉跎
　　送陈传道摄官双沟
　　弭节想登临闲云防日隂青蒲泗水阔古木汉祠深应醉杯中物惟闻泽畔吟禅坊飬疴客轻别若为心
　　自郓还徐道中作
　　八月过新雨行云弄晚凉山川乍明晦禾黍半青黄西去真何事东还非故郷悠悠尘土里无路不亾羊
　　蚤发王邨道中寄李智父
　　鸡鸣戒徒御驱马度前陂得雨人耕早邉山日上迟罢休何复道防合邈无期頼有西来水悠悠慰我思
　　暮投葛墟马上
　　旬浃走千里尘埃如有缘慙无季子印可换洛阳田广泽鴈行去荒山雨脚悬长亭犹未见疲马不胜鞭
　　汴渠夜泊示毕绍念祖
　　耿耿度中夜浩歌谁与酬屋头风罨岸枕底浪澎舟春物行飘忽郷心乆滞防须明投吏部一醉驿西楼
　　丙寅舟次宋城作
　　水舘四邉邨登临奈断魂黄花开小径红粉哭髙原舟檝逢新火松楸老故园斜阳一千里依约是蘓门
　　京居感兴
　　为问长安客何人识要津长持一马棰浪走六街尘城阙烟中晓关河雪后春故园桃李在尊酒愿相亲
　　苦竹邨南马上
　　楚泽薫风后林皋夕照闲渔船沿绿岸鸟道转青山乆负杯中乐长偷马上闲悠悠白门路何日杖藜还
　　题诸葛谼田家壁
　　晚度孔明谼林闲访老农行冲落叶迳坐聴隔江钟后舎灯犹织前溪水自舂无多游宦兴卜隠肎相容
　　詶桂林从叔
　　江到三湘尽山围八桂深龙蛇寒不蛰雾露昼多隂迢递驰梅信殷勤访竹林淮南风土羙防滞亦何心
　　懐寄潘孝本兼简其子言【潘字景仁时官岭外】
　　春色先梅岭秋声后桂林溪通五羊险云近九疑隂无鴈来逢信有猿能伴吟一尊烧酒羙应对阿戎斟
　　题乌江东隆山邓氏亭
　　浦客今何许空余接隐亭舟随潮水上门背夕阳扃兎册尘生蠹渔蓑雨化萤题诗嵓下石聊代草堂灵
　　登乌江柏子冈懐景仁
　　驱车柏子冈引首东南望孤戍带寒日长江流大荒故人越五岭旅鴈防三湘好待春风暖相随还北郷
　　宿黄叶岭田家
　　聚落荒山里畬田嵗不登牛衣障隙雪防穴见邻灯愁信鱼难瞑寒疑酒亦冰怅然歌白石推枕待晨兴
　　游六合定山真如寺
　　只履西归逺何年此布金地寒苍桧老嵗晏白云隂烧隔溪冰断樵穿径雪深袒心何处问俗驾晩骎骎
　　同道通师之香林马上作
　　冰霜节迟淮楚早春时白草风头急黄云日脚垂鸟声投古戍马力倦长陂吾有官箴畏劳生尔浪为
　　题乌江邱氏昆仲嵗寒亭
　　新甫移根逺苍然对両翁闭门三尺雪仰枕一亭风东郭顔何厚西来意莫穷未应输狭小醸酒待春丛
　　送左禹赴江夏尉
　　泛泛青翰舟亭亭黄鹤楼江山信清防人物想风流羙酒遗归思新诗题胜游有鱼知不食端为置书邮
　　髙望道中
　　积雨涨陂塘田塍插晚秧逺山宜薄暮髙燕弄防凉马革非吾愿鱼飱餍此郷归期知近在犹待菊华黄
　　汤泉道中
　　青石冈西下灵泉产药苖山英如有待木客可相招蝉帯风移树尘随马度桥飏鞭吟旧句归路不知遥舣船当和江口待风累日懐寄城中朋游二首
　　一叶寄津口怒涛安可乗朝风占酒斾夜爨乞渔灯牛渚逢新月秦淮想结冰故人他夕梦歌吹满金陵离忧不可觧罢酒独登临潮落江空阔云繁嵗晏隂愁鸱守渔罧怒犬突神林触目増凄断聊为泽畔吟
　　重别王掾
　　别语难遽了不知寒夜长回灯撤杯案抱被宿船仓载聼远鸡唱稍分征鴈行临风满匊泪吟落一襟霜
　　投宿清凉寺
　　建业衣冠集秦淮舟檝屯东西万里客朝暮两潮浑何处契心赏片时清耳根仆夫浪见问但出石城门
　　金陵懐寄王掾
　　征朔亭邉路望夫山下舟长江不隔梦眀月祗供愁促席歌尘断闲醉墨防惜芳桥畔柳谁系木兰舟
　　秦淮夜泊
　　官栁动春条秦淮生暮潮楼台见新月灯火上双桥隔岸开朱箔临风弄紫箫谁怜逺游子心斾正揺揺
　　辛未龙兴节日懐王掾【昨嵗是日余觧舟渡江】
　　昨嵗东溪口扁舟欲下江伴愁灯映幔欺睡月侵漫寄书连纸谁同酒一缸何当见之子聊使我心降
　　秋夜闻雨晨兴偶书
　　故国心驰北扁舟计漫东寒生一夜雨病渉两秋风落泊篱根叶幽忧屋角虫何情悲节物聊自况衰翁
　　寳应夜泊
　　伏枕漳濵后维舟楚泽邉筋骸非壮日节物迫穷年夜雨侵牀漏晨炊辏鼻烟劳生我其分十口亦飘然
　　题甘露寺浄名斋兼寄米元章
　　日出天垠露江横地轴分驰年悲落木羇思托孤云重埽净名室长招漫仕君悠悠徳璋軰未办勒移文
　　龟山晚泊
　　春半寒温维舟淮上邨长林补山罅青草际潮防乆厌浮家客重招去国魂禅房欲舒冩烟雨促黄昏
　　舟发金陵望歴阳作
　　尚识歴阳道依然西照闲风烟石碛戍林麓楚王山隔水一凝伫当年百徃还谁怜跃马客衰病再投闲
　　江夏寓兴二首
　　风与樯乌便侬先塞鴈来山经七泽断潮自九江回渔父犹知隐骚人枉衒才朋游正相逺梅信为谁开陂湖蹙坊市江汉复纵横沮洳莎城阽晴旸竹瓦鸣新文添鵩赋异味识鼋岂复悲流落官粮寓此生
　　九月十日寄潘豳老
　　眀月惜如许懐人殊不来徒歌桃叶曲又负菊花开尺纸缄愁去扁舟载梦回他年鸡黍约千里信悠哉
　　赠张士元【张字善良善为诗】
　　夫子长贫五十年年来生事更茫然青衿穉子彼何有白首故人谁见怜霜后鹑衣寒防线日髙渔釡冻无烟冗官犹愧蘓司业不得时时送酒钱
　　雨晴西郊寓目
　　城中厌雨过清和偶出西郊野思多蚕簇趁晴初摘茧麦场经润欲生蛾营巢黄鸟啼深树引犊青牛饮暮河老圃念人防竚乆挽衣沽酒愿相过
　　和答郑郎中见寄【郑临城人名渊字邻几登进士仕至职方】
　　客子由来懐故郷蘓门冷落白云旁梦随夜月钟前断诗入秋风草共荒操版靴游宦厌开尊挥麈旧欢长泜川逸老应相念为倚防干向夕阳
　　冠氏县斋书事寄滏阳旧游
　　小阁烧香麝气浓翠苔庭院绿隂风卷帘燕自双飞去攲枕人方半梦中秋鬓先于懐县令春愁多似义城公西园酒伴无消息欲寄鱼笺水自东
　　冠氏寺居书懐
　　古刹荒凉昼掩门鸣鸡吠犬接西邨闲自记曽归梦楼外谁招欲断魂漫赋新诗题琬琰少逢佳客佩兰荪更堪愁肺经春病负尔髙歌酒一尊
　　题彭城张氏放鹤亭【亭有石刻蘓眉山制文唐之阳春亭故址也在徐城之东】
　　曽见君家亭上碑东望风月动闲思昔无卜筑如相待今遂登临是不期万顷白云山缺处一庭黄叶来时许昌应负重泉恨当日阳春枉赋诗
　　九日登戏马台
　　当年节物此山川倦客登临独惘然戏马台荒年自乆斩蛇人去事空传黄华半老清霜后白鸟孤飞落照前不与兴亾城下水稳浮渔艇入淮天
　　九日呈李成文
　　城中雾雨晓防防坐失城头百尺亭行乐固知非我事苦吟犹得有君聴未应白髪饶新贵任使黄华笑独醒异日肎寻鸡黍约太行长绕故园青
　　春懐
　　东风吹雪隂复晴西日冉冉林闲明着水苔衣渐涵緑向阳竹鞭初引萌官粮得饱酒不足春物有意人无情驰书相对五陵侠汗版尘鞾今半生
　　登快哉亭有属
　　南浦来风拂水纹汀洲芳草緑罗裙桃花旧雨应相望杨叶新声我独闻酸鼻可怜香欲絶断肠不待酒初醺斜阳归去书窗下一幅蛮牋赋梦云
　　和彭城王生悼歌人盻盻【盻盼马氏善书染死葬南防即鳯凰原也】
　　东园花下记相逢倩盻偷回一笑浓书簏尚缄香豆蔻镜奁初失玉芙蓉歌防燕子楼前月魂断鳯凰原上钟寄语虞卿谩多赋九泉无路逹鱼封
　　病后登快哉亭
　　经雨清蝉得意鸣征尘断处见归程病来把酒不知厌梦后倚楼无限情鸦带斜阳投古刹草将野色入荒城故园又负黄华约但觉秋风鬓上生
　　汶上防别李智父
　　一马西投汶水濵自惊愁鬓带尘纷秋风尽日吹黄叶心事经年寄白云去矣尺书勤访我醉来尊酒强辞君北络纬寒声急眀夜伤心独自闻
　　懐寄冦元弼【冦时官荆山】
　　君投筦库可知非我饱官粮又愿违旧国秋髙鸿鴈过长淮水落白鱼肥西风吹梦端相觅南物防人也念归何日芦轩下双榻满持尊酒洗尘机
　　答王文举【王诗有何时面青山相并两茅屋】
　　茫茫尘土欲安之珍重吾人个处期绿野相随一藜杖青山正对两茅茨自怜悾憁负年昔尚敢婆娑临暮迟第恐阿戎犹喜仕他时不与五君诗
　　将发彭城作
　　四年冷笑老东徐满目溪山不负渠得米径须偿酒债有田便拟卜吾庐明朝门外扁舟雪别夜灯前满纸书防问悤悤觧携客相思命驾定何如
　　防别张白云谋文
　　三年官局冷如冰炙手权门我未能頼与白云之隐者不谈黄巻即寻僧萧萧帘箔风披竹草草杯盘雪洒灯尘土浮游漫相逺呉鱼燕鴈两难凭
　　永城邂逅周元通再索诗赠别
　　泛泛流萍滚滚蓬偶然南北偶然逢一尊通济桥邉酒两夜临濉驿外钟行矣风波宜尚慎归哉尘土不相容事功早立须知退学稼他年访老农
　　寄题泉南陈氏歩云亭【永城主簿陈琳字伯儁居泉南之东山】
　　紫翠峯前水一湾危亭微径白云关渔樵不见携笻去猿鹤相随采药还寒月带潮来海上春风吹雨到人间恨君轻为苍生起曽得东山几日闲
　　同毕绍寓泊永城招李深昆仲【毕字老祖李字道原】
　　满城杨栁正黄繁几处秋千出短垣经雨河流失清浅殢云春色乍寒暄从来嵇阮耽琴酒况得机云好弟昆咫尺津亭望斋舘杖藜相过莫辞烦
　　将发永城防题李氏斋壁
　　匹马扁舟寄此身可怜投老尚迷津黄尘是处随游子明月相逄即故人东道琴尊能惜夜西园花絮欲伤春分携后自悤悤去灯火虹桥梦更频
　　京中春日遣懐
　　青梅小叶栁长条相对春风各动揺物色依依如有待人情忽忽自无聊五陵劒侠知谁健三径车弓不我招好去广津门下水新秋稳送木兰桡
　　江上有懐李易初
　　何处经行特惘然津头曽送木兰船桃花春水生前夜杨栁秋风忆故年驿路尺书疑断絶官仓斗米愧防连飘飖复作江湖计从此长安是日邉
　　陈防南城马上简李公羊【李字之茂】
　　南郭何人卜筑幽平田髙树带清沟隔墙野鸟啼晴昼驻马行人照白头二顷难寻归老计一尊宜结探春游歩兵不惜供厨费更作东风数日防
　　寓泊金陵寻王荆公陈迹
　　晚泊扁舟一问津依然节物思羇人江山月照六朝梦桃李风吹三月春宅枕谢公墩下路诗寻萧寺壁闲尘何须尊酒平生约长望西州泪满巾
　　答孙休兼简清凉和上人二首【孙岐山人字安之】
　　声迹相闻忽此逄杖藜萧散一相从平生诗酒真吾事何处江山不尔容芳草自生南北路孤云难系徃来踪异时荒戍长回首风送石城楼上钟
　　渭北人游楚水东论诗説旧偶从容郷关此日几多逺春酒与愁相胜浓且免牛衣愧妻子莫将羊酪诧吾侬哀王孙頼弥天释肎学扬州饭后钟
　　春懐有寄代同行作
　　未应一笑为千金且觧樽前绿绮琴归鴈不将书北去行云长伴日西沈楚兰径逺飞黄蝶湘水帘空对緑隂无复赏心詶节物断肠翻咏白头吟
　　答王拙见寄【王字闲叟】
　　好在金陵王隐君尺书忽与我相闻莼鲈乆负秋风约猿鹤终防旧日羣横笛卧吹南浦月杖藜笑度北山云六朝陈迹何须问一曲沧浪酒十分
　　度黄叶岭懐寄清凉白云庵主
　　黄叶岭头黄叶飞白云庵畔白云归叶随游子终相失云伴禅翁得所依防觧腰间斩马劒肎寻江上钓鱼矶焚香埽地双林下愿赎今生种种非
　　歴阳姥矶下马上有懐京都游好
　　楚泽初冬正获田孤鸿欲下却翻然人烟隐约青山郭云物离披小雪天送别杯盘犹昨日劳生鞍马遂穷年故人多在金闺籍谁念心如寸断弦
　　乌江东郷徃还马上作二首
　　黄尘随马染征衣千里江皋送客晖废井草荒鼃黾怒下田沙涨芋魁肥觧缨拂树弄清浅横榻埽云飞翠防人生事事不如意终日念归何日归
　　悠悠东去欲何之草草西还可是归残日两竿荒戍逺青山满眼故园非江田经雨菰蒋熟石路无风蠛蠓飞回羡耕夫闲胜我早収鸡犬闭柴扉
　　戏答张商夫
　　扬子江头两信潮送君西去木兰桡依依暮雨鸳鸯梦嫋嫋春风豆蔻梢细字碧牋随鴈到小帘朱户抵天遥长安触绪牵情地不特魂销骨亦销
　　题定山寺法逺上人壁
　　支郎风味喜相亲乗兴来寻雪后春夹径竹隂疑碍马隔江山色似招人岂无暇日容髙卧如有闲田愿卜邻豫约东城二三子嵗时相过莫辞频
　　自歴阳泛江至赤埭访别曹觧
　　我访故人不待招沧江谓广才容舠离城五防寒更急着岸两竿晴日髙别来书尺正坐嬾老去鞍马何堪劳明年淮上更携手醉歩卧虹千丈桥
　　再由赤埭有懐曹梦得
　　江上颠风倒客樯江豚舞浪巻浑黄故人漂泊知何处几日平安到故郷野色苍茫春尚浅梦魂惝怳夜仍长可无百斛兵厨醖此叚离忧未易防
　　宿芥塘佛祠【壁间得故人诗】
　　青青麰麦欲抽芒浩荡东风晚更狂防迳断桥寻古寺短篱髙树隔横塘开门未埽杨花雨待晚先烧柏子香底许暂防行役倦故人题字满长廊
　　送毕平仲西上【毕字夷直】
　　吟鞭西指鳯凰州好趁华年访昔游新防春衫裁白纻旧题醉墨满青楼鸣鼃雨细生梅润飏燕风髙报麦秋须念江邉桃叶女定从今日望归舟
　　乌江此道中作
　　寒麦田畴雪糁花暮潮洲渚水呑沙凫鹥长作渔舟伴桑柘深藏老圃家浊酒纵贤谁与醉青山有价不容賖南来学得沧浪唱却着征衫袖马挝
　　迁家歴阳江行夜泊黄泥潭懐寄冯善洲
　　黄泥潭口檥征篷回指东城祗眼中半夜凫鹥先觉雨连江葭菼自生风青灯觧作无眠伴白酒难招一醉同从此相思浸相逺便凭归櫂附诗筒
　　檥舟当利港作
　　为问溪头潮浅深片帆长挂北归心夜风吹雪晓尤怒午日破云寒复隂江淮行役殊未巳京洛朋游安事寻何时稳坐饱粗饭鼓腹东皋农父吟
　　放舟下江防寄王元胥
　　桧檝淹防巳渉旬小犹得酒相亲寒潮不应溪流涩病客未行舟子瞠挥手便分今夜月断肠先见隔江春鳯凰防上长回首何处髙城与故人
　　兴龙节日渡江懐寄二友弟兼示同行
　　燕庭冠佩拜炉香刀劒纷纷想定场江上烹鱼犹得信座中惊鴈巳离行浇愁酩酊一尊酒破睡吚哑两艣牀不特赋诗懐二仲故呈九韵恼支郎
　　上巳晚泊龟山作
　　薄暮东风不满帆迟迟未忍去淮南故园犹在北山北佳节可怜三月三兰叶自供游女佩芸编聊对故人谭洛桥车骑相望客曽为呉児几许慙
　　扬州叙游
　　迷藏九曲属樵耕野草闲花故有情废苑春风遽如许隔江山色可怜生新声度曲复谁道古井酌泉聊独清杜紫薇灵定相笑青楼薄幸不知名
　　席上呈钱德循
　　枣华纂纂桑叶肥老蚕起眠雏雀飞南隣买酒劝行乐越客废书歌式微式微式微胡不归明日防知今日非旧溪手种水杨栁长与秋风埽钓矶
　　寄清凉和上人
　　南国风流百不存石头今是给孤园山连雉堞犹侵路潮送渔舟自到门方丈定容居士病贝多应待客儿繙悬知后日逄迎际桃李春风两不言
　　载病东归山隂詶别京都交旧
　　我家湖水接山溪载病东归路不迷城郭依然辽海鹤鹓鸿邈矣防稽鸡何须印绶懐中出幸有珠玑袖里携行赋渔歌寄亲串春风吹渡浙江西
　　防别王景通二首
　　早年放乐五云郷逺笑垣东侠少场宪也但贫犹未病公乎非酒自能狂尘埃辇路春游散灯火僧夜话长后日相思枉缄幅茱萸湾北付渔郎
　　逰宦差池大半生君方倥偬我伶俜官衔转落百僚底衫色浑偷两鬓青张掾官曺抛胜日向平家事汩余龄相逄一叚孟城梦明发扁舟是浪萍
　　广陵茱萸湾晚泊
　　冷云抛雪未成花过埭东风冻着沙荻浦渔归初下鴈枫桥市散只啼鸦旧闻南国饶春事行见东风换物华老病心情亦何有药囊诗巻是生涯
　　题杜仲观南康遗编后
　　髙吟晚节动江闗自况孤云岂易攀赋鵩一篇传日下骑鲸半夜去人闲知音谁复称流水招隐吾方拟小山固有清风千古在不应空伴月明闲
　　出小市门登黄楼懐寄冦元弼王文举
　　小市门南路旧游聨马行祗从前日别秋草一番生何处延明月东城百尺楼故人那得见后夜是中秋
　　梦后闻蛬
　　笼灯耿欲灭枕下虫声切底许事相闗煎人肠断絶
　　和王文举别馆初夏
　　薫风酣緑树午日思黄鹂的的罗窗梦西邻可得知
　　秋懐
　　病骨倦空牀曵杖闲庭歩暗烛与寒虫迢迢思风露
　　和同行潘生
　　悒悒复悒悒愁眠成梦泣薄暮落花天髙楼面风立
　　送僧法印智因西上
　　千里长淮北东风破雪寒此行休问路蓦直到长安
　　追和亾友杜仲观古黄生曲三首
　　朝为去山云暮为还山雨谁谓物无情欢期不如许欢归夜何其月照临门别后夜待欢来开门但明月要知两侬心等是他山石此诚不可转彼情无自入
　　灵竹寺
　　孟公泣竹地今是布金园不保五畆宅非无百代孙
　　清燕堂
　　雀声啧啧燕飞飞在得残红一两枝睡思乍来还乍去日长披卷下帘时
　　北园初夏
　　天气清和树防浓溟蒙薄雨湿帘栊蔫红半落生香在向晚珻瑰架上风
　　秋风登城楼
　　袭人风露觉秋初临水髙楼更雨余天幕鲜明河影澹行云流月两徐徐
　　野步
　　津头微径望城斜水落孤村格嫩沙黄草庵中踈雨湿白头翁妪坐防
　　和崔若拙四时田家词四首
　　鼓声迎客醉还家社树团栾日影斜共喜今年春赛好纒头红有象生花
　　野蔓牵花过短墙麦秋时节并蚕忙迎门父老延行客井汲清甘树防凉
　　鸡声犬吠逺相望社酒登槽唤客尝晓日晴明陂更濶风吹荞麦蜜花香
　　晩雪漫漫没兔置满杯豆粥饷邻家夜长少妇无舂织一防青灯伴缉麻
　　再游西城
　　柳条破眼巳堪攀鹭下城隅水一湾后日重来寒食近杏花林外见青山
　　西城马上
　　烛冷尘消过上元晴眀风日栁初繁偷闲偶到城西陌喜见青山似故园
　　魏城东
　　短短宫墙见杏花霏霏晚雨湿啼鸦欲将今夜思归梦凭仗东风吹到家
　　过澶魏被水民居二首
　　带沙甽畆几经淤半死黄桑绕故墟未必邻封政如虎自甘十室九为鱼
　　莫问居人溺与逃破篱欹屋宿渔舠中庭老树秋风后鹳鹤将雏夺鹊巢
　　离冠氏道中
　　别酒厌厌一据鞍逺林防迳雪迷漫伤心不似来时路栁摆东风絮作团
　　杨栁枝词二首
　　方过清明雨后天回塘照影弄蹮蹮深情拟属风光主爱惜长条待少年
　　杨栁东风尽日吹柔条应自不禁持都门三月伤心地强半青青赠别离
　　泊舟永城寄京都朋游
　　正西十里是青门桥下春流带雨浑想见旧游芳草合有谁楼上与销魂
　　将发永城题陈伯儁防轩
　　几对春风把酒杯小舟临发更徘徊四眀狂客重来日庭下榴花开未开
　　李氏池上
　　湖外西风吹雨丝半随杨栁拂涟漪女郎偷折藕花去沙上鸳鸯睡不知
　　题赠芥堂老僧遇来
　　嵗计江邉二顷田不能多应世闲縁闭门宻竹荒松里杯粥炉香六十年
　　阻风小孤山晚晴作
　　小孤山下晚波恬委□青鬟玉镜奁借与彭郎作眉様西南初月正尖纤
　　补遗
　　登海陵齐云楼
　　楼外浮云何可攀聊持尊酒共消闲归心歘起登临际春色来从想像闲晚雪晞时见芳草沧波尽处欠青山长安桃李行应好觧笑刘郎底未还
　　送张师常之官南雄【张累官岭外结婚于海陵因识之】
　　爰居蹭蹬海西头紫鳯求凰亦少防持酒一尊明日别题诗几处旧年游春风白芷江南岸暑雨黄梅岭上州郤望衡阳千里逺悬知无鴈寄音邮
　　送江与京归山阳【江字茂宗】
　　山阳泽国四无山百雉危城两水关杨栁遥知紫极路沧波长羡白鸥闲病来药裹为吾累兴尽渔舟送子还风月异时何限思区区并入尺书闲
　　海陵书事
　　海濵流浪胡为乎况复支离百病余三月逢梅识春色半年无鴈托归书老乌啄屋巫呼鬼野艇横门米换鱼回首扬州才百里画桥风月可怜渠
　　闻莺有懐故园
　　海陵春后雨防防耳厌鼃嗥鹳齿鸣何意东亭好风日流莺忽作故园声故园千里常牵梦老病三年不废情想见杨花収卷尽绿苔池院落朱樱
　　海陵西楼寓目
　　天涯尊酒与谁开风外徂春挽不回埽地可怜花更落卷帘无奈燕还来王孙莫顾漳濵卧渔父何知楚客才强防驽筋懐故国浮云千里思悠哉
　　登头陀寺峯顶庵
　　磴道凌虚挂白虹头陀上方黄鹄东沧溟五夜沐新日老木三伏来凄风北梦南云展张阔纵江横汉并吞雄楚郷絶境此其一付与防吟多病翁
　　海陵喜雨
　　閠年四月之相交旱天云物何萧骚清风巻地换尘世白雨入林翻海涛殊胜农儿踏车健少寛病夫挥扇劳趁晴径买一渔艇想见横塘深半篙
　　送周开祖出守鄱阳
　　三尺京尘衮衮中畧无闲地贮清风鲈鱼菰米经年别皁盖朱轓一日东俗眼强分青白在芳尊未觉圣贤空鄱阳不乏江山助髙兴都卢属谢公
　　赠彦上人【彦字纯老】
　　昔年放舄几相从同遇弥天汉上翁早恨扬舲南浦别俄惊埽地北山空壮心脱落浮云外病骨支吾梦境中頼有西岩旧桃李异时应许共春风
　　秦淮官栁
　　秦淮杨栁西复东淮邉杨栁酣薰风送春白花去漠漠避日黄鸟啼悤悤陶彭泽多倦官叹桓琅琊今衰病翁此身防复有健日拟就緑隂横钓篷
　　烈洲守风
　　张帆早发石头城淹泊风波百里程白芷汀洲潮进退黄梅邨落昼隂晴官粮牵迫少休日药物扶持多半生深闭船扉谢渔老自慙尘垢满襟缨
　　舣舟姑熟溪
　　潮来姑熟半篙深帆落溪口樯如林谢氏青山失故井桓郎白苎无遗音良游蹑屐负登覧衰病伏枕方呻吟个中二顷了吾事怊怅十年懐此心
　　晩泊小孤山作
　　江势东南陡折回两山屹立地维开颠风裂石轰雷下骇浪澎舟巻雪来扪虱王生初睥睨饱鱼乌鬼但毰毸物情岂识防形乐啸倚樯干独快哉
　　寄别秦观少游【秦南迁桂阳舟过沔上隔江不及见因寄是诗余三为钱官】
　　沔阳湖上小防连疑是前时李谪仙流向夜郎才半道经还江夏乐当年个侬生以才为累阿堵官于老有缘待得公归吾亦罢春风先办两渔船
　　寄潘豳老【中秋以酒招潘答云侍亲燕甚欢】
　　轻舠蓦水帆如弓一伸臂顷来江东聊持美酒致吾子方着防衣娯汝翁悬榻可容他客坐闭关正与无月同夙兴行乐竟何有醒醉隂晴皆梦中
　　斗岘山马上
　　西来投策倦跻攀晚叶寒华一迳闲尽日闲云不防雨斜阳还照隔江山
　　渡冷水防投宿万嵗岭
　　萧萧黄叶一清沟白鸟飞来故少防今夜行人短亭宿小窗风雨梦渔舟
　　重游寄老庵懐僧芝
　　浪游巳恨失芝公陈躅空防梦境中欲问孤云何处去庭前双树自西风
　　晓晴西郊马上
　　夜雨潇潇彻晓闻多应为我埽尘氛弄鞭十里西郊道但见青山纳白云
　　重游梵行院
　　晓渡南冈五里松精庐未见巳闻钟门前拂地垂杨栁埽净秋风过马踪
　　同张汉求宿升中院西寮
　　僧阁窗扉学画船青荧灯火对牀眠北风带雪披檐竹浑似潇湘夜泊天
　　送僧法印志因西游京师
　　刻雪裁冰物外人强随肥马走京尘未应无地栽桃李江北江南一様春
　　平野堂重送江茂宗
　　东风南浦雨潇潇欲去行人不自聊谁道垂杨攀折苦过春犹有最长条
　　呉门秋懐
　　呉门客鬓再经秋城郭篮舆乆倦游平净松江三万顷不应无处着渔舟
　　丹阳客舎示曽纡公衮
　　眼里铅华今日见胸中冰炭几时除欲知老子消懐处静夜青灯一巻书















　　宋百家诗存巻一
　　钦定四库全书
　　宋百家诗存巻二
　　嘉善曹庭栋编
　　东观集
　　魏野字仲先陜州人母梦引袂于月中承兔而生嗜吟咏不求闻达居州之东郊凿土屋方丈曰乐天洞弹琴其中歌啸自得性不喜巾帻见賔客惟纱帽白衣出则跨白驴真宗闻之累徴不起遣使图其所居观之野尝赋诗有幽居帝画看之句卒年六十诏赠秘书省著作郎子闲亦有父风宋祁赠以诗云姓名髙士传父子少防星盖以隐德世其家者
　　秋日懐王专
　　菊花原上立邨落雨晴初晓吹清羣物秋光澹太虚空看新鴈字不得故人书犹頼华亭鹤林间伴索居
　　岐贲推官
　　动静不违书如君始是儒婢闲犹画卦儿戏亦投壶门冷僧长往官清道更孤吾君能大用皇宋即唐虞
　　闲居书事
　　无才动圣君飬拙住山邨临事知闲贵澄心觉道尊成家书满屋添口鹤生孙仍喜多时雨经春免灌园
　　赠华山致仕韩见素
　　尽垂华髪恋金门独乞悬车未五旬清世一般为隐逸碧霄两处应星辰绣衣脱下寕妨贵锦帐眠来不称贫潇洒易添新道气光隂难改旧精神老轻白傅方归洛乱鄙黄公始避秦象简岂同青竹杖廌冠寕胜白纶巾世闲名系昌朝客物外衔称太华人醉指鼇头为别业吟夸仙掌是比邻劒生尘土揩磨嬾书带烟岚晒曝频石鼔晓聼殊待漏玉潭时看异迷津琴怜徽外声弥澹酒爱篘中味更醇精细处方因疗鹤等闲开食为迎賔芝田女仆皆能采兰佩儿童亦觧纫丹诀有灵还似性诗篇无病恰如身要君计想嫌宏景弃室翻应笑子真豫祝全家上升日愿停绛节许相亲
　　谢冦相公见访
　　昼睡方浓向竹斋柴门日午尚慵开惊回一觉游仙梦邨巷传呼宰相来
　　冠相公生辰因有寄献
　　宋朝元老更谁先已咏功成二十年好去上天辞将相却来平地作神仙坐看云岫资间兴卧聼霓裳引醉眠多少年辰献诗者应无真祷似狂篇
　　和臧奎秋夜读书
　　林中独坐欲中宵落叶纷纷触壊袍月影渐移蛩韵急露华初上鹤声髙四时催老秋偏感万事萦心夜更劳犹頼清风知我意频吹庭竹助萧骚
　　上知府袁刑部
　　星辰虽应碧虚中富贵情踈道气融绕野云烟陪澹泊入衙山水学清通申湖静泛孤舟月棠树凉生一扇风却有祖先难似处献诗民住乐郊东
　　冬日书事
　　十月天不暖前邨到岂能闲闻啄木鸟疑是打门僧松色浓经雪溪声涩带冰吟余还黙坐穉子问慵譍
　　防题敷水李先生隐居
　　棠树隂中来得得莲花峯下去迟迟好将门外岩磨取为刻西巡御赐诗
　　苔钱八韵
　　物外幽竒物吟看复叹吁豪家如可用穷巷却应无闲共僧赢得卑嫌俗竞呼山疑和雨买地似带烟租宻鎻怜庭竹深藏恨砌芜贪多寕损志嫌少不为愚良冶何由铸常流岂易图野人惟自爱难把悦妻孥
　　题崇胜院河亭
　　陜郡衙中寺亭临翠霭闲数声离岸艣几防别州山野客犹思住江鸥亦防还隔墙歌舞地喧静不相关
　　和冦寺丞夏日游防春园
　　丽春园甲召公城池想游鱼恨至清一簇楼防如画出数羣鸥鹭似家生芰荷香里垂纶坐杨栁隂中把卷行不领管弦惟静憩相门年少有髙情
　　谢孙舎人题名水亭因有寄赠
　　紫薇客写青苔壁不与寻常姓字同多谢溪烟知我意豫先替作碧纱笼
　　春日述懐
　　春暖出茅亭携笻傍水行易谙驯鹿性难辨鬪鸡情妻喜栽花活儿夸鬪草赢翻嫌我慵拙不觧彊谋生
　　同大孙状元送杨甫之蒲中
　　蒲夲舜都州君思独去游云分五老岭河喷二妃楼雨足果初熟霜迟叶尚稠此行贫莫叹饮饯是三头
　　白菊
　　浓雾繁霜着似无几多光采照庭除何须更待萤兼雪便好丛邉夜读书
　　喜大孙状元见访
　　道同防贵贱陋巷每频看相见惟呼字防题不着官狂吟无所忌静坐有余欢却恨归公署茅堂防宿难
　　赠三门漕运钱舎人
　　相知有宿缘一见两欣然我拙宜名野君廉恨姓钱倡酬思阁笔迎送媿楼船却恐徴归阙慵过砥柱邉送大白山人俞大中之商于访道友王知常治归故山
　　羡我诗中偶有名输君物外更无营水声山色为声色鹤性云情是性情四皓云间寻旧友三清路上指前程连天太白从今去林下何时得再迎
　　酬王太博见寄
　　锦川谁为寄阳春清净堂中清净人二十八言刋石处长如列宿照闲身
　　送丕上人南游
　　江山独去游游徧始应休云外敲清磬船中剃白头阻风孤岛晚聴雨一林秋南国多佳境诗牌几处防
　　和王衢见寄
　　乆向东郊住暂同麋鹿情游山岐路熟见客礼仪生藜杖新仍重荷衣破转轻身犹为外物诗亦是虚名自爱闲无闷谁忧道未行絶疑踈日者相许媿时英穷易怜无着围碁恶有争惟应心友至林下笑相迎
　　送师刑部赴阙
　　白首休嗟叹君方任老臣鳯书才入手鹊印喜离身锦帐眠来旧花砖歩去新离情棠树晓吟思洛阳春御札催应并天文动巳频拜迎防有吏泣送巷无人寺宿知题壁山行想驻轮从兹归近宻闲谒转无因
　　赠惠崇上人
　　张籍眼昏心不昧崇师耳瞆性还聪是非言语徒喧世赢得长如在定中
　　闻张师徳状元登第因以寄贺兼呈梁固状元
　　科场消息到柴扉皇宋风流事可知封禅汾隂连嵗牓状元俱是状元儿
　　寄赠三门漕运卞寺丞
　　威权自与转输同仆从衙庭事事雄十郡河山闗职务一门忠孝是家风图书半在仙舟里碑版多防禹庙中闲想春隄游赏处桃花浪照舞筵红
　　上致仕赵中令
　　王业政艰难功成退自安闲中犹有俸品外更无官洛水垂帘聼嵩峯凭几看惟应问安诏时复到门防
　　题髙都监新亭
　　髙氏创髙亭亭因地得名半空云咫尺百里镜分眀襟带山围陜咽喉地接京昼闲多待士时靖少论兵钟磬闻莲舎枪旗见栁营吾庐正相望不似在重城
　　谢孙状元寒食见赠
　　一首状元诗封来到竹扉读防寒食烛拜换道家衣誉过心无愧酬迟礼转非闲思播琴里谁更防防
　　送马共之任内江县尉兼呈主簿
　　驴上吟诗贾岛同内江归去指江东封疆半在猿声里道路多穿竹箐中想得両衙长鏁印应过三载不张弓重登制防髙科在笔砚公余莫废功
　　谢冯亚惠鹤
　　殷勤亲恵鹤迢递自江濆情性浑如我精神酷似君舞思同座看唳想隔城闻从此添诗景为题好共分
　　送陈越之河中寕觐
　　寕觐髙堂舜井西欲辞东阁思依依三台筵上飞觞送五老峯前负米归莫叹贵无蘓子印且怜荣有老莱衣旧书逹少应投杼新集镌多肯断机红叶邨坊临水迥黄花岐路入山防重阳虽近难防住把酒登髙兴又违
　　冬暮郊居
　　邨落欲黄昏寒云片片凝隔城钟似磬逺岫烧如灯名利堪弹指林泉但枕肱何由遂闲散自喜夲无能
　　谢长安孙舎人寄恵蜀牋并茶
　　采牋一轴敌琼瑰喜见亲题手自开逺胜浣花人寄到贵从视草客分来百张重叠霞初巻千色参差锦乍裁红药篇章方雅称老夫无用拟封回
　　谁将新茗寄柴扉京兆孙家小紫薇鼎是舒州烹始称瓯除越国贮皆非卢仝诗里功堪比陆羽经中法可依不敢频尝无别意却嫌睡少梦君稀
　　和进士田亚夫见赠
　　失意人方羡野人因酬佳句谢知闻都缘月桂终难舍岂是烟萝不肯分且纵髙情歌白雪莫嗟下第负青云孤寒自古功成晚那独昌朝只有君
　　夏日书事
　　寻常苦出门况复在炎蒸短褐披犹嬾长裾曵岂能松风轻赐扇石井胜颁冰只此贫无事常愁不易胜
　　和陈推官暮春感兴
　　角冠闲戴任敧斜骑马人稀到我家僧鉢盘餐惟笋味道情栏槛只松花惊回驯鹿林闲犬聒杀灵龟雨后蛙春去寻常何足叹自将寂寞并繁华
　　登原州城呈张贲从事
　　异郷何处最牵愁独上邉城城山楼日暮北来惟有鴈地寒西去更无州数声塞角髙还咽一泾河冻不流君作贫官我为客此中离恨共难収
　　送王辟赴举
　　何必问龟长知音在玉堂十全才众许双羙卷亲装云少离山驿尘多近帝郷花时新牓贴先为逹嵓房和武县薛秘丞寄示手书因以谢之
　　至交防贵贱岂可与常论少似君书札多于我梦魂羊岐从蜀邑鴈递到烟邨倒箧时将读谁言我眼昏
　　秋霁草堂闲望
　　草堂髙迥胜危楼时节残阳向晚秋野色青黄禾半熟云容黒白雨初収依依永巷闻邨笛隠隠长河认客舟正是诗家好风景嬾随前哲却悲愁
　　和孙舎人重过陜下
　　二陜重过一纪彊麻衣巳变椹袍光数宵黄阁延三字几处青楼认五郎顾我岂能夸舌在逄君寕复叹唇亡大龙头丧同伤处吏隐亭攲郑谷傍
　　酬润师见赠
　　絶唱和难继因兹乆滞淹隔年酬不得终日诵无厌晒曝偏防蠧収藏别着签偶吟聊报谢迟拙莫相嫌
　　送王迁归青社
　　此别重伤情寒天二十程弟分防禄送儿逐蹇驴行雪蔽千山色冰含万水声何时再相见去去海邉城
　　寄用晦上人
　　帝里如何防旧山却因知已得名贤司仓道合惟无可吏部交游祗大颠紫色袈裟无蕙带清斋施衬有苔钱诗中琴里偏相忆用晦还应信仲先
　　和三门窦寺丞见赠
　　禹门公署似仙居谁羡同年在直庐闲制曲教鵶角唱醉吟诗遣鳯毛书防过邨巷惊豹命踏防堦上白驴莫讶此篇酬更晚只缘思涩岂情踈
　　寄逸人陈孟
　　姑射山前住朝昏事若何炉消文火疾琴断武弦多絶粒身弥健酬杯性转和相思曽与约春暖杖藜过
　　咏懐
　　道心虽爱遇物忽难兼树更因巢惜云曽为月嫌酒中寕有感诗里觉无言渐老成何事踈慵病转添送薛端公赴右蜀均输兼呈司理刘大着
　　旌斾悠悠出陜时白头人送倍依依蜀川尚忆蒲卢政蛮洞先惊獬豸威祖席香浓花未老行厨味简笋初肥公余若荐相如赋郫县梅仙好发挥
　　送刘大着赴任益州司理
　　金口亲除向锦川一般监郡最荣迁从来才已欺鹦鹉此去寃应雪杜鹃迎接僧携笻竹杖歌謡民写浣花笺移风定不妨吟咲絶唱宜磨玉垒镌
　　晨兴
　　夜长乆待得晨兴耽睡童犹唤不譍烧叶炉中无宿火读书下有残灯临堦短髪梳和月傍岸衰容洗带冰料得巢禽翻怪讶寻常日午起慵能
　　送紫薇孙舎人赴镇长安
　　长安千古帝王城镇选词臣自圣情三字带来天上贵双旌拥出世闲荣朱衣尚列神仙歩红药犹吟雅正声豫想前春游赏处九龙池上百花明
　　上知府石太尉
　　陜城天险枕河湄茅土真风胜暂知雨露虽频霑虎节雪霜全未染虬须白霓放作军中练红斾行为帐下旗公暇不妨游赏外佐僚时得一篇诗
　　功名早嵗立艰难今日堪消费百般婢仆出来皆防乐儿童生下便为官实封万户应方足宻赐千金旋已残暂辍坐棠娴豹畧尚嫌拘束动嗟叹
　　送三门发运辛寺丞赴阙
　　山河仗忠信尽室去安然白浪为行路红旗认坐船禹门辞有燕隋栁到无蝉岂羡乗槎客风流载管
　　寄王谷推官
　　登科二十载佐幕尚如初官为诗磨折家因酒破除青衫犹嬾补白髪想慵梳别后长相忆何縁得共居
　　値雨宿谔师房
　　信歩闲游处妨归路岂賖因琴避山雨和鹤宿僧家语直非关酒眠迟不为茶共论尘世里夜亦事如麻
　　送王希赴任衢州判官
　　秋江四十有余程称作红莲泛去清从阙到州堪羡处船中坐卧看山行
　　送髙生归青社
　　去指沧溟畔来辞翠霭闲程遥过鳯阙家近见牛山红叶飘行色清溪照别顔蹇驴看上处拄杖出柴闗
　　送孙磻西游
　　贫居胜富贵况复是贫游前路谁青眼髙堂母白头秦山晴望好陇水夜聴愁早作归寕计逢欢莫滞防
　　邨居述懐
　　布褐楮皮冠朝昏信自然眼明山雨后髪乱晚风前鹤病生闲恼僧来废静眠自知慵嬾性至死岂能悛
　　上知府鲍少卿
　　五福三朝客同年想少存立功从太祖卧理见曽孙易进因仁政难休为帝恩权临二陜重官处九卿尊烟翠甘棠树风清画防门四民潜遂意百吏动惊魂不病轻丹灶无愁鄙酒尊出衙清道路在宅素盘飱上马身犹健看书眼未昏狱空时拥斾多谢到山邨
　　懐寄河中表兄李徴君渎
　　蒲津棠树两闲人我愧虚名帝亦闻三世徃还为近戚一时递互唤徴君虽同闭户辞丹诏尚阻连牀卧白云苦恨中条镇相隔老来离思转纷纷
　　依韵和长安龙图陈学士登熈熈台之什
　　鹑野龙图陈学士迎秋登眺称英竒一声玉管风流处百尺金防雨霁时云近上清争缥缈山连太白鬪参差碧纱他日裁多少笼得园园寺寺诗
　　谢大着刘寄惠玉笺
　　皎防分眀如我鬓卷舒方正似君心三千里外情多少一幅真堪值万金
　　依韵和酬晦上人见题所居
　　陋巷西邻召伯祠入城流水透东篱雨来石室琴先觉春去松庭鹤不知薜荔交加侵瓮牖莓苔斑驳绕盆池草堂近日尤増价添得汤休二首诗
　　送王甲宰青石县【甲字伯元】
　　陶潜但植门前栁潘岳惟栽满县花争似伯元青石去教民先只种桑麻
　　送薛堦寕觐察院
　　知心人去野人孤犹頼时时见鳯雏病里鳯雏辞又去老身纵健不如无
　　咸阳道中作
　　渭水冻无波终南翠色多雨临残照霁客向故城过惊鴈逺犹叫牧童寒不歌心愁人不防谓我欲如何
　　送孙状元监丞赴阙
　　诏命虽殊异行装亦等闲蓬壶如得路藜杖似归山赴约过松岭辞家到竹关从兹位清峻野客转难攀
　　哭岐贲从事
　　君丧重堪悲才髙位竟卑寄孤偏属我知巳更求谁祭徳宜修庙传名不在碑何人与为传愿録野人诗
　　书逸人俞大中屋壁
　　羡君还似我居处傍林泉洗砚鱼呑墨烹茶鹤避烟闲惟歌圣代老不恨流年每到论诗外慵多对榻眠
　　送文兆上人南归
　　自由由独自谁滞复谁催住笑云无定归嫌水不回瓶惟添瀑布杖只卓莓苔如此真行脚余堪我静咍
　　述懐
　　东郊魏仲先生计且随缘任嬾自埽地更贫谁怨天有名闲富贵无事小神仙不觉流光速身将半百年
　　和宗人用见寄
　　兀坐几防形柴门夜不扃稔怜丞相雨瑞受老人星妻识琴材料童谙鹤性灵逺山延颈望踈竹曲肱聴祖业存圭窦年支有茯苓闲身寄精舎狂迹在旗亭飬药依丹诀尝茶验水经何时得相见静话向松庭
　　送王辟太博赴阙呈刘正言
　　吟坐俱头白分携重怆情才堪亲帝座贫不似官行晓雾迷山径秋霖破驿程惟应刘小諌到阙喜相迎
　　酬和提刑王国博见寄兼惠竹簟
　　召伯城邉劳梦想滕王阁上动诗心间思已隔江山逺老别那堪嵗月深三径出稀青草合双眸望乆墨花侵翻嗟珍簟虽防寄早晚同将坐卧吟
　　赠华山何学士致仕
　　累表乞眠云明君始许君三峯同鹤住半俸与僧分益夀药难得朝元香自焚承家多令子冠盖世纷纷
　　和酬孙大諌见访之什
　　冬日开门忽似春温顔和气接如亲贵能尚故防邨友醉误犹呼作舎人茜斾穿林行藓上椹袍拂石坐溪濵仍防雅咏酬虽晚毎看长先整角巾
　　送贾注归蜀
　　将为干名入帝都却言归隐蜀郷闾永抛丹桂辞金辇深入青山侍板舆囊里几般仙药草杖头数卷道经书相门亲友欣相羡富贵终难复旧居
　　知府石太尉闲抱瑶琴荣临圭窦烧笋供膳刻竹题名因成二絶纪而谢之
　　分茅人忽到茅斋踏破溪邉万防苔却恐歌钟喧静境随轩只背古琴来
　　笋近林梢厌八珍烟为翠幙草为茵功臣名姓防何处自把金刀割翠筠
　　池上闲咏
　　防物满池塘闲看向夕阳草虫腰尽细水鸟觜多长蝌蚪渔翁字芙蓉野客裳诗成堪冩处莲叶碧牋香
　　寄唐异山人
　　不见琴诗友相思二十秋能消几度别便是一生休未得云迎歩还应雪满头何时各携杖竟去防嵩邱
　　送王太愽出镇桂林
　　主上求人镇大藩桂林虽逺莫嗟叹薛能嘉树非真命韩愈潮阳是谪官甘雨将霑蛮草润仁风先埽瘴烟残龙钟不得相随去愿寄州图枕石看
　　谢何学士王专推官王道士同见访
　　闲离锦帐戴纱巾谁送东郊访隐沦旧在幕中珠履客新游门下羽衣人埽苔虽自开三径采蕨何由致八珍太史还应怪躔次郎官星犯客星频
　　送冯介寕觐
　　离声无管空把指频弹惟子犹为客何人不作官前程贫岂易后防老应难想拜髙堂下麻衣涙始干
　　送无用上人归中条
　　迢递中条寺秋防防险途履踪临水有锡影入云无像阁分秦树经见舜都我曺题壁处闲看想踌躇夏日寄懐西川峡路淮南薛臧王三运使
　　运使幽人酷暑时江邉林下两何为信旗君逐舟车动嬾架我随枕簟移绣袂几经梅雨洒葛衣一任竹风吹蜀山淮甸棠郊外早晚相逄豁所思
　　送俞太中山人归终南【字贯之】
　　俞贯之辞魏仲先终南归去落花天如何相见还相别早晚溪云一处眠
　　送任秉【一作乗】南归
　　归觐江山逺如何叙别离数杯邨店酒一首野人诗趁渡怜舟稳贪程恨马羸遥思到家日已过落花时
　　和人见咏新鹤
　　雪霜毛羽形仪飬处人家觉道肥龟有夀龄方可近鹭无仙分莫相依千年松上宜孤立五色云中好共飞不竞巢栖争饮啄也应难免众禽欺
　　出户
　　出户下莎庭徘徊当踏青静嫌莺鬪舌闲爱鹤梳翎云好昻头望松宜侧耳聼便堪为导引谁信可延龄
　　游蓝田王顺山悟真寺
　　蓝田王顺升仙处白傅曽题寺更稀野客暂游期欲住山禽何事呌思归称心不独烟霞媚适口仍逄笋蕨肥两日正当寒食日家园防却有芳菲
　　寄淮南制置使薛户部
　　西自荆巫彻海涯南从呉越接京华半天下管权何重两地闲游路不賖山泽利均资我国江湖境尽属君家帝心已简身寕媿使额虽雄性不奢数道转输归检察满朝才子动吟夸摉除奸诈穷毫髪举荐贤能在齿牙采斾双飘为从物画船一簇是行衙已闻邨落添农器渐见汀洲减钓车不使菰蒲侵黍稷将令橘柚变桑麻台州顶自防仙药建水湄亲采御茶器量寛如波浩荡风謡多似艣咿哑闲寻僧话穿云叶静聼渔歌隔浪花野客倡酬容散拙郡侯迎送厌喧哗携笻未遂攀陪去溪上时时动叹嗟
　　懐宗人仲容
　　寻常念朋友况复是宗人乆别弹琴少相思掷卦频旅游湘水逺家寄华山贫早晚重来此园林又过春
　　夏日雨中题谔师房
　　夏雨下如防虚廊减郁蒸溅琴移榻避添砚就檐承暗喜同田父闲聴共野僧苦吟题壁上欲改又慵能三峯王耿殿丞将移镇陜下通理先巳同袁刑部以倡和诗见寄因次前韵和酬
　　居移棠树民皆喜我住东郊却嬾夸拙性怕逢诗债主病身愁见酒雠家郢辞温润如丝雨蜀纸鲜明似绮霞况是已经仙手和防头空使角冠斜
　　暮秋闲望
　　水阁闲登眺郊原欲刈禾壊檐巢燕少积雨病蝉多砧隔寒溪钟随晚吹过扁舟何日去江上负烟蓑
　　书润师白莲堂
　　野人禅客合相陪渐老诗心亦共灰朱草堦前容不去白莲堂上喜频来地形各占幽深境天产俱为散逸材犹恨东郊西寺逺闲门难并水邉开
　　寄陈越学士托附魏仲容
　　取次升沈论等差云霄独不防泥沙常流对面如千里宻友终身似一家魂梦因君游辇毂书题为我寄烟霞仲容到日还应説半纪相思两鬓华
　　和蹇藏用暮秋郊居言懐二首
　　邨落秋穷兴不穷黄花红叶照衰容时平转称千般巧年长仍添一倍慵林下移笻闻逺水洞中敧枕见前峯与君邻近何相似来徃人多是老农
　　敢学宣尼叹道穷闲心何处不相容交朋尽笑龟防散邻里偏嫌叔夜慵晚吹清冷凋万木残霞红澹映三峯为怜今嵗田中稔欲遣儿孙亦务农
　　次韵和王耿殿丞见赠
　　年来暂屈佐元戎富贵真宜在蕊宫性防耻分钱子母时清嬾话劒雌雄公心似水逄形鉴和气如春触物融莫道州民俱受赐好诗编得有谁同
　　独酌吟
　　独酌独吟谁与共天为知已月为朋水邉醉卧无人见席有烟莎枕有肱
　　送萧咨下第西归
　　驴廋嬾加鞭迟迟念独还聼鸡行晓月叹雉过春山渭入黄河浊云归紫阁闲明年公道在莫便掩松闗酬和知府李殿院见访之什徃来不休因成四首
　　暂拥红旌到郡新相知情似旧交亲尽惊慷慨山河主忽访支离草泽人藓径譲慙扬绣袂溪桥迎喜整纱巾防诗中贵仍挥翰双美应难继后尘
　　玊韵重聼倍爽神银钩忽覩更躬亲郡侯喜是风骚主野客惭为倡和人积雾曽侵红绣斾异香犹惹白纶巾两篇箧里贞珉上频拂寕堪有蠧尘
　　使君悮访乐郊民顾我何由得暂亲茜斾动驱千百骑茅亭才着两三人旋烧陆羽烹茶鼎忙换陶潜漉酒巾可爱水邉松竹上数朝犹自有香尘
　　虽喜乗骢到水邨却愁诗敌势难亲平生未竪降旗客临老将为弃甲人豸角勇无心害物鸡皮怯有汗霑巾数篇勉和情枯竭潦倒词锋息战尘
　　送王太博知建昌军
　　莫叹三山隔五云建昌境好説纷纷虽然尚作贫才子犹免潜呼老使君逺逐朱轮输鴈阵闲亲画舸羡鸥羣棠郊独怅分携后髙论何时得再闻
　　和绛防王都官见寄春日书事之什
　　绛郡政闲暇人家可闭门马嘶花下路犬睡月中邨吏亦擎书巻民皆挈酒尊行春思隐逸多谢动吟魂
　　送袁景宗之荆渚寕觐
　　荆渚北堂寕圣善棠隂东阁别严君雪邨山馆思亲梦二十余宵两处分
　　和酬李殿院以野将游呉蜀二首
　　将从两蜀下三湘清世那忧道路长杖履虽然游自在旗亭寕免别凄凉召公化实宜歌咏谢傅诗尤媿发扬愿得徳星归未动光华依旧照毫芒
　　携得笻枝背得琴欲浮蜀浪陟呉岑夲期胜境酬双眼却恨虚名阻片心出似蓬飘寕免醉住如匏系不妨吟重詶雅咏重思想太守相防意最深
　　次韵和酬知开封县钱易学士见寄
　　逺劳仙馆客相勉寄诗来岂有口更叹兼无心可灰【来诗云莫叹鬓如雪且教心似灰】贫资闲夀命吟助道梯媒信拙过朝暮除能泥酒杯
　　送蹇藏用省兄
　　迢递西南路山多水莫穷波涛千里逺风雨一船空海兽形难识蛮僧语不通此行防险阻义与在原同
　　新栽竹
　　苍翠两三枝新和冻块移旋吟酬得处就刻记栽时巳任雪频洒未禁风苦吹幽人心自足千畆复堪嗤
　　送孙推官之阙下
　　此去知君免叹嗟荐章先巳到京华賔筵沈滞才虽乆仙省遨游路不賖绿映酒旗邨店栁红迎诗笔御园花几多祖席棠郊外马上囬头日已斜
　　送陜尉邵国华南归广州
　　召棠隂里邵梅仙守选南归路七千辛苦已伤过岭外别离那忍向花前到京店舎逄新火度越封疆入瘴烟相对与君头尽白不知后防是何年
　　长安春日书事
　　长安春色自依依天命应移地不知蔓草已迷双鳯阙千花犹照九龙池岂无东阁开今日尚有南山似旧时一月悠悠游不足青门欲出歩迟迟
　　题陜府同判衙吏隐亭
　　小亭髙岸上危絶复何言墨迹唐丞相诗牌宋状元山形连二华河势泻三门吏隐真宜此无穷景满轩
　　寓兴七首
　　天地无他功其妙在自然尧舜无别圣其要在知贤知贤无他术观其出处焉尧苟不知舜徒云能则天每念李斯首不及严光足斯首不自保光足舒帝腹我心异老惊宠不惊辱岂敢示他人吟之将自朂秦鉴虽至明不能自照烛楚劒徒云利翻将自杀戮有国茍失贤若跣瞽双目况履艰险途举歩成颠覆秦楚昧于斯寳器徒収蓄
　　伯夷非好饿展禽非好黜圣人不私已动为万世则夷齐苟就禄贼乱何由窒展禽苟便去何人肯佐国其迹则有殊其道万为一
　　圣人不避嫌小人不避耻伊尹放太甲董贤居髙位嗟嗟若此人堪爱复堪鄙
　　天地劳覆载日月劳徃还此尚不能息何况在其间鸟兽饮食外悠悠无贪悭如何人异此昼夜机相闗顾我道何如心足身常闲
　　勿谓患至大君圣民有頼勿谓事至小父荒子无罪因思唐尧九年水少于骊姫数滴涙
　　赠孙何状元
　　天非道莫尊道非贤莫存始知贤人生与道为辕轮明廷亲选士虑彼贤愚浑天子至文明擢公为状元一榜三百人黙黙谁复言有如鳯在林众鸟不敢喧威棱鹿有角度量海无垠直入仲尼室不顾孟轲门文得古中新陈熟甚已寃一字如一星光芒不见防首官来理陜棠树换枯根淑气春风和美化冬日暄至诚物莫欺至明物莫昏平思治地陜清欲变河源我生三十年未尝离丘园朴性昧巧习惟知道可敦贫巷无富车闲地惟云屯我愿为松竹生在君子轩早夜接清风节髙隂更繁何当亲教授如渴饮衢尊斯言拙且直堪将鬼神论
　　别同州陈太保
　　至道不在言至言不在舌在琴复在诗谅惟君子别侯门防森森中有野人谒非趋势利塲慕彼仁义辙此去几迟防忽焉还嵗月孤心伤欲摧冻足涩如折离声无鼓钟行色有霜雪去矣当复来琴未欲絶
　　宿晦上人房
　　野客访琴僧夜午月又午为我弹薫风似聼重华语
　　寻隐者不遇
　　寻真误入蓬莱岛香风不动松花老采芝何处未归来白云满地无人埽












　　宋百家诗存卷二
　　钦定四库全书
　　宋百家诗存巻三
　　嘉善曹庭栋编
　　穆叅军集
　　穆修字伯长天平人真宗东封诏举经明行修之士修预选特赐进士调泰州司理防军负才忤监郡者诬以罪贬池州逢恩徙頴州文学掾修性刚介尝有豪士作佛庙修为作记记中不及士名士遗以金修絶之曰吾宁糊口为旅人不以匪人汚吾文也时文尚声偶修独以古文称明道元年卒年五十四庆厯中祖无择辑其遗稿祖龙学为之序
　　江南寒食
　　江城水国春光饶清明上己多招邀花隂连络青草岸柳色掩映红栏桥歌调呕哑杂呉俗髻鬟疎削传南朝谁怜北客归未去楚魄湘魂惟暗消
　　送毛得一秀才归淮上二首
　　江天梅昼潇潇送别愁吟白纻謡处士才髙融未荐骚人魂断玉方招自伤枥骥心千里空羡溟鹏志九霄酒罢征鞍迢递去不堪回首木兰桡
　　君归迢递淮西路我客萧条秋浦城恻恻相看复恻恻行行送别重行行途中猿鸟哀声断马上云山逺碧横富贵穷通俱未决直倾尊酒沃离情
　　鲁从事清晖阁
　　庾郎真好事溪阁斩新开水石精神出江山气色来疎烟分鹭立逺霭见帆回公退资清兴闲吟倚槛裁
　　送葛源之太和主簿
　　勿叹从卑位聊欣适去情愁风九月急飞鸟一帆轻鲙劚江鳞活杯尝楚酿清欢华莫回首宠辱正堪惊
　　江南春
　　杜若谿边待钓船怨红伤翠助鹂鹃战回春色青蒲劔买破韶光绿荇钱千嶂逺围芳草国一江晴浸落霞天未知多感多愁客何处偷寻瓮底眠
　　寒食
　　江边又寒食伧客奈离襟恨满王孙草愁多望帝禽鸡毬轻薄事歌酒宴游心尽付呉儿軰惟知屏迹深
　　江上送陈翘还无为
　　江上寂寥春雨晴江边冉冉春潮平相逢未尽斗酒醉相送又速孤舟行篁竹穷鎻秋浦郡烟波渺隔无为城音尘两地不千里勿使负君金玉声
　　残春病酲
　　风帘窣窣燕哰哰卧对残芳起郁陶乍困游鞍春尚在未醒扶枕日初髙烦肠屡沃消难解病发慵簪痒更搔欲为风光轻赋别正无憀頼染江毫
　　和毛秀才江墅幽居好十首【并序】
　　荥阳毛生有墅在宣城之南陵尝作村居诗十首其诗用律格五言四韵每篇皆同上之一句元和长庆来诗人多是体生之往还蹑而和者数人暨携北来出以相示予讽其篇而悦其事既恨未得往从之游喜其韵而继之得以盛言生所居之乐宣城实江外之郡而墅且在焉因首用是句
　　江墅幽居好当闲看水田鳬鸥闲夕照秔稻秀原烟野屐无完齿山衣有败肩遥闻双阙下箫鼓乐丰年江墅幽居好南塘枕野亭菰蒲颤风绿菱荇葢波青系苇一渔艇翘烟双雪翎相携二三叟扶醉不曾醒江墅幽居好谿山数里长径通茶坞绿门枕橘园香借石还胜榻听松不让簧闲游惊里巷自作隠沦装江墅幽居好老农时欵扉浊醪犹共醉野话但无机山欲到槛竹风先满衣南溪秋更乐稻熟又鱼肥江墅幽居好宾来定不愁酒酿新出榨鱼活旋离钩移席追松影调琴和涧流陶然方外乐名教絷何由江墅幽居好柴闗帯竹篱田头饷耕后树里灌园时邻静鸣秋织樵闲对野棋抵巇非我事大笑引苏锥江墅幽居好何妨鄙事添神随山父赛筮学野人占露草牛羊喜秋霖黍豆嫌短墙衰柳下寒水半渠淹江墅幽居好名山对九华疎篁十余亩古屋两三家碓下鸡争黍篱根虺逐蛙水边闲送目独鸟在秋槎江墅幽居好身如醉伯伦浮名抛可得荒宴罢何因酩酊乘篮轝逍遥岸角巾人闲莫回首容伪不容真江墅幽居好人闲晩最孤鱼临溪树钓鸟隔水烟呼野竹挂薜荔山花睡鹧鸪画工能状出差杀辋川图
　　过西京
　　西京千里帝王宫无限名园水竹中来恨不逢桃李日满城红树正秋风
　　村郭寒食中作江南体
　　寂寥村郭见寒食风光更着微雨遮秋千闲垂愁稚子杨柳半湿眠春鵶白社皆惊放狂客青钱尽送沽酒家眼前不得醉消遣争奈恼人红杏花
　　合欢芍药
　　薰风对拆香心破浩露双滋粉靣新油壁车中同载女菱花鉴里并妆人皇英帝子钟遗艳琬琰宫姬托后身谁道独呈芳瑞晩也胜常调牡丹春
　　故侯园
　　池馆朝来瓦砾存路傍看取故侯园身前便作荒凉计祗树芳菲不树恩
　　送定师南游
　　营营学佛徒皆喜訾吾道怜师独异羣儒艺知探讨诵诗三四章往往见辞藻玉璞在琢磨不难成至寳
　　送人至边塞
　　岂惮河湟逺男儿效主恩穷边人不到孤戍自分屯马放晴沙暖烽传晩日昏军前初谒帅戎服走辕门
　　独游
　　水曲林幽独杖藜郫筒香入乱花携轻肥不得寻春意动要笙歌逐马蹄
　　贵侯园
　　名园虽自属侯家任客闲游到日斜富贵位髙无暇出主人空看折来花
　　玉津园
　　君王未到玉津游万树红芳相倚愁金鎻不开春寂寂落花飞出粉墙头
　　登莒子台
　　莒国邱垅在莒台荆棘深凭髙一极目怀古重伤心平楚沧烟暝遥峯白日沈谁论客怀抱灌木自悲吟
　　灯
　　杳杳有时当永恨依依何处照闲眠静临客枕愁寒雨逺逐鱼篷耿暝烟纎影乍欹还自立冷花时结不成圆销魂犹忆江楼夜曾对离觞赋短篇
　　登女郎台一首
　　台前流水眼波明台上闲云鬓叶轻莫把姑苏逺相比不曾亡国只倾城
　　赠适公上人
　　喜得师消耗从僧问不休苦吟成白发多病寄沧洲道气闲尤胜书余晩更遒相思二千里阻别十三秋想叹欧生逝应闻李氏忧寻思祗如此必竟欲何求未即无言问方期勿药瘳终为嵩少约筑室共夷犹
　　烛
　　一箔珠帘掩映垂房栊清染麝香枝佳人盻影横哀柱狎客分光缀艳诗禁鎻翠明初唱漏官窗红短尚围棋长宵且秉欢游去无限风情见古辞
　　一百五日同周越陈永游吉祥僧舍
　　痛饮方期数百杯寻芳何事又空回花愁酒困春无着却访野僧萧寺来
　　题李士言秀才别贮帕
　　兰薰麝裛轻绡帕畧许携持又索还题破白云深有意要传消息到巫山
　　景文集
　　宋祁字子京开封雍邱人与兄庠同试礼部防谅隂止奏名以祁为第一庠第三章献太后曰弟可先兄乎乃擢庠第一而寘祁第十累迁翰林学士命脩唐书书成进工部尚书逾月拜翰林学士承防复除羣牧使卒年六十四祁将终自为志铭戒其子勿请諡其后张方平言祁应得諡赐諡景文史称祁非特文章表见于世其守边议兵之畧虽古之名将亦不能过有诗文集百巻原本失传是编祗存诗集四巻真片鳞只羽耳
　　耤田颂
　　倬彼鲜原帝耤于田匪耤其勤我为民先悠悠春旗覛土于畿阳膏泽泽迈于三推有壬有林亦莫不祗我疆我理或耘或耔实苞实茂茀厥丰草田畯至喜祈年伊蚤我谷用成我仓既盈我仓耽耽种于东南其用伊何事神荐馨为酒为醴为粢为盛烝之浮浮释之叟叟上帝居歆降福孔休降福伊何我民既蕃室家溱溱三事不谖食足武奋震叠尔功蛮夷来同罔不率从帝猷昭升式于九围兢兢业业以毖万几在丰念匮在饮思饥子子孙孙勿替引之
　　初伏休沐
　　伏词诏休偃闭门谢朋侪羲和挟升阳晓气红崔嵬炎林郁歊雾焦原横赭埃怒甚崒崒云旱始隆隆雷况我庇茨宇烦襟安得开囚拘诉巾防仇怨避酒杯汤沐未及具返为虮虱咍北风殊杳嘿羲人安在哉
　　锦亭晩瞩
　　长至宜髙明缓帯散烦窘凭轩一超然目与天共尽山从云端见日就林外隠风来草树披烟生井闾近自公况多暇翀臆无留蕴即此可宴居何须事游轸
　　九日药市作
　　阳九恊嘉辰斯人始多暇五药防广防游肩闹相驾灵品罗贾区仙芬冒闉舍撷露来山阿斸烟去嵓罅载道杂提携盈檐更荐借乗时物无贱投之利能射饔苓互作主薓荠交相假【音架】曹植谨鴈令韩康无二价西南歳多疠卑湿连春夏佳剂止刀圭千金厚相谢刺史主求瘼万室系吾化顾頼药石功扪襟重慙唶
　　思贤阁图余真愧而成咏
　　忝中二千石罢去辄图真揆余本完士蚤防善养仁执笏班华位飞绥侍邃宸如何金紫服乃裹丘壑身西南一靣重朅来驾朱轮牵拙歳再期初无德在民形象安足纪崖畧聊自陈质陋眸子了志泰眉宇伸谁谓彼其子而传阿堵神爵里三十八【自参豫吕公而下凡四十一人雷太尉张尚书程枢宻皆再至】赫赫多名臣瞻前谢前哲垂后惭后人
　　题信相院黙庵
　　对言方有黙因黙乃名庵庵留黙不遣一物遂为三龟埽泥中防正恐力弗堪自问呵黙者了然成妄谈
　　月季花
　　羣花各分荣此花贯时序聊披浅深艳不易冬春虑真宰竟何言予将造形悟
　　玉玫瑰
　　瑶楮镂空蒙冰纨卷重叠寒光欲冲斗迥秀难藏叶谁碎辟邪香氤氲飞作蝶
　　海防
　　哆炽风叶张囷皴雨皮厚丛橑列葢端攒旄注旗首物以希见珍材缘怪忘丑
　　枇杷
　　有果产西裔作花凌蚤寒树繁碧玉叶柯叠黄金丸上都不可寄咀味独长叹
　　和贾相公览杜工部北征篇
　　唐家六叶太平罢宫艳醉骨恬无忧孽虏诟天翠华出糢糊战血腥九州干疮坤痍四海破白日杀气寒飕飗少陵背贼走行在采梠拾橡填饥喉眼前乱离不忍见作诗感慨陈大猷北征之篇辞最切读者心陨如揺辀莫肯念乱小雅怨自然流涕袁安愁才髙位下言不入愤气郁屈蟠长虬今日奔亡匪天作向来颠倒皆庙谋忠骸佞骨相撑拄一燎同烬悲昆邱相君览古慨前事追美子美真诗流前王不见后王见愿以此语诒千秋
　　春晏宴北园
　　天意歇余芳人闲日始长落花风观阁睡鸭雨池塘稍倦持螯手犹残婪尾觞春归无所豫羁客自回肠
　　长安道中怅然作三首
　　三辅古风烟征骖怅未前山园蓬颗外【贾山议始皇侈葬言后世不得蓬颗蔽冢】宫室黍篱边树老经唐日碑残刻汉年便须真陨涕不待雍门弦
　　兴亡作今古事往始堪悲宫破黄山在城空北斗移走冈寒兎隠啼戍暮鸦饥灞岸重回首惟余王粲诗城阙今安在闗河昔所凭种祠秦故畤抔土汉诸陵苑树圆排荠楼云澹引缯南山不改色千古恨相仍
　　寒食日送李公佐归汉东
　　有客改南辕春郊驻祖筵尊寒禁火国风暖浴沂天茂草平无际残花惨更妍鹿鸣偕计近簪盍约初年
　　赠清逸魏闲处士
　　奕世依嵓石褒恩下帝庭姓名髙士传父子少微星池溜遥通涧家林近帯坰分明诏书意天极赐鸿防
　　答劝农李渊宗嘉州江行见寄
　　嘉月嘉州路轲峩按部船山围杜宇国江入夜郎天霁引溪流望凉供水阁眠愧君舟楫急遂欲济长川
　　春晦寓目二首
　　春序倐云晚髙台芳意多花成风地缬鸟作暝林歌树气薰繁幄池文叠细波夹城归骑散烟絮徧铜驼春意都无几还持欢绪归游蜂抱蕊去惊燕失泥飞风下幡幡影霞留暝暝霏遥知瑶席恨不减欲霑衣
　　集江渎池二首
　　五月追凉地沧江賸素涟林烟昏岸日楼影压池天篠宻工迷径荷敧巧避船机忘更何事鱼鸟亦留连飞槛枕溪光欢言客徧觞暂云消树影骤雨发荷香辛臼橙齑熟庖刀鲙缕长苹风如有意盈衽借浮凉
　　七月二十七日
　　客鴈归何处寒蛩鸣不休兼之清夜永副以长年愁家令有移帯中郎余白头此怀诚自感何頼怨髙秋
　　七月二十八日
　　秋物向揺落客心真悄然髙风已凉夜澹月始晴天拂幌单练怯凝尘故扇捐露华休早滴覊鹄不成眠
　　再游海云寺作
　　十里云边寺重驱千骑来天形欹野尽江势让山回园李浓成幄楼钟近殷雷斜阳归鞅促飞葢冒轻埃
　　避暑江渎池
　　溪浅容篙短舟移觉岸长烟稠芰荷叶霞热荔支房技叠三挝鼓杯寒十馈浆便成逃暑醉官事底相妨
　　杨子云墨池【即草元所】
　　宅废经池在人亡墨溜翰蟾蜍兼滴破科斗共书残蠹罢芸犹翠蒸余竹自寒长杨无可问抚物费长叹
　　司马相如琴台
　　故台千古恨犹对旧家山半夜鸾凰去他年驷马还死忧封禅晚生爱茂林闲惟有飘飘气仍存天地间
　　寒夜始长
　　四海秋风晚千门夜刻长梧桐老空井蟠蟀近人牀暗烛勤垂烬离鸿短趁行生平江海志耿耿未渠央
　　将归二首
　　逺假西南守三逢梅柳新衰令宦情薄老惜嵗华频郫酿供销日巴禽巧唤春离家何所恨鴈后作归人云栈短长亭今兹重作经卭崃叱残驭蜀分使回星旅鬓双垂雪覉怀一泛萍骊驹在门久此曲若为听
　　腊后晚望
　　寒日系难定鸣笳弄已休冻崖初辨马昏谷自量牛汉树临闗宻胡泉入塞流登髙能赋未风物古尧州
　　城隅晩意
　　寥寥天意晚稍觉井闾闲木落呈全屿云生失半山牛羊樵路暗灯火客舟还瞑思输鳬鹄归飞沆漭间
　　西楼夕望
　　炎氛随日入岑寂坐遥帷倦鹜昏投浦惊蝉夜去枝桂花兼月破槎影帯星移珍重牕风好羲人即此时中秋新霁壕水初满自城东隅泛舟回谢公命赋
　　斋舫谭经后宫池载酒行斜阳鸟外落新月树端生演漾思江浦夷犹绕郡城东辕有遗恨日日物华清
　　陪谢紫薇晩泛
　　积雨涨秋壕轻舟共此遨菰蒲敛铓锷莲芡熟櫜韬岸静鱼跳月林喧鸟避篙归时兴不浅风物正萧骚
　　嵗除
　　雕节真如借良宵此向防家储宿嵗酒乡送大傩寒旧卉回新物来情续往欢匆匆余几刻催具五辛盘
　　过惠崇旧居【崇工诗有名于世】
　　虽昧平生契怀贤要可伤生涯与薪尽法意共灯长遗画空观貌残诗孰补亡【本院惟有师诗橐数巻】神期通一语无乃困津梁
　　中山中秋对月
　　圆期压秋半飞影破云端明极翻无夜清余遂作寒桂繁团露湿轮驶度河干且置穷边思何殊故国看
　　侨居二首
　　抱病苦幽忧都城困倦游身抛秃翁板言入稗家流世路风波恶天涯日月遒危心正无泊将底喻穷愁公宇静寥寥居然俗意销屐闲谁记齿帯适自忘腰畎首秋残获城西日暮樵比来行乐熟随意度溪桥
　　入壬辰新嵗
　　五十为衰始仍余五嵗衰双眸不明鉴残鬓已纷丝铜虎虽频剖荷囊信滥持何须依老格【新诏七十不致仕许有弹劾】先作故山期
　　夏日陪提刑彭学士登周襄王故城
　　聊随汉使者一上周王城片北郊晦残阳西岭明野禽呼自别香草问无名谁复黍篱咏但兴箕颍情
　　东晋
　　仓卒浮江日声明建号初羣臣让禁脔上宰制单綀气鋭开桁战心欢折屐书纎儿竞撞坏不念好家居
　　奉和圣制清明日
　　璇杓临乙位羲御届娄初碧浪桃花涌珍丛锦段舒轮蹄晴缥缈钟漏夕虚徐穆穆宣温殿披文日有余
　　途中新嵗忆三城兄长相公
　　马上逢元朔匆匆记物华趁盘呈柏叶偷笔弄椒花腊暝残晨炬春辉上蚤霞三城今日酒知我独思家
　　九日至卫南
　　良辰独据鞍节物彊相千酒驻衰顔浅风欺客帽寒暂吟非有属倦曲不成欢多谢黄花意还如故国看
　　答朱公绰牡丹
　　珍蘤分清赏飞邮附翠笼蹄金防鬓宻璋玉镂跗红香惜持来逺春应摘后空玩诗仍把酒恨不与君同
　　赠楞严舒公上人
　　丈室锦城隈庭闲地徧苔饭从香积取花续少林开讲昼经残叶禅宵烛委煤无嫌一时学要是暮云才
　　遣吏视诸公茔树回有感
　　文正王丞相
　　两朝从巨德万务罄斯猷汉日左右手尧年忠孝侯名言天下满故事省中留宸篆旌碑首刋文又几秋【予作碑隂述其事】
　　文靖吕丞相
　　庆厯公三入敌谋揺太平啖金真闲敌挠【呼高反】酒不寒盟上印情离切【公被病求退不许】然髭疾遽轻【上剪髭赐公】惜哉天弗憗宸幄泪先横
　　宣献宋公
　　昔去劝明辟【明肃朝公劝还女】俄归参大钧公孙未及相诸葛已伤神名待天渊蔽文争日月新英魂同玉树不向土中春
　　九日侍宴太清楼
　　荐九标佳节中天驻翠舆晨光清复道秋色徧储胥畦稻霜成后宫橙露饱初省收行步玉拜赐俨华裾【皇帝临视刈稻宣许从臣同观又令观橙讫并赐橙稻新米】曼衍来长乐鸱夷下属车帝韶仪瑞鸥玉藻跃恩鱼霁雾供披拂凉风助埽除髙杨穿叶外仙菊泛花余寒入弓声厉欢留酒算徐神池元不浪温树未曾疎帝眷凭秋稼臣心仰夏渠承平将乐事并入史臣书
　　怀古眺望
　　城闉聊属眺千古恨悠悠夏享空台毁韩亡故社留【钧台韩城悉有遗址在】庙祠旌颍凤【黄丞相祠并凤凰里】溪水识巢由【颍水过城下】春色依林动晨烟傍戍浮庌驺闲自集田鹤叫相求町篠夤缘宻川葭靃靡柔栎墟迷郑鄙隗路隔轩游【春秋栎邑庄周载大隗山皆在】感昔如吾軰曾经几斛愁
　　喜答李都官
　　夜魄离星舍春膏浃大田乍迷榆塞树徐暗柳营天沼滴银波荡阶鸣玉绠弦余萌催离土残魃趣沈渊迥湿来莺外斜寒去鴈边莓莓滋野秀纂纂濯花妍戴响饶农笠眠声羡钓船罅云时露日迷岫旋埋烟酌酒聊相劳斯仓竚有年劳君歌闵雨予志谢先贤
　　九日
　　帝京防福近相国偃藩初瓮熟中斋酒厨鲜上客鱼髙怀日萧散外物久驱除犀首无妨饮宣尼或饭疏林凋疑野阔荷罢似池虚此乐凭谁辨须烦藻思余
　　和晏相公九日郡宴
　　令序凝秋籥欢游驻使轩行觞酒筹宻踏节舞鞾翻榴熟丹房解萸香紫粒繁风头猎轻惨日脚送斜暄镂管新篇逸【转运学士即席赋诗】吹花旧俗存请为丞相寿长久庆调元
　　览蜀宫故城作
　　国破江山老人亡岸谷摧鸳飞今日瓦鹿聚向时台故苑犹霏雪荒池但劫灰赪遗糊处壤阖记数残枚恨月窥林下悲风覔陇来依城狐独速失厦燕徘徊废社才存树隂垣自上苔有情惟杜宇长为故王哀
　　集海云鸿庆院
　　地胜祠仍古春余物偏华山云时抱石佛雨不萎花岭挟楼梯峻嵓牵殿墄斜淙溪杂环佩怪蔓走龙蛇供坐僧飞钵香园客戏沙吾游真草草深意属青霞
　　十日宴江渎亭
　　节去欢犹在賔来赏更延悠扬初短日凄紧乍寒天霁沼元非涨秋花自少妍蚁留新献酎蕙续不残烟戏鰋冲余藻游龟避折莲流芳真可惜从此遂凋年
　　忆浣花泛舟
　　蚤夏清和在晴江沿泝时岸风揺鼓吹波日乱旌旗醉防牵湘蔓游鬟扑绛防树来惊浦近山失悟舟移雅俗西南盛归轺东北驰此欢那复得抛恨寄天涯
　　中秋望夕不见月
　　异时凉月好常尔惜严更此夜浮云恶胡然溷太清心孤王粲牍业对景山鎗海蚌犹能满城乌更不惊徘徊循北牖黯澹倚西楹蛩杼逢时急釭花得闇明桂髙应自秀蟾逺太无情坐想瑶轮转孤怀怅未平
　　予昔游云台观谒希夷先生陈抟祠堂缅想其人今追作此诗
　　仙馆三峯下年华百嵗中梦休孤蝶往【此言先生善睡一寝逾一月】蜕在一蝉空【有家在华山下】蕊笈微言秘霄晨浩气通丹遗防后鼎林遣御余风宿雾沈荒白余霞委暗红蛾眉有归约飞步与谁同【先生化去前三日语弟子云吾游蛾眉弟子讶不办装至期而终】蜀地海棠繁媚有思加腻榦丰条苒弱可爱北方所未见诸公作诗流播西人余素好玩不能自黙然所道皆在前人陈迹中如国风申章亦无愧云
　　蜀国天余煦珍葩地所宜浓芳不隠叶并艳欲然枝襞防分羣蕚均霞防万防回文锦成后夹煎燎烘时蜂蕊迎衔宻莺梢向坐危浅深双絶态啼笑两妍姿绛节排烟竦丹釭落帯垂童容鄣畏薄便靣到忧迟媚日能徐照暄风肯遽吹【蜀少疾风故花愈盛】惜观当晼晚留恨付离披丽极都无比繁多仅自持损香饶麝柏照影欠瑶池画要精侔色歌须巧骋辞举尊频语客细摘玩芳期
　　次韵和季长学士正月二十八日出郊见寄之作
　　雅俗传祠日【州人以二十八日祠保寿侯及唐杜丞相于崇真堂】年华重宴辰初阳澹江雾小雨破街尘【是日雨而不泞游人皆集】客葢浮轻吹齐刀俨后陈林芳催兔目原色换龙鳞壤路歌声杂褠倡舞叠新持杯徧酬客惟欠眼中人
　　上元景灯纪事
　　泛膏闻旧典秉烛嗣芳辰霞破初迎月寒林即让春钧天移帝乐北斗下城闉匝地沈香燎浮空罗袜尘并珂驰寳防分幰鹜雕轮忽去腾夷路还来竞要津酒胡矜酎美梅额衒妆新谁见甘泉畤昏祠遂至晨
　　清明值雨
　　有渰兴芳序余寒惜惨凄逺山沈向尽杂树望先迷天阔都成暝云昏本自低漂灰禁余火浮枣祓残溪槛篠风争亚汀鳬夜不栖蓬声攒钓渚蓑滴拥烟畦积润侵重襺长严压晓鼙游人盘马路独漉逐春泥
　　寒食假中作
　　九门烟树蔽春防小雨初晴泼火前草色引开盘马地箫声催暖卖饧天萦丝蚤絮轻无着弄袖和风细可怜鼇署侍臣贪出沐珉糜珠饀愧颁宣
　　落花
　　坠素翻红各自伤青楼烟雨忍相忘将飞更作回风舞己落犹成半靣妆沧海客归珠迸泪章台人去骨遗香可能无意传双蝶尽付芳心与蜜房
　　答友人清明雨思
　　楚云朝暮蔽前峯佳节寻芳己半空三日薰炉沈蕙绿一星春火迸榆红文鳞对掷回塘水贺燕交飞翠幕风怅忆沈齐题句罢碎英无响坠华桐
　　春宴行乐家园
　　园芿初干小雨泥饮壶游屐况亲携身轻蚤蝶千回舞技痒新禽百种啼乗饮草茵侵坐软畏风桃绶向林低阳晖自有留人意衔照髙楼未遽西
　　真定述事
　　莫嫌屯垒是边州试听山河説上游帐下文书三幕府马前鞾靺五诸侯王藩故社经涂国侠窟余风解报仇四十年来民缓帯使君何事不轻裘
　　成都
　　风物繁雄古奥区十年伧父巧论都云藏海客星闲石【成都有一石人传严君平所辨星石今在严真观】花识文君酒处垆两劔作闗屏对绕二江聨派练平铺此时全盛超西汉还有渊云杼颂无
　　九日宴射
　　佳节凭髙驻防旗亭臯雾罢转晨曦堋闲羽集号猿后台外尘飞戏马时芳菊治疴争泛蕊丹萸辟恶徧传枝明年此防知何处醉玉颓山不用辞
　　北楼
　　少城西北之髙楼此地苍茫天意秋惊风白日忽已晚落叶长年相与愁极塞云物自惨澹趋林乌雀时啁啾缨上朔尘久不洗安得手弄沧江流
　　七夕二首
　　西南新月玉成钩奕奕神光渡饮牛素采低浮承露掌清香不散曝衣楼天边华幄催云卷星外横桥伴客愁莫使银河到沧海人间沟水易东流
　　开秋七夕到佳辰里俗争夸节物新乌鹊桥头已凉夜黄姑渚畔暂归人徘徊月御斜光敛宛转蛛丝巧意真卜肆沈防谁复问年年槎路上天津
　　髙亭驻眺招宫苑张端臣
　　蜀天向腊寒未极倚槛绵睇亭臯分一萍团红江上日数葢澹白楼头云杯中竹叶与谁举笛里梅花那忍闻愿君枉步数相劳他时离绪徒纷纷
　　清明
　　晓日东南欲照梁藏鸦宻柳暗横塘行庖束宻停晨防别馆熏衣冷夜香陌上鲜风横去幰阳滨翠防泛行觞独嗟楚客流芳晩淹卧愔愔啼眼长
　　拟杜子美峡中意
　　天入虚楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深
　　九日置酒
　　秋晩佳辰重物华髙台复帐驻鸣笳邀欢任落风前帽促饮争吹酒上花溪态澄明初毕雨日防清澹不成霞白头太守真愚甚满插茱萸望辟邪
　　江渎亭
　　一翚掀翅压溪隅吏事初闲此宴居断岸有时通畧彴轻风尽日战栟榈云鸿送目挥弦后客板看山挂颊余芰碧蒲青来更数江人多识使君旟
　　春日出浣花
　　侧葢天长荡晓霏暖风才满使君旗水通江渚容鱼乐草徧山梁叹雉时场灭尘盘马疾楼云碍曲进觞迟少陵宅畔吟声歇【杜子美宅在浣花溪上】柳碧梅青欲向谁
　　中山立秋
　　峯云晓影破孱顔万里风生结蚤寒人在兜铃烟外走嵗从鶗鴂口中残槽花并滴添新酎笥月兼轮掩故纨白发光隂诚可惜五年搔首望长安
　　把酒
　　歌管嘈嘈月露前且将身世付酡然谩夸鼷防机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜
　　送客寻春集裴氏园
　　寻春送客共留连雨罢春郊物物妍黄抹柳梢初徧后紫黏花蕚未开前朋襟自为交欢惨醉斝谁能辨圣贤犹頼斜阳催跋马不然离恨损丝弦
　　玩园花小集
　　中园爱客重游陪三月林花落复开镂管喜逢吟处笔白波催卷醉时杯欢襟已快邀风度舞地犹寛放雪回不是年芳相假借使君兼乏斐然才
　　寄题相台太尉韩公昼锦堂
　　瑞节前驱昼锦身堂成署牓示州民迁莺贺燕翩翻集嘉树甘棠次第春漳岸夕波通沼溜魏台暾日弄梁尘君看千古青编上得意如公有几人
　　三月晦日
　　静弹尘帻照溪流萍泊春芳向尽头蚤叶乍浓留客坐晩花犹在索人愁最怜幽草能萦帯已觉浮云解映楼白髪未多须剧饮赢输宁属阿戎筹
　　罢学士出守还拜承防
　　十八年前玷玉堂当时绿鬓已苍苍伤禽纵奋愁疮重廐马虽还笑齿长熏罢山炉飘暗烬潄余铜椀冰寒浆须惭清切銮坡地不是吾人得擅场
　　将到都先献枢宻太尉相公
　　再试州旟验不才却将憔悴到中台相车问罢同牛喘大厦成时与燕来【守寿春日方闻爰立之拜】今日谋猷须丙魏他年宾客但邹枚西园闻道余春在尚及花前滟滟杯
　　元夜观正阳宴
　　云端峣阙下呼鞭防树遥分坐逖前山戏百层平乐地佛轮千影瑞陁天祥风入助银花丽寳月来供雉扇圆献嵗承平多乐事击鞭谁美唱唐年
　　和枢宻晏太尉元旦雪
　　寒云万里送残宵回旋祥霙集嵗朝繁影未能藏夜燎薄花仍欲伴春椒光含象阙苍龙舞气勒交衢白马骄丰兆欢歌谁不尔百官兼放午门朝
　　和致政燕侍郎舟中寄晏尚书
　　异时仙阁对三休顿首辞荣动邃旒疏广故僚供祖帐鸱夷尽室付归舟侧阶生玉怀欢宴燕壁图山代逺游新句渐髙尘累少紫芝岩曲要相求
　　移病还台凡阅半嵗乃愈始到家园视园夫治畦植花因成自叹
　　卧治无功赐告回骤叨鸣履上中台【病中改八座】壶公天壤非真死防叟轩裳是傥来经灌旱蔬扶陇出失刋园蕊犯檐开此身疎拙真邱壑不是当年王佐才
　　二月十八日席上方忆季长未还不同斯乐欲作诗寄之防使者来已有新章今牵连成篇拜呈上
　　烟压西郊雨压津满城歌吹为芳辰江形左右衣留帯柳色髙低麴与尘暖逼园花迎望宻晓催林鸟每啼新知君贪拥光华节未肯尊前共惜春
　　程密学知益州
　　墀涂画对别尧蓂细札芝泥袭绶馨三蜀旧台呼辐宠十连新府梦刀灵云梯霁日明钩栈雨阁苍苔蚀劒铭只恐亷襦歌未厌荧煌归应六符星
　　集西园
　　日日西园春思催携觞结客上髙台正缘从事青州至更许书生洛下来【时州醖既美又命座客赋诗】蚤叶已成花半落新巢未定燕千回芳辰物物皆堪爱并作髙阳倒载媒
　　官下
　　东泊骖驔一驻车騩云芣木澹扶疎【郑有騩山】风经御冦仙游外野识裨谌草创余颍谷寒烟仍井邑门残日但邱墟【古治国非今治所】两都大道过从盛不称支离佩左鱼
　　闰九月九日登髙有感
　　隔霜云叶绕天愁闰节重来续旧游赋客岂辞聊暇日楚人无奈賸悲秋寒萸实老犹熏佩晚菊香残不占瓯怅忆故园归信断渚鸿川鲤两悠悠
　　兄长莒公赴镇道出西苑作诗有长杨猎近寒熊吼太液歌余瑞鹄飞造语惊迈予辄拟作一篇
　　寳楼斜倚阙西天北转楼隂压素涟白雪久残梁复道黄头空守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年
　　送越州陆学士
　　梅天霞破侯旗干乡树依然越絶闲挟策当年逢掖去怀章此日绣衣还亭余内史浮觞水路入仙人取箭山牛酒盛夸先墅宴不妨春诏得亲班
　　寒食野外书所见
　　一雨初回逗晓凉近郊连防俨相望乞浆易醉墦间客执防初闲灶下郎暖吹未休缘迥野低烟不散为垂杨家家钟鼓争行乐肯信龙蛇是怨章
　　予既到郡有诏仍修唐书寄局中诸僚
　　一章通奏领州麾诏许残书得自随吾党成章真小子官中了事是痴儿昏眸视久花争乱倦首搔余雪半垂所愿韦呉皆杰笔刘生当见汗青期
　　山中清明
　　一雨东郊巻夕云山中坐对寂寥春髙低桃绶红相倚轻重榆钱绿不匀杯冷罗门抛午案簺残熏屋晦流尘汉鳊渐美开鱼禁已约溪公下钓缗
　　送赵御史仲礼之任南台
　　天子龙沙拜法官议郎亲戴辟邪冠晓辞漠北冰霜重秋到江南草树寒谏疏频烦明主听题诗长共故人看应怜闾里诛求急尚布朝廷礼意寛幕下风清鸣一鹗台端雪霁见双鸾寥寥渡海三冬翮翽翽淩空五色翰晋代新亭苍藓合梁朝旧寺土花残石城慷慨悲袁粲别墅风流忆谢安千里凭髙麾绣斧几回揽辔并银鞍诤臣事业须公等努力明时匪素餐
　　漱玉斋前杂卉皆龙图王至之所植各赋一章凡得八物或赏或否亦应乎至之之意欤遂写寄至之
　　萱草
　　修茎无附叶繁蕚攒莛首每欲问诗人定得忘忧否
　　澹红石榴
　　移植自西南色浅无媚质不竞灼灼花而效离离实
　　芍药
　　有名见郑风今赏异时日采花当采根可能治民疾
　　蜀葵
　　红白相嗣繁色钝香亦浅相对庭户闲俗尚焉能免
　　竹
　　脩脩稍出类辞卑不肯丛有节天容直无心道与空
　　菊
　　纎茎寒始宻秀叶晩逾滋芳意君须识羣葩揺落时
　　芭蕉
　　不枝惟叶茂无榦信中空所以免摧折为依君子风
　　拒霜
　　浩露侵缃蕊尖风猎绛英繁霜不可拒切勿爱空名十二月十八日防饮园夫献桃花二首
　　今嵗腊未破明年春尚赊天教推朔气先作塞南花晩秀尚可惜蚤开真谓竒君看早开处定是向南枝
　　海棠
　　薄暝霞烘烂平明露湿鲜长衾绣作地宻帐锦为天
　　芭蕉
　　凋单葢侧风偃半旗开脆经缯乍裂斜规扇欲裁
　　藤萝
　　虺蔓相结盘虬梢互回曲纷若未契绳繁如已纶綍
　　柳
　　濯濯萦春晩依依帯暝饶楚宫皆饿死无计学纎腰
　　木芙蓉
　　江南江北树秋至仅成丛向晩谁争艳酡顔浅作红
　　除夕
　　厯尾无余日更筹促曙躔持愁媵残嵗将老入新年
　　春帖子词
　　皇帝阁
　　东郊迎气罢暖信入严宸蹔遗星杓转令知天下春葭管灰飞尽金胥刻漏长欢情与和气并入万年觞
　　皇后阁
　　嘉祐随年至皇恩共气和水防冰处动烟思柳前多晓佩揺苍玉晨旂亚翠斿新年好春色今日满皇州暖碧浮天靣迟红上日华寳幡双帖燕防树对纒花
　　夫人阁
　　瑞厯嵗惟新物华春可爱雪轻林弄姿冰消水生态雪罢云初暖天和日便迟玉楼新燕子禖下记来时
　　除夕
　　一杯芳酒夜分天万虑劳劳耿不眠明日新春到何处菱花影里二毛边
　　过摩诃池
　　十顷隋家旧凿池池平树尽但回隄清尘满道君知否半是当年浊水泥
　　蝶
　　扑粉曽过宋玉墙一身生计托流芳不须长结东风愿秋菊春兰各有香
　　八月望夜不见月有感二首
　　素波凉晕澹层城怊怅三年此夜清【在淮南三年逢中秋俱不见月】独巻疎帷成黙坐暗虫相应作秋声
　　九旻含爽助清辉万里重隂误赏期正恨浮云无意绪世闲偏恼最明时
　　山橙花
　　故乡寒食荼蘼发百合香浓邸舍深漂泊江南春过尽山橙彷佛慰人心
　　九日凭髙有感
　　把酒凭髙念嵗华此身流滞属天涯故园丛菊无人赏露压风欺只自花
　　芦
　　嫋娜修茎青玉攒鳬翁睡罢翠防干湘君直寄江湖乐要作风汀瀬看
　　途次清明
　　漠漠轻花着蚤桐客瓯饧粥对禺中遥知阙下颁新火百炬青烟出汉宫
　　重阳不见菊
　　戏马佳辰菊未黄有人惆怅独持觞心知不作怱怱意故欲凌寒报蚤霜
　　立春
　　春动灵旗画尾斜汉宫青帻望晨霞宫中防树纷无算不待东风已作花
　　人日
　　防胜香羮乐上春我怀前事怅佳辰瞿昙尚笑浮生假况镂黄金假作人
　　被召后作
　　粉署重来忆旧游蟠桃开尽海山秋宁知不是神仙骨上到鼇峯更上头
　　甲申首嵗
　　故嵗时光漏中去新正甲子巻头开迎新送故祗如此且尽灯前蓝尾杯
　　朝鸡
　　雕笼摧羽就覊縻心识时朝候不迷羣鹤在轩皆有禄夫君何事独先啼
　　寒食夜偶题
　　前庭露气压轻埃风砌花隂聚复开苦恨浮云心不净月中时污太清来
　　春帖子词
　　皇帝阁
　　日华初丽上林天殿里春花百种鲜驱出余寒还故腊收回和气作新年
　　望春台下春先到猎猎青旗倚汉宫水自北涯生暖溜花从东靣受和风
　　宜春苑里报春回寳胜缯花百种催瑞羽闗闗迁木蚤神鱼泼泼上冰来
　　皇后阁
　　宫里春花才灼灼殿前春仗已峩峩东风尽解天池冻不及君王庆泽多
　　迎春寳胜插钗梁拂钿裁金鬭巧妆上作君王万年字要知长奉白云觞
　　夫人阁
　　银阙崔嵬对未央春来始觉好年光风生禁苑无穷丽日向仙壶一倍长
　　日照觚棱万户春细风轻露浃嘉辰一番宫柳黄烟重百种盘蔬紫甲新
　　玉管轻罗和气动土牛青帻报祠归仙盘取露朝和药舞殿裁云暝作衣









　　宋百家诗存巻三
　　钦定四库全书
　　宋百家诗存巻四
　　嘉善曹庭栋编
　　伐檀集
　　黄庶字亚父号青社分宁人少嗜学有大志庆厯二年时年二十五以诗赋登进士厯佐一府三州皆为从事逾十年郡之政巨细无不与大抵止于簿书讼狱而已生平抱负竒伟卒未一展皇祐五年自编所作诗文二巻题曰伐檀盖取素餐之义以自识愧云子三大临庭坚叔达
　　偶书
　　此心为地把书耕若问生涯指六经欲语世人真富贵胸中珠玉又无形
　　遣怀
　　六载红莲客差池又一年无人和白雪有意补青天肝胆论兴废诗书谒圣贤尊中古日月穷达付陶甄
　　山居独酌
　　山寒未放春消息独把单醪慰寂寥书对圣贤为客主竹兼风似咸韶醉乡城郭灯前到愁贼戎矛盏底销野菜溪鱼随分有不堪回首叫箪瓢
　　赠山寺僧
　　慵饱浮图世共憎蓬蒿师独养牛耕田驱白石年常过林印青薪歳旋生竹似子孙怜笋茁树添松柏补风声眉头怪得春来喜起蔬苗粒粒成
　　寄子防授常宁令
　　疎率君堪爱无心宦又高身思眠白屋人勉着青袍【去冬调官京师于铨吏不得意欲致其官而归予止之】号隐疑名福【前为寜乡慰自号吏隠】贪归似姓陶常宁邑虽小应合得牛刀
　　山水卧屏
　　林泉生长厌应难更写方屏几曲闲仕宦东西苦无定此心长似宿家山
　　和刘卿材十咏
　　耕者
　　四海兵今息耕夫未得知黄粱不敢吃盌尚半蒿藜
　　牧竖
　　逐处随青草生来不识愁旱田干欲死拍手也须讴
　　红树
　　几树浓于茜斜阳景最幽忽因风尽全减十分秋
　　野庙
　　中国浮图盛祈禳渐不过吾民非独困山鬼恨尤多
　　堠子
　　一堠居市廛百堠居林莽土木若有情山中亦惆怅
　　水鸭
　　忆在山中日溪边把钓钩相逢恐惊起招手却回舟
　　溪声
　　至音不可收今人滞形器欲知古乐心山中此声是
　　草市
　　冲市柴鱼集应山鸡犬号问知人苦乐米价不多高
　　龙潭
　　寂寞真龙去雩坛血不干世情多冷暖对此鼻辛酸
　　溪桥
　　忆得别离日乡桥栁脚斜读君诗一转全似到吾家
　　酒
　　千载醇醲意长随麴蘗新解将今日月转入古乾坤【协韵】闷至胜良药愁来敌故人几杯聊酩酊五斗趣还均
　　登郑氏阁
　　林泉无价自由身缰鎻登临趣未真望处好山俱得力夜应明月不孤人任从心外烦于蚁长对尊中别有春当日若知风物胜定移鸡犬过江滨【前山皆秀可爱予家亭阁不能见故云】
　　探春
　　雪里犹能醉落梅好营杯具待春来东风便试新刀尺万叶千花一手裁
　　题东寺柱
　　竹风松月牢于鎻闗闭人心物外情燕雀闻经俱巳惯归来不怕读书声
　　教绳权学书偶成
　　文字有缘曽弄墨【楚俗子生周一年其口陈食饮砚墨金帛之具从儿戏弄聚家人观以为乐绳时先弄墨】见来官小免咨嗟喜将笔砚传生计不失诗书作世家字识姓名能指防写因棃栗不倾斜着鞭莫落时人后三十尘埃监汝爷
　　和公美季防书事
　　知君行县乐经见饱朝昏禾黍富年户牛羊落日村趁云看华没冲渡泾浑颇得诗家助聊应慰旅魂
　　送石都官赴阙
　　为郎四十者堂有二亲稀止仰官为养行应泪在衣白云偏伫立黄犬好频归去有山公啓天心正似饥
　　席上送韦中舍归襄阳
　　如君七十少棃栗有坚牙琴杖新行李云泉旧世家爱求栽树法拂拭钓鱼车独美今归去青衫脱有涯
　　和陪丞相听蜀僧琴
　　小园岂是春来晩四月花飞入酒杯都为主人尤好事风光留住不教回
　　次韵和雪霁游西湖
　　雪为游人意元朝变物华醉乡银作界诗客玉为家鱼影纹冰縠禽踪篆霰沙余英恐销尽目断夕阳霞
　　次韵居正暮春感事
　　物报春光去已深残红满地緑成阴晩花更好吟诗惜余景应须载酒寻欢意莫教时节挫穷愁自倚歳寒禁亭园况是登临胜何必流年动素心
　　次韵元伯西轩桃李
　　李白桃红气味奢蚤须分付醉吟家春风春难期信便是无言做落花
　　望春偶书
　　信马寻春上古原天工一幅绣平川花应笑我将诗句便当游人费万钱
　　次韵居正四月牡丹【时饮过客于丞相后园】
　　四月残红日日稀平阳园槛正芳菲春知东馆酣宾客应是阳和未放归
　　和元伯走马看牡丹
　　城中走马趁残春诗别余花句句新何似园家不吟醉姚黄魏紫属游人
　　次韵子仪初夏偶作
　　醉红方寂寞吟緑又装成急荷宜听清风簟可迎燕谙物态花尽见时情独有无言意不知枯与荣
　　陪丞相游石子涧
　　宾吏亲携涧底行潺湲风递似相迎只应山鬼知公意乞雨新添瀑布声【时久晴新得雨】
　　次韵和真长四季牧童【许昌】
　　怯宜晴不识愁去随青草牧春牛无人古路歌兼笑归去山花挿满头
　　晓牧侵星大暑天昼寻芳树緑阴眠惜牛不使冲残日归带黄昏饮小川
　　角穿黄穗手横笳秋到人间有鬓华落日西风归去路枯桑黄叶两三家
　　枯笛手持无律吕清风曲调逐时新数竿冬日浑无价暖靠牛眠不教人
　　次韵元伯晓出白门
　　山形云染萃屏曲溪色练铺银汉东楼台一轴古今本行者往来图画中
　　栽竹
　　小槛栽培得此君緑阴疎韵似相亲从来风月为三友吟社新添客一人
　　登郓州谿堂【古郓州有谿堂与州偕废其地去今治所十五里好事者迹其名为之韩公诗石存焉】
　　仁智模来物状亲登临宜入古图身惯看韩老诗中景树色泉声似故人
　　辇下防里人子蒙饮
　　秋风吹客衣归思入梦寐相逢在千里一饮胜百醉果脯随分列不减到家味平生金石心颠倒独莫弃何时不搔首共话医国计恨未得杞梓欲把斤斧试尘埃鞵履穿各走车马地唯兹栖栖怀酒椀可以慰
　　探春
　　春色若有价黄金量山丘几拟把酒吟浪欲开口酬今朝庭栁枝拗折丝巳柔东风弄五色渐落草木稠我营赏春资瓮盎蚁巳浮山川天开画祗拟酩酊游
　　和白云庵七首
　　白云庵
　　白云无种满地生有时出山为露老僧惆怅望云归尽日庵前自来去
　　清风轩
　　老僧拂榻人不知独与清风事来去朝昬宴坐向轩中此身便是清风主
　　宴坐台
　　老僧坐见万物空往往终日居此台破衣兀坐若枯木山鸟不怕行莓苔
　　醒石
　　老僧拂拭待游者云骨一片莓苔青尘埃万事心若醉到此不觉令人醒
　　磬石
　　古乐破散郑衞起走入万物不可名山中惆怅莫能到疑是舜时韶一声
　　明月台
　　老僧山中嫌月窄夜夜独上高高台四边不肎着闲树故要满坐清光来
　　白石涧
　　林间旋叠石为路日日自汲涧底泉老僧意趣似童子洗手濯足听潺湲
　　登扶风王宗元山亭
　　云收南山头太白青崔嵬我有泉石梦坐对怀抱开小池数斛水涉鸟来毰毸遗翎与行迹纵横在苍苔忆得钓矶上到家如一回蔬畦参差緑采掇助酒杯痛饮不能去绕行犹徘徊主人林岩癖笑傲苍烟堆心忧百里病良田正黄埃欲知主人喜抱山脚来【图经云太白之半有横云如瀑布则澍常以为故语曰南山瀑布非朝即暮时久旱始得以为喜故云】
　　游石瓮寺
　　飞泉自有迎客意声到山前入人耳泉声引行不知疲石路硗确折屐齿长安睫满车马尘林岩夜夜来梦寐云烟郊原铺古图心眼开快明如洗渭流屈曲成大篆书破野色为緑纸丘墟沈吟古兴废秋风正入红树起折碑断垣卧荆棘意思纷乱不可理穷幽更下苍崖根把酒坐听潺湲醉山花似欲劝苦饮时散清香入人鼻奔走恨不身长游喜写姓名藏薜茘
　　送黄景微西游【晞】
　　先生古肝脾久恨不得识唯闻公卿家要作门下客千载卞和泪争磨荐书墨姓名落四海履杂车马迹尘埃十年衣几度改颜色纷纷九衢中拭眼见珪璧敝褐理众人胸肺无丈尺从来饥渴心既见转不释斗酒听语论今古吐白黒秋入汴栁枝买马欲西适敌方豺狼骄似汉子弟国予知弱诸侯必得主父策
　　登见山楼
　　太守终南为客主出入厌倦马与车与山朝夕欲还徃作楼近在室一隅主人去久山寂寞正值青帝催焦枯我拘簿书甚杻械摆脱步上提酒壶郊原犹未见春色似据水墨长安图也知好景天更惜高峯常是云糢糊安得风伯持大篲扫洒百里如屏铺显昧万状古诗国收拾可秃千毫书我来愿作风雅户醉倒坐待明月扶去家若有岩下梦免复夜夜寻归途
　　和题竹轩
　　小轩移得清风枝知君公退来防机山禽自识主人惯客到有时惊不飞
　　宿赵屯
　　芦花一股水弭楫日已暮山闲闻鸡犬无人见烟树行逐羊豕迹始识石市路菱芡与鱼蟹居人足来去渔家无乡县满船载椎乳鞭笞公私急醉眠听秋
　　宿采石【李谪仙旧墓】
　　秋风宿蒹葭花落若霜雪江山古兴废荆棘垒出没水收凫鴈声夜静寒籁发渔舟自来去笑语载明月诗形动笔墨恨乏风雅骨谪仙为黄土冡平名突兀句编天下口千载字不灭人间比兴复泉底魂魄悦坐诵姑熟语酌酒当枣栗醉梦若可见好句当须乞【谪仙有姑熟十咏】
　　大孤山
　　彭蠡百里南国襟万顷苍烟挿孤岑不知天星何时落春秋不书不可寻石怪木老鬼所附兹乃与水司浮沈鸣防大藤树下庙祭血不干年世深轴舻千里不敢越割牲洒酒来献斟我行不忍随人后许国肝胆神所歆落帆夜宿白鸟岸睥睨百绕寒藤阴银山大浪独夫险比干一片崔嵬心宦游逺去父母国心病若有山水淫江南画工今谁在拂拭东绢倾千金
　　汴河
　　汴都峩峩在平地宋恃其徳为金汤先帝始初有深意不使子孙生怠荒万艘北来食京师汴水遂作东南吭甲兵百万以为命千里天下之腑肠人心爱惜此流水不啻布帛与稻粱汉唐闗中数百年木牛可以腐太仓舟檝利今百于古奈何益见府库疮天心正欲医造化人闲岂无针石良窟宂但去钱谷蠹此水何必求桑羊
　　游石池潭
　　吾家溪潭动百尺坐见游鱼可倒指月明无风水不动钩丝鉴中出朱鲤乘闲具酒席草岸呼网一举常百尾鲙霜炙玉眠防夷树挂落日醉不起几年手板负青山趁鱼舷声不入耳凉秋九月役吏事马奔走黄叶里有酒不得好景饮访古或问刍牧子指我石池十里近苍苔畏崖碧无底楚王北游叹寂寞创竒造幽有遗址【舞阳民传楚襄王游此临河以石为池】我来徘徊知是否废兴尽可付流水髣髴故溪在吾目濯手潄齿有余思开尊喜与风景遇芦花入杯劝人醉渔翁有意助酒卮青竹尽日垂空饵我疑溪灵靳异景不遣红鳞满人意人生天地未归客计较贵贱羞犬彘当须醉倒载月归不信乡梦留不止
　　家僮来持双井芽数数饮之辄成诗以示同舍
　　我疑醇酿千古味寂寞散在山茶枝双井名入天下耳建溪春色无光辉吾乡茶友若敌国粪土尺璧珍刀圭嗟予奔走车马迹尘埃荆棘生喉颐煮云为腴不可见青泉緑树应相嗤长须前日千里至百芽包里林岩姿开缄春风若满手喜气收拾人恐知江南阳和夜欲试小斋独与清风期石鼎泉甘火齐得混沌不死元气肥诗书坐对为客主一啜已见沆瀣醨通宵安稳睡物外家梦欲遣不肎归不信试来与君饮洗出正性还肝脾
　　洛阳道中
　　秋风满巾衣洛水行饮马山川气象老身若在古画嵩云知客心峯色如埽洒荒草徧丘墟沈吟动舒泻
　　竹轩
　　小轩与竹事还往庭下寂寂无客尘开书读对圣贤语一亩清风为主人
　　赋闻角
　　角本金鼔俦独主昬晓色日收云气黄月斜霜露白征夫朝夕闻泪落甲铠黒时平腐櫜鞬白首眼不识严城重啓闭不废角人职老农鼓腹听安识天子徳
　　赋小桐
　　小桐才几尺气压百歳樗雨露意未饱风月韵已孤鳯凰肎寂寞燕雀空踟蹰天地有和气想为桐之腴我愿刳作琴献上九重居坐使薫风还虽死骨不枯
　　赋八月竹
　　我养一轩竹秋来成緑阴万物有衰意独怀霜雪心西风嵇叔醉明月白公吟回首看桃李何尝费百金
　　游云门山
　　南山州之屏四时改颜色日夕太守宴供帐减缯帛更求秉烛饮图写在四壁烟云时藏埋景好疑爱惜我官府中尘喜与山相识泉石未还往愧负苦逋责秋风复杖屦持酒穷胜僻莓苔转苍崖郡国在几席废兴赋飞鸟牛羊自朝夕风物摹大句才薄徒噤嘿唯作酩酊归山月吐半璧沈吟又慰喜三友添饮客【予于署居之南作亭朝夕以与风月往还名之曰三友其南轩与山相值故云耳】
　　携家游矮松
　　矮松名载四海耳百怪老笔不可传左妻右儿醉树下安得白首巢其巅
　　和栁子玉官舎十首
　　心适堂
　　一屏一榻无俗尘左置枯琴右开易重门不闭谁往还明月清风是相识
　　思山斋
　　吴儿心着吴山深终南满目不自慰有时蝉蜕书几边梦到五湖千里外【君吴人】
　　小池
　　清泉数斛闗幽事坐见镜中鱼往来浮萍蚀尽秋月面霜为一磨如匣开
　　新泉
　　墙根新冽寒泉眼风廊一股来冷冷灯花夜半知我喜恰是旧山穿石声
　　竹坞
　　笋随人意疎处生清风如归自来去虽然不与俗子期阴过邻家亦销暑
　　土榻【一云榻前鼓吹蛙一部榻上古木吟风雨客来相倚曲肱眠免令不解山公语】
　　牀前一尺二尺泉牀后三枝五枝树眠闲图似在家山梦魂不使东南去
　　怪石
　　山阿有人着薜茘庭下缚虎眠莓苔手摩心语知许事曽见汉唐池馆来【一云山鬼水怪着薜茘天禄辟邪眠莓苔钩帘坐对心语口曾见汉唐池馆来】
　　茴香
　　邻家争插红紫归诗人独行嗅芳草丛边幽蠹更不凡蝴蝶纷纷逐花老【茴香多蠹】
　　蜜蜂
　　秋成想见香租入菊露枫胶蜜几脾日日山僮扫红叶蜂衙知是主人归【君权酒卯入申出】
　　芭蕉
　　有底春风能好事解将刀尺翦青天知君新得草书法旋卷碧云供小牋【君善草书】
　　答王甫判官示游兴庆池之作
　　东池十里近遭匝风物饱南山若户屏登临四时好我初来长安脚拟朝夕到纒绵簿书闲拘窘若囚盗一岁无几至荏苒成吏考夜夜千顷月只供钓鱼老平生林泉心深竒欲倾倒咫尺乃尚尔满意宁可保君官苦近市危坐若林槁偷闲呶呶中跃马志歊暴登览足意思满腹若瓌宝归来成新诗使我愧怀抱
　　次韵和酬雷太简见贻之什
　　生长诗与书不信世道难出处愧古人章句得一官舌强不肯柔开口谁欣欢十年走尘土蹭蹬苦地寒纡朱非良贵宁较厚与单古心自突兀胸中郁万端昔常玩于水今乃知其澜身世心已灰人事鼻可酸病卧得君诗喜拭昏膜看意逺辞澹泊稠重欲相寛以言药我病吴鲈佐秦餐大句牵勉酬韵高语难安
　　和象之雨后望少室山白云
　　尘埃奔趋插手版十年已卖山中闲相逢少室若交旧白云与我开容顔风驱烟气去敝幕天覆碧玉无瑕瘢我疑岳神宴天上埽洒伊洛为图看又疑山鬼有寒税纩絮万叠输阴官色如可餐无厌饱颇棃为甑炊琅玕去去还观不能巳一里回首百据鞍长安许生以画名闲暇拂拭新素纨能求山高水深趣常恐造化在笔端每观云泉得意处拟写男女家其间今对异景慙首防愚若犬彘编槽防君诗托我有深意明月一杯心往还
　　席上赋别南宫希元
　　十年眯车尘思归入梦寐晨兴见家山两目如去翳故人又过我相对有余意当尊话旧游强笑复吁欷君名在乡书捧檄不肯愧高堂去白发有泪落鞭辔里人献吉梦四壁众所义【希元应乡书里人屡献梦长老以为吉祥】我喜先子言在耳若龟筮【先子尝云希元孝而好学必不穷】人生老聚散酒薄满莫避相见意最长强饮不能醉
　　皇祐五年三月乙巳齐大风海水暴上寿光千乘两县民数百家被其灾而死者几半丞相平阳公以同年李君子仪往赈之以诗见寄因而和酬
　　盐民没利家海隅奔走末业田园芜天意似遣阳侯驱卷水沃杀煎海炉怒涛百尺不及逋老幼十五其为鱼耕夫蚕妇来踌躇百金不易箔与鉏【齐人言蚕者举箔为数】我公偃息哀其愚埋掩尸骼赒惸孤吾党子仪驰赤驹口赍公惠人人嘘日走百里嫌昳晡不饮不食顔色癯去时万树如束枯回首緑暗红紫疎寄诗百言举其麤我愧安饱心如苴
　　元伯示清水泊之什因和酬
　　十年不踏故溪上有时梦去千里游每思鱼行鉴中见青衫手版如仇雠秋风鲈肥美无价莫怪张翰不可留前日诵君清水吟胸中突起百尺愁儿牵女婴走尘土百年一半如叶投清风明月无界畔白首愿作山中侯君诗写出渔者意老景一片在目眸清泉钓舟未入手聊可观诵忘吾忧
　　送刘孟卿游天台鴈荡二山
　　治源先生高七十山水病僻不可瘳灶无炊烟不顾计穷幽极怪如仇雠有时清风明月对好景霹雳拔却大树不回头四方泉石朝入耳杖屦百里夕巳投大笑箕山不敢出走避轩冕岂自由天台鴈荡泼上心暑焦毛发不肎留萦纡长淮下平席倒指计日观怒涛君诗功刻造化骨吴越气象当先愁古今吟力未到处好句愿备幽人收此行诗是图画二山笔归日借我目一游
　　次韵和元伯南楼避暑遇雨之作
　　城头归乌喘塌翼夕阳防干手可炙长虹如篆报来云脚挿下千里赤南山端正太古屏飞防埽云为泼墨安得老笔描写住白头许生死堪忆【长安许生逾八十以水墨名于时今巳死】
　　和韵和子仪闻蝉
　　落日桂树闲长我庭下阴园林动秋意高蝉忽微吟清风转余声杳若下逺岑防物感时节铿鍧吐商金古乐久破碎兹虫抱全音荒忽尚偃蹇激起壮士心愿为秋蝉操被之朱丝琴
　　求郭侍禁水墨树石
　　尘埃典却林泉闲家梦夜夜归云端知君弄笔欺造化乞我几株松石看
　　公是集
　　刘敞字原父临江人庆厯六年举进士廷试第一通判蔡州累迁知制诰以疾求退仁宗谓执政曰如敞者岂易得邪赐新橙五十旋改集贤院学士留御史台熙宁元年卒年五十私諡曰公是先生敞为人明白俊伟自六经百氏下至传记无所不通欧阳公每于书有疑折柬来问辄对使挥笔答之弟攽子奉世俱以博学称
　　荒田行
　　大农弃田避征役小农挈家就兵籍良田茫茫少耕者秋来雨止生荆棘县官募兵有着令募兵如率官有庆从今无复官劝农还逐鱼盐作亾命
　　小孤山
　　惊波触南崖反怒射北壁苍山与相排所谓小孤石蟠根万仞渊耸角百丈碧祠堂豁精严行旅进粉泽或云妇女神肸蠁颇有迹吾知定名意似欲旌介特流俗失其真传闻莫开释居人私其利祸福妄损益竞为媢女説以诬聪明徳先王拱山川祀典有庙食奈何媚于灶屈已防正直吾欲为小孤作书解行客复恐不见从嗟哉世多惑
　　杂诗二首
　　凿井取泉饮上山采薇食岂不信憔悴所愿皆我力泉也非难致薇也不易得志士耻徒饱众人茍所获牺牲畏刍豢樊笼害羽翼悟理宜在蚤无为晩更惑
　　道薄徳亦散功名为时须用力世所贤守正众云愚智者竞蒿目小人复尔图悠悠三季后此风益已渝安知治未病舐痔而多车尧舜无能名越哉已矣夫
　　示张直温
　　筑山必使高凿井必使深百正戒浅近盛徳羞浮沈焉有尺寸枝能栖垂天禽焉有升斗泉能容横江鱏借兹论物理足以开君心嗌在容不足弱在力不任大道如路然固无古与今
　　渔翁
　　白头老翁披败蓑求鱼终日罩淮波波深水阔望不絶网目虽繁能几何大鱼鳣鱓入渊底小鱼鲲鲵登网里手皲足趼吁可怜何不为网大如天
　　晓至池上
　　宿坠高叶薄云丽朝阳园林澹澹秋庭戸萧萧凉水浅鱼怫郁荷深鹭低昻幽怀欣自得佳赏契所望忽恐羣动作深林沸蜩螗
　　金山廨院
　　门前松响乱头上壁上江图流眼前松声水响两不辨似有疑非心悠然安得乘兴浮轻船
　　晚凉
　　落日蔽昆仑微风起阊阖虫语声凄恻树影翻离合蚤露结明的圆蟾莹尘匣浩歌始自放喟此区中狭
　　过圣俞读其近文明日寄之
　　昨日过君家双瞳偶清刮非无俗尘累喜见秋阴豁住瑟请新声瑶音邈超越神惊自束躅不为天寒发
　　细
　　小满前轩浓阴不时卷随风气潜润竟日花微池光惨澹昏楼色依微辨寒添夕景长坐逼秋容晩楚客歌泬寥吟怀孰云浅
　　濉阳歌
　　梁人犹唱濉阳歌隋人水调能相和梁人池台已平地隋人岸树空嵯峨梁人隋人去如水水声日夜流不已张巡庙前春草生里人尚识将军名国雠已灭心不死愤气半夜凌苍防丈夫节义岂在小愿为长剑刳长鲸
　　昨日风赠王舒
　　昨日风今日门前泥坑昨夜土秋怀惨凄谁最多江南秀才洛下旅十年麻衣走南北饥寒不比仓中防悠悠暖日庇重云举头望天不得语
　　贡父在京口阻潮未渡
　　向晦月消魄楚涛为之衰坳堂无深涉客子缓归期吟绕沙步阔眺赏秋山竒大川涨南岛落日明西垂登高既易赋怀古惟难诗喟彼一带阻积此三歳思何当命海若利涉慰调饥
　　登禅智寺上方赠同游诸公
　　重冈抱城起清川带野回旧都迁陵谷遗寺空池台修竹入晻霭荒蹊转崔嵬鸣禽畏人起故老惊客来置酒感兴废浩歌寄欢哀伊昔游此人于今安在哉谷深春先觉地爽景后颓造适暇一笑愿尽此余杯
　　杨白花
　　飞飞杨白花随风渡江水江水来不极杨花去无巳鸦啼浅深树落雪千万里春气伤人心绵绵复如此
　　过海舟
　　秦王好神仙东上琅琊台娥眉緑发五千辈去乘长风款蓬莱对此秦人海旁立生别死分不敢泣但见高帆云中没野鸟悲鸣为翔集过海舟何时还火焚荆棘空骊山
　　睡起
　　日午吏稍休池上逍遥眠水木澹相映庭户清无喧时有山中禽来鸣髙树巅微风拂衽过防意成翛然有生滞形役万物安静便媿无淮阳绩髙卧亦终年
　　采蓝寄王深甫
　　采采泽中蓝制为金翠衣春风为君舞宛转有光辉良辰古易失丽色世云希嗟嗟不盈匊日暮空来归李觏以太学助教曽巩以进士及第归俱防郡下素闻两人之贤留饮涵虚阁
　　孤鸾方北游威凤复南翔邂逅中道遇孔音何锵锵太平向百年此固多美祥扰扰都人士争先觌辉光虽无醴泉流江水清且长虽无朝阳桐翠树茂且芳念将万里逝愿得少傍徨为君阿卷阿因以谢楚狂
　　秋兴三首
　　微风起阊阖秋意日以滋阴虫羣悲鸣草木同变衰天道虽茫昧平分为四时功成自当去摇落何独悲魏牟贵公子沈没功名闲一浮江湖水惨戚頽朱顔鲁连揖万乘踏海如防还弃世脱敝屣风流安可攀耿耿秋月辉中夜西南流牛女永相望婉娈悲素秋安知乘槎翁径出海外游天路或幽险神仙非所求奉同永叔于刘公曺家聴杨直讲女奴弹啄木见寄之作
　　空林多风霜霰零啄木朝饥悲长鸣口虽能呼心不平谁弹琵琶象其声雌雄切直相丁寕欲飞未飞皆有情琵琶八十有四调此曲独得传幺妙翠鬟小女自絶殊能承主欢供客娯转闗挥拨意澹如坐人虽多旁若无醉翁引觞不汝余诗老弹铗归来乎两君韵髙尚如此何况枥上之马渊中鱼我生不晓世俗乐倾卧江城更寂寞中园有时闻啄木虽有髙下无宫角木声犁然当人心焱氏之风殆可学渊明无非无意白发秋来自少乐得公新诗濯我愁因问杨子更借不我欲醉聴江城楼
　　与景仁圣俞饮景彛西园
　　鬓发今欲白山林未能往每逢负郭趣黙有归田想置酒松柏下当春更萧爽欣欣二三子相与留一赏蚤花何娟娟秀色倾宿莽驯禽声喧呼永不防罗网物情乐于适未必在深广育育井中鱼胡然困偃佒佳哉主人翁示我以天壤放懐寓一醉益愧鸣佩响
　　同介甫和圣俞赠狄梁公裔孙
　　陈平智有余周勃勇无敌两人相提衡终复汉社稷梁公柱石姿独立谢羣力匡君多直言荐士有深画既扶将頽运亦起未然策事业兼二子皓然霜雪白偏财戒独往特达见全德谁谓十世逺风义犹不隔末孙何支离畎畂有饿色明诏问乐乡布衣列士籍名垂天壤闲气使懦夫激闻君商声歌更若出金石
　　赠圣从待制
　　君居御街西我居御街东如何百步闲十日不相从君非园中植落落千丈松我亦湖海人庶几孤飞鸿俱游人世闲俯仰岂不同萧萧发向白哀哀嗟转蓬仕固不期达贫亦不讳穷行当一麾去幸识撄宁翁
　　蚤至凉榭观芙蕖
　　林深池亦浅日出光晩及粲粲花尚含漙漙露犹挹良鱼潜复跃幽鸟翔又集物情怳如慕心赏浩难识谁能赠远人采采空伫立
　　同诸客饮涪州薛使君佚老亭
　　百尺井底泉激轮作飞流潺湲入亭户宛转如奔虬主人三署郎持节西南州弃之卧故里富贵安足留却埽长闭门赢余非所求客来坐林下尊酒相献酬未尝思朝市余思良悠悠乃知独往意不必山林幽衣冠多隽才继踵公与侯谁能悬其车五十未白头嗟嗟贤大夫此风可镇浮为问三辅闲何如马少游
　　曲水台竹闲黙坐
　　杖履不能远逍遥池上林微风起众响炎日隔繁阴斐亹激泉流闲闗语鸣禽放懐在达人寄赏欣会心既谢朝市喧亦防山谷深虽知非我室犹以开烦襟
　　野望
　　重阳去寥落小雪碧苍茫兽起骇枯草鸟归横夕阳薄云低引白衰菊暗消黄竚立胡为久怆人非故乡
　　芜城闲望
　　幽寻古城上秋景日凄凄落照映原没阴虫当路啼隋宫变芜蔓楚分失端倪自是伤亡国非闗醉眼迷
　　送张六大尉新安
　　新安好山水想复似桐庐吏隠应相称官卑还自如洛尘趋走里周俗战争余会自求知己频飞一鹗书
　　小雨
　　春城频过一望一増新欲晩云成锦初晴草似茵和声散喧鸟芳意属游人向晩车马息东风飞暗尘
　　玉津园
　　垂杨冉冉笼清籞细草茸茸覆路沙长闭园门人不入禁渠流出残花
　　短槐【在水陆院】
　　蹒跚不称三公位偃蹇空妨数亩庭只有老僧偏爱惜倩人图画作书屏
　　扬州夀宁寺【周世宗尝幸此】
　　隋宫老荆棘淮地阻山川天子周王狩诸侯楚社迁宿居江水上休甲古城边清跸曽过此髙台亦宛然殿空生影响尽古剥丹元缺甃惊跳鲋遗碑失纪年废兴真可感耆旧每多传一咏芜城作斜阳闻暮蝉
　　送人之洛
　　逢人问嵩少千里驾征轩倦马夜未寝鸣蝉秋尚繁风烟新邑洛冠盖上东门合有西宾问归时许共论
　　聴钟
　　陋巷客回辙夕阳钟送秋寒声满空谷暝色下髙楼斗逐悲风起微兼逺角收旅懐伤急景聴此愧淹留
　　于司録东园
　　辟疆园圃压城闉闻道池台事事新自置一尊消永日别留磐石待幽人雨添菊色迷三径风散花香入四邻亦欲肩与乘兴去主公何必旧相亲
　　芙蓉池
　　緑华青盖满方塘雨洒风吹着处香净埽钓矶双树下醉攲凉枕弄秋光
　　观城上梅花忆和
　　城头梅树花初发每到花前忆剡中白水碧山应有约与君擕手过春风
　　后登坐啸亭
　　风卷髙花舞成雪湿芳草緑侵云层轩独立时惆怅淮北春光过五分
　　黄蔷薇
　　緑叶黄花相映深水边台畔结浮阴何人解赏倾城态一笑春风与万金
　　清明后鴈
　　留滞江南久今来万里归春风稍和暖作意入云飞
　　江行寄隠直
　　自念复远适与君仍解携天文鹑首尾地势陜东西江汉饶风闗山盛鼔鼙离忧各易老秋意欲凄凄
　　始秋
　　秋色忽已改旅程殊未央水云含变态山送凄凉杳杳青枫暮菲菲白芷香多才悲屈宋摇落近沧浪
　　山寺
　　野竹檀栾翠孤峯杳霭青山楼随诘曲石路上青冥云色移时合钟声隔水聴似闻堪避世游子未尝经
　　琵琶亭
　　江头明月琵琶亭一曲悲歌万古情欲识当时断肠处只应江水是遗声
　　观南戍士卒作乐
　　箫鼓军中乐旌旗岁晩过激昂双剑舞慷慨万人歌睥睨荆衡小腾凌虎兕多北风随杀气横絶洞庭波
　　小园春日
　　草色初新桞带长宿烟朝露湿朝阳东山云起西山碧南舍花开北舍香
　　风寄张野人
　　天地初开泰雷云未厌屯泥深长闭户谋拙苦忧贫狼藉千株雪空亾一半春仍愁三径里草色断幽人
　　闻圣俞移官霅上以便归养
　　亲老不择禄此心如古人戴星捐吏事戏防过乡邻若下开新酌汀边咏白苹醉吟俱入手亦未负青春
　　晚酌
　　楚山何处天气晚来凉返照原野静清风松桂香髙楼半云雾远水入沧浪幽意惊飞动真凭酒散狂
　　城南泛舟
　　乘兴随所适出郊聊泛然清波能照发白鹭巧迎船老树悲秋髙风急暮蝉孤城隠不见落日暝浮烟
　　秋晴西楼
　　秋风卷阴翳广野见秋毫木落山觉雨晴天似髙开窗置尊酒看月涌江涛髙卧淹湖海非闗气独豪
　　遣思
　　淮上秋光疑客恨城头暮色凝斜晖独游未必能胜醉远望由来可当归
　　观鱼台
　　落日含古意髙台多远心鱼龙潜冻水蟋蟀有哀音江汉南浮远闗山北望深张衡四愁意厯厯起登临
　　雪后登观风楼
　　雪带郊原阔城横碧玉齐夕阳寒似落远树望如迷旅鴈情更急栖乌饥乱啼彊歌非郢客竟日恋危梯
　　九日
　　采采黄花菊飘飘阊阖风醉从纱帽落兴与古人同北岳烽烟隔甘泉骑通悲歌伤远目不是为青枫
　　梅花
　　泽国春还蚤山梅腊竞花缤纷迷雪意浩荡逼年华驿使红尘逺江风短日斜芳菲恐易失愁思乱悲笳
　　雪后
　　飞尘暂消息春意日冲融野水涓涓緑林梢靡靡红跃鱼轻泮冻鸣鹤舞和风出处惊时节悠悠看歳穷
　　春阴
　　江上浮云聚城中暮景兼东风酒味溢小雨客愁添寒色端侵牖斜阳不满帘留滞成楚老卑湿意无嫌
　　初晴
　　余春更好日出望还新喧鸟啼惊客林花笑向人年华如过鴈世事剧飞尘置酒陶嘉月滔滔醉任真
　　庶几堂夜偃几作
　　短夜催微月流云湿太空萧萧筛竹飒飒舞松风形影明灯里欢娱隠几中吾衰傥未甚正复梦周公
　　离京后寄贡甫隠直
　　清川如带屡回环信宿犹居百里闲敢恨淹留同杜渚正怜风雨似梁山月残虚魄无由共云映髙楼不可攀却怪梦中翻识路化为蝴蝶一飞还
　　鼓角楼宴席
　　周城百雉拥中军阿阁三阶丽白云燕雀应知依盛德山河相与助雄文轻裘缓带居多暇防酒嘉肴客易醺还识魏牟懐北阙正逢长日扇南薰
　　临波亭
　　緑杨芳草旧无蹊竹坞花源敌剡溪水影时翻髙槛动天形畧抱暮城低逢迎野兴鸥双下防缀春愁莺乱啼宿雨楚山云正满髙楼莫上使人迷
　　春晚
　　芳草不少住白日定空长庭树暗新緑春衣生晚凉悠悠向时节细细倒壶觞谁使风前絮来参醉后狂
　　登东城楼
　　髙楼望不极野兴远相追宇宙一长啸山川多所思薄寒才胜酒短景不禁棋俯仰哀羣动辽辽见尔为
　　寄题歙州流杯池
　　公子爱客意髙山流水闲清波无断续翠斝自回环野兴四时得棠阴终日闲何当竹林赏醉耳听潺潺
　　澄心堂读许浑以下诸诗
　　许浑诗后三百年长啸空堂览旧篇落日孤城曽不改曲池髙榭复依然尘埃暂憇道路客文雅相追今昔贤鱼跃鸟归殊有意卜居仍欲近湖边
　　月夜
　　月出浮云尽风生中夜清星辰竞揺动河汉湛虚明老树稀疎影惊禽断续声秋懐先已乱蟋蟀更宵征
　　荷花
　　水国非人境芙渠五月秋乱香清宿醉浓艳破征愁鱼戏都堪数鸥飞絶自由防须穷一赏诘曲任扁舟
　　七月二日
　　西风入庭树天气飒然秋细才成润髙云澹不流平分感一叶远兴忆扁舟蟋蟀何须急羇人始欲留
　　送王子直还斥沟
　　薄薄云蔽日凄凄寒中人飞飞燕归蛰漠漠鴈来宾送子独无友悲秋空病身登山复流水便觉二毛新重过谢氏园亭寄裴博士俊叔王主簿宗杰
　　徘徊远林下幽草为谁芳前日同游客今朝俱异乡东风离澹荡陈迹似凄凉何用江千里春心故易伤
　　贺司马君实何济川得厐公炭
　　上府爱才天下闻两君素出将军门欲正大炉慰民望豫排寒气作春温不烦束緼资游説聊取优贤报国恩自笑野人卧穷巷负暄方拟献天阍
　　送洛南周侍丞
　　不知商洛道空暮紫芝歌从事老将至送君情独多双凫尚方去驷马故乡过想见挥弦乐春风初扇和
　　五月望日赴紫宸谒待旦假寐
　　半夜北风天返寒倒衣惊问紫宸班云容不辨阴晴际月色犹迷爽气闲独喜鸣鸡应钟漏正怜残梦识江山濯缨簪笔初无补空媿纷纷数往还
　　月夜期江梅两君不至
　　日入更洒埽翛然庭槛空酒杯落明月白羽来清风佳兴自不浅幽人无与同徘徊卧林下重露霑兰丛
　　和直孺夜凉
　　急逐云过微风吹月生寥寥天宇阔粲粲葛衣轻辗转漏将永昭回河正横秋槎旧有信忽忆泛沧瀛
　　和永叔忆幽谷
　　蚤闻幽谷未曽窥翠碧清寒入梦思到眼惜无名手画醒心欣得醉翁诗种花旧比甘棠树刻石今成岘首碑使我一麾从此逝胜游当不减君时
　　阴山
　　阴山天下险鸟道上崚嶒抱石千年树悬崖万丈冰悲歌愁倚剑侧步怯扶绳更觉长安远朝光午未升
　　留别永叔
　　回车欲度幕南庭此地那知眼解青老觉鬓毛俱种种醉来风动尽冥冥平时恸哭休论事远别悲歌更忍聴且共春风同入塞忆君时计短长亭
　　朱桥
　　朱桥桞映潭忽见似江南风物依然是登临昔所谙犬声寒隔水山气晩成岚留恨无人境幽奇不尽探十二月二十七日宿桞河闻永叔是日宿松山作七言寄之
　　相望不容三日行多岐无奈百长亭欲知河桞春来緑正似松山雪后晴
　　澶州
　　穷谷回看尽孤城平望遥【自古北口山至此都尽】市声衙日集【此州衙日市集】海盖午时消【每日海气如雾至午消尽土人谓之海盖】冠带才通汉山川更入辽春风解冰雪最觉马蹄骄
　　红玉谁家女
　　红玉谁家女明艳夺青春羞人不得语含笑却成颦
　　冀州正月十六日饮席
　　月缺雪残云乱飞千灯相照续长晖寒欺短夜禁杯酒春入东风试舞衣老惜佳辰经歳得醉惊陈迹出门非渔阳鼓节尤悲壮知我心从万里归
　　登平山堂寄永叔内翰
　　芜城远地隔人寰尽借朝阳万叠山江气横呑飞鸟外岚光平堕酒杯闲主人寄赏来何暮游子消忧醉不还无限秋风桂枝老淮王先去更能攀
　　后回文
　　緑水池光冷青苔砌色寒竹深啼鸟乱庭暗落花残
　　城楼
　　新晴彊人意步上西城楼云烟开井邑绮绣错田畴离离麦就熟翳翳桑尚柔懐归感初服览物怅淹留
　　雨中闻钟
　　疎钟不隔雨迢递入重城倦客未能寐归禽初不惊霏微随暮色飒沓隠秋声帘幕鲜风起明朝应蚤晴
　　与杨十二延平同登城东门
　　緑桞浮萍合青山画幛开登临共今古壮观杂欢哀长日消棊局微风彊酒杯浮云满西北容易飞来
　　蚁鬬
　　扰扰嗟何急营营若有侵由来穴知非尔旱为霖王伯彊并弱兴亡古到今愿推达观理安得异机心
　　微登城
　　雨映寒空半有无重楼闲上倚城隅浅深山色髙低树一片江南水墨图
　　中秋见月
　　微风送雨江南去凉月衔云水上来暑气顿除秋暗入忽疑浮汉弄昭回
　　中送友入京兼柬诸亲旧
　　江外五年别斋中三日留何能慰衰疾正足乱羇愁泽国时淮山桂树秋思归与招隠一二谢交游
　　珍簟
　　珍簟平铺水珠帘半卷风劳生髙枕里多事剧棋中性僻非朝隠民淳赖歳丰翛然对松菊但觉讼庭空
　　蝉
　　微躯定谁恨清啸不知劳屈宋悲秋苦夷齐卧隠髙风林含咽絶露叶动萧骚何必催摇落人今已二毛
　　临亭
　　秋至感人思登临成惘然浮云帝乡外落日古城边归燕声相别幽花色可怜名山负独往触物见年年
　　和少述题虎邱
　　吴墟秦烬灭遗踪惟见千岩鏁梵宫化出楼台双树外密移天地一壶中石形虎踞森相向剑气龙蟠冷射空羇宦无由蜡山屐因君诗句梦江东
　　谿上避暑
　　滴沥松下雨清微萍际风欣然此时赏我与斯人同倦鸟堕水上游鱼翔鉴中不言阅羣动未觉幽兴穷乐郊鱼台下柏林中结茅作小亭命曰幽素木懿臣刑部之书也谢且戏之
　　结茅更何好列柏自成林素履宜独往幽人欣宿心炎晖翳槐盖清吹和瑶琴稍与事物远忽如丘壑深良无山水趣安得契知音
　　寄内
　　年久渐难禁逺别宵长初信有相思天寒辗转不得寐一夜风吹庭树枝
　　丙申闰月镇杨州与京师诸公别戊戌十一月受诏还阁首尾仅三年尔然原叔伯庸隐甫子竒公南清卿之翰昌言八人者皆巳徂谢感之怅然作七言寄滑州正臣密学给事
　　冠盖如云笑别时亦知陈迹易伤悲归来未似钟山醉零落多于邺下诗人事可怜驹过隙秋风几许鬓成丝何须更听山阳笛欲近西州涕自垂
　　汾州有唐大厯中崇徽公主嫁回鹘时手迹在石壁上李山甫作七言诗并刻之子华永叔内翰皆继其韵亦同赋
　　锦车西去水东流汉节何年送解忧独上青山自惆怅彊歌黄鹄少淹留遗踪不逐哀笳断丽句空増北渚愁君念平城三十万谋臣竒计已堪羞
　　同梅二十五饮永叔家观所钞集近事
　　陶公一亩宅尤爱北窗风心逺地成僻客来尊不空观书太史氏全性市门翁子亦何为者于兹清赏同
　　听女奴弹胡琴
　　女奴能为马上曲一弹一弹复一弹我醉巳眠都不醒半天落月微霜寒
　　独行
　　南山半云天气杂暄寒野兴宐独往春愁无定端鸟声来静听栁色入遥看却谢芳尊酒悠悠谁与欢
　　晦日
　　是月佳游胜兹辰旧俗同防须陶一醉相与送诸穷江栁参差緑林花防染红春期有大半作意竞东风
　　喜
　　凉风响高树清露坠明河虽复夏夜短已觉秋气多艳肤丽华烛皓齿扬清歌临觞不肯醉奈此粲者何
　　絶句
　　青苔满地初晴后緑树无人昼梦余惟有南风旧相识径开门户又翻书
　　芷亭
　　籍甚离骚后芬芬楚泽滨移根烦老圃比兴得佳人秀色谁与玩清香不自珍吾庐故可爱况及物华春
　　瑞竹【双干同本因以瑞名】
　　耸节偶相望雪霜终不迷应将古人比孤竹有夷齐
　　独宿直舍
　　谈笑从容宫漏稀高轩去尽掩重扉风含玉宇霜威劲月堕瑶窗烛影微周衞相望喧夕警炉香不断防朝衣尘躯更觉仙山峻旅梦端从江海归
　　直舍竹下残雪二首
　　阿阙三堦敌井榦宫墙十仞逼云端故留残雪侵春事欲傍孤篁老歳寒
　　重叠空堦委玉尘萧疎碧篠冻浮筠地寒自称孤高节不共阳林竞蚤春
　　同持国过江十新筑池塘亭
　　吏隐由来事郊居故自宜池台随意定泉石象天为珍树移时语清风竟日棋市朝情久厌野老不相疑
　　麃子岭帐馆寄隐直
　　离肠易感歳华催更席龙沙望紫台持节不眠宵自永听笳无事泪空摧扁舟何处山阴雪驿使他年岭上梅欲寄一书愁已乱天边应客星回
　　得贡甫巢县书云阻风
　　别离常作恶衰老异他时望望风波苦悠悠儿女悲江空人迹絶天迥鸟飞迟若复无双鲤何由慰我思
　　和御制后苑赏花钓鱼诗
　　四照繁英拂槛开九重紫盖赏春来卿云共和光华旦瑞露偏凝沆瀣杯池藻跃鱼波澹荡林光倾日影徘徊淮阳闭阁头今白梦绕钧天惜未陪
　　驾幸飞山教场阅武侍宴
　　冬令三农毕时巡万乘行川原分壁垒貔虎望麾旌王气云成殿天光日绕营风随鼓枹急尘絶马蹄轻发石机投短枰□火激明响振【平声】摧列缺影堕落欃枪令下疑霜肃恩加挟纩平搴旗轻俯仰夺槊妙纵横壮士前歌勇儒生纵观荣炙行烽燧举觞溢海涛轻清道遥传警鸣鞭夕向城欲知威畧逺区外詟天声
　　赠别长安妓茶娇
　　玳筵银烛彻宵明白玉佳人唱渭城更尽一杯须起舞闗河秋月不胜情
　　陈副使遗藁
　　陈洎字亚之彭城人曽知怀州审刑院寳元闲为屯田外郎庆厯五年转吏部外郎加直史馆迁度支副使寻调盐铁皇祐元年以副使行河还卒其孙师仲师道藏其手书遗诗二十五篇尝出以示一时名公如林希司马光孙觉苏轼苏辙徐积钱世雄任希夷李俱有跋语极为推重曲阜颜复弁序称其诗辞格秀古愈澹泊若愈深如借宅云四壁旧贫宁畏盗一枝虽小易容巢赠无巳师云他年逺公社若个是遗民读之令人洒然若醒今二诗全篇不可得零章断句朗诵一过已觉沨沨乎清风生于齿颊闲也
　　离郭店马上回寄乡知
　　回望离亭映楚山慨然西笑入长安贪程野仆担书引惜别乡人驻足观霞衬曙光烘积霭栁和春雨荡轻寒遥期此地归来日迎取相如驷马看
　　黄鹄
　　呼树止陵阳逢辰下建章竒姿标上瑞正色丽中央昭祀祠坛畔声歌太液傍鳯教鸿作侣天与菊为裳神雀非灵异流莺愧采章集污宁我类一举戛云翔
　　过项羽庙
　　八千子弟已投戈夜帐犹闻怨楚歌学敌万人成底事不思一个范増多
　　寄宝臣寺丞
　　万里扶灵宅夀阡谢公纯孝是家传庐开四尺同寒士榱列三围陋昔贤先域定生连理树门人多废蓼莪篇我心防极君应念露白霜清泣昊天
　　蓝溪闲居
　　白鹿原东虎西结庐岑寂映蓝溪露侵僧履兰三径春入农歌雨一犂聒枕溜声疑水宿拂檐山色类嵓栖闭门养拙无人问揭尽陈编日又低
　　开元寺凌虚阁对雪寄解唐卿
　　璚滴琳华一夜凝凌虚雕槛晓来凭眼观银色三千界身到瑶台十二层玉洒砌尘供庾斛粉融檐水妒房陵化人宫好分明在恨不同君把袂登
　　雉媒
　　朱冠衮背一何鲜声厉情骄目悍然若道物情皆锡类雉媒争似鹓媒贤
　　还刘处士先令公鄩功名録【刘公事朱梁】
　　当年力战荡妖氛十万雄师四七勲将畧妙欺班定逺家声高过李将军铭图魏鼎文犹在笔勒燕山迹尚分今日闲披有遗恨可怜生不遇明君
　　读刘蕡策【以指斥贵幸不顾忌讳有司知而不取】
　　药石危言治乱箴贾生晁错是知音可怜当日司文者不畏人言合愧心
　　谢人惠三峯朱柿
　　乌椑珍果益丹名新折红林蔕尚青浆冷夜凝仙掌露味甘秋割楚江萍圆堆玉盌樱难并賸荐金尊酒易醒应念茂陵消渴者整篮封贮到云扃
　　过田文墓
　　当年闻奏雍门琴话着池台泪满襟何况今朝陵谷畔池台无迹可追寻
　　对雪寄崔仲裕【时在蓝田闻崔在酒舍】
　　夺鹤韬霞势渐浓巻帘庭馆好支笻乘查路阔寒凝冻种玉畦平晓被封天上瑶宫当月圃海中银阙耸鼇峯思君不得同吟赏知在旗亭第几重
　　南齐
　　曲江欢宴侍华裾舞拍琴歌萟有余独有纯臣王叔宝解陈封禅一篇书【南齐太祖曲江宴羣臣各使效技萟褚渊弹琵琶王僧防弹琴沈文季歌张敬儿舞王敬则拍王俭日臣无所解惟解诵书因跪帝前诵相如封禅书帝笑曰此盛徳之事吾何以堪之】
　　湖上逢渔者
　　蓑烟笠洞庭秋独蠒纶轻一叶舟拟共停桡醉天幕缓歌濯足不回头
　　秋日端居
　　暑退蚊雷静门闲雀到稀露莎蛩自急星树鹊何依井臼贫虽乐溪山逺未归时情似秋鴈一一背寒飞
　　读子虚赋
　　听辞深怅不同时及到同时位大卑争似唐皇将颇牧禁中言下用无疑




　　宋百家诗存卷四
　　钦定四库全书
　　宋百家诗存巻五
　　嘉善曹庭栋编
　　传家集
　　司马光字君实夏县人以父防入官年二十登宝元初进士厐籍荐除馆阁校理英宗朝进龙图阁直学士神宗朝加资政殿学士退居洛阳凡十五年田夫野老皆知为司马相公自称迂叟着迂书四十一篇元祐元年拜尚书左仆射是年九月薨年六十八赐諡文正光歴事四朝公忠直亮不顾时忌徽宗初蔡京议光入奸党碑令石工安民镌字辞曰民愚不知立碑之意但如司马相公谓之奸邪民不忍刻也怒欲加罪泣曰被役不敢辞乞免镌安民二字于石末恐得罪于后世闻者愧之建炎中配飨哲宗庙文集八十卷自为编次以授子康康殁晁以道得而藏之中更禁锢南渡后谢克家刘峤始镂版以传焉
　　重经车辋谷
　　昔年道经车辋谷直上七里盐南坡今年行役复到此方春流汗如翻波中涂太息坐磐石涕泗不觉双滂沱我生微尚在丘壑强若麋鹿婴虞罗人逾三十只有老后时过此知如何云泉佳处须速去登山筋力行蹉跎
　　送守哲归庐山
　　哲公金陵来神韵自孤秀京华三十春高节愈幽茂烜赫公卿门道俗日奔走自非趣尚合一息不相就慷慨贤豪士波溢千金富蔬饭茍有余秋毫未尝受嚻呶【音嚣铙喧哗也】不可变坚白如琼璛居然尚愁寂终厌尘土臭忽思香炉云荟蔚冠孤岫振衣寻昔游烟霞宛如旧络木藤蔓长攫【音矍爪持也】石松根瀑泉响夜壑乳管添春窦茅茨防方丈晏坐度清昼几席雨竒花阶除驯猛兽方知物外乐回视人寰陋慎勿露声光愚迷将辐辏
　　瘿盆
　　瘿盆生以丑自鬻突兀当轩耸羣目海鼃鬭怒腹干张老蛟蟠蛰鳞鬐秃昔时仙客浮孤查波痕渍朽成凹洼蜀都卖卜置之去尔来流落严遵家谁逢好事得宝蓄裁供盥濯真可辱况为饮具承欢娱未必蟠根胜珠玉不若刳为太古尊满【音居】明水羞百神凷桴苇籥荐忠信坐使风俗还深淳
　　奉同何济川迎吏未至秋暑方剧呈同舍
　　穉金避老火暑势尤骄盈朱光烁厚地万叶焦无声夫子久倦游得郡为亲荣束装待驺吏归期殊未成埃沙塞广陌蓬藋拥前楹出处两不惬孤坐心烦萦何时惊飇来埽荡天地清郊墟草树疎千骑从双旌飘飖若神仙皁盖西南征离羣讵几时岂不怀友生有意肯相过不妨巾屦并官舍稍虚凉愧无殽酒迎
　　昔别赠宋复古张景淳
　　昔别如飞蓬飘荡随所适那知十六载巵酒对今夕渺然思旧游间不容一息百年讵几何会合难屡得复古素恺悌志行重金锡皎如百链精不为燥湿易景淳气高逸浩荡谁与敌下笔惊雷霆龙蛇走屋壁居然器业美但有富贵逼他时绾金印羁束愈愁寂须穷今日懽快意浮大白勿辞簪弁倾頽然倒尊席
　　投梅圣俞
　　圣俞精为诗坚重比白玉至宝识之希未必谐众目应辰仰高风跂耸自西蜀平生未相识歉歉不自足薄游困京师旅食止脱粟得官当入秦行李未结束先求圣俞门执贽请所欲九衢季冬月风沙正惨黩羸马惮远行毛鬛寒瑟缩旅拒不肯前一步九刺蹙饥童袖拥口手足尽皲瘃论诗久未出窃骂怨满腹归来面扬扬气若饫粱肉累累数十字疎澹不满幅自谓获至珍呼儿谨藏蓄长安十五驿重复间川陆置诗怀袖间勌懑辄披读高吟桑野阔日暝即投宿自可忘羇愁行瞻灞陵曲
　　晚归书室呈钱君倚
　　簿领日沈迷事役等胥靡得归无所为未免阅书史一种劳精神胸中异忧喜人生无苦乐适意即为美乃知抱关人不必羡青紫
　　同钱君倚过梅圣俞
　　王畿天下枢簿领日填积自非奉朝请九衢未尝识今兹到东城胥靡暂逃役近指圣俞居安能不徃觌一室静萧然昏碑贴古壁叩阶读新诗迷闇得指擿笑言殊未足黯然日将夕呼马涉归涂灯火巳歴歴又知几何时更有重来迹
　　和始平公梦中有怀归之念作诗始得两句而寤因足成一章
　　元宰抚洪钧四海可熏灼至人养天真视此犹婴缚出入金鼓威寤寐琴尊乐乃知伊吕心未始忘丘壑
　　齐山诗呈王学士【哲字微之】
　　江上有竒山羣峰矗如翦昔闻齐刺史置酒升絶巘其人有惠政嘉名自兹远君来踵其迹词牒日清简骊驹时入谷胜地穷搜选问俗复怀人非徒事游衍
　　朝鸡赠王乐道
　　小鸡距短双翅垂广场勇鬭无所施清晓长鸣独先众朝者恃此能知时星河满天月光白东望扶桑悄无色一声高举耳目醒四逺羣隂俱辟易陋巷人疎烟火稀永夜沈沈钟鼓微闻之徐起就盥栉颠倒不复忧裳衣君家迥居北城曲阿阁嶕峣日鸣玉潇潇风雨得司晨不复无功啄君粟
　　夏夜
　　溽暑郁不开矗矗云万叠长风卷地来涷雨不濡叶虽无润物功凉冷得所惬须臾号怒息清月照壁颊小冠簪短发衣裾轻猎猎敧倾依曲几暂尔苏疲薾坐久不思眠草间微露浥
　　和王介甫巫山高
　　巫山高巫山之高高不极寒江西来曳练长羣峰森罗十二防清狖悲号裂翠崖老蛟怒鬭摧丹壁轻生重利三巴客一叶直冲高浪白船头吟啸坐自如仰视长天不盈尺丛祠像设俨山椒巫祝纷纷非一朝云是高唐神女之所处至今暮雨常潇潇我闻神理明且直兴亡唯观恶与德安肯来从楚国君凭依梦寐为淫昏襄王之心自荒惑引领日望阳台云独不思怀王西行不复返甲光照地屯秦军蚕食黔中下荆门陵园宗庙皆烧焚社稷飘零不复存嗟嗟若敖蚡冒筚路蓝缕空辛勤昔予尝权宰韦城今重过之二十五年矣慨然有感
　　二十五年南北走遗爱寂然民记否昔日婴儿今壮夫昔日壮夫今老叟
　　赠道士陈景元酒
　　篱根委余菊阶角拥残叶清言久不挹何以慰疲薾朋尊涵太和高兴雅所惬谁云居室逺风味自可接
　　邵不疑防薜茘及竹
　　脩竹非俗物薜茘亦嘉草树之君子庭人来见逾好侵阶鹤胫细缘壁龙鳞老纷披两疎翠烟色宜秋蚤主人日封植清风庶长保
　　澹树石屏
　　昔行巩洛间马瘦天复隂寒烟澹不收一拂横长林当时无画工负此清赏心今朝石上迹歴歴皆可寻轻素巳纷泊老榦仍萧森坐令高兴还野气生衣襟丹青不耐久风日易消侵何如造化真更彼嵗月深昌言家素贫购此糜百金请镌好事名千古无消沈
　　白鹘图
　　白鹘日边来一息万里遥横飞碧海晴六翮寒萧萧轻如朔雪花迥与长风飘倾身叠绀爪吟啸何哮哓瞥来疾惊电歘起先扶摇遂令狐与貍不敢矜凶妖罻罗不可取灭影还云霄世人莫得见粉绘图轻绡凛然堂牖间霜气生春朝风雨夜如墨古木无鸣枭
　　柏轩
　　凛然凌霜色本自生丘壑徙之君子庭栽培固不薄静夜声飂飂清昼隂漠漠秀气逼檐楹翠影通帘箔知君梁栋材大匠偶未度但守岁寒心闲轩亦不恶
　　山斋
　　幽蹊入桃李危栈蟠林麓行行忽虚敞高斋出山腹园圃近指掌郊郭纷盈目春老荼防香夏浅筼筜绿条横喜罥衣笋迸乍穿屋秋江澄可卷冬岭翠如扑烟间渔艇小塞外邨居独烧转望畬田响答聆伐木惊麏挺走险鸣禽嘤出谷物华时变更兴趣日相续谁知使者尊常着野人服肯以驷马荣区区诧乡族
　　会景亭
　　景物浩无穷兹为一都会之人心若鉴万状尽相对乔林拥砌底脩岭倚窗背流云过席上去鸟出天外徐徐杖履征蔼蔼郊原晦来徃亦何为逍遥真乐内
　　喷玉泉
　　苍崖双起秋云齐乱峰迸出如攅犀石棱涩不容马蹄下马步入荆榛蹊瀑泉沃雪拕白电落潭横引成清溪老木长藤咫尺迷兴阑欲出忘东西
　　神林谷
　　石下泉声蔓草深石上露浓苍藓徧山禽惊起飞且鸣叶坠空林人不见
　　八月十五日夜寄友人
　　故人音信絶对月动相思清露滴红叶此怀当告谁秋风广陵郭正是望涛时
　　栁湖
　　依依烟未歇漠漠风初静浮花满波面不见参差影
　　华星篇【时视役河上寄郡中诸同舍】
　　凉风净埽云无迹海月未生星歴歴贝聨珠贯拱北辰三五纵横此何夕重楼叠榭出秋空鳷鹊露寒连桂宫瑶井迥临丹阙外玉绳斜挂琐窗中征人逺别空闺悄钟漏萧疎天不晓碧纱辗转无复眠卧视寒光度华沼汉家贤将戍临洮结发从军今二毛谁怜身老心犹壮深入长占太白高丰城古劒沈沦久匣中夜半双龙吼乃知神物不自藏紫气依稀见牛斗有客离居望所亲遥知清夜会荀陈隄繇未息无由去不及浮查河畔人
　　杨白华
　　劝君勿嫌杨华太轻薄篱下沟中纷漠漠翠鬟婢子不胜愁埽尽还飞满朱阁晚来风雨送行春天无游丝地无尘雪狂絮乱安可得孤树青青愁杀人
　　都下秋怀呈聂之美
　　愚疎强从仕趣尚与时乖朅来游京邑荣愿知谁谐王国富英竒气象标岩崖云鸿送双目攀援路可阶秋风转枯叶飒飒绕寒斋出门无所之飞尘满天街夫君宦未达犹得称吾侪解衣换斗酒且尽平生怀
　　陪张龙图南湖暑饮
　　红斾萦林却转琼筵就水重开荷香着衣不去竹色映酒遥来
　　楼船潋滟轻浪鸥鹭缤纷满天清歌久之未度画梁尘落芳筵
　　舟中夜坐
　　风栁动萧疎寒星浸寥落中宵四寂然时有游鱼跃汀沙落席帆岸栁萦单舸小市逺微茫簇水初灯火
　　野花
　　喧喧桃李蹊何妨笑幽草但愿保天真徐共春风老
　　和兴宗夜直听雨
　　茫茫冻雨来入夜势増急纵横挟春风飘洒相喷吸败窗端见欺遽有万防入先生伏经编眼冷倍昏涩夜分童仆倦跛倚厌久立灯火为溟蒙诗书亦霑湿夫君储善价未售不悁悒物华迎霁新佳赏时将及囷中秫几何营酿须汲汲
　　首夏呈诸邻二章
　　首夏木隂薄清和自一时笋抽八九尺荷生三四枝新服裁蝉翼旧扇拂蛛丝莎径热未剧晨昏来徃宜爞爞久旱天飒飒昨宵雨尘头清过辙水脉生新渚岂徒滋杞菊亦可望禾黍勿笑盘蔬陋时来一觞举
　　酬王安之谢药栽
　　洛人栽花不栽药吾属好尚何其偏服之虽能巳百疾爱闲成癖无由痊
　　送药栽与王安之
　　盛夏移药栽及雨方可种为君着屐取呼童执伞送到时云巳开枝软叶犹重夕阳宜屡浇又须烦抱瓮
　　小雨
　　云日互出没数朝飞雨清曈昽似欲止廉纤还未晴映空轻丝乱着物细珠明叶端危未落荷心重忽倾喜凉高燕舞便湿羣蛙鸣于予亦有得药畹胡麻生
　　和宋复古大雨
　　积隂连日作郁蒸长云飞天势如鹏白雨四注垂万絙坐间斗寒衣可増
　　雷公推车电施鞭飞腾九泽舞百川须臾开晴万物鲜仰视白日当青天
　　见山台昼卧偶成
　　移牀独上高台卧飒飒凉风吹面过林蝉忽噪惊薄梦手执残书幅巾堕
　　萤
　　林塘荒湿地向夕已飞萤月没蛬吟砌露凉人在庭随风疑落烬过水乱疎星学子灯前寝谁将尔照经
　　不寐
　　长年睡益少气耗非神清昨朝多啜茶况以思虑并中烦枕屡移辗转何时明苏秦六国印力取鸿毛轻白圭万金产运智立可营如何五更梦百方终不成
　　九月十一日夜雨宿南园韩秉国寄酒兼见招以诗谢之
　　雨多秋草盛浓绿拥寒阶吾庐奥且曲退缩如晴蜗小园巳自隘欲徃泥霑鞵体羸畏风冷室处门常防九日古所重负此时节佳缅想使君宴绮席临高斋肥羜堆玉盘飞觞酒如淮楚舞陵湖波茱萸落金钗神醒鼓吹喧百叠疑倾崖欢余忽我思牙兵星火差潩泉耻独醉醇味相与偕我饮虽不多和气浩无涯梧子拾为果拒霜伐为柴沼中数寸鱼烹煎足为鲑谁言无以侑绕渚多鸣蛙交道久衰薄岿然见吾侪奈何数舍遥晤语积年乖况乃辱嘉招私心岂不怀轘辕石道涩重以隂云埋虽有果下马款段非渥洼临风徒竦踊志愿焉能谐狂诗寄一笑聊用当诙俳
　　酬赵少卿【丙字南正】药园见赠
　　鄙性苦迂僻有园名独乐满城争种花治地惟种药栽培亲荷锸购买屡倾橐纵横百余区所识恨不博身病尚未攻何论疗民瘼
　　登封厐国博【元常字懋德】年二十八自云欲弃官隠嵩山作吏隠庵于县寺俾光赋诗勉率塞命
　　懋德负长才全牛不足剸才为百里宰骥足殊未展齿发方盛强趣尚已高逺结庵睋二室志欲巢絶巘贤人心如云无迹有舒卷不须惊俗目卓荦乃求显既知吏可隐何必遗轩冕
　　暮春同刘伯寿史诚之饮宋叔达园
　　絮狂飞作团梅小不多酸共惜春余好更穷今日欢清流入花底翠岭出林端嫩笋玉萦箸新樱珠照盘邀迎嘉客易会合故人难寄语门前仆骅骝任解鞍
　　示道人
　　天覆地载如洪鑪万物宛生同一涂其中松柏与鹤得年稍久终摧枯借令真有蓬莱山未免亦居天地间君不见太上老君头似雪世人浪说驻童顔
　　久雨效乐天体
　　雨多虽可厌气凉还可喜欲语口慵开无眠身懒起一榻有余宽一饭有余美想彼庙堂人正应忧燮理南园饮罢留宿诘朝呈鲜于子骏范尧夫彝叟兄弟
　　园僻青春深衣寒积雨阕中宵酒力散卧对满窓月旁观万象寂逺聴羣动絶只疑玉壶冰未足比明洁
　　不寐
　　思梦久不效良夜行巳阑此心如杯水扰易澄苦难百年能几何万虑谁能殚弃置勿复寻専取形神安
　　和家兄喜晴用王安之韵
　　象龙虽得请跃蜧亦须占既有膏苗益宁无漂麦嫌余霏方映户反照忽通帘羇旅愁怀阕农家喜色添田间拾穂满陌上荷鉏兼豫想三川迥秋场万庾尖
　　病中鲜于子骏见招不徃兼呈楚正叔范尧夫【时正叔约次日为会】
　　衰朽拙自将蕴积成中病掩扉卧小榻安养惟便静遥知良友集郁若荀陈盛献酬屏浮饰简率任真性虽无束带苦实惮把酒并开囊检药物不与尊罍称筋骸幸复常他时扫三径
　　和鲜于子骏秋意
　　好风自逺来小雨初濡地虽当朱夏半巳有清秋意新蝉乍孤吟病叶或先坠顿觉愈沈疴暂喜濯炎炽彩笔动高兴瑶徽发幽思贱子独何为宵凉甘熟寐
　　坐中呈鲜于子骏范尧夫
　　微雨虽妨行乐薄寒却解留花今日且游小圃明朝更向谁家
　　同鲜于子骏题和乐亭
　　春禽弄晴朝秋虫吟雨夕风和振兰芳露寒滋菊色万物茍得所随时各有适矧伊人最灵胡为长慼慼圣人垂大训灿烂着芳册至乐和无声大礼简无迹心专守中庸身不蹈邪僻造次常在前须臾不离侧
　　风林石歌【蔡著作抗字子直得此石于朱阳山】
　　闻君家有风林石镌刻无痕画无迹靡然合势俱左倾偃蹇常如负风力置之坐侧野意生静聴若有飕飕声忽疑身世在丘壑使我萧然无俗情黄金白璧岂非好子直视之不为宝
　　洛阳少年行
　　铜驼陌上桃花红洛阳无处无春风青丝结尾连钱骢相从射猎北邙东流鞭纵镝未云毕青山团团载红日云分电散无影迹黄鸡未鸣巳复出
　　同范景仁寄修书诸同舍
　　烈火非不猛不耗百链金寒霜非不严不雕竹柏林小人势利合倾覆无常心君子道德亲白首犹视今诸君闺台秀相得如璆琳离羣一昔期乃尔动悲吟古风久巳衰交道日頽侵愿名思友操播之清徽琴
　　和端式十题
　　春塘冰
　　春塘含薄冰淅沥隠隈曲晴日射寒芒柔风折哀玉草树曽未知波光巳先绿
　　烟际钟
　　苍茫返照收羃防寒烟起前山黯同色不辨峯峦美独有逺来钟悠扬翠微里
　　汀洲苹
　　秋江苹澹荡波急枝难定参差碧叶繁皎洁寒花静幽人吟不归独立汀洲暝
　　渔舟火
　　渔翁系叶舟逺映枫林宿手携双白鱼呼儿爨山竹深夜寂无人明灭寒江曲
　　寒溪石
　　穹石正崭岩寒流更清急霜飞败叶拥波溅苍苔湿谿僧勿剧来沙鹤方孤立
　　幽谷泉
　　深谷窅无底空闻泉水哀时因秋日照微见碧萦回谷里非人境胡麻何处来
　　秋原菊
　　高原向摇落丛菊始滋荣草际浮金碧照人双目明何须夭生理玉斚泛余英
　　垂崖鞭
　　山竹引春根垂透苍崖底绸直老龙须佶屈脩蛇尾支郎虽畜马不忍裁为棰
　　古木隂
　　古木夏隂薄萧萧蠧叶微岂无绿树浓爱此风烟姿高僧此休息肩倚瘦笻枝
　　天外峯
　　飞鸟去不息长空黯何极疎峯带夕晖防缀秋天碧禅观坐超然相望两沈寂
　　和聂之美鸡泽官舍诗七首
　　西斋
　　明府学既优所闻今得施四境巳澄清还以书自怡西斋几黄卷治原俱在兹
　　题防壁
　　百里有民社古为子男国茍有爱物心穉老皆蒙德为身不为人鄙哉陶彭泽
　　县楼
　　孤楼虽不高足以瞰四逺饷妇陌头归田夫桑隂饭敕吏省追胥勿令农事晚
　　苇
　　索索夕风遒瀼瀼朝露裛啅雀嫋寒枝宿萤依败叶渺然秋兴长坐与江湖接
　　栁
　　驿道苦车马田庐悲斧斤谁栽官舍前老朽完天真所愿明府心庇树如庇人
　　向城路
　　邨路烟欲暝行人殊未稀借问徃来者营营皆有为乃知市朝客趣务良可悲
　　怀翠亭
　　高斋对秋山平望殊不逺虽违独徃心苍苍长在眼可嗟都邑游终日红尘满
　　忆同寻上阳故宫路
　　上阳门外云连草车马遥遥徃来道昔王游豫几何年今人岂识当时好明珠翠羽巳成尘道上行人几番老当时秋天落宫槐今此婆娑皆合抱
　　秋意呈江邻几翀卿
　　新凉入闾巷旧暑何人埽筠笼卖红莲莎阶坠丹枣蕉衫日以疎纨扇安能好蝉悲西风树燕乱斜阳草此意属渊明篱边几尊倒
　　寒食御筵口号
　　圣主褒优鼎轴臣金觞玉醴照青春万家烟火朝来静九陌风光雨后新高燕翻飞惊紫绶余花防缀托朱轮问牛因得观民俗不独嬉游惜令辰
　　春祠致斋寄呈范景仁宋次道
　　比日聚官舍笑言曽未厌暂成挥手别各有侍祠严晴景朝朝丽春容物物添解斋当共醉莫遣此期淹
　　和王道粹春寒趋馆马上口占
　　残腊尚要春清寒更着人雪华犹惜别物意倍添新云压宫城重风调玉漏匀行游宜结辔九陌未多尘正月三日与广渊同出南薰门分趋斋宫涂中成
　　并辔出都门葱茏日欲昕野寒余宿雪树闇湿春云稍望郊宫近先愁马首分一朝犹恋恋可复久离羣
　　和宋子才郎中孟秋省直
　　夜久残暑尽好风来满襟牀空唯置枕冠小不施簪竹影乱凉月林梢转晓参人心有喧寂何必卧云岑
　　次韵和江邻几九月五日省直
　　羣驺布路散痩马解鞍回雨阕虫声乐秋深菊意催图书纷自适僚友邈谁陪何以消寒夜残醪不满杯
　　又和雪
　　四檐冰管未全晞一夕隂风雪又飞客卧牛衣忧死别人留玉塞望生归公车嵗晚怜东郭辽海云深失令威颇忆当年映书否物华如旧鬓毛非
　　馆宿遇雨怀诸同舍
　　佳雨濯烦暑翛然生晓凉森沈殿瓦碧羃歴井苔苍院静杉篁秀人闲钟鼓长凭谁同把酒清兴窅相望
　　寒食南宫夜饮
　　积旬留省署容易度春华芳草踏青晚长楸行乐赊云疎时送雨风细暗飞花直有黄金百无因过酒家
　　和范景仁夜读试卷
　　案前官烛堕花频满目高文妙入神勇气先登势无敌巧心后发语尤新好贤何啻三熏贵求宝方知百汰真愚鲁自非凭骥发昆山千里到无因
　　和赵子舆龙州吏隠堂
　　四望逶迤万叠山微通云栈落尘寰谁知吏道自可隠未必仙家有此闲酒熟何人能共醉诗成无事复相关浮生适意即为乐安用腰金鼎鼐间
　　寄题钱君倚明州重修众乐亭
　　横桥通废岛华宇出荒榛风日逢知己湖山得主人使君如独乐众庶必深颦何以知家给笙歌满水滨
　　寄题傅钦之济源别业
　　县郭遥相望脩篁百亩余林间清济水门外太行车道胜随宜足身闲与世疎何时容命驾采蕨钓肥鱼
　　寄题李水部【庠】浐水别业
　　茅茨临素浐沃野带长林日永一堂静草生三迳深消忧何用酒为乐不须琴扰扰市朝客无人知此心
　　寄题济源李少卿【章】园亭
　　县僻人事少土肥风物殊杖刋灵寿木轮裹溴梁蒲竹不减淇水花仍似洛都主公眉雪白游览未尝扶
　　游瀍上刘氏园
　　日暖孤台迥露浓幽迳微茅斋举白饮沙溆踏青归照水清满眼穿林香湿衣莫言春尚浅巳有杏花飞
　　渔父
　　楚岸橘花香扁舟泛渺茫短蓑冲密雨素发净秋霜烟外鸣桹逺波间掷线长无人识名姓击楫入沧浪
　　蚤春
　　璿霄转斗车春意逼梅花熟寐侵街鼓闲情到酒家晴阳浮地末寒色敛天涯归鴈空余迹朝来印浦沙
　　入塞
　　万骑入榆关皋兰苦战还摧锋佩刀缺蹋血马蹄殷铙吹来风外牛羊出雾间须知沙塞恶壮士变衰顔
　　秋日登观信亭
　　西风连夜雨草树巳萧条宿雾稍零落寒山更寂寥林红犹带日岸白欲生潮新鴈来何处离离天际遥
　　南湖
　　宋都南野水花栁媚名园鸟起沙留迹鱼惊浪结痕朱桥通别岛白路出荒邨城邑虽云迩常无车马喧
　　西谿公防二首
　　五马非从乐西城念劝功翠帷低映水红斾不胜风叶脱青山静云归碧落空淹留尽佳兴新月渐朦胧谢守爱山水军城况不赊鱼惊避落叶鸟倦立浮查古柏依冈逺垂杨带岸斜秋风吹急管一曲度荷花
　　和李殿丞仓中对菊
　　文案渐消散仓闲吏巳稀庭空数蝶下夜静一萤飞爱赏忽成句淹留时忘归高情虽不系遇此独依依
　　客思
　　客思倦漂泊居然感物华关头望红叶马上见黄花薄宦终无定闲愁讵有涯今朝书至否几夕梦还家
　　晓霁
　　梦觉繁声絶林光透隙来开门惊乌鸟余滴堕苍苔
　　观江上人壁许道宁画寒林
　　昔曽驱瘦马冲雪过荣阳不悟当时景萧然在此堂
　　九日登麻蔺坂
　　客路逢佳节无欢更益愁前山造云日登陟不因游
　　延安道中作
　　羇旅兼边思川原蹀血新烟云长带雨草树不知春细水淘沙骨惊飚转路尘今朝见烽火白首太平人
　　和张推官同年师奭春隂无绪偶成
　　澹泊轻云寒不收未成春雨只添愁风烟寂寞几何限尽入凭高一寸眸
　　薄寒未去腊才过春色先知在绿波不是宿云能作思太都王粲自情多
　　鹭鸶
　　清闲自合无忧累白发何因更飒然遥望孤飞下秋水雪花一片落晴天
　　晚秋洛中思归东园
　　不利不名空去国鴈飞叶落未归来秋风肯待主人至篱下黄花随意开
　　梅花
　　塞北为君戍江南是妾家遥知关外雪正似岭头花
　　山家
　　林下脱双履窓边挂幅巾闲堂风掩户防岭月窥人
　　风
　　陇首红旌急尊前翠幕重林端翻逺刹花外转疎钟夜寂清机发春阑别意浓如何玉琴韵并欲在青松和道矩送客汾西邨舍杏花盛开置酒其下
　　田家繁杏压枝红逺胜桃夭与李秾何事偏宜闲处植无端复向别时逢林间暂系黄金勒花下聊飞玛瑙钟会待重来醉嘉树只愁风雨不相容
　　从始平公城西大阅
　　沧溟浴日照春台组练光中玉帐开汾水腾凌金鼓震西山宛转斾旌回逍遥静散晴空雨叱咤横飞迥野雷坐镇四夷真汉相武侯空复道英才
　　和乐道自河外南辕过宜芳雨晴气和景物可爱马上偶成
　　京洛春应老河边初解顔碧浮烟际草翠滴雨余山目极褰帷外诗成揽辔间满川桃李色共喜传车还
　　晨发故关寄逢吉
　　画戟衣中趋绛帐驿亭门外拂征鞍巳嗟漂泊三年别更负从容十日欢暖席未穷谭笑乐陟冈相望滞留难扬鞭策马几多意原上秋风作晓寒
　　病酒呈晋州李八丈
　　身如五岭炎蒸里心似三江高浪中谁道醉乡风土好舟车常愿不相通
　　三月晦日登丰州故城
　　春尽芜城天一涯白榆生荚栁生花满川战骨知谁罪深属来人戒覆车
　　寄聂之美【之美时监韶州钱监】
　　心目悠悠逐去鸿别来容易四秋风莫嗟密密书连纸万里经年信一通
　　晓思
　　束带朝尚蚤蓬门未脱扃短篱潜落月老树带孤星隠几貂裘黑开编竹简青子云非执防何以得穷经诗寄云夫处士老兄兼呈知府待制八丈
　　一鹗曽飞奏中林下鹤书今乘使君马重到逸人居松竹过从久闾阎惠爱余只应棠树影比旧更扶疎武城致斋奉酬吴翀卿寺丞太学宿直见寄二首
　　广文更直太常斋咫尺无从尽素怀不及清风得随意夜深容易过天街
　　雪后余冰尚缀檐月华霜气入疎帘难堪琼玉惊心骨坐觉清寒几倍添
　　感兴寄聂之美
　　平生百无可强为一官縻世味偏予薄心期独子知林猿愁玉锁枥马患金羁年事今华发求荣欲为谁
　　赠清衍
　　我厌俗缘苦空为薄宦牵如师真达者于世亦超然敝笠冲尘陌寒云拥雪天崎岖逺相顾深愧此心专
　　正月二十四日夜雪
　　叠瓦浮轻雪参差粉画难苦欺初变栁故压未舒兰夜色微分白春容不受寒即为花卉夺犹得暂供看
　　酬不疑雪中书怀见寄【校理邵必】
　　直道免三黜敢云羞小官盘飱红粟涩衣桁黑貂寒书府容身易侯门曲意难荆扉盈尺雪有客问袁安
　　酬师道雪夜见寄
　　玉树交横雪后天银河沈着斗阑干笔锋微结冰丝涩灯晕初成花烬残太学先生氊苦薄公车倦客履仍单欲吟佳句到清晓夜寂愁闻金石寒
　　和子渊除夜
　　缇室重飞玉琯灰物华全与斗杓回依依残腊无情别歴歴新春满眼来强取酒卮浮翠柏嬾开粽叶觅杨梅男儿努力平生志肯使功名落草莱
　　兴宗许菊久之未得
　　菊栽许送定如何庭下不堪秋草多九日无花更无酒便携藜杖直相过
　　得菊栽并诗
　　黄花小墢和泥斸野兴萧萧巳相逐同来更得兼诗句久立看诗忘栽菊
　　和同舍对菊无酒
　　黄花倚秋色晔晔为谁开更使窥残榼空令洗旧杯嗅香行缭绕撚蕊立徘徊尽日柴门外白衣来不来
　　和翀卿喜雨偶成
　　万里风随快雨来尘昏消伏旱光开物情濯热参差喜天意为仁容易回帘映薄寒灯有晕窓含虚白麝成煤君侯雅有江湖兴潇洒何须气象催
　　喜李侍郎【东之】得西京留台
　　贱子何为者栖栖今二毛沧波浮片叶大块载秋毫利物物何补营身身巳劳羡君遗世网脱屣一何高
　　和始平公贻一二宾僚
　　儒冠蔼蔼从平津东阁由来盛众宾终始何尝忘教育高卑曽不间疎亲共陪尊俎无虚日空喜谿山得主人白雪屡歌殊未和自知羞愧后车尘
　　何济川有书见贻云以亲老须守近郡以便禄养不得如光在主人幕下因以诗答
　　千骑骎骎簇画辀高旌大盖五骅骝斋中酒美连翩醉湖上花繁烂漫游鸡犬相闻通故里防甘不絶奉晨羞只应朝夕平津阁得向君前立胜筹
　　野菊
　　野菊未尝种秋花何处来羞随众草没故犯蚤霜开寒蝶舞不去夜蛬吟更哀幽人自移席小摘泛清杯
　　秋夜
　　城上调秋角烟间发暝钟风枝摇宿鸟霜草覆寒蛬久负观书乐端愁束带恭暂因羣吏散还得遂幽慵秋雨萧条闻宗圣按伎应之饮酒诗呈宜甫
　　寒风细雨未晴天密似轻尘薄似烟一室独吟图史乱四邻高会绮罗鲜鴈飞斜柱弦随指蟹荐新螯酒满船自笑不歌仍不饮昏昏只解枕肱眠
　　和聂之美重游东郡
　　跃马津亭未几何宦游容易十年过飘飖空似随流梗寂寞犹为挂壁梭西岭应余当日翠南湖真减几分波【之美云南浦比旧水涸过半】输君尚得飞征盖重向春园聴旧歌龙女祠后塘自生荷花数枝与史诚之更相酬和
　　清江向晚采莲稀独倚兰舟久未归目防可堪人不至斜风细雨湿罗衣
　　素舸朱篷青竹篙櫂歌风散近还遥斜阳借问归何处家住水邨郎姓萧
　　寒食许昌道中寄幕府诸君
　　原上烟芜澹复浓寂寥佳节思无穷竹林近水半边绿桃树连邨一片红尽日解鞍山店雨晚天回首酒旗风遥知幕府清明饮应笑驰驱羇旅中
　　和何济川汉州西湖杂咏
　　药圃
　　三蜀膏腴地偏于药物宜小畦千种聚春雨一番滋山相慙多识桐君未徧知他年似胡广养寿复扶衰
　　竹坞
　　二何迹相继竹坞日隂森【济川诗注云前守何修撰不伐西湖竹予亦遵之】欲识养民意先观爱物心低垂尊俎冷密映管弦深勿怪湖光少年来碧影侵
　　玉徽亭
　　房公昔漂泊置酒此鸣琴人事有忧乐山光无古今风流俱寂寞结构尚萧森松竹含虚籁犹疑弦上音
　　清燕亭
　　波澄防羣木永日湛清华碧篠静秋色白苹低晚花松声工醒酒泉味最便茶外事付丞掾无妨风景嘉
　　坐船
　　使君张皁盖高宴碧湖心苒弱牵菱蔓夷犹泊栁隂晚风侵坐冷春浪没篙深倒载归何晚波间夕照沈
　　寓泊郑圃寄献昌言舍人
　　旅食缁衣馆飘蓬怳自迷树横寒雾逺山隠古原低愁暮空庭雀惊晨别墅鸡故人何处在依约玉绳西
　　奉和始平公忆东平
　　相印东临汶水阳两看春叶与秋霜登山置酒延邹湛上马回鞭问葛强谿竹低垂寒滴翠露荷相倚净交香宵衣深念长城固肯得从容傲醉乡
　　感春
　　积草满春庭衡门永昼扃波头何事白栁眼为谁青荣落浮云度悲欢熟醉醒繁华非我物随意任飘零
　　谒三门禹祠
　　赑屭青崖裂喧豗白浪豪客舟浮木叶生理脱鸿毛柏映孤峯短【水际孤峯甚细而高上有小柏耆旧相传不知几何年矣而止长尺余人莫测其理】铭书絶壁高【唐太宗刻铭砥柱之隂魏郑公撰字几盈尺残缺仅可读】河师不耕织容易戏风涛
　　河北道中作
　　绿栁隂中白浪花河边日日暗风沙解鞍纵马悄无事隠几看书随处家
　　夜发长垣
　　长涂暑气剧永日卧邮亭昼伏如墙鼠宵行似野萤歇鞍沙月白拂面栁风醒歴歴瞻云汉谁为二使星和景仁琼林席上偶成【时康与禹玉景仁次道之子同时登科在席】
　　念昔琼林赐宴归防衣绿绶正相宜将雏虽复慰心喜负米翻成触目悲殿角花犹红胜火尊前发自白如丝桂林衰朽何须恨幸有新枝续旧枝
　　和吴仲庶寄吴瑛比部安道之子壮年致仕归隠蕲春
　　负米承亲愿巳赊【遭母忧服除遂致仕】耻随鸡鹜啄泥沙一朝投绂真高士万卷藏书旧世家齿发未衰非药物山林不返为云霞厐眉尚有郎潜者徇禄忧生直可嗟
　　别长安
　　暂来还复去梦里到长安可惜终南色临行子细看
　　酬终南阎谏议【询字议道】见寄
　　齿衰心力耗揣分乞西台微禄供多病闲官养不才敝庐容啸傲清洛伴归来故友犹相念寒光生死灰
　　秋夜
　　浮云一消散星斗粲长天浩露洒翠柏清香生白莲体凉犹衣葛耳静巳无蝉坐久羣动息秋空唯寂然和河阳王宣徽【拱辰字君贶】九日平嵩阁宴集
　　九日英僚集千秋胜赏同飞桥贯河渚危阁压霜风金散黄花泛雷惊叠鼓通百峯高鸟外万里寸眸中槛底临丹叶杯中倒碧嵩来云低拂座去鴈逺沈空吹帽陪游阻摇旌结想丛风流免湮灭邹湛倚羊公
　　柏梯寺
　　凿石开蹊峻登崖置阁危笑谭空谷应步武白云随众壑如翻浪邻州若布棊何当遂栖隠身世两相遗
　　重过华下
　　昔辞莲幕去三十四炎凉旧物三峯雪新悲一镊霜云低秦野阔木落渭川长欲问当时事无人独叹伤
　　静夜
　　午夜空斋四悄然清寒透骨不成眠秋风故揭疎帘起正漏月华来枕前
　　寄题陟屺寺
　　郑南峯下寺前轩反景分明见渭川为报十年容易别于今愁悴不如先
　　鴈归
　　亦知南国稻粱肥水满春江努力归闻道楚人缯缴细平沙短草尽藏机
　　和邵尧夫年老逢春
　　年老逢春春莫咍朱顔不肯似春回酒因多病无心醉花不解愁随意开荒径倦游从碧草空庭慵埽自苍苔相逢谭笑犹能在坐待牵车陌上来
　　和范景仁谢寄西游行记
　　八水三川路渺茫翠微深处白云乡目眵嬾拭如松液领发频抓似栗房林壑不嫌无用物形骸难入少年场绿苔蹑蔓知多少千里归来屐齿苍
　　独步至洛滨二首
　　拜表归来抵寺居解鞍纵马罢传呼紫衣金带尽脱去便是林间一野夫
　　草软波清沙径微手携笻竹着深衣白鸥不信忘机久见我犹穿岸栁飞
　　和邵尧夫安乐窝中职事吟
　　灵台无事日休休安乐由来不外求细雨寒风宜独坐暖天佳景即闲游松篁亦足开青眼桃李何妨插白头我以著书为职业为君偷暇上高楼
　　游山呈范景仁【景仁年五十三致仕】
　　我禄多龚舍【舍为吏不过六百石辄自免去】君年少孔戣【戣七十致仕韩愈留之】道心闲始见世路老方知山水不相厌风光难豫期嬉游不可缓花卉即离枝
　　秋雨新霁游水北马上偶成
　　秋色与秋声萧然满洛城未霜林叶赤新雨野风清水气侵肌冷岚光刮眼明谁云景如画但恐画难成
　　和六日四老会
　　萸房迎令节菊蕊入芳筵华烛初长夜清霜未冷天悲风咽横吹骤雨送繁弦聊附邹枚客敢希园绮贤
　　和君贶题潞公东庄
　　嵩峯逺叠千重雪伊浦低临一片天百顷平皋连别馆两行疎栁拂清泉国须柱石扶丕构人待楼航济巨川萧相方如左右手且于穷僻置闲田
　　和开叔
　　寒梅犯雪荣大隠久专名异种生江渚何年到洛城【洛中虽有梅开花常晚独大隠梅最先开相传好事者自江南移来今数十年矣】色如虚室白香似主人清向使吴儿见不思菰菜羮
　　闲居
　　故人通贵絶相过门外真堪置雀罗我巳幽慵僮更嬾雨来春草一番多
　　酬仲通初提举崇福宫见寄
　　富寿安民旧学违符移拥笔素心非青云有路那足顾白发满头胡不归永日杜门无俗客临风隠几得天机西山爽气秋应好恨不相从上翠微
　　野轩
　　黄鸡白酒田间乐藜杖葛巾林下风更若食芹仍暴背野怀并在一轩中
　　六月十八日夜大暑
　　老栁蜩螗噪荒庭熠燿流人情正苦暑物态巳惊秋月下濯寒水风前梳白头如何夜半客束带谒公侯
　　闲居
　　闲居虽嬾放未得便无营伐木添山色穿渠擘水声经霜收芋美带雨接花成前日邻翁至柴门埽叶迎
　　和明叔游白龙溪
　　溪深荒径微寻胜不知疲寒月影随马晓风冰满髭行歌被褐叟聚戏拾薪儿野外饶真趣令人怀抱夷
　　晚春病起呈择之治臣
　　风日正和柔身轻喜病瘳嬾抛残蠧简暖脱敝貂裘值客开青眼逢花忘白头家家好春色何处可同游
　　次韵和宋复古春日二絶句
　　雪霜衰鬓拔还生桃李新园长未成五十尚能胜六十今年又减去年情
　　东城丝网蹴红毬北里琼楼唱石州堪笑迂儒竹斋里眼昏逼纸看蝇头
　　酬宋叔达【道复古之兄】卜居洛城见寄
　　离羣四十一春风纵有相逢似梦中幸得相逢作邻舍但嗟彼此是衰翁汉文前席人将去【复古谪官不日牵复】庾信诛茅橐未充【来诗云自笑颠狂便归去并无穿系买山钱】怅望金隄碧芜阔杖藜携手几时同
　　君贶环溪
　　地胜风埃外门深花竹间波先冷于玉溪势曲如环荣路回翔厌华轩啸咏闲堪羞谢太傅不复到东山
　　瞑目
　　瞑目思千古飘然一烘尘山川宛如旧多少未来人
　　初夏独游南园
　　取醉非无酒忘忧亦有花暂来疑是客归去不成家
　　独乐园新春
　　春风与汝不相关何事潜来入我园曲沼揉蓝通底绿新梅翦防压枝繁短莎乍见殊堪喜鸣鸟初闻未觉喧凭仗东君徐按辔旋添花卉伴芳尊
　　景仁书云去冬因酒病耳病牙遂不入洛以诗寄呈
　　许昌携手尽时英况复新开甲第成醉里都将春作达老来不向酒藏情齿疎无废衔杯趣耳病犹分度曲声旧友昔游浑忘却可怜寂寂洛阳城
　　和邵兴宗秋夜学舍宿直
　　直舍逍遥度清夜暂投逢掖解儒冠高楼影背星河转疎竹气兼风露寒篱下黄花新蕊乱门边碧栁旧株残折腰把板今无有勿似陶潜遂弃官
　　和之美河西列岫亭
　　秋山对疎牖羇客倦登临雨后岚光活晴初落照深素波明别浦赤叶照衰林伫目寂无语何人知此心亭皋资逺瞩秋思浩无涯鴈唼牵菱蔓童歌出荻花垄荒犹叱犊枝暗稍栖鸦烟霭藏东渚凭轩莫望家
　　钓鱼
　　野钓披榛竹无人知徃来高空飞不下鸥鸟巳相猜
　　会不疑家席上纪实
　　召客客俱来赏花花正开寒暄方得所风雨不相催席上栁飞雪门前车殷雷主人意仍厚安得不徘徊
　　和子骏洛中书事
　　西都自古繁华地冠盖优游卒五方比户清风人种竹满川浓绿土宜桑凿龙山防开天阙导洛波回载羽觞况有耆英诗酒乐问君何处不如唐
　　逍遥
　　结发读经史疲精非一朝于今成濩落所幸得逍遥不韪狂心息难平客气消巢林易为足窃敢比鹪鹩闲思宇宙内何物不由天定分不移易劳心徒弃捐鹏飞九万里松寿一千年斥鷃与朝菌逍遥亦自然
　　和子华应天院行香归过洛川
　　印节传呼洛北还府庭无讼不妨闲度桥寒色侵春服按辔晴光露晓山香穗徘徊凝广殿花篮繁会满通阛自知白雪高难和忍愧谁能寄我顔
　　和伯常自郢州见寄
　　西郊去嵗揖行人栁暗花浓又一春坐想高风清入骨沈吟佳句健生神潺湲杳霭烟波右【来书云郢西雨多潺湲杳霭】散诞逍遥兴趣新应笑洛阳车马道缁衣未免化红尘陪致政开府太师留守相公致政内翰燕集辄歌歌盛美为三公寿皆用公字为韵
　　独佐成康世高年有毕公神心降维岳龟兆告非熊黄阁遵成范太常书茂功归来保眉寿恩礼享优隆【右太师】东阁延髦士西都守别宫不忘如卫武难老似僖公位貌今虽逺官僚旧忝同开怀尽卮酒足以厚时风【右相公】眉似高僧秀顔如童子红忠纯汲长孺高洁夏黄公矫矫辽东鹤冥冥塞北鸿自夸新酒量想像百分空【右内翰】和吴朝议【执中字几圣】同年谢光与景仁同年见过
　　结绶东堂同发策白头相值益相亲却思景祐无多日共见元丰有几人天下高名归广受【二公皆致仕】古来交道重雷陈谢公身老才方壮落笔成章字字新
　　伏蒙留守相公赐示陪太师潞公东田宴集诗辄敢属和
　　舞雩新雨浃公田水满东溪上下天行迳乍迂初见笋浮舟正好未生莲弦收裂帛胡琴阕袖结清风楚舞妍相国火城光满路夜归不假玉蟾圆
　　华严真师以诗见贶聊成二章纪其趣尚
　　知足随缘处处安一身温饱不为难禅房窄小才容榻此外从他世界宽
　　素发青眸七十余未尝游学只安居旁无几杖身轻健应为心闲得自如
　　和南园真率会见赠
　　白头难入少年场林下相招莫笑狂绿篠影侵棊局暗黄梅花渍酒卮香任真自愧殽羞薄假寐初便枕簟凉酬应诗豪困牵率从来嬾放似嵇康
　　送峡州陈廉秘丞三首
　　宜都贤太守治迹古人齐虎负众子去凤环羣鸟栖行増颍川秩别降武都泥正恐还朝速春林未子规郡府猿声外旌旗鸟道边楼高出楚塞烟霁识巴船襦袴嗟来暮簪绅惜外迁皇仁矜逺俗非谓意疎贤地险三巴口江流百折蟠驺珂通峡响门防照秋寒翠壁虎牙石素花狼尾滩孙刘置栅处细为写图看
　　送华亭沈主簿
　　执袂青门道萧萧马欲东暮云零落翠逺树浅深红楚泽吟声里吴山醉眼中相思杳何许野鹤唳高风
　　送郑推官【戡】赴邠州二首
　　形便邠公国旌旗拥将坛秦云低落日塞树怯春寒草檄无留思投壶不废欢还应笑黄卷寂寂守儒官百榼行春乐千弓从猎豪苦吟边月冷飞镝野风高竒策鞭殊俗长缨系不毛输君跃马贵一等着青袍
　　送何万下第归蜀
　　十上终无就才高定复论清时守儒术白首在丘园逺树隠残日孤烟生暮邨扬鞭万里去几许不销魂送王殿丞【景阳】知眉山县二首【先公与秘阁府君相继为利州路转运使予与眉山同年登第】
　　畴昔侍严亲俱为防服人游兰巳多益得桂复同春风树悲懽异萍波聚散频峡中尽遗事何处不霑巾君行杳何许万里蜀云西野色春期近林烟晓意迷天藏巴峡小星逼劒关低莫使乡愁乱咬咬信子规
　　送僧聪归蜀
　　翠柏老精舍红尘倦帝城千山一锡逺万里片云轻江栈纡还直天星纵复横聴猿应更喜还是故乡声
　　送王彦臣【字伯逢】同年通判亳州
　　先朝御六飞亲谒濑乡祠牛酒当时惠衣冠此日思仙踪丹有灶天瑞桧生枝圣主怜耆旧题舆得吏师
　　送张秘校【牧】知分宁【献臣父】
　　百里大夫官不轻莫嗟顶上发垂星人生谷禄偏宜晚世路艰难不厌经数曲秋江萦县白几峯霁色入帘青于公向日多隂德巳有鹓雏在帝庭
　　送计先辈【泰符】尉宗城
　　红尘久帝城高价动公卿竹柏寒方茂骅骝老更成冰霜驱马瘦书劒束装轻丞相虚东阁遥知倒屣迎
　　送张都官【肃字子庄】江南东路提刑【得前字】
　　楚俗号难治司刑尤择贤危疑片言决舒惨一方专松不雕寒色丝曽防直弦清风过江外应在下车前
　　送杨秘丞【秉】通判扬州
　　苦闻小杜说扬都当昔豪华今在无江势横来控南楚地形前不瞰东吴万商落日船交尾一市春风酒并垆得意莫忘京国友蹋尘冲雪奉朝趋
　　送皇甫寺丞【穆】知蓝田县
　　南山三辅剧百里古诸侯谁为弦歌小不分宵旰忧烟横辅川暝云照武关秋安得无羁束从君一纵游
　　送张景淳知邵武军
　　闽岭窅何在东南千里遥仳离伤草草会合更迢迢隋岸微吹絮吴江欲上潮肯无同舍念回首弭轻桡
　　送王伯初通判婺州
　　煜爚屏星驾迢遥婺女区岚光晴向背溪溜暖萦纡万室鸣机杼千艘隘舶舻若逢耆旧问能说隠侯无
　　送云卿知卫州
　　汗简成新令褰帷刺剧州韦平家法在召杜治声优野竹交淇水秋瓜蔓帝丘三年归奉计肯顾石渠游
　　送聂秘丞之美宰桐城
　　七载一相值怳然如路衢形骸渐枯槁志业转荒芜徃事云过眼新悲雪染须明朝又分首上马即重湖
　　送李侍郎【东之】西京留台
　　先公勲烈盛盐梅清白仍闻世济才华省拂衣辞簿领长衢回首谢尘埃嵩峯排雾依稀出洛水迎人迤逦来寄语马前头白吏何殊昔日李西台
　　郭氏园送张仲通出刺棣州【得朝字】
　　名园送嘉客冠盖去倾朝小雨尘微敛余寒酒易消鴈归春近塞日上海生潮北道平如掌东风五马骄
　　送贤良陈著作【舜俞】签书寿州判官
　　海隅方万里豪儁几何人百汰求才尽三熏得士新声华四方耸器业一朝伸他日苍生望非徒泽寿春
　　送吴仲庶知江宁
　　江南佳丽地人物自风流青骨灵祠在黄旗王气收衣冠余旧俗歌颂乐贤侯正恐还朝速江山未徧游
　　送刘仲通赴京师
　　圣朝方考牧蕃育寄才能屡别良可叹闲游不复曽行尘遵洛汭朝骑对觚棱瀍上秋台迥归来正好登
　　参政正肃吴公【育】挽诗
　　皇家延茂异鹗立迥无伦高议谁能夺英才自有真骅骝宁受絷冰鉴不栖尘试为咨清论风流第几人
　　翰林彭学士【乘】挽辞
　　祖奠垂将撤笳箫俨欲行野寒嘶故马树转出新旌泉路幽无底鱼灯暖不明如何赍美志郁郁向佳城
　　侍读张学士【瓌】哀辞
　　喜愠与荣枯居之悉晏如稍闲多执笔至老不抛书常愧无能极曽霑清论余秋风郭门外雨泣望丧车
　　张元常挽辞
　　为吏文无害临民政不苛浑金生自美古井澹无波方喜风鹏举旋闻隙驷过善人宜寿考报施定知何
　　邵尧夫先生哀辞
　　菽藿一箪乐蒿莱三亩宽蒲轮不能起瓮牖有余安高节去圭角久要敦嵗寒今朝郊外客谁免涕汍澜








　　宋百家诗存卷五
　　钦定四库全书
　　宋百家诗存巻六
　　嘉善曹庭栋编
　　文潞公集
　　文彦博字宽夫介休人少从颍昌史炤学炤母异之曰贵人也仁宗时及进士第知翼城县判绛州除监察御史进龙图阁直学士封潞国公以太师致仕元祐初司马光荐复命平章军国重事六日一朝一月两赴经筵五年又致仕居洛阳东田年九十二卒彦博逮事四朝任将相五十年名震六服居洛时与司马光为耆英会在会者十三人又与程煦辈作同甲会彦博诗云四人三百十二嵗况是同生丙午年一时传诵崇宁中入元祐党籍后特命出籍追复太师諡曰忠烈子八人皆歴要官其少子维申搜辑诗文遗藳成三十卷尚书叶少蕴弁序
　　游紫云洞
　　同登青云梯逺访紫云洞黄冠既前导绛鞲亦后从幽奇素所希险絶曽无恐况此岩谷游不知双舄重摄衣叩洞户肃若心神悚两崖势相嵚左右如抱拥万木傍森罗一水中汹涌信哉天下奇岂适俗间用赏景未尽兴向夕遽旋踵飘然御风行恍若游仙梦异日期再来退闲心更勇
　　寄赠华清观主大师
　　五城三洞朝真客紫房名隶神仙籍玉案晨餐沆瀣精椒庭夜饮流霞液姑山绰约冰雪容亭亭霞外脱尘踪飇驭狂游紫贝阁云装醉入白银宫想陪桂父与金母昆蓬春赏蟠桃红愚亦放怀随澹泊采芝茹术希彭朔常秘六泥东灶丹每求五色西山药紫台久判浮丘袂锦川绣岭三千里羽驾鸾骖未载逢经年望防函关气
　　送子骏朝议归阙【鲜于侁时罢西台】
　　累年分领西台宪留滞周南人共叹蚤传文价出坤维为有仙才生阆苑桂籍登科既巳久兰筋飞步终难绊两持漕节赋均平歴守藩符政宽简圣皇继统始谋庙哲辅官材专进善巍巍云阙此归觐禁严侍从须邦彦离襟欲判重徘徊林下相从池上杯别后思君何处望肩舆频上紫金台
　　招刘伯寿秘监
　　君自山中来熟见山中事我亦山中人素怀归山志切望青牛车细问归山计
　　题史馆兵部傅君草堂钦之
　　羡君济上墅胜槩不可名泉石与松竹声影交相清周墙数百堵版筑皆亲营箕尾出南极直对茅轩明陶庐自爱乐蒋径堪逢迎但恐赤松子到此难忘情舍却留侯伴从吾林下行
　　过燕川渡
　　燕川东北孔山西借车直渡马头溪农樵引路津不迷行行引上青云梯回头下视林木低谷风泠泠山鸟啼岩隈泉甘土仍肥昔人于斯卜幽栖春深芝术生新荑采芝茹术希夷齐诸公共游不知疲长吟吐气如虹蜺水滨石上写此诗手拭苍藓脚踏泥冒寒履险不惮辞勉欲继踵前贤题
　　阳春曲
　　颇伤金管遽仍恨缇光促四序若循环百年如转轴佳人暮不归兰苕春又绿空持绿绮琴愁弄阳春曲
　　玉阶树
　　亭亭依玉砌郁郁尽琼枝璧月夜虽照金风秋更吹陈宫唯是唱汉殿只应悲似有君轩恋嵗寒终不移
　　无题
　　西陵何限柏一一胜瑶华几纵青丝骑多逢油壁车香囊犹未致奉带巳成赊莫作云间月愿亲梁上霞
　　山中隠者
　　尘中久絶迹谷口自忘机草蹻凌晨出柴车向夕归磴泉濡蕙带迳竹败荷衣借问何为者山中尝采薇
　　夜思
　　明河秋耿耿小阁夜愔愔鲁酒不成醉洛生唯是吟簟凉初卷玉炉暖乍熏金默坐终无寐西窓月影沈
　　华月
　　皎皎新秋月分明照洞房几人千里别今夜九回肠皓彩穿珠幌澄辉上壁珰画楼兼绣户浑是可怜光
　　旭日
　　乍出扶桑海如轮隠半规未晞槃上露巳侧槛中葵赫奕晨霞映空蒙晓雾披君看可怜处偏在照梁时
　　咏苔
　　绵绵上钓矶漠漠拥闲扉石面风梳发垣根雨濯衣不将凡卉杂还与俗尘违谢砌曽成咏深严近紫微
　　公子
　　甲第峩峩爵观前射回微岸鵕防冠锦鞯飞鞚丹砂埓蜜炬流膏紫玉槃狐尾单衣常裛麝虎头双绶镇熏兰闲驰便向章台陌里巷儿童逐弹丸
　　寓怀
　　高楼闲背夕阳登缈缈长怀不自胜锦瑟有时闻北渚钿车何日到西陵地寒蘐草犹难种天逺瑶华岂易凭多谢苏门清啸客了无尘事染壶冰
　　元已阻雨
　　林花脉脉怯朝烟雨隔兰亭曲水筵欲买春花无定价东风撩乱掷榆钱
　　酬金华山人春日见寄之什
　　漠漠鲜云习习风谷莺娇啭小园中谢塘初长如裀草湘渚难留避弋鸿经雨落花红扑地惹烟垂栁绿萦空寻芳好伴高阳侣深忆东山采药公
　　和友人春日即事
　　青阁登临恨巳多可堪兰景又妍和书囊阅尽应成癖诗思狂来恐是魔玉树芬芳连雾縠珠栊隠映隔云萝鹴裘贳得杨昌酒度日无悰倚瑟歌
　　蘅皋
　　蘅薄频牵望阳林久驻镳香囊徒叩叩云月自迢迢翠佩传情密层波托意遥翩鸿渐高逝翻恨隔神霄
　　春晓
　　宿霭藏飞观晨霞幌绣甍锦帏人未起珠树鹊先惊炉暖香初烬窓幽烛尚明更开花上露妆泪鬭盈盈
　　宫词
　　体轻全不胜鸾钗常羡同心上苑梅翠辇未来珠箔卷漆盘犹贮夜明苔
　　登江楼
　　飞观接江干乘闲独凭栏鲜云横列岫芳草蔽遥滩梅笛吹渔浦荃桡泛鹭湍登临谢康乐寄逺折瑶兰
　　侠少行
　　锦带佩吴钩翩翩跃紫骝垂鞭度永埓挟弹过长楸平乐十千酒南城百尺楼荆娥拂双袖日夕又迟留
　　秋夕偶怀
　　小槛风惊叶幽庭露柯芳尘千里逺幽恨九回多萤影穿帘押蛬声出砌莎寸心无以写对月但长歌
　　秋夕偶作
　　独诵潘郎秋兴赋闲吟谢守怨情诗风摇红树啼螀急月照绿窓清漏迟
　　古寺清秋日五首
　　古寺清秋日微凉宝殿中玉题高纳月金铎碎摇风翠藓缘阶碧幽兰裛露红闲聴莲叶漏吟对惠休公古寺清秋日幽闲景倍殊晚云遮鹫岭新月照虾须玉露霑篱菊金风落井梧武尼求泛驾张翰莫思鲈古寺清秋日登楼拥鼻吟微凉生柰苑轻吹动香林窓外萤飞火篱边菊散金静弹流水曲何处有知音古寺清秋日潘郎兴倍长院闲披鹤氅人静掩莺房密树惊晨鹊幽轩耿夜螀班姬应咏扇通夕恨昭阳古寺清秋日含毫凭小楼雨微滋石藓烟澹落霜楸紫燕休巢幙苍鹰巳下鞲闲倾浮蚁酹时典鹔鹴裘
　　翫月吟寄友人
　　闻道频挥霹雳手【见虞曹王员外之言】定知不费琰之才且投丹笔携诗笔来就花间把一杯
　　送刘推官归冶源栖真馆
　　高情乐幽趣遂与尘事违岩谷久潜照鱼鸟知忘机方邈栗里会却指冶源归借问归何遽山中芝术肥雷简夫自辰溪还除国子博士盐铁判官以书见谢并寄杜鹃鸟一只偶成二章答之
　　学省新开用退之阳城司业定相知休思杜曲仙乡隠好献元和圣德诗三部共推盐铁论五溪曽制虎貔师济源处士功成后始信书生善出竒
　　山人逺寄杜鹃禽因寄山禽遂寄心应谓不如归去好高飞却入旧云林
　　送中舍蒲君致政西归
　　阆苑当年砚席同别来三十八秋风东朝新命西归去珍重贤哉鹤发翁
　　送分司少卿归洪井
　　知止遗荣世所稀帆风美满浩然归江边闻有梅真宅吟对西山不掩扉
　　春日湖上偶作
　　岸帻长吟坐钓矶花香漠漠栁依依夕阳湖面光如鉴风送虚舟自在归
　　外许苏度支示古铜器形制甚雅辄书五十六字还之
　　古鼎良金齐法精未知何代勒功名更须梓匠为鳬杓堪与仙翁作酒鎗【南史有徐景山酒鎗】涤濯尚应劳犊鼻腥羶不复染羊羮水边林下风清处长伴醺然醉玉倾
　　雨中湖上绯桃盛开舟子维缆于树因书二十八言
　　灼灼秾华照碧流素烟丝雨助妖柔武陵不放刘郎去更就桃根系小舟
　　予移守青社同年宋学士代予守壁田会有来诗因成四十言为答
　　旧许陪原郡时清偃息优羡君熊轼去奋我鸭坡游草树秋芳密禽鱼晚思幽相凭皆与问犹忆醉翁不【予在许昌务闲多适湖上吟醉月三四焉】
　　偶题看山楼新画山水
　　尽日望西山扶笻复倚栏逺观犹未足更作画图看
　　宿西谿寺
　　地占莲华麓谿环鹫岭巅密林含细籁巍刹照清涟独赏宁妨醉幽吟定废眠支郎谙雅尚埽榻就潺湲公仪天章书示暂徃蓝田兼阅山水以答来贶
　　暂枉观风斾从容赏物华蓝山青有玉辋水碧无沙林静闻啼狖川长见落霞宜寻幽径处竹里到南垞
　　雨后游华严川马上作
　　雨后城南路无泥未有尘因观曲江树更忆杏园春草色遥侵水山光翠逼人劭农兼访古揽辔缓朱轮
　　题中山即中华严川墅
　　城南风物胜最胜是华严谢墅偏幽寂顔郎此退潜流象清绕砌列岫翠当檐更爱邨桥畔杨花扑酒帘
　　次韵和公仪月夕游南湖
　　凉夜南湖饮林端月上初尊罍既古雅亭榭复清虚静赏兴无尽剧谭欢有余羣驺不解事应厌久停车
　　见山楼小饮偶作
　　云澹天迷楚楼高地占秦哀筝一行鴈小字数钩银巷陌三条月池塘十步春府门初夜闭多少夜游人
　　蒙顶茶
　　旧晋最称防顶味露牙云液胜醍醐公家药笼虽多品畧采甘滋助道腴
　　答王龙图游山见寄
　　分得鱼符守雍州垂帷闭阁再经秋眼看岩岫将登览身似匏瓜苦滞留杜曲朱坡虽巳到圭峯紫阁未曽游却输假道归朝客上遍终南寺寺楼
　　游潜溪
　　脩竹防清溪潺湲阙塞西石牀平有藓沙路润无泥粉白松围古【有古松皮绿而粉生本草艾蒳香真庙爱之驻跸良久】蓝生草带齐难留批敕字救旱作云霓【李藩少时隠居溪上】
　　登广化阁
　　宝刹层峯上危栏净界中登临近霄汉子细见伊嵩术迥传清梵川长没逺鸿黄昏不忍去月在石楼东
　　宿少林寺
　　六六仙峯绕静居俗尘至此暂消除西来未悟禅师意北去还驰使者车【予方被命移守北都】五品封槐今尚在九年面壁昔何如心知一宿犹难觉花藏重寻贝叶书
　　游金星观
　　鹤发厐眉二老仙林间老屋十余间斋粮不蓄惟栽菊道眼长明只看山朋侣过从应绮甪比邻掩映是嵩辕暂游自愧尘劳迹解帢临溪濯腻顔
　　仆射侍中贾荣过潩上小园兼题嘉句谨成五十六言仰谢贲饬
　　上相寻芳驻画轮华貂玉节耀松筠二南雅丽音盈耳八体遒妍妙入神鲁壁再传科斗字稽山长咏永和春小园从此増花价一室荧煌照乘珍
　　小园池上偶作
　　微吟岸帻思悠然近对方塘逺见山恩施洛阳均逸地莫言此地是偷闲
　　中书宿斋偶作
　　凤阁容栖集心无外虑侵夜凉秋气蚤人静禁门深大政惭无补微才恐不任敧眠听宫漏兰焰照青衾
　　送秘书刘监归嵩阳隠居
　　昔年宝应茅斋主别后炎凉巳屡经暂入城来缘买药却骑牛去似飘萍缑山重访吹笙伴秘省常虚舞鹤防一任洛阳人白眼且看三十六峯青
　　和副枢吴谏议寄题广化寺东轩
　　净居高出四禅天更对伊嵩辟广轩塔耸千花依鹫岭舟浮一叶上龙门云藏古木当危槛风递疎钟过逺邨我有草堂南涧口【即临伊堂】一回西望一销魂
　　雪中枢密蔡谏议借示范宽雪景图
　　梁园深雪里更看范宽山迥出关荆上如游嵩少间云愁万木老渔罢一蓑还此景堪延客拥炉倾小蛮【白乐天云酒榼也】
　　和副枢蔡谏议赠副枢吴谏议谢惠新宅杂花之什
　　百卉千花淑景新主人吟啸惜芳辰依依绿减隋隄色灼灼红移洛浦春巳爱清香飘宴席更分秾艳与交亲邹阳本是梁园客醉赏犹思濉水滨
　　再到积庆坟庄即事偶成
　　郊园乍适疎慵意勉强逢迎巳不能赤米白盐充野馔蕉衫芒蹻见山僧含风古木遮檐角潄玉清泉泻石棱田父相过复相劝蚤归林下醉腾腾
　　东溪泛舟
　　东溪伊水东溪水碧溶溶两桨夷犹去双鳬上下逢余波通洛浦倒影浸嵩峯荷动闻鱼跃沙平见鹤踪岛蒲森劒防岸栁亚虬龙并载惟禅客随观有牧童风传櫂讴逺露湿钓蓑浓不是迷津处何烦问老农
　　游史馆张大卿致政李少卿史馆傅兵部济上郊园【张靖李章傅尧俞时判河阳祈雪济源庙作】
　　畴昔常闻处士庄林泉胜景甲山阳一渠寒水流清济千仞浓岚耸太行枋口云归穿古木燕川风过入修篁前贤旧业何人继分与三贤作醉乡
　　登平崧阁右崧亭作
　　不较平崧与右崧大都亭阁画穹崇太行太室当前后俱是家山入望中
　　西都留守宣徽王祈谢嵩祠徃还敝庄因成雅章为贶谨次严韵【时判河阳】
　　腊雪应祈霑下土府公遵命祀中天定陪仙驭经缑岭应访禅林过玉泉和气随风生二室欢谣继日满三川悠悠大斾累累印却爱苏家负郭田
　　枋口作
　　下马入枋口漾舟缘碧溪雪消山骨瘦风定浪头低数里复登岸羣贤俱杖藜徘徊岩石畔寻觅退之题
　　盘谷作
　　昔有幽栖士兹焉遂考槃惊眠涧泉响醒酒谷风寒列岫开窓见防鸿倚杖观韩文传巳久合在翠岩刋【旧有石记今巳失之】
　　自济源回及中道得通守郎中诗跋羡山水之游以不得陪从为恨因以诗答之【通判李师锡】
　　奉祀灵源腊雪余薄寒风景似春初因寻山下游三日惟恨尊前欠二车南望思君回五马北来遗我得双鱼新诗两首连城贵百斛骊珠价不如
　　初泛舟新宅观子弟辈作诗因为此示之
　　旧池疏引透新池转觉澄澜势渺弥得志鱼虾争跳跃无根萍梗任推移船头欲过冲桥脚栁眼初开映水湄借问阿连春草句何人先把紫毫摛
　　春旱既甚祈未应小园即事
　　渴望甘膏苏旱嵗日趋祠庙罄防祈春风也解相欺罔鼓扇杨花学雪飞
　　题韩晋公邨田歌舞图后
　　治世舒长日田家事力苏干戈久不识箫鼓共为娱浊酒行无算酡顔倒更扶将求太平象此是太平图昨夜饮散未眼偶成拙颂录呈武功寺丞若犹未弃无惜开示
　　以幻能除幻居尘不染尘畧于歌舞地聊现宰官身有法犹为滞无心乃是真还将所得趣试问悟空人提举刘司封访别将赴滏阳辄成五十六言【刘防】
　　乞领琳宫作散仙云情鹤态任天然荣驱轩驭归仁里恳拜封章解计权尺璧时光须爱惜寸金乡土且留连铜台事事君夸诧莫望西州紧着鞭
　　招仲通司封府园避暑
　　骑山楼下水轩东一室初开待白公【白云奇章欲于南溪上别葺一室与白傅止宿故诗云终恐不如南涧上别开一室待闲人】虽是不如南涧上都缘却有北窓风衔杯避暑称河朔飞盖延宾在邺中解榻况逢徐孺子馈浆茹饭与君同
　　金宿楼望月呈仲通司封【是夕与宾佐会饮后园】
　　满满十分酒高高百尺楼于兹赏圆月况乃值中秋天宇浩无际露华光欲流西园清夜饮公干不同游舟中别后中夕无寐偶成四十言奉寄中辉大卿史聊致黯然之怀【史炤】
　　五十年亲友如今两鬓霜相逢在淇澳所乐似潇湘话旧如春梦听歌放酒狂压关楼下别一夕九回肠
　　雪霁金宿楼闲望偶作
　　盈尺初晴皓采鲜长空极望势漫漫铜台不惮三休上冰井须添一倍寒舟檝似从云外过园林如在鉴中看冬来景象今方好未到黄昏且凭栏
　　寒食游压沙寺雨中席上偶作
　　沙路无泥地侧金满园香雪照琼林一枝带雨尊前看还是去年寒食心
　　留守相公【康国】宠召同赏花欢饮兼示雅章次韵
　　洛表衡皋谷雨天归来景物尚鲜妍喜随使斾寻花圃急趁宾簪赴绮筵酒拨嫩醅倾绿液曲调新谱促朱弦玉堂仙客应潜笑强作风情学少年
　　留守相公宠示东田防集诗依韵和呈【韩康公】
　　尝同徐勉构东田花竹成隂雨后天为爱宪台宽白简得随相府赏红莲清尊屡釂吟情逸红袖频翻舞态妍归兴直须三鼓尽月华况是十分圆
　　次韵留守相公同游龙门
　　凿开青障啓天门直泻伊流浅汝坟【旧说禹凿龙门以泄汝海之水】八节惊涛鼍振鼓千花寳塔鴈翔云岩隈雨过飞泉涨谷口风回堕叶纷龛穴隆穹三像列楼台华焕两崖分方陪茜斾来寻胜不就蒲飱趁茹荤北里笙竽皆拥从东山罗绮半酣醺升堂共覩皤仙貌策杖同寻古士坟喜脱貂冠亲野老幸随熊轼附邦君林峦岑寂真堪赏市井喧哗渐厌闻人度长川犹隠映香销古殿尚氛氲周生归后兰重佩荀令行时蕙更薰晓露未晞珠滴泪秋花争发锦挑文羣娃散步尘生袜小舫争登水溅裙钓叟傍观皆叹羡禅师迎谒尽欢欣既无冗局羁闲迹忍促回轩背夕曛得向石头溪上饮从今遂不畏移文【某在北都累求致政时驾曹林员外以映山红曲词见赠寻答之其末章云遂请后愿醉石楼溪口今饮于石楼有小倡独得此曲因以佐饮】
　　颂寄实师顺师
　　传闻二禅伯共是一家风悟处头头悟通时事事通西堂入妙用寂照舍真空更有青青竹菩提法眼中余前此二纪保厘西郊与判台李少师及洛社诸君游龙门饮伊上有渔者献鳜鱼十数尾因作羮鲙坐客有思鲈之兴余后守魏累请休致久而未遂曽为忆鳜诗寄洛下诸贤今年秋累与诸君饮于东田池上苇间鲙鱼炊香稻以佐酒浩然有江湖之趣因作是诗并录忆鳜诗如左【元丰中留守西京作】
　　一尊江上思鲈酒两首伊滨忆鳜诗今日东田遂前请
　　香稉緑蚁鲙红丝
　　嘉祐中余尹河南与少师李公明龙图董巨源集贤王伯初同游龙门渔者得鳜鱼数十尾以助杯柈饮兴皆欢日月云迈几二十年感旧念游作忆鳜诗乃思鲈之比也【李东之董沔王起熙宁中北京作】
　　西风一櫂思鲈兴抖擞尘缨归旧庐最忆香山石楼下清伊深处钓寒鱼
　　追思洛社闲游伴屈指于今大半亡若到龙门更闻笛定知悲感似山阳
　　游东田八韵
　　文物平津阁风流太傅山胜游松岛外故迹药园间霜蔀编为屋寒荆刈作关窓棂云漠漠畦窦水潺潺芦渚炊烟起萍沤钓艇还竹经朝雨翠荷借夕阳殷幽兴能招隠高情自爱闲从来行乐处携手一开顔
　　次韵致政中散荀龙宠恵雅章
　　承枉安车访孟津披云喜覩旧风神昔年交会心相契今日朋从意转亲华发并蒙难老福清尊莫作独醒人高门积庆簪缨盛世上尊荣孰比伦
　　次韵留守相公玉汝以某赴东庄特赐佳篇
　　东郊瘠土才千亩绕舍团椒仅百家地接玉泉多草木路经缑岭少风沙能留过客虽无饵时对清尊亦有花昔日相君曽降顾常忧蜗陋不容车
　　忆东溪【近得洛信云东溪水涨舟行颇驶】
　　常忆东溪溪上坐相从惟有野僧来可怜鸥鸟知人意料得无机总不猜
　　东溪奉送景仁内翰归东都三首
　　君自东都至西洛风光相赏不相违瑞云承露从头看看到姚黄兴尽归
　　暮春修禊洛川游丝管随登李郭舟仲损昌言俱未至凝眸东望不回头【张仲损张昌言】
　　送君东至伊东坞东望青嵩与白云又向嵩云更东去花前把酒惜离羣
　　五老会诗【元丰三年九月范镇内翰张宗益工部张问谏议史炤大卿】
　　四个老儿三百嵗当时此会巳难伦如今白发游河叟半是清朝解绂人喜向园林同燕集更缘尊酒长精神欢言还有伊川约好作元丰第四春【为来嵗张本】
　　奉陪伯温中散程伯康朝议司马君从大夫席于所居小园作同甲会
　　四人三百十二嵗况是同生丙午年招得梁园同赋客合成商岭采芝仙清谭亹亹风盈席素发彯彯雪满肩此会从来诚未有洛中应作画图传
　　赠国信毕少卿【仲衍前此北京签判】北京作
　　邺下常推七子才兔园宾客重邹枚三千里外出疆去四五年前点额来将幙未归慙老大使旃重到喜追陪朔风不度龙沙逺只向云中候信回
　　清明后同秦帅端明会饮李氏园池
　　洛浦林塘春暮时暂同游赏莫相违风光不要人传语一任花前尽醉归
　　无为集
　　杨杰字次公无为人自号无为子自少时即以诗文名于世嘉祐四年举进士元丰中官太常时议典礼因革杰讨论精确人尤多之常奉使过泰山观日出于絶顶之上重九日赋诗酌酒于华山莲花之峯继被诏从高丽僧游皆以王事而得方外之乐故于瞿昙尤造理窟元祐中以礼部员外郎出知润州除两浙提点刑狱卒年七十生平著述甚富散乱未传绍兴癸亥知无为军赵士防搜其遗藳得诗赋杂文若干篇编次十五卷题曰无为集其释道二家诗文另编别集
　　幽谷吟上欧阳内翰
　　除山插空望不足行信马蹄入幽谷生平未惯尘外游先酌寒溪洗尘目自疑身是武陵客误逐桃花迷水曲欲穷本始问嵗月亭上雄文凿青玉意高语险测难到拂白散云再三读乃知造作自混沌山神固防宝藏匵路岐未许车马通白日苍烟走麋鹿一从紫府仙人来指出洞天三十六膏泽疏开不死泉栋梁养成嵗寒木灵苗黑草无根株摇荡清香过林麓峯峦围匝别是天天在山中成大畜先生之心此其象徃行前言深蕴蓄议论吐为仁义辞文章散作生灵福默笑真工功未醇饤饾春风弄红緑耼云谷得一以盈以一能应无穷声千古万古声不尽先生得之为声名公之声名公之心日益逺大日益深愚儒耳目所不及奋笔空成幽谷吟
　　屏石谣赠郭功父
　　屏石屏石何巉岩云初得自江之南沙埋土蚀几千载无人辨别嗟沈淹净空居士物鉴精获之不啻黄金兼清泉洗涤露真璞野云凝结堆浓蓝巫峡山前暮雨霁参差十二排峯尖比干骨朽心不朽通窍至今存四三蜂房蚁垤岂足数或疎或密争嵚嵌铜台古砚置其下一片皴碧沈寒潭唐朝牛公嗜怪石取之不巳其亦贪争如夫君一胜百得此自足无伤廉我尝乘醉到君家临风叩以苍玉簪其声清越合律吕笋簴可与大乐参何当琢磨中句股列为编磬歌云烟问君考击荐郊庙孰若藏其青山庵
　　潜山行
　　昔年会稽探禹穴探得六甲开山图图载潜南天柱山上侵霄汉下渊泉真人秘语世不传但见絶顶防云烟汉武射蛟浮九江舳舻千里来枞阳筑坛祈仙瞻杳茫茂陵桧柏空青苍石牛一卧叱不起白鹿还归深洞里二月灵鹤有时来洞口桃花泛流水
　　歌白雪
　　歌白雪雪满龙沙暮冬月万里征人归未归一声晓角云中咽
　　歌白雪雪压樵夫樵担折行到都门门欲开十二玉楼歌未彻
　　勿去草
　　勿去草草无恶若比世俗俗浮薄君不见长安公卿家公卿盛时客如麻公卿去后门无车惟有芳草年年加又不见千里万里江湖滨触目凄凄无故人惟有芳草随车轮一日还旧居门前草先除草于主人实无负主人于草宜何如勿去草草无恶若比世俗俗浮薄
　　古行路
　　古行路古行路今人欲追古人去古人去逺何可追后人视今如古时君不见去年春风去巳久今年春风亦依旧
　　和酬子瞻内翰赠行长篇
　　云涛拥开沧海门鼓鼙万叠鸣江邨仙翁引我峯顶望耳目震骇难穷源黄金铸鲸为酒尊桂桨透澈冰雪盆吴歌楚舞屏不用夹道青玉排云根经纶事业重家世音问父子今季昆九丹链就鼎灶温刀圭足以齐乾坤我行欲别湖山去为我索笔书长言照乘不假明月珠自有光焰生轺轩
　　五云叟琴阁
　　朝望五云山暮望五云山望之欲去未得去抱琴登阁聊怡顔琴声喷潺湲意在山之泉琴声险欲絶意在山之颠五云之山不须到劝君但作五云操
　　凌歊台
　　大明七年暮冬月宋武南巡立双阙銮舆先幸凌歊台云中箫鼓轰春雷六龙一去晓无迹山花野鸟空相忆翠羽鸣鞭来不来景陵芳草年年碧
　　景云轩
　　南城城外山崔嵬景云轩上无尘埃双溪水落逐年急白发僧归何日来画屏满目万瓦合几人到此心如灰
　　恭轩
　　春雷惊起苍龙角春风摆开紫云箨埽防红尘不得来翠羽旌幢拥高阁高堂老人年八十朱衣省郎侍傍立追怀手植先大夫栽培灌溉何勤劬浓隂潜蔽芝兰径美实饱供鸾凤雏幽轩得名名曰恭见此还应桑梓同岂惟雪霜不可改年年高节摇清风
　　留春亭
　　古今春过知多少人不留春白头蚤君欲留春心可知为君更赋留春诗留春莫只留花住花老春风亦随去孰若芝兰香不歇亭下长如二三月
　　沧浪亭
　　沧浪之歌因屈平子美为立沧浪亭亭中学士逐日醉泽畔大夫千古醒醉醒今古彼自异苏诗不愧离骚经
　　送陈资道
　　有客抱荆璞不琢贵自质兢兢三十年常恐有坠失所欲价百倍今也十之一忽患知者难光采巳四出
　　豫章行送周裕
　　君不见南浦亭前草送人千里道一番膏雨一番青不顾王孙江外老又不见丰城劒埋尘土间几年秋水澄波澜夜深直气射牛斗变化风雷头角寒丈夫穷通有时有满腹诗书满尊酒行行三月到扬州故人莫笑麻衣旧
　　赠朱伯原
　　张籍心不盲何必盲于目伯原道不病今也病在足及第二十年未识太仓粟乐圃德义重可敌万钟禄世味觉幻梦老把华严读九会发渊微赞文焕珠玉洞庭秋月澄吴门春草绿香海泛虚舟不慑鱼龙触
　　丰湖歌
　　惠州风土隔世埃使我南望长徘徊昔年霹雳轰蓬莱六鼇踉跄海面开一峯崪屼九霄落万里怒涛推拥来至今浮在罗山畔玉阁石梁插天半世人可见莫可登雪栈云梯知几层近闻更有丰湖好环匝亭台映州岛野叟忘机鸥鹭闲寒潭无浪蛟龙老云归洞府月满湾客卷纶车鱼在藻白玉抽苗万盖圆翠光期压王孙草天高日暖茘枝香风撼一川红玛瑙主人丹鼎飞金虎丰湖无根岂能住一日地轴如走丸随逐浮山还旧处
　　谢公约惠墨竹图
　　幽人渍墨写成竹变化琅玕作玉公约赠我两大轴不比丹青凡草木六月都城苦炎燠车马纷纷正驰逐曲台官冷昼掩闗净埽虚堂展霜幅帘间忽有微风来不动纤枝清满屋忆得扁舟载雪时曽寄会稽江上宿
　　和谢判官宴南楼
　　解后高轩须水濆名言间发兰桂芬道义相投有余乐宾主交照无繁文忠臣寤寐在北阙古风歌咏追南薰出门不觉行役苦举头时见孤飞云
　　白月池
　　凿池待明月池成月自来幽人从一去明月来几回孔窦走龙蛇防崖激琼瓌安得借盘石泛我木瘿杯治平三年秋七月当涂郭功父招无为杨次公会于环峯时五云叟陈德孚以诗寄吾二人因聨句酬之
　　空山坐寥落匹马邀俊哲入门肆高谈清风埽烦热【功父】忆昔治平年姑熟溪上别嵗时激箭急倏忽三十月【次公】读书非少锐欲论先卷舌归田殊未成累累逐羁靾【功父】孰谓赵魏老不能佐滕薛由来嵗大旱松柏见孤节【次公】朋心久愈挚忠规补残缺儿童喜父执饤饾成罗列【功父】壶有玉泉酒庖有冰裙鼈野芡剖珠玑秋瓜咀霜雪【次公】新粳刈且舂香炊软三淅放匕聊醉饱百忧旋磨灭【功父】升平击尧壤险怪探禹穴吐气直虹蜺落笔淬金铁【次公】词源河汉翻俯视隄防决文章贵天成追琢几窜窃【功父】抵掌万古中高下争螘蛭挹酌华阳水荡涤尘土咽【次公】吾心了何染本理忘巧拙圣贤久不作情伪愈分别【功父】竹隂卧片石浩歌声欲阕山童倏及门喜音屈高洁【次公】传闻脱世累天境妙搜抉疎帘卷危阁九华青嵽嵲【功父】余吟琴一弄铿然响环玦老鹤不敢鸣千里飞云絶【次公】次君功素交嗟予尚契阔畴能枉篮舆相期出寥泬【功父】
　　崔仲岳隠居松江以丹白黑饰舟曰鹤舟括苍周子韶无为杨次公治平三年夏六月会仲岳于繁昌蓬莱亭勉其罢鹤舟以应书席上聨句送之
　　且就飞龙牓休登白鹤舟【子韶】陇书方劝驾阆苑莫回头【次公】丹顶归沧海霜翎掷素秋【子韶】海鹏期变化仙骥任沈浮【次公】烟月闲三岛功名重五侯须知驰凤诏便是钓鼇钩【子韶】巳得翀天便无思击桨游【次公】楚醪铿逸韵湘瑟助防搜【子韶】南浦成春别北山空夜愁九皋闻象魏一叶寄汀州【次公】世气骑风虎机心走海鸥【子韶】昔年嗟鹢退今日并麟游【次公】八月仙查驶千龄圣德优市朝真大隠箕颍谩清流【子韶】鼓枻随渔父乘桴笑仲由片帆从此巻旧氅亦应留【次公】冠佩重华国莺花四皓楼雄文高鴈塔大醉忆蓬丘【子韶】勳若书青史幢须建碧油兰桡好重举乘取上扬州【次公】
　　送沈汉卿拜母墓
　　慈母冢前柏孝子眼中血根在叶长青恩深泪难歇二月黄莺鸣一路元猿咽
　　牛渚矶修水府祠【并序】
　　牛渚在太平州之北里即温峤然犀之所也石岸险隘江流湍激颇为舟楫之害有水府祠南唐保大年封其神以王号国朝祥符中从而加封舟人将过之必先陆走具牲币以祷焉及庆厯初朝命开新河于矶后而获安济则礼事稍损祠宇多敝嘉祐七年章太守命修之杰因赋之且警来者
　　牛渚矶大江汹汹山崄巘舟人欲渡不敢渡烹牲投简先祷祈自从疏派得安济祷者渐疎祠宇隳我闻鬼神若君子不以风涛为福威吁嗟人心自险易昔也兢兢今也违太守修祠岂无意寄语安者毋忘危
　　景灵宫
　　仙宗司玉厯帝系出璇霄功业超千载威灵会六朝圣孙严子事神武耀文昭游渭衣冠在违顔咫尺遥奉安先上衮守卫肃中貂重屋华天篆櫺星屏俗嚣麾幢迎宝辇象魏起祥飚霞醴充流瓉芝房陋焫萧降升瞻穆穆謦欬听寥寥复道悲追汉灵旂想伐辽荐新随四孟观德序三朝养慕皆虞氏声名格有苗庭分五行舞乐奏九成箫将相旌遗烈松筠鉴后凋肖岩非特说画阁岂惟乔寰海名星聚江湖王气销基图传久大宫阙壮嶕峣皇泽弥霶霈羣生荷益饶侍祠叨旅进赓颂仰材翘孝治光青史琼瑶合琢雕
　　过黄陵庙
　　黄陵二妃庙客过动愁顔湘水有时尽帝车何日还血斑千亩竹魂断九疑山欲问苍梧事白云生栋间
　　简寂陆先生祠
　　紫霄峰下陆先生飞出红尘鹤羽轻高第不知朝玉阙旧山重喜见霓旌斗坛石凝云三尺丹井泉寒月一昨夜全家宿琳馆尚疑鸡犬有遗声
　　和伯瞻郎中登郡城北楼
　　楼上高吟思入微白云随步拂人衣几行塞鴈防不防千里客帆归未归食廪稻粱知国富弟兄疆境乐家肥望中孰谓长安逺路去江南只数圻
　　和程大卿雨中登物华楼
　　泽国连朝雨春山半夜雷登楼寒食近隔岸画屏开沙鸟飞还止渔舟去复来年年南浦草相伴绿波回
　　题具区阁
　　阁占具区泽登临万象奇中秋月明夜平旦日生时云澹雪千里水澄天四垂渔舟何处在一笛顺风吹
　　余卿新第
　　章水营居不日成皇华诗价敌连城檐牙雨过千鳞碧池面风闲一鉴清脩竹短墙儒者宅白头青眼故人情莫忧退处生涯薄鹤引新雏绕砌行
　　和穆父待制竹堂
　　会稽风生竹相宜傍竹为堂趣尚奇内史旧居经几代此君高节似当时林无暑气客频到笋过邻墙僧不知莫夹桃花引蜂蜨实成须与凤皇期
　　浮玉僧建亭蒜山之顶丹阳新旧太守林子中杨次公首登之因名二翁亭
　　来陪杖履蹑孤峯故老旁观叹二翁海上波平千里白江东兵壮万旂红云开云合山头月潮落潮生渡口风须约防庄老仙客凭栏直下看龙宫
　　同浩然正叔赋夏英公宅延春亭得登字
　　九衢尘土衮车声一到延春世虑澄暖律解教寒谷变熙台还许众人登兰生旧砌香连续花入名园价益増莫笑冷官连骑过长安城里有谁曽
　　和晚登故丰门
　　故丰门近子真家楼上高吟冰齿牙帆似马来思杜牧劒为龙去忆张华沟还故道穿城角沙涨平川压水涯江外西山衔落日几重苍翠衬余霞
　　张司封泗上春运
　　经纶才术致唐虞暂出东南总转输德教久为诸郡法国家何止十年储清风继世留淮甸和气先春入汴渠不日召归调鼎鼐一封天上紫泥书
　　游宝林招李簿梅尉
　　东郭乞米闻晓鸡篮舆乘兴过泾谿冰开波面白玉碎雪压竹梢青凤低仙去空留链丹井境清疑有辟尘犀子真太白曽孙在飞櫂何妨到水西
　　送张令同年赴岭南
　　滕王阁上正持杯候吏先期过岭来泽国暂抛三径菊春风须寄一枝梅昔年身到仁宗殿同日先惊禹穴雷万里青云有前约莫因蓝绶叹尘埃
　　刘纯之以便亲请还蜀
　　通守临川郡家山梦翠微愿辞灵运史欲着老莱衣万事尊前尽片心天外归金乌伴去櫂日日向西飞
　　赋梅送黄庭方
　　子行何所赠赠子一枝梅长共雪霜约故先桃李开清香隔年在和气引春回上国人相问为言南岭来
　　赠朱汉臣先生
　　德义轻轩冕有谁知所存清风满淮国高节老巢门孝友敦兄弟诗书教子孙何当对明月林下接君言
　　送姜厚兄弟
　　之子别庭闱乡心夜夜飞芝兰经嵗老鸿鴈傍春归芳草随征櫂和风上防衣鸣桹声渐逺月满钓鱼矶
　　和酬致政朱殿丞
　　挂冠清世咏归田舟纵江湖养浩然水底病龙思致雨树头老鹤懒冲天诗因社友编三百酒为春风费十千今古辞荣人不少惟君知足最当年
　　和谢圣藻游锦川
　　锦川亭上雨霏微太守斋航巻画旂步入名园莺惯见歌随流水鹭惊飞凭高自有千峯聚饮剧方知万事非却恐丹阳赴官去此心当共白云归
　　耤田集议
　　甸师经始遇金穰禁籞清尊合奉常千亩方田开帝耦四时和气聚神仓青氊改卜先农兆曲水交流上已觞欲识汉家林苑富融融春泽浸长杨
　　舟泊太湖
　　区区朝市逐纷华不信湖心有海查八十文虹寒卧影一千顷玉碧无瑕古今风月归诗客多少莼鲈属酒家安得扁舟如范蠡烟波深处卜生涯
　　赠冯扬州
　　天下无双士淮南第一州文章老元帅节义古诸侯路穏归黄阁功成建碧油九重致尧舜四海望伊周楚甸供吟笔吴丘赖坐筹风云生鹢首蛟蜃怯龙头有士依余庇干时愧拙谋沧溟波浪险愿借钓鼇钩
　　答宗臣佳章
　　幽闲外世缘白日抱琴眠诗就多惊俗楼居半是仙竹牀斜倚杖藓壁倒垂鞭翻笑红尘客马头缰辔牵
　　秀溪寒食
　　十里喧阗绣锦川秋千人近趁飞鸢花明栁暗丹青国日暮云浓水墨天游女践成芳草径画船冲散碧溪烟武陵漫说桃源好屈指如今几百年
　　夜泊偶书
　　过得重湖日巳斜相依渔艇宿蒹葭故园水面一千里明月渡头三四家客路漂流身似梗世途纷冗事如麻却欣归去逢寒食醉倒春风烂漫花
　　老子渡关图送张会稽为寿
　　秘藏函谷关中子持赠蓬莱阁上仙愿得髭须如此老却教龟鹤羡长年
　　魏征君草堂
　　召伯甘棠国东郊处士家百年三世隠泉石当生涯
　　登南楼
　　此楼此景他州无天高水阔连平芜杨栁深处杏花发日暖数声山鹧鸪
　　题陈令壁
　　地胜汗山国风清令尹家酒阑寒食夜月上海棠花
　　水月轩
　　湛碧一泉中涵千古月不比天上轮三五有盈缺
　　遥碧亭
　　幽鸟无心去又还迢迢湖水出东关暮云留恋飞不动添得一重山外山
　　斗野亭
　　八月风高浪渺弥仙公醉倚海查枝夜深曽傍亭边过亭上主人知不知
　　送陈令归无为
　　楚水漾轻碧楚花飞乱红故人故乡去半雨半晴中
　　太白桃花潭
　　桃花潭似武陵溪太白仙舟去欲迷岸上踏歌人不见年年空有鹧鸪啼
　　东峯白云院
　　僧爱白云谿上飞白云飞处敞禅扉莫言便是无心物忆着故山依旧归
　　留题城西水磨
　　客来亭上脱春衫马浴寒泉洗辔衔怪得主人留再住水声林影似江南
　　访吴尉不遇
　　嵒深防薜萝金鬛弄寒波莫爱江湖好江湖罾网多
　　游白云山醉题僧壁
　　买得青山不用钱金沙门外草绵绵黄梅老令醉欲倒拟借白云今夜眠
　　野寺
　　泽国春风老杂花间芳草门前车马稀竹叶无人埽
　　山房枕上作
　　十里溪源寻未见忽逢蓬屋白云堆竹牀纸帐睡正穏无奈野猿惊觉来
　　天台思古
　　行人游尽天台路山家杳杳知何处惟有山前一派溪落花依旧流春暮
　　还庆师扇
　　赠我心无着还师理亦然秋风归旧谷明月上青天















　　宋百家诗存卷六
　　钦定四库全书
　　宋百家诗存卷七
　　嘉善曹庭栋编
　　鄱阳集
　　彭汝砺字器资饶州鄱阳人治平二年举进士第一累迁监察御史里行首陈十事指擿利害多人所难言者元丰初以馆阁校勘为江西转运判官数上疏论事元祐二年超为起居舍人权兵刑二部侍郎时哲宗躬听断脩熙宁元丰政事人皆争献所闻汝砺独无建白或问之答曰在前日则无敢言于今则人人能言矣进权吏部尚书以宝文阁直学士知成都府未行章数上又降待制知江州至郡数月以病去卒年五十四汝砺读书为文志于大者言动取舍必揆于义风裁卓荦为时所重着有易义诗义诗文集五十卷弟汝霖汝方
　　瓦鼓
　　客游南昌归归我四瓦鼓【瓦鼔自新建令仲文得之】浑完自甄冶质朴排罂甒触之散遗声往往中啇羽声来殆天得不用询有瞽野心爱不彻取之置林宇竹梢奏清风似喜佳物伍岸巾防笻枝共尔蠲毒暑世浮见此拙坐觉幽兴聚丹楹惜异时蒉桴想淳古君年比予少能亦珍此否
　　雪夜饮分题得雪字
　　颠风夜号花木折平明堦前三尺雪谁家羌笛落蚤梅中夜南楼对明月苦寒侵人毛髪缩厌厌夜饮肠内热公才奔放欲万里应恨低徊受羇绁一巢安稳身自在生涯却羡鸣鸠拙人生所值俱所乐万事悠悠无可説偶有名酒须尽醉醉辄题诗如靖节君不见万卒征南凯未旋戎衣虽厚冷如鐡
　　寄叶法曹
　　参军琢玉为天性灵台一防秋江静少年勤苦取富贵不知勤苦今为病世人喜邪疾中正爱君与物终无竞围棊坐争百局胜雕弓力挽六钧劲棊子劳神弓力硬此图养疾俱非令作诗劝君今勿更诗书自足资游泳奥室重帘鏁幽径我不见君心怲怲疾病勿忧有天命恺悌君子神之庆
　　寄友人
　　汉上近多雨江头应好风想君当此时挂席随孤鸿翔龙压大浪画鹢凌长空男子四方志生时射桑蓬尔来何迟迟吾忧祗忡忡安得百顷田稍邻五老峯蚤赋归去来同为采芝翁
　　和君时弟见贻
　　凫短非不足鹤长非有余泰山逮毫芒其理同一如君才乃骅骝行矣无踟蹰万里不加鞭日力复有舒岂如老钝马寸进徒渠渠低头恋栈豆时复仰天嘘徊徨槽枥闲不用论智愚惟中可以休吾与子归与
　　读史
　　娄敬脱挽辂独建金城安韩信出羇旅遽上将军坛谋出万乘惊名飞百夫叹丈夫松桂姿直气虹霓蟠得时树功业未谢娄与韩
　　暴雨
　　云如惊澜如泼墨万窍怒号四山黒电母摇睛吓风伯疾雷怒张坤轴侧雨如河倾如雨石上山下山泉动脉石漂木拔崖裂折髙原立脚成大泽古寺颠前后冈逼瓦腐椽折破无壁泥佛露头水浸臆苔钱藤蔓生金碧背堂众流如箭激挟气急欲投闲隙衣掣脚芒看沟淢有恻烝徒老荆棘荷戈与殳甲不释中夕愁居昼艰食我今乃敢求安席闾阎人家水没极壮夫浮泅老者溺髙占鸟巢据猿可怜欲走无羽翮我起熟视惟叹息断蘗栖苴在檐额鸡飞犬跳上屋脊蛟鼋睥晲迷所宅乾坤欲晴但顷刻广庭泥深犹数尺大浪如银沸阡陌万马相踶毂相击穷民欲炊无釡鬲蚯蚓在堂鱼在阈儿童捕鱼不知戚溪南不能过溪北跬步如越与吴隔溺者漫不见踪迹东邨西邨哭声塞手援不能泪霑臆掩胔虽欲终何益天理嘘嗟杳难测惸独无辜不爱惜葬填溪鱼瘗沙砾乃能屈折容盗贼凿险开深听藏匿不以血膋膏锋镝皇天无情祸福直昔也昭昭今惑惑我歌且谣写悲恻竹林一夜生秋色
　　和执中游山
　　峩峩楚山前屹屹樊堞后汗漫清汉左蜿硟大石右雷霆沸波澜龙虎卧冈阜春风无偏陂润泽到藜莠日月有底急匆匆似奔走乐哉城南游矧复得智叟横逾路东头纵踏山北口逶迤陟嵚崟莽苍度林薮巍亭立青防隐几见十部【音剖】崖石险欲落参差露妍丑沈深开殿阁阙穴得圏臼尚或埋泥涂谁能斩薪槱法海惟我泛禅闗与君叩清泉给醍醐一饮失尘垢丹凤杳不来瞻想更搔首潭潭谷中寺花木照堂坳楼阁寄岧嶤攲危贴星斗白云杂香雾终日在户牖有沼旱不枯金莲岂凡藕不见白马至似闻苍龙吼一雨作丰年懽愉逮鸡狗説车髙阳池遗事问黄耉叹息当世士所懐自非茍方醉白接防宁贵朱组绶拭目堕泪碑徘徊想忠厚河内借寇恂南阳祠杜母彼惟一纯诚名等天地久爱君所志远尧舜望髙后谭经破小辨独自持纲纽德爱在章贡甘棠不枯朽邅廻久荆楚白髪嗟未偶轩昻更自抜怵惕匪人咎宁甘冻饿死不一变厥守吾惟人闲世所遇皆所授生死等梦幻可能憬然否譬犹二人奕日夜竞胜负纷纷置黑白毕竟一何有但愿山下水尽作杯中酒时时与君醉独与造化友忠臣不忘君不问在畎亩
　　答同舍游凝祥池
　　仙宫神灵之所宅楼阁倚天一千尺先生好游犹挟册藜苋不慙吾鼎食凝祥池头三月春腰金骑狨多贵人天边五岳烟霞阔海上三山雨露新蛱蝶能飞燕能舞凤皇在云鸿在渚仙人参鸾入云雾寂寂不闻青鸟语洞天落日晩沈沈渔舟缥缈桃源深红玉坐看花着子青云行见叶成隂疾雷怒飞风雨急马不行归斾湿投闲一日须一来嵗时变化犹呼吸
　　行西城
　　我将行西城曲指计日月汝来今几时已卜钱塘别吾衰况多病苒苒鬓已雪安能久去汝漫自投羁绁田园茍可饭声利非吾屑与汝归去来相看至耆耋苍茫尚无涘空复愁如结
　　菊苗
　　重阳黄菊花零落殆无有防阳动渊泉嫩叶出枯朽青青好顔色寂寥霜雪后物理如转环开花岂其久
　　途中和君时
　　闻君欲脂车辗转睡不安忧心顽如石百计不可寛鸤鸠祗在桑归鴈乃云端一瞻百叹息强饮终无欢
　　次正夫相寄佳句
　　朱橘大可围白鱼阔盈尺掀林撷葩花岸披的皪我酒清且防于焉饯佳客鸿飞不知远日暮寒云碧囘澜祗如昨不见舟行迹寄诗何遒丽若见好顔色遥想翰墨挥波涛泻胸臆维纚远林外坐看晨风翼万物归一致知公无不适人之与天地同是为形役
　　次正夫途中懐亲韵
　　动静非两途久劳逸更好开门看白云婉婉出山峤身闲亦已乐言念亲及耄岂无青精饭每食终不饱镜中发如漆一夜成素缟言归采其兰堂北种蘐草日以五鼎食不如防衣老我今无此乐感泣形已槁日夜思故乡敧眠梦郊保
　　寄君时四章章四句
　　我脂我车陟彼髙冈母也吾懐匪居或忘我帆我舟泛彼大江母也我忧匪食或皇我池有鱼亦可以羮何必鲔及鲂叔兮其归哉我田有菽茍可以食何必稻与粱叔兮其归哉
　　一章章四句二章章三句三章章五句寄君时
　　我治斯何曰治我身我事斯何曰事吾亲我学未信乃先从仕孰云何自治我亲载老不知乎养志孰云何善事嗟嗟予季言以讯予有诗有书是足与居叔兮其归与嗟嗟予季歌以启予有田有庐亦可与娯叔兮其归与
　　寄和仲二章章四句
　　凤山之泉孔洁且长止而不流是不如污潢凤山之木可栋大厦舍而残之是将与荆棘而并化
　　方城与君时相别遇雨因寄是诗
　　五更赤晴平旦雨愁风不开风劲怒霰雹夜落大如芋日月不出愁如兎兄曰嗟予季行役道阻且脩日云暮泥深一尺水交注仆肩不任马蹄驻一车十牛不能御晨征忽忽立乘遽恐汝悲啼不还顾昔知为快今知误恨不赭阳一月住人生百年惟所遇曲折万变皆归数乾坤与人同寄寓扰扰眼前皆细故慎勿动心悲景露九阪王阳犹叱驭平明天晴卷云雾骅骝安稳行道路一日千里如跬步
　　游岘首
　　去年冬少雪二月春始晴南游岘首山东下石头城揉蓝染江水烂锦贴园英幽亭一杯酒不用千载名
　　叔子祠堂
　　不折亭下栢不采山头石羊公昔兹游千载人爱惜焚香荐卮酒一拜三叹息却泛岘水波汪洋感余泽
　　恒河
　　恒河世界浮沤上漭漭众生久流浪老蚕作茧祗自缠枯木生虫不相放止止灵泉风震荡昭昭惠日云遮障却语诸人莫惆怅烦恼菩提同一相
　　送君时
　　思亲一日如三嵗去家十舍如万里投明叔也欲别我枕上闻鸡泪如洗丈夫葢棺事则已君虽白髪犹壮齿奚惭折腰五斗米三釜及亲胡不喜桑弧蓬矢射四方男子生来志如此
　　白马寺
　　老龙挟神机变化无拘挛大作四海水敛为一泉白露泛素液黄金折嘉莲乐哉襄阳人嵗嵗无凶年
　　寄十二十四弟
　　有弟有弟各一隅万里不见徒嗟吁江湖春色又归矣庭槛花枝还有无欲寄我声无鲤鱼欲写我恨无酒壶开编一见鹡鸰诗澘然泪落如真珠
　　武冈路
　　朝行黄茅冈暮宿黄茅驿一冈复一冈冈冈如络绎一驿复一驿思亲头易白何时自此还行李兼晨夕
　　舟过当涂
　　悠悠章江柁复自姑孰北此身与此水日夜俱无息闗闗林中鸟软语如相识杨栁枝叶长青青只如昔惟予鬓闲髪种种添新白开尊泛溪水宛转随山色四方本予志夷险非我恻挂帆出长江万里追鹏翼
　　沐浴有感
　　去垢如去邪不欲留毫分髪不止一沐身不止三薰如何迷本原浴德不自勤区区养樲棘俯仰愧前闻
　　久
　　十日七日雨十步九步水师徒宿蓁莽宴坐吾亦耻其谁防封穴未忍鸟防死天意若有谓无人可言此
　　寒食
　　山川路﨑岖于兹遇寒食冐雨虽甚苦驱车不遑息敌愁酒无功悦目花少色谁当逆旅思独任清吟力
　　偶题
　　雝然凤之雏杰然龙之驹九天无乱云万里多坦途霜蹄风翮一朝举疲驽燕雀安能俱
　　寄春卿
　　相约童稚闲遂成嵗寒图奈何离别多各自东西隅我心明月轮子志青松株明月千里光岂为吴越殊青松四时心岂为风霜枯相思不相见作诗报区区
　　衢州道中
　　登山复降山仆膝良已酸出溪复入溪仆衣未尝干嗟余久羇旅囊橐亦已殚无食充尔饥无衣覆尔寒买酒聊一醉行行莫长叹
　　冬日道中作
　　夜卧衾裯单不敢嗟体寒晨餐蔬食微不敢叹腹饥重念饥寒民亦有甚我身我心苦嗟吁彼俗当何如
　　送蒋司勲赴河北漕使
　　于皇时宋治定百年朝廷肃雍以有多贤蒋侯孔硕克明其徳其立嶷嶷其严翼翼英考是擢以司邦直彼富贵不仁人则惮之侯曰吾治之彼孤有幼人则侮之侯曰吾绥之窜逐流落江湖东南侯曰行哉义岂吾惭皇帝思之擢使于闽于淮于江治绩升闻皇帝曰咨朕宠尔勤俾相尔攸宜莫若河朔往都漕事以谋以度侯拜稽首受命不敢居言秣其马言脂其车其马騑騑虽疾而仪其车轩轩既博且闲蒋侯归止觐于天子天子是喜曰朕有贤卿士明明蒋侯政事文章以明以将当至庙堂奚止河一方汝砺作诗式赠其行俾人咏歌以永厥声
　　送上官察院归闽中
　　南山幽幽非可陵之丘渊渊其渊非潢污之泉我徒以趋君假我以车我泳而游君载我以舟君行未至我心匪乐君去不迟如之何弗思是用作歌以告吾懐
　　拟田园乐
　　买田何须近郭作屋却要依山青松共我终始白鸟随人往还
　　春酒家家初熟春花处处光辉看花更携酒去酒醉却插花归
　　山色依云闇澹溪声潄玉玲珑孤笛醉吹明月扁舟卧钓秋风
　　霜寒禾黍初熟日落牛羊自归乐事须还田舍浮名不入柴扉
　　小舟过陂口
　　轻舟落陂漘脱去如一叶篙工习敧险振呼矜巧捷急水生凉风盛暑慰汗浃涉远虽力壮临危固心怯不如山居安魂梦亦妥帖
　　和叔宜弟
　　悠悠白云飞戚戚感我情白云行四方顾我岂惮行投袂起番水荷担指宜城所懐再逾秋计以顷刻成远装有书帙贫橐无金籝马羸半徒步仆复兼程天寒雪频飞山阻路少平林端虎豹迹驿后豺狼声我行有所懐虽壮如孩婴入门旅愁破侍席春风生丁宁道懐感恻怛一坐倾我今授汝记汝当以孝名孝能事其亲荣亦及乃兄乃兄久衰矣山川倦遐征归与治尔田我归耦而耕
　　游西山
　　我少及长从公游我今老矣公白头渊明彭泽不归去太史周南方滞留爱山兴与精神聚形骸自笑縻珪组欲骑马去陟彼砠空羡鸿飞在于渚西山第一列洞天别有日月无嵗年洪崖已成丹灶药瑶池每赋白云篇嘒嘒蝉噪竹枝露斑斑豹宿巅崖雾伯兮伯兮归勿遽人闲旱嵗须霖秋雨辛勤开菊花春风取次生兰芽我虽调公不敢易龙驹会去超胡沙
　　和彦衡直讲
　　日隐天北角月飞海东头清辉到堂除转觉气象幽睥睨天地闲无物奚为忧
　　是身如芭蕉况复身外名至人本无心肎为宠辱惊风随月明来终夜共清白先生静无语独看庭前栢冠带褫客衣诗书倦尘迹好风此时来应与君相识照月槐影碎吹风栢声繁悠悠此时心可乐不可言皇帝郊祀礼毕诣景灵恭谢次履中学士韵
　　黎明驾出告熙成朝野人呼万嵗声日上天门春意近雪残宫瓦晓寒生六龙宠防随天仗三爵恩容醉御觥徳似丘山纎未报白头知愧不知荣
　　嵓夫庭佐欲归出长安以诗邀游后圃
　　马蹄容易去吾东行李纷纷计已悤还使寸肠随夜月不知一泪落春风双飞露草看原鹡独宿云溪念塞鸿更约藏舟今日饮百壶清笑慰飘蓬
　　和瑛师
　　江湖日夜着东流水上乾坤一防浮隔浦云山随客步近邨花竹慰人愁同舟自有林宗在结社还须惠远游酒兴正酣归更嬾坐看凉月上沧洲
　　奉懐深父学士友兄
　　泛泛公舟何所之江湖不似月相随闗西夫子吾所畏河上丈人今所思蓬髪白如相别日菊花黄似去年时看花欲饮竟无味不是贫家缺酒卮
　　看山更饱更无厌野色虽寒亦不嫌风作浪头髙突兀云埋雨脚细亷纎一双远岸钓鱼艇三尺近邨沽酒帘海上浮舟忆彭蠡门前栽柳旧陶潜
　　次去华学士韵
　　九衢尘土暴秋阳宫殿深沈蚤自凉庭栢染霜千丈碧篱花着雨一番黄天边河汉波澜阔海上蓬莱日月光文物岂惟淹汉魏太平久矣四三皇
　　寄君时弟
　　日夜风前听好音书来一读一伤心泪摇眼尾催花发愁结睂头见雪侵秋径自栽彭泽菊夜堂时奏武城琴事多不废看书否白首知君惜寸隂
　　送祖道朝奉
　　二月同舟出宋都转头即是十年余可怜老大犹为客莫怪寻常不作书蜡屐阮孚人不会鲈鱼张翰子何如寄声莫污清风地留与先生作隐居
　　送池须文长官
　　龙渊虎穴少穷探老大生涯一劔镡曲沼鸳鸯多白髪雕笼鹦鹉久青衫能知令尹三无愠正似嵇康七不堪见説明朝好天色鹏程从此稳图南
　　丰潮
　　漫漫平湖千里赊南州今作画图夸波澜雨过鱼儿出草木春归荔子花山近冷光摇几席地平余润入桑麻使君恩徳还如水长满罗浮十万家
　　呈通判承议
　　山边置酒水边行鱼鸟于人各有情终世果能着几屐此时聊可濯吾缨启期拍手夸三乐渔父张颐笑独清四海一舟归未得低徊长恐负平生
　　和范学士韵
　　清香一炷意超然万事无縁更动顔野鸟衔花来丈室烟萝招月出遥山居方不碍游方内住世还如出世闲却笑晚年贪着事野边湖外夜忘还
　　滩上
　　片帆逆水过溪山吾贱能谙世路难小雨作云迷防谷急风吹雪上波澜草根已定春来意梅蕊犹含腊后寒渐老岂能支道路扁舟欲去老渔竿
　　寄君时直宿
　　天寒不归汝安否日暮有懐如此何丈室全如在林壑重云漫不见星河髙风侧听雝雝鴈濡露长悲蓼蓼莪不是不知诗废事相思不寤自成歌
　　鴈池
　　池水人言是鴈池池边兀坐久忘归蓬瀛仙子红莲出湖海幽人白鹭飞杨柳垂隂留客佩沧浪泼翠防人衣故园一别头今白目断江边旧钓矶
　　送周朝议赴郢州
　　驱马悠悠何所之岘山南去习家池莲花可爱肌如雪鸥鸟何为鬓亦丝一叶林头秋到处片云溪上雨来时公方紫绶金章贵可爱山公白接防
　　城上
　　孤城纵目尽南东山转溪囘翠且重云际静浮滨汉水林端清送上方钟今时汉北无雏凤当日襄南有卧龙万事废兴无足问登临吾乐正从容
　　和念一弟
　　冈陵盘曲土湖深蛟蜃伏藏山鸟吟大雪埋云冬寂寞乔松挟竹昼隂森百年身逐无涯智万斛愁填方寸心昨日汝诗催泪落暴添溪水两三寻
　　戏招史秘校
　　画桡隐隐水中闲红粉相瞻几泪澘行客自言归意乐故人终惜别情难羞惭俗吏浮生拙叹息神仙一梦闲慢拾酒杯留客住春风底死笑人悭
　　杂咏
　　小林幽径自春华不似城头望处佳山色倚云千万里蓬门穿水两三家声闻翠篠纷纷叶香落寒梅细细花更上山亭望南北欲随幽鸟到天涯
　　和济叔兄书斋言志
　　未得临流一醉观江山应是怨无端苦吟夜月横诗笔烂醉秋风把钓竿溪濑最宜霜后听峯峦曾向雨中看输君瞬息穷千里苒苒羇懐几万般
　　子直见和前韵因复之
　　平时只畏才无敌今日方知器有余一第已多新宦况潜思犹入旧田庐凤皇固合栖阿阁骐骥谁令驾鼔车千里青云今至矣愿倾深画尽传予
　　元夕与莘老俱宿斋因寄莘老
　　零雨其蒙春始和明星有烂夜如何笙簧故与风声远灯火疑添月色多渐老自能忘世味欲明更起看天河定留太一青藜照愿寄荆人白雪歌
　　贺兄长有子
　　鳷鹊曾将喜信来竒祥昨夜出珠胎一枝始得龙孙贵万里看成骥子材道路笑临诗首首庭闱欢上酒杯杯风吹消息归江国老稚应须眼为开
　　过紫金山
　　薄晚迟留问旧山尘埃敢意紫金丹云生石眼千年润风出云梢五月寒下蔡涂泥黏马足长淮风浪触鱼竿八公更有威灵在簿领应须笑贱官
　　拟赏花钓鱼诗
　　琉璃宫殿云深处锦绣池塘雨过时鱼跃定名千嵗鲤花开多是万年枝恩流河汉波澜阔春在蓬瀛日月迟三十余年无此会今朝会见柏梁诗
　　孔雀横斜寳扇囘雕龙浮动翠舆来鱼知迎日争先跃花会留春独后开法部方张九成乐侍臣迭送万年杯太平恰似唐虞际臣主从容赋起哉
　　和文渊游余千山寺
　　爱山终日在山巅山径迟留几屐穿涧水曲流随步屧炉香深聚作云烟峩峩健马横嵓石【邑有白马石】漠漠苍龙宿旧渊【寺有龙井】为语琵琶洲上路几时容我系归船
　　途中寄君时弟
　　邮亭车马日纷纷可遂尘埃老此身燕子恰如曾宿客鴈奴犹是未归人晚云明灭初收雨朝日隂晴拟放春花木一时浑自好寄声华发莫争新
　　老儿挈幼小将及邓因寄君时弟
　　长年骑马走风尘扰扰犹如梦幻身野栁最怜青绶客山桃莫笑白髭人照溪七里亭边晚近郭百花洲上春捉尘即从君道旧浮蛆更许我尝新
　　送徐望之郎中提举舒州灵仙观
　　江濒远别几秋萤汴曲相逄眼更青予志自能同豹变弋人安得望鸿防风流緑蚁千钟酒香火黄庭一卷经只恐诸公还荐鹗未容轻去老岩扃
　　呈运判学士
　　邂逅江滨宿使航五更窗外月犹黄因陪谭麈殊优远自反羇心愈渺茫老马但羞千岳阻病翰孰与九皋翔明时赖有吾宗在敢学西邻便涕伤
　　次韵晦之沿牒楚泗二州
　　鹢首争先鸟翼飞宦游容易即天涯渐生世事无由尽已去年华不易追芍药遂输淮上乐樱桃终念水边期雨余亭外山争出几日相看一酒卮
　　四方
　　四方难缀游人足万里无嗟客子蓬红满桃花生细浪白翻苹叶起清风路当吴楚尘相接源出淮夷势未穷闻説夜吟清不尽月明如近水晶宫
　　送济叔兄
　　风起青苹去鹢催江山无路笑言陪泪生满眼朝千里愁入枯肠夜九囘秋水忍看鸿独宿春风好与燕俱来别期重有文章约老稚应须眼为开
　　治平谅闇元夕
　　上元无乐送长宵泪洒城阳泣帝尧云障月华寒澹薄风吹雨防细飘飖物随世事生凄怆天与人心长寂寥不用灯花鬭光景火炉诗笔慰无聊
　　合肥府学中赓诗公韵和寺正翔甫总翠
　　危亭缥缈压城端总拾澄虚入画栏地势西连金斗峻山容东际湫湖寒行瞻日月光华近坐觉乾坤器度寛闻説南州画工在可能收作画屏看
　　和应诏吟
　　又得华牋是浣溪短窗翰墨自光辉寒梅不动情相照幽鸟无声意欲飞数四恩嘉成海渎百千文字粲珠玑风花未称相望意特为君王述万几
　　秋风
　　风战江湖飞断梗露零霄汉听征鸿身虽流俗志万里昔是少年今老翁双眼久因尘事黑病顔今为酒尊红夜深蝴蝶归魂梦飞尽蓬瀛岛屿中
　　读书
　　读书虽苦亦何知仕宦纷纷彊此时旧学望君真短短新诗爱我已枝枝清生野槛晨风远暖度山窗昼日迟出处从今能自卜不庸蓍蔡已无疑
　　汴水呈祖道
　　万事无庸轻是非扁舟吾语子同归不知心逐征云远安得身先去鸟飞月入江湖生夜色风吹花木长春晖鬓毛毎笑多新雪衣带频惊缓旧围
　　江口道中
　　道路春晴栁叶长川原水涸草苽黄隂晴天气犹寒食邨郭人家似故乡地旷马牛羣放牧时平儿女自耕桑马蹄即踏江南路邨店相看酒一觞
　　寄子文友
　　古人湮没不能见交道陵夷真可哀与子碧江相别后到今青眼未曾开几伤尺素无人寄犹喜新鸿昨夜来懐抱相思长抑郁燕居还念此心哉
　　和千乘先生诗
　　蓬荜犹淹济世图独持经术振羣愚困穷自古饶贤者功业于今属丈夫天下久思安石起时人争笑孟轲迂何时币聘来莘亩伫聴嘉言上禁途
　　风便示君时叔宜二弟
　　挂帆瞬息絶远水行李逡廵临故乡雨润棣棠千叶叶云深鸿鴈一行行清吟未惬溪山胜熟睡不知岐路长邂逅此时同此乐蘐堂卮酒意难防
　　简振道判官
　　涉汴浮淮即渡江一春饱满看沧浪临溪髙栁为谁緑隔浦幽花还自香暖日鱼儿浮密藻轻风燕子语危樯遥知物景烦酬唱到日诗成几百章
　　江流
　　江流缭绕转天涯万幅风帆去若驰红日远山开殿阁青天髙木出旌旗蛟龙迥泊鳍鳞动燕雀飞翻羽翮迟身世百年长扰扰扁舟多谢捕鱼儿
　　君时与董君佐以乡荐相次登甲科有诗送之邀予同赋
　　青衫慰子久蹉跎各喜流年壮未过金玉曹刘初并价渊源游夏复同科红尘去马侵新月緑水归艎触芰荷邂逅故乡秋正好相看忆听鹿鸣歌
　　东湖
　　草色蒹葭芦苇中莲花一片万枝红斜阳色妒波心日细雨香吹水面风泽国地开金色界桃花人在水晶宫扁舟便好如张翰好在溪边旧钓筒
　　杨浩肰见寄因次其韵
　　百年流转笑浮生忧思随时苦未宁心胆爱君长似水鬓毛如我欲垂星春风半夜烧灯院腊雪穷年祭酒防梦寐旧游如昔日可怜庭柏自青青
　　和莘老城东斋祠
　　天上春来今几时园林已自足光辉桃心欲放轻红出柳眼初分嫩緑归解冻暖风吹浩荡养花新雨落霏微知君准以多行乐佳句何妨及绣衣
　　急雨
　　远岫低连野水苍溪田急似雨淋浪灵坛苒苒云烟净小径深深花草香落日客帆千防细秋风渔笛一声长诗成未解酬真赏追逐须将夙愿偿
　　送正夫之郓
　　清河如练月如霜六月舟行亦自凉骢马何为轻去国锦衣不害数还乡髙材落落邦之杰令问洋洋民所望城上望公公更远人闲今日日何长
　　以去年诗再答正夫
　　不愿与公终食违别离草草不胜思老便静处溪山好嬾见闲中日月迟论易朱云折其角説诗匡鼎解人颐嵗云暮矣来何晚倚杖相望一水涯
　　饮君宜弟所寄缁衣酒继得书因成小诗奉寄
　　少时离别似寻常老大别离多感伤饮酒看云心散漫开书对雨泪淋浪棣棠密织花成锦鸿鴈斜书字作行未到与人贪富贵会须同汝老耕桑
　　答毛提举惠新酒鸡头依韵奉寄
　　齐鹄顺风飞上天空笼远至扣犹全【正仲寄酒鸡头至南阳某既归襄阳但有书故云】滑思琥珀千钟满软忆珠玑一样圆举白醉攻愁自破硫黄暖与病相便【南人谓鸡头为水硫黄】南归几梦凉堂会咫尺书来更怆肰
　　寄周朝议立乐堂
　　世味中人醉不醒公归正似解人酲归云意思闲方见鹤精神老更清但与尧民时击壤何须秦女会吹笙渊明已有归来赋桀溺应容作耦耕
　　山游
　　试拂尘衣访远踪诗魂独与赏心同低低弱柳啼秋雨细细寒螀啸晚风嵓石溪流相照緑草花枫叶一般红玉琴写尽逍遥意疑到蓬瀛岛屿中
　　过岭上
　　山幽渐失尘埃路势险方知造物功嵓溜飞光动天上樵斤遗响落云中烟迷曲岛千峯细日转环区万里空安得谪仙来并此醉浮风驭过蟾宫
　　将寄豫章以诗先寄文渊秘校
　　已传灵耗烦晨鹄更作新诗寄塞鸿千里薄寒霑暮雨百壶清笑望秋风仙人楼阁重湖外帝子亭台翠霭中谢石未忘丘壑意待携歌妓醉山东
　　新建宰徐仲文尉文渊出城见饯
　　诗句飞华照采牋酒花浮緑动金船眼看世态嗟无益心到天真喜自然盛德优容闻召父清才脱洒爱梅仙却嗟风雨催行色不得相从醉洞天
　　得赵吏部所附第二书
　　日月不停如转车悤悤还见嵗其除己行沙漠数千里才得京华第二书一读令人喜不寐万金于我实何如遥知日月从三友弟劝兄酬乐只且
　　望云岭饮酒
　　班荆解马面遥岑北劝南酬喜倍寻天色与人相似好人情似酒一般深【接伴待制举酒云人情似酒一般深】豚鱼尚可及人信吴越何难推以心立望尧云搔短髪不堪霜雪苦相侵
　　诸君约归日
　　黄金束带锦貂裘白髪追随每自羞已见冰澌流碧水遥知春色满皇州红开金谷楼前面緑暗玉津池上头衰病到家应稍健为公须醉百金瓯
　　归期
　　归期元约是花时曲指花时定可归日暖拥云迎马首天寒飘雪防人衣老狐泪落不忍别野鹊性灵相近飞到得归时春更晚故园桃李正芳菲
　　同游独山
　　独山亭子山之心万竹相围尽翠隂古刹地幽红日永悬崖人静碧云深轻风细细无朝夕劲节依依自古今吏役几嗟诗笔废兴来不惜为君吟
　　和蒋孝亷江行
　　江为频增浩荡物因霜重益凄凉千年老木战风色万里澄波浮日光梅萼半红浑腊意麦田微緑已春阳欲留佳赏无尊酒空引诗魂万尺长
　　送臧梦符秀才归
　　匹马騑騑冐晓征故人惜别涕双零青云器业方千里穷巷生涯独一经节目已疎非杞棘源流不竭即沧溟余闲且尽诗书学莫遣尘埃悮性灵
　　重至
　　亭台池沼皆依旧惟爱清风日日新念远恨无双羽翼临流安得一丝纶好花有意重留客幽鸟无情乱苦人满眼澄光清可赋与君无厌往还频
　　平居多忧闲从诗酒自乐即席为诗呈诸友且寓一时之懐也
　　不惜千金换浊醪为君穷力赋离骚乾坤尽入双吟眼日月都归一醉毫【此壬寅嵗梦中所得之句】平昔至诚倾益契昨宵游梦得夔皋穷途知负经纶器烂醉西风首重搔
　　和君时十二弟
　　漂泊东南天地闲分明身世似乘船此生去住总未定所值险夷皆偶然载酒纵随红芰饮移牀深近白云眠知君独处多幽趣诗轴今成第几篇
　　春
　　三月江淮物正新等闲风挫芳春狂飘柳色低垂地暗损花枝自恼人垄亩千家知有望江湖万里喜通津鸰原莫放韶华去共约新晴醉緑茵
　　将归寄润之弟
　　纷纷穷绪不能禁一缕俄惊百万寻风月正牵相望眼山川虽系欲归心萧条又作新秋意牢落谁同永夜吟车马鼎来吾即起梦魂先傍竹亭隂
　　牢落
　　牢落归来水一隅卧思天阙自烦纡只知今夕又明日不觉少年成壮夫祸去不虞堪太息势临无备独长吁忧时未有如君老愿听丹囊上禁涂
　　东流道遇伯兄西归
　　君栖京国我天涯病眼相望泪满衣邂逅得为千里会仓惶不及一言归穷通固属时之遇取舍犹惭议者非未得宠光荣里落久行犹足慰庭闱
　　东流道中作
　　轻快飞舆出古城蟠迂行径转沙汀鸬鷀映日开纁翅鸿鹄鬭风翻雪翎水不藏寒石緑云归才见远峯青苦怜野色溪光好倍觉诗魂酒魄醒
　　寄伯兄兼问子文二首
　　富贵浪图虽汩汩诗书余力尚桓桓圣门一室相从易世路多岐欲合难仪凤稳依深阁宿老蛟寒即碧溪蟠青云有侣歌鱼藻空谷无朋唱考槃縁木退藏翀汉翼扁舟归整钓鼇竿临风愿听王阳仕洗手思弹贡禹冠
　　又
　　壮志当年欲请缨孤踪今日尚飘萍尘埃易染羇容黑义气难邀俗眼青冯客劔寒长自击伯牙琴古欲谁听风云勇胆驰燕塞社稷丹心望汉庭思入鹡原愁四散梦驰莺谷涕双零客悰愿托诗情见吟尽清宵卒未醒十四弟得书承已次东流赴省试因寄小诗呈推官承务弟
　　恰见蜘蛛喜便知鸿鴈来大波窥汹涌遥岫见崔嵬懐土欲心折拆书先眼开系舟龙化处亭子旧名雷
　　云居相送至下杉庄
　　暮宿昏初黒晨装晓已分鸡啼江上月犬吠岭边云好去厐居士善来洪上人临行须一勘腊后几时春
　　惠州
　　雾暗山千叠冰寒水一涯风髙天作雪日晚露迷沙居士身如梦行人驿是家青灯无意绪防防自成花絶域冬犹暖孤邨日易斜浮云防晴汉幽鸟篆平沙白草单于垒青灯渤海家夜蟾无定处流转共天涯
　　和通判承议
　　水边人不到吾与子同行始见游鱼乐时闻幽鸟声山如仁者静风是圣之清拟买扁舟去江湖老此生
　　有感
　　往复何为者功名安在哉茅心迷簿领蓬鬓老尘埃鱼蠹生书帙蛛丝在酒杯渊明縁底事苦死赋归来
　　醉极有感
　　饮极人之乐余心反自伤气因人愤激情与酒飞飏泪落侵双鬓愁多郁寸肠空赢山简醉不似与天狂
　　日暮
　　人去红尘息幽林晚意清秋阳红斾乱夕霭翠绅横新月澹无色微风寒有声此吟犹未竟城吏已严更
　　题扬州因大师小池
　　寂黄金宇清泠碧玉池轩楹收泠澹松竹让幽竒岸蹙源流浅山隂月到迟未能活鱼鼈安可卧蛟螭
　　江上
　　柳翠芦尤碧枫殷蓼更红金波连夕照玉浪起秋风霄汉双飞鸟波澜一钓篷江湖如许景总合付诗翁
　　伏承宠示滕王阁佳句因用元韵
　　滕王帝子阁徐孺聘君亭南浦水秋涨东湖云昼防江山晴更碧松桧雪逾青安得泛舟去与公同醉醒
　　示庭佐弟
　　世味祗如此销忧奚所娱心烦多恶酒眼病顿捐书倦倚笻枝竹寒围木火炉公宁机械废我拙笑公愚
　　和题真相院
　　山色随行止溪声满见闻灯花秋寂澹香火夜氛氲野色迷修竹烟长白云大夫材力健故宠寺僧懃
　　和题净慈寺
　　已失禅闗治空严古殿尊佛香尘草莽僧饭饱鱼豚万竹藏秋色丰碑落烧防癈兴俱物鉴谁似语公孙
　　寄公权
　　灵源起幽谷萧洒与秋宜世事有穷处泉声无尽时流霑一山足泽入万田滋只恐明朝别清风到梦思
　　薄荷
　　神农取辛苦病客爱清新寂澹花无色虚凉药有神烦心浸冰雪目失埃尘自是芝兰臭非同草木春
　　寄邹秘丞同赴京师
　　马上梅曾赋林边酒记赊乾坤新帝业山野旧人家自昔余篇翰经年五嵗华诗成无鴈寄一梦入天涯
　　道中
　　湖天冬不雪山地晚多风岸草犹全緑邨花或自红差池嵗聿莫寂寞雨其蒙南北随蓬转浮生旅寓中
　　内乡招提寺
　　淫雨宿萧寺白云思楚山病摧顔色老泪裛鬓毛斑流水终何事飞禽倦未还梦归无别处鹫岭凤林闗
　　途中蚤起寄兄弟
　　为惜庭闱别方惊道路难醉怜山月古病怯野风寒驻马询农耜临溪问钓竿新诗如有得写染寄归翰
　　武冈驿
　　破屋山闲驿穷阎溪上邨云山能近郭池水故当门气象生诗笔波澜动酒尊夜长归梦远凭尔与招魂
　　催君时归并寄居宜弟
　　命彼仆夫驾鸡晨初一声朔风不可渡南径却堪行贫莫甚今日无如尔兄故惭鱼得计最爱鴈能鸣
　　答君时弟
　　梦觉山头月归乘湖面风远林寒寂寂幽径晓防防反哺鸟鸣屋成行鴈贴空物情縁底事只欲搅予中
　　承和途中四韵
　　此身俱是客何处合为乡雨后春山好天晴昼日长三年穰下郡一信赭陂阳鸿鴈非中泽鸤鸠只在桑
　　小饮幕长晦之并简王路分
　　小饮支风色清言慰客襟皁雕寒独出云影澹无心短日催冬至长更报夜深几时辱车辙重约盍朋簪
　　次德甫韵
　　露染黄柑熟霜添紫蟹肥天真俱自得世路偶相依饮数初忧病欢成复忘归醉吟侵夜色星月净辉辉
　　和嵓夫花字韵
　　幽亭隔世路髙阁见天涯緑散林边叶红生水上花人归越溪藕僧进壑源茶可念诗翁物都归野叟家
　　试诸葛生笔因书所懐寄诸弟
　　腊雪催寒尽春风送暖微浪为青绶系愁望白云飞尘事朝朝在乡心夜夜归嵗时如故国忆戏老莱衣自别番江夜还移楚水春寄声何草草流诲已谆谆世路文章贵人生手足亲杜诗贾马赋数数寄鱼鳞最忆东林竹萧疎入梦魂秋枝余凤实春迳长龙孙声转晨风细隂生夜月繁几时归袂接烂熟醉芳尊鸭脚东林畔慈亲手自栽取心俱有实视表独非材白玉成千粒红纱寄百枚江南春去蚤花复几时开见説东林地盆池近种莲清风生緑水酷日冐炎天物外无双格花中第一仙即今春已到应复叶田田吾忆东林北庭前巧作山乍晴风苒苒久雨藓斑斑渔钓沧浪静樵歌白日闲蓬瀛仙世界容易落人闲
　　初夏
　　簿领纷相压尘埃嬾未堪轻隂人割麦微雨客忧蚕照水荷衣薄迎风柳鬓鬖微吟聊自释一梦满江南
　　端午
　　日上天心直风生水面寒羇穷念时节草次具盘餐买药知衰病开尊得小欢醉懐江国味拨櫂倚江干
　　次芸叟韵
　　雪霜归汉塞星露近苏天金错千兵甲花团五马鞯春从今夜好月胜别时圆颇笑荆溪老犹谭般若禅
　　接伴太傅离新馆其兄迓于途
　　使者乘轺至将军走马迎侏离何所语踊跃不胜情寓目鸿鴈泽伤心杕杜行天乎非有闲我老独无兄
　　与蒋十二
　　孑立羇穷际相逄邂逅闲交游新气槩尘土旧容顔共指青云远同分白日闲区区交友志松柏满南山
　　同许屯田子仁宿圆通寺
　　远水猿谿古孤峯石耳悬慈悲开一径智慧出双泉大士车乘鹿幽人社结莲欲知今邂逅犹是昔因縁自临川泛舟还归因假前韵寄粹老提举朝议兼简知府龙图丈
　　舟行朝市隔恣意看溪山天地青春远江湖白日闲偶随鸥独往却与燕俱还时节清明近应须屡破顔匹马千山远扁舟宇宙寛嵗华春已仲时节食初寒稍忆棊争胜还须饮尽欢使君如见问行李已河干
　　将行季自鄱阳来
　　伯也别何遽叔兮来未央水流心去远月静梦归长细雨湿蘐草髙风吹鴈行几时生事足相着老耕桑
　　得书并简仔仲二侄
　　远宦非予欲浮生如此何几时俱省定终日念渐磨流水嗟蓬转青云喜鴈过寄书盈万字不似泪防多
　　正月初三日送叔宜弟初离襄阳
　　月魄才生夜春风恰到时异乡愁对酒深院静论诗道路嗟吾老云霄恨汝迟莫言明日别徒益鬓边丝
　　冬寒围炉
　　道路冬无雪山原腊始寒平林风力疾落叶雨声干冰玉诗肠江湖酒量寛庭闱即予乐不必事杯盘
　　和济叔冬字
　　雨声传半夜雪意尽穷冬气味闲相惬形骸病见攻冷呵诗笔冻寒啜酒醅醲且剧红炉饮行闻古寺钟
　　分题得思字韵寄文渊
　　风雪今之夕湖山百尔思欲歌莺谷意不忘脊原诗腊意生梅萼春容动栁枝尘埃一千里归梦自迟迟
　　和济叔小饮韵
　　岛屿风囘北沧溟月上东苦吟诗眼碧小酌病顔红城近更筹数天寒斗柄中且安顔巷陋无泣阮途穷吏部阁子前有千叶菊因酌同僚口占一首
　　一花几千叶千叶一时开晓露红云拂春风舞雪囘薄言酌吾酒亦道赏花来自是兰台胜桃源安在哉
　　欲雨
　　雨势将滂沛风声自啸号栁睂含碧泪花脸腻香膏厚泽宜苏物微寒怯减袍诗成欢不足终拟醉春醪
　　新晴
　　一雨凄凉夜羣阳发育春风雷惊旧蛰泥滓倦行人花秀千家囿波添数尺津新晴何处好郊外草如茵
　　过扬澜
　　路入扬澜险心魂独惘然秋风浪飞屋春雨水弥天一叶渔翁艇千钧客子船相争蜗角利平地看深渊
　　春风
　　三春含造化一雨洒空虚寒色宵无定轻隂昼未舒亭台花色重道路马蹄疎燕雀乘风便应言莫我如
　　先赴东流因寄虞蒋诸君
　　相爱不能去欲行还复留山川荡行色风雨结离愁红日千山晓清霜万木秋囘头望车马目断白苹洲
　　途中作
　　穷冬尚羇旅行色太凄凉白雪园林好红尘道路长暮云寒不散斜日澹无光夜宿溪山静清风满肺肠
　　次张瑞甫贫饮韵
　　霜浓溪水缩雨多竹风多久病予无赖微吟子为歌远心倾塞鴈穷绪委江波贫饮只如此世人谁复过
　　寄庭佐弟与闰之同作
　　狂风朝不定雨暮相连丽泽已春意浓寒犹腊天红炉双酒艇清夜一诗篇不见东江客临风意惘然
　　江上晚起
　　水昏如欲雨雾落复非云浩荡重波影微茫小岸分大明瞻日晓微暖报风薰隐约庐山寺孤钟续续闻
　　和春城北
　　何曾看好春已复见春深水涨千溪緑松低一路隂簿书淹世态鸡黍乱乡心莫废清和饮枝头李可沈和祖道国门外文渊子至东父饯席上赠别
　　行李随长道飘蓬笑贱官望云瞻白日临水看惊澜鸟语如知节花开尚怯寒莫嫌春色浅留到后园看
　　夜泊睦州桐江
　　一水连银汉千山拥古城客乘清夜息舟倚碧溪横皓月危峯影清风细浪声呕哑殊俗语惨澹异乡情途旅淹时月羇穷独弟兄刚肠双古劒荡迹一流萍道路人皆厌风波我亦惊胡为甘险阻所得喜豪英俗眼无相笑吾非逐利名
　　秋日吟呈诸友时在合肥作
　　緑髪犹年少衰顔苦病多隂寒伤物色渴雨蠹天和杯酒开寥落灵蓍问轗轲凋疎头鬓乱攲侧齿音譌苒苒时难得纷纷日易蹉荆蒿太狼藉圭角未渐磨废弃今如此云为竟若何嗟伤仁者远幸望故人过腊意生幽径春心独緑波几时樽爼共烂醉听清歌
　　和国信子育元韵
　　傍火时寻柏子烧青灯笑语夜寥寥殊方更喜人情好长日不知山路遥
　　过右北平
　　太平天子不言兵拥节来经右北平论将无人思李广笑谭樽爼倚儒生
　　真州江亭
　　潮落淮风怒不收升州一日到真州多情杨栁能青眼底事波澜亦白头
　　和履中学士上元有作
　　楼头星斗烂文章锦綉中焚百合香月似中秋灯似昼总将明徳奉吾皇
　　市废啇廛野废耕通宵笑傲乐升平楼前乐奏九成曲楼下人呼万嵗声
　　二月已亥晓出城祀髙禖
　　嫋嫋溪边杨栁丝纷纷墙外小桃枝流莺恰似无机械春满人间亦未知
　　尘沙骑马听溪流澹薄春风却似秋坐忆洞庭波万顷滩声长在钓鱼舟
　　尘土防防二月风寥寥天外有归鸿松隂想见芝山路隔浦溪花岸岸红
　　奉使湖南遇雨寄叔宜
　　暮云不肎破重隂只系蘐堂夜夜心马上北风吹泪落细随疎雨湿衣襟
　　寄广汉
　　今年万载驿逄冬恰似淮南风雪中【赴诏时冬夜与广汉宿舒城道中时天雪】草草杯盘浑自足笑谭只欠布袍翁
　　君宜弟还鄱阳风雨未行驰寄此诗
　　鸿鴈行行如弟兄天寒故故作秋声江湖寂寞风雨急今夜扁舟行未行
　　泛丰陵溪
　　溪边置酒稍徘徊坐看溪声滚滚来传语鸬鷀与鸂鶒暂时相见莫相猜
　　天寒欲雪不可出门君时在城中促庭佐来君时柬云庭佐掉头云未来因驰寄
　　伯兮引领望不断叔也掉头云未来事事伤心无説处终朝眼合不能开
　　和君时弟芝山避暑
　　避热犹如避火攻尽将身世隐壶中微云急送鹿头雨远水故吹牛首风
　　次云居老诗韵
　　荆山有玉比山丘爱玩还将木李投掣电一机吾会得天边月在水中流
　　和提举送淮长老住延寿寺
　　天地悠悠共故乡眼前差别亦多方欲知道济庵前路俱是将军旧战场
　　江上
　　波澜浮动月翻翻细雨吹风忽在门溪上酒家何处所青灯明灭见渔邨
　　都官以诗求菊栽次韵谢之
　　新诗来乞菊花秧种植还须近宋墙待得来年花烂漫约君颠倒醉秋香
　　草
　　草色初成城上春春风步履衬浮云踏青未得游人见烟日遮藏待使君
　　柏
　　落尽桃花梅子英一枝霜雪自光荣猛怜夜月纷纷影频听秋风细细声
　　碧芦
　　碧芦满眼送清秋潇洒怜君似退休一夜髙风摇翠玉五湖归梦落渔舟
　　答云居佛印禅师
　　江湖万里扁舟上巾履维摩丈室中毎爱师如莲出水郤嗟予作鸟窥笼
　　和都官看雪
　　孤成带雪望天涯潇洒风清自一家景物尚嗟春意满雨枝零落不成花
　　梅子
　　道上人家梅子枝背春还复叶离离诗翁触物俱归思不用风前呌子规
　　记京中伶人口号
　　伶人作语近初筵南北生灵共一天祝愿官家千万嵗年年欢好似今年
　　雨霁
　　荷花十丈出尘埃鸥鸟双飞近酒杯雨霁黄云收拾尽青山还会逐人来
　　泊真州新河亭
　　鬓毛垂雪欲道路风波老不堪系缆短亭聊自慰青山数防见江南
　　走笔和萧推官迎提举承议
　　青山远远水囘囘初见钟陵城上台将迎不独儿童喜杨栁看人亦眼开
　　船中见庐山
　　翠色苍茫杳霭闲船人指防是庐山浮云作意深藏防未许行人取次看












　　宋百家诗存巻七
　　钦定四库全书
　　宋百家诗存卷八
　　嘉善曹庭栋编
　　乐静居士集
　　李昭玘字成季济南人五代宰相涛五世孙少与晁之齐名元丰二年为苏轼所知擢进士第李清臣荐为秘书省正字判潞州歴起居舍人入党籍居闲自号乐静居士寓意法书图画以十囊贮之曰燕游十友为之序以为与今人友或趋附而陷于祸宁与十者友久益有味也后诏知歙州辞不行靖康初复召为起居舍人时昭玘已卒
　　游白鹤观
　　春归数十朝八九不暇出萌芽日夜发百觜竞撑突驾言谒仙祠古象懐髣髴白鹤来何时苍桧暮萧窣云霞断人世往事已荒忽解缨濯泉流深澈几照骨毛寒不敢视下必有神物昔人斯徜徉音影讵磨灭嗟予质污下见亦被呵咄仰慙逍遥游未忍尘土汩时须挹髙风为我一吹拂
　　从张圣涂乞石
　　先生筑髙隐趣好清且独云龙峯上石拔草自錾斸发窍号隂怪穷根揽坤腹山灵不敢爱鞭叱满崖谷危跻已穿履大载几折轴直欲起岩岩未容买碌碌心营合天造指化出神速突兀傲中巅凭陵勇双矗兽蹲目睥睨龙攫腰囘蹙缩脰立幽鸟擎颅卧孤犊鲸鳞老亷利相角怒撑触轩昻鹤引咮负赑鼋跂足腾空快髙思排峭惊醉目伊余朅来游步百吟周复愿从乞其余伴我东墙竹猿鹤莫相瞠此客意非俗常令月色照敢使尘土辱日待风雨来起看空绕屋
　　送王子中南归筠州
　　荆山美璞昔未发鬼神诃守谁可夺妙工伐石彊剖抉试之烈火皎冰雪长虹射天昼不灭夜堂流光堕明月坚厚粹温函正气不许时人巧雕砺羞与佩环争细碎直登丘坛荐天帝世无琅玕来作贡楚人未售空长恸索价当髙勿轻用缇囊什袭须珍重
　　送徐州举人赴省试
　　淮夷之珠照夜明泗滨之石声泠泠昔时大禹致方物神光玉色罗广庭比年入献多豪英褒雄妙思相凭陵飘飘束书去观国马踏雪须垂冰长廊白昼天宇清落笔冉冉风云生千官拱笏赭袍近碧沟新栁黄鹂鸣金挝虎士传姓名鱼龙卷尾随雷声州人洗眼望归程会约春风载酒迎
　　送李容甫归北都
　　先生读书不下堂堂上有客语琅琅弟子出观如堵墙怪君睂采生光芒北都晁夫子一别久相望君来道信问使我开肺肠三日不改服犹觉芝兰香平生寡投分一笑且云乐慇懃发黄巻钝吻悭应臄大杵撞哑钟已厌音响恶更慙河伯观未易穷海若索寞嵗华晚飕飕黄叶秋归心剧流水忽忽不可留固知此鳣鲸肎托寻常沟直须见老可化南荣俦海州嵗有翀天鹄卵如萍实光琢玉蜀鸡眇然何敢伏羽成不须求日浴一举将惊万人目
　　谢刘主簿见和乞石诗
　　官居太疎冷门外少车迹萧萧此君轩为我慰穷寂贪饕起余慕远乞南山石形模太诡陋此咏费搜摭虾蟇欲上瓮作气屡跳踯心知不可彊怒瘿犹鼓息但劳旁者观笑尔不量力君能惠然来抵鹊轻尺璧明月投我懐坐上光采溢神心巧镌凿变化出胸臆髙言写豪壮健读口终吃冲风卷涛海荡潏迷四极阵马脱重围战士皆辟易使人魂魄沮三日不敢食嗟余性顽闇兀兀寡知识臃肿终天年不愿借雕饰翻怜孤僻中趣味得所适拂石云生手诵诗风满腋此应长不饥富贵乃毒腊人生多苦辛嗜好须自择
　　飞鸿亭
　　平野浩空阔危甍兀岧嶤腊尽风日好春囘氷雪消朱弦试挥手度响何翛翛此意复谁共古人今寂寥眷彼泽中鸿歘起如囘飚悠然薄天末去去不可招愧无双羽翰万里同飘飖人生本萧散知虑劳煎烧恈恈觇声利伛偻随纷嚣安知出世闲造适皆逍遥帝乡果何在久愿追松乔行歌归去来五斗空折腰
　　雪堂诗寄子瞻
　　愁云蔽日昏风发鹅毛大片舞空阙隂崖冰压木枝折一鸟不飞人足絶山翁口掉肩拥褐斸竹搴茅劳架结堂成不用巧丹缀却画东坡四山雪羣石崭崭争皎洁门外堂闲两清洌万境一心同莹澈石牀云生湿肌发布被飕飕冷于铁半夜哀猿叫山月山翁髙哦响脩樾不道妻啼忧未竭世事薰膏付灰灭长安髙门奔请谒赤日炙背沙埋辙仆夫汗流马吐舌三谒不逄腹欲爇怒气恐成疽毒裂狂走不须求扇暍此堂一登能濯热
　　敺雀行
　　田头小儿杖敺雀雀飞上枝不敢落绕树詋骂语声恶三时耕鉏一时获老牛力尽石田薄五龙作瞠风吐雹赤鸟烧云龙见逐南邨卖桑北邨熟狐尾穗齐屋县门大书催赋粟南闗飞挽夜摩毂埽舂缚箕十指秃一米未炊汝先啄直须杀汝偿我腹田父坐语儿雀不暴人人亦饥但令家老千羣饱莫使征西战马肥
　　春日游西池
　　雨余风日暖野塘春水满天影倒浮人镜光环射眼兰船不可上漠漠低烟晚归路已埃尘沧波凫鹄远
　　暮冬书懐赠次膺
　　一气推迁星复囘人生常苦嵗华催冻云欲雪鴈声过腊酒正香梅信来昼梦每因啼鸟唤柴门独为故人开自怜衰晚无多事心地都成一寸灰
　　不住寒岩不姓厐亦无短艇钓清江门庭昼寂人敧枕几案春生日上窗五鼎甘心争逐兽万夫落胆看寻橦何如种取东臯秫烂醉牀头酒百缸
　　惭愧儒冠悮此身涂穷何假问通津门前罗雀正吾事墙角负暄非世人自喜小槽长有酒独惊华髪不便春知君泽畔成新筑拟荷鉏犂去卜邻
　　次韵庭玉弟暮春作
　　小雨廉纎春欲归桃花吹尽燕来迟闭门却有宜人处帘幕隂隂睡起时
　　出郭闲步
　　城市不在眼始知天宇寛田园休嵗事风物似江干茅屋上斜照水烟生晚寒径须追野老笑语暂盘桓
　　病中闻雨
　　官居寥落禁门东秋满长安一夜风老病不眠成辗转五更钟鼓雨声中
　　经睢阳有感
　　昔日经由一梦同髙楼虽在旧游空东流不改当年水白首已成今日翁梁苑衣冠共黄壤隋堤杨栁几春风扁舟莫负南来兴咫尺吴松落眼中
　　道中书懐三首
　　竹树出平岸人家藏远烟片帆云度水双桨鴈随船緑变春囘地寒生雨后天前涂尽佳境得意且留连渐入临淮路移舟每问津行行风逆水处处雨随人啼鸟如留客幽花忽见春白鱼不论价沽酒莫辞频平野青芜合长桥緑树低客愁须白酒春意属黄鹂落日乡闗远孤邨烟水迷清明能几日郤过浙江西
　　舟行阻雨
　　暮雨来何急乘时助发生水边千树暗蓬底一灯明半夜起乡思空陂闻鴈声春风故留客不为阻归程
　　过盱眙宿慈氏寺
　　行役经旬不自聊彊将登览寄春醪淮吞汴水长增急城睍南峯不让髙贾客正来喧万井夕阳初下舣千艚明朝更作留连计醉卧西窗听夜涛
　　宿慈氏遥碧斋有感【斋牓无咎书】
　　髙僧邀我暂淹留细话朱轓此屡游不见清谈飞麈尾空流悲泪拂银钩淮山胜絶千年在人物才华一梦休欲作招魂吊余恨晚烟疎雨不胜愁
　　天长道中
　　细草眠黄犊短篱穿緑杨春声鹁鸪急田径蝍蛆长地暖足春物雨频宜水乡羇懐不可话倒橐酒须尝
　　过虹县有作
　　老态倦羇旅不堪行舸催风髙鸟横度汀转树交囘雨过雾犹湿春寒花未开楚伧如见问不为米南来
　　过淮
　　东风吹雨过淮滨草木精神一番新鴈起沙堤烟隔水寺藏松崦塔招人荡胸长忆江湖月昧眼曾嫌京洛尘谁道南来少知识向人脩竹特相亲
　　春日游金明池
　　日有江湖思坐无车马尘横桥自照水啼鸟不惊人辇路晴飞絮宫门暗鎻春多情老园吏洒地喜相亲
　　北园书事
　　葛巾茅屋自为娱门掩槐隂长夏初聒聒无端鸠唤妇飞飞不定燕将雏绕池曵防携双鹤架水浇花课小奴麦饭满瓯葵数箸丁宁车马肎来无
　　十年萧散愈身轻弄笔翻书亦称情当案忽闻縁壁堕隔池遥见啄苔行静疑多事非求福老觉无心胜摄生自爱吾庐人不到何须谷口问归耕
　　赠子常
　　本无机械亦非愚自信沈防与世疎一段画图冬卧雪平生乐事日翻书田园无暇供余税风雨何堪卷弊庐笑杀贵人门下客不逄此老曵长裾
　　蚤春书事
　　正昼睡方起门无雀可罗风池乱荷盖雨径满槐鵞齿髪流年速江湖归兴多终期买船去卧月扣舷歌尽日与琴语经旬无客过蝉移鹊争树鱼散雨倾荷毎悟酒如圣不禁诗作魔风声稍萧瑟残热定无多
　　齿落
　　孽虫负固饱羶荤摧折才能絶祸根毎遇屠门慙大嚼犹思梦泽欲平吞初摇不为唇先丧已脱翻惊舌尚存莫与时人作嘲笑不如缄口学无言
　　赠汉臣
　　夫子以贫病终身复冻饥捉衿无可揽数米不成炊何以谢蟋蟀独能留扊扅徒劳问仓扁王老是良医
　　九月八日雨作
　　荡涤骄阳势已廻徧流和气入根荄檐闲防急侵灯落枕底声髙带鴈来永夜故留人不寐轻寒未放菊全开明年麦价应如土安用登髙把酒杯
　　北园偶成
　　游宦归来似系匏偶依河渚寄衡茅以贫为乐漫喜酒与世无求非絶交倚杖静闻风过竹枕书闲看燕争巢却怜多事杨夫子更为元文作解嘲
　　送春
　　终日无人昼掩扉緑隂庭草自相依轻寒晓觉池台静半夜春随风雨归恰似旧游鸎独语畧无余恨燕争飞飘零不解东君意却放杨花乱扑衣
　　十月晦过舍弟庭玉见诸人棊战方酣顷之复过集者皆散独一枰尚在窗户然因赋并呈子堂汉臣
　　妙手固多暇忿兵终易穷戏余归一笑战罢失羣雄风过雨电息天明星斗空烂柯人已去斜日上窗红
　　送次膺赴诏二首
　　辞章泛滥昔称雄飘泊文园偶未逄旧典铙歌归制作盛时郊祀待形容久无青眼怜髙卧新有宫词落九重异日锦衣还故里却寻莲社日相从
　　青云初上万人看中路摧颓铩羽翰一日驰声动黄阁几囘飞梦绕长安翩翾丹凤来天上寂寞双松倚嵗寒自笑白头冠尚在十年尘土不堪弹
　　次膺哀辞
　　翻然矫首奉恩除却似当年擢第初憔悴九衢林下客光明一轴锦装书冯陵河岳才无敌绘画乾坤思有余方板赤虬何太迫君王曾未识相如
　　雨后二篇
　　苦雨几十日满庭多土花行螺上墙屋倒竹卧泥沙澄景生凉吹晴云变晚霞却愁清夜梦无计逐池蛙一气不自息四时如转丸月流天宇静风掠叶声干纨扇已谢事莎虫将戒寒登临偶有得不复计悲欢
　　登平山堂
　　断槛敧檐风雨频不逄心赏为重新依稀叠嶂宛如画憔悴垂杨今复春一阕髙歌长在耳后来佳客复何人悠然未尽云烟思不见扬州十里尘
　　登龙游寺
　　飞构起崔嵬江晴宿雾开风幡两州见花雨四天来日月依峯转鱼龙触石廻蓬壶在何处更拟上层台
　　某氏挽辞
　　翟茀朝初罢升堂拜已非凝尘孟光案洒血老莱衣奁镜悲鸾舞庭萱感露晞西风原上路无复板舆归
　　姑溪集
　　李之仪字端叔沧州无棣人元丰中登进士从苏轼于定州幕府厯枢密院编脩官通判原州元符中监内香药库御史石豫劾其不可以任诏勒停徽宗初提举河东常平坐为范纯仁作遗表编管太平遂居姑熟自号姑溪老农久之诏知唐州终朝请大夫之仪能为文尤长于尺牍东坡谓其人刀笔三昧其诗取径崄峭而有浑灏雄深之气几与东坡接武辉映秦少游有次端叔见寄诗云华章丽句饶风力顷刻朱红迷畛域一斑纵复为管窥万派终难以之测有姑溪前后集合编二十卷从兄之纯以政事称
　　题山堂
　　二年江南客对面不见山负我爱山心兀兀尘埃闲一闻説山心便喜欲插修翰遽飞起君家乃是山中居永日青山同徙倚流泉涓涓薜萝暗明月时时窥枕簟三伏清霜带雪来不断烟云拥栏槛只恐居山兴易阑万壑波涛番等闲知有心期难得否凭君借与画图看
　　送芝老
　　江头春色已可匊风雨恼人常不足笔力俱来纸上春墙外落红争忽然别我下庐山莲社风流指顾闲为我寄声陶五栁少留佳处共追攀
　　题王循书院壁【谢韩君锡小会】
　　热不就恶木枝渴不饮盗泉水古人不可期嵗月姑相委不爱尔井泉百尺深不爱尔庭树千里隂相看岂计一饭报长啸聊为猛虎吟
　　丁德儒置酒适与陈君俞聊坐聊赋小诗为君俞谢因以赎先起之罪
　　春风不解事吼地如雷霆谁知一席闲笑语灯荧荧主人意弥敦设置不少停而我槁木然感慨时自惊多情接胜友孤即如初星微吟闲相警似欲慰独醒我老百不堪已分如漂萍邂逅因事乐尚或有此形不慙引去先得意耳暂清辗转寻断梦闲闗媿微生何当万里浪相与同沧溟
　　赠刘九思山人
　　我行亦偶然君来定何谓风髙浪如山闻者亦已畏而君从一叶过我乃特地邮亭六日俱临别尤自媿朝出才辨色夜归或霑醉残灯不见人侍我独忘睡语语多破顔情极几雪涕屈指再相从便作新井计我担既弛肩君驾亦方税不觉步四年俛仰才一喟每见意每加终始不少替顾非求名顽岂不懐此义凡生等飘蓬何物非委蜕为我谢故人随方聊自慰
　　次韵秦处度同登黄山
　　艰生缧绁余特尔脱魑魅殊方窟飃蓬未免游戏事眼力到毛发抉剔尽竒秘邂逅平生欢笑语当鼓吹曲环岂人谋明灭殆天使慰我云烟期有腼鸿鹄志百年一瞬尔幸此半日地聊摅广莫心无作雍门泪
　　王为道东轩梅花小桃相次弄色置酒见邀出琉璃盆浸花贮酒酒半移席即花既醉留名壁闲
　　搔发满爪垢扑衣满襟尘百年信几时吾生若纷纭黄河源从天上流忽然河底为沙丘张良身不满七尺从使沛公君列侯淮隂小儿亦何者俯首无辞出胯下晨炊蓐食为得计一饭千金岂无价相君之背贵莫言前趋鼎镬何等闲便为故主已枭首奏事犹如冕旒前轵深井里有是姊哀歌壮士不复还伯乐相马只相骨咄咄常情迷贾鞭春来万事不欲语惟愿沽酒不着钱大铛长杓酌还引白日如此过百年相家新有大正官谓我落魄蚤见怜东轩小桃闲梅蕊清香秀色能相先不将贵势畧雅旧脱巾取酒容流连琉璃盆深花透过爱花移向花边坐时时飘蕊落盆中冉冉天仙空里度醉后草书疑有神墙闲怒角挐飞云埽秃千毫兴未已惆怅粉壁何时新盆空不记上马去晓来但见衣巾汚古人名迹堆故纸多少沈埋不知数明朝花落在须臾莫遣髙门无入路
　　送陈莹中及第归洪州
　　七月江南秋已到江水如天鱼尾掉处处团橘欲黄时家家门前舣归櫂西山佳气彻青云潘郎门巷如深春陈家有儿新及第就着恩袍归拜亲为报行人洗眼看养儿如此谁不羡愿儿不要重科第事业功名他日贵春日同梁十四燕李公昭朝霞阁侍儿舞梁州曲彻客有以润罗为赠公昭命玉杯满酌酬之又以金钟邀儿相属既釂出乌丝栏索诗
　　都城春风吹落花都城九陌无尘沙貂裘公子燕何处阑干百尺凌朝霞凤筝新调玉指软黄金杆拨当胸遮紫檀屡碎翻成拍红茸毯衬鸦头袜囘旋谁许防云轻欲断还连犹未彻新莺弄雏乳燕飞一曲梁州春日迟百尺缠头随玉杯吚哑一哄争扶持公子笑不已下客欢正浓更邀娅姹持金钟一釂直欲沧溟空从他海若在平地明珠堕泪愁蛟龙瑚突兀撑髙峯便疑巴姬御来风月渐满银河低归路促街鼓稀何时再到红茸地更倩游丝惹住衣
　　合流遇潘子真出斯文相示因置酒子真黄九门人
　　山谷老子久不见豫章诗人何许来章江未觉清彻骨西山一带寒烟开文章明镜现诸相句律蛰户惊春雷红炉劝坐且一醉为我更赋杨州梅
　　得琏老陆僧书所报周悉且速东归既媿其勤因述书语为谢仍约官满就见
　　故人书报新种畦东皋豆麦稻水西更添庄屋成两脱筑出甬路排沙泥栁插千本竹万个鸡豚母子羣相携又倚前冈辟场圃更下南泊来凫鹥两年课役已似此数嵗渐可如山谿吾师报地适我与胸中莹彻真琉璃一钱不取力为尽只得一饭仍鸡栖我惭汩没落陷穽眼前差路知几蹊缅懐吾邦归未得书来未读先酸凄本无去来彊系缚亦非颠倒随倾挤万众过眼即他物列鼎既饱均朝虀明年定作一邨老非施委曲随刀圭内侍刘有方蓄名画乃内虢国夫人夜游图最为絶笔东坡馆北客都亭驿有方敢跋其后既作诗以相示时役和而偶未暇今阅集得诗遂次其韵以申前意
　　天街雨过花满窗万人壁立惊游龙飘飘衣袂欲仙去宝鞭遥指蓬莱宫真人睡起春才栁谁眷琶琶最先手合欢堂里谢使人暗香犹带天阶尘宛然相对若可语笔墨规失当时痕开眼成今合眼古囘头自有来时路长风破浪真快哉快处须防倒骑虎
　　拟徐陵四时词
　　春
　　红緑枝头自开落薄月低云天一幕可堪困绪尚眠蚕未拟将心摧破萼宝环半脱畏侵肌百刻萦香竟属谁旋制称身宫様窄慵看架上去年衣
　　夏
　　蜀葵已过红榴炳鳞鳞莹角波纹冷冰光汗透玉枕凉扇车风摇深院影无言一饷几囘颦品尽幺弦竟不匀空被梁闲偷眼燕黄蜂元是窃香人
　　秋
　　画图展尽潇湘緑窈窕新词写啼竹薄衾笑拂又经年已报莎鸡入重屋渐施帘幙作深暝时看明河步广庭旋索罗衣防露下隔墙闻呌侍儿声
　　冬
　　休愿车轮生四角莫向金尊嫌酒薄门外风号鴈阵低拥衾同看残灯落辘轳敲冻惊栖鸦睡红半引燕脂霞未拟雕笼问鹦鹉先投宿酒敌霜花
　　次韵东坡所画郭功父家壁竹木怪石诗
　　大枝凭陵力争出小榦萦纡穿石一杯未酬笔已濡此理分明来面壁我常傍观不见画只见佛祖连呵骂人知见画不见人纷纷岂是知公者汗流几案惨无光忽然到眼如锋铓急将两耳掩双手河海振流雷电吼苏子瞻因胶西赵明叔赋薄薄酒杜孝锡晁尧氏黄鲁直从而有作孝锡复以属予意则同也聊以广之
　　莫厌薄酒薄莫恶丑妇丑君不见王寻石万驱虎豹千兵埽荡如拉朽又不见髙堂笙歌午夜饮明日哭声喧正寝莫厌薄酒薄到头一醉亦足乐莫恶丑妇丑携子弄孙同白首髙飞远走固亦乐莫捄眼前忘时后正旦日大雪过秀州城外闻乐神踏歌打鼔
　　嵗除夜雪一尺许便觉新年喜气多大观元年第一日一番胜事信可歌歌不已鼓声起漫垄连邨如市里更愿雪深一尺余收了去年三尺水
　　雨中自瓜步谒宝觉遂约游黄杜宝觉遽有仪真之行雨后独往夜分方到泥滑路潋乘步相半
　　梦寝东南游金山居第一泊船瓜州口风雨系黑日冐雨访老胡倐然出萝华壁闲十弟子云是王维笔生者今何在别有一丈室相期同过之佳思久拔拂差池成独往敢惮泥没膝投鞭望横参露重衣如湿方诸湛满魄指顾尽纎悉目神为清壶冰荡肝膈亹亹相问劳软语皆中律颇怪不豫知有似惊暴客杈枒荐炉红柔脆修林茁老泪感陆生明盘皎霜橘木鱼动晓堂永味同南毕百年惊枯槁平日胶在漆幅巾行此时嵗暮悲蟋蟀
　　子瞻参寥太虚同游惠山用王武陵窦郡未宿三诗韵各有所赋参寥録以相示今将游焉用次其韵
　　曾为惠山客心已寄苍茫知今几何时常在山闲堂淹留情莫系怅望身疑翔聨翩得秀句古殿逄灯光耳冷彻孤韵神幽拂清香买舟行有期此兴安能忘
　　三子骨已朽来者非一人箫声起孤凤抑按皆清新松隂贮老月藓晕涵苍磷﨑岖固有属千载无纎尘物物吾已矣今昔均可旻何当事一往顾水终为邻
　　膏肓有前人老意翳丛樾差池纷鬓霜味蜡火已絶一啜风潄浪幽思起复灭记惭数及七缅子在明月疎更蹇修途景耿重激发泠然傥可御千古同一辙
　　秦太虚出鲁直所寄诗因次其韵
　　别子人春杪幽懐谁与欢返复事远途缭绕如理绵家山虽入眼尚疑隔晨烟破闷得子诗鸡鸣还到船追随日苦短容易悲长年犹能共一辙植足临天旋下泽政有味万户自我捐惟有不舍心常如俯奔川
　　和参寥过敝庐留宿因见寄之韵为谢
　　及此仲春月颇欲谢远步世味久已疎何惮鱼生釡青隂合广除似失北门路端如鸡在埘未愧豹隐雾飘萧方外游缱绻慰迟暮共待清光来软语坐良树呼风破炎蒸扣齿却妄虑逡廵栖鸟惊不记衣上露临分期屡来此乐复谁与
　　送灵台尉徐舜举
　　灵台右鹑首南北两山闲我来春未几红叶才斑斑与君蚤相求携手问两山折花饮清泉共此一日闲君才真健敏诗句如芝兰娟好秀且静馥郁若可餐
　　大雨
　　向晚云骤合雨防如车轮入夜势转暴对面语不分初疑坤轴裂渐觉河海翻倾注恣豪放沟渎莫吐吞平地忽五尺呼呌均四邻下堰上辄隙东塞西遽奔一身应百给坐卧不得申且自秉锸刀力瘅意已昏念兹嗷嗷农拱手过一春入夏又将半寸苗无宿根祈祷备众使杳杳天九阍饥殍漫狼藉极目无烟邨及此滂沛泽一洗疮痍痕劳我敢有词喜动气已温置酒会宾客耕辍翁语孙尔年非可期我责亦麤伸欲赴固踊跃感慨扃重门
　　睡起
　　数日不吟哦已觉舌本彊熟处自难忘是乃真苦相帘空睡起足物我两俱丧举头见南山依旧秃相向解衣绕屋行未行已踉跄翻书试遮眼一抹如白浪目足身所先二者辄相抗生理从可知何用更惆怅独有梁上燕怜我本痴憃时时作好语似欲致劝相见尔初衔泥生子已颉顽而我犹未归兹事固难谅安用苦烟雨无劳独凄怆俯仰即陈迹未易烦度量一尊试有求传来如鹊盎顷味毒酒酷猛釂投晚饷倦懐岂复有舌烂腹斗涨抱薪救烈火自取将谁让夜分方半生劣过逃属纩
　　读渊明诗效其体
　　扶疎草木长兹时岂无情未论身得去想像心已清童山久不雨汤热气郁蒸遣懐一开卷便觉凉风生
　　陶隐君书堂
　　山云自往来人事久萧索谁为插小松记此当栖泊陂陀披浅麓窈窕带远壑著书方呻吟谁与会所乐鸾凤耿莫追嵗月俨如昨隐约玉箫声憔悴金匕药风来万籁奏一笑竟谁约尚犮徒此心相期在寥廓
　　比都文承制移竹赠初秀才尧民有诗因次其韵
　　古人偏爱竹种不虚一席相将共忘年敢惮培且植君家占何方容易来秀色薙草出明轩翛然耸修节翦梢畏风摧留叶期凤食从兹两茧足闭户忘所适
　　增筑贵坚厚抨绳避敧侧朝灌暮复压深虞枯易得劲节既能主百蠹遂为客风微吟疎簧日永齿客屐此况傥可期吾甘事潜黙晋人知自完皎皎良未息不校谢纷纭斯言愧安国
　　燕子和韵
　　依依梁闲燕终日密相对本不欲尔期何为尚此会得非縁所遭又恐意有在飞来复飞来好语如湍濑我亦彊维絷尔岂知向背万事杳霭间一笑沈吟外元妙第一义为尔除障碍巻帘见天下始信物有大
　　大暑不可逃偶携数友过湖上清坐凡十人以君王纳凉晚此咏亦时须为韵得须字
　　百年观不足一日乐有余况兹夏日长而与君子俱号呶谢呼笑谭论皆诗书门外方烁石座上如冰壶仰懐防防鸿俯媿戢戢鱼我老百不堪嗜好终蒲菹殷勤相得心黄昏尚踌躇追随自此始莫厌频招呼何必得美酒然后方将须
　　张圣行解官入京僚友饯别分韵劝酒得醇字
　　密雪不着地朔风暖如春天公岂无意慰此东归人吾人晚相投每见每更亲逾年稻粱俱未觉旦暮频欲识分浅深荡荡风中云问其美如何表里无缁磷深湛子云黙髙广太丘真汲汲惜日短奄兹奉离尊莫辞十分斟酒薄情则醇庶几一举尽泾渭从此分万里自咫尺百嵗均埃尘行人定向适他年期问津
　　次韵东坡还自岭南
　　凭陵嵗月固难堪食孽多来味郤甘时雨才闻徧中外卧龙相继起东南天边鹤驾瞻仙袂云里诗牋带海岚重见门生应不识雪髯霜鬓两毵毵
　　和储子椿竹
　　何物能令意洒然隂森常对出檐竿排枪立防难为况招月吟风好细看几度惊囘窗下梦新来添得雨中寒伤心不见东坡老纵有鵞溪下笔难
　　戏子微兼次韵陈君俞寄题兰皋
　　和风暖日作霜天冰雪相投岂偶然特枉新诗咏尘迹便同佳趣赏当年学优曼倩三冬足才过荆州十部贤为问醉衾应好在莫教痴望似蚕眠
　　吕吉甫第乃谢镇西故居中闲尝为佛刹而双桧则旧物也刘梦得有诗因赋其韵
　　故国悲凉古木竒势分庭下蔚相差霜根半露出林虎昼影全舒破贼旗宝界曾廻铺地色节旄还映插云枝刘郎风韵知谁敌儒帅端能表异时
　　题张湛然兄弟所居壁时谒之不见
　　乐全老子如星月真一仙人似凤鸾蚤嵗光明均照耀异时文采避髙寒低囘气类追千刼邂逅风流得二难环堵萧然清彻骨却疑深雪卧袁安【湛然乃安道之孙】
　　李去言相别三年忽得书知在吴中答书偶成
　　宦路相逄一笑休共知身世两虚舟楚材有用谁青眼赵将无功枉白头会见姓名通北阙何妨风韵冠南州求田接武如凫鹥只欠元龙百尺楼
　　次韵子椿游雨花台同长老德正
　　胜游自有经年约佳客难同信歩来无复风烟翳寒日渐催花柳映髙台云光故事空陈迹玉树遗音失旧哀今昔循环等相视欲寻归路更迟囘
　　和友人见寄
　　俗驾难囘固有因勒移终媿北山人不辞冐雨投归步始信忘形是梦津一笑未容披软语十分先觉报新春定应编契王郎便消得从来愿卜邻
　　除郤吟诗总是尘道人应笑可怜人固知参请能成佛未到身腾且问津邨落风烟常似腊禅房灯火已如春会须随例餐防子聊借明窗作暂邻
　　旧懐
　　花存人往只天知目暗心摇却自疑尚想汉廷传诏令如登鲁庙见尊彞一时鹦鹉娱宾赋百世甘棠美召诗安得残春逄海上尽倾衰泪洒新枝
　　邂逅故人
　　已将身世等浮云又向江边得故人数日暝寒埋雪意一番佳境为时新邨醅澹薄聊资笑洞户深闲自有春已幸邻封同寄老却应风月费精神
　　金陵懐古
　　焰燧何劳鼓万牛聊将一带付幽流才闻浮鹢来波上已见牵羊出石头旧穴依然披信汐古祠谁为荐时羞功成到了成何事扰扰空移夜壑舟
　　霜天日晚独沈吟潮上风来别是音恃险战争休想旧凭髙临眺且论今数声鴈蹙千年恨一片帆惊万里心不是江山解磨折却应人物自升沈
　　次韵简少孙
　　子黙清真本絶伦羊昙曾是个中人林泉不作南风竞旗帜还因对垒新金鑛曜罏元有艳冰壶莹月旧无尘何妨再葺昆阳战寻邑师行固不贫
　　记得金尊特地开举头新嵗又重来银潢已分经年隔玉节犹期旧腊囘千级浪迷云表梦百分愁寄烛残杯醉乡谁谓无消息已觉歌声傍落梅
　　题张约之长春阁
　　江山信美亦人同寒暑随时兴易穷寓意果能超物境养花长欲占春风何妨户外屦常满自乐尊中酒不空可笑道人犹有恨一番红尽一番红
　　后圃
　　鹁鸠呼妇天欲雨杏子花退莺未雏庭前已觉緑半飚酒面忽有红双凫芳物恋客不忍去主人好贤谁复如会应百嵗享此乐何妨画作重屏图
　　归自钱塘复防君俞佳句钦叹不已更兼特枉聊赋其韵
　　吴山陈迹已飞埃投老还惊病眼开似泛灵查海边去却因华表鹤归来情移客枕收残梦恨着江梅恋故台便觉新篇资六翮飘飘真是子虚才
　　和友人
　　昻昻野鹤困鸡羣皎皎冰壶不受尘一笑每逄青眼旧多情空媿白头新西风未用髙纨扇东道应容岸角巾珍重长谣倚云瑟潇湘谁是赏音人
　　经年牢落别离羣准拟归来拂路尘妙语独从书上得欢衷犹欠坐中新颇闻洛下传佳句更喜嵩阳识垫巾几欲军门示巾帼老来犹更不如人
　　次韵采莲
　　闻道栽成十亩莲便思挑出杖头钱定知荇菜参差处不是决明顔色鲜红日半移芳草岸清歌低泛木兰船惊心未得同真赏空愧诸豪白玉篇
　　幕府风流旧泛莲裔孙家世掩青钱别开眼界霞争烂分得秋光菊未鲜灯阵有心欺醉防珠盘何日泻归船锦囊示我铿金句空愧巴吟缀后篇
　　陪延之泛舟歴湖至苦竹寺次韵陈致君席上所赋
　　已凉时节未霜前十里平湖共酒船嵓岫涌寒清澈水芰荷翻浪緑连天百年过眼真聊尔一笑投懐岂适然独有黄花似廻避空縁红粉不能先
　　赏心亭
　　赏心亭角倚阑干虎住龙蹲自屈蟠无复埋金鎻胜境空余飞鹭识前滩百年名在人何处万里潮平雨送寒几向后庭赓白纻不堪残照下渔竿
　　赠人
　　落得清闲与物疎扃门终日似山居案头新有归田赋架上元留纬世书紫府未须穷秘简丹山重见引名雏诏恩只亦来相继还许频为贺客无
　　寄题呉思道横翠堂
　　红尘扰扰功名地不碍诗人得趣幽何必千岩连万壑能令六月似三秋茶瓯变乳随汤泛香篆萦云尽日浮时觉东城添纸价应知得句胜封侯
　　次韵题隐居岩
　　隐居何必在山岩境界全归指顾闲能把轩裳为外物便应风月胜酡顔地连紫禁千重邃石绕清泉五色斑从此梦魂犹可到定知衰废不容攀
　　次韵见懐
　　林泉废疾固难除杳杳觚棱寄梦余已谢东山知不免须由北海本来疎功名漫笑乘轩鹤事业终归种树书闻道江楼巢已稳未应长铗叹无鱼
　　仲客李泽远来相访感往念今怅然有懐
　　异乡流落十三年老日从谁寄往还久数断蓬飘世外忽惊连璧下云闲生涯已约同他日词笔端能慰暂顔准拟新秋便相见为君终日倚柴闗
　　同子重望长芦寺
　　窣堵波寒对水东坐来初报夕阳钟囘环桑柘疑无际咫尺云烟隔几重听讲有心陪寂寞杖藜何日许从容主人境界诸縁尽应笑规规看画龙
　　陪子重游长芦寺
　　行来思住觉城东粥饭随縁蚤晚钟安得心田荒万有便寛眼界失千重笑谭喜接真摩诘衰病休嗟老曼容馊饮残羮应不惜聊分水墨为成龙
　　朱伯宣才英昆仲见过曲相慰藉因留饮得花字
　　新春穷巷几伤嗟聨璧俄来照蔀家意厚旋倾新酿酒眼明初见未开花百寻自是松难老什袭终惭玉有瑕便觉赋成无用处漫劳惟悴叹长沙
　　除夜寄王性之
　　老恋穷年怯五更可堪爆竹响新声但惊灯火如残梦岂有心情敌后生竞胶牙空对白酒期分嵗独怜清赐袍应有天香在想见来朝奉九成
　　春日
　　芊芊芳草望中迷传火楼台丽日西飞絮轻翻遮柳陌落花乱防暗桃蹊琉璃波净沈鱼素玳瑁帘疎阻燕泥百五良辰最葱蒨緑隂行马过莺啼
　　石碛朱希仲馆谷甚勤因题壁闲
　　主人好客久闻名曾约江鱼对酒烹邂逅相逄同一笑逡廵不觉到三更屠龙手段尤非策画虎工夫浪有声便欲与君论卒嵗却忧舟子报潮平
　　崇宁求诗时正初老住为初祖
　　乌衣人物已成空窣堵才能记宝公请祝骤开新福地全提还振旧家风午嵓日上春初到万里云收月正中欲识投机无尽意江流入海几时穷
　　元白挐舟相访出纸求书因书此以归其纸
　　小篷不识远相寻顿喜忘年得断金便觉雨华随脱麈更能操笔问来禽投怀方寄朱直掺袂还惊白髪深独幸南游慰真赏他年会见好丛林
　　阳翟道中有懐存之
　　夕阳风里得君心常约清香滞月寻红萼似披经几嗅绿条如弄已谁禁野狂不惯娉婷醉蓬鬓偏宜蓓蕾侵准拟归时更浮动琼尊宁谢十分斟
　　次韵梅花
　　建腊迎春亦是常独髙梅萼报年芳风来彷佛逢荀令月下分明见寿阳开徧漫夸千种韵天然别是一般香从君漏泄东君意直到霜前菊蕊黄
　　瑛侍者欲再游方作此勉之
　　精神秀发真狮子耸壑昻霄似出林击竹有声先了悟拈花微笑已知音新诗奋健疑摛锦妙字清竒不换金往往秋髙又飞锡白云来去本无心
　　三家店蚤饮主人似喜余至而庭下残花犹在也酒客辄见避余固止之因得览其醉态
　　再过三家店还投旧酒罏重攀红踯躅争认白髭防所惜自拘束无因同拍扶他年遂卜筑终为伴歌呼
　　宿汤泉示真师
　　睡美不觉晓蜕然犹恋牀未能忘夜旦已自嬾衣裳供佛添新水持经续旧香不知门外路何事有归艎茅山道中抵暮投一客邸甚素雅主人喜客乃
　　一善士为待至厚既别留此致谢
　　客绪如缫茧山行似踏车方疑武陵宿宛是德公家倾葢君何厚论心我可嗟祗应从此别去路隔云霞
　　除夜小舟中雨不止而作雪寄德麟
　　吟醉今何在寒灯倍黯然却应听雨梦犹是散花天老境不自得客程谁我怜晓钟催去路明日又新年
　　江上独坐
　　春至犹飘雪江寒未有鱼无人慰青眼尽日对红炉瑟瑟窗频响时时鸟彊呼澘然不自觉岂待到穷途同赵德麟宿长河堰僧房德麟适相送至此且约明春再相会有诗见及次其韵
　　涔涔一夜雨皎皎百年心嵗路无多日僧牀有賸衾长卿空涤器季子漫多金赖有绨袍旧春风定可寻
　　藏云山居
　　鸟语晚更好山风秋转凉心闲日自永簟冷梦尤长赤荐新舂稻清添旧防香此身归有地去路尚何妨诚上人游方既归林下焚香诵经以严报地相见欣然留不欲去遂赋诗一首
　　委曲披髙下虚明得静深佛香平日愿经巻本来心地据三车上尘无一防侵出山应有恨何处似如今
　　宿青山房
　　命驾追彭泽开懐得士龙残寒偏恼客小雨未妨农已幸同归辙何劳更赁舂川原如故里疑是旧栽松
　　自大乘将游汤泉道中
　　迢迢山路永漠漠晚风昏雨歇鸠呼妇年丰稻有孙旅懐悲暮齿野饭寄前邨只恐今宵梦凭谁续断魂
　　宿滴水岩懐赵德麟和壁闲韵
　　瀑水泻灵窦铿锵韶濩音树深猿啸月山迥鸟啼林一曲广陵散再歌梁父吟天边有鸿鴈莫寄此时心
　　夜行巩洛道上
　　夜久露华重寒鸦不肎栖月推银海上斗过玉绳西风脱林衣瘦山擎云防低流萤三四防趁队过前溪
　　离宣城
　　倦客登舟际江城欲暮时恨长山自远心速櫂归迟邨市明渔火严城起鼓鼙诗成真有助新月上天涯
　　秋日游青山访太白墓
　　潦倒忘衰日风流袭垫巾未能分朽骨还此挹余尘吊古无千载伤心为一颦依稀如到眼气类信吾人
　　题齐云亭
　　凌空登白纻此地与云齐一览众山小方知人世低暂留蝴蝶梦终负杜鹃啼囘问禅闗客何当别有梯
　　江西庄上久雨
　　去秋欲雨不得雨今春望晴还未晴蝼蚁尚知为自便彊将私意与天争
　　宿采石
　　江声隐隐风前恨鴈阵喧喧枕畔愁更觉孤衾如泼水始知今夜宿山头
　　偶书
　　通中玉冷梦偏长花影笼堦月侵廊挽断罗巾留不住觉来犹有去时香
　　瑞竹即事
　　纎絺不挂汗如倾一霎风来梦乍惊自是人心有凉思彊将庭叶作秋声
　　庄上书事
　　柱础犹烝湿未休悬知雨意未全收只忧场上芽生稻不厌田闲水拍沟
　　和州太守曾延之置酒鼓角楼
　　楼台烟树接平芜水墨丹青十幅图认得黄山家住处云中相对似相呼
　　杂咏
　　人闲所乐宁过此一事都无有俸钱更向丰年观割稻须知身是地行仙
　　老呼穉舞报丰年极目黄云欲际天旅捣新粳供晚饭只愁闲梦搅安眠
　　絶句
　　万腔腰鼓打梁州舞罢还催步打球更借缠头三百万阿奴要彻第三筹
　　情随榆荚不胜飘心似杨花暖欲消拟借琼林大盈库约君孤注赌妖娆
　　漫寻蝴蝶却成痴欲趁蜂儿转更疑自是心情怕时节不如闲处伴黄鹂
　　宿观音寺
　　倦听檐闲防滴声栖禽初报晓来晴分明市合人争语清浊髙低各有情
　　画鹅儿
　　殻里生涯殻外天天真虽判尚茫然只应未解长依母毎向沙头独自眠
　　题隐者壁
　　闻道全家隐鹿门竹篱茅屋寄江邨厐公事业无多子只有平安遗子孙
　　闲居
　　檐闲百啭已新声枕上千山尚未明老去只知难得睡儿童何用报隂晴
　　楸花落尽楝花繁门巷人稀半是邨好事凭谁消温热一檐疎雨下黄昏
　　庭前日转绿交隂坐上风来院自深度曲已嗟千里客听蝉空寄两头心
　　首夏
　　娇红埽尽绿隂成便觉庭虚暑气生旋拂藤牀方竹枕不妨鼻息作雷鸣
　　罢官后稍谢宾客
　　旋营香火拂尘埃市井声传隐隐雷顿觉林泉归已晚姑从闲处看花开
　　惠崇扇面小景
　　耳冷无人唱竹枝归心惟有梦魂知杨花扑面烟波阔犹记征帆欲卸时
　　故人李世南画秋山林木平远图
　　晚烟拂拂聚无痕瘦骨棱棱见彻根细路萦纡饥马疾举头新月是前邨
　　路西田舍示虞孙
　　一生着得几防屐一饱消得几多粮怕雨望晴心不歇白头搔尽眼望羊
　　束囤埽场方暂歇插秧车水又相催衰年乐得身彊健常愿南山到眼来
　　百事无能一老夫十年江上把犂鉏西庄南亩时来往常得青山在坐隅
　　次韵见寄
　　江湖流落久相依毎叹朱顔戏防衣何事泪痕书上见他年阡陇约同归
　　七分年纪十分愁物理乘除不自由死葬生游今得地却嗟无计共迟留
　　荷叶龟
　　翠葢相扶两不敧多情独许见阳窥千年自有逃形处聊与清香约暂时
　　与晋卿相别忽复春深得书见邀
　　留陶渊明把酒盌送陆静修过虎溪胸次九流清似镜人闲万事醉如泥









　　宋百家诗存巻八
　　钦定四库全书
　　宋百家诗存巻九
　　嘉善曹庭栋编
　　青山集
　　郭祥正字功父当涂人母梦李白而生少有诗声梅尧臣方擅名一时见而叹曰真白后身也登进士熙宁中知武冈县保信军节度判官为王安石所诋旋以殿中丞致仕后复起判汀州有政声公余与郡守陈轩觞咏酬酢又知端州弃去隐于县之青山题所居曰醉吟庵东坡尝为昼竹石于壁又有赠句云平生好诗仍好画书墙涴壁常遭骂不瞠不骂喜有余世间谁复如君者着有青山集三十巻其古体诗沈雄俊伟如波涛万叠一涌而至莫可控御不特句调髣髴太白其气味竟自逼真
　　送姚彦经歌行
　　春风动地吹春去行人不肯江边住片帆朝挂暮千里烟雾苍茫宿何处闻君少年日射策明光宫同时得意三百辈上林曽醉桃花红十余年间事超忽几在青山几白骨君虽未甚荣亦足有余乐存心不负圣与贤何须画影凌烟阁浔阳城头北楼壮邂逅相逢观暝涨鱼龙奔走势莫分却忆当时兵火愁杀人至今战场无緑草寃魂夜哭寒蟾老临风沥酒一吊之而我浮生何足道聊为君行歌数声青山截断江流平晴云相对似能舞野鸟好语如吹笙却把闲愁付沧海身虽离异交无改若到蓬莱王母家为攀琪树遥相待
　　潜山行
　　笑别姑苏州来作潜山游潜山闻名三十载写望可以销吾忧晴云如绵挂寒木广溪镜静明秋山头石齿夜璨璨疑是太古之雪吹不收信哉帝祖驻銮跸异景怪变谁能求若非青崖见白鹿安得此地排珠楼羣仙长哦空洞絶緑章封事秉虚辀灵鸟盘旋老鹤舞华灯散采祥飚浮噫吁嚱汉武登坛求不得明皇夜梦推五百宁知司命抱真符为宋真人开社稷诏书数下修琳宫殿阁缥缈平诸峰六朝徳泽施愈逺九天福祐来无穷君不见潜山之下潜水之涯菖蒲有九节白术多紫花采之百拜献君夀陛下盛徳如重华
　　山中吟
　　山中吟白日长碧霄泉暖菖蒲香仙翁劝我采为食登髙遂觉足力强登髙望远远思发春风浩浩天茫茫美人一别隔沧海青鸟寄与双明珰青鸟东飞亦不返草色緑缛云徜徉草色几囘緑云飞无故乡魂迷梦断竟何在山中吟白日长
　　将归行
　　男儿四十无所成可怜鬓髪霜华生长书朝奏夕命相此事故非言不行低徊却入邵陵幕梅岭招降建城郭论功第一遭众谗断木浮沈委沟壑噫吁嚱数竒不独李将军兀坐桐乡三见春桐乡虽好大儿死风物满眼惟悲辛迩来又赴淝上辟碌碌随人亦何益法网深悬无纵鳞敛翼饥禽忧弹射噫嘘嚱一寸丹心不堪折扁舟却忆姑溪月溪如凝冰月如雪天地清光迥交澈钓丝千丈入琉璃六鼇一举三山随人生快意莫如此腰束黄金多横死君不见日暮途穷逆行客一饷荣华速诛殛又不见都市朝衣就劒人谁道忠言能杀身休休休归去来芝田石室云长在瑶草琪花春不囘收帆银涛即平陆跨青牛兮骑白鹿莫向人间岐路行岂有悲欢与荣辱休休休归去来计已决肯学腐儒空有言辜负春鹃口流血
　　宣州双溪阁夜宴呈太守余光禄
　　陵阳三峰压千里百尺危楼势相倚海波不动蛟龙盘叠玉无尘雪霜洗溪光泠浥山光润地接金陵古名郡青猿啸断四五声白鸟归飞两三阵四时之景皆可观六月来游肤发寒有时下瞰北山雨只道林林银竹竿贤哉光禄余太守昨引佳賔列尊酒朝饮三百杯暮吟三百首不为隂惨严刑诛长吐阳春活残朽御史曽书治绩碑州人尽祝灵椿夀沈沈罗幕更漏稀灯如攃星公醉归丝篁前引后鼓鼙珠履交错行迟迟丈夫得意不为乐借问百年能几时
　　留题九江刘秀才西亭【西临大江南瞰庐阜北见四祖】
　　南出九江城西下五老冈倐然一径二三里流水散漫桃花香桃花回环蔽深屋犬吠游人人扣竹青衣借问来何为正是刘郎春酒熟刘郎不厌客抚掌邀我曹西亭有榻醉可卧下临大江万顷之洪涛长帆出没送孤鸟月飞不过哀猿嗥更爱双劒峰正落南外天公好仁不用武太古光铓未磨淬谁怀邪佞心见之胆应碎淮山在天末寒青亦相对微风时一来松柏揺苍佩顷刻神官驱黒龙汹汹兴云变明晦地势虽高直可惊酒行且止炙休嘬刘郎顾我笑为言向苦悲隂晴非汝职不醉将畴归归来乎频相过西亭把酒共君歌
　　松门阻风望庐山有怀李白
　　北风阻船泊湖漘北望庐阜青无防晴云自舒仍自巻白龙欲眠犹宛转秋空漠漠秋气浅碧天蘸水如刀剪篙师畏浪不敢行却忆李白骑长鲸倒囘玉鞭击鲸尾锦袍溅雪洪涛里霓光溢日精神闲终日高歌去复还飞流直下三千尺风吹银汉落人间天送醇醪倾北斗羣仙吹箫龙凤吼李白一饮还一醉醉来岂知生死累倐然却返玉皇家不骑鲸鱼驾鸾车留连自摘蟠桃花嚼花吐津染朝霞不信如今三百载顽鲸骇浪空相待
　　武夷行寄刘侍郎
　　平生爱山水最闻武夷好千峯巑岏月倒挂万木隂森春不老羣仙浮舟出寥廓未济明河半空泊世人可见不可攀静夜天风吹宝乐须信仙家日月长尘埃下土空茫茫贤愚得失竟何益坐令緑髪催秋霜人间感悟有谁蚤丈人寻真归故乡故乡宅在武夷北山势回环碧城起仙棊一局一番春几见桃花满流水他年功成趋帝阙醉唤嫦娥拥明月照开三十六洞天玉树瑶花恣攀折丈人之乐其无央我今欲往亲在堂侧身南望未能到耿耿寸心思梦长
　　春日独酌
　　桃花不解饮向我如情亲迎风更低昂狂杀对酒人桃无十日花人无百嵗身竟须醒复醉不负花上春江草緑未齐林花飞己乱霁景殊可乐隂云幸飘散且置百斛酒醉倒落花畔
　　雷声散阳气晴景醉长天緑从何处来染我山下泉汲泉酿醇酒举杯复頽然寄谢伯夷辈饿名安用传几日待春光春光易衰歇流年信密移谁能保肌髪何须秉蜡炬今夕值明月但愿海变酒拍浮长出没归来归去来蓬山有仙阙
　　海棠微雨湿枝上残红泣山鸟啼向人春光一何急浊酒注我肠免使新愁入却欲买扁舟渔竿荷蓑笠
　　怀友
　　晚坐庭树下凉飔经我怀亦有尊中物佳人殊未来佳人隔重城谁复为之侪瞻云云行天步月月满阶想闻诵声作奔腾泻江淮
　　严氏西斋
　　立屋聚羣经执经授诸儿趋善务深畜言行韬前规譬欲种嘉禾春膏力鉏犂一朝秀而实刈熟当如坻遂为道徳饱用济斯民饥庭木岂不美凉隂奉遨嬉池水岂不深濯热临清漪作止既可乐左右皆宜之瑶琴谁为弹倚声奏吾诗
　　送李嘉甫朝散还台
　　春风连作恶吹雪深尺五元宵无灯火闭闗与谁语忽闻营从过倾盖挹眉宇相亲如故人坐久加循抚斗杓斡春阳和气随甲拆溶为大田水青发垅头麦南民少苏醒白骨免堆积朝廷方体仁乾坤应念徳有酒不敢饮独乐神所责悲歌闭空屋写慰同心客
　　川涨
　　末夏久不雨川源倐然涨三湖渺相连狂风蹴髙浪蛟龙递出没鱼鼈随浩荡羣山悄低徊阡陌失背向嗟嗟圩中田一埂安可障去年己大潦十户九凋丧幸赖官廪实嚣嚣命所仰官廪今己空农事未敢望理水竟无术祷祈俟灵贶退寸复进尺潮势颇难量彼苍罪斯民杀戮不以杖令人思禹功巍巍百王上
　　和陈掾效陶斋
　　君欲效陶潜超然异令趣开斋即我庐欣欣同所慕潜鱼不羣游栖鸟不返顾无意亦无我何思复何虑遂超羲皇上日夕自休裕百年能几何不知嵗云暮终当随白云悠悠北山去
　　邀敦复小酌为别
　　三年同赏梅梅花烂晴雪一日言北归梅黄雨初歇谁将金弹丸缀在緑枝上结实胜开花邀君更同赏食梅齿牙软衔杯奈离忧过江桃李熟囘首忆梅不
　　自释
　　去日不可追来日己无多衰頺复自念迁谢当奈何贤达并贱愚百嵗同消磨不如咏觞酌徘徊眄庭柯流翠自成幄好风时经过憎爱理兼忘虚澹神所和运尽即随尽骨南山坡
　　志士吟
　　羣材欣向荣志士寂无托独鸟千里飞天末孤云泊越女殊西子秦声异别鹤守贞不辞贫怡怡内常乐髙歌戛金玉其声振寥廓
　　双泉轩赠太平守梁正叔
　　开池得双泉因泉搆华屋池中种菱荇池上列花竹与春蘸新红遇风揺净緑轻鸥自飞舞纎鳞随出缩操舟往江海端忧龙唇触巻衣入山林而防虎狼欲岂如一凭栏俯仰快心目朝吟吟有余暮醉醉不足双泉长涓涓比公享天禄公归民怀公听我双泉曲
　　庐陵乐府
　　与子初执手效彼瑟与琴子去既不返谁复知我心宝刀能切玉愿断金乌足留住枝上春花红叶长緑懊恼复懊恼憔悴变妍好不见庭中兰埋没随百草
　　嵯峨姑射山绰约飞仙子绛唇启皓玉明眸漾寒水才平与麻姑相期永不死手披黄庭经金字写青纸胡为谪人间离合溢悲喜夭桃凝露珠东风任吹洗
　　代古相思
　　妾面如花开妾心似兰死花开色易衰兰死香不已愿持枯兰心终焉托君子君行胡不归两见秋风起鸿鴈只空来音书无一纸夜夜梦见君朝朝嬾梳洗不忆霜月前丝桐为君理千古万古悲悠扬逐流水
　　追和李白姑熟十咏
　　姑熟溪
　　源从丹湖来奔流朝北极双桥跨长虹千艘济民食日华动清晓岸柳揺行色文王未出猎垂竿人莫识
　　丹阳湖
　　湖光际长天永日微风止菱歌一舟去雪阵羣鸥起荷香迷近远秋色莹表里试问贺季真何如镜湖水
　　谢公宅
　　山腰存废址昔是晖宅林藏幽鸟声月弄野棠白髙贤百年尽遗事千古迹此兴欲谁论摩挲问磐石
　　凌歊台
　　台髙筑千寻胜景供逺目云烟防城郭呉楚接川陆不知歌舞散雌凤叫空竹鬼火照残碑应有精灵读
　　柏公井
　　环营凿九井井深泉不竭旧甃缺琼瑶新苔荒嵗月重吟太白题兴自相公发我欲唤嫦娥团圆伴澄澈
　　慈姥竹
　　一种碧琅玕攒根绕苍岛浓隂不透日密屋得春早笙随缑氏仙钓入蟠溪好欲识化龙蛇唯应雪霜保
　　望夫山
　　登髙望天涯化石与君别秋鬓霜露深春山薜萝发旅鴈只空飞悲咽长不絶行客归去来芳心可休歇
　　牛渚矶
　　长江防危矶雷怒安可向烟云忽藏月鲸鲵互喷浪朱衣叱犀犬丹青岂能状引杯聊醉吟径卧巨鼇上
　　灵墟山
　　仙人赴金阙灵墟蹑髙路空见白云飞想乗黄鹤去月冷步虚坛苔深炼丹处尘寰欲何为光隂等闲度
　　天门山
　　巨灵擘苍山势分金阙对月引晓岚交江翻寒影碎双凫落人间千帆出天外我欲往髙吟凌虚踏烟霭追和李白郎官湖寄汉阳太守刘宜父
　　迁客昔登览愁烟頺四隅身趋夜郎道心恋成阳都此景古来好此人今则无空余秋夜月素影湛平湖便欲凌风去酣歌与君俱
　　盛仲举秀才归自九华极谭胜赏取李白九华聫句元韵志之
　　客从青阳归为我谭九华雪潭昨夜宿衣上有残霞鸣溜隔深木白鹇栖翠崖南游岂是逺乗兴必擕家
　　广州越王台呈蒋帅待制
　　番禺城北越王台登临下瞰何壮哉三城连环鐡为瓮埤堄百世无倾摧蕃坊翠墖卓椽笔欲蘸河汉濡烟煤沧溟忽见风作雷山崩倒随惊雷有时一碧渟万里洗濯日月光明开屯门钲铙杂大鼓舶船接尾天南囘斛量珠玑若市米担束犀象如肩柴越王胡为易驯服陆生辩与秦仪偕当时贡物竞何有汉家宫殿今蒿莱邦人每逢二月二熙熙载酒倾城来元戎广宴命賔客即时海若收风霾羣心愈喜召和气百使尽人呈优俳乐声送妙舞春色盎盎浮尊罍鬼奴金盘献羊炙蔷薇缾水倾诸怀嗟余老钝已茅塞坐视珠履惭追陪青蝇何知附骥尾伯乐底事矜驽骀番禺虽盛公岂爱亭亭自是岩廊材千年故事写长句指画造化囘枯荄昌黎气焰遂低缩瓦砾未足当琼瑰仙姿劝公莫妄想元鼎久待调盐梅
　　留别宣城【李节推献父】
　　君作宣城幕下吏我尝筑室青山址三四相逢五六年交情澹若秋江水水穷到海无穷时吾辈论交无衰期明主可结亦未晚谢安四十功非迟低头感事复太息汲汲功名亦何益君不见屈原言直沈湘水韩信功髙亦诛死穷达无过数十年事业空存一张纸不如饮酒临春风溪水緑净山花红金弦玉管乱两耳一醉三百瑠璃钟醉来辞君登海查四方上下皆吾家
　　酬呉著作子正
　　醉乗黄犊穷山河倐然遂向桃源过桃花尽处见城郭万乗防防闻弦歌主人喜埽溪上榻笑我鬓髪尘埃多旋呼琼液注玉斚麟孙出拜能吟哦使令劝我须醉倒不知与世为谁何醒来忽别未十月敢期佳句传灵波千言不落一字俗凛凛秋风吹太阿大才小用小有补牛羊茁壮余无它何时赴诏玉京去万物待子能调和
　　舒州使宅天柱阁呈朱光禄
　　羣山奔来一峯起千丈芙蓉碧霄倚嫦娥却月愁推轮王母呼烟结缯绮分明有路金阙通翠滑无尘玉壶洗老松自作孤凤吟骇浪时翻三井水峨嵋絶巅安足论力不擎天亦徒尔懊恼茂陵客白日求攀天遗坛犹在半芜没隐约龙驭囘瑶鞭直至唐家六皇帝梦感异境开重元真符豫告后五百佐佑宝厯推鸿延城头建阁旧丞相户再新光禄贤手擕大笔恣吟览老句气熖摩星躔当时数赴范公辟秀骨照坐谁差肩功名自许出絶域歳月漫往脩途邅丈夫有命岂嗟慽投老得地多云泉霜柑正熟蟹螯美白蚁旋漉浮金船伊予困踬坐小邑怅望珠履参华筵祝公自此早归隐幅巾藜杖诗中仙
　　中秋登白纻山呈同游苏寺丞
　　平湖万顷浮青玉嫦娥更揽寒光浴天髙星稀鱼鴈沈风静云消丝管逐试听郭子今宵歌对月不饮奈愁何上尽髙山万丈之絶顶侧身可以攀明河明河洗君耳明月照君面暂来空洞无物逍遥乡安用声名夸海县前年从军梅山下林黒只忧偏弩射去嵗防夫大河北黄土吹衣无昼夜劳劳功业安在哉出林之木风先推有言不得见天子巻舌却出金门来流光差池鬓垂雪幸对髙才值佳节更在桓公游处游自抒悲歌再清越登髙何必须重九零落黄花污浓酒岂如桂子散秋香乗露金人举纎手举纎手欲未休月轮忽转西山头明年此防定南北沈思使我增离忧荆榛满眼世路恶恩忘水覆终难收田文昔日三千客去住如今均一邱噫嘘嚱达亦不足恃穷亦不足羞但愿明月照我酒古来秉烛供遨游因谁为谢北海若酩酊不辨马与牛
　　徳化黙亭观雪呈郑令
　　霜风结海天云冰夜寒断尽朱丝绳晓来何处看积雪郑令新亭最髙絶倒披貂鼠一登临飞鸟不飞晨光灭时吟杜甫苦寒诗白鹄翅垂眼流血昆仑闗折非吾忧但愿春泥补地裂西南香炉万寻玉远思飘然看不足欲骑鸾鹤飞其巅身虽未往神明肃又疑梦向瑶池过王母楼殿髙嵳峩粉图屏风画未竟隐隐朽笔方森罗天工好竒人莫识纵心壮观聊唧唧酒瓶倒沥万籁沈客子狂歌主人黙黙胡为乎名斯亭主人意深窥杳防不为四时役不择万象嘉与时穷通自消息见我狂歌应笑邪
　　寄题鄂州李屯田家园安仁亭
　　头陀楼阁坐青烟画屏正落南檐前主人隐几写风物幅巾莹爽南昌仙仙翁读书五千巻道与世背多迍邅安之不扰静以养逸我夀老全于天帘栊疎疎日光透栏槛寂寂花隂圆黄鹂防巧子趁母白酒酿熟金为船渊明醉矣客可去细藤织榻闲敧眠君不见黄鹤楼鹦鹉洲碧云欲合天自晚芳草无情春亦愁祢衡白骨瘗何处曹王旧曲无人收沈吟往事变华髪不饮何以销吾忧销忧乎君且饮醉来天地真衾枕
　　徐州黄楼歌寄苏子瞻
　　君不见彭门之黄楼楼角突兀凌山邱云生露暗失柱础日升月落当帘钩黄河西来骇奔流顷刻十丈平城头浑涛舂撞怒鲸跃危堞仅若杯盂浮斯民嚣嚣坐恐化鱼鼈刺史当分天子忧植材筑土夜运画神物借力非人谋河还故道万家喜匪公何以全吾州公来相基疉巨石屋成因以黄名楼黄楼不独排河流壮观弹压东诸侯重檐斜飞掣惊电宻瓦莹浄蟠苍虬乘闲往往宴宾客酒酣诗兴横霜秋沈思汉唐视陈迹逆节怙险终何求谁令颈血溅砧斧千载付与山河愁圣祖神宗仗仁义中原一洗兵甲休朝廷尊崇郡县肃彭门子弟长欢游长欢游随五马但看红袖舞华筵不顾黄河到楼下
　　留题吕学士无为军谪居廊轩
　　城头髙轩眺千里数里苍山兼寒水帆开半落有无闲鸟飞不断丹青里北斗疎疎河汉绕蓬莱一登天下小心随境化形亦防谁道霜翎老华表曺公窥吴教水战虎防踏鲸嚣转野父相传此渡头鱼网时时得遗箭当场英气安在哉千年絶景蔵蒿莱地只监防待贤者栏干倚遍倾金疉目送白云望尧阙忠功孝名坚一节明时不作离骚经玉上青蝇解磨灭升沉偶然安足嗟与君髙咏思无邪数声长篴奏何处微风吹落天之涯天涯桂树清辉发万顷波澜冻氷雪若承紫诏返瀛洲此地曽防迁谪忧
　　姑熟乘月泛渔艇至东城访耿天骘
　　姑熟皇东城长江八十里思君半夜泛渔舟明月随人渡寒水江南美酒君家无携来相就倾一壶澄江如月水如玉拂拂清风生碧芦功名无成安足嗟但令方寸无疵瑕炼丹辟谷亦万物何处非生涯君不见鸿沟欲将天下裂失道隂陵遽身灭玉帐周遭皆楚歌金甲缤纷摧汉钺重瞳却传绘塐手瓦鼓巫歌荐神酒庙前老木蔵狌狐豪气英风亦何有沈吟徃事君勿悲我遭幸遇尧舜时田中谷稔牛羊肥髙防难逢易别离今宵不醉欲安之
　　西山謡寄潘延之先生
　　男儿无成羁薄禄日月相推犹转毂谁向生前悟此生西山山人挂冠速买田筑室临西山时来石上横琴弹千古万古治乱事一曲两曲顿挫松风寒门前禾熟醖美酒故人车马留盘桓荣亦不足贵辱亦不我干但愿青山绿水两不变醉醒自得穷观玩名落人间非所欲闭门且喜辞忧患君不见李太白朝为酒家仙暮作金銮客醉里题诗宫妾扶自谓遇君今古无一朝谗言入君耳夜郎逺谪吟防孤到死空言竟何补何如道行及妻子西山人孰可比晴空矫矫孤云飞欲徃扳援无路岐
　　赠张参军待举
　　宣城之人张待举髙才未得见明主强将尊酒娱天真犹得狂名落寰宇陶陶复陶陶意气蛟龙豪沧溟岂是逺银汉不为髙路逢郭子陵阳津平生未识如故人相劝握手輙大笑共访瑶池寻玉真天门夜义识虑恶为我无钱谨闗钥兴防却驾彩云归别入红窗为君酌醉来兀兀乘扁舟长溪水碧芙蓉秋愿逢万丈龙须席巻取月明归玉楼
　　赠陈懒散
　　懒散翁何怪竒形容磊落似元亮情性孤髙如伯夷灵台莹彻轩辕镜姸丑黙辨毫与厘生涯只寄一壶酒万事掉头予弗知或乘烂醉説儒佛风云坐上腾蛟螭显晦自任不可测头角变化将有时惊人一鸣冲天一飞岂能龊龊事小隠尧舜君臣方有为懒散勿懒散石渠金马湏翁来
　　谢刘察推莘老丞相
　　秋风吹霜入松柏虗谷声遥寒刺刺月华正髙星宿稀独鹤不鸣觜挿翼是时夫子为我吟逸调雄才世无敌十年学诗自谓豪一日逢君有慙色恍疑醉梦天帝家寳蔵珠楼不知极蟠桃结实九重春金银琅玕万林直湏臾收拾到平澹雨洗髙峯增老碧又如摩诘画思精一幅霜绡数拳石鬼神怪变露形状天地英华发胸臆我家江南谢眺山山深流水长潺潺狝猴摘果趣不去白云常在衣裳闲防无车马送尘土独与猿鸟期追攀一杯有酌醉复醉万卢不到闲中闲欲邀君去咏此景愿窥巨笔追杨班其余功业未足数天马安得趋尘寰
　　谢淮西吴提举子中
　　马徐行三百里扑扑黄尘眼双眯手携簿法趋使台惟恐瑕疵烦摘指蓝衫蹙蹙走廊庑与坐抚循顔色喜琅琅先诵荆州吟醉来捉住鲸鱼尾如今无复气凌云俛首低佪逐泥滓湏臾又防按察尊罗列壶觞瞰池水圆荷飜风碧玉软幽鹭得鱼团雪起正当烦暑浩如秋更聴髙谭清入髓君臣防合前世无朝廷事事圗新美甲花照日御营寒万命县丝朔风里自嗟虽老力未衰生未遇知甘摈死南山射虎竟残年不得封侯亦徒尔感君欲引西江波涸辙行将脱蝼蚁功名成就湏报恩莫道江南无壮士
　　仲春樱桃下同许损之小饮因以赠之
　　君不见古人悲歌愁杀人一片花飞减却春径湏沽酒就花饮暂时烂醉陶天真借令黄金大于斗岂买人闲百年夀但愿青春永不归更得沧溟化浓酒朝酌弗干暮倾弗竭东向浮桑采日枝西入瑶池浴明月梧桐三尺安足弹重华去矣薫风寒夷齐耻食首阳粟屈子徒佩潇湘兰噫嘘嚱哉贤与愚同归一死胡为乎共君极饮且烂醉指防世路皆虚无许损之尔为我满斟我为尔髙吟相逢莫恨晚结交贵知心坐看南山一片雾忽成千里万里之春隂
　　酬蔡尉秘校
　　环峯雨过烟岚披君醉兀兀骑驴归明朝大字送满箧乃是醉埽琅琊诗阳冰篆笔昔未有鐡索礧碨纒蛟螭禹偁八咏不足数永叔烂浸镌瑶碑山光水润洗出太古色更后取作知为谁爱君胆大少且鋭搀剔缺漏笔补之飘然一别今七载取读往往生光辉宁知流落尚为尉潇湘邂逅令人嚱又致新章溢编楮遣仆买酒烹黄鸡伊予齿髪更衰落固异往昔相逢时举杯未尽輙醉倒眼吻虽强难扶持人生老去百无孟谭新忆故惟伤悲君休吟亦勿饮橛株驹坐真忘机死生终始了为一清风为我炎天吹
　　夏公酉家藏老髙邨田乐教学图
　　髙生妙画世所知君藏两幅尤瑰竒春囘老柳未全緑和气盎盎微风吹负暄当案谁氏子坐以训诂传童儿麻鞵破穿十指露纻衫短袖乌巾敧眼吻开张手捉笔叱怒底事扬其威两童分争迭相挽彼二稚子傍观窥一童独卧守书巻惟习已见分醇醨皤然老叟醉兀兀二孙侧立犹扶持余皆伶官杂邨妓插笛放鼓陈威仪三尺奔来吠欲囓二人惊顾方攒眉伶家有子少亦黠两手据鞍驴载之尊卑向背极精妙精妙得以意思维田翁丰年固取乐又能教子勤书诗徳泽濡赋敛絶致我鼓腹咸熙熙画工亦画太平事谁能扰之生乱离髙生髙生不独爱尔之妙笔对此颇思三代时
　　寂照大师匣藏相国寺坏壁秋景
　　京城车马多尘埃一见妙画心眼开深山老木秋思静苦雾郁郁诸峯埋客骑蹇驴打不动懊恼似忧寒雨来崖平路转斗然絶笔力未防空徘徊相为皴剥仅盈尺鐍以大箧过琼瑰师云昔是殿堂壁治平大水余皆摧恰如卢仝玉碑子中路扑折令人哀玉碑一折乃无用此画虽缺犹堪裁君不见山前路路长不独忧风雨前有毒蛇后猛虎磨牙矫尾藏深坞圣人皇皇嗟逆旅画工意思非无补非无补谁信之纷纷门外夸轻肥
　　谢方彦徳奉议惠罗文砚
　　歙溪古源凿龙尾一片寒冰莹无比珍绨藏防知几年赠我题诗草堂里骊珠失色悲暗投再拜置之枯木几砚兮不似在君家捧来自有纎纎指
　　中秋泛月至厯阳访太守孙公素
　　中秋拏轻舟西泛采石月初疑濯碎冰壶冰又如飞度雪山雪若非身世出尘寰底似清光透毫髪袁宏谢尚久磨灭含情欲就何人説厯阳太守孙公素竹冒寒霜松屈鐡昔从赤县守仪真再主天门请符节紫皇诏长鸡笼山惠浃春阳威凛冽开仓出粟赒民饥夜户不扄无窃发咄哉此事安足论斯人自养班夔契且闻兵厨醖浓酒桂子秋香月中有请君置我三百杯我为君唫一千首炉锤七窍完混沌能使頺龄遂长久饥横镆鎁鲙鲸肉渴引明河倾北斗凭谁为问陶渊明胡为种菊仍栽柳岂如永夜无纎云江光月色铺黄银唤取三千珠履客陶然一饮情无垠刘项输赢亦安在笑杀今宵月下之醉人
　　送梅直讲圣俞
　　清风吹天云雾开仙人骑马天上来吟出人间见所不可见嫦娥织女为之生嫌猜织女断鹊桥嫦娥闭月窟从兹不放仙人囘一落人间五十有四载惟将文字倾金罍李白佯狂古来少骑鲸鬛鬛飞沿洄杜甫问讯今何如应为怪极罹天灾公乎至宝勿尽吐吐尽吾恐黄河水决昆仑推天穿地漏补不得女娲之力何可裁长安酒价不苦贵风月但惜多尘埃醒来强更饮百盏酣酣愚智宁论哉
　　送袁殿丞世弼
　　与君六年别愁见云开露明月尊中有酒虽独倾万古情怀共谁説思君弹瑶琴琴声为君咽孤鸿髙飞不可攀北风一送何时还欲问鲤鱼更难得江头白浪髙于山尺书彼此絶令人肠百结昨日闻君来我心如凿龙门开拂拭囊中白玉璞请君辨之为磨琢感君酬价过南山即见名声揺海岳烹羊买酒邀呉姬今朝防合明朝离莫嗟两鬓白雪满请看舞袖红云飞云飞酒防君遂起篙子催行趁潮水君行汲汲过西山手植松篁春正美我亦归青山白云相伴闲若驾鸾凤赴瑶阙先到临川与君别
　　送钱贤良醇老
　　去年六月梓山里与余披襟弄泉水髙谭直出尧舜前长林为我清风起金船满满倾醇醪呉姬玉指拈樱桃君今劝我尽百琖肝肠但觉翻江涛醉来骑白鹿大笑还青山倐忽嵗月往思君鬓成斑今朝邂逅芜江头论心握手忘离忧暂时防合复言别安得弹劒从之游我闻紫微荐君策男儿事业岂易得金门慎弗闲经过为奏天下穴如蜂窠
　　送徐长官仲元
　　徐夫子能谭经不学俗儒事章句白首役役劳骸形我尝洗耳听其説寒泉潄玉声珑玲十年茅塞一朝抜四体自豫神安宁交游得君已恨晚厯阳几日同醉醒新诗百韵忽赠我满纸落落排明星使我目睛又若遭雷霆自愧久灭没安足须褒称李翰林杜工部格新句老无今古我驱弱力漫继之发词寄兴良辛苦几欲攀天门击天鼓女娲有志终难补低头帖耳逐驽骀倒着青衫走尘土东风吹破江头春緑杨红杏能笑人狂来且尽一壶酒世无贺老谁相亲君今别我又远适锦帆千丈迷空碧飘然去意凌昆仑自古雄豪少知识我亦从今不复言静看澄江漫寒壁
　　送李节推献父
　　昨别桃花与君别共唱离人眼中血今见桃花君复来似与东风趁时节北去南还何日休书生道路多穷愁安得巨航满载酒一帆风过蓬莱洲
　　送李察推公挥
　　去年过君陵阳峯杜鹃声乱桃花红佳人玉指按玉板劝我一醉三百钟醉来骑鲸赴瑶阙不记当时与君别溪上扁舟破雪归楼前芳草还春发白头太守重相过开尊大笑呼琼娥向来十客七已去惟与杜九闻清歌歌声绕梁离思苦听不得终泪如雨回首茫茫天地中聚散百年能几许今朝此地重相逢秋汉无云江月空把酒与君须醉倒已知后防皆衰翁陵阳乐事那复得官贱食贫身愈廹击劒髙吟非故乡何时共作沧浪客
　　送刘继邺秀才之岳阳访木尉
　　羣鸟栖霜羽毛缩孤雁防飞何处宿芦花糁白天无声灵妃鼓彻潇湘曲此时归梦寻故乡谁道行人鬓长绿平生所得惟悲歌时命未遇君如何满懐策尽献不售凤凰飘泊无嘉禾困鳞不借一杯水异时安用西江波岳阳髙楼挂星斗楼中子真问旧友请舒和气邀阳春便酿重湖作浓酒山叶撩乱舞山鸟纵横啼古人交道贵终始乐酣醉倒君莫疑否极泰来不可测岂有壮士长栖迟岂有壮士长栖迟青云岐路有横飞
　　投献省主李奉世宻学
　　祖庙相国之真孙轩轩冠冕宜髙门拔身州掾入政府议论挺特穷根原顔渊必用孔子铸自此声名闻至尊熈寜神化迈前古屡诏驰车外循抚大河之北淮之壖民起疵癏男歌舞枢庭进直腰横金君臣道合同一心货泉交滙指诸掌老吏缩手随规箴如公之才世希有突兀千丈辉乔林徐冠貂蝉坐廊庙重见成王得周召泰山镂牒天垂休却笑鸿防首频掉贱生流落何可言四十栖迟埋冗员涸鳞怅望一杯水安用西江浩渺之波澜愿公吐和气稍回岩谷春养成尺寸木为公车下轮他年青史上报徳岂无人
　　懐青山草堂
　　三峯连延一峯尊龙山白纻如儿孙重冈复控官道北望金陵真国门淙流奔激洒河汉两溪真接丹河源松荒桧老古佛刹鸡呜春晚桃花邨石崩废井谢公宅仆断碣长庚坟斯人白骨已化土英气徃徃成烟云我昔弃官结茅宇九品青衫安足数竹筒盛酒骑白牛醉眼睨天与天语如何蹭蹬随辟书十年又逐风尘趋只今两鬓满霜雪功业不成思旧庐山花解忘忧山鸟名提壶四邻未必便弃我三径荒草还堪鉏乌泥田肥种秫稻紫蟹味美饶嘉鱼盈缸酿酒邀客饮林下散发时时梳谁人絷尔不归去自问此心无乃愚
　　卧龙山泉上茗酌呈太守陈元舆
　　君不见欧阳公在琅琊酿泉为酒饮辄醉自号醉翁乐无涯醉来落笔驱龙蛇雷雹万里轰雷车浓隂却埽吐朝日草木妍媚春争华斯人徃矣道将丧虽遇絶景谁能夸又不见卧龙山下一水源接银河甘且美惜哉无名人不闻惟有寒云弄清泚君擕天上小团月来就斯泉烹一啜不觉两腋习习清风生便欲飞归紫金阙挽君且住君少留人生难得名山游汲泉涤砚请君发佳唱铿金戛玊摇商秋斯泉便与酿泉比泉价诗名无表里自愧学诗三十年缩手袖间惊血指君如欧阳公我非苏与梅但能泉上伴君饮髙咏阁笔无由陪明年茶熟君应去愁对苍崖咏佳句
　　奉和运判吴翼道畱题石室
　　双峡天开控江水水自牂牁来万里端州正在双峡间石室嵩台压孤垒谁倾北斗酌明河化作七山平地起脩萝髙张翠羽盖锦壁深藏赤凤髓鸣禽交应杵臼声驯鹿见人行复止一洞能容百两车三溪却接沧溟底上瞻圆顶碧玲珑傍穿小窦隂逶逦不应融结施镌镵浪磅乳滴何年始森然物象难悉名古图脱落犹堪比老闯首龙缩角猛虎磨牙鲸巻尾又如壮士披肺肝戴主之忠死无已苍崖题字多唐人髣髴银钩唯二李【邕绅】山只不放云雾开海神屡汲蟾光洗欧阳古录遗此碑我渍香煤传以纸寂寥相望三百年乃有髙才继现玮滁阳吴公富文采来拥皇华宣使指霜威暂霁持谦尊许接清游携酒醴长丝千结盘雕梅并刀脍頳鲤寻仙未遇饮正豪落日岚烟催返轨明朝大句挥长篇戛玉锵金轰两耳有灵持防归羊城论价欲酬谁可拟蒋公毛公并诗伯笔阵酣战秋风里越台未明被题遍鹄奔此泂重新美沈侯湘寺陪俊游韩子连山书宴喜胜槩遂令天下知名齐五岳无由毁自怜羽翮久零落只欲卑飞藏棘枳漫将俚语续公歌投老那知遇知已
　　丽人曲赠钟离中散侍姬
　　发如盘鸦面如玊飘飘罗袖长芬馥妙年得侍碧虚卿自道一生心已足黄莺流语春日长绿窗绣出金鸳鸯朝莫祝卿千万夀不识相思能断肠
　　赠潜山伊居哲先生
　　伊君头戴星文冠遨逰五岳何时还结茅却在潜山里闭息自养丹田丹闻説年龄七十九髪如鸦青亦稀有生平读尽道藏书寓兴成诗仅千首清风生我太古□弹罢时倾一壶酒门前手植数本松看尔凌云比予夀髙奔日月瞻玊京隂气链尽阳气成行闻北帝呼六丁紫书下诏鸾凤迎潜山空留千载名白云不断溪长清
　　寄刘继邺秀才
　　忆昔重游乐寻春之宛陆天机织出万山锦虹桥倒影银河明逰丝萦空白日暖好鸟乱响清风生疉嶂楼中索美酒坐上客子皆豪英诸姬合奏杂弦管一人妙唱为并琼玊版斜开厚冰裂鸳鸯索拍秋波横酒盏贪欢不知数梦入瑶池逃宿酲谁知一别万事错荷衣倒着来江城青云散尽落青野长丝掣断无长鲸乡山好在却归去当共故人吟此情
　　醉歌谢太平李倅自则除夜恵酒
　　一年醉三百六十日今朝年尽酒未尽自顾形骸无得失浮生七十行已六猛饮狂歌湏汲汲吾邦倅贰李自则爱吾頽然荷簔笠双壶满送琼瑶浆春气争从四肢入君不见刘项存亾安在哉暂时龙虎轰风雷袁盎説行晁错戮蹑踪刺客横刀来又云舜野死尧幽囚九疑连延云雾愁不如饮酒醒复醉抱瓮负锸渠无仇沧海化为酒蓬莱作糟丘与君携手去赤脚踏鼇头
　　拟桃花歌
　　酣酣桃始花灼灼粉面笑粉色射花光夺尽丹青妙蓝衫马上郎风流亦年少语言虽未通精诚黙相照敛容缓歩复掩门只见桃花不见人轻红浅白正含露欲落半将送春凝心驻马日渐晚隐忍时时下前坂回头又不见桃花唯有青山遮醉眼扬鞭击镫歌团扇相见不如不相见逢人寄语问桃花春残吹洗落谁家
　　天台行送施山人
　　平生乐山水聴客谈天台盘石摩挲浸海月瀑布淙射烟霞开山腰喷作千岩雨潭底昼夜轰风雷诸峯攒丛防寳刹地与世隔无纎埃仙葩灵鸟四时有石矼三洞清风来施夫子欲长徃髙谢功名脱尘纲况有西来老佛师了悟无生任消长若许陶潜载酒过便驾苍虬遂真赏
　　凌歊台呈同逰李察推公择
　　腊月欲尽春风来壮士寻春上髙台金乌慢飞光徘徊照彻冰霜天地开梅花披香栁烟袅狂杀钱塘苏小小玊箫金笛鸣髙楼怅望传书落青鸟吾曹强饮三百杯老去功名安在哉欲驾飞鱼入东海王母为我倾金罍莲华变碧蟠桃熟仙家四时应不速醉来拍手乘紫烟游遍洞天三十六髙歌杳春风里我懐清澈西江水腐儒徃徃咍吾狂犹幸扬雄作知已脱君身上蜀锦袍解我腰下并州刀更沽美酒共君饮不负今朝春思豪
　　凌歊台呈同游张兵部朱太守
　　江东使者武陵仙姑熟太守南都贤同时文采耀场屋今日宠荣分使权嵗丰民乐官吏肃登髙望逺开华筵凌歊古台压城北天门牛渚遥相连六朝盛事竟何在白云芳草空绵联黄鸟声酸落花雨青蒲风送西江船鸟声缭乱帆影没劝君莫负杯中物百嵗荣华如转轮一半光隂已仓卒寜湏杂□管不必繁绮罗紫莼煮防肥鲈鲙更聴江南贱士歌尧崩舜立天下治庙室灵芝最为瑞岩穴自此无遗民请把长戈铸农器功名来时如等闲四皓去矣谁复还一朝攘臂揖太子社稷不动安如山可笑屈夫子憔悴长江濵欲将独醒唤众醉竟葬江鱼愁杀人古来得失既如此今朝幸会青云士功成蚤晩归桃源回首尘寰脱双屣
　　月下独酌二首
　　长空无云江水净月出东方挂金镜我时有酒何处斟碎碎寒光借鱼艇便邀玊兔乞灵药一粒为医天下病玊兔既不报我亦醉不知舟人解事唤我起月轮己转西山西人间万事不可了且要明月闲相随明月不解饮何事解照琉璃钟金波荡漾使我惜不撤一酌万事逃心胸
　　良时忍自弃圣代真难逢生平不知耕与战惟知猛饮大笑吟清风竹林七子岂足数渊明五栁方穷途一身不为万乘屈傲矣严陵垂钓翁明朝官满归去来兮但愿月轮不缺尊酒不空吾君万嵗坐法宫四海长静无兵戎
　　金熨斗
　　金熨斗酌醇酒熨万斛之愁肠赠尔千年之睂夀酣酣笑脸坐生春安用逢人嗟白首
　　翠碧杯
　　翠碧杯满酌正是桃花开一年三百六十日几人待得春归来春归来不饮酒翠碧之杯尔何有
　　望夫石
　　杜鹃啼血春林碧妾有离愁异今昔上尽髙山第一峯目乱防飞化为石化为石可柰何泪悬白露衣薜萝千古万古望夫恨一江秋水寒蟾多汉家天子防征役良人荷戈归不得此身未老将何从不似山头化为石
　　莲根有长丝
　　莲根有长丝不供贫女机栁梢有飞绵不暖寒者衣朝歌悠悠暮歌短下地沈沈上天逺东生白日还西流志士长懐万古愁
　　朝出青闺里
　　朝出青闺里自汲井华水井水如磨铜妾面似芙蓉照影返自叹净洗铅华浓郎骑白马玊关去令人绣被冷春风春风欲尽来何迟蚕蛾散子鸦哺儿写得短书无寄处幽恨窴膺泪如雨
　　芳草渡
　　落日渡头芳草碧伤如之何送行客客行无尽草相随塞北江南同一色秋霜野烧年年事绿芽迸地先春力芳草多情不变常行人自去无消息
　　我归矣
　　我归矣江之南一蓑一钓桃花潭桃花潭水深千尺【李白句】金鳞尾尾密如蚕得鱼輙笑放鱼去我不贪饵尔何贪移船就月还一饮天为方牀月为枕水映芙蓉烂云锦醉则纵横看花寝防花寝如之何向来忧患付烟波
　　晩望
　　久客心尝折登楼望转迷风倾苹叶乱雨重柳丝低未得趋金马何当似木鸡细寻乡国路愁听暝鸦啼
　　即事
　　北户风欺幌南桥水拍城柳长无嫩色莺老有新声书帙看慵巻茶瓯不厌擎故园何日返此地独含情
　　蚤起
　　客愁偏蚤起衰病惬晴明索酒防春瘴披衣听鸟声旧书慵捡阅新客嬾逢迎何日飞樊啓再归溪上耕
　　可惜
　　可惜花飞尽春归客未归艰难行路险老大赏心稀翰墨谁曽问渔樵与愿违江干空驻目藜杖得相依
　　西斋
　　西斋吾所构檐角颇依林潇洒松篁影暄和燕雀音青春那肯住白髪任相侵稍悟渊明乐时时抚素琴
　　自贻
　　自恨心肝拙题诗愈不工痴迷循磨蚁辛苦打虫妙道知何补多言自取穷不如长寂黙愧尔白头翁
　　要客
　　要客来何晚重干漉酒巾玉琴虚别操藤榻恐流尘山暗潇潇雨花辞短短春杖藜慵缓步愁杀独游人
　　城南
　　澹沱城南路参差柳绊烟稻秧才一寸蚕子始三眠曲折藏花地暄和载酒天清江深有兴只欲解归船
　　夕阳
　　夕阳沈谷口海水接天南归鸟自成阵暝山如半酣看云贪仰面移杖忽遗簪幽独谁相过人情老始谙
　　迁居
　　殊方留滞客迁馆避喧哗破榻依寒竹疎对晚花燕归疑识面鸟噪黙怀家囊橐无书巻新愁有五车
　　客问
　　来时麦未吐今见秀盈畦投穽还遭石登云孰有梯尔谗徒似锦吾醉只如泥行止无劳问空山杜宇啼
　　废阁
　　叠甓基犹在排空阁已摧燕愁寻旧栋蚁蠹傍新苔月色闲圆缺风声自去来废兴何可问刼火亦成灰
　　寓舘
　　一径松隂合重门院落深客来听鹊喜春过惜莺吟风月时经槛尘埃不到襟黄庭看在手白雪任盈簪
　　立夏
　　嵗旦辞江国炎天客瘴乡浴波羣鸟白含雾野梅黄恨别山随眼消愁酒满觞残魂终易断囘首只茫茫
　　喜晴
　　瘴乡仍久雨生事念樵渔江海云归尽乾坤日上初短垣张澣服幽圃理残蔬佐国知无术聊欣病体舒
　　独醒
　　野性惟怜酒无聊遂独醒风尘双白鬓天地一青萍鵩鸟宁须赋离骚未是经囘头付陈迹终欲醉防防
　　雨过
　　雨过添幽事褰裳步晓沙竹梢含静雾藤刺冒轻槎鸂鶒双随浪蜻蛉对觅花老夫诗思惬颇觉日沈车
　　野寺
　　野寺盘山腹髙秋雨霁天拂檐云漠漠穿竹水涓涓接食怜驯鸟榰笻慕老禅经年无客到门巷叠青钱
　　望牛渚
　　江迥偏留月山空不住云遥怜李太白曽忆谢将军帆影随潮上樵声隔岸闻柳花迷客眼三月正纷纷
　　屏迹
　　屏迹已恨晚疲躯今自由百年无七十一日有千忧觅酒开青眼凭诗遣白头莫言賔客少池上两三鸥
　　日暮
　　倚杖孤亭久无心辨俗譌暮山青埽淀秋汉句浮波岸震归船鼓邨喧刈稻歌未收西望眼问罪有干戈
　　植杖
　　独往怜渔艇羣飞爱暮鸥谁云天地窄自伴水云游荇叶青争老蓼花红半收江头人事絶植杖我何忧
　　柴门
　　水落烟邨迥柴门四五家晚风囘断鴈寒雨侧幽花世事纷无已人生自有涯鲸鼇真可钓吾兴欲乗查
　　雨中喜君仪要温老希圣同见过
　　潇潇山寺雨漠漠暮云寒不恨麻衣薄深愁酒盏干离披花刺眼容易雪冲冠要客能相过宁辞湿锦鞍
　　谢君仪携酒要客慰喭愁寂
　　谗人未投北君子独相亲嵗月惊春晚壶觞慰我贫松声风外急山色雨中新一醉无归梦宁论寂寞濵白莲啓日上人退避长老之命以四韵髙之
　　结宇古城边能诗后悟禅鉢分摩诘饭池种逺公莲竹飐春烟静禽歌夜月圆洁身吾有趣囘首谢尘縁
　　和石声叔留题君仪棊石亭二首
　　髙才摅逺趣凿石架危亭宿鸟依林白春苗接海青云光随帚乱泉响入琴听况得少陵句宜镌座右屏因山基大石华牓揭髙亭畦稻翻新緑山岚浮远青鸟行云际度松籁雨余听安得呉生画为予传小屏
　　寒食元舆见要南楼把酒
　　五马登城堞千分载酒船无家寒食客小雨惜花天循抚恩何厚飘零命最邅闲愁不用遣一醉暂成仙
　　排闷呈元舆
　　交态非今薄人情自古难敝裘甘我老雄劒请君弹魂逐云峯断心依酒海寛百年能几许日月似跳丸
　　谢元舆送鲜鲤煮酒
　　鲜鲤江湖味香醪日月春抚循时有赠饱暖遂忘贫玉缕空投筯金波漫入唇交情今乃见晚节共松筠
　　追和故友袁世弼酬孜老四韵
　　坐讽汤休句闽南朱夏时碧云生海峤清吹散松枝救物宁论报安禅不履危江东饱芹蕨肯赴野人期
　　寄题建阳王祖圣朝奉南涧楼
　　郎省辞荣蚤楼居鹤髪翁响分南涧水清占北风紫府云常近黄尘路不通何当陪杖履有意学溟鸿
　　闻惠休师将浮海如呉省宝觉禅师
　　去兴已翩翩轻包赴海船雾收山翠湿月出浪花鲜鼓动看风力浮沈信佛縁何时达钟阜重省宝公禅
　　同萧英伯登净惠寺山亭二首
　　策杖轻衣惬凭栏逺目明清江排暮钓緑野碎春耕嗜酒今非勇题诗尚有情薄游攀峻徳唐相旧家声一径穿林麓幽人借杖扶西山螺顶秀南塔笔峯孤好鸟当花语轻烟衬草铺登临情未足暝色欲吞呉
　　舟经彭泽谒靖节祠
　　彭泽江边邑萧疎靖节祠烟昏鹿皮画草暗菊花篱咏徳今千载言归彼一时男儿要出处此道几人知
　　螺川送别王公济朝奉还台
　　亭上客上客江头山映山白醪须酌尽采凤欲飞还帆转疎林外烟生逺渚间离愁自堆积輙莫唱阳闗
　　南山禅院
　　栋宇新成寺黄金贴翠微山眉一双碧江带两条飞乱石森门防晴云作地衣薫弦谁与奏松响防珠玑
　　同颖叔修撰游呉圃分得须字
　　地与浮邱接花如锦帐铺杜康倾琥珀海若献瑚老竹争抽笋幽禽自引雏人生行乐尔富贵亦何须
　　送象守贾正夫朝奉还台二首
　　六载为南郡归时雪满颠一家才度岭单骑欲朝天介洁终无玷精神老尚全十分愁别酒魂防鹄亭前十载音书絶扁舟忽见过有尊倾别酒无妓唱离歌海阔春光少城空瘴雾多羡君先度岭猿呌隔云萝
　　广福禅寺
　　寺与人寰隔西轩更逺瞻云烟生巻箔星斗半垂檐山对眉双碧江空镜一奁旅防招不尽愁向酒中添
　　得瑞金晖评上人书因以酬之
　　野寺三秋别缄书一度收青开今日眼白尽昔年头髙义嗟难得劳生苦逺游新亭名六以真妄复何求【上人书云林间新作小亭名为六以】
　　寄题六以亭
　　以幻聊观幻亭将六以名隔林风籁息满地月华清不动超千刼随縁度一生有时拈楖栗划断野泉声
　　立夏日示陈安国宣义
　　昨日春归尽轻衣畏暑侵落花空眷影新叶自成隂昼永惟便睡蝉清稍伴吟小团宫様茗分酌莫辞深
　　携酒就陈安国隐居小酌
　　家住逍遥国门无车马音十分消睡茗一寸已灰心春去花应尽潮生崖恐沈径须携饮具来傍荔支隂
　　寄九江陶子骏通直
　　家住庐山脚堂开逸老名清朝知止足白髪慰平生日月归千载乾坤付一觥曽逢金马客唤作小渊明
　　谢贾明叔侍御见过敝庐
　　不是少陵客宁烦谢子过雨昏穷巷柳风折小池荷至论铿琼玉幽情爱薜萝朝廷容直道予亦乐渔蓑
　　和胡与凡承议藏云山云际寺留题
　　山路入云际山深云更深老龙方晦角秀木不依林溪溜氷生面泉月印心何须长抱石天下望成霖
　　和刘汉阳浩然亭
　　磴道通絶顶登临怀敝庐山云数峯断江树一行疎旧史名空在新亭画不如自迷姑熟钓深愧汉阳书
　　和朱行中龙图游澄惠寺
　　一水碧漪漪更逢烟雨微草昏千步障松挂六铢衣冷翠光争滴残红湿不飞自怜诗句拙空伴使君归
　　寄致政徐丞
　　为问徐夫子身闲心自闲一尊陶令酒十顷谢家山云外鸿去松巅独鹤还令人起髙兴从此卜追攀
　　和君仪感时书事
　　海角逢君子细看一番莺燕展轻翰约风柳带金争软着雨棃花玉鬬寒陇笛不知何处咽秦筝着意为谁弹刘郎更赋多情曲直欲豪华将社坛
　　阮希圣新轩即席兼呈同防君仪温老
　　阮轩要客暮春时澹荡晴丝日正迟出屋花光红玛瑙隔湖山色碧琉璃老榕垂榦侵疎箔新鸭呼雏过短篱我欲髙吟还阁笔坐中刘蔡总能诗
　　次韵君仪风物可爱之什
　　二月风光着意看莫思旅食久艰难林间莺喜绵蛮语水畔花愁料峭寒游子牵衣拦道饮美人擕瑟上楼弹少陵野老谁能继君有新诗合筑坛
　　感怀寄泉守陈君举大夫
　　柴门永日泪霑巾事与心违渐失真家住江南几万里身留海上已三春明时枉作衔寃客皓首翻为哭子人多谢泉州贤府主数将书札问悲辛
　　南楼有怀元舆
　　且欲临髙遣百忧故携笻杖立城头田家隔水犬吠犬天气新晴鸠唤鸠縻迤物华春又尽纷霏尘事老何求使君闲暇须游乐莫为愁人罢乐游【元舆以予宅禁而未尝把酒岂可以仆而废他客乎】
　　开元客馆
　　裂瓦敧椽五六间地形髙下颇依山黄鹂相应雨初过緑树成隂春已还土灶有烟营饭饱柴门无客任苔斑却思一钓沧浪去苹叶蓼花相伴闲
　　酬蔡温老秀才见寄
　　一庵聊寄碧岩隂忽得新诗慰我心俊逸自追天马健崩腾还与海涛深门前俗子无形迹物外松风有好音病起可能携杖履共寻明月到溪浔
　　酬崇福长老见寄
　　寄榻西湖不掩闗残年犹得伴僧闲身投罗网归无路目送烟云幸有山新句忽传文字外旧游重想笑谭间故人风义如师少慰吾忧愁两鬓斑
　　和安止怀予北归怅然有作
　　雨余风物一番新得句惭非画手亲柳眼含烟如恨客花心凝露欲啼春黄鹂出谷方求友紫燕营巢不避人独我未霑青帝力僧聊寄幻泡身
　　列岫后题
　　谢公遗句惜烟沈更作新亭一百寻宿霭拥山眉敛翠夕阳浮水带横金黄鹂唤友鸣声软白鸟窥鱼意思深看尽物情俱是幻要须携酒数登临
　　赠子中脩撰
　　承明厌直下天来聊继昭亭小谢才珠迸玉盘诗得句月腾金浪酒盈杯江城未许民心借京国颙瞻召节囘试问行年俱乙亥固应怜我困蒿莱
　　至万安寄吉守李献父大夫
　　江水成文地最竒风流太守更能诗送将腊尽梅花怨唤得春囘燕子知一饷功勲真梦寐千年名字付伤悲盛携尊酒频赓唱幕下髙才似牧之
　　六祖南华寺
　　水转山来曲曲梯参差楼殿占清晖龙章凤袭藏天篆玉索金钩贲祖衣春去不知庭柏老月明谁掉钓船归曹溪有路人人到踏断元闗古亦稀
　　雪夜宿月华寺【唐格】
　　大庾南来山更佳每逢古寺留柴车曹溪衣传葛獠布月岭树种苹婆花千年不坏物稀有一日寓赏心无涯北人浪説瘴雾恶行拥貂裘冲雪华
　　次韵彭教授送别
　　平生爱着五云裘不爱身为万户侯白石清泉随步到断霞残月满怀收故园已恨荒三径皓首何堪困一州邂逅逢君沧海上涸鳞终欲借洪流
　　故人李端夫【昂】赴亷州从事石室致酒留别
　　才如吾子尚区区羽檄从军万里余白髪可怜归计晚青衫只似拜恩初一尊邀客非无酒千里随车幸有书已把穷通推定分故人达宦任情疎
　　次韵宜掾徐子美见寄
　　忽逢便翼寄新章不惜明珠满斛量姑熟万家花映竹丹湖千顷月和霜结庐已得陪吟社衣锦应须返故乡底事却言归未得梦魂犹欲泛沧浪
　　次韵陈文思见寄
　　星湾髙防岂能忘万丈离愁寸寸量东阁赋梅舒锦绣南山射虎凛氷霜功名未得封千户耕凿何由共一乡卷蕨秋鲈味偏美时听社鼓醉淋浪
　　谢洪府黄安中尚书惠双泉
　　北风变冷水归南浦扁舟未得行孤鴈呌云诗胆碎怒涛舂岸客魂惊谁陪髙论应悬榻想有雄词欲鲙鲸病骨支离难强起尚防尊酒慰余生
　　贵池寺照逺轩
　　碧瓦周遭映佛幢更穷眼界彻轩山光半拥初生日天影寛围不尽江诗思未容秋色乱酒醺能使客愁降陶潜肯忆东篱菊且倚栏干倒一缸
　　寄致政苏子平大夫
　　十年想见苏夫子闻説腰金便弃官云在皖山峯上住龙归潜水窟中蟠已无俗坌心休洗更有春醪盏不干我亦江南寻一壑忆君相伴把渔竿
　　送琳长老再游浙东
　　姑溪不是留君地雪窦天台更一游玉浪溅云泉尾活金盘擎海月华秋将心与客无防迹问疾何人听对酬我把钓竿相忆处蓼花红影上丝头
　　姜希哲四照轩送别
　　幽轩邀客每凭栏景物萧然世味闲翠碧湿烟山匼匝光明随夜月囘环一杯浊酒超尘外几首新诗寄壁间不得从容与君语片帆却欲趁风还
　　同倪敦复赏落梅
　　江梅千片惜离披更向风前把一巵冷艶不辞今日舞清香还似隔年期客经易水忘归处云倚巫山欲散时安得不吟仍不饮满头华髪拟何为
　　次韵昭掾徐子美见寄
　　居巷虽穷愧彼顔门无车马任苔斑冰将合沼光容净鸟不窥鱼意思闲踪迹疎来唯梦往音邮漫去得诗还浮生七十今六十蚤晚归飞寻旧山
　　次韵安中尚书钟阜轩
　　钟山鳞鬛奋晴雷观里幽轩选胜开江水北流朝海去斗杓东转斡春囘已将白雪传龙笛何用黄金筑魏台宝塔中天挂刀赤层层鸳瓦不浮灰
　　明叔致酒叠嶂楼
　　陵阳峯顶敞防干三伏登临冰骨寒山卷宿云开紫府水和明月泻金湍谢公风味君能似李白篇章我到难幸有玉船腾酒浪欲乗醉兴效鹏抟
　　送黄奉议知白州前宰清远
　　看君新作海边楼气象雄兼四五州把笔共题红粉壁开尊仍泛玉蟾秋喜分符竹临千里莫羡渔蓑退一邱此别定为生死隔雪霜霑尽暮年头
　　渊卿席上和李天贶四韵时与钟离中散并予共四人
　　悠悠嵗月走惊湍四十三时便弃官坐上得陪诸老醉尊前须尽一生欢花含余恨春将去棊算成功局未残欲向金城传盛事新诗聊代画图看
　　次韵行中龙图游后浦
　　密竹疎松鬬老苍惊飞白鸟不成双楼船飘忽随朝电佛炬青荧彻夜携酒且来寻岛屿投竿那用忆湖江君看雨过铺晴练得句须令小谢降
　　每欲收呉势未任绕城凿浦迹堪屏不知战罢楼船散空见春归荇叶深一坐清风吹往事四筵白酒洗烦襟公提椽笔诗无敌未必张途善醉吟
　　寄题玉笥观兼柬道正求逐马草草名逐马谓服之久则可以行逐良马
　　仙梁飞去有遗坛融结工夫土未干一片碧烟鸾舞破数枝红蕊鹿衔残雨经梅涧芝田熟路入萧家草屋寒晚景自怜行六十欲求逐马问黄冠
　　史君梁奉议送客至髙明轩为予言登览之胜因作四韵戏寄
　　史君送客陟髙台天宇澄清四望开一字横空霜鴈去两眉分碧楚江来庙堂孰是调羮手郡国犹淹济世才新酒正香鲈蟹美篮舆何日许重陪
　　将至夀州先寄知府龙图
　　感公招我欲论诗故嵗新年颇后期冰塞大江舟渡晚雪迷官道马行迟深深画防双开处浅浅梅花半绽时北阙除书应己到愿陪祖帐捧琼巵
　　短帽轻衫信马蹄只愁吟社爽襟期晓囘谷口禽声软寒束梅梢春思迟幸挹清标怜野逸肯将孤愤累明时听公髙论何由尽应比醍醐灌漏卮
　　置酒夀阳楼呈主公龙图
　　置酒髙楼瞰夕阳逶迤淮影转城傍画残数幅山川旧棊散一枰洲渚荒细柳倚风相并舞飞梅着地不成妆坐中佳句谁先就我欲窥公倒智囊
　　追和李白登金陵凤凰台
　　髙台不见凤凰游望望青天入海流舞罢翠娥同去国战残白骨尚盈邱风揺落日催行櫂湖卷新沙换故州结绮临春无觅处年年芳草向人愁
　　看泉台
　　溪源深几里絶壁泻惊湍欲识下岩处请君台上看
　　小瀑布
　　石架千层险泉飞百尺髙能苏旱田谷何用作波涛
　　送孔掾
　　别酒莫辞醉离歌难重论一枝新绽柳和雨泣黄昏
　　寄漳州诗僧縁进
　　一弹一絶思君肠百结鴈过无书来立尽松间月
　　忆别
　　佳人万里别一念肠千结何处望书来天南鴈飞絶
　　和杨公济钱唐西湖题
　　柳州
　　春光湖水满春色柳洲深莫作风中线条条系客心
　　十三间楼
　　危楼插湖脚绀碧十三间待月客无寐看山僧自间
　　陈朝桧
　　嵗老枝叶简春深香气新可怜湖上桧曽识井中人
　　间泉
　　人去泉长在人忙泉自间不供鱼鸟饮只是照青山
　　西邨
　　远近皆僧刹西邨八九家得鱼无卖处沽酒入芦花
　　呼猿涧
　　隔涧白猿子呼来验是真一从沧海别啼啸不知春
　　白云峯
　　湖上峯争碧此峯藏白云云光连月色鸥鹭亦迷羣
　　卧龙石
　　龙卧苍山下岂知今古春不忧雷雨作头角本非真
　　客儿亭
　　翻经人已去谁为立幽亭一望野云白半藏山骨青
　　石莲华峯
　　亭亭碧莲花何年化为石越女莫惊猜岩猿自相识
　　西岭草堂
　　应识游尘世湖边一草堂松声半夜雨花气四时香
　　灵石西庵
　　欲问庵中事人驯虎亦驯杨梅几番熟谁为借余春
　　大慈坞
　　十刹密相望林开一坞香木鱼声渐急山衲下云房
　　翠樾堂
　　深堂待游客老木竞留春花发多临水云开始见人
　　陟崖门
　　陟彼崖上门门深路还絶香草递仙风怪林藏古雪
　　步月径
　　一步复一步月华黏屐齿不知山径深疑到蟾宫里
　　映发亭
　　呉越江分断山光还映发白鸟东飞来应随渡江月
　　山居絶句
　　晓
　　柴门晓初啓晴岚堆逺峯不知何处鹤踏折一枝松
　　夜
　　夜防户闭黄庭看未终西岩一声虎四壁生清风
　　春
　　自埽松间叶冰霜一半开碧桃花未发停待漉香醅
　　夏
　　永日琴为伴前邨酒可沽松隂拣磐石赤脚踏冰壶
　　秋
　　有酒看云饮无书寄鴈囘数蛩鸣败草一叶落青苔
　　冬
　　黄昏鸟飞絶半夜猿啼切纸帐寒不眠开门数防雪
　　百嵗老姥自云平生未尝服药
　　不服丹砂不养真老来天与健精神自怜五十头垂雪始见人间百嵗人
　　月下怀广胜华师
　　下方遥忆上方僧素月青林隔几层钟磬声沈香篆熄只应诗思冷如冰
　　题华师院壁
　　邂逅营居得近僧惟师更住最髙层半瓯香茗浮春雪一饭寒蔬带晓冰
　　次韵和孔周翰侍郎洪州絶句
　　谁知北客与春期乍见山桃一两枝却忆洛阳行乐处卖花天气晚晴时
　　渔船归尽晚江空只有杨花罥细风多少春愁与春恨为君都付酒杯中
　　不到天门未肯囘重山复岭一时开仙风桂露争飘洒襟袖都无世俗埃
　　金陵
　　洗尽青春初变晴晓光微散澹烟横谢家池上无多景只有黄鹂一两声
　　日公緑萝庵
　　一庵春静緑萝舒拂拂香风晏坐余只恐乗云沧海去未应池水老鲸鱼
　　再至汀州倅宅南楼
　　楼外青山似故人雨余山色静无尘青山依旧人还老一片离愁挂晚青
　　史充侍禁以简问予小舟揺兀絶句戏谢
　　渡江乗兴泊江干草衬残花色未干惯在钓鱼船上住一蓑一笠伴春寒
　　君仪惠莆田陈紫荔干即蔡君谟谓之老杨妃者
　　莆田干荔老杨妃谁在开元得见之却忆沈香亭北畔轻红曽照赭黄衣【杜甫云轻红擘荔枝】
　　睡觉纱防酒尚醺老来诗句怯题春搜一夜添华髪不认青铜鉴里人
　　春归
　　九十日春今日归丁宁莺蝶莫相疑明年信到梅梢蚤不似人心有改时
　　谁道青春去未囘我疑长在黄金杯只嫌花片随流水荡漾无情唤不来
　　陈老父携茶见访因留小饮
　　有儿不娶似厐公香火传家悟性空父子相扶俱白髪世间能有几人同
　　酒海吾饮器也
　　红浪滔天玉海春方壶有路可藏真长鲸一吸桑田变知是人间几嵗人
　　天柱阁
　　羣峯奔来一峯起千丈芙蓉碧霄里老松自作孤凤吟潮浪时生三井水
　　次曲江先寄太守刘宜翁
　　学佛学仙君自悟多愁多病吾难任兵厨酒熟青梅小且置元谭伴醉吟
　　古羊江口
　　古羊江口两山隂野客停桡为一吟面逆寒风望苍翠老来惟有爱山心
　　雨霁小饮示曽令
　　岚云送雨一番凉把酒休言忆故乡荔支鲥鱼相伴熟画船捶鼓下灵羊
　　送王侃主簿弃官归南城
　　纷纷岚翠扑征衣满酌离觞对落晖忆着故园心已醉更堪临水送人归
　　林和中家观昼巻
　　芦花水落秋将暮鼓翼各寻云外路为问归飞归底处我今亦向江南去
　　次新淦先寄刘中叟
　　平生志愿各怀归今日江湖乐自知一笠一蓑明月夜竿头丝动得鱼时
　　新淦西禅緑野
　　圆如鹄卵压沧洲一榻敧眠颇自由春色解囘林野緑如何只白老人头
　　出万杉
　　禅庭欲别更迟迟犹恋凉风洒客衣无力便分青嶂住满怀空带白云归
　　藏云寺酌泉
　　不到藏云四十年寺名重换屋新迁清冷不变当时味只有庭心一眼泉
　　永安荣仲谋秘校访别
　　感君随月跨征鞍来访熙宁旧长官莫讶髭须浑雪白哭儿清泪不曽干
　　逢东林旧僧
　　宝陀岩下种松篁旧客欣逢煮术汤忆着东林携手处千年添得两眉霜
　　重题公纯池亭
　　凭栏尽日看山色敧枕连宵听水声一防红尘无入处几家池馆近清明
　　招陈守倪倅小酌
　　梅花落尽杏花迟终日亷纎细雨霏不倒一尊消客恨可怜醒眼送春归
　　敦复午节惠酒
　　双壶分送赤泥封辟恶须令气吐虹何用江心铸明镜清尊照面似青铜
　　阮师旦希圣撤垣开轩而东湖仙亭射的诸山如在掌上予为之名曰新轩葢取景物变态新新无穷之义
　　羣山髙下浸湖漘瞑霭朝霞物物新驿道更穿东北去青铜影里看行人
　　东湖水似鉴湖明红白荷花自在生只有香风吹客座更无烦暑到檐楹
　　轩得地向潮开要客登临共一杯白鸟探鱼长不去清风吹水等闲来
　　一湖緑水当净百里青山巻箔开只恐夕阳催客去不嫌幽鸟趁人来
　　鉏去蒿莱地势平开轩潇洒瞰东城山湖变尽朝昏景只欠青猿一两声
　　次韵安止春词
　　寻春行过古城东春气先从海角通池草怯霜拳嫩緑山桃迎日展新红
　　一杯浊酒览春光人世纷纷任短长细草自匀新嵗緑落梅犹散去年香
　　茸茸緑芷香无比防防绯桃蕚半敷却忆江南江水满一条晴练接天铺
　　青春又送一年来不道春霜两鬓催春浅春深春自老且将怀抱向春开
　　又和
　　斜日防扶岚气暖好风能送笛声长倦投芳草人人醉流出残花涧涧香
　　花笑莺啼酒可沽山光水影澹烟敷垂杨欲碍春归路更放轻绵匝地铺
　　营巢新燕惊垂幙采蕊娇蜂避落花着处风光浓似酒行人何事苦思家
　　访隐者
　　一径沿崖踏苍壁半坞寒云抱泉石山翁酒熟不出门残花满地无行迹
　　谢陈昌国惠酒
　　欲泻琼浆洗我忧玉壶分送不知休醉来一觉还乡梦看尽江南二十州
　　净惠寺清轩
　　枯笻怀袖老清时万事纷纷久不知隔屋荷香消午暑红薇花影在深池
　　予家小山
　　晓
　　晓光初透玉玲珑迥与真山意思同苍翠正含烟雾湿一峯先占太阳红
　　雨
　　林林银竹注潺湲迸玉跳珠乱壑间不惜倚防襟袖湿为君吟出雨中山
　　城西阻寄纯父太守
　　三春复作厯阳游倾听髙谭洗我忧已出重城望賔榻暗天风雨泊孤舟
　　浚卤卧病少愈言怀
　　入竹细风连阵暖隔墙幽鸟数声和病余斗惜春归去枝上残红应不多
　　和北山泉老
　　已将形影老江南不饮情怀稍自谙安得道人挥玉麈一宵清语响园庵
　　访华阳隐者
　　小径斜分石磴通萧萧古屋隔杉松主人无事昼慵起残雪满庭春未融
　　三月三日
　　一盏扶头又半酣久无归梦到江南桃花欲发杏花谢细雨斜风三月三






　　宋百家诗存巻九
　　钦定四库全书
　　宋百家诗存巻十
　　嘉善曹庭栋编
　　倚松老人集
　　饶节字德操抚州人曾布之客也性刚峻与布论不合因弃去祝发为浮屠更名如璧自号倚松老人居襄汉间声望甚重吕居仁尝有诗寄之云从君乞妙语一洗诗酒汚又云小庭留得清秋在已见霜红未见君其倾倒如此
　　送故人
　　秋风夜作万马声草木自有离别情君行何不卜春夏况我抱病方竛竮吾生不祥忧患幷行李四方影随形少年之气追琢尽胸中独抱渭与泾世人纷纷水火争我欲从之惫不能骑马时寻故人舍掀髯扺掌意自倾图书万巻相将迎座无凡儿眼更明惟酒无量与兴防吾醉未去君经营不用赐金为解酲一月何必一日醒此中万事气自寕勿语世人人不听君今胡为忽戒行使吾此计堕杳防君行潇湘絶洞庭沙头水落鼍夜鸣想君抱恨寐輙惊起吊湘累涕涙横顾我徒为世网撄前行霜雪后榛荆谁为傅之凤凰翎与君方驾寻此
　　送善权归豫章
　　北斗以南好风土西山爽气吞吴楚前軰风流固超絶后生法像仍竒古道人乆学祖师禅败裙破衲今几年胸中秀气磨未尽时出新诗皆可传都城鼎鼎冠劒伟并埽权门日中市道人香火办寂寞有脚不踏公侯地古来贤俊能几何只今零落亦已多一见道人气象足蒲团棐几生春和吾思伸睂向林莽未暇优游取卿相扁舟今日与君别明朝梦落江湖上
　　阿智歌
　　吕卿诸子森如猬不作世间儿女气封胡羯末自行列麟凤龙各异致小儿阿智甫七龄衮衮似欲无诸兄疎睂秀目澹玊雪覆肝立壁开天庭自从诸兄授孝经淋漓笔墨有典刑客来推席俨在庭举头揖客客为惊吾知吕卿大源委黄河昆仑千万里政令凡儿出其中不扶而直麻生蓬况如此雏落落自竒伟出门汗血当追风
　　寄夏思道恵示缣帛
　　忆昔南方木叶下祝融逗留不退舍闾阎未简卒歳材明月满门自宜夜而今身在天中央日月寒暑遵故常西风今日我为政防防尘沙何可当浮云倚势不解事浓隂数日酿秋思卧病但作仲卿泣载酒谁问子云字故人千里知我寒书来遗我帛数端拣丝织作经纬称长细广幅尺度寛染人暴练勿设色衣被皎皎识君德
　　赠陈侯
　　古人已朽不可作长安年少多岳岳大官五斗仅代耕舒缓养髙简肰诺陈侯气稳天机精心胸开霁脱检绳只今冠佩奉朝请折节重士身自轻主人斗酒相逢迎金尊玊槃红烛明黄花彻秋未了残月挂檐霜气清气吞百吏不足数滑稽巧中一座倾座客未用喜且愕陈侯吏事复不恶簿书狱讼谈笑了盗贼骨惊吏胆落至今鲁山驾车处防使齐儿畏朱博方今天子坐明堂指麾羣丑如驱羊安得吏师如侯者上应列宿布四方政治岂但几成康
　　送彭渊才如北都
　　吾学如水马尽日忙不进结交有神竒所得尽豪俊十年困三舍万事到两鬓风流半零落吾道或拘窘彭侯南方来超妙有逺韵落落涧壑资倒屣解吾愠胸中几年读正朔谨尧舜盘盂百家伎钩致得幽蕴夜半一商畧气与山岳峻方洋及卫霍似是老行阵峥嵘济时术百未一见信自言穷逹机默与寒暑运功名盖偶然未暇以身殉伟哉君子勇一语破幽愤何时灯火防懐抱为吾尽
　　次韵刘无言游法云寺
　　磨蚁迭左右铁炭互俯仰嵗月如牧马快骤脱覊鞅方希草元雄未羡画睂敞刘侯啓予者险韵写胜赏读之令人醒居然见图像我昔曾此游僧梵荐肹蠁撞钟鸣木鲤破我颠倒想百年能几何万事苦鞅掌丧身声利塲齿角伐犀象前辈晓星散后生春水长君看门外辙盛气日来徃道人初不省禅寂异到壤乃知雨花地可以透迷网君侯此嘉集尘迹已相荡援琴写我叹中夜发哀响
　　士大夫湛于不义虽穷极富贵君子过之弗顾而况女子失身委巷容笑之贱亦岂能自拔哉吾友人赋叹息行有为而作诸人既属和仆亦拟古乐府为辞伤之于其末开之以正是亦诗人之意也
　　叹息复叹息丹砂为土玉为石谁家女儿妙无敌日日当窗涙霑舄问之何思复何忆深颦欲语语不得回身抱琴不回面清商自写昭君怨朔风萧萧霜月悬万里黄沙鸣一雁此声此意太分明犹恐君侯未防情从头却欲为君说恐君断肠君勿听黄鹤一去已千里雉子髙飞亦能几人生长短要自裁嗟尔此身今已矣刺刺促促徒为尔
　　次韵刘时可刘将赴宣州幕
　　吾客汴之滨梦寐大刀头幸逢刘伯伦衣冠少其流胡牀白羽扇语稳气不浮异时果下马髣髴遍九州每思张翰鲈为登王粲楼食贫节益苦异哉居拙谋宣州虽多贤禄仕恐未优长女嫁及时大儿婚可求长才不自献澹与众人俦君其吏隐欤吾亦沧海游
　　次韵谢公定时夏均父招诸客泛舟游百花洲
　　好事屡载酒扁舟每乗兴况当秋气清开吾心若镜风漪蹙寒緑日榦下脩影却从苍翠中羡彼各飞泳翺翔数仭翼白小一寸命微物有至乐此理湏自领君侯静无哗敢以一豆请人生百年尔飞电作光景试看楹间悬俯仰嵗月永堂堂宼莱公祀事荐时饼吾徒岂不老噉蔗入佳境况兹诗酒习已自破清净聊湏明月来褰裳踏归艇
　　戏汪信民教授
　　汪侯思家毎不寐颠倒裳衣中夜起岂惟蓐食窘僮奴颇复打门搅邻里凉风萧萧月在庭老夫醉着呼不醒山童奔走奉嘉客铜缾汲井天未明
　　送赵廉访
　　飞来之峯可图写画工摇笔不敢下玲珑八面尚能摩万古冷泉那可画赵公胸中有泾渭爱山自得山水意向来与客到峯前亭上酌泉赏泉味我客峯边一蔀室关门无事輙终日公来剥啄自敲门暂解跏跌为公出池上烟光初过嵓花胶轕开无数曵杖惟愁猿犹惊笑谭复恐蛟龙怒闻道公归朝玉京王事不敢寛作程想公拜舞升天廷雍容奏议详而明知公不独称安寕疎民利害通民情吾君忧民精且诚愿公中和辅太平张执权主簿同二知县大夫入山作诗并以见赠亦次其韵
　　吾不学支公畜马作戏剧道人不韵亦成癖又不学云岩常说老婆禅苦道炽然説墙壁归来挈杖访饮虹【饮虹亭在悬瀑之下】携诗过吾三士同吾喜坐之鹘壁峯下视凛凛十八公诸人胸中何所有文字万巻皆蝌蚪平生笔端自有口簿书透处时一吼白面王孙金作鞭怜渠政遭富贵纒今朝此乐戒勿传一笑蚊蝱空过前
　　赠道人张谦中
　　道人髭防似民部平生篆心独苦世间笔墨一防无骎骎气象追千古道人得师在何许秦汉鼎彛周石鼓若峄山碑若诅楚二李而下初不数异时心醉不窥园依绳作直规作圆一朝妙解主人意脱落尺度诚其天嗟君絶艺世无敌勿示时流渠未识我亦当年好古人推席为君三叹息
　　为卿昙辅作一枝庵诗
　　百年七万二千饭【见胞胎经】捡校劳生岂无限巍巍孰是真丈夫应作已作所当辨不信穷通手翻覆自穷自通均不足穷思大厦千万间通或胡椒八百斛道人不与世俗俱一枝自占巢有余有时放杖据髙梧睥睨三界如蘧庐春风数日到梅蕚吟绕寒香雪欲作归来跌坐尼师坛栢子烟消泉一勺圆明妙相本无我一切有求无不可平生髙见隘古人焚弃经方见何左老僧年来学禹步跰鉴井不能去还丹一粒能几何从此游山不知处
　　送宋秀才
　　东风欲归不可挽门前芳草青青逺倚松卧病不能行肩舆出门还复嬾先生家住岷峨下当年神授神仙卦死生祸福如眼前从来卿相争称借倚松卧病正无聊袖出神方色闲暇我知公意事仁义不学世人事财利无尽先生如古人一见先生爱其真几年门下真子弟付之万事未尝计或云公可为身谋先生一笑公何醉倚松老矣世共怜公独何心徳如天从今藜杖傥能扶山长水逺公能从吾无
　　润屋轩诗
　　层崖如立壁秀润初欲溜下有癯道人异时妙基构为山不为屋岂待吉日戊轩成玉满堦不减朱门富松篁既崔错云雾亦臻辏霜威入松骨古滑喷泉窦谷风巻檐回浩荡金石奏骚骚乌夜啼鼎鼎雉朝雊时于藤萝中便捷一猿透客来坐胡牀纸帐巻轻皱儿童敬杖履文史当俎豆微薫出小鼎长瓶上虚甃此乐君有余何为尚奔走记我识君初昂昂野鹤风姿入清古气象胞九陋我游山海间未获一角兽如君亦几何不落余子后君如佳少年气出万夫右平生千钧弩要以一手彀虽未防睂苍典型已可汲深非短绠善舞属长袖愿君浚其源故道或可复功成归北轩趺坐了昏昼
　　送不愚兄香严行
　　君不见香严之山天下望何必楞伽称海上龙湫直下一万尺鹘崖突起三千丈借问何人出其中前有国师后闲公中间有人骑乳虎大雄敬树真卧龙山中壮气今重振堂上老人提旧印晶明如住广寒深渊泉自吸沧溟尽兄今三十未为老名利波涛拔身蚤向来自裂子夏冠翻然便刬天然草如兄勇鋭世莫比谁与同生亦同死只今文采尚未章人道香严有真子隋河浑浑日夜流兄今倚柁到南洲南洲水洁草如染自在沩山水牯牛
　　次吕居仁送李商老韵兼简李去言兄弟诸同参
　　开门对南山万物尽昭告自是君不领岂是君不好诸人如骥子矫首万里道援琴欲写之促轸不能操请子试停手趺坐东南奥
　　同参如用兵各出不防期一将夜破敌诸将或未知如何卫霍材局趣窥短篱军储有量数嵗月未昜支惟兵不可宿蚤寄入塞诗
　　用蔡伯世韵作诗寄之兼简吕居仁兄弟
　　至理本旷夷小道皆左僻信能弹指了可死不待夕松毛巧妇禽螺壳寄居虫二物自广大那知十方空百年固多变深谷或髙岸要知悟破迷大似理易乱三世如旦暮四大转风火傥能了无生如观掌中果
　　示故人
　　变化宻移何太急刹那念念一呼吸八万四千方便门且道何门不可入入不入晓来微雨芭蕉湿殷勤更问个中人门外堂堂相对立
　　客舟
　　三界众生俱是客就中君是客中客眼前何处非君家莫道有家归未得
　　谒汉髙帝庙
　　凤皇山下緑茫茫杀气犹纒古战场他日英雄矜胜败今时田野话兴亡狗烹兔死已千载雷动风行尚一方过客若余秦父老拜祠犹有泪浪浪
　　赠隐居
　　竟体芳兰君可人一轩风月澹无邻丝麻十亩他年老文史三冬上世贫浑浑淄渑空自辨耽耽狼虎漫相亲了然道眼都无许只有莺花满意春
　　次韵彭圣从秋兴
　　澹云疎承秋蚤白露清风引夜长已见毕星朝北极似闻骁骑卷西凉只鸡还我田家味小胯湏君官焙香千古步兵今逺矣属谁长啸作鸾皇
　　次韵米元章壮观
　　晓色邨邨澹春风树树秾入窗中夜月千里隔江峯酒道穷通乐诗原左右逢客来应下榻石铫煮长松
　　端午日
　　艾叶斜枝短菖蒲节长绿云依鬓乱红雪落杯香风物江淮似功名嵗月忙泽间人吊屈应有泪浪浪
　　山居
　　小径深通竹疎篱巧过藤冷猿啸古木饥鹭啄寒冰贵客终难屈蓬门不用譍此中有佳处黄巻短檠灯门拥深深草溪明衮衮沙冷烟浮菜甲小雨荐茅牙老兴元无系春工竟自华邻翁却相可步屧过渠家
　　送王长元同弟次元赴官
　　梁苑春未竞隋河冻尚肥鬓毛开老境甲子运天机华鄂君方仕樵蘓我未归凭将汝南麈慎对可人挥
　　息虑轩
　　雨暗藤经屋春深草到门客来非问字鹤老不乗轩花气飜诗思松声撼醉防呼儿换香鼎趺坐竟黄昏
　　九日发淮康
　　九日非吾事黄花亦谩生未倾彭泽酒还背汝阳城细雨秋天近西风白葛轻山邨逺城市可有笑歌声
　　麻城道中
　　拱道新松无数青晚风十里撼江声栋梁不是寻常度宐有长松待老成
　　次韵
　　杨栁池塘表里青鱼儿偷眼畏蜻蜓夜来雨过菖蒲静倒浸中天四五星
　　观鱼阁
　　纷纷干没可怜渠小阁诗书自有余日背竹林风过栁试扶松槛看浮鱼
　　春日即事
　　风光竟嵗宜人少乐事惟春取数多果下小骝君借我一鞭随意掠烟莎
　　盗获
　　似闻有盗起空舍闻説驱除唾手间枹鼓不惊鸡自午先生闭戸养三关
　　寻梅二首
　　闻道香寒犯雪开駞裘絮帽探春来立春恰在王正朔次第羣芳不待催
　　乐事何如忧患多寻梅不厌数经过从今直到杨花尽终始春风亦几何
　　望山
　　文章二子东西汉人物诸何大小山四海有家归未得眼看寸碧便怡顔
　　覇王城
　　百年父老不知兵楚汉相持尚有营日暮牛羊归虎落野鸡飞过覇王城
　　答恵海首座海乃圆照禅师小师
　　闹市丛边荆棘侵栴檀独秀旧园林俊驹昔是吾家瑞老鹤今犹万里心短笛凄清秋水濶乱山髙下白云深当年得力分明处竚聴炉香演一音
　　龙生龙子气骎骎拄杖横担徧寳林果得云门函盖句肎防黄蘖老婆心扶疎绿树西风薄零落黄花秋意深若问宗风竟谁嗣请将消息问威音
　　莫叹宗师久屈沈赵州八十尚丛林脚跟防地便无事鼻孔撩天非有心落笔满堂嗟敏妙谈元终日见精深丁寜佛法无多子三角泥牛演梵音
　　流辈推髙不独今当年成笋便平林白云纵有为霖意流水曾无恋影心问道故人归雨后供香童子立更深青山不免露头角短幅斜封更嗣音
　　同广徳和尚及诸禅伯游山有作次其韵
　　扪萝挽石复穿云却叹公侯走世尘碧嶂回眸三界小红崖移步百花春长沙只解随芳草王老犹难避鬼神不道游山末后句藤遥指牧牛人
　　海印生日
　　优鉢罗花此日开法王真子异凡材平生极力参耆旧晚嵗倾心接后来得意篇章浑简易防情风境自徘徊儿孙只麽酬恩徳倒挽沧溟作夀杯
　　寄诸同参
　　好笑多知一老翁湏言妙用及神通吾无佛説并魔说谁问南宗与北宗麤饭有时聊饱腹破衣随分且遮风他年同道如相过沙铫煨茶竹叶中
　　山戏赠谐文章
　　水母潭边窣堵波下头有个老禅和蒲鞋旧日曾供母寳夀平生不渡河衣鉢三千旧风景形模十二古头陀是凡是圣人休问门外寒松巻薜萝
　　赠灵岩徳云庵主
　　道人徧歴五家宗归隐林间事事慵棐几有时吟夜杖藜随意倚寒松揷天戸牖险更险拔地楼台重复重借问师庵在何处巍巍坐断妙髙峯
　　徳云庵
　　岩下虚通上入云众山围绕一山尊徳云只在此峯顶童子何妨问法门已种穉松三百本待移苍竹一千根不湏更学药山老月下啸声惊逺邨
　　次韵鉴碧轩
　　当轩方鉴碧溶溶无事道人居此中弟子来参洗鉢话朋游旧识钓鱼翁一奁深渌桃花数尺寒漪竹叶风个处好懐谁共委俯青飞鸟过晴空
　　戏乞石菖蒲
　　古涧灵苗不易遭寸根拳石着身牢齐如秧稻刺春水小似神负绿毛未与幽人共夀考曽随迁客赋离骚阿师垂手入去应许珍竒付我曹
　　次韵卿山主梅花
　　嵗事功成雪洗尘化工着意制清新遂教天下无双色来作人间第一春未许调羮传岩老聊从遗兴杜陵人遥知月下绕千匝桃李成蹊未是频
　　再次韵关子开
　　我初诖误背簪缨君亦前生失念僧得意那知蚁旋磨反身方悟鼠侵藤髙才自合参廊庙朽质聊湏活斗升已破小团盟异日速来相就凿春冰
　　次韵灵隐小轩
　　小轩容膝趣清深只有溪风夜月侵络石静移春后蔓凌霄危露雨中心松窗旧有秋虵帖棐几谁赓雪子吟他日幽人问佳致茂林脩竹似山隂
　　送以照上人
　　三年坐夏饱湖山梦绕江南身未还一见道人知妙质暂闻乡语破衰顔朱轮华毂何曽乏白拂长藤自不闲特立如师世无几为君出戸立潺湲
　　和不愚兄庵颂
　　四海归来坐太平莫令华恼空生归云无事朝犹巻老马休心夜不鸣胜处林泉九节杖闲中日月二升铛晓来乞火打庵戸想见春风一梦惊
　　用朱元方韵寄深明郎中二首
　　当时冠盖集只园大似农夫值有年厐老一言投马祖陆侯彻防见南泉古今已自融三际语默何曽落二边父子并为同社客团栾应话老婆禅
　　刹那念念转光隂已过方来不住今身似虚舟从不系魔如敌国谩相侵未能以幻还修幻岂暇将心更用心以说为宗遍天下思公一笑白云深
　　次韵镜上人
　　妙处从来自不传少时喜乐似初禅为山何止不成篑掘井于今未及泉自了一身同昨梦顿麾万事付苍烟因师聊作逢场戏老马为驹不受鞭
　　色声香味心縁触忍进尸坛般若禅但识曹溪一滴味始知天下别无泉乳衣百澣犹闻气城郭非遥蚤见烟到底输他真定力暮途快马亦须鞭
　　改徳士颂
　　衲子纷纷恼不禁倚松传与法安心缾盘钗钏形虽异还我从来一色金
　　比复僧相不愚戏作三颂恐观以谓吾徒实有喜愠故复次来韵不免道破兼寄祖禹同参道人
　　圣主生知本解禅故教勘破暜周天一原大似东西水同体何殊左右肩把定丝毫浑沮丧放开顷刻便芳鲜衲僧败阙知多少且笑髯舒三十年
　　复用韵自咏倚松
　　庵外无人谁过前老松千丈独参天煮茶春水渐过膝却虎短墙才及肩已送晩云归浩浩未分芽菊竞鲜鲜客来问我何时住笑指松枝数嵗年【松枝一嵗长一层歴歴可数】
　　不愚兄示上元佳句次韵为笑
　　溪云酿雪展还收数日春严罢出游月竹萧萧香转座缾汤隐隐被防头一灯聊破上元梦半夜稍增涂足油说妙谈元吾不防从教髙卦雪峯毬【时戏作灯毬】
　　次韵赵承之殿撰
　　第一流中能几人瑶林琼树恐无邻恬游事外縁闻道忧到睂端止为民出处不哗浑入妙文章无意自通神头青面雪关渠事要作菖蒲几砚春
　　扪虱新篱
　　瓮牖近山颠人言阙短垣聊湏安虎落未免代龙孙留路依松罅埋桩避石根从今有来客道得始开门
　　山居杂颂
　　石楠子熟雪微干曽向人家画里看觌靣似君君未领问君何处有遮栏
　　禅堂茶罢巻残经竹杖芒鞋信脚行山尽路回人迹絶竹鸡时作两三声
　　溪邉小立聴溪声日到溪心衮衮明独木自横人不渡隔溪黄犊转头鸣
　　暜严台上平如掌自是游人路不通要识暜贤真境界乱山如浪涌云中
　　答惇上人
　　因君撩我彊题诗却忆当年梦里时不识江南好风景采苹人唱鹧鸪辞
　　送通上人为长芦行乞
　　白苹风作蓼花秋万顷寒涛巻防流八百道人禅定起送君持鉢上行舟
　　偶成
　　松下柴门闭绿苔只有蝴蝶双飞来蜜蜂两股大如茧应是前山花已开
　　题宗子赵明叔盘车图
　　跌宕平生万里程盘车一展老心惊溪昏树暗牛争力似聴当年风雨声
　　眠石
　　静中与世不相闗草木无情亦自闲挽石枕头眠落叶更无防梦到人间
　　晚起
　　月落庵前梦未囬松间无限鸟声催莫言春色无人赏野菜花开蝶也来
　　江上
　　秋江渺秋风急芦花不飞露犹泾江头倚杖不逢人鹭鹚飞上渔舟立
　　应上人作法华佛事过余求颂为作短偈
　　未明心地法华转心地明时转法华老子年来浑不防野梅开过竹横斜
　　赠相师
　　楛木岩中一病夫问生何处着荣楛却湏自把轩辕镜还见从来面目无
　　别草庵
　　非利非名非有求浩然乘兴亦南游白云出洞初无累绿水逢坳本暂留石径不移松雨晓茅檐长付竹风秋客来欲问庵中主楖栗横挑四百州
　　蔷薇
　　蔷薇作架髙一丈准拟春风如许长可怜条间一寸叶中有嫩色三月香
　　闻杜鹃
　　落月过山风露清鸡声未作天欲明杜鹃不管人残梦南枝飞过北枝鸣
　　毛雍玉县丞到山中
　　何事凌寒带晓暾髙才不肯簿书昏别峯小寺已鸣磬夹道短篱犹闭门雨后松枝浑黛绿冻余泉窦尚春温聊将二物方君徳富贵功名不足论
　　访韬光庵主不遇
　　紫蕨伸拳笋破梢栁桃飞尽绿隂交道人闭口不知处黄栗留鸣鹊在巢















　　宋百家诗存卷十
　　钦定四库全书
　　宋百家诗存巻十一
　　嘉善曹庭栋编
　　龙云集
　　刘弇字伟明吉州安福人元丰二年以明经及第主通州海门县簿调临颍县尉绍圣二年知嘉州峩睂县会开宏词科弇试豫选改太学博士元符中进大礼赋哲宗嘉之除秘书省正字厯著作佐郎充实录院检讨官以疾致仕卒年五十有五弇儿时资警頴诵言日万余甫长落笔骎骎恃才不少贬性放达不防细节所为诗文掀幽抉奥铲荡庸腐居龙云乡即以名集共诗文三十二卷周必大序之谓庐陵自欧阳文忠公以文章续韩文公正传遂为一代儒宗继之者弇也祖贤父慥俱有声弟龛翕畣皆登进士
　　赠贾仲武
　　贾侯器宇何轩昻下视龊龊真粃糠睂分八字髭根黄自许忠胆铁石刚雕弓一挽一石强锦臂错出虬青苍匣劒排射星斗光壮心飞过祁连傍架鹰朝按血染裳铁骢骑出辔闹装健儿前呵檛列行捷矢齐指云中鸧岂惟武力称擅场亦有文价腾焜煌新诗字字古锦囊清论洒落飞天潢险韵千百敢独当管锋落纸铿琳琅古文探讨屋壁藏史传山岳遗毫芒酒酣往往歌慨慷连巻大白鲸吞航自云畴昔富文章家在冀北边一方天书屡膺贡州乡云衢卜日横鶱翔中间落泊志不偿武科拉取如截肪况有豪气十丈长蟠蛰仅类绊骕骦苦恨天骄久颉颃抚臂便觉大袂攘坐縻岁月耗囷仓口厌醇酿饱肉粱吾非斯人可相望要且报国真不忘我来自东甫春阳邂逅绀宇同一觞幅巾轻蹝追徜徉促膝调笑初无妨自知投分出泛常豁如馁腹得糗粻短长不复置形相落去防睨决壅防嵇生转觉嗜锻忙髙阳还因酒发狂漫叟戏规只搅肠防嘈不减笛弄羗截竹岳顶掀沧浪拨云春茗夸头汤爽齿旋复行蔗浆黄金大颗披橘瓤插首往往罗幽芳顷兹行乐殊未央更辱邀我临山冈大壶载酒冽鼻香果饤棃栗庖麏麞韩刘黄胡狄与张一一潇洒杂佩珩髙谭终日佛老庄妙理密契矢插房絶倒顿足争跄踉罢去追惜成悢悢谁谓夫君气特扬投以大句尤加详啓圅惬兴剧爬疡忽疑写睇临望羊髙跻欲斧李杜吭麟凤自是品物祥邀予属和驰缣缃直取夷险分驽良九牛犒师始落铓正喜先获大脔尝洪河下涌淼沛滂囚屯众鬼纳大荒脱走束缚投桁杨泞郎瞰临获与臧满注羿矢连九旸沈魂夜泣青女霜此来继辱厚意将殆欲引辙观怒螗狗尾续貂弥足伤雕胡未易加糠防搏空方见一鹗飏短翮便可枪榆枋咄嗟岂得不知量区区琐碎久嗜菖食鱼谁敢期大鲂尚欲勉强牵牛箱无盐弄姿映康庄难工只益羞姬姜聊将瓦砾酬琮璜终愧后乘非腾骧
　　仪真吕明父席中观新曲
　　有客扬楚舲归兴汩吾事波神悭冬涨吞遏限修防转头凋岁阴蓬行变匏系一逢金銮人穆我若清吹挽置十尺牀渊襟扫苛细壶封拆初黄露液攒沸蚁老实侑朘紫枯螯嚼霜渍坐有豪爽賔哗哗睨云骥屯云刮痴白有如拥天篲疏櫺炯萧森北固决遥眦半酣大轴出鲸窟咀甘饵当中倾圃琚瑀纷百缀物愁殚渺情神妒夺孤閟快魂疏泠泠大叱囘熟寐况复仪真曲不减铜鞮思凄清激呉音皓齿曽未愧辛醎皆可口巻舌得真意初如严冬逼肃物有余惴末似阳春囘怳入众骨醉将坛凛先登乐府仍一洗吕侯斯人望胸中吊古气二十佩青纶三十清闲侍髙纒见腾踏茂渥擅襃贲顷来笑画脂无补当身寄卜筑傲园绮秋蜩一官蜕大笔横利槊兴来即摩垒非如骚防徒冗语酿愁悱珍重白玉船虹吞楚狂子
　　癸酉岁暮寿春道中五首
　　有城有城半芜没倔强当年开狡窟青缰白马成底事魏得其狗空凌突清淮不洗饕利魄石马崔嵬化英物据鞍浩叹为踟蹰但有悲风起蓬勃
　　有鸟有鸟髙飞鸿哀鸣嗷嗷只影东枯声防防霜后叶狂态骚骚空际蓬秋毫不碍挂天斗一气正在胚腪中客邪中饥乱心曲短裘垢袜催衰癃
　　有渡有渡背北城凌排驾淮吹暮声邮程未央岂病涉寄汝一檝椎生平古来豪士重感慨车下未乏宵衣征出处任天幸无苦有如此水吾其行
　　有叟有叟皤两颠杖藜道周傲天年怀顔发笑挽行子胡乃惫为忘舍旃吾侪小人敢不勉孔孟巻辙如趋肰男儿秃胫乃始已非尔所知徒怃肰
　　有客有客垢发防羮魁挂鞍无宿储翘心北阙比寒藿它日南山抛旧庐逆旅丈人真脆意揖我下牀邀踞悠悠髙门击鲜子萍匏殊根勿诮渠
　　石廊洞【在水新之莲花邨】
　　君不见仙家三十六洞天西南大半盘苍巅此外元阳擅崭絶况有石廊人喜传碧莲参差隅地涌徙倚危梯飞防蝀阴阴洞户半空开一缕聨凹愁寄种万钧崔嵬挂礧石吁可怪兮若飞动天肰湫面寻丈间寒匊初悭媪神捧紫崖防茸瑶草秀悬泉涓涓挹天酒淑灵岂即乾坤私窟宅宛是神仙旧飞鸟防影阳光囘游子履深惊殷雷九夏三冬自囘斡雨旸寒燠争喧豗神物奄有似无谓突兀古庙当岩隈鼪鼯笑舞助怪变落日愁絶松风哀瞰临一方殆天意累露之疑此其是仙乎仙乎胡不归忍使秋燐泣阴鬼
　　李宰新成假山
　　夫子絶俗姿趣尚豁云海花移洛下品池割天潢派中闲叠嵳峩石手纷磊磊功侔一篑始正尔临爽垲罗浮穷南势迎目出巧怪洗昏新罅发秘匿若有待鶱腾天呉揖耸削虬尾摆当头七八峯缥缈散青霭直下三四溪何年取东汇洞指白鹿迷路认桃源改时时攻防顽潇洒递天籁得非缘夜半提挈有真宰俗物卑培塿髙标想衡岱我家香炉傍登蹑素心在一从羇官缀未省识嵬俯窥搀云骨逸兴几十倍无为议真假自可蠲尘浼何日升君堂把酒取一快
　　叙旧赠董承君【并序】
　　弇十年前与董承君承议掺执淮上今又相值于故乡契与比旧则有加矣聊欲见之于诗遂赋古风云
　　摇摇不根舟弥漫随所适朝辞吕梁险暮骇瞿塘迫长波送日月漭与云海隔晚从天末归良愧故人识夫子吾土杰久任词翰责刺手翻天浆洒作吊古墨班班出素蕴想见豹姿泽忆昨长淮壖半面欣相得君时天涯官我亦西风客薰弦破愁顔爽抱洗连璧呉岑刻玉吟对挹佳色頽年瞥眼过十见溪草碧钟陵旅学子官况秋蝉翼彯撇愧西崦吊影心恻恻夔魖竞揶揄甚者得鸱吓由来次公狂仅免陈遵谪敢意今者见依肰得江国乡情比重裘暖气囘肘腋南闾与东阡闲蹑车马迹古人重交契远有千里忆连墙彼何人老死不相觌张陈汩势利光初竟何益青原秀撞天螺水蓝膏擘襟期方未央更约浮我白
　　丫头岩
　　弋阳之东当古道有石突兀号丫头苔侵藓剥风雨蚀骨干耸削如镵锼不知何寃上诉帝叫阍之势难稽留草木焦秃仅比发独瞰平皋疑秀发浅深丹颊耀晴霞髣髴琼梳掠初月行人踌躇眸子痴女垂羊亦何别惜哉伪态苦冐真土俗传夸疑有神阴崖黝黑崩胁腹石眼六七流嵌根君不见望夫崭崭亦顽石似不徒肰肖真魄颟顸庙食尔何补登进鸡豚始乗隙安得掷置八荒外化作膏腴丰稼穑
　　宿法藏禅院
　　斜河左界悬朱提冷烬掠天萤糁飞髙梧泣液凉参差前邨后邨乌夜啼雕甍绣栱絶坤维知自在世张禅扉有睆释子厐两睂清梵一声捎翠微乱我心曲天之涯寂厯故感迎新悲归与谁是真忘机独鹿水深愁浊泥
　　清思
　　羲和日车脱其辐白雨洗天泊烦促绿蒲紫荇媚回塘摇摇青环橚矗景长台榭翳复明百尺虹腰黏净渌神观翛肰物外归一簪斑箨动凉飔天上广寒之宫不足羡人间醥清百斛真吾师
　　忆黄天倪
　　游丝罥空生别愁我车欲驾无辀惊风吹花溅红雨白日西注僚丸投青春九十行过半天脚空随江水流思君度日倚髙阁时把长怀寄寥廓古人不愿身后名但愿即时一杯乐安得此身生羽翰髙鶱便似追飞鹤
　　邨南
　　邨南行吟踏新场马乗款段壶悬浆稼如浓云穟含黄杮叶亚枝收趁霜腊团鸡髀盘肴香箫鼔下神巫正狂呼儿往问当垆娘清美何如顾建康
　　赠法云寺光上人
　　日边开神皋古刹面青嶂寂寥千年后澟澟发孤壮上人薝卜英絶轫超性相独鹤嶷姿层冰烂清尚云游始丁年自副乃孟杖鞭羊去智害画垩契郢匠喉呀般若音浩汗巻溟涨衢尊洒法味如取赤子饷九夏天无云暑风浊于酿汨吾渺西征挥汗迷背项耽耽清凉境一榻岌相向屦满宁嫌猜目击自张王禅场推选锋宛是喑呜将洗我苦空语尽决蒙羃盎兜罗辞铦棘何有挂诸妄露地非端倪洒洒白牛放惜哉功名误未尔寄物当它日虎溪傍还期杖藜访
　　秋日仪真即事
　　秋风来从越天末痛洗玻璃出明月云陴隠起玉龙眠下有舂容万涛雪独蠒之纶欹一叶半酣老渔櫂歌发客心寸许了无多底事临风吹欲折
　　丁字河头文锦翼似是东园故鸂鶒天风萧萧吹汝急遣汝周章无好色江蓠羃防过行人一顾为之三叹息我愿舴艋从溪翁双舂鉏边作幽客
　　秋入前山如刻楚弄呉吹沸江国鱼龙燕爵安在哉粉白黛黑埋真色迎銮谁是当时人胚胎黄金仍埽迹飞来蜀冈尔何事似欲撞空争岝峉
　　无根涛头万瑶垤曽是随风起生灭不应散裂泛人绡大似半吞广寒月纷纷何用辨马牛皖皖相矜笑蛙鼈会得秋时买野航别看呉儿舞狂雪
　　持钓
　　艇子悠扬打雨来嫋丝越箭青玫瑰昨闻古湫新雨足涨波泛入西溪来西溪两岸行人少白鹭对翘佳客陪低云弄娇不成去半与枉渚相萦回藻间頳尾厠银鲫正尔作羣争曝腮故应沈饵得所置行醉瓮间新熟醅
　　宿长山寺
　　苍山两蟠虬杰势分夭矫不縁事幽寻兹地终难到破暝紫烟生写谷清樾好邨长下牛羊云绽入归鸟松风巻孤磬夜半秋声小客怀方未央千里漫白道庭树一鸟惊愁看楚天晓
　　夜泊玉湖口
　　流溪一泻惊磨垢夜系防冲玉湖口青灯明外稍知邨白鸟飞边初辨斗风死波闲坐来久短发欲搔慵着手一清泪堕呉云横管叫秋龙子
　　何塘精舍
　　松闲竹澹清午阴金地少尘门更深忽从褷防出重阁飞梯十尺下瞰临有客触热来自东汗絺裛暑悭天风頳龙扬鬐日辔缓碧椀先愁井丝短
　　大孤山
　　章贡西南来银涛白浮天扬澜开泛滥如剖大腹肰兹山遥相望盘薄知何年海风一何髙吹落蓬莱巅浮根袭气母弄影白日边赴渴夸父奔濶蓦踵不旋轩轩执法臣立当天子前穹螺出佛髻青跗带秋莲瑠璃千丈簪忽与冰箔连鸣榔岩腹雨挂席浦外烟鹤驾控不返空遗紫芝田香鑪初争豪落星才一拳擢秀苍梧云发彩翼轸躔上窥杳防无极之层霄下控弥茫不测之重渊松萝参天岁月老清澜泛沫鱼龙闲中有神朅临防睨舟往还流俗谓女子彯缨来此山香脂间绡缯鵞猪捧羞盘至以孤为姑考究初无端可怜俗好怪此语良大漫神固不可诬何得正以女子观吾言庶几为不妄不肰兹山徒与望夫女几争巑岏
　　送哲公禅老二首【有序】
　　哲公禅老住奉新之人王院于其取别也送以二诗
　　有鹤青田来骨傲九秋老羽毛鸡鹜闲不复故时好呉霜割清梦一夕落幽岛哲乎开士秀佛路着鞭蚤世累糊空云一以凉飇埽往闻琅琊觉禅海巻狂潦纷纷方袍子未易艖防到师如健噉儿把握攫棃枣尔来三十年方寸不赀宝鲸钟人谁识聊徇众击考又作云山行方将同木槁勿学断縁人时寄新诗藁
　　我闻豫章境势胜所至生山皆撞空活水有照骨清其闲佛老宫往往聨飞甍人王邑一隅古屋才数楹尘防自不到日饱松风声十文挂溪影虹桥插峥嵘揶揄下夔魖踉跄笑麏麖师方得所欲振锡了不撄非如入流子横计多余赢秋畦蹲鸱老昼饭宜香秔由来介石身忽作归云轻
　　赠雪峯长老守超
　　仰窥玉奁天面窄顽碧颠青自天掷祖袆不管地只悭十五百徒此其宅流水声中换今昔粉抹頳糊老椽壁枯木庵回旧日春难提塔示重来坼【存公自云难提塔拆当示现而师住持适当塔拆云】超公最后法席张全机扑落辊毬场曽令天花倏飘坠况有庭橘符青黄【师与爱弟彦泊中散公双生生时庭橘止有青黄二包人以为瑞】乌藤横膝傲佛祖熟识睂宇瞬且扬天呉吹澜洗霾垢方诸挹月来清凉东瓯万刹尽金布咋舌谁堪论妙悟赚杀参儿走衲云髙枕无乃林泉负庐峯南远真西材叩寂丈室慙宗雷秀巅厐睂逼人爽反疑不自尘中来由来山兴复不薄畏途何计挥尘缚诘朝匹马汗羞顔又作杨花无止泊
　　和仲武苦雨见寄
　　君来通川居朱门廕重近闻值霖雨匝舍野水淙平地忽浩瀚顿足疑涉江猛风利如刀触纸无完窗朝釜鱼头生飘注旋甖缸仰收堕案书俯拾短焰釭痴儿临缺湫往往骇影双我亦有此患漏榻绕屋扛块如失羣鹄感愤愁睂厐孤膺纷填噎更甚两肘撞辱君大句投华旗揭修杠直欲却以心不容茍且降森披汉殿防缥缈梵天幢苍徨短兵接岂暇辄淬鏦区区苦吏役展骥曽非厐强亦歌巴歈跛鼈慙骊骊
　　晩晴
　　翔飇拂层阴孤镜挂天脚幽姿媚澄塘俊活扶秋岳饥乌下木末啅雀喧檐角落日衔半规逗翳如新濯海涛晩声收万里卷冰箔微飔袭疎櫺轻霭躐丛薄蛛丝嫋如狂虚隙野马跃病躯得惬适更甚解挛潇洒万籁并翀融百飞却熊经与鸟申髣髴犹能学萧萧寒碪弄天半哀音落客愁转如蓬万绪入防寞不无临风想晒日归领畧茹蔬味新腴把酒蘸沈粕明朝踏新泥已有跻攀约
　　送新淦余宰虞卿
　　时平循良困墨绶纷委蛇夫子西南英三十朝绅拕爰来慈众儿一匊芝睂和里闾无愁叹卒岁知婆娑牛解等是刃恩染谁非波神闲畧朱墨日永余歌及瓜赋归与去去可奈何舂容云涛里一叶翩经过羮鱼饭香籼凉衣送长哦三年种桃李留得春阴多邓挽徒虚语襧翮方云摩行哉尚良食吾君正巻阿
　　留题王公谟冲阁
　　檐牙排青防眺听脱防昧居肰人境寛鱼贯出万态坐疑天机缄发露穷琐碎圆清入鸟哢洒洒送客慨脱巾晩吾来静称一榻对睨云发髙兴勇欲决翳荟胡为淫书史欿若嗜炙脍长年马如狗埃颠毛改兹趣恐长负踽踽依侪辈何当拾頽龄相与寄耨耒挽君醉乡衣枯肺时一溉
　　和权之严韵
　　庭椿摘初黄畦韭翦柔绿春盘巧饤饾一箸生理足今者鸣啾肠饥花到双目终慙短豆恋谁转紫芝瞩青烟扑九衢碧瓦酣万屋朝来好龙客义动重裘燠慇懃斗酒约豪健赛杨仆吹回麯车梦鸭羽正肃肃九天真龙飞万物弹冠沐萧短草木姿窭贱衾稠宿叨逾太官粟敢计功利速惟应杯中物可仗诗筒趋
　　送贯之县丞解官还寿春
　　西江客袂春风老吹得归心乱如草鲵浪三篙下晩艎去程不学寒蓬埽淮山苍苍淮水长千里一官归故乡举世由来青眼少孟娵破黛嫫母狂缇巾什袭尽燕石埋蚀大半双明珰干霄自是男儿气遭与不遭真偶尔人非田文莫弹铗世有伯喈须倒屣君其行矣重问津蹀月騊駼宁绊死
　　次韵和彭道原元夕
　　搀云握幕张流苏华辀夹道青毺黄昏天公下种榆百万星防成须臾赤帝鞭车堕云衢烛龙骈头浦还珠竞随丹豹膏凤雏麟防拂蛾间数疎弦嘈管唳声郁纡栉比百戏罗侏儒轻纨绣履踏艳姝灼灼巧笑聨芙蕖有客年来倦著书囊钱囷粟索无余短钗列按拥敝襦未堪行乐夸睢盱大奴听响仆屋隅小女行卜迎紫姑子云门巷正萧疎谁者载酒论区区
　　题远上人休老庵
　　上人丛林秀襟期支许越往从湖山游发轫无留辙转身浮云空归兴飞鸟豁故乡得青海下瞰鲸灿窟结庐才蜗牛胜践喧卑脱丛残翦荆棘怳敝栖楣埓兰苕纷被迳关锁昼不掣由来大慷生卓锡果清絶菅茅席三径虚榻埽凉月不持一钱居未省香火歇鹤骨老亦轻田衣故仍洁髙舂一饭过野荈供嚼齧笑作疮剜肉荐语畏饶舌阳冈藷蔗稠乳窦春泉冽行当揽俗驾滞念论一吷
　　我行
　　我行适东陂野色若可搴问津初无从强驱良苦鞭三贮客潦冉冉吞呉天故垒何峥嵘荒凉非昔年虹腰截海堰蜃气嘘窑烟霜封百草干回风时飇肰狐死欲尽饥鹰空老拳邨深行人稀落日下乌鸢败荷古毳衲野菊金连钱羇怀自骚屑节物惊徂迁投暮僧舍中谁者同留连
　　留题疎山白云禅院因呈长老秀公
　　白云去不还空留白云额至今飞山顔片片尽秋色萧萧事盘纡刳石转敧仄觚棱鶱古殿粉墨昬絶壁有客倦归艎潇洒寄一适松萝青鸟哢江影巻余白始时开山人真意非无得百年惊一吷节物变今昔谁是云无心翛肰彼禅伯
　　鄱阳湖四十韵
　　巨浸连呉越髙躔直斗牛防开别府江伯汇支流象纬元精逼神姧秘怪裒番君疏带砺彭蠡壮襟喉赴隙如无地凭壖忽有州津涯逾写润窟宅定刳幽岛认瀛鼇戴涛疑阵马搜珠跳怜雨驶镜滑识风收树带乔枝隠山余短碧浮窥觇波罔象睥睨伏阳侯漾月都迷皓蒸云闲作油涵濡均藻荇冗长到鰕鳅蜃幻晴嘘阁龙腥夜拔湫万寻悬圃玉一带洞庭秋盈缩知谁纪吞并似力揫鲤矜封赤鯶笑斥朱眸嵌窦扶桑齧珍文匠石锼鸥羣驯野客蚖肆傲潜虬罟数筐零霰樯轻弩激鍭孰分浮瓠澨或讶绕蛇丘弦索延商妇艂艭送莫愁陶朱诚得策神禹想遗忧端称潺湲弄非无隠伏豆分髙下渚苇视去来舟血脉乾坤活疮痍稼穑瘳披猖包息壤琐碎落浮沤莲女婵娟櫂渔郎芼燥瓯有人搴绣被无客傲鹴裘货贝穷干没醪羞肃丐求束枯论沃釜戒覆比倾辀众水杯盂外它年吐纳尤鹊填功未议鲸吸志应酬何事轻思济吾防果未周阽危心骨醉飘泊面顔羞敢计乗槎去何知戴笠游片帆真扰扰只影转悠悠卑湿嗟梁傅星霜挂魏牟劳歌慙孺子破簏付平头乌防缘莼置黄粻为鲙谋清螺取归日稳櫂听夷犹
　　蒋沙庄居八首
　　它日蓬蒿地吾庐瓦数沟井泉甘胜乳庭竹冷先秋邨落时情澹田畴岁计优荆扉论日掩最喜近松楸翳翳柔桑活辉辉野水寛艺蔬苍芥甲延客白蒲团防缀花黏蔓稀疎粉束竿家风才茗饮一室听冰寒软滑香籼颗肥长紫蕨苗盘飱殊不恶邻叟亦时邀潘岳萧条鬓陶潜颉颃腰巢枝得安穏万物一鹪鹩晴屋鸣鸠妇春陂翳雉媒筯头甘野蓛鉏力到陈荄掠水千艘健横风一笛哀最怜双白鸟解事等闲来十里蛇原近宜秔一亩金乱酲眠暗术娇碧拥云林蚤晩归与计因循愧此心江南吾土乐应得慰消沈羊栈鸡埘接蔬畦麦垅傍蜗涎书老壁苔阵涩髙厢家有青缃学儿传急就章未甘骑马跳蚤事干忙名愧周繁弱材非鲁孟劳蛙仍当鼓吹径任没蓬蒿紫芋新厨味黄橙馥鲙刀业诗何水部耽酒阮兵曹刘宗坟墓国金水渺萦回飐飐鸦巢覆疎疎槿户开春风持赠柳腊雪试妆梅欲识尘埃少元无俗物来
　　莆田杂诗十首
　　梅雨催农镈痴风泣海樯鱼龙波浪阔燕雀户庭凉鳐柱春刳玉蚝山夜凿霜家园两痕涙蚤晩促吾装南北分双刹公私限五塘蚶祠开琐碎蠏井幕荒凉酒熟传红泛抢珍异墨黄飘零晋耆旧冠劒几星霜梅井经疏凿如闻自昔人玉奁深贮月云乳暖藏春桐叶谁新汲葵芽好问津端堪事杯酌泠汰客襟尘鶗鴂青春晏鼱鼩白社骄掠风雏燕翼界雨晩虹腰醥醁银牀沥□茸紫涧苗到家幸无苦浦溆有回潮饱闻何氏子遗迹在仙山节拥三清绛龙骑九色斑曲屏明蘙荟哀玉走潺湲好刷摩天翮徂镳试一攀鹤唳归云急龙移过雨腥桂清飘月岫槎老卧烟汀洞失壶公旧雩传妙应灵不缘幽事隔小复理篁箳共乐超肰构跻攀一气边苍茫云水国清润李梅天碎白淙崖瀑孤青煮海烟三神山自邈何至苦求旃蟏蛸当户缀络纬拥莎吟诗魄干霄上棊魔搅海深忘机一飞鸟藏拙万黄金昨有逃虚慰支郎下北岑当日山南寺层楼插蔽亏龙蛇缄柳笔风雨舛唐碑甃浅云吞液山稀海衬睂杖藜搘鹤白发茂林缁茘子绡囊搐蕉花玉糁骈紫髯牵騕褭绀□走婵娟萧寺千家幕兰盆七月天壶公仙日月乞汝送流年
　　蚤发赴防县
　　草露垂垂白溪泥脚脚深槿篱藏吠犬桑蘙漏栖禽食匕惊浮世鞭梢度寸阴利名幺防得会是死灰心
　　赠谢民师
　　三语君为掾百罹吾厌生江山共乡思兰桂敌交情黄巻真无负龙渊恐不平何当改初服别约纽荃蘅
　　临江
　　居肰两福地首尾限清江防窱芦州抱晶荧石涧淙泼云和防防割雨晓艂艭愁絶邨南舍驯鸡对小窗
　　春日舟中即事
　　墨绶蛮乡去青春瘴海行陋篷愁暴雨小艇畏长鲸滩恶舟难渡风狂浪易生不堪江上笛时送两三声试院次韵奉酬赵达夫记室惜别之什
　　风酣雨软嫋檐丝端负吾人痛饮师使者岭梅传信远王孙芳草怨归迟酿成紫府无端梦开到朱阑第几枝欲问东君挽流转颠狂好在曲江诗
　　酷爱春如蜂蝶迷还忧青帝学班师愁城恨垒挨排到酒约花期赌当迟端负江湖归去櫂最关桃李别来枝松丸暖动蟾蠩滴消杀风光盍付诗
　　张寿翁朝散有诗纪同舍名衔录次其韵
　　柳茸无力杏烧红春入愁肠不散穷千佛经慙名姓入一尊酒惬笑言同写成悬圃新聨壁分与秋风旧转蓬好样醉乡抛掷却百钱输与杖头翁
　　次韵和汪道济都讲惜惜吟【锡制温体器也汪强名为惜惜】
　　温柔乡定虚言耳炉火功真长物哉疑别有天春不老知谁为雨夜曽来满移妃子三汤梦暗夺仙家一息胎燕玉浪传思暖老个中消歇几沈煤
　　送林锡远帐勾罢官
　　五月角黍江南天骊驹送客黄金船悠悠别思不足道去去宦情如欲仙青萍由来异死铁绿绮未易论胶弦强怀为君歌短什壮图辄勿轻流年
　　招季山还家
　　萧条门巷未足愧晼晩岁时胡不归绿葵白芋故园老黄颊頳尾前溪肥浮名莫羡风过耳久客可憎尘满衣约君对拥当户榻聊割一亩秋蟾辉
　　蚤发襄邑
　　迢迢汴水吞窈防白榆多于天上星林梢碎漏月痕白草头冷泣萤腰青云霄九重近在目鹓鹭百翮谁趋庭鸡声马蹄正立敌断送垢褐疲吾形
　　夜泊建溪丰乐驿前
　　溪灵觅罅吹滩声削木刺波舟逆行问津候馆得丰乐回首洞天无玉清愁看迮缆叠石子快是隔篷眠水晶儿曹等闲动喜色甑有滑白长腰粳
　　清真观清轩
　　向背仙宫总僻林兹轩仍出古城阴千年曽史长存魄一片巢由不染心秋阔雨髙天洗翳夜凉风软月吹金冰壶蚤讶贮人世况复隔溪葱蒨深
　　清真观斋轩
　　物理相悬能几何是非得丧了无多仙家日月闲庭户人世浮沈寄唯阿矗橚晓声来杂佩涟漪春脉涨青罗个中故有天倪在持语流光任掷梭
　　送廷允决曹解官舟行赴阙
　　春江活碧染衣浓闹艣初挨鹢首东岸柳跃丝金稍重渚梅收糁玉全空腐儒糟粕迂疎后上客风云感慨中好访瀛洲缀仙客家山无苦梦壶公
　　次韵酬友
　　束书归伴鹤头鉏赢得髭根未雪如春甽有田皆杜鄠晓窗无岫不衡庐糟牀最与天真近鱼沫何妨世态疎鞟足腰负芝术因君特地愧三余
　　次韵表民偶作
　　纷纷仪覆与秦倾何者竟为吾道行物外金朱犹土梗兴来诗酒亦功名梦同秋栈萦纡入分比春兰馥郁生他日未宜轻感慨劝人归是子规声
　　赠致政曽宣德
　　自得逍遥物外情肎将冠冕谩劳形门前始种先生柳斗下重添处士星文豹雾中谁逐逐飞鸿天外自防防最怜孤竹人髙卧却讶三闾客独醒放旷七贤林下洞栖迟六一水边亭和烟买得花栽润带雨移来药颗馨凫舄印残苍藓绿蜗庐筑破远山青消磨日月棊千局笑傲云霞酒一瓶隠几旋成招隠句披衣新看养生经小轩静把琴开匣幽苑深将鹤翦翎明月有时来竹坞红尘无路到松扃几多九老图中景都为丹青入障屏
　　上金陵黄尚书安中二首
　　南来踽踽拜前尘雅睠仍从辙鲋新四照色温初似玉一时恩到总成春非如学者论糟粕须信人间得凤麟况有珠玑长满把防终恐物华贫
　　千毫回斡自无旁逸劲仍闻饮石梁黄巻素心因事见空门真味与闲长扁舟尚录袁临汝清酒无论顾建康五载转头归一瞬门阑依旧笑羝羊
　　和安中东楼会饮
　　岧嶤飞观决层云主意全倾合坐宾谭笑龙冈下白日衣冠麟阁识功臣欲穷人目逢山好未老秋容到酒醇忍对南鸿问寥廓沈防谁是蜀庄珍
　　王公济四美楼
　　寸心不与一物隔远目自为千里期便共溪山有情分更縁阡陌识参差层云异日虽轻举独鸟长年可俯窥缇骑到家春满眼庾公清兴不应衰
　　李倅惠诗次元韵酬谢
　　寸毫挥洒敌连城想见仙标白玉京周鼓直须论妙刻陶琴初不费烦声它年浪许曽窥豹此日谁堪与濯缨寂寞蓬茨今有助病躯那复愧登瀛
　　九曲池
　　昔帝樯乌下日边曾留清跸此蹁蹮鱼龙窟暗浮春涨鳬雁行低破暝烟星阁摧頽空岁月芜城埋没旧山川后庭一曲陈家破更看当年水调传
　　搘笻
　　蹭蹬年来谁寄声静搘笻竹了无营照衣檐竹露逼冷过耳海潮风送清岂有稻粱骄雀防终慙醅酒费瓶罂请缨自是男儿事咄咄胡为过半生
　　次韵酬锡远孤坐有怀
　　白简差差长蠧鱼强顔那复计三余长波不洗客愁去脱叶似将官况疎行乐醉乡金欲尽投身老境岁还除因持旧史论窗烛大半功名不是书
　　寄兜率悦禅师二首
　　三峡当年一锡飞祖灯曽是密传西示徒端的只消指灌顶分明别有醍秋衲拥云惊晓榻病髭镊雪照寒溪知谁解吸西江水赖有孤禅觉众迷
　　箯舆曾约下山顔白足尘缘等是悭贪为水云留物外劣容纸墨到人间银潢一匊愁枯肺金钥千重想上关病客此身似笼鸟何时毳衲对斓斑
　　王适中渝饮约以诗招之
　　别君倒指倏旬日顾我摇心如斾旌满引未应勤上客髙谭聊欲破劳生望梅终恐难酬渴挹露悬知别得清咫尺履綦犹惜到可能无复故人情
　　送致政呉通直
　　黑头贪作隠中仙髙谢清时五两纶物外收将闲日月人间归去好溪山二疏等作挥金计【通直伯氏前此亦以朝请谢事】五柳犹迟倦鸟还多少有车悬不得规规钟漏亦何顔
　　赠呉伯玉
　　瞥去门阑两换春标规仍惬此来亲能将官况为余事别有阳和到后尘衮衮何妨流水澹纷纷谁数白头新拟论一报酬恩地愧我犹为栾棘人
　　罗汉系南长老
　　诸方喉舌巻舂容直指慈幢信长雄翳尽全开扪海月清多平挹洗天风相望震旦传衣后别寄西儿妙斵中好把沃洲论五老辴肰重此得支公
　　送螺川张太守二首【时请宫观寓居琅琊】
　　西南五马照青螺众惜班春未几何绿发桑榆收太蚤青云岐路賸来多仙家职事清闲好逋客林泉取次过正恐此身休不得再看邹律起阳和
　　凉飔一水漾清虚画蠲翩翩北去初暂把壮图收绂冕只留和气到阎闾海边有梦通琳阙物外无心挂隼旟寄语琅琊好泉石使君不是赋归与
　　江馆三首
　　山川定出书意外鱼鸟自闲眠对时子黏天归一叶涛头吹雨落千麾截波尚欲论孤劒应客初慙乏大儿听得渔郎隔溪语夜来秋色暗江蓠
　　无尘一境好仙去有梦九秋应鹤知弱篠婵娟藏别坞野荭髙下补疎篱秫田百亩堪供酒鲙手千刀间忆鲻未愧镜湖夸贺监聊将星管觅桓伊
　　连云草树纵横幕防水鳬鸥黑白棊日晏厨烟青一穗暑余窗雨暗千丝饱闻杨恽生行乐懒赋张衡我所思软碧会须连月占恣看飞檝界琉璃
　　自竹岩至杉溪
　　晓寻葱蒨踏顽云越俗闽风杂楚民天窄定藏巫峡雨溪深疑有武陵春驱寒万籁争奔壑竞秀千峯自逼人断送残年归马首却羞头着故纶巾
　　送狄太守清明日燕莆田共乐亭二首
　　青幢翠葆抱参差浮客黄金凿落挥一日山川如得主两眸天地不藏机华胥有国真稀阔齐物名篇孰是非涩道直西暄绛蜡巻空箫鼓使君归
　　它年胜践归林记【旧亭有林子中记】大半豪夸落蔡篇【亭有蔡君谟诗】快甚跃壶窥日月怳疑枯海变桑田觥船照客吹红液轩槛娇春扑紫烟到得无云賸寥廓此身仍在鸟飞边
　　出试院次韵和酬郑通直
　　吏役区区病足酸愁闻三十六盘山【建安道中有山号三十六盘】偶从物外抽身去又作人间行路难主意十分浓似酒客心一缕急于滩夜光莫道无因至乞与扁舟洗眼看
　　白鹭亭逢胡仙尉晋侯
　　涨天丝欲肥梅江上相逢秀色开白发十年归梦寐青衫一笑洗尘埃云边活碧山围健汀末疎明鸟阵囘独向稠人见髙义此情须敌万琼瑰
　　过合肥会黄天倪
　　白狼峯顶共留连一纪于兹賸四年事过已如炊黍梦鬓催难着买春钱飘零慙説相思驾洒落仍传到手篇棃栗果盘鱼蟹饤怳疑身世上通川
　　赠致政曾宣德
　　何得清时便挂冠归来髙卧水云间一轮白日易催老百斛明珠难买闲行止尽将随野鹤生涯都付与青山庭前乌影髙三丈见説朱扉尚闭关
　　冬日呈郭明远
　　骚雅亡来几百年不图今日见君篇遒豪压倒元才子清丽追回李谪仙风月吟穷三寸舌江山归欠一囊钱此时长啸出门去但觉绕梁遗韵传
　　春日送签判阳承议
　　春山野思万千重那更江头来送公别涙滴流红杏雨离情摇曳绿杨风一枝易绕南飞鹊只字难凭北塞鸿惟有感恩情不断夜深长入梦魂中
　　春日送林推官
　　送君南浦忍分襟注目春江烟水深思乱似云无所着情浓如酒不堪斟杏花烧断离人眼杜宇啼穿去客心别后愿为深夜蝶翩翩飞梦去相寻
　　春日舟中即事
　　不因门有北堂亲肎泛孤舟瘴海滨万里江湖愁去客一春风雨厌行人花朝水国留题嬾月夜乡园入梦频每被烟波惊破胆却思云石自由身
　　春日舟中喜晴
　　雾敛云回雨却残衣单犹尚怯朝寒烟尘暗处江山窄日月光来宇宙寛渔櫂不忧滩浪险客轮惟喜路程干关关珍重梢头鸟每到晴中语亦懽
　　海山楼晩望
　　登髙怀远思依依目断沧洲旧钓矶城上两三声画角天涯千万里斜晖烟抽绿草随洲转风递轻烟贴水飞到此自肰堪下涙不须啼鸟劝如归
　　春日即事
　　岁月催人误壮图风清官况强支吾春来酒病寻常有老去花迷大杀无慵里盛添诗债负闲中赢得睡工夫谁知到此扁舟内白面书生矣乎
　　舟中惊夏
　　牡丹才过石榴开岁月惊人老易催一面红顔春递去满簪华发夏催来蝇头利禄徒劳耳麟阁功名太晩哉不必更増川上叹及时行乐且衔杯
　　观刘禹锡题湟川记
　　谁道连州海瘴边只消禹锡一雄篇江山草木皆増价风月烟霞总直钱十二亭台尘外境一千疆界洞中天自经大笔留题后从此湟川胜洛川
　　题清漪亭
　　平昔江流清得名只今池面胜江清人间有镜磨秋骨天上无宫敌水晶月借婵娟相表里路分潇洒入逢迎会须饱占银潢魄莫似沧浪濯垢缨
　　次韵谭令尹茅庵
　　到佛元非定如仙等是家了忘名利战秦晋谩彭衙罅月明窗纸凉竿埽径尘却应环堵在潇洒属吾人
　　辇下春怀七絶呈赵达夫【试院中作】
　　绛阙岧嶤五色中六街风稳柳贪慵金明解染波千顷不似君王惠泽醲
　　蝶正冶容蜂正狂鸎如羞涩燕如忙低枝莫搭秋千索留送婵娟出短墙
　　杏红似为桃红妒柳绿浑将水绿争去日背人来日逼新愁特地旧愁并
　　活琉璃涨金明色闹绮罗成上苑围须信皇州春自满莫愁青帝等闲归
　　魂先絮怯青楼女命为花轻白帢郎春色不应疎病客正缘生计纸千张
　　岸柳禁持人学舞墙花勾引客窥邻速将事当悠悠梦賸买欢归衮衮身
　　直取浩歌论纂纂肎容三爵径油油送花明月怜人杀帖体红波凝不流
　　富沙门楼
　　扑闬行人衮底流闉阇缥缈到三休霜魂月魄交光夜十二冰帘不上钩
　　曾闻仙者好楼居楼外仙山入指呼聊作上游新粉泽使君不为贮罗敷
　　安济桥【编舟为之去玉清洞天五十步许】
　　谁把灵槎接饮牛主人潇洒古东瓯玉清夜半开冰箔暗认方平别驾虬
　　拥翠拕青得要津截波仙屐畧无尘借令万鹊填桥巧何补褰裳一世人
　　送李德素罢官归舒城
　　朔风吹眼水溶溶白社凝香杳霭中千里沧洲帆一抹遥知此日背防鸿
　　水落淮天蟹子肥三年游子片帆归东坡防防黄云满试傍林椒振客衣
　　陪彭安行双莲亭小酌
　　无尘净渌枕青鸳个样清虚不似鄽更喜晩来翘白鹭伴君和我作三仙
　　留题神仙院
　　白鹭飞边尽古今萧条鬼冢与神林故时门巷犹能忆十载重来白一簪
　　白帝怜秋自不胜等闲时放一番清诗情大似归飞鹤聊作当年警露声
　　陪林明复功徳院小轩对假山有成
　　候禽幽啭似争春我亦贪搔不屋巾嶻嶭烟姿在睂睫个中还有傲秦人
　　莲华峯法云即事
　　奈我此身无定居正如飞絮扑江榆两毛更甚卢蒲短好在朱陵见忆无
　　十十五五跳波鱼三三两两踏歌姝前山后山碧一色似不多愧潇洒图
　　送徐择之秘校还睢阳
　　汴水东头古堞开青鸳舞影几楼台莫将归雁比行色身未到家春已来
　　题増城驻舟亭
　　一亭潇洒枕江流水色山光四面浮多少客帆檐外过不知谁是济川舟
　　题吉水南华寺
　　紫翠浮浮夺晓昏生涯谷汲与松焚客尘一防自应少终日到门惟白云【今寺有刻石扁其堂曰白云】
　　野兴由来惬杖藜层峦影里见翚飞虚堂一炷起凝碧化作九天云染衣











　　宋百家诗存巻十一
　　钦定四库全书
　　宋百家诗巻十二
　　嘉善曹庭栋编
　　紫薇集
　　吕本中字居仁寿州人好问之子公着之曾孙也幼敏悟少长从杨时游酢尹焞游以公着遗表恩授承务郎坐党事被黜绍兴初召见特赐进士累官中书舍人权直学士院忤时相罢奉祠卒赐諡文清学者称东莱先生著作极富诗二十卷得陈黄句法陆放翁谓其汪洋闳肆间出新意愈奇而愈浑淳一时学士宗焉
　　暮步至江上
　　客事久输鹦鹉杯春愁如接凤皇台树阴不碍帆影过雨气却随潮信来山似故人堪对饮花如遗恨不重开雪篱花榭年年事辜负风光取次回
　　送文潜归因成一絶奉寄
　　水天空濶片帆开野岸萧条送骑回重到张公泊船处小亭春在锁青苔
　　谢无逸秦处度诸人皆许省试后见访冬夜有怀作此诗寄之
　　八年去东都触事无一好沈绵淹岁时忧虞满怀抱欲归故里闾稀复旧耆老悠悠岁欲尽忽忽身向老小堂佳有余所恨来不蚤饥虫语夜霜疎星乱枯草支撑坏壁髙侧转寒木小诗书久弃置词林迹如埽佳人何时来路远音信少庭前冬开花扶杖起千绕春风回马首清尊待君倒先期留酒钱仍须具棃枣
　　晩步江上【大观二年真州】
　　浦口生春绿未酣南山初见碧嶃岩风声入树翻归鸟月影浮江倒客帆破甑不堪充酒劵短蓑真欲换朝衫往来泥雨城南路可见轻鸥定不凡
　　怨歌行
　　借君手中板为君歌一辞辞中宛转君不晓为君説尽长相思轻霜夜渡呉城暖枫叶芦花秋意晩万里春随驿使归十年梦逐佳人远当时笑语似儿剧象牀玉手无消息古岸风江千里船咫尺春愁那得怜君不见信陵门下客侯嬴不用今头白
　　雪尽【大观三年宿州】
　　雪尽寒仍在园荒春欲归晴空落鴈少古木聚鸦稀肺病犹宜酒囊空合典衣碧云愁不见千里故山薇
　　宿青阳驿
　　灯火客帆尽人烟邨市幽晩风号古木髙岸束黄流物色淮山近春光雾雨愁栖迟旧游地来豁十年忧
　　游南山归简张嘉父博士
　　吾生复何往乐事亦匆匆宝塔千帆外春城万壑中乱花缘侧岸晩照落斜空坐想西窗老掀髯一笑同客居书怀奉寄介肰若谷材仲兼简信民
　　客愁如长河浩荡去不息未来已相关千里在咫尺抱疾寄他乡终年守岑寂中虚耗神志内热伤筋力长虞二竖撄复有寒馁迫怪渠甑上烟愧尔裳中帛生平所读书已如不相识坐贻乡党笑敢辞尘埃没旧游今几时转盼忽陈迹死者不复见墓草春已碧生者天一涯末免陈蔡戹儿曹乳臭在瞑目分黑白虽无未见书颇多雌黄笔出言辄周孔而不辨菽麦啾啾要酬和内顾颇牵率坐令怀抱恶更觉天宇窄忽忽十年事俯仰同戏剧从来肺腑亲翻手呉与越独余二三子肝胆犹铁石尚怪东郭贫亦讶怀祖烈西轩来何时箪瓢共饥渴念君不能已一饭再三噎谁能明予心皎皎霜夜月
　　小园
　　小园常在眼春事已天涯雨暗隄前路苔深林外家曲池通小径密树隠残花长愧邻翁酒囊空尚可賖
　　谒雍道士【雍有古画甚众尽为郡掾取去雍游贵人门甚熟】
　　纷纷干没混泥沙暂遣尘言挂齿牙妙画已归三语掾壮游空记五侯家古坛背日藏芳草小树留春放晩花能共山翁同活计隔林分听一池蛙
　　春日即事
　　病起多情白日迟彊来庭下探花期雪消池馆初春后人倚阑干欲暮时乱蝶狂蜂俱有意葵燕麦自无知池边垂柳腰支活折尽长条为寄谁
　　饮酒
　　人生百岁能几何顾我把酒何不歌穷通大抵梦南柯我复梦中多蹉跎自古英雄亦何有往事纷纷只如酒嗟予真得酒中趣几度尊前揖星斗病起槐阴莺已老今日相逢还草草匆匆数日是行人且向尊前一倾倒人生乐事亦难并明月清风况都好
　　偶作
　　去年芳草又萋萋休叹王孙犹未归更觉春深送春鴈三三两两傍云飞
　　梦
　　梦入长安道萋萋尽春草觉来春已去一片池塘好
　　督山伯萧远和诗并示舍弟
　　爱闲多病老封戎看子垂天上碧空嬾惰未须攀此老典型政尔赖诸公须如震泽三春绿诗似芙蕖五月红坐此逃禅天可恕不应独许我乗风
　　寄老商
　　先生昔据通元峯咳唾珠玉家为空只今江西二三子可到元和六七公双鬓只期他日白千花犹是去年红须君吸尽西江水不假扶摇万里风
　　夜作呈诸公
　　风江舞暮帆野树散归鸟寒灯上壁角疎星缀林杪归来静无事独坐黙藁放笔有新功无人与倾倒不知新恨多但觉旧愁少石鼎倚残炉茶烟看清袅明朝寻酒钱折简唤诸老
　　暑夕乍凉
　　三旬埃郁得清风领袖犹翻汗折红已是梦清无俗梦更移凉簟月明中
　　游北李园
　　雨映烟笼万竹蟠枯条髙下不堪看非干秋后多霜雪自是芙蓉不耐寒
　　赠谢无逸
　　君不见城南千树桃君不见涧底百尺松松生偃蹇卧霜雪桃李一笑随春风百年涧底终自若桃花犹得暂时红呜呼志士每如此衡门髙卧不见用心虽无瑕饥欲死
　　寄知止材仲
　　一门叔父到卿好中表兄弟惟尔贤往事关心空自语新诗好句与谁传溪山已近堪投老文史虽穷莫取怜仲弟墓头今宿草为渠先赋补亡篇
　　梅
　　南雪看未穏北风吹已残才堪十年梦不称一生酸日月方囘首风霜已凭栏迟明出谢客顿觉帽围寛
　　苦阴
　　破腊冬仍在逢正阴更频寒流未解冻雪意欲妨春畏病还疎酒逃寒懒见人郊东小桃李别是一番新
　　赠浃上人
　　一庵便送渊明老四海共传摩诘诗本自妨人枕边梦不能陪汝劒头炊交游大半饥寒里疾病中分少壮时西寺木鱼东寺鼓三年三见浃阇黎
　　正月十二日夜作
　　春来消息未真传久负蒲团一味禅灯火侵寻作佳境冰霜偃蹇过新年江声悮落三更野色遥看万斛田咫尺风光不相贷忍令好语到愁边
　　正月十三日河堤上作
　　雨着河堤柳着烟小楼灯火又今年东风不与行人便留滞长亭十里船
　　昨日晚归戏成絶句呈子之兼烦转示进道文
　　疎灯欲尽渔商市小似开桃李顔一夜檐声鸣罋盎无人知我坐蒲团
　　卧病江边久未囘嬾随儿辈走尘埃天公尚有余情在肎放梅花自在开
　　春愁如故妨人乐旧藓新苔不暂晴想见江郎闭船卧满川风报天明
　　上元夜招沈宗师不至闻已赴郡会作二絶戏之
　　灯火满城公不来为谁雕句洗尘埃春愁不到城西寺更约梅花缓缓开
　　白酒红灯称意春知公未免踏黄尘绳牀好在休相忆输与琅琊浃上人
　　正月末雪中有酌
　　柳着河冰雪着船小桃应误取春怜牀头有酒须君醉又废蒲团一夜禅
　　追成旧作
　　满江风月一船霜无计留君只自狂灯火隔帘香隔坐无人知是竹枝娘
　　晩春即事
　　春色不自惜晚寒摧折之残花带雨去薄雾信风吹尚有寻行债初无了事痴论诗得奇味当使阿戎知
　　广陵【借韵戏用文潜体】
　　往来六十里各是一江郊柳色团涡岸春风扬子桥好山当断浦野鸟度空巢一任雷塘路暮天风雨号沈宗师甚喜江梅而微贬荼蘼因成一絶
　　澹绿衣裳玉作妆好风凉月自相当沈郎笑汝多情在不似江梅满意香
　　劝张李二君酒
　　张侯好诗如好色不敢为主而为客李侯好酒如好诗心虽甚壮无人知两侯风味俱不恶如芙蓉与木芍药午窗留客着笔快晓枕无人犹睡着广袖渐变天宝妆天字不作元和脚世人讥笑乃其分政是仍叔之子弱病夫坐穏无所求荒檐断雨鸣春鸠炉烟未尽消百忧恨不缓带从公游何时清江横小舟与公一醉荻花秋却来密庵参牧牛
　　庵居
　　鸟语花香变夕阴稍闲复恐病相寻正应独有江山分素自都无廊庙心堂上老亲双白发门前稚子旧青衿儿曹不会庵居意古涧寒泉凝至今
　　登舟
　　夜雨晓犹滴怒风晴更吹已无行役念宁有别离悲舟楫三年路江山一月期东庵旧还往不废百篇诗
　　张祎秀才乞诗
　　白莲庵中张居士梦断世间风马牛风尘表物自无意神仙中人聊与游澄江似趁北城晓苦不放南山秋君当先行我继往向呉东亭留小舟
　　读太真外传
　　上尽马嵬路东风吹旧京乾坤已新主草木自秋声锦韈千年恨皇舆万里程宁知挽船士亦有别离情
　　简子两絶
　　只恐老去被花恼更欲忘忧须酒浇何似山堂病居士闭门髙枕过春朝
　　新晴欲上南楼月柳可藏鸦水蘸墙无限客愁芳草里不知风雨阻斜阳
　　赠浃上人一上人
　　君行南山南我住北山北不闻浴鹄白但见染丝黑老境欲垂垂快意须得得孰知百雉坚而有一日克浃如涧底松纵老终不踣一如云间鹤不复可羁勒余如千里风遇此两鸿鹄明珠脱氛翳晓日破昏塞宿障不尽除胸次犹笔墨君看説诗口乃是杖山力冷霜卧偃蹇岁月饱封殖谁能窥藩篱未易得阃阈政当磨其锋共埽烦恼贼相从无何乡败衲依破棫更令好事人妙语添一则
　　雨后月夜怀沈宗师承务
　　雨云揽江色偃蹇破昏睡千花闭红紫妙见一室内披衣行夜永明月在船背微风过萧瑟古柳立苍翠翛然一蒲团坚坐觅诗对我生无南北所到意辄遂孰知十年游保此清净退颇念城北人结友老杉桧漫随长铗归甘作短檠弃出门万里涂已驾安得税何当持被来把酒相就醉
　　秋夜示李十
　　晴鸠不时鸣雨鸠不暂歇相去跬步间屡见屐齿折寒泥拥衰草秋扇罢残热今晨好风景稍贷屋头月清光冷相照玉艳满金玦唤客坐前窗文字相澡雪殷勤傍诗律未暇了麴蘖澜翻谈经口邂逅如意铁我歌君辄书字字有行列不须陛抵严但要兵卫设譬如南山石琢齿当井渫真成一战霜未可三鼔竭人生各泾渭世事亦滕薛髙堂食肉人两马方踶齧何知緼袍底犹有不安节
　　中秋日沈宗师约游城西泥雨不果
　　遂阻城西歩兼怀霅下游长风掠归燕苦雨应鸣鸠月向谁边好寒催社后秋传杯有新韵能忆老兄不
　　九日晨起
　　渐歇敺蚊手真成把酒天长河印晓月老木聚荒烟了了江山梦区区文字缘南堦两三菊极意作今年
　　王氏郊居
　　江山处处好落日极登临雨续蔬畦润风吹杮叶阴客船频上下水鸟故浮沈尚有南飞鴈丁宁可寄音
　　对菊
　　稚子寻花莫漫狂已知衰疾负重阳新霜有意留青蘂更放残枝十月黄
　　遇子我泊船旧亭
　　江郎泊船处草径不胜秋客里终年别春前万斛愁山横采菱口月满望江楼政可梦春草莫令吟白鸥
　　望金陵偶成絶句
　　台城南望入斜阳尚想能诗玉树郎乗兴风流莫相笑眼看直北是雷塘
　　雷塘别有风流在可作南舟两日行江水自流春自好不知芳草为谁生
　　烹茶
　　水光欲尽瑠璃影玉色初浮翡翠斑便觉麴生风味好小楼新火对蒲团
　　西楼
　　小院无人日自长隔帘时有芰荷香客游未作安居计更借西楼一夜凉
　　秦处度一上人同宿密庵处度为上人画断崖枯木图
　　小庵无客亦无氊遂有髙人借榻眠一夜西风撼枯柳不知春在石崖边
　　寄谢无逸并汪叔野兄弟
　　老谢风流绿绮琴小汪兄弟亦南金文章已悮半生事江海畧酬他日心好酒不当愁偪仄旧书差慰病侵寻平生恩义泮宫老断绠寒泉百尺深【汪信民没方数月】
　　寄朱时发
　　菱桥脊梁硬如铁天下拄杖打不折倒骑佛殿出三门南头学来北头説昔苗未生今作米更判阿师三尺觜公但吸尽西江水莫怕庭前簸箕尾【事出小释迦录】
　　与材仲弟相别于白沙东门之外怅然久立不能自释乃知谢安石作恶之语不过也因成奉寄可见别后气味亦可并示京洛间亲旧也
　　终年想顔色未有食顷忘君宁不我愈苦畏冰雪妨斯文百战罢阅士如堵墙孰知五湖口一苇可以杭盛欲与子谈乃复为此别忽忽得余欢把酒到耳热人生不如意肝胆有楚越何知若人胸中有积立铁伯姑无恙时令我与子友周旋以至今各有遗种臭文字重声名于身亦何有还书问两弟是事君识否妇如先姑贤儿似乃翁好识君相与心见我亦倾倒频年作离情悮赏到丘嫂卜邻洛水阳此语当在蚤往者汪信民爱我不自胜以我如古人得与子并称若士不复有斯言当服膺期君极膏沃更作无尽灯锻以百链钢淬以万里流闭门待彊敌忽见天地秋以石投水中万岁终不浮堂堂倚松老于今忘百忧
　　遣怀三首
　　何山不堪隠何家不可居古来子华门亦着荷畚夫荒田脱积雨未能供晩租今日视昨日但见有不如故人劝加餐老亲怜嗜书宁知毛锥子不可一日无
　　秋风袭残暑忽过江上林旦日扶杖来不见十亩阴蔬畦甚寂寞亦受霜雪侵念此不常好如我夙昔心涛头落崩岸野鸟助讴吟潜鱼着沙底避网冬更沈
　　异时忘言人马鬛今宿草平生不如意欲伴寒木槁遂令藜苋肠更尽组绣巧三年对空案诵子诗可饱从来文字工不解顔色好相逢期后身再记西院老
　　伍胥祠
　　伍员庙前一丈碑上有野鹤双来栖水云杳杳凉去远风雨防防秋到迟江花相趁野花发旧燕不随新燕归丈夫遗恨竟何许楚越勾呉今是非
　　东园
　　垢污久思出江山秋更亲荒田坼兆老桧落龙鳞风月犹堪夜蒲莲浪作春篮舆亦乗兴实自厌冠巾
　　即事戏答李一
　　斜阳着髙柳环堵半黄昏小圃三年旱荒池一尺浑麤知诗有味宁使妇无裈不信晁公子犹招楚防魂
　　有怀宿州城北因作诗寄材仲
　　宿州古城城北隅雨罢晴开如画图杂花乱蘂未须道白杏一枝天下无香风袅袅入短袖明月萧萧随蹇驴二年不复见此乐清江万顷正愁予
　　湘江竹
　　小雨催寒入夕曛湘江风味可怜人斑斑玉涙无时尽袅袅金梢别是春
　　示沈宗师
　　九日狂阴一日晴落花飞絮作清明与君携手南楼去共听长江月下声
　　戏成两絶奉简章仲孚兼呈宗师
　　日日鹁鸠相应鸣年年春草趁愁生道人不怕冰霜面又作南舟十日行
　　沈郎爱客如爱酒章子问诗如问禅肎共寒炉拨残火共佳句作新年
　　扬州雍熙寺纳凉
　　髙楼有余凉但见旗脚动鸟语檐角来仰听风响弄江山旧还往草木老宾从平生一笑适可得万钧重翛然六尺牀更许佳月共
　　山光寺前泊舟值雨
　　轻雷唤小雨忆在白沙时绿酒留连醉红灯取次诗好风那复有凉月自相随独上山光寺清歌无柳枝
　　扬州留一上人
　　日日东风吹客衣小园春在卷芳菲残花过雨飘零尽好鸟穿林自在飞往事虚成采薇故人频有食言肥知公未厌西行晩且伴江船缓缓归
　　送一上人之京师
　　东风吹云十日雨卧听城头打衙鼓道人远自山中来共坐南窗濯泥土自然髙韵到羲皇岂止微言变齐鲁万牛回首不震掉一叶横江且掀舞未能入水取蛟蜃尚欲提戈代貔虎念公守此非一朝木病磈瘣无挂条已尽千峯西岭雪更梦八月钱塘潮京城尘沙深一尺是中莫留公履迹权门噂儿女笑我亦思之不能食片帆无事蚤归来为公一洗山中石
　　拟古
　　狡死三窟老松坚百寻物生各有愿共此分寸阴荒城六月旱长江三日霖稻苗不遂死幸无蟊贼侵皇天不私覆一语锁百壬先王典型在落落传至今愿以小人腹而为君子心
　　寒鸡不能晨苦雨自朝夕上为云雷巢下乃龙蜃宅坐怀阴外天缺月挂残魄少来可喜人牖户陈玉帛平生千万言畧省二三策牛山所种木日在斤斧戹念君十年心使我双鬓白
　　寄李商老
　　竹不可一日无酒不可饮不醉平生嗜酒兼爱竹此意不许凡儿会南来经年饱尘垢袖手甘随百夫后文章漫作无功身只了儿曹补窗窦黄沙障日江漫流青山唤我十年旧忆昔泊船鹅翎口把酒遥为故人寿只今身在心已老千岩想见灵芝秀君家兄弟固不凡解挽二友勤相就中郎卧病过春晩昔则酒狂今诗山房大名不坠地诸老风流未宜弃老桧参天可乞盟粢食铏羮乃无味如君髙韵千载同可更托身二数公丈夫劲挺要长久百万叩关一夫守胸中江海不须道此流何必计升斗眼前勃窣诉二友听客所为公絶口
　　雨中作
　　咄咄真成梦悠悠复未知宁为牛背语不作劒头炊雨挟秋声乱江含暝色悲故知无事饮犹胜顷来诗
　　示内
　　贫贱不可忘富贵安足羡我生未三十种种厌贫贱宦情肱九折老味金百链稍囘功名心未结香火愿平生所知人久已焚笔砚是中无真实不在儒术缘有如退飞鹢更借送风便病妻颇痴絶可与共开宴小女真吾儿语学春鸟啭初非本来有且作梦中见君看手提鼻絶胜扇障面他年从我居同入隠士传
　　京师赠大有叔
　　尊酒相逢十载前绿发红顔俱少年尊酒相逢十载后皮黄肉皱俱白首叔如鸿鹄但髙飞侄似麕鼯更深走南来行李初一逢长安旧第冰雪中闭门不识故人面豪气直欲轻元龙平生为道不为食少小所期皆目击何时相就遇江南同访曽游旧泉石
　　听琴
　　君不见龙门之下百尺桐飘霰飞雪愁寒空何年班迹落君手小窗伴坐歌南风恍然如着山岩里不知身在尘埃中初闻平野飞鸿鹄歘听金盘起珠玉绕坛古树郁嵯峨六月吹霜作寒绿折柳黄华不须道别鹤离鸾尚堪续君不见开元天子醉西都音声十院留欢娯当时临轩奏此曲径须解秽烦花奴乃知恬澹世莫识五弦之趣何时无归家愁厌筝笛耳此声一听运已矣防须流水访钟期试向炉中觅焦尾
　　雨后
　　新花欲尽竹当栏喜见空墙野色团稚子乗阴莳兰菊仆夫留水灌莴蔓茶香于汝初无分酒熟逢人也彊欢恼乱春光君防否小瓶犹占一枝残
　　同晁季一李天纪遇沈宗师于北庄因成长韵
　　三年城南居不识城北土但闻玉雪郎去作猿鹤主今晨篮舆来握手相劳苦胜游有佳士洗耳听妙语晴窗背云壑落日在环堵晩风生白杨想像原野古断崖老悬木小港聚寒雨却观城市人努力自熬煮畏途出衽席祸福有未覩杜陵怀北游无忌笑豪举二者觅真是政恐君未许千秋柴桑翁妙句聊一吐
　　学视
　　学视覩悬虱病耳闻鬬蚁纷然酬六凿万刼费揩洗君看杯中蛇妄想从何起忽然一妙语初无彊料理回观积年疾乃是一念使谁能明此心香山老居士
　　如臯道中
　　客路三日雨颇知袍袴单长河贯沃野薄酒动新寒晩日鱼鰕市秋风藜藿盘衰顔定可笑不必镜中看
　　海陵杂兴
　　万事不如意自然生白防极知少余韵何敢厌穷途土俗尊鱼婢生涯欠木奴东行见李白谁为致区区
　　西归舟中怀通泰诸君
　　一双一只路傍堠乍有乍无天际星乱叶入船侵破衲疾风吹水拥枯萍山林何谢难方驾诗语曹刘可乞灵酒盎茶瓯俱不厌为公醉倒为公醒
　　夜坐
　　所至留连不计程两年坚卧厌南征荒城日短溪山静野寺人稀鹳雀鸣药裹向人闲自好文书到眼病犹明较量定力差精进夜夜蒲团坐五更
　　后至城外
　　日日思归未就归只今行露已霑衣江邨过雨蓬麻乱野水连天鹳鹤飞尘务却嫌经意少故人新更得书稀鹿门纵隠犹多事苦向人前説是非
　　苦雨
　　雨添东涧连西涧云断前山起后山野水到门人去尽昏烟迷树鸟飞还江天日月浑无色客路风埃只彊顔舞石至今随燕乳裁诗不复哭龙悭
　　柳州开元寺夏
　　风雨潇潇似晩秋鸦归门掩伴僧幽云深不见千岩秀水涨初闻万壑流钟唤梦回空怅望人传书至竟沈浮面如田字非吾相莫羡班超封列侯
　　谢胜【一作亭】尉送梅
　　破帷冷落不禁风疾病深藏称嬾慵忽有梅花来陋巷喜闻春信出初冬未须趁雪争先覩尚恐冲寒不满容防约君家好兄弟他年尊酒更相从
　　孟明田舍
　　未嫌衰病出无驴尚喜冬来食有鱼往事髙低半枕梦故人南北数行书茅茨独倚风霜下秔稻微收鴈鹜余欲识渊明只公是迩来吾亦爱吾庐
　　丁未二月上旬日
　　戹运虽云极羣公莫自疑民心空有望天道本无知野帐留华屋青城插皁旗燕云旧耆老寜识汉官仪
　　兵乱后杂诗
　　晩逢戎马际处处聚兵时后死翻为累偷生未有期积忧全少睡经刼抱长饥欲逐范仔辈同盟起义师羽檄连朝暮戎旃匝迩遐未敎知死所讵敢作生涯东郭同逃户西郊类破家萍蓬无定迹屡欲过三巴万事多翻覆萧兰不辨真汝为误国贼我作破家人求饱羮无糁浇愁爵有尘往来梁上燕相顾却情亲蜗舍嗟芜没孤城乱定初篱根留弊屦屋角得残书云路惭髙鸟渊潜羡巨鱼客来佳致亲为摘山蔬
　　拟古乐府
　　髙堂陈八音同听不同乐狂飇送鸿鹄万里翔寥廓一去三十年事事非前约当时绿绮琴尘埃无处着时节非不久此意但如昨
　　别离行
　　城头草木日夜黄九月北风天雨霜月色入户侵我牀美人乃在天一方旧游可乐不可忘恨君不随鴈南翔恨妾块守此空房晓风忽来吹梦长梦中与君还故乡黄金为屋玉为堂与君更笑亿千场不须合佩双鸳鸯
　　秋夜行
　　八月九月啼寒螀十月北风天霜客游无聊思故乡书来不来空断肠鸿飞何为满夕阳举头揽取明月光置我堂上方尺牀满酌玉杯碧淋浪唤取姮娥来共尝人间欢乐寿命长不须辛苦老桂傍
　　田家乐
　　东家西家蚕上簇南邨北邨麦向熟小儿腰鎌日蚤归大儿去就田间宿斗酒相邀不为薄邻翁相对且斟酌圣主当阳亿万年年年岁岁田家乐
　　宿楚丘怀石子植顔平仲赵材仲
　　暮行楚丘北适与寒雨会旅舍一尺泥又乏刍秣费故人渺天涯客子初夜至披衣附残火煮茗当晚馈昏昏傍孤枕悄悄入清睡向来谈笑声已若异世事但觉舌本间尚有宿酒味鸿鹄乗秋风意在网罗外彊饭无多谈此语敢失坠
　　河隄
　　平田接长河眼界起突兀今日并隄行麦陇青已出客行不知晚但感此节物新霜被西山久厌尘土没坐怀故人面于此见髣髴
　　济阴寄故人
　　柳絮飞时与君别南楼把酒看新月月似当年离别时柳絮随君何处飞千书万书要相就思君不见令人念君情意只如初顾我形骸已非旧朝来有信渡黄河鴈足系书多网罗城南城北芳草多明月如此奈愁何久雨路絶宾客稀少闻后土祠琼花盛开亦未果一往也
　　卧闻更鼓湿不鸣晓窗但有摧檐声云横不放山入座风怒欲倒江冲城东家酒熟花烂漫折简唤客留娉婷街头泥潦一尺许意虽欲往无由行儒生活计亦不恶蒲团坚坐到日落映窗香穗触凝尘过眼文书开病膜明朝新晴有佳处穏看小槛翻红药无双亭下一枝春玉洁霜清未寥廓闭门嬾出君莫笑看汝多愁我独乐故人无事傥能来为君试举舒州杓
　　黄池西阻风
　　乌云衔日日不出骤雨飘风吼三日扁舟寸步不得行坐叹轻鸥如箭疾我行去家秋复冬故园回思春梦中客愁茫茫若江水生计渺渺随征鸿三年京尘共憔悴一杯此地难从容长溪巻浪雪花碎远山横空睂黛浓故人别我江上去亦有书来唤同住破屋数间君有余太仓五升我已具严霜未放鹰隼击盘涡恐致蛟龙怒片帆欲挂任篙师君但徐行莫深惧
　　夜坐有感
　　五更月落鸡未鸣小炉残火犹晶荧道人彊起理衰疾不闻松声闻雨声跏趺坐穏百念去岂有宿梦令神惊平生于世万事嬾况复今兹饱忧患中原北望四千里三年不见南飞鴈着身天涯未为远所至风沙莫深叹时寒但附僧房火日暖可赴邻家饭岭南无瘴便可老江头有酒犹堪唤嗟哉子不自休辛苦饭牛过夜半京师新郑与诸晁兄弟往还前后数诗
　　夜语不嫌久凛然天欲秋客灯吹屡灭细落还休未许金张并虚为鄠杜游江湖少归梦知为故人留我发日已短公愁安得长墙根春荠老瓶水蜡梅香侍立无天女相随有漫郎平生湖海兴今夜宿连牀令弟穷顔斶书生老仲舒相招得共处何往更安居岁月尘埃外桑麻雨露余送行无别物圯上一编书
　　闲居
　　风土猺人住依栖县令尊摘山春晚苦汲涧雨余浑白日供髙枕生涯付小园时来携白铲种药两三根
　　将发金陵奉怀张彦实
　　老矣君何往翩然我欲归文章晩未用岁月事多违江接鄱阳路风吹游子衣不应蘧伯玉独悟昔年非
　　春晩
　　柳暗莺啼春正妍断塍分水灌平田花开花落几番雨山澹山明一抹烟突兀初晴云外寺横斜欲晚渡头船天涯因惬沧洲兴何用区区苦自怜
　　寄宣城故旧
　　宣城经岁无他事尚喜交游不弃遗叠嶂楼头纳凉处宛陵堂下探梅时君今尚要一囊粟我去亦无三径资归卧云山最深处因书频报故人知
　　与呉迪吉诸人赴晁季一陈塘范园之游因成十韵
　　春风未寂寞频枉故人车客舍轻寒下邨烟宿余晓红留隠映新緑上扶疎妙墨悬髙牓残章得旧书蛟龙忽舒巻草木自清虚渺渺登临地悠悠水竹居只今那复有本自不关渠塘水空遗庙鼍淙亦故墟同行喜佳士所到即吾庐政恐习池饮风流却未如
　　题芦鴈扇
　　鴈下秋已晚江天风雨微宁为聚沙立不作傍云飞
　　夜
　　梦短添惆怅更深转寂寥如何今夜雨只是滴芭蕉
　　梅花
　　白玉花头碧玉枝水边林下雪晴时暗香别有关情处却是春风未得知
　　潘邠老有满城风雨近重阳之句谢无逸诗云病思王子同倾酒愁忆潘郎共赋诗盖为此语也王子立之也作此诗未数年而立之邠老墓木已拱并无逸穷困江南感叹之余辄成絶句
　　好诗政似佳风月防赏能知已不凡万里潘郎旧乡县半江斜日落归帆
　　松
　　一夜风霜万木枯岁寒惟见老松孤秦皇不识清髙操彊欲烦君作大夫
　　泊舟宿州城外纵步至城北遂过天庆观道士留饮乃归
　　冰霜连暮春既雨寒愈重扁舟缆荒亭浅水咽微冻今晨稍和柔始觉芳意动经旬厌拘束乐事须一纵篮舆无俗情鸱夷当宾从千花犯浓云红紫相饯送未知滕薛长乃若邹鲁哄娉婷此门柳别涙作凄痛陵陂少荒芜亦未妨耕种道人喜我来清谈破昏梦弹琴不须风林助吟讽嫩玉捣香秔浮蛆拨春瓮嘉蔬翦朝露奇果市新贡西邻亦可人明窗碾双凤人生一饱适此外更何用七年城北交事与朱阮共长诗不成篇临行当三弄
　　竹友集
　　谢薖字幼槃自号竹友临川人与兄无逸并以诗文称时号二谢吕本中尝云无逸诗似康乐幼槃诗似元晖盖未敢有所优劣也性严毅不伍于俗在崇宁大观间极为学士所推重诗集原本不传兹为万厯时晋安谢肇淛从内府秘籍中录出者
　　与诸友汲同乐泉烹黄蘖新芽
　　寻山拟三餐放箸欣一饱汲泉注铜瓶落硙碎鹰爪长为山中游颇与世路拗矧此好古胷茗椀得搅风生觉泠泠祛滞亦稍稍夜深可无睡澄潭数参昴
　　王坦夫静寄斋
　　狙猴在深山腾踔不少停大藏神屋缩首都无营防观静躁异洞见万物情吾闻子王子总角游帝城归来鬓犹绿闭关慕渊明曲肱北窗下风声肃泠泠梦觉忽惊起犹疑车毂鸣斋居屏万虑乃以静寄名是中得其趣君门可长扃傥知静能应子冠犹可缨镜以静故明水以静故平兹言置座右可配崔瑗铭
　　示何之忱
　　往年君别去上马愁凛冽今年见君面挥汗惊执热吾曹雪防鬓忽忽值晚节云何防心侣乃作如许别昨朝闻扣门梳发不暇结开门问无恙欲语声屡咽君家娇小女可念真如雪朝嬉绕君傍忽作泡幻灭念我谿堂老谁能续此絶嗟哉溪涧毛琐细不容撷相逢顔未开苦语心已折吾人要解事视世一蚁垤共将烦恼缘一付广长舌君归数过吾不厌酒屡设人生浪自苦岂不愧前哲
　　送董彦速游仙岩
　　吾闻天竺峯耸若在天上峯前溪万仞激石吼寒浪堂中老比丘碧眼照林莽徜徉君屡游局趣我思往此行何所求岂欲除二障闻呼试回头未可踏折杖茅檐燕寂地山气日夜爽不斩凌霄藤君归藤自长
　　寄题云卧庵
　　闻君不事事枕簟信所便卧形先卧心心静形晏然复壁非不完加以甃石坚其如方寸乱一夕尝屡迁荣宠萃一门宁免百虑煎虽有水精屏何由得安眠章叶踏谣娘连臂在榻前何如山中人编茅卧山巅白云宿檐间对镜心自捐我亦遗垢氛曲肱寄林泉兹庵傥寿吾一睡要经年
　　初夏观园中草木
　　翠叶蕃夏初清阴胜花时闭关轨长埽步屧屡相窥青青溪中蒲移植井之湄下有九节根服食可不迷往时手种桃只今与檐齐枝间有美实少日将成蹊采菊香满襜撷荠甘如饴箨龙露新绿椅梧长孙枝观身要若蕉衞足当如葵节怜孤筠直恶戒蔓草滋天津白玉郎看花惊洛师吾人守环堵草木相娯嬉逍遥各自适慎弗相唐嗤
　　喜刘世基至
　　君家飞猿西我家跃马北跃马望飞猿渺若千里隔十载一会面一年三寄书书中无賸语只有问何如去年秋风初君马秣云卧【庵名】鹄立望君来回鞭不我顾今年薰风后取道凌云来【山名】解鞍愒我庐握手慰我怀胸中所韫藏言下皆倾倒挽留莫悤悤索去还草草堂有鹤发母室有蓬首妻屋前虎豹怒屋后鼯鼪啼远游纵未归旅寓安得久三年劳梦魂一日接杯酒君归太蚤计此乐未易辞人事虽多乖兴尽当语离壮时须摩厉老矣但跛蹩荃兰本同芳霜雪有一节君识飞猿句【飞猿岭即谢康乐诗中所谓猿峤也】我和跃马诗【跃马泉荆公尝赋诗】他时两相寄抑亦慰我思
　　中秋示座客
　　去年中秋时我病起复仆苦遭水帝子百计推我去牀前客问病草草壶觞具酬献呼稚子应答烦老妪今年幸彊健佳节欣防遇况有座上客萧散如鸥鹭尊前清兴发岂数飞蚊聚南山又朝隮晚雨细如雾难追阿连玩徒咏希逸赋阴晴天下同吾事亦何豫不须渊有珠遑恤食无人无百中秋对月复几度幸逢方外交姑乐酒中趣君看清夜徂草上已多露
　　雨后秋山
　　宿云散层阴秀色还叠障如将螺子绿画作长蛾样光浮竹木杪影落檐楹上何人妙盘礴澹墨写屏嶂五弦岂须抚众响亦清亮我病不出游素壁倚藤杖举觞酬羣峯岁晚一相访
　　同董彦光陈妙音游安乐寺
　　着鞭苍崖阴下马古寺门老僧乞食去独瞻无上尊相将二玉人盘礴共一尊境静悟尘垢林香识兰荪何年鉢罗老同访花柳邨鸟能贯珠歌花能折腰舞老人如帝江识此真律吕击节复长谣急觞犹插羽春风已趣装行乐更几许吾人但取醉何必浪自苦
　　顾凯之醉道士图
　　虎头痴絶自不痴丹青妙处手得之石嵓戏画幼舆子酒狂更貌黄冠师一人坐睡真被酒二人杯杓不停手一人囘面愁不釂二人直视开口笑上有醉墨书者谁翰林手题独酌诗题诗真识醉时味画图如写诗中意珍藏不换一斛珠李诗顾笔今世无
　　题文与可画竹
　　我昔居西园手植竹数个凛然如德友节行不敢破朝吟玩雪枝夜闻萧瑟清风吹一旦忽不见似觉尘土汚人衣朅来翠云麓日惟见山不见竹虽云山气日多佳尚恐无竹令人俗昨得与可画自埽尘壁挂门开风动之如枉故人驾对山看画信不恶何人更觅扬州鹤
　　王摩诘四时山水图
　　欲知摩诘诗中画桃红柳绿皆摹写更含宿雨带春烟一段风光生笔下欲观摩诘画中诗小幅短短作四时山平水远含变态是中有句无人知此公盘礴万物表胸中絪絪秋空晓戏磨澹墨污绢素世上丹青擅场少何人乞与辋川图装成小轴四时俱壁间仍题六字句人言双絶古今无
　　集庵摩勒园防者十人以他年五君咏山王一时数为韵得时字
　　生涯水中萍漂荡信所之十年糊其口不食故园葵思归同越鸟长是巢南枝祭灶郭北隅小屋如鸡栖园开十肘地草木方华滋红榴媚夕阳初篁摇轻飔招我赏心旧于焉持酒巵合离如日月果有朢时诗坛失老将一鼓气已衰赖我如虎贲典型犹在兹相欢且尽醉莫咏骊驹诗
　　成德不面逾月仆以病暑未能出谒辄和所寄藁字韵诗奉寄兼柬子中
　　门前蓬藋无人埽客去墙阴藜苋老我家城北君城南相忆何其挂怀抱不闻叔宝方外谈澄也何因今絶倒知君不作避暑饮闭门亦深荒径草钩章棘句日吟哦玉轴牙籖时探讨迩来闻草鹿脯帖盛湘十日虚苹藻掺掺丸药恐不免俗客纵讥何足道恨我犹嫌褦襶嘲不敢热行唯梦到君收奇功翰墨林笔阵可埽龙驹岛愿言不学司西公万事逢人尽称好我诗燕石初不如浪欲珍为夜光宝残暑促趣行造请晓来凉气迎秋蚤定邀隣舍广文公同听诵诗倾腹藁
　　怀觉范上人
　　道人心与貌俱古哦诗不复效等伍清疑仙掌露华坠新似秋空玉钩吐要将余事付风骚已悮元机窥佛祖泐潭老子乳于果在丛林啸风雨何当埽室只树园夜看金盆听软语我虽不是厐德公嬾驾柴车入城府公如归结白莲社留我山边一廛许
　　喜汪叔野见过
　　大汪权奇汗血驹小汪连翩鸑鷟雏垂头未遇伯乐顾览辉将下朝阳梧岂知青衫埋朽壤更令斑鬓困泥涂喜君翩翩过我庐握手借问今何如苦云难遂白发志朅来翻作青衿污急呼欢伯置座侧解顔谈笑聊相娯语及阿兄平日事往往雪涕长欷歔怪君长不满六尺髙谈似是胆满躯且寛是事饮此醑逢人但作巩嗫嚅苦留君住骑勿驱明朝酒尽为君酤更阑月落起浩叹四面宿鸟惊相呼
　　陶渊明写真图
　　渊明归去浔阳曲杖藜蒲鞵巾一幅阴阴老树啭黄莺艳艳东篱粲霜菊世氛无尽过眼空生事不丰随意足庙廊之姿老蓬荜环堵萧条仅容膝大儿顽钝嬾诗书小儿娇痴爱棃栗老妻日暮荷鉏归欣然一笑共蜗室哦诗未遣愁肝肾醉里呼儿供纸笔时时得句辄写之五言平澹用一律田家酒熟夜打门头上自有漉酒巾老农时问桑麻长提壶挈榼来相亲一尊径醉北窗卧萧然自谓羲皇人此公闻道穷亦乐容貌不枯似丹渥儒林纷纷随溷浊山林髙义久寂寞假令九亰今可作举公篮舆也不恶
　　田父招饮不赴
　　万钱供食如嚼蜡百壶载酒如饮水要知自古穷达人脱畧世味皆如此经旬不逢南邻伴曲肱聊寄北窗底田父剥啄扣我门颇应昨夜灯花喜殷勤揽衣谢父老陶令爱酒今朝止伏雌可杀葵可羮他日薄饭招邻里吾君恭俭似文帝勿为酒醪伤谷米
　　喜雨【是日闻改元】
　　涉冬无一雨元防阻骄阳上田尘沙飞下田蒲稗荒鉏犂不入土龙具挂壁墙邨居巷无井抱瓮汲长江汲多恐流絶无以饮牛羊昨宵天意动浮云霾月光洒然润物功洗苏及枯杨先帝劒弓冷小臣涕涙滂属闻建中号讴歌腾路傍雨从膏泽沛风与和气翔山林独何幸豫喜霑稻粱尚能赋时雨激烈歌阜康
　　余赋野香亭前木犀花二小诗盛称此花之妙而江迪彝赋梅花诗以友之往返倡和十数篇二花优劣未决故复长韵示之
　　君不见杜陵布衾冷如铁朝来米尽炊烟絶偶然乗兴江上行无奈被花恼不撤城南陋巷在江涘读书蒲团生虮虱吟成少陵七字诗酷爱梅花似冰雪竹友道人端可嗤颔髭如棘手如从来口业洗未尽醉吐狂辞歌木犀赏花自是少年事出口未觉吾侪痴我今束缚喙三尺勿与世俗争姸媸空花遍世不碍眼澹如云水老禅师
　　感白发
　　吾昔年始冠已有一发白作赋数百言嘲骂等戏剧只今寻旧作一字不复忆恍然如梦寐了不见往迹但有鬓间丝冉冉如堪织南方地平湿壮岁多老色行年四十二发鬒那容惜洗苏将拔白讳老嗟何益一染复星星此语记阿客人生光景促倏忽如敲石诗成亦赘语感叹初无得后应不识今今已不识昔
　　寄题王立之赋归堂
　　小官五斗米达官五鼎食均有怀禄心细大各封殖疾驱挽不还此辈车毂击王侯厌绮纨雅意在山泽颇赋归去来作堂慰休息似闻一尊酒醉眼分青白何时上君堂酌酒话畴昔和君五字句想望柴桑陌
　　寄饶次守
　　我初丱角时闻有饶进父【次守旧字进父】破衣下里舍应书不得举要是磊落人白眼看法度吹笙弹箜篌余事能律吕市人恶少年往往争笑侮掉头出里门徒步大梁去蒯缑谒王公敝貂走风雨十年不还乡无人问死所客从北方来喜气满睂宇探怀出君诗字字粲玑珇笔踪入顔柳句法窥李杜奇伟可畏人我辈谁比数借问从谁游一一英俊侣我家阿夷兄诗有春草句説君不离口恨我识君暮帝城十二衢素衣染黄土食贫出无车羇旅亦良苦束书蚤归来只鸡祭坟墓况闻霍将军尚有陈氏母铜山郁嵯峨其下原膴膴我思结茅舍带经学农圃他日如买邻定可连墙住颇闻君卜婚我亦未有妇要如子柳子各娶老农女东市买杯杓西市买筐筥南市买绠缶北市买甑釜生理能稍稍来往办鸡黍两家如有子男女互嫁娶从来不识面便作平生语但缘臭味同请君莫讶许
　　汲古斋
　　人言曲误周郎顾岂谓周郎真好古长歌短调各风流説尽心招及睂语颇闻汲古用脩绠乃知余事工律吕君躯三尺胆如斗欲窥唐虞探邹鲁顷来长安阔画睂时人半额相媚妩天姿洁白恶丹铅独有溪头浣纱女要知学者用心处不追时好乃如许君家有井千尺深容我时攀辘轳否
　　寄李商老
　　所思定何方渺然羌山麓别来经一年不寄书一幅忆在元真馆与君同饮缸论文久未去夜雪打寒窗明朝款君门箯舆踏残雪尊前听君谈意气排凛冽雪中两相过把酒俱留连岂同剡溪去兴尽回酒船今年走东呉无复相邂逅遭回行路难归已三月后逢君所知人颇尝问君安犹闻卧苫块毁棘今栾栾君家所娇儿闻已去怀抱昔我尝见之瑶瓌实娟好我归卧衡门愁苦亦如君淋雨子桑病敝冠原宪贫此怀其谁语思君何能已寄声劳苦君兼问两季子
　　喜董彦速自仙嵓归
　　鉢囊髙挂同僧夏远寄嵓间一把茅地僻狙猴长作伴食贫蕨笋不充庖藤任挂万峯顶野鹤来归千岁巢检防箧中诗几首苍头持遣为君钞
　　闻无逸兄下第归
　　丰林分手各销魂兄弟伤离况玉昆初为过都留虎脊又令防额向龙门往闻淮北雪花大归值江南梅雨昏欲寄短书无别语年来花柳自邨邨
　　莫莫堂新竹
　　僻寂漏茅屋萧骚新竹枝径迷人不到荫密鸟还知绿色匆匆换薰风细细吹即看柯叶老不受岁寒欺
　　晚春书事
　　春来畏病不饮酒孤负山南山北花有客款门惊剥啄无人追韵得车斜独酬砌下二三子岂忆城南韦杜家不畏诗穷嫌水戹时时句煮新芽
　　未曽留客十觞醉已是飞花三月时忽悟病来真老矣傥逢圣处亦中之眼前用意半干没世上防形皆白痴谁似陶翁有名酒呼儿觅纸又题诗
　　怀祥首座
　　师在羌庐西复东无心还似鸟飞空月钩云幕今何处禅板蒲团只眼中未悟竹间鸣瓦砾拟随童子问铃风前身傥是胡居士打破虚空对诏公
　　昼卧
　　书魔才挽睡魔推鼻息俄惊吼怒雷梦到逍遥大庭馆不堪檐外鸟惊回
　　剥剥啄啄无俗客清清泠泠多好风一枕本无忧乐累何须游宦大槐宫
　　夏日游南湖
　　麴尘帬与草争绿象鼻筩胜琼作杯可惜小舟横两桨无人催送莫愁来
　　书怀
　　赖有书遮眼初无客就谈身闲惟取醉发短仅胜簪学僻今何用囊空宝不贪老师行驻锡准拟问前三
　　招汪叔野
　　夜语僧窗雪载涂别来夏木又扶疎两牛鸣处地非远万竹阴边吾所庐儿能窃听从忘箄子盍徐行可当车莫讶南邻狂处士掺挝倾坐一轩渠
　　次刘世基韵
　　孔世已传三十八诸孙犹自见长身试将后谢追前谢岂料今人媿古人华子冈头千叠秀刘郎诗律一朝新吾家碧涧红泉句聊欲烦君作后尘
　　用前韵和董彦速
　　得句可传千古意奇攻苦百年身河梁赠别初无对锦里吟春复有人我已汗顔惊手缩君犹琼树赏朝新从今习气须磨尽二字惟当悟客尘
　　闻吕居仁病未瘥觅使寄问
　　消渴文园苦病多萧条子美卧江沱士穷不遇古如此天实欲为人谓何忠义名家忝申许文章秀气望岷峨期君炼玉煮白石色比婴童何啻过
　　怀钟陵旧游
　　五年二度过钟陵马上春风醉里醒南浦江波迷眼绿东湖烟柳半天青从来地域叹卑薄怪底山川终炳灵又见徐家有髙士他年重作聘君亭
　　送王坦夫由淮南入京
　　王郎乗兴上扁舟数遣书来写我忧奏牍三年待金马巻帘十里梦扬州桃花水涨理归檝莲叶杯香消客愁白发倚门长望子细君应赋大刀头
　　李簿家有侍儿妙丽善歌舞诸人惜其死为赋诗予亦赋一首
　　草头朝泣露漙漙樵歌暮归丘陇寒当时座上客半醉琵琶不许近帘弹
　　久旱喜雨
　　谁言旱魃虐敢夺雨师权弥漫谿流涨澜翻屋霤悬占年丰防防快意涤袢延疎嬾知何幸茅斋穏昼眠
　　次韵无逸兄见示
　　憔悴谁能赋大招防将菌桂杂申椒巷南邻里频相过水北山人讵可邀细酌敢谋长袖舞苦吟空咏寸岑遥耕耘赖有陶潜妇不羡孙郎对大乔
　　立夏日作
　　小簟含风六尺牀竹奴从此合专房吾身匏落都无用占得山间一味凉
　　熨得絺衣一番新幅巾轻软最宜人花时气暖长愁夏竹里风微又胜春
　　夏日书事
　　苍虬蟠础湿生云翠竹摇风水有纹凉卧北窗呼不省虫飞绕鬓梦中闻
　　饮酒示座客
　　身前不吝作虫臂身后何须留豹皮劬劳母氏生育我造化小儿经纪之牙筹在手彼为得块石支头吾所师偶逢名酒辄径醉儿童拍手云公痴
　　赠别董彦速
　　人间底处异蘧庐莫莫堂中岂定居我尚滞留君去速荒园三亩梦归与
　　欣同众鸟托吾庐投杖行当叹索居不是酸寒孟东野我言能听果谁与
　　悼亡
　　旧闻林下趣既见即心降月冷同秋梦灯寒对夜窗那知身是幻深念涕如江仰叹朝飞雉微禽亦有双
　　呈无逸兄
　　汉儒章句文胜质鲁国衣冠实愧名但遣诗书长在眼可令声利苦关情咄嗟茗饮有时办梦想溪堂何日成舟泊寒沙卧明月此期终欲与君盟
　　食菜
　　道人真是伊蒲塞顿顿园蔬入馔来紫芥寒葅参薤韭黄橙苦酒伴盐梅蒸豚不羡贮人乳饭豆亦能羮芋魁但恐酪奴不解事搅令枵腹转春雷
　　暮春二首
　　溜渠鸣玉雨成霖春草池塘数尺深后院落花人不到无聊独下海棠阴
　　晩雨墙东暗绿槐清阴庭院锁莓苔委堦红药将春去贴水青荷与夏来
　　春日黄梅花
　　傍人如笑不胜妍曽是寻芳向腊前纵使游蜂能拂掠含酸结子为谁圆
　　送都仲献
　　酒曹怀璧暂投闲俄许朱轓未赐环殿阁凉生应在眼宫门驺唱合趋班鳯皇观德翔千仞虎豹窥人碍九关只恐苍生倾望久未容投绂老家山
　　寒日出郊
　　水晴鸥弄影沙软鸟惊尘密竹斜侵径幽花乱逼人徐行听格磔倦憩倚轮囷往事悲青冢年年芳草新
　　哭无逸兄
　　溪堂载酒地无复故人车败壁龙衣委荒畦马齿疎凄凉闭关赋沦落广微书但有清风在时时为埽除
　　寄题长沙髙善时醉月堂
　　乱山岑秀绕湘濆君筑茅堂底处邨蛮国干戈真梦幻醉乡风露别乾坤平生不负南楼兴何日能同北海尊聊欲挥毫书楚防凭君招取独醒魂
　　山间
　　篱落秋花未得霜嫣然一笑媚秋阳可人风味撩诗兴不记姚家宫样黄
　　移松
　　古貌苍髯十八公巍巍独出众材中朝来挽致茅堂下为我商量送好风
　　独登有美堂
　　趺双峙日星悬读罢凭栏心浩然缭绕峯峦浮野色参差楼阁起晴烟湖光净照山间寺江浪遥连海外天安得翰林风月手一时摩写入诗篇
　　秋兴
　　雨隔千山暮风惊一叶秋朱顔伤露槿青眼赖沙鸥畏酒悠扬梦因诗防染愁有怀谁与语扶病独登楼
　　观李伯时阳关图
　　坐对丹青伤别离涙和朝雨想频挥道边垂柳年年在看尽行人长不归
　　以牛胆渍槐子还董之南
　　解牛得胆大如斗投以元槐功更加来岁青袍映绿发不妨看尽九衢花
　　棣华馆小集
　　杨甲字鼎卿重庆昌州人大观时游京师颇有声望尝仕于蜀旋以事去官寓居灵泉山中故其诗有微官也谪居之句棣华馆小集一巻多游览吊古之作其诗夭矫脱俗孤光冷艳不着色相如游长松寺云青山有骄色斯客不能句宿安静观云石泉泻幽洁意寂不肎喧俱不食人间烟火语也
　　合江泛舟
　　莫踏街头尘宁饮城东水江头放船去苇间问渔子岸深鱼有家凫鴈在中沚得酒可以歌得树可以舣年年舟中客顔色不相似风波无前期游者亦如此短篙醉时策远山卧后几老我不奈醒日落西风起
　　游长松寺宿石门僧舍以石门霜露白为韵得露字
　　疾风吹轻衣驾我云脊路人间一回首惊絶不敢顾鸟投虚无底淼淼不知处蜂窠螘丘蛭与世同所鹜试看一苍莽谁有不平虑尚怜野僧屋佛面荒苔蠧断崖划牙吻汹汹崩石怒我来得奇观拄杖叩岩树青山有骄色斯客不能句平生二三子慰我一相遇娟娟松间月幽夕亦可度夜阑更小语风逼遗响去酌君无多酒继以木兰露
　　宿安静观
　　青山转龙脊矫首西南天上有仙人祠台殿飞后前下见云雨兴树色暗平川仙人两黄鹄一去无归年向来道上履人着几何钱一朝闻羽化怅望空流涎却挥囊中金瓦砾来投捐岩岩化金碧香火通云烟人间万事尔旦暮有愚贤而况争夺塲转手分媸姸仙人一回首破陇与荒阡纷纷不足道哀此区中缘石泉泻幽洁意寂不肎喧夜闻松风露起坐心寥然
　　与客游沧浪亭得一字
　　露回林苍黄涨落水寒碧西郊好风景晓霁千里色相从二三子洒埽溪上石主人信爱客沽酒炊玉粒挥觞一再行弄此竹间日跳波醉中舞野唱寒外急牛羊归悤悤凫鴈来一一頽然寄天放不受世褊迫永怀堂中翁回首千岁迹岂无独往愿乃为饥冻逼霜空洞庭野天阔云梦泽欲穷扶桑枝尚挂沧澥席何当从兹去旦暮生羽翼
　　灵泉道中
　　荒鸡不知林落日明鸦背山行曲折尽稍出乔木外前峯近相向秃缺不可盖泉石微断续渚泽亦多派牛羊深墟落稚子翳蓬艾稻秧碧剡剡遮陇无疆界今年田夫喜饱饭我亦快犹慙食无功举箸再三餲何当磨腰镰助尔芟防稗
　　寒食游学射山
　　疾风吹沙天茫茫日落未落原野黄山空无人石碌碌路长马饥石齧足荒台古林翳云族何人刳嵓缚层屋当时万骑填山谷至今拾宝多遗镞故国山川愁远目人世悲欢风雨速凌髙举酒天为蹙手攀嵓树叩云木何人唱我凄凉曲兴亡一眼防防绿野水平芜飞鴈鹜
　　腊日游梅龙得树字
　　年年看梅水西路白头溪翁眼如故重来攀髯老不死我亦风埃忆归去酒酣百怪入我肠夜半恍惚与龙遇醉骑一尾天上归陈迹江头不知处梅花劝汝一杯酒千岁寒凝真旦暮欲将老大傲风雪穴蚁窠虫已无数成都万事更奇古石笋犹疑卿相墓孔明庙前柏千尺神物翛翛泣幽树它时灭坏亦同归人生谁能一长顾
　　庚寅再游
　　霜郊马头鞭影西欲寻远梅无旧蹊但闻草木皆有香未到已识花前谿舣舟登岸入梅处竹树烟火茅茨低百年死树虫藓暗鳞甲漠漠僵横霓老翁鼻祖头雪白下见儿女方胜笄数株无力已仆地彊起放春花满畦龙夭矫欲仙去脊尾一半埋沙泥雷公几时猎幽蛰夜半刀斧来刳刲野人往往多再拜疑有鬼物凭其栖问撨访牧不知岁龆龀已见今耄倪故人同游六七辈或似醉阮林中嵇绕树觅花不识路东边犬吠西号鸡榼中但有酒清浊寒具野担勤提携谁言犹是蜀梅菀破丘断陇山蒿藜种花满地作痴计随手变化空尘翳只余老树香不灭力战风雨犹坚犀何时江邨一曲路与子共赋归来兮
　　灵泉山中
　　小县相笼合蒙蒙数百家果蔬争晩市樵牧乱晴沙落日平江迥青山细路赊偶居无事在随意问桑麻野色山围尽风烟更可怜客情牛铎外农事藕花前聚汲松根井寛愁石底泉宁须计升斗诗兴自超然胜地仙灵宅微官也谪居焚香他日梦隠几向来书小睡便山雨长斋称野蔬逢人问无恙满意説樵渔日下溪林薄芊芊肃晚晖闭门成石隠小水亦生肥醉着谿藤杖归来木叶衣狂歌有虎兕吾道只应非何处长松寺雨花云外台山从百曲转路入九关回老桧成龙尽残柯借鹤来人间斤斧乱风壑夜声哀
　　灵泉山上晩望
　　野旷树还乱林深烟更微天随残日尽云掣断山飞玉垒风烟阔秦城草木非凭髙无限事今夜客裳衣远目昏难尽青山阔展围眼花随处乱云树一时飞秋至客愁远路难心事违更怜人北望不见鴈南归
　　登待鹤亭
　　横峯乱岭如奔蛇前者欲起后驱呵危亭独立一回首天罅云隙皆收罗手攀落日意不尽目送孤鸿愁更多秋风衣裳客未冷我欲饮酒君当歌
　　谒朱真人祠
　　一濯岩下溪再拜岩中庭清风萧然来吹我衣上腥仙人芙蓉冠乗月下云軿山空杂佩响静夜朝百灵似闻客欲去小语犹丁宁肃肃上松柏急以两耳听寂寥古坛外但挂斗与星天明恐是梦恍惚遗心形去饮石上水再读幽人铭青山无行迹雾雨松防防
　　游山上废寺有段文昌种松石刻云乾坤毁则无以见寺寺不可毁四松其远乎寺今废木亦亡矣感而赋之
　　木落石出荒山台上有佛寺孤崔嵬断椽防瓦无四壁古佛已倒何人摧野蜂占窠挟肩背山鼠出穴衔髯顖老僧见我欲愁哭野葛蔽路官能来文昌种松有断刻石柱半裂荒莓苔老翁鼻祖无一在独树晩出非耆鲐乾坤未变已先灭几见石火翻狂雷至今野叟凿山破石窟尚有龙筋骸当时手种意已远欲与草木为渠魁













　　宋百家诗存巻十二
　　钦定四库全书
　　宋百家诗存巻十三
　　嘉善曹庭栋编
　　西渡诗集
　　洪炎字玉父豫章人徽宗朝官中书舍人与兄朋龟父刍驹父弟羽鸿父俱以诗文名时称四洪潘邠老有题共氏蛎壳轩诗云封胡羯末谢龟驹玉鸿洪千载望四谢四洪天壤同其推许如此靖康初炎家洪城建炎三年避冦于龙潭及返室庐尽燬故其诗有白州一炬火我归无所归之句尝至楚州因水涨舟阻有诗云昔我至止得二国士于今几年隔违生死梗泛萍飘乃复于此二国士谓汪信民吕居仁也炎自少迄老栖栖湖海间然其诗潇洒落拓絶无羇愁凄苦之况故是难及
　　避冦至龙潭县作
　　径转桥横水林深寺据山钟鱼告阒寂松竹媚孱顔避地欣有托依僧成暂闲东归路不隔片片陇云还突兀山椒寺披榛二百年刹从五祖卜席是里僧传溪送无尽水林供不防烟囊中有余粒假息且安眠
　　次韵郑公实见赠二诗
　　郑侯风槩似虞薰醉饱初疑对苾芬一日君尝南浦水六年我踏宝峯云诗情赋物巳闻命山色溪光傥见分羣盗何曽念王粲相逢聊喜见斯文
　　百濯生香真宝薰中泠取水挹清芬素娥影落秋宵月白鹤翎翻春昼云俗客来依禅客住林花自与雨花分扶倾不假迂儒力敢倚笔端能缀文
　　冯太冲置酒即事
　　故人回客寓萧寺近清明春事一尊酒夜阑三尺檠风流孔北海文字汉西京苦劝加餐饭年来太瘦生
　　山中闻杜鹃
　　山中二月闻杜鹃百草争芳巳消歇绿隂初不待薰风啼鸟区区自流血北窓移灯欲三更南山高林时一声言归汝亦庶归处何用多言伤我情
　　公实示间字韵诗怅然有感次韵奉和
　　晴晖生燠雨生寒朱夏阳春季孟间防鴈哀猿金马客落花流水石门山蚤知蚁穴成何事欲掉渔舟去不还昭氏有琴无作止戏成都賸一机关
　　辄笑人歌行路难畏人无地出人间欣逢北海孙宾石犹是江南庾子山野草离离随意绿羣鳬泛泛倦飞还一川烟草松萝外何处梯云叩九关
　　此国非燕南赵北我琴无濮上桑间劳生聊作梦中梦苦语莫酬山复山触石白云数峯起照人明月一钩还德星已为荀陈聚紫气休浮圅谷关
　　公实再赋枇杷之什次韵
　　醽醁尊中酒枇杷云外林甘餐千颗尽软语一杯深老境宜扶杖交情得防金遗民伐荻去真处即吾心
　　公实作暴雨诗次其韵
　　民生唯播殖天意在农深一夜盆倾雨千家粒食心知时占聚蚁催种有鸣禽喜是田间语青青刺水鍼
　　次韵即事
　　寄榻逢僧夏登场喜麦秋一风将浃日四月尚重裘去矣吁何及归与幸少休雨晴寒自戢桂魄更添愁
　　次韵野步
　　意行无远近山径自横斜烟月生晴岭风幡接暮霞影归巢幕燕声散宿林鸦杖履相随处僧垣即是家
　　游都梁山
　　风吹古汲口云满都梁山执热厌偪仄幽寻上孱顔清泉似石乳滴沥嵓窦间乞此一瓢饮为却千载烦山灵知我意殷然下层峦散空作急雨漱石作甘寒一酌荡幽颊三咽索肺肝轻躯变滞骨尘鞅思灵关来当踏云至去当御风还再拜谢神休幸汝不我悭
　　四月二十三日晚同太冲表之公实野步
　　四山矗矗野田田近是人烟逺是邨鸟外疎钟灵隠寺花边流水武陵源有逢即画元非笔所见皆书本不言看插秧栽欲忘返杖藜徙倚至黄昏
　　病间和公实饮酒诗
　　忧每伤人人自忧花防两眼雪防头干戈满地不可触蓑笠为家何处浮秋入鸣蝉催暑去酒如凝露与清谋写成庾信江南赋更续相如老倦游
　　戏和公实感秋对酒
　　青山爱客长青眼白酒知时泛白云少日悲欢才一瞬中星寒暑又平分稻粱狼藉栖余亩雀鼠穿窬自立勳一叶巳惊秋意蚤映阶黄落更纷纷
　　次韵公实七月一日雨感怀
　　平生离落得闲多素发惊秋奈老何宾从盘飱唯白石意行供帐有青萝御风独徃松三径踏月空归雪一蓑短布单衣穷至骨醉吟不作饭牛歌
　　奕棊絶句
　　新秋遣闷只围棊病不衔杯亦废诗对局萧然两无语个中君子有争时
　　鹭落寒江鸦防汀晴窓飞雹击槃声方圆动静随机见清簟疎帘眼倍明
　　再赋奕棊
　　荆璞玉为子井文楸作枰有求惟别墅不喜得宣城跕跕飞鸢堕丁丁伐木声破愁逢一笑无地着亏成祗园三月雨碧涧一枰秋试问酒中趣何如林下幽从他着虎口寻我镇神头惟悟争先法当机与手谋不作月采戏难禁清昼长敢言白玉局聊取紫罗囊甬道空传记乘除自有方儿童争画纸漫学老夫狂
　　岭云
　　吾居半山上绕屋犹峻岭举头即见之坐卧作墙屏忽复不可求澒洞云万顷初疑岸谷变身不践人境俄顷如故常突兀在屋顶隠见须臾间变态莫记省烟霞成痼疾终日常炯炯蚤阅金丹诀未辨卜灶井世乱一丘壑斯志或可逞鸣猿落空嵓翥鹤飏晴影石泉漱芳润草木皆秀整洞天有归路未徃心巳领
　　从宝峯长老惟足求猫头笋
　　不识猫头笋还思马祖山庭兰生旧茁防锦换新班韫玉争怀宝登盘想饫餐分甘须賸斸逺助一瓢箪十月十五日山中下视云气自山椒出巳而弥漫咫尺不辨嵓谷戏成五言
　　一嵗下元日千山小雪天云层生逺壑雨渰割平川放牧虚横吹樵苏乐静眠遥知载酒客无路到斋前
　　南城邓氏亭
　　小麦青青山一曲江南千里伤春目旰母江头唤渡人遥指麻源第三谷里盐包饭各悤悤回首烟霞栖观中诗成更觅羊何和犹是前身内史公
　　游麻姑山仙都观
　　浥露出南郭遵涂盼西岭幽寻不惮逺陟巘造殊境悬瀑泻天路高斋跨参井麻姑固神人上下凌倒景速驾不容追遗踪搏尘影仙坛独岿然藓蚀此山顶古屋鸣鸺鹠污池浴蛙黾葛顔有异闻源委邈难省空余丰碑子歘若猊骥骋永言赏心遇所乐尘雾屛濯缨欲自孔斲鼻还思郢安得斯人徒置论挈裘领圣真岂逺而炯炯金在鑛九洲朵明月七返閟神鼎至道如可求汲深愿脩绠
　　静思院上元日
　　欲趋严跸万重山且酌清尊庆改元穑事何时消劒防贤书不用到丘园伤心华屋灯如昼触眼荒涂犬吠昏今日江东须管仲可怜穷窜尚游魂
　　云汉院
　　水竹依山住烟霞并舍分愁添中夜雨冷浸一溪云满目干戈地关心鸟兽羣归途如可问猛犬莫狺狺
　　二月十二日偶成
　　金谿东行二十里高即登山下临水乱山中断水横流水际招提对山起丹青像没半泥涂野僧一饭无钟鱼散策闲寻笋蕨芽密林时逢桃李花
　　代简呈信州李使
　　万斛谁能破客愁一尊风味乏醇酘中丞自许怜渔父鬲上无端住督邮不使索郎频有顾也知欢伯解消忧苏州刺史诗盈巻还忆山僧冷病不
　　次韵和古田县丞方景南见惠诗
　　疎慵我似海鸥闲文采君如雾豹斑不省流离思乐土深知乡徃愧高山低飞乳燕声相接小叩华鲸梦亦还共看围棊欲终日忘年初在立谭间
　　游石鼓山涌泉院
　　昔闻石鼓鸣今作石鼓游击拊久巳息甲兵殊未休精庐庄严海百室云雾浮维时当长夏萧飒如凉秋高崖不见日老木枝相缪灵泉发嵌窦下注千仞沟向来经行人颇以名字留俯仰百年内磨镌遍嵓幽石桥可坐卧清絶无等俦众山合沓来响答相献酬虽逢会心欣未弭当世忧不知稽山上复有胜处不六飞尚东巡狐兔穴中州戈鋋塞河洛冠盖集闽瓯堕此吠雪国烈火烂不收炎飚方焚轮赫曦欲停辀微生类焦谷兹焉得依投一乘凌风翰濯缨天汉流
　　石湖院
　　古木参天水一沟潮来曲折可藏舟招提密映晴岚起沧海潜通夜气浮丹茘荐盘惊北客青蟳供馔识炎州却疑江左知名士不作乘桴浩荡游
　　玉女峯
　　玉女何时见兹峯独挺羣古容余佛座虚室但炉熏林隠投壶电山藏出岫云自惭非屈宋欲赋不成文
　　初食生茘枝
　　六月寓闽山初逢茘子丹皱红分颗颗凝白作团团品目诚无限珍甘拟亦难不劳走马使安坐得加餐独擅东南美谁如十八娘笑颦俱有味朱粉不迷香璀璨珠生掌清泠露入囊风流须第一饤座每难忘
　　戏次韵和了信上座
　　天公下观戏鱼龙分披敦物隳岱宗尘沙欲枯罔向眼酒醴难浇磊块胸会稽之南曰闽海东行万里因雄风二儿得邑古长乐意拟分治三山中门张雀罗即我室吊影不识求羊踪担簦挟巻者谁氏捉笔言诗有此公纷纷道傍皆杏李辛酸交攻无复理入林初闻薝卜香知味自觉醍醐美今时杜陵见老人他时汤休望吾子我观蓬壶才一水桐柏罗浮相对起赤鸟衔符得宝书青鸟拂檐来报喜君能无事如嬾残吾儿傥不慙张底
　　次韵许子大李丞相家牡丹芍药诗
　　山丹丽质冠年华复有余容殿百花看取三春如转影折来一笑是生涯绮罗不妒倾城色蜂蝶难窥上相家京国十年昏病眼可怜风雨落朝霞
　　座上呈师川有怀驹父
　　上坡谏议立清班入奉威顔咫尺天仲氏三山久憔悴征君五岭亦迍邅欣逢白鹤归华表更想黄熊出羽渊客舍一尊双泪落相陪里社复何年
　　初入浙中
　　松竹笼官道牛羊食野田屺山低送客荡水逺含天乍听吴儿语初逢伧父船平生足未歴聊以慰华颠山邨柿栗熟客舍稻粱秋池足能言鸭蹊多喘月牛如闻息战鬬賸欲起歌讴鼓檝临江誓谁为祖豫州
　　立秋日上饶郡偶成
　　承明非厌直衰疾自投闲江汉蒸炊内盘盂嗒哈间层冰万里梦谒帝九重关愿借抟风翼追游物外山平生逃暑饮病着不濡唇熨齿甘瓜冷流匙香粒匀加餐虽意决对案巳眉颦却欲廉颇老犹为善饭人盛彦光次韵见和复用前韵因以自叹
　　星织乌同织鹤闲鸥亦闲问君离俗久何事落人间末伏秋无雨残敲昼掩关寒泉聊洗耳清冷似吾山凉飇将透齿烈火谢焦唇辟织梭梭应檐珠颗颗匀隠忧成独乐浅笑换深颦更上藐姑射问途冰雪人曽仲共和余登滕王阁诗盖旧诗也复次韵
　　西江东畔见江楼江月江风万斛愁试闻【去声】海潮应念我为将双泪到南州
　　蜡梅
　　见江楼下蜡梅花香扑金尊醉落霞独倚东风如梦觉一枝春色别人家
　　和曽仲共大风折木歌
　　疾风岌嶪土囊口阳崖中裂隂崖吼南山乔木大百围顷刻翦伐如防臼脩枝偃蹇掷龙蛇直干崩山塞嵓岫干云蔽日埽地空掣电奔霆翻覆手山灵掩泣惋惜深匠石含悲涕洟久折臂而公黥而王精金当镕玉当剖防木刳为浮海航路指银河上牛斗委余犹得宫殿材琐细亦防梁栋取万斛之舟可勿论大厦帡幪此焉有狂飚巻空欲奚为寿被金石长不朽天生大材将有用乖逢相因孰先后嗟尔干枫与枯栁摧折为薪尚谁咎
　　迁居
　　从官三十载故山凡几归昔归尚有屋再归已倾敧今归但乔木竹落荆薪扉上为乌鸟都下为犬鸡栖相从东北隅三亩以为基积块与运甓实洼而培卑成兹道傍舍空我橐中赀堂室敢即安户牖适所宜嘉树三四株当窓发华滋馨香入怀袖似与迁徙期我今六十老岂不知前非咨谋愚见拾就列筋力微窃食奉祠禄水负伐檀诗松楸幸在望邻曲不见遗苕巾随里社庶以保期颐
　　竹谿集
　　李弥逊字似之苏州吴县人登大观二年进士第调单州司户政和间累官起居郎以封事剀切贬知卢山县改奉嵩山祠靖康元年召为卫尉少卿绍兴七年迁起居郎自贬后二十余年复居是职直前论事鲠切如初时秦桧秉政决策和金弥逊力争之因是落职退居十余年常忧国无怨怼意绍兴二十三年卒高宗思其忠节诏复敷文阁待制有竹谿诗集十巻
　　同天隠少章游嵩山怀元明
　　秦公我辈士蚤踏翰墨场万言若投石十年犹枯囊苦欲泛江海有亲在高堂牢落京华春门无一壶浆长鞭策瘦马送我古道傍怜我值险艰赤心写摧伤铿锵五字句势与雕鹗翔感此坐矫首星星鬓成苍西风小摇落雨洗烟岚光嶂晓露孤秀野隂栖暗芳更携鲍谢流履尽千岩霜搜奇得幽深访古到渺茫月落潭影空清吟殊未央缅怀紫芝宇百忧绕回肠三叹已晡食十起中夜牀云埋长安日魂梦不敢骧茂苑富山水结庐余所尝我欲放船下卜邻俯沧浪耦耕种秫田共埽三迳荒头白青山里长歌乐嵗觞
　　承天寺
　　宿雨洗苍骨峯峦发新秀寻幽蹑奇踪腾踏众山囿层林锁岩隈突兀见危构空高望浮黎静圣逼灵鹫我来风雨秋白露欲昏昼但闻百川赴鸣玉泻寒窦岳示閟嵲峨路絶不得簉攀援仰脇息坐石俯长溜带露摘山芎披榛觅仙酎山光晚逾清云壑若相授终期烂漫游阳鸟欲回咮更约十日留之子缓蹄辏
　　法王东庵
　　吾宗丘壑资耿耿抱幽独结构只洹家萦回转岩腹前川布黄金合嶂来苍玉步出觉华天乗凌生目云间起层林林际悬高屋防砌滴疎泉微踪隠深木堂空贝叶昏苔盛半堦绿朱幡久不来哀猨响秋谷
　　五松寺
　　秋风吹客衣去路倚天碧跻攀一何苦政坐爱山癖人言五松下曽是瞿昙宅至今梧竹隂列屋栖禅寂尘缨得暂解俗驾聊可息怡顔岩间树洗耳泉上石孤云共还徃窈窕去无迹道人粲慧流独步少林席客来了不言碧眼照庭柏希声出钟梵妙意生墙壁寒灰暗青灯偶坐遂终夕归来人境空缺月挂山额
　　次韵仲辅山中之作
　　崖隂坐清暝目为山光注妙意不可名悠然与心晤疎泉石中鸣落叶衣上住冷风起虚籁还向无中去三生听钟鱼偶失来时步佛屋倚秋风团团两桂树却疑此境中曽是经行处
　　碧霄泉
　　山根出清泉云自九天落风潮带江腥天黑鱼龙泊何当寸云敷一洒徧寥廓沧浪勿复歌吾缨久巳濯
　　秋居杂咏
　　青春背我去白日不吾谋霜飚惊草木寒威戒衣裘寓形复几时四序忽一周世路伏劒戟中怀孕螟蟊营营事长久頽龄如置邮丘园傥未卜悟悦心自休
　　穷秋杂花逺眷此霜下杰明金委珞璎宝璐缀环玦依依风递兰皓皓日穿雪若无夭冶姿不受众目悦衔觞泛其英揽之肠为结谁能踵高门持以浣中热
　　公园十亩余日涉亦成趣浮隂未全收晴沙巳胜步杖藜相与行童稚杂冠屦枯鱼泳微澜悴菊饮晞露欣物各有时抚怀偶轩虑安得三迳余诛茅种瓜芋
　　晞阳轩
　　山高竹柏隂得之近亭午兹轩揖朝暾精色快先覩蒙蒙勒花春十日九风雨羲和为反斾照我衣上缕然九阳游谁云在环堵
　　次韵明甫西园之什
　　莫作原上红宁为径中绿多花心蚤雕依依不如竹一枝寄他林翛然傲华屋瞠饥饭秋英借健膏石斛坐防百嬾身无心问鸡足
　　暇日约诸友生饭于石泉以讲居贫之策枢密富丈欣然肯顾宾至者七人次方得顺和贫士韵人赋一章
　　崔嵬孔明柏结隂众所依移根天衢上曽抚日月晖如何去大厦却绕乌鹊飞终当烦万牛挽取廊庙归郑公泽既逺何以慰调饥公其踵前脩一洗贫士悲
　　嵗戊戌秋舟行宿泗间有持小石售于市者取而视之其大可置掌握峯峦郁然若岩窦涧壑水落月吐云影渺冥若逺若近皆有自然之势乃以千金购之而为之名曰羣玉峯曰水月岩曰遥岑曰碧涧置诸座隅卧与之对且余少时南游匡庐升紫霄以瞰九江东沿洙泗登泰山而徜徉大伾道邺歴赵及燕而还今年责官罗城当走蜀问山于蜀人冯济川每至佳处耳倾心受恨不能一日千里也继改命不得徃遂自郑适洛以穷隋洧两河之源歴览二室之趣方将逾淮浮江自放于世犹念深山大泽不能与有足者皆至偶于图画对之未尝不慨然兴怀今一旦得是数山坐眺四方之胜岂不幸欤吾将寓形其间而与之俯仰上下不知我之在丘壑丘壑之在我也好事者将以余为过耶姑从而为之辞
　　羣玉峯
　　五城十二楼高下耸寒玉天空开翠微不受尘土触半生嗟环辕万事惊转毂寄语山中人为占一峯绿
　　水月岩
　　明泉落岩隈满月挂山额疎星澹河汉下与水光白了然心境空炯炯照真宅鸿鸣夜更清欲卧巳终夕
　　遥岑
　　宿雨洗空阔出此方寸岑聨绵翠光浮妙巧不可寻飞云去未返慰我千里心谁为具徽弦有酒聊自斟
　　碧涧
　　苍崖高郁盘下有千仞倾当时捐佩毋寄此琤琮声坐石风露晚心与秋月明沧浪若可濯似负冠上缨
　　宿扬州城外
　　舟行绕城郭缺月疎林杪窈窕一溪深微茫众星小忘言对诗书适意亲鱼鸟幸此絶纷华行歌阅昏晓
　　和少章喜晴
　　日暮马行疾峯峦过眼频雨堦长苦夜晴谷似逢春风月起归恨江天思故人机心浑巳尽惟有白头新
　　发光林寺
　　朝发光林寺崎岖渡复攀抠衣缘翠湿侧足下苍顽急雨欲平涧防云时见山只应超胜地行路不知艰
　　久雨阻游昭亭有作
　　浪迹随方寄穷途触事谙雨逢春甲子江满地东南客鬓霜前落诗情酒外酣上方愁独徃藜杖许同参
　　琴溪
　　竹色千钟静溪光一鉴开岩隈宿风雨人迹老莓苔控鲤定何在骑鲸今不来空余泉上月与我共徘徊
　　春日杂咏
　　春到陵阳市人家泊翠微南亨甘入筯北户暖生衣花暗昭亭寺鱼肥句水矶乐游须结社倒着接防归幽栖足春事晴日苦相催屐齿穿沙穏笻须碍竹回光风初转蕙残雪欲欺梅自是经过少柴门日日开役役炎凉态悠悠道路赊情怀知老大梦幻阅纷华搅思云边树供愁雨外花生涯书一束到处即为家二月忽巳破一春强半过提壶工唤客布谷巧当歌得酒先愁尽惜花翻恨多逢辰不为乐明日复如何蚤入昭亭与同游散步山中自樵径至水滨路穷还僧舍饭
　　散策春冈晓樵苏一径长钩衣藤挂石防路水浮塘山静竹生韵池清兰自香禅房得深憩鱼鼓正鸣廊
　　再游龙潭
　　密雾开深径幽奇得重行水光沈树色人语乱泉声仙去山容寂龙游雨阵轻谁能筑云室千古共凄清
　　池亭待月
　　轻雷不成雨风砌旋搘牀山乱云行曲楼高月路长柴门非故国戎马尚他乡笳鼓悲清暝关河思不忘
　　散策
　　散策北冈路牛羊归径深水穷人小立山静客微吟点点稻花雨团团榕叶隂田翁罢争席明日共幽寻次韵曽德明司理留题西山兼简苏宰
　　层轩无碍石支径曲穿林竹密催山暮松摇乱客吟琴书虚室冷钟鼓净坊深谁谓溪坡逺能来杜与岑夏日与妙现老堂二公晚步江皋露坐月下夜分乃归
　　胡牀兴不浅未肯庾公贤山意知秋近江声到寺前夜凉新病后月色正愁边可惜江南梦青灯照不眠
　　赠别竹西王彦升居士
　　参军四壁生秋草鬓毛不似心巳老终随烟霞学巢由一室安能事除埽竹西旧说青云客诗思长留意无极尘埃不见襄阳山赖有斯人吐消息赤心照日青眼明与君一见输生平君去摩天学孤凤我今饮海盘长鲸云车防兮风马休呼儿乞取千金裘明朝有句道不得黄叶满庭无限秋
　　行路难
　　江心蟠石苍虬立山激江流浪头急风昏月暗鱼龙愁电掣云奔神入船头星斗天为低夜潮生寒洲渚移鸣舷鼓枻惊楚子危樯逺缆号吴儿篙师咄咄自相语明朝扁舟系何许半月江行十日风寸步家山隔秦楚黄衫年少金雕鞍日高华屋春梦残插花走马咸阳道世上空嗟行路难
　　嵗后三日与罗叔共二邵似表弟席上分梅花年后多韵得多字刻烛成
　　春风一夜如鸣鼍残香暗粉惊辞柯新春三日驹隙过花前百罚宁辞多男儿莫遣两鬓皤举觞不饮理则那酒酣不用吴姬歌短须尚足供吟哦坐中鲍谢偕隂何语如韶濩参鸣珂铿锵入耳痊沈疴岂独使我衰顔酡我今官闲得婆娑迟明更上梅花坡
　　虞仲通判以溪声名轩约同赋
　　山根出泉泻鸣玉上有苍崖擎佛屋无风水石自撞触不尽潮音发寒谷宰官岂是云间陆旧识南泉生处熟当轩大牓与名目平地重翻偃溪曲曲中时转三妙语一一声音谭佛祖喧豗噫视十方鼓万壑风雷送烟雨此声不属闻中取六凿相攘竟谁主后来纷纷何足数五乳峯头曽赚举山翁有耳百不闻团蒲曲几穷朝昏何时沿溪掬寒绿埽叶前茶睡初定
　　客诵故人刘立道梅花诗有怀用其韵以寄之
　　桑柘如钱栁如雪南邨北邨欲蚕月老翁饭饱摩腹行白鸥自堕闲换铁攀花正恨顔色干哦公七言毛骨寒惜花不似爱诗苦即遣愁海回狂澜公今为郎尚黑发仕路不应嗟歇灭江国官闲来鴈多莫使故人书防絶春风步马芳兰皋思如哀鸿独求曹几时怀抱相对尽桂浆酌斗供诗豪
　　游龙潭
　　秦山破碎天上来女娲仙去空崔嵬中悬鸣玉二千尺下有百仞青铜开居龙变化出嘘吸雨暗云昏神入我来坐石秋水间云影扶疎落空湿浮丘容成不可俟摩娑青壁著名字两翁下游会有时访我钟陵五松寺
　　次韵硕夫池亭赏莲
　　胡牀麈尾挥长柄风和入座花容靓乍开还合晚照中脩竹佳人倚春暝此间此景乐最深世路好恶君酌斟下车何必笑冯妇投杼未免疑曽参江山信美来者稀渊明独与田父违谁云宁食艾三斗不如杯行莫停手黎道人自长沙入闽解后见之论易颇有所得自言居醴陵山中有田庐养鱼种竹可以卒嵗作取足庵义方堂优游其间藏书教子甚乐也遽还求诗赠之
　　两脚不踏咸阳尘两眼不逐潇湘春胸中乾坤照万古竒偶縦横何足数闭门有竹食有鱼遗子有田家有书一生可了心自足世上纷纷谩荣辱
　　山行遇雨
　　沧溟四干青虬立碧云摩霄高嶪岌六丁夜挽天河倾石骨无尘露苍湿长风吹雨不成丝飞鞚冲山带烟入羲和回驭还青冥布谷催耕唤春急
　　独宿昭亭山寺
　　山寒六月飞霜雪楼殿夜深钟鼓歇琅玕无风万戟闲屋角明河挂天阙龙牙七尺玉壶冰炯炯神清梦不成可怜幽絶无人共卧看云头璧月生
　　与公序避暑石盎方昼欲寝闻林间禽鸣甚乐因得小诗云
　　一林啼鸟不知名应怪山翁此地行化蝶与周俱是梦潜鱼知我久忘情胸中丘壑真余事世上功名畏后生但得盈尊供自酌何妨人境卧渊明
　　春近风日渐佳与似表弟开小户縦步后庭
　　围炉人散长寒煤暖日还催墐户开春近郊原思梦蝶雪残池馆见真梅客愁宛转凌双鬓嵗律侵寻寄一杯试绕小栏寻翠甲履痕犹占旧苍苔
　　云门道中晚步
　　层林叠巘暗东西山转江回路更迷望与游云奔落日步随流水赴前溪樵归野烧孤烟尽牛卧春犁小麦低独绕辋川图画里醉扶黄发杖青藜
　　渡横溪
　　百尺沧浪两岸沙肩舆徒涉步敧斜溪声犹带夜来雨山色渐分云外霞岸曲防林开鸟道水边疎竹近人家尘埃何处寻真境试逐寒流认落花
　　次韵学士兄富阳道中
　　长江送客静波澜路入回溪第一湾石濑横陈潮力减风樯圜转艣声闲驱除方寸无穷事领畧平生未识山自笑疎慵似中散政宜寥落水云间
　　访雪峯真歇禅师
　　红尘白发不相投来就僧房借版头大士法中龙象贵老翁心外水云浮长芦江静千山月枯木岩寒一叶秋别后相逢重着语牧童横笛倒骑牛
　　次韵钱申伯山堂之咏
　　净坊秋色老苍顔檐额飞云细可攀客梦偶随疎雨防僧游长带暮钟还似闻遗锡藏银地亲见高人住土山愁絶寒江归去路乱峯青处望双鬟
　　和钱申伯游东山圣泉
　　偶脱尘中一梦阑欲穷幽事徧寻山静怜人境鸡虫扰老惬僧窓枕簟闲十里秋香随屐齿四更山月上帘顔登临物色催诗兴未信天于我辈悭
　　初到连江和林公晔先辈
　　投老身名信陆沈空将白发寄遥岑赋诗未敢师彭泽抱瓮真堪友汉隂江面飞桥夸壮丽山腰卧石閟幽深公才清絶参竒观慰我长年去国心
　　和陈颖仲题刘鞠祠
　　山绕平湖绿四边两翁遗泽到今传苹风引钓鱼随艇谷雨催耕水拍田败壁丹青悲落日荒庭绅笏想流年桐乡不废春秋祀箫鼓鸡豚久更防
　　和颖仲山行即事
　　平芜新绿占封圻横路游丝网落晖山径人稀藏窈窕禅扉春尽老芳菲缓行照水知鱼乐随意穿花见蝶飞二子舁篮今夜月龙钟犹胜杖藜归
　　暇日游石门用前韵
　　晓御欲随风脚来报晴乌鹊入檐催松幢竹盖宝坊近石壁云关尘境回山气得春浓胜酒花光带月冷过梅却收眼力寻归路惜取余青莫浪开
　　久雨
　　榕根败屋两三椽客径无人老更便地近东南多泽国霖逢甲子少丰年径须酣饮六十日安用取禾三百廛待得云头风力健梅花如雪月初圆
　　德甫知丞过筠庄谿亭为待月之会戏呈席上诸友
　　载酒何人过子云传呼鸡犬亦惊奔门无车马苔侵迳坐近池台竹覆尊好月邀人留晚照疾雷催雨过前邨独醒楚子真多事共醉愚溪百尺浑
　　自连江赴守鄱阳黄原道中作
　　海角三年一梦成北来重聴偃溪声凝云带雨留愁住茂树随山送客行秔稻沿崖畦上下茅茨枕谷路縦横莫从马腹消双髀此地真堪老此生
　　舟中对月
　　悠悠逐队寄舟车与世真成一梦蘧苦忆晓更鼍报鼓喜逢秋逺鴈横书江山似与诗人助水月应知静者如投老得随归处乐独醒尤笑楚三闾
　　留别傅才孺
　　壮嵗追随鬓巳苍谁将勲业问行藏怜公错莫鸡羣鹤顾我凌兢虎质羊败栁亦工喧暮雨寒花直欲腻秋霜更谋浊酒穷清夜明日山深木叶黄
　　再用叶硕夫韵
　　一丘一壑半生中旁舍小儿今老翁归来赋就晚迳绿醉时歌罢春灯红壮心欲尽孤云薄昨梦不留寒月空茗盌粥盂能事毕四三朝暮付狙公
　　题福唐郡园清閟亭
　　公余自种南堦竹好事风流今未闻但得七贤来结友何须千亩比封君风梢不定微藏日雨叶初干薄带云自是甘棠人爱惜不忧寒谷遇樵斤
　　五言
　　醉帽迎风落春衣映日斜花梢藏密路隠约见山家白玉千株暗青云一径斜从来少车马恐是阿环家
　　游梅坡席上杂酬
　　风约疎梅蘸石泉山弱栁借厨烟竹篱茅屋倾尊酒坐看银钩上晚川
　　次韵学士兄秋初
　　何日刀头水石间婆娑犹得一官闲杖藜蚤晚寻幽处望防秋空不见山
　　次韵林仲和筠庄
　　叠叠重重两岸山钩连秀色上琅玕孤亭四壁面烟雨人与白鸥分暮寒
　　题赵干江行雪图
　　瓜步西头水拍天白鸥波上寄长年个中认得江南手十里黄芦雪打船
　　次韵郎中弟见寄
　　筠溪岸上千竿竹梦想犹疑玉笋斑只欠吾家小居士杖藜风雨亦来还














　　宋百家诗存巻十三
　　钦定四库全书
　　宋百家诗存巻十四
　　嘉善曹庭栋编
　　松隐集
　　曹勋字公显阳翟人宣和中以父组恩补承信郎特命赴进士廷试赐甲科靖康初为閤门宣赞舍人两宫北行勋随太上至燕山间道遁归出御札可使即真来捄父母之语勋议募死士航海入金东京迎太上执政难之后使迎梓宫至金地名春水引对开先殿勋伏地反覆宣谕乃得请并奉韦太后以归拜昭信军节度使加太尉请祠居天台山卒赠少保諡忠靖有松隠集四十巻
　　补乐府十篇【并序】
　　夫小雅废而颂声寝王泽竭而诗不作何则治乱之迹殊而哀乐之情变也故箫韶歌虞鸟兽率舞靡靡歌桀淫湎流化是知吟咏情性关乎盛衰参诸天地俯仰疾徐接于影响形于风化传以为动天地感神不亦信哉予读古史见六代之乐及览外传自宓牺以至于商皆有其名而亡其辞唐元结尝第而补之惜其文胜理异予志于古而不及见者也因申其名义补而发之庶几一唱三叹当有赏音者存焉云尔
　　帝宓牺氏之乐歌
　　罔罟以利民也
　　罔兮罟兮惟田渔时兮食兮民之须以享以祀兮燔祭有余
　　一章章三句
　　帝神农氏之乐歌
　　丰年报帝功也
　　丰年告成百谷用登匏笾既盈黍稷既馨昭假是膺
　　一章章五句
　　帝有熊氏之乐歌
　　云门纪瑞应而昭灵命也
　　于昭上帝灵命有赫其命维何卿云五色翻如游龙萃如山崇来临来正惕然有颙惟钦惟畏乃只乃庸肇建官师神民肃雍
　　三章章四句
　　帝少昊氏之乐歌
　　九渊泽及飞沈也
　　鸟飞于天鱼跃于渊俟其戸之其然而然物之生矣时其殖矣职其宜矣安其居矣神之降依昭格左右霜露所霑罔不在宥
　　三章章四句
　　帝高阳氏之乐歌
　　五茎万物遂其性而遍诸嘉生也
　　悠悠上天罔不覆防兮芸芸动植靡不康阜兮三光全兮五谷熟兮神顾歆兮吾人昌兮维上帝之功兮畴依
　　一章章九句
　　帝高辛氏之乐歌
　　六英草木畅茂而被其光华也
　　时雨蒙蒙自西及东日月所至罔不率从田有黍稷原有榛栗尊卑秩秩民有家室惟天冲冲惟天崇崇允执厥中臻于大同
　　三章章四句
　　帝陶唐氏之乐歌
　　咸池德施周普而流于罔极也
　　鸿惟烈祖啓迪后人皇皇上帝俾予字民民协平康帝命式臧宅彼陶唐光于万方万方亿宁亦莫我敢承如天之运如日之升孰知其极兮不可得而名不可得而称
　　三章二章章四句一章章六句
　　帝有虞氏之乐歌
　　大韶能绍帝尧之德而同于无为也
　　草木繁芜兮隂雨膏之百谷丰衍兮寒暑成之万物防理兮元凯驯之顾否德之弗类兮敢不允躬以承之庶揖让以救争兮传诸罔极世不乏圣兮惟皇与直俾帝尧之至公兮终维斗之不忒
　　三章章四句
　　夏后氏之乐歌
　　大夏美其功利之大而民歌乐之也
　　于皇上圣临御有赫洪流汤汤弗降弗辟命于帝庭纂服是膺随山濬川海防攸宁五服既宅贡有常职恩覃遐荒惟帝之力圭告功敢不承式地平天成垂休罔极
　　三章二章章四句一章章八句
　　有商氏之乐歌
　　大濩美其宁乱救民而能覆防之也
　　维天有光式彼大商俾正以尔万方万方其乂易乱为治至于上下鸟兽草木罔不安遂帝命是膺圣政日新佑我烈祖以克相尔后人
　　三章一章章三句二章章四句
　　琴操【并序】
　　唐韩愈依古述琴操十篇词存而义不复槩见又声谱仅可传其髣髴而莫知其由是故悲思怨刺抑扬折中皆不切其旨夫所谓操者言其志节之不可以变而众人之莫吾知而一归于时命将感激以自伤寄之于音声者也大抵皆圣贤愤懑之所为作也今依韩愈先后之次复述十首各冠其事于首篇云尔
　　将归操
　　孔子之赵闻杀鸣犊作
　　水之深兮可以方舟人之非兮不可以同游斯人斯游吾心之忧
　　猗兰操
　　孔子伤不逢时作
　　猗嗟兰兮其叶萋萋兮猗嗟兰兮其香披披兮胡为乎生兹幽谷兮不同云雨之施纷霜雪之委集兮其茂茂而自持猗嗟兰兮
　　龟山操
　　孔子以季桓子受齐女乐谏之不从因以去鲁望龟山而作
　　龟之卉兮萋萋龟之云兮霏霏余之行兮迟迟龟兮龟兮鲁之所依匪颠匪危兮靡扶靡持余之行兮余心其悲
　　越裳操
　　周公思文武之勤劳伤时君之德不能致越裳之臣而作也
　　彼云雨兮曽莫之私黍稷繁芜兮草木其宜田野不辟兮其谁荒之逺人之思兮其谁来之其勤其施惟先君之思
　　拘幽操
　　文王拘羑里所为作也
　　风入我室兮霜入我衣言不敢发兮声不敢悲惟皇考有训兮余罪之归余心耿耿兮其知者为谁
　　岐山操
　　周公患时黩武思太王之德所为作也
　　豳之土兮民之所宜豳之居兮民之所依予何为兮尸之我将全汝兮之岐之阳汝其保宁兮无越汝疆斯归斯徂兮其谁之将嗟今之人兮何思何伤
　　履霜操
　　尹吉甫子为后母见逐晨行太山下感帝舜之事所为作也
　　皇之车兮仆夫驰之皇之舆兮仆夫乘之沈沈广宇兮燕省安之晨羞夕饍谁其视之亲不我思兮我宁不悲皑皑繁霜儿则履之父兮母兮儿知儿非
　　雉朝飞操
　　牧犊子行年七十无妻见雉双飞感之而作
　　雉兮朝飞鸣声相随朝刷其羽兮夕哺其儿虽有风雨兮莫或仳离嗟余之人兮曽莫汝为
　　别鹤操
　　商陵穆子取妻五年无子父母欲其改取其妻闻之中夜悲啸穆子感之而作
　　明月皎皎兮霜风凄凄摧云翼兮天之涯望昆丘之路兮不可以同归子其弃予兮予将畴依月皎皎兮风凄凄
　　残形操
　　曽子梦狸不见其首感之而作
　　狸之文兮蔚乎其成章身之孔昭兮而其智之不扬维元首之昧昧兮而股肱孰为其良吁嗟乎狸之祥兮非吾之伤兮其谁为伤
　　陇头吟
　　乌落黄云塞草秋陇头之水东西流水声呜咽鸣啾啾马闻思旧枥人闻思旧丘年年征战无时休无时休谁能到此求封侯
　　待旦吟
　　纒绵冰雪隂风寒松竹半死相摧残岩居谷饮蔽荆棘藤萝委地难跻攀猛虎志大自羁束易饱不及狐兔安鸡鸣起舞亦漫兴扣角辛苦真可叹尧禹既徃小白死乌乎吾道何由还幽忧展转不成卧安得日出开重关
　　长夜吟【并序】
　　昔魏公子信陵君招贤下士救垂亡之赵挫虎狼之秦连诸侯之师西向以报秦人固守鼠伏而不敢出安厘王畏公子之贤遂罢公子兵公子恐近祸因与宾客为长夜之饮余悲公子之志作长夜吟以申之
　　智士名不足愚夫乐有余况复冬夜长风雪迷通衢美人邀我饮清酒开玉壶明眸艳红烛流盼光四隅萦风转脩袂逸响缘绮疏龙香满珠阁兰气生罗襦遗簪复堕珥笑语相迎扶囘头问公子不醉将何如
　　长吟续短吟
　　桐花叶密春风老长门路暗迷芳草萤烛流辉露湿光蟾蜍景落莎鸡晓金乌出谷上蟠桃别院笙箫歌未了九华烟满醉杨妃樊姬静聴鸡声悄旧人直莫妒新人别有蛾眉更妍巧
　　汉宫歌
　　汉家离宫三百所高巻珠帘沸箫鼓车如流水马如龙兰麝飘香入烟雨通衢夹道起青楼金马铜驼对公府五侯同日拜新恩七贵分封列茅土玉窓朱户尽婵娟丝竹声中喧笑语玳筵珠翠照尊罍继烛临芳醉歌舞醉歌舞醉歌舞天长地久无今古
　　迷楼歌
　　项升出南国技巧多淫思草图献天子赏激嘉宏规瑰林蔽江海斤运成风雷千人扶一栋万栋高巍巍飞鸿歴层檐云雨生堦墀五采间金玉百和杂涂泥仙葩粲楹栱七宝装云楣一房百家产万户罗东西龙绡开宝幄帘幕垂珠玑光景艳流目楼阁低天维笙箫动虚籁弦管明歌姬撞钟击鼓恣行乐牙樯锦缆环江隄天长地久有时尽君王此乐无时衰讵知变故起仓卒不悟人迷楼不迷
　　吴歌
　　水满长洲月满楼姑苏台榭鏁深秋君王不见春花老响屧廊中有胜游
　　三妇艳歌
　　大妇双绮襦中妇红罗裾小妇服翡翠理曲调笙竽良人幸安坐美酒倾玉壶
　　大妇织云锦中妇绣鸳鸯小妇独无事对镜理红妆良人幸安坐帐暖自添香
　　团扇歌
　　白露漙玉阶秋风动罗幕御幸各有宜非为君恩薄紫殿香风暖珠帘璧月斜閤中调宝瑟门外驻羊车
　　君马黄
　　君马黄臣马苍君马短臣马长驰驱不敢先腾骧左右先后惟其良臣马劳瘁君马康君马康无相忘一劳一逸固所当君马无逐臣马强
　　日出引
　　云冥冥风凄凄绮疏未白鸡巳啼角声才防辟朱扉辟朱扉款朝日君王劒佩朝诸侯赫赫明明光万国
　　飞龙引
　　炎精应运开真箓神母嗸嗸夜潜哭五星同轨莅秦雍十二真人翔水曲防虵约法授天人项籍叱咤徒驱逐萧曹翼翼冠元功三十一君兆开国君兮臣兮俱会同洒扫乾坤开寿域
　　箜篌引
　　行天莫乗龙行地莫乘马龙马各有待牵连一时假至人运独照八表周神化结交当结心势利徒夸咤兔丝倚乔松纒绵不相舍秋风飞严霜荣枯何所借富贵人所慕贫贱人所鄙妻嫂薄苏秦人事古如此游子归去来劳生良可耻
　　春江行
　　浦屿连芳草夭桃间栁隄征鸿下天际游女过前溪鱼没惊帆影林疎见鸟啼王孙聨绣骑童子解香觿吴姬笑留饮同指画桥西
　　淮南行
　　人去宫门寂丹成宝鼎空砌下苔钱紫庭中霜叶红思君听松籁精魄上高穹
　　步月谣
　　太空天宇清且高皎然冰鉴悬层霄绛河水浅阆风息蟾光度景摇金鼇仙人縦驾游八极凤箫歌吹鸣嘈嘈星宫月殿风马逺珠华露湿旌旄闪还虚按辔窥尘寰波里三山银浪巻
　　独酌谣
　　我有一尊酒来自故人家故人久相别十载天之涯相思不相见对月倾流霞一酌延清风清风为我开灵襟再酌劝明月明月徘徊冷光发三酌望故人明月清风见顔色高歌起舞赓长谣声裂金石贯层碧伯伦巳死渊明殂蜾臝螟蛉漫充塞须臾歌罢玉壶空醉觉长天不盈尺
　　深夜谣
　　花落春犹在人存事巳非草侵迎仗路尘满旧熏衣独立空怜影当歌但敛眉羞见长门月曽同步辇归
　　步月谣
　　琅玕转景苍虬立露脚斜飞冷光湿人归芳草恨迢迢劒佩生寒秋水涩离离箕斗正相望交流帐合金波入风前摇袂思沈沈雷云不动蛟龙蛰
　　山中谣
　　山中之乐何由说知者不言言者拙红尘飞尽散松风独酌寒泉弄明月
　　夜夜曲
　　舞衣叠翡翠海月挂珊瑚香满流苏幄相迎问醉无
　　绿衣曲
　　春光有余辉入水可揽结予亦澹荡人照影空明灭
　　塞下曲
　　天声未阳感穷发将军已过长城窟红旗半巻夜归来马蹄踏碎天山月
　　秋草黄云塞马肥汉家骠骑拥旌旗可能卫霍年年出不及燕然一片碑
　　入塞曲
　　黑水迢迢黑山暮马鸣萧萧夜争度悲笳四起黄云愁角声呜咽何悠悠陇山行防不回首一番回首添白头
　　泛水曲
　　春服仅能试荷小未成莲画舫维青幄平波羃素烟暖日熏花气新萍点翠钿歌吹浮天上旌旗转座前促装留晚景续酒载归船前驱戒津吏除道候江壖
　　杨花曲
　　千里万里长安道送君思君为君老愿为水底石菖蒲不教零落同百草
　　美女篇
　　芙蓉开绿水青松映海棠新晴沐膏雨艳色明朝阳绰约彼姝子转盼流辉光被服妖且妍细浥蔷薇香下有合欢带绣作双鸳鸯上有双同心结作明月珰珠环垂两耳翠凤翘钗梁琼钩约双袖提笼学采桑采桑城南隅五马停路傍调笑不一顾但见桑条长归来候蚕眠静坐调笙簧结发事夫婿谁羡东家王
　　远游篇
　　少年重意气辞家逺行游高谭蔑卿相峻节凌九秋仗劒谒明主挟策干诸侯众目宝康瓠明月难暗授骅骝困短步翻为驽马羞虚名不足慕抗迹追浮丘至言发深省遐览隘九州书功佐天政美恶无不筹麾幢周四表骑卫罗天驺箫鼓鸣清歌解驾沧浪洲金石易消朽生死真蜉蝣
　　萧史曲
　　玉箫散奇响真气凄金石招携偶防会理惬心自适富贵如朝华况复多得失胡不希长年链气固形质高举凌仙翰双飞上层碧挥手谢时人去来空役役
　　花月词
　　花光露重春烟湿鹤去瑶台人竚立坐见阑干月脚西景入长门金鏁涩花开直莫媚春风春风代谢如呼吸
　　玉阶怨
　　堂上胪银釭闺中下罗幕思君度遥夕长于金井索
　　春日有所思
　　阳春被华旦草木防恩私沈沈幽谷兰不得同其施女萝托乔松光采纷葳蕤游尘薄雄风光景低郁仪岩花落深涧甘为井底泥升沈固难量宁复论高卑佳人去巳逺良遇安可期流年易雕落荣盛能几时促席具尊酒不醉夫何为
　　有所思
　　有所思兮天一涯彼美人兮安得知江皋送日下洲渚心遥目防征鸿飞兰嗟蕙怨芳草歇春归犹见霏霏雪文姬着破去时衣寂寞愁看汉家月南箕北斗苦相望绵绵此恨无时絶
　　邯郸才人嫁为厮养卒妇
　　落叶逐惊风落花逐流水漂零无定端寄托随所委朝荣瑶圃中暮落穷辙里岂不恶糟糠岂不愿罗绮罗绮闭深宫嫉妒交相靡糟糠守穷庐苦乐同终始行藏宜自然燕巢茅屋底
　　反招
　　骅骝天下骏所制在服箱苏秦天下辩所失恋冠裳达人贵自重出处保龙光山花丽云锦鸟语调丝簧清泉激鸣琴掩抑合宫商芝术胜粱肉兰菊有余芳白云结山友来徃俱相忘世路甚谿谷簪笏诚羁缰人心若丘山咫尺不可量猿鹤熟可驯人熟不可防留侯从赤松范蠡辞越王二子保令终避世容何伤王孙促归轸吾徒方退藏
　　独不见
　　独不见谁相忆花影上珠帘明月穿窓隙翡翠暗无光苍苔防行迹鸾鉴挂珊瑚宝靥销金碧髣髴闻箫韶梦想见顔色为我报新人好好承恩泽君看后庭花芳菲能几日
　　乌夜啼
　　饥乌哑哑不肯栖雄飞呼雌鸣声悲倡楼年少醉歌舞幽闺思妇寂无语将军百战未成功坐数更筹聴金鼓
　　荆门道
　　荆门道在何许万里迢迢入南楚故人何事未归来满目豺狼路多阻路多阻兮可奈何矍铄廉公亦奚取期君终日醉如泥贤似灵均醒时语
　　蔓草长【幷序】
　　余所寓之室前有乔木一本葛蔓延羃其上感物兴怀有蔓草长以风焉
　　蔓草长摇风缘砌凌高堂萋萋密叶防葱蒨漙漙湛露滋瀼瀼下有径寸兰委靡涂秋霜依凭既失所不及菰与蒋托身肯媚附乔木持芳自洁凝幽香蔓草长因缘从尔摩苍苍一朝乔木落斤斧掘根削株贻汝殃
　　隋隄栁
　　隋隄栁千里夹隋隄隄中有平道百尺隠金锤栁色间桃李行客迷芳菲牙樯从西来云表开龙旗一舟挽千人万舟若鱼丽舟中尽絶色不厌荒淫饥锦帆压奔流日夜东南驰龙舟未及返身辱吴公泥神器失所托化作迷楼灰向来桃与李花色犹不衰向来隄上栁栁色犹依依唐公巳举晋阳甲草木虽小知无隋
　　折杨栁
　　去日同君过渭桥桥边新雪未全消如今窓外扬花满憔悴无心约细腰
　　高楼月
　　高楼月倒景入阑干人眼绮窓影月在青云端相攀不可得空成帘幕寒
　　估客乐
　　朝饮文君酒莫宿邯郸妓近得浮梁书春前办行计
　　游仙
　　天河水冷烟波渺流水无声银浪小白榆歴歴映瑶沙白露凄清下云表扶疎丹桂落红英片片红霞散瑶草月中桂子空传名散在人间无处讨仙翁呼童收紫芝紫芝肥嫩光离离遗英残萼堕无数仙鹤饮啄时鸣飞仙人种玉耕云隈倚云横笛学凤吹须臾羲御崦嵫没相呼拍手骑龙归
　　驾景络絶响游目低隂虹灵光转脩袂羽节飘晨风抗手辞金母偃盖东华宫高仙发空瑶翼响飞九重霞觞艳流目叠舞歌玉童缘云上虚籁笑语铿洪钟海水屡清浅倏忽欣再逢不惜暂游诣情款无初终欢余促归轸摄辔翔斑龙投闲憩三素保绩崇真功
　　仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云入塞
　　妾在靖康初边尘蒙京师城陷撞军入掠去随健儿忽闻南使过羞画广额睂立向最高处一见兴土思数【上声】日望回骑荐致临风悲
　　出塞
　　闻道南使归路从城中去岂如车上缾犹挂归去路引首恐过尽马疾忽无处吞声送百感南望泪如雨
　　蚤行相州道中
　　安阳道上晨冲融西有云气成青红四重阑干五滴水五花竞鬭相穹崇旁有台殿峙防尾上有翔翥如飞龙擎拳叹仰得未有颇似西母居其中微臣一念到彼处仙班趋揖殊从容跪奏内人遇至道沆瀣一饮和气充翛然退归复故干神宇故便摩青空却看向来礼谒处但见碧落相冥蒙
　　望太行
　　落月如老妇苍苍无顔色稍觉林影疎巳见东方白一生困尘土半世走阡陌临老复兹游喜见太行碧
　　持节回呈王枢密
　　去时炎歊极蒸郁尘满篮舆困摇兀归时大岭雪巳飞易水清漳醒病骨三月不亲君子儒一笑且脱萧何律身轻顷刻渡长淮殊喜眼前无俗物
　　分题墨梅得客字
　　北风吹云邨寂寂练练溪流湛寒碧马头忽有暗香来撼雪寻芳识标格扬鞭敲镫荒寒路酒恶难禁赖销释陇上故人消息迟一枝谁寄疎烟隔老禅幻此空花相墨晕横斜清照客定应飞梦会仙山玉楼澹月连天白
　　题友人书后
　　客子得秋凉壮怀亦増慨永念故人逺三湘渺沧海
　　赠陈季野
　　平生闻说陈季野渠正奇竒余下下人间韵语光陆离韫椟藏之当待价顾我飘然离帝傍适是适非思陶写庶几一笑排春温赖有梅花尚盈把
　　选上人素履精修仆先识于崇信岑寂之时重来见之作诗为赠
　　我初游赤城松竹空函丈师时奉诸佛畧不乏供养兹游再见之谭笑益夷旷横披慰老眼甖粟煎夜饷不以三生缘遂作一指想新蕉展时雨风銮鸣昼讲勉旃自爱重公才定龙象
　　寄空上人
　　华顶峯头空侍者家在全闽九峯下后山妙香今始闻西江一口元非假可但枯木巳阳艳更喜淮碑仍续雅天风海雨会入诗况近梅花欲盈把
　　送子威兄钤兵池阳
　　伊昔侍伯父一官尉池阳时年方九龄读书未知方子今涉五纪皤然鬓眉霜兹喜伯兄官钤兵总戎行素风出韬畧貔貅禀闳纲小试部勒勤着鞭扬荣光青林脱幽箨浓绿栖残芳起予水云心尚拘朝市忙齐山上穹碧九华俨珪璋紫岩楮敲冰云叶供展张清江霁逺目帆樯下沧浪林泉作佳游为公发天藏伯父昔所临云汉披天章琳琅戛鸣球徃徃题僧坊何当切访问便与磨珉苍庶于门户间能事嵗月长仙舟涉初夏浮家及清凉毫举尘士境海运图南翔兄弟各垂白语离热中肠愿言养浩然时举黄金觞因风托素鳍访我菰蒲乡
　　送许尉【顔】
　　平生许彦充躯胆两豪举掀髯参军事讵可细碎语我时百僚下计拙役甚苦从事得余力慷慨志相许公乃小着鞭一官尉南浦盐车虽云困垂棓亦其所愿子自荐达天王方振旅求田勿堕气包茅当问楚此事岂不壮况复吾素与我缘拥纕服君欲访鸡黍天寒霜雪盛世乱豺狼阻何堪南北趋别意寓琖俎伤心有清泪挥洒欲如雨
　　别郑康道
　　与公相从久未始蹈琐细我既困索米公巳安吴地一鄽了百指与闲殆天意陛下圣而武庶物进以彚择材访耆宿粲若数一二考槃出幽隠鼓箧趋朝市公尚有遐心讵宜忽初志腰镰与手斧甘穷几经嵗我愿以公名充庭如孔翠风云际盛旦用激志士气胡为倏来徃老怀惜掺袂惟冀加餐饭贤者不终弃功名会有日当看咏既醉
　　和郑康道喜雪
　　东方巳明云海立怪来雀噪争枝集凛气着人不苦寒老境増衣欲重袭忽惊朔吹翔腊白陇亩为祥时适及稍闻清响食蚕声渐看落檐倾粟粒萦梅阁竹巧相积透隙穿窓莫能戢散盐蔽空诚非虚回风作舞势方急歴乱瓦沟巳一撇纷泊何假鲛人泣但喜弥空絮影下不管霑衣玉尘湿谷口先生出好词韵险致高俱足给嘉言浩若长河注答问殊非古井汲乗时和乐致上瑞屡丰固非一朝缉须知天门开九重布化调元密呼吸明朝称贺明光宫高冠长劒千官入
　　和李判院见贻
　　楚风然竹爆幽吼晓觉春云变苍狗惭看厯日与桃符犹袭尘缘恋升斗先生冒雪肯过我椒觞得奉谭天口寒素每叹濡之儒品俎常嗟韭之九但喜盍簪侍诲约涉世麤防一肯首五云曽约采真游天公见赐良不茍
　　和王倅见惠
　　惟公霄汉姿梢梢摩天翮回溪畧蹭蹬乃尔咏葵麦会复见轩昻一笑忘羇客
　　有琴写流水无言道情素水寒江海深川阔牛羊暮倒指三十年犹记潮阳路
　　道逺不跬步心勤每侨如荷深露初下翠密红亦疎是知诗兴多賸寄怀人书
　　仆顷将明命三徃贡楛矢所期宣国威宁复赋霞绮须知处死时与生亦相似
　　和仲逺新池
　　公有静中趣凿山俯清深秋风夜雨过饱闻泉石音云岫冷苍翠游萍纷浮沈心赏殊不巳悠然付微吟
　　和钱处和扇车
　　君家世德胄富贵出谦受泠然御冦车为君驻户牖初讶鼓清薰与客破宿酒又疑建溪风碾声出两肘细视碧玉架莲梗转双手遂令青田鹤奋翼挥莫后因知心匠妙殆与造物友人生土宇内孰不涉烦垢有物能浑成既耦不以九坐使尘沙劫热恼如拉朽惟君韵高秀人誉不容口述作协穆如亦莫秘关钮愿君均此施清凉被驰走他时赞南风为佐虞舜寿
　　和李次仲韵
　　先生柱史后道价连城重火龙燎金鼎玉楼讵可冻扁舟造交旧巳奏少微动蔼然义风畅举世士莫共雪声洒篷背皓采耿幽梦相见忻把酒清啸尘落栋愿奉圯桥履岂惮吏部瓮六凿方有愧一锥烦屡痛益知仁者心新诗得频讽
　　春晴野步
　　春风摇天宇散策喜徐步乐与二三子绿草池塘路鸠鸣桑柘春川阔牛羊暮眷言益妍暖更约穷逸趣
　　闻北军犯淮
　　落日惨客意老怀増百忧朔风动地吼湖水吞天流甲马隘两淮杀气横九州无德彼将灭复雠我有休羽檄交驰际哀歌寄清愁
　　登逍遥阁【庐山】
　　松杉閟琳宫仙君朝帝所神风故静默人间漫今古地灵驱鸟雀磬声肃坛宇倚槛夕阳间云山认归路中秋前一日邀贺子忱为对月之款乃审放意山林扁舟东去引企不巳偶得小诗
　　积隂埽秋风吹作今夕月山岳四高寒天地一澄彻幽人渺何许应喜清晖发一尊不同乐孤光共愁絶
　　人伦僧求字
　　上人蚤出岷峨山颇游五岭崎岖还妙定休咎指诸掌会心不出眉宇间顾予从来多得丧归老林泉喜无量他年见我岩壑中应笑如如得非相
　　过淮值雨偶成呈王枢密
　　明日立秋秋色至向晚雨随大风起飘盆如麻不足喻倒海倾江差可拟高林老木亚复折帘幕頽垣纷若委须臾霁色上南山落日烧云照淮水
　　怀归自讼
　　读书老不入屡读屡遗忘遇事欲强记转首辄怊怅以此趋事为岂但成嘲谤人岂不自知去矣殆天放
　　治圃
　　腰斧治小圃朴久不省妬芽尽芟除条达出秀整临津获梅株蓓玉作寒炯三绕无所裁留看横斜影
　　山居杂诗
　　卜居得幽胜景物无升沈峯峦环郛郭松竹排园林时时破寂寥翛翛赖鸣禽于焉自有得天籁皆余音三伏暑可畏贫富方共之雨忽兼飘风凉与清气随一饷涤炎暍万里失蒸炊大哉天地德好生常所施三春羣卉盛任花茂与残好花正秾丽不作十日看蓓嫩便须赏开时惟可叹继自喜新绿吾心常并观煴室宿火销緼袍良独暖病身怯夜永老怀苦昼短栖鸟惊檐头朝日上窓眼未问粥面花地黄地须满侵晨盥栉起爽气随凉飚曳杖踏露草不觉路巳遥水清出沙觜烟白横山腰致爽列羣岫不待西山招平生文字饮真积力巳久温故忽若醉卯饮不待酒昏然亟步武快哉绕衡陋水阔夕阳红雨余羣山秀平昔喜鼇举未易自摧堕功名邂逅来求则成大过壮年不艰苦老即困寒饿消长理或然要知非力可台山穴三兽樵者不得薪忽是食人虎便有射虎人善恶必对待祸福常相邻罙月寝三皮居山聊一欣【时有三虎出入涧下一月间猎人尽得之】
　　蓬荜久不居乍归欣故情落叶聚蛛网残莎闹□声迹与朝市逺梦随风月清从此眠食间萧散安余生八月河汉近凉蟾辉太清窓户纱巳薄草木风有声所喜暑云退不惮嵗徂征招客对晚色酒与月同倾手种亭下松偃盖出云外攀条喜脩榦为我发清吹晓庭风瑟缩夜月金琐碎种久方归来对之顔有愧晨粥山中行落叶响步武委曲访隠逸清谭销百虑老汤瀹苦茗宿火煨山芋却照夕阳归家人不知处临老看草圣作字意少快居然落笔际点画反留碍早意亦易事怀抱殊不介兹来每把玩徒复一叹慨小圃艺花竹春末巳繁秀土脉得鉏斸枝叶易秀茂久以苦老病未免闭圭窦相忘无芥蔕一二约亲旧北归了无日先垅埽何时愁与燕鸿逺心同楚客悲寒蝉咽败栁幽鹭来清池谁与话旧事泪藓空在衣秋色遂将半游云时澹浓水光影防防秀色増芙蓉斸地种三径钩窓来五峯新晴何以卜一意听晨钟白日忽若暮北风天正寒浓隂欲酿雪雪似商量间羣儿竞喜跃婢子争仰看命席拨瓮碧取醉期尽欢梢梢岸上栁岸下波晴云羃逺岫东风扇微和去冬有耕植连春无干戈田畯知此意种秫应更多高原收菽麦下田插禾秧田头与地尾一一意所量躬耕辨好怯择种均丰荒所以终嵗间食米不及糠行都老故旧见赠新厯日快哉得过目蘧然若有失巳病嗟再嵗渐老念弱质叹余落麈尾非言付摇膝下邑常寂寞细履寒溪头鱼鰕腥防岸橘柚明晚秋山色俨晴碧溪光泛澄流相思故人逺应过回鴈洲骎骎随日老宁能间分隂波流固自逺云在初无心鸟声惊幽思风徐快冲襟马卿苦病多中怀天莫忱云山贮回肠日月任转毂客居不问乡一饱宁较粟家酿报浮蚁溪鳞买尺玉以充朝暮槃怀抱无乃足素怀绕列岫乃家台山麓人境两俱絶事物济所欲芳醪澈琖白茗饮瀹溪绿对客调玉轸清风入梧竹凿池固不广纳纳隘所居茍无水光寒便觉非吾庐漪涟漾芳渚澄影浮晴虚乐哉濠梁心巳复游嘉鱼随春动草木微和入池阁羣芳争妍媸红翠媚寥廓一枝始到眼万态俱如昨春深风雨来固巳任开落闲居必家酿不以空乏废小槽压春碧浑舍揖和气三杯御客寒一卮款仆意宁论有圣贤且复供邨醉小圃养春色乗时不可缓翌鉏常于于成趣须旦旦花摘去年种喜供一时翫举杯付歌儿野服更萧散随分作栏槛松竹带花栁四时面面看百种日日有玩目必羣卉洗心付芳酒吾侪不改常居闲简可久春深多夜雨倦卧得饱聴穿林乍依微滴檐巳纷竞衾寒似落寞人寂眷闲静怡然遂高眼枕上颇适性城居得高胜栏槛俯阛阓敛迹红尘中游目雉堞外湖光浸晴碧若与云外会渔舟何处来几点忽隠晦人生不如意十固常八九吾辈穷物理挺特惟所守东风暖入律客意浓胜酒游鞍縦所如宁能困圭窦云山环所临烟景日自异山作故人接云为久处计酒酣一声笛梅风四山起清香賸披拂参横伴邨醉曽端伯自承移师川口有怀风防无便附信忽领教喜成小诗附便奏呈二首
　　好在曽夫子宁知晤语期倚毗离楚日鼓吹入夔时赤甲薰风近黄堂淑景迟相望邈坤轴空咏竹楼词某也庵居久心形付自然山林藏老退松竹养风烟遇物元非逺寻真自有天怀人会心处熟诵见山篇
　　和久雨
　　绿涨东篱菊桐雕古井栏雨频伤蚤谷烟冷佐新寒有木皆生耳何顔得渥丹平章济农事清坐且团团
　　和曽守有作
　　问俗犹秋热移牀趁晚凉笑谭怀酒伴节物念吾乡闻道银槽熟思倾玉指香政须图一醉宁复较行觞
　　和王应夫见贻
　　况味年来薄书音寄亦稀乱离多病后人物故园非朝谒当年会朋侪几旐归悲心那聴此生理念依微
　　和曽谹父见寄
　　活水从浇竹闲书会引眠玉溪何处所璧月共清圆诗到惟供录欢如不隔年何当见风度应向日华边
　　久雨
　　一旬连夜雨人物困泥中竹树侵书暗潢流趁路通灶烟薪更湿檐溜耳难聪润逼衣襟重何时日照东
　　赠张链师
　　昔仰苏仙迹今瞻弄玉身岳灵朝捧劒飚驭夜朝真笙鹤声常近烟霞到处新愿言承道防秘语慰斯民
　　题小石接待庵
　　老大思闲适山林喜晦藏一廛虽异县三径得崇岗地僻烟云润年丰黍稷香心期得多矣襟袖更新凉
　　题今是斋
　　伟矣高情着斋名世亦稀但能尘事逺便觉昔年非琴静凝香碧神清众妙归诸缘只心法鸥鸟亦忘机小三侄逺持兄嫂之命见访于荒寒寂寞中将归赋诗为别
　　不见小阮久相看情甚温肯来成宅相端可大吾门暖日长江路梅花细雨邨真成好兄弟言谢却忘言
　　示诸子
　　霜入晴云暖冰生掠岸沙卑枝闲翦橘幽径试寻花客路人情薄乡关去路赊只应托诸子莫倦问桑麻
　　独步南园寄子忱
　　野老悲春事相如复倦游肯来倾浊酒同与散清愁逺岸重重栁晴江处处舟飞红残照晚闲倚水边楼
　　淮上幕府
　　上将宣威重长淮朔吹来兵戎巳超距鼓角有余衰日薄云多暝天寒火易灰诗成且排闷兴在倒金罍
　　游庐山道中作
　　蚤踏丹枫路西风禾豆干鸣榔秋水阔击漂晓溪寒短褐宜扶杖长涂嬾据鞍却思冬后景黄菊压栏干
　　游庐山涂中杂诗
　　去去忘回逺行行迫腊天江寒侵老泪霜冷逼宵眠客路虽经百归涂尚隔千家山在台岳南望几悠然税驾南昌郡城头喜少留儿时诵闲赋老境作佳游杰阁收英槩长江倚暮愁何人识老子清月上貂裘
　　苕溪道中
　　秋日苕溪路轻舟棹晚霞梦魂犹畏客行李乍离家细细来凉吹娟娟有晚花平生云水兴老境似难夸
　　过小圃
　　小隠州城北先谋儋石储几椽将敝屋数策未看书碧色新松径泉声旧石渠欣然终日过真是爱吾庐
　　上塘值清明
　　客路逢寒食划船闹水干娇云易得雨暴冷不成寒白水连天去繁桃触目看朝来有家信稚子报平安客路逢寒食清明未到家起居须药饵饮食任鱼虾水净垂垂栁风迟艳艳花兴来随处乐不复问年华客路逢寒食犹寻御腊衣羣芳须暖景昽日尚寒晖余力求闲蚤劳生昨梦非荠花浑似雪蝴蝶梦中归客路逢寒食光隂亦可惊如何介子节再过阖庐城列岫遥逾碧羣芳晚更明飰余风力壮掀舞小舟轻客路逢寒食浙西春事稀日华藏暖景天气未单衣歌櫂喧椎鼓桃花巧映扉空收麰麦粉药病岂心违客路逢寒食禾秧出巳齐清溪三汲浅白鹭一行低禊饮心何在茅峯路恐迷随时随有乐何处不幽栖
　　涂中寒食
　　上巳当羇旅飘然浙水东好花闲照水宿雨冷连空灵武兵方振燕然信未通无人访老子有泪湿春红
　　南园夜宿有怀
　　老病杜门久佳时谁与过亲朋怀我少风月向人多梅影横清夜江声动白波不知潮蚤晚墙外聴渔歌
　　谢岸老惠显明新芽
　　幽壑乗春摘芳芽辱见分莺花妨老眼香味喜新闻细石飞轻雪圆瓯泛乱云虽无七盌量清兴重欣欣
　　得致仕喜成
　　久甚嗟形役今方得自怡所欣官巳了得与静相期风月闲如旧心情喜可知山中鸡黍友贺幅巳先持
　　招贾秘书
　　不见贾夫子病怀何得陈呻吟一春了物色九秋新闲花翳栏槛秀气浮衣巾笑言约中澣鸡黍供萧晨
　　寄吴思道
　　别去书音短愁来客路长飞魂常故国举目念殊乡未暇论竒字何堪别最良秋风入边草意苦不相忘
　　简冲啬庵故人
　　寄迹临安久思归夕梦频愁多难强醉病苦故禁人夜短无清梦年高叹幻身山中有道伴云壑擅余春
　　宣召看红木犀赐宴索诗并谢恩
　　九霞深借晓光披粟粟轻红防碧枝不逐秋香匀菊艳要烘花色并彤墀凉云收雨颁慈惠宝幄中天拜宴私折得一枝恩所赐喜如初挂绿衣时
　　恭题观堂
　　松篁深靓隠新宫十六清真位位同笙鹤似临三境上佩环应下五云中烟霞顿隔尘寰路道德追还太古风固巳羣仙资圣寿嵩呼益愿祝尧聪
　　初到阙下
　　墨勅双驰侍帝傍何堪窘步入明光退风久作翻风翼倦客何能又客梁野寺残僧思缓步防桥流水忆寒香何时裋褐携笻去数里松声细麦冈
　　持节和王枢密
　　长淮矫首得遐观犹记当年获奉銮万马饮淮貔虎肃六师扈跸水云寒欣瞻幕府莲依水慨念神州李下冠狼望巳销归庙畧更持韵语访任安
　　稍陪酬唱与荣观声并琳琅和八銮可但文华迎日丽自然符采照人寒笑谭殊喜亲犀麈接待终惭戴鹖冠公等雍容瑚琏器鶱腾行见近长安
　　右府登车竦聴观皎如玉韵叶和銮清薰巳解南风愠和气先舒易水寒行李喜陪金虎节移文应閟竹皮冠愿看归去为霖雨天下苍生在谢安
　　被旨军前讲和得回
　　仗节亲宣诏语还敢期幼稚得重看铁衣冷挂龙鳞静宝劒高藏玉彘寒兵甲从今挽河水儿孙复与误儒冠清闲族意山林下老援何能更据鞍
　　呈时宰【时年十八】
　　不毛山海尽梯航德洽重熙圣祚昌万国新周礼乐千官星拱舜衣裳惠霑园土恩波阔德及昆虫化日长天地至和昭感格比闻甘露降番阳
　　政府生日
　　钜德元功凤应韶屏风隔坐翊昌朝星辰循轨三阶正钟鼓重新一气调活国工夫归防防链形真一巳飘飘芒鞵门下尘埃客拔宅惟看上紫霄
　　嵗躔回次拱台星麟阁仪形首万英钟阜堂堂分秀润淮波滚滚湛清明铺张治具调元化整顿皇纲抚有生鹤驭他时赤松伴丹砂九转待功成
　　林诏使生日【时以御史募战舰】
　　杪冬庆阀绮云浮挺育文英气夺秋乌府暂烦安逺俗龙骧方倚破奸谋三吴遂奠时巡驭四海咸瞻入告猷何止隂功钟五福岩廊巳识济川舟
　　题钱参政东岩
　　龙顾初闻辟縦观尽收清胜閟高寒四围列岫飞云静十里平湖碧照寛麈尾有言皆灌顶尘中无路不惊湍东岩端作东山望行为苍生起谢安
　　题人舫斋
　　君家作室拟虚舟想见低窓事事幽竹榦功同樯影直帘波寒并水光浮五湖烟月应无意四海风尘计少留挂斾天山端有待要凭巨楫济横流
　　题客舍
　　路边小舍静无泥风入松杉绿满枝溪抱短隄山抱屋舟藏曲港竹藏篱主人野性留应嬾倦客闲情去辄迟内讼尘埃犹仆仆厚顔如奉北山移
　　赋陈嘉谟东西轩
　　田田东作衬柴闗湿碧吹青一望间已许倾心常向日尚容高卧且怀山光风春动方崇蕙沆瀣宵零可驻顔要是耕耘在毛墨图书佳客乐余闲
　　西成高凿一轩通荷盖吹凉入坐中新月不妨回夜色有秋何止阅年丰直须落日红无际賸看羣山翠埽空更约他年身退后披襟来此揖凉风
　　咏双竹
　　千岩万壑碧嶙峋密有双成瑞此君破箨猗猗聨绿玉并梢嫋嫋舞清薰巧穿怪石嵌空地色映虚亭窈窕云比节合心皆美事孤高殊喜不同羣
　　赠许察院
　　海内知名第一流诗从伟度破优柔知公少驻抟风翼念我都如露地牛解腊天容先布暖得春梅意小迟留红穿碧甲聊堕俗不奈心惊鴈过楼
　　潮州赠刘大夫
　　山绕防庵十里隂两翁逸驾每骎骎人随衡鴈野云薄梦绕鳄溪秋水深别后诗章清有思向来游处賸闗心何妨一笑云萝上小约湖边特特寻
　　接伴赠相送诸公
　　晓随幽径踏行云挂颊南山眼界新马上客尘良自笑山中梅意欲惊春清愁有底能随酒世道何方可问津赖有诸公同一笑得舒软语话情亲
　　送赵安定弭节三衢
　　茅土真封辅帝畿天潢近派冠彤墀当机久契拈花笑示病何劳阖国追北阙暂违文石陛西风正是菊花时瘦笻短褐他年去洗雨蒙烟访习池
　　送王制置帅成都【刚中】
　　从来吴蜀势相亲制阃今勤侍帝臣可但覆瓯称直道暂烦分陜济斯民劒关日下山河重井络天开号令新圣主遂寛西顾念遨游正及锦江春
　　送子威兄归邵武
　　闽浙相望一寸心鸰原落莫叹孤音三年情话空相忆午里闲门肯见寻只拟连牀常对语岂堪垂老更分襟他时果许邻幽筑莫倦天台尘土深
　　送子芬年家之官越
　　清润丰姿玉不瑕篇章典重见词华韬钤小试诸侯幕事业共称丞相家蓬阁昼长宜啸咏山隂春蚤巳莺花凤池自是风流在行见金门帽带斜
　　送人倅潮阳
　　情文俱至接交亲折节如君未有邻垂捧不妨希孟德荣亲当复比安仁碧云斜日羊山路黄叶西风鳄水滨嗟我殊乡逺良友尚堪病眼看征轮
　　送杨子寛还临安寄钱处和
　　送客天台不上船东风款段喜扬鞭山容阁雪晓犹冷花色烘云春正妍垅上麦芒犹绿嫩枝间梅子渐青圆有怀阁老应诗罢昼卷珠帘按管弦
　　送王道录桐栢住庵
　　蚤觉人间万事非便寻幽逺净征衣每嗟老境难辞老政使归时未得归物外无思皆妙道尘中有患更危机羡君行李翩然去琼阙从兹两子微
　　送殿干谯公暂归蒲田
　　暂辍京尘扰扰间一鞭行色冒春寒梅花细雨资能赋野水遥山好据鞍引道颇闻辞魏阙觅官况可近长安掀髯西笑归宜蚤应及蒲闽茘子丹
　　和郑康道
　　耕隠春江水尽头一鄽巳自鄙通侯好辞遽作春半别归意欲兼天际流我尚未栽三径竹君能先泛五湖舟要来便作乘风客莫使烟光有许愁
　　和谢景英提干
　　公家绣户压城垣物采随时入嬾轩人倚层楼风满槛江涵秋影月当门賸闻芗渌罗襦丽醉看金荷烛影昏可但頽然信真率亦思秀句得重论
　　和曽守东郊赏梅兼送范子芬
　　溪曲山横动晓光天开玉雪照崇冈不妨花陌依微雨为洗春风澹薄妆送别休歌河满子相思留待返魂香坐中客巳都肠防何况离声更抑扬
　　和绍兴次子所寄诗
　　连旬零雨暑犹强未信人间八月凉瓮里麴生初泛蚁壶中桂子并寻芳斑衣未遂兰玉集吾子少留云水乡门户喜犹家法在诗情辄莫似玉阳
　　和人惠诗
　　从来五技巳成穷顾我方今五技中治絮不能防暴冷拥炉聊复借微烘怀乡固与我同志浮胆悬知酒有功待约杯盘寻一醉醉来宁复问山丰
　　老景逢春每多留赏子美所谓老去愿春迟子忱雅知其况以佳句见贻信笔为答
　　吾俦春味等闲情识我幽花种绕亭云带竹光天外碧风回松吹梦中醒尊罍湛绿邀芳景红翠收香拂夜屛归傍清池留未足更看涵泳一天星
　　答赵周卿
　　柴扃小隠二林间德有邻兮迹遂安支派发源公隽秀客情催我老蹒跚松留日脚秋烟薄塔响风銮夜月寒颇喜笑谭皆自在兵戈聚首盖良难
　　和英上人见寄
　　华鲸吼雨晓声长诗罢萧闲百步廊倚暖花梢清有思傲霜菊蕊冷犹香好闲嬾瓉聊煨芋不病维摩尚倚牀满眼云山应自足笑渠门外马蹄忙
　　奉答国器见贻
　　连朝好语见勤渠得失从来要一如公但忘情支定事天交更读未看书栁藏窈窕金千缕月在西南玉一梳倚熟何妨驻行李神仙亦复喜楼居【时郑馆于家之东楼】
　　再酬丁尉
　　九皋仙绪岂凡门肯顾衰翁笑语温槐里少留传好句枫宸固巳奏嘉言弥弥野水山连碧嫋嫋新凉月挂昏妙笔摛华想高兴政须檀板与清尊
　　用前韵酬陈判官
　　刺桐花发照人明三看薰风舞绛英海近鱼肥随米贱山高溪净照人清久闻射策先黄甲何意栖鸾尚赤城顾我婆娑老林下看君事业映簪缨
　　寄储子椿
　　卓荦姑溪有隠君当年远识达枫宸鉴明尘土无留迹水净妍媸久自真闻道燕居求性理固应有暇对闲人一鄽巳约同藏海他日茅斋定卜邻
　　怀赵希元
　　久怀宣殿浮山老句满东南着老成一笑忘言寻小隠十年去国得双清别来体力兼人健喜甚诗书满意评天子中兴求谠论故应啓沃慰平生
　　荣侍郎暂寓张园小诗寄怀
　　家来三乐益芬芳不爱华堂借草堂每聴鸣驺传陋巷便知宝勒下明光炊烟茶润兼旁舍萝月松风共一冈锦瑟待闻方醉卧西楼横玉助新凉
　　游惠山
　　旧约溪山拄瘦笻踏云渐聴短长钟山腰古佛閟金殿石眼细泉喷玉龙欲濯泠泠终日水且临楚楚一庭松知公弭节期游胜看取诗来阮仲容
　　黄湾书事
　　海滨鼓角动星辰我复驱贫近海滨强对溪山方袖手不堪梅栁巳惊春新元北客愁边泪故国西郊日暮尘谁与高寒伴幽独雪声清梦入霜筠
　　出关
　　笋舆清晓出都门便喜松声到处闻可但佳游今止止试寻旧友只纷纷卑栖故传吴楚语高意自同鸾鹤羣且乐退身无罣碍满襟尘土逐春云
　　无锡得次子诗促归
　　老大心情不外求得闲欢喜且闲休每思尘土年华老欲接神仙汗漫游三月不知春烂漫五旬恰值雨飞浮催归又诵吾儿句便且呼童上小舟
　　闲过小圃督治冬蔬
　　山园乘兴便忘归习静闗情万事非落叶翻红垂露网小梅藏白倚苔矶等看朔雪连云密数得栖鸦几阵飞台岳久惭猿鹤怨水云三合寸心违
　　台城杂诗
　　向来小筑久鉏荒更觉闲中日月长山脚孤烟迷市井冈头斜照下牛羊乘查未喜闲侵汉骑鹤何求再上扬简寂新诗清有韵雨随击节助浪浪
　　海色天容浸冷光秋回山谷进风凉不须悟性三闗语自有澄心一炷香倦客栖迟归意逺暮林摇落晚山长从来习气闻风悦惭愧如今陛楯郎
　　谢赐宸翰扇
　　恩从清暑殿中传凤翥龙盘墨色鲜何物老臣容拜赐御风挟月下中天
　　上元前四日宣召赏梅
　　冉冉东风春乍回睿思宣入禁中来忽参鼻观清香彻殊喜一庭都是梅
　　德寿春帖子
　　椒房懿德庆源同环佩雍容冠六宫妆罢朝元无一事关雎诗咏二南风
　　端午帖子
　　辟兵龙印篆神经系臂香萦绣色轻自有微凉生玉宇池光静照午隂清
　　日华露重疎疎竹宝砌风回楚楚松酪粉冰壶驱薄暑瑶琴永日得从容
　　雨后风微荷芰香顿驱初暑作疎凉黑云巻尽青天大却倚湖光看夕阳
　　宫词
　　郁葱佳气转春风五色云低驻玉龙紫府清都天不逺翘防浑在翠微中
　　南山迎座晓云开阊阖风迟絶点埃受职百神知有象会稽春色过江来
　　潮随春涨雪千寻南越山藏暗浪深欲识钱塘两回汛便如万国奉君心
　　务农春诏将臣宣欲翳禾麻变有年圣意且耕仍且战稍令诸道作屯田
　　江淮控制接荆蛮销患无形仗卫闲蔼蔼东风符帝力新春先到凤凰山
　　天开黄道日华明细细南薰下太清宫殿云扶龙虎气楼台风转管弦声
　　禁直偶作
　　缓移淑景觉暄妍春晚尤宜聴管弦院宇日斜花欲睡池塘风澹栁初眠
　　守闸书事时巳退居
　　薄隂疎雨湿春容两岸増添绿与红短櫂悠悠了无事却怜云水旧悤悤
　　接伴书怀
　　客路空过桃李春塞尘湿遍马蹄痕荠花如雪薹苗老应有垂杨绿映门
　　游莲峯
　　絶壑垂萝莲出泥灵根泻碧潄春曦支笻得住烟云上賸看飞流溅沫时
　　道过京师
　　都城百雉晓云空四塔亭亭倚望中自是老怀多感慨一襟清泪湿秋风
　　到飞泉
　　晓入飞泉带月华山如相识路如家百虫不响露初下开尽一川荞麦花
　　政府生日
　　凛然汉相万人英勲德绥怀海宇清闻道茅峯献新植松芽看到茯苓生
　　和贺子忱
　　雨余屐齿不妨泥自课家丁细理畦尚有种花移竹意要令好鸟入春啼
　　一川清露泣黄花拜埽人归石路斜我亦天涯沦落客丘园回首乱云遮
　　和何季崇签判
　　羇思登临巳怯秋紫萸黄菊更添愁海光不动暮山紫人在天涯空倚楼
　　和范倅
　　岩壑未销连夜雪松篁深映一川梅忍寒故作迟迟去只为清香特特来
　　喧喧暮雀啅寒枝夜雪澄光入锦帷示病维摩元不病要收好语入新诗
　　轻绡乍试依微巧蜡白仍随掩冉春忽得新诗知节物衰迟浑似梦中人
　　对雪惘然怀酒伴萦心还复为诗魔老农心念须三白渔父家风想一蓑
　　和双溪
　　从来絶粒喜留侯作个庵成漫几秋未得归休桐柏去每寻故老话台州
　　和苏养直题孙郎中扶疎堂
　　白顶鸦儿趁晓啼梢梢寒栁出疎篱未飞腊雪连天白且看江云四面垂
　　和季判院宿松隠见贻
　　又看厯日改新元卦气悤悤过二年老境尤于光景惜斜阳时候每茫然
　　和李伯时韵送行
　　公来触热冒炎云风义凌虚独有君但觉一家増喜色便如满座揖清芬
　　居临潮落潮生地占得溪南溪北云紫陌清歌同聴曲丹丘连日喜逢君
　　老病衰残得养闲语离可复对秋山只应今夜相思梦同渡江云水石间
　　送曽谹父还朝
　　识公政事在恺悌接物情文惟至诚天台两嵗士民说要雨雨来晴便晴
　　借冦何能共此邦离怀未易寸心降惟将老泪逐梅雨流入玉溪同一江
　　送徐正时之官赣州
　　君方赣水赴除书百舵横江信所扶他日鴈山新鴈到问先曽过赤城无
　　送选兄归天台
　　一笠弥天亦大竒选公访我索新诗赤城归去应相忆十里松风月上时
　　小轩偶成
　　才添禄廪便添事岂若清贫自在闲常恨吾庐无水石漫将青竹当青山
　　戏示子舍
　　日日有花终日赏时时酌酒亦时醒今年賸得优游乐亭牓宜书醉景亭
　　题扇
　　薰风过雨到池台绿防都无一点埃傍架垂垂薇露重糁枝巳有橘花开
　　东风已过晓天晴尚有飞来栁絮轻巻起珠帘窓户静一番新绿照人清
　　惯向青林与碧溪幽居竹石自相宜种成满眼花堆锦开落如今总不知
　　草萦平碧栁舒金春色融融积渐深巢燕高低寻画栋宿云浓澹作轻隂
　　老境唯期得醉歌何能浩荡涉风波闗山月白闻归鴈风雨秋深想钓蓑
　　残春巳去不堪招犹喜莺声破寂寥花片片飞风弄蝶栁隂隂下水平桥
　　秋风天净絶纤痕且喜新凉莫更论坐上巻帘人未醉秋香满院月黄昏
　　燕尾溪头晚色分蜂腰山防日斜曛半篙碧静秋垂钓一櫂黄昏冷载云
　　题人画扇
　　栁巳如眉拂上林细风吹动緑烟深东君巧欲装春色更引黄鹂啭好音
　　题建宁府分水岭铺
　　三年闽海类飘萍今近天枢第一星虽是玉京犹万里江南山巳望中青
　　题泉州延福寺壁
　　春深犹未试春衣漠漠轻寒酒力微堪笑杨花太轻薄澹烟细雨不教肥
　　题张太尉画
　　一带烟沙接冷云平林寂歴夕阳昏轻舟急桨归何处应住山前黄叶邨
　　题董亨道画西湖
　　湖上秋山翠作堆湖光千顷漾涟漪晓云贴水菰蒲冷正是吴江枫落时
　　赠闾丘民表
　　四寂无人雪在峦喜君乘兴酒肠寛上方归路踏梅影霜月一庭天正寒
　　题李次仲庵中
　　杖藜乘兴出江头自挂青钱买小舟祈问仙翁餐玉法便风一日到严州
　　题山景
　　林薄空蒙未见花萦纡一径向溪斜杖藜倚待船中客山崦同寻卖酒家
　　蔡提举野望亭邀同赋
　　饭了从容人岂知一江风月入新诗登临莫负野望处更看冷云堆浦时
　　杂诗
　　孤山不复访林逋杖策东风踏碧芜九里苍云行晓径四围碧玉照晴湖
　　云际翻风防鴈斜城隂薄暮噪栖鸦春溶落景寒犹嫩望尽遥天数缕霞
　　景阳未下水云乡梅影摇寒月一窓欹枕梦能归放隠满帆烟雨渡涛江
　　晓天梅润喜追凉湖上夷犹兴自长清耳要闻蒲稗雨拏舟深入水云乡
　　此生扰扰事无穷脱得闲身石火中聊种柴桑三径菊未输严濑一丝风
　　危亭栏槛倚江干饭了登临得暂闲林木巧随高下路山容都在有无间
　　飞去莺儿黄一点压低梅子绿团枝钩窓卷箔凉生坐但觉新隂转影迟
　　一山孤秀隠溪云溪影涵光隔世纷松竹径深凉意透衣巾不觉午风薰
　　道人身在水云乡诵罢楞伽日乍长满坐好风驱热恼一庭浓绿作清凉
　　款段扬鞭过雨邨沙平步穏转山根好花一簇墙头见深院谁家尚掩门
　　枕上闻杜宇
　　催晓钟残景气清杜鹃声里梦魂惊山林广袤不知乐犹作不如归去声
　　初夏松隠看雨
　　细细南薰气巳深午来庭户作烦襟雨云不向西山出只在青天忽变隂
　　光孝病中闻予与印在天封亦冒雪见过
　　老病维摩方丈开天风破冷舞琼瑰满山皓色作和气知是道人冲雪来
　　南园有怀
　　江上春隂一櫂闲湿云遮岫有无间轻莎细雨未归得且看重重叠叠山
　　和双溪
　　从来野性自由身正欲山行不乱羣小筑与君今不逺松萝只隔一山云
　　夏日偶成
　　梅溽霏微昼景长竹吹清润着衣裳未妨燕坐连宵雨且对澄心一炷香
　　天台书事
　　老来少睡怕房栊欲睡还休被屡烘半夜披衣还打坐耳边聴尽两山钟
　　清晓鸦啼睡梦间喜闻飞雪满前山揽衣忙作披衣意不问轻寒且凭栏
　　香火寻盟欲过门相迎道地盍先论路从舍北清溪曲家在县东黄叶邨
　　春晚
　　杨栁密裁烟外缕丁香娇结雨中愁细推物理何能久且作东风烂漫游
　　新荷贴水翠田田绿满花梢午影圆饭了从容春事静螭头闲掬水溅溅
　　雨作
　　倒海倾潮翻白雨钩窓卷箔度清风江山一饷惊雷静巳有闲云行碧空
　　泛湖次栁洲
　　一櫂西风意不阑解颐风约水云寒弥弥细浪篷边去叠叠青山枕上看
　　净舍闲乘一苇杭入门松竹献清凉倚栏澄碧龟鱼乐照眼荷花风露香








　　宋百家诗存卷十四
　　钦定四库全书
　　宋百家诗存卷十五
　　嘉善曹庭栋编
　　雅林小藳
　　王琮字宗玉钱塘人绩学敦行以孝友称徽宗初登进士第宣和中任大宗正丞提举永兴常平军路靖康初除左司郎中歴官两浙江东漕副直龙图阁以病奉祠绍兴间尝避地居括遂家焉所爲诗极意摆脱枝叶独标清疎如城西即事云沙觜客担鱼种卖山头人拾树枝烧旅兴云觉道近来全俗了畧无一语及梅花虽似欠浑厚而语颇落拓自喜
　　北山访僧
　　吟僧山北住又买过湖船半日得闲话一生无此縁波光映酒兴竹色带茶烟归路斜阳里徐行听乱蝉
　　蓬莱柯山倅图
　　一櫂三万里何修入窈深水痕涵雨意嵒影带秋隂虽媿无仙骨终能长道心古人殊错计空向海中寻
　　读书楼作
　　近来闲过日幽事颇相闗逺树开晴画归云当晚山宦情随处薄诗藳逐时删骨若无仙分何因住此间
　　三岩
　　闲携一壶酒来对雪岩斟秋老瀑飞石寒云宿深坐无僧共话行有鹤随琴此处尽不俗令人生隐心
　　题独醒小亭【东嘉酒舍予所创】
　　退食多留此翛然一散襟凉从晓来觉秋向雨中深墙竹侵山色檐茅杂栁隂有谁能载酒过我共幽寻
　　客里有怀徐太古
　　近来真倦客怕踏软尘红独向一楼坐静观诸境空官河添夜雨宫树带秋风还忆能吟者襟期何日同
　　与刘天游伯仲夜话霅中戏赠
　　水亭新得月坐对白苹洲共説一夜话惜无多日留手钞诗许借口诵咒如流最羡同吟处对牀风雨秋
　　秋夜有怀醉书十韵
　　秋风从何来飒飒入窓牖残灯耿不寐照我容顔厚故园岂不佳亦颇兴怀否黄金桂百树碧玉池十亩猿鹤响空山亭台映疎栁觥筹杂野防笔砚得佳友愁无弹鹊句隽有持螯手人生行乐耳功名有时有捡防屐几防土苴米五斗浩然归去来万事不如酒
　　城西即事
　　清晓离家去路遥絶怜寒景太萧条松深渐觉风声紧云动还知雪意销沙觜客担鱼种卖山头人拾树枝烧梅花多处谁家酒斜舞青帘隔小桥
　　次韵项君玉
　　惠然乘兴访幽栖细雨防防湿杖藜七尺身强于鹤一生心不向人低日寻灵药行寒麓时有新诗付小奚欲解貂金同一醉酒罏闻只在前溪
　　次韵徐献可兼别
　　谁怜范叔恋袍寒犹有徐卿二子看大率率中多物忤相知知到此心难最怜风雪分吟笔安得江山共倚栏后夜小窓怀素帖挑灯应忆我同观
　　京华病中
　　自移药鼎在牀头桂玉令人分外愁因病始知归计好虽贫不向俗人谋僧曽带雨来看脉仆爲伤风嬾上楼赖有壁间新买画寒灯相对两山秋
　　邺中书怀
　　苦无宦况莫来休羞见傍人说宦游九十日秋蛬共语两三夜雨鴈供愁腐红只有虚名在坚白难将实意酬驿路梅花归正好苦无宦况莫来休
　　题多景楼
　　秋满阑干晚共凭残烟衰草最闗情西风吹起江心浪犹作当时击楫声
　　汉荆王墓【庙在京口府治】
　　落落庙碑摩瘗鹤隂隂宰木宿神鸦可怜寳劔凌云气散作金灯满地花
　　旅兴
　　经年客食向京华嬾对春风只忆家觉道近来全俗了畧无一语及梅花
　　独醒午坐
　　小槽停溜务防闲幕府文书省却难竟日徘徊无俗意只因竹外有秋山
　　客中从厚禄故人乞米
　　范甑欲尘贫亦甚陶腰未折计何如小窓独对潇潇雨临得唐人乞米书
　　秘省金鱼池
　　落叶阑干小立时诸公慨想到腰围但知宫饼堪爲饵不识人间有钓矶
　　立春有怀
　　十千呼酒醉长安犹记年时客里欢有约南山南畔去只挑野菜当春盘
　　醉轩集
　　姚孝锡字仲纯丰县人政和四年登进士调代州兵曹元兵入鴈门州将议以城降官属投死无所孝锡卧牀大鼾畧不爲意旋以疾去官时年二十九家五台善治生亭榭竹木奄有游观之胜宾客日盈其门州境岁饥出家所藏粟以赈贫乏乡人德之中年后以家事付诸子放情山水诗酒娱乐自号曰醉轩年八十三乃终名士大夫俱作诗吊之生平著作甚富尤长于尺牍因兵燹散佚仅存今体诗五巻
　　闲居
　　无客访衰残柴门尽日闗耽书真是癖惜酒近成悭苔径行搜句茅檐卧看山却嫌明镜里偏照鬓毛斑
　　用峯山旧韵二首
　　春水上隄沙春晴散望赊衰年花近眼久客梦还家映日孤鸿没迎风双燕斜平生江海意蚤晚送浮查信步西风寺穷幽未觉赊松根纒石云磴出嵓斜思爽余三唱诗成自一家空余几緉屐不踏渡溪查
　　次韵秋兴
　　老畏年光速愁添旅梦多西风着梧竹归思入烟波夜永凭诗遣顔衰得酒和故溪千树栁谁复晒渔蓑
　　谒滕茂实祠
　　本朝苏郑共扬镳不意芝兰失后雕遗老只今犹涕泪后生无复识风标西陉鴈度霜前塞滹水樵争日暮桥追想平生英伟魄凌云一笑岂能招
　　次韵王无竞见寄
　　客怀重寄仲宣楼白草黄云塞上秋山色不随尘世改水声还抱故城流隙中畏景都堪玩镜里衰顔只自羞多媿诗人苦相忆逺传佳句吊清愁
　　感白髪
　　弹铗凭谁听客歌震雷那复化鱼梭梳头白雪惊新有障眼元花比旧多乡闾阻兵犹断絶羇怀凭酒暂消磨不须更问今朝客门外原无雀可罗
　　溪桥蚤春
　　轻黄未染栁稍匀连日溪风巻塞尘乍暖乍寒花信晚相呼相应鸟声频少勤漫挟经纶策老嬾空余病患身追忆故园桃李树年年红紫爲谁新
　　登楼有感
　　老媿凭栏目力昏百年懐抱向谁论晴空鴈起云边塞夕照人归郭外邨因记昔游惊迅晷暂将离恨付清尊谁人肎似边居士逺驾朱轮过雀门
　　岁晚怀舎弟
　　少易成欢老易伤壮游垂白未还乡烟尘无复音书到魂梦犹疲道路长爆竹又惊新荐岁屠苏空忆旧传觞年年此日遥相忆鸿鴈何时续断肠
　　题栁溪别墅
　　雨霁风和不动尘栁边携酒赏晴春频来溪鸟浑相识渡水穿花不避人
　　春日溪桥
　　留恋春光慰病顔无情风雨巻春还隂隂密緑笼溪暗细细疎红防径斑老去益怜诗思涩欢来聊破酒肠悭不嫌门外无车辙得遂衰慵一味闲
　　睡起
　　生涯甘分寄耕桑山色围门水绕墙困病久惩耽酒癖爱闲犹有和诗忙檐冰滴砌春犹冷野马浮川日渐长旧事老年多记忆故园归梦正悠飏
　　栁溪别墅
　　安车随意饱甘肥晚食徐行理亦齐山市日高人未集柴门客至鸟先啼溪桥散望携笻度野寺牵吟信笔题容膝易安聊自适瓮天闲看舞醯鸡
　　睡起
　　睡起日侵牖开轩遥见山晓风吹腊尽芳草惹春还烟暖莺迁谷云低鴈渡闗衰年人事减遇酒得开顔
　　次李平子登台有感韵
　　落日孤云带逺冈戍楼烟瘴旧边场疲民卒岁方怀土逺客凭高自忆乡汉使一朝延四皓秦诗千古吊三良行藏此意无人解聊借青山送酒觞
　　九日题峯山
　　不须歌吹上丛台千里晴川入座来世事难凭休挂口生涯见在且衔杯无情趁暖花先老有信迎寒鴈已回遥想故园新种菊霜枝繁蕊向谁开
　　和成冠乡见寄
　　别恨频添鬓雪深百年怀抱郁沈沈标名不挂金银牓涉世空坚铁石心俗物何劳供一醉残僧正欲伴孤吟朱弦三弄虚檐寂唯有清风是赏音
　　晓霁
　　一夜云峯巻迅雷残红狼藉防苍苔莺声岂解留春住燕语虚劳唤梦回愁寂顿疑诗思减衰残偏感岁华催栁溪鱼鸟应相识乘兴无嫌日日来
　　重九偶成
　　天边今日又重阳陇树红飞鴈信霜且挿茱萸慰衰鬓莫将诗句搅回肠歌勤皓齿人俱醉舞恋晴晖蝶也忙来日豫期扶宿酒未应篱菊减秋香
　　东轩琴示儿子沂
　　古人无复见但有东轩琴一鼓高山操因窥古人心正声久沈埋俚耳喧哇淫止可自怡悦不须求赏音
　　花前独酌二首
　　老将花酒作知音起就花前酒自斟莫便兴来先酩酊却妨真赏废搜吟
　　移得名花手自栽花知不爲老人开兴来谁是尊前客唯有提壶送酒杯
　　芍药
　　緑萼披风红苞浥露肥只愁春梦断化作采云飞
　　次韵李相公偶成
　　帘鸟呼归梦竹风追夕凉感时空有泪却老分无方流水依山白孤云带日黄无人共尊酒散鬓卧藜牀
　　邨居偶成
　　静爱柴门野兴幽杖藜徐步到岩邱深林有兽鸟先噪废圃无人泉自流土瘠岁租随力办年丰禾黍过时收客来不虑无供给白酒黄鸡亦易求
　　题佛光寺
　　臧谷虽殊竟两亡倚栏终日念行藏已忻境寂洗尘虑更觉心清闻妙香孤鸟带烟来逺树断云收雨下斜阳人间未卜蜗牛舎逺目横愁益自伤
　　芭蕉
　　凤翅摇寒碧虚庭暑不侵何因有恨事常抱未舒心
　　蜀葵
　　倾心知向日布叶解承隂空侧黄金盏谁人与对斟
　　次韵公才对菊
　　髪蓬新感二毛侵尚阻清尊对菊斟久拟芝兰同臭味莫疑鱼鸟自高深食贫岂复甘秦炙客病空懐奏楚音挂席无由上牛斗漫虑流水送归心
　　寄田朝散善辅
　　粉署标名旧山城识面新青云摧劲翮空谷滞幽人世路谋身拙心田育德醇久要知可卜倾盖已情亲
　　春日书感
　　云散交情薄棊翻世态新山容犹带腊鸟语已回春节物惊心遽丘园入梦频东风如解语端笑未归人
　　傅忠肃集
　　傅察字公晦孟州济源人中书侍郎尧俞从孙也自幼嗜学爲文温丽有典裁年十八登进士蔡京闻其名遣子鯈往见将妻以女拒弗答调清州司法参军歴永平淄川丞入爲太常博士迁吏部员外郎宣和七年十月接伴金国贺正旦使至燕闻金人入侵或劝毋遽行察曰受使以出闻难而止若君命何甫出境猝遇斡里雅布彊公使拜不屈死之时年三十七赠徽猷阁待制乾道中赐諡忠肃孙伯寿辑其遗藳成三巻周必大爲序
　　用亷夫韵招诸友登清微亭
　　束带缚吏事发狂中愤兴世情多面朋噂恶背憎缅懐数君子皎皎莹壶冰披云见顔色洗翠露锋棱防形到坦率高论破炎蒸蔼然嘉誉在顾我独无称文场屡交镝师老畏侵凌况复时雨过緑苗覆千塍便当共临眺此兴那可胜孤亭枕席佳下有寒潭澄仰看霞绮散坐待月华升嘲咏纵欢谑明朝期再登
　　次韵祝亷夫登南楼
　　膏雨润四野草木苏中干驾言共临眺凌云陟层盘华宇防曦日溽暑随风阑清谭无俗好茶果有余欢拨置簿领烦憇此簟席安悠然得佳趣可以寄冠簪耳目去局促心体自广胖何如敛手版触热事上官晓来纤霭霁矫首欣遐观一鸟没天外千林杳云端西山有爽气浅緑浮巑岏翻疑图画里未觉云梦寛萧萧林间蝉已如咽暮寒直恐霜露至归与可忘餐
　　同七兄寄二李
　　昔我在淇水二陆皆少年伯也气轩昂丹鹤唳青田季方文章士摛华桃李妍力学乃未已有如火始然相见一倾盖便诵胶漆坚笑语玉麈折登临蜡屐穿时时出秀句洒若沈疴痊尔来逾十岁自当冠貂蝉胡爲茅屋下寂寞尚草方今明堂搆收拾栋与椽安得刷羽翮吹嘘送上天此志傥不遂何用空言传不如李翰林沈醉自称仙不如陶彭泽归来谢尘縁但解琴中趣何妨瓮傍眠富贵草头露名誉空中烟子意竟何如余心方寂然愿求真实语莫作猾头禅
　　夏日登清微亭
　　永日留烦暑斯楼得屡登向来知异境高处若无凭逺岫生云直轻风蹙浪层试承金掌露更接玉壶冰抵掌宾朋盛题诗气象増望穷遗憾在我欲醉时升
　　大暑同蒋明亚叟熙载夜登清微亭
　　土润伏新金阳歊困亭午曦御驻征骖朱光彻厚土鸟雀噪堦除蛙蚓鸣草莽簿领抗尘容茅檐庇环堵蜂趸乱绳牀蚊蝱隐雷鼓防拂徒尔爲青蝇敢予侮避喧空百虑对食但三吐举箑未摇风挥汗已成雨那能整冠巾谁复对宾主岂惟生花坐觉气如缕南方有高楼兀然蔽华宇抠衣倦跻攀策杖愁伛偻俄顷扣云端飘萧开洞府新凉防尔来旧暑脱然愈清池涌波澜疎星穿牖戸夜气袭冰霜月明粲珪组乌鹊倦飞还游鱼清可数珍果走金盘清谭挥玉麈羣籁正嚣嚣幽梦方栩栩何当食琼浆一夕生毛羽
　　夜登清微亭云隂掩翳东北有雨少顷月出皎然复次前韵
　　融融暑未阑悄悄夜方午命驾聊叩门寻幽得兹土俯瞩但苍茫前瞻何卤莽万籁正虚无羣生各安堵蝉啸作笙箫蛙鸣当钟鼓凫鴈政参差诙谐惧狎侮岂惟冠盖倾已觉肝胆吐坐久隐奔雷天边垂密雨疎木列宾朋众峯自臣主萤火落明星炉烟袅青缕那能胜酒杯所欣瞻徳宇高歌屡激昂失喜或俛偻萧防濯尘襟清虚湛灵府快如仙爪爬洒若头风愈须臾出金盘照曜开玉戸映浪杂琼瑰穿帘间璧珇斯游岂前谋后防难逆数欢余岸纶巾语约挥松麈可能伴鸡栖亦复随蝶栩广寒防可升试爲刷翎羽
　　伯时往河东戏与亷夫分韵道相思之意
　　朝氛霁西山晚日明髣髴【音芾】遥怜太行上陟巘可畏王侯渺小夫中盘凌云气端如车公贤谭笑出真味胡爲久﨑岖使我重歔欷王事有程期来归惧其未之子何磊落本是青云才委翅蓬蒿下黧面垂防防卜邻与我游肝胆向人开酒酣遗世累谑浪絶嫌猜西风换烦燠四野无纤埃方当共临眺公兮胡不来
　　咏雪
　　都城十日雪庭戸皓已盈呼儿试轻埽留伴小窓明盈尺兆嘉祥三登贺时泰我虽无寸田一饭犹足赖天公亦戏人竒幻惊倏忽朝来檐霤间一一缀明月
　　次韵杜无逸西园独坐
　　南浦送微波西山来逺緑日暮独盘旋慨焉抚孤竹虚斋篆炉烟兀然得禅寂虽有锦绣肠画饼安可食亭亭涧底松榦凌雪霜孤既无鸾凤翔鸟雀来喧呼身游阛阓间心在孤云杪譬如登太山颇觉天下小
　　题张季良适性斋
　　扬雄家无甔石储闭门作赋拟相如邺侯挿架多异书牙签万轴吞石渠吾友张子斯人徒嗜好酸醎与众殊披褐懐寳老不癯收拾万巻以自娱但愿生爲蠧书鱼咀嚼英华味道腴挥毫落纸惊羣儒佳处往往凌太虚网罗秦汉包唐虞上下千载归指呼自言此乐世所无不羡潭潭卿相居方今清庙收璠璵肎使沧海遗明珠高名他日播天衢行看旌帛来庭除
　　送傅倅
　　洺之水兮其流舒舒公之来兮朱服熊车士元展骥仲举题舆公之来兮民斯乐胥洺之水兮其流洋洋公之化兮春雨秋阳袴襦颂洽禾黍岁穰公之化兮民斯悦康洺之水兮其流弥弥公之去兮旌旂旖旎父老攀辕搢绅方轨公之去兮瞻望徙倚洺之水兮其流泄泄公之德兮此邦所愒吏遵其画人懐其惠公之德兮乆而弗替洺之水兮其流活活公之名兮兹其弥达翔于朝宁鶱于省闼公之名兮莫我敢遏
　　赠朱令中泮宫
　　异时师盛德此地喜同寮尺璧完无玷和钟小不恌尊罍倾笑语车马费招邀莫使光隂度从今便卜宵余父子妻孥各在一方欲归未得因感成诗
　　皎皎明河汉悠悠度女牛奔驰空岁月南北尚淹留所愿各千里此身兼百忧如何有羽翼来往亦遨游
　　逍遥堂四咏
　　堂上春风至欣欣草木情鸦鸣藏栁暗蝶舞映花明暖日迟迟景轻雷隐隐声客来何所有采蕨试新烹堂上薰风至阳曦午更骄翫隂欣叶密引饮快冰消乳燕飞还坠鸣蝉咽复调清谭能却暑应不废招邀堂上西风至郊原岁事成雨余虹影落云霁露华清唧唧蛩鸣夜飘飘鴈度晴登临多物色笔落竞纵横堂上寒风至萧条静物华映窓唯有竹倚槛更无花碧瓦霜初重铜壶日易斜尊罍延夜永不觉已朝霞
　　吏隠亭防集
　　招携共到习家池云水爲裳芰制衣鱼戏轻船浮枕簟鸥随落日下汀矶岸巾已得杯中趣横吹如从天外飞野性毎来应未厌骊驹宁复赋言归
　　尉治吏隐亭
　　公余吏隠创新亭野濶云低叠素屏风动荷香翻偃盖日摇波影散疎星望穷南亩千重緑坐久西山数防青更待晚凉蝉乱噪与君散策试同听
　　次申教授直宿韵
　　扰扰浮名绊此身相逢尊酒眼还明君如俊鹘方搏翮我似弯弓不受檠弱植幸容依玉树新诗常喜掷金声他时防致青云上莫厌卑栖岁屡更
　　和鲍守次韵林德祖
　　九万鹏程举翮轻蚤年高誉满江亭曽分兰省趋墀赤行从荷囊拜琐青雅度最宜锵玉佩精忠不用緑沈屏欲令行部襜帷去要使人争识景星
　　晚发
　　理櫂频看谿水分岸移不觉转孤邨渔翁醉卧滩沙稳樵子行歌岸草昏白鹭成行低欲落清蝉无数断还闻自将野色并秋色都付诗魂与醉魂
　　次衡元度韵
　　山云漠漠水溟溟千里拏舟似叶轻乍喜晚光偏照耀却嫌秋色太分明疑人鸥鸟看来熟殢客荷花望处平佳景直须乘兴入蚤催风伯送吾行
　　李良宠示牡丹长句谨赋
　　紫檀刻蕊香初吐红粉匀葩色正新孤艳长宜微带雨众芳谁复与争春无端应恨风惊叶不醉却疑花笑人从此径须连夜赏绕栏百匝未爲频
　　如酥小雨压芳尘曲槛重来花更新莫怪东风钟异美独将仙种殿余春愧非阿母池边客喜见阳台梦里人犹恨此生输蛱蝶偷香抱蕊往来频
　　南溪防集
　　澹荡春溪带晚城胜游此地继兰亭风摇波面瑠璃簟雨洗山光翡翠屏举酒莫辞归酩酊垂纶聊复向清泠防须踏月重追赏要看林烟共罩青
　　九日次韵邢子友
　　侧身西望涕沾翰黄菊丹萸又满栏徧挿定应怜我逺从游谁复尽亲欢年过骑省悲秋易贫似司空乞酒难何日故园鸣鴈侣醉归松竹挂衣冠
　　马上作
　　心逐轻波去身随匹马归据鞍挥泪尽回首一依依
　　梦觉
　　日永不可过夜凉愁更多蝉声嘶晚月孤枕梦如何
　　思家
　　一别遽如许归期可奈何无心恋明月有泪寄流波
　　七月十一日夜凉风骤至即事书懐
　　窓外时闻一叶落槐隂惊起几蝉鸣秋风定是多情物解作离肠欲断声
　　七月十六夜对月
　　云卷天高乌鹊飞满庭槐影转风枝可怜秋色谁分付正是安仁作赋时
　　牡丹
　　侍中宅畔千余朶兴庆池边四五枝何似城南王处士满园无数鬭新竒
　　华阳集
　　张纲字彦正润州丹阳人入太学屡试获首选政和二年赐上舎及第特除大学正歴徽猷阁待制引年致仕防秦桧柄国纲卧家二十年桧死起爲吏部侍郎兼侍读进讲闗雎因后妃淑女指陈文王用人寓意规谏又奏比年举子鲜知经术宜令词赋之士兼肄一经后以资政殿学士知婺州寻致仕筑亭池上扁曰归喜自号华阳老人日与亲旧游息其间高宗幸建康召见行在孝宗登极召陪祀以老辞乾道二年卒年八十四纲歴事四朝正直自持多所建白华阳集四十巻其子坚所编章奏居多诗仅二百余首格调清逈触处寓忠爱之意不得以寻常词藻例之
　　次韵王子飞跋石曼卿洛中题壁
　　酒狂翫世芙蓉仙胸中落落太古全浮云富贵不着眼肎复腾上夸鸢肩应怪元龙负豪气献书天子言十事骑驘一去不可追风月凄凉壁间字
　　次韵虞章
　　轨道无停辙风林难尽柯人生百年间疾若下走坡何爲形役苦况乃忧患多渊明颇解事舎浊扬清波九原骨已朽万古名不磨念我独窘束处世随唯阿尘埃眼中满岁月马上过不作鸡肋弃尚扣牛角歌正赖良友朋诗句陶天和涓涓吐微溜浩浩供洪河三篇怯大手未陈先倒戈借问菊坡游颇亦狂醉麽独不饮公荣冷面看红酡欲赋无好语书懐愧隂何
　　书懐
　　纷纷儿辈漫同时独负权竒不受羇刻烛已惊诗句速飞觞肯放酒行迟平生白璧休三叹万事黄粱仅一炊谁向先贤得风制空令人笑虎头痴
　　夜饮二首
　　大木千章难近用朱弦三叹有遗音微言欲扣防心处浊酒不妨随意斟
　　年少诗狂不自禁那堪客里听孤砧窓寒夜半月初上酒尽欲眠愁更深
　　馆职上元宴集葆真宫以病不赴次龚濬之韵
　　春融准拟千场醉底事年来兴易厌满眼笙歌招不出独哦诗句绕穷檐
　　送赵承之出守邓州
　　蓬莱宫中老仙伯一首诗堪万人敌胡不佩劔趋明光要试南阳二千石南阳异时名帝鄊蘘山菊水秋风香民歌召杜向千载至今遗俗皆农桑使君此去殊不恶坐啸风流有余乐堂前画烛照红妆席上枯棊响飞雹行看玺书下赤墀旌旗夹道生光辉应念斯文要羽翼归来九万翔天池
　　谒蒋仲逺坐中出所和徐学士诗归而次韵二首是日饮仲逺宅见二侍儿
　　剥啄龙门未厌频履声容易出云津求羊径扫无门客王谢堂前宴令辰心醉不知帘外雨眼花唯觉坐中春留连更欲穷欢赏惆怅金壶启夕沦
　　不须乘月坐胡牀帘底高张密炬香随意尊罍供北海等闲谭论到羲皇三朝旧德真忘分一介微官倍有光礼絶百寮明日事可能重许上公堂
　　索仲弼和诗且邀奕
　　佳言吐屑破春温落落胸懐自不羣百万买邻轻去我十千沽酒屡思君懒偿诗债縁何事熟读棊经要异闻挑战防从今日始待严旗鼓送奔军
　　秋日野望
　　秋云来不断野色浩无穷兴逸烦襟外诗成醉眼中懐乡看宿鸟转物悟飞蓬何日江南去新鲈鲙筯红
　　张彦智承出
　　萦虵路转惬登临一室翛然静客心杖屦主人山下去风鸣岩壑自幽深
　　次韵仲弼重九
　　黄花白酒两相逢把酒簪花对晚风千里故园云水外三年归路梦魂中自怜婉娩伤秋色谁解疎狂发醉红寄语髯周颇知否此时情绪与君同
　　闻官军掩杀城中羣冦次传道韵
　　未复钱塘郡先收铁瓮城妖星随月落杀气逐参横已筑鲸鲵观重新鼔角声大江应好在流恨几时平
　　饮散
　　懒性时难合愁肠酒易醺雨声窓外过客语梦中闻借问安邦策谁堪破贼羣可怜吾老矣生意薄如云
　　伤春
　　老来心事不禁春风物相撩入眼新苦索吟哦成底急且休拘束任吾真有钱买酒须饶醉无事看山莫厌频忧国只今夔契在应容衰疾伴樵人
　　归乡
　　穷巷归来已白头结茅何必牓休休好山当户碧云晚明月满谿寒苇秋诗社纵添新句法醉乡难觅旧交游平生幸自无机械一櫂夷由去狎鸥
　　用前韵
　　愁来莫遣上睂头着酒驱除醉即休未省一官堪送老已惊双鬓不禁秋收心香火供清梦洗眼云溪结胜游唤取短篷乘晚兴坐看烟浪没轻鸥
　　对月
　　蓬鬓秋风老柴门辙迹疎谁同今夜月望絶故人书止酒愁元亮何心赋子虚得诗还喜诵习气未全除
　　春耕
　　乱后荒田杞棘生归来还喜见春耕随犁细雨蒙蒙湿转垅新泉聒聒鸣好劝卖刀添健犊尽令长亩种香秔腐儒一饱真余事莫遣闾阎有叹声
　　次韵黄尧翁鬭鸡
　　约鬬提笼出无哗倚壁看祸心藏芥羽碎首湿朱冠擒敌壮夫事策勲公子欢栖羣哙等伍今日始知韩
　　次韵李道士观南山三首
　　蒙蒙烟雨忽晴开坐觉羣山爽气来谁向此间寻贺老相逢莫放酒船回
　　山似围屏六曲开小谿如带傍山来结庐谿北对山住俗驾何妨且勒回
　　柴门无事昼慵开杖屦谁曾得得来隔岸野花随处发防巢幽鸟傍林回
　　与韩子苍别久忽邂逅于临川遭时乱离道旧感叹子苍有诗见赠次韵奉呈二首
　　三顾当年尚草庐南阳谁识卧龙居舎人自是出世佛学子犹呼行秘书视草似闻虚翰苑追锋看即近郊墟论思好爲苍生计莫学辛毗漫引裾
　　随縁到处是吾庐风雨飘飖敢定居异县逢君如隔世七年怪我苦无书平生出处皆陈迹大半交游已故墟愁絶不知尊酒尽醉归儿女笑牵裾
　　晚兴
　　衰草连云万木风天高灭没见孤鸿夕阳人散酒旗下逺浦船归渔笛中兀兀松窓翻蠹简垂垂蓬鬓飒霜丛自怜世味谙来惯已觉忘辛似蓼虫
　　夜雨
　　夜雨妨清梦疎檐落细声幽懐无客语偶坐有琴横水濶柴荆迥风高鴈鹜惊感时思报主材薄媿平生
　　闭阁
　　闭阁静无寐观书空复愁虞卿双白璧晏子一狐裘万事等归尽百年谁得留还将句中眼爲问贾长头
　　木落
　　木落秋声迥山寒暮色连时危羞冕绂身老寄林泉浊酒平孤愤清吟续短篇一枝吾已足鸿鹄谢哀怜
　　次韵酬彦逹
　　浮荣过眼风脱叶鸳行无复清梦接柴门昼闭雀可罗寒日晖晖弄疎樾已种芳兰滋九畹更遣胎仙舞三叠李侯壮志亦可人举目万里欲横絶醉眼时看石棱紫吟鬓半作霜棘折方今圣主躬俭勤奏赋不须夸羽猎中兴盛事要磨崖老于文字谁逾结愿君勉力上扶摇渺渺云海出飞楫莫随铩翮卧穷巷漫学啼螀吊寒月
　　烧香三絶句
　　巻去竹书闲棐几卧看桐影转檐牙试凭波津送清梦未信华胥天一涯
　　霏霏沈水屑元玉霭霭博山生翠云罗筏城旁知几里坐令香界彻微熏
　　闭眼无劳身外思安心有法静中知香添细炷焚千和茶碾新芽试一旗【千和香出三洞珠】
　　次韵钱防叔见赠
　　阻濶书邮顿两忘三年清梦独徜徉风旌引兴与天逺茧绪牵愁知日长逸翮伫归鸳鹭列鸣驺忽下水云乡秋霖穷巷无人到裹饭应烦问子桑
　　彦达作诗自叹次韵勉之
　　未试屠龙学频应引劔看梦惊秋枕雨愁入曙窓寒战伐今年定乾坤万里寛扶摇终一举回首谢悲酸
　　日暮
　　地偏车马静门闭水云深野艇收晴网邨舂续暮砧危肠逢酒怯病骨畏寒侵又见鸦归尽谁赓梁父吟
　　次韵彦达雨霁
　　坐看飞雨激风雷忽变晴空万里开残暑暗随檐溜去新凉频逐树声来朱弦奏罢空三叹白酒篘残尚一杯病懒怕催诗债急彊吟狂斐不知裁
　　家叔示秋夜诗次韵
　　秋来天色半晴隂衰鬓难禁节物侵兰叶向人方泣露菊花催酒已浮金莫将诗课频频聒不那愁城日日深咫尺南山堪寄傲欲随鸠杖徧幽寻
　　用前韵
　　萧然云屋敞溪隂荒径蒿莱故故侵穿竹晚风轻戞玉入帘凉月碎摇金畏寒皮骨惊秋蚤得酒情懐语夜深临老工夫在禅説试拈般若爲重寻
　　秋夜小酌
　　宇宙秋光老崦嵫夜色连澄波寒浸月低树逺浮烟巷僻喧都骑杯行促广筵摩尼元自照沈醉不妨禅
　　山中即事
　　地僻官仍冷心闲日自长松篁供逺吹芝术度幽香直木应先伐惊禽忍再伤家山吾所爱投老慰相望
　　次韵彦达折梅
　　信步寻梅约欣逢亚雪枝春藏红萼小寒啬暗香迟画角传新曲妆台敛翠眉广平心不动唯许笔端知
　　雪晴
　　雪晴日脚下茅屋深巷泥融频屐声幽鸟唤春啼不那野梅迎客意先倾愁肠断送酒边散诗眼安排烟际横晚岁浮荣安用许只应邱壑未忘情
　　探梅
　　倚空山翠罗曲屏入山晓日寒凄清苍龙导前散疎影幽鸟劝坐回新声探梅忽见数枝发曳杖折来双眼明绰约东窓可无伴烦君火急呼麴生
　　次韵李公显
　　士有鸿鹄志万里一举翮胸中自廊庙肎顾三亩宅李侯气迈爽词锋凛霜防老夫晚结交文防欣有绎剧谭到时事唾手欲任责裋褐天路高畎亩抱忠赤风雷惜变化泥蟠等蜥蜴结茅西山下樵爨走僮获富贵防有时箪瓢岂不适世态翻覆手宁较黒与白兴来时一杯南窓俯遥碧
　　次韵公显木犀
　　铺茸紫葵乱晴飔防金寒菊栖短篱木犀韵高陋凡枝顾与葵菊同堦墀香闻十里自絶竒造物岂偏雨露滋闲见层出珠琲垂鹅黄靓妆宫样宜烟销红日下簿帷燕坐幽窓风度时颇觉飘飘兰蕙姿着人不去催作诗李侯爲续离骚辞香草端从笔下移花前把巻不停披何以酬君金屈卮
　　次韵公显赋蜡梅
　　愁里危肠日九回今朝愁眼爲花开一枝斜倚向人笑应报上林春信来
　　题华阳南窓
　　扰扰何年断俗縁从今便合老山间防将碧涧洗心净坐看白云终日闲
　　弟侄三人同日受官实爲吾家盛事老懐不胜抃喜
　　恩袍新緑照新秋文雅乡评蚤见收王谢故应人物胜芝兰生处自风流
　　题归喜亭
　　君恩赐我老莵裘旋筑池亭野趣幽地势曲连青嶂绕波光环匝翠烟浮兴来尊酒随时办客散琴书尽日留爲问标题意何在一生心足是归休
　　次韵袁仲诚见赠
　　解组清朝返旧乡依然门巷接回塘闲身乍觉鸟声乐缓步重寻花径香多谢故人停桂櫂何妨清夜醉霞觞新诗赠我光蓬屋什袭应同夏后璜
　　仲诚和诗四首又叠送花再用韵答
　　笔阵横飞屡叩闗严兵夜战迫更阑好花多谢频分我怯敌魂惊未暇看
　　避冦舟中风雪大作
　　扁舟避冦舣山隈问捷江城信未回犯夜号风惊梦破催寒飞雪送愁来三军挟纩烦温诏百战搴旗赖隽才已办磨崖颂功烈竚还生意发春雷
　　雪作
　　朔风吹雪应嘉时空庭静夜知岁稔不须占瑞谍家贫尤喜映书帷花虽无艳难争巧舞不成行也自竒病起老翁迷眼界寒窓呵笔彊裁诗
　　招亲旧赏花
　　名花朵朵向人开家酿沈沈旋拨酷咫尺晴川风更便追欢何惜片帆来
　　次韵方守送进士
　　下诏征多士弹冠动四溟三场遵旧典八韵见明经劝驾勤州牧吟牋诧地灵春风归路近衫色照山青亲旧以老夫年及中寿既辱临况又多以诗词相庆祝顾衰谢何以得之辄成鄙句叙述感悰
　　老来光景去骎骎亲旧应多惜老心倾盖义高双白璧开函诗敌万黄金催年生怕玲珑唱醉夜宁辞凿落深多谢慇懃祝彊健寄言衰病莫相侵
　　老病
　　萧然华髪映苍顔八秩开来第一年链尽交游难讳老养成衰病却安禅新春已负登山屐旧赏空惭载酒船张绪风流那复少坐看飞雪弄晴烟
　　次韵洪总领题花信亭得江楼二首
　　谁爲传花信新亭破睡风春回芳意蚤客到赏心同酒盏摇江渌诗牋照坐红无由接欢宴危坐正书空地胜宜楼观临江势屹然横波吞翠壁倒影挿雕椽老子难收兴云安未足怜由来词翰手五凤独居前
　　旧所乘马老且瘠见之感懐
　　人衰马亦老不踏长安道筋力渐疲羸鞍鞯漫华好见我勿嘶鸣爲尔动懐抱无复矍铄时去去饱丰草老来交朋沦谢虽婢仆亦无在者感旧忽觉凄然
　　故交沦没水东流岁晚无人话昔游飞絮落花何足道忽经风雨亦添愁
　　徐献仲挽词
　　一尊相别未经时情话如今忍复思老去交亲能有几年来懐抱更谁知谿桥路断秋风急香火庭空晓日迟三尺孤坟闭千古伤心东望涕交颐
　　丁明仲挽词
　　里社欣相接葭莩晚益亲过从忘客礼简易见天真把酒微风夜归舟细雨春如今毎追忆凄恸欲伤神











　　宋百家诗存卷十五
　　钦定四库全书
　　宋百家诗存卷十六
　　嘉善曹庭栋编
　　苕溪集
　　刘一止字行简归安人七岁能属文试太学有司欲举八行一止曰行者士之常不就宣和三年登进士第爲秘书郎迁监察御史封驳不避权贵绍兴中进敷文阁直学士致仕卒年八十三一止爲人冲澹寡欲毎言生平通塞听于自然唯机械不生故方寸自有乐地博学无不通爲文不事纤刻制诰坦明有体尝草顔鲁公孙特命官制甚伟高宗叹赏爲手书之其诗能自成家吕本中陈与义读之曰语不自人间来也其惊服如此子峦嶅从弟宁止俱贵显有声
　　小斋即事二首
　　怜琴爲弦直爱棊因局方未用较失得那能记宫商我老世愈疎一拙万事妨虽此二物随不系有兴亡旱夏甘雨零坐见草木长天怜官穷隘乞与风飚爽四檐溜通池激激聴微响虽非山林间故作山林想
　　道中杂兴
　　濒春欲生妍梅蕊先媚好宁辞犯霜雪渐拟苏百草耿耿甘独待余恩及枯槁
　　晴风埽顽云白日光在地云翳无几何聚散等悬寄所以寸草心各各抱根蒂
　　麦头渐青青麦田何井井黄云被原野众草昏未醒方知天壤间春风有畦畛
　　长亭连短亭只堠复双堠居然送行客歴歴记奔走十里同五里先后无好丑
　　过新开湖呈无言兄御史
　　整整斜斜邨舎居十十五五沙中凫潜鱼钓影水深浅高栁着行烟有无天濶云低过平楚已觉淮音近吴语淮南米贱好留侬正恐不归心更苦
　　无言兄以银壶作粥糜颇极其妙舟居夜饥顷刻可办戏作此诗
　　少年爱酒不废沽滑稽鸱夷毎随车春禽似是知我意日日劝我提葫芦侵寻老境筋力异宿昔百嗜今一无羇穷未免走四方是口时赖薄粥糊怜君巧作此瓢壶善爲口计真不疎上盖下丰腹胍【昔人以腹大者爲胍上孤下都】空防可置升米余釜汤外沸如隔膜气塞不作声胡卢须臾已复成淖糜匀滑不减倾醍醐篷窓夜饥急星火咄嗟而办功可书山僧歙鉢未足诧考父古鼎非时须我闻壶中有高隐日月或类蓬莱居神仙有无事恍惚山泽形貌常多癯不如一饱睡清熟个中便是真华胥卢骏元宪使寄示防稽竞秀阁识舟亭二诗爲之合赋一首
　　葱茏秀拥秦山落尽日春风吹岭脚朝来领畧到窓几谁遣虚空出阿阁南台御史去天近身与孤云生两角【古语孤云两角去天一握】胸中摸索千丈弦更恐并吞有衡霍海门山边初落潮西兴渡口浪痕高渺渺目乱翻云涛心识不语迎归桡江亭晚日风萧骚轧鵶鸣艣相向摇平头鴈落沙没腰舟人底处寻青招
　　拱州道中
　　栁条明媚欲变色便想春思浩无涯行人手挽不忍断云此生意方萌芽
　　方时敏寄和诗复用韵报之并简季高理前止酒之语季髙尝梦萧相国戒勿饮酒
　　畴昔城南隅莲叶秋田田从公觞玉醪醉墨看云烟我乃世背驰公独肎顾怜追思十年梦仅熟一觉眠念当老扁舟生理师计然不意菰芦中复见琼瑶篇笔力如置阵弥缝认先偏从容步武间左右方若圆大如清庙音三叹闻疏弦安得化爲云追逐飞上天
　　次韵子楚秀才
　　何郎卜筑吞江湖下瞰培塿皆仆奴山川胜絶本相假正复此士堪此居【子楚卜居富阳山下瞰九江】
　　赠道人王生
　　夜来清商入梧桐防防不已鸣霜风故山一碧万烟树惨澹已有伤秋容嗟哉造物本何意安得永赖长养功独我冷眼阅荣悴心与日出清霜融子奚不来助我喜瓮头春风生麴米人间有酒谁不醉如其天者我与子我身虽无双羽翰欲将梦到三神山借尔八尺龙须席蘧然一觉俱飞还
　　家兄元成将参部来取别是夕忽梦与元成跨马并行隐隐闻有车毂声如在道途觉而作诗并以赠行
　　荒凉半亩居风烟夜沈沈安得清梦间尚有车毂音自我客京华半世歴﨑嵚日月不相贷鬓有微霜侵骑马着青衫兹事已不任如何栖迟中心迹犹差参梦境通前生染习良已深岁月不可磨愈厉如精金富贵岂足道本是功名心勉哉子驰驱壮志方在今勿学嬾似侬膏肓恐难鍼
　　与家侄季高夜语用毛内相韵
　　儒生习气非偶然出入文史东西家埽除净尽如宿草春风一夕已复芽子方妙年有竒气我已种种成苍华文章百巧坐一穷无地可学东陵瓜嚅哜山色吞湖光凛凛尚可驱百邪子昔自云有仙骨梦骑青螭蹑飞霞要与李杜高颉颃下视余子窘可嗟寒灯夜语耿不寐自觉冰雪生齿牙颇言室有法善妻幸是元无翁可挝何如从吾巢云巅共访葛洪学丹砂
　　赠别归安周县丞二首
　　自我居里闲连墙絶来去非我敢杜门客实莫我顾頽然坐空庐习懒已成痼惟有一束书遮眼慰迟暮周郎来何许文字得我怖渊源笑鲵桓采色隐豹雾追随古汀洲山色入幽步诗文互征逐酒脔及时具如我众弃余君意独何慕入兰不知芳逐臭无乃误君亦忘机人足迹乱鸥鹭堂前种白莲心境涵净土观空本无说目物自吐露往来忘时节相对两如寓屈指说去官始忆三年住辴然同一笑岁月真脱兔我不记前三更问末后句
　　庭前百个竹眼见三陨箨不知如许久已复东行橐君初先住想晩去亦不恶官身等出家随牒即行脚笑傲云烟间何适非至乐嗟我独奈何生理自窘缚四十三年非醖造此大错从今便止止万事付莫莫张公留衣鉢緑蓑与青篛会当老扁舟相与同啐啄更看后五日放过前一着
　　宿溪口
　　溪声来天边风水共豪纵夜气剧奔马侵晓不能控书生有情痴咏雪宁忍冻胡爲枕寒流故遣不成梦
　　舎弟出家作诗贻之
　　在家情意疎出家终不恶不有清净縁云何脱徽索我昔志婚宦谓足世味乐颠倒十年间如蚕竟自缚业已无奈何劝汝莫莫莫一沤非全潮起灭皆妄作当知是身浮流浪恐非托伎俩百不好摄念乃初学如病求真医安心是良药
　　寒食
　　雾雨昏不醒东风晓能酸我食日不足宁忧三日寒
　　夜起观雪
　　寒空夜作山林声打窓窸窣饥鼠行褰帷忽怪窓澹白开门雪飞纵复横天上瑞花开又落庭下疎梅初破萼忍寒耐苦发孤妍似与老人甘落莫遥怜国难何时清嗣皇求衣天未明长蛇封豕欲荐食执笔固陋惭书生皇天悔祸今可卜乞与江湖比岁熟莫言此雪不乐饥便是天公真雨粟
　　待潮浙江口寄左与言大夫叶元亮学士兼简呉似之
　　今日江头雪欲作涛怒风号两喷薄青鞵黄防湖海人独立沙边如病鹤闲身不待君赐与拟占风烟佳处着如何寸禄晚见招踉蹡欲前还欲却翩翩西湖两公子胸次峥嵘饱邱壑糟牀夜注喜相报自发清吟侑觞酌我来一笑岂易得十载湖山负佳约间闗百态成底事毛髪星星已非昨人间俯仰变今古总是潮生与潮落防须乞取此身健在眼好山俱着脚颇闻神方能却老肎辅衰残殊不恶因声更约吴太史石鼎他年煑仙药
　　夜雪呈傅舎人
　　朔风无端卷入幙短檠滉漾吹花落怪来觅句如斲冰门外雪花如舞鹤老妻自起倾残尊麒麟活火红炖炖凭君爲唤诗膓温他日有酒不足论
　　忆山中示峦嶅二子
　　世路敧危如燕幙未厌山中昔牢落春前撷韭秋撷菘有客有客鹇与鹤瓦瓯铁杓文石尊枯樵发火势易炖得酒径就山僧温聴风聴雨取次论
　　水车
　　邨田高仰对底窊咫尺溪流有等差我欲浸灌均两涯天公不遣雷鞭车老龙下饮骨节引水上泥声呷呀初疑蹙踏动地轴风轮共转相钧加嗟我妇子脚不停日走百里不离家緑芒刺水秧初芽雪浪翻陇何时花农家作劳无别想两耳未厌长呕哑残年我亦冀一饱谓此鼓吹胜闻蛙
　　从谢仲谦乞猫
　　昔人蚁动如鬭牛我家奔鼠如马羣穿牀撼席不得寐囓噬编简连帨帉主人瓶粟常挂壁毎饭不肉如广文谁令作意肆奸孽自怨釜鬵无余荤君家得猫自拯溺恩育几岁忘其勤【仲谦云水中得弃猫拯救久之乃得活】屋头但怪鼠迹絶不知下有飞将军他时生囝愿聘取青海龙种岂足云归来堂上看俘馘买鱼贯栁酬策勋
　　和胡浚民邨中好客稀五字并作
　　青山爲郭云当门疎烟细雨梅花邨门前落涧泻寒溜滚滚似是通河源隐居二士清而通谭道不愧将无同何人载酒问竒字糟牀夜注时一中天骥权竒嗟欲老家中龙驹头足好孙郎并舎真可人散乱书签共探讨只今干戈迷所适我亦间闗暂投迹君家鸟雀不惊人应怪苍黄如此客谋身已拙知遁肥邂逅得此良亦稀化云所愿四方逐念絶侧翅随人飞
　　送吴兴太守卢给事赴兵部侍郎召四首以邦家之光为韵
　　东风催行舻旍旗转修扛千骑如登仙我心岂得降嗣学初元年德意孚万邦不战屈羣敌威声疾奔泷眷言帷幄旧分符隔涛江尚书古司戎名实尚谁双折冲要从容谭笑空酒缸帝曰汝遄归谋国资敦厐无庸斗大州洪钟受微撞
　　汀洲初檝迎红紫烂朝霞及兹理旋舻緑隂已笼沙使君如东君来去不恋家独持五色笔摛辞灿芳华明年凤凰池春风浩无涯须公赋丹青去路不可遮
　　公来临我邦天意苦见私从容坐席间风化已四驰民曰吾二天士曰吾得师庶几少淹留子弟公教之如何去不顾公岂要我思不见溪山上旦暮发妍姿及兹有行色风日含凄悲公亦何负渠欠渠百篇诗
　　西雝拜顔色振鹭俱分行绣衣浙江滨再上君子堂首尾二十载持橐侍明光厌看南朝山易绾吴兴章煌煌朱两轓照我梓与桑怪我衫始青怜吾髪已苍颇复见劳苦感慨激中肠向来官如泥葡萄换西凉翦来但鸣悲坐阅百鸟翔公爲世良师医国有禁方颇闻药笼中臭味久已尝小草在逺志未用出处妨采掇公勿疑结根稔风霜
　　曽宏父将游吴兴示所知叶内相诗次其韵时太守亦和故并及之
　　苹州景物最恼客无赖山色只供愁短櫂从渠倚烟艇春容并作水南头
　　谢家溪亭花琐碎尚忆故岁春未阑觅得小航冲雨去湿红飞处忍朝寒
　　使君觅句自超逸江边乌臼能絶人我疑秘思有天巧滉漾胸中百顷春
　　南山有蹲鸱一首示里中诸豪
　　南山有蹲鸱春田多凫茈何必泌之水可以乐我饥六师拥行在闾巷屯虎貔民食尚可纾军食星火移努力输县官无乏辕门炊所愿将与士感此艰食时忠义发饫腹向敌争先之驱逐狐鼠羣寓县还清夷我辈死即休粒米不敢私
　　傅子骏右司见和雪夜句且有两宫北狩之感因复用原韵
　　先生著书风撼幙诗成弄笔云烟落舎傍种竹欲招凤郭内有田才给鹤眼看雪片黏空尊寒斋芋火犹能炖怪我官冷何时温我亦聊尔公勿论
　　次韵方允迪秘监步月感懐
　　伊昔苕水滨诗酒相迎送红蕖三百顷天遣作妙供于今几何时喜惧不同梦惊心风月夕怨笛有残弄所嗟老侵寻不媿官冗从当时季孟间众识长雏凤宁知天一角复此尊酒共文章千古事习气无乃重诗如朝阳鸣一一律吕中从游二三骏蹀躞不受鞚阿咸有家学落笔竞豪纵伤时复懐旧一笑忽再恸公等俱勉旃如我堪底用
　　允迪以羊膏瀹茗饮吕景实景实有诗叹赏仆之意未然辄次元韵
　　精金不受钏钗辱瑞草何曽取膏腹乳花粥西名已非荐以羊肪何太俗山林钟鼎异天性难遣华腴偶穷独森森正味苦且严玉质无瑕谁敢戮君家馔林多错本读罢流涎诳枯吻故令茗盌变腥羶逺想黄封雪花醖呼酪爲奴逢彼怒自惜争雄巧相妒我宁不饮信我説独喜君诗有神助君不见穆家兄弟故可人概以骨鲠恐异趣
　　将如京师和方时敏机宜十二辰歌
　　羣儿鼠窃均有遇老矣自知牛后误成功未解鬭两虎援翰徒劳秃千兔佩书丱首何龙钟灵蛇光怪蟠心胸马头二千悲远道羊角万里无高风秦歌呜呜楚猴舞一笑何如共鸡黍谋身狗茍君勿嗤聊戏墨猪书韵语
　　五十少公卿赠何子楚居士
　　五十少公卿三十老举子世间老与少不必较年齿我观宦达人顔色自丰美臞者忽易腴变化一日耳人言老再少信是有此理我爲老诸生流落逾一纪四十又过四淟涊百寮底説老已十年何况真老矣壮气摧幽忧髪白面目缁宁有再少时一衰乃如此何郎穷过我齿髪亦相似闲居傲轩裳臞腹满经史时时吐光焰丽句落窓几谁家肎终惠试此足千里空令坐穷独閤戸今埽轨宦达世共慕闲旷吾所喜丈夫生世间要自发竒伟富贵何足云功名半张纸古来傲世士良是穷乃止未有如子年慷慨隐廛市我不媿公卿愧此少居士
　　水邨一首示友人
　　浮花荡漾青苹小緑柄敧垂翦刀草朝从港东暮港西采花撷草无尽期秋光有尽意无尽万马奔腾山作阵眼中未饱公莫回饥膓作恶如鸣雷
　　借居鸬鷀山中呈方允迪道纵昆仲
　　长松舞高寒落涧泻清泚笙簧响天上金石鸣地底云容何润泽下有隐君子乐此山水音清若变流征怪我从何来尘土两目眯防敌在江浒荐食心未巳赤囊走边报朝暮异忧喜安知隐人乐胜絶有如此古来成败事不入山中耳愿言晩相收寘我幽壑里酌泉得醒心茹水可不死况有载酒人半道同栗里【屡从道纵饮半道间】山中作拆字语寄江子我郎中比尝以拆字语为戏然卒未有以爲诗者请自今始
　　日月明朝昏山风岚自起石皮破仍壁古木枯不死可人何当来意若重千里永言咏黄鹄志士心未已
　　次韵维心谢沈尚书惠笔
　　书生磨吻铅刀铦君家手笔不退尖琢成秀句夺天巧平揖鲍谢奴高蟾郊寒岛复可哂汉风楚国真能兼胸中疾邪茹不吐但觉忿气生虬髯叵堪陈寿书汉实毫端有口可得箝【维心修三国志】尚书昔侍金华讲论议凛凛秋霜严曽将一字窃鲁史【尚书曽讲春秋】未用三语如阮瞻分君赐笔助清峭雕犀镂象光出奁如我朴遫岂足数半世翰墨徒心潜老去文字读不入编帙散乱如投籖因君穷讨默自愧僻鲁成痼何时砭须要尽见君家书槁死不叹周南淹更从湘东觅金管赏激忠孝祛奸憸
　　谢吴兴守李端明致酒时寓德清
　　孔愉庙边溪水长石壁岩下飞泉香居士住此几寒暑只见四山青又黄今年春雨摧麦芒六月稻穟干欲僵烦公焦劳坐黄堂何不趣公归赞襄爲时开閤隂与阳不令此忧遗君王我居有如坐甑内四顾怫郁不得骧公欲令我苏肺肠白衣致酒甚沛滂瓶粟未空陶氏仓得酒且到王生乡更招山前老漫郎【谓沈次律】渠家曲柄荷可觞【大梅山法常禅师隐居余姚有僧寻拄杖迷路至庵前问师住此多少时师云只见四山青又黄】
　　观大龙湫
　　峯头鴈何在井底龙不出吐作玉虹流倒挂二千尺落礀势初缓渐聴转山急噀面飞雨过着衣晨雾湿造物等幻戏此地真絶特勿言王事劳遇胜得小立惭愧大尊者几载面青壁山高不碍见泉声不妨寂
　　独居会稽官舍送僧游龟溪因托寄声弊庐
　　老人年六十生理常刺促归无一棱田此事乱心曲妻孥渺相望幼稚烟在目师今过龟溪山水无尽緑石壁严寳坊泉甘宜杞菊但恐斋厨空眼饱不救腹并行山径微草露湿人足师访老人家门前有修竹
　　访石林叶少蕴观文
　　卿云覆其上草木争鲜新竹露光参差暗羲破萧晨万石纷拱揖静默自主宾似中有老仙云霞焕精神朝暮林壑间挟出怪珍风敧青篛笠雨垫乌角巾山灵指山谓个是夔龙身如何防世累萧散与许真了知衮衣贵未若岩石亲功名乃弃余道德受谘询我来追步趋且复结胜因剧谭到羲轩愧此真天人
　　几上人名所乘舟曰钓月庵求诗爲赋
　　昔人钓忘饵今师钓忘钩静夜江不湍孤光送归舟
　　双头黄芍药
　　汉宫时世妆承恩娇姊妹解道根蔕同如何心两背
　　宿扬子江口
　　客樯沙觜渺纵横二纪风烟老此行待得江头明月出却当船底暗潮生旅人梦冷无留想别浦帆归有呼【去声】声断念此生惟付酒爲谁惊走探瓶罂
　　睡足斋
　　此地谁令着此翁角巾敧倒鬓如蓬兴高絶壁松声外梦破寒花雀啅中睡债几时偿赛足书淫前日洗除空故人若问安心法一酌邨酤荐晩菘
　　摘星岭
　　籋磴縁梯兴未穷青冥有路欲乘风朝云暮雨在脚下井钺参旗落手中此世此身长作客半痴半黠忽成翁那能偃蹇巅崖上一洗平生眼界空
　　次韵郑维心咏梅
　　山路雪消梅半吐隔林先已见疎明冻醪似蜜从谁赏斲句如冰得我惊卧树照溪春思净细香留客暮寒清战尘未逺边风急十载花前笑不成
　　次韵林少瞻游禹庙
　　客里悲伤不易逢越王宫好莫悤悤春容雨洗风吹后山色朝来暮去中京国昔从秋序别斋厨犹忆飰时同清时更作他年约七塔三山梦已通
　　方欲相约爲孔侯溪上之游忽得佳篇复次元韵
　　山色溪烟澹墨成隔溪幽鸟自呼名未妨浊酒陪心赏更借清诗作眼明桃叶不闗今夕恨林枝犹是古时声扁舟醉后从漂兀个处应无宠辱惊
　　次韵郑维心见贻
　　身病何因到赤墀眼昏不复下书帷杯觞有限长羞涩故旧无多足别离对白抽黄余习气看朱成碧记当时【看朱成碧醉中眼施粉太白尊前人此维心旧诗仆初相识时所见也】江邨投老俱牢落犹喜诗情似拾遗
　　次韵万廷老见贻
　　梅花邨上驻归帆知有幽人住此庵谁遣疎香随柁尾故怜春色在枝南溪前水落沙痕出门外山横雪意酣诗似何郎情不浅更留佳处后来谭
　　次韵王柱史题密印师寮
　　岩下风清进竹凉道人身共翠梢长饥肠欲和春泉响鼻观先参煮菜香何处人间有痴黠不将身外较闲忙邻家柱史哦诗夜未厌敲门月到墙
　　留题吕宣义知命小园
　　虽无万竹等封侯半亩清隂趣自幽菘韭未能供蚤晚菊兰聊欲记春秋归来久已同彭泽休去宁须问石头裋褐飘零嗟我老他年来徃亦风流
　　同诸曹泛舟城南曽守饷酒示诗次其韵
　　十年溪渚梦经行更借风烟作眼明官身拟赴鸥鹭约小敌忽逢诗酒勍今者不乐愧幽子日后欲醉无麴生五马防寻芳草路肎教緑叶便隂成
　　题道场山
　　云乱修堂冰不如妙香随处满空虚头陀浩刦衣尘在回向此生心地初涉世情疎终简懒爱山縁重费消除道人劝我发深省相对五更聴粥鱼
　　次韵方允迪秘监防稽相遇懐吴兴旧游
　　故山畴昔奉英游老去功名失路头江海一官如许冷田园三载不知秋谢公塘外千峰紫何楷庐边一径幽心折少陵存殁句恨无酒力破劳愁【旧游方时敏吴亦虚皆已物故】檇李从允迪借居鸬鷀源上沈必先侍御有诗宠其行次韵并呈二公
　　飘零暮景今如许慙愧高人久卧庐好客儿童总懽喜多情草木自扶疎百年梦幻真何有一壑风烟尚借居寄谢南台温御史此身休戚正闗渠
　　次韵维心赋次律见一亭【次律自号柯田山人】
　　向来金埒与铜山可是无由未得闲纸上功名追逸景镜中心事迫摧顔溪云惯作多时别陇月今迎一个还始信柯田棃枣地不令榛棘有遗删
　　次韵维心赠葛鲁卿待制求花栽
　　此日宁无健步移春前行近看花时故园乐地今余几小县风光客不知賸买名栽今乱眼却嫌芳思只撩诗属公归赋丹青手问圃寻农独我宜
　　卢叔才相过夜话戯成
　　七年诗酒恨难同未省相看作麽容多病襄阳长瑟缩古心冬夜更龙钟已知昔者非今者莫问渠侬胜我侬手翦西窓深夜烛细聴吴语话心胸
　　寄云门长老持公
　　梦境清游记昔曽而今双鬓已鬅鬙此生有分寻云水到处逢人记葛藤紫芋菠薐真在眼青鞵布袜未输僧防投枯木堂中老只恐诗情罢不能
　　次韵朱希仲贻故人虞仲容
　　乱前交旧今余几道故伤时得涕零门外溪山无赖碧眼中防鬓可怜青十年持橐气横出三斗朝天心独醒却喜元龙豪放在不妨下马索银瓶
　　寄懐王元渤舍人
　　倦飞鸾省戢修翎乞与云山作卧屏醉里书牀堆束笋梦余楸局见稀星君心倘似当时赤吾髪已应耐久青老手尚堪驱使在防持归檝到溪亭
　　次韵傅子骏右司见贻
　　大斾华镳昼掩扉松门沙步带山围循除涨水春来急释峤孤云懒复归试看青鞵縁磴道不妨野服坐苔矶应嗟客路风尘暗绕树惊乌未得依
　　张仲宗判监别近三十年经由余不溪访余有诗次其韵
　　乱前犹省当时事乱后浑如隔世人得见斗升且懽喜莫将心念到亨屯衔杯傥办中山醉觅句谁如小庾新三十年前痴半黠相逢终不忘天津
　　次韵沈次律家并蔕芍药
　　习家池馆酒如淮爲破幽人一日斋前庑芳菲骈蔕萼后堂鸎燕啸朋侪忽惊暗緑将成幄却喜双红欲缀钗草木防爲门戸庆而今兰玉已当阶
　　次韵吴兴守到官见贻
　　步武初辞玉笋中旌旄疑是到珠宫窓间嵒岫如争入笔下云烟洗不空千里喜深车后雨一堂仁浃扇时风宾筵浪许陪真赏底用蹒跚一秃翁
　　次韵吴兴守雨中即事
　　雨槛风檐欲垫巾防花常恐减青春融怡已复生頩颊料峭真应恕老人睡鸭吹香空结恋逺峰攒碧似凝颦野裳涙湿愁如许半面徐妃不受匀
　　题毗山吴约仲旷逺亭【唐吴筠诗平湖旷以逺莫子及取以制名芮国器爲之记山盖吴筠旧隐当时语曰吴筠碑朴古竒称其文辞之美也余未冠与约仲诸父读书此山】
　　追思五十年前梦山压平湖水次门白鹭未慙公子贵青松不屈大夫尊文辞朴古推鼻祖标置孤高到耳孙更喜新亭名意好莫郎清峻芮郎温
　　冬至汴下蚤行有感
　　刺促惊时节侵寻念物华半生多客里今日又天涯晓月看睂妩飞云乱眼花穷途随物感不必是思家
　　和族兄无言题能仁寺当云轩
　　緑树新回合斜窓旧邃深壶觞如栗里嵗月似山隂半世懐清隐何年得此心借牀眠不熟酒力横相侵
　　次韵袁审渊道旧思归【兼简虞仲容季泽】
　　寂寞襄阳老南山忆敝庐病来惟喜酒叹罢毎捐书道路风尘暗闗河信息疎逢人説沙漠不忍问何如虞氏隋唐后当时尺五天风烟鼻祖宅翰墨耳孙贤笻履容相蹑杯觞得共传济时吾老矣看着祖生鞭
　　次韵江子我雪句
　　头白高山蚤千林一夜花雪深乌鬼屿风乱白鸥沙刺促伤时事飘零念嵗华天今洗兵马勿复问浮查
　　梅山
　　伊昔市门隐山今尚姓梅危言闗社稷仙迹混蒿莱此事谁云者斯人安在哉伤今更懐古老意独悲哀
　　送太学田同舍及第归乡
　　辇毂当年别簪裳末路同江湖人已老家国恨何穷山有伤心碧尘无没马红举鞭还送客落日泪痕中
　　次韵子我得俸
　　祠官资薄俸肥遯要清贫载酒久无客乞醯惟有邻广文宁厌肉方朔漫长身莫遣陈苌到先生甑尚尘
　　冥冥寒日雨
　　冥冥寒日雨客意向谁亲泉乱如争壑花寒欲傍人生涯长刺促老气尚轮囷不负年年债清诗断送春
　　风气东南异
　　风气东南异隂晴蚤晚间日光时透隙云影半遮山埽径残红尽开窓緑防还寄声桑苎友幽兴合相闗
　　览镜【寄陈商彦秘丞】
　　契濶三年梦飘零一寸心青青今变雪种种尽齐簪览镜浑相似弹冠各不任论交如许酒情寄一杯深
　　居士寮
　　龙钟居士相落魄宰官身长史风吹防林宗雨垫巾安心惟壁观乞米赖僧邻曽并鸳行立当时梦不真
　　次韵朱实老过我对月小酌
　　老人论旧事感慨思悠哉暗喜生眉宇新凉入酒杯竹风谁和汝檐月要人陪此客非凡客斯时得得来
　　次韵吴兴守春日书懐
　　百榼偿春酒人言有别肠披风醒午醉撷蕊眷余芳白日何曽短游丝得许长向来情浩荡今老梦微茫
　　送邹德章教授之官合流
　　古寺疎烟里因依孰并游歌行如短李邂逅得髯邹皎月林塘夜青霜雉兔秋从今两相忆一酌酧侬不宾老过防稽访余同游禹庙龙瑞宫晚归
　　十载江湖客重来雪鬓侵事如春昼梦山似故人心步屧攀嶃絶移舟出窈深他时林樾底归去话登临
　　次韵子我秋分
　　山中秋已半篷荜晏方开不听夜虫语乌知节物来紫珠犹卧穟青蕊未浮杯欲射寄书鴈非闗烹不才
　　次韵徐立之朝议除夜无酒
　　公名本是误成蝇伎俩何劳更镂冰竹屋纸窓风摅幙可怜挑尽读书灯
　　次韵江西李相君咏磬塘
　　曲塘如磬何曽有坐想萦山更带林花圃夜来春雨足漾舟应试一篙深
　　戏题法真师见南山斋
　　看山终日自夷犹清净谁如此比丘莫指妙高南向是德云还在别峯头
　　访石林
　　山泽形容忌太癯石林风范独何如时时宾客倾家酿个个郎君读父书
　　题丁氏堂六言四首
　　妙喜何曽断取竺峯九日飞来乞与溪山暮宿都教浓翠成堆
　　杯觞竞照羣玉衣袂常霑翠岚不怕风前路滑石头是我同参
　　总自胸中描出不妨怪怪竒竒鴈荡龙湫髣髴鸾翔鳯舞参差
　　翠峯欲并肩膴艳蕊难争脸红昔日寒岩枯木何如此个家风
　　题徐次游通判小隐堂二首
　　遮藏得到中兴日觞咏曽陪小隐仙曲径画栏春几许竹花人月四婵娟
　　一时药笼君参术何事全家傍翠微勿谓小山招不出太平须要隐人归
　　入灵隐寺
　　石泉苔径午隂凉手撷山花辨色香度岭穿松心未厌好闲反爲爱山忙
　　登看经楼示同游
　　昔游曽共朱栏语十换星移始再来料得当时楼下水有情应解作潮回
　　寄题叶叔明熙春堂
　　堂前草木自争春堂上妖娆花妒人年年嵗嵗春相似不信风光有故新
　　宜兴道中
　　客懐无事只増愁遮眼残书懒即休午醉忽惊如唤觉乱山无数满船头
　　送吴兴太守
　　鸡皮鹤髪病龙钟误入林宗裁鉴中平生气概今如此自对青铜惜此侬
　　太简斋即事
　　晓来人报雪遮门委卷萧条郭似邨自酌瓮醅能较饱借人布被得竒温
　　题杨吉老知军玉辉亭
　　清闲宁有清如许买断岚烟入尊俎我来憩此玉辉寒要上峯头呵佛祖
　　寄题李德修通判宣城隐舎仍次其韵
　　官身宁爲倦知还自忆青山对白间【白间窓也窓间连逺岫谢宣城诗】有月有风俱是客爱诗爱酒可能闲【风月堂】
　　挽诗
　　鲁居士
　　自忝知心旧常如识面初情亲终近古识逺胜知书水宿同烟艇山行并笋舆眼中无此老洒涕独霑裾
　　参政大资张公二首
　　遇合时多故风云气自彊补天烦大笔医国见名方恻怛忧民意殷勤荐士章可能遗一老谁复问穹苍塞垒烽初息留都倚重臣奸骄隂夺气政化本如春待得中兴日宁论独病身空余门下士悲恨不胜陈
　　詹阁学持国
　　至行无瑕玷今人见古人伤时心独切接物语能真邨壑寻春旧松杉堕泪新飘零一尊酒无复听谆谆
　　徐仲常朝奉
　　岂弟临民契昔贤政成终自弛蒲鞭暮年三径师元亮故国扁舟老计然北陌东阡遗杖履前冈后道鏁风烟郎君秀羡如圭璧防有恩光贲九泉
　　栟榈集
　　邓肃字志宏南劔沙县人少警敏能文美风仪善谭论李纲与之倡和爲忘年交父丧哀毁逾礼芝产其庐入太学交天下名士作诗讽花石纲爲当道屏黜钦宗召对便殿补承务郎靖康二年张邦昌僭位不屈奔赴南京高宗擢爲左正言遇事感激不三月上二十余疏言皆切至多见采纳防李纲罢肃奏留之迕执政罢归绍兴二年避防福唐以疾卒有栟榈集二十五巻
　　花石诗十一章【并序】
　　臣闻功足以利一国者当享一国之乐德足以被四海者当受四海之奉恭惟皇帝陛下至仁之所眇神道之所化覃乎无外不可量数如一元默运万物自春岂特宜民宜人使由其道虽鸟兽鱼鼈莫不咸若是其所享宜如何哉虽移嵩岳以爲山决江海以爲沼竭东风之所披拂者以爲台榭之观且不足以奉圣德之万一区区官吏輙以根茎之细块石之微挽舟而来动数千里窃窃然自谓其神刓鬼划冠絶古今若真足以报国者以臣观之是特以一方之物奉天子曽不以天下之物奉天子也臣今有策欲取率土之滨山石之秀者花木之竒者不间大小尤可以骇心动目毕置陛下圃中若天造地设曽不烦唾手之劳盖其策爲甚易而天下初弗知也臣独知之喜而不寐谨吟成古诗十有一章章四句以叙其所欲言者虽越祝代庖固不胜诛然春风鼓舞之下则虫时鸟亦不约而自鸣耳惟陛下留神幸幸甚甚
　　蔽江载石巧玲珑雨过嶙峋万玉峯舻尾相衔贡天子坐移蓬岛到深宫
　　浮花浪蕊自朱白月窟鬼方更竒絶缤纷万里来如云上林玉砌酣春色
　　守令讲求争効忠誓将花石埽地空那知臣子力可尽报上之德要难穷
　　天爲黎民生父母胜景直须尽寰宇岂同臣庶作园池但隔墙篱分尔汝
　　皇帝之圃浩无涯日月所照同一家北连幽蓟南交趾东极蟠木西流沙
　　是中嵩岳磨星斗下视羣山真培塿千年老木矫龙蛇天风夜作雷霆吼
　　三月和风塞太空天涯海角竞青红不知花卉何逺近六合内外俱春容
　　圣主胸襟包率土天锡园池乃如许坐观块石与根茎无乃卑凡不足数
　　饱食官吏不深思务求新巧日孶孶不知均是圃中物迁逺而近盖其私
　　恭惟圣德高舜禹一圃岂尝分彼此世人用管妄窥天水陆驱驰烦赤子
　　安得守令体宸衷不复区区踵前踪但爲君王安百姓圃中无日不春风
　　岩桂
　　雨过西风作晩凉连云老翠出新黄清芬一日来天阙世上龙涎不敢香
　　泛江
　　风回浪急月初圆防得渔竿下钓船自是高歌星斗上不须骑气夜行天
　　灵应寺
　　松篁拥翠入云间雅称高人巻道闲自是红尘飞不到一溪流水绕青山
　　寄张应和运副
　　土屋茅茨山万重隂云不解雨蒙蒙桃源目断知何处身在杜陵诗句中
　　题枕碧阁
　　清流绳断炎洲境松响挟将寒意来坐上逸情留不住欲随风月过蓬莱
　　西庵饯春
　　傍水禅房半揜门乍晴帘幕卷黄昏风驱红雨春何在酒入香肌玉自温勿笑饥肠充笋蕨须将醉眼盖乾坤杖头更有百钱在明日还寻未到邨
　　次韵龙学丈
　　水色山光入画屏浩然相对自由身芳菲莫恨无情去天地常藏不尽春傥得江河化酒醴何须瓦砾点金银【是日诸公各论烧丹】花开花谢两休问且向尊前一笑频
　　云际岭
　　狂直初无涉世才雷公斥下九天来面冲风雪吹三月马避干戈易四回带雪烧柴平体粟沥糟沽酒慰饥雷如闻明日登闽岭茅舍春风夜满懐
　　和邹宣教
　　未须絶迹便餐霞且饮当朝谏议茶法水有縁随逺浪汚泥无计染莲花千篇信笔初无语万里浮螺触处家已悟色空元不两夔蚿何用更怜蛇
　　访故人
　　扁舟载月夜随风晓到磎源访老农水骨借风鸣活活涧毛被雨緑茸茸竹萌已削琼瑶白邨酒仍沽琥珀浓醉倒田间无一事九衢车马自冲冲
　　自嘲
　　平生踪迹半九区醉倒时得蛾眉扶连年兵火四方沸一饱鸡豚半月无住世今非孔北海分司自到宾头卢巻帘月色招人醉三百青铜径自沽
　　偶成二首
　　苍苔白石两清幽缥渺虹桥跨碧流日过窓间腾野马雨余墙角篆蜗牛饥寒不作妻孥念笑语那知天地秋一炷水沈参鼻观埽空六凿自天游
　　梦破南窓嫋水沈卧看素壁挂瑶琴丝丝细雨晚烟合阁阁鸣蛙蔓草深但得瓮边眠吏部不妨跨下辱淮隂何时楼上登晴景一醉聊舒万里心
　　和李梁溪春雪韵二首
　　白白朱朱春已深那知雪意更隂隂落花几阵遮山密穿褐余寒赖酒禁骑马不前真有恨留衣过腊岂无心等爲迁客俱逢雪谁似梁溪独醉吟
　　冥忽欲作春容不许东君利自封已使素英拕暖絮更摧妖艳别寒松那知往事思飞燕豫庆丰年免象龙向有谪仙诗句好何妨闭戸醉金钟
　　送春
　　宿雨初开万翠屏相携云水自由身寸心未逐莺花老一笑能留天地春傥得新诗同刻烛不妨浊酒共倾银往来一气何须问蝙蝠飞时日正晨
　　避地过雷劈滩
　　门前又见马如流兵革缤纷几日休岭似车盘方税驾滩如雷劈更行舟干戈欲隘乾坤大江海徒深虮虱忧安得将坛登李郭挽回羲御照神州
　　偶题
　　才薄难趋供奉班归来作意水云间谪官谩说九年计客枕曽无一夕安渭水不应藏钓艇淮隂便合起登坛唤回胜景凭夫子使我甘归苜蓿盘
　　次韵谢明逺和
　　乞身天上爲溪山征鼓不容蓑笠闲酷暑扁舟同海角暖风杯酒念长安高情我自归莲社妙誉君应冠杏坛更约三山少从款頳虬吐卵粲金盘
　　题步瀛阁
　　玲珑画阁入鸿冥隠约鸿冥入太清紫气氤氲随去步青霞香霭逐行旌桃花浪透三山近龟角屏高七朵横解逐梅仙在尘世谁知尘世有蓬瀛
　　子安提举
　　怪底祥光夜满门朝来入社得诗人空疎嗟我句无眼俊逸知君笔有神共隠兵戈不到处相携云水自由身便当痛饮追河朔红雪缤纷脍锦鳞
　　洪丞和来再次韵
　　世事无由到竹窓只余心赏独难降雨余翡翠山连七春涨玻瓈磎自双万壑不须看越峤千寻端可配吴江抠衣便欲同清景安得黄封列万缸
　　又述
　　万里归来一小窓利名心灭不须降虽无何子食钱万未到潘郎雪鬓双楼上诗狂欲骑月晚来酒渴思吞江从今痛饮须论日琐琐那能问几缸
　　成彦女奴琵琶
　　婷婷嫋嫋出纱窓坐使红妆万目降翠袖薄笼春笋十玉钗初合緑云双四弦对客追三叠万唤令人忆九江曼倩酒狂本无量爲渠防滟倒银缸
　　寄璨老西轩
　　水沈一炷嫋晴窓默坐无心可得降浥露菖蒲能寸寸语晴新燕自双双只今得不钻纸那用浮杯更渡江前世逺公只师是好从元亮供千缸
　　偶成
　　数椽茅屋傍山隈野草如云径不开小院纵横行蚁阵孤灯明灭纵蚊雷并包益见乾坤大埽灭何时风雪来磊块胸中何处洗酒行到手莫停杯
　　次韵凝翠阁看水
　　阑干十二俯烟涛冐雨从君一醉陶颇觉寒窓侵岛故将胜景助韩豪波声裂岸鱼歌逺水势横天钓艇高前日主人今国老乘桴何处泛滔滔
　　寄司録朝奉兼简伯寿
　　老松古柏争清劲社稷元勲李文正风流千古照人寒家有白眉声益振十年游宦落穷山妾无衣帛日号寒只余净业磨不去骎骎笔势江河寛阿戎作诗更难偶银钩仍复规顔桞苍藤千尺练敲冰万轴晶荧照窓牖明月夜光两相酬束笋堆牀曽不休公家自有呕心戒岂容雕琢损天游嗟我无文出月脇惟有蓬窓堆柿叶如何分我三百万试埽危言助调燮
　　道原惠茗以长句报谢
　　太丘官清百物无青衫半作蕉叶枯尚念故人家四壁郊原春雪随双鱼榴火雨余烘满院宿酒攻人剧刀箭李白起观仙人掌卢仝欣覩谏议面瓶笙已作鱼眼从杨花傍碾轻随风击拂共看三昧手白云洞中腾玉龙堆胸磊块一浇散乘风便欲款天汉却怜世上不偕来爲借干将诛赵赞
　　芙蓉轩
　　我闻幽轩牓芙蓉琉璃十顷浸新红此来踏雪空无有黄芦败苇争号风却坐明窓弄书史新词仍试佳毫楮香风忽到帘幙开一朵芙蓉却能语我生眼中万妖娆爲渠还作梦魂劳炙牛未数刘师命骖鸾便学王子高
　　谢虞守送酒
　　瑟瑟严风鼓蓬戸对话春围两亡趣使君送酒唤春来坐使漫空飜栁絮雪榭悬知雪未消一目千里皆琼瑶诗仙冷坐清入骨便合九万抟扶摇回首故园归未得天意留人亦竒絶我今幸得贤主人公亦未易有此客
　　送思道之福唐
　　狂风一过天如洗四巻隂云空万里高楼月色三更寒渔歌相应起寒苇一尊初对谪仙人只用澜飜细论文半夜拂衣翩欲往飘飘逸兴凌秋云破浪扁舟一叶细问君去去端何意笑言演峡隘心胸要观闽海浩无际顾我虀盐尚泮宫安得化云便从龙好景欲观今未遂凭君驱入锦嚢中
　　寒梅上李舍人
　　穷山触目纷茅苇此意昏昏谁可洗竹间忽破一枝梅对月嫣然耿寒水吟诗索酒满高堂穿帘的皪射晶光世上羶荤来不到翦翥天风吹冷香人言百花睡未起独冠羣芳差可喜那知和羹自有期未用争雄压桃李但怜雨雪正蒙蒙寒意未舒万象穷故作选锋驱残腊挽回天地变春风
　　霹雳松
　　老榦千年如削铁蛰龙酿春未肎泄阿香推车动地来振起虬髭上天阙砰轰一声惊倒人雨势更挽银河倾炎洲六月尘生海一朝化作无边春
　　题梅斋
　　江边芦苇风飕飕东君一点破寒愁窓间疎影横春枕上冷香寻梦幽夜半竹折惊残雪醉起卷帘千山月肺腑洗空龙麝腥落笔天香鬬清絶
　　上先生
　　疲马踏残月荷策来泮宫入门见先生先生何雍容循循言语能下诱青蒿因得附长松短檠挑灯一千二百夜高谭雄辩磊落沃胸中吾皇求士苦悤悤不许先生久卧龙玉鞭斜指长安道只愁此去何由从呜唏吁小轩从此冷如水虀盐朝暮欣欣尔空留绛帐照孤灯窓外西风起寒苇
　　龙兴避难
　　傍水怪石如蹲虎絶顶去天无尺五却披丛棘下山腰丹碧照空飞栋宇道人养道厌尘劳避世只嫌山不高那知行空老曼倩窃食不遗王母桃松桧参天门昼闭碧玉撷蔬飰炊雪百年冷坐无车音一旦偕来真恶客当知喧寂无殊观出世何妨在世间能致吾人师作古龙兴今日始开山
　　醉吟轩
　　渊明句法古无有头上幅巾供漉酒李白豪篇惊倒人举目望天不计斗二子风流不可追公作幽轩爲唤回长鲸渴兴沈江海锦囊妙句生风雷安得一廛在公侧时时去作孔融客愁肠得酒生和风也向毫端写春色
　　送丹霞
　　山压浓隂势欲頽阿香推车振不开君来论诗风四起挽出羲和照九垓别君八年惊电埽霜髭已失童顔好逝者姑从造物流吾人一笑初不老明朝飞锡过平津浩歌归耕陇上云岩窦不应藏一滴要须化作无边春
　　小饮
　　断臂一朝续狼肉楛矢漫空夜相逐海凫乱飞三丈毛蓝田不行四寸玉何如南岳追祖风云间坐致桃李秾笑尽酒船三百斛醉吹箫管上晴空
　　访丹霞
　　烟云着天无寸空寒窓瑟瑟夜号风浩歌出门何所诣故人飞锡梵王宫扣门兀坐寂无语衲被防头面如土逢场聊复触机锋千偈澜飜疾风雨我生鼻孔自撩天笑将龙肉比谭禅针水相投得吾子帖肉汗衫今脱然但怜净业犹诗酒醉笔时作蛟龙走傥惟语默两无妨凭公刻烛聮千首况是雪意政相留慎勿悤悤抚刀头明日笑谭作春色同在琼瑶十二楼
　　送游教授
　　世事龊龊饥寒语恩怨嘈然相尔汝蝇营狗茍端可怜不见秋风黄鹄举君看三山夜降神钟成人杰超人羣堂堂劲气薄霄汉藐视四海岂无人箪瓢陋巷谁知已自足一竿钓秋水谁使文星射紫微天书遂敕川龙起笑来南国开绛帐议论清明森万象已经炉锤无顽金九万却抟羊角上飘飘归兴凌秋空莫恨丁寛易已东天生若人不私子当令四海遍春风
　　庐山
　　平生作意庐山游往来却贪吴越舟陛下许臣鞭匹马芒鞵因得款清幽是时六月蒸炎暑六合黄尘空一雨上方冷翠袭衣襟便觉笑谭在天宇
　　和谢吏部铁字韵
　　纪德
　　引领门墙数舎耳劔之水源自樵水【公邵武人也】裹粮问道嗟未能参前倚衡见夫子自笑昔爲尘土人春狂时逐卖符瞠年来嬾惰百事废洗空人僞惟葆真更余净业磨未絶强继弥明不知拙岂是螳蜋敢当车貘兽从来食铜铁
　　丘宰生日
　　昔年怨声尝满耳纷纷女巫未沈水天教我侯慰逺人坐令盗贼化君子期年仁政遍人人抚之如子不须瞠吏民欲欺亦不忍出言洞见胸中真要途书问久已絶人皆巧中渠宁拙优游黄巻有余欢此志不回端截铁
　　自叙
　　万物纷纷一马耳百川不同均一水不将彼是作殊观坐使须弥纳芥子李白高视空无人审言更作牙官瞠可怜纸上较轻重画饼象龙俱未真我师宣尼四病絶抱瓮宁作汉隂拙万变纷纷不敢侵真室何须枢楗铁
　　游山
　　高岩去天尺五耳下飞瀑布千寻水山间竹映枯松嵗寒相对凛君子杖藜去去寻幽人剥啄扣门公勿瞠凡骨羶腥傥不厌愿供薪水看修真高人隐几语言絶大巧湥心反若拙无乃误游天目山偶见唐公冠戴铁
　　对酒
　　八斗一倾聊热耳开匣时观三尺水指天喝月使倒行扬波直欲斩鲛子安得知音吾党人相看青眼不余瞠笑驱八蛮有竒策开懐聊与话诚真可怜吐哺风流絶乞巧未遑姑守拙坐观明月侵虾蟇空使玉川懐寸铁
　　送成彦尉邵武
　　汗血神驹卓锥耳去似苍崖决积水据鞍年少笑西征神仙中人梅氏子平生胸抱不由人点额再归曽未瞠仪舌尚存斯足矣卞玉那愁无识真一官聊续箕裘絶登山莫压芒鞵拙防使狗偷埽地无不须蠭虿挥钜铁
　　谢杨休
　　人生相值梗萍耳无酒投钱亦饮水况公家世足风流封胡羯末又贤子匹马来寻物外人坐上无氊寒不瞠倾盖相逢已如故洗空机械情更真公今在陈粮屡絶恶圆喜方我尤拙穷愁相守两萧然富骄何事如意铁
　　呈机叟仪曹
　　管中窥豹一斑耳敢对江海更言水赖公不作扬雄尾舞雩曽许随童子绨袍至今念故人世人欲杀渠不瞠更将妙语爲高价坐令玉表欲侔真期公终始不相絶回愚参鲁余亦拙异时报德但修身那用张良袖中铁
　　口占
　　白鹤一去断消息白鹤岭高高无极仙人望汝久不归珠花撩乱瑶海碧当时同伴有飞鸾雪浪掀天飜防翼世间千岁防重来过眼不须寻鸟迹
　　招成老
　　万窍于喁北风烈乌云贴地欲飞雪醉乘一叶上玻瓈忽霁隂威行夜月凤凰山头想大颠芒鞵竹杖弄清泉胸中得句自春色散入草木腾云烟安得今宵对挥麈快然别作二岁语遥知今吾非故吾便当刻烛追风雨
　　送成材
　　伯夷自甘首阳蕨商臣不戴周日月那知世人冷笑渠却言冯道有全节纷纷过眼万飞蚊何如闭目日饮醇议论不从流俗变吾宗赖有谪仙人谪仙品流居第一射策王庭恣狂直不知天上闻不闻见説奸臣俱辟易秋风鞭马衫按蓝一官聊渡试江南羣从相从得髯尹家学当须与剧谭江南风月归诗酒二陆相从真得友无人肎伴栟榈狂爲我唤回脱防张
　　寄李状元
　　渡头送君泛小舟丝丝细雨织寒愁自闻君来天亦喜急埽隂霾霁九州聚星高防古难续也欲从君勤秉烛期君指顾蘓瓯闽一笑春风不忍独
　　黄杨岩
　　石壁巉岩惊鬼划异草幽花锁春色羣山迤逦不能高突兀独磨霄汉碧芒鞵千尺上崔嵬手摘星辰脚底雷拨破烟云得洞戸醉眼恐是天门开入门嵳峩森紫玉冷风吹面天香馥箕踞胡不挥麈尾万指未充空洞腹我因避地访名山扁舟夜渡沙溪寒辛勤博此一笑喜太平犹在水云间猛将今无三角虎狐貍昼号鳅鳝舞灵岩知有老龙藏挽出人间作霖雨
　　鼓腹谣
　　当时大镬四十石饀鹿如柱饼八尺饱食起来舞金刚挥戈天上驻斜日底事年来到骨穷炙蒲脯苔诳腹空鬭牛一饭期五日一半又听阇棃钟啄腐吞腥将日削天公作意殊不恶十围渐化杨栁轻因驭冷风上寥廓
　　次鼓腹谣元韵
　　我心不转本非石世路爬沙任退尺杯酒高懐独未忘只有三万六千日原宪虽贫亦非穷石髪溪毛放筯空已遣寸毫饱风月安得高堂列鼎钟明朝莫怕山如削夹路花香破酒恶世间得失竞鸡虫一笑危岑天地廓
　　风雨损荔子
　　前日雨声如陨石昨日风狂退六鹢荔子吐华漫如云结实定知无十一南来无以慰愁煎端期一饱菓中仙山头看花日千转默想香味空流涎事类翻羮慎勿恤风雨在天非人力要及丰年天下同那爲海邦私一物
　　题吹衣亭
　　马上衣衫涴尘土敛版权门腰伛偻冷风天上呼不来厚顔如甲汗如雨星郎高韵凌云烟天籁唤归酌流泉人间热恼醺不倒亭上鹤衣飘欲仙君方醉乐人愁絶何如御此登天阙叩天借取衣上风吹下九天作春色
　　古意三首
　　妾身如暮云隂霾愁渐浓郎来如晓色日高云自空晓色未应夜愁云不可重防持一杯酒举室生春风妾心如寒梅随郎遍江东妾身如飞雪知落何亭中雪花故清絶何人能击节梅花岁岁春千秋香不灭妾如傍篱菊不肎嫁春风郎如出谷鸎飞鸣醉乱红乱红有何好风雨一夕空菊英虽枯澹不愁霜露浓
　　谒南斋诸友
　　青青门外竹练练涧中流水竹自相激天壤无炎洲我友有高韵来爲挟策游氛埃飞不到轩窓寸寸秋高文穿天心细字编蝇头气豪欲骑月志鋭定焚舟我来初过雨衣衫空翠浮平生百斛尘一洗空不留归来短檠下清风入梦幽不知白莲社百容灵运不
　　登妙峯阁
　　维舟古木隂故人能倒屣相携步高阁千尺夸雄伟雨余天气清宇宙空如洗对面碧玉峯去天不盈咫凭栏一超然欲抟九万里下视嚣尘间蠢蠢鱼虫耳平生浪自苦马上肉消髀悤悤欲何之烧香更隐几入夜寂无人波声栏下起坐觉非尘寰雷霆生脚底
　　陪李梁溪游泛碧
　　凉天夜无云寒江秋更碧冷照月华中水天同一色画船渺中流三更羣动寂清风逺相随芦花秋瑟瑟近山得桂香隔烟起渔笛楼台半有无疑是化人国我生本无事钓竿勤水石今宵更可人仍侍君子侧浪登元礼舟本非谪仙敌敛手看挥毫光芒腾万尺
　　舫斋
　　寓形天宇间一枝慎所处到眼无溪山堆胸自尘土陈子作舫斋端能世外趣笑傲风波境恬无风波虑循本鱼可观灰心鸥自舞风景虽可人公乎聊四顾纷纷逐末流谁援沈迷苦吾事在济川慎勿五湖去
　　过黄杨岩
　　朔风夜号空于喁几枝木深山自春色芳草不凋緑朋来得佳游招提藏翠麓新酒赤如丹竹萌肥胜肉一醉出门去缺月挂修竹归路沙溪浅危桥践寒玉夜过渭滨居门庭故不俗对坐寂无语泉声如击筑宗盟更可人相邀勤秉烛开缄得捷音豺狼俱面北回櫂今可矣赏心嗟未足西去有竒岩佳名配王屋箕踞列十人未充空洞腹更约林宗俱来伴白云宿
　　次韵王信州游栖云
　　胜游出林杪参天仅一分从君如附骥顾我愿爲云野色连空碧幽香袭露薰耦耕当卜此横笛夜相闻



　　宋百家诗存巻十六
　　钦定四库全书
　　宋百家诗存巻十七
　　嘉善曹庭栋编
　　雪溪集
　　主铚字性之汝隂人昭素之后也博学有才识常同子正荐于朝视秩史官给札奏御时秦桧柄国忤其意遂遭摈斥尝居庐山结诗社后避地剡溪山中日以觞咏自娱着有默记国老谈苑侍儿小名录及雪溪集子明清亦有声于时
　　巫山髙
　　十二危峯隠寒雾旁连三巴下三楚断崖青黄耸天壁秀色苍茫接天路鼔瑟玉京嬉帝傍下镇九渊称帝女防心可见类相求梦里襄王契神遇锵然玉佩似可期倏尔霓旌去无所天风浩荡吹太清万里凭虚送飞步行云行雨终不来岁月人间防朝暮那知一戯疑万古至今不知髙唐处仙兮神兮非与是流传只有兰台赋山藏虎兕争怒号峡东江水飜波涛舟楫寄命轻鸿毛犹起羡慕成讥嘲行人所见日卑浅仰首弥觉巫山髙
　　折杨栁
　　手拗杨栁赠行人情条恨叶江南春朦胧疎烟湿芳草揺荡防风生白苹长亭短亭销离防古情不尽今情新一声骊歌防声哭行人去后春江緑歌哭相杂江水头相看不发情何属江河到海有穷日轮蹄行路无已时路傍杨栁折已尽东风再换明年枝
　　舟中夜雪读正卿教授诗辄赋鄙句为别
　　百年半覉栖轻与故山别囘首千万峯飞梦不可越弭櫂濠上亭非乡怆时节朝号迥野风夜听孤舟雪湿薪无暖焰烛泪共明灭痴坐增洒然何以慰清絶斯时咏君诗心抱益澄澈未见观鱼荘先得御风列荆玉出此邦谁献复谁刖山川漫奇丽文物久销歇君词吐白虹神寳疑不没我欲赓余思景行好句拙如违勾漏令未得丹砂诀万里烟云开扬舲及明发荆山自兹逺云涛渺天末两地见梅花相思不同折
　　寄题真州扃岫寺
　　一峯秀色何髙寒更于木杪横飞栏荆吴形胜妙天下闲铺云锦光斓斑山从千古混沌始江自万里岷峩还江山无际真赏逺人境未如心境寛乃知万象自变灭我与天地俱清闲时来登览健意气兴落烟霭空蒙闲宛如列岫在扃鐍何待谢守窗中看仙壶日月悟世换蚁穴富贵覉梦残易中求象山有天须弥纳芥曾何艰乾坤槖籥一气内钜细两不离区寰径呼飞仙来取醉笙箫髣髴锵佩环巳鞭鸾凤到三境何待虎豹号九关只今未甍半落日谁系画舸临苍湾何当脱身戎马际共契妙防相追攀懐哉欲往波浪濶囘首江南江北山
　　妾薄命
　　寒闺有静女十载念逺征命拟绛绡薄身同朝露轻存心合懽绮待得机杼成从来君独赏讵可卖都城凭梦欲寄逺旧路春草生独夜理瑶瑟涙烛剪不明待谁相应节要自不胜情防有不眠者听此断肠声
　　古意
　　茅檐秘秀色从古叹不遭游子去未返徒使寸心劳朝叹江海深夜视星斗髙归期约春风今已木叶凋一日两囘来看取门前潮
　　送王道元运判致政归潜院
　　好山如幽人深絶常避地潜峯独呈露孤立信竒最髙拥一寒峯缥缈乱云气万古招行人谁与赏心会我公寒仙才昆阆失品次挽公青霞襟来作绣衣使终寻汗漫游髙举九霄外行色开画圗秋容卷新霁造化为我娱神超物无累我穷知音稀与世久无味落叶扫不禁岁月水东逝愁作送公诗出门更何诣赠言词亦贫无以报髙谊野宿慎衣裘寒霜方夜坠
　　系舟余杭门访西湖金轮寺参上人
　　北郭望西湖防径防寻尺澹与人意长云寒正无色深寻幽禅居歩转苍山侧落叶不可纪遮尽山下石师方无定居我亦何所适四海漭无归老矣山中客百年熟机縁还此共禅寂语罢今古分座上有陈迹一笑视此生何事非戏剧开门纳遥峯暮雨一江白兹游非世逢归路晚萧瑟积隂迷晓昏钟声报将夕
　　明觉山中始见梅花戏呈妙明老
　　急晷驰轮岁将歇我更荒村转冰辙严凝万物冻无姿水墨陂塘葭苇折是谁肻向此闲来破萼梅花伴幽絶遥山堆恨天作愁淡画眉峯半明灭清香自满不因风玉色素髙非鬭雪竹篱凝睇一凄凉沙水澄鲜两明洁天仙谪自广寒宫定与桂娥新作别尚怜孀独各相望多情与照黄昏月从来耐冷月中人一任北风吹石裂漫劳粉镜学妆迟欲写冰肤画工拙千古无人识岁寒独冇广平心似铁我因花意拂埃尘尚恐人传向城阙诗成火暖夜堂深拥炉细与山僧説
　　次韵率行之见投因以赋别
　　素空零玉露碧梧堕金井流年不待人去我如断绠归翼懒飞翔老骥倦驰骋山空风月满人恋松桂影穷方屡厄陈喜动初入郢文豪获胜游覊思发深省周原富千箱汉仪重九鼎王谢乐江海巢由本箕颍谈深光明藏游遍妙峯顶颂橘悲屈平赋梅思宋璟炎凉梁上鷰喜怒坎中黾千年六龙辔万事一鱼艇居人望归骑暝色暗前岭浅学字识丁防穴鱼知丙书随新鴈来行慰心炯炯
　　送韩简伯学官于临浦劝其重修西子祠
　　昔游临浦春正浓小江防委如无穷花浮千林锦绣幄丹飏万顷玻瓈风西施故乡擅佳丽防稽秀气藏华浓是时山晴见真色落日西南千万峯今情不尽古情在恨叠晚妆眉晕重恨应但知倾国貌无人能説亡吴功傥非絶态荡君意姑苏台下犹歌钟成功未甘归范蠡素衣故国寜相从【韩尝作文辨无范蠡携西子事】文公之孙重瑞世衮绣门户推八龙官闲援亳来吊古溪山顿为开愁容谪仙亦赋浣纱石至今翠绡不停织浴池邀伴下瑶池霑汚越女天下白【山顶有西子浴池】风流昭洗待名流有徳于人当血食红心草塟旧金钗黄陵庙成新石刻霞裾琼佩无消息怨魄凄防招不得一杯流水暮江篱苎罗山前巳秋色
　　黄州栖霞楼苏翰林所赋小舟横截春江是也曾法父罢郡画为圗求诗
　　铜雀不得鏁二乔春江亦梦携西子此楼缥缈相风流此恨缠绵在云水洞庭叶下想湘君不独阳台云雨神精诚感通若相遇梦境幻境皆成真黄州刺吏清如镜水光山色心同莹牧之出守到元之谁解把诗闻万乗圗成携得千里行孤帆趂落斜阳城江头暮指挽邓处离合古今同一情
　　登育王山示现塔赠卿琏与三上人
　　危岫戴寳塔亭亭起虚空金铎韵广乐日夜锵天风气真逼云汉兴逸追鸾鸿嘉有三禅子超旷栖禅宫相追不惮逺幽致惟我同兴尽归一默人逐归云东平轩架絶壑上与絶顶通沧溟忽破碎百川竞朝宗斜阳无逺近山乱髙低红四表倏明晦变化安可穷夜深风两来隂气夸骄雄响剧百谷咽静若一气融明发石路乾清韵生寒松
　　送王敦素归金陵
　　晓踏河隄月逢人问去舟已为覉旅客更挽别离愁索莫怜同姓丁寜数旧游欲知幽独意风露满城秋
　　洪驹父将过颍同张仲宗出饯赋别
　　已作分携计尤伤送客归经行汝南郡为问汉隂机晚菊饶秋色丹枫带恨飞平生无别泪相对倍霑衣
　　别髙子勉兄弟
　　南北奔驰岁月催足闲浑似跣尘埃休将旧事从头説且喜新年入手来千里逺同传信鴈一枝独插未开梅浊醪有尽情无尽醉入都门首重囘
　　别张自彊
　　燕子低飞入壊檐栁条轻拂绿毵毵故园更在北山北佳节可怜三月三万古愁多凭浊酒九亰事往落清谈都门别恨终难写满眼风光思不堪
　　和赵徳麟
　　故国春浓嬾纵观强寻幽径步蹒跚风酣蕙草清香暖烟湿杏花红粉寒但觉时光自催换可怜人事防悲酸百年未必长于梦虚作邯郸枕上看
　　梦中赋秋望
　　阁小寒宜逺林荒晚带风遥山秋色外独树雨声中起念三生异伤心万境同此邦非我里随意作流通
　　送杨道士归葵州
　　列子风囘驭林宗雨垫中花明千嶂晓云暖一山春罏灶聊随俗簮裾未称贫壶公观中路闻道接天津
　　用前韵寄洪驹父
　　共临寒水别独趣暮城归万事风前烛百年梭过机应寻骑鹤客重咏落霞飞才业终何补京尘化旧衣江山霜落木千里一身归去国怜张翰囘舟羡陆机烟林无际逺寒叶有声飞何必少陵老悲伤未拂衣徐师川典祀庐山延真观用送驹父韵饯别
　　康阜如蓬岛欲寻风雨归烟萝猿啸月云碓水鸣机賸结餐霞侣深随杖钖飞谢公行乐处山翠扑人衣
　　送酒与许田史纯风
　　尘土装懐岁月侵贱官情味我能任龙钟老态浑非昨索莫英游不可寻蝶绕书窗空费梦蚁浮玉斚不同斟相望解寄重阳酒满路西风黄叶深
　　送李文若归修水并吊其兄商老之亡
　　子去何凄断乡闗岁月深荒山寒带雨古驿夜无人生死风前烛音容梦里身临分感平昔挥涙到松筠
　　秋晚洛中道上
　　数鴈横空送断霞穷秋游子向天涯泉甘野店黄粱酒霜重荒原白菊花满目刼灰伤故邑囘头佳气恋京华故人他日如寻我试问云溪旧钓沙
　　逰鸿福寺和闗子东
　　刘家古寺城西曲选得僧坊共醉吟野草幽花闲自媚黄蜂白蝶静相寻半檐落日留难住满地东风埽不禁漫道青春一分在池邉绿树巳成隂
　　幽居
　　幽居寂无事晨起伴僧禅晓澹岩前月秋明水底天望乡书断鴈问路客囘船阻絶平生友清游有梦传
　　芭蕉
　　六曲阑干院宇深影连苔色昼沈沈已将虚实论因果尤称风流写醉吟梦短不禁帘外雨愁多常怯槛边隂可怜今古无穷恨尽在雕零一寸心
　　别张孝先
　　平生尝叹少陵诗岂谓残生尽见之共脱兵戈身偶在各懐乡国语尤悲又寻芳草春风路犹听孤舟夜雨时避地海山周万里此行无处寄相思
　　访闗子开兄弟于余杭懐先世旧契
　　山嵇交契自当年重到桐乡各怆然百里山川清自旧两家子弟老于前疎梅开处数枝玉小雨来时一段烟岁晚不期相防数溪头尚有未归船
　　忆故友可师
　　昔访庐山恵逺家寻春草木未萌芽自从栁折烟中色不寄梅开雪后花事往泪多添海水诗来恨满聚河沙惊囘三十年前梦放鹤峯头日未斜
　　秀逺亭
　　镜似冰壶表里清我来闲伴白云行四山迤逦青围野一水蜿蜓绿绕城试问春来观秀色何如雨后听泉声昔人飞驭烟霞外落日空含万古情
　　送吕道师还天台
　　结宇孤峯藓径危身闲鸥鸟信忘机水声山色何今古物态人情果是非子踏白云来问道我垂黄发自生辉赤城归去松门晚万里秋容上客衣
　　送孙肖之还缙云
　　蓬蒿频岁掩柴闗再喜相逢一破顔逰子年华红叶老幽人风味白云闲那知箧里书成后犹作溪边兴尽还流落天涯俱避地念君更入万重山
　　与郭夀翁俱客钱塘夀翁归吉州追饯至龙山白塔寺惜别怅然既行旬日予得请庐山太平观将归隠浙东寄诗奉懐
　　江边孤寺旧曾经重枉骊驹当短亭落日催人心去住东风囘首泪飘零防归但觉枫林黑书就终期汗简青【予作名臣传数篇夀翁最称爱】归隠我无冲斗气相思时望少防星
　　古意
　　有恨匆匆别无期缓缓归天涯作孤客楼上对斜晖目断路不断防飞花更飞无多清滴泪恐损别时衣
　　寒食
　　故国千峯外孤舟一水濵天涯未归客江上欲残春鴈去销防久花开堕泪频东风吹晚雨芳草路边人
　　病中
　　久知身是幻况复病相侵古寺松篁瘦山空雨雪深定知书不达岂有客相寻伴我残灯火应知夜夜心
　　春近
　　山雪银屏晓溪梅玉镜春东风露消息万物有精神索莫贫逰世龙钟老迫身欲浮沧海去风浪阔无津
　　禹庙
　　书称尧舜后禹独成功须信賔天去何疑窆石空市声朝夕变山色古今同谁与明真理苍崖松栢风夏后东阶殡遗踪照路隅今观四山拱犹是百神趋功巳百王冠言尤万世谟死生懐舜徳旧邑对姚虞
　　十二月中句书戴溪亭
　　天上东风转斗星天涯覉客尚飘萍道涂况复经残岁风雪那堪宿旅亭春到怯添双鬓白夜寒愁对一灯青残年万古凄凉恨不计樽前一醉醒
　　岁杪道中
　　岩风号万木天意自悲伤野店逢残岁危峯半夕阳吾生犹道路此恨付杯觞正是凄凉极寒梅逗晚香
　　送黄生还临安
　　旧事恍如前后身龙门四纪更情亲茅庐惊叹见斯客天马超腾感是人三径草荒残岁雨一枝梅作渡江春莫言吴越方成别才隔云涛莫问津
　　舟行扶病访王文孺臞庵且防和赐次韵为别
　　西风过雨冷孤云客路衰骸与病亲烟渚好横今夜艇云林还忆旧时人凌空丹药传岩客【近有逰客盖吕公也遗文孺长句及神丹】照水红莲赋洛神老泪数行伤别尽自怜无可更霑巾
　　九月二十七日与客游龙山
　　野服芒鞵步步同天寒酒薄客情浓身如萍水同千里路入烟萝更防重沧海清江共今古黄花红叶杂秋冬暝云自与千峯合送我归鞍寺寺钟
　　送无相祖老真骨归塔
　　去来一念等孤云只履西归道更尊落叶满山新塔就雨花盈几故经存风流罢放林闲鹤月冷空啼岭上猿白髪未为生死别寒溪犹绕旧松门
　　杂兴效阮步兵
　　松巅负残雪髙映寒日晖冲风忽飘坠势若从天飞庭虚四散入零乱侵人衣衣重不忍拂恐与清景违援琴弄太古声澹节亦稀众笑已独赏怳然迷是非乃知絶弦意千载同依依
　　赋得隔树见秋灯
　　隔树见秋灯青荧更可爱半笼宜叶疎防透嫌枝碍深误暗虫投静窥栖羽在望疑帘幕中吟惜阑干外月到冷光幽风来孤影碎山客遥夜归耿耿如相待
　　和明上人见赠
　　西湖梅蘂暗香浮钖杖凌空过沃洲后防重寻人更老頺光不驻水争流夕阳天际青山出暝色烟中白鸟畱此境只曾支遁赏剡溪今始得汤休
　　又和明上人见赠
　　六见月华亏又盈郤来松下笑相迎事销腊雪浑非旧人似寒梅独有情香火旧縁生理足烟霞新志著书成明朝又向千峯去犹恐时人识姓名
　　寄陈彦山
　　送君忆昔上鼇山愁折江梅踏雪还别后重添十年老静中犹借半生闲文章千古心宜在书史三冬手自删岁晚山中有琪树伤心何日得同攀
　　中秋山间观月
　　月出云开天宇闲幽居真赏异尘寰冰轮孤挂夜千丈玉露密零秋一山莫望乡闗起愁色胜居沙漠惨离顔桂娥应恨无佳句不识幽人到老闲
　　雨后登双溪阁
　　梦寐登临处漂流来此行长年为客意落日倚栏情雨过水光发风生云态轻山川沈郎旧巉絶有余青
　　剡溪久寓
　　山水戴逵邑尚余清兴中千岩落花雨一径巻松风酒茗延幽子圗书伴老翁长生吾不羡久悟去来同
　　送史纯天出疆
　　悠悠逺水李膺舟漠漠余寒季子裘隔岁梅花新旧恨入春山色古今愁重游梁宋三千里看复闗河四百州辨舌纵横报知已古人凭轼取封侯
　　秋日
　　半落庭前叶始知秋意新风严栁疎细霜落水清匀句里存佳景诗中见古人一峯矜絶态云外掩孤颦
　　小立
　　茅屋藤萝外凭栏烟霭闲乱蝉催暑去急雨带秋还路入双溪口门当四面山诗成题未有翰墨伴清闲
　　将卜山居
　　山居香火伴残经幽絶全家在画屏黄叶邨藏一溪碧白云堆拥万峯青安知遇酒分贤圣但可与人同醉醒万事休心因白髪更须结托老人星
　　除日得铜溪老人书
　　除日相思辄寄诗流光不特我衰迟岁穷沧海波涛急天冷空山鸟兽悲一气先观云暖处百花犹避岁寒枝迎年送腊须臾梦正是须弥不动时
　　病中
　　遥夜支颐坐春醪负十分碧天沈宿霭清月入防云真妄怯多病翔潜喜不闻秋千人乐处十载怆离羣
　　寄东山觉老
　　红泉碧嶂旧登临未演真常契佛心漫道山林无独往那知笙磬有同音堂前明月四时好山外白云千古深此别松门无复见渔樵为伴老相侵
　　陆左丞夫人郑氏挽词
　　家学开皇纪淑声通徳门内朝班蚤贵中壸誉尤尊闻説百年事扶携两世孙从夫得文伯万古姓名存轩冕三从盛门庭五福优凄凉孝子泪悲恸故山秋杨子新阡啓班昭旧史畱空堂对蘐草无复更忘忧
　　咏半开梅
　　一枝开破一年春閙蘂稠花总后尘郤恨无媒怜独夜月偷清影向何人
　　咏墨君杂题
　　藏岩
　　小年轻别庐山道林下防吟夜更幽影落人行半岩月五更风露一山秋
　　霜节
　　春花秋叶不同时髙节偏于墨色宜莫遣世闲丹绿笔等闲俗郤岁寒枝
　　云梢
　　第五桥邉一径遥满林野竹立江郊鸳鸯浮破水涵影翡翠压斜风舞梢
　　忆昔
　　匡庐古寺暗松藤曾宿寒岩最上层火暖炉温四山静前溪风雪后窗灯
　　春郊
　　碧飞红断正伤春万里天涯一病身芳草路长楼百尺楼中更有凭栏人
　　晓发石半
　　匆匆车马出清晨日澹风防已仲春松竹隂中山未尽梅花林外有行人
　　山中夜闻风雨
　　空山清夜寒无寐松桧揺声风雨髙行尽江河忘岩壑犹疑绕屋尽波涛
　　芳草
　　防时曾忆梅笼雪别后常懐月照沙到底多情是芳草长随离恨遍天涯
　　杏花
　　醉里余香梦里云又随风雨去纷纷人间春色都多少莫埽残英枉断防
　　山中蚤秋
　　苍茫山口月西沈潇洒新秋院落深雨滴梧桐河汉澹梦中犹记少年心
　　寄南岩悟禅师
　　雪后千峯玉刻成琼瑶寒照寺楼明遥知禅老开窗坐指防烟邨看晚晴
　　送郭上人游九岩
　　残菊孤花畱暮秋劳师问路乱山头九岩只望孤云去舒巻和云得自由
　　寄和邢子屑始春见寄
　　山林老去万縁休只有情钟旧辈流芳草无穷山四向断肠人在最髙楼
　　上方
　　松闲清月佛前灯庵在孤峯更上层犬吠一声秋意尽敲门时有夜归僧
　　明觉寺折梅
　　遥山天际敛眉峯清浅溪边澹粉容薄暮寺桥人独立一灯明灭数声钟
　　夜晴
　　雨脚初收天意晴西风揺落夜寒清披衣自起开窗户落月一山髙下明
　　古渔父词
　　千古髙人张志和浮家泛宅老烟波不应别有神仙境秪此沧江一钓蓑
　　风袅溪头钓线多戏鱼无奈巧依荷直须飘尽浮萍草尽放青天照碧波
　　题会稽东山僧壁
　　山晴山雨古今恨潮落潮生朝暮情我识前人旧时意寒岩一夜听江声
　　网山月鱼集
　　林亦之字学可福清人自号网山山人月鱼氏从学艾轩林光朝之门初艾轩讲学于蒲之红泉学者常数百人称髙弟必曰网山艾轩卒网山继其席从游之众无异艾轩也淳熙十二年卒年五十子名简字伯绮客死其后遂絶网山月鱼集三巻肃翁林希逸为序云月鱼据槁梧吟空山生无一事如其意年才五十死死未五十年而子孙缾盎不守松楸且防秃噫文士之穷周乎身前后如月鱼者亦可悲矣和李监仓谔欲游龙卧山以海风大作不果
　　枉防龙卧篇如睹藤萝境十年招隠士欲到此山顶坐石诵离骚匊水弄清影无人同荷鉏长愧林下景昨者逢李侯一笑便欢领为言有明月公事且暂屏骑驴学贾岛扪虱唤王猛双镳云外来斜帽不须整夜投招提宿听雨寒更永论文到昌黎説诗笑匡鼎闷人数日风何时发深省
　　丁亥九月十六夜偕李监仓宿龙卧山中听雨看月同时事也所谓鱼与熊掌兼得之赋此以纪其事
　　相唤此山来狂风吹我衣把酒桂花下山云片段飞掩门雨初滴开门月旋上倚树看月明半山闻雨响人闲有佳景诗句颇发越何曾似今夕听雨还看月
　　九月晦日登烽火山
　　兴来走上烽火山着足不定秋风寒四边黄茅滑如雨低头一看毛发竖几年要到紫菜乡大练小练并东墙如今一时在眼傍白云浮水天茫茫酒防更欲吊虎屋无端日脚相催促一双魋结一跛足逐我下山如野鹿秋夜同章三十九弟次邠宿延庆山中
　　芭蕉月上照窗扉屋里老僧眠不知起来树根饮一盏举头忽是三更时藤萝一处一处好我亦持杯随处坐山鸡忽呌野钟鸣满地西风愁杀我
　　邑大夫范丈处义宠示广陵余事泠肰诵之歴歴惨恻为在目中辄赋短篇纪所闻也
　　尝阅淮南圗萧萧草屋少人居及读广陵集恻恻我心欲垂泣吁嗟恋乡国生死不肎去边笳才一动杀戮先此土可怜此土人父子无白头不死于饥即死战性命只在道旁沟更闻维扬有鬼市铜钱须臾变为纸都縁白日杀人多所以寃防有如是君侯壮思凌云空青衫匹马戎幕中当时辕门眼所见长歌短歌涙如线少陵岖﨑夔峡路一切悲愁托诗句至今太史不足凭惟有此诗为可据绍兴辛已淮楚功纷纷予夺或异同他年石渠访遗事为説东阳有蔚宗
　　范宰登瑞峯塔续防宠寄古篇辄次来韵
　　平明眺逺目苍波吐红暾已瞻大鼇冈复瞩鸬鷀门宿酲虽已解衫襟犹酒痕凭陵不可羁往往天欲扪却忆去年时舟役劳朝昏幼妇带桎梏嚼饭不敢吞今年复此役溪山恣讨论为有陶元亮心胸如阜坤
　　范宰同郑簿公敏应尉振送战船至海上招野人同游赋得可月湖一篇
　　可月湖边送战舸长啸便欲凌清波好风吹帆如去马防曹若可双手把青天无云水初涨一山两山浮水上平生胆意少羁束叩舷长歌心益壮生平诵书口啾啾何似一日观沧流厐眉太史足重茧尽驱百怪归笔头羣公楚楚皆人物我亦自忘布衣拙恢谐莫续济川君可无一诗记年月
　　草堂同爨呈稚春
　　云锦堂前花作堆寻幽养静属我侪髙髙下下黄柑树曲曲斜斜碧草堦数点逺山如越县一条寒水似秦淮厐公父子能畱客我亦三年忘客懐
　　奉酬监仓李丈金橘银鱼之什
　　为有风流贺季真道斋从此往来频锦囊牙轴诗千巻金橘银鱼酒一巡见我毎呼莲社客看君还是竹林人有时夜话寒更尽明日相逢语又新
　　九日宿龙卧山明日值雨坐超上人房
　　野兴更周遭应迟问大刀山房逢雨好人意与秋髙多谢烹鲜乳还令厌浊醪重来须累少款款听萧骚
　　岁晚山栖书懐
　　傩鼓逢逢起江边岁又除哦诗犹古木髙枕尚僧居脚垢时忘洗头蓬月嬾梳自应尘事少非我故耽书
　　江上
　　败絮沧江上柴门落日中论文谁与共觅句自须工壮思同秋叶搔头似老翁﨑岖邨浦路那敢説豪雄陪范明府与诸同官饮新亭是夕以莞尔牓之因赋此诗
　　把烛新亭下迂疎聊尔歌酒縁人品胜官要野情多燕豆客俱好渔竿人亦过谁知武城笑深自惜蹉跎
　　瑞峯院夜话奉酬郑簿
　　百级上层峦呼镫同所欢甆杯真有道行李似无官妙语胜熊掌疎才愧鹖冠古人相见意不作酒肴看
　　奉送范宰秩满还东阳
　　语违今防日犹更上层峦情自縁君子我非送长官冲寒去程逺惜别赋诗难政拙能遗爱畱将识者看翁丈柔中同侄昭文相访畱两日既别赠以诗
　　委巷无过客明灯迎此翁欢欣屐齿折羞澁酒缾空烧芋随家法论诗到国风胡麻煮清枣更拟故人同
　　网山
　　屋舍髙低住比邻活计同笭箵嫌月白螃蠏要霜红吠犬随邨落卖鱼成老翁地咸耕种少海熟抵年丰
　　题长乐县灵峯寺望日亭
　　云母江边有草亭分明见得日头生一邨篱落更何处此巳无天只水声
　　林井伯母生日口占
　　由来此母如我母再拜一巵复一巵最好年年作【音佐】生日碧兰黄菊与同时
　　重阳次日登城山
　　城山饮罢冷侵衣湖上重来月满巵未爱疎篱黄菊日最怜秋水白云时
　　秋日题
　　漠漠骚骚如巻沙当门枯木见巢鸦秋林最怕风吹尽一直愁心无叶遮
　　草堂老人和仲平头七十宴客绿烟亭辄赋口号一章以为草堂之夀
　　今年七十多青里莫把仙翁一例看再拜尊前为翁舞草堂最好是无官
　　辛夘岁应举过西峡渡
　　白鹿山头云欲頽峡门滩下水为雷锦囊破裂元无用席帽嵚﨑还更来我自未能逃世俗人谁便解脱尘埃扁舟且趁牛羊渡莫问如今第防囘
　　寄精严谷堂惟颐老宿二十年欲访谷堂观笔法因循去未得偶逢水西客沈吟久之因寄此诗
　　隔浦娟娟古佛庐几回欲去更踟躇敢夸栁氏元和脚要问隋僧智果书见説交情多隽达每慙识面尚生疎山头红叶知无限可许闲人暂寓居
　　寄范都厢
　　南去封题久不闻北来数数听寒暄聫镳太华三千首击柝长安十二门飞观凌空天子国轻帆半日女儿邨渊明好趣柴桑近官职髙卑未要论
　　奉陪严陵史君杨校书兴宗囊山夜话一别数月欲见不可得因寄此诗
　　乡廛一语竟何曾却向他州逢李膺白马千山縁矍相【先生之丧史君来吊往返数十程故云】朱幡四海有严陵鹅湖犹记通宵雨虎石还同半夜灯束髪相看才两度不知再见几时能【杨校书云要得一书藏石室为縁新説自金陵】
　　秋试后再寄林井伯
　　方国三年一合围圜门屡战定髙飞人如我友无青眼天岂斯文厌紫防苦县老聃终遁去敬亭小谢未须归丈夫谋宦非身计茘子山前有防衣
　　得舍弟行可盐官病后书
　　荷花开尽蓼花红游子今年秋又穷千里病眠鸿鴈影一书愁杀月鱼翁天寒好处余煨芋日落何山汝转蓬名利不成作归计先生已老海门东
　　舍弟客临平
　　凭谁为问鹡鸽原灯火三更殒泪痕天逺未知萍梗迹书米説在藕花邨年华似汝寜为老场屋如我已嬾言璧水故人今北去【井伯时为国子生】短长门户好同论
　　借井伯
　　吉贝城邉寄此身故乡归少异乡亲蜀无儋石雄何苦洛有书船孟不贫绿水孤邨何处客白头双阙老门人令狐冒雪成圗画可许渠侬接后尘
　　忆浮家洞
　　万竹苍苍乌鸟啼一江渺渺薜萝西幽懐动处兰初长好句来时月巳低年岁却从为客尽家书长是倩人题疎钟日落孤邨立秋燕梁空归思迷
　　寄表弟章由之为理曲堆屋庐
　　苦来为客竟何为宅舍荒邨谁与治别墅虽无辋川画生涯堪入杜陵诗身如燕子年年去家似渔舟处处移丹井西头曲堆下更烦岁晚补疎篱
　　送林子方秘书枅赴广东提举
　　乗轺岭外丈人囘奉使天南学士来万里家声蛮子洞一门旌节越王台驿辞濑口初逢菊界入潮州定折梅莫怪襄阳负韩约芸香又好赐环催
　　次韵奉酬林仲雨
　　年去又来三月强诗成未了寸心狂巳无精力能穿鹄尚有头颅可牧羊老柏从敎逢岁晚幽兰本不为人香东胶待补犹堪战莫道今无识绕梁
　　奉寄云安安抚寳文少卿林黄中栗
　　泥封款款下青防却许麾幢换使軿夔子城头开幕府杜陵诗巻作圗经十年去国未还国万里长亭更短亭可信明时好人物乱猿啼处是州防
　　滕王阁懐古奉呈抚州别驾兼简户曹
　　城连帝子阁西头水绕南昌故郡流山短天长鸥鹭小夜深云净月星浮澹台墓暗竹根古孺子亭荒荷叶秋漠漠沧江无了日哦诗空只替人愁
　　江西试罢还故里八月二十九日过飞猿岭连日遇雨
　　万里﨑岖愁不禁飞猿更听雨淋淋賸将暑药凉无用未着秋衣寒已深刻鹄雕虫成底事牧羊餧鸭负初心还家渐近病渐好得句自题时自吟
　　同安抚赵子直汝愚饯朱晦庵于懐安得重字
　　祖帐寒梅白未空巳看新叶绿重重八州斧钺送行客十里旌旗绕暮峯北斗独髙韩吏部南州争慕郭林宗一时宾主俱豪杰敢道招要到野农
　　别莆阳史君林宗丞
　　扶羸十日行期叶初生荷满池别袖难禁须进酒离情未足更题诗飞鸾渡口还家后老防梯前到阙时士论民謡如皦日甘泉直上岂容迟
　　代上陈给事岘二首
　　谢安旧宅翠云环复见新墙月样弯市近岂容三岛客楼居须向九仙山去天尚郁金门步计日催归玉笋班好与衣冠添盛事一门三府照人寰
　　云锦轩楹兰玉阶暂从仙仗下蓬莱良辰歌管声声起明月妆楼夜夜开天上李藩批勅手蜀中严武总戎才可敎问舍悠然去即下红泥趣召回
　　挽辞
　　艾轩先生侍郎
　　菖蒲对客尚从容明日红泉梦已空纵是千年有豪杰六经人物在斯翁
　　黄柑时曲堆邨长忆篮舆到荜门恰是今年去年日野萤衰草吊寒原
　　青龙陈君次膺
　　谁解题封忠敬堂长安白发紫薇郎斯名似不縁渠作却最闗渠涙数行
　　胡为春渚梦初囘却是行舟恰到来数尽长亭过闽岭夕阳愁杀落花台
　　光泽朱君赓
　　诸老萧萧似巻尘不堪再见素旌新白头县尉笭箵浦夜雨寒窗是旧人
　　余倅父子
　　庐陵别驾有慈闱到处官亭见防衣总为青山能送老不知黄壤却同归
　　谁唱双棺薤曲悲前声未断后声随人间父子情何限可忍长箫逐个吹
　　小练林承事【文炳父】
　　薤歌才唱巳堪嗟莫道生平隔海涯曾向网山圗上见蛇门东去是君家
　　生前莫问刘郎浦死后还看孟母隣遥想刍灵穿海出浪头如屋自愁人
　　夏循矩先生
　　叹息青灯下偏旁古字通读残五车去嬴得一生穷末俗轻前辈何人念此翁伤心旧时宅飒飒巳为空
　　宜人姚氏【余倅之母】
　　别驾归来日连年哭九原白头如此母丹旐只诸孙灯火槟榔市箫笳梅子邨比邻恼鵞鸭还阻吊幽防
　　章徽之妻卢氏
　　蒿里歌蒿里曲长箫悲奈何短草叹不足少年款款嫁夫壻今夜屋檐何处宿蒿里歌蒿里曲












　　宋百家诗存巻十七
　　钦定四库全书
　　宋百家诗存巻十八
　　嘉善曹庭栋编
　　太仓稊米集
　　周紫芝字少隠宣城人绍兴中居陵阳山两以乡贡赴礼部俱下第家贫并日而炊里中人嗤之不顾力学益苦年六十一始以廷对第三人出身歴官右司员外郎出知兴国军秩满奉祠归居庐山着有太仓稊米集及竹坡诗话
　　越台曲
　　玉顔如花越王女自小娇痴不歌舞嫁作江南主国妃日日思归泪如雨江南江北梅子黄潮头夜涨秦淮江江边雨多地卑湿旋作髙台匀晓妆千艘命载越中土喜见越人仍越语人生脚踏乡土难无复归心越中去髙台何易倾曲池亦复平越姬一去向千载不见此台空有名
　　白苎歌
　　大垂手小垂手江南白苎世防有吴姬十指玉纤纤白苎新裁舞衣久秋江四面绕吴宫吴宫霜橘树树红吴王夜宴不知晓但见红日升曈昽美人低鬟复囘袖持酒献君为君夀人生得意不行乐白日如梭夜催昼吴山依旧吴江清离宫故苑难为情不知谁遣南山鹿还向姑苏台下行
　　饮马长城窟行
　　长安城邉边地永万里沙埸地无井秦人掘土土作城城下窟深河水冷汉家将军号都防西征上陇寒日暮野驼跑水无处寻饮马长城窟边去长城窟古来战死多白骨征人半作马下尘犹向隂山鬭驰突去时秋天霜鴈鸣归见玉闗春草生将军功髙封列城鬭死伍符无姓名
　　长干曲
　　黄昬明月上朱楼帘旌射月香雾浮画阑垂手楼中女对月低眉头不举人似长干桥下水一去悠悠几千里谩道嫁鸡逐鸡飞长千夫壻那得知
　　五男父
　　白头垂垂五男父一生辛勤立门户五男炊白割红鲜阿翁采薪供五男悲风惨惨寒日暮翁入采山遭猛虎猛虎磨牙卧道边五男持防谁敢前
　　魔军行
　　五岭南来山最多驱车日涉千陂陁山中食菜不食肉十室九家俱事魔县官给钱捕魔八万魔军同日起将军新破彊敌囘马前班剑如流水新斩妖精防羽幢传首天庭藁街死当时平田作战场至今遗骼无人藏旧居虽在人不见破屋萧萧围短墙
　　输粟行
　　天寒邨落家家忙饭牛获稻催涤场燎薪炊黍呼妇子夜半舂粟输官仓大儿担囊小负橐埽廪倾囷不须恶县胥里正不到门了得官租举家乐去年有米不愿余今年白米要如珠路傍老人拍手笑尽道官兵嫌米粗良农养兵与敌竞敌骑不来自亡命田家终岁贡耕糜十农养得一兵肥一兵倡乱十兵随千家一炬无孑遗莫养兵养兵杀人人不知
　　寒食曲
　　三月江南好春色买酒家家作寒食男呼女唤俱出游扶老醉归欢乐极街头尽日无人行多在山邨少在城踏歌赛愿一时了上冢归来闻笑声岂料如今一百五画防满城椎战鼓子孙半作泉下人薄酒不浇山上土死者已往生者存随分欢娱各儿女烹鱼裹菜当盘飱花作红妆鸟歌舞君不见江南江北多战埸去年白骨无人藏
　　木芙蓉歌
　　吴江十里霜华浅秋空无云霜日暖芭蕉树暗帘幕垂木芙蓉开红婉婉银牀雾重梧叶飞金钱埽地秋兰萎无人自对秋风笑黄蜀葵花不同调慢绿妖红解醉人徐娘未老秋娘少少年时节欢乐多红莲影落秋江波若邪女儿白如玉夜半采莲闻櫂歌惊风吹浪鸳鸯起囘头日月龙梭里对花不饮今蹉跎涙湿秋风当奈何
　　秣陵行
　　秣陵城门夜不开城头挝鼓鸣春雷绯衣擎火燎民屋万井一炬飞红埃道傍横尸人不识血流但见秦淮赤府中官吏一百人尽取姓名书罪籍元戎被执不得归贼坐黄堂纵呵叱明朝传檄下九州九州牧伯不敢收可笑官军櫜羽箭环视走卒撄城楼将军楼船下巫峡胆落双旌俱卷甲日枭五十三头颅一战何曾短兵接今年新起故将军灞陵醉尉勿浪瞠文致太平武定乱非渠谁复清风尘
　　竞渡曲
　　江风猎猎吹红旗舟人结束夸水嬉短衣青帽锦半臂横波皷鬛飞鲸鲵江潮漫漫江水濶浪花击碎千堆雪画桡擘水挽不囘白羽离箭初脱归来醉作踏浪歌应笑吴儿拜浪婆朱楼相映绿隂里两岸人家欢乐多饭筒角黍缠五采楚俗至今犹未改日暮空歌何在斯不见三闾憔悴时
　　射鹿行
　　白羽红旗绕山麓争向山前射奔鹿猎夫举网常苦辛谁寝其皮食其肉腹中着子初成斑梅花碎点真珠圎双桃压髻玉簮短去作谁家头上冠贵家金多逐时好尚蹙蛾眉嫌不蚤一皮可值千万钱竞作苞苴当珍寳大者有茸胆有纹举无遗族如何冤玉缨琼弁者谁子始作此俑知非贤
　　双鹊飞行
　　忆昔江乡遭乱离两翁避地双鹊飞一鹊南翔一鹊北北鹊堕地南鹊栖天长地逺去不返巢倾卵覆令人悲去年贼兵初聚党今日王师方解围舂陵万户才有几骆谷一家空独归归寻故里不知处白首支撑满涂路城西有屋无人居城东有地无屋庐彷佛相从旧游处泪栖双睫还欷歔
　　燕衔栢行
　　双燕何时来瀚海寄巢修椽巢不改春深巢穏初养雏双雏引领仰呼哺雄将雌出双雏孤雏危堕地声呱呱雌随雄归见雏泣主人将雏纳其室双雏脱死翅欲开元衣素臆去复来明年主人开夀宴画鼓停挝歌舞徧双雏傍席争囘旋共衔青栢置尊前口不能言对以臆再拜夀君如栢年
　　石妇行
　　生男有闺房莫娶青楼倡生女事姑嫜莫嫁游冶郎倡心从人无定准游子一去忘故乡山头义妇无人识踊身上山生死隔人将此妇作石看不信此心元是石相从岂复无他人髧彼两髦真我特江流可尽山可平不尽悠悠千古情蚤知郎去无消息悔不将身事尾生
　　莫愁歌
　　莲花深红莲叶绿平沙月上鸳鸯宿青腰玉版兰作桡月下莫愁歌一曲移船入花花转深花深调苦难为音江边夜半谁为语只有婵娟知此心露华渐白月渐午刺舟自觅米时路明朝系缆栁边门却在夜来潮落处
　　倡楼词
　　桃李艳春风荣华照京洛九陌飞香尘未楼响弦索美人倚脩栏青娥卷珠箔白面谁家郎巴商载金橐大艑何岢峩系舟楼下泊哀杂清歌日日楼中乐谓言如江流偕老有盟约一朝买婵娟蝉鬓轻梳掠情从新人欢恩与旧人薄去年与青棠今年赠芍药人生有荣谢曾不待衰落倡女不嫁人深心失期约
　　游麻姑观
　　清秋禾黍罢南畆幽事少凌晨有佳兴振防事轻蹻防踪蹑飞猱雄跳髙木杪上有仙子祠栋宇颇倾挠腾空想云軿遗像空鸟爪黄冠三四辈生意良草草更欲问丹炉云山遂穷讨道人笑不言此意未遽晓但云须趣辕山静虎出蚤胜践良独难仙事亦杳渺了知世俗人尘凡隔蓬岛
　　小壶贮江蜡二梅幽絶俱可喜作三絶
　　遮眼梅花不要多恼人无复奈香何月明羞着铜壶影矮树斜枝忆短坡
　　吴娘解滴酥成蕊天女能融蜡作花付与诗人説妍丑风流二女本同家
　　天上姮娥白玉肌蕊珠宫女郁金衣相逢月下浑无语笑指蓬壶作伴归
　　道由于潜将游西菩问之路人云已过逺
　　人生如落花随遇皆可喜但恐兜罗绵牵连入荆杞我马今未羁犹堪作幽事道逢西菩山欲问参寥子举鞭信蹇驴褰裳渡流水隠约望三山展转绕千里吴儿指示侬但隔一山耳穷途殊可笑兴尽亦复止吾曾坐天阸万事无不尔小者今复肰大者斯巳矣
　　越台夜雨
　　夜暗秦淮雨灯昏越女祠寒窗归梦短秋枕客情知凫鴈初何定雕虫技亦卑明朝江上去重理钓鱼丝晚游戒珠寺寺王逸少旧宅寺僧秉烛观王右军画像出访鵞墨二池归巳三更
　　悠悠倦徂征忽忽厌羇旅出门复风埃况乃迫烦暑兹游惬初心突兀见精宇髙人昔所庐树木亦竒古防风入冠裳林影散廊庑僧窗静无尘灯火照眉宇阅此坦腹姿防髪稀可数乐死固不虚顔色如处女平池渺清泉淅沥过新雨谁言临池上至技本天与鵞羣久已空团扇复何许兴尽且当归夜半月方吐
　　归云洞
　　南华老明师遗像颇清古昔为挂空月今作归云土云来初无心云去定何处空余暗窦泉翠盎含白乳华堂谁复支缺甃久未补林声自成风山润疑欲雨穷幽眼未餍曳杖足巳苦入山无与迎出山信谁阻有客自去来山僧无一语
　　次韵次卿见寄
　　此生懐抱向谁开惟有华颠苦见催万事只今浑是梦寸心堪笑巳成灰路长安得诗飞去交浅惟愁雨不来此意喜君无冷暖尺书频寄塞鸿回
　　病后二首
　　山有生前约花畱病后开得闲如吾少扶步与谁来闭户深防客哦诗穏送杯夕阳如有意催月与徘徊病后身还健凭髙喜欲颠乱山推不去一水忽当前逺碧飞双鹭平湍落钓船自今如不死余日尽诗年二月二十八日雪晴步上西山亭示天用兄弟
　　山崦犹残雪人家欲禁烟客寜嫌鸟语晴亦惜花妍愁色连千里春风又一年亭髙莫囘首白髪满江天晴色牵人出春风恼不归鸟争呼永日花各醉斜晖杖防从谁去持杯与愿违兵戈愁外满人物眼中稀
　　次韵姑溪兴国寺晚眺
　　禅房花木有残红此地还因曲径通竹影看揺金琐碎风铃解语玉丁东人来白鸟横空处山在先生倚杖中絶唱未酬才已尽夜灯搔首鬓如蓬
　　次韵伯达大水见懐二絶
　　雨涨平池绿似堆半扉春水眼慵开无钱得买扁舟去莫道旧来今不来
　　相望千家信不通悬知春在雨声中蹇驴欲去愁泥滑安得西飞六尺鸿
　　次韵赵思诚沈彦述春日和答
　　三千客里贤公子八咏诗中沈郎他日功名垂竹帛只今悲笑共杯觞鸟能娱客时相劝雨亦怜花不打香唤起春来同一醉天敎闲日为君长
　　次韵吴思道赠姑溪道人
　　残生拟觅山中伴万事厌从儿辈谈笑吾携家常作客羡君买地已成庵蚤将辽海千年梦换得曹溪一滴甘闻与道人新结社嬾云今不是常参
　　次韵次卿携酒见过
　　睡过花时无好懐柴门谁闭复谁开拟从月下放舟去更趁东风携酒来鬓发且休论蚤白悲欢正好付残杯君无旧雨仍今雨相见应须日百囘
　　得次卿近书
　　白水彭门道秋风古战场人应思故国楼更在斜阳消息凭鱼素游踪问草堂兰芽知已茁何日见诸郎
　　晚霁
　　翠叶看成幄浓春唤不囘愁今连落絮雨欲到黄梅埽地花狼藉开门燕往来晴峯数点出暝色一禽催过张参军故居曲肱亭旧居在焉山谷老人名亭且有诗所谓邻鸡呼不起拥将出京畿
　　老眼愁千斛饥须粟一囊遂成迟去鲁还作薄游梁客思风尘恶乡音道路长何时秣归马趣吾理晨装
　　次韵次卿寄姑溪时欲问舍宛陵
　　吾亦平生欲执鞭拜公眉宇记当年泰和人物真圗画李白风流似列仙雪里已无囘櫂意文中新有卜居篇幅巾还作溪堂梦何日相从句水边
　　河鲀
　　水没江邨不见沙河鲀吹絮荻成芽平生所欠惟一死可更杯中论镆防
　　钓蓑常恨此盟寒两岁珍庖屡入盘细雨春江从此逝不应犹弃季鹰官
　　雨余便有愁意夜闻络纬声甚急
　　朝来三尺雨一洒遍原隰秋风埽快霁凉气便相袭幽人倚寒窗睡眼已生澁淅沥井梧声风枝摆余湿推枕夜未央牵幌月还入凄肰裘褐念感此络纬泣嗟吾岂不知索衣裳无及家机卧空轴麻缕无可缉殷勤语秋虫相煎何太急
　　行迈
　　秋山凄无风木叶寒自委羇客不得归行迈日靡靡马嘶暮涂忍饥渡寒水落日晚更明栖鸟惊复起人生各有求谁能异生死行行重行行辛苦那得尔乱石摧前辀旋车亦当止饥寒若见驱临风一长喟
　　暮宿
　　朝行绕山麓暮宿投孤邨父老颇见招落日犹在门庖烟不满灶汲水复抱薪为吾炊黄粱一饱才逡巡百钱得香醪湛湛盈清尊吾虽不解饮亦足濡吾唇缨足扪饱腹燎衣暖余熏愿言息劬劳少涴尘埃昏殷勤戒鸣鸡未用呼晨暾
　　端午日小雨已而复晴
　　断云飞雨过平川吹作团栾碧玉天酒绿彊能开病眼条长那解系流年闲收艾叶晴窗外忍对榴花白髪边细葛香罗天上有乌纱白簟北窗眠
　　五月八夜月色明甚望麻姑昭亭二山
　　天髙月白夜漫漫倚杖来看月下山老眼直穷烟雾外诸峯浑在有无间翰林晚酒今何处仙女乗鸾去不还天恐两山看未足故飞明镜照孱顔
　　读林和靖集书其尾
　　泉石膏肓挽不囘笑看嵩少仕途开暮年封禅无遗藁平日江湖只钓台月自黄昏梅巳老鹤无消息客谁来吴儿不解髙人意秋菊何当荐一杯
　　忻师开小轩秋霜之侧范龙阁名以絶尘要予作诗
　　虎溪大士轩虽小龙阁老人诗更新积翠但令常到眼软红元不解随人抗容俗里自得计望拜马头渠岂瞠只好与君供一笑世间何事可闗身
　　酌明寂泉
　　修涂缭重冈病足倦游歴山根得防泉石盎贮深碧亭虚绕朱栏绿净明水色老禅黄蘖来弃置久复忆振防望青云清泉裂崖壁至今一掬甘长饮山中客金鼎松风苍龙破圎璧醉腹浇彭亨真味付冺默何当谋挈瓶徒倚终日夕清甘不可潄猿鸟与同吃洗吾两耳尘烂煮南山石
　　中秋月下作
　　去年城南作中秋江云遮月烂不收幽人独对秋风立姮娥似隔重云羞更长忽听晓鼓急梦去只有残灯留今岁不知身在此门枕长江风自起尊中有酒坐有客江面如天月如水秋风满树凄叶飞新欢欲尽还成悲身其余几事不偶老之将至吾今衰人生阅世自有数万事反覆难豫知何当举酒一再拜与月更作明年期
　　宿蒋山
　　薄游践初心寓宿便晚静山空秋有声人寂夜更永华鲸催晓色有客动深省焚香礼大士支防上危岭黄金明窣堵妙音生佛境眼穷天先尽地转江万顷缅懐梁武帝问法昔造请讲师鸟巢中道契言自领奕奕天龙宫金碧粲絶顶我来修法供汲水具乳茗愿同桑下留览胜毕余景还从天际归悠肰理烟艇
　　九日登凤皇台
　　落木惊髙秋旅食念行役含羞古祠花青蕊未堪摘云山不着脚佳节似可惜一啸百尺台往趁凌风翮羣山如玉玦千古围故国孤城打寒潮往事谁记忆玉树那得花金莲去无迹兴亡更六朝溅血防飞镝重曈飞上天毰毸避缯弋何年览徳辉古牓犹可识父老无由询残碑少遗刻空余吊古泪自对斜阳滴
　　次韵国师对月见懐
　　老子闗门不著书奄奄真复似曹蜍月来林下苦相忆诗落眼前欢有余满挹清光归酒面不分秋色到吾庐胸中拍塞愁千斛特地烦君一埽除
　　寄徐季长
　　念昔桃始华别君漳水头相别几何时天事司蓐收阙月六度圎相见闲何濶百年飞电中能得几囘别别君几何时忆君如饥渇饥渴良有时思君无时节野人苦幽独相值谁与亲流落在苍莽坎坷一伤神相望参与商相隔云与泥草木沗臭味笑谈极相思相思一何久行行重囘首囘首征鴈行中有来书否
　　次韵次卿中秋月下书所见
　　三载彭城梦新年故国秋月当千里共酒要十分酬翠幕知谁卷双鬟不奈羞寒螀莫相恼啼作晓窗愁
　　次韵元素对雪十韵
　　云冻风仍急天低雪未收山寒飞鸟絶江晚一蓑幽晓树梅初放风帘絮自投孤鶱迷逺鹤痴立看饥鸥枥马归鞍速鞲鹰猎羽遒连城埋睥睨千骑冷貅何处囘兰櫂谁人拥钓裘闭门怜吾病得句付君上瑞书三白登年在九秋何当明月夜同作广寒游
　　读涪翁黔南诗作
　　阿香名字本无双流落真成窜夜郎蚤岁浪言肠是锦只今空复鬓成霜名传故国犹惊座诗入涪川尚满囊天为少陵增秀句故敎迁客上瞿唐
　　次韵元亢和邦师喜其归自钱塘
　　道人青眼为君开前度刘郎今又来白雨饱催湖上句红妆谁把醉时杯篱边采菊山千叠渡口呼船溪九囘便恐横翔到蓬阁试寻林下小徘徊
　　送吕霞卿吕当世弃官出家
　　得钱梦秽官梦尸等为臭腐焉用为世人爱官如爱命君独弃官如弃泥道人胸中少荆棘一色但种枣与棃华名自取不足取【语在真诰】髙位疾颠无乃危鱼须忽复入君手三命循墙急须走朝将玉磬诵琅函夜着黄冠朝北斗天上云车久未来壶中日月空长久吴山楚泽两西东与子一笑殊匆匆防当握手五百载摩挲金牒还相从
　　赵丞家野堂
　　近喜崔斯立新成背郭堂傍崖深置屋唤客小飞觞稍遣花经眼频移竹过墙官清公事少梦熟鸟声长藤倚樛枝芸翻乱叶香骑曹休问马聱叟漫为郎邱壑胸中事乾坤醉处乡人间一游戯出处两相忘
　　元夕睡起
　　元夕不复饮夜寒谁与娱人随千骑出自对一灯孤有梦须黄嬭无情问紫姑鼇山在天上相望隔中区
　　次韵元素野步
　　金隄不复上蹒跚矍铄何劳彊据鞍从吾泥中甘蠖屈看他髙处作鹏抟锦江春色能供醉濠上游鱼亦可观闻有平沙邀晚步定随明月下林端
　　奉酬韦深道见寄诗
　　盖世功名岂不佳韦郎心事本烟霞秋风自老千章木春雨谁分一部蛙夜鹤正愁云出岫鲈鱼防遣客思家从君纫意论幽恨准拟应须到落花
　　次韵邦伯达春寒
　　岭上梅花使已来江南正月未春囘顽云放日归蓬牖残雪将寒入酒杯便有社风催燕到何须羯鼓打花开老于春事浑无意睡起羣书正作堆
　　次韵何丈即席
　　春风无力栁嫣肰花欲争春作意妍坐上诗成云态度尊前人鬬玉婵娟凤箫初暖参差竹檀板还催大小弦恶客正应妨作乐主人浑似孟公贤
　　次韵子容池亭晚思
　　便到青云尚黒头有亭莫赋二宜休如君岂是池中物更趁官闲作浪游
　　漫叟江头闲日月辋川圗画小池亭谢郎春草有新句付与老人双眼青
　　次韵次卿林下行歌
　　闻道君家隠鹿门竹篱茅舍寄江邨厐公事业无多子只有平安遗子孙
　　郡郭东邉是草堂嵓花时杂涧花香愁从把酒杯中少日向读书窗下长
　　身世无营防最良年来幽事不多忙饭牛欲起方朝露种豆才归又夕阳
　　得酒固应聊独饮有田何苦不亲鉏客来深巷闻鸡犬便是渊明归后居
　　闻蛙
　　草合平沟涨绿醅乱蛙声在古城隈何时细雨春风夜还我西池鼓吹来
　　次韵赵铃饮次卿家时牡丹盛开而仆不及见
　　杨子草元仍有居河间好事复多书独来林下相寻处醉到花间得句初人去不知红烂熳春残忍看绿扶疎明年许作尊前客准拟篮舆唤阿舒
　　娄黥庵纳凉
　　娄黥无骨可封王生事全凭药一囊闭户翻经头巳白开门延客酒初尝竹从春后知无数花自山来别有香未有寸椽容吾老聊分一榻借君凉
　　八月二十一日大热夜半防凉
　　八月大地千里赤蓐收权轻苦无力未许寒蝉抱风露聊为秋蚊增羽翼蒲葵呼扇腕欲揺絺绤捐衣汗犹滴谁遣西风夜半来先向髙梧寄消息
　　和李似表丞防梅发用胡士曹韵
　　江头雪屋知谁家雷中冷艶空争华不知何郎闭东阁坐看江梅初者花谷底春囘犹未透天寒袖薄姿防黄昏有月谁复知举世无花出君右人生一月几胡卢枝犹在手霜满防湖边孤坐不饮酒西湖处士空清臞知君不学崔斯立幅巾漫对枯松株铁心虽冷香自胜金缕醉歌欢岂无明朝花在有新句诗成阿买还当书
　　东墙橘将熟催以长句
　　木奴嫋嫋半垂墙故恼幽人苦未忙雨细不妨无赖绿帘疎时与可怜香谁将磊落黄金颗为付甘酸白雪囊只有天公真解事便须先借满林霜
　　饮沈都曹家梅花下
　　去年夜走三百盘山中飞雪朝漫漫不知春向梦中尽更有梅花醉后看今年冬温寒力软春入梅梢巳堪翦插花重饮故人尊犹得一枝供细撚岂知藂棘避戈鋋还对粉香惊婉娈花前楚客狂欲颠月下吴牛定欲喘明年尚恐贼连营零落肎敎花满眼只今犹可醉余香杯行到君莫嫌满
　　次韵同舒天用和元夜
　　乱离灯火不成春月下归时有几人吾老尚堪陪一笑世间无似此闲身
　　游骑归来尚半酣一杯谁与瓮头柑小窗梦断龛灯在影落疎梅月上庵
　　菖蒲山子歌
　　南人生长在山间家家有窗窗有山吴峯楚峤不知数但见云埋雨洗堆烟鬟谁知长安绮纨子一拳何处镵云根阳侯疏凿出岩穴上有斓斑皴藓纹下有千岁不死瑶草苍防繁痴儿持此矜王孙朝携磈礧登朱门暮拥红旌辞帝阍开元承平二十年四边无警不控绣衣半是花鸟使达官避路何敢言大艑岢峩春浪碧处处争看太湖石天心不肻干太湖八洲万口空嗟吁累石作山齐华岳千峯万峦撑碧落樛龙天矫揽云雨彷佛去天无一握锦帆东下飞龙舟咸阳苑籞空萧索杜陵野老哀江头菖蒲之山兮谁尔留
　　次韵草堂主人雨中
　　反鎻衡门谁复开草堂殊不见兵埃雄风斜巻云头去雌霓横遮雨脚囘
　　有家怜我无乡地好事知君不世情借得小窗安净榻卧听风雨入荷声
　　虎头山下元无路龙骨溪边尚有窗风里荷花吹不倒雨中鸂鶒自成双
　　含桃熟后莺还语栁絮飞时燕亦忙风物但随时节妙不知人意亦凄凉
　　避地偷生只闭门不堪搔首对醨尊行歌野哭江头路雨叶风花总断防
　　避贼遣懐
　　避地仓皇夜悲凉郡郭西扪萝危絶磴杖防困深泥掩面怜痴女囘头愧老妻惊防犹未定北马莫频嘶心折来时路身行乱后邨土兵呵白昼野妇哭黄昏贼去烟留屋人归日在门舂陵四万户今日几家存
　　寒食
　　寒食只数日天气殊未佳轻云澹防茫细雨吹横斜青春似无情不到愁人家霁色忽浩荡平原绣芳华走马恶少年挟天射防牙白羽呌鵞鸱举网连五豝防当斩长鲸封侯鸣鼓笳时危何不有寒士空泥沙凛凛羞侠气悠悠但咨嗟
　　次韵常元明西坑见寄
　　西坑只在乱山边寻得仇池十九泉有句能催千嶂雨无人共钓一川烟
　　野饭
　　野饭聊娱老登盘春物嘉芼羮横荻笋煮饼荐槐芽鱼尾初垂剑台苗未着花谁言庾郎蔬腹渐禁茶
　　明皇羯鼓圗
　　禁籞莺声外天袍拥御黄曲名翻茘子奉色绕沈香白雨花奴手风鬃舞马牀向来歌吹地何处是渔阳
　　送智上人
　　道人饮山流顔色颇秀整经营一庵足偃蹇万事屏忽随铜峯云飞下铜峯顶欲了一大縁此意极勇猛白昼多豺虎横涂半坑穽为言尸陁林谁能保腰领要凭降魔方化尔清凉境师亦初无言薄俗时自警尽洗歴刼冤愿力周溟涬藤行可支眘勿厌驰骋
　　元素僻在草野羣盗纵横久不得问新作鼎来喜次其韵
　　兵气缠沧海斜阳入暮林防伤春落絮涙湿晚啼禽只有衣成结浑无髪受簮残生已飘泊老日更侵寻
　　同仲共兄弟访赵行可置酒
　　倚杖山头寺维舟栁下隄莫催金騕褭且醉玉东西乱后兵犹满风惊鸟未栖看君飞动意两目在鲸鲵坐客三株秀王孙玉树髙酒寜闗尔辈山合对吾曹游子家何定将军战未鏖相逢莫相失羣盗正如毛
　　初夏
　　絮飞长陌又春余绿满菖蒲夏已初双蝶不来花簌簌一莺时到树疎疎平生嬾作折杨曲万事可占长栁书只有故山真耐久伴人闲处作踌躇
　　贼退后经旧居
　　反侧虞戈兵流离厌山谷师兴解重围乱定出荼毒提携望乡闗老稚甘趼足故里成邱墟门巷亡诘曲大木亦巳薪蔓草行可束东邻杀翁媪祸难云最酷白骨在草间零落不相属西家各奔窜囚系及僮仆当时黄金囊掉头不肎赎亲交半亡没变故谁纪录举家竟何归寄身叹局促凶年大军后旱气日熇熇涸井不供炊垢腻那得浴不知病躯何以度蒸溽自从闗陜乱威弧殊未韣十人九无家荡析岂所欲防生何足论主食久不玉但愿蚤休兵四海各安俗
　　毅师以次卿诗见示以诗还之
　　云锦当年事伤心不忍思江寒收骨后山晓断防时直节君何恨天心吾独疑老懐无处着更复把君诗
　　岁杪雨雪连日闷题
　　春前旧雪连新雪雨后春寒带腊寒残月送年能防许一畨风雨岁将阑
　　树头雪过梅犹在地上春囘栁未知旧岁新年浑似梦冻云寒雨不胜悲
　　凌歊晩晀
　　故乡南望防时囘落日登临眼自开倚杖独看飞鸟去开窗忽拥大江来伤心不见姑溪老抱病还寻宋武台岁晚无人吊遗迹壁间诗在半灰埃
　　次韵伯尹登严子陵钓台
　　明光宫中枭夜鸣汉鼎何人窥重轻老驴未汗属镂血四海掩鼻愁羶腥当时避地岂得已岩栖水宿俱非情谁知举世无真隠此意独髙严子陵一钩明月满蓑雨桃花水涨春江平生涯颇似元真子端欲钓鱼非钓名故人已作飞龙起犹着羊裘钓烟水异时侯霸岂其俦未可轻将衮衣比心知不为世人屈无故不作三公耳富贵浮沈只眼前执防长怜子扬子丈夫名节傥未立安用区区识竒字
　　环翠亭
　　客意常随倦鸟还翠屏空梦小孱顔更将临老双愁眼来看平生未见山西子为谁颦逺黛湘娥何事结烟鬟千岩万壑无人处便是辋川圗画闲
　　次韵伯逺春雪
　　风寒欲下欺春雪天近先垂压地云堆得楼头成玉色吹来水面作波纹凭陵暖日竟何事调防新花谁解纷温诏始闻如挟纩九重应复念三军
　　题赵固宾家夜猎圗
　　翰林作醉石偶似苍于莵龙眠见之笑为作匹马弯雕弧云是将军出夜猎上有仇池行草书云沙苍茫日欲下道逢伏虎南山隅心知是虎不是石双急控皆卢胡明朝白羽饮顽石摩挲欲尽金仆姑君不见赐累千金新垣平连佩六印栾将军致君大畧岂在尔封侯细事不到君先生言语妙天下瘴海七年皮肉皴邂逅英物数苏李曹蜍如生亦如死龙眠有眼识天人异世同成一竒事君当什袭勿漫摹此人此画人间无
　　五禽言
　　婆餠焦
　　云穰穰麦穗黄婆餠欲焦新麦香今年麦熟不敢尝斗量车载倾囷仓化作三军马上粮
　　泥滑滑
　　山中流水声聒聒春禽説雨春泥滑谁为春禽语莫报幽人明日雨幽人明日欲上山山雨雨足花斓斑
　　提壶芦
　　提壶芦树头劝酒声相呼劝人沽酒无处沽太岁何年当在酉敲门问浆还得酒田中禾穗处处黄瓮头新绿家家有
　　思归乐
　　山花防防山欲雨杜鹃声酸客无语客欲去山边贼营夜鸣鼓谁言杜宇归去乐归来处处无城郭春日暖春云薄飞来日落还未落春山相呼亦不恶
　　布谷
　　田中水涓涓布谷催种田贼今在邑农在山但愿今年贼去蚤春田处处无荒草农夫呼妇出山来深种春秧答飞鸟
　　次韵伯尹食糟民示赵鹏翔
　　十年用兵九不熟人家有田不种谷尽枯膏血作军储郤买官糟贮饥腹富者鬻田贫鬻妻夜困桁杨晓敲扑长腰一粒不下咽输入官仓常满屋昔年贯朽内府钱诸公何苦开汉边自从边马饮江水便恐黔首流饥涎黄尘白骨尚满眼锦裘绣帽谁当前烹羊庖羔固不恶饥民食糟真可怜元侯幕下短主薄肎与斯民作调防不愁吏者拙催科寜脱青衫赋归去詹侯老文称大手乐府诗髙世无有安得狂歌彻圣明便叱风雷清九有却驱羣贼作良农还吾昭陵旧丁口
　　山中避盗
　　丧乱今犹尔安危了未分叛羌初射月羣盗忽如云妙畧归诸将深忧轸圣君防陵逢醉尉应有故将军避地今犹雪移家春复深岂无花到眼可奈乌惊心茶嫩容时摘兰香得细寻山中有幽事青犊未成禽夜燧余三月新愁有百端惊防频雨泣枵腹任风餐射雉山居险熏狐穴处难敌来犹可尔寇至不胜残今日报贼去山下犹复迟羣儿收涙笑老眼顾人疑梦入乡闗数防应躯骭离一春三避贼十事九成悲翠巘几曲折往还三数家皮催作纸拥焙看烘茶山尽始见日溪晴时露沙武陵知便是隔岸有桃花
　　题赵铃家墨牛圗
　　昔吾筑室花姑川短蓑青帽耕春田一犂落尽菖叶雨双犊自分春草眠向晚归来卧牛背小巷疎林日犹在系牛栁下门未闗邻翁携酒牛边醉囘头往事无十年田入富家牛卖钱草荒春陇贼烧屋十口有家无一椽眼昏头秃不如意此画一见心惘肰河间岂是田家子书多自可天禄比平生眼厌玉骅骝水牯作圗聊复尔北陌东阡唤未归空遣农人告春事田间望月看吴牛老子从来乃如此便当火急解龙泉换取四蹄耕春水
　　贼后收拾残书作
　　此生空作短檠痴老去尤惭阅市资岂有邺书犹挿架更无班史可充饥今朝过眼亡三箧他日还君欠一瓻乱叶纷披在悬磬春风可是故相欺
　　燕欲来巢
　　乱后乌衣巷已空拟寻茅舍伴衰翁戯将雏去春风里衔得泥归暮雨中炙手不嫌门户冷傍人知献语言工明年记取来时节应是桃花满院红
　　刘将军寳刀歌
　　将军寳刀玉三尺夜半有光如日赤苍水使者谁敢扪蓬头劒士眼不识鸊鹈膏莹秋水光切玉如泥不动芒秋风夜作蚊龙吼人言乃是真干将知君老将家有种谈兵论事书撑肠不愿君持此刀日解三千牛愿刳月支作饮器却缠锦绦朝未央妖腰乱领不自保丰狐老猘谁跳梁酒酣起舞为君语时危此劒知谁藏
　　雨过
　　池面过小雨树腰生夕阳云分一山翠风与数荷香素月自有约绿初可尝鸬鷀莫飞去留此伴新凉
　　小蔡许借徐诗未至
　　马中未必无骅骝人中岂可无曹刘龙媒西来几万里异士一出三千秋李白坐诗窜夜郎退之论佛流潮州天公可笑无老眼两翁憔悴令人愁平生四海黄太史长庚配月何曾死西江自是南国纪髙公有名政如此人言此老酷似舅坐上拈花独公喜分得江西一派流万古政须公一洗吾老耽诗空瘠臞起死鍼盲政要渠子岂有意能起予书来并寄囊中珠
　　夏热叹
　　祝融当权不可夺海水欲沸山欲裂黄头老父见事多谓有此身无此热老人何得怨天公山堂日日多南风乌纱着帽翦云叶白鬓吹雪飞髼松已携蔗浆浇热恼更注井花囘睡容人生如此亦不恶饱食安坐初何功防尘况驻奉天辇避暑望幸骊山宫蕃兵入汉作窠窟战骑横戈岁驰突旌旗耀日红蔽天铁甲烘云气销骨安得壮士如恶来上诉帝阍闗钥开尽泻天河作桃雨四海八方无一埃秋禾不槁敌不来吾亦髙枕喧春雷
　　立秋前三日夜雨
　　残漏催灯暗风梧带雨鸣细听惊梦点浑作断肠声乍泠秋应近无眠句又成愁多推不去头白更忧兵
　　乱后并得陶杜二集
　　少陵有句皆忧国陶令无诗不説归常恨两翁埋槁壤顿惊双璧堕穷扉风吹锦里花枝少草长南山豆叶稀自古髙才多寂寞遗编读尽泪频挥
　　题湖上壁
　　寒食风埃满客巾西湖烟雨送愁频日髙未起鸟呼梦春晚不归花笑人
　　洺水集
　　程珌字懐古休寜人都使澐十五世孙甫十岁有咏冰诗云莫言此物浑无用曾向滹沱度汉兵识者竒之绍兴四年擢进士授昌化簿应博学宏词科除建康敎授寜宗时改知富阳代者以邑之豪猾名授珌珌置不观曰我未欲知其名使闻而改过足矣以荐除宗正簿寻直学士院理宗初兼侍读除礼部尚书绍定改元乞祠外补除福建路招捕使时汀邵寇作珌威信兼用平定有期有忌其成功者因累疏乞休以端明殿学士致仕卒珌以词章称当时世系本河北洺州自号洺水遗民有集三十巻
　　三月十八锁试童子侍其行卷萧肰无事成二十韵谩呈同省
　　旬雨埋青防今晨浴新阳老红堕万劫稚绿罗千行叶碎青槐古条浄紫薇香去岁防筼筜今年已苍筤【右史窗前竹萌余去年防之甚至今皆苍竹矣】翩翻鹊引雏伊优雀绕墙有象咸熙愉对时多慨慷门外车马喧省中日月长要之非大快大快在沧浪沧浪兴何穷风帆十丈樯明日酌严君【自严入徽】浮邱蔚南翔【浮邱飞升于徽之黄山】快马抹青山恍入万松庄【先庐】山中多老人雪巅更眉厐持酒相劳苦儿童纷迎将小卧听雪坞【以下皆山中景物】徐步堆云乡玉界梅万本烟海杉千章三峡桃源浪九夏冰岩霜危桥跨长虹曲水飞轻觞两日足可周百年事难量送客出松闗壮楗设门旁挥手谢世人从今永相忘
　　勉子侄
　　外物不足恃翻覆百年闲唯有万卷书可以解我顔男儿贵立志达人得大观百川日夜流与海防波澜邱陵安于卑寜复望太山方当少年时髪齿未雕残圣贤户庭濶人人可跻攀谨勿随余子碌碌走邱樊
　　送常世卿归嘉兴
　　悔作唐山来山深交友絶相逢忽相得乍见乃乍别嗟此冰玉人寒梅疎带雪胸次罗文奎笔底耀离缬朝家渴英隽结网仍髙设行且收殊科勉哉嗣先烈一编忠义传姧萌叹先折千载懦夫防脆骨变竒节识此吴中竒复幸拜前哲何异鲁国人一朝获双玦晴云起芝田东风催啼鴂慈庭有近书明朝动归辙新抽草可茵防露花堪折相思复相思后夜天边月
　　仲冬望日登四顾坡
　　往哲有清言晋人未为达此身皆假合既散安用锸大音不在弦琴亦安所设当时逃酒徒往往畏侵及豁哉桴海时风涛任兴息
　　挽致政吕通议
　　营筑未休插晓夕留松区忽聆载輀车归自杭与湖冷雨澁不晴山径淖如涂闲闗五百滩转轴上云衢纯孝格穹安席若平铺忆昔祖慈亲六月暑方徂奠酒虽百壶练溪焦釡枯今日遡长风辛岨谅一如维公有贤称霭肰溢枌闾千金手不售其钟后人乎天畀此石窌指顾即吾庐且复愆以平万家守者居甚欲一引绂山寒阻前趋黄罗金紫峯送目但踌躇
　　髙宗皇帝寳训终编赉进诗
　　红云一朶金炉烟黄伞亭亭午漏传龙牀犹御金华殿方进羣儒读寳编编中并载神尧语三十六年真复古祗今安用读遗书卓肰巳复光前绪髙皇当日济艰难犹在经纶未偹间今日山东河北地百年羶去一朝还更有祖宗传国玺琢于元祐隆平际玉光射日篆云飞今日煌煌登寳几髙皇一笑在天灵神孙今日再中兴赐与千秋万岁龄甲兵洗尽年丰登羣臣尚或呻呫毕防臣但拱坳头立芳筵华秩及龙媒亦拜聫翩自天钖更忆先朝彻讲余有臣曰轼感恩腴愿对紫薇花影下试草招来赞普书今也梯航慕中夏无复更待招来者防臣但摩千丈松敬赓吉甫中兴雅
　　代上杨诚斋
　　杜陵已醉老坡仙生后百年恨不及那知开眼大江西突兀见公正冠帻凛肰清风不可攀千载懦夫毛骨防暇时畧吐胸中云坐使九霄成五色未辨执乐三千指不计酒材七百石浩肰收寳入丹田归省庐阜千寻碧那知城里住相如但信城东有太白一时余子皆鹢退家有诸郎传正脉世尘千刼都磨尽独有诗縁渺亡极天欲留公在世间管领风月长为客彩凤一鸣天地静安得防吟容晚出讵止青山吞泽芥许投顽石博拱璧先丘宰木已参天幽碣未刋但夕鲁山四絶先李文谊贯幽明光存殁先生匹素不可辜傥得烟云生勃郁化为匹锦授丘迟磨钝为铦希万一要是人贪常熟书非闗买菜复求益讵敢限字如昔闻小大当唯意所适庶防挂在露寒堂琅肰一读意一释不须防白鲙松鲈解衣卧听歌赤壁
　　辛亥冬交石阻风三日
　　隂崖老虎杀气骄一噫三日搅泬防日寒不焰云飞逃乾坤蚁转东南髙疾势已作奔天涛余威犹卷少陵茅鱼龞怖死蛟龙号舟中性命如鸿毛起来危立大江皋白沙黄尘纷驿骚徐呼风伯入苹蒿指防八极建六鼇翕张橐籥吾谁曹太平之风不鸣条
　　登紫防崖
　　富池大信江千里三日醉卧烟篷底晓来推篷登断岸因忆牧之呼屐齿九华隆隆闸天脊防云低度参差是百唤牧之如不闻剥腕尘痕见文字今年十月天未霜木叶留露光嶷嶷兴亡风流不可论苍松怪石还如此我今与子陟层巅酌酒赋诗云乐只后来谁复是牧之斜阳归路芙蓉水
　　于潜佳丞四明人同年友也方此掉鞅百未一见而来书罗缕无非归与语岂醉梦书邪三诗见寄亟占数语正之
　　世人眼见真莲少真莲却在玻瓈沼浣花溪水入银河何人更识月皎皎谪仙不见见梅妆荷稠搴作芙蓉裳黄龙干叶何年堕维摩雨华昨夜芳真花真诗元在眼要须心地先清凉不肰潇湘水清寒矶月沙平水晚露低昻劝君休问张子房鉴湖十里藕华香天驷超河夜未央胡为自同太白光何时握手论行藏江东云暮天何方
　　太上虚皇黄庭经句法十篇夀赵帅【今存其七】
　　太史告春才五日东风昨夜传消息斗边一星下南极饬以貂蝉扶社稷更昌斯文开民则
　　去年曾説冬葅绿今年蓼甲春盘簇防花金胜相辉属五色斑衣佩苍玉先奉庭帏千岁祝
　　莫辞金醆十分斟迩日星郎宠数深庭前桂子更鲜新鼇头蚤晚贴涂金公亦绿殿峩华簮
　　汉列土宇封同姓唐擢宗英持国柄我宋膺圗临海镜参天杞梓仙源盛萧敷艾荣何足订
　　向也何幸识仙翁玉栗春明盛徳容又常一再见阿戎神情頴异机生锋公家流庆无终穷
　　明年天使九街驰御茗名薰宣玉词更敕仪鸾饷夀巵我有新曲名紫芝防当献之凤凰池
　　乔松落涧节轮囷诗书万卷终经纶日华隔雾光难晨公独知其堕凡尘何当一为问大钧
　　郊台信笔
　　江天欲雪未成雪推出云头照霜月此夕更长不可辜何时百万入采卢几年长涎一车麴输他猎奴饫生肉也须龙伯坐鼇头却看沙碛卧鰕鳅
　　玉堂昼值有懐万松
　　鸡笼峯下万松山中有游民天地闲左架虹腰上圃右骑鼇背度飞闗幽壑流泉喷三峡衮衮桃花翻浪雪两山对峙锦屏开嫣紫肥红仍炫白十里松风百哢琴丹书一枕卧残春何人共结无生社冉冉青蜺下玉麟九华突兀匡庐秃幽深全似入盘谷懐山一夜鬓如霜画作烟圗入洛阳玉境那容凡骨洿急草天章讯归路磨松琢石歌太平亦表防臣报国恩
　　郊祀庆成诗【有序】
　　臣仰惟皇帝陛下躬上哲之性遵列圣之谟穆卜新阳昉严大报天地合飨祖宗并崇晴光映于祥光冬夜温于春夜烛花如缀萧烟不揺颂声流乎天衢英风薄乎榆塞臣待罪翰墨幸列侍祠懿铄鸿休得所亲暏谨撰庆成诗五首一章述大典也二章玉辂如青城也三章升圎邱也四章礼成也五章言天眷圣徳并隆不已也干冒天威俯伏惶惧
　　粹古皆频岁炎刘或异祠有唐方定制我宋遂因仪列圣馨明徳皇穹答显祺恭惟圣天子大典应昌期涓洁先原庙纯忱歴太宫八神开列阙万骑拥丰隆执道清风肃洪颐丽日红康衢听细语八采更重瞳牙签犹未进玉冕巳先须峻级飞平步端圭却掖扶祥光匝霄极和气滃天区福饮烟升巳傧神霭瑞符紫畤祗堂陞苍龙奉驾囘邉尘知电埽岁稔十年开丹凤覃天泽东朝奉玉杯楼前呼万岁砰隠动春雷谓圣惟能飨由心克致防天心今答圣圣意更祈天冲性犹勤徳求愈任贤愚臣输至端在赋甘泉
　　宪圣慈烈皇后挽诗二首
　　西浒俱来日东朝极盛时雕弓平黑海采笔照丹墀垄起先裁费丹成不用医人间空怅望风月宴瑶池圣祖艰难业重孙拥佑恩玉妃闲寳简仙女送金根杳杳龙先去翩翩凤又飜涂山望尧穴日月万春存
　　光宗皇帝挽诗
　　厌听人间乐催成海上丹云车分白象天仗下红鸾梧野朝烟澹咸阳莫日寒龙舟宵济处清血涨红干
　　光宗皇后挽诗
　　玉鎻辞椒禁瑶宫问广寒人间方祝鳦天上忽飞鸾弱水三山隔华胥一梦残圣情凝望处仙御景云端丁亥闰五月十日囘自真圣道坊车中记事
　　列障罗屏合囘泉玉带环外容三肘密中着十洲寛天意驱蹲虎人心见圣蟾烦君招旧隠来此共潺湲
　　书富阳普照院二首
　　境胜由盘古闻名自谪仙一从江国后又到老坡年山顶烟仍紫楼头月故圎继今知几劫风物更依肰只爱招提古那知俗更醇寺虽炎汉代人尚葛天民僧定都忘客林深自鏁春我来千载后更有后题人
　　夜登钓石
　　颇忆严君濑还寻钓石縁邻鸡方呌月边鴈恰书天句秀来仙白声和应乐全展编真一快如放五湖船
　　挽徐提举
　　人品真豪爽天姿尚典刑昼帘深院宇春斾拥郊挏云子千防白盐烟万灶青南州髙士传三叹一雕零
　　挽曹监丞
　　学渺千江水才雄百尺楼鳬飞思叶县燕窥忆苏州有感珠还浦无苛虎渡洲浦江天濶处缺月正如钩
　　五十六字庸以告未知野夫者
　　寜须山泽论髙平但要曾餐石决明三世击钟敲石磬十年学劒斮铜钉傥知狐祖天边去肯向蛮奴脚底行更许野夫寻上着十洲三岛一宫城
　　庆元丁巳十月奉亲如临安宿西菩寺表弟吴克仁俱焉
　　熙寜相望百余年又有人如古铁顽日落尚怜今夕路月明无恙旧时山朱红野实堆盘里粉白诗牌满壁间欲为慈顔供一笑更留数语任渠删
　　用朱经畧韵
　　归来南橐旧萧萧但有新诗照佩瑶岘首溪山归点染湘天风月困吟嘲轻裘诗帅风流在岳牧词臣意气饶见説玉堂须翰手公当归侍紫宸朝
　　作堂六桂之束命之曰桂生取汉人招隠篇桂树丛生之语也诗以记之
　　几年列植擅清芳今日标题始作堂逺向松冈分老防近于菊畹借寒香地虽未离人间世心巳全肰物外乡最好夜来清絶处飞霜带月下南塘
　　流觞西湖用范左史韵
　　画航同载若登仙却笑泥鞯马不前要识冷烟催谷雨须知澹月养花天千条翠栁随风舞一树天桃照水妍须信人生行乐耳虚名那用世间传
　　岁暮
　　防帖瑜糜湿屠苏琥珀浓夕阳犹腊日午夜已春风
　　三月三日度白际【黄尖敝峯名白际岭名】
　　日望黄尖杪今登白际巅千山皆委地一臂独擎天
　　戊子正旦贺夀慈宫二首
　　曙色浮丹栱春风暖禁街防澜迷秀石纤草防新槐凤驾囘天仗鸳班集露门须防趋魏阙杲日正中暾
　　粥罢
　　饭已茶三啜隅中粥一盂陶肰咏皇化安用东封书
　　冰【十岁作】
　　白日黄流涨渭城三更风紧尽成冰莫言此物浑无用曾向滹沱渡汉兵
　　甘将军庙
　　沙寒日薄水云愁贼魏王吴一夜休自是英雄元不死至今犹占大江流
　　晚发富池
　　甘王楼下一帆风猎猎舟旗照日红洒酒三江饮龙腹摩挲冠冕是谁功
　　筑径
　　入门一径小纡囘百本芙蓉手自栽寄语后来须善防三年犹及见三开
　　雪霁玉堂晓眺
　　当年银界隔鲸江今日分明玉作堂不是琼林宫树密也应白虎接明光
　　修玉牒官阁子坐屏甚古诘吏亦不知曷始数语纪之
　　摩诘何年留此笔至今双壁犹崷崒老松掀甲作风云乱石激流殷霹雳
　　蚤入
　　紫薇浥露翠条深防防灵乌振好音全似冰岩亭上坐四屏烟霭奏春禽
　　直庐多暇新绿郁肰信笔二絶
　　朝絶幸恩除目少边清妖祲檄书希饭余摩腹闲行立一抹墙东新翠薇
　　壁右方壶浸碧天依肰全似太湖边清风一夜生新兴好把渔竿上钓船
　　朱生论天
　　不知占得几躔星阅尽人间聚散萍今日重来桥上望依肰杨栁两行青
　　五鼓梦中作觉而成之二首
　　人生万幻一厘轻须筑铜驼万里城莫道斜阳光不逺断霞收尽十分明
　　当时千驷巳无间寜説牛羊上冢行同是博陵评古者肎令千载尚龈卿
　　闰九十四
　　午夜青衣海上还八年两度雪封山如今一水平如镜好钓桐江五百滩
　　送松煤十丸与叶秀才
　　云溪深处万松林烟起晴天自作尘根向九华分结处与君同是墨仙人
　　出南郊清甚
　　春风吹屣到南园着酒涂酥花正繁更喜满前无俗物横塘疎竹渭南邨
　　渔溪诗藳
　　俞桂字晞郄钱唐人绍兴五年举进士尝出守海滨政剧民顽桂理之裕如不废吟咏与菊潭吴惟信芸居陈起诗文相往复渔溪诗藳三巻浅浅着语风骨泠肰如东山云麤有小园供日涉不愁无地种梅花江头云等闲更上层楼望贪看江潮不肎归最佳其诗长于絶句故集中所存亦过古律诗之半
　　雨吟
　　轻轻烟雾失楼台雨暗吴山鏁不开试与渔翁闲访问落花几许泛溪来
　　过潮
　　舟移别岸水纹开日暖风香正落梅山色蒙蒙横画轴白鸥飞处带诗来
　　溪流
　　云脚才行又复开一声隠隠只空雷家僮忽报溪流涨知是前邨落雨来
　　初秋
　　火老金柔暑告残乗凉正好望西山秋声来处无寻觅只在窗前竹叶间
　　杂兴
　　漫山花发草萋萋杨栁飞绵水拍隄况是客懐禁不得那堪杜宇耳边啼
　　偶吟
　　降伏吾心法无如拒外魔苦吟诗愈拙着意字犹譌荏苒青衫旧消磨白髪多不才为世弃徒自咏巻阿
　　雨中遣愁
　　花巳开时人正愁花簮头上使人羞一春可厌无晴日下却珠帘嬾凭楼
　　即事
　　隂云酿雨勒花迟梅巳飘残到杏枝好是池塘清梦处勾吟春草入新诗
　　松江
　　荷叶翻风暑气防看山露泠湿征衣垂虹夜静三髙月只照渔溪一舸归
　　惜春
　　春事三分过二分桃花水上觅红云游人浪説春归去桞外黄鹂尚自吟
　　东山
　　东山随分作生涯即是清髙隠者家麤有小园供日涉不愁无地种梅花
　　夏中即事
　　黄梅过了犹悭雨幸有南薫在翠槐燕子亦于贫者薄今年全不见飞来
　　惠山
　　径入松闗古秋云带树烟只疑山有雨恰是涧流泉骚客诗留壁游人岸系船凭谁招陆羽瀹茗古栏边
　　夏晨偶作
　　蚕事行将了农家刈麦初雨悭林少笋水澁港无鱼因病尝惩酒偷闲嬾答书今年身愈老事事觉全疎
　　久雨
　　逾月留京国春光总不知可伤连夜雨好似暮春时有客来无酒逢人只説诗官中闻闭籴应是细民饥
　　次坦庵兄韵
　　便中防赐墨得句胜如书暂尔两年别俄肰春暮余梦驰情不闲心迩迹何疎自省吾今老湖山缚屋居
　　秋千
　　吾今两鬓已成丝每每逢春独自悲最恨秋千无力上风流不比少年时
　　夏中即事
　　青青梅子已添肥犊角新抽晚笋迟茶罢日长消睡处案头一巻乐天诗
　　湖上闲步
　　一畨雨过一畨春芒屩闲行踏软尘城里不知春色蚤湖边杨栁巳撩人
　　新竹
　　傍墙穿过邻家竹爱防新篁数十竿翦伐莫令僮仆辈老夫日日要来看
　　虎丘
　　突兀浮圗挿翠防吴王事迹总成非寺僧未晚山门闭不放闲云一片飞
　　春晚湖上
　　花事巳成休都人嬾出游水添烟浪濶山带夕阳愁栁树鸣黄鸟沙隄卧白鸥不辞归路逺何必买扁舟
　　苔钱
　　庭砌方圎出化钧何须抵死论钱神贫家阿堵新添富买断西湖风月春
　　买鱼
　　芦花荷叶晚秋天鴈影横斜逺水连频唤买鱼人不譍偷忙撑入拍官船
　　即事
　　东君无处不繁华一雨才晴意便佳客舍山梅开遍了从今嬾买担头花
　　春归
　　晴天气淑浓如酒引得狂蜂路亦迷独立阑干凝望处卖花人在画桥西
　　闲中
　　花飞春减燕雏飞叶叶成隂障翠围囊里酒钱销铄尽满船赢传载诗归
　　江头
　　渔浦山边白鹭飞西兴渡口夕阳防等闲更上层楼望贪看江潮不肎归
　　口占
　　园林绿暗又红稀蜀鸟啼山笋蕨肥春夏一畨交篆蚤绵衣脱了着单衣
　　寓京二首
　　一官濩落笑如初只合空山去读书不稼不渔无活计漫将名字玷公车
　　车马纷纷厌软红湖边秋意属西风木犀初放荷花老买个船儿学钓翁
　　江上
　　江头云阁雨栁色与春深船发春风阻谁知客子心
　　古意
　　无言情脉脉美人久相隔道路阻且长春草几畨碧凤钗冷鬓云鸾镜轻云幕昔为比翼鸟今作孤飞翮愁絶寄郎衣腰裁宜窄
　　春日即事
　　羲驭舒徐日正迟园林已觉杏花稀半晴半雨春无准燕怯轻寒不耐飞
　　即事
　　薄薄轻轻寒露雨防防飒飒蚤秋风小舟办了松江去占取三髙作钓翁
　　采莲曲
　　画艇将归笑语频鸳鸯对对起还沈妾心先自懐郎苦怕嚼莲心苦转深
　　灵隠
　　囘首得两年曾入灵隠去一路看不足衣霑松上露白云来相迎涧泉飞瀑素此景天下无逺胜庐山路
　　春暮寄友人
　　日暖棃花雪风吹杨栁绵春逾三月半梦忆十年前诗借莺声和书无鴈字传东君还似旧吾鬓叹皤肰
　　即事
　　吹落杨花春事了小池新绿雨添痕浴蚕时节寒犹在邨落人家半掩门
　　初夏
　　蔷薇花已谢芍药拟下坡午隂转嘉树景序犹清和日得诗篇咏门无俗客过笋胎今岁少荷叶小池多春去余旬日夏云已嵳峩吾年嗟老矣身事笑蹉跎但欲卧白石幽嵒扪青萝已与心料理不必问如何
　　次下竺僧韵
　　朝市软红尘山林气味深放懐随野鹤过耳任春禽石涧鸣泉玉松钗坠日隂隠居无个事存养读书心
　　江上
　　小雨才收日渐斜酒旗挿处两三家江头装点秋来景半是芦花半蓼花
　　秋日
　　芙蓉未折桂香浮落日西风鴈过楼一雨空堦深夜滴十分秋是十分愁
　　偶成
　　吹来一叶报秋知玉露金风正及时戴了凉巾披野服桂花香里看唐诗
　　送人至松江
　　西风萧瑟入船窗送客离愁酒满缸要记此时分袂处暮烟细雨过松江
　　雨后
　　雨后新晴日转西桑间犹有拙鸠啼十分愁意无人管红蓼黄芦水满溪
　　纪愁
　　可笑无诗纪四愁强将欢伯解吾忧夜长明月纱窗冷分得寒蛬一半秋
　　和乐天初夏韵
　　雨脚来山岫溪痕涨岸沙挿旗多酒尸挂网尽渔家地出绷儿笋园收菜子花春归鸎啭嬾风急燕飞斜杯泻青荷叶瓯煎白玉茶孤邨流水晚数点有归鸦
　　秋夜
　　月华如水净无尘千里相思总一心络纬篱边吟不彻做成秋意十分深
　　南跄跧上人之平江
　　青浦相逢恰二年今宵再防亦前縁诗囊和月横挑去穏泛枫桥夜半船
　　夏日遣懐
　　老大今无用吟诗了白头百年如电影万事付沙鸥性澹偏宜静居贫动是愁人情难似旧门外水东流
　　寓归
　　水激长江浪风传远寺钟官情秋意薄归兴客愁浓巻箔迎新鴈喧篱厌旧蛬何时旋故里载酒挿芙蓉




　　宋百家诗存巻十八
　　钦定四库全书
　　宋百家诗存巻十九
　　嘉善曹庭栋编
　　乐轩集
　　陈藻字元洁福清人从学林网山为及门髙弟侨居横塘家贫受徒以自给尝云造物者之诲人亦无他术贫之者其一尔彼其富之者乃其不屑教之者也生平备歴艰阨处之夷肰扁所居曰乐轩可以见其志矣卒年七十有五刘后邨从竹溪林肃翁传钞遗藁叙述节概以弁其端肃翁又藻之髙弟也
　　寄刘九
　　一生闭门不结交夤縁遇我如同胞年年客里故人多饮水逢君朱颜酡鹊去鸠来有空屋牝乳雏飞无啄粟香火飘零甘死休无辜怜我兄遭戮暗中魑魅籍姓名我有朋俦等不足十事上心九事忘一日回首千日长谁登百丈岭我到钟山傍登堂拜邱防携手戯诸郎诸郎挽衣幼女亲汝母磊落如吾人哀我若见韩氏孤敬我宁知苏子贫吁嗟尺布谣空道天属真
　　寄刘八
　　六度封书向小孤一度逢人寄诗无刘郎瞠我无短吟素书百纸难论心我爱刘郎可无诗刘郎爱客还笞儿我为父执倍其年见我呼兄挟渠贤拨弃勿复陈对君吟此身忆昔在桂堂疟鬼罹我殃世情疎客病移我君家牀儿女不辞劳仆妾何惮忙秋风黄叶飞明灯药炉傍我身何日殒此念何时忘邱防晚歳归敬我如小郎他年山下结吾庐朝暮往来摩白防我抱子君抱孙却使相叙为弟昆
　　丹井怀叔达
　　喜称吾子赋羞道少年时别去休论易愁来欲寄诗夕阳书不到残月梦相随晚歳伤心事松峬独语谁
　　题刘氏翠微亭
　　旧屋红蕖外新亭緑树傍江晴孤櫂见雨近众山藏学圃未成趣催诗何太忙他年多橘柚此地一潇湘
　　寓居
　　到处情亲即寓居从他相狎又相疎年衰骨肉多埋土身贱交朋少寄书万象去来无了日一元开阖不关渠逢人问我今何在寥落空山诵子虚
　　虎丘
　　竹瘦门逾静楼髙山太低白烟青树走细雨大江迷野水东西渡园蔬上下畦僧无城市去岩有鬼神栖
　　山中有感
　　每看风月非人世错认江山是画图谁解吟诗追李杜何须涉海访蓬壶
　　紫瑞香
　　无数枝头簇簇葩大枝直上细枝斜商量开尽商量落全要前花见后花
　　贫妇行
　　故人身死妻贫病买药无钱留性命半箪赤饭一盂蔬对不能飱双泪迸阿官卖田妾未归税在夫家田卖谁乡胥改割全隠匿妾典衣裳空被追零落生涯种片园朝朝夜夜盗开门邻翁苦妾妾租客客也无输呌妾论那更双棺四缶灰伐山博米图葬埋呜呼豪彊欺妾夺山去不许盐丁然妾柴十歳孤儿出县庭空手携状投杳防黄堂走罢走使軿文书送县已三月依旧含寃説我听
　　西窓晚眺
　　两年无事坐窓闲数尽西边不老山薄暮忽迷云与树惊来乍见别峰峦
　　海口吟
　　按图自古无人到二百年来户口添架屋上山成市井张官近海课鱼盐估客趁潮撑米入渔人忍冻采蚝黏仲尼有庙尘谁扫寺观峥嵘香火严
　　和林子望
　　劝君莫要叹无官幸有田园在故山满室清风满林月人生何事胜于闲
　　云庵觅诗
　　百级危阶上翠峦四边山色自低环海乡无限萧条景收到楼前是美观
　　次子望肯堂之什
　　酒尊开处是阳春有屋休论旧与新才子緑袍能赋咏乃翁青冢亦精神人心多向醒时伪情话无如醉后真莫要孟光同遯去急须荣禄奉偏亲
　　陈叔盥两恵诗以一首酬之
　　休要逢人诵六经红泉往事已雕零向来未坏恭王壁到处闲摇普化铃防歳寒窓头也白两篇新什眼空青还乡旧识多农贾那得柴门自掩扃
　　送年
　　一味清贫好送年堪嗟柴炭买无钱生涯幸与干戈逺不管天明听眠
　　秋雨
　　蚤禾收罢晩禾青再插秧开满眼成谁道秋风専肃杀依然四月雨中行
　　赠叔嘉叔平刘丈【并序】
　　士多贫者试后皇皇谁得失盖其衣食在科举尔叔嘉叔平挥染而归理生自若众所健羡赠以古风一首
　　木槽压油三石余半为灯火半煮蔬上山伐柴五千束九分卖钱一烧肉等闲八月举场归蚤禾囷毕晚禾辉道行愿见国人肥髙才久屈当奋飞万一主司仍见遗课奴种麦家相宜老夫借屋蓄妻儿寂寥惯便亦何悲
　　丘徳基七十
　　斯翁千歳也何愁七十真堪贺礼修多少人闲贫病客不贪天地久相留
　　建劒风土
　　瞰水比连阁开山上下庐四时篁有笋两岸鳝多鱼白苎男抽剥新丝女巻舒吾曹嗟跋涉不合蚤看书
　　除夜过延平书所见
　　东家儿妇试新衣西家残织方下机东家宰牲嫌不肥西家呼儿去采薇欲掩不掩留半扉等彼良人心依依小儿出门看落晖平章去时霜未晞须臾忽见扁舟飞双桨防破清涟漪抖擞裙儿牵儿上钓矶手掩蓬鬓渐觉面生辉遽呼良人何来迟税苗那管中限违且买豚肩连夜归
　　拟别为浙江之行
　　两浙夤縁未聊穷福建回雪盐晞黑土朱李细黄梅男子皆彊鬭邨姑亦嬾顋在家无活计此路欠芒鞋
　　归入古田界作
　　步步谿山胜桥亭建劒风土宜鲜荔子邨坞暗油桐南店炊初滑西舟石渐穷岂知旬日外便访去时踪
　　夜宿延平水东
　　浮桥暂拆阻狂澜嬾问津船趁往还双劒庙前沽酒吃水西灯火水东看
　　蚤下蓬岭
　　烟云深里日攀跻岭上宵眠雨电低清晓携笻遵下路髙峰对面与胸齐
　　看潮
　　何处飞来白鹭多潮头已减数分波西旋冲却东流散阵阵将军引战过
　　郑簿约饮不赴以诗谢之
　　浪游人到北佳节日穷南多谢栖鸾意相期泛蚁酣桃源迷去路玉麈失清谭寄语郑庄驿难逃负约慙
　　读李翰林诗
　　杜陵尊酒罕相逢举世谁堪入此公莫怪篇篇吟妇女别无人物与形容
　　冬至寄行甫腾叔
　　江浙羇栖怕雪霜蚤年听得晚年尝生涯败意多谙歴节序随縁少感伤鸭肉馄饨看土俗糯丸麻汁阻家乡二千里外寻君话今日那堪各一方
　　平江腊月廿五夜作
　　昨夜宰猪家祭灶今宵洗豆俗为糜燔柴夹水明如昼截竹当阶爆御魑故国赛还新歳愿老翁回忆幼年时才髙命薄天相戯我亦刚肠不肎悲
　　寄叔广
　　君在于潜未语归姑苏我到事多违母衰妹弱那能干妇拙儿顽孰可依海近一天风漠漠朔寒两地雪霏霏行装稍办还家急年少应须慕虎闱
　　快活
　　客舍寒窓月色明纸衾展罢睡纵横傍人正是无聊景怪我狂呼快活声
　　丘叔乔八十
　　乐欲永千年愁难禁一夕大家于此且贪生八十孩儿题向额今朝门下庆相符座有绣衣为上客况乎两弟古稀余左酬右劝皆精力阿婆才小三五秋卜婚日者神无敌灯火鼇山弧矢晨姓名往往登仙籍借问人间见防多答云造化悭斯席
　　与景晦
　　乡闾好事喜人传闻説当初赋断得暇灌花花造化有方种药药神仙忽看脚下相随处又是人闲别样天数亩南园谁更管任他荒草欲平肩
　　贺刘叔猷为用甫纳妇
　　生年小我一全干十五字问扬雄难纳币孟冬犹丱角记得迎长方祀冠倒指新春五十七先春女嫁男婚毕采真园里东风回主公无事花添色少贫嗟我老更贫尘累何时是了人况且郎君赋语神使我见儿只欲瞠
　　百丈书怀寄丘子深
　　离骚休唱逐臣愁此曲思君可寄不百歳都来如过客一生大半似幽囚那堪泣玉宁怀寳刚道雕虫朦饭牛山馆无聊春睡美日髙丈五正蒙头
　　诵中庸
　　端把中庸诵一篇眼前神物顿森然尘埃埽尽无他虑尽管髙楼自在眠
　　城山
　　云雾成佳景天明又防回忽携诗句入别放画图开逺树沈如立行歌去似来小船冲过髙柳接湖栽月自孤青月台呼怪石台故园无梦想近拟筑岩隈
　　梅
　　野水桥边防树梅歳寒款款向人开精神别带阳春到造化匀分腊月来满眼松筠皆臭味一天霜雪是胚胎看花逺地身还老买屋何年手自栽
　　虎谿
　　四围山木合百磴屋檐重古穴成幽井疎林散晓峰响泉那更月啼鸟此无冬台上朝朝看天边处处供
　　纪梦
　　自从弱冠为游子玉融丹井壶山市哦诗不用着工夫巳谪牂牁四千里柳侯未五十罗池作刺史翰苑失词华蛟龙怨泥滓我今四十贫无官六合飘零到融水来时三宿柳城邨再拜前贤我如此才卑何怨嗟且述西征始奔走岂我心跬步思桑梓江右湖湘抵桂林青山争献双眸美青山纵好兴不生万斛羇愁怀抱里夜长正好梦征夫何蚤起合眼见故乡开眼知行李交朋无恨别亲戚常孔迩天明同登途薄暮共栖止一更春酒熟街头逢伯氏二更桑麻园仲氏谈生理三更四更平时往还人见我蚤归呼我喜五更茅店寒邻鸡振吾耳忽惊身在竹牀眠雨外七闽何处是双泪汪汪霑布被
　　过新喻
　　四顾茫茫水接天逺山如卧白云边马头忽看孤峰起错喜乡关是目前
　　题清晖楼
　　兹楼名郡郭何处别林泉一水遥通蜀千崖利插天鸬鷀晴舞雪桑柘月生烟欲醉囊羞涩愁看度两年
　　题融州城楼
　　除却谯楼环廨舍萧条市井客怀悲髙髙下下山无数浅浅深深潮有时大布红裙猺女着半规白扇野人持城中昨夜亡羊豕闻得谁家虎入篱
　　秋
　　梅花五皷城头角吹向愁人枕前落一声心胆碎无余三声两声那更作天明起坐壁为邻檐外垂垂秋雨脚雨脚彊鬓毛弱若为一滴白防茎纵使赤松犹老却
　　冬日
　　冬日何曾短寒更有许长红炉那作伴白发蚤还乡旧酒谁賖饮新诗自冩藏故人思不见独绕野梅香
　　春日
　　独上谯楼日一回春风桃李满城开狂夫欲语无人听呼取闲云共酒杯
　　东宁初夏得叔达书自都下来言去秋与乡荐寻闻下第想就试上庠赋诗寄之
　　天涯无伴只思渠知在杭州在故庐闵岭秋空翔一鹗融江夏日煮双鱼合看髫齓登科去却有髭防落第初太学好还元祐体松峬莫便赋归与
　　融州东楼
　　灯火无蛮市江山绕暗城渔舟关柝响野烧日头生雨濶千邨暝天髙一月行夜楼多好景都不碍隂晴
　　别融州
　　两年为客忆乡关尊酒何时别此闲今日移舟出城市多情却恋眼中山
　　寄吴提干
　　不见河南二十年若为再拜画堂前来寻丹桂期满归访苍梧莲幕迁幸对夫人如母在喜看令子似公贤府僚共约黄花去业已还乡种薄田
　　别王司法
　　维舟江岸偶相邻还与吾翁是故人颜貌不知今日改姓名方记旧时亲少年壮笔生应贵白发青衫今尚贫一笑羊城聊适意明朝话别两酸辛
　　题静江
　　桂林多洞府疑是馆羣仙四野皆平地千峰直上天
　　过象州
　　都无一物作生涯坊巷萧条有防家料得寒梅应怅恨满城开作寂寥花
　　讼田行
　　乐轩世俗文不工场屋此生难遭逢百年饿死真可惜人命只在田亩中逺行直到西融州客装收拾来归休江滩象窟百无忧却陷人心危险头海上曾琚本亭戸日在公门骋词诉下乡老妪何大娘小郎遗业孤女当主婚老妪贪聘资将女嫁与曾琚儿女将三十年及格依法卖田何所疑乐轩信已因信人岂识两家俱不仁曾琚文约只要钱钱被何偷反讼田牙绯县宰坐县庭官是堂除岂不精老胥代判为纵横知县依书那得平却监媒人宋五九备钱还我钱何有提防八州刑狱使重念八州寃曲事许人越诉牓通衢有状不禁拦轺车轺车晓出平旦归千人百人周四围车中呼入使者笑观感人多涕霑衣笑者笑何意吾不聪明渠不至感者泣何为赴愬容易殊曩时文书山积难稽考胥吏依前颜色好乐轩辞説如直外台判下不改前州府监钱何妪还吏人掌客生艰难因循六十日公事无了毕胥徒去复来索酒需财食乐轩一片杞菊怀遂令奔走生尘埃春雨吹散春风回竒花异卉相迎开百千阿堵何足道呜呼何媪岂人哉叱散胥徒吾不取抱琴横膝眠空斋
　　愁梦
　　天作闲愁催我老夜长犹自怕天明日中料想先成梦白上髭防数十茎
　　久为尘事关怀因成一絶
　　读书得趣是神仙未若神仙断火烟解把老夫埋俗窟时多不放上青天
　　戯简宏仲刘九丈
　　明月无长好晴空有晦时君家那与我头白似新知
　　姚晋甫溪阁行
　　南院观溪心已清萦纾更上阁中行西窓车马市桥横东窓逺山霞雾生日斜沙石浅可数半夜轰雷驱猛雨农圃嘈嘈春水多谁得身闲延客歌醉后下堦齐拍手长株矮树排花柳主人更要双眸寛去年拄杖寻长安一行一处狂呼去日日芳园大如许买地此多直防金千屏万障为墙堵西湖览毕归兴忙川无大小人徜徉清风明月浙江有酒防鱼贱输吾乡
　　冬日赠宏仲
　　爱君方始卜邻居君又移家二里余日里若无时刻到人情便觉往来疎风霜今嵗携杯防淮浙明年解缆初兄嫂恩多因怨我语言虽恶敢瞠渠
　　东林春晚作
　　团圞四面山我住一山里相距能防何开方只百里日月出东西星辰运终始云霞千万状烟雨无穷美谁云天体大仰看全于此穷儒治生计富盛谁与拟新晴麻麦秀拥戴峰峦起牡丹芍药歇春意浓未已野花悉力开白者真珠比蔷薇及寳相争鬭何绮靡藩篱成障幕邨墟化城市世上岂寂寥如何昧斯防芙渠开欲来黄菊日可指寒梅即艮卦为魁向年底循环无了日物物从头理康宁不相放卧病尔为尔
　　刘骍子初冠勉以诗
　　汝爷十五初裹头桂堂读书从吾游汝今裹头恰十五两载东林就规矩我身只是前时命汝家歳久无衰盛族人快活羡汝爷汝又胜爷好情性莹澈温柔好性情更须奋笔趋前程苦思入神方得句才如诸舅岂无甥
　　题林仲雨皦日庵
　　诗仙庵未作与我话庵名素发来为客朱甍始落成变风情性语皦日死生盟君老身犹健雌埋一劒横用余子畏韵其诗有警句云君知瓦砾真成道便觉珠玑不属君
　　少长城闉老一邨平生好语不曾闻百年马鬛空埋我三载鼇头更祝君幸有邻僧分隙地岂无座主识雄文须臾忍死携笻立更看峥嵘足蹑云
　　除夕
　　歳晚民贫百物防无钱堪买亦何嫌聊将送酒呼邻客浅饮三杯不用添
　　叔清留饮座上感怀
　　十夜不相见一见又如初兄弟无人在交朋却我余矢弧皆后挂铭旐竞先书有酒堪留客悲怀且埽除
　　和林君作起叔梅诗韵
　　林逋没后防星霜苦要吟梅弄爝光两处湖光看共色一家诗句嗅同香花开再约谈元白驽老那能逐乗黄又恐来冬随计吏仙霞不管似羊肠
　　宿清晖
　　禅家自古分人境心地明时镜始明榕枿交隂墙内外卉花散采路纵横筑台勾引江山入凿沼因縁苹藕清好是炎天亭上宿便为净土国中生
　　次韵林君则恵诗
　　湖水当门四面山旁罗书史坐中闲他人共我何曾有造物于君本不悭况是蚤教縁累少便知晚与歳时闲余粮换得鲜鱼煮大胜箪瓢陋巷颜
　　辛已歳暮宴陆甥子由家
　　吾妹嫁时狼狈甚幸皆存活得年深有男买屋栖迟喜见舅开尊烂漫斟歳值凶荒多饿死我惭温饱更酣吟还乡日少生难保敢觊今番一话心
　　谢九峰升坐相留
　　重阳七日月当圆髙坐禅师祝万年梦里五更闻齿录凡夫有罪是贪眠
　　归愚集
　　葛立方字常之江隂人諡文康胜仲之子諡文定邲之父也天资髙迈博览诸子百家言诗文信笔申写不加持择与弟立象妹壻章道祖同登绍兴戊午进士累官吏部侍郎因迕时相罢去自号归愚居士筑堂三楹扁曰余庆优游以终老焉经籍志载归愚集二十卷今所存诗文共十巻仅得其半耳又着有韵语阳秋二十巻传于世
　　避地伤春
　　一年春事又防可惜芳菲愁里看慎勿扫花供喂马恼人秀色自堪餐
　　洛阳宫阙半成灰草草花枝溅泪开国色天香消息断妆台谁奉紫金杯
　　枯藤六尺步长阡客里韶光絶可怜好着春风重试火西阳三日突无烟
　　菖叶青青杏蕊新牛耕白水一犂匀蒨裙窥爱疎篱晚不是沈香倚太真
　　和卢叔才食蛹
　　绿柘林中听晚缫闻将煮蛹当持螯何须有茧大如瓮救得妻儿啼与号
　　开箔团团雪满牀桃浆洒尽煮兰汤微躯分合葬君腹报答君家三亩桑
　　天寳
　　凝碧池头弦管声秋槐落叶若为情王维空咏朝天句谁似当年雷海青
　　翠辇重登勤政楼桃红依旧唱凉州但知玉笛传佳曲不记铃声动客愁
　　綷防黄裙堕游水阑斑锦袜委嵬山臂环留得知何用羞杀新丰谢阿蛮
　　携家避地
　　菟裘真可老飘寓失初心去去家山逺行行泽国深光隂三翼过情绪二毛侵何日干戈定鸥盟得再寻
　　沿檄省亲复还书呈叔能同官
　　云闲霅水往来航风雨防番腾客装子职废供一旬劣官事不了三春彊去时园花初放白归日江梅如许黄少复须之又西指薰风一舸在回塘
　　盐仓作呈叔能同官
　　平生嬾作子公书俛首铨曹一纪余苐有神驰招隠馆久无梦到承明庐文字真宜覆酱瓿技能只合服盐车清才弗悟亦尘役蚤晩促君登石渠
　　次韵陈文仲
　　小园邈在古城隂为爱寒葩杖履寻却笑含章檐下客对花熟睡亦何心
　　低枝垂蕊逗疎隂不学髯龙榦百寻此去江南知防驿只今谁动故人心
　　大人游千金访张仲宗以守舎不得侍行用仲宗韵
　　古寺依烟艇一篙春水深石坛幡转影玉殿磬流音客有张公子僧皆支道林行行云水窟幽梦渺难寻闻道千金好幽人已奠居森森松绕寺防防水循渠旅泊未妨酒长饥尤著书谪仙诗酒地今尚指匡庐
　　和叔才饷酒
　　百事不挂眼一尊难暂忘伻来颁酒圣客至引杯长桑落开新瓮昆仑接旧觞鹅儿黄液重象鼻碧筩香银海俄增量金罂可配浆蚁浮甘潋滟石饮见温良世事纷忘去诗情合得尝醉来庭宇醒后竹隂凉酿鄙平原县邻防吏部郎糟邱诚可老不用尔殽将
　　次韵仲平病闲斋祠
　　居士弹一指森罗万象皆聊须三味酒不奉八关斋雨罢帘初卷山迎榻自排萧然忘世虑心境两相谐
　　次韵林梅卿吏部游河
　　竟日关心朱墨间西湖好在且偷闲光凌万顷摇银海兴惬千钟倒玉山未办采毫书侧理只愁赤壁下乌蛮客儿忽堕池塘句格律都髙汉以还
　　次韵洪庆善同饮道祖家赏梅
　　末上风光惊老眼斩新香韵恼骚人霜清日澹虚庭里玉骨幽贞不嫁春
　　寒葩脉脉画堂新同是迎檐索笑人独把幽姿伴冰雪舒花结蕊不关春
　　立尽黄昏赏玉肌月华无语上疎枝絶怜睡熟含章畔无限花飞总不知
　　游衢州乌巨山干明寺
　　乌巨山前谭寔谛江郎嵓畔逗真机白虹示灭知何处去采山桃又不归
　　送李元孟赴河南漕属
　　君忽湘潭去斜阳催马衔将毋添白发正坐此青衫暑雨驱鱼婢薫风入鲎帆南来衡岳鴈引领望书函
　　次韵刘卿仕饮散感秋之作
　　云子登场赛鼓欢邨南邨北尽黄冠防声干叶下碧甃数尺瘦山浮画栏水拍野桥渔网挂月悬烟浦鹊枝寒新秋愁絶他乡客衣带年来如沈寛
　　华堂不料着野客菲履底同章甫冠鸥外翠光清醉眼尊前爽气动危栏霜沈紫荇玉奁润风脱丹林烟髻寒百榼香醪消万斛酒中跌宕赖君寛
　　小酌以诗招道祖分茶
　　寳胯开缃叶香尘堕柘罗汤鸣檐雨细盏占陇云多连日伊蒲塞今朝热洛河春风入诗腹五字与君哦
　　九日庆善示诗次韵
　　眼前逢九日习气自多生官冷有闲趣花开无世情元嚣何许是素浐第存名百歳风狂似东篱且掇英
　　和道祖韵
　　未落天狼未止戈谁能频击唾壶歌奕棊聊欲消忧尔饮酒无如作病何孙邵那忧卿太少退之莫叹日无多菟裘已向菁山卜从此栖迟到发皤
　　大人筑室将毕道祖亦作宅基治园作诗示祖道
　　习隠肎回驾求荣难着鞭有心营緑野无梦到凌烟盏斚花开里檐楹鴈落边冰清仍玉润共此一山川两第屹相向幽园卑辟疆君方林上坞我亦治横洋凿翠辟窓户入天栖栋梁东屯寒月夜老杜只茅堂世事只如许幽居诚乐哉报安知楚竹索笑得江梅岸放平湖入窓邀逺岫来两家车马地莫遣染苍苔
　　风起
　　炎蒸困钳釱虎啸漏天机树杪忽垂髻榴边今汚衣草鸣溪水立帆饱客船飞更设琉璃簟茶话落晖
　　胡枢横山堂
　　云梦胸中吞八九了无官事苦相关庙堂曾引五星缕嵓壑今疏八节滩鸟织白云机杼濶溪喧苍石杵碪寒东山难恋山中相梅子枝头正着酸
　　朱甍碧瓦市防逺绕舎泉啼山复横朦处争长浑仆妾乱来有此防公卿已公茅屋实父子裴氏午桥真弟兄竟日倚栏天外眼世间轩冕一毫轻
　　春过木浓山转翠旱余湍减石添痕主人正自笏拄颊客子底容裙撇门好鸟傍人窥野核乱云释峤落芳尊真成命驾轻千里李杜文章得细论
　　天然平逺染百幅泚笔底须东绢传窓户吐呑新日月风烟出没旧山川白公筑室地三十扬子草文五千筋力尚堪驱使在异时重泛白苹船
　　疎慵
　　闲处着疎慵鲜鲜幽桂丛读书聊灶北避世且墙东市骏卑苏代求徴谢子公丹心阻阊阖欲付小心风
　　题卧屏花
　　姚黄
　　抗旌汾浦根移白竖箔蓝关花染红欲识龙媒空万马宫袍黄挟御炉风
　　榴花
　　琴轸含房风未吹盈盈脉脉度炎晖怪来一夜丹防拆杯酒新翻阿醋衣
　　山茶
　　十月幽园鬭晓风层层绛蕊艳芳丛江南只惯收鹰爪谁顾山前鹤顶红
　　海棠
　　濯锦江边雨露匀杜鹃啼血染香缯自缘佳处诗难貌不是无花开杜陵
　　桃花
　　细看裂锦又蒸霞黄师塔前江上花折得一枝明老眼与儿洗面作容华
　　白菊
　　天上新裁琪树枝拕云带月下瑶池须知正自真仙种不是金钿未染时
　　不饮
　　蒲团杖藜屋三间世故真成触与蛮独有云山供送目傥无尊酒亦开颜吴宫雪纻鹤翎散歴社风荷象鼻弯老子何曾持入梦百年鼎鼎鬓毛斑
　　十一月十日酒散已二鼓与千里步月因至水堂
　　雪后泥方冻酒阑寒少威傍云生夜月唤客出柴扉篱败犬声合街闲人影稀石栏山防尺暝霭只依依梦入千家枕寒声薄水堂溪山浑着月梅竹半封霜夜牓响葭浦寒鱼跳石塘可怜清絶景夜夜属渔郎
　　闻歌
　　初唱城闉鴈影寒玉喉防窱亸云簪小丛底处传歌防供奉棃园人姓南
　　月明如镜酒如空响谷清声出晚宫怪得中庭红叶堕琉璃帐底唱回风
　　操叶舟凌巨浪访道祖
　　一牛鸣处是君家乗兴烟篷簇浪花银浦流云新得路人惊仙客在浮查
　　春日野饮【是日闻东朝入界】
　　十载干戈仅脱身残年重作太平民杯铛有趣于中好花柳无情分外春不逺上元新甲子肎将短笔怨庚寅从教蕙帐惊猿鹤却欲重弹冠上尘
　　次韵陈廷藻户部西湖快目堂之集
　　冰壶影里絶朋从三雅同倾共一中相与文楸看飞雹不须舞袖觅惊鸿云边鸟道古来寺烟际渔舟何处翁竟日追欢难卜夜只縁身在省墙东
　　次韵周少隠梅花
　　化工巧缀一枝斜防玉凝酥碎叠纱待得春来开满树何如忍冻两三花
　　冬至后雪
　　客寐失通宵寒声动泬寥云容頽玉宇雪阵搅层霄防防稭灰落亭亭柳絮飘文窓斜入纸老树巧装条堕岭筛寒髻凌波洒碧绡风狂初索索雨细渐瀌瀌入酒应愁冻当炉觉易消萧森声势密飘瞥路岐遥蓑冷翁仍钓山迷客罢樵裁纨铺缟素修月屑琨瑶市小琼楼合时和玉烛调三章歌睿制五板贺寒朝吠犬惊南岭骑驴忆灞桥终南忧压少室衒齐腰嗟我星霜老经时鬓发凋摘蔬和冻煮收叶带苏烧路滑难求马衣单悔贳貂暖寒谁埽径莫问紫金蕉
　　次韵陈元述见寄谢茶
　　露窠那畏主林神小摘筠篮手自亲旋转注汤云作脚缤纷出磨麴为尘睡魔已战三竿日诗社聊尝一信春不把膏油涂首面要须色里认天真
　　章氏园小集荷池上
　　一金营雅集荷湿露香浓鸟起惊歌扇云移落酒钟碧筩弯象鼻翠釡出驼峰百歳狂风似无因系六龙钳釱困残暑杯铛方兴浓歌舞趁晨版欢呼从暮钟风声回立鹊云影堕竒峰行酒有佳丽未须烦八龙
　　次韵伯父工部见庆尘忝之什
　　江夏无双旧姓黄末科容我出寒乡人间学子垂垂老天上丹枝恰恰芳避地本安元结洞拥书犹记赞公房【某尝于鹿苑寺宣公房肄业】岂知今世持衡者不听更筹听织芒
　　送伴回至平江舟中与元览试茶
　　壑源春色起云阿拂拂轻尘动柘罗骑火已惊官焙蚤注汤还鬭乳花多清风两腋添诗兴红日三竿战睡魔燕颔未能飞食肉腹中藜苋且摩挲
　　园中新叠假山
　　万花争放辟疆园九仞功成对竹轩鼇负崇基凌象纬虎蹲深迳列儿孙栏雕结琭笼芳砌树翦琉璃破绿痕水递畦丁飞瀑堕烟吹童子乱云屯日晞絶顶金茎露雨涨虚坳玉女盆只欠五城楼十二便应人指是昆仑己卯歳四月二十七日自湖州赴宜春郡余杭出陆至富阳
　　发动出江津晴薰绿野匀泉声潄沙石岚翠湿衣巾天近云衢马林深鸟唤人将身入图画谁复羡麒麟
　　观插秧
　　秧把插东畦东畦翠齐甘心鹤俛啄不用马行泥井井塍千曲泱泱水半犂黄云他日事欢喜舞龆齯
　　桐庐牛岭
　　舆曳入崔嵬连天雾不开惊波掀过雨细路滑苍苔瞰下忧鱼葬凌髙被鸟猜垂堂千古戒底急为名来
　　入夀昌县界
　　一蹑夀昌境山深溪水苍编柴作篱落囊石当桥梁野店蚊烟接官途松吹长石田能防棱底用谷人忙
　　晚泊
　　晚泊牛羊已下来清泉为我洗尘埃解颜客里无巵酒壁上寻诗笑防回
　　过九坡【在临江军道中】
　　行尽千山与万山钟情偏在此烟岚海波神阙今饶六仙女巫峯尚欠三雨润防条生翠滴云封叠颖莹脂涵却思九坂修梁第空使斯民命不堪
　　赠褚明逺
　　今歳难衣食知闻莫若君衣裳颠紫鳯陇亩槁黄云主馈妇求去承家子出分清才岂长窭竒相有文
　　罢职还家汉卿叔赐诗和韵
　　爝火谁能补大明漫陪朝请趁晨兴虽叨荷橐簪缨旧颇愧铨衡水镜澄夜帐归来惊怨鹤晓窓穴处纵痴蝇自知浮食辜君赐却拟扶犂换斗升
　　蒙才孺伯恵诗颇及参问
　　鹤氅蒲团养粹和防心十地六波罗官情微似庵摩勒佛行髙于窣堵坡海里泥牛端解笑庵前石镜不须磨拟询一句石头语只恐新罗燕子过
　　丐祠将离云间崔申之以诗为别次韵
　　荆兰戯采关情切朱墨为官与愿违夜鹤帐空周子去秋鲈风动季鹰归忍看妙句金声振行阻清谭玉屑飞引岭吴兴何许是碧云深处暮山微
　　不寐
　　年来百念如灰冷何物关心搅睡眠奠枕不容安丙夜乗轺端复数丁年曲中谁辨齁齁趣梦里难成栩栩然只恐睡蛇钩已尽髦蛮难到曲屏边
　　旅次
　　山行确荦趁云程食寝无多但有名作梦将成鸡唤起加餐未竟马催行皷风飞浑无际敲日吹炎似有声埃息火流知不晚依然六幕自澄清
　　缀景亭【以下五诗为章道祖作颇及葛藤】
　　烟溪云巘映朱扉声色丛中入定时十万丈夫森铁甲三千宫女醉瑶池累累珠帐露滋颗防防金衣霜着枝心境消融无一物景从何处缀为谁
　　踊山阁
　　横空复阁面嵳峩影堕前溪瑟瑟波九坂端疑筑梁第二山应恐负夸娥凌云北固俗尘逺采菊东篱真意多欲识祖师端的意此闲万象正森罗
　　沧浪亭
　　沧浪亭下水连溪影倒虚檐鳯翅齐白小牵风动晨镜碧圆着雨响秋鼙鱼舟防防依苹渚鴈齿依依跨柳隄旧日沧浪元不变何妨居士为金提
　　华藏庵
　　鲜健厐翁今罢参拄杖挂壁云迷庵开花聊幻仙七七逗机更説禅三三未办浮邱招挹袖且邀弥勒与同龛庵中认得华严界何用宗风谭北南
　　锦薫阁
　　窈窕轩窓小阁深种花卜得半晴隂眼根忽堕锦绣谷鼻观如游薝卜林莫问花枝有开落须知法性勿来今色香尘里回光照只者凡心是佛心
　　响应山
　　一派寒滩度白云防重危磴逺红尘竒强烟合松筠古绀殿香浮栋宇新玉响碧潭鸣地籁瀑垂苍岭挂天绅潜虬未用升云去乞取晴天卑散人
　　金灯花
　　小圃金灯满意芳苞舒绛采照煌煌玑珠小滴今朝雨缟纻难禁昨夜霜拂秉麟防蛾欲避枝衔螭口蜡犹香列钱都是银釭影莫遣狂风出土囊
　　春日移舟章园
　　冰壶彻骨无纤尘新来结屋苕溪滨倾银注瓦叟泥饮披锦裂绣天行春沙平印篆鸟浴羽浪暖破绡鱼跃鳞一邱一壑志愿毕肎待人招祁孔宾
　　腰悬六印不用求胜处引人着沧洲波平草软鸥鸟下花明柳暗池亭幽两园牛鸣一舟了三春驷隙千觞酬肎将仆射易此乐瀚海飞孤云正愁













　　宋百家诗存卷十九
　　钦定四库全书
　　宋百家诗存卷二十
　　嘉善曹庭栋编
　　黙堂集
　　陈渊字知黙一字防叟南劒州沙县人了翁瓘之犹子也儿时动止不凡瓘器之谓能任重致逺者后从山杨时传二程之学矻矻不倦渐摩道徳究穷六经得师友渊源之正绍兴间以荐知枢密院编修官召对赐进士出身授监察御史歴官宗正少卿立朝风裁卓卓以天下为己任因迕时宰罢去不大施于用赍志以殁黙堂集二十二卷门人沈度所编庐陵杨万里弁序黙堂其所居之牓也后学称之曰黙堂先生
　　延平江上呈吴国华先生
　　青山如伟人可望不可制屹然瞰碧流龙翔虎豹视春风何时来草木舞深翠禽鸟暖相依飞鸣得真意谁言静无作坐致无边利愿言斩茅茨结室傍荟蔚且要观此身功业亦细事
　　和人独酌
　　共矜春色尽衔杯文字红裙各有侪何似西园闲处士一杯花下畏人来
　　休论身外千端事且醉花前一榻风举盏但能邀皓月隔篱何必唤邻翁
　　崇安分水岭
　　已见江南草木菲笋舆愁下乱山围但将双泪凭西注寄语江神穏送归
　　离紫溪驿
　　小风吹面雨亷纤轻薄衣裳嬾更添一线离情裁不断暮云将过粤山尖
　　登睦州环峰亭
　　月照空山杜宇啼唤归渔艇夜天低那堪又是双溪水独上危楼十二梯
　　泊姑苏凭滙亭同行不至
　　扁舟系岸五六日草屦绕亭千百回欲行无计住不可梦想万事心如摧燕雀飞鸣意自适翩翩檐外相往来乃知荆棘殊不恶培风万里真劳哉
　　次韵李仲虎召伯相遇
　　区区千里为浮名小隠终慙郑子真双阙防时瞻北极万山无处望南闽尊前壮士今如梦胯下真王迹已尘共俯淮流追往事玉蟾依旧水鳞鳞【此地有樊哙韩信庙】
　　重阳后送谨常兄之符离
　　鏁外分携处离觞话逺涂黄花看不足寒鴈去何孤农圃非吾业衣冠本世儒应当慎行止无使世氛污九月二十二日秋举失利出门用中相饯夜步河上留别
　　太平今日古无邻触目郊原事事新年少自应迷鼓吹野人终是厌埃尘忘怀处世思同俗有事关心不为身药石有能医久痼此生宁复怨垂纶
　　钱塘过廖次山以诗见赠次韵
　　往来江海两年余自怪乡音已变吴尊酒每思难防面客乡何意复趋隅雨寒君未瞻天竺水涸吾妨适镜湖幸此徘徊缓分袂笑谭犹得对冰壶【次山有意游湖阻雨仆将适越水浅未能去因此遂得久于钱唐相防】
　　次韵欲游西湖阻雨
　　去年赏西湖薄暑扳跻难同游幸胜士酒沃衣巾斑今歳来钱唐腊雨扁舟寒友朋适四集局蹙樊笼闲此生分林泉造物犹余悭未为登岳祷且作访戴还无私本天理敢怨隂云顽向来旱蝗恶征赋亦未寛宁令风作雪要看麦堆山
　　钱清待潮
　　江潮来去自有时扁舟阁浅心如飞岸容霜竹青照眼春信雪梅香扑衣天寒鄞江道路阻歳晏钱清风俗非故园回首二千里落日看尽行云归
　　萧山雪中寄季修
　　南雪一尺余兹事岂常有直恐春气融不忍加以箒我友隔千里无人共觞酒披衣坐短篷吟苦千呵手疾风穿帘幕隂雾低窓牖思君欲乗兴奈此衣见肘吾生为已疏未即学耕耦要令天下肥自以一身后三登今告祥此意亦云偶端能歌丰年击壤和田叟
　　季修欲之仰山豫作诗送之
　　飘零今日海东偏见子奔驰不自怜洛社求师霜入屦仰山寻隠草连天白云南望家虽近璧水东来计已然赖有从前息心地不令尘土化流年
　　季修舍舟趋诸暨谒刘元成独泛钱清江有怀其人
　　人逺牛羊暮春深草树滋野桥低映水溪岸曲萦篱风雨江湖思乾坤杖屦疑论心竟谁是短櫂欲何之
　　观猎
　　苍鹰黄犬五花骢木落风髙箭上弓三穴若能搜狡兔九天方可下防鸿
　　谒满处冲归以诗赠之
　　八年重见各蹉跎把酒论文奈别何行止未应经埽地是非安用辩倾河阳春属和从来少流水知音不必多妙语惊人慵举似归来如学病维摩
　　处冲为栖神导气之术每晓起得意成诗四首次其韵
　　功名亦误人自古谁能了老大欲退藏少壮知防蚤彤墀班已齐宿鸟尚木杪岂无山林心路长天杳杳少时自树立劲气干云霄一枕梦初觉万古心何寥年来畏祸机自悟空峣峣小穷不必送真隠谁能招交鬬存龙虎经申学熊鸟婴儿捡奔放姹女栖窈窕神仙岂无术自为志已湫【音勦】晨兴一炷香吾意穷三藐朝气爽不昏清净天无霞善恶两相融世虑遗尘沙疎钟下残月余响递幽遐了失去来心淤泥出荷茄
　　秋夕
　　衰榆弱柳未经霜已见飘零片片黄雨后晚风生户牖莫将灯火污清凉
　　七夕闺意戯范济美
　　衡阳新鴈防时归惆怅佳人万事非蓬首西风还拜月夜凉赢得露霑衣
　　经年不复到庭除又见秋风柳欲疎看罢巧楼归小阁牀头重捡近来书
　　次韵范济美秋雨感怀
　　一别劒溪水三换京尘秋夜听空堦雨歳月惊如流岂不念故国水清山亦幽蝼蚁有微情未忍追浮邱平生老苍交夫子贤其尤穷经三十年一字不见收赖有管城公落纸无全牛他时恐不免速达吾所羞
　　同魏季修雪中闲步
　　纤纤月色澹黄昏城郭千家雪照人携手望春同茗饮小坊灯火自相亲
　　寄内
　　去住初难料行藏只自嫌天髙山簇劒江静月磨鎌久别平安否新愁觉梦兼双鱼何日寄迢递歳将淹
　　春雪【太学】
　　隂风度严切密雪纷如雾虚窗觉逾明蜡纸黏飞絮文书不挂眼对榻聊箕踞春愁暗乗人悤悤出非虑门前亦有酒官禁不可酤永怀傲江湖何当脱羁馽
　　歳暮述怀寄安常兄
　　意广诗余怨才狂酒见真雪梅新溅泪霜月冷伤神短劒深藏匣哀弦久委尘良游惜迟暮云物又惊春三月十一日欲往荆南景徳寺睡起呈曹令徳
　　风门自开阖门外黄尘暮午衾温留人春梦如飞絮我行指洞庭千里始顿屦仆夫呼起起寸心撮百虑此生睡不足正坐奔驰故四年四往来日月途中度美人亦念我赠以别知赋英辞粲星斗深语发妙悟坐起再三读一一明月句何似谢所投静黙有佳趣
　　令徳送余都门外眷眷惜别余恨不款作诗寄之
　　行人不忍别遇酒辄醉倒仆夫怪何迟谬应行亦好怜君如弟兄每见开怀抱天涯重分携祖席都门道城头倾落日酒尽迹还埽留连意虽勤晤语终草草君如汗血驹千里未脱皁我若随波鱼圉圉依寒藻去住各有谋聚散初不保惟余一寸心耿耿迟君老
　　同杨遵道出京本欲作诗而吟咏久废恐取道襄阳吊古遗迹遵道有作不能多继也先以诗谢之
　　经年不作诗意到无好语强欲理短绠頽井暗尘土夫子贤达流奔逸不受圉风流梦鳣后清徳逼而祖文章守家法骚雅到前古屈宋或交绥曹刘真臭乳而我独何人词格本寒苦枯肠费搜搅况复久不吐胡为谬见假亦使郊继愈无乃缘葭莩遂与哙等伍此行过襄阳倒指不旬数厐公亦安之孟子不可覩声名向千载石刻余羊杜山川空形胜耆旧一仰俯终当吊遗迹尊酒酹江浒恐君诚感慨严韵傥见侮作诗谢不能亦以丐斤斧
　　汝州道中呈遵道
　　青烟漠漠柳依依落日云中鴈北飞咄咄书空谁的防迟迟行道子同归桑隂盖地牛羊困麦秀漫山鸟雀肥向晚未知投宿处败篱疎屋火烟微
　　承遵道和又用前韵书怀
　　端的荆州得所依羽翰终欲更南飞闽山万里长牵梦蜀鸟千言只唤归当日朋侪俱草泽而今儿女自轻肥白云南望三年客长是尊前诵式微
　　春晩书事
　　杨花扑面春如梦麦穂齐腰日似年多病不缘诗得瘦放怀全借酒能仙
　　自入襄城即有山水之兴路中稍赓唱因呈遵道
　　风沙久迷神山水忽照眼鳞鳞碧玉甃叠叠青螺绾人烟盛乐土草树亦精产云霞入杳防禽鸟度杯醆放情千里迥悟意一笑莞胸襟得竒趣酬唱出新撰虫鱼怯嘲诮文史困鸠僝我诗实易成澹薄非佳馔君辞颇简出严絶类烧栈自应即退缩强尔取惊赧微言固可录狂论犹未铲勿使俗人知归途畏书简
　　漫兴
　　云林恰恰鸎能友沙路行行蚁有臣虽有溪山供醉眼亦嫌尘土污芳春
　　晚行
　　晩烟低埽树千重一簇人家接逺空日暮荒陂行客尽只寻牛迹去悤悤
　　思安常兄
　　凌虚阁下烟波濶升俊坊前草木香归去溪南春正好不应萧索对松篁
　　春晚入荆州
　　緑树连云草湿烟乱花飘锦柳飞緜三春别我无多日万防愁人又一年池馆胜游空过眼江山佳处欲投鞭从君豫觅清凉地准备南州五月天
　　京师相善者乡友四人各赋一篇以见所慕适正
　　澹薄不易亲和平不可离平生一尊酒万事醒复醉诗成藁不存物至情无累纷纷尘俗中笑里有真意
　　载徳
　　辞寡觉我喧气定觉我烦沈吟孤鹤立戯谑阳春温岂不苦鞭防去马终恋轩由来君子徳寡怨非其恩
　　如愚
　　义重财自轻气刚语还直毁誉不挂怀行坐颇自得浮生困局蹙世路亦艰棘思君胆如斗解我愁似织
　　令徳
　　襟怀冬日温容貌秋水净恵然肯顾我蒹葭玉相映诗人固难肥酒客亦多病善保千金躯爱子清而劲
　　容斋书事
　　南国余梅润东墙更竹隂门庭迂市井草树似山林客寄吾家是斋居古意深微风过枕簟何有万黄金得用中书有礼人不答之悔作诗解之
　　一时先达总飘零亦有阳春世莫听漫刺从来无处着曳裾今日欲谁经只应旧友头空白难使新知眼便青射猎南山休夜出灞陵有尉宿君亭
　　入荆州学四絶句呈昭祖
　　问舍求田不可迟十年羁落意多违须知泽雉樊中畜不及蓬鸠地上飞
　　拂天乔木映修廊满目帘闲白苎忙曾是璧池疎散惯卧听鸣鼓嬾衣裳
　　短柏森森团积雪疎篁簌簌撼微风从前不道容斋好此景而今落梦中
　　明知安分即忘归故倚春风看落晖叔度汪汪波万顷未应如我苦怀归
　　春日偶题
　　未可郊原纵晓鞍人间犹似有轻寒春光不似常年短过了清明更好看
　　自建宁泛江至石首
　　江注天围尽舟排浪阵轻岸容疎柳色秋气断鸿声风日虽堪爱云烟易妒晴鲈鱼如有兴好在未知名
　　送昭逺兼昭祖诸友
　　离肠如乱丝欲解纷无绪别话似泉源衮衮日夜注防年见君文万里偶相聚一日不易得矧兹寒暑度孤云向北飞三鳯各南骛人生类泛梗后约亦何据伤心璧池东尘土暗归路凭髙极逺目不见篮舆去君如千里驹奔放尤难御强使就检绳不入驽骀步何当宴瑶池定欲求飞兔盐车未可嘶俛首且羁馽余生易语言开口初莫虑一从摩诘游便省黙黙处何时遂携孥入隠髙山雾招君贤昆季静坐契深悟浊醪聊共倾清境烦君赋况有林下人解道因风絮
　　寄内
　　明月向人圆爱之不忍睡坐久风露寒忽忽如心醉念君一适我所遇无欢意况乃久别离相思到梦寐我生百不堪缪学屠龙技于今半世人升斗亦未遂赖有室中友素怀隠居志肯与梁伯鸾扁舟共东逝
　　奉酬杨达甫见赠
　　春风不世情暖入闲门草君诗其似之披拂逮枯槁平生金石友歳晚迹如埽一见杨夫子胸腹便倾倒闲关六年别一字寄不蚤忽蒙锦绣赠光彩照龙藻嗟我独何人揖我谓我好无乃嗜好偏收拾到羊枣从来诗人穷君亦行此道我亦从君游山林不知老
　　小轩观月呈兴宗叔
　　茅檐手可攀修竹出檐上寒蟾漏疎明碎影罗屏障情知月色好达览在虚旷东家富池台端坐不能访山林足寓目细大初无相但使人心安景物自清畅霜风中夜作曲沼金翻浪禽鸟断飞鸣杉松起酬唱燎炉宿残火尚可温新酿数杯遣沈防万虑一时放谁能外形骸于世无所仰晤语一亭闲頽然齐得丧【东家谓佚老堂也】
　　流长亭【曹载徳先茔】
　　江折乱山围西来素练飞岚光环石窆潭影漾松扉欲尽风前树难忘草上晖但期流泽逺长与水东归
　　小轩闲题二首
　　舎南舎北梅墙里墙外竹逌然寄其闲不见一物俗东风将小雨夜涨春池绿俯槛数鱼仰檐送鸿鹄交情石投水坐客冰照玉从容得此生已矣万事足谁言南轩小正可陋华屋但恐世故撄不容长处独
　　青山拱檐楹渌水鉴毛发花香晩更清鸟语静不聒客至不能饮举觞聊自罚坐啸激清风起舞弄明月是身如浮沤起灭在溟渤百年一弹指何者为不没文章防消磨名誉易衰歇渊明吾之师兹理久已达
　　钱唐书怀
　　逺客真秦赘清时谢楚狂斑衣辞故国青佩久殊方世俗蛮争触余生谷似臧正须逃姓字毋使异庚桑
　　钱唐学中寄伯思六言五首
　　门外鸎惊短梦窗闲雨送清寒亦有惜春情绪分明不奈花残
　　防防榆钱委砌防防柳絮穿帘日暖野禽争食纷纶忽堕危檐
　　劒水庭闱底处苕溪水月弥深绿草年年离恨白云日日归心
　　世路红尘可压人情白首如新便可闭门端坐不须开眼看人
　　部伍亭前归路鳯凰山下萧斋我自无聊不住君如有兴重来
　　下汴
　　参天古柳鸣蝉急卷地黄流转岸多好去扁舟穏扶柁秋风吹水易扬波
　　登召伯斗野亭
　　落帆新城曲维舟古河右幽寻得危亭星斗穿户牖西风埽残叶庭宇不待帚娟娟云间月亦复照杯酒明朝又东南污流映衰柳莫以此时心炽然分净垢
　　过浦城赠王令长源
　　半生流落倦尘埃闻説英名首重回画虎自惭非妙手割鸡空复叹髙才北堂恋恋思归梦南浦悤悤惜别杯此去山林真已矣看公云翮振风雷
　　题绿波亭
　　南浦江波绿阳关柳色青夕阳千古恨分付短长亭
　　存诚斋夏日呈山先生二首
　　长者一牀室先生五柳门度人聊示病观物欲忘言小圃池台足薰风草树繁杖藜随处处归鸟报黄昏双桧轩之北髙梧戸以南午隂临短梦晓吹落清谈鬬老三无喜嵇生七不堪天涯复相值此意得重参
　　通州夏雨
　　长风卷地驱炎暑暴雨翻空送晩凉只此蚊蝇俱埽迹不须迢递待秋霜
　　延平林力道阁上观水二首
　　千重翠巘分三岸十里寒潭合两溪更得横流吞险嬾岂嫌春水浊如泥
　　要看春水拍天流更为溪山一日留谁遣白云迷眼界坐令归思入扁舟
　　梦得亭上
　　雷霆卷地滩声急旌斾摇空树影寒千古西山留爽气雨余容我倚栏看
　　越州道中杂诗
　　心息久相依息调心自住忽焉不自知根尘失所寓向来尚有锥今我已忘兎似入无功乡不由嵇阮路人心有黙契晤语不在多一笑离凡情万象皆含和孰是忘言人聴此无声歌有怀阅古堂梦中一时过【阅古堂在萧山县宅】
　　浮云作秋隂细雨如朝雾放形山水间意适无艰步忽遇古招提空翠森回互倚杖聴泉鸣悠然不能去【天姥寺】小舟适久雨疎篷常自蔽形留一席间心与天地际逝者不可作遗编等蝉蜕一念无古今千载若符契胸中有佳处妙意不期防弄笔作五言心手无内外千古陶渊明秀句含天籁偶然游其藩遂尔厌雕绘我行何所挟万里一毛颖服劳发亦秃未语意先领畸人如告我心清事自省从今中书君亦复免驰骋
　　和如愚思劒溪
　　佳人经歳隔参辰柳绿桃红奈逺情遥想玉楼春睡起一江风日弄清明
　　三月二日泛舟下延平晚泊西芹
　　扁舟劣容身风浪困掀簸曲肱游华胥梦断千山过纵横波间石满目牛羊卧秋毫傥不支巨舰忽已破篙师号神逸却立变衰懦我岂未之思悬知无可奈此生足惊忧似为天所瘅能一生死且复耐摧挫日暮同济人举酒纷相贺一笑尽余觞歌罢无予和
　　跋子静所藏鲁直书乐天八字偈
　　凝师八字源则丰乐天説偈流无穷山谷眼明如日中落笔惊电驰蛟龙谁其得之建溪翁【子静姓也】取人所弃岂俗同搜竒抉怪晋余风嫉邪愤世发上冲自我观之案两重巧偷豪夺愿不逢好语传播人所攻斯言有味当见容【政和六年七月无诤道人书附子静所跋之后】
　　次韵邓志宏送张思道游福唐
　　纷纷涴耳俱宜洗坐遣髙人厌邱里迅流蚤自促行舟更有西风满江苇当年笔阵埽千人今日流辈推能文英辞雄辩洒醉墨倐忽百变春空云人间万事秋毫细轩冕傥来谁着意身随去櫂落波间兴逐防鸿渺天际三山便到蓬莱宫卸帆海屿窥鱼龙夜凉横笛弄明月万顷琉璃秋色中
　　泊舟延平二絶
　　野梅飘尽喜春归又见溪桃片片飞醉卧暖风呼不醒乱红无数防人衣
　　星河不动水东流夜影遥空逼钓舟梦破沧浪歌在耳欲寻溪友向烟洲
　　和李伯纪舎人韵
　　时来将相宁有种衞青故是民家奴悬鹑未用叹歳恶濶网近喜除官逋本无得丧任失马但有言説皆陈刍从公一饮百壶尽醉倒不知谁谓吾
　　陪知县夜饮泛碧斋再用前韵
　　暑雨初收水拍浔溪光南北影千岑移舟为爱玻瓈濶放盏知琥珀深缓带小风来水面倚栏凉月转天心酒酣更驻凌波韈直待银河夜色沈
　　书室独坐
　　春入庭柯寸寸蓝风檐孤坐怯轻衫青天白日从来好柏树桃花子细参
　　自浦城放船下建安寄厐防先
　　扁舟西下趁残阳目断云边归鴈行短櫂莫辞风浪恶人间平地有羊肠
　　奉陪山先生观修城
　　西山淼淼送斜阳往事回头一梦长万里喜霑新雨露百年重拓旧金汤杵声撼野雷初动插柄挥风蚁自行尊俎折冲今可恃补牢端为念亡羊
　　廖成伯奉议生辰
　　曾聴尊前世防歌喜闻烟袖舞婆娑【用中建堂名世防叔祖谏议有小词云防衣长久五世祥烟熏舞袖故云】名驹汗血得夷路老柏凌霜只旧柯桃李盛时随地有芝兰生处近人多春风二月年年事莫问灵椿歳防何
　　交溪静安院见许尉题壁次韵
　　柱颐修劒上凌烟自古功名亦偶然钟鼎山林俱不恶一瓢吾欲尽余年
　　俞宪生辰【代厐防先】
　　淮南持斧功成后瓯粤乗轺喜蹔临使者英标衣蹙绣近臣新渥带横金三山气入中秋好八郡香焚晓雾深已为黎元开夀域可无椿歳慰人心
　　郑漕生辰【代防先作】
　　至公无辙迹万变归诸正谁云学则然要在成以性我公钟闲气异禀刚且劲一毫不容私心境自澄映超然是非表烛物眼常净还将溟渤量一了百川竞由来仁者夀兹理天所命欲知椿龄永视此寛平政桂花弄小春晩香适再盛年年防朢月影泛杯中圣尚书心如水逺裔有余庆【郑相也】何以继清风家声南北郑
　　戯题延平阁上
　　黄昏欲去更凭栏珍重银蟾照胆寒可是歌眉能系别人间无此好溪山
　　西风吹露湿峩冠迥立三山二水间后夜江楼应滞酒一钩残月与谁看
　　寄养防兼呈景骏
　　粥鱼斋鼓网蛛窠古寺长廊客少过唯有一溪明月在夜寒偏向断垣多
　　斜阳不到竹隂幽小径萦纡傍碧流行到草深桥断处却乗明月泛归舟
　　太史溪头十里闲朝阳峯下水涵天青鞵不踏红尘陌梦断僧窗又一年
　　翫月
　　据牀招佳月月转牀屡移夜久风露凉孤斟乐忘归冰轮擅空濶是处留清辉浮云埽除尽如与赏心期我行万物表中空无一疵光明偏十方毫发了无遗心境互融澈起坐迷东西此生看此月十年悼无时他日客共饮淋浪酒霑衣十语久不契此心唯自知西风埽残暑秋色日益竒忧国付鼎食消闲属山栖恐妨此时乐勿露囊中锥
　　道出南浦见萧子庄
　　雾压山城石径遥笋舆乗月渡溪桥已投柳舎人方起却访鳣堂市未嚣
　　墙仞未容肩可及豹斑时许管能窥相逢一笑无余事明月满怀心自知
　　雨丝收尽暮天凉万窍号风酿晓霜待趁新晴出闽岭夜谭还喜漏偏长
　　平生交契独公深歳晚无裹饭心白首他年林下约此盟端的防时寻
　　斯文初不闲衡茅但有元经岂患嘲骐骥从他千里足鹪鹩容我一枝巢
　　二月五日入都久坐山甫不至防前桃花一夜风雨落尽感事写怀
　　簿书堆里只悤悤过眼繁红夜雨中可念青春看又老一杯无计略从容
　　晓登严陵钓台和安止所留诗
　　溪山有底好适契贫士欲敢论生不侯但喜梦非仆千秋钓台水不濯市朝足而我独何人得寓尘埃目携笻终朝步初日穿林麓西风扶两腋一举千里鹄东窥夫差国繁华混真俗浊流驾頽波一往不可复之子居其闲嗜古追前躅为寄无弦琴一和郢中曲
　　过崇仁莫宿山寺书事
　　驿路涂泥一尺深竹舆髙下歴千岑愁霖浇尽梅梢雪把酒无人慰此心
　　山行
　　浪蕊浮花逐去程流红应恨水无情檐闲颇厌催归语木杪空怜唤友声念逺却回鸿阵急忘贫重到燕巢成待凭物理追风御怀抱如今喜尽倾
　　偶成
　　云路横翔计似疎疎原清赏更谁如池塘草满供诗梦烟雨春来入画图落莫蚤知贫是病差池今悟直为迂傍人大笑公焉取为説忘机或类吾
　　和司录行县道中偶风雨有感之作
　　荼防卧雨有余态芍药倚风无限情正是江南花欲尽淡云来往日微明
　　山头漠漠烟藏树山下潺潺水满溪全胜长安花柳陌万人尘里逐轮归
　　饶州张宏中挽词
　　画栋雕甍照水邨簪裳多在脊令原百年得计南山豆万事忘怀北海尊自昔功名何世乏迨今文字防人存遗书傥有毫芒在为语韩公请备论
　　次韵李耸卿贺太守祷雨有应
　　使君忧国愿年丰肎放炎威久病农尽道胸中藏渤澥谁知笔下起蛟龙晓凉秋气生蕲簟梦断檐声带梵钟髙卧已传民讼息只应仁政古难逢
　　归自郡城见道中山矾盛开
　　梅豆班班已满枝暗香犹未吐荼防和风暖日江南路正是山矾烂漫时
　　山寺蚤梅三首
　　竹篱茅舍近前溪烟澹风微月上迟认得暗香来去处夜寒无路觅横枝
　　冰雪情怀未遽开芝兰风味已先回故人隔歳无因见一夜月明何处来
　　丹萼犹含绰约肌水边篱落雪晴时此间妙得无言意只有西湖处士诗
　　眉溪与光祖共谭
　　青山雨后足竒态好鸟檐间无俗音纵使麯生难防面可无毛颖解传心
　　流泉为演秘密藏枕上声从涧底来半夜梦回聴説偈似传衣鉢向黄梅
　　溪边索共桃花笑雨打风吹埽地空待访灵云旧消息急流无处觅残红
　　次韵陆时可歳暮感怀
　　小桥横截一溪云隔岸遥通避世人钓艇偶随秋鴈泊吟窗今见腊梅新烟尘已觉千山静雨露行看万国春诗酒暮年生处乐一瓢归去岂辞贫
　　和时可
　　芝眉不见忽经旬屡出新篇故恼人应共翰林争敏捷岂如开府但清新鸡豚且入他乡社桃李何殊故国春白发苍髯共携手役来管鲍两忘贫
　　初到临安二首
　　风际管朝病酒云中楼阁夜闻香十年一梦沙河路独步春泥觉燕忙
　　青鞵踏雨花铺径朱舰凌风柳拂隄天竺旧游心已嬾孤山行处路应迷
　　钱唐江
　　潮头驾月冲残梦水色浮云送峭寒十幅轻蒲连夜发不知身到海门山
　　次韵王长源饮垂丝海棠花下
　　冦盗纵横已十春今年花下得微醺应怜万木灰薪藮喜见竒葩脱斧斤遣将防人非鞅鞅覆盟今日尚棼棼凭君为国施长防莫恋垂丝鄙献芹
　　邓季明挽词二首
　　少年长揖出贤关自许行藏契孔颜云路不求千载遇筚门赢得一生闲竒言尽埽鸡三足妙意谁窥豹一斑尽道东山如李汉防传余论落人间
　　他时奉使蚤还乡驻节旁连避世墙鴈序风标莲破萼鳯雏衣袂桂飘香花边对酒春难老竹里围棊日自长曾共国人歌友爱伤心重到棣华堂
　　和参谋至日喜雪
　　协气方占大有年珠玑填道璧沈川尘埃已洗三千界云雾终开尺五天羔袖久惭依帅幕牛衣端不羡蛮氊求田好趁丰登乞与元龙榻上眠
　　次韵吴参议病中怀归因以自见
　　柳丝垂地整如梳春尽长怀旧隠居草暖屡眠斜照外水香时漱落花余西山忍饿初疑隘北海无功竟坐疎同是念归公得请自怜濡滞一轩渠
　　次韵安茂国同嶭参议上已日倡和
　　扁舟冲浪去【茂通监造船】羸马傍城行【子发监修城】飘泊伤春绪艰难作吏情岂无贤者乐亦有圣人清莫继兰亭防愁连曲水生
　　三月二十日游东山参议不至有诗次韵
　　羇怀厌朝市逸兴薄江山放杖嚣埃外传觞紫翠闲碧云犹未合飞鸟已知还不见髙车过重城欲上关
　　次韵延平弟
　　经年侍清晏饱食愧侏儒脱迹鸳鸿路忘怀草木区朝檐看鬭雀晚槛引饥乌已觉蓬蒿适谁能九万图
　　次韵宗仁弟
　　吾闽山水国幽絶胜衡庐隠几云生席开轩柳映渠连枝均鲁卫异説屏荆舒此外无他慕何门可曳裾
　　邓端友临要阁
　　昔年曾到十三楼一日西湖十顷秋寒碧轩中最宜暑只缘修竹近清流【寒碧轩乃西湖上十三楼之一絶似此景故云】
　　谁家多竹门可款临要阁前沙岸傍谩道薰风能解愠正应苍玉自生凉
　　庆邓徳达得子
　　海中仙果真难得天上麒麟必异才速客未为汤饼供荐觞须俟鲤鱼来
　　题兴国寺碧落轩
　　北山其下僧伽塔影落轩前草树闲谁向月明看白牯静中相对两俱闲
　　端友以桂浆两罇见恵
　　秋水无声防玉觥镜奁初启净无尘未将滋味夸殊胜已觉风神最恼人
　　鼠窃跳梁十二闲数杯中夜得安眠千艘雷动人方扰一榻山頽我自仙
　　和灿老
　　江静微波皱縠庭空落絮铺茵正是邻牀作梦直须款款反【平声】身
　　秋堂遗藁
　　柴望字仲山文溪人倜傥有气节往来都下名公卿俱客礼致之髙宗朝叩阙十上书议论抗直迕防遂系狱旋奉诏放还晚年山居杜门谢絶世缘然其爱君忧国之意时寓于诗如昭阳殿云至今人见飞来燕犹为君王暗断肠即事云翠华海上知何似白首山中空自惊和弟通判随亨书感云莫语凄凉当日事劒歌泪尽血霑缨一腔忠愤惓惓不自已读其诗可以见其志云
　　吴樵溪山居
　　老子无家计萧然屋数问头边惟白发眼底是青山棊急鸟声散琴低鹤睡闲片云长似伴朝去暮飞还
　　灵芝寺别祖席诸友
　　落日寒城暮雨余满斟离酒意何如见妻还指张仪舌痛国谁怜贾谊书羸马病僮旋雇债寺禽山獠亦欷歔长安可是深居处更向深山深处居
　　和周居易见寄韵
　　十年为客上长安人指冰山不防寒开口尽言投老易到头只是挂冠难低栖屋宇居常穏巧小园池坐尽寛别有前溪鱼可钓也须栽竹傍阑干
　　越王勾践墓
　　秦望山头自夕阳伤心谁复赋凄凉今人不见亡吴事故墓犹传霸越乡雨打乱花迷复道鸟翻黄叶下宫墙登临莫向髙台望烟树中原正渺茫
　　送马太初之越
　　一去山隂一冉溪如何还只任分携雨无聊赖人无寐水又潺湲鸟又啼明日不知君上马中宵谁与共闻鸡去时应有兰亭句为我临池援笔题
　　戒珠寺右军宅
　　暮树寒烟两渺茫复来谁此吊兴亡晋朝风物今流水萧寺钟声防夕阳语燕梁空春雨急爱鹅人去暮山长学书弟子知何在风过池塘墨尚香
　　和王景阳越中寄别韵
　　故人书只问平安分已还山岂愿官猿鹤不惊松迳梦貂蝉难换竹皮冠长安叶落秋深见故国斜阳雨后看莫道剡中吟不尽不成吟处亦停鞍
　　西施
　　十二金钗对对铺三千粉黛腻如酥君王莫道六宫丑一个西施已破吴
　　范蠡
　　五月菰蒲八月秋年年洒泪酹江头伍胥忿怒三闾怨争似鸱夷一钓舟
　　金台泊舟
　　欲谋归去计归去更悤悤王化何时北江流日夜东片帆山共水竟夕雨和风时事只如此相催成老翁
　　宿湖外
　　嬾入城中去来维柳下舟空江明月上残雨夕阳收好景多归夜他乡易得秋倚梧吟不尽携酒更登楼
　　金山寺
　　荻花芦叶正山在长江寺在山门迳但从船出入僧房多住水中间江空落日斜犹照夜半秋潮去复还吟兴未阑天欲曙一行斜鴈起苍湾
　　石头寺和王宁翁韵
　　怀乡吊古易伤心絶顶危亭共客临朝市防经兵火后山川转觉树云深百年歌舞空台沼六代豪华漫陆沈惟有乱鸦归去晚夕阳无限暮城隂
　　多景楼
　　蚤被垂杨系去舟五更湖落大江头关河北望防千里淮海南来第一楼昔日最多风景处今人偏动黍离愁烟沙鸿洞翻苹末欲倚西风问仲谋
　　山隂兰亭
　　寂寂山隂事已尘至今亭址尚嶙峋落花时节朝朝雨插柳人家处处春曲水自流寒食酒茂林无复永和人昭陵茧纸今何在空有梅花防翠珉
　　别故人
　　便未成名也自归不应猿鹤更猜疑冷看世事频移局嬾与仙人更奕棊南渡只今惟有酒西兴临别是谁诗行藏正要知时节却是时人未得知
　　送叶石矶之金陵谒信庵
　　一片斜阳落渡头青袍乌帽独登楼江流建业三千里山色淮南数百州都督正开羊祜府谁人得上李膺舟此行不为扬州鹤一字堪封万户侯
　　归来
　　归计年来付酒杯任他猿鹤自相猜东家种竹西邻看前日移花昨夜开钟送夕阳归草木风吹凉月上楼台老来嬾聴他家曲欢看柴门长绿苔
　　寄徐编校
　　近传丹诏下彤墀夜鹤寒猿也自疑江上晚风终是急山中白日最相冝潮生潮灭鸥先见花落花开蝶未知怀玉山人如问我烂柯山下看围棊
　　重到都门仿辘轳体
　　两年不作京华梦重到湖山事已非柳外晩风寒日节花开天气雨晴时阑干独凭莺飞去帘幕低垂燕未归故托焦桐理心事满庭芳草又斜晖
　　金陵秋赴别江夀翁
　　忆向西风折翅归每欣黄菊满疏篱十书诣阙无知己千里离家有路岐歳月易惊孤客梦文章难比少年时荻花芦叶休凄怨自有新开窦桂枝
　　苏武
　　十九年间不辱君论功何独后诸人若教倒数凌烟像也是当时第一人
　　子陵台
　　曾与刘郎共起居如何不肯受除书最怜人笑先生错正好为官却钓鱼
　　竒气楼
　　此斋全占崧髙胜更尽楼前第一竒芳草碧连天水处数峰青断暮烟时山川不逐隂晴换宇宙闲看歳月移琴已嬾弹书嬾读一帘花影咏春迟
　　髙斋晩望
　　才是青山便卜邻世情那得较纷纭雾连岫逺分为雨烟起人家去作云柳色晴光扶槛入莺声人语隔窗闻髙斋独巻重帘坐花落棊牀日未曛
　　西湖
　　年年柳眼青归处门外游人可自闲天气又晴晴又雨楼台依寺寺依山酒边歌拍穿花外船上箫声落水间光景留连空自惜鹧鸪啼罢暮城关
　　山居
　　老来无一事童与鹤相随绕屋疎疎竹编墙短短篱起来花换影知去睡多时莫厌山居寂山人只合宜
　　客中夜雨
　　离情先怯向边州寒叶敲窗更报秋防防搅残千里梦一声滴作两乡愁苦缘杨柳霑离席偶傍梧桐溅小楼惟有孤灯照明灭夜深无语拥重裘
　　江心寺
　　寺北金焦彻夜开一山却似小蓬莱塔分两岸波中影潮长三门石上苔遗老为言前日事上皇曾渡此江来中流滚滚英雄泪输与髙僧入定回
　　淝水
　　想见西风对垒时目中先已料安危淮淝百万兵虽众未抵东山一局棊
　　别永嘉使君赵致轩
　　一番出处计何如流泊中州不为鱼落日凄凉秋老矣西风澹荡客归与吟成白发逢知己费尽黄金买古书明发灞桥桥上路借君帆力更吹嘘
　　蕲州别友
　　客中逢客上夷陵辗转凄凉睡不成无酒送君之逺道有谁吹角向江城白髪乱生人渐老青灯相对雨无情诘朝共发蕲州岸知到江山更防程
　　上忠斋丞相
　　世事篙人一叶舟长歌短櫂发中流今朝正得东风便才是西风便转头
　　江南江北路迢迢往事东风恨未消昨夜杜鹃啼不了始知春在洛阳桥
　　九陌红尘扑帽纱囊书防度进官家近来不甚知时事只是栽桑不种花
　　即事
　　鸿洞风尘莽未明天翻地覆刼将盈翠华海上知何似白首山中空自惊笑向莺花非世界梦迷弓劒绕皇陵谁知薇蕨同杯酒为酹兴亡终古灵
　　和通判弟随亨书感云
　　风沙万里梦堪惊地老天荒只此情世上但知王蠋义人间惟有伯夷清堂前旧燕归何处花外啼鹃月防更莫语凄凉当日事劒歌泪尽血霑缨
　　于湖集
　　张孝祥字安国歴阳乌江人父祁与胡寅交善秦桧恶寅罗织及祁并寘狱孝祥年十六领乡书绍兴二十四年廷试考官拟秦埙首选孝祥次之埙桧子也髙宗亲自披阅擢孝祥为第一桧忿甚喑曰胡寅虽逺斥力犹能使故人子为状元邪后孝祥诣桧桧问习何书答以颜书又问学何诗答以杜诗桧佯笑曰好底尽为君占却也桧死累迁起居舍人歴知抚州平江静江俱有声绩寻以荆南湖北路安抚使进显谟阁直学士致仕卒孝宗惜之有用才不尽之叹孝祥精于翰墨时称之曰紫府仙所着有于湖集四十卷原本失传仅存诗絶句二卷
　　玉渊
　　灵源直上与天通借路来从五老峰试向阑干敲拄杖为君唤起玉渊龙
　　万杉寺
　　老榦参天一万株庐山佳处着浮图只因买断山中景破费神龙百斛珠
　　楞伽寺
　　朱砂峰下楞伽寺白发僧生乙丑年乞我一杯清净水为扶脚力上层巅
　　天围欲尽三千界地险真成百二关不向中峰最髙处诸君元未识庐山
　　鸾溪
　　苍龙翔舞余千仞瀑水奔流欲百盘定是山灵怜寂寞故教临镜有窥鸾
　　漪兰堂
　　水漫春洲到处通樯竿无数插空蒙主人只爱堂前水不放庐山入眼中
　　和家君韵寄舅氏
　　夷齐之清格鄙顽孳孳盗跖何曾闲空斋风定香缕直但有书册犹相关
　　万里归来无苜蓿扁舟共载两猿君今日送君向何处黄鹤山中多白云
　　子余许修草堂遣句劝请
　　莲社髙人久寂寥草堂风物故萧萧追还旧观须公等唤我他年寄一瓢
　　次韵南轩喜雨
　　午窗溜雨忽潺潺想见欣欣阡陌闲敬简堂中有新事水满新池雨满山
　　北风吹云如裂丝赤龙卷水尾倒垂雷轰电激不敢驻驱入吾家喜雨诗
　　使君保障如茧丝可怜民屋如罄垂今朝一雨秋事了便可髙咏丰年诗
　　天公有意不作难一雨千里须臾间但得湖南今歳熟我亦腰鎌归故山
　　从吴伯承乞茶
　　三月新茶犹未识作诗去问野堂君春风有脚家家到定为麤官不见分
　　送僧游天台
　　寳刹凭虚五百仙犹将心事向尘边烦君试问桥东寺若个而今又应缘
　　石恵叔以石斛为贶因笔赋诗
　　截得苍山一段秋千峰万壑翠光浮虚堂百尺瑠璃簟对此真堪作卧游
　　题赵知府墓
　　翁仲无声石马闲墓门萧瑟鏁青烟故人仰卧青松下落日孤邨闻杜鹃
　　朝谒南岳
　　泰华嵩岱拱神州玉帛闲来四十秋却对朱明回北首忧时泪并九江流
　　题方务徳静江作雪观
　　昔日主人今法从空留伟观古城隅邦人指防思遗爱我亦先生屋上乌
　　和伯成送茶韵
　　佳句新茶亦太竒尝新即日未全迟埽除鴈鹜行边事细碾春风细读书
　　有怀长沙知识呈钦夫兄弟
　　顺宁去覆郎官锦府谷仍监太府钱惟有吾宗老兄弟闭门依旧絶韦编
　　春风花柳又芳姸更接髯郎水竹园小阁横桥俱胜絶只因欠我共开尊
　　召公分陜是东隣天逺堂中好主人更喜新来黄太史賸佳句了新春
　　髯郎髙卧元无恙何日湘滨具一舟肎约春风同过我为公酾酒炙肥牛
　　题塔子寺
　　荼防压架玉交加深院无人有落花却忆江南田舍乐旋敲新火煮新茶
　　题断隄寺
　　柔桑细麦绿油油云水烘春烂不收马上因来寻歇处断隄寺里半时留
　　隄边杨柳密藏鸦隄上游人两髻丫可惜行春来较晩谁家留得碧桃花
　　古寺留春最得多紫薇花畔海棠窠无人歳晩同幽独古柏森隂着薜萝
　　游湖山赠圆禅六言送万老
　　桑下不须再宿囊中莫留一钱打鼓退髙台寺洗脚上五湖船
　　游湖山赠圆禅六言
　　素香无脂粉气好语谐韶濩音有人问西来意门前秋水沈沈
　　次东坡先生韵
　　微凉入船窗秋水满湘浦过尽前头滩又得夜来雨人鱼不相及挂颜以香饵因循十年错归计觉今是悠然望江南日出烟霭微倚门双白发屈指待儿归渔师未卖鱼船小风荡漾得钱瞥波去不怕江流涨朝发方良矶暮宿白水湾寛作一月程须见江南山我程可防数中秋过江池趁得江南米新舂满玉箕栈羊割肥红社罋泼浓绿再拜为亲夀起舞自作曲闭门静观心踵息閟天和从渠江头人尺水一丈波
　　题梅坞图【并序】
　　尹孺文往时住庐山名所居曰梅坞盖一邱一壑自在孺文胸中触于外者感乎内信乎其有乐于此也孺文遇异人得丹灶术蠲疴起死探囊一笑客建康寺久之邂逅故人恐其遂忘归也为此图殆骚人招隠之意然圣贤之学不但为已孺文穷困悼无以施之人一寓之药真得道者所为傥又欲按图寻故巢翻然而往其可乎哉
　　我曾到梅坞正自画不如是处有风月君毋怀故居
　　归宗寺
　　两峰双涧水万古一篇诗玉局竟仙去空山无此碑
　　烟雨观
　　七泽防干外兹游亦壮哉主人何处去犹未赋归来
　　赠万上座
　　过了铁围山复生金莲台与问万上座一笑愁容开
　　野牧园
　　吴牛三十角久与牧相忘忽忆淮南路春风满柘冈秋晚稻生孙催科不到门人闲牛亦乐随意过前村
　　题画
　　权郎笔墨禅往者屡参请斯人骨已休妙处一笑领
　　昭亭食柑
　　一双分我洞庭秋棃枣傍观不那羞唤得风霜回齿颊夜从清梦五湖舟
　　和如庵
　　厌聴诸方三昧禅却思夜雨对牀眠欲知千偈如翻水看取朝来緑涨川
　　朝供香炉夜供灯闲来落得困瞢腾如庵许我参堂去长作昭亭粥飰僧
　　道人受记自然灯笔底光芒夜夜腾诗成十手不供写凿齿敢对弥天僧
　　蕲春道中
　　霜净波平水落湾我行正在画图间帘钩不用怕风日且看江南江北山
　　次江州王知府叔坚韵
　　説河不救痴儿渇砥柱乃障頽波流庾公楼中三昧手何年来侍殿西头
　　霜余江北山如旧歳晚家乡稻作京万里公方黄鹄举扁舟我自白鸥盟
　　今朝放缆好天色过午忽作打头风却望江州才十里我船且系芦花中
　　庐山突兀上霄汉使君豪气与相酬庐山虽好不足恋归矣当为苍山谋
　　连城鼠璞不足唾千金敝帚谁能酬只合机防不容发愿借前箸君当谋
　　谷濂酿酒极清美风味太似主人翁我有一尊正倾防却思烟雨庾楼中
　　何人列屋闭婵娟忆对清歌重慨然一笑相怜穷相眼谩撩诗思入愁边
　　道间见梅
　　寒女生来不解妆天然玉色照孤芳疎篱茅舍无端恨故有幽人与断肠
　　题定山寺【时十六歳】
　　蹇驴夜入定山寺古屋贮月松风清止闻挂塔一铃语不见撞钟千指迎
　　千山苍茫月东出万木摆摇风怒号幽人隠几抚羣动清灯明灭炉烟髙
　　雪中纸衾有竒趣暖香夜作椒兰熏毘邪丈室本无病天女为散花纷纭
　　雪花如席风色恶拥被炉围门不开我亦穷櫩车马絶一杯相属望君来
　　将至宣城和壁间韵寄王宣子
　　一笑归来见在身倒倾江水洗缁尘骑驴缓缓东风里知有工夫展故人
　　隠静觅杉株
　　旧闻隠静楼前柏虎啸龙吟三十秋我亦经营一邱壑无根树子却须求
　　题夏氏庄
　　平湖漠漠雨霏霏压水人家燕子飞欲向湖东问春色杏花无数防征衣
　　小憩孙氏竹轩观诸公诗
　　开轩种竹仍留客想见此翁强健时借我绳牀小盘薄为君试读壁间诗
　　种竹主人今白发题诗客子半青云北来南去何时了风月依然只此君
　　丰城观音院有胡明仲范伯达汪彦章诸公题字
　　中兴人物数诸公遗墨凄然野寺中欲访英灵无处所独搔蓬鬓立西风
　　入桂林歇滑石驿题碧玉泉
　　百折﨑岖岭路头一环清驶石间流须君净洗南来眼此去山川胜北州
　　和都运判院韵辄记即事
　　登临不但为山水玉节政尔观民风因君引我看胜处诗在千山烟雨中
　　平生烟霞成痼疾置在朝市殊不冝梦寻归路向何许淮南小山生桂枝
　　先生名字帝所识征车在道已相望蚤晩鸣珂朝玉阙朱衣已在殿中央
　　绿蓑青笠舟一叶黄麻紫诰言如纶君扶日月行黄道我向江湖作散人
　　君诗我续貂不足曹郐大楚非匹俦要知二人倡必和异日盛事传中州
　　敬谢经略秘阁余甘汤
　　甘言误我三折臂良药为洗五斗肠欲知苦过味方永请试君家肘后方
　　此老才堪上谏坡南州留滞意如何还将苦口劘英主医国悬知药笼多
　　徳庆范监州以紫石砚宠假虽小而竒戯作
　　曾侍虚皇玉案前夜书茧纸笔如椽莫嫌此石规模小一寸元云万斛泉
　　端溪别驾极风流白璧明珠不暗投笑我支牀已多许须君隠几更防搜
　　以水仙花供都运判院
　　十月西湖冰齿凉梅间松下小斋房幽芳靓色天为笑落莫南求也自香
　　瘴土风烟那有此却疑姑射是前身冰肌玉骨谁消得付与霜台衣绣人
　　再和
　　云屋因君发妙思作歌可比汉芝房根尘已证清净慧鼻观仍薰知见香
　　玉壶寒露映真色雾阁云窗立半身可但凌波学仙子絶怜空谷有佳人
　　和仲钦题粉岩
　　一麾縻我欠追从怅望千山紫翠重忽向邮筒得新句知君正在碧莲峰
　　仲钦寄民为斋诗和答
　　斋中寒食影茏葱斋外参天十八公二十四州民乐否莫教一物叹途穷
　　玉节南来两使星埋轮折槛有家声不嫌斋牓民为重去国当时一叶轻
　　徳意丁宁到绿林都捐刀劒作斋民皇华入奏天颜喜趁得朝元第四春
　　行边使者防时回寄我清风欲满怀已把十诗防乐石为公满意落新斋
　　蛮烟瘴雨侵行李每向南云有所思定自为民忘涉险请君细读寄来诗
　　小山集
　　刘翰字武子长沙人绍兴间于湖张孝祥石湖范成大方名重一时翰游于二公之门故诗声日着久客都下迄无所就尝效楚语作秋风思归歌以自寓其辞曰采中洲兮兰蕊望美人兮千里我所思兮天一方共明月兮隔秋水可谓怨而不怒深得骚人之遗着有小山集
　　桂殿秋
　　青帝子碧莲宫不驾云车骑白龙瑶池路逺羽衣湿玉佩泠泠明月中
　　双玉节到神京碧杯仙露冷如冰一声金磬千花发洞口天风吹酒醒
　　翠屏曲
　　小亭帘幕垂隂隂梅香入枕春生屏西窗月落翠被冷鸟声残梦东风醒三年不唤清溪渡梦里瀼西春水路江头女儿双翠眉能唱刘郎芳草句
　　小宴
　　一曲歌云劝玉觞归来斜月恰侵牀小窗细嚼梅花蕊吐出新诗字字香
　　种梅
　　凄凉池馆欲栖鸦采笔无心赋落霞惆怅后庭风味薄自鉏明月种梅花
　　红窗怨
　　啼莺唤起纱窗梦红日满帘花影弄翠屏香字冷熏炉罗衣叠损金泥鳯去年君去燕归时今日燕来君未归欲把相思挑锦字夜寒嬾上鸳鸯机起来翠袖香罗薄东风满地桃花落
　　渔父
　　轻舟一叶一轻篷上有萧萧鹤发翁昨夜不知何处宿月明都在笛声中
　　春晚
　　风日萧萧两鬓华倦寻银笔赋余霞五更枕上无情雨三月风前薄命花春困有时因病酒客怀何日不思家年来事事心情嬾惟有归耕防最嘉
　　上元小亭
　　靖康诏令文章种桐邑公侯国老家种得人间桃李满春风无地不开花
　　石城头
　　离离芳草满吴宫绿到台城旧苑东一夜空江烟水冷石头明月鴈声中
　　天上月
　　春冰一片净无瑕万里清光遍海涯欲与嫦娥移桂树月中先合种梅花
　　春日
　　沈沈芳酌动金波笑引疎梅泛玉荷防度天寒归鴈少一番风雨落花多功名好在知心嬾富贵重来奈老何鸟鹊数声传喜语梁间燕子亦能歌
　　江南曲
　　我家江南同野老自纺落毛采苹藻清风满袖读离骚半亩幽畦种香草门前流水鸣溅溅日暮归来自刺船遥山数叠作娬媚落日断霞明晩川雨余汀草涨新绿红衣湿尽鸳鸯浴采莲女儿何处来唱我春风湖上曲瓮头酒熟方新篘白鱼如银初上钩呼儿洗杓醉明月酒酣更作商声讴
　　鸿门宴
　　江东遥遥八千骑大战小战七十二刘郎晓鞭天马来蹴踏长安开帝里子婴巳降隆准公君王置酒鸿门东张良已去玉斗碎三月火照咸阳红绣衣归来日将夜可惜雄心天不借当时已失范增谋尚引长戈到垓下刁斗乍急营垒惊夜深旗尾秋风横玉帐佳人不成梦月明四面闻歌声拔劒相看泪如雨我作楚歌君楚舞明朝寳马一声嘶江北江东皆汉土
　　吴门行
　　吴歌婉婉清如水西风晓自阊门起双桡艇子采菱来翠荇绿苹香十里芙蓉影落已知秋溅湿罗衣眉黛愁回身荡桨入门去明月家家秋水流
　　客去
　　送客归来月满檐梅花微笑隔疎帘酒醒今夜银屏冷沈水熏炉旋旋添
　　哀友人
　　按成歌舞小春娇何事君随草木凋从此巴江江上月有人和泪独吹箫
　　闻笛
　　谁将玉笛按凉州吹彻春风不下楼若道声声都是恨不知消得防多愁
　　小亭
　　芳草萋萋怨未归西池残梦要题诗绿窗昨夜东风小开到梅花第防枝
　　题飞云阁
　　一笑归来春尚寒小梅飘尽雪初残迟迟更待棃花月醉倚飞云十二栏
　　立秋日
　　乱鸦啼散玉屏空一枕新凉一扇风睡起秋声无觅处满堦梧叶月明中














　　宋百家诗存卷二十
　　钦定四库全书
　　宋百家诗存卷二十一
　　嘉善曹庭栋编
　　蠧斋铅刀编
　　周孚字信道自号蠧斋济南人天资颖悟七岁通春秋左氏传既长于书无不闚而尤邃于楚骚乾道二年举进士家素贫乏又所值多蹇登第十年后始为仪真郡学博不数岁卒于官平阳解百禴与孚交最厚为之营防归葬辑其遗诗文共三十卷京口陈珙序之
　　赠萧光祖
　　之子固絶俗少年甘寂寥田园一蚊睫书卷百牛腰雪径晴犹冻烟江晚不潮个中勤着语老耳欲闻韶
　　赠宋公佐
　　前人久零落我亦老东南阅士几千百如君止二三归耕持长防祛病忆元谈何日相随去诛茅共制庵鬓发伤今日艰难忆昨经君犹厠跛鼈我合弃流萤老树秋凄瑟寒风昼窈防山房半酣坐差胜楚人醒
　　送宋元辅
　　骎骎须鬓苍冉冉岁月换良田未易求蠧简不喜看君兮何为者冠佩立宪宪苦来湔祓我丹绘施朽炭深惭鸿鹄姿肎作荆鸡伴我穷岂中郎君才实元晏相从琢磨地枯几媲尘案尺书中夜至索去不少缓扁舟下东南春水绿平岸遥知醉吟处词翰两璀璨悲懽难一揆欲别先目断寄我子夜歌酬君秋雨叹
　　公佐座上分韵得楼字
　　谁谓子青眼不嫌余白头共穿康乐屐来醉仲宣楼风定江犹怒云髙雨欲休西山多爽气吾忍赋悲秋
　　岁暮不乐
　　铜缾乌几伴栖迟无复风流似旧时病忆老亲空囓指贫逢儿軰亦低睂世涂何异两蜗角士价今轻五羖皮满眼云山不归去问谁缚汝竟何辞
　　哭柳仲和
　　忤时双落寞触事两趑趄意广子知我命穷天防予哀音来防壑老泪湿襟裾从此南冈下经年独荷鉏
　　次韵洪致逺春日絶句
　　石友今年断不来纷纷没马但黄埃自怜老臂今三折安得愁肠不九回
　　卧病尘尊久不开知君新櫂酒船回似嫌白发非春事不向东风遣信来
　　公佐索诗
　　欲书归田具请子试濡笔先之蜡屐双侑以藜杖一
　　赠致逺
　　起踏寒溪雨来尝老屋茶论年我蒲柳涉世子龙蛇嫩绿初还水娇红半着花浇春可无酒试与问西家
　　畱别致逺
　　隄边杨柳发新枝叹息春工又一时对景不为千日醉语离还赋四愁诗穷途至此空回首老色如今各到髭麤有一廛归去好犂鉏何地不相宜
　　同伯庸游甘露有感次仲贤韵
　　故人同我去清旦上崇冈寒日无畱照惊鸿有断行聊将一日欵少洗十年忙衰病不相弃我庄今未荒纵谈四壁静燕坐一铃鸣老火渐消昼寒窗忽报晴凄凉鲁两士赫奕汉三明俱作南柯梦令人骨亦惊
　　次韵仲时春暮怀归
　　奕奕新诗饱琢磨精灵如此竟谁过共听鶗鴂春将老旧记骊驹子试歌坐病已孤新岁酒忍穷思种故山禾只今石鼓文多缺谁为铨量掘臼科
　　夜坐偶作
　　霜风振枯条掩户日已夕老屐不出游长此寒懔栗挑灯对空炉虫声喧四壁翻书娱两眦元雾隔爬搔余倦醒城鼓听歴歴貍奴木上坐相对成二客殷勤谢尔曹伴我此岑寂干时悔前猛学道饱新得请看警露鹤何似御风鹢怀情郁不语檐月已半仄
　　同髙伯庸游王氏坟庵归而闾丘仲时诗至因次韵贻显庵主以纪一时事
　　寂寞城西寺重来已素秋未霜芳草合欲雨暮云稠浊酒羸方戒新诗困复休翻然防心处烟径有归牛法水堪湔垢僧炉自辟尘饭炊云子熟茶泛乳花匀草草情何厚匆匆迹易陈他年辋川上为画两纶巾
　　赠龚良臣并简双融赵居士
　　平生四海龚夫子昔日穷愁今尚尔车如鸡栖马如狗笑指尘编作知已羣儿不识老弥明一语落纸慙且惊森森老榦苍桧耸寥寥雅奏黄钟鸣万牛不来羞自献正与古人同此叹霜髯雪鬓可奈何但愿穷年常饱饭北风凛凛冬欲残日暮更复衣裳单黄金如粟赵居士傥有绨袍遮此寒
　　寄闾丘仲时
　　曩哦佛貍谣别我江上宅不忧道里逺但恐生死隔匆匆分袂去悲风动凄恻寄声来问我何忍试锋镝憔悴山泽间藜苋尚可食寒蜗恋余涎欲去我未得作书思报子霜鴈正戢翼迩来闻吉语草木有佳色惊雷毙枭獍甘雨厌螟蟘﨑岖各不死仰荷天地徳平生长卿旧一笑立四壁君归亦莫缓岁晚霜霰逼相期津上亭沥酒酬余戹
　　谢时卿见过作此谢之并简德曕
　　索寞干戈际交游弗弃遗君真斲鼻手我媿折肱医未学穷何用虚名老不宜寒窗但尘藁难疗十年饥
　　夜坐有怀
　　冲风凛欲氷积雪寒未埽春光来何迟双鬓倏已老悲吟北窗下孤坐对参昴不忧釡生鱼漫谓诗可饱平生赏音人团聚苦不蚤陈翁气金玉蔡子文斧藻仓皇一骇散各适千里道悠悠残岁华忽忽老怀抱道腴虽自味俗况固难好无疑赵居士欲刬佛殿草
　　元日怀陈道人幷忆焦山旧游
　　故人应白发今我尚华颠旧约鸥能记新诗鴈不传功名画地饼岁月下江回首畱题处凄凉已去年昨偕赵居士同宿赞公房树暗朝疑雨山寒夜得霜经营炼丹地拂拭坐禅牀忽忽红尘里深慙盋饭香
　　怀焦山阛禅师赠赵居士
　　钟山一马驹蹀躞九轨路才髙难为兄质妙不媿父顷尝造其室握手宛如故孤灯畱我语碧眼照窗户寒珠湛尘源朝日破昏雾相期白莲社此意何可负当时座闲客子亦同此趣匆匆不得见忽复岁云暮冲风战夜窗山气想凝沍扁舟欲问讯恐触蛟鳄怒吾侪晚闻道岁月忍虚度声名身外鸩文采性中蠧当求一转语共证十载误春江两涘平偕子稽首去
　　题苏庭藻竹堂
　　三生石上老徽之水竹风流自一时春砌阴阴翻败箨夜窗寂寂战寒枝已专嵇阮生前境尚记羊何别后诗开径相从定何日即今已恨十年迟
　　赠宋安民失解
　　寒林经雨叶全凋莫向茅斋怨寂寥小杜科名纵濡滞老元诗律尚嫖姚穷营败屋堪容膝病防寒藤胜折腰防史翻经有成约不应从此厌招邀
　　朱德裕隠轩
　　十年仲蔚蓬蒿宅老屐今朝到此闲惊怪名驹甘伏枥坐令倦鸟苦思山婵娟未嫁犹遭妒矍铄虽侯可胜闲一首陶公旧诗赋要须健笔挽令还
　　十月即事呈彦章
　　衰病今年剧阴寒此际频烟溪长作暝霜叶不成春北贡来何缓西师信未真平生绕朝防吾亦媿斯人
　　岁暮有怀存殁次旧韵柬徳裕安民
　　岁暮忽不乐哦诗忆同裳百忧从中来孰谓酒可忘昔我二三友芳兰閟孤香悠悠十载闲屈指畧防亡搴花欲谁遗怅然结中肠二子后来秀双凤鸣朝阳胡不相暖热矧我病在牀只应鹏与鷃飞舞不并行春圃可撷秀晚陂可恳荒防将两芒屩同践林下霜
　　喜日新至
　　冲风中雨何时了忽忽归来岁又冬老弟世縁真嚼蜡病兄术业亦屠龙寒灯目何妨暗浊酒浇胸莫厌浓厐子髙郎已芜没两穷相对且从容
　　次崔端甫韵席上
　　寒窗一再雨幽径两三花老境吾犹健春筵此最佳清尊泛寒蚁醉墨落栖鸦笑语崔夫子相逢即是家
　　赠游元着
　　老去尘冠耻再弹只将尊酒对青山已忘穴蚁三生梦长伴江鸥一味闲已许傍城开竹径防容扶防叩柴闗平生月旦乡评在着我诸晁伯仲闲
　　次韵送徳裕太学试
　　人如景徳咸平际文到贞元大厯闲种树有谁甘避世著书喜子未藏山自怜尺鷃空溟海须信名驹合帝闲十载天花谁共破政须力夺锦标还
　　次徳裕饷人薓韵
　　参墟有神草饱歴雪霜寒黄鹄何縁致元珠欲报难仍烦一藜杖来对两蒲团卧病干戈里劳君为控抟雨自四月至七月暑热不能堪作此寄徳裕安民
　　一牛鸣地无多逺褦襶经过恐不宜风雨潇潇自蚕月光阴忽忽又瓜时缅怀胜践真成梦尚喜穷居不废诗肎赴凉秋通夕约短缾储粟为君炊
　　莫秋赠端甫
　　长年无好怀一病动辰浃凄然清镜中衰鬓不胜镊自怜见笑甘受天所厌坐令金石友散作霜后叶崔郎雕龙裔翩翩古游侠不防平生言经过颇稠疉忆昨赋新诗贾孟困凌蹑情髙破天悭语妙出月胁老秋余几日丛菊抱寒蝶何时跫肰来一笑起哀颊寒醅对棃枣不惜倒箱笈但恐食无鱼令君反弹铗
　　冬日予与六人者游焦山谒圜禅师访瘗鹤铭断碑及焦公丹台怆然有感兼柬朱陈二友陈方病目而朱校易未毕
　　平生纨绮场宁食三斗艾江山岂宿縁老去尚余爱兹晨幸休暇共步青莲界风漪湛如熨霜叶红可画道人喜客至棐几共清话从容得一饱老鉢席完莱起遵碞下路芒屦濯湍瀬摩挲华阳碑百不代一慨髙名竟谁氏陵谷已迁坏缅怀九转丹吾老庸可待陈翁熬六药朱郎研八卦虽云竹林集尚欠二子在发春吾将邀负约幸无再
　　读吕居仁诗有味其言因录致徳裕隠轩中且次其韵
　　瓠落不解器肮脏无縁官朱郎抱此恨终岁常鲜欢读书破万卷生计才一箪积忧苦熏心独以诗自寛清于虫鸣秋澹若云出山老眼久无人一见为解顔菰蒲葭苇中英才得任安向来三日款共此一室闲人事多乖悮此复防面难骎骎争夺徒临渊彀黄闲日月老防鬓百挽不一还那知箕颍波可以濯肺肝我形已支离乃学仍汗漫防营南山庐相与同岁寒
　　次韵彦章堂中见寄二絶句兼柬陈道人
　　戛戛寒风袭敝裘积苏宫观恍神游要寻仙客攀琪树更倩王孙记玉楼
　　老耕南郭一畦田饱食安眠久媿天更与殷勤厌螟螣一冬三白记今年
　　用独乐园故事以雪水烹茶招彦章
　　西都旧事君须记东頴新诗我未能来侔支笻眺斜日晚山相对玉崚嶒
　　吕城与苏庭藻饮
　　俗物败人意子来真醒心陆沈何用叹白堕不妨深老去慙连璧情亲记断金归途更清絶天迥月低林
　　怀日新
　　芳草绿如积阿连殊未回空令埽门待不见寄书来乳燕时能舞残花尚或开老盆当贮酒忍遣复尘埃
　　郊行怀日新
　　水冻全收绿山寒不解青﨑岖頼藜杖憇息得丘亭问岁方鸧鸹怀人更脊令雪崖差可眺风树不堪听
　　病足王嘉甫见过
　　此身真是一长亭郤笑渠侬説养生髙枕从今谢奔走短笻元自厌逢迎羸骸爵跃浑无日老语蝉聨倍有情须信江州使君在肎从篮见渊明
　　次韵寄日新
　　南去闗河雪正深尚烦归鴈与传音沄沄逝水经新岁落落寒松只旧心别后渼陂谁与赋老来梁父不须吟毁车杀马吾何敢抱瓮相从老汉阴
　　与一二亲旧小饮有怀日新次其所寄诗韵寄之
　　寒衣袭夏絺夕饭荐秋菊吾家邑中黔标致颇防俗挽渠万牛难得可一防足向来山林盟相信不待卜那知语离处老树已重绿忽忽一尊酒鸡黍招近局杯行子何在小雨暗崖谷富贵朝露稀岁月流电速怀哉十日饮伤此千里目徘徊黄金花采采不盈掬
　　二月即事
　　穷阎无邸报病耳信途传黄鹄来严道朱罴化羽渊秋云那蔽日忧潦漫稽天叹息韦刘辈牵连亦外迁
　　赠耿邦石
　　经年旅食厌菖蔓雪后征衣亦自单忆子最于三虎怒爱渠欲挽万牛难向来老笔那容弃此去尘冠尚可弹败絮不温吾自尔一杯浊酒御春寒
　　以蛮菩提数珠送王嘉甫
　　得自海南天修治已厯年聊为佛陀供岂上焰摩縁俗垢元无染心珠要自圆他年如许寿不负赵州禅寒食日与郭积之郊行怀日新时春寒甚
　　江县明寒食书斋老秃翁衰怀元自异胜践偶然同渚柳丝丝绿山桃树树红阿连不在眼愁满夕阳中
　　度上人自闽中来
　　忽忽三看斗柄回迩来病鹤已摧頽乞医耆母吾方尔问疾毗邪子合来叹息赤髭浑似旧喜欢青眼不徒开何时趺坐寒窗下共听崩崖万壑雷
　　送王季裴往行在
　　子家本南燕我籍亦东鲁天涯两沦落迁徙无定所一朝闻剥啄三岁想睂宇跫然转蓬地刺欲相就语风帆不贷人索别遽如许子才于用多蓄眼吾未覩布衣诸生耳而乃中健武奕奕猎徳网取士倍于古韩简宁负秦晋才仍用楚由余初不弃况子自中土匆匆一杯酒吾为子起舞
　　寄日新
　　好在东吴客归期尚未闻已看梅里月可忆蒜山云仕路虽投劒诗坛定策勲他年一盂饭扶耒待君分题日新梅室向在杭日所居今迁居虞山矣禅房花木深常建题虞山寺诗也虞山旧名破山
　　阿连清标真拔俗人道妙年能顾曲那知晚岁厌嚣尘归种寒花伴幽独西湖絶境天为破东阁新诗手亲録泽门之晳何足道相对风櫺两冰玉今年还问破山禅老树骎骎子当熟定将妙语絶根源可但闲房丽花木平生最于三虎怒老境真成一夔足何当襆被过君家共挽长条醉醽醁
　　八月九日晨歩至鹤林寺遇一上人
　　踽踽身何向飘飘意自佳流年感秋燕幽兴续晨鸦朱墨终年累江山着处家寒泉无用汲吾病不禁茶崔子虚以公檄出籴作诗寄叶伯永且言其道途之艰因次韵以寄
　　诗来君马叹黄正坐盐车道路长倒壑枯槎无复绿并岩残菊尚余香眼看落日还应心对寒溪却暂凉昔日维摩君记否迩来衰病亦怀乡
　　喜陈道人自泰州来作此诗留之
　　光风转芳树子向毘陵去霜风振枯荄子自海陵来悠悠万里江一苇安可杭浮杯不作难子亦石肺肠文章一小技知我独子耳食贫彊折腰此复媿于子草草具一餐芋火对嬾残孤笻勿遽往岁暮方沍寒
　　头风
　　阳虚已宜病冬疠复参同老耳时吹雨羸躯未可风昔针空自验今檄竟谁工制帽狐皮在儿童勿笑翁游元著作江天暮雪图赠元礼要余赋
　　舣舟洞庭三日雪一梦十年今白发君家此图忽堕前便拟寒流泛秋叶玉花渐渐纷长空征鸿不度天无风批岩睹水咽哀玉并溪古木僵寒铜李成不生郭熙死问君今世谁能此羣儿丹铅较形似我识此翁非画史坐来正复腼我顔试问倦鸟何时还少文已老尘埃闲从翁乞我松陵山
　　寄日新并柬苏庭藻时在秀州
　　漕河千里流十日可往反风帆昼夜至子独音问罕平生锥画沙落纸龙蛇满不应孟公豪直作叔夜嬾岂云附炎热正恐厌哀散交游半箓老病仅余喘久为后軰玩智与发俱短徴书子勿怪炙手惜余暖向时苏季子坚操石可转迩来亦効颦烦子更推挽并将百篇诗慰此昏病眼
　　送廷藻兼呈楚州通守杜丈
　　相从尝恨十年迟握手匆匆每自疑风艇烟帆还此日隙灯篱井定何时试看子学犹难售须信吾穷未易医千里同风杜夫子可能时寄弹丸诗
　　同范三哥访鉴长老鉴犍为人而住锡金山
　　愔愔寒月照峩嵋未暇西游鬓已丝胜日来陪巨卿友暮年亲见德云师解除防发元非错肎老山林更自竒趺坐防牀两无语此心真有几人知
　　次韵德裕
　　此郎笔力如江汉收卷波澜作此嬉三叹方惊永嘉末两章还到建安时只知妙语能祛疟可悟虚名不疗饥同病同忧有如此向来吾亦蠹鱼痴
　　题刘元畸书舍
　　不叹屠龙学吾衰只见公勤如袁伯业清甚陆龟防身健何妨老诗工莫厌穷要为千岁托试判一生功
　　题游元着潇湘晚景图
　　与翁家世俱东鲁不记翁游曾到楚看翁写此六幅图怪翁笔力能如许孤烟合处渔着邨老鴈归时帆入浦丹枫翻翻江气寒暮雪初晴山月吐杜陵野老经行处度支病郎用心苦惟翁妙思能暗同楚玉何曾识神女信知胸中着云梦不止毫端挟风雨只今小纸弄姿态气韵酸寒终愧古蜀山秦树各异状所向一律人笑汝谁能为证张与吴十年此病翁今无
　　秦七史庆臣好诗而喜侠饮之酒而赠以诗
　　踏遍荆吴鬓欲华梦中烟雨暗三巴白盐赤米犹能饭碧巘清流便当家子党昔谁怜范叔吾门今始识刘义鸒斯贼食虽堪笑相祝无劳置齿牙
　　史庆臣止酒
　　韩时孤愤客楚境独醒翁暮景还谁似髙怀只子同已亡千日醉可更十年穷吴稻新舂白犹堪慰转蓬
　　庆臣和巴字韵见遗复次韵
　　独鹤投林畏暮鸦向时入蜀彊刘巴瘴乡自古难为客老境无人不念家一饭肎来从我觅百钱何惜为君义麤缯大布差安稳莫学渠侬戏虎牙
　　寄汤朝美
　　君家堂下锦千堆老眼春风亦快哉胜日久孤三径约浃辰深愧两书来公租已办应多暇家酿重开定几回防挽蜀狂成一醉莫叹屐齿破苍苔
　　登多景楼分楼髙天一握为韵得一字楼非旧址惟东面可眺三隅危甚时方改作防称米元章书葢伪也语寺僧当易之
　　往时百仭山丹楼丽朝日江天富佳致收揽不遗一忽忽熙丰事电往那可诘故基谁为徙胜槩从此失如窥一面网反堕三凌室幽怀郁尘雾老眼暗髹漆虽云一牛鸣每至辄悔出使君改筑意正欲名称实丁丁斤斧功趂此元月毕扁防照华榱仍须此翁笔
　　寄辛幼安
　　我屋与君室济南河北州相逢楚天晚郤看蜀江流老境浑能迫妖氛竟未收何时一廛地归种故园秋别去才三月人来己两书老怀多弛旷厚意独勤劬共叹飘流际能收谤骂余春风绿林壑还伫短辕车亡友高伯庸滑稽玩世屡与人忤而见余则加敬人共怪之亡八年矣今庆臣风度大畧相似而所忤所敬又极同也感叹之余次庆臣韵赠庆臣
　　郁郁东冈栢未青惜无大药驻頽龄忽惊优孟重来楚但怪苏耽郤姓丁千里自来俱骥騄两豪于子信螟蛉隙驹岁月那容玩老语从今便当铭
　　丙戍重五后一日与同舟三人游虎邱庚寅岁亦以是日薄暮至枫桥望虎邱塔
　　百丈寒岩塔孤篷倦客船来迎十里外相识五年前天迥方斜日林深忽暝烟平生戒三宿为汝复凄然
　　登普照山有怀宛陵陈丈侍郎
　　登临才昨日时序亦匆匆败幕无巢燕寒云有断鸿老怀空对月病骨不禁风逺水澄寒练令人忆谢公
　　寄仲微杜丈
　　小雨催春杏半红转头庭户已秋风刘桢昔病虽差愈侯喜今诗竟未工马羸童还自笑绿尊黄菊定谁同十年塞耳人间语賸欲从公一破聋
　　送刘九畸解官归宣城兼讯侍郎陈丈
　　羣书讽诵不离口君才岂止三季友力探千载自青眼智効一官今白首五年拄颊京江上车如鸡栖马如狗防人愁叹君则笑万事从来有竒偶椎鼓发船忽复去聚散匆匆一翻手泾川緑涨三百里试脱征衣濯尘垢人闲至计只樗栎身外虚名本箕斗君归更问旦过翁富贵何如一杯酒
　　戏题小庵画轴
　　扁舟入平湖秋叶经霜半已无不是幽林欠残雪为君题作剡溪图
　　朱毅夫挽词
　　卖药长安市退藏三十秋来从阿戎语始与德公游一别俄黄壤遥怜尚黑头心知漆灯在应为此翁留
　　送辛幼安
　　西风掠面不胜尘老欲从君自濯薰两意未成还忤俗一饥相迫又离羣只今参佐须孙楚何日公卿属范云节物闗心那可别断红疎緑正春分
　　寄辛滁州
　　江皋追送仅逾句节物俄惊一度新西涧潮生还值雨南山雪尽正逢春遥知风韵如前辈可有篇章忆故人拟向琅琊问幽事两翁遗迹未埃尘
　　离山阳戏次廷藻韵简叔异
　　匆匆掠面只黄沙行尽孤城不见花政是江南好时节暖风吹柳欲藏鸦
　　去日寒亭尚有梅归来已过海棠开叩门剥啄家人笑惊怪安西老万回
　　赠王南仲
　　妙语富停蓄髙标邈巉嵒半面逆旅中知予固不凡语离今几时岁月如惊帆南樵再相遇黄尘扑征衫握手互叹息白发不可芟吾侪与世踈触事俱殽函饥鹰久己疲狡兎方自毚二顷可以休此意神所监纵复落痴钝犹应免贪馋一语子可思病马愁辔衔寄语同社人吾将老寒岩
　　谢端砚辛滁州幼安
　　君家即墨君不与世同调紫云覆寒冰色与质俱妙谁知穷荒地尤物来越徼探囊忽见畀此事出吾料隋珠暗投处叹息真可吊物生各有用瑚琏荐清庙君才两汉余妙句出长啸吾衰亦聊尔老语世不要摩挲冰玉质自庆还自谯愿君为追琢勿令砚空笑
　　金山海书记寄七骑图
　　两骑并驱争欲前两骑舍矢俱应一骑挥挝一负箭一骑力挽弓初圆寒风萧萧沙漠漠封豨可擒熊可搏汉家飞将未出关政使渠侬寻此乐君不见往年胡瓌写此图宛陵诗翁最爱渠戏将醉墨作长句岁月政当嘉祐初故家文物今星散老笔从谁辨真赝滚滚走马大梁城对君此画空三叹
　　寄辛幼安
　　飞鸢跕跕瘴烟中叹息渠侬伎又穷敧壑老松真耐久燎原荒草易成空危机可畏浑如此庄语能听只有公已识柴车胜朱毂快来相就北窗风
　　与王南仲李清宇夜坐十二月八日大雨
　　息景不可驻十年无好怀飘流还此日团聚且吾侪短日衣衫尽寒云雨雪偕昏灯照清夜安得酒如淮
　　听环上人琹
　　幽弦幼眇方秋蝇和音条鬯俄春莺断氷哀玉俱入耳听罢清商听清徴浮云敛尽江月明不意暮年闻此声夷中知白骨已朽后来如师亦希有但忧曲古世莫听那不少狥时人情宁甘弦断挂壁角缠声鹿鸣渠不学
　　许叔庸生日
　　酌公以京江潋滟之酒寿公以海蕃氤氲之香南山威凤下烟雾北岳老松凌雪霜十年阴功不胜纪僵仆为苏痿为起况复旌阳的孙子火枣交棃固应尔公衮元圭侍丹扆不待渠侬菊潭水千二百岁从今始
　　寄陈道人时在吕城窦氏庄
　　渠家五桂后卜宅近青郊老竹窗前榦寒松屋外梢才抛汗脚袜真得葢头茅落日春山路病夫还解袍
　　次韵寄从之时闻游善权寺
　　曲槛临烟雨书来政独凭断崖青自献森树緑相仍胜践吾方梦长闲子未应聊烦相住处衰老欲依僧
　　题所画梅竹
　　东坡戏作有声画叹息何人为赏音雨叶烟梢出新意老夫知子用功深
　　骎骎老境困埃尘开卷霜林解笑人画地馋涎君莫怪十年魂断故园春
　　寄从之时闻黄丈仲秉初亡
　　陇月撩人特地圆真成千里共婵娟尺书好附今年鴈别酒甞听去夏蝉二顷未知何处是九京谁是此翁贤老怀欲语还惆怅肠断春江上水船
　　次韵题南仲诗卷兼柬廷珍
　　新诗可但老夫降窥杜真能见牖窗静夜飞泉鸣逺壑暮秋孤月印晴江弦从渠去虽难续鼎自君来信可防银烛髙张那得尔且揩眵眼伴残釭
　　次韵鹤林伸书记
　　不须沽酒引陶潜修竹阴阴翠满帘拂拭面前尘土案与君相对课楞严
　　赠胡应试
　　攲倾老屋寄江滨曾见官居四过春两屐崎岖那惮逺一尊仓卒不言贫旧游到此俱尘迹异县惟君是故人逼仄老怀无与语更炊香稻住逡巡
　　何山人欲为僧
　　来偿绮语债各已鬓星星宿酒吾方困迷途子遽醒真为镜空老不负佛名经一纸龙钟话怜君独肎听
　　赵从之诗来次韵寄之
　　论高不籧篨语妙无摘裂堂堂正始流渠可补此缺斯文久不见老意今始慊摩挲斲轮具两手付已决吾闻古志士立操凛冰雪方其自树立政复谁识别书成付后世岂为儿辈设浮云虽晻翳孤月终皎洁此言如苦茶乞子甘齿颊
　　梦与辛幼安遇于一精舍予赋诗一篇觉而记其未云他年寄书处当记卢仝穷因赋此寄之
　　秋霜万花落梦君浮屠宫羇魂得清游短章见深衷破屋仰见天何人记卢仝相逢大槐国一笑仍匆匆与君十年交九年悲转蓬君行牛斗南我在淮汉东修途缭山岳此防何縁同伏枕自叹息衰怀记西风啾啾篱闲雀冉冉天际鸿担簦亦何憾吾生自当穷扁舟具蓑笠久已藏胸中他年君来时苇间寻此翁
　　寄赵从之
　　皖公城外佳山水经岁登临亦快哉未省曾逢玉蟾否已应亲吊石牛来洗空俗垢吾方羡收尽诗材子始回紫笋旧芋知好在午窗春鼾政如雷
　　答陈涣见赠
　　好学乃如此肯来从我游闲名知未谢老面不胜羞政复勤三上行当让一头寒鱼在沮洳纵有不须求
　　闻辛幼安移漕京西
　　孤鸿茫茫暮天阔问君章贡何时发去年不得一字书今日又看千里月向来人物推此邦至人不死惟老厐惟君賸酿葡萄酒为君酬渠须百缸
　　雪窗小稾
　　张良臣字武子一字汉卿号雪窗其父自洪州避冦于四明遂家焉隆兴元年试南省魏文节公杞时为参详官携三策以见知举张焘曰此文古拙必我故人张武子所作使欲得士愿以进焘许之撤试果良臣也杞晚居小溪日与良臣酬倡良臣以进士出身官监佐藏库
　　晚步南城下
　　冷云堆屋晚仍春惘惘人行陌上昏飞去飞来沙上鴈去年洲渚旧芦根
　　春词二首
　　伫栏无限楚时春罨岸风平緑自薰睡起画檐双语燕棃花留得夜来云
　　后主搴香复倚春潘嫱梳洗最轻盈南朝破后无词客燕子桃花古石城
　　芳草复芳草
　　芳草复芳草有人孤倚楼明月复明月何处照离州相见渺无期此恨讵相知日暮天寒吹属玉蛮江豆蔻重重緑
　　玉台体
　　一寸春霏拂绮寮蕙花江上雪初消伤心燕子重来地无复人吹紫玉箫
　　主人流落委荒坟燕子还来坏防门惟有桃花古时月端端正正照啼痕
　　晓行
　　千山万山星斗落一声两声钟磬清路入小桥和梦过豆花深处草虫鸣
　　柳
　　柳暗旗亭不忍看临江愁杀晋衣冠伤心明月扬州路十里珠帘蕙草寒
　　示长芦仁禅师
　　丛丛竹雀闹人家农事春来渐有涯品字柴头煨正暖不知风雪到梅花
　　别持上人
　　茂竹永和字浣花天寳诗晴江入舟檝忍泪别僧时
　　梅市道中
　　连雨疎篷不耐闗脩睂如失更晴悭越王故国无人问艇子穿花自往还
　　有怀山房
　　每忆山房话夜湥眼前无主亦无宾老兵未领西来意斜倚屏风一欠伸
　　书情奉寄蒋弋阳公
　　五都一何绮歌管政繁防睠我友明月援琴写秋濑何言异离复一饱困藜稗风雨黑如黳欲往徒自碍頽年去堂堂白发新种种崎岖造化儿败屦常决踵从来万里意不料乗崄恐鸣鹤畧九臯未羡乗轩宠
　　留题吴兴投老庵
　　白鹭悠悠去不还渚云汀草一生闲暮年不入西州路空寄梅花説住山
　　送人游姑苏
　　儿时我亦寄君州细细听君説旧游处处緑波通酒巷女郎多在采菱舟
　　雪后
　　雪花竹屋未全消寒雀梢头眼擘椒纸阁不烟梅自放底能踏湿渡溪桥
　　感旧
　　三十六陂春水緑四十九年人事非扬子江头永嘉后吴侬荡浆北人稀
　　山房惠猫
　　从来怜汝丈人乌端正衔蝉雪不如江海归来声绕膝定知分诉食无鱼
　　过西溪
　　罨画层波蕙草荒冷云客鴈两回皇梅花到得吹成雪尽是清愁不是香
　　赠英上人
　　之秦賸肯迎张禄踏越何曾用计然元鼎事看蛙胜负大槐人与蚁相连
　　小破
　　小破燕支钿蚤梅雪云平澹越江迟青山岁暮行人少鸭鸭羣飞浅草时
　　酒熟
　　浊醪初熟荐霜螯不拟寒山不广骚清晓豆花篱下立竹梢独与月争高
　　遗家书
　　家住鄱城小洞天经年烹鲤尚茫然几回鹊喜无消息吹杀灯花独自眠
　　夏夜
　　恰到黄昏雨便晴青塘迤逦尽蛙鸣月明已在芭蕉上犹有残檐点滴声
　　次韵持上人题延庆寺清玉轩
　　水芳未动城南路一一僧檐有竹看政尔尘埃能自表故应悠久澹相安长杨晓猎干戈肃古棘春朝万玉寒碧眼阿师来授记化龙飞去抑何难
　　西湖归晚
　　帖帖平湖印晚天踏歌游女锦相牵凤城半掩人争路犹有胡琴落后船
　　祝猫
　　江上孤篷雪压时每怀寒夜暖相依从今休惯穿篱落取次怀春屡不归
　　九日书李李慈室
　　上池入寺见承平影落南州迹易陈手把黄花看新鴈风烟愁杀旧京人
　　平旦
　　平旦梅花破冷红越香何限水流东陈年翠袖新年恨尽在吹香笑语中
　　臞翁集
　　敖陶孙字器之号臞翁长乐人淳熙庚子贡入太学庆元闲韩侂胄用事丞相赵汝愚以讁死陶孙作甲寅行以哀之醉中题三元楼壁侂胄知遣人舁壁去捕陶孙甚急遂逃匿江湖闲侂胄事败复出登嘉定闲进士授通州海门簿教授漳州辟酒所干官歴奉议郎主管华州西岳卒年七十四陶孙学问渊奥刘后邨极称之赠诗云老年绛帐聊开讲当日乌台要勘诗葢指题壁事也有臞翁集二卷其诗雄浑深厚虽至平浅处不易涯涘尝作诗评自魏歴宋凡二十九家辞意雅确世服其知言
　　皋亭山
　　樵路萦纡入翠微清泉白石可忘机云中犬吠刘安过树杪春深望帝归白鹤曾畱华表语苍官合受锦衣围珠襦玉柙今何许一笑人间万事非
　　以入定大士太乙真人像送莞晦叔
　　真人与大士兰菊而异芳坐卧得定力铜眼铁脊梁是中有佳趣山海俱茫茫或时现神妙尘迹生怪光云何得此本有僧吴下狂饮酒不计斗褚无一丝藏兴来髙闭门落笔如追亡走送臞庵室洗心一鑪香盘陀旃林润枕藉玉井凉防头帔衲古遮眼经纶长不知几陵谷睡稳坐不僵君家定吉梦二士相迎将辟除寒具油静展垂中堂防当同一龛寒泉荐空觞夜窗揺茶烟驼楬依绳床杨枝洒寥阒藜杖辉森芒与君六根静读书到虞唐
　　寄福清翅山舅陈梦实
　　路岐引人不作长野梅官柳禅风光看山看水入诗眼嵗月不觉防睂苍请从丈人开肺肠身非石人忘故乡五年江湖枕书睡梦随南云落翁堂亦知行坐歌白头池南隠几浴凫双鳏孤肎复有羇旅石塘破寺魂悲凉毛锥不补万事裂存者各在天一方善和里第知几易辽东城郭空相望平生何用酷似舅政似嫫母颦施嫱儿时拊头祝文章祗今未入崔蔡行三年一书愿见贳骨月满县愁难当屋头荼防定过墙满窗日色文章香眼前欠甥颇念否我亦口挂蚝山旁烦将归意林泉下小待锦衣漫俗妆
　　送林伯农还鹿角山
　　今我不乐游四方夙昔已具浮海航十年防化鸥心性一生正坐虎文章海山未必尽佳处往与蜑子收渔梁梦中了了説吴楚山川如掌今羊肠读书南邻索槟榔厚头污邪豚酒香何时摄衣上公堂蛤蜊含浆鱼尾黄客从南来勤寄将
　　洗竹简诸公同赋
　　舍东修竹密如栉一日洗净清风来脱巾解带坐寒碧置觞露饮始此回平林逺霭开图画西望羣山如过马诗翁意落帆影外孤邨结庐对潇洒百年奇事笑谭成向来无此苍龙声闲身一笑直钱万剜粉劖青畱姓名
　　用韵谢竹主人陈元仰
　　热中襶褦令我汗日暮佳人期不来陈郎揖人不下榻青山白云唤得回手开十亩萧郎画个里何妨系我马食单得凉清可啜毳褐分阴翠如洒揺金戛玉真天成梦捣风前茶臼声一川窈窕荷万柄野翁得此甘辞名竹间新辟一地可坐十客用前韵刻竹上
　　竹君得姓起何代渭川鼻祖慈云来主人好事富千埓日报平安知几回平生好山仍好画意匠经营学盘马别裁斗地规摩围自汲清池行播洒一杯寿君三径成请君静听风来声醉眠煮得石根烂以次平章身与名谢叶司理徐知县见贻之什二公乞入社
　　书生自是钻简蠧净业还从竹背来新诗细字行茂密惊蛇起草盘蛟回是身正欠虎头画望山气如还枥马翛然君子六千人不受湘灵清涙洒竹林定交业已成北窗读书吾伊声金鱼玉带不汝却社中未压山王名
　　放船
　　柳边放船试南风扬溪荷花飞艳红一川云锦步不尽我舟正在繁香中午天无云青脉脉枕舷哀歌醉脱帻更将緑叶穿碧筒欲臣屈卮奴太白风前一笑玉麈横蜻蜓侧翅潜鱼惊骑马贵人多内热此欢勿语长安城须臾客醉船亦解信流一抹西邨外翁媪负墙撨牧奔拾薪供茶初不记还家鼻息撼四邻阆风接梦疑非真清游何时记三人臞庵与弟拙乡陈
　　次韵冯孔武雪中简闻人簿乞炭
　　君不见朱门煌煌多近臣豹胎煮糜蜡为薪庭中盛设泼寒戏炙手欲近还瞠人谁知曝背茅檐下欲献要是山林真儿童抑搔皮肉輭日轮过中方欠伸悬鹑结驷两相笑百年俱成一窖尘先生自是冷官防要看入火红麒麟撚防自作咏雪句秘思蚤与相如亲蒲团拥裘结僧坐别有絺绤君南邻愿回六龙照后土施与万国无边春屑琼镂玉入肺腑拍手一笑吾未贫
　　赠墨工陈伯升
　　古墨法变今百年雪斋乃能幻神药杜乂肤清卫玠神眼明再见老陈作墨如人意随短长用之不尽渠解笑须君笔端驭龙蛇他日始信入木妙
　　仆以绍熙壬子仲夏二十五日始跻风篁讨龙井遂至广福谒三贤像阅旧碑追观一代风流为赋此诗适月林依公畱谭茗供因书以遗之他日能为我掲诗版于壁间使示来者亦山中之一助也【龙井寺有辩才师赵清献苏文忠塑像】
　　奇石斓横道兹山信多姿江湖酾两股一乃孤危相传龙所家或恐神防持腥风转霮防阴崖立淋漓惜无纬萧勇探此抱宝痴山僧作屋意惨憺生幽思胡为金缪影颠倒俗儿坐来百念失苍官导前驰招提果深澄屐痕恍前期咄哉少肉山着此髙颧师端能致遨头絶唱相娱嬉过溪亦何事相送了不疑渠能缚禅律因来压防睂我爱秦郎记字数头陀碑月林只夜夜人物自一时贤愚尽蚁封来者我得知
　　六月喜雨诗
　　炎天亦靳雨特地费云将隐隐来何久飞飞势稍飏初从霑块润忽作建瓴忙穉子抛书出臞禅解缚狂苗滋应秀颖风过忽温凉蛛网掀三面虫书漫数行衾箱开嵗事恩泽到诗章怨暑移今昨烦疴觉在亡青莲开绀宇白苎舞雕墙只影还晡暮惊心重渺茫思惟大火聚回向六时香脱畧时流辈周旋古佛场身才丈六足舌乃大千长此理凭谁话何方更举扬鼠愁灯崛笔鸦睨铁琅珰生理何聊赖斯文重激昂盛时追少壮故歩失寻常改尔蓬心薆依然贝叶光
　　四月二十三日始设酒禁试东坡羮一杯其味甚真觉麯蘖中殊无寸功也食已得三诗
　　今日忽感悟闭门谢麯生未危却二竖不战仇三彭掊击北海尊哜量东坡羮尚恨薄滋味未能免亏成我欲咽元和默坐朝上京坐待棃枣熟小试升天行
　　评诗要平澹此语吾不然大千自有舌何用长短篇谓是天送句端正落我前旋闻口吻鸣颇益心肠煎少陵躭句佳欲以一死捐是中有真意靖节差独贤
　　去夏苦多雨势若无炎官今晨迫重午香黍仍胶【去声】槃天机杳难测人言亦多端祗今原田上立苗未妨寒但愿合颖时借日开迷漫蟪蛄尔何知煦煦啼夜防
　　改周晋仙赠丁相士之什
　　张颠许我以神仙薛颠谓予可英杰丁生谓二俱无成世间那得此奇崛麒麟阁上森貂蝉龙虎鼎内飞大丹腰钱跨鹤谁不愿只有圯下先我鞭何如吴淞江上住门横钓车屋农具卧看苍虬扰白云正午堂堂拔江去
　　奉寄旌徳尉刘申之
　　诸刘兄弟贤一一无可选竹林鋭头郎风味我小阮平生天机深善闭得内揵迩来卿何曹不办折腰本稍传诗语东朝日照兰畹伊余战纷华心斾凡几偃划逢君家语隽永初一脔识遗饱新得友胜悟夙损缅怀歌商地萧瑟松磵逺阴阴芜菁花碧蝶相与晚是中着髙士物意自偃蹇向来白衣宰云壑论补衮优游济艰难如以禹代鲧刘郎秀睂宇秋隼立髙巘端能谢师匠万巻自鉏垦时须阅世谛一及城门键功名头上簪日月风中幰何时防吴下春动长洲苑
　　送王郎【洽】
　　车轮何由方草色欲无路晴川媚双燕及此送将去若人天机深奇服雅自与色温无可鉏语妙时一吐相逢大江上为我浣尘土后期岂前料已作千岁语告归何草草双水深雾雨稍闻父老旧门户要渠补祗愁模楷地与世作夸诩宁当去楼梯闭置我叔度
　　翼翼吴齐门大江流日夜别君虽咫尺即是风牛马君才何如我我拙犹肯借淮人买绣丝布洲市如赭张皇十日饮着公乔松下画工亦岂学爱玩此粲者人情勿苦拒舆马幸整暇向来三宿恋取别万里驾想当双玉瓶酣歌泪盈把缥缈鸿鹄去吾甘老原壄
　　次韵张长公宠赐初度致祷之语
　　何人著书补获麟竹汗未干头已星天上风流张公子散发沧浪歌独醒威名徧满淮草木肎借妙语春冥灵臞翁之腹无三壬平生贮书才一丁泥涂断道学曵云天泼眼慙鸾停亦知封侯下曹掾宁与阿堵髙宁馨梦从诸儿坐家塾十年灯火寒青荧分无黄色明天庭独倚一片藏无形虞翻骨相当自程曲江风度乃不名
　　上闽帅范石湖五首
　　人物于今正渺然欲从江表访先贤迩来耆旧无新语谁使文章漫两川利器蚤能夸頴脱偏师聊复制中权骚人有几登青竹耐可同时欠执鞭
　　今代论文更是非赏音谁复得牙夔真从长庆成编日便到先生晚嵗诗万马萧萧闲律令孤峰隠隠出旌旗了知长短三千首收拾余师即我师
　　丁年口伐眞奇事一代诗鸣不救贫大手欲推浯水颂羣酋曾折石湖名乃今谢傅还初志其奈王阳是故人独有我闽欠公句诏书果起钓磻滨
　　此行闽峤吾能数行尽天南未了青莫倚看山韬墨本要须入界挟图经西湖杨柳云生镜东阜离支锦作屏欲托翁冰乌石篆请公作屋与新铭
　　蚤知呉下多竒士身许先生嫡子行他日畧容追李杜斯文何敢望班杨向来流水孤三奏此去飞霞乞一翔牛铎调宫我岂敢嘘濡万一借声光
　　登苏台用袁宪韵赠两赵提干【汝积幼闻】
　　胜赏多从暇日违眼中朋友欲星稀退休不复思三顾能赋犹堪广七依游鹿台前空逝水栖乌曲里只斜晖书生怀古真痴絶看尽闲云入栋飞
　　次韵萍乡文叔章访别
　　力田望逢年倚市胜刺绣十年邱里语失火要自捄君行半天下何处得耆旧请从老厐説龙凤相赴凑全家隠鹿门遗安不求富常时拜牀下大钟尽徐扣男儿惟一身用在百嵗后譬如营屋室宗庙先库廏不闻买山隠而有居巷陋君看钟鼎家粱肉或墨宁为卖文活一经老学究出身即九折时命乃大缪向来尸裹革口语困逗留居然齿编贝月粟供赁僦何如山涧厎鹿豕对饭糗文章忌随人谨勿夸客右书林无浅植笔耒有深耨纷纷青紫楦后进渠领袖结交两任昉设客一阴就卑官惭处赠俚语致公寿
　　髙邮因师蒲萄芦鴈秋三种
　　汉家士马知多少晚得蒲萄绕院栽何物支郎能伎俩龙防马乳应时来【蒲萄】
　　莫话凄凉塞北秋衔芦避弋使人愁与君细展江南画水宿沙眠得自由【芦鴈】
　　子母钩牵晓露漙行人暍暑慰艰难青门种色今余个莫作黄台秋尽看【秋瓜】
　　用香字遗李恭叔
　　我无令君三日香鹤为躯作肠薄寒中人曵两縰独吟猗那遗我将忆从两脚万里回政坐羣儿相谤伤掲来一见老柱史城郭落落岿灵光安得与君乗六龙探借千嵗北斗浆却乗斑虬访月窟尽斫恶树无留藏天风泠泠吹佩环洞视碧落豁四防下方应奉正三入闲置可怜青琐窗
　　再用晨吐字韵寄潘德久
　　舍人宾日姿起居庭燎晨岂惟瑞朝廷荐绅日多闻就如田甲謿死灰果不然那知硕果剥中有一念仁稽古得微酬櫑具峩进贤琴为悲风弹茶必活水煎平生转庵诗小当寿千年忽闻朔方骚更欲腰黄闲向来横槊豪日者今华颠
　　下客时觇君车茵阳醉吐万事君不理传声拒开户虽然臭味合更觉心貌古书雠峄山枣羮臛首阳苦坐令府西门平舆説二许君当我舆台银艾心已灰尚有西山縁共待石髓开神仙觉易与诗句端难裁郤后五百年化鹤吾独来
　　大风怀林伯农
　　江湖易髙风六月寒防防中宵防急雨凉意列衾枕颠披蒲苇乱抑压乌鸢噤禾头欲生耳树背各流沈不谓晡来霞横拕半天锦初疑鸦翻睛旋觉虹投饮晦明信难料旸霁吾谁谂所思隔江水笔力望徐沈十年一葛衣肘见尚整衽想当风雨夕忧国愿嵗稔凄凉新丰邸避湿几违寝何由语连牀共破秋气凛
　　上郑参政四十韵【乙亥】
　　吾闽天下选人杰圣时蕃佐戴髙前谍承家裕后昆海门当劒立洋屿焱鹏鶱气色来回互耆明有讨论蟠胸三万卷落笔五千言地芥垂头拾天瓢信手翻余阴润桑梓賸馥到兰荪白日骐驎坂青春桃李园扬鬐方泽国插羽已天阍伊昔昌能谏于今宏独尊夙惊山有虎已验鹿随幡带草书籖丽金华讲舌温履声仍独上驿置愈争奔有客迷途甚劳公倒屣烦请先陈失马次第説投猿漳水头堪白融峯泪几吞嵌辞故里觚角见脩门到递吴蚕宿畱交楚鴈番忽通狂客刺俄返独缧魂望禄蒲生节随人柳折圏天髙难发口地缩防移跟一昨哄堂暇深知纳牖恩印刓聊小靳緼束更能存日者叨堂贴时哉防气元敢言矜騕褭复自妒婵娟末学应须授羣经賸欲繙恐因鳣发发复作兎爰爰光范寛无阈阶符紫有垣极知专造化稍许展寒暄国论图南纪边防议北辕未将蟊火畀忍使彗旗燔天步曾留局皇心重改憣房奁非久秘药笼防深掀豆栈能忘秣樗材傥入抡畧容偷廪稍重议洗乾坤举色多狺犬深心寓祝防老身难矍铄疾眼久眵昏合浦珠无胫丰城劒有痕事多惭蹇叔议敢及臧孙余日知安在南邨定北邨











　　宋百家诗存卷二十一
　　钦定四库全书
　　宋百家诗存卷二十二
　　嘉善曹庭栋编
　　防斋小集
　　危稹字逢吉抚州临川人旧名科淳熙十四年举进士洪迈赏其文擢第孝宗更今名调南康教授转运使杨万里按部骤见叹奬偕游庐山相与酬倡旋调临安府教授嘉定中累迁屯田郎官番昜柴中行去国稹赋诗送之迕时宰出知漳州郡有临漳台据溪山最胜处筑龙江书院其上横经自讲人用歆动久之提举崇禧观与乡里耆艾七人为真率防卒年七十四真徳秀铭其墓弟和字祥仲开禧元年进士亦有声
　　借诗话于应翔弟有不许防抹之约作诗戏之
　　我有诗书癖每喜以笔界抹黄饰句眼施朱表事派此手定权衡众理析畎浍厯厯灿可观开卷如绘画知君笃友于因从借诗话过手有约言不许一笔坏是语落我耳便觉意生械明朝试静观议论颇澎湃读到防意处时时欲犯戒将举手复止火侧禁搔疥扶痒无所施闷怀时一噫只可卷还君如此读不快千驷容可轻君抱亦稍隘昨问鸡林人尚有此编卖典衣须一收吾炙当痛嘬
　　上隆兴赵帅
　　买宅须买千万邻季雅喜得王僧珍买山百万复谁与襄阳节度真主人吾生兀兀钻蠧简不肎低头殖资产缀名虎牓二十年依旧酸寒广文饭緑鬓半作星星华岂堪风雨犹无家大鹏小鷃各自适只有鸿鴈长汀沙弟昆团圞虽足乐老屋萧条不堪着至堂便是无骨相也合専侬一邱壑近来卜筑穷防十里而近依松楸骊龙塘上邓家邱半山老人所钓游半山天下文章伯邓家声名亦辉赫断碑犹在古墙阴好句曽经写山色买邻得此天所予独欠山资无觅处平生骂钱作阿堵仓卒呼渠宁肎顾君地位入高云笔所到处皆成春万间广厦庇许远岂无一室栖贫身王邓故处为邻曲更得赵钱买屋便哦诗句谢山神饮水也胜尊酒緑
　　春日有感
　　春入长安百万家湖边无日不香车一株栁色吾无分看杀庭前荠菜花
　　情知老却流莺了争奈狂如蛱蝶何尚有紫薇红药在佳人休唱怨春歌
　　上赵总领
　　一见烦公道眼明悬知彻底五湖清岂期天上张公子犹记当年刘更生几度夜湥流水操无人心认断肠声平生不面郤相识黄鹤楼前今一鸣
　　鹤
　　楚楚雪衣明烟霞径里行不官陶令野有节伯夷清一见消尘虑相亲长道情秋风着梧叶时作九皋声王架阁夙有碁癖尝于和篇中讥其不工架阁颇讳恶其説复次韵戏之
　　刘伶耽于酒渊明玩于菊君乃癖于文爱碁尤更笃文高新掌故碁只前秘牍我昨郤莱兵书法谨夹谷不知君讳之防名如防玉耻鼓赵王瑟欲举渐离筑明发疾呼予开枰数反覆盛气欲吞敌厉响亦惊俗失利頳凑颊得隽喜填腹势固健于常年终弱于仆君名高天下此特一不足小负毋重争防观有静瞩大明昧于小月固不胜烛切勿罪刘五此笔竞所録【时涂任伯亦颇短架阁之碁而和篇言不工者实予也架阁乃归罪于任伯】
　　挽同年司门
　　期筑盟惟旧交承契更深雨声春共酌灯影夜同吟接武方尧殿招防遽楚音尤怜哭君日来纳昔时金径从丰城谒于房州于令侍姬歌舞进酒二首
　　蛾眉对舞歌凉伊舞声还逐歌声齐卷花万段忽进酒鬭高蝴蝶飞来低
　　更有佳人在空谷能唱春风天上曲何时得上金玉堂一声飞度龙吟竹
　　藕花中未开之荷穿叶而出
　　风清晏瑶池正拥万姬醉忽有青山人穿仗献封事
　　送刘帅归蜀
　　万水朝东弱水西先生归去老峩眉人间那得楼千尺望得峩眉山见时
　　送晁告远得南康
　　我是康庐旧冷官梦防今尚忆云端山将草色连天碧泉带松声出谷寒仙观几年留鹤隐古潭有日起龙蟠使君肎着许料理乞我蛮笺半幅看
　　春日即事
　　麦风翻陇泼浓緑花露滴枝黏老红独立楼头检春事一丝暖日坠青虫
　　闻莺
　　天上金衣侣还能贶草莱风流晋王谢言语汉邹枚公等久安在今从何处来山禽正嘈杂慰我日徘徊
　　挽月湖二首
　　天何夺我老先生轩冕丛中玉雪清英石数拳归艇重月湖千顷世缘轻云山买得无余俸句法流将不尽名头白贾生非不遇所言向已畧施行
　　诏书屡趣入承明黄阁前头不肎登若欲归休同野老本来清净是禅僧苔生文塔今成古影挂山房唤不譍犹想经行泉石处亭嵓憔悴一枯藤
　　牵牛花
　　青青柔蔓绕修篁刷翠成花着处芳应是折从河鼓手天孙斜插鬓云香
　　接客篇
　　接客接客高亦接低亦接大儿稳善防传茶小儿蹡能作揖家人不用翦髻云我典唐书充馔设唐书典了犹可赎宾客不来门户俗
　　妇叹
　　记得萧郎登第时谓言即日鳯皇池而今老等闲官职日欠人钱夜欠诗
　　送柴与之出守章贡
　　力为君王乞得州补天未了石还收人才自系国轻重吾道亦闗公去留殿角才辞槐影日船头便转荻花秋竞夸祖帐都门外谁识攒眉杜甫愁
　　龙洲道人集
　　刘过字改之自号龙洲泰和人江西诗派中一人也以诗侠称湖海间周必大闻其名欲客之门下不就绍熙间叩阍上书请光宗过重华宫辞意恳婉声重于时又以书陈恢复方畧用事者不听以是落魄无所遇合嗜酒放诞不羁陈亮陆游辛弃疾皆折节与交尝在弃疾座间进羊腰肾羮过狂饮乞韵适举酒手颤余沥流于懐因以流字为韵信口吟云拔毫巳付管城子烂胃曾封闗内死后不知身外物也随樽爼伴风流其豪纵类如此晚年客昆山友人潘友文留之寻卒葬昆山城中有龙洲道人集十卷
　　多景楼醉歌
　　君不见七十二子从夫子儒雅强半鲁国士二十八将佐中兴英雄多是僰阳人丈夫生有四方志东欲入海西入秦安能龌龊守一隅白头章句浙与闽醉游太白呼峨岷奇才劒客结楚荆不随举子纸上学六韬不学腐儒穿凿注五经天长路远何时到侧身望兮涕霑巾
　　红酒歌呈西京刘郎中立义
　　桃花为麴杏为糵酒酝仙方得新法大槽迸裂猩血流小槽夜雨真珠滴岘山之北古襄阳春风烂漫花草香乘轺谁为部使者金闺通籍尚书郎儿样爱民真父母十万人家感恩厚鹅儿不酌宜城黄流霞造此江南酒轮蹄日日行乐同琥珀防滟琉璃钟珊瑚枝下贵公子人面日色相争红防干十二开帘幕腰鼔轰雷奏仙乐翠翘金凤大隄倡玉纤捧劝罗衣薄人生百歳能几何海棠花开春较多有貂可解换一斗醉到天晓待作麽
　　盱眙行
　　车徐行马后驰天寒游子来盱眙功名邂逅未可知生身毕竟要何为既不起草黄金闺又不侍宴白玉墀何不夜投将军飞劝上征伐鞭四夷沧海可填山可移男儿志气当如斯安能生死困毛锥八韵作赋五字诗金牌郎君黄头儿有眼不忍重见之志大才疏浩无期逢人举似人笑嬉谓为痴人未必痴唤作奇士何能奇
　　从军乐
　　芙蓉宝劒防鹈刀黄金络马花盘袍臂弓腰矢出门去百战未怕皋兰鏖酒酣纵猎自足快诗成横槊人称豪但期处死得其所一死政自轻鸿毛将军三箭定天山丞相五月入不毛生前封死庙食云台突兀秋山高书生如鱼蠹书册辛苦雕篆真徒劳儿时鼓箧走京国渐老一第犹未叨自嗟赋命如纸薄始信从军古云乐
　　登升元阁故基
　　脚力倦矣盍少休侵晨更作升元游眼中已不见二百四十尺突兀之高楼但见炊烟万灶防貔貅上有啼鸦噪鹊如泣诉下有藤蔓老树根据枝相虬想其结缔初匠石巧与造物侔桷榱枅栱不知几大木一木牵挽回万牛山川退听左右受约束日月乌蚤暮东西流阿房之旗矗立矮如防临春结绮望仙三阁俱下头杯盌块培塿而已矣蹄涔洞庭芥为舟拄撑霄汉弹压大千界下厯梁唐秦隋晋汉周一朝世故有翻覆祸结祝融回禄与郁攸灰飞障天烟焰炽一火三月烂不收遂使觚棱化草莽丹臒成墟邱吾闻至人侈俭初何心有茅一把盖头便可留何必穷极土木事妖怪朘削赤子膏血敛以裒是故子刘子不仙不佛亦不侯视鸾台鳯阁为蘧庐百万买宅亦梦幻泡影沤江西岂无家白沙翠竹泉石幽茅檐曝日搔背痒篱缺墙破手葺修争如以天地为室庐日月行住坐卧得自由不为朱门是不作白屋羞有时骑鲸千里游汗漫有时蛤蜊遽食龟殻秋彼升阁者亟成而复坏膓亦不能为之断心亦不能为之忧造物何足云此身自赘疣誉尧毁桀未必公是非孔跖两窖蚁与蝼日斜诸公急下山我有斗酒归去来兮相与劝酬
　　大雪登越州城楼
　　北风吹雪天尽头苏州未了来越州越人夜乘剡溪舟乌喙还念栖山不吴人载酒登虎邱窈窕万舞杂清讴迤逦茂苑来长洲不愿麋鹿苏台游我独忍冻城上楼欲擒元济入蔡州盛骑突出风飕飕越人惊倒吴人愁
　　题润州多景楼
　　金山焦山相对起挹尽东流大江水一楼坐断水中央收拾淮南数千里西风把酒闲来游木叶渐脱人间秋烟尘茫茫路渺渺神京不见双泪流君不见王勃才名今盖世当时未遇庸人尔琴书落魄豫章城滕王阁中悲帝子又不见李白才思真天肰时人未省为谪仙一朝放浪金陵去凤凰台上望长安我今四海行将遍东厯苏杭西汉沔第一江山最上头天下无人独登览楼高思远愁绪多楼乎楼乎奈汝何安得李白与王勃名与此楼长突兀
　　呈陈总领
　　旄头欃枪鋭冲击杀气隆隆半天黑千家悲哀万家哭唐邓征防招不得北斗移杓向西指八月风高塞尘起大军忠义赴襄阳飞乌潜鱼未知死黎黔殷忧痛无策愿得空中降韩白呜呼何代无竒才世间未有黄金台
　　又
　　商渠渡河河可凭精卫填海海可平物情大忌不量力立志亦复嘉専精忆昨痛哭丽正门白袍黑防如游防中书堂留草茅疏不赐诛戮光宗恩暮年志气耻雕丧广长场中吊名将愿持上方三寸铁细剖赤心告今上
　　忆鄂渚
　　我离鄂渚已十年吴儿越女空华鲜不如上游古形势四十余万兵筹边中原地与荆襄近烈士烈兮猛士猛泽连云梦寒打围城接武昌晓排阵书生岂无一策竒叩阍击鼓天不知却思仙人白玉笛胡牀醉倚南楼吹貂蝉兠鍪两岑寂若邪溪傍还作客空余黄鹤旧题诗醉笔颠狂惊李白
　　寄竹隐先生孙应时时为常熟宰
　　苏州酒滴如真珠公能醉之酒百壶得闲政恐不来耳来则倒踪相与俱江山绕楼诗句好奔走万变同驰驱大书小草各有能雷霆震耀莺花姝当其半醉尚醒在宛若处女未嫁夫杯行到手湖海竭翻覆云雨来须臾羲之屈使坐北面命骚如役仆与奴角巾斜飘鬓毛出笔墨颠倒衫袖乌囘旋左右如有碍归路不记长防扶宾侪指摘士窃笑亦有好事描为图或云先生郁于用浮沈欲以酒自娱实非能饮姑好客不时斗酒由人须若余乃是真饮者糟邱日日乡无何虽肰人亦难意料未可目以为酒徒相逢摆畧边幅尽胸次开辖无城郛敛藏穷达付之酒不以礼法自束拘情归一真举无伪滑稽玩世为通儒饮与不饮无不可醉醒醒醉同一区痴人之前莫説梦梦中説梦愈濶迂客来辄饮饮辄醉此其所以为竹湖不肰他人岂无酒欲去此脚自嬾趋计公之客日百数结束冠带纷坐隅欲言喉牙物如鲠中怀腹非外示愚不如鄙性好诚实退无所议进不谀欧公自爱曼卿放昌黎亦喜刘义麤满城风雨重阳近黄花篱落金英敷山高凛风吹客倒公楼虽小主者殊狂当相就取一醉有酒饮我无酒酤此郎虽狂亦可喜我去俗子畴当呼世无人兮亦已久公不容我谁容乎嘉泰开乐日殿岩泾原郭季端邀游鳯山自来美堂而上湖亭海观梅坡石林无不厯览最后登冲天楼下介亭观骑射胡舞赋诗而归
　　结束战袍骑战马冠军将军宛如画前呵小驻来美堂箭去弓鸣飞鸟下青林路转入岧嶤湖亭海观争为高谁知鳯舞龙飞外别有楼阁横云霄囘旋左右皆游厯人物江山两英特风流标致梅岭梅磊落胸襟石林石侧身更上天上行好风吹下笑谭声山神川后领要束遁走虎豹藏蛟鲸摩挲苔藓题诗去万鼓丛中杂胡舞众宾捧酒寿主人将军自是擎天柱看山看水时一来钱唐吴越何小哉指点中原百城在功名逼人有机防
　　古诗
　　凉生几砚窗未糊秋风射入如相呼牀头呉钩作龙吼便欲乘此捣穹庐丈夫诗胆如斗大摩挲笑与歌楚些生平柔肠作铁坚挑尽寒灯拥襟坐撞钟打鼓天欲明鸦未知晓鸡先惊夜来有雨不须问听取窗前蕉叶声老僧惯闲定较可山色朦胧半烟鎻玉簪委地怕禁持消息雨中弹指过前回十日得一晴远山松桧如泼青痴云冉冉自辟易半江滚滚金龙生桂花毕竟络躁薄强出婵娟嬾梳掠正缘久不见云生事半功倍埽萧索人言快意难得时世间乐事须生悲转头泼墨天地黑依肰雨脚如丝垂山翁岂识神龙志特地霖霪阻游意不知金鸭香篆长拥鼻犹可看文戏重重疉疉添青苍谁谓浓翠绕丛篁草木过湿有香意衣笼笃耨篝笼汤峭岩万丈苔斑驳日固甚佳雨不恶晴明晦防俱可观刍豢有时荐藜藿爱山之痴如爱诗或日或雨皆足竒君不见若把西湖比西子澹妆浓抹总相宜
　　郭帅遗蕨羮
　　书生穷无食肉相老不能官犹崛强一杯紫蕨江西羮万户封犹未当主人幕下三千士谭王説霸如蠭起日日椎鲜与击肥餍饫腥羶饱而已此生只愿吃此羮坐看将军勲业成金山乞取一片山要看濈濈儿拳短穷人便是知田汉
　　舟中
　　扁舟去门风怒恶舟入湥溪雪花落我行无事有底忙且向荻花湥处着邻船乞火炰蛤蜊尊中浊醪把一卮陶陶万事不复理冻口且吐寒酸诗
　　邨墅
　　俗子有钱邨亦乐秋田米熟歌牛角三家邨墅无官方夜半呼卢笑声谑寻思我辈不如君平生读书徒苦辛遭时丧乱未得志长策短藳无由伸不如卖劒买牛去也学此翁邨里住只愁夜半月明时得意无人和诗句
　　寄竹隐先生孙应时
　　竹湖人之英剧县勇自试三年种桃李遗爱及童稚咸欲父母之谓吾公之子独有督邮嫌见谓不了事瑕疵催科细欲以三尺治八月羁僦楼半生縻隐市小窗天日晴洒落自胸次抖擞旧尘埃楮札左右置寄傲点画闲挥染当游戏人贤世所希嗜好人共贵车马闹填门载酒日纷至大书极豪放小草亦姿媚敛藏经纶业进此第一义玉版抄歌诗石碑刻图记人家锦为轴高壁垂至地袭藏较工拙临写费同异争如老刘子落魄一狂士半生不读书颇能防其意寒泉骥马饮平陵蛟龙起得非久幽愤于以发奇气政使钟鼎疎自足名一世毛锥久见絶一见尚能喜酒边袖予诗不誉亦不忌有时夺之去箱篚余故纸如持将军诰屡博姑苏醉
　　同许从道游涵碧
　　犯暑日午来坐到日落归松桂丛团团竹光净辉辉乳窦成濯缨绿染身上衣却倾所携酒对酌老石矶幽鸟当歌者荐以首山薇敛藏大千界游戏麈尾挥寺门长安道结束驷马肥醉乡访羶荤屏风肉红围我亭不闗鎻何人款柴扉掉臂樵担行藤萝自烟霏古所谓迂阔若此二子稀既非携娉婷又乏玉鞍飞不知有何好林泉少焉依境势更着语鬼神暗呵讥但知笑他人不觉自已非
　　古意席上为徐子宜侍郎赋
　　桃李多芳姸开落如春风托身终自天花不百日红残月望朝日各自相西东为君整仪容照水不照镜为君进甘旨君视肉有堇悲歌欲感君声若君不闻金玉徒结君君看若浮云父母长叹息谓儿好容徳脂泽固不妍珠翠亦无色娉婷艳阳春自丑不自惜君心河汉流为雨不复收妾心东流水赴海终不止
　　雨寒寄姜尧章
　　一冬无此寒十日不得出闭门坐如钓老去万感入冶游亦余事况乃灯火毕独怜镜湖春一一各秀发枝条缀芳防惨悴变仓卒凡草何足云谁吊梅栁屈东城有佳士词笔最华逸持此往问之雨溅袍袴湿蛮笺定送似来时诗思涩醉字作蛇鸦行草倩苏十
　　海棠
　　步障蜀州锦重重碧罗襦娇多不胜春十五未嫁夫我欲金屋之贮以贡上都窈窕飞世间秾李待绿珠冶容致人疑讵知非妖狐雉扇开绿绮君王丽华俱后庭非无花有宠争得无八姨澹手抹试妆不施朱不如玉环翠睡起姿态殊人言花倾国况乃下蔡乎
　　读书
　　重寻读书盟笔砚已荆棘只堪把鉏在趁此尚有力世途风波恶躬履见险侧敢云卖文活一钱知不直
　　思故人
　　朋从纷如云益觉索居甚肺肠百忧集午夜不安寝长恐木石心化作萋兮锦日暮懐佳人霜风悄寒凛
　　自叹
　　羣公列屋居官贵辄鼎台艳妆照珠翠寒谷嘘春回书生穷蹇甚一笑百祸胎何时业债尽面目还本来
　　代寿韩平原
　　衣鉢登庸复旧毡文王尚父赵平原自从庆厯到今日只説开禧初改元朝辟东斋广东阁夜看南极照南园九霞觞举先旬浃却领千官寿帝垣
　　际防风云振古难十年袖手且防观要令邻敌尊裴度必向东山起谢安一品千龄灵寿杖五公四世进贤冠功成裂地封留了却趁赤松盟未寒
　　宇宙之间物物春戚疏曽不间陶钧裔分裴暤东西眷谊笃嗣宗南北邻中令诸孙难遍识栖筠族子老堪亲试捐内举拘挛迹无异平原十九人
　　辞周益公
　　一曲归欤浩浩歌世间何地不风波人从贫贱识者少事向艰难省处多紫塞将军秋佩印玉堂学士夜鸣珂太平宰相不收拾老死山林无奈何
　　上袁文昌知平江
　　车马城中蚤上忙子城内里看星郎十州已茂圜扉草一炷初凝画防香铜剖虎符新雨露玉持使节旧风霜明年樱笋成时不在乌台即玉堂
　　欲上姑苏望虎邱小邦宁有此风流山川形势今三辅人物英雄古列侯华屋鳞鳞冠盖里画桥曲曲管弦楼金陵蜀郡俱疏远除却皇都第一州
　　谒淮西帅
　　家住徐城未卜还归心正在杳防间东游呉防三千里西入成都一万山解使愁肠能寸寸空令涙眼已斑斑此情不告英雄帅説向儿曹总是闲
　　谒金陵武帅李奭时叩殿帅为易宪章求书碑
　　搏虎屠龙两未成萧肰华髪一书生狂踪潦倒初无定老气峥嵘自不平借马饱游云梦泽归舟小驻石头城磨崖已办中兴颂洗眼西湖看北征
　　寄湖州赵侍郎
　　桑柘邨邨烟树浓新秧刺水麦梳风舟行苕霅双溪上人在苏杭两郡中鼓角丽声相旦暮旌旗小队间青红主人夙有神仙骨合住水晶天上宫
　　呈李漕
　　黙祷神仙政隐忧天心人意已周流旱苗巳槁七八月甘雨如期十五州风叶冷吹云梦晓水花新浸武昌秋异时白粲输官处知有丰年万斛收
　　尘埃破帽倦骑驴一雨穷途快有余盆盎自天倾屋瓦龙蛇平地起堦渠冷侵絺绤觉太甚声满梧桐殊不疎口业未偿诗有债夜湥灯火小窗虚
　　喜雨呈吴察按
　　使君人物旧乌台天听虽高力挽囘湖水欲平江为退秋田未旱雨先来云随黄鹤游何许风满南楼亦快哉凉意入秋清可画月岩知有桂花开
　　黄鹤山前雨乍过城南草市乐如何千金估客倡楼醉一笛牧童牛背歌江夏水生归未得武昌鱼美价无多櫂船亦欲徜徉去古井而今澹不波
　　谒京口张守
　　危楼年少记登临老矣重来力不禁风月欲谭嫌许事山川不险似人心澹烟衰草乡闗远细雨黄花节序湥虽有小诗行乐处世无知已为谁吟
　　雪中呈顔使君
　　一冬所欠者雪耳造物忽肰如戏儿清甚牧之江上郡朗吟次仲馆中诗试灯夜静疎梅落卖劒邨湥小麦滋多少使君调燮意风流只有化工知
　　代谒江华曽百里
　　抠衣三十年前事曽似诸生傍绛纱一国所尊吾白下双凫犹远令江华时来馆学俱余事老去衣冠懐故家共怪我门郊岛外狂生尚有一刘义
　　鬓髪已皤非故我依肰破帽老骑驴江南游子断肠句汉殿逐臣流涕书父祖松楸三世家弟兄桑梓百年居狐丘未死归心切未有相如驷马车
　　赠鄂渚李广文
　　曽去征袍异主恩青衫君已染尘痕故人肰诺千金重刺史文章一代尊楚泽地多増感慨峡江天小易黄昏要知后夜相思处细雨青灯独掩门
　　简李文
　　衰鬓萧骚半欲丝尚能随队作儿嬉棊无杀意从人活琴有仁声却自悲落魄陈平归汉日中伤张禄入秦时诸公莫作狂夫看恐是英雄未可知
　　陪赵丞饮东轩留题
　　冠盖如云许后陪酒红医老上吾顋转旋舞影乾坤窄摇撼歌声风雨来渔网撒池莲叶老龙涎熏坐桂花开翠蛾捧劝同文字商畧西风更百杯
　　送王东卿归天台
　　枚数人才难倒指有如公者又东归班行失士国轻重道路不言心是非载酒青山随处饮谭诗玉麈为谁挥归期趁得东风蚤莫放梅花一片飞
　　千岩万壑天台路一日分为两日程事可语人酬对易面无慙色去留轻放开笔下闲风月收敛胸中旧甲兵世事看来忙不得百年到手是功名
　　送友人得馆游南康
　　匏大从来速售难依人高戴误儒冠江南又客诸侯去梅子愁人四月寒半世光阴旋蚁磨百年举子上鱼竿世间多少不平事盍向庐山静处看
　　寄张都干蒙正
　　林湥叶密绿阴繁荷渐生芽蒲有根心事蹉跎过嵗月故人落寞共乾坤舟行莼菜水云浦路入杨梅烟雨邨何日叩门寻子去一尊相对话黄昏
　　醉中寄王子林
　　我头扶病醉岑岑履厯糟丘嵗月深行路随身惟一劒对花买笑亦千金离乡老去天涯涙上冢凄其寒食心风雨闭门无客过炉香销尽夜沈沈
　　寄吕英父
　　秋到家山冷不知但惊风露入新诗低头欲拜无东野满耳惟闻説项斯骨骼昂藏云鹤吟哦凄断雪猿悲文章已得真消息三十科名未是迟
　　寄程鹏飞
　　往事游边忆少年未尝携刺五侯门春风跃马汉南道落日椎牛淮上邨科举未为暮年计途穷不忍向人言男儿慷慨头当断未有人施可报恩
　　南康邂逅江西吴运判
　　一节西来已駴传不堪归去便湘川舟行彭蠡轻文种酒到浔阳酹乐天台谏久无公议论朝廷新有骤除迁臣心毕竟终忧国不敢瞻乌涕肰
　　张帅干席上口占
　　海树婆娑日出东一年穷处已残冬春衫湿到西湖雨防梦觉来长乐钟梅掷白英楼压鳯灯挑红焰劒缠龙便教分阃持麾去未惬平时锦绣胸
　　姑苏送王武冈不值访汪仲冕席上口占
　　严城夜出鼓咚咚画鹢三更不见踪何必披云寻乐广真成避雨识茅容苏花似雪玲珑白腊酒如春琥珀浓若使世间无我辈老夫何处不穷冬
　　次刘啓之韵
　　豪结交游三十年暮年识子海霜边江西析派诗同社鸿宝传家子已仙无用白防甘我老有才青眼望谁怜譬如飘泊湓城下篁竹萧疎无管弦
　　次张昌化合溪新亭韵
　　不碍溪流水不平主人来处主鸥盟两峯呈秀出天造双涧同流到地清尚忆经过曽对酒欲来登览恨无名仙凡咫尺红尘隔草草题诗亦浪评
　　次吕簿池亭韵
　　举杯邀月到幽塘月入波心碎夜光倒影帘花翻翠色飞梭锦段织红芳是中有客供千首此外无尘染六郎昨夕主人闲立久一身风露带天香
　　长干寺用荆公韵
　　萦纡一径试幽寻花竹禅房未是湥野水不波清欲冻崇冈有竹翠成阴琵琶呢呢宛儿语兰麝温温和水沈诗句欲追前辈后谁呼粉黛污清吟
　　和印监寺玉簪花
　　得得寻芳听自由名花先占八分秋鹭鸶折股晩风冷姑射遗簪胜地幽霜叶皱痕罗扇薄香苞破处雪衣柔一瓶一鉢休岑寂骑鹤腰钱岂易谋
　　咏余商卿栀子花
　　香不求知色自然朝来何许雪华鲜如行佛国参知识未嫁仙姿益净娟梅子已黄犹夜雨客游方倦作春眠地卑山近征衣润不费熏炉一炷烟
　　与青原正庵老
　　倦行老矣徧东南最后青原识正庵无法更求身外説有禅应许意中参春风绕寺雨华坠石鼎烹茶泉味甘暂脱尘嚣聊税驾与君相对款清谭
　　简能仁礼老
　　幻身到处等空虚习气依肰未埽除柏树子边寻祖意旃檀林下伴僧居三千世界初无碍十二时辰得自如牛粪火堆煨芋熟时时拾得嬾残余
　　赠张道士
　　修廊行尽到山斋中有高人百念灰门外不知春出笋池边惟见地生苔内丹久炼龙长在大药将成鹤屡来想见年年朝玉帝眉间一防澹黄开
　　赠术士
　　一性圆明俱是佛四方落魄总成仙逢人只可少説话卖卜不须多觅钱退一步行安乐法道三个好喜欢缘老夫亦欲挑包去若要相寻在酒边
　　赏心亭
　　何人将我此来游白鹭那知客有愁如子矜持山玉立似予迂阔水盘洲尘襟抖擞风云入石刻摩挲嵗月流惆怅谪仙鸾驭远离离别恨黯滩头
　　云精游惠山
　　松杉如立密当门长在山中管送迎栖石草根留雪在响堦檐溜滴春声簿书拨置君能到碑刻摩挲眼倍明欲作小诗无好句只题年月记经行
　　同郭殿帅游凤山寺探桃李
　　廉纤小雨久于梅喜得新晴亦快哉五色波光丽鳷鹊十分云气近蓬莱旌旗侧畔宫墙转戈防丛中武库回走马看花生怕晚果然桃李一山开
　　游窄防山
　　倦游华髪老飘飘意气依然在九霄努力尚能登窄防废诗无可寄参寥敧斜古寺云为屋檼帖溪流石架桥安得栁间桃李动丹青吾欲画生绡
　　大麓道中
　　竹舆鸦轧晓烟收苍玉岩巉万里秋路转羊肠囘草径溪分燕尾绕沙洲爱山有癖须还债觅句无工是不休晴得几时尤更好桂花蓓蕾作针头
　　过泰和宫
　　林塘漠漠乱花飞门掩苍苔过客稀蝴蝶与身俱是梦杜鹃怜我几时归徐行便当篮舆稳清话何妨羽扇挥四十九年蘧伯玉此生毕竟是邪非
　　游北墅
　　客里浮沈又一年春风北墅故依然路边花有香相引涧下松无色可怜仙鹤舞随人击筑神鸦飞傍客归船何须故埽霜前叶郤趁东风学晓烟
　　杖履飘然不整巾缘何问得梵王城澹烟翠湿千螺皱微日烟销一缕轻隔山鸟语如人语触处风声若水声见説一犂今已足笑歌蓬首饷夫耕
　　寓公坊
　　秋风渐渐正吹凉似报归期未欲忙寻路竹间湥入寺泊船沙外远依庄小槽压酒珠红滴新饭炊粳雪白香更听夜来思远浦军声十万似钱塘
　　醉中偶成
　　小院蒲萄月架东舞腰忙趁鼓声雄诗成防笔分题后人在金钗赌令中秋叶冷吹风浩荡晩林烘透日玲珑腰间若佩滁州印定有人呼作醉翁
　　无锡道观
　　门外红尘市一廛买瓜买李兴悠然树根石透月洒落殿阁屋多风折旋卖墨道人勤置酒能诗老子欲飞仙髑髅南面蛆虫辈鹏鷃逍遥各自天
　　金陵雪中
　　风幻寒威夜扑人晓看云脚四垂阴牧羝塞上功名涙骑马蓝闗窜逐心冷面不春愁菀结冻防如铁恐萧森画炉醉拨灰为字不为闲思暖帐金
　　对雪效乐天
　　匣中雷吼一长劒溪上月明多少舟无贼可平闲李愬有人不访倦王猷银杯绣带从渠便瑶树琼林得自由衣敝独嫌灰絮料帘高想见月垂钩
　　偕陈调翁龙山买舟待夜潮发
　　来逢春雨长鱼苗去见秋风擘蟹螯久矣归心到乡国依然水防伴渔舠一天如许皆明月二客所须惟浊醪今夜四更潮有信更须留眼看银涛
　　发舟
　　宝气亭前首问途清飚日日送籧篨丹枫无处不愁客白鹭有情如导吾青竹闲垂任子钓紫鳞时掣季鹰鱼烟波渺渺江天晚水防又听溪鸟呼
　　春日即事
　　久客无人问所须小窗翻得遂痴愚黄昏以后酒三盏白日之间饭两盂谷雨笋茶俱俊美条风杞菊竞甘腴先贤可谓长贫贱况是平生山泽臞
　　上周少保
　　游戏公孤子归来不爱名昌黎前进士司马老先生有节花宜晚无波水自平翳云遮不得南极益精明
　　上范秘监
　　畴昔经行路黄山更一过天涯知已少嵗晚客愁多路断车生角冰坚水不波使君森画防闻此盍如何
　　和大参相公
　　松湥烟锁迳月冷水明楼日涨沧溟窄山阴古木秋琴书超物表器宇识神游突兀东南北乾坤第一流山邃龙蟠窟江昏蜃吐楼撞钟千百指阅世八千秋僧笑衣冠累天容杖履游松梢清影碎薄月带沙流
　　赠刘叔拟招山
　　不醉何劳饮无诗底用吟百年为客老一念爱乡湥草路青原涙烟波白鹭心班超归未得想见旧家林
　　都中留随州李判官
　　幸自东南好西归未可忙茶添橄榄味酒借蛤蜊香絶品宜春醉新烹趁日长倒囊烦厚载归遗北人尝
　　江头送赵教即席同赋
　　东州二三子相送黄鹤矶渭北烟树合江南春水肥波寛鱼意足沙浅鸟痕微我亦欲东去斜风雨湿衣
　　除夜寄卢菊磵
　　见説卢夫子诗成手自书雪便金帐暖云荫玉川居椒叶储名酒萍虀荐野蔬夜寒裈犊鼻应念马相如
　　寄桐庐程宰
　　路入严州去桐庐得暂过盘飱汤饼贱机杼绮罗多令尹哦诗治居民酌酒歌吏人公事少门雀可张罗
　　吴尉东阁西亭
　　袭桂行香径朱栏稍转西水风飕石冷云月堕檐低棊败湥杯罚诗豪健笔题舞忙钗鬓乱更为捧柔荑石板桥东阁轩窗如此华碧虚澄水鉴红影侵霜花似串歌云驻如泥醉帽斜但惊风露冷飘落防还家
　　湖口宰任伯厚挹清亭
　　政笑行役倦登临心眼开舒蕲千里见蜀赣两江来老觉树如此凉生风快哉主人方好客不算酒行杯
　　题龚山长栖阁
　　爱客龚山长能容日日过栽培初种竹爱防乍生荷堂对青山短门闗白日多细听闲议论不似我狂歌
　　题黄文叔燕堂
　　仕宦不惬意有家胡不归林栖乌反哺梁语燕于飞鸥鹭防之久貂蝉贵者希但存慈母健日日舞斑衣
　　西湖次舎弟润之韵
　　旧説西湖好春来更一游林逋山际宅苏小水边楼行密栁隄闹树多花影稠天堂从此去真个説杭州
　　雨华台次胡仲方韵
　　寒意湿烟草浮生吹浪花绕台皆峻岭陈迹一飞霞子醉词吐鳯吾狂字落鸦儿童应笑客风飐角巾斜
　　酒楼
　　夜上青楼去如迷洞府湥伎歌千调曲客杂五方音藕白玲珑玉柑黄磊落金酣歌恣萧散无复越中吟
　　登旷轩
　　去春曽与客携手过桥来寺荫松极美坞湥桃不开红尘万里去白首一年回净洗旷轩眼雪天闲看梅
　　同曹元章游新安寺
　　畏暑倦杯酌修廊散步行寺湥藏古意蝉老带秋声去就诸缘薄穷通一念轻更寻水清处为我濯尘缨
　　游古山
　　信步作幽讨有庵如此湥佛灯明老屋秋日澹疎林柏树祖师意松楸老子心十年弃坟墓洒泪一悲吟
　　题古山庵
　　薄醉来游此西风吹帽纱倦鸦丛密树凉雨湿秋花题壁人何在哦诗句未嘉一杯汤饼具坐到日西斜
　　聿追庵题壁
　　路转羊肠曲山藏蜗角湥树多成荫密水少亦悲吟露草重阳涙风花寒食心摩挲墓铭看久立读碑阴
　　元宵偶书
　　磊落东游客磨跎且过僧有怀千不足自顾百无能旧日名城酒他时梦境灯放歌声激烈醉倒睡腾腾
　　寓东阳
　　不学老无似艰难却饱谙远从陶靖节来访杜征南意到羮莼适贫犹食荠甘惜无庐可卧尚绕鹊枝三
　　送客剡溪
　　送客山阴路春风散马蹄纵观神禹穴湥入子猷溪嫩草绿于染珍禽娇已啼去程千万里步步有云梯
　　寿鹿
　　年永曽闻葛稚川玉京何处锦纹鲜赏花应制嘉宾宴小雅当为第一篇
　　官舎阻雨十日不能出呈徐判部
　　潦倒傍门羞骑马倦游老欲寄昆山留将造请嗫嚅口慷慨狂歌泉石间
　　呈稼轩
　　精神此老健于虎红颊白防双眼青未可瓢泉便归去要将九鼎重朝廷
　　投诚斋
　　绫衾厌入承明直却把一麾江上来云气隔天迷望眼不堪花落几宫槐
　　上吴居父
　　庙堂陶铸人才尽流落江淮老病身尚踏槐花随举子不知邓禹是何人
　　呈王山父
　　疎烟澹澹树重重畧得西南有路通钟板不鸣山寺静闭门人在月明中
　　办得茅庐我便归玉堂何处有梅枝嵗寒老树虽荒寂防有腊残春到时
　　和危教授
　　先生场屋文之虎气慑孤狸自不知老去莫嫌官尚冷灞桥风月要新诗
　　送胡仲方
　　郑公句在贫何恨刘毅家寒泪一挥穷达莫言乡义重此行毕竟是耶非
　　寄张东之
　　见山堂上山如画二十年前曽客来飞絮满城归不得江南老却贺方回
　　过无锡见李元徳祭酒
　　高门拂日鸣珂里吹竹弹丝暖响中寂寞一区如此宅世间却有两杨雄
　　题东林寺
　　尔自贪痴不肎闲江南多少好青山老夫为不爱官职买得狂名满世间
　　书越州能仁寺壁
　　流年转眼一飞梭如此头颅奈老何狼籍落花春不管竹鸡啼处雨声多
　　书僧舎
　　绿杨染水浓如画天气欲晴风自和二月杏花犹未放一春分外觉寒多
　　欲游阁皁山
　　仙梯难上尘缘重俗驾勒囘山有灵烟霭糢糊雨昏黑数峯疑在梦中音
　　梅花
　　寂无人语断囘程日落未落孤山横平湖水阔何许去傍竹松边自好行
　　弋阳渡头
　　车声尽日滑黄泥怕聴空桑叫竹鸡风雨不知春蚤晩栁条摇绿半江垂
　　初入平氏书院
　　雪屋弹琴泛作声寂无人语纸窗明倦游识破诸缘妄巳与梅花一处清
　　蕲州道中
　　如箭阴风劈面吹雪花斜夹雨垂垂胸中自有平戎策路入蕲州冷不知
　　自宣溪过蚤禾渡
　　雨后斜阳未见晴晓看红日报窗明笋舆十里宣溪路刬地浓云脚里行
　　邨店
　　林湥路转午鸡啼知有人家住隔溪一坞闹红春欲动酒帘正在杏花西
　　春归
　　百花开尽到荼防一片春心又欲归可恨东风留不得谩教啼鸟怨斜晖
　　闻杜宇
　　杜宇几声烟霭外相思只在蜀山阴闲愁不共花飞尽赢得伤春一片心
　　闻莺
　　东风扶日上花枝恰恰幽禽弄暖时百啭忽惊春梦破闲闗石上话相思
　　闲步
　　山径无人鸟啄沙杖藜闲看摘新茶锦绷委地笋翻箨黄玉满林松带花
　　梦觉
　　梦囘斜日转花阴时有黄鹂送好音高卧草庐人不识东风啼鸟独知心
　　游郭希吕石洞杂题
　　清旷
　　笋舆吚哑来路转此歇脚长风挟秋下湥意满万壑
　　小烂柯
　　游戏一弹棊嵗月驹隙过不如两防机石上跏趺坐
　　韬玉
　　至宝不自献韬藏亦英华余香被草木秀擢幽岩花
　　梅屋吟藳
　　邹登龙字震父临江人隐居不仕结屋于邑之西郊种梅绕之自号梅屋有孤山处士之遗风焉吟藳一卷刘后邨戴石屛真西山咸称之后邨谓其语极清丽石屛云读其诗如行春风巷陌间见时花游女动人心目处多矣西山云金至百錬而精珠穿九曲而巧邹君之诗之谓与其为当时诗人矜许如此
　　从军行
　　年少良家子投身事西北金鸣鬭马嘶萧萧短兵发夜战祁连山断甲溅腥血番部带箭降番酋连阵没勒功纪燕肰椎鼓归汉阙
　　结客少年场
　　幷儿任气侠年少肝胆雄锦臂金弹丸银鞍玉花骢腰插三尺劒手开二石弓轻生重大义一战翔庭空斩取戎王头防奏甘泉宫
　　秋夜长曲
　　碧帘挂雨秋容老寂寞江城暝烟草流苏帐冷屛山低蜜炬香销睡常蚤梦惊离绪牵愁入翠被寒侵涙花湿思美人兮天一方乌啼月落西风急
　　青楼曲
　　青楼女儿十五六翠掠云鬟妙装束千金学舞拜部头新来教得凉州曲锦鞯少年被花恼醉把金钗换香草西风楼前秋鴈飞舞衣狼藉花颠倒
　　采莲曲
　　平湖淼淼莲风清花开映日红妆明一双鸂忽飞去为惊花底兰桡鸣兰桡荡漾谁家女云妥髻鬟黛眉妩采采荷花满袖香花湥防却来时路
　　江南春
　　玲珑楼阁江城晩杨栁丝丝凝碧烟飞燕不归春满地百花香里听啼鹃
　　巫山高
　　巫山巃嵸巫峡曲一十二峯浅凝绿老猿化石悬岭崖矗矗凌云埽坛竹九灵少女列仙从佩玉鸣鸾乘彩凤飞防走魄归瑶宫紫箫吹断荆王梦
　　咏怀
　　洪河相绵缠嘉宅良可卜苍松荫长溪丛梅馥四屋过亭白水飞鸣流漱寒玉游目俯灵景抱杖委繁俗长吟畅幽懐理琴展清曲岂不企凌厉而乃伤局促吉士抗遐踪幽人聚灵族
　　步出城东门
　　步出城东门与子各执手遥望冢累累悲风发陇首长松自青青枯根带骨朽人生如朝露嘉命那可久世无王子乔何诀以固寿感慨徒伤悲欢言且饮酒
　　山上有白云
　　山上有白云浮阴翳阳光亭亭飒缤纷出岫高飞翔飞翔长在望远匪千里隔莫以秋风来吹散无踪迹
　　秋夜懐菊山沈庄可
　　凉风动金旻奄忽寒节至百卉俱萎垂梧桐亦飘坠明月入我牖展转不能寐顾影重伤心思君长下涙
　　滕王阁怀古
　　凭高独展眺风叶乱鸣秋鸾舞自空阁渔歌向晩舟卷帘山歴厯倚槛水悠悠月出江城暮凄凉万古愁
　　寄云林杨少云自衡之桂
　　问讯杨夫子经年客异乡南浮湘水远西望楚天长五岭梅花发孤亭草色荒白云遥满目曷久住炎方
　　戴式之来访惠石屛山集
　　诗翁声价满江湖肎访西郊隐者居似杜陵常戴笠狂如贾岛少骑驴但存一路征行藳安用诸公介绍书篇易百金宁不售全编遗我定交初
　　江居
　　独作幽居计江边屋数间水流天自在心远地寛闲鉏月栽梅树移云叠石山白鸥盟欲结倚杖看潺湲
　　溪邨
　　兀兀小桥西人家住绕溪云山当戸入竹树出檐齐风急花初尽春湥莺乱啼稻畦新雨足稚子亦鉏犂
　　题杜少陵草堂图
　　背郭好林塘诛茅作草堂因吟白鸦谷为卜碧鸡坊陇竹和烟净江梅带雪香四松经丧乱阅世几风霜
　　道经玉笥山
　　玉笋凌空径元都诏吏仙荒坛湥覆草峭壁响流泉石洞随龙蛰金丹许鹤传夜湥捣药鸟啼破翠微烟
　　入投龙洞
　　行入投龙洞青青见竹竿暮云生道树夜月满仙坛枯藓沿崖古长松绕涧寒三生清净福独此愧黄冠
　　上慧力寺
　　今代空王宅前朝处士家牛车为象藏鹿苑发龙华松密风生树江空月在沙阇黎饭钟后邀我试新茶
　　寄苍山曽子实
　　东湖从此别嘉防邈无期望远音书阻思君嵗月驰春云山隔断秋雨鴈归迟欲觅崆峒使梅花寄一枝
　　幽事
　　闲携小斧删梅树自缚枯藤补菊篱烧柏子香读周易滴荷花露写唐诗
　　游仰山寺
　　施地开金刹胜因结佛缘怪松盘獭径古木防龙渊云裹春山乱禽啼夜月圆路遥归不得好借上方眠
　　梅花
　　约臂金寒拓绮疏搔头玉重压香酥含章檐下新妆额试啓菱花得似无
　　王氏山居
　　闻道山居好林湥远俗情茶烟熏壁暗萝月射窗明学稼修禾谱栽花识药名无人觉幽隠为有读书声
　　水亭
　　栏槛玲珑直又横半临池水着新亭拟招鹭防栽添苇怕碍鱼行掠去萍五月藕花千防锦四时山色一般青有闲来此寻幽赏莫看人间澹墨屛
　　赵承远云扃
　　闻道幽居好栖云结数椽庭湥闗竹雨衣润染茶烟岚气生朝壁湍声入夜弦半生飞动意未得痼林泉




　　宋百家诗存卷二十二
　　钦定四库全书
　　宋百家诗存卷二十三
　　嘉善曹庭栋编
　　招山小集
　　刘仙伦一名儗字叔儗庐陵人诗名闻海内先后与刘过并称才甚豪不遇以韦布终其身其诗新警峭拔洗脱尘腐不为格律所拘着有招山小集淳熙闲岳周伯持浙东庾节待次过张仲隆家见儗题快目楼诗读而壮之后儗来谒仲隆仲隆置酒北湖招周伯曰诗人在此亟践胜约既至一见如旧交座中以二诗遗周伯有云従今便是门阑客时出山来探诏除儗与周伯真所谓得一知已矣
　　中秋有怀
　　吾庐有寒梅老榦秋风多上有双栖乌月夜聴我歌一别三载强梅影应婆娑乌今来不来奈此明月何
　　梅树秋
　　谁将和羮姿植彼江之濆老叶才脱柯生意觉已欣寒流带孤标澹月寄一痕莫作摇落看下有春风根
　　水枫叹
　　枫叶不耐冷露下燕支红无复恋本枝策策随惊风乡来树头蝉去尽不见踪日落秋水寒哀哀叫征鸿
　　得蟹无酒
　　水乡秋晚得白蟹望断碧云无酒家此意凄凉何所似渊明醒眼对黄花
　　旴江道中
　　过雨青山啼杜鹃池塘水满柳飞绵田家正是忙时节女采桑归男下田
　　有怀二小侄
　　殊乡忆诸孙触绪成叹嗟阿狞蚤失父防防垂两髽已知陟岵悲啼哭声哑哑阿赣幼丰下出入常随爷别时俱学书落纸翻老鸦倒指今三年为学当日佳应解对我兄言叔不还家何时重抱持课书赏棃樝看渠俱成人怜我双鬓华侍我兄弟醉防当相扶叉
　　赠曾相士
　　大曾两眼如磨铜坐上一顾凡马空发天机缄被天恶老死不遇悲途穷小曾短小眼如鹃冷地看人看入骨谁云轮扁不传心狮子还生狮子窟倒拕拄杖行九州平生惯识公与侯得钱送家养老母裘袂惨澹行囊羞我慵百事不入耳休説功名老无味他年相伴竹溪头同采芙蓉渡秋水
　　秋夜长曲
　　秋夜长秋月明愁人不成眠搔首行中庭天髙气肃万籁息银牀冻损寒露零碧梧已萧条栖乌终夜惊枯荷倒秋水夜气冻流萤铜壶悲咽漏下涩深闺何处鸣寒碪亦有朱门人环坐围娉婷玉觞催唤酒银甲纷弹筝衣篝龙脑熏绣被瑚枕暖愁鸡声秋夜长秋月明此时防人知此情
　　西林留题
　　路入康庐西复西翠烟深处着招提山僧防辈雪垂顶水鸟数声云满溪莫对青山谭世事且循粉壁看留题禅房夜卧衣裳冷梦破钟声落月低
　　海上
　　潮蹙三山岛烟横万里沙蜃楼春作市鼍鼓暮催衙一曲水仙操片帆渔父家安期定何处试问枣如瓜
　　送徐渊子知县
　　城郭春寒夜邮亭小泊时相逢一尊酒共説十年诗风雨成轻别江山莽后期着鞕従此去蚤到鳯凰池
　　秋郊
　　秋水四五尺暮山三两峯浮云白毫相落日紫金容蓑笠前邨笛楼台古寺钟殷勤小平逺图画忆渠侬
　　代人忆旧
　　缓步素丝幛微吟紫绮裘醉便风侧防歌爱月明楼犀轴题春恨铜壶滴夜愁风流十年梦灯火漫扬州
　　题雪浦人归圗
　　乱目寳花雨过眉斑竹笻挐音迎画鹢喜态动乌龙水镜千江月风琴万壑松遥知永今夕情话得従容
　　彦美生朝
　　壮日里闾侠臂弯双角弓绣鞯红匼匝貂袖紫蒙茸云态自苍狗玉辉犹白虹若为占夀骨绰起有清风
　　车轣辘
　　马虺隤牛觳觫山行萦纡车轣辘路傍指防是官人老矣一翁双鬓白汝牛幸可耕汝马幸可骑有此可载琴书归胡为奔走东西道白发刁骚被人笑
　　沙漫漫
　　沙漫漫草斑斑南北山山相对看我行乃在山之闲行人仰不见飞鸟树木定知边塞少沙漫漫草斑斑我行欲趁西风还仆夫汝莫愁衣单我但着衣思汝寒
　　寄题安嵓起官舍北溟
　　一轩髙占凤麟洲要作人闲汗漫游海阁风烟自朝暮洞天日月防春秋梦防欲拂三花树生计聊随一叶舟待我丹成访君去阆风佳处卜菟裘
　　谿庄
　　畴昔何来此青山与白鸥絮飞春不去潮返月频留
　　以骑驴钟馗送秦先之
　　髯钟矍铄老据鞍曾入大内见阿瞒幞头垂脚蓝绶敝不知班簿为何官天寒嵗晚日云暮霜风吹驴耳卓竖老藏负笠衣裳单反袂掩口趾穿屦荜门我恐难留君收卷送似秦将军将军文事有武备眉骨自是凌烟人汝当诃防谨厥职勿但缩头徒挂壁将军来嵗在殿岩丰汝牲醪作除夕
　　野步十首
　　南鴈数声嘹唳西风双鬓防鬖病叶夕阳满树断云残雨归嵓
　　潇洒枯藤老履行行只复行行泥路野人屐迹石桥流水琴声
　　黄犊眼中荒草鹭鹚立处枯荷宦海风涛舟楫故山烟雨松萝
　　愁思防鸿杳杳吟情败叶纷纷归去满身溪雨醉眠半枕山云
　　白日长绳难系青帘浊酒堪赊归鹤苍山云际故人锦字天涯
　　红叶林风飒飒苍苔径雨斑斑人迹石边流水樵歌鸟外青山
　　流水数株残柳西风两岸芦花荒草客愁逺道夕阳牛带归鸦
　　按步缓寻幽草扬眉一望平林鸟影渔矶日暮豆花邨屋秋深
　　防处渔樵石路数家鸡犬柴门灶屋残烟杳霭溪流澹月黄昏
　　木叶西风古道稻花北陇新田流水美人何处夕阳荒草连天
　　题张仲隆快目楼壁
　　上得张公百尺楼眼髙四海气横秋只愁笑语惊阊阖不怕阑干到斗牛逺水拍天迷钓艇西风万里袭貂裘眼中不着淮山碍望到中原天际头
　　自哂
　　曾骑白鹤上扬州头插花枝秉烛游尊酒迩来谁是伴白云收尽数峯秋
　　鬭鸡走马醉髙阳今日归来两鬓霜无限少年心上事半帘豆雨语寒螀
　　古树闲云独抱琴琴声寂静树云深相如渴死文君老辜负题桥万里心
　　世事悠悠酒防杯晴窗把镜独徘徊西风吹老梧桐树仍送新霜两鬓来
　　寛博麻衣折角巾疎慵不是少年身白云半枕山中午犹梦乘查去问津
　　归鸟
　　紫山青嶂尽如家负日冲烟复带霞今古乾坤秋一幅防番归鸟与栖鸦
　　四皓
　　长乐巵前露雪眉嵓花乱笑出山时有人拍手瓜田里来往青门总不知
　　鼓瑟二首
　　满楼明月调云和五十弦中急雨过彩凤拂衣鸣翠竹素鳞鼓鬛出寒波凄凉楚客新愁断清切湘灵旧怨多一曲更沈人已静江头云挂绿嵯峨
　　朱声奏彻云清有客沈吟倚桂聴遗响一时存楚曲断防千载写湘灵珠随明月生沧海船挟风波过洞庭缥缈无言胶柱倒遥遥江上数峯青
　　赠周伯二首
　　昔年椎鼓事边庭公相身为国重轻四海防人思武穆百年今日见仪刑笔头风月三千字齿颊冰霜十万兵天亦知人有遗憾定应分付与中兴
　　己买湖山卜奠居因君又复到康庐十年到处看诗卷一日湖边従使车南渡忠良知有种中原消息定闗渠従今便是门阑客时出山来探诏除
　　题归去来图
　　笔端竒处发天蔵事逺怀人涕泗滂余子风流追魏晋上人谭笑自羲皇折要五斗防钱值去国十年三径荒安得一堂重写照为公携酒泻蕉黄
　　旴江道中
　　屈曲清溪绕径斜緑隂深处隠人家岚昏山色未还观水落涨痕犹在沙麦热邨邨喧水碓蚕成处处响缫车马头忽觉清香近路转桥南有野花
　　寄题孔德通东园
　　花木隂隂一亩宫平生髙兴与谁同尊罍北海无虚日乡里东家有故风先业固知衣鉢在穴门应惜橐奁空襄阳耆旧今谁识尚喜风流见阿戎
　　临川报恩寺与涂子载陈惟定分韵得丹字
　　杏花枝上雨初干梵宇苔深碧瓦寒三客灯前共湖海五言诗里定金兰残年短发因愁白多病衰顔借酒丹后夜相思月千里不堪独自倚阑干
　　寄朱济仲
　　家在三千里人来天尽头角声连夜月草色带边秋妻子仍多病音书缺寄邮归心与寒鴈先已过瓜洲旴江驿舍中有妇人书一忆字笔势颇姿媚游子明王相之皆题其后率余同赋
　　阳台雨歇行云杳天阔鸿稀春悄悄鸂鶒孤眠怨芳草夜夜相思何日了妾非无声不敢啼妾非无泪不敢垂柔情欺损青黛眉梦防暗逐蝴蝶飞春风着人琐窗緑緑窗书事记心曲细看香翰宛且柔中有闲愁三万斛向隅弃笔惆怅时此情黙黙谁得知无缘相见空相忆不如当日休相识
　　题惠崇鹭鸶
　　清霜着木髙柳枯惊风猎猎吹寒芦芦根败蓼色惨澹沙觜无复菰与蒲风标皎皎四公子来从西雝有闲思肝肠澡濯秋水清雪衣不受泥上滓偶得一饱即自如鹏飞万里何闗渠出离风波岸上立岂只临渊常羡鱼惠也小景称独步那知写生尤得趣傍边谨勿生机心恐即长鸣过溪去
　　过嘉兴
　　惆怅嘉兴路三年防度经航船连夜发更鼓隔城聴落月低烟树秋风冷露萤客怀容易感宜醉不宜醒
　　魏塘道中
　　霜叶红于染寒溪湛若澄防声归鴈急数防暮山青深琖频斟酒长涂小作程万缘天已定得丧一毫轻送陈惟定惟定有伏阙上书之意因以箴之
　　倾葢相逢二纪前六囘相见两华巅诗成神鬼皆遭役命薄文章不值钱北事如斯君可去西斋重到我凄肰他年卜筑如相觅更约西山暮雨还
　　仲立于枕上和余韵夜半得句敲门唤余余乃摄衣而起相与对语于野航桥上因再用韵
　　夜半诗坛喜解围楚天云澹玉绳低撞钟自得兴不浅泣鬼初成人未知踏月过桥惊鹤睡犯霜对语伴乌啼萧条此意欣重见絶胜围红醉玉巵
　　登岳阳楼
　　八月书空鴈字聨岳阳楼上俯晴川水声轩帝钧天乐山色玉皇香案烟大舶驾风来岛外孤云衔日落吟边东南无此登临地遣我飘飘意欲仙
　　皇荂曲
　　邓林字楚材一字性之自号四清社友福清人年十五即以诗义魁乡校淳熙中登进士一时名公卿如周益公陈止斋晦翁朱子吕东莱俱引为交游尝伏阙三上书陈时事得失朝议欲授以中都干官或曰邓林若在中都此谤议之府也遂授石城丞其诗有皇荂曲一巻共诗五十篇淳祐时大山萧山则序云诗世业乃精有彜叔即有性之彜叔诗工如柳烟莺晓障杏露蝶春粮如桃叶渡江狂子敬棃花带雨澹真妃皆竒性之葢出此性之彜叔子也
　　南国有佳人
　　南国有佳人仙姿自蓬岛龙绡照明珰凤钗横贵寳新妆试鸾镜皎皎顔色好芳年倏已筓君子可偕老奈何行媒弱修言弃中道洞房闇怊怅珩璜结组缟宁作钟离春勿学姑瑶草
　　刘阮
　　鹿车小宇宙据鞍常醉眠风尘澒洞时杯里全其天伶达故自佳籍放乃无用试看劝进表何似酒徳颂
　　绿珠词
　　凉台潇洒临清波幄翠帘珠明绮罗哀丝号竹按清歌红潮素脸春风和主君欢娱美人醉报有无情使车至防丛兰麝俱委尘独指绿珠可当意众中偏是承恩深妾身虽贱无二心君前命效一死玉笛收声红日沈轻裾飘向阑干角花钿散地金钗落到头不负齐奴约犹胜识字空投阁
　　玉儿
　　金莲花上兪尼子永夀神仙罗绣绮苑中荆荻市令严玉像支离瓦官寺六宫鸭防起淫风太白便应悬妲己此身肎许兜鍪夫猛为东昏一死到今羞杀卖降人去作练儿梁姓臣
　　孤山访郑渭滨不值
　　寂寞石琴台香云拨不开多知骑鹤出自欲买舟来葑岸春回草山亭雨谢梅怀人成怅惘日暮惜空囘
　　书怀
　　西林吹羽扇吾道竟凄凉上坂劳骐骥低巢窘凤凰可求非富贵无用是文章冉冉深林底幽兰正自香
　　真阳峡
　　满眼皆吟料归囊未尽空江波连岸碧野火涨天红髙树留寒日长芦转晩风客程虽小艇心已故山中
　　凌江滩
　　滩髙舟去缓闲眺暮江滨竹本沙痕旧茅丛烧色新青裙瓶汲防白防斧寻薪渺渺蛮烟起秋风一旅人
　　近况
　　近况只如此深山无见闻二申犹学道三上漫攻文芸叶春繙日棃花晓梦云添香仍煮茗严敬事天君
　　蚤过刘功艾清溪
　　月里山河大风前草木凉征尘生杖履香雾湿衣裳古岭攀栖鹘荒蹊蹴聚蝗白云看未逺已转九囘肠
　　曲江归舟
　　只道篷低碍觅诗眼前物色自多竒千山赭去如秦防一水清来似晋时渔父岂无缘苇辈樵人恐有负苓师僮奴忽报梅花动春在江头最北枝
　　感兴
　　竹帛功名九折车栖迟岩野竟何如浣花溪上寻佳句积谷山头读异书江左风流空醖借淮南烟景尚雕疎太平十二河汾防拟欲排云谒帝居
　　蛟峯先茔
　　狞狻蟠伏鬛封孤云黯幽亭日向晡双桂千年翔化鹤四山半夜泣于莵老天忍挫真英物厚地甘埋大丈夫无计发潜空涕落雨松霜柏照烟芜
　　赋江郊渔弋
　　占断江山是一家寄情渔弋当生涯青枫翠竹春屏叶白藕红菱晓镜花鸿鹄鹍鹏雕鹗鹘鳟鲂鲦鲤鰋鲿鲨河阳书到君当起弩发千钧钓五车
　　豫章
　　郡名犹是汉流传宇宙江山复防年画阁倚空家十万红妆鬬夜妓三千层城歌舞秋风外故国兴亾夕照边近嵗重阳成重镇镇南乌幕鎻苍烟
　　章贡祥符吴道士孏窝
　　蚤年收得自由身坐断窝中孏是真日短日长惟守静云来云去不生瞠破除机械鸥盟熟脱略锱铢鹤料贫旧看黄庭犹忘却应无心力对闲人
　　江湖伟观
　　世间无尽是天游更出湖山最上头江面春声潮卷雪湖心寒影月澄秋海门舟楫云开见瀛屿亭台水载浮不比钱塘歌舞处逺怀西北有神州
　　送徐院奉户檄之九江诸郡
　　中边莹彻似冰壶空尽时情意气殊已向铜龙梯要路又随玉駃驾征涂风生湓浦江流急云满匡庐夜月孤朅到东南无力了一分寛处是规模
　　晋武帝
　　秋风铜雀曲池平吴主宫娃满掖庭凭仗皇孙聪慧蚤不知祸在夕阳亭
　　左太冲
　　辛勤十稔赋三都闻者曾贻酒瓮书他日洛中添纸价陆家兄弟竟何如
　　朱彦和
　　文如玉海动时流曽以书棊伏隠侯武徳阁前消防语却令梁氏缺金瓯
　　任蛮奴
　　千里旌旗已渡江蛮奴苦谏唤萧郎却持官里黄金去望拜韩擒石子冈
　　敬微
　　受用庐山水石竒亭亭霞外薜萝衣侍中那抵苏门幛笑死丹青陆探微
　　邓郁
　　云母糇粮五岳楼绣娃少妪导仙游不应轻信双青鸟便遣东都事业休
　　石崇
　　梓泽神仙第一居争豪不惜碎瑚荆州使客知何罪未必亡身为绿珠
　　张茂先
　　辨精龙月亦竒才雄匣干将耿不回只守鹪防蚊睫赋大星未必折中台
　　送衡山琴画张道士
　　满天风月澹萧寥三尺孤桐古调髙不敢问君聴别操请弹二十五离骚
　　满空烟雨澹糢糊三尺霜缣老墨枯不敢问君求别景请描七十二峯图
　　桂树
　　翦翦霜风起晚吹一溪流水浸寒晖客衫犹恨吴绵薄不道边人尽铁衣
　　过緑野
　　世上今无隠退风地名偶与午桥同往来怕看铜驼陌闲倚柴门忆晋公
　　西湖
　　髙价租船作胜游穷逋那敢鬭风流西湖多少闲春水不洗中原二百州
　　顺适堂吟藁
　　叶茵字景文笠泽人与徐玑林洪相倡和江湖闲诗人也不慕荣利萧闲自放所居草堂三楹牓曰顺适取少陵洗肰顺所适之句赋诗云顺时不作荣枯想适意元无胜负心又云儿童问我新官职顺适堂中老住持葢翛肰有遗世之想焉吟藁五卷闲雅似仲先清矫似和靖岂其志趣相契故口吻亦合邪
　　古意
　　悠悠防边人溅溅防中水水流无返时人生流水耳
　　偶成
　　春隂晴复隂因物悟浮生杜宇乡心重扬花世事轻知非蘧伯玉觉是晋渊明此意谁人防骑牛访耦耕
　　苏隄
　　南北山围翡翠隄隄边绿涨软琉璃参差台榭无余地杂遝轮蹄了四时杨柳又多前日树梅花只少近人诗停篙不看春风面闲伴渔翁理钓丝
　　野望
　　白水沿隄防绿苗鸡鸣犬卧柳边桥数家虽不成邨落一梦何曾到市朝
　　次潘紫岩虎邱韵
　　潭深剑气鉎树岚光薄石坛古即今藤花开又落晋士已结庐吴市犹舞鹤沈吟发幽怀人世舟藏壑
　　野堂
　　风来无市声景物占湥净鸥狎堂上翁时来防天镜
　　江湖伟观
　　此地旧寒碧留题护竹君窗虚不碍月壁老易生云一水东西隔两山南北分未堪低着眼世事正纷纷
　　何氏书堂【晋何楷读书之地因名何山】
　　千嵗松隂防一亭风来犹带读书声纵无芳史书勲业自有青山説姓名客抚丰碑苔剥落春归暗径草生成防年访古谋清隠好借虚檐着短檠
　　寄所思
　　淅淅竹下风活活桥畔水萧萧掩柴荆去去隠君子夙夜劳我思之徳洵且美瞻彼南山阿有桂发丛蕊奋手折其荣怀袖香盈只愿为灵鹊飞递声入君耳
　　春去
　　几阵红侵野草一团绿染庭槐梦里未知春去翩翩蝴蝶飞来
　　归途
　　春来天气半隂晴那更奔驰一月程又恐花时成草草还家插柳佐清明
　　山行
　　青山不识我姓字我亦不识青山名飞来白鸟似相识对我对山三两声
　　次出郊韵
　　支藤乘兴入春郊梅压疎篱亚竹梢賸喜此行诗有料吟来浑不费推敲
　　生日口占
　　举室相先起五更为翁诞日夀金觥痴儿未识翁年甲五十年前今夜生【时五十一】
　　酒边次赵东阁韵
　　竹褪粉痕新销磨九十春中年真率性上古太平人有梦诗将圣无愁酒不神静看红紫路翻覆防回尘
　　友人自淮至
　　别子若为久于心终不防一杯评旧雨两鬓对新霜客里春行蚤愁边夜坐长明时成摈弃无语及淮乡
　　霅城
　　爱向其中舣短篷眼前景物总玲珑神仙窟宅垂杨里图画溪山落照中甚是繁华输侠少也须幽胜属衰翁世间风月无如此买鹤来谋地一弓
　　雨中梅
　　竛竮竹外枝啼妆凌晓霰东君不主盟对人作此面
　　即事
　　竹暗笋无数江晴水有痕田蛙喧麦陇野犬卧柴门
　　过溪
　　笋舆轧轧乱山中篱落桃花泼眼红小驻渡头呼艇子一溪浅緑漾晴风
　　白发
　　半世持竿笠泽濵鬓边留得防茎春近来白发无公道暗把黑头饶贵人
　　泊舟溪口
　　万柳隂中系客船桑条如竹叶如钱大姑小妇挑甘荠摇手乌儿正二眠
　　除夜立春
　　别嵗传佳话论文忆旧盟黄柑凝腊酿爆竹带春声节序有终始儿童争送迎此身强健在列炬到天明
　　梅
　　疎影防黄昏明明野水滨未风先信息无雪更精神一白见真色万红随后尘自来花下饮肺腑尽生春
　　游西洞庭山
　　漫游三十载屐齿晕苍苔两地无多里一生能防回洞深龙未蛰丹熟灶无灰已觉忘身世松梢有鹤来
　　山行
　　未了行春债因哦遣兴诗寒多啼鸟噤路滑蹇驴迟久雨红辞树深林緑授枝惊心衰朽日容易过花时
　　入山
　　到来非俗境一片隠心生晓雾沈山色春禽和水声逢人多古貌对语率真情同在无怀世炉香答圣明
　　秋至
　　节序暗推移清商渐戒期旅怀蛬蚤计凉信柳先知万事到双鬓余生消防诗最怜梁上燕巢穏又归时
　　苦雨
　　农事正纷纷天时异所闻举头方见日翻手又为云茅舍蛙分部槐庭蚁失羣裁成忧国疏斋沐告吾君
　　欲别
　　欲别哽无语蘸酒评归期潮汐有朝暮郎心无转移
　　櫂雪【舟名】
　　放船中流天糢糊淅淅霎霎鸣茭芦万顷利那成玉壶柔艣荡漾歌吴歈老渔直前相招呼骨相子猷洵且都其人岂是斯人徒相顾而笑掀虬鬓汝为汝兮吾非吾剡溪风景今何如谁能为人作画圗予方奋臂持竿独钓于江湖
　　田父吟
　　去年积潦苦无收今嵗逢人説有秋未拟香秔供一饱防防新藁葢檐头
　　逢逢社鼓佐丰年酒熟那逢酿雪天擘橘煮鸡偿一醉布衾烘暖抱孙眠
　　杂兴
　　兀兀北窗下嘈嘈林闲鸣声各奏小大谅亦随其形倏肰气肃冽一夕俱沈防试语尘中士细聴秋虫声七十云古希予年三之二来景殊无多那复就枯瘁窘步惊畏途抚心慨时事何以怡余生一日委一醉
　　鲈乡道院
　　田可耕兮圃可蔬防年梦不到亭衢山林受用琴书鹤天地交游风月吾事变无涯人老矣死生有命汝知乎客来时复一杯酒画作鲈乡醉隠图
　　送徐兄访陈宰
　　投老持竿柳外邨尺书久不抵修门料应下榻从容日自説通家好子孙
　　山行
　　舍櫂入山邨山深树自繁短歌田舍乐长揖野人尊苔老云生石松髙月闯门不闻名利语太古一乾坤
　　潇湘八景图
　　平沙鴈落
　　江风飘云白如练征翰逺赴芦花岸寒雾昏昏渔火明欲飞不飞行阵乱相従万里多﨑岖呼鸣惊察夜有奴衡阳路杳速归去未可容易来江湖
　　逺浦帆归
　　水天防防日催暮轻蒲饱风疾飞羽回头遥指舟前湾浪急篷敧下柔艣稠杨枯桑深处邨老妻挟儿环在门莼羮香滑茅柴熟对语别时应断防
　　山市晴岚
　　岩麓新霁浮紫烟防家鸡犬喧一憧憧人得蝇头利不了青帘酤酒钱松隂散乱日易暝风光渐入牛羊径頳肩赤脚分途归野唱樵歌动幽聴
　　江天暮雪
　　痴云贴水天四垂寒鸦冻雀无树栖纷纷万顷水花乱光银海迷东西中有轻舠移断浦玉笠琼蓑一渔父鼔枻而歌歌丰年田家有麦无愁苦
　　洞庭秋月
　　长波淼淼七百里蒹葭飒飒西风起玉轮辗出琉璃宫碧落空明无表里几峯森列青崔嵬不知人世皆麈埃夜深丝竹递清响疑是楚王曽归来
　　潇湘夜雨
　　云气浮江天已夕江树号风飞雨迫凄凉正则赋怀沙疑与渔翁分半席一声暧乃隔中流打篷淅霎添旅愁土膏动脉晓色媚农将有事于西畴【刘言史潇湘诗闲歌暧乃深峡里】
　　烟寺晚钟
　　防蒙一抹笼峥嵘峥嵘深处传疎声溪横古槎低欲折隠约前邨通去程万里征夫不知宿数尽飞鸦栖古木轮舆中边三四僧枯藤挑云归佛屋
　　渔邨夕照
　　家家傍水开柴扉緑杨影里沈斜晖妻炊黄粱子挂网独枕莓苔眠钓矶得鱼博钱平生志世闲宠辱不能累路近桃源多裔孙定知秦晋兴亡事
　　古意
　　境空纳风月心逺辞埃尘终日穷目力得景亡天真
　　次韵
　　生涯老布衾清处更清吟旧事即新梦今人非古心意行双谢屐道在一陶琴谁解无名利其中有浅深
　　幼弟墓下【庵扁看云用少陵句】
　　春到棣无色风来松亦悲细看云起处不复鴈归时忆汝九京隔嗟予两鬓衰寥寥今古意独许杜陵知
　　室人墓下
　　楚怆埋香地卿须念藳砧齐眉中道诀同穴百年心刀尺凝余泽松梧带老隂可能如馌妇相对白头吟
　　张翰
　　脍鲈元不动乡思拂袖西风已见几江上如今来往客但言鲈脍不言归
　　次韵
　　嬾作千年调偷闲得防回吟坛元不峻俗驾可曾来藓碧墙隂合榴红屋角开枕肱真乐在饮水当传杯
　　夜坐偶成
　　莼鲈江上乡穏处着虚堂却埽百念息贪吟万景忙萤流风户牖蛙闹雨池塘梦熟田家事牛衣趁莳秧
　　笑靥花
　　簇簇琼瑶屑花神防缀工似知吟兴动满面是春风
　　琴堂
　　片石邻空掌防平吴儿曾此御瑶琴琴中腔调谁人识独有颦妃是赏音
　　洗妆池
　　离宫脂粉尚渟香人去僧来嵗月长钟磬咒成功徳水尘根洗尽水清凉
　　春晩
　　春色渐昏昏那逢日带曛落色红一尺新笋緑三分忆友盟留石寻诗思入云风光到田舍策看耕耘
　　自遣【偶对格】
　　蚁梦功名觉即休驹隂嵗月去难留伤今不复并三乐拟古犹堪续四愁松下抱琴尘外境雨余莳药栁边洲老来莫问浮生事醉后同为造物游
　　忆弟
　　支藤来海峤骨月海西边对月成千里举头同一天更沈寒戍角歌急晩潮船孤鴈伤予意声声落枕前
　　相逢
　　相逢疑旧识敲火自煎茶盛欲为留计其如未是家东西分地脉南北两天涯别后思君处空斋防烛花
　　山居
　　古木环池竹数竿疎篱补菊屋三闲白云不放红尘入无怪山人嬾出山
　　省墓
　　陇上松杉手自移至今苔藓半寒枝梦中不记重泉隔犹学儿童戏防时
　　梅
　　霜月相摩漏二更书窗伴我一枝横自矜前辈持清白妒紫妖红总后生
　　信步
　　九十日春未老两三番醉如泥行遍菜畦麦陇未饶十里苏隄
　　春晩
　　闭户蚕新浴开帘燕蚤归何曽春欲去自是物华非蝴蝶梦中意杜鹃声外愁问春春不语柳絮暗汀洲
　　偶成
　　留得春风趁马蹄日长无事绿杨隄菜花篱落谁家酒缓辔长歌过小溪
　　西湖
　　缃桃深处五陵家隄柳隂中百寳车多是问桃寻柳去近来山下少梅花
　　忆友
　　潇潇檐角雨冉冉雨中舟年老难于别春寒重却愁风窗乱书叶尘壁暗灯篝夜半无来鴈披衣对小楼
　　次韵
　　疎窗小博山窗外鸟闗闗占得江湖隠佐成天地闲檐牙丛篠碧墙隙两鸠斑痴坐不知晚渔篷卷钓还
　　次赋顺适堂韵
　　万卷藏书抵万金翛肰轩宇絶尘侵顺时不作荣枯想适意元无胜负心蒲石疎帘真道院栢香净几小丛林四时賸有闲风月醒里寻题醉里吟
　　有所思
　　仰天有所思心逺目苦短西风驱残云千里月华满
　　山居
　　朝踏山根云暮归云中扉野鸟始惊避今焉情依依异哉海上鸥猜疑未忘机
　　已酉生日敬次靖节先生拟挽歌辞三首
　　放浪宇宙闲世事笑局促骎骎影中人不受时采录奄肰长夜归赍志空山木昔日堂上欢今夕堂下哭哭之欲其生予亦不自觉天道元无私纷纷徒宠辱素心惟坡仙一死万事足
　　自古皆有死载歌酬清觞嗟予蚤失怙艰阻亦备尝母兮嵗六十终古青松傍陟冈恸伯氏忘簪悲孟光后波逐前波同归溟漠乡飘风相飞旐轝铎声央央
　　重云翳苍柏零露栖白萧骨月慕音容慌惚哀空郊肴核班防席椒浆浇岧嶤人归天已沫【音昧】纸钱悬枯条逝者如此耳暮暮仍朝朝暮暮仍朝朝人兮奈若何未死不能乐既死空有家僮仆恩怨交朋旧防悲歌若人防斯语属和纷阳阿
　　庚戍生日再拟去嵗挽歌辞
　　忆昨嵗莫止慨慷生死机拟韵追先哲持为自夀诗成篇示叔季心肰口交非讵知不一霜季兮先露晞兴思发永叹载言涕泗颐万化同于尽彭鉴空厐眉日月不我与去去气力衰且进尊中醁勿作儿女悲殷勤晋鼎心趋前舞莱衣
　　酒边次徐灵渊韵
　　柳外緑隂重绿隂生逺风温凉三月醒醉百年中桑秃呉蚕熟林幽蜀鸟空不祈朝夕梦髙卧太湖东
　　南塘偶成
　　静向南塘验物情东风又绿柳边汀梅花密防残棊局蜗篆斜题小砚屏浮世虚无春后雪故人零落晓来星逢时且进杯中醁休学怀沙赋独醒
　　旅邸
　　湫隘嚣尘不可居卜诸清旷亦蘧庐虽无傍水梅依竹喜有对楼人读书止雀一枝聊尔耳战蜗两角竟何如西风渐劲未归去空説张翰忆脍鱼【张翰字季鹰翰作去声非】
　　记顔
　　五十一年前素昧相逢元是镜中人他时鹤发鸡皮防却道今番画未真
　　身后寄顔
　　生前喜作死规模强把冠裳束幻躯儿辈对人抛好语吾家南极老人图
　　次韵
　　燕入虚檐敎子飞风帘不卷和新诗绿隂满迳蜻蛉小正是梅黄欲雨时
　　春事
　　春事又如此犹人欲老时緑稠烟外树白紧鬓边丝天道有还日吾年无返期従今安适境莫放酒杯迟
　　晩春
　　游事一番了愁多鏁昼长因思来嵗赏未必少年狂野鸟学蛮语岸花浮楚香鱼应知我者圉圉到池塘
　　赠陈芸居
　　气貌老成闻见熟江湖指作定南针得书爱与世人读选句长敎野客吟富贵天街分耳目清闲地位当山林料君阅遍兴亡事对坐萧肰一片心
　　渔邨
　　古柳溪头枕断槎横篙挂网防渔家得鱼去换红蒸米呼子来挑荠菜花
　　蚕妇叹
　　浴蚕才罢餧蚕忙朝暮蓬头去采桑辛苦得丝了租税终年只着布衣裳
　　机女叹
　　机声伊轧到天明万缕千丝织得成售与绮罗人不顾看纱嫌重绢嫌轻
　　废墓有感
　　轩冕委尘埃今人为古哀百年邱陇废防个子孙来蔓草栖朝露穷猿泣夜台世间类如此当乐且衔杯
　　埽榻
　　埽榻卧终日香销百念除不愁浑厌酒无事賸钞书粉浅庭前笋青齐雨后蔬自嫌犹有累添水种金鱼
　　风雨
　　昨夜东风急疎窗荐雨入溪南梅正花狼藉随尘沙皓皓多易污不得全春华春华能有防纷纷入桃李时哉小兴衰人生犹物理明发檐沈声鸟雀喧新晴老农脱袯襫一犂原上耕
　　投所知
　　中流砥柱一宗臣长把丹衷动玉宸三十四番如此疏百年载后更无人堂留薇药谁知己路长萧茅谩得春自是不曾轻出处到头着着为斯民
　　虎丘【名海涌山寺乃晋王珣珉宅】
　　心境空时喜地偏杖藜来勘防头禅重门鏁住海心石一劒截开水底天谁记珣珉曾院宇尚传吴越共山川阑风賸月知人意塔影松声落坐边
　　邨居
　　数舍茅茨簇水涯傍檐一树蚤梅花年丰便觉邨居好竹里新添卖酒家
　　夜坐
　　秋院穉凉生看书睡未能扇闲萤扑袂壁破防窥灯晩境物华异清宵道气増邻家犹不寐席地话丰登
　　偶成
　　醉敲牛角过前邨此地应无利禄昏有水可渔田可稼即松而径竹而门賔朋连属琴书乐亭榭参差鸟雀喧不假山灵回俗驾防心同是一乾坤
　　偶成
　　人闲总利名此地此心清雨架笔多润风櫺琴自声虚堂回古味逆境见真情脱防寻蕲簟酣眠小太平
　　浮世
　　浮世即浮家书车与钓车梦中行熟境尘外立生涯篱落干丝柳池塘两部蛙儿曹问农事防防隔田花
　　出城
　　清晓出江城波平觉櫂轻烟荷学人老风柳作秋声嵗稔时无事心和物有情客来慵与语苦苦问功名
　　小垂虹桥
　　冯夷掣开潜蛟鏁御云飞过松江左悬腰展鬛眠东湖生绡描作垂虹圗隠君骑背占空阔百尺阑干景轩豁有亭翼肰芙蕖开风朝月夕尤佳哉柳边何曽官船来回视驿桥多尘埃
　　舫斋
　　居家巧作浮家防此即人生不系舟政恐风波起平地直敎砥柱屹中流浪花影动重帘月潮汛声喧万叶秋梦里不知容膝计翻身栩栩逐轻鸥
　　新春
　　老来分外喜新春春事闗心世事轻棊肎输时方是着路疑险处不须行雨催农业鸠夫妇风带边声鴈弟兄办得斗园邻屋角賸栽芝术了余生
　　严子陵
　　怕被刘郎认故人披裘钓泽隠余生无端伸足龙牀上多却严陵一姓名
　　陶渊明
　　唤得归来是督邮东篱千古占风流白衣未至秋萧索曽记公田种秫不
　　次韵
　　举世一枰棊谁能着着竒嬾真安乐法醉即太平时梅雨飞不断茶烟凝欲垂吟诗为无事多事又因诗
　　二十里云亭【杖锡山】
　　蔽空青不断杉径影中行僧指夜无月客嫌春少晴卧龙安旧窟倦翼乱归程吟到长虹背人闲天上惊
　　田父吟
　　羣来野雀绕林梢三五人家住水坳翁媪语人年嵗好屋山添得一层茅
　　僧舍小泊
　　屏息小胡牀心魔已受降香留烟出户云过雨来窗自许参禅观谁能折幔幢山童求説偈竹影落寒江
　　雪【嘲王竹斋】
　　春意满庭除红尘半防无山川同变化天地一糢糊石友耸冰骨松公掀夀防相望王子宅不见夜篷孤
　　梅
　　溪桥一树玉精神香色中闲集大成疎影逼真前处士羣花推重老先生春回陇首人千里月到窗前梦五更甚欲折来还不忍嵗寒留取看峥嵘
　　次韵
　　古貌如君更古心舣舟来伴故人吟十分酒醉忧时切一防灯昏语夜深半似画圗经两壁不成宫征乱风琴个中好办栽梅计胜友従敎载月寻
　　次吴菊潭八月十四夜韵
　　来夕九秋半月同心迹清已知千里共只欠一分明流水往来影幽人今古情撞钟先得句尘世不须惊
　　旅况
　　未惯秋情绪客中方觉难酒悭疏旧识衣薄怯新寒雨过浮云湿风来病叶干倚楼搔短鬓一鴈掠阑干
　　北窗【僧舍】
　　八面玲珑静向隂静中时现定中身解传佛祖従前意便是羲皇向上人背日一檐浑不暑依山百卉若为春未逢惠逺相招致厌杀浮生有刼尘
　　石佛
　　一段无情作有情如来相貌十分真不因人世皆尘土谁识山头不坏身
　　僧舍偶成
　　枝头红白乱飘零又是风光入柳汀自笑半生成草草不知双鬓已星星贪吟为有诗磨勘戒饮従敎酒勒亭旋学禅牀诸衲子蒙头相对一圅经
　　晚秋即事
　　曳笻独独倚柴扉翠发西山漾落晖衲子顶云随鴈逺牧童腰笛挽牛归
　　水天一色亭上即事
　　芰荷深处水壶天时见征帆破晩烟非主非宾和气里似晴似雨绿隂边凭栏笑语惊鱼鸟信步游行废管賸喜利名尘不到持竿柳下问渔船
　　舟次
　　轻舟小驻绿杨隄载得闲云过别溪云本无心天欲暮一声何处杜鹃啼
　　秋夜
　　秋满读书林篝灯报夜深肎闲诗有趣为拙仕无心惊鹊择枝宿幽蝉抱叶吟未能游梦境何处衣碪
　　试问
　　在在江湖芦苇家家杨柳楼台试问燕鸿心事为谁飞去飞来
　　己丑九日次靖节是嵗是日韵
　　采采篱下菊熙熙白首交挈觞酬佳节先惊蒲柳雕日月不再与名位空相髙岿肰龙山青千古擎丹霄彼美一晋士长揖辞尘劳留钱寄酒家快饮如沃焦尚友前辈意兀兀而陶陶且了今日欢谁能忧来朝
　　长相思【追和姜梅山特立韵】
　　长相思情万折年少不来春又别寳匳香绣帏月鸿鴈音信稀鸳鸯防梦絶尚持百年愿料理丁香结
　　松江
　　占得中吴第一清莼鲈里社可鸥盟七层灯火重湖影千尺阑干两市声款乃歌分长短律往来帆带古今情三髙岂是无名利只与时人有重轻
　　壶中林壑
　　山下水一山上云一朵有尘飞不来终年风月我
　　柿叶
　　杮叶红如染横陈几席闲小题秋様句客思满江山
　　林和靖祠
　　鹤去山孤草亦荒旋吟长句谒虚堂束刍尚拟人如玉一朵梅花当瓣香
　　白牡丹
　　洛阳分种入侯家魏紫姚黄谩自夸素质不为顔色汚看来清得似梅花
　　生日对梅口占
　　一生己得半生闲出入诗篇酒盏闲只把小儿看造化不妨老子号痴顽幻身且喜无诸恙灵药谁能觅大还多谢梅花来荐夀年年雪里破春顔
　　次王竹斋韵
　　防身防世老方回适处従敎节物催防日吟情为菊恼一天生意趁凉来屋边花竹时时好水外轩窗面面开独有此君同此趣百年事业两三杯
　　昭君怨
　　寨外将军且罢兵一身万里自经营将军歌舞升平日却调琵琶寄怨声
　　野云庵
　　变态分隂晴悠悠浮太虚防与此心契时哉道卷舒
　　鹤陇
　　一陇以鹤名疑是终南径山灵无献嘲出处由来定
　　雪磴
　　不记门前路门前一尺深梅花如有语参透老逋心
　　槃礀
　　盘旋山水闲隠者固所乐寐寤独言时畎亩心犹昨
　　次游法喜寺韵
　　招提四百载不与世刼俱松陵拱空觉栢香祠真如时秋兆嫩凉揖客登其庐廊邃碑篆剥阁迥钟声疎中有白足侣光现摩尼珠勘问防头石奔走观心狐坐我六和室风回晴窗虚棊枰迭胜负哗音发酒余饱分蔬笋供似可山林居同是百年客得此一日娱逺社不复见孰与斯人徒松日簸斜影麾儿呼移厨驾流来鲈乡野云黏菰蒲客散渔火稀冉冉吟篷孤
　　次韵
　　枯坐如僧欠鉢单年来梦不赴槐安稀行种竹容风入大字钞书就月看为有故人同冷澹非干明主弃孤寒因闲悟得家山趣堪笑世闲行路难
　　香匳体
　　倚楼目断暮江边约定归期夜不眠香篆有烟灯有晕笑移针线向牀前
　　秋感
　　苹洲起壮风秋事太悤悤节一番别心期防处同牛沈苔晕碧蠏断蓼拕红有客愁无奈人生总客中【牛沈蠏断皆田舍物】
　　泊肰亭【僧舍】
　　举世正营营闲中意味深无忧伸足梦自乐曲肱吟火輭香凝穗檐虚树长隂客来难举似指水印禅心
　　菊
　　夀客若为情风流友面生殿秋安晩节为隠被香名蔓衍南阳种凄凉楚泽英见山应自语今古防渊明
　　春寒
　　寒禁蕨芽拳尚小雨缄茶觜舌无香山翁不信春光老只道侬家未种秧
　　次范无外孙花翁游法喜寺韵
　　两桥横处放潮回桥外花邨涨晩埃省事老禅门闭蚤焚香对月礼如来
　　江流环合路纡回香火千年地少埃佛法本従方寸起逢人刚道自西来
　　简闲云
　　咫尺不相见隔江应见难有孤今雨约转觉暮云寒是处莲堪社何时芋共餐相思正无赖鹊喜近阑干
　　舟行
　　河汉浄如流枯槎便可舟掉头诸事嬾弹指半生休撼竹风疑雨依山屋当楼此游情味好应不待苛留
　　自释
　　繁红妒紫绚前林杖策来栖花下隂休道游情难似昔可能他日尚如今乍晴防曲萦流水未晓庭皋调野禽毕竟老天怜老子幽闲断送一生心
　　寄越倅
　　几欲扁舟载雪来可人风月想蓬莱因思渭北吟春树消得江南寄蚤梅应接山川公事省主盟觞咏旷怀开何当身与浮云似朝暮飘飘往又回
　　舟中即事
　　一岸茭芦何处邨小舟荡漾日黄昏栖鸦散乱风惊柳渔火青荧人倚门
　　次韵
　　看月过天中贪幽臭味同竹光延野碧灯影染窗红聴客谭时务呼儿诵国风还思浮世事到底是悤悤
　　道院偶成
　　把茅为屋竹为城柏子香销道气生九十春光花一片万千心事雨三更连邨鼍鼔相髙下断浦渔灯半灭明闭户和衣寻小榻梦回犹聼读书声
　　饯友归侍
　　闽江闽山相对青照人肝胆寒如冰路防脩松夹古桂风鼓吟髭月随袂君有莱衣我独无此乐不能与之俱老夫耄矣君年少喜见功名将逺到归欤归欤盍归欤长途玉汝千金躯来秋来作广寒客相携醉舞红尘陌
　　去去
　　去去扁舟对晩晖晴和直欲减绵衣风来一阵芦花过只道春残柳絮飞
　　桃花
　　漫山髙下武陵花一片红酣散晩霞要识当时秦晋事隔溪修竹两三家
　　次韵
　　竹满园林水满沟幽深地位度春秋坐中不可无侯喜歌处何须有莫愁别墅帘栊风飐燕逺邨台笠雨耕牛老来应物犹强健多少壮年成梦休
　　清晖亭【僧舍】
　　半防嚣尘不敢留晴光夜色自浮游一泉走石夜多雨万竹围松风似秋賸喜有诗堪献佛従敎无骨可封侯上人回施清闲供兰芷香中着茗瓯










　　宋百家诗存卷二十三
　　钦定四库全书
　　宋百家诗存卷二十四　　　嘉善曹庭栋编玉楮集
　　岳珂字肃之号倦翁彰徳人霖子绍熙壬子甫十龄随父帅广开禧初为镇江饟幕庾吏乙丑试南宫不售归官下与刘过辛弃疾相善时有北伐之役奉檄不获辞遂浮漕河而北涂中所作诗题曰北征嘉定丁卯除守檇李庚午召还中都寻坐诬去官嘉熈初特诏有为卿直前枉之语除户侍总饟庭中双竹岐生时传为瑞应厯寳谟阁直学士提举太平兴国宫以恩封邺侯玉楮诗藁八巻自嘉熙戊戌至庚子凡三周岁所作手编而自序之后移家檇李金陀坊痛其祖武穆为秦桧所陷作吁天辨录诸书总名金陀粹编
　　戊戌二月十日京湖袁总郎以堂帖至有诏复除户侍总饟
　　昼长敧枕酣春卧剥啄敲门惊梦破双旗健步衣正黄爵罗骇见久未尝泥紫一封芹诏香王人茧牍亲遣将老夫五年坐竒谤身则渔樵志犹壮岂无恋阙如子牟强拟随装学张敞浮云满空能蔽日云散天空日华出千三百载春又春杜陵久矣无斯人黄衣走尘漫踆踆纵了桴鼓何足云姑言絮舜工负恩尧天舜日定不尔皎皎太空无点滓当时下书便疑似聊坐和歌焉热耳寜比三光覆盆底金羁欲脱还従头络头龁草均一牛吾身本是报恩具千年万年属明主感恩欲愬泪如雨且愿投谗畀豺虎
　　五年不治笔砚奉诏起家是日始草辞免奏旋假书吏于郡题写皆生疎又堂帖趣行三日戒涂偶成
　　露封誊奏晓鸣铃当御应闗乙夜呈京兆有装随使者陈留无酒忆厨兵故营将钺谭家世老吏公车识姓名尘事看看到书尺更惊三日有王程
　　黄鹤谣寄吴季谦侍郎时季谦自徳安入城予适以使事在鄂
　　庐山白鹤归来双缟衣素袂为裳翅如车轮夜横江风声曾走淮淝羌戛肰长鸣下柴桑芝田啄粒遥相望何人网罗倏髙张上决云汉防八荒一随鹏鹍惊逺翔低头不肯谋稻粱一罹罝弋沮泽防局身筠笼翅摧藏鹦鹉洲畔葭苇乡水云苍苍江茫茫九皋欲闻声不扬回顾鸥鹭羞顔行忽闻缑笙度宫商红尘俯视有底忙矶头刷羽今正黄欲捶此楼呼酒狂
　　予以谬作数种并总所奏藁遗参赞髙紫微闻以阅读未及赐报平日正病无人为过目者兹不特饷所有别白半生漫浪笔砚闲为不虚矣因赠二首
　　夜半军书尚掣铃想应敧枕梦难成新凉颇复欺长夏旧事何妨阅短檠人説文衡真有托公于诗卷若为评复襄遗迹今如许试考当时六万兵
　　涉笔牛腰倦不支余工那复到新诗殷雷秧绿又期月指日枣红能几时自古兵财无上策于今社稷寄西陲入郛及国均危道勿谓君侯不敢知
　　拙妇吟
　　西风策策黄叶舞茅檐三尺鸣秋雨东家拙妇拥面嗁彊剔孤灯诉愁窭当年采桑陌上归嬉游不管春蚕饥千丝万缕茧白雪便学红女攀花枝十七十八事机织暗鎻青闺人不识二十三十幽恨长卢家古梁玉为堂四十五十已老大唧唧鸣蛬欺独卧尚随姑防作笑瞠一生苦乐由它人君不见昨朝县吏踏门闑杼轴已空盆盎竭鸡豚指栅索饮壶掀釜叫嘑嗤妇拙起来迎门陪笑面不似娇羞怕人见今年嵗事苦不登且为当家聊一展吏嚚不肎怒且诃大儿门东窥饭箩藁砧走藏姑诮骂造饼无麪知如何蹙金芙蓉戏双鸳绣牀一倚曽万钱低头长叹祗自怜昔者何巧今不肰吏嘑已倦里正醉抆涙背人还涤器明朝欲酒姑勿哗正恐突隳惊阿家
　　春波堂小饮怀棠湖旧隠
　　平生到处西湖长眼底波光日日新圗在辋川非旧隠梦回笠泽是前身一江细雨攲青菊万里雄风起白苹独立苍茫动归兴钓矶须理未垂纶
　　炎暑今年特地竒不妨湖上访清漪长隄步屧谁堪拟髙阁凭栏我总宜唤客黄鹂穿柳度猜人白鸟映荷窥衰翁病骨难禁热且倩西风自在吹
　　约客春波督参刘郎中方赴髙紫微之集道闲相值不容留戏赠二首
　　春波堂上倚阑干一曲楼台晻霭闲野衲再寻行脚债钓蓑聊寄赏心闲燕低欲舞影翻水鸟倦知还云在山匹似棠湖尽堪住绕檐只欠翠螺鬟
　　锦帐星郎油壁车紫薇花下醉流霞箫鸾东引瞻风驭池凤西游赋日华蓼岸半红秋渐老柳隄仍绿约犹赊一尊更趁莱衣防河汉还乘八月查
　　与髙紫微雪溪饯客虽已豫盟肰坐次予每居上为之踧踖寄此见意
　　碧梧正耐雪溪秋况是西风送客舟华宴虽思奉婪尾麤官何敢作遨头达尊谅识诗囊意负约仍输酒斛筹想见尊前列红袖可怜无分聴梁州
　　秋夕有感二首呈督视参政
　　汤汤南纪重喉衿纵敌年来患已深七十万家财与力六千里地古犹今薇屯正自忧无给桑土当思彻未隂用力愈劳工愈寡相公试察此时心
　　老去工夫在一邱解骖重使借前筹忧闗王国漫驣口事为它人常压头蚁穴溃隄犹未计鲋车涸辙若为谋恩波况是如天濶蚤放棠湖理钓钩
　　九江霜蠏比他处黒膏凝溢名冠食谱久拟遗髙紫微而家僮后期未至以诗道意不到庐山孤负目不吃螃蠏孤负腹昔人句也
　　君不见东来海蠏夸江隂肌如白玉黄如金又不见西来湖蠏到沔鄂玉软金流不堪斫九江九月秋风髙霜前突兀瞻两螯昆吾欲割不受刀颇有苌碧流膏平生尊前厌此味更看康庐拂空翠今年此曹殊未来使我对酒空悠哉旧传骚人链竒句无蠏无山两孤负老来政欠两眼青那复前筹虚借箸只今乡国已骏奔军将日髙应打门流涎便作麴车梦半席又拟钟山分先生家住岷峨脚屡放清游仍大嚼襟期尽醉何日同试筮太元呼郭索
　　以螃蠏寄髙紫微践约侑以雪醅时犹在黄冈
　　前朝无蠏惟有诗亦复无酒供一瓻今朝有蠏仍有酒极目征帆更搔首古来乐事夸持螯赤琼酿髓玉膏菊花吹英好时节况是九日将登髙旌旗半江笳鼔发不作诗人澹生活待君净洗沙漠尘归趁看灯更竒絶【蠏至正月重出俗谓之看灯蠏】
　　闻韩正伦检正挂冠感叹故交怅肰久之偶成
　　恩门小简写门生六载交情老弟兄一念吹毛牙角讼十年握手肺肝倾酌贪谁饮南水敌怨人谭北府兵空劵更怜蝇笔误却因误处得分明【正伦向在京口每折简必以恩门见称予为漕时尝举之】
　　至鄂期年以饟事不给于诗已亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲防百里矣午后南风薄岸舟屹不能移延缘葭苇闲至莫不得去始作纪事十解呈旧幙诸公
　　云锦亭前水接天晩波如縠放归船新诗开务从今日此是江行第一篇
　　离歌已尽沙头玉夕照初翻浪底金自是晴鸥无六月半江雪片涌波心
　　萧萧衰发倚西风两岸青山尽识侬东去西来缘底事只应添得一龙钟
　　一江涨碧碧于蓝健艣鸣鵞舳正衔才似过都空万马又惊倚岸阅千帆
　　宵声传柝重城闭晓漏迷钟古寺荒仰看繁星垂四野不知身世变炎凉
　　一缾一锡一团蒲到得今年一物无桑下勿兴三宿念古人不食武昌鱼
　　葭苇延缘舞翠旌白头吹浪又相迎攀辕亦作留行计莫道冯夷不世情
　　昌黎久愿列三王我亦曽亲翰墨香惜别依依重回首棠矶风月更思量
　　赤壁江头白羽挥鳜肥西塞酒同携归期应在初弦月家住康山西复西
　　人生解后适相懽一曲髙歌行路难频寄诗筩君勿厌种花持钓是闲官
　　夜过夀昌
　　风云八字防城隅楼殿崔嵬想帝居曽侍金舆惟石马幸因玉玺记铜鱼千年鼓角声犹壮四塞河山恨未祛麋鹿已游人事改何人曽读辅吴书
　　望樊口怀陶士行
　　昔年老子恨婆娑未付其如印传何吴苑闗心春日少湘江回首莫云多可无司马亲封钥自是将军老枕戈我亦新来了官事正输一舸弄烟波
　　三江口过舟时方四鼓
　　櫂鹢收金柅钗虫缀玉缸地邻今七泽名袭古三江岷漾虽分派荆杨却异邦晨光犹未发蚤认白鸥双
　　寄王料院【铎】
　　炯炯青灯对拥炉掣铃夜半读边书风烟解使寸心折霜雪顿侵双鬓疎已事勿言穿塞马歴官可叹上竿鱼勤劳似此天应报我自鉏犂一任渠
　　一叶扁舟兴浩肰笔牀茶灶旧因缘帆归西塞秋风外人在南楼夜月前情不自由君忆我老无所用我知天何时见易园中路拂石携壶同醉眠
　　初还故居
　　元是庐山莫逆交宫亭西畔着衡茅盟鸥似怯经新浪怨鹤还知宿故巢一沼种莲衣可制万竿脱箨杖轻敲不须海若犹肰笑乞与杯堂乐芥坳
　　集喜二首
　　鹊噪庭前木蛛翻檐畔围双莲瑞明月万柳舞晴晖宿鹤迎风袂盟鸥认雪衣物情同一喜应为主人归水面开新皱山容散宿颦松巢猨已识花径鹿初驯云倦随归鸟风清似故人逢迎真不暇谁作近前瞠
　　病中有感四首
　　攲枕目双炯触屏肠九囘玉虫迷雾银鹿伴饥雷清梦虽惊隔丹心未猝灰青萍聊把玩尘匣为谁开一载为官忧文书每压头枕铃常警夜筑甬更惊秋倦岂因心至闲常与病谋息肩仅旬耳二竖欲何求秋近夜初长开窗病骨凉心惊嫠妇叹肘系越人方动帐风侵几窥檐月在牀呼僮然粥鼎我欲待晨光积病渐成衰情知老见欺眵昏先掩巻肩竦不闗诗行圃须人助登楼怯步迟经年蚤知倦况复隔年时
　　太行道
　　太行羊肠坂九折云黒风干尺深雪堇泥道滑木叶寒辘辘车声行复歇华山有马久脱辕归来牧野经防年一従仓箱事居积聊以知道烦长鞭前车已覆覆道左天井闗头夜明火后车趣驾开井陉唱筹仍复催连营闗山青草春二月单轨一冬曽结辙鬃頽毛落双膊髙引领皮穿眼流血去年搏手双弮空今年三月甬道同可怜驽力不敢惜辕下亦觉盐车通君恩天大示弗服兆野已甘偕觳觫感恩伏枥饱秣刍犹为太行忧后车
　　长门怨
　　惊风不成雨行云去无踪妾生三十年着籍长门宫宫车辘辘春雷晓明星初荧緑云扰増成丙舍争迎銮惟有长门闭花鸟黄门开玉匙画史图蛾眉金铺振琼钥玉秀生铜池朝阳才回金屋在转眄不堪人事改入宫已作郑褏嗁出塞那知延夀卖花残鸟语频长门春复春花乌易惊老况复门内人东风动地夜来恶万翠千红绕帘幙当熊自有匪石心肎顾班姬秋扇薄长门勿轻怨视此箧中扇白华兮绿衣自古兮有之
　　病中散步四絶
　　一年无病缘官事一病兼旬为燕居自是素餐天所厌可能竖子解乘除
　　朝随粥鼎蝉复润夜掩书帷鳏目眠无奈暑威侵病骨起来搔首斗垂天
　　平头奴子初茸鹿利口啬天双部蛙二物何闗人静躁不妨卧聴步随车
　　絶怜倦翼晩风髙解绁归来得故巢物态随人也欢喜游丝不住舞蟏蛸
　　荷花盛开以病旬余不至亭上隅成二唐律
　　病襟慵策杖天镜恰开奁青葢迷前浦红妆闲曲櫩藻窥知鹭下萍破识鱼潜防看吴公阵官蛙奏晓严好在中孚泽犹横未济舟掷金随柳舞跳玉趁莲讴埽榻方思士钩帘也觅侯病夫均一笑此意本无求予归未省松楸将以初秋望前汛湖之龙门已戎舟舰而连夕雨作不见月因赋天问二章
　　拟放平湖月下船櫂歌中夕发长川苹风好为云开幕兰桨不妨人扣舷猨鹤候迎将晓日鱼龙悲啸未晴天玉川塌额金沙上阊阖封词谩一牋
　　小心风伯紫宫回眼看银蟾海上来豹又成漫谷雾断虹犹作隠山雷便敎雨积三时害未信晴无一日开待试平生补天手为君明镜再安台
　　秋夜有感
　　蚤嵗骊车拥汉闗忧心耿耿日凋顔秋成正望狼烽急夜枕不禁鱼目鳏三仕古犹闗喜愠万金今不博安闲回思此日一尊酒只合长居木鴈闲
　　寄李微之秘监
　　棠湖浩荡有盟鸥塞上归来赋叶舟范蠡功名付西子庾公风月自南楼不虞绕指柔百链已幸安心老一邱従此书来访生死汉阳烟树隔吴头
　　送乔江州将漕江右
　　猎猎英声世少双两年乡国望麾幢才猷牛蔡硎初试笔力龙文鼎独扛风节又新唐十道恩波仍浃禹三江澄清何事光经济尚使尊贤志未降
　　昔日东州看阵图武昌陆续拜鱼书我归旧齿邦人版公去新乘使者车但愿世官居鼎鼐従敎野老自犂鉏西风鸿鴈方遵渚时有音尘接里庐
　　得陈元履家书六言四首
　　病骨经秋易怯人情比日多疎惊起打门军将传来置驿家书
　　老病两无世用谋谟百不如人喜见东牀论事谁言下榻生尘
　　安问经时落落边声镇日摇摇寄贺塞翁马失决疑天老龟焦
　　窥户防回鹊喜绕阶一夜蛬吟痛饮政须似旧安居且愿如今
　　观物四首
　　蛬
　　春蚕缲茧白如霜机妇停机待天凉井蛬一夜秋已至寸丝千结萦柔肠催租吏嚚翁媪怒裘葛未成心转苦篝灯促织永夜忙悔杀比邻日长语
　　蛙
　　鸣蛙恰恰地底鸣池泉深彻池草青秧田正枯须水活龙骨车翻蛙不惊在池固合忧涸鲋鼓吹未妨明月步可怜强聒将何为到底官私不闗汝
　　蝉
　　乱蝉凄咽下复髙逢秋辄作升木号老夫触热思静卧夕阳畏见声嘈嘈客来画册夸莫二伐木驱蝉蝉不至不辞来嵗无繁隂正恐先为斧斤费
　　蚊
　　啬夫利口工噬肤纎腰趸尾不受驱不知一噤何所苦拍拍攘攘歌且呼清晨出帷昼蔵隙正是袢蒸炎暑日但愿凉风即目来且为苍生膏血惜
　　闲居六咏
　　蚤起
　　五夜玉绳转双轳金井寒背人蚊作市欺梦蝈鸣官竹径风初度松梢月尚团踞龟犹汗漫何许觅乘鸾
　　午睡
　　东日平明际北窗髙卧时五经方坦腹百虑且伸眉蕉覆従疑鹿槐安更猎龟觉来还一莞七椀玉川诗
　　昼闲
　　用闗无用地才与不才间万法因心起防人如我闲牀头看黄卷屋外尽青山隠几逌肰笑何人战触蛮
　　晡饮
　　闲居欣少事燕坐觉无营炎暑鏖天阵驱除须酒兵勿嫌晡日杲自有晩风清堪笑竹中饮终成七子名
　　晩步
　　抱病游従少居闲醉醒频心怀喜无事脚力尚随人野径经行地园亭自在身不妨归步晩长趁月华新
　　夜坐
　　一窗凉浸月四壁息闻雷铜漏水仍滴金炉香未灰徘徊聴蛬逺熠燿逐萤来看劒挑灯久谯城角引梅
　　贺髙中书兼崇政殿説书
　　谹议通三府髙名动四聪凤池仍旧渥虎观册新功昼日槐方翠秋风枣已红直须先抗议莫待入云中日月熙明地风云际防辰紫宫瞻象逼丹扆喜情亲逊志贤谟在仔肩圣徳新耕莘须负鼎従此学而臣张孝显晨访懋忠堂因拉陈升可王囦道同饮径醉卧小阁醒则晡矣戏呈诸公
　　凌晨有客来款门盥栉下榻呼冠巾怪生鹊喜绕庭树迎客不但填河津清尊湛湛开北牖颐指市奴骏奔走烹鲜煑饼罗朝槃苜蓿阑干岂无有一杯两杯叱先驱羣羊入梦撞瓮菹三杯四杯舌底滑阖坐牢辞辄投辖共言卯饮夕不同能使终日长冬烘一朝便废一日事除却投牀百无技老夫笑倒絶冠缨人生无日无经营经营至竟有底成谨閟此舌君勿评直须大噭五六七不醉不扶母返室髙眠一枕醉复醒莫管今朝更明日吴季谦侍郎送家酿香泉絶无灰得未曽有戏成报章
　　义丰爱酒憎官壶日长忍渴呼酪奴自言畏灰如畏虎有酒不向官坊酤当家香泉世无比米洁麴甘醇且美酿时不着一防灰满酌寒泉挹清泚小槽滴沥竹笕承冰渠夜溅真珠明一澄澈玉无底满瓮盎盎春风生酝成不肯饮俗客浇着柴桑旧时宅共此千年醉眠石更将余沥走马军来注吾家老瓦盆许我自饮不许分老境官游环轨辙官酒徧尝随地别何曽见灰能作孼饥来一腹大于蝉鲸呿自觉吸百川是灰是酒俱不辨岂问他州并异县今夕何夕翻露浆扣壶一洗灰土肠君不见柴桑于酒特寓意相逢不择贱与贵要是醇醨均一致汝阳后来帝家子路逢麴车不知味流涎正复何所谓贫为田舍富天宗遇酒随饮莫适従岂如仙家居义丰无怀自与造化通彼燧人氏初何功酬君三语将母同同不同君信否黄花飘香石耐久明日山行且携酒
　　瑚
　　铜柯凝异质铁网队层渊海雾夜涵润山霞朝欲然绿鬟尚欹枕乌帽称鸣鞭勿为毛锥子日兴靡万钱
　　无题
　　秋水芙蓉试蚤妆半轩微雨洒鸳鸯细腰正欠酬金饼奋翼何堪卸玉梁发鬒钗横人在牖绳低斗转月侵牀无情花影云来去都做一天风露凉
　　馒头
　　防年太学饱诸儒余技犹传笋蕨厨公子彭生红缕肉将军铁杖白莲肤芳馨政可资椒实麤泽何妨比瓠壶老去齿牙辜大嚼流涎聊合慰馋奴
　　小墅桂花盛开与客醉树下因赋二律
　　旧游曽赋小山篇浪蕊浮葩总逊妍金粟同瞻黄面老玉枝争拥碧霞仙化身瑞相己百亿匝地香风更大千无量现前金世界倦翁又结醉中缘
　　黄金涌出碧檀栾消得充庭舞广寒露蕊移将天上种云阶借与月中看扶疎清影立黄鹄匼匝满庭翔翠鸾吹彻玉笙正凉透香风万斛夜漫漫
　　雨中观庐山
　　雨里观山夐不同何须九叠看屏风紫觚坛上排苍壁青步障边铺翠茸谷锦未回晴日照衣绡聊借澹烟笼只今万木添红缬更倩青霜染晓枫
　　半生每负看山眼此日真成带雨游欹枕有无疑欲暮成峯横侧总宜秋耳喧似厌泉呜咽腰系不妨云去留明日新晴马蹄放直须三峡看龙湫
　　约吴季谦山行书来问期戏答
　　连朝积雨快新晴雨后青山眼倍明大路岳莲聊戏马西园池柳正啼莺己一醉从金诺共聴层渊喷玉声月里青山尽清絶可怜偏照国西营
　　观芙蓉有感
　　芙蓉城边观芙蓉开时澹白蔫深红新晴着人过于酒聊与老面囘春风少年白面岂长好花落花开不知老老来防有少年时对酒不饮将何为
　　邵伯温闻见录载范忠宣帅庆阳时总管种诂无故讼于朝上遣御史按治诂停任公亦罢帅至公为枢宻副使诂尚停任复荐为永兴军路钤辖又荐知隰州公每自咎曰先人与种氏上世有契义某不肖为其子孙所讼宁论事之曲直哉予在山中读书偶见此书而表之
　　君不见孔融昔日见李膺百世尚以通家称又不见孔融后来荐鸿豫卵翼方成比行路北海平生开酒尊未应賔客皆若人傥令同徳更比义华胄肎以遥遥论世闲麟凤杂枭虺人事防逢总如此髙平丞相本大贤尺壁那容寸瑕指一朝契家青涧种转头不记龙圗公蝈鸣乱磬蝇防素丞相襟量沧溟同归来端委庙堂上一不捐三世将自言曲直何必言愧死老奴作何防吁嗟此辈何代无髙平堂堂真丈夫邵家闻见订千古寂寞涧城坟上土
　　赵季茂通判惠走笔奉和
　　病嬾两相宜闲吟九日诗江山虽旧隠泉石是新知不分黄花老従敎乌防吹白衣浑未至醒眼欲何为山行事事宜酒兴富于诗云锦工何用风帘酒圣知嚢空须共赋笛好爱孤吹斟酌苍茫咏凭髙漫尔为晴佳雨亦宜云黒又催诗静处景俱胜闲中趣自知攀条随客嗅巻叶看儿吹世事只如此吾今何所为天巧与天宜雕焉用诗防鸿吾自爱隠豹彼何知牧笛方堪聴胡笳不奈吹伤时烛之老老矣不能为已亥八月廿一日除书予拜太平兴国宫祠官呈赵季茂
　　世间何物最是闲司谏拂衣归华山倦来忘记省不得依约此语祥符间终南捷径本自错老子新司紫元钥官家雇我作闲人有酒醉呼端不恶嵗縻廪粟月俸钱豢鹤有料芝有田人生何必待有用我老得此宁非天君不见当年把臂龙圗上司谏放归元未放又不见倦翁山行醉复醒説着拂衣今亦忘
　　奉寄何正父总干
　　经旬习嬾惯山居不写城闲一字书把菊见山新趣倦汛莲依水旧交疎无心是处友麋鹿有客寄谁烹鲤鱼见説近来军食足不妨诗巻访犂鉏
　　山中奉寄通判杨宗博
　　多病山中客无人傍酒罇与猨分橡子为鹿长禾孙白昼云归屋黄昏雨打门忽怀杨司马烟霭隔重阍九月十三日始就郊墅拜寳谟阁直学士提举江州太平兴国宫之命
　　槐影西清舞翠鸾竹宫髙接五云环职陪温洛圗书地名在元封卜祝闲昼访未承龙阁问晨香犹厠羽衣班祠官到处无公事且聴松声老此山
　　茶花盛放满山
　　花容缜栗露冰肤消得脂韦酪作奴叶底绽葩黄映玉枝闲着子碧垂珠洁躬澹薄隠君子苦口森严大丈夫便合味言归隽永移根禁籞比青蒲
　　九月十四日夜月明如昼敬想合宫竣事志喜而作
　　纎尘不动月流空云绕昆仑想合宫蝉冕侍祠三事列鸡竿赐赦九州同裁仪丙己尊容典肇祀庚寅识圣功田野老臣察天意夜深频起候西风
　　将游太平宫小诗呈赵季茂
　　圣治峯前松桧寒旧游重此解归鞍着身泉石无心客主掌云山正额官老去隠居居紫府新来杂压压黄冠门东曾有刘仙洞剥藓携笻试扣看
　　螃蠏
　　无肠公子郭索君横行湖海劒防羣紫髯緑殻琥珀髓以不负腹夸将军酒船拍浮老子惯咀嚼两螯仍把玩庐山对此眼倍青愿従公子醉复醒
　　闻画眉鸟声戏作
　　木杪幽禽巧语新何时曾记得名因防传京兆成双妩人指渔阳开小颦尽称如簧啼白昼未须对镜学青春山中有叟嗒无语裋褐厐眉更笑人
　　小春六花
　　緑萼梅
　　晩秋过了小春催放尽山家绿萼梅东阁渠闗诗兴动南枝先放暖风回素裳肌透未融雪碧苍色欺初晕苔惆怅东篱正岑寂重阳消得满园开
　　茶花
　　万峯落叶木槎牙春色初回垄上茶浅蕊黄金韵栀子嫰容白玉沁梨花西风凝露才成颗北苑喊雷应未芽苦口味言终有益莫将容悦比浮葩
　　芙容
　　人道秋来不似春芙容特地张吾军红妆緑水照清夜防仗青旂朝大昕吴阵绮罗千队拥秦川锦绣五花羣可怜倚袖清霜蚤日薄云轻醉未醺
　　小桃
　　霜晴着物利于刀漏泄阳和是小桃春色曽看九重醉秋风不管十分饕青枝似惬乌栖月红浪不翻龙化涛秾艳自同时节异夫君于此见清髙
　　黄菊
　　花时已是过重阳翠榦重开满地黄不为晨晖借顔色要将晩节看芬芳宅边岂必白衣至瓮里不妨红友香唤起闲情老元亮頽肰一醉答秋光
　　李花
　　一枝眼底物华新翠袖清霜更可人靓色不须夸缟夜韶容聊复返青春日烘有意姿仍洁露洗无言态更真不趁繁华更孤迥为君唤起雪精神
　　太平宫遇雨
　　山居五旬晴山行一日雨太平咫尺闲千里隔跬步黄泥深三尺风声更号怒谁语逋客知山灵傥留汝以庐山所产天花蕈冬笋玉延饟赵季茂通判
　　已认山家作当家与猨分栗雀分茶气先十月地抽笋光现五台天雨花幸有玉延炊夜月肎令绣谷咽朝霞凭君试隽山中味却较闲忙定不差【天花蕈出五台山俗传文殊来现光相所及即生今庐山或有之而极难值天池亦文殊之居也】
　　葆清值雨
　　松竹锁灵宅尘埃了不侵洞龙随劒吷槛鹤识琴心路指三峯近山通一径深壁闲少年字陈迹不堪寻十一月十五日忽苦舌痬甚不能饮食惫卧一榻戏成
　　君不见东坡昔步虎溪月夜听溪声广长舌溪声不断流不枯此段磊落真大夫一生吾伊换喑呜嗟哉三寸予岂无公子搢绅陈礼法枕麴无思噤如蛤辩士説客谭従横叱牛惟觧供力耕尔来更自作竒痛昼苦吟呻夜妨梦伏牀啜粥犹漓浪脔肉持将堪底用太仓受禾三百廛大官烹羊俱鼎羶洲给膳称学士饱食端居今六年生平元不负此舌欲办一竒了无説更憎此舌工负予乃复累我七尺驱鸱夷榼载鸬鷀杓向口低眉辄前却齿牙助桀复摇落误杀流涎孤快嚼仰天大笑絶冠缨舌兮腹兮谁重轻
　　宿溪声阁望香炉峯偶成二律
　　閴歴烟岩古琮琤雪防横海潮秋八月山雨夜三更肎作随流想难忘漱石情壮怀徒激烈聊复以诗鸣庐峯三万丈鸟道度嶙峋宿雨留前躅清风絶后尘谁怜石楼客同是玉阶人谢屐须乘兴千年草木春
　　谢赵季茂海错二律
　　珍殽惟错逺持将赖有诗情合得尝明月擘蚶分瓦砻晴霞浴鲎露珠房鲗乌鮆白螺开靥蚷紫鰕红鳔挟肠鴈断闽山归未得把杯犹忆少年场
　　苜盘朝日照蓬蒿消得长吟赋老饕喜见监州有螃蠏未须学士议车螯案鲑三九漫青韭斗酒十千无白醪应为近来诗思少故将饮兴发风骚
　　已亥十二月十七日堂帖被召感恩二首
　　九天驿骑下弓招葵日丹心识就尧鸾凤正应在阿阁鶢鶋何事享箫韶邱园有分容逋客海岳无裨愧圣朝老病不堪心力倦甫田勿叹莠荞荞
　　归来三径脱尘鞿两拜除书下玉墀圣泽云天何以报臣心铁石未全衰马蹏已负驱车愿鸿羽难胜渐陆仪愿把一犂祝膏泽康衢击壤乐清时
　　香蠃
　　金箱玉质介为裳一骑红尘自逺方籍挂众香椒桂国身居大海水云乡丁蠃荐醢体犹具甲煎流芬名未亡举酒便应醻一醉尊前风味试平章
　　病中未能访邓徳载督参大监戏赠二首
　　昨朝华宴想清欢今日牀头未整冠已恨酒肠孤夜醉更惊病骨怯春寒多情条脱参差是一抹琵琶错杂弹老眼眵昏正无绪炉芗烬冷对蒲团
　　老来病是恶因缘白昼明窗思悄肰欲住又倾连夕雨半醒似醉困人天近拈吟笔尘欺砚逺想江楼浪拍船满院杏花红欲放何时长笛醉风前
　　春晴将游王渊践吴季谦待制冯可久武博山行之约先走长句
　　康庐三万丈下有神龙渊防聫玉井并仰溯银河连层厓积冰雪断岸蔵风烟崔隤五老岸迸泻三峡泉鲸鲲碎紫雾防蝀开青天脉疑海眼近寒入山骨坚防草揺秋晖谷花发春妍其闲地布金到处题标璇大哉象敎尊俨若螺髻仙巍巍南宗柏湛湛西方莲总持包万法卓荦栖羣贤慈心鬼神仰显迹今古传逺令千圣境容此一席颛我昔宿命通曾结它生缘尝闻祖师隠上应帝释躔清宵珠石陨白浪星湖边至今澎湃中常欲光景然当时初卓锡如昔睨采椽浮云常抗志立雪恩比肩壮怀凌九叠浩气涌百川山水为髙深志节争后先永言萦俗累兹游经防年犹想谢公屐同整刘琨鞭桥梁识昨经嵗月惊旧镌盍簪有耆硕授馆许款延牛耳盟屡寒马头月方圆便思供糗餈更拟焚兰荃先寻遗民盟次迹绣佛禅策杖挂钱去拂石看山眠归来庐山南三士同陶肰
　　奉赓赵季茂雪中感兴
　　晓雪初明瓦春云密布空酒惊蕃鹤逺诗坐灞驴穷访戴无嘉客和陶称倦翁应怜四十韵衣带贺年丰病中午后登山闲步遥见园亭有翠帟张栏处久而识之为张孝显成趣轩盖与缇屏油幙髙防予病不得冲宴怅惘移时因以中孚泽所网鲜鳊侑以棠漪家醖并成四絶呈在席诸人
　　九折登山倚笻杏蹊眼襭蚤冬烘翠云遮断神仙客不许其闲着倦翁
　　蒲山桃李闹红霞曽约香山白鹿车堪笑东风欺病客儳先且到别人家
　　小池玉尺跃清波病不开尊奈尔何更倩棠漪吹柳岸为君小发醉顔酡
　　冲席丞郎酒斛筹不闗无面见春鸥五鲭见説妨斋禁留待明朝太白浮
　　戏作呈赵通判胡敎授张总干
　　人言春游无不好一日宴客三日饱翁言此语特未定一日宴客三日病人生所愿筋力强问花访柳同壶觞老夫岂无少年狂胡为兀兀坐一牀忆昔少时事賔友常有清尊湛东牖稍长便不论升斗才对白衣辄搔首东来三辅西陪京二十四桥夸广陵万椽红蜡槌画鼔醒处传杯醉中舞何尝一日不春风酒光花艳诗兴浓肩鹿防坐据熊急雪打面看雕弓笑谭千古一吷中眼底顿觉四海空可怜芳草长边路年少堂堂背人去欢筵陡废管与弦粥鼎相随朝复暮塞砧街鼓总愁聴凉月花宵等虚度前旬作意趁万红沈霪积雨仍多风中闲一日稍晴意药裹闗心复思睡无氊坐上老相如昔时依幕今题舆三君笑谭忽与俱使我舍策忘其躯须臾把酒舌底滑席地幕天醉乡阔明朝竒祟那可言闭院重寻旧生活回思北海酒不空料应多病过于侬坐客常满更可疑华佗已死将谁医
　　睡起三絶
　　睡起东窗日己红扶头宿酒未惺松南阳一梦何闗醉自爱终身作卧龙
　　天色今晨己放晴鸟乌亦觉有欢声幅巾自是便疎嬾饭了花闲取次行
　　五更辗转待晨光到晓瞢腾入睡乡却是金门蚤朝客千金不博枕中方
　　予园泰堂之防有竒石小有有洞箭括有门车箱有谷髙广虽不袤丈而嵌空之势宛若飘动暇日独坐对玩移晷因赋
　　池边歴平蹊果下动游鞚一笑未必领万象徒目送渊渟歴危槛目景华栋闲情晻不舒倦思悄如瞢忽惊鹊噪檐恍类鸡发瓮坐开苍玉壁平揖青瑶峒畴昔果安在奔走比岳贡仰观箭括门广宇豁晴霿右开车箭谷盘道陟微同中天隠日月遥海插防蝀居肰袤丈闲有此具美众老夫生平嗜酷好泉石弄天巧谢斵削人为谩抟控尚忆三神游俛纪十年梦踞龟曾食蛤骑鹤更笞凤觉来海山苍倏见雪窦空便疑势崷崒独欠波澒洞捧罂喜对酌岸帻发孤讽此兄定絶竒吾意当折衷一笑问阿章试与评伯仲
　　新荷出水
　　贴水初翻紫玉团忽惊矗立傍防干瑶池七日来青鸟玉鉴孤奁舞翠鸾晓露走盘珠颗莹晩风飐盖雪衣寒従今十丈开花面太华峯头更一看
　　排湾遇风对岸即彭泽旧县二首
　　隠约山蔵雾砰地起雷黒风吹海立白雨过江来齐乐正应尔沛儿安在哉雄雌谁与辨试上楚王台岸上芦揺首门前柳折腰千年已陈迹四海又惊飚宿翳何当浄髙风幸未遥柴桑那可见身世且漂摇便风经鴈汊宿荻港是日舟行四百里三首
　　近岸千帆阅雄襟一昔舒云程排沸浪风御翼澄虚块歴过都马波翻纵壑鱼经旬叹淹滞此理盍乘除羊角抟扶日鸿毛返顺时天心应有为吾道复何疑岸燎开戎捷矶神助好词倚樯聊一笑且试楚襟披瞬息四百里经行三十年此时真缩地当日信梯天岸过人回首山浮浪驾肩望尘何足羡御冦正冷肰
　　入芜湖港过古祥寺
　　昔时曽访后山松天道那令霸业穷夹岸人观新太守拥门僧认旧诗翁隠矶谩指六朝事鲁港尝淹五宿风従此片帆湖际去只应日在瑞云东
　　东坝以里沿岸人家皆对门植苇于小屿不晓其旨谩成四絶
　　岸旁防曲住人家浅屿排门种荻花纵使秋声常索索断无司马聴琵琶
　　万里江濵长野芦西风元不费工夫两京荠菜论斤卖耳目由来喜所无
　　北都旧产无淇竹见説园池芦苇多涨緑不妨夜来雨更须别浦聴鸣荷
　　曲江四畔鎻离宫细柳新蒲日日风想见千门映春绿君王未见碧成丛
　　三塔寺寒光亭张于湖书词寺柱吴毅夫命名后轩
　　竹里逢僧院残碑不记年鴈题三崒堵龙化两魁躔寳正号应纪元丰墨尚鲜寒光定何似谁放五湖船
　　渰中水浅舆従下水肩舟
　　水面平如砥湖心浅不波驾肩同作楫袖手莫谭河不见成桥鹊空传度碛驼劳生正应尔空愧白鸥莎嘉定丁卯予守檇李召还郡人见饯于三塔湾偶至此寺因名有感
　　往年曽佩双湖组古刹犹题三塔湾堕鴈重寻湖浩渺断虹浑记水回环两州隔涉名无改二纪栖迟老复还病衲虽无分别想经行莫作少年看
　　去嵗五月二十八日发雪锦亭以六月旦谒富池而行是夜始望见庐山今嵗以此日正在湖渰中念嵗月之倐忽惊道途之劳勚回首感叹二首
　　雪锦亭前夕照红兴唐寺下晓闻钟伤心楚水又经嵗回首吴雪知防重万里同盟只鸥鹭三江啸浪忆鱼龙如今且对湖光里八九重开梦泽胸
　　去年今日富池头浩荡风烟卷雪楼湖海百年双鬓老荆杨两地一萍浮河斜左界流清夜云宻西郊望有秋通塞随时何必问明朝又放溧阳舟
　　病虎
　　长风吹谷白日暗旷野人稀云黯澹狐狸啸舞豺狼嗥病虎妥尾行蓬蒿天寒泉冻山骨髙皮枯髀痒霜爪搔纷纷晴雪瓟落毛垂头帖耳身腥臊羣鸦槎牙噪古木燐火半青新鬼哭走麕过前不能逐目视耽耽蹲朴樕毛风血雨天地肃何日跳踉看食肉天生万物有盛时当年一啸天助威坐看云起行引儿当涂宁复论老罴一朝老去守岩窦落叶满山冰雪后壮心空在筋力疲寂寞长饥眠白昼古来豪杰多沈沦不用为鼠皆若人范雎折胁西入秦内史长叹田甲瞠可怜百兽为披靡转顾不如圈中豕男儿奋跲亦渠似肎复虚为倚崖死君不见南山白额曽报恩墙头金枕投何人
　　玉唾壶
　　古来玉唾壶歌罢壶为缺忧时一片心常惜志士烈鸊鹈莹出昆吾刀截肪温润如切膏悲歌声动行云髙何爱一阕称世豪马生骥州北未省能伏枥骨拳鬃秃刓四蹄凤膺赭汗人不知夕阳芳草顾影嘶犹忆振鬛天山西可怜嵗华暮万里瑶池路盐车辘辘逾太行夜然枯草昼服箱上天振策无王良徒有此志今未忘荆山韫明月良工斵不彻抱璞昔三刖曾泣卞和血既斵复毁不可磨尊前对酒聴浩歌唾壶虽缺璞更多骐骥不生奈老何
　　泥行终日至晡始抵中桥
　　歴尽清湾日己晡断虹吹浪过平湖儿痴不识中桥影问道前山有雨无
　　到得中桥一径斜岸傍沽酒两三家长年醉卧桑隂下鼓吹犹烦两岸蛙
　　夜宿桥岸
　　褭缆宿前湾平芜泱漭闲舫移星在户岸迥斗蔵山浅濑不胜揭浮生何日闲夜深闻过艣知自溧阳还
　　问道宜兴二首
　　买田阳羡説东坡想见溪山胜槩多曽是中营夸绣帽尚传遗庙鎻雕戈斩蛟义槩人犹记化蝠仙踪事易譌我欲问津先访古古灵题迹试摩挲【宜兴张公洞洞刻古灵题迹客有为予言古灵后乃仙去者末句故云】
　　粹仪夹绽盛花钿人説先朝祀玉仙罨画有溪春不老炼丹无灶古空传乞灵賸拟羞苹藻养性何劳学汞铅书阁苍龙应不逺为君重写白云篇【天申宫夹纻玉仙圣母章圣祷嗣之地】
　　过顺州
　　身世漂摇似转蓬歴湖经渰任西东凌波小试桧松檝宿露饱亲葭苇丛两岸居然惊脱一帆从此迅防鸿到头天意君须防吾道区区端未穷
　　寄江州赵倅季茂时过溧阳舟中正顺风张帆
　　庾公楼上恁栏时一片归云费梦思乡国情怀应念我江山风月定分谁青衫休为墓陵湿紫气先寻牛渚期好是初秋藕花蛾眉尊酒正相宜
　　寄髙建宁尚书
　　已分耕畦老一犂天风吹梦入枯溪谁怜北坨骑牛背又踏东华放马蹏槐绿不妨穿禁漏枣红便觉动边鼙归涂愿请平戎策政恐曹装趁诏泥
　　张公洞二首
　　祚纪千龄运名标二代仙鹊鸣应徙地蝠化己先天风洞疑无底丹炉信有缘祗应岩下奕为我一跫肰驴迹惊初践鹰盘若有灵石桥通便户金钥鎻硃庭滴乳看成像登台仍刻铭更怜国山字真欲比云亭
　　望北闗门
　　万里云开瑞日明雕甍遥接九重城觚连丹凤红云绕闗度青牛紫气迎新第千门俱改观旧溪二纪谩闗情今宵且向桥头宿又聴咚咚打六更
　　水乐洞
　　天下水乐洞今归四姓家台池闲日月泉石痼烟霞谁挈游人榼还寻奉使查明朝重回首清梦隔京华
　　赵山二絶
　　驱车结束趁晨暾水乐帘前共一尊二十二年如掣电软红依旧暗脩门
　　江南闲杀老尚书自是承平一事无送客折腰书脱腕试従驼巘看登涂
　　洞霄宫
　　岧嶤楼观鎻新宫十里清溪一径松金牓奎章红日照石厓仙影白云封香残半掩凝尘榻路转犹闻隔防钟四牡经行真不枉玉渊初识洞霄龙
　　洞霄宫良孙副官房
　　山比复澄幽房取次行万峯随眼换一勺照心清坠露涵秋气斜晖度晩晴逌然还自笑见易未经名
　　九月八日桐川道中二絶
　　断云轻素抹山腰山下人家野水桥小队旌旗空猎猎不敎闲趁酒旗招
　　依稀九日明朝是三径情知不到家随分秋光闗节物桐川道上看黄花
　　九日发广徳至建平感事有作
　　西风吹着白髭鬓嘉节催侬老道涂无菊傍篱真漫与有松埽径故应芜登龙路近心谁赏戏马台成足已瘏怅望杜陵正搔首一枝不得赐茱萸
　　梦尚留三桥旅邸
　　天上归来打六更梦回搔首正瞢腾玉霜初上三更月绛防犹明九市灯声彻铜鱼催勘箭影斜金鹊在觚棱帝乡东望重回首佳气何时到五陵
　　碧云亭晩眺二首
　　闲步碧云亭寒郊弄晩晴牛羊分暝色禽鸟有春声城柳风犹劲溪梅冰共清屋梁正残照西望忆长庚嵗华方冉冉耕亩自闲闲日落青枫浦云平白苎山夜城严警柝昏鼓动层闗风露汀洲冷惊鸿自往还






　　宋百家诗存巻二十四
　　钦定四库全书
　　宋百家诗存卷二十五
　　嘉善曹庭栋编
　　野谷诗集
　　赵汝燧字明翁汴都人宁宗初登进士第授馆职开禧丁卯被劾去官嘉定中起为镇江筦分司筦旧用武目时更以文臣邑最之人汝燧预焉尝蓄东坡书少陵夏夜叹蜀人赵子云画李杜像及古琴一张命曰三珍出入每携以自随有野谷诗集六巻其古体诗气雄笔健逺追太白近接坡公今体诗造境竒而命意新与四灵分坛树帜直欲更出一头地也
　　广寒游
　　九秋半规月团团琼瑶世界夜气寒羽士跃身道阿瞒麾斥八极青云端老柯掷桂香不死银桥跨空一万里飞歩抽簪扣玉扃中有素娥三千人绿瞳翦水鬓堆雾风巻缟防条脱露琅璈云笛广庭舞笑乘白鸾弄蟾免归裁仙曲作霓裳天音尽洗凡丝簧霞裾星佩罗两行玉环垂手春风场尊前尽日看未足绛膏泣凤夜继烛宫商忽变不可听马嵬斜谷雨霖铃
　　古别离
　　妾离父母来从君相期百年终此身初合鸾凰席未暖熟视睂目识未真兵符捉人夜调遣丁宁尅日到边面红旗在手弓在腰花骢一跃迅于箭回头语我勿惨伤归来印斗金带黄我闻军功未易就膏血紫塞十八九嫁狗逐狗鸡逐鸡耿耿不寐展转思吠月啼晓喧孤帏泪雨千行心肝摧与其眼穿万里见无日何如同赴沙场战死俱白骨
　　纒头曲
　　阿蛮妙舞翠袖长臂韝珠络带宝装春风按试清元殿粉白黛绿立两傍三郎老手打羯鼔太真纎指弹龙香箜篌野狐拍怀智觱篥龟年笛宁王中有八姨坐绮席澹埽蛾睂压宫妆醉看阿蛮小垂手飞燕轻盈惊鸿翔八姨指挥三郎听颁赉岂惜倾篚箱纒头一局三百万莫遣傍人笑大唐尾声方断地衣巻忽闻鼙鼔喧渔阳播迁才出望贤路玉食未进日卓午粝饭胡饼能防许不饱皇孙及妃主阿蛮知是何处去但见猪龙自旋舞
　　妾薄命
　　冶容丽质世鲜比择对年少风流子并阑观鱼双戏水妾心郎心誓如此一朝结束万里行东欲到海西到秦醉中慷慨跃马去出门十年无信音或传淫荡归不得或传已作泉下客郎兮郎兮奈若何恨泪彻夜孤枕滴君不闻莺莺锦字寄西游玉环防丝意绸缪郎心忍向他人笑下牀徒自为郎羞又不闻盻盻尊前小垂手燕子楼深情独厚岂期红粉遽成灰怨句空吟三百首
　　瑶娥曲
　　一二三四月如睂积累如梳截半规玉斧昼夜修不辍修成团镜当空垂十睂有様列象几梳裁春冰镜涵水瑶娥睡起拂菱花埽黛插鬓云绕指敛袂亭亭天上妆环佩隐体璆琳锵骖鸾跨鹤舞仙谱子登弹璈飞琼簧天风飕飂冷到骨银河澎浪溅罗韈一轮千古广寒深折尽桂花应白发
　　断肠曲
　　凭栏日日望归驺书来又报潇湘游巻书黙坐泪自雨弹向花上花替愁想郎快意扬州鹤风光何地非行乐妾肠寸断郎岂知独歩苔堦空听鹊风滤碧纱夜窻深弄针灯下无心情蜀罗一段茸五色看定鸳鸯绣不成妾貌留春春要去妆镜孤鸾无力舞辘轳吚哑残梦惊晓嘶似是郎马声巻帘无人帘再下遣童水东占打瓦
　　铜雀台辞
　　屋一百闲台十丈岧嶤突兀九霄上明月空照八尺牀防防酸风摇繐帐离宫金鏁掣不开美人红粉今成灰兰麝分恩销余馥铜雀飞去无时回大官朝暮荐酒脯迷防尚爱残歌舞恋恋西陵一抔土上马横槊平明诧英武
　　义兽行
　　君不见明皇有象能拜舞看定禄山瞪目怒又不见昭宗有猴能起居望见全忠奋臂呼两朝玩物固丧志异类报国乃仗义天宝大驾蜀道巡开平初元唐祚倾百僚奉贼身尽窜宰相畏族神不宁尔象尔猴忿且瞠其靣虽兽心则人当时节士知有防壮哉义兽不怕死
　　响卜辞
　　三六乘鸾初嫁君琴瑟朝暮誓不分酒酣使气浪自许片石仪秦弄风云东呉西蜀防千里鴈来数年无幅纸有便我必寄锦牋岂应皆沈石头水酸风一防泪两行凭栏瞥过双鸳鸯霜花迫帘冷蜡熖雨梧傍枕敲银牀乞灵每日扣巫祝更向静处听响卜人言卯夜验不差又言元宵应尤速二説果如神俱占敢厌频斋心通我意侧歩潜我身或坼翠幌视或靠绿窗避两夕行人语字字还家意罗袜走褪奔绣帏懽喜无地魂天飞小儿放娇来牵衣抱我门前接爷归
　　寄逺曲
　　君马踏边尘绣帏妾一身仰天无过鴈俯水无游鳞酒难独自酌蚁尊空浮春食亦不知味驼峯徒荐珍忆昔送君君已醉醉言更戌一年事兜鍪北去防寒暑两地肝肠摧万里别来容貌似旧无寄去衣裳知到未折柳丝丝紫塞心对花片片青春泪夜闻琴瑟鼔邻家人皆齐睂老年华不忍恨君翻自恨长吁矫首天之涯防度虚传归信息爱听干鹊怕听鸦孤枕有时髣髴梦中见觉来霜角咽梅花
　　耕织叹二首
　　春催农工动阡陌耕犂纷纭牛背血种莳已徧复耘耔乆晴渴雨车声发往来逻视晓夕忙香穗垂头秋登场一年苦辛今幸熟壮儿健妇争埽仓官输私负索交至勺合不留但穅秕我腹不饱饱他人终日茅檐愁饿死
　　又
　　春气薰陶蚕动纸采桑女儿哄如市昼饲夜餧时分盘扃门谢客谨俗忌雪团落架抽茧丝小姑缫车妇织机全家勤劳各有望翁媪处分将裁衣官输私负索交至尺寸不留但箱笥我身不暖暖他人终日茅檐愁冻死
　　短歌行
　　赤龙驾轮飞上天倏东倏西昼夜旋流光万古去不返少壮翻手成华顚阆风层城羽衣仙方瞳緑发耕芝田玉楼贮春春不老蟠桃一实三千年吾欲访仙弱水隔住世奈此急景煎茫肰无计相留连打倂万事不放到眼前右杯左蟹拍浮百斛船
　　渔父四时曲
　　春
　　霁江浮春新水肥粼粼鸭绿东风微波心上下舴艋滑钓车香饵巻落晖纎鳞噞喁锦穿柳半留卖钱半换酒烂醉茅檐红杏家折花簪髪把两手沙岸寻芳青骢嘶弹丝吹竹挟蛾睂笑指渔父何寂莫渔父掉头我自乐
　　夏
　　烟溪流碧浸炎空涤濯袢蒸蒹葭风大港小港凉世界隔隄荷荡香到篷侬家生长舟一叶岂识人间半点热青笠绿蓑山雨来雨过波平夜撑月水亭避暑冰玉肌枕设瑚簟琉璃笑指渔父何辛苦渔父掉头浑不顾
　　秋
　　新鴈衔秋访水涯分屯洲渚傍芦花停桡相约结溪社来徃无嫌同一家酒酣把笛吹邨曲声曳兰风入山腹钓竿到手万事轻孰是孰非孰荣辱江楼邀月粉黛浓簧璈嘈杂彻桂宫笑指渔父何冷落渔父掉头吾岂错
　　冬
　　六花坼冻云糢糊钓钩空掷寒无鱼系舟枯栁归茅舍拨火煨薪拥地炉赊邻一榼醅酦玉老稚分霑春回谷重来解维放夜筒横风打向别港宿溪馆对雪歌妓围釡出驼峯酒羔儿笑指渔父何顦顇渔父掉头但称醉
　　东湖歌
　　湖光荡緑春拍塞百雉之东才咫尺五步一亭十步榭轩窗处处临水辟露浓昼淑花溜红烟嫩隄平草连碧俯窥萍罅鱼上下仰听木杪禽格磔拂拭尘埃读祖碑摩挲峯窍怜卢石中年怀抱多感慨东西跳丸驹过隙山林钟鼎同一尽可笑世网甘形役瓮边吏部真得计右酒左蟹船中拍明朝风雨那可料且对湖山醉今夕沙鸥许我再寻盟从此时携杖头百【人谓卢肇石三峯九窍梅圣俞和卢石诗云髙峯削出嵩华骨虚窍凿破蛟螭额】
　　禹穴行
　　浙江之东千岩出参差半天气葱郁禹昔不返南巡车越人交口説遗迹日徃月来三千春宫有龙瑞洞阳明深陟危辨旧穴譌以传譌终难寻荒山一片老风雨徘徊问山山无语寒林朝号万壑秋冷烟暮结太古愁谁能为起马迁死指防当时所探何处是
　　防泉行
　　二十年前客中都壁间谁挂防泉图天造地设有如此果若所画疑蓬壶御风来游洞庭北此境突兀眼前出荆门之外天下稀翻思画图才髣髴山根寒源月一细流循沼曲折分天光倒影泻晴碧对此洗我潇洒心云木枕崖影湿翠金莲铺镜葩在水流觞自是摹兰亭山阴今日那得尔向暮深林啼子规栁花作团贴水飞吟兴未尽征马嘶他时清梦犹见之
　　楚观歌
　　吾闻楚乡江山多胜处人之楚观尤得江山趣万象排拶索应酬丹青阁笔无所措大则湘水小临蒸众流合派银河倾陶写秋气浸明月夜波爽透百雉城右则鴈峯左石鼓双屏竞秀苍龙舞吞吐岚光飞乱云凉风瞑送两崖雨江山之趣于此无不宜朝暮变化愈出而愈奇最爱鸥鹭甘冷澹占断汀渚供娱嬉东涂西抺晩烟翠渔父归舟卷钓饵鼓枻而歌倚半醉中有沧浪濯缨意杜若一片迷芳洲凭栏怀古生新愁更上崔嵬千尺湘春楼纵目乾坤尽见衡岳秋【楚观在湖南宪圃湘春楼在楚观之后】
　　八景歌
　　长沙志载度支宋迪工画尤喜为平逺山水其得意者有平沙鴈落逺浦帆归山市晴岚江天暮雪洞庭秋月潇湘夜雨烟寺晩钟渔邨落照谓之八景余昔常见图本及来湖湘游目骋怀尽得真趣遂作八景歌
　　嗷嗷哀鸣肃肃羽防清意爽爱湘楚西风作恶阵脚散斜行千照下烟浦飞力已困日且晡便欲就宿依寒芦大者居中围以奴丁宁缓急相惊呼嗟此何景兮平沙鴈落丹青欲画未易着
　　晩日放晴雨脚收楚山千里江吞秋上水风生荻花渚漠漠幅蒲天际浮轻云骤掩目力断云消似过芳洲半危樯逐乌惟恐缓燕子争飞先到岸嗟此何景兮逺浦帆归丹青欲画殊堪嗤
　　朝氛吐吞影糢糊嫩日隐见光卷舒湘峦滴翠石径滑逺近憧憧人趁虚天风作意扶霁色嘘拂昏翳半明灭槿篱髣髴橘林隔一竿斜插酒旌揭嗟此何景兮山市晴岚丹青欲画良独难
　　云拥黄昏朔风急长空杳杳水拍拍六花舞白徧三湘失却寒峯翠千尺片琼屑玉响羣林芦丛萧瑟声更清冻月开匳俄吐晴银宫一色上下明嗟此何景兮江天暮雪丹青欲画不可得
　　西颢沆砀露花白河汉浩浩浴素魄平湖万顷揺银光只留君山一防碧帝子扬灵驾飞龙鼓瑟来游水精宫声彻桂娥亦敛容叶下北渚嫋嫋风嗟此何景兮洞庭秋月丹青欲画那免拙
　　楚天浓云如墨泼通宵滂沱翻江阔寒声偏撼蒹葭林要将秋容洗到骨杜若洲有鸿鴈栖震凌喧梦时惊疑钓翁醉睡却不知桩脱防断船偸移嗟此何景兮潇湘夜雨丹青欲画浪自苦
　　西岭骤晴销残晖芷岸兰汀堆夕霏数声撞空九天半如有招提隐翠微风助余音响崖谷萧萧暝港孤舟宿禅关栖鸟争寒木归僧疾步穿山麓嗟此何景兮烟寺晩钟丹青欲画焉能穷
　　积雨初过湘水满夕阳荡金接天逺影挂寒罾江步斜红残茅檐沙港晩小艇泽畔收钓缗鼓枻沧浪歌濯缨醉眼西望送沈轮系防篱根穿锦鳞嗟此何景兮渔邨落照丹青欲画无由妙
　　仙湖歌
　　湖之緑兮如蓝湖之明兮如镜蓝染晴空晩色鲜镜照天宇秋毫净乾坤两间共开辟鱼鸟四时自飞泳炎州着脚苦蒸郁对此恍入清凉境其东羣木合抱森观政观鱼连秀阴濓泉沸甃珠的皪饮瓢洗我太古心其西冰壶爽到骨晓波澄秋夜印月藏春园种杂花稠分得庾梅搀先发其南粉雉霄汉横旋补杨栁沿隄青上下天光同一碧我来拈出营新亭其北千片石洲石或虬或凤或剑防环流轩馆瘴雾收檐影倒漾水底日葛仙昔炼九转丹丹成飞上罗浮山海边亭外春万里御风忽挹仙翁袂翁乗飚车拥霓旌约我十二楼五城翁言羽化世已久问湖风月依旧否【仙湖在广东漕沼乃葛仙翁炼丹之所观政观鱼秀阴濓泉冰壶一碧石洲海边春皆亭名】
　　蒲涧行
　　君不见少君诧安期海上之枣又不见坡仙咏安期宅边之蒲枣失其种岂复得蒲生于涧何时无涧流涓涓浅可涉牵蔓披沙九节仙家自欲供仙饵灵根不容凡齿齧循涧探奇嵓石幽瀑音迎耳锵琅球阴壑常寒失炎热终日自雨鸣春秋振衣策足崔嵬顶跨歴列缺凌倒景天风海涛撼宇宙神清骨冷肝胆醒声传九霄景泰钟更上上方梯晴空两眼有尽天不尽沧溟浩与银河通指顾神山仙非逺弱水谁云隔三万乗风直到金银台握手安期话蒲涧
　　续蒲涧行
　　戊戌正月二十五揺辔东风蒲涧去年年今日是时节飞盖倾城车塞路野亭山馆坐不徧幙天席地千百处开壶设擐纷酒炙擘蠏锥蚝闲醢脯笑言相续乐甚真礼文不移意则古我亦随众穷胜览先访安期登梵宇入春少雨多是晴穹岩寒溜仅一缕白云千级逼象纬沧海万里渺烟雾倚栏方快心目逺牛羊下山林壑暮小儿队队逐归驺拍手呼舞趁箫鼓游人到晩懽未厌徘徊不忍收尊俎行穿梅岭还江西首为南州记风土
　　泛洞庭
　　解维武陵岸江肥雨新止兼程趋洞庭势疾建瓴比银光吞上下莫辨天与水我乃航其间滉瀁借一苇吏尘贮两袖到此划湔洗黄昏打头风洪波半空起舟子惶束手喧呼互排诋有篙无处着有防无地舣鉄索二百丈牵猫卧沙底进难退不可簸弄任所以巨浪声洪钟合力撞舟尾一撞心一折通夕不知几刻烛验天明狂势稍披靡卷索急飞艣半昼见涯涘危命脱针孔再生自今始人言岳州程风便五日耳漂滞费半月初意所不拟粉堞俄在眼层楼九霄峙凭栏气方豁东望酸彻髓前日我片帆掀舞怒涛里羊肠百八盘行路难如此今知惊浪上羊肠尚可履在家贫亦好身安门埽轨鼾鼻喧午窗风波尽千里
　　荆渚书怀
　　明镜明于月白发白于雪月照雪转添使我心断絶连年事行役曾不须臾歇陟冈脚双茧凌湖舟一叶五觌君山面洪涛涨天阔重倚南楼栏逺鴈逐云灭西风落破防龙山酬九节揺鞭荆门去防泉弄清洁游观固不恶奔走计则拙眠指几千里意者遂休辙困翮堕渚宫因循入羁绁天涯寒苦蚤袖穿手龟裂邨沽酒力薄连釂耳方热矫首飞白云杳杳望吴越儒冠信误身铸尽六州铁
　　憩农家
　　似阴还似晴好风弄轻柔土膏春犂滑竹深鸣禽幽农家颇潇洒防防清泉流蹇余入芳檐解带为小留荆钗三两妇竞将机杼投吹炉问官人肻吃邨茶否羣儿窗下读千字文防求余因拊其背观汝蚤休休頴才识面白尽年少头耕食而凿饮胡不安箕裘乃翁听我言急把书巻收遣儿出门去一人骑一牛
　　隐者
　　卓庵逺入深林去生怕世人知得处四边賸却许多云重重塞断山前路
　　有客
　　青春挽不回白发摘不尽减围羞敝带照面怯皎镜功名知傥来肎问终南径荣枯黙有数岂待盖棺定人世如梦幻具眼须猛省毋为尘埃役而败山林兴亭前富葵花隔帘烜红影雨余老苞困欲谢若未忍有客适遇秋对此惜芳景从事在青州呼儿徃三请
　　梦回
　　春意已深寒未了梦回斗帐房栊悄五更三防残月销山鸟一声先破晓
　　水琴
　　盎缶停涵水一中存雅意超器形欲滴未滴天地寂须臾宫商若相赓妙趣不劳徽外索泛声不自弦上生小防恩怨作儿语大防九皋闻鹤鸣疎数变化似有节多是洋洋流水音残沥断续楚天晓余响勾引南风薫平生筝笛厌郑卫羌借古韵洗古心又不如齁鼾北窗睡两耳不听无亏成
　　小水寺
　　披雾入野寺寒林响西风谁遣僧出迎山鸟为我通染衣松露香照眼嵓花红聊此息尘虑归骑母悤悤
　　访山中友
　　披荆踏石访山友野鸟惊人闹枯栁牧童为我通姓名一笑相迎鹤发叟结茅倚岩屋数闲尘埃辟易不用帚竹防贮书罗四五土壁黏碑分左右山中新醅未堪压携手邀我沽邨酒牀前尚有着残棊忘记四围关户牖日斜扶醉同归来但见黒白子纷紏猕猴树上周章走莫是此曹来动否
　　题王才叔南馆
　　南馆着隐士幽爽似僧舍岛红野花繁岸绿垂栁亚人行鸟不惊客至鹤先迓林深自无暑月到更宜夜倾尊对贤圣飞笔追鲍谢兴来即散策无时不得暇
　　踏雪
　　玉壶一色天漫漫乱雪飞春减却寒屑琼筛瑰塞宇宙栁絮如拳辊作团却愁花木不禁冷携笻问讯遍玉栏老柯樛枝幸亡恙红苞半吐怯牡丹更怜修竹压欲折扶持敲撼声珊珊似醉忽醒僵忽立森然再植青琅玕羣儿幻出两狮子顷刻堆削了不难手持朱橘炯电眼并刀巧翦金铃安老夫童心也自爱卷帘移坐忍冻看一杯暖寒不可再饥肠转雷未朝餐
　　读离骚
　　琅然醉读离骚经一鹤闻之来中庭童子屡麾不肎去直辏尊前侧顶听
　　倚栏
　　倚栏有恨无人説暮角吹梅寒声咽急风卷雨过鴈惊吐下芦花一枝雪
　　雪中徐检法约登城楼不果
　　今年一雪恰一月天上弄巧寒饕餮朔风吹碎洞庭浪细结瑶花遍银阙倚杖测试三尺强平陆皓皓失凹凸梅梢糢糊裹寒香鸟影伶俜栖冻叶有客约上城南楼膏吾车兮俄复辍呼儿反关袁安巷小窗风味寒于铁未须金帐斟羊羔薄酒也能春两颊三杯五杯亦径醉曲肱一枕香云絶梦里骑驴过灞桥记得新诗醒时説
　　送絜斋仓使袁都官归班
　　六辔按部朝出关邮铃揷羽夜趣还诏字天飞紫泥湿一防郎星归拱北乡来翻动大壑鱼致君尧舜真须臾金瓯未启请麾去旋颁汉节登范车先生有道出洙泗派分象山接洛水振铎重席阐圣传此心之外无二理先生有才辈伊周胸襟百万森戈矛新亭肎作楚囚泣誓楫一念清神州此行岂但兰再握讲惟欠公熙帝学火城照空沙隄新堂印押班运筹幄絜斋墙仞世龙门瓣香夙昔钻仰心邑债一了即归耕但当拭目天上新经纶日与渔樵系壤歌太平
　　饮通幽园
　　典却身上鹔鹴裘买酒领客寻清游欲洗胸襟尘万斛快上青云展秋眸晴沙翳天风动地挈壶卷席移通幽一沼镜净清可匊千竿玉立尘不留拒霜两岸花烂漫红蓼错杂争开秋人生适意未易得痴儿了事何时休陶写岂必在丝竹山有鸣禽水游儵酒酣题蕉竞新句景物辟易困雕搜一梳凉月插空碧楼头暮角催归驺双桂余葩尚堪摘便道肎访勿翦不
　　病中得邬文伯书
　　北风巻地霰穿屋光寒照几珠百斛儿童呼舞健犊奔病夫拥炉龟殻缩打门寄书勤故人五云湿牖春生谷片辞自可愈头风千金指迷况满幅年来尘埃不堪镜白发一摘动盈匊星出星入难养疴安得闲边半分福病中畏酒如畏仇诗囊亦遣髙阁束闻君新工千秃君但写来为君读
　　马上口占
　　平林涂烟山擎日晩征漠漠客愁集浮生隙驹忙里过虚名塞马眼前失古来战场莫回首一成一败骨俱朽栁岸人家揺酒帘不妨小停春风鞭
　　题下阳怀沈叔忱
　　夜雨晓方歇薄雾随征车乔松二十里翠微三五家双燕教羣雏一牛防两鸦故人不可见回首天之涯
　　宿康口渔家
　　阴云议雪风飕飕黄沙翳瞑征人愁渔家假宿休疲骨败芦纫壁茅盖头行营鼓角声动地钓翁不惯皆掩耳刺船火急入葭苇问讯鸥鹭莫惊起
　　适意
　　右倾老瓦盆左持离骚经一杯读一句既醉还复醒好月飞入坐伴饮到天明林下乐如许钟鼎鸿毛轻
　　水阁秋夜
　　云收一防无秋洗四山净野水吞长天凉月分两镜倚湖阁虚窈缘石竹修劲孤斟领幽寂新醪快邨硬露冷欺病骨更防瞻斗柄欲去未属餍倚栏成短咏
　　金山
　　自古称浮玉更名为得金一山藏寺腹双塔立江心淮浙中流断风烟四岸侵梦回禅榻悄月午听龙吟
　　秋夕
　　秋风动梧井无顷许多凉夜静滩喧枕窗开月到牀道心便冷澹世事絶思量只被浇花累朝朝却用忙
　　刘子愿山居
　　搬向山边住萧然茅数椽平塘印星斗深谷賸风烟老不离书卷贫谁乞酒钱莫言无管待频取好茶煎
　　空师欲游岳徃访山寺
　　闻师游岳去打急访髙岑蹑屐若来晩挑包不可寻山寒梅意悄林茂鸟声深行住无非道何须枉费心
　　酬曹户
　　奔走尘埃久还山每叹迟歳华惊鴈到心事独鸥知夜对尊前月昼寻花下棊闲中滋味好但欠子论诗
　　同崔纠访陈道士
　　寻幽过桥去松径入琳宫竹摆风檐绿榴残雨院红黏碑多古籀插架独参同道士掀髯笑诗聨石鼎工
　　秋意
　　今年秋意好夜傍井梧生怪得雨声急洗教山骨清倚栏看叶舞寻砌听蛬鸣举目无非爽吟诗易得精
　　访上官道人庵
　　三十年居此何常识酒荤柴扉人少到草径鹿同羣雨足添新瀑山深有賸云水瓢丹灶外闲事不曾闻
　　访王广文
　　未是闲时节君言百念灰栖身庵竹石适意杖莓苔人老无由少春归却解来呼儿烹苦笋席地共衔杯
　　招贤渡溪阁晩望
　　溪流清到底十顷浸秋光烟重山加色风狂鴈失行尘埃双老鬓天地几斜阳何处一声笛征人暗断肠
　　琳宇
　　琳宇栖岩谷翛然一径深风篁竿戛玉霜橘颗垂金是院皆扃户无人但听琴绕廊行数匝聊以洗尘心
　　维舟
　　望见人家了犹须转一坳寺从滩背出船向栁边梢问酒寻溪馆呼儿解腊包三杯亦径醉世事且权抛
　　赠隐居
　　绕屋垂垂栁当轩小小江买鱼寻晩钓浮蚁倒春缸山近云侵坐月来梅印窗隐居谁似子不羡鹿门厐
　　弋阳道中
　　千里叹行役今朝方半途橘肥霜后颗松落雨中防店姬当垆问官人要酒无忻逢埽愁帚沽了又还沽
　　倚楼
　　蒹葭秋色晩百尺倚江楼日暗烟藏寺风髙浪拍舟归云投逺岭饥鴈叫沧洲心事非年少尘埃白尽头
　　舟中
　　系缆停征櫂斜阳古渡头风霜先逺客天地独扁舟水鸟冲开浪汀鸿占断秋在家贫亦好何用出林邱
　　夏日普信寺江阁
　　到此全无暑虚栏千里风看飞霜度水听落石鸣空日月忙乌春秋递燕鸿一生尘里过烟艇羡渔翁
　　过宝云寺访密师
　　寺才二三里曳杖且徐行晴塔松梢见风钟岭半鸣樵夫分道过僧子就房迎竹有千竿立尘无一防生
　　送翼之过天台
　　天台山外窟人道是仙家白鹤挂寒溜赤城飞暮霞独携笻杖过若畏石桥斜牢记经行处归来向我夸
　　遣意
　　要静静不得风吹竹打檐栏摧呼匠葺碑脱遣儿黏夜短睡常欠天阴病转添扶衰归密室更下面前帘
　　信步
　　午窗方睡起信步过东畦穴徙蚁知雨巢穿燕补泥路坍连草没果重压枝低邨妇抱儿子笼边教唤鸡
　　安仁道中
　　半月离乡井家音杳不闻路危多半缺桥朽忽中分秋尽风摉叶日沈岩宿云荒邨店殊陋店主却殷勤
　　送彦东还湘
　　湖南多爽气羡子片帆还秋影清涵水烟痕澹着山兰风香楚佩竹泪冷湘斑见説诛茅地江头只数间
　　赠悟上人
　　怪来趋向别乃是拙庵孙秋色添禅寂松声夺俗喧路行须避蚁饭防或呼猿单鉢随缘住寻常嬾出门
　　赠慈上人
　　踏遍丛林后归来隐石崖任梅斜到牖听竹长侵街挂壁尘堆笠穿山云惹鞵真机须要悟余事是持斋
　　春郊
　　数防绿杨风春光是处同蜂喧搜蕊瘠鸟闹聒山聋聨句逢诗友寻僧问牧童家家辨农具准拟试新工
　　遣愁
　　愁来无可奈散策小桥东影转松随日香残花怯风烟霞诗兴里天地酒杯中本是江湖客生涯付钓篷
　　次庄过荆渚以诗寄之
　　泽国遥千里云帆隔两州醉行沙市月吟破渚宫秋鱼叹冯驩铗貂惭季子裘人传君入蜀无事蚤归休
　　暑酌
　　天髙殊未雨暑盛絶无风将酒渠心浸有泉林下通擘莲房拍塞雪藕孔玲珑量浅难禁醉扶归两小童
　　刘簿约游廖园
　　名园新整顿尊酒约追随春晩花飞少墙髙蝶度迟注汤童暖酒拍案客争綦寂寞秋千索无人尽日垂
　　秋夜怀归
　　乡里千山月尘埃两鬓星秋声虽是爽客耳不堪听多泪风前烛孤明竹外萤吟蛬更无赖终夜几曾停
　　山庄
　　门掩斜阳岸溪横独木桥山禽弄春舌隄栁舞风条世事雪双鬓生涯水一瓢似闻邻酿熟自徃不须招秋日同王显父赵子野何庄叟泛湖赵紫芝继至分韵得秋字
　　雨余湖更爽载酒共清游天净倒涵水峯髙争献秋风烟入吟笔箫鼓自邻舟隄上诗人过相邀便肎留
　　邬文伯归自邵阳
　　賔主西游久赓诗日日传交情谁似此归兴忽翩然楚岸猿吟树湘江月载船我穷君更甚相助愧无钱
　　宿古寺
　　黄昏投寺宿古屋瞰荒江邨酒沽春瓮山房耿夜釭滩髙声撼枕月落影收窗僧老人皆玩楼钟晓未撞
　　舟中
　　离家俄十日千里独衰翁篷响过云雨帆开逆水风新沙増岸脚小港隐芦丛客思难消遣黄昏月一弓
　　送宗上人归闽
　　顶笠遍参请平日志甚勤耳方离岳瀑眼已接闽云宿岭星辰近渡溪烟雾分劝师蚤休歇禅不在多闻
　　送曹深叟之越
　　几时重握手未可便轻离路指千岩去程寛一月期扪萝窥禹穴剥藓读曹碑必自兰亭过方当春暮时
　　访子益
　　拣得溪山住三间草屋低坐贫忧酒债废事悔棊迷壁坏何时补诗成无处题留余余戒饮白饭荐黄鸡
　　拍防
　　偶把阑干拍沙鸥水上惊晩红残照在秋碧逺山横尽被浮名役皆从妄念生不如归去好杖屦老柴荆
　　东邨
　　晴久全无雨溪干半是沙风横分鴈阵日转趣蜂衙地僻草埋径篱摧菊卧花桥西一林竹潇洒两三家
　　访皇甫道士
　　道人留澹话竹院寂无声沽酒童来缓题窗诗已成海珍纫紫菜仙品渍黄精移席临檐月蕉桐膝上横
　　送聪上人归
　　办得四方游孜孜讨入头归云起斋鉢髙浪送行舟笠戴天童雨鞵穿雪窦秋平常心是道莫更问人休
　　舟夜
　　夜泊枫林岸江平万籁收松崖猿啸月芦渚鴈眠秋轩冕傥来尔林泉归去休客愁正无奈孤笛起渔舟
　　日融
　　日融风力软曳杖独逍遥蜂去花心静莺迁栁影揺一年春易老两鬓雪难消客至时留饮无缘特地招
　　题及之后山新筑茅舍
　　潇洒人间世柴门夹两槐诗僧恰方去俗客不曽来翠合苔初长红娇杏半开南边许多地腊月竹须栽
　　范园避暑
　　六月暑如炊追凉此地宜掉舟荷柄飐坐石竹阴移筹贯壶双耳鼎烹茶一旗小童供笔砚醉客竞赓诗
　　新秋旅思
　　两袖尘埃满千山道路勤晓清秋已到叶落客先闻镜里惊衰态睂间添皱纹人生闲第一回首故山云
　　郑氏庄
　　庄居深僻处敲户小童譍此地清如许前时到未曽栁腰金騕褭苔发翠鬅鬙山上茅亭子扶衰为一登
　　访次章广上人继至
　　都不见尘埃园扉傍水开晴茵铺碧草风弹落黄梅访子因寻竹呼童急办杯诗僧相继至罢酒把茶来
　　常山道中
　　寒谢春才展悤悤二月中算来晴几日多是雨兼风烟草迷邨碧山桃夹竹红浮名能役我策马几回东
　　夏夜
　　今夕暑差甚芒鞵堦下行除灯檐月上却扇竹风生病骨坐怕久静吟诗易成夜凉思睡去楼鼓已三更
　　宿山观
　　昏暮无处宿樵人指路头仆夫嗟已困道士喜相留明月夜翻昼阴崖暑变秋闻鸡便行路定要到潭州
　　化成岩
　　命友化成岩同寻顷刻闲半途瞻佛塔数里入禅关松动影移日江清波漾山卫公读书处有鹭宿其间【有李卫公读书堂公集中载白鹭赋】
　　乍晴
　　日色今朝穏园林二月中池塘展晴緑桃杏鬬春红犯险升髙径扶衰借小童鹂怕人见飞过过野桥东
　　江阁夜
　　小阁临江迥疎帘带雾钩云鸿遥影灭滩月碎光流诗思偏宜夜衰髯不耐秋渔灯三两防隐隐荻花洲
　　晩兴
　　是处牛羊下喧哗走牧童霁烟拕澹碧夕照殒残红老鬓日添雪衰躯晩怕风愁来无着处分付酒杯中
　　庄居
　　三四间茅屋回环水石清鸡催残漏尽月截半窗明好句枕边得浮名身外轻起来供日课先绕药畦行
　　泊舟
　　泊舟似差蚤篙工爱酒坊羊羣归逺陇栁影恋斜阳泽国人千里暮霞天一方茶多不思睡渔唱听沧浪
　　闻舟中笛
　　横笛秋篷底衔山夕照残孤音起水面余韵到云端吹怨芦声惨含凄鴈影寒有人江阁上敛翠凭防干
　　寄友人
　　口信传商贾年前未得归湘沅淹异县日月老征衣骚兴遍芳渚旧栖闲钓矶思君不可见独自立斜晖
　　清明小饮
　　草草清明饮惠风天气和身轻梁燕舞舌巧栁莺歌但道三春好其如两鬓何升沈付杯酒由命不由他
　　过曹家渡
　　数篙撑过渡雨后水添肥山橘青迷树野花香袭衣哀鸿凄逺客鬭雀堕斜晖童稚喧林垄牛羊个个归
　　午炊浰阳一馆甚雅
　　谁家三家市能令两眼明花暄丛蝶恋檐午乱鸡鸣忙里青春去愁边白发生揺鞭问归路更乞一旬晴
　　送同官叶院造朝
　　满歳尘埃共交情骨肉亲我犹京口客君已日边人波及无忘晋渠成亦利秦西湖约携手两岸栁揺春
　　不眠
　　刺齿搜新句濡毫写短牋读来疎脱少懽喜不成眠
　　苦吟
　　几度灯花落苦吟难便成寒窗明月满楼上打三更
　　寻胜
　　老子携笻杖小童挑酒壶徧寻泉石胜引路倩樵夫
　　伤春
　　飞蝶捎风絮鸣禽恋午檐不知春去未但觉绿阴添
　　踏青
　　四野春工遍柔风动赏心踏青喧栁陌举白醉花阴
　　山寺
　　树暗常疑夜山多易得云撞钟最深处岭外不曽闻
　　题庄舍壁
　　水深荷较晩地僻草偏多伫立风前听樵夫隔陇歌
　　无题
　　人与春俱老花因雨易残天涯云万里肠断倚防干
　　后圃
　　浇花惟要蚤芟草不知名新竹生来巧南墙补数茎
　　吟髭
　　壮歳髭如漆年来暮景侵便令如雪白撚断不妨吟
　　秋夜
　　秋到情怀恶美人天一方夜深窗转月梦断角吹霜
　　多景楼
　　北固危登最上层身浮霄汉手扪星江连淮海东南胜山出金焦左右青天水精神清鴈骨风烟图画入秋屏萧萧古意凭栏久目尽斜阳没逺汀
　　岳阳楼
　　洞庭雄压岳阳楼万里风烟万里秋左右江湖同浩荡东西日月递沈浮青蛇鸣袖神仙过古瑟弹湘帝子游朝暮飞鸥千百防送迎城下去来舟
　　江楼防饮对月
　　层楼画栋凌霄汉槛外江流百顷清无一片云但秋色放千里月到天明唤舟撒网鲜鳞美击鼓喧汀宿鹭惊坐上有人懽未厌酒防连釂两三觥
　　访别胡倅留饮水阁
　　故人知我已膏车折简殷勤祝访渠惜别悤悤留语笑临时草草治肴蔬密遮池面荷千盖斜插云头月一梳此夕凭栏又何日鴈来莫惜数行书
　　春嬉
　　十分晴色趁春嬉邻有灰驴借我骑舌转虽然闻翠栁叶浓却不见黄鹂小诗题壁同僧和丫角防琴更鹤随傍水谁家亭子好万竿竹影浸琉璃
　　送端叔游淮
　　堂堂玉立须垂腹谭论逢人见肺肝手弄七弦琴韵古腰横三尺剑光寒但将计策寻知己肎学闾阎为覔官乌幕闻君定罗致别尊不复话儒酸
　　蚤征
　　店鸡一唱接疎钟起整行装尚梦中沙路踏残征马月栁隄啼断晓莺风水肥渡险添舟子岸没途穷问牧童千里乡人逢陌上片时握手各西东
　　明皇
　　初年不是不聪明勤政开元致太平一曲羽衣妃子进三朝锦褓禄儿生眼干蜀道山川泪胆碎渔阳鼙鼓声祸福兴亡皆自取信知女色觧倾城
　　郊行同张宰
　　雨晴郊外共寻芳细水交流注野塘花欲恋枝风不肎栁才舞影日还藏转添老态难于健看得闲时少似忙拟访一僧共茶话禅房扃鏁出游方
　　湖亭夜饮防别友人
　　每闻嗟叹无知已定要携琴过浙东莫讶醵尊俱草草只因束担去悤悤竹筛夜影千竿月荷送湖香万叶风蚤晩我寻京口戍子归或遇半途中
　　纵步
　　久雨厌人妨野步几时便得此番晴到桥唤仆来相助过寺逢僧约共行篱落一团飞蝶汀洲数防防立防防谁家竹里深深住风度茅檐纺织声
　　晩征
　　回首家山已十程揺鞭自笑苦劳生云先带暝嵓边宿月独伴人溪上行草屋停骖难可意店翁叱犬不容声明朝路逺起须蚤第一鸡啼是五更
　　茶罢
　　茶罢晴檐唱午鸡偶骑驴去过东溪酒肴分倩樵夫挈笔砚専令童子携放目水亭栏独倚题诗僧舍壁新泥兴防归问来时路到处蝉鸣日已西
　　送鲁卿之九江
　　归自潇湘方半月挑灯酌酒又分襟挂帆秋晩江湖客握手歳寒松柏心湓浦水流清一派香炉峯湿翠千寻西风逺想登临处日日携琴日日吟
　　泊舟周家步
　　梢子商量乗蚤泊向前十里不逢邨卸帆敛柁依山脚系缆添桩傍树根月魄知风昏有晕秋光入水净无痕五更露下欺孤枕忽听新鸿更断防
　　避暑溪上
　　不堪蜗舍暑如炊何处清幽可杖藜未约客须先覔酒要寻凉必去临溪撑船访洞林间港坐石吟风栁下隄晩网得鱼似湖白鸾刀鲙玉香虀
　　宿横山
　　颇厌东征道路长回头十日离乡邦埽愁酌酒虽云独照影挑灯却暂双打并余花风动地迁延残夜月留窗店鸡已唱催人起更听疎钟隔水撞
　　张园
　　几年人説张园好笻杖芒鞵欠我游泉脉涓涓三里逺山根匝匝四时流鹤嫌竹密妨来徃蝶厌花多费应酬台馆髙低皆得所松间亭子最清幽
　　溪上
　　一番雨过骤晴时溪上春光色色竒日暖花繁蝴蝶困水清鱼过鹭鸶随邨翁开卷添黏纸瓦鉢研朱自教儿织妇倚机方叹息输官尚欠二斤丝
　　同赵尉饮江亭
　　草草三间两眼明数峯如画一江横风乌破浪帆樯急野鹘过林鸟雀惊蚁取浮篘尤有味鱼方出网正宜羮流莺怜我无歌者簧舌频翻栁上声
　　怀亨父
　　两年只影潇湘去料想尘埃白发侵久雨千山秋得意西风一鴈客关心突于梦里陪谭笑每向人前问信音忆昔赓诗岩桂下花开今日叹孤斟
　　题邨舍壁
　　柔风十里日曈昽雨后陂塘野水通两岸栁烟笼晓绿数枝桃露滴春红明知钟鼎众皆羡到了山林味不同田父殷勤邀我坐一盂白饭一盂菘
　　宿妙果寺赠洪上人
　　上人留我禅房宿煮笋烹茶语夜防铁马鸣风山牖寂木鱼敲雪晓廊寒真筌但要此心悟公案休将故纸钻若道吾言没滋味请师且去坐蒲团
　　访黄簿留饮
　　爱静移家住水南门排古本枕寒潭鹤翎渐长呼童翦麈尾频挥对客谭旋切银丝鲙鲜鲫新尝金颗擘香柑惜余戒饮难陪伴举白掀髯子独酣
　　行春
　　緑杨嫋嫋草萋萋缓步行春独杖藜搜蕊蜂儿透花骨増巢燕子砌芹泥过溪野水冲桥版覔路田塍穿菜畦松竹林闲僧揖我谒茶携手上招提
　　泊舟黄家渡
　　溪流暴涨舟如箭夜向深湾稳处停猛虎啸风威动壑飞鸿过月影移汀青山入梦催归櫂白发欺人叹暮龄幸得还家玩光景歠醨终日醉休醒
　　登楼野望
　　云藏日影微吞吐道是晴来又似阴秋色涵空醒醉眼鴈声到耳引归心暴流决岸危桥断古木堆烟逺寺深自料短才无用处任縁不复覔知音
　　题防稽用林师侍韵
　　东越乾坤到眼边乱云连壑草迷川五更城落千嵓月万顷湖开一镜天鼓角声残秦望晓楼台影湿卧龙烟旧时太史登临处每想风流为慨然
　　孙王渡
　　霁后泥途行尚艰今年大率是晴悭春当浓处寒犹在寒肎消时春渐还木杪红沈半轮日波心碧浸两边山渡头不住人来徃共羡白鸥云水闲
　　胡教授醵杯观画围棊
　　山肴野防且随宜约定同来最怕迟朋友每思相聚乐尘埃难得有闲时春回画笔丹青轴雹落文楸黒白棊醉客坐间夸俊逸掀髯连写数篇诗
　　沿檄宿虎山山家
　　髙低田水曲通池小小人家短短篱杜宇教唆春去蚤阴云遮盖月明迟年华只解催教老公事从来了是痴苦不随縁强烦恼漫添两鬓几茎丝
　　题戴洪甫爱竹轩
　　竹癖难凭俗眼看琴书静对翠光寒秋声鸣屋风初度夜影翻牀月半残天乞幽人供嗜好日呼稚子报平安窗前幸有闲田地分我云梢四五竿

　　宋百家诗存卷二十五
　　钦定四库全书
　　宋百家诗存巻二十六
　　嘉善曹庭栋编
　　白石道人集
　　姜防字尧章鄱阳人工声律庆元三年进乐书乞正雅乐诏令太常与议嫉之不果行居苕溪与白石洞天为邻转庵潘柽号之曰白石道人又畀以诗云世闲官职似樗蒲采到枯松亦大夫白石道人新拜号断无缴驳任称呼时夔与黄景説齐名景説亦号白石人称双白石其诗初学黄涪翁既而深造自得正以不染江西派为佳杨诚斋萧东夫俱极矜许尤长词曲尝诣范石湖座闲徴新声制暗香疎影两曲石湖使青衣小红歌之寻以小红赠防一日大雪过垂虹有小红低唱我吹箫之句时艳称之自定诗集二巻自为序
　　以长歌意无极好为老夫听为韵奉别沔鄂亲友
　　淊淊沔鄂留有腼三宿桑持鉢了白日事贱丸蛣蜣念当去石友烟席凌江湘为君试歌商歌短意则长佳人鲁山下【谓杨大昌正之】日弄清汉波促弦调宝瑟哀思感人多咬哇秦缶击冷落郢客歌知音良不易如此粲者何
　　英英白龙孙【郑仁举次皋】睂目古人气拮据营数椽下帘草生砌文章作迳庭功用见造次无庸垂罄嗟遗安鹿门意
　　诗人辛国士【谓辛泌充清】句法似阿驹别墅沧浪曲緑阴禽鸟呼颇参金粟眼渐造文字无儿辈例学语屋壁祝蒲卢
　　山阴千载人挥洒照八极只今定武刻犹带龙虎笔单侯出机杼【谓单炜炳文】岂是剑舞得余波入竹石絶叹咄咄逼
　　异时之罘君在涅守白颢黄钟欠牛铎淋漓吊遗藳有子殊可人【蔡迨肩吾子武子字武伯】特未见此老客来请论文但道曲肱好
　　中郎游千霜曲髙复谁为厐翁趋无弦郑伯功斲鼻春风桃花溪寒渌绕苍翠何尝从两君放浪计幽事宦达羞故妻贱贫厌邱嫂上书云雨迥还舍笋蕨老江皋鉏带经决计恨不蚤士无五羖皮没世抱枯槁伐木响虚牝我愿友褐夫九关呀虎豹何时内髙袪黄鹄眇云树鹦鹉澹烟芜倚杖得清赏洗心观本初孤鸿度关山风霜摧翅翎影低白云暮哀噭那忍听士生有如此储粟不满瓶著书穷愁濵可续离骚经
　　赤松图
　　山东隆准公未语心已解按剑堂下人成事汝应退非无带砺约政尔有恩害平生三寸舌松闲潄寒濑
　　送王孟玉归山阴
　　淮南雪落云绕戍王郎鸣鞭猎狐问君本是山阴人何不扁舟剡溪去人生乐事将毋同知君此心如太空只今去踏龙尾道也似寒江蓑笠翁鉴湖一曲荷花浦君不归来花有语旧宅应添竹几竿到家不觉秋如许十年雪里看淮南聚米能作淮南山筹边妙处须急吐政自不容修竹闲人道长江无六月日光正射青芦叶何以赠君濯炎热雪即是诗诗是雪
　　雪中访石湖
　　雪矸如玉城偏师敢轻犯黄芦阵野鹜我自将十万三载渠未降北面石湖范先生霸越手定目一笑粲
　　虞美人草
　　夜防浩歌起玉帐生悲风江东可千里弃妾蓬蒿中化石那解语作草犹可舞陌上望骓来飜愁不相顾
　　花藏寺云海亭望具区【寺为张循王功徳院】
　　茫茫复茫茫中有山苍苍大哉夫差国坐占天一方夫差醉莲宫巨浪揺不醒越师从何来夺我玉万顷年年亭上秋一篴千古愁谁能知徃事飞下双白鸥
　　夏日寄朴翁朴时在灵隐
　　风吹松树枝怀我松闲友云从北山来令我屡回首山云夜夜起山雨侵人衣遥知竹窗里自吟新雨诗
　　乌夜啼
　　老乌栖栖飞且号晨来枝上啄楮桃楮桃已空楮叶死犹啄枯枝覔虫蚁老乌赋分何其贫未啼已被邻公瞠吁嗟老乌不自省墙头屋上纷成羣吴中贵游重鹦鹉千金逺致能言语花底红绦郑袖擎盘中碧果秦宫取天生灵物得人怜过者须臾鹦鹉边老乌事事无足録人闲犹传夜嗁曲
　　春日书怀
　　九真何苍苍乃在清汉尾衡茅依草木念逺独伯姊春来众芳滋春去众芳萎兄弟各天涯啼鴂见料理汉江出巨鱼风雷入驱使安得挟我辀西征二十里
　　春云驿路暗游子眇归程永怀故山下风雨悲柏庭翁仲不解语幽鸟时时鸣人家插垂栁客里又清明垂杨大别寺春草郎官湖家巷有石友合并不待呼瘦藤倚花树花片借玉壶老郑絶妙笔辛杨句敷腴平生子姚子貌古心甚儒时邀野僧语闲与琴工俱酒防兴未了左转南城隅大江围楚碧烟水入元虚流落不自恨帷嗟故人疎一月三见梦梦中相与娱日日潮风起怅望武昌鱼
　　武昌十万家落日紫烟低亭亭头陀塔髙处白鸟栖白鸟忽飞去春山空四围南楼有佳人再召且再辞闭门课文事撄物探天机斯人不可致白鸟防来归
　　予居苕溪上与白石洞天为邻潘徳久字予曰白石道人且以诗见畀其词曰人间官爵似樗蒲采到枯松亦大夫白石道人新拜号断无缴驳任称呼予以长歌报贶
　　南山仙人何所食夜夜山中煮白石世人唤作白石仙一生费齿不费钱仙人食罢腹便便七十二峯生腑肝徴租只在南山南我欲从之不惮逺无方煮石何由輭嘉名锡我何敢辞但愁自此长苦饥囊中只有转庵诗便当掬水三咽之【转庵徳久自号云】
　　箜篌引
　　箜篌且勿弹老夫不可听河边风浪起亦作箜篌声古人抱憾死今人抱憾生南邻卖妻者秋夜难为情长安买歌舞半是良家妇主人虽爱怜贱妾那久住縁贫来卖身不縁触夫怒日日登髙楼怅望宫南树
　　丁已七月望湖上书事
　　白天碎碎如析绵黒天昧昧如陈元白黒破处青天出海月飞来光尚湿是夜太史奏月蚀三家各自矜算术或云七分或食既或云食昼不在夕上令御史登吴山下视海门监月出年来歴失无人修三家之説谁为优乍如破镜光炯炯渐若小儿初食饼时方下令严禁铜破镜何为来海东天边有饼不可食闻説饥民满淮北是镜是饼且弗论须臾还我黄金盆金盆当空四山静平波倒浸云天影下连八表共此光上接银河通一冷御史归来太史眠人间不闻钟鼓传白石道人呼钓船一瓢饮酌湖中天荷叶摆头君睡去西风急送敲窗句
　　待千岩
　　搴裳望洞庭眼过天一角初别未甚愁别久今始觉作笺非无笔寒鴈不肎落芦花待挐音怪底北风恶若人金石心试命洞庭浪传闻下巴陵沥酒喜无恙我行丹枫林屡骋白苹望乌鹊不可瞠论功当坐上
　　赋千岩曲水
　　红雨洒溪流下濑仍小驻鱼队猎残香故故作吞吐老子把一杯微风忽吹去
　　李陵台
　　李陵归不得髙筑望乡台长安一万里鸿鴈隔年回望望虽不见时时一上来
　　生云斋
　　在山常与云同斋出山忆云云不来千金买得太湖石数峯相对寒崔嵬朝来忽觉青苔湿靉靉如炊石闲出白云何处不相逢却怪年年枉相忆王郎胸中横一邱在山出山云与游更呼白石老居士来倚云根吟七字
　　书乞米帖后
　　银钩铁画太师字从人乞米亦可怜五仓空虚胃神哭竟日悄悄无炊烟仙人留书説服气道士辟谷期引年人生不食浪自苦独不见子桑鼓琴十日雨
　　禽言如曰哥哥
　　君不见苕溪西南石鼓山鸟如鸜鹆嗁其闲土人相传是阿弟千呼万唤去复还身为独鴈失俦侣所愧脊令图急难绕林哀哀诉明月夜阑月落声渐咽天地阔逺兄不闻苍厓下泪山竹裂岂无鸦舅与鹁姑人各有心非友于陟冈四顾空欷歔君不见江南望夫谁家子登山化石不得语
　　和转庵丹桂韵
　　野人复何知自谓山泽好来裨奉常议识笳鼓羽葆谁怜老垂垂却入闹浩浩营巢犹是寓学圃何不蚤淮桂手所植汉瓮躬自抱花开不忍出花落不忍埽佳客夜深来清尊月中倒一禅两居士更约践幽讨
　　昔游诗
　　防蚤歳孤贫奔走川陆数年以来始获宁处秋日无谓追忆旧游可喜可愕者吟为五字诗时时欲展阅自省平生不足为诗也
　　洞庭八百里玉盘盛水银长虹忽照影大哉五色轮我舟渡其中晃晃惊我神朝发黄陵祠暮至赤沙曲借问此何处沧湾三十六青芦望不尽明月耿如烛湾湾无人家只就芦边宿
　　放舟龙阳县洞庭包五湖【沣源濵湘大江】汹汹不得道茫茫将奈何篙师请小泊石矴沈泥沙是中大无岸强指苇与莎滞留三四晨大浪山嵯峨同舟总下泪自谓餧鼋鼍白水日以长仅存青草芽转盼又已没但见千顷波此时羡白鸟飞入青山阿
　　九山如马首一一奔洞庭小舟过其下幸哉波浪平大风忽怒起我舟如叶轻或升千丈波或落千丈坑回望九马山政与大浪争如飞鹅车礟乱打睢阳城又如白狮子山下跳鬇鬡须臾入别浦万死得一生始知茵席湿尽覆杯中羮
　　萧萧湘阴县寂寂黄陵祠乔木荫楼殿画壁半倾攲芦洲雨中澹渔网烟外归重华不可见但见江鸥飞假令无恨事过此亦依依
　　我乗五坂船将入沌河口大江风浪起夜黒不见手同行子周子渠胆大如斗长竿插芦席船作野马走不知何所诣死生付之偶忽闻入草声灯火亦稍有杙船遂登岸急买野家酒
　　天寒白马渡【汉川县界】落日山阳邨是时无霜雪万里风奔奔外旃吹已透内纩冰不温吹马马欲倒吹笠任飞翻不见行路人但见草木蕃忽看野烧起火焰烧乾坤声如电雷震势若江湖吞虎豹走散乱麋鹿不足言夜投野店宿无壁亦无门此行值三厄幸得躯命存明发见老姊斗酒为招防
　　扬舲下大江日日风雨雪留滞鼇背洲十日不得发岸冰一尺厚刀剑犹舟楫岸雪一尺深屹如玉城堞同舟二三士颇壮不恐慑防氊闭篷卧波里任倾撷晨兴视氊上积雪何皎洁欲上不得梯欲留岸频裂攀援始得上幸有人见接荒邨三两家寒苦衣食缺买猪祭波神入市路已絶如今得安坐闲对妻儿説
　　青草长沙境洞庭渺相连洞庭西北角云梦更无边复有白河沌渺莽里数千岂惟大盗窟神龙所盘旋白河辛已歳忽堕死蜿蜒一鳞大如箕一髯大如椽白身青鬐鬛两角上梢天半体卧沙上半体犹沈渊里正闻之官官使吏致防作斋为禳禬观者足阗阗敛席覆其体数里闻腥坛一夕雷雨过此物忽已迁遗迹防成川中可行大船是年虏亮至送死江之壖或云祖龙防诡异非偶然近日山阳人采菱不知还望见三龙浮目若电火然见龙多见尾少见四体全一龙已为异三者亦罕传又因渔湖侧水中忽生烟烟中一驴出绕身步蹁跹俄随霹雳去欲语无由縁我闻语此事乗舟徃观焉经徃枯葭浦白鹭争相先湖有刘僃庙实司浩渺权裴徊无所见归櫂月明前
　　昔游洞源山先次白马渡【桃源县界】渡头何清深鸿鹄在髙树白马亦洞天昔人有奇遇洞门不可见但闻水声怒瞻彼羽人宅乃乗方船渡修廊夹五殿重阁映千树规模象巍壮回合绿阴防山椒望五谿壶头入指顾故宫在其北屋瓦带松雾古杉晋时物中空野人住外围四十尺内可十客聚我游瞿仙馆坛上表遗步却下八叠坡一亭众妙具两山抱澄潭老木枝榦互瞻前秀而迥坐久凛难驻桃源独不见僻在南宫路山行转深邃狙猨纷上下石窦出微涓令我意犹豫昔闻渔舟子水际见洞户今看去谿逺定自后人悮惆怅却归来此游不得屡于今二十年歴歴经行处
　　昔游衡山下看水入朱陵半空埽积雪万万玉花凝或如生绡挂或作薄雾横纷纷虎豹吼徃徃蛟龙惊人语不相闻溅雹漂风缨有鱼縁峭壁上上终不停此中有神物雷雨周八纮
　　昔游衡山上未晓入幽谷欲识所坐舆横板挂两竹状如秋千垂髙下不倾覆登山九千丈中道多佛屋一峯髙一峯峯峯秀林木仰看同来客木末见冠服髙堂石当路寻常云所宿下方雷雨时此上自晴旭紫盖何突兀万里在一目余峯六七十仅如翠浪矗北有嬾瓒嵓大石庇樵牧下窥半厓花杯盂琢红玉飞云身畔过揽之不盈掬祝融最髙絶紫盖不足録俯视同仰观苍苍万形伏惟余岣嵝峯南睇半空緑仿佛认潇湘向岳流屈曲髙处惊我防翻思宅平陆其东有雷穴灵异谨勿触云来绵世界云去一峯独僧窗或留罅云入不可逐絶顶横石渠仙人有遗躅山多金光草夜半如列烛灵药不可寻吁嗟归太速
　　濠梁四无山陂陀亘长野吾披紫茸氊纵饮面无赭自矜意气豪敢骑雪中马行行逆风去初亦畧霑洒疾风吹大片忽若乱飘瓦侧身当其冲丝鞚袖中把重围万箭急驰突更叱咤酒力不支吾数里进一斚燎茅烘湿衣客有见留者裴佪望神州沈叹英雄寡
　　既离河口县未至落星湾舟中三两程程程见庐山庐山遮半天五老云为冠朝看金叠叠暮看紫巉巉瀑布在山半仿佛认一斑庐山忽不见云雨满人间
　　雪霁下扬子闲望江上山山山如白玉日照金孱顔是时江水净影落清镜寒潮催庾信老云送佛狸还万古感心事惆怅垂杨湾
　　衡山为真宫道士饮我酒共坐有何人山中白衣叟问叟家何在近在山洞口殷勤起见邀徐步入林薮云深险径黒石乱湍水吼寻源行渐逺茅屋翦如帚老烹茶味苦野琢琴形丑叟云司马仙学道此居久屋东大盘石碁画今尚有古木庇覆之清泉石根走因悲百年内汲汲成白首仙人固难值隐者亦可偶追维恍如梦欲画无好手
　　过湘阴寄干岩
　　渺渺临风思美人荻花枫叶带离声夜深吹篴移船去三十六湾秋月明
　　鴈图
　　万里晴沙夕照西此心惟有断云知年年数尽秋风字想见江南揺落时
　　送朝天续集归诚斋时在金陵
　　翰墨场中老斲轮真能一笔埽千军年年花月无闲日处处山川怕见君箭在的中非尔力风行水上自成文先生只可三千首回施江东日暮云
　　次石湖书扇韵
　　桥西一曲水通邨岸阁浮萍绿有防家住石湖人不到藕花多处别开门
　　除夜自石湖归苕溪【此诗録寄诚斋得报云所寄十诗有裁云缝雾之妙思敲金戛玉之奇声】
　　细草穿沙雪半销吴宫烟冷水迢迢梅花竹里无人见一夜吹香过石桥
　　美人台上昔欢娱今日空台望五湖残雪未融青草死苦无麋鹿过姑蘓
　　黄防传呼睡不成投篙细水激流冰分明旧泊江南岸舟尾春风飐客灯
　　千门列炬散林鸦儿女相思未到家应是不眠非守嵗小窗春意入灯花
　　三生定自陆天随又向吴淞作客归已新年舟上过倩人和雪洗征衣
　　沙尾风回一櫂寒椒花今夕不登盘百年草草都如此自琢春词翦烛看
　　笠泽茫茫鴈影微玉峯重叠护云衣长桥寂寞春寒夜只有诗人一舸归
　　桑间篝火却宜蚕风土相传我未谙但得明年少行役只裁白纻作春衫
　　少小知名翰墨场十年心事只凄凉旧时曽作梅花赋砚墨于今亦自香
　　环玦随波冷未销古苔留雪卧墙腰谁家玉篴吹春怨看见鹅黄上栁条
　　悼石湖
　　身退诗仍健官髙病已侵江山平日眼花鸟暮年心九转终无助三髙竟欲寻尚留巾垫角何处有知音未作龙蛇梦惊闻露电身百年无此老千首属何人安得公长健那知事转新酸风忧国泪髙冢卧麒麟
　　临安旅邸答苏虞叟
　　垂杨风雨小楼寒宋玉秋词不忍看万里青山无处隐可怜投老客长安
　　张平甫哀挽
　　将军家世出儒合上青云作计疎吴下宅成花未种湖边地吉草新鉏空嗟过隙催人世赖有提孩读父书他日石羊芳草路弟兄来此一霑裾
　　题华亭钱参园池
　　花里藏仙宅帘边驻客舟浦涵沧海阔云接洞庭秋草木山山秀防干处处幽机云韬世业暇日此夷犹
　　寄上张参政
　　姑苏台下梅花树应为调羮故蚤开燕寝休夸香雾重鸳行却望衮衣来前时甲第仍垂栁今度沙隄已种槐应念无知夜飞鹊月寒风劲羽毛摧
　　京口留别张思顺
　　伯劳飞燕若为忙还忆东斋夜共牀别后无书非弃我春来防面却他乡连宵为説经忧患异日相逢各老苍更欲少留天不许晓风吹艇入垂杨
　　姑苏怀古
　　夜暗归云绕柁牙江涵星影鹭眠沙行人怅望苏台栁曽与吴王埽落花
　　次韵徳久
　　篱落青青花倒垂避人黄鸟雨中飞西郊寂寞无车马时有溪童卖菜归
　　次朴翁游兰亭韵
　　亚字桥边面面风六人同坐树阴中松交归路如留客石碍流杯故恼公山色最怜秦望绿野花只作晋时红夕阳啼鸟人将散俯仰兴怀自昔同【右军祠堂有杜鹃两株花极照灼】
　　同朴翁登卧龙山
　　龙尾回平野檐牙出翠微望山怜緑逺坐树觉春归草合平吴路鸥防霸越矶午凉松影乱白羽对禅衣
　　次韵胡仲芳因杨伯子见寄
　　此去庐陵定几程向来卭杖未经行悬知征櫂云边集大有吟情雪里生楚渡食萍应甚美舜祠吹玉直能清二君即日青防上惟我春山带雨耕【仲芳得萍乡宰伯子得营道倅】
　　同潘徳久作明妃诗
　　明妃未嫁时满宫妒蛾睂一朝辞玉陛人人泪双垂年年心随鴈日日穹庐中遥见沙上月忽忆建章宫身同汉使来不同汉使归虽为胡中妇只着汉家衣
　　湖上寓居杂咏
　　荷叶披披一浦凉青芦弈弈夜吟商平生最识江湖味听得秋声忆故乡
　　湖上风恬月澹时卧看云影入玻瓈轻舟忽向窗边过揺动青芦一两枝
　　秋云低结乱山愁千顷银波凝不流隄畔画船隄上马緑杨风里两悠悠
　　辇路垂杨两行裁苑门秋水欲平堦朝朝南望宫云起白鸟一双山下来
　　布衣何用揖王公归向芦根濯輭红自觉此心无一事小鱼跳出緑萍中
　　囊封万字总空言露滴桐枝欲断弦时事营营吾亦嬾卧看秋水浸山烟
　　苑墙曲曲栁防防人静山空见一灯荷叶似云香不断小船揺曳入西陵
　　栁下轩窗枕水开画船忽载故人来与君同过西陵路却指烟波独自回
　　指防移舟着栁隄美人相顾复相携上桥更觉秋香重花在西陵小苑西
　　坐上和约斋
　　思入冰轮冷愁因玉宇开可无如此客犹恨不能杯好句长城立寒鸦结阵来箜篌莫停手却断肠回
　　出北关
　　吴儿临水宅四面见行舟蒲叶浸鹅项杨枝蘸马头年年人去国夜夜月当楼传语城中客功名半是愁
　　平甫见招不欲徃
　　老去无心听管弦病来杯酒不相便人生难得秋前雨乞我虚堂自在眠
　　楼阁万重秋雨里峯峦四合暮潮边凤城今夕凉如水多少人家试管弦
　　三髙祠
　　越国霸来头已白洛京归去梦犹惊沈思只羡天随子蓑笠寒江过一生
　　过桐庐
　　横看山色仰看云十幅风帆不借人记取合江江畔路他年此处好垂纶
　　登乌石寺【观张魏公刘安成岳武穆留题刘云侍儿意真奉命题记】
　　诸老凋零极可哀尚留名字压崔嵬刘郎可是疎文墨几防胭脂污緑苔
　　过垂虹
　　自作新词韵最娇小红低唱我吹箫曲终过尽松陵路回首烟波十四桥
　　访费山人
　　稻丛茁茁欲齐肩杨栁僛僛不蔽蝉忽忆石头城下路槿花斜压钓鱼船
　　牛渚
　　牛渚矶边渺渺秋篴声吹月下中流西风不识张京兆画得蛾睂如许愁
　　武康丞宅同朴翁咏牵牛
　　青花緑叶上疎篱别有长条竹尾垂老觉澹妆差有味满身秋露立多时
　　过徳清
　　木末谁家缥缈亭画船临水更虚明经过此处无相识塔下秋云为我生
　　陈君玉以小集见归用余还诚斋朝天续集韵作七字防报贶
　　笔陈无功汗左轮而今老去不能军水边白鸟间于我窗外梅花疑是君欲向江湖行此话可无朋友托斯文新篇大是相料理因忆南山扬子云
　　寄田郎
　　楚楚田郎亦大竒少年风味我曾知春城寒食谁相伴夜月棃花有所思剪烛屡呼金凿落倚窗闲品玉参差含情不拟逢人説鹦鹉能歌自作词
　　古乐府
　　裁衣赠所欢曲领再三安欢出无人试闺中自着看
　　寄时父
　　迟君日日数归程到得君归我已行一路好山思共看半年有酒不同倾吾侪正坐清贫累各自而今白发生人物眇然须强饭天工应不负才名
　　雪中
　　塞草汀云防玉鞍连天花落路漫漫如今却忆当年健下马题诗不道寒
　　黄鹤矶边晩渡时栁花风急片帆飞一声长篴鱼龙舞白浪如山不肎归
　　万马行空转屋檐髙寒屡索酒杯添故人家住吴山上借得西湖自卷帘
　　曽泛扁舟诣石湖恍然坐我范寛图天寒逺挂一行鴈三十六峯生玉壶
　　送李万顷
　　猛相思里得君来政喜欢时却便回别后恐无青栁折到家应有小桃开起居五马兼堂上问讯干岩及阿灰【张祎侄曙小字阿灰】儿女痴顽夫妇健漂零何日共尊罍
　　越中士女春游
　　秦山越树两依依闲倚防干看落晖杨栁梢头春又暗玉箫声里夜游归
　　送范仲讷徃合淝
　　壮志只便鞍马上客梦长在江淮闲谁能辛苦运河里夜与商人争徃还
　　我家曽徃赤防桥邻里相过不寂寥君若到时秋已半西风门巷栁萧萧
　　小帘灯火屡题诗回首青山失后期未老刘郎定重到烦君説与故人知
　　下孤城
　　人家多住竹篱中杨栁疎疎尚带风记得下孤城下路白云依旧两三峯
　　平甫放三十鸥于吴淞余不及与盟
　　桥下松陵緑浪横来迟不与白鸥盟知君久对青山立飞尽棃花好句成
　　萧山
　　归心已逐晓云轻又见越中长短亭十里水边山下路桃花无数麦青青
　　戊午春帖子
　　晴窗日日拟雕虫惆怅明时不易逢二十五弦人不识澹黄杨栁舞春风
　　偶题
　　阿八宫中酒未醒天风吹发夜泠泠归来只怕扶桑暖赤脚横骑太乙鲸
　　金神夜猎图
　　夜半金神羽猎奔走山川百灵云气旍旗来下飒然已入青防
　　后宫婵娟玉女自鞚八尺飞龙两两鸣鞕争导緑云斜坠春风
　　答沈器之
　　江汉乗流客乾坤不系舟玉琴虚素月金剑落清秋野鹿知随草饥鹰故上韝风流大隄曲一唱使人愁涉逺身良苦登髙望欲迷试吟青玉案不似白铜鞮露下秋虫怨风髙北马嘶槎头有新味人在太湖西
　　钓雪亭
　　防干风冷雪漫漫惆怅无人把钓竿时有官船桥畔过白鸥飞去落前滩
　　次韵千岩杂謡
　　平生中散七不堪凤麈时时伴夜谭道士有神传火枣故人无字入云蓝雨凉竹叶宜三酌日落荷花倚半酣极欲扁舟南荡去冷鸥轻燕畧相谙
　　寄上郑郎中
　　梅根东望九华云中有风流衣绣人名下一生劳梦想尊前数语倍情亲节旄在道催归汉花鸟留君且作春见説祥云挟时雨故园松菊亦精神
　　送左真州还长沙
　　吴郎牵挽醉莼鲈今日西归畧自如别路冷云随驿马望乡乔木记吾庐湘中花鸟偏怜酒淮左儿童待拥车凡我旧游君更歴橘州相见讶无书
　　緑萼梅
　　黄云承袜知何处招得冰防付北枝金谷楼髙愁欲坠断肠谁把玉龙吹
　　次韵武伯
　　杨栁风微约暮寒野禽容与只波间道人心性如天马可爱青丝十二闲
　　陪张平甫游禹庙
　　镜里山林緑到天春风只在禹祠前一声何处提壶鸟猛省红尘三十年
　　乍凉寄朴翁
　　前日松间步屧归更将荷叶障秋晖如今城里抛团扇应是山中试裌衣水有秋容莲渐少树含凉气鸟慵飞炎天既嬾趋城市从此尤须恋翠微
　　东堂聨句
　　金风凉夜深吹我萧萧发【赵雍和仲】起折丹桂枝惊落花上月【白石】
　　补遗
　　灯词
　　南陌东城尽舞儿画金刺绣满罗衣也知爱惜春游夜舞落银蟾不肎归
　　灯已防月气寒舞儿徃徃夜深还只因不尽婆娑意更向街心弄影看
　　游人归后天街静坊陌人家未闭门帘里垂灯照尊爼坐中嬉笑觉春温
　　春词
　　六军文武浩如云花簇头冠防防新惟有至尊浑不戴尽将春色赐羣臣
　　有送
　　怜君归橐路迢迢到得茅斋转寂寥应叹药栏经雨烂土肥抽尽缩砂苖
　　于越亭
　　松尾飕飕石浪寒塞吟蕃曲转声酸人间无此春风手应是江妃夜夜弹
　　静佳诗集
　　朱继芳字季实号静佳建安人登进士授龙寻令龙寻旧有顔长官仁郁祠长官五代时能抚循其民使不见兵革尝作诗以道民疾苦其题有十每题系以十诗共百篇继芳晋谒祠下依韵和之题曰静佳龙寻藳后调桃源令又调宜州教授不赴有诗云瘴海南边路浅湥客愁不待岭猿吟无人唤得涪翁起分我桄榔橄榄阴同时倡和为钱唐陈起汶阳周伯弜建安张至龙俱有声江湖间者又自裒所作一卷题曰静佳乙藳兹合二藳为静佳诗集
　　农桑
　　裹饭驱儿候暖耕塍泥滑滑不堪行如何説得农家苦雨笠风蓑过一生
　　妇馌夫耕日向长碓声呜咽宿舂粮寻思一饭何时饱秧种青青麦未黄
　　澹黄竹纸説蠲逋白纸仍科不稼租努力经营犹恨晩官司那问有钱无
　　朱门
　　红雨声干未作泥绣成十里緑杨隄金杯缓劝玲珑唱玉勒催归騕褭嘶
　　晋代豪华不数家万钱下筯未为奢客来只是家常饭豆粥萍虀费咄嗟
　　天近偏承雨露荣深深庭院鎻清明栁丝风送秋千影墙外行人空复情
　　朱门徃事若为怀积雨苔痕緑上堦几处败甎吟蟋蟀玉人曾此溜金钗
　　泥金折损舞衣罗蹙破遥山皓齿歌此曲人间听不得莫愁还是有愁多
　　中寿知无满百身暖歌冷舞及青春黄金不买长生药白发偏惊快活人
　　长楸走马却归来雉挟春骄未应媒不信杏梁双燕语日长帘幕有风开
　　客路
　　哀猿啼断暮云深摸索牀头未尽金莫道他乡千万里去家三日几般心
　　身如海燕傍谁门别泪双垂不见亲惟有一条笻竹杖相随万里共艰辛
　　是处人家练忙天寒日短路偏长蛬声四壁无时歇不遣羇人梦到乡
　　边庭
　　探使归来半信疑帐前相语怕人知沈香雾里娇弦暖莫遣边愁到两睂
　　公主琵琶胡地秋将军刁斗汉关愁相逢老病无依卒未説沙场泪已流
　　苍苔白骨满黄沙马汗成冰带雪花夜夜鞘中长铗吼教人不得梦还家
　　北风吹骨正酸辛白面书生四角巾战士总成亡命鬼将军才是有功人
　　城市
　　紫陌寻春日日过杨花无主奈春何倾城压酒娇无力醉里相扶踏踏歌
　　身游城市发将华眼见人情似槿花惟有梁间双燕子不嫌贫巷主人家
　　贫女
　　灯下穿针影伴身嬾将心事诉诸亲阿婆许嫁无消息芍药花开又一春
　　纤手清闲理瑟工髙楼半在碧云中行人岂是知音者小立花阴待曲终
　　负薪
　　烂柯人去隔存亡一局棊终怆故乡想得山中絶烟火松花松子当干粮
　　破防笼头发半华樵歌一曲胜长嗟鸡鸣裹饭登髙去日暮天寒未到家
　　扪萝縁壁到山头俯羡鸿飞尽自由风雨潇潇黄叶滑未行十步两三休
　　蒸棃炊黍付荆妻指防青山涧水西忽听丁丁云外斧一声山鸟背人啼
　　空门
　　锡杖凌空去复还片云缥缈伴身闲春风错种醍醐草引得牛来食雪山
　　四巻楞伽几上安而今老去嬾能看庭前桂树花开未分别西风信鼻端
　　白莲有社一经过防意由来不在多满目庐山青未了闻钟归去意云何
　　山居
　　空山薇蕨供清斋世事悠悠不挂怀梅溽得风醒午枕竹阴转日上南堦
　　宿雨初干一杖藜欲呼渔艇访前溪碧桃花落无寻处惆怅人间日又西
　　半屋云霞与鹿分两株古木正当门野花自落东流水坐对青山酒一尊
　　拥树溪云迷近逺低檐山果乱红青莫言身外都无事蚤晩焚香看道经
　　渔父
　　推起篷窗抱月眠三三两两栁边船不须听説文王事孤负渔竿八十年
　　传呼扶柁晩风前一阵惊鸿没逺烟不是吾侬栖泊处却回别港避官船
　　右静佳龙寻藳
　　送李秋堂赴京口
　　客怀正赖春相与苦欲留春天不许送君一舸下南徐落花起舞流莺语鲛人浴出扶桑茧天女染作红云段君从何处得锦机借与人间作防看青杏园深暖漏长栁绵如雪扑酒缸吴姬道字未端正当垆学唱新翻腔貔貅百万张颐仰都将铁瓮盛春酿有客髙谭四座倾主人合序诸侯上日边此别各南北君颐始髭我衰白何以赠之折栁条千丝万丝心揺揺
　　读黄玉溪汤婆传
　　君不见杨家阿泉骊山阴出入宫掖承防深只畱妃子脂粉气不暖少陵如铁衾又不见杨家阿池紫塞上沈香雾拥将军帐天寒十指堕弓刀底用空言如挟纩何如韩时老汤婆冬则饮汤惟腹皤形模混沌妇女笑闭塞其兑藏天和老生门前十日雪两脚冻皴眠不得断无蛮素搆心兵赖有婆兮相暖热夫人竹氏青玲珑炎炎几时奈秋风婆耻居下常热中母弃蕉萃以御冬得黄太史五字诗厥孙传之尤滑稽霜风萧萧歳年晩吾喜汤婆有完传
　　反招隐
　　木末径微微谁敲白板扉缓行松叶滑小摘药苖稀山色自今古尘寰多是非昻昻千歳鹤便肎傍人飞
　　春晩有感
　　坐对吴山酒闲同越客吟月明人渡浅花暗鸟啼深徃事空流水还丹未化金不堪春又晩惆怅百年心
　　送僧苹洲游醉李
　　师今游醉李自刺钓船篙地説三吴胜人夸二陆豪草黄工女绩波白课丁熬近海寒应蚤霜毛怯剃刀
　　有叹
　　与老本无期相寻天一涯履承双足茧防裹半头丝路近行犹歇乡遥梦岂知酒酣增意气忽忆少年时
　　子规
　　自身归未得郤劝别人归思妇心中事征夫泪满衣蜀天知近逺江树间稠稀幸自安双翼谁教不奋飞
　　老将
　　不把雕刀卖曾随夜斫营老年犹善饭壮日想能兵上马身仍健看鸿眼更明战多人不信枉指箭瘢呈
　　登眺
　　破防任风吹天知发已丝大江留禹迹老树见秦时北际山如砺南溟水似池夜凉无梦到久矣叹吾衰
　　惜花
　　留春春不住春去落花随枉自收残片何堪缀旧枝轮蹄前日约蜂蝶一年期代谢由来事谁能作许悲
　　元日
　　堂上聚周亲相看又一春吾年方觉老童子俨成人婪尾屠苏酒从头郁垒神何须千歳上即此是新陈
　　昭庆寺
　　幽寻得胜趣城市几人能古栁深中磬长廊尽处灯画龙听説法塐佛看斋僧别寺经行遍兹游昔未曾
　　苕溪
　　维舟古祠下野饭就鱼羮坐听篙人説行逢牵路平居民难问姓溪鸭自呼名天目无由到沿洄更几程
　　湖荡
　　双桡入天影野葑緑全交鱼唼垂丝栁鸥眠折叶茭行人沿岸曲落日挂林梢归去严城隔僧门尚可敲
　　六和塔
　　三百有余年潮头不敢颠孤尖标白浪层级上青天铃隔山僧呗灯通海客船老来登眺眼不道步难前
　　航海
　　地角与天倪茫茫何处期星回析木次日挂扶桑枝沈石寻孤屿浮针辨四维飘然一桴意乗此欲安之
　　旅馆
　　仆行方请息旅馆复相招小市三家聚前邨五里遥茅柴侵熟饮松叶带生烧犹有斜阳在行吟忽断桥
　　严衢道中
　　草白三丫路苔青五里牌长年车马客几防利名鞵斗籴随时贵方言到处乖近山樵有主童稚拾松钗
　　舟到梅雨暴涨
　　夜月离于毕篙师可奈何帆穿风减半江阔雨添多侧岸无牵路中流有旋涡平生柁楼底得在栁梢过
　　对酒
　　莫信樵人説秦人有树存青山浮渤海白日走昆仑为有愁千斛时须酒一尊提壶亦相劝花下緑阴繁
　　有怀鹫山次僧芳庭韵
　　一塔与云齐寻僧路不迷小舟沙岛外疎磬夕阳西古树含云亚春桥覆水低鹫峰飞不去夜夜子规啼
　　客路
　　闺阁空相忆那知客路艰背人前去鸟迎面逺来山夜泊孤灯悄晨装片月弯猿声不知处杳杳白云间
　　旧游
　　两峯多少寺分日去遨游山翠横天目湖光浴佛头花朝骑马醉月夜傍船讴一被微官缚重来不自由
　　天竺分韵得芳字
　　缥缈白云乡天风吹晓凉人寻水源至路入树阴长昼静闻晴哢春余拾涧芳余心忽有得欲语又还忘
　　庚戍夀意一先生
　　江涵秋水碧潭潭饮马长城不敢南宥密老臣功第一缉熙天子歳登三身扶紫极星辰正手拆黄封雨露甘见説年来淮尾涨汉庭可要百曹参
　　溪寺
　　背人沙鸟一行斜唤客桐鱼几叠挝误向山中参白足不知头上着乌纱煮茶烟暖浮新竹洗鉢泉香带落花休夏功劳眠与食谁能展巻看楞伽
　　暮春
　　姚黄魏紫恼人看罗袜成尘俯仰间蜀魄声干花有血湘灵泪尽竹无斑年光苒苒趋双鬓暮雨霏霏失四山老里情怀天地窄莫教一日酒杯闲
　　少年游
　　紫陌寻芳爱马迟一春能得几晴时海棠露重衣全透杨栁风微防半敧大白引浮银凿落小红吹彻玉参差人生行乐须年少莫等星星满镜丝
　　次韵桥亭禊事
　　圯上还成集禊亭杉松自古草仍新采虹卧饮流杯水白鹭飞迎入座宾俯仰已成今昔事东西更看徃来人聚蚊金谷皆安在若见吾徒合主臣
　　次庸斋先生韵赠黄隆中
　　醒眼隆中阅逝川茅茨为屋竹为椽吟成梁父时当隐炊熟邯郸客正眠汉土一抔无处覔白坟三尺有人怜君归欲作千年计只合躬耕一寸田
　　听白云寺清师琴
　　古寺沈沈昼日长泠然清响发僧房昭君别去顔如玉苏武归来发已霜山水无端言尔志炭冰何事置吾肠老来却爱虚檐外雨滴梧桐一味凉
　　送李敬则之升扬
　　江北江南一叶舟凭将徃事问东流锦帆月冷琼花夜绮阁风生玉树秋杜牧三生开笑口刘郎五絶掉吟头淮山眼见诗人惯髙筑诗坛汗漫游
　　次韵池上暮雨
　　湿徧防干欲倚休手中团扇渐如秋细声合作檐间溜大防漂成水面沤小小竹窗醒倦鹤疎疎荷屋冷栖鸥渔翁蓑笠随身在立到黄昏钓未收
　　书窗夏日
　　南风伊轧语窗扉团扇无功白日迟长恨老来方学易自从春去不吟诗虫丝有力萦琴索蛀粉无声防墨池偶出门前行数步石榴花过已多时
　　次韵李黄州江湖伟观
　　槛前卷箔见晴峯夏口武昌西复东三国六朝襟带地孤城四水鼓鼙中女墙夜送淮山月老树秋生梦泽风君作此堂心万里应怜世上少英雄
　　吴山表里水为池百有余年壮帝畿天目旧将双凤下海门新拱六龙飞胥涛白雪生秋思太一红云驻夕晖江上沙鸥湖上舫栁丝风里两依依
　　示医卜逢松崖
　　我生八月十五夜清浅斜河浸月华顾兎残千歳药牵牛引动半天查自抛蓬海传方处曽过成都卖卜家今日相逢圆昨梦一杯松下醉流霞
　　陈令君増诚斋三三径为十二径次韵
　　四家三径各风流今古悠悠貉一邱拍瓮新篘浮腊腻绕隄老栁弄春柔日边黄纸催人去霞外青山听鹤留若问西畴蓑笠事合还陶令一孤舟
　　次韵野水花朝之集
　　睡起名园百舌娇一年春事説今朝秋千庭院红三径舴艋池塘緑半腰苔色染青吟屐蜡花风吹暖敝裘貂主人自欠西湖债管领风光是客邀
　　用前韵谢野水郎君招饮
　　为有台池无限娇游人歌舞尚朝朝清漪浴日开金面晴哢调风嫋緑腰骚客五花唐殿马主家七叶汉庭貂丁宁红紫休开遍约住春风待见邀
　　和秋房题半湖楼二首
　　天目飞来第几峯峯前着屋贮虚空湿云低亚句栏角缺月斜窥户牖中一水东西添栁岸两山南北欠樵风住家欲作千年计顷刻阴晴便不同
　　四明仙客此楼居毕竟西湖压鉴湖曽谓家童欺贺老不如沙鹤认林逋蒲根钓水知深浅栁外行人乍有无此景天公厌多取只分一半与吾徒
　　栽松道者像
　　手便笻杖冷脚厌芒鞵紧两袖吹松风东冈复西岭
　　吴歌
　　鴈影江潭底秋声浦溆间吴儿歌一曲月子几回弯
　　草虫便面
　　蝶舞蜂歌倦蜻蛉看未休谁知织妇意方夏已思秋
　　蛬
　　一蛬何唧唧吟入儿童心只在竹篱外篝灯无处寻
　　意行桥
　　我行且奚适兴尽忽自返倒影射清漪回光在桥板
　　尘外
　　尘飞不到处山色入芒屦乗兴一长吟回头已忘句
　　栁
　　临水送将归春风折赠时而今三丈树元是手中枝
　　鸿
　　鸿飞九天上人在平地望尘土与青云其闲能几丈
　　听雪
　　瓦沟初瑟瑟隐几坐虚白良久却无声门前深几尺
　　东菑
　　东菑足时雨离离半青黄田家不待获小摘炊新香
　　溪邨二首
　　榉栁正当官道渔舟偏系柴门今年春水深浅看取层层岸痕
　　雨洗山光緑净波涵天影清空草际自浮鹅鸭栁阴分坐儿童
　　渔翁
　　渔翁家在何许惯宿芦花不归昨夜江邨欲雪百钱买得蓑衣
　　太极图
　　动静无端画一圏分明劈破又浑全日光漏得先天意钻入书窗个个圆
　　题李秋堂盟鸥集
　　相逢已恨十年迟买酒湖山一夜诗明日送春仍送客栁花风飏鬓丝丝
　　七夕
　　儿女穿针夜向分楼头月落尚炉熏凭谁为覔机边石留取支牀卧白云
　　桥西
　　云澹风微日未低藤扶到小桥西林花过雨相争发谷鸟无人自在啼
　　淮客
　　长淮万里秋风客独上髙楼望秋色説与南人未必听神州只在防干北
　　调宜州冷官不赴
　　瘴海南边路浅深客愁不待岭猿吟无人唤得涪翁起分我桄榔橄榄阴
　　辛亥二月望祭斋宫因游甘园
　　朝霏作雨连天湿春气熏人到骨香四望水亭无正面有花多处背湖光
　　海棠阴下小徘徊屐齿深深一径苔忽听铜钲花外近园丁説是主人来
　　老眼看花兴未厌不知头上雨亷纤流莺浪语春风恨谁拗花枝插防檐
　　公事相妨一半春今朝才得自由身眼中领畧能多少细雨斜风便妒人
　　晩眺
　　鸟飞欲尽暮烟横一笛西风万里晴山外有山青不见微云映出却分明
　　右静佳乙藁
　　鸥渚微吟
　　赵崇鉘字元治开封人为都昌令都昌属江右僻邑故书事诗有山云欲到地街鼓又催衙风紧鱼休市官贫饭带沙之句鸥渚微吟一巻冷韵孤鶱洒然尘滓之外逸品也
　　调渔者
　　山明松雪水明沙一曲清溪着钓槎我已浮沈君漫浪谩煎我水试君茶
　　颇爱
　　颇爱乐天齐物我梦随吟赏洛中桥桃花细马载杨栁半面春潮红未消
　　食化
　　海食多诡心豢食令人鲁山中食荠人齿冷肺肠苦
　　夜坐
　　自炷芳萧读道书元文豁落走龙鱼松梢露色挂北斗一夜风前学步虚
　　寻真夕对
　　春云弄月黄金丝春山草木皆仙姿松根对坐日西夕羣峯当前列青壁铿铿虚壑含古音静听宛是啇山吟洞石微开月当户翦水冰弦心手语
　　有赠
　　别意参差绕碧栏外头斜月逼人寒钩帘恐碍双栖鹊乍可桃花隔雾看
　　简云卧
　　忆君心事如流水流向江头作暮潮想得潮平沙有雪自铿铁片和吹箫
　　空城雀
　　空城雀黄口何啾啾空城无人种禾黍饮啄飞鸣由得汝
　　东风
　　东风吹梅梢飘揺泣香雪下有野草根崭然竞时节
　　野园
　　野园对客无杯勺共坐茅檐理钓车片月渐低风露冷隔帘山鬼啸棃花
　　至后
　　愔愔云气绕江城至后寒轻讵可凭两日南风将雪信牀前蝙蝠夜翻灯
　　大孤
　　大孤溶溶决眼青小孤江色春防防隔江淮壖几千里枯荻萧槮朔风起佳人何在遥相望我无羽翼从君翔为君暗整珍珠裳緑蘅翠芷参差香
　　东风吹桃花
　　东风吹桃花花光射春林相看各媚娬艳冶揺人心憇蝶下新緑游鱼上清浔百年一须臾防观契飞沈
　　江上
　　清露初生红蓼秋西风先到木兰舟钓丝不巻波痕稳梦入芦花数白鸥
　　仙思
　　水殿风清急景斜灵君初下五云车碧罗宝扇双题字记是谁家咏落花
　　麻姑擗麟不肎食飞猿岭上餐松实月冷天空涵曙光露色凝烟白如密
　　瓮天
　　不见瓮天人但见石上字谁能负瓮去夺我寥天思瓮破奚有余瓮在奚不足吟作瓮天辞摩挲石苔緑
　　杂兴
　　潮平烟敛月明髙霁宇涵空见羽毛我自无能君了了樯杆独倚调离骚
　　日日西风坐石苔手扪苍壁倚云开由来平地观空色不信碧云天际来
　　次壁间韵
　　雨又入帘风又斜东风吹客客思家浣纱西去谁家子青绢围裙插杏花
　　半髧婵娟垂两鸦惊潮微隐宝簪斜客愁正自游丝乱莫带钗头百结花
　　徃体
　　积雪久不解下有希世珍志士緼袍闲苦心终不伸安得白日光能照清夜颦
　　皓彩青云端飞光落溟渤浑河与清沚同受明月魄勿似清浊分天光本无隔
　　志士惜流光游子念长道流光如奔霆长路漫浩浩饥人忽梦饱百忧悉倾倒真妄安足论荣名以为宝
　　癸卯除夕客中
　　膝下传觞事已非瓣香千里隔庭闱摧心逺忆新阡上寂寂低松雪乍晞
　　狭斜
　　吴姬凌寒吹玉笛手僵误作迟迟声却来抛眼调行客中有二月东风情东风二月杨花满伯劳朝啼芳思乱狭斜绣毂易为愁邂逅相逢莫肠断
　　破褐
　　生松郁寒灰破褐出残絮童儿不耐烦微吟起身去
　　湖中
　　汀蒲猎猎起凉飔碧藕香中独立时机事两防吾防我扁舟吟过水仙祠
　　新隄
　　澹烟衰草雨丝丝小醉微吟倒接防吟到水西云影北莞然一笑已无诗
　　书事
　　东邻老翁寒不寐百结悬鹑悲涕自云子孙学灌田不识江湖与风水大儿里胥缚送州小儿逃遯卒未休老夫忍饥特未死犂耙典尽春无牛身为王民合徭役运米操舟操不得江湖风水未足愁檝防樯倾误人国
　　学诗
　　神仙不可学愿学长不死学诗如学仙吞霞洁尘滓渚花流水香烟霏暮山紫凉飔入修竹一笑鸣緑绮
　　雀
　　短翅斒斓贝花紫逐日飞行晓霜里只知觜爪求自肥肥甘累人心弗知天寒日暮向何处前路多山慎勿去吴儿织网连素空一落牢笼腥血红










　　宋百家诗存巻二十六
　　钦定四库全书
　　宋百家诗存卷二十七
　　嘉善曹庭栋编
　　翠微南征録
　　华岳字子西池州人初为武学生开禧元年上书忤韩侂冑系狱侂冑伏诛放还祷梅山得曾许英雄第一签之句嘉定十年果擢廷试第一人授殿前司官属郁不得志谋去丞相史弥逺事觉坐议大臣罪竟以杖死岳生平尚气侠轻施与善画工诗尝渡鄱阳湖方中流风涛大作篙师束手岳恬然哦一诗而止又狱中纪事诗云煮饭只烧沽酒罐读书权借守囚灯可谓癖于吟者矣翠微南征録十卷脱口豪纵多破胆险句锤链处又极冶衍遒丽卓然诗人之杰而以气节特闻尤足重也
　　记梦
　　溪泠泠鼓咚咚虚堂淅沥生寒风寒风绰我梦魂去飞飏直上蓬莱宫蓬莱宫殿女如玉霓裳羽扇环帘栊月娥畱我宴珠翠玳筵闲列花丛丛酒酣万象罗心胸举杯话别殊悤悤青鸾命驾下空阔一声珰佩鸣丁东披衣起坐周四顾庭户悄悄无人踪银河万里倒澄碧冰鉴半轮斜倚空横江孤鹤一声唳唤起乡心千万重
　　梅【楚东道中次壁间韵】
　　衰兰枯荷了秋色几向寒梢问消息溪桥交马防肠时翠袖佳人日暮归玉面亭亭汉宫样一见风流慰心赏寒标孤絶太无情谁为移春上玉京月华凄切霜华白夜半飘香度帘额寄声横笛且休吹愁杀江南未归客
　　山水吟
　　闽之山峩峩可以接穹苍闽士孕其秀胸次尤难量闽之水滔滔可以烛妍丑闽士生其间其美不容口君不见周家社稷生甫申崧岳当年曾降神又不见千里秀气钟三苏眉山草木皆焦枯我生恨不由河洛虚负三光并五岳地灵人杰推江东人物风流兼磊落顾此闽之东自古多英雄求其为絶称独一忠穆公公今巳即世后世谁可拟惟有詹仲通一人而已耳仲通何如人景星与鳯皇不险亦不深山高兮水长
　　浴【十月暇日醉于生春阁暄澡出浴覆衣得诗援笔以记】
　　龙藩地暖冬无雪十月风光似三月好风不动绮罗尘人在绣帏帘半掲酒肠拍索能囘春春潮入面香薰薰香肌汗透波縠纹思得沧海驱埃氛银锅蟹眼生春雪银瓢剜破锅心月流霞倾入碧琅玕香雾氤氲云半掇花藤织出金芙蕖烟青雾紫堆云衣一声珰佩帘钩垂早盘捧出双明珠蜡花照入兰汤阁珠玑体迸红猊活鳯豁云涛濯锦毛龙翻雪浪浇银甲起拏裙雾围春风胭巾抺出桃花红香泉入齿潄寒玉吐作冰雪飞长空苍头急把春衫换腕玉轻穿云一片出门两腋生清风身在嫦娥广寒殿
　　嘲热
　　南方有神名祝融髪赭面丹唇朱红执鞭入海驱赤龙火车勒驾烧长空千骖万乗如联辔烈熖腾腾灼天地九霄烜赫皆甑蒸四海煎熬俱鼎沸流金烁石气不通天下俱在红炉中葛衫襟湿疑有雨罗纨柄折浑无风祝融祝融毋太酷天道炎凉尝反覆看看少皞催戍瓜尽把凉飚散烦溽
　　钓鼇行【上提刑左史张舍人名嗣古】
　　北风浩荡沧溟阔十万军声夜潮聒飜空浊浪鼓雷霆舟子停桡面如血龙门有客何狰狞怒目张胆殊不惊桅樯破浪裂洋岛直欲一举空蛟鲸我之钓兮非世比新月为钩索霞绮先拗虹蜺为钓竿却把鹍鹏作香饵欲垂未垂号鬼神星斗无光天地昏海灵乞命免生死一钩连六酬衔恩我公万里风烟伯度量汪汪寰海窄蟠胸高耸蓬莱山壮气直吞云梦泽恩波万壑奔洪流风帆浪楫交觥筹金鳞照日巨如斗四海触物无虚舟我生本是钓鼇客几岁滩头望风色忽闻霹雳破昆仑便整丝纶驾航舶我今十辖迎公开防须举手生风雷不然长啸谢水府明月满船归去来
　　邻女搔绵吟
　　闲窗日上三竿竹窗下娇娥整轮辐悤悤未暇理云鬟半朵青鸦倚红玉紫梢摘尽银香囊画栏平倚斑筠筐时将纤手翻雪霜酥胸玉面同光芒捧归细卷银成索牵出松松云一握朱唇呵挺气温温鹦觜踏车声络络今年莫怪功绩稀阿嬭勒绣鸳鸯帏如今织出秋江练十月正好裁新衣客心闻此愁无着一夜清寒动寥寞明朝为问买一端翦做道袍披落魄
　　送商府判【自劒津倅入为审计】
　　比年十月君初来梅花破雪迎君开自从佐劒夀民脉凋山瘵水皆春台去年七月君开府燕燕莺莺为君舞五日尽蛰潭底龙千里应无市中虎今年二月君将归风牵囘柳萦君衣君衣不作囘柳转直上云端朝紫微紫微有馆名西掖珠玉罗钿瞰金碧郎星卿月漫徘徊个中自是神仙宅紫微有山名大坡乌飞豸立冠峩峩一声霹雳震天地万里腥血流江河紫微有防垂丹册二者于斯请君择便须东取元化钧谭笑从容正疆场君家事业铭冠裳鸾鳯指日鸣朝阳伊洛诸公有政事洙泗诸子无文章禀违展转情难处溪上恩波湛今古东风吹恨入长亭零落桃花泪如雨
　　平政桥【水西有桥为天下第一】
　　建水合流三百里直下富沙如撚指溪东披拽缆过西千丈春风怒涛起香轮不解碾清江造舟贯索成河梁年年麦熟梅欲黄连城十里皆波光淳熙太守忧溱洧问津日夜思无计老农乂手愿鸠工叠石中流使民济金珠卖价不计缗镌瑕防梓功方成功成燕雀贺新屋炳然万栋辉丹青插天防蝀横江尾下压寒潭碧无底市声不到画梁闲秋色尽归朱箔里我行一月无风波今朝醉眼翻青罗金鼇背路客挥镫玉虹跨浪舟飞梭石唇喷尽寒崖雪雪中电掣金蛇赤雨岸楼台将相家八州车马神仙客人言辟人推政平故此特以平政名我闻政事平如水水到不平还作声
　　赠陈道人【道人陈守一善画出锦轴求诗】
　　君不见樵人王翰画山水一夜风雷揭窗纸又不见长沙洞清画龙蛇满轴烟云翻撚指二子相去数百年笔端妙意谁能传双溪道人何所授一见笔法堪齐肩笔一澹轻烟映出垂杨岸逺山依约有还无斜照不红秋水漫笔一浓黑云万叠翻狂风江天日暮暗烟霭天地星斗皆昏朦潇湘诗人不解语被君吐作无声句何时觅取绡一缣写我英姿伴烟雨
　　伤春
　　衣袂怯春寒春在江南岸我意正伤春复被春萦绊一雨胭脂湿万壑冰澌泮撩我惜春心与春伤烂漫柳垂不染丝织成愁一片杏吐无烟火烧碎肠千防忆昔腰如柳柳腰轻易按忆昔面如花花面娇难唤人不似春芳随处得看翫因春忆人人不见徒扼腕何时醉卧花柳中一笑千金不容换
　　百舌
　　流莺一去无消息燕怯春寒归未得緑窗清寂静无人似把衷情诉知识上苑东风二月春澹黄杨柳初成隂解将一片无情舌学尽百般能语禽红英紫萼纷如雪万姹千娇总饶舌莫嫌花外太啁啾黙黙难酬好时节须臾緑暗红亦稀伯劳杜宇鹰鹯飞更兼猎弋恣罗网卷舌不语全毛衣堪嗟国士徒切直不似幽禽明语黙何如钳口归山林莫问燕南并越北
　　富沙道中述懐【次王伯玘韵】
　　败鼓非全材毁瓦不自牧造物儿未戏达人火先扑卜不到渭滨人徒嗟海曲彼哉眞彼哉伐尽牛山木
　　骤雨
　　牛尾乌云泼浓墨牛头风雨翻车轴怒涛顷刻卷沙滩十万军声吼鸣瀑牧童家住溪西曲侵蚤骑牛牧溪北慌忙冒雨急渡溪雨势骤晴山又緑
　　江上双舟催发
　　前帆风饱江天阔后帆半出疎林阙后帆招手呼前帆画鼓轻敲总催发前帆雪浪惊飞湍后帆舵尾披银山前帆渐缓后帆急相傍俱入芦花滩岛屿潆洄防还续沙尾夕阳明属玉望中醉眼昏欲花误作闲窗小横轴
　　送詹仲通县尉
　　秋郊送行色执别临清流风神掣囘柳故故牵衣裘吟螀附草际催客登兰舟问客何所之驾言京阙游愚闻京阙闲多难三春秋阃外炙鱼肉阙内罗羊头鼎却吠尧犬冠还沐楚猴和亲重输费廊庙有隠忧赈荒少储蓄郡国无良谋飞蝗蔽日月兆龟坼田畴君以经济材抱负冲斗牛家传医国秘殊不诸子侔有用即隆平岂特为东周愿君摅绪余咳唾开冕旒管领一世雄克复归神州贱子忝知遇脱网将从游相随上凌烟也胜登瀛洲作诗告于君君其许之不
　　上詹仲通县尉
　　松竹不着花密叶徒如帚江梅不藏叶寒花缀枯朽独有龙焙茶花叶秀而耦冰霜着羣木冻死十八九惟此百草灵名可赘三友春雷迸雀舌夜雨滴龙口皆萌哺啜心谁假栽培手惟有蔡端明识之在蒿薮移根入北苑金碧焕星斗胯作龙鳯团封成献元后问花何以报牙舌甘鼎臼他时子复生为公涤繁垢
　　西风卷荷衣破碎不成幅清霜折蕙囊冽冽已成蓿如何独东篱黄华笑寒菊物之有盛衰循环若推毂世事良亦然亦岂物所欲金钿镕落日零露洒寒玉人皆惜芳菲谁复念幽独惟有陶渊明慇懃费培沃簪花从防落撚酒醉商陆从此擅秋芳芙桂非同録问花何以报翦首荐醽醁他时更粉躯为公明采目
　　岩陵方市
　　浮云埽尽天宇清千花万花开锦屏好风吹皱一池緑白鸟防破千山青客行五里复五里两眼丹青间红紫杖履不知行路难人在江南图画里
　　月岩
　　六丁一凿空云烟满窟勒驾驱神仙冰轮推出月中月玉斧劈开天外天便把嫦娥骑彩鳯却呼羽客烹银蟾更邀王母瑶池酒今夜广寒同醉眼
　　送春
　　畱春无计奈春何九十过眼如飞梭三分二分风雨尔九日十日愁闷呵风前飞絮政无数雨后落花全不多争如买酒速相就君自起舞我能歌
　　僧画
　　万景峯前老禅宿搜罗风月归岩谷胸中有句吐无声写作生绡三四幅
　　野菜吟
　　芙蓉峯下扬雄宅路入城闉里三百有山无粟养鸡豚有水无人捕鱼鼈山翁菜色流清涎齿頬连月无腥羶客来问我何所有手指万壑烟霞边青芹不似芦蒿美石芥防风空剔齿蕨脑才抽稚子拳芦芽巳迸佳人指儿童不待明朝阳花襟露湿争慌忙携笼拍塞贮不尽归来满袖春风香揽衣踏破青铜镜挼动碧云流一径漉归银鼎作波涛无限春工上盘饤
　　酒歌【谢同舍叶南陵名英】
　　尝闻子美清江曲日典春衣耽美醁又闻太白游长安市上醺醺醉眠熟风流国里太平时处处红楼漾酒旗王孙公子恣行乐繁弦脆管相追随谁知寥落天涯客笠顶清风杖挑月芒鞵踏徧山水雄奋身欲入黄金阙方嗟萧索向西园刮面寒风雨涨天囘头忽喜白衣至急破红泥倾数船虽无皓齿歌金缕也埽新诗狂欲舞儿童拍手笑拦街应怪呉侬喜如许长江波浪巻银山去去仍悲道路难只凭一醉进未得更借高风吹片帆
　　丹青阁
　　未识丹青意凭栏试解嘲烟云朝起陆汀渚暮生潮山卓数枝笔天横一幅绡霞収红晕浅溪褪緑痕消个里风烟冷于中景物饶飞黄凌翠阁寒碧瞯红桥酒尽香凝瓮诗成锦掣标朱衣扶客醉翠袖殢人娇屏帐接千里画图连九霄长风来水尾斜日转山腰赤脚支笻穏苍头控马骄老臣今巳矣儿女总金貂
　　清富楼【小湖楞伽老作楼名清富求诗】
　　楞伽心地有瞿昙清富名楼足可观买防江山诗料足揭开风月画图寛都无一防红尘到便作千双白璧看我欲鞭驴快幽赏白鸥盟在不忧寒
　　二月二日即事
　　春潮昨夜没平滩一雨催花色半含鴈唤元宵归塞北燕衔新社到江南无欢不必游花榭有病何须置药篮只把公忠答天地从教儿女閙冠簪
　　登楼晩望【次曲溪韵曲溪方以棘丞求补外】
　　六曲朱栏瞰碧虚澹烟秋水接平芜展开风月添诗料装防江山归画图举足便看驰驷马折腰何必问双凫当年庾亮今还在定约楼前醉一壶
　　训爨婢
　　十载胶庠莫怪穷旅囊安得有从容无钱休欠牛羊债有酒只将鱼蟹供班颔昔尝肥似燕沈腰今巳如蜂从今莫恣肥甘口只撷清蔬祭豢龙
　　别蓝详道
　　君在江东我水西君今北去我南归竹孙和客凌风梅子偏他得雨肥莺啭好声归酒斚花分红影上人衣相看莫怪皱眉别期子秋高赋式微
　　伤春
　　初入京华菊荐香途中今巳过春芳十年却走万余里雨鬓几黏一半霜却酒不禁春黯澹落花愁对月昏黄不堪夜半归心切更被杜鹃啼防肠
　　别宁州陈子
　　丙寅三月三十日天子檄我南国行蒲劒欲飞春涨急柳绵才脱晓寒轻士非得巳初何好物到不平终作声自古英雄总多难贾梁何必怨清明
　　热【三衢道中访周伯恭示诗次韵】
　　翠微家在大江东五月鞭驴入建中云裂火车天欲雨汗淹香葛扇无风不求殿阁千间庇却喜岩泉一线通为汲满盂清齿颊与君行尽夕阳红
　　秋宵有感
　　满目秋容拂画图败荷衰柳接平芜西风刮地鴈声落寒月满天人影孤木耳有才持紫橐楮皮无计换青蚨不知此去功名事还许封彛见也无
　　宿横溪桥
　　夜宿横溪烟霭间眉头归路万山攅连天麦浪波千顷扑地杨花雪一团余镪不供春后酝夹衾犹怯夜来寒征夫莫怪车音涩自是愁多行路难
　　蚤春即事
　　杨柳丝丝弄澹黄怯寒燕子未归梁晓迷芳草骓鬉湿夜宿闲花蝶翅香得句自惭非子美赏音犹恐悮中郎愿言相约花前醉莫放春容过海棠
　　题易邨
　　路转峯囘觉有邨数间茅屋瞰山隂午炊已饱翻匙玉腊酝仍摒挂杖金穷去作文和鬼送兴来得句倩蝉吟一声横笛斜阳外吹起江湖万里心
　　黄氏三层楼【东嘉焦次詹约妓登楼赋诗次韵】
　　笻支我上高寒风露凄清酒力悭千里人邀千里月一重楼见一重山筵前飞雪喷焦遂槛外行云遏小蛮便好飜身驾黄鹄直将情枉扣天闗
　　幽居【次陈吉父韵】
　　莫问门无长者车只图深巷乐樵渔一园黄落食无限万壑碧蓑衣有余鴈足北来归信杳马蹄南去故人疎东风看整朝天斾多少功名在故庐
　　梅【次稼轩香字韵】
　　一年无处觅春光杖策寻春特地忙墙角数枝偏冷澹江头千树欲昏黄梢横波面月摇影花落尊前酒带香更仗西湖老居士为予収拾付诗囊
　　别馆即事
　　十年客里过春光客里逢春分外狂半堵碧云蜗路湿一帘红雨燕泥香衔山西日辞春阁拍岸东风趁夜航莫向钱塘苏小説东呉新髻李红娘
　　冬日述懐
　　寒入肌肤粟巳生银河冻合水无声梅花漏泄春先到风色商量雪未成有媿何须问天理无求方始合人情男儿未际风云防辜负胸中十万兵
　　幽居【次陈百一状元韵】
　　十顷平湖一簇山湖山佳处着朱栏分堦草色迎春緑潄石泉声入夜寒不扰自然人事好有为方信世途难如今休説当年事只把心平气定看
　　暮春述懐
　　买春无计托花神费尽榆钱不计缗风絮飞成三径雪雨犂飜动一园春有心报国从招祸无相封侯漫怨贫试问登坛与分社予何人彼亦何人
　　呈诸同舍
　　洛阳年少不知几十载南州赋式微三举不登黄甲去两庠空笑白丁归头长贾昔过三尺腰大巨今徒十围祗恐金銮不前席谁云无策富王畿
　　藕花
　　惜丝不肯织官鞵花月仙人谪下来河伯借泥封玉腕风神飜浪沃香顋无房不许蜂畱宿有盖尝令鹭自开何事寃仇结青女一朝収拾付尘灰
　　贫居
　　贫居不暇理椽茅只倩江山绕一遭林鸟乐时知地僻岭云闲处觉天高春衫着破重车线腊酒撆干犹榨糟且把杯盘聊自适不忧平地有风涛
　　初夏即事【次王冈叔韵】
　　隂晴未判落梅天柳巷无人絮扑毡涤器倒囊寻市酝唤船挑网得溪鲜鸟声呼梦客千里山色撩人句一联遐想故人应念我马蹄何处夕阳边
　　呈王君庸【君庸岁有烹笋之集是春有纳宠之庆示诗次韵】
　　主人意重出霓裳客子愁多欲防肠眉黛暗传春去恨脸红犹带夜来妆竹根稚子肌肤滑叶底荷花语笑香多少行云在巫峡漫将诗思恼襄王
　　小春言怀【次项山甫韵】
　　桃李生香花满溪南州十月尚襜衣春从酒瓮榨将出秋在诗囊带得归弓射十分方破的棊高一着便争机劝君莫作等闲看毫发差殊事巳非
　　春愁
　　十日春愁不出门出门春事巳消魂摘花掀帽倩人插索酒得杯和月吞啼鸟声中近寒食落花隂里又黄昏春来春去总休问往事悠悠付一尊
　　呈徐商卿
　　十年忧患谪东南万事于心了不闗病去只愁双足软老来且喜一身闲人情无处便生怨天道有时犹好还大抵乆长居富贵到头天意亦须悭
　　春郊即事【次稼轩韵】
　　东风吹动绮罗尘翠盖红缨处处新蝶翅拍开千树雪莺声催老十洲春人生有酒须行乐吏禄无阶且食贫归客不须笼画烛醉和明月上雕轮
　　春郊即事【次王昭甫韵】
　　东风吹不防轮蹄处处秋千环佩飞翦翠弄妆归髻掠乱红翻锦上屏围花应笑我春常醉燕解嘲人夜不归莫怪逢春太娯乐人生能有几芳菲
　　重九
　　破帽无情不受吹满头霜雪巳如丝菊花笑我三年客风物撩人九日诗三楚膏腴巳煨烬二江皮肉更疮痍子卿三月无音信鸿鴈欲来何所之
　　竒见
　　红牙催拍燕飞忙一片行云绕画堂眉黛蹙成游子恨脸红烧防故人肠榆钱不买千金笑柳带何须百宝妆舞罢隔帘偷送目不知谁是楚襄王
　　郊饮
　　茅舍松棚隔小桥碧帘斜挂竹篱腰猪头煮去和皮擘牛肉秤来带骨烧邨酒不图邀客醉野花复喜向人娇归舟不用撑明月只倩清风借晩潮
　　呈古洲老人
　　卫霍勳名李杜才才过四十也心灰俗尘趁少便披拂诗料空多难翦裁时事漫提眉便皱家懐未説眼先开珠帘更倩梅香挂要放银蟾入座来
　　西爽【小湖程正同作堂西偏以挹爽气暇日约予同登未遂所请寄以五十六字】
　　客子东南不着家主人北里恣豪奢夜深常倩月移竹春老不烦风埽花暮雨送凉归枕簟夕阳畱客赋烟霞何时执手阑干外同把功名誓镆铘
　　斗斋【磻溪先生托廨大中僧室有斋名斗示诗次韵】
　　八方无处着瞿昙百合中间寄一龛满挹酒浆供里北平量风月借和南腰如可折岂徒五涎若果流何待三更喜小窗能就供夜寒江静着山圅
　　山居【次王山甫韵】
　　布作寛袍竹作冠萧然万虑不相闗数声横笛烟霄外一个闲人天地间若遇急流须勇退从教倦鸟不知还百年富贵君休羡得似浮云半日闲
　　三衢道中【次毛子彰韵】
　　西风吹梦落青帘浊酒三杯路一千别岸舟行秋色里故人家在夕阳边囊中有药难医国竿上无钩可钓贤见説近来书籍贵监唐川汉莫论钱
　　建安暮秋【次刘子严韵】
　　斜阳望防水平桥古柳萧疎巳半雕鱼跃浪花翻水面鴈拕烟练束林腰花时无镪能追骥月夜有诗堪续貂囘首故乡多少恨乱山无数路迢迢
　　秋望有怀【收张子明王清之书有感】
　　片云和雨巻西风绰尽遮阑眼力雄逺水半连晴汉碧暮霞全借夕阳红姓名未得联诸子鬓发皤然巳一翁欲识翠微诗外意岂徒忧国愿年丰
　　九日【次赵叔仁韵】
　　木落西风黄叶飞子卿无信鴈来迟凄凉自笑刘思父慷慨难追杜牧之归兴十分浓似酒愁肠一缕乱如丝凭君细把茱萸问此防明年健有谁
　　宰城述怀
　　江外音书乆不来重城昏鼓又相催眼前萤掣檐前电耳底蚊轰屋底雷乃事类棊方入局此心如火巳成灰凭君试问呉元白老寇东川囘未囘
　　发书与幼弟及坦斋
　　风烟世事不堪听勿谓封侯胜白丁老眼隔年新旧厯归心连夜短长亭一声蜀鸟惊蝴蝶十幅蛮花寄鹡鸰更向坦斋夫子道近来双鬓已星星
　　谢刘判院【判院以绵衾见惠】
　　细细浓云寄矮斋蒲团和气忽惊囘一牀浪巻芙蓉皱十幅香重锦绣开不怕夜寒侵斗帐却愁春梦到阳台感恩未作琼瑶报先把新诗寄小梅
　　寄江子冈
　　和夜封书上子冈别来化日又舒长只知电烛两经月不觉星毛半欲霜竹叶照人凝盏滑梅花撩客透篱香知他诗债曾偿未料得寻春日日忙
　　楮衾【次刘子长韵】
　　霜风翦水作冰花织出呉绫不用梭十幅晓云藏处士一牀秋水浸嫦娥直疑天上无青女却信人间有睡魔更向屏山画梅竹红尘还有此风麽
　　勉赵法曹
　　银潢河海浸崆峒君独轩昻万派中北鄙虎宰今子产东山狼跋古周公固知鲁卫分同姓合向燕秦策异功我欲誓江同击楫中流无惜伴英雄
　　九日言怀【次刘功父韵功父为江湖领袖初有联韀之约既而飞符入除不识所在至是方以诗见寄次韵报之】
　　凄凄天气间炎凉破帽翻风客鬭狂酒味暗消萸蕊辣鴈声唤得菊花香三京昔拟恢同轨九日今犹客异乡更仗阿谁上沙漠为予申意郭汾阳
　　九日溪楼逺望【故人王仲格有诗次韵】
　　西风寥落做重阳人在东南水一方他僻阻他鸿鴈信天寒撩我菊萸觞江澄素练鱼翻赤叶翦红绡蟹结黄不是倚栏迷望眼欲凭归鴈问苏郎
　　池亭即事【兰坡有心字韵和者百余人索赛以此塞责】
　　春风恰恰破桃李池馆无人一径深鸥刷防翎翻水面蝶抛残粉出花心诗怀搅我丹顔破节物催人白发侵流水伯牙今巳矣世间那复有知音
　　南劒水阁
　　欲向津头问镆铘一潭秋水漫烟霞画屏对客景藏景芳树压溪花照花有策廷争惭贾谊无功庙食笑张华夜深霹雳轰双劒惊起延平十万家
　　丹青阁
　　阁上阑干紫翠环阁中身世异尘寰长虹吸月印秋水孤鹜伴霞栖晩山万里风烟屏帐里一时人物画图间凌烟须是男儿事却恐功名未放闲
　　折桂阁友人宴
　　墙头罗绮碧云浓墙外秋千电掣空蝴蝶拍开花面粉鹧鸪吹落杏顖红翠裀不卷珠帘月蜡烛还摇锦袖风醉眼不知尘世有直疑身在广寒宫
　　夜步水西
　　半趿【音飒】芒鞵过水西楼台灯火未多时山羞见我头头转月怕抛人步步随枫叶巻愁秋去蚤溪声翻笑夜归迟柴门只解闗烟雨不隔离愁些子儿
　　酒楼秋望
　　西风吹客上阑干万里无云宇宙寛秋水碧连天一色暮霞红映日三竿花摇舞帽枝尤软酒入诗肠句不寒古往今来恨多少一时收拾付杯盘
　　临清阁【临清老球上人素有风月之誉因以箴之】
　　阑干古木鏁青葱阑外檐花灼半空万里好山春黛碧一溪流水暮霞红窗疎不碍东西月帆过始知南北风试问支郎一尊酒好天良夜与谁同
　　与楞珈老玦上人
　　勿谓年来世道艰都縁彼此不相参一生知己有千万十事从人无二三红杏无坛堪拱北白莲有社结和南扁舟若有东归便防竹枯松寄一担
　　夜读离骚
　　楮衾封冷白凝霜展转无眠夜未央风欲送愁先卷帐雨嫌多梦故敲窗自惭鼓瑟投齐好漫接歌舆效楚狂起把离骚读幽愤楚辞还似楚江长
　　忆弟妹
　　别来三载客东南始信人生聚首难眼底不闻鸿鴈信鼻头常为鹡鸰酸问天不语语徒厉蓦地上心心类剜安得春风吹马首卧听行列报平安
　　除夜大雪【丙寅除夜得春瑞雪大作时有襄淮之衂因记夜半人蔡之事使人振腕不寐时在建三除夜矣】
　　青帝明朝下玉京先教滕六掩车尘梅花笑我三年腊椒叶争他一夜春乌角触檐鞭堕玉马蹄印路盌抛银何当夜缚呉元济去作中兴社稷臣
　　呈富大卿【大卿名琯郑公六世孙诣狱以诗示之】
　　司农未晓报龙楼昨夜中天贯索流石父不逢齐子相马迁空作汉家囚铜壶滴碎短长梦铃索拽翻新旧愁安得君王赐归骑一廛投老大江头
　　宣城道中
　　跃马上宣城千山翠欲颦蕙风轻巻舌樱雨细霑唇柳絮难驱腊榆钱不买春何如浇一斗烂醉石湖滨
　　当涂道中【次冯子杨新林韵】
　　春晴不慷慨十日九清隂蝶宿花畱粉莺眠柳借金战尘方障眼懐璧尚闗心醒去愁无奈杯行满满斟
　　别王秦之
　　风尘恋行客吹柳纒簪缨傍水鸟多白近山蝉更清别肠云阁泪归路月闗情告徳无多日清觞聊一倾
　　游溪西寺
　　寺觉重游好僧期后防賖青虫雕病叶白鸟篆平沙水石生齿山寒梅未花功名今有待且谒惠公茶
　　登楼晩望
　　疎雨洗空碧晩晴人倚楼稻花千顷浪枫叶一帘秋逺岸明残日孤邨认小舟溪山如爱我相见亦囘头
　　安分呈李竹斋
　　风雨思君子烟霞忆旧游一区山水国万里帝王州腊瓮香浮玉春旗雪满瓯安贫随处乐此外复何求
　　拜茶【漕建者贡茶于京城则率百官拜之】
　　北苑春将半星查欲奏功杵鸣千臼雪枪卷一旗风盝锦鹦毛翠签罗象眼红封成拜鹤飞上紫微宫
　　矮斋
　　屋老尘生索椽低帐不缣炙灯烟染栋见客帽飜檐织壁悭三尺遮门防半帘吾身交九四控制万愁兼
　　南浦客邸
　　南浦半月雨溪流暗没沙防桥虹散绮拍岸雪飞花孤馆客无梦短篷人未家何如拥红日照我上筠车
　　宿水陆寺【送陈工部上建阳畱水陆寺】
　　萧寺廊庑阔无人独自行呉侬非好僻楚客为谁清花落凭风扫灯残借月明江湖有烟浪且此寄余生
　　秋晩即事
　　秋宇清如洗秋宵分外长寒鸡鸣午夜征鴈唤重阳枫叶巳全赤菊花才半黄不知秋几许试与问苏郎
　　呈李景山
　　居静心常乐愁多鬓不禁买舟和月载把酒对花斟白水有深浅青山无古今从兹得眞趣消尽利名心
　　小圃
　　舍北有余隙平褫作小园花存四五本竹种两三根风伯倩摇佩月娥烦佐尊谁知方丈里别有一乾坤
　　憩妙因寺
　　萧寺寒山外﨑岖一径幽防云迎客入曲水防隄流木石四时古轩窗五月秋午烦聊小憩拂石为支头
　　约叔叔眞
　　半间屋抵斗来大一个身同山様高侧坐斜眠俱不得烦君除去一牛毛
　　过西溪
　　路随马足难知数山叠鱼鳞不记名隔岸青帘人不渡一溪流水暮潮生
　　初抵富沙
　　鞭镫两三千里路楼台数十万人家长虹不吸秋江水一叶扁舟飞雪花
　　宁川冷渡
　　峯囘路转六七里林静鸟啼三四声游女不知行旅恨一茶畱我话平生
　　宿灌头
　　淡鱼才煮咸鱼熟白酒新篘红酒香莫讶杯盘成草草一年忙处是蚕桑
　　秋晩独步
　　十分秋色着嵓桂几阵晩凉催井桐自恨异乡知遇少一尊相属与谁同
　　后溪
　　篷窗夜雨短长梦啼鸟唤人新旧愁万里论文一尊酒醉和明月上扁舟
　　泉声恰似世情恶山色不如归兴浓自恨十围无处着何如作束腰蜂
　　杨花
　　一丝不染湖光白万防能囘山色青三月金明池上水与予同是一浮萍
　　杜鹃
　　残月照愁人病酒好风吹梦客思家欲知亡国恨多少红尽乱山无限花
　　田家
　　邨獒奋迅出篱笆欲吠还休唤可拏不是忘机太驯狎那囘曾宿那人家
　　脔鱼炊糁作荷包宿饭无汤暖酒浇放盌出门行一匝小溪新涨已平桥
　　拂晓呼儿去采樵祝妻蚤办午炊烧日斜枵腹归家看尚有生枝炙未焦
　　新市杂咏
　　恰把青荷插髻鸦瞠人偷眼过窗纱一盘珠翠俱抛掷却向枝头摘杏花
　　花牋得得寄瀛洲约我今宵特地畱好笑苍头迷去路緑杨无处认青楼
　　青衫揾泪向人啼妾本秦楼浪子妻流落南州归不得青楼今在画桥西
　　朱门粉壁谪仙家柳外秋千衬落霞一涧碧云流不去木兰舟系木兰花
　　枕上吟
　　画角梅花吸晓寒数声清彻碧云端谁知有客愁无寐一匊乡心不奈酸
　　宿茅亭
　　投宿茅亭得夜凉鹧斑摇落奏筼筜青簪击破寒窗纸漏得山花一线香
　　蚤春
　　梅梢弄粉做新晴积雪残云没一星只把眼前春事卜麦坡巳作佛头青
　　冬晴
　　腊月南州不类冬棃花飘粉小桃红未曾飞动遥山雪蚤有春三二月风
　　渔父
　　江邨水落富鱼鰕半属桥边卖酒家莫讶鬓边新有雪夜来沈醉宿芦花
　　醉归
　　红猊烧尽夜堂寒银烛生花玉漏残沈醉归来潭不记阿谁扶我上雕鞍
　　晩醉登楼
　　鳯箫吹防古梁州独倚东风十二楼醉把珠帘和露卷恍疑新月是银钩
　　酒家
　　青帘乆不访文姬尊酒慇懃款翠微沈醉不须笼画烛自挑明月送郎归
　　寄书
　　一书欲写寄云鬟更把春衫裹素蛮欲识相思谁最切泪痕今作鹧鸪斑
　　惜秋
　　祝融嘘火扇骄阳北陆迎寒酿雪霜安得金风专岁令四时心地有清凉
　　落花
　　东风吹恨上眉头两岸桃花瞰碧流一片红云飞不起防霞残照落汀洲
　　宿溪上
　　梦囘斜月挂林端酒力初消怯夜寒何处客舟犹未泊一声柔艣过前滩
　　送行
　　秋波春水照残霞恨雨愁云亸髻鸦飞上领襟随得去妾身安得似杨花
　　怀九江友人
　　浪拍西风万壑秋几多香饵落金钩无鱼可钓浑闲事畱得丝纶在即休
　　层楼
　　故山烟霭接层楼楼上离人泪欲流谁谓楼高添望眼一层楼上一层愁
　　秋江烟草
　　张弋字彦发旧名弈字韩伯号无隅翁世居孟之河阳宁宗时人生平好游歴交遍海内不事举子业专意于诗以贾岛姚合为法所着仅成帙秋江烟草一卷清深闲雅宛有唐人风度其得意警絶之句竟堪与贾姚争席丁焴晦夫称其诗未尝茍下一字每有所作必镕链数日乃定揆其用力殆倍于江西之学江湖诸子中卓卓者也
　　寄赵紫芝
　　独游非一事书札故应迟江上逢春日湖边忆醉时有云为我伴终日诵君诗百鸟鸣花榭声声在逺思
　　得山中友人书
　　近得山中信山中颇寂寥酒方收秫酿薪旋割茅烧破屋秋多雨平湖暗有潮不曾逢客至黙坐过清宵
　　春晩
　　万事吾今飞絮轻此身如燕又巢成暗思庾信家边竹緑箨新添有几茎
　　夏日从陈宗之借书偶成
　　自从春去后少省出柴扉树暗鸦巢隠檐空燕迹稀忆山怜有梦当暑咏无衣案上书堆满多应借得归
　　楚州
　　落帆停鼓鹳湖头两度因循到楚州柳下人家尝识面笑求新句写妆楼
　　江楼饮客
　　邻家贳酒尊斟酌共王孙老菜羮迟熟冻油灯屡昏夜寒人罢市坐乆仆敲门隔岸歌明月月明江水浑
　　送杜晦之兄弟归闽
　　秋来犹苦热归去寞贪程官写新衔位诗传旧姓名几家邨酒贱一路涧泉清想到乡闾日争看两弟兄
　　简周宗圣
　　旷野有芳芷近江无蚤莺春诗定多少旬日又清明树暗怜杨柳花开认橘橙相寻每乖阻梦里亦愁生
　　暮春
　　日日雨霏霏开门无所之漫寻花发处巳过絮飞时替纸蚕生遍修巢燕立危但催人老去羞作送春诗
　　游长干畱寄聪公
　　僧去寻芳草客来看落花就斋盘乞米借水鼎翦茶日炙春无色风吹天有沙欲囘成再住此意问林鸦
　　慈母矶
　　莫嫌舟逆上子细得看山众草名难识孤花影自闲避人鹰翅响经雨石文斑夜乆江风冷神仙定往还
　　寄别顔伯竒
　　情深袂怕分岂不欲辞君转柁方乗晓思山巳隔云菊当前路见鴈在半江闻把盏秋才好遥怜白鹭羣
　　送宋谦父之清江因简希亮
　　吟诗夕阳里相送上潇滩前路逢梅处同谁倚櫂看岁穷风力紧江阔鴈声寒持此呈苏李人生识面难
　　高邮送紫芝
　　重逢又重别把盏更凄然明日帆开岸平湖水接天好诗应自作狂梦与谁圆我欲来相趁扬州且住船
　　李景文移居
　　能诗畱幕府借宅近南湖吏去少公事客来多钓徒雪为今夜雨梅发去年株我尔同州住相过路不迂
　　元日
　　厯以寅为正风从艮位来桃符当壁写竹户趁钟开宿雨滋初茁长年老不材满庭青柏叶惆怅独持杯
　　送胡道士归康庐
　　避世懐孤往为庵近五峦出无人作伴归有鹤相看老石苔衣净深山瀑布寒自言犹养母应未得烧丹
　　豫章别紫芝
　　吟苦事俱废拙深贫未除年来如旅燕秋至即移居古道行黄叶空囊贮素书一生江海恨惟子最知余
　　送郭道士之江州
　　看尽山南景忽思山北游屐过云亦动琴罢月空畱世上无非热林闲一似秋虽然乍相识别去也能愁
　　彭蠡阻风寄城中故人
　　欲行行末得累日滞孤舟月照山皆近风吹水倒流地名人不识秋景客相愁忆尔惟成梦遥知独倚楼
　　畱归
　　萧条十日余畱滞别人居借史抄陈作黏碑学草书烟青数邨晚月落一潭虚吾自疑秋色那堪树木疎
　　再送盛君之升州
　　君与余皆嬾余如君更贫今年再同夏两鬓独非春去櫂孤山浪征衫西府尘似文仍用武为算立功人
　　赠沈庄可
　　卷上芳名旧所知见君还恨识君迟数茎短发黏霜白一叶扁舟触浪危问遍菊名因作谱画将兰本要求诗向南郡邑多经过楚士能狂更有谁
　　送徐和卿之上饶
　　江树杂丹青江寒少得晴亦知君去路多是水为程衔位犹书岳游从半作卿如逢二泉子应説野人名
　　山行
　　偶作山行只杖藜归逢寒日下山时与僧并坐倚红树忽有鹤来栖树枝
　　送人归南康
　　吾来方与庐山别尔去庐山是故乡前日住山浑不觉如今山逺却思量
　　舒州岁暮
　　穷冬日日爱天晴古寺门开絶送迎野鹤忽来桥上立山僧独向水边行过寒梅树白全少入腊草芽青渐生又是舒州一年了怕看新厯动乡情
　　广教寺【即二乔故宅】
　　英雄居处终竒特几度欲来今始能骑省文高存古篆乔公树朽长寒藤清流并绕分三防翠竹相依住数僧沙鸟讵知千载恨日斜飞下立渔罾
　　汉东羣斋夕坐
　　庐山解夏洪山去自到山边叶巳飘鸿鴈影多怜塞近交朋书少觉身遥屡游骑惯将军马不饮还封道士瓢心忆清吟更岑寂玉京谁与话寒宵
　　昼夜
　　出门无所往独自坐胡牀雨濯残梅尽风吹百草长近边人喜战偶病客传方不奈春愁密思君对酒觞
　　桧庭吟藳
　　葛起耕字君顾丹阳人生平事迹罕着陈起选其诗入江湖集江湖集所选俱一时文士故事迹传世者絶少今观起耕桧庭吟藳如春懐云牛角横书孤壮志鹿门采药误幽期次刘野泉韵云岁月奔轮如走坂功名求劒记行舟要是负才沦落以诗自鸣者然而其诗传其人亦传东坡所谓有诗可不朽也
　　秋夜
　　迟月上深夜新蟾不终夕何如月圆时通宵照无极
　　春怀
　　过了花朝日渐迟相将又是禁烟时寒畱柳叶凄迷处春在棃花寂寞枝牛角横书孤壮志鹿门采药误幽期自怜白发成何事説与啼莺未必知
　　姑苏怀古
　　阖闾城下水连天故国凄凉思惘然隄柳数行垂舞带砌苔几叠晕歌钿了无麋鹿游台下只有鳬鹥戏水边往事如今销歇尽防霞残照锁寒烟
　　暮春杂兴
　　画栏目防楚云西芳草连天客思迷家在江南烟雨里落花时节杜鹃啼
　　紫椹累累缀碧桑林塘雨过緑生香荆扉昼掩苍苔寂畱得芸签伴日长
　　闭门花落又春深白纻歌残对晚斟惆怅年来心绪恶一庭烟草緑沈沈
　　兰杜初芳湘水春鹧鸪啼处草如茵双鱼不寄蘅臯信空有灯花入梦频
　　燕子声中日正长读残书卷乱堆牀梦囘却爱西窗寂闲看松花带夕阳
　　雨中梦故山
　　防防细雨湿江城掩映书窗翳复明倦客一杯愁顿减故乡千里梦初成金华洞口羊惊起石佛山头鹿伴行【石佛故里山名】何日东归溪上路一犂春緑带云耕
　　和芦洲刘子泉秋怀
　　雨送秋归鴈带霜凝情无处寄诗狂一庭莎草蛬吟老万里梅花鹤梦长徳谊可逾钟鼎贵圣贤不死简编香迩来世道添悲哽不但摧车是太行
　　赠燕
　　镇日双栖向画梁有时飞去为谁忙得泥趁暖添芹垒掠水因风贴柳塘语重唤囘芳草梦舞轻时罥落花香五陵年少伤春恨书系红丝拟寄将
　　次子泉韵
　　一声鶗鴂又春休风簸榆钱满地流燕子不知花落尽等闲飞过柳边楼
　　月转庭花玉一阑宝钗不卸待郎看丁香拟结相思梦无奈东风作社寒
　　东归
　　游倦归来似长卿敝庐事事费经营埽除尘土虚堂洁拂拭窗櫺旧纸明径菊巳荒惟草长井花少汲觉苔生寒衣未办西风急不奈邻家机杼鸣
　　秋寓都城次赵君瑞韵
　　催破橙香荐蠏黄快斟新酒润诗肠鴈拕暝色横秋水鸦带寒声噪夕阳万事莫如花下醉百年浑似梦中狂登高休负湖山约约买扁舟载艳妆
　　次刘野泉韵
　　自笑生随鴈影浮几经楚尾与呉头塞楼角送闗山月湘驿砧敲岳麓秋岁月奔轮如走坂功名求劒记行舟即今安得如渑酒与汝同浇万古愁
　　安分
　　凄烟澹霭锁林扉又是秋光欲暮时苹叶江湖风翦翦桂花庭院雨丝丝世情冷暖杯中酒人事输赢局上棊安分得闲闲最好不须身外强寻思
　　小隠
　　小隠山林习巳成市朝声利让渠争是非每向静中见悔吝多从动处生且约苍官陪竹友共邀欢伯访梅兄岁寒心事期相守一瞬荣枯任变更
　　秋夜
　　城笳吹下暮云边萤照书帷夜未眠游子不堪征袖薄西风嬾诵衣篇
　　楼上
　　楼上何人奏玉箫数声和月伴春宵防肠唤起江南梦愁絶寒梅酒半销
　　记梦
　　绮寮缥缈敞虚明鹄峙鸾停防碧城珠蕊一枝春共玉环双佩月同莹曾题洛赋缄新意却拊湘弦寄逺情十二阑干风细细觉来依约记棊声
　　沃州鴈山吟
　　吕声之字大亨新昌人博学笃行有声庆元间与其师陈傅良友蔡幼学同升太学壁间记名在陈下蔡上二公既贵声之独寥落不偶或戏之曰此所谓戹于陈蔡之间也乆之授宿松尉嘉定中恩授平阳丞时严秤提之令声之上不废法下不病民民甚便焉终昭信军节度推官有沃州鴈山吟百篇邑人至小胥皆能诵之水心叶适为之序当时徐应宏称其诗自出一家机轴与文学政事相表里仲弟冲之亦有名于时
　　贺太常黄少卿
　　自从朝奏一封还便整归装问故山賸得清名千载重何妨晚节十年闲惯寻夜雪逵溪路却谢春风汉殿班国史旧编加简讨春秋直笔任诗删
　　题南嵓寺
　　谁把长竿钓巨鱼至今蹲石倚空虚蜂房爱向山崖结鸟迹疑从海岛居入座翠岚生昼寂夹川红树照春余任公此去三千载为看芳碑一慨吁
　　开禧丁卯重过龙门有懐方丈老子
　　翠屋交空结夏隂征鞍亭午喜登临披开草棘千丛路洗出冰壶一片心禅老还寻江浙去诗家谁作楚梁吟须知珠玉元无种不惜西风惠我音
　　谢张漕荐剡
　　谁人洗甲挽天河玉宇无尘海不波汉使褰帷将命出淮民挟纩被恩多流离岂但身安集凋瘵亲曾手拊摩惠利才施催召亟其如席未及温何
　　寄太湖黄县尉
　　立顷谭余袂辄分乖离数数异朋羣君如天掲行空日我亦风吹过岭云不许范张同饭黍空慙李杜共论文睽违动涉经年里棊垒诗坛要策勲
　　与丁抚干
　　两年淝水喜相逢托契门墙今巳重士有祢衡心肯荐侯如雍齿首先封更看谋畧称筹幄防见精神坐折冲败走苻坚兵百万围棊别墅意从容
　　舒城道中
　　还辕天作十分晴泻出秋光一派清走笔欲题人到迹扬鞭不住马嘶声顷禾晩熟黄云色篱菊朝含白露英得似渊明便归去候门童稚出欢迎
　　九日登资福山呈胡宣教
　　飞屐来登最上峯千山拥翠景无穷遥看云影参差外静听泉声防续中今日黄花重九约何时青眼一尊同好天风月闲相寄蚤晩南来有过鸿
　　游石城山
　　只因寻胜到林泉四抱回峯万景连僧过不知山隠寺客来方见洞开天浮图照水光相映古木依崖影倒悬风露了非人世界濯缨秋后玉壶天
　　西寺畱题
　　白石孤云自在闲红尘一事不相闗寺遮翠霭青罗外人到落花流水间欲取锦囊收胜槩惭无玉带镇名山白莲喜结当年社未厌朝来暮便还
　　题龙翔观
　　曾到龙翔不记年两峯巍压水中天潮生潮落青芜外人去人来白鹭边四接逺游僧万笠重新旧观屋千椽东南送目秋无际隔岸人家问钓船
　　和黄教授山堂招饮
　　鼎彞事业未渠休鸥鹭寻盟暂与俦路入芝岩眞絶境客延蓬岛尽名流不辞一洗陶巾醉更拟双飞谢屐游谁赏洪都高阁句落霞孤鹜唱渔舟
　　和王子寛韵
　　緑防千重竹清流一带溪子眞耕谷口杨震讲闗西手摘星辰近名登泰华齐古来公相业谁不起鉏犂
　　春郊
　　胜日游郊外岚光入眼新桃花开万树又是一年人
　　山行
　　山花雨后红野草风前緑浩歌归去来不辱在知足
　　桃花
　　拥盖难遮万脸红烂然云锦直连空更看雨过新妆洗百媚都含一笑中
　　紫霄亭
　　半空烟雨有无间碧玉屏开四面山我欲紫霄亭上望吹笙人去几时还
　　括苍山行
　　微风吹雨湿阑干薄雾笼晴带浅寒一树红梅墙外发谁家美丽倩人看
　　丹丘道中
　　夜宿溪头十里邨数星渔火照篱门鴈山峭絶经行处犹带烟霞入梦魂
　　缙云道中
　　缙云通道入皇都花满京城水满湖借问今来丞相府后园人有醉歌呼






　　宋百家诗存卷二十七
　　钦定四库全书
　　宋百家诗存卷二十八
　　嘉善曹庭栋编
　　橘潭诗藳
　　何应龙字子翔钱唐人嘉泰间进士曾知汉州橘潭诗藳一卷俱七言絶句其诗本法晩唐所存之作兼多纒绵旖旎之思如写情云青箱再展牋云看蠹却相思字不完东风云新裁白纻春衫薄犹怯东风一阵寒此种句调全似韩偓香奁体其佳处正不尽在此
　　春寒
　　博山熏尽鹧鸪斑罗带同心不忍看莫近阑干听花雨楼高无处着春寒
　　客怀
　　客怀处处不宜秋秋到梧桐动客愁想得故人无字到鴈声逺过夕阳楼
　　写情
　　洒泪题春墨晕干东风无便寄郎难青箱再展牋云看蠹却相思字不完
　　清晓
　　清晓轻传一信风花添红粉草添茸画楼十二阑干曲春在疎帘第几重
　　过垂虹
　　垂虹桥下水连天一带青山落照边三十六陂烟浦冷鹭鸶飞上钓鱼船
　　呉蚕
　　正是呉蚕出火时交交窗外一禽啼溪西有叶高难采遥见青裙上竹梯
　　闺情
　　云幕重重雨未收嫩寒先到玉帘钩一杯晩酒无人共羞带双花下小楼
　　木犀
　　露洗金虫一半开层层碧玉映楼台西风昨夜吹香过人在阑干待月来
　　夏日即事
　　野土生烟草树焦彤彤日脚火云烧池边自拗青荷叶分付山童盖药苗
　　题骆秀才葺故庐疏
　　家在西湖合防桥短篱围得数椽茅归来颇费支撑力羞见春风燕子巢
　　有别
　　楼上佳人唱渭城楼前杨柳识离情一声未是难听处最是难听第四声
　　春词
　　玉纤轻飏绣帘开行到花前泪满顋正尔春心无处记一双蝴蝶忽飞来
　　有所思
　　曾倚空屏唱柳枝一声娇逐暮云低重来只见流莺在立尽斜阳不肯啼
　　小园
　　池占方方十丈寛巳栽花木四时看客来莫笑生涯薄窗外新添竹数竿
　　为客
　　初秋为客暮秋归一担轻装半是诗试问客情何处恶五更孤店酒醒时
　　东风
　　和彻诗篇得暂闲落梅香里立阑干新裁白纻春衫薄犹怯东风一阵寒
　　有所见
　　不着画罗金缕衣寻常打扮最相宜春风燕子楼前过飘落棃花雪一枝
　　晓窗
　　桃花落尽李花残女伴相期看牡丹二十四番花信后晓窗犹带几分寒
　　居家
　　居家到底胜居官啼鸟声中昼掩闗待得小园花落尽更须移酒对青山
　　采莲曲
　　采莲时节嬾匀妆日到波心拨櫂忙莫向荷花深处去荷花深处有鸳鸯
　　盆中四时木犀
　　一树婆娑月里栽是谁移种下天来金英恰似清宵月一度图时一度开
　　相思
　　二月春风杨柳青闻郎系马在长亭相思情味如中酒折尽棃花嗅不醒
　　江上有感
　　江上秋深客未归荻花枫叶两依依伤心最是长桥路落日西风一鴈飞
　　见梅
　　云绕前冈水绕邨忽惊空谷有佳人天寒日暮吹香去尽是冰霜不是春
　　舟中偶成
　　黄帽招呼急下船天明仅可过涵山朦防一枕梅花梦犹在寒窗纸帐间
　　题临安僦楼
　　过了烧灯望燕归春寒刬地勒芳期杏花深巷无人买细雨空帘尽日垂
　　粉蝶
　　宿粉栖香乐最深暂依芳草避春禽晩来风起还无定舞入棃花何处寻
　　活计
　　三间茅屋盖头颅除却吟诗事事无拟把十年穷活计一时倾倒向江湖
　　无愁
　　世间惟我最无愁才是无愁得自由午睡觉来门半掩一池春水看鱼游
　　春隂
　　密雨流酥入翠苔春隂日日鎻楼台女郎未有寻芳约辜负樱桃一半开
　　老翁
　　八十昻藏一老翁得钱长是醉春风杏花邨里家家好莫向桥边问牧童
　　清明
　　踏歌挝鼓近清明小雨霏霏欲弄晴唤起十年心上事春风楼下卖花声
　　杜鹃
　　君若思归可便归故乡只在锦江西不知何事畱君住却向空山日夜啼
　　赠友人
　　我向诗中为活计君于酒里作生涯世间乐事惟诗酒各自风流占一家
　　芍药
　　金蕊丝头茜染成五云楼映玉盘倾谢郎一入中书后二十四桥空月明
　　伤春
　　荷叶初浮水上钱柳花飘尽岸头绵不知春色归何处欲向空山问杜鹃
　　无题
　　玉钗风防扇云深砌冷帘空月易沈流水落花无处问一年春事一年心
　　杜清献集
　　杜范字成已台州黄岩人幼孤操志励行其从祖晔受学朱子范从之学嘉定元年举进士调金坛尉除监察御史出知宁国入为吏部侍郎同知枢密院旋退居诏即于家拜右丞相入觐上亲书开诚心布公道集众思广忠益赐之当国方八十日淳祐五年四月丙戍卒年六十四生平俭节自持处富贵如寒素尝有富客至遇午畱食所陈惟葱羮麦饭怒而去贻以诗云葱疗丹田麦疗饥葱羮麦饭两相宜请君试上城头望多少人家午未炊其人终身愧不复见至其立朝节槩具在史传尤多卓卓可风者
　　夏夜云月不明有感
　　天色未清霁浮云翳层空朦陇玉盘质髣髴擘絮中琼宇本莹彻一发不可容胡为受掩盖万象归防蒙谁能召风伯扫氛有余功中天悬清光娟娟万里同
　　和汤万南韵【号嬾老】
　　我闻抱膝翁高卧南阳庐方其未遇时邈若与世疎起来扶汉业肉骨成丰腴青简万世名寒窗一编书出处宁异辙此道诚非迂嬾老天下士披褐尚穷居负米供一饱晨昏撷园蔬自知身有待宁论食无鱼博洽贯万理收拾归一途翰墨泻三峡意气横九衢才大用宁小道肥身不臞勲名防有时天意非人图璧玉藏名山抱璞初不渝良工一顾盼光采照路隅看君策驷马愿言刈其刍
　　病中和东里寺中作
　　陋质百不能补败倚师友东里丈人行幸忝巾履后君诗如秋霁峭絶森碧岫又如万古壑潺湲泻寒澑一手转机轴四顾无匹偶明窗一披读张胆不论斗愿分有余光屡辱自醉酒驽骀费翦拂鞭策谁可乆徂暑变新凉一气分六九逼仄尘区间蒸郁未改旧心逐林泉住病滋面目丑起来彊力贫宁敢继富有
　　栖嬾和方山韵
　　携手喜初晴夜光列星汉楼嬾壁上图昉于此乎看诗翁为抽思宫徴手自按一醉不敢辞斗胆破崖岸
　　别金坛刘漫塘
　　崇山郁嵯峨千嶂自交隂培塿植松柏斧斤日相寻物小固不容名大亦难任智哉甯夫子其愚非本心川泽升为雨沛然周四郊有水行地中溉灌亦良劳势力固有限戛哉如分毫为义分内耳谁言薄云高词章道之华于世非小补施之非其宜文绣被泥土自昔重立言一语万钧努谁其厌来者是非实千古人生玩岁月世事变朝暮三年在门墙一旦泣岐路窗前长新緑生意自呈露愿君日彊饭安排济时具叔虎辱与予游最乆其所为诗文仅窥一二未获搴珠璧之椟而纵观也行李来京都携方崖类藳并续集示予暇日隠几读之斲巧抽新绚緑烂烂为之动心豁目不知君家所藏其富若是辄成古风以自诧竒观因以为谢
　　昔君游我里诸老皆竞爽今逾三十年百事一非往君今来京都相对各槁项清灯话畴昔未语意先惘橐中賸缃帙挈来耀书幌笋簴列羣编金石振逸响又如春水阔縠澜敷浩瀁绣鞶饫耳闻锦囊惬心赏今夕亦何夕尘塞为披敞吾衰亦乆矣欲勉不可彊尚记诸老言种收同卤莽顾我困朝饥羡君富秋穰何日遂赋归相从问陇防滞穗傥可拾我亦歌击壤
　　张上舍送望水
　　我家东南隅去海不逾咫单潮厌鲜美望水快珍脆朅来双溪上河鱼仅青鲤泥滓渍肤肉彊食辄三哕此物从何来对之惊且喜虽然馁败质尚余江海味令人忆故乡沽酒为一醉
　　别陈常簿埙二首
　　古道湮不续遗直声以彰良药见谓苦不试徒有方岂其盖世名可浣忧国肠视天方梦梦令人歌慨慷菜畦絶夜雨麦陇摇春风板舆奉欢笑意与物态同路才百里近水可一夕通君其戒徒御驾言无悤悤
　　良月游水乐洞
　　乆矣闻水乐邂逅作此游林立攒万石曲径穿深幽谽谺开古洞下有清浅流惜哉非古乐喷薄皆人谋流觞饮山緑风鬓吹飕飕欲归兴未尽携手湖上楼斜阳献万状浩以百目收白鸟去复还翩翩良自由我本山林人对此多惭羞岁月不我与宴闲其可偷便合作归计老矣安所投世事皆漫尔政恐空白头
　　送赵寛堂
　　两片南山云偶尔连空飞一去向空谷一畱伴残晖招招浙江渡激激风吹衣仰头有鸿鹄孰使心事违何时黄山畔把酒话昨非
　　马塍朱白孤山自疎影氷雪几岁寒谁解为渠领李园百树花人与凡木屏湿藓囘春风猿鹤并刷整为我一酧之往事忽重省
　　鴈荡
　　东南富山水杰气钟鴈峯巨灵排赑屭妙力开鸿蒙防崖据险絶峭壁凌寒空分岑献万状转盼无一同或叠如锦缬或铸如青铜或前如鳯舞或却如飞鸿或伏如卧虎或矫如游龙并如兄语弟差如儿对翁锐如笔露颖岐如翦开峯三湫分大小二灵俨西东古语聊近似天巧难形容我乆埋世埃幸此拔天风应接费耳目磈磊罗心胸有僧本儒家伴我追云踪攀跻不知劳指引殊未穷胡然便语别问之以涕从为渠游兴尽生我归意浓出计何草草囘涂复悤悤还此未了縁邂逅须有逢
　　花翁将归婺因为江西游有长篇畱别社中次韵和之
　　旷士隘宇雷孰为君家山逸兴湖海孰遣君意还胡然动行色便欲生惨顔新篇写襟素和章就词班亦念尘鞅客肯照几席间懐旧徒感怆语媿防顽两年重忧患悲涕不胜一身纒疢疾形骸顿巳孱吁天凡几疏无路扣九闗望絶钟鼎贵分甘茅衡跧薾然一疲驽不顾十二闲送君为心折把酒惭量悭行行速京洛去去难追攀莫上八咏楼且宿双溪滩
　　送汤仲能国正以直言去国
　　朔风翦木末硕果悬孤危邈矣防飞鸿异哉闻鸣防暮云结愁隂送君江之湄去者挽其畱畱者良自悲何当谢尘鞅鼓枻相追随
　　五八叔席上咏江梅水仙
　　难兄氷雪姿难弟金玉相一夷与一惠共此岁晩香凌波孤山下不染尘场故山尚无恙愈觉风味长夜阑更秉烛檐雪声锵锵
　　中秋夜客退观月漫成
　　槛外不数丈深窗藏邱壑璧月悬中天玉露下丛薄尺水澄秋光龟鱼共予乐所乐亦伊何饮水良自觉恍若归故山洒然谢羁络明发将何之尘埃又如昨行也谁使之有此一大错幸保寸心在举头问碧落
　　和刘防之野堂韵
　　草草春又过凄晦风雨夕三年乌伤梦不防一区宅台山在何许空有尘满屐英英江夏公老龙蟠古泽寻胜着幽宇竒列佳石可斋不出门亦复为其役酒酣对崔嵬寸管凌千尺念我萧寺中逺赠烦走力隠几读妙句缅怀宾主席何当谢吏网足蹑堂上客
　　夜读花翁诗有感漫成鄙句拜呈借以求教痴目骇见异宝揣摹赞叹徒犯古人衒嗤之戒耳
　　士有当世志谁肎专诗名自古巧文字与道闗废兴倾座听君语雄辨穷麤精目中无全牛肯綮技未经胡为趁风月候虫相与鸣静夜诵佳什泠然如梦醒语自腴泽险句自穏平譬彼有源水随流作幽清竒抱叹皓首败屋挑寒灯天运岂其然人力非所能我读渊明诗悠悠千古情衔觞岂好饮采菊非餐英何时共皋益赓歌在虞廷
　　送罗季能赴兴国
　　向日与君别忽忽二十年君兹厉素节我巳羞华顚转物有机扫翳还青天羣耳共耸听明诏方改元笃意召诸老高爵升众贤执麾不可挽问君胡为然一气才作新万卉皆争妍雪霜谁谓无松柏良自坚操心不厌危知机常虑先承流惠疲民调俗畅新弦送目徒京尘班春胜着鞭顾我足尚系羡君翮方翩数里已云隔千里其可前有懐空感恻何时解拘挛卓哉漫塘翁邈在云山边烦君招衡门为我致问偏万牛应莫囘世事如风鸢
　　晩立
　　独游得荒蹊晩意与心防水声逺才闻山色静可对鸟语林塘边犬吠篱落外柴门未须闗月在东峯背
　　憩昌化民家
　　晩程息劳辙白日流西晖水鸟得鱼去耘夫荷鉏归川原杳芊緜林野杂依霏一来扣竹馆相邀入荆扉重岩吐清澑澄隂有残馡曰予考此室十载相因依左右桑果足岁时鸡豚肥丰犹未至裕歉亦能无饥予闻良自慊欲谋北山薇有田可同耕有蚕当共衣车夫猝无情此志仍重违
　　方山和篇再和韵
　　殷勤里冠闲谭笑文字防平生一尊酒无虑千百醉问梅穷防冈乐事此其最风霜尽木末冰雪对户外谁其念岑寂自得以顚沛岁寒二三友已不数苍桧卓彼方山翁自许行偕辈古心味酒于世百不嗜少小诵佳篇句亦竒异年来乆不作吾党几丧气珠璧忽堕前畴昔曾梦寐三咏结束语坐令百感至来者恐未然往者非所计汗青几多节徒起千载喟
　　送子谨叔
　　古道日凋敝人心竞险薄风雨晦朝暮平陆变沟壑归来寻故庐六窗静犹昨殷勤时拂拭埃尘易侵剥此地寛且明休哉有余乐
　　和郑府判韵
　　荆璞照耀非常珍天衢整步凌通津与人轩辟破畦畛满怀拍拍无非春我如枥骥异逺道志在千里身未到朅来此地寻文盟平生心事为倾倒饱徳醉义乐有余况有兰玉芬庭除谐笑云云殊未厌盘餐夜半劳兵防依依此情那忍去自恨尘鞍难乆驻伫看飞诏自天来殿前賸作摩空赋
　　黄兄宇出示汤丈追和春日诗题有防余情者因次其韵
　　君不见西山凛凛百世师忍穷受饿终采蕨又不见丑谬遗臭几千载当年方丈厌肥滑孰得孰失试大观较若五味辨甘辣冶容媚世吁可怜羞面顾影自涂抺名利物我争铢锱语笑诩诩已衷甲方嗟天际暮云深还见墙隂春草茁防哉君诗良起予重把心事为君説百年功名亦漫尔尘路投踪何日脱
　　次沈节推送春韵
　　子规泣诉春山头芳草连天不尽愁紫陌游人在何处空有颦眉人倚楼溪上悠悠掉木兰溪边落红粉斑斑嗟哉片片逐流水新篁忽长千琅玕多少闲愁推不去欲问春归杳无处少年知己负心期尊酒从今乐事稀
　　归自明逺醉中作
　　觞豆论交今岂无肺肝相与古来少我今宦游双溪上一见为僚尽倾倒吏尘终日何役役休澣有盟方皦皦防检春事今几何残红满地纷不扫明逺竒观雄此邦倚栏一望云缥缈泼眼争光隄西流伤心不尽天涯草文楸得失亦漫尔投壶成败供一笑酒酣耳热声乌乌语到难言心悄悄一切置之姑勿道四时风月殊未了鬓华知复为谁老我辈心事要论讨尚喜后防今有期谁其识之有鸥鸟
　　詹世显老丈舂米为赠时有张老之子携其父诗求月助即以詹米转馈之詹丈以诗送米和其诗
　　归来两见春载耜老矣陈人愧髦士书生活计常苦拙瓶粟屡空固其理石庄好义无不为独将饱腹念朝饥担石頳肩来叩户要转儿啼成欢嬉此赐何敢望此老况有新诗非草草再拜为之惊且慙锦章玉粲辟新好我贫犹有稻梁谋更有贫士需麦舟为君乞与君然否乐施曷计谁家畱
　　琵琶引
　　人生聚散难为别何况悤悤作呉越梅梢带雪下昭阳明朝便隔闗山月长城不战四夷平臣妾一死鸿毛轻囘凭汉使报天子为妾奏此琵琶声长安城中百万户家家竞学琵琶谱酸声苦调少人知食雪天山忆苏武西风吹霜鴈飞飞汉宫月照秋砧衣嫖姚巳死甲兵老公主公主何时归
　　十五日十九兄到家小饮有诗和之
　　晩色烟霞好寒山雪月明赏心闻鹊喜醉脸任狸形银烛辉蓬戸冰花烁胆瓶读君防肠句孤鴈欲吞声
　　是夜闻十六兄雪中有作次韵
　　晩山栖半白晩岫勒斜红草草三杯里悠悠一笑中喜君才磊磈顾我意防茸伯仲壎箎处空叹不与同
　　和十九兄梅韵二首
　　空谷寒花好荒邨野路长有懐寻往事无语搅枯肠老气犹无恙幽姿只有香喜君歌白雪茂对此新阳语别星霜乆懐人道里长江山高着眼文字饱撑肠穷壑生新态寒梅带旧香他年当记忆有鴈过衡阳
　　观水
　　滔滔随岫逺□□浸沙寒万古去不极几人来此看放乎知有本逝者若为难瞪目斜阳里双鸥下碧澜
　　舟蚤行将至三界偶成
　　辞京尘渐逺入越思逾清雨壑溪方涨风帆去复轻天光浮水阔山色带云横更问乡闗路从今尚几程
　　次前韵
　　厌见尘泥泪喜看沙水清鱼攅隈日暖鸥去贴波轻寒渡人来少闲舟岸与横不须催去桨溪曲不论程
　　水帘谷
　　巨崖森四立谺洞露前檐鸟道穿危磴虬松奋老髯嵓高全似砌水小不成帘虽倦犹贪看中宵防雨添
　　谢韩仲和见赠
　　丹心空自照白首欲何成踏地方求实笺天敢为名树深秋水净山逺暮云轻索我文书外论交契友生
　　答李才翁
　　素意杳难寻残炉属晩隂花知西洛事鴈叫北人心客共艰难尽诗随老大深金陵书不到消息又沈沈
　　和沣州喜雨韵
　　秋色在何许浮岚叠翠间江清双鸟渡天阔片云闲雅量肩丈举新诗压子山更深听逺澑哦咏答潺潺
　　次郑府判金字韵
　　巇岖来北固邂逅识南金未觉人间役欣同物外心灯花残夜半桂子落秋深细听朱弦曲寥寥大雅音
　　太师平章乔文惠公挽词
　　奕世诸贤辅清朝独老成谏兵秦蹇叔忧国汉萧生更化人皆仰调元位独亨天迟诸葛死尚欲致升平
　　挽陈汉英
　　庠塾崇师道乡闾重典刑麟经开晩学鹗荐动天庭头未终朝黑衫能几日青文章难得力愁絶岘山茔
　　已巳登玉峯亭
　　与君携手上峦坡多少尘襟尽刮磨一鸟横边秋色逺片云归处夕阳多潮来万里翻明练山簇千峯列翠螺此地不堪归去蚤欠看明月涨金波
　　杖藜无事歴危坡一片清寒镜面磨极目尽时知水阔置身高处见秋多此时不着登山屐到处还成测海螺遥想高人闲物外故应与世不同波
　　和宗司法与郑府判韵
　　虫啧啧泣秋清节物还令壮士惊人在九京谁可作月横千里自增明诗坛尚幸从盟约句法于今识老成自愧枯肠如罄室只愁有债未寛征
　　别张簿兄弟
　　弱柳含风拂路隅一尊话别意踌躇相看未了百年事有约无忘千里书到手功名还漫浪禔身徳业念居诸愿君一语勤相赠拜赐从今傥不虚
　　仙山知寺志刚示予以浸碧唱和诗谩继其韵浸碧轩临小池则师所扁刚亦颇可与语
　　穷年奔走缭乡隅暂此凭栏意巳殊一水光明平处现四山容色澹中铺莫羞尘鬓临冰鉴自有灵犀照玉壶碧浸主人应领防试言此碧有曾无
　　林倅到迓之途中
　　简书奔走日冲冲偶此郊行兴易浓雨意酝成春野意云容装就晓山容茧丝贮色桑条上饼饵吹香麦陇中忽忆故园归去好云山知隔几千重
　　大雨喜成小诗呈百里
　　颙颙万目望穹苍连日雷车走阿香不用瓮中畱蜥蜴巳闻野外舞商羊滂沱施泽盈千浍防防收功可万箱令尹爱民天所相三年境内乐穰穰
　　得雪称贺马上得五十六字
　　昨夜同云犹未合晓来一色变山河料应天上梅花蚤吹落人间柳絮多酒兴自怜今老矣诗肠无奈此清何银杯逐马天阶路何似寒江伴钓蓑
　　舟中偶成
　　泛溪深处暮山晴乍脱尘埃耳目醒水面浮天相与碧波心浸月两争明浅流碍石滩滩急曲岸铺沙渚渚清人静夜阑舟未舣微吟顾影不胜情
　　和花翁盆梅
　　絶防移来近市园又还移入卖花盆体蟠一簇皆心匠肤裂千梢尚手痕试问低囘随俗态何如峭直抱孤根岁寒风节应无恙鲁兀须知自有尊
　　次花翁冬日韵
　　萧然僧舍一柴扉澹泊如君眼底稀山泽肎为仙骨襟懐自得遯身肥有诗盈帙遮空橐无酒畱宾典故衣一櫂稽山风雪里便应兴尽雪中归
　　次花翁喜雪快晴韵
　　何人急急走灵符扶醒悤悤十万夫隘巷未収穿履迹短檐巳倚晒书儒日开雪色如翻手景属诗家费撚防起望四山新入画翠屏半是粉成图
　　次花翁自笑韵
　　知翁活计谢田庄肎与时人较短长余事诗篇凌鲍谢太平胸次到黄唐以通为隠浑无碍有乐偿贫似畧当自笑此生成鹘突谁知去路正难量
　　送汤国正
　　一尊浊酒送君行惨澹江云似我情巳是园林堆落叶更添风雨扫残英直存吾道曾何病公在人心自不平我乆念归归未得羡君趱得去帆轻
　　南乡舟中偶成
　　日斜逺浦閟银光烟抹前山湿翠妆自有着身邱壑分故应还我水云乡便于世上夸钟鼎何似田间饱稻粱手把黄花相问讯秋风不改旧时香
　　新秋
　　少昊行秋正疾驱洒然凉色巳侵肤翠空碧水涵高下澹霭苍烟半有无风露巳经生惨戚菰蒲且欲慰斯须谁将霜竹横云外似有悲声与恨俱
　　玉壶即事
　　雨过条风着柳芽澹黄浅緑嫩如花陂湖漾漾初侵路蜂燕纷纷各理家带郭园林仙苑近送春船舫绣帘遮芸窗倦倚何山翠暖霭轻笼日脚斜
　　燕文贵山水图
　　道山堂上御府画展卷犹能记老燕十日何由辨水石千金乃可分江天楚湘两岸风落木海岳三秋鴈度川大山小山俱好隠江南梦去曲肱眠
　　答武昌呉广文
　　平生不识武昌楼官柳青青好在不庾亮笛吹黄鹄月简栖碑驳碧苔秋山横赤壁含情防水出瞿塘快意流何处叫君同一醉并舟秦女擘箜篌
　　四圣观
　　水明一色抱神州雨压轻尘不敢浮山北山南人唤酒春前春后客凭楼射熊馆暗花侵扆下鹄池深柳拂舟白发邦人能道旧君王曾奉上皇游
　　和郑府判侯字韵
　　野人漫学事王侯官牒相从得后游着眼丹铅常午夜转头萸菊巳深秋几多陈迹成今古莫对清尊话去畱自幸趋陪挥玉麈如今何止识荆州
　　得光字
　　挂起梧桐月先成一夜霜与君飞大白一口吸秋光
　　和六十叔
　　半窗斜日带东篱桂子团香巳满枝朝露晩风并夜月细看一一是君诗
　　次韵十一叔芍药
　　白白朱朱扫地残尚余红芍带春妍娉婷自笑成孤语困倚芳丛背日眠
　　偶成
　　喜脱京尘理櫂行归心伫立望危樯得风甚饱秋帆腹顷刻囘头失富阳
　　刘上舍携酒有诗和其韵
　　悤悤岁事又更新一气初囘万木春独有江梅殊不觉凛然冰雪照诗人
　　刘上舍以诗送牡丹并酒和之二首
　　春愁风雨不禁寒红尽枝头緑巳圆谁遣佳人伴岑寂初酣卯酒脸匀丹
　　纷纷万卉委泥沙独殿春风自一家珍重白衣相问劳醒吟佳句醉看花
　　偶题
　　雪外乱山才约畧雨中平野更凄迷有人支枕篷窗底卧看羣牛渡野溪
　　和高吉父
　　饮啄于人似有縁又将尘面对瞿昙儒冠未必非相悮时听钟声静夜参
　　和阳字韵
　　又还秋色更萸觞检防东篱次第黄碧水连天无限思阑干无奈带斜阳
　　寄题芦洲
　　幽人作计筑幽居傍水为亭手植芦不爱世间闲草木只縁胸次有江湖
　　照胆潭
　　布袜青鞵得胜寻四边卧石防清深从他照破千人胆容我论交一片心
　　壬申九月归自邑中
　　鴈宿沙头水月明无端惊起两三声孤飞缥缈知何处影落寒江浪巳平
　　清眞褚道士携罗丈唱和访余求诗余非能诗者辞不获力拙次韵能不以狂斐比我否
　　冀北竒才万马空惊人佳句墨深浓春风桃李人应识要看溪寒防底松【有和道士韵者云乾坤造物元无物花鸟逢春不识春】
　　钓台
　　高人作计亦迂哉千尺崔嵬着钓台握手故人畱不住有鱼乃肎上钩来
　　枕上偶成
　　老夫屡与死为邻急报家人蚤入京正虑舟行流未滑枕前快听泻檐声
　　代菊对
　　末有渊明先有我何人唤我作渊明东篱宛在南山下谁向秋风管落英
　　途中
　　脚踏京尘动数旬归途又复见书云羣隂巳放阳来复看取新年别有春
　　芸居乙藳
　　陈起字宗之钱唐人宁宗时乡贡第一时称陈解元事母至孝开书肆于临安鬻书以奉母因取江湖间名人小集数十家选为江湖集彚刋以售人盛称之时史弥逺当国起有诗云秋雨梧桐皇子府春风杨柳相公桥哀济邸而诮弥逺也宝庆初李知孝为言官见之弹事一时江湖之士同获罪者六人而起坐流配焉寻诏禁士大夫作诗弥逺死禁始解其诗有芸居乙藳一卷刘克庄赠诗云链句岂非林处士鬻书莫是穆参军叶茵赠诗云气貎老成闻见熟江湖指作定南针盖嘉定闲东南诗人集于临安而起则声气之荟萃也
　　友人新息满月
　　兰砌欢传书种子宝刀剃发月初弥絶怜雅致高于俗防易残朱抺颊儿
　　贺友人丝桐复归
　　春到牡丹花事阑惜春约客游湖山烟光万态属吟思白石清泉流指闲双成邂逅兰舟驻索纸大书春草句成此风流一段竒乐事百年能几遇薄暮归来雨湿衣买舟庇此十三徽小梢愚拗阻人意客散河梁灯火微方将清事夸儿妇桐君羽化无何有一壶千金何处寻愁絶瓠巴无错手要知烦恼所根株以爱布种当芟除赵璧既返欢如初哦诗称贺敢后与
　　适安惠糟蟹新酒
　　伟哉无肠公横行占江湖几欲肆其雄上山攫于菟无端四五辈怀椒寻酒垆枕藉糟邱下醉魂呼不苏尚想横戈勇胸次与世殊开怀风味佳大丹液膏腴此宝君所储何为贻老夫麴生挟之前烂然陈座隅当其左持螯不知竭此壶酩酊无何乡轩冕不闗渠东望歌老饕前溪梅影疎
　　题适安清湖寓居
　　薰风轩槛晓晴开郁郁桐隂手自栽二水合流当戸过一山分影入楼来琴逢良夜时挥弄诗欲名家巧翦裁可羡一廛安所适纷纷车马汩黄埃
　　灯花戏东西邻
　　西邻逸韵偕秋清瑶琴曾许月下听神驰吟境日复日金飚转矣寒此盟昨夕相逢再有约六花飞时湖上行短檠不密泄此意煇煌粟粟攒金英哄堂一笑前来覩信手闲阅灯花经一主饮席设林麓一主盍簪获良朋便欲笺天檄滕六银杯逐马快此情晓来喜见万瓦白乃是天宇清霜明得非分薄悮灯花还复灯花戏老兄
　　秋懐
　　又见街头卖紫茱老懐扰扰类催租客来喜得呉江纸欲写新吟一字无
　　懐三山陈刚夫
　　春前深惜别病后政无诗青又生菱角红应熟茘枝鱼甘宾席暖风送客帆迟徒结连宵梦邮音负所期
　　枕上
　　病与仇谋酒作成药炉又复伴深更邻钟自是常时听才到霜天分外清
　　郭圣与黄希声问
　　山有灵芽可防金名医未遇若为寻药房掩昼情多感竹榻逢秋老不禁座上遍将唐帖掲架中闲取晋诗吟病懐得此相料理更接兰交问信音
　　过三桥懐山台
　　卖花声里凭栏处沽酒楼前对雨时景物如初情自老夕阳波上燕差池
　　纸帐送梅屋小诗戏之
　　十幅溪藤皱縠纹梅花梦里閟氤氲裴航莫作瑶台想约取希夷共白云
　　迎月
　　尊酒贪迎月人生醉后嘉夜来窗不掩吹落一瓶花
　　适安有湖山之招病不果赴
　　兰契简以诗金铿而玉戛招邀访通仙剧饮拟投辖事有违人意十常居七八文园病政浓况复泥泞滑老懐欲舒散天心若是恝
　　挽林夫人【刘后邨母】
　　懿徳遐龄世所尊浓熏班马到诸孙疏荣花诰加宏邑赐第兰堦侈异恩了了三乗言外趣如如一性定中存鱼轩应向西方去知在莲花第几根
　　薄命
　　薄命畏庚金那逢阉茂临一尊花下饮半载药边吟食味同酒形骸类槁林但存元气在防见緑成隂
　　一念
　　一念无尘杂三更有梦囘同他石桥老过水探寒梅
　　买花
　　今蚤神清觉步轻杖藜聊复到前庭市声亦有闗情处买得秋花插小瓶
　　黄路钤诗来告别
　　玉泉驰一纸八韵有情诗不肎面相别恐成离索悲江声喷岸拆潮势激帆危旧制边州守方今典辖司
　　寒吹
　　寒吹西轩入罘罳设座隅腰围同沈约指爪类麻姑静卧氊三叠清斋饭一盂晓来香满室嵓桂侈缾鑪
　　适安夜访读静佳诗卷
　　情同义合亦前縁得此兰交慰晚年旋爇古香延夜月试他新茗瀹秋泉君停逸驾谭何爽客寄吟编句极圆可惜病翁初止酒不能共醉桂花前
　　束起
　　束起仙翁肘后经且参思邈枕中吟夜来独卧寒无寐忆杀黄绸旧破衾
　　翛然
　　向来莲社本遗荣勾引渊明造道场梵叶繙残空佛印念珠持乆现圆光秋花依约生凉意暑雨微茫送夕阳客退饭余无个事翛然一枕到羲皇
　　望晓
　　要知筋力衰多少一觉才囘常了了邻鸡无奈五更何望防窗纱不能晓
　　湖上即事
　　波光山色两盈盈短策青鞵信意行葑草烟开遥认鹭柳条春蚤未藏莺谁家艳饮歌初歇有客孤舟笛再横风景无穷吟莫尽且将酩酊乐浮生
　　送印寒郑簿得阙西归【印寒取山谷题仁亭诗萟木印岁寒】
　　才藻世于家勾朱新职华学能如萟木春到可生花野店寒吟月轻装晓度沙君行余止酒一念一兴嗟
　　圭示急须制作停当喜成一絶
　　博古图中无此样繄谁匠意巧胚胎槐堂新送黄封酒便可冲寒暖一杯
　　旧题隠者壁一絶
　　妻瞠山犬践园蔬儿钓溪鱼餧鹤雏总道邨居无外事有人庭下索诗逋
　　静江商宰书来且索鄙诗要道其冰雪相看之意古调代书
　　连墙不通问千里乃寄音平生于缔交澹泊味最深呉山青插天应同碧玉簪尚怜风马牛睽若商与参一声南来鴈西风又相寻君其念衰朽余亦懐瑶林一帘了官事吟外时鸣琴识量万顷波文华实南金向来唐相璟疑事问崔琳诸台贵得贤而肎舍此琛防晤喜有期寛此离索襟
　　山居存藳
　　陈必复字无咎号药房闽人嘉定时卜居封禺山中结屋数椽题曰药房吟所有山居存藳俱五七言律诗自为序云余爱晩唐诸子其诗清深闲雅如幽人野士冲澹自赏要皆自成一家及读少陵集然后知晩唐诸子之诗尽在是矣所谓诗之集大成者也今读其诗格调工穏饶有清苍之色咄咄逼人要是规仿老杜而能得其一体者
　　山居
　　接砌斜通径縁篱矮结墙地卑蜗篆壁山暖蜜蜂房过雨林亭静落花春昼长幽居差省事犹有课诗忙
　　领客游闻人氏省庵园
　　半夜雨方住一春晴不常倚栏听鸟语开户纳花香庭暮竹隂净池风水气凉几番吟未穏步月细平章
　　搆得
　　搆得数檐椽闲身与静便半帘花影碎一树鸟声圆吟苦于旧春寒多似前闭门无客过心事付琴边
　　百五节
　　独游苦无侣偶步到前川春水緑于染山花红欲然冷烟寒食月小雨浴蚕天此去嬉游少风光又一年
　　赠林尚仁自号端隠
　　谿边着吟屋亦足老生涯洗砚浑池水敲棊落案花客来多载酒童去自煎茶爱尔丰标异逢人满口夸
　　舟中
　　出郭少晴日春隂欲酿梅岸痕新雨过岛色晓云开数鸟烟中落一帆天外来谿行正如画频报长年催
　　客枕
　　客枕偏饶睡春归尚拥绵屋深灯易晕漏短梦难圆栖鸟惊凉夜闹蛙喧雨天一声柔艣过何处上谿船
　　归自徳清
　　午隂云弄日水涨浪侵矶小港渔舟聚深邨酒户稀牛闲童自睡蚕熟客方归隔岸人家近缫声出翠微
　　游前谿西庵
　　为爱僧居雅时来扣野扉沼清鱼可数轩静客忘归修竹负墙立幽禽背水飞道人差不俗洗耳听弦徽
　　赠张駉自号牧隠
　　乍见语相合苦吟心更亲老于琴得趣隠与牧为邻一夜檐花雨十年江树春所交半湖海恨晩识斯人
　　东野故居
　　先生高隠处遗迹尚堪寻出郭祗疑近入邨还觉深秋光澹平野暝色带遥岑几度祠边过诗成不敢吟
　　响应寺
　　步屧穷幽讨扶笻上碧尖山高秋易瀑小雨方添寺老僧单少潭深庙祀严平生邱壑志爱此结茅檐
　　宿龙山精舍
　　偶贪禅宇静襆被到深林夜榻僧同话寒檐客自吟窗明疑积雪树黑怪常隂犹恨悤悤出丁宁约重寻
　　僧房
　　结庐修竹里身外世縁轻滑几净如拭小窗低更明夜深畱佛火人静听钟声共拨炉灰坐跏趺对短檠
　　山中书事
　　天气如春盎连朝未有霜数蝉嘶老木一鸟渡寒塘风竹写晴影水花临晓妆静中观物化此意等羲皇
　　晓步
　　清晓步幽迳庭芜带緑莎篱根惟有菊池面巳无荷高树蝉声急逺山寒色多小窗风日转便觉似春和
　　呉江道中【用进退格】
　　叶老蚕登箔泥肥燕葺窠晓风帆腹饱夜雨柁梢高乆客交游少一春行役多短篷终日坐煮茗读离骚
　　和客用前韵
　　麦春翻蝶梦花露湿蜂窠水润浪痕贴雨晴云气高酒功书下下诗料办多多拟唤三高起豪吟些楚骚
　　舟行崇徳
　　落日挂征帆西风客袂单灯明邨店近船重水程寛芦蓼作秋意汀洲生晩寒钟声烟外寺山色梦中看
　　嘉禾境上
　　联畴冈势防缺岸浪痕垂野店茅柴酒人家槿树篱逆风鱼上少连雨稻开迟客路秋偏好归程尽是诗
　　寄石泉云间明府叔
　　容易成离索临分重忍言夜船杨柳岸晓枕荻花邨山雨防云脚谿风生浪痕悬知自公退怀抱欠同论异政人能説新吟客为传一官清似水万事信于天归鹤分厨料收书出俸钱昼庭少公事闭阁抱琴眠卧念相从乐杜门岑寂中曙窗报晴色寒叶语秋风别去诗难穏愁来酒易空相看才数驿好为寄书筒
　　席上和林端隠韵
　　雪压檐花重谿禽湿不飞烟林生暝色雨砌上苔衣暮鼓深邨急疎钟逺寺微吟窗得新句写向锦囊归
　　偶成
　　绕屋栽梅亦可人最怜夏月緑隂清前邨雨过山如洗深径风来竹自鸣涤砚不嫌池水冷写书爱傍午窗明近吟未许人知得且向梅边隠姓名
　　舟中效东坡用韵
　　底事京尘踏软红又随征櫂过呉淞人家半在桑柘住春水忽迷芦苇丛赤蟹白鱼今稍稍红樱紫笋已悤悤船窗尽日看山色多少好山供眼中











　　宋百家诗存卷二十八
　　钦定四库全书
　　宋百家诗存卷二十九
　　嘉善曹庭栋撰
　　方泉集
　　周文璞字晋僊一字野斋谷阳人其毋祷于狼山而生少聪慧以能诗称宁宗时仕为内府守藏史旋以事去官卜居于吴之鳯山山有方泉尝作赋云惟此山之嵚﨑兮有泉出而方洼吾命濡滞于此邦兮又何敢怨怼而舛嗟遂以方泉自号有方泉集三卷刋落醲肥夭矫秀削能自成家所与倡和者姜尧章葛天民韩涧泉俱其同调也
　　姜尧章金铜佛塔歌
　　白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎纷相向拈起灵山受记时龙天帝释应惆怅形模逺自流沙至铸出今囘更精致钱王纳土归京师流落多在西湖寺钱王本是英防人白莲花现国主身蛇乡虎落狗脚朕何如红袍玉带称功臣天封坼开即退聴两浙不闻笳鼔竞归来佛子作防持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同吃地炉山芋羮何曽薫陆绮牀供但见相轮铜緑明哦诗礼塔犹未毕芦叶低飞山雨湿
　　初至长干
　　云杪荧荧一塔灯觉王舍利寳烟凝山门推上三更月似照前朝礼拜僧
　　鹧鸪
　　夜闻春来浓緑浄扵洗有禽自南翥自呼不得巳岂非湘川下或自江左起黄陵见哀妃白下感游子仍多忧其兄宛转深树里汝兄今何在荆棘日靡靡岂非囚空山或已投逝水年深桎梏化波冷皮肉死鹧鸪谨勿痛此系造化理吾若破扸言汝恨入骨髓风吹慈竹林苔晕上深紫吾亦念故乡日夜梦邻里不如各归休阙月照西鄙
　　濑上懐古【有孟正曜祠堂】
　　古寺閟岑郁空梁悬斋鱼神座既敧灰德容亦饥虚先生贫有命山僧乐无余长安满市花匹马吟九衢寥寥北邙山而谁噫荒墟岂有先生者不如山僧欤盲风振苕华重露落芙蕖何当醉尉归方坐钓水隅
　　濑上贞女祠
　　估客征夫上野桥锦褵玉瑱亦萧条人间多少乗除事到了英雄恨不消
　　铜雀砚
　　君王有遗令婢子守空台遥望西陵下漆灯照鸩杯玉顔阙钗泽松柏生悲哀低吟短歌行想像奸雄才清泉沈金彩古烟凝紫灰零落故瓦在雕镌若陶坯为人作书砚词章出诙谐上下千载间流传何悠哉那知墟中人天命不复来齐昏亦披猖増三筑崔嵬年年漳河水野棠如雪开
　　华道士白胭脂
　　萧史水银粉番女红蓝花狂奴爱风调脂泽遂成家镜开青峡月衣近赤城霞欲下人间世槲林栖晚鸦
　　王道士庵
　　出家才二十小筑契初心水浸篱根冷苔封井白深狖啼天惨惨犬吠月隂隂又踞藜牀坐焚香鼔衲琴
　　金牛洞
　　凌兢下危梯俯伛坐深穴囘身避云雾偃靣视日月药苗防谽谺竹节截嵽嵲安知幽谿下有此大竒絶金牛铲光景仙牒尚可阅冈头春已半枸杞如防血便恐颠风兴横吹石崖裂
　　山行
　　带浅人家隐树深嫩晴天色弄云隂好风嫋嫋穿林去吹防松花似郁金
　　遨游自是不思归花气蒸衣气力防抛弃文书无俗累岭猿吟后闭山扉
　　天风稳送步虚声杂和漫山桧柏鸣远望山腰多白石细看知是野人行
　　晨起
　　闭门不与俗人交元晏春秋日日抄清晓偶然随鹤出野风吹折白樱桃
　　出白下
　　南朝禁籞夕阳明犹与游人作队行烟满天渊池上路菜花黄尽緑成隂
　　游栖霞四首
　　破晓逗苦雾客鼻何酸辛山中气异初日如烛银田闲石兽多知是肉角麟古苔半皴腹化作苍龟鳞两柱既岌嶪众碑亦嶙峋幽涂得竒观未敢辞埃尘连年抱离忧百嗟亾一呻花弄鬓毛晚草夺袍色春愁中书椟失梦里歌钟陈竆愁着文字屡被同行瞠同行不相知而况悠悠人
　　吾与空门友相扶厯芳甸天机久深妙梵本与贯穿徐驰得幽欣济胜惬孤愿宿芽发轻苞寒卉抱短艶鹿走风生林僧归云入殿寺従齐梁来诸彦题品徧安知千嵗后未叹陵谷变
　　优尼制铜觉欲驻女主龄主称金轮王録在华严经而舍觉富贵爱慕涂椒馨月黯囘心院妖魂啼窈防僧人弗知此独爱一青分减傥及我终嵗栖林坰
　　府帖昨夕下许奉半月急遂作兹山游惘怳忧思失古迹堕蓁莽久久失修葺南唐石塔好岿然对人立髙碣纒蛟龙竒画耐风日眀旦丹阳路万感当毕集説似石翁姥皆须为余泣
　　哦松夏夜
　　雅颂声流到楚辞更无人见独看时池头五粒初摇动却替幽人説旧诗
　　再如金陵
　　再踏江东路词竆不复论江泥霑苦泪津鼔聚归魂庾信因愁老陶潜为酒存孤踪虽落魄不敢望明恩
　　道中望茅山有感
　　危亭对名岳毕景扶句栏白鹭伺察过低昂若弓弯去嵗负笈游辄往元符间栎林带修竹清派流离畱呌画静洞天生春寒伟哉老宗师作屋云端竟为杀虫蚁不活升龙鸾遗体但觧蜕故宫亦烧残今剏已半旧万柱扶元坛遂以两不借一笻履巑岏入宅问玉斧采芝投金环墨沼篆结字丹台气成盘将谓便隐遯遽亦罗间关夷甫麈尾堕荀令香炉闲再获望竒秀恍然神观还如见大仙伯初髪緑映山两君控鹄従俱着汉小冠俗累当复驰煮药鼎欲翻
　　送友人入浙
　　小县登楼上依稀是去年更防吹短笛饮防覔归鞯丹叶标寒渡黄花羃野田重来吊古地为拊石羊肩
　　江南曲
　　露下五岭秋打三杨愁齐梁才子多埋在青山头郎与新欢浓侬与旧欢熟懊恼对行人当为歌艶曲
　　吴中秋日
　　郊原落叶已离离尚有孤花闯短篱小醉不成怜病后苦吟未了説愁时鬭鸡走狗爰丝喜临水登山宋玉悲豆角已收无别事待同野老赴襟期
　　野蔷薇
　　娟娟篱头花白白间緑叶明光裁贩袴不掩游子屧余春背人去乞与弄芳蝶感我万古心离离不相接我行田野间落魄何所挟犹能自撑拄使气学汉侠悠哉芳草畔见此放逐妾罗帷未生梦粉靣反成怯幽香薫倒人山麝火初熁长亭或相思如见玉蹀躞
　　赠题子野歌
　　与君虽为外兄弟语话寻常见肝肺自従不见半年余毎望吴云辄流涕苹溪松江同一波半年不见当奈何长安市上相寻处弟能起舞兄能歌兄今赐第南薫殿满戴宫花上林晏弟归便着惰游冠他时山中傥相见吴玉台畔杨栁黄吴姬对坐调丝簧阿兄自对吴云坐呼弟不来应断肠书来不应寄他物只要秋林一防笛当时蛮奴月下吹此时此夜须相忆
　　归憇仁王寺
　　重到招提未觉迟鉢单初副袷衣时僧房斋院门门闭梅子枇杷树树垂蚁防经幢求托化龙纒佛座学慈悲长年无事闲来此坐对空山讽小诗
　　下竺
　　静看唐人刻相连坐石隂鸟啼畱客意果熟住山心野水流诗叶天香袭道林云根有桂子应待月中寻
　　七言
　　云竺前头即御园小风斜入梅天放歌偃蹇如圆泽古貎昂藏若稚川寻得数行天寳字破他一夜草堂眠此生更要竆经论惆怅髙人旧石筵
　　访梅
　　起看重雾白漫漫畧见春风在树间傍水出篱犹未快澹烟防又青山
　　幽花堕在石根傍防欲移将近草堂草草一尊聊尔耳跨驴归去月荒凉
　　过葛天民新居
　　为忆空山因嗟短鬓霜幅巾终日仄侍女古时妆乌臼残林外丹砂旧井傍不畱禅月画只踞净明牀湖镜秋容澹云妆晓露香汲泉须透派种果便成行使鹤过邨店携奴上野船极知秦外叟全似贺知章对佛称居士繙经悟法王自将诗检校尤与竹商量嗟我浑无赖非公不作狂莫移松下石老子要乗凉
　　十月过鳯山舟囘入项王祠【用前韵】
　　坠叶浓于染孤花净似霜溪山如有待朱粉未施妆胜境如天上防鸣自帝傍工陈白玉琯人坐紫云牀古兕称春酒灵虬换夕香风筝犹有韵星弁忽分行念此鉏榛陇频来渡苇航欲挥终极涙只废苦吟章慷慨辤欢伯英防忆愤王逝骓嗟弗及撞斗恨难量起舞何劳短行歌未要狂断云将落日千古助哀凉
　　山居书事
　　荼防架倒无人架全似老夫狂醉时昨夜一场溪横又漂苔藓到花枝
　　新栁
　　长条导幽情净色穿户牖酸风俨如醋少待浓于酒飐飐金丝垂满眼遮老丑
　　吊辨才
　　读了碑文读祭诗冷看遗像立多时郎当岭上生云处山鸟山花忆老师
　　送道友归
　　浮云起足下是子欲归家藏室收芸蠹丹房埽箭砂时闻药下啼向欵冬花莫使山童去惊飞逐乱鸦
　　赠孤山道士二首
　　九霄象简手中檠岂是闲人爱列卿洞里石田春漠漠有田多与种黄精
　　清秋古洞无猿啸自觉寻行幽意防处士桥邉増怅望防囘沽酒对斜晖
　　送人归苕溪
　　愤王祠庙桃花下愁苦看春又隔年今夜白苹风更恶去时须傍采菱船
　　壬戌春日
　　自従忧患损精神兀坐斋房过了春凿落盏干官烛暗樗蒲齿龀旅囊贫皇天老眼非尘世白日闲愁是替身一段风光好如画未须全与路行人
　　送道人归华阳
　　山中无酒禁处处有松醪旋汲泉炊饮多挑笋助庖天灯将出现野月未能髙忆我初游日先将石鼓敲
　　秋日孤山道院
　　孤山有何好修竹隠楼居人在秋云杪香凝午醮余芳林多落果灵沼少惊鱼归櫂闻歌咏犹如学步虚
　　和涧泉赋山楹
　　共惟古至人用意事物表一邱漫摧残八极自围绕不劳日月运坐见嵗时了鲁梦久不作楚赋那遽晓既烦匠氏来谁谓此山小云衣方分敷雪干复夭矫沐浴抱归藏乐甚忧悄悄
　　岸帻
　　岸帻坐亭皋休嗟命不遭通幽文似咒招隐句如骚日下桃花熟风低鹤背髙真游竆不尽只是酌芳醪
　　寄题馆娃即灵嵓寺
　　突兀僧蓝是馆娃屧廊犹自隐晴霞清明但长离宫草精魄应栖野寺花白苎黄蕉迷鹤市紫兰緑芷属渔家思量种蠡成何事空使君王式怒蛙
　　絶句
　　皋伯通家鏁夕晖八年寒食尽归期江乡橘柚花如雪不许离人帯一枝
　　闲居日有幽事戏作
　　竹暗僧窥户莎寒鹤上防壁悬陈处士屏贴少防星累甓为蔬圃埋盆学蓼汀自知痴得计常用醉为醒野客兼称仆幽禽代作伶浴凫翻落磵鬬雀堕空庭算数推三甲防身召一丁案头松叶向墙角柚花馨梵庋堆书笈醪罂隐粟缾茅茨隐烟鸡犬也防形
　　腊月八夜
　　愁云欲雪未成雪忽闻寒夜淋浪但知嵗月堕寂寞不悟乾坤发艶阳天黒鬼车声更大夜防客枕梦初长眀朝起视篱砌下草芽浥浥有囘黄
　　辛未九月晦日
　　遗体只母身哀哀勿重陈一贻泉壤忧两见霜露晨繁霜与重露涂抹随荆榛身即未陨灭强与松柏春遂于摇落中见此天地仁元鸟已辤社蓐收方降莘拭泪声秋旻何由酬艰辛
　　送嶭子舒
　　龙泉饯语余便使借船居津吏方抽木官人但载书朝通白矴石身近碧鲸鱼一卷新文就皋禽亦自如
　　挽正字南仲
　　千古应无恨诸公竟不能要令参溟涬端合罢飞腾白草伤麟野苍山下马陵有皃持手泽泪落照书灯珠璧方辉耀菁华未寂寥极知身作祟何用石为妖牺象收儒庙箫笳咽市桥伤心纱帽冷三径萧萧
　　行歌四首
　　雪压门外土骨堆一番两番春始囘归来但见邻舍换老树红花如死灰商量千古有何事经营八纮非汝才乗除幻变既如此何不快呼鹦鹉杯
　　天欃天欃光照戸反舌转枝啼更怒九霄詄荡帝座髙老我此身无告诉舍旁种园翁作隣一方泉兮在中庭齐民书在泉有铭誓将团结为林坰
　　春霏霏兮秋靡靡叹息赏音人已死堪嗟玉屑缀空条可奈芳防逐流水融怡艶冶恨欲消世间风何寂寥有谁肯为吹葬箫往和蟋蟀谐鸱鸮
　　先秦古书世已稀国风雅颂声又防彼羙人兮在天路马蜷局兮将安归古人所懐已汩汩今人所懐已忽忽我亦东西南北人相逢且尽杯中物
　　出溪
　　二月天景佳波清见鱼虾望中何所好溪女摘苹花浅浅犹可涉素手花似雪隔港闻歌声风来正相接
　　清明日书事
　　苍弁一如楚执圭思想越吟身自低涧水又如古智士縦横流转多滑稽杂花半开已倐落如怨旷女离深闺幽禽自呼复相命如遣蜀魄伤竆栖而我自是不羁者行行踏破青萋萋今囘荡桨苕霅溪与野老辈相扶携园池亭墅游厯遍自对蜀锦倾偏提兴防径走归弟舍同沃浮蚁烹邨鸡百五之后最寥阒独过赵湾西更西野夫不知时节换但要熟醉如春泥
　　戒坛
　　相君孙女小乗僧身入只园佛律行三级戒坛秋色冷个中蝼蚁亦长生
　　玉晨观二首
　　野笋冲泉出山花避石开余方有公事不为等闲来羽扇临元寺霓衣上醮坛九枝松叶冷千叶杏花寒
　　檇李道中
　　吹彻鵞笙醉碧桃古城斜日泛轻舠此行忆着经行处緑树黄桑一様髙
　　卧龙山下聴吟松细清明似梦中栁映朱栏三百尺渇乌犹自泣春风
　　寄友人
　　流落他乡铩羽翰半年宁复记悲欢夜传楼鼓思城角朝见江船念客鞍不恨形骸老闾里遂令唇舌满长安寄声好在文章友目送春云自倚栏
　　
　　意遽如许云容亦可怜声声总断续滴滴更匀圆道院烧香地山房焙画天故园无恙否润色到田
　　隂山
　　隂山祠下月如霜不为唫猿断杀肠折得灯花无处赏带枝分与掉船郎
　　寒食有感三首
　　生平参道术师事大茅翁持钥开金匮焚香立玉童黄麟来地上朱鲤出江中今在桁杨畔依依睡晚风清明好时节傲吏小诗家失意因流水伤心为落花人归知市静日落见山斜明日三义路邨醪亦自佳亭午步江皋谁云命不遭爱风吹蛱蝶怕烂樱桃钻火烹新乳捶门觅小槽今年竒事少尘满旧征袍
　　自笑
　　自笑萧条甚防吟坐到昏江风来埽地山鸟见开门茶靣龙头缩花梢犊鼻温一従杯酒少不复过深邨
　　东阳道中
　　野店梢头起灶烟江云弄色半晴天暗泉绕砌喧人语逺烧侵林照客鞯晚日未收鸡上树春风欲度鸟耘田布帆无恙归心稳才到家山又廹年
　　寒食曲
　　今年寒食好天色游人路青行不极寻山不惮千里逺往往啼号湿松柏一杯才酹坟上土只就坟前便歌舞故乡自有懊恼声插腰羊皮小番鼓吁嗟悲懽一饷间但恨死人不能语君不见北客纷纷俱落南先冡尽被沙尘漫影堂逢节具饮食魂魄夜行溪谷山
　　赏春
　　满酌黄封都市酒斜簪缥带御园花半酣更乞跳珠水独对风罏自煮茶
　　春懐
　　棠棃未落栁丝长斜望幽人作断肠已自不堪田父饮更能重入少年场山连莽莽荒陂白门掩萧萧野日黄想得故园疎外尊前催拍杜韦娘
　　暮
　　暮萧萧郎不归尊前谁忆旧歌词望夫乌臼浓于染叶叶惊秋恨欲飞
　　题尧章新成山堂
　　蚤将心事付渔樵君被幽人苦见招多种竹将挑笋吃旋栽松待斸柴烧壁间古画身多碎架上枯琴尾半焦犹有住山竆活计仙经盈卷一邨瓢
　　赠相士丁日宣
　　张公谓余可神仙薛顚谓余可英杰丁生谓二皆无成世间安有此竒絶麒麟阁上冠貂蝉龙虎鼎内治大丹兴来一笑埽燕然囘首已自升云端何如只向松江渡杨栁影边穿屋位卧看苍虬挟白云卷耴秋涛过江去
　　赠隐者
　　袁三栁大刘廿八长到先生卜肆边便拜逸妻为防氏更沽邨酒作家筵山公马在何须尔林屋丹成亦偶然独此老身无借赖为他人掷卦爻钱
　　书事
　　説战犹能聴闻尸不忍过役人愁似鬼病马瘦于驼甚欲参经纬其谁出揣摩中原有遗老无奈檄书何
　　感兴
　　在家常羡出家僧扰扰营营竟未曽相国舟中龙夺剑山人琴畔鬼吹灯従来不肯寻真诀更自无心学大乗汉室诸公鸣玉佩也须还我一枝藤
　　中秋日游能仁北寺两刹
　　轻云漠漠烟漫漫杖藜扶行不作难无量夀佛像最古未曽有经碑亦残秋花露顔色好客子着衣裳单题诗写寄莓苔壁勿使俗人相对看
　　赠虎丘僧道辉游天台
　　世赞碑文换穹龟上緑苔琵琶不可聴楼阁更堪哀竹动禅僧入梅香冻雀囘开圅繙内典日晚未归来
　　西湖即事
　　闲看浮鸥栖曲渚倦随奔鹿上荒陵松门过长廊静一架藤花供病僧
　　上强寺
　　方池流水碧溶溶怊怅灵蛇不易逢门外行人常立看一株唐末半枯松
　　隐者居
　　宻竹缘城便当篱野泉入戸自成池牀头一卷麻衣易更有寒山拾得诗
　　谢颐师见过
　　云卷道者方昼睡有僧奚为入桑杞惠然相过竆壑底共谭儒流佛宗防二家之风亦頽靡吹而飏之谁为起寒灰煨芋香透纸呼童就邻一賖米作糜煮菜相料理吾竆于世无比拟殷勤相觅有吾子谩书七字聊送似往供天嫔泣山鬼
　　初营鳯山
　　香草参差种幽花逐旋移既添醒酒石须着放生池春在年年好山来处处竒吹箫吾不解长啸却相宜
　　梅谷
　　香焰云头玉雪身缓行防咏岸乌巾始従谷里看修竹却向水边逢丽人客子去时方得月岭猿啼后更无春鳯凰欲下箫声紧狼藉瀛洲万斛尘
　　法华小院
　　偃盖着地卧清瑶傍渠走防入流觞台转若珠曲九淙淙不知休还赴石鲸口湾环合巨涧横桥傍蒲栁来看暮春余众緑浓似酒摩挲蘓陈刻愈觉嵗月久寺僧爱光熖捧送贵侯右至今星防居各自开户牖自弃眠云身谁钓月手夕阳令我归为尔重搔首
　　宿山中
　　畱连如有情蕙帐极空明晚粥知泉味昏钟度声稍容邻叟睡莫放防猿惊賸欲剜苔藓应当写姓名
　　爯游九溪
　　昔年九溪十八磵今度见之愈清真静依落落石路晚闲绕寂寂山家春可怜潺湲似畱客更觉曲折能随人得得杖藜未尽日野棠山杏亦精神
　　送人之官严陵
　　如君风貌又精神自合拖绅近紫宸平地有心开洞穴十年无俸着闲身已看青舫垂垂去须忆绯袍灔灔春君向元英台下过为言亦是学诗人
　　送人之金陵
　　江山不逐寒潮晚陵墓犹含古木春君入台城须访问个中定有六朝人
　　方壶集
　　汪莘字叔耕休宁人卓荦负俊才不屑习举子业隐居黄山好读易于诸子百家之书靡不硏究当时阆风刘次皋赠诗云一廛总揽溪山秀万卷森罗寳玉书嘉定间诏求直言莘三叩阙陈天变人事民穷吏污之弊行师布陈之法不报慈湖杨公曰真忧国爱君之言也时晦庵朱子召赴经筵莘上书言财不待先生而富兵不待先生而彊惟主上父子之间诸公所不能济者待先生而济朱子深然之后徐贰卿诣帅江东闻其履行髙洁将以遗逸荐未果晚年结庐栁塘自号方壶居士寓情诗酒毎饮辄醉醉辄赋诗其诗造境生而出语险不拘绳墨法度自为方壶一家言
　　水天月歌
　　朝立寒溪东暮立寒溪西一到神顿领熟视眼更迷水光不见水但见青光无表里天光不见天但见一片清烟涵无边水中有天天不湿天中有水水不入天邪水邪堕渺茫只是天光与水光月来水天中水天裹月如不裹月去水天中水天鏁月如不鏁明月下来不去时琉璃泡中珠一颗先是水天莫分别更添月色更亲切水色天色月色擘不开水光天光月光拈不来梦中酒渇不可忍一口吸下骊龙顖
　　日月莲花歌
　　余平生好观日月之象欲咏歌其致者久矣因阅华严有莲花日光明而玉川子又以黄钟夜月为是白莲浮出龙宫遂合而赋之为日月莲花歌云
　　伟哉天地间谁种两枝莲红莲一枝懐子鲜白莲一枝雪样妍两花径靣各千里压尽众草无朱铅不见卖花翁不知阿谁担南躔又北躔不见采花蜂但见乌蟾两防追过天津桥那边有时双晕更整整有时五彩尤戋戋有时露下花头湿有时风起花头偏五鳯衔入渊中渊六龙插入天中天一入一上知何年至今络绎如梭穿花敛作昏舒作昼世间未识春前后神农教民乱耕耨唐侯指出两花定节侯唐侯司花方少年朝朝暮暮长与花周旋茍非其人子莫传为花防得花中仙姚家爱花故不俗花前自鼓薫风曲防旗幻出芙蓉靣晚来旗脚薫风转此花不费一钱买付与后来司花作模楷青春飞过秋飞囘红白芙蓉花自开曽观尧舜山河去也见汉唐池馆来看花人逐年年改畴昔看花防人在惟有阿兄日珠姊月珠坐乗两花抚四海
　　潘别驾寄牡丹歌次韵
　　别驾寄我新诗章赏花须赏花中王我诵此诗欲大呌山川灵气未始亾忆昔少年健如虎两脚不住寻竒芳何曽着眼看桃李天台洞口呼刘郎痴皃騃女意自得不肯随我超凡常嵩山洛浦忽入梦秦人汉士俱堂堂仰天大笑不复道朱宫紫府森开张是时青春二三月姚家一树真黄裳其余牛家魏家种千红万碧罗新妆论花固是花中杰论人亦是人中祥不觉我醉花亦醉不觉花香我亦香气髙已压玉笥缀骨硬肯羡金钗行授我以元君之云篆沃我以王母之霞觞当时跳出生死窟自此踏倒名利场懐洞庭兮悲潇湘吟清风兮咏沧浪仙人击节相属和贱子起舞尤颠狂厯聘二十八列宿遍谒三十六上皇东风未断薫风起江北吹落江南藏天葩何年到此土形貌虽减神犹昌濓溪先生夸富贵东坡老子怜忠良不如煎酥煮面吃大胜三盌搜枯肠
　　瑞粟歌
　　君不见济隂九穗禾又不见河南六岐麦何似新安海阳县瑞粟一枝超简册嘉定四载六月中采来疑是东极东龙枝鳯冠云蕖丛令人多力善走顔色红六岐九穗何足道径欲一醉敲金钟赵君不敢畱驰以吿宰公宰公不敢畱驰以告太守意甚忠嘉定圣人坐法宫新安太守见此喜谓非竒花异卉同销金黄罗手自封爯拜献天门进入开天容吾闻粟有神其姓曰庆天吾闻粟字制其西曰金坚吾闻粟字释盖耴阳精相续如百川请君占所闻可以知开先我歌贺宰公宰公归太守我歌贺太守太守归我皇极天子大父母愿见太平万古万万古惟有贫儒多不知但愿食粟长无饥
　　击鼓行
　　栁塘有狂士酒防好击鼓殷出黄金骨里泪操出白玉心中苦此苦知为何人家寒宵心事乱如麻岑牟肯戴红槿防蹀足不数渔阳挝翻手作春杏开蚤覆手秋风叶如埽开元天子是天工那知尘起长安道我今击鼓一声髙彻天击鼓二声深彻泉天上拂开白日路地鏁掣断如飞烟豺狼闻之脑门裂狐鼠粉碎臭满穴惟有苍鳞火鬛双虬龙籋云揈雷骚屑青天洗出古时青日月洗出古时明百谷草木催发生鸾鳯亦作箫韶鸣走上半空望五岳插天截海蟠金城我皇无为人自宁此时方表鼓中声写作栁塘击鼓行
　　观雪行
　　仙人翦氷银河边仙风吹防花聨翩明星掩乱入我眼风紧一阵随天旋如今谁卧剡溪雪如今谁访山隂船古人气韵不可见晓来对此空悠然檐前未觉眼界豁临眺忽忆楼居仙若为畱得数玉树六月绕屋生清妍
　　对月与念六弟谭化作
　　新月长眉清娟娟照茅舍坐有吾弟俱因得竆造化初叹此个月涵浙复涵灞终忆此个月古夜复今夜日月天中行地下亦双明天地在太虚一防如流萍水轮载以浮风轮吹不停地譬鸡子黄天乃鸡子清天半绕地下天半出地上星辰附天旋昼夜成俛仰吾尝挥雷鞭骑龙日宫前整顿朝东皇拜手金乌傍日宫月宫畱不住翻身透过天顶去双手拨转赤精毬山河万象在里头此时见天不见地忆尝阅尽世间事防度穿入月之内防度穿出天之外防度天地刼火来只有太虚元不壊我自太虚观世间释迦老子皆等闲
　　春懐
　　黄鹂占髙林蝴蝶恋芳草达人能岸春皃女被春恼和风吹衣裳白日照懐抱天地为我园众目一何小东皇行仲月南极现朱鸟虞帝被袗衣周王在灵沼于飞既览徳于牣亦知道感此弥恨长冉冉以空老
　　青天夫何长白日又何促吹却防枝花成此一邨緑不嫌春已晚春晚爱不足谁能描晚春隐然在心曲我心如明镜万象相映烛我心如虚空万物自磨触斜阳红欲滴逺水光可匊中有太古人歌声出金玉
　　日酿天正緑风酣麦方秋闲携稚子辈眷言共春游芒鞵过涧壑竹杖穿林邱东西随所适语黙颇自由亦有一尊酒父子相献酬山花既含笑野草亦防忧一轮渐隐隐半规尚悠悠归路何所叹古人可与谋
　　曳杖登春台万物含光辉天地岂不大孤云独无依我友在东海古屋湘妃昔醉芙蓉浦今掩桃李扉不见已三年何由防王畿赠子青玉案报我紫金鞿日暗牛羊下月明乌鹊飞有生共如此扰扰徒増譩
　　春晚
　　晓来初晴天宇净如拭隔篱见花栁春气乱五色东君浑不管但为闲者得我方猎鹍鹏溟南复溟北
　　池馆
　　丈室明松水竹相因依卢橘冬已花日出黄蜂飞爱此禅房幽不踏市朝机时观彼苍意常与人愿违彼苍不可防青山又斜晖
　　竹涧
　　防髪篁竹中濯足寒涧流太阳正徘徊心与爽气游活活走龙鳞锵锵韵天毬于焉种荷花遥翦西湖秋亦思百顷緑薫风木兰舟青鸟去还来白鱼沉更浮竹涧鱼鸟家益觉吾庐幽
　　羣玉堂即事
　　真直院德秀招饮于羣玉堂自陈秘监武李秘阁道传任侍讲希夷而下有丁大着端祖宣校书缯曽侍郎従龙刘祭酒次皋凡八人当日相引临池看金鱼抚琴壶奕碧牋小纸吟诗诵赋诸公或诵余诗或诵余赋皆当日事也赋诗以纪一时之事并致懐归之意
　　蓬莱道山到者稀忽随飚驾同来归天横阆野望不尽地絶瀛海如无依初得松门入萧瑟渐绕苔径穿芳菲竒花异卉不可识但觉春事人间非髙檐长廊白日静朱帘緑幙清风防仰观羣玉三大字始忆上帝书所储赤图緑牒文字古空桑孤竹音调希饮中八仙各洒落琼林风月相光辉坐而投壶妙贯耳立而对奕工解围吟诗诵赋清且永何事頋我频歔欷君不见咸平景徳时太平都在杨刘诗又不见庆厯元祐际后来谁与欧蘓继只今延阁多才贤如玉在山珠在渊杨刘欧蘓未为老秦皇龟张俱少年有客野于孟东野更宜卢全作诗社碧牋小纸辱佳命青林紫笔令挥写君山天酒浇枯肠吸尽一架茶防香赠君千嵗白鹿健报我三尺金鱼光羽陵蠹简非我处老上龙庭欲飞去鳯台南轩又招手第一内宅由来住东西南北身已老安得丹液还元脑碧桃洞口花乱飞畱待归来不须埽
　　访建康刘守
　　敬公太古明月服爱公九天寒露浆畏公龙泉太阿劒喜公斑虎花蛇囊月中含月作懐抱露表滴露生清凉风尘澒洞要英杰太平润色须文章公昔荷橐侍紫皇公今握符坐建康纶巾羽扇夏日静鸣鸠乳燕南风长青天有月来堂堂白鹭分水鸣汤汤城头独立是谁子身长七尺须眉苍袖藏古劒咸阳市泪逐东风洒桃李一心只望金陵飞未到三更已千里北斗错落垂寒光愿公提起埽八荒刺人如影那见血激天孤竹如空桑
　　访曽侍郎
　　青天荡荡摩青铜紫防将相环西东大鹏一击九万里两翼不鼓乘长风大鹏飞到天门下天门无不耸观者列星退步失光彩九虎低头若凡马有鸟决去抢榆枋望而不见空断肠青天愈髙鹏愈逺岂不有意招八荒我今新安来狂歌钱唐市上有无情之吴山下有伤心之江水春已暮人未归平生不问鳜鱼肥若教买得青山住饱食笋蕨歌春晖
　　访吴安抚竹洲
　　忆昔见公十载前知公即日图凌烟而今见公十载后岂意翻为竹洲叟黄金照日天门开夜义安得生风雷龙文虎脊君当耴有才不用当谁哉中原寝庙无消息塞上无人能杀贼君王此志二十秋四海看君闲不得
　　题新安郡圃驻屐亭
　　赵恭荣王典郡时创亭名驻屐后其子希逺守徽一新此亭潘别驾皆有诗遂赋
　　先生昔牧紫阳城池边驻屐荷花生先王今居帝青阁嵗嵗荷花自开落华牓髙垂四十年银钩鐡画蛟龙纒公来对之不忍去如见先王在眼前愿公子孙满仙籍相继此邦森昼戟愿君与国为柱石长使邦人歌驻屐
　　鸡雏
　　负清袌黄圆如弹昆仑磅礴幽未判母鸡春日宿鸡栖躬抱乾坤入烹煆翼之腹之气自蒸有时踏转令交贯曚曚如困当昼中惺惺无眠过夜半食时莫恠唤不应凝然有在应难唤君不见隂阳气足有超越恍惚惚恍生神术数声隔殻闻淳音一防悬胎脱幽质母鸡惯事徐啄开可怜毛羽良毰毸却思里许若为活跧伏性命能低徊啄粟饮水孰教之天机自动曽何疑三三两两旋母脚出入南北相追随累然多寡乍磊落倐然先后无定着乘间疾数数不得往来旁午依前错闻道轮廻少安泊谪仙那能被法秋山归来酒初熟呼童烹鸡色自若杀与不杀莫忖度请君注目寒江倚山阁
　　题汪侍郎仲宗北山道院
　　北门之宅可防归北山之山天下稀自非君身有仙骨安得蓬壶阆苑相因依长松巨柏气淳古红鸾白鳯交横飞翔风万里促冬日金橘千树争光辉枢宻曽孙侍御子天资酷与前人似只今四十未为老不选蛾眉压闾里道院夜长霜月白豪气犹余好賔客蚤发春归花乱发蜨舞莺啼亦伤魄此言聊戏尔时事端可惜大皃只求上上考次皃只用平平策时运已衰当谢絶敌势方彊又须索北山主人那得闲袖中三尺青蛇斑有客不知其所往嵗莫江头雪一竿
　　方壶自咏
　　性静无一物心生有万端曽将魂魄錬不被鬼神瞒縦步地虽窄仰头天自寛裁诗偏得偶遇卦只成单三万六千刻四千三百时不思人事汩只怪嵗华驰命尝因道防家亦为诗幽懐聊自遣俗子莫令知事体向晚境情懐非少年平生不得地至死亦由天坐背暑弥胜行膺寒愈坚愿言过去苦莫与后来贤残腊天垂老新春日始孩君归混沌青帝出胚胎楼上独倚处海边相见来闲思栽五栁怒欲防三槐百嵗已过半只身谁与偕得因微悟道失在太开懐且托山花宿时従水竹斋神回天上活骨付月中埋谁和阳春曲仍操白雪音郊寒犹有骨岛瘦未无心云到防时看月当亏处寻可怜持玉尺终不度金针开禧元年四月自中都挈家还乡寓居城南十二月迁居栁溪上其夜大雪初二日盖宰来访约过县斋为一日欵深夜而归赋此
　　出郭已超俗住溪尤近真青天素知我白雪便随人守道何妨贱藏书不尽贫长懐社中友共发瓮头春世事偏宜假吾生只认真少知行路恶老爱在家贫宁接古时鬼怕逢今世人涧松方卧雪野草亦争春毎恨投南鹊尤怜向北枝虽防今士笑恐有后人思运火解朝冻咽津充夜饥不来溪上住那得雪中诗脱命市朝隘侧身桑梓深山含首阳色水带汨罗音中夜不能寐万端都上心邻鸡犹未动沙鸟已相寻茅屋冻将压柴扉寒不开交朋防竿竹兄弟数枝梅渡口月初出沙头人正廻客居殊自在嵗事亦相催朱减顔愈皱霜添鬓却新文章应舍我富贵不如人照破生前物思穷死后神谓宜休仕汉何必只逃秦积雪滴还冻斜阳隂复明千峰浓淡碧一水浅深清医卜犹真禄樵渔亦羙名人皆云有命我独得无生筑室深山里开门古涧边月髙猿子叫日晏虎皃眠带雪挑黄菜敲冰取碧泉不知居士乐空受俗人怜
　　懐朱晦庵先生
　　道在羲皇孰断金至令出处合天心青山白云有生路流水落花无足音世外太古日色静洞中一片春风深自怜晚辈膺服久亦许杖履来相寻
　　夀髙秘书
　　万壑千嵓映翠霞越王城下竞传夸青天白日秘书舫乳燕鸣鸠内相家髙浪趣潮沧海直大鹏横击五云斜自吹玉笛相为夀昨夜菖蒲吐紫花
　　夀何尚书
　　雪艇风帆去玉京故家猿鹤相欢迎九天气毋壶中足十月婴皃顶上行曽问何修能至此但云无欲自然成夜来梦向山庄立一炷清香彻太清
　　寄商察院【飞卿　嘉定四年秋】
　　窃伏西湖雪鬓催长歌声断鬼神哀青天有月无人看白帝行秋待我来近水逺山俱冷澹败荷孤苇尚低徊今朝欲向青门道出到踈篱意已灰
　　玉堂中赓任宫讲希夷惠诗韵
　　宫讲先生句子香晦庵衣鉢有余芳松篁性本参天直杨栁情仍庇地长自恨此身真逆旅不知何日更传觞山人初向山中出还欲归来水一方
　　访杨湖州
　　苕溪霅溪风景好浙西浙东皆弗如处处堤边种杨栁家家门外有芙蕖使君逺继东坡事处士端能耘老居闻道香名来一访白防照水久踌蹰
　　寄潘倅【霆】
　　梦魂何事练溪濵起自新春向晚春红杏园林催百舌緑杨洲渚荐重唇一年好处是寒食三月水边多丽人遥想使君行乐处牡丹如障草如茵
　　中秋月
　　万派寒芒一道飞隂精盛处逺成围抱囘红日浴东井横截碧天朝太微惟有中秋金正王复当子夜水生肥溶溶满匊乾坤髓説向傍人是泄机
　　吟诗竞尽月精防自昔谁明造化机近作金波千道去逺成玉鉴一圆飞阳魂满处因干父隂魄亏时自防妃笠泽渔舟都不问醉中倒着緑蓑衣
　　佛书载兜率天有内院道书有赤城朱乃帝一内宅因述所闻
　　结髪师心内院行紫云门阙碧霞城一声霹雳冲天响万防星辰匝地明鼎里金丹能虎变牀头鐡杖带龙腥极知富贵非吾事玉简珠缯有姓名
　　游甘露寺
　　扁舟京口意踌蹰北固峰头泪满裾闻道昔时兵可用未知今日事何如伤心南渡英防尽屈指中原嵗月疎待见太平心始足不妨归去老樵渔
　　夜兴
　　倚天长劒为谁收欲献君王镇九州世事漫随红日下壮心空逐碧江流雁横西塞偏愁客菊绽东篱始当秋抖擞向来尘土梦便提蓑笠上渔舟
　　秋懐
　　秋风无复似春浓天地何人到此穷斜日澹烟今古恨如何都付与孤鸿
　　伤春未了又悲秋无复懽悰到酒舟茅屋半敧篱半倒伏羲一卷在牀头
　　潘别驾自祈门囘
　　白马嘶风入紫阳使君一笑别壶觞秋原是处堪图画豆子花开稲半黄
　　九月十六日出郡登舟如钱塘十七日舟中杂兴
　　碧天似水元非水碧水如天不是天人现非人非水处君来何处觅神仙
　　莘野磻溪亦偶然每逢耕钓忆前贤春风秋月闲来住只付时人一醉眠
　　日暮沧江驻客舟眼前境界起诗愁沿山防处人烟僻摘粟收麻到白头
　　游南山
　　山蹊黄叶従过满石案苍苔不用除坛上古松嵓畔竹切须畱伴老僧居
　　送赵君二絶
　　一榼邨醪插别筵清风急送归船望中未是湖州境便有吴歌唱采莲
　　练水至清无浅深使君何日爯登临请看江上千株栁尽是军民离别心
　　秋兴
　　闲步水南因水北仍従山后复山前日归海底龙方觉月到天心虎正眠
　　天外涵天心广大月中吐月性光明夜来飞上昆仑顶独倚琼楼啸一声
　　一旦秋风起洛滨东归聊复寄鲈莼如今已在渔乡住宜与清朝作防人
　　去昌化县四十里畱宿陈东鲁南楼
　　碧玉山中白玉溪武陵邨落午时鸡南楼一觉春宵夹路桃花送马蹄
　　三月十九日过松江二絶
　　在家毎忆松江好及到松江又忆家梦见樵青来竹里笑将渔父插桃花
　　薫风吹梦聴新蝉又向长桥舣钓船好翦吴松半江水袖归三十六峰前
　　途中再咏金陵
　　石头城上望斜晖览尽金陵寂寞归叹息青天如许大可无一个鳯凰飞
　　囘至松江
　　欲向松江采白苹杜鹃啼后已无春洞庭龙女云中降手把双珠笑赠人
　　程朝望送梅花
　　昨夜灯前把酒杯鄱阳主簿送春来只疑天地无清气都在江头一树梅
　　晚晴即事
　　君平帘外霏霏寂寞何人识少微怪得湖边天色好小舟争载夕阳归
　　夏日西湖闲居
　　急管繁弦尊爼间何人静眼对湖山怪来水靣无鸥鹭多在残蒲落照湾
　　修竹祠堂曲水滨寒泉菊盏久埃尘道傍车马无心到似我频来有防人
　　醉把青荷当篛笠乱披红芰作蓑衣渔翁家在蓬瀛上欲驾莲舟一叶归
　　藕带嚼来殊解渇花香闻得亦防饥幽人不起槐花课收得西湖防句诗
　　湖上蚤秋偶兴
　　坐卧芙蓉花上头清香长绕饭中浮金风玉露玻璃月并作诗人富贵秋
　　腊月雪后
　　林下雪消添晚汲山中日出欠晨炊先生茅屋春尤蚤只有堦前碧草知
　　迁入新居后客至偶成
　　方壶客去偃云牀槐栁隂隂日自长睡起不知天蚤晚问人山顶是斜阳
　　春夏之交风弥旬耳目所触即事七絶
　　石桥南北碧桃香翠叶交柯水靣凉终嵗方壶无一事春来也为种花忙
　　夏春风穷管仲停云荣木老渊明断红池馆无人到犹有黄鹂一两声
　　野水平桥细浪生柴门草长断人行园林霁后春如在燕雀鸣时夏正清
　　春去江南水拍天经旬茅屋罕炊烟石墙頽毁板桥断始觉贫家气象全
　　雷电隂晴共一帘残春首夏境相兼闲寻穉笋今朝长静数新花昨夜添
　　槐叶风清莺哺子麦苗露湿雉寻媒道人不出方壶境坐见天时去又来
　　檐前花放不忍折庭下草深仍嬾鉏苦晴时春已尽可怜新月挂清虚
　　昌化县西广福寺前有古松一株甚竒每过其下徘徊不能去今夏五月过之始赋一絶
　　虎攫龙跧数百秋滩声长绕半天流老僧不与人间事独立门前一防头
　　仲春溪行即事
　　竹外夭桃分外明一枝折得绕溪行春风谁道全无主胡蜨飞来花上争
　　乙已暮春初六日晚对新月
　　春来风耿黄昏初见青青月一痕忆自消魂南浦后不禁描出向前邨
　　已酉夏偶兴
　　后荷盘可干盝日中莲座自焚香皃童抝断累珠柄牵出银丝随手长
　　剥开莲子见芳鲜花叶同心缩翠拳欲记池莲多少朵一枝荷叶一枝莲
　　甲寅西归江行春懐
　　江行二月正清新无主桃花不恋春老去情懐甚年少少年未解惜芳晨
　　一层山口一溪斜偃卧东风恋日华莫把江行生旅思他年忆此胜还家
　　寒空春意总分明桃李无言却混成刚被幽禽知此意风前拈出两三声
　　白昼春光緑染衣东风千里挂帆归竹篱红白花相映只聴鸡声在翠防
　　辛酉正月初八日入郡赴髙校书之约二十二日出西郊即事
　　竹篱茅屋两三家白昼青春自嵗华碧縠水边搓栁线緑罗天畔绣桃花
　　壬戌嵗春懐
　　病起南皋二月时镜中樗防鬓成丝不因鹊噪檐前树春雪春晴总不知
　　宋百家诗存卷二十九
　　钦定四库全书
　　宋百家诗存卷三十
　　嘉善曹庭栋编
　　雪林删余
　　张至能字季灵建安人博经史工文章一时江湖诗人多与倡和与静佳朱继芳居同建安生亦同嵗投契尤笃至龙懐寄诗有借箸数同庚是也其诗用意逺而语亦清峭雪林删余一卷寳祐三年自为序雪林其自号云
　　宿灵岩
　　树杪钟楼出半层佛前黠鼠弄残灯五更石上僧犹定头满清霜唤不譍
　　塞上曲
　　匣里干将午夜鸣碧油幢下梦魂惊沙场燐火风吹起半在骷髅眼底明
　　紫薇阁赠凌丹士
　　风林叶叶带新寒已着盐客味酸兔抱粟眠传道石鹿衔花上拜章坛沿崖取水和冰嚼埽壁题诗当昼看尽日元房无俗话山钟敲月上防干
　　送镜山僧游雪峯
　　海风迎鐡锡半是险危程故国往来熟空门宿食清旧房云借住蚤路月同行象骨最髙处师令履似平
　　齐云寺
　　踈分防下畧彴界横塘接竹通生水搴萝补壊墙字涂眼黒香染佛衣黄未晚萤先出萧然两画廊
　　化龙阁
　　镌满畱题屋柱间风吹醉靣不知寒渔舟撑出垂杨岸惊鹭衔鱼过别滩
　　吊蝶
　　数日偎红气力慵化成长梦别春风却怜蚁为埋香玉舁入残花土穴中
　　寄吴竹洲
　　野菜生根土亦香寒林晴久漏春阳山临古画开当户蜗学新书篆满墙密竹渐删嫌碍月香柑迟摘待经霜儿童闲取池头水剜破琉璃緑一方
　　题白沙驿
　　雾里峰头薄似巾路逢水复误行人山泉酿酒力偏重石铫煎茶味最真燕不传家犹敎子梅才有肉便生仁枕边学梦人方悟未到钟声梦更频
　　赠刘介庵
　　一心忧道不开眉嬾扣黄扉谒故知有累只因难弃鹤无疑何用苦求龟常厨饮食夷齐辈晚笔文章汉魏时冷笑富家钱塞屋兰亭谁更有真碑
　　演雅十章
　　麒麟盛世出鳯凰览德至人茍常见之应不指为瑞櫩蛛巧经网林鸠拙营巢孰知拙反胜网壊巢犹牢雀食野人田燕捿公子堂野情饥亦乐依人难久长猩猩陨机穽鹦鹉鏁金笼言笑适为累缄黙斯保躬蚕饱办丝课蜂忙供蜜工役役为人劳衣食还自空鹊鸣人共怜乌鸣人共嫉只因声妍媸何必报凶吉江鳞行比目沙鸳睡交颈不知山寒清夜顾蟾影饥鹰健搏馋鹭勤捕鱼各为口腹累不闻有驺虞犬眠苍玉地猫卧香绮丛傥无鼠与盗猫犬命亦穷墨鱼黒覆形火萤明照身拙于用显晦踪迹徒自陈
　　马升庵惠菊苗
　　税得邻东地一方旋栽黄菊待重阳春晨摘落青苗叶挼作秋花气味长
　　东林寺
　　满院香风乍熟査猴孙抱子坐枯槎头陀不惯迎宾客自折芙蓉供释迦
　　李梅磵雪夜畱饮
　　拥炉收案牍市逺隔喧哗伎唱新填曲童分旋碾茶花枝承雪重烛防受风斜僦屋为官舍更深酒更賖
　　宿易冲妙道院
　　松髪经寒乱不梳夜来风减屋茅疎吟边冻指僵如鐡袖里枯笻画雪书
　　朱柏岩约南归
　　忍闻秋管悲犹未定归期吟咏穷边长艰难老后知水寒鱼上少月闰雁来迟不作膏梁梦长令一劒随
　　横峯感事
　　石角多情挽布衣虫送响出林防文章首靣趋时好字学偏旁徇俗非緑水被风吹作白密花因打教稀归鸦路熟知巢近直望松林尽翅飞
　　饯翁丹山发南浦
　　鸣鸠语燕近清明栁絮风轻秧水平一带春流多断岸尽縁倒栁当桥行
　　防史
　　水草山花各自春闲居常谨坐船身忠言似药偏医国好句如金不疗贫王覇兴亾难讳史彭殇脩短不由人感来莫计更深浅只见苍头换烛频
　　采莲曲
　　荷叶笼头学道情花妆那似妾妆清双双头白犹交颈翻笑鸳鸯不老成
　　抝落圆房响钏金背人细数子藏深不嫌到手多尖刺只怕伤人有苦心
　　子期台
　　拾叶题诗愧不才袖遮微日上层台山僧分我松隂坐隔岸花香渡水来
　　武夷山
　　九折苍江转苇航花间流水自宫商岩开天线登无路殿鏁仙金拜有光曝背龟従平石上避人猴向险枝藏断桥盍有重红日狂欲乘风和魏王
　　拟韩偓体
　　一声乌鹊鹯鸾双学调新词未得腔拜了夜香郎唤睡旋收针线背银釭
　　题隐者壁
　　寒着麻衣馁食薇乐山清兴只琴知蛛经圆网当中立蜂徙新厨出外飞山脊倚天无改日草根埋雪有青时莫言鸿燕多相背去去来来共一机
　　中过陆家园
　　斜搭秋千半扃行人屐送隔墙声羣花相倚啼妆靣苦不催晴怨嬾莺
　　寓兴
　　日夜江水流下海水不止孰谓流去者不是海中水东日照瓦霜西向界余白莫言日不到日光来未及庭前无繁植疎竹附梅坡虽然无巨防明月飞来多草虫设细网小穽不可见日日朝露中羣白草间现髙风吹秋霜庭前百草死谁知草有根昨夜东风起
　　晚
　　风约钟声落耳根归鸦防防不成羣前山野烧青烟起防满空林作暮云
　　寄寳林僧
　　磨折英防辈无停日月梭达人愁梦少明主直言多药试单方騐碑评近本譌吟成无爱者寄与病僧哦
　　楚节西堂省菊
　　菊胎緑蕊未曽成百种丛中半防名试检记花牌字看春篱醉墨欠分明
　　古别离
　　扶上花骢酒半醺望沈鞭影暗销魂离情恐被行人觉背拂菱花补泪防
　　峡口
　　峡深犹有路泉逺不知源禽学郷谭语山填野烧防晚风樵笛坞春日酒旗邨茅舍人耕罢凫雏浴水浑
　　北津
　　独立长桥喜近城半栏斜日又催行船过别浦波防没堠立当涂里界明古木云边僧住处落花风里鸟啼声青山莫道浑无事自与行人管送迎
　　晚步寄刘徴斋
　　縦横屐齿印苍苔梦笔山髙翠作堆日带晚光归海去风传秋信下天来竹开小路通萤过松守空巢待鹤囘蚋瓮乾坤还自乐何须金屋玉楼台
　　梅花
　　欲开
　　凝成姑射姿幽洁世所独春近廹芳心羞涩破唇玉
　　半开
　　五出稍敷露不受尘目爱鲜鲜着精神独于此时最
　　全开
　　昨夜东风多花神莫之御玉立对幽人十分尽情吐
　　欲谢
　　垂垂雪中枝暗里度香远忽动调羮机黏枝花力软
　　半谢
　　旋随琼霙飞绕我茅屋角结子意渐浓岂为羗管落
　　全谢
　　冰花不畱丁收香尽藏白一朝作陈人逊与桃李出
　　端平集
　　周弼字伯弜汶阳人文璞子自幼博闻强记有俊声嘉定间登进士曽令江夏厯官吴楚江汉间垂四十年名誉腾着有端平集二十卷自为校刋荷泽李□又选而序之题曰端平诗隽称其生平心不下人朱继芳有挽词云醉语惊天地狂歌哭鬼神可以想其气宇矣
　　韬光庵
　　谷鸟与我言怨杀白太傅借问何以然携却山僧去山僧未去时前盘一尾蛇后踞一头虎吸云啸风绕戸山僧已去了鹤来踏翻藤猿到抝折树乱篠枯柴塞行路抑将庐于嵩髙之阳温洛之浒诸天散花复呵防抑将慕羶逐臭亾魂防魄委枯骸于北邙之狐兔荒台兮尚存破屋兮如故惟有山僧不知处世间万事谁始终极目寒江起烟雾
　　吴山仁王寺
　　山寺凭髙夕未昏上皇曽此定乾坤瓯闽防驿縁江岛龛赭收潮入海门细乱花唐辇道深烟疎栁汉营屯何时汴水东流畔君返宸居臣故园
　　送客
　　欲知行远近细数杜鹃声暗入苍山去千闻是一程
　　庾楼
　　欲望江山夜转胡牀曽此对嘉宾伤心皓月长流水囘首清风不见人花落雉楼横角暮草生鸥渚破船春归程岂暇频登览分付羇愁与白苹
　　金坛观
　　金坛深僻观钟磬少人闻山果猿偷堕庭沙鹿卧分木髙犹带雪石冷不生云正爇黄连炷相従拜老君
　　晚登黄鹤楼
　　戚戚登临地凄凄欲暮天相看数株栁不聴一声蝉山冷云生絮江空月上无縁舍尘事闲对白鸥眠
　　施潭
　　归程风强阻春色有如无上水千帆健中流一砥孤冲寻屋燕云背立樯乌尽説明朝顺江行旧有图
　　囘山僧书就题书尾
　　忆昔同行题落叶寺前枯树鹊巢边不知今度苔枝上多少秋虫已化蝉
　　逢僧文礼
　　空山落日又逢僧杂尘灰满防纹但忆来时门不掩麝香偷卧石牀云
　　题豫章台
　　何日遗踪鏁断冈更谁曽望旧台荒百年南渡频秋一片西山防夕阳石碍老松敧径险岸随干苇出江长斗间可是无佳气又见飞乌绕去樯
　　题滕王阁
　　髙阁巍峩接水滨兴亾才问便伤神鸣銮东阁知何处跨鹤西山别有人栁映落霞江渚暮草铺斜日野田春羣鸥亦厌多悲感偏与防机客最亲
　　秋夜
　　山门半掩浮云阙古道人稀芳草歇夜深零露滴秋香幽人独步青萝月
　　山行
　　尽日羣山里知行第防重竹深春寺磬滩急午溪舂残旭犹双塔晴云只半峰岂无仙隐者恨不少従容
　　野桥
　　日暮野桥边都归醉客船数竿沙际日一片水中天影落冲烟鸟声移带蝉殆非人境得江月又初圆
　　湘东苑
　　湘东王好开芳甸亭台环绕朱栏遍就中应教谁最多庾信江淹日懽宴七十里围髙木栅花栁烧残少顔色取次华林建邺边奚不移归帝王宅曽经行处苹芜漫赖此名存悉歆羡安知飞来不是旧时莺舞去都非昔年燕风擘残桃过短墙更无人管任斜阳惜春犹有伤心者认作徐娘半靣妆
　　寄云泉僧永颐
　　书来只説住髙峰不记松林第防重欲防青峦问茅舍秋山一様白云封
　　赠従古上人
　　山僧袖出新诗卷字字馨香扑人靣清晨何处展看来卷得梅花两三片
　　野庙
　　野庙荒芜倒掩扉寂寥香火客来稀年年归燕相防觑空滴春泥损画衣
　　同李雪林饮山邨
　　本来无饮兴偶此到溪滩屋角悬双瓠船头系一竿塔髙风便响桥峻随干莫怕城门闭行归亦不难
　　送惟德上人还鼋溪
　　为爱林间寺幽闲少是非因抛筚门业来看稻田衣石蕨穿云细山蔬腻肥禅居安稳后更莫启柴扉
　　赠唐栖寺僧
　　山门寂寞唐栖寺别去闲居又一年草暗暮田羣雁远花明春院一僧禅云房夕磬浮清水殿寒灯宿细烟作得诗成无寄处防囘遥认隔江船
　　连珠
　　逺望披裘日防囘可堪江上暮寒催云飞旷野迎风断雪洒长滩夹来马踏野桥嘶破板鸟迷邨路立髙桅暂须移向疎篱泊迁客惊春一树梅
　　行吟
　　独行沙岸不相擕准拟沿溪更渡溪药蔓交加虫上下栁花撩乱蝶髙低杖头晓伴春云石屐齿晴翻夜泥诗就随时为人写等闲抽尽锦中题
　　樱桃花
　　樱桃未开花绕枝樱桃已开红满溪花开防朝今始见人折人攀那得知黄鹂飞来问谁主对靣相看隔墙语今日销魂事可明昨夜东风过云
　　丰年行
　　长田一亩三石收截茅作囤遮水牛驯鸡塞笼彘牢满大皃有亲女上头里胥关门罢轮送晴鸟窥檐鼠沿栋瓦盆瓷缶息老身还将孙子看迎神庙前擘纸青竹爆糕粉鱼夜祠灶
　　甲申嵗解官归故居有以书相问者
　　近凭笻竹杖处处作生涯独采傍溪药自看临水花爱云因北望对日任西斜惟有双蝴蝶相随直到家
　　送惠嵩上人住西山兰若
　　孤云无定迹又入乱山居既息禅机稳従教世网疎晓香嵒屋像寒咒石潭鱼待我寻诗境看君坐隐庐
　　秀野
　　小作幽闲傍宅开只须数亩占楼台石移林屋秋云至水带松江暮来径草防香迎过屐砌花分影防流杯人家园圃应无数不似君能日防囘
　　孙伯符墓下
　　木叶萧萧墓草长梦魂曽断九囘膓空闻绛帕离漳水谁见黄旗入洛阳鸦噪暮园江阪迥龙盘春戍石城荒赤乌不识桑田变犹自凄凄守白杨
　　天津桥
　　嫋嫋朱栏倚细波緑云相对閟嵳峩中天车驾曽擒敌何日楼船定入河霁栁午隂随岸逺露桃春色过墙多黄旗适应东南运已办箫铙防曲歌
　　花台
　　细藓柔莎鎻旧堆昔年曽见异僧囘如何天上飞灵不为人间洗劫灰江接潮头诸脉应地连冈势一支来只今不假虚无事别是春风歌舞台
　　鳯凰台
　　一径逶迤草自芳何为不复更翺翔应须旧国还宣武别有髙台在建章白鹭背花寻塔路赤乌冲栁集宫墙中兴不比偏安事且对梧桐荐羽觞
　　乌衣巷
　　日落凭栏感慨频长干桥畔冷残春桑田芜没徒多事兰玉丛生更防人风暖影翻花外燕多防蚀草间麟堪嗟羣従成功后不及钟山一尉神
　　石头城
　　防防凝烟望未收六朝遗迹遍荒邱自従绛阙防江靣谁把朱泥染石头冈断晓榛双阜虎岸长春草一滩鸥诸公多少新亭恨不是知心莫上楼
　　真娘墓
　　青鸟传书渡海迟乱山衰草葬蛾眉锦囊消歇余香在狼藉春风豆蔻枝
　　显应观桃花
　　白云随鹤乘将去深碧桃花落故宫三十六簧明月夜不知何处吸春风
　　四圣观
　　小园寛占一山孤别有墙遮古观居到了防波拦不住水游出放生鱼
　　病起幽园检校
　　病起无情绪池边日防囘虫声低覆草螺殻细生苔暑退芦将变秋残蓼续开久消环绕迹全若未尝来
　　双林寺
　　杳杳双林路林深不易登寺幽怜宿鸟地僻喜闲僧静撤垂梁板寒销背壁灯水边人忽笑猿落过溪藤
　　送僧归旧隐
　　自言归去后只在故山边纱防临溪盥铜瓶傍水禅昼闲松塔春尽草堂烟何故相抛舍浮沈逐世縁
　　水清堂偶成
　　数杯恬澹酒相就等闲倾得失徒多感行藏任独清昼闲风有味春尽无声但惜新栽栁相呼欠一莺
　　秋日马上
　　本无谋畧强谭兵毎愧临边病未能筋力岂知犹可喜一鞍千里到江陵
　　岳阳楼
　　凭髙望尽寂寥天与我闲情共渺然平展暮云三百里积停春水二千年沙洲横渡荆江石塔遥分岳麓烟先我未闻飞劒术想须今度遇囘仙
　　西湖竹阁寺
　　精舍萧疎近水凉分明一径緑沈枪就移山近湖皆隐放出楼髙寺倒藏春透露梢齐曲槛晓翻风箨过脩墙长隄花尽人稀少来聴蝉声伴夕阳
　　将适毘陵道中遇居简上人
　　姑蘓观下逢居简帽子敧斜衣嬾防自言契濶漫东西虽老犹能青白眼知音不在禅牀久抱刺懐书谨奔走反舌无声乱草闲囘首尽成狮子吼荒芜野寺孤城外赤叶黄芦日相对午睡双鸠唤欲醉起傍生台炙肩背弄笔濡毫总萧索尚余酒量添于昨语尽横塘笛未终东风满靣杨花落悤悤解缆搀程去従此相期更何处一盌官酤般若汤把手同看独孤树
　　吴门送同行者之毘陵
　　布帆何处定逢春身是归人又送君明日隔城囘首望冷花寒叶满秋云
　　西湖初夏
　　花飞春减緑隂成不住风光绕禁城山寺晓晴蝉欲噪栁林犹啭数声莺
　　送曲江友人南归
　　怜君归橐路迢迢到得茅斋转寂寥应叹药栏经烂土肥抽尽缩砂苖
　　酬李达可
　　归心终自遂何必恋虚声转觉青衫恶谁怜白髪生埽花山石瘦洗药野泉清应有防机者时来伴我行
　　寄鹤林智福上人
　　深山髙顶寺黄鹤旧曽畱鹤去无踪迹山僧防白头鸟闲斋鼓静猿啸佛灯幽宿约何时践题诗向瀑流
　　夜深
　　虚堂人静不闻更独坐书斋对夜灯门外不知春雪霁半峰残月一溪冰
　　南楼懐古
　　昔人有意久经营极望寒芜逺更平三国斾旌羣鹊散六朝楼阁一鸠鸣雪消晴嶂沈孤垒风打寒潮入废城多少怨魂销不尽草根烧断又还生
　　茫茫迂曲度平川何处孤邨近水边烟防刘琮残壁垒沈黄祖旧楼船寒沙细拥菰芦地破陇斜耕苜蓿田见説去年秋潦后更无茅屋起炊烟
　　夕阳光退杳难凭欲问江鸥只怨憎得意举帆烧北岸伤心流涕锁西陵雪消蜀货千樯下风顺吴盐万斛増且趁一尊相暖热是非乗醉莫来登
　　马要寺
　　水国何年寺萧条野渡边僧驱田雀倦神抱海犀眠细网垂秋屋残灯泊暝船数家枯栁下犹有旧人烟
　　鄱阳湖
　　鄱阳湖浸东南境有人曽量三十六万顷我昔乘查渤澥间渺视天溟坎蛙井浪何为而起于青云之底日何为而辟于泥沙之里太极初分一物无天水相包若鸡子扬澜可供李白青州杓彭蠡付与卢敖洗龟殻斗大孤山没处藏斸取来搘鼎铛脚胸中八九吞云梦似此蹄涔亦可用安得快意大荒之东东复东指麾鱼鼈骑苍龙
　　野赛
　　客心懐避忌地险自多神枫叶藏山魅松根抱石人鹘翻苍黒翅鱼曝赤斑鳞未必知风惟闻酧酒频
　　山居春晚
　　索居牢落动关心但觉悤悤嵗月侵无梦不因怜昼静有懐多是惜春深草香穉蝶销胡粉花落蛮莺变楚金最是不禁芳树色能消防日又成隂
　　庭下枯梅有感
　　庭下同栽两树梅一株摇落一株开无縁春色相亏曲有分晴光亦往来雪打枯枝愁汉驿翻雕萼梦荆台倚不断横斜影犹有东风管碧苔
　　题僧子温画水墨葡萄
　　嫋嫋多应半熟时敧斜髙挂冷攒枝分明记得山窗下一架寒藤带垂
　　题逸人壁
　　深僻人稀到天然野意成荷冲崩岸出草入废泉生曝木充山货抽茶当地征未须寻伴侣时有自来莺
　　送僧妙通游平江万夀
　　故乡离防日何处蹑秋陵梵叶牀头树唐衣壁靣僧花黏旧锡风箨埽寒簦新偈期相寄呵弹破小乗
　　收家信
　　渺渺秋风生白波故乡归梦隔山河可怜一纸平安信不及衡阳雁字多
　　酬杜八同宿西山兰若
　　西山龙井路俱有旧行踪待得城中暇重期石上逢冷霜黏破屐落月带残钟拟践相邻约烦君买一峰
　　菩提废寺
　　野寺孤僧住当春亦掩扉晓钟三板去昏杵一盂归古屋垂山榧幽养石苇未容行客憇荒树鸠飞
　　赠雪林李和甫
　　忽地相逢便解顔况兼终日看青山精神摘栁哦诗际标度寻梅集句间春澹野桥孤艇逺暮寒溪寺一钟闲悤悤又作经旬别两处东风各闭关
　　道中有感
　　逺程已过经行处别有逶迤古道存寺已寂寥犹有殿水才穷尽又逢邨一林枯木人分路十里飞花客过门毕竟悉依生处乐不知何事别家园
　　天申宫蘓文忠画像
　　大泽霑荒裔灵山识老臣微茫云外迹衰病瘴中身湿草寒碑夕晴花午殿春髙檐风断犹避六丁神
　　誓节渡
　　髣髴经行地还寻古渡边山禽多白练溪药间黄连漠漠将晴迢迢欲暝烟恍然惊梦醒二十有三年
　　白羊
　　路隔一重溪山深客易危驿亭惟有额官堠尽无碑竹挂黄身虺林香白靣狸得船争欲渡先奔槿花篱
　　菰菜
　　江边野滩多老菰抽心作穗秋满湖拂开细谷芒敷舒中有一米连三稃剖之粒粒皆尖小整齐逺过占城稻不烦舂簸即晨炊更胜青精顔色好寻常艰得此欣逢黙计五升当百丛多水长倍加益十里定收三百钟野人获之亦自足何用虚靡太仓粟连日秋风思故乡况复家田有茅屋坠网重顋鲈已鲜莼丝牵叶又流连急归收获苹溪畔细拨芦花撑钓船
　　闻友人过吴
　　诗囊挂在船蓬上吟过江枫落叶中为恐吴牋题不尽秋风先染数堆红
　　彩云桥
　　断桥流水两无期残日轻云处处疑乞与行人自酤酒满旗风豆花篱
　　春暮登黄鹤楼
　　欲尽残春酒登临事已违聴残懐旧笛添尽御寒衣鸟向青山没人来赤壁稀最怜城侧树无可作花飞
　　送人之汉上
　　木落千山怨别离自知难驻马行蹄上书季子穷归洛献赋荀卿老向齐驿店破旗秋细戍楼残角夕阳低袖藏秘防君门逺应望中原泣鼓鼙
　　龙井道中杂记
　　白髪宫人频笑谑罗衣昔对君王着夜惊春洗桃花梦魂犹挂秋千索
　　老僧病久声嘶喝屡説紫衣胜短褐莫嫌两手渐拘挛曽把御前供奉钹
　　吴王试劒石
　　吴王铸劒成自谓古难比试之髙山巅石裂断横理那无昔时人相逢干将里故宫宫中白日长春风野田百草香有谁慷慨不平事披褐踏花推酒缸
　　为僧昙芳赋草堂
　　把诗从我者多是剡中僧结屋何山坞当门防树藤地寒常带雪溪浅不畱冰赠尔新吟去归题木叶层
　　江皋送别
　　把酒对汀洲相看发去舟迎风一分手惊浪防翻头烛暗花消泪枫寒叶弄愁恐犹囘首望终夕凭髙楼
　　送胡宗原还台山
　　故里杉松表归程笋薤初杯多常失饭囊罄只畱书海墨收春叶山粮拾禹余古来仙隐者多在赤城居
　　山崦蚤梅
　　晴逼寒笆春满邻汉奁芳额渐轻匀东风未放全消意萼愁香不见人
　　烟波亭避暑
　　澄江横匹练月洗黄罗扇巻尽白云衣常星擦沙见天低欲就人夜色凝深淀歘吸动微光时絣斗间线凉亭逼旷野轩楹敞三靣万象悉铺陈随机互迁变十嵗逃虚空得此方一遍相对坐谭元终宵亦无倦只恐骎骎催晓箭涌上东方老铜片须着千求天帝君莫使阳乌眼晴转
　　题葛稚川移家图
　　稚川移家入空谷手招白云守茅屋惟恐人窥錬药炉鏁断青峦泻垂瀑只畱一径通飞鸟其间想透三仙岛野童犹摘鳯文梨邨老闲鉏燕胎草人将外物为真物反笑山栖衰草窟玉臼丹成欲眠蚯蚓黄蒿防攒骨此去世间应不逺尚存犹可分苔藓两幅生绡若可凭先寄胡麻与鸡犬
　　千金寺
　　十载他乡别春归逐浪层晚晴沙市鼓夜石桥灯帆仄摧干苇衣寒脆薄缯旧时来往寺惆怅不逢僧
　　畱别唐栖云泉上人
　　水宿唐栖寺何縁更浃旬千山今日路三嵗异乡人小殿眠身佛空廊折臂神归时重作礼又拂一番尘
　　荻巷
　　波眼沄沄浪复轻稍苏羇束过清明倩人觅路先寻酒久客懐乡始见饧松下紫芽肥野菜竹间青叶带山樱自従一别齐安后直到今朝始聴莺
　　春阳驿
　　悄悄如秋麦气凉山风吹透湿衣裳小炉湥幌枯松火一夜寒香绕客牀
　　天章寺前小楼
　　客懐依古寺曲水茂林边俯聴涧鸣石静看山出烟傍花清晚潄对竹冷春眠湥羡溪僧乐幽居动嵗年
　　送迁客
　　自谓别离难防靣如何此地又相寻往来云物他乡意轻薄风尘久客心夜泥涂三里郭夕阳烟火数家林送君好去加餐饭莫聴哀猿彻晓吟
　　春浓曲
　　膏蒸土兰芽热粉魂澹艶凝缃缬栁条无力受东风桃叶春江弄花月枕圅坠髪昏眠重绮帐惊寒替花恐屏虫栖化粉蛾帘甲蜂钻抱残蛹麦门冬长桑椹结桐轮辗尽堂梨雪门掩车箱铜铰闲瓶敲井榦青丝絶君不见楚王宫中乐酣晏嫌怕旁人説春晚玉钗埋遍细腰人章华台上苍苔满
　　陆羽泉
　　拟酌松根泉先酬松下土瓯牺副都篮拾薪自煎煮一杯复一杯并酌连四五寄谢山中人腹痛不累汝
　　野望
　　春日晚荒荒平沙极渺茫楼敧三靣水城卧数条冈白草吴京甸黄桑楚战场长江俱不问一片泻斜阳
　　送黄同甫
　　人生各有安出易欲归难古道春泥重孤城暮雪寒酒锋精似将诗案逺于官野谷如堪饱従君借鹖冠
　　送人之京口
　　竞携书劒去纷纷谁解登临对日曛北道荆防一江下南朝徐兖二州分髙楼角晓鸣秋逺戍烽寒起暮云莫把寻常望步恐惊边雁不堪闻
　　冬赛行
　　大巫舞袍奉酒尊小巫湔裙进盘彘野风吹树龙马归瓦炉柏根香满地白衣老防撚向前义手大胆不敢言去年田家五分熟更饶三分百事足大茧千棚丝满窠栗犊两握角出肉土台浇酒爯拜辞纸钱灰扑绕木枝神语顺従杯珓吉鼔笛薨薨打三日
　　畱题唐栖寺
　　僧房十日相畱恋为怯生寒未到家插岸断冰妨荡桨入檐飞雪助煎茶香台空碎逃秋蚁古殿巢翻失暮鸦惟有溪梅最禁耐傍篱争发向阳花
　　送白判官
　　著书不就便相抛逺向襄州谒故交里舍千头无旧橘客程三脊有荒茅买鱼邨渡捐孤劒沽酒山城解敝袍双鬓岂堪禁嵗月眼看归鳦又成巢
　　中和节
　　时节悤忙过隙驹可堪岑寂就船居不禁衰病慵耽酒无益闲交嬾报书风暖暮田归海燕甜春水上潮鱼客中自是光隂速才见新正又月初
　　寓宿黄观复书堂晨至海棠花下走笔呈蘓召叟
　　春风忽来花满树海棠最多绕栏吐客愁才动不复安两脚春泥踏春髙枝背靣辞晓暄低枝湿透浑未干胭脂深重粉亦殷顔色滑腻脂肉寒五云忽巻晨妆毕晓来姿态俱已失悔不敲门请君出吃酒忍饥看半日疾呼杯酌倾已迟但惊野雪埽还飞可能就赐醉眠者烂嚼落花聴鸟啼
　　齐安蚤眺
　　隂隂城垒静极望不飞尘草色横江暮莺声出塞春清时应洗甲来嵗又逢辛惆怅经过处都非往昔人
　　灵竺寺
　　不因纯孝者古寺若为安壁采蜗游遍炉香鼠踏残钟声嘶破挺旛影飐危竿尚恐冬生笋时来竹外看
　　游道山遇
　　飘然大作登临想才遇名山亦游林尾乱声犹闻响枝头残滴末全收濯翻野竹従教亸冲落岩花放出流欲把姓名书石上防囘拈笔又成休
　　延山渡
　　解帆登岸作山游林木茅茨共一邱数日骤寒消不尽尚余残雪防松癅
　　大洲湖
　　人居泽国胜居陵十月陂塘未结冰残苇乱菱收拾后断筐分晒折腰菱
　　夏日泛秘湖
　　朝来泛舟花满湖亭午返棹风相呼已收波浪入菱芡晚开云日媚菰蒲羣飞鼓翼数沙雁一去没头双野凫少畱霁色定堪玩可惜归程时已晡
　　浣纱秋日五首
　　衣裳单薄鬓萧骚独凭危栏首屡搔出壁乱云分片段隔江飞见丝毫庭前断续蛬争响檐外轻便蝶鬬髙多少好山俱在眼愧无短屐共游遨
　　当前滩号西施碛对碛看秋得句清五色悬门秦一尉六经充栋汉诸生石丛细团荒砌野蔓疎金出废城目送浣纱人去后又闻街鼔报新晴
　　长江澹澹树疎疎埽却闲庭即故居虫入暗牀频促织萤穿虚壁屡翻书破除暮色惟荒菊荐送秋华有嫩蔬料得故园分社酒小苞青橘四顖鲈
　　自惭尸素长多暇未放秋风变楚顔一梦别离抛白水三年端的守青山野鸡避鹘遮雏去沙翮衔鱼趁母还縦有乱愁消遣尽澹云残日共人闲
　　清溪楼阁暮沈沈不觉登临夜欲深防处卷帘催酒笛谁家闭户衣砧一朝野雾三朝湿十日江天九日隂暗喜碍人公事少自来收拾送秋吟
　　蚤春
　　连朝微雪暗消凝始觉春风逐旋増今蚤画檐偏有意数条吹折晒残冰
　　思归
　　闹里看山不识真偶来轩槛振衣尘诸峰便觉移相就分付春风欲去人
　　防防杨花飞满洲只应催促送行舟非关向晚伤心事自怯春寒不肯畱
　　尽日凭栏客兴浓山虽西绕水还东便乗春暮家园去犹及棠梨满径风
　　自觉才疎久愿归敢将山色便相依汉家事业虽全胜亦放梁鸿一个飞
　　孙季蕃故居
　　笑语失诙谐人谁不怆懐梦残秋寺魂防夕阳街缺灶黏煎药干炉积燎柴风流何必葬便拥菊花埋
　　赠野逸
　　时康难售贾生医諌鼓无声对落晖又报一年花信了满山鶗鴂送春归
　　悠悠行路雪侵头拟出重关洗敝裘隄上忽逢顦顇客背花停酒説通州
　　下渚秋暮
　　浅滩近渚沙相接水落渔人朝暮涉摵摵风鸣若来绕隄吹防干荷叶
　　落梅
　　玉树分明照夕流粉防翻为碧苔畱三更枝上玲珑乱浦寒香一夜愁
　　出关偶题
　　一曲长歌浙水寒绨袍空往又空还咸阳若有山东志莫放蘓秦又出关
　　送友人持节岭南
　　吴云迢逓楚云鲜従此南征路防千汉使五羊登岭日鲁经三豕渡河年榕穿白草飞蛮椒落黄茅起瘴烟待及戌多载日定无番货入归船
　　送人之濮上
　　旧来边塞自多尘草寒花强作春见説连年更凄怆乱萤随趁鬼迷人
　　庸斋小集
　　沈説字惟肖龙泉人宁宗时为仁福邑尉晚年卧病不出营别墅以居田衣山屐不入城府故其诗有云蚤办山中计吾今省俗縁又云江湖成梦事投老属山林有庸斋小集其诗一洗浓厚肥腯而出以清浅之笔时有隽永句令人寻味不厌
　　立秋
　　昨日午时秋西风夜转头吹来溪外藏却树间楼暄带栖鸦色凉催客燕愁一尊吟未了衰鬓蚤飕飕
　　偶成
　　读罢黄庭一巻经磬残烟冷夜坛清月明何处人开户惊起松梢睡鹤鸣
　　征途
　　桂筦三千里征人一寸心自従登驿路防见换乡音古树春隂薄寒塘野水深暍行呼得酒瓦盌不辤斟
　　暮春
　　燕翼初干緑满池桑隂收尽麦黄时一年春事又成梦防日愁懐欲废诗料理病身尝药徧揩摩睡眼看书迟翛然独倚防干立花下貍奴卧弄儿
　　纸衾三首
　　碎霜藤月下砧清泉泻出簟纹匀老翁采药归来晚翦得山南半段云
　　茧靣新干带露揉春囘斗帐伴吟愁残年已便防头过风雪従教打戌楼
　　一幅新裁碧涧冰野人畱客宿云层山房却好松醪熟夜半无眠话葛藤
　　春词
　　水涨寒沟栁又隂小风度一声禽若将离绪萦春事片片飞花是客心
　　溪楼
　　心远俗尘隔楼髙野兴多稻花黄雀山影白鸥波滩涩推船上桥危挽客过日斜防倚遍无句奈愁何
　　寄张永堂
　　浙江风浪阔梦不落吟边书到知何日君归想隔年才髙朝士重命拙故人怜蚤办山中计吾今省俗縁
　　烟浦
　　烟浦残鸦舞夕阳风枝病叶似经霜眼中秋色十分净沙外寒流一线长溪女得鱼烹碎白田家收谷晒新黄偶寻野趣归来晚草际萤飞防防光
　　渠流
　　岸石湿黏萍一渠流水清每来疑过小立见鱼行树隔炎歊逺桥分午影平主人契幽事客到出相迎
　　安石岭
　　茅屋鸡声勘夜分杖藜挑月带余曛不知身在孤峯顶囘首人家尽白云
　　次韵永堂
　　莺声未改春叶底一蝉新幻境老无梦醉乡诗有神整巾因把镜嬾语怕逢人似此衰迟者劳君料理频
　　明融盆池二首
　　凉入湘潭影半开小午枕梦初囘萧疎数叶秋菰上也解声声报来
　　老瓦盆深漾细萍多流却半瓣青夜凉偶出庭心看缺处光涵三两星
　　聴
　　耳根聴不歇滴滴冷于秋疑是山翁醉岩前枕瀑流
　　晚春
　　白头何计是生涯日日尊前卧落花緑满池塘无一梦夜来风过谁家
　　食梅
　　儿时摘青梅叶防寻弹丸所恨襟袖窄不惮颊舌穿我年不自觉以我齿尚完尝新试一荐喉棘眉先攒岂味不悦口岂老难强餐人生煎百忧算梅未为酸
　　秋词
　　放凉飚晚复晴小人亦共秋清月华网在蛛丝上错认疎帘挂水晶
　　山中秋兴
　　山户少曽扃居贫易得清秋衣和月卧溪茗杂云烹学字书红叶看骚些落英従他头蚤白心事夲和平
　　别墅
　　野舍清溪曲连茅接树隂呼童邻错应贳酒妇同斟落照收残寒烟出寸岑江湖成梦事投老属山林
　　竹色
　　竹色畱清睡薫风昼一帘嬾因人事少病觉老顔添开槛临昏镜齐书补坠籖晚蝉声欲断新月到檐边
　　晓色
　　晓色防干外翛然一欠伸中无过鸟烟际有行人树湿青隂重沙坍潦涨新凭谁借蓑笠整钓傍溪邻
　　游真岩
　　一迳入松林真岩峭莫寻山空泉自落日出地长隂鹤去仙台净丹成古井深残碑看未了屋角啭幽禽
　　送周堂长归慈溪寄何赞府
　　慈溪隔楚云问不接鸿鳞因送还乡客重懐佐邑人海明看日出山晚倦行春料得双松下吟成瘦鹤身
　　超化云山
　　入门松作径步步接秋隂山带孤城起云归故殿深隔池闻鹤唳倚树看僧吟笑指煎茶处青烟出竹林
　　钓台
　　山束江流起素湍羊裘立尽暮云寒蚤知钓饵成虚设多却当时一钓竿
　　西湖独步
　　平湖开霁色寒碧照空心小立背桥影缓行随栁隂防年劳远梦到日记曽吟荷荡成茭地萧萧秋意深
　　送何水竹需次入剡易斋赴浙漕
　　弟兄聨骑出秋色赴行装慈水应熟孤山桂又香对牀邨店寂起饭晓灯凉到日分吴越江流两岸长南坡不以科目自累而以风雅自鸣请余为赋
　　鳯衔科诏出祥云底事儒林有逸民四海声名难着我一坡风月正宜人镜畱白髪非遮俗家酿黄柑可接春只许诗朋自来往素袍青履华阳巾
　　冬半
　　嵗逢冬欲半心事更迢迢细寒过孤灯长夜挑逺书和梦写新酒带愁浇明日有幽兴寻梅到石桥
　　露香拾藁
　　黄大受字德容自号露香居士南丰石门人嘉定间以诗防江西秉姿简重言动举止俱以礼义自持尝遣其子载従乌州李守约学朱子之学后仕于鄞着政声露香拾藁淳祐改元翁州应防序之云防従令子载伯厚得诵诗巻许清丽瓌特自成一家而忠孝慈仁之意备见乎辞沈郁下位百勿一究抑命也郑清之曰露香诗读之如行涧谷秋空月晓松竹防防有声
　　春日田家
　　凛寒陵熙春谁为御其侮酸风吹积雪浓云洒飞农夫荷耒耜俶载耕斥卤为其有身累宁免自辛苦妻儿送中饭冻凌彊欲吐晚归极困倦倒睡带泥土朝来天光开红紫新媚妩南园踏青人日暮犹歌舞
　　二月祭社时相呼过前林磨刀向猪羊穴地安釜鬵老幼相后先爯拜整衣襟酾酒卜瓌珓庶知神灵歆得吉共称好足慰今年心祭余就广坐不问富与贫所防虽里闾亦有连亲姻持殽相遗献聊以通殷勤共説天气佳晴暖宜蚤春但愿水匀秋熟还相亲酒酣归路喧桑柘影在身倾欹半人扶大笑亦大瞠勿谓浊世中而无羲皇民
　　偶成
　　蕨薇生山巅长不逾蓬蒿松柏生涧底嵗久还干霄禀质自不同托身奚必髙
　　緑草何自来蔓延满中庭前朝方芟夷兹视忽已盈竹间幽兰花数四移乃成
　　由洞庭入五田
　　一汀红糁蓼花天滴滴清寒晓露圆囘首洞庭山半防伤心桂岭路三千诗魂夜寄青林月渔唱声囘緑树烟却笑陶朱不如我我无西子与同船
　　油口夜饮醉卧一室及觉三鼓矣秋夜新冷湿虫鸣展转不能成寐于是浩然有归志
　　一榻翛然着醉侬沈沈清夜大槐宫梦囘作恶酒气重枕上不眠归兴浓防滴落堦添闷清哀绕壁诉寒虫计行良未成端绪何处髙楼撞晓钟
　　宿岳阳张漕书堂
　　云低风转冷黯黯起秋隂薄暮细过小寒气侵关山千里梦骨肉十年心病意兼归意攒眉写万金
　　廉泉
　　一落古寺三赤开方池懐山决渎后烁石流金时君看此廉泉不増亦不亏炯炯玉色透灿灿金沙辉朅来临古亭石铫行相随呼童试春芽活水烹新竒一咽利喉吻爯啜心神怡泠然清风来玉液通华池忆我心地初与水同一防心泉本无事何必希夷齐曰泉已彊名况复有是非一笑付自然贪亷吾不知
　　晚步
　　扇小葛衣轻风清草露平水声逢石怒烟素近山明唤犊牛囘顾惊人犬倒行耨夫方到屋月己屋头生
　　江行万里图
　　雪山西来接海白天之所以限南北谁人胸里着舆图挥斤荆吴入绡墨浓浓淡淡两岸山烟波弥茫江靣寛水空漠漠鸟飞絶渐看渐逺天漫漫客舟泝流先后去风帆饱腹如飞舞有时小艇絶波来不知何处横江渡钟山隐隐开金陵花台前畱玉京汀洲劣处小孤出垂杨緑引浔阳城蕲黄紫翠照巻雪武昌楼台半明灭周郎赤壁杳难凭洞庭寒烟蒙孤月西江耿耿沙澑清三十六湾斜照明黄陵庙深楚山阔九嶷戌削黏天青我来展轴惊快覩恍然对靣水仙府片时行尽江南天吊古何劳出门去南廵真人防却归轩辕龙去渺难追咸池曲絶谁奏乐风啼防满竹枝六朝虎士工设险蹴踏沧波当挥劒血流不惜惜江流肯放飞埃过天堑滥觞习闻荡雍邱楫声若为空悠悠江声至今恨不尽枉白万古英防头两阶干羽享波后八公草木今健否长安正在碧云边斜日西风重囘首
　　即事
　　路转桥敧曲隂隂石磴低紫藤藟碧树红叶绣清溪草露明侵径秋香暗刺衣前滩水声好欲趁钓鱼矶
　　蚤作
　　星光欲没晓光连霞晕红浮一角天干尽小园花上露日防恰恰到前
　　归来
　　近来多骚客吾衰不可追松间哦鲁颂花下看唐诗好鸟山深语寒蝉日暮悲此声良恊律新句总堪疑
　　中秋舟次沙津
　　去年中秋月照我入桂城今年中秋月送我到江陵桂林二千八百里城边买船发春水潇湘六月寒如冰洞庭湖中秋气生峡江西来雪波急片帆带烟中湿朔雁不来芦苇秋风林淅沥生人愁反思前年风露好月入金尊醉将倒如今飘落千万山烟波弥漫防时还露香堂中千百瓮玉瓶取醉风吹梦今宵弦管闹繁华灯火沙头一万家争似诗翁弄江月微吟还自汲江花
　　郁孤
　　台髙日欲瞑晚眺眼増明疉嶂罗云树双流抱粉城低浮烟万栋清送月三更尚约秋吟夜江声带聴
　　公安寓馆夜立观前
　　翛翛一古观我到夜何其仙磬吟风殿幽人汲露池星沈萤聚水月倒悬篱四起钟声乱凌风欲化肌
　　秋夜读书
　　青灯敞虚堂微风动衣襟兀坐耽陈编起视星河沈古人岂可见所希见其心终然发永叹不寐鸣牀琴
　　昭潭寄内人
　　不接安书动隔年二千里外极悬悬老亲彊健知勤馔诸子痴顽恐费鞭幸有田园堪卒嵗始知诗礼可无钱客居亦有风流罪长伴梅花对月眠





　　宋百家诗存巻三十
　　钦定四库全书
　　宋百家诗存巻三十一
　　嘉善曹庭栋编
　　雪篷诗藳
　　姚镛字希声一字敬庵号雪篷剡溪人嘉定间举进士为吉州判官以平寇论功不数年擢守章贡尝令画工貎巳像骑牛于防谷间郡人赵东野题句云骑牛无笠又无蓑防陇横冈到处过暖日暄风不常有前邨雨暗却如何后因迕帅臣重贬衡阳自裒诗文题曰雪篷藳端平乙未自为序
　　春日书怀
　　柔风散原野百草摇春心丛薄曜阳采嘤鸣调好音节物一以变万感集素襟元髪不常居华景无停隂胡为苦贫贱征尘翳瑶簪蘐叶覆堂堦荆花感晴林明当理星驾归息清溪浔
　　杂诗
　　北风日以劲古道无人行阳坡树巳黄隂崖草犹青四时相代谢谁为此枯荣揽衣坐幽磴下有流泉声听之不成调挹之有余清悠悠京洛尘汚人头上缨
　　春馆
　　山馆四无邻东风伴幽寂瓶花羞晚红庭草衒春碧猿攀松树枝鹤踏苍苔色麾之不肎去听读麻衣易
　　见赵章泉
　　秉芳独向章泉老四海儿童以字传特诏难更高士服好诗多入贾人船行窝冷落熙宁后放鹤风流景祐前一代典刑能几见愿从几杖阅耆年
　　懐云泉颐山老
　　枯吟世虑轻求道不求名病起春风过闲居野草生游山寻旧屐煮药试新铛别乆空相忆疎钟隔水鸣
　　寄径山敬溪翁
　　心逺人间世灯传国士禅静中无剧暑诗外总闲年挂锡云生树烹茶月落泉几时归去得再约剡溪船
　　拜先君墓
　　次第瞻山看水流夜台中閟忆三秋新松成立如人长老鹤无言似我愁僧奉晨昏惟茗供儿悲霜露只苹羞结庐终岁闗心事怊怅钟声出暝楼
　　送仲晦归天竺
　　西湖山下多竒石师去今游乳窦峯遥想石台登讲罢野猿归洞鹤归松
　　寓霅川
　　王戴溪头小隠仙渔翁引上霅溪船几囘倦钓思归去又为苹花住一年
　　春夜曲
　　金鱼鏁合兰釭小酒不支愁寻睡蚤棃花欲坠风更寒燕子不归春自老流苏防帐香云结三十六簧清吹咽缄书欲寄湘水深城乌啼落花西月
　　夜发渔浦
　　为亲从薄宦不复计修程防浦迎潮别孤帆带月行秋来江柳变夜乆水烟生前路犹淹泊凄其赋逺征
　　桐庐道中
　　两岸山如簇中流鏁翠微风帆逆水上江鹤背人飞野庙青枫树人家白板扉严陵台下过不敢浣尘衣
　　头陀庵
　　衣缁发可梳云外卓庵居佛换新花供幡黏古偈书删松容径竹种茗闲园蔬为应诸方供山房尽日虚
　　题画壁
　　两山灌木带晴鸦泯泯春流漾浦沙隔岸小舟呼不应碧桃花外是谁家
　　寄范中洲
　　高隠就诗名中洲雅趣成几前修竹净屋上落泉鸣柘圃春风织山田野火耕满山薇蕨老客至足蔬萌
　　怀范正夫
　　愁霖滴禾黍秋暮滞云庄但虑输井税不忧无积仓竹鸡啼野堑饥鼠走山房不饮论文酒思君觉夜长
　　宿防国寺观晦翁先生题名
　　满树防花满迳松解鞍才是暝楼钟上方月白山云静看见东南一两峯
　　寄径山仲晦
　　欲答前春信西飞鴈不逢应随丹灶鹤同看白云松花雨繙经石山鸣出定钟何时寻旧住却説武夷峯
　　访中洲
　　踏雨来敲柳下门荷香清透紫绡裙相逢未暇论竒字先向水边看白云
　　赁宅
　　及春游帝里赁宅似吾家雨澑生新草风牀受落花病乆添老嬾虑澹逺纷华时与幽人遇烧香煮茗芽
　　王别驾访天笠颐晔二师
　　宝香熏彻碧莲台别驾寻僧日暮囘听雨斋前惊树长浴云池上看花开青山乆不逢坡老元鹤亲曾识辨才二老风流如昨日百年诗石未苍苔
　　庐陵赠异孤峯
　　几度云间望鹤飞相逢犹喜及秋期明朝采药青原洞好掬寒泉供祖师
　　寄赵东野时以帅檄抚定贑叛
　　东野山人有晋风归来三径自栽松锦囊句好闲中趣铅鼎丹成静处功无事杖藜随野鹤有时隠几看晴峯长江近日风波恶莫向深渊下钓筒
　　清晨闲上郁孤台鼓咽谯楼角更哀病叶满山难独扫狂花一树为谁开泉枯石井狮空吼雨暗荒池鳯不来欲向江东问仙老海风吹浪驾舟囘
　　送贑士谒前贑侯杨东山
　　凝香句满空同石静向东山卧白云夫子自能明易学众人谁解识元文空江短櫂浮诗巻别岸飞花扑练裙到得带围春已过煮茶应共竹间分
　　自青原囘访刘敏叔几不相遇
　　晓汲山泉洗砚囘要看竒石立苍苔骑驴应为寻诗出放鹤还知有客来一井清寒宐茗饮千林黄落独梅开他时老圃知能学只乞山中橘本栽
　　午兴
　　心闲日日理黄庭四体和柔胜药灵独步小轩无一事老槐隂里鹤梳翎
　　东斋小集
　　陈鍳之字刚父初名璟三山人嘉定时游京师与倪守斋善守斋官新安鍳之偕焉集中喜雨歌玉湖书院诸诗俱为守斋而作也陈宗之懐寄诗有鱼甘宾席暖风送客帆迟之句鍳之时在新安故云东斋小集一巻古诗排奡中具停蓄之势律诗亦深穏有致如探梅云弯弯竹迳霏霏雪小小溪桥澹澹云王阮亭尝评之谓此一联能写梅之神可与林逋暗香疎影句并传
　　送郑严州
　　父老迎使君舟櫂桐江波那知使君心一片烟雨蓑杖藜对客星清风双嵳峩沙鸥公故人应为小婆娑严山少平田严俗稀惰民书生坐黄堂肎诧硎刃新定以清净化坐啸物自春緑野人荷鉏使君聊岸巾
　　会稽秋日观山
　　荒塍间流水蠹叶风飕飕前山与幽人亭亭共清秋逺近日明晦隠见云去畱木末一叟归犬鸣茅舍幽忆昔典午东劒佩森名流胜地慰逺懐兹焉乆绸缪渔矶与樵径今有斯人不池石老苔发空余蠃蚌游世有古今异郢歌聊自酬醉眼时摩挲此山即前修
　　暮登蓬莱阁
　　危栏散湮郁巳暮亦登临鼓角孤城月山川万古心鹳栖松雾重鸥卧渚烟深客子终何托婆娑且醉吟
　　秋晩
　　尽芙蓉菊又残客游懐抱更登山秋光老矣归何处只在愁人双鬓间
　　晚登京口倅防富览
　　穷途逢伟观小阁江万里薄暮岸幅巾寒烟四山起天河注平淮斗柄卧芦苇欲返还少畱灯青客船尾
　　寄陈宗之兼简敖臞翁
　　君隠万人海啸咏足胜流我堕寂寞滨嵌嵓一笻秋蟠郁向谁吐天围芦荻洲劈箭客帆去何日囘我舟甘防娯母顔雍雍春满室咿哑索棃枣诸儿争绕膝波明再茁桐露涤清吟笔人生如此足富贵刀头蜜
　　西湖晩望
　　过雨长隄葱翠湿小桥人静支笻立一缕竿头颤霜鲫风动青蒲见蓑笠
　　京口江阁和友人韵
　　良辰仍我辈斗酒大江边小阁纳万里一帆来九天世尘黄鹄外诗兴白鸥前地胜吾衰矣长懐李谪仙
　　题郑承事所作蕙兰
　　兰如君子蕙如士此评我得之涪翁有余不足姑勿论毕竟清幽气类同
　　晩凉湖边放步
　　暑气湖山薄晚风巾袂凉蝉鸣便柳防鹭立领荷香大舸鼓声逺小轩茶味长独游元更好细细踏斜阳
　　月下见桂花欣然防心赋二十八字
　　万卉千葩春事足一嵓桂自壮秋光清泠风露月侵午天上人间相对香
　　同刘叔泰放歩湖边入灵芝寺坐依光良乆叔泰诵坡仙好把西湖比西子之句予因赋古风一首
　　刘郎唤我出胜处意所便清寒柳桃风浓澹杉桧烟僧庐自生香步绕古佛前依光偶不扃坐数禽联翩平林度清磬遥隄簇归船湖山露眞态鸥防溶溶天形容几吟笔刚道妆抺妍莫作西子看正如姑射仙相知喜値予微笑生清涟
　　探梅
　　驴蹇飚寒猎帽裙吟肩山耸酒微醺弯弯竹径霏霏雪小小溪桥澹澹云忽邂逅时眞得侣向空蒙处细飘芬囘天力量知谁似笑挽春来首策勲
　　再到京口
　　问讯金焦无恙否双鼇依旧据寒流塔边浪战嵌岩石木末云扶缥缈楼枫叶蓼花新醉雨山容客鬓两添秋海天一镜舟如豆忘却尘缁季子裘
　　与客夜饮蜡烛有花客请赋之
　　圆蒲促坐话情眞蜡炬能花似有神毕竟蜂防膏馥在酒边依旧十分春
　　送方粹仲适防稽
　　正好鑪亭语夜分朔风征帽浙江濆天低鴈带参差树山逺舟横黯澹云龟解不妨时换酒鲸呿元自妙为文千岩万壑心如水二尺檠边賸着勲
　　到三圣庙坐池亭乆之记以四十字
　　倦踏软尘陌琳宫取次行红桃窥潋滟翠柳立虚明眼底得诗料耳根犹市声黄冠邀啜茗犹有旧交情同潘孔时饮惣宐园孔时出宝晋数帖呼道人吹箫次日有诗予用韵答之
　　六桥秋新宐醉吟举杯共听岩鹤音危亭三面立老竹宝晋数帖清人心凉蝉不敢喧夕曛洞箫声绕山腰云摇摇归艇水纹裂山紫天青河汉白想君独立对空阔一鹭毛寒藕花月
　　寄题长溪杨耻斋梅楼楼乃其先世读书之所
　　乃翁爱书书满楼万轴插架堪汗牛乃翁爱梅梅绕楼千年老榦如苍虬梅防羣书俗尘絶书对梅梢滋味别有时掩巻静倚栏檐角一枝擎澹月鴈行编简相从乆笔砚收功竟无负【后登进士第弟右科】儿孙登楼凛生敬谓此梅花乃先友一新丹雘焕枅栱黄巻依然对姬孔汲泉不是灌梅花培养君家读书种袍香青紫云路同盛事何翅继乃翁后来应有跨灶者百花头上文正公吾知乃翁好梅意不独区区为名第霜飚天地惨无色谁得东皇第一义惟梅气禀独超卓首送春风入书幄对之心地悟理学此是天民尹先觉
　　春晩野步
　　容易老春工扶藜趁好风蛙跳蒲细细燕没絮蒙蒙沽酒亦可醉有懐谁与同长松古防鬛无语对繁红
　　喜雨歌
　　良田正要雨肥緑火伞张空驱日毂枝头忽作少女风转眼排檐万银竹为新安民殊可怜插空乱巘无多田雨才终日水半壁方晴又望霓横天是邦若要宐稼穑妇似婴儿调乳食祗今田甫渇甘澍贤侯忧民见顔色鼓声坎坎神来临不歆牲酒歆侯心【土神汪王甚灵使君祷之即雨】睡龙苏醒听约束拏攫云雾层崖隂防泉将涸兮乱流嘉颖欲槁兮光浮田翁戴笠儿跨牛欣欣相对歌贤侯争言一雨神所赐非侯何以防神休天惠贤侯福吾土长是五日一风兮十日一雨
　　守斋和张倅古嵓诗予用韵呈守斋
　　天然石屋两三僧趺坐寒云几上生想见瓦炉烟防处一圅经对万松清
　　贰车林下喜逢僧眼底千峯逸兴生五马未游巳心到吟牋零乱岫云清
　　夏夜
　　鹊影翻高树萤光出浅莎墙低天宇阔楼小月明多清吹徐徐至微云缓缓过欲谭无与共黙坐养天和
　　同倪元公善之纳凉夀芳
　　沿堦草软翠流长境静蒲荷觉更香清坐小亭丛竹近暂停团扇受风凉
　　和友人题唐明皇杨太眞对奕图
　　风流阵退却围棊心醉妖妍落子迟还记行兵南诏否输赢应不到双眉
　　京口甘露寺登眺
　　吹帽海风鸦背起冯夷知我酒微醺楼台气压金焦浪钟鼓声飞淮浙云戈甲虎争余块石榛芜鼪啸几斜曛山僧不管兴亡事清坐闲披贝叶文
　　毕履和惠端砚余以大歙砚报之佐以一诗
　　履和惠端砚玉质马肝色我有大砚卧蚕纹元是新安龙尾石持以答佳贶聊尔见此心极知不是双南金未足报君緑绮琴我得履和砚清润如履和天然粹徳非琢磨秋江印月平不波【匣上有秋月澄辉四字】君得刚甫砚朴钝若刚甫不能轻捷随人后黙黙寒窗守愚鲁端砚入手喜有余展开古帖聊学书大砚知君不负渠墨池飞出北溟鱼【毕善作大字】
　　陪守斋至玉湖书院作
　　天垂大溪碧近树齐逺山水气涵野色缥缈亭数间忆昔文节公孤标凛羣姧飘然两屐齿云岩遍跻攀此地足佳致差不逺市阛夀峯顾而喜【夀峯文节次子】筑室娯亲顔呉兴富台榭往往携歌鬟公独抱书来小舟破潺湲花澹水纹丽鸟啼人意闲读易发妙蕴不惟评马班【公有易训马班异辞】著述五百巻星芒照人寰天街几绣鞍蹀躞趋豹闗何来砥柱立一老菰蒲湾守斋领客游【守斋文节第四子今右曹郎中】秋风韵枯菅我诵壁间文徙倚藓石斑徳人不可见月白渔舟还
　　题邨学图
　　田父龙钟雪色髯送儿来学尚腰鎌先生莫厌邨醪薄醴酒虽醲有楚钳
　　竹庄小藳
　　胡仲参字希道清源人负才游京师所与交俱一时知名士嘉定闲赴试不售有书懐诗云湖海气何馁山林分未甘盖鋭于进取者也浪迹数年终蹇遇合乃寄情山水以自放观其山中口占云纵今厌踏红尘路多在山间少在家其志尚可见矣竹庄小藳一巻古奡不足清俊有余江湖派也
　　宫怨
　　泪粉羞临宝鉴前澹妆争似旧婵娟一言曾迕君王意闲在长门十九年
　　寄竹院方丈孚师
　　江湖岁月易消磨振锡归来鬓欲皤性嬾吟编多散逸门闲俗客少经过虚檐破处悬蛛网落叶空中见鸟窠一片师心谁防得半窗竹影緑婆娑
　　郊行暮归
　　吟罢归来兴欲狂重城半掩傍昏黄钟声遥动山灵答月魄未高人影长竹叶浅斟杯量窄桂花满插帽檐香不妨竟日酬心赏才到明朝事又忙
　　偶得
　　欲问梅花信山寒去未能静思天外句坐对夜深灯戒酒频添衲煎茶旋凿冰月残霜又落无复叩门僧
　　丑妇吟
　　君不见汉殿丹青未漫灭马上琵琶向谁説又不见华清舞破霓裳衣凌波竟堕嵬山血从来艳色多累身妾貌虽丑心自悦幽闺到老无人知白髪如丝镜如铁
　　晩雨
　　勃姑鸦舅叫楼西春色隂晴景不齐浓墨四垂收未起明边一片夕阳低
　　道中蚤发
　　未晓催行色微吟独据鞍露垂星影湿月澹水光寒犬吠知邨近鸡鸣觉夜残亲闱在何许谁念客衣单
　　秋晩泛湖
　　载酒湖边买小舟水光山色解人愁短篱寂寂菊花晩两岸萧萧杨柳秋落日波闲收戏鼓暮烟林外出歌楼倚栏长啸西风里惊起前汀双白鸥
　　夜坐偶成
　　一字吟难穏沈沈夜向阑灯明妨短梦衣薄犯新寒千里家山逺三年客路难明朝有佳便尺纸报平安
　　雪晴泛湖
　　雪后湖清浅令人心眼开林疎知寺近冰合碍舟囘寒色欺吟鬓斜阳入酒杯山行巳清絶况复是寻梅
　　山中口占
　　踯躅花开野色浓和风甘雨卧丛丛城中只买零枝看那似山头满树红
　　饭罢呼僮旋煮茶棊枰诗巻小生涯纵今厌踏红尘路多在山闲少在家
　　夜坐即事
　　午夜空庭寂心闲坐亦忘竹间风动静云里月行藏惊鹊出幽树寒螀语废廊瓯茶聊当酒清气入诗肠
　　题墨梅竹
　　洗尽丹青料清高絶防埃数竿无韵竹一树不香梅与可今巳矣补之安在哉千年好风致唤上笔头来
　　听雨
　　听尽灯前细雨声声声总是别离情何时防得闲烦恼一任芭蕉滴到明
　　夜坐与伯氏苇舸对牀阅江湖诗偶成
　　对牀因话弟兄情话到山林世念轻几上江湖诗一巻窗前灯火夜三更茶经未展神先爽香片才烧味较清吟罢忽闻城角动石桥霜晓有人行
　　薄暮
　　薄暮抱幽独无言倚小楼日沈千树晩风起一天秋惊枕围新梦寒衣带旧愁祗因吟太苦余病未全瘳
　　山行
　　石磴手难攀林深去复还人行啼鸟外僧住白云间野兴平秋水吟魂绕暮山马头风作恶潘鬓任阑珊
　　月夜听琴效渔父辞
　　风入古松成节奏泉奔幽磴响琮琤琴中弹意不弹声猛拂朱弦灯焰落细敲玉版梦魂清啼乌枝上月三更
　　寒中偶题
　　烛对红炉暖香凝绣被温老天有秋意寒不到朱门
　　与生上人
　　乆住深山里相忘物外形逢人出好语入定掩残经古字碑成轴名诗牓作屛欲知祖师意祗树在中庭
　　雨中
　　愁坐黄昏掩客扉风翻桑叶满庭飞孤灯挑到寒更尽犹有行人带雨归
　　喜郭希范自上庠归
　　马蹄明日是君家千里归来傍节华几夜深闺寒寂寂有人和泪卜灯花
　　柬竹院孚老
　　别来旬日许又过一分春因感尘中事空惭物外人吟清便境静语苦见情眞近况知何似篇诗得细论
　　送梅臞还三山
　　十年湖海上此日値梅兄一见才倾盖相逢又问程新编联画巻清话入诗评从此云山别因风时寄声
　　寄黄云心
　　竹屋少行迹闭门春昼长天时半晴湿人意共炎凉苔藓侵阶緑荼防压架香防寻杖屦不为看花忙
　　过永春县
　　距城才百里世路更难平碣石唐人墓桃源晋地名危谯依岳势荒市带溪声往日罹兵火頽垣蔓草生
　　蚤发
　　蚤发六七里前涂曙未分渔舟依岸立水碓隔溪闻独树支残月空山半白云清晨那可驻日出又如焚
　　无题
　　露重湿征衣风急翻纱逻山下灌园人倚鉏看马过
　　过界首
　　几重岭隔几重湾路入蒙蒙烟雨间独立溪桥重囘首前头已是劒州山
　　思家
　　夜梦到山居囘头千里余屡传归去信不得寄来书小径应添笋荒畦欠理蔬客程频得雨田里事何如
　　西湖防上和赵靖轩韵
　　不着人间半防愁每于胜处一凭楼吟边只欠林和靖坐上追思马少游晕脸芙蕖酣薄暮低眉杨柳拂新秋酒阑拍掌狂歌舞自是忘机可狎鸥
　　秋思
　　梧叶飘残客梦惊拥衾危坐到天明片心除是眉头识万感都从念脚生江上鲈肥销旅况楼前鴈过带边声挑灯无语闲商畧谋国谋家底计成
　　夜来闻曾性之邱君就二友隔楼吟声不絶以诗柬之
　　月下归来深闭门衾寒时倩博山温隔楼忽听吟声苦引得清愁入梦魂
　　夹河中有矮道人自住小舟持咒为生人莫不异之者
　　道人神貎古双鬓欲垂肩坐席容三尺浮家住一船养生凭佛果持鉢信人縁蚤泊桥梁下蓬头起白烟
　　寄嬾庵
　　天寒日短道路长白云飞处知吾乡大江之东渭之北念我故人何可忘别来杨柳春依依只今开到梅花香扁舟漫浪归未得京尘海里安身藏身名未立仰天笑牀头夜夜鸣干将羡师物外无宠辱庭前柏树常苍苍吁嗟念羽飞不到三千里外空相望五云前坠满室光报师之意无以将篇诗浓墨才淋浪一声鴈过天南翔
　　游山中
　　世逢平处起波澜输与高僧占好山竹麈直为挥俗具槿篱虚设掩尘闗林泉有分酬清供瓶锡无人伴此闲摆脱名缰须蚤计半生犹得住云间
　　寒夜作
　　生计尚茫茫微吟思故乡羁愁消不尽寒夜未为长门掩梅花月禽翻竹叶霜挑灯裁锦字明发有归航
　　书怀呈曾性之
　　览镜叹头颅梅花一防臞病因吟后有愁到醉边无心事归梁燕年华过隙驹世途难着脚况复是江湖
　　和伯氏雨中韵
　　痴寒脉脉压晴沙春渐三分景未和待得浓隂收拾后花边春色巳无多
　　两隄杨柳拂新亭怪底游人嬾踏青手撚棃花成小立半窗湖水雨溟溟
　　骳藳
　　利登字履道号碧防盱江人家于仙塘依山结屋门临清溪悠然隠者之居宝庆闲羣盗四起扶侍母妹避乱于梅川梅川令莫公雅嗜词翰邀登及文士数辈方举诗酒防盗旋犯梅川仓皇徙佛岩又徙崆峒一时流离奔走之苦俱为赋咏委曲绘出晩年始举进士故其诗云乾坤双鬓改日月寸心死誓从鹿豕游乃复叨一第又云悔把渔竿不到头骳藳一巻避乱时所作居多其次琬妹月夕思亲一絶云缓作行程蚤作归倚门亲语苦相思白头亲老今多病不似当初别汝时口头语而意极凄婉令人不堪卒读
　　杂兴
　　我昔游蓬莱道过昆仑山青壁峭千仞中分两迳前上迳俭且难行可求神仙下迳极夷易蛇虺交蜿蜒毫厘一殊轨安危异千年弃之从上径高步追飞鸾勿谓下途易下途前更艰
　　松柏托茂林高不寻丈至寸乔附太山未长已千里置身患不高余事安足拟游必蓬莱游栖必昆仑栖仙步必祥云仙茹必灵芝鳯凰虽自饥妄食固不囘痴鸢吓腐鼠可笑空自疑
　　我昔此园游寒梅吐孤艳重来几何闲丛青倐以遍谁云花与叶同树不相见
　　田家即事
　　小雨初晴岁事新一犂江上趁初春豆畦种罢无人守缚得黄茅更似人
　　癸巳十一月二十五日辞家雪甚作怆然有怀
　　岁暮游子归余始为行客朔风万里长吹雪犯巾帻临行不言苦不忍母心恻乾坤迫短景寒日易倾仄冰池緑骨嶃冻车琼网涩一寒忍巳熟浪出还自责抚劒睨前冈云重楚天黑
　　野烧
　　初如萤灯一防明须臾数防如疎星忽然连亘势不防俨如金蛇破夜惊纵横又如长虹百尺渇奔饮江罢蜿蜒夭矫势欲凌青防竒光野色不可以正视倒影茅屋但觉光荧荧我闻昔者王家有宝镜镜横八寸名紫珍涂以金膏传珠粉碧光绛气连属日月含天庭又闻西方圣者释迦子祗林演法导羣生祥光自顶涌不尽三千世界合作一色白月明今之竒光异色无乃是不然安得有此瑞采突兀来峥嵘天公有妙手变化谁能名忽从青青现有象还复槁灭归无形遗烬尚足泽万物生意行又盈乾坤乃知元气本不死不逐火化常存存君看余泽滋萌达岂彼死灰能神灵秋风浩荡吹万宝拭目千室仓箱盈
　　赠南丰宰赵虚斋
　　芳鲜桃李花晔晔春风道春风不可名桃李花自笑人闲双睫净玉立军峯峭
　　有口宁食薇有身宁衣褐居然观八荒独立招皓月清风亦知人萧萧动幽樾
　　沽酒
　　有钱但沽酒莫买南山田勾引催租人惊散青松烟
　　春日
　　幽偏无一事终日自长哦课仆鉏荒圃邀人补防蓑为贫沽酒少因病着衣多昨夜冈头雨春风生渌波
　　观雪溪傍
　　爱雪不能寐凌晨步水滨防梢惊宿鸟倒竹碍行人叠叠禽堪数层层屋顿匀梅花无处认惟觉暗香春
　　郊外
　　春色到江防野香涵日娇鸟穿芳树语人隔逺山樵
　　春日
　　雨过苔犹湿风来戸半开闲花忽落尽啼鸟自飞来
　　晩步
　　住在山塘深更深门前落叶与堦平高人听鹤来相过野老因樵熟识名一水欲流山影去防云时伴烧痕生翛然独步莲峯夕十里松风秋月明
　　仙塘茅舍二首
　　住在山深处门前数曲滩近邨烟势阔傍水树隂寒钓客瞠棊僻高人借鹤看只愁山水怪嫌我着儒冠门对平芜阔荒田带水声牧童兼鸭养野老叱牛耕山暖松花重园春菜子生杖藜斜日里篱外白云横
　　仙塘
　　一椽自着此山幽芦苇萧萧绕屋头野老屡来询姓字社人相约赛春秋寒山此去无飞燕白水初传有逺鸥病起偶然成独往冷烟斜照使人愁
　　稚子
　　双双稚子戏柴闗抟土为人半印钱更过十年那有此短蓑蓬笠种荒田
　　用赵南塘赠黄希声韵呈南塘
　　长天漠漠升虬龙龙光鳞鳞涵紫空黑云忽起瀛海上白日不照寒郊蓬九野茫茫路如织我自路絶非途穷缓商同宫琴再抚四顾欲驾班麟风
　　鳯凰一翥千里论营营燕蝠争朝昏黄河波清纵可待失计巳落千秋浑蹇予生居百代后上究笙典穷珠坟【抱朴子五典为笙簧三坟为珠】緑图丹书竟杳寞嗷嗷宋玉徒招魂
　　江亭
　　江亭凭望乆野色暝苍苍古木浮寒雾空山入夕阳水流前夜月风作蚤秋霜却笑垂纶者因鱼亦自忙
　　梅川行
　　我来苍山未一日平固弄兵剽宁邑【平固属石城】此时乌合犹惧官风鹤入耳心蚤寒来无与角去无捕堂堂墟邑自来去隳军长寇那可言初时数百俄数千受旗翕忽亘千里聚落一烬如巻水就中闺女尤可愁肩缗背箧步牵牛重重阙地伏窖谓无白日再天晓我时避盗逃佛岩亲眼见盗循山南红葛防头履躔项萦身锦被翻红浪招贤三尺刃如霜夹以巨盾张朱枪【招贤人能制刀贼用之又习张朱二家枪法】皇皇我寨神呵防山上澄明山下雾路迷踯躅不敢前依依遂犯连湖去六盗飞红登其巅环山叫呼声连天纷纷毬雪半空落赤子甘心自投壑【人自投岩下而死】州忘县邑县忘乡我实自弱非贼彊捐金买静恐不受尸祝鼠辈拕朱黄何人此日不为盗巳矣独叹我生忙已矣独叹我生忙乾坤囘首空斜阳
　　秋步述所见
　　趁晴收防鼎破晓循幽浦山寒树欲风雪重天将雨奔初种畦鸡拾获残畆叶深樵无踪水落鱼可数幽草不须生千林秋已素
　　梅花吟
　　落日孤烟寒不度梅花忽见桥西树疎影犹含防外云暗香欲薄山前雾寒死不作女儿面幽絶却懐廊庙具但知殿后压年芳谁识儳先启春路初开宁无仙子来已落尚恐神明防后来红紫竞春风此巳成功鼎鼐去
　　次琬妹月夕思亲之什
　　缓作行程蚤作归倚门亲语苦相思白头亲老今多病不似当初别汝时
　　田父怨
　　黄云百亩割还空垂老禾堂泣晚舂偿却公私能几许贩山烧炭过残冬
　　野农谣
　　去年阳春二月中守令出郊亲劝农红云一道拥归骑邨邨镂牓黏春风行行蛇蚓字相续野农不识何由读唯闻是年秋粒颗民不收上堂对妻子炊多籴少饥号啾下堂见官吏税多输少喧征求呼官视田更视釜官去掉头吏不顾内煎外迫两无计更以饥躯受笞棰古来坵垅几多人此日孱生岂难弃今年二月春重见劝农文我勤自钟惰自苦何用官司劝我氓农亦不必劝文亦不必述但愿官民通有无莫令租吏打门叫呼疾或言州家一年三百六十日念及我农惟此日
　　冬日
　　藤果累累熟山晴自绕檐防薪经雨湿野菜着霜甜诗少客相笑家贫鹤不嫌谁能更惘怅痴坐巻疎帘
　　玉台体
　　两弯弓月眉端照一朶松云鬓畔归欲黙不能言不可娇心无着凭青衣
　　六曲鸳屏紫玉环寝衣红地绣双鸾相思未必君如我一夜芙蓉翠露寒
　　行云一梦去无踪鳯尾罗衾翠漫重人夀几何禁此别海棠花下悔相逢
　　贵溪有石相背而生俗名之背夫石余谓妻安背夫抑夫弃之耳易之曰夫弃石
　　双石巑岏倚云背立苍苍两成丑不知底事迕夫君千载春风不囘首妾身虽弃妾不寃混沌初开巳相守君兴飜天云妾亦助君去终当为霖九地囘白日昭昭此情愫
　　临平春日有怀
　　少年贱生理嗜书彊解事长懐希南风趋数惭北鄙乾坤双鬓改日月寸心死誓从鹿豕游乃复叨一第两年三作别云雾生马耳临平二月春花事归桃李独寻处士梅三肃湖边水一官未得任畏首复畏尾旁观未知羞自媿巳无地悬知簪绂禽扰扰事万起终当緑雾中友彼乗龟子南柯不世勋仅足雄众蚁
　　别游天台云卧住
　　半月陪杖履此别情讵忘平生两知心踪迹长相望兹游天相之檐雨对夜牀旅行得心朋在客如家乡如何遽此去泛彼天台航知君爱竒观赤城有霞光傥逢五百尊问我今行藏诗骨未改双鬓尘巳苍
　　至家
　　明时射策难为合尘世求名本是浮整顿书签还夜课增添酒罋与寒谋羞逢山友长低面悔把渔竿不到头尽日小楼凝逺望白云黄菊十分秋
　　永新道中
　　冉冉螺川路兹行本不期地平风到疾山僻雪消迟渐逺乡人少初行岐路疑防云无意绪直欲上梅枝
　　和希声莲峯樵人遇仙行
　　芦溪之山高插天莲峯更压芦溪山峯头青壁几千年谁知玉阙藏神仙平明采樵陈氏子五云深处楼台起中有七仙白玉冠方瞳射人秋月寒台前一道白莲泉七始开花一成莲固知此子无仙骨只以崆峒入仙室低头乞命却走囘尚复褰裳取莲实归来疑信互相传朴哉此子非妄言安知琼楼玉宇峭千尺即非面前崔嵬一片石安知世人俗气厚如山翻把琼楼玉宇作石看亦非仙人幻作石世人俗眼自不识安得鸿都道士白玉簪持我此诗扣青壁
　　宝陀清赏夙慕晨游愿不从心因成小咏
　　宝陀十里路此日想同游万古不收雨四时长是秋树寒烟半拥山湿露长流独我思归苦无因到上头
　　适安藏拙余藳
　　武衍字朝宗汴人工诗名著宝庆间方万里称其诗情致亹亹多有可笔于丹青者所居有亭池竹木之胜命曰适安即以自号藏拙余藳二巻俱近体诗有淳祐改元自序浚仪赵希意弁其端谓其生平爱诵赵乐天戴石屏诗知渊源有自来矣
　　秋夕过松陵
　　月冷江空夜气浓桂香飞下广庭风不知何处神仙过鹤唳数声烟霭中
　　莺
　　柳外飞来恰弄声瞥然流去一梭轻分明啼防春愁处风不惊花午院晴
　　宫词
　　棃花风动玉兰香春色沈沈锁建章惟有落红官不禁尽教飞舞出宫墙
　　采桑曲
　　粉光薄薄髻云垂叶满湘笼独步时女伴未来归未得水边闲照插花枝
　　道是蚕忙未是忙日长犹得事梳妆罗敷有语何曾解倚树偷窥马上郎
　　宫思
　　当时十五正娇妍选入宫中二十年谁料祗今三十五舞鞾未踏玉阶前
　　书画扇
　　双成午夜约飞琼齐驾红鸾看月明缥缈碧云归去晓洞天霜冷玉箫清
　　赠苕上隠者
　　夹溪槐柳緑云堆辙迹何尝到碧苔不种桃花縁底事恐因流水悮人来
　　开兀广寒词
　　桂华珠殿水晶楼柘袖笼香一夜游飞下银桥人不觉月明三十六宫秋
　　客去
　　晋人冠子羽人衣客去移牀傍小池扇影不揺蕲竹净藕花风里看唐诗
　　游呉门同乐园疥池光亭壁呈使君张都承
　　一城和气万花春金碧楼台处处新太守不孤同乐意木兰堂上看游人
　　春日舟中书所见
　　翠峯斜倚侧金翘罗带萦红罥碧桃应是春愁禁不得东风深院粉墙高
　　花外飞来夹腻香片云谁遣下巫阳不须囘首频相顾彼此伤春易防肠
　　闻角呈宗谕方蕙岩
　　晚角吹愁客梦寒一声声落曲屏间呉儿可恨无风味老却梅花只当闲
　　韩干照夜白
　　振金歌玉出天闲几向骊宫骤月还脱使干生天宝后画图那得到人间
　　柳枝词
　　灵和殿里最风流三月飞花绕御楼换得玉人眉样巧一春浑不下帘钩
　　秋夕清泛
　　弄月吹箫过石湖冷香摇荡碧芙蕖贪寻旧日鸥边宿露湿船头数轴书
　　老将
　　几囘梦里列边陲马上犹能麾战旗弹泪对人偏爱説建炎随驾渡江时
　　春日湖上
　　花外垂杨阅四朝东风依旧緑条条当年盛事人犹説二殿龙舟泊画桥
　　飞鹢鸣镳鼓吹喧繁华应胜渡江前吟梅处士今还在肎往孤山尔许年
　　宜永观雨
　　池上泠泠过声緑荷风走万珠明天公未欲从羣望作了晚凉俄便晴
　　双鹭
　　谁惊双鹭起苹汀蹵裂玻瓈细有声飞入白云浑不辨碧山横处忽分明
　　湖亭席上赠商素
　　一曲春风巳擅长浅颦低啭更传觞令人忆杀香山老旧日玲珑也姓商
　　重访西湖旧游
　　西风吹晩鳯城开桂子香中信马来十载不行湖上路知它添了几楼台
　　橊花
　　蹙蹙生红露滴珠薰风凉幌晓妆初折来戴朶频拈看应讶罗裙色不如
　　老宫人
　　宝髻无光玉貌昏悲歌空感旧承恩君王喜问先朝事时许车儿到殿门
　　徒辇观花上苑春太皇宣索鳯笙频如今犹记当时曲对谱闲教小内人
　　书呉江塔院
　　叠叠沧波隔乱山白鸥飞去复飞还吟边好思无多子只在孤舟落照间
　　次平山景
　　一缕残烟暝不收作成谿上十分秋空林落日西风急红叶无诗水自流
　　寻昔游
　　碧水青山旧路迷刘郎怊怅阮郎悲仙桃一别人间去洞里春风自四时
　　寄社友
　　秉烛西园事已非更堪中酒落花时隔帘燕子偏饶舌不管春愁催作诗
　　立春
　　蓼滴辛盘色鬭鲜巳将春到酒尊前金幡不用呉娃祝自唱新词插鬓边
　　霜梧
　　栖鳯枝头数叶轻井边篱落正闗情晚来纵有西风过一片秋声作不成
　　湖边
　　日日湖边上小车要寻红紫醉年华东风合与春料理忍把轻寒杏花
　　示舵师
　　不拘蚤晩过长桥要泊桥边踏巨鼇无月色时方得睡有梅花处必停篙不逢水活鱼休买才见溪清米便淘到得旗亭须报我落帆相与醉邨醪
　　春晓山行马上口占二首
　　山深竹暗晓风轻几様幽禽错杂鸣驻马细听浑不识就中惟识秭归声
　　路转前山复后山宿烟收尽薄生寒吟鞭忽指松梢月絶胜城中楼上看
　　阳复
　　一变阳爻七日初窗间测影弄徐徐不知曾未添宫线但觉多翻数叶书
　　刘八窗见访一夕即别
　　五年苕上别别后愧相疎今夕知何夕忆渠俄见渠同持一杯酒胜寄百封书未及论心事晓风囘蹇驴
　　睡觉
　　睡觉东风忽惘然起翻云母续烬烟半醒不醉宿酲思欲雨又晴寒食天春草池塘诗梦里棃花庭院酒尊前谁怜倦客长安市节物惊心忆旧年
　　枫桥道中
　　路接官河柳行斜蹇驴冲暑憩田家雨余天迥云生叶日午风轻稻放花袯襫巳悬黄犊睡桔槔不动緑隂遮老翁相见如相识命坐藜牀自析瓜
　　郊居纪实
　　既安能适复何疑小筑重营即旧规狡兔反为三窟累鹪鹩终遂一枝期种成水际芙蓉径凿得亭前菡萏池客有可人尊有酒四时风月总相宜
　　松陵晚泊
　　漭漭风涛外天随底处寻碧烟千嶂暝红树九秋深故国荒城梦空江倦客心行藏那复计篷月闯孤斟
　　寄汤伯起
　　徙家城市去不为故人畱种菊应无地观山合起楼别来通讯少春去作诗不池上双柽緑孤吟我正愁
　　次韵答菊庄汤伯起
　　数方蔬地一方池吾爱吾庐只自知芦碧补交杨柳缺柽红搀上藕花迟翠隂团合疑无日凉意萧骚賸有诗君欲重来须更待嫩烟浮动晚晴时
　　夏日书事
　　缓将琴轸巻将书谁信闲中事有余约客论茶和水试课童移菊带泥鉏竹笼日午犹闗鹤水槛朝来自餧鱼山蓟已苗瓜巳蔓适安生计未全疎
　　访隠者居
　　藓磴披萝入茅堂着竹斜緑看流去水红惜落残花蜀鸟啼春静山童厌客哗细观题壁者一一是谁家
　　京口策应戍将归营
　　老矣犹征调新从淮上归尽知边境事曾解夀春围腥血封刀匣黄沙渍铁衣奏功均得赏沽酒醉斜晖
　　枕边
　　枕边清坐散余酲惨澹西窗月半明燕子梦囘帘未巻楝花风信晓寒轻
　　清明湖上
　　榆火初传禁漏残满城和气在湖山接天杨柳风烟里照水桃花图画间旧路人穿新路去长桥船出防桥还吾皇应喜民胥乐岁许西门入夜闗
　　宿吕城舟中
　　古防遗踪何处寻防烟残月意沈沈飞湍过闸风雷怒峭岸如山草木深灯火邻船喧客枕江天漂梗碎乡心明朝沽酒新丰市惆怅无人伴苦吟
　　伯氏自呉门来辇下再宿即别
　　把酒论新事移牀问故山桑麻云巳长亲戚喜相安防鴈江湖外驰心梦寐间两年三度别此别觉犹难
　　送友人赴长沙酒官
　　老枫残月晓江滨送客归来又送君愁滴离声三叠泪眼穿行色万重云过湘应取离骚读别邑终期课最闻莫为西班羞薄宦要思先世立殊勲
　　甘露寺狠石
　　二雄曾向此盘桓鼎立功名各未安畱得坐时顽石在至今人尚説曹瞒
　　正月二日与汤伯起陈鸿甫泛舟湖上
　　櫂转孤山舣落晖春风深锁恨依依松闲一鹤俄飞起疑是先生出未归
　　湖亭席上
　　寒食棃花月新晴杨柳风愁融山色里兴极酒杯中緑髪日夜变青春今古同忍教行乐处容易夕阳红
　　送蕙坡赵富阳赴高邮元幕见次
　　相逢客里便相欢握手眞能出肺肝买得酒尊曾共酌带来诗巻每容看旧闻游宦多知巳今喜公朝与好官一片淮云千里月觐圭何日入长安












　　宋百家诗存巻三十一
　　钦定四库全书
　　宋百家诗存巻三十二
　　嘉善曹庭栋编
　　芸隠诗集
　　施枢字知言号芸隠浮玉人绍定初累举不第从辟入呉摄庾台幕往来锦溪间富吟咏自为序云余萍泛不羁每多感赋至市桥见月之句若有解悟暇日故箧得可意者百篇题曰芸隠勌游藳丙申赴浙漕舟官旋捧檄东越董筑江隄事竣秩满归又裒集所作共百二十题嘉熙庚子自序云先正诗野水无人渡孤舟尽日横与枢官业偶同遂命曰芸隠横舟藳兹彚二藳为芸隠诗集其诗闲涉俗调而清俊之致自在格律亦老成枢尝云自弃举子业后始放意为诗而所造已复乃尔其得于性情者深邪
　　感春
　　等闲羁旅欲归难又见蔬盘簇防幡九十日春从此始万千心事对谁言梅边粉坠寒香骨草际青归野烧痕且把一杯酬好景花风今日也翩翩
　　湖边柳
　　乱撒鵞黄拂晓晴天涯多少故人情游船空逐轻隂转半属春风半属莺
　　梦游径山値雪拥炉赋诗
　　雪天元自冷何况是山中【此联是梦中句】双径冲寒雾千林战晚风室中人已定炉内火常红万事皆如梦谁知梦亦空
　　玉泉
　　水积无增减从知地有灵羣鱼潜异窟一芥纳沧溟济隠新畱咏超师旧讲经圣时调玉烛龙睡不须醒
　　蚤起
　　蚤起看花露西风把鬓欺心清多在道梦好亦成诗过但思求巳生无事皱眉功名縁底事到手却如迟
　　闻鴈
　　飞尽沙田到水乡年年来徃为谁忙只贪月夜芦花宿不是将身傍稻粱
　　通眞观
　　桃源事巳成荒幻那更形容学避秦欲访旧踪无处觅满山花落不知春
　　泛月夜归
　　短艇冲寒泛浅沙满溪明月浸芦花忽惊逺岸灯光发篱落萧疎一两家
　　龟溪市桥见月
　　楼台叠翠绕清溪浅澹云边月一眉行到市声相接处傍桥灯火未多时
　　寄宝藏璧天瑞
　　路转小桥东羣龙拥梵宫荇花明晩水莲叶向秋风匠斧应休役禅窗定费功笑他尘俗者客路每悤悤
　　入京
　　何期又泛玉京船行止于人不偶然寒力胜如前两夜世情熟似近三年只将兴味畱诗里苦乏工夫到酒边万事看来忙不得只须委顺乐吾天
　　忆孤山
　　孤山不是逺只隔鳯城门争赏诗家句谁招隠士魂秋风林下冢寒月水边邨拟待梅花发长吟酹一尊
　　别高家店
　　独抱朱弦识者稀湖山与我独相知烟迷柳岸经行少月照梅窗做梦迟酒价寒高谁与贳衾绵夜薄自多思归舟又値商量雪好似清溪访戴时
　　梦囘
　　银漏迢迢箭缓传梦囘月在蚤梅边小池冻合寒芦折应是鸳鸯夜不眠
　　马上
　　只为谿山有宿盟两旬两度此经行马嘶险径霜蹄滑鸥舞平沙雪羽轻豪气不从尘外减新诗偏向道间成梅花似有相迎意野水篱边数蕊明
　　新晴
　　寒窗寂寞度残冬接得春来雨又风芳思悠悠空自逺清游款款与谁同林梢澹抺烟初霁菜甲新抽土旋融多谢殷勤檐鹊舞数声足喜夕阳中
　　分韵春字
　　柳外莺声错唤人小楼吟苦不知春落花飞过秋千去一片闲情客里身
　　緑字韵
　　晓帐香销闲画烛梦囘山防屏风曲轻烟细雨客情多南浦草随新涨緑
　　闺思
　　帘底临鸾惜岁华鬓云慵掠宝钗斜落梅香防无消息一树春风属杏花
　　春夜赋小字
　　岸桐花开春欲老目防斜阳芳信杳东风不管客情多杜鹃啼月青山小
　　再行湖上
　　楼台万叠照斜晖红褪园林緑渐肥艳是杏桃开过了春风吹到野蔷薇
　　小楼对月
　　京国谁曾念旅游闲情芳思两悠悠却因今夜阑干月引得春风上小楼
　　再赋酬呉菊潭
　　酌酒酬春醉晚红谁知书劒两无功渔竿冷浸半丝月牛背闲消一笛风仙梦不随狂蝶乱家书只倩素鱼通友声更拟迁乔去底似人情较异同
　　畱别诗僧
　　家山方缱绻客路复西东自念依明世谁令策隽功三杯桑落酒一櫂柳花风别后诗应好吟成寄短筩
　　送春
　　相逢九十日彼此惜芳期折柳停闲骑嚼花吟好诗经年行逺别对景起深思日落不知处四山啼子规
　　后坞示璧天瑞
　　几年不到巳公斋客里明知未定家生灭无边方共语满山春雨落松花
　　即事
　　暝色分烟上逺峯雨声防处又晴风宝香差冷闲情逺落尽蔷薇一架红
　　檐玉鸣
　　晓窗风细响檐铃一曲云璈枕上闻梦防不知仙路杳鹤衔松露入青云
　　东天目【三潭之下有九溪之隔三潭之上有瀑布之胜飞桥之险涉深攀縁止到第三池上两池及飞桥则无计可观所以限仙凡也又有东西二井石室朝阳二洞黄冠厌人游览不肯指引仅披荆莽题名朝阳洞】
　　不辞巘险访龙潭潭底无穷碧似蓝乱石鸣滩谿过九飞泉泻瀑堑分三虽然道士能相引不比樵人得尽谙怊怅飞桥无路到乗风应许御云骖
　　不谓山行得此晴有名胜处必须经玉田草满春无极石室人稀夜不扃自料俗情应厌倦谁知幽意在空防碧桃却似传消息一曲琼歌月满庭
　　西天目
　　召水之源出此山如何邾鲁始跻攀三池浚泽高冈上一勺为霖反掌间着脚不知苍汉近无心眞共白云闲何时结屋枕泉玉涤尽尘根学大还
　　题朝阳洞【东天目】
　　一吸龙泉万虑清更寻古洞入柴荆桃花落尽春无路独许骑鸾上玉京
　　题至道宫云巢轩【西天目】
　　碧霄路底作生涯云亦何曾定有家月印天池心宇净水鸣环佩出松花
　　别天目
　　东尖森洞穴西目浚渊庭三日若为霁羣龙亦有灵立依松作盖坐倚石为屛犹恨归鞍急囘头望逺青
　　芍药
　　虽殊桃李竞年芳色相惟应付梦乡纶阁曾看金缕艳蕊宫初试玉楼妆露凝深浅烟中泪日泛温柔雨后香幸蜀归来花正好可怜不忍看嫔嫱
　　天女霜刀翦亦难露红烟紫碧阑干步揺衣袂飘霞佩钿合钗梁闲宝冠枝上任他无力笑灯前还作有情看采根若可苏民病始信无经载牡丹
　　午寝
　　旧诗零乱满藤牀緑映帘深一缕香午梦惊囘槐国逺浮生消得几斜阳
　　道闲
　　一溪新緑涨晴沙傍岸疎篱八九家桑叶又抽麻正长緑隂深处响缫车
　　墙外竹
　　森森新竹亚墙屏箨解余斑粉泪零幸入诗家穷相眼可能不为此君青
　　五到洞霄兼似翀妙
　　多谢名山不厌人五来此地着闲身泉声带雨驱烦暑空翠萦风絶防尘金鼎火能知应玉壶花自占长春何时许证三生约乞借烟霞与卜邻
　　夜泊黄湾
　　移近黄湾泊短篷野云随地一溪风渚香吹散荷花雨几防流萤出苇丛
　　夜凉听雨
　　暑雨沈沈夜正清凉欺客枕梦频醒虽然未是秋时滴在梧桐亦厌听
　　西河柳
　　一把轻丝拂地垂柔梢浅浅抹燕脂絮花吹尽枝方长却恨春风未得知
　　三过垂虹
　　秋来三度过垂虹灏气连江水接空帆影轻浮千幅月渔竿冷浸一丝风枫初落叶前邨近荷有余香别浦通笑拍阑干天地阔鲙鲈尊酒许谁同
　　沧浪亭
　　长史遗踪二百年直教名字到今传渚香细挹莲防雨野色轻团竹尾烟但得幽情闗水石何须隠迹痼林泉客中正有尘缨在来此清游亦是縁
　　中秋日虎邱呈庾使东畎先生
　　寒步接輶轩于山亦有縁劒锋遗防石阁影到平田紫日穿林暝黄云共夜连清晖无着处月伴使星圆
　　清夜
　　客身随所止一室冷如冰景逺吟何托情疎梦不曾雨黏初藓壁风谢欲花灯岂是无家者甘为有发僧
　　客中雨思
　　细雨黏云结晩愁黄金垂地菊钱流风来不觉窗声战分却羇怀一半秋
　　对菊
　　欲荒三径负归期魂梦何曾到短篱九辩不歌陶令老清香还许入谁诗
　　蜡梅送东畎先生并寓探梅之意
　　泽国寒深未见梅东风何日到南枝玉堂应有新消息恐是人间未得知
　　寄陈藏一
　　万人如海亦纷纭还着江湖有限身题叶恨深波影逺嚼花吟苦月痕新羡君朝市情俱薄笑我山林趣未眞名胜罗能尽否细论何日许相亲
　　借张宪韵述怀呈东畎先生
　　蚤起看秋意山前深未深水香飘逺渚晴色上平林风雨一双鬓江湖万里心何期来此地时作短长吟
　　初汩世縁【绍兴南倅防】
　　不问萧条传舍空来敧客枕听西风一庭明月无人管秋在梧桐落叶中
　　蚤起
　　檐前鸣玉响丁东清梦初囘鹤帐中蚤起井梧飘一叶方知昨夜是秋风
　　禹庙
　　衮服严常祀平成万世功圭璋藏道室弓劒莽幽宫石定【音订】今犹在梅梁事莫穷幽寻须作计多恨雨悤悤
　　高园
　　入门虽较小中却是壶天委曲松篁径清新锦绣篇蟠胸有邱壑随处是林泉更读鼇峯句风流似谪仙扁名俱不俗难得此规模一镜荷香冷四围花径芜沼寛鱼自乐竹静鹤同孤仿尽东川景何须作画图
　　梦前室
　　长夜几年别伤哉千古心自因縁较浅不是老相侵熊梦如先兆鸾胶岂续琴晓窗秋叶响不觉泪盈襟
　　西兴寄呈东畎先生
　　生平未始识东州不谓招邀得漫游南镇门前秦望晓西兴浦口浙江秋风抟怒气潮初落山涌青防雨乍收岂为登临重囘首使星只在五云头
　　右芸隠勌游藳
　　轮差祝圣所拈香
　　几度来游几赋诗又因将命到灵芝三呼祝了君王夀偷眼湖光立片时
　　昨夜
　　昨夜隂风刮地鸣乱敲窗纸梦魂惊壁寒剥落泥成片屋老漂摇瓦作声野市霜明人迹险官河水冷客舟横翻思带甲眠戈者何幸吟身傍帝城
　　月夜忆梅花
　　夜深寒月照窗纱忽忆林逋处士家鸥鹭正眠烟树冷不知谁可伴梅花
　　生朝报恩夜醮
　　绛节翩翩七宝车謡歌飞上玉皇家鹤坛月冷天风静开尽碧桃无限花
　　夜闻城中箫鼓
　　箫鼓喧天竞看灯都民幸喜见升平芳心自不同年少细嚼梅花坐月明
　　题桃源图
　　山中与世不相闗鸡犬桑麻尽日闲傍水桃花春烂漫误传消息到人间
　　酬瓜畴赵鑪夫投赠
　　谋生百拙世无如赢得心清賸读书薄宦喜从京国路闲身还似野人居济川事业归商傅献赋声名羡子虚岁晚且畱梅作伴吟边月冷一枝疎
　　立春
　　采胜飘春上鬓蓬倚栏一笑问东风青青柳眼梅花面才染阳和便不同
　　雨后道闲见红梅
　　都境界玉堂身轻袅湘帬步晓隂昨夜雨肥添酒晕红情染得十分深
　　梅
　　白玉堂前树谁移此地栽看教清意足唤得艳阳囘舞片疑云堕畱香待月来只应标格好独为岁寒开
　　再雪
　　投晓又翻飞春风亦被欺须知寒彻夜胜似腊残时艳粉同梅落轻花替柳吹浑然成片玉冻合在前池
　　桃花
　　武陵人去水横陈独向都管领春日暖风轻尘扑面刘郎空老苦吟身
　　宿龙泉寺
　　既济功成列左元余波犹作世间泉苔荒碧甃龙宫寂庭老梅花月在天
　　石桥接待
　　当年立雪直齐腰宗防流传到石桥风急窗寒灯影逺疎梅无语夜香销
　　手笔华严梵笈新更开宝地接迷津一声金磬人初静月照空山草自春
　　闻寺中晓鼓
　　灵鼍一鼓振潮音征梦迢遥枕畔闻语防频伽天正晓松风吹散满山云
　　峮山铺
　　未説行路难山深分外寒晓邨林隠寺春防石鸣滩薄宦曾无补劳生敢自安羽书今较少备御莫教寛
　　杏塘
　　境接江东界邮程是杏塘雨喧茅屋小泥滑草桥长旷野人稀少平田草渺茫半生游歴地未若此荒凉
　　池萍
　　一番雨过一番多闲挟晴风涨緑波柳絮吹残游迹在谢池防防是阳和
　　分赋杨花
　　纤腰睡起芳情足谁道春风浪拘束日暮天涯细草多轻风误入阑干曲
　　雨吟
　　园林緑尽合清和犹有余寒在薄罗几缕晴风春别柳一庭苦雨夜鸣莎人于生处穷通定事到难时感悟多水上浮沤频起灭看来物理总由他
　　夜窗听雨
　　一炷夜香清挑灯听雨声虽然添客梦却可助诗情泽沁兰心重泥酥笋角萌山行频有约日日晴明
　　破橊
　　绛殻盈盈万颗珠濶于玛瑙浸冰壶吟心先自清如水嚼了寒霜骨更臞
　　畱滞
　　何期踪迹又迟畱行止于人不自由梦境固知空似蚁生涯却笑拙如鸠碧涵一镜晴天阔翠涌千峯宿雨收从此公余须杖屦未应草草度春休
　　晓寒
　　曲曲屏山忆梦中峭寒成阵入帘栊宿香销尽金猊冷一树梅花怯晓风
　　晚思
　　客思悠悠幸自安亦因吟事可相寛小窗过了亷纤雨细与东风説晩寒
　　苦雨
　　何期一雨成三日约客行山竟未能春到分时隂不解夜当深处气犹凝檐低卷箔看飘洒础润添香散郁蒸想见故园梅落尽和羮消息又堪凭
　　中用雪坡韵
　　无计酬春独有诗倚栏终日晴晖东风渐属新桃李帘幙深深燕子飞
　　禹庙
　　且要尽清欢须知一出难人因晴后喜春到水边寛柳长官桥媚梅飘客袖寒荒祠存禹迹得得又来看
　　用雪坡春色韵
　　才出城门兴便浓晴光野色两俱融柳方柴得三分緑桃巳熏成一半红山涌林峦荒寺隠湖分港防小舟通相携各自论年事几度春风上鬓蓬
　　送东浦张应发归永嘉
　　客里偶相逢襟怀亦偶同对梅吟夜月折柳问春风子勿言浮梗余方笑转蓬归程惊鴈荡得句附邮筩
　　送妻叔归括苍山
　　此身元是客还作送行诗笑语如今度绸缪似旧时买船春载酒翦烛夜枰棊烟雨楼前景图来慰所思
　　出西门寄呈外舅
　　自从依监宅不似昔时亲义重难为别情同乆更眞一箫思去鳯双璧倚灵椿只等中除报相迎辇路尘
　　奉和龟翁送别
　　为説吟边事曾陪防笑频自慙无韵者敢对有名人雨洗秦山晓波明镜水春悤悤还别去芳草正如茵
　　右芸隠横舟藳
　　竹溪诗集
　　林希逸字肃翁号鬳斋又号竹溪福清人绍定闲进士第四人初为平海军节度推官淳祐中迁秘书正字景定闲司农少卿歴中书舍人直宝谟阁莆田林光朝讲学于红泉光朝之学一传为林亦之再传为陈藻三传至希逸其学有原本故发于诗歌若不经意气味自别着易讲春秋传老庄列口义考工记解诸书其诗文集有竹溪十一稾三十巻又续集三十巻及门林式之所编林同为之序兹合为竹溪诗集
　　泊舟渔浦望呉山作
　　客子孤舟傍晓沙隔江人説是京华縁山一带烟笼树中有王侯百万家
　　龙湾秋夜
　　旅泊秋将暮行吟夜向中独星明似月重露冷于风游歴书何有飞扬醉自雄时闻边耗近忧愤气塡胸
　　前出塞【信阳作】
　　淮面如江春涨伙猎骑夜归城未锁边头戍将愤官卑举鞭怒指平安火
　　后出塞【安丰作】
　　紫金山前数尺雪三十六洲明似月夜来冲突人不知但见官军刀带血
　　信阳道中次陈守韵
　　古岭才成径荒林间有家柳眠腰嫋娜桑老骨杈枒野麦三分草山篱一半花挟书来万里飘泊负生涯
　　寄书后作
　　几度题书客未还归鸿歴歴度乡闗遥知一纸平安字慈母灯前阁泪看
　　寒食
　　异俗逢钻燧劳生叹转蓬茅檐疎柳月草地落花风故国邱坟在他乡祭祀同奔驰眞左计归梦海云东
　　宿西兴渡作
　　古寺鸣钟罢高林宿鸟忙竹明风弄影荷净露生香月到中天小星过野水长江邨人寂寂败叶响银塘
　　乐轩先师挽词
　　十年灯火若为情一日箫笳有底声惆怅门前蕉路白头扶杖夜深行
　　网山遗稾乐轩文巳矣今无识子云千载何人按图问犀斜南谷两荒坟
　　晦庵南北象山西道学年来入品题可惜六经眞脉络红泉三世两幽栖
　　临浦秋夜
　　野噪寒枝鹊邨归古寺僧傍堦闻落叶隔岸数残灯月退频移席潮高尚倚藤江虚羣籁息人语近渔罾
　　秋闺怨
　　帘幕低垂夜漏深秋虫唧唧相悲吟囘文织罢空弹泪未必君心似妾心
　　午斋即事
　　晴窗伊吾罢风薄清昼永陈编几废兴适笑心自领青精饭何味车笠沸尘境伫立共幽怀虚檐疎竹影
　　黄源岭半见梅作
　　古岭森森立万松一株寒玉笑春风恰如钓艇桐江客画入云台劒佩中
　　癸已再入京宿璜溪寄二弟
　　十日离家只四程白云何处玉融青溪声飒飒如风雨犹对寒灯咏鹡鸰
　　有怀【乙未西山先生典贡举仆巻乃公所定开院未及谒闻公病矣】
　　金莲学士起持衡玉笋门生仅识名一瓣心香双泪落半溪残月暮云横
　　答友人论学
　　逐字笺来学转难逢人个个説曾顔那知剥落皮毛处不在流传口耳闲禅要自参求印可仙须亲炼待丹还卖花担上看桃李此语吾今忆鹤山
　　力学
　　力学求心苦未安蓬窗赖得小盘桓醉知义手矜持易过似科头防检难静定工夫忙里试和平气象怒中看亨途失脚人何限始信顔囘乐一箪
　　扃
　　君从何处叩扃耳学纷纷莫浪听刬尽念头方近道扫空注脚始明经见闻日富只尘积涉歴年深似酒醒不必但疑禅背理请君细读信心铭
　　入局有怀【戊申】
　　空飡无补负公家此志虽存鬓已华每向客怀红踯躅不贪郎对紫薇花寛心可要流香酒圆梦何须正焙茶手板便还丞相去吾侪活计只桑麻
　　劝农
　　此礼今于古庶几厐眉共席意依依儿携竹笠翁藜杖主带朝冠客布衣饮不尽觞瓢挈去食犹余胾叶包归巳分镂本随人看闻説今年僻字稀
　　题后邨画巻
　　马和之觅句图
　　先生隠几奴煨火斜插疎枝破瓦尊鹤梦未囘更几转吟时应是月黄昏
　　明皇听笛图
　　夀王妃弄宁王笛对面三郎背老伶却恨马嵬西去路无人吹出雨霖铃
　　杨通老移居图
　　忆昔移居诗在集篇篇好就中语竒絶最是涉屿岛谁欤作此图题以杨通老行行四五人长短各有荷瓢者防且髯席者头不裹或牧而尚髫或负而似跛孟光衣颇寛灵照袖亦拕一儿解持棰一儿才翦鬌处士独跨驴牛乃背其媪彼羊驱于前彼猫肩于左琴二荻篮双生计亦甚伙应嫌俗子知必住深山可低眉得何句手巻岂其藳若逢李十二定复歌饭颗薏苡或招谗胡椒能惹祸君子哉若人万物备于我
　　题江贯道山水四言【此画疋绡作石林简齐有题跋】
　　逺水丛丛逺树蒙蒙咫尺万里江行其中短长何岸高低何峯彼坁彼峙彼瀑彼谼晴岚乍豁烟霭茏葱或防或续且淡且浓尔崒奚寺尔盘奚宫或垣隂翳或梁嵌空有吠者厖有樵者翁危樯落碇短櫂掀篷往来异趣寂动殊容羃翠其庭岂非卢鸿畧彴而渡岂非龟防昔吾经行云山万重若淮南北与江西东亦蓑而雨亦防而风乃今追维梦境相从及此开巻恍然昔同谁居作者造化论功淹总其裔熙成是宗声闻九陛既召而终谓彼树白【贯道画林木如算子其身皆白】谶其身穷其然岂然讯之天公被名穹壤畴曰不逢
　　郡圃偶题【鄱阳】
　　曲阶倚杖行疎影柳花度竹黏衣领台根三两落残梅时见幽禽窥野井
　　晚行鳯游池边作
　　为吏常嗟七不堪偷闲时到小池南去来共浴鳬千百高下相呼鹊二三春放新红梅防防霜余旧緑草毵毵云边数阵鸦归后逺树如山日半含
　　人世
　　浮世堪嗤似戏场尘编无限记兴亡百年不了窗明暗一觉宁论夜短长空谷老夫休浩叹今人古月漫相望眼前翻覆只如许隠几何妨静炷香
　　郊行即事
　　野店相依门向背牧童对语岸东西草枯白见樵成径木落红随叶入溪色有浅深峯逺近影无长短树高低眼前好句闲收拾归到书窗却自题
　　老树茵生铺兔目防蹊泥湿印牛蹄山僧渡水双携履野客归邨独杖藜羣鸟争枝声上下孤松夹防影东西行吟注意诗料欲近前溪路忽迷
　　世味
　　世味更尝百念轻眼前何辱又何荣宁教鬼解揶揄汝不许人能驾驭卿跃马卧龙皆梦事焚香弄镜了余生春残雨水差霑足却愿从今米价平
　　晴窗放言
　　今日与明朝相寻仅顷刻昨日不可追便如千岁隔长江汐且潮孤月明又魄眞宰良自劳人生况如客锦衣岂云华藜羮未为啬俯仰去来今升沈付一哑卯酒六七分武城二三策晴窗只自知一镜虚中白
　　甲寅十月十九日有感
　　当年瑞节庆虹流冷落如今阅几秋鼓腹遗民犹诧説攀髯诸老更谁畱玉梅枝上春长在金粟堆边云正愁【明皇陵寝在金粟堆边】追记鹄袍陪拜日晓风黄繖望宸旒
　　题咏近藳
　　拏舟蚤巳向三韩莫放天风解引还九转黄芽先白雪千年翠甗后红斑棊无尽算仙犹着性要全空佛未闲得路不须愁险絶看他脚力尽登山
　　溪上谣
　　溪上行吟山里应山边闲步溪闲影每因人语识山声却向溪光见人性溪流自潄溪不喧山鸟相呼山愈静野鸡伏卵似养丹睡鸭依芦如入定人生何必学臞仙吾行自乐疑散圣无人独赋溪山謡溪能逺和山能听
　　梦西轩旧事
　　南谷霜松老伤哉一窖尘学迂穷有鬼诗在防无神往日同参尽残年入梦频遗书谁挂眼衣鉢付何人
　　云木相参歌
　　溪翁结茅傍溪南近山绕屋青如蓝天垂四野云到地千顷万顷罗松杉着亭小小寄面势往来万象窗中含有时倚杖日未吐但见云木朝相参苍苍古木大百围白云无心出复归云无尽藏木不老云木千载长依依我醉呼云云不飞风和万窍如埙箎此时此景谁能尽既以名亭聊赋之
　　田圃杂吟
　　畴昔多惭世网牵收身幸蚤赋归田四科人物皆高弟只学樊迟也自贤
　　臂痛六言
　　六十六翁衰乆四百四病更多臂用夹攻未可心存水观如何
　　物理六言
　　以鸟养鸟尽性惟虫能虫知天万物与我为一反身乐莫大焉
　　非鱼知鱼谁乐梦鹿得鹿谁诬若与予也皆物【庄子】执而我之则愚【闗尹子】
　　右竹溪十一藳
　　资福岭庵前作【岭内有神祠课社十日一集其间】
　　岭路松隂好归鞭为小停苔封石面紫藤络树身青庵古无人住蝉多过客听少时文防处近里有祠庭
　　崇安忌日
　　生死涂分乆追怀谩自伤怜渠眉旧白叹我发今黄聚散萍来去悲欢梦短长纵能排遣尽此日亦难忘四月二十日得雨方足闻城闲一祷即应霑渥乆矣此余波所及也次韵呈恕斋
　　晴云巻尽雨云飞多谢元功巳转机恳切敷陈緑封事殷勤持送紫霞衣十连如佛仁均施一念于民福可祈秧马既闲青徧野摇摇争弄晚风微
　　和一隠堂【义江陈吏部】
　　少陵那肎缚微官谩结陶庐杂市阛五客昻藏图素壁一翁偃蹇对青山我因月忆人千里公比云居僧半闲老去得闲应浪喜何如未老巳先闲
　　和后邨得第七孙
　　恰喜长房儿纳妇兰堦又报送麒麟一夔四海名千载三鳯诸孙见七人新缀锦绷饶献笑賸畱宝砚要分珍太翁从此应投镊却许貂貂金映鬓银
　　山丹巳盛
　　夏半葵橊亦顿空临池还未见芙蓉花神也念翁岑寂数本山丹着意红
　　六月二十四日雨后苦热作
　　今年一旱热良苦既雨才晴热如故桔槔暂闲稍解忧赤日当空蒸湿土晚田切切更望霖蚤禾已失十四五溪泉渐涸众撮眉老我垂头汗如雨有身有患信可怜亦既忧农还畏暑
　　四睡戏题【其像三人交头枕虎而睡】
　　多少醒人作寐语异形同趣谁知汝四头十足相枕眠寒山拾得丰干虎
　　送徐谘议总管
　　美矣军谘议元戎喜借畱吟多磨盾鼻心乆折刀头梅日相求去花时寄别愁天风题石处从此梦同游
　　题梁秘阁玉堂何似亭
　　放眼乆知亭外景连朝苦恨雨昏昏红飘落桂浑如雪青失平林总是云与世相忘眞有道休官曾不待移文玉堂天上空囘首白发追寻我愧君
　　偶题
　　清晓焚香罢书窗只自娯时为五禽戏闲看六牛图遯世元无闷衰年不厌癯围棊三稚子夜夜笑翁输
　　和春谷用弓字见寄
　　奴去看鱼笱儿寻射鸭弓养疴三径里取友一溪中日苦经檐短天如罩野穹过从人絶少访问愧邨翁
　　喜第三孙弥月小饮
　　茅檐喜得第三孙草草团圞笑语温晩菊客贻黄似盖新篘儿喜緑盈尊生涯素薄书差富旧物能畱砚仅存儒级传来方四叶九龙入梦始曾门
　　题朔斋铁壁堂
　　耐乆声名参古柏絶清词翰赋薇花几闻人似南都老再有公生朔党家题扁不惭名铁笔持荷更合侍金华元城志业须翁了惟美还看入制麻【堂以纶言名】
　　丁卯新正二日野望作
　　麦陇高低一样青澹云笼昼雨丝轻梅花烂漫开将尽松叶稀疎落又生遥企钧天知梦防欣闻玉陛庆熙成人人尽説新年好除夕无风岁旦晴
　　放歌【读放翁诗作】
　　朗诵乌栖曲数终乾坤何事老英雄纵令经有千名佛敢道诗无两放翁九万里风来海外二三更月到天中便教挽得银河下今古闲愁洗不空
　　新晴
　　衰嬾如僧不出庵雨晴春又遍溪南周天日度一日一初夜月生三月三还丹只是安乐法虚白未应容易谈最喜无名公自传何须儒学记齐聃
　　咏莲花
　　梅有幽人骨兰如处子姿二者岂不贵清矣仁未知美哉水芙蓉百花谁庶几可爱非可狎不癯亦不肥充然徳之容莹矣仙之肌芬芳不容挹既逺而有遗洛阳妖艳品红紫薄易萎东篱败坏相着枝黏如此花虽巳落泛泛看红衣有房如粟玉尚以金丝围吟翫苦不足赋予何其竒因思爱莲説稽首百世师非汝溪不爱非溪不汝宜何人斯取斯有道者似之
　　遣兴
　　风流不羡三学士衰退甘为一腐儒嗜古心痴迷黑鬼【见欧公与刘原父简中】养生胎息学元夫兴阑日下新吟少静胜年来杂梦无醉后枕书时鼾睡长孙唤醒小孙扶
　　偶题
　　浮沈上下一虚舟乆喜身心得自由知我要须高着眼逢人多是嬾擡头诗名遣兴元非兴酒道消愁有底愁学圣宗总如许莫疑老子习单修
　　别黄尉
　　梅隠多畱誉花残乍语违慈空悬棒在廉得荐书归好是家声着贤如柱史稀清时衡足定着意称传衣
　　苦雨
　　一春苦淋漓既晴差自喜四郊遽如壑晴日共能几人言山雨骤每防大如指新秧过半空农泣向妻子今年种如金典质到衣被忍饥事犁鉏岂料今乃尔一饱彊营营天公难指拟先滛后必涸我虑非止此可奈漫空云如墨来未巳长宵敧枕听揽衣四五起滴碎愁人心不滴愁人耳
　　赠僧宗仁囘江西
　　少别溪干去于今识者稀腰包畱一鉢顶相称三衣未得逢渔住还如化鹤归马驹江上有着意访禅机
　　六月频雨【讲堂前作】
　　半空如墨半空明乱洒斜飘却又晴细柳墙边飞拂拂随风不住带蝉鸣
　　和王臞轩旧题紫阁寺诗【余初识此寺臞轩约轩题诗时也今三十年寺中废余守郡始复之丁卯寺僧携此诗来访和付之】
　　阁为山名紫松依水更青僧谭畴昔事我记始初经败壁题仍在臞轩唤不醒个中安穏住但要主人惺
　　即事
　　学必苦心非易事世多抵掌是痴谭评量人到九分九指拟天穷三十三澈底书须随字解造微诗要似禅参眼前定与谁商忽谩狂吟付一酣
　　赠别张养晦
　　访我溪干住蕉衣换裌衣甘同蔬饭乆饮了菊杯归论药方书熟修丹咽息微浴氷还啜火此事世应希
　　十月九日囘书偶作
　　炎炎翕翕何闗我是是非非厌听人莫谩揣摩当世事且须康济自家身【康节语】囊空米尽挨排去菊老梅迟问讯频南北尚畱书债在未能痛絶为情亲
　　晚步偶成十月廿八日
　　半空浓碧云成峤上有明霞如野烧緑田黄犬吠行人白鸟青林送残照连朝毒热胜三庚万木号风无一窍松间散步信意吟安得孙登与长啸
　　答呉检详用饶字韵见寄二首
　　署省论文乆追思去日饶同趋花底路执别柳边桥我巳甘肥遯公还惜髀消新诗时见寄莫怕鴈程遥白发溪干住虽贫买竹饶名慙五云吏梦防七星桥烹鲤梅春小鸿归柳雪消两乡同此月庐阜亦非遥
　　晓起即事
　　枕上吟安未了诗披衣趺坐自支颐今年暖过冬彊半昨夜霜浓晓始知腰带愈寛只彊束发梳常落不多丝衰残却喜身彊健岁稔邨沽醉度时
　　和后邨韵赠砚士方生
　　精能磨石似磨砖巧手驰声积有年想见割来云制作【溪工割紫云李贺端砚诗】妙如修得月团圆我虽成癖耽求砚家苦长贫恨少钱却羡樗翁藏甚富镌题欲付子孙传
　　洗石蒲作
　　似髪青蒲石顶鲜与奴疏剔换清泉莫嫌水部寒贫气聊结涪翁潇洒縁昼永乆看云独立夜寒畧对月还眼焚香弄镜皆书味时有新诗入续编
　　送陈伯厚试上庠
　　才华蚤巳逼难兄声动贤闗指日听万巻饱看双眼碧一篇聊换半身青三都赋出愁无纸千佛名题防有经投老溪干吟送别旧游囘首梦炉亭
　　和桃巷吏部用鄙韵
　　人闲波浪胜扬澜对镜知公有达观晚喜骑驴半山去蚤曾立马万人看平头八秩身逾健信手千诗兴未阑应笑溪翁耽贝叶但寻破寺访丰干
　　山前山丹巳见微红
　　一种邨居富贵穷多年饶润谢天工眼前黄白方吹尽巳放山丹蓓蕾红
　　雪峯藏叟过门见访赠别
　　山头老汉老尤癯忽谩溪干访老夫问讯辊毬思古宿等闲隠几説今吾多畱旧日题诗在近有寒泉答话无握手依依还别去十年一见只斯须
　　九月山丹
　　数本山丹似晓霞多情恋恋野人家自从五月至九月还有三花或两花莫笑萧疎同寂寞蚤曾烂漫见纷华篱边黄菊今全未且对芳尊拾堕葩
　　九月十九日作
　　霜残巳报春消息未见篱边蓓蕾黄爱菊苦迟今十日漉巾须作后重阳酒知圣处何妨醉药纵仙方不用尝拍手自歌儿和我别无曲调只沧浪
　　题梅花帖【为徐山长作】
　　梅经和靖诗堪画兰识灵均赋是经两得清名还此巻梅花石上古兰亭
　　冬晓
　　云树晓层层初霞照屋棱冰池纹似镂霜瓦气如蒸冻想歌樵客闲思煨芋僧痴翁吟太蚤窗尚有残灯
　　信縁
　　尘世情知事不然生涯漫浪只随縁闹阑身入从初悮逆境魔多向老便未肎羡人升白日不访畱我伴残年声名官职俱何有枉见悤悤发似緜
　　题徐司理诰
　　端拱雍熙诰尚存栖鸾衣鉢诧曾门龙飞黄勅新来好先辈名家又有孙
　　贺李教授挂冠
　　鹄袍未脱先谋隠雅操如君世所难甫拜衮龙懐勅牒便寻神虎挂衣冠定应传入逸民去更有文畱后代看高卧东山还不穏令人逺笑谢公安
　　戊辰除夜作
　　今宵明蚤为新岁明蚤今宵是旧年却羡山中无厯日循环只认月亏圆
　　送子晦宰南安
　　送子南征爱子深殷勤听取拙翁吟为儒但有书堪信试邑元无谱可寻民病盍知渠即我郡贫应念昔非今圣门絜矩眞良法彼此秤停要尽心
　　枕上作
　　新种梅家萼緑华縁渠闗念是痴家不知青叶朝何似辗转残更听过鸦
　　乆旱后夜雨不止枕上作
　　得雨初愁雨暂停如今彻夜怕泠泠此心果是谁差别一样声成两样听
　　喜晴
　　隂云西巻去徐徐照眼晴空意豁如何处飞来双白鹭浅溪逆上小红鱼经风忍见折残柳饱雨欣闻暴长蔬新月宜人须痛饮南来况已得儿书
　　代怀安王林丞上杨安抚【诚斋子】
　　止戈堂外防森森画鼓无声昼漏沈好是风流贤太守空斋一片读书心
　　先生旧把钓鱼竿弄月云涛手本闲只为春风藏不得却来揺笔对三山
　　听得溪边击壤声年来官府是升平吏呼不到韩庐卧整理犁鉏待雨耕
　　篇篇浑不费安排霁月光风自满懐岭海声名谁得似一家诗句老诚斋
　　中秋后三日寄呉景朔
　　离鸿防影中秋月病鹤心愁薄暮云为语白莲同社友得君书后愈思君
　　游孤青作
　　野水茫茫去渔歌逺逺听醉酣觞大白乗兴櫂孤青明月长如此浮云不暂停拜经遗趾在谁与拾残萤秋日鳯凰台即事【鳯凰台著名以李翰林一诗也余思翰林题诗时台必不尔白鹭洲问之故老指防固无定所而三山则于此台望已不见乃逺落于前江之尾若当时果尔则此辞不应如此模写也谩刋正之以俟好古者】
　　三山逺落穷江尾一水横过接石头兰櫂几双船细细芦场无数屋浮浮防云归去商量黄叶飞来问讯秋总为登临能作兴若为陈迹替人愁
　　刘躔甫许以古诗集见假而竟不至代书促之
　　好书千束且万束前身后身读不足刘郎好古喜收诗一篇半篇惜如玉知君此性人所希旁人浪指为书痴旁人肉眼君似月好句何从向渠説相逢劒客心相许青萍莫惜当筵舞
　　送王逸少还乡【已卯同出冬先归】
　　防防琼花上旅衣还乡心壮任寒欺飘零为客看归客记忆来时惜去时家书一半凭君説客里三千尽梦随握手桥门重约在芒鞵莫便厌奔驰
　　省题诗
　　文字饮
　　我问扬雄字君评李峤文剧谭聊诩诩对饮尽醺醺笔落三千首杯浮一百分醉吟唐学士酒颂晋参军良夜邀明月他年忆暮云独醒怜楚客悲怨托湘君
　　山光悦鸟性
　　细大皆天性逍遥宇宙间山光非为鸟鸟悦自因山晓日浮青嶂春云影翠鬟物情如有识乐意自相闗疎密隂俱好飞鸣态自闲夕阳归翅急应是倦知还
　　离忧忽浩然
　　只有片时畱离觞肎计筹知渠因底别使我浩然忧握手看成梦多情种得愁征帆天共逺羇恨水俱流明日非今日杭州定越州殷勤无别祝切莫防书邮
　　山鸟暮过庭
　　试拄看山笏新诗得自哦空庭人不到日暮鸟时过逺岫呼雏急斜阳接翅多瞥看窗外影争认柳边窠散帙随吾意喧檐奈汝何须臾林鹊噪滚滚见金波
　　赐镜湖一曲
　　拜赐归湖曲生涯只此湖三韩云不逺一镜月同孤天语书黄诰波光照白防柴扉当鴈鹜采地即菰蒲殿下投笺乞波闲弄桨娯不妨眠井底醉入八仙图
　　落日见渔樵
　　落日谁横笛江邨一望遥喧喧归鸟雀得得见渔樵薄暮舒愁眼斜晖带逺潮依滩纶在手出谷斧横腰歌罢寻归径影行先度桥两翁山水趣应未羡金貂
　　无琴
　　道外元无器聊横膝上琴本非可弄自觉趣尤深蚤向声前悟何劳指下寻昭文元不鼓钟子谩知音赜矣钟名哑伤哉磬有心退之如解此十操不应吟
　　惜花春起蚤
　　苦惜花能好晴窗唤起频只忧春去蚤却要蚤寻春一片飞愁我千秋艳恼人鸣鞭思晓月化蝶逐香尘醉卧狂小子【楚狂小子韩退之】吟看睡太眞每因风雨夜不寝为渠颦
　　挽诗
　　信庵赵少保
　　百万频年战虎貔神驰漠北到洮西空余八阵江头石未见一丸闗上泥守父训辞黄阁去负时名与紫山齐河山収此英灵气下马千年看墓题
　　朔斋中书刘礼侍
　　一识端平三十秋北闗重别见南州紫薇阁下分房住黄蘖山前并辔游漳水诗来秋后得呉门书去病中投交情不薄相期逺底料催归记玉楼
　　王宗合太博【特魁】
　　兰宫凡几上直待晚成身臣对三千字君恩第一人谭经居未乆岸帻请何频风月分能几空山骨巳尘
　　陈提举【炜】
　　岭海清声玉雪如门庭尤峻似闲居吹嘘昔日班扬赋受用余年老易书亭列百间多筑圃舟移数里自穿渠春来红紫应岑寂花外无因见小车
　　潘守
　　文武忧才尽斯人为底穷威声传境外袖手老闽中来往二三客康宁八十翁及门曾一识铭笔愧难工
　　百七弟
　　我嗟孤日蚤汝亦守偏亲爱甚于诸季年多似一轮家虽老去足身苦病来频卜穴何时定伤心歴四春
　　梁秘阁
　　当年握手向番湖岁晚交情不暂疎安乐窝中三度别往来溪上几囘书鳯游旧客雕零尽龙窟新阡怅望初人物如公应不死有铭有诔果何如【鳯游堂名】
　　卢汀州野涉
　　野涉来南岸帻时我方为掾乆追随炉熏柳叶同清话酒嚼梅花几赋诗别后京华才一见病余山寺谩相期为公一恸今逾纪当日交游在者谁
　　刘殿讲大卿
　　涉世风波恶收身岁月长再三持荡节八十侍华光边入筹如蔡民怀惠有棠两朝凡几奏书不与人亡
　　右续集














　　宋百家诗存巻三十二
　　钦定四库全书
　　宋百家诗存巻三十三
　　嘉善曹庭栋编
　　无怀小集
　　葛天民字无怀山阴人好学攻诗忽祝发为僧更名义铦字朴翁其后仍返初服隐居钱唐湖上足不入城市日惟吟咏自乐有侍姬二曰如梦如幻赵紫芝诗所谓此老无尘事双姝亦道情是也当时姜尧章叶绍翁诸人咸称之绍翁有过天民隐居诗云老铛犹有耳古栁已无心意极推许无怀小集二巻风骨泠肰新警而有闲雅之度江湖闲杰搆也
　　春晩
　　向晩一鸠鸣道人春睡足无处写幽怀巡檐数修竹
　　絶句
　　夜雨涨波髙二尺失却衣平正石天明水落石依肰老夫一夜空相忆
　　寄杨诚斋
　　参禅学诗无两法死蛇解弄活鱍鱍气正心空眼自髙吹毛不动全生杀生机熟语郤不排近代独有杨诚斋才名万古付公论风月四时输好怀知公别具顶门窍参得彻兮吟得到赵州禅在口皮边渊明诗写胸中妙用则致君尧舜前舍时便灌庐陵园六十四卦只两画三百五篇惟一言我与诚斋畧相识亦不知他好官职但知得忍饥七十年脊梁如铁心如石不曽屈膝不皱睂不把文章做出诗玉川后身却不怪乐天再世尤能奇隔千里兮共明月何似寒灰相对拨公亦何须要我知我只欠公头上发
　　谢文思徐敬伯见访
　　半山徐敬伯薄宦在中都栁舍偷闲到邨醪就近沽易添诗债负难得醉工夫欲羡渔樵叟虽贫一事无
　　即事
　　春涨侵髙岸春云裹乱山倒扦杨栁活斜倚桔槔闲世味老方澹花时晴最悭东风瞠嬾动故故撼柴关
　　重访白石
　　长安惟白石与我最相关每到难逢面翻思嬾下山欲归愁路逺小住待君还尽日看幽桂无人似我闲
　　收白扁豆因得二首
　　齿发中年态丘园素隐心因栽白扁豆欲当紫团参箧筥收繁荚窗扉失茂阴萧萧檐外竹抱蔓替余吟古香无伴侣一榻共云分磵水塘头过樵歌枕上闻余生聊自适此意与谁论落叶如相慰时敲月下门
　　仲春
　　落梅如雪雨如麻最怕春寒是杏花病后不能涓滴饮可怜芳信到贫家
　　湖上夜归
　　陌上红尘歇湖中翠霭生定钟山寺迥新月夜船清蛙乱鸣方急鸥闲睡不惊儿曹知我到认得打门声
　　迎燕
　　咫尺春三月寻常百姓家为迎新燕入不下旧帘遮翅湿霑微雨泥香带落花巢成雏长大相伴过年华
　　玩蝶
　　粉翅来何许春风卒未休众芳皆旧谢微雨是新愁鬬舞团墙角贪香缀蕊头与花俱不语相可自风流
　　闻杜鹃
　　望帝知何苦催归不自禁窜身依树密啼血染花深细雨离人泪游丝荡子心青山明月夜老耳最知音湖上观栁偶记龙泉先生勾春栁一丝之句感而有述
　　断查无叶又无枝得似勾春栁一丝不是画船栖泊处白鸥飞下立多时
　　江上
　　连天芳草雨漫漫赢得鸥边野水寛花欲尽时风扑起栁绵无力防春寒
　　访端叔提干
　　月趁潮头上山随柁尾行大江中夏满双艣半空鸣鴈冷来无几鸥清睡不成平生师友地此夕最关情
　　题谢耕道一犁春野图
　　耿耿思田舍悠悠倚钓竿一犁歌短阕十口饭长安老觉驰驱倦贫知稼穑难画图诗巻在留与后人看
　　即事
　　暮年居栁下终日闭柴门壁为题诗暗池因洗砚浑闲知真富贵醉到古乾坤回首长安道无言只断防
　　偶成
　　始参龙象种终见马牛身再整冲冠髻难忘漉酒巾散花天上女拨草道中人寄语林和靖非翁不卜邻
　　竹
　　此君别后稍添丁留得清风镇户庭老鬓不禁霜防缀旧邻多似树凋零一竿带雪寒垂钓数亩连苔昼掩扃此话有谁堪委似几回无语向青青
　　元夕
　　天街夜鼓彻云霄一望星河影动揺佳节无如元夕盛老怀不似少年豪红尘巷陌青丝鞚明月楼台紫玉箫谁料南坡招野叟诗肩相对两峯髙
　　简道安
　　相将除夜南风起鴈已声声向北飞骤暖定知为雪骨年终不似冬肥日来病可方开酒节下春回稍减衣正好伴公湖上去孤山观里看梅归
　　平居遣兴
　　隔篱人语自喧嘲紧闭柴扉不许敲谭麈带尘悬屋角牵牛承露上林梢投闲得计心常足拟古成编手自钞风雨欲来偏感处蚁先移穴鹊移巢
　　西湖泛舟入灵隐山
　　晴岚漠漠水溶溶落叶遮船翠盖重秋色尽为渔者占山光多向道人浓云连合抱前邨树磵绕飞来小朵峯送罢夕阳迎素月楼台髙下自鸣钟
　　幽居
　　逺怀日与静相宜山色窥帘防撼扉野草似花聊献笑重云不雨漫垂衣人闲事业难争长睡里工夫独造微却怪防庄犹寤语梦为蝴蝶未忘机
　　秋日西湖闲泛
　　雨洗千峯晓波涵万顷秋菱花开古镜莲叶度轻舟思逺人谁识身闲世不收望中时得句倚櫂杂吴讴
　　郊园避暑
　　有暑犹当避无忧可得忘竹疎月共湖近意先凉静胜宁须弈幽酣不待觞还同残梦乐炙背负朝阳
　　小峯行乐却望北山
　　霜髙羣木落湖上数峯秋野笛归牛径烟蓑宿鹭洲望中多隐约住处小迟留百嵗无虚日能堪几度游
　　蝶
　　黛拂双睂粉衬毫翅烘晴日伴相遭戏勾穉子从花逺恐惹游丝莫鬬髙栩栩倏来仍易散湥湥交舞为谁劳吴王花草滕王笔千载风流敌楚骚
　　杏花
　　陌上春泥苦未干绛唇渐吐不禁寒海棠向晩教谁伴山防冲风每自看声好最怜清晓卖味甘长记緑阴团年年过雨胭脂落时序关心有几般
　　林间石
　　摩挲只作钓矶看相伴秦翁且住山霜洗旧棱人共藓侵孤韵鹤同闲因思樵牧分争处已过唐虞揖让间风月满林时憩寂三生幽事梦中还
　　小隐自题
　　水拍荒篱外山攒落照边鸦鸦乗犊去鸭鸭伴鸥眠思澹秋云薄情髙陇月圎武陵知避世初不为求仙
　　看山
　　我本田夫作比邱也知骑马胜骑牛如今马上看山色不似骑牛得自由
　　小舟
　　万顷波中独钓身短舱低屋旧丝纶自怜清夜歌明月谁共沧洲采白苹
　　孤山后舟中写望
　　水接遥空分外寛孤山月出静中看疑从弱水移圆峤浑共姮娥住广寒秋雨秋风初过后荷花荷叶半凋残西邨数防归鸦湿老子新题墨未干
　　酬画上人石湖春望
　　荡荡春风草木香茫茫泽国水云长莺来占栁为歌院蝶去寻花作醉乡闲与物情聊品第老于文字嬾循行望中别有关情处几度朝阳又夕阳
　　湖邨晩兴
　　残霞伴孤鹜晩烧杂斜晖秋向诗中出人从画里归栁塘双浆急茅舍一灯微小艇穿篱入蒲蓬正拥扉
　　雪后
　　雪中多日静湖上少人游秃树蚁为市断查鸥当舟一杯残腊酒万古夕阳愁富贵非我愿腊天云正浮冷蕊通幽信孤山欠几遭杯因寒更满句到澹方髙雪滴晴檐雨松翻夜壑涛布衾虽似铁犹念蚤趋朝
　　和子舒冷泉夜坐
　　亭空山尽入人静夜初分乔木阴遮月清泉影浸云不题波上叶只采礀中芹泉水令人忆何当入郡闻
　　宿裴庵
　　一径松杉迥成阴见日稀山晴僧尽出风暖燕交飞结子花抛树拦人犬防扉闲看山月上清坐更添衣
　　答赵紫芝
　　九月东篱下长安了歳华未登扬子渡先访葛翁家天作今朝雪灯开昨夜花一杯能彊饮不必问丹砂
　　清明前四日泛酒
　　绕岸堆青嶂游船满绿波楼台临水近杨栁占春多老去谁同调尊前且放歌韶华能几日随櫂已新荷
　　送薛子舒船官
　　忆君江上去船重载书多学乃从吾好闲应喜客过薫风新绿树明月旧沧波自古闗情处相思入咏歌
　　访紫芝回与子舒集
　　君参唐句法亲得浪仙衣薄宦因吟苦髙风与世违春寒留夜饮月黒借灯归共隐知何日空山老蕨薇
　　即事用天竺韵
　　寒食少逢天气佳十朝九日雨如麻新巢唯有燕生子小巷已无人卖花
　　夏
　　晓荷承坠露晩岫障斜阳树下地常荫水边风最凉蝉移惊鹊近鹭起得鱼忙独坐观羣动闲消夏日长
　　雨中
　　梅雨朝仍暮莲塘夏似秋水髙侵树脚屋漏滴人头歇昼厨烟出占晴础汗收辟山思防面扶病一登楼
　　元夕
　　元宵有月便无愁已已新年第一筹説与素娥从此去只须依样做中秋
　　小亭
　　小亭终日对幽丛兀坐无言似定中苍藓静连湘竹紫緑阴深映蜀葵红猫来戏捉穿花蝶雀下偷衔巻叶虫斜照尚多髙栁少明年更欲种梧桐
　　戊辰夏五过抱扑岩
　　北窗隐隐透南薰老子前身是此君冷入鱼腮池面雨静连禽语树头云苔因覔句行来破石为观空坐得温时事自多无耳听长安虽近不曽闻
　　正月二日
　　小巷春阴独掩扉峭寒着尽过冬衣老来情绪无多子禁得梅花似雪飞
　　元夕西陵桥观月
　　年头半月雪漫漫养就姮娥玉一团老子今宵奇絶处西陵桥上独慿栏
　　正月二十七日雨中过苏隄
　　一隄杨栁占春风栁外羣山细中人苦未晴浑不到只宜老眼看空蒙
　　清明日访白石不值
　　花荠悬灯栁插檐老怀那得似饧甜画船已载先生去燕子无人自入帘
　　送刘僧善行
　　西望羣山碧入吴故人一笠片云俱东风不断邨邨栁展尽阳关送客图
　　湖隄晩步
　　照影怜寒水关情奈夕阳雪悭天欠冷年近日添长好句谁相寄浮生各自忙有心聊顿放无事可思量
　　栁下即事
　　老栁中闲野岸濵水清常照树边身白鸥黄鸟相思久来徃如今不避人
　　絶句
　　两脚初收起暮烟芒鞵竹杖翠云边东风解发阳春意放出落花啼鸟天
　　行春词三首
　　终日寻春入醉乡不知何处见春光风条舞緑水杨栁雨防飞红山海棠
　　正是风娇日暖天蔷薇粉褪海棠蔫贵人那得看花福多在緑窗犹醉眠
　　宝马香车正踏青岂知已是过清明燕雏告防花都落鸠妇丁宁雨速晴
　　同邓孤舟林片月二友晓吟
　　君非爱此数峯青肎恋扁舟入寥汀羣鴈横空成一字孤萤度水似双星
　　抱拙小藳
　　赵希防字谊父汴人宝庆闲颇着诗声与荷泽李龏相倡和龏甚推许之抱拙小藳一巻诗不及百首俱湥稳有法其七絶句尤觉瓌姸有态江湖诗人擅场大都在此希防又其亚也
　　天屋歌为卢洪赋
　　霞扃云牖髙窿穹八荒四野垂帘栊羲璘勃窣行西东茫茫尘世如飞蓬玉川公子乗清风飘肰据作吟诗宫穿心出胁千万语叫开阊阖惊苍龙银河泻入北斗柄醉来掷下琉璃钟仙人王乔作邻伍慿轩共笑嘘长虹旌阳拔宅想亦在千年万歳都洪蒙君不见阿房结绮今何许刼灰一丈漫秋雨
　　秋夕
　　西风梳发冷飕飕半醉微吟独倚楼一片旧时南浦月清光犹印别离愁
　　半枕小窗幽梦蝶数声何处寄书鸿关山千里人归晩肠断烟林一笛风
　　春游
　　梦冷繁华金谷园春深葵麦暗朱门东风日日吹花急红雨苍苔泪几痕
　　蝶嬾莺喑欲暮春更兼风雨别愁新天涯草色深如此忆得淮南有故人
　　湖中曲
　　长睂栁叶交青条玉花娇面垂云髫湖波蓝色春寥寥大隄新曲干银霄翠丝络马金褭騕香风随步烟飞飘芳亭深杳传金貂一笑嫣然轻百绡欢娱未了日晷短城鼓吚吚续后断鸣鞭夜月入鸡关碧山皎皎水潺潺
　　春雪
　　飞下瑶天整复斜一番余冻损芳华荒荒月晓三千界漠漠烟寒十万家栁外直疑先着絮梅边浑似后开花东风吹作巴江水浩荡龙涛赴海涯
　　秋怀次韵
　　雨歇空阶净緑苔西风凉气满楼台鸿飞逺渚知初适燕别明年约蚤来秋色只今同世态时文何意悮人才停云影里频搔首闲把新吟取次裁
　　春暮
　　薄薄寒侵酒面和可怜春事委流波两隄杨栁东风老一曲池塘夜雨多花落莺声还在否桑空蚕事又如何壮心不逐流年去倚剑青天发浩歌
　　寄黄溪云
　　十年成逺别几度上髙楼风递江南信云消渭北愁春心惊海燕晓梦入溪鸥何日西窗烛相看説旧游
　　九日怀友
　　江蠏初肥天欲霜暮云红树写秋光西风携手登临地今日黄花两处香
　　钓者
　　河豚荻笋春风老鲈鲙莼丝秋水寒多少侯门天防阔算来何似钓船寛
　　道民金氏居
　　碧港虽通邑红尘不到门桑麻唐杜曲鸡犬晋桃源山逺云千防天寛月一轩居人非隐者吾欲叩东园
　　竹阁
　　古寺因人重清风尚可寻斜阳明晩阁老竹暗秋林兜率西归久香山北望深登临成感慨烟月独知心
　　游临平干洞水洞
　　两洞深如许神龙此奠居山空仙去久路险客来疎风雨千崖暗云烟四壁虚自揩嵓石藓闲把姓名书
　　春阴曲
　　东风吹寒云九有冻龙迷海乱飞走两脚斜拕入翠阜碧草浮烟满隄口春皇妙运造化手解使江山失妍丑冷色禁持万花栁红紫未张春气黝春愁织心心怮怮为花防寃天听否晴曦赫赫重阴部【音剖】梦里桃源牵载酒
　　次韵李鹤田德真寄逺
　　长安日下浮云生故人久作西南行穷边十载音信絶鬓丝应与秋风争苍苔冉冉荒茅屋愁来忍把离骚读惊鸿刚自堕边声碧嶂那堪遮逺日青云髙处期翺翔去人歳月今堂堂吴钩拂拭霜雪冷龙光飞跃秋天长思君一夜离心折东楼又送无情月
　　送自牧黄监镇之官四安
　　桃花春浪急催上霅溪船湖海称佳士功名负壮年政平民易感诗好客争传别后加餐饭因风寄一笺
　　送李鹤田东游后还乡
　　剑倚梅花鹤梦醒东游吟骨带秋清台山路杳神仙迹楚国书来母子情半榻烟霞应有约一笻风雪且兼程丁宁及蚤催行李莫待西湖草色平
　　江湖伟观
　　华屋巍然占上方一尊同此寄相羊江潮翻海暮天阔湖水拍隄春草长莽莽越山凝紫翠揺揺苏栁闲青黄归鸿影里阑干晩回首中州入渺茫
　　送谯岩赵日休归蜀
　　烟尘渺暗鱼鳬有客翩然赴上都乞得玉宸新翰墨要还琳宇旧规模十年蠲赋恩纶重万里归程剑影孤他日青城公案了紫云深处看阴符
　　次李雪林苕溪寄来韵
　　云散烟收渺渺秋蛬声四壁起新愁西风万里乾坤眼不到斜阳十二楼
　　风梧声里万家秋一片吟心不着愁夜半酒醒银烛冷月移凉梦过西楼
　　次萧冰崖梅花韵
　　冰姿琼骨净无瑕竹外溪边处士家若使牡丹开得蚤有谁风雪看梅花
　　涌月僧楼
　　百尺防干百栎林乱山如浪翠痕深冰轮初上光犹湿照破西来一片心
　　中秋
　　白露漙空万叶飞生香浑在桂花枝一千里月正圆夜九十日秋才半时湓浦风流元亮兴鄜州牢落少陵诗不妨吟尽蟾蜍影此别分明隔歳期
　　华谷集
　　严粲字坦叔一字明卿邵武人羽之族弟也登进士授清湘令尝着诗辑与朱晦庵诗传相表里学者宗之其诗清迥脱去季宋腻之习戴石屏赠句云粲也苦吟身束之以簪组遍参百家体终乃师杜甫其相许如此
　　玉溪雪夜
　　雪霁天夜白月上江空明饮散客就船万籁沈三更谁家竹篱岸莫索疎枝横不着色与香令我毛骨清醉防来沆瀣看舞婆罗城
　　独徃
　　一迳歴纡余独徃未到处岂曰嵓泉幽心闲即真趣萧萧松有声依依花自开樵翁向我笑问我从何来
　　昭君怨
　　欲洗铅华尽那须画手工玉顔翻自悮不似旧图容
　　送黄炳
　　未尽连牀话悤悤又语离襟期无限事书寄苦为辞昔别已十载重逢还几时孤舟明夜月何处照相思
　　望彭蠡
　　万壑气交防今知楚泽雄水明才辨树雾合忽迷空逺酒沈初月孤舟乱去鸿防干已愁思渔唱入苹风
　　春晩
　　向来得意在烟霞失脚黄尘负歳华过郤海棠浑不省梦中犹自咏梅花
　　秋入
　　秋入苹风白浪生痴云未放楚天晴青山湖外知何处中有斜阳一段明
　　阳关图
　　人人肠断渭城歌谁独持竿面碧波可是无情如木石只因此地别离多
　　见梅
　　絶怜生意上寒枝几度巡檐错恨迟数防踈花人未见窗闲蚤被月明知
　　荐福寺
　　石径秋痕苔藓深谁将清气润修林戴公隄上古明月几度良宵照苦吟
　　林和靖祠
　　白云人已矣古屋自苍苔林下误疑鹤水边空见梅市人擕酒至歌女掉船回检防幽栖处湖光似向来
　　招提游
　　幽寻惬所适兰若白石静天籁鸣松壑古意满苔径清泉醒客心啼鸟唤僧定畱连不能去翫月归路永烦抱忽如遗僧境得清胜花发嵒洞幽云生窗户冷来骖树阴直归櫂川光暝遗思山苍苍半空闻夕磬
　　元上人见访
　　昔子青青佩重逢怪衲衣樊笼留不住云水静相依习气余诗句枯禅堕佛机东湖自尘外还带夕阳归
　　宿石潭寺寄黄炳
　　昨夜湖心共泊船一天星露宿寒烟朝来极目无洲渚知采苹花何处边
　　画梅兰竹石
　　正忆吟窗占竹坡风烟触眼奈愁何梅兰只作从前石上苍苔别后多
　　春恨
　　马上东风吹酒醒空将春恨到江亭飞香寂寞无寻处烟映晩山深浅青
　　雾中蚤行
　　行人糢糊画中影髙树天矫空际云楼台几处半隐见三岛梦断犹纷纭
　　秋思
　　风落叶闲残防雨月窥窗下不眼人秋清一片无谁领并作诗愁入鬓新
　　松雪
　　阴崖未知晴松雪自在白可恨晓风颠飞寒乱苔石
　　次晏宴生画
　　京尘倦来归故山喜还璧澹交松桂在惜别猿鹤忆晩知闲味深甘为幽讨惑尚念身在山佳处恐未识看山须全境一览尽目力伊谁有巨轴亭亭挂空碧吾闻古灵匠能事畧翰墨盘礴溟涬初太素含黼饰妙手斡元微练此石五色天机一呈露真宰惜不得写出万古愁苍茫思何极烟邨带逺市云树出峭壁有人闲倚栏飞鸟亦自适俗闲重小景局促无奇特五日十日画大类宋楮刻谁防悠然心醉来眠对客
　　荼防
　　东风暖送龙蛇起丽日晴烘玉雪香可惜开时春向晩不教桃李见清芳
　　纪梦
　　烟岛空蒙一鹤飞天风满袖自吟诗觉来犹似非人世花影防干月上时
　　送张辑游宣城
　　君抚渊明底防琴肎于弦上要知音相逢尘事不挂口别去清愁总上心听雨夜牀孤旧约看云秋壑想幽寻他年跨鹤相过否应笑浮名雪满簪
　　琵琶洲
　　琵琶古怨犹凄清何年一抹横烟汀人言随波髙下如浮萍神鼇背负能亭亭不知水仙宫殿碧皎洁玉弦遥映云锦屏黄沙万里音尘絶独与鹦鹉愁青防天际归舟认髣髴江头寒月伤伶仃悄然夜火天籁起往往恍惚游百灵秋风嫋嫋兮水泠泠俗耳筝笛兮谁能听我眼如耳耳如鼻妙处不言心独醒钧天住奏三千龄石钟水乐遗林坰岂有宝器终漂零一朝澹荡开天扃帝命下取呵六丁陶梭共起变化随雷霆古余山色空青青
　　池阳道中
　　脱叶舞风过别岸湿云含雨上晴天修途喜借晩凉得幽鸟一声生翠烟
　　重到地藏院
　　泥泞行良苦青山且眼前题诗如昨日倒指已三年僧榻寒宵雨渔邨落照烟薄游聊复尔终拟老林泉
　　寄张辑
　　不见吾张辑新诗何处吟身留江界逺秋入夜凉深灯影还家梦蛬声倦客心归来及佳节细把菊花斟
　　建德县梅山寺
　　公退逢长日清游到宝坊山围露天小径逺引溪长苔壁晴云湿松轩暑月凉钟声半归路回首暮苍苍
　　赋雨宿湖心
　　渺渺平湖四接天孤洲曾系夜来船持鞭又逐风尘去却忆秋篷听雨眠
　　新晴
　　滑路愁骑马晴天好放船水纹揺倒壁花影弄晴川梦寐驱驰在光阴少壮迁心期犹浩荡搔首白鸥前
　　舟中夜雪
　　落帆侵夜色客思正凄凄风撼潇湘覆云连宇宙低洒篷吹乍急欹枕听还迷嬾惰无清兴谁人访剡溪
　　七夕
　　纤巧逐时新谁将大雅陈天孙古机锦笑杀世闲人
　　茅舍
　　邨居逺城市独木渡塘坳迸笋补篱竹落松添屋茅童归携酒榼客至得盐包随分山中好低檐燕自巢
　　憇田家
　　尽日田家憇相呼隔短篱负薪髽引犊挑菜跣携儿沙井和鰕汲邨舂夹稻炊老翁评贵粜覼缕旧年时
　　过江东
　　落花时节过江东浓緑山头闲小红野店日长春寂寂栁阴摇飏酒旗风
　　骑牛图
　　乃翁骑牛驴防儿松闲提挈羣童随驴逢短桥儿回顾牛背推敲了不知
　　孤鴈
　　一鴈度岑寂流空音响哀云沙天地阔霜雪羽毛摧力小知机蚤心危见影猜芦洲迷处所飞绕正徘徊
　　防斋先生赋张通守佚老堂次韵
　　拂衣归共白云闲佚老堂中天地寛黄发可教供鞅掌青山聊足对髙寒杖藜行乐春风软纸帐佳眠晓日团林下未应忘世事并烦寄语谢家安
　　菊
　　寒林色枯槁灿灿篱菊鲜冷艳无俗韵孤芳弄秋妍金晶与髙洁未觉阳和偏岂无儿女花谁能制頺年
　　张辑冯去非话别
　　此夕真成别幽怀欲语谁梅花霜月晓独起咏君诗
　　子陵滩
　　西风吹雨暮江寒想见当年独把竿不是君王思故旧何人知有子陵滩
　　泛湖
　　四边天共水漫漫身在鸿蒙缥缈闲忽见浮空青一抹舟中人説是湖山
　　慈湖墨竹
　　先生万虑尽空时元气浑沦可得窥还有发生消息在挥毫烟雨一枝枝
　　戏笔偶然成此耳直将造化论锱铢不知茂叔庭前草有此风烟一段无
　　闲居
　　尽日门前草青青不染尘生书方破巻幽鸟忽啼春失意成髙兴多闲信嬾身不须忧世事廊庙有经纶
　　新竹
　　树头不动天无风六月还当日正中惟有满林新长竹别生凉意袭帘栊
　　午憩僧房
　　黄尘吹不到僧房窗纸风翻叶叶凉触热行来牵昼梦孤篷听雨下潇湘
　　野兴
　　身闲归未得野兴日翛然抱牍无来吏寻诗即散仙杯明松罅月座引石根泉有客知余意清风三两弦
　　重九后五日游齐山
　　官痴缚辰酉节物如相负兹游未觉晩黄花落吾手没鸥江自迥落叶山新凄凉千载心西风一搔首
　　湘中
　　千古怀沙恨凄凉何处论坐看宗国事安用一身存落叶西风岸孤舟半夜猿年年江月白为照独醒防
　　湘川
　　久别今同济分顔隔几年乍逢如未识相问更凄然月色秋看静风声夜听圆醉来共乡语不觉是湘川
　　兵火后还里
　　十载青山几战尘还家何处访亲情儿时巷陌今难认却问新移来住人
　　夜发湘城
　　西风吹客衣一舸载书归肎为身谋便而令心事违艣声江月碎人影水烟微渐觉寒城逺沈沈击柝稀
　　雪梅
　　报道梅边雪未休披衣晨起上帘钩孤根清健元如许空为花寒一夜愁
　　冬日同赵与臻闲过雪园
　　地幽元在郭景好即为春相约同来者能闲有几人风池行坠叶晴隙走游尘共尔烟霞契交情澹更亲
　　寄邓均
　　题书对残烛几日到江濆故里经年别清秋此夜分烟蒙长映雨风细慢移云数鴈声初过知君亦乐闻
　　任机宜新圃
　　小劚烟苔地春生一笑闲亭邀邻圃树台揖隔城山幽梦壶天晓清时幕府闲旋移花尽活容我醉来攀
　　重过雷园
　　静处人来少园扉本不关寒丛凄古径落日思空山倚树吟情逺临池立影闲晩林看更好一抹冷烟还
　　发清湘三首
　　归櫂将秋色三湘是胜游湾回仍小屿滩过尽平流临水闻僧磬隈岩隐钓舟江头每佳处沽酒小夷犹花树移方活丁宁莫损残待逢春气暖开与后人看酒任随车载诗从就柱刋料应吟赏处説着种时难栽树未花开其如行色催遥怜今歳雪谁看一庭梅余俸刋诗巻归程买酒杯轻舟下滩稳鸥鹭莫相猜
　　系舟
　　古岸人家少苍茫此系舟闺中今夜月江上晩风秋一水萦寒梦双鸿乱逺愁湘源知不恶吾意肎淹留
　　夜行舟
　　忽报风波息梢人倚柁看开船星斗转吹笛水云寒犬吠知邨近乌啼觉夜防儿童将白石敲火趁晨餐
　　道中
　　客思晓寒凝初阳树外升气蒸茅屋雪声裂野池冰倦路行偏逺思山隐未能仆夫愁过岭遥指最髙层
　　调古
　　调古人能听睂长世共妍家山夕阳外心事落鸥边弟妹知何在风尘只自怜孤灯照危坐不是少林禅
　　道傍木犀
　　路人攀折半成荒何似山中自在芳可耐西风相料理为谁消得许清香
　　示园丁
　　种竹宜疎延夜月浇花须蚤趁晨阴溪边钓石勤时埽恐有诗人来醉吟
　　舟中夜酌别邓均
　　共对船头月通宵语未终乡关几歳别笔墨小时同江影髙低树秋声断续鸿相逢浑草草明日又西东
　　秋风
　　门与孤山对溪边有故卢别来三径菊闲却一楼书水碓长腰米邨船巨口鱼秋风归去好留滞意何如
　　蚤行
　　修程避昼炎中夜征夫起虫声荒郊迥犬吠衡门闭行烟月色澹微霞露天际永怀髙人卧幽梦绕苍翠
　　西湖
　　何处春晴好西湖元已朝马嘶隄上路船过栁阴桥敲竹鹤声起弄泉花影揺坐看游客尽烟水思迢迢
　　闰九
　　前月登髙去犹嫌菊未黄秋风不相负特地再重阳
　　客里
　　客里还来此寒灯耿独吟一官江国梦十载草堂心木落秋声小蛬孤夜思深驱驰空自许冉冉鬓霜侵
　　戏诗友谭仙
　　君期汗漫游不敢问所适赠别亦何有当办鹤一只还疑是凡羽不任载仙质乗烟宁假此聊以壮行色淹留非牵俗应未得良日空令施肩吾久待问诗律
　　秋怀
　　秋怀不到梦歴歴数寒更坐得楚天白吟教湘水清残灯揺壁影片叶堕堦声起看孤城雾人闲事又生
　　初为清湘令寄冯深居【去非】
　　深居定何处无便寄声频旧别芝山月相思楚水春白云生梦逺华发折腰新料得今书到看题笑故人
　　琴
　　孤松风下弦秋清湘江湛湛湘山青一声吹入天宴防何处鹤飞来听
　　到清湘
　　客里今年月相逢几度圆行穷湘水际愁到碧云边屋内灯明路椽闲瓦见天州城何处是遥指隔山烟
　　失题
　　天上归来打六更梦回搔首正瞢腾玉霜初上三更月绛采犹明九市灯声彻铜鱼催勘箭影斜金雀在孤棱帝乡东望重回首佳气何时到五陵
　　庐集
　　薛师石字景石永嘉人敷文待制弼之曽孙也磊落有大志多读书通八阵八门之变善楷法尤工篆隶筑庐防昌湖西题曰庐灌贴树漉醇击鲜与朋好日举文防于世味澹无所羡年五十一卒庐集其子峻所编嘉熙元年东阁赵汝回为序称其诗专主古澹神悟意到自然清空与四灵倡酬最密四灵俱有题庐诗徐照云自鉏畦上草不放手中书赵师秀云野水多于地春山半是云徐玑云因看吐蔓识得道心长翁巻云洲暖烟藏树波寒月照鱼摘观此数句庐翁闲雅之致可于言外识之
　　庐
　　近来有新趣买得薛能园疎壤延蔓深鉏去草根花时长载酒月夜正开门最识田家乐辛勤更不言
　　庐至日即事
　　西山起还伏插入万丈潭渔叟操桂櫂樵歌过草庵年荒酒味薄天旱井泉甘不愿邱园贲惟将易自参
　　送赵几道赴台州録
　　防前绠汲何从来清流海底通九垓天河地脉隐旋转山中下井躔三台满城桃花二仙种方广金殿三门开一时防上几许人若非佛种应仙才于公徒知髙其闾岂知大化非胚胎今兹送言暂相别诗规笔诲纷崔嵬傅説明星定入梦方朔迹秽空谐诙不昵不阿予与汝古交澹澹无嫌猜
　　寄赵紫芝
　　别后访消息传言一半虚前官已不就所向定何如苦雨厌羇思春风欺旧庐怀人闭门夕专拟寄来书
　　防宿赵紫芝宅
　　郊居无一事喜见友人来促席坐添火推窗立看梅论诗漏欲尽煮茗匣重开此夜思徐照墓松犹未栽
　　寄蔡任
　　不见三百日问君消息多身闲诗有味水静月无波琴里怀孤竹书中寄永和遥怜一江隔何计得相过
　　读刘靖君碑
　　儒生身上事皆成身外浮华亦甚轻种竹满山门径小挂冠当路树枝横几于顔子三生夀分得陶潜一字名何处风流见前辈只看碑语自心清
　　渔父词
　　十载江湖不上船巻篷髙卧月明天今夜泊杏花湾只有笭箵当酒钱
　　邻家船上小姑儿相问如何是别离双堕髻一弯睂爱看红鳞比目鱼
　　春融水暖百花开独櫂扁舟过钓台鸥与鹭莫相猜不是逃名不肯来
　　夜来采石渡头眠月下相逢李谪仙歌一曲别无言白鹤飞来雪满船
　　莫论轻重钓竿头伴得船归即便休酒味薄胜空瓯事事何须着意求
　　寄谢黄元信惠茶
　　建溪金铤直几千余性所嗜一已偏寻常草卉不足进龙团凤胯如珉坚长须健卒前月到手提茶器急取煎妻儿攒睂笑语涩为言真味兹天然易牙去已久吾齿若贝编枵肠岂废食睡省非壮年惜此余香滞喉颊巡除吟咏声諓諓诗成题寄建宁郡主茶官吏俱时贤合同缄印一时毕进奉飞驰争春妍天子不敢尝荐以寝庙先定自褒嘉到属郡趣君密迩玉炉烟一以此味沃天下邪魔驱埽无留连
　　送子舒弟之官华亭
　　执手难为别愁看去櫂孤官船得闲散春晩过皇都书附海人便花添住屋图有时吟句稳还忆老兄无
　　送张直翁之筠阳
　　时平民事少诗句定能清况作江西去故教秋水生山花香澹泊湘竹恨分明朝市多知尔慈谿旧有声
　　赠葛天民
　　逃禅已得计易姓岂云非自説身如幻常人见亦希亭边看荷叶楼上挂蓑衣几夜苏隄月随君影归
　　送叶季重之吴门
　　君继贤人业试官阊阖门但问要离墓莫看真娘坟虎邱寺前生野草一花一叶皆丽好用心冷澹不嗜此自有诗礼长探讨舍防余闲庭庑空小舆应亦上垂虹桥边风驶寄书便只写平安报乃翁我惭空空易疎斥时亦抠衣侍函席春膏流滑傥寄将待写续经藏屋壁
　　纪梦曲
　　夜梦佳人姱且长星冠霞帔云衣裳双睂浅澹画春色两耳炫燿垂珠珰细步逡巡倐相近世道人情不敢问敛容正笑发一言不识巫山云雨恨自从十五学仙经今年二十身骨清天上有籍升其名长声短声歌紫琼紫琼之章词婉转永与人闲风调逺余声不竟钟鼓鸣雾散烟收人不见
　　水心先生惠顾庐
　　未成三径已荒芜劳动先生枉櫂过数朵葵榴发深媿一池鸥鹭避前呼路通矮屋惟添草桥压扁舟半没河再见缁帷访渔父却无渔父听清歌
　　题南塘嶭圃
　　门对南塘水乱流竹根橘柢自成洲中间老子隐名姓只听渔歌吟白头
　　挽徐道晖
　　昌黎铭最好朋友更情深身没复何憾家贫自不禁春山无死草夏木有清阴为鬼诗还别重来何处寻
　　渔家
　　小舟轻似叶曾不畏风涛自説磻溪好翻疑钓濑髙晩来鱼换酒归去子持篙定是逃名者时闻歌楚骚
　　梅雨
　　梅雨润兼旬暑月不知夏溪流三尺强舟人惊昨夜余家有田苹藻纷揉借鱼鰕失慿依跳跃至牀下卑湿畏暮年扶策升台榭难愿方丈食互市物踊价四邻各凄凉惟有酒可借五月借新白咀嚼胜枣炙闭门人事絶向晩乌巾卸震雷压不住神龙未遑暇或谓蛟为孼胡不寜尔舍旱涝政本农偏惠及闲架皇天无所私未遽损禾稼一洗天下清作我圣人化
　　谢陈水云寄惠庐字
　　我向邨中住无人知姓名结庐难得就种树几时成扁牓龙蛇动飞檐燕雀惊自怜幽僻地因此亦敷荣
　　和梅氏西涧韵
　　此处宜新月开门亦向西近江潮有信初种树犹低何日寻梅隐移船系栁隄诗篇满窗户留壁待余题
　　秋晩寄赵紫芝
　　数日秋风冷邱园独自身闲看篱下菊忽忆社中人苦咏肩常移家债又新极知君澹泊十载得相亲
　　送王成叟先生访丁子桓
　　老嬾无拘检一年身耐贫还思温岭去别我苦吟人栁色行三月雩风浴暮春旧时同学友迎拜緑袍新
　　和葛天民
　　贾岛文章怀素诗得来读罢巻还舒西湖栁下为君宅东海云边是我庐千里江山长若此一生心抱欲何如相思惟有加餐饭不暇逢人寄鲤鱼
　　喜翁巻归
　　我老寡俦侣年荒值冬迫膝下有啼寒瓶中无储积岂不辗转思自乏经营策儒冠非谬误赋性素褊窄渊明疑夙世荷鉏心便适嗟予四友朋惊见三化魄一翁尚凄凉六秩困行役家贫病难愈诗苦髪全白昨来叩我门偶往比邻宅闻语亟倒屣已去倐无迹知君怀百忧虽出难久客从今幸安居况有旧泉石清晨过穷庐竟夕话畴昔逝者已云逺相期守枯瘠
　　寄题赵十四知县听雨堂
　　谁弹石上琴涓涓流水响主人性情旷静夜发幽想何心指蓬阆取近对湫荡应有可人来烟蓑曳双桨
　　送蒋省韩
　　岳阳有仙迹君去颇相宜已料官闲日多吟湘水诗髙风琴断裂白月酒涟漪无意求人荐惟应我自知
　　怀赵紫芝
　　日沈月上暝烟斜收拾渔竿郤到家为忆城南清友寒宵梦里见梅花
　　自题
　　半生作计在田庐习嬾何曽好读书谁郤画作古人防旁边还是欠犁鉏
　　送谢强学主建德簿
　　少年初试吏濯印富春亭水可清人骨山曽隐客星俸亷专母养政简静公庭守是贤子应看荐墨青
　　寄题赵紫芝墓
　　辛未聨诗别九年成恍惚大星堕地旋无光君身入土名不没吴越之水相交流寂寞诗防何处游不闻孤鹤唤人醒空见梅花似人影无复东嵓招谢客应住西湖伴和靖世上如今一句无一灵独存势欲孤我有生刍来未得只愁宿草易荒芜
　　送嶭泳
　　病里风光总虚掷岸花园栁雨中休无端好客随春去送酒吟诗一并愁
　　杨栁枝
　　门前杨栁君莫折长于折处生两枝两枝难作一枝合一心分作两心时
　　汴水隄边薪可束永丰巷口绿成堆盛衰到防皆惆怅何不移根种马嵬
　　横参楼和老杜韵
　　僻嬾便幽处江湖称隐心地偏欣改观楼豁喜初临暖日低轻防良朋接短襟潮声全有韵帆影半回阴翠麓添重色鲈风出浅林屿头烟瘴逺沙觜浪痕深寂静云归壑防月近参人家已鼾睡渔父尚讴吟造化由来久周回忽见今爱他斜日照颠倒数山沈
　　宿瞿溪
　　船泊溪西岸人家见晩舂疎星寒有鴈邨寺夜无钟竹径通新店茅柴暖病容农夫不相识问我欲何从
　　胜因寺有怀
　　山中初寄隐野寺一天星路逺有如此客来应未能蛬催寒妪纬蝉杂野僧经忽忆防形友微吟自剔灯
　　寄鴈荡诗僧
　　鴈荡峯前夜雨晴空房不住有蝉声一身闲后发难白五字吟来思极清少见出山多入定还于夏末起秋程何如更待黄花节顾我来游计已成
　　渔父二首
　　偶来浦口芰荷香緑叶丛中睡一场须信至人无妄想不曾有梦见文王
　　利薄每言随分过避名不入愚溪路春深雨足钓丝长夜来又宿蓑衣步
　　州防席上赋牡丹得日字
　　粉澹与妖红占尽阳和出春去在商量更费吟人笔此是洛阳花尚带长安日持上使君墀宝瓶分甲乙
　　寄龙虎山道士孔野云
　　上清三十六院阁皆幽清潄齿泉新汲晞发日始升自除烧墨灶昼夕诵黄庭所得异畴昔出山畏逢迎同当知非年寄诗聊写情
　　夜坐陈缊灵见访
　　清夜闻香篆闲看郊岛诗自怜多冷寞谁足慰哀迟树雪明窗纸瓶梅落砚池君心亦无事相对坐移时
　　送翁灵舒闲游
　　袖有新诗如美玉知君去意十分浓山行见草认灵药午歇就阴依古松两鬓已添蓬蔂色三年判作飘零踪羇情夜后更愁絶深涧断猿溪寺钟
　　先寄郭子奇
　　世道只如此君心吾得知先教栽菊在豫作去官期梦觉秋风起行吟夜月迟怀人几十载欣有扣门时
　　送赵主簿
　　内地无烽火诗人入仕林定将咏物意移作爱民心晤语初同调分携便不禁卜邻曾有约何日得相寻
　　送项季约入成都幕
　　阁书入兵幕束袖学戎装峡峭艬侵月秋清猿啸霜迂程看阵碛到处宿诗堂若比仲宣乐输君发未苍
　　送郭子奇
　　永嘉官满后归处是仙居栁舞陶潜径桃迎阮肇车名髙唐寺塔箧满晋人书看步青云上题缄寄隐庐
　　送赵泽民赴酃县
　　髙人为令尹政事岂寻常炎月不避暑清风心自凉水流衡岳色酒带芷兰香逺想濯缨暇思予有咏章
　　挽赵孺人余中表也
　　幼小同羣戏年加各所之常疑艳花卉终自易离披夫壻新袍绿儿男半发垂送归蒿里道兴我渭阳思
　　浄光长老极能诗
　　近住城中寺阴云渍竹房雨多香篆久春去药苖芳室里从人问吟边与世防一身全是道头白有何妨
　　送谨师
　　谨师牢绊脚语别意茫茫入寺春随杖当禅月满牀多因新见解抛却旧篇章为我金山去钳槌问一场
　　挽宋耆卿
　　人如韫玉操如冰拾芥推棃世岂能案上有琴亾旧响墓头无火续寒灯一官只是幽闲过百行惟须健笔称此曲调髙知者少朗吟唤得九原譍












　　宋百家诗存巻三十三
　　钦定四库全书
　　宋百家诗存巻三十四
　　嘉善曹庭栋编
　　吾竹小藳
　　毛珝字元白柯山人豪于诗有声端平闲吾竹小藁一巻宝祐六年荷泽李龏弁序云柯山元白诗人之秀者也通今达古蓍蔡后生采诗家得其一二如宝肆中犀璧混于螺贝惜其以文自晦不求于时吟藳一帙章不盈百清深雅正迹前事而写芳襟奚止嘲风弄月已哉
　　送客游吴
　　水乡秋易冷珍重过吴淞在旅虽难遣于诗莫厌攻一轮僧寺月半夜客船钟况有贤州牧知音是旧逢
　　小至
　　天地阳初动披衣起拥炉门前初去马窗外渐啼乌云色呈金未梅梢破玉无焚香待天晓防易自研硃
　　庐山栖贤寺
　　名重于诸刹前贤旧隐踪无人知有路隔树忽闻钟瀑壮山疑裂云深寺若封或传遗藳在三扣昔时松
　　登黄冈清淮门
　　风吹芦叶江头路江水江天共秋暮边淮寒蚤客行稀只有征鸿向南去征鸿自去书不来逺衣未寄慿谁催孤城惨咽暮笳起城下荒榛接淮水
　　种竹
　　山居无力尘居俗有客劝予惟种竹种成贫家可骤富翠色琅玕绕君屋清晨荷鉏斸溪岸分得溪光入城緑暮年百事课功迟坐待春风满林玉
　　墨龙
　　真人尸居雷八荒断砖残墨生苍茫鲵桓下了九渊黒神光倒射角与亢【平声】明明元气淋漓迹水防焚槐海波赤周流万化元无极姑使人心识天则
　　湘江
　　湘江谁道无情水宝瑟声寒愁帝子安知日月在中天万古重瞳元不死楚南楚北千里云持香遥礼云中君莫起悲风助骚怨兰枯菊瘁不堪闻
　　东风
　　东风煦妪如慈乳欲报生成恨无所自拈花片作斑衣起捧香醪劝春举傍人笑我老如许我亦笑渠将及汝梅花也笑栁都舞君如不饮出童羖
　　富川邂逅戚叔闻
　　百虫阫蛰鴈奔忙君从何来两袂霜大冠如箕盍齐鲁此地无乃惊吠厖钓竿曽笑江河窄尺水无容投辖客取羝为君向东较一声裂石扶桑白
　　边月
　　人言月里仙人住隐跃娑罗树根霜就亦多年不见有人曾得渡清光遍照边城秋城边白骨胎王侯王侯白骨卒未已龟虬吸月独不死
　　富池庙
　　船头蜀锦三千尺倒影长虹浸寒碧相逢不是紫髯郎鹦鹢洲边眼生棘江头箫鼓杂灵鸦人道阴兵曽防国安知楼下雪千堆不是吞曹气冲激
　　浙江
　　白鹇旧事随波去太极阴阳自吞吐长虹夜贯黒头船四纪沙迎相公路冯夷作剧真等闲五都有客雄其间上林三官浪忧国千年海底生铜山
　　桧瀑
　　娲皇失补天南角一道银河落君屋又疑元气自周流不然泻尽谁能续瀑边老桧尤可人髯疎骨皮鳞皴崩崖欲压全不惧夜半潜蛟暗来去
　　虎丘
　　阿鸿血染吴苔碧气彻重泉埋不得千年至宝复归天颠倒海中飞霹雳至今荒怪列虞初罅石千寻骇游客寺边别庙是何神月黒伽蓝问周易
　　丹阳馆
　　渡江第一南来驿几度华堂延鴈客百年运逐晓云空愁杀鞮官老无职南徐今日古阳关不断歌声祖离席国雠已复事尤多折损年年春栁碧
　　秋日即事
　　黄花曝日香欲醉黄蜂抱香暖欲睡老夫邂逅亦欣然一段先天画前意喧喧归雀聒丛篁夕风欲转明朝霜花揺蜂醒我亦觉斜阳一片秋茫茫
　　甲午江行
　　百川无敌大江流不与人间洗旧雠残垒自縁他国废诸公空负百年忧边寒战马全装铁波阔征船半起楼一举尽收关洛旧不知消得几分愁
　　寓兴国之十咏亭呈诸友
　　断垣荒棘疑无路忽有幽亭一亩余不称郡侯来挹酒偏宜野客借观书临堦汲水防苔滑隔岸看山爱栁疎非有旧交时下顾十分风味落樵渔
　　寓泉之安溪
　　已恨逢人语不通更堪烟岭隔千重山城纵是如花好海雾终愁似墨浓逺信断无鸿可寄故乡惟有月相逢闲于荔緑蕉红处步屧时留到晩钟
　　雪
　　无雨无云晓色干忽惊瑰璧满檐端不教声到窗前觉应恐愁添屋下寒占瑞农官寻玉尺析酲公子索金盘柴门睡起无多事巻上疎帘带竹看
　　关心
　　关心歳月似惊波少日无成奈老何别久帝京知事少住长客舍识人多典衣沽酒杯难满借壁题诗字易磨蚤信出门无遇合故山只合守樵柯
　　凤凰台
　　江山依旧昔人非多少兴亡问不知鴈去又逢重到日凤归安得再来时风吹木叶随渔艇霜压芦花出酒旗特地待吟吟未得数声昏笛戍楼吹
　　学道
　　学道先须学忍贫缊袍蔬食当华珍抠衣所欠参前辈开巻犹欣见古人暗坐雨窗心似月冷眠雪屋气如春向来酷意耽吟事今亦相忘越与秦
　　赠碧蜍
　　鸢飞鱼跃两悠悠造物何心莫问休但得一杯长在手不须万户更封侯人闲有梦何非蝶物外忘机即是鸥我亦青鞵行脚者防摩铜狄话重游
　　和张海深
　　几踏槐花角寸长担簦羞作老来忙立身蚤慕千层塔阅世今知百戏场从辟谷来惟嗜酒自栽梅后不烧香人生底为青衫急亦有秋荷可制裳
　　我策曽无一策长一生蚁踏歴闲忙持经佛寺新投社寄食田家旧筑场古剑放教龙逐伴残书分与蠹餐香不愁死去无名在化作千年老鹤裳
　　古出塞
　　初説戍渔阳俄传出定襄朝朝征马过春草不曾长
　　山月
　　山月共徘徊山泉酌一杯诗成无笔写画石记苍苔
　　书墨竹六言
　　伯夷有风世契子猷结千古交烟外三叶五叶雨中一梢两梢
　　海陵之堡城三首
　　四面蒹葭水接天中间一片是人烟相逢尽喜干弋息白鹭飞来立战船
　　傍城三十里芙蕖怪防繁华浙景无元是近边农事少全慿莲藕当官租
　　边声籍籍蚤秋风稻米黄时枣又红莫厌水乡迁避苦全家载入緑荷中
　　仪真
　　贩来北枣堪充膳种得西可析酲总是中原旧风物不堪今日是边城
　　晩凉
　　窗前洒地着胡牀浴罢闲来坐晩凉更取壁灯移暗处待他月上竹边墙
　　南山有梅花
　　南山有梅花髙者五丈余半空发清香天人为踟蹰城中三尺本登盆缀流苏进之画堂上笑彼何麤疎
　　山中吟七首
　　幽幽山上松泠泠松下井白石当银牀青萝作修绠山翁独酌余无客可堪评葛洪分炼丹陆羽求煎茗采薇作庭实纫兰作筐篚持以荐王公谓可苹藻比王公龋齿谢王门何用此问客姓与名或是孤竹子山中夜读书山鬼来相试隔窗问疑难颇及尧舜事予非卯金人安能动星纬划然一推窗余音在空翠山翁不能文亦免时流笑蚤爱沧浪歌知词不知调长年山水闲所业只耕钓偶得千龄龟遂通八卦兆山花开满枝山鸟啼无时君胡欲弃此自取尘污为山猿蹑君履山鹿衔君衣挽君君不留去去君何归檞叶可以衣松实可疗饥骑鹿下山去儗説髙人知髙人不可得纷纷却语谁晩窗白云过且自相同归题牋寄亲友蚤蚤山中来紫芝既可采蟠桃行当开持书托南风北风复吹回爱之不可见落日令人哀
　　湓江
　　逺树一重重烟邨与市通难寻元亮宅遥酹菊花丛蜀浪帆樯外庐山几席中何时边事息来此作渔翁
　　已酉客淮
　　烽燧春尤急人才叹寂寥恨无黄石畧难致碧幢招守堑宵仍甲防城晓未桥又传经一雪残哨亦萧萧
　　送田耕月游吴
　　衣笈诗囊外身轻费亦轻不妨船眼窄时上岸头行橘里逢霜信松江问水城吴中闻歳稔新籴想须平登桥仍问渡迢递到吴中倩仆挑茶灶移船避钓筒月生林屋洞潮接馆娃宫得句人传去苏牋价亦穹此去姑苏郡都无五日程仍闻新太守最重旧交情有句梅边索无田月下耕双亲方待养我亦勉君行
　　吴门田家
　　到处车声转水劳东乡人事独逍遥一隄滟滟元非雨总是吴江淡水潮
　　邨邨鼓笛乐秋成露未凝霜水未冰无赖酒家偏角利隔年蚤挂上元灯
　　田家少妇最风流白角冠儿皁盖头笑问傍人披得称已遮日色又遮羞
　　长襟侈袖若僧衣闲荡扁舟入郭嬉好是醉归邨舍晩声声耳畔好郎儿
　　宿广果寺
　　寺门初掩夜沈沈风逼寒灯桧影深满屋异香僧入懴一瓯新茗客吟云归古殿闻龙气月照空池见佛心坐久却眠眠未稳屋头钟起鹄惊林
　　数椽
　　梅有清香竹有阴数椽于此寄幽深旧看飞鴈抛孤旅新听啼螀悔苦吟几卷书皆先世迹一张琴是古人心柴门未必无知已何必江湖在逺寻
　　陈藏一山房
　　一室焚香即太初万人如海尽从渠苐于心上曾无着何必山中始可居垂箔防花嫌引蝶连筒汲井怕生鱼草元政不妨人事问字敲门未可疎
　　元日寓越之三江
　　客里元正最可怜就他香案礼苍天嬾拈蓍草占新歳频对菱花忆去年仅有邸翁分席拜不如野老着衣鲜百年草草浑如此且醉残梅了目前
　　沧浪亭
　　濯缨人去水空寒事属明时欲问难日暮客归园馆闭鹭鹚飞上石棊盘【子美故物惟石枰存】
　　石湖
　　一片湖光接薜萝功名余事属吟多至今鱼鸟皆堪敬曾见乌巾照碧波
　　雪坡小藳
　　罗与之字与甫一字北涯螺川人端平闲累举不第遂归隐赋诗云古来至宝多横道何事荆山泣卞和亦自写其不平也晩年潜心性命之学尝作谭道卫生诗诗皆阅歴后见道语雪坡小藳二卷刘后邨有题句云织千机锦非常巧熏一铢香已觉多可谓极意称赏矣
　　短歌行
　　金谷桃李丛畚插费培植寒冰犹未泮花叶已嶷嶷贞松生南山石老厥土瘠春回气尚浅生意几欲息东皇本无私花根异形色曾谓天地功不及粪土力
　　寄衣曲
　　忆郎赴边城几个秋砧月若无鸿鴈飞生离即死别愁肠结欲断边衣犹未成寒窗剪刀落疑是剑环声此身傥长在敢恨归无日但愿郎防边似妾缝衣密
　　束担
　　束担出荆扉征尘染敝衣人怜双鬓改我悟半生非抱璞今谁诉知音古亦希寻思无一可吾道欲安归
　　旅思
　　荏苒秋光老空蒙晩色奇霜严雀语涩风定鴈飞迟旅思荒烟底乡心野水涯梦归归未得愁极只颦睂
　　玉梁道中杂咏
　　一别三防峯转瞩阅半纪山根石上苔已没旧屐齿摩挲青青松彼树犹如此睠言枕清流为洗嚣尘耳清商从西来刺刺满林坞草木倏变衰柯叶不相顾昔时翳空云今作连山雨菊花犹强项篱边争媚妩峭壁围莽苍荒谿人削迹时闻芦苇丛野鸟语岑寂浮生虽有涯幽讨当无极御风独长啸此心谢鞿馽晓霜媒薄寒嵓壑失故緑轻飇振槁叶唱彻阳关曲秋光何足怜嗟此歳事促愁吟思无聊日没西山麓乾坤埽阴霾晴色蔽幽谷山川荐秋容可绣若可椟千嵓寄一笻万里付双目行行翠烟中日与清景逐尘坌不可奈飘然入林坰稍觉道心胜渐至诗脾清静极生孤愁耿耿难为情喧寂雨莫惬吾意何由平
　　春残
　　林端啼鴂损年芳洞口空怜野水香人与落英兼寂寞蝶随飞絮两彷徨不因花事荣枯易未觉春工代谢忙却爱晓来风日映绿阴千丈漾横塘
　　登上笥山役龙洞
　　扪萝入幽谷眼界益峥嵘石壁断人迹泉流闲鸟鸣日髙云未散秋晩草犹荣坐久无归意悠然世念轻
　　始见
　　雪后寒犹劲书窗怯暂开因沽江畔酒始见竹闲梅歳月峥嵘去衰顔次第来谁能忧许事杖履且徘徊
　　山行
　　狂飚卷雨辨朝曦似与新时有防期秋水秋山秋草木浑将乞与数篇诗
　　烟草凄迷露未晞一笻伴我立晴晖丹枫虽老犹多态散作漫山野蝶飞
　　片云轻度半岩阴巾屦俄惊翠霭深涧底寒泉知予嬾石根防防自长吟
　　尽日留连兴未防寒鸦背负夕阳还遥知今夜空窗梦只在江南水石闲
　　寄玉笥萧髙士
　　滴露誊真诰萧然莫与羣新词清似月世念薄于云俗去堪怜我闲眠极羡君惟余绿绮韵惆怅未曾闻桂花烂漫一夕败于风雨呼僮埽落英以供香事戏作古句
　　小山凉风高秋气绕庭砌江南山水秀钟此数丛桂亭亭苍虬蟠磊磊粟玉缀熏染风露香摆脱脂粉媚芙蓉已无秋篱菊极羞媿幽芳蕙百亩香味亦细孰知标格奇自取造物忌狂风挟怪雨族灭无噍类才怜金作屋俄惊粟布地姿容就枯槁气骨尚奇异如彼死诸葛凛凛有生意试炷博山火来参烟一燧
　　客行
　　客行困泥潦山堠不胜长就使雨防暴更令风力狂时危嫌店逺日暮觉程忙身世摧頽甚艰难已备尝
　　山居闲思
　　云散山月吐星稀山月髙相羊风露底望月诵离骚
　　夏雨
　　飘忽回风起差池髙鸟翔云呈千岭碧雨献一天凉饱意归田亩欢悰入醉乡忽思素秋气萧瑟满空堂
　　中秋步月
　　林间一叶秋屏去三伏暑凄然风露繁絺绤莫能御炎凉相推移何为遽如许孰知秋已半今夕四十五幽人披襟来步此一庭月如渡滹沱水似泛山阴雪谁将羌管急闲彼邻杵切冉冉秋思生令人欲愁絶空山本无尘况复值良夜风清月色佳圭璧不当价徐行苔径闲小立林影下飘飘意欲仙举手人世谢景物与意防撚髯声悲鸣一语得总持万状就使令以我诗思苦赏此秋月明今夕月明里几人同此情
　　姑苏道中
　　满眼菰蒲翠扑衣双双沙鸟漾斜晖闲愁一段如冰释杨栁丛中出酒旗
　　信步
　　信步独幽寻春山野雾深鸟啼如唤仆泉响似鸣琴日暖草争秀风狂花不禁却嫌荒僻地无酒与春斟
　　泛舟秋怀
　　白露消磨暑丹枫防画秋闲吟小山赋归思大江流世尽营三窟人谁乐一丘篷窗有佳致月朗政风休
　　山行愁思
　　日落烟欲横山寒翠将滴荒邨渺愁人跬步触四塞路遥两髀酸颇恨身不翼舍策还怅然倦倚松下石明月印野水暮色进旅愁仆痡主亦疲心口相怨尤茅舍劣容膝弛担聊小休防当理归策甘彼穷山囚夜宿郁木福地徜徉明月闲遐想仙风得二十八字
　　凄凉风露湿人衣犹自踟躇未忍归树影忽来山月转悮惊鹤翅似轮飞
　　闲居遣懐
　　日暮掩松关悠然谢徃还停杯因待月徙倚为看山贫悟道中乐醉偷忙里闲耳根偏可意风涧响潺湲
　　临流
　　习习凉飔起素波临流解带小婆娑秋光已共芦花老夜雨那胜落叶多不觉儒酸同纠纒极知妄想尽销磨笈中班史犹堪质肎作商声戚歌
　　为言
　　日薄寒浓春意微花须栁眼尚依稀为言羯鼓休频打催得先开即蚤飞
　　秋林
　　秋晏元云瞀积阴平芜气象极萧森细看揺落风霜意已见发生天地心毕竟栽倾非外致岂伊培覆自相寻若教宋玉曾闻道九辨悲思未遽深
　　长至书意
　　万草千花若死灰阳和一气已潜回莫言举世无先觉几处寒梢放野梅
　　花下叹
　　人生何处较穷通天意元难测始终花落花开翻覆手君看同此一春风
　　林深
　　林深氛杂不相关众建芳馨两庑闲月榭琴弹新制曲晓窗昼展旧游山凄凉风满竹千个的烁春归梅一班可笑野人无系累机心犹在钓鱼湾
　　才是
　　忍看繁红委路尘空余野草绿无垠人生忧乐何终极才是迎春又送春
　　寄逺词
　　寒梢萧索风振林蟪蛄切切语欲噤终宵展转不能寐遥忆良人战场里阳关一别归无期翠烟几度秋萤飞当时手种合欢树今已苍苍云四垂蜀锦裁书慿鴈寄那能道人意中事深秋傥得未移军犹见幽闺数痕泪居延城外刁斗声无定河边霜月明妾身虽老幸未死何日中原贺太平
　　被酒
　　人间笑口信难开十事尝嗟九不谐忙里始知闲气味老来方见少情怀清商憭慓歳无几发萧疎生有涯谁谓伯伦闻见灭却甘麴糱自沈埋
　　黄鹤楼
　　翚飞栋宇据城端车马尘中得异观双眼莫供淮地阔一江不尽蜀波寒老仙横笛月亭午骚客怀乡日欲残独抚遗踪増慨慕徘徊不忍下层栏
　　潇湘道中
　　客行适潇湘凄其歳云晏枯梢风骚牢荒郊云漶漫槭槭雨声急皑皑雪花灿纡萦泥途深渺黙山堠逺日暮欲税驾天末叩孤馆米尽甑生尘薪湿火不暖此意对三闾似结两重案人生如空华百歳等抹电那忍听客尘日夜苦相煎怀安名所败饱食亲孰显恭承古昔训险阻安敢惮信知有此身乃是一大患愁深不能寐歌长未及乱门前车铎鸣翰音复号旦
　　看叶
　　红紫飘零草不芳始宜携杖向池塘看花应不如看叶緑影扶疎意味长
　　虎溪
　　冲飚吹客襟飘拂虎溪渡逺想三笑时此意固有寓孰知秘密藏奚闻笑黙语绳绳彻上下绵绵贯今古东林钟声幽康庐山色嫭是皆善知识长时相警悟世人自合尘两耳聋莫覻百千微妙义堕在一毫许我行发深省如重睡忽寤向人欲举似有舌不能吐
　　倦倚
　　蝉声燕语细相和池面才浮防防荷倦倚阑千消永日葡萄阴薄栁风多
　　云泉诗集
　　嶭嵎字仲止号云泉世家永嘉之亷邨负才不遇以诗闻于时所居曰渔邨有渔邨名自我之句题咏颇多晩年买山范湾营藏地有诗云不知筋力何年尽看到松杉几尺长佳句也淳祐已酉东阁赵汝回序其诗谓嶭君诗本唐体而物与理称更成一家其人潇散之际自有绳尺恬静不求本于天性未易以矫揉学者
　　山中吟
　　疎拙本天性束书归旧林世人皆失笑泉石自知心山柿红犹涩池鱼静亦沈于中观物意吾道乐弥深
　　题扶疎亭竹
　　风晴雨雪天无趣不萧然影过邻家月根通石下泉长因终日看忆得故山眠物性今方防心虚节自坚
　　歳暮书怀
　　园林春又近老态更无欢添歳儿童喜照贫灯火寒直心嗟道丧多事识才难已种梅千树从今烂漫看
　　赋中上人顽坐【取贯休覔句如顽坐句】
　　嗜吟忘夜冻立雪此同机工苦精灵聚毫端造化归石牀趺半结荒径叶频飞客至应相讶无心听扣扉
　　旅中秋夜
　　车马日西东阮生途自穷三年辞旧国今日又秋风边鴈凄凉过池花寂寞红邦人惯相识渐觉语音通
　　送刘荆山
　　束书入京阙忧国最情深天意有兴废人才无古今布衣万言疏孤剑一生心直道嗟难遇贾生终陆沈
　　古澹师然公游方
　　野僧携锡别何处度残春天地无穷事江湖自在身真心齐得物道貌异于人昔日安禅地深山虎亦驯
　　天育道中
　　除将吟卷外琴与鹤相随问寺路犹逺入山深未知鸟灵巢佛塔猿饮挂藤枝陵谷几迁变道旁横古碑
　　育王寺
　　寺在众山里白云深更深不知行乐意何似坐禅心防塔龙常在倚松僧独吟渡江前赐字珍重到于今
　　太白山观雪
　　二十里松声千山雪未晴人当絶顶见吟到此时清大地球琳满空林鸟雀惊老僧观物化无灭亦无生
　　天童寺
　　佛界似仙居楼台出翠微浙江山水最海内衲僧归草树有真意禽鱼尽息机禅房无别事惟见白云飞
　　送潘道士
　　春渚微茫碧草连千花飞尽栁飞绵孤云野鹤生遥思明月清风共一船披褐还寻栖隐地空囊惟乞送行篇先生自有修真诀不倚丹砂驻少年
　　过邨翁家
　　白发茅茨下耰鉏力未衰儿孙收滞穗鸡犬入寒篱俗朴人家善山深井税迟能言耆旧事相问坐移时
　　辥野鹤
　　形如鹤头如雪流浪江湖歳月深但是胸中有丘壑何分城市与山林
　　开炉节
　　闲身何所似丈室老维摩茅屋地炉小荒园树叶多移窗就梅影晒草补渔蓑似此宁辞苦边寒尚枕戈
　　除夜苦雨
　　华发负沧洲星霜又一周未慿终夜雨能洗隔年愁池草起吟思树禽栖屋头空余壮心在灯下看吴钩
　　呈楮溪主人
　　一水旁通四五池竹亭茅榭亦相宜中间更着髙人住不到溪山无好诗
　　寄公衮舍弟
　　每恨世交薄相期情最深秋风一回首明月两关心鹤病难为药砂顽不化金余生百计拙耐可事清吟
　　新筑湖外草阁
　　挥手红尘我老矣断隄流水草堂新几年荆棘无行路一日云山有主人未许园丁知姓字先从渔父问仁邻谢池鸥鹭烟光里飞去飞来伴隐沦
　　山居简饮冰友清溪槐迳二弟
　　别后全无梦寄书安得频谁怜独住意天弃苦吟人债长新年息贫欺渐老身入林知未密犹与俗相亲
　　送友人之括苍
　　石门当半道想见泊舟时伴鹤立终日就嵓题几诗近山秋易老问隐地偏宜我亦江湖去心期得尔知
　　为张上翁赋松友
　　之人梅竹操抱此歳寒心古道久不作髙风独在今无言欣意防肥遯爱山深我亦萧闲者从君涧壑吟
　　友人入京
　　猿鹤亦悲鸣家山莫浪轻千峯带秋色一路独吟情野水冲潮白孤云趁月行遥怜归梦断七十二滩声
　　秋试下第有感
　　焦桐何处是知音犹向残编惜寸阴此日便为终隐计青山已负十年心梅花独对寒流洁野鸟髙飞古木深万古红尘徒扰扰几人头上有朝簪
　　哭辥元善兄弟
　　寂寞一窗灯随风灭又明空堂连夜雨白髪哭儿声树色悲揺落交情隔死生惟应骨肉爱为鬼亦同行
　　送松风僧渊中二公游方
　　无累云相似悠悠天地闲新秋生逺思此去未应还撼锡惊栖鹤听松思故山吟诗与説法同是一机关
　　渔邨晩照
　　旧游忆得潇湘路今喜烟波似旧时泽畔怕逢渔父问桃源已被世人知数家草市添新户一树寒鸦傍古祠兰杜香深洲渚阔小窗长日赋骚辞
　　蓑衣步
　　水浸石根冷风吹藤叶飞菰蒲秋影里长趁钓船归
　　寄宋希仁兄弟
　　咫尺不相见闭门惟苦吟听残寒夜雨灰尽壮年心身外一贫在灯前百虑深所欣交友义白首亦如今
　　题中川张氏居
　　鸥鸟徃来处此翁甘隐沦地因人物著名入郡图新夜月情怀澹茅茨意态真髙风无识拔老却采薇身
　　和鴈来红
　　若将羣卉分髙下此种无因到画栏寒蝶不知红是叶飞来犹作野花看
　　云壁上人游方归
　　亦是无心出不知归意闲一身随铁锡十载住金山定石霑花雨清斋带病顔常云迷觉路只在片言闲
　　黄蜀葵
　　娇黄无力趁芳菲待得秋风落叶飞空有丹心能就日年年憔悴对斜晖
　　赠渔者
　　几度看山愧白鸥身名心事两悠悠何如醉醒寒江上风巻芦花雪满头
　　真隐寺呈延上人
　　塔光圆照室香炷读经晨林下有清福尘中无悟人岩阴常候松色不知春青草何年墓标题界碣新
　　茅屋
　　茅舍竹椽短不劳朱垩施髙无神鬼瞰贫与子孙宜近古意全朴当风势亦危梅花有幽致一树隔疎篱
　　秋夜宋希仁同吟松风阁有感
　　相逢长日坐如痴得吟肩耸过颐天意复生郊岛在人生自逐古今移髙秋月色行松顶半夜山中读楚辞此道若非千载后尘昏何处照妍媸
　　冬日杂言
　　茅檐日出胜重裘饱饭看山倦即休识得个中真气味自然无梦到封侯
　　鹤唳柴门月过墙梅花如雪满林香风光直许闲人占不耐闲人夜亦忙
　　布被烘来暖似汤防头髙卧未昏黄道人不是贪鼾睡省事门中第一方
　　鴈山纪游
　　夀昌寺
　　野服挂僧单禅扉月未关桂香清近佛秋色老依山目尽遥峯出步回流水闲相传登荡路数处可跻攀
　　能仁寺
　　过尽盘山险登临意忽平殿灯揺佛影瀑布杂钟声湫阔龙居顶路回峯换名晓行林日薄海气接云生
　　灵严寺
　　千岩棱骨露随怪各生形目力到天尽心旌倚佛宁夜钟传谷杳石气逼灯青崖腹狝猴住多年性亦灵
　　净明寺
　　入寺嫌僧俗独行松径幽夜扉崖室寂斋磬铁盂秋谷栈云迷级石溪霜迸流维摩不语坐何日病能瘳
　　赵东阁倅越
　　百指忍贫需逺次壮心销尽鬓丝知身如韦素居常泰官被声名折得迟束担喜闻千里戍出山惟有十年诗兰亭风月应须记人物依稀似晋时
　　赋王九山沧浪阁
　　千年孺子吟谁防此时心方寸有泾渭烟波无古今水禽知雨侯山气爱秋深不尽慿栏意桡歌归故林
　　旅店蚤起
　　半醒梦犹在拥衾无限情晓窗灯影澹山路雪吟清歳暮羡归客囊空嫌去程故书多废理惊媿动心旌
　　为迪上人赋寒猗
　　山僧爱修竹种此出嚣尘霜雪不知苦歳时长自春定回闲坐石风过动吟身傥欲求归止清虚即道真
　　新春感怀
　　新种黄精助晩粮生涯小小拙何妨春风吹鬓不重绿白日笑人长自忙
　　闲居杂兴
　　亦有入城路门前秋草长荷鉏书在手负锸醉为乡云渡溪流涩厨烟树叶香为贫从俭约犹欠半年粮铁砚几磨硏依然萤雪边薄才遗圣世无禄尽亲年多病惟谙药当寒不识绵素心期澹泊冰蘖誓能坚闭户谢流俗青山独自看澹交从古少冷面对人难农圃元非学神仙不在丹孤懐无别想回向此心观土木非吾事支东复拄西雨盈沟壅叶檐侧础沈泥防壁时编苇登楼恐折梯若无别扰至终歳亦安栖近觉吟无趣权将俗累删莺花老眼倦风雨半春闲野服便麤褐柴扉掩暮山片云寻处泊飞度竹檐间白发天应弃春风吹不青神仙归恍惚书传出英灵周粟岂医饿湘流难活醒迄今名字在百世仰芳馨
　　潘怀古参学
　　同吟四十过三四常恨诗衔欠一官人事中年多感慨仕途今日更艰难炉亭围坐推前辈夜店单牀定薄寒最喜亲庭住阙近尽携儿女入长安
　　蚤起即事
　　隔水钟声枕上闻城中人事已纷纷开门放鹤溪边去冲破闲堦一片云
　　林景云参学
　　一门四世同堂乐门外传呼释褐归自此髙车访游旧屏将阿从叩渔扉三冬晴暖春寒在千里诗书野意违又説携琴摉逸谱休嫌古调按今徽
　　郭氏抗云楼
　　宴坐羣峯表太空无一尘青山独徃意白首自由身放鹤重霄阔凭栏万木春纷纷荆棘里跬步亦逡巡
　　重游鴈山
　　龙鼻井
　　怪极生真想饥凶祷请勤半身鳞甲具一勺渺弥分应谷声如鬼飞空石碍云精诚随寓在亦以感通闻
　　天聪洞
　　天听本非耳形容独费吟岂伊穿凿力能探杳防心混沌开中窍空虚纳众音下临千仞险当暑骨毛森
　　照胆潭
　　彼我俱澄澈中涵理趣深游鯈具龙体幽洞达潭心影动猿揺树沙明日耀金片岩经霹雳痕凿到于今
　　五老峯
　　岩前看不足化此石为身忆昔白头者于中第几人相逢应失笑久立岂迷津勿厌薛萝密痴容免俗瞠
　　哭陈瓢饮
　　每恨去城逺番番语别难论交置疏数尽醉就团圞事往遽成感松雕不待寒尚余亲翰墨收泪再三看
　　渔邨杂句
　　莫论尘土与烟霞收拾襟怀即我家絮防防头霜月下水邨深夜看梅花
　　三五人家住一湾近城无路去来难溪边自结同吟友松柏青青到歳寒
　　野水微茫路欲迷重重沙渚自髙低鹭鸶飞过无心泊直入残阳树杪栖
　　猿鹤何曽肎受羁偶来亭畔立多时物情未到防机地步步行行只自疑
　　月海逺上人游方过灵隐
　　一防灵光在月生沧海深此中难着语何处可相寻野寺斋无定穷冬日易阴听松行九里却坐冷泉吟
　　感兴
　　箪瓢吾道在此乐语人难遗却形骸累始知天地寛逺山不辨树髙屋易生寒数夜雪风急编芦壁未完
　　春晴泛湖
　　平湖新涨緑沙觜净涵波芳草思无际春风情最多移舟动山影止乐听渔歌得意惟鸿鹄髙飞避网罗
　　呈井南刘主簿
　　何处井南居青山绕屋庐竹生从碍路泉响不惊鱼有道貌亦古澹交情似疎慈亲更弥夀堂上步徐徐
　　春半
　　春半数风雨水邨增晓寒不辞蓑笠重自觉起居安隔雾山疑失占晴础未干可怜桃与李无语受摧残太古元西堂过万寿谒住山肇淮海禅师并简
　　老子旧知已江湖独尔思此行逢作者送别若为辞风雨过春半诗书滞海涯心心傥相印亦足慰衰迟
　　忆汪氏山亭旧游并简
　　因山为址屋无多中有幽人衣薜萝自撷溪毛充野腹频敲牛角和渔歌舟车相过情难数姓氏长留石可磨遥想对牀风雨际一灯终夜照吟哦
　　古澹然老得帖徃长芦不受却归松风旧寺次社中韵
　　拄杖挑云上半肩寻幽重到旧栖禅浮生多故成南北白发相惊闲歳年房闭松声难辨山连海脉暗通泉自从勇却长芦请猿鹤终宵亦稳眠
　　佺上人游方
　　燕鸿来去尽萧索此时心杖锡投何寺风霜别故林夜牀煨叶火朝谷应樵音徃徃长松下看山坐独吟
　　送宋饮过四明郡斋
　　元戎招士重亲临喜遂诗书万里心乍免客愁供帐具暂停游事防门深秋空矫首瞻魁彩夜烛凭花听鴈音从此文名沧海阔好风三日到鸡林
　　松风寺隆首座住云际禅院
　　山门开望海钟鼓动鱼龙人具慈悲相秋生寂寞容随身惟一鉢留偈别双松后夜桥西月支笻失所从
　　入京逢故人
　　长贫复羇旅共爽十年欢在世谁无累如君事独难蹴居邻火后多病卧春残纵决归山计烟萝不疗寒
　　下第归故园
　　扁舟摇荡水心邨几度烟波入梦防猿鹤认名听号令渔樵执礼叙寒温浮生多事景逾促自古求人道不尊莫为穷途妨旷达定应束帛贲丘园
　　山中
　　依然木石居造物任乗除时事今休问山中计不疎泉声增后禽语变春初吟得诗名世终身甘荷鉏
　　山居
　　阴壑生暮寒白云如炊烟麋鹿不识人时复近我前青松三四株石牀在其边意思清且闲可以终余年前邨雨脚收斜阳挂髙树老贫牵牛归颇亦有幽趣山风响茅屋崖月芒屦平生江湖心于此谢驰骛龙居洞云深飞泉泻石壁不闻耳边喧但觉心境寂富贵由他人得失俱抱戚就能全其天山中樗与栎午睡不觉长童子入城回地炉散微烟煨芋已成灰独酌无嘉賔梅花为我开须臾山月髙顾影空徘徊木落山转空景駃寒亦蚤百草无愠容低头就枯槁形生复形化安用置怀抱千古孔跖分所论非寿夭古调今谁弹至乐非外假渊明爱无弦此意知者寡放鹤未归来时倚长松下旁观彼何人笑我衣裳野
　　素上人游方
　　山深不可见一锡又云飞梵泽通方语林霜点衲衣神闲生境寂思苦入吟微寒月空相照何人夜扣扉
　　自君之出矣
　　自君之出矣泪对花枝洒风窗挑夜灯心在无由写自君之出矣荏苒度寒燠譬彼双鲤鱼书辞长在腹自君之出矣抱此离恨情春蚕不作丝缠绵过一生
　　松风阁
　　何处笙箫起半空满山斜日动蛟龙老僧无语凭栏久过尽白云千万重
　　地形连斗阁连云松籁曽经佛祖闻永夜月明人到少海光山色自平分
　　挽项大着
　　耻为恩门屈宁辞御史迁力陈归老疏自尽读书年秘府神游地浮荣梦觉前世闲真不死未必属苍天
　　逢旧友生
　　交游半零落身在复长贫对语寒灯尽相看白发新兵兴无乐土市近少闲人遥忆桃源路鸟啼花自春
　　潘氏梅所
　　种梅营数椽四壁但萧然清带山林气香来笔砚边云深天向晩人立鹤趋前余亦歳寒者相从恰暮年近买山范湾自营藏地与亡弟草塘君及外家墓茔悉可跂望感事述情继有是作
　　外家后事凄凉甚老妇思亲哭最哀今日青山留我在他年寒日望甥来极知造物成吾志可但精灵慰夜台惆怅昔时原上路独余宿草见春回
　　草塘相望隔重云愧我为兄蚤哭君少日对吟听夜雨老来无计抚孤坟泉台防漠惟増感人间安排已十分莫待他年推吉应只今友爱最先闻
　　十万买山浑可事放教身死骨犹香不知筋力何年尽看到松杉几尺长管郭岂能谋富贵诗书元自着兴亡采薇歌在无人识千载清风独首阳
　　依然且作住庵看茅屋三闲办不难户外莫容千驷马客牀惟置雨蒲团深林藏虎风长怒短木支门睡自安西北干戈犹未已偶逢乐土度衰残
　　髙新甫云崖
　　步步危机死不知白云深处最平夷猿啼鹤唳非无意才近髙人便入诗
　　石窗通上人南游并谒刘后邨
　　所师郊与岛知已又应难羽檄边烽急风霜歳事残出家忘路逺渡海识天寛文畅浮屠者当时亦慕韩
　　哭中师雪崖
　　众里知心少惟师是故人临终书未答昨夜梦全真鹤唳浑如哭花开不似春近逢同住者得问病元因
　　方氏墓庐扁曰白云飞处
　　诸峯互隐蔽一望一増悲触目易成感思亲无尽时松扉阴似雨翁仲立如痴出岫亦何意悠然自不知
　　渔邨偶题
　　莫道柴门窄断无车马声苦吟成集少久病见人生花落寒犹在春阴雨未成渔邨名自我鸥鹭勿相轻
　　唐补阙清风亭
　　去国遗忠荩朝盘托讽深因知洁已意亦是爱君心貌像意全古子孙贫至今清风如可继块土已埋沈
　　寄珂雪屋
　　积雪覆茅屋僧居清更清浮生千劫尽长日一灯明野鸟呼能下山灵避不行旧时江月在时听诵经声本无师与槐迳弟交游二十年矣古人谓百篇诗尽和一盏酒须分余于二公亦云槐迳既殁本无编其徃来之诗号曰云林酬倡僭述鄙句奉呈
　　中年为此别悲动故交情案上云林巻山中风木声梦回惊复喜诗在死如生几番西郊路逢师独自行追惜永嘉前政和县赵大猷时景定改元
　　兴言民父恩犹在何故年来尽不如清节苦于为士日归装轻似到官初月明往事寻思遍灯下怀人音问疎矫首天朝除日到放教田里得安居
　　冬日野步
　　树上有禽啼似春声髙声下亦何心幽人拄杖移时立句句诗中是苦吟
　　山中梅花
　　已有梅花未有诗青山相对动愁睂山翁只在山中住花落花开总不知
　　山中
　　长日山中坐白云应笑人浮生尘未脱至老趣难真身在影犹赘年丰家自贫莫将吟事废栁色已知春
　　渔父词
　　白发髼松不记年扁舟泊在荻花边天上月水中天夜夜烟波得意眠
　　只有青山可卜邻妻儿笑语意全真休识字莫嫌贫方是安闲第一人
　　闲居言怀
　　老子从来不为名放教心地到和平庭前草色知春近窗外梅花终夜明纸帐梦回移月影石溪流断失滩声吟边莫问红尘事只在茅茨亦自清
　　山中遇雨
　　草荒泥磴滑老病厌扶持雨逐云先后路随山险夷天寒禽自浴屋漏榻频移吟事愁无绪梅花意亦悲
　　湖外泛雪
　　雨雪连朝意未休支笻难步最髙楼梅花不识春风面野水拍平古渡头船上看山无屋碍尘中阅世似沤浮一生穷苦缘诗僻莫把诗穷认作愁
　　守歳
　　儿辈呼卢不计钱地炉围坐笑声喧老夫自算吟边事栽竹移花近百篇
　　明日焚香叩九关六旬修未到清闲莫怜身在尘中老雪后骑驴亦看山
　　鹤雏添歳顶微红想见瀛州路亦通昨夜柴门长半掩三更敲尽叫归笼
　　平日过从乏贵游更来湖上掉扁舟除将儿女年年拜邻舍相逢坐即休
　　柴门
　　春风随处好吟事又相催触石云飞去呼童鹤误来杖藜无疾步花地有香埃不许车尘入柴门只半开
　　独宿山中
　　涧水松风声不断白云飞上屋头栖山中昨夜孤吟客只把无眠便作题
　　诛茅无地结庵迟借得人家近翠微何事树禽惊不起也应知我久忘机
　　松冈过许峯送塟
　　此行吟更若哭舅万山深处士花犹昔何人诗在今奉亲无旅况对佛动慈心霜夜増寒思半牀安纸衾宋百家诗存巻三十四
　　钦定四库全书
　　宋百家诗存巻三十五
　　嘉善曹庭栋编
　　靖逸小藁
　　叶绍翁字嗣宗建安人博学工诗尝居钱唐卜隐于西湖之滨与葛天民往来酬倡靖逸小藁一巻辞澹意远颇耐人咀味如春色满园关不住一枝红杏出墙来至今脍炙人口虽邨巷妇稚皆能诵之梅屋许棐赠诗云声华馥似当风桂气味清于着露兰斯言可谓雅称着有四朝见闻录摭罗遗佚足补正史之缺不徒屑屑以声韵见长者
　　登谢屐亭赠谢行之
　　君家灵运有山癖平生费却几防屐从人唤渠作山贼内史风流定谁识西窗小憇足力疲梦赋池塘春草诗只今屐朽诗不朽五字句法谁人追天台览遍兴未已天台山前听流水秦人称帝鲁连耻宁向苍苔畱屐齿乙庵【行之自号】是渠几世孙登山认得屐齿痕摩挲苔石坐良久便欲老此嵓之根吾侬劝渠且归去请君更学遥遥祖遥遥之祖定阿谁曾出东山作【音佐】霖雨乙庵未省却问侬莫是当年折屐翁
　　西湖秋晚
　　爱山不买城中地畏客长撑屋后船荷叶无多秋事晚又同鸥鹭过残年
　　闻顶山徐道人改卜
　　先生新卜宅只许白云知野蜜和蜂割岩花带蝶移坐谙苔石稳醉忘木桥危屋后寒梅放因风寄一枝
　　游园不値
　　应怜屐齿印苍苔小扣柴扉久不开春色满园关不住一枝红杏出墙来
　　仙兴
　　金书宫殿玉阑干雪瀑泉飞洞口寒日暮仙翁骑鹤去碧桃花满石棊盘
　　秋日游龙井
　　引道烦双鹤携琴倩一童竹光杯影里人语水声中不雨云常湿无霜叶自红我来何所事端爲听松风
　　出北关一里
　　脱衣命仆洗尘埃篱落人家未见梅出得城门能几步船头便有白鸥来
　　野蝶
　　银爲防翅粉爲肌驱役春风不解肥桃李上林无分到可怜却傍菜花飞
　　嘉兴界
　　平野无山见尽天九分芦苇一分烟悠悠绿水分支港撑出南邻放鸭船
　　烟邨
　　隐隐烟邨闻犬吠欲寻寻不见人家只于桥断溪回处流出碧桃三数花
　　葛天民隐居
　　种竹成新列移兰卽旧阴老铛犹有耳古栁已无心得句添杯满贪炉到夜防篝灯聊防校春水没衣砧
　　九日呈眞直院
　　秋风吹客客思家破防从渠自在斜肠断故山归未得借人篱落种黄花
　　贵游
　　五陵年少尽风流十日安排一日游林下幽人差省事笔牀茶灶便登舟
　　寓居
　　云补青山缺琴销白日长鸥从雨外没蛇入树闲藏客久衣常黑童蛮发半黄茔多邻舍少此意自凄凉无酒难畱客借书方入城洗衣知水落贪睡畏窗明野竹藤纒杀枯枝草寄生十年林下隐差觉世缘轻
　　田家三咏
　　织篱为界编红槿排石成桥接断塍野老生涯差省事一闲茅屋两池菱
　　田因水坏秧重播家为蚕忙戸紧关黄犊归来莎草阔绿桑采尽竹梯闲
　　抱儿更送田头饭画鬓浓调灶额烟争信春风红袖女绿杨庭院正秋千
　　送冯济川归蜀
　　勇唤东吴万里船皁囊来奏九重天一官岂为苏洵冗诸老宁容贾谊先满载月归应有命便耕云去岂无田竹枝歌罢篷窗掩到此相思泪黯肰
　　赋葛天民栽苇
　　叶碍渔舟入丛分水国寛低佪藏鹭渚髣髴钓鱼竿荡戸和萍送溪翁当竹看所怜如许节不耐雪霜寒
　　田舍小憩
　　犬驯迎且吠儿小笑还啼樱熟施鱼网桑空卧竹梯枯枝禽啄折野草鹿眠低屋后登山路牛栏更向西
　　青溪阁
　　江总能文士空贻侠客名旧坟荒草占废圃野人耕古柳无多影新蝉第一声青溪固无恙依旧绕孤城
　　访隐者
　　不作王门梦来敲隐者关童先孤鹤化云伴一身闲碍笋新移路低墙为看山几囘松下去鉏得茯苓还
　　幽居书事
　　窗开双佛塔水绕数渔家酒賸霑邻里时平买钓车童闲惟伴鹤树老自成查枕上关心事侵晨埽落花
　　访龙井山中邨叟
　　雨打荒篱豆荚垂柴门未启立多时客来自掘蹲鸱煮旋拾枯松三两枝
　　西溪
　　一条横木过前溪邨女齐登采叶梯独立衡门春雨细白鸡飞上树梢啼
　　和葛天民呈吴韬仲韵赋其庭馆所有
　　江远潮痕细城囘路势斜竹行穿砌笋风堕过墙花篆叶虫畱字衔泥燕理家主人清到骨相对只杯茶敬陪直院右史上已后一日西斋之集
　　清时天上诏书稀曲水从游许布衣插羽满浮寒食酒倚栏同忆故山薇碧桃绕观春风静双艣摇汀夕照微慨想兰亭如昨日沙鸥飞下钓鱼矶
　　题山闲老友壁
　　山闲虽寂静未得事全无鉏地畱莎草添泉养石蒲庭除风自埽身世月同孤老去知禅味松闲试结趺
　　寄湖上黄敎授佑甫
　　门幽缘近寺官冷未成家楼借山为幢风吹水作花诗方酬北礀经又节南华闻説新雏鳯宾来解唤茶
　　夜书所见
　　萧萧梧叶送寒声江上秋风动客情知有儿童挑促织夜防篱落一灯明
　　访隐者
　　开门迎客着山袍井畔猕猴挂树桃儿向草闲寻落果妻从墙角过香醪旧栽松子今能大【音堕】新起茅堂不甚高厯遍贵游无此味韭和春雨笋和糟
　　题孙端甫别墅
　　幽居地僻少人知野水春风枳树篱捡厯豫寻移竹日题墙闲记种花时堪嗤狡须三窟只学鹪鹩占一枝净埽绿苔斟浊酒邻家吹过野棠棃
　　纸帐
　　五色流苏不用垂楮衾木枕更相宐高眠但许畱禅客低唱应难着侍儿白似雪窗微霁后暖于酒力半醺时蒲团静学观身法歳晚工夫要自知
　　过崇徳
　　野塍泉自注断岸柳空存雨霁云开塔船过犬吠邨柴扉斜着水草迳别通门翻羡田家乐盈盈老瓦盆
　　发长安堰
　　夏老虫声切晨兴草木香买瓜依绿树出水捍青秧船聚知邨近牛闲觉昼长双鳬莲叶荡无雨故生凉
　　斗野支藳
　　张蕴字仁溥邦州人理宗时为礼部郎官与浮玉施枢往还相善斗野支藳一巻诗不满百清言娓娓辞意相副虽微欠矫防肰其舒徐容与之致差有元和长庆闲风格
　　云闲
　　倦倚柁楼闻鹤唳半生此地一经过机云故宅荒凉月湖海新秋浩荡波晓艇红莲商客市夜窗白苎女儿歌吟边冷被沙鸥笑衣化京尘鬓亦皤
　　江湖伟观
　　隄柳朝朝送酒船一栏山色越帆烟蓬莱云气东溟外阊阖星辰北斗前突兀向来无此屋登临当日有诸贤夕阳过鴈慵囘首吟入关河万里天
　　鳯鹤鹊三题与江社同赋
　　一去朝阳寂不闻西康台北起寒云梧花竹实年年事奈此喧啾百鸟羣
　　立雪精神两芦天风入羽思江湖逋仙梅下曾相识千载归来一语无
　　月树争枝影共寒柤柤飞过屋头山五陵年少多春闷一弹千金落等闲
　　顾迳
　　海水还清浅停杯问二豪雨来江色暝沙长岸容高吏鞅何能脱王程敢惮劳秋风柁楼底短发不禁搔
　　录录
　　录录竟何为衣尘日以缁故人闲入梦久雨颇妨畦燕履登巢息蜂程载密亏独斟莲子酒愁絶杏花诗
　　除夕
　　京国逢除夕栖迟鬓欲霜春声生竹爆歳色动椒香戒睡听鸡蚤占诗□茧忙烛花频送喜儿女笑哄堂
　　祀事
　　误被鸡催起徐听漏鼓稀书檠风展巻香笼火生衣困嗅茶犹病吟餐菊可肥月明天路靓亲到帝旁归
　　西湖清明
　　芳天新霁惠风和软绿平隄凝不波桃李无言看客惯楼台如画占山多游裾匝路塡车马翠牓开筵鬭绮罗寂寂寒烟生水靣白鸥奈此月明何
　　斋宫偶题
　　众绿扶疎雨气清柳花吹作小池萍文窗昼寂斋房邃三潄华池诵玉经
　　同寮约游香林分韵得林字
　　约我当休沐同过支遁林棊边翻覆手酒外太平心石潄晴湍细猿吟夏木深归帆带疎雨凉意满幽襟
　　春朝偶题
　　忙里偷闲答物华一官随分是生涯春风酒櫂湖隄柳晓月吟鞯辇路花报喜忽闻枝上鹊忘机时下屋头鸦残年闷钝今朝尽重对菱花拂防纱
　　重游大涤洞天
　　涧水泠泠石发新松花香靓翠崖深云生不没仙人迹丹化犹啼捣药禽洗眼人多求圣水醒心吾独爱清音杖藜更欲过新洞无奈春云又作霖
　　喜李鹤田至次阮云心韵兼寄
　　月树秋来碧几寻古香熏彻紫芝吟无因得去陪清赏只寄山君一寸心
　　浇酒逋梅又几囘愁吟旧雨独登台星星鹤语山窗晓割得云心古锦来
　　道场山
　　访碑无古迹丹碧覆嵳峩塔向城中共山从寺右多疎松小溪路远溇太湖波何锴书堂在犹嫌隔翠萝
　　何山
　　山因人得姓人去佛来居邻有天章墓碑无玉局书幽溪通古郭荒涧入春畬客子吟髭冷高峯夕照余
　　除夕不寐
　　空牀辗转对孤檠寒漏年长更雨声如此乾坤闲岁月明朝华发满头生
　　寄鹤田
　　鹤向孤山去未归片云行鴈与心期新诗不着工夫得雪外看花独立时
　　至后
　　阳生七日验飞葭衮衮天机歳载华江草未回青帝梦香云满泄与梅花
　　霅川次韵鹤田
　　苕霅双流合帆樯万里通连山黄独雪一鴈白苹风酒戸春醅浅鱼邨晚市同旧游蕉鹿外未老已成翁
　　送晏桂山赴高沙郡
　　青衫赴阙已三迁红斾临州不五年旧吏夸荣从事府新民近拥使君鞯牡丹池馆春融日莼叶汀洲水涨天自是边筹谭笑办归来仍侍玉皇前
　　接武容台彼一时故乡重幸得追随鸥前心事沧浪影梅下吟情汗漫期感慨中年无近别徘徊明月有相思殷勤劝醉阳关晓受尽捓揄只自知
　　秋思
　　暑退凉生体气佳巻帘听雨感年华西风叶叶梧桐冷开尽庭前白鹤花
　　溪上
　　今夕知何夕吾意亦良适明月满船篷清风动帷席雨过前溪浑云停半空白衰荷无娇红老梧有枯碧频更烛对棊仍把酒浇石歳行变暄凉朋情慨离索相思日以长孤吟夜方寂露下客衣单草际萤光燡年年修玩心一醉不得惜
　　归鴈亭
　　青云影里自由身几倚防干看不眞又是江湖春雪尽年年肠断玉关人
　　垂虹
　　忆着前游十四年三高祠下夕阳船无钱买得鲈鱼脍吟就菊花香里眠
　　姑苏台
　　故址耕残草树秋无人曾见鹿来游甬东亦是当时月不照笙歌只照愁
　　惠山
　　石苔清防屋连斜第二泉边古佛家一壑松风听不了却畱僧坐自煎茶
　　楝花
　　绿树菲菲紫白香犹堪纒黍吊沈湘江南四月无风信青草前头蝶思狂
　　多景楼
　　暇日此登临凄凉北望心戍烽孤嶂杳塔影一江防壮士投鞭想将军誓檝吟所嗟人事异天险古犹今
　　金山
　　江心台殿渺空云夜月鱼龙影不分八十老僧相引説潮痕不上郭公坟
　　维扬即事
　　牛斗星边禹贡州东南屏蔽大江流向来明月珠帘梦不信秋风夜柝愁
　　皁角林前野地寛新塘路口草泥干天乎如此功名事成败观人自昔难
　　土雾如蒸暴暑天烛龙偏驻柳边船三清观里风廊午满意题诗借榻眠
　　道中观戽水戏书
　　秋马泥深茧犊闲烛龙顾影桔槔闲寻常六月江南雨不比君王帑藏悭
　　平山堂和韵鹤田
　　琼花应自笑南翁白发栖栖逐断蓬兵后百年城郭是尘闲多事古今同孤烟远堠如常日五月穷边尚冷风可待莼鲈归兴尽长吟且复付杯中
　　端隐吟藳
　　林尚仁字润叟福州长乐人家贫刻苦攻诗每有所作微不合意輙裂去卜居半邨半郭闲手自种竹题曰竹所吟啸其中自号端隐以示终于遯迹之意吟藳一巻淳祐辛亥陈必复为序称其诗专以姚合贾岛为法而精要深润则过之又赠诗云谿边着吟屋亦足老生涯洗砚浑池水敲棊落案花客来多载酒童去自煎茶爱尔丰标异逢人满口夸其高雅之致可在林逋魏野闲别置一席
　　饮药房陈尸山居分韵得阁字
　　常人厌寂寥隐士畏喧杂山居主人百好无终日哦诗闭书阁我本山中人心事亦颇合杖藜约客行幽深来扣吟扉坐陈榻不叙寒暄说晚唐满座春风屡倾榼霜晴沙路软如泥谷鸟相呼声自答花时不饮空白头世味由来如嚼蜡只怜无梦化作蝴蝶飞绕尽百花深处日千匝
　　暑夜
　　松风生晚凉坐久市声歇客去独行吟踏石碎明月
　　题芦乡思归图
　　不画梅花却画芦自言家在个乡居当时恨不曾添鴈为带平安一纸书
　　和陈药房纳凉
　　贪凉分石坐野服岸巾纱竹暗鸣风叶溪喧聚水花深邨人语静高树鸟飞斜不饮论文酒敲棊煮夜茶
　　赠歌者
　　声逐娇云学鳯鸣王孙几醉拍栏听春防莫唱关情曲多少行人过柳亭
　　新昌道中
　　春红落尽雨霏霏为怯轻寒尚夹衣邨路每于泥处滑乡音渐与市人非防蚕溪女条桑去抱布山翁换米归世味徧尝只如此几番清梦落渔矶
　　寓华亭下砂盐场
　　地僻民居少官勤国课优远程驱马小港碍行舟晴日盐花晓风潮海气秋野人因买鹤半月此迟畱
　　适越畱别
　　江亭饮罢起离愁何事西风又越游潮信欲来人欲去夕阳红蓼满汀洲
　　北山林佥药房陈必复偕张牧隐暮春晦日载酒相过席上以手挥素弦为韵得弦字
　　春诗敲未稳一醉傍琴眠吟客相过日飞花欲尽天竹阴池水暗树色岛云连幽鸟可人意数声清似弦
　　寒夜即事
　　吟苦过于顚吟成亦自怜冻油灯影薄深屋语声圆分月照归客避寒移卧氊一冬少闲日不得到梅边
　　春日偶成
　　未逢知已媿蹉跎又见春风长径莎杜宇一声诗思减杨花三月客愁多从人乞米贫如旧借吏钞书字半譌嬾説江湖十年事近来平地亦风波
　　自赋
　　学书学劒两无成天乞梅边隐姓名未必清闲非盛福纵敎富贵亦虚荣百年有限春风老万事无心夜月明何计莫餐烟火供潄流眠石过今生
　　雨中和张西麓
　　雨声听易厌况复事关心终夜不成寐一春徒费吟委红花命薄重碧酒杯深何日西湖上移船系柳阴
　　连雨畱宿陈药房吟所
　　谿水分流急谿云带湿飞防饥童乞米畏冷客添衣雨院棊声润风窗竹影微终须待晴去踏月夜深归
　　偶成
　　矮屋过如斗防寛闭门浑不受春寒海棠睡去棃花次第东风到牡丹
　　清眞观
　　一宫占断水中央竹添丁防短墙老鹤声中松子落游鱼影里藕花香云房不雨琴常润池阁无风榻自凉拟办隐心终老此便须归与鹤商量
　　春晚
　　春事又无几阴晴苦不齐久贫交味薄多病语声低落絮行风径归云渡晚溪故乡二千里日夜子规啼
　　赠褚雪巘
　　多年林下隐犹带旧儒酸自説因诗苦还知学易难晓窗花气润夜枕雨声干又欲名山去应寻胜迹看
　　邨居卽事
　　外事少曾闻深居似隐君谿明花照影风细水行文蚕室寒初闭蜂房蚤已分偶因寻药去踏破一邨云
　　怀潘寒嵒
　　别后空相忆无书直至今频年千里客多事半生心卯酒欺人醉春诗带病吟倚栏政无绪一鸟过花阴
　　种竹方成友人以诗至用其韵
　　屋老苔荒席久虚近分一榻与云俱梅花未种遭蜂怨竹所虽清欠鹤呼无事看山如对客有时隐几亦忘吾过门除却能吟者不是髙僧即老儒
　　山居
　　帝城花锦地让与市人居万事不到耳一贫唯读书埽牀畱月宿种药带云鉏未晚多先醉为官恐不如
　　简许有实
　　闲磨霜刃破银瓜沈水香销日影斜吟客不来情思嬾晚风庭院落槐花
　　过友人幽居
　　门似野人家空园拟种瓜有僧分石坐无酒问邻赊独鹤喜欲舞老梅寒自花此身归未去犹愧暮林鸦
　　陈药房舟中分得诗字
　　移舟春岸晓小雨欲晴时烟树望疑暗水程行较迟推篷山色近得句野鸥知来往无多路归囊又一诗
　　寄表兄郑古潭
　　江湖风浪恶飘泊此依依白发亲俱老防春人未归云畱行李住风遣落花飞强饮杯中物芳心莫易违
　　闲里
　　闲里身心得自如春风茅屋燕同居松花满地谿云滑一榻晴窗卧看书
　　寄西湖友人
　　湖边春更好别后费吟思载酒曾游处与君同醉时靣风花落易背日雪消迟蚤晚携琴去山中与鹤期
　　送友人别
　　此心偶无事君复叙离情江国多寒色春风几日程雪添行李重船逐浪花轻后夜应相忆空山月正明
　　寄乡友
　　此身拘不得暮楚又朝吴故国几人在三年一字无天风潮信急江月鴈声孤久不看明镜年来有白防
　　寄吴宗之
　　在家犹苦热客路足应疲书劒果何地江湖非旧时久晴苗欲多病药如饴忆自分携后知心更有谁
　　送陆月湖归玉峯
　　行李无多半是诗买船兼载鹤同归思君晚泊吴江冷风巻芦花几鴈飞
　　喜友人为僧
　　身披云衲伶俜一刺新添得寺名餐供未便趺足坐诵经犹作读书声禅窗欲晚闻钟掩吟履逢秋踏叶行应是平生修得到几人头白尚无成
　　赠许约嵒
　　年齿未三十清名已照人才高犹苦学俸薄不言贫畱客醉终日爱花吟过春自怜闲未得满靣扑京尘辛亥元日游闻人省庵园和陈药房韵
　　倚栏吟未稳把酒问溪山今日又添岁一冬无此闲梅花依竹静雪意避春悭次第灯期近重逢一解顔
　　贺陈石泉宰华亭归
　　天下称繁邑一廉如此稀政成人惜去官满鹤先归家学传金管春风入紫薇知音正当路健翮看高飞
　　夜坐
　　焚香独坐勘骚经庭树无风叶不鸣静入夜防闻鼓吹一池明月乱蛙声
　　梅雨
　　繁声不可听防滴似秋霖溪长欲无岸窗低微复阴葛衣凉意重础石润痕防欲出愁泥泞依依独客心
　　访隐者
　　姓名多已在仙行见说曾传辟谷方未必诏书征便起可怜人世老犹忙浴蒲磵泠云初湿种术山春土亦香何日此身分半隐归须先制芰荷裳
　　戏友人买侍儿归
　　几扣吟窗多不遇识君虽久会君稀近闻行李担书去添得明珠伴劒归开瓮酒香春绕屋倚栏人醉月侵衣野夫别有观心法不在湥山独掩扉
　　实斋咏梅集
　　张道洽字泽民号实斋衢州开化人从学眞德秀端平二年举进士授池州签判改襄阳府推官尝奉使至海外经罗浮山下登广平堂酌酒赋诗景定闲致仕卒年六十四生平咏梅诗最富尝自裒所作次为二巻并自为序其畧云余诗似梅乎梅似余诗乎黄梅夜半当持叩丹山消息又云别庾岭十年畱此靣与梅花相见无一防媿色观此其趣尚闲雅可想见也诗亦刻意造微颇多传神妙句建安徐义夫诗云生平不得春风力只与梅花结得缘可以移赠
　　五言律
　　朔风吹石裂寒谷自春生根老香全古花疎格转清园林千树秃篱落一枝横佩芷兼怀玉悠肰见此兄半枯顽铁石特地数花生迥立风尘表长含水月清屋头寒岭门外小溪横万里今为客相看如弟兄不带吟诗癖缘何太生肌肤姑射白风骨伯夷清格外宫妆别天肰画轴横涪翁太多可唤作水仙兄不与百花竞春风蓦地生故将天下白独向雪中清我辈诗仍要谁家笛自横岁寒堪共老髯叟十年兄有月色愈澹无风香自生霜崖和树冰壑伴花清政尔疎还冷忽肰斜又横千林成独韵难弟又难兄玉肌元不粟未怕夜寒生雪里孤花发山中一段清几囘和月看独立到参横不傍人篱落谁呼石作兄参透香严境都无灭与生平分天女白全借月娥清雪屋人家好霜桥野岸横天寒倚修竹齐弟伯夷兄子眞同一性和靖是三生山意冷愈澹月香幽更清只应霜鴈识未怯玉龙横密友惟清士佳名称素兄苔封鹤膝枝流水绕疎篱一白雪相似独清春未知风流无俗韵恬澹出天姿霜月娟娟夜吾今见所思疎疎竹外枝短短水边篱南雪若相避东风殊不知兰荃皆弱植桃李总凡姿坐叹逋仙远清宵费梦思何处出斜枝茅檐竹自篱首囘春一盻最与月相知严冷冰霜面清癯山泽姿几番将鹤去倚树説相思雪后半横枝溪边一带篱春从穷腊透香报老夫知澹月弄疎影嫩寒含冷姿天涯値西子牢落慰吾思春却到寒枝诗情满雪篱每畱孤鹤伴不遣一蜂知风漏腊前信月描尘外姿忆从归阆苑终岁只君思突出一清枝孤邨雪拥篱韵无凡眼识香有自心知不是神仙骨何缘冰玉姿看看金鼎实此味几人思为爱岁寒枝呼童旋插篱花清吟思觉香冷梦魂知雪月成仙韵风烟带野姿江天暮云合千里故人思邨墅苔为径茅檐竹作篱神清和月写香远隔烟知老树有余韵别花无此姿诗人风味似梦寐也应思
　　七言律
　　逋叟风流绣句长吟魂依旧托幽芳已枯半树风烟古才着数花天地香怪底靣随春冷热只将影共月行藏可知骨法清如许传得仙人服玉方
　　数蘤棱层占野芳便成佳景不荒凉暖囘穷谷春常蚤影落寒谿水共香自倚风流孤格调只消纨素澹衣裳直从霜月花边宿无复防庄梦蝶狂
　　泠泠涧水石桥傍春正秾时风味长介节允符孤竹操繁华不梦百花场描来月地前生吹落风檐到死香结习已空无染着兴来花下辄成狂
　　冻蘤无多树更孤一溪霜月照清臞终身选友竹君子雅志羞邻松大夫白玉都雕作蕊黄金不惜撚为防亦知赖有春风伴问万花中着得无
　　孤髙嫌并列羣芳雪满山坳月满塘词客不随今世态仙姝依防古时妆雪羞洁白常回避春忌清修不主张地僻何妨絶供给饥来只用咽寒香
　　数株浑玉照寒塘无日无风自在香谷冷难敎春管领山防自共雪商量已成到骨诗家不卖入时宫防妆乱插繁花酩酊只应我似放翁狂
　　行尽荒林一迳苔竹梢防处着枝开絶知南雪羞相并欲嫁东风耻自媒无主野桥随月管有根寒谷报春囘醉余不睡庭前地只恐忽吹花落来
　　天肰标格阆风乡薄薄鈆华澹结妆月地向谁孤弄影雪天蓦地暗闻香征鞍处处频囘首羗管声声欲断肠天上玉妃新谪堕游蠭不敢近花傍
　　才有梅花便絶尘霜铺月冷倍精神风流晋宋之闲客清逸羲皇以上人年后腊前无尽意水边林下自肰春万花锦绣东风闹难凂翛翛玉雪身
　　万树无花白到梅风前知我不尘埃崚嶒鹤骨霜中立偃蹇龙身雪里来未许琼花为行辈定敎玉蕊作舆台夜湥立尽扶疎影一路清溪踏月囘
　　爱疎爱澹爱枯枝已爱梅花更爱奇江路一年春好处石桥半夜月明时蹇驴积雪湥须去破帽严霜打不知世上非无好顔色诗人所贵是丰姿
　　才有梅花便不同一年清致雪霜中疎疎篱落娟娟月寂寂轩窗澹澹风生长元从琼玉圃安排合在水晶宫何须更□春消息自有幽香梦里通
　　几年冷树雪封骨一夜东风春透怀花里清含仙韵度人中臞似我形骸三防两防澹尤好十枝五枝疎更佳野意终多官意少玉堂茅舍任安排
　　癖爱梅花不可医开敎□蚤落敎迟欲知无限春风意尽在相将暮雪时竹屿烟防寻得巧茅檐月澹立成痴梦骖鸾鹤相寻去题遍江南寺寺诗
　　夜月轻描玉防身枉心力唤眞眞藤牀几度劳清梦竹屋相看是故人玉雪襟期惟我共金兰气味更谁亲一清赖有天知已多少春花逐后尘
　　南堂深处向阳身第一东风信息眞树冷花清无俗韵天寒日暮有佳人林逋眼目才能识何逊心情独见亲养就枝头金鼎实千花陌上已成尘
　　洒落胸襟不受尘水沈为骨玉为神直疑天上浑无雪不许人闲别有春驱遣山蠭离境界招呼野鹤作比邻分明清入仙臞格人似孤山始得眞
　　清白家风不染尘冰霜气骨玉精神腊前恰见无多蕊天下还他第一春香在雪天孤有韵影于月地四无邻逃禅未到天肰处笔底如何写得眞
　　雪白都无半防尘多应滕六即花神孤根欲老冰霜国一朶尽收天下春流水断桥谁是主寒松疎竹合为邻寥寥不见古顔色澹月微云到本眞
　　万雪千霜百岁枯月中不数桂婆娑香来野墅深深径影落寒池浅浅波众木凋零愁冻折一枝的皪得春多题诗未有惊人句输与风流人姓何
　　白玉花头碧玉柯半枯安得树婆娑云垂江路天将雪霜滑溪桥水不波林杪冬穷羣木落岭头春蚤一枝多夜湥立尽窗前月其奈此兄风味何
　　雪虐风饕铁石柯终肰疎欠婆娑清姿雅澹嫌霜粉疎影横斜浸月波幽树百年浑未老好春数防不须多西湖处士风流远善识花人更几何
　　苏防苔封白玉柯沍寒蓦地转阳和任枯半树韵尤古才放一花春已多神倩满庭明月写香随隔水晚风过古今眞爱梅人少愿祀诗家始祖何
　　髙标胜韵人寒残雪疎篱是水南天上玉妃居第一人闲石友结成三广平心事今犹在和靖家风晚最谙莫讶清晨将鹤出孤笻行过竹西庵
　　蓓蕾梢头破晚寒风流无限涧之南俯看春艶相千万微挂月痕初二三岩桂清应居此下山桃素不与吾谙一枝昨夜垂垂白知在前邨水竹庵
　　莹彻无瑕照眼寒无边春意满溪南絶疑飞雪吹花六独自临风绕树三夜月襟怀谁与共岁寒情味久相谙软红尘土应无此竹外清湍竹里庵
　　才有梅花便不凡半依月涧半霜岩斜敧独树疑龙卧细啄残英笑鹤馋雪里仙姿谁解写腊前春信可容缄孤山遗下十四字千载一条冰防衔
　　穷腊无花可入诗何人翦玉着南枝香浮风细月明夜春在天寒日暮时玉靣亭亭成独立冰心皎皎竟谁知眼明数防窗前白梦见鲁山元紫芝
　　兀坐蒲团眼辄惊数花防得一窗明月边再见古顔色雪里独含春性情骨格三生传岛风标万世説夷清夜霜竹屋寒无奈一笑持杯寿此兄
　　皎肰玉色耿无邻囘首千花总后尘数树罗浮山下月一枝大庾岭头春与时无竞抱幽质于我有情眞故人众志独清天不管自临野水照精神
　　冰氏根苗出涸阴一团玉雪缟千林百年幽树古香澹数个疎花春意防俗眼共怜西子态世人谁识广平心孤芳不入骚经里物色分畱待我吟
　　落尽精英宇宙荒天将清白付幽芳万花场里春无色独树桥边月有香怪怪奇奇依水石潇潇洒洒带冰霜琼肤耐得寒如许薄薄轻绡翦作裳
　　越疎越澹越幽奇最是精神与月宐残雪轩窗看到晓冷烟篱落立移时寄将水驿传千里折得寒檐第几枝只为花清诗自别此花之外更无诗
　　花中气节老逾刚万木摧残独自芳天女不生凡意想月娥偏尚澹梳妆精神冰玉前生骨髓栴檀抵死香说到调和天下口轻轻桃杏敢承当
　　子眞世裔神仙种和靖家风冰玉身只此玲珑三数蕊不知收拾几多春香浮静夜天知已影浸寒池月写眞畱待楚骚千载恨花中谁识独醒人
　　天姿雅澹似髙人万树千红总后尘花蚤花迟两年景枝南枝北一家春轻轻欲折还休去得得相看不厌频坐到参横浑未晓夜窗无月更传神
　　乾坤收拾几精华全付茅茨小小家压尽园林千万蕊只消篱落两三花雪消数尺暗埋岭月浸一痕微印沙玉靣亭亭太幽独天寒空谷正堪嗟
　　百余年树半苍苔才有一枝花便佳腊近已含春意思香寒足慰晚情怀澹烟孤寺藏山崦残雪疎篱傍水涯刚被幽香相触拨消磨石路几青鞵
　　岭梅
　　到处皆诗境随时有物华应酬都不暇一岭是梅花
　　千叶梅
　　应怯春寒悄重重叠疉衣本来飞燕翻作玉环肥
　　照水梅
　　照影寒溪水溪中水也香佳人临宝鉴自作寿阳妆
　　瓶梅
　　春在胆瓶闲朝看复暮看小屏遮防着不怕玉肌寒
　　寻梅
　　澹澹一痕月疎疎数个花春风也公道先到野人家
　　折梅
　　日暮天寒小驿亭竹边流水浅泠泠一枝蚤落诗人手无限春风入胆瓶
　　嗅梅
　　一夜吹香过别邨瘴江洗尽水云昏眞堪持作维摩供鼻观微参透顶门
　　访梅
　　梅花欲放绕溪行隔水香来分外清拄杖过桥寻欲遍竹林疎处数花明
　　忆梅
　　到得芳天闹众葩相思一夜鬓成华阆风归去无消息梦寐犹应见此花
　　墨梅
　　一枝的的照人寒絶胜溪桥立马看只恐东风解相怨漏他消息入毫端
　　瓶梅
　　寒水一瓶春数枝清香不减小溪时横斜烛底无人见莫与微云澹月知
　　见梅
　　寒梅冲雪领春囘桃李纷纷趁脚来一防阳和无尽处从头分与百花开
　　寻梅
　　平生春兴十分湥长恐梅花负赏心偶有一枝斜照水前邨踏雪也须寻
　　对梅
　　老年不着梅花眼得见梅花子细看我不似梅梅似我风流心事一般般
　　一防春风天正冬不妨花下倒金钟扳条拣蕊轻轻折只嗅清香醉杀侬
　　数防枝头黏白玉一年春意动黄钟为渠受风流罪只恐风流不到侬
　　秋水娟娟隔美人江东日暮几重云孤灯竹屋霜清夜梦到梅花即见君
　　咏梅杂诗
　　百余年树未为古三四防花何限春欲折一枝无处赠世闲少有识花人
　　此兄自是风尘表半在山巓半水涯老子怕寒浑不出夜窗明月看横斜
　　疎花清晓嫩寒时粉蝶霜禽总不知未有风流如此老为渠费尽雪桥诗
　　风流百世林和靖洒落三生杨补之一自阆风归去后几囘展画又观诗
　　夜防月透小窗纱梦到瑶池阿母家急遣山僮开戸看不知是雪是梅花
　　孤山风味梅花句先落人闲万古香应笑老夫无一语千囘寂寞绕花傍
　　三生种植得梅缘每见梅花辄欲顚清梦化为蝴蝶去也应只在此花边
　　昔年诗担过罗浮曾见梅花一夕畱翠鳯几囘清夜梦月明还挂旧枝头
　　茶灶熏炉与笔牀黄昏待月在东厢无人知得花清处影落寒池水亦香
　　不是梅花契分防与谁共话岁寒心隔溪竹外无人见自有香来不用寻
　　万里闲关庾岭囘岭头曾见此花来远游何似在家好屋角玲珑一树开
　　数防疎花不满枝倚栏惟恨月明迟风流一段无人共正是霜飞屋角时
　　小小茅茨野老家不随桃李竞春华欲知格韵眞孤絶秃尽千林始一花
　　正是天荒地老时芙蓉憔悴菊离披呼童试□溪南路春到寒梅第几枝
　　南枝太蚤北枝迟非蚤非迟恰好时竹屋一痕微月照老夫树下正吟诗















　　宋百家诗存巻三十五
　　钦定四库全书
　　宋百家诗存巻三十六
　　嘉善曹庭栋编
　　梅屋集
　　许棐字忱父海盐人嘉熙中隐居秦溪种梅数十树构屋读书自号梅屋慕香山东坡画二像悬室中事之尝曰四壁天地万巻春风庾岭香孤山玉乐而可以忘死着有献丑集樵谭其诗清俊闲远尤长于絶句原本分梅屋四藁兹合为梅屋集
　　夜泊长河
　　黄防贪程夜泊迟市楼灯火歇多时满怀风月无分付却借渔翁短笛吹
　　访潘叔明
　　一室寛于养鹤笼荻帘疎透雪花风怪来几案无寒色春在题诗巻子中
　　明妃曲
　　汉宫睂妩息边尘功压貔貅百万人好把香闺旧脂粉艶装顔色上麒麟
　　醉起
　　午醉醺醺到日晡起呼茶盌炷熏炉隔窗几防敲花雨子细听时却又无
　　帕子
　　万缕纵横如妾恨一方轻薄似郎恩多时不系纤腰舞却对花前拭泪痕
　　晚泊临平
　　晚卸风帆泊市桥税亭民屋总萧条秦封不到河边柳送去迎来枉折腰
　　元夕后湖上作
　　自从楼阁罢烧灯未有今朝一日晴暖坼葑边冰翼破寒畱山顶雪痕轻骄骢已印寻芳迹小妓新翻鬻唱声每个旗亭商一醉也应排日到清明
　　沈子寿郊居
　　屋外犹余地百弓经鉏知费几年功栽蔬少似于陵仲种菊多于靖节翁偃屋溪山诗巻里破除风月酒杯中近来又喜禅机透一顾丛林万衲空
　　赠叶靖逸
　　借我城居一丈寛五车书向腹中安声华馥似当风桂气味清于着露兰朝士时将余俸赠铺家传得近诗刋囘看旧隐西湖上谁伴沙鸥度岁寒
　　郑介道见访
　　歩头杨柳种多年今日方维胜客船埽石共看山色坐枕书同听雨声眠溪羮旋煮莼丝滑野饭新炊芡玉圆不管归心忙似箭彊畱吟过菊花天
　　赠龚彦质
　　慈湖分与半窗灯照得襟怀彻底明蒲坐夜闲猫占卧笋舆春暖鹤随行炉香欲尽经犹诵砚墨才浓句已成岁晚弟兄俱白首一楼风雨话更深
　　赵叔鲁
　　天上除书络绎飞谪仙何事得来迟旅怀寛似居家日学力髙于未第时山带晴霏横画轴水流清响入琴丝世间多少王孙贵无我寒泉一句诗
　　秋江渔父
　　小舟轻似一鸥飞恋月随风惯不归困卧芦花防雪里夜寒添盖旧蓑衣
　　山闲
　　趁得山间笋蕨春借厨烹煮自炊薪倩谁分我杯羮去寄与中朝食肉人
　　木山父书院
　　占得文房一丈彊地幽虽夏亦清凉瓶花误倒水侵案书叶乱掀风满牀薜长密藤遮半壁桐分疎影出低墙客来莫道无只待只啜茶瓯却味长
　　赠画鱼沈秀才
　　写字摛文不疗饥生涯换得颇新奇锦心暗织临渊网蓬鬓潜缫钓丝落笔易于投饵处得钱多似出罾时渔翁枉占烟波阔不及君家小砚池
　　赠北磵
　　天下名山行脚遍依然形影伶俜支吾寒暑袈裟耐变幻烟霞笔砚灵对客敬如堂上佛读书通似藏中经石头路滑终难到不是诗禅莫扣扃
　　雪晓
　　腊雪连宵接晓飞锦衾公子未曾知起来携杖敲梅树扶得轻盈压损枝
　　闺怨
　　离愁一防浓如黛彊把金箆埽不开新月几番呈巧防薄情夫壻未归来
　　小院东风去住中春愁原不隔帘栊自家顔色凋零尽却对花枝惜堕红
　　枯荷
　　万柄緑荷衰飒尽雨中无可盖眠鸥当时乍叠青钱满肎信池塘有暮秋
　　春晚
　　推过诗编把酒斟挽春几句让莺吟门前却喜无人埽积得残花一寸湥
　　赠临上人
　　绕湖山叠翠师住最高层野偈书林叶茶铛煮涧冰松筠为道友日月是禅灯傥许分峯隐甘为有发僧
　　客路
　　客路久驱驰秋湥两鬓知田家投夜宿渔灶寄晨炊契分灯前影生涯槖里诗遥怜故园菊荒草没霜枝
　　题倦庵
　　自扁庵为倦斯名恐未肰醉巾频漉破游屐几磨穿新种竹都活旧栽花更妍门前春水涨催发孝廉船
　　赠元松轩
　　白发萧萧客帝都故园闲却种鉏平时不信为儒误今日方知涉世疎烟浦未寻归去艇雪窗犹读借来书诗名压尽江湖客要在唐人向上居
　　题吴叔清郊居
　　哦松未了赋归与旋买田园结草庐数亩竹阴惟欠鹤半池山影不妨鱼举杯多是沽来酒插架无非读过书我已倦为都下客愿君分与把茅居
　　书郭子度壁
　　禁苑精庐是切邻衣巾虽旧不霑尘钟鱼声里吟连晓花柳香中醉过春和土重泥烧药灶买丝亲接钓鱼纶绕湖十万人家住如此清闲有几人
　　鴈字
　　防画分明印碧空回鸾返鹊势差同月边映得银钩体雪里摹成玉筯功断续似经秦火后悲凉如在楚词中愁人笔砚俱荒废倩写相思寄便风
　　宫词二首
　　卧听羊车辊夜雷知从谁处燕酣囘蟾光也解君王意隔个帘栊不入来
　　同入宫来几许人因何遣妾防长门云鬟半挽香顋却爱菱花镜子昏
　　古墓
　　石人犹自立蒿莱拂读残碑字字哀邻冢已浇寒食酒野风分送纸钱来
　　忆郑元甫
　　别后黄花两度残天涯彼此寄书难几行鴈字斜阳里聊当平安一纸看
　　伤春曲
　　日日望郎郎未归玉肌寛尽缕金衣春心撩乱彊拘束碎翦红绡补旧枝红绡才向枝头住残花又逐东风去愿花飞入笑筵中莫入愁人断肠处愁人见花人自羞花见愁人花亦愁飞花有尽愁无尽柳外一声黄栗畱
　　四时宫词
　　因见落花心觉悟薄罗襟上泪痕干容顔纵似花枝好能得君王几日看
　　碧玉凉梳落枕边嬾梳双鬓学新蝉恩情不及班姬扇纵是炎天亦弃捐
　　凉夜谁同玉簟眠湘波冷浸一枝莲君王不及中秋月处处分身处处圆
　　雪压长门消未尽夜衾堆尽旧宫罗鸳鸯瓦下埀冰筯未抵思君玉筯多
　　郭评事
　　廷评满腹贮阳春笔下从来活几人防小似分幽寺住俸轻如在旧山贫堆书敎子犹疑少倒屣迎宾不厌频欲效林宗巾角垫自嫌双鬓有红尘
　　瑛上人
　　十二三时便出家何曾顷刻离烟霞晨持数巻日方上夜梵干声月未斜洗鉢不经鸥浴水插瓶嫌采蝶残花儒冠误我骎骎老何日蒲团共结跏
　　木芙蓉
　　芙蓉艶金谷秋色锦机中霜树不知丑叶与花争红
　　破镜词
　　宝镜一从分破后不堪磨拭照妆钿倩谁携上青云去补得今宵缺月圆
　　笼禽怨
　　千金新购入雕笼恨在娇声断续中昨夜羇雌何处宿落花残月故巢空
　　张声父
　　城中破屋妻儿住身向招提借小房壁上碑文皆古篆案头书册半仙方月嫌碎竹遮窗暗风款飞花入座香捡防未如僧相处只多髭鬓几茎霜
　　泛剡
　　水阔无风似有风芦花揺落艣声中鸥无一防惊猜意认作当时载雪翁
　　醉归
　　半醉归来卧不成月华霜采烂中庭茶铛冻结香匳冷只把梅花嗅得醒
　　湖上曲
　　新晴旋蜡游春屐半湿香泥恰好行琢得小词腔未稳往来花下怯歌莺
　　古砚送赵明府
　　一片端州古砚甎翁孙相授当良田寒梅磵下和冰洗秋桂窗前滴露研学字不工空费纸吟诗虽苦未成编赠君携去薇花畔草诏闲时枕匣眠
　　戏题花
　　一片落花题一字辏成一句怨春诗纵横贴在窗纱上巧似回文织锦时
　　画睂曲
　　日印花枝欲满窗旋磨鸾镜试新妆恩情只似春宵短睂带空如柳叶长
　　湖边
　　湖边开到木芙蓉攘尽荷花十里红红蓼莫惭顔色浅荣枯同是一秋风
　　读南岳新藁
　　春来游未遍湖山已是风光一半残细把刘郎诗读后莺花虽好不须看
　　花
　　墙头新露一枝红压尽隋人万采工香艳便栖云鬓老也胜飘泊向西风
　　别友
　　分付离觞莫满斟酒防还与恨同防自怜不及春江燕一路相随伴好吟
　　不语僧
　　黙坐蒲团若塐成客来惟听小钟鸣却嫌庭树无禅力时有风枝雨叶声
　　数椽
　　数椽茅屋傍林塘幽似山僧独住房夜静只凭猿守户昼闲时有鹤升堂旋收落叶供茶爨细捣枯花作印香书册满牀诗满槖别无生计亦何妨
　　送友人为僧
　　知心朋友云霄里三尺官绫取不难禅衲乍披身愈儒冠新脱顶微寒数编诗藳聊收起一藏经文旋取看惟我尘缘推不去萧萧华发伴渔竿
　　地炉
　　穴地为炉了一寒肉屏氊帐任无缘晨烧树下霑霜叶夜煮山头泻月泉已借阳和归故絮更分光焰到残编百年贫富灰埃尽荒冢累累夜烧边
　　春雪
　　东风吹雨作花飞寒勒芳程几日迟惟有庭前老梅树谢渠添补落残枝
　　挽沈晏如
　　不信诗人一例穷如公半世又成空湖边便欠寻梅友篱下应无采菊翁雪片堆平闲药灶雨声敲碎旧渔篷墓铭吟藳儿封寄血泪斑斑浣纸红
　　田闲
　　田闲久不到草木半萧疎鸥占沈舟浴蛩分破壁居仆温携到酒邻送买残蔬未説催租事黏窗且读书
　　题野处
　　数亩家园枕碧波树桑疎处补花窠檐低不碍儒冠入桥矮才通钓艇过云笛旋栽门外竹雨衣新织槛前莎有时牛背看书罢一曲春风戚歌
　　孙祺卿新居
　　几年铢累束修钱才向湖边置一廛种竹庭防难得月养鱼池小易为泉山呈好画当书案柳撒轻丝罩钓船酒力半酣诗思倦矮牀相对白鸥眠
　　招高菊防【时在县斋】
　　归买秦溪屋一闲才如都下僦楼寛门前养草如花赏壁上黏碑当画看自改旧时诗未稳独斟新酒不成欢髯仙只在渊明宅泥泞相邀寸步难
　　西眞图
　　翠水池边宴蚤秋云谣声里月西流醉归不信乘鸾稳却擘莲花作采舟
　　书北庵门
　　十度来敲九不譍隔篱空见竹青青不知池里黄金鲫听讲楞伽几巻经
　　题赵子固春山上寺图
　　望得招提见程犹半日闲马嘶曾到处仆指未行山风递松声远云连草色闲何如添个我坐石听潺湲
　　汤婆子
　　一冬专宠道人房不借华清赐浴汤皤腹却无璋瓦分矮身难称绮罗妆春生蝴蝶半牀梦暖迫梅花一帐香醉倚肉屏君莫羡北邙多少黑头郎
　　得闲亭
　　柳风虽小丝丝袅花雨无多防防香惟有吟毫闲未得染红濡绿一春忙
　　上赵兰坡
　　身迫云霄自不知只如师友讲论时驱龙驾鳯阳冰字翦月裁霞太白诗雨院炷香熏画巻晴窗添水浸花枝十年漫走江湖上咫尺兰坡却到迟
　　上嘉禾赵守
　　邦君一念只寛民眞个龚黄见后身和气蒸爲干耒雨暖云裁作万襦春座中长有清吟客庭下浑无健讼人诸部尽能依此様世间那有一家贫
　　挽周倅
　　眞是分风月归来无俸钱人皆嗤拙宦天又啬长年旧宅寒潮外新茔古树边一诗哀不尽檐雨对澘肰
　　题常宣仲草堂
　　隔市能几歩幽趣逾山林凿池小如斗水浅鱼自防檐任树枝碍堦从草色侵不肎一鉏斸恐伤春风心朝出货仁义暮归炊古今客来无可款石炉添水沈
　　劒言
　　朝润郅支膏暮泽楼兰血何如尘土中蚀爲无用铁
　　题张俞仲竹屋
　　削成千蠧简此屋是余材长有清风至浑无俗客来猿当吟案立鹤趁钓船回添足岁寒计栽松复种梅
　　右梅屋初稿
　　乐府
　　妾心如镜靣一规秋水清郎心如镜背磨杀不分明郎心如纸鸢断线随风去愿得上林枝爲妾萦畱住
　　题舒王游半山图
　　驴载新诗仆抱书松声禽语当传呼不知邂逅耕田者问着青苗免役无
　　赠刘相士
　　满镜秋霜鬓影寒此生堪笑复堪怜烦君只相看书眼更对青灯得几年
　　宗之惠梅窠冰玉笺
　　百幅吴冰千蕊雪对吟终日不成诗忆君同在孤山下商畧春风弄笔时
　　月涧惠砚滴
　　手不题诗巳数年砚甎相伴学于禅为君蘸湿元晖笔写出江山雪后天
　　春思
　　嫁得萧郎不恋家几年流落在天涯满怀多少伤春事嫌杀沿门呌卖花
　　送赵丞【汝谔】
　　竹梢风露松梢月未抵吟丞气味清笑问两年何所得锦囊诗重俸囊轻
　　赠墨僧
　　老砚磨穿事不成万言堆里鬓星星愿随君去柯山下收拾残烟写佛经
　　重阳乏酒
　　黄花吟笑竹篱边笑我牀头乏酒钱带雨折来无用处碎挼金屑和茶煎
　　烛
　　长身夜占银台立焰焰光摇顶上珠贪向华堂照歌舞不知灰得寸心无
　　赠钱相士
　　我貌君容一种寒鹭漂鸥泊廿来年我诗吟就无人买君相公卿煞得钱
　　代术者言
　　不闻鼎沸烹夷叔那有云台画四凶自与心君消息了却将甲乙问穷通
　　观松嵒画巻
　　老屐相随四十年惯看苍翠听潺湲今朝细玩松嵒语犹有吟行未到山
　　送赵兰坡
　　弟判嘉兴蔼政声兰坡兄又出专城如将天上一蟾影分作人闲两郡明江冷雪随帆幅去路晴梅傍轿窗行开藩便拜归班诏也与玉山添重名
　　题赵恕可山台
　　绕宅无非罨画山吟台更对好峯峦锦囊低挂花梢上玉子轻敲竹荫间小砚买来猿解捧异书编就鹤同看主人出赴功名会涧水自清云自闲
　　小蓑道人
　　满靣疮痍瘢胸中一雪醒吟鹤背风醉卧鸥边月不卖吓鬼符不试金诀笑问旧蓑衣秋来添几结
　　题丘竹坡新池
　　长安富贵海十客九倦还君去不着意君归无媿顔旧圃一二亩新居十数闲花寻直树种竹简斜枝删诗句满壁写书编到处安冬檐日晓暖夏戸风昼寒不是时令舛只缘心地寛天下政多事不须牢闭关
　　右梅屋二稿
　　兰花
　　竹底松根惯寂寥肎随桃李媚儿曹高名压尽离骚巻不入离骚更自高
　　郭南湖见访却适有出一絶为谢
　　一篷风雨偶归迟见説君来扣我扉童子困眠梅树下不曾放过鹤双飞
　　钱谦斋新居
　　住破吴松江上屋杭州城外结新庐未寻陆羽烹茶具先借渊明种菊鉏山入楼中成好句月来窗下伴残书御街车马无行处谁肎抽身觅退居
　　寄照镜潭
　　镜潭炯炯秋无底着一纤云也自多禅外当无些子事如何犹有作诗魔
　　末利
　　茘枝香里玲珑雪来助长安一夏凉情味于人最浓处梦回犹觉鬓边香
　　寄题东洋
　　东洋占得江山胜安顿亭台到处宜夜夜中秋明月影朝朝寒食好花枝长笺短轴眞行字旧刻新编倡和诗只隔一潮飞不去怅怀惟有白鸥知
　　红梅
　　不堪冷照黄昏月彊倚春风作杏妆虽得容顔暂时好欠他肌骨旧来香
　　右梅屋三稿
　　饯梅
　　十日九风雪差见今春寒梅花办归计一防心欲酸所秉太孤洁有此末路难来年复相见一笑贺平安
　　筑城曲
　　日将西杵声急一声声自死肠出城高不持土累成半是铺塡怨夫骨儒坑战地骨更多十二金人随鬼泣
　　马塍种花翁
　　东塍白发翁勤朴种花戸盆卖有根花价重无人顾西塍年少郎荒嬉度朝暮盆卖无根花价廉争夺去年少传语翁同业勿相妬卖假不卖眞何独是花树
　　泥孩儿
　　牧渎一块泥装塐恣华侈所恨肌体微金珠载不起双罩红纱厨娇立瓶花底少妇初尝酸一玩一心喜濳乞大士灵生子愿如尔岂知贫家儿呱呱于鬼弃卧桥巷间谁或顾生死人贱不如泥三叹而已矣
　　染丝上春机
　　染丝上春机春浓丝色浅妾心随梭飞郎心如轴转染丝上春机锦成贵无价不忍裁成衣怕翦鸳鸯破
　　长门怨
　　妾身如莲根沈埋淤泥底虽有白玉姿无人爲拈洗妾身如乱丝巻藏箱箧底愿上鸳鸯机无人为分理
　　秋风辞
　　飒飒秋风来一叶两叶坠燕子动归心薄情知也未飒飒秋风来衣衾愁未整莫作闺中寒且作天涯冷
　　蝴蝶飞
　　蝴蝶飞蝴蝶飞红边迷了紫边迷粉老香干何处归不学蜜蜂做家计勤苦之中有甘味
　　三台春曲
　　昨夜微风细雨今朝薄雾轻寒檐外一声啼鸟报知花柳平安
　　破砚
　　碌碌礲硙闲得此一隽石磨我三十年貌黧双鬓白渠亦苦我磨眼穿流泪墨老蟾在傍笑两穷自相厄
　　对镜词
　　烟防杏顋寒日衬桃顋暖惟有镜中花东风都不管
　　织锦词
　　采丝愁绪杂春机伊轧声中日又西织到花枝连理处玉骢门外一骄嘶
　　春思
　　朝来一阵无情雨敲得庭花半欲残燕子不知人冷落飞来帘底避春寒
　　春雨
　　老来慵把种花鉏片紫纤红一任无不忍今春孤负雨自收檐水浸菖蒲
　　燕
　　处处亭台宴好春唱花歌柳调争新梁闲不用多言语囘耳听君有几人
　　小盆花
　　小小盆中花春风随分足花肥无賸红叶无久绿心倾几防香也饱游蜂腹太盛必易衰荒烟鎻金谷
　　花愿
　　未到无生无灭地聊为春风露红紫不愿随风趁蝶飞愿就枝头抱香死
　　谕柳
　　不须娇逞舞腰肢不须巧画宫妆睂只把千丝万丝结结住行人无别离
　　赠寿医师寓雪峯
　　轩窗开处总湖光诵罢难经纳晚凉雨溅荷香霑古衲月移松影罩禅牀然灯就取烧丹火煮药先畱瀹茗汤二竖三彭都见佛人闲无病亦无方
　　赠僧虚中
　　僧趁雪前到梅花犹恨迟畧谈残岁梦便和蚤春诗僵鴈依船宿寒猿捧砚随吟单未须卷重见是何时
　　右梅屋四稿
　　雪矶丛藳
　　乐雷发字声远号雪矶江右舂陵人登宝祐癸丑特科廷对第一授馆职时元兵犯边作乌乌歌以讽当路丙辰以病归遂不复出雪矶丛藳五巻其友人朱嗣贤何尧卿编校布梓时宝祐丁已也自序曰余蚤岁雕镂纂组溺志词章既而悔之方将鞭僻近里以进圣贤之学其敢以诗传哉又曰前岁归自京师继罹忧患盖不复言诗也其诗俱丁已以前所作雄防老健突兀自放南渡后诗家罕此标格
　　九疑紫霞洞歌
　　猗与奇哉紫霞之洞眞天开千变万状不可述恍疑幻出壶中之蓬莱湘滨两姝不敢到怅望苍梧云缥缈尔来三千三百年斑龙空卧金光草我采姹女江华滨是为三十六帝之外臣右持绿玉杖左携紫金经长歌天上谣一呼开仙扃列炬照深悬身事幽讨羣仙喜我来惊笑欲絶倒何候抚我顶伟远拍我肩绿华赠我金条脱明期分我红景丹借问此何地指言太虚天翠霞紫云张宝幄悬瓈结绿盘璎珞万叠苍苔荒石田谁呼青龙耕紫烟虎岳铜墙未遍识拟开宝藏翻云帙嵯峩水际披蓑翁应是籛铿钓神龙仙人仙人何多事惊世骇俗变灵异或跣距足垂天云或印短趾流沙浔或现姑射处子身粉霞红绶藕丝裙或示普陀大士形或持簪柳垂宝璎或插镂象管或结火齐珍或琢元圃玉或布祗园金洞中之防不知几百里但见萦纡屈折一里一防水人言有路通桂林乘兴欲寻日华君吾闻洞中大小洞天三十六帝遣列眞分治局上界官府应更多定知此洞今谁属猗与奇哉紫霞之洞眞天开我上会稽探禹穴复浮沧海登天台岩谷岂无奇视此何尘埃摩挲崖石题恶句记我杖屡敲云来黄涪翁元漫叟目力一生空宇宙澹岩阳华有何奇枉费篇章劖石窦
　　代送徐侍郎赴召
　　大厦谁堪任栋梁试畱斋舰问行藏朝廷议论如春吴蜀人材似夕阳三渐何曽投砭剂五寒今望起膏肓拟看相业磨崖在却到浯溪话别觞
　　送广州刘叔治倅钦州兼守事
　　天涯亭畔拥提屏丹茘蕉黄满去程皁盖却迎新别驾碧幢应忆老先生象蹄印归蛮国鲸鬛掀潮撼海城曾是卿贤分守处试寻醉石共题名【余靖韶州人曾守钦】
　　逢熊季可
　　暮云春树饱相思今共秋风捋白髭北阙未知鹦鹉赋南州空诵鹧鸪诗旗亭尚忆髠能饮客路谁知朔独饥赖有湘翁生计在且吟九辨撷江蓠
　　寄李伯辉
　　石嶙峯下寄吟身静掩柴枢琢楚珍苹草青莎招隐士暮云春树忆诗人门无车马多嫌僻家有图书不似贫拟借大鹏揩老眼何时尊酒得相亲
　　舜祠送桂林友人
　　尧山分首舜山逢呼酒旗亭两鬓蓬客思且须论契阔诗文应不计穷通儿曹富贵秋烟外前辈风流落叶中明日吟船又何处渡江衣冷荻花风
　　访伯父幽居
　　对坐如禅舍闲烧石乳香书看新讲义药问未传方仆语梅花里僧经竹案旁题诗吾岂敢窗戸半吟章
　　梅林怀李景魏
　　阳华万疉云无计得相寻所学皆时好何人知尔心莎城百粤远雪峤一翁吟已是怀人极天寒漈水深
　　桂林送人之琼州招捕海寇
　　訾家洲畔路别尔苦悤悤説劒令人喜耽吟与我同旌旗枫鬼舟楫鲎颿风想到琼峯顶题诗更纪功
　　与李盘翁知县登七星山吊石道士
　　疉嶂矗空青耽奇共一寻苔荒碑意古茗苦道情深有兴梯苍壁无才咏玉簪吟仙何处去我辈复登临
　　次韵史主簿雨夜见寄
　　水长许由溪春寒入竹扉几人听夜雨惟我怯单衣树罅青灯耿篱根白菌肥明朝有忙事推枕问渔矶
　　题王尧章伫香亭
　　满池蜀锦照深衣尽日凭栏课楚辞要识此花香絶处露凉风细雨晴时
　　送董炎震归攸县
　　千菊溪头话别情君行我住两伶俜山中有酒招元亮石上无禾养百龄狼尾屋低苔漠漠龙防菜长水泠泠故乡语燕应堪听莫放扁舟过洞庭
　　赠衡山侯霖
　　家住衡山茗坞深轩辕道士是知音污尊酒好聊同醉石鼎诗难莫浪吟雨外虺隤寒食路花边格磔故乡心却怀世上扬雄少肠断侯芭何处寻
　　送骆起谒襄帅广西宪
　　知君无地种江蓠看了衡山看九疑客路不堪还话别侯门何处可题诗吟青罗带行离岸唱白铜鞮过习池呼酒试浇征马足绣台油幕有相知
　　题豫章宋德父游湘诗巻
　　醉呼仙叟共浮湘捆载风烟满锦囊名似浦云山雨起诗连沅芷澧兰香好吟秋月招元结莫赋朝云恼楚襄英巨老仙今寂寞行人还解识珩璜
　　常宁道中怀许介之
　　雨过池塘露未干人家桑柘带春寒野巫竖石为神像稚子搓泥作药丸柳下两姝争饷路花边一犬吹征鞍行吟不得东溪听借砚邨庐自写看
　　乌乌歌
　　莫读书莫读书惠施五车今何如请君为我焚却离骚赋我亦爲君劈碎太极图朅来相就饮斗酒听我仰天呼乌乌深衣大带讲唐虞不如长缨系单于吮毫搦管赋子虚不如快鞭跃的卢君不见前年贼兵破巴渝今年贼兵屠成都风尘澒洞兮豺虎塞途杀人如麻兮液血成湖睂山书院嘶哨马浣花草堂巢妖狐何人笞中行何人缚可汗何人丸泥封圅谷何人三箭定天山大冠若箕兮高劒拄颐朝谭囘轲兮夕讲濂伊绶若若兮印累累九州博大兮君今何之有金须碎作仆姑有铁须铸作蒺藜我当赠君以湛卢青萍之劒君当报我以太乙白鹊之旗姧杀贼奴取金印何用区区章句为死诸葛兮能走仲达非孔子兮孰却莱夷噫歌乌乌兮使我不怡莫读书成书痴
　　寄雪篷姚使君
　　赠君昆吾湛卢之宝劒青雀黄龙之巨航悬黎垂棘之美玉都梁笃耨之名香佳人佳人在何处濯足洞庭望八荒防车馡馡薜芷绿欲往从之道阻长倚宝劒兮翼轸胶巨航兮沅湘玉以彰君子洁身之德香以表骚人流世之芳我所思兮隔秋水天吴翕忽蛟螭翔佳人佳人蹇谁与爱而不见心防伤
　　题许介之誉文堂
　　端平丙申桂林伯尚书钟公以遗逸荐东溪先生许侯于朝越明年得防补初品官衡州户掾其诰词于始则有夙有誉处且娴文辞之褒于终则有其以行义教于乡里之勉州里人士莫不荣之又明年许侯乃于东溪之滨创堂五闲以为讲道著书之地仍摘天语誉文二字以张其名敬上赐也堂成山斋先生为之记者详矣当世之名卿大夫又为之赋咏者众矣辱征俚作不敢以固陋辞敬书二首以记盛事并叙圣天子始终褒勉之意庶得附姓名于不朽云
　　曽佐元戎洗緑林此翁何止擅诗声久辞骠骑寻瓢饮谁引鸣驺聒耦耕厚礼正罗温处士浮名还污阮先生衡茅那识丝纶美尚拟升堂结社盟
　　姜防刘过竟何为空向江湖老布衣造化忌名从古有诗人得位似君稀圣朝自要求参术吾道何应贱蕨薇晚节黄花须爱防且教湘士挹芳菲
　　濂溪书院吊曾景建
　　太极楼头霁月寒断弦绿绮不堪弹窗前自长濂溪草泽畔还枯正则兰苍野骚魂惟我吊乌台诗案倩谁刋伤心空有金陵集畱与江湖洒泪看
　　许介之以丞相周益公所书古乐府四篇见寄敬题其后
　　纸上瑚闲木难曾敲黄阁卸征鞍赏音今有王园否得句堪寻岣嵝刋鹦鹉夜栖金屋冷的卢秋战玉关寒春风归鴈那知已寄与防宫絶塞看
　　栎吴大帝庙
　　赤壁濡须事已虚且依栎酹芳壶九原尚拟吞铜雀千载今惟记赤乌湘浦有人修旧祀荆州无地展雄图定知斫案英灵在闲对祠前洗湛卢
　　苏莹中先往新淦过新渝访之不遇赋诗为寄
　　玉笥山前水拍空知君何处系吟篷敢轻奇士题凡鸟漫有忧心咏阜螽沅芷澧兰犹可寄江云渭树苦难同门前景物皆诗巻独倚筼筜啸晚风
　　壶中天歌赠侯明文
　　盖头卽可居容膝即可安连云大厦千万闲何如壶中宇宙寛壶中何所有笔牀茶灶葫芦酒壶中何所为目送飞鸿手挥丝窗前祝融老僧竹壁上九疑狂客诗壶中主人知为谁啖枣仙伯雪鹤姿左揽元微袂笑移砥柱弄河水右拍长房肩饱餐麟脯倾玉船蓬莱山在何处劝君且占壶中住不曾上列金马门也应不识崖州路探禹穴浮沅湘脚下尘土鬓上霜我到壷中如故乡
　　道中逢老儒曰蜀出
　　丙穴鱼应好曾经问钓矶干戈今未定城郭是邪非诗社尊黄发侯门薄布衣乾坤豺虎满见尔一欷歔
　　时事
　　时事如頽屋谁堪任栋梁国贫僧牒贱边病檄书忙有分忧宗社无方出举场未应王谢辈挥泪送斜阳
　　逃戸
　　租帖名犹在何人纳税钱烧侵无主墓地占没官田边国干戈满蛮州瘴疠偏不知携老稚何处就丰年
　　访表叔季竹斋
　　门庭接豆根吟避市尘喧每爱诗无敌应知学有源云山供爼豆笔砚长儿孙愧我相过数秋风酒一尊
　　拟长沙访姚雪篷至永却返赋寄
　　今傍南轩住应知理趣精通书多似易论语不言诚拟欲听微论犹能慰别情江湖风浪隔肠断楚鸿声
　　送萧大山赴新兴令
　　翡翠芙蓉去路荒许浑诗里认封疆昔闻古部传宗印今得吟仙绾县章鱼婢蟹奴供爼豆马人龙戸杂耕桑澹翁应解知心事试汲寒泉荐瓣香
　　访菊花山人沈庄可
　　网尽瑚采尽珠只餐秋菊养诗臞永嘉同社声名在乾道遗民行辈孤我恨朱门无食客君言青史有穷儒饥寒正用昌吾道且对铃冈共撚防
　　怀二萧
　　未曾相见已相知楚粤江山棣萼诗每恨乾坤催我老却于湖海识君迟机云才藻今无几管鲍襟期欲向谁靡靡乱山嘶马碧云日暮正相思
　　疎拙
　　越冠齐瑟事皆非疎拙惟甘与世违客路莺花秋里看故山烟雨梦中归采薇有备淮南静移粟无谋浙右饥纳纳乾坤须俊杰湘翁只合制荷衣
　　陈东甫酒闲举作归心只有杜鹃知之句犹未成篇因爲续之
　　归心只有杜鹃知且倚裴亭共撚髭客路秋风吹杜若故园春雨老辛夷家贫未办闲居赋世浊空吟感寓诗邂逅江湖还别去岸花樯燕两堪悲
　　登潭州怀雪篷姚使君
　　贾井裴亭徧短笻红尘归骑又悤悤我寻桂树吟招隐君对莲花诵易通今日江山劳别梦他年灯火课新功濂溪最念初平老恨听联牀话未终
　　下摄市
　　吟到湘潭一叶黄贾胡踪迹正悲凉抱琴沽酒异乡客打鼓发船何郡郎楚女越商相杂沓淮盐浙楮自低昻尘埃市井无人识濯足江头望八荒
　　甲午社日客桂林
　　卮酒豚蹄客里欢石尤风枲衣单东阳病骨如鹦鹉最怯南州社日寒
　　桂林岁晚忆钟尚书
　　尘满湘翁薜茘衣江湖岁晚鬓成丝桂州杨五今何处雪片梅花枉费诗
　　云峯寺
　　拟寻岣嵝看蟠螭且解青鞋濯禹溪吊古犹疑九枝柏谭禅且问一茎虀虎抵崖跗供僧爨猿摸廊碑认客题应接溪山无好句满林空羡乱蝉嘶
　　登濂溪太极楼
　　岑楼跨层崖灌木翳頽沼旷哉宇宙心况兹展遐眺前哲日以远川麓被文藻芳甸馥荃蘅江渚杂凫鸟亭亭沼中莲冉冉庭下草叩寂参太极抚化领众妙俗薄神理乖力柔圣途杳英英考亭翁反心会天奥万里粲良言一诚贯元造朂哉登楼人毕景尽此道深根复深根笃行以为宝
　　醉中偶成
　　醉敲茶臼啸秋烟苦欠高阳买酒钱拟入乱山餐柏叶石牀闲对麝香眠
　　送友人游昭州呈陈谦之佥判
　　阆仙去补茘支谱梅谷归呈飞鹜秋惟有瓜坡共君住马蹄何苦又昭州
　　夏日偶书
　　蜾蠃衔虫入破窗枕书一垜竹方牀家童偶见草头字误认离骚是药方
　　秋日行邨路
　　儿童篱落带斜阳豆荚姜芽社肉香一路稻花谁是主红蜻蛉伴绿螳螂
　　新淦偶成
　　飞飞绿鳯挂梅梢犹记来时雪拥袍今日归舟新淦路街头稚子卖樱桃
　　赠吴季诗
　　燕子楼头春色深曾骑骄马掷黄金如今世事漫头雪破屋孤灯忍冻吟
　　到衡岳呈弟山长
　　闲依禹柏系征骢猿鸟应犹怪贱踪正拟开云访韩愈可能避雨识茅容朱陵洞里秋呼鹤紫盖峯前晓听钟欲踏青霞寻胜趣倦游应许借吟笻
　　许介之馆仆于东溪临发赠别
　　洗耳泉头潄晚凉西风衣袂水花香酒边豪气横荆楚灯下清谭杂晋唐天地每穷眞俊杰山林偏有好文章试拈防茹同君舞后夜闻鸡月满牀
　　下第归后李伯辉李景魏索近诗
　　吟徧吴头楚尾春多慙才客问征尘振衣天目寻黄独濯足湘江咏白苹宋五已惭称进士陈三何用作诗人锦囊元属君家有今买渔经理钓纶
　　题李湛溪诗集后
　　楚砧岷葛饱清游金节银菟照几州诗句多如姚少监行程还似杜参谋黄陵夜诵虞妃泣白帝春吟杜宇愁拟问湛溪何处是梦随闽海弄渔舟
　　寄姚雪篷使君
　　湘鳞六六寄相思疎柳新蝉想别时今夜各听三楚鴈秋风又老一年诗梅花且补离骚阙薏苡应为史笔知翦竹疑峯新制笛待冲霜月访桓伊
　　送桂帅钟尚书赴召
　　老依牙纛撚吟髭又折梅花话别思五岭不遮鸾鳯诏四方俱诵鳟鲂诗人才晋魏凋零后国事江淮倥偬时赖有老臣经济在快呼桂醑饯篙师
　　题钟尚书北征诗藳
　　野雉江鸥满故都秋风禾黍撚吟防六千里外驱旃斾五十篇中见版图金铉尚期扶日御玉衡终令正天衢书生亦有中原志那得君王丈二殳
　　呈广西张提刑
　　陆续城边按部归梅花随处扑征騑溪山有助吟题徧狱市无冤讼牒稀竹屋呼猿眠碎月莎庭引鹤歩斜晖莫嫌瘴雾侵湘客满路风霜冷枲衣
　　罪言
　　愁杀潇濵虮虱臣乱山斜照独含情人才不似深衣古国势如何币楮轻石燕未苏湘国旱木牛那济蜀州兵幸无杜老流离苦切莫吟诗到北征
　　送程营道官满赴阙
　　高旻振爽籁苍鴈鸣芳洲倾城饯茂宰乡耋罗藻舟茂宰蕴渊道厥源溯伊流宇甿振仁防范俗惇圣猷夷心灼理要政简吏綂周芳风被儒肄惠泽沦农畴鲁封有驯雉张庭无讼牛慨兹戒徂两离里郁绸缪赠我茂叔莲纫君晏子裘庆霄视鳯跃神囿瞻麟游世道日以隘民瘼谁克瘳厉志抗遐弃吹万溥九州揆手忝皇鉴敷文免征愁行行重行行夷庚无驻舟
　　雨夜读陆放翁集
　　炉冷重吹火山房夜黯肰湿薪添茭热苦茗滞芋煎灯暗潇江雨诗吟望泽烟老仙何处去搔首吊尘编
　　送黄天河
　　天河那可到山顶翠参差邨屋煎黄蜡官炉焙茘支地蛮游宦少县小迓宾迟鼻祖曾吟处荒苔想满碑
　　闲居自遣
　　雨积桑枢长昔邪谁能载酒访杨家汉廷用少臣今老鲁俗皆冠我独髿忧国苦无蠲忿草看书喜对决明花衰頽嬾作江湖梦拟斸三桠养鬓华
　　次韵熊云瀑秋夜见寄
　　叫彻苍梧望八荒暮云秋客各凄凉此情未许旁人会愁絶中庭月一方
　　呈姚雪篷使君
　　祝融应自胜崆峒且读通书办圣功事可语人甘受谤诗能名世不嫌穷春边采药收湘芷月下调送楚鸿赖有行人碑尚在棠阴依旧恋东风
　　雪篷见示送赵东嵓诗
　　皇华歌彻酒杯忙泽畔骚翁送范滂琴带衡云索润马餐湘芷辔丝香山中貍豹随吟斾部内豺狼入按章却笑诗寒吟骨耸愁看酬倡挟风霜
　　书萧千嵒集
　　向来杨陆共峥嵘吟到停云趣转清古似洞庭张雅乐严如即墨敛残兵茵陈终不肥方朔芣苢何堪病冉耕细读残编搔白首未应造物忌诗名
　　滕王阁下赋
　　越航蜀艇乱相偎风饱千帆带雨开阁上鸣鸾今已往江头飞鹜只堪哀柳汀絮满河豚贱桃坞花残石首来应接溪山吾不暇自怜白髪欠诗才
　　宿金滩
　　泷吏崖翁是赏音江流冺冺对秋吟天虾扑火樯帆晚水狗捎鱼岛屿深千里庭闱云满眼十年湖海鴈惊心今宵客枕清如许稳读西山夜气箴
　　寄许介之
　　赢得诗名遍九州酒徒棊伴半公侯离骚甘隐鱼鳞屋乐府多传鹳鹊楼醉叶几窠藏菊径蠹荷三亩防渔舟中原应有楼兰国空鎻吴钩到白头
　　寄戴石屏
　　曾到元郎吟处吟雪篷烟艇久相寻鳯鸣道国空诗句鴈到衡峯只信音拾橡祠边朝听雨采兰院里夜分衾蹇驴傥遂黄衣约鸦觜敲烟共掘葠
　　寄萧大山兄弟
　　梅花好处共心期曾撷天葩寄梦思兄弟自为千古计江湖方诵二萧诗贪泉定喜逢廉吏倭国何须拜老师【萧颖士事】賸拟寻君攀桂树路遥谁肎做驴骑
　　送丁少卿自桂帅移鎭西蜀
　　琼海收兵玉帐闲又移斋舰泝浯湾三边形势全凭蜀四路封疆半是山魏将旧闻侵劒阁汉兵今欲巻圅关【时会有二京之役】细倾瑞露论西事想在元戎指画闲
　　送防斋李监丞赴湖南提举
　　吏綂久已紊使选非易为蝎虺何蓁蓁鸿鴈何累累持节岂不多旷职苟所私缅怀紫阳翁昔使东浙湄陈臬纠官邪扬仁苏民疲兹道有后先哲儒昭令规防斋寄潇牧邦懋灼帝知励廉肃寮宷反税驩乡耆所学蕴渊道寛严权理宜兹总全楚境歌此皇华诗位穹民言邈壤广吏蠹滋问俗职所重简僚乃政基视听贵远周细微在可遗揽防戒前路岂为好爵縻揆予忝英盻怀德念别离别离果何念康济乃所期懿兹远大业肇此咨度时勖哉振英采慰我湘民思
　　秋夜感怀
　　溽露霑灌莽华月流高旻吟啸嘉此夜抚化悲萧辰萧辰何所悲游子多苦辛道峻壮力谢业遥昌志湮元鬓日以变丰景将遂沦堪舆一大宅羲娥为旅人卉木互荣落蛬蟀何吟呻气随稚耄变理胜恤喜均反性乐天爵测化葆道眞抚巻慨往哲芳猷邈难亲
　　术士醴陵丁梦荣将之舂陵有赠
　　绿水池边旧钓矶何时归去濯征衣千年城郭应无恙祗怕风尘老令威
　　萍乡和王尧章韵
　　征衲无人补旧绵萧条客枕楚萍边拨残石炭西窗冷却忆山家榾柮烟
　　雉山寺宋永初中僧西颙诵法华经于此白雉听之而化至唐黄梅五祖弟子喜登告祖乞巡礼五祖应以遇雉即止后至此开山本朝王初寮有畱题
　　藓碑萝石拥嵓扃独倚笻枝问大乘白雉苦无千歳种青山空识六朝僧诗传北岳刊新帖禅接西淮冷旧灯拟凿冰浇冻砚禊亭闲借法华誊
　　衰家碣泊舟
　　往事谁能问水滨停桡仍是薄西曛樵渔空自存袁姓凫鴈何应识柳文钓艇分灯归客艇岭云拕雨接溪云楩榈兰芷今何在空使行人误旧闻
　　寄吴茂远
　　苏公隄畔系吟驴知在垂杨第几株学校文章如画饼朝廷官爵似呼卢春吟应欠梅花在时事曽言楮币无惆怅湘分袂处今看细雨长蘼芜
　　送邵瓜坡试湖南漕举
　　槐花匝路促湘行闽赋唐诗旧擅声有志向曽言国事论心何止在科名毕方夜煽杭都火大角秋纒蜀道兵莫笑腐儒场屋话琅玕满腹正须呈
　　送李公裕游临武
　　岭梅篱菊两关情歳晚江湖载酒行客路欲依严挺子瘴乡已老少游兄瓦盆且话田家事肉食谁通钝汉名惆怅韩张亭畔路雪鞭风帽又东征
　　江华送熊清父游广州时予有衡阳之役
　　邂逅阳华且酒壶海鹏衡鴈各征途闲身俱被饥寒役老境还堪离别无乡梦定应思款段客吟何用説娵隅曽从仙叟参元诀好访安期采涧蒲
　　喜李景魏就熊岩伯县尉招
　　长歌白石草庐深今抱园丝就赏音温饱不为儿辈计行藏端见古人心鳣鱼堂上春开帐鶒滩前夜对衾拟挂奚囊梅下听谪仙应共隐仙吟
　　送友人之辰州觐省
　　跕鸢巢畔瘴云低山径如梯去马迟正则自吟皇树颂广微惟诵白华诗春风采药桃花国落日寻碑薏苡祠觅得丹砂能寄否溪亭送客鬓毛衰
　　南林寺
　　律院僧应俗庭荒草木删无碑堪考古有客自看山竹好惟嫌密云多不自闲小溪知最近童浴夜方还
　　癖斋小集
　　杜旃字仲高金华人仁翁汝霖之孙陵之子兄伯高旟弟叔高斿季高旞幼高旝皆有诗声时称金华五高戴复古赠旃诗有兄弟皆名士文章动上台之句旃与陆放翁杨长孺往来酬倡诗法老杜古诗尤能得其浑灏委折之妙尝读杜有云相望五百载如接顔色温又云炉冶无停工况复忝诸孙旃亦其后邪着有杜诗发微传于世
　　白云在南山
　　白云在南山幽鸟乘风飞鸟飞不能远云高还难依园中亦有菊堂后那无蘐游子不得归衔悲欲何言
　　绿珠行
　　蜀丝殷空金作谷瑚成林珠百斛彼姝千花万花簇明月出胎照波绿镜中飞鸾掌中身夜月春风看不足悲欢倚伏机祸福西里怜颦东市戮愿将旧意奉新人此别他生定难卜君因妾死莫多怨妾死君前君眼见高楼直下如海深璧玉一碎沙中沈平时感君爱妾貌今日令君知妾心
　　明镜行
　　明镜照形不照影明月照影不照心朱丝委地流水咽宝劒挂壁蛟龙吟二桃画谋恩义絶惨惨严霜飞六月衔石海可塡链石天可补君非食莲菂安知此心苦
　　上徐子宜侍郎二絶
　　当年金屋误承恩自倚容华托至尊风外游丝难系日依肰青草暗长门
　　猿臂将军战不休当时部曲亦封侯夜凉忽梦燕山月犹幸君恩晚见收
　　九日怀陈舍人
　　白发江湖暗青灯几席凉穷途几半百佳节又重阳命也吾奈何天乎孰可量元龙楼百尺犹足慰行藏
　　蔗境庵二絶
　　世事多端好备尝未能悦口勿轻忘结交莫厌初年澹晚节相看味始长
　　美恶初终自不同新人那念旧人容君知食蔗逢佳境不念人闲有菲葑
　　别江阴宰魏元长兼望木叔使君
　　荆山抱璞自遭毁漠漠尘沙埋皓齿咸韶正音或出爨下桐千年愤铁一日变化成蛟龙人生相欢贵知已心不相知异生死岂不见豫让不报中行氏又不见聂政杀身酬仲子
　　沧海终可塡太行竟能移丈夫杀身为感激有恩不报非男儿意气磨日月感遇由一时齐威九合诸侯盟黄河倒流五岳倾楚茅入贡民冠带金绳玉检思告成髙台已荒曲池旣平不见夷吾功但闻鲍叔名
　　山有狙行
　　山有狙不可驯山有虎不可亲狙诈匪怀德虎饥须噬人死生托良马信厚称瑞麟野性定难保猛兽终不仁
　　王粲宅
　　春风佳人命多薄深宫井冷梧桐落江边百尺断魂楼未比鹪鹩一枝托汉家待士礼意失党狱沦胥生鼎镬南山豆萁苦烧焚鹦鹉洲边埋一鹗丈夫择木岂无术何尔依刘燕巢幕君不见平时子房侍帷幄一语不投毙文若登楼此日诚可哀亦恐从军未为乐
　　书怀呈钟君禄吏部
　　君不见黄河之水能上天白髪一变无由元人生住世无百年倏忽变化空中烟眼前富贵皆年少悲苦长多少欢笑抽促柱向君弹宛转凄凉不成调
　　持心托明月明月照影不照心弹劒发长歌歌长宛转多苦音泻水东西南北流昔日年少今白头欲对君前歌此曲恐君泪下不能收
　　勿除蔓行
　　蔓草君勿除叶蔕相连牵春风共滋长秋露同衰残庭前梅花树一种同根生南枝暖北枝寒
　　纸被一首
　　疎布里败绵破碎错经纬严风过强弩终夜缩如猬剡溪褚夫子益友吾所畏防勲在覆冒周密罕俦彚隐肰万里城可却戎马气脉髓盎春温浊酒有醲味直躬免踡局夜气益洪毅吴宫鳯花锦伐命可歔欷物微用匪薄道在穷不讳缊袍可终身狐貉不足贵
　　陆务观赴召
　　四海文章陆放翁百年渔钓两龟防数关天地吾何与老作春秋道未穷李耳守官逾二代张苍职史到三公坐令嘉泰逢周汉此是君王第一功
　　同平父园中即事
　　季冬少寒凛霜薄日色明访我会心友相携园中行菜甲长疎花梅枝缀初英潜鱼戏清波寒雀暖有声小歩极遐览闲吟畅幽情语言接缱绻意适体自轻歳华晚更好景趣静始并俯仰物态闲聊与同春荣
　　赋贤已录【静观赵史君喜棊有是录约予赋诗】
　　物理因人创神机自古传扬雄嗟有法孔子叹犹贤胜负存虚实初终谨后先按图严画井起数象周天百战期争道三隅察守边开基思汉祖复土想周宣审势攻无备沈几救未肰胜心游碧落幽思及黄泉冒利鱼贪饵乘虚鴈落纷争忘父子迷惑到神仙守必防重柝攻须出万全妄兴侵伐意私擅杀生权绐弄心怀诈包藏智益元甘辞韬甲胄险志匿山川讳忘眞情露矜夸小数专怯围潜却步贪得暗垂涎见逼难思进相持莫敢前蹈危防捋虎役志耳鸣蝉意满浑忘食神驰更废眠弱形遭毒手短节不空拳悔误徒批颊矜髙欲比肩祸胎还隐伏阵势漫绵延诡道非存正羸师合忘坚设心逾虺蝪攫子甚乌鸢造妙羣心妒趋亡众目怜浅谋徒躁进重地莫轻捐黑白材因见雌黄论岂偏髙人眞托兴远见始忘筌鉴戒无忘此防虞盖有焉请看奕棊句何愧鬬鸡篇
　　读杜诗斐肰有作
　　王泽久沦洽正声皆雅言百川忽西流青黄杂牺尊骚经吹死灰明烛日月昏绮丽兆建安淳古还开元夫子握元气大音发胚浑明娄失毫芒神羲隘乾坤再变六义彰一日五典坟上该周南风下返湘水魂仲尼不容删余子何足吞五季兵戈繁嘲哳虫鸟喧頽波既弥漫新奇尚西昆吻喙生讥评神鬼怀愤冤王苏发醯瓮黄陈穷河源煌煌百年闲后学同推尊时时或尝鼎往往犹戴盆仿摹惑铜盘笺释譌金根顾余小子旃独受罔极恩神融泪交堕思苦心屡扪相望五百载如接顔色温炉冶无停工况复忝诸孙斯文诚傥存庶以起九原





　　宋百家诗存巻三十六
　　钦定四库全书
　　宋百家诗存巻三十七
　　嘉善曹庭栋编
　　可斋诗藳
　　李曾伯字长孺号可斋覃懐人寓居嘉兴宝祐中进士通判濠州曾伯天才卓越儒而知兵屡以疏陈军政获迁宦辙遍天下所至得将士心歴官湖南安抚使进观文殿学士咸淳元年殿中侍御史陈宗礼论劾褫职徳祐元年追复原官曾伯初与贾似道俱为阃帅凡边境之事知无不言似道卒嫉之使不竟其用云着有可斋诗文类藳
　　已亥题茅山玉晨观
　　烟云作嶂松作关夜深廹人星斗寒分明已在天上坐不可更作人间看须臾睡去复睡觉彷佛前身在嵓壑洞门锁钥呼未譍时有天香暗飘落
　　宜兴山房
　　薄霭垂垂欲暮时渐生霜气着征衣山深不见牛羊下惟有樵人荷担归
　　四壁寒蛩作苦吟唤囘旅梦约三更不知身在禅房宿误听松风作雨声
　　题宜兴庵壁
　　拂石坐小桥临流俯清泚松声与禽声可以醒吾耳
　　全州道间
　　竹里防椽茅屋门前一树桃花布袖蒿簪笑语鸡豚社酒山家
　　衡阳道间
　　满林松竹翠交加路过衡阳得防家门傍粉墙人寂寂一陂春水数株花
　　登郢州四望亭
　　夐出烟尘表乾坤指顾中数峯连野迥一水与天通沙外迎孤鹜云邉数乱鸿家山在何许心与大江东
　　招里巷诸友和韵
　　小有家林适归来巳恨迟引杯懐楚舞饱饭和陶诗慷慨多新语绸缪半旧知夜深桥雪滑亟命短笻支
　　淮西幕自皁口入颍道间
　　竟日百余里相逢三数家平冈尽茅苇沃壤旧桑麻短树巢归燕荒城宿乱鸦兴亡谁与问马首夕阳斜
　　过衡阳晚宿
　　雨后春寒力山前夕照斜身犹寻垒燕声杂宿林鸦过岭尚十里隔邨能防家母嫌茅店恶窗下有梅花
　　将到永州宿邨舍
　　野宿孤邨迥山行十里荒犊眠蓑草壤马踏落花香入眼春晴薄打头风势扬莫嗟登陟苦明日看潇湘
　　利州登栈道
　　足迹初来劒北州试登危栈瞰江流万山西接地穷处一水东归天尽头欲访崤函无健马相忘楚汉付轻鸥丈夫要了中原事未及持竿老钓舟
　　出郊劝农口占
　　小约宾僚集相招父老耕寺依青带住人在翠帷行叠嶂堆春色微云防午晴时康田里乐归骑踏花轻
　　陆宣公祠
　　公不生唐世贞元事若何主恩思报切臣罪迕时多佞舌攻何忍刚肠死不磨倚栏凝望久一鹭防沧波禁烟前一日招幕属小集林提干有诗和韵
　　草草登楼适英流迈昔贤诗萹长庆集人物永和年访古宜聨社伤春又禁烟青帘家酒贱賸饮莫论钱
　　桂林即事
　　一日四时具从来五岭肰留连落花雨依约熟梅天瘴重常垂箔春深未脱绵新来那戒饮未夜已思眠
　　定华阻风
　　夜色昏昏带逺烟谁家灯火待归船少时月上风须息且伴白鸥今夕眠
　　月峡登楼
　　云羃前溪洞烟荒隔岸城秋旗杂山色晓角带江声驻骑须边静维舟待峡平掀髯聊徙倚一鴈楚天横
　　简项仲宗游亭皋
　　试从沙渚入荆城十里金隄掌样平晓露香留红芰湿午风清逐白苹生栁边系马频沽酒沙际呼鱼旋作羮所欠直惟佳客耳明朝能暇輙偕行
　　丙午九日将过阳羡偶成
　　年年秋晩对风沙今近重阳喜在家自断此生甘皓首能消几度看黄花闲身颇觉便笻竹醉态都忘脱帽纱且问小舟溪上去飞鸥数防夕阳斜
　　游桂林西山
　　玉笋环星拱青螺带雾披山为天下胜境占岭南竒援笔难穷者慿栏尽目之不因无世累筑室在于斯
　　善权竒观
　　自从团结此山川便作人间小洞天佛母林深从古盛仙翁宅近至今传青分三洞中开户白防双岩下出泉我自有縁聊乞取万松隂里一牛眠
　　舟过霅川
　　一簇楼台销翠烟雨疎溪阔晩秋天西风吹老芙蓉院两两鸥凫傍水眠
　　学吟
　　朱南古徐人官监镇摄华亭事徃来吴松间所与倡和俱一时知名者其诗似近朴直然率意处亦具忘言自足之趣学吟藳一巻自跋云非敢言诗聊以纪时固不止是惟録其可以示人者简末题淳祐戊申书于澉川酒边
　　垂虹亭
　　慿虚蝃蝀逼人寒中有危亭百尺寛天接水腰呈絶景风回防脚涨狂澜半篙落日吟将就一抹晴烟画亦难不是酒杯今日窄直须邀月上阑干
　　舟中过平江
　　踪迹平生马少防功名外物等虚舟不多饮酒常成醉日在吟诗祗解愁已幸一防离锡邑更寛两日到杭州晓来忽见盘门塔疑是西湖大佛头
　　出嘉兴
　　舟出嘉禾五里城僧楼山塔互峥嵘酒旗宻比随风舞渔网横拕漾日晴画舫贵人防去穏单衣游女着来轻山歌已接长河堰到得临平月又明
　　过长河堰
　　防指长河风力微渔舟个个有鱼归一声水际笛三弄几处梅边竹四围桑伐逺扬蚕事熟花消秾艳栁绵飞西湖只在钱唐外又见孤山梅子肥
　　同刘朋山游河边作
　　谁主西湖造化功峯分南北境相通四时风物弦歌里两岸人家图画中隄栁送迎忘尔汝櫂声来徃自西东风波便作恩波防此乐君王与我同
　　同陈明叔游湖作
　　四月湖边冷若秋先贤堂下系扁舟山头积翠来新意波面飘红忆旧游无奈杨花欺倦客已多荷叶防轻鸥隄边谁道春归了犹有一声黄栗留
　　和吴嵒韵
　　春囘笔底露潜机为怯高吟且遯肥又见牛鞭春到日羞披鹑结旧来衣雪随着处分单厚梅不关人自宻稀归计商量今始定乐哉心事看云飞
　　春日呈嵒
　　南园不与昔时同绵亘规模十里通万石倚山如踞虎一亭跨水似垂虹虚堂旧占梅边月曲径新添竹外风诗料满前吟不尽主人尊酒未应空
　　和吴梅庵同登白龙对月韵
　　秋容满目带微寒防穏兰舟驾碧澜照我湖光天共色袭人花气露初干笑谭红防日中舞惊动苍龙水底蟠最是一清无着处却惭狼籍草杯盘
　　晓发嘉兴府
　　晓发嘉兴府人家门未开闸关船侧过水涨堰平摧浓绿暗官栁肥红绽野梅城中箫鼓发知是使君囘
　　泊崇徳
　　堰未抵长河先从古县过诗舟寻旧岸酒市鬻新歌傍水人家宻依山僧寺多夷犹观未足无奈夕阳何
　　东星桥值雪
　　间关入帝乡飞雪断羇肠天地皆明白山川忽老苍栁眉遮旧影梅额上新妆客里急先务河边问老航
　　孤山观梅
　　费尽年年造化功精神全在雪霜中一枝映带窗前月消得逋仙作主翁
　　书考
　　人説宦游好元来是险途不亲真利害难话细工夫下考初书一中心有愧无官卑何展布三载且糊涂
　　刘直孺示拙逸诗编且命着语
　　拙是愚中来逸与怠相比限界固分明差忒亦容易人心自有机天下本无事更参大学章终始一诚意
　　尹楼岩留华亭
　　风雷昨夜揭窗纱未信楼岩不忆家和靖山头春未了莫因寻鹤负梅花
　　摄事华亭归舟口占
　　挈来司市正花时补陋支倾费品题顾影自慙身是客片防又逐晓风西
　　题吴梅庵和靖索句图
　　童寒鹤冷雪霏霏正是先生得句时一段孤清图不尽梅花从此厌人诗
　　入京
　　客懐醉杀也醒醒昨夜思家梦防惊道阻且长无信息只将喜鹊騐安平
　　自库入镇十二里皆山径邢侯以马相招道闲口占问梅
　　骞驴突兀万山间欲雨还晴雪又悭一路梅花寻不见多应开向小溪湾
　　烟雨楼
　　锦绣初开城角东防模绵亘境相通一亭旧占梅边月两径新添竹外风山色有无烟变态湖光浓澹雨收功凭栏正好催归去横笛数声芦苇中
　　竹所吟藳
　　徐集孙字义夫建安人理宗时尝仕于浙好为诗足迹所至辄有题咏于西湖诸胜处尤多每作一诗甫脱藳人即争购相为传诵故其诗云俸薄幸无賖酒债官闲却有索诗逋葢实録也竹所吟藳二巻林可山为序
　　古意
　　彼美山中桐千古生清风斲削罗徽弦不费胶漆工伊石台有梅月冷云空蒙一弹弹春江迟日春融融再弹弹招隠霜木吟樵风三弹弹离骚感慨古道隆太羮酒味防趣囘颛防世无子期生知音未易逢袖手长太息所聴何不同所聴非不同举世郑卫聋
　　智果寺观东坡墨迹参寥泉
　　煑茗评诗嵗月深堂堂遗像篆烟沉数间老屋关兴废一段清名无古今碑断乱云封字脚井昏落叶覆泉心斜阳影里夷犹处仰止高风不敢吟
　　暇日言事二首
　　雨苔侵径客来稀官事才闲便掩扉欹枕忽生乡国梦梦中喜得一番归
　　西风落叶满庭除隠几清吟独撚防官地莫将私地比菊苗也种两三枝
　　观秋潮
　　八月西风嘘沆瀣长江协肆澎湃钱唐王气天所钟非为子胥逞灵怪海门三山缥缈青双练夹岸奔雷霆蛟龙鼋鼍匿形影银涛雪浪翻沧溟踏浪羣儿惯行险出没波心旗闪闪须臾防滟潮信平荡漾渔舟千万防天低暮霭袭人衣游子兴尽各云归独有骚翁看不足吟到夜月扬清辉
　　江湖伟观
　　昔日山中一小亭重新轮奂转峥嵘着身梯磴千层上到眼江湖两明鼎药丹成仙巳去杯泉墨冷水犹清夀星炯炯无今古长照东南王气生
　　闻蛬
　　独搔短髪坐更深夜雨书窗半欲隂近日病魔诗思涩一秋清句付蛬吟
　　同杜北山郑渭滨湖边小憩
　　与朋看落叶舍櫂踏湖西野店传杯酌残阳索品题云随波影动山被栁隂迷一防寒鸦过知他何处栖
　　看梅
　　嵗寒气味少人知一度相逢一度竒不受阳和私防化惯经风雪冷禁持影横坡老数枝画香沁逋仙两句诗相对依依吟未得斜阳归路不妨迟
　　访僧不遇
　　特地寻君选佛塲行行踏遍古苔荒不因坐石贪句何事抽单辍赴堂空榻日移悬锡影别寮风过煮茶香忙中我为闲来到君本闲人縁底忙
　　乍晴
　　吟情望逺倚阑干声歇鸣渠雨乍干只为湖山住官舍却因笋蕨忆家餐燕窠出子春游嬾灯烬开花夜话残收拾栁绵囊楮被麦秋犹有一番寒
　　竹阁
　　昔日孤山像重移阁几春骚名垂句法遗爱稔邦民雨剥一碑古风揺万竹新来游兴感慨谁继若而人
　　夜过富春
　　夜船揺兀当乘查得与僧俱似出家数幅征帆抛草渡一团幽梦绕梅花风传山县残更漏潮恋霜江澹月华所恨钓台眠里过矶边不及理渔车
　　促刺词
　　促刺复促刺劝织声转剧小妇洗雨采桑归火姑煮雪抽丝绎辛勤欲织御寒衣朝暮惟恐不盈尺织成门外迫催租不了输租仍卖绤妇姑对泣儿号寒更无可补儿衣隙帛暖本拟代绤寒卖绤寒来愈无防促刺兮促刺兮劝人织兮织何益贮之金屋是何人重重绫锦饰珠璧
　　赠相士
　　好爵縻人见不休更饶君尽许封侯山林朝市心殊相莫误平生枉白头
　　夜雨
　　夜半倐惊觉狂风搅秋鸣掣电起迅雷骤雨翻盆倾逆知造物意揫敛万宝成天威不竟夕须臾山月明
　　访诗人
　　得得访诗仙平湖水接天身轻如鹤羽路逺买渔船日上荷撑葢春深栁脱绵造门人已出冷潄石山泉
　　洞庭夜坐
　　片叶秋风数日程争如天籁未秋声厌居尘境炎威炽来纳虚亭夜气清万防萤光移醉眼一湖蟾影荡吟情笙歌寂寂重关掩独许高僧并臂行
　　挽北磵
　　本分参禅学吟中透一关清名传北磵遗像在南山石塔人千古烟梯屋数间诗魂何处觅应伴白云闲
　　石屋
　　路僻鸟关关行吟逐字删偶来游石屋却喜见香山阁峭寒云防岩深野水闲坡仙留墨在姓字有无间
　　寄题潄玉
　　一派潺湲迸石溪直疑寒碧练玻璃百川流去须归海万籁喧来有定时桥接丹山横夜月栁笼碧草拂晴曦吟庐此去虽相近争似闲鸥立渺弥
　　春日访四圣郑渭濵
　　访旧孤山去桃花观里春迎香开道室借酒酌吟人琴操音还古盘蔬味却真斜阳各分散一水隔红尘
　　中元
　　今朝逢令节依旧客殊乡禅衲同分席清斋若过堂江茶浮水色野菜带山香忽忆三秋菊谁鉏小径荒
　　饯吴西畴东归
　　吏情寥落若商参谁是如兰可断金别去社中懐旧友喜来湖上共新吟好山争似居家看冷菊难禁在旅心我欲学君归未得来年竹屋再相寻
　　跋竹间僧诗藳
　　借来香墨本相对坐孤檠句似寒梅好梦从春草生逼人禅价重唤我宦情轻一见能相得此君同此盟
　　嵗律
　　嵗律又侵寻桃符句索吟经年为客梦每日在家心眼老看山惯愁多怯酒深公余惟读易浊世任浮沈
　　玉岑
　　一抹斜阳挂浅林细听山鸟説春心千年古寺多竒迹读了丰碑看玉岑
　　观音泉
　　岩石留云裛翠烟古松知歴几千年净瓶一滴杨枝水涌作岩前大士泉
　　除夕
　　一嵗惊心忽巳除宦游尚自客西湖漫题桃板标茅屋旋卖梅花插瓦壶俸薄幸无赊酒债官闲却有索诗逋明朝万事从头起依旧山肩竹样癯
　　舟中
　　厌杀人间名利忙我忘名利只诗狂雅陪云衲三生语分得渔舟半日凉傍水细看鸥鹭浴隔芦吹过芰荷香从容饱遂清游胜那似家居卧竹房
　　访周伯弜后寄
　　独坐湖窗水一杯好懐竟日向谁开火云六月天无夜不为先生定不来
　　书岩僧诗巻后
　　泛湘游岳惯风寒怯挂田文半臂衫吐出烟云冰雪句山肩莫怪岩岩
　　有感
　　华阳暂脱戴朝簮悔被浮云惹动心世事可惊如雨骤客懐无限并秋深能归不似天边鴈怯冷愁闻月下砧几许清高堪自慰官居赖有竹萧森
　　清溪
　　不比江湖汗漫流山林冷澹气涵秋泠泠一派源头水岸影中间见白鸥
　　独坐
　　老屋萧条半欲斜绳牀独坐防蜂衙经年官况浑如客计日安书巳到家防防冷风删树叶丝丝暮雨织檐花梦魂不那归心切小圃堪鉏自种
　　挽孙花翁
　　清气散乾坤人亡名尚存玉寒埋葛岭墨淡惨秦邨井菊风号冡山花月返魂子孙无处觅吟客酹芳尊
　　饯平洲僧
　　天地一身闲袈裟裹乱山听经离竺寺结社去云间包重悬诗藳藤枯带藓斑西风落荷叶应又向西还
　　云谷
　　月漫千林万壑秋听琴惊起鹤囘头孤云带湿藏空谷不逐人间富贵浮
　　北高峯
　　闲处春光澹逢僧共采蒿曲盘山磴崄直上塔峯高风露侵衣冷江湖送眼豪近年无隠者空负数株桃
　　借林可山韵饯萝屋僧
　　吟巻多题品君齐贾岛才闻风知竹载雨过湖来交澹杯中水儒酸叶底梅便辞京国去觅取近诗裁
　　灵芝寺
　　梵宇背湖光朱桥度洛阳折藤维小艇拂石坐幽房斋版惊闲鹭苔碑卧夕阳都人喧鼓吹未识此徜徉
　　听雪窗
　　静拥寒炉逼砚冰冻蝇怪有扑窗声抛松撒竹清眠思吹灭吟灯坐到明
　　黄羽士
　　闲披鹤氅紫藤冠带得林泉骨相寒落魄一身风雪冷飘蓬千里水云寛素餐洗砚钞诗句清夜敲钟上醮坛准拟学仙仙遇否何年炼就九还丹
　　寄诗僧
　　昔日剡溪曾载雪君今访我以晴期一庭梅雨何时竟吟得诗来举似谁
　　酬云间僧见寄
　　一从湖上别无处问相知防夜频驰梦今朝忽寄诗山昏云过湿院静鹤归迟此去秋风近应须动客思
　　谢林可山序诗
　　不枉西湖住两年穷吟活计又成编生平不得春风力只与梅花结得縁
　　送僧之毘陵
　　无意丛林坐云飞天四空禅心泡影外客梦艣声中胜负机何宻穷通算尽工此行应不错知遇有诗翁
　　雨作
　　薫风入断篱犹自雨凄凄数日无人过终朝共鹤楼云浓山寺失水泛板桥低亦有田堪秫何时得荷犁
　　静中
　　静中白日十分迟唤起乡心怯子防客味有如杯水澹宦情肯被一尘缁缾储余粟縁供鹤俸乏零金为买书坐久不禁春雨暗谁家楼上笛频吹
　　午梦
　　篇诗才欠急忙偿似有奚奴督和章望断晓山云破碎惊囘午梦雨淋浪春光一半归杨栁花事三分属海棠静坐小窗人语寂闲听梁燕话行藏
　　杜北山同石峯僧来访
　　梅花同伴一有谁过嵗事那堪晚心期未易多杯深和月吸砚冷带冰磨山暝归鸦急相分独奈何
　　古乐府
　　郎别二十春未报淮头捷空房守节心羞见双蝴蝶滴涙写胭脂欲寄南鴈羣恐荡郎客思封了却还焚妾甘奉姑老妾甘育子穉他日昼锦归愿郎无弃置
　　言事
　　读了南华枕曲肱无端客梦冷偏增官将满去多逃吏诗不吟来少寄僧乱叶打窗猫上案斜阳过屋防窥灯孤山在望何时雪问讯梅花防藤
　　郑渭滨过访两社北山诸友继至惜乎招石峯月溪二禅不来
　　未见南枝与北枝一清谁可话襟期不嫌添客重行酒所欠惟僧共説诗竹影因风和雀动水声带雨啓鸥疑黄昏闭寒扉坐自展韦编对伏羲
　　闲赋
　　梅花白向鬓根生嵗月蹉跎事欠成读过故书温有味借来新絮冷无情未霜山寺昏钟动欲霁湖亭夕照明多少红尘留滞客可曾归去力春耕
　　惜春
　　轻寒恻恻雨丝丝独坐吟牀日较迟方此惜春容易老晚风吹落野棠棃
　　重拜和靖先生墓
　　秋声尔许悲懐古若为思菊老泉堪荐山孤草亦萎高风留塐鹤残雨暗荒碑依旧梅千树无花香似诗
　　野趣有声画
　　杨公逺字叔明新安人家松萝白岳下园池林木蔚然大类魏野之居以善画山水能诗名著于徽诗藳二巻自题曰野趣有声画咸淳六年古梅吴龙翰为序云天地间风月常新烟云不断叔明磨墨濡毫画难画之景以诗凑成吟难吟之诗以画补足其意匠经营亦良苦矣至元间疎斋卢挚常题其简端云造物怜渠有画癖谿山无负墨成池杨卿技进今如许不博金钱却爱诗
　　隠居
　　篱邉红槿障蓬茅半近城闉半近郊苔绣曲蹊千万防梅窥碧沼两三稍闲将今古浇胸臆嬾把荣枯问卦爻一自渔樵分席后清泉白石与论交
　　溪行【回文】
　　通邨一径绕清溪缓步行来曳杖藜风弄栁丝垂袅袅红桃映水压枝低
　　梅花
　　高标独立嵗寒时不受狂蜂浪蝶知树百千年枯更好花三两防少为竒暗香疎影孤山句却月凌风水部诗顾我对渠吟未穏且将澹墨貌横枝
　　横隔片烟争向静深藏翠幙全真性霞拖数缕日初沈月挂一睂天未暝问讯频敲碧玉枝觅诗踏遍苍苔径有时小醉倚幽窗只嗅清香闻得醒
　　雨后
　　春色相将老幽禽百防吟一犁新雨后满地落花深麦秀风翻浪秧青水透针年登应可卜稍稍慰侬心
　　白茅道中
　　支笻过岭坳对景试推敲野水书之字山田画卦爻云归峯露顶叶落树留梢到此知何地人言是白茅
　　次程斗山韵
　　口作蚕吟肩耸山了无萦系一生闲梦囘春草池塘外诗在梅花烟雨间但得双眸长炯炯从教两鬓自斑斑此身穷逹何须问天道乘除去复还
　　闻鹃
　　春阑闻杜宇归去意难禁蜀道连天险郫城隠雾深差池当日事懊恨此生心阅世多兴废君休忆故林
　　次程直学秋雨感
　　一雨战秋阳风生衣袂举更不假蒲葵秋阳渺何许浑如赫赫人其技只鼯鼠须信有循环凉生屏烦暑此意黙领防何劳向人语
　　宫词
　　燕语莺啼日正长六宫桃李閙春光妾身虽未承恩泽却喜君恩泽万方
　　次宋省斋避暑
　　何处避炎威好是幽人屋拂拂来清风苍松间修竹坐久细哦诗惜不疗饥腹念彼田舍翁桔槔声断续谁知汉隂老抱瓮灌园防顾我本无机所愿年谷熟
　　寓干明观
　　多谢老弥明金芽石鼎烹一瓯浮雪白两腋觉风清齿颊囘真味诗聨悟道情北窗高卧处防梦到蓬瀛月色上窗纱移来竹影斜夜深人巳寂更转鼓频檛杜宇惊幽梦银釭坠细花一时浑不记身在羽人家
　　次虚谷太博狂吟韵
　　径曲通邨深复深听莺吟歇听蝉吟园林幽雅已成趣朝市纷华岂到心匣冷冯驩长铗剑壁悬元亮不弦琴故知直道多违俗有口从今只合瘖
　　次程斗山村居韵
　　融和天气好携杖作清游景物自消长禽言或去留人登山际寺花映水边楼欲写归吟巻推敲手不休山中闲宰相日日有蜂衙劔防门前竹鎗旗鼎内茶莺歌喉宛转蝶舞翅敧斜只此堪娱乐何消解语花邨疃多幽趣谁言景象稀云攲山卸帽苔长石添衣一嵗惊春老千林觉绿肥可怜双蛱蝶又傍菜花飞
　　再用韵
　　非郭非山住萧然乐有余昼长延客话夜静课儿书药润晴时晒畦硗雨后鉏近来生计好新味富嘉蔬数椽敧欲压髣髴玉川庐不结市朝梦惟便水竹居静中谙世味贫里见亲疎忽怪幽池涨元通灌稻渠地僻人烟少林深辙迹稀折蕉当巨扇裁葛作单衣田緑秧初遍梅红雨后肥茅檐喧閙处紫燕引雏飞
　　三用韵
　　性野耽幽隠茅茨一二间身侔黄鹤痩心与白云闲囊里诗无俗毫端画有山忽惊时节换塞防又南还陡觉秋萧索林端叶渐稀菊残堪作枕荷老不成衣着句愁诗拙持螯喜蟹肥晩来风色吹起荻花飞
　　四用韵
　　小醉初醒后冲寒作兴游宿云山顶散残雪树根留檐漏悬冰柱风威冻玉楼欲吟吟未穏归拥地炉休六出新裁就漫空宻又稀独行无鹤氅冷卧有牛衣竹顶千钧重梅添十倍肥品题输谢女空咏絮风飞
　　览镜
　　览镜顔非昔相将老态催青春弹指去白雪上头来兴逸三杯酒诗清百咏梅襟期除此外万事付悠哉
　　喜晴
　　厌听滴檐声风囘喜乍晴润添新栁重痩损落花轻山翠云初敛溪浑水渐平野人无别事杖防又郊行
　　再谒紫极宫
　　一去重来巳十年头颅堪笑尚依然何当了却尘氛事来结梅花纸帐縁
　　嬾
　　疎嬾春来分外添蒲团兀坐地炉边闗心事少夜悭梦酌酒杯多昼亦眠琴有徽弦姑挂壁诗无眼目谩成篇自怜不似门前栁才得东风翠拂天
　　旅寓
　　忆昔离家日邨邨煮茧香因循淹五月次苐过重阳排闷诗多感懐归梦最长客言尘世事都只付亡羊
　　次宋省斋立秋
　　才见春花荣又见春花谢花谢绿成隂瞬目逢炎夏谁知俯仰间祝融便回驾却喜西风来美矣难酬价且效柴桑人寄傲南窗下此意自领防那许傍人借所愿无荣辱静中观物化
　　苦雨
　　滴碎空堦颇厌听恼人况又近清明三分春忽二分过十日天无一日晴寒沁栁眉愁寂寂湿凝花脸泪盈盈苍穹好悯云霓望留作甘霖助有成
　　和竹溪罗权府
　　琅玕万个碧云深长覆晴川数亩隂渭水侯封元有节葛陂龙化本无心波光静处清影滩濑鸣时和好音除却寒流相映外此君那许俗尘侵
　　次省斋桂花
　　羡君诗句正而葩闲对西风赋桂花可惜分来蟾窟种如今开遍野人家
　　池上芙蓉
　　小池擎雨已无荷池上芙蓉映碧波初试晨妆铜镜净未醒卯醉玉顔酡一秋造化全钟此十月风光尚属佗除却篱边丛菊伴别谁能奈晓霜何
　　潇湘八景
　　逺浦归帆
　　江山胜处簇人家楼阁重重枕水涯试倚防干凝望眼帆归逺浦隔芦花
　　烟寺晩钟
　　山寺钟敲晚照残僧归云暝费跻攀浮屠屹立层崖顶恰在烟岚紫翠间
　　平沙起鴈
　　极目青山带夕阳平沙漠漠水茫茫防声渔笛芦花外惊起斜飞鴈一行
　　江天暮雪
　　垂垂四幕冻云顽万木号风晚更寒系缆渔人归去后乱飞栁絮满江干
　　潇湘夜雨
　　薄暮维舟古岸边浓云泼墨暗江天道林岳麓知何处雨打蓬窗夜不眠
　　洞庭秋月
　　月色湖光浸岳城芦花渺白铺汀玻瓈万顷清无滓只有君山一防青
　　山市晴岚
　　横岚髣髴抹高冈邨市人家酿秫香溪上晓来争渡急裹盐沽酒趁虚忙
　　渔邨夕照
　　一簇渔家古渡头生涯只在几扁舟归来晒网斜阳外欸乃数声烟树秋
　　上赵相公
　　彻骨清贫颇自怜生涯澹薄只随縁搜罗景象画多趣抖擞襟期诗几篇毛頴谩供烟雨耒石聊当稻粱田化炉傥赐甄陶意便是人生际遇年
　　学渔
　　年来嬾问是和非谩向沧浪理钩矶折取緑荷充篛笠收将红芰缉蓑衣秋风莼菜鲈堪脍春水桃花鳜正肥身逐烟波逃世虑沙鸥汀鹭共忘机
　　次余静庵寒夜诗思
　　拂拭蒲团坐从渠嵗事更年来心益壮老去眼増明月牖描梅影风檐撼铎鸣撩侬诗兴动得句自天成
　　次宋省斋问月
　　开尊酹酒问婵娟来照人间是几年从古到今今复古才圎又缺缺还圆隔千里共何同异描万象真无丑妍最是婆娑仙桂树新枝不长出青天
　　借张山长韵呈方虚谷
　　楼台寂寂白云堆三迳萦迂鎻翠苔怪得菊松多喜色只縁琴鹤巳归来人瞻北斗光尤晔门对南山掩复开野客再持漫刺谒不应袖手又空同
　　次姚舍人
　　披起绵裘换葛裘不禁时序去悠悠吴山枫老萧萧下紫塞鸿归防防秋几幅蛮牋诗状景一声羌笛客慿楼羇懐正此无聊赖细雨檐花分外愁
　　残梅
　　暗香消歇粉妆残防防虚庭碧藓间却怪贫家新富贵地茵纯用鹿胎斑
　　诗坛
　　突兀骚坛依汉立英豪元帅凛霜威四时景物知多少一一投降听指挥
　　诗将
　　草木森罗归队伍溪山辽绕作城池运筹决胜应无敌郊岛从旁仆鼔旗
　　诗筒
　　短篇吟了长篇续旧韵酬成新韵催一节此君缄锦绣奚奴携去又防来
　　诗壁
　　一方素壁龙蛇走防首新诗冰雪清语好惊人看不足教侬技痒动吟情
　　蝶
　　款款穿芳径双双度短墙不知身是幻抵死恋花香
　　夷齐
　　因请休兵諌不行首阳遯迹似沽名既言不食周家粟薇蕨谁家土上生
　　和靖
　　湖上吟翁道味长孤坟今已草成荒姓名犹寄梅花上一度开时一度香
　　省斋寄诗用韵走笔以谢
　　竟日昏昏醉梦中俄惊緑暗石榴红两三个月书全杳四五篇诗信忽通身世愧无鸿鹄志交情叹作马牛风如今暂效相如计较着无声迥不同
　　立春旬日雨作不止
　　捡起牀头厯又新吁嗟老境渐侵寻十朝春恰九朝雨一日晴还半日隂滴碎空堦声巳厌寒欺薄酒力难禁絶怜窗外苍苔地积得残梅寸许深
　　闷书
　　客里因循断送春况逄天气半晴隂生来百事少如意老去千般都上心长铗空弹冯氏劒良材还斵蔡翁琴愁懐正此无分付多谢黄鹂送好音
　　回溪道中
　　山束溪流窄径迂眼前景物入诗无田中科斗古文字栁下春鉏新画图巨室储茶供客贩小旗夸酒诱人沽行行不记几多里回首林端日又晡
　　见山真意
　　栗里幽深自结庐东篱采菊足清娯偶然触目南山好相对沈吟一语无
　　蚤行
　　黄粱已熟梦初醒束担匆匆促去程手挈杖端和袖裹气呵髭上觉冰生山衔斗柄两三点犬吠篱根四五声何处梅花开较蚤清香暗度动诗情
　　冬晴
　　嵗序从教自改更老天有意活苍生一冬晴暖雨全少三日隂寒雪不成谩拥地炉然榾柮每忧时事验欃枪庭前问讯枯梅树怕有南枝绽玉英
　　访梅
　　荒寒茅屋是谁家独木桥横小迳斜却是无人行到处春风先已到梅花
　　观梅
　　东阁观梅效少陵巡檐索笑靣生春试将心事从渠道恰又无言领畧人
　　雪梅
　　冻合顽云四幕垂须臾六出搅空飞梅花自禀清臞相底事添渠十倍肥
　　烟梅
　　玉妃谪堕作梅花不与羣芳定等差莫是清高嫌俗眼故张翠幕澹笼遮
　　冰梅
　　絶怜花带雪玲珑彷佛惟存蜡蔕红一夜清寒风结冻分明身在水晶宫
　　迓王书史六邑劝课回
　　一犁雨足快耕农可卜今年嵗事丰喜见四郊生意好秧针刺水麦梳风
　　用韵奉谢
　　乍雨微寒养麦天邨邨斜日起炊烟老夫但愧缾无酒芳草如茵好醉眠
　　初夏旅中
　　蚤起窗前拥敝裘鬓毛萧散冷飕飕葵榴花发巳云夏竹树风生却似秋骤雨乍晴双港涨宿云初敛四山幽客懐顿觉添潇洒且放吟情出一头
　　每忆吾庐隠者居天然景物足清娱树林隂翳莺求友帘幕深沈燕引雏可钓可耕盘谷序堪诗堪画辋川图何当归去北窗卧能胜羲皇以上无
　　竹夫人
　　羞领青奴号由来节操刚有生惟具眼不妒为无肠恋恋言何寂娟娟体自凉弃捐知素分那敢望专房
　　新安江上次程南仲韵
　　石栏斜防﨑岖迳邨酒频浇磊磈胸好是黄山供望眼白云分出两三峯
　　江天晓望次南仲韵
　　江天向晓緼轻寒雾巻云收眼界寛鴈起沙头兵出戍鹭翘栁上雪成团数声柔艣船初发一片寒芦叶半干无奈满前诗料富眈吟防致废朝餐
　　饮归次南仲韵
　　霜后枫林浑似缬篱边菊老香初歇昏昏醉梦了时光一任头颅堆白雪
　　寄饯赵东麓之官湖南
　　忆昔鸣驺闯草庐欢然把酒话襟期自从六月袂分后又是重阳节过时江左英贤姑佐邑湖南松竹助哦诗饯违不及空惆怅傥或逢梅寄一枝
　　芳溪闲步
　　竹杖芒鞋度断冈﨑岖小迳绕寒塘野梅照水初含白山菊支霜未委黄对景每番成感慨把杯几度放疎狂此生但只安吾分无辱无荣夀且康
　　冬夜次南仲韵
　　风号闭柴门榾柮炉边了不闻窗外月明谁是主输渠梅竹自平分
　　花朝
　　花朝恰了一分春雨雪隂霾占两旬物态未姸寒瑟缩人生易老事因循洗瓷杯酌浮蛆酒拥地炉烧带叶薪翻忆昔年成感慨长宫出郭劭耕民
　　病起
　　一病巳兼旬朝来试整襟眼前惊雾散耳底怪蝉吟检防尘侵砚爬搔雪满簪春归浑未省緑树又成隂病起觉痴聋徐行脚蹑空杖能供半力药巳奏全功整顿身仍健优游道未穷呼儿涤颖拂素貌渔翁借虚翁拥金门城望五诗韵以写幽居之兴
　　数竿修竹半池荷宻掩柴门少客过笔底画能希李郭囊中诗欠似隂何一心夜月炯长在两鬓秋霜积未多花甲明年重数起幸逢尘世息兵戈
　　细撚吟髭谩赋诗骚人那敢与争驰倾杯对月风清夜倚杖观山云敛时世事安危浑莫问人生得失底须悲何当琢就梅花句付与高楼画角吹
　　堂标野趣岂虚传坐看朝岚与夕烟支迳萦迂斜傍竹幽池清浅倒天少年心付黏泥絮晩景身犹顺水船却喜传家惟老砚麝煤磨尽可曾穿
　　次金东园农家杂咏
　　买酒割鸡柌杜后踏歌捶鼓闹清明柔桑叶长蚕苗出从此关门禁客行
　　林下敧倾茅草屋门前诘曲竹笆篱数声清笛知何处牛背斜阳牧竖吹
　　迟日丽时秧刺水午风暄处麦掀髯一邨桃杏红如锦旋数青铜傍酒帘
　　尝稻翻匙夸白雪腰鎌荷担刈黄云逢人谩説空辛苦偿债输官费九分
　　妇作生涯勤杼柚夫营活计在桑田老翁榾柮炉边坐幼稚檐前负日暄
　　次金束园渔家杂咏
　　篙撑舴艋闲来徃手把丝纶自巻舒妻子巳谙风露惯篷窗便可当茅庐
　　爱元真子吟佳句笑老姜公用直钩一片水乡供活计四时风月在扁舟
　　两岸芦花飞雪絮一江秋水接银河平生不结荣华梦只把青蓑当绮罗
　　那有清霜来鬓上畧无闲事上睂头傍人借问家何处一叶轻舟水面浮
　　风景岸边安钓艇云彤空里散杨花披蓑顶笠携鱼去遥借前邨问酒家
　　夀许侯
　　星辉南极彩云边律转黄钟一日前河岳间生贤太守椿松齐算老神仙心犹秋月烛千里人在春风度两年祗恐练溪难久驻行看飞诏下尧天
　　始生书懐
　　连年客里度生朝自草新诗慰寂寥却喜窗前风景好梅花初放雪初消
　　浮生六十度春秋无辱无荣尽自由但得此生强健在明年花甲又从头
　　宋百家诗存巻三十七
　　钦定四库全书
　　宋百家诗存巻三十八
　　嘉善曹庭栋编
　　佩韦斋集
　　俞徳邻字宗太丹徒人性孝友乐施与博学多识咸淳癸酉登进士以文章负世重望元兵入刼质军中不屈卒全其身以归行省交辟皆不就优游林园能保晩节至元癸已三月卒着有辑闻四巻所为诗文散落友朋间不自留藳佩韦斋集一十六巻其子庸裒辑者勿轩熊禾序之称其诗闲雅冲澹中有发扬蹈厉之意近律亦皆骈丽精致原其体要则关涉纲常造次理道不可与寻常诗人文士例论也
　　古意
　　迢迢长安道古堠双复只游子辞家去去去何所适素商昔转朱羲今由白悠悠世路囏江湖虎豹宅杨朱泣途穷鲁叟悲麟获愿言弛负担归与慰岑寂
　　亹亹天上云淊淊海中波时哉不与我况复未息戈浮氛冒层岭君去将如何君吟行路难妾思扊扅歌积忧傥心痗采蕨南山阿
　　皎皎天上月辉光烛蓬门蓬门亦何有古镜堂上悬妾心如古镜磨尽明不昏君心镜上尘磨去不复存猗嗟贱妾心与君难具论
　　吴郡斋遣懐
　　斋居苦无悰散屧步芳圃花栁度暖风莓苔滋宿雨疉嶂隠檐牙齿禽哢林莽池光云蔽亏日气石吞吐回眺觌层城狂歌隘天宇倐欢景已流俄思愁复聚楚奏钟仪悲起吟庄舄苦人情异穷逹上士渺今古信美非吾乡归心属兰杜
　　闲居遣懐三首
　　莓墙隠薜萝中有一亩宅花竹分四时野鸟鸣格磔浩歌引清觞防风岸低帻百骸任舒伸一笑天地窄剥啄谁叩门门外来佳客
　　坐中有佳客尊中有美酒酒美客更佳一醉亡何有醉余送客去新月挂疎栁明日欲重来已戒应门走客至固自佳客去亦不恶起舞弄清影明月动孤酌一杯复一杯轻飔动修薄扰扰百年间谁能得此乐酒醒日射窗推窗见梅落
　　闻角
　　角声呜咽梅花老逺客夜长风草草起倾冻酒浇愁胸愁思转多杯恨小人生石火斯须期月转楼西角又吹咍台一枕华胥梦明日看山笏挂颐
　　遣兴呈孟兵部使君
　　翛翛琼田鹤高步何颀颀霜毛映寒月丹顶含晴晖胡不乗轩车俛啄前谿为谿水清且沦白石亦粼粼虽无鱼鰕味且免鸡鹜瞠
　　赵子有古心眡世澹如寄青编对朝夕黄花当姬侍海上逐臭人纷纷笑厓异焉知四五间政在嶭公辈俗子尘满襟门外纷偪塞髯龚诗中英高卧翠岩侧风云入古砚鸟乌窥冻壁似闻中馈虚桑麻欠机织母氏圣且善门闾望朝夕择妇要得人在徳不在色
　　卯金我石友胸次如阮嵇灌园西郊外竹径风烟迷我宅今易主政拟寻幽栖卜邻傥有分当在西枝西我昔爱君直蚤慧机云比一别复防时使我费懐企梦中徃相寻宛在水中沚水中多凫鹥水边鸣鸠飞天雨逐妇去天晴呼妇归凫鹥政自乐鸠妇吁可悲
　　石门洞
　　衙衙双石撑青空涧鸣瀑吼惊鱼龙维舟支笻步山径山黑鬼笑猿啼风云巢雪屋数羽士玉圅寳笈繙晨钟天寒水落山露骨日月隠隠行空蒙九衢黄埃没马腹一家歌笑百家哭虽然是山猛虎多犹胜人间赋蛇毒
　　题刘同知所藏泰山访隠图
　　环洲玲珑径深窈巉岩翠壁摩苍颢幽人结屋倚隂厓云水烟萝互萦绕维舟散屧欲徃从山深树宻无行踪徘徊谿桥自叹息安得上下如云龙古云大隠隠朝市朝市亦有居巢子胡然见面不见心咫尺涓涓隔春水
　　为马受益题韩滉画子母牛图
　　老犍耕余饱枯防呼防引犊縁敧厓犊儿母懐不父懐母子僔沓形离牧童生来识牛意倦抛台笠曲肱睡尔牛不寝亦不譌我亦无梦逰南柯归来短衣不掩骭却笑漫漫歌夜半
　　甲戌秋过了头岩有感
　　昔年北兵浒黄渡官军一万了岩驻岩前十里无人烟焉知今日重生聚老翁殷勤指长孙生时开庆方改元今年裹头明年娶感荷太平天子恩传闻鼎湖龙又逝空余弓劒留人世天上唯多三数公社稷苍生谁蚤计老翁有时色枯槁羸卧岩前分犊草京师来徃千万人欲问明时知者少嗣皇继圣生神灵西陲何事犹征兵襄樊未复郢又急正阳新筑淮方平吾侪红额今有几青袍白马纷纷是岩前鬼燐隂雨青老翁説着心犹惊愿君努力扶休明翁也菁羮橡饭安余生
　　过钓台
　　行色苦迢递人烟凄凉泊舟值严濑濯缨感沧浪赤符谶龙鬭白水瞻鳯翔淳风协元徳落星隐寒芒桑溟忽变易草木犹芬芳嗟予遘迍蹇垂老悲兴亡溪湍兀小艇岚气昏战场安得钓台钓尚友狂奴狂
　　龙门岭
　　沮洳栈道湿惨澹旌竿墓经行此山中髣髴龙门句借问此何名亦以龙门故祝融鞭火蚪正昼纷驰骛乾坤一洪鑪何适非窘步况兹履嵌岑豺狼隘前路及暮云气隂霈然洒甘霔廼知天地仁不待苍生诉
　　丽阳祠
　　峭壁出防龙澄溪湥漭潒碧瓦映朱扉雕甍灿金牓巫觋纷后先苾芬盛肸蠁云此丽阳祠桂籍夙所掌当时逄掖士祈禬何穰穰歘然梦寐通其应防影响我学非时须青紫絶妄想及兹值艰虞乾坤巻揺荡山行愁虎狼川游畏夔魍故乡隔三秋烟尘极坱莽神兮罔时怨诃防迄来徃中夜若有闻缥缈隘云仗及明泛逆谿祥颷送双桨
　　春怨
　　垂杨带雨烟沈沈绮窗翠幕清昼隂琵琶拨尽谁知音一声望帝春事深
　　鹁鸪词
　　鹁鸪鹁鸪尔拙无伍朝飞从何来暮宿何处所饮啄不自营日日呱呱叫春雨沙场鬼哭天沈隂泽国夔魈夜相语一声两声云防防三声四声水建瓴十声百声大雨车轴下千声万声江翻海涨鼇宫倾羲和推车不敢出鲛人畏湿绡机停淤泥三尺百贾卧十家一二吹烟青鹁鸪鹁鸪唤雨又不已敎尔闭觜不闭觜再拜拜天公笺词小心风雨师屏翳云师丰隆鹁鸪尔何物盗天之柄裒顽凶天晴呼妇雨逐妇寄巢生子随西东愿天勅后羿挟矢操强弓射逐九州外勿使孳尾添雌雄天关九重暗氛雾鹁鸪飞来复飞去黔黎生鱼头鹁鸪犹自鸣不休重为告曰鹁鸪鹁鸪尔形甚尔声孔悲尔鸣不止尔心何为意昔黄帝作凤凰巢阿阁此时无尔鸣五风十雨天下乐又闻有虞氏韶成凤凰至此时无尔鸣风雨弗迷天下治尔今虽强顔不如阖口归深山山深树宻百鸟闲落花流水声潺潺秋分春分任尔化何用对雨鸣间关尔今不肎去吾亦能尔恕长安挟弹多少年劝尔藏头莫相遇
　　望夫石
　　朝望夫暮望夫望夫夫不至江树烟糢糊一朝化为石谁知望夫苦独有坚贞心千古复万古
　　题郭元徳所藏龚圣予痩马图
　　吾闻神骏之名十有五雄姿矫矫腾龙虎四蹄踣铁尾捎风藐视昆仑薄圃何时歴块误一蹶弃置荒林繄榛莽思昔先朝十一闲駓骃骐骆充其间此马当时最倜傥流沙万里来圅关祗今沦落归人世何人保飬思终恵髯龚前身李伯时殷勤染翰怜权竒崚嶒痩骨见者叹度越驽骀犹万万天上房星久已空此图此马俱难逢至人爱图如爱马收拾瓌文为模写我知髯龚欲画时天地黯黪风烟悲离离禾黍今如此谁识羸骖真騄駬明年野外春草平瑶池八骏还争鸣此时更倩髯龚笔一埽籋云龙八尺
　　赠朐山孙画师
　　少年酷爱山移家入山住朅来廛市中尘土涴巾屦有时拟山游大笑出门去二毛飒垂领乃乏济胜具归来笏拄颐意欲凌风翥朐山有佳人以我爱山故九曲武夷溪移将置缣素禽鸟纷飞翔烟云莽囘互林深虎豹藏石怪龙蛇骛对此竟忘疲兴与精灵聚相当槃礴嬴下笔有神助不然方丈间那有许竒趣安得绢千疋烦君画瑶圃
　　双清堂诗为石民瞻赋
　　黄尘没马腹洪涛喷鹢首是身如转蓬随风任飞走归来丘壑中高袖拄笏手牀头一束书壁下一壶酒暴背对青山杖藜从白叟乃知羲皇上何尝离北牖民瞻实可人青嵗纡墨绶一朝拂衣去归种彭泽栁萧然林下意今无古或有富贵等浮云斯须变苍狗终南政自佳不作防径不仁者赠以言立名要不朽
　　山阳客中
　　衰年逢世变人事如虮虱忧端常澒洞头垢不暇栉樯乌终嵗飞况复无宁日方春暂返櫂浃辰卧蓬荜天风倐吹衣轻易复一出旅巢乏安枝如意十不一七十能防何日月过箭疾夜深不成眠吟虫助唧唧
　　淮城酒味薄酸涩如败虀一千沽一斗聊欲舒惨凄壶倾不能醉羇思终转迷因思古逹士山林卜幽栖暴背坐扪虱看云闲杖藜理乱耳不闻其乐无端倪纷纷彼俗子謟笑劳夏畦安知万世下清风想夷齐
　　为郭元徳题和靖探梅图
　　祥符真人调玉烛四海八荒春意足孤山山小不容春十月梅花破寒玉风流诗老癖爱梅拂晓骑驴度山曲呼童忍冻折南枝香满唫窗伴幽独到今写入画图中骨冷神清炯双目荡荡巍巍尧舜天外臣巢许谁羁束前年我亦访湖山山色湖光竟尘俗荒坟三尺走狐狸那复寒泉荐秋菊真祠并入梵王家香月亭前马牛牿水边篱落忽横枝遥睇犹艰况斤斲鸡园释子皆鹰腾挟弹扬鞭骤平陆仓皇走避尚遭瞠蹇卫何堪共驰逐三百年间一梦同人与梅花防荣辱拊图三叹复何言天外飞来两黄鹄
　　次韵麟洲龙仁夫游三茅山
　　朝行良常南暮息良常北山水互萦纡松篁相依緑尚拟效古人夜游迭秉烛嗟我独何为红尘走东轴有如嗜饮者性命寄芳醁时于茅檐下支颐望凉玉或梦泊西岩汲湘然楚竹终然纒世故欲徃竟未卜安得乘天风翩翩出嚣俗士生一世间衣食贵裁足谁为翔蒿鷃谁为冲霄鹄誓将与子游保此受命独
　　金山寺
　　僧舍高低见潮音晓夜闻仙凡一水隔淮浙半江分鹘冷山腰月龙嘘海角云瞿昙端不见人世防纷纷
　　陈索郎滩
　　去国逾千里辞家过十程饭炊云子白酒醉索郎清柁捩秋江驶防开暮霭轻圣明方在御何地不升平
　　行夀昌道中
　　山邑少桑麻清谿巻素沙岸崩桥半断邨僻路三义废渡留芳草深沟卧古查老翁苔石坐犹问自京华【芳草渡在县西】
　　闻筑鹿门
　　干戈又绕鹿门西清梦犹应忆鼓鼙可叹遭逢夸二鸟却令经济属三犀腐儒闇事惟蒿目圣哲知防莫噬脐坱莽氛埃何日净春江飞雨涨芹泥
　　金陵板桥别弟
　　江郊忆旧庐送尔复踌躇别惯不萦梦情多嬾寄书江湖归櫂逺风雨夜深疎杯酒慈顔悦离愁赖埽除
　　古寺
　　古寺接荒城浮图倚太清松环岚翠荐泉激涧虹明僧定花开落人行鸟送迎西枝如可卜吾欲证无生
　　书斋
　　寂寂书斋万虑空恍然赤甲古城东鸟呼幽梦日方午花恼醉吟春正中军将送茶惊諌议门生载酒过扬雄飞诗识字皆为累闲杀江头独钓翁
　　常山道中
　　县古浮梁外沙平草树秋逺山明去路骤雨咽鸣鸠岸狭水痕涨云归暝色愁谁怜苏季子尘土涴貂裘
　　鹭鷀林
　　客久勌嵚崟寻幽洗客襟青烟杨栁岸白酒鹭鷀林当户孤峯秀环溪万玉隂留连不忍别月落砌蛬吟
　　次韵朱子厚九月十一日见寄三首
　　三载干戈隔胜游江山依旧郁相缪蛬吟砌壁莓苔古鴈落汀沙草木秋画角飘江犹北固白云飞岫认东瓯慿高望逺心如醉风岸乌巾雪满头
　　凄凉风雨暗山薇梦里归与迄未归礼乐不存三代逺江山如故六朝非读书老去翻成癖煮字从来不救饥裋褐长镵真活计载芟何日咏春祈
　　冷雨凄风万木飞年来世事不胜悲青山白水新安道云梦緑林夔府诗耆旧漂零今有防乾坤翻覆政縁谁鬓丝一夜三千丈甚矣吾衰如此衰
　　登六和塔
　　僧舍倚松北浮图界竹西江通严濑逺云压越山低槐里三原隔襄城七圣迷临风悲徃事月落冻乌啼
　　次韵简黄监簿淳宗二首
　　流年暗数手中蓍短髪鬖髿每自悲金甲牙旗非昨梦黄韲白米慰朝饥山河万里归新主湖海三年隔故知惟有浣花堂上燕春来依旧不相遗
　　桂树团团满故山一尊风月羡君闲交游副墨洛诵里诗句生民清庙间我辈无才难用世故人厚禄竟何顔西楼十二阑干月清梦应须共徃还
　　次韵碧窗聂道録
　　胸蟠今古袖披披老作黄冠恐未宜辽鹤不归人已换濠鱼自乐子乌知瓠留西域青精饭杖削东川紫玉皮我似渊明君陆静相防一笑俨前时
　　哭涂移愚教授
　　北固登山屐西园载酒船论心今一世握手后千年湖海风波恶乾坤雨露偏无因见宿草流涙涨黄泉
　　春日苦雨
　　礮车云起走丰隆河伯重驱十二童山窍号风雷破柱海门翻浪雨飞空一春狂犬吠日出三月老农愁嵗终斗米换蓑宁计直却疑家近漏天东
　　金坛邑中作
　　菰蒲风起雨蒙万室参差浸碧澜一鹤归来城郭改二龙飞去洛波寒松迷旧径犹存寺蛙聒新畬总为官却喜故家文献在半从鞍马半儒冠
　　次韵陈登父桃花
　　棠棣羣芳散绮葩繁枝宻干蔚交加武陵溪畔秦人洞濯锦江头杜老家风搅乱红春过雨露滋防艳晓笼霞长安重到应惆怅寂寞都燕麦斜
　　赠蒋艾学
　　厐睂鹤髪一诗翁肎伴渔父理钓筒芦溆栁塘新雨后竹篱茅舍晚烟中乡书再奉衣犹白邨酒频沽颊借红万事无言归一笑仲车元不是真聋
　　泛湖
　　闲居散人事一舸泛长湖夜雨半篙荇春风十幅蒲功名槐国梦身世辋川圗舣岸逢邻叟清谭日又晡
　　闲居即事
　　尘外江邨野老家穷年兀兀笑盘蜗素琴横膝一尊酒纱帽笼头七盌茶编竹作桥看蚁渡种花成坞听蠭衙闲中自有经纶事寄语时人莫笑哗
　　次韵陈登父小楼述懐
　　慷慨悲歌续五噫等闲观物倚笻枝士龙瓦屋西头住吏部霜螯左手持湖海悠悠空落拓风埃冉冉竟衰迟登楼作赋羞王粲寂寞归与理钓丝
　　通津田舍
　　汀葭江菼两依依鸥鹭相亲寂不飞僧入翠微云伴去牛耕白水犊随归古今贤圣多萧索王伯干戈有是非老病忧时心力弱可能此地得渔矶
　　客懐
　　客懐元自恶归思浩无垠愁织窗前草情凄岸曲苹十年纷战伐四海暗风尘故旧无消息西风涙满巾
　　夜坐
　　蒲团叠膝诵南华莲勺灯明细吐花客有可人期不至邻无美酒夜难赊湿云酿雨愁飞鴈枯木号风怨宿鸦自笑不眠还不倦城头呜咽又鸣笳
　　秋残
　　乐天老矣放樊蛮鸥羡忘机鹤羡闲缓步当车休下泽浇愁得酒即中山些骚岂敢奴仆命伊吕元非伯仲间兀兀支颐秋又晩乱云斜日澹烟鬟
　　正月十日理髪二首
　　多病多愁鬓巳星更怜诗骨痩崚嶒百钱桃杖但求醉五斗折腰良不能徒步幸无官长骂浩歌聊袭散人称世情阅尽忘今古一合乾坤防废兴
　　寂歴劳生叹转蓬百年强半走西东从师谩学屠龙技报国元无汗马功二顷有秋生计足三杯近卯客愁空儿童相见徒相笑两鬓丝丝一老翁
　　游宣慰载酒泛溪即席有作
　　五载绨袍忆故人春风吹鹤过湖滨楼台冷浸两溪水天地清无一防尘櫂底空觥今杜牧井中投辖旧陈遵万方一概吾安徃尚许诛茅竟卜邻
　　陪游宣慰游霅归赋
　　渝望平山碧四围鹁鸪啼处见柴扉白苹欲起雨初歇緑叶成隂春又归野外樵夫纷避道溪边鸥鸟独忘机深杯百罚人扶醉一枕西轩月满衣
　　客窗夜雨
　　世路驰驱力不任老来世路转岖嵚小窗一夜芭蕉雨倦客十年桑梓心黄纸红旗违壮志青尊緑醑笑孤斟故山何日真归隠礀水松风直万金
　　息寮王教授挽词
　　黄鹤山前脱骨仙饱餐玉蕊潄珠泉酒酣拓防老工部官冷无毡贫郑防四海风埃方坱莽一生岐路几迍邅公今得向扬州死况复悬车过八年
　　遣懐
　　扰扰乾坤防战尘南山北阙意逡巡病思隠语呼庚癸老怯流年避已辰三顾恐无开济术百年须了去来因鹿门有约吾将隠倚杖看云老此身
　　送刘伯宣尹松江府
　　来徃燕鸿异逍遥鹏鷃同古交千载上余论六经中渚茅檐月芜城柳岸风寸心谭未了櫂去莫悤悤宦途昏抹漆逹士久悲丝汲直世多忌父清人不知隆污俱合道行止要随时富贵真槐蚁千年看鼎彝兵燹三年久疮痍百姓同政须随日化心要与天通刻木难期对屯膏施易穷松江三万顷盂水爱任公
　　范仲山以磵谷居自号为赋二首
　　山林朝市两相忘寂寂幽居兴味长雨过竹侵书帙净风轻花落砚池香三杯卯酒醒未醒一枕午窗凉更凉人境结庐元不俗渊明何必定柴桑
　　丘壑中间着幼舆何如此地卜幽居棊声夜静客饮酒花影昼闲人读书尘世覆蕉多得鹿痴人縁木更求鱼先生梦觉浑无事一笑浮云指太虚
　　山房遣兴
　　三径岚烟防碧苔地无高下总栽梅花随流水绕除去云共好山排闼来月冷蛙声喧鼓吹风清蜃气耸楼台过逄况有侯芭在白首经未足咍
　　游灵岩
　　蹑石扪萝一径通凭栏极目思无穷川明竹树萧疎外人语烟云杳霭中风月五湖西子舸楼台千古梵玉宫艰难隠遯寻幽憩晤语无人忆赞公
　　次韵赵提举
　　白首经病子云感时懐旧独霑巾十年战伐多新鬼四海逢迎少故人上苑莺花非昔日曲江蒲柳为谁春涌金香酒甜如宻满眼沽来莫厌频
　　山林乐四首
　　山林何所乐忽忽遂忘归江阔天低水山深雾湿衣青虫当户织白鸟背人飞野性因留滞非干与世违山林何所乐佳兴四时同琴罢庭留月酒残松度风鹤归苍汉外猿叫碧萝中却笑磻溪叟区区理钓筒山林何所乐所乐在琴书醉买中山酒游乘下泽车结交忘鹿豕分席混樵渔何必桃源路方为隠者居山林何所乐幽处两三家曲径新移竹疎篱旧着花岚烟千嶂合野水一桥斜谁道无音乐渔阳有掺挝
　　次韵夏楚邨登山阳故城有感
　　金粟松摧故国荒春秋未作叹诗亡十年漂泊家千里百代兴衰梦一场蠙浦风清波鸭緑渔梁春暖酒鵞黄相逢且尽尊前醉莫遣愁多白髪长【渔梁沟在山阳城外十余里多美酒絶胜故云】
　　答淮上翁二首
　　风雨凄凄战客衣长淮东去鴈南飞碧山学士老复老芳草王孙归不归尊酒细论悲昨梦囊书空负笑前非木奴千辈侯千户蚤晩应须赋式微
　　京江语别十三春宇宙茫茫防战尘客路秋风欺白髪隂房夜雨湿青燐杖藜叹世悲谁子悬印朝天少故人囘首鹿门思旧隠荒坟宿草更霑巾【末句为澄斋刘先生云先生名弓字器逺】
　　懐林绍先二首
　　长沙滚浊澜春半尚严寒久客愁无寐懐人醉不欢读书狂李白忘事老师丹何日归林下悠然饮一箪嵗嵗苦担簦飘然云水僧星霜变鸟天地有青蝇留滞慵僮仆懐归畏友朋求田端有暇谁复问陈登
　　寓山阳天庆馆作
　　紫气浮关怅客情琳宫羸卧絶逢迎长廓夜静蛬吟苦古殿秋深鹤唳清勾漏丹砂何处问蓝桥云液为谁倾巻帘残月斜窥牖街鼓咚咚又五更
　　次韵陈教授见寄二首
　　藜牀听雨卧雨霁抱琴行古径荒苔合秋渠坠叶平流年悲鴈影徃事咽蛬声谁识都观刘郎旧有名江城吾旧隠今嵗喜秋穰一顷南山豆千畦负郭姜看云扃户晩对月引杯长他日慿鱼鴈犹堪话楚狂送程道大归新安兼简宪使卢处道学士
　　我生慙愧贾胡留暮鼔晨钟复报秋万里桥南存旧宅十年客舍尚并州青山是处堪埋骨白髪新来渐满头此日送君何限意长江万折有东流
　　戋戋束帛贲丘阿有防英雄入网罗少室山人征不起贞元朝士巳无多声光赫奕埋轮使音调凄清扣角歌倾葢相欢应恨晩乔松千尺有丝萝【道大有集名扣角吟】
　　次韵陈道益见赠
　　此生惭愧马牛襟返锁柴门嵗月深避地管宁甘白帽登台郭隗自黄金风霜渐老骚人鬓天地元知国士心却喜程侯晚相遇长鱼碧酒共清吟
　　病中三首
　　病来十日闭茅庐孤负吟诗与著书牀下不知牛是蚁濠间谁识子非鱼羸形分絶麒麟画老境堪同鹿豕居坎止流行随所寓分明天地一籧篨
　　腐儒粗粝愧无功一月兼旬卧病中赋就但应増肺渴檄成元不愈头风移心有法难忘药折臂无縁定作公世事渐艰吾巳老翛然梦不到槐宫
　　婢寻本草犬迎医二竖驱除去复随衰老维摩常示病痩生杜甫不关诗门堪罗雀那容驷釡不烹鱼但作糜见説九重征武士欲须攘臂学支离
　　懐聂道録
　　夜鹤朝猿伴苦吟碧窗静锁録云隂青精可饭药资乏黄独无苗山雪深岂有故人分禄米但闻隠士寄焦琴相思一夜生春草明月满街天籁沈
　　病愈出游
　　桐防防鞵破晓烟落花飞絮暮春天风檐转日噪干鹊云树隔溪啼杜鹃客引茅亭沽旧酒僧邀竹院话枯禅病余一事还堪笑脚力轻松倍去年
　　送董左丞
　　煌煌勲业绘凌烟共説韦平有世贤黄阁紫枢名将相凉台暖馆半神仙百年富贵真槐国一日清闲胜葛天祗恐九重方侧席东山未许遽高眠
　　闲居遣懐
　　宻树幽花似逺邨循除流水自黄浑无僧肎送卢仝米有客时过陆抗门月晕河天鱼散子泥融雨径竹生孙十年四海干戈满似此遗民防户存
　　为汤提刑赋南园玉绣毬花二首
　　绣衣持斧旧诗翁天与竒葩衬绮栊翠訇叶攅珠的皪碧搔头映玉珑璁氤氲香雾迷丛蝶澹沱晴飔飏转蓬安得素娥斟緑醑缓歌一阕月明中
　　愁烟露泣明妃万蝶防迷勌不飞帐簇流苏裀翡翠堦翻蹴踘落珠玑琼葩分韵香疑减栁絮成团似却非风雨朝昏他日约忍令容易失芳菲【霁窗孙使君题南园诗有曰游人只解游晴昼风雨朝昏尽属君】
　　古寺
　　古寺倚峥嵘春风信马行猨吟千树暗僧定一灯明野水循除出庭莎浃径生云何多俗韵一宿又江城
　　次韵答郦学正见赠
　　萧森竹柏小蒲庵身世嵇康七不堪眼底故人俱寂寞镜中衰髪自防鬖过车慷慨陈清酹旧馆殷勤脱左骖老我与君同此意纷纷轻薄不须谭
　　夏五园亭对雨漫成六首
　　野鹤乘轩愧不才柴门键宻昼慵开荒亭鏁雾红葵老古木号风白雨来酒免官沽时一醉诗非私贷日相催人间万事皆儿戯千载昆明防刧灰
　　从来工瑟莫吹竽赤米黄虀尽自娱种栁藏鸦怜哺母葺巢防燕待将雏荆榛少翦但除道芋多栽莫问区金马玉堂元有分青铜惭愧白髭防
　　镜中勲业不须论拭髪何由得马肝日暮论文思李白年衰忘事类师丹防多归燕愁无主是处鸣蛙总为官多谢天公相劳苦梅风吹雨长琅玕
　　五噫休作不平鸣世事悠悠奕一枰歌有红儿休用比酒无白堕亦须倾青山傥是埋骨好素髪何嫌照眼明鼎鼎百年三万日晓烟收尽暮云横
　　雨霁云收正午天槐隂翳翳北窗眠百年未了暂为客一日得闲真是仙美酒但寻知巳饮好诗休用俗人传山林钟鼎知谁是输与鸱夷理钓船
　　有酒能浇磊磈胸人生何处不从容横飞辽海成孤鹤老死南阳亦卧龙习静一丘聊自足逢时万户莫先封梧楸门巷将迎少涧曲分畦学老农
　　秋泊吴门寄友
　　尊酒旗亭説旧游重来茂苑又深秋烟霞静鏁诗人屋风雨常欺倦客楼独鴈叫羣天漠漠蹇驴畏滑路悠悠相思清夜黄花老一盏寒灯万斛愁
　　次韵薛晩翁教授
　　鲲鹏意气鹤精神髣髴风流贺季真三顾岂无天下计百年空老梦中身兵尘满眼谁知巳儒术谋生每误人长啸归来寻旧隠石田茅屋未全贫
　　闲境
　　门外红尘竞徃还小轩容膝自怡顔三杯对影夜邀月一笏拄颐朝看山芳草落花春不老鸣鸠乳燕乐相关人间寻徧无闲境闲境由来只此间
　　小园漫兴二首
　　小园雨过草离离寂寞葵榴又一时载酒客来闲问字催租人去更吟诗一杯淡粥学僧供三尺高檠避鬼吹百嵗光阴行六十世间何许凤凰池
　　公车纵肎诏遗民鹤髪萧萧巳满巾美景昔时多乐事丰年今日有饥人翻云覆雨怜轻薄洗眼开懐任屈伸野鹤痩躯驯鹿性此时宁复绘麒麟
　　泊阎桥有懐
　　青镜霜刀杳莫寻陈留巷陌故阴阴鸿飞犹记东西迹燕去难留下上音多病乐天悲老近三生杜牧恨春深浮云栁絮元无凖惭愧人间儿女心
　　戏简友人
　　百年何处筑菟裘又向周南叹滞留砧韵但能凄客枕鴈声浑不到歌楼江湖辗转鱼千里今古驱驰貉一丘囘首金焦何许潇潇风雨使人愁
　　次郭元徳
　　马周淹逆旅梦寐忆常何琴古知音少囊空得句多凄凉怜我老慷慨为谁歌三尺匣中劒时时自濯磨
　　偶题
　　身世厌漂零衣冠愧典型乾坤开阖户日月短长亭水阔连天白山高拥岸青扬雄中有宅垂老太经
　　邨居即事
　　地僻邨深过客稀数家生聚突烟微鱼鰕入网忙呼酒鵞鸭栖池静掩扉唤妇索陶苫屋角课儿斫竹补园篱沟东积水通前浦也有蒲防带雨归
　　赠良常山人
　　青嵗迂疎压市廛诛茅结屋北山巅泉泠阴洞猿分饮草软阳坡鹿伴眠三径烟云浑是画四时风月不论钱忽逢野老谭庚甲笑指乔松不记年
　　富安田舍
　　漠漠寒云接断芜平畴积水入长湖犊眠篱下霜埋草鴈宿河边月满芦防吻苦茶连叶煑胶牙酸酒带糟餔数朝巳学人情熟识字耕田着我无
　　田家喜雪
　　漫空飞雪嵗云徂独坐闲吟粟满肤郭落江山千态迥浑沦天地一尘无寒声夜吼松筠裂和气朝回荠麦苏説与田家一醉明年宁复虑官租
　　次韵郭元徳闲居
　　万事梦中梦百年身后身黄尘空没马白髪不饶人鲈美莼波净螯肥菊露新相思须命驾莫厌子舆贫
　　后平叔母夫人挽辞
　　昔年烽火隔江津指痛呻吟夜彻晨旁置万家空有冢禄营三釡巳无亲鸾囘紫诰承恩旧牛卧青冈卜兆新送死养生无一憾老懐縁此重霑巾
　　姑苏有赠
　　画楼珠翠列娉婷辽鹤重来失故城商女不知宁有恨徐娘虽老尚多情一帘花雨谭幽梦双桨莼波急去程却倚阊门重回首笳声呜咽暮云横
　　天竺山
　　鹫岭旧寻诗重来十载期蛬吟僧定榻猿挂鹤栖枝山月穿窗入溪云傍竹移一声清磬发应悔出家迟
　　游金山寺次壁间韵
　　水国微茫境物闲洪涛九防禅关防樯下上淮连浙楼殿高低寺裹山潮驾金鼇来海上天留玉府在人间凭栏落日芦风起时有鱼龙听法还
　　醉中偶书
　　落花流水两无依梦入桃源觉巳非尊酒防珊山月落片防揺曳浦风微云横北固朱楼逺烟暝西湖画舸归别易防难今古恨鳞鸿来徃莫相违
　　甘露寺火后登多景楼故基有作
　　西风散屧步崔嵬霁色浮空望眼开江势乱奔沧海去天形低约众山回一巻狠石埋焦土百尺危楼付劫灰惟有沙鸥知我意相亲相近不惊猜
　　春日山行
　　山北山南日防回半山山舍更传杯一声羌笛山云裂二月山花有落梅
　　晚醉
　　兀兀余酣潄晚汀古牺香雾入疎櫺巻帘归坐月上隔岸逺山青更青
　　何山白水田
　　离离逺树接山低白水田头杜宇啼昨夜前邨新雨过桔橰闲在石桥西
　　访徐叔咏教授山庵迷道而作
　　上山下山山歴歴松篁不改路非昔杖藜聊欲问山翁山空叶落无人迹
　　到徐叔咏居
　　攀藤蹑石访幽客茅屋参差松树隔山童闻语不譍门古木千章鸣格磔
　　为陈登父题画扇
　　古涧横小舟竟日无人渡红尘溢九衢来往不知数
　　过高邮新开河
　　新河接长沟露冷菰丛一雁秋十幅蒲帆风力饱回头烟雨暗天游
　　淮安天庆观夜坐
　　邉城寂寞嵗将阑浊酒频斟醉不欢一防青灯霜月白野鳬风起石窗寒
　　扬州天庆观作
　　日转梧桐影宻月明杨柳隂踈经阁磬声隠隠闯然风马云车
　　癸未游杭因事懐旧杂以俚语不复诠择
　　十年南国足风埃锦绣湖山得再来醉里不知人世改更从云气望蓬莱
　　杖藜乗兴不辞遥行尽苏堤过断桥白髪老翁依古柳相逢挥涙説前朝
　　隄邉杨柳拂晴波隄上游人衒绮罗山色湖光浑似旧采莲人唱采茶歌
　　慈云岭下拜郊台表里湖山绣画开十载西风动禾黍行人休忆翠华来
　　题古木寒泉手巻
　　觱沸一谿泉巃嵸千古木中有避世人阴厓结茅屋
　　题叶劝农对山楼次韵二首
　　三平二满过即休十事九律谁与谋归来政自饶佳趣楼对青山山对楼
　　避名莫学韩伯休生子何必孙仲谋遥岑寸碧可人意风月一天闲倚楼
　　郊居
　　野径晴霏敛江郊夏日凉梦中知是蝶还复自家庄
　　邨舍
　　防防流泉潄石寒防防草色接江干云归逺岫月初上雨打落花春又残
　　次韵山人见寄
　　营得菟裘佚暮年云山万叠足风烟絶怜扰扰驰名客落日西津唤渡船
　　泊湖头
　　潦翻川蓊匌烟霭树糢糊小艇时呼客龙游酒试沽
　　西麓诗藳
　　陈允平字衡仲又字君衡号西麓鄞县人才高学博一时名公卿皆倾倒试上舍不遇放情山水徃来吴淞淮泗间倚声之作推为特絶尝着石湖渔唱词元初以人才征至北都不受官放还清风劲节世尤高之
　　秦鸾曲
　　盈盈白玉钿袅袅黄金缕拍拍水晶匳皎皎珊瑚树帘前双燕飞门外桃花雨无处説相思羞对秦鸾舞
　　登吴山
　　登高一展眺宫树郁嵯峩楼阁春风满东南王气多高天行日月大地布山河栁色沙隄路时闻响玉珂
　　明皇按乐阁
　　日月霓裳宴防楼三千歌粉侍宸旒月明宫殿双龙仗云拥箫韶九鳯游翠袖半笼金约臂宝钗钭坠玉搔头不知舞到弓弯处一拍春风一拍愁
　　贺伯父大资休致
　　不恋清时白玉珰便将身世寄沧浪三朝元老黄枢阁四海闲人緑野堂楚楚菁兰秋带雨萧萧寒菊晚宜霜拟成东甬耆英社賸乐壶天日月长
　　送中上人游天台
　　师作天台去长亭复短亭焚香参祖塔振锡动山灵石罅移菖歜松根斸茯苓何时白云下相与话青防
　　寄王尊师
　　采云缭绕七香车洞里神仙燎紫霞华表鹤归春寂寂东风吹尽碧桃花
　　过田家
　　邨南啼布谷邨北响缫车隔浦卖鱼市傍桥沽酒家野花朝日暖溪柳背风斜又过东邻去东邻采菊芽
　　秋暮登太白楼
　　飘飘裋褐袍倚杖立金鳌桥东溪流急树増山势高白云连海峤黄叶满亭臯溶日西风恶尘埃两鬓毛
　　香匳体
　　小院薫风满闲庭白昼长蜻□杨柳岸鸂芰荷塘云合朱檐卸山高翠阁凉蔓滋青薜茘芽长紫良姜帘幙深深地阑干曲曲廊澹烟瑶草细流水碧桃香幡影重门静苔痕小篆荒螭盘丹鼎云龙吸露台浆琴古翻新调笙沈静旧簧雨声犀角枕月色象牙牀掌上双鹦鹉屏间两凤皇石圅藏宝劒金钥启瑶箱扇雉团清影匳鸳试晓妆霞绡衣窄索云锦佩玎珰防拢金蝉矗钗横玉燕翔袂飘天水碧裙溅郁金黄太液箫初逺蓬壶漏未央流星飞碧落零雨下银潢去去人千里迢迢天一方断肠春洛浦残梦夜潇湘
　　江南謡
　　柳絮飞时话别离梅花开后待郎归梅花开后无消息更待来年柳絮飞
　　叹镜词
　　忆妾初稼时金屋藏窈窕忽见长安人鬻镜长安道明月掌上来团团复皎皎千金买得归惜之如重宝匳开双鳯飞带结青鸾袅当时照妾顔妾顔正年少如今照妾顔妾顔羞巳老对镜频叹嗟掩镜徒懊恼不恨妾嫁迟惟恨妾生蚤此恨空绵绵天涯满芳草君不见长江逝水无逆流嵗去年来多白头
　　秋夜逰东墅
　　云压高空雁阵低江城歴歴草离离楼台秋澹玉箫逺帘幙夜寒铜漏迟明月鹭鸶菱叶浦西风蟋蟀豆花篱一尊酒尽银河落犹有残钟出古祠
　　侍谢立斋小酌湖楼
　　风巻珠帘客佩清杜鹃啼老送春声水浮亭馆花间出船载笙歌柳外行千里夕阳归梦逺六桥飞絮马蹄轻阑干倚遍暮天阔烟树一钩新月生
　　题李丹壶壁
　　闲乘海上查来访谪仙家风逆磬声短日低幡影斜猿攀高树果蜂采半嵒花谁在丹台上三更炼紫霞
　　谒乌龙庙
　　断碑犹记唐时事山气阴沈暗緑苔松木已逾千嵗寿香烟知化防炉灰廊深无月鬼神过殿古有云风雨来曲曲九溪春水落子陵滩下复东回
　　即事
　　重重帘幙燕翩翩尘锁朱楼十四弦榆火渐催寒食节海棠花畔缚秋千
　　春词
　　杨栁春风三月三画桥芳草緑纎纎一双燕子归来后十二红楼巻绣帘
　　春游曲
　　长安二月东风里千红陌上香尘起都人欢呼去踏青马如游龙车如水两两三三争买花青楼酒旗三百家长安酒贵人未醉岸头芳草日半斜谁家女子娇似玉约莫青春十五六郁金罗带苏合香琵琶自度相思曲相思曲声断续断续回文不堪读回文断续有续时离膓寸断无续期
　　春闺怨
　　妾家住在湘江曲门枕湘江春水緑年年长是暮春时两岸垂杨啼布糓自君话别湘江头独上城楼弹箜篌蛾眉不埽逺山碧满隄芳草春正愁举头不见君但见湘江云江云散复聚妾心空如熏举头不见君但见湘江水江水去复回妾顔为谁美湘江云湘江水云水悠悠何日巳举头望君君未归门前杨栁空依依
　　野人家
　　绕江生杜若满地长辛夷翦草涂新壁蹇藤缚旧篱瓦瓶春贮酒土灶夜蒸棃独步归来晚东皋雨一犂
　　游阳明洞天
　　万木阴沈锁石门烟霞深处近昆仑洞箫声接玉台磬宝葢影揺金殿旛湘浦有龙云气湿越山无鹤露华昏灵芝采尽归何处溪上白苹花正繁
　　哭娄梅麓
　　白玉楼成去作文只从西棘挂朝冠生来病苦相如渴没后人知范叔寒野店春闲沽酒榼溪堂月冷钓鱼竿梅花麓上谁弹泪嵗嵗东风吹不干
　　宫词
　　三十六宫春漏长隔帘时送御楼香荷笼尽日教鹦鹉为我君前説断肠
　　无题
　　闲拈红叶欲题诗待得诗成又嬾题心事不随流水去月明人在赤阑西
　　题胡月山吟屋
　　苏公隄上路日日课新吟流水行花影斜阳卧栁隂断桥春听乐矮屋夜鸣琴皎皎山门月如君一片心
　　有所思
　　忆昔美人初别时长亭两岸栁依依今日美人天之涯美人美人胡不归忆昔君别妾分破青鸾镜破镜如破心与妾表相忆相忆图乆深忆昔妾别君翦断金凤钗断钗如断肠赠君表相思相思图久长一日一日复一日青镜鸾孤钗凤只未必君相思能如妾相忆寒衣翦就欲寄君长安门外无行人鴈声半夜西风恶窗前一片梧桐落
　　观猿
　　挂树攀云日半斜乱山深处饱烟霞香林月满僧归去啼落春风防树花
　　宿大慈山悟真观
　　终南道士学弹琴门外松萝锁翠阴濒海八龙朝出洞隔山羣鹿夜归林琪花过雨金风澹玉树笼烟碧月沈三十六坛钟鼓寂云璈声接步虚音
　　下第懐娄夀朋
　　百尺丹梯欢共登共登天上最高层南山有雾空藏豹北海无云可化鹏勲业十年尘里镜诗书万巻雨前灯桃花开尽不归去又逐春风过武陵
　　别吴橘潭
　　驻马赤栏桥余寒着柳条舟车富春路风雨浙江潮惜别津亭暮思归故国遥临行莫惆怅回首定花朝
　　有感
　　软红尘里度韶华杨柳桥边旧酒家燕子不归春渐老东风开尽刺桐花
　　暮春
　　柳外宫莺啭晩寒万花开尽正春残沈香亭北阑干曲独抱琵琶看牡丹
　　终日
　　终日懐人凭曲栏余阴未放客衣单只縁三月风光澹别作一般天气看梅粉有香销夜雨柳丝无力受春寒闲情漠漠难拘管自逐轻鸥下急滩
　　过钓台作
　　双台屹屹防春秋千古高风一钓钩越岭有云山北障桐江无浪水东流云深黄叶埋寒虎烟暖青莎卧晩鸥汉业已随春树老月明常到客星楼
　　春闺
　　寂寞黎花院落闲逺山愁入两眉弯黄金络索珊瑚坠独立春风教白鹇
　　严陵郡舍
　　花飞石上斑水落白云湾帘巻千重树窗开四面山鼓声鱼市近旗影讼庭闲满目皆吟思残阳缥缥间
　　西兴
　　西兴潮半落渔浦日初昏岳面云收脚沙头浪积痕楼钟鸣野寺船鼓入江邨回首长安路归心防断魂
　　梁湖道上
　　东风酒斾斜浦口第三家谷鸟鸣春树江鸥起暮沙故乡山渐近曲岸栁初芽客路归心切孤防带落霞
　　闺情
　　闲拈花片贴纱窗绣幙斜飞燕子双细数归期相次近倚楼日日望春江
　　梅梁堰
　　庙近云涛观山遥翠欲重只因汉上木便是洞中龙堰折潮归海楼迎浪答钟断碑荒藓合终古载灵踪
　　虎丘即事
　　西风劔佩轻独立妙高亭山吐嵓头月江涵水面星石奔苍虎势树结老龙形何处吹箫客扁舟过洞庭
　　青龙渡头
　　天阔鴈飞飞松江鲈正肥柳风欺客防松露湿僧衣塔影随潮没钟声隔岸微不堪回首处何日可东归
　　仲冬南楼野望
　　绣幙香温生暮寒澹烟漠漠水漫漫吟残庾岭梅千树梦绕湘江竹万竿风卷乱鸦栖古塔雪迷孤鴈落前滩一声玉笛人何处更上南楼独倚栏
　　夜泊
　　停舟野渡头客路恨悠悠叶落风千树钟残月半楼芦花双过鴈莎草独眠鸥山鬼烧青火飞来照髑髅
　　赋林景参梅屿
　　结庐分得鴈山云屿上梅花是四邻水月一天香世界冰霜千古玉精神短檠夜雨西窗梦长铗秋风北塞尘我亦烟波纶钓侣与君同作嵗寒人
　　懐潘鄮屋
　　洛阳才解佩过眼忽秋分四海一明月千山共白云鴈烟迷晓树虫露湿香芹满纸相思字临风欲寄君
　　吴江道上
　　夜半扁舟出洞庭客防初挂蚤潮平社风才起海鹰至岚露未收江鹄鸣吴岫乱云惊古塔楚皋寒叶拥荒城垂虹桥外天连水无限别离生杜蘅
　　登西楼懐汤损之
　　杨栁飘飘春思长缘桥流水绕宫墙碧云望断空回首一半防干无夕阳
　　吴山雪霁
　　九天宫阙春风满陆地楼台夜月寒铁笛一声吹鴈落片云不到玉阑干
　　湖上
　　流水断桥邉笙歌拥画船日酣花半醉春困栁三眠防杖登云洞观鱼上玉泉凤城归去晚山锁万重烟
　　西湖暮春
　　云山叠叠树重重浙水迢遥客梦中啼鴂数声春去日落花满地夜来风松关鹤立吟坛静竹院僧眠丈室空明月马蹄何处所夕阳芳草画桥东
　　戍妇
　　梧桐月落夜来时见説沙场未解围夜夜灯前纺针线倩谁邉上寄寒衣
　　山房
　　轩窗四面开风送海棠来一阵催花雨数声惊蛰雷蜗涎明石凳蚁阵绕山台此夜衣偏湿熏笼着麝煤
　　马塍道上
　　闲拖痩竹笻独步马塍东鸟影青山外春愁碧树中麦潮风化蝶樱熟雨生虫莫向谿头去谿头多落红
　　已酉秋留鹤江有感
　　宾鸿防过淀山河夜夜西风转辘轳苜蓿草衰江馆静枇杷叶老石泉枯曲终明月闲歌扇病去寒灰满药炉客梦不堪千里逺故园篱菊正荒芜
　　侍赵别驾宴夀乐堂
　　别驾移尊宴草堂四轩帘幙巻斜阳芰荷香满鸳鸯宿杨柳隂浓翡翠藏风过水亭秋尚热月侵山阁夜偏凉更阑酒尽不知去坐看晓星飞玉潢
　　经冯将军墓
　　同山半白云此地葬将军香火空遗像朝廷记旧勲铁衣悬古塔金钺镇荒坟一涧清泠水年年生紫芹
　　避暑
　　避暑入林扃同僧坐竹亭鸟飞晴地影龙挂雨天形埽叶铺防簟临流注石瓶更无人迹到日落梦初醒
　　江邨
　　草舍蔬畦绕柴门竹径通断云遮落日细雨湿斜风野艾抽花碧山茄带叶红烟深南浦逺难认楚江枫
　　小楼
　　寒空漠漠起愁云玉笛吹残正断防寂寞小楼帘半巻鴈烟蛩雨又黄昏
　　留鹤江有感
　　抱玉归来泪满襟世间何许觅知音此生虽有噬脐悔到死终无尝胆心伏枥马思云路逺避钩鱼隠石潭深故人若问松江路自采芙蓉学楚吟
　　送吴松溪过淮
　　铁砚毛锥未防功又防琴劔过临卭荆山有玉鸣朝凤沧海无珠走夜龙浦口月来僧馆榻渡头霜落客船钟自君别后知音少空忆鴈山溪上松
　　姑苏观
　　楚岫高低接太行吴江渺漠下沧浪秋城霜满苇花白夜馆月寒莎草黄芳苑鹿台初解佩故宫鸾阁尚鸣珰五湖一叶扁舟去二十四楼防夕阳
　　云间洞天
　　门掩青松间緑槐一番图画自天开朝霞链药黄金井夜月吹笙白玉台树老有枝皆薜茘地闲无处不莓苔数声野鹤惊残梦疑是神仙出洞来
　　春晓
　　晓风猎猎巻芭蕉帘幙深深燕子巢十二画栏多倚遍一双蝴蝶上花梢
　　钱塘旅舍
　　云山千万叠身事恨悠悠客鬓秋风急乡心夜雨愁蛩鸣邻寺壁鴈过隔湖楼目送千帆逺长江空自流
　　采桑行
　　妾本秦罗敷家住曲江曲门前杨栁青春风啼布谷树头桑初芽家家蚕始浴相呼出采桑采桑如采玉屈曲回高枝攀条翦柔緑朝晴采桑南暮雨采桑北采得桑叶迟小姑怨相促陌上绮罗人问妾睂何促妾恨妾自知问妾何所欲消磨三十春渐喜蚕上簇七日收得茧百斤十日缫成丝两束一丝一丝工织成罗与縠百人共辛勤一人衣不足举头忽见桑叶黄低头垂泪羞布裳
　　山中吟
　　东望泰岳松西望苍梧竹知心侣樵渔忘情友麋鹿山深春亦寒野鸟声绵蛮山花随处发香风吹幽兰夏日飞火云枕簟访深僻坐此松竹林冰泉潄寒日西风凉萧萧鴈过秋空高时有岩桂发落叶飞长皋三冬气凛冽独立千崖雪横斜溪上梅影落溪桥月朝餐山上霞暮采山下药安得山中人共跨山头鹤




　　宋百家诗存巻三十八
　　钦定四库全书
　　宋百家诗存卷三十九
　　嘉善曹庭栋编
　　菊潭诗集
　　吴惟信字仲孚霅川人居华亭白鹤村诗名籍甚吴中有老儒靡先生记问该洽惟信客吴遇诸涂扣以近诗因诵伤春一首靡先生屈膝下拜曰子谪仙人也老夫虽欲效颦无可置喙矣与浮玉施枢交善投赠亦最多枢有和菊潭韵题秋潭买山图秋潭其伯兄也惟信名著江湖间故枢有和感懐诗云终有徴书访绮园既老不得一遇故枢有赠诗云谁知书剑两无功所存菊潭诗集其萧防清润之致与枢亦在伯仲之间
　　春闺怨
　　细栁轻烟锁画楼楼中人去水长流琵琶声断梅花落别是春风一种愁
　　苏隄清明即事
　　棃花风起正清明逰子寻春半出城日暮笙歌收拾去万株杨桞属流莺
　　湖上雨吟
　　湿了荷花雨便休晩风归桞淡于秋一生不作机心事合转船头向白鸥
　　贺史守鳯雏满月
　　玉手歌姬托鳯雏堂前画额旋调朱春风吴防宜男草试问他人种得无
　　题秋江晩照图
　　水光只肯浄涵虚分浦通村路却无风日向低鸿鴈落钓竿一半出菰蒲
　　晓吟
　　翠帐香销卷碧纱风梢残雨湿栏牙蜻蛉亦被凉勾引清晓低飞入水花
　　春咏
　　草堂燕子未归时香鼎灰飞入砚池防彻唐人诗一卷夕阳犹在杏花枝
　　赠别上官良史
　　不惜黄金一醉君唤歌催舞语纷纷天涯明月空相忆寒鴈无声入断云
　　秋夕
　　西风吹露下秋空乌鹊无声占碧桐天气防凉人好睡阑干闲在月明中
　　野望
　　闲与芦花立水邉归心客思两茫然夕阳收尽天风急一树寒鸦落野田
　　辞史侍郎
　　事到依人易策勲合归收拾北山云春风入手非闲用种得梅花却寄君
　　春梦谣
　　销金帐掩水沈烟髻滑金钗落枕邉魂梦不知春已去误随蝴蝶过秋千
　　重拜和靖墓
　　片玉沈山草亦珍断碑残石当麒麟君王别为开门户不欲梅花见路人
　　闺怨
　　病起伤春独倚门唤人鹦鹉隔帘闻无情最是东风恶瘦却棃花一片云
　　仙兴
　　宫殿髙髙在五云鹤摇松露滴行人洞门不放东风过留得桃花一院春
　　山居春兴
　　林雪消寒滴春风入草庐好山分客防闲地课童鉏竹瘦偏宜鹤泉清直见鱼迩来因苦咏零乱一牀书
　　寄越上髙疎寮
　　便教烟雨画成图争似归来有贺湖镜里精神西晋有诗家标准晩唐无惜花春尽莺吟苦敲竹风清鹤梦孤世事正多心早嬾著书赢得静工夫
　　立春日即事
　　检残玉歴又春来造化无私命转乖照水莫嫌穷靣目防山长有好情懐生期惠逺眠云过死问林逋借地埋诗到夜寒吟更苦一枝梅雪映书斋
　　送伯氏秋潭谋居
　　朝吴暮楚几时休未必江湖有白鸥万事莫如归去好一椽当为老来谋春天吟思行花径夜月琴声坐竹楼但得余龄无俯仰曾公食粥亦风流
　　移居即事
　　山移无复昔人贤随分长安办一椽扫室敢言天下事闭门尽可雪中眠携瓶与客同沽酒接绠过邻自汲泉到此始知闲是福居山未必似居
　　呈云麓史侍郎
　　若教尽尽説漂沈却恐无憀老不禁百拙难随今日巧一贫方识古人心牛羊归尽荒郊阔猿鹤愁多故国深亦欲以诗为活计世间何许觅知音
　　谋生
　　谋生一事到成功消得湖边地几弓韦曲有花留杜老洛阳无客问卢仝春风燕子虚檐外夜雨蛬声小径中所立规模虽冷澹絶胜弹铗旧飘蓬
　　赠越僧意书记
　　一衲冰霜二十年不知妙用自谁传心能转物方为佛诗到名家亦是仙喜客稍寛沽酒禁爱闲多结住山缘今冬约我西湖上同防梅花坐钓船
　　自序
　　一剑辞家竟陆沈梦思空向故庐深查迷河汉千年恨树隔闗山万里心衣垢正怜贫未去镜明忽有老相寻春归不与人为约青草催诗亦嬾吟
　　秋夕
　　雨声云气暮萧萧罗扇恩疎井树凋心事暗随归梦去壁灯留与可怜宵
　　咏猫
　　弄花扑蝶悔当年吃到残糜味却鲜不肯春风留业种破氊寻梦佛灯前
　　伤春
　　白发伤春又一年闲将心事卜金钱棃花尽东风软啇畧平生到杜鹃
　　曲江留别
　　手弹珠泪向离筵残日依依上客船流水自随人影去夕阳只在曲江边
　　兰
　　寒谷初消雪半林紫花摇弄昼隂隂是谁曾见秋香处千古春风楚客心
　　古梅吟稾
　　吴龙翰字式贤新安人咸淳元年领乡荐授编校国史院实录宋亡不仕筑楼三层终日吟啸其中楼前有古梅一树即以自号尝从学方秋崖秋崖和其诗赠之有隽永才残稾竒温只破氊之句其相赏盖在世俗外者秋崖没龙翰哭以诗云一瓣南丰后他师不复求
　　晓发姑熟城
　　鹃啼惊梦敲春枕花落迎风打晓携杖搀先出城去角声吹月堕寒江
　　春晩留淮上
　　淮山歴歴春云淡淮水汤汤夜月辉此处杜鹃啼不到江南行客未成归
　　赠谒士
　　一掬乡心寒似月半生行迹过于云春风满担诗千首是处青山留得君
　　白纻诗
　　吴宫烟水碧迢迢琼楼十二凌青霄北方佳人顔如花素衣濯濯明朝霞云母屏风珍珠箔香销金鸭春寒薄璧月流光罗绮筵白纻舞残月欲落君防月落夜潮平吴江阔兮越江深吴王醉越王醒
　　嘉禾舟中
　　趁得东风便千钱买一舟嘉禾三日路隂木四山秋野色缄诗思鹃声替客愁烟波渺无际是处可盟鸥
　　嘉禾沈园
　　景物何其异虚嵓人力成清池沈鸟影髙树落蝉声花月楼防丽香风帘幙轻我来一吟赏莫怯百杯倾
　　重阳客中
　　愁里重阳近他乡酒易酤秋风诗鬓短寒夜客灯孤笋笠月穿破荷衣霜打枯有懐吟未就端不为催粗
　　久客湖海买舟西还
　　万里烟波兴然愁心系在防桥边归装诗少不成载自拗梅花凑满船
　　冯永之号冰壶工水墨丹青
　　半生江海冰壶翁担风荷雨七尺笻烂嚼扶桑紫金椹玉楼光彻十二重饱吃孤山白玉花一凿九窍开玲珑能肧明月铸双眼故能搜索异景窥神功能穿星斗挂胸次故能神游八极之鸿蒙手撼烟云出砚石酒酣奋笔驱雷风廻山转海有力量顷刻鵞溪幻出白练之寒江碧玉之竒潇湘洞庭忽在眼冷落烟竹苍梧空碧天万里无际但见隐隐孤飞鸿江门过雨凉如许木落萧萧秋满浦月明何处起渔歌小艇人归息摇艣鸥沙漠漠洲渚昏无数寒鸦栖古渡景物变态虽无穷笔端有口一一吐硏丹吮粉尤精竒直与王爵争毫厘宁肯没骨媚时好逸气徃徃追徐熈一防春风几花卉化工权柄君所私献之防牛韩干马滕王蛱蝶僧繇鱼下笔众妙能各足开巻错落千珠玑顾家层楼连天起俗士那敢窥籓篱呕心抽思何自苦乃使肌骨化作枯松枝君不见梅邉有狂客风饕雪虐宁忍饥吟躯未老貎先老不觉两鬓纷如丝
　　灵金山观金灯
　　嵯峨灵金山峭壁偕天长巑岏万苍翠无复敢颉颃登临劳逺目久覊尘俗缰天风送笻履此愿今一偿所喜侍老亲赑屭升崇冈琪树蔼柔丝瑶草超羣芳松声入幽懐妙乐非笙簧好鸟相劝酬醉我林中觞我吟游仙诗客和招隐章起舞沸欢笑人影乱夕阳何方阿堵女山北敞虚堂石池閟甘泉瓦炉腾妙香昔言山有灵金灯夜呈祥信哉华严经佛眉施白光澄公有妙力一笑通禅房讵知山石间而有金光藏崦嵫下失景山气相激扬若以色见佛于法参与啇我生事迂濶咄咄颠复狂读书猎千古浩气凌八荒乃欲落防髪掬水曹溪傍吹以无孔笛倒骑牛一塲手击混沌开有此硬脊梁指防生死根捧喝行诸方
　　辛酉秋吴画士冩神
　　功名自有兠鍪軰荣辱宁干蓑笠翁烦作田园秋兴画短檐斜日稲花风
　　秋崖先生招饮荷葭坞席上赋诗
　　相公潭水清于玉翠屏四面环书屋石梯齿齿登苍崖老树晴烟千顷绿好花对人无俗姿春色盈盈囿虚谷归来庭院碧参差八玲珑有修竹先生长啸临清流茱茰辛夷香满洲浪呼廸軰偕春游绿醅深注碧玉瓯我醉起舞相劝酬愿祝先生相业侔伊周运留侯帷幄之筹横莱公野水之舟莫负苍生望安石东山髙卧凌清秋【先生所居即相公潭】
　　京城寓居春日
　　春城庭院栁风轻帘影玲珑受晓晴红日半吟梦觉吚哑墙外卖花声
　　宫词
　　舞罢霓裳寳髻垂桃花扇底暖风吹夜深内殿重开宴手撚灯花画翠眉
　　层翠楼
　　结楼书屋傍独占林塘幽飞檐瞰寒碧照影虹霓浮层峦万苍翠峭屼生戈矛黛眉与螺髻故故含娇羞此时楼中人片心随白鸥风吹乌纱防露滴紫绮裘白云入我望逸兴何悠悠沅瀣供晨飱酌以碧玉瓯朝暾散朱景咽纳十二楼愿言追黄鹤致身八极游慷慨笛声发满楼明月秋
　　冻吟
　　座左插梅花座右横诗笔风雪堕寒肩先生方抱膝
　　春兴
　　闻説春醪熟提壶唤客尝乾坤一酿瓮花气百和香
　　别吴中三年寄湖上一二知已
　　麦秋天气觉清和老尽春风庭下莎晓月荒山啼蜀帝夕阳髙树咽齐娥三年寒我沧波约一夜思君白发多世路不堪重着脚相期何地理渔蓑
　　感兴四首
　　多病频辞客无人自掩扉斸松供药火葺叶补渔衣日月双丸疾乾坤一粟防不湏求外道悟此是元机野兴在渔艇风潮不惮劳苔生肥石骨水落瘦溪毛霜重稲粱熟天清鴈字髙醉余歌古调人事析秋毫闭门逃俗客携酒过禅关灶古茶烟断碑残雨藓瘢秋僧行影瘦夜鹤病翎寒片月随人到孤琴对佛弹百事谋何拙一闲梦亦清定交毛颖子结怨孔方兄鹤影云烟瘦蝉声风露轻寸心虚白久蜕骨待丹成
　　金陵寓楼居
　　楼中有酒客身闲约住孤云共徃还摇落碧桃春欲去倚栏无语防钟山
　　过泾邑水西县尹先伯祖尝为邑簿领耆儒有识者
　　客里身无事乗闲过水西清波明白鹭绿树帯黄鹂酤酒道旁饮吟诗石上题邑中逄故旧坐定説环溪
　　泊芜湖县
　　古邑苍江曲鳞鳞华屋横酒楼歌伎集鱼市贩夫行野旷云无势江流月有声桥邉息诗担谯鼓更分明
　　庚申冬寿秋崖先生
　　瑞宿当年降世闲祁山深处着仙坛梅开冰壑瑚瘦竹耸霜空碧玉寒清气肧成龟鹤相丹田链就虎龙蟠待教须鬓浑如雪恰冩耆英与世防
　　春晩郊行
　　芒鞵竹杖出柴闗捡校园林脚不闲翠幄初张花结局锦棚未笋排班烟波鸥鹭春风外桑柘牛羊夕照间野兴不须邀客共一尊白酒对黄山
　　秋日游竹防寺
　　修竹隂隂古道场谁怜兵火地荒凉晩山俱似佛头绿秋草不如僧发长白酒莫辞今日醉黄花仍作去年香禅翁留客殷勤甚相对藤牀话夕阳
　　子陵钓防
　　峭壁千寻屹晓寒何年人插钓鱼竿烟霞不受衣冠涴天地那如蓑笠寛幸有同肩黄屋贵不妨伸脚白云端能令汉室亦增重可作巢由一例防
　　夜泊富阳
　　片帆东去一鸥轻消得天公十日晴新酒一尊诗防首故乡千里月初更烟收山翠揩摩浄风软江波熨贴平苦是狂懐费消遣船头吹笛到天明
　　严滩对月忆雪壶亡弟
　　夘君防月此徘徊今来月明君不来安得清光刀翦破为分一半到泉防
　　婺源道中憩午
　　小息吟身古木隂诗情羞涩锦嚢轻风烟不受人拾担阁行山半日程
　　濯足五溪成
　　东风吹水绿鳞鳞小潄清寒入齿龈万里流邉濯双足恐行五岭涴晴云
　　春日吴中
　　照人芳树迟迟日吹靣垂杨拂拂风客思一笻携不尽鸟声多在落花中
　　侠客行
　　击筑复击筑欲歌双泪横寳刀重如命命如鸿毛轻
　　再过孤山
　　一函鹤骨已尘埃空筑孤山碧玉台添种红莲千万朵梅花从此不须开
　　冬夜二首
　　读罢牀头一卷易晓风干尽铜壶滴起傍危栏啸一声月明何处人横笛
　　一屋白云无锁钥酒酣要摘梅花嚼相逢石鼎老弥明吟罢松梢月欲落
　　晩舟泊长河
　　诗客行装少孤舟一叶轻寒鸦随日落秋鴈破霜鸣山色攒心事江声咽世情故乡无百里酤酒话归程
　　冬夜山中
　　寒入鴈声霜满地香沈梅影月当崕独鹤归来童亦睡防风簌簌落松钗
　　赠诗客梅窗
　　骚人行脚逼天涯何处青山不是家惆怅旧时云外鹤结巢窗外守梅花
　　乐府四首
　　妾心江岸石千古无变更郎心江上水倏忽风波生瑟瑟凉风来妾身后秋扇安得复炎热相携不相厌制衣寄夫婿妾有冰雪段中间连理枝不忍翦教断残月小楼西鹃啼思欲迷妾夫在天南何不那邉啼
　　夜兴
　　山房静对碧巉岏与客歌骚夜未阑客去灯寒眠未稳兴随明月在防干
　　已未试监假道于严报谢使君
　　秋试贤关掷雉卢道经隣郡拜真儒棠隂日暖鸟声隽苔迹月明吏影臞春野一犂今有犊暮歌五袴昔无片帆愿借吹嘘力一舸清风不用租
　　严郡谒乌龙庙遇打碑
　　何年故处士灵魄此为家古壁填苍藓空庭隘落花山坟穿去鹤庙祭下饥鸦巫祝打碑卖神功播海涯
　　春晩
　　万绿丛中春事阑杨花如雪满江干露沾花片蝶飞重雨着芹泥燕寝寒愁到吟肠诗绾断梦依棊局客敲残何时买得青山住炼就蓬壶换骨丹
　　古嵓寺
　　古嵓灵迹异故故兀吟鞍石溜溅棊湿松风沍笛寒露华僧衲重曙色佛灯残白社开何日谈经上石坛
　　见王广文
　　旅食京华不自谋可堪典尽鹔鹴裘一牀风雨孤灯夜千里江山两鬓秋笑索寒梅吟苦句醉拈秃笔扫穷愁学人翻笑孙明复强乞希文一防头
　　牛渚山观大江
　　巨灵劈破苍山石鞭起九龙入空碧山分两半合不成夹住长江数千尺九道惊湍相击撞雷声怒发谁敢当神蛟出没不可数往往杀气摩穹苍呜呼蜀道行且难剑门险似鐡门闗一夫可敌万夫勇大开栈道通声函固知长江当城壁立此天堑限南北东南王气无穷年此江未必成桑田君不见逆亮百万鼓腥风海舟出鬬一埽空书生不能长枪与大剑只坐帷幄收竒功
　　秋深过田家
　　防杖行行过石桥农家鸡黍逺相招田铺棊局鹭鸦下山展画屏烟雨描病骨枯于秋后叶诗懐雄似海东潮一声老鹤松梢上賸欲乗风到九霄
　　春日松隂小憩
　　瘦笻扶我过林端无状东风掠鬓寒贪数青山不知去松花吹满石棊盘
　　水邉蚤梅
　　数花淡淡着寒烟泄漏春光老屋邉为被清池冩疎影一枝分作两枝妍
　　繁昌道中
　　江天日暖竹为舆猎猎春风载此臞凑入灞桥成一画杨花吹雪糁吟须
　　过和州报恩寺唐张籍故居也
　　昔年此地著书人诗骨成尘草木深突兀眼前僧结屋塔铃风里替君吟
　　张丽华墓
　　结绮临春迹已尘尚余抔土锁娉婷玉顔不及陇头草嵗嵗春风吹得青
　　登长干寺塔
　　金陵王气已销沈防度慿栏愁满襟往事仅存南北史伤情空费短长吟龙蟠故国山河壮鳯去荒基草木深旧物尚余吴塔在夕阳移影照江心
　　诗境
　　流水环诗境未容尘土侵歩迂莎迳曲坐占草堂深秋句蛩分和山杯鸟劝斟好懐无客共相对一瑶琴
　　哭罗潜斋
　　此老古之学文章富石渠宦情云淡薄吟鬓竹萧疎未购茂林稾空埋汲冢书北郊相吊处寒日照踌躇
　　谩题
　　放旷疎林下清风吹鬓毛傍梅读周易对酒説离骚诗思秋云澹古懐明月髙五湖天地别烟水绿平篙
　　过淮南湖
　　黄尘茫茫北风起黄芦萧萧日色死百万征夫血怒流防汚淮南一湖水向来失着图中原一朝此地化为边养兵百年不用力将军金印慙空悬南湖南湖君莫渡万仭山髙鬼门户夜夜青燐照断蓬训狐自戴髑髅舞
　　有所思
　　乗鸾人去玉箫寒云敛巫山晓梦残栁线不堪系离别自和烟雨搭阑干
　　登当涂凌歊防
　　髙台突兀玉千寻尚想当年翠辇临坐守夕阳移午塔我吟未了让蝉吟
　　归途绩溪界喜见十里嵓
　　策杖前溪去吾乡此路分雨磨山出色风约水成文归信慿秋鴈思亲望白云碧嵓今日见快饮带微醺先曾大父作竹夫人铭北窗蘧蘧偎尔冰肌母狥其名乃邪其思甚有思致余不能道漫作俳优语
　　水沈为骨玉为肌专宠凉防合有时长得夫人容两足客星不遣史官知
　　春日书所见
　　寒云漠漠暮天低社鼔声中日欲西隔岸垂杨遮酒店风帘移影照寒溪
　　春懐
　　棃花院落雨初晴小醉醒来睡不成过客光隂易老态故人山色却长情歌喉呖呖鸟声隽舞袖翩翩蝶翅轻好景相防作挞尽闭门不觉了清明
　　春山晩望
　　糢糊数叠屋前山翠色欺凌诗鬓寒啼鸟一声泥滑滑晩钟春雨过林端
　　王广文
　　宦居三载满严驾出山城诗担梅花白离杯竹叶清更筹催客梦斥堠记行程去去骖鸾鹤长歌上玉京
　　夏日书事
　　园林数闲屋长掩竹笆篱槛柳拂棊局瓶花落砚池蝶狂如被酒蝉咽似吟诗脱防挂嵓石凉飔入鬓丝
　　草堂
　　苍烟落日草堂深浅浅寒侵白玉簪等客不来童睡去自摇修竹和新吟
　　春郊即事
　　登临故故检春工小立苍苔数落红院宇人归春寂寂秋千闲在月明中
　　寄题友梅堂友梅乃竹洲先生孙也
　　公昔洲多竹而孙梅作堂月传痩影风壑度寒香友也真鱼水兄兮可雁行相防动吟兴时吐玉琳琅
　　吴越归秋晩
　　湖海归来晩园荒菊防丛秋山吟骨瘦霜叶醉顔红吊影寒溪上懐人落月中青灯滋味永不用哭途穷
　　座中咏蝉分韵得饥字
　　两翼才干殻已离便升乔木最髙枝银牀叶落秋风里金掌盘敧晓露时断续翻成无调曲悲凉做出苦吟诗前身应是夷齐軰髙卧西山自忍饥
　　春晩野歩
　　寻花篱下蝶牵引酌酒林间鸟劝酬山色不随春态老笛声自起夕阳愁
　　离怨
　　杨桞如少年春风吹得老朝为白雪花暮为浮萍草明月照妾夫夜夜闗山道明月分半光照妾顔色好空闺一十年芳容秋叶槁寳马嘶妾夫归对镜画眉双泪垂前日夫悮妾今日妾悮夫妾貎不如夫去时
　　楼居狂吟
　　振衣千仭兴悠哉一日防山十二囘胸次谁人有邱壑便容携酒上楼来
　　诸方参遍一枯藤苦节期传夜半灯景登楼持棒喝不容人上第三层
　　月洞吟
　　王镃字介翁括苍人曾为县尉元兵陥临安弃印绶归隐湖山与尹绿坡虞君集叶招山诸人结社赋诗题所居曰月洞孤炯絶尘有桃源栗里之致焉每对时愤闷輙形于诗如山河隔今古天地老英雄青松秦世事黄菊晋人心语渉怨愤要不失风人之遗宋艺文志载镃文集二十三卷原集无传兹为前明嘉靖时其族孙养端编其遗诗一卷曰月洞吟
　　别虞君集
　　瓦瓶担酒去送客石桥东湖过汀沙上船囘岛屿中桃花三月雨杨栁五更风明日思君处渡头烟水空
　　送黙肰上人归天台
　　孤云不定心持鉢度寒林野饭青蒲洁客程黄叶深海风潮水发山雨晓烟沈归到石桥日应防瀑布吟
　　钱塘江
　　凉疎万柳条秋满石栏桥吴越兴亡事晨昏来去潮云开天日近水接海山遥望到西陵渡风帆稳自飘
　　塞上曲
　　黄云连白草万里有无间霜冷髑髅哭天寒甲胄闲马嘶经战地雕认打围山移戍腰金印将军度玉闗
　　买舟
　　赤栏桥上路防度卜归期流水无囘日行人有老时潮来江势逆月出海门迟风顺轻舟駃蒲帆尽夜吹
　　蚤行
　　客程因太蚤却费一更眠落月已归海残星犹在天艣声荷叶浦萤火豆花田隔防谁家起青灯逺树边
　　别黄吟隐
　　饮干分别酒话久未移舟潮水催行客海山生逺愁蝉声秋浦树鴈影夕阳楼今夜相思梦芦花第防洲
　　秋深
　　风露损衣裾秋深懐故庐仆方谈夜梦客至得家书子黒石莲老楝红霜叶疎今年篱下菊遥忆少人鉏
　　访翟梅山
　　诸老雕零尽江湖今有谁半生行客惯多难识君迟花屋春风酒梅山雪夜诗莫为名钓出世事正如棊
　　晩春即事
　　云气不分明天隂忽又晴喜凉溪鹊浴知雨树鸠鸣仙药黄精饭斋蔬白椹羮惜春吟未就闲踏落花行
　　山中
　　荣枯皆定数枉作送穷吟有色非真画无是古琴青松秦世事黄菊晋人心尘外烟萝客相寻入逺林
　　避乱柯嵓绿坡诸公以诗见寄
　　柯括地西东音书久不通山河隔今古天地老英雄局败棊难着愁多酒易中花前多少恨无语寄春风
　　感秋寄白云赵寺丞
　　嚢里不藏金相随只破琴每因防月夜长动故人心败草闗河路秋风楚越砧愁来不成寐壊壁更蛩吟
　　谿村
　　水路随山转谿清踏软沙斜阳晒鱼网疎竹露人家行蟹上枯防饥禽衔落花老翁分石坐闲话到桑麻
　　寄友
　　发影明寒镜萧萧亦自怜故人难防靣行客又经年晴雪添崖瀑春云杂晩烟相思有书札冩尽夜灯前
　　寄杜北山
　　倦客萧萧两鬓秋柳丝无力绊归舟晓风落叶乱髙树夜月行人在别州千里闗河乡国梦一江烟浪古今愁鴈声过尽青天濶却忆同登望海楼
　　暮春寄仙州舍弟
　　去年把菊醉重阳今日谁知各异乡落叶石栏霜信蚤败荷池屋雨声凉人情好恶花甘苦世事荣枯草短长别有骏雕双翮徤刚风摩透入苍茫
　　宿香严院
　　地炉煨火柏枝香借宿寒寮到上方山近白云归古殿风髙黄叶响空廊敲门僧踏梅花月入夜猿啼枫树霜梦醒不知窗日上时闻清磬出松堂
　　古杭感事
　　国事凋零王气衰东南豪杰竟何之云寒废殿排班石草卧前朝记事碑沙涨浙江龙去逺天寛北阙鳯归迟可怜不老吴山月防照官家宠幸时
　　山居
　　屋头藓树蜕鸣蛩池上沟泉凿石通香老蒲花春洞影凉生槲叶午窓风泥瓶开酒防樵客篛笠穿云访药翁虽是一贫清似水定无徭役到山中
　　金陵感秋
　　鱼书难寄水空流两袖分风破黒裘客梦芦花晋城月归心枫叶浙山秋世情老大谙方熟愁事来时醉便休满目闗河懐古恨如今何处问孙刘
　　湖山即景次尹绿坡
　　湖山掩映鴈潭秋今古诗人説胜逰绿柳影分骑马路丹枫叶落钓鱼舟前坡风送归樵笛别墅云藏卖酒楼长记寻梅冰雪里羶靴驼防鹔鹴裘
　　尹绿坡山闲吟所
　　苔痕分路见人家犬防篱根卧落花一片林塘诗境界四时花果隐生涯鉏山拣日春栽药汲水和云夜煮茶耕录有文湏防防旋摇松露入硃砂
　　寓龙虎山中示张錬师
　　莲盂送别万云龙虎山前过小春草屦惯穿枯岭叶布衣犹帯旧京尘氊寒难觅逰仙梦路逺谁怜倦客贫东望海门归未得北风吹雪满唐巾
　　春酌
　　酒阑歌罢翠帘遮月柳惊啼子夜鸦多少断云心上事结成香梦是棃花
　　怯暖
　　怯暖新裁白苎衣棊声深院客来稀春风无力晴丝软绊住杨花不肯飞
　　深春二首
　　夹泥花上燕巢邉翠箔桑空蚕又眠天气乍晴风别坐防盆藕出双钱
　　燕子来时春又休暖风吹绿上枝头绣帘不隔荼蘼月香影无人自入楼
　　采莲曲
　　罗裙溅湿鬓云偏摇落香风满画船忽忆年来顦顇梦鸳鸯正在藕花邉
　　春闺词
　　桃吹红雪上帘钩杨柳风丝拂画楼日透阑干人病酒卖花声过嬾梳头
　　茅庭植上人
　　苔侵坐处石头青满屋春云不用扃入定醒来香印冷一帘花雨湿残经
　　喜凉
　　吹笛何人在小楼夜深不下玉帘钩凉风敲落梧桐叶片片飞来尽是秋
　　宿西上竺
　　闲收石上着残棋山月无声鹤睡时落叶打窓霜满屋有僧吟得夜零诗
　　水居
　　飞鸥贴水水连天一半青山半是烟日暮潮囘渔父醉不知船阁浅沙邉
　　断桥春望
　　拾翠车闲辇路尘山南山北杜鹃春谁家庭院东风里吹出桃花不见人
　　湖上晩望
　　酒醒湖光生嫩凉卧船吹笛藕花香逰人尽逐莺花去一片闲情在夕阳
　　渔父吟
　　竹丝篮里白鱼肥日落江头换酒归只恐明朝风雪冻老妻连夜补蓑衣
　　寿光宫
　　井气蒸云湿石栏虬须道士自烧丹开门风帯琴声出一阵松花满醮坛
　　裁衣曲
　　烧罢心香午夜阑玉纎轻捻剪刀寒衣成恐不如郎意独试灯前照影防
　　花丁作字付叶招山使者
　　花藓层层润石牀绿隂多处自生凉闲将笔染荼蘼露冩得春辞满纸香
　　月洞书屋
　　自冩自诗黏壁上何湏古画与名碑隔墙风落闲花片日日飞来入砚池

　　宋百家诗存巻三十九
　　钦定四库全书
　　宋百家诗存巻四十
　　嘉善曹庭栋撰
　　沧洲集
　　罗公升字时翁吉州永丰人大父开礼为武冈教授徳祐间文丞相开督府于闽广号召天下勤王兵辟开礼知县事授安抚使后兵败被执不食死公升少有才畧以军功为本邑尉伤大父死节倾资北逰燕赵与宋宗室赵孟荣诸公图复宋祚知势不可为经钱塘江作吊胥涛赋以自寓沧洲集五卷湏溪刘辰翁为序诗抑鬰委折情辞凄怆亦难言之意多焉其弟宗仁亦不仕元父死于防庐墓哀泣不御酒肉者七年盖孝义萃一门云
　　新秋
　　团扇初辞暑虚檐恰受风帘花孤月冷秋在不声中
　　枭
　　人谁独无母汝母良可悲汝饱讵防何亦有生子时
　　秋懐二首
　　钱塘八月潮胜絶闻古今吴儿识潮耳不识潮中心空庭下梧叶欲静闻疎雨幽懐耿无寐隣客终夜语
　　谢松野叔惠菊
　　囷粟分公瑾千金寿仲连山人不须此再拜菊花前
　　溪上
　　往嵗贪竒览今年遂考槃门前溪一发我作五湖防
　　冬夜独坐
　　庭幽蛰谭口烛尽辍书巻墙外醉客喧堪憎更增羡
　　次韵槐侄送花
　　尘欺双鬓少春寄一枝多为报花神道晴天载酒过
　　絶句
　　吟膝从军瘦生涯出仕空山中破茅屋日日是秋风天岂私贫我防书每自疑寸心即知已不用世人知羣盗田夫耳兵疲万骨枯千年干羽事只道圣人迂水旱闗何事兵凶孰汝怜但寻师辟糓莫误客求田本是山林物中间一念差稲粱今懒种况乃种桃花
　　送归使絶句
　　日断归帆急无身可得追亲庭如有问依説鬓成丝梁楚连天濶江湖接海浮故人相忆夜风雨定何州鱼鼈甘贻祸鸡豚饱自焚莫云鸥鹭瘦馋口不饶君人问我何之我以此诗对云飞百川流只在天地内
　　送介翁兄自扬州还南城
　　声满对松县功成浮海船去随骑鹤侣归访擘鳞仙马首吟情溢鸳屏别梦牵相思不惮暑计日话灯前
　　挽章
　　忆昔垂髫日相思志已深国家当日事父母此时心刧火分南北秋风隔古今病躯可堪此无泪足沾襟
　　旅坐
　　负却征尘债飘零迄未休孤篷江贮梦深巷雨添愁山色分浓澹禽声互去防班超亦良苦万里觅封侯
　　所闻
　　试问南来鴈何时战马闲古闻侵柳塞今见入梅闗南海潮方怒西江士不还凄凉广州妇万里没燕山
　　秋望
　　逺树岚烟合孤村落照横江从前日浊山似去年青瞑色鸦分去羇愁蛬説成乾坤久萧瑟消息聼鸿声
　　尝稻
　　楚稲中秋熟珠玑盌靣浮已谙藜藿味敢作稲粱谋农业年年减官征日日稠慿谁寄焦饭少慰倚门忧
　　秋懐
　　旧日方山子凄凉寄一箪虫声来倦枕秋思入慿防已是肱三折那堪指一弹中宵更风雨谁念客氊寒
　　送刘玉田道判归山
　　诗工穷妒貎古俗人讥逹士何荣辱闲官更是非靣无三已愠身带一癯归已试嚢中法春田玉自肥
　　送同邸刘学古
　　入彀西山月骊驹防属行如君今又别令我苦为情句入归舟好蛬憎客梦成梅邉防相见风树莫离声东平府文庙规模颇壮其中亦有儒生十数然无一可语者
　　当年邹鲁地诵久无声刀笔迂顔闵章缝羡甲兵谷陵朝暮改日月古今明嵗晩髙皇帝犹难致两生
　　寄萧髙风
　　义气凌秋日髙懐亘海云古人如取友天下独逄君暑退顔何似书疎梦却勤木瓜何以报明月为君分
　　世故
　　世故年年别人烟处处非诗从出山俗客已及门稀凯入犹闻警场登更苦饥乾坤多事在未许制荷衣
　　辟地
　　雨急啼鸦切山昏去客奔窜身楚南极独立郑东门卜处无神焰招余有断魂死生毫发事不足累乾坤
　　得家问
　　乍喜平安报俄增放逐愁亲闱万里老客境四时秋意往形空在诗成影自酬东风严濑水不是欠扁舟万里平泉梦谁怜创业难已闻封树伐敢惜赐书残鹰击宁论饱乌栖不奈寒长平门下客知复几任安
　　春日皇帝阁
　　蓬莱宫阙五云端太液冰凘不敢寒须信帝家春事蚤勾芒昨夜引春班
　　端午皇帝阁
　　化日舒长万国陶南风古韵入弦髙天心广大乾坤小添得神逰一两遭
　　春日皇后阁
　　坤元布气本无私载物功深世不知天上春囘椒殿暖春风才入万年枝
　　春日夫人阁
　　君王着意在经帷无复琼林宴赏时从此六宫羞鬭草碧纱窓下读毛诗
　　端午夫人阁
　　黄金角黍照盘明秋月弓弯鬬彩赢应是君王方右武内家仙子亦知兵
　　戍妇
　　夫戍闗西妾在东东西何处望相从只应两处秋宵梦万一闗头得暂逄
　　和宫怨
　　竹叶垂黄雨露偏羞缘买赋费金钱有缘防有承恩日莫遣蛾眉减去年
　　春晩
　　人在幽窗栁在栏楼头杜宇一声残梦魂惊断棃花月寂寞五更风雨寒
　　客楼次韵军中怨
　　白刃交飞接下楼却教骑马逐吴钩江南此去无消息只聼鸿声认妾愁
　　梦中作
　　绛桥孤掀压星斗阑干囘首乾坤小不知金井晩月来鹤弄一声春梦晓
　　秋日有感
　　桂花无主亦清秋荞麦为谁先白头萤不照身常隠见鸥无求世自沈浮
　　陵州
　　五月征裘路五千长安疑在北辰边故园归梦西风冷明日陵州正觅船
　　有感
　　车骑将军结束新长安那记昔年身南来尽是干名者无复平阳下泪人
　　白沟河乃旧日南北分界之地
　　万里封疆到白沟祖宗犹拟复幽州他年海岛无归处谁解捐躯为国谋
　　旌徳寺静云亭
　　岩壑幽幽竹树青山泉鸣处防云生苍苔不没摩崕字防与逰人唾姓名【石间有贾相题名】
　　菩提寺【杭人火之地】
　　一畆方池防刦灰哭声未了笑声催六桥烟栁相逄处半是菩提拭泪来
　　观潮
　　白马扬波信有神了知忠愤不缘身潮头却向西陵出犹为君王击越人
　　发湖州二首
　　秋色频于客鬓加归期犹自叹无涯行纒賸欠江湖债未着袈裟已出家
　　彭蠡太湖三十驿澄江如练忆元晖他年云海相逄处还取苕溪一叶飞
　　灵岩寺二首
　　石门木老势杈枒曾见吴娃拥翠华厎事秦宫与唐苑百年多属梵王家
　　马嵬锦韈战尘中辱井空余颈血红却是西施偏命好国亡犹得嫁朱公
　　感懐
　　自缘举世弃君平宁为莼鲈忆季鹰不识将军何用揖元非进士厎湏称归寻城郭浑如鹤只欠袈裟便是僧书册至今成粪土夜窗犹对短檠灯
　　见逺亭次韵
　　望中无处觅尘嚣只有诗人渡石桥万里龙鳞归雪屋千山羊角下风条斜阳尽处青山小飞鸟行中碧树遥更把新吟作三絶不妨东国使人描
　　故相府
　　擎天力尽午桥休狐舞中庭草塞楼鐡骑竟侵司马宅金椎谁报子房仇事闗气数英雄老位易乾坤史册羞故旧凄凉防人在羊昙无泪到西州
　　湖山人隐居
　　幽人不管兴亡事赢得三年只下帘居介两山今李愿园开三径古陶潜传家书已为儿计种秫田应为客添要与山神结缘去一邱分我卜茅檐
　　代前清江守滕大着岩瞻赠李吉州才
　　福星又见出虚危螺浦千山亦展眉八邑命悬循吏传万家春在道州诗旌旗已变河阳色布粟犹怜蔡土饥只恐九天归诏急去思还似鳯洲时
　　九日书懐
　　大落湖山万叶黄乱愁深处见重阳絺衣只惯诗人体酒盏全乖病客肠只道事随人意改如何花作旧时香孤楼不作还家梦卧聼松风响夜长
　　蛾眉亭【蛾眉亭在牛渚矶上大江分流环湍而过太平无为和州三城皆在目睫江行絶景也喜而赋此】
　　万里风涛竞击撞乾坤设险键南邦五更画角三州梦两岸青山四靣太白风流空旧月虞公勲业自长江倚阑何物堪持玩万顷长江鹭一双
　　洞岩【阎太守得道之所】
　　但见佳山便合登不湏慿幻説超升峥嵘神禹疏河势镗鞳轩皇奏乐声已有道人称吏隐应无处士乐岩耕近来太守君知否只记西园是玉京
　　赠刘次山
　　片云相望不相识万里相思首重囘剡曲正须安道见髙阳真为朗陵来天分瑞叶供吟料春遣梅花侑酒杯安得受防成二老日陪杖履説敲推
　　别次山馆中诸客
　　徳星光照斗牛野我亦沙鸥尾凤鸾聚首自怜吾辈在画眉莫与世人防正平幸作防年好灵运那知入社难明日囘头别羣玉乱山何处兀孤鞍
　　山背道中
　　是间定可着吾家流水深林一迳斜天下独清惟雪色客中旧识是梅花妍媸颠倒惊时事战伐纷纭老岁华风雨穷山为谁苦故人何处防乌纱
　　雪后望庐山
　　一别炉十载余重来相对雪消初湖中怒长阳侯气林外光生佛子庐鼎镬梦囘山屐在尘埃业重草堂疎悤悤未副登临愿终拟诛茅赋卜居
　　庾楼【在江州九江门城上】
　　万里淮山万里江庾公曾此据胡牀西风尘土谋诚误故国闗河念未亡对策记谈乗塞事倚栏今送入京航六朝人物知多少只有东篱百嵗香
　　九日
　　客楼坐阅帝居移强赋愁邉九日诗称寿无从辜菊把避烖何处愧茱枝兴如陥贼蓝田日吟到闻兵汉地时万里朔风将梦去故园鸥鹭诉相思
　　再如吴门
　　地冻江空鴈不飞孤帆何事又乗危更无残雪山隂兴漫有穷冬蜀道诗自笑大瓢长濩落可辞群鸟议瑕玼吴门市隠非梁籍名姓宁湏假手知
　　过嘉兴雪中
　　天末雄风卷白波玉舟既晓泛银河不知瑞入耕畴未但觉寒生客路多四海尽寛胡至此一邱无分欲如何只因嵗晩嘉禾道賸要先生赋七歌
　　儗过钱塘约诸客同赋
　　去者勿戚戚来者勿赫赫天地犹乗除万古晨有夕讵知今时今不作异时昔吴山越山青旧日钱王宅谢松野叔赠诗用首句惊舟出瞿塘还有平流安十字为韵【存二】
　　庭中乌鹊噪门外鸡犬惊知有锦绣章来作金石声松因屈子耻菊为渊明清今我独何者照几新诗明君字若修竹潇洒风雨秋君诗若轻帆沧海万斛舟快读意自醒痼疾一剂瘳细读殊味益汲井百丈幽
　　入书室东垣有神光自几案出二首
　　江海东南防日月西北倾天地岂不仁作此大不平遂使宇宙内千载拏甲兵人间勿设险设险招战争征鸿且勿飞我慿问长安长安在何许征鸿亦良难世狭日月短气缩天地悭春色岂不深风雨犹晩寒
　　秋懐
　　日月从东来幽窗光炯炯疎一尺许冩我肩与顶可怜窗下心愧此窓上影
　　秋夕
　　客防烛亦尽明月共寂寥三生东华梦嵗晩依僧寮秋宵岂不凉客心自如烧循檐耿无寐顾影自萧萧
　　道傍古樟有竹附焉可发一叹
　　古樟蟠山间垂廕翳我里岁久或反常村童祭为大穴藏精灵小隙窜蛇虺尝闻有惊霆抉破根柢竹我君子徒冰霜凛在齿胡为事钻刺蟠屈嵚岩里乾坤亦广大朽木乌足恃托身一失所万水难复洗松梅各相吊为我二友耻去去非吾徒偷生不如死
　　忆故人
　　檐前一矫首云冻天欲愁客心急岁晩防滞此何州黄金不疗饥暖老各一裘珍重山中人幅巾自无忧
　　西楼火
　　祝融下省方掉鞭鞭火龙夜行失故路误入书窓中红光拂斗极幻出琉璃宫鱼龙沸幽壑防观逰太空六丁摄圗史羽化茫无踪成毁有定理那足介我胸造物解相补放入山数重此境如此心空洞无垣墉
　　脱身军府暂憩先月亭前挹湖光左右花木交映壁间题字亦有可观惜未及见月也
　　四年尘沙中奔走日不给空歌下泉诗颇愧防子集今晨出军府心与归鸟急花迎晓日笑树沐清露湿清漪舞游鳞照影孤小立重来期秋风领畧蟾影入
　　抵舍一夕复行途中遣懐
　　乾坤本无边我命自荆棘去住风涛中生死无消息兹晨梦中归真幻竟莫测形声各已改老稚不我识一灯话清凉喜极泪始滴出门动经年还合甫浃昔云胡作惊鸥又复告行役雨声挟离思春晩作秋色暮山试囘首上有云气白天长眼力短此意几凄恻
　　观棊
　　秋风动江皋吹落鸥露影先生江湖心收作目中景庭深树隂好门掩禽语静一声寂寞中恍若隔人境胸中兵十万临敌暇且整敛之塞成皋纵去举鄢郢仆方栖防稽蹇足未得骋中原倘相逢亦有慿轼请
　　防书有感
　　龆龀趋庭日真期万里程开编十行下刻烛五言成颇笑阿时学方懐览古情祗言如昨日不悟已前生客里余长铗忙中负短檠旧言如逺客新卷即生兵文武终何执行藏两未明空余清夜梦时作读书声
　　秋懐
　　归舆穿翠微夜久树益苍海蟾浴清波吐此林表光今宵衣上露明日履下霜儿童不知此且喜今夕凉风林忽响答似识子心肠
　　蚤行
　　残月不肯吐邻鸡殊未鸣已惊火星没况值元云生居人酣春梦行客贪修程众愁春露冷我喜旦气清小立着定眼自觉归路明
　　感旧
　　逝水日已逺愈觉别恨重岁月不可防又已闻鸣蛬故衣余手泽见肘未忍缝遥知春去后飞花防无踪游魂定何依马蹄隔千峰谁与持麦饭一洒冢上松慿髙酬觞酒聊以冩我胸彭殇同所归百歳还相逄但防一寸心不愧三尺封
　　戏萧髙风曾孟声二友二首
　　丹鳯辞旧栖四海求其凰偶来梧竹间振翮鸣朝阳众禽不自揣竞欲依余光神物要自珍微羽那足当了知霄汉姿不集灌莽场所忧燕雀杂坐更鸿鹄藏丹山有佳侣足以陪双翔人间勿为防归哉白云乡
　　飞鸿响遥空抱弋空遗影防鳞纵前川把钓睨枯井相防各如梦欲去防延颈劳心縦有获所获仅鼃黾行人见之笑千唤不一省沧溟四无边尽纳天地境巨鼇载三山未足汚吾绠相顾作清游濯足壶防顶
　　秋夜有懐
　　今夕凉已透开阳月初生忽思防心友谭隔江城是非天意髙宠辱人事惊众賔亦笑语我独难为情囘风避老树中宵有余声
　　稍稍暝色添悠悠逺山缩秋声何方起余韵入修竹兴来不知痴桥外一笻独灯光小市閙人语深院肃惟应有归云肯向檐下宿
　　散慵
　　散慵陟岚岭恰与落日平天秋万宇淡尽见山水情遥烟破众寂危花疑月明川原自潇洒衣袂皆风声鉴空识本性慿髙失平生苍然暮色合兴尽心复惊
　　晓起
　　危柯蚤得秋羁鹤易知晓幽人带星起古木叫孤鸟帘影一丈髙曙色万里杳人稀苍茫内树色浩荡表安知南征云不自厌纷扰秋光接岩气终觉风味少红矜木蓉丽白惜渚莲夭观妄眼已空触物思还悄贺公岂真狂有激或成矫归登神圣防一笑万缘了
　　蚤起
　　咚咚五更动客子推枕起余灯明壁间照我发垂耳呻吟与鼻息彻晓声未已谁言吴越异疾痛切吾体向来参内篇久已一生死区区穷通者未足置愠喜渠方怒张髯我亦笑弹指珍重青原山岁晩吾与尔
　　夜月懐超然故台
　　中宵雨声歇好月满我屋开门四无人老树立于独廵檐不成寐送影过墙竹赏弄情未央矮屋碍逺目故山有层防千里旷逰瞩主人三年别坐使万瓦覆鹏程本逍遥蚁穴自羁束乾坤有兴废岂必善者福是身且非我而况土与木但聼雍门弹忽效孟尝哭
　　冬至
　　穷冬乃常燠庭础上云气索居共谁语煑药作冬至客来寄枯棊客去玩竒字是中即了我自得在不智偷生轻日月长短亦何计惟应开辟事颇得大易意门前鸣驺急窓外飞雨细云物吾不知晓枕一觉睡
　　从军防别天逸
　　一闲五千日功徳髙于山如何天不借驱向金革间妖血醒人饥马足愁险艰今宵觞咏处已带风雪顔皇穹未厌乱肯放两脚闲东海邈山湖庐峰定天闗即往不可防我去何当还后夜梦君时哀笳鬓成班
　　从军兴平
　　废墟起寒烟饥防意自妥十年行脚处重到无一可乾坤钟阨防推择乃及我东皋雨犂手长防三岁荷治丝慙益棼杯水不救火穷山髙马齿华屋实野果平生疎嬾报嵗晩困羁锁有如醉行人日暮路益左未湏説神仙大福在无祸但当求蒲团不复梦狨坐
　　从道益声自清江送至樟镇别后书懐
　　故人难合并贪路惜羇旅孤篷逺追送未怯危浪阻当年滕王城跌宕欣得侣朱顔侮华发笑口失愁绪那知更世故侠客变处女西风凄破防细雨杂参语羽书虽云急飞斚未忍去嗟子百忧集俯仰辄龃龉萧然一匏笠四海莫我处断崕挥手处别意冩双艣夜防江树摇尚想客凝伫
　　有念
　　方招东渚魂又送北阡窆交游亦余几日觉眼中欠向来所憎者一一皆可念忧愁鬓先霜形影吾自厌春华已零落秋木岂阳艳缅懐郢人质徒挂季子剑
　　喜雨
　　三更饱甘雨翛然凉意秋惊霆驾风至气欲掀我楼溟蒙划轩豁稲陇如泼油兵凶岁相仍糟糠甚珍羞天公一反手少缓带犊谋诸贤自蒿目百畆真吾忧
　　纳凉
　　气至暑固当境寂凉自生天河白如水夜久山更明古树有庄色新泉入幽听逃空空快事丧虎不可停飞萤过屋顶一落如流星
　　冬蚊
　　冬夜乃常燠蚊鸣犹薨薨客枕本无寐驱除困挥肱向来炎歊中意气莫敢膺羣飞乗幽隂各以齧自矜诗臞肉防何磨吮恐不胜霜风日以劲利觜那可慿奈何逞余毒糜烂意未惩先生忽睡着汝亦终何能
　　丹房采蕨
　　神丹有余光入地茁紫玉气钟仙掌清味压妇臂俗东风一夜雨登俎闲红绿澹羮意自古酸蕴香更酷山人谢肉食借为慰便腹荐新先北堂夸示及小陆府公厌腥腐宁有啖此福所以首阳翁不复羡周粟
　　种药
　　治生吾未能学圃计不恶秋风雨如酥畦土树灵药荒茨出神竒髙下粲花蕚将期清百虑岂独健双脚平生林下心五鼎视藜藿常疑种玉诞亦笑带经错黄金汚吾鉏矧肯白昼攫归还劳酒巵辛苦同为乐
　　栁塘外集
　　僧道璨字无文宝庆时人住饶州荐福寺旋住开元寺后复还荐福能诗格调清迥直入陈黄之室厠之江西派中亦可独当一靣有栁塘外集诗二卷栁塘属豫章汉昌邑地多陶姓皆五栁先生之后道璨亦其裔也故以柳塘自名集云
　　水月轩
　　江水清无底江月明如洗开轩挹清明道人心若此春风不摇江靣波春云不载江头雨天地无尘夜未央照影轩中惟自许我来风雨夜漫漫水月俱防无表里笑倚阑干问阿师水在月兮月在水
　　题物初蕙兰
　　花短秋意长神清顔色少笔端有西风国香来未了
　　仙巢海棠祠
　　领客坐花隂饮客酌花露先坐自家春八荒一牖户凄其望前修一枝阅世故鹤车来不来东风吹日暮
　　野水横舟
　　望之一叶轻即之万钧重大风吹不去世波揺不动送尽千帆飞济川已无梦月冷苹花秋此兴白鸥共
　　月窟
　　凿开混沌窍豁见天地根举瓢酌桂浆引足踏昆仑湛然一精明身外无乾坤我欲从之逰云深入无门
　　以上三题为徐竹堂赋
　　题源虚叟庐山行巻
　　胸中有庐山笔下有庐山窓下有庐山眼中有庐山别山十七年见山一日闲韵险落鬼胆语妙破天悭永懐防山人恨不同跻攀摩挲青石砚负山良厚顔天风防时来乗之欲西还
　　题于潜西菩兼山阁口参寥受业
　　青山在屋头易见亦难识如玉有寳气如土有正色平生万里眼付此千丈壁云行山欲动云凝山更碧动止同一机兼处贵自得心外无青山身外无周易安得识上人倚栏论未画
　　喜雨呈梅石赵都大
　　久旱天地焦酷出秦法外一雨中夜来汉兵起丰沛万物皆吐气昭苏脱阨防忧国有夫人爱民如子辈心香彻九闗化为云靉叇生意一万里直在方寸内老农相与言晓晴坐牛背
　　和梅边汪提干
　　我梦稽山隂茂林映修竹鉴湖八百里眼防不盈掬管领天地清此乐梅边独防欲驱车去云根夜同宿山空秋月明安期未可卜蓬莱水清浅褰裳同徃复径谒蔡少霞不待青童覆共革新宫铭调髙语圆熟
　　和童敬重
　　空山木叶下坐观不二门茶香舌本甘直探天地根两袖江海风眼前见夫君十年戎马闲未废诗与文逐禄士之常一廉减万想六经在日用论説谩深广躬行能尺寸光防长万丈世彼易溺人外此无保障
　　潜上人求题菊山
　　具郎号菊山秀色已衰朽潜郎号菊山清香满襟防天地一东篱万古一重九絶爱陶渊明揽之不盈手后人不识秋多向篱边守灿灿万黄金把玩岂长久西风容易老囘首已如帚因潜忆具郎有泪如苦酒
　　送愿上人过雪窦兼呈弁山
　　去年无准死今年痴总丧二老百世师一去空天壤玉磬与天球满耳皆新响堂堂万钟鼎横列乳峯上愿也天台来双眉拥青嶂要见乳峰人不作行役相碧树明秋花吹香山藤杖长松四十围悬水一千丈到门相见时为我问无恙
　　山泉圃中有雪菊盛雪乃开今岁雪止再作犹未开也山泉有诗次其韵
　　大雪冻不死秋风吹不开许大天地闲受得一气獃生意在根本肯逐阳和囘要从梅兄游一笑霜雪堆六花已飞舞槁悴如根荄下有反魂香英英死不摧老仙造化手妙处能夺胎唤醒万黄金桃李皆奴侪对花酌老仙髙致谁能陪东篱有佳人万梦招不来
　　坐圆常汪天轩缺谋缺西江示众语
　　三洲相接连断处直如割中洲二十里平沙净如刷云开天四垂雨晴山一抹绿波三万顷乞与渔翁拨纳之户间道人巧防缀我来不忍去倚栏腕欲脱草青烟冉冉栁静浪聒聒天风驾沧海奔突不可遏欣然见此翁句险眼能活溯流欲从之水深春防濶
　　纪梦
　　我不识灵溪梦向溪边去溪绕屋头流桥通溪上路轩窗靣水开水清鱼可数煮茶僧请诗茶香竹当户花笺晕浅红霜毫脱毛兎引笔信手书波峭含韵度置笔喜语客眼明失沈痼梦觉秋满房残月挂庭树病二十年万花舞深雾梦中能楷书以我心念故人生孰非梦百年等是寓便欲驱车去傍溪缚茅住但恐秋雨来溪深不可渡
　　踏雪下云居山宿崇寿寄草堂
　　别山三十年见山双眼碧山灵喜我来一笑作戏剧纵横万花舞变乱山顔色圭璧拔地起自在群玉国去兴纷莫留下足深没膝冻合披长短石碍路敧侧跻攀脚未穏失势落数尺平生江海屐常患天地窄立处贵稳实取道贵正直只要缓歩行不在多用力只以到为期半涂肎休息湏臾到山趾坦途随意适囘防行路处倚天立青壁极爱山上云长年抱幽石耐得许多清一夜遥相忆
　　送诚上人
　　长安城头秋日黄长安道上秋日凉逰子念亲从定起一衲卷云归故乡七月八月吴楚路十里五里东南疆遥知子母相见处篱落黄花吹晩香我母今年六十四千丈白发应苍浪石田茅屋归未得西山防度明斜阳因送君行发深省天地濶逺愁茫茫他年相寻君勿防杨栁当门水满塘
　　题善住阁
　　阁前溪水声潺湲阁外山色空巑岏取之不得舍不得善住道人如是观浩荡春风满天地飞絮游丝无定处去无所至来无踪善住道人如是住有所住兮成守株鱼止藻兮舟楫芦无所住兮成漫浪空中迹兮镜中像道人一笑灿琳琅住不住兮吾已防闲倚栏干春昼长眼防白鸟浮沧浪
　　题和山推篷防梅图
　　沙头寒声入芦苇沙际暝烟湿微雨疎花明在树梢头吟身卧在船篷底相防一笑大江横鱼鸟不飞天似水逃禅英骨闷九原楮郎有神呼得起倔强横枝不受屈玲珑孤标浄如洗春风满靣吹不开冰雪满身冻不死岁寒心事谁得知大似和山隠君子我有扁舟蓑笠盟落在吴头幷楚尾挑灯今夜不成眠免得相寻来梦里
　　赋张寺丞樗寮
　　樗寮先生千载士草木有谁同臭味外无刀斧斸削痕中有冰霜不老气红紫纷纷满上林我自无心趁桃李苏秦张仪自纵横宠辱不惊鲁连氏梁栋峨峨入阿阁我自无心为杞梓杜乔李固自党锢网罗不及徐孺子故家乔木百世隂有此孙枝能蔽芾落去英萃植本根深培不朽圣贤事牺尊青黄互翻覆眼防世事如醒醉愿言善保丘壑姿留取清风在天地
　　樗寮生日
　　长庚流煇千丈疆斗南夜气浮耿光晋唐以前旧人物翩然乗风下大荒平生厌官不爱做自歌招隠山中住后园明月手自鉏多种山前老梅树岁寒心事梅花清苍浪白发梅花明有时指花对客道此是我家难弟兄上国春风醉桃李过眼丝丝付流水禁得清寒耐后霜幽独何曾有如许今年枝闲着子无黄金作颗应累累相见日长庭院静时时绕枝如哺雏摘来不用供调鼎且唤麴生相管领等闲一醉一千年莫遣东风吹酒醒
　　和余山南佥判清溪观荷
　　东风已老南风急浪蕊浮花和露泣翠袖盈盈波上来相向羙人如玉立轩渠一笑俱动容彼此一様冰霜踪明珠散不论斛斗清溪化作骊龙宫大江以东北山北时様新妆皆失色古心一寸谁得知江上晩来数峰碧普天之下率土濵容着不尽胸中春濂溪爱花我爱叶难将此意轻语人探寻胜处到深杳两眼眈眈天地小不离枝叶见花实红白纷纷迹如埽膝闲不着无琴酒中清浊时自斟兴寄超然八荒内身在水流香世界绿云冉冉拨不开陆地可生能时大中通外直真絶竒一语能觉千古迷二百年后谁传衣清溪滚滚通濂溪
　　陪山泉登芝山和文正公旧韵
　　培塿视崔巍眼髙如许哉举头天在上四靣景皆来渐老成多病防山又一囘尽供诗世界霁色为君开
　　和吴山泉知府
　　乱来谁访古杖履竹边闻小立真堪画闲谭亦自文长翁千载语中允百年坟寂寞庐山路幽寻独有君
　　和冯叔炎梅桂
　　风露透枝叶团团翠满坡但教秋思足不必月明多骚在谁招隠山空自放歌故家射科午折取莫蹉跎
　　和致轩
　　眉睫功名气笔端天地春孰知心念善祗与圣贤亲味澹有真乐眼髙无古人金銮行夜直坐聴漏声频致轩赵使君领客及子侄入山即事次韵
　　戴家湖上寺近市有山林雨足四郊润云低尽日隂竹疎和翠减松老受春深留得行窝住楼头午漏沈
　　上安晚郑丞相
　　相国归来卧旧山功名虽好不如闲向来北望中原眼送在沧波白鸟间
　　清于独鹤瘦于梅小袖长衫晋様裁推出柴车人共指前身曾住洛中来
　　迎晦静汤先生
　　向来九虎守天闗已是无心便出山手里春风闲不得又携桃李种人间
　　题水墨草虫
　　蜻蛉低傍豆花飞络纬无声抱竹枝忆得西湖烟雨里小园清晓独行时
　　过桃花寺懐东叟
　　主人去后客来过丹灶重重锁薜萝满院碧桃花寂寞春风不似旧时多
　　过舅氏宅
　　墙头杨栁老无枝门外新泥淤旧泥因防儿童骑竹马忆曽随母北归时
　　超师房
　　岩桂花开满院香青莎叶底有鸣螀人家只在西林住鸡犬声中又夕阳
　　寄题髙大清东村
　　浮花浪蕊易飘零防着桑麻眼便青荷锸归来春昼永案头重读相牛经
　　和吴山泉万竹亭
　　风流不减晋诸贤冰雪精神已凛然岁晩莫教枝叶盛听他明月下青天
　　和恕斋濂溪书院
　　洙泗渊源水一溪藓花绿遍考亭碑白云散尽青山出一卷通书未冩时
　　读陆云西志供定城墓有感书呈子勉总干
　　一艇东来公已仙午天花栁为谁妍深培根本存生意把握春风有阿连
　　红梅
　　姑射真人笑脸开肯将顔色涴香腮仙逰曾向桃源过引得春风上靣来
　　懐旧业
　　云满空阶书满牀开门对面是清江多时不防梅花影闲却中庭月一
　　西湖除夜
　　又来上国防新元细嚼梅花咽冷泉阿母在家年六十孤儿为客路三千身居东海沧波上心在西山落照边碧户朱门杨栁防不知归日是何年
　　和恕斋吴提刑秋阳庵居
　　截断人间名利尘横塘深碧防新坟昏明不定霜天月开合无心竹屋云风雨对牀差可喜乾坤万事不堪闻栽松种竹闲功课却为忧时一半分
　　贺恕斋除兵部侍郎
　　靣无老色气精明南海归来住未成不道山中无宰相要从世上做功名云屯万骑西风急月浸三边夜柝清谋国定知有长算【缺】雏不树向南旌
　　和谢君泽题弋阳桃花寺并吊郑盘翁
　　一曲清溪十二栏分明常在画中安千年药灶和云暖五色丹光夺夜寒魂些不来懐石友山居能久是无官葛翁顔色红如染不信桃花树上防
　　和南屏汤司户
　　夜窗灯火共论心喜动眉防不自禁岭海五年双鬓短乾坤万事一杯深肝肠疾恶言多直懐抱伤时老易侵归路江梅花正发书来定寄短长吟
　　和云壑吴衡州
　　纷纷世事几昏明作计还山又未成欲学种松消永日不徒煨芋博虚名云开衡岳鹏程濶秋入鄱湖鴈影清也欲摩挲病来眼春风暖处望前旌
　　和傅处厚
　　翰墨风流已可人文章不敌五穷灵路当尽处山方好花到开时叶自零欺我尽教双鬓短知心幸有一灯青柴门莫放闲云入付与春风自在扃
　　余畴昔之夜梦与樗翁共坐南窗翁出所作夸字韵诗索和及觉能记前六句续之成章
　　轻云卷雨过檐牙杨栁池塘噪乱蛙四壁月华春夜永一年风物此时佳诗当澹处工差进心到平时语不夸睡眼醒来人不见杏花散影满窗纱
　　采芝集
　　僧斯植字建中号芳庭武林人理宗时以诗称初住南岳寺旋投单四方相识者尽一时文人如静佳朱继芳勿斋熊鉌俱为酬倡游方防二十年晚嵗住天竺别筑邃室曰水石山居吟咏于中有采芝集一卷又续集一巻寳祐丙辰自为防云诗志也乐于性情而已近于览卷之暇心防他用得数篇目曰续藳然不可谓之无为也其诗雅链深穏脱去禅家落套语不媿风雅之目
　　金陵道中
　　望逺生愁思凄凉处处同青山迷旧冢芳草蔽闲宫雨过城楼月潮囘鼔角风十年懐古恨多在六朝中
　　喜人归幽栖
　　霄汉分携久吟懐思欲迷相逢春草外归隠石房西涧急禽声少松摇月影低要知人静夜犹自怯猿啼
　　水石山居
　　静极青山里松花满石牀春风思华岳夜雨梦潇湘云影归林薄猿声出涧长心知无别事从此闭闲房
　　江村晩望
　　何处问归程苍茫入句清云生峰顶白月近水邉明芳草迷平楚晴楼出逺城此身南北外渔火是闲情
　　登云汉阁
　　髙阁势凌虚天涯入望微云藏山鸟影春满野人衣积雨催花尽寒樵背日归焚香端坐处似觉世尘稀
　　暮春感懐呈勿斋提举
　　浮世事非真吟多白发新自居京寺久梦到石桥频日落烟生树花残草自春坐防今夜月应与旧房隣
　　寄梅叟法师
　　一从飞锡后迢逓各天涯春事随流水行人问落花住当南岳寺门对赤城霞遥忆焚香处松髙月影斜
　　金陵懐古
　　天津桥上望如在玊门闗月过东西浦江分远近山凄凉三尺墓兴废六朝间千古登临地寒潮自徃还
　　送觉上人
　　送君千里去又见落花飞水国今宵别天涯隔岁归防遥春树密滩小夕阳微后夜扁舟月应逢宿鸟稀
　　访故人
　　石榻相期久闲寻到野房春归芳草暗云入楚山长人影分孤驿鸡声落曙桑凄凉千古事囘首两茫茫
　　寄深居冯发管
　　相懐千里外空望极遥天处世惟今日防花忆去年春风生岛树夜月满渔船此后闲寻处应湏借榻眠
　　旅中寄故人
　　世故长安里三年别钓矶只因吟事僻幸免识人非性拙趋时少家贫过客稀春风归去日同采故山薇
　　西园即事
　　一径落花红廻廊复旧踪千峰遥隔水万木逺含空沙鸟晴云外寒帆夕照中防宵曾宿此江月夜相逢
　　旅中偶成
　　风吹客袖寒飘泊在长安对雨春题尽防云夜坐残逺山平楚水苍汉接吴滩遥忆天台寺相携去不难
　　懐芳林处士
　　相思不可见江路正迢迢烟树同呤逺闗河入望遥昼长花影转风定篆香消遥忆君居处钟声隔暮潮
　　送灵曜之姑苏
　　一身惟在道清苦独知君世路终成别山光不共分晓天寒欲雨春树野生云此去他乡寺猿声各自闻
　　偶成
　　东风玊勒马蹄轻多少游人上鳯城燕子不来春寂寞海棠花发近清明
　　山家
　　一溪流水绕烟霞路入青松第防家蝴蝶傍人飞不去隔墙开尽碧桃花
　　晩来
　　晩来无语立东风一片闲情在碧空人老杜鹃浑不管栁花飞尽夕阳红
　　西湖晚望
　　久雨初晴睡正长春蛙鸣徧旧池塘小亭寂寞斜阳里一阵东风过木香
　　堤上
　　杨栁垂丝拂画船杏花零落断桥边半山烟雨东风恶更向西亭听杜鹃
　　夏夕雨
　　满林钟磬夜偏长古鼎闲焚柏子香石榻未成芳草梦西风吹雨过池塘
　　清华夜坐
　　开尽黄花满短篱静聴隣屋夜敲棊清华池上一更月僧立松邉未有诗
　　山居
　　晚策登临日欲斜小溪流水是生涯道人睡起鹤飞去开尽青松一树花
　　春夜
　　玊楼台畔栁生烟况是春风杜宇天一片月光凉似水半扶花影上秋千
　　古乐府
　　携君石上琴弹我窗前月月缺又还圎谁能免离别青山叫子规行人泪如雨子规不肯归行人不能去欲买采菱船野水无人识野水去不回迢迢暮山碧晚歩入山隂敛霁人影絶惟闻太古音听之心胆裂
　　寄衣曲
　　自君之去矣欲寄征衣泪如雨征衣未寄心已悲一寸相思隔千里湘江水是巫山云巫山云是湘江水湘江西防芳草深湘江日夜多行人行人去去天之涯门对落花三两家家家有酒讴且歌醉来月下弹琵琶
　　赋老将和官字韵
　　猎猎征旗促晓寒防回临阵练兵官黄沙满塞黄云暗白马嘶风白日寒汉语肯随蛮地改战袍犹帯血腥干如今韬畧浑无用骨萧条甲冑寛
　　挽周彦良
　　白首功成未十年寡妻相吊泣江干诗名似水声还逺世事如云梦已残杨栁满堤人去后海棠深巷雨初干东风忽起青山泪虽有君书不忍防
　　兰谷
　　空谷寄深云灵根自不群地闲青草长香逺隔溪闻静与骚人佩清同楚客分惟应千载后余韵在湘濆
　　多福寺
　　野鹿自成羣山中少隠君钟声两寺合人语一溪分泉响松间雨苔生石上纹多年僧住此半榻锁闲云
　　与子入山来
　　与子入山来永夜不得睡但闻松子声敲落梧桐树月到愈明秋风防流水古琴三两知音不知处惟有白靣猿闲中自来去
　　寄勿斋提举
　　满林烟树已纷纷溪上猿声不共闻惟有青天半庭月夜深应与故人分
　　门栁
　　防尽门前栁愁多白发新灞桥风雨夜离别是何人
　　远山
　　万里色苍然春烟夕照邉旧过南岳寺曾向雨中防
　　石城秋夜
　　漠漠青山水自流西风烟树防经秋旧时歌舞人游地月满江城十二楼
　　春日同友人游湖上
　　十里湖边路垂杨映马蹄水光平野濶山影绕楼低夜雨生青草春风湿紫泥兴来无限意同此片时题
　　邉城客思
　　客里厌芳尘凄凉又问津向南人去逺归北马嘶频野水荒城暮孤舟海树春故乡非久别已觉鬓毛新
　　过越
　　天涯路扁舟去不穷水花随防尽山影落江空往事千年梦渔歌一夜风诗成惟有月清致与谁同
　　天竺山居
　　对雨吟方穏西风忽晩晴野花沿涧白秋意入帘清浅水藏鱼影重林隔磬声是非尘外事谁可断髙名
　　故宫懐古
　　暮天云尽逺山空夜夜西风入汉宫鐡笛一声千古恨月明人在女墙中
　　落叶词
　　片片飞来总是秋更于何处复添愁自怜枝上无收管却带殷勤出御沟
　　暮春雨中感懐
　　囘首郡城东春残碧树中落花千防恨疎雨一帘风白雪侵新鬓归心逐断红茫茫事如此何必怨涂穷
　　江寺晩眺
　　尽日无多事闲行一径隂人归秋寺晩月满夜堂深海濶频生雾城荒逺见林青山与华发空愧百年心
　　照影
　　性与儿童异飃蓬二十年照来池上影恰是未生前
　　闻子规
　　十年已起故乡情客里凄凉不耐听啼到蜀天空有恨水流依旧月还明
　　宿云山房
　　缥纱沈虚碧清池见宿云松声临石断水影与泉分芳草经年梦幽禽隔径闻倚阑吟未尽红日又将曛
　　老去
　　老去厌芳菲思归未得归夕阳溪上树花作去年飞
　　苕溪舟次
　　扁舟烟重冷渔蓑两防人家浸小河芳草自生春自老落花随雨晩风多
　　送故人之江东
　　鳯城花气浥旌旗又见春风上马时不是灞陵难话别垂杨空作去年枝
　　清明
　　隄上寻春歩较迟马嘶芳草燕差池南楼烟雨清明日正是佳人堕泪时
　　江淮伤感
　　水流花片湿轻红多少英雄逐晓风三百余年歌管地数声欢怨不相同
　　以下续藳
　　送敏上人归永嘉
　　风光苦变迁客里对残年别我此时路问卿何处船断云连雨雪落日逺人烟又向龙湫畔开扉近瀑泉
　　上竺寺
　　古寺寒桥路钟声静忽闻数峯平处合一水众溪分老树烟萝雨残灯石塔云闲心寄幽寂似觉逺情氛
　　山中即事
　　千峰当此境谁可共登临月过秋池静云归古木深嬾观前去事已悟未来心更欲寻诗伴相携向石林
　　对梅寄人
　　欲问江梅信吟笻带晩霞笑防今日树开过防年花疎影生来寒枝折处斜要教人寄逺何地是吾家
　　春日
　　人生厌别离老去更何为独对清明雨闲吟社日诗野蜂成密蚤海燕入帘迟未尽寻春兴应湏愧后期
　　送人之吴
　　无心学隠沦此去向吴津千古是非地一灯烟雨村烽尘怜楚戍榆栁隔淮春别后新吟句何人可共论
　　题天竺岩栖山房
　　一室寄云隈慿栏日防回无风山自雨有主燕还来野径通樵逺岩花向晩开旧时题素壁今已半苍苔丁已灯夕前一日观抱拙寄敏斋韵因事有感走笔以赋
　　萍迹倚春风春光苦未浓人间连日事城外一宵钟逺鴈书难寄残碑字已封幽人住城市清梦两三重
　　送隠士游京淮
　　送君湖栁下未别已闗情古塞去程逺寒江入梦清野云低水树山雨闭春城到处逢知已虚传隠姓名
　　山居遣兴
　　山寺开修竹偏宜静者居观空心已悟集理事常虚日月供吟笔乾坤入草庐何如钓台叟得计在樵渔
　　登吴山
　　嵯峩宫树霭晴空吴越迢迢一望中防处笙歌人逺近万重花栁路西东风生帘幙春云碧水绕楼台海日红沙鸟自飞还自宿百年无计与谁同
　　题彭泽后人吟楼
　　结屋在云端悠然趣自安江山随望逺星月近人寒剑气当空直诗情对酒寛往来庭畔叟只作晋时防
　　遣懐
　　愁极鬓成丝沧江梦未归鸟啼山雨急春尽故人稀晓润侵吟壁寒云绕竹扉向来诗满束应是与心违
　　客路和胡元鲁韵
　　十载天涯客浮云不定身烟波春雨渡灯火夜渔村世事空为累人心未觉仁何时留片石归老古松根
　　淮邉柳
　　寂寞淮邉栁春来自舞腰恨生争战地不得近官桥
　　雪鸪
　　风吹芦苇鸣残雪满桥板不见櫂回人愁立沙汀晩
　　鸣鸠
　　何处芳草多相呼向深坞竹外立寒枝山南又春雨
　　道宫
　　千年兴废地仙诀字犹存露重云生树坛空月到门心清无外事静极是真源此境非凡世何人与续言
　　塞北
　　兵战何时息边尘染客旌乱鸦啼又歇荒草死还生岛雨连秋曙江风入鴈声近淮民自悦应自宦情清
　　东斋书事
　　客里吟情嬾天涯望欲昏断云流涧水残月照衡门猿啸他山树砧声何处村浮名身外事于此不须论
　　效樊川体
　　吟边绕架书千巻壁上梅花水一瓢世事尽从忙里过年华空向静中消山云宿雨笼残日汀草浮香满小桥对此不须惆怅去野人今已悟吹箫
　　和路字
　　青山何人家芳草满樵路猿鹤未归来残月照烟树
　　从军行
　　茫茫塞月笼寒雾万里征人不知数年少难消壮志多精鋭连营肃貔虎从军何日见军囘但见日月长淮雨烽烟散漫满路岐边声飒飒秋风起天涯荒草马成群放去弯弓乱飞舞夜深更唱吴女歌古来白骨多于土
　　山中寓意
　　白发今如许自吟还自愁满山晴叶雨四壁老蛬秋防水知心静观云觉事浮数年衰感意挥泪不能收丙辰季夏避暑山中长松修竹恍若蓬莱异人居走笔索句以纪其事
　　六月厌烦襟纵歩情未足爱此石径长清溪曲古道何人居门闲对修竹好鸟发新声静极成幽独西风吹晩凉山影揺红绿翘首兴未阑青猿睡初熟
　　送人逰吴
　　阊门烟霭外地濶水城髙蜃气蒸吟鬓霜风入缊袍防程秋防雨一饭野船篙若问当时事人夸有二豪
　　丙辰季夏雨中
　　天涯身尚寄何日向东州一夜霜欺鬓连朝雨送愁梦多吟作祟闲极嬾为仇若问浮生事无心即是谋
　　酬彭泽后人
　　不为折腰事田园足野情笔黏春雾重诗带晩唐清柳巷闲渔艇山扉对水城论心暂来徃无愧逺公名
　　寄静佳朱明府
　　伤心犹立旧池台日日西风送雨来别后思君无限事一封书发两畨开
　　柳
　　汴水隋隄总寂寥春风吹恨未曾消长条本是无拘束也向人前学舞腰
　　春隂书事呈正甫先生
　　二月花隂已觉迟黄昏帘幙燕归时小栏独立无人处春雨春寒总欠诗
　　金陵道上
　　一望江水去不囘断碑荒草旧宫台六朝陈迹皆如梦夜夜寒潮送月来
　　山行
　　岩边结屋与樵隣流水桃花防度春行到碧云无定处深山怪木老如人
　　偶成
　　渔歌听尽欲狂吟一径人家柳影深天意似嫌花信蚤东风吹雨又成隂
　　雪中寄岩泉
　　吟罢新诗只自防晓风吹恨上阑干夜来雪满前山路谁对梅花説嵗寒
　　春日湖上
　　绕隄衰草绿纎纎老里吟情觉未厌应是踏青天气近栁条多插野人檐
　　首夏
　　新篁揺绿雨初晴凉簟风生一枕清昨日小亭幽梦觉隔帘花影弄莺声
　　湘竹词
　　湘魂何自怨千古尚名存不种庭边竹那知有泪痕
　　池上曲
　　晓雨生池荷圆珠漾新绿入手不成珠空歌采莲曲
　　观化
　　闲观造化余静极覩自性蝴蝶忽飞来吾心已无竞
　　宿云轩
　　千峰云未来数树芭蕉绿风雨暗黄昏何人共幽独














　　宋百家诗存巻四十
