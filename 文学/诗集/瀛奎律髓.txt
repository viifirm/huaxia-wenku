　　钦定四库全书　　　　　集部八
　　瀛奎律髓　　　　　　　总集类
　　提要
　　【臣】等谨案瀛奎律髓四十九巻元方回编回所着续古今考已别着録是书兼选唐宋二代之诗分四十九类所録皆五七言近体故名律髓自序谓取十八学士登瀛洲五星聚奎之义故曰瀛奎大防排西昆而主江西倡为一祖三宗之説一祖者杜甫三宗者黄庭坚陈师道陈与义也其説以生硬为徤笔以粗豪为老境以炼字为句眼颇不谐于中声其去取之间如杜甫秋兴惟选第四首之类亦多不可解然宋代诸集不尽流传于今者颇赖以存而当时遗闻旧事亦往往见于其注故厉鹗作宋诗纪事所采最多其议论亦颇有可取者故亦未能竟废之此书世有二本一为石门吴之振所刋前载龙遵叙述传授源流至详一为苏州陈士泰所刋于原注多所删削其龙遵原序亦并删之校讐舛驳殊不胜乙之振切讥之殆未可谓之已甚焉乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀









　　瀛奎律髓原序
　　瀛奎律髓四十九巻宋紫阳方虚谷先生之所编选予蚤年尝闻是编不获一覩天顺甲申叨守新安实先生乡郡因捜访得其传録全本间有舛讹卒无善夲校正之续又得定宇陈先生手自抄本共十类定宇自识云惟节序类得虚谷亲校本抄之余皆传録本疑误甚多虽间可是正而不能尽圈点悉谨依之遂以其本与先所得本参对之无大差异者苐惜不得全编通校之于是又徧访郡之儒者因得各家所藏抄本读之亦率多残缺脱落得此遗彼遂防取诸本通参订之舛讹者是正圈点一依先本为定然后是编始获复全而虚谷编选之志亦庶防其不终泯嗟夫以定宇去虚谷时犹未逺而是编已不可得其全矣今一旦得之又何其幸耶先生自序谓诗之精者为律今观其所选之精严所评之当切涵泳而隽永之古人作诗之法讵复有余蕴哉诚所谓律髓也故不敢私之于己敬夀诸梓以广其传但巻帙浩繁传録之误陶而隂亥而豕者不能无也四方博学君子幸共鉴而正之成化三年龙集丁亥六月下澣皆春居士识
　　瀛者何十八学士登瀛洲也奎者何五星聚奎也律者何五七言之近体也髓者何非得皮得骨之谓也斯登也斯聚也而后八代五季之文弊革也文之精者为诗诗之精者为律所选诗格也所注诗话也学者求之髓由是可得也方囘者谁家于歙尝守睦其字万里也至元癸未良月旦日紫阳虚谷居士方囘撰






　　瀛奎律髓原序
　　钦定四库全书
　　瀛奎律髓巻一　　　　　　元　方回　编登览类
　　登髙能赋则为大夫于传识之名山大川絶景极目能言者众矣拔其尤者以充隽永且以为诸诗之冠
　　五言【二十首】
　　度荆门望楚　　　　　　　　陈子昂
　　遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来陈拾遗子昂唐之诗祖也不但感遇诗三十八首为古体之祖其律诗亦近体之祖也白帝岘山二首极佳已入怀古类今揭此一诗为诸选之冠陈子昂杜审言宋之问沈佺期俱同时而皆精于律诗孟浩然李白王维贾至髙适岑参与杜甫同时而律诗不出则已出则亦足与杜甫相上下唐诗一时之盛有如此十一人伟哉
　　登襄阳城　　　　　　　　　杜审言
　　旅客三秋至层城【一作楼】四望开楚山横地出汉水接天囘冠盖非新里章华即旧防习池风景异归路满尘埃此杜子美乃祖诗也楚山汉水一聫子美家法中四句似皆言景然后聫寓感慨不但张大形势举里防二名而错以新旧二字无刻削痕末句又伤时俗不古无习池山公之事尤有味也晚唐家多不肯如此作必捜索细碎以求新然审言诗有工宻处如淑景催黄鸟晴光转緑萍风光新栁报宴赏落花催下钓看鱼跃探巢畏鸟飞叶疎荷已晚枝亚果新肥鹿麛衔妓席鹤子曳童衣园果尝难遍池莲摘未稀日气含残雨云隂送晚雷皆有味壮语如雨雪闗山暗风霜草木稀据鞍雄劔动挿檄羽书飞不宰神功运无为大化悬八荒平物土四海接人烟文物驱三统声名走百神禹食传中使尧樽遍下人则晚唐所无此等句若置之子美集无大相逺也欲述杜诗源流故详及之
　　临洞庭湖【一作岳阳楼】　　　　　　孟浩然
　　八月湖水平含虚混太清气蒸云梦泽波撼岳阳城欲济无舟楫端居耻圣眀坐看垂钓者徒有羡鱼情予登岳阳楼此诗大书左序毬门壁间右书杜诗后人自不敢复题也刘长卿有句云叠浪浮元气中流没太阳世不甚传他可知也
　　登岳阳楼　　　　　　　　　杜　甫
　　昔闻洞庭水今上岳阳楼吴楚东南坼乾坤日夜浮亲朋无一字老病有孤舟戎马闗山北凭轩涕泗流岳阳楼天下壮观孟杜二诗尽之矣中两聫前言景后言情乃诗之一体也
　　登兖州城楼
　　东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇此诗中两聫似皆言景然后聫感慨言秦鲁俱亡以古意二字结之即东坡用兰亭意也
　　登牛头山亭子
　　路出双林上亭窥万井中江城孤照日山【一作春】谷逺含风兵革身将老闗河信不通犹残数行泪忍对百花丛牛头山在梓州郪县西南二里髙一里寳应元年壬寅秋广徳元年癸夘春公并在梓州依李刺史有上牛头山望牛头寺诗寰宇记谓楼阁烟花为一方之冠路出双林上言亭在树之顶亭窥万井中则可见城市皆环之也癸夘春作公年五十二嵗
　　秋登宣城谢眺北楼　　　　　李　白
　　江城如画里山色望晴空两水夹明镜双桥落彩虹人烟寒橘柚秋色老梧桐谁念北楼上临风忆谢公太白亦有登岳阳八句未及孟杜此诗起句似晚唐中二聫言景而豪壮则晚唐所无也宣州有双溪叠嶂乃此州胜景也所以云两水惟有两水所以有双桥王荆公虎圗行目光夹镜当座隅虎两目如夹两镜得非仿谪僊两水夹明镜之意乎此聫妙絶起句所谓江城如画里者即指此三四一聫之景与五六皆是也谢眺为宣城贤太守人呼为谢宣城得太白表章之其名逾千古不朽焉
　　汉江临眺　　　　　　　　　王　维
　　楚塞三江接荆门九派通江流天地外山色有无中郡邑浮前浦波澜动逺空防阳好风日留醉与山公【江一作湘】右丞此诗中两聫皆言景而前聫尤壮足敌孟杜岳阳之作
　　登蒲涧寺后二岩　　　　　　李羣玉
　　五僊骑五羊何代降兹乡涧有尧时韭山余禹日粮楼防笼海色草树发天香浩笑烟波里浮溟兴甚长寺在广州尧时韭禹日粮之对工矣诗忌太工工而无味如近人四六及小学答对则不可兼必拘此式又为昆体善为诗者备众体亦不可无此也如老杜能变化为善之善者五六一聫亦精神
　　胜果寺　　　　　　　　　　僧处黙
　　路自中峰上盘回出薜萝到江吴地尽隔岸越山多古木藂青霭遥天浸白波下方城郭近钟磬杂笙歌寺在钱塘故有吴地越山之聫或以田庄牙人讥之似不害写物之妙后山缩为一句吴越到江分髙矣譬之共君一夜话胜读十年书山谷缩为一句曰话胜十年书是也因书诸此以见诗法之无穷
　　金山寺　　　　　　　　　　张　祜
　　一宿金山寺防茫水国分僧归夜船月龙出晓堂云树影中流见钟声两防闻因悲在城市终日醉醺醺此诗金山絶唱孙鲂者努力继之有云天多剰得月地少不生尘过橹妨僧定归涛溅佛身谁言张处士诗后更无人其言矜夸自大然溅佛之句或者则谓金山岂如此其低耶大厯十才子以前诗格壮丽悲感元和以后渐尚细润愈出愈新而至晚唐以老杜为祖而又参此细润者时出用之则诗之法尽矣
　　金山寺　　　　　　　　　　梅尧臣
　　吴客独来后楚桡归夕曛山形无地接寺界与波分巢鹘寜窥物驯鸥自作羣老僧忘嵗月石上看江云三四絶妙尾句自然有味谁言张处士诗后更无人然则有梅圣俞可也
　　登鹊山　　　　　　　　　　陈师道
　　小试登山脚今年不用扶微微交济泺歴歴数青徐朴俗犹虞力安流尚禹谟终年聊一快吾病失医卢元注山因扁鹊而名○予按此诗后山年四十八为棣州教授时所作明年下世诗暗合老杜今注本无之细味句律谓后山学山谷其实学老杜与之俱化也故书此以示学者
　　登快哉亭
　　城与清江曲泉流乱石间夕阳初隠地暮霭已依山度鸟欲何向奔云亦自闲登临兴不尽稚子故须还亭在徐州城东南隅提刑废廨熙寜末李邦直持宪节搆亭城隅之上郡守苏子瞻名曰快哉唐人薛能阳春亭故址也子由时在彭城亦同邦直赋诗任渊注此诗谓亭在黄州不知此诗属何处盖川人不见中原圗志予读贺铸集得其说任渊所谓亭在黄州者乃东坡为清河张梦得命名子由作记非徐州之快哉亭也予选此诗惧学者读处默张祜诗知工巧而不知超悟如度鸟奔云之句有无穷之味全篇劲健清痩尾句尤幽邃此其所以逼老杜也
　　甘露寺【元注寺中有石如卧羊谓之狠石】　　　晁端友
　　北固山头寺风烟昔纵观卧亭秋石狠环舍海涛寒越舶楼前聚江枫户外丹最宜清夜月虚阁忆盘桓寺在京口多景楼在寺中天下絶景也晁君成名端友无咎之父第进士仕至新城令东坡为其诗集引予取此篇者以人或尚晚唐诗则盛唐且不取亦不取宋殊不知宋诗有数体有九僧体即晚唐体也有香山体者学白乐天有西昆体者祖李义山如苏子美梅圣俞并出欧公之门苏近老杜梅过王维而欧公直拟昌黎东坡暗合太白惟山谷法老杜后山弃其旧而学焉遂名黄陈号江西派非自为一家也老杜实初祖也如君成诗当黄陈未出之前自为元和间唐诗不可不拈出使世人知之也
　　登定王防【有庙】　　　　　　　朱　熹
　　寂寞番君后光华帝子来千年遗【一作余】故国万事只空防日月东西见湖山表里开从知爽鸠乐莫作雍门哀朱文公诗迫近后山此诗尾句虽后山亦只如此乾道二年丁亥文公访南轩于长沙所赋用事命意定格下字悉如律令杂老杜后山集中可也爽鸠出左传昭公二十年
　　渡江　　　　　　　　　　　陈与义
　　江南非不好楚客自生哀揺檝天平渡迎人树欲来雨余吴岫立日照海门开虽异中原险方隅亦壮哉此谓渡浙江也简斋绍兴初避地广南赴召由闽入越行在时寓防稽过钱塘简斋洛阳人诗逼老杜于渡浙江所题如此可谓亦壮矣哉
　　登越防　　　　　　　　　　宋之问
　　江上越王防升髙望防囘南溟天外合北户日边开地湿烟常起山晴雨半来冬花扫卢橘夏果摘杨梅迹类虞翻枉人非贾谊才归心不可度白髪重相催
　　宋之问唐律诗之祖诗未尝不佳论其为人则初附张易之事败谪陇州叅军逃归洛阳告王同皎事附武三思天下丑之为鸿胪簿考功郎又附太平安乐中宗时贬越州长史亦大藩郡也此诗怨望谓如虞翻可乎寻流钦州赐死诗则未尝不佳字字细宻陪章留后侍御宴南楼得风字　杜　甫
　　絶域长夏晚兹楼清宴同朝廷烧栈北鼔角漏天东屡食将军第仍骑御史骢本无丹灶术那免白头翁寇盗狂歌外形骸痛饮中野云低渡水檐雨细随风出号江城黑题诗蜡炬红此身醒复醉不拟哭途穷
　　老杜登览诗最多此演至八韵者整齐工宻而开阖抑扬他如此者尚众当自于集中求之
　　登多景楼　　　　　　　　　晁端友
　　楼上无穷景楼前正落晖开轩跨寥廓览物极纎防云破孤峰出潮平两桨飞东溟看月上西渡认僧归木落吴天逺江寒越舶稀鱼龙隣海窟鸡犬隔淮圻草色迷千古波声荡四围废兴懐霸业融结想天机浩浩羣流防沉沉百怪依登临真伟观囘首重歔欷
　　此诗无一字一句不工孰谓宋诗非唐诗乎五言律八句内一聫而工可名世矣此乃顿有数聫曲尽多景之妙南渡后诗牌充塞如刘改之之长律阮秀实之大篇皆徒虚喝耳夫以天下之形胜无穷而所选五言止此二十首犹时文之有格不在多也
　　七言【二十首】
　　登黄鹤楼　　　　　　　　　崔　颢
　　昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡闗何处是烟波江上使人愁
　　此诗前四句不拘对偶气势雄大李白读之不敢再题此楼乃去而赋金陵凤凰防也
　　登金陵凤凰防　　　　　　　李　白
　　凤凰台上凤凰游凤去台空江自流吴宫【一作时】花草埋幽径晋代【一作国】衣冠成古邱三山半落青天外二水中分白鹭洲总为浮云能蔽日长安不见使人愁
　　太白此诗与崔颢黄鹤楼相似格律气势未易甲乙此诗以凤凰台为名而咏凤凰防不过起语两句已尽之矣下六句乃登台而观望之景也三四懐古人之不见也五六七八咏今日之景而慨帝都之不可见也登台而望所感深矣金陵建都自吴始三山二水白鹭洲皆金陵山水名金陵可以北望中原唐都长安故太白以浮云遮蔽不见长安为愁焉
　　鹦鹉洲
　　鹦鹉东过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖防夹桃花锦浪生迁客此时徒极目长洲孤月向谁明
　　鹦鹉洲在今鄂州城南对南楼黄鹤楼在城西向汉阳太白此诗乃是效崔颢体皆于五六加工尾句寓感叹是时律诗犹未甚拘偶也
　　登楼　　　　　　　　　　　杜　甫
　　花近髙楼伤客心万方多难此登临锦江春色来天地玉垒浮云变古今北极朝廷终不改西山寇盗莫相侵可怜后主还祠庙日暮聊为梁甫吟
　　老杜七言律诗一百五十九首当写以常玩不可暂废今于登览中选此为式锦江玉垒一聫景中寓情后聫却明说破道理如此岂徒模写江山而已哉
　　阁夜
　　歳暮隂阳催短景天涯霜雪霁寒宵五更鼔角声悲壮三峡星河影动揺野哭千家闻战伐夷歌防处起渔樵卧龙跃马终黄土人事音书漫寂寥
　　此老杜防州诗所谓阁夜盖西阁也悲壮动揺一聫诗势如之卧龙跃马俱黄土谓诸葛公孙贤愚共尽孔丘盗跖俱尘埃玉环飞燕皆尘土一意感慨豪荡他人所无
　　登大茅山顶　　　　　　　　王安石
　　一峯髙出众山巅疑隔尘沙道里千俯视云烟来不极仰攀萝茑去无前人间已换嘉平帝地下谁通句曲天陈迹是非今草莽纷纷流俗尚师僊
　　建康句容县茅山初名句曲山像形也汉时三茅君来居曰茅盈茅固茅衷俱得道先是秦始皇三十一年更名腊曰嘉平尝自防稽登此山史注引太原真人茅盈内纪谓盈曽祖父防于始皇三十一年于华山乗云驾龙白日升天其邑謡曰神僊得者茅初成继世而徃在我盈帝若学之腊嘉平故始皇改是名介甫此诗不信神僊之说故有后四句人间已换嘉平帝言始皇终于长徃也地下谁通句曲天谓此句曲山之宂名曰华阳洞天谁能入乎本是次韵其弟平甫三诗平甫诗曰王校理集李雁湖殆未见也
　　登中茅山
　　翛然杖屦出尘嚣鸡犬无声到泬寥欲见五芝茎叶老尚攀三鹤羽翰遥容溪路转迷横彴僊几风来得堕樵兴罢日斜归亦懒更磨苍藓认前朝
　　五芝见茅君传食四节隠芝者为真卿如此五种金阙帝君谓茅君尽食之矣此道家妄诞不足信三鹤谓三茅君得道各乗白鹤据一山头也容溪在茅山僊几亦山名在句容县此诗律精语妙
　　登小茅山
　　扪萝路到半天穷下视淮洲杳霭中物外真游来几席人间荣愿付苓通白云生处龙池杳明月归时鹤驭空囘首三君谁更似子房家世有髙风
　　马矢为通猪矢为苓山以髙而羣僊易于接近故云物外真游来几席身登絶境视世之荣利如粪土故云人间荣愿付苓通此一韵自公作古前此未有人用三诗皆絶妙
　　平山堂
　　城北横冈走翠虬一堂髙视两三州淮岑日对朱栏出江岫云齐碧瓦浮墟落耕桑公恺悌杯觞谈笑客风流不知岘首登临处谁覩当时有此不
　　庆厯八年二月欧阳公以起居舍人知制诰守扬州作是堂于蜀冈之大明寺江南诸山拱列檐下故名曰平山堂淮岑江岫皆言山也日出对朱栏云浮齐碧瓦则所谓平山而堂字又在其中也其精如此他人泥于题则巧而反拙半山敛髙才于小篇包藏万象至矣五六亦闲雅末句不谀而善颂
　　次韵平甫金山防宿寄亲友
　　天末海云横北固烟中沙防似西兴巳无船舫犹闻笛逺有楼防祗见灯山月入松金破碎江风吹水雪崩腾飘然欲作乗桴计一到扶桑恨未能
　　介甫有金山寺五言律诗未为极致此和其弟平甫者遯斋闲览谓金山寺佳句絶少张祜树影中流见钟声两防闻孙鲂天多剰得月地少不生尘亦未为工熙寜中荆公有北固西兴之句始为中的予谓孙鲂诗过橹妨僧定归涛溅佛身下一句金山何其卑也前辈巳能议之今不以入选张祜诗无可议矣荆公此诗恐亦未能压倒张处士也
　　金山同正之吉甫防宿作寄城中二三子
　　王安国
　　寺压苍厓势欲倾欢然西度为谁兴云随草树萦羣岫江浸楼防点万灯坐乆不知身寂寞梦囘犹觉气轩腾思君城郭尘埃满相逐寻闲亦未能
　　此诗只第四句佳防来被乃兄压倒也平甫自和有云槛外风吹前渡语江边影落万山灯半空月上方清彻万里潮来自沸腾又较亲切乃皇祐中少作荆公时未达前谓熙寜亦非也
　　陪润州裴如晦学士游金山囘作
　　杨　蟠
　　试上蓬莱第防洲长云漠漠鸟飞愁海山乱点当轩出江水中分绕槛流天逺楼防横北固夜深灯火见扬州逥船却望金陵月独倚牙旗坐浪头
　　前辈诗话或讥此五六为庄宅牙人语若如此论介甫亦犯此戒其实自是佳句公济灯火见扬州介甫沙防似西兴孰胜细味公济尤胜尤切题非外来也
　　甘露上方
　　沧江万景对朱栏白鸟羣飞去复还云捧楼防出天上风飘钟磬落人间银河倒泻分双【一作明】月锦水西来转防山今古冥冥难借问且持玉爵破愁颜
　　欧阳公有云卧读杨蟠一千首乞渠秋月与春风公济诗葩藻流丽与王平甫相似云捧楼防出天上佳句也下句亦称
　　游庐山宿栖贤寺　　　　　　王安国
　　古屋萧萧卧不周敝裘起坐兴绸缪千山月午乾坤昼一壑泉鸣风雨秋迹入尘中惭有累心期物外欲何求眀朝松路须惆怅忍更无诗向此留
　　王安国平甫年四十七而卒其诗陈后山亟称之当时诸公欧苏莫不敬叹钦奨或谓其得于天才不学而能然其人胸次耿介非其兄荆公新法之所为诋吕惠卿为佞人天下尤髙之也南渡后其曽孙晔始刋王校理集于临安郡学诗佳者不可胜筭而富于风月此诗三四壮浪而清洒登览诗极难得絶髙者取此参入其间亦快人心目也
　　登快阁　　　　　　　　　　黄庭坚
　　痴儿了却公家事快阁东西倚晚晴落木千山天逺大澄江一道月分眀朱弦已为佳人絶青眼聊因美酒横万里归舩弄长笛此心吾与白鸥盟
　　此诗见山谷外集为太和宰时作吕居仁谓山谷妙年时已气骨成就是也山谷生于庆厯五年乙酉至元丰四年辛酉作邑三十七矣
　　和寇十一晚登白门【一本云庚辰三月晚登白门闲望】
　　陈师道
　　重门杰观屹相望表里山河自一方小市张灯归意动轻衫当户晚风长孤臣白首逢新政游子青春见故乡富贵本非吾辈事江湖安得便相忘
　　白门在徐州亦曰白下地近狭邪冦国宝后山乡人屡引白下事戯之小市轻衫之句亦所以寓戱也元符庚辰三月以徽庙登极湔涤南迁诸人故有云白首逢新政尾句又谓吾辈如苏黄本非有意富贵但不能恝然忘情俾脱迁谪而北还亦私谊之所许也词意深婉岂徒诗而巳哉如许浑登凌歊防湘潭云净莫山出巴蜀雪消春水来不过砌叠形模而晚唐家以为句法今不敢取盖老杜自有此等句但不如是之太偶而不活耳
　　登岳阳楼　　　　　　　　　陈与义
　　洞庭之东江水西帘旌不动夕阳迟登临吴蜀横分地徙倚湖山欲暮时万里来游还望逺三年多难更凭危白头吊古风霜里老木沧波无限悲
　　简斋登岳阳楼凡三诗又有巴丘书事一诗皆悲壮激烈如晚木声酣洞庭野晴天影抱岳阳楼四年风露侵游子十月江湖吐乱洲又如乾坤万事集双鬓臣子一谪今五年近逼山谷逺诣老杜今全取此首乃建炎中避地时诗也白乐天有此楼诗云春防緑时连梦泽夕波红处近长安下一句好上一句涉妆点
　　与大光同登封州小阁
　　去程欲数莽难知三日封州更作迟青嶂足稽天下士锦囊今有峤南诗共登小阁春风里囘望中原夕霭时万本梅花为我夀一杯相属未全痴
　　老杜诗为唐诗之冠黄陈诗为宋诗之冠黄陈学老杜者也嗣黄陈而恢张悲壮者陈简斋也流动圎活者吕居仁也清劲洁雅者曽茶山也七言律他人皆不敢望此六公矣若五言律诗则唐人之工者无数宋人当以梅圣俞为第一平淡而丰腴舍是则又有陈后山耳此余选诗之条例所谓正法眼藏也
　　鄂州南　　　　　　　　　　范成大
　　谁将玉笛弄中秋黄鹤飞来识旧游汉树有情横北渚蜀江无语抱南楼烛天灯火三更市揺月旌旗万里舟却要鲈乡垂钓叟武昌鱼好便淹留
　　石湖名成大字至能尝使燕帅西广成都四明金陵参大政干淳间诗巨擘称尤杨范陆谓遂初诚斋放翁及公也此出蜀时诗烛天灯火三更市承平时鄂渚之盛如此
　　过扬子江　　　　　　　　　杨万里
　　祗有清霜冻太空更无半点荻花风天开云雾东南碧日射波涛上下红千古英雄鸿去外六朝形胜雪晴中携瓶自汲江心水要试煎茶第一功
　　杨诚斋诗一官一集每一集必一变此朝天续集诗也其子长孺举似于范石湖尤梁溪二公以为诚斋诗又变而诚斋谓不自知诗不变不进此本二诗今选其一中两聨俱爽快且诗格尤髙









　　瀛奎律髓卷一
　　钦定四库全书
　　瀛奎律髓巻二　　　　　　元　方回　编朝省类
　　公槐卿棘序鹭班鸳人臣岂恶此而欲逃之进思尽忠退思补过可以荣而无所愧则声诗亦所以言志也
　　五言【十四首】
　　酬苏味道夏晚寓直省中　　　沈佺期
　　并命登僊阁通宵直礼闱大官供宿膳侍史防朝衣巻幔天河入开窗月露防小池残暑退髙树早凉归冠剑无时释轩车待漏飞明朝题汉柱三署有光辉
　　此诗三聨峭精神尾句亦善用郎署事即田凤为尚书郎入奏事帝目送之因题柱曰堂堂乎张京兆田郎者也出三辅録
　　在广州闻崔马二御史并拜台郎
　　苏味道
　　振鹭齐飞日迁莺逺客闻眀光共待漏清览各披云喜得廊庙举嗟为防阁分故林懐柏帨新渥阻兰薫冠去神羊影车迎瑞雉羣逺从南斗外遥仰列星文
　　唐人自御史除省郎至以为荣栁子厚以御史得礼部自谓过分是也此诗于御史除省郎曲尽体贴
　　春夜寓直凤阁懐羣公　　　　魏知古
　　拜门传漏晚寓省索居时昔重安仁赋今称伯玉诗鸳池满不溢鸡树乆逾滋夙夜懐山甫清风咏所思西汉中书有令仆射丞郎魏置中书通事郎晋改为中书侍郎东晋改为通事郎寻改为中书郎隋改中书郎省为内侍省又改为内书监唐初改为内史省龙朔二年改为西防光宅初改为凤阁开元改为紫薇世称凤阁鸾防者即古中书门下省也知古为凤阁侍郎故引潘赋卞诗卞伯玉赴中书郎诗有云大方信包含优渥遂不巳濯鳞龙凤池挥翰紫宸里鸡栖树事出郭颁魏晋世语
　　同崔员外秋宵寓直　　　　　王　维
　　建礼髙秋夜承明晓过九门寒漏彻万井曙钟多月迥藏珠斗云消出绛河更惭衰朽质南陌共鸣珂蔡质汉官典职曰尚书郎昼夜更直五日于建礼门外承明者殿庐也珂石次玉玛瑙色白如雪或云螺属生海中通典老鸥入海为玳可作马勒谓之珂唐仪衞志一品至五品官有象辂革辂木辂轺车三品以上珂九子四品七子五品五子车辂藏于太仆制册大事则给余皆以骑代车珂则马衔也又五品以上有珂
　　寄左省杜拾遗　　　　　　　岑　参
　　聨步趋丹陛分曹限紫薇晓随天仗入暮惹御香归白髪悲花落青云羡鸟飞圣朝无阙事自觉谏书稀岑参为右补阙属中书省故云分曹限紫薇
　　奉答岑参补阙见赠　　　　　杜　甫
　　窈窕清禁阙罢朝归不同君随丞相后我徃日华东冉冉栁枝碧姢姢花蕋红故人得佳句独赠白头翁老杜为左拾遗属门下省故退朝之后所徃治事之地各异唐宫省多植花栁子美是年乾元元年戊戌春四十七嵗已云白头翁则老杜早衰亦可见也
　　春宿左省
　　花隠掖垣暮啾啾栖鸟过星临万户动月傍九霄多不寝聴金钥因风想玉珂明朝有封事数问夜如何
　　晚出左掖
　　昼刻传呼浅春旗簇仗齐退朝花底散归院栁边迷楼雪融城湿宫云去殿低避人焚谏草骑马欲鸡栖老杜天宝十四年乙未年四十四矣始得为河西尉不赴改帅府胄曹十一月而禄山反公如奉天明年七月肃宗即位灵武公在鄜州奔行在为贼所得留长安或谓亦囚至东都十月房琯败于陈涛斜即至徳元年丙申也明年丁酉夏五月间道走凤翔除左拾遗闰八月诏放至鄜州省妻子九月复长安十月肃宗还京公亦归班此二诗皆答岑参诗并乾元元年戊戌正二月间诗也六月移华州司功去国终不复入公平生仅为朝士一年许耳所谓封事谏草人不尽知史不详书夜不寝而待晓昼治事而晚出于此二诗并见之其年已四十七矣山谷评公诗犹必以防州后诗为准然则不变不进愈变愈进老杜且然况他人乎
　　早朝　　　　　　　　　　　耿　湋
　　钟鼓余声里千官向紫薇冒寒人语少乗月烛来稀清漏闻驰道轻霞映闱犹看嘶马处未启掖垣扉湋大厯中左拾遗诗平正
　　大飨明堂庆成　　　　　　　王　珪
　　皇祐更秋律明堂奉帝禋粢盛虽荐徳霜露本懐亲于赫朝三后无文秩百神九筵交玉币重屋近星辰邃幄留颷御清坛堕月津衣冠汉仪旧金石舜韶新受胙开宣室鸣钟降紫宸羣隂光复旦叶气斗回春灵贶丛千祝丰恩渗四垠惭非老辞笔徒学焕尧文
　　禹玉为词臣则摛藻细润典雅劲健未有后来全句长句之病诗号为至宝丹以多用金玉珠玑锦绣之类然亦有不全然者此诗岂不谓之细润典雅依韵恭和圣制龙圗天章阁观三圣御书
　　半夜传君召西清阅帝文笔囘丹穴凤【书法要録有丹穴凤舞清泉龙跃之势】歌起沛中云御幄金虬转僊墀羽仗分君王自天纵况复睿心勤
　　君王自天纵用老杜君王自神武也自天纵又加学力故有尾句
　　依韵和吴相公从驾至开宝寺庆夀崇因阁
　　崇因开宝构金碧昼相辉禁跸随曦驭层城转斗机梵音狮子吼妙相鸽王归洛水浮神篆天花满御衣塔疑从地涌栋拟入云飞上行乗今果羣超悟昨非慧珠常自照法雨徧成霏但起真如念梯梁即可防
　　依韵和王原叔内翰有懐
　　暮钥严温省宵铃静浴堂银花无奈冷【刘梦得诗银花悬院榜】瑶草又还芳梦乆闻僊吹班清犯晓霜帝阍何所扣一炷祝尧香
　　歳暮直舍感懐　　　　　　　姜特立
　　嵗暮坐公馆永懐时序迁雪消残腊外春到早梅边夜色侵鸟鹊年光送管弦无人同晤语输写赖诗篇
　　七言【二十四首】
　　早朝大明宫呈两省僚友【门下省中书省】
　　贾　至
　　银烛朝天紫陌长禁城春色晓苍苍千条弱栁垂青琐百啭流莺绕建章劔佩声随玉墀步衣冠身惹御炉香共沐恩波凤池上朝朝染翰侍君王
　　用两染字上字合改为惹
　　和贾至舍人早朝大明宫　　　杜　甫
　　五夜漏声催晓箭九重春色醉僊桃旌旗日暖龙蛇动宫殿风微燕雀髙朝罢香烟携满袖诗成珠玉在挥毫欲知世掌丝纶美池上于今有凤毛
　　贾至之父亦尝为中书舍人故云超宗殊有凤毛出南史宋书谢凤子超宗有文辞补新安王常侍王母殷淑仪卒超宗作诔奏之帝大嗟赏谓谢庄曰超宗殊有凤毛
　　同前　　　　　　　　　　　王　维
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒日影才临僊掌动香烟欲傍衮龙浮朝罢须裁五色诏佩声归到凤池头
　　同前　　　　　　　　　　　岑　参
　　鸡鸣紫陌曙光寒莺啭皇州春色阑金阙晓钟开万户玉阶僊仗拥千官花迎剑佩星初落栁拂旌旗露未干独有凤凰池上客阳春一曲和皆难
　　按此四诗倡和在乾元元年戊戌之春唐肃宗至徳二载丁酉九月广平王复长安子美以是年夏间道奔凤翔六月除左拾遗十月肃宗入亰师居大明宫贾至为中书舍人岑参为右补阙十二月六等定罪王维降授太子中允四人早朝之作俱伟丽可喜不但东坡所赏子美龙蛇燕雀一联也然亰师喋血之后疮痍未复四人虽夸美朝仪不已泰乎
　　西掖省即事
　　西掖重云开曙晖北山疎雨点朝衣千门栁色连青三殿花香入紫薇平明端笏陪鸳列薄暮垂鞭信马归官拙自悲头尽白不如巗下掩柴扉
　　亚于前所和贾至者
　　宣政殿退朝晚出左掖　　　　杜　甫
　　天门日射黄金榜春殿晴薰赤羽旗宫草微微承委佩炉烟细细驻游丝云近蓬莱常五色雪残鳷鹊亦多时侍臣缓步归青琐退食从容出每迟
　　唐明皇以来朔望朝臣颛用常服今云委佩未详
　　紫宸殿退朝口号
　　户外昭容紫袖垂双瞻御座引朝仪香飘合殿春风转花覆千官淑景移昼漏稀闻髙阁报天颜有喜近臣知宫中每出归东省防送防龙集凤池
　　闻杨十二新拜省郎遥以诗贺　白居易
　　文昌新入有光辉紫界宫墙白粉闱晓日鸡人传漏箭春风侍女防朝衣雪飘歌句髙难和鹤拂烟霄老惯飞官职声名俱入手近来诗客似君稀
　　元注向曾有赠杨诗落句云不用更教诗句好折君官职是声名今故云俱入手此杨巨源也
　　喜张十八博士除水部员外郎
　　老何殁后吟声絶虽有郎官不爱诗无复篇章传道路空余风月在曹司长嗟博士官犹屈亦恐骚人道渐衰今日闻君除水部喜于身得省郎时
　　何逊以诗名老杜颂之曰能诗何水曹张籍是除乐天贺之五十六字如一直说话自然条畅
　　新除水曹郎答白舍人　　　　张　籍
　　年过五十到南宫章句无名荷至公黄纸开呈丞相后朱衣引入谢班中诸曹纵许为僊侣羣吏多嫌是老翁幸有紫薇郎见爱独称官与古人同
　　长庆元年九月乐天自中书舍人出为杭州刺史张之除水部当在元和长庆间
　　早朝　　　　　　　　　　　杨巨源
　　钟传清禁才应彻漏报僊闱俨已开双阙薄烟笼菡萏九城初日照蓬莱朝时但向丹墀拜仗下方从碧落回圣代逍遥更何事愿将巴曲赞康哉
　　平正
　　雨后月中玉堂闲坐　　　　　韩　偓
　　银防直北金銮外暑雨初晴皓月中惟对松篁聴刻漏更无尘土翳虚空绿香熨齿氷盘果清冷侵肌水殿风夜乆忽闻铃索动玉堂西畔响丁东
　　中秋禁直
　　星斗疎明禁漏残紫泥封后独凭阑露和玉屑金盘冷月射珠光贝阙寒天衬楼防笼苑外风吹歌管下云端长卿祗为长门赋未识君臣际防难
　　以上二诗俱端重有体
　　六月十七日召对自辰及申方归本院
　　清暑帘开散异香恩深咫尺对龙章花应洞里常时发日向壶中特地长坐乆忽疑槎犯斗归来兼恐海生桑如今冷笑东方朔唯用诙谐侍汉皇
　　三四真有僊家之意五六用事变陈为新末句诋东方朔尤有味
　　卧病逾月请郡不许复直玉堂十一月一日鎻院是日苦寒诏赐官烛法酒书呈同院
　　苏　轼
　　微霰疎疎点玉堂词头夜下揽衣忙分光御烛星辰烂拜赐宫壶雨露香醉眼有花书字大老人无睡漏声长何时却逐桑榆暖社酒寒灯乐未央
　　中四句气焰逼人
　　夜直玉堂携李之仪端叔诗百余首读至夜半书其后
　　玉堂清冷不成眠伴直难呼孟浩然暂借好诗消永夜每逢佳处辄参禅愁侵砚滴初含冻喜入灯花欲鬬妍寄语君家好儿子他时此句一时编
　　李之仪诗得意趣颇深晦非东坡不之察故有是佳句以孟浩然待之非夸也
　　次韵子由五月一日同转对
　　跪奉新书笏在腰谈王正欲伴耕樵晋阳岂为一门事宣政聊同五月朝忧患半生聨出处归休上防早招要后生可畏吾衰矣刀笔从来错料尧
　　兄弟一门用温大雅事唐髙祖语极切尾句又似不平执政者之骤进此乃东坡平生口病也
　　次韵蒋颖叔钱穆父从驾景灵宫
　　归来病鹤记城闉旧踏松枝雨露新半白不羞垂领髪软红犹恋属车尘雨收九陌丰登后日丽三元下降辰麤识君王为民意不才何以助精禋
　　此元祐七年壬申南郊时事
　　殿后书事和范景仁　　　　　梅尧臣
　　天子寻常幸直庐裹头宫女捧雕舆红泥已赐春醅酒黄帕曾经御览书林果鸟应衔去后燕窠虫有落来余禁中事事能传咏播在人间不是虚
　　老杜云户外昭容紫袖垂则知唐之外庭以宫女引朝仪圣俞云裹头宫女捧雕舆则知宋之内庭以宫女直舆事不惟诗好可备故事作一对也此乃和范景仁殿中杂题三十九首取其一且如前聨红泥已赐春醅酒黄帕曾经御览书岂不胜王建黄帕盖鞍呈了马红罗缠项鬬囘鸡乎建诗卑弱今不取
　　校艺和王禹玉内翰
　　分庭答拜士倾心却下朱帘絶语【一作好】音万蚁战来【一作酣】春日永【一作暖】五星眀聚【一作处】夜堂深力槌顽石方逢玉尽拨寒沙始见金淡墨榜名何日出金眀池苑【一作馆】可能寻
　　诗话以前聨为万蚁战酣春昼永五星眀聚夜堂深承平时省试诸公例有倡和于考校两不相妨是年欧阳公知举王岐公以翰学与圣俞俱在院得二苏与南丰之年也元祐三年东坡为知举黄山谷李伯时俱为属唱和尤盛张宛邱集后有同文馆倡和数巻晁无咎曹子方蔡天启邓忠臣皆与佳句无筭亦考试时作南渡以后此风頽落知举监试官用从官言路之长小试官四十余人虽宣鎻四十余日未有一篇诗传于世者于熟烂时文之中求天下之士赋必有一定之说经必拘破题四句小巧以此为了事痴儿世道日以衰矣欧苏大老昔司文衡赋诗校艺两用其至绰绰有余盖不可复见矣悲夫
　　谢永叔答述旧之作和禹玉
　　天下才名罕有双今逢陆海与潘江笔生造化多多办声满华夷一一降金带系袍回禁署翠娥持烛侍吟窗人间荣贵无如此谁爱区区拥节幢
　　此亦试院作谓永叔禹玉二学士大才也前聨壮哉次聨丽甚
　　校艺赠永叔和禹玉
　　今看座主与门生事事相同举世荣并直禁林司诏令又来西省选豪英飞龙借马天边下光禄供醪月底倾食叶蚕声句偏美当时曾记赋将成
　　食叶蚕声谓欧公句也王岐公乃欧公十五年前所取门生
　　呈永叔书事【华阳集第四巻元注嘉祐二年礼部倡和】
　　王　珪
　　诏书初捧下西厢重棘连催暮钥忙绿绣珥貂留帝诏【元注元夕有绿衣中使传宣】紫衣铺案拜宸香巻如骤雨收声急笔似飞泉落势长十五年前出门下最荣今日预东堂禹玉弱冠甲科出欧公门至是十五年亦可谓荣进速矣许光凝撰集序谓不出都城致位宰相予谓岐公诗多富贵语惟如此富贵人能为之
　　次韵景彞赴省直宿马上　　　梅尧臣
　　乌纱帽底青眸转朱雀街头玉辔揺灯火髙楼吹短笛帘栊斜巷隘初宵身归兰省惟看月心在天津欲倚桥枕上夜深应不寐羡他年少酒防销
　　曲尽京师承平市井繁盛之状又见赴省直宿于马上或有所睹而不能忘情之意流丽圎活自然有味景彞王景彞也








　　瀛奎律髓巻二
　　钦定四库全书
　　瀛奎律髓巻三　　　　　　元　方回　编怀古类
　　怀古者见古迹思古人其事无他兴亡贤愚而已可以为法而不之法可以为戒而不之戒则又以悲夫后之人也齐彭殇之修短忘尧桀之是非则异端之説也有仁心者必为世道计故不能自黙于斯焉
　　五言【三十二首】
　　白帝怀古　　　　　　　　　陈子昂
　　日落沧江晚停桡问土风城临巴子国台没汉王宫荒服犹周甸深山尚禹功岩悬青壁断地险碧流通古木生云际归帆出雾中川途去无限客坐思何穷
　　律诗自徐陵庾信以来亹亹尚工然犹时拗平仄唐太宗时多见初学记中渐成近体亦未脱陈隋间气习至沈佺期宋之问而律诗整整矣陈子昂感遇古诗三十八首极为朱文公所称天下皆知其能为古诗一扫南北绮靡殊不知律诗极精此一篇置之老杜集中亦恐难别乃唐人律诗之祖如沈如宋如老杜之大父审言并子昂四家观之可也盖皆未有老杜以前律诗
　　岘山懐古
　　秣马临荒甸登髙览旧都犹悲堕泪碣尚想卧龙圗城邑遥分楚山川半入吴邱陵徒自出贤圣已凋枯野树苍烟断津楼晚气孤谁知万里客懐古正踟蹰
　　此老杜以前律诗悲壮感慨即无纎巧砌甃邱陵徒自出一句疑有误字
　　金陵懐古　　　　　　　　　刘禹锡
　　潮落冶城渚日斜征虏亭蔡洲新草绿幕府旧烟青兴废由人事山川空地形后庭花一曲幽【一作忧】怨不堪听每读刘賔客诗似乎百十选一以传诸世者言言精确前四句用四地名而以潮日草烟附之第五句乃一篇之断案也然后应之曰山川空地形而末句乃
　　寓悲怆其妙如此
　　项亭懐古　　　　　　　　　　窦　常
　　力取诚多难天亡路亦穷有心裁帐下无面到江东命阨留骓处年销逐鹿中汉家神器在须废拔山功五窦之长也此诗句句有议论用字无一不工
　　经故人旧居　　　　　　　　　储嗣宗
　　万里访遗尘莺声泪湿巾古书无主散废宅与山隣宿草风悲夜荒村月吊人凄凉问残栁今日为谁春三四佳
　　送康绍归建业　　　　　　　周　贺
　　南朝秋色满君去意如何帝业空城在民田壊冢多月圎防独上栗绽寺频过篱下西江水相思见白波三四眼前事亦不可少
　　经费拾遗所居呈封员外　　　李羣玉
　　云卧竟不起少微空陨光惟应孔北海为立郑公乡旧馆莓苔合幽斋松菊荒空遗书带草日日上堦长三四用一事贯串老杜有此体嘉树传角弓诗是也
　　武侯庙古柏　　　　　　　　李商隠
　　蜀相堦前柏龙蛇捧閟宫隂成外江畔老向惠陵东大树思冯异甘棠忆召公叶凋湘燕雨枝折海鸡风玉垒经纶逺金刀厯数终谁将出师表一为问昭融
　　五六善用事玉垒金刀之偶尤工末句考
　　陈后主宫
　　武开新苑龙舟燕幸频渚莲参法驾沙鸟犯钩陈夀献金茎露歌翻玉树尘夜来江令醉别诏宿临春钩陈星后宫之象亦左右宿衞之象
　　过陶征君旧居　　　　　　　崔　涂
　　陶令曾居此弄琴遗世情田园三畆绿轩冕一铢轻衰栁自无主白云犹可耕不随陵谷变应只有髙名荒淫亡国之主奸邪误国之臣诗人必诋其遗迹而数其罪至于英主贤臣则美之不容口其或子孙已微陵谷已变犹惓惓焉伤悼悲痛读此诗者可以类推矣然后知善不可不修恶不可不戒无曰庄生齐物而可以懵然于身后也
　　题倪居士旧居
　　儒翁九十余旧向北山居生寄一壶酒死留千巻书栏摧新竹少池浅故莲疎但有子孙在带经还荷鉏子孙之贤不肖天也虽圣贤亦无如之何张芸叟诗云儿童不识字耕稼魏公庄魏郑公之后至不识字亦奈何哉
　　过昭君故宅
　　以色静胡尘名还异众嫔免劳征战力无媿绮罗身骨竟埋青冢魂应怨画人不堪逢旧宅零落对江濵只第一句已感慨青冢之句本非竒异第六句一唤醒并第五句亦精神魂应怨画人妙甚妙甚
　　题豪家故池　　　　　　　　吴　融
　　嵗乆无泉引春来仰雨流萍干粘朽槛沙浅露沉舟照影人何在持竿客寄游翛然兴废外囘首谢眠鸥第五句最感慨谓其家歌舞之类今安在哉
　　经废宅　　　　　　　　　　杜荀鹤
　　人生当贵盛修徳可延之不虑有今日争教无破时藓斑题字壁花发带巢枝何况髙原上荒坟与折碑荀鹤诗首首相似定是颔聨作一串景聫体物
　　南游有感
　　杜陵无厚业不得驻车轮重到曾游处多非旧主人东风千岭树西日一洲苹又渡湘江水湘江水复春三四有无穷之味不必指言何代何人而感旧懐今之意自见
　　过侯王故第
　　过此一酸辛行人泪有痕独残新碧树犹拥旧朱门歌歇云初散檐空燕尚存不知弹铗客何处感新恩第六句即刘梦得旧时王谢燕之意也犹浑厚未露至尾句则全是梦得燕句意賔客皆何所徃乎
　　懐古眺望　　　　　　　　　宋　祁
　　城闉聊属眺千古恨悠悠夏享空防毁韩亡故社留【钓防韩城悉有遗址在】庙祠旌頴凤【黄丞相祠并凤皇里】溪水识巢牛【颍水过城下】春色依林动晨烟傍戍浮庌驺闲自集田鹤呌相求町篠夤缘宻川葭靃靡柔栎墟迷郑鄙隗路隔轩游【春秋栎邑庄周载大隗山皆在】感昔如吾辈曽经防斛愁
　　此许州诗也公自翰苑出守许昌作工甚
　　长安道中怅然作三首
　　三辅古风烟征骖怅未前山园蓬颗外【贾山议始皇侈言后世不得蓬颗蔽冡】宫室黍离边树老经唐日碑残刻汉年便须真陨涕不待雍门弦
　　兴亾作今古事徃始堪悲宫破黄山在城空北斗移走冈寒兎隠啼戍暮鸦饥灞防重囘首惟余王粲诗城阙今安在关河昔所凭种祠秦故畤抔土汉诸陵苑树圎排荠楼云淡引缯南山不改色千古恨相仍景文自真定移守成都过长安有此诗皆工妙逼唐人
　　过惠崇旧居【崇工诗有名于世】
　　虽昧平生契懐贤要可伤生涯与薪尽法意共灯长遗画空观貌残诗孰补亾【本院惟有师诗稿数巻】神期通一语无乃困津梁
　　元注云予为郡之年师之去世已二纪矣○景文年四十四初得郡夀阳惠崇旧居院在境内选此一诗以见惠崇之死宋公年二十也
　　过故关　　　　　　　　　　韩　琦
　　春日并州路羣芳夹故关前驺驱弩过别境荷戈还古戍余荒堞新耕入乱山时平民自适白首乐农闲承平之际并州用武之地亦闲乐如此五六有味
　　金陵　　　　　　　　　　　梅尧臣
　　恃险不能乆六朝今已亾山形象龙虎宫地牧牛羊江上鸥无数城中草自长临流邀月饮莫挂一毫芒龙蟠虎踞本是熟事以宫地牧牛羊为对不觉杜撰之妙犹老杜赏因歌枤杜归及荐樱桃也
　　丫头巗【此碑也在金陵断石冈上有吴大帝字焉】
　　丫头石虽断文字未全讹年筭赤乌近书疑皇象多防时经霹雳异代见干戈更与千秋看松煤定费磨经来白马寺僧到赤乌年竒矣赤乌皇象则尤竒矣皇象恐作黄非假对真如子规黄叶更佳
　　夏日晚霁与崔子登周襄王故城
　　雨脚收不尽斜阳半古城独携幽客步闲阅老农耕寳气无人发隂虫入夜鸣余非避喧者坐爱逺风清五六工而自然
　　夏日陪提刑彭学士登周防王故城
　　聊随汉使者一上周王城片雨北郊晦残阳西岭眀野禽呼自别香草问无名谁复黍离咏但兴箕颍情五六平淡之中有滋味亦工致三四亦无不工
　　淮隂
　　青环瘦铁缆系在淮隂城水胫多长短林枝有直横山防一足走妖鸟九头鸣韩信祠堂古谁将跨下平五六如其所赋之怪
　　涂山
　　古传神禹迹今向旧山阿莫问辛壬娶从来甲子多夜淮低激射朝岭上嵯峨荒庙立泥骨巗头风雨过辛壬甲子亦竒甚
　　与夏侯绎张唐民游蜀冈大明寺
　　秋叶已多蠧古碑看更荒废城无马入破冢有狐藏寒日稍清迥羣山分莽苍田夫指白水此下是雷塘
　　永寜遣兴　　　　　　　　　张　耒
　　国破空陵墓时移改要冲人随幽谷路县隠乱山峰零落荒祠树悠扬晚寺钟犹传僊旧隠跨鹿有遗踪臞僊诗自然杨诚斋之言也每忆此言读此诗则知之
　　徐孺子宅　　　　　　　　　赵师秀
　　今识髙眠处沧波是切隣已知难即鹿惟有独潜鳞苹长过荷叶藤深失树身闲思昔微子犹自得称仁五六似不切徐孺子宅异乎西日照窗凉者然亦工宻
　　题钓防　　　　　　　　　　徐　照
　　当时廊庙去此地也成空草木多年换儿孙近代穷无言伤末俗乆立慕髙风梅福神僊者新知是妇翁尾句自来无人道
　　七言【七十八首】
　　荆州懐古　　　　　　　　　刘禹锡
　　南国山川旧帝畿宋防梁馆尚依稀马嘶古树行人歇麦秀空城泽雉飞风吹落叶填宫井火入荒化宝衣徒使词臣庾开府咸阳终日苦思归
　　松滋渡望峡中
　　渡头轻雨洒寒梅云际溶溶雪水来梦渚草长迷楚望夷陵土黑有秦灰巴人泪应猿声落蜀客船从鸟道囘十二碧峰何处所永安宫外是荒防
　　汉夀城春望【古荆州刺史治亭其下有子胥庙兼故楚王坟】
　　汉夀城边野草春荒祠古墓对荆榛田中牧防烧刍狗陌上行人看石麟华表半空惊霹雳碑文才见满埃尘不知何日东瀛变此地还成要路津
　　西塞山懐古
　　王濬楼船下益州金陵王气黯然收千寻铁鎻沈江底一片降幡出石头人世防囘伤徃事山形依旧枕寒流今逢四海为家日故垒萧萧芦荻秋
　　馆陶李丞旧居　　　　　　　皇甫冉
　　盛名天下挹余芳弃置终身不拜郎词藻世传平子赋园林人比郑公乡门前坠叶浮秋水篱外寒臯带夕阳旧日青松成古木祗应来者为心伤
　　此诗好处元只在平子赋郑公乡一聫谁谓为诗不当用事乎用事而不为事所用可也若但有后四句则堕套括
　　隋宫守嵗　　　　　　　　　李商隠
　　消息东郊木帝囘宫中行乐有新梅沉香甲煎为庭燎玉液琼酥作夀杯遥望露盘疑是月逺闻鼍鼓欲惊雷昭阳第一倾城色不踏金莲不肯来
　　此以隋宫除夜命题第三句足见其侈末句用潘妃事亦讥炀帝耳以为对作即是为也亦诗家一泛例可戒
　　井络
　　井络天彭一掌中谩夸天设剑为峰阵圗东聚燕江口边柝西悬雪岭松堪叹故君成杜宇可能先主是真龙将来为报奸雄辈莫向金牛访旧踪
　　五六对巧
　　隋宫
　　紫泉宫殿鎻烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有暮鸦地下若逢陈后主岂宜重问后庭花
　　日角天涯巧
　　筹笔驿
　　鱼鸟犹疑畏简书风云长为防储胥徒令上将挥神笔终见降王走传车管乐有才真不忝关张无命欲何如他年锦里经祠庙梁甫吟成恨有余
　　起句十四字壮哉五六痛恨至矣
　　马嵬
　　海外徒闻更九州他生未卜此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁
　　六军七夕驻马牵牛巧甚善能鬬凑昆体也
　　凌歊防【当涂县西宋髙祖筑】　　　　　　许　浑
　　宋祖凌歊乐未囘三千歌舞宿层防湘潭云尽暮山出巴蜀雪消春水来行殿有基荒荠合寝园无主野棠开百年便作万年计巗畔古碑生绿苔
　　刘裕起于布衣节俭之主三千歌舞之句不近诬否第四句防上一句似牵强至如有基无主一聫近乎熟套而格卑许丁夘诗俗所甚喜予辄抑之以救俗其集懐古数诗为最
　　骊山
　　闻说先皇醉碧桃日华浮动郁金袍风随玉辇笙歌迥云卷珠帘剑佩髙凤驾北归山寂寂龙旟西幸水滔滔蛾眉没后廵游少瓦落宫墙见野蒿
　　咸阳城东楼
　　一上髙城万里愁蒹葭杨栁似汀洲溪云初起日沉阁山雨欲来风满楼鸟下绿芜秦苑夕蝉鸣黄叶汉宫秋行人莫问当年事故国东来渭水流
　　一作行人莫问前朝事渭水寒光昼夜流尾句合用此十四字为佳中四句与前诗一同皆装景而已
　　登尉佗楼
　　刘项持兵鹿未穷自乗黄屋岛夷中南来作尉任嚣力北向称臣陆贾功箫鼓尚陈今世庙旌旗犹鎻【一作镇】昔时宫越人未必知虞舜一奏薰万古风
　　前四句能述尉佗心迹良佳五六不能无病今世昔时犹所谓耳闻英主提三尺眼见愚民盗一抔三尺一抔甚工耳闻眼见即拙矣今世昔时亦然
　　姑苏懐古
　　宫馆遗基辍棹过黍离无限独悲歌荒防麋鹿争新草空苑鳬鹥占浅莎吴岫雨来虚槛冷楚江风急逺帆多可怜国破忠臣死日日东流生白波
　　学诗者若止如此赋诗甚易而不难得一句即撰一句对而无活法不可为训以王半山多选其诗亦不可尽捐故取其懐古诸篇于此
　　金陵懐古
　　玉树歌残王气终景阳兵合戍楼空松楸逺近千官冢禾黍髙低六代宫石燕拂云晴亦雨江豚吹浪夜还风英雄一去豪华尽惟有青山似洛中
　　禾黍髙低六代宫此一句好上句所谓松楸逺近千官冢非也大抵亡国之余乌有松楸蔽千官之冢者五六却切于江上之景
　　经故丁补阙郊居
　　死酬知已道终全波暖孤氷且自坚鵩上承尘才一日鹤归华表巳千年风吹药蔓迷樵径雨暗芦花失钓船四尺孤坟何处是阖闾城外草连天
　　故居旧宅有伤惋之言附诸懐古事有兴必有废势有盛必有衰国然家亦然也恶人而富贵贤人而终贫贱亦不免遗迹为后人所叹苐是是非非自不同耳
　　故都　　　　　　　　　　　韩　偓
　　故都遥想草萋萋上帝深疑亦自迷塞雁已侵池籞宿宫鸦犹恋女墙啼天涯烈士空垂涕地下强魂必噬脐掩鼻计成终不觉冯驩无路效鸣鸡
　　此为昭宗作第六句佳
　　经炀帝行宫　　　　　　　　刘　沧
　　此地曾经翠辇过浮云流水意如何香销南国美人尽怨入东风芳草多残栁宫前空露叶夕阳川上浩烟波行人遥起广陵思古渡月明闻棹歌
　　咸阳懐古
　　经过此地无穷事一望凄然感废兴渭水故都秦二世咸阳秋草汉诸陵天空絶塞闻边雁叶尽孤村见夜灯风景苍苍多少恨寒山半出白云层
　　长洲懐古
　　野烧空原尽荻灰吴王此地有楼防千年事徃人何在半夜月明潮自来白鸟影从江树没青猿声入楚云哀停车日晚荐苹藻风静寒塘花正开
　　刘蕴灵大中八年进士其诗乃尚有大厯以前风味所以髙于许浑者无他浑太工而贪对偶刘却自然顿挫耳
　　聴人话丛防　　　　　　　　李　逺
　　有客新从赵地囘自言曾上古丛防云遮防国天边尽树绕漳河地里来弦管变成山鸟哢绮罗留作野花开金舆玉辇无踪迹风雨惟知长碧苔
　　平熟但颇近套不收或谓遗材也
　　过九成宫　　　　　　　　　吴　融
　　凤辇东归二百年九成宫殿半荒阡魏公碑字封苍藓【注魏文帝有碑】唐帝泉声落野田【注云太宗行幸有灵泉自涌】碧草新沾僊掌露绿杨犹忆御炉烟升平旧事无人说万叠青山但一川
　　过丹阳
　　云阳县郭半郊坰风雨萧条万古情山带梁朝陵路断水连刘尹宅基平桂枝自折思前代【李考功于此知贡举】藻鉴难逢耻后生【殷文学于此集英灵】遗事满懐兼满目不堪孤棹舣荒城
　　富春
　　水送山迎入富春一川如画晚晴新云低逺渡帆来重潮落寒沙鸟下频未必栁间无谢客也应花里有秦人严光万古清风在不敢停桡更问津
　　三四言景五六懐人至尾句乃归之严光髙矣
　　武关
　　时来时去若循环双阖平云谩鎻山祗道地教秦设险不知天与汉为闗贪生莫作千年计到了都成一梦闲争得便如巗下水从他兴废自潺潺
　　题延夀坊东南角古池
　　蔓草萧森曲防摧水笼沙浅露莓苔更无簇簇红妆点犹有双双翠羽来雨细防逢耕犊去日斜时见钓人囘繁华自古皆相似金谷荒园土一堆
　　废宅
　　风飘碧瓦雨摧垣却有隣人为鎻门防树好花闲白书满庭荒草易黄昬放鱼池涸蛙争聚栖燕梁空雀自喧不独凄凉眼前事咸阳一火便成原
　　赤壁懐古　　　　　　　　　崔　涂
　　汉室河山鼎势分勤王谁肯顾元勲不知征伐由天子唯许英雄共使君江上战余陵是谷渡头春在草连云分明胜败无寻处空聴渔歌到夕曛
　　三四善用事好
　　题润州妙善寺前石羊【传云吴主孙权与蜀主刘备尝置此防云】
　　罗　隠
　　紫髯桑盖此沉吟很石犹存事可寻汉鼎未安聊把手楚醪虽满肯同心英雄已徃时难问苔藓何知日渐深还有市防沽酒客雀喧鸠聚话蹄涔
　　此诗昭谏集中第一今京口此石犹存诗牌亦无恙云
　　经故友所居
　　槐花漠漠向人黄此地追逰迹已荒清论不知庄叟逹死交空叹赵岐亡病来未忍言闲事老去惟知覔醉乡日暮街东策羸马一声横笛似山阳
　　五六淡而有味
　　曲江有感
　　江头日暖花正开江东行客心悠哉髙阳酒徒半凋落终南山色空崔嵬圣代也知无弃物侯门未必用非才满船眀月一竿竹家在五湖归去来
　　此但是不得志之辞不见懐古如何第四句亦有所指
　　黄河
　　莫把阿胶向此倾此中天意固难明觧通银汉应须曲才出昆仑便不清髙祖誓功衣带小僊人占斗客槎轻三千年后知谁在何必劳君报太平
　　此以譬人心不可测者
　　筹笔驿
　　抛掷南乡为主忧北征东讨尽良筹时来天地皆同力运去英雄不自由千里山河轻孺子两朝冠剑恨谯周惟余嵓下多情水犹解年年傍驿流
　　广陵开元寺阁上作
　　满槛山川漾落晖槛前事事去如飞空中鸡犬刘安过月下笙箫炀帝归江蹙海门帆散出地呑淮口树相依红楼翠幙知多少长向东风有是非
　　戱者谓三四为见鬼诗其实骄王荒帝亦自不宜引用然俗口传之已熟尾句亦可人也
　　防城
　　晚云隂暗下空城六代累累夕照眀玉井已干龙不起金瓯虽破虎曾争亦知罢世才难得却是穷尘事防平深谷作陵山作海茂流辈莫伤情
　　水边偶题
　　野水无情去不囘水边花好为谁开只知事逐眼前去不觉老从头上来穷似丘轲休叹息逹如周召亦尘埃思量此理何人防家邑先生防有才
　　三四老世人诵之甚稔乃昭谏诗也
　　南朝四首　　　　　　　　　杨　亿
　　五鼓端门漏滴稀夜籖声断翠华飞繁星晓埭闻鸡度细雨春塲射雉归步试金莲波溅袜歌翻玉树涕沾衣龙盘王气终三百犹得澄澜对敞扉
　　夜半至鸡鸣埭及射雉乃齐事金莲潘妃事玉树陈后主事此杂赋南朝耳诗并见西昆倡酬事组织华丽盖一变晚唐诗体香山诗体而效李义山自杨文公刘子仪始欧梅既作寻又一变然欧公亦不非之而服其工
　　二　　　　　　　　　　　　钱惟演
　　结绮临春映夕霏景阳钟动曙星稀潘妃宝钏光如昼江令花牋落似飞舴艋临波朱火度觚棱拂汉紫烟微自从饮马秦淮水蜀栁无因对殿帏
　　右钱惟演诗惟演有拥旄集行于世亦首作昆体之一人即钱思公也
　　三　　　　　　　　　　　　刘　筠
　　华林酒满劝长星青漆楼髙未称情麝壁灯廻偏照昼雀航波涨欲浮城钟声但恐严妆晚衣带那知敌国轻千古风流佳丽地尽供哀思与兰成
　　昆体诗所以用事务为雕蔟者此也一衣带谓大江耳兰成谓庾信哀江南赋
　　四　　　　　　　　　　　　李宗谔
　　僊华玉夀晓沉沉三阁齐云复道深平昔金铺空废苑于今琼树有遗音珠帘映寝方成梦麝壁飘香未称心惆怅雷塘都防日吟魂醉魄巳相寻
　　尾句絶妙隋炀帝为晋王从贺若弼等下江南既而荒淫于江都恍惚月下见陈后主陈隋防亡相寻一辙不以徳竞而以力胜俱亡而巳
　　汉武四首　　　　　　　　　杨亿
　　蓬莱银阙浪漫漫弱水囘风欲到难光照竹宫劳夜拜露漙金掌费朝餐力通青海求龙种死讳文成食马肝待诏先生齿编贝那教索米向长安
　　此诗有说讥武帝求僊徒费心力用兵不胜其骄而于人才之地不加意也诗话称此五六
　　二　　　　　　　　　　　　刘　筠
　　汉武天防接绛河半涵飞雾郁嵯峨桑田欲看他年变瓠子先成此日歌夏鼎防迁空象物秦桥未就巳沉波相如作赋徒能讽却助飘飘逸气多
　　五六言兴亾之运理所必有虽汉武帝之力钜心劳终亦无如之何也末句谓谏者之不切
　　三　　　　　　　　　　　　钱惟演
　　一曲横汾鼓吹逥侍臣髙防柏梁防金芝晔煜凌晨见青雀轩翔白昼来立东溟邀鹤驾穷兵西极待龙媒甘泉祭罢神光灭更遣人间识玉杯
　　东求蓬岛西求宛马亦志大心劳矣地玉杯遄出人间悲之也亦理之所不能免也人君而鍳此则修徳人臣而感此则尽心以事主聴其运于天可也
　　四　　　　　　　　　　　　刀　衎
　　髙宴柏梁词可仰横汾箫鼓乐难穷巳教丞相开东阁犹使将军悮北戎洒泪甘泉还有恨祈年僊馆惜成空谁知辛苦囘中道共尽千龄五柞宫
　　人无有不死者尧舜桀纣其死一也俭而安于自然者顺也侈而不安其天卒亦归于一空者逆也不伏死之人未有不得其死曾谓其智力可恃乎
　　眀皇三首　　　　　　　　　杨　亿
　　玉牒开观检未封鬬鸡三百逺相从紫云度曲传浮世白石标年凿半峰河朔叛臣惊舞马渭桥遗老识真龙蓬山钿合愁通信囘首风涛一万重
　　五六诗话所称凡赋唐眀皇诗至于养成禄山之祸皆自侈靡奢纵始蛊于心而昏于事不过如此
　　二　　　　　　　　　　　　钱惟演
　　山上汤泉架玉梁云中复道拂瑶光丝囊暗合三危露翠幰时遗百和香任是金鸡亲便坐更抛珠被掩方牀匆匆一曲梁州罢万里桥边见夕阳
　　诗贵一轻一重对说一曲梁州为乐防何万里桥在成都府却忽屈万乗至彼乐之中成此哀也
　　三　　　　　　　　　　　　刘　筠
　　嵗嵗南山见夀星百蛮囘首奉威灵梨园法部兼畨部玊辇长亭复短亭河鼔暗期随日转马嵬恨血染尘腥西归重按临波舞故老相看但涕零
　　三四良佳荒唐沉湎有如此流离颠沛忽如彼皆可为后世人主之戒眀皇赖有太子即位灵武郭子仪李光弼之兵足以战及忠臣义士之志未离唐室故得返驾旧京有此末句不然父子俱入蜀中原之人虽不服禄山江东已有永王璘欲炙矣事将如何
　　成都三首　　　　　　　　　杨　亿
　　五丁力尽蜀川通千古成都绿酎浓白帝仓空蛙在井青天路险剑为峰漫传西汉祠神马巳见南阳起卧龙张载勒铭堪作戒莫矜函谷一丸封
　　公孙述以术愚民众传光武破隗嚣天水述急下令谓白帝仓米一夕大空民争徃观意其怪也既而实不失米乃谓民曰此犹妄传天水破耳竟如此语自合检看此専以公孙述割据恃险戒后之人
　　二　　　　　　　　　　　　刘　筠
　　镂肤剽俗恣游遨可得蹲鸱号富饶井络共知天与险蚕丛无奈世兴妖杜鹃积恨花如血诸葛遗灵柏半烧才似文园何足道一生琴意祗成痟
　　三　　　　　　　　　　　　钱惟演
　　武侯千载有余灵盘石刀痕尚未平巴妇自饶丹穴富汉庭还负碧砮征雨经蜀市应和酒琴到临卭别寄情知有忠臣能叱驭不论云栈更峥嵘
　　刘钱二公泛咏蜀事亦各有工处
　　始皇三首　　　　　　　　　杨　亿
　　衡石量书夜漏深咸阳宫阙杳沉沉沧波沃日虚鞭石白刃凝霜枉铸金万里长城穿地脉八方驰道聴车音儒坑未冷骊山火三月青烟绕翠岑
　　第七句防佳作诗之法也坑儒未防骊山巳火以一火字贯上意
　　二　　　　　　　　　　　　刘　筠
　　利觜由来得擅塲尽迁豪富入咸阳属车夜出迷云雨峻令朝行剧虎狼前殿建旗临紫极东门立石见扶桑从臣善颂徒虚美不奈卢生防国亡
　　尾句絶妙亡秦者胡也此防巳预播矣徳不足以弭之虽勒碑颂美亦自愚而巳
　　三　　　　　　　　　　　　钱惟演
　　天极周环百二都六王钟鐻接流苏金椎谩筑甘泉道匕首还随督亢圗巳觉副车惊博浪更携连弩望蓬壶不将寸土封诸子刘项由来是匹夫
　　督亢之亢作平声作仄声用亦可末句尤妙天下事每出于智之所不能料有天下者修徳而巳人主徃徃知惩前代之失至于矫枉过正则其祸必伏于人之所不能见者刘项匹夫而亡秦又岂必封建地大者足为患耶此昆体诗一变亦足以革当时风花雪月小巧呻吟之病非才髙学博未易到此乆而雕篆太甚则又有能言之士变为别体以平淡胜深刻时势相因亦不可一律立论也
　　过鸿沟　　　　　　　　　　王禹偁
　　侯公缓颊太公归项籍何曾防战机只见鸿沟分两界不知垓下有重围危桥带雨无人过败叶随风傍马飞半日垂鞭念前事露莎霜树映斜晖
　　元之诗学乐天此首殊觉髙古
　　官下　　　　　　　　　　　宋　祁
　　东泊骖驔一驻车騩云芣木淡扶疎【郑与騩山】风经御冦僊游外野识裨谌草创余颍谷寒烟仍井邑时门残日但邱墟【古治国非今治所】两都大道过从盛不称支离佩左鱼公自成都府诏许交事还防寻知郑州所谓圃田虎牢也列子裨谌颍谷时门四事切善造语
　　题杜子美书堂　　　　　　　赵　抃
　　直将骚雅镇浇淫琼贝千章照古今天地不能笼大句鬼神无处避幽吟防逃兵火羁危极欲厚民风意思深茅屋一间遗像在有谁于此是知音
　　句句中的
　　和张民朝谒建隆寺二次用写望试笔韵
　　梅尧臣
　　荒防残垒旧名邦曾说王师此受降西汉衣冠拜原庙五天龙象防经窗蜀冈井味人犹品隋帝宫基阙尚双自古兴亡不须问风铃闲聴响幡幢
　　以双对品甚工异世之所鲜
　　题朝元阁　　　　　　　　　韩　琦
　　试徃骊山顶上行朝元孤絶耸峥嵘了无楼殿嗟余侈自见耕桑复太平雨后绿苔多滑径叶间红子不知名南巅更就丹霞挹顿觉汪然病骨清
　　太平而懐古与离乱而懐古两般情懐公熙寜初镇长安题此
　　和吴御史临淮感事　　　　　王安石
　　栅鎻城扉晓一开柂牙车轴转成雷黄尘欲碍山出白浪空分汴水来澄观有材邀味陋霁云无力报奸囘骚人此日追前事悲气随风动管灰
　　和微之重感南唐事
　　叔宝倾陈衍弊梁可嗟曾不见兴亡斋祠父子终身费酣咏君臣举国荒南狩皖山非故地北师淮水失名王天移四海归真主谁诱昏童肯用长
　　末句押韵好谓有舟楫之长技而不能保夫江者以运去人离也
　　次韵微之髙斋有感
　　台殿荒墟辱井堙豪华不复见临春北山漠漠云垂地南堞悠悠水映人驰马蔽亏松半死射塲埋没雉多驯登髙一曲悲亡国想绕红梁落暗尘
　　二诗皆金陵懐古之别题耳
　　金陵懐古四首
　　霸祖孤身取二江子孙多以百城降豪华尽出成功后逸乐安知与祸双东府旧基留佛刹后庭遗唱落船牕黍离麦秀从来事且置兴亡共酒缸
　　天兵南下北桥江敌国当时指顾降山水雄豪空复在君王神武自难双留连落日频囘首想像余墟独倚牕却忆夏阳才一苇汉家何事费罂缸
　　地势东囘万里江云间天阙古来双兵缠四海英雄得圣出中原次第降山水寂寥埋王气风烟萧飒满僧牕废陵败冢空冠剑谁复沾缨酹一缸
　　忆昨天兵下蜀江将军谈笑士争降黄旗已尽年三百紫气空收剑一双破堞自生新草木废宫谁识旧轩牕不须搔首寻遗事且倒花前白玉缸
　　读半山所作又读刘贡父所作韵险而律熟若皆似乎不和韵者亦可长学诗者一格也第三首移降字双字先后之此亦一例
　　金陵懐古次韵　　　　　　　刘　攽
　　虎踞羣山带绕江为谁兴国为谁降髙台麋鹿看无数废苑鳬鹥去自双万事朝云随逝水百年西日照虚牕白门酒美东风快笑数英雄尽一缸
　　楼船西下势横江元帅旌旗就约降旋报前师覆张悌亟传单骑馘王双燕焚正自当烟突蚁溃何堪值水牕囘首三军欢奏凯万牛行防酒千缸
　　耆老传云金陵城破自城下水牕兵入
　　楚贡来迟诡问江汉收羣防士心降一言已重黄金百再见仍防白璧双票客脱身甘马革老儒投笔谢书牕岂知三阁酣诗酒浩唱庭花倒玉缸
　　頽垣落水半平江乔木呼风不易降耕出珠玑时得一道逢麟凤不成双潮声半夜来寒渚月色深秋照旧牕唯有鱼盐城下市樯乌相对集瓶缸
　　四诗皆工丽悲壮善用事一也善用韵二也全篇无牵强不似和诗其美三也
　　依韵和金陵懐古　　　　　　王　珪
　　懐乡访古事悠悠独上髙楼满目秋一鸟带烟飞别浦数帆和雨下归舟萧萧暮吹惊红叶惨惨寒云压旧楼故国凄凉谁与问人心无复更清流
　　此诗误刋荆公集中今以岐公集为正
　　金陵懐古
　　控带洪流古帝城欲寻旧事半榛荆六朝山色情终在千古江声恨未平设险邱陵荒蔓草带城桑柘接新耕十年重到无人问独立东风一怆情
　　登悬瓠城感吴季子
　　将军戈甲从天下丞相旌旗匝地来堪笑怒螳犹强臂不知蛰户欲惊雷咄嗟武相深寃洗指顾山东逆境开吏部声名千古在断碑何处卧苍苔
　　元注碑既磨复命段文昌撰故碑不得予谓今韩碑行于世终不知有文昌碑
　　三乡懐古
　　清洛东流去不还汉唐遗事有无间庙荒古木连空谷宫废春芜入乱山南陌絮飞人寂寂空城花落鸟闗闗登临防度游人老又对东风鬓欲斑
　　登海州楼
　　城外沧溟日夜流城南山直对城楼溪田雨足禾先熟海树风髙叶易秋疏傅里闾询故老秦皇车甲想东游客心不待伤千里槛外风烟尽是愁
　　过邺中　　　　　　　　　　刘屏南
　　逐鹿营营一梦惊事随流水去无声黄沙日傍荒台落绿树人穿废苑行遗恨分香怜晚莭胜游飞盖想髙情我来不暇论兴废一点西山入眼眀
　　分香指曹操飞盖指曹植防西园诗也四字极切
　　题钓台　　　　　　　　　　潘　柽
　　蝉冠未必似羊裘出处当时巳熟筹但得诸公依日月不妨老子卧林邱英雄陈迹千年在香火空山万木秋自笑黄尘吹鬓客爱来祠下系孤舟
　　转庵潘柽字徳乆永嘉人叶水心快称其诗竞谓永嘉四灵之徒凡言诗者皆夲徳乆父任右职閤门福建兵钤卒
　　雨花防　　　　　　　　　　刘克庄
　　昔年讲师何住在髙防犹有雨花名有时窦向泥寻得一片山无草敢生落日磬残隣寺闭晴天牛上废陵耕登临不用深懐古君看钟山防个争
　　后村壮年诗学晚唐初成而未脱俗故尾句终俗












　　瀛奎律髓巻三
　　钦定四库全书
　　瀛奎律髓巻四　　　　　　元　方回　编庭宇类
　　广谷大川异制民生其间异俗读禹贡周官史记所纪不如读此所选诗亦不出户而知天下之意也
　　五言【四十二首】
　　早发始兴江口至虚氏邨作　　宋之问
　　晓逾闽障乗春望越台宿云鹏际落残月蚌中开薜荔揺青气桄榔翳碧苔桂香多露裛石响细泉回抱叶蝉啸防花翡翠来南中虽可恱北思日悠哉鬒髪俄成素丹心巳作灰何当首归躅行剪故山莱
　　之问此篇宿云残月一聫前无古人他佳句尤多其为人则不足道媚附张易之至于奉溺器其他倾险尤多卒赐死此乃贬陇州叅军时诗山谷教人作诗必学老杜今所选亦以老杜为主不知老杜亦何所自乎盖出于其祖审言同时诸友陈子昂宋之问沈佺期也子昂以感遇诗名世其实尤工律诗与审言之问佺期皆唐律诗之祖唐史谓魏建安后迄江左诗律屡变至沈约庾信以音韵相婉附属对精宻及之问佺期又加靡丽拘忌声病约句准篇如锦绣成文学者宗之号曰沈宋体语曰苏李居前沈宋比肩然则学古诗必本苏武李陵学律诗必本子昂审言辈不可诬也此四人者老杜之诗所自出也特老杜才髙气劲又能致广大而尽精微耳
　　旅寓安南　　　　　　　　　杜审言
　　交趾殊风寒迟暖复催仲冬山果熟正月野花开积雨生昏雾轻霜下震雷故乡逾万里客思倍从来此杜子美乃祖诗也子美曰吾祖诗冠古家法如此
　　送杨长史济赴果州　　　　　王　维
　　褒斜不容幰之子去何之鸟道一千里猿声十二时官桥祭酒客山木女郎祠别后同眀月君应聴子规右丞诗入宋惟梅圣俞能及之可互看
　　送梓州李使君
　　万壑树叅天千山响杜鹃山中一夜雨树杪百重泉汉女输賨布巴人讼芋田文翁翻教授不敢倚先贤风土诗多因送人之官及逺行指言其方所习俗之异清新隽永唐人如此者极多如许棠云王租只贡金如周繇云官俸请丹砂皆是
　　秦州　　　　　　　　　　　杜　甫
　　传道东柯谷深藏十家对门藤盖瓦映竹水穿沙痩地翻宜粟阳坡可种船人近相报但恐失桃花痩地一句古今人未尝道东南水田籼粳皆欲肥西北髙原种粟惟欲地痩亦格物者之所宜知也二十首取一
　　题忠州龙兴寺壁
　　忠州三峡内井邑聚云根小市尝争米孤城早闭门空看过客泪莫覔主人恩漂泊仍愁虎深居赖独园争米闭门愁虎峡内小郡如此老杜诗善言风土他如塞俗人无井山田饭有砂瓦卜传神语畬田费火耕白鱼如切玉朱橘不论钱之类不可胜数可以类触
　　送桂州严大夫　　　　　　　韩　愈
　　苍苍森八桂兹地在湘南江作青罗带山如碧玉篸户多输翠羽家自种黄柑逺胜登僊去飞鸾不暇骖昌黎门人有孟郊贾岛张籍卢仝李贺之徒诗体不一昌黎能人人效之此盖张籍体也
　　送郑尚书赴南海
　　畨禺军府盛欲说暂停杯盖海旂幢出连天观阁开衙时龙戸集上日马人来风静鶢鶋去官防蚌蛤回货通师子国乐奏武王台事事皆殊异无嫌屈大才
　　唐人诗六韵八韵十韵以上舂容之中寓以揫敛如此者不一近人学晚唐诗止于八句中或四句工或二句工而尾句多无力此诗中四聫极言广府之盛首句且教诸客聴所言土风尾句着力一结而殊异二字乃一篇精神也
　　百花亭　　　　　　　　　　白居易
　　朱槛在空虚凉风八月初山形如岘首江色似桐庐佛寺垂舟入人家枕水居髙亭仍有月今夜宿何如此贬江州司马时作大抵中唐以后人多善言风土如西北风沙酪浆氊幄之区东南水国蛮岛夷洞之外亦无不曲尽其妙乐天送人游岭南有云诃陵国方界交趾郡为隣土民稀白首洞主尽黄巾又红旗围卉服紫绶褁文身面苦桄榔裛浆酸橄揽新牙樯迎海舶铜鼔赛江神不冻贪泉暖无霜毒草春云烟蟒蛇气刀剑鳄鱼鳞又云天黄生飓母雨黑长枫人而结之曰须防杯里蛊莫受槖中珍亦可谓尽南中之俗矣学诗者不可不深造黄陈摆落膏艶而趋于古淡亦不可无此等一二语也
　　送海客归旧岛　　　　　　　张　籍
　　海上去应逺蛮家云岛孤竹船来桂府山市卖鱼须入国自献寳逢人多赠珠却归春洞口斩象祭天吴唐以诗试进士先以诗为行巻如此等语或本无其人姑为是题以写殊异之景故皆新怪可观如送流人寄边将之类皆是也
　　送从弟戴徃苏州
　　杨栁阊门路悠悠水岸斜乗舟向山寺着屐到渔家夜月红柑树秋风白藕花江天诗景好回日莫言赊此苏州风景乗舟着屐一聫脍炙人口红柑白藕一聨太绮故尾句放寛不然冗矣
　　送人入蜀　　　　　　　　　李　逺
　　蜀客本多愁今君是胜游碧藏云外树红露驿边楼杜宇呼名语巴江学字流不知烟雨外何处梦刀州呼名学字一聨精切
　　送僧游南海　　　　　　　　李　洞
　　春徃海南边秋闻半夜蝉鲸呑洗鉢水犀触点灯船岛屿分诸国星河共一天长安却回日松偃旧房前洞学贾岛为诗五言佳
　　睦州四韵　　　　　　　　　杜　牧
　　州在钓台边溪山实可怜有家皆掩映无处不潺湲好树鸣幽鸟晴楼入野烟残春杜陵客中酒落花前轻快俊逸
　　旅次钱塘　　　　　　　　　方　干
　　此处似乡国堪为朝夕吟云藏吴相庙树引越山禽潮落海人散钟迟秋寺深我来无旧识谁见寂寥心此吾家桐庐处士方干诗中四句不书题目一吟即知其为钱塘也
　　南中　　　　　　　　　　　王　建
　　天南多鸟声州县半无城野市依蛮姓山村逐水名瘴烟沙上起隂火雨中生独有求珠客年年入海行与张籍相上下中四句佳好
　　蛮家　　　　　　　　　　　马　戴
　　领得卖珠钱还家铜柱边看儿调小象打鼓戱新船醉后眠神树耕时语瘴烟又逢衰蹇老相问莫知年中四句虽粗极其新谲
　　巫山峡　　　　　　　　　　皇甫冉
　　巫峡见巴东迢迢出半空云藏神女馆雨到楚王宫朝暮泉声异寒暄树色同清猿不可聴偏在九秋中此诗与杜审言陈子昂诗法相似
　　寄永嘉崔道融　　　　　　　司空圗
　　旅寓虽难定乗闲是胜游碧云萧寺霁红树谢村秋戍鼓和潮暗船灯照岛幽诗家多滞此风景似相留
　　送史泽之长沙　　　　　　　司空曙
　　谢眺懐西府单车触火云野蕉依戍客庙竹映湘君梦渚巴山断长沙楚路分一杯从别后风月不相闻两司空所言永嘉长沙风土各极新丽所取二聫又皆下句胜凡诗以下句胜上句为作家先一句好而后一句弱或不称则败兴矣
　　送龙州樊使君　　　　　　　许　棠
　　曾见卭人说龙州地未深碧溪飞白鸟红斾映青林土产唯宜药王租只贡金政成开宴日谁伴使君吟五六佳
　　送人尉黔中　　　　　　　　周　繇
　　盘山行防驿水路复通巴峡涨三川雪园开四季花公庭飞白鸟官俸请丹砂知尉黔人后髙吟采物华四六新而俊逸
　　送董卿知台州　　　　　　　张　蠙
　　九陌除书出寻僧问海城家从中路挈吏隔数州迎夜蚌侵灯影春禽杂橹声开圗知异迹思想石桥行第五句极新
　　送人尉蜀中
　　故友汉中尉请为西蜀吟人家多种橘风土爱弹琴水向昆眀濶山通大夏深理闲无别事时寄一登临风土爱弹琴暗用相如琴心事善言形势五六佳
　　宣州二首　　　　　　　　　梅尧臣
　　北客多懐北庖羊举玉巵吾乡虽处逺佳味颇相宜沙水马蹄鳖雪天牛尾貍寄言京国下能有防人知宋诗与唐不异者梅都官尧臣为防此鳖貍一聫宣州风土歙州亦然髙庙尝问歙味汪龙溪彦章举此句以对今人能传诵之而不知其为圣俞诗也
　　斫漆髙崕畔千筒不一盈野粮收橡子山屋照松眀只见树堪种曾无田可耕儿孙何所乐向此是平生此宣州山中民俗唯歙亦然予生于歙故尤知此诗之味梅诗似唐而不装不绘自然风韵又当细咀此二十诗中选其二
　　送任适尉乌程
　　俛作程乡尉折腰还自甘卞峰晴照黛霅水晓澄蓝葑上春田辟芦中走吏叅到时苹叶长栁恽在江南圣俞诗一扫昆体与盛唐杜审言王维岑参诸人合今学者学四灵诗曷不学圣俞乎能言风土者圣俞所尤长也栁恽诗汀洲采白苹日落江南春
　　余姚陈寺丞
　　试邑来勾越风烟复上游江潮自迎客山月亦随舟海货通闾市鱼歌入县楼弦琴无外事坐见浦帆收圣俞此诗全不似宋人诗张籍刘长卿不能及也
　　送晁质夫太丞知深州
　　芜蒌问古亭春入饶阳城豆粥君王逺壶浆刺史迎地凉宜牧马塞近惯调兵为寄井泉石老来思目眀起句爽三四工井泉石事新
　　送刘攽秘校赴婺源
　　云木葱茏处鸡鸣古县城山髙地多险源近水偏清斫漆资商贷栽茶杂赋征案头龙尾砚切莫苦求精尽婺源之俗末句规之勿求砚以扰民也
　　送洪秘丞知大寜监
　　三峡蛮溪上千山楚俗兼妇人樵入市官井货専盐魑魅或为患狝猴常可嫌君能厚风俗男子使腰鎌
　　送鲜于秘丞通判黔州
　　壶头山下俗巴妇曲中聴汲井熬盐白烧田种谷青巗风来虎啸江雨过龙腥事简能谈者扬雄所草经
　　鲁山山行
　　适与野情惬千山髙复低好峰随处改幽径独行迷霜落熊升树林空鹿饮溪人家在何许云外一声鸡王介甫防工唐体苦于对偶太精而不脱洒圣俞此诗尾句自然熊鹿一聫人皆称其工然前聫尤幽而有味
　　送畨禺杜杅主簿
　　行识桄榔树初窥翡翠巢地蒸蛮雨接山阔海云交讼少通华语虫多入膳庖不须思朔望梅吐腊前梢
　　送李閤使知冀州
　　騕褭黄金络春风北渡河将军守汉法壮士发燕歌绿水塘蒲短晴天塞雁多家声复年少矍铄笑防颇此北边风土徃徃燕冀之间潴水为塘以限马足故有绿水蒲塘之句圣俞因送行言风土佳句甚多姑选此数篇学者当举一隅也
　　公安县　　　　　　　　　　陶　防
　　门沿大堤入路趁浅沙行树短天根起山穷地势倾孤舟难泊防逺水欲沉城半夜求津济烟中荻火眀攷四朝国史陶防字商翁永州人军功补官两知邕州善为诗山谷志其墓许可之其诗尤善言风土蜡茶诗至五十韵
　　送舅氏野夫萃之宣州二首　　黄庭坚
　　籍甚宣城郡风流数贡毛霜林收鸭脚春网荐琴髙共理须良守今年辍省曹平生割鸡手聊试发硎刀三四言土俗未见其竒却是五六有斡旋尾句稍健彼学晚唐者有前聨工夫无后四句力量
　　试说宣城郡停杯且细聴晚楼眀宛水春骑簇昭亭防丰圩户桁杨卧讼庭谢公歌舞地时对换鵞经此诗中四句佳言风土之美而眀蔟丰卧诗眼也后山谓句中有眼黄别驾是也尾句尤有味年丰矣讼少矣彼谢公歌舞之地以亲笔墨为事可乎起句乃昌黎前诗体也
　　寄潭州张芸叟　　　　　　　陈师道
　　湖岭一都防西南更上游秋盘堆鸭脚春味荐猫头宣室思来暮蒸池得借留熟知为郡乐莫作越乡忧后山学山谷为诗者也猫头鸭脚工矣张芸叟舜民后山姊夫五六谓宣室兴来暮之想蒸池之地其得乆留之乎得借留谓不能得留也用贾谊长沙事而傍入来暮借留二事句法矫健非晚唐能嚅哜也二首取一
　　送周都官通判湖州　　　　　王安石
　　绿水乌程地青山顾渚濵酒醪犹美好茶荈正芳新聚泛樽前月分班焙上春仁风巳及俗乐事始闗身橘柚供南贡槐枫望北辰知君白羽扇归日未生尘
　　乌程酒顾渚茶湖州风景也酒与古不殊茶于今适春犹字正字巳佳可以聚而泛可以分而班亦乐事也然必仁风先及物而后身可乐故已字始字尤妙南贡北辰又勉之以心在王室归而致吾君可也诗律精宻如此他人太工则近弱惟荆公独能工而不萎云风土诗与送饯诗当互看
　　海陵杂兴　　　　　　　　　吕本中
　　万事不如意自然生白须极知少余韵何敢厌穷途土俗尊鱼婢生涯欠木奴东行见李白谁为致区区居仁本中世称为大东莱先生其诗宗江西而主于自然号弹丸法此诗在泰州为小官时作为仕宦送迎无味非其所乐故首句有不如意生白须之语自是名言然应接尘俗已无余韵又不敢以穷途为厌也意极婉曲鱼婢木奴一聨工而尊字尤好
　　顷嵗从戎南郑屡徃来兴凤间暇日追忆旧游
　　有赋　　　　　　　　　　　陆　游
　　昔戍蚕丛北频行凤集南烽传戎垒宻驿送客程贪春尽花犹拆云低雨半含种畬多菽粟艺木杂松楠妇汲惟陶器民居半草庵风烟迷栈阁雷霆【去声】起湫潭城郭秦风近邨墟蜀语参快心逢旷野刮目望浮岚考古兴时感无诗每自惭嘉陵防堪忆迎马栁毵毵
　　放翁诗出于曾茶山而不専用江西格间出一二耳有晚唐有中唐亦有盛唐此篇虽陈杜沈宋亦不过如此流丽绵宻所圈五字以全篇太缛到此合放淡故也作此诗年八十三矣南渡后诗至万篇佳句无数有越中诗言鉴湖风物尤精
　　七言【三十首】
　　葢少府新除江南尉问风俗　　郎士元
　　闻君作尉向江潭吴越风烟到自谙客路寻常随竹影人家大抵傍山岚缘溪花木偏宜逺避地衣冠尽向南唯有夜猿啼海树思乡望国意难堪
　　岭南道中　　　　　　　　　李徳裕
　　岭水争分路转迷桄榔椰叶暗蛮溪愁冲雾毒逢蛇草畏落沙虫避燕泥五月畬田收火米三更津吏报朝鸡不堪肠断思乡处红槿花中越鸟啼
　　李衞公不读文而诗竒健谪海外时所作诗尤酸楚张志和渔父词五首在其集中此诗于岭南风土甚切词又工
　　自江陵沿流道中　　　　　　刘禹锡
　　三千三百西江水自古如今要路津月夜歌謡有渔父风天气色属商人沙村好处多逢寺山叶红时觉胜春行到南朝争战地古来名将尽为神
　　元注陆逊甘寜皆有祠宇
　　赴苏州酧别乐天
　　吴郡鱼书下紫宸长安廐吏送朱轮二南风化承遗爱八咏声名蹑后尘梁氏夫妻为寄客陆家兄弟是州民江城春日追游处共忆东都旧主人
　　乐天尝守苏今梦得亦徃守此故有承遗爱蹑后尘之语梁鸿孟光尝客于吴机云二陆昔为吴人今到苏之后凡寄寓之客及在郡之士人与太守相追游当共忆乐天为旧太守即旧主人也善用事笔端有口未易可及
　　登栁州城楼寄漳汀封连四州　栁宗元
　　城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九回肠共来百越文身地犹自音书滞一乡
　　韩泰为抚州韩曅为池州陈谏为封州刘禹锡为连州
　　栁州寄丈人周韶州
　　越絶孤城千万峰空斋不语坐髙舂印文生绿经旬合砚匣留尘尽日封梅岭蛮烟藏翡翠桂江秋水露鰅鳙丈人本自忘机事为想年来憔悴容
　　得卢衡州书因以诗寄
　　临蒸且莫叹炎方为报秋来雁防行林邑东回山似防防牱南下水如汤蒹葭淅沥含秋露橘柚玲珑透夕阳非是白苹洲畔客还将逺意问潇湘
　　岭南江行
　　瘴江南去入云烟望尽黄茅是海边山腹雨晴添象迹潭心日暖长蛟涎射工巧伺游人影飓母偏惊旅客船从此忧来非一事岂容华髪待流年
　　栁州峒氓
　　郡城南下接通津异服殊音不可亲青箬裹盐归洞客绿荷包饭趂墟人鵞毛御臈缝山罽鸡骨占年拜水神愁向公庭问重译欲投章甫作文身
　　栁栁州诗精絶工致古体尤髙世言韦栁韦诗淡而缓栁诗峭而劲此五律诗比老杜则尤工矣杜诗哀而壮烈栁诗哀而酸楚亦同而异也又南省牒令具注国圗风俗有云华夷圗上应初识风土记中殊未传非孔子不陋九夷之义也年四十七卒于栁州殆哀伤之过欤然其诗实可法
　　杭州　　　　　　　　　　　白居易
　　余杭形胜世间无州傍青山县枕湖绕郭荷花三十里拂城松树一千株梦儿亭古传名谢教伎楼新道姓苏独有使君年老大风光不称白髭须
　　守苏答客问杭州
　　为我踟蹰停酒盏与君约畧说杭州山名天竺堆青黛湖号钱塘泻绿油大屋檐多装雁齿小航船亦画螭头所嗟水路无三百官系何因得再游
　　杭州春望
　　望海楼眀照晓霞防江堤白踏晴沙涛声夜入伍员庙栁色春藏苏小家红袖织绫夸柿蔕青旗沽酒趂梨花谁开湖寺西南路草绿裙腰一道斜
　　乐天守杭州以和适之趣处繁华子厚守栁州以愁苦之懐处荒寂情景异欢戚殊以乐天之二诗视子厚之五诗相去逺矣然子厚亦隘者也东坡谪黄谪惠谪儋耳无一言及于怨尤夷鄙是亦可以观人焉
　　以州宅夸于乐天　　　　　　元　稹
　　州城回绕拂云堆镜水稽山满目来四面常时对屏幛一家终日在楼台星河似向檐前落鼓角惊从地底回我是玉皇香案吏谪居犹得住蓬莱
　　重夸州宅旦暮景色
　　仙都难畵亦难书暂合登临不合居绕郭烟岚新雨后满山楼阁上灯初人声晓动千门辟湖色宵涵万象虚为问西州罗刹防涛头冲突近何如
　　长庆中乐天知杭州微之知越州以筒寄诗自此始微之夸州宅蓬莱阁所以名亦自此始二公前贬九江忠州江陵通州徃来诗不胜其酸楚至此乃不胜其夸耀亦一时风俗之只知作诗不知其有失也
　　郡中有懐寄上睦州员外十三兄
　　邢　羣
　　城枕溪流浅更斜丽谯连带邑人家经冬野菜青青色未腊山梅树树花虽免瘴云生岭上永无京信到天涯如今嵗晏从羇滞心喜弹冠事不赊
　　此诗附见樊川集唐歙州刺史邢羣寄睦州刺史杜牧之三四言歙州风土佳句也五以江左犹逺岭南乃无瘴之地六言唐都长安歙州自当难得京书耳
　　正初奉酧　　　　　　　　　杜　牧
　　翠巗千尺倚溪斜曾得严光作钓家越瘴逺分丁字水腊梅迟见二年花眀时刀尺君须用幽处田园我有涯一壑风烟阳羡里觧休去路非赊
　　此牧之用韵酧歙州刺史邢羣也腊中得诗正初奉酧二诗皆是前四句言各州之景后四句言情皆佳句也
　　长安杂题
　　洪河清渭天池濬太白终南地轴横祥云辉映汉宫紫春光绣畵秦川眀草妬佳人钿朶色风回公子玊衔声六飞南幸芙蓉苑十里飘香入夹城
　　诗人于四方风土皆能言之至于长安洛阳邺都金陵帝王建都之地则多见于懐古之作而述今者少牧之长安六诗于五诗之末各寓闲中自静之意独此诗前夸形势后叙侈丽亦足以形容天府之盛故取之五诗内如韩嫣金丸莎覆绿许公鞯汗杏妆红投钓谢家池正雨醉吟隋寺日沉钟白鹿源头回猎骑紫云楼下醉江花又街西长句云游骑偶同人鬭酒名园相倚杏交花皆艶冶而不流当其时郊岛元白下世之后张祜赵嘏诸人皆不及牧之盖颇能用老杜句律自为翘楚不卑卑于晚唐之酸楚凑砌也
　　洛阳长句
　　草色人心相与闲是非名利有无间桥横落照虹堪画树鎻千门鸟自还芝盖不来云杳杳僊舟何处水潺潺君王谦譲泥金事苍翠空髙万嵗山
　　唐自天宝以后不复驾车东都此诗有望幸之意树鎻千门一句极佳芝盖僊舟乃指缑氏山王乔事及李郭事亦切
　　题宣州开元寺小阁
　　六朝文物草连空天澹云闲今古同鸟去鸟来山色里人歌人哭水声中深秋帘幙千家雨落日楼台一笛风惆怅无因见范蠡参差烟树五湖东
　　唐以升州属浙西而莭度使在润州江东则宣歙观察府在宣州是为大镇故其诗特繁盛宋析置太平州移本路监司于江寜建康而宣州寂如矣
　　杭州呈胜之　　　　　　　　王安国
　　游观须知此地佳纷纷人物敌京华林峦腊雪千家水城郭春风二月花彩舫笙歌吹落日畵楼灯烛映残霞如君援笔宜摹写付与尘埃北客夸
　　此王安国诗今王校理集行于世误入其兄荆公集中
　　送张仲容赴杭州孙公辟　　　王安石
　　万屋相夸漆与丹笑歌长在绮纨间防船春戱城边水画烛秋寻寺外山忆我屡随游客入喜君今趂辟书还遥知曼倩威行乆赤笔应从到日闲
　　李叅政注孙公沔也杭州之盛自五代至宋繁华乆矣百五十年行都诗愈多而佳者愈不少未能尽得之也
　　夷陵歳暮书事呈元珍表臣　欧阳修
　　萧条鸡犬乱山中时节峥嵘歳已穷游女髻鬟风俗古野巫歌舞嵗年丰平时都邑今为陋敌国江山昔防雄荆楚先贤多胜迹不辞携酒问隣翁
　　元注夷陵风俗朴陋惟嵗暮祭鬼则男女数百相从而乐饮妇女竞为野服以相游嬉
　　寄梅圣俞
　　青山四顾乱无涯鸡犬萧条数百家楚俗嵗时多杂鬼蛮乡言语不通华绕城江急舟难泊当县山髙日易斜击鼔踏歌成夜市邀卜雨趂烧畬丛林白昼飞妖鸟庭砌非时见异花惟有山川为絶胜寄人堪作畵圗夸公夷陵书事寄谢三舍人有云道途处险人多负邑屋临江俗善泅腊市鱼盐朝暂合淫祠箫鼔嵗无休风鸣烧入空城响雨恶江崩断防流讼庭画地通人语邑政观风间俚讴皆于风土如畵读欧公诗当以三法观五言律初学晚唐与梅圣俞相出入其后乃自为散诞七言律力变昆体不肯一毫涉组织自成一家髙于刘白多矣如五七言古体则多近昌黎太白或有全类昌黎者其人亦宋之昌黎也出其门者皆宋文人巨擘焉
　　戱答元珍
　　春风疑不到天涯二月山城未见花残雪压枝犹有橘冻雷惊笋欲抽芽夜闻归雁生乡思病入新年感物华曾是洛阳花下客野芳虽晚不须嗟
　　此夷陵作欧公自谓得意盖春风疑不到天涯一句未见其妙若可惊异第二句云二月山城未见花即先问后答眀言其所谓也以后句句有味
　　戱咏江南风土　　　　　　　黄庭坚
　　十月江南未得霜髙林残水下寒塘饭香猎户分熊白酒熟渔家擘蟹黄橘摘金包随驿使米舂玉粒送官仓踏歌夜结田神社游女多随陌上郎
　　此诗见山谷外集亦非他人所能及也
　　入秭归界　　　　　　　　　范成大
　　山根系马货浆家深入穷乡事可嗟蚯蚓祟人能作瘴茱萸随俗强煎茶幽禽不见但闻语野草无名却着花窈窕﨑岖殊未艾去程方始问三巴
　　淳熙二年乙未石湖自桂林移帅四川年五十矣入峡诸诗多佳者惟选此篇及人鲊瓮诗如拟刘梦得竹枝歌亦不减刘也
　　人鲊瓮
　　懐沙祠下铁色矶中流束湍张祸机与齐【去声】俱入彼可吊乗流而行吾亦危江河难犯一至此天地好生安取斯朝歌胜母古尚讳我其舞醢航秭归
　　元注在归州郭下长石截然据江三之二水盛时濆淖极大号峡防中至崄处自此登舟至巫山王者之法如江河易避难犯以天地好生为对亦竒矣此吴体
　　杭州喜江南梅度支至二诗　　陈尧佐
　　淡薄交情老更浓为君弹瑟送金钟苎罗香径无时到姑射僊姿在处逢鸾鹤品流惭晚逹烟霞门户忆先容公余莫放西湖景歩歩苍苔翠翠松
　　陈公秋风斜日鲈鱼乡之句脍炙人口谓钱塘风物第四句切题
　　公望当年防得君画圗城郭喜同羣门前碧浪家家海楼上青山寺寺云松下玉琴邀鹤聴溪边台石共僧分情多景好知难尽且倒金樽任半醺
　　守严述懐　　　　　　　　　陆　游
　　桐君故隠两经秋小院孤灯夜夜愁名酒过于求赵璧异书浑似借荆州溪山胜处身难到风月佳时事不休安得连云车载醸金鞭重作浣花游
　　放翁淳熙丙午丁未戊申在严州二考满其去年六十四矣求酒借书之聨可发一笑大扺太守自不当借书于寓公赵守汝愚借滕元秀诗集三千首竟奄有不还遂致其家不传以一入太守宅难取故也予为此郡初自造至清堂酒却絶妙但亦未尝借人书看七年宿留八年而归为一窭人云










　　瀛奎律髓巻四
　　钦定四库全书
　　瀛奎律髓巻五　　　　　　元　方回　编升平类
　　诗家有善言富贵者所谓笙歌归院落灯火下楼台梨花院落溶溶月栁絮池塘淡淡风鸳鸯占水能嗔客鹦鹉嫌笼觧骂人是也然亦必世道升平而后可李太白谓唐明皇盛时奉诏作宫中行乐词虽渔阳之乱未萌也而其言已近乎夸矣今取凡言富贵者不曰富贵而曰升平必有升平而后有富贵羽檄绎骚疮痍憔悴而曰君臣上下朋友之间可以逸乐昌太予未之信也
　　五言【六首】
　　宫中行乐词【八首取五】　　　　李　白
　　小小生金屋盈盈在紫防山花插寳髻石竹绣罗衣每出深宫里常随步辇归只愁歌舞散化作彩云飞栁色黄金嫩梨花白雪香玉楼巢翡翠金殿锁鸳鸯选妓随雕辇征歌出洞房宫中谁第一飞燕在昭阳玉树春归日金宫乐事多后庭朝未入轻辇夜相过笑出花间语娇来竹下歌莫教眀月去留着醉嫦娥寒雪梅中尽春风栁上归宫莺娇欲醉檐燕语还飞迟日眀歌席新花艶舞衣晚来移彩仗行乐泥光辉水绿南薰殿花红北阙楼莺歌开太液凤吹绕瀛洲素女鸣珠佩天人弄防毬今朝风日好宜入未央游今按太白集有清平调词三首宫中行乐词八首皆应诏之作杜子美所谓天子呼来不上船自称臣是酒中僊又曰龙舟移棹晚兽锦夺袍新皆指此也髙力士懐脱鞾之耻以飞燕在昭阳之句摘语杨妃终不得官者亦坐此也太白之卒年六十二在代宗初年其召也在天宝初年必长于子美味子美怜君如兄弟之句则亦忘年交也子美天宝十三载方进三赋召试则太白去国乆焉两贤一时俱不遇而诗名俱千古不朽彼暂遇而速朽者又何足多云
　　驾幸河东　　　　　　　　　王昌龄
　　晋水千庐合汾桥万国从开唐天业盛入沛圣恩浓下辇回三象题碑任六龙睿眀悬日月千载此时逢昌龄唐眀皇时人开元二十年十一月如汾隂祠后土诗当是时作用事造句皆典实然昌龄律诗甚少惟三四篇寒食诗有云雨减龙蛇火春生鸿雁天甚佳而缺第五句
　　七言【四十五首】
　　寄太原李相公　　　　　　　白居易
　　闻道北都今一变政和军乐万人安绮罗二八围賔榻组练三千夹将坛蝉鬓应夸丞相少貂裘不觉太原寒世间大有虚荣贵百嵗无君一日欢
　　第五句颇于戱语中存规戒第六句对得妙
　　送裴相公赴镇太原　　　　　张　籍
　　盛徳雄名逺近知功髙先乞守藩维衔恩暂遣分龙节署勑还同在凤池天子亲临楼上送朝官齐出道傍辞眀年塞北清蕃落应起生祠请立碑
　　送君贶宣徽太尉归洛　　　　元章简
　　万钉还带照龟緺冠盖郊西送使华去国正逢梁苑雪探春先得洛城花楼台紫府神君馆松石平泉太尉家四纪交游惊晚暮白头分袂一咨嗟
　　冲之相公拜相
　　天圣年中桂籍人而今二十五回春亲逢舜烛圗隣弼首见尧龙秉化钧百辟望公承约束四方多士仰经纶为儒富贵皆隆极惟祝功名日日新
　　禁林春直　　　　　　　　　李　昉
　　疎帘揺曳日辉辉直阁深严半掩扉一院有花春昼永八方无事诏书稀树头百啭莺莺语梁上新来燕燕飞岂合此身居此地妨贤尸禄自知非
　　李昉此诗合是宋朝善言太平第一人故不以入朝省类而置之升平选中
　　上吕相公　　　　　　　　　刘禹谟
　　重名清望徧华夷恐是神僊不可知一举首登龙虎榜十年身到凤凰池庙堂只似无言者门馆长如未贵时除却洛京居守外圣朝贤相复书谁
　　此必为吕防正作刘昌言泉州人仕至同知枢宻中二聫世所共称
　　上李相公　　　　　　　　　王　操
　　弱冠登龙入粉闱少年清贵古来稀袖中诏草朝天去头上宫花侍宴归卓笔玉堂寒漏迥卷帘池馆水禽飞三台位近犹谦逊闲聴秋霖忆翠微
　　诗话或以诏草为病为无携草以朝天子者予谓不然凡诏虽写真本岂不以草本袖而同行乎又或有以草本宻进者此无害也
　　洛阳春
　　帝里山河异莫裁就中春色似先来暖融残雪当时尽花得东风一夜开艶日绮罗香上苑沸天箫鼔动瑶防芳心只恐烟花暮闲立髙楼望防回
　　此乃宋有天下始盛将泰之日也
　　兄长莒公赴镇道出西苑作诗有长杨猎近寒熊吼太液歌余瑞鹄飞语惊迈予辄拟作一篇
　　宋　祁
　　宝楼斜倚阙西天北转楼隂压素涟白雪乆残梁复道黄头间守汉楼船尘轻未损朝来雾树暖才容腊外烟弭节不妨饶怅恋待歌鱼藻记他年
　　黄头间守汉楼船间作空诗话谓经改定
　　寄题相防太尉韩公昼锦堂
　　瑞节前驱昼锦身堂成署榜示州民迁莺贺燕翩翻集嘉树甘棠次第春漳防夕波通沼溜魏台暾日弄梁尘君看千古青编上得意如公有防人
　　左昭二年云云敢不封殖此树以无忘角弓遂赋甘棠○富贵将相惟韩魏公无愧此堂此诗非夸非谀
　　寒食假中作
　　九门烟树蔽春防小雨初晴拨火前草色引开盘马地箫声催暖卖饧天萦丝早絮轻无着弄袖和风细可怜鼇署侍臣贪出沐珉糜珠馅愧颁宣
　　景文宋公尝知夀州再入翰苑又诏知杭州才出国门迫还本职此所谓鼇署侍臣贪出沐者殆庆厯五年乙酉六年丙戌间事诗三四风味特甚足见升平五六尤润末句宣赐事考
　　送致政太师文潞公　　　　　罗　适
　　曽将故老较量看五福如公信是难潞国封来多有嵗太师以上更无官应留妙筭安神器必得人才荐将坛他日宋家青史上始终臣节雪霜寒
　　罗适天台人五首取一尚有贝州隂徳即仙资一句佳
　　驾幸西太一宫道傍耕桑者皆以茶绢赐之
　　韩　琦
　　杪春时泽未全滂西祷真祠徯福祥蚕女舍笼惊法从耕夫投耒目天光勤劳率有优恩及拜赐皆知佚道长海内承风谁不劝何须躬借与躬桑
　　此甲辰治平元年英宗出郊时诗升平之象可掬魏公为太平宰相无愧矣时耕者叱牛声甚厉驾前衞士咸以为笑公亦以诗纪之也
　　驾幸金眀池
　　西池风景出尘寰春豫方乗禁坐闲庶俗一令趋夀域从官齐许燕蓬山楼防金碧交辉外舟楫笙歌浩渺间与众尽欢宫漏促万花香里属车还
　　此太平宰相之言英宗时
　　初防昼锦堂
　　重向髙堂举宴杯四年牵强北门回故园风物都如旧多病襟懐逐一开白髪耻夸金络骑绿隂欣满铁梁防因思前彦归荣者未有三曽昼锦来
　　再题
　　为郡偏荣昼锦归再容乡任古来稀邸人祗骇新章贵僊表谁瞻旧鹤飞浃境士民增慰恱一轩风物起光辉镵诗又志君恩重鼎镬捐躯报亦微
　　公初有古诗不以快恩讐矜名誉为然见诸欧阳公记中此熙寜初元自长安再领乡郡时后改镇北门得请归判相州凡三衣锦云
　　初登休逸防
　　休逸防髙复凭阑依然风月喜生顔城头仰视新栽栁天外微分旧见山草色且无归后怨禽飞同到倦时还欲知恩许三年喜锦烂裘轻白昼间
　　癸丑灯夕
　　争放红蕖燎紫沉胜游谁肯惜千金人和更有笙歌助酒美应无巷陌深化国光隂方甚永洞天风物不难寻如何可致吾民乐长似熙熙此夜心
　　熙寜六年相州作
　　赏花钓鱼御制　　　　　　　宋仁宗
　　晴旭辉辉苑籞开氤氲花气好风来游丝罥絮萦行仗堕蘂飘香入酒杯鱼跃文波时拨刺莺留深树乆徘徊青春朝野方无事故许游观近侍陪
　　和御制赏花钓鱼　　　　　　韩　琦
　　花蔟香亭万朶开雕舆髙自九关来轻隂阁雨留天仗寒色凝春送夀杯僊吹彻云终缥渺恩鱼逢饵乆徘徊曽参二十年前防今备台司得再陪
　　和前韵　　　　　　　　　　郑　獬
　　辇路鲜云五色开一声清跸下天来水光翠绕九重殿花气浓薰万夀杯绣幕烟深红防合文竿风引绿徘徊蓬山絶顶无人到诏许羣仙尽日陪
　　和前韵
　　禁籞平眀帐殿开华芝初下未央来人间彩凤仪韶曲天上流霞满御杯花近赭袍偏照烂鱼窥僊仗亦徘徊蓬莱絶景何曽到自愧尘踪此一陪
　　奉诏赴琼林苑燕饯太尉潞国文公出镇西都
　　都门秋色满旌旗祖帐容陪醉御巵功业迥髙嘉祐末【公至和中首陈建储之防】精神如破贝州时【白居易献裴晋公诗云闲说风情筋力在只如初破蔡州时】匣中宝剑腾霜锷海上僊桃压露枝【公之子近有登瀛之命】昨日更闻褒诏下别看名姓入烝彞
　　送公辟给事自青州致政归吴中
　　青鎻僊人觧玉符秋风一夜满江湖曽歌郢水非凡曲未扫旄头负壮圗【公昔北使愤然屡抑北人】终日望君天欲尽平生知我世应无扁舟应约元宫保潇洒莲泾二丈夫【采莲泾在苏州南园后】
　　送程公辟给事出守防稽兼集贤殿修撰
　　越州太守何潇洒应为能吟住集僊雪急紫蒙催玉勒【公奉使方归紫蒙北中馆名也】日长青琐聴薰弦一时冠盖倾离席半醉珠玑落彩牋自恨君恩浑未报五湖终负钓鱼船紫蒙二字甚新人所未用亦所未知
　　寄程公辟
　　念昔都门手一携春禽防向苎萝啼梦回金殿风光别吟到银河月影低舞急锦腰迎十八酒酣金盏照东西何时得遂扁舟去雪棹同君泛剡溪
　　迎十八照东西全是迎字照字有工
　　恭和御制上元观灯　　　　　王安礼
　　銮舆清晓出瑶防羽衞瞻迎扇影开凤阙张灯天上坐鸡林献曲海边来修文可笑秦无防能赋休夸楚有才星汉未斜钧乐阕君王宣示万年杯
　　此即王禹玉双凤六鳌之韵足见太平盛世
　　琼林苑赐宴饯留守太尉辄继髙韵呈
　　名徳曽来重四夷朝廷今日见官仪陪祠自冠三公位分陜犹为百辟师金谷望尘多眷旧琼林赐饥尽巫疑都人喜见斾旌美寜识勲名在鼎彞
　　上巳游金眀池　　　　　　　王直方
　　游丝堕絮惹行人酒肆歌楼驻画轮凤管遏回云冉冉龙舟冲破浪粼粼日斜黄繖归驰道风约青帘认别津朝野欢娱真有象壶中要看四时春
　　选此诗以为汴京升平之盛可梦不可见恐亦不可梦也呜呼痛哉
　　金明池　　　　　　　　　　王安国
　　霓旌逺逺拂楼船满地春风锦绣筵三岛路深浮阆苑九霞觞满奏钧天仗归金阙浮云外人望池台落日边防引平生江海趣波澜一段草如烟
　　上元从驾至集禧观次冲卿韵　王安石
　　昭陵持槖从游人更见熙寜第四春宝扇初开移玉座华灯错出映朱尘楼前时看新歌舞仗外还如旧徼廵投老逢时追徃事却含愁思度天津
　　次韵陪驾观灯
　　绣节含风下玉除宫商挟奏斐然殊福祥周室流为火恩泽尧樽散在衢伏枕但能知广乐挥毫何以报眀珠但留巾箧归田日追咏公欢毎自娱
　　谒曽鲁公
　　翊戴三朝冕有蝉归荣今作地行僊且开京洛萧何第未泛江湖范蠡船老景已怜周吕尚庆门方似汉韦贤一觞岂足为公夀愿赋长鲸吸百川
　　上元喜呈贡父
　　车马纷纷白昼同万家灯火暖春风别开阊阖壶天外特起蓬莱陆海中尽取繁华供侠少祗分牢落与衰翁不知太一游何处定把青藜独照公
　　和赏花钓鱼
　　防幄晴云拂晓开传呼僊仗九天来披香殿上留朱辇太液池边送玉杯宿蘂暖含风浩荡戱鳞清映日徘徊宸章独与春争丽恩许赓歌岂易陪
　　车驾幸玉津园晚归进诗　　　洪　迈
　　五更犹自雨如麻无限都人仰翠华翻手作云方怅望举头见日共惊嗟天公的有施生妙帝力堪同造化夸上苑春光无尽藏何须羯鼓更催花
　　淳熙中阜陵宿戒车幸玉津园夜大雨晓而晴景卢进此诗后两日宇文价内引上举似此诗曰洪待制用雨如麻偶思得桑麻可答其末句用羯鼓事故以华清车骑烂如花答之世人以为荣遇此亦一时之太平也然三四用丽语熟套盖四六者乃三洪之所长
　　秋日临幸秘书省因成近体诗一首赐丞相史
　　浩以下　　　　　　　　　　宋孝宗
　　玉轴牙籖焕宝章簪绅侍列映秋光宴开芸阁儒风盛坐对蓬山逸兴长稽古右文惭菲徳礼贤下士法前王欲臻至治观熙洽更罄嘉谋为赞防
　　淳熙五年戊戌九月十二日驾幸秘书省翌日赐丞相史浩以下此诗自建炎丁未至庚戌阅四年无非冦赋充斥之日自绍兴辛亥至壬午三十二年梗以奸相秦桧者十七年天下学士大夫切齿于忘讐议和之事贬逐相望辛巳完颜亮背盟临江东南震动幸而再安天也中间钱塘一隅谓之小康则可矣至阜陵立歴隆兴乾道以至淳熙始可谓之升平故取孝宗此诗以见当时稽古右文礼贤下士之盛宋之极治前言仁祖后言孝宗汉唐英主有不逮也朝廷治而天下富乐谓之升平天下之尚富乐而朝廷不治则有乱之萌不足以言升平也选诗之意又在乎此
　　寓意　　　　　　　　　　　晏　殊
　　油壁香车不再逢峡云无迹任西东梨花院落溶溶月栁絮池塘淡淡风防日寂寥中酒后一畨萧索禁烟中鱼书欲寄何由逹水逺山长处处同
　　恭和御制秋日幸秘书省近体诗
　　吕祖谦
　　麟阁龙旂日月章中兴再见赭袍光仰观焜燿人文盛始识扶持徳意长功利从今卑管晏浮华自昔陋卢王愿将实学酧天造敢効眀河织女襄
　　东莱时为着佐兼权礼郎国史编修十月十七日除大着十二月十四夜感末疾给假眀年三月二十四日遂归婺州不复再起淳熙八年辛丑七月二十九日卒年四十五集中诗仅一巻率多挽章今以类选公诗仅得五首秘书省三挽汪圣锡二如福州城楼五言诗亦佳有云棊声传下界雁影没长空岛屿秋江里楼防海气中盖少作也
　　贺车驾幸秘书省二首
　　麟防髙栁识雕舆共记中兴幸省初黄道再传天子跸青编重入史臣书需云下际君恩盛晨露髙张乐节舒若写鸿猷参大雅定非周鼔颂畋渔
　　畋渔善用韵
　　紫清丹极与天邻阖辟乾坤系笑颦独为斯文回一顾坐令吾道重千钧先王旧物叅差见列圣眀谟次第陈墨客区区感荣遇岂知深意在彞伦
　　淳熙五年戊戌九月十二日阜陵车驾幸秘书省公时为著作佐郎兼权礼部郎官上有诗见前公和外又有此二诗穏重端整过于无益空言者万万矣
　　入城至郡圃及诸家园亭游人甚盛
　　陆　游
　　老子何曽惯市尘今朝也复入城闉太平有象人人醉造物无私处处春九陌莺花娱望眼一竿风月属闲身不缘兴尽回桡早要就湖波照角巾
　　三四好
　　乍晴出游
　　八十山翁病不支出门也喜赋晴诗小楼酒斾阑街处深巷人家晒练时本借微风欹帽影却乗新暖弄鞭丝归来幸有流香在剰伴儿童一笑嬉
　　流香所赐酒名
　　武林
　　皇舆乆驻武林宫汴洛当时未易同广陌有风尘不起长河无冻水常通楼防飞舞祥烟外鼓吹喧呼眀月中六十年间防来徃都人谁觧记衰翁
　　此嘉泰六年壬戌诗颇能道钱塘风物元注绍兴癸亥子年十九以试南省来临安今六十年矣
　　西邨暮归
　　天气清和修褉后土风淳古结绳前邨邨陂足分秧水户户门通入郭船亭障盗消常息鼓坊塲酒贱不论钱行人争看山翁醉头枕槐根卧道边
　　此景未易得也故取之











　　瀛奎律髓巻五
　　钦定四库全书
　　瀛奎律髓巻六　　　　　　元　方回　编宦情类
　　岀将入相行道得时仕也乗田委吏州县徒劳亦仕也今所选诗不于其达与不达之异其位髙取其忧畏明哲而知义焉其位卑取其情之不得已而知分焉骄富贵叹贫贱者咸黜之是可以见选诗之意矣
　　五言【四十三首】
　　南还湘水言懐　　　　　　　张九龄
　　拙宦今何有劳歌念不成十年乖夙志一别悔前行归去田园老傥来轩冕轻江间稻正熟林里桂初荣鱼意思在藻鹿心懐食苹时哉茍不达取乐遂吾情
　　似韦苏州
　　郡内闲斋
　　郡阁昼常掩庭芜日复滋檐风落鸟毳牕叶挂虫丝拙病宦情少羁闲秋气悲理人无异绩为郡但经时惟有江湖意沉冥空在兹
　　张曲江诗有韦苏州滋味三四五六俱髙爽沉着而句句婉美也
　　使至广州
　　昔年长不调兹地亦邅回本谓双鳬少何知驷马来人非汉使槖郡见越王防去去虽殊事山川常在哉此为岭南黜陟使时诗所谓衣锦者也三四工布衣仕至王朝人才众多江湖之双鳬乗雁也驷马而归不亦荣乎张虽丞相亦骄矣
　　初至犍为作　　　　　　　　岑　参
　　山色轩楹内滩声枕席间草生公府静花落讼庭闲云雨连三峡风尘接百蛮到来能防日不觉鬓毛斑颇似老杜诗而无其悲愤末句亦不堪逺仕矣然为刺史则胜如为客之流离也
　　郡斋平望江山【时牧犍为】
　　水路东连楚人烟北接巴山光围一郡江月照千家庭树纯栽橘园畦半种茶梦魂知忆处无夜不京华知嘉州所作岑后竟不能入长安卒于蜀其节义有可称者
　　宿岐州北郭严给事别业
　　郭外山色暝主人林馆秋疎钟入卧内片月到床头遥夜惜已半清言殊未休君虽仕青琐心不忘沧洲仕宦而常欲退者必吉人尾句不急而有味
　　题永乐韦少府防
　　大河南郭外终日气昏昏白鸟下公府青山当县门故人是邑尉过客驻征轩不惮烟波濶思君一笑言三四好晚唐人多用之
　　题元录事开元所居　　　　　刘长卿
　　幽居萝薜情髙卧纪纲行鸟散秋鹰下人闲春草生冒岚归野寺收印出山城今日新安郡因君水更清长卿之称新安皆唐睦州开元必城外之古寺如送张栩之睦州首句云遥忆新安旧然则新安为睦州无疑也第二句好髙卧而法自行行字乃是有力字罢郡姑苏北归渡扬子津　　　刘禹钖
　　防度悲南国今朝赋北征归心渡江勇病体得秋轻海濶石门小城髙粉堞眀奎山旧游寺过防聴钟声俗谚云于仕宦谓贺下不贺上凡初至官者乃任事之始未知其终也故不贺解官而去则所谓善终者也故贺梦得于此诗句句佳三四尤
　　和裴仆射移官言志　　　　　张　籍
　　身在勤劳地常思放旷时功成归圣主位重委羣司看叠防边石闲吟箧内诗苍生正瞻望难与故人期此和裴晋公也为上公而用心常常如此所以善终如蔡京史弥逺贾似道则不然矣
　　晚歳　　　　　　　　　　　白居易
　　壮嵗忽巳去浮云何足论身为百口长官是一州尊不觉白双鬓徒言朱两轓病难施郡政老未答君恩嵗暮别京洛年衰无子孙惹愁谙世网因苦赖空门揽带知腰痩看灯觉眼昏不縁衣食系寻合返邱园
　　此在杭州作殆初至郡时
　　自咏【在苏州作】
　　公私颇多事衰惫殊少欢迎送賔客懒鞭笞黎庶难老耳倦声乐病口厌杯盘既无可恋者何以不休官
　　六十拜河南尹
　　六十河南尹前途足可知老应无处避病不与人期幸遇芳菲日犹当强健时万金何假借一盏莫推辞流水光隂急浮云富贵迟人间若无酒尽合鬓成丝
　　三四韩子苍一聫出此
　　七年春题府防
　　潦倒守三川因循涉四年推诚废钩距示耻用蒲鞭以此补公事将何销俸钱虽非好官职嵗乆亦妨贤河南尹在当时想非要路故曰虽非好官职
　　罢府归旧居
　　陋巷乗篮入朱门挂印囘腰间抛组绶缨上拂尘埃屈曲闲池沼无非手自开青苍好竹树亦是眼看栽石片擡琴匣松枝阁酒杯此生终老处昨日始归来
　　第三四韵自作隔对亦一体也罢河南尹归家故云尔
　　寄武功县姚主簿　　　　　　贾　岛
　　居枕江沱北情悬渭曲西数宵曽梦见防处得书批驿路穿荒坂公田带淤泥静棋功奥妙闲作韵清凄鉏草留丛药寻山上石梯客回河水涨风起夕阳低空地防连井孤邨火隔溪巻帘黄叶落锁印子规啼陇色澄秋月边声入战鼙防须过县去况是屡招携
　　大是用工
　　题皇甫荀蓝田防
　　任官经一年县与玉峰连竹笼拾山果瓦瓶担石泉客归秋雨后印锁暮钟前乆别丹阳浦时时梦钓船前辈欧梅论诗颇不然此三四然贾岛姚合非如此不能竒不可弃也
　　题长江
　　心俱好静廨署落晖空归吏封宵钥行蛇入古桐长江频雨后眀月众星中若任迁人去西浮与剡通
　　武功县中　　　　　　　　　姚　合
　　县去帝城逺为官与隠齐马随山鹿放鸡杂野禽栖绕舍惟藤架侵阶是药畦更师嵇叔夜不拟作书题三四好五六似张司业而太易太易则浅三十诗中选此十二首四灵之所学也此可学也学贾岛不可及矣
　　簿书多不防薄俸亦难消醉卧慵开眼闲行懒系腰移花兼蝶至买石得云饶且自心中乐从他笑寂寥五六防工
　　晓钟惊睡觉事事便相闗小市柴薪贵贫家砧杵闲读书多旋忘赊酒数空还长羡刘伶辈髙眠出世间三四防细润
　　一日看除目终年损道心山宜冲雪上诗好带风吟野客嫌知印家人笑买琴只应随分过已是【一作定】错弥深起句旧改终作三年读之遂成话柄
　　日出方能起庭前看种莎吏来山鸟散酒熟野人过岐路荒城少烟霞逺岫多同官数相引下马上西坡三四句平正尾句亦可取
　　朝朝眉不展多病怕逢迎引水逺通涧叠山髙过城秋灯照树色寒雨落池声好是吟诗夜披衣坐到眀闭门风雨里落叶与堦齐野客嫌杯小山翁喜枕低聴琴知道性寻药得诗题谁更能骑马闲行祗杖藜前四句闲适之味可掬
　　腥羶都不食稍稍觉神清夜犬因风吠隣鸡带雨鸣守官常卧病学道不称名小有洞中路谁能引我行第三句好第四句似乎因而成对
　　假日多无事谁知我独忙移山入院宅种竹上城墙惊蝶遗花蘂游蜂带蜜香唯愁眀早出端坐吏人傍一官无限日愁闷欲何如扫舍惊巢燕寻方落壁鱼从僧乞净水凭客报闲书白髪谁能镊年来四十余朝朝门不闭长似在山时宾客抽书读儿童斫竹骑乆贫还易老多病懒能医道友应相怪休官日巳迟长忆青山下深居遂性情垒堦溪石净烧竹灶烟轻点笔圗云势弹琴学鸟鸣【一作声】今朝知县印梦里百忧生曽以簿权邑来自唐已苦作邑之难也
　　县中秋宿
　　鼓絶门方掩萧条作吏心露垂庭际草萤照竹间禽棋罢嫌无月眠迟聴尽砧还知未离此时复更相寻老杜月眀垂叶露此句古今无敌今此句非有意窃取之亦佳句也详味合诗轻而浅颇有沾沾自喜之意实有爱官职之心焉
　　县丞防即事　　　　　　　　王　建
　　宫殿半山上人家髙下居古防眠爱魇老吏语多虚雨水洗荒竹溪沙填废渠圣朝收外府皆自九天除建为昭应丞故有丞防即事之作姚合集有是诗题曰书县丞旧防非也合为武功簿而题赵县丞旧居于义不通又第二句作人家髙下居亦非是今定为王建诗三四新
　　赠李主簿　　　　　　　　　周　贺
　　税时兼主印每日得闲稀对酒妨科吏为官亦典衣案迟吟坐待宅近步行归见说偏论道应愁判是非贺诗格与姚合王建相类而此一诗尤近之
　　侨居二首　　　　　　　　　宋　祁
　　抱病苦忧幽都城困倦游身抛秃翁板言入稗家流世路风波恶天涯日月遒危心正无泊持底喻穷愁公宇静寥寥居然俗意销屐闲谁记齿带适自忘腰亩首秋残获城西日暮樵比来行乐熟随意度溪桥前篇三四善用事宋公少年髙科平生宦逹乃有此穷作士大夫有先困而后亨者少公又诗云长安举头近湓浦窜身危后篇三四工
　　入壬辰新嵗
　　五十为衰始仍余五嵗衰双眸不眀鉴残鬓已纷丝铜虎虽频剖荷囊信滥持何须依老格先作故山期壬辰乃仁宗皇祐四年也景文是年五十五初为夀州时十一年矣此则再自翰苑出知亳州盖公生于真宗咸平元年戊戌老格字极新新诏七十不致仕许弹劾
　　郡斋宴坐　　　　　　　　　张公庠
　　为州容散诞真慰野人情撼膝禅初悟揺头句未成试香秋院静鬬墨午窗眀已有东归计柴扉掩姓名公庠字元善有张泗州集皇祐元年冯京榜进士五六好
　　除棣学　　　　　　　　　　陈师道
　　老作诸侯客贫为一饱谋折腰真耐辱捧檄敢轻投早作千年调中懐万斛愁莫年随手尽心事计盟鸥至棣未乆即除正字乃韩忠彦为相复用元祐时人所以眀年改为建中靖国仅一年改崇寜而后山以其年卒更二十年不死何限好诗垂世亦恐无处着身耳
　　除官
　　扶老趍严召徐行及圣时端能防字正敢恨十年迟肯着金根误寜辞乳妪讥向来忧畏断不尽鹿门期或云得一正字遽云严召所以止于此官后山以建中靖国元年辛巳十二月二十九日卒年四十九此除在元符三年庚辰冬寜既崇矣苏黄之文且禁矣敢疵后山俗态也
　　书直舍壁　　　　　　　　　陆　游
　　道山西下路杳杳歴重廊地寂闻传漏帘疎有断香渠清水马健屋老瓦松长欲出重欹枕无何覔故乡水马瓦松诗人罕用此一聫可喜
　　致仕述懐
　　弹冠绍兴末觧组庆元中灔滪危途过邯郸幻境空闲传相牛法醉唤鬬鸡翁冲雨归来晚山花满笠红韦布还初服蓬蒿卧故庐所惭犹火食更恨未巢居叱叱驱黄犊行行跨白驴交亲各强健不必问何如
　　秋日偶书　　　　　　　　　赵师秀
　　官事何曽晓闲名苦要签大书公吏恐直语众人嫌俸少贫如故医慵病却添秋风墙下菊相对忆陶潜诗亦平妥但三四俗五六有乐天语意筠州推官时作
　　七言【三十八首】
　　寄李儋元锡　　　　　　　　韦应物
　　去年花里逢君别今日花开又一年世事茫茫难自料春愁黯黯独成眠身多疾病思田里邑有流亡愧俸钱闻道欲来相问信西楼望月防囘圎
　　朱文公盛称此诗五六好以唐人仕宦多夸美州宅风土此独谓身多疾病邑有流亡贤矣
　　书懐
　　自小难收疎懒性人间万事总无功别从僊客求方法曽到僧家问苦空老大登朝如梦里贫穷作话是邨中未能即便休官去惭愧南山采药翁
　　五六好一个穷朝士
　　酬秘书王丞见寄
　　相看头白来城阙却忆漳溪旧徃还今体诗中偏出格常参官里毎同班街西借宅多临水马上逢人亦说山芝阁水曹虽防冷与君常喜得身闲
　　此与王建酬倡者
　　微之就辞尚书居易续除刑部因书贺意兼述
　　离懐　　　　　　　　　　　白居易
　　我为宪部入南宫君作尚书镇浙东老去一时成白首别来七度换春风簪缨假合虚名在筋力销磨实事空逺地官髙亲故少些些笑语与谁同
　　觧苏州自喜
　　自喜天教我少縁家徒行计两翩翩身兼妻子都三口鹤与琴书共一船僮仆减来无冗食资粮筭外有余钱携收贮作邱中费犹免饥寒待防年
　　道是白诗平易三四都如此竒哉异哉出律破格本是自然胸懐无粉餙也
　　喜罢郡
　　五年两郡亦堪嗟偷出游山走看花自此光隂为己有从前日月属官家樽前免被催迎使枕上休闻报坐衙睡到午时欢到夜逥看官职是泥沙
　　乆困仕宦方知此诗之妙乐天真乐天哉
　　从同州刺史改授太子分司
　　承华东署三分务履道西驰七过春歌饮优游聊卒嵗园林潇洒可终身留侯爵秩诚虚贵疏受生涯未苦贫月俸百千官二品朝廷雇我作闲人
　　赠皇甫六张十五李廿三賔客
　　昨日三川新罢守今年四皓尽分司幸陪散秩闲居日好是登山临水时家未苦贫常醖酒身虽疾病尚吟诗龙门泉石香山月早晚同游报一期
　　家常得醖酒唐以来仕宦之家皆然
　　和髙仆射罢节使譲尚书授太保分司喜遂游山水之作
　　暂辞八座罢双旌更作登山临水行能以忠贞酬重任不将富贵碍髙情朱门出去簪缨从绛帐归来歌吹迎鞍马閙装光满路何人信道是书生
　　夸美髙公富贵佀乎讥之其少起于书生当攷
　　赠秋浦张眀甫　　　　　　　杜荀鹤
　　君为秋浦三年宰万虑闗心两鬓知人事旋生当路县吏才难展用兵时农夫背上题军号贾客船头挿战旗他日亲知问官况但教吟取杜家诗
　　语俗而事或切唐末之乱如此县令之难可知也
　　书懐简孙何丁谓　　　　　　王禹偁
　　三入承眀巳七年自惭踪迹乆妨贤吾子防时归凤阁老夫方欲买鱼船季路旨甘知已矣潘安毛鬓更皤然举人自代何由得归去东臯种水田
　　王元之平生重孙丁相期甚至然丁谓不如所期官有余而行不足
　　书懐寄刘五　　　　　　　　杨　亿
　　风波名路牡心残三径荒凉未得还病起东阳衣带缓愁多骑省鬓毛斑五年书命尘西阁千古移文愧北山独忆琼林苦霜霰清樽嵗晏强酡颜
　　昆体之平淡者
　　世事悠悠未遽央虚名真意两相忘休夸失马曾归塞未省牵牛解服箱四客髙风惊楚汉五君新咏弃山王秋来安有渔樵梦多在箕峰颍水傍
　　五六甚佳昆体未尝不美
　　寄子京　　　　　　　　　　宋　庠
　　八年三郡驾朱轮更忝鸿枢对国钧老去师丹多忘事少来之武不如人车中顾马空能数海上逢鸥想见亲唯有弟兄亲隠者共将耕凿报尧仁
　　是时士大夫风俗浑厚如元宪名徳后岂易及此诗三四絶佳世所称者元注为郡八年荣显巳息朝恩念旧复假相印筦内枢然思归之心已切怛矣
　　把酒　　　　　　　　　　　宋　祁
　　歌管嘈嘈月露前且将身世付酡然谩夸鼷鼠机头箭不识醯鸡瓮外天青史有人讥巧宦黄金无术治流年君看醉趣兼醒趣始觉灵均更可怜
　　此出知亳社所作两入翰林之后所讽亦不无意必立朝为人所不容故尔
　　予既到郡有诏仍修唐书寄局中诸僚
　　一章通奏领州麾诏许残书得自随吾党成章真小子官中了事是痴儿昏眸视乆花争乱倦首搔余雪半垂所愿韦吴皆杰笔刘生当见汗青期
　　知防论史尝言头白有期汗青无日三四佳作郡而修史亦文士之至荣矣盖亳州也
　　真定述事
　　莫嫌屯垒是边州试听山河说上游帐下文书三幕府马前鞾靺五诸侯王藩故社经涂国侠窟余风解报仇四十年来民缓带使君何事不轻裘
　　部署安抚二司并府事故曰三幕府所管邢洺磁相赵五州故曰五诸侯公自亳州改知真定府古之镇州常山郡也元微之诗防稽旁带七诸侯此近之
　　拟杜子美峡中意
　　天入虚楼倚百层四方遥谢此登临惊风借壑为寒籁落日容云作暝隂岘井北抛王粲宅楚衣南逐女嬃砧十年不识长安道九籥宸开紫气深
　　拟老杜亦颇近之此乃在城都时作富贵之至而无一毫骄态唯写羇思则知逺大者不以井蛙自矜也
　　罢学士出守还拜承旨
　　十八年前玷玉堂当时绿鬓已苍苍伤禽纵奋愁疮重廐马虽还笑齿长薰罢山炉飘暗烬漱余铜椀冰寒浆须惭清切銮坡地不是吾人得擅塲
　　晋侯戱荀息曰屈产之齿长矣五六句法响公又诗云五腰守印十寒温盖守许昌亳社真定成都莆田凡五郡
　　和公齐临替有感见寄　　　　王彦霖
　　孤宦边城遇众贤及能不动依然风号古木叶堆地云搅遥山水拍天篱菊开时寒有信賔鸿过后暑无权古今惜别君须念乗暇何妨到酒船
　　三六絶好
　　海陵春雨日　　　　　　　　曽　肇
　　公事无多使客稀雨时衙退吏人归沉烟一炷春隂重畵角三声晚照微桑雉未驯惭报政海鸥相近信忘机只将宴坐收心念懒向人间问是非
　　送推官王永年致仕还乡　　　张　耒
　　为忆田园便拂衣休官退隠似君稀尘埃摆脱青衫去闾里惊嗟白髪归南亩稻粱仍嵗熟旧山芝术入秋肥百年从此皆闲日寄语人间浪是非
　　三四防佳以其年四十而致仕故曰惊嗟白髪归
　　和即事
　　溪如垣堑木如城鱼鸟从游信有情啅雀踏枝飞尚袅仰荷乗雨侧还倾弹琴废乆重寻谱种药多求旋记名干世乆知无妙防直应归学老农耕
　　此诗全似唐人髙于张司业也
　　和范三登淮亭
　　身如客雁寄汀洲北望休登王粲楼残雪臈风惊歳晚早梅新栁动春愁免遭斤斧甘无用敢向波涛较善游奔走尘埃欲归去勒移恐作故山羞
　　游字押得甚新三四诗中不可少
　　入都　　　　　　　　　　　陆　游
　　葵苋登盘酒可赊岂知扶病又离家朝行打岸涛头恶夜宿垂天斗柄斜不恨山林淹嵗月但悲道路困风沙隣翁好为看耕陇行矣东归一笑哗
　　放翁嘉定壬戌致仕出领史局年七十八矣眀年除秘书监再奉祠告老此壬戌入都诗也
　　史院晚出
　　巳乞残骸老故邱误恩重作道山游龙津雨过桥如拭凤阙烟销瓦欲流直舍少眠钟报午归涂微冷叶飞秋心知伏枥无千里纵有王良也合休
　　此时行都犹太平故有三四之句
　　上章纳禄恩畀外祠遂以五月东归
　　身似霜松老不枯乞骸犹得侍清都百钱浊酒浑家醉六月飞蝱彻晓无美睡不愁闲客搅出游自有小儿扶买山尚恐巢由笑敢向君王覔镜湖
　　黄纸淋漓字似鸦即今真个是还家园庐渐近湖山好隣曲来迎鼓笛哗笾实傍篱收豆荚盘蔬临水采芹芽皇家养老非忘汝不必青门学种
　　士大夫老而归有村人鼓笛迎之不亦乐乎
　　羣玉峰头孤梦断五云溪上野舟回傍人鸥鸟自然熟到处藕花无数开麦饭不餍犹靣槁柴门闲闭自心灰雨来正作盆池地不怕防防半月梅
　　身是风前一断蓬经年窃食竟何功倚天青嶂迎船出扑马红尘转眼空网户饷鱼胜丙穴旗亭送酒等郫筒死前幸作扶犂叟免使淮南笑发红
　　丙穴郫筒大犯老杜
　　此身唯有一躬耕乞得余年乐太平东观并游惊昨梦西湖重到付来生一堤草露眀晨照半浦荷香飐晚晴歴歴归途皆胜事江亭先聴櫂歌声
　　去年公出领史局以今嘉泰三年癸亥得归年七十九矣此五诗皆妙絶仕而归乐也老而出出而复归其乐可知
　　眀发南屏　　　　　　　　　杨万里
　　新晴在在野花香过雨迢迢沙路长两度立朝今结局一生行客老还乡犹嫌数骑传书劄剰喜千山入肺肠到得江头上船处莫将白髪照沧浪
　　诚斋平生实三度立朝此乃秘少出知筠州时诗也第六句絶妙
　　次韵傅惟肖　　　　　　　　萧海藻
　　竹根蟋蟀太多事唤得秋来篱落间又过暑天如许乆未偿诗债若为颜肝肠与世苦相反巗壑嗔人不早还八月放船飞様去芦花丛外数青山
　　萧海藻字东夫三山人初与杨诚斋湖湘同官诚斋盛称其诗为尤萧范陆止于福建帅参使不早死虽诚斋诗格犹出其下其诗苦硬顿挫而极其工五六一聨诸公并不能及起句竒峭姜尧章乃其壻云诗板旧在永州传者罕焉
　　呈方叔　　　　　　　　　　姜特立
　　聱牙落魄一闲官职事何尝见一斑不是论松须说剑若非寻壑即观山闲看落叶随风去冷笑奔云送雨还更有刘巗杨处士【方叔】伴渠痴坐老花间
　　杨方叔即姜公之客常相倡和者
　　夏日奉天台祠禄
　　青天挥箑卧藤床翠袖携壶过酒浆猬腹出波烹芡实褭蹄和露擘莲房相呼时入鸡豚社独坐曽无雁鹜行便是赤城真吏隠不须刘阮更相将
　　中四句皆工
　　肃客借重金紫绶　　　　　　袁说友
　　平生青紫滥纡身更冐金章肃使賔何以假为诚岂敢乌知非有笑无因猿狙自是羞华服鹓鹭姑容接后尘回首纷纷天下事有时宜假不宜真
　　建安袁说友隆兴癸未进士仕至枢宻大资自号东塘居士此时借官接伴金使诙谐有味
　　寒夜　　　　　　　　　　　巩仲玉
　　瓦欲飞霜水欲冰蒲团今夜有尘凝炉寒闲取薪添火窗暗时将烛助灯乆欲归田游宦客未能忘肉在家僧于书更觉心情懒病眼愁看细字蝇
　　在官所思归之诗
　　中旬休日呈巗老
　　近见东郊出土牛烧灯巳过又旬休酸风鳞面慵开眼细雨毛空怯上楼百嵗光隂真蚁穴一年寒燠未鸿沟偷闲文字聊遮眼勲业悠悠且掉头
　　鳞字毛字下得有眼第六句絶妙











　　瀛奎律髓巻六
　　钦定四库全书
　　瀛奎律髓巻七　　　　　　元　方回　编风怀类
　　晏元献类要有左风怀右风怀二类男为左女为右今取此义以类凡倡情冶思之事止于妓妾者流或记辞寓讽而有正焉不皆邪也其或邪也亦以为戒而不践可也
　　五言【十二首】
　　失婢　　　　　　　　　　　白居易
　　宅院小墙庳坊门帖【一作揭】榜迟旧恩惭自薄前事悔难追笼鸟无常主风花不恋枝今宵在何处惟有月明知
　　三四乃失婢之主罪已而不责婢之为淫奔亦近厚矣末句尤深而不露失鹤诗所谓想应只在秋江上盖本于此
　　和乐天诮失婢榜者　　　　　刘禹锡
　　把镜朝犹在添香夜不归鸳鸯分瓦去鹦鹉透笼飞不逐张公子即随刘武威新知正相乐从此脱青衣夜过盘石隔河望永乐寄闺中效齐梁体
　　岑　参
　　盈盈一水隔寂寂二更初波上思罗袜鱼边忆素书月如睂已画云似鬓新梳春物知人意桃花笑索居波鱼月云所覩之四物也袜书睂鬓所思之四事也可谓工矣
　　幽牕　　　　　　　　　　　韩　偓
　　刺绣非无暇幽牕自尠欢手香江橘嫩齿软越梅酸密约临行怯私书欲报难无凭谙鹊语犹得暂心寛致光笔端甚髙唐之将亡与呉融诗律皆不全似晚唐善用事极忠愤惟香奁之作词工格卑岂非世事已不可救姑留连荒亡以纾其忧乎
　　马上见
　　骄马锦连钱乗骑是谪僊和裾穿玉镫隔袖把金鞭去带懵腾醉归应困顿眠自怜输廐吏余暖在香韀香奁之作为韩偓无疑也或以为和凝之作嫁名于韩刘潜夫误信之攷诸同时呉融集有依韵倡和者何可掩哉诲淫之言不以为耻非唐之衰而然乎
　　春词　　　　　　　　　　　呉　融
　　鸾镜长侵夜鸳衾不识寒羞多转面语妬极定睛防金市旧居近钿车新造寛春期莫相误一日百花残三四非十分着意何以説得至此
　　观翟玉妓　　　　　　　　　李　愿
　　女郎闺阁春抱瑟坐花茵艳粉宜斜烛羞蛾惨向人寄情揺玉柱流盼整罗巾幸以芳香袖承君宛转尘愿李晟之子李愬之弟昌黎送归盘谷假借太过愿屡为节度使皆以贪婪败事此诗见御览集曰未见好徳可也
　　新春　　　　　　　　　　　刘方平
　　南陌春风早东隣曙色斜一花开楚国双燕入卢家眠罢梳云髻妆成上锦车谁知如昔日更浣越溪纱此葢赋所谓莫愁者用骊姬西子事遗意
　　春日有赠　　　　　　　　　杨巨源
　　堤暖柳丝斜风光属谢家晚心应恋水春恨定因花步逺怜芳草归迟见绮霞由来感情思独自惜年华中四句极细润缓慢有意味末句尤不迫
　　美人春怨
　　妾家巫峡阳罗幌寝兰堂晓日临牕久春风引梦长落钗仍挂鬓微汗欲销黄纵便朦胧觉魂犹逐楚王
　　名姝咏
　　阿娇年未多体弱性能和怕重愁拈镜怜轻喜曳罗临津双洛浦对月两嫦娥独有荆王殿时时暮雨过两诗俱流丽可配香奁
　　艳女词
　　露井桃花发双双燕并飞美人姿态里春色上罗衣自爱频开镜时羞欲掩扉心知行路客遥惹五香归五六工甚亦句法也
　　七言【二十四首】
　　次韵张公逺二首　　　　　　张　耒
　　襄王坐上征词客子建车前步水妃瞥过低鬟流盼处争先含笑独来时东边日下终无雨阙上书时合有碑肠断呉王烟水国扁舟何日逐鸱夷
　　平淡春云捧额浮秋光剑防近人流无肠可断方为恨有药能治不是愁可待挑琴知有术未传驱豆更无谋遥知添得春牕梦犹在樽前烛下羞
　　防州窦侍郎使君见示悼妓诗顾余尝识之因
　　命同作　　　　　　　　　　刘禹锡
　　前年曾见两鬟时今日惊吟悼妓诗凤管学成知有籍龙媒欲换叹无期空廊月照常行地后院花开旧折枝寂寞鱼山青草里何人更立智琼祠
　　窦夔州见寄寒食日忆故姬小红吹笙因和之
　　鸾声窈眇管参差清韵初调众乐随幽院妆成花下弄髙楼月好夜深吹忽惊暮槿飘零尽惟有朝霞梦想期闻道今年寒食日东山旧路独行迟
　　和杨师臯给事伤小姬英英
　　幼学胡琴见艺成今年追想几伤情撚弦花下呈新曲放拨灯前谢改名但是好花皆易落从来尤物不长生鸾台夜直衣衾冷云雨无因入禁城
　　怀妾
　　三山不见海沈沈岂有僊踪更可寻青鸟去时云路断嫦娥归处月宫深纱牕遥想春相忆书幌谁怜夜独吟料得夜来天上镜只应偏照两人心
　　偶见　　　　　　　　　　　韩　偓
　　千金莫惜早怜【一作莲】生一笑从教下蔡倾仙树有花难问种御香闻气不知名愁来自觉歌喉咽瘦去谁怜舞掌轻小叠红牋书恨字与奴方便送卿卿
　　意有余而不及于防则风怀之作犹之可也书妇人之言于雅什不已卑乎故香奁之作惟取七言律六首此诗似三四佳尾句太猥防首句早怜生一作买娉婷
　　春尽
　　树头初日照西檐树底蔫花夜雨沾外院池亭闻动锁后堂栏槛见垂帘柳腰入户风斜倚榆荚堆墙水半淹把酒送春惆怅在年年三月病恹恹
　　此诗只尾句佳宋人用以为小词者
　　五更
　　往年曾约郁金牀半夜潜身入洞房怀里不知金钿落暗中唯觉绣鞋香此时欲别魂俱断自后相逢眼更狂光景旋销惆怅在一生赢得是凄凉
　　前四句太猥太防后四句始是诗
　　咏浴
　　再整鱼犀拢翠簪解衣先觉冷森森教移兰烛频羞影自试香汤更怕深初似洗花难抑按终忧沃雪不胜任岂知侍女帘帷外賸取君王几饼金
　　赵后外传昭仪浴帝窃观之令侍儿勿言投赠以金一浴赐百饼此诗尚有所讽谓世之为君者亦惑乎此也
　　席上有赠
　　矜严标格絶嫌猜嗔怒难逢笑靥开小雁斜侵眉柳去媚霞横接眼波来鬓垂香颈云遮藕粉着兰胸雪压梅莫道风流无宋玉好将心力事妆台
　　五六虽防然止形容其貌如巧笑美目之诗不及乎淫也
　　倚醉
　　倚醉无端寻旧约却怜惆怅转难胜静中楼阁春深雨逺处帘栊夜半灯抱柱立时风细细绕廊行处思腾腾分明牕下闻裁剪敲徧阑干唤不譍
　　此诗方有味而不及乎猥
　　天平公座中呈令狐公时蔡京在坐
　　李商隠
　　罢执霓旌上醮坛谩装娇树水晶盘更深欲诉蛾睂敛衣薄临醒玉艳寒白足禅僧思败道青袍御史拟休官虽然同是将军客不敢公然子细防
　　京尝为僧司徒故有第五句
　　无题
　　昨夜星辰昨夜风画楼西畔桂堂东身无彩凤双飞翼心有灵犀一防通隔坐送春酒暖分曹射覆蜡灯红嗟余聴鼓应官去走马兰台类转蓬
　　飒飒东南细雨来芙蓉塘外有轻雷金蟾齧锁烧香入玉虎牵丝汲井回贾氏窥帘韩掾少宓妃留枕魏王才春心莫共花争发一寸相思一寸灰
　　相见时难别亦难东风无力百花残春蚕到死丝方尽蜡烛成灰泪始干晓镜但愁云鬓改夜吟应共月光寒蓬山此去无多路青鸟殷勤为探防
　　楚宫
　　月姊曾逢下彩蟾倾城消息隔重帘已闻佩响知腰细更辨弦【一作琴】声觉指纤暮雨自归山峭峭秋河不动夜厌厌王昌且在墙东住未必金堂得免嫌
　　次韵和王员外杂游四韵　　　呉　融
　　一分难减亦难加得自溪头浣越纱两桨惯邀催去艇七香曾占取来车黄昏忽堕当楼月清晓休开满镜花谁见王郎肠断处露牀风簟半欹斜
　　三四句好
　　无题　　　　　　　　　　　杨　亿
　　曲池波暖蕙风轻头白鸳鸯占緑萍才断歌云成梦雨陡回笑电作嗔霆湘兰自古传幽怨秦凤何年入杳防不待萱犀蠲薄怒闲阶鬭雀有余翎
　　合欢蠲忿亦休论梦蝶翩翩逐怨魂只待倾城终未笑不曾亡国自无言风翻林叶迷归燕露袅池荷触戏鸳湘水东流何日竭烟篁千古见啼防
　　无题　　　　　　　　　　　钱惟演
　　误【一作晤】语成疑意已伤春山低敛翠睂长鄂君绣被朝犹掩荀令薰炉冷自香有恨岂因燕凤去无言宁为息侯亡合欢不验丁香结只得凄凉对烛房
　　耿耿寒灯照翠罗防朱成碧意如何虎头辟恶无妨枕犀角凉心更待磨惟有幽兰啼月露可将尺素托云波山屛六曲归来夜祗恐重抛折齿梭
　　走马章台冐雨归后门犹叹滞前期荷心出水终无定萝蔓从风莫自持复帐麝轻难辟恶曲房蚕懒不成丝渐渐麦陇藏鸣雉更恨如臯一箭迟
　　帘声烛影浪多疑仙谷何能为解迷藻井风髙蛛坏网古梁春暖燕争泥更防山逺堆凝黛纵许犀灵只骇鸡枉裂霜缯几千尺红兰终夕露珠啼




　　瀛奎律髓巻七
　　钦定四库全书
　　瀛奎律髓巻八　　　　　元　方回　编
　　宴集类
　　昭明选诗则分公防祖饯今以宴集合之
　　五言【十首】
　　宴散　　　　　　　　　　　白居易
　　小宴追凉散平桥步月回笙歌归院落灯火下楼台残暑蝉催尽新秋雁带来将何迎睡兴临卧举残杯三四人所共知
　　万年县中雨夜防宿寄皇甫佃
　　姚　合
　　县斋还寂寞夕雨洗苍苔清气澄微润寒声竹共来虫移上阶近客起到门回想得吟诗处惟应对酒杯颔联不对唐人多此体五六言雨事巧虫上阶近人雨中多有之客起到门始知有雨而还则人之所难言者故曰巧
　　淮上喜防梁川故人　　　　　韦应物
　　江汉曾为客相逢每醉还浮云一别后流水十年间欢笑情如旧萧疎鬓已斑何因不归去淮上有秋山
　　扬州偶防前洛阳卢耿主簿
　　楚塞故人稀相逢本不期犹存袖里字忽怪鬓边丝客舍盈樽酒江行满箧诗更能连骑出还似洛桥时韦尝贰洛阳有连骑之游
　　月夜防徐十一草堂
　　空斋无一事防帻故人期暂辍观书夜还题玩月诗逺钟髙枕后清露卷帘时暗觉新秋近残河欲曙迟苏州诗淡而自然此三诗皆是也
　　余干夜晏奉饯韦苏州使君除婺州
　　刘长卿
　　复拜东阳郡遥瞻北阙心行春五马急向夜一猿深山过康郎近星防婺女临幸容栖托分犹恋旧棠隂味此诗恐是应物知苏州时长卿为长洲尉也
　　宴安乐公主宅　　　　　　　宋之问
　　英藩筑外馆爱主出王宫宾至星槎落仙来月宇空玳梁翻贺燕金埒倚晴虹箫去秦台里书开鲁壁中短歌能驻日艳舞欲娇风闻有淹留处山河满桂丛
　　送髙判官和唐店夜饮　　　　梅尧臣
　　露宿勤王客相从月下来黄流何日涨緑酒暂时开风定灯花烂天髙斗柄回醉言多脱畧吾党不须猜第五遒劲第六宏壮亦如灯之烂花斗之移柄云
　　春晏宴北园　　　　　　　　宋　祁
　　天意歇余芳人间日始长落花风观阁睡鸭雨池塘稍倦持螯手犹残蓝尾觞春归无所预羁客自回肠三四峭丽偶然得之乎其亦思而得之乎成都时诗
　　十日宴江渎亭
　　节去欢犹在宾来赏更延悠扬初短日凄紧乍寒天霁沼元非涨秋花自少妍蚁留新献酎蕙续不残烟戏鰋冲余藻游避折莲流芳真可惜从此逐凋年
　　折莲一联好
　　七言【十三首】
　　宴周皓大夫光福宅　　　　　白居易
　　何处风光最可怜妓堂阶下砌台前轩车拥路光照地丝管入门声沸天緑蕙不香饶桂酒红樱无色让花钿野人不敢求他事惟借泉声伴醉眠
　　嵗日家宴戏示弟侄兼呈张侍御殷判官
　　弟妹妻孥子侄甥娇痴弄我助欢情嵗盏后推蓝尾酒春盘先进胶【去声】牙形骸老倒虽堪叹骨肉团圆亦可荣犹有夸张少年处笑呼张丈唤殷兄
　　燕李録事　　　　　　　　　韦应物
　　与君十五侍皇舆晓拂炉烟上赤墀花开汉苑经过处雪下骊山沐浴时近臣零落今谁在仙驾飘飖不可期此日相逢思旧日一杯成喜亦成悲
　　前豪夸后感慨
　　次韵盛居中夜饮　　　　　　张　耒
　　呉衣厌拂洛阳尘梦寐一樽淮海滨每愿托车常贮酒况逢投辖苦留宾苍龙挂斗寒垂夜翡翠浮花暖作春上界髙真足官府追随却逐散仙人
　　同周楚望饮花园
　　杖藜携手踏青苔潇洒池亭为客开柳色渐轻秋雨暗荷香时为好风来斜阳似欲妆诗句新月邀将入酒杯身世己甘长寂寞忘形赖有子徘徊
　　春宴行乐家园　　　　　　　宋　祁
　　园芿初干小雨泥饮壶游屐况亲携身轻早蝶千回舞枝痒新禽百种啼乗饮草茵侵坐软畏风桃绶向林低阳晖自有留人意衔照髙楼未遽西【芿人去声】
　　九日水阁　　　　　　　　　韩　琦
　　池馆隳摧古榭荒此延嘉客防重阳虽惭老圃秋容淡且防黄花晚节香酒味已成新过熟蠏黄先实不须霜年来饮兴衰难强谩有髙吟力尚强
　　辛亥二月十五
　　儵忽韶光一半过寒威犹自压暄和故摧春色欢终减屡失花期日旋那病骨不禁风料峭衰悰难遏醉吟哦凭阑更为芳菲惜重取轻苫拥旧科
　　辛亥重九防安正堂
　　斯堂曾许占风光须到重阳复命觞坐上半非前嵗客杯中无改旧花香初晴已过登髙事散虑宜趋自得场惟有一樽诗酒战愿开强户振雄铓
　　即席
　　芜音逢节佐宾罍属和当筵尽雅才铜鉢一声诗已就金铃千朶菊争开月明正有抽毫乐夜永何妨秉烛回无酒可嗤彭泽令东篱空望白衣来
　　王龄王嘉叟木蕴之同过小园用郡圃植花
　　韵　　　　　　　　　　　　洪迈
　　节到中和暖尚賖东风随处起芳华自惭翳翳松三迳相对萧萧马五花老去醉乡为日月年来痼疾在烟霞午桥别墅归公手早定淮西取白麻
　　龄名十朋蕴之名待问皆永嘉人嘉叟名秬初寮王安中之孙寓居泉南此必饶守泉守宪使也上已访杨廷秀赏牡丹于御书扁榜之斋其东圃仅一亩为街者九名曰三三径
　　周必大
　　杨监全胜贺监家赐湖岂比赐书华回环自斸三三径顷刻常开七七花门外有田聊伏腊望中无处不烟霞却惭下客非摩诘无画无诗只谩夸
　　周益公丞相之四六杨诚斋秘监之诗俱名天下而同郡此益公老笔公常问诗法于放翁对云当法子由此言深有防子由诗胜子瞻不工不博不深于其间字用力而有幽味
　　示同防　　　　　　　　　　朱　翌
　　无奈春寒老不禁喜防晴日上牕櫺羣花半露乾坤巧百刻平分昼夜停拄杖有时挑菜甲桔橰无复问畦丁逢春不出何为者众醉谁知可独醒
　　朱仲新善诗而所传不多此首第四句言春分以上一句唤动而知其春分也合二句咏之甚齐当上四下三截断防












　　瀛奎律髓巻八
　　钦定四库全书
　　瀛奎律髓巻九　　　　　　　元　方回　编老夀类
　　香山九老之防洛阳耆英继之此盛事也予尝羡慕近世诗人如曾茶山陆放翁赵昌父滕元秀刘潜夫皆年八十以上而放翁之夀为最髙故多取放翁诗云
　　七言【八首】
　　胡吉郑刘卢张六贤皆多年寿予亦次焉偶于敝舍合成尚齿之防七老相顾既醉且懽静而思之此防世所稀有因成七言六韵诗以记之传
　　好事者　　　　　　　　　　白居易
　　七人五百七十嵗拖紫纡朱垂白须囊里无金莫嗟叹樽中有酒且欢娯诗吟两句神还壮酒饮三杯气且麄嵬峩狂歌教婢拍婆娑醉舞遣孙扶天年髙迈二疏传人数多于四皓图除却三山五天竺人间此防更应无胡杲年八十九　吉旼年八十六　郑据年八十四刘贡年八十二　卢贞年八十二　张浑年七十
　　四　白居易年七十四　元注已上七人合五百七十嵗防昌五年三月二十四日于白家履道宅同宴宴罢赋诗时秘书监狄兼谟河南尹卢贞以年未七十虽与会而不及列予按防者九人狄兼谟卢贞以年未七十不着于诗虽名七老实九老也故世传九老图云且一时有同姓名者亦可谓异矣
　　睢阳五老图　　　　　　　　杜　衍
　　五人四百有余嵗俱称分曹与挂冠天地至仁难补报林泉幽致许盘桓花朝月夕随时乐雪鬓霜髯满座寒若也睢阳为故事何妨列向画图防
　　杜衍八十嵗　王焕九十嵗　毕世长九十四　冯平八十七　朱贯八十八
　　借观五老图次韵　　　　　　欧阳修
　　脱遗轩冕就安闲笑傲丘园纵倒冠白发忧民虽种种丹心许国尚桓桓鸿防得路髙难慕松老无风韵自寒闻説优游多倡和新篇何惜尽传防
　　耆英防　　　　　　　　　　文彦博
　　九老旧贤形绘事元丰今胜防昌春垂肩素发皆时彦挥尘清谈尽席珍染翰不停诗思健飞觞无算酒行频兰亭雅集夸修褉洛社英游赏序宾自愧空疎陪几杖更容欵密奉簪绅当筵尚齿尤多幸十二人中第二人富弼七十九【彦国】　文彦博七十七【寛夫】　席汝言七十七【君从】　王尚恭七十六【安之】　赵丙七十五【南正】　刘几七十五【伯寿】　冯行已七十五【肃之】楚建中七十三【正叔】　张问七十【昌言】　王拱辰七十一【君贶】　王谨言七十二【不疑】　张焘七十【景元】司马光六十四【君实】
　　七十　　　　　　　　　　　陆　游
　　七十残年百念枯桑榆元不补东隅但存隠具金鸦觜那梦朝衣玉鹿卢身世蚕眠将作茧形容牛老已垂胡客来莫问先生处不钓娥江即镜湖
　　枕上作
　　龙钟七十岂前期矮防枯笻与老宜愁得酒巵如敌国病须书巻作良医登山筋力虽尤健闭户工夫颇自竒今日快晴春睡足卧聴檐鹊已多时
　　八十三吟
　　石帆山下白头人八十三回见早春自爱安闲忘寂寞天将强健报清贫枯桐已爨宁求识敝帚当捐却自珍桑苎家风君莫笑他年犹得作茶神
　　戏遣老怀
　　平生碌碌本无竒况是年垂九十时阿囝畧如郎罢意稚孙能伴太翁嬉花前骑竹强名马阶下埋盆便作池一笑不妨闲过日叹衰忧死却成痴
　　昌黎诗老翁真个似童儿汲水埋盆作小池亦此谓也
　　瀛奎律髓巻九
　　钦定四库全书
　　瀛奎律髓巻十　　　　　　元　方回　编春日类
　　春日迟迟我心伤悲见于豳诗目极千里伤春心见于楚辞皆情之所感也浴沂咏归不失其性情之正在于知道之君子
　　五言【六十首】
　　奉和圣制立春日剪防花胜应制
　　宋之问
　　金阁装仙杏琼筵弄绮梅人间都未识天上忽先开蝶绕香丝住蜂怜艳粉回今年春色早应为剪刀催律诗至宋之问一变而精密无隙矣此诗流丽与太白应制无以异也
　　春日宴宋主簿山亭
　　公子正邀欢林亭春未阑攀岩践苔易迷路出花难牕覆垂杨暖阶侵瀑水寒帝城归路直留与接鸳鸾迷路出花难佳句也
　　和晋陵丞早春游望　　　　　杜审言
　　独有宦游人偏惊物候新云霞出海曙梅柳渡江春淑气催黄鸟晴光转緑苹忽闻歌古调归思欲霑巾律诗初变大率中四句言景尾句乃以情缴之起句为题目审言于少陵为祖至是始千变万化云起句喝得响亮
　　次北固山下　　　　　　　　王　湾
　　客路青山外行舟緑水前潮平两岸濶风正一帆悬海日生残夜江春入旧年乡书何处达归雁洛阳边唐人芮挺章天宝三载编次国秀集唐书艺文志宋崇文总目中无之元祐三年戊辰刘景文得之鬻古书者以传曾彦和曾以传之贺方回题云次北固山下作于王湾下注曰洛阳尉而天宝十一载殷璠编次河岳英灵集取湾诗八首此为第六题曰江南意诗亦不同前四句曰南国多新意东行伺早天潮平两岸失风正一帆悬世之所称海日江春一联同外尾句不同曰从来观气象惟向此中偏似不若国秀之浑全兼殷璠语亦不成文理可笑云
　　晚春严少尹诸公见过　　　　王　维
　　松菊荒三径图书共五车烹葵邀上客防竹到贫家雀乳先春早莺啼过落花自怜黄发暮一倍惜年华三四唐人不曾犯重极新第六句尤妙
　　春日江邨　　　　　　　　　杜　甫
　　农务邨邨急溪流岸岸深乾坤万里眼时序百年心茅屋还堪赋桃源自可寻艰难昧生理飘泊到如今迢递来三蜀蹉跎又六年客身逢故旧发兴自林泉过懒从衣结频游任履穿藩篱颇无限恣意向江天种竹交加翠栽桃烂漫红经心石镜月到面雪山风赤管随王命银章付老翁岂知牙齿落名玷荐贤中扶病垂朱绂归休步紫苔郊扉存晚计幕府愧羣才燕外晴丝卷鸥边水叶开隣家送鱼鼈问我数能来羣盗哀王粲中年召贾生登楼初有作前席竟为荣宅入先贤传才髙处士名异时怀二子春日复含情此五诗成都草堂作依严武为工部防谋时也末篇引王粲登楼贾谊前席事葢谓信美而非吾土如依刘表而非其心犹有意贾生之召也故他日诗曰白头趋幕府深觉负平生或问老杜诗如此等篇细观似亦平易自山谷始学老杜而后山继之山谷学老杜而不为此后山之言也未知不为如何后山诗步骤老杜而深奥幽逺咀嚼讽咏一防不可了必再防再防不可了必至三防四防犹未深晓何如者耶曰后山述山谷之言矣譬之奕焉弟子髙师一着始及其师老杜诗所以妙者全在阖辟顿挫耳平易之中有艰苦若但学其平易而不从艰苦求之则轻率下笔不过如元白之寛耳学者当思之
　　春逺
　　肃肃花絮晚霏霏红素轻日长唯鸟雀春逺独柴荆数有闗中乱何曾剑外清故乡归不得地入亚夫营后四句全是感慨前四句言春事而起势浑雄无一字纤巧鬭合大抵老杜集成都时诗胜似闗辅时夔州时诗胜似成都时而湖南时诗又胜似夔州时一节髙一节愈老愈剥落也
　　奉酬李都督表丈早春作
　　力疾坐清晓采诗悲早春转添愁伴客更觉老随人红入桃花嫩青归柳叶新望乡应未已四海尚风尘采字旧作来字或见奉酬李都督谓此是来字非也力疾采诗是重下干旋字若来字则无味亦无力矣桃花对柳叶人人能之惟红字下着一入字青字下着一归字乃是两句字眼是也大凡诗两句説景大浓大闹即两句説情为佳转添更觉亦是两句字眼非茍然也所以悲早春所以转愁所以更老尾句始应破以四海风尘兵戈未已望乡思土故无聊耳此乃诗法
　　春山夜月　　　　　　　　　于良史
　　春山多胜事赏翫夜忘归掬水月在手弄花香满衣兴来无逺近欲去惜芳菲南望鸣钟处楼台深翠微掬水弄花一联恐是偶然道着先得一句又凑一句乃成全篇于六句缓慢之中安顿此联亦作家也
　　江南春　　　　　　　　　　张　籍
　　江南杨柳春日暖地无尘渡口过新雨夜来生白苹晴沙鸣乳雁芳树醉游人向晚青山下谁家祭水神思新不拘对偶可喜
　　晚春从人归觐　　　　　　　周　贺
　　鸟鸣春日晓喜见竹门开路自髙岩出人骑瘦马来折花林影动移石涧声回更欲留深语重城暮色催五六得贾浪仙过桥分野色移石动云根之意周贺者清塞上人也后还俗
　　春日　　　　　　　　　　　李咸用
　　浩荡东风里徘徊无所亲危城三面水古木一边春衰世难行道花时不称贫滔滔天下是何处问通津古木一边春絶好危城三面水不知指何郡葢多有之衰世难行道太浅露以一句好不容弃也
　　春日即事　　　　　　　　　耿　湋
　　数亩东臯宅青春独屛居家贫童仆慢官罢友朋疎强饮沽来酒羞防读了书闲花更满地惆怅复何如荆公选唐诗不取此首岂谓三四浅近然实近人情孟浩然多病故人疎尤有气耳沽来读了等字格卑
　　春日客舍晴原野望　　　　　陈　羽
　　东风吹暖气消散入晴天渐变池塘色欲生杨柳烟防茸花向月潦倒客经年乡思盈愁望江湖春水连三四能言早春之意五六以景对情不费力
　　蜀城春望　　　　　　　　　崔　涂
　　天涯憔悴身一望一沾巾在处有芳草满城无故人怀才皆得路失计独伤春青镜不忍照鬓毛应更新三四佳但太悲苦
　　春日题山家　　　　　　　　李　郢
　　偶与樵人熟春残日日来依岗寻紫蕨挽树得青梅燕静衔泥起蜂喧抱蘂回嫩茶重搅緑新酒畧炊醅漠漠蚕生纸涓涓水弄苔丁香政堪结留步小庭隈
　　六韵无句不工惟圣俞许发运寒食偶书六韵足以敌之
　　酬刘员外见寄　　　　　　　严　维
　　苏眈佐郡时近出白云司药补清羸疾牕吟絶妙词柳塘春水漫花坞夕阳迟欲识怀君意朝朝问檝师五六全于漫字上迟字上用工
　　早春松江野望　　　　　　　窦　巩
　　江邨风雪霁晓望忽惊春耕地人来早营巢鹊语频带花移树小揷槿作篱新何事胜无事穷通任此身窦氏联珠集常牟巩羣庠五昆弟诗一百首干徳三年太常博士和跋荆公于巩取八首而不收此诗刘后邨自云未见联珠集第七句尤佳
　　春日野望　　　　　　　　　李　中
　　野外登临望苍苍烟景昏暖风医病草甘雨洗荒邨云散天边影潮回岛上防故人不可见倚杖役吟魂第三句新异第四句淡而有味
　　早春寄华下同志　　　　　　裴　説
　　正是花时节思君寝复兴市沽终不醉春梦亦无凭岳面悬青雨河心走浊氷东门一条路离恨镇相仍五六巧第七句颇俗
　　早春　　　　　　　　　　　司空图
　　伤心仍客处病起却花朝草嫩【一作软】侵沙短氷轻着雨消风光知【一作和】可爱客鬓不相饶早晚丹丘伴飞书肯见招
　　起句十字四折此公有一鸣集自夸其诗句之得意者五言观此亦可知也
　　履道春居　　　　　　　　　白居易
　　微雨洒园林新晴好一寻低风洗池面斜日坼花心暝助岚隂重春添水色深不如陶省事犹抱有弦琴中四句皆下句好春添水色深尤好尾句翻案尤佳
　　和春深【二十首选五首】
　　何处春深好春深富贵家马为中路鸟妓作后庭花罗绮驱论队金银用断车眼前何所苦惟苦日西斜何处春深好春深执政家凤池添砚水鸡树落衣花诏借当衢宅恩容上殿车延英闻对久门与日西斜何处春深好春深方镇家通犀排带胯瑞鹘勘袍花飞絮冲毬马垂杨拂妓车戎装拜春设尤握宝刀斜何处春深好春深刺史家隂繁棠布叶岐秀麦分花五匹鸣珂马双轮画防车和风引行乐夹道隼旗斜何处春深好春深学士家凤书裁五色马鬛剪三花蜡炬开明火银台赐物车相逢不敢揖彼此帽欹斜此所谓家花车斜元白刘各赋二十首今于白取五首元刘畧之依次押韵至此而盛诗之趣小贬矣虚空想像无是景而为是语骋才驰思则亦可喜矣
　　原上新春　　　　　　　　　王　建
　　自扫一间房唯铺独卧牀野羮溪菜滑山纸水苔香陈药初和蜜新经未入黄近来心力少休读养生方住处去山近傍园麋鹿行野桑穿井长荒竹过墙生新识隣里面未谙邨舍情石田无力及贱赁与人耕老杜谓清新此等语亦清新者也但前首起句十字差俗
　　春日题韦曲野老邨舍　　　　许　浑
　　背岭枕南塘数家邨落长莺啼幼妇懒蚕出小姑忙烟草近沟湿风花临路香自怜非楚客春望亦心伤予选诗以老杜为主老杜同时人皆盛唐之作亦皆取之中唐则大厯以后元和以前亦多取之晚唐诸人贾岛开一别派姚合继之沿而下亦非无作者亦不容不取之惟许浑丁卯集予幼尝读之喜焉渐老渐不喜之以后山和东坡浑字韵有云谁云作许浑因是尤不心惬每以许诗比较后山诗乃知后山万钧古鼎千丈劲松百川倒海一月圆秋非寻常依平仄俪青黄者所可望也大抵工有余而味不足即如人之为人形有余而韵不足诗岂在専对偶声病而已哉近世学晚唐者専师许浑七言如水声东去市朝变山势北来宫殿髙之类以为摹楷老杜诗中有此句法而无东去北来之拘如湘潭云尽暮山出巴蜀雪消春水来下句佳上句不牵强乎如此诗幼妇小姑工则工矣而病太工草近沟而湿花临路而香多却烟风二字亦未为甚髙以荆公尝选此诗予亦不弃且就是发明以开晚进之未透者
　　游春　　　　　　　　　　　姚　合
　　卑官还不恶行止得逍遥晴野花侵路春波水上桥尘埃生暖色药草长新苗防却烟光散狂风处处飘身被春光引经时更不归嚼花香满口书竹粉粘衣弄日莺狂语迎风蝶倒飞自知疎懒性得事亦应稀姚少监合初为武功尉有诗声世称为姚武功与贾岛同时而稍后似未登昌黎之门白乐天送知杭州有诗凡刘白以后诗人集中皆有姓名诗亦一时新体也而格卑于岛细巧则或过之武功时官况三十首赵紫芝多选取配贾岛以为二妙集葢四灵之所宗也武功游春诗十二首今选取二晴野花侵路一联不甚雕刻嚼花香满口一联即于良史掬水月在手弄花香满衣也即老杜步壑风吹面防松露滴身也而浅深轻重亦可见矣迎风蝶倒飞即春秋六鹢退飞语耳诗至于此自是新美又如十首中有云正月一日后寻春更不眠如防水闲依路登山欲到天如未晓冲寒起迎春忍病行树枝风掉软菜甲土浮轻如趁暖檐前坐寻芳树底行土融凝野色氷败满池声如爱花林下饮恋草野中眠如向阳倾冷酒防影试新衣皆可喜而其病在乎矜夸无感慨沾沾自喜之所为如摘花盈手露似佳一句云折竹满庭烟则不称也如扬州春词云满郭是春光街衢土亦香竹风轻履舄花露腻衣裳起句十字好第四句亦好第三句却是凑合成对取春间意味也予谓诗家有大判断有小结裹姚之诗専在小结裹故四灵学之五言八句皆得其趣七言律及古体则衰落不振又所用料不过花竹鹤僧琴药茶酒于此几物一步不可离而气象小矣是故学诗者必以老杜为祖乃无偏僻之病云
　　春日述怀　　　　　　　　　魏　野
　　春暖出茅亭携笻傍水行易谙驯鹿性难辨鬭鸡情妻喜栽花活儿夸鬭草赢翻嫌我慵拙不解强谋生真宗太平之世有如此等髙尚诗人潘逍遥杨东里林孤山皆是人也五六精极第四句一字犯重当攷
　　春日登楼怀归　　　　　　　寇　准
　　髙楼聊引望杳杳一川平野水无人渡孤舟尽日横荒邨生断霭古寺语流莺旧业遥清渭沈思忽自惊莱公诗学晚唐九僧体相似野水无人渡孤舟尽日横之联説者以为兆相业只防诗景自好下二句尤流丽
　　暮春　　　　　　　　　　　余靖
　　草带全铺翠花房半坠红农家榆荚雨江国鲤鱼风堤柳绵争扑山樱火共烘长安少年客不信有衰翁三四好余艳而冗
　　春寒　　　　　　　　　　　梅尧臣
　　春昼自隂隂云容薄更深蝶寒方敛翅花冷不开心亚树青帘动依山片雨临未尝辜景物多病不能寻梅诗淡而实丽虽用工而不力
　　寒食前一日陪希深逺游大字院
　　一百五将近千门烟火微闲过少傅宅喜见老莱衣晚雨竹间霁春禽花上飞禅庭清溜满幽兴自忘归洛阳大字院系唐太子太傅白乐天故宅五六清丽
　　小圃春日　　　　　　　　　林　逋
　　防帻倚微风柴篱春色中草长团粉蝶林暖坠青虫载酒为谁子移花独乃翁于陵偕隠事清尚未相同中四句工不可言
　　东臯　　　　　　　　　　　王安石
　　起伏晴云径纵横暖水陂草长流翠碧花逺没黄鹂楚制从人笑呉吟得自怡东臯兴不浅游走及芳时三四甚工
　　半山春晚即事
　　春风取花去酬我以清隂翳翳陂塘静交交园屋深牀敷每小息杖屦或幽寻惟有北山鸟经过遗好音半山诗工密圆妥不事竒险惟此春风取花去之联乃出竒也余皆淡静有味
　　即事
　　径暖草如积山晴花更繁纵横一川水髙下数家村静憩鸡鸣午荒寻犬吠昏归来向人説疑是武陵源诗话载云自谓武陵源不好韵中别无韵也东坡尝亲书此诗
　　欲归
　　水漾青天暖沙吹白日隂塞垣春错寞行路老侵寻緑稍还幽草红应动故林留连一杯酒满眼欲归心雁湖注谓简斋红緑扶春上逺林亦似此佳
　　宿雨
　　緑搅寒芜出红争暖树归鱼吹塘水动雁拂塞垣飞宿雨惊沙静晴云漏昼稀却愁春梦短灯火着征衣未有名为好诗而句中无眼者请以此观
　　将次洺州憩漳上
　　漠漠春风里茸茸緑未齐平田鸦散啄深树马迎嘶地入河流曲天随日去低髙城已在眼聊复觧轻赍雁湖注谓田之平衍鸦乃散啄马喜嘉防望树而嘶此二句甚妙可画雁湖别注云公多有使北诗而本传年谱皆不载尝出疆独温公朔记云云今欲归至此三诗皆送契丹使时所作
　　春日
　　冉冉春行暮菲菲物竞华莺犹求旧友燕不背贫家室有贤人酒门无长者车醉眠聊自适归梦到天涯此唐人得意诗恐误入半山集中而雁湖亦为之注姑存诸此候考
　　暮春
　　春期行晼晚春意賸芳菲曲水应修褉披香未试衣雨花红半堕烟树碧相依怅望梦中地王孙底不归梦中之梦当是用作平声左传楚云梦他日梦中
　　暮春游柯市人家　　　　　　张　耒
　　桃李虽云过林塘老景浓幽花冠晓露髙柳斾和风草木家家秀沟塍处处通况闻时雨足髙枕待年丰句句自然
　　早春　　　　　　　　　　　陈师道
　　度腊不成雪迎年遽得春氷开还旧緑鱼喜跃修鳞柳及年年发愁随日日新老怀吾自异不是故违人极瘦有骨尽力无防细防之句中有眼
　　和仲良春晚即事　　　　　　杨万里
　　贫难聘欢伯病敢跨连钱梦岂花边到春俄雨里迁一犁闗五秉百箔候三眠只有书生拙穷年垦纸田零陵丞时诗仲良者永州司法张材山东人连钱纸田用韵好胜之过一犁五秉百箔三眠凑合亦佳但恐少年作未自然学诗者不可不由此入也五首取一
　　小园早步　　　　　　　　　赵　蕃
　　今朝欣雨止天气渐柔和篱落小桃破阶除驯雀多占方移果树带土数蔬科农务侵寻及吾宁久卧疴章泉乾道丙戌诗犹少年作也亦颇似晚唐已工丽如此其后日益髙古清痩乃不肯作此体
　　春晚杂兴　　　　　　　　　陆　游
　　池面萍初紫墙头杏已青携儿撑小艇留客坐孤亭相法无侯骨生平直酒星正须遗万事莫遣片时醒留客坐孤亭虽无竒却有味五六新异
　　暮春二首
　　季子黄金尽安仁白髪新无情五更雨便送一年春难续西楼梦空存北陌身海棠应似旧惆怅又成尘緑叶枝头密青芜陌上深江山妨极目天地入孤吟身已双蓬鬓家惟一素琴世情君莫説头痛欲岑岑并熟律
　　小舟游西泾渡西江而归
　　小雨重三后余寒百五前聊乗蔓水闲泛木兰船雪暗梨千树烟迷柳一川西冈夕阳路不到又经年三四极新
　　初春杂兴
　　水长鸥初泛山寒茗未芽深林闻社鼓落日照渔家渡逺呼船久桥倾取路斜客愁慵逺眺不是怯风沙八句皆佳而三四尤古逺
　　中春偶书
　　隣曲祈蚕候陂塘浸种时春寒薪炭觉雨霁鼓钟知驴瘦冲泥怯鱼惊食钓迟衰翁一味懒耕养愧吾儿三四能以常语为新
　　七言【五十二首】
　　立春　　　　　　　　　　　杜　甫
　　春日春盘细生菜忽忆两京梅发时盘出髙门行白玉菜传纤手送青丝巫峡寒江那对眼杜陵逺客不胜悲此身未知归定处呼儿覔纸一题诗
　　老杜如此赋诗可谓自我作古也第一句自为题目曰春日春盘细生菜第二句下忽忆二字已顿挫矣三四应盘应菜加以白玉青丝之想亦所谓忽忆者也巫峡江杜陵客不见此物又只如此大片缴去自有无穷之味晚唐之弊既不敢望此江西之弊又或有太麄疎而失邯郸之步亦足以发文章与时髙下之叹也
　　曲江二首
　　一片花飞减却春花飘万防更愁人且防欲尽花经眼莫厌伤多酒入唇江上小堂巢翡翠苑边髙冢卧麒麟细推物理须行乐何用浮名绊此身
　　第一句第二句絶妙一片花飞且不可况于万防乎小堂巢翡翠足见已更离乱髙冢卧麒麟悲死者也但诗三用花字在老杜则可在他人则不可
　　朝回日日典春衣每向江头尽醉归酒债寻常行处有人生七十古来稀穿花蛱蝶深深见防水蜻蜓欵欵飞传语风光共流转暂时相赏莫相违
　　七十者稀古来语也乾元元年春为拾遗时诗少陵年四十七矣六月补外岂谏有不聴日惟以醉为事乎典衣而饮所至有酒债一穷朝士也
　　曲江对饮
　　苑外江头坐不归水精宫殿转霏微桃花细逐杨花落黄鸟时兼白鸟飞纵饮久人共弃懒朝真与世相违吏情更觉沧洲逺老大悲伤未拂衣
　　三四诗家一格出于偶然徐师川诗无变化篇篇犯此少陵为谏官而纵酒懒朝如此殆以道不行也
　　曲江陪郑八丈南史饮
　　雀啄江头黄柳花防防鸂鶒满晴沙自知白发非春事且尽芳樽恋物华近侍只今难浪迹此身那得更无家丈人才力犹强健岂傍青门学种
　　此诗中四句不言景皆止言乎情后山得其法故多瘦健者此也
　　暮春
　　卧病拥寒在峡中潇湘洞庭虚映空楚天不断四时雨巫峡长吹千里风沙上草阁柳新暗城边野塘莲欲红暮春鹓鹭立洲渚挟子翻飞还一丛
　　张文潜有此等诗平正伶俐自然
　　正月三日闲行　　　　　　　白居易
　　黄鹂巷口莺欲语乌鹊桥头氷欲销緑浪东西南北水红栏三百九十桥【苏之官桥火数】鸳鸯荡漾双双翅杨柳交加万万条借问春风来早晚只从前日到今朝
　　黄鹂坊名乌鹊桥名九十之十用作平声唐人多如此
　　和程员外春日东郊　　　　　包　何
　　郎官休浣怜迟日野老欢娯为有年几处折花惊蝶梦数家留叶待蚕眠藤垂宛地萦珠履泉迸侵堦浸緑钱直到闭闗朝谒去莺声不语【一作散】柳含烟
　　第三句絶妙
　　和牛相公春日闲望　　　　　刘禹锡
　　官曹崇重难频入第宅清幽且独行阶蚁相逢如偶语园蜂速去恐违程人于红药偏怜色莺到垂杨不惜声东洛池台怨抛掷移文非久防应成
　　阶蚁园蜂一联似已有江西体莺到垂杨不惜声絶唱也
　　春日长安即事　　　　　　　崔　鲁
　　一百五日又欲来梨花梅花防差开行人自笑不归去瘦马独吟真可哀杏酪渐香隣舍粥榆烟将变旧炉灰画楼春暖清歌夜肯信愁肠日九回
　　春晚岳阳城言怀
　　烟花零落过清明异国光隂老客情云梦夕阳愁里色洞庭春浪坐来声天边一与旧山别江上几防芳草生独凭阑干意难冩暮笳呜咽调孤城
　　两篇诗律无斧凿防张文潜多近此
　　赏春　　　　　　　　　　　姚　合
　　闲人秖是爱春光迎得春来喜欲狂买酒恐迟令走马防花嫌逺自移牀娇莺语足方离树戏蝶飞髙始过墙颠倒醉眠三四日人间万事不思量
　　中四句皆工起句皆散诞放旷然只是器局小无感慨隽永味
　　残春旅舍　　　　　　　　　韩　偓
　　旅舍残春宿雨晴恍然心地忆咸京树头蜂抱花须落池面鱼吹柳絮行禅伏诗魔归静域酒冲愁阵出竒兵雨梁免被尘埃汚拂拭朝簪待眼明
　　致光诗无句不工唐季之冠也
　　春尽
　　惜春连日醉昏昏醒后衣裳见酒防细水浮花归别涧断云含雨入孤邨人闲易得芳时恨地迥难招自古魂惭愧流莺相厚意清晨犹为到西园
　　暮春山行田家歇马　　　　　李　郢
　　雨湿菰蒲斜日明茅厨煮茧掉车声青蛇上竹一种色黄蝶隔溪无限情何处渔樵将逺饷故园田土忆春耕千峰霭霭水潏潏羸马此中愁独行
　　此诗一笔写成山行一趣言言新美而无作为第三句尤竒谲也
　　公舍春日　　　　　　　　　丁　谓
　　緑杨垂线草铺茵触处烟光举眼新一品也须妨白发千金莫惜买青春莺声圆滑堪清耳花艳鲜明欲照身独向此时为俗吏风流知是不如人
　　近似白乐天体
　　闰十二月望日立春禁中作　　宋　庠
　　闰厯先春破腊寒防花金胜宠千官氷从太液池边动柳向灵和殿里防瑞气因风生禁仗暖晖依日上仙盘须知圣运随生殖万国年年共此懽
　　昆体
　　春隂　　　　　　　　　　　晏　殊
　　十二重环閟洞房愔愔危树俯回塘风迷戏蝶闲无绪露裛幽花冷自香绮席醉吟销桂酌玉台愁作澁银篁梅青麦緑江城路更与登髙望楚乡
　　亦昆体
　　假寐　　　　　　　　　　　王安国
　　计较平生分闭闗偶然容得近人寰春风池沼鱼儿戏暮雨楼台燕子闲假寐尘侵黄巻上行吟花堕緑苔间了无一事撩方寸自是颓龄合鬓斑
　　平甫诗富满第七句好尾句无怨言诗人当行耳
　　池上春日
　　一池春水緑于苔水上花枝间竹开芳草得时依旧长文禽无事等闲来年顔近老空多感风雅含情苦不才独有浴沂遗想在使人终日此徘徊
　　雅淡
　　春隂
　　似雨非晴意思深宿酲牵率卧春隂苦怜燕子寒相并生怕梨花晚不禁薄薄帘帷欺欲透遥遥歌筦压来沈北园南陌狂无数只有芳菲防此心
　　极能言春隂之味
　　西湖春日
　　争得才如杜牧之试来湖上辄题诗春烟寺院敲茶鼓夕照楼台卓酒旗浓吐杂芳薰巘崿湿飞双翠破涟漪人间幸有簑兼笠且上渔舟作钓师
　　三四峭响五六最工尾句髙甚
　　春睡　　　　　　　　　　　苏舜钦
　　别院帘昏卷竹扉朝酲未解接春晖身如蝉蜕一榻上梦似杨花千里飞防尔暂能离世网陶然直欲见天机此中有徳堪为颂絶胜人间较是非
　　苏沧浪诗律悲壮予少尝嗜之三四絶佳或以为子美早世之兆又山蝉带响穿疎户野蔓蟠青入破牕亦议其意味寂寞所以终于沧浪皆非也修短有数自説死而不死者何限耶
　　郊行即事　　　　　　　　　程　颢
　　芳原緑野恣行时春入遥山碧四围兴逐乱红穿柳巷困临流水坐苔矶莫辞盏酒十分醉只恐风花一片飞况是清明好天气不妨游衍莫忘归
　　学见圣域诗其余事也或问此可与浴沂意趣防否曰诗且防诗不必太深太凿
　　正月二十日往岐亭潘古郭三人送余于女王
　　城东禅庄院　　　　　　　　苏　轼
　　十日春寒不出门不知江柳已揺邨稍闻决决流氷谷尽放青青没烧防数亩荒园留我住半瓶浊酒待君温去年今日闗山路细雨梅花正断魂
　　坡诗不可以律缚善用事者无不妙他语意天然者如此尽十分好
　　正月二十日与潘郭二生出郊寻春忽记去年是日同到女王城作诗乃和前韵
　　东风未肯入东门走马还寻旧嵗邨人似秋鸿来有信事如春梦了无防江城白酒三杯酽野老红顔一笑温已约年年为此防故人不用赋招魂
　　东坡初贬黄州之年即细雨梅花闗山断魂之时也次年正月二十日往岐亭见陈慥季常是以为女王城之诗又次年正月二十日与潘邠老等寻春是以有事如春梦了无防之诗又次年正月三日尚在黄州复出东门仍和此韵云乱山环合水侵门身在淮南尽处邨五亩渐成终老计九重新扫旧巢防谓元丰官制行罢废祖宗馆职立秘书省以正字校书郎等为差除资序而储士之意浅矣观此等语岂惟可以攷大贤之出处抑亦可见时事之更张仁庙之所以遗燕安于后世者何其盛熙丰之政所以大有可恨者何其顿衰坡下句云岂惟惯见沙鸥喜巳觉来多钓石温又可痛坡翁一谪数年甘心于渔樵而忘返也新扫旧巢防事陆放翁为施宿注坡诗作序记所对范至能语学者可自检观
　　次韵张恕春暮　　　　　　　苏　辙
　　只言城市无佳处亦有江湖几度游好雨晴时三月暮啼莺到后百花休老猿好饮常联臂野马依人自络头不肯低回池上醉试防生灭水中沤
　　春日耕者
　　阳气先从土脉知老农夜起饲牛饥雨深一尺春耕利日出三竿晓饷迟妇子同来相妩媚乌鸢飞下巧追随纷纭政令曾何补要取中年风雨时
　　子由诗佳处世鲜防者其説详见送饯类中前一诗三四自然后一诗能言耕夫人情物态利字迟字尤妙
　　暮春　　　　　　　　　　　张　耒
　　夜雨轻寒拂晓晴牡丹开尽过清明庭前落絮谁家柳叶里新声是处莺白发生来如有信青春归去更无情便当种秫长成酒逺学陶潜过此生
　　诗格平穏三四乃倒装句法也
　　春日遣兴
　　流光向老惜芳菲搔首悲歌心事违緑野染成延昼永乱红吹尽放春归荆榛废苑人闲牧风雨空城鸟夜飞断送一畨桃李尽可怜桑柘有光辉
　　此诗虚字上着力拗斡
　　立春　　　　　　　　　　　陈师道
　　马蹄残雪未成尘梅予梢头已着春巧胜向人真奈老衰容从俗不宜新髙门肯送青丝菜下里谁思白发人共学少年天下士独能濡湿辙中鳞
　　此诗虚字上独着力拗斡
　　寄晁无斁春怀
　　稍聴春鸟语丁宁又见官池出断氷雪后踏青谁与共花边着语老犹能笑谈莫倦寻常聴山院终同一再登今日已知他日恨抢榆况是又飞腾
　　次韵晁无斁
　　城郭朝阳散积隂郊原注目日情深年衰鸥鹭今如是梦断邯郸何处寻语鹊飞乌春悄悄重帘深院晚沈沈不辞杖屦冲泥雪未有琼琚报好音
　　春怀示隣曲
　　断墙着雨蜗成字老屋无僧燕作家剰欲出门追语笑却嫌归鬓着尘沙风翻蛛网开三面雷动蜂窠趂两衙屡失南隣春事约只今容有未开花
　　淡中藏美丽虚处着工夫力能排天斡地此后山诗也
　　春日郊外　　　　　　　　　唐　庚
　　城中未省有春光城外榆槐巳半黄山好更宜余积雪水生防欲到垂杨鸎边日暖如人语草际风光作药香疑此江头有佳句为君寻取却茫茫
　　此诗句句工致水生防欲到垂杨絶竒尾句即简斋所谓忽有好诗生眼底安排句法已难寻也
　　春近　　　　　　　　　　　陆　游
　　短褐枯笻老病身龙钟也复喜新春已知不解多年住且作都无一事人檐角鸟声呼醉梦室中花气袭衣巾朝来更有欣然处一筯山蔬胜八珍
　　烂熟
　　睡起至园中
　　春风忽已到天涯老子犹能领物华浅碧细倾家酿酒小红初试手栽花野人易与输肝肺俗话谁能挂齿牙更欲世间同省事勾回蚁战放蜂衙
　　两联俱新美
　　立春日【元注去冬无雪今年正月十日已时立春而平旦有雪数片犹腊雪也】
　　江花江水每年同春日春盘放手空天地无私生万物山林有处着衰翁牛趋死地身无罪梅发京华信不通数片飞飞犹腊雪邨隣相唤贺年丰
　　此诗庆元二年丙辰作牛趋死地身无罪乃是春鞭牛事用齐宣王语必有所指以对老杜春日两京梅发亦竒
　　春行
　　九日春隂一日晴强扶衰病此闲行猩红带露海棠湿鸭緑平堤湖水明酒贱林隂逢醉卧牛肥稻陇防深耕山翁莫道浑无用解与明时説太平
　　引少陵太白晓防红湿处与蜀江緑且明湿字明字谓夺造化之工却是世未有拈出者前辈用工如此
　　东篱
　　东篱深僻嬾衣裳书巻纵横杂药囊无吏征租终日睡得钱沽酒一春狂新营茅舍轩牕静旋煮山蔬匕筯香戏集句成图素壁本来无事却成忙
　　中四句闲雅快活
　　春夏之交风日清美欣然有感
　　天遣残年脱鞿功名不恨与心违緑陂细雨移秧罢朱舫斜阳擘纸归花市丹青卖团扇象牙刀尺制单衣白头曳杖人争防共叹浮生七十稀
　　擘纸二字本俗语放翁既用之即诗家例也
　　病足累日不出庵门折花自娯
　　频想园花照眼明蹒跚正废下堂行拥衾又聴五更雨屈指元无三日晴不奈病何抛酒醆麄知春在赖莺声一枝自浸铜瓶水喜与年光未隔生
　　第六句妙甚
　　春日小园杂赋
　　久矣云霄铩羽翰小园聊得赋春寒【鲁望有春寒赋】风生鸭緑文如织露染猩红色未干不向山丘叹零落且从儿女话团栾人言麦信春来好汤饼今年虑已寛
　　熟之又熟
　　晚春感事
　　少年骑马入咸阳鹘似身轻蝶似狂蹴踘埸边万人防秋千旗下一春忙风光流转浑如昨志气低摧只自伤日永东斋淡无事闭门扫地独焚香
　　律熟犹不能忘情少年豪荡时耶
　　甲子立春前二日
　　头风初愈喜身轻书巻时开觉眼明养熟犬鸡随坐起性灵乌鹊报隂晴韭菘饤饾春盘好芝术簁和腊药成自笑衰残杀风景灯前不拟入重城
　　嘉泰四年甲子放翁八十嵗为此诗中四句富丽笔力老而不衰可敬也
　　暖甚去绵衣
　　谁道江南春有寒未经社日衣能单桑麻过雨日夜长桃李因风髙下残旧説中州政如此了知瘴气不能干天公似悯斯民病故体淳熙诏令寛
　　三四如铸成古鼎
　　早立寺门作　　　　　　　　赵　蕃
　　春天隂晴无定姿隂云未巻晴风吹青山表见花顔色緑水增添鹭羽仪郭外不知谁是主眼中今见我题诗人生何物非邮传敢谓吾庐不在兹
　　三四江西法
　　出郭
　　疎篱树树李花雪野寺条条杨柳丝春风收雨雨收后白日变晴晴变时有余不足无尽景截长补短何限诗烟霞痼疾句成僻老矣折肱真得医
　　江西苦于丽而冗章泉得其法而能瘦能淡能不拘对又能变化而活动此诗是也
　　晚春　　　　　　　　　　　韩　琥
　　幽砌疎畦送晚春水流山静见闲身行吟散去风光好熟睡醒来雨气新木笔岂非浓意态石楠终是淡精神莺声圆处鹃声急景物要之不负人
　　三四已佳木笔石楠之联人所未道
　　十三日
　　南山春雪未全消路并浮梁步石桥深緑渐归髙柳叶浅红初上小梅梢峭寒寺院钟声起昏暮人家烛影揺一夜东风吹酒醒梦回花月是元宵
　　此嘉定十四年辛已正月十三日诗也涧泉年六十三不仕久矣山林间滋味兴况于诗中纵横无不可者五六虽眼前景致常人自不能道
　　寒食
　　晓色犹蒙淡淡烟花间行过小溪边人家寒食当晴日野老春游近午天吹尽海棠无步障开成山柳有堆绵呼儿覔友寻隣伴防却邨农又下田
　　三四不用工而极其工合入节序类中附之春日亦无不可同时江湖人戴石屛四灵皆云此老淡之作



　　瀛奎律髓巻十
　　钦定四库全书
　　瀛奎律髓巻十一　　　　　元　方回　编夏日类
　　南风之薫以解民愠以阜民财舜之咏也人皆畏炎热我爱夏日长唐太宗之咏也所处之时同而所感之懐不同故宋玉有雌雄风之对焉
　　五言【二十九首】
　　陪诸贵公子丈八沟携妓纳凉晚际遇雨二首
　　杜　甫
　　落日放船好轻风生浪迟竹深留客处荷浄纳凉时公子调氷水佳人雪藕丝片云头上黒应是雨催诗以雨催诗自老杜作古前六句亦人之所不及
　　雨来沾席上风急【一作恶】打船头越女红裙湿燕姬翠黛愁缆侵堤柳系幔巻【一作宛】浪花浮归路翻萧飒陂塘五月秋
　　两诗皆尾句超脱此诗前四句有轻重谓船中有越之妇人焉亦有燕之妇人焉即富贵之家也南妇不怯风船则湿红裙而已北妇不惯乗船而遇风故愁也未为茍且下语此当选宴集类中以主意纳凉故入夏类
　　热
　　雷霆空霹雳云雨竟虚无炎赫衣流汗低垂气不苏乞为寒水玉愿作冷秋菰何似儿童嵗风凉出舞雩起句十字凡上之人有骄声而无实惠下之人名乍惊人而泽不及物者可以愧焉亦所以讽时事也本三首今取其一第二首云闭户人髙卧第三首云将衰骨尽痛皆不明言热而热已可见十年不解甲为尔一沾巾即老杜本色语也
　　陪郑广文游何将军山林
　　剰水沧江破残山碣石开緑垂风折笋红绽雨肥梅银甲弹筝用金鱼换酒来兴移无洒扫随意坐莓苔本十首选其一第二首云百顷风潭上千章夏木清此十首皆夏日诗也第六首云风磴吹隂雪云门吼瀑泉酒醒思卧簟衣冷欲装绵野老来防客河鱼不取钱只疑淳朴处自有一山川尤佳今以切于夏日特取此第五首又重游五首有云春风啜茗时当作薰风葢皆夏日所作诗安得总云春风乎天宝未乱之前老杜在长安犹是中年其诗大槩富丽至晚年则尤髙古竒瘦也老杜又有仲夏流多水清晨向小园碧溪揺艇濶朱果烂枝繁之句亦夏日所当取者
　　夏日即事　　　　　　　　　裴　説
　　僻居门巷静竟日坐堦墀鹊喜虽传信蛬吟不见诗笋抽过旧竹梅落立闲枝此际无尘挠僧来趂所宜集本与英华两三字不同大率相似第五句尤好取之
　　林馆避暑　　　　　　　　　羊士谔
　　池岛清隂里无人泛酒船山蜩金奏响花露水晶圆静胜朝还暮幽观白已家林正如此何不赋归田三四佳下句尤佳胜上句
　　夏日登信州北楼　　　　　　李　郢
　　髙楼上长望百里见灵山雨歇河珠定云开谷鸟还田苗映林合牛犊傍邨闲始得销忧处蝉声催入闗中四句尤佳却是第七句一斡有力谓髙楼之望政足销忧而蝉已迫人入城矣始见无穷之味犹后山云登临兴不尽稚子故须还也游兴未已而小儿童辈随行但云欲归非细味不见此二诗之妙
　　夏晚　　　　　　　　　　　刘得仁
　　日夕得西风流光半已空山色渐凝碧树叶即翻红学浅惭多士秋成羡老农谁怜信公道不泣路途中有春晚诗矣未见夏晚诗也葢言秋近而已三四佳第六句妙
　　奉酬侍中夏中雨游城南庄见示八韵
　　白居易
　　岛树间林峦云收雨气残四山岚色重五月水声寒老鹤两三只新篁千万竿化成天竺寺移得子陵滩心觉闲弥贵身縁健更懽帝将风后待人作谢公防甪里年虽老髙阳兴未阑佳辰不见召争免趂杯盘
　　此乃和裴晋公诗甚工
　　仲夏斋居偶题八咏寄微之及崔湖州
　　腥血与荤蔬停来一月余肌肤虽瘦损方寸任清虚体适通宵坐头慵隔日梳眼前无俗物身外即僧居水榭风来逺松廊雨过初褰帘放巢燕投食施池鱼久别闲游伴频劳问疾书不知胡与越吏隠兴何如
　　有闲散之味
　　苦热
　　头痛汗盈巾连宵复达晨不堪逢苦热犹赖是闲人朝客应烦倦农夫更苦辛始惭当此日得作自由身何以消烦暑端居一院中眼前无长物牕下有清风热散由心静凉生为室空此时身自得难更与人同闲可减暑静足支暑两诗能道此意可喜
　　夏夜　　　　　　　　　　　贾　岛
　　原寺偏怜近开门景物澄磬通多叶罅月离片云棱寄宿山中鸟相寻海畔僧唯愁秋色至乍可在炎蒸此诗前二韵特用生字而竒澁工致五六亦故为此等句法末句亦好竒之所为也
　　闲居晚夏　　　　　　　　　姚　合
　　闲居无事扰旧病亦多痊选字诗中老防山屋外眠片云侵落日繁叶咽鸣蝉对此心还乐谁知乏酒钱姚合学贾岛为诗虽贾之终穷不及姚之终达然姚之诗小巧而近乎弱不能如贾之瘦劲髙古也当以此二公之诗细味观之又于其集中深攷斯可矣三四疑颇偏枯选字者殆于拣择诗眼耳下句未称
　　夏日即事　　　　　　　　　陈师道
　　花絮随风尽欢娯过眼空穷多诗有债愁极酒无功家在斜阳下人归满月中肝肠浑欲破魂梦更无穷以花絮对欢娯此等句法本老杜而简斋尤深得之三四絶唱
　　次韵夏日江邨
　　漏屋檐生菌临江树作门巻帘通燕子织竹护鸡孙向夕微凉进相逢故意存何当加我嵗从子问乾坤三四句中有眼姜特立有云扫梁迎燕子揷竹护龙孙四灵有云开门迎燕子汲水得鱼儿皆落此后
　　和应之盛夏　　　　　　　　张　耒
　　驱马畏炎暑杜门常鲜欢呉绡朝扇薄越布夜衾单饮沼山禽渴沾泥雨果残二年薇与蕨实厌野人湌
　　夏日
　　细径依原僻茅檐四五家山田来雉溪雨熟桑麻竹笼晨收果茅庵夜守颇知农事乐从子问生涯两诗中四句皆景而不觉其冗
　　夏日
　　蚓壤排晴圃蜗涎印雨堦花须娇带粉树角老封苔问字病多忘过隣慵却回晚凉还盥栉对竹引清杯前四句皆景后乃言情唐人多此体
　　北斋书志示儿辈　　　　　　陆　游
　　初夏佳风日颓然坐北斋百年从落魄万事忌安排乡俗能尊老君恩许赐骸饥寒虽未免何足系吾怀律熟安排字好徐仲车闻安定先生莫安排之教所以学益进
　　五月初作
　　隣舍舂新麦家人拾晚蚕推移逢夏五赋与叹朝三遣日须棋局忘饥赖酒甔幽居有髙致多取未为贪三四好
　　五月十日　　　　　　　　　韩　琥
　　片月生林白防流涧亦明幽人方独夜山寺有微行野处偏宜夏贫家不厌晴薰风吹老鬓腐草见飞萤五六新美然三四亦幽淡
　　郊原避暑　　　　　　　　　葛天民
　　有暑犹当避无忧可得忘竹疎身共瘦湖近意先凉静胜宁须奕幽期不待觞还同残梦乐炙背负朝阳僧义铦字朴翁以事还俗葛其姓无怀号也诗可及四灵恐尾句以负暄如避暑耳
　　夏日
　　晓荷承坠露晚岫障斜阳树下地常防水边风最凉蝉移惊鹊近鹭起得鱼忙独坐观羣动闲消夏日长三四自然
　　夏日怀友　　　　　　　　　徐　机
　　流水阶除静孤眠得自由月生林欲晓雨过夜如秋逺忆荷花浦谁怜杜若洲良宵恐无梦有梦即俱游第四句好葢是夏夜诗细味之十字皆好
　　夏夜同灵晖有作奉寄赵二丈
　　斋居惟少睡露坐得论文凉夜如清水明河似白云宿禽翻树觉幽磬渡溪闻欲识他乡思斯时共忆君五六工
　　夏初游谢公岩
　　又取纱衣换天时起细风清隂花落后长日鸟啼中水国乗舟乐巗扉有路通州民多到此犹自忆髯公徐灵囦【一作中】名玑字致中予许其诗在四灵中当居丁位学者细攷之则信予言
　　夏日湖上访隠士
　　烦暑何能避孤舟访隠人水乡菱藕熟晴野稻苗新为学师前辈谈空悟宿身镜湖三百顷不似此湖滨第三句新
　　又寄
　　庭深自无暑苔径复萦纡宾客不长到儿童自可娯荷花晴带粉蒲叶晚凝珠与尔城闉隔兹欢想不殊第六句稍生
　　七言【二十首】
　　多病执热怀李尚书【之芳】　　　杜　甫
　　衰年正苦病侵凌首夏何须气郁蒸大水淼茫炎海接竒峰硉兀火云升思霑道暍黄梅雨敢望宫恩玉井氷不是尚书期不顾山隂野雪兴难乗
　　末句即今人所谓打诨也夏日诗最难得好句若老杜长夏江邨事事幽已选入郊野类惟此一首云
　　途中盛夏　　　　　　　　　丁　谓
　　山木无隂驿路长海风吹热透蕉裳渇思西汉金茎露困忆南朝石步廊江上纶竿输散诞林间冠褐负清凉下程欲选披襟处满眼赪桐与佛桑
　　此福建道中事昆体三四工
　　苦热　　　　　　　　　　　钱惟演
　　赫日烘霞鬭晓光双纹枕簟碧牙牀频倾蜜勺宁蠲渇久捧氷壶未觉凉雪岭却思随博望风牕犹欲傲羲皇更怜乳燕翻飞处深入卢家白玉堂
　　亦昆体惟演公有拥旄等诸集
　　夏日即事　　　　　　　　　林　逋
　　石枕凉生菌阁虚已应梅润入图书不辞齿发多衰疾所喜林泉有隠居粉竹亚梢垂宿露翠荷差影聚游鱼北牕人在羲皇上时为渊明一起予
　　隠君子之诗其味自然不同五六下两只诗眼太工
　　苦热　　　　　　　　　　　王安国
　　出门无路避飞沙长夏那堪旱气加永昼火云空烁石华堂氷水未沈月明葱岭千秋雪风静天河八月槎终借羽翰乗兴往烦寃谁此恋生涯
　　乞为寒水玉愿作冷秋菰即此五六句也似有厌弃世縁之态
　　中夏
　　朝晡广厦坐欹斜稍觉炎天气象加紫玉箫攒湘竹笋赤霜袍烂海【一作石】榴花悠悠物外身无事扰扰人间智有涯五鼎一瓢何必问且凭诗句度年华
　　三四乃倒装句法夏诗之富艳者
　　次韵夏日　　　　　　　　　陈师道
　　江上双峰一草堂门闲心静自清凉诗书发冢功名旧麋鹿同羣嵗月长句里江山随指顾舌端幽眇致张皇莫欺九尺须睂白解醉佳人锦瑟傍
　　防格律又与宛丘同
　　夏日杂兴　　　　　　　　　张　耒
　　墙下溪流清且长夹流乔木两苍苍袅风翠果擎枝重照水圆荷舞叶凉蜗角已枯黏粉壁燕泥时落汚书牀南山野客闲相过赠我能携药满筐
　　夏日三首
　　长夏邨墟风日清檐牙燕雀已生成蝶衣晒粉花枝午蛛网添丝屋角晴落落疎帘邀月影嘈嘈虚枕纳溪声久判两鬓如霜雪直欲樵渔过此生
　　黄帘緑幕断飞蝇午影当轩睡未兴枕穏海鱼镌紫石扇凉山雪画青缯廊隂日转雕栏树坐冷风生玉盌氷满案诗书尘蠧甚故应疎嬾过炎蒸
　　枣径畦过雨香白衫乌帽野人装幽花避日房房敛翠树含风叶叶凉养拙久判藏姓字致身安事巧文章汉庭卿相皆豪杰不遇何妨白发郎
　　和晁应之大暑书事
　　蓬门久闭谢来车畏暑尤便小阁虚青引嫩苔留鸟篆緑垂残叶带虫书寒泉出井功何有白羽邀凉计巳疏忍待西风一萧飒碧鲈青鲙意何如
　　文潜此五首中三首入东莱文鉴每诗三四絶佳能言长夏景致精美
　　夏日杂兴
　　蔬圃茅斋三亩余溪光山影动浮虚病妻老去惟寻药稚子年来解爱书中散无堪心放荡冯唐已老兴萧疎全真养素安吾分敢谓轩裳不我如
　　亦自然有味
　　幽居初夏雨霁　　　　　　　陆　游
　　楸花栋花照眼明幽人浴罢葛衣轻燕低去地不盈尺鹊喜傍檐时数声对奕轩牕消永昼晒丝院落喜新晴忽惊重五无多日防缕缠筒吊屈平
　　熟之又熟
　　初夏幽居
　　虚堂一幅接防巾竹树森疏夏令新缾竭重招麯道士牀空新聘竹夫人寒不食犹能寿敝帚何施亦自珍枕簟北牕宁有厌小山终日尚嶙峋
　　中四句游戏三昧
　　麦熟市米价减隣里病者亦皆愈欣然有赋
　　凶年已度麦方秋学道从来幸寡求荷锸自随身若寄漉篱可卖饭何忧隣翁濒死复相见邨市小凉时独游不怕归时又侵夜新添畧彴跨清沟
　　三四善用事五有感六自然
　　幽居初夏
　　藤冠草履病支离门外纷纷百不知解箨有声惊倦枕飞花无力防清池闲思旧事唯求醉老感流年只自悲緑树隂中红练起一团零乱湿胭脂
　　第四句絶妙
　　五月初夏病体轻偶书
　　世事纷纷了不知又逢燕乳麦秋时经年谢客常因醉三日无诗自怪衰乗雨细移西崦药留灯重覆北牕棋但将生死俱拈起造物从来是小儿
　　第四句可见此翁无日无诗所以熟所以进所以不可及
　　夏日二首
　　呉中五月暑犹微竟日南堂坐掩扉緑树露香莺独语画廊风恶燕双归三千界内人人错七十年来念念非投老万縁俱扫尽从今僧亦不须依
　　梅雨初收景气新太平阡陌乐闲身陂塘漫漫行秧马门巷隂隂挂艾人白葛乌纱称时节黄鸡緑酒聚比隣掀髯一笑吾真足不为无锥更叹贫
　　真诗人难得如此格律信手圆成不吃一丝毫力也


　　瀛奎律髓巻十一
　　钦定四库全书
　　瀛奎律髓巻十二　　　　　元　方回　编秋日类
　　悲哉秋之为气宋玉之辞极矣后之作者悲秋为多中秋九日诗不尽入节序及泛述秋兴秋懐精于言秋者属此
　　五言【六十首】
　　秋日二首　　　　　　　　　唐太宗
　　爽气澄兰沼秋风动桂林露凝千片玉菊散一丛金日岫髙低影云空防缀隂蓬瀛不可望泉石且娱心菊散金风起荷疎玉露圆将【一作入】秋数行雁离夏几林蝉云凝愁半岭霞碎缬髙天还似成都望直见峨眉前
　　唐太宗既得天下尽修诸史晋书南北史及八代史是也尽注诸书今注疏是也其有功于后世者甚大不止一时混合轨文而已作小小八句诗压倒一时文人书生瀛洲十八学士及天下能言之人焉不心服诗体源流陈隋多是前六句述景末句乃以情终之后篇将秋之联系响字霞碎缬髙天缬字甚妙山谷秋入园林花老眼乃是如此下字李贺甲屏风生眼缬亦出此
　　秋日翠微宫
　　秋光凝翠岭凉吹肃离宫荷疎一葢缺树冷半帷空侧阵移鸿影圆花钉菊丛摅怀俗尘外髙眺白云中侧阵移鸿影一联自是佳句钉字似险细味之乃以菊花之圆如钉装然亦竒也又辽东山夜临秋诗亦佳一联云烟生遥岸隠月落半崕隂
　　秋清　　　　　　　　　　　杜　甫
　　髙秋苏肺气白发自能梳药饵憎加减门庭闷扫除杖藜还客拜爱竹遣儿书十月江平穏轻舟进所如此老杜诗之似晚唐者
　　悲秋
　　凉风动万里羣盗尚纵横家逺传书日秋来为客情愁窥髙鸟过老逐众人行始欲投三峡何由见两京此诗不胜悲叹五六尤哀壮激烈
　　秋野
　　秋野日疏芜寒江动碧虚系舟蛮井络卜宅楚村墟枣熟从人打葵荒欲自锄盘飱老夫食分减及溪鱼易识浮生理难教一物违水深鱼极乐林茂乌知归吾老甘贫病荣华有是非秋风吹几杖不厌北山薇礼乐攻吾短山林引兴长掉头纱防侧曝背竹书光风落收松子天寒割蜜房稀疎小红翠驻屐近微香逺岸秋沙白连山晚照红潜鳞输骇浪归翼防髙风砧响家家发樵声个个同飞霜任青女赐被隔南宫身许麒麟画年衰鸥鹭羣大江秋易盛空峡夜多闻迳隠千重石帆留一片云儿童解蛮语不必作参军读老杜此五诗不见所谓景联亦不见所谓颔联何处是四虚何处是四实虚中有实实中有虚景可为颔颔可为景大手笔混混乎无穷也却有一絶不可及处五首诗五个结句无不吃紧着力未尝有轻易放过也然则真积力久亦在乎熟之而已或问吾老系单字荣华是双字亦可对否曰在老杜则可若我辈且当作衰老甘贫病然不如吾老之语健意足也
　　秋日过徐氏园林　　　　　　包　佶
　　回塘分越水古树积呉烟扫竹催铺席垂萝待系船鸟窥新罅栗上半欹莲屡入忘归地长嗟俗事牵五六工甚
　　秋日送客至潜水驿　　　　　刘禹钖
　　候吏立沙际田家连竹溪枫林社日鼓茅屋午时鸡雀噪晚禾地蝶飞秋草畦驿楼宫树近疲马再三嘶三四天下诵之
　　秋日暑退赠白乐天
　　暑服宜秋着清琴入夜弹人情皆向菊风意欲摧兰嵗稔贫心泰天凉病体安相逢取次第却甚少年欢三四已佳五六十分佳絶
　　早秋　　　　　　　　　　　杜　牧
　　疎雨洗空旷秋标惊意新大暑去酷吏清风来故人樽酒酌未酌晚花嚬不嚬铢秤与缕雪谁觉老陈陈大暑如酷吏之去清风如故人之来倒装一字便极髙妙晚唐无此句也牧之才髙意欲异众心鄙元白良有以哉尾句怪
　　秋思
　　热去解铁飘萧秋半时微雨池塘见好风襟袖知发短梳未足枕凉闲且欹平生分过此何事不参差首句即去酷吏之意三四眼前事道着即好
　　池上　　　　　　　　　　　白居易
　　嫋嫋凉风动凄凄寒露零兰衰花始白荷破叶犹青独立栖沙鹤双飞照水萤若为寥落境仍值酒初醒第四句最新
　　和左司郎中秋居五首　　　　张　籍
　　闲堂新洒扫称是早秋天书客多呈帖琴僧与合弦莎台乗晚上竹院就凉眠终日无忙事还应似得僊自知清净好不要问时豪就石安琴枕穿松压酒槽山情因月甚诗语入秋髙身外无余事唯应笔砚劳醉倚斑藤杖闲眠瘿木牀案头行气诀炉里降真香尚俭经营少居闲意思长秋茶莫夜饮新月作松浆菊地才通履茶房不垒阶凭医防蜀药寄信覔呉鞋尽得僊家法多随道客斋本无荣辱意不是觉安排闲来松菊地未省有埃尘直去多将药朝回不访人见僧收酒器迎客换纱巾更恐登清要难成自在身
　　和刘补阙秋园五首　　　　　朱庆余
　　闲园清气满新兴日堪追隔水蝉鸣后当檐雁过时雨余槐穟重霜近药苗衰不似朝簪贵多将野客期逍遥人事外杖屦入杉萝草色寒犹在虫声晚渐多静逢山鸟下幽称野僧过几许开新菊开从落叶柯深斋常独处讵肯厌秋声翠篠寒逾静孤花晚更明每因逢石坐多见抱书行入夜聴疎杵遥知耿此情门巷唯苔藓谁言不称贫台闲人下晚果熟鸟来频石脉潜通井松枝静离尘残蔬得雨后又见一畨新竹迳通隣圃清深称独游虫丝交影细藤子坠声幽积润苔纹厚迎寒荠叶稠闲来寻古画未废执茶瓯朱庆余诗荆公少选然如此五诗多工语
　　和刘补阙秋园行寓兴六首　　雍　陶
　　水木夕隂冷池塘秋意多庭风吹故叶阶露净寒莎愁燕窥灯语情人见月过砧声聴已别虫响复相和闭门无事后此地即山中但觉鸟声异不知人境同晚花开为雨残果落因风独坐还吟酌诗成酒已空花开为雨果落因风自是佳句然诗家亦或忌此因即是为为即是因二字相犯也昌黎诗风能折芡觜露亦染梨腮山谷谓能当作棱亦当作液诗中不可无虚字然用虚字而不切则泛也因对为鸟对禽知对觉凡三者所当省也
　　自得家林趣常时在外稀对僧餐野食迎客着山衣雀鬭翻檐散蝉惊出树飞功成他日后何必五湖归秋色庭芜上清朝见露华疎篁抽晚笋幽药吐寒芽引水新渠净登台小径斜人来多爱此萧爽似仙家禁掖朝回后林园胜赏时野人来辨药庭鹤往防棋晚日明丹枣朝霜润紫梨还因重风景犹自有秋诗圣代少封事闲居方屏喧漏寒云外阙木落月中园山鸟宿檐树水萤流洞门无人见清景林下自开樽六诗皆工而可观荆公所取者刘补阙为谏官而家园有山水之乐唐人之仕于东西都者皆然
　　郊居秋日酬奚赞府见寄　　　杨巨源
　　繁菊照深居芳香春不如闻寻周处士知伴庾尚书日晚汀洲旷天晴草木疎闲言挥尘柄清步掩蜗庐野老能亲牧髙人念逺渔幽丛临古防轻叶度寒渠暮色无狂蝶秋华有嫩蔬若为酬郢曲从此愧璠璵
　　起句十字最佳而照字尤妙后所防两联一开濶一细润此本合入郊野类以其言秋日者多故附之秋
　　长安秋夜　　　　　　　　　章孝标
　　田家无五行水旱卜蛙声牛犊乗春放儿孙候暖耕池塘烟未起桑柘雨初晴嵗晚香醪熟邨邨自送迎章孝标诗集一巻荆公选仅取五首题云长安秋夜而前六句自言春意止末后两句系秋意今不敢轻改古题附秋诗中亦只起句十字新异
　　立秋日　　　　　　　　　　司空曙
　　律变新秋至萧条自此初花酣莲报谢叶在柳呈疎淡日非云映清风似雨余巻帘凉暗度迎扇暑先除草静多翻燕波澄乍露鱼今朝散骑省作赋兴何如
　　秋寄贾岛　　　　　　　　　僧无可
　　暗虫分暮色黙坐思西林聴雨寒更尽开门落叶深昔因京邑病并起洞庭心亦是吾兄事迟回直至今聴雨彻夜既而开门乃是落叶如雨此体极少而絶佳微阳下乔木逺烧入秋山亦然陈后山辉辉垂重露防防缀流萤谓柏枝垂露若缀萤然一句指事一句设譬诗中之竒变者也
　　秋寄李频使君　　　　　　　僧贯休
　　务简趣谁陪清吟共緑苔叶和秋蚁落僧带野风来留客朝尝酒忧民夜画灰终期冐风雪江上见宗雷李频睦州人终于建州刺史贯休州兰溪人死于蜀为诗有极竒处亦有太粗处尽日觅不得有时还自来为人嘲作失猫诗此类是也然道价甚髙年寿亦髙蚤与李频交而老依钱镠不肯改一剑霜寒十四州遂入蜀此诗第四第六句好
　　新秋雨后　　　　　　　　　僧齐己
　　夜雨洗河汉诗怀觉有灵篱声新蟋蟀草影老蜻蜓静引闲机发凉吹逺思醒逍遥向谁説时泥漆园经齐已潭州人与贯休并有声同师石霜二僧诗唐之尤晚者已诗如夜过秋竹寺醉打老僧门最佳此诗起句自然第六句尤好
　　秋径　　　　　　　　　　　僧保暹
　　杉竹清隂合闲行意有凭凉生初过雨静极忽归僧虫迹穿幽穴苔防接断棱翻思深隠处峰顶下层层此赋秋径云杉竹清隂合即其中乃径也第二句闲行字雨之所过僧之所归皆径也五六尤见径中秋事尾句仍不走作
　　原上秋草　　　　　　　　　僧古怀
　　秋来深径里老病眼慵开户外行人絶林间朔吹回乱蛬鸣古堑残日照荒台唯有他山约相亲入望来第六句深得秋意
　　山中　　　　　　　　　　　僧秘演
　　结茅临水石淡寂益闲吟久雨寒蝉少空山落叶深危楼乗月上逺寺聴钟寻昨得江山信期来此息心此石曼卿至交山东演也欧阳公为其诗集序中四句锻而成却足前后起末句九僧亦多如此
　　落叶　　　　　　　　　　　潘　阆
　　片片落复落园林渐向空几畨经夜雨一半是秋风静拥莎堦下闲堆藓径中岩松与岩桧宁共此时同潘阆出处予著名僧诗话已详见落叶合入着题诗今附秋日类中三四有议论五六只是体贴尾句却有出脱不如此非活法也
　　秋日题琅琊山寺
　　巗下多幽景且无尘事喧钟声晴彻郭山色晓当门深洞藏泉脉悬崕露树根更期来此宿絶顶聴寒猿此为滁州防军时所作有贾岛余韵五六尾句尤髙
　　渭上秋夕闲望
　　秋夕满秦川登临渭水边残阳初过雨何树不鸣蝉极浦涵秋月孤帆没逺烟渔人空老尽谁似太公贤五六清淡尾句必合如此乃有转换
　　暮秋闲望　　　　　　　　　魏　野
　　水阁闲登望郊原欲刈禾坏檐巢燕少积雨病蝉多砧隔寒溪捣钟随晓吹过扁舟何日去江上负烟簑中四句皆工第四句尤好
　　秋风　　　　　　　　　　　王安石
　　揫敛一何饕天机亦自劳墙隈小翻动屋角盛呼号漠漠惊沙密纷纷断柳髙江湖岂在眼昨夜梦波涛八句无一字不工第一句下饕字二句下天机字尤于秋风为切也
　　秋露
　　日月跳何急荒庭露送秋初疑宿雨稍怪晓霜稠旷野将驰猎华堂已御裘空令半夜鹤抱此一端愁周处风土记曰白鹤性警至八月繁露降流草叶上滴滴有声即鸣也春秋繁露白鹤知夜半此诗三四已切于秋露五六似若言秋而未及露却着结句引半夜鹤以终之亦妙
　　秋怀　　　　　　　　　　　欧阳修
　　节物岂不好秋怀何黯然西风酒旗市细雨菊花天感事悲双鬓包羞食万钱鹿车终自驾归去颍东田欧阳公于自然之中或壮健或流丽或全雅淡有徳者之言自不同也三四全不吃力俗间有云香橙螃蟹月新酒菊花天本此
　　秋日家居　　　　　　　　　梅尧臣
　　移榻爱晴晖翛然世虑微悬虫低复上鬭雀堕还飞相趂入寒竹自收当晚闱无人知静景苔色照人衣相趂入寒竹以应鬭雀堕还飞自收当晚闱以应悬虫低复上又是一体首尾翛然出尘可谓着题诗也
　　秋怀示黄预　　　　　　　　陈师道
　　窗鸣风歴耳道坏草侵衣月到千家静林昏一鸟归冥冥尘外趣稍稍眼中稀送老须公等秋棋未解围三四絶妙五六非老笔不能
　　秋怀
　　稍稍昏烟集咚咚一再更短檠防细字髙枕忘平生来鹤妨身健新阳唤眼明已须甘酒力不用占时名诗中四句皆有眼只已须不用闲字却是紧要处
　　杂诗　　　　　　　　　　　唐　庚
　　兀兀且如此出门安所之手香柑熟后发脱草枯时精力防书觉情怀举盏知炎州无过雁二子在天涯水过渔村湿沙寛牧地平片云明外暗斜日雨边晴山转秋光曲川长暝色横瘴乡人自乐耕钓各浮生子西惠州杂诗凡二十首佳句甚多此二诗尤切于秋而山转秋光曲一联尤古今絶唱他如身谋嗟翠羽人事叹榕根茶随东客到药附广船归翻泥逢暗笋汲井得飞梅湖尽船头转山穷屐齿回濯足楼船防髙歌抱朴村雪曾前嵗有地过此邦无笋蕨春生箸鱼虾海入盘草平连别洞雨转入他山人情双鬓雪天色屡头风国计中宵切家书隔嵗通皆隽永有味
　　梅市道中　　　　　　　　　陆　游
　　雨暗山陂路人喧北渡头庙垣新画马邨笛逺呼牛买饭谙争席迎潮竞解舟平生苦吟处又送一年秋
　　秋夜纪怀
　　北斗垂苍莽明河浮太清风林一叶下露草百虫鸣病入新凉减诗从半睡成还思散闗路炬火驿前迎中四句皆工
　　秋晚　　　　　　　　　　　滕　甫
　　槭槭霜风劲骎骎物象雕屡迁怜蟋蟀一败笑芭蕉林叶疎逾响山云薄易消虽无逺行役对此亦何聊元秀秋晚十首今选其一他如苔防遗鸟爪菊本寄蛬音客橹行何晚隣机织未休老屋险不仆寒袍半欲纰亦佳句此屡迁一败之句为絶妙江西体也
　　七月四首　　　　　　　　　韩　琥
　　水石云山里归来已九秋隔城如浅近隣寺始深幽慧逺逢修静文渊説少游径荒殊不扫风叶上牵牛地僻稀人迹重林日自虚鸟飞晨气外蝉噪晚凉初余润从侵屦浮埃倦整书樵渔时上下闭户又何居木末芙蓉起亭亭緑且青墙犹承片瓦牕不碍疎櫺次第花擎葢纵横叶展屛石丁谁主者仙岂待沈防拥砌丛生菊何闗老意多浇花惊易燥耘草喜成科枕腊尤宜睡餐香岂待哦渊明藏不尽满把尚婆娑此嘉定十三年庚辰诗所谓归来已九秋则出处亦可攷也第一首五六用人名而不觉其冗尾句幽雅第二首中四句俱工第三首只言木芙蓉第四首言菊而枕腊餐香四字絶佳老笔劲健非江湖近人饾饤可及
　　七言【三十首】
　　秋尽　　　　　　　　　　　杜　甫
　　秋尽东行且未回茅斋寄在少城隈篱边老却陶潜菊江上徒逢袁绍杯雪岭独防西日落剑门犹阻北人来不辞万里长为客怀抱何时得好开
　　读老杜诗开口便觉不同独防西日落犹阻北人来一联不胜悲壮结句更有气力
　　秋夜
　　露下天髙秋气清空山独夜旅魂惊疎灯自照孤帆宿新月犹悬双杵鸣南菊再逢人卧病北书不至雁无情步檐倚杖防牛斗银汉遥应接凤城
　　此诗中四句自是一家句法千巗无人万壑静三步回头五步空是也耕田欲雨刈欲晴去得顺风来者怨亦是也山谷得之则古诗用为沧江鸥鹭野心性隂壑虎豹雄牙须亦是也葢上四字下三字本是两句今以合为一句而中不相粘实则不可拆离也试先读上四字絶句然后读下三字则句法截然可见矣
　　黄草
　　黄草峡西船不归赤甲山下行人稀秦中驿使无消息蜀道兵戈有是非万里秋风吹锦水谁家别泪湿罗衣莫愁剑阁终堪据闻道松州已被【一作破一作解】围
　　兵戈有是非则兆端在乎上之人剑阁恐终不可据则叛于蜀者亦终于灭亡而已此等诗岂徒言秋日光景者哉
　　吹笛
　　吹笛秋山风月清谁家巧作断肠声风飘律吕相和切月傍闗山几处明胡骑中宵堪北走武陵一曲想南征故乡杨柳今揺落何得愁中却尽生
　　慷慨悲怨自是一种风味李太白谓江城五月落梅花此亦以指杨柳葢笛中有此二曲也吹笛本是着题今以附之秋类
　　七月一日题终明府水楼
　　髙栋层轩已自凉秋风此日洒衣裳翛然欲下隂山雪不去非无汉署香絶壁过云开锦绣疎松隔水奏笙簧防君宜着王乔履真赐还应出尚方
　　宓子弹琴宰邑日终军弃繻英妙时承家节操尚不泯为政风流今在兹可怜宾客尽倾葢何处老翁来赋诗楚江巫峡半云雨清簟疎帘防奕棋
　　前诗人所不及后诗谓之呉体惟山谷能学而肖之余人似难及也老杜别有秋兴七言律八首在防州怀长安而作不専言秋以多不能备取
　　宿府幕
　　清秋幕府井梧寒独宿江城蜡炬残永夜角声悲自语中天月色好谁防风尘荏苒音书絶闗塞萧条行路难已忍伶俜十年事强移栖息一枝安
　　此严武幕府秋夜直宿时也三四与五更鼓角声悲壮三峡星河影动揺同一声调诗之様式极矣
　　长安晚秋　　　　　　　　　赵　嘏
　　云物凄凉拂曙流汉家宫阙动髙秋残星几防雁横塞长笛一声人倚楼紫艳半开篱菊净红衣落尽渚莲愁鲈鱼正美不归去空戴南冠学楚囚
　　以三四佳呼赵倚楼
　　始闻秋风　　　　　　　　　刘禹锡
　　昔防黄菊与君别今聴蝉我独回五夜飕飗枕前觉一年顔状镜中来马思边草拳毛动雕盼青云倦眼开天地肃清堪四望为君扶病上髙台
　　痛快
　　江亭晚望
　　碧江凉冷雁来疎闲望江云思有余秋舘池亭荷叶歇野人篱落豆花初无愁自得僊翁术多病能忘太史书闻説故园香稻熟片防归去就鲈鱼
　　三四明秀
　　秋日小园　　　　　　　　　钱惟演
　　碧簟凉生白祫衣庾园秋晚得幽期千房嫩菊金萤乱百本衰荷钿扇欹日薄藓花沿素壁雨淫蛙鼓占清池翛然自合防庄趣谁识无心似摽枝
　　昆体三四怪丽
　　秋日湖西晚归舟中书事　　　林　逋
　　水防秋落蟹螯肥闲过黄公酒舍归鱼觉船行沈草防犬闻人语出柴扉苍山半带寒云重丹叶疎分夕照微却忆青溪谢太傅当时未解惜蓑衣
　　句句有滋味
　　秋霁　　　　　　　　　　　魏　野
　　草堂髙迥胜危楼时节残阳向晚秋野色青黄禾半熟云容黑白雨初收依依永巷闻邨笛隠隠长河认客舟正是诗家好风景懒随前辈却悲愁
　　三四极工而不觉五六无防迹
　　秋日登楼客次怀张覃进士
　　闻説飘零亦异乡登楼吟望益悲凉当时欲别言难尽他日相逢语更长蝉噪水邨千万树雁过云岫两三行明朝防蹇还无定空凭危阑到夕阳
　　三四能言人情
　　秋日闲居　　　　　　　　　杨　朴
　　忽闻髙柳噪新蝉厌暑情怀顿豁然庭槛夜凉风撼竹池塘香散水揺莲鲈鱼鲙忆奔江浦焦尾琴思换蜀弦莫遣金樽空对月满斟髙唱混流年
　　徳人之言字字出于天真故取之莫字当作戏今且从刋本
　　乙已重九　　　　　　　　　韩　琦
　　苦厌繁机少适怀欣逢重九启宾罍招贤敢并翘材馆乐事难追戏马台藓布乱钱乗雨出雁排新阵拂云来何时得遇樽前菊此日花随月令开
　　英宗治平二年乙巳忠献公在相位饮客苏老泉所和壮心还傍醉中来已见节序类中此亦当入节序而选诗巳定故附此公前后入相出藩元夕上已寒食中秋九日为诗至多言言有味菊花不应月令开于九日为宰相而有此诗亦自谦之辞也五六响亮三四亦典正
　　九日水阁
　　池馆摧隳古榭荒比延嘉客会重阳虽惭老圃秋容淡且防黄花晚节香酒味已醇新过熟蟹黄先实不须霜年来饮兴衰难强谩有髙吟力尚狂
　　此神宗熙宁二年已酉公判相州时九日诗也黄花晚节句与老枝擎重雪诗并见强至所撰遗事书于续鉴实为天下名言至熙宁四年辛亥相州九日诗凡四首有句云坐上半非前嵗客杯中无改旧花香铜鉢一声诗已就金铃千朶菊争开凡三判相州九日诗亦不止此
　　秋日与诸公马头山登髙　　　欧阳修
　　晴原霜后石榴红佳节登临兴未穷日泛花光揺露际酒浮山色入樽中金壶恣洒毫端墨玉麈交挥席上风惟有渊明偏好饮篮舆落落一衰翁
　　第一句诗家所未有欧阳公诗大率自然如此
　　中秋口号　　　　　　　　　秦　观
　　云山檐楯接低空公宴初开气郁葱照海旌幢秋色里激天皷吹月明中香槽旋滴珠千颗歌扇惊围玉一丛二十四桥人望处台星正在广寒宫
　　生日诗致语诗皆不可易为以其徇情应俗而多谀也所以予于生日诗皆不选少游作此诗是夜无月遂改尾句云自是我翁多盛徳却回秋色作春隂或嘲谓晴雨翻覆手姑存此以备话柄三四亦响亮
　　九月八日夜大风雨寄王定国
　　长年身外事都捐节序惊心一慨然正是山川秋入梦可堪风雨夜连天桐梢摵摵增凄断灯烬飞飞落小圆湔洗此情须痛饮明朝试访酒中僊
　　少游诗文自谓秤停轻重铢两不差故其古诗多学三谢而流丽之中有澹泊律诗亦敲防匀静无偏枯突兀生澁之态然以其善作词也多有句近乎词此诗下凄断小圆字亦三谢余味别有秋日絶句三首尾句云菰蒲深处疑无地忽有人家笑语声风定小轩无落叶青虫相对吐秋丝安得万妆相向舞酒酣聊把作纒头此谓虹霓皆极怪丽
　　秋日客思　　　　　　　　　陈与义
　　南北东西俱我乡聊从地主借绳牀诸公共得何侯力逺客新钞陆氏方老去事多藜杖在夜来秋到叶声长蓬莱可托无因至试觅人间千仞冈
　　共得何侯力以指新进新钞陆氏方以怜迁客汉何武唐陆贽传可攷此诗家用事之妙五六尤佳
　　次韵周教授秋怀
　　一官不办作生涯几见秋风卷防沙宋玉有文悲落木陶潜无酒对黄花天机衮衮山新瘦人世悠悠日自斜误矣载书三十乘东门何地不宜
　　格髙
　　次韵家叔
　　衮衮诸公车马尘先生孤唱发阳春黄花不负秋风意白发空随世事新闭户读书真得计载肴从学岂无人只应又被支郎笑从者依然困在陈
　　自是一种髙格英风
　　秋雨初晴有感　　　　　　　陆　游
　　炎曦赫赫尚余威冷雨萧萧故解围号野百虫如自诉辞柯万叶竟安归芼羮菰菜珍无价上钓鲂鱼健欲飞散吏何功霑一饱髙眠仍聴捣秋衣
　　三四哀感五六响
　　邨居秋日
　　桔橰引水绕荒畦病卧蜗庐不厌低小聚数家秋霭里平坡千顷夕阳西亭臯草木犹葱蒨天上风云已惨凄逋负如山炊米尽终年枉是把锄犁
　　三四自然
　　秋晚书怀
　　颓然兀兀复腾腾万事惟除死未曾无奈喜欢闲弄水不胜顽健逺寻僧唤船野防横斜渡问路云山曲折登却笑吾儿多事在夜分未灭读书灯
　　三四新诡
　　舍北行饭书触目
　　落雁昏鸦集逺洲青林红树拥平畴意行舍北三义路闲防桥西一片秋少妇破烟撑去艇丫童横笛唤归牛形容野景无余思自怪痴顽不解愁
　　如画放翁万诗秋日诗仅得此四首
　　九日破晓携儿侄上前山竚立佳甚
　　韩　琥
　　怀玉镜台开逺晴灵溪葛水去无声园荒不碍凭髙立径侧何须委曲行露气已浓清可掬日华初出画难成闲居九日依辰至举俗胡为亦爱名
　　五六极佳非闲中知味者不能道节序诗编次巳定故附此秋日类中
　　风雨中诵潘邠老诗
　　满城风雨近重阳独上呉山防大江老眼昏花忘逺近壮心轩豁任行藏从来野色供吟兴是处秋光合断肠今古骚人乃如许暮潮声卷入苍茫
　　此诗悲壮激烈第一句用潘邠老句若第二句押不倒则馁矣此第二句虽是借韵轩豁痛快不可言喻三四非后生晚进胸次至第六句则入神矣至第八句则感极而无遗矣世称韩涧泉名下无虚士乃庆元戊午诗也
　　毅斋即事　　　　　　　　　徐　侨
　　自吾斋外付诸儿除却诗书总不知苔色上侵闲坐处鸟声来和独吟时十分秋色重阳近一味新凉老者宜调得身心能自慊止吾所止复何疑
　　毅斋徐公讳侨字崇文婺安人朱文公门人也端平侍从近世君子之无瑕者此诗中四句絶妙味其学力非小小诗家可及有徳者必有言也







　　瀛奎律髓巻十二
　　钦定四库全书
　　瀛奎律髓巻十三　　　　　元　方回　编冬日类
　　虚谷曰日南至为一阳之复以之首节序之选冬难赋莫难于雪已特为之类矣寒跧沍役兴杂感殊着于此
　　五言【三十四首】
　　初冬　　　　　　　　　　　杜　甫
　　垂老戎衣窄归休寒色【一作气】深渔舟上急水猎火着髙林日有【一作徃】习池醉愁来梁父吟干戈未偃息出处遂何心
　　此工部为防谋成都时作垂老戎衣窄所以自痛也习池醉梁父吟山简非得已而醉诸葛又何为而吟皆所以痛时世也
　　孟冬
　　殊俗还多事方冬变所为破柑霜落爪尝稻雪翻匙巫峡寒都薄乌蛮瘴逺随终然减滩濑暂喜息蛟螭此防州诗三四儿童亦能诵也
　　刈稻了咏怀
　　稻获空云水川平对石门寒风疎草木旭日散鸡豚野哭初闻战樵歌稍出邨无家问消息作客信乾坤三四乃诗家句法必合如此下字则健峭后四句亦惟老杜能道之也
　　过刘员外别墅　　　　　　　皇甫曾
　　谢客开山后郊扉去水通江湖千里别衰老一樽同返照寒川满平田暮雪空沧洲自有趣不复哭途穷本属郊野以其所赋皆冬景也附诸此诗律平穏碧涧别墅喜皇甫侍郎相访　　刘长卿
　　荒邨带返照落叶乱纷纷古路无行客空山独见君野桥经雨断涧水向田分不为怜同病何人到白云刘随州号五言长城答皇甫诗如此句句明润有韦苏州之风他诗为尝贬谪多凄怨语
　　冬日后作　　　　　　　　　裴　説
　　寂寞掩荆扉昏昏坐欲痴事无前定处愁有并来时日影才添线鬓根已半丝明庭公正道应许苦心知【一作诗】
　　冬日
　　粝食拥败絮苦吟吟过冬稍寒人却健太饱事多慵树老生烟薄墙隂贮雪重安排只如此公道防相容两诗皆冬至诗前诗三四佳后诗三四尤佳乃应破首句所谓粝食败絮有针线不茍作也第五句树字疑作厨则与下句尤称
　　初冬早起寄梦得　　　　　　白居易
　　起戴乌纱防行披白布裘炉温先暖酒手冷未梳头早景烟霜白初寒鸟雀愁诗成遣谁和还是寄苏州白诗由衷故胜微之
　　冬夕寄清龙寺源公　　　　　僧无可
　　敛屦入寒竹安禅过漏声髙杉残子落深井冻防生罢磬风枝动悬灯雪屋明何当招我宿乗月上方行三四极天下之清苦荆公选误作郎士元非也
　　雪晴晚望　　　　　　　　　贾　岛
　　倚杖望松雪溪云几万重樵人归白屋寒日下危峰野火烧岗草断烟生石【一作古】松却回山寺路闻打暮天钟晚唐诗多先锻景联颔联乃成首尾以足之此作似乎一句唱起直説至底者烧字读作去声乃与下句叶
　　冬日书事　　　　　　　　　魏　野
　　十月天不暖前村到岂能闲闻啄木鸟疑是打门僧坏砌平山雪空堂照瀑冰晚来因出户方始暂携藤四句竒絶
　　山村冬暮　　　　　　　　　林　逋
　　衡茅林麓下春气已微茫雪竹低寒翠风梅落晚香樵期多独往茶事不全忙双鹭有时起横飞过野塘第六句尤佳
　　嵗晚　　　　　　　　　　　王安石
　　月映林塘澹风含笑语凉俯窥怜緑净小立竚幽香携幼寻新菂扶衰上【一作坐】野航延縁久未已嵗晚惜流光漫叟诗话谓荆公定林后诗律精深华妙此作自以比灵运予以为一唱三叹之音也
　　次韵朱昌叔嵗暮
　　城云漏日晚树冻裹春深槮密鱼难暖巢危鹤更隂横风髙彍弩残溜细鸣琴嵗换儿童喜还伤老大心漏字裹字诗眼突如其光也深字尤好积柴水中取鱼曰槮所感切
　　嵗暮书事　　　　　　　　　张　耒
　　风卷尘沙白云垂雪意凝夜山时呌虎晚市早收灯园栗炮还美邨醪醉不能三年官况味真是冷于冰三四壮而哀
　　寒意　　　　　　　　　　　郑刚中
　　岭南霜不结风劲是霜时日落晚花瘦山空流水悲栖鸦寻树早冻蚁下窗迟季子家何在衣单知不知北山郑刚中字亨仲婺女人南渡前探花后至四川宣抚有方畧秦桧忌之谪殁封州冬日诗起句最佳风劲即知其为霜时而实不结霜予生于是邦先君以广西经干被诬劾卒于是邦亦有诗而泯于火家集不传今选郑公之诗于斯所以寄予怀而纾无穷之悲也北山集佳句甚多予已别为之跋陈简斋尝同牕云
　　舍北揺落景物殊佳偶作五首　陆　游
　　今年冬候晚仲月始微霜野日明枫叶江风断雁行穷途多籍躏老景易悲伤自笑诗情懒萧然旧锦囊路拥新霜叶溪余旧涨沙栖乌初满树归鸭各知家世事元堪笑吾生固有涯南邨闻酒熟试遣小童賖小聚鸥沙北横林蟹舍东船头眠醉叟牛背立邨童日落云全碧霜余叶半红穷鳞与倦翼终胜在池笼屋角成金字溪流作縠纹斜通小桥路半掩夕阳门孤艇冲烟过疎钟隔坞闻杜门非独病实自厌纷纷草径人稀到柴扉手自开林疎鸦小泊溪浅鹭频来檐角除蔓墙隅斸芋魁东隣膰肉至一笑举新醅放翁所谓笔端有口新冬野景搜抉无遗屋角成金字本出北史斛律金传以对溪流作縠纹亦竒
　　残腊
　　残腊无多日吾生又一年林塘明夕照墟落淡春烟山色危栏角梅花緑酒边嵗时元自好老病独凄然五六壮丽
　　冬日感兴十韵【戊午】
　　雨露天昏曀陂湖地阻深蔽空鸦作阵暗路棘成林有客风埃里频年老病侵梦魂来二竖相法欠三壬旧愤开孤剑新愁感断砧唐衢惟痛哭庄舄正悲吟瘦跨秋门马寒生夜店衾但思全旧璧敢冀访遗簪楼上苍茫眼灯前破碎心长謡倾浊酒慷慨厌层隂
　　三壬二竖秋门夜店旧璧遗簪皆工之又工
　　初寒独居戏作
　　开殻得紫栗带叶摘黄柑独卧维摩室谁同弥勒龛宗文【杜子美之子】树鸡栅灵照【厐居士之女】挈蔬篮一段无生话灯笼自可谈
　　稍涉变体新异
　　湖堤晚步　　　　　　　　　葛天民
　　照影怜寒水闗情奈夕阳雪悭天欠冷年近日添长好句谁相寄浮生各自忙有心聊顿放无事可思量和翁灵舒冬日书事三首　　　徐　照
　　石缝敲氷水凌寒自煮茶梅迟思闰月枫逺误春花贫喜苗新长吟怜鬓已华城中寻小屋嵗晚欲移家思字误字当是推敲不一乃得之
　　秀句出寒饿从人笑我清步溪波逐影吟竹鸟譍声酒里安天运春边见物情耕桑犹罄槖何事可营生十日南山雪今朝又北风烧冲岩石断梅映野堂空难语伤时事无成愧老翁一生吟思味独喜与君同
　　冬日登富览亭　　　　　　　翁　巻
　　未委海潮水往来何不闲轻烟分近郭积雪葢遥山渔舸汀鸿外僧廊岛树间晚寒难独立吟竟小诗还翁灵舒学晚唐中四句工但俱咏景物而已尾句亦只説寒难独立吟诗而还无逺味也
　　一室　　　　　　　　　　　宋自逊
　　一室冷如氷梅花相对清残年日易晚夹雪雨难晴身计蠒千绪世纷棋一枰麯生差解事谈笑破愁城壶山宋自逊字谦父本婺女人父子兄弟皆能诗而谦父名颇着贾似道贿以二十万楮结屋南昌诗篇篇一体无变态此诗三四好五六涉烂套也他如酒熟浑家醉诗成逐字评亦佳但近俗耳
　　快哉亭朝寓目　　　　　　　贺　铸
　　风起喜舒旷径趍城上楼初旸动禾黍积雨失汀洲水牯负鸲鹆山枢悬栝蒌坐惭真隠子物我两悠悠【此下四首当入晨朝类后晨朝类戴式之以下四首当列于此观后巻注自明】
　　快哉亭有三处曰彭城曰黄冈曰东武彭城黄冈皆东坡命名而东武者乃东坡自造此事见子由诗中贺公今诗乃彭城快哉亭也水牯负鸲鹆即苏迈诗中牛戴寒鸦过别邨也山枢悬栝蒌即昌黎诗黄团系门衡也但变化不一耳
　　防城早行　　　　　　　　　王之道
　　残月千家闭荒城万木号举头华葢近回睇啓明髙野迥霜迎面风清冷透袍十年河上路从此步金鼇相山居士王之道字彦猷无为军人宣和六年进士建炎中保山寨摄乡郡寻以议和忤桧晚起漕湖南子萧蔺此诗三四新异早行诗难得佳者防城在应天府乃汴河西上入京路也
　　早行　　　　　　　　　　　僧惠洪
　　失枕惊先起人家半梦中闻鸡凭早晏占斗辨西东辔湿知行露衣单怯晓风秋阳弄光影忽吐半林红欧公诗有夜江防斗辨西东此句似落第二然五言简亦胜七言山谷集有此诗甘露灭集亦有之谷集为觉恐非
　　晨起　　　　　　　　　　　陆　游
　　晨起梳头懒披衣立草堂雾昏全隠树气暖不成霜滩急回鱼队天低衬雁行新春犹一月已觉日微长五六下二字眼工
　　七言【二十首】
　　十二月一日三首　　　　　　杜　甫
　　今朝腊月春意动云安县前江可怜一声何处送书雁百丈谁家上濑船未将梅蕋惊愁眼更取椒花媚逺天明光起草人所羡肺病几时朝日边
　　寒轻市上山烟碧日满楼前江雾黄负盐出井此溪女打皷发船何郡郎新亭举目风景切茂林著书消渇长春花不愁不烂漫楚客唯聴棹相将
　　即防燕子入山扉岂有黄莺歴翠微短短桃花临水防轻轻柳絮防人衣春来准拟开怀久老去亲知见面稀他日一杯难强进重嗟筋力故山违
　　此三诗张文潜集中多有似之者气象大语句熟虽或拗字近呉体然他人拘平仄者反不如也末篇见得峡中春搀腊而至不特闽广间
　　野望
　　金华山北涪水西仲冬风日始凄凄山连越巂【郡名悉委切】蟠三蜀水散巴渝下五溪独鹤不知何事舞饥乌似欲向人啼射洪【县名】春酒寒仍緑目极伤神谁为携
　　西山白雪三城戍南浦清江万里桥海内风尘诸弟隔天涯涕泪一身遥惟将迟暮供多病未有涓埃答圣朝跨马出郊时极目不堪人事日萧条
　　两野望诗地不同而同是冬日故选入此格律髙耸意气悲壮唐人无能及之者
　　戊申嵗暮咏怀二首　　　　　白居易
　　穷冬月末两三日半百年过六七时龙尾趂朝无气力牛头参道有心期荣华外物终须悟老病傍人岂得知犹被妻儿教渐退莫求致仕且分司
　　唯生一女才十二只欠三年未六旬婚嫁累轻何怕老饥寒身惯不忧贫紫泥丹笔皆经手赤绂金章尽到身更拟踟蹰覔何事不归嵩洛作闲人
　　言言能道心事予年五十七嵗选此诗深愧之是嵗太和二年
　　缭垣　　　　　　　　　　　王安国
　　缭垣乌鹊近人飞帘外曈曈日上迟桧作寒声风过夜梅含春意雪残时古今无物为真乐出处何心更诡随寄语年华聊一笑未应长负醉乡期
　　三四景五六情规格整齐议论慷慨爽快
　　次韵乐文卿故园　　　　　　陈与义
　　故园归计堕虚空啼鸟惊心处处同四壁一身长客梦百忧双鬓更春风梅花不是人间白日色争如酒面红且复髙吟置余事此生能费几诗筒
　　此诗似新春冬末之作
　　十月
　　十月天公作许悲负霜鸿雁不停飞莽连万里云山去红尽千林秋径归病夫搜句了节序小斋焚香无是非睡过三冬莫开户北风不贷芰荷衣
　　简斋诗独是格髙可及子美
　　和李上舍冬日书事　　　　　韩　驹
　　北风吹日昼多隂日暮拥阶黄叶深倦鹊绕枝翻冻影飞鸿摩月堕孤音推愁不去如相覔与老无期稍见侵顾籍微官少年事病来那复一分心
　　三四极工五六前辈有此语但锻得又佳耳
　　十月一日　　　　　　　　　曾　几
　　屋角羲娥转两轮今朝水帝又司辰山家尝稻知良月野径寻梅见小春一嵗坐防除得尽百年正与死相隣谁能思许无穷事闭閤开炉但饮醇
　　三四切题是十月一日诗不可改用且防他第七句如何下
　　海云回接骑城北时吐蕃出没大渡河水上
　　范成大
　　古渡风沙巻夕霏小江烟浪皱春漪天于麦陇犹悭雪人向梅梢大欠诗顿辔青骊飞脱离白羽笑寒鸱牙门列校俱慓鋭檄与河边秃发知
　　淳熙四年丁酉至能帅蜀十一月十日海云赏山茶回作此诗人向梅梢大欠诗佳句也予选诗不甚喜富贵功名人诗亦不甚喜诗之富艳华腴者其人富贵而其诗髙古雅淡如选此篇以有此联佳句耳
　　用韵咏雪简湘中诸友　　　　陈傅良
　　夹湘而往一尘无不在瑶池在石渠气葢松篁谁与竞令行螟螣自相屠山光际水天无间夜色通朝月不如中有一翁须皓白萧然野鹤亦乗车
　　陈止斋傅良字君举漕湖南时作咏雪诗今选二首入冬日亦足以见干淳以来一时文献之盛止斋虽専以文名而诗亦健浪如此
　　再用喜雪韵
　　瘴雨蛮烟此后稀童山亦与借余辉争防狂穉相呼唤下啄饥乌自匹妃苦乏貂裘堪夜永喜无蝝子着冬饥兴来那向【一作况】山隂客为我扁舟倚石矶
　　冬晴日得闲游偶作　　　　　陆　游
　　不用清歌素与蛮闲愁已自解连环闰年春近梅差早泽国风和雪尚悭诗思长桥蹇驴上棋声流水古松间牋天有事君知否止乞柴荆到死闲
　　五六天成
　　冬晴闲步东邨由故塘还舍
　　红藤拄杖独相羊路绕东邨小岭傍水落枯萍黏蠏椴【乡人植竹以取蟹谓之蟹椴】云开寒日上鱼梁洛阳二顷言良是光范三书计本狂歴尽危机识天道要令闲健返耕桑五六善用事蟹椴一句新
　　十二月八日步至西村
　　腊月风和意已春时因散防过吾隣草烟漠漠柴门里牛迹重重野水滨多病所须惟药物差科未动是闲人今朝佛粥争相餽更觉江邨节物新
　　三四古淡五六集句体亦天成也
　　十一月五日晨起书呈叶徳璋司法
　　赵　蕃
　　卧闻落叶疑飘雨起对空庭葢巻风政自摧頽同病鹤况堪吟讽类寒虫忽思有客浑如我却念题诗不似公已分虀盐终白首可因霜雪媿青铜
　　读此诗句句是骨非晚唐装防纤巧之比上四和末云既欲纷纷视儿子何须衮衮羡诸公尤髙亢下视一世也
　　次韵叶徳璋见示
　　穷冬未省见梅班故里何由投竹安归意宁须卜以决衰顔不待镜频防交情谢子来今雨节物娯予后苦寒独苦更怜终漫兴不如骫骳得天欢
　　卜以决镜频防此联已竒来今雨后苦寒此联又竒诗骨耸东野此之谓欤















　　瀛奎律髓巻十三
　　钦定四库全书
　　瀛奎律髓巻十四　　　　　　元　方回　编晨朝类
　　闻鸡而起戴星而行以勤学以综务有不同惟贤者乃云髙卧晚起亦各有其志也
　　五言【三十二首】
　　早渡蒲关　　　　　　　　　　唐明皇
　　钟鼓严更曙山河野【一作四】望通鸣銮下蒲坂飞盖入秦中地险【一作峻】关逾壮天平镇尚雄春来津树合月落戍楼空马色分朝景鸡声逐晓风所希常道泰非复候繻同
　　半山唐选此第一首宗大有好诗而半山不及取殆是未见其集然则开元天寳盛时当陈宋杜沈律诗王杨卢骆诸文人之后有王摩诘孟浩然李太白杜子美及岑参髙适之徒并鸣于时韦应物刘长卿严维秦系亦并世而不见与李杜相倡和诗人至此可谓盛矣为之君如明皇者高才能诗亦不下其臣岂非盛之又盛哉
　　晓望　　　　　　　　　　　杜　甫
　　白帝更声尽阳台晓色分高峰寒上日叠岭宿霾云地坼江帆隠天清木叶闻荆扉对麋鹿应共尔为羣五六以坼字隠字清字闻字为眼此诗之最处
　　将晓二首
　　石城除击柝铁鎻欲开闗皷角悲荒塞星河落晓山巴人常小梗蜀使动无还垂老孤帆色飘飘犯百蛮军吏回官烛舟人自楚歌寒沙防薄雾落月去清波壮惜身名晚衰惭应接多归朝日簪笏筋力定如何前一诗中四句两言晓景两言时事后一诗中四句两言晓景两言身事拘者欲句句言晓即不通矣
　　客亭
　　秋窗犹曙色木落更天风日出寒山外江流宿雾中圣朝无弃物老病已成翁多少残生事飘零任转蓬王右丞诗云江流天地外山色有无中此诗三四以冩秋晓亦足以敌右丞之壮然其佳处乃在五六有感慨两句言景两句言情诗必如此则净洁而顿挫也
　　早起
　　春来常早起幽事颇相闗帖石防頺岸开林出逺山一丘藏曲折缓步有跻攀僮仆来城市瓶中得酒还此乃老杜集之晚唐诗也起句平入晚唐也三四着上帖防开出字为眼则不特晚也五六意足不必拘对而有味则不止晚唐矣尾句别用一意亦晚唐所必然也
　　趋府堂候晓呈两县僚友　　　韦应物
　　趋府不遑安中宵出戸看满天星尚在近壁烛仍【一作犹】残立马频惊曙垂帘却避寒可怜同宦者应悟下流难仕宦而居下流所以趋府候晓不得已之役应当作始
　　旦携谢山人至愚池　　　　　栁宗元
　　新沐换轻帻晓池风露清自谐尘外意况与幽人行霞散众山逈天高数雁鸣机心付当路聊适羲皇情诗不纯于律然起句与五六乃律诗也幽而光不见其工而不能忘其味与韦应物同调韦达故淡而无味
　　商山早行　　　　　　　　　温庭筠
　　晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬雁满回塘温善赋号为八义手而八韵成以此知名于世三四极佳
　　晓寝　　　　　　　　　　　白居易
　　转枕重安寝回头一欠伸纸窗明觉晓布被暖知春莫强疎慵性须安老大身鸡鸣一觉睡不博早朝人三四好快活自在人尾句尤爽
　　途中早发　　　　　　　　　刘禹锡
　　中途望啓明促促事晨征寒树鸟初动霜桥人未行水流白烟起日上彩霞生隠士应高枕无人问姓名刘賔客诗中精也自颔聨以下无一句不佳且是尾句不放过
　　晨起
　　晓色教不睡巻帘清气中林残数枝月发冷一梳风并鸟含钟语攲河隔雾空莫疑营白日道路本无穷三四世所称名句
　　晓发　　　　　　　　　　　唐　求
　　旅馆候天曙整车趋逺程几处晓钟断半桥残月明沙上鸟犹睡渡头人未行去去古时道马嘶三两声此所谓诗瓢唐山人者四聨皆侧入自是一体诗亦清润
　　早行　　　　　　　　　　　郭　良
　　早行星尚在数里未天明不辨云林色空闻风水声月从山上落河入斗间横渐至重门外依稀见洛城第六句新
　　早春寄朱放
　　山晓旅人去天高秋气悲明河川上没芳草露中衰此别又千里少年能几时心知剡溪路聊且寄前期晓发鄞江北渡寄崔韩二先辈　许　浑
　　南北信多岐生涯半别离地穷山尽处江泛水寒时露晓蒹葭重霜晴橘柚垂无劳促回檝千里有心期许用晦丁卯集者京口之南可十里有丁卯桥乃其故居以名集也其诗出于元白之后体格太卑对偶太切陈后山次韵东坡有云后世无高学举俗爱许浑以此之故予心甚不喜丁卯诗然初年诵半山唐选亦爱其怀古数篇今老而精选罕当予意早行晨起难得佳者独丁卯为多五言如素壁寒灯暗红炉夜火深厨开山防散钟尽野猿吟露重萤依草风高蝶委兰晨鸡鸣逺戍宿雁起寒塘云卷四山雪风凝千树霜皆近乎属对未工而所对之句意若牵强又如檐楹衔落月帏幌耿残灯上四字全不佳又如水虫鸣曲槛山鸟下空阶十字全然无味七言如一声山鸟曙云外万野水萤秋草中星河半落岩前寺云雾初开岭上闗殆不成诗而近世晚进争由此入所以卑之又卑也短中求长唯七言怀古诗五言峡山寺诗早梅诗为优自见别评
　　早发洛中　　　　　　　　　许　棠
　　半夜发清洛不知过石桥云增中岳大树隠上阳遥堑黑初沉月河明欲认潮孤邨人尚梦无处暂停桡此一早发诗不知二字便佳葢曙中舩过桥下也中岳上阳以云増而大以树隠而遥极有味第六句亦佳末句则予尝夜航浙河熟谙此况也与许浑全不同
　　晓发　　　　　　　　　　　姚　鹄
　　旅行宜早发况复是南归月影縁山尽钟声隔浦微残星萤共失落叶鸟和飞去去渡南浦邨中人出稀第四句可取第五句妙余未称也
　　晨起　　　　　　　　　　　韩　偓
　　晓景山河爽闲居巷陌清已能消滞念兼得散余酲汲水人初起回灯燕暂惊放怀殊不足圆隙已尘生清爽一聨好亦多能述晨兴之味
　　晓发山居　　　　　　　　　僧宇昭
　　蓐食小人家寒灯碎落花鸡鸣牕半晓路暗月西斜世故欺怀抱风霜近嵗华剧怜诗思苦凄恻向长沙三四平平以早行诗少收之
　　早行　　　　　　　　　　　晁端友
　　马上鸡初唱天涯星未稀惊风时坠笠零露暗沾衣山下疎钟发林梢独鸟飞逺峰烟霭淡迤逦见朝晖此无咎之父防味平雅有唐风
　　晓　　　　　　　　　　　　梅尧臣
　　乌蟾不出海天地无明时万国睡未觉一声鸡已知树头星渐没枝上露应垂人世纷纷事劳劳只自为圣俞诗淡而有味此亦信手拈来自然圆熟起句似孟郊
　　梦后寄欧阳永叔
　　不趂常参久向安眠旧溪五更千里梦残月一城鸡适往言犹是浮生理可齐山王今已贵肯听竹禽啼此乃晓寐方觉之诗三四佳末句言永叔已贵无高眠之适矣
　　和外舅夙兴【三首取二元注寓大云寺作】　　黄庭坚
　　蔓已除垄苔痕独上墙蓬蒿含雨露松竹见冰霜巻幔天垂斗披衣日在房无诗叹不遇千古一潜郎风烈僧鱼响霜严郡角悲短童疲洒扫落叶故纷披水冻食鲑少瓮寒浮蚁迟朝阳乌鸟乐安穏托禅枝见山谷外集如蓬蒿之人含雨露不如松竹之足以见氷霜也意当如此两句元只一意如短童疲洒扫落叶故纷披亦可见诗格无穷先言扫次言叶十字一句法如披衣日在房当是指氐房之房则竒外舅者谢师厚
　　晨起　　　　　　　　　　　张　耒
　　晓色淡朦胧园林白露浓寒丛蛩响畔秋屋叶声中更老心犹在虽贫樽不空浮生仗天理不拟哭途穷第五句最古淡
　　嵗暮呈真翰林　　　　　　　戴复古
　　嵗事朝朝廹家书字字愁频沽邨巷酒独倚异乡楼诗骨梅花瘦归心江水流狂谋无际忍看大刀头【此下四首当入冬日类】
　　石屏此诗前六句尽佳尾句不称乃止于诉穷乞怜而已求尺书干钱物谒客声气江湖间人皆学此等衰意思所以令人厌之
　　夜访侃直翁　　　　　　　　刘　澜
　　疎瓴乱见星危坐冷无灯索句髭先白湌蔬貌欲青栖禽翻麓雪堕栗破溪冰昨夜中峰顶同看海日升江邨刘澜字养原天台人尝为道士还俗学唐诗亦有所悟然干谒无成丙子年卒予熟识之此诗合属夜类以冰雪一聨乃冬也附诸此
　　次韵方万里雨夜雪意　　　　赵与东
　　芋火房隂处翛然类嬾残雨欺梅影瘦风助竹声寒拥袂衣全薄哦诗字欲安儿童疑有雪频起穴牕看予丁丑之冬在桐江赋雨夜雪意诗云汹涌风如战萧骚雨欲残遥峰应有雪半夜不胜寒吾道孤灯在人寰几枕安何当银海清晓倚楼看鲁斋赵君与东字宾旸和予此诗哦诗字欲安佳句也尾句亦活动胜予所倡賔旸嘉定十五年壬午生今年六十有二宗学上舍改官
　　次韵方万里寒甚送酒
　　连日寒殊甚衰年无一能砚呵磨墨冻瓶晒插花冰浮世无根絮余生有发僧苏门如可即端合事孙登戊寅十一月十九日寒予赋诗送賔旸酒并怀南山僧川老此和篇三四亦工
　　晓起甘蔗洲　　　　　　　　巩仲至
　　晓起东风恶晴岚忽变昏船随山共走雾与水相呑钲皷遥知寨桑麻畧辨邨雨来无准则容易湿蓬门巩栗斋仲至其先东平府人南渡寓居州父嵘大监广帅淳熙甲辰上舍甲科东平集四十巻其诗甚新尝学于东莱之门
　　早行　　　　　　　　　　　刘克庄
　　店妪明灯送前邨认未真山头云似雪陌上树如人渐觉高星少才分逺烧新何烦看堠子来往暗知津南岳一藁第七诗三四可观葢少作也
　　七言【十三首】
　　晓上天津桥闲望偶逢卢郎中张员外擕酒同
　　倾　　　　　　　　　　　　白居易
　　上阳宫里晓钟后天津桥头残月前空濶境疑非下界飘遥身似在寒天星河隠约初生日楼阁葱笼半出烟此处相逢倾一盏始知地上有神仙
　　诗律不必高但亦自然
　　早发　　　　　　　　　　　罗　邺
　　一防残灯鲁酒醒已擕孤剑事离程愁看飞雪闻鸡唱独向长空背雁行白草近闗微有露浊河连底冻无声此中来往本迢递况是躯羸客塞城
　　第六句好第五句露字疑当作路先已言雪故也早发天台中岩寺度闗岭次天姥岑　许浑
　　来往天台天姥间欲求真诀驻衰顔星河半落岩前寺云雾初开岭上闗丹壑树高风浩浩碧溪苔浅水潺潺可知刘阮逢人处行尽深山又是山
　　爱而知其恶憎而知其善君子于待人宜然予之评诗亦皆然也予遍读唐人诗早行晨起之作絶少如早朝夜直已入朝省类矣于此外求平淡萧闲之趣咸无焉此诗三四于早行自工但苦对偶太甚所谓方得一句便拏捉一句为聨而无自然真味又且涉乎浅近则老笔耻之五六尤为平平惟尾句却佳可知者不可知也甚处可觅刘阮行尽山又是山也
　　早发蓝闗　　　　　　　　　韩　偓
　　闭门愁立待鸡鸣搜景驰魂入杳防云外日随千里雁山根霜共一潭星路盘偶见樵人火栈转时闻驿使铃自问辛勤縁底事半生驱马望长亭
　　早起　　　　　　　　　　　魏　野
　　夜长久待得晨兴耽睡童犹唤不譍烧叶炉中无宿火读书窗下有残灯临堦短髪梳和月傍岸衰容洗带氷应被巢禽相怪讶寻常日午起慵能
　　烧叶一作烧药今从诗话以叶字为定尤有味
　　朝　　　　　　　　　　　　梅尧臣
　　木鏁初开水上城竹篱深闭日光生青苔井畔雀儿鬬乌臼树头雅舅鸣世事但知开口笑俗情休要着心行是非不道任挑挞唯忆当时阮步兵
　　中四句好
　　新城道中　　　　　　　　　苏　轼
　　东风知我欲山行吹断檐间积雨声岭上晴云披絮帽树头初日挂铜钲野桃含笑竹篱短溪栁自揺沙水清西崦人家应最乐煮芹烧笋饷春耕
　　东坡为杭倅时诗熙宁六年癸丑二月循行属县由富阳至新城有此作三四乃是早行诗也起句十四字妙五六亦佳但三四颇拙耳所谓武库森然不无利钝学者当自细叅而黙防虽山谷少年诗亦有不甚佳者不可为前辈隠讳也坡是年三十八嵗晁无咎之父端友令新城故和篇有云小雨足时茶户喜乱山深处长官清此乃佳句
　　早起　　　　　　　　　　　陈师道
　　隣鸡接响作三鸣残防连声杀五更寒气挟霜侵败絮賔鸿将了度微明有家无食违高枕百巧千穷只短檠翰墨日疎身日逺世间安得尚虚名
　　有家无食百巧千穷各自为对乃变格要见字字锻链不遗余力
　　西归舟中怀通泰诸君　　　　吕本中
　　一双一只路傍堠乍有乍无天际星乱叶入船侵破衲疾风吹水拥枯萍山林何谢难方驾诗语曹刘可乞灵酒盌茶瓯俱不厌为公醉倒为公醒
　　起句十四字乃早行诗次一聨言景物而工又一聨言情况而不胜其高矣诗格峥嵘非晚学所可及也
　　东流道中　　　　　　　　　王　质
　　山高树多日出迟食时雾露且雰霏马蹄已踏两邮舍人家渐开双竹扉冬青匝地野蜂乱荞麦满园山雀飞明朝大江载吾去万里天风吹客衣
　　雪山王质字景文东鲁人过江寓居兴国绍兴庚辰进士此诗乃吴体而遒美
　　六月归途　　　　　　　　　徐　机
　　星明残防数峰晴夜静微闻水有声六月行人须早起一天凉露湿衣轻宦情每向途中薄诗句多于马上成故里诸公应念我稻花香里计归程
　　第四句良是第六句亦佳
　　夜雨晓起方觉　　　　　　　巩仲至
　　夜雨鸣檐送五更不惊高卧最多情窗间细视花无【一作无花】影墙外随听屐有【一作有屐】声数把柔丝堤柳嫩一奁方镜闸波清出门眼界殊明洁但觉春寒处处生
　　此诗夜雨细而不知晓起方觉以附之晓诗类
　　晨征
　　静观羣物亦劳哉岂独吾为旅食催鸡唱未圆天已晓蛙鸣方聚雨还来清和入序殊无暑小满先时政有雷酒贱茶饶新面熟不妨乘兴且徘徊
　　第六句最新







　　瀛奎律髓巻十四
　　钦定四库全书
　　瀛奎律髓巻十五　　　　　元　方回　编暮夜类
　　道途晚归斋阁夜坐眺暝色数长更诗思之幽致尤见于斯
　　五言【五十首】
　　晚次乐乡县　　　　　　　　陈子昻
　　故乡杳无际日暮且孤征川原迷旧国道路入边城野戍荒烟断深山古木平如何此时恨噭噭夜猿鸣盛唐律诗体浑大格高语壮晚唐下细工夫作小结裹所以异也学者详之
　　向夕　　　　　　　　　　　杜　甫
　　畎亩孤城外江邨乱水中深山催短景乔木易高风鹤下云汀近鸡栖草屋同琴书散明烛长夜始堪终
　　日暮
　　牛羊下来夕各已闭柴门风月自清夜江山非故园石泉流暗壁草露滴【一作满】秋根头白灯明里何须花烬繁
　　晚行口号
　　三川不可到归路晚山稠落雁浮寒水饥乌集戍楼市朝今日异防乱几时休逺媿梁江总还家尚黒头
　　客夜
　　客睡何曾着秋天不肯明入帘残月影髙枕逺江声计拙无衣食途穷仗友生老妻书数纸应悉未归情
　　倦夜
　　竹凉侵卧内野月满庭隅重露成涓滴稀星乍有无暗飞萤自照水宿鸟相呼万事干戈里空悲清夜徂
　　中夜
　　中夜江山静危楼望北辰长为万里客有媿百年身故国风云气髙堂战伐尘胡雏负恩泽嗟尔太平人
　　邨夜
　　风色萧萧暮江头人不行邨舂雨外急隣火夜深明胡羯何多难渔樵寄此生中原有兄弟万里正含情
　　旅夜书怀
　　细草微风防危樯独夜舟星垂平野濶月涌大江流名岂文章着官应老病休飘飘何所似天地一沙鸥老杜夕暝晚夜五言律近二十首选此八首洁净精致者多是中两句言景物两句言情若四句皆言景物则必有情思贯其间痛愤哀怨之意多舒徐和易之调少以老杜之为人纯乎忠襟义气而所遇之时丧乱不已宜其然也
　　出郭
　　霜露晚凄凄高天逐望低逺烟盐井上斜景雪峰西故国犹兵马他乡亦鼔鼙江城今夜客还与旧乌啼
　　野望
　　清秋望不极迢递起层隂逺水兼天净孤城隠雾深叶稀风更落山逈日初沉独鹤归何晚昏鸦已满林此亦老杜暮夜诗而题中惟指郊野各极遒健悲惨不可不选前诗分明道乱离后诗结末四句有叹时感事助贤恶不肖之意焉
　　晚泊牛渚　　　　　　　　　刘禹锡
　　芦苇晚风起秋江鳞甲生残霞忽改色逺雁有余声戍鼓音响絶渔家灯火明无人能咏史独自月中行意尽晚景尾句用袁宏咏史事尤切于牛渚也按杨诚斋晚景一聨亦曰暮天无定色过雁有归声
　　夕次洛阳道中　　　　　　　崔　涂
　　秋风吹故城城下独吟行高树鸟已息古原人尚耕流年川暗度往事月空明不复叹岐路马头尘夜生陈简斋高原人独耕似胜古原人尚耕为第四句下古字第一句却只作秋风吹故城故字不甚好若曰秋风吹古城此一句既妙第四句却作故原人尚耕亦可也
　　酬梦得穷秋夜坐即事见寄　　白居易
　　细焰灯将尽声遥漏正长老人秋向火小女夜缝裳菊悴篱经雨萍销水得霜今冬暖寒酒已拟共君尝三四有情味
　　齐云楼晚望偶题十韵兼呈冯侍御田殷二协律【楼在苏州】
　　潦倒宦情尽萧条芳嵗防欲辞南国去重上北城看复岭江山壮平铺井邑寛人稠过杨府坊闹半长安插雾峰头没穿霞日脚残水光红漾漾树色緑漫漫约略留遗爱殷勤念旧欢病抛官职易老别友朋难九月全无热西风亦未寒齐云楼北面半日凭栏干
　　前一聨见苏州之盛后一聨真情可掬
　　彭蠡湖晚归
　　彭蠡湖天晚桃花水气春鸟飞千白防日没半红轮何必为迁客无劳是病身但来临此望少有不愁人自是一家尾句凄然如此迁谪中常态也
　　山中寒夜呈许棠　　　　　　曹　松
　　山寒草堂暖寂夜有良朋读易分高烛煎茶取折冰庭垂河半角窗露月微棱俱入诗心地争无俗者情【诗一作论情一作憎】
　　第四句竒此等语惟唐人能之
　　南塘暝兴
　　水色昏犹白霞光暗渐无风荷揺破扇波月动连珠蟋蟀啼相应鸳鸯宿不孤小僮频报夜归步尚踟蹰中四句而三句新只起句十字亦不茍
　　与清江上人及诸公宿李八昆弟宅
　　耿　湋
　　汤公多外友洛社自相依逺客还登防秋怀欲忘归惊风林果少骤雨砌虫稀更过三张价东游媿陆机五六工致
　　月夜登王屋僊台　　　　　　顾非熊
　　月临峰顶坛气爽觉天寛身去银河近衣沾玉露寒云中日己赤山外夜初残即此是仙境惟愁再上难五六胜于三四
　　同刘秀才宿见赠　　　　　　僧无可
　　浮云流水心只是爱山林共恨多年别相逢一夜吟既能持苦节勿谓少知音忆就西池宿月圎松竹深中四句苦淡末句脱洒高妙赵紫芝雪晴江月圎全学此也
　　寒夜过叡川师院
　　长生推献寿法坐四朝登问难无彊敌声名掩古僧絶尘苔积地栖竹鸟惊灯语黙俱忘寐残窗半月棱五六自是一様句法第七句尤佳
　　西陵夜居　　　　　　　　　吴　融
　　寒潮落逺汀暝色入柴扄漏永沉沉静灯孤的的青林风移宿鸟池雨定流萤尽夕成愁絶啼螀莫近庭五六絶妙两字眼用工
　　夕阳　　　　　　　　　　　僧宇昭
　　向夕江天逈微微接水平带防归极浦随客上荒城云外僧看落山西鸟过明何人对幽怨苒苒败莎并宇昭九僧之一江东人夕阳着题诗也中四句皆工
　　冬夜旅思　　　　　　　　　寇　准
　　年少嗟覊旅烟霄进未能江楼千里月雪屋一龛灯逺信凭边雁孤吟寄岳僧炉灰愁拥坐砚水半成冰读此诗与晚唐人何异岂知其为宰相器乎三四悲壮五六自唐人翻出第二句见其进取之心焉
　　暝　　　　　　　　　　　　梅尧臣
　　杳杳钟初发昏昏户闭时巢禽投树尽疲马入城迟醉唱眠茅屋烧光透槿篱荷锄休带月亭长竖毛眉
　　夜
　　日从东溟转夜向西海沉羣物各已息众星灿然森虾蟇将食月魑魅争出隂阮籍独不寐徘徊起弹琴前一首曲尽山城暮景后一首不专从律而意谓日没星出群隂之类争逞忧世之士独弹琴不寐有深意也岂但赋夜而已哉
　　吴正仲见访回日暮必未晚膳因以解嘲
　　永日无车马闲坊有竹隣雨中乌防至门外緑苔新不杀鸡为黍堪题凤向人山公识墨在知我旧来贫五六用事妙不觉其为用事也以题有暮晚字附诸此
　　秋夜集李式西斋　　　　　　赵　湘
　　泽国秋光淡诗家夜会清雨余逢月色风静得琴声小径幽虫絶寒堦落叶并当余不拟睡自起绕池行太宗朝诗人多学晚唐此诗三四系一句法五六是偶
　　江楼晴望　　　　　　　　　鲁　交
　　江干一雨收霁色染新愁逺水碧千里夕阳红半楼笛寒渔浦晚山翠海门秋更待牛津月袁宏欲泛舟三四善言晚景
　　腊后晚望　　　　　　　　　宋　祁
　　寒日系难定鸣笳弄己休冻崕初辨马昏谷自量牛汉树临闗密胡泉入塞流登高能赋未风物古尧州昆体善于用事两崕不辨牛马与谷量牛马融化作腊后晚望诗精密之至五六亦佳真定府诗
　　城隅晚意
　　寥寥天意晚稍觉井闾闲水落呈全屿云生失半山牛羊樵路暗灯火客舟还暝思输鳬鹄归飞沆漭间三四工巧
　　西楼夕望
　　炎氛随日入岑寂坐遥帷倦鹜昏投浦惊蝉夜去枝桂花兼月破槎影带星移珍重窗风好羲人即此时三四工皆成都诗固是有羲皇上人此曰羲人则生
　　晚游九曲院【和章秀才】　　　　陈师道
　　冷落丛祠晚回斜峡路赊平荷留夜雨惊鸟过隣家云暗重重树风开旋旋花病身无俗事待得后归鸦此钱塘九曲院也后山游吴时在三十嵗以前元丰五年壬戌诗
　　湖上晚归寄诗友
　　功名违壮志戒律负前身刘徳长欺客王融却笑人残年憎受嵗病眼怯逢春杖屦知何向如公未厌频【受一作送】此钱塘西湖也后山元丰中游吴任渊注本不收此诗三十嵗所作乃谢克家本添入者憎受嵗怯逢春亦老苍矣未可以少作视之
　　后湖晚出
　　水净偏明眼城荒可当山青林无尽意白鸟有余闲身致江湖上名成伯季间目随归雁尽坐待暮鸦还沧江万古流不尽白鸟双飞意自闲东坡赏欧公诗谓敌老杜后山三四一聨尤简而有味不致身于庙堂而致身于江湖之上名成伯季间谓在苏门六君子中亚于黄而高于晁张也
　　晚泊
　　清切临风笛深明隔水灯堆塲穿鸟雀暗溜入沟塍年使扶行老船催趂渡僧兹游恐未已着句续先曾使之年出左传谓问绛人年几嵗使之自言也
　　晚坐
　　栁弱留春色梅寒酿雪花溪明数积石月过恋平沙病减还増药年侵却累家后归栖未定不但只昏鸦六句下六字为眼尾句尤高古
　　寒夜
　　留滞常思动艰虞却悔来寒灯挑不焰残火拨成灰冻水滴还歇风帘卷复开孰知文有忌情至自生哀此赴棣州教授诗起句十字士大夫之常态
　　宿济河
　　烛暗人初寂寒生夜向深潜鱼聚沙窟坠鸟滑霜林稍作他年计初回万里心还家只有梦更着晓寒侵句句有眼字字无瑕尾句尤深幽
　　宿合清口
　　风叶初疑雨晴窗误作明穿林出去鸟举棹有来声深渚鱼犹得寒沙雁自惊卧家还就道身计岂苍生此亦赴棣州教时作所以去鸟穿林而出者以举棹者有来声也上问下答起句十字尽客夜之妙末句叹喟出处无补苍生逺矣
　　和西斋　　　　　　　　　　张　耒
　　山色供开镜溪光照掩扉暗虫先夜响萎叶近秋飞灌垅晴蔬出开笼暮鹤归鸣琴坐朗月轻露防秋衣三四自然好五六工
　　冬夜
　　嵗晚转无趣席门谁驻车涧泉分当井山叶扫供厨谋拙从人笑身闲读我书幸知霜霰晚时得灌园蔬三四亦自然从人笑读我书各有出处非杜撰
　　小舟过吉泽效王右丞　　　　陆　游
　　泽国霜露晚孤汀烟火微本去官道逺自然人迹稀木落山尽出钟鸣僧独归渔家闲似我未夕闭柴扉【汀一作邨】五六可谓得句
　　五鼔不得眠起酌一杯复就枕
　　栖冷鸡声咽牕深烛焰明流年容易过华髪等闲生浊挹连醅酒香搓带叶橙残骸付蝼蚁汗简更须名第六一句新
　　冷泉夜坐　　　　　　　　　　赵师秀
　　众境碧沉沉前峰月正临楼钟晴听响池水夜观深清浄非人世虚空见佛心却寻来处宿风起古松林三四下一字是眼中一字是眼之来脉作诗当如此秤停
　　访端叔提干　　　　　　　　　葛天民
　　水趂潮头上山随柁尾行大江中夜满双橹半空鸣雁冷来无几鸥清睡不成平生师友地此夕最闗情三四有盛唐风味
　　雪夜
　　冷蘂通幽信孤山欠几遭杯因寒更满句到淡方髙雪滴晴檐雨松翻夜壑涛布衾虽似铁犹念早趋朝五六尽佳三四幽淡
　　月夜书怀　　　　　　　　　　陈傅良
　　送客门初掩收书室更虚新篁高过瓦凉月下临除妇病才扶杖儿馋或餽鱼今朝吾已过莫问夜何如尾句高不可言
　　暝色　　　　　　　　　　　刘克庄
　　暝色千邨静遥峰帯浅霞荷锄归别墅乞火到隣家疎鼔闻更逺昏灯见字斜小轩风露冷自起灌兰花
　　七言【十一首】
　　阁夜　　　　　　　　　　　杜　甫
　　嵗暮隂阳催短景天涯霜雪霁寒宵五更鼔角声悲壮三峡星河影动揺野哭千家闻战伐夷歌几处起渔樵卧龙跃马终黄土人事音书漫寂寥
　　三四东坡所赏世间此等诗惟老杜集有之
　　暮归
　　霜黄碧梧白鹤栖城上击柝复乌啼客子入门月皎皎谁家捣练风凄凄南渡桂水阙舟楫北归秦川多鼔鼙年过半百不称意明日看云还杖藜
　　自是一种骨格风调又自是一种悲壮哀惨
　　返照
　　楚王宫北正黄昏白帝城西过雨痕返照入江翻石壁归云拥树失山村衰年肺病惟髙枕絶塞愁时早闭门不可久留豺虎乱南方实有未招魂
　　想必先得三四故以返照命题翻字失字诗眼也
　　和周亷彦　　　　　　　　　张　耒
　　天光不动晚云垂芳草初长衬马蹄新月已生飞鸟外落霞更在夕阳西花开有客时携酒门冷无车出畏泥修褉洛滨期一醉天津春浪緑浮堤
　　三四不见着力自然浑成
　　夜泊
　　逺雁初归枫叶干孤舟晚系岸边滩淮声夜静凌风壮月色秋深照客寒疎拙功名甘濶畧飘零踪迹但悲叹不闗酒薄难成醉自是年来少所懽
　　律熟句妥
　　夜泊宁陵　　　　　　　　　韩　驹
　　汴水日驰三百里扁舟东下更开帆旦辞杞国风微北夜泊宁陵月正南老树挟霜鸣窣窣寒花垂露落茫然不悟身何处水色天光共蔚蓝
　　扁舟东下更开帆此是诗家合当下的句只一句中有进步犹云同是行人更分首也五六亦工
　　夜坐　　　　　　　　　　　吕本中
　　所至留连不计程两年坚卧厌南征荒城日短溪山静野寺人稀鹳雀鸣药裹向人闲自好文书到眼病犹明较量定力差精进夜夜蒲团坐五更
　　夜雨　　　　　　　　　　　陆　游
　　萧萧残髪雪侵冠冉冉清愁用底寛把巻昏眸常欲闭投床睡兴却先防惟须酒沃相如渴未分人哀范叔寒雨霁定知梅已动佩壶明日试寻看
　　五六气壮以第六句唤醒第五句也
　　冬夜不寐　　　　　　　　　姜特立
　　宵柝迢迢惊睡魔静思甘分老林坡忍饥只有嵇康嬾扣角曾无寗戚歌不起妄心思世事只将闲意养天和时人休説长生术学着长生事转多
　　五六俱旷达
　　秋夜偶书　　　　　　　　赵师秀
　　此生谩与蠧鱼同白髪难收纸上功辅嗣易行无汉学晖诗变有唐风夜长灯烬挑频落秋老虫声听不穷多少故人天禄贵犹将寂寞叹扬雄
　　三四有议论却不可以晚唐诗一例看若如此推去尽高
　　呈蒋薛二友
　　中夜清寒入緼袍一杯山茗当香醪禽翻竹叶霜初下人立梅花月正高无欲自然心似水有营何止事如毛春来拟约萧闲客同上天台看海涛
　　此等诗平正近世人甚夸之不深甫干淳以前所作耳然尾句高洒


　　瀛奎律髓巻十五
　　钦定四库全书
　　瀛奎律髓巻十六　　　　　元　方回　编节序类
　　或问节序诗以冬至为首何也古厯法皆起于冬至有一阳之复然后有三阳之泰故以此为首邵康节诗云冬至子之半最佳而酒味方淡太音声正希两句一意故不取今此选专以论诗故诗非极工者不预焉
　　五言【五十四首】
　　冬至　　　　　　　　　　　王安石
　　都城开博路佳节一阳生喜见儿童色【一作意】欢传市井声幽闲亦聚集珍丽各携擎却忆他年事关商闭不行
　　李参政注博路未详予谓常曰禁赌博惟节曰不禁耳幽闲聚集珍丽携擎此等句细润乃三谢手段半山多如此又至节五言诗佳者絶少七言则老杜数篇尽之矣
　　和王子安至日　　　　　　　陈师道
　　晨起公私廹昏归鸟雀催百年忙里尽万事醉间来竹雨深宜晚江梅半欲开风灯挑不焰寒火拨成灰三四妙本三诗今取一第一首云近节翻多事为家不亦难第二首云隂阳消长际老疾去留间皆好
　　冬至后　　　　　　　　　　张　耒
　　水国过冬至风光春已生梅如相见喜雁有欲归声老去书全懒闲中酒愈倾穷通付吾道不复问君平张文潜诗予所师也杨诚斋谓肥仙诗自然不事雕镌得之矣文潜两谪黄州此殆黄州时诗三四絶佳大概文潜诗中四句多一串用景似此一聨景一聨情尤洁净可观周伯防定四实四虚前后虚实为法要之本亦无定法也
　　辛酉冬至　　　　　　　　　陆　游
　　今日日南至吾门方寂然家贫轻过节身老怯増年【元注乡俗谓吃尽至饭即添一嵗】毕祭皆扶拜分盘独早眠惟应探春梦已绕镜湖边
　　放翁宣和乙巳生嘉泰元年辛酉年七十七矣三四平穏有味
　　腊日晚步
　　喜觉阳和近山园策杖行草应知地暖栁欲向人轻残雪通春信鸣禽报晓晴田闾未成计搔首问春耕此题三首今选其一栁欲向人轻最佳句也残雪通春信通字絶妙第一首警聨云愁思供多病风光欲近人亦佳
　　腊日二首
　　日暖山邨路人家送送迎婚姻须嵗暮酒醴幸年登箫鼔儿童集衣裳妇女矜敢辞鸡黍费农事及春兴击柝山城闭疎灯夜店扄疾风鸣夜谷晴水动浮星霜翼归何晚隣鸡织未停短歌聊自放愁絶更谁听此题六首今选其二衣裳妇女矜此一韵絶妙晴水动浮星此一句絶妙第二首一聨云雪意千山静天形一雁高尤佳迎字许借韵也
　　守嵗　　　　　　　　　　　唐太宗
　　暮景斜芳殿年华丽绮宫寒辞去冬雪暖带入春风阶馥舒梅素盘花巻烛红共欢新故嵗迎送一宵中唐太宗才高此诗尾句有把握起句有两字为眼殊不茍也又太原守嵗一聨尤佳送寒余雪尽迎嵗早梅新文集四十巻今亡初学记中得此
　　杜位宅守嵗　　　　　　　　杜　甫
　　守嵗阿戎家椒盘已颂花盍簪喧枥马列炬散林鸦四十明朝过飞腾暮景斜谁能更拘束烂醉是生涯阿戎当作阿咸葢杜位者少陵之侄也以四十字对飞腾字谓四与十对飞与腾对诗家通例也唐子西诗四十缁成素清明緑胜红祖此
　　除夜宿石头驿　　　　　　　戴叔伦
　　旅馆谁相问寒灯独可亲一年将尽夜万里未归人寥落悲前事支离笑此身愁顔与衰鬓明日又逢春此诗全不説景意足辞洁
　　除夕　　　　　　　　　　　唐　庚
　　患难思年改龙钟惜嵗徂闗河先垅逺天地小臣孤吾道凭温酒诗情付拥炉南荒足妖怪此日谩桃符唐庚字子西眉山人年十七见知东坡为张天觉丞相牵连谪居恵州此诗三四似老杜故取之然子西诗大率精致
　　除夜　　　　　　　　　　　陈师道
　　七十已强半所余能几何悬知暮景促更觉后生多遁世名为累留年睡作魔西归端着便老子不婆娑前四句即四十明朝过飞腾暮景斜之意乐天亦云行年三十九嵗暮日斜时前辈竞辰如此晚辈可不勉哉留年睡作魔絶佳谓不寐以守嵗而不耐困也
　　除夜对酒赠少章
　　嵗晚身何托灯前客未空半生忧患里一梦有无中髪短愁催白顔衰酒借红我歌君起舞潦倒畧相同五六一聨当时盛称其工见渔隠丛话
　　除夜　　　　　　　　　　　陈与义
　　畴昔追欢事如今病不能等闲生白髪耐久是青灯海内春还满江南砚不氷题诗饯残嵗钟鼓报晨兴海内春还满此一句壮甚
　　嵗除即事　　　　　　　　　赵　庚
　　连夜缝纫办今朝杵臼频买花簪穉女送米赠穷隣宦薄惟名在年华与鬓新桃符诗句好恐动往来人赵庚字仲白寓居兴化军赵紫芝为晚唐诗名冠四灵而仲白亚紫芝刘后村志墓赵南塘为序诗集谓古诗出情性后世挟才格此乃唐体选之尤者亦当不以才格论与尾句太自矜
　　新年作　　　　　　　　　　宋之问
　　乡心新嵗切天畔独澘然老至居人下春归在客先岭猿同旦暮江栁共风烟已似长沙傅从今又几年三四费无限思索乃得之否则有感而自得
　　次韵仲卿除日立春　　　　　王安石
　　犹残一日腊并见两年春物以终为始人从故得新迎阳朝剪防守嵗夜倾银恩赐随嘉节无功只自尘五六切题
　　元日　　　　　　　　　　　陈师道
　　老境难为节寒梢未得春一官兼利害百虑孰疎亲积雪无归路扶行有醉人望乡仍受嵗回首向松筠读后山诗若以色见以声音求是行邪道不见如来全是骨全是味不可与拈花簇叶者相较量也嘉祐己亥嵗旦呈永叔内翰　　梅尧臣
　　堦前去年雪镜里旧时人不觉应销尽相看只似新屠酥先尚幼防胜又宜春独爱开封尹钟陵请去频圣俞嘉祐五年庚子四月卒年五十九此年五十八也葢老笔
　　宜章元日　　　　　　　　　吕本中
　　东风初解冻桃李已经春避地逢鸡日伤时感雁臣湖南驰贼骑江外践边尘憔悴成无用虚烦泪湿巾鸡日雁臣之句甚工北夷酋长遣子入侍者常秋来春去避中国之热号曰雁臣
　　己酉元日【元注以谅隂免贺礼】　　　　　陆　游
　　夜雨解残雪朝阳开积隂桃符呵笔写椒酒过花斟巷栁揺风早街泥溅马深行宫放朝贺共识慕尧心放翁解严州后归镜湖寻入为礼部郎淳熙十五年戊申明年己酉元日以思陵服中免贺放翁年六十五矣桃符椒酒此聨后又尝用之是冬翁竟去国晚节乃为韩平原一出
　　甲子元日【题中元有嵗字今删之○元注开嵗微隂不雨法当有年】
　　饮罢屠酥酒真为八十翁本忧縁直死却喜坐诗穷米贱知无盗云又主丰一箪那复虑嬉笑伴儿童嘉泰四年甲子宁庙在位十一年放翁年八十屡见米贱年丰真福人也第五句最好
　　元日立春
　　元日兼春日霜寒又雪寒并烦传菜手同捧颂椒盘叠膝稀穿履扶头懒正冠五年如此度宁得讳衰残淳熙十五年戊申元日立春选亦所以记时也石湖二诗一云元日兼春日闲身是老身
　　人日　　　　　　　　　　　　杜　甫
　　元日至人日未有不隂时氷雪莺难至春寒花较迟云随白水落风振紫山悲蓬鬓稀疎久无劳比素丝东方朔占书一日为鸡二日为狗三日豕四日羊五日牛六日马七日人八日谷其日晴主所生之物盛隂则灾
　　人日　　　　　　　　　　　　唐　庚
　　人日伤心极天时触目新残梅诗兴晚细草梦魂春挑菜年年俗飞蓬处处身蟇颐频语及髣髴见东津以人日对天时虽近在目前子细看甚工东坡以人日对鬼门亦佳见此巻后
　　正月十五日　　　　　　　　　苏味道
　　火树银花合星桥铁鎻开暗尘随马去明月逐人来游妓皆秾李行歌尽落梅金吾不禁夜玉漏莫相催味道武后时人诗律己如此健快古今元宵诗少五言好者殆无出此篇矣
　　夜游
　　今夕重门启游春得夜芳月华连昼色灯影杂星光南陌青丝骑东隣红粉妆管弦遥辨曲罗绮暗闻香人拥行歌路车攒鬭舞塲经过犹未已钟鼔出长杨
　　元夕者太平之所宜有而离乱多富贵之所宜有而寂寞多读此诗欲逢此辰不可得也味道前一诗见初学记此一诗见搜玉小集
　　观灯　　　　　　　　　　　王　諲
　　暂得金吾夜通看火树春停车傍明月走马入红尘妓杂歌偏胜塲移舞更新应须尽记取説向不来人此诗但尾句十字佳凡观元宵之人必多村翁痴子欲尽记所见以夸与不能同来者此意得之
　　正月十五夜月　　　　　　　白居易
　　嵗熟人心乐朝游复夜游春风来海上明月在江头灯火家家市笙歌处处楼无妨思帝里不合厌杭州乐天以长庆二年冬十月杭州到任长庆四年元宵诗也杭自唐固已盛矣然终未若京都长安之盛三四佳句也如李易安月上栁梢头则词意邪僻矣
　　和元夜　　　　　　　　　　　陈师道
　　笳鼔喧灯市车舆避火城彭黄争地胜汴泗廹人清梅栁春犹浅闗山月自明赋诗随落笔端复可怜生景聨极佳后山家徐州彭黄谓彭门黄楼也汴水泗水交流城角故云
　　择之诵所赋拟进吕子晋元宵诗因用元韵二首
　　朱　熹
　　何处元宵好山房入定僧往来衣上月明暗佛前灯实际徒劳説空华讵可凭还教知此意妙用一时兴何处元宵好寒龛独寐人月窗同皎皎灯镜自尘尘静鉴通天地潜思妙鬼神却怜迷路子狂走闹城闉今按胡文定公安国宣和七年乙已赋元夕诗一聨云词臣侍宴诗能好颍客披图事莫傅文定元注云舍人吕子晋赋元夕十诗首篇云何处元宵好迎銮册府西鞘声云外起扇影日边低秘禁威容肃名流步武齐舜瞳回左顾真欲过金闺末篇云何处元宵好双林宴坐僧戒圎三五夜心耀百千灯茅舍门常掩绳牀几谩凭世间娱乐事一念不曾兴时皆讽诵之又注庆厯中颍昌一童子有道之士尝至花月着道士服擕酒果饮野外随意所适至元夜则闭门不出有诗云闭门独看华山图后不知所往有人饮京师市楼见过楼下急往追之不及吕原明有诗纪其事○胡文定公赋此诗而明年汴京乱矣文公所和林择之前首即吕子晋第十首韵也○元宵之乐太平之世富贵之人自不可无学道君子尚不肯轻费时光从事于不切之务况区区此等痴騃迷狂之所为乎谨取文公此二诗于元宵之后山谷诗曰读易一篇如酒醒亦此意也
　　月晦　　　　　　　　　　　唐太宗
　　晦魄移中律凝暄起丽城罩云朝葢上穿露晓珠呈笑树花分色啼枝鸟合声披襟欢眺望极目畅春晴唐太宗三代而下英主也武定祸乱文致太平余事犹能作诗虽未脱徐庾陈隋之气句句説景末乃归之于情然此诗亦佳五六巧
　　奉和晦日幸昆明池应制　　　宋之问
　　春豫临池近苍波帐殿开舟凌石鲸渡槎拂斗牛回节晦蓂全落春迟栁暗催象溟看浴景烧刼辨沉灰镐饮周文乐汾歌汉武才不愁明月尽自有夜珠来【首句临池近一作灵池防】
　　用春字豫字便好节晦蓂全落见得是正月三十日急着春迟栁暗催一句足其意池象溟海而观浴日既已壮丽又引胡僧刼灰事为偶则尤精切可谓极天下之工矣镐饮汾歌一聨王禹玉袭为上元应制诗殊不知之问已先用矣尾句尤佳不愁明月尽谓晦日则无月也池中自有大蚌明月之珠如近世甓社湖珠现是也妙甚
　　春社　　　　　　　　　　　　梅尧臣
　　年年迎社雨淡淡洗林花树下赛田鼓坛边伺肉鸦春醪朝共饮野老暮相夸燕子何时至长臯防翅斜春社诗苦无五言律此篇独佳淡泊中有醲醇味
　　社日　　　　　　　　　　　　谢　逸
　　雨栁垂垂叶风溪细细纹清欢惟煮茗美味只羮芹饮不遭田父归无遗细君东臯农事作举趾待耘耕春社五言律前后甚少老杜九农百祀之作乃秋社诗谢无逸此篇饮不遭田父葢用老杜成都父老説尹事古诗也归无遗细君本东方朔伏日事老杜用诙谐割肉之説岂古人社日伏日皆有所分之肉归遗细君故一例用之耶徐师川亦有社日诗乃云哀公问松柏田父祭春秋殊为麄率学晚唐人厌江西诗如师川诗不律不精可厌也至如无逸幼槃兄弟诗自佳但恐此一社日可谓贫甚无酒无肉只有芹茗而已
　　寒食　　　　　　　　　　　杜　甫
　　寒食江村路风花高下飞汀烟轻冉冉竹日净晖晖田父要皆去隣家问不违地偏相识尽鸡犬亦防归起句十字寒食清明天气所必然也后四句可见老杜为人乐易乃成都草堂诗
　　壬辰寒食　　　　　　　　　王安石
　　客思似杨栁春风千万条更倾寒食泪欲涨冶城潮巾发雪争出镜顔朱早雕未知轩冕乐但欲老渔樵半山诗步骤老杜有工致而无悲壮读之久则令人笔拘而格退
　　丙寅舟次宋城作　　　　　　　贺　铸
　　水馆四边邨登临奈断魂黄花开小径红粉哭高原舟檝逢新火松楸老故园斜阳一千里依约是苏门此廼元祐元年丙寅宋城寒食诗红粉哭高原自来无人曾道廼寒食近城处所必有也黄花定是菜花耳
　　道巾寒食二首　　　　　　　陈与义
　　飞絮春犹冷离家食更寒能供几嵗月不辨了悲欢刺史蒲萄酒先生苜蓿盘一官违壮节百虑集征鞍斗粟淹吾驾浮云笑此生有诗酬嵗月无梦到功名客里逢归雁愁边有乱莺杨花不解事更作倚风轻简斋诗即老杜诗也予平生持所见以老杜为祖老杜同时诸人皆可伯仲宋以后山谷一也后山二也简斋为三吕居仁为四曾茶山为五其他与茶山伯仲亦有之此诗之正也余皆傍支别流得斯文之一体者也孙真人千金方三十六巻每一巻藏一仙方予所选唐宋诗节序五言律凡五十首藏仙方于其中不知几也巻巻有之在人自求
　　清明　　　　　　　　　　　陆　游
　　气候三【一作江】吴异清明乃尔寒老僧邱墓感贫苦道途难燕子家家入梨花树树残一春回首尽怀抱若为寛三四凄怆第七句最好景聨亦平熟
　　三月三日梨园亭侍宴　　　　沈佺期
　　九门驰道出三已禊堂开画鹢中川动青龙上苑来野花飘御座河栁拂天杯日晚迎祥处笙镛下帝台司马彪续汉书礼仪志曰三月上已宫人并禊饮于东流水上沈约宋书曰魏以后但用三日不复用已也沈佺期宋之问唐律诗之祖此诗虽无絶高处平正整妥
　　上已日洛中寄王山人逈　　　孟浩然
　　卜洛成周地浮杯上已筵鬬鸡寒食后走马射堂前垂栁金隄合平沙翠幙连不知王逸少何处防羣贤浩然作此诗时其体未甚刻画但细看亦自用工第二句下浮杯字便着题平沙翠幙连一句初看似未见工久之乃见祓禊而游者甚盛也尾句用逸少事所寄之人适又姓王切矣
　　上已　　　　　　　　　　　陆　游
　　残年登八十佳日遇重三帘幙低垂燕房栊起晚蚕名花红满舫美醖緑盈甔春事还如昨衰怀自不堪歴选上已五言律无佳者唐百家诗选荆公所取上已清明诗亦不甚妙惟孟浩然一首尾句可喜此放翁八十嵗时诗亦丰硕
　　端午日赐衣　　　　　　　　杜　甫
　　宫衣亦有名端午被恩荣细葛含风软香罗叠雪轻自天题处湿当暑着来清意内称长短终身荷圣情第七句王洙注一云恰称身长短又注情一作明自天当暑四字出论语前辈亦以为诗家用古语之法黄鹤注谓乾元元年戊戌在谏省六月出为华州司功是年四十七嵗是后不复至长安矣○端午五七言律诗遍阅唐宋集无佳者小邢五言云佩符从楚俗角黍荐湘累尾句乃云异乡逢此日寥落不胜悲无足取高子勉和王子予五日雨诗亦牵强他如翰苑端帖絶句诗不胜其多用铸镜佩符亊佳者自可攷也
　　七夕　　　　　　　　　　　杜审言
　　白露含明月青霞断绛河天街七襄转阁【一作闗】道二神过袨服锵环佩香筵拂绮罗年年今夜尽机杼别情多审言又有七夕侍宴应制诗有云天逈兎欲落河旷雀停飞那堪尽此夜复往弄残机
　　七夕　　　　　　　　　　　梅尧臣
　　古来传织女七夕渡明河巧意世争乞神光谁见过隔年期已拙旧俗验方讹五色金盘果蜘蛛浪作窠谓牛女一年而一防已且自拙何能以巧应人之乞哉虽戏言而有味神光谁见过亦佳织女之渡谁实尝见之耶
　　九日登梓州城　　　　　　　杜　甫
　　伊昔黄花酒如今白髪翁追欢筋力异望逺嵗时同弟妹悲歌里朝廷醉眼中兵戈与闗塞此日意无穷老杜此诗悲不可言唐人无能及之者岑参四句云强欲登高去无人送酒来遥怜故园菊应傍战塲开有老杜之风
　　云安九日郑十八擕酒陪诸公宴
　　寒花开已尽菊蕊独盈枝旧摘人频异清香酒暂随地偏初衣裌山拥更登危万国皆戎马酣歌泪欲垂
　　九日【三首取二】
　　旧日重阳日传杯不放杯即今蓬鬓改但愧菊花开北阙心长恋西江首独回茱萸赐朝士难得一枝来旧与苏司业兼随郑广文采花香泛泛坐客醉纷纷野树歌还倚秋砧醒却闻欢娱两防漠西北有孤云老杜九日五言律凡九首今取其四如缀席茱萸好浮舟菡萏衰季秋时欲半九日意兼悲如坐开桑落酒来把菊花枝如旧采黄花賸新梳白髪微皆佳句九日舍萸菊不用则何以成诗容斋随笔言之详矣予谓老杜九日三用茱萸明年此防知谁健醉把茱萸子细看此为第一茱萸赐朝士难得一枝来此为第二缀席茱萸好此为第三王维有云遥知兄弟登高处遍揷茱萸少一人亦佳用事同而用意异也奉和圣制重阳节上寿应制　　王　维
　　四海方无事三秋大有年百生逢此日万寿愿齐天芍药和金鼎茱萸揷玳筵玉堂开右个天乐动宫悬御栁疎秋景城鸦拂曙烟无穷菊花节长奉柏梁篇
　　此生已觉都无事今嵗仍逢大有年东坡之句乃出于此芍药对茱萸亦犹樱桃对枤杜也唐宋诗人经了几畨重九好重九王右丞诸人占了恶重九却分付与老杜可叹也应制诗本不甚选取此以发一嘅云
　　九日怀舍弟　　　　　　　　唐　庚
　　重阳陶令节单阏贾生年秋色苍梧外衰顔紫菊前登高知地尽引满觉天旋去嵗京城雨茱萸对恵连唐子西诗无往不工此政和辛卯年谪居恵州时用单阏贾生对重阳陶令工矣苍梧紫菊又工登高引满地尽天旋之聨又愈工末句用茱萸事思弟尤工也
　　七言【六十九首】
　　小至　　　　　　　　　　　杜　甫
　　天时人事日相催冬至阳生春又来刺绣五纹添弱线吹葭六琯动飞灰岸容待腊将舒栁山意冲寒欲放梅云物不殊乡国异教儿且覆掌中杯
　　冬至
　　年年至日长为客忽忽穷愁泥杀人江上形容吾独老天涯风俗自相亲杖藜雪后临丹壑鸣玉朝来散紫宸心折此时无一寸路迷何处见三秦
　　至日遣兴奉寄北省旧阁老两院故人二首
　　去嵗兹辰捧御床五更三防入鹓行欲知趋走伤心地正想氤氲满眼香无路从容陪笑语有时颠倒着衣裳何人错忆穷愁日愁日【一作日日】愁随一线长
　　忆昔逍遥供奉班去年今日侍龙顔麒麟不动炉烟上孔雀徐开扇影还玉几由来天北极朱衣只在殿中间孤城此日堪膓断愁对寒云雪满山
　　此二诗乾元元年戊戌作于华州为司功时去嵗即至徳二年丁酉为左拾遗时也五更三防入鹓行此句四六家用之不啻千百人矣前二诗乃防州诗在大厯元二年间此固未论凡老杜七言律诗无有能及之者而冬至四诗检唐宋他集殆遍亦无复有加于此矣余一篇见后近吴体注家谓广徳二年
　　至后
　　冬至至后日初长逺在剑南思洛阳青袍白马有何意金谷铜驼非故乡梅花欲开不自觉棣蕚一别永相望愁极本凭诗遣兴诗成吟咏转凄凉
　　金谷者石崇之所游铜驼者索靖之所哭皆在洛阳故第二句云逺在剑南思洛阳王洙巨源号博洽妄注云皆蜀中故事非也青袍公尝有矣此云青袍白马有何意亦叹夫身老不遇为严武幕府也是年老杜五十二后乃服绯则又有句云扶病垂朱绂
　　冬至夜　　　　　　　　　　白居易
　　老去襟怀常濩落病来须鬓转苍浪心灰不及炉中炭鬓雪多于砌下霜三峡南賔身最逺一年冬至夜偏长今宵始觉房栊冷坐索寒衣泥孟光
　　心灰鬓霜引喻亦佳一年冬至夜偏长前未有人道也
　　冬至夜作【天复二年随驾凤翔】　　　　　韩　偓
　　中宵忽见动葭灰料得南枝有早梅四野便应枯草緑九重先觉冻云开隂氷莫向河源塞阳气今从地底回不道惨舒无定分却忧蚊响又成雷
　　是时朱全忠围岐甚急李茂贞有连和之意偓之孤忠处此殆知其必一反一覆终无定在欤此闗时事不但咏至节也
　　长至日述怀兼寄十七兄　　　曾　几
　　老来愈觉白驹忙眼见重阳又一阳心佀死灰飞不起技如寒日短中长厌看賔客空投谒强对妻孥略举觞回首山隂酬劝地应怜鸿雁不成行
　　元注辛未年长至日在绍兴府侍兄宴防○予按绍兴元年辛亥十一年辛酉二十一年辛未此又在其后未知何年重阳又一阳已新异矣用死灰长日事穿入自家身上事来尤为新也厌字空字强字略字皆诗眼读茶山诗如冠冕佩玉有司马立朝之意用江西格参老杜法而未尝麄做大卖陆放翁出其门而其诗自在中唐晚唐之间不主江西间或用一二格富也豪也对偶也哀感也皆茶山之所无而茶山要为独高未可及也
　　腊日　　　　　　　　　　　杜　甫
　　腊日常年暖尚遥今年腊日冻全消侵凌雪色还萱草漏泄春光有桞条纵酒欲谋良夜醉还家初散紫宸朝口脂面药随恩泽翠管银罂下九霄
　　漏泄春光一句极工唐朝皆有腊日宣赐宋无之惟阃帅戎司在外者有夏药腊药以诏书赐之此至徳二年丁酉为左拾遗时诗年四十六
　　和腊前　　　　　　　　　　梅尧臣
　　汉家戍日看看近云景苍茫已嵗昏欲验方书治百药预调飞走猎平原土人熏肉经春美宫女藏钩旧戏存独把冻醪惊节物草芽微动见庭萱
　　腊日诗无可选者除老杜诗外仅得此治药调猎熏肉藏钩能述腊中诸事亦可观也当是和晏元献公韵下有呈晏元献腊药腊酒腊脯腊笋诗云
　　腊日二首　　　　　　　　　张　耒
　　腊日开门雪满山愁隂短景嵗时阑江梅飘落香元在汀雁飞鸣意已还佳节再逢身且健一樽相属鬓生斑明光起草真荣事寂寂衡门我且闲
　　异乡怀旧人千里胜日难忘酒一杯不恨北风催短景最怜残雪冷疎梅江边寒色雁催尽天上春光斗挹回独我呼儿賸丸药微功聊取助衰骸
　　腊日难得好诗此二首尽佳
　　除夜寄微之　　　　　　　　白居易
　　鬓毛不觉白毵毵一事无成百不堪共惜盛时辞阙下同嗟除夜在江南家山泉石寻常忆世路风波子细看老校于君合先退明年半百又加三
　　此长庆三年癸卯嵗除也明年半百又加三乐天五十三嵗系长庆四年甲辰正在杭州葢乐天生于壬子实代宗大厯六年也长栁子厚一嵗
　　除夜　　　　　　　　　　　陈与义
　　城中爆竹已残更朔吹翻江意未平多事鬓毛随节换尽情灯火向人明比量旧嵗聊堪喜流转殊方又可惊明日岳阳楼上去岛烟湖雾看春生
　　壬戌嵗除作明朝六十嵗矣　　曾　几
　　禅榻萧然丈室空薫销火冷闭门中光隂大似烛见防问学只如船逆风一嵗临分惊老大五更相守笑儿童休言四十明朝过看取霜髯六十翁
　　以诗推之知曾文清公元丰七年甲子生此乃绍兴十二年壬戌也公年八十二当是乾道元年乙酉卒茶山清名满世年且六十犹曰问学只如船逆风后生可不勉诸
　　嵗尽
　　漏箭更筹日夜催万牛不挽白驹回梅花雪片嵗除尽萱草栁芽春鼎来病里诗书元不读贫中樽爼未尝开年光似此真虚掷请以丹心学死灰
　　茶山诗学山谷往往逼真此又在壬戌后数十年元日过丹阳明日立春寄曾元翰【一作鲁之翰】
　　苏　轼
　　堆盘红缕细茵陈巧与椒花两鬬新竹马异时宁信老土牛明日莫辞春西湖弄水犹应早北寺观灯欲及辰白发苍顔谁肯记晓来频嚏为何人
　　西湖北寺皆指杭州事元翰在杭故于元日作此诗寄之也
　　元日
　　五年元日只流离楚俗今年事事非后饮屠苏惊已老长乘舴艋竟安归擕家作客真无策学道刳心却自违汀草防花知节序一身千恨独霑衣
　　此绍兴元年辛亥元日也
　　乙未元日　　　　　　　　　范成大
　　浮生四十九俱非楼上行藏与愿违纵有百年今过半别无三防但当归定中久已安心竟饱外何须食肉飞若使一丘并一壑还乡曲调尽依稀
　　石湖靖康丙午生乾道己丑年四十四充泛使入燕淳熙甲午乙未帅桂林时被命帅蜀年五十
　　丙午新正书怀【十首选五】
　　瘦骨难胜遇节衣日高催起趂晨炊病怜榔栗随身惯老觉屠苏到手迟一饱但蕲庚癸诺百年甘守甲辰雌莫言此外都无事桞眼梅梢正索诗
　　石湖靖康元年丙午生是年淳熙十三年丙午年六十一其为叅政也在淳熙五年戊戌四月入六月罢仅两月耳是年正月王淮为左丞相周必大为枢密使而前叅政钱良臣皆丙午生故石湖有甲辰雌之句岂亦不能忘情乎
　　煮茗烧香了嵗时静中光景笑中嬉身闲一日似两日春浅南枝如北枝朝镜畧无功业到午窗惟有睡魔知年来并束牀头易一任平章济叔痴
　　穷巷闲门本閴然强将爆竹聒阶前人情旧雨非今雨老境増年是减年口不两匙休足谷生能几屐莫言钱扫除一室空诸有厐老家人总解禅
　　石湖叅大政尝帅蜀后又帅四明金陵乃云穷巷闲门尝质金带于人诗云不是典来偿酒债亦非将去换簑衣干淳间无贪士大夫也○元注吴谚云一口不能揷两匙
　　俗情如絮已泥沾因病偷闲意属厌鹏鷃相安无可笑熊鱼自古不容兼灰藏榾柮多时暖雪压蔓菁满意甜温饱闭门吾事办异时书判指如籖
　　窗明窗暗篆烟馡珍重晨光与夕晖东院斋钟披被坐南城严鼔防巾归几人霜滑骑朝马何处灯残织晓机懒里若承三昧力始知忙里事俱非【元注此篇叙早眠晏起之事】此诗十首陆放翁皆次韵然不在丙午年在淳熙己酉礼部去国之后亦不言新正意度是追和有云此身颠仆应无日诸老雕零不计年又云百年过隙古所叹众口铄金胡不归放翁宣和乙已生长石湖一嵗佳句尤多
　　己亥元日　　　　　　　　　尤　袤
　　玉厯均调嵗啓端东风又逐斗杓还萧条门巷经过少老病腰支拜起难白髪但能欺稿项青春不解驻朱顔余龄有几仍多幸占得山林一味闲
　　幽栖地僻经过少老病人扶再拜难少陵诗也尤延之小改用作元日诗却似稍切
　　新年书感　　　　　　　　　陆　游
　　早嵗西游赋子虚暮年负耒返乡闾残躯未死敢忘国病眼欲盲犹爱书朋旧何劳记车笠子孙幸不废菑畬新年冷落如常日白髪萧萧闷自梳
　　嘉定二年己巳放翁年八十六此诗全未觉老耄数日前自注谓大儿新年六十二仲子六十季子亦近六十亦可谓稀有矣是年放翁卒
　　丙辰元日　　　　　　　　刘克庄
　　免骑朝马趂南衙五见空村换嵗华旋遣厨人挑荠菜虚劳坐客颂椒花不施郁垒钧编户虽饮屠苏殿一家二十宦游今七十于身何损复何加
　　寳祐四年丙辰后村年七十淳祐十一年辛亥冬郑清之卒于相位以大蓬直院去国今五年
　　戊午元日【二首取一】
　　过去光隂箭离河清易俟鬓难再加孔子从心嵗三倍周郎破贼年【元注赤壁之防瑜二十四嵗】耄齿阻陪鸠杖列瞽言曾献兽樽前磻溪淇澳吾安敢且学香山也自贤寳祐六年戊午后村年七十二第二首末句好卧闻儿女夸翁健诗句年光一様新是年四月程讷斋罢相丁大全继之危乱始此自郑清之殁吴潜谢方叔董槐并为五相并不能用后村贾似道入乃招致之为尚书端明而归景定四年癸亥正旦予寓行在所闻刘朔斋与后村在朝论诗后村年已七十七矣今忽复二十年
　　庚辰嵗人日作【元注云时闻黄河已复北流老臣旧数论此今斯言乃验】
　　苏　轼
　　老去仍栖隔海邨梦中时见作诗孙天涯已惯经人日归路犹欣过鬼门三策已应思贾让孤忠终未赦虞翻典衣剩买河源米屈指新篘作上元
　　不用长愁挂月邨防榔生子竹生孙新巢语燕还窥砚旧雨来人不到门春水芦根看鹤立夕阳枫叶见鸦翻此生念念随泡影莫认家山作本元
　　前辈论诗文谓子美防州后诗东坡岭外文老笔愈胜少作而中年亦未若晚年也此诗元符三年东坡年六十五谪居儋耳所作人日鬼门之对固工两篇首尾雄浑不敢删落存此则知选诗之意不拘节序也明年建中靖国元年辛巳七月东坡北还卒于常州云○海南人日燕已来巢亦异事
　　人日雪【元注己巳元旦至人日雨雪间作】　　　陆　游
　　病卧江村不厌深貂裘无奈晓寒侵非贤那畏蛇年至多难却愁人日隂嫋嫋孤云生翠壁霏霏急雪洒青林一盂饭罢无余事坐看生台下冻禽
　　放翁卒于是年之冬年八十六嘉定二年也蛇年人日亦亚于东坡之鬼门人日与唐子西之天时人日三聨皆佳子西有诗云非贤幸脱龙蛇嵗上圣犹怜虮虱臣放翁亦暗合
　　奉和御制上元观灯　　　　　夏　竦
　　鱼龙曼衍六街呈金鎻通宵啓玉京冉冉游尘生辇道迟迟春箭入歌声寳坊月皦龙灯淡紫馆风微鹤焰平宴罢南端天欲晓回瞻河汉尚盈盈
　　此夏英公竦诗形整而味淡存之以见承平之盛以端门为南端亦新韵语阳秋以为典丽富艳则可矣依韵恭和圣制上元观灯　　　王　珪
　　雪消华月满仙台万烛当楼寳扇开双鳯云中扶辇下六鼇海上驾峰来镐宫春酒霑周宴汾水秋风陋汉材一曲升平人尽乐君王又进紫霞杯
　　元注唐有圣代升平乐曲○韵语阳秋元丰中王禹玉蔡持正为左右相持正叩禹玉上元应制用事禹玉曰鼇山凤辇外不可使章子厚为门侍笑曰此谁不知后禹玉诗出乃如此驾峰一作驾山镐宫一作镐京今从岐公华阳集乃压巻第三诗也此但为善用事亦诗法当尔宋之问晦日应制有云镐饮周文乐汾歌汉武材五六全用之又添出秋风二字似不甚佳陋字亦不甚好未几神宗宴驾禹玉殂持正谪矣读英公岐公二诗曽不如梅圣俞三诗有味也上元从主人登尚书省东楼　　梅尧臣
　　阊阖前临万嵗山烛龙衔火夜珠还高楼逈出星辰里曲葢遥瞻紫翠间轣辘车声碾明月参差莲焰竞红顔谁教言语如鹦鹉便着金笼宻鎻闗
　　自和
　　沉水香焚金博山杜陵谁复与车还马寻绮陌知何处人在珠帘第几间法部乐声长满耳上樽醇味易酡顔更贫更贱皆能乐十二重门不上闗
　　又和
　　康庄咫尺有千山欲问紫姑应已还人似嫦娥来陌上灯如明月在人间车头小女双垂髻帘里新妆一破顔却下玉梯鸡已唱谩言齐客解偷闗
　　此为省试考官鏁院而作想见嘉祐中太平之极令人每遇佳句为击节也三诗六聨俱好
　　钱塘上元夜祥符寺陪咨臣郎中丈燕席
　　曾　巩
　　月明如昼露华浓锦帐名郎笑语同金地夜寒消美酒玉人春困倚东风红云灯火浮苍海碧水楼台浸逺空白髪蹉跎欢意少强顔犹入少年丛
　　上元
　　金鞍驰骋属儿曹夜半喧阗意气豪明月满街流水逺华灯入望众星高风吹玉漏穿花急人倚朱栏送目劳自笑低心逐年少只寻前事撚霜毛
　　洪觉范妄诞着其兄彭渊才之説以为曽子固不能诗学者不察随声附和今渊才之诗无传而子固诗与文终不朽两上元诗止是一意金地夜寒消美酒玉人春困倚东风岂不能诗者乎非精于诗者不到此也人倚朱栏送目劳并上句看乃见其妙谓游冶属意者不胜其注想而恨夫夜之短也大抵文名重足以压诗名犹张子野贺方回以长短句尤有声故世人或不知其诗然二人诗极天下之工也子固诗一扫昆体所谓鬬饤刻画咸无之平实清健自为一家后山未见山谷时不惟文学南丰诗亦学南丰既见山谷然后诗变而文不变耳
　　上元夜过赴儋守召独坐有感　苏　轼
　　使君置酒莫相违守舍何妨独掩扉静看月窗盘蜥蜴卧闻风幔落蛜蝛灯花结尽吾犹梦香篆消时汝欲归搔首凄凉十年事传柑归遗满朝衣
　　此诗元符元年戊寅作坡年六十三矣在儋州亦半年余以去年绍圣丁丑六月渡海也十年前事当是元祐二年丁卯以翰林学士侍宴端门戊辰知贡举皆在朝至五十九嵗时绍圣元年甲戌自中山谪恵州乙亥年赋上元古诗有云前年侍玉辇端门万枝灯即元祐八年癸酉正月也去年中山府老病亦宵兴即甲戌正月也今年江海上云房寄山僧即乙亥正月也人生能几何年如上元一节物耳出处去来嵗嵗不同当是时又焉知渡海而逢上元耶坡甲戌之贬至元符三年庚辰徽庙立乃得北归建中靖国元年辛巳卒于常州学者覩此则知身如浮云外物如雌风如雄风皆不足计较也
　　上元思京辇旧游三首　　　　张　耒
　　万雉春城逼绛霄上元雕辇盛游遨迟迟瑞月低黄伞焯焯荣光上赭袍云巻珠帘开防雉山盘玉阙枕仙鳌长安一别将华发溪竹山城夜寂寥
　　九门灯火夜交光罗绮风来扑面香信马恣穿深巷栁随人偷看隔帘妆身拘旧宦安知乐心逐流年暗减狂留滞山城莫嗟叹貂蝉从古属金张
　　随计当年寄玉京一时交结尽豪英倒觥凌乱迷筹饮醉防欹斜并辔行仕路飞腾输俊防山城憔悴感功名佳晨强酌清樽酒寒竹萧萧月正明
　　此谪居黄州思京师上元第二首三四尤佳
　　京师上元【二首取】　　　　　　洪觉范
　　及时膏雨已阑黄道春泥晓未干白面郎敲金镫过红妆人揭綉帘看管弦沸月喧和气灯火烧空夺夜寒咫尺凤楼开雉扇玉皇僊仗紫云端
　　觉范江西筠州人姓彭两坐罪还俗一为张天觉丞相黥海外有甘露灭诗集此诗三四俗人盛传道之僧徒为此语无耻之流也取之以博粲耳
　　上元宿岳麓寺
　　上元独宿寒嵒寺卧看篝灯映绛纱夜久雪猿啼岳顶梦回明月上梅花十分春瘦縁何事一掬乡心未到家却忆少年闲乐处软红香雾喷京华
　　考韩子苍觉范墓志熙宁四年辛亥生崇宁三年甲申山谷谪宜州过长沙觉范在湖西作此诗时年三十四前京师上元诗年二十余耳又尝伪作山谷赠已其实非山谷诗也一掬乡心胡元任诗话大讥之然诗未尝不佳故取之政和元年辛卯得罪配朱崕年四十一五年乙未还年四十五建炎二年戊申卒年五十八春社礼成借用寺簿释奠诗韵　　罗　愿
　　素餐深觉愧涟漪后稷勾龙实吏师平土至今犹有赖配天自昔葢多仪操豚底用勤巫祝饷黍行看媚妇儿海内和平颂声作登歌还有载芟诗
　　此罗鄂州在郡时祀社用通判刘寺簿子澄韵赋此子澄者刘清之也鄂州名愿字端良号存斋弟郢州名颂字端彦号狷庵皆博学工文而端良文尤高古上逼史汉朱文公周益公皆敬畏之所着新安志尔雅翼行于世小集者即子澄所刋社日诗唐宋鲜有可选惟此篇韵险而理列狷庵诗枣本所传多于存斋予于兵革后为人掠去云
　　小寒食舟中作　　　　　　　　杜　甫
　　佳辰强饮食犹寒隠几萧条戴鹖冠春水船如天上坐老年花似雾中看娟娟戏蝶过闲幔片片轻鸥下急湍云白山青万余里愁看直北是长安
　　强饮一本作强起愁看一本作看云是长安一本作至长安沈佺期钓竿篇云人如天上坐鱼似镜中悬公加以斤斧一变而妙矣小寒食前一日也黄本注谓大厯五年潭州作是年庚戌公年五十有九矣是夏卒于衡之耒阳吕汲公谓卒于岳阳未知孰是此子美老笔也又有清明二长句云大厯四年作恐即是此诗之后二日前云绣羽冲花他自得红顔骑竹我无縁后云春城楼阁烟花里汉主山河锦绣中皆壮丽悲慨诗至老杜万古之凖则哉
　　寒食成判官垂访　　　　　　徐　铉
　　常年寒食在京华今嵗清明在海涯逺巷蹋歌深夜月隔墙吹管数枝花鸳鸾得路音尘濶鸿雁分飞道里赊不是多情成二十断无人解访贫家
　　徐铉字鼎臣仕李后主为吏部尚书归宋仕至散骑常侍世称徐骑省在江东与韩熙载齐名诗有白乐天之风弟锴俱工字学鸿雁分飞之句为弟设也依韵和李舍人旅中寒食感事　梅尧臣
　　一百五日风雨急斜飘细湿春郊衣梨花半残意思少客子渐老寻游非戢戢车徒九门盛寥寥烟火万家微今朝甘自居穷巷无限墦间得醉归
　　圣俞诗不争格高而在乎语熟意到此乃吴体第一句六字仄声第二句五字平声愈觉其健梨花客子一聨深劲有味惟陈简斋妙得其法焉
　　寒食赠游客　　　　　　　　张　耒
　　隂隂画幙映雕栏一缕微香寳篆残寒食园林三月近落花风雨五更寒筝调寳柱弦初穏酒满金壶饮未干明日踏青郊外去緑杨门巷系雕鞍
　　平熟圆妥视之似易能作诗到此地亦难也
　　寒食只旬日间风雨不已　　　曾　几
　　年光胡不少留连熟食清明又眼前敢望深宫传蜡烛可堪小市禁炊烟满城风雨无杯酒故国松楸欠纸钱老病心情冷时节只将书策替幽禅
　　寒食清明【二首取一】　　　　　刘克庄
　　寂寂柴门邨落里也教揷栁记年华禁烟不到粤人国上冡亦擕厐老家汉寝唐陵无麦饭山蹊野径有梨花一樽径借青苔卧莫管城头奏暮笳
　　后村诗欠变格麦饭梨花一聨殆近前辈句法绍定五年壬辰诗
　　海南人不作寒食而以上已上冢余擕一瓢酒寻诸生皆出矣独老符秀才在因与饮至醉符葢儋人之安贫守静者也【元注秀才符林】
　　苏　轼
　　老鵶衔肉纸飞灰万里家山安在哉苍耳林中太白过鹿门山下徳公囘管宁投老终归去王式当年本不来记取南城上已日木棉花落刺桐开
　　昌黎不谪潮州后世岂知有赵徳东坡不落海南后世岂知有符林○李太白集寻城北范居士落苍耳道中坡用此以譬寻符林也○司马徳操诣厐徳公值其上冢坡用此以譬所寻诸生皆已上冢不值也○管宁避地辽东后还中国坡用此以譬已终当北归也王式为博士悔为江公所辱曰我本不欲来坡用此以譬已元祐进用亦本无富贵心也○坡诗间架宏大不可步骤岂许用晦四句装景所可及欤此诗首尾四句言景中四句用事又未若移易中间四句两用事两言景为佳也
　　上已晚泊龟山作【元注元祐辛未赋】　　贺　铸
　　薄暮东风不满防迟迟未忍去淮南故园犹在北山北佳节可怜三月三兰叶自供游女佩芸编聊对故人谈洛桥车骑相望客曾为吴儿几许惭
　　三四好贺公诗总论见送饥类中
　　次韵王仲至西池防饮　　　　张　耒
　　圣朝无复用舟师戏遣艨艟揷防枝沸浪有声黄防动春风无力彩旗垂不胜杯杓宁辞醉传语风光共此嬉逺比永和真继轨临模蠒纸看他时
　　此元祐中西池上已之防也文潜诗为一时冠三四实佳句秦少游有云帘幙千家锦绣垂王仲至嘲谓又待入小石调以秦诗近词故也
　　上已　　　　　　　　　　　赵　蕃
　　朝来一雨快隂晴东郊百鸟间闗鸣受风栁条不自惜蘸水桃花可怜生不见山隂兰亭集况乃长安丽人行东西南北俱为客且送江头返照明
　　老杜集此等诗谓之吴体昌父乾道中诗犹少作也五六天生此对上已诗无复加矣
　　上已　　　　　　　　　　　刘克庄
　　樱笋登盘节物新一笻踏遍九州春似曾山隂访脩竹不记水边观丽人豪饮自怜非少日俊游亦恐是前身暮归尚有清狂态乱揷山花满角巾
　　山隂脩竹水边丽人一聨亚于赵昌父绍定五年壬辰诗后村年四十六闲居莆中所以言俊游亦恐是前身皆思旧事也
　　重午　　　　　　　　　　　范成大
　　熨斗熏笼分夏衣翁身独比去年衰已孤菖緑十分劝却要艾黄千壮医蜜粽氷团为谁好丹符防索聊自欺小儿造物亦难料药裹有时生网丝
　　菖緑艾黄之对新后四句又用吴体
　　和黄预七夕　　　　　　　　陈师道
　　盈盈一水不斯须经嵗相过自作疎坐待翔禽报佳防径须飞雨洗香车超腾水部陈篇上收拾愚溪作赋余信有神仙足官府我宁辛苦守残书
　　七夕诗七言律无可选仅此而已何逊七夕诗仙车驻七襄鳯驾出天潢月映九微火风吹百和香逢欢暂巧笑还涙已啼妆别离不得语河汉渐汤汤后山以为陈篇吾侪当防意也
　　乞巧　　　　　　　　　　　李　朴
　　处处香筵拂绮罗为传神女渡天河休嫌天上佳期少已恨人间巧态多齚舌自应工妩媚方心谁更苦镌磨【元注见孙樵栁子厚乞巧文】独收至拙为吾事笑指双针一缕过李朴字先之章贡人早从程伊川游坐为陈莹中所荐流落三十年靖康初除给事中不及拜七夕无好律诗以此备数其人能践言不媿此诗
　　登高　　　　　　　　　　　　杜　甫
　　风急天高猿啸哀渚清沙白鸟飞回无边落木萧萧下不尽长江滚滚来万里悲秋常作客百年多病独登台艰难苦恨繁霜鬓潦倒新停浊酒杯
　　此诗已去成都分晓旧以为在梓州作恐亦未然当攷公病而止酒在何年也长江滚滚必临大江耳
　　九日蓝田崔氏庄
　　老去悲秋强自寛兴来今日尽君欢羞将短发还吹防笑倩傍人为正冠蓝水逺从千涧落玉山高并两峰寒明年此防知谁健醉把茱萸子细看
　　杨诚斋大爱此诗以予观之诗必有顿挫起伏又谓起句以自对君亦是对句殊不知强自二字与尽君二字正是着力下此以为诗句之骨之眼也但低声抑之读五字却高声扬之读二字则见意矣三四融化落防事甚新末句子细看茱萸超絶千古此老杜九日七言律四首取两首入变体诗中今列者二○此诗在未入蜀以前终篇不言兵革又难定在禄山已反之后注家説不可信
　　九日和韩魏公　　　　　　　苏　洵
　　晚嵗登门最不才萧萧华发映金罍不堪丞相延东阁闲伴诸儒老曲台佳节已从愁里过壮心偶傍醉中来暮归冲雨寒无睡自把新诗百遍开
　　诗话谓韩魏公九日饮执政老泉以布衣与坐今味闲傍诸儒老曲台之句即是修太常礼之时非布衣也葢英宗治平二年乙巳韩公首倡见安阳集是日有雨所和诗非席上所赋其曰暮归冲雨寒无睡乃是饮归而和此诗耳五六要是佳句朱文公语録颇不以为然恐门人传録未必的也
　　次韵李节推九日登山　　　　陈师道
　　平林广野骑台荒山寺鸣钟报夕阳人事自生今日意寒花只作去年香巾欹更觉霜侵鬓语妙何妨石作肠落木无边江不尽此身此日更须忙
　　重九诗自老杜之外便当以杜牧之齐山诗为亚已入变体诗中陈简斋一首亦然陈后山二首诗律瘦劲一字不轻易下非深于诗者不知亦当以亚老杜可也
　　九日寄秦观
　　疾风回雨水明霞沙步丛祠欲暮鸦九日清樽欺白发十年为客负黄花登髙怀逺心如在向老逢辰意有加淮海少年天下士独能无地落乌纱
　　无地落乌纱极佳孟嘉犹有一桓温客之秦并无之也
　　九日登戏马台【元注壬戌彭城赋】
　　当年节物此山川倦客登临独惘然戏马台荒年自久射蛇公去事空传黄花半老清霜后白鸟孤飞落照前不与兴亡城下水穏浮渔艇入淮天
　　射蛇公用刘裕新洲伐荻事以对戏马良佳
　　重九赏心亭登髙　　　　　　范成大
　　忆随书剑此徘徊投老双旌重把杯緑鬓风前无几在黄花雨后不多开丰年江陇青黄徧落日淮山紫翠来饮罢此身犹是客乡心却付晚潮回
　　此淳熙八年辛丑石湖自四明移帅金陵年五十六前此朱文公在南康苦旱此独云年丰明年重九石湖犹在金陵乃有官忙悯雨之句此乃富贵人重九也
　　九日登天湖以菊花须揷满头归分韵赋诗得
　　归字　　　　　　　　　　　朱　熹
　　去嵗潇湘重九时满城风雨客思归故山此日还佳节黄菊清樽更晚晖短髪无多休落防长风不断且吹衣相看下视人寰小只合从今老翠微
　　此乾道四年戊子也文公去年访南轩于长沙故有此起句予尝谓文公诗深得后山三昧而世人不识且如故山此日还佳节黄菊清樽更晚晖上八字各自为对一瘦对一肥愈更觉好葢法度如此虚实互换非信口信手之比也山谷简斋皆有此格此诗后四句尤意气濶逺时以去年冬除枢密院编修官犹待阙于家
　　归报徳再用前韵
　　几枝藤竹醉相携何处千峰顶上归正好临风眺平楚却须入谷避斜晖酒边泉溜寒侵骨坐上岚光翠染衣踏月过桥惊易晚林坰回首更依微
　　易晚疑当作已晚此即九日晚归诗也诗思无一丝近尘土
　　壬子九日　　　　　　　　　刘克庄
　　平芜尽处即沧溟身寄区中等一萍种杞菊翁犹老健揷茱萸伴半凋零【元注羣从十四人存者七人】去年勅设尘飞鞚今日村酤草塞瓶却笑痴人妄分别何曾未必胜刘伶淳祐十二年壬子去年辛亥后村在朝为秘书监直玉堂九月十日宣锁有六絶句其冬郑丞相清之卒去国恰近一年家居之乐亦何至村酤草塞瓶乎周益公四六有云朝趍凤阙绾五组之光华夕侣渔舟披一簑之缕文人之言例过实也尾句犹不能防情于荣进者












　　瀛奎律髓巻十六
　　钦定四库全书
　　瀛奎律髓巻十七　　　　　元　方回　编晴雨类
　　雨而晴晴而雨洪范所谓时若恒若而天地之丰凶异焉诗人有喜有感斯可以观
　　五言九【十五首】
　　发营逢雨应诏　　　　　　　虞世南
　　豫游欣胜地皇泽乃先天油云隂【一作低】御道膏雨润公田陇麦沾逾翠山花湿更燃稼穑良所重方复悦丰年
　　唐之盛瀛洲十八学士于诗文皆余事也世南集不可见初学记中得此诗
　　奉和春日途中喜雨　　　　　魏知古
　　皇游向洛城时雨应天行丽日登岩送隂云出野迎濯枝林杏发润叶渚蒲生丝入纶言喜花依锦字明防臣忝东观载笔伫西成
　　此乃和武后诗五韵律诗多有之第七句巧
　　途中遇晴　　　　　　　　　孟浩然
　　已失五陵道独逢蜀坂泥天开斜景逈山出晚云低余湿犹霑草残流尚入溪今宵有明月乡思逺凄凄三四壮浪五六细润形容雨晴妙甚
　　雨四首　　　　　　　　　　杜　甫
　　微雨不滑道断云疎复行紫崕奔处黒白鸟去边明秋日新霑影寒江旧落声柴扉临野碓半湿捣香粳江雨旧无时天晴忽散丝暮秋霑物冷今日过云迟上马回休出看鸥坐不辞高轩当灔滪润色静书帷物色嵗将晏天隅人未归朔风鸣淅淅寒雨下霏霏多病久加饭衰容新授衣时危觉雕丧故旧短书稀楚雨石苔滋京华消息迟山寒青兕呌江晚白鸥饥神女花钿落鲛人织杼悲繁忧不自整终日洒如丝老杜晴雨诗取二十首似乎太多然他人无此等气魄学者但观老杜圣俞后山简斋四家赋雨甚大其工宻其高爽为如何即知入处矣
　　晨雨
　　小雨晨光内初来叶上闻雾交才洒地风逆旋随云暂起柴荆色轻霑鸟兽羣麝香山一半亭午未全分
　　喜雨
　　南国旱无雨今朝江出云入空才漠漠洒逈已纷纷巢燕高飞尽林花润色分晚来声不絶应得夜深闻
　　对雨
　　莾莾天涯雨江边独立时不愁巴道路恐湿汉旌旂云岭防秋急绳桥战胜迟西戎甥舅礼未敢背恩私
　　村雨
　　雨声传两夜寒事飒高秋挈带看朱绂开箱覩黒裘世情只益睡盗贼敢忘忧松菊新霑洗茅斋慰逺游
　　梅雨
　　南京犀浦道四月熟黄梅湛湛长江去防防细雨来茅茨疎易湿云雾宻难开竟日蛟龙喜盘涡与岸回
　　朝雨
　　凉气晓萧萧江云乱眼飘风鸳藏近渚雨燕集深条黄绮终辞汉巢由不事尧草堂樽酒在幸得遇清朝
　　夜雨
　　小雨夜复宻回风吹早秋野凉侵闭户江满带维舟通籍恨多病为郎忝薄游天寒出巫峡醉别仲宣楼
　　更题
　　只应踏初雪骑马发荆州直怕巫山雨真伤白帝秋羣公苍玉佩天子翠云裘同舍晨趍侍胡为淹此留
　　春夜喜雨
　　好雨知时节当春乃发生随风潜入夜润物细无声野径云俱黒江船火独明晓看红湿处花重锦官城红湿二字或谓惟海棠可当此诗絶唱
　　对雨书怀走邀许主簿
　　东岳云峰起溶溶满太虚震雷翻幕燕骤雨落河鱼座对贤人酒门听长者车相邀愧泥泞骑马到堦除
　　乘雨入行军六弟宅
　　曙角凌云罢春城带雨长水花分堑弱巢燕得泥忙令弟雄军佐凡才污省郎萍飘忍流涕衰飒近中堂诗全言景物易令弟凡才一聨却难他人为之则陈腐大手笔为之则高古
　　雨晴
　　雨晴山不改晴罢峡如新天路休殊俗秋江思杀人有猿挥泪尽无犬附书频故国愁眉外长歌欲损神
　　晴二首
　　久雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷草碧指言湖外云红指言海东其善于张大如此
　　啼乌争引子鸣鹤不归林下食遭泥去高飞恨久隂雨声衡塞尽日气射江深囘首周南客驱驰魏阙心
　　晚晴
　　邨晚惊风度庭幽过雨霑夕阳薫细草江色映疎帘书乱谁能帙杯干自可添时闻有余论未怪老夫潜
　　晚晴
　　返照斜初散浮云薄未归江虹明逺饮峡雨落余飞鳬鹤终高去熊罴觉自肥秋风【一作分】客尚在竹露夕微微
　　夏日对雨　　　　　　　　　　裴　度
　　登楼逃盛暑万象正埃尘对面雷嗔树当堦雨趂人檐疎蛛网重地湿燕泥新吟罢清风起荷香满四隣裴晋公度累朝元老于功名之际盛矣而诗人出其门尤盛自为之诗尤不可及灰心縁忍事霜鬓为论兵与刘梦得诸人聨句见之凡聨句晋公诗皆竒絶此篇见文苑英华句句清切嗔字趂字尤见夏雨之快
　　春雨　　　　　　　　　　　　刘　复
　　细雨度深闺莺愁欲懒啼如烟飞漠漠似露湿萋萋草色行看靡花枝暮欲低晓听钟鼓动早送锦障泥令狐楚为翰林学士时选进唐御览诗凡三十家刘复四首所选大抵工丽一名选进集一名元和御览卢纶墓碑云三百一十篇今传者二百八十九篇云
　　赋暮雨送李胃【一作渭】　　　　　韦应物
　　楚江微雨里建业暮钟时汉漠帆来重防防鸟去迟海门深不见浦树逺含滋相送情无限霑襟比散丝三四絶妙天下诵之
　　寺居秋日对雨有怀　　　　　喻　亮
　　翛翛复雭雭黄叶此时飞隠几客吟断隣房僧话稀鸽寒栖树定萤湿在窗微即事潇湘渚渔翁披草衣五六见雨意而工
　　裴端公使院赋得隔帘见春雨　　包　何
　　细雨未成霖垂帘但觉隂惟看上砌湿不遣入帘深度隙霑编简因风润绮琴须移户外屦檐溜夜相侵前四句尽好后四句巧
　　梅雨　　　　　　　　　　　　栁宗元
　　梅实迎时雨苍茫值晚春愁深楚猿夜梦断越鸡晨海雾连南极江云暗北津素衣今尽化非为洛阳尘【谓衣生醭也】醭匹卜切老杜在蜀曰南京犀浦道四月熟黄梅子厚在永州曰梅实迎时雨苍茫入晚春今江浙间以五月芒种节后逢壬为入梅夏至后逢庚为出梅定有大雨惟北土无之或谓蜀亦无梅雨杜以为四月栁以为三月岂梅熟有先后之异乎
　　郴州祈雨　　　　　　　　　韩　愈
　　乞雨女郎魂炮羞洁且繁庙开鼯鼠呌神降越巫言旱气期销荡隂官想骏奔行看五马入萧飒己随轩
　　雨中寄张博士籍侯主簿喜
　　放朝还不报半路蹋泥归雨惯曾无节雷频自失威见墙生菌徧忧麦作蛾飞嵗晚偏萧索谁当救晋饥昌黎大手笔仅有此晴雨诗二首前诗三四高古后诗三四有议论雷失威尤竒
　　同裴少府安居寺对雨　　　　皇甫冉
　　共结寻真会还当对食初炉烟云气合林叶雨声余溽暑销珍簟浮凉入绮疏归心从念逺怀此复何如五六工
　　微雨　　　　　　　　　　　吴　融
　　天清织未遍风急舞难成粉重低飞蝶黄浓不语莺乍随春霭乱还放夕阳明惆怅池塘逺荷珠防防轻此乃一幅微雨画也
　　雨　　　　　　　　　　　　　张　蠙
　　半夜西亭雨离人独啓闗桑麻荒旧国雷电照前山细滴高槐底繁声叠漏间唯应孤镜里明日长愁顔三四壮丽尾句有味见英华集又有刘湾对雨愁闷诗云积雨细纷纷饥寒命不分揽衣愁见肘窥镜觅纵文见肘纵文甚巧而粗故不取用周亚夫纵理事也
　　依韵和子聪夜雨　　　　　　　梅尧臣
　　牕灯光更逈宿雾晦层檐寒气微生席轻风欲度帘湿萤依草没暗溜想池添况值相如渴无嫌鲁酒甜
　　新秋雨夜西斋文防
　　夜色际隂霾灯青谢客斋梧桐生静思络纬动秋怀小酌宁辞醉清言不厌谐谁怜何水部吟苦怨空阶此皆圣俞西京诗妙年细密初学者不可不知依韵和签判都官昭亭谢雨回广教见怀
　　赛雨何从事高情苦爱山谢公聨句后【元注谢公有昭亭赛雨与何从事聨句诗】恵逺过溪间笑处岩相答归时酒在顔端忧守穷巷无力共跻攀
　　笑处归时一聨淡而有味
　　春夜闻雨
　　风味正不寝骤来寒气增檐斜滴野箨窗缺摆春灯孺子睡中语行人归未能前溪波暗长定已没滩棱三四工余皆有味
　　夏雨
　　林梅初弄熟密雨闭重闗润裛衣巾上凉生竹树间水声通逺涧云色暝前山野鸟寂无语公庭尽昼闲五六佳
　　新霁望岐笠山【元注谢紫微坐中赋】
　　北望直百里峩峩千仞青断虹迎日尽飞雨带龙腥隂壑烟云畜阳崖草木灵登临终不厌时许到兹亭三四佳此从谢师厚在邓州诗寳元二年己卯授汝州襄城县未赴年三十七嵗其年九月赴官师厚寻卒欧阳公经过留鲫鱼待之之时也
　　观水【并序】
　　庚辰秋七月汝水暴至溢岸亲率县徒以土塞郭门居者知其势危皆结庵于木末徬徨愁叹故作此诗
　　秋水漫长堤郊原上下迷孤城闭版筑高树见巢栖耳厌蛙声极沤生雨防齐渚间牛不辨谁为扫隂霓康定元年庚辰公年三十八知襄城县又有诗题云城中坏庐舍千余
　　和小雨
　　蛟龙噀白雾天外细蒙蒙霑土曾无迹昏林似有风巻旗妨酒舍湿翅下洲鸿稍见斜阳透西云一半红当是和晏相国
　　舟中值雨裴刁二君见过
　　江上渰凄凄天形接野低岸痕生旧水马迹踏春泥风急侵衣重山昏巻幔迷谁惊二客论不愧巨源妻此将赴霅上盐税在京口作此时圣俞先内谢氏无恙殆在舟中闻二公语后乃再娶刁氏
　　次韵和景彞元夕雨晴
　　春云收暮城九陌洒然清星出紫霄下月从沧海明车音还似昼鼓响已知晴静闭衡门卧无心学后生车音鼓响之聨妙甚
　　感春之际以病止酒水邱有简云时雨乍晴物景鲜丽疑未是止酒时因成短章奉答
　　东风固无迹何处见春归土逐草心坼雨兼花片飞虽怜柔甲长只恐艳条稀君但惜晴景休言止酒非
　　韩子华约游园上马后雨作遂归
　　谁约玩春物狂风云骤开摆丛多落叶蔽路足昏埃逆上燕迎雨将生鵞怕雷嵇康今转懒骑马半途回三四言大风五六言雨言雷皆工而新
　　集英殿赐百官宴以雨放
　　春来无防雨三月始闻雷晓殿鸣檐急羣公罢食回燕迎风翅健马踏雾泥开晚觉微阳透飞光上緑槐雨则罢宴足攷故事
　　雨中二首　　　　　　　　　张　耒
　　手种堦前树今朝亦有花春隂寒食节陋巷逐臣家欲酌消愁酒先浇破睡茶游人归踏雨里巷晚諠哗肥仙诗自然杨诚斋之评不虚也
　　节物即自好客心何落然早寒清野市夜雨暗江天破屋疎茅滴空厨湿苇烟政须一杯酒相与度流年第四句夜雨暗江天待别本检补
　　和应之细雨
　　朝烟和雨细病眼暗难分有润物皆泽无声人不闻緑连平野稼翠杂乱山氛晚霁复何有飘飘神女云有润无声之句亚于老杜
　　寄无斁　　　　　　　　　　陈师道
　　敬问晁夫子官池几许深已应飞鸟下复作卧龙吟待我中疴愈同君把臂临泥涂无去马夏木有来禽晁无斁为曹州教官后山妇翁郭槩为州守多唱和后山五言律为雨而作者选七首自老杜后始有后山律诗往往精于山谷也山谷宏大而古诗尤高后山严宻而律诗尤高
　　暑雨
　　密雨吹不断贫居常闭门东溟容有限西极更能存束湿炊悬釡翻床补坏垣倒身无着处呵手不成温
　　夜雨
　　十月天犹雨三更月失明溟蒙才洒润防滴不成声辟户风烟入投林鸟雀轻强怀终易感倐起别离情
　　和寇十一同游城南阻雨还登寺山
　　雨阻游南步泥留逐北情稍看飞雾断复作逺山横野濶膏新泽楼明纳晚晴归宜有佳思纱帽压香英膏字纳字诗眼极矣
　　和寇十一雨后登楼
　　秀岭归云里华谯夕照中登临终【一作初】不数吟啸近多同麦秀知春力人和验嵗丰预为逃暑约一快楚台舂【一作风】
　　次韵夜雨
　　暗雨来何急寒房客自醒骤看灯闪闪拟对竹青青声到江干失风回叶上听更长那得晓欹侧想仪刑
　　和黄预久雨
　　甲子仍逢夏连朝雨脚垂黒云甲驻铁骑冷官驰映日还防雾悬麻却散丝頺墙通犬豕破柱出蛟螭野润风光秀凉生枕簟宜拨云开日月噀水见虹霓贫可留须捷恩当记扊扅苍头行冒雨赤脚出冲泥诗好声生吻书工手着胝衰年得佳句怀抱顿能移
　　扊扅一句言雨中妇以门牡为炊攻苦食淡异时不可忘也扬雄方言南楚凡人贫衣被丑弊谓之须捷或曰搂裂此引用言雨中解衣以供薪水之费也
　　骤雨　　　　　　　　　　　唐　庚
　　黑云惊小市白雨沸秋江声入家家树凉传处处窗乱流鸣决决叠鼓闹庞庞苹末清风起斜阳觑海邦
　　江涨
　　秋来雨似浇雨罢水如潮市改依高岸津喧救断桥云隂哭鸠妇池溢走鱼苗天意良难测前时旱欲焦工不可言市改津喧之聨尤精选
　　雨　　　　　　　　　　　　陈与义
　　萧萧十日雨穏送祝融归燕子今年别梧桐昨梦非一凉恩到骨四壁事多违衮衮繁华地西风吹客衣简斋五言律为雨而作者选十九首诗律精妙上廹老杜仰高钻坚世之斯文自命者皆当在下风后山之后有此一人耳
　　连雨书事
　　九日逢连雨萧萧穏送秋龙公无乃倦客子不胜愁云气昏城壁钟声咽寺楼年年授衣节牢落向他州风伯方安卧云师亦少饕气连河汉润声到竹松高老雁犹贪去寒蝉遂不号相悲更相失满眼楚人骚寒入新篘价连天两眼愁生涯赤藤杖契分黒貂裘乌鹊无言暮蓬蒿满意秋同时不同味世事极悠悠白菊生新紫黄芜失旧青俱含歳晚恨并入夜深听梦寐连萧瑟更筹乱晦防云移过吴越应为洗余醒当是宣和庚子时
　　试院书怀
　　细读平安字愁边失嵗华疎疎一帘雨淡淡满枝花投老诗成癖经春梦到家茫然十年事倚杖数栖鸦虽止一句説雨然雨与花作一串以入雨类渔隠丛话盛称此聨
　　雨
　　沙岸残春雨茅檐古镇官一时花带泪万里客凭栏日晚蔷薇重楼高燕子寒惜无陶谢手尽日破忧端
　　春雨
　　花尽春犹冷覊心只自惊孤莺啼永昼细雨湿高城扰扰成何事悠悠送此生蛛丝闪夕霁随处有诗情
　　雨
　　忽忽防年老悠悠负日长小诗妨学道微雨好烧香檐鹊移时立庭梧满意凉此身南复北髣髴是他乡
　　岸帻
　　岸帻立清晓山头生薄隂乱云交翠壁细雨湿青林时改客心动鸟啼春意深穷乡百不理时得一闲吟
　　雨
　　云起谷全暗雨晴山复明青春望中色白涧晚来声逺树鸟羣集高原人独耕老夫逃世日坚坐听隂晴
　　雨
　　霏霏三日雨蔼蔼一园青雾泽含元气风花过洞庭地偏寒浩荡春半客竛竮多少人间事天涯醉又醒
　　细雨
　　避寇烦三老那知是胜游平湖受细雨逺岸送轻舟天地悲深阻山川慰久留参差发隣舫未觉壮心休
　　晚晴野望
　　洞庭微雨后凉气入纶巾水底归云乱芦藂返照新遥汀横薄暮独鸟度长津兵甲无归日江湖送老身悠悠只倚杖悄悄自伤神天意苍茫里邨醪亦醉人
　　所圈句法诗家高处
　　道中
　　雨势收还急溪流直又斜迢迢傍山路漠漠满邨花破水双鸥影掀泥百草芽川原有高下随处着人家
　　晚步
　　畎亩意不适出门聊散忧雨余山欲近春半水争流众籁夕还作孤怀行转幽溪西篁竹乱微径杂归牛
　　雨
　　云物淡清晓无风溪树闲柴门对急雨壮观满空山春发苍茫内鸟鸣篁竹间儿童笑老子衣湿不知还
　　雨思
　　小阁当乔木清溪抱竹林寒声日暮起客思雨中深行李妨幽事防干试独临终然游子意非复昔人心
　　雨中
　　北客霜侵鬓南州雨送年未闻兵革定从使嵗时迁古泽生春霭高空落暮鸢山川含万古郁郁在樽前
　　雨后至江上有怀诸子　　　　吕本中
　　落日满寒雨长江收夕霏定知聊复尔敢望不相违野鸟晴相唤残云晚自飞殷勤两山口好为放朝晖
　　仲夏细雨　　　　　　　　曾　几
　　霡霂无人见芭蕉报客闻润能添砚滴细欲乱炉薫竹树惊秋半衾裯惬夜分何当一倾倒趂取未归云三四已工第六句惬字当屡鍜改乃得此字
　　悯雨
　　梅子黄初徧秧鍼绿未抽若无三日雨那复一年秋薄晚看天意今宵破客愁不眠听竹树还有好音不
　　郡中吟怀玉山应真请雨未沾足
　　悯雨连三月为霖抵万金小垂开士手足慰老农心果欲千仓积犹须一尺深病犬浑不寝危坐听佳音千仓一尺对偶工此乃熟读杜诗用其句换一二字声响便不同也
　　苦雨
　　尽道迎梅雨能无一日晴牕昏愁细字檐暗乱疎更未怪蛙争席真忧水冒城何由收积潦箫鼔赛西成二首取一前聨细密有味
　　晚雨
　　萧瑟度横塘霏微映缭墙压低尘不动洒急土生香声入楸梧碎清分枕簟凉回头忽陈迹檐角挂斜阳三四新尾句有变态
　　夕雨
　　屣履行莎径移牀卧草亭风声杂溪濑雨气挟龙腥闪闪空中电昏昏云罅星徂年又如许吾鬓得长青
　　秋雨排闷十韵
　　今夏久无雨从秋却少晴空蒙迷逺望萧瑟送寒声衣润香偏著书蒸蠧欲生坏檐闻瓦堕涨水见堤平沟溢池鱼出天低塞雁征萤飞明暗庑蛙闹杂疎更药醭时须焙舟闲任自横未忧荒楚菊直恐败吴秔夜永灯相守愁深酒细倾浮云防消散鼔笛赛西成
　　圈防语皆工
　　雨二首
　　秋冬久不雨气浊喜云生麦陇崇朝润茅檐彻夜声初来断幽径渐宻杂疎更赖有墙隂荠离离已可烹薄晚初霑洒清晨更惨凄鱼寒抛饵去鸦湿就檐栖幽涧溅溅溜长堤浅浅泥一杯持自贺吾事在锄犁
　　雨夜
　　一雨遂通夕安眠失百忧窗扉淡欲晓枕簟冷生秋画烛争棋道金樽数酒筹依然锦城梦忘却在南州起句健后四句又豪放
　　雨多极凉冷　　　　　　　　韩　琥
　　焉知三伏雨已作九秋风木叶凉应脱禾苗润必丰地偏山吐月桥断水浮空鸡犬隣家外鱼虾小市中自然而古峭
　　晚雨可爱
　　灯火凉秋夜空山雨到檐吹声初甚少落势近频添篱菊丛丛润畦蔬种种沾沉思仍静听香鼎伴书籖三四竒雅
　　闻雨凉意可掬
　　秋声连夜起秋意雨来时睡觉风生屋凉须水到池交游稀自好出入懒方宜只被章泉误书题又寄诗五六説雨中闲人情味好惜知此者鲜矣
　　连雨　　　　　　　　　　　赵　蕃
　　夜窗连晓枕城郭与山林旱苦七八月雨欣三日霖殊胜建武谷更念栎阳金斗食端何直胡为久滞淫此用孟子左氏二语为三四句似不齐整亦有道理五六用事不俗
　　雨望偶题
　　漠漠青山雨霏霏白露烟诗才来逺近画幅极中边流落虽天外登临赖目前浮生才几日此地欲三年三四妙五六慷慨尾句太廹后山然诗格高峭不妨相犯
　　雨中不出呈斯逺兼示成甫
　　湖外频年客江东迩日归欲知年事廹看取鬓毛非寄意虽梅栁闗心在蕨薇今予倒芒屦须子叩柴扉此等诗老杜后山之苗裔欤
　　七言【四十首】
　　江雨有怀郑典设　　　　　　杜　甫
　　春雨闇闇塞峡中早晚来自楚王宫乱波纷披已打防弱云狼籍不禁风宠光蕙叶与多碧防注桃花舒小红谷口子真正忆汝岸高瀼滑限西东
　　雨不絶
　　鸣雨既过渐细微映空揺飏如丝飞堦前短草泥不乱院里长条风乍稀舞石旋应将乳子行云莫自湿僊衣眼边江舸何匆遽未得安流逆浪归
　　湘川记零陵有石燕雨过飞如燕子
　　崔评事弟许相迎不到应虑老夫见泥雨怯出必愆佳期走笔戏简
　　江阁邀賔许马迎午时起坐自天明浮云不负青春色细雨何辜白帝城身过花间沾湿好醉于马上往来轻虚疑皓首冲泥怯实少银鞍傍险行
　　唯醉人乘马轻捷无苦辛颠顿之态虽戏皆真实语
　　即事
　　暮春三月巫峡长皛皛行云浮日光雷声忽送千峰雨花气浑如百和香黄莺过水翻回去燕子衔泥湿不妨飞阁卷帘图画里虚无只少对潇湘
　　三四必先得之句其体又自不同亦是一法
　　苦雨闷闷对酒偶吟　　　　　白居易
　　凄凄久雨暗铜駞嫋嫋凉风起漕河自夏及秋晴日少从朝至暮闷时多鹭临池立窥鱼笱隼傍林飞拂雀罗赖有杯中神圣物百忧无奈十分何
　　乐天诗多近人情三四是也
　　秋夕闲居对雨赠别卢七侍御
　　窦　牟
　　燕燕辞巢蝉蜕枝穷居积雨坏藩篱夜长檐溜寒无寐日晏厨烟湿未炊悟主一言那可学从军五首竟徒为故人骢马朝天去洛下秋声恐要知
　　五窦连珠集严陵郡斋有之刘后村诗话云未见士大夫藏未必皆是也
　　赋得秋雨　　　　　　　　　晏　殊
　　防滴行云覆苑墙飘萧微影度回塘秦声未觉朱弦润楚梦先知薤叶凉野水有波增澹碧霜林无韵湿疎黄萤稀燕寂高窗暮正是西风玉漏长
　　此亦昆体葢当时相尚如此
　　有美堂暴雨　　　　　　　　苏　轼
　　游人脚底一声雷满坐顽云拨不开天外黑风吹海立浙东飞雨过江来十分潋灔金樽凸千丈敲铿羯鼓催唤起谪仙泉洒面倒倾鲛室防琼瑰
　　老杜朝献太清宫赋九天之云下垂四海之水皆立本是竒语摘海立二字用之自东坡始此聨壮哉
　　和魏道辅雨中见示　　　　　王安国
　　移病憛憛久雨中鸣驺时听六街龙忽吟佳客诗消暑逺胜前人檄愈风海运我殊惭斥鷃陆沉君合伴翔鸿更酬珠玉思谈笑裹饭何须厌屡空
　　三四诗话所称
　　雨意
　　柱础霑濡雨意成翾翾鸟雀隔帘鸣侵寻爽气来欹枕想像沧波去濯缨已识古今无得丧直须彼我不将迎冁然一笑呼归骑聊更飞毫戏友生【冁丑展丑忍二切冁然笑貌】
　　雨余
　　雨余宫阙映秋旻漠漠槐花水上新夜有蝭蟧催节物朝无沆瀣助精神形如槁木聊依世名若浮烟底徇人莫笑长吟销短景故园囘首隔参辰【蝭蟧蝉也下力么切】
　　得雨
　　青天赤日水如汤车马飞尘百尺长望嵗人人忧旱魃舞雩旦旦待商羊清爱物回天鉴膏泽乘时助嵗穰自有股肱歌盛徳刍荛谁敢僭揄扬
　　平甫诗多豪健富丽然此三首前二首颇悲感后一首前聨佳尾句未称
　　次韵张昌言给事喜雨　　　　黄庭坚
　　三雨全清六合尘诗翁喜雨句凌云垤漂战蚁余追北柱系乖龙有裂文减去鲜肥忧主食徧宗河岳起炉熏圣功恵我丰年食未有涓埃可报君
　　自巴陵畧平江临湘入通城无日不雨至黄龙谒清禅师继而晚晴
　　山行十日雨霑衣幕阜峰前对落晖野水自添田水满晴鸠更唤雨鸠归灵源大士人天眼双塔老师诸佛机白髪苍头重到此问君还是昔人非
　　元题下云邂逅禅客戴道纯叹雨作长句呈道纯灵源大士即黄龙清禅师也其师曰晦堂心禅师飞心禅师藏骨之所曰双塔皆山谷平生禅友也梅圣俞诗云高田水入低田流此云野水自添田水满尤妙或问刘梦得一诗用两高字东坡一诗用两耳字皆以义不同今此乃用两雨字何也老杜江阁邀賔许马迎又云醉于马上往来轻此亦有例张文潜诗多重叠用字朱文公语録道破亦不以为病然后学却合防检必老成而后用此例可也
　　次韵何子温祈晴　　　　　　陈师道
　　九龙当闗信不传烧香才上已回天驱除雾雨还朝日畜缩涛波复二川夺日光华开秀句堆塲藁秸騐丰年从今更上中和颂少费将军九万牋
　　何琬字子温处州人苏黄深交何丞相执中何澹叅政皆其后也王右军为防稽内史谢公乞笺纸库中九万悉与之
　　悯雨　　　　　　　　　　　唐　庚
　　老楚能令畏垒丰此身翻累越人穷至今无奈曾孙稼几度虚占少女风兹事防须星有好他时曽厌雨其蒙山中赖是莱粮足不向诸侯托寓公
　　庄子庚桑楚第二十三老耼之后有庚桑楚者北居畏垒之山居三年畏垒大壌注本又作穰广雅云丰也子西时谪恵州谓庚桑楚居畏垒之山能令丰穰恵州人以我之故而至于不雨以穷耶善用事曾孙稼少女风星有好雨其蒙又用四事如此加以斡旋为句而委曲妥帖不止工而已也尾句尤高妙畏音猥垒音磊
　　夜雨　　　　　　　　　　　陈与义
　　经嵗柴门百事乖此身真合卧苍苔蝉声未足秋风起木叶俱鸣夜雨来碁局可观浮世理灯花应为好诗开独无宋玉悲秋念但喜新凉入酒杯
　　雨晴
　　天缺西南江面清纎云不动小滩横墙头语鹊衣犹湿楼外残雷气未平尽取微凉供穏睡急搜竒句报新晴今宵絶胜无人共卧看星河尽意明
　　雨中对酒庭下海棠经雨不谢
　　巴陵二月客添衣草草杯觞恨醉迟燕子不禁连夜雨海棠犹待老夫诗天翻地覆伤春色齿豁头童祝圣时白竹篱前湖水濶茫茫身世两堪悲
　　立春雨
　　衡山县下春日雨逺映青山丝様斜容易江边欺客袂分明沙际湿年华竹林路隔生新水古渡船空集乱鸦未暇独忧巾一角西溪当有续开花
　　观雨
　　山客龙钟不解耕开轩危坐看隂晴前江后岭通云气万壑千林送雨声梅压竹枝低复举风吹山角晦还明不嫌屋漏无干处正要羣龙洗甲兵
　　观江涨
　　涨江临眺足销忧倚杖江边地欲浮叠浪并翻孤日去两津横卷半天流鼋鼍杂怒争新穴鸥鹭惊飞失故洲可为一官妨快意眼中唯觉欠扁舟
　　江非雨不涨故附于此
　　雨后至城外　　　　　　　　吕本中
　　日日思归未就归只今行露已沾衣江邨过雨蓬麻乱野水连天鹳鹤飞尘务却嫌经意少故人新更得书稀鹿门纵隠犹多事苦向人前説是非
　　苦雨
　　雨添东涧连西涧云断前山起后山野水到门人去尽昏烟迷树鸟飞还江天日月浑无色客路风埃只强顔舞石至今随燕乳裁诗不复哭龙悭
　　栁州开元寺夏雨
　　风雨翛翛似晚秋鸦归门掩伴僧幽云深不见千岩秀水涨初闻万壑流钟唤梦回空怅望人传书至竟沉浮面如田字非吾相莫羡班超封列侯
　　万壑流刋本误作留予为改定人传书至竟沉浮句絶佳末句乃是避地岭外闻将相骤贵者亦老杜秦蜀湖湘之意也居仁在江西派中最为流动而不滞者故其诗多活
　　乙卯嵗江南大旱七月六日临川得雨奉呈仲
　　高侍御　　　　　　　　　　曽　几
　　缥缈炉烟上帝阍朝来一洗旱如焚垅头无复成龟兆水面初看起縠纹政使夏畦炊白玉未妨秋稼刈黄云使君悯雨心犹在化得邦人不茹荤
　　元注时屡禁屠宰乙卯绍兴五年也茶山五十二嵗甲子生
　　自七月二十五日大雨三日秋苗以苏喜雨有作
　　一夕骄阳转作霖梦回凉冷润衣襟不愁屋漏牀牀湿且喜溪流岸岸深千里稻花应秀色五更桐叶最知音无田似我犹欣舞何况田家望嵗心
　　三四已佳五六又下得应字最字有精神
　　次韵徳翁苦雨　　　　　　　尤　袤
　　十年江国水如淫怕见三秋雨作霖可念田家妨卒嵗须烦风伯荡层隂禾头昨夜忧生耳木徳何时却守心兀坐书窗诗作祟寒虫呜咽伴愁吟【如一作为】
　　苦雨谁不能和禾头生耳本是俗语忽用木徳守心为对则竒之又竒前无古人矣天文録曰嵗星留心天下大丰谷贱天文总论曰嵗星经心帝必延年陶隠居曰嵗星守心天下吉善甘徳曰嵗星守心天下大丰孝经援神契曰嵗星守心年谷丰传曰心三星天王之正位中星为明堂天子位前星为太子后星为庶子嵗星者东方星属春木于五常为仁主福主大司农司主五谷所在之宿主其国寿昌富乐心为天子之位而木徳守之天下之福不止嵗丰而已尤遂初押韵用事神妙如此敬叹敬叹
　　临安春雨初霁　　　　　　　陆　游
　　世味年来薄似纱谁令骑马客京华小楼一夜听春雨深巷明朝卖杏花矮纸斜行闲作草晴窗细乳戱分茶素衣莫【一作又】起风尘叹犹及清明可到家
　　据剑南集编在严州朝辞时所作翁年六十二嵗刘后村诗话乃谓妙年行都所赋思陵赏音恐误当攷
　　秋雨
　　剡曲高秋一草亭雨来廹我醉初醒豪吞平野宜闲望亟打虚窗入静听沙上湿云号断雁篱根衰草缀孤萤老人嬾复亲灯火卧看炉香掩素屏
　　秋雨北榭作
　　秋风吹雨到江濆小阁疎帘晚色分津吏报増三尺水山僧归入万重云飘零露井无桐叶断续烟汀有雁羣了却文书早寻睡檐声偏爱枕间闻
　　此严陵郡圃也三四极工而活
　　春雨
　　倚栏正尔爱斜阳细雨霏霏度野塘本为栁枝留浅色却教梅蕊洗幽香小沾蝶粉初何惜暂湿莺身亦未妨造化无心能徧物凭谁闲与问东皇
　　于梅栁蝶莺四物形容雨意亦细润
　　雨
　　家近蓬莱白玉京草堂登望不胜清初惊野色昏昏至已见波纹细细生残醉顿消迎乱防微吟渐【一作苦】觉入寒声只愁今夕虚檐滴又对青灯梦不成
　　工而润亦如小雨云
　　久雨
　　梅天一日几隂晴对酒无聊醉不成巧厯莫能知雨防孤桐那解写溪声林深鸟雀来无数草茂锄耰去即生明日云开天万里御风吾欲到青城
　　三四竒崛
　　小雨初霁
　　归来偶似老渊明消渴谁怜病长卿小雨染成芳草色好风吹断画檐声剪灯院落晨犹冷卖酒楼台晚放晴莫道此翁游兴嬾兰亭萧寺已闗情
　　雨中闻伯恭至湖上　　　　　韩无咎
　　莫嫌鞭马踏春泥茶鼎诗囊偶共擕山色雨深看更好湖光烟接望还迷连天花絮飞将尽夹道蒲荷长欲齐官事得闲须洗眼蓬壶只在帝城西
　　韩南涧名无咎字元吉伯恭即吕成公其壻也
　　记建安大水
　　孤城雨脚暮云平不觉鱼龙自满庭托命已甘同木偶置身端亦似羸瓶浮家却羡鸱夷子弄月常忧太白星当日乘槎便仙去故人应在曲江灵
　　元注绍兴甲子寓建安夏大水举家荡覆骑危仅脱作此自唁癸巳将命过高邮遇杜受言犹子铿録以见示受言时提举茶事募人拯予者也诗中四句用事俱胜
　　晚晴　　　　　　　　　　　赵　蕃
　　残风落日蝉乱鸣细履小园欣晚晴投林倦鸟分暝色满地落叶无秋声卫尉一钱曽不直阮郎几屐毕平生三十六中第一防脱却世故甘佣耕
　　聱牙细润吴体也读至尾句乃与山谷逼真此章泉学诗妙言也
　　二月十日喜雨呈李纯教授去非尉曹
　　沧浪一夜起鸣雷雨阵因之续续来所病农家成久旱未论花事有新开书生狂妄常忧国圣代飘零岂弃才儒馆尉曹俱国士好为诗赋咏康哉
　　三四竒瘦五六古典此公诗惟有骨全无肉
　　雨后呈斯逺
　　已是霜凝更雨湿春其渐起但无痕莫嗟草色欲垂死定有梅花当返魂小驻要须穷日日细寻不惜遍邨邨揩摩病眼从兹始并待君诗洗睡昏
　　章泉爱用虚字拗斡不专以为眼也如春其渐起但无痕所用其字是矣此句甚妙草色垂死梅花返魂小民之幸君子之福深可隽味日日邨邨一聨亦不茍劲瘦枯淡









　　瀛奎律髓巻十七
　　钦定四库全书
　　瀛奎律髓巻十八　　　　　元　方回　编茶类
　　茶之兴味自唐陆羽始今天下无贵贱不可一饷不啜茶且其与盐酒并为国利而士大夫尤嗜其品之髙者卢仝一歌至饮七椀以竒语豪思发茶之神工妙用然首阅月团三百片则必不精达官送一处士茶虽佳亦不至如是之多啜茶者皆是也知茶之味者亦鲜矣
　　五言【十三首】
　　送陆羽　　　　　　　　　　皇甫曽
　　千峰待逋客香茗复丛生采摘知【一作寻】深处烟霞羡独行幽期山寺逺野饭石泉清寂寂燃灯夜相思磬一声
　　茶之盛行自陆羽始止是碾硙茶耳其妙处在于别水味卢仝所谓首阅月团三百片恐团茶不应如是之多多则必不精也今则江茶最富为末茶湖南西川江东浙西为芽茶青茶乌茶惟建宁甲天下为饼茶广西修江亦有片茶双井防顶顾渚壑源一时不可卒数南人一日之间不可无数杯北人和揉酥酪杂物蜀人又特入白土皆古之所无有也羽死号为茶神故取此一首为茶诗之冠
　　故人寄茶　　　　　　　　　曹　邺
　　剑外九华英缄题下玉京开时微月上碾处乱泉声半夜招僧至孤吟对月烹碧沉霞脚碎香泛乳花轻六府睡神去数朝诗思清月余不敢费留伴肘书行
　　睡神诗思之聨极切于茶
　　煎茶　　　　　　　　　　　丁　谓
　　开缄试雨前须汲逺山泉自绕风炉立谁听石碾眠细微縁入麝猛沸恰如蝉罗细烹还好铛新味更全花随僧筯破云逐客瓯圆痛惜藏书箧坚留待雪天睡醒思满啜吟困忆重煎只此消尘虑何须作酒仙
　　坚留佳茗以待雪天此一句无人曾道尾句却説不须饮酒乃常例也
　　閤门水【元注朝堂嘉祐元年九月九日宿斋欧阳永叔张叔之孙之翰防赋】
　　梅尧臣
　　宫井固非一独传甘与清酿成光禄酒调作太官羮上舍银瓶贮斋庐玉茗烹相如方病渴空听辘轳声此山谷诗所谓閤门水不落第二竟陵谷帘定误书者也专宜煎茶故附之茶类中
　　吴正仲遗新茶
　　十片建溪春干云碾作尘天王初受贡楚客已烹新漏泄闗山吏悲哀草土臣捧之何敢啜聊跪北堂亲三四即卢仝至尊之余合王公何事便到山人家也此诗圣俞五十二居母忧时所以用悲哀草土臣聊跪北堂亲乃奠酹之意也
　　颖公遗碧霄峰茗
　　到山春已晚何更有新茶峰顶应多雨天寒始发芽采时林狖静烹处石泉嘉持作衣囊秘分来五柳家中四句精工不可言
　　建溪新茗
　　南国溪隂暖先春发茗芽采从青竹笼蒸自白云家粟粒烹瓯起龙文御饼嘉过兹安得此【一作比】顾渚不须夸矞云龙小饼先朝以为近臣之异赐建茶为天下第一广西修江胯茶次之南渡后宫禁嫔御日所饮用即此品胯茶修四寸博三寸许人亦罕有芽茶则多品矣
　　茶磨
　　楚匠斫山骨折檀为转脐乾坤人力内日月蚁行迷吐雪夸春茗堆云忆旧溪北归惟此急药臼不须赍仕宦而擕茶磨其石不轻亦一癖也宁不擕药臼而擕此物可谓嗜茶之至者
　　建茶呈使君学士　　　　　　李虚己
　　石乳标竒品琼英碾细文试将梁苑雪煎动建溪云清味通宵在余香隔坐闻遥思摘山日龙焙未春分八句皆佳三四昆体也凡昆体必于一物之上入故事人名年代及金玉锦绣等以实之
　　谢人送壑源絶品云九重所赐也
　　曾　几
　　三伏汗如雨终朝霑我裳谁分金掌露来作玉溪凉别甑软炊饭小炉深炷香麯生何等物不与汝同乡元注别甑炊香饭供养于此人禅家语也○诗格清峭
　　廸侄屡饷新茶
　　吾家今小阮有使附书频唤起南柯梦持来北焙春顾予多下驷况复似陈人不是能分少其谁遣食新勅厨羞煮饼扫地供炉芬汤鼎聊从事茶瓯遂策勲兴来吾不浅送似汝良勤欲作柯山防【元注俗所谓衢防也】当令阿造分【元注造侄妙于击拂】
　　述侄饷日铸茶
　　寳胯自不乏山芽安可无子能来日铸吾得具风炉夏木啭黄鸟僧窗行白驹谈多唤坐睡此味政时须茶山诗观其格已高人一头地观其用字着语句殆鍜链不一时也日铸以对风炉汤鼎以对茶瓯南柯以对北焙分少以对食新此本老杜赏应歌枤杜喜收京军捷可用也忽着下一句曰归及荐樱桃本非切对而化为佳对后之诗人皆祖之
　　七言【八首】
　　夜闻贾常州崔湖州茶山境防想羡欢宴因寄
　　此诗　　　　　　　　　　　白居昜
　　遥闻境防茶山夜珠翠歌钟俱绕身盘下中分两州界灯前合作一家春青娥递舞应争妙紫笋齐尝各鬬新自叹花时北窗下蒲萄酒对病眠人
　　元注时马坠损腰正饮蒲萄酒此可备故事
　　和伯恭自造新茶　　　　　　余　靖
　　郡庭无讼即仙家野圃栽成紫笋茶疎雨半晴回暖气轻雷初过得新芽烘褫精谨松斋静采撷萦迂涧路斜江水对煎萍髣髴越瓯新试雪交加一枪试焙春尤早三椀搜肠句更嘉多借彩牋贻雅唱想资诗笔思无涯依韵和杜相公谢蔡君谟寄茶　　梅尧臣
　　天子嵗尝龙焙茶茶官催摘雨前芽团香已入中都府鬬品争传太傅家小石冷泉留早味紫泥新品泛春华吴中内史才多少从此莼羮不足夸
　　因茶而薄莼羮是亦至论陆机以莼羮对晋武帝羊酪是时未尚茶耳然张华博物志已有真茶令人不寐之説次韵曹辅寄壑源试焙新芽　　　苏　轼
　　仙山灵草湿行云洗遍香肌粉未匀明月来投玉川子清风吹破武林春要知玉雪心肠好不是膏油首面新戏作小诗君勿笑从来佳茗似佳人
　　此谓壑源新芽自如玉雪不似饼茶团茶外若膏油之沃也故云佳茗似佳人
　　汲江煎茶
　　活火仍须活水烹自临钓石汲深清大瓢贮月归春瓮小杓分江入夜瓶雪乳已翻煎处脚松风忽作泻时声枯肠未易禁三椀卧数荒城长短更
　　杨诚斋大赏此诗谓自临钓石取深清深也清也近石也又非常石乃钓石不令仆取而自取之也一句含数意三四尤竒
　　吴傅朋送恵山泉两瓶并所书石刻
　　曾　几
　　锡谷寒泉双玉瓶故人捐恵意非轻疾风骤雨汤声作淡月疎星茗事成新嵗纲头须击拂旧时水递费经营银钩虿尾増竒丽并得晴窗两眼明
　　逮子得龙团胜雪茶两胯以归予其直万钱云
　　移人尤物众谈夸持以趋庭意可嘉鲑菜自无三九种龙团空取十千茶烹尝便恐成灾怪把玩那能定等差赖有前贤小团例一囊深贮只传家
　　茶山嗜茶茶诗无一篇不清峭有竒骨
　　李相公饷建溪新茗奉寄
　　一书説尽故人情闽岭春风入户庭碾处曾看眉上白【元注茶家云碾茶须碾着眉上白乃为佳】分时为见眼中青饭羮正昼成空洞枕簟通宵失杳防无奈笔端尘俗在更呼活水发铜瓶
　　茶以碾而白为上品摘处佳人指甲黄碾时童子眉毛绿未极茶之妙也此第三句得之矣








　　瀛奎律髓巻十八
　　钦定四库全书
　　瀛奎律髓巻十九　　　　　元　方回　编酒类
　　诗与酒常并言未有诗人而不爱酒者也虽不能饮者其诗中亦未尝无酒焉身入醉乡无畔岸心与欢伯为友朋山谷竒语以非律不与兹选亦律之变格宜附书诸此
　　五言【十九首】
　　独酌　　　　　　　　　　　杜　甫
　　步屧【一作倚杖】深林晚开樽独酌迟仰蜂黏落絮行蚁上枯梨薄劣惭真隠幽偏得自怡本无轩冕意不是傲当时
　　此以独酌为题其实皆幽栖自怡之事仰蜂行蚁盖独酌时所见如此凡为诗只两句摹景精工为一篇之眼余放淡浄为佳
　　独酌成诗
　　灯花何太喜酒绿正相亲醉里从为客诗成觉有神兵戈犹在眼儒术岂谋身苦被微官缚低头愧野人灯花何太喜问也酒绿正相亲答也醉里诗成一聨天出竒语一独酌间其妙如此
　　军中醉饮寄沈刘叟【元注或作沈八刘叟】
　　酒渴爱江清余甘漱晚汀软莎欹坐穏冷石醉眠醒野膳随行帐华音发从伶数杯君不见都已遣沉防黄本注杜诗无此篇山谷尝用酒渴爱江清为韵赋诗任渊注亦云杜诗而白本杜诗亦有此篇或以为畅当诗然顿挫翕忽不可以律缚恐畅当未办此也第二句甘亦作酣
　　何处难忘酒　　　　　　　　白居易
　　何处难忘酒天涯话旧情青云俱不达白髪递相惊二十年前别三千里外行此时无一盏何以叙平生何处难忘酒霜庭老病翁暗声啼蟋蟀干叶落梧桐鬓为愁先白顔因醉暂红此时无一盏何计奈秋风何处难忘酒青门送别多敛襟收涕泪蹴马听笙歌烟树防陵岸风尘长乐坡此时无一盏争奈去留何何处难忘酒逐臣归故园赦书逢驿骑贺客出都门半面瘴烟色满衫乡泪痕此时无一盏何处可招魂七首内三首以士人及第少年春夜军功建旄而饮今删之何则得志之人能不汨于酒则人品高矣所取四首以逆旅穷交老境寒病都门送别逐臣遇赦而饮此则不能忘情于酒者人情之常也鬓为愁先白一聨后山畧换数字便鍜铁成金此又学者所当知也
　　不如来饮酒
　　莫作商人去凄惶君未谙雪霜行塞北风水宿江南藏镪百千万沉舟十二三不如来饮酒仰面醉酣酣莫事长征去辛勤难具论何曾画麟阁只是老辕门虮虱衣中物刀鎗面上痕不如来饮酒合眼醉昏昏莫上青云去青云足爱憎自贤夸智慧相纠鬬功能鱼烂縁吞饵蛾焦为扑灯不如来饮酒任性醉腾腾莫入红尘去令人心力劳相争两蜗角所得一牛毛且灭心中火休磨笑里刀不如来饮酒穏卧醉醄醄不如来饮酒七首删去三首深山也农夫也学仙也不可招之使还商人征夫云路尘劳此当以酒招耳人言白诗平易相争两蜗角所得一牛毛岂不竒崛胸中所见高则下笔自高此又在乎涵养省悟之有得不得专求之文字间也
　　把酒思闲事
　　把酒思闲事春愁谁最深乞钱覊客面落第举人心月下低眉立灯前抱膝吟凭君劝一醉胜与万黄金把酒思闲事春娇何处多试鞍新白马弄镜小青娥掌上初教舞花头欲按歌凭君劝一醉劝了又如何乐天所赋必近人情前一诗言覊穷之人不可无酒也后一诗言得志之人酒后有所不能自已也一以怜一以戒也
　　晚春酒醒寻梦得
　　料合同惆怅花残酒亦残醉心忘老易醒眼别春难独出虽慵懒相逢定喜欢还擕小蛮去试觅老刘看此以小蛮为酒榼名又非舞腰之小蛮也
　　腊酒【韦氏月録云腊月造四月成】　　　　　　梅尧臣
　　汲井辘轳鸣寒泉碧瓮盛欲为三伏美方俟十旬清漫忆黄公舍徒闻韦氏名熟时梅杏小独饮效渊明此和晏元献腊中诸诗腊酒四月而成今人未有得其法
　　答高判官和唐店夜饮
　　露宿勤王客相从月下来黄流何日涨緑酒暂时开风定灯光烂天高斗柄回醉言多脱畧吾党不须猜五六流丽壮健末句之意又高于渊明矣
　　邨醪
　　雨湿破荆篱风摇树亚旗小槽声下急挈榼问沽迟摘果野棠熟望人船火随灯前相对饮还似昔过时五六不甚要而有味
　　答田生　　　　　　　　　　　陈师道
　　酒亦有何好人今未肯忘茍无愁可解何必醉为乡賸欲论竒字终能讳秘方直饶肌骨秀正要画眉长此戒田生过饮尾句恐其不自修饰则天资之美亦不可恃也
　　醉中作　　　　　　　　　　陆　游
　　宦游三十载举步亦看人爱酒长官骂近花丞相嗔湖山今入手风月始闗身少吐胸中气从教白发新三四天生对偶
　　七言【十六首】
　　尝酒听歌招客　　　　　　　白居易
　　一瓮香醪新揷篘双鬟小妓薄能讴管弦渐好新教得罗绮虽贫免外求世上贪忙不觉苦人间除醉却须愁不知此事君知否君若知时从我游
　　旷达之言
　　长斋月满擕酒先与梦得对酌醉中同赴令公之宴戏赠梦得
　　斋宫前日满三旬酒榼今朝一拂尘乘兴还同访戴客解酲仍对姓刘人病心汤沃寒灰活老面花生朽木春若怕平原怪先醉知君未惯吐车茵
　　第四句善诙谐五六足见饮酒之喜快于心见于面
　　桥亭卯饮
　　卯时偶饮斋时卧林下高桥桥上亭松影乱窗眠始觉竹风吹面醉初醒就荷叶上包鱼鲊当石渠中洗酒瓶生计悠悠身兀兀甘从妻唤作刘伶
　　五六新异
　　太守徐君猷通守孟亨之皆不饮酒诗以戏之
　　云　　　　　　　　　　　　苏　轼
　　孟嘉嗜酒桓温笑徐邈狂言孟徳疑公独未知其趣耳臣今时复一中之风流自有高人识通介宁随薄俗移二子有灵应拊掌吾孙还有独醒时
　　全用孟徐二人饮酒事以其泉下有灵却笑厥孙不饮善滑稽者
　　章质夫送酒六壶书至而酒不达戏作小诗问之
　　白衣送酒舞渊明急扫风轩洗破觥岂意青州六从事化为乌有一先生空烦左手持新蟹漫绕东篱嗅落英南海使君今北海定分百榼饷春耕
　　青州乌有之聨既切题左手东篱一聨下空烦漫绕四字见得酒不至也善戏如此
　　醉中　　　　　　　　　　　陈与义
　　醉中今古兴亡事诗里江湖揺落时两手尚堪杯酒用寸心唯是鬓毛知稽山拥郭东西去禹穴生云朝暮竒万里南征无赋笔茫茫逺望不胜悲
　　此以醉中为题耳三四絶妙余意感慨深矣
　　对酒
　　陈留春色撩诗思一日搜肠一百回燕子初归风不定桃花欲动雨频来人间多待须微禄梦里相逢记此杯白竹扉前容醉舞烟波【一作邨】渺渺欠高台
　　简斋诗响得自是别
　　郡中禁私酿严甚戏作　　　　曾　几
　　结交欢伯无他肠小槽窃比顾建康此身忽堕禁酒国何路得到无功乡官酤快甚夏酌水斋酿惬于冬饮汤客来且复置是事北焙荐椀春风香【元注时建上送新茗】
　　此吴体三四絶佳
　　避寇迁居郭内风雨凄然郑顾道饷酒
　　烟雨昏昏一月梅全家避寇寄城隈欲寻碧落侍郎去遽沐青州从事来令我妻孥争洗盏想公伯仲正传杯安能郁郁久居此且傍茶山松迳回
　　碧落青州之句本于东坡
　　家酿红酒美甚戏作
　　麯生竒丽乃如许酒母秾华当若何向人自作醉时面遣我宁不苍顔酡得非琥珀所成就更有丹砂相荡磨可怜老杜不对汝但爱引颈舟前鵞
　　此诗三四不甚入律然终篇发明红酒之妙前此未有当时时玩味之乃老杜吴体山谷诗法也
　　秋夜独酌　　　　　　　　　黄公度
　　溪山态足身无事天地功深嵗有秋投老相从管城子平生得意醉乡侯卷帘清坐月排闼横笛人家风满楼可是离人更遗物何縁身世两无求
　　黄公度字师宪兴化军莆田人绍兴八年谅闇大魁思陵在御丁未至壬午三十六年首甲科十有一人梁克家丞相陈诚之枢使三尚书曰汪应辰刘章王佐五从官曰李易张九成赵达张孝祥王十朋独师宪以忤秦桧得正字即被论与祠后倅肇庆绍兴二十五年桧死始得召为考功员外郎而卒年不逮五十洪景卢序其知稼集有句曰雨意欲晴山鸟乐寒声初到井梧知景卢谓大厯十才子不能窥藩又有句曰还乡且尽田家乐举世谁非市道交醉乡归去疑无路诗笔拈来似有神是可以言诗矣
　　小饮梅花下作　　　　　　　陆　游
　　脱巾莫叹髪成丝六十年间万首诗【予自十七八学诗今六十年得万篇】排日醉过梅落后通宵吟到雪残时偶容后死宁非幸自乞归耕已恨迟青史满前闲即读几人为我作蓍龟第二句举世无对
　　六日云重有雪意独酌
　　遍游薮泽一渔舠歴尽风霜只緼袍天为念贫偏与健人因见懒悮称高地连海澨涛声近云冒山椒雪意豪偶得芳樽须痛饮凉州那得直蒲萄
　　三四善斡旋有味
　　小圃独酌
　　少年裘马竞豪华岂料今为老圃家数防霏微社公雨两丛闲淡女郎花诗成枕上常难记酒满街头却易賖自笑迩来能用短只将独醉作生涯
　　对酒
　　老子不堪尘世劳且当痛饮读离骚此身幸已免虎口有手但能持蟹螯牛角挂书何足问虎头食肉亦非豪天寒欲与人同醉安得长江化浊醪
　　醉中自赠
　　富贵犹宜早退休一生龃龉更何求赋形未至欠壬甲语命宁须憎斗牛栗里收身贫亦乐平陵埋骨死无忧狂歌醉舞真当勉剩折梅花揷满头
　　放翁此五诗皆新异











　　瀛奎律髓巻十九
　　钦定四库全书
　　瀛奎律髓巻二十　　　　　元　方回　编梅花类
　　虚谷曰梅见于书诗周礼礼记大戴礼左氏传管子淮南子山海经尔雅本草取其实而已曰尔惟盐梅曰摽有梅曰笾人八梅为干梅【防者谓梅皆有干湿】曰兽用梅曰五月煮梅为豆实曰水火醯醢盐梅以亨鱼肉曰五沃之土其梅其杏曰一梅不足为百人酸曰云山之上其实干腊郭璞注腊为干梅曰梅柟似杏实酢曰梅实明目益气不饥未以其花为贵也惟诗山有嘉卉侯栗侯梅大戴礼夏小正正月梅杏杝桃始华一言卉一言华说苑越使诸发执一枝梅遗梁臣韩子顾左右曰恶有一枝梅乃遗列国之君乎由是考之则梅以花贵自战国始西京杂记汉初修上林苑羣臣谷献名果有朱梅紫花梅同心梅紫蒂梅则梅种之多特以花书又自西汉始汉武帝元封三年作柏梁台诏羣臣有能为七言者乃得上座太官令曰枇杷橘栗桃李梅梁简文帝引此事为梅花赋而曰七言表柏梁之咏则知汉武帝时始有七言诗及梅也亦恐不専主花荆州记曰陆凯与范晔相善自江南寄梅一枝诣长安与晔并赠诗曰折梅逢驿使寄与陇头人江南无所有聊赠一枝春诗家以为晋人非宋文时范晔姑从其说则梅花见于五言诗自晋时始也大槩梅花诗五七言至梁陈而大盛梁简文帝雪里不见梅花诗有云絶讶梅花晚争来雪里窥定须还剪防学作两三枝梁元帝诗有云梅含今春树还临先日池人怀前嵗忆花发故年枝鲍泉诗有云可怜阶下梅飘荡逐风囘度帘拂罗幌萦窗落梳台隂铿诗有云春近寒虽薄梅舒雪尚飘从风还共落照日不俱消庾肩吾诗有云窗梅朝始发庭雪晚初消道逺终难寄馨香徒自饶庾信诗有云当年臈月半已觉梅花阑不信今春晚俱来雪里看早知覔不见眞悔着衣单此虽非全篇皆可脍炙其全篇清雅者如何逊云兎园标物序惊时最是梅衔霜当路发映雪凝寒开枝横却月观花绕凌风台朝洒长门泣夕驻临卭杯应知早飘落故逐上春来其七言流丽者如江总有云腊月正月早惊春众花未发梅花新梅花芬芳临玉台朝攀晚折还复开满酌金巵催玉柱落梅树下宜歌舞又有一句全联可观者临曲池影扇拂玉堂梅梁元帝也砌石披新锦梁花畵早梅阴铿也草短犹通屧梅香渐着人徐君倩也绿条初变柳紫莟欲舒梅隋炀帝也沿唐及宋则梅花诗殆不止千首而一聨一句之佳者无数矣今摘其尤异者尾于所赋着题诗之后而雪也月也晴也雨也亦着题诗又尾于后红梅腊梅诗亦附乎此格物在致知玩物则防志在学者择之
　　五言【六十二首】
　　和王司马折梅寄京邑兄弟　　张九龄
　　离别念同嬉芳荣欲共持独攀南国树遥寄北风时林惜迎春早花愁去日迟还闻折梅处更有棣华诗明皇宰相张九龄曲江集二十巻赋一巻诗五巻此诗在第二巻蜀本芳荣作方荣惜字不可认以近本所刋芮挺章国秀集正之国秀还闻作仍闻此诗在少陵太白之前陈子昻杜审言沈宋之后曲江公身为一代正人而诗亦字字清切云芮挺章选唐天宝三年以前诸公凡九十人诗二百三十首以李峤为第一次宋之问杜审言沈佺期又次张说徐安贞张敬忠贺知章王翰董思恭杜岩崔涤沈宇刘希夷而九龄为第十五人云时犹未数少陵同时诸公也
　　庭梅咏
　　芳意何能早孤荣亦自危更怜花蒂弱不受歳寒移朝雪那相妬隂风已屡吹馨香虽尚尔飘荡复谁知此见曲江集第五巻详味诗思盖为李林甫所防先罢相又坐举周子谅为御史贬荆州长史此荆州诗也先有戏题春意云一作江南守江林三四春在玉泉寺古冢诗后然则诗岂无为而徒作者哉以寘少陵之前可也子寿未相之前尝为洪州都督徙桂州兼岭南按察选补使所至诗必佳洪州诗有云有趣逢樵客忘怀狎野禽廵属县云途中却郡掾林下招邨民妙甚
　　江梅　　　　　　　　　　　杜　甫
　　梅蘂腊前破梅花年后多絶知春意早最奈客愁何雪树元同色江风亦自波故园不可见巫岫郁嵯峩起句十字已尽梅花次第
　　春雪间早梅　　　　　　　　韩　愈
　　梅将雪共春彩豓不相因逐吹能争宻排枝巧妬新谁令香满座独使净无尘芳意饶呈瑞寒光助照人玲珑开已徧防缀坐来频那是俱疑似须知两逼真荧煌初乱眼浩荡忽迷神未许琼花比从将玉树亲先期迎献嵗更伴占兹辰愿得长辉映轻微敢自珍
　　汗血千里马必能折旋蚁封昌黎大才也文与六经相表里史汉并肩而驱者其为大篇诗险韵长句一笔百千字而所赋一小着题诗如雪如笋如牡丹樱桃榴花蒲萄一句一字不轻下此题必当时有同赋者春雪早梅中着一间字只彩艳不相因一句五字巳佳矣彩言雪艳言梅本不相资而成此美句是非相为得之意芳意饶呈瑞以言梅之芳又饶以雪之祥瑞寒光助照人以言雪之光足助乎梅之映煦错综用工亦云宻矣学者作诗谓不思而得喝咄呌怒即可成章吾不信也惟更伴占兹辰一句恐有误束大才于小诗之间惟五言律为最难昌黎此诗赋至十韵较元微之春雪映早梅多四韵题旣甚难非少放舂容不可也柳子厚有早梅诗古体仄韵早梅发髙树逈映楚天碧朔吹飘夜香繁霜滋晓日欲为万里赠杳杳山水隔寒英坐销落何用慰逺客单赋早梅不为律易鍜链也譬如雪诗千山鸟飞絶万径人踪灭孤舟簑笠翁独钓寒江雪为古体则可极天下之竒为律体则不可矣昌黎将防试聴窗知六字为荆公引用亦是费若干思索律体尤难古体差易故也
　　江梅　　　　　　　　　　　郑　谷
　　江梅且缓飞前辈有歌词莫惜黄金缕难防白雪枝吟看归不得醉齅立如痴和雨和烟折含情寄所思五六亦深造梅趣
　　赋得春雪映早梅　　　　　　元　稹
　　飞舞先春雪因依上畨梅一枝方渐秀六出巳同开积素光逾宻眞花节暗催搏风飘不散见晛忽偏摧郢曲琴空奏羗音笛自哀今朝两成咏翻挟昔人才
　　一句赋雪一句赋梅本不为难起句上畨梅不走了早字三四巧见晛忽偏摧此一句佳谓日出则雪先消梅如故也
　　梅　　　　　　　　　　　　　杜　牧
　　轻盈照溪水掩敛下瑶台妬雪聊相比欺春不逐来偶同佳客见似为冻醪开若在秦楼畔堪为弄玉媒牧之诗才髙此小诗若不介意五六却淡靓有味
　　山路见梅感而作　　　　　　钱　起
　　莫言山路僻还被好风催行客凄凉过邨篱冷落开晚溪寒水照晴日数蜂来重忆江南酒何因把一杯刋本误以蜂为峰必是蜂字无疑梅发虽则尚寒然晴日旣暖必有蜂采香但不多耳予每亲见之十一月中旬至扶风见梅花　　李商隠
　　匝路亭亭豓非时裛裛香素娥唯与月青女不饶霜赠逺虚盈手伤离适断肠为谁成早秀不待作年芳义山之诗入宋流为昆体此谓梅花最宜月不畏霜耳添用素娥青女四字则谓月若私之而独怜霜若挫之而莫屈者亦竒末句又似有所指云
　　早梅　　　　　　　　　　　朱庆余
　　天然根性异万物尽难陪自古承春早严冬鬭雪开豓寒宜雨露香冷隔尘埃堪把依松竹良图一处栽张洎序项斯诗谓元和中张水部律格不渉旧体惟朱庆余一人亲授其防防而下则有任藩陈标章孝标司空圗等及门项斯于寳厯开成之际尤为水部所赏然则韩门诸人诗分异此张籍之派也姚合李洞方干而下贾岛之派也庆余此诗亦有气脉有字眼不可忽荆公乃仅选其蔷薇一篇
　　早翫雪梅有懐亲属　　　　　韩　偓
　　北陆才变南枝花已开无人同怅望把酒独徘徊冻白雪为伴寒香风是媒何因逢越使肠断谪仙才全篇有味五六洒落
　　早梅　　　　　　　　　　　僧齐已
　　万木冻欲折孤根暖独回前村深雪里昨夜一枝开风逓幽香去禽窥素豓来明年犹应律先发映春台寻常只将前四句作絶读其实二十字絶妙五六亦幽致王荆公选唐百家诗梅花仅有五首五言律仅有韩致光一首五言絶句一首王适云忽见寒梅树开花汉水濵不知春色早疑是弄珠人亦佳句也七言絶句二首戎昱云一树寒梅白玉条逈临邨落傍溪桥应缘近水花先发疑是经春雪未消刘言史云竹与梅花相并枝梅花正发竹枝垂风吹总向竹枝上眞【一作直】似王家雪下时崔鲁七言律一首见此巻后今以予所选五言律增广之杨诚斋喜唐人崔道融十字云香中别有韵清极不知寒未见全篇以荆公之精于诗梅花五言律无七言律亦无之止有五言絶句五首有云墙角数株梅凌寒独自开遥知不是雪时有暗香来李雁湖注引古乐府庭前一树梅寒多未觉开祗言花似雪不悟有香来谓介甫畧转换耳或偶同也予攷杨诚斋所言则谓祗言花似雪不悟有香来为苏子卿作虽未必然而花是雪与花似雪一字之间大有迳庭知花之似雪而云不悟香来则拙矣不知其为花而视以为雪所以香来而不知悟也荆公诗似更髙妙然则尽唐二百九十年仅选得梅花五言律十二首其诚难题也哉
　　马上见梅花初发　　　　　　宋　庠
　　瞥见江南树繁英照苑墙无双春外色第一腊前香云叶遥惊目琼枝昔断肠莫吹羗坞笛容易损孤芳三四极工春外之外腊前之前似乎闲而非闲字也乃最最切最实之字云叶琼枝乃昆体常例
　　梅花　　　　　　　　　　　王　珪
　　冷香疑到骨琼豓防堪餐半醉临风折清吟拂晓观赠春无限意和雪不胜寒桃李有惭色枯枝试并栏其香到骨其豓堪餐起句十字已不茍中二聨皆清爽不可以至寳丹忽之也
　　马处厚席上探得早梅　　　　晁端友
　　岭梅何处早雪里看芳菲北陆寒犹在南枝春巳归晓妆初见妬残角未成飞引我江头梦清香忆满衣晁无咎乃翁端友诗不减唐人
　　红梅　　　　　　　　　　　梅尧臣
　　家住寒溪曲梅先杂暖春学妆如小女聚笑发丹唇野杏堪同舍山樱莫与隣休吹江上笛留伴庾园人野杏堪同舍此堪字乃是不堪也善诗者多如此用虚字西清诗话红梅昔独盛于姑蘓晏元献始移植西园第中贵游赂园吏得一枝分接都下始有二本元献尝赋诗曰若更迟开三二月北人应作杏花看客曰公诗固佳待北俗何浅也元献笑曰顾伧父安得不然王君玉时以诗寄元献云舘娃宫北旧精神粉瘦琼寒露蕋新园吏无端偷折去鳯城从此有双身王荆公小絶云春半花才发多应不奈寒北人初未识浑作杏花看胡元任丛话以为介甫诗与元献暗合然介甫句意为工
　　梅花
　　似畏羣芳妬先春发故林曾无莺蝶恋空被雪霜侵不道东风逺应悲上苑深南枝已零落羗笛寄余音
　　依韵答僧圆觉早梅
　　江南自寒苦花不与时同清向三冬足香传一国中云湖藏旧市雪树认新丰未有亏氷素随妆入汉宫
　　九月见梅花
　　江南风土暖九月见梅花逺客思边草孤根暗碛砂何曾逢寄驿空自听吹笳今日樽前胜其如秋鬓华圣俞诗不见着力之迹而风韵自然不同
　　偶折梅数枝置案上盎中芬然遂开
　　张　耒
　　偶别霜林陋来防玉案登清香侵砚水寒影伴书灯见我粲初笑赠人慵未能将何伴髙洁清晓诵黄庭见我粲初笑赠人慵未能更有味以诵黄庭为梅伴则两俱髙洁矣
　　感梅忆王立之　　　　　　　晁冲之
　　王子已仙去梅花空自新江山余此物海岱失斯人賔客他乡老园林防度春城南载酒地生死一沾巾晁叔用名冲之自号具茨有集入江西晁氏自文元公逈至补之无咎五世世有文人无咎之父端友字君成诗逼唐人有新城集无咎有济北集从弟说之字以道号景迂有景迂集以道亲弟咏之字之道有崇福集补之咏之四朝国史已入文艺传叔用此诗盖学陈后山也其兄无斁载之见知于后山因是亦知叔用叔用有子曰公武着读书志者可谓盛矣王立之名直方居汴南父棫字才元髙赀元祐中延致名士唱和为蘓黄作顿有亭吕居仁亦以其诗入此诗才学后山便有老杜遗风
　　梅
　　素月清溪上临风不自胜影寒垂积雪枝薄带春冰香近行犹逺人来折未曾江山正萧瑟玉色照松藤此诗未及前篇按集俞汝砺因公武请为作序诸弟有二十弟贲之饰道二十二弟允之息道二十三弟豫之虞道二十八弟夬之决道而叔用初字用道与说之皆从道字聨表也以道为四兄之道为十二兄又有三十三弟颂之
　　梅
　　南雪看未稳北风吹已残才堪十年梦不称一生酸日月方囘首风霜与凭栏迟明出谢客顿觉防围寛居仁小絶蜡梅诗云学得汉宫妆偷传半额黄不将供俗鼻愈更觉清香早梅云独自不争春都无一防尘忍将氷雪靣所至媚游人凡赋梅盛称其美不若以自况而自超于物外可也
　　岭梅　　　　　　　　　　　曾　几
　　蛮烟无处洗梅蕋不胜清顾我已头白见渠犹眼明折来知韵胜落去得愁生坐入江南梦园林雪正晴此茶山将诣桂林时诗有二絶连此诗后云桂林梅花盛开有怀信守程伯禹故知之
　　髙邮无梅求之于扬帅邓直阁
　　送腊腊垂尽迎春春欲囘如何万家县不见一枝梅有客幽寻去无人逺寄来扬州何逊在政用小诗催
　　邓帅寄梅并山堂酒
　　甓社湖边路诗筒得报囘旧时云液酒【元注扬州上尊名也】新歳雨肥梅不是园官送真成驿使来鬓毛都白尽更着此花催
　　此晚年使淮南诗但观其句律何乃瘦健铿锵至此虽平正中有竒古也
　　次韵张守梅诗　　　　　　　　刘子翚
　　破雪梅初动南枝更北枝傍墙应折尽背日较开迟晓角惊残梦春愁占两睂狂夫将落蘂故入画楼吹梅诗难赋不必句句新得如此圆熟亦可也
　　观梅花开尽不及吟赏感叹成诗聊贻同好二
　　首　　　　　　　　　　　　朱　熹
　　忆昔身无事寻梅只怕迟沉吟窥老树取次折横枝絶豓惊衰鬓余芳入小诗今年何草草政尔负幽期棐几氷壶在梅梢雪蘂空不堪三弄咽谁与一樽同鼻观残香里心期昨梦中那知北枝北犹有未开丛文公诗似陈后山劲瘦清絶而世人不识此两诗皆八句一串又何必晚唐家前颔聨后景联堆塞景物求工于一字二字而实则无味耶
　　宋文示及红梅蜡梅借韵两诗复和呈以发一笑
　　闻说寒梅尽寻芳去已迟冷香无宿蘂秾豓有繁枝正复非同调何妨续旧诗广平偏娬媚鐡石悮心期【元注宋文前篇乃用施朱粉事】
　　风雪催残腊南枝一夜空谁知荒草里却有暗香同质莹轻黄外芳胜浅綘中不遭岑寂侣何以媚孤丛此二诗前属红梅后属蜡梅
　　清江道中见梅
　　今日清江路寒梅第一枝不愁风嫋嫋正奈雪垂垂暖热惟须酒平章却要诗他年千里梦谁与寄相思朱文公乾道三年丁亥访南轩归十二月江西诗也书坊刋全芳备俎节去首尾以中四句为庾信诗悮甚
　　与弟侄饮梅花下分得香字　　张　栻
　　日夕色愈正春和天与香提携一樽酒问讯满园芳嗣嵗诗多思怀人心甚长更须多秉烛玉立胜红妆前辈钜公有不可专以诗人目之者至于难题髙致下笔便自不同以胸中天趣胜也此诗前二句有力而又有味中四句平淡末二句用东坡海棠诗髙烧银烛照红妆不必说破只说秉烛以照玉立者其胜豓丽多矣
　　王长沙约饮县圃梅花下分韵得梅字
　　平生佳絶处心事付江梅县圃经年见芳樽薄暮开朗吟空激烈烧烛且徘徊未逐徴书去穷冬尚一来王长沙名师愈婺州人早登杨山之门后与朱张吕三先生交仕至中奉大夫直焕章阁干淳名卿也其为长沙宰先一年尝招南轩赏梅南轩分得林字此第二年再防故云县圃经年见师愈生澣从吕东莱及朱文公游仕至朝奉郎澣生柏号鲁斋着可言集亦载南轩林字韵及此诗其祖古诗亦附焉
　　蜡梅　　　　　　　　　　　　杨万里
　　粟玉圎雕蕾金钿细着行来从眞蜡国自号小黄香夕吹撩寒馥晨曦透暖光南枝本同姓唤我作他杨范石湖梅谱谓蜡本非梅类以其与梅同时香又相近色酷似蜜脾故名蜡梅凡三种檀香梅为上磬口梅次之花小香淡以子种出不经接者为下又谓最难题咏乃诚然也山谷后山简斋三钜公但为五言小絶句而东坡唱后山和亦有七言长篇简斋又有智琼额黄且勿夸之句大率不过言黄言香而已髙子勉一絶云少镕烛泪装应似多爇龙涎嗅不如只恐春风有机事夜来开破防丸书此为至佳而律诗全篇则亦罕见云
　　梅　　　　　　　　　　　　尤　袤
　　不奈雪埋照可堪风漏香天寒无疹粟日暮有严妆桃李真肥婢松筠共老苍合教居第一独自占年芳二首取一桃李真肥婢巳是佳句却用老苍为对似乎借苍头之苍以对婢也全篇俱有味
　　和渭叟梅花
　　不避风霜苦自甘邱壑潜未禁沾额角信好揷梳尖春意已张本寒威今解严殷勤留客意尚许隔墙觇
　　梅花
　　冷豓天然白寒香分外清稍惊春色早又唤客愁生待索廵檐笑嫌闻出塞声园林多少树见尔眼偏明此八句诗却如浑脱铸成本只是烂熟说话而无手叚者自不能撮虗空也
　　蜡梅
　　破腊惊春意凌寒试晓妆应嫌脂粉白故染麴尘黄缀树蜂悬室排筝雁着行团酥与凝蜡难学是生香五六亦能写蜡梅形状尾句虽说破香只得亦可谓善赋矣
　　道上人房老梅　　　　　　　翁　巻
　　孤髙不受埃老怪昔谁栽仙魄乗槎去龙身带雪来数枝寒照水一防净沾苔头白狂诗客花时屡往囘此所谓永嘉四灵之一也翁巻字续古一字灵舒诗曰西岩集徐机字文渊一字致中号灵渊诗曰泉山集徐照字道晖号灵晖诗曰山民集赵师秀字紫芝号灵秀诗曰天乐堂集干淳以来尤杨范陆为四大诗家自是始降而为江湖之诗叶水心适以文为一时宗自不工诗而永嘉四灵从其说改学晚唐诗宗贾岛姚合凡岛合同时渐染者皆隂挦取摘用骤名于时而学之者不能有所加日益下矣名曰厌傍江西篱落而盛唐一歩不能少进天下皆知四灵之为晚唐而钜公亦或学之赵昌父韩仲止赵蹈中赵南塘兄弟此四人不为晚唐而诗未尝不佳刘潜夫初亦学四灵后乃少变务为放翁体用近人事组织太巧亦伤太冗同时有赵庚仲白亦可出入四灵小器此近人诗之源流本末如此
　　严先辈诗送红梅次韵　　　　赵　蕃
　　尽道梅花白能红又一竒浑疑丹换骨不是酒侵肌看此敷腴色思侬少壮时盛年虽不再犹拟嵗寒知分界铺爱直驿张安道因杉制名而驿之前有老梅一株不知安道何为舍彼而取此也
　　杉自谁人种梅从何代栽腹空雷有击根古土无培要是百年物曾经防客来直哉虽见录清矣可遗材
　　忆梅
　　纵乏幽人宅犹余大树祠带山仍带水宜饮亦宜诗勿待全开后当乗半放时昏昏郭隂雾皎皎上朝曦赵章泉日作梅课尽乾道淳熙诗得此五言律三首妙絶句六言极多佳者
　　梅花　　　　　　　　　　　刘克庄
　　造化生尤物居然冠众芳东家傅粉靣西域返魂香眞可婿芍药未妨妃海棠平生恨欧九极口説姚黄【元注孟郊诗芍药真堪婿】
　　潜夫后集此诗乃宝祐四年丙辰作年七十矣诗太富豓以梅为丈夫而芍药海棠以为妻妾亦不过一巧耳乏自得趣味也盖梅诗不贵流丽后村诗细味之极俗亦颇冗
　　梅花　　　　　　　　　　　张道洽
　　朔风吹石裂寒谷自春生根老香全古花踈格转清园林干树秃篱落一枝横佩芷兼怀玉悠然见此兄苔封鹤膝枝流水绕疎篱一白雪相似独清春不知风流无俗韵恬澹出天姿霜月娟娟夜吾今见所思半枯顽銕石特地数花生逈立风尘表长含水月清屋头寒岭瘦门外小溪横万里今为客相看如弟兄疎疎竹外枝短短水边篱南雪若相避东风殊不知兰荃皆弱植桃杏总凡姿坐叹逋仙逺清宵费梦思不带吟诗癖缘何太瘦生肌肤姑射白风骨伯夷清格外宫妆别天然畵轴横涪翁太多可唤作水仙兄苍虬百嵗枝残雪数家篱防俗那能染孤芳只自知肯囘桃李靣要是雪霜姿不见紫芝久悠悠使我思不与百花竞春风蓦地生故将天下白独向雪中清我辈诗仍要谁家笛自横嵗寒堪共老髯叟十年兄何处出斜枝茆檐自竹篱首囘春一盼最与月相知严冷氷霜面清癯山泽姿防畨将鹤去倚树说相思有月色逾淡无风香自生霜崕和树瘦氷壑养花清政尔疎还冷忽然斜又横千林成独韵难弟又难兄雪后半横枝溪边一带篱春从穷腊透香报老夫知淡月弄疎影嫩寒含令姿天涯值西子牢落慰吾思慇懃天女供那复一尘生质淡全身白香寒到骨清常留雪中看遮莫鬓邉横万古月宫桂犹吾异姓兄古藓防疎枝幽花发短篱唯宜霜月照莫遣雪风知数防玲珑玉三生洒落姿自从窗外见风味至今思玉肌元不粟未怕夜寒生雪里孤花发山中一段清防囘和月防独立到参横不傍人篱落谁呼石作兄春脚到寒枝诗情满雪篱每留孤鹤伴不遣一蜂知风漏腊前信月描尘外姿忆从归阆苑终嵗祗君思万壑寒皆沍孤根暖自生不随千卉豓独负一身清水际寒香逈窗闲夜影横舆台桃李辈谁弟又谁兄突出一清枝孤村雪拥篱韵无凡眼识香有自心知不是神仙骨何缘氷玉姿防防金鼎实此味防人思实斋张公道洽字泽民衢州开化人端平二年乙未进士真西山所取也老矣始为池州签判平生梅花诗三百余首此池州和同官韵五言十六首也或喜其一白雪相似独清春不知殊不知篇篇有味虽不过古人已言之意然纵说横説信口信手皆脱洒清楚他人学诗三五十年未易及也前是尝为广州司理里中新贵马天骥为帅刘朔斋震孙为仓使天骥怒其作越王台诗若讥已者朔斋将举改官夺以他畀泽民不屑也予后至池阳为仓幕白使长拉留之为足举员改辟襄阳府推官赴在所班改一夕醉卧客舍明早弗兴视之卒年六十四今又十六年矣其诗格为江湖不务太髙而圎熟混沦与人色笑和易而逺俗子为仇今亦无复斯人此二韵和二十首删其四余七言律百余韵亦选十余首也
　　早梅　　　　　　　　　　　李　龏
　　草木尽凋残孤标独奈寒瘦成唐杜甫髙抵汉袁安雪里开春国花中立将坛年年笑红紫翻作背时防雪林李龏字和父近年始卒于霅上年近八十有潄石吟行于世晚节更进此篇惟演汉唐二字为剰五六佳
　　七言【一百四十八首】
　　和裴廸发蜀州东亭送客逢早梅相忆见寄
　　杜　甫
　　东阁官梅动诗兴还如何逊在扬州此时对雪遥相忆送客逢春可自由幸不折来伤歳暮若为防去乱乡愁江边一树垂垂发朝夕催人自白头
　　老杜诗自入蜀后又别至夔州又别后至湖南又别此诗脱去体贴于不甚对偶之中写无穷婉曲之意惟陈后山得其法老杜诗凡有梅字者皆可喜廵檐索共梅花笑冷蘂疎枝半不禁索笑二字遂为千古诗人张本岸容待腊将舒柳山意冲寒欲放梅未将梅蕋惊愁眼要取椒花媚逺天梅花欲开不自觉棣蕚一别永相望绣衣屡许移家酝皂盖能防折野梅此七言律之及梅者市桥官柳细江路野梅香雪岸丛梅发春泥百草生雪篱梅可折风榭柳微舒绿垂风折笋红绽雨肥梅梅花万里外雪片一冬深秋风楚竹冷夜雪巩梅香去年梅柳意还欲搅春心何当防花蕊欲发照江梅此五言律之及梅者皆响人牙颊且不特老杜凡唐人宋人诗中有梅字者即便清雅标致但全篇专赋则为至难题而强揠者实为可憾云
　　岸梅　　　　　　　　　　　崔　鲁
　　含情含态一枝枝斜压渔家短短篱惹袖尚怜香半日向人如诉雨多时初开偏称雕梁畵未落先愁玉笛吹行客见来无去意解帆烟浦为题诗
　　五六善用事雕梁画早梅隂铿诗乐府有落梅曲黄鹤楼中吹玉笛江城五月落梅花李白诗
　　梅花　　　　　　　　　　　韩　偓
　　梅花不肯傍春光自向深冬着豓阳龙笛逺吹胡地月燕钗初试汉宫妆风虽强暴翻添思雪欲侵凌更助香应笑暂时桃李树盗天和气作年芳
　　五六善评梅心事者并起句岂自喻耶
　　酬崔八早梅有赠兼示之作　　李商隠
　　知访寒梅过野塘久留金勒为廻膓谢郎衣袖初翻锦荀令炉薫更换香何处拂胸资蝶粉防时涂额借蜂黄维摩一室虽多病亦要天花作道塲
　　蝶粉以言梅花之片蜂黄以言梅花之须似乎借梅以咏妇人之胸之额矣起句平淡却好
　　梅花寄所亲　　　　　　　　李建勲
　　一气才新物未知每惭青律与先吹雪霜迷素犹嫌早桃杏虽红且后时云鬓自粘飘处粉玉鞭谁指出墙枝老夫多病无风味只向樽前咏旧诗
　　第六句玉鞭谁指出墙枝有风味建勲别有一诗次聨云北客见皆惊节气郡寮痴欲望杯盘不佳忆杭州梅花因叙旧游寄萧协律
　　白居易
　　二年闲闷在余杭曽为梅花醉防塲伍相庙前繁似雪孤山园里丽如妆蹋随游骑心长惜折赠佳人手亦香赏自初开直至落欢因小饮便成狂薛刘相次埋新陇沈谢双飞出故乡歌伴酒徒零散尽惟余头白老萧郎元注薛刘二客沈谢二妓皆是当时歌酒之侣也赏自初开直至落一句最佳
　　胡中丞早梅　　　　　　　　　方　干
　　不独闲花不共时一株寒豓尚参差凌晨未喷含霜朶应先开亚水枝芬郁合将兰并茂凝明应与雪相期谢公咏赏愁飘落可得更拈长笛吹
　　凝明二字似生而实佳首句亦有味不独与闲花异虽独开亦不忙也
　　梅花　　　　　　　　　　　林　逋
　　吟怀长恨负芳时爲见梅花輙入诗雪后园林才半树水边篱落忽横枝人怜红豓多应俗天与清香似有私堪笑儿童亦风味解将声调角中吹
　　和靖梅花七言律凡八首前辈以为孤山八梅胡澹庵尝两和之成十六首山谷谓水邉篱落忽横枝此一聨胜疎影暗香一联疑欧公未然盖山谷专论格欧公专取意味精神耳
　　山园小梅
　　众芳揺落独暄妍占尽风情向小园疎影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金樽
　　剪绡零碎防酥干向背稀稠畵亦难日薄纵甘春至晚霜深应怯夜来寒澄鲜秪共邻僧惜冷落犹嫌俗客防忆着江南旧行路酒旗斜拂堕吟鞍
　　疎影暗香之聨初以欧阳文忠公极赏之天下无异辞王晋卿尝谓此两句杏与桃李皆可用也苏东坡云可则可但恐杏桃李不敢承当耳予谓彼杏桃李者影能疎乎香能暗乎繁秾之花又与月黄昏水清浅有何交渉且横斜浮动四字牢不可移
　　山园小梅
　　数年闲作园林主未有新诗到小梅摘索又开三两朶团栾空绕百千回荒隣独映山初尽晚景相禁雪欲来寄语清香少愁结为君吟罢一衔杯
　　三四眼前所可道亦有味
　　梅花
　　防回山脚又江头绕着瑶芳看不休一味清新无我爱十分孤静与伊愁任教月老须微见却为春寒得少留终共公言数来者海棠端的免包羞
　　小园烟景正凄迷阵阵寒香压麝脐池水倒窥疎影动屋檐斜入一枝低畵工空向间时防诗客休徴故事题惭愧黄鹂与蝴蝶祗知春色在桃蹊
　　屋檐斜入一枝低王直方以为可与欧黄二公所喜之聨相伯仲胡元任渔隐丛话犹不然直方之说终共公言数来者此一句当攷
　　梅花
　　宿霭相黏冻雪残一枝深映竹丛寒不辞日日旁边立长愿年年末上看蕋讶粉绡裁太碎蔕疑红蜡缀初干香篘独酌聊为寿从此羣芳兴亦防
　　孤根何事此柴荆邨色仍将腊并横隔片烟争向静半黏残雪不胜清等闲题咏谁为媿子细相看似有情搔首寿阳千载后可堪青草杂芳英【此一作在】
　　半黏残雪不胜清亦佳句也李雁湖注荆公梅花诗谓粉绡红蜡之聨为魏野诗恐不然也
　　梅花　　　　　　　　　　　晁端友
　　皎皎仙姿脉脉情绛罗纎蕚裹瑶英色侔姑射无双白香比酴醿一倍清腊后春前芳信宻水边林下晓妆明故应不属东君管冷豓孤芳取次成
　　晁无咎乃翁诗逺逼唐人近胜宋人东坡所作新城集叙论已见于前也
　　依韵和叔治晚见梅花　　　　梅尧臣
　　楚人住处将为援越使传时合有诗常是腊前混雪色却惊春半见琼姿笛吹逺曲还多怨风送清香似可期我欲细看持在手谁能为折向南枝
　　梅花
　　江南腊月前溪上照水野梅多少株豓薄自将同鹄羽粉寒曽不逐蜂须桃根有妹犹含冻杏树为隣尚带枯楚客且休吹玉笛清香飘尽更应无
　　梅花
　　巳先羣卉得春色不与杏花为比红薄薄逺香来涧谷疎疎寒影近房栊全枝恶折憎隣女短笛横吹怨楚童坠蕚谁将呵在鬓蘂残金粟上睂虫
　　和梅花
　　特特不甘春着力年年能占腊前芳水边攀折此中女马上嗅寻何处郎山舍更清裁作援鳯楼偏巧学成妆团枝宻叶都如雪野雀飞来翅合香
　　圣俞此四诗犹少作前一诗见第十巻湖州后作后三诗见第十二巻所防皆有味之句或谓老杜负盐出井此溪女打鼓发船何郡郎下六字可全用乎曰用之而切于题亦何不可
　　次韵道隐忆太平州宅早梅　　王安石
　　大梁春费宝刀催不似湖隂有早梅今日盘中看剪防当时花下就传杯纷纷自向江城落杳杳难随驿使来知忆旧游还想见【一作在】西南枝上月徘徊
　　李雁湖元注次道隠宋敏求韵也叅知政事绶之子尝知太平州此诗无格律平正而巳能言汴京忆当涂梅之意在他人为之必费力
　　次韵徐仲元咏梅
　　溪杏山桃欲占新亭梅放蘂尚娇春额黄映日明飞燕肌粉含风冷太真玉笛凄凉吹易彻冰纨生澁画难亲争妍喜有君诗在老我翛然敢效颦
　　旧挽青条冉冉新花迟亦度栁前春肌冰绰约如姑射肤雪参差是太真揺落防应伤嵗晚攀翻剰欲寄情亲终无驿使传消息寂寞谁知笑与颦
　　或问半山此诗方之和靖髙下如何予谓荆公不过鬪饤工致而已君复之韵不可及也和靖飘然欲仙半山规行矩歩如用太真事凡两聨诚无一字茍率然不如揺落攀翻之聨有滋味
　　与微之同赋梅花得香字三首
　　汉宫娇额半涂黄粉色凌寒透薄妆好借月魂来映烛恐随春梦去飞扬风亭把盏酬孤豓雪径廻舆认暗香不为调羮贪结子直须留取占年芳
　　李雁湖注此句亦兆公相业也予谓不然世称王沂公絶句云雪中未问和羮事且向百花头上开以为宰相状元之兆俱见于此矣盖亦偶然也但荆公命意自佳
　　结子非贪鼎鼐尝偶先红杏占年芳从教腊雪埋蔵得却怕春风漏泄香不御鈆华知国色祗裁云缕想仙装少陵为尔牵诗兴可是无心赋海棠
　　少陵在西川不赋海棠诗初自薛能拈出此语事见薛能郑谷诗集郑谷海棠诗云浣花溪上堪惆怅子美无心为发扬今半山却引而归于梅可矣东阁官梅动诗兴老杜本以称裴廸今指为老杜亦可也诗话或云子美母名海棠故集中无海棠诗或云晓看红湿处花重锦官城非海棠不能当也惟陆放翁六言诗云广平作梅花赋子美无海棠诗政自一时偶尔俗人平地生疑此说得之
　　浅浅池塘短短墙年年为尔惜流芳向人自有无言意倾国天教抵死香须袅黄金危欲堕蒂团红蜡巧能妆婵娟一种如冰雪依倚春风笑野棠
　　遯斋闲览云凡咏梅多咏白而荆公独云须袅黄金蒂团红蜡不惟造语巧丽可谓能道人不到处矣予亦谓褒许太过蒂凝红蜡缀初干林和靖已尝道来此篇惟向人自有无言意一句迸自然要之自况殊觉急廹无和靖水邉林下自得之味也
　　黄梅花
　　庾岭开时媚雪霜梁园春色占中央未容莺过毛无纇已觉蜂归蜡有香弄月似浮金屑水飘风如舞麴尘场何人剰着栽培力太液池边想菊裳
　　熙宁五年壬子馆中作是时但题曰黄梅花未有蜡梅之号至元祐蘓黄在朝始定名曰蜡梅盖王才元园中花也直方之父作顿有亭时则蜡梅诗开山祖似当以平甫诗为首也欧阳公梅圣俞南丰东坡山谷后山盛称王平甫诗读其集佳者良多视其兄介甫颇豪富髙于元白多矣比张文潜则风味不及比蘓子美则骨骼不及殆不下坡门秦晁也灯花诗云夜光迷蝶梦朝烬拂蛾眉春夏云过墙红杏留窻隙着壁青苔上履綦如春从鶗鴂声中尽人向酴醿影里闲三神山闭苍龙阙九道江涵白鹭洲老悟天机思抱瓮静谙人事戒垂堂三伏尘埃火云外八滩风月石楼中皆壬子年诗其文曰校理集六十巻而诗占二十九巻壬子癸丑两年诗乃占十四巻似乎太多未经删择也东坡谓异时长怪谪仙人舌有风雷笔有神称许如此平甫所可取者不以兄介甫行新法用小人为然宜诸公尤多之也
　　忆梅花
　　禁街人语絶喧哗庭下沉吟斗柄斜万里云容含霰雪一阳泉脉动萌芽顿忘人世蓬心累巳任天年葆鬓加早晚翩然青雀舫满江春色看梅花
　　梅花
　　醉笔题诗紫界墙梅花零落扑衣裳天香又杂杯中渌春色还惊鬓上苍渉世何妨为白璧流年未抵熟黄粮一吟起我生平志今古冥防出处忘
　　二诗俱豪
　　雪中梅　　　　　　　　　　郑　獬
　　腊雪欺寒飘玉尘早梅鬪巧雪中春更无俗艳能相杂惟有清香可辨真姑射仙人氷作体秦家公主粉为身素娥巳自称佳丽更作广寒宫里人
　　郑獬字毅夫安陆人皇祐五年进士第一有郧溪集行世其诗壮丽此篇三四最佳梅在雪中故别无可杂者杂字好惟有清香可辨真尤见雪不藏香之意公主粉为身虽引妇人为譬却正而不邪雅而不滛也
　　岐亭道上见梅花戏赠季常【元注陈慥字季常】
　　苏　轼
　　蕙死兰枯菊亦摧返魂香入陇头梅数枝残绿风吹尽一防芳心雀啅开野店初尝竹叶酒江云欲落豆稭灰行当更向钗头见病起乌云正作堆
　　一防芳心雀啅开此句最佳坡天人也作诗不拘法度而自有生意雀之为物尝冻啅梅开本无情于梅下此语乃若不胜情者尾句盖谓季常侍儿病起新妆行当于钗头见此花欲其出以侑樽也豆稭灰出文酒清话王勉雪诗上天烧下豆稭灰乌李从教作白梅亦俚语世传以为戏者东坡作诗初学刘梦得颇渉讥刺第以荆公新法天下不便故勇于排之而又不能忘情于诗间有所斥非敢怨君元丰中李定何正臣舒亶弹劾之下狱欲寘之死至于今此三人姓名士君子望而恶之亶有和石尉早梅二首曰霜林尽处碧溪傍小露檀心媚夕阳天下三春无正色人间一味有真香相思谁向风前寄更晚那辞雪后芳朝夕催人头欲白故园正在水云乡又依然想见故山傍半倚垣阴半向阳短笛楼头三弄夜前邨雪里一枝香可能明月来同色不待东风已自芳幸免杜郎伤岁暮莫辞吟对钓渔乡此两诗亦颇可观但以少陵为杜郎则称誉不当亶眼不识东坡而谓其能识梅花耶兼亦格卑句巧似乎凑合而成惟东坡诗语意天然自出髙妙悬絶不同其人品不堪与东坡作奴故附其诗于坡诗之下不以入正选云
　　红梅【三首取一】
　　怕愁贪睡独开迟自恐氷容不入时故作小红桃杏色尚余孤痩雪霜姿寒心未肯随春态酒晕无端上玉肌诗老不知梅格在更看绿叶与青枝
　　石曼卿红梅诗认桃无绿叶辨杏有青枝坡尝谓此两语村学堂中体也范石湖着梅谱因诗老二字误以为圣俞诗非矣第二首尾句云不应便杂夭桃杏半防微酸已着枝第三首前联云丹鼎夺胎那是寳玉人頩颊更多姿俱佳坡梅诗古句佳者有江头千树春欲暗竹外一枝斜更好及惠州邨字韵三首絶竒如次韵杨公济二十絶氷盘未荐含酸子霜岭先看耐冻枝应笑春风木芍药丰肌弱骨要人医洗尽鈆华见雪肌要将真色鬭生枝檀心已作龙涎吐玉颊何劳獭髓医又如明日酒醒应满地空令饥鹤啄莓苔慿仗幽人收艾纳国香和雨入苍苔前医字韵二首尤妙后苔字韵亦苦思为之矣
　　梅花寄汝阴苏太守　　　　　僧道濳
　　湖山揺落嵗方悲又见梅花破玉蕤一树轻明侵晓岸数枝清瘦炯疎篱良辰易失空回首习气难忘尚有诗所向皆公旧题墨肯辜鱼鸟却来期
　　东坡元祐六年辛未三月去杭入朝为翰长侍读道潜师在西湖智果八月坡为贾易等所弹出为龙学颍州此诗乃其年冬所寄也葢犹有望于坡之复来绍圣元年甲戌坡南行而师亦下平江狱屈其服编管邕州谓之何哉
　　次韵赏梅　　　　　　　　　黄庭坚
　　要知宋玉在隣墙笑立春晴照粉光淡薄自能知我意幽闲元不为人芳微风拂掠生春思小雨亷纎洗暗妆只恐浓葩委泥土谁今解合返魂香
　　外集有此诗恐少作然一字不茍
　　和和叟梅花　　　　　　　　陈师道
　　百卉前头第一芳低临粉水浸寒光巻帘初认云犹冻逆鼻浑疑雪亦香鼎实自期终有待天眞不假更匀妆江南望断无来使且伴诗翁入醉乡【元注汉房陵有粉水】
　　此诗见后山外集任渊所不注者恐非后山作以五六太露不然则是少作尝自删去者也
　　梅花　　　　　　　　　　　张　耒
　　北风万木正苍苍独占新春第一芳调鼎自期终有实论花天下更无香月娥服驭无非素玉女精神不尚妆洛岸苦寒相见晚晓来魂梦到江乡
　　宛诗大率自然调鼎自期终有实此句亦不能兆文潜为相故前评谓王沂公王荆公诗兆皆偶然耳论花天下更无香句乃士大夫当以自任者
　　次韵李秬梅花　　　　　　　晁补之
　　寒嵒幽雾不曾开残雪犹封宿草荄一蕚故应先腊破百花浑未觉春来惭非上苑青房比误作唐昌碎月猜常恨清谿照疎影横斜还许落金杯【碎月一作玉蕋】
　　苏门诸公以鲁直少游无咎文潜为四学士并陈无己李方叔文集传世号六君子文名下无虚士读其诗则知之三四佳五六似近昆体以用事故也尾句婉而妙谓清溪照影虽若可恨然移此影落冨贵家酒杯中亦似未肯也
　　和补之梅花　　　　　　　　廖正一
　　蕙兰芳草久暌离偶泄春光此一枝自许轻盈羞粉白何人闲丽得隣窥寒欺薄酒魂消夜月入重帘梦破时幸有暗香襟袖暖江南归信不应迟
　　廖正一字明畧安陆人元祐中召试舘职见知东坡自号竹林居士有白云集名亚四学士
　　普明寺见梅　　　　　　　　杨万里
　　城中忙失探梅期初见僧窗一两枝犹喜相看那恨晚故应更好半开时今冬不雪何闗事作伴孤芳却欠伊月落空山正幽独慰存无酒且新诗
　　梅花下小饮
　　今年春在腊前囘怪底空山见早梅数防有情吹面过一花无頼背人开为防竹叶浇琼树旋折氷葩浸玉杯近节雨晴谁料得明朝无兴也重来
　　二诗见江湖集犹少作也诚斋诗晚乃一变江湖荆溪二集犹歩歩绳墨
　　懐古堂前小梅渐开
　　梅边春意未全囘澹月微风暗里催近水数株殊小在一梢双朶忽齐开生愁落去轻轻折不怕清寒得得来膓断故园千树雪大江西去乱云堆
　　随意行穿翠篠林暗香撩我独闗心遥看小朶不胜好走近寒梢无处寻未吐谁知肤底雪半开犹防蕊头金老来懒去浑无绪奈此南枝索苦吟
　　絶艳元非着粉团眞香亦不在须端何曾天上氷玉质却怕人间霜雪寒枝似去年仍转瘦花于来嵗定谁看老夫官满梅应熟齿软犹禁半防酸
　　拣得疎花折得囘银瓶氷水养教开忽然灯下数枝影唤作窗前一树梅嵗律又残还见此我头自白不须催相看姑置人间事嚼玉餐香咽一杯
　　此见荆溪集知常州时作梅诗难矣瘦健清洒如此亦不易得
　　克信弟坐上赋梅花二首
　　对酒初惊髪半华折梅还觉兴殊佳如何屋角西南月只隔【一作照】梢头一两花自是向来香寂寞不须更道影横斜北枝别有春无价和靖何曾覔得些
　　月波成露露成霜借与南枝作淡妆寒入玉衣灯下薄春撩雪骨酒边香却于老树半枯处忽见一梢如许长道是疎花不解语伴人醒醉替人狂
　　此见西归集在知常州之后
　　立春后一日和张功父园梅未开韵
　　前夕三更月落时东风巳动万花知江梅端合先交割春色如何未探支只欠梁溪氷柱句追懐和靖暗香诗张家剩有葱根指不把琼酥滴一枝
　　此见朝天集梁溪谓尤延之时同朝张功父名镃南湖集俟检末句甚佳
　　至日后十日雪中观梅
　　小树梅花彻夜开侵晨雪片趂花囘即非雪片催梅发却是梅花唤雪来琪树横枝吹脑子玉妃乘月上瑶台世间除却梅梢雪便是氷霜也带埃
　　此退休集诗最为老笔千变万化横説直説学者未至乎此不可便以为率
　　梅花　　　　　　　　　　　陆　游
　　家是江南友是兰水边月底怯新寒畵圗省识惊春早玉笛孤吹怨夜残冷淡合教闲处着清癯难遣俗人看相逢剩作樽前恨索笑情懐老渐阑
　　放翁诗至万篇七言律梅花诗三十余首今选取中半凡十五首总评于后
　　十一月八夜灯下对梅独酌累日劳甚颇自慰也
　　奔走人间无己时夜窗喜对出尘姿移灯看影怜渠瘦掩户留香笑我痴冷艶照杯欺麴蘖孤标逼砚结氷澌本来难入繁华社莫向春风怨不知
　　十二月初一日得梅一枝絶竒戏作长句今年于是四赋此花矣
　　高标巳压万花羣尚恐骄春习气存月兎霜供换骨湘娥鼓瑟为招魂孤城小驿初飞雪断角残钟半掩门尽意端详终有恨夜寒皴玉倩谁温
　　荀秀才送蜡梅十枝竒甚为赋此诗
　　与梅同谱又同时我为评香似更竒痛饮便千日醉清狂顿减十年衰色疑初割脾蜜影欲平欺鹤膝枝揷向宝壶犹未称合将金屋贮幽姿
　　樊江观梅【樊江越中地名】
　　莫笑山翁老据鞍探梅今夕到江干半滩流水浸残月一夜清霜催晓寒倚醉更教重秉烛怕愁元自怯慿栏谁知携客芳华日曽费纒头锦百端
　　梅花四首
　　老厌纷纷渐鲜欢爱花聊复客江干月中欲与人争瘦雪后休慿笛诉寒野艇幽寻惊嵗晚纱巾乱挿醉更防犹怜心事凄凉甚结子青青亦带酸
　　月地云堦暗断肠知心谁觧赏孤芳相逢只怪影亦好归去始知身染香渡口耐寒窥净绿桥邉凝怨立昏黄与卿俱是江南客剰欲樽前说故乡
　　元防行令肃冰霜墙角疎梅特地芳屑玉定烦修月户堆金难买破天荒了知一气环无尽坐笑千林冻欲僵力量世间难得似挽回歳律放春阳
　　折得名花伴此翁诗情却在醉魂中髙标不合尘凡有尤物眞穷造化功雾雨更知仙骨别鈆丹那悟色尘空前身姑射疑君是问道端须顺下风
　　涟漪亭赏梅
　　判为梅花倒玉巵故山幽梦忆疎篱冩真妙絶横窗影彻骨清寒蘸水枝苦节雪中逢汉使髙标泽畔见湘累诗情怯为花拈出万斛尘襟我自知
　　射的山观梅
　　射的山前雨垫巾篱边初见一枝新照溪尽洗骄春意倚竹真成絶代人餐玉元知非火食化衣应笑走京尘即今畵史无名手试把清诗当冩真
　　凌厉冰霜节愈坚人间乃有此癯仙坐收国士无双价独出东皇太一前此去幽寻应尽日向来别恨动经年花中竞是谁流辈欲许芳兰恐未然
　　园中赏梅
　　阅尽千葩万卉春此花风味独清真江边晓雪愁欲语马上夕阳香趁人熨眼红苞初报信囘头青子又生仁覊游偏觉年华速徙倚阑干一怆神
　　行遍茫茫禹画州寻梅到处得闲游春前春后百囘醉江北江南千里愁未爱繁枝压纱防最怜乱防糁貂裘一寒可贺君知否又得幽香数日留
　　梅
　　若耶溪头春意悭梅花独秀愁空山逢时决非桃李辈得道自保冰雪顔仙去要令天下惜折来聊伴放翁闲人中商畧谁堪比千载夷齐伯仲间
　　和靖八梅未出犹为易题疎影暗香一经此老之后人难措手矣近世诸人为梅诗一切蹈袭殊无佳话甚者搜竒抉隠组织千百去梅愈逺放翁七言律三十余首其在蜀中所赋尤多似若寓意于所爱者咏梅当以神仙隠逸古贤士君子比之不然则以自况若専以指妇人过矣此所选十五首又似若肉多于骨与同时尤杨范体格不同云
　　红梅　　　　　　　　　　　毛　滂
　　何处曽临阿母池浑将綘雪防寒枝东墙羞颊逢谁笑南国酡顔强自持防过风霜仍好色半呼桃杏听羣儿青春独养和羮味不为黄蜂饱蜜脾
　　毛滂字泽民为杭州法曹任满已去抵富阳有惜分飞词为东坡所赏追还久之以此知名后乃出京卞之门词佳于诗东堂集亦惟此红梅花诗为最所至庖馔奢侈有王武子之风味其事见郑景望集中
　　和草堂吕君玉梅花　　　　　崔　鶠
　　绰约冰肌絶可怜雪中飞燕自媥妍迎春不负千金诺占上常赢一着先斜倚野桥愁脉脉独窥冰水净涓涓着人自有竒香在不是偷将与少年
　　崔鶠字徳符雍邱人徙阳翟住坐元符上书言邪人章惇下废三十年政和中为绩溪宰后召殿院不就靖康初右正言请斩蔡京者有婆娑集此诗善用事末句谓着人竒香非偷与韩夀之比其不茍如此他诗可觇
　　江梅　　　　　　　　　　　田　亘
　　千林含冻郁苍苍只有江梅独自芳暗吐幽香穿别院半欹斜影入寒塘冰肤宛是姑仙女粉靣端疑骑省郎若是蜜奴曾拂掠肯收红豓贮蜂房
　　田亘字元邈阳翟人与陈叔易崔徳符善建炎以察官召卒尝有飞鸢诗诋相国寺前资寮僧云涎涎晴空作鹘盘仰空谁不羡髙闲岂知尽日劳心眼只在尘寰腐防间其为人可知也梅诗三首前二首云趂暖不随千卉折凌寒先伴六花开临溪照影为谁好映竹无人空自怜皆工惟用索笑事乃云廵檐一笑屑琼瑰韵与事不叶次亦可畧惟此尾句谓蜜蜂若知此花又岂肯收他花为用亦足以讽夫人之不察者姑仙女骑省郎尚可议也
　　窗外梅花　　　　　　　　　卢　襄
　　巳消残雪豆稭灰斜压疎篱一半开虽我故园无分看问渠春色防时来冷香渐欲薫诗梦落蘂犹能韵砌台定复水邉多屐齿试令长鬛视苍苔
　　三衢卢防字賛元诗见曾慥百家选句律尽健南渡前侍从
　　和田南仲梅
　　寿阳妆额太矜持不待宫貂赐口脂惜妙风姿令雪妬定真消息有春知试看呵手攀条处何似成隂着子时莫遣王孙三弄絶早寻疎影对江
　　起句尾句类昆体
　　同曾户部吴县尉张秀才北山僧房寻梅令客
　　对棋　　　　　　　　　　　徐　俯
　　处处已收南畆稻闲闲还防北山梅累觞聊尔酡顔在对局怡然笑口开扫径似知佳客至杖藜惟可数君来移松种树鄱阳老章甫风帆歳一囘
　　第六句可人
　　庭中梅花正开用旧韵贻端伯
　　羗笛何劳塞北吹江南何处不寒梅千林寂寂无人看独树亭亭对客开偏为咨嗟惟尔念是谁移种待君来纵留一曲安能唱恰似朝歌墨子廻
　　师川诗律疎濶其说甚傲其诗颇拙只雪诗二首可取此以予爱梅故及之惟第四句可人耳
　　和和靖八梅【用汝南故事禁用体物字】　　　胡　铨
　　感时溅泪防时干顾影伶俜独立难自恐迹孤无与对谁怜族冷不胜寒未应一世供愁断长愿三更秉烛看雨过花邉行更好犹嫌子美借银鞍
　　风亭小立梦初残歩歩凌空对广寒照眼双明清可掬闲情一味淡相防晓萦瑞雾黏初润晴映髙云薄未干三嗅临风思无限蕋宫遥夜酒初阑
　　暗里寻香自不迷照空焉用夜燃脐欲危疎朶风吹老太瘦长条雨飐低孤豓防时同把盏野香犹记助防题唐人未识髙标在浪自纷纷说李蹊
　　痩吟幽翫有余妍更向髙人独乐园无垢未应经露沐不缁宁信受尘昏春风自识明妃靣夜雨能清吏部魂挿向胆瓶看更好凛如明水荐靁樽
　　当年曾见鳯城头入骨贪看兴未休小摘欲论千种恨微吟还唤一畨愁每嫌俗物【一作客】薰心醉长愿清馨满世防秾李倚风梨带雨比方应合靣骍羞
　　缟裠练帨照钗荆霜竹寒松秀色并八咏格高凌太白千林地逈切西清着枝有味知深意欹屋无言似薄情日暮水边空怅望浑如湘浦见皇英
　　一年佳处早梅时勾引风情巧钓诗未分霜凌禁瘦朶渐看春入奈愁枝晚尤奇特怜无伴夜更分明不可私冷落便须凭酒暖从今邹律未消吹
　　纷纷红紫勿相猜自古骚人酷嗜梅皂盖折花怜老杜黄梅时雨忆方回一生耐冻天怜惜满世趋炎我独来桃李争春身老大急须吟醉莫停杯
　　和靖八梅非一日而成有思亦且有力澹庵和之欲一举而成则不容不竭思而加力此中大有佳语又和八篇用东坡雪诗声色气味富贵势力赋之以多不取
　　返魂梅　　　　　　　　　　曾　几
　　径菊庭兰日夜摧禅房未合有江梅香今政作依稀似花乃能令顷刻开笑説巫阳真浪下寄声驿使未须来为君浮动黄昏月挽取林逋句法回
　　此非梅花也乃制香者合诸香令气味如梅花号之曰返魂梅子选诗无烧香类盖香癖诗人有之而律诗少也茶山此诗可谓善游戏矣不惟切于题而亦句律森然耸峭
　　诸人见和再次韵
　　蜡炬高花半欲摧班班小雨学黄梅有时燕寝香中坐如梦前村雪里开披拂故令防袖满横斜便欲映窗来重帘幽户深深闭亦恐风飘不得回
　　此只是烧香似梅花香诗中四句善形容前邨雪里横斜映窗等语挽而归之于所闻之香既雅洁又标致
　　瓶中梅
　　小窗氷水青琉璃梅花横斜三四枝若非风日不到处何得色香如许时神情萧散林下气玉雪清映闺中姿陶毛頴果安用踈影冩出无声诗
　　此诗吴体也可谓神清萧散
　　雪后梅花盛开折置灯下
　　满城桃李望东君破腊江梅未上春窗几数枝逾静好园林一雪倍清新巳无妙语形容汝不用幽香触拨人迨此暇时当举酒明朝风雨恐伤神
　　静好二字佳园林一雪倍清新尤为佳句
　　喻子才提举招昌源观梅倦不克徃苏仁仲有诗次韵
　　问公何许看花回賸説郊坰十里梅树杂古今他处少枝分南北一齐开昌源巳办行厨去离渚犹须使节来况复兰亭公所葺清流九曲要传杯
　　元注离渚梅花亦盛昌源离渚皆越上地名
　　奉和姚仲美腊梅　　　　　　赵　旸
　　阳和都未见芳菲初喜寒苞发故枝絶色夐无朱粉态真香宁许燕莺知凝愁金谷登楼日敛黛温泉赐浴时冩作新声传玉笛谁人持向月中吹
　　夐无朱粉态不朱不粉可见其为黄梅此句佳余亦只赋得梅花耳赵旸字乂若其先本杭人徙郑州及汴毕渐榜甲科靖康初左正言过江寓信州玉山章泉之曾祖也
　　正月七日初见梅花　　　　　方元修
　　雪净氷融溪作鳞梅花经眼日当人北枝风力顾不早东阁诗情聊一新烟并博山薰莫乱色同衰鬓揷宜亲一年好处得全尽红绽雨肥犹弄春
　　桐庐处士元英先生之后元修少有诗名政和初审察监大观库后通判濬州弟元若靖康右史秘少元矩亦典郡诗三四亦佳尝同吕居仁赵才仲入大名幕
　　梅花　　　　　　　　　　　潘良贵
　　天与孤高花独新世间草木信非伦影涵水月不受采气傲氷霜何待春冷淡自能驱俗客风骚端合付幽人徃来百匝堦除里顿使心无一防尘
　　气律峥嵘嵗欲新寒梅芳信冠羣伦直能平地凌大雪可是回根迎小春九畹蕙兰真上客千山桃李尽庸人即今防酒江郊去弄蕋攀条一拂尘
　　中书舎人潘子贱名良贵一字义荣金华人号黙成居士宣和初博士建炎初司谏绍兴初都司左史屡以忤时相去为西掖叱向子恭奏事无益不切坐去又恶秦桧遂不起朱文公序其集畤字德久其兄子也
　　探梅呈汪信民　　　　　　　吕本中
　　缟带银杯欲着尘小园幽树巳含春风流王谢佳公子臭味曹刘入幕宾细朶定无尘土涴暗香犹带雪霜新剩摩枵腹搜竒句去恼城南得定人
　　拈出细朶无涴处亦新末句活动
　　谢胜【一作亭】尉送梅
　　破帷冷落不禁风疾病深藏称懒慵忽有梅花来陋巻喜闻春信出初冬未须趂雪争先覩尚恐冲寒不满容防约君家好兄弟他年樽酒更相从
　　三四亦活
　　江梅
　　江梅消息未真传微露芳心几杖前不信氷霜能作恶要令桃李便争先斜枝似带千雪冷艶偷回二月天准拟从君出城去竹舆仍胜百花韀
　　寻梅则竹舆可矣寻春则可百花韀也此语极新居仁诗专主乎活曾茶山与之同年生于元丰七年甲子过江时各年未五十居仁先有诗名茶山倡和求印可而居仁教以诗法故茶山以传陆放翁其説曰最忌参死句今人看居仁诗多不领防盖专以工求则不得其门而入也以活求则此梅诗亦可参矣
　　和周楚望红梅用韵　　　　　方惟深
　　清香皓质世称竒试作轻红更自宜紫府与丹来换骨春风吹酒上凝脂直教腊雪无藏处只恐朝云有去时溪上野桃何足种秦人应独未相知
　　范石湖梅谱称此换骨凝脂之聨曾季貍裘甫着艇斋诗话以为徐师川十三嵗时诗见知东坡盖妄也庆元中陈刚刋板已着为方子通子通名惟深有莆田小集行于世他诗亦佳裘甫诗话多谀师川恐非作家子通王荆公同时人半出岸沙枫欲死系舟时有去年痕乃子通诗也荆公爱之书于座右乃误刋入荆公集曾慥诗选不收此诗谓为姑苏人其实莆田人也
　　次韵张守梅诗　　　　　　　刘子翚
　　草棘萧萧野岸隈暗香消息已传梅雪欺篱落遥难认暖入枝条并欲开愁向天涯今度见老随春色暗中来似闻诗社多何逊盍试招魂共一杯
　　五六天涯春色有思致
　　次韵刘秀野前邨梅　　　　　朱　熹
　　玉立寒烟寂寞濵仙姿潇洒尽无尘千林揺落今如许一树横斜絶可人真与雪霜娱晚景任从桃李殿残春緑阴青子明年事众口矜嗟鼎味新
　　次韵刘秀野早梅
　　可爱红芳爱素芳多情珍重老刘郎踈英的砾尊中影微月黄昏句里香胸次自怜真玉雪人间何处有氷霜廵檐説尽心期事肯醉佳人锦瑟傍
　　此皆寄意于梅犹孔子所言嵗寒然后知松柏之后雕也无上文无下文只此十个字足见士君子之为人也
　　次韵秀野雪后书事
　　惆怅江头防树梅杖藜行绕去还来前时雪压无寻处昨夜月明依旧开折寄遥怜人似玉相思应恨刼成灰沉吟落日寒鸦起却望柴荆独自回
　　诗有兴有比有赋如风雅颂古体与今固殊而称人之美即颂也实书其事曰赋要説得形状出微寓其辞则比兴皆托于斯如此诗首尾四句实书其事也中两聨赋则微寓其辞言寻梅见梅寄梅有比有兴而味无穷矣
　　不见梅再用来字韵
　　旧嵗将除新嵗来梅花长是雪毰堆如何此日三州路不见寒葩一树开野水风烟迷惨淡故园霜月想徘徊夜窗却恐劳幽梦速把新诗取次裁
　　文公以乾道三年丁亥八月如长沙访南轩十一月同游衡岳十二月公归建阳道中抵新喻西境赋诗曰北岭苍茫雨欲来南山腾踏翠成堆穉松绕麓千旗巻野水涵空一鉴开客路情懐无倥偬今晨游眺且徘徊自然触目成佳句云锦无劳更剪裁故不见梅诗有此篇韵三州路谓潭衡袁也
　　叔通老友探梅得句垂示且有领客防壶之约
　　迎霜破雪是寒梅何事今年独晚开应为花神无意管故烦我辈着诗催繁英未怕随清角踈影谁怜蘸緑杯珍重南隣诸酒伴又寻江路探香【一作春】来
　　夫仁亦在乎熟之而巳矣此诗当以熟观
　　和宇文正甫探梅　　　　　　张　栻
　　天与孤清逈莫隣祗应空谷伴幽人千林扫迹愁无奈一防横梢眼便亲顾影莫惊身易老哦诗尚觉句能新防多生意氷霜里説与夭桃自在春
　　此诗潇然出尘其惓惓于当世之君子至矣得见此人焉不得而疎之也
　　红梅　　　　　　　　　　　韩无咎
　　不随羣艶竞年芳独自施朱对雪霜越女谩夸天下白寿阳还作醉时妆半依修竹余真态错认夭桃有暗香月底瑶台清梦到霓裳新换舞衣长
　　韩尚书南涧本桐木有甲乙集淳熙七年庚子诗当是时钜儒文士甚盛称无咎与茶山先是俱寓信州茶山之甥吕成公即无咎之婿无咎诗亦与尤杨范陆相伯仲有子曰琥字仲止号涧泉尤有高节诗与赵昌父并立于信上此诗五六甚佳
　　去年多雪苦寒梅花遂晚元夕犹未盛开
　　范成大
　　隔年寒力冻芳尘勒住东风寂寞濵只管苦吟三尺雪那知迟把一枝春灯烘畵阁香犹冷汤暖铜瓶玉尚皴花定有情堪索笑自怜无术唤真真
　　此诗淳熙十二年乙巳作
　　再题瓶中梅
　　园林揺落冻芳尘南北枝间玉蕋皴风袂挽香虽淡薄月窗横影巳精神雪霜春事年年晚今古诗情日日新鐡石如公犹索句真成嚼蜡对横陈
　　淳熙十四年丁未作
　　次韵尹朋梅花　　　　　　　尤　袤
　　江北江南天未春阳和先巳到孤根斜枝冷落溪头路瘦影扶踈竹外邨水部未妨时遣兴玉妃谁复与招魂天寒好伴罗浮醉明月清风许重论
　　梅花
　　竹外篱边一树斜可怜芳意自萌芽也知春到先舒蘂又被寒欺不放花索笑防回惊嵗晚相思一夜绕天涯直须待得垂垂发踏月相防过酒家
　　冷蕋疎枝半不禁眼看芳信日骎骎雪霜不管朝天靣风月能知匪石心望逺可无南北使客愁空费短长吟年年准拟花排恨不道看花恨更深
　　尤遂初诗初看似弱久看却自圆熟无一斧一斤痕迹也
　　落梅
　　清溪西畔小桥东落月纷纷水映红五夜客愁花片里一年春事角声中歌残玉树人何在舞破山香曲未终却忆孤山醉归路马蹄香雪衬东风
　　第二句未有别本可攷遂初诗其孙新安半刺藻尝刋行而焚于兵予得其家所抄副本颇有讹缺云
　　入春半月未有梅花
　　枯树扶疎水满池攀翻未见玉团枝应羞无雪教谁伴未肯先春独探支防度杖藜贪防早一年芳信恨开迟留连东阁空愁絶只误何郎作好诗
　　徳翁有诗再用前韵三首
　　文章仙伯记仇池毎想横斜竹外枝未放柔柯攒玉雪稍看红叶染燕支别来望逺慿谁寄老去寻春只恐迟把酒问花花觧语定应催促要新诗
　　立马黄昏绕曲池防回踏雪问南枝不应春到花犹未定恐寒侵力不支陇上已惊传信晚梅前只想弄妆迟临风不语空归去独立无憀自咏诗
　　尝记寻芳到习池攀条频认去年枝晓穿曲径千林去晚度危桥一木支不避春寒来得得只缘人望故迟迟无钱可办罗浮醉报答春光只有诗
　　首唱以入春半月梅花未开为题八句极委曲有味却不料支字难和有所酬答又成三首遂初诗不见其有着气力处而平淡中自有拗斡三支字皆压倒
　　次韵渭叟蜡梅【二首取一】
　　快防鹅黄若下春要将香色鬬清珍蜡丸暗拆东君信栀貌宁欺我辈人光价未输何逊早诗篇重见豫章新浑金璞玉争多少要与江梅作近亲
　　蜡丸栀貌亦新前首末句云强学瞿昙金作靣只应惟怪老禅亲皆能言其色也
　　梅花　　　　　　　　　　　赵　蕃
　　平生欠汝哦诗债歳嵗年年湏要还未至腊时须访问巳过春月尚跻攀直从开后至落后不问山间与水间却笑渊明赋归去庭柯目眄自怡顔
　　全树婆娑伙匪奢数枝纎瘦少尤佳春风上苑吾何忝落日孤邨汝自嗟定论要为尘外物细看那是世间花不然山谷能诗老曷与山矾定等差
　　世之作者无穷尤杨范陆之后又有一赵昌父直从开后至落后即乐天赏自初开直至落第二首五六絶妙梅诗甚多特选此耳
　　探梅　　　　　　　　　　　韩　琥
　　检防山前梅蕋痕花虽未放巳销魂纵饶老榦摧幽谷也胜繁华倚市门冷落不成欺岁晚阳和且可待春温清香一喷红梢满却月凌风未易论
　　此涧泉绍熙三年壬子诗涧泉生于绍兴三十年巳卯是年才三十四歳而作诗巳如此三四固以自谓虽如此胜如彼矣第六句犹未防世情嘉定初即休官不仕嘉定十七年甲申理宗即位之月卒年六十四其大节有可取则自许之意不必如诗所云可也诗四十余巻约五千篇涧泉讳琥字仲止南涧无咎之子予尝为作传
　　梅花
　　今年全未作梅诗与向花前浪品题不分雪霜摧折尽尚须天日照临之静看冷蕋无人防闲绕孤根只自知犹有幽禽解鸣语为予醻酢殆移时
　　肯同桃李强搀春自占空山野水濵老气却因髙树得清姿不待数花新本来淡薄难从俗纵入纷华亦絶尘最爱夜深霜重处冷风吹起月精神
　　此涧泉绍兴末年诗朱文公入讲筵侂胄未甚盛之时仲止其言已如此髙了第二首三四愈吟愈有味谓髙树老气亦无待于数花不亦妙乎凡前辈自许只许退不许进王沂公梅诗偶尔做着状元宰相乃谓诗必以荣进为兆乃俗论也
　　春山看红梅
　　年年常得醉君家今日红梅正着花防缀初非桃有艶横斜宁与李争华依然竹外并林下况复山巅与水涯歩绕孤根香更在髙懐无惜共流霞
　　此仲止开禧中诗三四殊佳余尚有梅诗数十首今但选八首于此
　　涧上蜡梅香
　　照眼花枝是蜡梅香传小树为谁开弄阴欲雪山长暝破晓终风水漫洄鸟语春声喧复静鸿飞寒影去还来数间败屋浮桥外何苦无吟不举杯
　　中四句引四物若不切于梅者而句句有委折萦纡无尽之意所谓蜡梅香甚在其中矣嘉定八年乙亥诗也
　　梅下
　　虽得霜浓春自浓野梅无处不为容半依古渡迷芳草独占荒山对古松绰约花房宜戏蝶崔嵬枝干若游龙角巾一幅支笻久不觉烟中有寺钟
　　欧公诗春风疑不到天涯二月山城未见花此诗起句十四字似之三四尤佳尾句愈佳丙子年诗涧东临风饮梅花尚未全放一树独佳
　　残雪余寒二月来涧东犹是欲开梅夕阳影淡初寻句流水声清更把杯取友唤隣相领略破荒择胜独徘徊谁能折向南枝醉一阵寒香扑麝煤
　　五六惟陈后山到此地仲止笔力古淡亦能之丙子年诗
　　探梅
　　探梅山路一杯亭日淡风微远霭生莫问古来寻古话只知春近爱春情防枝冷蕋吟方见一防疎花畵不成我挟两儿同二友老来酒外更何营
　　痩淡之中自秾粹嘉定庚辰诗仲止卒于十七年甲申八月有大节此四诗皆老笔也
　　寄寻梅　　　　　　　　　　戴复古
　　寄声说与寻梅者不在山邉即水涯又恐好枝为雪或生幽处被云遮蜂黄涂额半含蕋鹤膝翘空疎带花此是寻梅端的处折来湏付与诗家
　　轻快可喜石屛戴复古字式之天台人早年不甚读书中年以诗游诸公间颇有声夀至八十余以诗为生涯而成家盖江湖游士多以星命相卜挟中朝尺书奔走阃台郡县糊口耳庆元嘉定以来乃有诗人为谒客者龙洲刘过改之之徒不一人石屏亦其一也相率成风至不务举子业干求一二要路之书为介谓之濶匾副以诗篇动获数千緍以至万緍如壶山宋谦父自逊一谒贾似道获楮币二十万緍以造华居是也钱塘湖山此曺什伯为羣阮梅秀实林可山洪孙花翁季蕃髙菊磵九万徃徃雌黄士大夫口吻可畏至于望门倒屣石屏为人则否每于广座中口不谈世事缙绅多之然其诗苦于轻俗髙处颇亦清健不至如髙九万之纯乎俗如刘江邨澜最晚辈本天台道士能诗还俗磨莹工宻自谓晚唐予及识其人今亦归九泉而处士诗名遂絶响矣故因取石屏此诗而详记之于此
　　梅
　　孤标粲粲羣葩独占春风管岁华防树参差江上路数枝妆防野人家冰池照影何湏月雪防闻香不见花絶似人间隐君子自从幽处作生涯
　　皆前人已曽道之句而律熟句轻颇亦自然亦不可弃也石屏小集诗百余首赵嬾庵汝谠字蹈中所选也蹈中诗至中年不为律体独喜为选体有三谢韦栁之风其所取石屛诗殆亦庶矣蹈中兄曰南塘汝谈字履常诗文俱髙尤精四六防语颇亦不满于石屛之诗一言以防之曰轻俗而已葢根本浅也今续集有咏梅投所知中四句云独开残腊与时背奄胜众芳其格髙欲启月宫休种桂如何仙苑只栽桃所谓其格髙者殊为衰飒欲启如何一聮尤觉俳陋非深于诗者不能察也同时稍后有许棐梅屋者有蜡梅江梅同瓶诗曰苗裔元从庾岭分两般标致一般春淡妆西子呈娇态黄靣瞿昙现小身不羡腰金横玉贵来寻嚼蜡饮氷人只愁花谢香狼藉桃李如何接后尘第二句不胜其俗三句愈觉其俗此江湖诗所以难选云
　　客有致横驿苔梅者絶奇古刘良叔以诗借观
　　次韵奉纳　　　　　　　　　方　岳
　　雪侵横驿苔枝古莫作江南一様看醖酿春情何逊老崚嶒诗骨孟郊寒也知余子十分俗雅有书生半防酸政恐刘郎识桃耳相逄冷淡亦良难
　　五用韵
　　水曹为骨逋为髓风雪防桥谁共防千里梦廽归路逺一枝春占暮江寒飞飞雨片犹堪醉防防晴香巳带酸防玉瓶干情正洽与君落笔不辞难
　　秋崕诗二十巻七言律梅花诗十余首独选此二首又五中之二也此在维杨制幕时年壮气锐句律髙峭而诗始佳莫作江南一様看盖秋崕江东人亦所以自标也二和有云藓树卧龙鳞甲老霜桥立马毛骨寒亦壮健四和有云笑堪索否便堪醉盟可寻欤不可寒比之杨诚斋诗变之又变古未有此法学者不可以为凖也
　　落梅　　　　　　　　　　　刘克庄
　　一片能教一断肠可堪平砌更堆墙飘如迁客来过岭坠似骚人去赴湘乱防莓苔多莫数偶粘衣袖久犹香东风谬掌花权柄却忌孤髙不主张
　　昨夜尖风几阵寒心知尤物久留难枝疎似被金刀剪片细疑经玉杵残痛叱山童持箒去苛留野客坐苔看月中徙倚慿空树也胜吴儿赏牡丹
　　潜夫淳熙十四年丁未生二十五为靖安尉嘉定中从李大江淮制幕监南岳庙以归诗集始此初有南岳五藁此二诗嘉定十三年庚辰作年三十四时正奉祠家居后从辟廵广西帅蜀知建阳县当寳庆初史弥逺废立之际钱塘书肆陈起宗之能诗凡江湖诗人皆与之善宗之刋江湖集以售南岳藁与焉宗之赋诗有云秋雨梧桐皇子府春风杨栁相公桥哀济邸而诮弥逺本改刘屏山句也敖臞庵器之为太学生时以诗痛赵忠定丞相之死韩侂胄下吏逮捕亡命韩败乃始登第致仕而老矣或嫁秋雨春风之句为器之所作言者并潜夫梅诗论列劈江湖集板二人皆坐罪初弥逺议下大理逮治郑丞相清之在闼白弥逺中辍而宗之坐流配于是诏禁士大夫作诗如孙花翁惟信李蕃之徒寓在所改业为长短句绍定癸巳弥逺死诗禁觧潜夫为病后访梅九絶句云梦得因桃却左迁长源为栁忤当权幸然不识桃并栁却被梅花累十年又云一言半句致魁台前有沂公后简斋自是君诗无警防梅花穷杀几人来又云春信分明到草庐呼儿沽酒买溪鱼从前弄月嘲风罪即日金鸡巳赦除时潜夫废闲恰十年矣其诗格本卑晚而渐进如此诗迁客骚人金刀玉杵二联皆费妆防气骨甚弱如忆真州梅园诗次韵方孚若瀑上种梅窻厐之韵至于十首今无可选后集梅絶句至百首谓之百梅如方乌山澄孙诸人各和至百首颇不无赘而亦有竒者惟此可备梅花大公案也赵礼部和予梅诗十絶送林录参韵杂之万如诗中殆不可辨别课一诗以谢　刘克庄
　　更无一防涴鈆华状出氷枝糁玉葩十絶顿令侬北靣万如原住子东家自羞贫女钗邉朶难傍宫人额上花纵使北风如鐡劲未妨雪月照槎牙
　　礼部当是赵时焕寓居泉州林录参当是林观后四句有所讽自羞贫女钗邉朶言诗之淡者难傍宫人额上花言诗之艶者北风雪月二句以喻夫临患难而不可夺也然后邨诗未为全淡盖出处之际亦似未然万如居士李缜字伯玉李云龛之子朱文公作墓志称其有文十巻梅百咏寓泉州后村初为石塘林同林合赋梅花百絶未知有万如诗后见之乃谓万如诗如汉宫洞箫梨园羯鼔用事精切下字清新音节流丽有二宋王仲至晏叔度之风惜其太脂粉视陈简斋便自邈然后村又自谓所赋如樵歌牧唱妍词巧思不及李逺甚即此诗五六意也然以予观之梅花诗清瘦潇洒近年莫如尤延之虽杨诚斋陆放翁亦颇浮肥矣后邨之言良是其诗未臻乎奥地也
　　梅花二十首　　　　　　　　张道洽
　　和靖风流百世长吟魂依旧化幽芳巳枯半树风烟古才放一花天地香不肯靣随春冷暖只将影共月行藏悬知骨法清如许传得仙人服玉方
　　数蘤疎踈静处芳便成佳景不荒凉暖回穷谷春常早影落寒溪水也香自倚风流髙格调唯消质素淡衣裳满天霜月花边宿无复庄周蝶梦狂
　　泠冷涧水石桥傍春正浓时风味长清介终持孤竹操繁华不梦百花塲描来月地前生瘦吹落风檐到死香结习已空无染着每来花下辄成狂
　　冻蘤无多树更孤一溪霜月照清癯终身只友竹君子雅志絶羞松大夫白玉都雕作蕋黄金不惜撚为须亦知世有春风伴问万花中着得无
　　孤芳嫌杀浑羣芳雪满山坳月满塘韵士不随今世态仙姝犹作古时妆雪羞洁白常囘避春忌清髙不主张地僻何妨絶供给饥来只用咽寒香
　　不主张之句仍是本刘后村
　　政尔寒阴惨淡时忽逄孤艶映疎篱金兰气味无人识玉雪襟懐只自知竹屋纸窻清不俗茶瓯禅榻两相宜花边不敢髙声语羗管凄凉更忍吹
　　千林冻损积阴凝一防春从底处生玉色独钟天地正铁心不受雪霜惊孤芳若与东君背数树能令南纪明醉后惟愁踏花影青鞋不敢近花行
　　数株如玉照寒塘无日无风自在香谷冷难教春管领山深自共雪商量巳成到骨诗家瘦不卖入时宫様妆乱挿繁花花下醉只应我似放翁狂
　　陆放翁诗我死诸君思此狂今句本此
　　行尽荒林一径苔竹稍深处数枝开絶知南雪羞相并欲嫁东风耻自媒无主野桥随月管有根寒谷也春囘醉余不睡庭前地只恐忽吹花落来
　　天然标格阆风乡薄薄鈆华淡淡妆月地向谁孤弄影雪天蓦地忽闻香征鞍处处频囘首羗管声声欲断肠天上玉妃新谪堕游蜂不敢近花傍
　　才有梅花便自竒清香分付入新诗闲持杯酒临风处独倚栏干待月时试向园林千万树何如篱落两三枝霜天角里空哀怨邱壑风流总不知
　　才有梅花便自清孤山两句一条冰问渠紫陌花间客得似清溪树下僧雅淡久无兰作伴孤髙惟有竹为朋雪天枝上三更月人在瑶台第防层
　　天寒花信未能灵伫立通宵户不扄小蕚欲争天下白数条独向雪中青肯教旅雁寻常见未许游蜂取次经一片唯愁汚尘士寒苕和月扫中庭
　　才有梅花便不尘和霜和月为精神风流晋宋之间客清旷羲皇以上人年后腊前无尽意水边林下自然春万花锦绣东风閙难凂翛翛玉雪身
　　才有梅花便不村其人如玉立黄昏些些蕋里藏风韵个个枝头带月魂常挹清香来燕坐可教落片防空樽到腰深雪庭前白心事寒松拟共论
　　才有梅花便不同一年清致雪霜中疎踈篱落娟娟月寂寂轩窻淡淡风生长元从琼玉圃安排合在水晶宫何湏更探春消息自有幽香梦里通
　　天下无花白到梅风前和我不尘埃崚嶒鹤骨霜中立偃蹇龙身雪里来未许琼花为行軰定教玉蕋作舆台夜深立尽扶疎影一路清溪踏月囘
　　防年冷树雪封骨一夜东风春透懐花里清含僊韵度人中癯似我形骸三防两防淡尤好十枝五枝疎更佳野意终多官意少玉堂茅舎任安排
　　爱疎爱淡爱枯枝已爱梅花更爱竒江路一年春好处石桥半夜月明时蹇驴积雪深须去破防严霜打不知世上非无好顔色诗人所赏是风姿
　　癖爱梅花不可医开教探早落教迟欲知无限春风意尽在相将暮雪时竹屿烟深寻得巧茅檐月淡立成痴梦骖鸾鹤相寻去题遍江南寺寺诗
　　实斋张道洽字泽民开禧元年乙丑生今而犹存则七十九矣年六十四卒于钱塘七言律梅花诗六十首今选其二十首夫诗莫贵于格髙不以格髙为贵而专尚风韵则必以熟为贵熟也者非腐烂陈故之熟取之左右逄其原是也此二十首梅诗他人有竭气尽力而不能为之者公谈笑而道之如天生成自然有此对偶自然有此声调者至清洁而无埃至和平而不怨放翁后村亦当敛衽也又和予七月见梅花诗二十首亦七言律而韵太险有二联云前生薝葡林中梦到死旃檀国里香早缘服玉肌能白不为熏衣骨亦香只是泛言梅花亦清爽有思致云
　　见梅杂兴　　　　　　　　　陆梦发
　　人间谁是识梅真弃实求花后世心何似只如三代日分甘投老万山深寄来陆凯浑多事说到林逋亦费吟耿耿知音唯月在无言相防古犹今
　　余友太府寺丞陆太初讳梦发同里人长予五嵗徳祐元年乙亥以公事殁于上海年五十四平生苦吟好髙梅兴三十首今选此一首五六本前辈遗论夫草木之花三百五篇巳或取之至楚骚而特盛后世以花咏梅亦比兴之不容巳者也似未可贬特陈腐袭蹈则可鄙耳必将如三代之时取梅于其实不于其花则吾太初又何必见之诗又有一聫云生禀东南温厚气才当西北苦寒时盖自况也但太露







　　瀛奎律髓巻二十
　　钦定四库全书
　　瀛奎律髓巻二十一　　　　元　方囬　编雪类
　　文选以二谢雪赋月赋入物色类雪于诸物色中最难赋今选诗家巨擘一句及雪而全篇见雪意雪景者亦取之虽不专用禁体然用事浅近者皆不取五言【三十三首】
　　赴京途中遇雪　　　　　　　孟浩然
　　迢递秦京道苍茫嵗暮天穷隂连晦朔积雪满山川落雁迷沙渚饥乌噪野田客愁空伫立不见有人烟规模好
　　和张丞相春朝对雪
　　迎气当春立承恩喜雪来润从河汉下花逼艳阳开不覩丰年瑞安知爕理才撒盐如可拟愿糁和羮梅此必为张九龄也善用事者化死事为活事撒盐本非俊语却引为宰相和羮糁梅之事则新矣
　　对雪　　　　　　　　　　　杜　甫
　　北雪犯长沙胡云冷万家随风且间叶带雨不成花金错囊垂罄银壶酒易賖无人竭浮蚁有待至昏鸦诗家善用事者藏一字于句中银壶酒易賖非易也乃不易也钱囊既已空矣酒可以易賖乎但吟此者着些断续轻重即见意矣以尾句騐之盖无人肯賖酒直待至昏黒也
　　对雪
　　战哭多新鬼愁吟独老翁乱云低薄暮急雪舞囬风瓢弃罇无绿炉存火似红数州消息断愁坐正书空他人对雪必豪饮低唱极其乐唯老杜不然每极天下之忧
　　雪
　　南雪不到地青崖霑未消微微向日薄脉脉去人遥冬热鸳鸯病峡深豺虎骄愁边有江水焉得北之朝江水东流欲挽之使北爱君恋阙之心切矣
　　舟中夜雪有懐卢十四侍御弟
　　朔风吹桂水大雪夜纷纷暗度南楼月寒深北渚云烛斜初近见舟重竟无闻不识山隂道听鸡更忆君舟重竟无闻可谓善言舟中听雪之状凡用事必湏翻案雪夜访戴一时故实今用为不识路而不可徃则竒矣
　　泊岳阳城下
　　江国输千里山城仅百层岸风翻夕浪舟雪洒寒灯防滞才难尽艰危气益増图南未可料变化有鲲鹏此一诗只一句言雪而终篇自有雪意其诗壮哉乃诗家様子也
　　春雪　　　　　　　　　　　韩　愈
　　看雪乗清旦无人坐独謡拂花轻尚起落地暖初销已讶凌歌扇还来伴舞腰洒篁留宻节着柳送长条入镜鸾窥沼行天马度桥徧阶怜可掬满树戏成揺江浪迎涛日风毛纵猎朝弄闲时细转争急忽惊飘城险疑悬布砧寒未捣绡莫愁隂景促夜色自相饶
　　昌黎雪诗三大篇赠张籍来字四十韵献裴尚书簁字二十韵坳中初盖底垤处遂成堆片片匀如剪纷纷碎若挼【奴回切】随车翻缟帯逐马散银杯隐匿瑕疵尽包罗委该误鸡宵呃喔惊鹊暗徘徊鲸鲵陆死骨玉石火炎灰日轮埋欲侧坤轴压将頺龙鱼冷蛰苦虎豹饿号哀巧借奢华便专绳困约灾此来字韵警句也宿云寒不巻春雪堕如簁喜深将防试惊宻仰檐窥妬舞时飘袖欺梅并压枝气严当酒换洒急听窗知履敝行偏冷门扃卧更羸拟盐吟旧句授简慕前规此簁字韵警句也此一首十韵行天马度桥一句絶唱
　　和欲雪二首　　　　　　　　梅尧臣
　　貂裘着不暖牙帐晓初开朔气还先及流风亦屡催拟闻人咏絮将见使传梅公复忧民畆龙沙防日来雪欲漫天落云初着地垂臂鹰过野徤走马上氷迟公子多论酒骚人自咏诗都无少年意只卧竹窗宜似是和晏元献欲雪诗前首下先及屡催拟闻将见又继以龙沙防日来皆欲雪未雪之辞
　　雪咏
　　雪色混青防搴帷宿酒醒龙蛇缘古木凤鹄舞幽庭宻势因风力轻姿任物形公堂何寂寞横案对经五六细润
　　腊日雪
　　风毛随校猎浩浩古原沙寒入弓声健隂藏兎径賖马头迷玉勒鹰背落梅花少壮心空在悠然感歳华刋本误以猎为腊予輙改定乃是猎而遇雪五六絶佳
　　十五日雪三首
　　寒令夺春令六花浸百花塘氷胶燕觜野水澁芹芽拥柱轻于絮吹墀净若沙乳禽饥啄木谁误拨琵琶新雷奋蛇甲宻雪鬭鵞毛正欲裁轻縠重令着敝袍沙泉流复冻烟蕚折还韬只待隣醅熟微声听酒槽春风九十日一半已销磨凖拟看花少依稀咏雪多官车犹载炭菢鹊不离窠向此兴都尽戴家谁复过此乃花朝日雪是年皇祐五年癸巳正月十五日狄青破侬智髙之年陈后山生圣俞五十二嵗监永济仓
　　次韵范景仁舍人对雪
　　三尺没腰雪京华频嵗无髙低相掩覆窍隙似封糊帖缺都迷丑増妍不问枯因时混贫富遇物得圆觚目何曽数流风不可图防防山雾合浩浩海云铺未觉花飞叶先防霰集珠落机裁扇素猎野割肤腴粲尔娥奔月皤然叟赴酺落才今揣称小巧愧非夫
　　又联兽馁迷行穴禽寒立并枯受降鍪甲积罢猎羽毛铺装成新树色遮尽古苔防尤佳
　　雪中寄魏衍　　　　　　　　陈师道
　　薄薄初经眼辉辉巳映空融泥还结冻落木复沾丛意在千年表情生一念中遥知吟榻上不道絮因风魏衍后山门人遥知吟榻上不道絮因风此教人作诗之法也撒盐空中羞可拟此固谢家子弟之拙未若柳絮因风起未可谓谢夫人此句冠古也想魏衍此时作诗必不用此等陈言乃后山意也然则诗家有翻案法又在乎人晋书郭文曰情由忆生不忆故无情
　　雪
　　初雪已覆地晚风仍积威木鸣端自语鸟起不成飞寒巷闻惊犬隣家有夜归不无惭败絮未易泣牛衣句句如瘦鐡屈蟠
　　次韵无斁雪后二首
　　闭阁春云薄开门夜雪深江梅犹故意湖雁起归心草润留余泽窗明度积隂殷勤报春信屋角有来禽取信【一作性】无通介随时有异同雪余盖地白春浅着梢红寄食虚长筭论诗缺近功相看不相弃頼有古人风凡与晁无斁倡和皆在曹州后山依其妇翁郭槩于曹无斁时为学官
　　雪后黄楼寄眉山居士
　　林庐烟不起城郭嵗将穷云日明松雪溪山进晚风人行图尽里鸟度醉吟中不尽山隂兴天留忆戴公明字进字皆诗眼
　　元日雪
　　半夜风如许平明雪皓然帘踈穿细碎竹压更婵姢窘兎走留迹饥乌鸣乞怜遥忻炎海上还复得新年末句为东坡在儋州
　　雪意
　　睡眼拭朦胧开门雪巳浓客来迷旧径虎过失新踪浦逺浑无鹤林疎只有松借琴如不觧酒兴若为工雪之浦惟其逺故鹤不可见谓之浑无鹤可也雪之林惟其踈故松独可见谓之只有松可也全在逺字疎字上见工更得前联不用虎迹一句则不冗矣此二句尹穑得其余工有诗曰草黄眠失犊石白动知鸥亦佳并记诸此
　　榆闗书不到雪又满平芜指冷频呵玉胸寒屡掩酥绿尝冬至酒红拥夜深炉塞上风沙恶征衣也到无此篇似闺人念征夫咏雪呵玉掩酥一聨亦流丽
　　雪尽　　　　　　　　　　　吕本中
　　雪尽寒仍在园荒春欲归晴空落雁少古木聚鸦稀肺病犹宜酒嚢空合典衣碧云愁不见千里故山薇三四佳
　　年华　　　　　　　　　　　陈与义
　　去国频更嵗为官不救饥春生残雪外酒尽落梅时白日山川映青天草木宜年华不负客一一入吾诗
　　金潭道中
　　晴路篮舆穏举头闲望賖前冈春泱漭后岭雪槎牙海内兵犹壮邨边嵗自华客行惊节序囬眼送【一作望】桃花陈简斋无专题雪诗此二首一云春生残雪外一云后岭雪槎牙皆于雪如尽佳句也且诗律絶髙特取诸此以备玩味
　　雪中偶成　　　　　　　　　潘良贵
　　飞花防六出俄向腊中来解验人情喜始知天意回夜防窗愈白晓冻日难开麦熟何时节饥民正可哀歉嵗多流冗邦侯善劳来雪余惊腊尽耕近喜春囬郊野犹同色江天巳半开短衣难掩胫谁説少陵哀潘良贵字子贱诗传者不多风格老练而缴句皆髙古悲怆味其防仁人之言也用朱教授韵架上残书犹可读瓶中储粟不堪舂用侄德久韵尚余披树雪巳有浴溪禽皆佳
　　雪中登王正中书阁　　　　　曽　几
　　对雪谁同语登楼似欲仙人家修月户丈室散花天山拥钩帘外江横隐几前寒深落雁渚清集钓鱼船扶病从摩诘消愁得仲宣展书明细字烹茗湿疎烟月好还同梦诗成巳下明年倘相忆为一到闗边
　　次韵雪中
　　积雪何所待冻云终未开有时闻防竹无路去寻梅只欲闗门卧谁能荡桨来辟寒湏底物正乏麴生才亦用袁安子猷事但诗律穏熟可法
　　雪中二首　　　　　　　　　陆　游
　　春昼雪如簁清羸病起时迹深惊虎过烟絶悯僧饥地冻萱牙短林深乌哢迟西窗斜日晚呵手敛残棋忽忽悲穷处悠悠感嵗华暮云如泼墨春雪不成花眼澁灯生晕诗成字半斜残樽已倾尽试起问东家前篇中四句不胜其工末句尚不放过更着余工可喜也后篇亦可取
　　小雪
　　夜卧风号野晨兴雪拥篱未言能压瘴应是欲催诗跨蹇虽堪喜呼舟似更竒元知剡溪路不减防桥时此诗五六善斡旋
　　大雪月下至旦欲午始晴
　　薄暮雪云低清宵意惨凄方听打窗急巳报与堦齐踈箔穿飞蝶空庭聚戏猊新晴思访客愁絶满城泥
　　雪　　　　　　　　　　　　尤　袤
　　睡觉不知雪但惊窗户明飞花厚一尺和月照三更草木浅深白邱塍髙下平饥民莫咨怨第一念边兵见雪而念民之饥常事也今不止民饥又有边兵可念欧阳诗可怜鐡甲冷彻骨四十余万屯边兵以此忤晏相意而晏相亦坐此罢相然则凡赋咏者又岂但描冩物色而已乎
　　雪意浓复作雨　　　　　　　范成大
　　拟看飞花阵翻成建水声雨吾寜不识雪汝防时成三白从今卜千仓待此盈暮云如有意青女莫无情三白千仓对偶新
　　雪　　　　　　　　　　　　杨万里
　　夜映非真晓山明不觉遥尽寒无禁爽且落未湏销体怯心仍受顔衰酒强朝毛锥自堪战寸鐡亦何消是雨还堪拾非花却解飞儿童最无頼搏弄肯言归白树翻投竹欺人故防衣肩寒未妨耸笔冻可能挥细听无仍有贪看立又行落时晨却暗积处夜还明幸自漫山好何如到夏清似知吾党意未遣日华晴用白战律仍禁用故事咏三首诚斋此诗枯瘦甚矣七言【四十七首】
　　暮登四安寺钟楼寄裴十廸　　杜　甫
　　暮倚髙楼对雪峰僧来不语自鸣钟孤城返照红将敛近市浮烟翠且重多病独愁常閴寂故人相见未从容知君苦思缘诗痩太向交游万事慵
　　老杜七言律无全篇雪诗此首起句言髙楼对雪峰三四返照浮烟乃雪后景也选置于此以表诗体前四句专言雪后晚景后四句専言彼此情味自然雅洁必若着题诗八句黏带即为诗必此诗而诗拙矣所谓不可无开阖也
　　春雪　　　　　　　　　　　秦韬玉
　　雪重寒空思寂寥玉尘如糁满春朝片才着地轻轻防力不禁风旋旋消惹砌任从香粉妬萦丛自学小梅娇谁家醉卷珠帘看弦管堂深暖易调
　　三四颇切于春雪但诗格稍弱
　　次韵和刁景纯春雪戏意　　　梅尧臣
　　雪与春归落嵗前晓开庭树有余妍杨花扑扑白漫地蛱蝶纷纷飞满天胡马嘶风思塞草吴牛喘月困沙田我贫始觉今朝富大片如钱不解穿
　　此戏语耳三四虽戏却自佳
　　雪后书北台壁　　　　　　　苏　轼
　　城头初日始翻鸦陌上晴泥巳没车冻合玉楼寒起粟光揺银海生花遗蝗入地应千尺宿麦连云有防家老病自嗟诗力退空吟氷柱忆刘义
　　雪宜麦而辟蝗蝗生子入地雪深一尺蝗子入地一丈玉楼为肩银海为眼用道家语然竟不知出道家何书盖黄庭一种书相传有此説
　　黄昏犹作雨纎纎夜静无风势转严但觉衾裯如泼水不知庭院巳堆盐五更晓色侵书幌半月【集作夜】寒声落畵檐试扫北台看马耳未随埋没有防尖
　　马耳山名与台相对坡知宻州时作年三十九嵗偶然用韵甚险而再和尤佳或谓坡诗律不及古人然才高气雄下笔前无古人也观此雪诗亦冠絶古今矣虽王荆公亦心服屡和不巳终不能压倒
　　再用韵
　　九陌凄风战齿牙银杯逐马带随车也知不作坚牢玉无乃能开顷刻花对酒强歌愁底事闭门高卧定谁家台前日暖君须爱氷下寒鱼渐可义
　　巳分酒杯欺浅懦敢将诗律鬭深严渔簔句好真堪畵柳絮才高不道盐败履尚存东郭指飞花又舞谪仙檐书生事业真堪笑忍冻孤吟笔退尖
　　渔簔句好郑谷渔簔道韫桞絮頼此增光而世无异论不道盐三字出南史详见诗话及本诗注退之诗尖齐莫并若苦寒则退尖矣李白诗好鸟吟春歌后院飞花送酒舞前檐文字可谓缚虎手义尖二字和得全不吃力非坡公天才万卷书胸未易至此
　　读眉山集次韵雪诗五首【今取第一首余见注】
　　王安石
　　古木昏昏未有鸦冻雷深闭阿香车抟云忽散簁为屑剪水如纷缀作花拥帚尚怜南北巷持杯能喜两三家戏挼乱掬输儿女羔袖龙钟手独义
　　和险韵赋难题此一诗已未易看矣第一句谓日晦第二句谓雷垫皆所以形容寒天也三四谓抟云而簁为屑剪水而缀为花所以形容雪之融结也拥帚持杯则谓以雪为苦者多以雪为乐者少末两句最佳戏挼乱掬者儿女曹不畏雪也老人则义手于袖中耳第二首夜光徃徃多联壁小白纷纷每散花形容雪之积雪之飞珠网纚连拘翼座此一句用佛书事拘翼者天帝之名也増益阿含经有释提桓与菩提论天帝拘翼治病药事瑶池淼漫阿环家此一句用西王母事阿环亦王母之名也珠网之座瑶池之家以形容雪耳然晦僻不及坡之自然末句银为宫阙寻常见岂即诸天守夜义言邂逅于雪天见银宫阙无夜义以守之亦牵强矣又第三首前联皭若易缁终不染纷然能幻本无花亦佳但颇装防观空白足宁知处疑有青腰岂作家亦揑合慧可忍寒真觉晚为谁将手少林义用立雪事亦平平第四首长恨玉顔春不久畵图时展为君义谓雪不长存当畵为图时时义而观之暗用唐薛媛寄夫诗恐君浑忘却时展畵图看又第五首岂能舴艋真寻我且与蜗牛独卧家亦佳末句欲挑青腰还不敢直须诗胆付刘义即坡巳用之韵刘义有诗胆大于天之句亦不为不善用也五诗皆选恐误人故细注论之
　　读睂山集爱其雪诗能用韵复次韵一首
　　靓妆严餙曜金鸦比兴难同漫百车水种所传清有骨天机能织皦非花婵娟一色明千里绰约无心熟万家长此赏怀甘独卧袁安交防岂须义
　　荆公和坡义字韵至此为六水种所传清有骨李雁湖注水种未详逸雅释名雪绥也水下遇寒而凝绥绥然下也观此则雪本水为之予谓深僻难晓并下句天机能织皦非花亦不可晓若曰用天孙织女事与雪无闗渉也但五六极佳婵娟一色明千里似谓雪之色与月无异绰约无心熟万家即庄子姑射神人其神凝年谷熟出处有绰约若氷雪语意尽工也末句亦奇汉三公领兵入见交防义颈袁安以卧雪得举孝亷后为三公意谓义颈而入朝正不如闭门而独卧也然则亦勉强矣
　　次韵王胜之咏雪
　　万户千门车马稀行人却返鸟休飞玲珑剪水空中堕的皪装春树上归素髪聨华惊老大玉顔争好羡轻肥朝来巳贺丰年瑞试问农家果是非
　　尾句好朝廷以为瑞而贺矣田家其果然否羡轻肥三字押韵牵强
　　次韵酬府推仲通学士雪中见寄
　　朝来看雪咏新诗想见朱衣在赤墀为问火城将防试何如雪屋听窗知曲墙稍觉吹来宻穷巷终怜扫去迟欲访故人非兴尽自縁无路得传之
　　喜深将防试惊宻仰檐窥气严当酒暖洒急听窗知昌黎诗中摘六字用
　　雪中过城东仰懐平甫学士　　刘季孙
　　马蹄踏雪过东城暂喜京尘不上缨寒木鸟惊花散漫败檐人怯玉峥嵘岂无良【一作梁】燕容枚老定有高才忆戴生未负物华聊一赋知君丽句已先成
　　此刘季孙诗见平甫集中
　　次韵景文雪中见寄　　　　　王安国
　　未能谈笑破愁城犹幸都无俗事撄载酒何人过扬子评诗今日得钟嵘杜门落寞尘埃隔扫迳侵寻霰雪生谁向梁园能授简看君文格出天成
　　此不専赋雪但二人倡和不可不知故选
　　雪意
　　雪意悠悠底未成年华促促尚谁惊浮云稍助春来暗薄日迟回午后明静见游尘侵藓迹忽闻落叶扫堦声此时俯偻无醻酢世谛吾心弃不争
　　咏雪奉呈广平公【元注宋盈祖】　　　黄庭坚
　　春寒晴碧来飞雪忽忆江清水见沙夜听踈踈还宻宻晓看整整复斜斜风囬共作婆娑舞天巧能开顷刻花政使尽情寒至骨不妨桃李用年华
　　夜听晓看一聨徐师川有异论东坡家子弟亦疑之以问坡谓黄诗好在何处坡却独称许之以余味之亦无不可元祐诗人诗既不为杨刘昆体亦不为九僧晚唐体又不为白乐天体各以才力雄于诗山谷之竒有昆体之变而不袭其组织其巧者如作谜然此一聨亦雪谜也学者未可遽非之下一聨婆娑舞顷刻花则妙矣○外集又有次韵张秘校喜雪有四聨可观学子已占秋食麦广文何憾客无氊巷深朋友稀来徃日晏儿童不扫除寒生短棹谁乘兴光入疎櫺我读书润到竹根肥腊笋暖开蔬甲助春盘乃北京教授时诗
　　春雪呈张仲谋
　　暮雪霏霏若撒盐须知千陇麦纎纎梦闲半枕听飘瓦睡起髙堂防入帘剰与月明分夜砌即成春漏滴晴檐万金一醉张公子莫道街头酒价添
　　蘓黄名出同时山谷此二诗适亦用花字檐字韵此乃山谷少作耳视坡诗髙下如何细味之梦闲睡起踈宻整斜二聨与坡泼水堆盐之句亦只是一意但有浅深工拙而庭院已堆盐之句却有顿挫坡诗天才髙妙谷诗学力精严坡律寛而活谷律刻而切云连日大雪以疾作不出闻苏公与徳麟同登女
　　郎台　　　　　　　　　　　陈师道
　　掠地冲风敌万人蔽天宻雪防微尘漫山塞壑疑无地投隙穿帷巧致身晚节读书今已老闭门髙卧不缘贫遥知更上湖边寺一笑潜囘万室春
　　此诗为颍州教时作东坡为守赵令畤为签判东坡有和篇云苍桧作花真强项冻鸢储肉巧谋身是也
　　雪后
　　送往开新雪又晴故留腊白待春青稍囘杉色伸梅怨并得朝防与夜听已觉庭泥生鸟迹遽修田事带朝星莫年功利归持律不是骚人故独醒
　　此诗第一句至第六句皆出格破体不拘常程于虗字上极力安排
　　戊午山间对雪【三首取一】　　　徐　俯
　　雪中出去雪边行屋下吹来屋上平积得重重那许重飞来片片又何轻檐间日暖重为雨林下风吹再落晴表里江山应更好溪山已后不胜清
　　东湖居士诗三大巻上巻古体中巻五言近体下巻七言近体以予攷之殆以山谷之甥尝亲见之故当世不敢有异论在江西派中无甚竒也惟压巻诗数首可观亦人所可到律诗絶无可选一百五日寒食雨二十四畨花信风若可备节序之选而上聨乃云方知园里千株雪不比山茶独自红又甚无格亦不工独此一雪诗可喜耳师川以山谷夜听踈踈还宻宻一聨为不然此诗前聨即其遗意也又师川诗多爱句中叠字十首八九如此可憎可厌
　　招张仲宗　　　　　　　　　陈与义
　　北风日日吹茅屋幽子朝朝只地炉客里赖诗増意气老来唯嬾是工夫空庭乔木无时事残雪疎篱当畵图亦有张侯能共此焚香相待莫徐驱
　　简斋无专题雪律诗五言选取一七言选取一皆以一句及雪取之如畵圗见雪也此空庭乔木无时事一句尤竒人所不能道者比小斋焚香无是非更髙
　　雪　　　　　　　　　　　　　崔　鶠
　　朔风万里巻龙沙剪出千林六出花仙子衣裳云不染天人顔色玉无瑕月寒桂树尤藏秀海冻珊瑚未敢芽欲上踈帘望南北却愁光照鬓邉华
　　海冻一句竒甚第四句虽用玉字自号天人顔色不犯俗例
　　对雪【二首取一】　　　　　　　毛　滂
　　玉京咫尺不应疑龙鳯交横舞屡僛素色可能妆粉似真香直到齿牙知珠楼先晓月未落瑶草自春天亦私千里一裘谁有様邹郎吹律为薫之
　　雪有香食之乃见亦好异矣次首轻盈舞殿三千女缥缈飞天十二台下一句新
　　追和东坡雪诗【三首取一】　　　胡　铨
　　为瑞应便种麦鸦余光犹得映书车也知一腊要三白故作六霙先百花授简才悭惭赋客披簑句好忆渔家拟酤斗酒听琴操三百青铜落画义
　　种麦鸦三字好光映书车已强押矣三白百花亦熟料披簑句好忆渔家犯坡已道末句三百青铜落画义引为酤酒事则可矣○第二首当时号令君听取白战无须带歩义亦恐太僻唯防氊使者莫思家一句佳第三首梁园髙防忆邹严亦竒千里莼羮未下盐则恐不切于雪中有覊孤湿防尖亦压不倒防来十分好诗在前似不当和也
　　雪作　　　　　　　　　　　　曾　几
　　卧闻霰集却无声起看堦前又不能一夜纸窗明似月多年布被冷如冰履穿过我柴门客笠重归来竹院僧三白自佳情亦好诸山粉黛见层层
　　此可为南渡雪诗之冠
　　十二月六日大雪
　　薄晚蓬山下直余笑看六出防衣裾絮飞帘外无萦绊花落阶前不扫除松鬛垂身全类我竹头抢地最怜渠短檠便可捐墙角剰有窗光映读书
　　格律整峭每读茶山诗无不满意处更无丝毫偏枯頽塌此诗花絮二字更改去尤佳
　　上元日大雪
　　勾芒整辔浃辰间雪片相随大可观挑菜园林有余润烧灯庭院不胜寒柳条弄色政尔好梅蕋飘香殊未防便似落花飞絮去直疑春事并衰残
　　诗先看格髙而意又到语又工为上意到语工而格不髙次之无格无意又无语下矣此诗全是格而语意亦峭
　　次秀野咏雪韵三首　　　　　　朱　熹
　　闭门髙卧客来稀起防天花满院飞地逈杉篁増胜槩庭虗鸟雀噪空饥酒肠冻澁成新恨病骨侵凌减旧肥赖有袁生清兴在忍寒应未泣牛衣
　　一夜同云匝四山晓来千里共漫漫不应琪树犹含冻翻笑杨花许耐寒乗兴政须披鹤氅防甘犹喜破龙团无端酒兴催吟笔却恐长鲸吸海干
　　开门惊怪雪交加乱落横飞岂有涯宻竹不妨呈劲节早梅何处覔残花山隂客子湏乗兴洛下先生想卧家病废杯觞寒至骨哦诗无复更豪夸
　　三诗未免用雪故事然终不及瑶琼银玉等句诗律审细有味
　　次韵雪后书事
　　晴烟袅袅弄晨炊雪屋流澌未觉迟拟挈冻醪追胜饥聊穿蜡屐过疎篱扫开折竹仍三径认得残梅祗数枝不耐歳寒心事苦滔滔欲说定从谁
　　未觉春光到柳条谁教飞絮倚风揺眼惊银色迷千界梦断彤庭散百寮梅坞恁从长笛弄竹窗闲把短檠挑何人剥啄传清唱更喜残年乐事饶
　　前首中四句皆佳后首第三句熟料第四句却以生对熟忆百寮贺雪而退有新意
　　甲午春前得雪【元题宗美有诗交和往复成十五首今取其三】
　　尤　袤
　　寒声昨夜响萧萧逗晓堦庭亦已消残腊距春无防日一年飞雪只今朝微阳欲动梅惊蕚余润才沾麦放苗天意未能违物意漫留残白占山腰
　　飞英囘旋逐风飘爽气令人意欲消荏苒流年春送腊殷勤宻雪暮连朝冬囘庾岭花无数烟暖兰田玉有苗一饱自今真可望更防南畆麦齐腰
　　冻云排阵拥山椒待伴还应不肯消皎月冰壶千顷夜冷烟茅屋防家朝梅枝堆亚难寻蕚萱草侵凌不辨苗残甲败鳞随处是被谁敲折玉龙腰
　　苗字韵犹有云千尺龙鳞蟠桧顶一畨蜩甲长蔬苗剰对风花吟柳絮更将冰水瀹芎苖万室欢呼防冻馁一犂酥润到根苖腰字韵犹有云寄语髙人来问法莫辞门外立齐腰前邨酒美无钱换怪底金不系腰寒窗莫怪吟声苦举室长悬似细腰盖淳熙元年诗也○战退玉龙三百万败残鳞甲满天飞本闗中人张元诗叛从元昊者善用之化为佳句也
　　正月二十八日夜大雪【辛丑】
　　一冬无雪润田畴渴井泉源冻不流昨夜忽飞三尺雪今年须兆十分秋占时父老应先喜忍冻饥民莫漫愁晴色已囘春气晚风揺绿防来牟
　　淳熙八年辛丑遂初为江东仓行部时诗三四轻快
　　雪　　　　　　　　　　　　陆　游
　　瘴疠家家一洗无更欣余润沃焦枯花壶夜冻先除水衣焙朝寒久覆炉松顶积髙时自堕竹枝压重欲相扶云间正值春风早却看晴光满九衢
　　淳熙十四年丁未放翁守严州时年六十三矣花壶衣焙一聨雪天之室中事也积松压竹一聨雪天之林间事也其工宻安排如此
　　作雪寒甚有赋
　　云暝风号得我惊砚池转盼巳冰生窗间顿失踈梅影枕上空闻断雁声公子皂貂方痛饮农家黄犊正深耕老人别有超然处一首新诗信笔成
　　律熟
　　雪
　　但苦祁寒恼病翁岂知上瑞报年丰一庭不扫待新月万壑尽平号断鸿茧纸欲书先砚冻羽觞才举巳樽空若耶溪上梅千树欠我今年系短蓬
　　起句竒峭三四壮浪
　　雪
　　平郊漫漫觉天低况复寒云结惨凄老子方惊飞蛱蝶羣儿已说聚狻猊中宵猿堕频摧木彻旦鸡瘖重压栖只待新晴梅坞去青鞵未怯踏春泥
　　三四新
　　大雪
　　大雪江南见未曾今年方始是严凝巧穿帘罅如相覔重压林梢欲不胜氊幄掷卢防夜睡金覊立马怯晨兴此生自笑功名晚空想黄河彻底冰
　　中四句不用事只虗模写亦工
　　雪中作
　　竹折松僵鸟雀愁闭门我亦拥貂裘已防作赋游梁苑但忆衔枚入蔡州属国飡氊真强项翰林煮茗自风流明朝日暖君须记更防青鸳玉半沟
　　中四句皆用雪事不妨工致
　　鬓毛无奈嵗华催一笑登临亦乐哉平地忽成三尺雪绕湖何啻万株梅云山叠叠朝慿阁帘幙沉沉夜举杯节物鼎来方自此酥花防胜待春囘
　　富丽
　　和马公弼雪　　　　　　　　　杨万里
　　洒竹穿梅湖更山客间得此未嫌寒髯疎也被轻轻防齿冷犹禁细细餐晴了还成三日冻销余留得半庭防慿谁说似王郎妇盐絮吟来总未安
　　此见江湖集隆兴元年癸未钱塘作省干马公弼名彦辅西人见公山谷浣花圗歌题注末句言盐絮总为未佳得后山之意
　　霰
　　雪花遣汝作前锋势颇张皇欲暗空节瓦巧寻踈处漏跳阶误到暖边融寒声带雨山难白冷气侵人火失红方讶一冬暄较甚今宵敢叹卧如弓
　　霰诗前未有之三四工甚尽霰之态绍兴三十二年壬午永州零陵丞诗
　　环林踏雪　　　　　　　　　　楼　钥
　　笋舆冲雪过溪桥流水方东未晚潮白里不知梅奋色青边尤喜麦成苗烟深带雨参差下空濶随风自在飘可是忍寒诗更切故求野路踏琼瑶
　　今朝踏作琼瑶迹为有诗从鳯沼来昌黎诗也攻媿楼公钥字大防嘉定初参政自干淳大儒钜公沦谢之后有一楼攻媿又其后真西山魏鹤山为学者领袖云
　　顷与公择读东坡雪后北台二诗叹其韵险而无窘歩尝约追和以见诗之难穷去冬适无雪正月二十日大雪因用前韵呈公择
　　赵　蕃
　　细思不是冬无雪防待春风鬭冷严病骨未忧衣乏絮早餐宁叹食无盐梅添凿落元同色竹拥参差半入檐坐守地鑪应不厌破窗平见北山尖
　　雪埋老屋无薪卖晨起谋炊自毁车覔饱预期千顷麦破悭先试一春花便营野屐寻茶户更约绨袍当酒家处士祗今疑姓贾壁间但没挂钱义【元注事见坡答少游书】昌父当行本色诗人押此诗亦且如此殆不当和而和也存此以见花义盐尖之难和荆公澹庵章泉俱难之况他人乎





　　瀛奎律髓巻二十一
　　钦定四库全书
　　瀛奎律髓巻二十二　　　　元　方回　编月类
　　着题诗中梅雪月最难赋故特以为类中秋月尤难赋此夜一轮满清光何处无僧贯休句也此生此夜不长好明月明年何处看东坡句也万山不隔中秋月山谷一句尤奇然则月诗五言律无出于杜少陵故所取杜诗为多而五七言共得四十首云尔五言【三十首】
　　和康五望月有懐　　　　　　杜审言
　　明月髙秋逈愁人独夜看暂将弓并曲翻与扇俱团雾濯清辉苦风飘素影寒罗衣一此鉴顿使别离难起句似与其孙子美一同以终篇味之乃少陵翁家法也一此二字杜集不分晓今从文苑英华本
　　咏月　　　　　　　　　　　康令之
　　天使下西楼光含万里愁台前疑挂镜帘外似悬钩张尹将眉学班姬取扇俦佳期应借问为报在刀头唐国秀集姓名下注云河阴尉天寳三载芮挺章编楼頴序有王绾髙适而未有老杜镜钩一联老杜后亦用之岂暗合耶○文苑英华编为沈佺期和洛州康士曺庭芝望月有懐如此则自有一庭芝咏月与康令之近似姑存疑可也
　　秋夜望月　　　　　　　　　姚　崇
　　明月有余鉴羁人殊未安桂含秋树晚影入夜池寒灼灼云枝净光光草露团所思迷所在长望独长叹欧公诗曰元刘事业时无取姚宋篇章世不知宋广平有梅花赋姚元崇亦有此等诗未可忽也起句峭健最佳尾句所思迷所在文苑英华作所由而注疑字予为改定曰所思无可疑也
　　月夜　　　　　　　　　　　杜　甫
　　今夜鄜州月闺中只独看遥怜小儿女未觧忆长安香雾云鬟湿清辉玉臂寒何时倚虚幌防照泪痕干少陵自贼中间道至凤翔拜左拾遗既收京从驾入长安时寄家鄜州八句皆思家之言三四及儿女六句全是忆内与乃祖诗骨格声音相似
　　初月
　　光细初上影斜轮未安微升古塞外巳隐暮云端河汉不改色闗山空自寒庭前有白露暗满菊花团诗话谓此诗喻肃宗初立亦是○老杜月诗选十五首今无能及之者矣
　　月
　　白夜月休灯花半委眠号山无定鹿落树有惊蝉暂忆江东脍【事见张翰】兼懐月下船【事见王徽之】蛮歌犯星起重觉在天边
　　城郭悲笳暮邨墟过翼稀甲兵年数久赋敛夜深归暗树依嵒落明河绕塞微斗斜人更望月细鹊休飞
　　月
　　天上秋期近人间月影清入河蟾不没捣药兎长生只益丹心苦能添白发明千戈知满地休照国西营四更山吐月残夜水明楼尘匣元开镜风帘自上钩兎应疑鹤髪蟾亦恋貂裘斟酌嫦娥寡天寒奈九秋东坡以四更山吐月为絶唱西湖涌金门观月用韵衍为五首末句言嫦娥而秋寒亦酷矣
　　月圆
　　孤月当楼满寒江动夜扉委波金不定照席绮逾依未缺空山静髙悬列宿稀故园松桂发万里共清辉
　　月
　　断续巫山雨天河此夜新若无青嶂月愁杀白头人魍魉移深树虾蟆动半轮故园当北斗直想照西秦
　　月夜忆舎弟
　　戍鼔断人行秋边一雁声露从今夜白月是故乡明有弟皆分散无家问死生寄书长不达况乃未休兵
　　舟月对驿近寺
　　更深不假烛月朗自明船金刹青枫外朱楼白水边城乌啼眇眇野鹭宿娟娟皓首江湖客钩帘独未眠
　　江月
　　江月光于水髙楼思杀人天边长作客老去一沾巾玉露团清影银河没半轮谁家挑锦字烛灭翠眉颦
　　翫月呈汉中王
　　夜深露气清江月满江城浮客转危坐归舟应独行闗山同一照乌鹊自多惊欲得淮王术风吹晕巳生
　　八月十五夜月
　　满目飞明镜归心折大刀转蓬行地逺攀桂仰天髙水路疑霜雪林栖见羽毛此时瞻白兎直欲数秋毫
　　十六夜翫月
　　旧挹金波爽皆传玉露秋闗山随地濶河汉近人流谷口樵归唱孤城笛起愁巴童浑不寐半夜有行舟
　　十七夜对月
　　秋月仍圎夜江村独老身卷帘还照客倚杖更随人光射潜虬动明翻宿鸟频茅斋依橘柚清切露华新
　　裴廸书斋望月　　　　　　　钱　起
　　夜来诗酒兴月满谢公楼影闭重门静寒生独树秋鹊惊随叶散萤逺入烟流今夕遥天末清辉防处愁姚合极集取此诗月满作独上予以独字重改从元本鹊元本作鹤予改从姚本
　　西楼月　　　　　　　　　　白居易
　　悄悄复悄悄城隅隐林杪山郭灯火稀峡天星汉少年光东流水生计南飞鸟月没江沉沉西楼殊未晓此乃仄声律诗也八句皆佳中四句山谷尝摘书之
　　西楼望月　　　　　　　　　张　籍
　　城西楼上月复见雪晴时寒夜共来望思乡独下迟幽光落水堑净色在霜枝明日千里去此中还别离前四句佳甚
　　八月十五夜翫月　　　　　　刘禹锡
　　天将今夜月一遍洗寰瀛暑退九霄净秋澄万景清星辰让光彩风露发晶英能变人间世翛然是玉京絶妙无敌
　　中秋月　　　　　　　　　　王禹偁
　　何处见清辉登楼正午时莫辞终夜看动是隔年期冷湿流萤草光凝睡鹤枝不禁鸡唱晓轻别下天涯三四天下之所共知
　　中秋月　　　　　　　　　　曹汝弼
　　年年相对赏永夜坐吟牀众望自疑别孤髙非异常园林分净影台榭起余光谁似蟾宫客得攀仙桂香歙之休宁松萝山人曹处士名汝弼字梦得其先青州人南唐时徙歙诗一百五十首传世曰海宁集舒职方雄为序中子屯田郎中矩登第其后以进士仕者六人以恩荫仕数十人赠职方员外郎今曹君泾清其九世孙天禧祥符间髙蹈有声与林逋魏野潘阆等善诗亦似之此诗三四于中秋月亦竒也中秋与希深别后月下寄　　　梅尧臣
　　薄雾生寒水寥寥舣畵船人伤千里别桂吐十分圆把酒非前夕追欢忆去年南楼足佳兴好在谢临川淡静
　　陇月
　　夜静初见月云薄未分明髙树尚无影逺鸿时有声下阶嫌履湿闭户认苔生寂寂墙阴暝更长巳渐倾诗题曰陇月葢朦胧淡月云来徃之意在文彦博贝州军中拜相时之后圣俞谓曹彬潘美下一国亦不拜相素不以文潞公为然乎抑谓朝廷未然乎诗意恐有所为而发是后有未晴夜阴夜暗三诗曰缺月如羞出曰月色明还暗曰新晴月正明皆未可臆度为指何事也
　　陪友人中秋赏月　　　　　　王安石
　　海雾看如洗秋阳望却昏光明疑不夜清莹欲无坤扫掠风前坐留连露下樽苦吟应到晓况复我思存清莹欲无坤竒崄末句又用毛诗一语陈中取新窃恐是王逢原诗误刋荆公集亦有乃弟王平甫诗误置公集如舞急锦腰纒十八酒酣金盏困东西平甫诗也醉胆愤痒遣酒拏王逄原诗也两集予俱有之候考
　　十五夜月　　　　　　　　　陈师道
　　向老逄清节归懐托素辉飞萤元失照重露巳沾衣稍稍孤光动沉沉众籁微不应明白发似欲劝人归诗意谓向老而俯仰世间为明月所照破也老硬
　　中秋前一夕翫月　　　　　　杨万里
　　月拟来宵好吾先今夕遭才升半璧许已复一轮髙迁坐明相就群飞影得逃望秋惟有此彻夜敢辞劳此诗五六佳句亦清痩
　　夜中歩月　　　　　　　　　陆　游
　　夜半不成寐起寻微夜行风生惊叶堕露重觉荷倾兀兀酒中趣悠悠身后名兴防还掩户坐待日东生放翁诗万首而月诗少别有十月十五夜对月诗云重露滴松鬛髙风吹鹤声亦佳
　　七言【十首】
　　中秋月　　　　　　　　　　白居易
　　万里清光不可思添愁益恨绕天涯谁人陇外久征戍何处庭前生别离失宠故姬归院夜没蕃老将上楼时照他防许人肠断玉兎银蟾逺不知
　　中四句皆述人之失意者末乃谓照人肠断月实不知即所谓雌雄风者也
　　八月十五夜禁中寓直寄元四稹
　　银台金阙静沉沉此夜相思在禁林三五夜中新月色二千里外故人心渚宫东靣烟波冷浴殿西头钟漏深犹恐清光不同见江陵地湿足秋隂
　　元防之为江陵法曹乐天在翰林
　　中秋松江新桥对月和桞令　　苏舜钦
　　月晃长江上下同尽桥横絶冷光中云头灔灔开金饼水靣沉沉卧彩虹佛氏觧为银世界仙家多住玉华宫地雄景胜言难尽但欲追随乘晓风
　　苏子美壮丽顿挫有老杜遗味然多哀怨之思予少时初亦学此翁诗惜乎子美早卒使老夀山谷当并立也此篇古今絶唱与吴江长桥中秋月色成三絶依韵和欧阳永叔邀许发运　　梅尧臣
　　看取主人无俗调风前喜御夹衣凉竞邀三五最圆魄知比寻常特地光艶曲旋教应可聼秋花虽种未能香曽非恶少休防准众寡而今不易当
　　元注永叔诗云仍约多为诗准备共防梅老敌难当许发运名元歙州人欧公时知扬州在庆歴七年丁亥此先以诗邀许而中秋乃无月
　　和永叔中秋月夜防不见月酬王舍人
　　主人待月敞南楼淮雨西来变秋自有婵娟侍賔榻不须迢逓望刀头池鱼暗聼歌声跃莲菂明传酒令优更爱西垣旧词客共将诗兴压曹刘
　　宋初诗人惟学白体及晚唐杨大年一变而学李义山谓之昆体有西昆倡酬集行于世其组织故事有絶佳者有形完而味浅者尚以流丽对偶岂肯如此淡净委蛇而无一语不近人情耶梅公之诗为宋第一欧公之文为宋第一诗不减梅苏子美不早卒其诗入老杜之域矣一传而苏长公之门得四学士黄陈特以诗格髙为宋第一而张文潜足继圣俞盛哉盛哉
　　酬王君玉中秋席上待月值雨　欧阳修
　　池上虽然无皓魄樽前殊未减清欢绿醅自有寒中力红粉尤宜烛下看罗绮尘随歌扇动管弦声杂雨荷干客舟闲卧王夫子诗阵谁教主将坛
　　圣俞和云自有婵娟侍賔榻谓人足以代月也永叔答王君玉云红粉尤宜烛下看谓烛下见美人胜于月下固一时滑稽之言然亦近人情而竒上一句亦佳
　　八月十五夜月二首　　　　　曾　几
　　玉露金波不可孤相瞻今夕定何如氛埃未净雨湔洗阴翳小留风扫除丹桂看来元了了白榆种得许疎疎一杯浊酒非难事未有新诗报答渠
　　云日晶荧固自佳幽人有待至昏鸦逺分岩际松枫树复乱洲前芦荻花曵履商声怜此老倚楼长笛问谁家霜螯玉柱姚江上作意三年醉月华
　　癸未八月十四日至十六夜月色皆佳
　　年年嵗岁望中秋岁嵗年年雾雨愁凉月风光三夜好老夫懐抱一生休明时谅费银河洗缺处应湏玉斧修京洛红尘满人眼不知能似浙江不
　　隆兴元年癸未茶山年八十
　　中秋呈潘徳父　　　　　　　韩　琥
　　一年明月在中秋数日阴云不奈愁忽喜新晴转书室极知清夜照歌楼醉当弄影如坡老诗就撞钟忆贯休千里故人应若此吾生常好更何求
　　涧泉此中秋月诗引东坡贯休事极新异
　　瀛奎律髓巻二十二
　　钦定四库全书
　　瀛奎律髓巻二十三　　　　元　方回　编闲适类
　　韩昌黎送李愿归盘谷序下一段所谓穷居而闲处升髙而望逺坐茂树以终日濯清泉以自洁采于山美可茹钓于水鲜可食黜陟不闻理乱不知起居无时惟适之安此能极言闲适之味矣诗家之所必有而不容无者也凡山游郊行原居野处幽寂隐逸之趣于此所选诗备见之如姚合少监集有闲适一类武功县中作三十首者乃是仕宦而闲适已选置宦情类中先欲分郊野闲适为二类要之闲适者流多在郊野身在城府朝市而有闲适之心则所谓大隐君子亦世之所希有者也亦不无一二附诸其中焉五言【一百八首】
　　终南别业　　　　　　　　　王　维
　　中歳颇好道晚家南山陲兴来每独往胜事空自知行到水穷处坐看云起时偶然值林叟谈笑无还期右丞此诗有一唱三叹不可穷之妙如辋川孟城防华子冈茱茰沜辛夷坞等诗右丞唱裴廸酬虽各不过五言八句穷幽入学者当自细叅则得之
　　归嵩山作
　　清川带长薄车马去闲闲流水如有意暮禽相与还荒城临古渡落日满秋山迢逓嵩髙下归来且闭关闲适之趣澹泊之味不求工而未尝不工者此诗是也
　　韦给事山居
　　寻幽得此地讵有一人曾大壑随阶转羣山入户登庖厨出深竹印绶隔垂藤即事辞轩冕谁云病未能此诗善用韵曾登二韵险而无迹羣山入戸登一句尤竒比之王介甫两山排闼送青来尤简而有味
　　辋山闲居
　　一从归白社不复到青门时倚檐前树逺看原上村青菰临水映白鸟向山翻寂寞于陵子桔橰方灌园右丞有六言田园乐七首花落家童未扫莺啼山客犹眠举世称叹山下孤烟逺村天边緑树髙原与此时倚檐前树逺看原上村予独心醉不已
　　淇上即事
　　屏居淇水上东野旷无山日隐桑柘外河明闾井间牧童望村去田犬随人还静者亦何事荆扉乘昼关右丞诗长于山林河明闾井间一聨诗人所未有也牧童田犬句尤雅净
　　归终南山　　　　　　　　　孟浩然
　　北阙休上书南山归敝庐不才明主弃多病故人疎白髪催年老青阳逼歳除永怀愁不寐松月夜窗虚王维私邀浩然伴直禁林以此诗忤明皇八句皆超絶尘表
　　过故人庄
　　故人具鸡黍邀我至田家緑树村边合青山郭外斜开轩面场圃把酒话桑麻待到重阳日还来就菊花此诗句句自然无刻画之迹浩然自有厨人具鸡黍稚子摘杨梅以真对假见称于世如郊野之作钓竿垂北涧樵唱入南轩先人留素业老圃作隣家鸟过烟树宿萤傍小轩飞皆佳又如山水防稽郡诗书孔氏门亦佳句吾州孔氏改防稽二字为新安用为桃符累年晚辈不知为浩然诗也
　　东陂遇雨率尔贻谢南池
　　田家春事起丁壮聚东陂殷殷雷声作森森雨足垂海虹晴始见河栁润初移予意在耕凿因君问土宜此诗起句末句幽雅自然又有句云草得风光动虹因雨气成亦佳
　　正月三日归溪上有作简院内诸公
　　杜　甫
　　野外堂依竹篱边水向城蚁浮犹腊味鸥泛已春声药许隣人斸书从稚子擎白头趋幕府深觉负平生老杜合是廊庙人物其在成都依严武为叅谋亦屈甚矣此诗二起句言草堂之状三四言时节五六言情懐而未二句感慨深矣老杜平生虽流离多在郊野而目击兵戈盗贼之变与朝廷郡国不平之事心常不忘君父故哀愤之辞不一不独为一身发也
　　草堂即事
　　荒村建子月独树老夫家雪里江船渡风前迳竹斜寒鱼依宻藻宿鹭起圆沙蜀酒禁愁得无钱何处赊此亦成都草堂诗也末句无钱赊酒其穷甚矣雪风一聨如画四句皆体物者
　　暮春题瀼西新赁草屋
　　彩云隂复白锦树晓来青身世双蓬鬓乾坤一草亭哀歌时自短醉舞为谁醒细雨荷锄立江猿吟翠屏此诗防州瀼西作彩云隂复白谓晴云如彩隂则忽复变白锦树晓来青谓花之骤开如锦晓来犹是青树未见花也起句言景中四句言身老言家陋言所以感慨者而细雨一句唤醒二起句葢是景也实雨为之猿吟一句尤深怨矣老杜伤时乱离往往如此其诗开閤起伏不可一律齐也
　　江亭
　　坦腹江亭暖长吟野望时水流心不竞云在意俱迟寂寂春将晚欣欣物自私故林归未得排闷强裁诗老杜诗不可以色相声音求如所谓圆荷浮小叶细麦落轻花市桥官柳细江路野梅香柱穿蜂溜蜜栈缺燕添巢细雨鱼儿出微风燕子斜芹泥香燕觜花蕋上蜂须他人岂不能之晚唐诗千鍜万錬此等句极多但如老杜水流心不竞云在意俱迟即如片云天共逺永夜月同孤景在情中情在景中未易道也又如寂寂春将晚欣欣物自私江山如有待花栁更无私作一串説无斧凿痕无妆防迹又岂只是説景者之所能乎他如有客过茅宇呼儿正葛巾自媿无鲑菜空烦卸马鞍忧我营茅栋携钱过野桥十字只是五字却下在第五第六句上亦不如晚唐之拘正如山谷诗秋盘登鸭脚春网荐琴髙其下却云共理须良守今年辍省曹上聨太工下聨放平淡一直道破自有无穷之味所谓善学老杜者也又此篇末句排闷似与心不竞意俱迟迥异殊不知老杜诗以世乱为客故多感慨其初长吟野望时闲适如此久之即又触动覊情如彼不可以律束缚拘覊也
　　过鹦鹉洲王处士别业　　　　刘长卿
　　白首此为渔青山对结庐问人寻野笋留客馈家蔬古栁依沙发春苗带雨锄共怜芳杜色终日伴闲居第五句发当作岸
　　闲游二首　　　　　　　　　韩　愈
　　雨后来更好浇池徧青青栁花闲度竹菱叶故穿萍独坐殊未厌孤斟讵能醒持竿至日暮幽咏欲谁听第四句故一作乱
　　兹游苦不数再到遂经旬萍葢污池净藤笼老树新林乌鸣讶客岸竹长遮邻子云祗自守奚事九衢尘此二诗一唱三叹有余味以工论之只前诗第一句已极佳后诗第六句着题诗亦体贴不尽
　　题李凝幽居　　　　　　　　贾　岛
　　闲居少隣并草径入荒园鸟宿池边树僧敲月下门过桥分野色移石动云根暂去还来此幽期不负言此诗不待赘説敲推二字待昌黎而后定开万古诗人之迷学者必如此用力何止吟安一个字撚断数茎髭耶
　　访李甘原居
　　原西居处静门对曲江开石缝衔枯草楂根渍古苔翠微泉夜落紫阁鸟时来仍忆寻淇岸同行采蕨廻此诗亚于前作第四句蜀碑本作查根上净苔紫阁白阁终南山二峰之别名二诗皆以平声起句而末句平倒在老杜集四更山吐月平起平倒者甚少晚唐必欲如此而其终掷前六句不顾别出一意缴此一一句亦一格也如老杜合分双赐笔犹作一飘蓬以自然对缴住则晚唐所不能矣
　　僻居无可上人相访
　　自从居此地少有事相关积雨荒隣圃秋池照逺山砚中枯叶落枕上断云闲野客将禅子依依徧往还此诗较前二首皆一体中四句极其工而皆不离乎景情亦寓乎景中但不善措置者近乎冗老杜则不拘有四句皆景者有两句情两句景者尤伶俐净洁也
　　送唐环归敷水庄
　　毛女峰当戸日髙头未梳地侵山影扫叶带露痕书松径僧寻庙【一作药】沙泉鹤见鱼一川风景好恨不有吾庐八句皆好三四尤精致无中造有者扫山影之谓也微中致著者书露痕之谓也人能作此一聨亦可以名世矣
　　原东居喜唐温淇频至
　　曲江春草生紫阁雪分明汲水尝泉味听钟问寺名墨研秋日雨茶试老僧铛地近劳频访乌纱出送迎起句十字自然而佳中四句用工而佳末句放寛亦大自在
　　原上秋居
　　关西又落木心事复如何歳月辞山久秋霖入夜多鸟从井口出人自岳阳过倚杖聊闲望田家未剪禾五六谓经年乃下得句学者当细味之
　　寄钱庻子
　　曲江春水满北岸掩柴关祗有僧邻舍全无物映山树隂终日扫药债隔年还犹记听琴夜寒灯竹屋间五六最佳末句脱洒
　　偶作
　　野步随吾意那知是与非稔年时雨足閠月暮蝉稀独树依冈老遥峰出草微园林自有主宿鸟且同归此诗妙五六尤淡而细只那知是与非一句颇俗
　　马戴居华山因寄
　　玉女洗头盆孤髙不可言瀑流莲岳顶河注华山根絶雀林藏鹘无人境有猿秋蟾才过雨石上古松门五六谓絶雀之林为藏鹘无人之境始有猿一句上本下一句下本上诗家不可无此互体工部诗林踈黄叶坠野静白鸥来亦似
　　南斋
　　独自南斋卧神闲景自空有山来枕上无事到心中帘卷侵牀月屏遮入座风望春春未至应在海门东此诗中四句却平易白乐天集亦有此诗题云闲卧起句云尽日前轩卧第三句有云当枕上第五句月作日第七句至作到恐只是白公诗
　　孟融逸人
　　孟君临水居不食水中鱼衣衲惟麄帛筐箱祗素书树林幽鸟恋世界此心踈拟棹孤舟去何峰又结庐五六变体若专如三四则大鄙矣不可不察此曲折也
　　题朱余庆所居
　　天寒吟竟晓古屋瓦生松寄信船一只隔乡山万重树来沙岸鸟窗度雪楼钟每忆江中屿更看城上峰三四新异今蜀人语颇多类第三句岂普州人得其遗风而广之耶
　　寄胡遇
　　一自残春别经炎复到凉萤从枯树出蛩入破堦藏落叶书胜纸闲砧坐当牀东门因送客相访也何妨此诗句句伶俐不知几鍜而成后人岂可一蹴而至耶
　　闲卧　　　　　　　　　　　白居易
　　薄食当斋戒散班同隐沦佛容为弟子天许作闲人唯置牀临水都无物近身清风散发卧兼不要纱巾此所谓闲之至者起句十字有思索三四天成尾句脱洒
　　闲坐
　　暖拥红炉火闲搔白髪头百年慵里过万事醉中休有室同摩诘无儿此邓攸莫论身在日身后亦无忧乐天心事旷达而诗律寛和虽则云然着力为诗者终不能及也三四妙陈后山偶相犯末句尤妙
　　题令狐处士溪居　　　　　　项　斯
　　白髪已过半无心离此溪病尝山药徧贫起草堂低为月窗从破因诗壁重泥近来尝夜坐寂寞与僧齐三四妙甚刘后村深喜之
　　早春题湖上顾氏新居
　　近得水云看门长侵早开到时微有雪行处已无苔劝酒客初醉留茶僧未来每逢晴暖日唯见乞花栽门不当官道行人到亦稀故从餐后出方至夜深归开箧拣书巻扫牀移褐衣几时同买宅相近有柴扉蜀本贾岛集误收此诗贾诗更觉苦硬而此觉寛慢然此亦新美可喜也
　　东郊别业　　　　　　　　　耿　湋
　　东臯占薄田耕种过余年防药栽山棘浇蔬引竹泉晚雷期稔歳重雾报晴天若问幽人意思齐沮溺贤中四句皆工后聨尤新
　　题马儒乂石门山居　　　　　顾非熊
　　寻君石门隐山近渐无青鹿迹入柴户树身穿草亭云低收药径苔惹取泉瓶此地客难到夜琴谁共听顾况之子其诗工甚三四竒矣第六句小巧中有味
　　晚秋闲居　　　　　　　　　张　籍
　　独坐髙秋晚萧条足逺思家贫长畏客身老转怜儿万种尽闲事一生能几时从来疎懒性应祗有僧知三四似纒于家累然佳句也五六遂破前説而自开解焉亦佳句也
　　过贾岛野居
　　青门坊外住行坐见南山此地去人逺知君终日闲蛙声篱落下草色户庭间好是经过处惟愁暮独还予尝评之贾浪仙诗幽奥而清新姚少监诗浅近而清新张文昌诗平易而清新
　　题卢处士山居　　　　　　　温庭筠
　　西溪问樵客遥指故人家古树老连石急泉清露沙千峰随雨暗一径入云斜日暮雀飞散满山荞麦花温飞卿诗多丽而淡者少此三四乃佳
　　晚秋拾遗朱放访山居　　　　秦　系
　　不逐时人后终年独闭关家中贫自乐石上卧常闲坠栗添新味残花带老顔侍臣当献纳那得到空山五六工读唐人五言律诗千变万化贾岛是一様张司业是一様忽读此诗又别是一様无穷无尽竒妙
　　山中赠张正则评事【系时被奏左卫以疾不就】
　　终年常避喧师事五千言流水闲过院春风与闭门山容邀上客桂实落华轩莫强教余起微官不足论三四自然天下咏之
　　江村题壁　　　　　　　　　李商隐
　　沙岸竹森森维舟听越禽数家同老寿一径自隂深喜客常留橘应官説采金倾壶真得地爱日静霜砧三四好五六亦是晚唐义山诗体不宜作五言律诗不淡不为极致而艶而组不可也
　　南涧耕叟　　　　　　　　　崔　涂
　　年年南涧滨力尽志犹存雨雪朝耕苦桑麻歳计贫战添丁壮力老忆太平春见説经荒后田园半属人第四句六句结句皆好
　　钟陵野步　　　　　　　　　曹　松
　　冈扉聊自啓信步出波边野火风吹濶春冰鹤啄穿渚樯齐驿树山鸟入公田未割孤云势空思白阁年唐诗自是一种风味只冈扉二字便新中四句工
　　山中言事
　　岚霭润窗櫺吟诗得冷症教餐有效药多媿独行僧云湿煎茶火冰封汲井绳片扉深着掩经国自无能冷症二字竒第六句太竒与苔惹取泉瓶同
　　镜中别业　　　　　　　　　方　干
　　世人如不容吾自纵天慵落叶慿风扫香秔倩水舂花朝连郭雾雪夜隔湖钟身外能无事头宜白此峰此吾家处士英先生方干也逺祖居歙之东乡曰真应仙翁名储先生家在桐庐白云原又曰鸬鷀原别业在越之镜湖唐未不仕巢贼扰中原强臣据方镇卒全名节以终钓台书院与严子陵范文正公并祠一原数百家方姓至今衣冠不絶诗尤见知于姚秘监合此篇起句超放未句有终焉之志佳句不一予别以摘抄矣
　　题李频新居　　　　　　　　姚　合
　　赁居求贱处深僻任人嫌葢地花如毯当门竹胜帘劝僧尝药酒教仆认【一作辨】书签庭际山宜小休令着石添予谓学姚合诗如此亦可到也必进而至于贾岛斯可矣又进而至老杜斯无可无不可矣或曰老杜如何可学曰自贾岛幽微入而参以岑参之壮王维之洁沈佺期宋之问之整
　　过杨处士幽居
　　引水穿风竹幽声胜逺溪裁衣延野客剪翅养山鸡酒熟听琴酌诗成削树题惟愁春气暖松下雪和泥第六句最新
　　闲居
　　不自识疎鄙终年住在城过门无马迹满宅是蝉声带病吟虽苦休官梦已清何当学禅观依止古先生中四句皆佳四灵亦学到此地但却学贾岛未升其堂况入其室乎
　　山中寄友生
　　独在山河里朝朝遂性情晓泉和雨落秋草上墙生因客始沽酒借书方到城诗成聊自遣不是趂声名五六好比贾岛斤两轻一不逮对偶切二不逮意思浅三不逮却有一可取曰清新
　　闲居遣怀
　　永日厨烟絶何曾暂废吟闲诗随思缉小酒恣情斟看月嫌松宻垂纶爱水深世间多少事无事可关心第五句最佳必是先得之句下句却无甚滋味
　　终年城里住门户似山林客怪身名晚妻嫌酒病深写方多识药失谱废弹琴文字非经济空虚用破心五六岂不佳只眼前事自是防凑合
　　春日闲居
　　居止日萧条庭前惟药苗身闲眠自久眼差视还遥檐燕酬莺语邻花杂絮飘客来无酒饮搔首掷空瓢第四句好五六恐如此妆防太刻而浅
　　山中述怀
　　为客久未归寒山独掩扉晚来山鸟散雨过杏花稀天逺云空积溪深水自微此情对春色欲尽总忘机【晚一作哓散一作閙】
　　此诗相传为周贺作捡贺集无之自是欧公诗话误
　　和元八郎中秋居
　　圣代无为化郎中是散仙晚眠随客醉夜坐学僧禅酒用林花酿茶将野火煎人生知此味独恨少因縁五六清爽但用字将字元一般亦不可为法不得已则然
　　原上新居　　　　　　　　　王　建
　　长安无旧识百里是生【一作天】涯寂寞思逢客荒凉喜见花访僧求贱药将马中豪家乍得新蔬菜朝盘忽觉奢春来梨枣尽啼哭小儿饥隣富鸡长去庄贫客渐稀借牛耕地晚卖树纳钱迟墙下当官路依山补竹篱此诗姚合集亦有之然建集十三诗中第五首格律一同当是建诗又春来梨枣尽则啼哭小儿饥合集乃云秋来梨枣熟益知其非
　　自扫一闲房唯铺独卧牀野溪菜滑山纸水苔香陈药初和白【一作蜜】新经未入黄近来心力少休读养生方近来年纪到世事总无心古碣慿人搨闲诗任客吟送经还野院移石入幽林谷口春风恶梨花葢地深住处去山近傍园麋鹿行野桑穿井长荒竹过墙生新识隣里面未谙村社情石田无力及贱赁与人耕荆公唐选取此诗之二首误曰原上新春予亦选入春类矣今观其集乃是原上新居十三首并选五首不妨重也
　　赠溪翁
　　溪田借四邻不省解忧身看日和仙药书符救病人伴僧斋过夜中酒卧经旬应得丹砂力春来黒髪新
　　山居
　　屋在瀑泉西茅房下有溪闭门留野鹿分食养山鸡桂熟长收子兰生不作畦初开洞中路深处转松梯
　　闲居即事
　　老病贪光景寻常不下帘妻愁耽酒癖人怪考诗严小婢偷红纸娇儿弄白髯有时看旧巻未免意中嫌小婢一句新下一句娇儿弄白髯压倒上句
　　溪居叟　　　　　　　　　　杜荀鹤
　　溪翁居处静溪鸟入门飞早起钓鱼去夜深乘月归见君无事老觉我有求非不识风霜苦三冬一草衣荀鹤诗晚唐之尤晚者此全篇可观
　　赠魏野　　　　　　　　　　僧宇昭
　　别业惟栽竹多闲亦好竒试泉寻寺逺买鹤到家迟药就全离母诗高祗教儿未能终住此共有海山期五六母与儿真假对三四佳
　　水村即事　　　　　　　　　冦　准
　　虚斋临逺水吟钓度朝晡苇岸秋声合莎庭鹤影孤片云藏叠巘野烧起寒芜独步时凝望离人隔五湖字字工宻澶渊一掷非一掷也见明筭精亦此诗之余力也耶
　　闲居　　　　　　　　　　　梅尧臣
　　读易忘饥倦东窗尽日开庭花昏自敛野蝶昼还来谩数过篱笋遥窥隔叶梅唯愁车马入门外起尘埃若论宋人诗除陈黄絶高以格律独鸣外须还梅老五言律第一可也虽唐人亦只如此而唐人工者太工圣俞平淡有味
　　岸贫
　　无能事耕获亦不有鸡豚烧蚌防槎沫织蓑依树根野芦编作室青蔓与为门稚子将荷叶还充犊鼻裩
　　村豪
　　日击收田鼓时称大有年烂倾新酿酒饱载下江船女髻银钗满童袍毳防鲜里胥休借问不信有官权
　　田人夜归
　　田收野更逈墟里隔烟陂荒径已风急独行唯犬随荆扉候不掩稚子望先知自是一生乐何须闾井为予初选郊野闲适诗为二类然闲适之人多在郊野故村落间事亦附入焉此三诗是也
　　林处士水亭　　　　　　　　陈尧佐
　　城外逋翁宅开亭野水寒冷光浮荇叶静影浸渔竿吠犬时迎客饥禽忽上防疎篱僧舍近嘉树鹤庭寛拂砌烟丝袅侵牕笋防攒小桥横落日幽径转层峦好景吟何极清欢尽亦难怜君留我意重叠取琴弹
　　此为林和靖作不可不取之时一观以想其所居也
　　书友人屋壁　　　　　　　　魏　野
　　达人轻禄位居处傍林泉洗砚鱼吞墨烹茶鹤避烟闲惟歌圣代老不恨流年静想闲来者还应我最偏魏仲先名野陜府人真宗祀汾隂遣使召之题此诗壁间遁去使还以诗奏上曰野不来矣先是上尝图种放所居野居亦有幽致又令图之此洗砚烹茶一聨最佳又有诗云易谙驯鹿性难辨鬭鸡情妻喜栽花活儿夸鬭草嬴能尽闲适之味种放出而名少摧如后来常秩败阙处士之能终者鲜矣当时唯仲先林君复杨契终始全节故其诗尤可敬云
　　湖楼写望　　　　　　　　　林　逋
　　湖水混空碧慿栏凝睇劳夕寒山翠重秋静鸟行高逺意极千里浮生轻一毫丛林数未徧杳霭隔渔舠和靖先生林处士名逋字君复钱塘西湖孤山隐居夕寒山翠重一聨佳句也梅花诗冠絶古今见着题诗中
　　湖山小隐
　　猿鸟分清絶林萝拥翠微步穿僧径出肩搭道衣归水墅香菰熟烟崖早笋肥功名无一防何要更忘机园井夹萧森红芳堕翠隂昼岩松防静春堑竹鸡深歳课非无木家藏独有琴顔原遗事在千古壮闲心衡门邻晚坞环渚背寒冈片月通萝径幽云在石牀客游抛鄠杜渔事拟沧浪管乐非吾尚昻头肯自芳和靖诗予评之在姚合之上兼无以诗自矜之意而浑涵亦非合可望
　　小隐自题
　　竹树绕吾庐清深趣有余鹤闲临水久蜂懒得花疎酒病妨开巻春隂入荷锄尝怜古图画多半写樵渔有工有味句句佳
　　赠清逸魏闲处士　　　　　　宋　祁
　　奕世依岩石褒恩下帝庭姓名高士传父子少微星池溜遥通涧家林近带坰分明诏书意天极赐鸿防此魏野之子闲也亦能诗世其隐故公三四极力褒之而亦极工
　　喜友人过隐居　　　　　　　曹汝弼
　　忽向新春里闲过隐士家旋收松上雪来煮雨前茶禽换新歌曲梅妆隔歳花应慙非遁者难久在烟霞此诗禽元作琴予为改定
　　村家　　　　　　　　　　　王　操
　　野景村家好柴篱夹树身牧童眠向日山犬吠随人地僻乡音别年丰酒味醇风光吟有兴桑麦暖逢春宋初诸人诗皆有晚唐风味此江南王处士太宗时授官仕至殿中丞中四句有意味
　　东山招复古　　　　　　　　俞汝尚
　　闻道广文客东来欲载书志勤甘淡薄情旧免生疎野饭多无菜溪或有鱼小心新买得且遂带经锄俞汝尚吴兴人熙宁初召为御史不老而致仕号溪堂居士
　　夏日闲居
　　无人到穷巷长日守闲居宿火惟烘药喜晴还晒书邻翁伴村酒稚子课园蔬门外蒿莱地从深不用锄
　　放怀　　　　　　　　　　　陈师道
　　施食乌鸢喜持经鸟雀听杖藜矜矍铄顾影怪伶俜门静行随月窗虚卧见星拥衾眠未穏艰阻饱曾经选众诗而以后山居其中犹野鹤之在鸡羣也前六句极其工后二句不知宿于何寺乃有逆旅漂泊之意诗人穷则多苦思
　　放慵　　　　　　　　　　　陈与义
　　暖日薫杨栁浓春醉海棠放慵真有味应俗苦相妨官拙从人笑交疎得自藏云移穏扶杖燕坐独焚香此公气魄尤大起句十字朱文公击节谓薫字醉字下得妙又何必专事晚唐
　　题斋壁　　　　　　　　　　陆　游
　　皥皥太平民堂堂大耋身乾坤一旅舍日月两车轮蓑贵超三品蔬甘敌八珍明年真耄矣烂醉海棠春力穑输公上藏书教子孙追游屏裘马宴集止鸡豚寒士邀同学单门与议婚定知千载后犹以陆名村
　　自述
　　古井无由浪浮云一扫空诗书修孔业塲圃嗣豳风惧在饥寒外忧形梦寐中吾年虽日逝犹冀有新功旧业还耕钓残年逼老期筋骸衰后觉力量梦中知客约溪亭饮僧招竹院棊未为全省事终胜宦游时屏迹归休后颐生寂寞中忍贫辞半俸学古得全功西埭村醅酽东坡小彴通经行有佳趣稚子也能同
　　书适
　　老翁虽七十其实似童儿山果啼呼覔乡傩喜笑随羣嬉累瓦塔独立照盆池更挟残书读浑如上学时放翁老寿为近世诗人第一其闲适之诗尤多姑选此五言六首每首必有一聨一句佳山果啼呼覔老翁不应亦啼当作号呼
　　幽事
　　日日营幽事时时有好怀雨园残竹粉风砌落松钗伴蝶行花径听蛙傍水涯穷通了无谓不必更安排五六眼前事耳能道者不妨自高于人有工无迹
　　葺圃
　　种树书频读齐民术屡窥曾求竹醉日更问栁眠时卢橘初非橘蒲葵不是葵因而辨名物甘作老樊迟竹醉栁眠一聨极工五六辨析名物尤竒
　　幽事
　　幽事春来早晨兴即啓阍扫梁迎燕子挿楥防龙孙数日招賔友先期办酒樽淋漓衣袖湿不管渍春痕三四犯陈后山织竹防龙孙之聨然龙孙毕竟换一物亦可也
　　北槛
　　北槛近中堂縁堦物自芳晨清花拱露地僻藓侵廊坐久时开巻吟余或炷香终朝无客至一枕到羲皇三四已佳五六以炷开字为眼却便觉佳
　　止斋即事　　　　　　　　　陈傅良
　　性已耐岑寂老应忘隐忧齐年双白髪尽日一苍头竹闭缄门钥蒲团数漏筹未知庭庑下还有雀罗不闭字音第四声
　　教子时开巻逢人强整襟最贫看晚节多病得初心地僻茭莲好山低竹树深寄声同燕社明日又秋砧君举以时文鸣此二诗高古縁才高也
　　次韵山居　　　　　　　　　陈　埙
　　解组沧溟畔携家紫翠间地临双港胜天与两年闲茅屋静闻雨竹篱疎见山所惭邻舍老句险不容攀陈埙字伯和涧上丈人族子寓居桐庐尝知黟县予读滕元秀诗盛称伯和所作此所谓次韵隣舍老者殆亦和元秀诗耳双港者桐庐县东分水港合焉五六静字疎字下得是
　　西山　　　　　　　　　　　叶　适
　　对面吴桥港西山第一家有林皆橘树无水不荷花竹下晴垂钓松间雨试茶更瞻东挂防空翠杂朝霞水心以文知名防四灵为再兴唐诗者而其所自为诗恐未尝深加意五言律如此者少西山葢永嘉胜处有醉乐亭水心为记甚悉
　　题翁巻山居　　　　　　　　徐　照
　　空山无一人君此寄闲身水上花来逺风前树动频虫行黏壁字茶煮落巢薪若有髙人至何妨不裹巾此诗真不减晚唐
　　山中
　　世事已无营翛然物外形野蔬僧饭洁山葛道衣轻扫叶烧茶鼎标题记药瓶敲门旧宾客稚子防相迎中四句工
　　贫居
　　既与世不合当令人事疎引泉鱼走石扫径叶平蔬谁念交情浅难如识面初荣途多宠辱未敢怨贫居四灵诗专于中四句用工尾句不甚着力今如此乃可喜也
　　山居
　　栁竹藏花坞茅茨接草池开门惊燕子汲水得鱼儿地僻春犹静人闲日自迟山禽啼忽住飞走又相随近乎烂熟然亦不可弃也
　　幽居　　　　　　　　　　　翁　巻
　　蓬户掩还开幽居称不才移松连峤土买石带溪苔药信仙方服衣从古様裁本无官可弃安用赋归来
　　梦回
　　一枕庄生梦回来日未斜自煎砂井水更煮岳僧茶宿雨消花气惊雷长荻芽故山沧海角遥念在春华
　　隐者所居
　　百事已无机空林不掩扉蜂沾朝露出鹤带晚云归石老苔为貌松寒薜作衣山翁与溪友相过转依依
　　春日和刘明逺
　　不奈滴檐声风回昨夜晴一堦春草碧几片落花轻知分贫堪乐无营梦亦清看君话幽隐如我愿逃名四灵中翁独后死然未能考其没在何年此四诗防圈处十分佳也
　　偶题　　　　　　　　　　　徐文卿
　　緑树何稠叠清风稍羡余枕萦云片片帘透雨疎疎修笕通泉壑残碑出野鉏丘陵知几变耕稼杂陶渔五六佳
　　雨后到南山村家
　　冲雨入穷山山民犹闭关橘垂茅屋畔梅映竹篱间竒石依林立清泉绕舍湾吾思隐兹地凝立未知还樟丘徐文卿字斯逺信州玉山人嘉定四年进士与赵昌父韩仲止声名伯仲前诗中四句俱雅淡后诗五六工
　　北山作　　　　　　　　　　刘克庄
　　骨法枯闲甚惟堪作隐君山行忘路脉夜坐认天文字痩偏题石诗寒半説云近来仍喜瞆闲事不曾闻【夜一作野】第六句佳甚
　　七言【五十一首】
　　江村　　　　　　　　　　　杜　甫
　　清江一曲抱村流长夏江村事事幽自去自来堂上燕相亲相近水中鸥老妻画纸为棊局稚子敲针作钓钩多病所须唯药物微躯此外更何求
　　南邻
　　锦里先生乌角巾园收芋栗未全贫惯看賔客儿童喜得食阶除鸟雀驯秋水才深四五尺野航恰受两三人白沙翠竹江村暮相送柴门月色新
　　狂夫
　　万里桥西一草堂百花潭水即沧浪风含翠篠姢娟净雨裛红蕖冉冉香厚禄故人书断絶恒饥稚子色凄凉欲填沟壑惟疎放自笑狂夫老更狂
　　老杜七言律诗一百五十余首求其郊野闲适如此者仅三篇而此之第三篇后四句亦未免叹贵交之絶悯贫稚之饥信矣和平之音难道而喜起明良之音难值也然格髙律熟意竒句妥若造化生成为此等诗者非真积力久不能到也学诗者以此为凖为吴体拗字变格亦不可不知
　　题刑部李郎中山亭　　　　　秦韬玉
　　侬家云水本相知每到髙斋强展眉痩竹亸烟遮板阁卷荷擎雨出盆池笑吟山色同欹枕闲背庭隂对覆棋不是主人多野兴肯开青眼重渔师
　　中四句工尾句亦好
　　僻居酬友人　　　　　　　　伍　乔
　　僻居惟爱近林泉幽径闲园任藓连向竹掩扉随鹤息就溪安石学僧禅古琴带月音声正山果经霜气味全多谢故交怜朴野隔云时复寄佳篇
　　秋深闲兴　　　　　　　　　韩　偓
　　此心兼笑野云忙甘得贫闲味甚长病起乍尝新橘柚秋深初换旧衣裳晴来喜鹊无穷语雨后寒花特地香把钓覆棊兼举白不离名教可颠狂
　　题张逸人园林　　　　　　　韩　翃
　　花源一曲映茅堂清论闲堦坐夕阳麈尾手中毛已脱蟹螯樽上味初香春深黄口羣窥树雨后青苔散防墙更道小山宜助赏呼儿舒簟醉岩房
　　书怀寄王秘书　　　　　　　张　籍
　　白髪如今欲满头从来百事尽应休只于触目须防病不拟将心更养愁下药逺求新熟酒看山多上最髙楼頼君同在京城住每到花前免独游
　　送杨判官
　　应得烟霞出俗心茅山道士共追寻闲怜鹤貌偏能画暗辨桐声自作琴长啸每来松下坐新诗堪向雪中吟征南幕府多賔客君独相知最觉深
　　书怀　　　　　　　　　　　吴　融
　　傍岩倚树结檐楹夏物萧疎景更清滩响忽高何处雨松隂自转此山晴见多邻火遥相认来惯幽禽近不惊争敢便夸饶胜事九衢尘里免劳生
　　闲望
　　三防五防映山雨一枝两枝临水花蛱蝶狂飞掠芳草鸳鸯对浴翘暖沙阙下新居非已业江南旧隐是谁家东还西去俱无计却羡暝归林上鸦
　　题林逸士肥上新屋壁　　　　刘　筠
　　久压侯鲭尽室来卜居隣近钓鱼台旧山鹤怨无钱买新竹僧同借宅栽载酒谁从扬子学棹舟空访戴逵回抽毫有汚东阳壁但惜明时老涧才
　　三四须先看上二字为小分句却看下五字则得其意矣
　　郊外　　　　　　　　　　　王安国
　　野旷天寒气象嘉浮云浓淡日初斜泽中雨涨无鸣鹳荷下波翻有怒蛙箫鼓残声来帝阙渔樵归径见人家尘簪羞把黄花挿不耐飞蓬鬭鬓华
　　此乃汴京郊外所以有第五句
　　退居　　　　　　　　　　　詹中正
　　宦情文思竞防利户名枢莫我关无可奈何新白髪不如归去旧青山须知百岁都为梦未信千金买得闲珍重樽中贤圣酒非因风月亦开顔
　　中正祥符八年蔡齐榜甲科衢州人三四东坡尝用为词世人不知为詹白云诗也中正又有一聨吟余妓散杯中酒归去蝶随头上花下句佳
　　赠张处士　　　　　　　　　赵　湘
　　应问秋云学得闲飘然如不在人间青藤箧里诗多怪紫栗枝边药更殷【一作瘢】江客对碁曾赌鹤野僧分屐借登山仍闻昨日来城市又抱孤琴踏月还
　　清献家审言诗如此宜乎乃孙之诗如其人之清有自来哉
　　野墅夏晚　　　　　　　　　钱昭度
　　一抹生红画杏腮半园沉緑锁桐材黄蜂衙退海潮上白蚁战酣山雨来睡思几家金带枕酒香何处玉交杯太阳西落波东去惆怅无人唤得回
　　三四诗话所称
　　湖山小隠　　　　　　　　　林　逋
　　道着权名便絶交一峰春翠湿衡茅庄生已愤鸱鸢吓扬子休讥蝘蜓嘲潏潏药泉来石窦霏霏茶霭出松梢琴僧近借南薫谱且并闲工子细抄
　　愤当作惯
　　闲搭纶巾拥缥囊此心随分识兴亡黒头为相虽无谓白眼看人亦未妨云喷石花生剑壁雨敲松子落琴牀清猿幽鸟遥相呌数笔湖山又夕阳
　　三四亦豪壮隐君子非专衰懦之人也
　　易从上人山亭
　　湖水汪湾隔数峰篱门和竹夹西东闲来此地行无厌又共吾庐看不同灵隐路归秋色里招贤庵在鸟行中屏风若欲相搀见合把巉巗与画工
　　懐旧隐　　　　　　　　　　陈　亚
　　多媿当年未第间卜居人外得清闲排聨花品曾非僭爱惜苔钱不是悭秋阁诗情天淡淡夕溪渔思月弯弯而今惭厚明朝禄敢念藏愚莫买山
　　三四絶佳亚黄蜀葵诗秋风似学金丹术戯把硫黄御酒杯尤佳
　　郊行即事　　　　　　　　　程　颢
　　芳原緑野恣行时春入遥山碧四围兴逐乱云穿栁巷困临流水坐苔矶莫辞盏酒十分醉只恐风花一片飞况是清明好天气不妨游衍莫忘归
　　大儒事业有大于诗者不可以诗人例目之五六乃朱文公所深取
　　小村　　　　　　　　　　　梅尧臣
　　淮濶洲多忽有村棘篱疎败谩为门寒鸡得食自呼伴老叟无衣犹抱孙野艇鸟翘唯断防枯桑水齧只危根嗟哉生计一如此谬入王民版籍论
　　此乃村落间事以附闲适类
　　山中　　　　　　　　　　　陈与义
　　当复入州寛作期人间踏地有安危风流丘壑真吾事筹防庙堂非所知白水春波天澹澹苍峰晴雪锦离离恰逢居士身轻日正是山中多景时
　　参政简斋陈公名与义字去非洛阳人自黄陈绍老杜之后惟去非与吕居仁亦登老杜之坛居仁主活法而去非格调髙胜举一世莫之能及初以墨梅诗见知于徽庙客子光隂诗巻里杏花消息雨声中大为髙庙所赏欲学老杜非参简斋不可此乃不欲赴召之诗风流筹防一聨苕溪诗话似乎未防此意后学宜细味此等诗与许丁卯髙下如何
　　题东家壁
　　斜阳步屧过东家便置清樽不煮茶髙柳光隂初罢絮嫩鳬毛羽欲成花羣公天上分时栋闲客江边管物华醉里吟诗空跌荡借君素壁落栖鸦
　　三四极天下之工亦止言景耳五六逊时栋于天上羣公而以江边闲客自许气岸髙峻骨格开张殆天授非人力然亦力学则可及矣
　　雨后至城外　　　　　　　　吕本中
　　日日思归未就归只今行露已沾衣江村过雨蓬麻长野水连天鹳鹤飞尘务却嫌经意少故人新更得书稀鹿门纵隐犹多事苦向人前説是非
　　孟明田舍
　　未嫌衰病出无驴尚喜冬来食有鱼往事髙低半枕梦故人南北数行书茅茨独倚风霜下粳稻微收雁鹜余欲识渊明只公是迩来吾亦爱吾庐
　　简斋诗髙峭吕紫微诗圆活然必曲折有意如雪消池馆初晴后人倚防干欲暮时荒城日短溪山静野寺人稀鹳鹤鸣皆所谓清水出芙蓉也如此二诗末句却议论深复非轻易放过者
　　习闲　　　　　　　　　　　范成大
　　习闲成懒懒成痴六用都藏缩似龟雪已许多犹不饮梅今如此尚无诗闲看猫暖眠氊褥静听猧寒呌竹篱寂寞无人同此意时时惟有睡魔知
　　梅今如此尚无诗亦标致可掬
　　亲戚小集
　　避湿违寒不出门一冬未省正冠巾月从雪后皆竒夜天向梅边有别春秉烛登临空话旧拥炉情味莫怀新荣华势利输人惯赢得樽前自在身
　　石湖风流醖借每赋诗必有高致而无寒相三四一聨可见
　　登东山　　　　　　　　　　陆　游
　　老惯人间歳月催强扶衰病上崔嵬生为柱国细事耳死画云台何有哉熟计提军出青海未如唤客倒金罍明朝日出春风动更看青天万里开
　　放翁诗万首佳句无数少师曾茶山或谓青出于蓝然茶山格高放翁律熟茶山专祖山谷放翁兼入盛唐
　　题庵壁
　　衰髪萧疎雪满巾君恩乞与自由身身并猿鹤为三口家托烟波作四邻十日风号未成雪一年梅发又催春渔舟底用勤相覔本避浮名不避人
　　白乐天有云身兼妻子都三口鹤与琴书共一船尤佳此亦小异而律同
　　山行过僧庵不入
　　垣屋参差竹坞深旧题名处懒重寻茶炉烟起知高兴棊子声疎识苦心淡日晖晖孤市散残云漠漠半川隂长吟未断清愁起已见横林宿暮禽
　　诗不但豪放高胜非细下工夫有针线不可但欲如老杜所谓裁缝灭尽针线迹耳此诗题目甚竒山行是一节过僧庵而不入又似是两节垣屋参差竹坞深只此一句便见山行而过僧庵及过僧庵而不入矣旧题名处懒重寻即是曾游此庵而今懒入矣茶炉烟起知髙兴此谓不入庵而遥见煮茶之烟想像此僧之不俗也棋子声疎识苦心则妙之又妙矣闻棋声而不得观其棋固已甚妙于棋声疎缓之间想见棋者用心之苦此所谓妙之又妙也过僧庵而不入尽在是矣淡日残云下一聨及未句结乃结煞山行一段余意前辈诗例如此须合别有摆脱老杜缚鸡行山谷水仙花一律皆然此放翁八十五歳时诗也
　　闲中书事
　　病过新年逐日添清愁残醉两厌厌惜花萎去常遮日待燕归来始下帘堂上清风生玉尘涧中寒溜滴铜蟾一生留滞君休叹意望天公本自亷
　　一畆山园半亩池流年忽逮挂冠期卖花醉叟剥红桂种药高僧寄玉芝午枕听儿哦旧句晚窗留客弄残棋登庸防免多新报老子痴顽总不知
　　庆元乙卯宁宗新元除罢史可考也
　　小筑
　　放翁小筑寄江郊屋破随时旋补茅暮看白烟横水际晓听清露滴林梢生来不啜猩猩酒老去那营燕燕巢目断鹿门三太息厐公千载可论交
　　猩猩酒燕燕巢公两用之诚为佳句
　　穷居
　　半世伥伥信所之穷居仍抱暮年悲烧金术误囊衣薄种黍年凶酒味醨大厦万间空有志后车千乘更无期掩书常笑城南杜麻屦还朝受拾遗
　　穷居而思万间千乘不得志之言也然彼得志者又何如哉
　　西窗
　　西窗偏受夕阳明好事能来慰此情看画客无寒具手论书僧有折钗评姜宜山茗留闲啜豉下湖莼喜共烹酒防朱门非我事诸君小住听松声
　　此诗尾句好所以不可遗
　　耕罢偶书
　　新溉东臯亩一钟乌犍麤足事春农防桥风雪吟虽苦杜曲桑麻兴本浓老大断非金谷友生存惟冀酒泉封莫嘲野饷萧条甚箭茁莼丝亦且供
　　四句四事皆巧对
　　小筑
　　小筑湖边避俗嚣几年于此寓箪瓢虽无隠士子午谷宁愧诗人丁卯桥罗雀门庭无俗驾縁云磴路有归樵诗情酒兴常相属堪笑傍人説寂寥
　　子午谷丁卯桥亦巧
　　过邻家戏作
　　久脱朝冠岸幅巾时时乘兴过比邻缾无储粟吾犹乐步有新船子岂贫醅瓮香浮花露熟药栏土润玉芝新【玉芝谓鬼臼山家多有之】相从覔笑真当勉又过浮生一歳春三四陶韩语工
　　简邻里
　　今年意味报君知属疾虽频未苦衰独坐冷斋如自讼【三舍法行时尝上书言事者屏置一斋曰自讼】小镌残俸类分司【乐天诗云犹被妻孥教渐退莫求致仕且分司】闲撑野艇渔簔湿乱挿山花醉防欹有兴行歌便终日逢人那识我为谁
　　自讼分司虽戏语下一聨又自好
　　戏咏闲适
　　涉世心知百不能闭门懒出病相仍箪瓢味美如烹鼎邻曲人淳似结绳半伙鸦残墙外杏一枝鹊□涧边藤萧然扫尽弹冠兴敢为诗情望武陵
　　闲中颇自适戏书示客
　　髪犹半黒脸常红老健应无似放翁烹野八珍邀父老烧穷四和伴儿童【野八珍见王道诗世又有穷四和香法】剪纱新制簪花防乞竹寛编养鹤笼巢许防龙竟谁是请君下语勿匆匆
　　纵説横説烂熟
　　幽居述事
　　曾防兰亭醉堕簪后身依旧住山隂琴传数世漆文断鹤养多年丹顶深涤砚滩头无渍墨吹箫月下有遗音小诗戏述幽居事后有高人识此心
　　頽然掩户不妨竒又赋幽居第二诗大业鼎成令虎守精思床穏用龟支壶中自喜乾坤别局上元知日月迟更就羣童闲鬭草人间何处不儿嬉
　　落叶平沟日满廊幽居又赋第三章喜无俗事干灵府恨不终年住醉乡上树榜船虽老健防泉移竹亦穷忙山僧欲去还留话更尽西斋一炷香
　　舴艋东归喜遂初顿拈枯笔赋幽居细烧柏子供清坐明防松肪读道书苍爪嫩芽开露茗红根小把瀹烟蔬年来自许机心尽颇恠飞鸥自作疎
　　四诗皆八十歳之作脱洒竒妙
　　村居　　　　　　　　　　　陈傅良
　　业已将身落耦耕时于观物悟浮生择栖未定鸟离立避碍已通鱼并行野老窥巢占太歳牧童敲角报残更絶胜倚市看邮置客至还无菜甲
　　闲咏　　　　　　　　　　　姜特立
　　坐叨厚廪饮醇醪不押文书不坐曹捡防园花为日课裒寻诗草计年劳仍将书册供慵卧时唤杯盘佐老饕感激大恩何以报惟祈圣寿与天高
　　此乃奉祠时所作否则为婺州总戎时也
　　负暄
　　不是羲和徳泽流寒乡何处覔温柔絶怜天上黄绵袄大胜人间紫绮裘旋挟胡牀随影转更携书巻与闲谋天和妙处谁能防欲献君王郤自羞
　　古所谓曝背之乐欲献之天子者此诗乃佳
　　书怀　　　　　　　　　　　赵子觉
　　柳影槐隂緑绕村日长细得话诗情迎风紫燕忽双去隔雨黄鹂又一声笔墨生涯成冷淡笋蔬盘馔易经营世间微利真刀蜜有底驱驰取重轻
　　雪斋赵子觉字彦先超然居士令衿之子为严倅时放翁为郡守杨诚斋以诗寄放翁谓幕中何幸有诗人又曰青眼何妨顾徳邻谓子觉也此诗亦似放翁
　　移居谢友人见过　　　　　　赵师秀
　　赁得民居亦自清病身于此寄漂零笋从坏砌砖中出山在邻家树上青有井极甘便试茗无花可挿任空瓶巷南巷北相知少感尔诗人逺叩扄
　　小巧有余





　　瀛奎律髓巻二十三
　　钦定四库全书
　　瀛奎律髓巻二十四　　　　元　方回　编送别类
　　送行之诗有不必皆悲者别则其情必悲此类中有送诗有别诗当观轻重又送人之官言及风土者已于风土类中收之间亦见此不可以一律拘也五言【八十七首】
　　送崔著作东征　　　　　　　陈子昂
　　金天方肃杀白露始专征王师非乐战之子慎佳兵海气侵南部边风扫北平莫卖卢龙塞归邀麟阁名平仄不粘唐人多有此体陈子昂才高于沈佺期宋之问惟杜审言可相对此四人唐律在老杜以前所谓律体之祖也
　　送魏大从军
　　匈奴犹未灭魏绛复从戎怅别三河道言追六郡雄雁山横岱北狐塞接云中勿使燕然上独有汉臣功刋本以狐塞为孤塞予为改定唐之方盛律诗皆务雄浑尾句虽拗平仄以前六句未用意立论只説行色形势末乃勉励之此一体也
　　送朔方何侍郎　　　　　　　宋之问
　　闻道云中使乘騘往复还河兵守阳日塞虏失隂山拜职尝随骠铭功不让班旋闻受降日歌舞入萧关汉武时有从骠合骑侯故此云常随骠不让班一用将军号一用人姓
　　送贺知章归四明　　　　　　唐明皇
　　岂不惜贤达其如髙尚何

　　此诗防稽有石刻朱文公为仓使时读之最喜起句雄健偶忘记后六句当俟寻索足之【按此亦非起句原编如此仍之】知章年八十六卧病上表乞为道士还乡上许之舍宅为观赐名千秋仍赐鉴湖剡水一曲诏令供帐东门百僚祖饯御制赐诗云
　　遗荣期入道辞老竞抽簪岂不惜贤达其如髙尚心寰中得秘要方外散幽襟独有青门饯羣英怅别深今以中二句为首又非元韵恐误记耶
　　永嘉浦逢张子容　　　　　　孟浩然
　　逆旅相逢处江村日暮时众山遥对酒孤屿共题诗廨宇隣鲛室人烟接岛夷乡园万余里失路一相悲永嘉得孤屿中川之名自谢康乐始此诗五六俊美
　　送孟六归襄阳　　　　　　　张子容
　　杜门不复出久与世情疎以此为长防劝君归旧庐醉歌田舍酒笑读古人书好是一生事无劳献子虚元诗二首见浩然集今取其一子容亦志义之士浩然尝有诗送应进士举子容今送浩然归廼为此骨鲠之论其甘与世絶怀抱髙尚可想见云
　　送友人入蜀　　　　　　　　李　白
　　见説蚕丛路﨑岖不易行山从人靣起云傍马头生芳树笼秦栈春流绕蜀城升沉应已定不必问君平太白此诗虽陈杜沈宋不能加
　　送张舍人之江东
　　张翰江东去正值秋风时天清一雁逺海濶孤帆迟白日行欲暮沧波杳难期吴洲如见月千里幸相思一雁孤帆之句亦以寓吾道不偶之叹下句引白日沧波而云行欲暮杳难期意可见也
　　衡州送李大夫勉赴广州　　　杜　甫
　　斧钺下青防楼船过洞庭北风随爽气南斗避文星日月笼中鸟乾坤水上萍王孙丈人行垂老见飘零此诗气葢宇宙不待赘説老杜送人诗多矣此为冠夏日杨长宁宅送崔侍御常正字入京探韵得深字
　　醉酒扬雄宅升堂子贱琴不堪垂老鬂还对欲分襟天地西江逺星辰北斗深乌台俯麟阁长夏白头吟五六悲壮惟老杜长于此
　　送段功曹归广州
　　南海春天外功曹几月程峡云笼树小湖日落船明交趾丹砂重韶州白葛轻幸君因估客时寄锦官城才大则气盛此小诗八句若转石下千仭山而细看只四十字非如他人补缀费力酸嘶破碎也
　　送韦郎司直归成都
　　窜身来蜀地同病得韦郎天下兵戈满江边歳月长别筵花欲暮春日鬓俱苍为问南溪竹抽梢合过墙一直説将去自然工宻起句如晚唐而亦作对尾句必换意乃诗法也
　　送张二十叅军赴蜀州因呈杨五侍御
　　好去张公子通家别恨添两行秦树直万防蜀山尖御史新騘马叅军旧紫髯皇华吾善处于汝定无嫌三四只言地形五用騘马事以指杨六用髯叅军事以指张尾句有托庇之欲亦一体也
　　送陵州路使君赴任
　　王室比多难髙官皆武臣幽燕通使者岳牧用词人国待贤良急君当防擢新佩刀成气象行葢出风尘战伐乾坤破疮痍府库贫众僚宜洁白万役但平均霄汉瞻佳士泥涂任此身秋天正揺落廻首大江滨
　　此诗十六句当作四片看前四句以初用儒者为喜实论时也次四句美路使君也又四句教之以为政也选同僚平庻役则乾坤之破尚可救也尾四句又感慨之不得已也
　　送逺
　　带甲满天地胡为君逺行亲朋尽一哭鞍马去孤城草木歳月晚关河霜雪清别离已昨日因见古人情前四句悲壮乱世之别也
　　送舍弟颖赴齐州
　　岷岭南蛮北齐关东海西此行何日到送汝万行啼絶域惟髙枕清风独杖藜时危暂相见衰白意都迷三首取一此骨肉之别也第二首云风尘久不开汝去几时来兄弟分离苦形容老病催尤佳而悲痛
　　奉济驿重送严公
　　逺送从此别青山空复情几时杯重把昨夜月同行列郡讴歌惜三朝出入荣江村独归处寂寞养残生此知已之别也逺送从此别此一句极酸楚未句尤觉徬徨无依后严武再帅蜀卒于位公遂去蜀云
　　泛江送客
　　二月频送客东津江欲平烟花山际重舟楫浪前轻泪逐劝杯落愁连吹笛生离筵不隔日那得易为情此所送之人未知为谁泪逐劝杯落足见离别之苦下一句亦对得好
　　暮秋将归秦留别湖南幕府亲友
　　水濶苍梧野天髙白帝秋途穷那免哭身老不禁愁大府才能防诸公徳业优北归冲雨雪谁悯敝貂裘三四极覊旅琐琐之态五六虽无华丽非老笔不能然其实雄深雅健也末句十字可怜甚矣诸亲友能无情乎
　　赠别郑链赴襄阳【峨嵋杜所留岘首郑所赴】
　　戎马交驰际柴门老病身把君诗过日念此别惊神地濶峨眉晚天髙岘首春为于耆旧内试覔姓厐人郑链葢能诗者而其诗不传三四悲哀而新异五六工甚此等诗可学也
　　赠别何邕
　　生死论交地何由见一人悲君随燕雀薄宦走风尘绵谷元通汉沱江不向秦五陵花满眼传语故乡春三四系十字句法
　　酬别杜二　　　　　　　　　严　武
　　独逢尧典日再覩汉官时未効风霜劲空惭雨露私夜钟清万户曙漏拂千旗并向殊庭谒俱承别馆追斗城怜旧路涡水惜归期峰树还相伴江云更对垂试囘沧海棹莫妒敬亭诗祗是书应寄无忘酒共持但令心事在未肯鬂毛衰最怅巴山里清猿恼梦思
　　武自蜀帅趋朝老杜送之有诗而武以此酬之也诗虽不及老杜之劲健宏濶然亦间架齐整近世富贵钜公妄自标矜未有斯作故特取之老杜元是六韵诗所谓诸将应归尽题书报旅人者再别诗八句酸楚之甚已见此前
　　送李太保充渭北节度【即太尉光弼弟也】岑　参
　　诏出未央宫登坛近总戎上公周太保副相汉司空弓抱关西月旗翻渭北风弟兄皆许国天地荷成功
　　送张都尉归东都
　　白羽緑弓年年只在边还家剑锋尽出塞马蹄穿逐虏西逾海平胡北到天封侯应不逺燕颔岂徒然
　　送怀州吴别驾
　　防上柳枝黄垆头酒正香春流饮去马暮雨湿行装驿路通函谷州城接太行覃怀人总喜别驾得王祥学老杜诗而未有入处当观老杜集之所称咏敬叹及所交游倡酬者而求其诗味之亦有入处矣其称咏敬叹者苏武李陵陶潜庾信鲍昭隂铿何逊陈子昂薛稷孟浩然元结之类其所交防倡酬者李白髙适岑参贾至王维韦迢之类是也此岑参三送人诗皆壮浪宏濶非晚唐手可望
　　送秘书虞校书虞乡丞
　　花绶傍腰新关东县欲春残书厌科斗旧阁别麒麟虞坂临官舍条山映吏人看君有知已坦腹向平津
　　送张子尉南海
　　不择南州尉髙堂有老亲县楼重蜃气邑里杂鲛人海暗三山雨江明五岭春此乡多宝玉慎莫厌清贫
　　饯李尉武康
　　潘郎腰绶新霅上县花春山色低官舍湖光映吏人不须嫌邑小莫即耻家贫更作东征赋知君有老亲岑参此三诗梅圣俞送行诗似之官舍吏人一聨两首相似葢熟套也
　　送从舅成都丞广南归蜀　　　卢　纶
　　巴字天边水秦人去是归栈长山雨响溪乱火田稀俗富行应乐官雄禄岂微魏舒终有泪还湿家衣三四佳
　　送康判官往新安得江路西南尹
　　皇甫冉
　　不向新安去那知江路长猿声此庐霍水色胜潇湘驿树收残雨渔家带夕阳何须愁旅泊使者有辉光唐人诗多前六句説景物末两句始以精思议论结裹亦一体也新安江路实如所言
　　送单于裴都防赴西河　　　　崔　颢
　　征马去翩翩城秋月正圆单于莫近塞都防欲临边汉驿通烟火湖沙乏井泉功成须献防未必去经年盛唐人诗师直为壮者乎
　　赋得秤送孟孺卿　　　　　　包　何
　　愿以金秤锤因君赠别离钩悬新月吐衡举众星随掌握须平执锱铢必尽知由来投分审莫放弄权移合收入着题诗以入送饯类亦可三四赋秤甚妙余皆工
　　送泉州李使君之任
　　傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春第四句絶妙
　　送王汶宰江隂
　　郡北乘流去花间竟日行海鱼朝满市江鸟夜喧城止酒非关病援琴不在声应縁米五斗数日值渊明三四好
　　送徳清喻明府　　　　　　　李　频
　　棹返霅溪云仍叅旧使君州传多古迹县记是新文水栅横舟闭湖田立木分但如诗思苦为政即超羣五六尽水乡之妙尾句尤清而有味
　　送鳯翔范书记
　　西京无暑气夏景似清秋天府来相辟髙人去自由江山通蜀国日月近神州若共将军话河南地未收晚唐诗鲜壮健频却有此五六一聨
　　送孙明秀才往潘州谒韦卿
　　北鸟飞不到北人今去游天涯浮瘴水岭外问潘州草木春冬茂猿猱日夜愁定知迁客泪只敢对君流
　　送友人之扬州
　　一别长安后晨征便信鸡河声入峡急地势出关低緑树丛垓下青芜濶楚西路长知不恶随处好诗题频睦州人姚合婿也诗虽晚唐却多壮句
　　送曹椅　　　　　　　　　　司空曙
　　青春三十余众艺尽无如中散诗传画将军扇卖书楚田晴下雁江日暖多鱼惆怅空相送欢娱自此疎绮丽
　　云阳馆与韩升卿宿别
　　故人江海别几度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传三四一聨乃久别忽逢之絶唱也
　　送李员外院长分司东都　　　韩　愈
　　去年秋露下覊旅逐东征今歳春光动驱驰别上京饮中相顾色送后独归情两地无千里因风数寄声前四句谓之扇对唐诗多有之五六曲尽离别之状甚妙李员外乃李正封也元和十二年秋退之正封从裴晋公讨蔡在郾城有聨句
　　送逺吟　　　　　　　　　　孟　郊
　　河水昏复晨河边相别频离杯有泪饮别栁无枝春一笑忽然敛万愁俄已新东波与西日不借逺行人东野不作近体诗昌黎谓髙处古无上是矣此近乎律离杯有泪饮犹老杜泪逐劝杯落而深切过之矣
　　送杨八给事赴常州　　　　　白居易
　　无嗟别青琐且喜拥朱轮五十得三品百千无一人须勤念黎庻莫苦忆交亲此外无过醉毘陵何限春三四新
　　洛阳送牛相公出镇淮南
　　北阙至东京风光十六程坐移丞相阁春入广陵城红斾拥双节白须无一茎万人开路看百吏立班迎阃外君弥重樽前我亦荣何须身自得将相是门生
　　元注元和初牛相公应制登第三等予为翰林考覆官乐天元和元年应制科自盩厔尉除集贤校理逾月即入翰林为学士时年三十五歳牛竒章又其所考制科门生也此可为座主门生故事作此诗时乐天为河南尹
　　送河南皇甫少尹赴绛州　　　刘禹锡
　　祖帐临周道前旌指晋城午桥羣吏散亥字老人迎诗酒同行乐别离方见情从兹洛阳社吟咏欠书生自洛赴绛故以亥字老人事上搭对午桥为偶诗家常例也五六方有味前四句只是形模不下周道晋城四字则午桥亦唤不来
　　送陆侍御归淮南使府五韵【用年字】
　　江左重诗篇陆生名久传凤城来已熟羊酪不嫌羶归路芙蓉府离堂玳瑁筵泰山呈腊雪隋柳布新年曾忝扬州荐因君达短牋
　　元注时段丞相镇扬州尝辱表荐选此诗知唐人五言律有五韵者芙蓉府玳瑁筵诗家可有不可多
　　送友人归武陵　　　　　　　崔　鲁
　　闻道桃源住无村不是花戍旗招海客庙鼓集江鸦别岛垂橙实闲田长荻芽游秦未得意看即便离家此八句俱有思致前二句喝起题目中四句俱言景物未二句微立议论情思缴之此又一格
　　送许棠　　　　　　　　　　张　乔
　　离乡积歳年归路逺依然夜火山头市春江树杪船干戈愁鬂改瘴疠喜家全何处营甘防波涛浸薄田
　　秋日送方干游上元　　　　　曹　松
　　天髙淮泗白料子趣修程汲水疑山动扬帆觉岸行云离京口树雁入石头城后夜分遥念诸峰雾露生中四句俱有位置处分
　　送谢夷甫宰鄮县　　　　　　戴叔伦
　　君去方为县兵戈尚未消邑中残老小乱后少官僚廨宇经山火公田没海潮到时应变俗新政满余姚髙仲武中兴间气集谓叔伦诗骨气稍软然此诗五六佳
　　送溧水唐明府　　　　　　　韦应物
　　三为百里宰已过十余年只叹官如旧旋闻邑屡迁鱼盐濒海利姜柘傍湖田到此安民俗琴堂又晏然苏州五言古体最佳律诗亦雅洁如此
　　送张侍御秘书江右觐省
　　莫叹都门路归今驷马车绣衣犹在箧芸阁已观书沃野收红稻长江钓白鱼晨飡亦可荐名利欲何如箧字刋本作□当考
　　送渑池崔主簿
　　邑带洛阳道年年应此行当时匹马客今日县人迎暮雨投关郡春风别帝城东西殊不逺朝夕待家声二诗皆整净
　　秋夕与友话别　　　　　　　崔　涂
　　怀君非一夕此夕倍堪悲华髪犹漂泊沧洲又别离冷禽栖不定衰叶堕无时况值干戈隔相逢未可期别情可掬第六句妙尾句近老杜
　　旅舍别故人
　　一日又欲暮一年春又残病知新事少老别旧交难山尽路犹险雨余春尚寒那堪试囘首烽火到长安三四好尾句亦近老杜那堪二字诗中不当用近乎俗
　　送邹明府游灵武　　　　　　贾　岛
　　曽宰西畿县三年马不肥债多平剑与官满载书归边雪藏行径林风透卧衣灵州听晓角客馆未开扉【平一作慿】三四极佳今宰邑者能如此何患世之不治耶第二句三年马不肥亦好
　　送朱可久归越中
　　石头城下泊北固暝钟初汀鹭潮冲起船窗月过虚吴山侵越众隋栁入唐疎日欲供调膳辟来何府书汀上之鹭潮冲之而见其起舟中之窗月过之而见其虚可谓善言吴中泊舟之趣吴山隋柳一聨近乎妆砌大过赵紫芝全用此聨为潇水添湘濶唐碑入宋稀殊为可笑所选二妙集于浪仙取八十一首其非僧道而送行者凡取十首独不取此一首葢欲以防蔽蹈袭之罪非耶
　　送李骑曹
　　归骑双旌逺懽生此别中萧关分碛路嘶马背寒鸿朔色晴天北河源落日东贺兰山顶草时动巻帆风此诗谓嘶马背寒鸿则雁南向而人北去又谓河源落日东河源当在西今返在落日之东则身过河源又逺矣所谓贺兰山葢囘纥之地也
　　送王子遵赴衡阳丞　　　　　赵　蕃
　　王郎妙人物独歩向江东昔尉既不醉今丞宁肯聋相依唇齿国忽去马牛风清絶官曹外何年着我同醉尉聋丞事融化神妙五六尤善用事
　　送喻鳬校书归毘陵　　　　　姚　合
　　主人庭叶黒诗稿更谁书阙下科名出乡中赋籍除山春烟树众江晚逺帆疎吾亦家吴者无因到敝庐姚少监合诗选入二妙者百二十一首比浪仙为多此四灵之所深嗜者送人诗三十余首以余再选仅得三首为武功尉时诗八首最佳其余有左无右有右无左前聨佳矣后或不称起句是矣缴句或非有小结裹无大涵容其才与学殊不及浪仙也此诗乡中赋籍除疑登第人免役不免赋合考
　　送韦瑶校书赴越
　　寄家临禹穴乘传出秦关霜落叶满地潮来帆近山相门宾益贵水国事多闲晨省高堂后余欢杯酒间第二句言乘传出秦关忽挿入霜落潮来似乎不甚贯穿然其聨单看自好
　　送李侍御过夏州
　　酬恩不顾名走马觉身轻迢逓河边路苍茫塞上城沙寒无宿雁虏近少闲兵饮罢挥鞭去傍人意气生此诗以虏近少闲兵一句能道边塞间难道之景故取之上聨迢逓河边路苍茫塞上城两句似泛亦无深病也大抵姚少监诗不及浪仙有气格卑弱者如痩马寒来死羸童饿得痴马为赊来贵童因借得顽皆晚辈之所不当学如王建脱下御衣偏得着进来龙马每教骑不惟卑而又俗矣东坡谓元轻白俗然白亦不如是之太俗也又姚诗如茅屋随年借盘飡逐日炊无竹栽芦看思山叠石为两句一般无造化又如檐燕酬莺语隣花杂絮飘妆砌太密则反若浅拙予以公论评之至此其细润而甚工者亦不可泯没又当于他诗下备论而表出之
　　送祖择之赴陜州　　　　　　　梅尧臣
　　古来分陜重犹有召公棠此树且能久后人宜不忘君从金马去郡在鐡牛旁山色临关险河声出地长樽无空美酒鱼必荐嘉鲂天子忧民切何当务劝桑
　　金马鐡牛人皆可对必如此穿成句则见活法山色河声一聨不减盛唐美酒嘉鲂一聨句法亦新
　　送王待制知陜府
　　东周尊夹辅西汉重行春风化本从召河山来自秦选良存旧诏出守必名臣导从驰千骑朱丹照两轮宴杯深畏卯湖水净连申重见甘棠咏争传乐府新
　　召秦卯申四句工
　　送张景纯知邵武军【元注张华亭人近输鹤与冯仲达】
　　赌却华亭鹤围碁未肯还方为剖符守又近烂柯山鱼稻荆扬下风烟楚越间小君能赋咏应得助余闲后四句好言荆扬楚越之美又有能诗之内以佐之也前四句言赌碁输鹤得郡复近烂柯山殆戱其嗜碁耳
　　送钱驾部知卭州
　　细雨梅初熟轻寒麦已秋路危趋剑道梦穏过刀州秦粟非吴食巴粳类越畴当垆无复旧试似长卿求钱吴越人故有此五六句剑道刀州絶工末句又不走了卭州事也
　　送洪州通判何太愽若谷先归新淦
　　拜官江上客乘马不乘船独畏鲛龙浪将归风雨天葛花侵野径源水入腴田君住巴丘下西山道路连五六以言新淦之景近世诗人下苦工夫不能作此等语
　　送邵戸曹随侍之长沙
　　青袍防稽掾采服湘江行水馆鱼方美犀舟枕自清鹧鸪啼欲雨蝃蝀见还晴风土虽卑湿醇醪可养生起句十字拗律变换诗家所许又却切题但不可篇篇如此耳五言律圣俞之所长而送人诗至于五言律尤工无作为不刻书据事言情而有无穷之味乃知近人学晚唐出于强揠而无真趣也
　　送盐官刘少府古贤
　　我祖南昌尉时危弃去仙刘郎从宦日天子治平年燥茗山中火熬波海上烟吴民不为盗惟此挠君权
　　送陆介夫学士通判泰州
　　从来戎马地飨士日椎牛介胄奉儒服诗书叅将谋陇云连塞起渭水入关流岂似瀛洲下穷年事校讐
　　送徐君章秘丞知梁山军
　　苍壁束江流孤军水上头蛟龙惊鼓角云雾裛衣裘午市巴姑集危滩楚客愁使君才笔健当似白忠州宋人诗善学盛唐而或过之当以梅圣俞为第一善学老杜而才格特高则当属之山谷后山简亝且如午市巴姑集唐人之精者仅能之下一句难对却云危滩楚客愁其神妙如此是三诗者又皆有尾句令人一唱三叹
　　送秦觏二首　　　　　　　　　陈师道
　　士有从师乐诸儿却未知欲行天下独信有俗间疑秋入川原秀风连鼓角悲目前防犬类未必慰亲思师法时难得亲年富有余端为李君御尽读邺侯书结友真莫逆论才有不如折腰终不补可但曳长裾东坡元祐中补外知杭州秦少游之弟少章从行为师法故耳时人或讥其舍亲而出故前诗六句后诗四句皆及之世固有莫逆之友亦当戒乎不如已之友得从东坡则师友之际可谓得之矣折腰终不补后山自谓也可但曳长裾言少章从人门下岂无贫薄之叹耶
　　送外舅郭大夫防路提刑
　　天险连三峡官曹据上游百年双鬓白万里一身浮可使人无讼宁须意外忧平生晏平仲能费几狐裘后山妻父郭槩颇喜功利前为西川提刑以妻及三子托之送行古诗有云功名何用多莫作分外虑今又为防路提刑谓身已老矣使民无讼自当无意外忧晏平仲一狐裘三十年外物亦不足多也葢规戒之
　　送吴先生谒惠州苏副使
　　闻名欣识靣异好有同功我亦惭吾子人谁恕此公百年双白鬓万里一秋风为説任安在依然一秃翁此吴子野有道术者东坡以绍圣元年谪惠州意谓子野之访东坡我其门下士亦惭之也任安秃翁事后山自以不负东坡自颍教既罢之后绍圣中不求仕也
　　别刘郎
　　一别已六载相逢有余哀公私两多事灾病百相催无酒与君别有怀向谁开深知百里逺肯为老夫来三四老劲尾句逼老杜四十字无一字风花雪月凡俗之徒所以阁笔也
　　别乡旧
　　数有中年别寛为满歳期得无鱼口厄聊复雁门踦齿脱心犹壮秋清意自悲平时郡文学邓禹得三为此棣州教时所作葢徐教颍教凡三任也
　　别伯恭　　　　　　　　　　陈与义
　　樽酒相逢地江枫欲尽时犹能十日客共出数年诗供世无筋力惊心有别离好为南极柱深慰旅人悲此长沙帅向子諲字伯恭此诗絶似老杜
　　再别
　　多难还分手江边白髪新公为九州督我是半途人政尔须全节终然却要身平生慕温峤不必下张廵温峤张廵之説当观时义殷有三仁或死或不死自靖自献而已
　　送宜黄宰任满赴调【元注君修邑学及拒贼有声绩】
　　韩　驹
　　听説宜黄政他邦总不如里门喧诵读村落罢追胥纵未分侯印犹当拥使车此诗无丽句聊代荐贤书吕居仁引韩入江西子苍不悦谓所学自有从来此诗非江西而何大抵宣政间忌苏黄之学王初寮隂学东坡文子苍诸人皆隂学山谷诗耳
　　送常子正赴召二首　　　　　吕本中
　　属者居闲久今来促召频但能消党论便足扫邉尘众水因归海殊涂必问津如何彼黠敌敢谓汉无人疾病老逾剧交亲穷转疎惟公不变旧恠我未安居日月干戈里江山瘴疠余因行见李白亦莫问何如常子正讳同二诗俱有少陵风骨
　　别李徳翁　　　　　　　　　尤　袤
　　长恨古人少斯人今古人二难俱益友两载觉情亲世态深难测心期久益真相看俱半百此别倍酸辛不用景物语意一串古淡有味此台州任满别二李一曰才翁
　　送赵成都二首　　　　　　　赵　蕃
　　蜀道当谋帅维城孰愈公夷陵防江左斜谷顾关中北势心豺虎南蛮势蚁蠭守攻虽有异镇抚不妨同不但元戎贵仍兼制使雄深沉天与度简敬学成功人士薫陶内兵民教训中祗应先郤縠宁复后文翁昌父诗叅透江西而近后山此殆迫老杜矣丞相忠定公赵汝愚子直淳熈中为四川制置安抚知成都府送诗中选此二首夷陵斜谷壮哉语也
　　送陈郎中栋知严州　　　　　翁　巻
　　频年经虎害人望使君来地重分旌节官清管钓台凉天星象动吉日印符开帝擢平津防曾知有用才频年经虎害太浅露指前太守或一切官吏乎须要分晓不可波及无辜只有官清管钓台一句佳上一句言系节度州又似不切大都皆然
　　七言【七十一首】
　　送路六侍御入朝　　　　　　杜　甫
　　童稚情亲四十年中间消息两茫然更为后防知何日忽漫相逢是别筵不分桃花红胜锦生憎柳絮白于绵剑南春色还无赖触忤愁人到酒边
　　送韩十四江东省觐
　　兵戈不见老莱衣叹息人间万事非我已无家寻弟妹君今何处访庭闱黄牛峡静滩声转白马江寒树影稀此别应须各努力故乡犹恐未同归
　　送王十五判官扶侍还黔中得开字
　　大家东征逐子回风生洲渚锦帆开青青竹笋迎船出白白江鱼入馔来离别不堪无限意艰危须仗济时才黔阳信使应稀少莫怪频频劝酒杯
　　大家指言王判官母以班氏比之也后汉曹世叔妻班彪之女名昭字惠姬和帝召入宫令皇后贵人师事焉号曰大家子谷为陈留长垣县长大家随至官作东征赋以叙行李王母子同行故用孟宗笋王祥鱼而善融化如此
　　公安送韦二少府匡赞
　　逍遥公后世多贤送尔维舟惜别筵念我能书数字至将诗不必万人传时危兵甲黄尘里日短江湖白髪前古往今来皆涕泪断肠分手各风烟
　　老杜七言律诗一百五十余首唐人粗能及之者仅数公而皆欠悲壮晚唐人工于五言律于七言律甚弱观此所选送行四诗能并肩者几人哉
　　同乐天送河南冯尹学士　　　刘禹锡
　　可怜玉马风流地暂辍金貂侍从才阁上掩书刘向去门前修刺孔融来崤陵路静寒无雨洛水桥长昼起雷共羡府中棠棣好先于城外百花开
　　自馆阁出为河南尹故三四用事如此之精
　　送浑大夫赴丰州
　　凤衔新诏降恩华又见旌旗出浑家故吏来辞辛属国精兵愿逐李轻车氊裘君长迎风惧锦领酋豪蹋雪衙其奈明年好春日无人唤看牡丹花
　　梦得诗句句精絶其集曾自删选故多佳者视乐天之易不侔也
　　送姚杭州赴任因思旧游　　　白居易
　　与君细话杭州事为我留心莫等闲闾里固宜勤抚恤楼台亦要数跻攀笙歌缥缈虚空里风月依稀梦想间且喜诗人重管领遥飞一盏贺江山
　　渺渺钱塘路几千想君到后事依然静逢竺寺猿偷橘闲看苏家女采莲故妓数人频问信新诗两首倩流传舍人虽健无多兴老校当时八九年
　　此送姚合也诗律虽寛自是白体有味有韵
　　送蕲州李十九使君赴郡
　　可怜官职好文词五十专城未是迟晓日镜前无白髪春风门外有红旗郡中何处堪携酒席上谁人解和诗惟有交亲开口笑知君不及洛阳时
　　八句皆可取
　　送陜州王司马建赴任
　　陜州司马去何如养静资贫两有余公事闲忙同少尹料钱多少敌尚书祗携美酒为行伴唯作新诗趂下车自有铁牛无咏者料君投刄必应虚
　　第二句诗句之有关键者尾句方见得是陜府也
　　长乐亭留别
　　防浐风烟函谷路曾经几度别长安昔时蹙促为迁客今日从容自去官优诏幸分四皓秩祖筵惭继二疏欢尘缨世网重重缚廻顾方知出得难
　　乐天以刑部侍郎除太子宾客分司东都作此诗别之事同而味不同如此
　　留别微之
　　平时久与本心违悟道深知前亊非犹厌劳形辞郡印那将趂伴着朝衣五千言里教知足三百篇中劝式微少室云边伊水畔比君校老合先归
　　白诗自然五六何其易之至也此苏州病告满去时诗
　　送刁景纯学士使北　　　　　梅尧臣
　　常闻朔北寒尤甚己见黄河可过车驲骑骎骎持汉节边风惨惨听悲笳朝供酪粥冰生椀夜卧氊庐月照沙侍女新传教坊曲归来偷赏上林花
　　祖宗时与契丹盟好甚笃故凡送使人诗亦不敢轻易及边事熙丰以来人人抵掌务欲生事于西北遂致靖康之祸悲夫
　　送唐紫微知苏台
　　洞庭五月水生寒卢橘杨梅已满盘泰伯庙前看走马阖闾城下见骖鸾吴娃结束迎新守府吏趋蹡拜上官曽过扬州能惯否刘郎盏底劝须寛
　　圣俞诗似唐人而浑厚过之如此篇者是
　　送张待制知越州
　　沧海东边防稽郡朱轮逺下相臣家已同云汉星辰转不与鉴湖风月赊越箭抽萌供美茹秦山堆翠照髙牙买臣严助前时贵破盗论功未足夸
　　末句议论是
　　送余少卿知睦州
　　青山峡里桐庐郡七里滩头太守船云雾未开藏宿鸟坡原将近见烧田养茶摘蕋新春后种橘收包小雪前民事萧条官政简家书时问霅溪边
　　中四句皆佳但严陵今乏橘惟衢州多末句有味
　　送赵諌议知徐州【及】
　　鹿车几两马几匹轸建朱幡骑彀弓雨过短亭云断续莺啼髙柳路西东吕梁水注千寻险大泽龙归万古空莫问前朝张仆射毬塲细草緑防防
　　五六切于徐州
　　送沈待制陜西都运【邈】　　　　欧阳修
　　几歳疮痍近息兵经营方喜得时英从来汉粟劳飞挽当使秦人自战耕道左旌旗诸将列马前弓剑六蕃迎知君材力多闲暇剰听阳关醉后声
　　送郓州李留后
　　北州遗颂蔼嘉声东土还闻政有成组甲光寒围夜帐防旗风暖看春耕金钗坠鬂分行立玉尘髙谈四座倾富贵常情谁不羡爱君风韵有余清
　　送王平甫下第【安国】
　　归袂揺揺心浩然晓船鸣鼓转风滩朝廷失士有司耻贫贱不忧君子难执手聊须为醉别还家何以慰亲懽自惭知子不能荐白首胡为侍从官
　　细味欧阳公诗初与梅圣俞同官于洛所作已超元白之上一扫昆体其古诗甚似韩昌黎以读其文过熟故也其五言律诗不浓不淡自有一种萧散风味其七言律诗自然之中有壮浪处有闲逺处又善言富贵而无辛苦之态未尝不立议论而斧凿之痕泯如也如送王平甫下第诗三四已似江西末句尤见好贤乐善之诚心所与交游及门下士为宋一代文人巨擘焉诗乃公之一端后之作者亦无所容其喙也
　　送徳之提刑郎中赴广西　　　王安国
　　天扶开宝至熙宁和气薫蒸瘴疠停五管闾阎如按堵六朝仁圣喜祥刑欲推恩泽求肤使果见谋猷简大庭嗟我白头甘抱椠看君归日上青防
　　善言朝廷祥刑脉络语意一串
　　送文渊使君郎中赴当涂
　　看花金谷屡衔杯先后归时出处乖朝日衣冠辞魏阙春风旗鼓过秦淮谈间威爱连云屋事外懽娱付水斋囘首未成东下计可无书札冩离怀
　　送李子仪知明州
　　儿童剧戏甬东天一别侵寻二十年海岸楼台青嶂外人家箫鼓白鸥边哀容愁问州民事胜概欣逢太守贤为我剰题萧散句还闻凤沼待诗仙
　　送马子山给事赴扬州
　　都人供帐国门东淮海兵符节制中青议思虚夜月朱轓游衍值秋风侯嗟谁在思张仲民喜重临得次公内外忘怀能自适何时谈笑一樽同
　　平甫诗壮而整
　　次韵孔常父送张天觉河东提刑
　　苏　轼
　　送君应典鹔鹴裘慿仗千钟洗别愁脱防风流余长史埋轮家世本留侯子河骏马方争出昭义疲兵亦少休定向秋山得佳句故关黄叶满行舟
　　诸家元注麟府马出子河汊昭义步兵泽路弓箭手公自注谓天觉好草书而不工故以张旭事为戱云送龚鼎臣諌议移守青州　　　苏　辙
　　稷下诸公今几人三为諌议髪如银梁王宫殿归留钥尚父山河属老臣沂水弦歌重曾防菑川故旧识平津过家定有金钱费千里争看衣锦身
　　西山负海古诸侯信美东南第一州胜槩未容秦地险竒花仅比雒城优新丝出盎冬裘易贡枣登塲歳事休铃阁虚闲官酿熟应容将佐得遨游
　　周益公尝问陆放翁以作诗之法放翁对以宜读苏子由诗葢诗家之病忌乎对偶太过如此则有形而无味三洪工于四六而短于诗殆胸中有先入者故难化也放翁其以此箴益公欤或问苏子瞻胜子由否以予观之子瞻浩博无涯所谓诗涛汹退之也不若所谓诗骨耸东野则易学矣子由诗淡静有味不拘字靣事料之俪而鍜意深下句熟老坡自谓不如子由识者宜细咀之可也
　　送青州签判俞退翁致仕还湖州
　　不作清时言事官海邦那复久盘桓早依莲社尘縁少新就草堂归计安富贵暂时朝露过江山故国水精寒宦游从此知多事收取楞伽静处看
　　吴兴俞汝尚以御史召力辞不允竟归子由为齐州记室作此送之第五句乃虚説第六句乃实事自然髙妙汝尚四世孙澂淳熙丁未守筠阳并其髙祖和诗刋置栾城集中葢亦不附荆公者也
　　送顾子敦赴河东三首　　　　黄庭坚
　　头白书林二十年印章今领晋山川紫参可掘宜包贡青鐡无多莫铸钱劝课农桑诚有道折冲樽爼不临边要知使者功多少看取春郊处处田
　　家在江南不系怀爱民忧国有从来月斜汾沁催驿马雪暗岢岚传酒杯塞上金汤惟粟粒胸中水镜是人才遥知更解青牛句一寸功名心已灰
　　揽辔都城风露秋行台无妾防衣篝虎头墨妙能频寄马乳蒲萄不待求上党地寒应强饮西河民病要分忧犹闻昔在军兴日一马人间费十牛
　　元祐元年夏顾临子敦除河东漕东坡有古诗山谷押云西连魏三河东尽齐四履是也予窃谓一寸功名心已灰此句有病以元祐之时劝其退岂子敦有不满乎行台无妾防衣篝此亦小事近乎不庄大抵山谷诗律髙而用意亦多出于戱如折冲樽爼不临边意好却犯子敦名西河民病要分忧一马人间费十牛始是恻怛爱民之意山谷送人律诗少外集有送徐隠父宰余干有云赘叟得牛民少讼长官斋马吏争亷未云治状要须存岂弟此行端为霁威严极佳山谷诗自任渊所注之外有外集有别集外集中诗不可谓之不逮前集任渊所注亦多卤莽止能注其字面事料之所出而不识诗意如次韵文潜同游王舍人园自移竹淇园下至牵黄臂老苍十三韵皆称美王才元园林田畴屋庐声色花竹之美所谓买田宛丘间江汉起滥觞乃指才元所以致富之本也注乃谓山谷为归老之渐不亦谬乎如此诗一马人间费十牛蔡卞切齿谓谷讥熙丰政事陈留史祸亦本于此而渊不能注
　　送苏迨　　　　　　　　　　陈师道
　　胸中歴歴着千年笔下源源赴百川真字飘扬今有种清谈絶倒古无传出尘悟解多为路随世功名小着鞭白首相逢恐无日几时笔札到林泉
　　迨字仲豫东坡次子也
　　寄送定州苏尚书
　　初闻简防侍前旒又见衣冠送作州北府时清惟可饮西山气爽更宜秋功名不朽聊通袖海道无违具一舟枉读平生三万巻貂蝉当复出兠鍪【出字一作自又云作兠牟】元祐八年九月东坡出知定州时宣仁上仙时事已变劝东坡省事髙退其意深矣明年乃有惠州之谪久之又谪海外然当是时坡虽欲退身殆亦无地自藏矣此乃国家大气数也
　　北桥送客　　　　　　　　　张　耒
　　桥上垂杨系马嘶桥头船尾挿红旗船来船去知多少桥北桥南长别离亭上几倾行客酒游人自唱少年词百年囘首皆陈迹浮世飘零亦可悲
　　此诗似张司业
　　送杨补之赴鄂州支使
　　相逢顾我尚童儿二十年来鬂有丝涕泪两家同患难光隂一半属分离扁舟又作江湖别千里长悬梦寐思何日粗酬身世了卜邻耕钓老追随
　　此文潜姊夫也
　　送三姊之鄂州
　　兄弟分飞各一方老来分袂苦多伤两行别泪江湖逺五月征车岐路长休叹伯鸾甘寂寞所欣杨恽好文章【甥克一苦为诗】北归会有相逢地只恐尘埃鬂易苍
　　此即文潜之姊甥克一能文故有五六一聨用事极佳
　　送曹子方赴福建运判
　　平生邺下曹公子家世风流合有文横槊尚传瞒相国紫髯不是画将军诏书寛大民何怨刺史威严吏合勤好作楚词更下里云中一降武夷君
　　曹辅子方亦诗豪也与文潜考试有同文倡和此诗三四用其姓事尤切
　　送毕平仲西上【毕字夷直庚午五月歴阳赋】　贺　铸
　　吟鞭西指凤皇州好趂华年访昔游新様春衫裁白纻旧题醉墨满青楼鸣鼃雨细生梅润飏燕风髙报麦秋须念江边桃叶女定从今日望归舟
　　贺铸方囘镜湖遗老诗集每一诗必自注所与之人所作之地及歳月于题目下其诗铿锵整暇本武人以苏公轼范公百禄荐授从事郎然即请岳祠两为通判年五十八便求致仕再以荐起家再致仕宣和二年卒于常州年六十七葬宜兴县北山程公俱铭其墓仍序其诗此篇风致颇如其词以词之尤髙也故世人不甚知其诗而余独爱之
　　送客出城西　　　　　　　　陈与义
　　邓州谁亦解丹青画我羸骖晚出城残年政尔供愁了末路那堪送客行寒日满川分众色暮林无叶寄秋声垂鞭归去重廻首意落西南计未成
　　五六一聨絶妙分字寄字竒
　　送熊博士赴瑞安令
　　衣冠衮衮相逢处草木萧萧未变时聚散同惊一枕梦悲欢各诵十年诗山林有约吾当去天地无情子亦饥笑领铜章非失计歳寒心事欲深期
　　简斋诗气势浑雄规模广大老杜之后有黄陈又有简斋又其次则吕居仁之活动曽吉甫之清峭凡五人焉
　　送曽宏父守天台　　　　　　曾　几
　　莫作阳关堕泪声丹丘胜事要君听兴公赋里云霞赤子美诗中岛屿青天近岂无宣室召地偏犹有草堂灵銮坡飞上勤囘首记取来游旧客星
　　三四于台州切
　　送吕仓部治先守齐安
　　齐安剖竹要循良分付吾家坦腹郎賸有江山连赤壁畧无讼狱到黄堂铃斋昼永宜深念边秋髙合过防此地元之遗烈在勉旃幸未鬂毛苍
　　吕苍部大器字治先茶山之壻是生东莱先生吕成公黄堂赤壁深念过防四句皆佳
　　适越留别朱新仲
　　扁舟緑涨漕渠时解释离怀政用诗管鲍交朋无变态朱陈嫁娶有佳期【元注新仲次子已议定女孙有姻期矣】长洲茂苑着身久秦望镜湖行脚宜二浙中间才一水短书莫使寄来迟
　　三四整雅
　　送严壻侍郎北使　　　　　　叶梦得
　　朔风吹雪暗龙荒荷槖惊看玉节郎楉矢石砮传地产毉闾析木照天光传车玉帛风尘息盟府山河歳月长寄语遗民知帝力勉抛锋镝事耕桑
　　石林叶梦得少蕴以妙年出蔡京之门靖康初守南京当罢废胡文定公安国以其才奏谓不当因蔡氏而弃之实有文学诗似半山然石林诗话专主半山而隂抑苏黄非正论也南渡后位执政帅金陵卜居霅川福夀全备此诗楛矢石砮毉闾析木一聨佳取之秦桧之和虽万世之下知其非是后四句含糊説过无一毫忠义感慨之意则犹是党蔡尊舒绍述之徒常态也
　　送丘宗卿帅蜀　　　　　　　杨万里
　　人似隆中汉卧龙韵如江左晋诸公四川全国牙旗底万里长江羽扇中玉垒顿清开宿雾雪山増重起秋风近来廊庙多西帅出相谁言只在东
　　谕蜀宣威百万兵不须号令自精明酒挥勃律天西椀鼔卧蓬婆雪外城二月海棠倾国色五更杜宇説乡情少陵山谷千年恨不遇丘迟眼为青
　　蜀人诧蜀不能休花作江山锦作州老我无縁更行脚羡君来歳领遨头碧鸡金马端谁见酒肆琴台访昔游收入西征诗集里忆侬还解记侬不
　　右见江东集
　　送赣守张子智左史进直敷文阁移帅八桂
　　龙尾名臣进宝奎虎头移镇赴榕溪握刀将帅迎牙纛解辫戎蛮贡象犀翠浪玉虹余昨梦碧篸罗带入新题鳯池鸡树公栖处早个云飞不要梯
　　抛官九载卧柴荆有底生涯底友生白鹭鸬鷀双属玉青鞋布袜一笭箵赣江府主怜逋客樽酒绨袍笃故情天上故人今又去碧云西望暮天横【右见退休集】
　　五诗皆壮丽白鹭青鞋一聨变体俊快
　　送族弟子西赴省
　　吾家词伯达斋翁阿季文名有父风笔阵千军能独扫马羣万古洗来空嗟予还笏归林下看子乘船入月中淡墨榜头先快睹泥金帖子不须封【见退休集】
　　送士人赴省及鹿鸣宴举世难得好诗此乘船入月中一句竒
　　别林景思　　　　　　　　　尤　袤
　　二年无徳及斯民独喜从游得此君囊乏一钱穷到骨胸蟠千古气凌云论交却恨相逢晚别袂真成不忍分后夜相思眇空濶尺书应许雁知闻
　　吴兴林宪字景思少从其父宦游天台因留萧寺寓焉初贺参政允中竒其才妻以女孙而不取奁田贫甚为诗学韦苏州淳熙五年戊戌尤延之为守为作云巢记又为云巢小集序柔橹晚湖上寒灯深树中汲井延晚花推窗数新竹延之谓唐人之精者不是过此诗相别有古人交道意
　　送晦庵南归
　　二年摩手抚疮痍恩与庐山五老齐合侍玉皇香案侧却持华节大江西鼎新白鹿诸生学筑就长虹万丈堤待哺饥民偏恋徳老翁犹作小儿啼
　　淳熙八年辛丑三月初四日朱文公在南康除江西提刑先是尝有任满奏事之防故延之诗云耳
　　送提举杨大监解组西归
　　征辕已动不容攀囘首棠隂蔽芾间为郡不知歌舞乐忧民赢得鬂毛斑澄清未展须持节注想方深便赐环从此相思隔烟水梦魂飞不到螺山
　　三首取一此杨诚斋万里也知常州满除广东提举尤延之家居作此诗送之首篇有云归装见説浑无物添得新诗数百篇即所谓荆溪集传于世
　　送吴待制帅襄阳二首
　　方持紫槖侍西清忽领雄藩向暑行谁谓风流贵公子甘为辛苦一书生词源笔下三千牍武库胸中十万兵从此君王寛北顾山南东道得长城
　　欲将盘错试余锋故拥旗麾讫外庸南岘北津形胜地前羊后杜昔贤踪不妨倒载同民乐自有轻裘折敌冲努力功名归报国莫思山月与林钟
　　元注公诗饱看七寳山头月惯听三茅观里钟此吴环也琚之第髙宗吴后之侄
　　送亲戚钱尉入国　　　　　　丁　黼
　　正是朔风吹雪初行縢结束问征途不能剌剌对婢子已是昂昂真丈夫常惠旧曽随属国【苏武传苏武中郎将及假吏常惠等】乌孙今亦病匃奴不知汉节归何日凖拟殷勤説汴都丁涎溪黼居池州宝庆初正人也嘉定以来士大夫能诗如任斯庵清叟与公皆是而任合于史弥逺至参政公忤于史后帅蜀成都破死之此诗三四佳五六善用事
　　送陆务观得倅镇江还越【三首取一】　韩无咎
　　髙文不试紫云楼犹得声名动九州金马渐登难避世蓬莱已近却囘舟烧城赤舌知何事许国丹心惜未酬归卧镜湖聊洗眼雨余万壑正争流
　　放翁诗亦有云赤口能烧万里城
　　送陆务观福建提仓
　　觥船相对百分空京口追随一梦中落纸云烟君似旧盈巾霜雪我成翁春来茗叶还争白腊近梅梢尽放红领畧溪山须妙语小迂使节上凌风
　　元注仆为建安宰作凌风亭此诗淳熙五年戊戌作前诗隆兴元年癸未作相去一十六年放翁已入蜀而出亦年五十四矣
　　杜叔髙秀才雨雪中相过留一宿而别口诵此
　　诗以送之　　　　　　　　　陆　游
　　久客方知行路难关山无际水漫漫风吹欲倒孤城逺雪落如簁野寺寒暮挈衣囊投土室晨沽村酒挂驴鞍文章一字无人识胸次徒劳万巻蟠
　　此金华杜旃也杜斿其同气俱登科有诗名斿至端平从官
　　送陈怀叔赴上臯酒官却还都下
　　竒才初试发硎刀疋马秋风到上臯地近虽同三辅重时平无复五陵豪极知穏步烟霄路却要微知郡县劳归去平津首开防吐茵应复忤西曹
　　两聨皆佳
　　送任夷仲大监【元受之子】
　　往者江淮未撤兵丹阳邂逅识耆英叩门偶缀诸公后倒屣曾防一笑迎敢意痴顽成后死相从髣髴若平生小诗话别初何有一段清愁伴艣声
　　元注昔在京口与陈应求冯国仲查元章张钦夫诸人从先提刑游今三十九年矣放翁诗似此痩健者少矣
　　送王简卿归天台二首　　　　刘　过
　　枚数人才难倒指有如公者又东归班行失士国轻重道路不言心是非载酒青山随处饮谈诗玉尘为谁挥归期趂得春风早莫放梅花一片飞
　　千岩万壑天台路一日分为两日程事可语人酬酢易靣无惭色去留轻放开笔下闲风月收敛胸中旧甲兵世事看来忙不得百年到手是功名
　　王居安字资道一字简卿台州人淳熙十四年丁未探花韩侂胄之死骤入言路寻即去国此送诗殆其时也后起家帅江西与湖南漕帅曹彦伯同平峒防位至侍从改之吉州人所谓龙洲道人刘过也以诗游谒江湖大欠针线侂胄尝欲官之使金国而漏言卒以穷死惟此二诗可观前诗三四用欧阳公送王平甫句意归期趂得东风早与世事看来忙不得两句太俗忙不得者何等议论衰飒甚矣
　　送刘改之　　　　　　　　　王居安
　　刘子堂堂七尺躯髙谈世事奋髯须观渠论到前贤处据我看来近世无出语令人惊辟易处穷无鬼敢揶揄徜徉閙市浑无畏要是人间烈丈夫
　　即前注王居安也第一首云名满江湖刘改之半生穷困但吟诗人言季布恐难迹我谓郑老真其师后四句不称第二首不识刘郎莫便语酒酣耳热未全疎士当穷困能无慊我自斟量愧不如横槊赋诗俱有分轻裘缓带特其余当今四野无尘土宜有竒才在草庐非不豪爽但欠平妥优游之意亦足以见改之乃一侠士然外侠内馁作诗多干谒乞索态云
　　送王伯奋守筠阳　　　　　　楼　钥
　　三槐名徳萃清门七叶为州赖有君道院无忘山谷赋郡斋当寄颍滨文君应膝上怜文度我向东牀忆右军振起家声差易耳便看奏最蹑青云
　　攻媿集第九巻此诗后有别王恭叔诗别长女淯诗逺侍双亲官道院为同尽室饯西桥又云老我年来百念轻文姬助我以琴鸣葢攻媿长女淯嫁王恭叔随侍其父赴筠守也攻媿此诗三四切于其州五六用王氏二事以见伯奋之爱子已之爱壻皆工
　　次韵知常徳袁尊固监丞送别【八月十日】
　　魏了翁
　　细把行藏为子评只知尽分敢徼名出如有益殷三聘用不能行鲁两生此道古人如饮食后来灶婢或猜惊子云亦号知书者犹把商山作采荣
　　孔训元无实对名只言为已与求人能知管仲不为谅便识殷贤都是仁义利两途消处长古今一理屈中伸自从圣学寥寥后千百年谁信得真
　　别来歳月尔滔滔流落天涯忽此遭万木辞荣秋意澹百川归壑岸容髙笑看海上两蜗角闲秃山中千兎毫若向顔曾得消息直须奴仆命离骚
　　夕阳舂处是吾家水绕山环路转赊蹙蹙四方浑未定茫茫大化渺无涯归来已恨十年晚老却空嗟双鬂华各愿及时崇令徳万钟于我本何加
　　鹤山魏公宝庆乙酉谪靖州凡七年后绍定辛卯归蜀此云八月十日葢是歳也其在谪无一毫戚嗟憔悴之言亦不通史弥逺一字大儒徳言非区区小诗人可企及也
　　送赵子直帅蜀得须字　　　　尤　袤
　　射防当年首汉儒去登云路只斯须饱闻治最夸闽部已有先声到益都壮畧定羌元自许宗英帅蜀旧来无前驱叱驭休辞逺看取东归上政涂
　　帝念西南在一隅简求才徳应时须羌夷种落夸威令秦陇关河听指呼自古功名多少壮及今谈笑定规模玉山旧政人谁记应扫棠隂看画图
　　元注云公前梦玉山汪端明次日有帅蜀之命校其出处大畧相似且俱以四十七歳入蜀其梦玉山持帚相拜故用东坡送周文儒帅梓棠隂之语成都太守自国朝以来至今皆画像云玉山汪应辰讳端明赵子直讳汝愚皆状元出身以宗室帅蜀自子直始后以为相亦越前此也



　　瀛奎律髓巻二十四
　　钦定四库全书
　　瀛奎律髓巻二十五　　　　元　方回　编拗字类
　　拗字诗在老杜集七言律诗中谓之吴体老杜七言律一百五十九首而此体凡十九出不止句中拗一字往往神出鬼没虽拗字甚多而骨骼愈峻峭今江湖学诗者喜许浑诗氷声东去市朝变山势北来宫殿髙湘潭云尽暮山出巴蜀雪消春水来以为丁卯句法殊不知始于老杜如负盐出井此溪女打鼔发船何郡郎宠光蕙叶与多碧防注桃花舒小红之类是也如赵嘏残星几防雁横塞长笛一声人倚楼亦是也唐诗多此类独老杜吴体之所谓拗则才小者不能为之矣五言律亦有拗者止为语句要浑成气势要顿挫则换易一两字平仄无害也但不如七言吴体全拗尔
　　五言【十首】
　　已上人茅斋　　　　　　　　杜　甫
　　已公茅屋下可以赋新诗枕簟入林僻茶留客迟江莲揺白羽天棘蔓青丝空忝许询辈难酬支遁辞入字当平而仄留字当仄而平许支二字亦然间或出此诗更峭健又入字留字乃诗句之眼与揺字蔓字同如必不可依平仄则拗用之尤佳耳如云散灌坛雨春青彭泽田亦是
　　暮雨题瀼西新赁草屋
　　欲陈济世防已老尚书郎不息豺虎鬭空惭鹓鹭行时危人事急风逆羽毛伤落日悲江汉中宵泪满床济世防三字皆仄尚书郎三字皆平乃更觉入律豺虎鹓鹭又是一様拗体时危一聨亦变体也
　　上兠率寺
　　兠率知名寺真如防法堂江山有巴蜀栋宇自齐梁庾信哀虽久何颙好不忘白牛连逺近且欲上慈航此寺栋宇自齐梁至今则所用自字决不可易亦既工矣江山有巴蜀有字亦决不可易则不应换平声字却将巴字作平声一拗如诗应有神助吾得及春游亦是
　　酬姚校书　　　　　　　　　贾　岛
　　因贫行逺道得见旧交游美酒易倾尽好诗难卒酬公堂朝共到私第夜相留不觉入关晚别来林木秋易难二字拗用句意俱佳尾句入林字亦拗诗人如此者多
　　早春题湖上友人新居
　　近得云中路门长侵早开到时犹有雪行处已无苔劝酒客初醉留茶僧未来毎逢晴暖日惟见乞花栽门不当官道行人到亦稀故从飡后出多是夜深归开箧收诗巻扫牀移卧衣几时同买宅相近有柴扉前篇客字僧字拗对诗家甚多后篇收诗前句不拗只扫床移卧衣拗一字扫字既仄即移字处合平亦诗家通例也
　　次韵杨明叔　　　　　　　　黄庭坚
　　全徳备万物大方无四隅身随腐草化名与太山俱道学归吾子言诗起老夫无为蹈东海留作济川桴腐草之腐不容不拗縁一定字不可易如备万物无四隅亦然所以选此诗者不专为拗字而止身随腐草化所谓语小莫能破名与太山俱所谓语大莫能载身在菰蒲中名满天地间九鼎安磐石一身转秋蓬皆是也五首选一
　　次韵荅髙子勉
　　雪尽虚檐滴春从细草囘徳人泉下梦俗物眼中埃久立我有待长吟君不来重锁关钥要待玉匙开十首摘一以我对君虽非字之工者亦见拗句之健起句十字言景中四句皆言情岂近世四体所得拘黄陈诗有四十字无一字带景者后学能叅此者几人矣徳人谓东坡
　　别负山居士　　　　　　　　陈师道
　　田园相与老此别意何如更病可无醉犹寒已自和髙名胡未广诗句尚能多沙草东山路犹须一再过更病可无醉所用可字不容不拗此诗全在虚字上着力除田园沙草山路六字外不曾粘带景物只于三四个闲字面上斡旋妙意其苦心亦已甚矣
　　寄荅李方叔
　　平生经世防寄食不资身孰使文章着能辞辙迹频帝城分不入书札诇何人子未知吾嬾吾宁觉子贫帝城分不入分字不可不拗又此诗四十字无一字黏景物惟赵昌父能之汉书陈咸传咸滞于郡守时王音辅政信用陈汤咸数赂遗汤予书曰即防子公力得入帝城死不恨诇汉书注侦伺也栎按诚斋送人下第云孰使文章太惊俗何縁塲屋不遗才即用后山此诗三四一聨句法意度然皆老杜文章憎命达之遗意
　　七言【十八首】
　　题省中院壁　　　　　　　　杜　甫
　　掖垣竹埤梧十寻洞门对雪常隂隂落花游丝白日静鸣鸠乳燕青春深腐儒衰晚谬通籍退食迟囘违寸心衮职曽无一字补许身愧比双南金
　　此篇八句俱拗而律吕铿锵试以微吟或以长歌其实文从字顺也以下吴体皆然落花游丝白日静鸣鸠乳燕青春深此等句法惟老杜多亦惟山谷后山多而简斋亦然乃知江西诗非江西实皆学老杜耳因附见于下清江碧石伤心丽嫩蕋秾花满目斑珠帘綉柱围黄鹤锦防牙樯起白鸥老杜也头白眼花行作吏儿婚女嫁望还山青春白日无公事紫燕黄鹂俱好音钓溪筑野收多士航海梯山共一家旧管新收几妆镜流行坎止一虚舟霜髭雪鬂共看镜萸糁菊英同送秋山谷也语鹊飞乌春悄悄重帘深院晚沉沉来牛去马中年眼朗月清风万里心问舍求田真得计临流据石有余清熟路长驱聊缓步百全一发不虚后山也寒食清明愁客子暖风迟日醉梨花前江后岭通云气万壑千岩送雨声简斋也东坡亦有之白砂碧玉味方永黄纸红旗心已灰经巻药炉新活计舞衫歌扇旧因縁如欧阳公金马玉堂三学士清风明月两闲人皆两句中各自为对或以壮丽或以沉郁或以劲健或以闲雅又观本意如何予亦不能悉数姑举一二更不别出
　　愁
　　江草日日唤愁生巫峡泠泠非世情盘涡鹭浴底心性独树花发自分明十年戎马暗南国异域宾客老孤城渭水秦山得见否人今罢病马纵横
　　南国一本作万国説如前
　　书梦
　　二月饶睡昏昏然不独夜短昼分眠桃花气暖眼自醉春渚日落梦相牵故乡门巷荆棘底中原君臣豺虎边安得务农息战鬭普天无吏横索钱
　　暮归
　　霜寒碧梧白鹤栖城上击柝复乌啼客子入门月皎皎谁家捣练风凄凄南渡桂水阙舟楫北归秦川多鼓鞞年过半百不称意明日看云还杖藜
　　早秋苦热堆案相仍
　　七月六日苦炎蒸对食暂餐还不能毎愁夜中自足蝎况乃秋后转多蝇束带发狂欲大呌簿书何急来相仍南望青松架短壑安得赤脚踏层冰
　　老杜诗岂人所敢选当昼夜着几间读之今欲示后生以体格乃取吴体五首于此他如郑驸马宴洞中九日至后崔氏草堂晓发公安等篇自当求之集中
　　题落星寺　　　　　　　　　黄庭坚
　　星宫游空何时落着地亦化为寳坊诗人昼吟山入座醉客夜愕江撼牀蜂房各自开户牖蚁穴或梦封侯王不知青云梯几级更借痩藤寻上方
　　落星开士深结屋龙阁老翁来赋诗小雨藏山客坐久长江接天帆到迟燕寝清香与世隔画图絶妙无人知【元注僧隆画甚富而寒山拾得画甚妙】蜂房各自开户牖处处煑茶藤一枝
　　此学老杜所谓拗字吴体格而编山谷诗者置外集古诗中非是各开戸牖真佳句恐以此遂两用之
　　汴岸置酒赠黄十七
　　吾宗端居怀百忧长歌劝之肯出游【一作百丈暮卷篙人休侵星争前犹几舟】黄流不解涴明月碧树为我生凉秋初平羣羊置莫问叔度千顷醉即休【一作诗吟吾党夜来句酒买田翁社后篘】谁倚柁楼吹玉笛斗杓寒挂屋山头
　　此见山谷外集亦吴体学老杜者注脚四句可叅看必从吾宗起句则五六初平叔度黄姓事为切若止用百丈暮卷起句则吾党田翁一聨亦可也
　　题胡逸老致虚庵
　　藏书万巻可教子遗金满籝常作灾能与贫人共年谷必有明月生蚌胎山随宴坐画图出水作夜牕风雨来观水观山皆得妙更将何物污灵防
　　末句一作莫将世事侵两鬂小庵观静锁灵防三四谓赈饥者必有后此理灼然五六竒句也亦近吴体又山谷永州题淡山岩前诗亦全是此体
　　寒食　　　　　　　　　　　张　耒
　　暗空无星云抺漆邑犬吠野人履霜歳云暮矣风落木夜如何其斗挿江屋头眠鸡正寂寂野县严鼔先逄逄摩娑老面起篝火春色牀头酒满缸
　　晓意
　　城头清角已三奏树间眠鸠方一鸣风霜凄雁南向星河横斜天左倾待旦枕戈无怨敌将朝盛服非公卿不如衲被防头睡直至东窗海日生
　　宛丘吴体二首皆顿挫有味穷而不怨葢谪黄州时诗也
　　闻徐师川自京师归豫章　　　谢　逸
　　九衢尘里无停辀君居陋巷不出游满城恶少弋鳬雁对面故人风马牛别后梦寒灯火夜归来眼冷江湖秋冯驩老大食不饱起视八荒提蒯缑
　　谢幼槃之兄也此吴体
　　饮酒示坐客　　　　　　　　谢　薖
　　身前不吝作虫臂身后何须留豹皮劬劳母氏生育我造物小儿经纪之牙筹在手彼为得块石支头吾所师偶逢名酒輙径醉儿童拍手云公痴
　　临川谢薖字防槃兄逸字无逸二人俱入江西诗此学山谷亦老杜吴体三四尤极诗之变态
　　张子公召饮灵感院　　　　　曽　几
　　竹舆响肩艣哑呕芙蕖城晓六月秋露华犹草光合晨气欲动荷香浮给孤独园頼君到伊蒲塞供为我修僧窗各自占山色处处熏炉茶一瓯
　　茶山曾公学山谷诗有案上黄诗屡絶编之句此其生逼山谷然亦所谓老杜吴体也此体不独用之八句律用为絶句尤佳山谷荆江亭病起十絶是也茶山有一絶云自公退食入僧定心与香字俱寒灰小儿了不解人意正用此时持事来深有三昧
　　南山除夜
　　薫风吹船落江潭日月除尽犹湖南百年忽已度强半十事不能成二三青编中语要细读蒲团上禅须饱叅儿时顔状听渠改潇湘水色深挼蓝
　　合入时序诗中以其为拗字吴体近追山谷上拟老杜故列诸此
　　次韵向君受感秋　　　　　　汪　藻
　　向侯拄笏意千里肯为俗弹头上冠何时盛之青闼妙语付以乌丝栏日边人去雁行断江上秋髙枫叶寒向来叔度倘公是一见使我穷愁寛
　　翰林汪公彦章长于四六中兴第一存诗不多此效吴体
　　张祎秀才乞诗【元注张旧与前辈名士往还甚众】吕本中
　　白莲庵中张居士梦断世间风马牛风尘表物自无意神仙中人聊与游澄江似趂北城晓苦雨不放南山秋君当先行我继往勾吴东亭留小舟
　　自山谷续老杜之脉凡江西皆得为此竒调汪彦章与吕居仁同辈行茶山差后皆得传授茶山之嗣有陆放翁同时尤杨范皆能之乃后始盛行晚唐而髙致絶焉
　　过三衢呈刘共父　　　　　　胡　铨
　　别离如许毎引领邂逅几何还着鞭微服过宋我何敢大国赐秦公不然衰鬓雕零已子后髙名崒嵂方丁年即看手握天下砥山中宰相从云眠
　　元注予自兵侍罢归从三衢城外遵陆以两夫肩篮舆太守刘共父谓予云两夫肩舆甚似微服过宋因作此戱简效吴体○澹庵名铨字邦衡上书乞斩秦桧坐谪岭外及海外二十余年桧死乃移衡州孝庙时始召用至从官平生所作精覈效吴体者甚多瀛奎律髓巻二十五
　　钦定四库全书
　　瀛奎律髓巻二十六　　　　元　方回　编变体类
　　周伯防诗体分四实四虚前后虚实之异夫诗止此四体耶然有大手笔焉变化不同用一句説景用一句説情或先后或不测此一聨既然矣则彼一聨如何处置今选于左并取夫用字虚实轻重外若不等而意脉体格实佳与凡变例之一二书之
　　五言【十首】
　　上已日徐司録林园宴集　　　杜　甫
　　鬂毛垂领白花蘂亚枝红欹倒衰年废招寻令节同薄衣临积水吹面受和风有喜留攀桂无劳问转蓬鬂毛垂领白言我之形容情也花蘂亚枝红言彼之物色景也既如此开劈下面似乎难继却再着一句应上句形容其老为可怜又着一句言不孤物色之意然后五六一聨皆是以情穿景然结句亦不弱也尚双峙力缴惟老杜能之惟黄陈能之惟曾茶山赵章泉能之如重过何氏四句云蹉跎暮容色怅望好林泉何日沾微禄归山买薄田此等变格岂小手段分二十字巧妆纎刻者能之乎
　　江涨又呈窦使君
　　向晚波微緑连空岸却青日兼春有暮愁与醉无醒漂泊犹杯酒踟蹰此驿亭相看万里别同是一浮萍日且暮春亦且暮景也愁不醒醉亦不醒情也以轻对重为变体且交互四字如秤分星云
　　屏迹
　　用拙存吾道幽居近物情桑麻深雨露燕雀半生成村鼔时时急渔舟个个轻杖藜从白首心迹喜双清或问雨露二字双重生成二字双轻可以为法乎雨自对露生自对成此轻重各对之法也必善学者始能之
　　忆江上吴处士　　　　　　　贾　岛
　　闽国扬帆去蟾蜍亏复圆秋风吹渭水落叶满长安此地聚防夕当时雷雨寒兰桡殊未返消息海云端或问此诗何以谓之变体岂秋风吹渭水落叶满长安为壮乎曰不然此即唐人春还上林苑花满洛阳城也其变处乃是此地聚防夕当时雷雨寒人所不敢言者或曰以雷雨对聚防不偏枯乎曰两轻两重自相对乃更有力但谓之变体则不可常尔
　　病起
　　嵩丘归未得空自责迟回身事岂能遂兰花又已开病令新作少雨阻故人来灯下南华巻祛愁当酒杯老杜此等体多于七言律诗中变独贾浪仙乃能于五言律诗中变是可喜也昧者必谓身事不可对兰花二字然细味之乃殊有味以十字一串贯意而一情一景自然明白下聨更用雨字对病字甚为不切而意极切真是好诗变体之妙者也若往往语复黙微微雨洒松则其变太厓异而生澁矣
　　寓北原作
　　登原见城阙防蹇畏炎天日午路中客槐花风处蝉逺山秦树上清渭汉陵前何事居人世皆从名利牵日午路中客一句似麤疎槐花风处蝉一句却细宻亦变体也秦树汉陵及尾句俱佳
　　寄宋州田中丞
　　古郡近南徐关河万里余相思深夜后未答去年书自别知音少难忘识面初旧山期已久门掩数畦蔬相思深夜后未答去年书初看甚淡细看十字一串不吃力而有味浪仙善用此体如白髪初相识秋山拟共登如羡君无白髪走马过黄河如万水千山路孤舟一月程皆句法之变也如自别知音少难忘识面初又当截上二字下三字分为两段而观方见深味葢谓自相别之后知音者少自别二字极有力而最难忘者尤在识面之初老杜有此句法每语见许文章伯之类是也不寐防巴虎全生狎楚童亦是也山谷欲嗔王母惜稍慧女兄夸亦是也
　　寄张文潜舍人　　　　　　　陈师道
　　今代张平子雄深次子长名髙三俊上官立右螭傍车笠吾何恨飞腾子莫量时平身早达未用梦凝香君乘车我戴笠他日相逢下车揖此所谓车笠之盟也车笠二字实以对飞腾二虚字可乎曰老杜雨露对生成有例后山又有诗曰预知河岭阻不作往来频声言随地改吴越到江分皆是以轻对重
　　老柏【有序】
　　胜果院后有柏见之二十余年疎痩如故予寓其舍数以水灌之遂有生意
　　庭柏无生意摧残二十秋稍沾杯水润已与歳寒谋黄里青青出愁边稍稍瘳防看笙鹤下暮雀莫深投黄里青青出用三个顔色字愁边稍稍瘳却只平淡不带顔色字此与襟三江带五湖控蛮荆引瓯越同例如张宛丘七言有曰白头青鬂有存没落日断霞无古今互换错综而此尤竒矣是为变体
　　歳月那能记风霜亦饱经槁干仍故节润泽出新青色与江波共声留静夜听辉辉垂重露防防缀流萤尾句谓柏叶之上辉辉垂重露遥见之者如防防缀流萤也试尝于月下看树木皆然老杜云月明垂叶露此句暗合唐人诗听雨寒更尽开门落叶深微阳下乔木逺烧入秋山与此同例是为变体
　　七言【十九首】
　　江上值水如海势聊短述　　　杜　甫
　　为人性僻耽佳句语不惊人死不休老去诗篇浑漫与春来花鸟莫深愁新添水槛供垂钓故着浮槎替入舟焉得思如陶谢手令渠述作与同游
　　以诗篇对花鸟此为变体后来者又善于推广云
　　九日
　　重阳独酌杯中酒抱病起登江上台竹叶于人既无分菊花从此不须开殊方日落猿哭旧国霜前白雁来弟妹萧条各何在干戈衰谢两相催
　　此竹叶酒也以对菊花是为真对假亦变体于人既无分从此不须开于虚字上十分着力
　　去年登髙郪县北今日重在涪江濵苦遭白髪不相放羞见黄花无数新世乱郁郁乆为客路难悠悠长傍人酒防却忆十年事肠断骊山清路尘
　　此两首皆当入节序类以其为变体之祖故入此白髪人事也黄花天时也亦景对情之谓后人九日诗无不以白髪对黄花皆本老杜如即今蓬鬂改但愧菊花开亦是苦遭羞见乃虚字着力处
　　齐山　　　　　　　　　　　杜　牧
　　江涵秋影雁初飞与客携壶上翠微尘世难逢开口笑菊花须挿满头归但将酩酊酬佳节不用登临怨落晖古往今来只如此牛山何必泪沾衣
　　此以尘世对菊花开阖抑扬殊无斧凿痕又变体之俊者后人得其法则诗如禅家散圣矣
　　送春　　　　　　　　　　　苏　轼
　　梦里青春可得追欲将诗句绊余晖酒防病客惟思睡蜜熟黄蜂亦嬾飞芍药樱桃俱扫地鬂丝禅榻两忘机慿君借取法界观一洗人间万事非
　　酒防病客惟思睡我也情也蜜熟黄蜂亦嬾飞物也景也芍药樱桃俱扫地景也鬂丝禅榻两忘机情也一轻一重一来一往所谓四实四虚前后虚实又当何如下手至此则知系风捕影未易言矣坡妙年诗律颇寛至晚年乃神妙流动
　　首夏官舍即事
　　安石榴花开最迟绛裙深树出幽菲吾庐想见无限好客子倦游胡不归座上一樽虽得满古来四事巧相违令人却忆湖边寺垂柳隂隂书掩扉
　　此诗变体他人殆难继也首唱两句自説榴花下面如何着语似乎甚难却自想吾卢之好而恨此身之未归第五第六却又谓不是无酒只是心事自不乐尔至尾句却又摆脱而归宿于湖上之寺葢谓虽未可遽归一出游僧舍亦可也变体如此难学姑书之以见苏公大手笔之异如初夏贺新郎词后一段全説榴花亦他人所不能也如老杜即看燕子入山扉以下四句説景却将四句説情则甚易尔善变者将四句説景括作一句又将四句説情括作一句以成一聨斯谓之难
　　次韵葢郎中率郭郎中休官　　黄庭坚
　　世态已更千变尽心源不受一尘侵【一作险阻艰难亲得力是非忧患饱经心】青春白日无公事紫燕黄鹂俱好音付与儿孙知伏腊听教鱼鸟遂飞沉黄公垆下曽知味定是逃禅入少林
　　青春白日紫燕黄鹂变体
　　次韵郭右曹
　　阅世行将老斵轮那能不朽见仍云歳中日月又除尽圣处工夫无半分秋水寒沙鱼得计南山浓雾豹成文古心自有着鞭地尺璧分隂未当勤
　　歳中日月又除尽景也圣处工夫无半分情也贾岛身事岂能遂兰花又已开当一律观老杜竹叶菊花一聨又白髪黄花一聨即是此様手段
　　和师厚郊居示里中诸君
　　篱边黄菊关心事牕外青山不世情江橘千头供歳计秋蛙一部洗朝酲归鸿往燕竞时节宿草新坟多友生身后功名空自重眼前樽酒未宜轻
　　归鸿往燕竞时节天时也宿草新坟多友生人事也亦一景对一情上面四句用菊山橘蛙四物亦不觉冗山谷诗变体极多明月清风非俗物轻裘肥马谢儿曹功名富贵两蜗角险阻艰难一酒杯春风春雨花经眼江北江南水拍天碧嶂清江元有宅黄鱼紫蟹不论钱上八字各自为对如洞庭归客有佳句庾岭疎梅如小棠公庭休更进汤饼语燕无人窥井栏则变之又变在律诗中神动鬼飞不可测也
　　次韵春怀　　　　　　　　　陈师道
　　老形已具臂膝痛春事无多樱笋来败絮不温生虮虱大杯覆酒着尘埃衰年此日仍为客旧国当时只废台河岭尚堪供极目少年为句未须哀
　　后山诗痩鉄屈蟠海底珊瑚枝不足以喻其深劲老形已具臂膝痛身欲老也春事无多樱笋来春欲尽也前辈诗中千百人无后山此二句以一句情对一句景轻重彼我沉着深郁中有无穷之味是为变体至如虮虱尘埃一聨所用字有前例亦佳
　　早起
　　隣鸡接响作三鸣残防连声杀五更寒气挟霜侵败絮宾鸿将子度微明有家无食惟髙枕百巧千穷只短檠翰墨日疎身日逺世间安得尚虚名
　　有家无食百巧千穷各自为对变体也如寒气挟霜侵败絮宾鸿将子度微明轻重互换愈见其妙一篇之中四句皆用变体如熟路长驱聊缓步百全一发不虚即此所评之变体如乔木下泉余故国黄鹂白鸟解人情含红破白连连好度水吹香故故长隠儿忘言终不近白头青简两相催不以顔色对顔色犹不以数目对数目而各自为对皆变体也
　　春日　　　　　　　　　　　张　耒
　　辉辉暖日弄游丝风软晴云缓缓飞残雪暗随氷笋滴新春偷向桞梢归可怜客鬂蹉跎老每惜梅花取次稀何事都城轻薄子买懽沽酒试春衣
　　此亦以客鬂对梅花皆自老杜鬂毛花蕋一聨发之
　　怀天经智老因以访之　　　　陈与义
　　今年二月冻初融睡起苕溪緑向东客子光隂诗巻里杏花消息雨声中西庵禅伯还多病北栅儒仙只固穷忽忆轻舟寻二子纶巾鹤氅试春风
　　以客子对杏花以雨声对诗巻一我一物一情一景变化至此乃老杜即今蓬鬂改但愧菊花开贾岛身事岂能遂兰花又已开翻窠换臼至简斋而益竒也后山老形已具臂膝痛春事无多樱笋来一聨极其酸苦而此聨有富贵闲雅之味后山穷简斋达亦可觇云
　　寓居刘仓廨中晚步过郑仓台上
　　纱巾竹杖过荒陂满面春风二月时世事纷纷人老易春隂漠漠絮飞迟士衡去国三间屋子美登台七字诗草绕天西青不尽故园归计入支颐
　　以世事对春隂以人老对絮飞一句情一句景与前客子杏花之句律令无异但如此下两句后面难措手简斋胸次却防变化斡旋全不觉难此变体之极也
　　重阳
　　去歳重阳已百忧今年依旧叹羁游篱底菊花惟解笑镜中头髪不禁秋凉风又落宫南木老雁孤鸣汉北洲如许行年那可记谩排诗句写新愁
　　菊花对头髪即老杜蓬鬂菊花一聨定例
　　对酒
　　新诗满眼不能裁鸟度云移落酒杯官里簿书无日了楼头风雨见秋来是非衮衮书生老歳月匆匆燕子囘笑抚江南竹根枕一樽呼起鼻中雷
　　此诗中两聨俱用变体各以一句説情一句説景竒矣坡词有云官事何时毕风雨外无多日即前聨意也后聨即与前诗世事纷纷春隂漠漠一聨用意亦同是为变体学许浑诗者能之乎此非深透老杜山谷后山三关不能也
　　陪粹翁举酒于君子亭亭下海棠方开
　　世故驱人殊未央聊从地主借绳牀春风浩浩吹游子暮雨霏霏湿海棠去国衣冠无态度隔帘花叶有辉光使君礼数能寛否酒味撩人我欲狂
　　此诗中四句皆变两句説已两句説花而错综用之意谓花自好人自愁耳亦其才能驱驾岂若琐琐镌砌者之诗哉
　　清明
　　清明闲步涧边沙行入荒林闻乱鸦寒食清明惊客意暖风迟日醉梨花书生投老王官谷壮士偷生漂母家不用秋千与蹴踘只将诗句答年华
　　三四变体又颇新异呜呼古今诗人当以老杜山谷后山简斋四家为一祖三宗余可预配飨者有数焉
　　睡起
　　憨憨与世共儿嬉兀兀从人笑我痴闲里事忙晴防药静中机动夜争棋心情诗巻无佳句时节梅花有好枝熟睡觉来何所欠菜根香软饭流匙
　　淳熙十四年丁未春石湖作此诗年六十二可作平生诗第一心情诗巻无佳句言情思时节梅花有好枝言景物诗变体至此不可加矣上两句又自不觉其冗絶作也

　　瀛奎律髓巻二十六
　　钦定四库全书
　　瀛奎律髓巻二十七　　　　元　方囘　编着题类
　　着题诗即六义之所谓赋而有比焉极天下之最难石曼卿红梅诗有曰认桃无绿叶辨杏有青枝不为东坡所取故曰题诗必此诗定知非诗人然不切题又落汗漫今除梅花雪月晴雨为专类外凡杂赋体物肖形语意精到者选诸此
　　五言【三十首】
　　房兵曹胡马　　　　　　　杜　甫
　　胡马大宛名锋棱痩骨成竹批双耳峻风入四蹄轻所向无空濶真堪托死生骁腾有如此万里可横行自汉天马歌以来至李杜集中诸马诗始皆超絶苏黄及张文潜画马诗亦然他人集所无也学者宜自捡观此但选五言律之一耳
　　画鹰
　　素练风霜起苍鹰画作殊身思狡兎侧目似愁胡绦镟光堪擿轩楹势可呼何当击凡鸟毛血洒平芜【茍勇切犹竦身也鹰出于岱北胡地也绦镟圆辘轳也所画绊鹰之绦镟徐钏切光而堪擿取也】
　　此咏画鹰极其飞动身侧目一聨已曲尽其妙堪擿可呼一聨又足见为画而非真王介甫虎图行亦出于此耳目光夹镜当坐隅即第五句也此物安可来庭除即第六句也何当击凡鸟毛血洒平芜子美胸中愤世疾邪又以寓见深意谓焉得烈士有如真鹰能搏扫庸缪之流也葢亦以讥夫貌之似而无能为者也诗至此神矣
　　孤鴈
　　孤鴈不饮啄飞鸣声念群谁怜一片影相失万重云望尽似犹见哀多如更闻野鸦无意绪鸣噪自纷纷唐末有鲍当为孤鴈诗因谓之鲍孤鴈亦未能逮此
　　萤火
　　幸因腐草出敢近太阳飞未足临书巻时能防客衣随风隔幔小带雨傍林防十月清霜重飘零何处归老杜诗集大成于着题诗无不警防説者谓此诗腐草太阳之句以讥李辅国凡评诗正不当如此刻切拘泥言之者无罪闻之者足以戒大丈夫耿耿者不当为萤爝防光于此自无相关世之仅明忽晦不常者又岂一辅国则见此诗而自愧矣学者观大指可也
　　严郑公同咏竹得香字
　　绿竹半含箨新稍才出墙色侵书帙晚隂过酒樽凉雨洗涓涓净风吹细细香但令无剪伐防见拂云长疑者谓细细香非所以题竹于新竹含箨时审之老杜非过许也竹林自有一种竒气
　　柳边
　　只道梅花发那知柳亦新枝枝总到地叶叶自开春紫燕时翻翼黄鹂不露身汉南应老尽防上逺愁人前辈最喜叶叶自开春其实十字俱精汉南老树犹如此我何以堪事防上借以指亚夫细柳营也意极凄婉老杜着题之佳者不一如薤云束比青蒭色圆齐玉筯头如鹦鹉云翠衿浑短尽红嘴谩多知如黄鱼云脂膏兼饲犬长大不容身如归鴈云云里相呼疾沙边自宿稀又云是物关兵气何时免客愁皆工而有味
　　病蝉　　　　　　　　　　　贾　岛
　　病蝉飞不得向我掌中行折翼犹能薄酸吟尚极清露华凝在腹尘防误侵睛黄雀并鸢鸟俱怀害尔情贾浪仙诗得老杜之痩而用意苦矣蝉有何病殆偶见之托物寄情喻寒士之不遇也中四句极其竒澁而尘防误侵睛尤亘古诗人所未道故曰浪仙用意苦矣
　　别鹤
　　双鹤出云溪分飞各自迷空巢在松顶折羽落江泥寻水终不饮逢林亦未栖别离应易老万里两凄凄此寓言似写离别者之苦
　　古树
　　古树枝柯少枯来复几春露根堪系马空腹定藏人蠧节莓苔老烧根霹雳新若当江浦上行客祭为神一枯树耳模写至此妙甚尾句尤佳
　　赋得古原草送别　　　　　　白居易
　　离离原上草一嵗一枯荣野火烧不尽春风吹又生逺芳侵古道晴翠接荒城又送王孙去萋萋满别情春风吹又生一聨乐天妙年以此见知于顾况
　　赋得边城角
　　边角两三枝霜天陇上儿望乡相并立向月一时吹战马头皆举征人首尽垂呜呜三奏罢城上展旌旗尾句无力三四好第五句尤好
　　孤雁　　　　　　　　　　　崔　涂
　　几行归塞尽念尔独何之暮雨相呼疾寒塘欲下迟渚云低暗度关月冷相随未必逢罾缴孤飞自可疑老杜云谁怜一片影相失万重云此云暮雨相呼疾寒塘欲下迟亦有味而不及老杜之万钧力也为江湖孤客者当以此尾句观之
　　杜中丞书院新移小竹　　　　王　建
　　此地本无竹逺从山寺移经年求养法隔日记浇时嫩绿长新叶残黄收故枝色经寒不动声与静相宜爱防出常数稀稠防自知贫家缘未有客散独行迟
　　所防两聨甚佳
　　鷰　　　　　　　　　　　　梅尧臣
　　涏涏双来鷰飞飞自舞空轻如汉家后斜避楚台风半折撩沙觜相髙接草虫向人全不畏切莫入吴宫轻如汉家后真用飞燕事斜避楚防风本非燕事而用之有情味
　　蝇
　　乘炎出何许人意以防防怒剑休追逐凝屏谩指弹与蚊争【一作更】昼夜共蜜上杯盘自有坚氷在能令畏不难此当与老杜萤诗相表里玩味
　　挑灯杖
　　油灯方照夜此物用能行焦首终无悔横身为发明尽心常欲晓委地始知轻若比飘飘梗何邀世上名此借以咏忠臣义士之敢諌者宛陵集第四十八巻如此着题诗蝇蛙蚊犬之类一十七首取其二云
　　竹珓环　　　　　　　　　　魏　野
　　谁制破筠根还同一气分吉凶终在我翻覆谩劳君酒欲祈先酹香因掷更闻吾尝学丘祷嬾把祝云云可与梅圣俞挑灯杖作一对防我者自谓吉凶由已也君者谓珓环徒劳汝翻覆也亦譬夫君子守正岂听他人翻覆乎结句只用丘祷事以证之
　　和答钱穆父咏猩猩毛笔　　　黄庭坚
　　爱酒醉魂在能言机事疎平生几两屐身后五车书物色防王防勲劳在石渠防毛能济世端为谢杨朱用事所出详见任渊注本此诗所以妙者平生身后几两屐五车书自是四个出处于猩猩毛笔何干涉乃善能融化斡排至此末句用防毛事后之学诗者不知此机诀不能入三昧也山谷更有两絶句亦可喜
　　见诸人倡和酴醿诗次韵戏咏
　　梅残红药迟此物共春归名字因壶酒风流付枕帏坠钿香径草飘雪净垣衣玉气晴虹发沈材锯屑霏直知多不厌何忍摘令稀常恨金沙学颦时政可挥
　　名字风流一聨尽酴醿之妙此本唐书酒名世以花似酒之色故得名而亦为枕嚢帏者也山谷学老杜为诗直知多不厌何忍摘令稀此句殆谓贤者在朝愈多愈美而忍于驱逐使之渐少乎葢元祐二年四月诗必有所指末句引金沙而鄙其效颦则嫉恶之意尤甚即老杜孤雁末句乃云野鸦无意绪一格也○此诗孔文仲首倡予有清江三孔集偶未及捡苏子由所和栾城集有云光凝真照夜枝软或牵衣上一句佳
　　和师厚接花
　　妙手从心得接花如有神根株穰下土顔色洛阳春雍也本犁子仲由元鄙人升堂与入室只在一挥斤山谷最善用事以孔门变化雍由譬接花而缴以庄子挥斤语此江西竒处如嵗寒知松柏用彛字韵山谷曰郑公扶正观已不见封彛东坡亦和终不及山谷之工也曽文清陆放翁杨诚斋皆得此法
　　谢人寄小胡孙
　　致尔自何处初来犹索腾真宜少陵覔未解柳州憎婢喜常储果奴嗔屡掣绳报君无一物试为斸寒藤老杜有覔胡孙诗小如拳及愁胡靣六字皆好柳子厚有憎王孙文
　　归雁　　　　　　　　　　　陈师道
　　弧矢千夫志潇湘万里秋宁为寳筝柱肯作置书邮逺道勤相唤羁怀误作愁聊寛梁稻意宁复网罗忧此诗乃元符三年徽庙登极南迁诸公次第北还故后山寓意于归雁二诗今选其一弧矢千夫志以言羣小之欲害君子也筝柱书邮以言诸贤之有所守朋友有急难之义傍观者以为忧怨也末句则所以为诸贤喜者深矣后山诗幽逺防妙其味无穷非黏花贴叶近诗之比三四葢学山谷猩猩毛笔诗者
　　和黄充实榴花
　　春去花随尽红榴暖欲燃后时何所恨处独不祈怜叶叶自相偶重重久更鲜流珠沾暑雨改色淡朝烟着子专寒酒移根擅化权愧非无价手刻画竟难传
　　后时处独一聨葢后山自谓劲气凛不可干如楝花诗亦云幽香不自好寒艳未多知皆自况之辞世人未知后山山谷诗从何而入盍以此酴醿榴花诗并观之叶叶自相偶榴花双叶自相偶则不求偶于其他者也意亦髙
　　种竹　　　　　　　　　　　曽　几
　　近郊蕃竹树手种满庭隅余子不足数此君何可无风来当一笑雪压要相扶莫作封侯想生来鄙木奴曽文清公名几字吉甫号茶山学山谷诗得三昧此诗用余子不足数以对何可一日无此君乃真竹诗葢斡旋变化之妙风来当一笑曲尽竹态雪压要相扶亦竒句也尾句鄙木奴事用得尤佳公三子逢迅逮世其学父子自相酧和公再和有直不要人扶劲健特甚而用两奴字韵皆不茍一曰傍舍连髙柳何堪与作奴一曰只欠江梅树君因婿玉奴又谓竹可为梅之壻超异神俊不可复加矣公之壻东莱吕成公之父大器也门人陆放翁也
　　所种竹鞭盛行
　　独绕筼筜径令人喜欲颠已持苏老节更着祖生鞭旁舍应除地新梢拟上天真成时夜卵煨茁想明年茶山此诗葢善学山谷猩猩毛笔诗者所谓脱胎换骨也苏节祖鞭本无关于竹事而以题观之妙甚夜卵事本何关于食笋亦妙之又妙者也
　　乞笔
　　市上无佳笔营求亦已劳防持空雪竹束缚欠霜毫此物藏三穴须公防一毛不堪髯主簿取用价能髙谓市上仅有羊毫笔而无兎毫佳笔藏三穴防一毛亦得山谷防毛济世谢杨朱之遗意间架整骨格峭
　　岩桂
　　粟玉黏枝细青云剪叶齐团团岩下桂表表木中犀江树风萧瑟园花气惨凄浓薫不如此何以慰幽栖五言律着题诗絶少佳者除梅花专作一类外如牡丹芍药莲花菊花亦无五言律好者木犀之名曰岩桂非古之所谓桂其香特盛于晚秋诗人所尚此诗浓薫二字善模写故取之
　　榴花
　　树阴防已合榴朶见初明当夏岂无意避春真有情花虽后文杏实可待香橙病叟缘何喜留苔防落英杏与橙于榴花何关然善于斡旋不妨招二客立议论也尾句用昌黎絶句有味
　　萤火
　　浑忘生朽质直拟慕光辉解烛书帷静能添列宿稀当风方自表带雨忽成防变灭多无理荣枯防一归此当与老杜萤火诗表里并观皆所以讥刺小人而当风方自表一句最佳带雨忽成防亦妙其痩健若胜老杜云
　　蛱蝶
　　不逐春风去仍当夏日长一双还一只能白或能黄恋恋不能已翩翩空自狂计功归实用终自愧蜂房自然轻快近杨诚斋尾句尤好
　　七言【六十九首】
　　野人送樱桃　　　　　　　　杜　甫
　　西蜀樱桃也自红野人携赠满筠笼数囘细写愁仍破万颗匀圆讶许同忆昨赐霑门下省退朝擎出大明宫金盘玉筯无消息此日尝新任转蓬
　　野人尝云惟樱桃既摘不可易器青柄一脱则红苞破而无味老杜既得此三昧又下一句有万颗匀圆之讶古今絶唱写字见曲礼谓传置他器
　　和张水部勑赐樱桃诗【宣政殿赐百官】　韩　愈
　　汉家旧种明光殿炎帝还书本草经岂似满朝承雨露共防传赐出青防香随翠笼擎初重色映银盘写未停食罢自知无所报空然惭汗仰皇扃
　　诗话常评此诗谓虽工不及老杜气魄然色映银盘之句亦佳陈后山答魏衍送朱樱有云倾篮的皪沾朝露出袖荧煌得寳珠防荐瑛盘惊一座苋肠藜口未良图末句赤瑛盘事乃魏明帝以此盘赐羣臣樱桃羣臣月下视之疑为空盘也以此事味昌黎色映银盘语岂不益竒王维集中有敕赐百官樱桃诗亦以青丝笼对赤玉盘甚妙尾句云饱食不须愁内热大官还有蔗浆寒崔兴宗和尾句云闻道今人好顔色神农本草自应知葢难题也张借韩偓白乐天集皆有赐樱桃诗皆不及此
　　柳州城北种柑　　　　　　　柳宗元
　　手种黄柑二百株春来新叶徧城隅方同楚客怜皇树不学荆州利木奴几嵗开花闻喷雪何人摘实见垂珠若教坐待成林日滋味还堪飬老夫
　　后皇嘉树屈原语也摘出二字以对木奴竒甚终篇字字缜密
　　柳絮　　　　　　　　　　　刘禹锡
　　飘飏南陌起东邻漠漠蒙蒙暗度春花巷暖随轻舞蝶玉楼晴拂艳妆人萦囘谢女题诗笔防缀陶公漉酒巾何处好风偏似雪隋河堤上古江津
　　流丽可喜
　　锦瑟　　　　　　　　　　　李商隠
　　锦瑟无端五十弦一弦一柱思华年庄周晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆祗是当时已惘然
　　湘素杂记谓东坡云中四句适怨清和也凡前辈琴阮筝琵琶等诗少有律体而多古句大率譬喻亦不过如此耳备见渔隠丛话
　　牡丹　　　　　　　　　　　罗　隐
　　落尽深【一作春】红始见花花时比屋事豪奢买栽池馆恐【一作非】无地防到子孙能几家门倚长衢攒绣毂幄笼轻日防防霞歌钟满座争欢赏肯信流年鬓有华
　　唐人牡丹花七言律四首韩昌黎李义山各一罗隐有云若教解语应倾国任是无情也动人国史补记曹唐语以为咏女子障故不取此诗三四絶好
　　崔少府池塘鹭鸶　　　　　　雍　陶
　　双鹭应怜水满池风飘不动顶丝垂立当青草人先见行傍白莲鱼未知一足独拳寒雨里数声相呌早秋时林塘得尔须増价况与诗家物色宜
　　议者谓行傍白莲鱼未知此句最佳上一句未称然着题诗难句句好也第二句亦未可忽○顾非熊双鹭一聨云刷羽竞生堪画意依泉各有取鱼心亦工今附此
　　鹧鸪　　　　　　　　　　　郑　谷
　　暖戏烟【一作平】芜锦翼齐品流应得近山鸡雨昏青草湖边过花落黄陵庙里啼游子乍闻征袖湿佳人才唱翠眉低相呼相唤湘江曲苦竹丛深春日西
　　郑都官谷因此诗俗遂称之曰郑鹧鸪
　　海棠
　　春风用意匀顔色销得携壶与赋诗艳丽最宜新着雨娇娆全在欲开时莫愁粉黛临窗嬾须信丹青防茟迟朝醉暮吟防不足羡他蝴蝶宿深枝
　　三四似觉下句偏枯然亦可充海棠案祖也末句有风味恨不得如是蝶之宿于是花别有絶句云浣花溪上堪惆怅子美无情为发扬又和路见海棠中二聨云一枝低带流莺睡数片狂和舞蝶飞堪恨路长移不得可无人与画将归亦新美
　　燕
　　年去年来来去忙春寒烟暝度潇湘低飞绿岸和梅雨乱入红楼防杏梁闲几砚中窥水浅落花径里得泥香千言万语无人防又逐流莺过短墙
　　都官诗格虽不髙鹧鸪海棠燕三着题诗亦不可废也
　　失鹤　　　　　　　　　　　李　逺
　　秋风吹却九臯禽一片闲云万里心碧落有情空怅望瑶台无路可追寻来时白雪翎犹短去日丹砂顶渐深华表柱头留语后更无消息到如今
　　尽可讽咏八句皆佳
　　仙客【又名飞客】　　　　　　　　　李　昉
　　胎化仙禽性本殊何人携尔到京都因加美号为仙客称向闲庭伴野夫警露秋声云外逺翘沙晴影月中孤青田万里终归去暂处鸡羣莫叹吁
　　太宗丞相李昉諡文正所畜五禽名五客仙客五客中之一也鹤曰仙客诗最佳者尾句雪客鹭闲客白鹇又陇客鹦鹉南客孔雀次之
　　棃　　　　　　　　　　　　杨　亿
　　繁花如雪早伤春千树封侯未是贫汉苑谩传卢橘赋骊山谁识荔枝尘九秋青女霜添味五夜方诸月溜津楚客狂酲嘲已解水风犹自猎汀苹
　　杨文公亿字大年首与刘筠变国初诗格学李义山集为西昆酬唱集虽张乖崕亦学其体二宋尤于此体深入者
　　落花　　　　　　　　　　　宋　庠
　　一夜春风拂苑墙归来何处剩凄凉汉臯佩冷临江失金谷楼危到地香泪脸补痕烦獭髓舞台收影费鸾肠南朝乐府休曲桃叶桃根尽可伤
　　落花　　　　　　　　　　　宋　祁
　　坠素翻红各自伤青楼烟雨忍相忘将飞更作回风舞已落犹成半靣妆沧海客归珠迸泪章台人去骨遗香可能无意传双蝶尽付芳心与蜜房
　　宋郊字伯庠后改名庠字伯序皇祐宰相諡元宪弟祁字子京翰林学士諡景文夏英公竦守安州兄弟以布衣游学席上赋此二诗英公以为有台辅器后元宪状元景文甲科同榜天下以为二宋其诗学李义山杨文公亿集为西昆酬唱集故谓之昆体云李义山落花诗落时犹自舞扫后更余香亦妙乃此诗三四之祖
　　落花　　　　　　　　　　　余　靖
　　小园斜日照残芳千里伤春意未忘金谷已空新步障马嵬徒见旧香囊莺来似结啼鸾怨蝶散应知梦雨狂清赏又成经嵗别却歌团扇寄回肠
　　三四殊不减二宋亦似昆体余襄公靖葢直臣名士诗当加敬
　　莎衣　　　　　　　　　　　杨　朴
　　软绿柔蓝着胜衣倚船吟钓正相宜蒹葭影里和烟卧菡蓞香中带雨披狂脱酒家春醉后乱堆渔舍晚晴时直饶紫绶金章贵未肯轻轻博换伊
　　杨朴字契郑州东里人太宗真宗皆常以布衣召辞官而归此莎衣诗天下传诵对御所赋凡二今取其一苏养直词钓鱼船上谢三郎双鬓已苍苍莎衣未必清贵不肯换金章用朴语也拄杖诗就客饮时担酒去见鱼游处拨萍开亦佳归乡后上陈转运紫袍不识莎衣客曽对君王十二旈备见诗话有东里集行于世熈宁辛亥清洛野民臧逋为序
　　送李殿丞通判蜀州赋海棠　　梅尧臣
　　尝闻蜀国海棠盛因送李侯宜有诗日爱西湖照宫锦醉防春雨洗胭脂郡无公事中园乐民喜羣邀匝树窥望帝乌声空有血相如人恨不同时最鲜深浅非由染解赋才华未得知闻説赵昌今已老试教图画两三枝细味之望帝鸟声空有血相如人恨不同时无穷之味有色之声也
　　二月七日吴正仲遗活蟹
　　年年收稻卖江蟹二月得从何处来满腹红膏肥似髓贮盘青殻大于杯定知有口能嘘沫休信无心便畏雷幸与陆机还往熟每分吴味不嫌猜
　　三四自然见蟹之状山谷诗云虽为天上三辰次未免人间五鼎烹亦竒
　　酴醿金沙二花合殿　　　　　王安石
　　相扶照水弄春柔发似矜夸敛似羞碧合晚云霞上起红争朝日雪边流我无丹白知如梦人有朱鈆见即愁疑此冶容时所忌故将樛木比绸缪
　　真诰第三巻丹白存于胸中则真感不应谓情欲之感男女之想也樛木诗言木枝下垂故葛藟得而附之以譬后妃不忌众妾
　　次韵致逺木人洲二首
　　迷子山前涨一洲木人图志失编收年多但有柳生肘地僻独无茅葢头河侧鲍生干尚立江边屈子槁将投未妨他日称居士能使君疑福可求
　　鲍焦怨时之不用采蔬子贡难之曰非其时而采其蔬有哉弃其蔬乃立枯于洛水之上
　　杌尔何年寄此洲飘流谁弃止谁收无心使口肝使臂有榦作身根作头暴露神灵难寄托祷祠村落防依投纷纷剪纸真虚负立槁安知富可求
　　迷子洲在建康西南四十里前诗尾句次诗四句皆用昌黎木居士诗柳生肘出庄子近林肃翁口义以为疖子也世人用杨柳之柳久矣
　　食柑　　　　　　　　　　　苏　轼
　　一双罗帕未分珍林下先尝愧逐臣露叶霜枝剪寒碧金盘玉指破芳辛清泉簌簌先流齿香雾霏霏欲噀人坐客殷勤为收子千奴一掬奈吾贫
　　元注故事赐近臣黄柑以黄罗帕包之○读此诗便觉齿舌津液不啻如望梅林也
　　次韵刘焘抚勾蜜渍荔枝
　　时新满座闻名字别久何人记色香叶似杨梅蒸雾雨花如卢橘傲风霜每怜莼菜下盐防肯与蒲萄压酒浆回首惊尘巻飞雪诗情真合与君尝
　　坡公蜜荔枝诗押刑字太险惟此诗最稳
　　开元寺山茶
　　长明灯下石防干长共松杉鬬嵗寒叶厚有棱犀甲健花深少态鹤头丹久陪方丈曼陀雨羞对先生苜蓿盘雪里盛开知有意明年归后更谁防
　　此诗三四为杨诚斋拈出亦真佳句
　　奕棊呈任公渐　　　　　　　黄庭坚
　　偶无公事客休时席上谈兵角两棊心似蛛丝游碧落身如蜩甲化枯枝湘东一目诚堪死天下中分尚可持谁谓吾徒犹爱日参横月落不曾知
　　此本二诗前篇坐隐不知岩穴乐手谈胜与俗人言亦佳句碧落枯枝一聨尽奕者用心忘身之态或者以为不如东坡胜固欣然败亦可喜逺矣侯景之党王伟檄梁元帝云项羽重瞳尚有乌江之败湘东一目岂为赤县所归元帝盲一目引用此事谓其两眼而活一眼而死天下中分或作三分此又谓捄棊各分占路数也皆竒不可言南朝梁武帝第七子名绎先封为湘东王眇一目
　　观王主簿酴醿
　　肌肤冰雪薫沉水百草千花莫比方露湿何郎试汤饼日烘荀令炷炉香风流彻骨成春酒梦寐宜人入枕囊输与能诗王主簿瑶台影里据胡牀
　　前辈谓花诗多譬以美妇人此乃以美丈夫为比自山谷始五六即前五言之意宜并观之为此等诗格律絶髙万钧九鼎不可移也
　　次雨丝云鹤二首
　　烟云杳霭合中稀雾雨空蒙密更防园客蠒丝抽万绪蛛蝥网面罩群飞风光错综天经纬草木文章帝杼机愿染朝霞成五色为君王补坐朝衣
　　几片云如薛公鹤精神熊度不曽齐安知陇鸟樊笼密便觉南鹏羽翼低风散又成千里去夜寒应上九天栖坐来改变如苍狗试欲挥毫意似迷
　　雨似丝云似鹤以为题若易而难者也山谷在戎州代史夫人炎玉作山谷外兄张祺子履之妻张祉介卿之嫂也首唱石谅信道葢亦防戱所为而雨丝所谓天经纬帝杼机末句愿染朝霞补君王衣意思宏大非老笔不能道也
　　食有感
　　暑轩无物洗烦蒸百菓凡材得我憎藓井筠笼浸苍玉金盘碧筯荐寒氷田中谁问不纳履坐上适来何处蝇此理一杯分付与我思明哲在东陵
　　前聨赋物后聨用事却别出一意引一事缴可为法
　　次韵赋杨花　　　　　　　　张舜民
　　随风坠落事轻獧巧占人间欲夏天只恐障空飞似雪从教糁径白于绵未央宫暖黏歌袖扬子江清恼客船老去强寛愁底事昏花满眼意茫然
　　张芸叟名舜民闗中人娶陈后山之姊诗学白乐天曰画墁集晚归长安名其居曰榆门庄又尝自号矴斋
　　和闻莺　　　　　　　　　　张　耒
　　冉冉东风万柳丝啼莺常自与春期妆残玉枕朝醒后绣倦纱窗昼梦时文羽自竒非谷隐好音应合有人知风流潘令多才思为尔春来几首诗
　　近似唐人
　　雁
　　知时避就物之难千里潇潇振羽翰水国稻收朝食乏海天霜重夜飞寒烟云秋去南山暖风日春归朔野寛九万腾凌那可测弋人矰缴漫多端
　　此诗有所寄托不专言雁而已也
　　次韵李秬牡丹　　　　　　　晁补之
　　夭红秾绿总教囘更待清明谷雨催一朶故应偏晚出百花浑似不曽开常夸西洛青屏簇久説南徐紫锦堆任是无情还有意不知千里为谁来
　　次韵李矩双头牡丹
　　寒食春光欲尽头谁抛两两路傍毬二乔新获吴宫怯【一作美】双隗初临晋帐羞月底故应相伴语风前各是一般愁使君腹有诗千首为尔情如篆印缪
　　既是选着题诗此二诗不可删也二乔双隗妇人事以譬牡丹可耳两篇各有一絶竒佳句圈者是也
　　观僧舍山茶　　　　　　　　王安中
　　山僧手种两山茶防到婆娑鬓已华应为客怀惊嵗杪先将春色照天涯绿裁犀甲层层叶红染猩唇艳艳花冻颊如丹相映渥不辞冲雨踏泥沙
　　初寮王安中字履道附丽匪人入翰苑至右丞燕山帅其罪弥天所作四六一时称雄当苏学方以为禁而阴袭东坡步骤世人不悟也诗之应制者多为未透彻逮谪象州后诗顿佳此山茶诗亦全用东坡句翻出不可不令学者知之晚节有子知泉州迎奉宇宙分裂而斯人卒令终云
　　秋千　　　　　　　　　　　洪觉范
　　画架双裁翠络偏佳人春戏小楼前飘扬血色裙拖地断送玉容人上天花板润沾红杏雨防绳斜挂绿杨烟下来闲处从容立疑是蟾宫谪降仙
　　此诗虽俗而俗人尤喜道之又出于僧徒之口宜可弃者而着题诗中所不可少也故录之
　　竹夫人　　　　　　　　　　吕本中
　　与君宿昔尚同牀正坐西风一夜凉便学短檠墙角弃不如团扇箧中藏人情易变乃如此世事多虞祗自伤却笑班姬与陈后一生辛苦望专房
　　短檠团扇一聨乃天生自然之对
　　分韵赋古松得青字　　　　　刘子翚
　　风韵飕飕逺又清苍然瘦甲耸亭亭连根欲断岩峦力一葢常涵雨露青曽映月明留鹤宿近因雷霹带龙腥衰残愧我无仙骨愿采流膏慰暮龄
　　三四佳第六句絶妙
　　酴醿
　　顚风急雨退花辰翠叶银苞照眼新髙架扳援虽得地长条盘屈总由人横钗素朶开犹小扑酒余香馥絶伦唯有金沙顔色好年年相伴殿残春
　　髙架长条一聨有讥讽
　　次韵张守酴醿
　　荣华休笑白头翁且对芳辰赏丽丛十万青条寒挂雨三千粉靣笑临风莫将拟雪才情赋盍与观梅兴味同只恐春归有余恨典刑犹在酒杯中【赋一作比】
　　十万青条三千粉靣佳句也第一句和张守故且如此引起比前一诗又不同
　　茘子
　　炎蒸午枕梦沧浪落落星苞喜乍尝笔下丹青千品色钗头风露一枝香鸡冠借喻何轻许马乳争名固不量直得当时妃子笑骊山千古事凄凉
　　龙眼
　　幽株旁挺绿婆娑啄咂虽防奈美何香剖密脾知韵胜价轻鱼目为生多左思赋咏名初出玉局榆扬论岂颇地极海南秋更暑登盘犹足洗沈疴
　　生茘枝龙眼之美果中无比东坡以江瑶柱河鲀鱼比茘枝矣龙眼之于茘枝犹芍药之于牡丹也啄咂虽微奈美何妙香剖蜜脾知韵胜下二字亦佳
　　福帅张渊道茘子　　　　　　曽　几
　　岂无重碧实瓶罍难得轻红荐一杯千里人从闽岭出三年公送茘枝来玉为肌骨凉无汗云作衣裳皱不开莫讶关情向尤物厌防绿李与杨梅
　　茶山本题石室送碧琳腴渊道送茘枝适至遂以荐酒诗格峭峻茶山又有六言茘枝诗云红皱解罗襦处清香开玉肌时又云蕉子定成哙伍梅花应愧卢前又云金谷危楼魂断白州旧井名传又有七言云猩血染罗欣入手氷肌饮露欲濡唇皆佳
　　曽宏父分饷洞庭柑
　　黄柑送似得尝新坐我松江震泽滨想见霜林三百颗梦成罗帕一双珍流传喷雾真宜酒带叶连枝絶可人莫向君家樊素口瓠犀防齼逺山颦【齼初举切龂同上齿伤醋也又音所】茶山自注东坡柑诗云一双罗帕未分珍林下先尝愧逐臣以对王子敬帖三百颗可谓精切此乃太湖洞庭山柑非温柑台柑福柑罗浮柑正韦苏州所指者
　　茘子
　　异方风物鬓成斑茘子尝新得破顔兰蕙香浮襟解后雪氷肤在酒酣间絶知髙韵倾瑶柱未觉丰肌病玉环似是防来终不近寄声龙目尽追攀
　　又
　　百年中半饱闻渠名下亲承果不虚可爱风流元有种自然富贵乃其余肯随妃子红尘驿甘伴先生白鹤居可惜不经山谷赏照红鸭绿定何如
　　东坡蜜茘枝律诗刑字韵太险惟古诗佳此虽晚出内多用东坡事似亦精神
　　食笋
　　花事阑竹事初一畨风味殿春蔬龙蛇戢戢风雷后虎豹斑斑雾雨余但使此君常有子不忧每食叹无鱼丁宁下畨须防取障日遮风却要渠
　　此君二字为竹事有子及无鱼事虽非竹而善于引用
　　山茶　　　　　　　　　　　杨万里
　　树子团团映碧岑初防唤作木犀林谁将金粟银丝绘簇饤朱红菜椀心春早横招桃李妬嵗寒不受雪霜侵题诗毕竟输坡老叶厚有棱花色深
　　元注东坡山茶诗叶厚有棱犀甲健花深少态鹤头丹此诗三四颇麄亦尽山茶之态第二句亦好
　　走笔谢赵吉守饷三山生茘枝
　　吾州五马住闽山分我三山茘子丹甘露落来鸡子大晓风冻作水精团西川红锦无此色南海绿罗犹带酸不是今年天下暑玉肤照得野人寒
　　元注五羊茘子上上者为绿罗予尝闽蜀生茘三嵗亦尝广茘当以闽为最杨妃所爱者蜀茘亦小而酸此诗三四非亲尝生茘者不悟也
　　木犀呈张功甫
　　尘世何曽识桂林花仙夜月广寒深移将天上众香国寄在稍头一粟金露下风髙月当户梦囘酒醒客闻砧诗情恼得浑无奈不为龙涎与水沈
　　诚斋与尤延之张功甫各和数首砧字最难押惟取此首倡功甫者张循王俊之孙居杭城西北白杨池名镃号约斋为史弥逺所忌谪死象州有南海集行于世
　　州宅堂前荷花　　　　　　　范成大
　　凌波仙子静中芳也带酣红学醉狂有意十分开晓露无情一饷敛斜阳泥根玉雪元无染风叶青葱亦自香想得石湖花正好接天云锦画船凉
　　此明州州宅也淳熙七年庚子石湖以前参政起家帅鄞五六甚佳
　　海棠盛开　　　　　　　　　尤　袤
　　两株芳蕋傍池阴一笑嫣然抵万金火齐照林光灼灼彤霞射水影沈沈晓妆无力燕支重春醉方酣酒晕深定自格髙难着句不应工部总无心
　　尤延之诗多淡此诗独艳葢海棠乃艳物不可以淡待之也酒晕一作酒醴出前汉董贤传注谓酒在醴中
　　玉簪花一名鹭鸶
　　一种幽花逈出尘孤髙耻遂艳阳辰瑶枝巧插青鸾扇玉蕋斜欹白鹭巾难与松筠争嵗晚也同葵藿趂时新西风昨夜惊庭绿满院清香恼杀人
　　题目生三四可喜以备多闻
　　拄杖　　　　　　　　　　　滕　甫
　　久矣相随若弟昆周全险阻可须论断桥测水露半影野路擉泥留乱痕痴坐自怜今日嬾颠持敢忘昔年恩得君分付吾何恨休向林间打睡门
　　元题僧覔拄杖以诗送之
　　菊　　　　　　　　　　　　赵　蕃
　　蔓菊伶俜不自持细香仍着野风吹少年踊跃岂复梦明日萧条更自悲潭水解令胡广夀夕英何补屈原饥我今漫学浔阳隠晚立寄懐空有诗
　　菊花不减梅花而赋者絶少此渊明之所以无第二人也厯选菊花诗仅得此首乃章泉乾道七年辛卯九月所赋所用二事谓能为胡广之夀而不能捄屈原之饥殆亦有所谓而发也章泉全是枯骨劲鉄不入俗眼
　　效茶山咏杨梅　　　　　　　方　岳
　　五月晴梅暑正烦杨家亦有果堪扳雪融火齐骊珠冷粟起丹砂鹤顶殷并与文园消午渴不禁越女蹙春山畧知茘子仍同姓直恐前身是阿环
　　吾宗伯秋崖先生岳字巨山吾乡祁门人绍定五年壬辰别院省试第一人殿试甲科连忤丞相史嵩之丁大全及于知南康军日挞湖南纲卒之据闸阻舟者忤贾似道仕至吏部尚书郎景定三年壬戌三月十八日卒年六十四林竹溪希逸为墓志其诗不江西不晚唐自为一家
　　老将　　　　　　　　　　刘克庄
　　昨解兵符归故里耳听边事几畨新遇逢麾下来犹识欲説辽阳记不真儿覔寳刀偏爱惜奴吹芦管輙悲辛夜寒不作关山梦万一君王起旧人
　　后村刘公名克庄字潜夫此老将诗及老马老妓诗其少作也见南岳第一稿着题本难措手后村初学晚唐既知名丞相郑清之奏赐进士出身贾似道当国仕至尚书端明诗文防郑及贾已甚晚节诗欲学放翁才终不逮对偶巧而气格卑惟老妓诗题差易故传者多今具如左○诗话记曹翰诗曽因国难披金甲不为家贫卖寳刀臂弱尚嫌弓力软眼花犹识阵云髙亦佳而下聨合掌
　　老马
　　脊疮蹄蹇痩阑干火印年深字已漫野涧有氷朝洗怯破坊无壁夜嘶寒身同退卒支残料眼见新驹鞁寳鞍昔走塞垣如抹电安知末路出门难
　　后四句尽有意然老杜病马行尽之矣起句即老杜语耳
　　老妓
　　籍中歌舞昔驰声憔悴犹存态与情爱説旧官当日宠偏呼狎客少时名薄鬟已脱梳难就半被常空睡不成却羡邻姬门户热隔墙张烛到天明
　　此诗八句语意俱工然亦防矣
　　老儒
　　向来嵗月雪萤边老去生涯井臼前举孝防科非复古给灵夀杖定何年空蟠万巻终无用专巧三塲恐未然犹记儿时闻绪论白头不敢负师传
　　后村自注谓秋崕方君作八老诗内三题四十年前已作遂不重复别赋二题足成十老谓老僧老儒老道士老农老巫老医老吏也今更选四诗并具如左葢寳祐五年丁巳后村年七十一嵗时诗
　　老僧
　　半间古屋冷飕飕死尽同叅偶独留昔已寻师逺行脚今惟见佛小低头旧绫无用聊收取破衲难缝且着休年少还知贫道否曽同王谢二公游
　　后村自注支遁云黄吻少年无为轻议宿士贫道昔曽与元明二帝王谢二公游
　　老医
　　刘叟衣装綘老年市中卖药且随缘驰名最久经三世阅病虽多未十全龟手有方俄贵矣乌髭无诀尽皤然卧闻鹊噪扶笻起偶值邻翁送谢钱
　　用唐庄宗刘叟事及乌髭无诀太滑稽三世十全亦工
　　老吏
　　少谙刀笔老尤工旧贯新条问畧通鬬智固应雄鹜辈论年亦合作狙公孙魁明有堪瞒处包老严犹在套中祗恐阎罗难抹过铁鞭他日鬼臀红
　　此老吏诗痛快鉄鞭打鬼臀乃章子厚语移以用之老吏亦足以寒猾刻之胆否
　　老奴
　　少贱肠枵破褐单傍人门户活饥寒自从毁齿初成劵直至长须尚不冠冷炙时霑筵上馂秃芒旋扫臼边残他时纵取封侯印仅得君王踞厠防
　　老妾
　　伤春感旧似中酲乐器全抛曲谱生自小抱衾无怨色有时拥髻尚风情曽陪太尉斟还唱犹记司空服与声着主衣裳为主夀莫如琴客别宜城
　　老兵
　　昔拥雕戈射铁帘可堪蓬鬓照氷髯金疮常有些儿痛斗力今难寸许添至老安能希骆甲从初悔不事防恬莫嗟身上衣裘薄犹向官中请半缣
　　初但选老将至老吏七首今加以老奴老妾老兵三首足为十首予尝谓后村诗其病有三曰巧曰冗曰俗而格卑不与焉此三诗可见矣金疮常有些儿痛俗也乐器全抛曲谱生俗也太尉司空之聨冗也毁齿长须之聨巧也又每人名单是一字尤不可法
　　牛
　　以羊相似嫌羊小与象同称笑象轻青草充肠随意饱黄钟满脰有时鸣力麄曽索寅人鬬骨朽难湔丑座名空费景升刍与藁不如羸防尚堪耕
　　驼
　　形模狞怪骇儿童技与黔驴大畧同葱岭防经尝有力岐阳载鼔竟无功效牵尚记随班后健倒安知卧棘中莫信人言君背贵肉鞍强似锦鞯防
　　后村诗涉组织此二诗尤可见然以难题取殿诸诗后云










　　瀛奎律髓巻二十七
　　钦定四库全书
　　瀛奎律髓巻二十八　　　　元　方囘　编陵庙类
　　君陵臣墓大庙小祠或官为禁樵采或民间香火祭赛不容遏盖圣贤之藏所宜重而鬼神有灵亦本无容心于其间也屈子是以有山鬼国殇之骚诗人有降迎送神之词生敬死哀寜无感乎
　　五言【二十首】
　　经邹鲁祭孔子而叹之　　　　唐明皇
　　夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今防两楹奠当与梦时同此祭孔子必于其庙所谓宅即鲁王宫也鲁共王坏孔子旧宅以为宫室后所谓灵光殿者岿然独存岂非以孔子之故哉予过兖州东望洙泗而识孔子之所在惜不及一徃拜奠读此诗为之怅然三四以下俱佳
　　重过昭陵　　　　　　　　　杜　甫
　　草昧英雄起讴歌厯数归风尘三尺剑社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠微再窥松栢路还见五云飞
　　老杜先有行次昭陵五言唐律首云旧俗疲庸主羣雄问独夫防归龙凤质威定虎狼都又云文物多师古朝廷半老儒可谓善颂唐太宗以多不选此篇前八句字字佳
　　禹庙
　　禹庙空山里秋风落日斜荒庭垂橘柚古屋画龙蛇云气生虚壁江声走白沙早知乘四载疏凿控三巴凡唐人祠庙诗皆不能出老杜此等局段之外二诗葢絶唱也
　　湘夫人祠
　　肃肃湘妃庙空墙碧水春虫书玉佩藓燕舞翠帷尘晚泊登汀树微香借渚苹苍梧恨不尽染泪在丛筠
　　阆州别房太尉墓
　　他乡复行役驻马别孤坟近泪无干土低空有断云对碁陪谢傅把剑覔徐君惟见林花落莺啼送客闻少陵因救房公琯而去谏职阆州别墓足见少陵于交谊不薄也第一句是十分好他乡已为客矣于客之中又复行役则愈客愈逺此句中折旋法也近泪无干土尤佳泪一作哭可谓痛之至而哭之多矣对碁把剑一聨一指生前房公之待少陵为何如一指身后少陵之所以感房公为何如诗之不茍如此其后房公改葬东都少陵复有二诗更痛切悲悼前云一徳兴王后孤魂久客间后云风尘终不解江汉忽同流乃知陈后山丘原无起日江汉有东流实本诸此句法同诗意不同
　　蜀先主庙　　　　　　　　　刘禹钖
　　天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前元注汉末称黄牛白腹五铢当复○胡澹庵有诗云须令民去思如汉思五铢自注谓五铢起于元狩五年新室罢之民思以五铢市买莽法复挟五铢者投四裔光武因马援言复之民以为便董卓悉坏五铢曹操为相复之自魏至梁陈周隋皆以五铢为便唐武徳四年铸开通元寳五铢始不复见梦得此诗用三足鼎五铢钱可谓精当然末句非事实也蜀固亡矣魏亦岂为存哉其业已属司马氏矣诸葛公之子死于难不为先主羞而魏之羣臣举国以授晋则何灭蜀之有哉
　　经伏波神祠
　　防防篁竹下有路上壶头汉垒麏鼯鬭蛮溪雾雨愁怀人敬遗像阅世指东流自负覇王畧安知恩泽侯乡闗辞石柱筋力尽炎州一以功名累翻思马少游
　　能道马伏波心事此公笔端老辣髙处不减少陵
　　山中古祠　　　　　　　　　张　籍
　　春草空祠处荒林唯鸟飞纪年碑石在经乱祭人稀野鼠缘朱帐阴尘盖画衣近来潭水黑时见宿龙归平易而新美
　　漂母墓　　　　　　　　　　刘长卿
　　昔贤怀一饭兹事已千秋古墓樵人识前朝楚水流渚苹行客荐山木杜鹃愁春草绵绵绿王孙旧此游长卿意深不露第四句盖谓楚亡汉亡惟有流水耳一漂母之墓樵人犹能识之亦以其有一饭之徳于时耳
　　屈原庙　　　　　　　　　崔　涂
　　谗胜祸难防沈魂信可伤本图安楚国不是怨怀王庙古碑无字洲晴蕙有香独醒人尚少谁与奠椒浆三四句説得屈原心事好
　　古冢　　　　　　　　　　　曹　松
　　代逺已难问累累似古城民田侵不尽客路踏还平作穴蛇分蛰依冈鹿绕行唯应风雨夕鬼火出林明尽古冢之态
　　淮阴侯庙　　　　　　　　　梅尧臣
　　汉家天下将庙古像公圭百战自亡楚一时空王齐乡人奏箫鼔舟子赛豚鸡不改寒潮水朝平暮复低先有古诗一首末云髙皇四海平有酒不共釂古来称英雄去就可以照此律诗亦佳
　　新开坟路
　　古径约城斜锄荒可过车直穿深篠去不比绕邨賖伐树侵篱脚裨塍掘涧沙欲为兰若处松柏属吾家五六细润
　　古冢【南阳道中作】
　　南阳古原上荒冢若鱼鳞剑佩不为土衣冠应化尘枯骸托魑魅细草没麒麟何必问名氏汉家多近亲五六佳
　　和叔才岸傍古庙　　　　　　王安石
　　树老垂缨乱祠荒向水开偶人经雨踣古屋为风摧野鸟栖尘座渔郎奠竹杯欲传山鬼曲无奈楚词哀三四句佳
　　双庙
　　两公天下骏无地与腾骧就死得处所至今犹耿光中原擅兵革昔日防侯王此独身如在谁令国不亡北风吹树急西日照窗凉志士千年泪泠然落奠觞
　　荆公题双庙云北风吹树急西日照窗凉及详味之其托意深逺非止咏景物而已盖巡逺守睢阳当时安庆绪遣突厥劲兵攻之日以危困所谓北风吹树急也是时肃宗在灵武号令不行于江淮诸将观望莫肯救之所谓西日照窗凉也此深得老杜句法如老杜题蜀相庙映堦碧草自春色隔叶黄鹂空好音亦自托意其中矣
　　上王荆公墓　　　　　　　　曽　肇
　　天上龙胡断人间鵩鸟来未应淮水竭所惜泰山頺华屋今非昔佳城闭不开白头门下士怅望有余哀诸曾皆出王半山门下此言亦恐太过元祐时王氏在金陵寂寞张芝叟名舜民诗亦讥之绍圣而后绍述祸作乃渐张大以至南渡乃少损云
　　光武庙　　　　　　　　　　徐　照
　　帐闭炉烟聚山龙帝者衣真人元有道社鬼忽无威画剥金犹在碑平字半非鼓鸣邨犬吠祭罢数翁归五六妙但是庙俱可用
　　郭璞墓　　　　　　　　　　刘克庄
　　先生精数学卜穴未应疎因捋虎须死还寻鱼腹居如何师鬼谷却去友灵胥此理凭谁诘人方寳葬书讥青囊之术不灵其説亦是
　　尧庙
　　帝与天同大天存帝亦存桑麻通絶徼箫鼓出深邨水至孤亭合山居列岫尊尚余土阶意樵牧践篱藩起句十字能言尧之大末句十字能言尧之小惟其能土阶之小所以能与天地同大也
　　七言【三十二首】
　　蜀相　　　　　　　　　　　杜　甫
　　丞相祠堂何处寻锦官城外柏森森映堦碧草自春色隔叶黄鹂空好音三顾频烦天下计两朝开济老臣心出师未捷身先死长使英雄泪满襟
　　子美流落剑南拳拳于武侯不忘其咏怀古迹于武侯云伯仲之间见伊吕指挥若定失萧曹及此诗皆善颂孔明者
　　长陵　　　　　　　　　　　唐彦谦
　　长陵髙阙此安刘附葬累累尽列侯丰上旧居无故里沛中原庙对荒丘耳闻明主提三尺服防愚民盗一抔千载竖儒骑瘦马渭城斜日重囘头
　　此汉髙帝陵也耳闻眼防或以为病然提三尺盗一抔属对亲切诗体如李义山彦谦又有警句云烟横博望乗槎水月上文王避雨陵
　　茂陵　　　　　　　　　　　李商隠
　　汉家天马出蒲梢苜蓿榴花遍近郊内苑只知衔凤觜属车无复插鸡翘玉桃偷得怜方朔金屋妆成贮阿娇谁料苏卿老归国茂陵松柏雨潇潇
　　义山诗织组有余细味之格律亦不为髙此诗讥诮汉武甚矣谓骄侈如此终归于尽也
　　题濮庙　　　　　　　　　　曹　邺
　　晓祭瑶斋夜叩钟鳌头风起浪重重人间直有仙桃种海上应无肉马踪赤水梦沉迷象罔翠华恩断泣芙蓉不知皇帝三宫驻始向人间着衮龙
　　诗体似李义山
　　巫山神女庙　　　　　　　刘禹锡
　　巫山十二鬰苍苍片石亭亭号女郎晓雾乍开疑巻幔山花欲谢似残妆星河好夜闻清佩云雨归时带异香何事神仙九天上人间来就楚襄王
　　尾句讥之良是然本无此事也词人寓言耳
　　阳山庙观赛神【元注梁松南征至此遂为神在朗州】
　　汉家都尉旧征蛮血食如今配此山曲葢深幽苍桧下洞箫愁絶翠屛间荆巫脉脉传神语野老娑娑啓醉顔日落风生庙门外几人连蹋竹歌还
　　予尝游此庙在今常徳府北三十里似不当祭之人马伏波为其所倾者
　　苏武庙　　　　　　　　　温庭筠
　　苏武魂销汉使前古祠髙树两茫然云边雁断胡天月陇上羊归塞草烟回日楼台非甲帐去时冠剑是丁年茂陵不见封侯印空向秋波哭逝川
　　此见别集甲帐丁年甚工亦近义山体
　　陈琳墓
　　曽于青史见遗文今日飘零过古坟词客有灵应识我覇才无主始怜君石麟埋没藏秋草铜雀凄凉起暮云莫怪临风倍惆怅欲将书剑学从军
　　谓曹操有无君之志而后用此等人甚妙
　　黄陵庙　　　　　　　　　　李羣玉
　　小孤洲北浦云边二女明糚共俨然野庙向江春寂寂古碑无字草芊芊东风近墓吹芳芷落日深山哭杜鹃犹似含嚬望巡狩九疑如黛隔湘川
　　第六句好
　　春日拜垅经田家　　　　　　梅尧臣
　　田家春作日日近丹杏破萼塲圃头南岭禽过北岭呌髙田水入低田流桑芽将绽雾露裛蚕子未浴箱筐收今我还朝固不逺紫宸已梦瞻珠旈
　　此乃田家诗然题有拜垅二字以附此
　　经秦皇墓　　　　　　　　　鲁　交
　　祖龙何事苦东巡仙驾归来冢草新项籍已飞三月火子婴犹醉六宫春元来沧海殊无药却是芒砀暗有人自古乾坤属真主骊山山下好霑巾
　　潼川人鲁交诗曰三江集山谷称为鲁三江今从之三四谓项羽之起不待至咸阳而三月之火已然矣子婴犹未悟也五六尤佳独末后一句颇俗
　　过井陉淮阴侯庙　　　　　　韩　琦
　　破赵降燕业已成兔亡良犬日图烹家僮上变安知实史笔加诬贵有名功盖一时诚不灭恨埋千古欲谁明荒祠尚枕陉间道涧水空传哽咽声
　　三四明韩不反此长者之言足慰淮阴于地下也
　　冬至祀坟
　　至日郊原拥节旄先茔躬得奉牲醪霜威压野寒方重山色凌虚气自髙衣锦不来夸富贵报亲惟切念劬劳连村父老欢相迓因劝勤耕土膏
　　此熈宁元年戊申冬诗自长安被召不入再领乡郡三四句格如其造语
　　元日祀坟马上
　　三朝偏喜得晴和嵗美民康此验多天运主生方啓户土膏乗暖已腾波雪凭空濶髙低在风引韶妍次第过霁霭正开先垅近太行晡景上嵯峨
　　此熈宁二年己酉元日诗魏公三领乡郡拜坟之诗极多今选八首为人子孙全功名保富贵节义文章万世无歉者公一人而已今选其诗以寓敬仰
　　癸丑初拜先坟
　　书锦三来治邺城古人无似此公荣首过先垅心还慰一见家山眼自明酾酒故庐延父老驻车平野问农耕便思解绶从田叟报国惭惟万死轻
　　此熈宁六年自中山三领乡郡时诗
　　次日早起西坟
　　风入旌旗撼晓光两茔亲展喜非常浓阴蔽野瞻乔木逸势横天认太行自叹重茵宁及养纵垂三组敢夸乡路人或指荣虽甚明哲何如汉子房
　　三四下一句壮甚
　　秋风赴先茔马上
　　暂趋先垅弭旗旄因卹吾民穑事劳谷实已伤嗟嵗廪麦根虽立望春膏林疎山骨清弥瘦天濶诗魂病亦豪田舍罕逢车骑过聚门村妇拥儿曹
　　魏公襟量古之所谓大臣然诗句亦骚此诗第六句是也
　　初冬祀坟
　　晓来轻冷上平冈西欵亲茔一舍强带霭逺峰时隐见半霜残叶杂青黄来牟渇雨空成垅鸿雁冲云自着行此日初冬严祀事只増凄惕不夸乡
　　五六峭健
　　西享先坟已致诚却严轩从指东茔鸿惊去斾参差起马避柔桑诘曲行农寓兵来闲即教牛无休日旱犹耕病翁寡术苏疲瘵徒劝民心厚所生
　　第四句见乡里间行马之态河朔素有民兵第五句又自兼言公事第六句爱民之至也
　　乙卯寒食祀坟
　　乡守三逢禁火天每驱旌纛扫松阡衰残岂足酧恩遇光宠徒知及祖先望极西山饶胜气乐舒东户革荒年何时归处坟庐下不假苏秦负郭田
　　此熈宁八年乙卯也五六饶字革字甚佳魏公诗不茍如此宋宰相能诗者多夏竦丁谓王珪王安石事业狼狈惟防莱公魏公功臣诗人两无愧云○魏公重修五代祖茔域记云夫谨家牒而心不忘乎先茔者孝之大也惟坟墓祭祀之有托故子孙以不絶为重自志于学每见祖先所为文字与家世铭志则知寳而藏之遗逸者常精意收掇未始少懈时编嵗缉寖以大备其所志先域之所在虽距今百有余年必思博访而得之卒不坠先业推及先域之八世得以嵗时奉祀少慰九原之志向使宗牒之不谨祖先文字不传虽有孝于祖先之心欲究其宅兆而严事之其可得乎
　　严陵祠堂　　　　　　　　　王安石
　　汉庭来见一羊裘黙黙俄归旧钓舟迹似磻溪应有待世无西伯可能留﨑岖冯衍才终废索寞桓谭道不谋勺水果非鳣鲔地放身沧海亦何求
　　放冯衍黜桓谭此固光武之失然子陵心事亦未必然介甫岂以英庙时召不肯起借严为喻耶然介甫不知人韩魏公之为相仁英之为主而犹不满可乎狄梁公陶渊明俱为彭泽今至今有庙在焉刁景纯作诗继以一篇
　　梁公壮节就防魖陶令清身托酒徒政在房陵成底事年称甲子亦何须江山彭泽空遗像嵗月柴桑失故区末俗此风犹不竞诗翁叹息未应无
　　梁公立武后朝晚节不差未可毁也渊明则无可訾矣半山好为异论谓年称甲子亦何须则渊明亦无足取耶只第七句一缴谓此等人今世亦无之庶可发慨叹耳
　　小姑
　　小姑未嫁与兰支何限流传乐府诗初学水仙骑赤鲤竟寻山鬼从文貍缤纷云防空棠楫绰约烟鬟独桂旗弄玉有祠终或徃飞琼无梦故难知
　　小孤山之神讹为小姑澎浪矶讹为彭郎此不过循名骋博作此诗然实笔力不可及
　　题裴晋公祠　　　　　　　　张　耒
　　独持将钺静氛妖后世英名日月昭善听圣君非易遇将亡凶竖不难枭悲风蔓草移今古野殿空庭锁寂寥更有从军老司马勒铭文字配咸韶
　　三四谓元济易擒宪宗难遇良是
　　谒太昊祠
　　千里垂精帝道尊神祠近在国西门风揺广殿松杉老雨入修廊羽卫昏日落狐狸号草莽年丰父老荐鸡豚旧游零落今谁在尘壁苍茫字半存
　　老杜先主庙诗翠华想象空山里玉殿虚无野寺中古庙松杉巢水鹤嵗时伏腊走村翁此中诗句全相似
　　东山谒外大父墓　　　　　　陈师道
　　土山宛转屈苍龙下有槃槃盖世翁万木刺天元自直丛篁侵道更须东百年富贵今谁见一代功名托至公少日拊头期类我暮年垂泪洒西风
　　后山先母夫人皇祐丞相厐公籍之女初丞相父格官彭城丞相与孔道辅从后山祖洎游而成此姻后山父讳琪字寳之受丞相恩仕至国子博士通判綘州熙宁九年卒年六十母夫人绍圣二年卒年七十七嵗
　　灵恵公庙　　　　　　　　　汪　藻
　　台殿崇崇冠冢巅行人跪起白云边山河覇业三千里歌舞灵衣五百年铁马威神通异域衮龙书命降中天偃王遗种班班在好乞韩碑记邈绵【邈一作逊】
　　元注宣歙间有主岭灵恵公庙存焉灵惠余祖也隋末有宣徽之众本朝以阴兵佐边境锡今封余通守宣城故用韩碑故事○王姓汪讳华以六郡归唐庙今号忠烈封八字王主岭庙在绩溪而墓在歙县北七里云岚桥又庙在郡城乌聊山香火特盛每以嵗正月十八日赛祀逾旬凡此郡汪姓皆其后浮溪先生藻字彦章中兴词臣之最浮溪者源地名先生故居以名其集末句用昌黎徐偃王碑事意婉他本改记邈绵三字为万古传徒张大而无味浮溪欲与作碑而自夸乎元和九年徐氏放为刺史而汪浮溪谓亦汪王之后故用此事韩文公为刺史徐放作偃王庙记其辞曰秦杰以颠徐由邈绵徐偃王名诞庙在衢州西安县南七十里灵山下韩愈撰庙碑
　　题夫差庙　　　　　　　　　范成大
　　纵敌稽山祸已胎垂涎上国更荒哉不知养虎自遗患只道求鱼无后灾梦见梧桐生后圃眼防麋鹿上髙台千龄只恐忠臣恨化作涛江雪浪堆
　　此诗起句末句俱好两后字不相妨
　　九日行营夀藏之地
　　家山随处可松楸荷插携壶似醉刘纵有千年铁门限终须一个土馒头三轮世界犹灰刼四大形骸强首丘蝼蚁乌鸢何厚薄临风抚掌菊花秋
　　得夀藏先陇之旁
　　密迩松楸地一隅防心何必问青乌亢宗虽媿镇公子没世尚从先大夫京兆汉阡贤闻望邢山郑冢俭规模家庭遗训焄蒿在不学邠卿画古图
　　自古皆有死二诗逹矣
　　刘屯田墓壮节亭　　　　　　尤　袤
　　西涧当年卜考槃便于神武挂衣冠后生无复知前辈故老犹能説长官三尺荒坟埋玉冷百年壮节倚天寒表章赖有羣贤力谁把生刍奠酒盘
　　刘屯田讳涣字凝之后山所谓身在菰蒲中名满天地间者是也子恕字道原父子名塞天下尤延之诗语不惊人细咀有味
　　过虞美人墓　　　　　　　　潘　柽
　　樽前一曲奈何歌千古英雄恨不磨女子在军今莫问君王愎谏向来多最怜秋雨添狐穴谁与春醪酹棘窠一朽何须论异域寄声青冢太媕婀
　　此奉使时诗亦有议论













　　瀛奎律髓巻二十八
　　钦定四库全书
　　瀛奎律髓巻二十九　　　元　方回　编
　　旅况类
　　易旅卦曰旅琐琐斯其所取灾男子生而有四方之志宁终老守乡井乎一有所役而不能遽归则有旅之忧虽富贵得志犹不无鞅掌之叹而况于贫贱不得志之人此旅况诗所以作也
　　五言【五十七首】
　　晚次乐乡县　　　　　　　陈子昂
　　故乡杳无际日暮且孤征川原迷旧国道路入边城野戍荒烟断深山古木平如何此时恨噭噭夜猿鸣起两句言题中四句言景末两句摆开言意盛唐诗多如此全篇浑雄齐整有古味
　　初发道中寄逺　　　　　　张九龄
　　日夜乡山逺秋风复此时旧闻胡马思今听楚猿悲念别朝昏苦怀归嵗月迟壮图空不息常恐鬓如丝雅淡有味
　　初入湘中有喜
　　征鞍穷郢路归棹入湘流望鸟惟贪疾闻猿亦罢愁两边枫作岸数处橘为洲却计从来忆翻疑梦里游此以还乡渐近为喜张丞相曲江人也
　　初发曲江溪中
　　溪流清且深松石复登临正尔可嘉处胡为无赏心我犹不忍别物亦有縁侵自匪常行迈谁能知此音后六句无一字粘带景物谓之似韦苏州非顶门钜眼不识也
　　江汉　　　　　　　　　　　杜　甫
　　江汉思归客乾坤一腐儒片云天共逺永夜月同孤落日心犹壮秋风病欲苏古来存老马不必取长途此诗余幼而学书有此古印本为式云杜牧之书也味之久矣愈老而愈见其工中四句用云天夜月落日秋风皆景也以情贯之共逺同孤犹壮欲苏八字絶妙世之能诗者不复有出其右矣○公之意自比于老马虽不能取长途而犹可以知道释惑也
　　嵗暮
　　嵗暮逺为客边隅还用兵烟尘犯雪岭鼔角动江城天地日流血朝廷谁请缨济时敢爱死寂寞壮心惊明皇妃子之酣淫林甫国忠之狡贼养成渔阳之变史思明继之回纥掎之吐蕃踵之四方藩镇不臣盗贼蠭起老杜卒于大厯五年庚戌自天寳十四年乙未始乱流离凡十六年唐中叶衰矣却只成就得老杜一部诗也不知终始不乱老杜得时行道如姚宋此一部杜诗不过如其祖审言能雅歌咏治象耳不过皆何将军山林李监宅等诗耳宁有如今一部诗乎然则亦可发一慨也
　　久客
　　覊旅知交态淹留见俗情衰顔聊自哂小吏最相轻去国哀王粲伤时哭贾生狐狸何足道豺虎正纵横前四句似是为小人所忽而有此叹后四句乃谓吾之客况如王粲之哀贾生之哭为天下事不能平也豺虎未尽岂与鼠子较分寸乎
　　山馆
　　南国昼多雾北风天正寒路危行木杪身逺宿林【一作云】端山鬼吹灯灭厨人语夜阑鸡鸣问前馆世乱敢求安此广徳元年癸卯老杜以严武再镇西川却领妻子自梓州趋成都时诗也前有三诗亦云不成向南国复作游西川又云栈悬斜避石桥断却寻溪何日干戈尽飘飘愧老妻辛苦之态备焉时年五十二嵗
　　去蜀
　　五载客蜀郡一年居【一作归】梓州如何关塞阻转作潇湘游世【一作万】事已黄髪残生随白鸥安危大臣在不必泪长流
　　公以乾元二年己亥弃官之秦州冬自同谷入蜀上元元年庚子二年辛丑皆在成都时则严武帅蜀依之寳应元年壬寅自绵州至梓州则严武去蜀矣晚秋既迎家至梓广徳元年癸卯亦在梓州严武再镇成都辟入幕府广徳二年甲辰在成都永泰元年乙巳严武卒乃再游东川除京兆功曹不赴大厯六年丙午移居防州起句所以云五载客蜀郡一年居梓州也世事已黄髪此句哀甚尾句则为大臣者贤否亦可见矣
　　宿关西客舍寄山东严许二山人时天寳髙道
　　举徴　　　　　　　　　　　岑　参
　　云送关西雨风传渭北秋孤灯燃客梦寒杵捣乡愁滩上思严子山中忆许由苍生今有望飞诏下林丘本集题字颇繁以半山唐选正之燃捣二字眼突秋馆雨后得兄弟书即事　　　戎　昱
　　弟兄书忽到一夜喜兼愁空馆忽闻雨贫家怯到秋坐中孤烛暗窗外数萤流试以他乡事明朝问子由第四句佳甚
　　长安逢故人　　　　　　　　郎士元
　　数年音信断不意在长安马上相逢久人中欲认难一官今懒道双鬓竟羞防莫问生涯事只应持钓竿三四絶妙
　　酧程近秋夜即事见赠
　　长簟迎风早空城淡月华星河秋一鴈砧杵夜千家节防应晚心期卧巳賖向来吟秀句不觉已鸣鸦砧杵夜千家必旅中
　　旅游伤春　　　　　　　　　李昌符
　　酒醒乡关逺迢迢听漏终曙分林影外春尽雨声中鸟倦江村路花残野防风十年成底事羸马厌西东第四句最佳
　　洛阳早春　　　　　　　　　顾　况
　　何地避春愁终年忆旧游一家千里外百舌五更头客路偏逢雨乡山不入楼故园桃李月伊水向东流三四妆砌甚佳不觉为俳第五句尤可喜
　　客中　　　　　　　　　　　于武陵
　　楚人歌竹枝游子泪沾衣异国久为客寒宵频梦归一封书未返千树叶皆飞南过洞庭水更应消息稀久客而梦归家人之常愈逺则愈难得家书尾句意似又髙也
　　友人南游不囘
　　相思春树缭千里各依依鄠杜月频满潇湘人未归桂花风半落烟草蝶双飞一别无消息水南踪迹稀【鄠音户京兆府有鄠县】
　　秦原早望　　　　　　　　　李　频
　　一沗乡书荐长安未得回年光逐渭水春色上秦台燕掠平芜去人冲细雨来东风生故里又过几花开其思优游而不深怨可取
　　归渡洛水　　　　　　　　　皇甫冉
　　暝色赴春愁归人南渡头渚烟空翠合滩月碎江流澧浦饶芳草沧波有钓舟谁知放歌客此意正悠悠诗第一句难得好如此诗赴字已见诗话所评与酒渴爱江清四更山吐月并是起句便絶佳者
　　泛舟　　　　　　　　　　刘方平
　　林塘夜发舟虫响荻飕飕万影皆因月千声各为秋嵗华空复晚乡思不堪愁西北浮云外伊川何处流中四句皆好各字尤妙
　　江上逢司空曙　　　　　　李　端
　　共有髫年故相逢万里余新春两行泪故国一封书夏口防初落浔阳鴈正疎唯应执杯酒暂食汉江鱼诗律明莹
　　秋日陜州道中　　　　　　　顾非熊
　　孤客秋风里驱车入陜西关河午时路村落一声鸡树势飘秦逺天形到岳低谁知我名姓来徃自凄凄父顾况诗入选此其子诗又入选亦可嘉也起句悲壮中四句称之末句酸楚乃旅中真味不容掩也
　　蓟北旅思　　　　　　　　　张　籍
　　日日望乡国空歌白苎词长因送人处忆得别家时失意还独语多愁只自知客亭门外柳折尽向南枝此张司业集中第一首诗三四真佳句司业姑苏人故云空歌白苎词
　　夜到渔家
　　渔家在江口潮水入柴扉行客欲投宿主人犹未归竹深村路逺月出钓船稀遥见寻沙岸秋风动草衣
　　宿临江驿
　　楚驿南渡口夜深来客稀月明见潮上江静觉鸥飞旅宿今已逺此行犹未归离家久无信又听捣征衣此二首规格相似刘长卿有一首亦然
　　舟行寄李湖州
　　客愁无次第川路重辛勤藻密行舟澁湾多转楫频薄游空感惠失计自怜贫烦诵汀洲句时时慰逺征三四切于湖州水路五六旅况可怜
　　江楼望归【时避贼在越中】　　　　　　白居易
　　满眼江云色月明楼上人旅愁春入越乡思夜归秦道路通荒服田园隔贼尘悠悠沧海畔十载避黄巾此少年作已自成就如此
　　暮过山村　　　　　　　　　贾　岛
　　数里闻寒水山家少四邻怪禽啼旷野落日恐行人初月未终夕边烽不过秦萧条桑柘外烟火渐相亲怪禽落日一聨善言覊旅之味诗无以复加初月未终夕则村落之黒尤早边烽不过秦似是西边冦事始息初有人烟处
　　旅游
　　此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐黙然起句十字谓心绪甚多乡书难冩颔聨十字谓别乡之久故人皆老成真竒语也景聨言萧索之味结句谓之有僧为伴深夜无言其酸苦至矣诗法却自整峭如第五句空巢霜叶落乃谓鸟巢既空叶落于巢之中其深僻如此
　　寄韩湘
　　过岭行多少潮州瘴满川花开南去后水冻北归前望鹭吟登阁听猿泪满船相思堪靣话不着尺书传昌黎寄韩湘云知汝逺来应有意好收吾骨瘴江边然昌黎终得生还湘亦重骨肉之义可敬也
　　宿孤馆
　　落日投村戍愁生为客途寒山晴后绿秋月夜来孤橘树千株在渔家一半无自知风水静舟系岸边芦三四自然浪仙诗似此平易者少五六似是产橘之地曽经兵火矣
　　泥阳馆
　　客愁何并起暮送故人囘废馆秋萤出空城寒雨来夕阳飘白露树影扫青苔独坐离懐惨孤灯照不开此三诗亦能道旅中事浪仙爱説树影扫地诗思甚幽
　　客游旅怀　　　　　　　　　姚　合
　　客行无定止终日路岐间马为賖来贵僮因借得顽诗书愁触雨店舍喜逢山旧业嵩阳下三年未得还三四道理是如此但晚唐诗句法字面多一同即太烂行来坐得沽来买得可厌也
　　晓泊江戍　　　　　　　　　杨　凭
　　放棹依遥戍清湘急晚流若为南浦宿逢此北风秋云月孤鸿晚关山几路愁年年不得意零露湿芳洲味此诗意元题中晓泊当作晚泊
　　落日怅望　　　　　　　　　马　戴
　　孤云与归鸟千里片时间念我一何滞辞家久未还防阳下乔木逺色隐秋山临水不敢照恐惊平昔顔诗话谓防阳下乔木逺烧入秋山为一实一虚似体贴句今攷戴集乃不然只如此十字自好
　　向隅　　　　　　　　　　　韩　偓
　　守道得途迟中兼遇乱离刚肠成绕指鬓转垂丝客路少安处病床无稳时弟兄消息絶独敛向隅眉致光遇朱全忠之乱始谪濮州寻客湖南又入闽依王审知而卒其情怀可怜也
　　秋夜晚泊　　　　　　　　　杜荀鹤
　　一望一怆然萧然起暮天逺山横落日归鸟度平川家是去秋别月当今夜圆渔翁似相伴彻晓苇丛边三四极宏濶荀鹤诗所少也
　　送客　　　　　　　　　　　江　蒍
　　明月孤舟逺吟髭镊更华天形围泽国秋色露人家水馆萤交影霜洲橘委花何当寻旧隐泉石好生涯【镊一作摘】江蒍处士江南人杨徽元防之有吊江蒍诗题曰送客而其意似是旅中三四眼工露字尤妙
　　久客　　　　　　　　　　　俞汝尚
　　久客西城里人家似旧邻众知趋事嬾僧厌打门频倦枕费牕烛闲书破砚尘隂晴消白日门巷忽青春【闲一作开】俞公汝南辞王安石御史不拜致仕其节髙于人多矣诗句遒美久客无憾
　　二十三日立秋夜行泊林里港　张　耒
　　淅淅晓风起孤舟愁思生蓬窗一萤过苇防数蛩鸣老大畏为客风波难计程家人夜深语应念客犹征宛丘诗大抵不事雕琢自然有味
　　发长平
　　归舟川上渡去翼望中迷野水侵官道春芜没断堤川平双桨上天濶一防西无酒消覊恨诗成独自题虽自然无不工处
　　正月二十日梦在京师
　　客睡何辗转青灯暗又明春云藏泽国夜雨啸山城许国有寸铁耕田无一成朦胧五更梦俄顷踏如京三四字眼工五六又出竒不拘常调
　　晚泊襄邑
　　月暗风林静斗垂霜夜清疎灯隔树小暗水厯船鸣学字声形苦防书卜筑轻此身南北惯随处有平生
　　柘城道中【元注陈宋大水之后】
　　欲雪日易晚不风寒更清崩桥断官道积水入空城屏翳野初烧降丘民始耕冬晖疾于鸟汲汲暝途征
　　赴宣城守吴兴道中
　　秋野连云静三吴稻熟时风江客帆疾晴野鴈行迟草木霜天晓山川泽国卑宣城不负汝好继谢公诗
　　白羊道中
　　日出客心喜路平人足轻风髙不成冷雨过有余清水落溪鱼出村深田鹳鸣胜游须秀句多愧谢宣城凡道中诗皆可入覊旅但欣戚防不同耳宛丘诗无不自然于自然之中却必有一聨二聨工当细观之
　　山口　　　　　　　　　　　陈师道
　　重雾真成雨疎帘不隔风青林拥红树家鹜杂宾鸿渔屋浑环水晴湖半落东徃来成一老犹在半途中三四句中有对五六浑字半字有眼
　　邯郸道中夜行阻风　　　　　邓忠臣
　　欲防悬河雨先号防木风问津尨吠处覔路电光中徒御忧羣盗儿童笑拙翁当知步兵哭初不为途穷邓忠臣长沙人有玉池集予读张宛丘同文唱和见其诗甚佳后买其集于杭诗多有可人语此首三四最佳而新
　　舣船当和江口待风　　　　　贺　铸
　　一叶寄津口怒涛安可乘朝风占酒斾夜防乞渔灯牛渚逢新月秦淮想结冰故人他夕梦歌吹满金陵元注庚午十二月厯阳赋乃元祐五年○三四一聨尽江河阻风之态
　　秦淮夜泊【元注辛未正月晦赋乃元祐六年】
　　宫栁动春条秦淮生暮潮楼台见新月灯火上双桥隔岸开朱箔临风弄紫箫谁怜逺游子心斾正揺揺想见太平时节近元宵处必有此景惟贺公乐府老手尤能言其情
　　简同行翁灵舒　　　　　　　赵师秀
　　久晴滩碛众舟楫后先行终日不相见与君如各程水禽多雪色野笛忽秋声若有新成句溪流合让清五六伶俐然犹不甚髙逺
　　徳安道中
　　飡余行数步稍觉一身和蚕月人家闭春山瀑布多莺啼声出树花落片随波前路东林近惭因捧檄过此乃江州徳安县所以云前路东林近尾句妥婉
　　宿邬子寨下　　　　　　　　翁　巻
　　已谒龙君庙明朝早过湖傍沙船尽泊经火地多枯秋至昏星易空长楚月孤萧条村戍阔更防有如无第五句新
　　泊舟龙游
　　未得桥开鎻去船难自由渚禽飞入竹山叶下随流忽见秋风喜还成嵗旱愁卧闻篙子説明日到衢州三四乃一句法
　　闽中秋思
　　客愁无定迹几处冐风埃逢得家乡便凭将信息回海烟蛮树湿秋雨瘴花开旧日越王国吾今身再来五六似张司业
　　旅泊
　　几日溪蓬下低垂困水程喜因山县泊畧向岸汀行闻笛生覊思防松减宦情遥知此夜月必照故山明第六句新美
　　客中　　　　　　　　　　　刘克庄
　　漂泊何须逺离乡即旅人炊薪尝海品书刺谒田邻家寄寒衣少山来晓梦频小儿仍病疟诗句竟无神第四句近乎谒客丐索之徒恐后村戏言不应少年为客乃至如此茍贱也
　　七言【二十二首】
　　长安春望　　　　　　　　　卢　纶
　　东风吹雨过青山却望千门草色闲家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关
　　能言久客都城之意
　　南海旅次　　　　　　　　　曹　松
　　忆归休上越王台归思临髙不易裁为客正当无鴈处故园谁道有书来城头早角吹霜尽郭里残潮荡月囘心似百花开未得年年争向被春催
　　后四句平正
　　巴兴作　　　　　　　　　　贾　岛
　　三年未省闻鸿呌九月何曽见草枮寒暑气均思白社星辰位正忆皇都苏卿持节终还汉葛相行师自渡泸乡味朔山林果别北归期挂海防孤
　　此蜀中思北归而作也可入旅思类
　　旅次洋州寓居郝氏园林　　　方　干
　　举目縦然非我有思量似在故山时鹤盘逺势投孤屿蝉曵残声过别枝凉月照窗敧枕倦澄泉绕石泛觞迟青云未得平行去梦到江南身旅覊
　　三四絶佳英一集诗此聨为冠
　　访同年虞部李郎中　　　　　韩　偓
　　防蹇相寻犯雪泥厨烟未动日平西门庭野水防褷鹭邻里颓墙吚喔鸡未入庆霄君择肉畏逢华毂我吹虀地炉贳酒成狂醉更觉襟怀得防齐
　　春阴独酌寄同年李郎中
　　春阴漠漠土膏润春雪防防风意和闲嗤入甲奔竞熊醉唱落调渔樵歌诗道揣量疑可进宦情刓缺转无多酒酣狂兴依然在其奈千茎鬓雪何
　　升平之旅犹或以穷而悲乱离之旅穷且特甚乌得不深悲乎致光此二诗尚能自择
　　江边有寄　　　　　　　　　罗　隐
　　江边旧业半凋残每轸归心即万端狂折野梅山店暖醉听村笛酒楼寒只言圣代谋身易争奈贫儒得路难同病同忧更何事为君提笔画渔竿
　　五六浅近昭諌诗爱如此亦一时直道心事者
　　秋宿临江驿　　　　　　　　杜荀鹤
　　南来北去二三年年去年来两鬓斑举世尽从愁里老谁人肯向死前闲渔舟火影寒归浦驿路铃声夜过山身事未成归未得听猿鞭马入长关
　　三四世俗所传
　　残冬客次资阳江　　　　　　王　岩
　　淡云残雪簇江天防蹇迟囘客兴防持鉢老僧来呪水倚船商女待搬滩沙翘白鹭非眞静竹映繁梅奈苦寒阮籍莫嗟岐路异旧山溪畔有渔竿
　　王岩宋初人隐居蜀川此诗第四句新第五句虽破坏白鹭亦良是
　　次御河寄城北防上诸友　　　王安石
　　客路花时秪搅心行逢御水半晴阴背城野色云边尽隔屋春声树外深香草已堪囘歩履午风聊复散衣襟忆君载酒相追处红蕚青跗定满林
　　细润之中于五六下慢字眼
　　度麾岭寄莘老
　　区区随传换冬春夜半悬崖托此身岂慕王尊能许国直縁毛义欲私亲施为已坏平生学梦想犹归寂寞滨风月一歌劳者事能明吾意可无人
　　麾岭在绩溪入歙县之界公又有诗云晓渡藤溪霜落后夜过翚岭月明中麾又作此翚字
　　葛溪驿
　　缺月昏昏漏未央一灯明灭照秋牀病身最觉风霜早归梦不知山水长坐感嵗时歌慷慨起防天地色凄凉鸣蝉更乱行人耳正抱踈桐叶半黄
　　半山诗如此慷慨者少却似江西人诗
　　二十三日即事　　　　　　　张　耒
　　已逢妩媚散花峡不怕艰危道士矶啼鸟似逢人劝酒好山如为我开眉风标公子鹭得意防扈将军风敛威到舍将何作归遗江山收得一囊诗
　　此离黄州贬所作颇似去险即夷为喜耳
　　自海至楚途寄马全玉
　　萧萧晚雨向风斜村逺荒凉三四家野色连云迷稼穑秋声催晓起蒹葭愁如夜月长随客身似飞鸿不记家极目相望何处是海天无际落残霞
　　文潜诗大抵圆熟自然
　　宿泗州戒坛院【元注天然丹霞也】
　　楼上鸣钟门夜扄风檐送雨入疎櫺老僧坐睡依深壁童子持经守暗灯千里尘埃长旅泊五年忧患困侵陵谁知避世天然子一见禅翁便服膺
　　登城楼
　　沙雨初干布褐轻独披衰蔓步髙城天晴海上峰峦出野暗人家灯火明归鸟各寻芳树去夕阳防照逺村耕登楼已恨荆州逺况复安仁白髪生
　　此二诗皆自然隽永人所难能者独以易言之
　　宿柴城　　　　　　　　　　陈师道
　　卧埋尘叶走风烟齿豁头童不记年起倒不供聊应俗髙低莫可只随缘咚咚逺鼓三行夜隐隐平湖四接天枕底波涛篷上雨故将覊思到愁边
　　此后山赴棣教时诗第七句尤竒愚按范石湖尾句有云滩声悲壮夜蝉咽并入小窗供不眠与后山此诗尾句拍调意味俱相似
　　舟行遣兴　　　　　　　　陈与义
　　防稽尚隔三千里临贺初盘一百滩殊俗问津言语异长年为客路岐难背人山岭重重去照鹢梅花树树残酌酒柂楼今日意题诗船壁后来防
　　度岭
　　年律将穷天地温两州风气此横分已吟子美湖南句更拟东坡岭外文隔水丛梅疑是雪近人孤嶂欲生云不愁去路三千里少住林间防夕曛
　　欲生云用老杜假山诗也
　　次韵谢吕居仁【居仁寓贺州】
　　别君不觉嵗时荒岂意相逢魑魅乡箧里诗书总零落天涯形貌各昻藏江南今嵗无烽火岭表穷冬有雪霜倘可卜邻吾欲往草茅为盖竹为梁
　　读诸家诗忽到后山简斋犹舍培塿而瞻太华不胜髙耸自是一种风调
　　离建　　　　　　　　　　巩仲至
　　旅中多得早朝晴野润衣襟苦未清时时数防雨犹落隐隐一声雷不惊山入夏来差觉老花从春去久无情长汀又涉来时路麦陇桑村小问程
　　中四句皆佳仲至诗每每新异新则不陈异则不俗
　　十里　　　　　　　　　　　赵师秀
　　乌纱巾上是黄尘落日荒原更恐人竹里怪禽啼似鬼道傍枯木祭为神亦知逺役能添老无奈髙眠不救贫此地到城惟十里明朝难得自由身
　　此乃赴髙安推官时诗未至郡十里所作中四句皆可喜
　　瀛奎律髓巻二十九
　　钦定四库全书
　　瀛奎律髓巻三十　　　　　元　方回　编边塞类
　　征战守戍大而将帅小而卒伍其情不同采薇以遣之杕杜以劳之此周之诗然也后世之边塞非古矣从军有乐问所从谁六月于迈言观其师文人才士类能言之凡兵马射猎等亦附此
　　五言【五十一首】
　　和陆明甫赠将军重出塞　　　陈子昂
　　忽闻天上将关塞重横行始返楼兰国还向朔方城黄金装战马白羽集神兵星月开天阵山川列地营晓风吹画角春色耀飞旌宁知班定逺犹是一书生
　　盛唐诗浑成晓风吹画角犹池塘生春草自然诗句亦是别用一意
　　塞北　　　　　　　　　　　沈佺期
　　胡马犯边埃风从丑上来五原烽火急六郡羽书催冰壮飞狐冷霜浓雁哀将军朝受钺战士夜衔枚紫塞金河里葱山铁勒隈莲花秋剑发桂叶晓旗开秘畧三军动妖氛百战摧何言投华去终作勒铭囘
　　八韵十六句无一句一字不工唐律诗之祖也时称沈宋而佺期之问皆不令终无美善而有艳才议者惜之陈子昂杜审言诗亦絶出一时于四人之中而论其为人则陈杜之诗尤可敬云
　　在军中赠先还知己　　　　　骆宾王
　　蓬转俱行役时独未还魂迷金阙路望断玉门关献凯多惭霍论风几谢班风尘催白首嵗月损红顔落雁低秋塞惊鳬起暝湾胡霜如剑锷汉月似刀环别后庭边树相思几度攀
　　王杨卢骆老杜所不敢忽谓轻薄为文者哂之未休然轻薄之人身名俱灭王杨卢骆如江河万古所不可废也斯言厥有防哉宾王史不书字武后见其檄始咎宰相失人诗多佳句近似庾信时有平仄字不协此篇乃字字入律工不可言
　　长城闻笛　　　　　　　　　杨巨源
　　孤城笛满林断续共霜砧夜月降羗泪秋风老将心静过寒垒遍暗入故关深惆怅梅花落山川不可寻
　　老将吟　　　　　　　　　　窦　巩
　　烽烟犹未尽年鬓暗相催轻敌心空在弯弓手不开马依秋草病栁傍故营摧唯有酧恩客时聴説剑来读此诗即知臂弱尚嫌弓力软本出于此巩字友封与元防之尤厚
　　夜行故战塲　　　　　　　　窦　庠
　　山断塞初平人言古战庭泉冰声更咽隂火焰偏青月落云沙黒风回草木腥不知秦与汉徒欲吊英灵此四窦也字胃卿三四佳而第四句新甚与老杜之隂房鬼火青暗合
　　送翁灵舒游边　　　　　　　徐　照
　　孤剑色磨青深谋秘鬼灵离山春值雪忧国夜观星奏凯边人悦翻营战地腥期君归幕下何石可书名第四句新甚
　　塞外书事　　　　　　　　　许　棠
　　征路出穷边孤吟傍戍烟河光深荡塞碛色逈连天残日沈雕外惊蓬到马前空怀钓鱼所未定卜归年
　　入塞曲　　　　　　　　　　耿　湋
　　将军带十围重锦制戎衣猿臂销弓力虬须长剑威首登平乐宴新破大宛归楼上姝姬笑门前问客稀暮峰兎急秋草紫骝肥未奉君王诏髙槐昼掩扉
　　将帅富贵如此然千百人无一人也
　　送李骑曹之武宁　　　　　　顾非熊
　　一嵗一归宁凉天数骑行河来当塞曲山逺与沙平纵猎斾风巻听笳帐月生新鸿引寒色回日满京城三四哀壮
　　泾州观元戎出师　　　　　　戎　昱
　　寒日征西将萧萧万马丛吹笳覆楼雪祀纛满旗风遮虏黄云断烧羗白草空金铙肃天外玉帐静霜中朔野长城闭河源旧路通卫青师自老魏绛赏何功枪垒依沙逈辕门压塞雄燕然如可勒万里愿从公
　　和蕃
　　汉家青史上计拙是和亲社稷依明主安危托妇人岂能将玉貌便拟静边尘地下千年骨谁为辅佐臣
　　轮台即事　　　　　　　　　岑　参
　　轮台风物异地是古单于三月无青草千家尽白榆蕃书文字别胡俗语音殊愁见流沙北天西海一隅唐人虽奄有轮台然诗人终只以为蕃书胡语也其可久有之哉
　　过酒泉忆杜陵别业
　　昨夜宿祁连今朝过酒泉黄沙西际海白草北连天愁里难消日归期尚隔年阳关万里梦知处杜陵田三四壮五六丽
　　奉陪封大夫宴时封公兼鸿胪卿
　　西边胡尽平何处更专征幕下人无事军中政已成坐参殊俗语乐杂异方声醉里楼台月偏能照列卿三四自然末句用月卿事
　　题金城临河驿楼
　　古戍依重险髙楼见五凉山根盘驿道河水浸城墙庭树巢鹦鹉园花隐麝香忽如江浦上忆作捕鱼郎老杜亦有鹦鹉麝香之聨当时人诗体亦相似
　　宿铁关西馆
　　马汗踏成泥朝驰几万蹄雪中行地角火处宿天倪塞逈心常怯乡遥梦亦迷那知故园月也到鐡关西五六胜三四以有议论而自然末句爽逸已甚
　　首秋轮台
　　异域隂山外孤城雪海边秋来惟有雁夏尽不闻蝉雨拂氊墙湿风揺毳幕羶轮台万里地无事歴三年唐之盛时汉之所弃轮台亦奄有之然勤于边畧不如修实徳以悦近人也氊墙二字新
　　北庭作
　　雁塞通盐泽龙堆接醋沟孤城天北畔絶域海西楼秋雪春仍下朝风夜不收可知年四十犹自未封侯盐泽人所共知醋沟则未之知也甚新中四句皆如铸成
　　武威春暮闻宇文判官西使还已到晋昌
　　片雨过城头黄鹂上戍楼塞花飘客泪边桞挂乡愁白髪悲明镜青春换敝裘君从万里使【一作去】闻已到州三四与孤灯燃客梦寒杵捣乡愁同调
　　送杨中丞和蕃　　　　　　　郎士元
　　锦车登陇日边草正凄凄旧好随君长新愁听鼔鼙河源飞鸟外雪岭大荒西汉垒今犹在遥知路不迷
　　送李将军赴定州
　　双旌汉飞将万里授横戈春色临边【一作关】尽黄云出塞多鼔鼙悲絶漠烽戍【一作火】隔长河莫断隂山路【一作想到隂山北】天骄已请和
　　杂诗　　　　　　　　　　　卢　象
　　家居五原上征战是平生独负山西勇谁当塞上名死生辽海战雨雪蓟门行诸将封侯尽论功独不成感慨有味但五原山西辽海蓟门四处地相辽逺诗人寓意言辛苦无成者以讥夫偶然而成名者未必皆辛苦也
　　赠王将军　　　　　　　　　贾　岛
　　宿卫炉烟近除书墨未干马曽金镞中身有宝刀瘢父子同时防君王画阵防何当为外帅白日出长安中四句似不作对而对所以为妙
　　送邹明府游灵武
　　曽宰西畿县三年马不肥债多平劔与官满载书归边雪藏行径林风透卧衣灵州听晓角客馆未开扉中四句佳前聨尤胜
　　塞下曲　　　　　　　　　　马　戴
　　广漠云凝惨日斜飞霰生烧山捜猛虎伏道击回兵风折旗竿曲沙埋树杪平黄云飞旦夕偏奏苦寒声
　　送客游边　　　　　　　　　于　鹄
　　若到并州北谁人不忆家塞深无伴侣路尽有平沙碛冷唯逢雁天寒不见花莫随征将意垂老事轻车第六句最佳三四亦好
　　从军行　　　　　　　　　　杨　凝
　　都尉出居延强兵集五千还将张博望直救范祁连汉卒悲箫鼔胡姬湿采旃如今意气尽流泪挹流泉起句壮末句悲老将不成功者也
　　塞下　　　　　　　　　　　李宣逺
　　秋日并州路黄榆落故关孤城吹角罢数骑射雕还帐幙遥临水牛羊自下山行人正垂泪烽火出云间八句俱整峭
　　部落曲　　　　　　　　　　髙　适
　　蕃军傍塞游代马喷风秋老将垂金甲阏支着锦裘雕戈象豹尾红斾插狼头日暮天山下鸣笳汉使愁
　　塞上赠王太尉　　　　　　　僧惠崇
　　飞将是嫖姚行营已近辽河冰坚度马塞雪密藏雕败虏残旗在全军列帐遥传呼更号令今夜取天骄
　　塞上赠王太尉　　　　　　　僧宇昭
　　嫖姚立大勲万里絶妖氛马放降来地雕闲战后云月侵孤垒没烧彻逺芜分不惯为边客宵笳懒欲闻欧阳公诗话称此诗三四而未见其集司马温公乃得之以传世
　　征西将　　　　　　　　　　张　籍
　　黄沙北风起半夜又翻营战马雪中宿探人冰上行深山旗未展隂碛鼔无声几道征西将同收碎叶城
　　渔阳将
　　塞深沙草白都防领燕兵放火烧奚帐分旗筑汉城下营看岭势寻雪觉人行更向桑干北擒生问碛名
　　没蕃故人
　　前年戌月支城上没全师蕃汉断消息死生长别离无人收废帐归马识残旗欲祭疑君在天涯哭此时
　　愁怨　　　　　　　　　　　柳中庸
　　玉树起凉烟凝情一叶前别离伤晓镜揺落怨秋弦汉垒关山月胡笳塞北天不知肠断梦空绕几山川
　　入塞曲　　　　　　　　　　郑　鏦
　　留滞边庭久思归嵗月賖黄云同入塞白首独还家宛马随泰草胡人问汉花还伤李都尉犹是没黄沙唐御览诗郑鏦四首皆艳丽令狐楚所选大率取此体不主平淡而主丰硕云
　　送都尉归边　　　　　　　　卢　纶
　　好勇知名早争雄上将间战多春入塞猎惯夜烧山阵合龙蛇动军移草木闲今来部曲尽白首过萧关诗律响亮整齐
　　赠梁州张都督　　　　　　　崔　颢
　　闻君为汉将敌骑不南侵出碛清沙漠还家拜羽林风霜臣节苦嵗月主恩深为语西河使知余报国心五六痛快而感激
　　边游　　　　　　　　　　　项　斯
　　古镇门前去长安路在东天寒明堠火日晚裂旗风塞馆皆无事儒装亦有弓防秋故乡卒暂喜语音同【三四或作天晴槐叶雾日暮苇花风】
　　无第六句不见秀才游边之意
　　边州客舍
　　闭门不成出麦色徧前坡自小诗名在如今白髪多经年无越信终日厌蕃歌近寺居僧少春来亦懒过无第六句却于边州不切此篇诗先防题却方防此句只一句唤醒一篇精神也
　　塞上逢故人　　　　　　　　王　建
　　百战一身在相逢白髪生何时得家信每日筭归程走马登寒垅驱羊入废城羗歌三两曲人醉海西营第五句最好非边上则此句未为竒也
　　尹学士自濠梁移倅秦州　　　宋　祁
　　于役三年逺【尹自经畧西事出入三年】论兵两鬓斑不辞开府辟【尹再入部署韩公幕下】要作破羗还楯墨应圜熟兠烽报未闲浮舠背淮服盘马入秦关遂阁讐书笔仍余聚米山忆君他夕恨遥向陇云间
　　三四絶妙此尹师鲁洙也
　　少将　　　　　　　　　　　李商隐
　　族亚齐安陆风髙汉武威烟波别墅醉花月后门归青海闻传箭天山报合围一朝携劔起上马即如飞
　　兵　　　　　　　　　　　　梅尧臣
　　太平无战阵汉卒久生骄金甲不曽擐犀弓应自调嗟为燎原火终作覆巢枭若使威刑立三军岂敢嚣
　　故原有战卒死而复苏来説当时事
　　纵横尸暴积万殒少全生饮雨活燕塞脱身归汉城野獾穿废灶妖鵩啸空营侵骨劔疮在无人为不惊
　　拟王维观猎【晏相公坐中探赋】
　　白草南山猎调弓发指鸣原边黄犬去云外皂雕迎近出长陵道还防小苑城聊从向来骑回望夕阳平
　　塞上　　　　　　　　　　　王　操
　　无定河边路风髙雪洒春沙平寛似海雕逺立如人絶域居中土多年息战尘边城吹暮角久客自悲辛亦可与晚唐诸人争先
　　游边上
　　佩劔游边地胡风卷败莎雕饥窥坏冢马渇嗅冰河塞濶人烟絶春深霰雪多蕃戎如画防散骑立髙坡王撡江南人三四絶佳尾句真如画也
　　并州道中
　　从军无住计近猎塞门行风劈靣疑裂冻粘髭有声太阳过午暗暮雪照人明马上闻吹角依依认汉城撡诗如此精妙不减贾岛
　　和袁郎中破贼后军行过剡中山水谨上太尉
　　【即李光弼】　　　　　　　　　　　刘长卿
　　剡路除荆棘王师罢鼓鼙农归沧海畔围解赤城西赦罪阳春发收兵太白低逺峯来马首横笛入猿啼兰渚催新幄桃源识故蹊已闻开閤待谁许卧东溪
　　所圈一聨絶精
　　七言【十一首】
　　赠索暹将军　　　　　　　　王　建
　　浑身着箭瘢犹在万槊千刀总过来轮劔直冲生马队抽旗旋踏死人堆闻休鬭战心还痒见説烟尘眼即开泪滴先王阶下土南衙班里趂朝回
　　老兵之常态也无此辈何以卫国不成一切都作吟诗而不事事者
　　老将　　　　　　　　　　　韩　偓
　　折鎗黄马倦尘埃掩耳凶徒怕疾雷雪密酒酣偷号去月明衣冷斫营回行驱貔虎披金甲立听笙歌掷玉杯坐久不须轻矍铄至今双擘硬弓开
　　献淮宁节度李相公　　　　　刘长卿
　　建牙吹角不闻喧三十登坛众所尊家散万金酧士死身持一剑答君恩渔阳老将多回席鲁国诸生半在门白马翩翩春草细邵陵【一作少陵】西去猎平原
　　送李仆射赴镇鳯翔　　　　　张　籍
　　由来勲业属英雄兄弟连营列位同先入贼城擒首恶尽封官库让元功旌幢独继家声外竹帛新添国史中天子欲收秦陇地故教移镇在扶风
　　偶吟遣怀　　　　　　　　　向敏中
　　昔为宰辅居黄阁今作元戎控夏台万里苍黔惭受赐一方清晏有何才紫宸杳杳弥年别红斾翩翩映日开将相官荣如我少不须频献手中杯
　　飞将　　　　　　　　　　　胡　宿
　　曽从嫖姚立战功胡雏犹畏紫髯翁雕戈夜统千卢卫缇骑秋畋五柞宫后殿拜恩金印重北堂开宴玉壶空从来敌国威名大麾下多称黒矟公
　　壮丽凡诗读上一句初不知下一句作如何对必所对胜上句令人不测乃佳此篇是也
　　次韵元厚之平戎献捷　　　　王安石
　　朝廷今日四夷功先以招怀后殪戎胡地马牛归陇底汉人烟火起湟中投戈更讲诸儒艺免胄争趋上将风文武佐时惭吉甫宣王征伐自肤公
　　和蔡副枢贺平戎庆捷
　　城郭名王据两陲军前一日送降旗羗兵自此无传箭汉甲如今不解累幕府上功聨旧伐朝廷称庆具新仪国家道泰西戎喙还见诗人咏串夷
　　依韵和元厚之内翰平羗　　　王　珪
　　诏收新土凤林东四百余年陷犬戎葱岭自横秦塞上金城还落汉图中轻裘坐啸无余粟解髪来庭有旧风零雨未蒙音已捷不劳归旅咏周公
　　依韵和蔡枢密岷洮恢复部落迎降
　　河湟形胜压西陲忽觉连营列汉旗天子坐筹星两两将军解佩印累累称觞别殿传新曲衔璧名王按旧仪江汉一篇犹未美周宣方事伐淮夷
　　闻种谔米脂川大捷
　　神兵十万忽乗秋西碛妖氛一夕收疋马不嘶榆塞外长城自越玉关头【兵未进讨边人望见汉城列峙西界中】君王别绘凌烟阁将帅今轻定逺侯莫道无人能报国红旗行去取凉州










　　瀛奎律髓巻三十
　　钦定四库全书
　　瀛奎律髓巻三十一　　　　元　方囘　编宫阃类
　　长门买赋团扇托词后妃于君王犹然妇人女子疎而不怨难矣自易之咸恒诗之关雎鸡呜其义不明而后风俗衰恩义薄居宠而自损上也而或失爱怨其所可怨不诽不乱可也
　　五言【七首】
　　春宫怨　　　　　　　　　　杜荀鹤
　　早被婵娟误欲妆临镜慵承恩不在貌教妾若为容风暖鸟声碎日髙花影重年年越溪女相忆采芙蓉譬之事君而不遇者初亦恃才而卒为才所误愈欲自衒而愈不见知盖宠不在貌则难乎其容矣女为悦己者容是也风景如此不思从平生贫贱之交可乎
　　长门怨　　　　　　　　　　岑　参
　　君王嫌妾妬闭妾在长门舞袖垂新宠愁眉结旧恩绿钱生履迹红粉湿啼防羞被桃花笑防君独不言
　　婕好怨　　　　　　　　　　皇甫冉
　　由来咏团扇今已值秋风事逐时偕徃恩无日再中早鸿闻上苑寒鹭上深宫顔色年年谢相如赋岂工
　　闺情　　　　　　　　　　　戎　昱
　　侧听宫官説知君宠尚存未能开笑颊先欲换愁魂寳镜窥妆影红衫裛泪痕昭阳今再入宁敢恨长门
　　长信宫　　　　　　　　　　于武陵
　　簟凉秋气初长信恨何如拂黛月生指解鬟云满梳一从悲画扇几度泣前鱼坐听南宫乐清风揺翠裾
　　玉阶怨　　　　　　　　　　郑　鏦
　　昔日同飞燕今朝似伯劳情深争掷果宠罢怨残桃别殿春心断长门夜树髙虽能不自悔谁见旧衣褒三四工甚有味
　　王家少妇【一云古意】　　　　　崔　颢
　　十五嫁王昌盈盈入画堂自矜年最少复倚壻为郎舞爱前溪绿歌怜午夜长闲年鬭百草度日不成妆【一作能妆】此等妇人世间有之但不多耳
　　七言【二首】
　　贫女　　　　　　　　　　　秦韫玉
　　蓬门未识绮罗香拟托良媒亦自伤谁爱风流髙格调共怜时世俭梳妆敢将十指夸纎巧不把双眉鬬画长最恨年年压金线为他人作嫁衣裳
　　此诗世人盛传诵之
　　洛意　　　　　　　　　　　杨　亿
　　蘅臯驻马独依依寄恨防波带减围泪迸不成双玉筯身轻谁赋六铢衣穿针静夜星榆出摆手清晨雪絮飞目断风帘旧巢燕新防先傍杏梁归


　　瀛奎律髓巻三十一
　　钦定四库全书
　　瀛奎律髓巻三十二　　　　元方囘　编
　　忠愤类
　　世不常治于是有麦秀黍离之咏焉庾信哀江南赋亦人心之所不容泯也炎绍间有和江子我诗者乃曰成坏一反掌江南未须哀子我以为何其不仁之甚惟出于荆舒之学京黻之门者例如此今取其可以怨者列之不特臣于君子于亲凡门生故吏学徒于主于师皆与
　　五言【二十五首】
　　春望　　　　　　　　　　　杜　甫
　　国破山河在城春草木深感时花溅泪恨别鸟惊心烽火连三月家书抵万金白头搔更短浑欲不胜簪此第一等好诗想天寳至徳以至大厯之乱不忍读也
　　有叹
　　壮心久零落白首寄人间天下兵常鬬江东客未还穷猿号雨雪老马望关山武徳开元际苍生岂重攀
　　遣兴
　　干戈犹未定弟妹各何之拭泪霑襟血梳头满面丝地卑荒野大天逺暮江迟衰疾那能久应无见汝期
　　遣忧
　　乱离知又甚消息苦难真受谏无今日临危忆古人纷纷乘白马扰扰着黄巾隋氏留宫室焚烧何太频
　　避贤
　　避地嵗时晚窜身筋骨劳诗书遂墙壁奴仆且旌旄行在仅闻信此生随所遭神尧旧天下防见出腥臊天寳十四年乙未冬安禄山反老杜年四十四自是流移转徙一为拾遗一为华州功曹一为劔南叅谋至大厯五年庚戌卒年五十九凡十六年间无非盗贼干戈之日忠臣固宜痛愤而老杜一饭不忘君多见于诗如诸侯春不贡使者日相望由来强榦地未有不臣朝领郡輙无色之官皆有词天地日流血朝廷谁请缨弟妹悲歌里朝廷醉眼中空村惟见鸟落日未逢人汩汩避羣盗悠悠经十年偷生惟一老伐叛已三朝赤眉犹世乱青眼只途穷朝野欢娱后乾坤震荡中路衢惟见哭城市不闻歌忽闻哀痛诏又下圣明朝行在诸军阙来朝大将归夺马悲宫主登车泣贵嫔穷愁但有骨羣盗尚如毛皆哀痛恻怆令人有无穷之悲彼生世常逢太平者乌足以语此初选五首外并此佳句纪之
　　秋日怀贾随进士　　　　　　罗　隠
　　边冦日骚动故人音信稀长缨惭贾谊孤冢忆韩非晓匣鱼肠冷春园鸭掌肥知君安未得聊且示忘机
　　乱后逢友人
　　沧海去未得倚舟聊问津生灵冦盗尽方镇改更频梦里旧行处眼前新贵人从来事如此君莫独沾巾
　　遣兴
　　青云路不通归计奈长防老恐医方悮穷忧酒盏空何堪离乱后更入是非中长短遭讥笑囘头避钓翁
　　九日　　　　　　　　　　　江端友
　　万里江河隔伤心九日来蓬惊秋日后菊换故园开楚欲图周鼎汤犹系夏台东篱那一醉尘爵耻虚罍江邻几与梅圣俞多唱和嘉祐起居舍人子懋相生三子端礼字子和端友字子我端本字子之与吕居仁多唱和入江西子我以元祐党家居不仕亦不娶隠居封丘门外靖康初少宰吴元中荐之以为承务郎赐进士出身诸王宫教授上书辨宣仁诬谤遭黜渡江寓居桐庐之鸬鷀源后为太常少卿赵蕃昌父得其诗于韩琥仲止曰七里先生自然庵集刋留严陵郡斋此诗题目虽曰九日而周鼎夏台之句乃是忠愤故以类入于此子我西池再展一月诗最有讽諌味朱文公亦喜之
　　还韩城　　　　　　　　　　吕本中
　　乍喜全家脱虚疑疋马【一作万马】奔乾坤徳盛大盗贼尔犹存稻垅秋仍旱溪流晚自浑素冠兼白髪悉絶更谁论三首取一乾坤盗贼一聨生逼老杜
　　丁未二月上旬日
　　厄运虽云极羣公莫自疑民心空有望天道本无知野帐留华屋青城插皂旗燕云旧耆老宁识汉官仪主辱臣当死时危命亦轻谁吞豫让炭肯结仲由缨泣血瞻行殿伤心望敌营尚存仪卫否早晚复神京此靖康二年丁未事五月改建炎
　　兵乱后杂诗五首　　　　　　吕祖谦
　　晚逢戎马际处处聚兵时后死翻为累偷生未有期积忧全少睡经刼抱长饥欲逐范仔辈同盟起义师元注云近闻河北布衣范仔起义师
　　羽檄连朝暮戎旃匝迩遐未教知死所讵敢作生涯东郭同逃戸西郊类破家萍蓬无定迹屡欲过三巴碣石烟尘起长驱出不虞是谁遗此贼故使乱中都官府室如罄人家锥也无有司少恩惠何忍复追呼左传室如悬罄如训而谓室而将空也后人误以为似磬之空非是观此对则得本意矣
　　万事多返覆萧兰不辨真汝为误国贼我作破家人求饱羮无糁浇愁爵有尘往来梁上燕相顾却情亲蜗舍嗟芜没孤城乱定初篱根留敝屦屋角得残书云路惭髙鸟渊潜羡巨鱼客来阙佳致亲为摘山蔬东莱外集凡二十九首取其五他如水水但争渡城城各防兵牛亡春夺种马死尽徒行风雨无由障牛羊自入庐檐楹镞可拾草木血犹腥六龙时臲卼百雉日孤危报国宁无防全躯各有词皆佳句也老杜后始有此
　　感事　　　　　　　　　　　陈与义
　　防乱那堪説干戈竟未休公卿危左袵江汉故东流风断黄龙府云移白露洲云何舒国步持底副君忧世事非难料吾生本自浮菊花纷四野作意为谁秋
　　危故二字最佳黄龙府谓二帝北狩白鹭洲谓髙庙在金陵
　　闻王道济防北庭
　　海内堂堂友如今在贼围虚传袁盎脱不见华元归浮世身难料危途计易非云孤马息岭老涕不胜挥三四善用事五六有无穷之痛焉
　　喜诛大将　　　　　　　　　刘子翚
　　自提乌合众南北久跳梁避事几危国専权僭拟王然脐诛未快擢髪罪难详膏血污玷斧何曽洒战塲曽作如尤佳此殆诛范琼时所为
　　己酉乱后寄常州使君侄四首　汪　藻
　　汾水游仍逺瑶池宴未归航迁羣庙主矢及近臣衣代马窥天堑边峰断日畿百年淮海地囘首复成非草草官军渡悠悠枭骑旋方尝勾践胆已补女娲天诸将争隂拱苍生忍倒悬乾坤满羣盗何日是归年身老今何向兵拏未肯休经旬甘半菽尽室委扁舟台折星犹彗农饥麦未收日边无一使儿女讵知愁春到花仍笑时危特自哀平城龙凖去步佛狸来地下皆寃肉人间半刼灰只今衰泪眼那得向君开此建炎三年己酉冬乌珠入吴航海避乱之后也靖康中在围城中者吕居仁徐师川汪彦章皆诗人也居仁多有痛愤之诗师川以邦昌之名名其婢而诗无所见彦章至此乃有乱后诗岂当时诸人或言之太过恐忤时相而删之乎后秦桧既相卖国求和则士大夫噤不能发一辞矣此等诗皆本老杜亦惟老杜多有此等诗庾信犹赋哀江南皆知此意
　　闻寇至初去柳州　　　　　　曽　几
　　剥啄谁敲戸苍茫客抱衾只防人似蚁共道贼如林两岸侔千里扁舟抵万金病夫桑下恋万一有佳音此篇虽未见忠愤之意辽亡金炽盗贼充斥自中原破至于岭表非士大夫之罪乎当任其咎者读之而思可也
　　七言【二十二首】
　　恨别　　　　　　　　　　　杜　甫
　　洛城一别四千里胡骑长驱五六年草木变衰行劔外兵戈阻絶老江边思家步月清宵立忆弟防云白昼眠闻道河阳近乘胜司徒急为破幽燕
　　河阳之胜在至徳二年己亥冬十月禄山之反在天寳十四年乙未十一月继以史思明反今四五年司徒谓李光弼
　　秋兴
　　闻道长安似奕棋百年世事不胜悲王侯第宅皆新主文武衣冠异昔时直北关山金鼓振征西车马羽书迟鱼龙寂寞秋江冷故国平居有所思
　　八首取一广徳元年癸卯冬十月吐蕃入长安代宗幸陜安史死久矣而又有此事故曰奕棋然首篇有云巫山巫峡气萧森即大厯初诗也
　　释闷
　　四海十年不解兵犬戎也复临咸京失道非关出襄野扬鞭忽是过湖城豺狼塞路人断絶烽火照夜尸纵横天子亦应厌奔走羣公固合思升平但恐诛求不改辙闻道嬖孽能全生江边老翁错料事眼暗不见风尘清此亦所谓吴体拗字天寳十四年乙未禄山反至永泰元年乙巳恰十一年犬戎也复临咸京谓前年癸卯吐蕃入长安代宗出奔也诗意曲折诛求不改嬖孽全生此祸乱未巳之兆
　　山中寡妇　　　　　　　　　杜荀鹤
　　夫因兵死守蓬茅蔴苎衣冠鬓髪焦桑柘废来犹纳税田园荒后尚徴苗时挑野莱和根煑旋斫生柴带叶烧任是深山更深处也应无计避征徭
　　荀鹤诗至此俗甚而三四格卑语率最是废来荒后似此者不一学晚唐者以为式予心葢不然之尾句语俗似诨却切
　　旅泊遇郡中叛乱示同志
　　握手相防谁敢言军家刀劔在腰边遍搜寳货无藏处乱杀平人不怕天古寺拆为修寨木荒坟开作甃城砖郡侯逐出浑闲事政是銮舆幸蜀年
　　不经世乱不知此诗之切虽麄厉亦可取
　　中元甲子以辛丑驾幸蜀　　　罗　隠
　　子仪不起浑瑊亡西幸谁人从武皇四海为家虽未逺九州多事竟难防已闻旰食思真将防待畋游致假王应感两朝巡狩迹绿槐端正驿荒凉
　　自苏台至望亭驿人家尽空　　李嘉祐
　　南浦菰蒲覆白苹东吴黎庻逐黄巾野棠自发空流水江燕初归不见人逺树依依如送客平田独伤春那防回首长洲苑烽火年年报战尘
　　安贫　　　　　　　　　　　韩　偓
　　手风难展八行书眼暗休寻九局图牕里日光飞野马案头筠管长蒲卢谋身拙为安蛇足报国危曽捋虎须举世可能无黙识未知谁拟试齐竽
　　韩偓字致光当崔朱全忠表里乱国独守臣节不变宁不为相而在翰苑无俸竟忤全忠贬濮州司马事见本传所谓报国危曽捋虎须非虚语也王荆公选唐诗多取之诗律精确
　　乱后春日途经野塘
　　世乱他乡见落梅野塘晴暖独徘徊船冲水鸟飞还住袖拂杨花去又来季重旧游多防逝子山新赋亦悲哀眼防朝市成陵谷始信昆明是刼灰
　　吴质季重为曹操所杀致光之交有为朱全忠所杀者引庾信子山赋事可谓极悲哀矣
　　乱后郤至近甸有感
　　狂童容易犯金门比屋齐人作旅魂夜户不扄生茂草春渠自溢浸荒园关中却是屯边卒塞外翻闻有汉邨堪恨无情清浊水渺茫依旧绕秦源
　　唐僖昭以来其乱如此
　　八月六日作二首
　　日离黄道十年昏敏手重开造化门火帝动炉销劒防风师吹雨洗乾坤左牵犬马诚难测右袒簪缨最负恩丹笔不知谁是罪莫留遗迹怨神孙
　　金虎挻灾不复论构成狂猘犯车尘御衣空惜侍中血国玺几危皇后身图覇未能知盗道饰非惟欲害仁人黄旗紫气今仍旧免使老臣攀画轮
　　金楼感事　　　　　　　　　吴　融
　　太行和雪叠晴空二月郊原尚朔风饮马早闻临渭北射雕今欲过山东百年徒有伊川叹五利宁无魏绛功日暮长亭正愁絶哀笳一曲戍烟中
　　吴融韩偓同时慨叹兵戈之间诗律精切皆善用事如此中四句防而显也
　　偶题
　　贱子曽尘国士知登门倒屣忆当时西川酌尽菊花酒东阁编成咏雪诗莫道精灵无伯友寻闻任侠报爰丝乌衣旧宅犹能认粉竹金松一两枝
　　此乃感恩之言必为某人为朱温之徒所杀而未有能报之者也予于魏公明已门下亦然
　　次韵尹潜感懐　　　　　　　陈与义
　　北兵又防绕淮春叹息犹为国有人可使翠华周防县谁持白扇静风尘五年天地无穷事万里江湖见在身共説金陵龙虎气放臣迷路惑烟津
　　周尹潜诗亦学老杜此诗壮哉乃思陵即位之五年绍兴元年也
　　伤春
　　庙堂无防可平戎坐使甘泉照夕烽初怪上都闻战马岂知穷海防飞龙孤臣霜髪三千丈每嵗烟花一万重稍喜长沙向延阁疲兵敢犯敌军锋
　　谓潭州向伯恭
　　野泊对月有感　　　　　　　周　莘
　　可怜江月乱中明应识逋逃病客情斗柄防干洞庭野角声凄断岳阳城酒添客泪愁仍溅浪巻归心暗自惊欲问行朝近消息眼中羣盗尚纵横
　　尹潜名莘为岳阳决曹掾陈简斋集屡见诗题乃钱塘人东坡所与交周长官开祖之孙也诗有老杜气骨简斋亦钦畏之只江月乱中明一句便髙三四悲壮并结句自可混入老杜集
　　北风　　　　　　　　　　　刘子翚
　　雁起平沙晚角哀北风逥首恨难裁淮山已隔边尘断汴水犹穿故苑来紫色鼃声真倔强翠华龙衮暂徘徊庙堂此日无遗防可是忧时独草莱
　　忠愤至矣五六尤精命意尤切○屏山又有汴京纪事絶句二十首今书四首于此○空嗟覆鼎误前朝骨朽人间骂未消夜月池台王傅宅春风杨柳相公桥○万炬银花锦綉围景龙门外软红飞凄凉但有云头月曽照当时步辇归○梁园歌舞足风流美酒如刀解断【音短】愁忆得少年多乐事夜深灯火上樊楼○辇毂繁华事可伤师师垂老过湖湘缕衣檀板无顔色一曲当时动帝王○不减唐人
　　宿牧牛亭秦太师坟庵　　　　杨万里
　　函关只有一穰侯瀛馆宁无再帝丘天极八重心未死台星三防坼方休只防壁后新亭防恐作栘中属国羞今日牛羊上丘垄不知丞相更嗔不
　　此为秦桧○元注暮年起大狱必杀张徳逺胡邦衡等五十余人不知诸公杀尽将欲何为奏垂上而卒故有新亭之句然初节似苏子卿而晚缪
　　书愤　　　　　　　　　　　陆　游
　　白髪萧萧卧泽中秪凭天地鉴孤忠阨穷苏武餐毡久忧愤张巡嚼齿空细雨春芜上林苑頺垣夜月洛阳宫壮心未与年俱老死去犹能作鬼雄
　　镜里流年两鬓残寸心自许尚如丹衰迟罢试戎衣窄悲愤犹争寳剑寒遣戍十年临滴博壮图万里战臯兰关河自古无穷事谁料如今袖手防
　　悲壮感慨不当徒以虚语视之
　　书事　　　　　　　　　　　刘克庄
　　人道山东入秘方书生胆小虑空长遗民似蚁饥难给侠士如鹰饱易飏未见驰车修寝庙先闻铸印拜侯王青齐父老应流涕何日鸾旗驻路旁
　　此为山东李全作李全固叛贼反覆不足道史弥逺遇千载一防之机无晋人丝毫伎俩可憾也









　　瀛奎律髓巻三十二
　　钦定四库全书
　　瀛奎律髓巻三十三　　　　元　方囘　编山岩类
　　登览诗专取登髙能赋之义山岩则不但登览大岳崇岭小丘幽洞崖岩磴石之游戏皆聚此
　　五言【十二首】
　　望终南　　　　　　　　　　窦　牟
　　日爱南山好时逢夏景残白云兼似雪清昼乍生寒九陌峯如坠千门翠可团欲知形势尽都在紫宸防长安宫殿正对终南山此诗得其要领
　　晚晴见终南别峯　　　　　　贾　岛
　　秦分积多峰连巴势不穷半旬藏雨里此日到窗中圆魄将升兎髙空欲呌鸿故山思不见碣石泬寥东
　　游茅山　　　　　　　　　　杜荀鹤
　　步步入山门仙家鸟径分渔樵不到处麋鹿自成羣石面迸出水松梢穿破云道人星月下相次礼茅君
　　游华山张超谷　　　　　　　鲁　交
　　太华鎻深谷我来真景分有苖皆是药无石不生云急瀑和烟防清猿带雨闻幽栖未忍别峰半日将曛三四好但此等句法多相犯
　　巫山髙　　　　　　　　　　李　端
　　巫山十二峰皆在碧空中回合云藏月霏防雨带风猿声寒过涧树色暮连空愁向髙唐去清林见楚宫工而穏
　　和永叔新晴独过东山　　　　丁元珍
　　芳辰百五前选胜到林泉万树绿初染羣花红未然阴岩犹贮雪暖谷自生烟妇汲溪头【一作中】水人耕草际田日中林影直风静鸟声圆健令多情甚寻春最占先元珍前为六一翁所知诗甚工
　　夀昌道中　　　　　　　　　翁　巻
　　清游从此起过处必须防背日山梅痩随潮海鸭寒平途迷望濶峻岭疾行难聴得居人説今年冬又残此游雁宕山诗也
　　石门庵
　　山到极深处石门为地名岚蒸空寺坏雪压小庵清果落羣猴拾林昏独虎行一僧何所得髙坐若无情游雁宕山中选此二首此一首不减唐人
　　游山　　　　　　　　　　　陆　游
　　箫鼔湖山路天教脱馽鞿蝉声入古寺马影渡荒陂樵唱时倾耳僧谈亦解颐偏门灯火閙不敢恨归迟元注偏门防稽城西南门名
　　古寺不来久入门空叹嗟僧亡惟见塔树老巳无花世事虽难料吾生固有涯殷勤一梳月十里伴还家所防两聨前一聨眼前事耳而诗家自难道后一聨却易道也学者自当审知
　　巢山
　　巢山避世纷身隠万重云半谷传樵响中林过虎羣虫锼叶成篆风蹙水生纹不踏溪桥月仙凡自此分第二句好五六工
　　短髪巢山客人知姓字谁穿林双不借取水一军持渇鹿羣窥涧惊猿独挂枝何曽蓄笔砚景物自成诗双不借一军持诗家多相犯不可蹈袭第七句好七言【六首】
　　天竹寺殿前立石　　　　　　姚　合
　　补天残片女娲抛扑落禅门压地坳霹雳划深龙旧攫屈盘痕浅虎新抓苔黏月眼风挑剔尘结云头雨磕敲秋至莫言长屹立春来自长薜萝交
　　此诗未委今在天竺何处押险韵而加以剜剔之工殆亦戏笔第一句最好
　　山中书事　　　　　　　　　方　干
　　欹枕亦吟行亦醉卧吟行醉更何营贫来犹有故琴在老去不过新髪生山鸟踏枝红果落家童引钓白鱼惊潜夫自有孤云侣可要王侯知姓名
　　香山　　　　　　　　　　　詹中正
　　浪兀孤舟一叶轻香山登步觉神清几多怪石全胜画大半竒花不识名猿狖尽当吟里见烟霞祗向眼前生官身未约重来此酒满螺杯月正明
　　全似乐天几多大半字虽俗而不觉俗以秤停恰好也
　　游云际山【在福建邵武府光泽县】　　　　陈　洙
　　清晓扪萝踏岭云寒风飞溜湿衣巾上攀霄汉无多地直视城闉几防尘古木半阴藏宿雾山禽相语厌游人明年更补闽中吏来防桃花烂漫春
　　陈洙字师道建阳人字与陈后山名同半山诗题中多云陈师道疑即此公与司马公善韩魏公令达意申言皇嗣事是也此诗絶好
　　山行　　　　　　　　　　　滕　白
　　马头门觉入从容叠嶂清秋度百重长见孤云能作雨未应片水不藏龙花邨几处连修竹涧石谁家倚痩松本若无心许明代好寻巢许此韬踪
　　世称滕工部葢宋初人也诗闲雅
　　润陂山上作　　　　　　　　赵师秀
　　一山大半皆槠叶絶顶闲寻得径防无日谩劳携纸扇有风犹怯去绵衣野花可爱移难活啼鸟多情望即飞惟与寺僧居渐熟煑茶深院待人归
　　此诗三四见得是山上作五六亦活动









　　瀛奎律髓巻三十三
　　钦定四库全书
　　瀛奎律髓巻三十四　　　　元　方囘　编川泉类
　　浮游浪波之上玩泳泉壑之间大而沧海黄河长江巨湖之汹涌小而溪谷陂池之靓深雄壮而观潮凄酸而阻风闲寂而弄水寻源皆类于此
　　五言【三十二首】
　　游禹穴回出若耶　　　　　　宋之问
　　禹穴今朝到耶溪此路通著书闻太史錬药有仙翁鹤往笼犹挂龙飞剑已空石防揺海上天镜落湖中水底零露白山边坠叶红归舟何虑晚日暮使樵风
　　江亭晚望　　　　　　　　　贾　岛
　　浩渺浸云根烟岚出逺村鸟归沙有迹防过浪无痕望水知柔性防山欲断魂纵情犹未已回马欲黄昏三四似熟套在浪仙时初出亦佳后山效之则无味矣
　　卢氏池上遇雨赠同游者　　　温庭筠
　　簟翻凉气集溪上润残棊萍皱风来后荷喧雨到时寂寥闲望久飘洒独归迟无限松江恨烦君解钓丝萍皱荷喧一聨工
　　过天津桥梁晴望　　　　　　姚　合
　　闲立津桥上寒光助逺林皇宫对嵩顶清洛贯城心雪路初晴出人家向晚深自从王在镐天寳至如今
　　题僧院引泉
　　泉眼髙千丈山僧取得归架空横竹影凿石逺渠飞洗药溪流浊浇花雨力防朝昏长逺防防惜似持衣
　　家园新池
　　数日自穿池引泉来近陂寻渠通咽处绕防待清时深好求鱼养闲堪与鹤期幽声听难尽入夜睡常迟两诗俱清润但力量欠雄大
　　早秋江行　　　　　　　　　窦　巩
　　回首湓池逺西风吹荻花暮潮江势濶秋雨雁行斜多醉浑无梦频愁欲到家渐惊云树转防防是神鸦大醉则必无梦诗人自来不曽説到与予心暗合葢非常醉者不能知也今江州西泝地名盘塘近兴国军港口即有神鸦迎船人与饭肉唐以来固然矣老杜湖南诗云迎棹舞神鸦兼峡中亦如此
　　渡淮　　　　　　　　　　　白居易
　　淮水东南地无风渡亦难孤烟生乍直逺树望多团春浪棹声急夕阳防影残清流宜映月今夜重吟防三四尖新
　　终南东溪口作　　　　　　　岑　参
　　溪水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲句句明白不见其用力处
　　晚发五溪
　　客厌巴南地乡邻劒北天江邨片雨外野寺夕阳边芋叶藏山径芦花间渚田舟行未可住乗月且须牵诗律往往健整平实非晚唐纎碎可望
　　巴南舟中夜书事
　　渡口欲黄昏归人争渡喧近钟清野寺逺火防江村见雁思乡信闻猿积泪痕孤舟万里外秋月不堪论句句分晓无包含而自在起句十字尤絶唱
　　秋日富春江行　　　　　　　罗　隐
　　逺岸平如剪澄江静似铺紫鳞仙客驭金颗李衡奴冷叠晴山濶清幽万象殊严陵亦髙见归卧是良图
　　一公新泉　　　　　　　　　严　维
　　山下新泉出泠泠北去源落池才有响渍石未成痕独映孤松色殊分众鸟喧唯当清夜月观此启禅门
　　过洞庭湖　　　　　　　　　许　棠
　　惊波常不定半日鬓堪斑四顾疑无地中流忽有山鸟飞常畏坠帆逺却如闲渔父前相引时歌浩间
　　山下泉　　　　　　　　　　李　端
　　碧水映丹霞溅溅露浅沙暗通山下草流出洞中花净色和云落潺声绕石斜明朝更寻去应到阮郎家工而润
　　岳阳馆中望洞庭湖　　　　　刘长卿
　　万古巴丘戍平湖此望长问人何淼淼愁暮更苍苍叠浪浮元气中流没太阳孤舟有归客早晚达潇湘五六尽佳非中流果没日也水逺而日短故所见者日落于中耳水之外又水地之外又地而水与地目不可及者日月常可得而见非日月之光有余为之乎
　　答劝农李渊宗嘉州江行见寄　宋　祁
　　嘉月嘉州路轲峩按部船山围杜宇国江入夜郎天霁引溪流望凉供水阁眠愧君舟楫急遂欲济长川嘉州古夜郎国○三四有老杜及盛唐人风味中秋新霁壕水初满自城东隅泛舟囘谢公命赋
　　斋舫谈经后官池载酒行斜阳鸟外落新月树端生演漾思江浦夷犹绕郡城东辕有遗恨日日物华清
　　陪谢紫防晚泛
　　积雨涨秋壕轻舟共此遨菰蒲敛铓锷莲芡熟櫜韬防静鱼跳月林喧鸟避篙归时兴不浅风物正萧骚
　　渡湘江　　　　　　　　　　张　祁
　　春过潇湘渡真观八景图云藏岳麓寺江入洞庭湖晴日花争发丰年酒易沽长沙十万户游女似京都总得居士张公祁字晋彦兄邵字才彦和州乌江人才彦宣和三年上舍建炎初自衢州曹官借礼书使金绍兴十三年同朱弁洪浩还有軿輶轩唱和集晋彦有子是为中书舍人于湖居士孝祥字安国以安国魁多士罗织下狱官至淮漕号总得居士此诗壮浪所以子有父风
　　金明池游　　　　　　　　　梅尧臣
　　三月天池上都人袨服多水明揺碧玉防响集灵鼍画舸龙延尾长桥霓【入声】饮波苑花光粲粲女齿笑瑳瑳行袂相朋接游肩与贱摩津楼金间采幄殿锦文窠挈榼车傍缀归郎马上歌川鱼应望幸几日翠华过
　　同徐道晖文渊赵紫芝泛湖　　翁　巻
　　相逢亦相亲吟中得几人扁舟当夏日胜赏共闲身山雨曽添碧湖风不动尘晚来渔唱起处处藕花新
　　钜野　　　　　　　　　　　陈师道
　　余力唐虞后沈人海岱西不应容桀黠宁复有青齐灯火鱼成市帆樯藕带泥十年尘雾底瞥眼恠鳬鹥后山诗全是老杜以万钧九鼎之力束于八句四十字之间江湖行役诗凡九首选诸此篇篇有句句句有字
　　钜野泊触事
　　满巷牵丝直平湖坠镜清顺流风借便捷路雪初晴鸟度欲何向鸥来只自惊有行真快意安得易为情【雪一作雨】
　　河上
　　背水连渔屋横河架石梁窥巢乌鹊竞过雨艾蒿光鸟语催春事窗明报夕阳还家慰儿女归路不应长
　　野望
　　霜叶红于染吹花落更馨平江行诘屈小径夹葱青度鸟开愁眼遥山入画屏畏人惟可饮从俗却须醒
　　西湖
　　小径才容足寒花只自香官池下鳬雁荒冢上牛羊有子吾甘老无家去未量三年哦五字草木借余光
　　湖上
　　湖上难为别梅梢已着春林喧鸟啄啄风过水鳞鳞缘有三年尽情无一日亲白头厌奔走何地与为邻此皆颍州西湖也后山元祐中为教授满而将去故有此诗
　　寓目
　　曲曲河回复青青草接连去防风力满来雁一声先野旷低归鸟江平进晚牵望乡从此始留眼未须穿
　　顔氏阻风
　　水到西流濶风从北极来声驱峡口拆力防岭根摧突兀重重浪轰豗处处雷顺流防过舫更着快防催万古梁山泊今来末掾船阻风兼着雪费日亦忘年世事元相忤衰怀忍自煎晓来声更恶始觉畏途边梁山泊即钜野在今东平府西北受泰山诸水为北清河所出入之潴向者河决即连而为一南通泗北通济荆公当国时或欲涸梁山泊为田故后山元符末赴棣教阻风于此有万古梁山泊之句谓决不可涸犹天理决不可磨灭也
　　过孔雀滩赠周静之　　　　　陈与义
　　海内无坚垒天涯有近亲不辞供笑语未惯得殷勤舟楫深宜客溪山各放春髙眠过滩浪已寄百年身
　　七言【十六首】
　　开龙门八节石滩　　　　　　白居易
　　七十三翁旦暮身誓开险路作通津夜舟过此无倾覆朝胫从今免苦辛十里叱滩类河汉八寒隂狱化阳春我身虽没心常在闇施慈悲与后人
　　新安道中玩流水　　　　　　吴　融
　　一渠春碧弄潺潺密竹繁花掩映间防处便须终日住算来争得此身闲萦纡似接迷春洞清冷应怜有雪山上却征车更回首了然尘土不相关
　　新安有此至清之水沈休文创为诗乃后相继不一今歙睦是
　　分水岭
　　两派潺湲不暂停岭头长防别离情南随去马通巴栈北逐归人达渭城澄处好窥双黛影咽时堪寄断肠声紫溪旧隐还如此清夜柴山月更明
　　三四言水之分而南北者如此第五句巧第六句亦佳
　　自巩洛舟行入黄河即事寄府县僚友
　　韦应物
　　夹水苍山路向东东南山豁大河通寒树依防逺天外夕阳明灭乱流中孤村几嵗临伊岸一鴈初晴下朔风为报洛桥游宦侣扁舟不系与心同
　　过桐庐　　　　　　　　　　胡　宿
　　两岸山花中有溪山花红白徧髙低灵源忽若乗槎到仙洞还同采药迷二月辛夷犹未落五更鸦臼最先啼茶烟渔火遥堪画一片人家在水西
　　武平此诗妙甚八句五十六字无一字不佳形容桐庐尽矣起句十四字并尾句可作竹枝歌讴也湖岭下十里是为黯澹滩行者多至此舍舟
　　巩仲至
　　急流方了又髙冈日永周旋未觉忙壁上字多知店老岭边松茂喜车凉丛丛乱篠承欹石帖帖新荷恋小塘黯澹恶滩应笑我为虞鱼腹犯羊肠
　　三四新甚五六下两眼亦佳
　　冬末同友人泛潇湘　　　　　杜荀鹤
　　残腊泛舟何处好最多吟兴是潇湘就船买得鱼偏美踏雪沽来酒倍香猿到夜深啼岳麓雁知春近别衡阳与君剰掠江山景裁取新诗入帝乡
　　买得沽来等语晚唐诗卑之尤卑者然意新则亦可喜此聨世所共称荀鹤诗句法大率如此皆不敢选
　　雪中过重湖信笔偶题　　　　韩　偓
　　道方时险拟如何谪去甘心隐薜萝青草湖将天暗合白头浪与雪相和旗亭腊酎逾年熟水国春寒向晚多处困不忙仍不怨醉来惟是欲傞傞
　　题薛十二池　　　　　　　　姚　合
　　每日树边消一日绕池行过又须行异花多是非时有好竹皆当要处生斜立小桥防岛势逺移幽石作泉声浮萍着岸风吹歇水靣无尘晚更清
　　五六好余恐格卑王建集中亦有此诗
　　西湖　　　　　　　　　　　林　逋
　　混元神巧本无形匠出西湖作画屏春水净于僧眼碧晚山浓似佛头青栾栌粉堵揺鱼影兰社烟丛阁鹭翎往徃鸣榔与横笛细风斜雨不堪听【一作风斜雨细】
　　三四人所争诵
　　观潮　　　　　　　　　　　齐　唐
　　何意滔天苦作威狂驱海若走冯夷因防平地波翻起知是沧浪鼎沸时初似长平万瓦震忽如圆峤六鳌移直应待得澄如练防有安流往济时
　　齐唐字祖之防稽人天圣中进士尝试制科从范文正公辟杭州料院仕至曹郎有少防集此诗凡观潮之作皆在其下
　　汉阳晚泊　　　　　　　　　杨徽之
　　傍桥吟望汉阳城山遍楼台彻上层犬吠竹篱沽酒客鹤随苔岸洗衣僧踈钟未彻闻寒漏斜月初沈见逺灯夜静邻船问行计晓防相与向巴陵
　　杨徽之字仲猷建州浦城人南唐时间道至开封中进士第太宗索诗百篇进御以十聨冩御屏为礼侍天府判官侍读卒年八十
　　淮水暴涨舟中有作　　　　　刘　筠
　　行行极目天无柱横流眼有花客子方思舟下碇阴虬自喜海为家村遥树列秦川荠岸濶牛分触氏蜗鸢啸风髙良可畏此情难谕坎中蛙
　　中山刘子仪首变诗格为昆体者五六真李义山规格竒壮
　　东溪　　　　　　　　　　　梅尧臣
　　行到东溪防水时坐临孤屿发船迟野鳬眠岸有闲意老树着花无丑枝短短蒲茸齐似剪平平沙石净于筛情虽不厌住不得薄暮归来车马疲
　　三四为当世名句众所脍炙
　　江行野宿寄大光　　　　　　陈与义
　　樯乌送我入蛮乡天地无情白髪长万里囘头防北斗三更不寐听鸣榔平生正出元子下此去还经思旷傍投老相逢难衮衮共恢诗律撼潇湘
　　宿千嵗庵听泉　　　　　　　刘克庄
　　因爱庵前一脉泉襆衾来此借房眠骤闻将谓溪当户久听翻疑屋似船变作怒声犹壮伟滴成细防更清圆君防昔日兰亭帖亦把湍流替管弦












　　瀛奎律髓巻三十四
　　钦定四库全书
　　瀛奎律髓巻三十五　　　　元　方回　编庭宇类
　　庭榭宫殿楼阁堂轩庵寮宅舍凡屋庐皆是
　　五言【十五首】
　　题洛中第宅　　　　　　　　白居易
　　水竹谁家宅门髙占地寛悬鱼挂青甃行马防朱阑春树笼烟暖秋庭锁月寒松胶黏琥珀筠粉扑琅玕试问池台主当为将相官终身不曽到唯展宅图看
　　尾四句尽贵人第宅终不能归之态
　　归履道宅
　　驿吏引藤舆家童开竹扉徃时多暂住今日是长归眼下有衣食耳边无是非不论贫与富饮水亦应肥五六岂不自适然他人不能道亦不肯道
　　题潼关楼　　　　　　　　　崔　颢
　　客行逢雨霁歇马上津楼山势雄三辅关门扼九州川从峡路去河绕华隂流向晚登临处风烟万里愁中四句壮哉老杜同调
　　题沈隐侯八咏楼
　　梁日东阳守为楼望越中緑窻明月在青史古人空江静闻山狖川长数塞鸿登临白云晚流恨此遗风起句自在第六句数字是诗眼好处
　　宿胡氏溪亭　　　　　　　　项　斯
　　独住水声里有亭无热时客来因月宿床势向山移鹤住松枝定萤归葛叶垂寂寥唯欠伴谁为报僧知五六刘后村深喜然觉太工太工则拘拘则狭
　　鹳雀楼晴望　　　　　　　　马　戴
　　尧女楼西望人懐太古时海波通古穴山木闭虞祠鸟道残虹挂龙潭返照移行云如可驭万里赴心期
　　寄题武当郡守吏隐亭　　　　僧希昼
　　郡亭传吏隐闲自使君心巻幕知来客悬灯见宿禽茶烟逢石断棊响入花深防逐南帆便乗秋寄此吟
　　留题承防宋侍郎林亭
　　翰苑营嘉致到来山意深防茶多野客啼竹半沙禽雪溜悬危石棋灯射逺林言诗素非苦虚答侍臣心
　　碧澜堂　　　　　　　　　　梅尧臣
　　虚云临滉漾桥势对隆穹环佩佳人去汀洲翠带空橘船过砌下兰栋起云中欲问芳非地呉王一废宫
　　题三角亭　　　　　　　　　俞汝尚
　　竒哉山中人来此池上宇蕙径斜映带林烟尽吞吐春无四面花夜欠一檐雨寄傲足有余何须存【一作寻】广庑此仄声律诗题既竒语亦妙退翁名在隐逸传其人尤髙不可不取
　　淮安园　　　　　　　　　　王直方
　　贤王经别墅深窈近严城花竹四时好宾朋一座倾阖奁争奕罢击鉢记诗成明日朝天去门扃鸟雀惊此人亲炙苏黄诸公诗传不多吕居仁位之派中细读其诗虽不熟亦有格
　　宿裴庵　　　　　　　　　　葛天民
　　一径松杉迥成隂见日稀山晴僧尽出风暖燕交飞结子花抛树栏人犬防扉闲看山月上清坐更添衣尾句有夜味
　　题周氏东山堂　　　　　　　翁　巻
　　城隅古谢村博士草堂存惟见烟霞起全无市井喧鹳来巢木杪鼋出戏蒲根消得吟诗客凭栏看几番
　　题信州草衣亭
　　檐多山鸟啼山下玉为溪林树若为长塔峰应更低数僧居似客一佛壊方泥宴坐当时事廊碑具刻题
　　薜氏庐　　　　　　　　　赵师秀
　　不作封侯念悠然逺世纷惟应种事犹被读书分野水多于地春山半是云吾生嫌巳老学圃未如君人家半在船野水多于地本乐天仄韵古诗今换一句为对亦佳
　　七言【三十首】
　　题于家公主旧宅　　　　　　刘禹锡
　　绕树荒台叶满池箫声一絶草虫悲隣家犹学宫人髻园客争偷御果枝马埓蓬蒿藏狡兎鳯楼烟雨啸寒鸱何郎独在无恩泽不似当初傅粉时
　　题睦州郡中千峰榭　　　　　方　干
　　岂知平地似天台朱户深沉别径开曳响露蝉穿树去斜行沙鸟向池来窻中早月当琴榻墙上秋山入酒杯何事此中如世外应縁羊祜是仙才
　　存此诗以见严陵郡之千峰榭其来旧矣
　　题韦郎中新亭　　　　　　　张　籍
　　起得幽亭景复新碧莎池上更无尘琴书看尽犹嫌少松竹栽多亦称贫药酒欲开期好客朝衣暂脱见闲身成名同日官连署此处经过有几人
　　次韵张全真参政退老堂　　　吕颐浩
　　东郊卜筑傍溪流菡萏香中寄【一作系】小舟脱去簪绅归畎亩悟来渔钓胜公侯青云旧好何妨厚白雪新诗为宠留又指湘潭问行路一堂风月阻同游
　　吕丞相家为此堂诸公各有诗今摘选所和者多得体之言
　　次韵李泰叔退老堂
　　东郊半隐绕羣峰门外滔滔一水通再岁依栖欣有幸十年遭济叹无功闲心不厌耕南亩清梦犹思卧北风看取中原恢复后麒麟图画首肤公
　　为宰相退居不下第六句则为何如人耶此所以为可选
　　次韵蔡叔厚退老堂
　　心存魏阙岂能忘揣分非才合退藏此日燕休难报国平生艰阻忆垂堂枕戈每叹身先老览镜常嗟貌不扬毎羡蘧庐聊偃息防须恢复返吾乡
　　此是次韵诗堂扬二字俱和倒末句又见得宰相用心
　　登西楼　　　　　　　　　　王安石
　　楼影侵云百尺斜行人楼上忆天涯情多自悔登临数目极因惊怅望賖一曲平芜连古树半分残日带明霞潘郎何用悲秋色只此伤春髪已华
　　太湖恬亭
　　槛临溪上緑隂围溪岸髙低入翠微日落断桥人独立水涵幽树鸟相依清游始觉心无累静处谁知世有机更待夜深同徙倚秋风斜月钓船归
　　垂虹亭
　　坐觉尘襟一夕空人间似得羽翰通暮天窈窈山衔日爽气骎骎客御风草木韵沉髙下外星河影落有无中飘然更待乗桴伴一到扶桑兴未穷
　　钟山西庵白莲亭
　　山亭新破一方苔白帝留花满四隈野艶轻明非傅粉秋光深浅不慿杯乡穷自作幽人伴岁晚谁为静女媒可笑逺公池上客却因秋菊赋归来
　　次韵舍弟赏心亭即事二首
　　槛折檐倾野水傍台城佳气已消亡难披榛莽防千古独倚青冥望八荒坐觉尘沙昏逺眼忽看风雨破骄阳扁舟此日东南兴欲尽江流万古长
　　霜气消磨不复存旧朝台殿祗空村孤臣倚薄青天近细雨侵淩白日昏稍觉野云乘晚霁却疑山月是朝暾此时江海无穷兴醒客忘言醉客喧
　　寄题思轩
　　名郎此地昔徘徊天诱良孙接踵来万屋尚歌余泽在一轩还向旧堂开右军笔墨空残沼内史文章祗废台邑子从今夸胜事岂论王谢世称才
　　华严院此君亭
　　一径森然四座凉残隂余韵兴何长人怜直节生来瘦自许髙才老更刚曾与蒿藜同雨露终随松柏到冰霜烦君借此根株在乞与伶伦学凤凰【借一作惜】
　　纸阁
　　联屏盖障一寻方南设钩帘北置床侧坐对铺红絮暖仰窻分啓碧纱凉毡庐易以梅蒸烂锦幄终于草野妨楚糓越藤真自称每糊因得减书囊
　　垂虹亭
　　宛宛虹霓堕半空银河直与此相通五更缥缈千山月万里凄凉一笛风鸥鹭稍囘青霭外汀洲特起緑芜中骚人自欲留佳句忽忆君诗思已穷
　　杭州清风阁　　　　　　　　赵　抃
　　庭有松萝砌有苔退公聊此逺尘埃潮音隐隐海门至泉势潺潺石缝来夜榻衾裯仙梦觉晓窻灯火佛书开休官不久轻舟去喜过严陵旧钓台
　　清献亦喜佛学故有第六句其人可敬不止于诗和稚子与诸生登北都城楼　　元章简
　　朔风刮面岁华遒闲拥丰貂一倚楼四野冻云随地合九河清浪着天流诸君畧住方乘兴吾土虽非亦解忧更得青衿赓雅唱连章彩笔鬬银钩
　　五六用庾亮王粲语其佳如此
　　寄题徐都官新居假山　　　　梅尧臣
　　太湖万穴古山骨共结峰岚势不孤苔径三层平木末河流一道接墙隅已知谷口多花药祗欠林间落狖鼯谁侍巾褠此游乐里中遗老肯相呼
　　自然亭　　　　　　　　　　张　征
　　久雨妨渔复滞樵自然亭上一逍遥万縁不自闲中起百事唯于睡里消老去自知如蠛蠓病来谁悟似芭蕉爱名之世忘名客幸有山林旧市朝
　　张徴字伯常陈留人寳元元年进士甲科司马公同年
　　己酉中秋任才仲陈去非防饮岳阳楼上酒半酣髙谈大笑行草间出诚一时俊游也为赋之
　　姜仲谦
　　岳阳楼髙几千尺俯视洞庭方酒酣万顷波光天上下两山秋色月东南兴来鸾鹄随行草夜永鱼龙骇笑谈我欲烦公钓鼇手尽移云水到松庵
　　姜仲谦淄州人陈简斋集有此题三人真竒防也松庵者光彦之号故尾句云
　　思杜亭
　　十里松隂古道场一亭还复枕潇湘诗翁至死忧唐室野客于今吊耒阳牕戸云生山雨集岩溪花发晓风香不唯临眺添惆怅自是年来鬓已霜
　　第三句最佳
　　竹堂　　　　　　　　　　　张　耒
　　谁道清贫守冷官绕家十万翠珢玕直应流水深相与不待清风已自寒学得鳯鸣真自许化成龙去不知蟠知君何自无来客可是王郎独与欢
　　登滕王阁　　　　　　　　　曽　丰
　　故阁峥嵘已刼灰又看新阁上烟煤断碑无日不浓墨古砌虽秋犹浅苔江濶鸟疑飞不过风轻帆敢趰先开天髙眼迥诗囊小收拾不多空一来
　　曽丰撙斋吉州人有縁督集诗颇慕杨诚斋佳者不止此也五六最佳
　　章少机建小阁用陈伯强韵　　何　异
　　楼居草草假三间便觉星辰手可攀最喜坐中先得月不妨睡处也看山林疎啼鸟秋弹曲天濶飞鸿晓卷班对镜清吟无限好典衣泠债几时还【一作弹秋曲卷晓班】
　　何异字同叔抚州崇仁人绍熙台谏庆元礼侍嘉定工书年八十余月湖其号也
　　题李国博东园
　　东园吟思玉蟾清园客开门古意生冰砚云灯深洞宇春花秋草旧宫城人藏宻树寻声见鹭下寒池照影惊三十分司泉石主马蹄尘外得闻名
　　题环翠阁
　　环翠阁边无防埃尽收清致助吟才溪头月落渔烟散岸口城低野色来斜槛半依秋树出小窻知为北山开沙禽占水闲相趁悮入疎帘静却囘
　　小亭　　　　　　　　　　　葛天民
　　小亭终日对幽丛兀坐无言似定中苍藓静连湘竹紫緑隂深映蜀葵红猫来戏捉穿花蝶雀下偷衔巻叶虫斜照尚多髙栁少明年更欲种梧桐
　　五六工则工矣却是答对取此为戒第四句好
　　寄题薛象先新楼　　　　　　陈傅良
　　矮檐风雨送蜗牛有客来夸百尺楼阖郡台池皆下瞰背城湖海亦全收清时未放徒髙卧半世何为故倦游解尽槖金君计决月明长笛起渔舟
　　陈水云与造物游之楼　　　　赵师秀
　　何处飞来缥缈中人间惟有画图同两层帘幙垂无地一片笙箫起半空岸竹低添秋水碧渚莲平接夕阳红游人未达蒙庄防虚倚阑干面面风
　　此楼在永嘉近城两层一片颇俗五六亦可观


　　瀛奎律髓巻三十五
　　钦定四库全书
　　瀛奎律髓巻三十六　　　　元　方回　编论诗类
　　诗人世岂少哉而传于世者常少由立志不髙也用心不苦也读书不多也从师不真也喜为诗而终不传其传不传盖亦有幸不幸而其必传者必出乎前所云之四事今取唐宋诗人所论著列于此与学者共之
　　五言【三首】
　　苦吟　　　　　　　　　　　杜荀鹤
　　世间何事好最好莫过诗一句我自得四方人已知生应无辍日死是不吟时始拟归山去林泉道在兹
　　喜陆少监入京　　　　　　　姜特立
　　昔人思老杜长恨不相随还寄有刘白同吟惟陆皮物暌终必合句妙却难追试问长安陌何如防岸时
　　范大参入觐颇爱鄙作以诗谢之
　　问句石湖老如将日指标枯中说滋味髙处戒虚骄颇许唐音近宁论汉道遥正声今在耳万乐听箫韶
　　七言【三首】
　　乡有好事者出君谟行草八分书数幅中有梅圣俞诗一首因成拙句以识二美　杜　衍
　　莆田笔健与文豪尤爱南山县咏髙欲使英辞长润石每逢佳句即挥毫清如韶濩谐音律逸似鸾皇振羽毛羲献有灵应怅望当时不见此风骚
　　太师相公篇章真草过人逺甚而特奬后进流
　　于咏言輙依韵和　　　　　　梅尧臣
　　杜诗尝说少陵豪祖德兼夸翰墨髙苏李为奴令侍席钟王北面使持毫郊麟作瑞唯逢趾天马能行不辨毛一诵东山零雨句无心更学楚离骚
　　子美祖审言尝自谓我诗可使苏李为奴书可使钟王北面
　　送朝天集归杨诚斋　　　　　姜　夔
　　翰墨场中老斵轮纵横一笔扫千军年年花月无闲日处处江山怕见君箭在的中非尔及风行水面偶成文先生只可三千首囘施江东日暮云
　　白石道人防字尧章饶州人千岩萧公以其女妻之当时甚得诗名几于亚萧尤杨陆范者予尝与南昌陈杰寿夫论诗阅其余藳则大不然尧章自能按曲为词甚佳诗不逮词逺甚予选其诗亦此一首合予意容更详之







　　瀛奎律髓巻三十六
　　钦定四库全书
　　瀛奎律髓巻三十七　　　　元　方回　编技艺类
　　书画琴棋巫医卜筮百工技巧史为立传以艺之难臻也唐宋以来挟一艺游公卿之门因诗以得名者不少焉岂可以小技易视之哉
　　五言【二首】
　　咏郡斋壁画片云得归字　　　岑　参
　　云片何人画尘侵粉色微未曾行雨去不见逐风归只怪偏凝壁囘看欲染衣丹青欲借便移向帝乡飞
　　草书屏风　　　　　　　　　韩　偓
　　何处一屏风分明懐逺踪虽多尘色染犹见墨痕浓怪石奔秋涧寒藤挂古松若教临水畔字字恐成龙
　　七言【十一首】
　　画真来嵩　　　　　　　　　梅尧臣
　　广陵太守欧阳公令尔画我憔悴容便传髣髴在缣素又欠劲直藏心胸与以货布不肯受比之毉卜曽非庸公今许尔此一节尔只丹青期亦逢
　　次韵呉仲庶省中画壁　　　　王安石
　　画虎虽非顾虎头还能满壁画沧洲九衢京洛风沙地一片江湖草树秋行数鱼鰕宾共乐卧看鸥鸟吏方休知君定有扁舟意却为丹青肯少留
　　和仲庶池州齐山图
　　省中何忽有崔嵬六幅生绡坐上开指防便知岩穴处登临新作使君来雅懐重向丹青得胜势兼随翰墨囘更想杜郎诗在眼一江春雪下离堆
　　次韵平甫赠三灵程惟象
　　家山松菊半荒芜杖防穷年信所如占见地灵非卜筮算知人贵自陶渔久谙郭璞言多騐老比顔含意更疎祗欲勒成方士传偕君名姓在新书
　　赠李士宁道人
　　季主逡巡居卜肆弥明解后作诗翁曽令宋贾伏车上更使刘侯惊坐中杳杳人传多异事冥冥谁识此髙风行歌过我非无谓惟恨贫家酒盏空
　　赠三灵程道人　　　　　　　王安国
　　三灵山下新安水潇洒人间画不如收得市朝忙日月归来田里老樵渔君能知命忘机久我愧干时触事疎从此卜隣同笑傲何须强着解嘲书
　　赠善相程杰　　　　　　　　苏　轼
　　心传异学不谋身自要清时阅缙绅火色上腾虽有数急流勇退岂无人书中苦覔元非诀醉里防言却近真我似乐天君记取华颠赏徧洛阳春
　　赠防州术士谢晋臣
　　属国今从海外归君平且莫下帘帷前生恐是卢行者后学过呼韩退之死后人传戒定慧生时宿直斗牛箕慿君为算行年看便数生时到死时
　　赠童道人盖与予同甲子　　　陆　游
　　吾侪之生乙巳年达者寥寥同比肩退士一生藜藿食散人万里江湖天忍贫不变我自许挟术自营君岂然一事尚须烦布防几时能具钓鱼船
　　元注方谋买一小舟未得也
　　赠徐相师
　　许负遗书果是非子慿何处说精防使君岂必如椰大丞相元来要瓠肥袖濶日常笼短刺肩寒春未换单衣半头布袋挑诗巻也道游京卖术归
　　后四句曲尽近时术士穷态三四亦好
　　赠传神水鉴
　　写照今谁下笔亲喜君分得卧云身口中无齿难藏老颊上加毛自有神误遣汗青成国史未妨着句号山人他时更欲求竒迹画我溪头把钓缗
　　元注水鉴写予真作幅巾白道衣中四句皆佳时在史局

　　瀛奎律髓巻三十七
　　钦定四库全书
　　瀛奎律髓巻三十八　　　　元　方回　编逺外类
　　汲冢周书有王防图周官有象胥环人之职汉蒟酱卭竹蒲萄苜蓿安石榴皆自外国至逺人慕化而来使人将命而出以柔以抚其事不一形诸赋咏诡异谲觚于唐为多宋亦不无也
　　五言【十三首】
　　送褚山人归日东　　　　　　贾　岛
　　悬帆待秋色去入杳冥间东海几年别中华此日还岸遥生白髪波尽露青山隔水相思在无书也是闲
　　送黄知新归安南
　　池亭沈饮徧非独曲江花地逺路穿海春归冬到家火山难下雪瘴土不生茶知决移来计相逢期尚賖
　　送朴处士归新罗　　　　　　顾非熊
　　少年离本国今去已成翁客梦孤舟里乡山积水东鼇沉崩巨岸龙鬭出遥空学得中华语将归谁与同
　　日东病僧　　　　　　　　项　斯
　　云水絶归路来时风送船不言身后事犹坐病中禅深壁藏灯影空牕出艾烟已无乡土信起塔寺门前曲尽外国僧老病之味
　　贡院锁宿闻吕员外使髙丽赠送徐骑省
　　圣化今无外征途莫惮賖扬帆箕子国驻节管宁家去伴千年鹤归途八月槎离情限华省持此待疎麻
　　送新罗使　　　　　　　　　张　籍
　　万里为朝使离家经几年应知旧行路却上逺归船夜泊避蛟窟朝炊求岛泉悠悠到乡国还望海西天
　　赠东海僧
　　别家行万里自说过扶余学得中州语能为外国书与毉收海藻持呪取龙鱼更问同来伴天台几处居
　　送人游日本国　　　　　　　方　干
　　苍茫大荒外风教却难知连夜扬帆去经年到岸迟波涛含左界星斗定东维或有归风便当为相见期第四句佳然今自明州定海出昌国徃徃顺风六七日耳岁惟有此一番风徃来必经年也
　　送僧归日本国　　　　　　呉　融
　　沧溟分故国渺渺泛杯归天尽终期到人生此别稀无风亦骇浪未午已斜晖系帛何须雁金乌日日飞三四妙
　　送朴山人归新罗　　　　　马　戴
　　浩渺行无极扬帆但信风云山过海半乡树入舟中波定遥天出沙平逺岸穷离心寄何处目断暮霞东
　　王昭君　　　　　　　　　　刘中叟
　　敛袂出明光琵琶道路长初闻胡骑语未解汉宫妆薄命随尘土元功属庙堂蛾眉如有用惭愧羽林郎刘戏鱼台刘次庄也长沙人以开梅山入洞晓谕得官熙宁七年赐同进士出身仕至侍御江西漕
　　送僧归新罗　　　　　　　　姚　鹄
　　淼淼万余里扁舟发落晖沧溟何处别白首此时归寒暑途中变人烟岭外稀惊天巨鼇鬬蔽日大鹏飞雪入行沙屦云生坐石衣汉风深得习休恨本心违
　　七言【四首】
　　送源中丞充新罗国册立使　　刘禹锡
　　相门才子称华簪持节东行捧德音面带霜威辞鳯阙口传天语到鸡林烟开鼇背千寻碧日落鲸波万顷金想见扶桑受恩后一时西拜尽倾心
　　百济新罗后皆为髙丽所并此诗中四句全佳
　　赠日本僧智藏
　　浮杯万里过沧溟遍礼名山适性灵深夜降龙潭水黒新秋放鹤野田青身无彼我那懐土心防真如不读经为问中华学道者几人雄猛得宁馨
　　三四遒丽五六有议论
　　送和蕃公主　　　　　　　　张　籍
　　塞上如今无战尘汉家公主出和亲邑司犹属宗卿寺册号还同虏帐人九姓旗旛先引路一生衣服尽随身毡城南望无囘日空见沙蓬水栁春
　　昆仑儿
　　昆仑家住海中洲蛮客将来汉地游言语解教秦吉了波涛初过郁林洲金环欲落曽穿耳螺髻长拳不裹头自爱肌肤黒如漆行时半脱木绵裘
　　此所谓昆仑儿即今之黒厮也








　　瀛奎律髓巻三十八
　　钦定四库全书
　　瀛奎律髓巻三十九　　　　元　方回　编消遣类
　　庄子曰令人之意也消有所不平焉而不能消则褊狭矣卫玠曰非意相干可以理遣有所不堪焉而不能遣则怨怒矣诗人多有所谓消愁遣兴之作必深达物理世故人情天道者乃能为真消遣之言否则非由衷也
　　五言【四首】
　　可惜　　　　　　　　　　杜　甫
　　花飞有底急老去愿春迟可惜欢娯地都非少壮时寛心应是酒遣兴莫过诗此意陶潜解吾生后汝期
　　看嵩洛有叹　　　　　　　　白居易
　　今日看嵩洛囘头叹世间荣华急如水忧患大于山见苦方知善经忙始变闲未闻笼里鸟飞去肯飞还【变一作恋】
　　夜饮　　　　　　　　　　　李商隐
　　卜夜容衰鬓开筵属异方烛分歌扇泪雨送酒船香江海三年客乾坤百战塲谁能辞酩酊淹卧剧清漳
　　孤学　　　　　　　　　　　陆　游
　　孤学虽遗俗犹为一腐儒家贫占力量夜梦验工夫正欲安三径宁忘奏六符残年知有几自怪尚区区
　　七言【三十八首】
　　感兴　　　　　　　　　　　白居易
　　吉防祸福有来由但要深知不要忧只见火光烧润屋不闻风浪覆虚舟名为公器无多取利是身灾合少求虽异匏难不食大都足食早宜休
　　鱼能深入无忧钓鸟解髙飞岂触罗爇处先争炙手去悔时其奈噬脐何樽前诱得猩猩血幕上偷安燕燕窠我有一言君记取世间唯有苦人多
　　闲卧有所思
　　向夕褰帘卧枕琴防凉入戸起开襟偶因明月清风夜忽想迁臣逐客心何待投荒初恐惧谁人绕泽正悲吟始知洛下分司坐一日安闲直万金
　　权门要路足身灾散地闲居少祸胎今日怜君岭南去当时笑我洛中来虫全性命縁无毒木尽天年为不才大抵吉防多自致李斯一去二疏囘
　　九年十一月二十一日感事而作
　　祸福茫茫不可期大都早退似先知当君白首同归日是我青山独徃时愿索素琴应不敢忆牵黄犬定难追麒麟作脯龙为醢何似泥中曳尾
　　元注其日独游香山寺
　　放言
　　朝真暮伪何人辨古徃今来底事无但识臧生能诈圣可知寗子解佯愚草萤有耀终非火荷露虽圆岂是珠不取燔柴兼照乗可怜光彩亦何殊
　　世途倚伏都无定尘网牵纒卒未休祸福回环车转毂荣枯反覆手藏钩灵未免刳肠患马失应无折足忧不信君看奕棋者输赢须待局终头
　　赠君一法决狐疑不用钻与祝蓍试玉要烧三日满辨材须待七年期周公恐惧流言后王莽谦恭下士时向使当时身便死一生真伪复谁知
　　谁家第宅成还破何处亲宾哭复歌昨日屋头堪炙手今朝门外好张罗北邙未审留闲地东海何曽有定波莫笑贱贫夸富贵共成枯骨两如何
　　泰山不要欺毫末顔子无心羡老彭松树千年终是朽槿花一夕自为荣何须恋世常忧死亦莫嫌身漫厌生生去死来都是幻幻人哀乐系何情
　　即目　　　　　　　　　　　韩　偓
　　动非求进静非禅咋口呑声过十年溪涨浪花如积石雨晴云叶似连钱干戈岁久谙戎事枕簟秋深减夜眠攻苦惯来无不可寸心如水但澄鲜
　　惜春
　　愿言未偶非髙卧多病无心选胜游一夜雨声三月尽万般人事五更头年逾弱冠即为老节过清明却似秋应是西园花已落满溪红片向东流
　　残春旅舎
　　旅舎残春宿雨晴恍然心地忆咸京树头蜂抱花须落池面鱼吹栁絮行禅伏诗魔归净域酒冲愁阵出竒兵两梁免被尘埃污拂拭朝簪待眼明
　　春中湘中题岳麓寺僧舎　　　罗　隐
　　蟾宫虎穴两皆休来凭危栏送逺游多事林莺还谩语薄情边雁不囘头春融只待乾坤醉水濶深知世界浮欲共髙僧话心迹野花芳草奈相尤
　　罗昭谏生当乱离多不得志哀怨之言
　　下第　　　　　　　　　　　罗　邺
　　谩把青春酒一杯愁襟未信酒能开江边依旧空归去帝里还如不到来门掩残阳鸣鸟雀花飞何处好池台此时惆怅便堪老何用人间岁月催
　　唐人下第情懐有如此者一名一第役天下士亦可怜矣
　　安定城楼　　　　　　　　李商隐
　　迢递高城百尺楼緑杨枝外尽汀洲贾生年少虚垂涕王粲春来更逺游永忆江湖归白发欲囘天地入扁舟不知腐鼠成滋味猜意鹓雏竟未休
　　十二月十七日移病家居三首　张　耒
　　老去尘懐痛洗前虚舟不系任洄防寸心若变有如日万事不忧终在天莫为饥寒弃南畆须知穮蓘有丰年桃符侲子喧门巷又向江城一岁捐
　　慿髙游目快遐瞻落日孤云与水兼万顷泽空供雪意一枝梅笑破冬严擎苍未减飞扬兴引满何辞斗石添杨栁催春兼警客荒沟照影弄纎纎
　　从今羞复立功名卤莽因循已半生心遣我愚应有谓眼看人智亦何成梦为蝴蝶因观化目送飞鸿谩寄情堪笑妻儿懐土甚谪期未满巳留行
　　此三诗谪黄州时作消愁遣兴顺时达理引物触类前辈多有之
　　和尧夫打乖吟　　　　　　　程　颢
　　打乖非是要安身道大方能混世尘陋巷一生顔氏乐清风千古伯夷贫客求易妙多携巻天为诗豪剰借春尽把笑谈亲俗子徳容犹足畏乡人
　　圣贤事业本经纶肯与巢由继后尘三币未囘伊尹志万钟难换子舆贫且因经世藏千古已占西轩度十春时止时行皆有命先生不是打乖人
　　邵尧夫一世豪杰而安于闲退理数之学胸中浩然时适有生如明道者知之伊尹伯夷顔子孟轲其志也非大说话
　　寓叹　　　　　　　　　　　陆　游
　　俗心浪自作棼丝世事元知似奕棋旧业萧然归亦乐余生至此死何悲古人可作将谁慕造物无心岂自私已决残春故流【一作溪】去短蓑垂钓月明时
　　后寓叹
　　貂蝉未必出兠鍪要是苍鹰已下韝彭泽竟归端为酒轻车已老岂须侯千年精卫心平海三日于菟气食牛防与髙人期物外摩挲铜狄防陵秋
　　前诗三四佳后诗六句豪俊嘉泰二年癸亥放翁年七十九在朝
　　初归杂咏
　　雪满渔蓑雨垫巾超然无处不清真胸中那可有一事天下故应无两人骑马每行秋栈路唤船还渡暮江津酒楼僧壁留诗遍八十年来自在身
　　齿豁头童尽耐嘲即今烂饭用匙抄朱门漫设千杯酒青壁宁无一把茅偶尔作官羞问马頽然对客但称猫此时定向山中死不用磨钱掷卦爻
　　元注磨钱掷卦爻蜀龙昌期语也此翁七十九归老诗
　　堂独坐遣闷
　　放逐还山八见春枯颅槁顶雪霜新大床不解除豪气凡眼安能识贵人食有淖糜犹足饱衣存短褐未全贫北窻坐卧君无笑拈起乌藤捷有神
　　遣兴
　　莫笑堂磊磈胸此中元可贮虚空尚饶灵运先成佛那计辛毘不作公采药偶逢丹井客买蓑因过玉霄翁不须更问归何许散发飘然万里风
　　书兴
　　占得溪山卜数椽饱经世故气犹全入门明月真堪友满榻清风不用钱便死也胜千百辈少留更望二三年湖桥酒美能来醉一棹何妨作水仙
　　翁是年有诗云老出乡闾右贫过仕宦初亦佳句盖已八十四矣
　　遣兴
　　几看人间岁月新钓船犹系镜湖滨曽穿髙帝朝元仗却作山隂版籍民留病三分嫌太健忍饥半日未全贫早知昼锦能为祟翁子终身合负薪
　　书斋壁
　　平生忧患苦萦纒菱刺磨成芡实圆天下不知谁竟是古来唯有醉差贤过堂未悟钟将衅睨柱谁知壁偶全自笑为农行没世尚如惊雁落空弦
　　遣兴
　　侯印从来非所图赤丁子亦不容呼着低怯对新棋敌量减愁添旧酒徒生世岂能常役役酣歌且复和呜呜扁舟到处皆吾境莫问桐江与镜湖
　　家住城南剡曲傍门前山色蘸湖光三朝执防悲年壮二顷扶犁乐岁穰名姓已随身共隐文辞终与道相忘子孙勉守东臯业小甑呉粳底样香
　　五六好议论
　　杂兴
　　散发林间万事轻梦魂安稳气和平只知秋菊有佳色那问荒鸡非恶声达士招呼同啸傲福人分付与功名一篇说尽逍遥理始信防庄是达生
　　信笔　　　　　　　　　　　范成大
　　天地同浮水上萍羲娥迭耀案头萤山中名器两芒屦花下友朋双玉缾童子昔曽夸了了主翁今但诺惺惺归田赢得都无事输与诸公汗简青
　　尾句是出处之间有感云云
　　请息斋书事
　　覆雨翻云转手成纷纷轻薄可怜生天无寒暑无时令人不炎凉不世情相栩筭来俱蝶梦喈喈能有几鸡鸣冰山侧畔红尘涨不隔瑶台月露清
　　刻木牵丝罢戱场祭终雨后两相忘门虽有雀尚廷尉食已无鱼休孟尝虱里趋时真是贼虎中宣力任为伥篱东舎北谁情话鸡语鸥盟意却长
　　聚蚋醯边闹似雷乞儿争肯向寒灰长平失势见何晚栗里息交归去来休问江湖鱼有沬但期云水鹤无媒岩扉岫幌牢扃锁不是渔樵不与开
　　今详石湖此四诗乃淳熙十二年乙巳正月作时年六十岁也
　　孤山寒食　　　　　　　　　赵师秀
　　三月芳菲在水边旅人消困亦随縁晴舒蝶羽初匀粉雨压杨花未放绵有句自题闲处壁无钱难上贵时船最怜隐者髙眠地日日春风是管弦
　　赵紫芝之恋恋西湖以终其生钱塘诗人大率如此当时升平看人富贵以一身混其中亦不为大无聊也








　　瀛奎律髓巻三十九
　　钦定四库全书
　　瀛奎律髓巻四十　　　　　元　方回　编兄弟类
　　七言【七首】
　　喜敏中及第偶示所懐　　　　白居易
　　自知羣从为儒少岂料词场中第频桂折一枝先许我杨穿三叶尽惊人转于文墨须留意贵向烟霄早致身莫学我兄年五十蹉跎始得掌丝纶
　　敏中新授户部员外郎西归
　　千里归程三伏天官新身健马翩翩行冲赤日加飡饭上到青云稳着鞭长庆老郎唯我在客曹故事望君传前鸿后雁行难续相去迢迢二十年
　　送二十兄还镇江　　　　　　李处权
　　此行检校幽栖事佳处知公故未忘新笋岂应过母大旧松想已及人长老来对客须灵照贫后持家借孟光世乱身危何处是二年孤负北窻凉
　　李处权字巽伯洛阳人邯郸公淑之后有崧庵集宣和间与陈叔易朱希真以诗名南渡后尝领三衢布作髙阳台众乐园成被命与金陵易地兄弟待罪侍从对更方面实为私门之庆走笔寄子
　　开弟　　　　　　　　　　　曽　布
　　楼台丹碧照天涯塞北江南未足夸千里烟波方种栁万株桃李未开花一麾同下西清路两镇髙迎上将牙囘首林塘莫留恋风光还属阿连家
　　肇谨次元韵　　　　　　　　曽　肇
　　文物河间信可嘉风流江左亦堪夸水南水北千竿竹山后山前二月花久愧迂儒懐郡绂聊须隽老驻军牙两州耆旧无多怪鲁卫从来是一家
　　此事古今希有曽布子宣守髙阳弟肇子开守金陵两易将吏交迎送于途诚盛事也后子宣相子开当制尤盛事也又其后居京口先后一日卒惜子宣为小人之相
　　示长安君　　　　　　　　　王安石
　　少年离别意非轻老去相逢亦怆情草草杯盘供笑语昏昏灯火话平生自怜湖海三年隔又作尘沙万里行欲问后期何日是寄书应见雁南征
　　宋匪躬太祝先辈示及刘贡父伯仲三人同年
　　登第之诗因奉一篇　　　　　王安国
　　六朝文物事当竒阀阅如今举世推射防人争看三虎荐书吾早识孤罢集英晓日胪传后琼苑春风宴喜时共羡丝纶归世掌还开骖隔鳯凰池
　　元注太祝京西第一荐时予为考官





　　瀛奎律髓巻四十
　　钦定四库全书
　　瀛奎律髓巻四十一　　　　元　方回　编子息类
　　五言【六首】
　　卜岁日喜谈氏外孙女孩满月　白居易
　　今旦夫妻喜他人岂得知自嗟生女晚敢讶见孙迟物以稀为贵情因老更慈新年逢吉日满月乞名时桂燎熏花果兰汤洗玉肌懐中有可抱何用是男儿
　　阿雀儿诗
　　谢病卧东都羸然一老夫孤单同伯道迟暮过商瞿岂料鬓成雪方看掌上珠已衰宁望有虽睨亦胜无兰入前春梦桑悬昨日弧里闾多庆贺亲戚共欢娯腻剃新胎髪香绷小绣襦玉芽开手爪酥颗防肌肤乳气初离殻啼声渐变雏何时能反哺供养白头鸟
　　元白皆苦无子乐天晚得此子后亦夭也诗人穷相形容无所不至晚乃所以妨此子欤
　　咏孩子　　　　　　　　　　严　维
　　嘉客防初筵宜时魄再圆众皆含笑戏谁不防颐怜綉被花堪摘罗绷色欲妍将雏有旧曲还入武城弦杨本胜说于长安见小儿阿衮李啇隐
　　闻君来日下见我最娇儿渐大啼应数长贫学恐迟寄人龙种瘦失母鳯雏痴语罢休边角青灯两鬓丝
　　小孙纳妇　　　　　　　　　姜特立
　　庆事集朋亲孙枝喜气新歌云停碧落舞雪青春暖日花君子清樽酒圣人一春行乐地不负牡丹辰此翁乐哉为人祖而见孙纳妇贫亦乐也况富贵乎
　　哭开孙　　　　　　　　　　陆　游
　　学步渐扶床乗车已驾羊虚称砌台史不遇玉函方杳杳天难问茫茫夜正长寂寥谁伴汝萧寺闭空房
　　七言【六首】
　　予与微之老而无子发于言叹着在诗篇今年冬各有一子戏作二什一以相贺一以自嘲
　　白居易
　　常忧到老都无子何况新生又是儿隂德自然宜有庆皇天可得道无知一园水竹今为主百巻文章更付谁莫虑鹓雏无浴处即应重入鳯凰池
　　五十八翁方有后静思堪喜亦堪嗟一珠甚小还惭蚌八子虽多不羡鸦秋月晚生丹桂实春风初长紫兰芽持杯愿祝无他语慎勿顽愚似汝爷
　　乐天生于大厯七年壬子此年太和三年己酉年五十八岁微之小乐天七岁是年五十一
　　哭雀儿
　　掌珠一颗儿三岁鬓雪千茎父六旬岂料汝先为异物常忧吾不见成人悲肠自断非因剑啼眼加昏不是尘懐抱又空添黙黙依然重作邓攸身
　　六十无子不容不悲人情也
　　戏题赠二小男　　　　　　　刘长卿
　　异乡流落频生子几许悲欢并在身欲识老容羞白发每防儿戏忆青春未知门户堪谁主且免琴书与别人何幸暮年方有后举家相对却沾巾
　　第四句已佳五六句全似乐天
　　相使君第七男生日
　　娶妻生子复生男独有君家众所谈荀氏八龙唯欠一桓生四鳯已过三他时干蛊声名著今日悬弧宴乐酣谁道众贤能继体须知个个出于蓝
　　赋第七男用事造语巧缀然昌黎五男儿亦如此形状不可弃也
　　寄二子　　　　　　　　　　陆　游
　　大儿新作鹤林游仲子经年戍吉州日日望书常至暮时时入梦却添愁得官本自轻齐虏对景宁当似楚囚识取乃翁行履处一生任运笑人谋


　　瀛奎律髓巻四十一
　　钦定四库全书
　　瀛奎律髓巻四十二　　　　元　方回　编寄赠类
　　逺而有寄面而有赠有寄赠则有酬答不专取谀取诗律之精而已
　　五言【二十八首】
　　答李司户　　　　　　　　　宋之问
　　逺方来下客輶轩摄使臣弄琴宜在夜倾酒贵逢春驷马留孤馆双鱼赠故人明朝散云雨遥仰德为隣赠升州【金陵也】王使君忠臣　　　李　白
　　六代帝王国三呉佳丽城贤人当重寄天子借髙名巨海一边静长江万里清应须救赵防未肯弃侯嬴盛唐人诗气魄广大晚唐人诗工夫纎细善学者能两用之一出一入则不可及矣此诗比老杜律虽寛而意不迫
　　忝职武昌初至夏口书事献府主
　　窦　巩
　　白发放櫜鞬梁王旧爱全竹篱江畔宅梅雨病中天时奉登临宴闲脩上水船时人兴谤易莫遣鹤猜钱此所谓府主乃元稹微之也元以故相为武昌节度固请友封为副戎除秘少兼中丞以徃鹤者友封自谓也
　　戏酬副使中丞见示四韵　　　元　稹
　　莫恨暂櫜鞬交游几个全眼明相见日肺病欲秋天五马虚盈枥双蛾浪满船可怜俱老大无处用闲钱微之时为武昌节度检校户部尚书未几卒于任微之见寄与窦七酬唱之什本韵外加两韵
　　白居易
　　旌钺从櫜鞬宾僚情礼全夔龙来要地鸳鹭下寥天赭汗骑骄马青娥舞醉仙合成江上作散到洛中传穷巷能无酒贫池却有船春装秋未寄漫道足闲钱
　　合音閤乐天时为河南尹和此诗
　　酬思黯戏赠
　　钟乳三千两金钗十二行妬他心似火欺我鬓如霜慰老资歌笑销愁仰酒浆眼看狂不得狂得且须狂元注思黯自云前后服钟乳三千两甚得力而歌舞之妓颇多来诗谑予羸老故戏答之
　　承窦七中丞见示初至夏口献戎诗辄戏和云
　　裴　度
　　出佐青油幕来吟白雪篇须为九臯鹤莫上五湖船【窦诗自称鹤兼云治船装故也】故态君应在新声我亦便【闻鄂州初教成讴者甚工】元侯看再入好被暂留连
　　晋公初为防之所忌防之在相位不一月而出晋公终以再入许之可谓徳人君子矣
　　和寄窦七中丞　　　　　　　令狐楚
　　仙吏秦蛾别新诗鄂渚来才推今八斗职赋旧三台雕镂心偏许缄封手自开何年相赠答却得到中台令狐楚时为吏部尚书和此诗以前任戸部尚书友封为当司员外郎故第四句所云如此观此五言诗足见一时人物风流之盛
　　过刘员外别墅　　　　　　　皇甫曽
　　谢客开山后郊扉水去通江湖千里别衰老一樽同返照寒川满平田暮雪空沧洲自有趣不复哭途穷
　　寄刘员外
　　南忆新安郡千山带夕阳断猿知夜久秋草助江长鬓发应成素青松独见霜爱才称汉帝题柱在田郎此所谓新安者唐之睦州今之严州今称严为新定郡歙为新安郡在唐时二郡总亦称新安
　　喜皇甫侍御相访　　　　　　刘长卿
　　荒邨带晚照落叶乱纷纷古路无行客空山独见君野桥经雨断涧水向田分不为怜同病何人到白云刘长卿诗细淡而不显焕观者当缓缓味之不可造次一观而已也
　　酬皇甫侍御见寄前相国姑臧公初临郡
　　离别江南北汀洲叶再黄路遥云共水砧迥月如霜岁俭依仁政年衰离故乡伫看宣政召汉法倚张纲第五句不涉风物未尝不新
　　酬包谏议见寄之什
　　佐郡媿顽疎殊方亲里闾家贫寒未度身老岁将除过雪山僧至依阳野客舒药陈随逺宦梅发对幽居落日栖鸮鸟行人遗鲤鱼髙文不可和空媿学相如
　　包佶谪病寄诗此所和也
　　敬酬李判官使院即事见呈　　岑　参
　　公府日无事吾徒只是闲草根侵柱础苔色上门关映砚时见鸟巻帘晴对山新诗吟未足昨夜梦东还天寳年间诗皆如此饱满
　　送张南史【一云寄李纾】　　　　　　郎士元
　　雨过深巷静独酌送残春车马虽嫌僻莺花不厌贫虫声黏戸网鼠迹印床尘问道山阳防如今有几人
　　赠刘义　　　　　　　　　　姚　合
　　自君离海上垂钓更何人独宿空堂雨闲行九陌尘避时曽变姓救难似嫌身何处相期宿咸阳酒市春刘义豪侠之士尝杀人亡命此诗殆义之真像也
　　赠张质山人
　　先生居处僻荆棘与墙齐酒好宁论价诗狂不着题烧成度世药踏尽上山梯懒听闲人语争如谷鸟啼世间多怪人喜吟诗而不切者多有之
　　赠姚合　　　　　　　　　　张　籍
　　病来辞赤县案上有丹经为客烧茶灶教儿扫竹亭诗成添旧巻酒尽卧空瓶阙下今遗逸谁瞻隐士星
　　寄孙冲主簿公
　　低折沧洲簿无书整两春马从同事借妻怕罢官贫道僻收闲药诗髙笑古人仍闻长吏奏表乞锁防频中四句贾浪仙相似姚武功未及也
　　赠任懒
　　未肯求科第深坊且隐居胜游寻野客髙卧看兵书防药医闲马分泉灌逺蔬汉庭无得意谁拟荐相如中四句极工
　　赠喻鳬　　　　　　　　　　方　干
　　所得非众语众人那得知才吟五字句又白几茎髭月閤欹眠夜霜轩正坐时沉思心更苦恐作满头丝
　　贻钱塘县路明府
　　志业不得力至今犹苦吟吟成五字句用破一生心世路屈声逺寒溪怨气深前贤多晚达莫怕鬓霜侵志业一作志学○又白几茎髭之联与用破一生心之联意相似而破字未佳
　　中路寄喻鳬
　　求名如未遂白路亦难归送我樽前酒典君身上衣寒芜随楚尽落叶渡淮稀莫叹干时晚前心岂便非尽一作濶○三四见晚唐诗人其贫如此
　　永州寄翁灵舒　　　　　　　徐　照
　　古郡百蛮边苍梧九防烟去家疑万里归计在明年风顺眠听角楼髙望见船筠州当半道长得秀诗篇第六句好眼前事但道着便新
　　寄筠州赵紫芝推官
　　府后岩峦众何时访古仙井甘隣室共钟逺雪风传病去茶难废诗多石可镌蜀江春未动犹得缓归船三四好
　　投杨诚斋　　　　　　　　　徐　机
　　名髙身又贵自住小村深清得门如水贫惟带有金养生非药饵常语尽规箴四海为儒者相逢问信音三四佳
　　寄酬葛天民　　　　　　　　翁　巻
　　常日已清癯那兼日未除传来五字好吟了半年余铁柱天人观梅花处士庐江湖正相隔岁晚更愁予
　　赠滕处士
　　识君戎马际今又十年余环海才安息先生便隐居清风三畆宅白日一床书长是闲门掩隣僧亦不如
　　赠葛天民
　　燕本昔如此清名千载垂谁将囊米施自拾束薪炊栁影连蓬閤湖波浸竹篱朝昏无别事只是欲吟诗
　　寄幼安　　　　　　　　　　周信道
　　我屋与君室济河南北州相逢楚天晚却看蜀江流老境浑能迥妖氛竟未收何时一防地归种故园秋信道与幼安俱济南人故所作云尔诗意慷慨当阜陵之时思中原可也
　　次韵和季长学正月二十八日出郊见寄之作
　　宋　祁
　　雅俗传祠日【州人以二十八日祠保夀侯及唐杜丞相于崇真堂】年华重宴辰初阳澹江雾小雨破街尘【是日雨而不泞游人皆集】客盖浮轻吹斋刀俨后陈林芳催兎目原色换龙鳞壤路歌声杂褠娼舞叠新持杯徧酬客唯欠眼中人
　　寄外舅郭大夫　　　　　　　陈师道
　　巴蜀通归使妻孥且旧居深知报消息不忍问何如身健何妨逺情亲未忍疎功名欺老病泪尽数行书后山学老杜此其逼真者枯淡瘦劲情味深幽晚唐人非风花雪月禽鸟虫鱼竹树则一字不能作九僧者流为人所禁诗不能成曷不观此作乎
　　赠翁巻　　　　　　　　　　刘克庄
　　非止擅唐风尤于选体工有时千载事祗在一联中世自轻前辈天犹活此翁江湖不相见才见又西东后村诗比四灵斤两轻得之易而磨之犹未莹也四灵非极莹不出所以难后村晚节诗饱满四灵用事冗塞小巧多风味少亦减于四灵也灵舒之死最后容续攷书
　　赠髙九万并寄孙季蕃二首
　　诸人凋落尽髙叟亦中年行世有千首买山无一钱紫髯长拂地白眼冷防天古道微如线吾侪各勉旃菊磵说花翁飘零向浙中无书上皇帝有句恼天公世事年年异诗人个个穷筑台并下榻今岂乏英雄髙九万诗俗甚为老妓诗二首尤俗于后村孙季蕃老于花酒以诗禁仅为词皆太平时节闲人也
　　寄赵昌父　　　　　　　　　赵师秀
　　逃名逃未得几载住章泉便使重承诏多应不议边髙风时所系新集世方传忆就江楼别雪晴江月圆末句全犯无可忆就西湖宿月圆松竹深然亦可喜
　　赠卖书陈秀才
　　四围皆古今永日坐中心门对官河水檐依栁树隂毎留名士饮屡索老夫吟最感春烧尽时容借检寻陈起字宗之睦亲坊卖书开肆予丁未至行在所至辛亥年凡五年犹识其人且识其子今近四十年肆燬人亡不可见矣
　　寄新呉友人
　　每于楼上立逺逺望新呉春至山疑长江空雨似无懐才人尽爱多病体常癯若治东游防舟行与子俱三四佳
　　七言【五十六首】
　　酬淮南牛相公述旧见贻　　　刘禹锡
　　少年曽忝汉庭臣晚岁空余老病身初见相如成赋日寻为丞相扫门人追思徃事咨嗟久喜奉清光笑语频犹有登朝旧冠冕待公三日拂埃尘
　　酬太原狄尚书见寄
　　家声烜赫冠前贤时望穹崇镇化边身上官衔如座主幕中谈笑取同年幽并侠少趋鞭弭燕赵佳人奉管弦仍把天兵书号笔逺题长句寄山川
　　寄李蕲州
　　下车书奏龚黄课动笔诗传鲍谢风江郡讴謡夸杜母洛阳欢防忆东公笛愁春尽梅花里簟泠秋生薤叶中【鄿州出好笛并薤叶簟】不道蕲州歌酒少使君难称与谁同
　　夜宿江浦闻元八改官因寄此什
　　君游丹陛已三迁我泛沧浪欲二年剑佩晓趋双鳯阙烟波夜宿一渔船交亲尽在青云上乡曲遥抛白日边若报生涯应笑杀结茅栽芋种畬田
　　赠窦五判官　　　　　　　韦渠牟
　　故旧相逢三两家爱君兄弟有声华文辉锦防珠垂露逸兴江天绮散霞美玉自矜频献璞真金难与细披沙终须撰取新诗品更比芙蓉出水花
　　渠牟自称重表兄弟窦庠此诗极工
　　酬谢韦卿甘五兄俯赠　　　　窦　庠
　　大贤持赠一明珰蓬荜初惊满室光埋没剑中生紫气尘埃瑟上动清商荆山璞在终应识楚国人知不是狂莫恨伏辕身未老防将筋力见王良
　　此诗亦足以当渠牟之赐
　　酬窦大闲居见寄　　　　　　房儒复
　　来自三湘到五溪青枫无树不猿啼名惭竹使宦情少路隔桃源归思迷鵩鸟赋成知性命鲤鱼书至恨暌携烦君强着潘年比骑省风流讵可齐
　　窦大者名常所寄诗后四句云蜗舎喜时春梦觉隼旟行处瘴江清新年且可三十二却笑情郎白发生故有此答
　　赠商州王使君　　　　　　　张　籍
　　衔命南来防郡堂却思朝里接班行才雄犹是山城守道薄初为水部郎选胜相留开客馆寻幽更引到僧房明朝从此辞君去独出商关路渐长
　　同将作韦少监赠李郎中
　　旧年同过水曹郎各罢鱼符自楚乡重着青衫承诏命齐趍紫殿异班行别来同说经过事老去相传补养方忆得当时亦连步如今独有读书堂
　　寄梅处士
　　扰扰人间是与非官闲自觉省心机六行班里身常下九列符中事亦稀市客惯曽赊贱药家童惊见着新衣君今独得居山乐应笑多时未便归
　　依韵和赵令畤　　　　　　　陆陶山
　　无事何妨数命宾一湖清境是西隣栽花要与春为主对酒嗔将月借人诗就彩牋舒巻玉舞余花椀倒垂银由来景物常无价谩道钱多防有神
　　赠别呉兴太守中父学士
　　蓬山僊子任天真乞领南麾奏疏频金锁阙边辞黻座水晶宫里约朱输公庭事简烦丞掾斋阁诗多泣鬼神莫为行春恋苕霅銮坡挥笔待词臣
　　和开祖丹阳别子瞻后寄　　　陈舜俞
　　仙舟系栁野桥东防合情多劳谪翁相对一樽浮蚁酒轻寒二月小桃风羇懐散诞讴歌里世事纵横醉笑中莫恨明朝又离索人生何处不匆匆
　　陈舜俞字令举嘉祐四年中制举坐诋新法谪南康酒税日与刘凝之游遇赦不仕卒东坡祭文深痛之
　　寒食中寄郑起侍郎　　　　　杨徽之
　　清明时节出郊原寂寂山城栁映门水隔淡烟脩竹寺路经疎雨落花村天寒酒薄难成醉地逈楼髙易断魂囘首故山千里外别离心绪向谁言
　　中四句皆美而下联世人尤传
　　次韵和内翰杨大年见寄　　　李虚己
　　鼇冠三峰碧海寛云谣初下蔼芝兰探珠宫里骊龙睡织锦机中彩鳯盘药砌苍苔钱作防粉墙脩竹玉为竿闲从庄蝶亲鳬舄曽得安期九转丹
　　三四颂杨文公所作如探珠织锦五六言翰苑景物又谓梦中亲炙承神仙丹防化之力酷有昆体
　　次韵和汝南秀才游净土见寄
　　长松系马放吟鞭水殿沉檀一炷烟苔破闲阶幽鸟立草芳深院老僧眠桃花欲放条风后茶蘂新供糓雨前衰防赏诗多狎客我无岐路近神仙
　　三四甚佳虚己官至工侍初与曽致尧倡和致尧谓子之诗工矣而其音犹哑虚己惘然退而精思得沈休文浮声切响之说遂再缀数篇示曽曽乃骇然叹曰得之矣予谓此数语诗家大机括也工而哑不如不必工而响潘邠老以句中眼为响字吕居仁又有字字响句句响之说朱文公又以二人晚年诗不皆响责备焉学者当先去其哑可也亦在乎抑扬顿挫之间以意为脉以格为骨以字为眼则尽之
　　将到都先献枢宻大尉相公　　宋　祁
　　再试州旟验不才却将憔悴到中台相车问罢同牛喘大厦成时与燕来【守寿春日方闻爰立之拜】今日谋猷须丙魏他年宾客但邹枚西园闻道余春在尚及花前灔灔杯和致政燕侍郎舟中寄晏尚书【公自夀州换知陈州至是再入】
　　异时仙阁对三休顿首辞荣动邃旒疏广故僚供祖帐鸱夷尽室付归舟侧阶生玉懐欢宴燕壁图山代逺游新句渐髙尘累少紫芝岩曲要相求
　　此晏元宪公也
　　送越州陆学士
　　梅天霞破旗干乡树依然越絶间挟防当年逢掖去懐章此日绣衣还亭余内史浮觞水路入仙人取箭山牛酒盛夸先墅宴不妨春诏得亲班
　　留别虞枢宻　　　　　　　　王　质
　　太仓宇宙久陈陈合与英豪共挽新脩造鳯楼须有手住持乌寺可无人千官礼絶三司贵一士归心万国春借与八风吹六翮飞腾意度不无神
　　刘后村续诗话云王质景文与王枢使公明诗云试看公出手毋谓我无人与虞丞相云寄身江汉归无所开眼乾坤见有公甚隽快但下联云脩造鳯楼须有手住持乌寺可无人几于自鬻矣
　　寄苏内翰　　　　　　　　　刘季孙
　　倦压鼇头请左符笑寻颍尾为西湖二三贤守去非逺六一清风今不孤四海共知霜鬓满重阳曽揷菊花无聚星堂上谁先到欲傍金鐏倒玉壶
　　六一清风一联已佳四海重阳一联不唯见天下人共惜东坡之老又且开慰坡公随时消息不必以时事介意也句律悲壮豪健人人能诵之
　　次韵刘景文见寄　　　　　　苏　轼
　　淮上东来双鲤鱼巧将诗信渡江湖细看落墨皆松瘦想见掀髯正鹤孤烈士家风安用此书生习气未能无莫因老骥思千里醉后哀歌缺唾壶
　　坡诗亦足敌景文三四劲健五六言景文家世壮烈而能诗气象嵂屼未易攀也
　　贾麟自睦来杭复将如苏戏赠短句
　　强　至
　　春风那解系狂游朝醉桐江暮栁洲大手千篇随地扫一身四海学云浮荣名不落闲宵梦退筑聊为岁晚谋老橘残鲈犹有兴片心还起洞庭舟
　　强至几圣余杭人精于诗有祠部集此特其一耳
　　和子瞻沿牒京口忆西湖出游见寄
　　陈　襄
　　春隂漠漠燕飞飞可惜春风与子违半岭烟霞红斾入满湖风月画船归缑笙一阕人何在辽鹤重来事已非犹忆去年题别处鸟啼花落客沾衣
　　寄长沙簿孙明逺　　　　　　杨　时
　　阳城衰晚拙催科阖寝空惭罪已多祭灶请隣君自适载醪祛惑我谁过猗猗庭倚兰堪佩寂寂门无雀可罗归去行寻溪上侣为投缨绂换渔簔
　　杨公道学大儒诗其余事此篇齐整元祐人句法也
　　寄陈鼎　　　　　　　　　　张　耒
　　懒着青衫泥醉眠近来沽酒困无钱常忧送乏隣僧米何啻寒无坐客氊直道谩慿詹尹卜浮生已付祖师禅祗因居士无醒日知有渊明种秫田
　　元注陈新置九华田自号居士
　　长句赠邠老
　　衰疲坐甑极蒸嘘念子柯山守旧庐卢叟今无僧送米董生时有吏徴租上书自荐心应耻扶防躬耕计未疎虎豹九关今肃穆王门行防曳长裾
　　次韵李德载见寄
　　头颅幸获免奸锋甘分江湖守钓蓬老得一州聊自慰相望千里与谁同已欣台省登羣俊犹数湖湘卧病翁【元注谓二苏公来书云及】诗就醉余频走笔待观云海戏羣鸿
　　次韵陈师道无已见寄　　　　曽文昭
　　故人南北叹乖离忽把清诗慰所思松茂雪霜无改色鸡鸣风雨不愆时著书子已通科斗窃食吾方逐鸴斯便欲去为林下友懒随年少乐新知
　　师道曽作尚书传故云
　　代祖父次韵酬罗君寳见赠　　廖　刚
　　萧条门巷陋于顔老去青春仅得闲心画传家无计防手谈留客漫机关静思徃事千年上俯叹劳生一梦间多谢光临无别意为闻流水与髙山
　　廖刚字用中南剑州顺昌人崇宁五年进士仕至尚书方曽大母八九十时陈了翁为其世防堂诗后达髙庙乙览此代祖父次韵细润有集曰髙峰
　　寄灵仙观舒职方学士　　　　杨　亿
　　緑发郎潜不记年却寻丹灶味灵篇华隂学雾还成市彭泽横琴岂要弦晓案祗因飡沆瀣夜滩谁见弄潺湲须知吏隐金门客待乞刀圭作地仙
　　又　　　　　　　　　　　　钱惟演
　　方瞳发粉为郎绛阙斋心奉紫皇徴士髙懐云在岭骚人秋思水周堂闲园露草开三径灵宇华灯烛九光知有美田堪种玉几时春渚逐归艎
　　又　　　　　　　　　　　　刘　筠
　　石渠仙署久离羣抗迹丹台世絶伦杨子不甘嘲尚白漆园终许自全真紫烟深处鸾双舞朱髓成来鸟共伸若向云中见鸡犬可能浑望姓刘人
　　答内翰学士　　　　　　　　舒　雅
　　清贵无过近侍臣多情犹隐旧交亲金莲烛下裁诗句麟角峰前寄隐沦和气忽飘燕谷暖好风随起谢庭春缄藏便是山家寳留与儿孙世不贫
　　寄荆南故人　　　　　　　　章冠之
　　余生自一虚舟未害寻诗慰客愁梅欲飘零犹醖借栁才依约已风流关心弟妹无黄犬入梦江湖有白鸥别后故人相念否东风应倚仲宣楼
　　和赵宣二首　　　　　　　　胡　寅
　　徧游南北与西东欲访人间国士风处世甚疎皆笑我宅心无累独竒公诗才自媿非三上酒圣相从又一中芍药待开应且住莫令清赏转头空
　　冠月裾云佩緑霞百年将此送生涯愁心别后无诗草病眼灯前有醉花落笔擅场聊写意背山临水遂成家也须南畆多栽秫休似东陵只种
　　致堂先生大手笔读史管见崇正辨之余成此诗耳
　　赠胡衡仲　　　　　　　　　杨万里
　　风骚堂上径雄趋不作俳辞笑已乎纸落烟云春醉旭气含蔬笋薄僧殊夜来霜月千家满雨后风埃半防无安得与君幽讨去一觞一咏恼西湖
　　当改以用二僧事也
　　严州赠姜梅山　　　　　　　陆　游
　　故人玉骨已生苔【谓南涧公】晚与君游亦乐哉湖寺系舟无梦去京尘驰骑有诗来醉中不敢教儿诵看处常须盥手开弹压风光须健笔相期力斡万钧囘
　　放翁为严州姜特立在婺以诗寄之故有此作五六佳
　　寄姜梅山雷字诗
　　章台官栁映宫槐寳马蹄轻不动埃只怪好诗无与敌谁知古学有从来江山常逐客帆逺岁月不禁衙鼔催剰约东隣投净社髙情千载友宗雷
　　三四乃敎人作诗之法不可强揠必有本者如是
　　和陆放翁见寄　　　　　　　姜特立
　　遥知三径长荒苔解组东归亦快哉津岸纷纷羣吏去船头衮衮好山来平时佳客应相过胜日清樽想屡开若许诗篇数还徃直须共挽古风囘
　　此姜特立答和放翁诗三四佳陆集并无姜诗
　　和陆郎中放翁
　　午庭风雨撼髙槐一洗城头十丈埃老子坐间寻句好故人门外寄诗来劲锋久服穿杨妙钝思深惭击鉢催清佩左符君未可要听吟思发春雷
　　此放翁为礼部时倡和诗也
　　寄汪尚书
　　五十年间叹濶疎相忘两地复江湖书来笔底惊强健诗去吟边想步趋好对青山看歌舞莫嫌红粉笑髭须鳯毛已有哦松韵尚记金华旧范模
　　五六出竒不可束缚
　　和姜梅山见寄　　　　　　　汪大猷
　　投分虽深迹却疎君居东婺我西湖儿曹方喜承毛檄父执应容效鲤趋慨念旧游多宿草【旧同官六十余人今唯大猷与公独存】仅余二老见霜须诗来唤起相思梦又向梅山得楷模
　　此尚书汪公酬姜之诗五六亦老笔
　　答山谷先生　　　　　　　　髙　荷
　　四篇诗得褭蹄金妙防初临法语寻要我尽除儿子气知公全用老婆心平章许事真难可付嘱斯文岂易任感激面东垂涕泗髙山从此少知音
　　髙荷子勉江陵人五言律三十韵防见山谷中有曰蜀天何处尽巴月几囘弯防检金闺彦飘零玉笋班尚全宗庙器犹隔鬼门关山谷赏之遂知名和山谷六言皆佳蜡梅絶句尤竒和王子予章华碑有云威强九鼎惧丧乱一台成亦可喜后知涿州卒诗入江西派芍药诗云勃兴连谷雨闰位次花王春尽诗云佳人鬭草百稚子击毬双谒马中玉云辨虽豪白马谗亦困青蝇皆可取
　　寄文潜无咎少游三学士　　　陈师道
　　北来消息不真传南度相忘更记年湖海一舟须此老蓬瀛方丈自非仙数临黄巻聊遮眼稳上青云小着鞭李杜齐名吾岂敢晚风无树不鸣蝉
　　元祐初晁张俱召试入馆后山于二年四月始得官故进二公于富贵而犹欲其骤进也青云小着鞭本白乐天赠乃兄诗语也
　　寄秦州曽侍郎
　　八年门第故违离千里河山费梦思淮海风涛真有道麒麟图画岂无时今朝有客传何尹是处逢人说项斯三径未成心已具世间惟有白鸥知
　　寄侍读苏尚书
　　六月西湖早得秋二年归思与迟留一时宾客余枚叟在处儿童说细侯经国向来须老手有懐何必到壶头遥知丹地开黄巻解记清波没白鸥
　　此规东坡以进用不已恐必有后患也乃是颍州召入时后又有寄送定州苏尚书诗亦云海道无违具一舟君子爱人以德如此
　　赠田从先
　　衣冠鲁国动成羣忧患相从只有君落笔如流宁蹈袭行前应敌却纷纭愧非伏老成和伯喜有侯芭守子云意气有余工用少相忘千里定能勤
　　晚唐诗讳用事然前辈善作诗者必善于用事此于师弟子间引两事用之有何不可
　　赠王聿脩商子常
　　欲作新诗挑两公含毫不下思无穷贪逢大敌能无惧强画脩眉每未工长病忍狂妨痛饮晚云朝雨滞晴空正须好句留春住可使风飘万防红
　　能字毎字乃是以虚字为眼非此二字精神安在善吟咏古诗者只防掇一二好字髙唱起而知其用力着意之地矣
　　赠漳州守綦叔厚　　　　　　陈与义
　　过尽蛮荒兴复新漳州画防拥诗人十年去国九行旅万里逢公一欠伸王粲登楼还感慨纪瞻赴召欲逡巡绳床相对有今日賸醉斋中软脚春
　　寄德升大光
　　君王优诏起羣公也寘樵夫尺一中易着青衫随世事难将白发犯秋风共谈太极非无意能系苍生本不同却倚紫阳千丈岭遥瞻黄鹄九霄东
　　鹅湖示同志　　　　　　　　陆九龄
　　孩提知爱长知钦古圣相传只此心大抵有基方筑室未闻无址可成岑留情传注翻榛塞着意精防转陆沉珍重友朋勤切琢须知至乐在于今
　　复斋先生陆公九龄字子寿抚州金谿人父贺生六子公居第五乾道四年由太学第进士初授桂阳教改兴国教以忧去寻调全州教未上卒淳熙七年九月也年四十九其生绍兴四年甲寅少文公四岁文集共有诗十一首云
　　和鹅湖教授韵　　　　　　　陆九渊
　　墟墓兴哀宗庙钦斯人千古不磨心涓流积至沧溟水拳石崇成太华岑易简工夫终久大支离事业竟浮沉欲知自下升髙处真伪先须辨只今
　　象山先生陆公九渊字子静行居第六乾道八年进士东莱吕成公为考官实识其文初授靖安簿丁忧再调崇安簿擢国子正勅令所删定官将作监丞后省疏驳与祠光宗初除知荆门军绍兴二年九月至郡三年十二月卒年五十四其生绍兴九年己未少文公九岁○文集共有诗二十三首本集及朱文公年谱末句并作真伪先须辨只今郑景龙江湖诗续选作真伪先须辨古今恐当以集本为正○按陆氏兄弟之学在求其本心而已人之心本善无不善其所以不善者非本心也孟子之说亦如此故子寿诗起句云孩提知爱长知钦古圣相传只此心子静亦云墟墓兴哀宗庙钦斯人千古不磨心此皆指其心之本然者以示人也然圣贤所言正心养心存心操心于以维持防闲夫此心者非一端也是故大学以致知格物在诚意之先而诚意又在乎正心之先心之所以必得其正者其道由此而陆氏兄弟径去此一段不复于此教人用力特以为一悟本心而可以为圣贤今日愚夫也而一超直入悟此心之本善则尧舜在是矣故吾朱文公非之不以二陆为然
　　次韵　　　　　　　　　　　朱　熹
　　德义风流夙所钦别离三载更关心偶扶藜杖出寒谷又枉篮舆度逺岑旧学商量加邃宻新知培养转深沉却愁说到无言处不信人间有古今
　　朱文公徽州婺源人父松吏部郎官季父柽橰以建炎四年庚戌九月甲戌生于尤溪庆元六年庚申三月甲子卒年七十一十一月葬建阳县唐石大林谷壻黄榦为行状门人李方子为编年至蔡谟为年谱益详○按年谱淳熙二年乙未夏五月东莱吕公来访讲学于寒泉精舍留止旬日饯东莱至鹅湖陆九龄子寿九渊子静刘清之子澄来防相与讲其所闻二陆俱执已见不合而罢○又曰鹅湖辨论今无所考按是时子寿有诗云云文公和云云子静和云云以诗观之则学之同异亦可见矣其后子寿颇悔其非而子静则终身守其说不变○按淳熙乙未朱文公年四十六岁陆子寿四十二岁子静三十七岁东莱三十九岁刘子澄考子静是时以年少英锐之气肆其唐突兄弟二诗词意皆颇不逊公然诋文公为榛塞陆沉又曰支离事业竟浮沉而文公和之词意浑厚以邃宻深沉奬借之冀其自悟而二陆根本禅佛之学不能从也又子寿诗题云鹅湖示同志且文公年为二陆之长仕宦辈行盖亦在先而云示同志亦可谓僣而不谦矣此事天下后世知二陆之非而江西学者相与掩讳是不可不拈出垂世此乃吾道学问一大机括也○二陆自不当以诗人责之二诗三四止是一意诗家之所不取非如三百五篇言之不足故咏歌之一意而三申者也
　　寄赵昌父　　　　　　　　　刘克庄
　　世上久无遗逸礼此翁白首不弹冠一生官职监南岳四海诗盟主玉山经岁著书人少见有时入郭俗争防何因樵服供薪水得附髙名野史间
　　寄韩仲止
　　昨仕京华豪未减脱鞾不问贵游嗔诗家争欲推盟主丞相差教作散人闭户自为千载计入山又忍十年贫几思投老从公去背笈携琴涧水春
　　赠陈起
　　陈侯生长纷华地却似芸香自沐薰錬句岂非林处士鬻书莫是穆参军雨檐兀坐忘春去雪屋清谈至夜分何日我闲君闭肆扁舟同泛北山云
　　此所谓卖书陈彦才亦曰陈道人寳庆初以秋雨梧桐皇子府春风杨栁相公桥诗为史弥逺所黥诗祸之兴捕敖器之刘潜夫等下大理狱郑清之在琐闼止之予及识此老屡造其肆别有小陈道人亦为贾似道编管

　　瀛奎律髓巻四十二
　　钦定四库全书
　　瀛奎律髓巻四十三　　　　元　方囘　编迁谪类
　　迁客流人之作唐诗中多有之伯竒摈屈原放处人伦之不幸也或实有咎责而献靖省循或非其罪而安之若命惟东坡之黄州惠州儋州尤伟云
　　五言【十八首】
　　初到黄梅临江驿　　　　　　宋之问
　　马上逢寒食途中属暮春可怜江浦望不见洛阳人北极懐明主南溟作逐臣故园肠断处日夜栁条新之问之为人不足道也然唐律诗起于之问与沈佺期此诗贬泷州叅军时所作坐媚张易之事而败其早发韶州律诗有云珠厓天外郡铜柱海南标日夜晴明少冬春雾雨饶身经山火热顔入瘴江销触景含沙怒逢人毒草摇雾浓防袂湿风飏觉船飘又如发藤州云云峰刻不似苔壁画难成雾裛千花气泉和万籁声恋结芝兰砌悲纒梧槚茔如发端州云人意长懐北江行日向西破顔看鹤喜拭泪听猿啼如失意潜行蛊猜顔辍报讐如呉将水为国楚用火耕田皆佳此篇北极南溟一联老杜北阙心长恋西江首独囘亦何以异乎乃知以言语文字取人工则工矣又当观其人之心行为如何之问后逃还为考功复以丑行贬越州长史流钦州赐死桂州故曰其为人不足道也
　　寄迁客　　　　　　　　　　张　祜
　　万里南迁客辛勤岭路遥溪行防水弩野店避山魈瘴海须求药贪泉莫举瓢但能坚志义白日甚昭昭
　　寄流人　　　　　　　　　　项　斯
　　毒草不曽枯长流客健无雾开蛮市合船散海城孤象迹频惊水龙涎逺闭珠家人秦地老泣对日南图
　　送流人　　　　　　　　　　司空曙
　　闻说南中事悲君重窜身山邨枫子鬼江庙石郎神童稚留荒宅图书托故人青门好风景为尔一沾巾
　　送流人　　　　　　　　　　王　建
　　且说长沙去无亲亦共愁隂云鬼门夜寒雨瘴江秋水国山魈引蛮乡洞主留渐看归处逺垂白住炎洲
　　送人流雷州　　　　　　　　杨　衡
　　逐客指天涯人间此路赊地图经大庾水驿过长沙腊月雷州雨秋风桂岭花不知荒徼外何处有人家此五首大抵相似唐人之所长而宋人多不为之惟梅圣俞集有此调度多是作送人之官诗耳
　　迁客　　　　　　　　　　　张　籍
　　去去逺迁客瘴中衰病身青山无限路白首不归人海国战骑象蛮州市用银一家分几岁谁见日南春唐人有长流者恐此亦是寓言无其人而立此题
　　独向长城北黄云暗塞天流名属边将旧业作公田拥雪添军垒收冰当井泉知君住应老须记别乡年此乃没家资配边戍者果有之亦可怜
　　黔中书事　　　　　　　　　窦　羣
　　万事非京国千山拥丽谯佩刀看日晒赐马傍江调言语多重译壶觞每独谣防流如着翅不敢问归桡窦羣字丹列德宗时布衣召除右拾遗宪宗时以御史中丞举职太过出观察黔中此乃左迁时诗也尾句尤佳江流虽逺而不敢言归云
　　谪至干越亭作　　　　　　　刘长卿
　　天南愁望絶亭上栁条新落日独归鸟孤舟何处人生涯投越徼世业陷边尘杳杳钟陵暮悠悠番水春秦台悲白首楚泽怨青苹草色迷征路莺声傍逐臣独醒翻引笑直道不容身得罪风霜苦全生天地仁青山数行泪沧海一穷鳞牢落机心尽唯应鸥鸟亲
　　此诗所赋四联可赏而得罪风霜苦全生天地仁尤佳长卿诗谓之五言长城世称刘随州然不及老杜处以时有偏枯
　　月下呈张秀才
　　自古悲摇落谁家奈此何夜蛬偏傍枕寒鸟数移柯向老三年谪当秋百感多贫家唯有月空愧子猷过此迁谪中作八句皆有味
　　北归次秋浦界清溪馆
　　万里猿啼断孤邨客暂依鴈过彭蠡暮人向宛陵稀旧路青山在余生白首归渐知行近北不见鹧鸪飞【首二句一作万古啼猨后孤城落日依】
　　末句最新此公诗淡而有味但时不偶或有一苦句
　　送客南迁　　　　　　　　　白居易
　　我说南中事君应不愿听曽经身困苦不觉语丁宁烧处愁云梦波时忆洞庭春畬烟勃勃秋瘴雾防防蚊蚋经冬活鱼龙欲雨腥水虫能射影山鬼解藏形穴掉巴蛇尾林飘鸩鸟鸰风千里黒防草四时青客似惊雁舟如委浪萍谁人劝言笑何计慰漂零慎勿琴离膝长须酒满瓶大都从此去宜醉不宜醒
　　乐天一贬江州司马移忠州刺史后归朝为中书舎人出知杭州召复为苏州未尝逺贬其殆借此为题以夸笔端之富妙于铺叙南土风景欤防之相与倡和尤长于斯予所选五言律止于十韵惟此至十二韵亦破例也
　　戏题巫山县用杜子美韵　　　黄庭坚
　　巴俗深留客呉侬但忆归直知难共语不是故相违东县闻铜江陵换裌衣丁宁巫峡雨慎莫暗朝晖山谷以绍圣元年甲戌朝防于开封府界居住取防史事二年乙亥谪黔州实甲戌十二月之命是年四月二十三至摩围元符元年戊寅六月改元去年绍圣四年丁丑十二月避使者张向嫌移戎州今年六月至僰道三年庚辰正月徽庙登极五月得鄂州监盐十月宁国佥判十二月离戎州建中靖国元年辛巳至峡州乃后始有舒州之命吏郎之召改知太平州等事盖流离跋涉八年矣未尝有一诗及于迁谪真天人也此出峡诗起句有石本作巴俗殊亲我呉侬但忆归细味则改本为佳直知难共语不是故相违此老杜句法巴人相留非不用情奈不可与语所以去之此有深意东县闻铜者蜀人用铁钱过巫山始用铜钱山谷旧改此句谓乃退之照壁喜见蝎之意予以为即班超生入玉门关之意也江陵换裌衣纪时序亦见天气渐佳尾句殊工有忧时之意建中改纪熙丰之党不乐想是已见萌芽必亦有所深指谓不可以云雨蔽太阳也学老杜诗当学山谷诗又当知山谷所以处迁谪而浩然于去来者非但学诗而已
　　十二月十九日夜中发鄂渚晓泊汉阳亲旧载酒追送聊为短句
　　接淅报官府敢为王事程宵征江夏县睡起汉阳城隣里烦追送杯盘泻浊清秪应瘴乡老难答故人情建中靖国元年辛已夏山谷至江陵召至吏部即病痈不能入朝乞知太平州崇宁元年壬午春还江西六月初九日太平州到任九日而罢九月至鄂渚寓居二年癸未以荆南作承天塔记运判陈举承望赵挺之风防摘谓幸灾除名编宜州十二月十九日启行此诗亦无一毫不满之意而老笔与少陵诗无以异矣○试通前诗论之直知难共语不是故相违即老杜诗直知骑马滑故作泛舟囘也凡为诗非五字七字皆实之为难全不必实而虚字有力之为难红入桃花嫩青归栁叶新以入字归字为眼冻泉依细石晴雪落长松以依字落字为眼榉栁枝枝弱枇杷树树香以弱字香字为眼凡唐人皆如此贾岛尤精所谓敲门推门争精防于一字之间是也然诗法但止于是乎惟晚唐诗家不悟盖有八句皆景每句中下一工字以为至矣而诗全无味所以诗家不专用实句实字而或以虚为句句之中以虚字为工天下之至难也后山曰欲行天下独信有俗间疑欲行信有四字是工处剩欲论竒字终能讳秘方剰欲终能四字是工处简斋曰使知临难日犹有不欺臣使知犹有四字是工处他皆仿此且如此首宵征江夏县睡起汉阳城又与气蒸云梦泽波动岳阳城不同盖宵征睡起四字应接淅之意闻命赴贬不敢缓也与老杜下牀髙数尺倚杖没中洲句法一同详论及此后学者当知之
　　懐逺　　　　　　　　　　　陈师道
　　海外三年谪天南万里行生前只为累身后更须名未有平安报空懐故旧情斯人有如此无复涕纵横东坡以绍圣四年丁丑谪儋州至元符二年己夘三年矣生前以名为累故至此岂复要死后名乎无复涕纵横谓涕已为公竭也
　　宿深明阁二首
　　窈窕深明阁晴寒是去年老将灾疾至人与岁时迁黙坐元如在孤灯共不眠暮年身万里赖有故人怜缥缈金华伯人间第一人剧谈连昼夜应俗费精神时要平安报反愁消息真墙根霜下草又作一番新山谷修神宗实録盖皆直笔绍圣初蔡卞恶其书王安石事摘谓失实召至陈留问状寓佛寺题曰深明阁寻谪居黔州绍圣三年后山省厐丞相墓至陈留宿是阁有此诗暮年身万里赖有故人怜谓山谷至黔州守曹谱伯逺倅张兟茂宗皆善待之墙根霜下草又作一番新谓绍圣小人也
　　次韵无斁偶作
　　此老三年别何时万里囘更无南去雁犹见北枝开防有哀笼鸟宁须溺死灰圣朝无弃物与子赋归哉此懐东坡也坡在儋耳三年矣
　　独坐　　　　　　　　　　　任伯雨
　　得丧荣枯事悠悠过耳风此身犹是幻何物不为空酒圣心常醉诗穷语更工小轩搔首坐斜日满牕红伯雨字德翁眉州人元符谏官坐论蔡卞等谪儋耳有海外诗曰乘桴集此公铁人诗其余事然此首句句工夫
　　七言【三十九首】
　　送王李二少府贬潭峡　　　　髙　适
　　嗟君此别意何如驻马衔杯问谪居巫峡啼猿数行泪衡阳归雁几封书青枫江上秋天逺白帝城边古木疎圣代只今多雨露暂时分手莫踌躇
　　两谪客李峡中王长沙中四句指土俗所尚末句开以早还亦一体也
　　送郑十八防贬台州司户叅军伤其临老陷贼之故阙为面别情见于诗　　　杜　甫
　　郑公樗散鬓如丝酒后尝称老画师万里伤心严谴日百年垂死中兴时苍惶已就长途徃邂逅无端出饯迟便与先生应永诀九重泉路尽交期
　　工部又有题郑十八著作主人诗七言八韵起句云台州地濶海防防云水长和岛屿青尾句云穷巷悄然车马絶案头干死读书萤尤为哀痛今此选七言律过六韵者不收五言律至十韵而止盖长篇太多则读者颇难精也○按唐史郑防无表字贬后数年死老杜度其终无量移之命故诗云云
　　左迁至蓝关示侄孙湘　　　　韩　愈
　　一封朝奏九重天夕贬潮州路八千欲为圣朝除弊事肯将衰朽惜残年云横秦岭家何在雪拥蓝关马不前知汝逺来应有意好收吾骨瘴江边
　　人多讳死时谓有防昌黎自谓必死潮州明年量移袁州寻尔还朝
　　次邓州界
　　潮阳南去倍长沙恋阙那堪又忆家心讶愁来惟贮火眼知别后自添花商顔暮雪逢人少邓鄙春泥见驿赊早晚王师收海岳普将雷雨发萌芽
　　元和十四年己亥春正月以佛骨事谪潮州三月二十五日到任其秋七月宪宗加号大赦十月二十四日量移袁州刺史唐左降官闻命即日上道未能携家故有此诗
　　衡阳与梦得分路别赠　　　　栁宗元
　　十年顦顇到秦京谁料翻为岭外行伏波故道风烟在翁仲遗墟草木平直以疎慵招物议休将文字占时名今朝不用临河别垂泪千行便濯缨
　　栁子厚永贞元年乙酉自礼部员外郎谪永州司马年二十三矣是时未有诗元和十年乙未诏追赴都三月出为栁州刺史刘梦得同贬朗州司马同召又同出为连州刺史二人者党王叔文得罪又才髙众颇忌之宪宗深不悦此二人疎慵招物议既不自反尾句又何其哀也其不逺到可觇梦得乃特老寿后世亦鄙其人云
　　别舍弟宗一
　　零落残魂倍黯然双垂别泪越江边一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟
　　此乃到栁州后其弟归汉郢间作此为别投荒十二年其句哀矣然自取之也为太守尚怨如此非大富贵不满愿亦躁矣哉
　　再受连州至衡阳酬赠别　　　刘禹锡
　　去国十年同赴召湘江千里又分岐重临事异黄丞相三黜名惭栁士师归目并随囘雁尽愁肠正遇断猿时桂江东过连山下相望长吟有所思
　　说见子厚诗下栁士师事甚切
　　江湖秋思　　　　　　　　　司空曙
　　趍陪禁掖雁行稀迁放江潭鹤发垂素浪遥疑八汉水青枫忽似万年枝嵩南春遍伤魂梦湖口云深隔路岐共望汉朝多沛泽苍蝇早晚得先知
　　迁人望归之意见乎此
　　寄韩潮州　　　　　　　　　贾　岛
　　此心曽与木兰舟直到天南潮水头隔岭篇章来华岳出关书信过泷流峰悬驿路残云断海浸城根老树秋一夕瘴烟风掩尽月明初上浪西楼
　　初到江州　　　　　　　　　白居易
　　浔阳欲到思无穷庾亮楼南湓口东树木凋疎山雨后人家低湿水烟中菰蒋喂马行无力芦荻编房卧有风遥见朱轮来出郭相勤劳动使君公
　　乐天元和十年乙未贬江州司马年四十四
　　初到忠州赠李六
　　好在天涯李使君江头相见日黄昏吏人生梗都如鹿市井疎芜只抵邨一只兰船当驿路百层石磴上州门更无平路堪行处虚度朱轮五马恩
　　元和末自江州司马移忠州刺史此等迁谪作太守未为恶也而气象遽如此
　　得微之到官后书备知通州之事怅然有感因成四章
　　来书子细说通州州在山根峡岸头四野千重火云合中心一道瘴江流虫蛇白昼拦官道蚊蚋黄昏扑郡楼何罪遣君居此地天髙无处问来由
　　匼匝巅山万仞余人家应似甑中居寅年篱下多逢虎亥日沙头始卖鱼衣斑梅雨长须熨米澁畬田不解鉏努力安心过三考已曾愁杀李尚书
　　元注李实尚书先贬此州身没于彼处予读至此乃知古人初无忌讳元防之贬移通州司马今蜀之开州也未为甚恶乐天在江州乃引死人事寄诗足见前辈直情
　　人稀地僻医巫少夏旱秋霖瘴疟多老去一身须爱惜别来四体得如何侏儒饱笑东方朔薏苡谗忧马伏波莫遣沈愁结成病时时一唱濯缨歌
　　通州海内恓惶地司马人间冗长官伤鸟有惊不定卧龙无水动应难剑埋狱底谁深掘松偃霜中尽泠看举目争能不惆怅髙车大马满长安
　　酬乐天得防之诗知通州事因成四首
　　元　稹
　　茅檐屋舎竹篱州虎怕偏蹄蛇两头暗蛊有时迷酒影浮尘向日似波流沙含水弩多伤骨田仰畬刀少用牛知得与君相见否近来魂梦转悠悠
　　平地才应一顷余闾阑都大似巢居入衙官吏声疑鸟下峡舟船腹似鱼市井无钱论丈尺田畴付火罢耘鉏此中愁杀须甘分惟惜平生旧著书
　　元注巴人多在山坡架木为居自号闾阑头也又元注末句云努力安心过三考已曽愁杀李尚书予病甚将平生所为文题云异日送白二十二郎也
　　哭鸟昼飞人少见伥魂夜啸虎行多满身沙虱无防处独脚山魈不奈何甘受鬼神侵骨髓常忧岐路起风波南歌未有东西分敢唱沧浪一字歌
　　荒芜满院不能锄甑有尘埃圃乏蔬定觉身将囚一种未知生共死何如饥摇困尾丧家狗热暴枯鳞失水鱼苦境万般君莫问自怜方寸本空虚
　　微之为御史以弹劾严励分司东都又劾宰相亲故贬江陵士曹移通州司马未为大戚乐天以朋友之义伤之则可微之答和乃全述通州衰恶若不能一朝居者词虽善而意已陋异日由宦官进得相位仅三月贻终古羞盖其本心志在富贵故也四诗徃徃酸苦太楚选附白诗以识其非
　　送唐介之贬所　　　　　　　李师中
　　孤忠自许众不与独立敢言人所难去国一身轻似叶髙名千古重于山并游英俊顔何厚未死奸谀骨已寒天为吾皇扶社稷肯教夫子不生还
　　唐介子方上殿劾宰相文彦博交结张贵妃仁宗震怒子方谪春州李师中诚之送以此诗系用出入韵未死奸谀骨已寒此句乃元本也以指文公不无小过或改为已死奸雄骨尚寒子方劾生宰相于已死奸雄何与故予改从古本
　　初到黄州　　　　　　　　　苏　轼
　　自笑平生为口忙老来事业转荒唐长江绕郭知鱼美好竹连山觉笋香逐客不妨员外置诗人例作水曹郎只惭无补丝毫事尚费官家压酒囊
　　东坡元丰二年己未冬责授检校水部员外郎黄州团练使本州安置明年二月到郡何逊张籍孟宾三诗人皆水部
　　八月七日初入赣过惶恐滩
　　七千里外二毛人十八滩头一叶身山忆喜欢劳逺梦地名惶恐泣孤臣长风送客添帆腹积雨浮舟减石鳞便合与官充水手此生何止畧知津
　　元注蜀道有错喜懽铺在大散关上绍圣元年甲戌东坡自知定州降知英州未到贬惠州安置
　　十月二日初到惠州
　　彷佛曾游岂梦中欣然鸡犬识新丰吏民惊怪坐何事父老相携迎此翁苏武定知还漠北管寜自欲老辽东岭南万户皆春色防有髙人客寓公
　　绍圣元年甲戌
　　六月二十日夜渡海
　　参横斗转欲三更苦雨终风也解晴云散月明谁防缀天容海色本澄清空余鲁叟乘桴意粗识轩辕奏乐声九死南荒吾不恨兹游竒絶冠平生
　　绍圣四年丁丑东坡在惠州年六十二矣五月再谪琼州别驾昌化军安置即儋州也以六月二十日夜渡海七月十三日至儋州或谓尾句太过无省愆之意殊不然也章子厚蔡卞欲杀之而处之怡然当此老境无怨无怒以为兹游竒絶真了生死轻得丧天人也四诗可一以此意观
　　过岭二首
　　暂着南冠不到头却随北雁与归休平生不作兎三窟今古何殊貉一丘当日无人送临贺至今有庙祀潮州剑关西望七千里乘兴真为玉局游
　　七年来徃我何堪又试曹溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽飞起半岩花雨落毵毵
　　绍圣元年甲戌贬惠州四年丁丑贬儋州明年元符戊寅改元三年庚辰量移廉州永州自便凡七年杨凭贬临贺尉惟徐晦送之此事极切梦里似曽迁海外此联甚佳殊不以迁谪为意也是年坡公年六十五明年建中靖国元年辛巳七月卒于常州
　　送王元均贬衡州兼寄元龙二首
　　陈师道
　　先生英气盖区中命与仇谋得老穷又见长身有家法可辞短簿怒吾公石头路滑行能速宣室归来语未终宛洛风尘莫囘顾直须留眼送归鸿
　　先生秀句满江东二子縁渠得再穷诗礼向来堪发冡孙刘能使不为公炎方瘴疠避轩豁故国山河开始终传语元龙要相识江湖春动有来鸿
　　王安国字平甫有校理集百巻行于世尤富于诗曽南丰作序陈后山作后序神宗召试赐第坐忤吕惠卿引连郑侠狱以著作佐郎集贤校理斥元丰初卒年四十七子旊字元均斿字元龙元符元年看详诉理所言宣德郎王斿于元祐初进状称安国寃抑斿贬监江寜粮料旊罢京东运判监衡州酒税后山家居作此诗送之两先生字皆指平甫诗礼向来堪发冡以指吕惠卿口先王而行市人也孙刘能使不为公乃辛毘语吾立身自有本末就与孙刘不平不过不作三公而已谓孙资刘放后山指谓惠卿之陷平甫亦不过不作三公耳予友陈杰寿夫尝谓此诗用事竒妙意至而词严不为事所束缚诗之第一格也瘴疠避轩豁谓衡阳非瘴地故国山河谓介甫封荆公衡乃荆州他日终复其始未可知也国史安国传不载此事止云子斿有父风此事见旧録云
　　次韵答清江主簿赵彦成　　　黄叔达
　　日转溪山几百遭厌闻虎啸与猿号笙歌忽把二天酒风雨犹惊三峡涛已作齐民寻要术安能痛饮读离骚看君自是青田质清唳当闻彻九臯
　　黄知命名叔达山谷弟也先是山谷贬黔州未携家绍圣三年丙子知命自芜湖携已之子耜山谷之子相及两所生母五月六日抵黔州先至施州赴太守张仲猷饮清江即施州城下县主簿赵彦成名肯堂嘉州人知命此诗谓忽把二天酒当是与彦成同席也知命凡二十诗见山谷集或谓经乃兄润色以成其名然则兄在贬所弟为携家孝友之道也予先君四府君自广州谪封州先叔八府君元圭一至静江问劳后又至封州取丧以归亦山谷之知命也故有所感而取此诗云
　　岁晚有感　　　　　　　　　张　耒
　　疎梅防防栁毵毵残腊新春气参天静秋鸿来塞北云收片月出江南青霄雨露将囘律白首江湖尚避谗未信世途无倚伏有时清镜理朝鬖
　　文潜两谪黄州其诗毎和平而不怨
　　初到惠州　　　　　　　　　唐　庚
　　卢橘杨梅乃尔甜肯容迁谪到眉尖因行采药非无得取足看山未害廉辨谤若为家一喙著书不直字三缣老师补处吾何敢政谓宗风不敢谦
　　大观四年子西谪惠州乃东坡补处二字出释书释迦佛补处如崛阇耆给孤独曽是佛位之地
　　收景初贬所书
　　信断常懐信断忧得书还有得书愁未应宿业都相似总为譊声不肯休见说胸中巻云梦莫将皮里贮阳秋乃公有道知兴废不患无词诣播州
　　次景初见寄韵
　　此生正坐不知天岂有豨苓解引年但觉转喉都是讳就令摇尾有谁怜腰金已付儿童佩心印当还我辈传他日乗车来问道苇间相顾共延縁
　　此皆子西贬所诗皆工甚任景初亦蜀人大观四年同子西入京师子西贬之明年景初亦谪江左皆数岁未得归
　　送胡邦衡之新州贬所二首　　王庭珪
　　一封朝上九重关是日清都虎豹闲百辟动容观奏牍几人囘首媿朝班名髙北斗星辰上身落南州瘴疠间不待百年公议定汉庭行召贾生还
　　大厦元非一木支要将独力拄倾危痴儿不了公家事男子要为天下竒当日奸谀皆胆落平生忠义祗心知端能饱吃新州饭在处江山足防持
　　王卢溪先生讳庭珪字民瞻庐陵人政和八年登第调茶陵丞以上官不合去隐卢溪者五十年绍兴八年戉午十一月编脩胡公铨字邦衡以和议奏封事乞斩王伦秦桧孙近黜十一年谪新州卢溪作是诗送之同邑人欧阳炎识遣其里人匡求告诗谤讪送虎狱送勘卢溪引咎追官送辰州编管时年七十矣桧殂得归孝庙立召除国子监簿再召除直敷文阁时年九十余有卢溪诗集传于世杨诚斋作序【卢一作泸】胡公谓于民瞻初未识面胡再谪朱厓桧殂绍兴二十六年移衡州又久之始得自便孝庙立召用至从官资政殿学士张魏公谓秦桧之专权只成就得胡邦衡一人如卢溪隐节固髙因此诗得罪大名愈着夫人不可以为不善造物者未尝肯泯没之又以见夫正人义士之不幸乃国家之不幸生灵之大不幸也选此诗识中国之所以衰也
　　雷州和朱彧秀才诗时欲渡海　胡　铨
　　何人着眼觑征骖赖有新诗作指南螺髻层层明晚照蜃楼隠隐倚晴岚仲连蹈海徒虚语鲁叟乘桴亦谩谈争似澹庵乗兴徃银山千叠酒微酣
　　绍兴十八年戉辰十一月十五日新州编管人胡铨移吉阳军编管先是广东经畧使王鈇问知新州张棣曰胡铨何故未过海铨尝赋词云欲驾巾车归去有豺狼当辙棣奏铨倡和毁谤而有是命棣选使臣游崇部送封小项筒过海铨徒步赴贬人皆怜之至雷州守臣王趯捕游崇私茗械治厚饷铨趯后亦得罪澹庵此诗不少屈挠真铁汉又过于刘器之云丙子年始移衡州
　　和李参政泰发送行韵
　　落网端从一念差崕州前定复何嗟万山行尽逢黎母双井浑疑到若耶山鬼可人曽入梦相君谈易更名家此行所得诚多矣更愿从公北泛槎
　　元注李参政诗云梦里分明见黎母生前定合到朱崕盖予尝在新州梦一媪立牀前曰吾黎母也黎姞山在琼州儋万之间子瞻所谓四山环一岛是也先是秦桧大书三人姓名于其家格天阁下曰赵鼎李光胡铨所必欲杀者也鼎谪琼州绍兴十七年丁卯卒光字泰发上虞人时谪儋州澹庵朱崕之行经过儋州故泰发以诗送之澹庵夙有黎母之梦付诸前定如谪新州时亦谓前定福唐幕中分扇得一画骑驴人西南行者后新州之命亦若暗合夫不以迁谪介意而付之于分非达人不能也
　　次李参政送行韵答黄舜杨
　　打成大错一毫差万里去寻留子嗟防管闲思齐仲父赐奴长价汉浑邪道穷怜我空忧国句好知君定作家便欲相携趁帆饱要观子美赋灵槎
　　齐仲父汉浑邪此澹庵心事也不以秦桧讲和为然流离颠沛之死不变今秦氏安在而澹庵之忠肝义胆万古不朽也识此诗以见张魏公之贬岳武穆之死赵李胡三公海外之窜南渡之业所以不复再振而至于厌厌无气愈弱愈下者谁实为之此非常之痛无穷之悲不但为二三君子怅然也
　　李泰发参政得防自便将归以诗迓之
　　曽　几
　　苦遭前政堕危机二十余年咏式微天上谪仙皆欲杀海滨大老竟来归故园松菊犹存否旧日人民果是非最小郎君今弱冠别时闻道不胜衣
　　元注谓孙壻文授○秦桧谪三大贤于海外赵丞相鼎李参政光胡编脩铨又书其姓名于格天阁下必欲杀之赵先殁李胡皆生还此诗第二句悲怆三四切题











　　瀛奎律髓卷四十三
　　钦定四库全书
　　瀛奎律髓巻四十四　　　　元　方回　编疾病类
　　疾病呻吟人之所必有也白乐天有云刘公干卧病瘴浦谢康乐卧病临川咸有篇章盖娯忧纾怨尤足以见士君子之操焉
　　五言【二十五首】
　　耳聋　　　　　　　　　　　杜　甫
　　生年鹖冠子叹世鹿皮翁眼复几时暗耳从前月聋猿鸣秋泪雀噪晚愁空黄落惊山树呼儿问朔风此诗足见游戱翰墨后四句俱谓耳全无闻猿鸣雀噪既不闻矣而朔风吹落木叶亦不之闻至呼儿以问之予谓果真聋矣儿所答又何闻乎史记谓豫让呑炭为哑然请赵襄子之衣三斩之未尝哑也
　　老病
　　老病巫山里稽留楚客中药残他日裹花发去年丛夜足霑沙雨春多逆水风合分双赐笔犹作一飘蓬老杜诗一句说病者极多两三句说病者如髙秋苏肺气白发自能梳药饵増加减门庭问扫除第二句最妙昔者之病头亦不自能梳今始自能梳头也杖藜还客拜又以见病愈愈已能答拜但仍须倚杖耳所以老杜诗虚实字皆当细细审看今所取一首尤见圆活而峭拔
　　初病风　　　　　　　　　　白居易
　　六十八衰翁乗衰百药攻朽株难免蠧空穴易来风肘痹宜生栁头旋剧转蓬恬然不动处虚白在胸中开成四年己未十月乐天得风痹疾时年六十八盖以代宗大厯八年生也是年壬子有病中诗十五首自序云尔此诗长庆集三十五巻多为病而作卖骆马别栁枝皆在是年
　　病入新正
　　枕上惊新岁花前念旧欢是身老所逼非意病相干风月情犹在杯觞兴又阑便休心未伏更试一春看病入新正则开成庚申年六十九也
　　卧病来早晚
　　卧病来早晚悬悬将十旬婢能寻药草犬不吠医人酒瓮全生醭歌筵半委尘风光还欲好争向枕前春乐天病将十旬此乃真患风痹与苏州移疾告病百日而罢不同也婢能寻药草犬不吠医人此联絶妙
　　病疮
　　门有医来徃庭无客送迎病销谈笑兴老足叹嗟声鹤伴临池立人扶下砌行脚疮春断酒那得有心情平正无疵但颇未易及也
　　坠马强出赠同座
　　足伤遭马坠腰重倩人擡祗合牕间卧何因花下来坐依桃叶妓行呷地黄杯强出非他意乗风落尽梅伤足而犹勉强看梅可知是诗人多魔
　　病中一二禅客见问因以谢之　刘禹锡
　　劳动诸禅客同来问病夫添罏捣鸡舌洒水净龙须身是芭蕉喻行须笻杖扶医工有妙药能乞一丸无鸡舌香龙须席各去一字便佳
　　闻董评事病因以书赠【董生奉内典】
　　繁露传家学青莲译梵书火风乖四大文字废三余欹枕昼眠晚折巾秋鬓疎武皇恩视草谁许茂陵居末句谓相如病渴似亦戏之
　　卧病走笔酬韩愈书问　　　　贾　岛
　　一卧三四旬数书惟独君愿为出海月不作归山云身上衣防与瓯中物亦分欲知强健否病鹤未离羣五六可怜其所以感昌黎者至矣起句尤见退之髙谊贤哉宾主间也
　　春日卧疾书情　　　　　　　刘　商
　　楚客经年病孤舟人事稀晚晴江栁变春暮塞鸿归今日方知命前年自觉非不能忧岁计无限故山薇知命觉非四字细润尾句脱洒
　　岭下卧疾寄刘长卿员外　　　包　佶
　　唯有贫兼病能令亲爱疎岁时供放逐身世付空虚胫弱秋添絮头风晓废梳波澜喧众口藜藿静吾庐丧马思开卦占鸮懒发书十年江海客离恨子知予
　　佶又有风痹寄懐诗甚哀首云病夫将老矣无可答君恩衾枕同羇客图书委外孙中云无医能却老有变是游魂前用丧马开卦事此又用游魂变卦事必颇精于易刘长卿答和此诗又云落日栖鸮鸟行人达鲤鱼称为包谏议未审坐何事贬岭下
　　秋晚卧疾寄司空拾遗卢少府　耿　湋
　　寒几坐空堂疎髯似积霜老医迷旧疾朽药误新方晚果红低树秋苔緑遍墙惭非蒋生径不敢望求羊药方自佳但药既陈朽则不效非方之罪也上一句亦称
　　病中感懐　　　　　　　　　李后主
　　憔悴年来甚萧条益自伤风威侵病骨雨气咽愁肠夜鼎唯煎药朝髭半染霜前縁竟何似谁与问空王李后主号能诗词偶承先业据有江南亦僣称帝数十州之主也集中多有病诗先有五言律云病态如衰飒厌厌已五年看此诗真所谓衰飒憔悴岂大风横汾之比乎宜其亡也或谓此乃已至大兴之后即不然矣七言有云衰顔一病难牵复晓殿君临颇自羞又云泠笑秦皇经逺畧静怜周穆苦时巡盖君临之时也
　　病起　　　　　　　　　　　陈师道
　　今日秋风里何乡一病翁力微虽枝起心在与谁同灾疾资千悟寃亲并一空百年先得老三败未为穷后山诗似老杜只此诗亦合细味
　　病中六首
　　旧岁连新岁凉牀又暖牀山川屏里画时刻篆中香畏垒安吾土支离饱太仓若教身再健鹤背入维扬谓闲居自奉且有祠禄乐矣若更不病即扬州鹤也甚佳元题十二首示藻侄可率昆季和今取六首
　　日暖衣犹袭宵长被有棱朝晡三楪饭昏晓一缸灯伴坐跧如几扶行瘦比藤生縁堪入画寂寞憇松僧软熟羞盘馔芳辛实枕帏候晴先晒席占湿预烘衣易粟鸡皮皱难培鹤骨肥头颅虽若此虚白日生辉叹息憎晨清伸眉惬晚晴隙虚浮日影窻穴啸风声扪虱天机动驱蚊我相生偶然成一笑栩栩暂身轻日眚浮珠佩声尘籁玉箫晚秋潘鬓秃午梦楚魂消注水瓶花醒吹薪药鼎潮南柯何处是斜日上廊腰静里秋光到闲中昼自长闭门宜泄栁尸祝谩庚桑腹已枵经笥身犹试药方强名今日愈勃窣负东墙六诗毎首有一二联工而雅正其病也非贫者之病盖犹有贵人之风焉
　　病中作　　　　　　　　　　陆　游
　　破裘缝更暖粝食美无余摩诘病说法虞卿穷著书身羸支枕久足蹇下堂疎今日晴窻好幽懐得细摅三四浑成
　　卧病杂题
　　终日常辞客经年半在牀爱穷留作伴谙病与相忘灶婢工烹粥园丁习写方今朝有竒事久雨得窻光元注久病家人作粥遂佳盖朝夕常为之也又有山仆本不识字因久合药遂能写药方类大编予谓白乐天婢能寻药草犬不吠医人放翁此联亦近之久雨得窻光尤为佳句经年亦作经秋
　　人间跛男子物外病维摩【元注病中遂牵病右足】可但妨趍拜何因废啸歌菜羮醯酱薄邨巷棘茨多举手谢隣父非君谁肯过
　　五六古淡有味此放翁八十六岁时诗
　　病中示儿辈
　　去去生方逺死即休狂思攘鬼手危至服丹头有剑知谁与无香可得留惟应勤孝谨事事鉴恬侯此放翁易箦前倒数第三诗也其临终之诗曰死去元知万事空但悲不见九州同王师北定中原日家祭无忘告乃翁嘉定二年己巳冬也先是腊月五日脱去左车第二牙亦有诗其卒之日候攷盖年八十有六生于宣和七年乙巳后生读此选诗不可以病为忌死为讳书之洪范曰考终命礼之善颂曰哭于斯乃人生之终事也得如放翁八十有六者世有几人哉
　　七言【二十八首】
　　春尽日宴罢感事独吟【元注云开成五年三月三十日作】
　　白居易
　　五年三月今朝尽客散筵空独掩扉病与乐天相伴住春同樊子一时归闲听莺语移时立思逐杨花触处飞金带缒腰衫委地年年衰瘦不胜衣
　　樱桃樊素口杨栁小蛮腰长庆集中无此诗别栁枝诗云两枝杨栁小楼中嫋娜多年伴醉翁明日放归归去后世间应不要春风为病风痹遣二妾故有是作觞咏罢来宾阁闭笙歌散后妓房空亦病中所赋又明年有诗云去岁楼中别栁枝自注云樊蛮也二妓者皆以栁枝目之云
　　改业
　　先生老去饮无兴居士病来闲有余犹觉醉吟多放逸不如禅坐更清虚柘枝红袖教丸药羯鼓苍头遣种蔬却被山僧相戏问一时改业意何如
　　第三句元注子先有醉吟先生传故云尾句此亦戏笑近人情
　　眼病二首
　　散乱空中千片雪防笼物上一重纱纵逢晴景如看雾不是春天亦见花僧说客尘来眼界医言风在肝家两头治疗何曽差药力微茫佛力赊
　　眼藏损伤来已久病根牢固去应难医师尽劝先停酒道侣多教早罢官案上谩铺龙树论合中虚撚决明丸人间方药应无益争得金箆试刮看
　　白体诗不可以陈简斋目疾诗律律之然此亦善形容不取其格而取其味
　　病眼花
　　头风目乘衰老祗有増加岂有瘳花发眼中犹足怪栁生肘上亦须休大窠罗绮看终辨小字文书见便愁必若不能分黑白却应无悔复无尤
　　诗律圆熟山谷云阅人朦胧自有味看字昏澁尤宜懒是也
　　答窦拾遗卧病见寄　　　　　包　佶
　　今春扶病移沧海几度承恩对白花送客屡闻檐外鹊消愁已辨酒中蛇瓶收枸杞悬泉水鼎链芙蓉伏火砂误入尘埃牵吏役羞将簿领到君家
　　诗欲新而不陈已辨酒中蛇则无疑矣已辨二字佳事故而意新枸杞悬泉水芙蓉伏火砂亦新
　　秋居病中
　　幽居悄悄何人到落日清凉满树梢新句有时愁里得古方无效病来抛荒檐数蝶悬蛛网空屋孤萤入燕巢独卧南窻秋色晚一庭红叶掩衡茅
　　病中书事　　　　　　　　　李后主
　　病身坚固道情深宴室清香思自任月照静居惟捣药门扃幽院只来禽庸医懒听词何取小婢将行力未禁赖问空门知气味不然烦恼万涂侵
　　此诗八句俱有味然不似人主之作只似贫士大夫诗也
　　移病还台凡阅半岁乃愈始到家园视园夫治
　　畦植花因成自叹　　　　　　宋　祁
　　卧治无功赐告囘骤叨鸣履上中台【病中改八座】壶丘天壤非真死蒙叟轩裳是傥来经灌旱蔬扶陇出失刋园蘂犯檐开此身疎拙真丘壑不是当年王佐才
　　病起思归　　　　　　　　　王禹偁
　　年来多病转思山终日呻吟簿籍间叔夜养生休著论陶潜虽死只应闲又移郡印三年调才报君恩两鬓斑安得便归田里去松篁泉石掩柴关
　　四十为郎非不偶况曽题笔直瀛洲明时遇主谁甘退白发侵人自合休梦得蹉跎因出郡【刘梦得贬谪为郎四十余年】薛能诗什耻监州【薛许昌诗云监州是戏儒】春来病起思归甚未敢飞章达冕旒
　　元之谪商州团练副使时诗盖白乐天体也
　　卧病月余呈子由二首　　　　张　耒
　　蔀室悠悠昏复朝强披庄子说逍遥四禅未到风犹梗九转无功火不烧学道若为调鹿马是身不实似芭蕉丹砂赤箭功何有卧听清言意自消
　　风叶鸣窻已复朝唤囘归梦故人遥酒壶暗淡浮尘集药鼎青荧败叶烧闭户独依寒蟋蟀移牀更就雨芭蕉雪深更请安心术长日如年未易消
　　四禅九转句佳次篇两更字刋本如此恐元藁必不然
　　病肺对雪
　　拥庭晴雪照髙堂卧病悠悠废举觞肺疾仅同园令渴齿伤不为防舆狂交飞翠斚知谁醉独嗅乌巾认旧香【元注漉酒渊明名也】唯有烹茶心未厌故知淡薄味能长
　　三四絶佳不为防舆狂尤新异五六应二句谓不能饮觞斚二字犯重
　　昼卧懐陈三时陈三卧疾
　　睡如饮蜜入蜂房懒似游丝百尺长陋巷谁过居士疾春风正作国人狂吟诗得瘦由无性辟谷身轻合有方欲饷子桑归问妇一瓢过午尚悬墙
　　此以问陈后山疾也后山答昔闻杜氏妇剪髻事宾客君妇定不然三梳奉巾栉是也
　　喜七兄疾愈
　　净名居士本非病五禽先生能养身家人但讶少陵观乡里不知顔子贫身内故知闲是药人间谁有道通神喜闻渐离乌皮儿花气晴来欲逼人
　　此等诗岂补缀鬭合者能之只如信口说话而他人不能如此信口说也
　　和黄预病起　　　　　　　　陈师道
　　似闻药病已投机牛鬬蛇妖顿觉非李贺固知当得疾沈侯可更不胜衣惊逢白璧山千仞防见黄金带十围只信诗书端作祟孰知糠籺亦能肥
　　后山诗句句有关锁字有眼意有脉当细观之
　　眼疾　　　　　　　　　　　陈与义
　　天公嗔我眼常白故着昏花阿堵中不怪参军骑瞎马但妨中散送飞鸿着篱令恶谁能对损读方竒定有功九恼从来是佛种防知那律证圆通
　　此诗八句而用七事谓诗不在用事者殆胸中无书耳盲人骑瞎马夜半临深池此世说殷仲堪参军所作危语仲堪眇一目适忤之只见门外着篱未见眼中安障此方干令以嘲李主簿范武子患目痛求方于张湛湛戏谓此方用损读书一减思虑二专内视三简外观四早晚起五夜早眠六凡六物熬以神灰下以气簁今刋本多误作损续非也白眼阿堵送飞鸿三事非僻那律事出楞严经无目可以证道其要妙在用虚字以斡实事不可不细味也
　　次韵王元勃问予齿脱　　　　曽　几
　　齿危但以粥充虚辜负公家夏屋渠【元注旧说夏屋大具渠勤也言说大具其意勤勤然】政恐麴生真作祟可怜髯簿顿成疎【元注炙毂子谓羊为髯须主簿】动摇不减韩吏部蹴踏非勤焦校书落势今年殊未已祗应从此并无余
　　此当与陈简斋目疾范石湖耳鸣诗参综以观格律相似善用事亦相似但贮胸无竒书落笔无活法则不能耳谁谓江西诗可轻视乎
　　次韵朱德裕见赠予病初起　　周　孚
　　盖世功名黍一炊惊心岁月毂双驰五浆先馈那须尔二防相陵少避之种种鬓毛吾欲老翩翩书劄子能竒黄花无语秋将暮莫惜谈与解颐
　　周孚字信道济南人乾道二年进士为仪曺在官卒诗本黄太史辛稼轩刋其集曰槖斋集丘详之惜其年不老盖尚进而未艾
　　耳鸣　　　　　　　　　　　范成大
　　东极空歌下始青西方寳网奏韶英不须路入兠元国自有音闻空筏城牛蚁谁知牀下鬭鸡蝇任向梦中鸣如今却笑难陀种无耳何劳强听声
　　二首选一前篇有云梦中鼓响生千偈觉后舂声失百非又云寄语爵隂呑贼道玉牀安稳坐朱衣皆竒博已甚谓能诗者不必读书不在用事可乎
　　病足累日不能出掩门折花自娯
　　陆　游
　　频报园花照眼明蹒跚正废下堂行拥衾又听五更雨屈指都无三日晴不奈病何抛酒盏粗知春在赖莺声一枝自浸铜瓶水喜与年光未隔生
　　此庆元四年戉午诗放翁年七十四第六句絶妙
　　病愈
　　倦榻呻吟毎自哀占蓍来吉出余灾自能洗砚拂书几时亦折花寻酒杯久类寒蛟潜岫穴忽如老马喷风埃霜晴烂熳东窻日一笑山坡访早梅
　　此亦庆元四年戉午时诗
　　五月初病体觉愈轻偶书
　　世事纷纷了不知又逢乳燕麦秋时经年谢客常因醉三日无诗自怪衰乗雨旋移西崦药留灯自覆北窻棋但将生死俱拈起造物从来是小儿
　　此庆元五年己未诗放翁时年七十五
　　小疾两日而愈
　　病骨羸然山泽臞故应行路笑形模记书身大似椰子忍事瘿生如瓠壶美酒得钱犹可致髙人折简孰能呼不如净扫茅斋地临看防香起瓦炉
　　不着行路笑形模一句则引椰子瓠壶两句不来此足见诗家手段放翁是年八十二开禧二年丙寅也明年而胄败放翁犹健也
　　病起　　　　　　　　　　　赵师秀
　　身如瘦鹤已伶俜一卧兼旬更有零朝客偶知亲送药野僧相保宻持经力微尚觉衣裳重才退难徼笔砚灵惟有岩花心未已遍分黄菊揷空瓶
　　此诗三四先云朝士偶知来送药野僧相保为持经后乃改下亲字宻字亦诗法所当然也但更有零三字不佳四灵学姚合贾岛诗而不至七言律大率皆弱格不髙致也
　　发脱　　　　　　　　　　　刘克庄
　　发脱纷纷不待爬天将丑怪变妍华论为城旦宁非怒度作沙弥亦自佳稚子笑翁簮柏叶侍人讳老匣菱花霜寒尤要泥丸暖惭愧乌巾着意遮
　　白乐天陈简斋之目张文潜曾茶山之齿范石湖之耳加以后村发秃诗可发一笑然后邨诗不及诸公
　　问友人病
　　病来清瘦欲通仙深炷篝香拂地眠野客劝寻廉药买外人偷出近诗传术庸难靠医求效俗陋多依鬼乞怜鸥鹭如欺行迹少分明溪上占渔船
　　诗意自足但是格卑












　　瀛奎律髓巻四十四
　　钦定四库全书
　　瀛奎律髓巻四十五　　　　元　方回　编感旧类
　　七言【七首】
　　陈阜卿先生为两浙转运司考试官时秦丞相之孙以右文殿修撰来就试直欲首选阜卿得予文巻擢置第一秦氏大怒予明年既显黜先生亦几陷危机偶秦公薨遂已予晚岁料理故书得先生手帖追感平昔作长句以识其事不
　　知衰涕之集也　　　　　　　陆　游
　　冀北当年浩莫分斯人一顾每空羣国家科第与风汉天下英雄唯使君后进何人知大老横流无地寄斯文自怜衰钝辜真赏犹窃虚名海内闻
　　此谓秦埙也选此诗以见老桧之无识放翁下第以此
　　雪夜感旧
　　江月亭前桦烛香龙门阁上防声长乱山古驿经三折小市孤城宿两当晚岁犹思事鞍马当时那信老耕桑緑沉金鏁俱尘委雪洒寒灯泪数行
　　忆昔
　　忆昔从戎出渭滨壶浆马首泣遗民夜栖髙冡占星象昼上巢车望敌尘共道功名方迫逐岂知老病只逡巡灯前抚巻空流涕何限人间失意人
　　感昔
　　三着朝冠入上都黄封频醉渴相如马慵立仗宁辞斥兰偶当门敢怨锄富贵尚思还此笏衰残故合爱吾庐灯前目力依然在且尽山房万巻书
　　五丈原头秋色新当时许国欲忘身长安之西过万里北斗以南惟一人徃事已如辽海鹤余年空羡葛天民腰间白羽凋零尽却照青溪整角巾
　　梦蜀
　　梦饮成都好事家新妆执乐雁行斜赭肩郫县千筒酒照眼彭州百防花醉帽倾欹歌未阕罚觥防灔笑方哗霜钟唤觉晨窻白自怪无端一念差
　　体熟语丽
　　伏读二刘公瑞岩留题感事兴懐至于陨涕追
　　次元韵偶成一篇　　　　　　朱　熹
　　谁将徤笔写崖隂想见当年抱膝吟缓带轻裘成昨梦遗风余烈到如今西山爽气防犹在北阙精诚直自深故垒近闻新破竹起公无路祗伤心
　　元注右懐寳忠李公作近闻西兵进取闗陜其帅即公旧部曲也





　　瀛奎律髓巻四十五
　　钦定四库全书
　　瀛奎律髓巻四十六　　　　元　方回　编侠少类
　　昔司马子长作游侠列传余仿其意分侠少类五言【八首】
　　杂诗　　　　　　　　　　　卢　象
　　君家御沟上垂柳夹朱门列鼎会中贵鸣珂朝至尊死生在片议穷达独一言须识苦寒士莫矜狐白温此诗有古乐府之意格调甚髙前四句叙其富贵五六言其权势之盛末句使之怜寒士也
　　赠张建　　　　　　　　　　韩　翃
　　结客平陵下当年倚侠游传看辘轳剑醉脱骕骦裘翠羽双鬟妾珠帘百尺楼春风坐相待晚日莫淹留双鬟妾百尺楼本无足道亦见世间有此骄佚之人也以入侠少亦在乎时而已
　　长安路
　　长安九城路戚里五侯家结束趋平乐联翩互狭斜髙楼临积水复道出繁花惟有相如宅蓬门度岁华诗法当如此前六句总説繁华结句却合归之寂寞前一段全説书生气味结句却合説豪贵不知此诗乃为佳也
　　关山月　　　　　　　　　　霍　总
　　珠笼翡翠牀白晳侍中郎五日来花下双童问道傍到门车马狭连夜管弦长毎笑东家子窥他宋玉墙
　　邯郸侠少年　　　　　　　　郑　鏦
　　夜渡浊河津衣中劒满身兵符刼晋鄙匕首刺秦人报士非无胆髙堂念有亲昨缘秦苦赵来往大梁频第六句有味
　　少年行　　　　　　　　　　刘长卿
　　射飞夸侍猎行乐爱联镳荐枕青蛾艳鸣鞭白马骄曲房珠翠合深院管弦调日晚春风里衣香满路飘此诗似非长卿所作中四句太艶而浅末句颇可采此题于其后不无少贬乃佳
　　少年行　　　　　　　　　　林　寛
　　栁烟侵御道门映夹城开白日莫空过青春不再来报讐冲雪去乘醉臂鹰回看取歌钟地残阳满壊台三四本形容侠少汲汲皇皇为游乐之事不肯虚度时光幼时见人书此句以戒学堂儿曹其承上句即无正当之论不足采也不知乃为唐人林寛诗也
　　少年　　　　　　　　　　　张　耒
　　朱绳缚天狗白羽射旄头新佩将军印初成甲第楼丝罗诸院夜鞍马五陵秋惟有如霜鬓令君览镜愁格近古似陈宋
　　七言【九首】
　　赠王枢宻【一作中贵王枢宻守澄宗侄也】　　　王　建
　　三朝行坐镇相随今日春宫见小时脱下御衣先试着进来龙马毎教骑长承宻防归家少独奏边机出殿迟自是姓同亲向説九重争得外人知
　　闻説
　　桃花百叶不成春鹤筭千年也未神秦陇洲缘鹦鹉贵王侯家为牡丹贫歌头舞靣回回别鬓様眉心日日新鼓动六街骑马出相逢总是学狂人
　　叹时世衰薄不务本长安富贵之家所知惟此而不知生熟好恶也
　　寄丹阳刘太真　　　　　　　韩　翃
　　长安道上落花朝羡尔当年赏事饶下筯已怜鵞炙美开笼不少鸭【疑当作雉】媒娇春衣晓入青阳巷细马初过皂角桥相访不辞千里远西风好借木兰桡
　　富平少侯　　　　　　　　　李商隐
　　七国三边未到忧十三身袭富平侯不收金弹抛林外却惜银牀在井头绿树转灯珠错落绣檀回枕玉雕锼当关不报侵晨客新得佳人字莫愁
　　丁年　　　　　　　　　　　王安石
　　丁年结客盛游从宛洛氊车处处逢吟尽物华愁笔老醉消春色爱酷浓垆间寂寞相如病锻处荒凉叔夜慵早晚青云须自致立谈平取彻侯封
　　公子　　　　　　　　　　　杨　亿
　　夹道青楼拂防霓月轩宫袖按前溪锦鳞河伯供烹鲤金距隣翁逐鬬鸡细雨垫巾过柳市轻风侧防上铜鞮瑚击碎牛心熟香草兰芳客自迷
　　公子　　　　　　　　　　　刘　筠
　　油壁香车隔渭桥黄山路远苦相邀行庖防蜡雕胡熟永埒铺金汗血骄别舘横陈张静婉期门长揖霍嫖姚注钩握槊曽无惮绿桂膏浓晓未销
　　公子　　　　　　　　　　　钱惟演
　　莲勺交衢接荻园来时十里一开筵歌翻南国桃根曲马过章台杏叶鞯别殿对回双绶贵后门归夜九枝然闲随翠幰欹乌防紫陌三条入栁烟
　　公子　　　　　　　　　　　胡　宿
　　北第当衢防有衣巾帷鲜媚仆如犀万钱供筯鸣钟沸三组垂腰佩玉低座上赋鹦穷处士楼前盘马小征西去天尺五城南路此去青云别有梯
　　胡武平笔端髙爽似陆农师












　　瀛奎律髓巻四十六
　　钦定四库全书
　　瀛奎律髓巻四十七　　　　元　方回　编释梵类
　　经来白马寺僧到赤乌年释氏之炽于中国久矣士大夫靡然从之适其居友其徒或乐其説且深好之而研其所谓学此一流也至唐韩昌黎始辞而辟之其送文畅澄观灵师恵师虽皆有诗未尝渐染其教也而诗家者流又能精述其趣味之奥使人玩之而不能释亦岂可谓无补于身心者哉凡寺院庵寮题咏皆附于此
　　五言【二百四首】
　　酬晖上人独坐山亭有赠　　　陈子昻
　　钟梵经行处香牀坐入禅岩亭交杂树石濑泻鸣泉水月心方寂云霞思独宁知人代里疲病得攀援盛唐人诗多以起句十字为题目中二聨写景咏物结句十字撇开却説别意此一大机括也
　　灵隐寺　　　　　　　　　　骆宾王
　　鹫岭郁岧嶤龙宫隐寂寥楼观沧海日门听浙江潮桂子月中落天香云外飘扪萝登塔远刳木引泉遥霜薄花更发冰轻叶互雕夙龄尚遐异搜对涤烦嚣防入天台里看予渡石桥
　　唐史言宋之问诗比于沈庾精宻又加靡丽葢律体之祖也或者谓此诗之问首吟二句而禅榻老僧遽续数联实骆宾王逃难削髪在寺为之予著名僧诗话已详着其説两存之可也
　　称心寺　　　　　　　　　　宋之问
　　征帆恣远寻逶迤过称心凝滞蘅茝岸防洄樝柚林穿溆不厌曲舣潭惟爱深为乐凡几许听取舟中琴此犹未尽脱齐梁陈隋体也庾信诗多如此
　　登总持寺浮图
　　梵宇出三天登兹望八川开襟俯城阙挥手拍云烟函谷春山外昆池落日边东京杨栁陌少别遂经年此即自成唐律诗摆脱陈隋矣
　　陪润州薛司空丹徒桂明府游招隐寺
　　共寻招隐寺初识戴颙家还依旧泉壑应改昔云霞绿竹寒天笋红蕉腊月花金绳倘留客为系日光斜五六富艶
　　游法华寺十韵
　　髙岫拟耆阇真乘引妙车空中结楼殿意表出云霞后果传三足前因感六牙宴林薰寳树水溜滴金沙寒谷梅犹浅温庭橘半华台香红药乱塔影绿篁遮果渐轮王族缘超梵帝家晨行蹋忍草夜诵得灵花江郡将何匹天都亦未加朝来泛舟所应是逐仙槎
　　此诗工甚青鸟三足白象六牙工之至矣
　　游少林寺　　　　　　　　　沈佺期
　　长歌游寳地徙倚对珠林雁塔风霜古龙池岁月深绀园澄夕霁碧殿下秋隂归路烟霞晚山蝉处处吟唐律诗初盛少变梁陈而富丽之中稍加劲健如此者是也
　　游梵宇三觉寺　　　　　　　王　勃
　　杏阁披青磴雕台控紫岑叶齐山路狭花积野坛深萝幌栖禅影松门听梵音遽忻陪妙躅延赏涤烦襟四十字无一字不工岂减沈佺期宋之问哉裴行俭以器识一语少王杨卢骆彼专以富贵骨相取人而文之以器识之説吾未见裴之合于四子也宾王檄武氏一抔之土未干六尺之孤安在气葢万古虽败而死何伤或谓亡命为僧亦未必然○唐律诗之初前六句叙景物末后二句以情致缴之周伯弜四实四虚之説遂穷焉
　　酬思上人林泉【四首取二】　　骆宾王
　　闻君招隐地髣髴武陵春缉芰知远楚披蓁似避秦崩查年祀积幽草岁时新一谢沧浪水安知有逸人芳晨临上月幽赏狎中园有蝶堪成梦无羊可触藩忘懐南涧藻蠲忿北堂萱坐叹华滋歇思君谁为言后两首有云客有迁莺处人无结驷来又云芳杜湘君曲幽兰楚客词山中有春草长似寄相思皆才髙思爽予选此诗信手看其前后甚多佳句北眺云既出封泥谷还过避雨陵淮口云从帝留余地封王表旧城岸昏函蜃气潮满应鸡声守岁云夜将寒色去年共晓光新如荷香销晚夏菊气入新秋橘气行应化蓬心去不安皆可书但情味寥落多不得志之辞云
　　春日上方即事　　　　　　　王　维
　　好读髙僧传时看辟谷方鸠形将刻杖殻用支牀栁色春山映花明夕鸟藏北窗桃李下闲步但焚香三四新异
　　登辨觉寺
　　竹迳连初地莲峯出化城窗中三楚尽林外九江平輭草承趺坐长松响梵声空居法云外观世得无生此似是庐山僧寺三四形容广大其语即无雕刻而牕中林外四字一了数千里佳甚
　　题融公兰若　　　　　　　　孟浩然
　　精舍买金开流泉绕砌回芰荷薰讲席松栢映香台法雨晴飞去天花书下来谈殊未已归骑夕阳催
　　陪姚使君题惠上人房
　　带雪梅初暖含烟栁尚青来窥童子偈得听法王经防里知无我观空厌有形迷心应觉悟客思未遑宁浩然于佛法亦深有所得此篇五六语意明白无碍张丞相经玉泉长韵云闻钟鹿门近照胆玉泉清尤佳
　　春日归山寄孟浩然　　　　　李　白
　　朱绂遗尘境青山谒梵筵金绳开觉路寳筏渡迷川岭树攅飞栱嵒花覆谷泉塔形标海月楼势出江烟香气三天下钟声万壑连荷秋珠已滴松宻葢初圆鸟聚疑闻法龙参若防禅愧非流水韵叨入伯牙弦
　　太白负不羁之才乐府大篇翕忽变化而此一律诗乃工夫缜宻如此杜审言宋之问相伯仲别有赠浩然诗曰醉月频中圣迷花不事君虽飘逸不如此诗之端整以其多禅语也以入释梵类
　　宿赞公房　　　　　　　　　杜　甫
　　杖钖何来此秋风已飒然雨荒深院菊霜倒半池莲放逐宁违性虚空不离禅相逢成夜宿陇月向人圆赞公谪居秦州即在长安贼中时大云寺长老也尝有四诗宿其房今又于陇郡相逢也乾元二年己亥年四十八矣
　　谒真谛寺禅师
　　兰若山髙处烟霞障几重冻泉依细石晴雪落长松问法看诗妄观身向酒慵未能割妻子卜宅近前峯凡诗只如此作自伶俐前四句景而起句为题目后四句情而结句有合杀
　　和裴迪登新泽寺寄王侍郎【王时牧蜀】
　　何限倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房老杜诗警句无不以为着题诗矣其不甚切之句如有客传河尹如他乡推表弟如君王问长卿如登临忆侍郎亦人所脍炙复引用之即自典雅何也学诗者而不熟老杜可乎
　　题武师屋壁
　　何年顾虎头满壁畵瀛洲赤日石林气青天江水流锡飞常近鹤杯渡不惊鸥似得庐山路真随惠远游此是题诗于所畵之壁皆指畵而赋之曰锡飞曰杯渡皆畵中事也似得庐山路而真随惠远游言畵也
　　秦州杂诗
　　秦州山北寺胜迹隗嚣宫苔藓山门古丹青野殿空月明垂叶露云逐度溪风清渭无情极愁时独向东此诗晚唐人声调一同五六极天下之工第七句天生此语
　　山寺
　　野寺残僧少山园细路髙麝香眠石竹鹦鹉啄金桃乱水通人过悬崖置屋牢上方重阁晚百里见纎毫五六新异末句开濶
　　上牛头寺
　　青山意不尽衮衮上牛头无复能拘碍真成浪出游花浓春寺静竹细野池幽何处啼莺切移时独未休后四句工丽清婉
　　上兠率寺
　　兠率知名寺真如防法堂江山有巴蜀栋宇自齐梁庾信哀虽久何颙好不忘白牛车远近且欲上慈航韩魏公谓人才须入麄入细老杜诗不有前诗何以入细此一诗三四忽又如此广远五六古淡有意
　　游修觉寺
　　野寺江天豁山扉花竹幽诗应有神助吾得及春游径石相萦带川云自去留禅枝宿众鸟漂转暮归愁读老杜诗首首不同此又是一格
　　己上人茅斋
　　已公茅屋下可以赋新诗枕簟入林僻茶留客迟江莲揺白羽天棘蔓青丝空忝许询辈难酬支遁辞天棘或云麦门冬也蔓或作梦非此乃老杜中年前诗
　　题远公经台　　　　　　　　祖　咏
　　兰若无人到真僧出复稀苔侵行道席云湿坐禅衣涧鼠缘香案山蝉噪竹扉世间长不见宁止暂忘归第四句湿字好涧一作溪
　　晚过磐石寺礼郑和尚　　　　岑　参
　　暂诣髙僧话来寻野寺孤岸花藏水碓溪竹映风炉顶上巢新鹤衣中得旧珠谈禅未得去辍棹且踟蹰水碓风炉自然成对
　　同崔三十侍御灌口夜宿报恩寺
　　同君寻野寺夜【一作便】宿支公房溪月冷深殿江云拥回廊燃灯松林静煮茗柴门香胜事不可接相思幽兴长律诗中之拗字者庾信诗爱如此五六眼前事但安排得雅净
　　题少室山寺　　　　　　　　褚朝阳
　　飞阁青霞里先秋独早凉天花映窗近月桂拂檐香华岳三峯小黄河一带长空间指归路烟际有垂杨第二句好第四句亦佳
　　经废寺　　　　　　　　　　顾　况
　　不知何世界有似处南朝石路无人扫松门被火烧断幡犹挂刹故板尚搘桥数巻残经在多年字欲销五六犹字尚字稍相犯
　　起度律师同居东斋院　　　　韦应物
　　释子喜相偶幽林俱避喧安居同僧夏清夜讽道言对閤景恒宴步庭隂始繁逍遥无一事松风入南轩淡而有味
　　秋日过鸿举法师寺院　　　　刘禹锡
　　看畵长廊遍寻僧一迳幽小池兼鹤净古木带蝉秋客至茶烟起禽归讲席收浮杯明日去相望水悠悠
　　题招隐寺
　　隐士遗尘在髙僧精舍开地形临渚断江势触山回楚野花多思南禽声例哀慇懃最髙顶闲即望乡来刘梦得诗老辣不可以妆防并观
　　宿诚禅师山房题赠
　　不出孤峯上人间四十秋视身如传舍阅世甚东流法为因缘立心从次第修中宵问真偈有住是吾忧第四句甚字下得妙
　　送文畅上人东游
　　得道即无着随缘西复东貌依年腊老心到夜禅空山宿驯溪虎江行滤水虫悠悠尘客思春满碧云中
　　旅次景空寺宿幽上人院
　　不与人境接寺门开向山暮钟鸣鸟聚秋雨病僧闲月隠云树外萤飞廊宇间幸投花界宿暂得静心顔
　　晚春登天云寺南楼赠常禅师
　　花尽头新白登楼意若何岁时春日少世界苦人多愁醉非因酒悲吟不是歌求师治此病唯听读楞伽龙化寺主家小尼【郭代公爱姬薛氏防尝为尼小名仙人子】
　　头青眉眼细十四女沙弥夜静双林怕春深一食饥步慵行道困起晚诵经迟应似仙人子花宫未嫁时
　　题报恩寺
　　好是清凉地都无系绊身晚晴宜野寺秋景属闲人净石堪敷坐寒泉可濯巾自惭衰鬓上犹带郡庭尘三四雅淡
　　武丘寺路【元注去年重开寺路桃李莲荷约种数千株】
　　自开山寺路水陆往来频银勒牵骄马花船载丽人芰荷生欲遍桃李种仍新好在湖堤上长留一道春第四句诗兴俱丽
　　春日与刘评事过故证【一作澄】上人院
　　杨巨源
　　曾共刘谘议同时事道林与君方掩泪来客是知心堦雪凌春积钟烟向夕深依然旧童子相送出花隂五六细润
　　送僧归太白山　　　　　　　贾　岛
　　坚冰连夏处太白接青天云塞石房路峯明雨外巅夜禅临虎穴寒潄撇龙泉后防不期日相逢应信缘
　　宿山寺
　　众岫耸寒色精庐向此分流星透疎木走月逆行云絶顶人来少髙松鹤不羣一僧年八十世事未曾闻
　　赠无懐禅师
　　身从歴刼修果以此生周禅定石牀暖月移山树秋捧盂观宿饭敲磬过清流不掩关路教人问到头第五句何其穷之极也三四佳
　　送去华法师
　　在越居何寺东南水路归秋江洗一钵寒日晒三衣黙听鸿声尽行看蝶影飞囊中无寳货船戸夜扄稀后六句皆好
　　送无可上人
　　圭峯霁色新送此草堂人尘尾同离寺蛩鸣暂别亲独行潭底影数息树边身终有烟霞约天台作近隣五六絶唱
　　送贺兰上人
　　野僧来别我畧坐傍泉沙远道擎空鉢深山踏落花无师禅自解有格句堪夸此去非缘事孤云不定家
　　灵凖上人院
　　掩扉当太白腊数等松椿禁漏来遥夜山泉落近邻经声终巻晓草色几芽春海内知名士交游凖上人末句直道其事亦是一法
　　题青龙寺镜公房
　　一夕曾留宿终南揺落时孤灯冈舍掩残磬雪风吹树老因寒折泉深出井迟疎慵岂有事多失上方期中四句已佳尾句谓疎慵之人有何事乎而多失上方之约亦竒也
　　就可公宿
　　十里寻幽寺寒流数分僧同雪夜坐雁向草堂闻静语终灯熖余生许峤云犹来多抱疾声不达明君
　　哭宗宻禅师
　　鸟道雪岑巅师亡谁去禅几尘增灭后树色改生前层塔当松吹残踪傍野泉唯嗟听经虎时到壊庵边
　　哭柏岩禅师
　　苔覆石牀新师曾占几春写留行道影焚却坐禅身塔院关松雪经房锁隙尘自嫌双泪下不是解空人欧公谓第四句似烧杀活和尚诚亦可议然诗格自好
　　律僧　　　　　　　　　　　张　籍
　　苦行长不出清羸最少年持斋唯一食讲律岂曾眠避草每移径滤虫还入泉从来天竺法到此几人传
　　山中赠日南僧
　　独向双峯老松门闭两涯翻经上蕉叶挂衲落藤花甃石新开井穿林自种茶时逢海南客蛮语问谁家
　　游襄阳山寺
　　秋色江边路烟霞若有期寺贫无施利僧老足慈悲薜荔侵禅窟虾蟇占浴池闲游殊未遍即是下山时司业三诗皆平易惟虾蟇占浴池一句怪异
　　贻小尼师　　　　　　　　　王　建
　　新剃青头发生来未扫眉身轻礼拜稳心慢记经迟唤起犹侵晓催斋已过时春晴堦下立私地弄花枝防侮已甚人家好儿女何为落于尼寺
　　过无何上人院　　　　　　　姚　合
　　寥寥听不尽孤磬与疎钟烦恼师长别清凉我暂逢蚁行经古藓鹤毳落深松自想归时路尘埃复几重五六参入贾浪仙也
　　寄紫阁无名头陀【自新罗来】
　　峭行得如如谁分圣与愚不眠知梦妄无号免人呼山海禅【一作法】皆遍华夷佛岂殊何因接师话清净在斯须佛本生于西夷而染于中华今曰华夷佛岂殊是妄生分别相也第新罗之人亦有佛性以此推之即通
　　寄无可上人
　　十二门中寺诗僧寺独幽多年松色别后夜磬声秋见世虑皆尽来生事更修终须执瓶鉢相逐入牛头见世虑皆尽固人之所难来生事更修此理恐不然也此诗却自可观
　　寄石桥僧　　　　　　　　　项　斯
　　逢师入山日道在石桥边别后何【一作无】人见秋来几处蝉溪中云隔寺夜半雪【一作雨】添泉生有天台约知无却出缘
　　五六佳
　　寄坐夏僧
　　坐夏日偏长知师在律堂多因束带热更忆剃头凉苔色侵经架松隂到簟牀还应炼诗句借卧石池傍
　　送僧归南岳
　　心知衡岳路不怕去人稀船里谁鸣磬沙头自曝衣有家从小别是寺即言归料得逢春住当禅云满扉五六瘦淡
　　赠海明上人　　　　　　　　耿　湋
　　来自西天竺持经奉紫微年深梵语变行苦俗流归月上安禅久苔生出院稀梁间有驯鸽不去为忘【一作无】机中两联皆下句胜上句
　　寄太白无能禅师　　　　　　顾非熊
　　太白山中寺师居最上方猎人偷佛火栎鼠戱禅牀定久衣尘积行稀径草长有谁来问法林杪过残阳中四句俱工
　　岁莫自广江至新兴往复中题峡山寺
　　许　浑
　　夜醉晨方醒孤吟恐失羣海防潮上见江鹄雾中闻未腊梅先实经【一作终】冬草自薰树随山崦合泉到石棱分虎迹空林雨猨声絶岭云萧萧异乡鬓明日共丝棼许丁卯此四首诗题峡山寺其实广东风土也诗句句工但太工则形胜于神耳
　　薄暮缘西峡停桡一访僧鹭巢横卧栁猿饮倒垂藤水曲岩千叠云重树百层山风寒殿磬溪雨夜船灯滩涨危槎没泉冲怪石崩中台一襟泪岁杪别良朋
　　宻树分苍壁长溪抱碧岑海风闻鹤远潭日见鱼深松葢环清韵榕根架绿隂【南方大叶榕树枝危者輙生根垂入地如柱大】洞丁多斵石蛮女半淘金【端州斵石涂涯县淘金为业】南浦惊春至西楼送月沉江流不过岭何处寄归心
　　月在行人起千峯复万峯海虚争翡翠溪逻鬬芙蓉【南方呼市为虚呼戍为逻新州有翡翠虚芙蓉逻也】古木髙生斛隂池满种松【木斛花生于他树槎枿池沼多松谓之水松也】火探深洞燕香送远潭龙【南方持火于乳泂中取燕而食广州悦城县有温媪龙即蛇也随水往舟船至人家或千里外皆以香酒果送之】蓝坞寒先烧禾堂晚并舂【种蓝多在坞中先烧其地人以木槽为舂禾谓之舂堂】更投何处宿西峡隔云钟
　　下第寓居崇圣寺感事
　　懐玉泣京华旧山归路赊静依禅客院幽学野人家林晚鸟争树园春蜂防花东门有闲地惟种邵平
　　洛东兰若夜归
　　一衲老襌床吾生半异乡管弦愁里老书剑梦中忙鸟急山初暝蝉稀树正凉又归何处去尘路月苍苍丁卯诗格颇卑句太偶此二诗各有一联佳亦不可废
　　孤山寺　　　　　　　　　　张　祜
　　楼台耸碧岑一径入湖心不雨山常润无云水自隂断桥荒藓合空院落花深犹忆西牕夜钟声出北林此诗可谓细润然太工太偶合一本作澁
　　惠山寺
　　旧宅人何在空门客自过泉声到池尽山色上楼多小洞穿斜竹重阶夹细莎殷勤望城市云外暮钟和此诗同前三四尤工五六则工而窘于冗矣以前联不可废也故取之
　　题虎丘东寺
　　云树拥崔嵬深行异俗埃寺门山外入石壁地中开俯砌池光动登楼海气来伤心万年意金玉葬寒灰杜牧谓谁人得似张公子千首诗轻万戸侯今传者五言律三巻絶句二巻无七言律与古诗也所逸多矣僧寺诗二十四首金山寺诗第一亦当为集中第一孤山寺惠山寺诗次之此诗非亲到虎丘寺不知第四句之工髙堂之后俯视石涧两壁相去数尺而深乃数十丈其长蜿蜒曼衍而坼裂到底泉滴滴然真是竒观故其诗曰石壁地中开非虚也故选此诗以广见闻登楼海气来此一句亦佳他如地僻泉长冷亭香草不凡题道光上人院亦佳至如上坡松径澁深坐石池清之类则非人可到矣
　　题金山寺　　　　　　　　　许　棠
　　四面波涛匝中流日月隣上穷如出世下瞰忽惊神刹【一作塔】碍长空鸟船通外国人房房皆叠石风扫永无尘五六亦竒絶谁言张处士诗后更无人亦可着此语也
　　长安逢江南僧　　　　　　　崔　涂
　　孤云无定踪忽到又相逢説尽天涯事听残上国钟问人寻寺僻乞食过街慵忆到曾栖处开门对数峯本色当行诗
　　赠休粮僧
　　闻钟独不斋何事更关懐静少人过院闲从草上堦生台无鸟下石路有云埋为隐禅中旧时犹梦百崖第四句絶妙
　　寄贯休　　　　　　　　　　吴　融
　　休公何处在知我宦情无巳似冯唐老方知武子愚一身仍更病双阙又须趋若得重相见防心学半铢向承阮梅峯秀实惠书言诗不可多用古人名谓之防鬼簿晚唐人皆不敢下惟老杜最多吴融韩偓在晚唐之晚乃颇参老杜如此一联岂不佳
　　寄尚顔师
　　僧中难得静静得是吾师到阙不求紫归山祗爱诗临风翘雪足向日剃霜髭自叹眠漳久双林动所思
　　题破山寺　　　　　　　　　常　建
　　清晨入古寺初日照髙林竹径通幽处禅房花木深山光悦鸟性潭影空人心万籁此俱寂惟闻钟磬音欧公喜此诗三四不必偶乃自是一体葢亦古诗律诗之间全篇自然
　　经废寳庆寺　　　　　　　　司空曙
　　黄叶前朝寺无僧寒殿开池晴出曝松暝鹤飞回古砌碑横草隂廊画杂苔禅宫亦销歇尘世转堪哀此必武宗废寺之后有此诗句句工尾句尤不露
　　冬日题邵公院　　　　　　　刘得仁
　　无事关多掩隂阶竹拂苔劲风吹雪聚渇鸟啄冰开树向寒山得人从瀑布来终期天目老擎锡逐云回三四用工至矣唐人作诗不要处模写得直是精神
　　秋夜宿僧院
　　禅寂无尘地焚香话所归树揺幽鸟梦萤入定僧衣破月斜天半髙河下露微翻令嫌白日动即与心违萤入定僧衣此一句古今无之他有坐学白塔骨坐石鸟疑死刻苦太甚不如此之闲雅尾句尤髙
　　题荐福寺衡岳禅师房　　　　韩　翃
　　春城乞食还髙论此中闲僧腊阶前树禅心江上山疎帘看雪卷深戸映花关晚送门人去钟声杳霭间第三句最佳五六近套尾句乃有味也
　　题龙兴寺澹师房
　　双林彼上人诗兴转相亲竹里经声晚门南山色春巻帘苔色净下筯药苗新记取无生理归来问此身五六眼前事耳但一味此句便不可舍
　　喜鲍禅师自龙山至　　　　　刘长卿
　　故居何日下春草欲芊芊犹对山中月谁听石上泉猿声知后夜花发见流年杖锡闲来往无心到处禅五六佳
　　寄灵一上人
　　髙僧本姓竺开士旧名林一去春山里千峯不可寻新年芳草遍终日白云深欲徇微官去悬知讶此心刘长卿号五言长城细味其诗思致幽缓不及贾岛之深峭又不似张籍之明白葢颇欠骨力而有委曲之意耳○郎士元集亦有此诗题云赴无锡别云一上人终作度徇作问
　　酬普选二上人　　　　　　　严　维
　　本意宿东林因听子贱琴遥知大小朗已断去来心夜静溪声近庭寒月色深宁知尘外意定后更成吟五六似浅近细味之亦不可弃
　　别至上人
　　最称偃少早岁草茅居年老从师律生知解佛书衲衣求壊帛野饭拾春蔬章句无求断诗中学有余五六可观三四亦不草草
　　华下送文涓　　　　　　　　司空图
　　郊居谢名利何事最相亲渐与论诗久皆知得句新川明虹照雨树宻鸟冲人应念从今去还来岳下频一鸣集尝自夸数联五六其一也其实工宻三四亦自然近中有远
　　游歙州兴唐寺　　　　　　　张　乔
　　山桥通絶境到此忆天台竹里寻幽径云边上古台鸟归残照出钟断细泉来为爱澄溪月因成隔宿回此吾州水西太平寺也在唐时谓之兴唐寺五六佳末句谓溪清而月可爱因留至隔宿亦善于立论以歙溪极天下之清者
　　甘露寺东轩　　　　　　　　周　繇
　　每日怜晴眺闲吟只自娱山从平地有水到远天无老树多封楚轻烟暗染吴虽居此廊下入戸亦踟蹰京口甘露寺俯瞰大江远眺溟海委的是此山从平地突起水与天接其言无一字虚也
　　宿山寺　　　　　　　　　　张　蠙
　　中峯半夜起忽觉在青防下界自生雨上方犹有星楼髙钟独远殿古像多灵好是潺湲水房房伴诵经三四已佳五六尤佳第六句无人曾道末句亦可佳也
　　逢播公　　　　　　　　　　周　贺
　　带病稀相见西城早晚来山衣风壊帛香印雨沾灰坐久钟声远禅余岳影回却思同宿夜髙枕説天台第六句絶好贺乃清塞上人还俗故于僧诗尤熟
　　宿杼山昼公禅堂
　　从作西河客别离经半年却来峯顶宿知废井南禅积霭沉斜月孤灯照落泉何当闲事尽相伴老溪边试于山寺夜宿崖有落泉壁有孤灯而思此句则见其有味矣
　　赠胡僧
　　瘦形无血色草屦着行穿闲话似持咒不眠同坐禅背经来汉地袒膊过冬天情性人难防游方应信缘此诗似觉麄率然今西域僧有此辈乃相率为丐之徒闲话似持咒本是戱言其语言之不可通至如袒膊过冬天葢所啖有麻药一食之不饥亦不寒亦能耐大暑愚俗不悟耳至解药飱肉酒不可以数计云
　　休粮僧
　　一斋难过日况是更休粮养力时行道闻钟不上堂唯留温药火未写化金方旧有山厨在从僧请作房怪人也不食而私于食者温药化金又似是道流事
　　柏岩禅师
　　野寺絶依念灵山曽遍行老来披衲重病后读经生乞食嫌村远寻溪爱路平多年柏岩住不记柏岩名即贾岛所哭者三四及尾句俱佳
　　入静隐寺途中作
　　乱云迷远寺入路认青松鸟道缘巢影僧鞋印雪踪草烟连野烧溪雾隔霜钟更遇樵人问犹言过数峯贺与贾岛本皆僧也故于僧寺诗为善能着题鸟道之行不曰缘树影而曰缘巢影所以为佳五六微冗尾句则又妙矣他如送禅僧云坐禅山店暝补衲夜灯微又如夏髙移坐次斋身疾色浓讲次树生枝皆是僧家滋味俗人所难道者故书之
　　哭闲宵上人
　　林迳西风急松枝讲钞余冻髭亡夜剃遗偈病时书地燥焚身后堂空着影初吊来频落泪曾忆到吾庐哭僧诗贾岛于柏岩宗宻二人至矣此诗三四亦可佳第五句颇险夫然后知诗之难也
　　空寂寺悼元上人　　　　　　钱　起
　　凄然双树下垂泪远公房灯续生前火炉添殁后香隂阶明片雪寒竹响空廊寂灭应为乐尘心徒自伤尾句即贾岛不是解空人
　　西郊兰若　　　　　　　　　羊士谔
　　云天宜北戸塔庙似西方林下僧无事江清日正长石泉盈掬冷山实满枝香寂寞传心印无言亦已忘五六有夏间山居之景眼前事只他人自难道也
　　游东林寺　　　　　　　　　黄　滔
　　平生爱山水下马虎溪时已到终嫌晚重游预作期寺寒三伏雨松偃数朝枝翻译如曾见白莲开满池黄滔何人此诗三四举唐人无此淡而有味之作五六佳
　　瀑布寺真上人院　　　　　　郑　巢
　　林疎多暮蝉师去宿山烟古壁灯熏画秋琴雨慢弦竹间窥远鹤岩上取新泉西岳莎房在归期更几年司空图有山雨慢琴之句此亦暗合其联甚佳
　　题任处士创资福寺　　　　　鱼机
　　幽人剏竒境游客驻行程粉壁空留寺莲宫未有名凿池泉自出开径草重生百尺金轮阁当川豁眼明鱼乃女道士之类题初创寺故云莲宫未有名五六虽浅近亦不为无味
　　甘露寺　　　　　　　　　　孙　鲂
　　寒暄皆有景孤絶畵难形地拱千寻险天垂四面青昼灯笼雁塔夜磬彻渔汀更爱僧房外波光满戸庭鲂有金山诗惊涛溅佛身之句有病不如过橹妨僧定上句佳如天多剩得月地少不生尘亦不逮张祜而云谁言张处士诗后更无人涉乎夸诞此诗第四句最好尾句亦佳五六则套话也
　　题云际寺上方　　　　　　　庐　纶
　　松髙萝蔓轻中有石牀平下界水长急上方灯自明空门不易啓初地本无程回步忽山尽万缘从此生五六善于言禅用啓字程字贴门与地而不见其迹
　　同徐城李明府游重光寺题晃师房
　　刘　商
　　野寺僧房远陶潜引客来鸟喧残菓落兰败几花开真性知无住微言欲望回竹风清磬晚归策步苍苔兰败之后有几种花开此意甚深
　　月中宿云岩寺上方　　　　　温庭筠
　　虚阁披衣坐寒阶踏叶行众星中夜少圆月上方明霭尽无林色喧余有涧声祗应愁恨事还逐晓光生众星至中夜而少以圆月之明在上方也乃一句法五六尤得月夜清寂之味
　　题中南佛塔院
　　鸣泉隔翠微千里到柴扉地胜人无欲林昏虎有威涧苔侵客履山雪入禅衣桂树芳隂在还期岁晏归三四新异
　　登蒋山开善寺　　　　　　　崔　峒
　　山殿秋云里香烟出翠微客寻朝磬食【一作室】僧背夕阳归下界千门见前朝万事非看心兼送目葭菼暮依依三四已佳五六尤佳以第六句出于不测也
　　题宇文裔山寺读书院　　　　于　鹄
　　读书林下寺不出动经年草阁连僧院山厨共石泉雪庭无履迹龛壁有灯烟年少今头白删诗到几篇
　　防云际寺　　　　　　　　　喻　鳬
　　涧壑吼风雷香门【集作禅关】絶顶开阁寒僧不下钟定虎常【一作长】来鸟啄林梢果鼯跳竹里苔心源暂无【一作无一】事尘界拟休回
　　三四佳
　　题维摩畅上人房朽枿【集作寒栎】　　李　洞
　　诸方游几腊五夏五峯销越讲迎骑象【一作马】蕃斋懴射雕冷笻书雪倚寒栎话云烧从此栖林老瞥然三万朝李洞学贾浪仙诗至铸其像而事之此诗工甚三四怪异五六亦佳
　　宿凤翔天柱寺穷易上人房
　　天柱暮相逢吟思天柱峯墨研清露月茶吸白云钟卧语身黏藓行禅顶拂松探【一作深】为一诀【一作决】明日去临卭
　　五六眼前事但善于措置则工拙在丝发之间耳
　　游西霞寺　　　　　　　　　皮日休
　　不见明居士空山但寂寥白莲吟次缺青霭坐来销泉泠无三伏松枯有六朝何时石上月相对论逍遥三四细看有味五六忽然出竒
　　宿澄泉兰若　　　　　　　　郑　谷
　　山半古招提空林雪月迷乱流分石上斜汉在松西云集寒庵宿猿先晓磬啼此心如了了祗此是曹溪末句好谷诗多用僧字凡四十余处
　　题江岛僧居【在江之心】　　　　杜荀鹤
　　师爱无尘地江心岛上居接船求化惯登陆赴斋疎载土春栽树抛生日饫鱼入云萧帝寺毕竟欲何如以所居在江水中故五六佳
　　封禅寺居　　　　　　　　　罗　隐
　　盛礼何由覩嘉名偶寄居周南太史泪蛮徼长卿书砌竹揺风直庭花泣露疎谁能赋秋兴千里隔吾庐题是封禅寺昭谏身居乱世故起句曰盛礼何由覩竒哉句也三四好岂可全不用事善用事者不冗
　　题岳州僧舍　　　　　　　　裴　説
　　喜到重湖地孤洲横晚烟鹭啣鱼入寺鸦接饭随船松桧君山逈菰蒲梦泽连与师吟论处秋水浸遥天【洲一作舟】三四极其新异五六亦状岳州僧舍可谓切题予尝登岳阳楼乃知此诗之佳
　　静林寺　　　　　　　　　　僧灵一
　　静林溪路远萧帝有遗踪水击罗浮磬山鸣于阗钟灯传三世火树老五株松无数烟霞色空闻昔卧龙第五句最竒下句亦称
　　懐旧　　　　　　　　　　　僧皎然
　　一坐西林寺从来未下山不因寻长者无事到人间宿雨愁为客寒花笑未还空懐旧山月童子念经闲杼山皎然诗意句律平淡及识顔真卿交韦应物天寳大歴间人皎然字清昼谢灵运十世孙居杼山湖州人真卿为湖州刺史皎然为其著论
　　宿吴匡山破寺
　　双峯百战后真界满尘埃蔓草缘空壁悲风起故台野花寒更发山月暝还来何事池中水东流独不回废寺诗司空曙为冠此亦可观
　　宿西岳白石院　　　　　　　僧无可
　　白石上嵌崆寒云西复东瀑流悬往处雏鹤失禅中岳壁松多古坛基雪不通未能亲近去拥褐愧相同第四句竒
　　废山寺
　　千峯盘磴尽林寺昔年名步步入山影房房闻水声多年人迹絶残日石隂清便可求居止安闲过此生无可称贾岛为从兄诗远不及之而世人多称为岛可何耶可之诗惟髙杉残子落深井冻痕生及听雨寒更尽开门落叶深为最已别收矣
　　送僧
　　四海无拘系行心兴自浓百年三事衲万事一枝笻夜减当晴影春消过雪踪白云深处去知宿在何峯第五句最髙絶日晴有影为伴至夜则又减去言其孤之极也为僧不孤又恶乎可
　　送赞律师归嵩山
　　禅意归心急山深定易安清贫修道苦孝友别家难雪路寻溪转花宫映岳看到时孤塔暮松月向人寒为僧以清苦为事是也然孝友之天犹在则别家亦难所谓出家者何其忍然弃骨肉耶存此诗以见予志
　　驾幸天长寺应制　　　　　　僧广宣
　　天界宜春赏禅门不掩关宸游双阙外僧引百花间车马喧长路烟云净远山观空复观俗皇鉴此中闲唐中贵人多引僧为内供奉写字吟诗俾之应制广宣者宪宗以来居红楼院其诗曰红楼集昌黎集有广宣上人频见访诗岂恶其数耶红楼院处所酉阳杂俎可阅此诗只僧引百花间一句好观空复观俗亦颇通别有七言诗一首佳
　　懐智体道人　　　　　　　　僧贯休
　　把笔懐吾友庭莺百啭时惟应一处住方得不相思雪水淹门阃春雷折树枝平生无限事不独白云知贯休诗无奈忽有一两句麄俗然其竒亦天出三四近乎俗而理到五六所谓竒也人所罕道而新
　　休粮僧
　　不食更何求自由终自由身轻嫌衲重天旱为民愁应器谁将去生台蚁不游防须传此术归共老林丘第二句好但近粗俗第三句工第四句忽然不测所谓竒也术字有妙理
　　夏日草堂作　　　　　　　　僧齐己
　　沙泉带草堂纸帐卷空牀静是真消息吟非俗肺肠园林坐清影梅杏嚼红香谁住原西寺钟声送夕阳此齐已自赋草堂中事也洪觉范取此八句赋为八诗以其句句有味故耶此诗为僧徒所重其来久矣实亦清丽
　　题真州精舍
　　波心精舍好那岸是繁华碍目无髙树当门即远沙晨斋来海客夜磬到渔家石鼎秋涛静禅回有岳茶第二句那岸二字有深意五六精神而净洁
　　宿岳阳开元寺　　　　　　　僧修睦
　　竟日凭虚槛何当兴叹频往来人自老今古月长新风逆沉渔唱松疎露鹤身无眠钟又动几客在迷津第六句亦眼前事但下得着自然好
　　老僧　　　　　　　　　　　僧景云
　　日照西山雪老僧门始开冻瓶黏柱础宿火防炉灰童子病归去鹿麋寒入来斋钟知渐近枝鸟下生台三四已新五六亦新童子以病而归其家故曰归去麋以寒而入其室故曰入来良佳
　　华岩寺望樊川　　　　　　　僧子兰
　　万木叶初红人家树色中疎钟揺雨脚积水浸云容雪碛回寒雁邨灯促夜舂旧山归未得生计欲何从子兰饮马长城窟一诗传世此诗五六通亦可取
　　夷陵即事　　　　　　　　　僧尚顔
　　不难饶白髪相续是滩波避世嫌身晚思家乞梦多暑衣经雪着冻砚向阳呵岂欲临岐路还闻圣主过尚顔诗唐之季也此恐是僖宗幸蜀时诗第五句其穷已甚然今之穷者何但此事尚顔又有句云合国诸卿相皆曾着布衣
　　赠栖禅上人　　　　　　　　僧虚中
　　岩房髙且静住此几寒暄鹿嗅安禅石猿啼乞食村朝阳生树罅古路透云根独步闲相覔凄凉碧洞门僧家寂静欲得如羚羊挂角更无气息葢此物闭气而眠虎狼不能知其为羊也此以譬心而入定之迹乃余事耳禅于石上而鹿来嗅不知石之上有僧此乃佳句余亦称
　　赠樊川长老　　　　　　　　僧清尚
　　瘦顔诸骨现满面雪毫垂坐石鸟疑死出门人谓痴照身潭入楚浸影桧生隋太白曾经夏清风凉四肢坐石鸟疑死即与鹿嗅安禅石同意皆不如刘得仁萤入定僧衣为妙然用工刻苦不可不选以备旁攷
　　题山寺　　　　　　　　　　寇　准
　　寺在猿啼外门开古涧涯山深微有径树老半无枝望远云长暝谈空日易移恐朝金马去还失白莲期冦公学晚唐诗尾句忽又似老杜
　　游湖上昭庆寺　　　　　　　陈尧佐
　　湖边山影里静景与僧分一榻坐临水片心闲对云树寒时落叶鸥散忽成羣莫间红尘事林间肯暂闻此钱唐门外昭庆寺今犹无恙而南渡事业又巳澌尽读此宁无感乎第五句最幽美
　　再游海云寺作　　　　　　　宋　祁
　　十里云边寺重驱千骑来天形欹野尽江势酿山回园柰浓成幄楼钟近殷雷斜阳归鞅促飞葢冐轻埃三四唐人诗所必有宋人诗罕有然作家固无不有宋公不甚喜僧此成都诗
　　懐寄披云峯诚上人　　　　　曹汝弼
　　院髙穷木盛野极静无言险路通岩顶香泉出石根微风飘磬韵幽鸟啄苔痕常记相留夜秋堂共听猿景德祥符间诗人有晚唐之风曹以处士与种放魏野林逋相往来故其诗亦似之第六句幽而有味披云峯者古歙水西太平寺之别峯下瞰郡城北望黄山至今有庵宇存焉
　　再寄
　　江城从别后闻説在松间度日长扄戸终年不下山静为诗所役闲免事相关应喜云边客防搜鬓未斑第五句静为诗所役能言吟者之状凡吾曹能诗者皆然
　　赠披云峯岳长老
　　禅外掩松扄闲眠度岁隂雨侵香篆涩苔长屐痕深水在铜瓶冷云归玉磬沉前山有灵药时防杖藜寻此诗亦有唐味
　　赠僧
　　一从叨命服乗兴入天台院接石桥住门临瀑布开松间应独坐雪里更谁来时复携藜杖看云上古台宋诗之有唐味者皆在真庙以前三朝此其一也五六淡而有味
　　赠水墨峦上人　　　　　　　赵　湘
　　讲余题小笔深院竹修修试墨应磨岁思山忽写秋静曾穷鹤趣髙亦近诗流更拟缘清思和云状沃州赵湘字叔灵清献公抃之祖也淳化三年孙何榜进士清献漕益路时宋景文序叔灵集欧阳公防亦称之
　　照上人山房庭树
　　惹云非手植自与薜萝交雨过苔侵影秋来月照巢锡寒枝上挂偈好叶中抄谁见僧行绕溪凉夜磬敲僧庭树着题诗也中四句俱工细赵清献之杜审言也
　　与正仲屯田游广教寺　　　　梅尧臣
　　春滩尚可涉不惜溅衣裾古寺入深树野泉鸣暗渠酒杯参茗具山蕨间盘蔬落日还城郭人方带月锄五六错综自相为对此一体
　　题松林院
　　静邃无尘地青荧续熖灯木鱼传饭鼔山衲见归僧野色寒多雾溪痕夜阁冰吾非谢康乐独往亦何能三四眼前事自然觉好五六亦佳
　　过永庆院
　　荒凉旧兰若古木两三重林下已无柏涧边唯有松石阶生薜荔香座缺芙蓉化俗似禅衲破来缝不缝前四句平常五六忽能以故为新缘下一句出于不测并上一句可观尾句缝不缝之説怪而有味
　　过山阳水陆院智洪上人房【有苏子美墨迹】
　　十载七来此每嗟多异今池灰休辨刼川月解明心遗墨悲蘓倩髙情想道林能闲常似旧翘立水边禽
　　夏日宿西禅　　　　　　　　潘　阆
　　此地絶炎蒸深疑到不能夜凉如有雨院静若无僧枕润连云石牕明照佛灯浮生多贱骨时日恐难胜东坡少年见传舍壁间题此句而喜之则知逍遥之诗行于世已久东坡眼髙亦所谓异世而知心者也
　　秋日题琅琊寺
　　岩下多幽景且无尘事喧钟声晴彻郭山色晓当门深洞通泉脉悬崖露树根更期来此宿絶顶听寒猿
　　送皎师归越　　　　　　　　林　逋
　　林间久离索忽忽望西陵静戸初闻叩归舟又説登野烟含树色春浪叠沙棱幸谢云门路同寻苦未能
　　送思齐上人之宣城
　　林岭蔼春辉程程入翠微泉声落坐石花气上行衣诗正情懐澹禅髙语论稀萧闲水西寺驻锡莫忘归和靖于僧徒交游良多如送机素云锡润飞晴霭罗寒滤晓澌下一句新竒寄清晓云树丛归夕鸟湖影浸寒城尤妙不可言宜其隐于湖山而名闻天下彻九重垂百世也胸次笔端两相扶竪如此
　　次韵定慧钦长老见寄　　　　蘓　轼
　　左角看破楚南柯闻长滕钩帘归乳燕穴纸出痴蝇为鼠常留饭怜蛾不防灯﨑岖真可笑我是小乘僧左角以言争故以破楚系之南柯以言荣故以长滕系之此本山谷句法亦老杜句法厉阶董狐笔祸首燧人氏是也至山谷演而为管城子无食肉相孔方兄有絶交书则其工极矣此只论句法○中四句燕蝇防蛾皆悯世之迷为作方便之意然区区如此亦小乘所为非上乘也守钦自蘓州遣其徒卓契顺如惠州寄拟寒山八诗坡公和之第一首似律故取诸此坡材大于小诗余事耳
　　赠惠洪　　　　　　　　　　黄庭坚
　　数面欣羊胛论诗喜雉膏眼横湘水暮云献楚山髙堕我玉麈尾乞君宫锦袍月时放舟舫万里云涛山谷谪宜州洪觉范在长沙岳麓寺曾见山谷于是伪作山谷七言赠诗所谓气爽絶类徐师川者予于名僧诗话已详辨其事此诗亦恐非山谷作山谷乙酉年死于宜州觉范始年三十五岁撰此诗以惑众而山谷甥洪氏误信为然故收之云五六虽壮丽恐非山谷语意浅
　　别寳讲主　　　　　　　　　陈师道
　　此处相逢晚他乡有胜缘咒功先服猛戒力得扶颠暂息三支论重参二祖禅【元注赵州临济皆曹人也】夜牀鞋脚别何日着行纒
　　读后山诗语简而意博咒功戒力四字已深入于细服猛扶颠一出礼记一出论语抉剔为用愈细而竒与晚唐人专泥景物而求工者不同也天下博知无过三支今后山欲其舍博而就约弃讲而悟禅故曰暂息三支论重参二老禅也夜牀鞋脚别此本俗语脚不可以无鞋而夜寐之际脚亦无用于鞋此又以其胶恋执着为戒也故后山诗愈玩愈有味
　　游鹊山寺
　　积石横成岭行杨宻映门人声隐林杪僧舍绕云根顿摄尘缘尽方知象教尊只应羊叔子名字与山存羊叔子谓南丰
　　题子曕扬州借山寺　　　　　刘季孙
　　给事风流在虚亭景越闲全临故宫水尽致别州山峯势晴相向岚光夜不还无时供胜赏歴歴白云间刘季孙最为东坡所知卒于隰州三四佳第五句亦好
　　题江心寺　　　　　　　　　徐　照
　　两寺今为一僧多外国人流来天际水截断世间尘鸦宿腥林径龙归损塔轮却宜成片石曾坐谢心身予甲寅乙卯间至永嘉游江心寺见此诗刋楣间良佳今三十年矣
　　登横碧轩继赵昌甫作　　　　徐　机
　　步陟高髙寺徐行不用扶青天晴又雨山色有还无句向闲中覔茶因醉后呼所懐论未足何乃又征途第四句佳但亦本于欧公
　　雁荡寳冠寺　　　　　　　　赵师秀
　　行向石栏立清寒不可云流来桥下水疑是洞中云欲住逢年尽因吟过夜分荡隂当絶顶一雁未曾闻杜荀鹤袛应松上鹤便是洞中人此三四亦相犯五六有味
　　岩居僧
　　开扉坐石层尽日少人登一鸟过寒木数花揺翠藤茗煎冰下水香炷佛前灯吾亦逃名者何因似此僧
　　桃花寺
　　旧有桃花树人呼寺故云石幽秋鹭上滩远夜僧闻汲井连黄叶登台散白云烧丹勾漏令无处不逢君四灵诗赵紫芝为冠大抵中四句锻链磨莹为工以题攷之首尾畧如题意而中四句者亦可他入不必切于题也
　　寄从善上人　　　　　　　　翁　巻
　　数载不相见师应长掩关香烟前代寺秋色五峯山棊进僧谁敌琴余鹤共闲几时重过我吟话此林间
　　同孙季蕃游净居诸庵　　　　刘克庄
　　满院静沉沉微闻有梵音不来陪客语应恐壊禅心母处归全少师边悟巳深戒衣皆自衲因讲始停针为人之女离其母不顾而屈从老尼果何所悟耶不来陪客恐壊禅心如此则见所欲而此心乱耶读此诗为妇人出家者之戒后村殆弄笔头学晚唐诗诗似唐人而语意凿脱予故备论之
　　书惠崇师房　　　　　　　　僧希昼
　　诗名在四方独此寄闲房故域寒涛濶春城夜梦长禽声沉远木花影动回廊几为分题客殷勤扫石牀希昼九僧之一于僧诗类选五首每首必有一联佳不特希昼九僧皆然
　　寄懐古
　　见説雕隂僻人烟半杂羌秋深边日短风动晓笳长树势分孤垒河流出远荒遥知林下客吟苦夜禅忘
　　送嗣端东归
　　远念生泉石人中事欲销巻衣城木落寻寺海山遥帆影迷寒雁经声隠暮潮后期俱未定况我鬓先凋
　　送可伦赴广南转运凌使君见招
　　别语畏残漏心悬瘴海边回期无定日去路极遥天苦雾沉山郭寒沙涨隰田几宵寻使府清话废闲眠
　　早春阙下寄观公
　　客心长念隐早晚得书招看月前期阻论山静防遥微阳生远道残雪下中宵坐看青门栁依依又结条
　　宿宇昭师房　　　　　　　　僧保暹
　　与我难忘旧多期宿此房卧云归未得静夜话空长草际沉萤影杉西露月光天明共无寐南去水茫茫保暹九僧之二第六句于工之中不弱而新
　　送简长上人之洛阳
　　闲身无所滞独去背春城望越乡心断迎嵩隐思生野禅依树远中饭傍泉清相府如投刺分题有竺卿
　　早秋闲寄宇昭
　　牕虚枕簟明微觉早凉生深院无人语长松滴雨声诗来禅外得愁入静中平远念西林下相思合慰情
　　宿西山精舍　　　　　　　　僧文兆
　　西山乘兴宿静称寂寥心一径杉松老三更雨雪深草堂僧语息云阁磬声沉未遂长栖此双峯晓待寻文兆九僧之三有宋国初未远唐也凡此九人诗皆学贾岛周贺清苦工宻所谓景联人人着意但不及贾之髙周之富耳
　　送简长师之洛
　　动静非常态超然西去心水期经洛听云约到嵩吟斋访烟村远禅依竹寺深祗应风雅道相府是知音
　　郊居吟　　　　　　　　　　僧行肇
　　静室帘孤卷幽光坠露多径寒杉影转窗晚雪声过茗味沙泉合罏香竹霭和遥懐起深【一作风雨】夕旧寺隔沧波行肇九僧之四此首中四句工不但一联
　　酬赠梦真上人
　　禅舍因吟往晴来坐彻宵春通三径晚家别九江遥巢重禽初宿窗明叶旋飘住期应未定谢守有诗招【青社凌使君以诗见招】
　　五六何以圏见静极之味也
　　送文光上人西游
　　髙木坠残霖关河入远心嵩游忘楚梦华近识秦音塔古悬图认碑荒背烧寻几思兴替事独上灞陵吟五六工三四装四个地名似贾岛姚合之
　　送僧南归　　　　　　　　　僧简长
　　渐老念乡国先归独羡君吴山全接汉江树半藏云振锡林烟断添瓶涧月分重栖上方定孤狖雪中闻简长九僧之五第六句絶妙
　　送行禅师
　　南国山重叠归心向石门寄禅依鸟道絶食过渔邨楚雪黏瓶冻江沙溅衲昏白云深隠处枕上海涛翻与行肇师宿庐山栖贤寺　　　僧惟凤
　　冰瀑寒侵室围炉静话长诗心全大雅祖意防诸方磬断危杉月灯残古塔霜无眠向遥夕又约去衡阳惟凤九僧之六所选每首必有一联工人多在景联晚唐之定例也盛唐则不然大手笔又皆不然
　　寄希书
　　闲中吟鬓改多事与心违客路逢人少家书入阙稀秋声落晚木夜魄透寒衣几想林间社他年许共归
　　吊长禅师
　　霜钟侵漏急相吊晚悲浓海客传遗偈林僧写病容潄泉流落叶定石集鸣蛩回首云门望残阳下远峯此诗中四句皆工一字不茍金银秤上分定盘星也
　　访杨云卿淮上别墅　　　　　僧惠崇
　　地近得频到相携向野亭河分冈势断春入烧痕青望久人收钓吟余鹤振翎不愁归路晚明月上前汀九僧之七惠崇最为髙者三四虽取前人二句合成此联为人所诋然善诗者能合二人之句为一联亦可也但不可全盗二句一联者耳
　　赠文兆
　　偶依京寺住谁复得相寻独鹤窥朝讲隣僧听夜琴注瓶沙井远鸣磬雪房深久与松萝别空悬王屋心惠崇有佳句为图诗殊不止此容续添入
　　寄保暹师　　　　　　　　　僧宇昭
　　吟防失秋期荒山寄病时客髭生白早丛木落青迟渇狄窥莎井隂虫占菊篱归心何以见霜月下天涯宇昭九僧之八
　　幽居即事
　　扫苔人迹外渐老喜深藏路僻闲行远春晴昼睡长余花留暮蝶幽草恋残阳尽日空林下孤禅念石霜
　　寺居寄简长　　　　　　　　僧懐古
　　雪苑东山寺山深少往还红尘无梦想白日自安闲杖履苔痕上香灯树影间何须更飞钖归隐沃洲山懐古九僧之九人见九僧诗或易之不知其几鍜錬几推乃成一句一联不可忽也此惟释梵一类选此他类尚多佳作宋之盛时文风日炽乃有梅圣俞之醖籍闲雅陈后山之苦硬痩劲一专主韵一专主律梅寛陈严并髙一世而古人之诗半或可废则其髙于九僧亦人才涵养之积然也
　　居天柱山　　　　　　　　　僧赞宁
　　四野豁家庭柴门夜不扃水边成半偈月下了残经虽逐诸尘转终归一梦醒未知斯防者万后尽劳形僧家一偈四句谓之伽陁长篇六句而上谓之祗夜此云半偈乃是吟成一联诗也工而妙
　　赠闻聪师　　　　　　　　　僧知圆
　　澹然尘虑絶禅外苦风骚性觉眠云僻名因背俗高水烟蒸纸帐寒髪澁铜刀几宿秋江寺闲吟听夜涛李洞云日闪剃刀明意新语工而险此又云寒髪澁铜刀恐是净髪刀不磨耳可笑
　　酬伉上人　　　　　　　　　僧遵式
　　鸟卧清闲极谁能更似君山光晴后见瀑响夜深闻拾句书幽石收茶踏乱云江头待无事终学弃人羣中四句俱工雅
　　赠智伦弟
　　溪竹拥疎帘溪云冷不厌千岩唯虎伴一讲许诗兼煮茗冰柱看经就雪檐有时开静戸寒日下峯尖
　　寄月禅师
　　闻道安禅处深萝住隔溪清猿定中发幽鸟座边栖云影朝晡别山峯远近齐不知谁问法雪夜立江西嵩公藤州人文似韩昌黎欧公荐之于朝诗佳者尚多与杨公济倡和及晤二师者亦与甚有清痩竒古之句容续入
　　再游鹤林寺　　　　　　　　僧道潜
　　招隐山南寺重来岁巳寒风林惊坠雪雨涧咽飞湍壁暗诗千首霜清竹万竿东轩谪仙句洗眼共君看此参寥子三四清爽
　　山中　　　　　　　　　　　僧秘演
　　结茅临水石澹寂益闲吟久雨寒蝉少空山落叶深危楼乗月上远寺听钟寻昨日江僧信期来息此心此山东绘石曼卿方外友欧公序其诗者
　　书景舒庵壁　　　　　　　　僧清顺
　　大布君能衣始知蚕口非冢间容一榻身外但三衣防戒避生草净心观落晖寂寥能自守今世固应稀东坡所交顺怡然北山垂云庵所谓闲来石上眠落叶不知数及十竹轩诗知名者也陈后山游浙亦与之诗此篇首句谓景舒着布不着绢帛以下句句皆佳有滋味
　　赠尼昧上人　　　　　　　　僧惠洪
　　不着包头绢能披壊衲衣愧无灌溪辨敢对末山机未肯题红叶终期老翠微余今倦行后投杖梦烟霏【一本作扉】大愚法嗣端州末山尼了然禅师有灌溪闲和尚者来山问今日离何处曰路口山曰何不葢却闲乃礼拜问如何是末山山曰非男女相闲乃喝曰何不变去山曰不是神不是鬼变个甚麽闲于是伏应作园头三载觉范用此事然红叶之句又似侮之末句有欲炙之色女人出家终何益哉
　　寄致虚兄　　　　　　　　　僧善权
　　避冦经重险懐君屡陟冈空余接浙饭无复宿舂粮衣袂饶霜露柴荆足虎狼春来何所恨棣蕚政含芳江西中三僧倚松老人饶德操僧号如璧诗最髙足与吕居仁对垒祖可正平善权防中二人齐名世称瘦权癞可然瀑泉集无一首律诗可取五言古诗间有自然闲淡者七言长句得山谷变体而不得其正格虽矫古语无韵味殊使人厌真隐集律诗仅三二首如此诗亦出老杜而避冦寄兄题目甚易无一唱三叹之风谓晚唐雕虫小技不及此之大片麄抹亦恐过矣老杜之细润工宻不可不参无徒曰喝咄以为豪也观者幸勿谓僣
　　虎丘　　　　　　　　　　　僧元肇
　　沧海何年涌秦传虎踞丘池空劒光冷坟阙鬼吟愁石碍楼台侧烟深草木浮吴人贪胜槩眷尽亦来游第五句好尾句有风味
　　径山
　　东西两径幽岁晚得同游壑雪隂犹在溪云冻不浮鸟惊樵斧重猿挂树枝柔怕有梅花发因行到水头此近世诗僧淮海肇圣徒也通州人及见叶水心曩印应雷为淮阃以同里尝招致之肇犹无恙葢端平淳祐以来方外以吟知名者肇之后有珍藏叟云○重字下得好若下响字便是小儿
　　山行晚归　　　　　　　　　僧善珍
　　药径入云林晚晴扶杖吟照泥星复雨经朔月犹隂树折怜巢覆泉清见叶沉爱闲自如此不是学灰心珍藏叟泉州人继淮海肇有声迹近年方化里谚有云星月照湿土为再雨之象诗人所未用而用之故新第六句亦见静者之趣落叶沉水底非极晴不能察也第五句恐有所感
　　春寒
　　松间灯夕过顾影在天涯雪暝迷归鹤春寒误早花艰难知世味贫病厌年华故国风尘外无人可问家【松一作林】春寒误早花此句极佳诗中无此等新句而欲名世可乎
　　广润寺新寮　　　　　　　　僧自南
　　客不赴斋招防心坐寂寥青山若厌看白日也难消鹭起冲荷叶虫行蚀菊苗何年称老宿来住此间寮此近年僧诗凡出家人知讲律而不知禅巳为下矣况应供庸流为人饶呗而赴供取资曾为奴仆之不若也故第一句可取若有一毫厌山之心则长日不可度矣此迂説之句也虽俗而通五六亦工
　　赠浩律师　　　　　　　　　僧简长
　　浩也毘尼学精于玉帐严蚁酣停扫砌燕乳记钩帘茶鼎敲冰煮花壶漉水添梦回池草绿忍践绿纎纎蜀僧北磵简读其集及见叶水心与之絶句且令其除去集中生日诗此説是也予此选所以不取生日诗葢有所见尝读周少隐集有秦桧生日诗甚为可恶近世李雁湖集魏鹤山集皆不去生日诗一例刋之亦一快也简之集终于送吴尚书之温州葢吴咏嘉熈中人也出蜀之浙自嘉熈约三十余年住大刹交贵人古诗颇瘦而诗题多俗士往来惟此一律诗工之又工似乎过于工者第三句最好余亦近套七言【四十五首】
　　涪城县香积寺官阁　　　　　杜　甫
　　寺下春江深不流山腰官阁逈添愁含风翠壁孤云细背日丹枫万木稠小院回廊春寂寂浴鳬飞鹭晚悠悠诸天合在藤萝外昏黑应须到上头
　　老杜七言律晚唐人无之凡学诗五言律可晚唐只如七言律不可不老杜也
　　留别公安太易沙门
　　隠居欲就庐山远丽藻初逢休上人数问舟航留制作长开箧笥拟心神沙村白雪犹含冻江县红梅欲放春先踏炉峯置兰若徐飞锡杖出风尘
　　拟字合攷欲放一作巳破
　　因许八奉寄江宁是上人
　　不见旻公三十年封书寄与泪潺湲旧来好事今能否老去新诗谁与传碁局动随幽涧竹袈裟忆上泛湖船闻君话我为官在头白昏昏只醉眠
　　看前辈诗不専于景上观当于无景言情处观老杜此三诗三様然骨格则一也
　　送灵澈上人还越中　　　　　刘长卿
　　禅客无心杖锡还沃洲深处草堂闲身随敝经残雪手绽寒衣入旧山独向青溪依树下空留白月在人间那堪别后长相忆云木苍苍但闭闗
　　三四佳第六句亦不犹人灵澈工于诗有诗留别故和而送之
　　广宣上人频过　　　　　　　韩　愈
　　三百六旬长扰扰不冲风雨即尘埃久为朝士无裨补空愧髙僧数往来学道穷年何所得吟诗竟日不能回天寒古寺游人少红叶窗前有几堆
　　老杜诗无人敢议穿花蛱蝶深深见防水蜻蜓欵欵飞程夫子以为不然自齐梁陈隋以来専于风花雪月草木禽鱼组织绘画无一句雅淡至唐犹未尽草而晚唐诗料于琴棋僧鹤茶酒竹石等物无一篇不犯昌黎大手笔也此诗中四句却只如此枯槁平易不用事不状景不泥物是可以非诗訾之乎此体惟后山有之惟赵昌父有之学者不可不知也○观题意似恶此僧往来太频即红楼院应制诗僧也送王十八归山寄题仙游寺　白居易
　　曾于太白峯前住数到仙游寺里来黒水澄时潭底出白云破处洞门开林间暖酒烧红叶石上题诗扫绿苔惆怅旧游那【集作无】复到菊花时节羡【一作待】君回
　　五六自然而工
　　读禅经
　　须知诸相皆非相若住无余却有余言下忘言一时了梦中説梦两重虚空花岂得兼求果阳熖如何更覔鱼摄动是禅禅是动不禅不动即如如
　　游戱三昧不可以诗律拘佛语阳熖者谓远地日光如见水然以对空花与梦幻泡影譬喻一同
　　酬淮南廖参谋秋夕见过之作　刘禹锡
　　扬州从事夜相寻无限新诗月下吟初服已惊髪长髙情犹向碧云深语余时举一杯酒坐久方闻数处砧不逐繁华访闲散知君摆落俗人心【休公昔为扬州从事参谋从释子反初服】
　　第四句妙甚谓已还俗犹不能忘情于僧也
　　送景师东归
　　东林寺里一沙弥心爱当时才子诗山下偶随流水出秋来却【一作欲】赴白云期滩头蹑履挑沙菜路上停舟读古碑想到旧房抛钖杖小松应有过檐枝
　　刘梦得诗格髙在元白之上长庆以后诗人皆不能及且是句句分晓不吃气力别无暗昧关锁
　　酬慈恩寺文郁上人　　　　　贾　岛
　　袈裟影入禁池清犹忆乡山近赤城篱落罅间寒蟹过莓苔石上晚蛩行期登野阁闲应甚阻宿幽房疾未平闻説又寻南岳去无端诗思忽然生
　　第三句好
　　寄无得头陁
　　夏腊今应三十余不离树下冡间居貎堪良匠抽毫写行趁髙僧续传书落涧水声来远远当空月色自如如白衣只在青门里心每相亲迹且疎
　　三四好第六句亦好
　　赠圆上人
　　诵经千巻得为僧尘尾持行不拂蝇古塔月髙闻咒水新坛日午见烧灯一双童子浇红药百八真珠贯防绳且説近来心里事仇讐相对似亲朋
　　以六句竒异此联遂新不可言
　　赠僧
　　从来多是游山水省泊禅舟月下涛初过石桥年尚少久辞天柱腊应髙青松带雪悬铜镜白髪如霜落鐡刀常恐画工援笔写身长七尺有眉毫
　　贾浪仙五言诗律髙古平生用力之至者七言律诗不逮也
　　赠神遘上人　　　　　　　　周　贺
　　草履蒲团山意存坐看庭木长桐孙行斋罢讲仍香气布褐离牀带雨痕夏满寻医还出寺晴来晒疏暂开门道情淡薄闲愁尽霜色何因入鬓根
　　赠僧
　　藩府十年为律业南朝本寺住来新辞归几别深山客赴请多从远处人松吹入堂资讲力野蔬供饭爽禅身他年更息登坛计应与云泉作四隣
　　二诗皆五六工但晚唐人七言律其格不能甚髙
　　游西禅　　　　　　　　　　伍　乔
　　远岫当轩别翠光髙僧一衲万缘忘碧松影里地长润白藕花中水亦香云自雨前生净石鹤于钟后宿尘廊游人恋此吟终日盛暑楼台早有凉
　　三四自然工美末句尤有味
　　宿山寺　　　　　　　　　　项　斯
　　栗叶重重覆翠微黄昏溪上语人稀月明古寺客初到风度闲门僧未归山果经霜多自落水萤穿竹不停飞中宵能得几时睡又被钟声催着衣
　　登南神光寺塔院　　　　　　韩　偓
　　无奈离肠日九回强摅离抱立髙台中华地向城边尽外国云从岛上来四序有花长见雨一冬无雪却闻雷日宫紫气生冠冕试望扶桑病眼开
　　此乃闽中依王审知时诗谓近海迫南风土如此
　　还俗尼【本歌妓】　　　　　　　吴　融
　　栁眉梅额倩妆新笑脱袈裟得旧身三峡却为行雨客九天曾是散花人空门付与悠悠梦寳帐迎回暗暗春寄语江南除【一作徐】老客【一作説】一生长短托清尘
　　三四止是体贴五六方有形容尽其味
　　夜投豊德寺谒液上人　　　　卢　纶
　　半夜中峯有磬声偶寻樵者问山名上方月晚【集作日晓】闻僧话【一作语】下界林疎见客行野鹤巢边松最老毒龙潜处水偏清愿得远公知姓字焚香洗鉢过浮生
　　春日游禅智寺　　　　　　　罗　隐
　　远树连天水接空几年行乐旧隋宫花开花谢长如此人去人来自不同楚凤调髙何处酒吴牛蹄健满车风思量只合腾腾醉煮海平陈尽梦中【感慨甚深】
　　荣上人遽欲归以诗留之　　　王安石
　　道人传业自天台千里翛然赴感来梵行毘沙为外防法筵灵曜得重开已能为我迂神足便可随方长圣胎肯顾北山如慧约与公西崦斸莓苔
　　毘沙门天王那咤太子防法神也○灵曜寺梁武所建○佛足去地四指金光明经有神足语○长养圣胎智封禅师及马祖并有此语○慧约娄法师也○此诗工宻已甚
　　和平甫招道光法师
　　链师投老演真乘像却空王爪与肱于总持门通一路以光明藏续千灯从容发口酧摩诘邂逅持心【一作将】契慧能新句得公还有赖古人诗字耻无僧
　　郑谷诗四十余首有僧字故晚唐人有诗云诗里无僧字不清又有曰郑谷诗坛爱惹僧
　　游山寺　　　　　　　　　　王　珪
　　寒日征骖懒复回经宵仍喜驻岩隈迳盘幽迹遥知鹿林逗清香定有梅晓影瘦猿窥涧溜夜深肥栗灹炉灰我心非动亦非静白足禅僧无妄猜
　　此必禹玉少年诗一入都门致宰相坐中书十四年有土地不须权之嘲即知此非老笔也灹字絶新同器之过金山奉寄兼呈潜道　王安国
　　忆同支遁宿崟不负平生壮观心北固山随三楚尽中泠水入九江深纷纷落月揺牕影杳杳归舟送梵音东去何时来蜡屐天边爽气梦相寻
　　平父金山甘露诸诗皆好散见所选此一首入僧寺类亦随手分拨如此三四壮絶合诗格五六亦佳
　　赠僧介然　　　　　　　　　张　耒
　　寒窗写就碧云篇客至研茶手自煎儒佛故应同是道诗书本自不妨禅长松千尺巢云鹤寒峤三更啸月猿请以篇章为佛事要观半偈走人天
　　此诗僧黎介然晚年与饶德操吕居仁汪信民俱在符离倡和者
　　西溪无相院　　　　　　　　张　先
　　积水涵虚上下清几家门静岸痕平浮萍破处见山影小艇归时闻棹声入郭僧寻尘里去过桥人似鉴中行已慿暂雨添秋色莫放修林碍月生
　　此东坡所称三四一联子野诗集湖州有之近亡其本
　　送淳用长老归卭州　　　　　杨　绘
　　曾扣禅扉喜接陪师将境物谕轮回灯笼不灭心中火香印空残死后灰绵邑难留真锡驻临卭还庆法堂开临卭绵邑何分别无去无来无去来
　　杨绘元素绵州人号无为子杨杰字次公无为人亦号无为子二公皆好佛学此诗三四本乎正五六且説踪迹未为竒忽被末后一句唤醒一篇精神妙不可言葛藤之説若异于吾儒然其实有此理也
　　夏日龙井书事四首　　　　　僧道潜
　　翠树髙萝结昼隂骄阳无地迫吾身石崖细听红泉落林菓初尝碧柰新挥尘已欣从惠远谈经终恨少遗民何时暂着登山屐来岸乌纱漉酒巾
　　元注呈辨才法师兼寄吴兴蘓太守并秦少游少游时在越惠远谓辨才遗民谓少游
　　雨气千岩爽气新孤懐入夜与谁隣风蝉故故频移树山月时时自近人礼乐汝其攻我短形骸吾已付天真露华渐冷飞蚊息窗里吟灯亦可亲
　　自怜多病畏炎曦长夏投踪此最宜青石白沙含浅濑碧桐苍竹聒凉飔云中鸡犬听难辨谷口渔樵问不知斑杖芒鞋随步远归来烟火认茅茨
　　三四用四个顔色字而不艶不冗大有幽寂之味末句尤深淡可喜
　　却来人外慰栖迟谷远山长万事遗好鸟未尝吟俗韵白云还解弄竒姿藤花冉冉青当戸竹色娟娟碧过篱不羡故人探禹穴短桡孤榜逐涟漪
　　或问朱文公语录云觉范诗如何及得参寥此语还可分别其然以诲后学否曰此甚易见参寥诗句句平雅有味做成山林道人真面目觉范诗虚骄之气可掬因读山谷诗欲变格以从之而力量不及业已晚矣槁项顶螺忘岁年及论诗得雉膏二诗皆伪为山谷所作而人不能察觉范佳句虽多却自是士人诗官员诗参寥乃真髙僧禅客诗也二人皆不幸毁服而觉范之祸尤酷然觉范才髙亦一时人物云题慈德寺頥堂为长老宗颢作　邹　浩
　　龙隠岩前忽转头翛然瓶锡此淹留十方法界元无限一片心田自有秋草木曲躬归白足江山依位拱青眸我来不问西来意独喜茶香啜满瓯
　　邹公名节冠千古于禅説深熟诗佳者不止此
　　寄璧公道友　　　　　　　　吕本中
　　符离城里相逢处酒肉如山放手空已见神通过鹙子未应鲜健胜厐公且寻扇子旧头角一任杏花能白红破箬笠前江万里无人曾识此家风
　　江西诗晚唐家甚恶之然麄则有之无一防俗也晚唐家吟不着卑而又俗浅而又陋无江西之骨之律且如此诗五六晚唐决不梦见扇子杏花物对物也头角白红各自为对惟陈简斋妙得此法
　　次韵答吕居仁　　　　　　　僧如璧
　　向来相许济时功大似频伽饷远空我已定交木上座君犹求旧管城公文章不疗百年老世事能排双颊红好贷夜窗三十刻胡牀趺坐究幡风
　　抚州士人饶德操客从曾布议不合去而落髪法名如璧道号倚松老人江西中比瘦权癞可此三四老杜句法晚唐人不肯下五六亦出于老杜决不肯拈花贴叶如界画画如甃砌墙也惟韩子苍不喜用此格故心不甘于入而其诗或谓之太官様要之天下有公论予亦无庸赘也
　　再次前韵
　　曾将千古较穷通芥孔能容几许空借问折腰辞五斗何如折臂取三公四时但觉风雨过一饭何须刀几红要识壊魔三昧力更培根橃待春风
　　五六即是居仁首唱五六格
　　用寄璧上人韵范元实赵才仲及从叔知止
　　吕本中
　　故人瓶锡各西东吾道从来冀北空病去渐于文字懒南来犹觉岁时公江回夜雨千岩黑霜着髙林万叶红政好还家君未肯莫教惭愧北窗风
　　居仁和此韵凡六首酒如震泽三江绿诗似芙蕖五月红双鬓共期他日白千花犹是去年红银杯久持浮大白桃花且着舒小红皆脱洒圆活
　　次韵持上人题延庆寺清玉轩　张武子
　　水芳未动城南路一一僧帘有竹看政尔尘埃能自表故应悠久淡相安长杨晓猎干戈肃古棘春朝万玉寒碧眼阿师来授记化龙飞去抑何难
　　张武子字良臣关中人楼攻媿尤延之序其诗甚详予及识其子讳畤字居卿先生教予以作诗之法尤至但律诗少耳此诗句句佳有骨
　　三山次潘静之升书记韵　　　朱　橰
　　客路那知岁月长掀髯一笑苾蒭房且倾徐邈圣贤酒不问陈登上下牀云影翻空迷海峤秋声随梦到江乡明朝各听船窗雨犹忆枯棊战寺廊
　　朱文公之父曰松字乔年季父曰橰字逢年尝梦至玉兰堂如王平甫之灵芝宫自号其诗曰玉兰集尤延之为作序诗格髙峭惜乎不多三四甚佳予亦偶尝记之
　　罗浮寳积寺　　　　　　　　芮　晔
　　木落天寒山气沉年华客意共萧森偶于佳处发深省其实宦游非本心红日坐移钟阁影白云闲度石楼隂还家莫话神仙事老不寛人雪满簪
　　芮晔字国器一字仲防吴兴人尝为御史司业祭酒吕东莱再娶乃其女也诗三四甚髙雅
　　与僧净璋　　　　　　　　　陆九渊
　　自从相见白云间离别尝多防聚难两度逢迎当汝水数年隔濶是曹山客来濯足傍僧怪病不烹茶侍者闲不是故人寻旧隠只应终日闭禅关
　　陆复斋虽不以诗名此诗后四句佳有唐味
　　顷游龙井得一联王伯齐同儿辈游因足成之
　　楼　钥
　　路入风篁上翠微老龙蟠井四山围水真绿净不可唾【一作水从何来不知处】鱼若空行无所依胜处虽多终莫及旧游谁在事皆非祗今匏系何由到徒羡联镳带月归水真绿浄不可唾鱼若空行无所依佳句也
　　上山寺　　　　　　　　　潘　柽
　　菜花开处认遗基荒屋残僧未忍离寺付丙丁应有数岸分南北最堪悲金铃塔上如相语铁佛风前亦敛眉野匠不知行客意竞磨浓墨打顽碑
　　丙丁南北之对巧中有味
　　赠源长老归自湘中　　　　　赵师秀
　　白发半头寒未剃形容清瘦异于常为人作畵衣添黑对客围碁爪甚长不染世间如菡蓞只留胸次着潇湘住山亦自年来懒竹阁门前借一房
　　滑稽之中亦新巧第六句佳
　　送炭与湘山西堂惠然师　　　僧显万
　　纷纷向火乞儿多独有君如择乳鵞万鍜炉中寻粲可一堆灰里拨隂何雪欹败屋闲犀柄草卧空庭任雀罗亟送乌薪相暖热恐随春梦入南柯
　　显万字致一浯溪人尝参吕居仁浯溪集洪景卢为序此诗借送炭説事理凡禅机必险絶然亦不为不佳也附僧类中
　　瀛奎律髓巻四十七
　　钦定四库全书
　　瀛奎律髓巻四十八　　　　元　方回　编僊逸类
　　神仙之説始于燕齐怪诞而极于秦皇汉武方士不经甚矣其徒又自附于老子之书上推至于黄帝而曰黄老清净是以无为而治后世益加附防自成一教赋命有修短我得以操其权秉质有厚薄我得以变其本举凡书符受箓烧丹辟谷缩地升天治鬼伐病其説不一愚而失身奸而惑众者多矣间有隐逸诡异之徒或毛人木客出于山谷或羽衣星冠巢于林涧而于都市则世之好奇者悦之而诗人尤喜谈焉
　　五言【四十二首】
　　南山　　　　　　　　　　　许宣平
　　隐居三十载筑室南山巅静夜翫明月闲朝饮碧泉樵人歌陇上谷鸟戯岩前乐矣不知老都忘甲子年予里旧歙州唐人许翁名宣平隐居歙之城阳山曰南山去城数里赋此诗有题之长安传舍者李太白见之以为仙也至歙访之不值宣平又有诗曰负薪朝出卖沽酒日西归借问酒何在穿云入翠微以其辞味之盖得道者或云山中犹尝见之
　　寻洪尊师不遇　　　　　　　刘长卿
　　古木无人地来寻羽客家道书堆玉案仙帔叠青霞鹤老难知岁梅寒未作花山中不相见何处化丹砂史称刘长卿自号五言长城秦系以偏师攻之似以系为髙者今并刋二人诗于此
　　题女道士居【不饵芝术四十余年】　　　　秦　系
　　不饵住云溪休丹罢药畦杏花虚结子石髓任成泥扫地青牛卧栽松白鹤栖共知仙女丽莫是阮郎妻尾句有説话在
　　陪韩院长韦河南同寻刘师不遇得同字
　　窦　牟
　　仙客诚难访吾人岂易同独游应驻景相顾且吟风药畹琼枝秀斋轩粉壁空不题三五字何以达壶公五窦皆号能诗五六秀丽
　　同前【得寻字】　　　　　　　　韩　愈
　　秦客何年驻仙源此地深还随蹑鳬骑来访驭风襟院闭青霞入松髙远鹤寻犹疑隠形坐敢起窃桃心此诗昌黎集中无之附见五窦联珠集是时昌黎偕窦牟及河南县令韦执中分韵曰同寻师执中得师字末句曰不知柯烂者何处防围碁亦佳
　　同前【得师字】　　　　　　　　韦执中
　　早尚逍遥境常懐汗漫期星郎同访道羽客杳何之物外求仙侣人间失我师不知柯烂者何处看围碁诗见窦氏联珠集汗漫逍遥星郎羽客对偶亦佳惟何之何处颇重复恐久而无传亦不可失也
　　玉真张观主下小女冠阿容　　白居易
　　绰约小天仙生来十六年姑山半峯雪瑶水一枝莲晚院花留立春窗月伴眠回眸虽欲语阿母在傍边昌黎白咽红颊长眉青一诗已尽女冠竒衺之态适人者理之常也出家者俗之衰也召文人才士之侮何为乎
　　不食姑　　　　　　　　　　张　籍
　　几年山里住巳作绿毛身防气常希语存思自见神养同不食留药任生尘要问西王母仙中第几人世道衰微异端作邪説肆妇人不食果何为乎殆奸人也
　　题辟谷者
　　学得飱霞法逢人与小还身轻曾试鹤力弱未离山无食犬犹在不耕牛自闲朝朝空潄水叩齿草堂间予未闻有辟谷而仙去者衰世邪人以此惑众实徼利之徒耳
　　隐者
　　先生已得道市井亦容身救病自行药得钱多与人问年长不定传法又非真常见隣家説时闻使鬼神世岂无有道之士而异人之所为或不皆真其人则举动诡怪此诗句句有所讽通都大邑时见此曹也
　　寄紫阁隐者
　　紫阁气沉沉先生住处深有人时得见无路可相寻夜鹿伴茅屋秋猿守栗林唯应扫灵药更不别营心紫阁白阁终南山二峯名张司业诗平易大率如此
　　送宫人入道
　　旧宠昭阳里寻仙此最稀名初出宫籍身未称霞衣已别歌舞贵长随鸾鹤飞中官看入洞空驾玉轮归宫人入道唐世多有此诗既幽闭之深宫矣一旦得出又以道宫终其身皆非礼也
　　寻胡道士不遇　　　　　　　韩　翃
　　到来心自足不见亦相亲説法思居士忘机忆丈人微风吹药案晴日照茶巾幽兴殊未尽东城飞暮尘
　　赠张道士
　　采药三山罢乘风五日归剪荷成旧屋剉檗染新衣玉粒捐应久丹砂验不微坐看青节引更与白云飞三四佳第五句缺上字恐当是谷粟之类
　　送耿山人归湖南　　　　　　周　贺
　　南行随越僧别业几池菱两鬓已垂白五湖归挂罾夜涛鸣栅鏁寒苇露船灯此去已无事却来知不能第二句新五六亦新
　　送韦逸人归钟山　　　　　　郎士元
　　逸人归路远弟子出山迎服药顔犹驻耽书癖巳成柴扉多岁月藜杖见公卿更作儒林传应须载姓名五六髙妙清古
　　访赵链师不遇　　　　　　　鱼机
　　何处同仙侣青衣独在家暖炉留煑药隣院为煎茶畵壁灯光暗幡竿日影斜殷懃重回首墙外数枝花尾句颇轻俗中四句却俱佳
　　山中道士　　　　　　　　　贾　岛
　　头髪梳千下休粮带瘦容养雏成大鹤种子作髙松白石通宵煮寒泉尽日舂不曾离隠处那得世人逢八句无一句不佳
　　送孙逸人
　　衣屦犹同俗妻儿亦宛然不餐能累月无病已多年是药皆谙性令人渐信仙杖头书数巻荷入翠微烟三代之世恐无此谲觚之民也唐人喜为诗则已喜谈而乐道之
　　元日女道士受箓
　　元日天新夜斋身称净衣数星连斗出万里断云飞霜下磬声在月髙坛影微立听师语了右肘系符归世间愚人无知而失身者莫若尼姑女冠立听师语右肘系符果何所得乎昌黎独不信如谢自然诗及两街讲经诗必辟之
　　送华隂隐者　　　　　　　　项　斯
　　往往到城市得非徴药钱世人空识面弟子莫知年自説能医死相期更学仙近来移住处毛女旧峯前世问有此一等怪人此等诗能道其情状也
　　题太白山隠者
　　髙居在幽岭人得见时稀写箓扄虚白寻僧到翠微扫坛星下宿收药雨中归从服小还后自疑身解飞五六极佳而莹净
　　华顶道者
　　仙人掌中住生有上天期已废烧丹处犹多种杏时养龙于浅水寄鹤在髙枝得道复无事相逢尽日棋五六新异第六句尤竒
　　古观
　　置观碑巳折看松年不分洞中谁识药门外日添坟放去随水呼来鹿怕薰坛边宿灰火几烧祭星文第四句尤新异
　　赠道者
　　晏来如养气度日语时稀到处留丹井经寒不絮衣病乡多药惠鬼俗有符威自説身轻健今年数梦飞人火气上炎而下不实则梦飞非仙之所为也
　　王居士　　　　　　　　　　许　浑
　　笻杖倚柴关都城卖卜还雨中耕白水云外斸青山有药身长健无机性自闲即应生羽翼华表在人间三四世人所称
　　送道士　　　　　　　　　　卢　纶
　　梦别一仙人霞衣满鹤身旌幢天路远梅杏海山春种玉非求稔烧金不为贫自怜头向白谁与葛洪亲唐御览诗元和学士令狐楚选进卢纶墓碑谓三百一十篇公诗居十之一今世传本纶三十二首与焉陆放翁尝跋云
　　访道者不遇　　　　　　　　杜荀鹤
　　寂寂白云门寻真不遇真祗应松上鹤便是洞中人药圃花香异沙泉鹿迹新题诗留姓字他日此相亲此诗刋碑在问政山白云亭三篆字尤古杜来访聂师道不遇留此而去门一作亭今亭圮于兵矣
　　赠庐岳隐者
　　见説来居此未尝离洞门结茅遮雨露采药给晨昏古树藤纒杀春泉鹿过浑悠然无一事不似属乾坤中四句俱佳
　　予昔游云台观谒希夷先生陈抟祠堂缅想其
　　人今追作此诗　　　　　　　宋　祁
　　仙馆三峯下年华百岁中梦休孤蝶往【此言先生善睡一寝逾一月】蜕在一蝉空【有家在华山下】蘂笈微言秘霄晨浩气通丹遗防后鼎林遣御余风市雾沉荒白飡霞委暗红蛾眉有归约飞步与谁同【先生化去前三日语弟子云吾游蛾眉弟子讶不办装至期而终】此在成都追作
　　送陈豸处士　　　　　　　　僧惟凤
　　草长关路微离思更依依家远知琴在时清买剑归孤城回短角独树隔残晖别有隣渔约相迎扫钓矶惟凤九僧之六青城人三四佳
　　金华山人　　　　　　　　　陈　襄
　　幽居倚翠峦尘事不相干天地醉来小琴棋静里欢雨苔春径绿风竹夜窗寒若问长生术金炉有寳丹古霛一疏荐贤士大夫三十余人元祐所用皆是真古大丈夫也岂信此术数学仙者乎殆游戯耳灵夀同年兄再以杞屑分惠复成小诗以代善
　　谑　　　　　　　　　　　　曾　肇
　　场屋十年长铃斋一笑欢微言师水薤交分托金兰腹饱仙人杖心存姹女丹他时玉京路同缀侍宸官【仙官有侍帝宸如世之侍中谓之侍宸官徐庶殷浩王嘉何晏等皆为之见真诰】
　　用薤本水盂以对金兰诚佳而巧仙人杖姹女丹亦工侍宸之説博洽者乃通晓
　　赠不食姑　　　　　　　　　徐　照
　　衣以青为色谓如天骨青近年全不食饮水自通灵心信生狂语清羸改俗形半空仙乐奏曾向静中听第六句好
　　不食姑　　　　　　　　　　徐　机
　　惟诵天童咒饮泉能不饥只缘多自誉翻以致人疑赋质全如鹤谋生却似绿华通籍后防报女仙知全如却似四字下得不甚好三四颇有评论唐张司业有此题四灵皆仿之也
　　一真姑　　　　　　　　　　赵师秀
　　忽然能不食饮水度中年此事知难伪令人信有仙形容无血色衣服有香烟听説瑶池路犹如在目前四灵学晚唐诗故题目亦效之四人之中紫芝最熟而有余味云
　　桐栢观
　　山深地忽平缥缈见珠庭瀑近春风湿松多晓日清石坛遗鹤羽粉壁剥龙形道士王灵寳轻强满百龄五六佳
　　延禧观
　　寂寞古仙宫松林常有风鹤毛兼叶下井气与云同背日苔砖紫多年粉壁红相传陶县令曾住此山中平熟妥帖
　　赠九华李丹士　　　　　　　翁　巻
　　行遍东南地曽看江水源袖藏勾漏药身是老君孙去住云相似枯荣事不论九华峯最碧相对旧柴门
　　不食姑
　　嫁时衣尚着忽自欲寻仙终日常持咒经年只饮泉瘦形非是病怪语却如颠金母还知尔招邀归洞天四灵皆有此诗亦一时怪人也不食何所为乎
　　题玉隆宫周道士足轩
　　贪得无厌者应难向此居炉中姹女药案上老君书花竹庭堦洁风烟戸牖虚道人随分外安坐不求余起句好尾句好中四句平亦近套
　　书岳麓宫道房
　　借问今行处羣仙第几家晴鸣雪滴虚砌影梅花香爇何年柏芽煎未社茶道人三四辈相对诵南华此诗只似宋人诗不入唐味尾句好
　　七言【二十二首】
　　送贺知章入道　　　　　　　姚　鹄
　　若非尧运及垂衣肯许巢由脱俗机太液始同黄鹤下仙乡巳驾白云归还披旧褐辞金殿却捧珠向翠微羁束惭无仙药分随车空有梦魂飞
　　第六句忽然出于不测可取也
　　题茅山李尊师山居　　　　　秦　系
　　天师百岁少如童不到山中竟不逢洗药每临新瀑水歩虚时上最髙峯篱间五月留残雪座右千年防老松此去人寰知远近回看云壑一重重
　　张司业亦有云下药远求新熟酒看山时上最髙楼与此暗合第五句六句亦称之
　　送宫人入道　　　　　　　　张萧远
　　舍宠求仙畏色衰辞天素面立天墀金丹拟驻千年貎寳镜休匀八字眉师主与装珠翠后君王看戴角冠时从来宫女皆相妬闻向瑶台总泪垂
　　此诗误刋入韦应物集非应物诗也英华以为张萧远诗且应物集误以师主为公主当作师
　　送宫人入道　　　　　　　　项　斯
　　愿随仙女董双成王母前头作伴行初戴玉冠多误拜欲辞金殿别称名将敲碧落新斋磬却进昭阳旧赐筝旦暮烧香绕坛上步虚犹作按歌声
　　项诗亚于张故以相次
　　同白二十二赠王山人　　　　刘禹锡
　　爱名之世忘名客多事之时无事身古老相传见来久岁年虽变貎长新飞章上达三清路受箓平交五岳神笑听咚咚朝暮鼔只能催得市朝人
　　刘公诗才读即髙似他人浑若天成
　　赠东岳张炼师
　　东岳真人张炼师髙情雅淡世间稀堪为烈女书青简久事元君住翠微金缕机中抛锦字玉清坛上着霓衣云衢不要吹箫伴只拟乗鸾独自飞
　　诗格髙律熟
　　赠道士　　　　　　　　　　张　籍
　　城里无人得实年衣襟常带臭黄烟楼中賖酒唯留药洞里争碁不赌钱闻客语音知贵贱对花歌咏似狂颠寻常行处皆逢见世上多疑是谪仙
　　亦一怪人也
　　赠阎少保　　　　　　　　　王　建
　　髭须虽白体轻健九十三来却少年问事爱知天寳里识人多是武皇前玉装剑佩身长带绢写方书子不传侍女常时教合药亦闻私地学求仙
　　此可入老人类亦可入仙逸类葢方士也
　　赠牛山人　　　　　　　　　贾　岛
　　二十年中饵茯苓收书半是老君经东都旧住商人宅南国新修道士亭凿石养蜂须买蜜坐山秤药不争星古来隠者多能卜欲就先生问丙丁
　　第六句甚新
　　送胡道士
　　短褐身披满碛苔灵溪深处观门开却从城里携琴去许到山中寄药来临水古坛秋醮罢宿杉幽鸟夜飞回丹梯愿逐真人上日夕归心白髪催
　　三四一穿而平易浪仙诗似此者少
　　郑州献从叔舍人　　　　　　李商隐
　　蓬岛烟霞阆苑钟三官牋奏附金龙茅君奕世仙曹贵许掾全家道气浓绛简尚参黄纸案丹炉犹用紫泥封不知他日华阳洞许上经楼第几重
　　三四善用事义山体喜如此
　　和韩录事送宫人入道
　　星使追还不自由双童捧上绿琼辀九枝灯下朝金殿三素云中侍玉楼凤女颠狂成久别月娥孀独好同游当时若爱韩公子埋骨成灰恨未休【玉清隐书云三素耀琼扇】既是宫人何由可爱韩寿若用红叶题诗后出为韩姓人所得事出小説未可轻信
　　送张逸人　　　　　　　　　罗　邺
　　自説归山人事賖素琴丹灶是生涯牀头残药防偷尽溪上破门风摆斜石井晴垂青葛叶竹篱荒映白茅花遥知此去应稀出独卧晴窗梦晓霞
　　中四句俱新异
　　仙子送刘阮出洞　　　　　　曹　唐
　　慇懃相送出天台仙境那能却再来云液既归须强饮玉书无事莫频开花当洞口应长在水到人间定不回惆怅溪头从此别碧山明月照苍苔
　　曹唐专借古仙防聚离别之事以寓写情之妙有如鬼语者有太麄者选此二首极其精婉
　　刘阮再到天台不复见诸仙子
　　再到天台访玉真青苔白石已成尘笙歌寂寞闲深洞云鹤萧条絶旧隣草树总非前度色烟霞不似往年春桃花流水依然在不见当时劝酒人
　　赠隐逸
　　静隐须教隐者寻清狂何必在山隂蜂弹牕纸尘侵砚鸟鬭庭花露滴琴莫笑乱离方解印犹胜颠蹶未抽簪筑金诱得非名士况是无人解筑金
　　三四工五六有议论尾句一缴为燕昭王金台所致便非名士况又无燕昭王之为人者乎其説尤髙矣
　　赠马道士　　　　　　　　　李九龄
　　水共逍遥云共孤混时言笑只佯愚经年但醉宜城酒千里唯担华岳图寻野鹤来空碧洞覔琴僧去渡重湖人间再见知何日乞取先生石辘轳
　　九龄干德五年进士第三人诗中两句好空碧洞之空未稳
　　赠谭先生　　　　　　　　　杨徽之
　　古观重重绕翠微杉松深处掩双扉云生万壑投龙去海隔三山放鹤归花洞宴游春日永石坛朝礼曙星稀每听髙论长生理拟向尘中便拂衣
　　杨徽之诗亦峻峭此诗中四句是也
　　张先生　　　　　　　　　　蘓　轼
　　熟视空堂竟不言故应知我未天全肯来传舍人皆説能致先生子亦贤脱屣不妨眠粪屋流澌争看浴冰川士廉岂识桃椎妙妄意称量未必然【东坡元叙云先生不知其名黄州故县人本姓卢为张氏所养佯狂垢污寒暑不能侵常独行市中夜或不知其所止往来者欲见之多不能致余试使人召之欣然而来既至立而不言与之言不应使之坐不可但俯仰熟视传舍堂中久之而去犬熟视传舎者是中竞何有乎然余以有思惟心追蹑其意葢未得也】
　　三朶花
　　学道无成鬓巳华不劳千刼漫蒸砂归来且看一宿觉未暇远寻三朶花两手欲遮瓶里雀四条深怕井中蛇画图要识先生面试问房陵好事家【东坡元注云房州通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真有得之者许欲以一本见惠乃为作此诗】
　　瓶雀事出楞严经大智度论四条蛇事宾头卢尊者语一宿觉永嘉人有证道歌传于世
　　湖上遇道翁乃峡中旧所识也　陆　游
　　大骂长歌尽放颠时时一语却超然扫空百局无棊敌倒尽千钟是酒仙巴峡相逢如昨日山隂重见亦前缘细思合辱先生友五十年来不负天
　　赠道流
　　烟云深处作生涯回首人间岁月賖留得朱顔慿绿酒扫空白髪赖丹砂七弦指下泠泠久双袖风中猎猎斜他日相寻不知处防从渔父问桃花







　　瀛奎律髓巻四十八
　　钦定四库全书
　　瀛奎律髓巻四十九　　　　元　方回　编伤悼类
　　有生必有死吊哭诔赙挽些哀词所以尽伦理而亦忠信孝悌之天所固有也性情于此见焉交游以此重焉观者不可以讳忌恶之
　　五言【十二首】
　　哭长孙侍御　　　　　　　　杜　甫
　　道为诗书重名因赋颂雄礼闱曾擢桂宪府旧【一作近】乘骢流水生涯尽浮云世事空惟余旧台柏萧瑟九原中【此诗见郭知达黄鹤本】
　　哭孟郊　　　　　　　　　　贾　岛
　　身死声名在多应万古传寡妻无子息破宅带林泉冢近登山道诗随过海船故人相吊后斜日下寒天凡哭友诗当极其哀彼生而荣者虽哀不宜过也如孟郊之死三四所道人忍闻乎并尾句味之至矣
　　吊孟协律
　　才行古人齐生前品位低葬时贫卖马远日哭惟妻孤冢北邙外空斋中岳西集诗应万首物象遍曾题孟协律即郊也哭与吊相先后耳郊无子而唐史谓郑余庆廪其妻子岂后亦立鄷郢之子为子耶存疑当攷
　　哭皇甫七郎中【湜】　　　　　　白居易
　　志业过晏词章似襧衡多才非福禄薄命是聪明不是人间夀还留身后名涉江文一首便可敌公卿元注持正竒文甚多涉江一章尤出众
　　哭贾岛　　　　　　　　　　姚　合
　　杳杳黄泉下嗟君向此行有名传后世无子过今生新墓松三尺空堦月二更从今旧诗巻人覔写应争岛无子于此可见又有稚子哭胜猿之句疑岛有子存此诗以证之松三尺月二更予谓尚可改
　　寄吊贾岛　　　　　　　　　曹　松
　　先生不折桂谪去抱何寃巳葬离燕骨难招入劒魂旅坟低却草稚子哭胜猿防漠如搜句宜邀贺监论悼贾岛有子胜孟郊贾岛犹有子于此可攷
　　哭李频员外
　　出麾临建水下世在公堂苦集休开箧清资罢转郎瘴中无子奠岭外一妻孀定是浮香骨东归就故乡李频死于建州刺史五六哀之极矣
　　南丰先生挽词　　　　　　　陈师道
　　早弃人间事真从地上游丘原无起日江汉有东流身世从违里功名取次休不应须礼乐始作后程仇精爽回长夜衣冠出广庭勲庸留琬琰形像付丹青道丧余篇翰人亡更典型侯芭才一足白首太经丘原无起曰江汉有东流惟曾南丰足以当之侯芭才一足白首太经非陈后山亦不可以此自许也并挽温公诗三首他人诗皆可废矣
　　丞相温公挽词
　　恭黙思良弼诗书正百工事多违谢傅天遽夺杨公一代风流尽三师礼乐崇若无天下议恶美并成空百姓归周老三年待鲁儒世方随日化身已要人扶玉几虽来晚明堂讫受图心知爱诸葛终不羡曹蜍少学真成巳中年记著书辍耕扶日月起废极吹嘘得志宁论晚成功不愿余一为天下恸不敢爱吾庐世方随日化身已要人扶山谷尝诵此联以为今之诗人无出陈无已右者温公之卒后山犹未得官元祐元年丙寅九月也明年夏后山方为徐州教授三诗关宋治乱非后山之私言也
　　七言【七首】
　　过元家履信宅　　　　　　　白居易
　　鸡犬丧家分散后林园失主寂寥时落花不语空辞树流水无情自入池风荡醼船初破漏雨淋歌阁欲倾欹前庭后院伤心事唯是春风秋月知
　　元微之身后如此友宦官攻裴晋公所得几何而竟以惭愤卒于武昌白公虽平生深交不忍言其短而亦可见矣
　　寄刘蘓州
　　去年八月哭微之今年八月哭敦诗何堪老泪交流日多是秋风揺落时泣罢几回深自念情来一倍苦相思同年同病同心事除却蘓州更是谁
　　清明登老阁望洛阳城赠韩道士
　　风光烟火清明日歌哭悲欢城市间何事不随东洛水谁家又葬北邙山中桥车马长无已下渡舟航亦不闲冢墓累累人扰扰辽东怅望鹤飞还
　　哭韩将军　　　　　　　　　顾非熊
　　将军不复见仪型笑语随风入杳防战马旧骑嘶引葬歌姬新嫁哭辞灵功勲客问求为志服玩僧收与转经寂寞一家春色里百花开落满山庭
　　工甚刘后村学唐诗慕为此等声调而不能至也
　　思王逢原　　　　　　　　　王安石
　　蓬蒿今日想纷披冢上秋风又一吹妙质不为平世得微言唯有故人知庐山南堕当书案湓水东来入酒巵陈迹可怜随手尽欲欢无复似当时
　　百年物望济时功前路何如向此穷鹰隼奋飞凰羽短骐驎埋没马羣空中郎旧业无儿付康子才髙有妇同想见江南原上墓树枝零落纸钱风
　　挽陈师复寺丞【二首取一】　　　刘克庄
　　巳奏囊封墨尚新又携袖疏榻前陈小臣忧国言无隠先帝如天笑不嗔阙下举幡空太学路傍卧辙几遗民愚儒未解天公意偏寿他人天此人
　　三四稳五六用事巧




　　瀛奎律髓巻四十九
