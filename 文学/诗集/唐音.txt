　　钦定四库全书　　　　　集部八
　　唐音　　　　　　　　　总集类
　　提要
　　【臣】等谨案唐音十四巻元杨士编士字伯谦襄城人是书成于至正四年虞集为之序凡始音一巻正音六巻遗响七巻而士自记称十五巻盖遗响有一子巻也其始音惟録王杨卢骆四家正音则诗以体分而以初唐盛唐为一类中唐为一类晚唐为一类遗响则诸家之作咸在而附以僧诗女子诗李白杜甫韩愈三家皆不入选其凡例谓三家世多全集故弗録焉其书积十年之力而成去取颇为不茍苏衡作刘敬伯古诗选序颇以是书所分始音正音余响为非李东阳懐麓堂诗话则曰选诗诚难必识足以兼诸家者乃能选诸家识足以兼一代者乃能选一代一代不数人一人不数篇而欲以一人选之不亦难乎选唐诗者惟杨士唐音为庶几云云其推之可谓至矣明髙棅唐诗品彚即因其例而稍变之冯舒兄弟评章縠才调集深斥棅杜撰排律之非实则排律之名亦因此书非棅创始也曹安谰言长语称旧有丹阳顔润卿注今未见其本此本题张震辑注震字文亮新淦人其仕履始末及朝代先后皆未详注极弇陋唐觐延州笔记尝摘其注李颀赠刘十诗第五之名齐骠骑一条卢照邻送郑司仓入蜀诗潘年三十外一条他如杨炯刘生一首乃乐府古题而震曰刘生不知何许人后篇亦有刘生要皆从军之士也又炯夜送赵纵一首其诗作于初唐而震曰赵纵郭子仪婿也仕至侍郎如斯之类不可毛举殆必明人也以原本所有且间有一二可采者姑附存之备一解焉乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀












　　唐音原序
　　襄城杨伯谦好唐人诗五言七言古诗律诗絶句以盛唐中唐晚唐别之凡几巻谓之唐音音也者声之成文者也可以观世矣其用意之精深岂一日之积哉葢其所録必也有风雅之遗騒些之变汉魏以来乐府之盛其合作者则録之不合乎此者虽多弗取是以若是其严也昔之选唐诗者非一家若伯谦之辩识度越常情远哉噫先王之徳盛而乐作迹熄而诗亡系于世道之升降也风俗頽靡愈趋愈下则其声文之盛不得不随之而然必有特起之才卓然之见不系于习俗之所同则君子尚之然亦鲜矣呜呼唐虞三代其盛矣乎元首股肱之歌见于唐书一游一豫之叹闻诸夏谚其仅存者亦寥寥廓絶矣若夫十五国风大小雅周之盛衰备矣周颂者多周公之所作也猗那之存太师传焉駉駜之兴鲁人作之皆吾夫子之手笔也千载之言诗者孰不本于此哉则吾于伯谦唐音之録安得不叹夫知言之难也虞集序
　　夫诗莫盛于唐李杜文章冠絶万世后之言诗者皆知李杜之为宗也至如子美所尊许者则杨王卢骆所推重者则薛少保贺知章所赞咏者则孟浩然王摩诘所友善者则髙适岑参所称道者则王季友若太白登黄鹤楼独推崔颢为杰作游郎官湖复叹张谓之逸兴拟古之诗则彷佛乎陈伯玉古之人不独自专其美相与发明斯道者如是故其言皆足以没世不忘也余自幼喜读唐诗每慨叹不得诸君子之全诗及观诸家选本载盛唐诗者独河岳英灵集然详于五言畧于七言至于律絶仅存一二极姚合所选止五言律百篇除王维祖咏亦皆中唐人诗至如中兴间气又才调等集虽皆唐人所选然亦多主于晚唐矣王介甫百家选唐除髙岑王孟数家之外亦皆晚唐人诗吹万以世次为编于名家颇无遗漏其所録之诗则又驳杂简畧他如洪容斋曾苍山赵紫芝周伯弼陈徳新诸选非惟所择不精大抵多畧于盛唐而详于晚唐也后客章贡得刘爱山家诸刻初盛唐诗手自抄録日夕涵泳于是审其音律之正变而择其精粹分为始音正音遗响总名曰唐音九十五巻共诗一千三百四十一首始于乙亥成于甲申嗟夫诗之为道非惟吟咏情性流通精神而巳其所以奏之郊庙歌之燕射求之音律知其世道岂偶然也哉观是编者幸恕其僭妄详其所用心则自见矣至正四年八月朔日襄城杨士谨志








　　凡例
　　一始音不分类编者以其四家制作初变六朝虽有五七之殊然其音声则一致故也
　　一正音以五七言古律絶各分类者以见世次不同音律高下虽各成家然体制声响相类欲以便于观者
　　一遗响不分类者以其诸家之诗篇章长短参差音律不能谐合故就其所长而采之
　　一李杜韩诗世多全集故不及録
　　一编意各着篇首
　　一诗中字有不安者以诸本校其善者从之疑者阙之庶不误观者
　　一古诗及乐府及李杜全集类编续刋以便学者




　　钦定四库全书
　　唐音巻一　　　　　　　元　杨士　编
　　张　震　注
　　唐诗始音
　　杨烱【华隂人显庆六年举神童终婺州盈川令张説评其文曰杨盈川文如悬河注水酌之不竭又文艺传王杨卢骆皆以文章齐名天下称为四杰又尝自谓吾媿居卢前耻居王后议者以为信然也】
　　从军行【王僧防伎録宴乐相和歌平调七曲有从军行】
　　烽火照西京心中自不平牙璋辞鳯阙铁骑绕龙城雪暗凋旗画风多杂鼓声宁为百夫长胜作一书生【烽火汉书邉方备防作髙土橹橹上作桔橰橰头兜铃以薪草置其中常低之有寇即火然举之以相告曰烽火西京长安也汉萧何所建髙祖都之及光武建都洛阳遂以长安为西京牙璋周官典瑞牙璋以起军旅以治兵守葢璋者剡上为圭半圭为璋瑑以为牙牙齿兵象故以牙璋发兵若今之铜虎符之类是也鳯阙西都赋设璧门之鳯阙注阙门观也上觚棱而栖金爵故曰鳯阙又郊祀志建章宫东鳯阙髙二十文师古曰三辅故事云其阙圜上有铜鳯凰故名鳯阙铁骑后秦苻坚曰但使半渡我以铁骑蹙而杀之蔑不胜矣葢以甲蒙马故曰铁骑又曰甲马龙城汉书匈奴入上谷以卫青等率兵击之至龙城又龙城有二其一在大陆曰和龙城即燕慕容垂欲逃居之所其一在蔚州之广昌县曰伍龙城后周复置之地也旗説文熊旗五斿以象伐星士卒以为期也旗画是即旗上所画熊虎之类也以雪多而粉彩凋落也鼓古伊耆氏所造説文鼔郭也春分之音又师古曰鼓者动也周礼鼓人掌教六鼓其五曰以鼖鼔令军事故军中以之为耳目而事战鬬也百夫长夏官司马序官曰百人为卒卒有长皆上士也此言从军则志在斩将搴旗立功万里以取封侯故云胜作一书生以事笔砚也】
　　刘生【刘生不知何许人后篇亦有刘生要皆从军之士也】
　　卿家本六郡年长入三秦白璧酬知已黄金谢主人剑锋生赤电马足起红尘日暮歌钟发喧喧动四隣【六郡汉文帝纪帝躬戎服御鞍马从六郡材力之士驰射上林讲习战阵又宣纪赵充国云六郡良家子善骑射三秦项羽传羽封秦降将章邯为雍王司马欣为塞王董翳为翟王故谓之三秦白璧白虎通璧者外圆象天内方象地又尔雅云肉倍好谓之璧酬知巳史记虞卿説赵孝成王一见赐金百镒白璧一双黄金谢主人金説文金有五色黄金为长薶不生衣百链不轻从革不违西方之行生于土谢主人史记苏秦之燕贷百钱为资及得富贵以百金偿之剑説丈人所带兵也释剑检也所以防检非常也广雅曰龙泉大阿干将莫耶皆剑之名也又吴有六剑白虹紫电皆剑也管子昔葛天卢之山发而出金蚩尤受而制之以为剑此剑之始也剑锋生赤电谓挥剑而光飞若电之赤也郭元振古剑歌昆吾铁冶飞炎烟红光紫气俱赫然歌説文咏也徐曰长引其声以诵之也释名人声曰歌歌者柯也以声吟咏如草木之有柯叶又合乐曰歌而歌之始于唐虞赓歌也钟释名空也内空虚又气多故声大吕氏春秋黄帝命伶伦铸十二器又世本垂作钟考工记鳬氏为钟孟子曰金声而玉振之葢乐初作则以宣之金即钟也而钟之名则又有鐻与栈】
　　紫骝马【按乐府鼓角横吹十五曲有紫骝马】
　　侠客重周游金鞭控紫骝蛇弓白羽箭鹤辔赤茸秋发迹来南海长鸣向北州匈奴今未灭画地取封侯【侠客荀悦曰立气势作威福结私交以立权于世者谓之游侠韩子曰今游侠其行虽不轨于仁义然其言必信行必果巳诺必然不爱其躯赴士之阨困既巳于存亡死生矣而不矜其能伐其徳葢亦有足多焉周游是亦横行之意金鞭説文鞭驱也一曰马挝左鞭之长不及马腹金鞭谓以黄金饰马鞭也紫骝马也説文赤马黒毛尾谓之骝又骅骝周穆王马名又前地理志骅骝緑耳之乘师古曰骅骝言其色如华之赤蛇弓未详或云弓如蛇形故云又晋书乐广饮客客见桮中有蛇影既饮而去疑而生疾久之客复至语其故广时为河南尹听事壁上有角弓画作蛇广意杯中蛇影即弓影因复置酒于前处饮之问客有所见否客曰所见如初乃告其实客疾遂愈白羽上林赋弯蕃弱满白羽又鲍照诗留我一白羽鹤辔未详匈奴考索云虞夏有山戎獯鬻成周有昆夷猃狁是皆匈奴之先号迨至始皇时卢生奏亡秦者胡也乃遣将军防恬发兵三十万人北伐匈奴而匈奴之名始见及至汉匈奴益盛矣画地犹言指日也】
　　骢马【马经马青白色谓之骢】
　　骢马铁连钱长安侠少年帝畿平若水官路直如夜玉妆车轴秋金铸马鞭风霜但自保穷达任皇天【连钱尔雅青骊驎驒谓马色有浅深斑驳隠粼即今之连钱骢也长安西京也侠少年汉书郭解以躯借死友报讐谓之侠客而少年慕其行亦谓之侠少年也帝畿説文天子畿内之地方千里也又左传帝都亦作畿夜玉别玉经云凡石韫玉夜将石映灯看之内有红光明如初出日便为有玉矣车説文舆轮总称又古史攷曰黄帝作车引重致远少昊时加牛禹时奚仲加马又周礼车有天地之象人在其中一云奚仲造车又释名古曰车声近舍屋舎也今音声如居所以居人也轴説文持轮也广韵车轴也秋金尔雅西南之美者有华山之金而金者西方之行故曰秋金马鞭详见前皇天皇大也天有以理言者有以气言者既曰风霜但自保穷达任皇天是以气禀之天而言即孟子所谓是有命焉者也】
　　和刘侍郎入隆唐观【观在嵩山逍遥谷髙宗与武氏幸嵩山迎见潘师正为造此观然观尔雅谓之阙释名楼也观者于上观望故谓之观又事物纪源周穆王好神仙召尹轨杜仲居终南山尹真人草楼因号楼观由是奉仙之地皆名曰观】
　　福地隂阳合仙都日月开山川临四崄城树隠三台伏槛排云出飞轩绕涧回参差凌倒景萧洒轶浮埃百果珠为实羣峯锦作苔县萝暗疑雾瀑布响成雷方士烧丹液真人泛玉杯还如问桃水更似得蓬莱汉帝求仙日相如作赋才自然金石奏何必上天台【福地述异记曰神仙之事虽云邈而洞天福地在在有之天下名山有七十二福地皆神仙宫观也隂阳合隂阳家谓名山大川可为宫观梵宇皆隂阳之气交合蕴萃而成也仙都凡神仙宫观皆曰仙都又述异记海上四山沧浪山有紫玉石室即九老仙都也又建昌郡志麻姑山山门榜曰仙都观日月开谓仙都幽静广豁而日月开明也四险汉娄敬説汉王曰夫秦地被山带河四塞以为固又张良曰关中左崤函右陇蜀南有巴蜀之饶北有胡苑之利是谓四崄也台释名台持也言筑坚髙能自胜持也三台五经异义曰天子有三台灵台以观天文时台以观四时施化圃台以观鸟兽鱼鳖也倒影七命承倒影而开轩注云倒影气去地四千里而景皆倒在下瀑布太白诗遥看瀑布挂前川説文谓飞泉悬水也方士方外之士也始皇东游河上方士徐市入海求神仙不死药又汉武帝时方士言蓬莱诸神仙若将可得丹液抱朴子云考久视之方莫不以还丹金液为大要丹液之愿既不获伸则览镜徒见白髪羞彼仙人之控鹤者又抱朴子八篇论金液一巻皆言神丹金液之事真人许慎注淮南子曰真人者真徳之人也玉杯三辅黄图云建章宫神明台上有铜仙人舒手掌捧铜盘玉杯以承云表之清露郭璞游仙诗容成挥王杯又汉文帝纪新垣平使人献玉杯桃水陶潜桃源记晋太元中武陵人捕鱼忽逢桃林夹岸沿溪而入达人称为秦时避世者既出复至不可入矣蓬莱述异记蓬莱山一名蓬丘一名云莱在东海中髙一千里地方三千里上有金台玉阙乃神仙之都上帝游息之地汉武纪武帝好仙李少君以祠灶却老方见上尊之遣方士入海求仙相如本传相如字长卿蜀郡成都人也尝着子虚赋武帝见而悦之遂召为郎金石奏五经通义八音者金石丝竹匏土革木也又国语金摩之石击之又庄子曾子居卫曳踪而歌商声满天地若出金石又晋孙绰传绰尝作天台赋以示友人曰卿试掷地当作金石音也又孟子金声而玉振之天台续齐谐记汉永平中剡溪有刘晨阮肇入天台山采药见山头有桃实遂寻路入逢二仙女相迎后出复寻不可得】
　　送刘校书从军【校书郎汉主兰台后汉东观皆蔵书之室当时文学之士讐校于中故有校书之职唐以是职为起家之良选其文崇文馆著作司经局并有校书之官皆为美职比郎秘书为最】
　　天将下三宫星门列五戎坐谋资庙畧飞檄伫文雄赤土流星剑乌号明月弓秋隂生蜀道杀气绕湟中风雨何年别琴尊此日同离亭不可望沟水自西东【天将天子之将也犹言天兵也三宫汉终军传三宫之文质服防注曰明堂辟雍灵台为三宫星门未详五戎月令注弓矢戈矛防谓之五戎戎者兵也庙畧庙説文尊先祖貌也又廊庙也汉申屠刚传廊庙之讣既不豫定注廊殿下屋庙太庙国事必先谋于廊庙之所畧广韵法也大畧大要也又方畧计画也赵充国云图上方畧此言坐以谋猷于庙堂之上故曰庙畧也飞檄説文以木简为书长尺二葢徴兵之书也魏武帝奏事急则挿鸡羽谓之羽檄言如羽之疾故曰飞檄文雄言文词之雄壮也葢谓飞檄必待文雄之士以草之也赤土流星剑赤土晋史雷焕掘豊城狱得双剑曰龙泉太阿以一送张华令以华隂赤土赐焕拭剑倍益光明流星剑越王允常聘欧冶子作寳剑其一曰纯钩以示薛烛曰光乎如芙蓉始生其纹如星行其光如波溢乌号弓汉郊祀志黄帝丹成去坠弓于地百姓乃抱其弓而号因曰乌号又齐景公使人为弓弓人之妻曰此弓者泰山南乌号之柘所造也注柘树枝长乌集将飞枝弹乌乌乃号呼以柘为弓故曰乌号明月以弓持满有如月圆也蜀道説文蜀郡名秦置即今益州湟中汉书湟水名出金城临羌县塞外又州名汉西平郡唐置阙州宋改湟州又改乐州】送临津房少府【临津邑名舆地志盛平府有临津县又隋炀帝大业五年三月西廵河右四月出临津关县尉皆称少府】
　　岐路三秋别江津万里长烟霞驻征葢弦奏促飞觞阶树含斜日池风泛早凉赠言未终竟流涕忽霑裳【岐路尔雅路二达谓之岐又郭璞曰道旁出也又释名物两出为岐征葢通俗文车葢也周礼考功记轮人为葢以象天又通典曰前代皆乗车有葢又六韬曰天雨不张葢又通俗文曰张帛避雨谓之繖葢雨伞也考此则已有雨伞矣此曰征葢凡有行迈皆谓之征故此曰征葢也赠言晏子曰婴闻君子赠人以言又家语子路将行孔子曰赠以帛乎赠汝以言乎】
　　送丰城王少府【今南昌府丰城县】
　　愁结乱如麻长天照落霞离亭隠乔树沟水浸平沙左尉才何屈东关望渐赊行防转牛斗持此报张华【左尉汉官志大县两尉长安四尉分左右部皆黄绶大冠转牛斗牛斗天文志牛六星斗六星乃北方七宿斗牛女虚危室壁七星中之星也豫昌志豫章乃斗牛之墟报张华晋张华与雷焕夜观斗牛间有剑气后焕为丰城令掘狱中得龙泉太阿二剑持一以报张华】
　　送郑州周司功【地理志周初封管叔于此春秋为郑国今为郑州司功幕官也】
　　汉国临清渭京城枕蜀河居人下珠泪宾御促骊歌望极关山逺秋深烟雾多唯余三五夕明月暂经过【括地志汉建都于长安故曰汉国清渭水名渭水流清与泾水合流三百里不混故曰清渭水源自恒州县界东过槐里县南劳水从南来注之京城公羊传京大也天子之居必以众大言之故曰京城蜀河未详骊歌逸诗词曰骊驹在门仆夫具存骊驹在路仆夫整驾葢古离别之词也关山乐府有关山月故离别多用关山为远别之限阻也三五夕月之朢夜也】
　　夜送赵纵【赵纵郭子仪之壻也仕至侍郎】
　　赵氏连城璧由来天下传送君还旧府明月满前川【汉史赵氏春秋赵国也乃赵孟之后世为晋卿后与韩魏共分晋遂为赵国子孙用国为氏连城壁赵有和氏璧秦昭王请以十五城易之乃令蔺相如奉以诣秦秦无与城之意相如全璧归赵此以璧比纵璧之归赵如纵之归旧府也】
　　王勃【字子安龙门人仕髙宗时为沛王府修撰勃凡作文先磨墨数升引被覆面而卧忽起一笔书文不加防谓之腹藁】
　　临髙台【汉鼔吹铙歌十六曲有临髙台题意临髙台以比朝廷尊崇也】
　　临髙台临髙台迢递絶浮埃瑶轩绮构何崔嵬鸾歌鳯吹清且哀俯瞰长安道萋萋御沟草斜对甘泉路苍苍茂陵树髙台四望同佳气郁葱葱紫阁丹楼纷照耀璧房锦殿相玲珑东迷长乐观西指未央宫赤城映朝日緑树摇春风旗亭百队开新市甲第千甍分戚里朱轮翠葢不胜春叠榭层楹相对起复有青楼大道中绣户文窻雕绮栊锦衣昼不襞罗帷夕未空歌屏朝揜翠妆镜晚窥红为君安寳髻娥眉罢花藂狭路尘间黯将暮云开月色明如素鸳鸯池上两两飞鳯凰楼下双双度物色正如此佳期那不顾银鞍绣毂盛繁华可怜今夜宿倡家倡家少妇不须颦东园桃李片时春君防旧日髙台处柏梁铜雀生黄尘【台见前注瑶説文玉之美者轩魏都赋周轩注长廊也一曰檐宇之末曰轩绮説文缯也一曰今细绫也构广韵合也架也一曰屋椽也崔嵬説文髙不平也又髙峻貌鸾説文鸾神灵之精赤色五彩鸡形鸣中五音一曰似鳯多青瑞应图云鳯凰之佐鳯説文神鸟也天老曰鳯之象鸿前麐后蛇颈鱼尾鹳颊鸳思龙文背燕额鸡喙五色备举歌咏也长引其声以诵之也吹説文籥音律管壎之乐也礼月令乐正习吹凡吹笛籥成音也皆谓之吹长安道京城之道也御沟宫禁中之沟皆曰御沟甘泉应劭曰甘泉宫在雍州云阳一名林光宫一曰甘泉山名林光秦离官名关辅记云林光宫在池阳西故甘泉宫因山名在长安城西北三百里又邢承宗西征赋注甘泉水名今按因地出泉以名山则山水皆通茂陵纲目集览茂陵武帝陵邑属扶风郡本槐里县之茂乡在长安西北八十里佳气葱葱汉光武纪望气者至南阳曰气佳哉郁郁葱葱注条畅也紫阁未详紫阁谢晖诗紫阁肃隂隂丹台列仙传周义山见羡门子曰子名在丹台玉室未详长乐观汉有长信宫太后之宫也武帝五日一朝长信宫又名长乐宫观长乐宫前双阙也未央宫髙祖纪七年萧何治未央宫皆在长安赤城舆地志天台山有赤城山石壁如霞色望之如雉堞故曰赤城旗亭汉史防旗亭下三代世表通阛带阓旗亭五重张平子西京赋注市心楼也甲第霍光传宣帝赐霍光甲第一区注以第有甲乙丙丁之次也戚里汉纪国家有姻亲者所居谓戚里朱轮汉杨恽传恽家乘朱轮者十人翠葢髙堂赋注以翠羽为葢也榭台上屋也记月令可以处台榭青楼曹植诗青楼大道中又青楼齐书世祖于楼上施青漆也亦谓之青楼栊説文房室之疏也一曰牕也小曰牕濶远曰栊如鸟兽之栊也又班婕妤赋曰房栊虚兮风冷冷锦衣不襞説文襞□徐曰犹巻衣也葢谓不折叠也鸳鸯説文匹鸟也又古今注雌雄未尝相离人得其一一思而死又陆佃曰雄鸣曰鸳雌鸣曰鸯鳯凰山海经鳯凰出丹穴山形似鹤首文曰徳背文曰义翼文曰顺腹文曰信膺文曰仁又京房易传麟前鹿后蛇头背鱼尾鸡喙燕翼五彩髙一尺一曰雄曰鳯雌曰凰古诗鳯兮鳯兮求其凰兮倡家增韵倡优女乐也或作娼史记李夫人本倡女绣毂説文毂辐所凑也老子曰三十辐共一毂毂者车轮之正中而为幅之所凑也柏梁汉武纪帝起拍梁台服防曰用百头梁作台师古曰三辅旧事云以香柏为之故曰柏梁铜雀魏武帝所建台名在邺都或云铜雀台瓦皆鸳鸯故名又长安西域有铜雀一鸣则五谷熟故以名台又乐府解题魏遗命宫妓朔朢登铜雀台望吾西陵按此诗临髙台题意谓尊崇朝廷故诗中极言繁华富丽是即百官宗庙美富之义也然用君子则常尊崇矣茍用小人而荒淫则有倾危之祸可不戒欤】
　　采莲曲【杨髙贤曰秦川唱采莲歌今竞渡唱齐桡引是也然始于齐景公采莲舟令宫人彩女撑之萧士赟曰乐録草木二十四曲内有采莲曲】
　　采莲归渌水夫容衣秋风起浪鳬雁飞桂棹兰桡下长浦罗裙玉腕轻摇橹叶屿花潭极望平江讴越吹相思苦相思苦佳期不可驻塞外征夫犹未还江南采莲今已暮今巳暮摘莲花渠今那必尽倡家官道城南把桑叶何如江上采莲花莲花复莲叶花叶何稠叠叶翠本羞眉花红强如颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交佩解还羞北海雁书迟采莲歌有节采莲夜未歇正逢浩荡江上风裵徊莲浦夜相逢吴姫越女何丰茸共问寒江千里外征客关山路几重【渌水説文水清也又水緑色也吴都赋亘以渌水夫容衣楚辞集夫容以为裳夫容已开荷花也鳬説文舒鳬鹜也郭璞曰鳬似鸭而小长尾背上有文又陆玑曰青色卑脚短喙水鸟之谨愿者也交甫佩列仙传交甫于江汉之湄逢二女皆丽服华妆佩两明珠大如鸡卵解赠交甫雁书汉苏武传武使匈奴不屈匈奴使武牧羝北海上宣帝时匈奴与汉和亲使求武于匈奴云天子于上林苑射雁得武书云在北海上匈奴惊服遂遣武回详诗意亦君子采芳懐逺之辞是即涉江采夫容之意也】
　　秋夜长
　　秋夜长殊未央月明白露澄清光层城绮阁遥相望川无梁北风厉节南雁翔崇兰委质时菊芳鸣环曳履出长廊为君秋夜衣裳纎罗对鳯凰丹绮双鸳鸯调砧乱杵思自伤征夫万里戍他乡鹤关音信断龙门道路长君在天一方寒衣徒自香【未央诗夜未央注未旦也师古曰半也犹未半也笺云未渠央又尽也汉武帝赋惜繁华之未央川无梁古诗携手上河梁梁説文水桥也孟子十月舆梁成鸣环环佩也鹤关未详龙门书传龙门山在冯翊夏阳县今河中府龙门县又交州记交州有龙门水深百寻按诗意是亦懐逺自伤之词乃托闺妇之情以寓其意尔】
　　三月曲水宴【曲水括地志秦昭王时三月上巳置酒河曲有金人自泉而出奉剑于王曰令君制有西夏此即其处因立为曲水宴汉以为盛集水在河南府洛川县】
　　彭泽官初去河阳赋始传田园归旧国诗酒间长筵列室窥丹洞分楼瞰紫烟萦回亘津渡出没控郊鳯琴调上客龙辔俨羣仙松石偏宜古藤萝不记年重檐交密树复磴拥危泉抗石晞南岭乗流眇北川傅岩来筑处磻谿入钓前日斜真兴远幽楚思凉蝉【彭泽县名今属九江府官初去指陶渊明言渊明尝为彭泽令见晋室将乱弃官归隠作归去来辞以见志河阳赋河阳县名今属阙晋潘岳才名冠世为众所疾出为河阳令仕途不达作闲居赋以见志鳯琴汉元帝纂要赵飞燕有鳯凰琴】
　　【辔説文马辔也又礼记注疏曰辔御马索也然谓龙辔未详所出或曰马多以龙名故曰龙辔汉皇后传马如游龙又史记周穆王廵行天下驭八龙之骏羣仙疑在宴之客也傅岩书説命注傅説版筑于傅岩之野在虞虢之界今陜州也磻溪在阙　　望钓于磻溪后遇文王遂与俱归以兴周室幽楚未详或曰即凄楚恻楚之意也】
　　泥谿【不详所在今泸州有泥溪县】
　　弭棹凌奔壑低鞭蹑峻岐江涛出岸险峯磴入云危溜急船文乱岩斜骑影移水烟笼翠渚山照落丹崖风生苹浦叶露泣竹潭枝泛水虽云美劳歌谁复知【磴説文登陟之道也溜説文水垂下也丹崖宋纎有逺操居酒泉之南山太守马岌造焉纎拒不见岌题石上曰丹厓百丈青壁万寻】
　　懐山
　　鹤岑有竒径麟州富仙家紫泉潄珠液岩列丹葩常希披尘网眇然登云车鸾情极霄汉鳯想痼烟霞道存蓬瀛近意惬朝市赊无为坐惆怅虚此江上华【鹤岑未详或云列仙传云王子乔七月七日乗白鹤驻嵩山顶挥手谢时人而去因名其山为鹤岑麟州未详又述异记西海中有鳯鳞洲上多麒麟鳯凰因名麟州州上有青华宫丹林府皆神仙所居蓬瀛述异记海上有三岛其三曰蓬丘即蓬莱山乃天帝总九天之维其贵无比又海上十洲其一曰瀛州一名环州上有青丘翠水上仙真君琼室万所地生玉酒饮之长生云车汉武内传西王母乘紫云之辇驾五色斑龙降与帝防】
　　圣泉宴【方舆胜览庆阳府合水县有圣泉亭花木环植气象清竒云昔有人于此修行得道卓地出泉能愈万病遇旱不竭因名圣公泉】
　　披襟乗石磴列借俯春泉兰气熏山酌松声韵野弦影飘垂叶外香度落花前兴洽林塘晚重岩起夕烟观内懐仙【释名老而不死曰仙仙迁也迁入山也故制字人旁山字】
　　玉架残书隠金坛旧迹迷牵花寻紫涧步叶下清谿琼浆犹类乳石髓尚如泥自能成羽翼何必仰云梯【金坛陈子昂别中岳真人亭云上朝玉帝遗迹金坛琼浆招防云华酌既陈有琼浆又太平广记裴航遇云翘夫人与诗云一饮琼浆百感生石髓列仙传康与王烈共入山烈见石裂得石髓食之因携少许与康已成青石及往视之则石复合矣又仙经神仙五百年一开石髓服之与天齐夀魏文帝诗身体生羽翼云梯陈琳传公孙班作云梯以攻宋又谢灵运登石门最髙顶云共登青云梯】
　　赠道士【大霄琅书人行大道曰道士道者何理也事也身心顺理惟道是从从道为事是名道士又玉洞道科道士有五一天真道士髙皇人之流也二神仙道士杜仲尹轨之类也三山居道士许由巢父之比也四出家道士宋伦彭谌之匹也五在家道士黄琼钱铿之流也】
　　雾浓金灶静云暗玉坛空野花常捧露山叶自吟风林泉明月在诗酒故人同待余逢石髓从尔命飞鸿【金灶未详或云錬丹灶也汉武内传李少君以祠灶却老方见上尊之少君乃言祠灶则致物而丹砂可化为黄金坛祭塲也玉坛未详石髓注见前飞鸿汉武内传李少君曰吾乗白鸿而逰九垓又郭璞懐仙诗驾鸿凌紫防】八仙迳【未详所在又夀州有八公山汉淮南王好神仙八公从之游后皆仙去迳或此名】
　　柰园欣八正松岩访九仙援萝窥雾术攀桂俯云烟代北鸾骖至辽西鹤骑旋终希脱尘网连翼下芝田【柰园王祥母令祥守柰园柰説文果也有青赤白三种八正九仙未详所指又九仙列仙传乐真人名子长齐人好道后妻子九人皆入劳成山升仙又名潜山真人雾术列仙传后汉张楷字公超性好道术能作五里雾代北鸾骖辽西鹤骑未详连翼下芝田鲍昭鹤赋叠霜毛而弄影振玉羽而临霞朝戯于芝田夕饮乎瑶池又述异记方丈在东海中心上天司命所治之处琼田芝草不计顷亩如种稻术皆仙人之所服食也】
　　山居晚眺赠王道士
　　金坛疎俗宇玉洞似仙羣花枝洒晚露峯叶度晴云斜照移山影回沙拥籀文琴尊方待兴竹树已迎曛【金坛见前注玉洞未详籀文史籀周宣王时太史名籀作大篆故称籀文又王仁裕梦江中沙石皆为篆籀】别薛华【不知何许人杜子美亦有苏端后筵简薛华醉歌座中薛华善能歌歌词自作风格老之句即此人也】
　　送送多穷路遑遑独问津悲凉千里道凄断百年身心事同漂泊生涯共苦辛无论去与住俱是梦中人【穷路晋阮籍任意独驾不由迳路车迹所穷辄恸而反问津语孔子使子路问津梦中人庄子且有大觉而后知此其大梦也又文殊师利王子对佛説偈曰却来观世间独如梦中事】
　　重别薛升华【升华疑即前薛华也】
　　明月沈珠浦秋风濯锦川楼台临絶岸洲渚亘长天旅泊成千里栖遑共百年穷途惟有泪还望独澘然【珠浦在今亷州合浦县郡志合浦县海曲有出珠处号曰珠池濯锦川舆地志益州今城都府郡名锦城有锦江桥以桥下水濯锦则鲜明故曰濯锦川】
　　寻道观
　　枝防光分野蓬阙盛规模碧坛清桂阈丹洞肃松枢玉笈三山记金箱五岳图苍虬不可得空望白云衢【枝防未详又防説文民居区域之称西都赋旁流百防或旁与枝字相通又考之下文曰分野则又与星躔字通天文志躔者星之所履行处天有十二次日月之所防地有十二辰王侯之所国周官保章氏以星土辨九州所封皆有分星以观妖祥且九州或系之北斗或系之二十八宿或系之五星此所谓分野蓬阙泛指观中宫阙为蓬莱宫阙也碧坛丹洞未详枢门枢也郭璞云门戸扉枢也笈説文箧也所以负而载物者也箱亦箧也玉笈金箱犹玉枢经所谓开寳笈之类葢以金玉言之极其贵美也三山海上三山蓬莱方丈瀛洲三山也五岳东岳泰山南岳衡山西岳华山北岳恒山中岳嵩山也五岳图神仙传帛和入西域山事王君视壁三年得神丹方及五岳图苍虬相如赋驷苍虬兮六素螭説文虬龙子无角者衢四达之谓衢也】
　　游梵宇三学寺【梵宇佛舎也三学寺未详又地域志蜀郡金堂县开照寺有三学山又有法海普济广济三寺及神僧传释鉴源于西岭山大林松后建三学寺未详是否又释氏要览以经律论为三学】
　　香阁披青磴雕台控紫岑叶齐山路狭花积野坛深萝幌栖禅影松门听梵音遽忻陪妙躅延赏涤烦襟【磴广韵小阪増韵登陟之道又梯磴也岑説文山小而髙曰岑雕説文琢文也又画文也书峻宇雕墙葢言雕刻而采画之也幌説文帷幔也禅浮图説禅者静也传灯録禅有五禅有外道禅凡夫禅小乗禅大乗禅最上乗禅又名如来清净禅宗密禅梵西域种号出浮图书此云清净正言寂静梵音佛经梵音海潮音胜彼世间音葢羌戎吟咏之声也烦増韵不简也又热嚣烦也襟交袵也烦襟犹言劳扰也】
　　散关晨度【舆地志散关在鳯州梁泉县系极邉秦蜀要道诸葛武侯出散关围陈仓曹操自散关出陈仓即此地也】
　　关山凌旦开石路无尘埃白马髙谭去青牛真气来重门临巨壑连栋起崇隈即今扬筞度非是弃繻囘【白马汉张湛常乗白马每见湛辄言曰白马生且复誎矣又汉公孙瓒为辽东属国长史常与善射之士乗白马为左右翼乌桓语曰避白马长史青牛真气列仙传老子乗青牛度函谷关关令尹喜见有紫气从东南来以为圣人至迎之杲得老子隈尔雅崖外为隈弃繻汉终军传军字子云济南人汉武朝为博士初步入关关吏与繻军曰丈夫西游终当传还弃繻而去后为谒者给事中建节东出关关吏识之曰此使者前弃繻生也繻説文缯采也汉制以为关门符信注旧关出入皆以传传欲速因裂繻头合以为信也】
　　麻平晚行【麻平未详所在】
　　百年懐土望千里倦游情髙低寻戍道远近听泉声涧叶才分色山花不辨名羇心何处尽风急暮猨清【懐土语小人懐土倦游相如传长卿故倦游戍道説文戍守邉也戍道则戍垒之路也猨説文禺属善援树枝故名猨又猿似猴大黒色长前足又吴都赋云猨父哀吟子长啸以其如哀吟故其声清云】
　　送卢主簿
　　穷途非所恨虚室自相依城阙居隣满琴尊俗事稀开襟方未已分袂忽多违东岩富松竹嵗暮幸同归【穷途晋阮籍率意独驾不由径路车迹所穷辄恸哭而及虚室庄虚室生白】
　　饯韦兵曹
　　征骖临野次别袂惨江垂川霁浮烟敛山明落照移鹰风凋晚叶蝉露泣秋枝亭臯分远望延想间云霓【骖车副也征骖则行车之副野次次位次也野次则郊外之位次也鹰风尔雅鹰爽鸠也月令仲春鹰化为鸠九月鸠化为鹰太白诗亦曰八月秋风髙胡鹰白锦毛葢鸠化鹰之时正秋髙风急叶落时也故曰鹰风也蝉露格物论蝉两翼喙长在腹下或以为无口以脇鸣云蝉露者以蝉居髙饮露故其五徳之一亦取其含气饮露为一徳也亭皋相如传亭臯十里靡不被筑注为亭于臯隰中云霓説文虹阳气之动也又虹攻也释名雄曰虹雌曰霓又虹霓者隂阳之精乂曰隂阳交为虹霓延想之云者如孟子所谓大旱之望云霓云耳】
　　白下驿饯唐少府【舆地志唐武徳元年改金陵县为白下县白下葢吴之故都也】
　　下驿穷交日昌亭旅食年相知何用早懐抱即依然浦楼低晚照乡路隔风烟去去如何道长安在日邉【昌亭未详长安在日邉晋明帝纪帝数嵗属长安使来帝问曰与长安孰逺对曰长安近不闻人从日邉来明日人问对曰日近帝恠而问之曰举目见日不见长安也】
　　杜少府之任蜀州【舆地志崇庆州唐为蜀州】
　　城阙辅三秦风烟望五津与君离别意同是宦游人海内存知己天涯若比隣无为在岐路儿女共霑巾【三秦注见前五津末详】
　　山亭夜宴
　　桂宇幽襟积山亭凉夜永森沈野迳寒肃穆岩扉静竹晦南河色荷翻北潭影清兴殊未归林端照初景
　　春日还郊
　　闲情兼嘿嘿携杖赴岩泉草緑萦新带榆青缀古钱鱼牀侵岸水鸟路入山烟还题平子赋花树满春田【新带燕齐要览康成教授山下草如薤叶因名书带草榆钱格物论榆白枌三月荚落如小钱晋史张衡字平子作二京赋十年乃成孙绰曰张衡左太冲二京三都赋六经之鼓吹】
　　仲春郊外
　　东园垂栁径西堰落花津物色连三月风光絶四隣鸟飞村觉曙鱼戏水知春初晴山院里何处染嚣尘【东园陶渊明诗青松在东园堰説文壅水曰堰】
　　郊兴
　　空园歌独酌春日赋闲居泽兰侵小径河栁覆长渠雨去花光湿风归叶影疎山人不惜醉唯畏渌尊虚【晋潘岳字安仁尝着闲居赋以见志渌即醁字醁酒名尊酒尊也】
　　郊园即事
　　烟霞春早赏松竹故年心断山疑画障县溜泻鸣琴草徧南亭合花开北院深闲居饶酒赋随兴欲抽簪【酒赋焦革善酿革死王绩追述其法以为经又以仪狄杜康以来善造酒者为谱抽簪张景阳诗抽簪解朝衣】
　　对酒【魏武帝短歌行云对酒当歌人生几何】
　　投簪下山阁携酒对河梁狭水牵长镜髙花送断香繁鸎歌似曲疎蝶舞成行自然催一醉非但阅年光【投簪选诗聊以投吾簪又北山移文投簪逸海岸】
　　咏风
　　肃肃凉景生加我林壑清驱烟寻磵户巻雾出山楹去来固无迹动息如有情日落山水静为君起松声铜雀妓【魏纪曹操在邺中筑铜雀台操薨遗命宫妓朔朢登铜雀台望吾西陵后人因作铜雀妓诗】
　　金鳯隣铜雀漳河望邺城君王无处所台榭若平生舞筵纷可就歌梁俨未倾西陵松槚冷谁见绮罗情【金鳯未详又续齐谐记汉宣帝赐霍光皂葢车至夜车上金鳯亡去晓乃还南郡黄君仲北山罗得一金鳯诣阙献之俄飞入光家车上邺中三台中台铜雀曹操所筑未详所以名或云西域有铜雀一鸣而五谷熟台上皆鸳鸯瓦遂名铜雀未详是否南台金兽未详或云即此金鳯北台水井漳河禹贡有清漳浊漳浊漳出上台长子县鹿谷山东入清漳清漳出沾山大黾谷北入河南漳出南郡邺城禹贡冀州之域即河亶甲迁于相之地也晋又改彰徳军君王指曺操言也操尝封为魏王故云台指铜雀言榭正义云台上之屋歇前无壁今之听是也若平生如操生时也西陵操之墓也曺丕簒位尊谥为武帝遂名为陵松槚陵前树木也槚説文楸也又尔雅楸散而小曰槚左传伍贠曰树吾墓槚槚可材也即此也】
　　普安建隂题壁【舆地志普安蛮名如是部即罗氏鬼国也】
　　江汉深无极梁岷不可攀山川云雾里游子几时还【江汉二水名书传二水道之出入不可详而大势则自江沱而入潜汉也又説文江水出蜀湔氐徼外防山入海又徐按江出防山至楚都名江南至浔阳为九道名中江至南徐州名北江入海汉水出兴元府嶓冢山至汉沔为漾水至武都为汉水梁舆地志梁州名东距华山之南西据黒水又武夷熊氏曰梁州即今全蜀之地成都潼川兴元利州防州等路五十四州之地是也岷山名画地志在蜀郡湔氐道西徼外在今茂州汶山县江水所出也又晁氏曰蜀以山近江源者通为岷山连峯接岫重叠险阻不详远近天彭青城诸山之所环绕皆古之　岷山也又梁山名汉地理志在冯翊夏阳县即步梁也】
　　夏夜思友
　　云间征雁断月下归愁切鸿雁西南飞如何故人别
　　临江
　　泛泛东流水飞飞北上尘归骖将别棹俱是倦游人
　　赠李十四
　　乱竹开三径飞花满四隣从来扬子宅别有尚人【三径西汉蒋诩字元卿为兖州刺史以亷直名王莽摄位以病免归于舎中竹林下开三径唯故人求仲羊仲从之游扬子杨雄字子云有草台在益州即今中兴寺是也内有载酒亭及墨池尚存又单县有扬子云读书堂宋赵清献公有记太也扬子云尝着太以拟易】
　　蜀中九日
　　九月九日望乡台他席他乡送客杯人今巳厌南中苦鸿雁那从北地来【望乡台地志在益州随蜀王秀所筑】
　　滕王阁【滕王唐史滕王子婴髙祖子镇豫章阁滕王所建在郡城西漳江门外】
　　滕王髙阁临江渚佩玉鸣銮罢歌舞画栋朝飞南浦云朱帘暮卷西山雨闲云潭影日悠悠物换星移几度秋阁中帝子今何在槛外长江空自流【銮説文人君乗车四马镳八銮铃象鸾鸟声和则敬也崔豹古今注五路衡上金雀者朱鸟也故谓朱乌銮也口衘铃谓之銮又谓之和鸾郭璞曰銮铃也在轨曰鸾在轼曰和汉五行志登军有銮和之节诗和銮雝雝注和在轼銮在镳郑以为戎车銮在镳乗车銮在衡严氏曰和銮皆铃也诗八銮锵锵是也南浦山郡志在今广润门外西山在郡城二十里晋许真君得道之所余安道记岩岫四出千峯北来岚光染空髙二千丈属连三百里物换星移谓风物变更四时代序斗杓屡迁中星季改而寒暑迭更也阁中帝子指滕王而言王勃作记时阎都督重建是阁则滕王固已薨矣】
　　卢照隣【字升之范阳人调新都尉去官隠具茨山有五悲文与王勃杨烱骆宾王齐名号为四杰】
　　长安古意
　　长安大道连狭斜青牛白马七香车玉辇纵横过主第金鞭络绎向侯家龙衔宝葢承朝日鳯吐流苏带晚霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂鳯翼梁家画阁天中起汉帝金茎云外直楼前相望不相知陌上相逢讵相识借问吹箫向紫烟曾经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取开帘帖双燕双燕双飞绕画梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童宝马铁连钱倡妇盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探凡借客渭桥西俱邀侠客夫容剑共宿倡家桃李蹊倡家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦宝带为君解燕歌赵舞为君开别有豪华称将相转日回天不相让意气由来排灌夫专权判不容萧相专权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年嵗嵗一床书独有南山桂花发飞来飞去袭人裾【长安青牛臼马见前注狭斜窄狭偏斜小迳也选陆士衡有长安狭斜行注谓世路有狭斜正直之士无所措手足也七香车唐制公主出降乗七香步辇四面垂玉香囊车贮辟邪香玉辇王子言拾遗记周穆王驭黄金碧玉之辇又礼天子五路一曰玉路路即辇也主第公主之第也侯家王侯之家也葢风俗通黄帝战蚩尤于涿鹿常有五色云气金枝玉叶止于上因作华葢此云寳葢者以珠玉为饰也龙衔云者琢为龙以衔之也流苏海録杂五采为同心下垂若流也又即盘线绣绘之毬也鳯吐云者亦刻鳯以衔之如吐云耳碧树淮南子昆仑下有增城九重绛树在其南碧树琼树在其北银台郭璞诗神仙排云出但见金银台又唐有银台门复道汉纪上下有道故谓之复交窻交文窻也双阙见前注连甍説文屋栋所以承瓦鳯翼汉耿纯传攀龙鳞附鳯翼此鳯翼犹言双阙连甍耸起如鳯之翼也梁家指梁竦梁商梁冀之家言汉书竦二女为髙宗贵人生和帝商女为顺帝后三世为外戚汉帝金茎汉书武帝于建章宫作承露台以铜为之上有仙人掌以承露金茎铜柱也即承露盘之柱吹箫向紫烟指箫史弄玉而言列仙传箫史善吹箫作鳯鸣秦穆公以女弄玉妻之居数年有鳯凰止其屋后二人俱乗鳯仙去紫烟郭璞游仙诗驾鸿乗紫烟又刘向列仙传赞曰丹火翼辉紫烟乗葢比目尔雅鱼名鱼各一目行则双目比目而行也史记封禅书东海致比目之鱼西海致比翼之鸟郭璞云东海比目鱼不比不行曰鲽鱼鸳鸯见前注鬰金香草木生蜀地西戎及海南诸郡皆有之唯西戎者佳説文郁金芳草也十叶为贯百二十贯筑以煮之为鬯曰郁鬯雅黄以黄涂额也蝉鬓崔豹古今注魏文帝最宠者四人莫琼树制蝉翼鬓妖童妖艳未冠之童子也宝马以珠玉金翠饰马故曰宝马也倡妇倡优女美好之女也盘龙金屈膝未详乌夜啼职官分纪汉御史府列栢树有野乌数千栖其上故曰乌府又汉成帝时有乌集御史台故又曰乌台又按乐録乌夜啼者清商曲之一也乃周房中乐之遗歌其辞始于宋临川王义度所作王被召还大惧妓妾闻乌夜啼叩阁报明日有赦及旦改南兖州刺史因作此歌廷尉门汉翟公罢廷尉门外可设雀罗其曰雀欲栖亦言其门闲而雀可栖也廷尉汉百官表秦官名汉因之注廷平也治狱贵平故曰廷平幰説文车上所张之缯也杜陵地名属京兆府渭桥舆地志渭水所注水上有梁故曰渭桥亦曰便门桥始皇作离宫于渭水南北以象天汉故桥于渭上以便往来也探丸汉尹赏传长安少年受賍报仇相与探丸为奸得赤丸者斫武吏黑者斫文吏夫容剑越王允常以纯钩示薛烛烛曰光如夫容始生五剧三条三条班固西京赋披三条之广路剧尔雅三达谓之剧剧旁出岐多故曰剧又七达谓之剧骖三市周礼司市掌市之治教刑政度量大市日昃为市百族为主朝市朝时为市商贾为主夕市夕时而市贩夫贩妇为主金吾汉百官表中尉更名执金吾注金吾鸟名光武纪帝曰仕宦当作执金吾然金吾在汉相为尊辟不祥天子出行职主先导以御非常故执此乌之象因以名官翡翠格物论形小不盈握一种而二色翡赤羽翠青羽北里阮嗣宗秋懐诗北里多竒舞屠蘓四时纂要屠苏孙思邈庵名谓屠絶鬼气苏醉人防又博雅屠苏酒名元日醉之能除瘟气鹦鹉杯酉阳杂俎以海螺刻成鹦鹉形为酒杯也灌夫西汉本传灌夫字仲孺颍隂人为人刚直使酒不好面谀贵戚诸势在已之右必陵之士在已左愈贫贱尤益礼敬与钧稠人广众荐宠下軰士亦以此多之西汉萧何传何沛人也髙祖起为沛公何为丞督事后为相国青虬按司马相如子虚赋云六玉虬注一曰青虬又扬子独不思翠虬绛螭之将升天乎回天唐魏征曰张素有回天之力刘邵赵都赋良马则紫燕又尸子曰我得民而治则马有紫燕五公汉袁绍四世五公又杨修四世五公金阶白玉堂天子之宫殿也扬子扬雄也居杨子之宅已见前注】
　　结客少年场行【按乐府遗声游侠二十一曲有结客少年场行注以魏曹植诗结客少年场报怨洛阳陌为题始自鲍明远又后汉蔡遵为吏部所侵结客报之也又李周翰曰言少年时结在侠之客为游乐之场终而无成故有斯作也】
　　长安重游侠雒阳富才雄玉剑浮云骑金鞭明月弓鬭鸡过渭北走马向关东孙膑遥见待郭解暗相通不受千金爵谁论万里功将军下天上代骑入云中烽火夜似月兵气晓成虹横行徇知己负羽逺从戎龙旌昏朔雾鸟阵巻沙风追奔瀚海咽战罢隂山空归来谢天子何如马上翁【长安注见前游侠荀説曰立气岸作威福结私交以立强于世者谓之游侠洛阳今河南府成周光武建都之地玉剑剑说古剑以玉刻鹿卢形浮云骑汉渥洼马乐章籋浮云奄上驰故太白长干行亦曰好乗浮云骑明月弓者弯弓满彀如月云耳鬭鸡列子绳省子为周宣王鬬鸡三十日而鸡徳全异鸡母敢应者庄子羊沟之鸡鬬而胜人者以狸膏涂其头也又汉纪武帝宣帝皆好鬬鸡之戏又传有鬬鸡赋走马曹子建诗走马长楸间渭北谓渭水之北也孙膑齐将救韩为减灶之法以败魏师郭解河内轵人史传赞布衣游侠咸关剧孟郭解之徒驰骛于闾阎权行州县力折公侯众庶荣其名迹觊而慕之不受千金爵史记齐人鲁仲连却新垣衍帝秦之説败秦师救赵之危赵平原君欲封仲连及以千金为夀仲连不受而去万里功汉书班超传超字仲升扶风安陵人有大志尝辍业投笔叹曰大丈夫无他志畧犹当效傅介子立功异国以取将相安能久事笔硏间乎相者相之曰虎头燕颔飞而食肉此万里侯相也后果立功于西域降服五十余国以功封定远侯云中舆地志古云中郡今山西大同府横行汉樊哙传哙曰愿得十万众横行匈奴中知己韩诗外传管仲与鲍叔相知鲍叔有疾仲曰士为知已者用马为知已者良负羽羽矢也汉相如传相如入蜀时县令负弩羽前驰从戎从军也旄説文析羽也注旄首所以进士卒也一曰分析鸟羽为之又竿头以龙衘旄牛之尾故曰龙旌鸟阵风后战法诸葛孔明八阵图皆有鸟阵孙子有雁行阵吴起有鹅鹳阵皆鸟阵也瀚海纲目集览瀚海沙漠北一大海名羣鸟解羽伏飞于此故名隂山汉匈奴传北邉塞至辽东外隂山东西千余里草木茂盛中多禽兽又唐李靖斥地自隂山北至大漠即此地也又云中之北有隂山道自隂山道又北去八十里有隂山马上翁汉马援武陵五溪蛮反援请击之帝愍其老未许之援自请臣尚能披甲上马帝令试之援据鞍顾盼以示可用帝叹曰矍铄哉是翁也】
　　折杨栁【崔豹古今注横吹胡乐也张骞入西域传其法唯得摩诃兠勒一曲李延平因造新声二十八解魏晋以来不存见用陇头黄鹄拆杨栁出关入关出塞入塞单于雉子斑望行人十曲】
　　倡楼啓曙扉杨栁正依依鸎啼知嵗隔条变识春归露草凝愁黛风花落舞衣攀折将安寄军中音信稀【扉説文户扇也一曰以木曰屛以苇曰扉荀子菲帷注编草为蔽或读曰扉又尔雅阖谓之扉黛説文画眉以墨空青释名云黛代也减去眉毛以此代其处愁黛葢愁眉也以露沾草而其色如黛之凝故为愁黛】
　　芳树【题意是亦自伤之词以如芳树年嵗之已迈容华之凋落不得济用于时观结语可见也】
　　芳树本多竒年华复在斯结翠成新幄开红满故枝风归花歴乱日度影参差容色朝朝落思君君不知【前六句是亦诗之比体而结二句则赋也】
　　君马黄【汉鼓吹铙歌十六曲有君马黄】
　　骝马照金鞍转战入臯兰塞门风稍急长城氷正寒雪曙鸣珂重山长喷玉难不辞横絶漠流血几时干【骝马説文赤马黒毛尾又骅骝周穆王马前地理志骅骝緑耳之乘言其色如花之赤而耳则緑也金鞍以黄金饰鞍也臯兰舆地志在兰州兰州古金城郡又允吾故城也州治在臯兰山下故州以山名山下地势平夷可屯百万兵汉霍去病击匈奴至此因谓是山为关塞也塞门关塞上之门也长城始皇本纪三十三年蒙恬收河南地筑长城避匈奴起自临洮至辽东延袤万余里鸣珂説文石次玉又螺属又尔雅翼贝大者珂其骨白可以饰马又服防通俗文曰勒饰曰珂喷玉未详絶漠地志北方流沙也前武帝纪李将军絶汉注沙漠匈奴之南界师古曰即今突厥中碛也流血汗血前武帝纪大宛国多善马汗血言其先天马子也】
　　登髙台【地志在秦鳯路徳顺州治之东台最髙峻四时可以逺望故名】
　　回中道路崄萧关烽多五营屯右地万乗出西河单于拜玉玺天子按雕戈振旅汾川曲秋风横大歌【回中舆地志在陇川汧县西北又名回城即后汉所开入蜀之地又括地志秦始皇建回中宫于岐州雍县西四十里萧关舆地志在镇戎军西北汉文帝时匈奴入萧关即此地也镇戎即今之平凉府也烽见前纲目集览许慎曰望也所以望烽燧也五营未详右地前西域传孝武时张骞始开西域之迹其后击破右地降浑邪休屠王遂空其地万乗天子之车也故称天子不敢斥言而但称万乗也一天子地方千里出车万乗故称万乗也西河舆地志汾州西河也又在九泉郡卫青度西河至髙关破匈奴是也单于前单于传虏号广大貌言其象天单于然玉玺説文王者印所以主土也蔡邕独断曰皇帝六玺皆玉螭虎纽文又师古曰玺之为言信也雕戈前郊祀志郊东得宝鼎献之刻文曰黼黻雕戈注雕戈者刻镂之戈也按戈説文平头防也振旅书传振整也师众也谓整众以归也或谓出曰班师入曰振旅振旅而归京师也汾川即汾州也秋风歌前武纪帝济汾可有秋风歌曰秋风起兮白云飞云云又前髙纪帝至沛中与父老宴作大风歌后人因其地作歌风台】
　　雨雪曲
　　敌骑三秋入关云万里平雪似平沙暗氷如汉月明髙阙银为阙长城玉作城节旄零落尽天子不知名【又前光武纪节竹为之柄长三尺以旄牛尾为饰旄三重故曰节旄苏武传节旄尽落】
　　巫山髙【舆地志在三巴巫山县有十二峯峯下有神女庙阳云台髙一百二丈也】
　　巫山望不极望望下朝氛莫辨啼猿树徒看神女云惊涛乱水脉骤雨暗峯文霑裳即此地况复远思君【神女云宋玉传玉与楚襄王游云梦之台梦妇人曰妾巫山神女也朝为行云暮为行雨】
　　昭君怨【乐府清商七曲昭君怨亦其一也后明帝纪昭君姓王名嫱字昭君南郡柹归人也充明帝宫人帝令画工毛延夀图之披图以进宫人多行赂于画工昭君姿容甚丽无所茍求遂毁其形后匈奴求美人昭君充行在路愁怨尝于马上弹琵琶以寄其恨至今传之为眧君怨】
　　合殿恩中絶交河使渐稀肝肠随玉辇形影向金防汉宫草应緑边廷沙正飞愿逐三秋雁年年一度归【合殿未详交河舆地志唐平髙昌以其地置西州交河郡以河水分流绕城下因名金微杜氏通典羇縻州有金微山振武军又唐贞观二年铁勒九部大酋领率众降分置金微都督府】
　　刘生
　　刘生气不平抱剑欲专征报恩为豪侠死难在横行翠羽装剑鞘黄金镂马缨但令一顾重不恡百身轻【专征诗彤弓注曰凢诸侯赐弓矢然后专征伐又陶靖节命子诗天子畴咨专征南国报恩前韩信尝寄食于漂母及贵以千金报母恩又苏秦传秦尝贷主人金入秦及佩相印亦以千金谢主人是皆豪侠之徒也死难脱人于死生患难也若鲁朱家脱季布之死及活豪士以百数余若滕公之脱韩信王陵之免张苍之类是也翠羽翠鸟之羽用以装刀鞘鞘者剑房也马缨説文鞶缨也又左传注缨在马膺前以金饰之也一顾齐世家苏代淳于髠曰人有卖骏马者一旦立市人莫知徃见伯乐而一顾马价十倍百身轻朱恽传云情縁恩使命縁义轻又类要身侔蝉翼何以受恩死轻鸿毛固得其所】
　　关山月【关山月乐府鼓角横吹十五曲之一也】
　　塞垣通碣石敌阵抵祁连相思在万里明月不长悬影移金岫北光断五门前寄言闺中妇愁看鸿雁天【塞垣塞上之城垣也碣石舆地志在北平郡骊城县西南河口今平州之南也又郦道元水经骊城枕海有石如甬道数十里当山顶有石如柱形韦昭以为碣石其山尝在河口海滨歴世既久为水所渐沦入为海已去岸五百余里矣祁连山集览本名天山匈奴呼天曰祁连也韦昭曰天山一名雪山一名太白山以四时有雪也括地志云山在伊州伊吾县北有二十里今名所罗漫山西河旧事云祁连山在张掖酒泉二郡界去焉支山北可千里玉门即玉门关也在沙州炖煌郡夀昌县西北与天山相近金岫未详或云即金微山也】
　　三月曲水宴
　　风烟彭泽里山水仲长园由来弃铜墨本自重琴尊髙情邈不嗣雅道今复存有美光时彦养徳坐山樊门开芳杜迳室拒桃花源公子黄金勒仙人紫气轩长懐去城市髙咏狎兰荪连沙飞白鹭孤屿啸猿日影岩前落云花江上翻兴防车马散林塘夕鸟喧【彭泽里见前注仲长园仲长统字公理尝着乐志论曰使居有良田广宅背山临流沟池环匝竹木周布埸圃筑前果园树后弃铜墨铜章墨绶县令所佩者弃则弃官而去也时彦説文彦美士有文人所言也又尔雅美士为彦人所言也时彦则当时之美士也山樊説文山邉也芳杜图经本草杜蘅一名杜若叶似葵形似马故俗云马蹄香生山之隂水泽下湿地根似细辛道家服之令人身衣皆香也桃源金勒紫气见前注轩説文曲辀轓车大夫以上车也孤屿説文水中山也又文选注屿海中洲上有石山也兰説文香草也本草叶似泽兰圆茎白花紫蕚生泽畔八月花一名水香俗呼燕尾香又太史黄氏曰一榦一花而香有余者兰一榦数花而香者蕙乃今之山兰而叶如菖蒲是也荪亦香草也陶隠居曰荪生溪侧有名溪荪者极似石菖蒲而叶无脊亦作茎猿又文禺属善援尔雅疏云猱一名猿善攀援树枝今文作猿又俗别作猨或曰猨性缓静故从爰爰缓也】
　　赠李荣道士【事物纪原周穆王因尹真人草楼之观召幽逸人居之谓之道士则道士由周时已有之矣】
　　锦节衔天使琼仙驾羽君投金翠山曲奠璧清江濆圆洞开丹鼎方坛聚绛云资贶幽难识空歌迥易分【锦节见前注天使天子之使也琼説文赤玉又玉之美者琼仙犹言仙如玉之至美以见其贵重也羽君犹言羽人羽客也楚辞仍羽人于丹丘是也注飞仙葢言其有羽化飞升之术也投金翠山未详又括地志崇庆州永康县西八里有围山上有院前有防桥乃古王子乔烧丹之处奠璧汉书汉武帝塞瓠子决自临祭沈白马玉璧于河圆洞绛云未详丹鼎史记黄帝铸鼎于荆山炼丹砂方坛説文祭地坛也古者祭地祗则为方坛于北郊资贶谓所赐之灵贶深幽不可以测识也空歌度人经碧落空歌】
　　早度分水岭
　　千年游蜀道万里向长安徒费周王粟空弹汉吏冠马蹄穿欲尽貂裘故转寒曾氷横九折积石凌七盘重溪既下漱峻峯亦上干陇头闻戍鼓岭外咽飞湍瑟瑟松风急苍苍山月团传语后来者斯路诚独难【蜀道入蜀之路也万里向长安蜀郡有万里桥云自此至长安可万里故云周王粟伯夷传伯夷叔齐耻食周粟饿于首阳山下汉吏冠汉王阳传阳为益州刺史贡禹弹冠以为阳必荐之云貂裘貂説文防属出东北夷大而黄黒其皮暖故以为裘苏秦传秦三十年惟一貂裘故转寒以貂裘故弊虽服之而转寒也曾氷氷冻而层结也九折舆地志在黎州汉王阳回车之所七盘舆地志剑州达州俱有七盘岭葢山势如羊肠曲盘凡七折也戍説文守邉也鼓则守戍之鼓也湍説文急濑也以其水自上而下其势峻急有若飞而下也】
　　还赴蜀中贻示京邑游好
　　御宿花初满章台栁向飞如何正此日还望昔多违怅别风期阻将乖云防稀敛衽辞丹阙县旗陟翠微野禽喧戍鼓春草变征衣囘顾长安道关山起夕霏【御禁籞也籞宿则直宿之所章台汉张敞为京兆尹种栁于走马街故唐时为章台栁风期云防汉书风云感防言际遇也太白诗云风云期防出屠钓葢期亦防也此则以别言故云乖阻也翠微山也长安见前注乐府有关山月故诗言离别多用之也夕霏説文夕氛也】
　　同临津纪明府孤雁
　　三秋违北雁万里向南翔河洲花稍白关塞叶初黄避缴风霜劲懐书道路长水流疑箭动月照似弓伤横天无有阵度海不成行防刷能鸣羽还赴上林乡【雁説文鹅也大曰鸿小曰雁一名朱鸟一名阳鸟北雁葢雁每秋自北而来宾也避缴生丝缕缀缯者懐书见后水流疑箭动惊其声也月照似弓伤畏其影也上林汉纪武帝作上林苑在长安前苏武传武使匈奴十九年宣帝时匈奴内服使使求武匈奴诡言武死后常惠敎使言天子射上林苑得雁足帛书言武等在某泽中单于惊服乃送武还此诗其亦自喻之词也首言所以南賔之意次言因其时而来三言其自北而来之故四言有所惊疑而忧患故末则复言岂终巳哉终当再为时所用也】
　　西使兼孟学士南游【学士唐以文学言语备顾问干封间始置北门学士开元二十六年始以翰林供奉所称学士别建学士院于翰林院之南俾专内命又号为内相】
　　地道巴陵北天山弱水东相看万余里共倚一征篷零雨悲王粲清尊别孔融裵徊闻夜鹤怅望待秋鸿骨肉燕秦外风尘关塞中唯余剑锋在耿耿气成虹【巴陵括地志古三苖今岳州是也天山见前注弱水书传栁宗元曰西海之山有水涣散无力不能负芥投之则靡垫没及厎而后止故名曰弱水括地志云在张掖郡删丹县又薛氏曰弱水出吐谷浑界穷石山自删丹西至合黎山与张掖县河合王粲字仲宣孔融皆魏人气成虹记气如白虹又晋张华传华常见斗牛之间有紫气以问雷焕焕曰此寳剑之气也】
　　送郑司仓入蜀【司仓汉魏以下为户曹唐制掌戸籍赋税仓库故又曰司仓】
　　离人丹水北游客锦城东别意还无已离忧自不穷陇云朝结阵江月夜临空关塞疲征马霜氛落早鸿潘年三十外蜀道五千中送君秋水曲酌酒对秋风【丹水选诗演义刘昆扶风歌朝发广莫门暮宿丹水山注丹水汉书出髙都县筦谷丹水所出又丹水有三一在商州洛南县一在懐孟路河内县一在泽州然皆非入蜀之道此云丹水莫详所指成都记府城亦呼为锦官城以江山明丽杂错如锦故云又蜀都志以锦江桥下水濯锦则鲜明故城以锦名而江曰锦江潘年未详】
　　绵州官池赠别【梁州域绵水经其左故乡旧名左绵旁涪陵一名金山一名巴西官池未详又考之主山曰天池山山顶有池方数丈冬夏不竭疑即此池欤】
　　輶轩遵上国仙气下灵关尊酒妨无地聨绻喜暂攀离言欲赠筞髙辩正连环野径游云断荒池春草斑残花落古树度鸟入澄湾欲叙他乡别幽谷有绵蛮【輶説文轻车也轩説文曲辀轓车也葢车有厢谓之轩又风俗通周秦常以嵗八月遣輶轩之使采异俗方言仙气见前青牛注绵蛮诗绵蛮黄鸟止于丘隅连环秦始皇纪始皇遗齐襄王后玉连环曰齐多智觧此环后引槌破之谢使曰谨巳解矣】
　　和夏日幽庄【幽庄田舎也】
　　闻有髙踪客耿介坐幽庄林壑人事少风烟鸟路长瀑水含秋气垂藤引夏凉苗深全覆陇荷上半侵塘钓渚青鳬没村田白鹭翔知君振竒策还嗣海隅芳【高踪扬雄蹑三皇之髙踪耿介孟不以三公易其介注耿介也谢灵运诗束发懐耿介瀑水孙绰赋瀑布飞流而界道青鳬説文舒鳬鹜也楚辞泛泛若水中之鳬振防谢灵运诗振防陟崇丘】
　　山庄休沐【山庄山中之田舎也休沐汉张安世传休沐未尝出谓休暇斋沐也】
　　兰署乗闲日蓬扉狎遁栖龙柯疎玉井鳯叶下金堤川光摇水箭山气上云梯亭幽闻唳鹤窻晓听鸣鸡玉轸临风奏琼浆映月携田家自有乐谁肯谢青谿【兰署汉官仪御史台率执宪中司朝防独坐内掌兰台又乌府注乌府在殿中兰台掌图籍秘书署以待诏者有直庐在其侧故曰署也龙柯鳯叶未详玉井伽蓝记河间王琛置玉井金干五色缋为绳金堤水箭未详云梯谢灵运登石门最髙顶云共登青云梯又鲁班尝作云梯以攻宋玉轸琴轸也琴制尚象论云轸者急也古人以竹为之取鳯非竹实不食之义也后人贵重其制遂有以金为徽而玉为轸者矣鹤唳晋陆机曰华亭鹤唳可得闻乎窻鸡宋宗窻下有一鸡常作人言与宗谈论琼浆招防云华酌既陈有琼浆青谿郭璞诗曰青谿千余仞中有一道士又庾仲雍荆州记荆州临沮县有青溪山山有泉泉侧有道士精舎】
　　入秦川界【括地志秦州清水县有秦川亭因秦仲所封遂以秦名】
　　陇阪长无极苍山望不穷石径萦疑断囘流映似空花开緑野雾鸎转紫岩风春芳勿遽尽留赏故人同【陇坂秦陇之山也注坂者坡也又括地志秦州有大陇山又名陇首山其坂九曲苍山泾州有苍山大抵以其林木苍翠而得名杜诗亦曰苍山入百里皆此义也紫岩漠州绵竹县有紫岩去无为山十里皆西北絶险处然详緑野与紫岩对説亦必非漠之紫岩不过以是岩土石皆紫得名如紫塞之类是也】
　　春晚山庄率题二首【率题犹偶成也】
　　田家无四邻独坐一园春鸎啼非选树鱼戏不惊纶山水弹琴尽风花酌酒频年华巳可乐髙兴复留人【山水弹琴尽伯牙鼔琴志在髙山流水】
　　顾步三春晚田园四望通游丝横惹树戏蝶乱依藂竹懒偏宜水花狂不待风唯余诗酒意当了一生中文翁讲堂【本传汉景帝末为蜀郡太守修学宫崇好文雅蜀人化之讲堂即其讲学之堂在蜀郡今成都府大城内也】
　　锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵【锦里蜀郡也岷山蜀中山名俱注见前稷下地名二千石汉百官表郡守皆二千石此言文翁也】
　　石镜寺【蜀郡华阳志石镜在武担山一名武都山去城北二百步武都山精化为女子蜀王纳为妃不习水土而死王遣五丁于武都山担土为冢以石镜表其墓门】
　　古墓夫容塔神铭松柏烟鸾沈仙镜底花没梵轮前铢衣千古佛宝月两重圆隠隠香台夜钟声彻九天【古墓指蜀妃言芙蓉塔未详或云芙蓉以言妃之美如芙蓉故以名塔也神铭墓塔上之铭石也鸾沈花没皆言妃之死也仙镜梵轮比石镜也铢衣唐岑文本山亭避暑有人叩门自称上清童子所服云上清五铢衣也古佛佛地论佛者觉也觉一切种智后能开觉有情如梦觉故名曰佛宝月酉阳云昔有人游嵩山遇异人曰月乃七宝合成又释经云一轮宝月相则佛相亦宝月也两重圆言相与镜如月重图也香台未详又武功县寳应寺有香台韦应物诗云翠岭香台出半天是也九天淮南子九天云东方皥天东南阳天南方赤天西南朱天西方成天西北幽天北方天东北变天中央钧天是为九天也】
　　辛司法宅观妓【司法两汉有法曹至唐改司法叅军妓説文女乐也】
　　南国佳人至北堂罗荐开长裙随鳯管促柱送鸾杯云光身后落雪态掌中回到愁金谷晚不怪玉山頺【南国佳人服防通俗文南楚以美色为娃注娃美女也北堂诗焉得蘐草言树之背注背北堂也罗荐説文荐席也长裙妓衣也鳯管前律厯志黄帝使伶人采解谷之竹防两节间吹之以听鳯鸣是为律本又秦箫史吹箫列仙传王子晋吹笙皆能作鳯鸣故谓之鳯管也促柱瑟柱也古诗促柱少和声雪态言身轻如雪也掌中回汉赵飞燕身轻能为掌上舞回回旋舞也金谷晋石崇有别馆在河阳之金谷园玉山頽晋裴楷容仪俊爽人谓如近玉山又云其醉也若玉山之将頺】
　　骆宾王【唐史本传义乌人七嵗能赋诗张説评其丈如悬河酌之不竭仕武后朝为临海尉与杨烱等为四杰】
　　行路难【乐府解题行路难古道路六曲之一喻年嵗之易驰而不得遂其壮懐也然此诗也止言征戍之事未详其意】
　　君不见玉关尘色暗邉庭铜鞮劲旅寇长城天子按剑徴余勇将军受脤事横行七徳龙韬开玉帐千里鼍鼓叠金钲隂山苦雾埋髙垒交河孤月照连营连营去去无穷极拥斾遥遥过絶国阵云朝结晦天山寒沙夕涨迷疎勒龙鳞水上开鱼贯马首山前振雕翼长驱万里詟祁连分麾三命武功宣百发乌号遥碎栁七尺龙交迥照莲春来秋去移灰琯兰闺栁市芳尘防雁门递尺书稀鸳被相思双带缓行路难誓令氛祲静臯兰但使封侯龙额贵讵随中妇鳯楼寒【玉关长城见前注邉庭犹言朔庭也铜鞮舆地志潞州有铜鞮县杂虏其种不一余勇左传齐髙固入晋师曰欲勇者贾余余勇受脤脤社肉左传天子使石尚来归脤则是天子所赐祭脤将军既受天子之脤则当事横行以击敌也横行注见前七徳唐史七徳舞秦王世民破军乐也龙韬武书七经太公兵法六韬龙韬其一也玉帐杜子美诗将军玉帐掀勇气鼍鼓诗鼍鼔逢逢陆玑云鼍似蜥蜴长丈余甲如铠常宵鸣声如桴鼔故以其皮冒鼔也金钲説文铙也柄中上下通似铃隂山交河天山见前注絶国前秦纪始举茂才可以使絶国者疎勒西域国名纲目集览疎勒本城名后以名国在莎车东北尉头南龙鳞甲也李长吉诗曰甲光向日金鳞开鱼贯易士卒鱼贯而进邓艾传注鱼上水尾相衔故曰鱼贯也祁连即天山也乌号俱见前注七尺龙交交一作文马也前西南夷传赞曰蒲梢龙文鱼目汗血之马光于黄门一曰龙交剑也未详灰琯后天文志灰琯气之法每立春冬至以竹为琯葭莩为灰置诸土中气至则琯中葭灰飞起以应也雁门舆地志在代州雁门郡郡有雁门关氛祲説文氛祥气也祲精气感祥也皋兰见前注】
　　邉城落日
　　紫塞流沙北黄图灞水东一朝辞俎豆万里逐沙蓬月恒持满寻源屡凿空野昏邉气合峯迥戍烟通膂力风尘倦疆场嵗月穷河流控积石山路绕崆峒壮志凌苍兕精诚贯白虹君恩如可报龙剑有雌雄【紫塞史秦筑长城土皆紫色故曰紫塞流沙禹贡杜佑注在沙州西八十里其沙随风流行故曰流沙黄图未详又三辅黄图书名灞水秦世家穆公霸世更名以显霸功水出蓝田县防泾水浐水北入于渭俎豆説文以朼盛牲体者豆古食肉器然皆祭器也语俎豆之事则尝闻之又庚桑楚曰畏垒之民欲俎豆予于贤人之间沙蓬沙风沙也莲转蓬也持满前亚夫传彀弓弩持满凿空前大宛传西北始通于汉然张骞凿空河流积石禹贡浮于积石至于龙门西河西河兾之西河也积石地志在金城郡河关县西南羌中今鄯州龙支县界也崆峒山名括地志平凉郡镇原州即黄帝问道广成于处苍兕説文如野牛而青一角善抵触白虹史荆轲刺秦王聂政刺韩相皆有白虹贯日葢白虹主兵象也龙剑有雌雄蜀志楚王召风胡子之吴与欧冶子造剑二一曰干将二曰莫邪莫邪干将之妻也金铁未流干将夫妻乃断髪剪指投于炉中乃铸成二剑干将阳剑成文莫邪隂剑为漫理文】
　　棹歌行【赵世家赵简子南击楚津吏醉卧不能渡吏女涓攘楫请代父中流为简子作发河激之歌简子悦遂以为夫人李白诗亦曰津妾一棹歌脱父于严刑】
　　写月图黄罢凌波拾翠通镜花摇芰日衣麝入荷风叶露舟难荡莲疎浦易空鳯媒羞自托鸳翼恨难穷秋帐灯光翠倡楼粉色红相思无别曲并在棹歌中【写月图黄未详按前纎纎初月上鸦黄及黄山谷荼防诗云汉宫娇额半涂黄则写月图黄恐为画眉之意】
　　王昭君【见前注】
　　敛容辞豹尾缄怨度龙鳞金钿明汉月玉筯染边尘古镜菱花暗愁眉栁叶频唯有清笳曲时闻芳树春【敛容收敛愁容缄怨封缄其悲怨辞豹尾天子属车也龙鳞河水也金钿金华饰也晋舆服志贵人太平髻七钿公主夫人五钿世妇三钿玉筯泪也菱花镜六帖魏武帝有菱花镜笳胡笳也前张骞传骞入西域传其法后李延年因胡笳曲更造新声一十八解以为武乐又唐韵北方之人巻芦叶而吹名曰笳芳树春胡笳曲名】宿温城望军营【周纪温城在懐州温县西本周司寇苏忿生所封之地也】
　　北地寒胶折邉城夜铎闻兵符关帝阙天策动将军塞静胡笳彻沙明楚练分风旂翻翼影霜剑转龙文白羽摇如月青山断若云烟疎疑巻被尘灭似销氛投笔懐班业临戎想顾勲还应雪汉耻持此报明君【北地匈奴单于之地也邉城邉上之城也寒胶折前晁错传欲立威者始于折胶苏林曰秋气至胶可折弓弩可用匈奴常以为侯而入寇夜柝尔雅两木夹于门为机相击以儆夜也又易重门击柝符信也汉文纪文帝为铜虎符当发兵遣使持节至郡合符竹使符以竹箭长五寸镌刻篆画与郡守各分一半至唐髙祖则银兎符铜鱼符又冯唐言家人子起田中安知尺籍五符又赵公子无忌谒如姫盗晋鄙兵符天策左鹑之贲贲天策焞焞注傅说星又唐太宗纪髙祖武徳四年以秦王世民为天防上将胡笳见前注楚练练素练也以沙白如练明也龙文剑气也白羽摇如月家语子路曰愿得白羽如月赤羽如日注云旌旗也又白羽扇也裴启语林诸葛亮持白羽扇指挥三军投笔汉班超传超字仲升有大志不修小节佣书养母尝投笔叹曰大丈夫当立功异国以取封侯安能久事笔砚间乎后事明帝出征西域安集五十余国以功封定远侯顾勲三国志顾荣字彦先吴平入洛拜尚书郎广陵相陈敏反假荣丹阳内史荣以白羽扇麾之其军自溃杨脩诗云羽扇一麾风偃草策勲多谢顾丹阳】
　　灵隠寺【舆地志灵隠寺在杭州府钱塘县】
　　鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登防逺刳木取泉遥霜薄花更发氷轻叶互凋待入天台路看余渡石桥【六帖鹫鸟峯诸佛攸馆众圣所居龙宫续仙传唐孙思邈尝救一龙子后龙王献龙宫药方三十道人张路斯与蓼天庥争水中龙宫然此云龙宫必寺边有龙帝祠宇也浙江潮説文朝曰潮夕曰汐又髙丽图经曰朝夕往来应期不爽为天地之至信又王充论衡大抵天包水水承地而天之气升降于大空之中而水亦随之升降而为潮汐也然凡近海皆有潮惟浙江潮至则矗如山岳奋如雷电氷岸横飞雪崖旁射澎腾奔激吁可畏也天台路云笈七籖天台山应上清玉清之天即桐拍真人所埋葛仙公炼丹得道之处上应台宿故名天台石桥防稽记赤城山上有石桥悬度有石屛风横絶其上按赤城山即天台山之一也乂顾凯之启蒙记天台石桥野迳不盈一尺长数十步至滑下临絶防之涧】
　　晚泊蒲类【蒲类未详】
　　二庭归望断万里客心愁山路犹南属河源自北流晚风连朔气新月照邉秋灶火通军壁烽烟上戍楼龙庭但苦战燕颔防封侯莫作兰山下空令汉国羞【二庭未详或云按诗中有朔气邉秋当是匈奴单于二庭然未敢必当别考又纲目集览车师国有前王后王庭相去五百余里后王庭本乌孙国土唐立庭州河源黄河之源朔气洪武韵朔北方也是即北方朔漠之气也灶火齐孙膑伐魏为灭灶之法汉虞诩入朝歌为増灶之法葢是军行为路炊之灶火也军壁説文壁垣也汉韩信伐赵云赵必空壁逐我又亚夫传坚壁而守则军壁者营垒之垣也烽烟见前注戍楼守戍望候烽火之楼龙庭前宣纪匈奴大防于龙庭又后窦宪传登燕山铭曰焚老上之龙庭燕颔班超传虎头燕颔飞而食肉此万里侯相也兰山下括地志在朔州前武纪天汉元年李陵战败降敌此为汉羞也】
　　早秋出塞寄东台议政学士【东台唐龙翔间改门下省曰东台隋文帝纪帝欲置诗学士唐纪太宗尝置文馆虞世南等以本官兼学士直宿又金坡遗事学士非文章则不可为又职林学士之职本以学问言辞备对问出入侍从同得叅谋献纳谏议其礼尤重】
　　促驾逾三永长驱望五原天街分斗极地理接楼烦谿月明关陇边云聚塞垣山川殊物风壤异凉温戍古秋尘冷沙寒宿雾繁昔余迷学步投迹忝词源【三永未详或云永当作水三水在镇原州之东北六十里水流三派防归一州旧有三水县故城在髙平县水出东山本属国都尉治所其地与五原相近五原括地志云胜州连谷县本秦九原郡汉更名五原天街汉天官毕昴二宿间为天街斗极尔雅北极天枢亦曰北辰居天之中以正四时楼烦汉有楼烦县属雁门郡关陇见前注戍説文守邉也戍古古之邉戍也学步班固传有学步于邯郸者未得彷佛失其故步】
　　春晚从李长史游开道林故山【地域志道林寺名在衡州府岳麓山下】
　　幽寻极幽壑春望陟春台云光栖断树灵影入仙杯古藤依格上野径约山隈落蘂飜风去流鸎满树来兴防荀御动归路起浮埃【春台老子熙熙如登春台格上説文树髙长枝为格庾信小园赋草树混淆枝格相交又庋格也荀御荀爽传李膺无所交接荀爽谒膺因为其御喜曰今日始得御李君矣】
　　冬日野望
　　故人无与晤安步陟山椒野静连云巻川明薄雾消灵岩闻晓籁洞浦涨秋潮三江归望断万里故乡遥劳歌徒自奏客魂为谁招【诗可与晤语晤对也山椒説文山足也谁招楚辞有大小招】
　　夏日游山家同夏少府
　　返照下层岑物外狎招寻兰迳熏幽佩槐庭落暗金谷静风声彻山空月色深一遣樊笼累唯余松桂心【樊笼説文樊鸷不行也徐氏曰鸷鹰隼之属见笼不得出以左右攀引外也广韵樊笼也一曰山邉也】
　　在兖州饯宋五【兖州禹贡九州之一春秋时为鲁国】
　　淮尼泗水地梁甫汶阳东别路青骊远离尊渌蚁空栁寒凋密翠棠晚落疎红别泪相思曲凄防入琴风【淮尼尼丘也顔母祈祷而生孔子之处在兖州泗水在鲁城北汶水出莱芜县梁甫山名括地志梁父山泰山在左梁父在右王者封太山禅梁父汶水出莱芜县青骊马深黒色谓之骊选诗阮籍青骊何骎骎蚁尔雅酒有泛齐浮蚁又庾信诗春螘未曽开渌水清也又水緑色相思曲古乐府有长相思】
　　上人林泉二首【上人僧名同觉要览云内有徳智外有胜行在人之上故曰上人】
　　林泉恣探歴风景暂裵徊客有迁鸎处人无结驷来聚花如薄雪沸水若轻雷今日徒招隠终知异凿坏【结驷家语子贡家富累千金结驷千骑招隠淮南传招隠士篇淮南王安小山之所作也凿坏未详】
　　俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思【中散晋嵇康字叔夜在西晋为中散大夫与阮籍等为竹林游号竹林七贤上皇渊明传云夏日髙卧北窻下自谓羲皇上人湘君曲楚辞尧以二女事舜长曰娥皇故称湘君古词有湘妃怨楚客屈原宋玉也词谓离骚等词也】
　　游灵公观【灵公道士名未详所在】
　　灵峯标胜境神府枕通川玉殿斜临汉金堂迥架烟断风疎晚竹流水切寒弦别有青门外空懐圃仙【灵峯西域志灵鹫峯释迦佛説法之地胜境幽胜之境地也神府神仙之府也紫府洞府皆仙人所居之地也玉殿金堂葢堂殿皆以金玉美饰之故皆以金玉称云无非极言其庄严富丽之盛也青门汉书霸城门人谓之青门在长安城东圃楚词朝发轫于苍梧夕余至于圃在昆仑山一曰圃台】
　　秋露
　　玉关凉露早金塘秋气归泛掌光逾静添花滴尚微变霜凝晓液承月委圆辉别有吴台上应湿楚臣衣【玉关班超传超在絶域年老思归上书曰不敢望酒泉郡但愿生入玉门关金塘选诗菡菑溢金塘泛掌汉武纪武帝作承露台以铜为之上有仙人掌以承露吴台吴王阖庐筑于姑苏故曰呉台楚臣伍子胥也】
　　秋雁
　　聨翩辞海曲摇曳指江干阵去金河冷书归玉塞寒带月凌空易迷烟逗浦难何当同顾影刷羽泛清澜【金河玉塞未详逗説文止也住也】
　　翫初月
　　忌满光恒缺乗昏影暂流自能明似镜何用曲如钩【释名月阙也满则缺也乗昏影暂流尚书大传月晦而见西方谓之朓朓条捷行疾貌故曰流也明似镜望夜则如镜未望及缺则缺如钩也】
　　送别
　　寒更承夜永凉夕向秋澄离心何以赠自有玉壶氷【玉壶氷鲍明逺诗莹若玉壶氷言清澈也】
　　在军登城楼
　　城上风威冷江中水气寒戎衣何日定歌舞入长安











　　唐音巻一
　　钦定四库全书
　　唐音巻二　　　　　　　元　杨士　编
　　张　震　注
　　唐诗正音
　　五言古诗【严沧浪诗评云五言始于李陵以其在汉故云古诗又选诗演义云苏武使匈奴与陵赠别亦皆五言是一时之人皆为五言矣谓始于李陵恐未必然又古诗十九首以为始于枚乗则诗中防戯宛与洛驱车上东门等语又似东汉时语以为始于枚乘亦未为穏大抵三百篇之变则为汉魏五言则云始于汉者有必然之理矣】
　　陈子昂【字伯玉梓州人武氏竒其才召见金銮殿擢为麟台正字又文艺传云唐兴承徐庾遗风至子昂始变正雅为感遇二十八首王适云子昂感遇诗为海内文宗诚知言也】感遇二十四首【感遇云者谓有感于心而寓于言以摅其意也又云感之于心遇之于目情发于中而寄于言如庄子寓言之类是也】
　　微月生西海幽阳始化升圆光正东满隂魄已朝凝太极生天地三元更废兴至精谅斯在三五谁能徴【防月初生之月所谓上者是也扬子曰月未望载魄于西故曰生西海盖以喻中宗初即位如月之初生明也幽阳阳太阳也太阳以喻君而言幽阳者以其幽晦而不明以譬武氏之僣居君位也圆光月望则光圆于东方故曰东满也隂魄月至望后则明死而魄生杨子日月既望则终魄于西故曰朝凝凝者结也太极易云易有太极是生两仪注太极是天地未生之前元气混而为是太初太一也两仪即天地三元春秋传人君体元以居正故古者人君即位必建元以新天下之耳目如夏以寅为人元殷以丑为地元周以子为天元更废兴谓迭以兴也至精谓天道也如帝王建极之理三纲五常之道皆天地之间至精之理也谅信也葢言此理信此而在未有所损也三五三皇五帝也谁能征征者騐也言三皇五帝历代相承之道其理固在未尝有昩但人不能取以为验而戒其簒夺之不可为按此诗是亦刺武氏不知是理而徒取篡夺之名也】
　　兰若生春夏芊蔚何青青幽独空林色朱蕤冒紫茎迟迟白日晚嫋嫋秋风生岁华尽揺落芳意竟何成【兰说文香草也楚辞朱子注本草云兰与泽兰相似生水旁紫茎赤节髙四五尺緑叶光润尖长有岐微小紫花红白色有香五六月盛若桂若说文香草也楚辞注似葵而香叶似马蹄故俗云马蹄香也主春夏言得其时也按楚辞王逸注曰离骚之文依诗取则引类譬喻故善鸟香草以配忠贞恶鸟臭物以比谗佞灵妃美人以比于君宓妃佚女以比贤臣虬龙鸾凤以比君子飘风云霓以比小人然则此托兴兰若葢子昂自喻有忠贞之节也芊蔚说文草木茂盛貌青青言生意之美也幽独言幽静而贞独也空选诗补注云空如马羣遂空之空空字义林色比众人也朱防花也紫茎榦也冒如书注天子以刻处冒其珪头之义也白日比言君也晚言君道之晦而不明也秋风比小人也生则言其茹征之象也岁华犹言年华也岁华之迈如草木之华揺落虽有芳美之意亦不能有所施也按此诗子昂自惜有忠贞之节幽静之徳且生遇其时而才冠于人足以行其志而不得用于时又选诗补注以为此诗子昂未仕时作葢恐岁月遂暮而无成也】
　　白日毎不归青阳时暮矣茫茫吾何思林卧观无始众芳委时晦鶗鴂鸣悲耳鸿荒古已頽谁识巢居子【青阳尔雅春为青阳万物发生无始易万物资始此言无始则万物未生之初也又庄子曰与日无始鶗鴂鸟名楚辞恐鶗鴂之先鸣兮使夫百物为之不芳即诗所谓七月鸣鵙者也其声恶隂气至则先鸣而百草死也鸿荒三五厯纪未有天地之时混沌如鸡子溟涬始芽鸿蒙滋萌即扬子所谓鸿荒之世也頺说文坠也广川王传曰日崔隤时不再巢居子逸士传巢父尧时隠人年老以树为巢而寝其上故人号为巢父尧之让许由也由以告巢父巢父曰汝何不隠汝形藏汝光按此诗子昂叹中宗之废不得复位而在已则年华已迈不可再来而君子道丧小人道长不复可如上古鸿荒之世君臣尽揖让之风矣则不若巢父之蔵形韬光以自晦于乱世也】圣人秘元命惧世乱其真如何嵩丘軰谈谲悮时人先天诚为美阶乱祸谁因长城备边寇嬴祸发其亲赤精既迷汉子牟何救秦去去桃李花多言死如麻【元命大命是即夭命也乱其真谓如王莽儗周公摄天子位及曹文帝曰尧舜之事我知之矣之类皆假此嵩丘未详谈谲説文谲权诈也又梁益曰谬欺天下人曰谲先天史宗初即位改元先天诚为美言宗即位之初焚珠玉及锦绣于殿前能自刻厉以求至治固足美也阶乱犹言基祸也长城史记秦纪卢生谓始皇曰亡秦者胡也始皇命蒙恬北筑万里长城以备边人然不知王子胡亥已应其防竟亡秦国所谓嬴祸伐其亲也赤精汉髙帝纪髙祖至蛇所遇老母哭之曰吾子为赤帝子所杀故哭之故汉推五行以火徳王是曰赤精子牟未详何救秦言无足以救秦之灭亡也桃李不言下自成蹊葢言桃李虽不能言然其下自成蹊迳也按此诗意谓宗当即位之初亲监中宗韦氏之祸而拨乱反正求为至治固为美矣而晚节不终亲蹈中宗踪迹夺夀王妃深宠荦山几至亡国而末复自喻欲诛则及于祸反不如桃李之无言为愈也】
　　深居观元化悱然争朶颐羣动相啖食利害纷防防便便夸毗子荣耀更相持务光让天下周贾竞刀锥巳矣行采芝万世同一时【元化大化也谓天地隂阳运行则为大化悱説文心欲也朶颐説文颐颔也易颐之初九舍尔灵观我朶颐本传为朶动其颐颔言人见食而欲之则动颐垂涎也羣动陶诗日入羣动息防防説文无闻见之象便便口辩给也夸毗説文夸大毗辅也诗无为夸毗葢小人之态不为大言以夸世则为毗言以辅人也务光庄子篇汤伐桀克之以让务光务光不受抱石沈水以死周贾周公贾谊也刀锥左锥刀之末将尽争之又江淹书锥刀争利也采芝商山四皓见秦虐政乃逃入蓝田山作歌曰晔晔紫芝可以疗饥万世世谓三十年为一世又父子相承为一世按此诗谓人尚利争相夸毗以取荣于一世而不知揖让之美虽千万世犹同一时也葢亦以喻武氏之簒夺而当世奸防之徒更相夸大毗附以助其恶而取笑于后世也】
　　吾爱鬼谷子青谿无垢氛囊括经世道遗身在白云七雄方龙鬬天下乱无君浮云不足贵遵养晦时文舒之弥宇宙巻之不盈分岂徒山木夀空与麋鹿羣【鬼谷先生风俗通曰六国时纵横家又索隠曰鬼谷地名扶风池阳颖川阳城并有鬼谷墟葢其人所居因号马乐台注鬼谷子云苏秦欲神秘其道故假名鬼谷也又考索曰鬼谷先生周之髙士姓名不闻也鬼谷子姓王名诩隠居青谿鬼谷因以自号青谿山在荆州沮县山东囊括易括囊无咎广韵括结也谓结其囊口过秦论曰囊括四海经世道谓治世之道也白云陶景诗云山中多白云隠者自怡悦七雄谓韩魏燕赵齐楚秦之七国也龙鬬左郑大水龙鬬于时门之外又光武纪四七之际龙鬬于野龙鬬谓七国争战如龙鬬也浮云不足贵语不义而富且贵于我如浮云舒之巻之易放之则弥六合巻之则退蔵于宻山木夀庄子行于山中见大木枝叶茂盛伐木者止其旁而不取问其故曰无所可用庄子曰此木以不才得终其天年麋鹿羣史舜居深山与鹿豕同游按此诗寓言抱负才器不得致用之辞也】
　　乐羊为魏将食子炫军功骨肉且相薄他人安得忠吾闻中山相乃属放麑翁孤兽犹不忍况以奉君终【食子古韩非子曰乐羊事魏文侯为将以伐中山时羊有子在中山中山君烹其子而遗之羮羊啜之而攻防中山相中山赵地今定州即古中山也相郡守也按选诗补注云中山相当作孟孙传韩非子曰孟孙猎得麑使秦西巴载之归其母随之而归西巴弗忍而与之孟孙怒而逐之三月复召之使为子傅曰夫不忍乎麋又岂能忍吾子乎按此诗亦为武氏而作初髙宗见武氏而悦之时萧叔妃方有宠王后欲夺其宠潜令武氏长髪纳之后宫以间淑妃及武氏大幸遂杀其女以诬王后而夺其位故此云尔谓既杀其子不如西巴不忍麋之子则于他人其能忍乎】
　　市人矜巧智于道若童蒙倾夺相夸侈不知身所终不见防子观世玉壶中窈然遗天地乗化入无穷【市人谓市井牙侩耆利之人顔延年诗营营市井人矜夸也巧黠慧也智巧诈也道经世之大道童蒙易童蒙求我本义云童防谓幼稚而防昧也防子礼月令其神防注水神也又防为雨师然防庄大宗师臾区闻之防防闻之参寥此云防子又似神仙之类未详玉壶列仙传王方平有十二玉壶乗化之化即卲子所谓观化谓化去也无穷广成子曰余将去汝入无穷之门又庄子内篇若夫乘天地之正御六气之辨以游无穷者彼且恶乎待哉按此诗谓市井小人罔然所知方且争权夺利丧身亡家不知所终而君子之人自洁其身髙蹈逺举以避其祸也】
　　吾观龙变化乃是至阳精石林何防密幽洞无留行古之得仙道信与元化并感非象识谁能测沦防世人拘目见酣酒笑丹经昆仑有瑶树安得采其英【龙礼鳞虫之长尔雅有鳞曰蛟龙有翼曰应龙有角曰虬龙无角曰螭龙未升天曰蟠龙变化易干之初九潜龙勿用本传龙之为物灵变不测又説文龙鳞虫之长能小能大能长能短能幽能明春分而登天秋分而入川即此可以见其变化之大非鳞虫之所能及也变化至阳精易本传干以龙为象则卦之六爻皆阳故曰至阳精也石林谢灵运诗石林岂为难仙道度人经仙道难得葢延年尸解之道也元化天地之大化并合也感黙也感通也谓黙相感通也非众识谓非可以形象而喻也沦防谓幽深而逺不可以窥测也拘目见谓拘拘于耳目之所及酣酒谓酣酗于酒醴而不知所以醒也笑丹经抱朴子曰余昔授郑君金液丹经谓炼丹之书也昆仑瑶树楚辞登昆仑兮食玉英注登昆仑言其所居之髙食玉英言其所养之洁也按此诗以龙喻君变化以喻其在天位而尊显不可防也古之得仙道以喻臣职元化并则臣之得与天合以见君臣际遇之道出乎自然而不可以窥度也拘目见笑丹经谓小人不知此道而反相谗间昆仑瑶树亦楚辞之意言欲髙蹈逺举洁身以自养也】
　　呦呦南山鹿罹罟以媒和招摇青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双娥谁见孤城树青青成斧柯【呦呦説文鹿鸣声诗呦呦鹿鸣南山则为阳而光明之所也罹罟陷于网罟也媒和求援也招摇汉书招摇申动貌青桂广韵桂丛生合浦巴南山峯间无杂木叶长尺余冬夏长青故曰青桂幽蠧木中之虫也楚辞桂蠧不知所淹留兮幽则言其蠧之深也瑶台西王母所居之处玉杯列仙传茅君学道能令金案玉杯自来人前殒双娥未详按此诗首四语葢喻王后憎萧妃之有宠乃求武氏以夺之且言武后贞固之徳如桂之长青而不知更遭武氏之蠧遂使怨憎之精未有报复反为武氏所杀虽然武氏既杀二妃而髙宗独处于上如孤城之树人将伐之为斧柯乃自伐之也】
　　林居病时久水木澹孤清闲卧观物化悠悠念无生青春始萌达朱火巳满盈殂落方自此感叹何时平【物化死也注物化者悦然而蜕所系也又庄子内篇大宗师又况万物之所系而一化之所待乎无生庄至乐察其始而本无生释经云大家团栾头共説无生话朱火谓夏也按此诗葢谓万物变化生息之理才长于春而已盈于夏复殂落于秋矣感万物之生化嗟时之易迈此所以兴叹不平也】
　　临岐泣世道天命良悠悠昔日殷王子玉马遂朝周宝鼎沦伊谷瑶台成古丘西山伤遗老东陵有故侯【岐泣淮南子杨朱见岐路而泣谓可以南可以北天命书天命靡常言天命悠逺而不可常也殷王子书纣之庶兄微子也微子见纣之无道遂奉殷之玉马以朝于周而存宗祀也宝鼎三足两耳所以和五味者也前郊祀志黄帝铸宝鼎以象天地人也至禹收九牧之金以铸九鼎象九州武王克商迁之洛邑及周之哀鼎遂沦伊谷二水之间矣西山遗老史记伯夷叔齐耻食周粟隠于首阳山即西山也东陵故侯史记秦亡东陵侯种于长安西门即东陵也】
　　贵人难得意赏爱在须防莫以心如王采他明月珠昔称夭桃子今为舂市徒鸱鸮悲东国麋鹿泣姑苏谁见鸱夷子扁舟去五湖【如玉诗生刍一束其人如玉明月珠李斯书夜光之璧明月之珠夭桃子未详诗桃之夭夭之子于归毛苌注曰夭夭少壮貌无过言其美如夭桃之艳冶也舂市徒未详鸱鸮悲东国史管蔡流言周公居东作鸱鸮之诗以遗成王麋鹿泣姑苏左子胥谏吴王曰臣见麋鹿复游于姑苏矣姑苏者吴王所造姑苏台在苏州府长熟县鸱夷子左范蠡相越王勾践伐吴而归泛扁舟以游五湖因自号鸱夷子皮鸱夷邹阳传注鸱夷榼形今盛酒器也又李白诗注云自号鸱夷子言若盛酒之器多所容受而可巻懐与时张弛五湖太湖射阳湖洞庭湖丹阳湖彭蠡湖又五湖之名不一周礼扬州其浸五湖按张勃吴録曰五湖者太湖之别名以其周行五百里二万六千顷乃以五湖名之此説良是也此诗葢谓恩幸不可久恃若周公尚不免管蔡之流言范蠡尚畏越王之不可以共安乐也】
　　幽居观大运悠悠念羣生终古代兴没豪圣莫争能三季沦周赧七雄灭秦嬴复闻赤精子提剑入咸京炎光既无象晋宋复纵横尧禹道巳昧昏虐世方行岂无当世雄天道戒佳兵咄咄安可言时醉而未醒仲尼溺东夏伯阳遁西溟大运自古来旅人胡叹哉【大运国语五行气化流转之名又运祚也汉髙祖赞汉承尧运谓厯数也代兴没谓兴者必有衰天命靡常不可恃也贤圣莫能争言天运所归非可争得故圣如周孔贤如顔孟皆不得以居之也三季夏商周之未也周赧史周赧王也五十九年为秦所灭无谥故称赧王赧者惭也七雄见前注秦嬴秦姓也説文秦之光世为尧主畜畜多赐姓嬴氏言七雄为秦所灭也赤精子见前注提剑入咸京前髙纪提三尺剑入咸阳定天下炎光汉赤帝之子以火徳王故称炎光无象言汉之哀亡为魏所簒而晋又灭魏矣鹑首赐嬴秦刘渊石勒之类也尧禹道巳昧谓尧授舜舜授禹皆以揖让而有天下今巳昧昧不复可见而虐昏之道方行于世矣咄咄晋殷浩被黜但书空作咄咄恠事四字时醉未醒楚辞举世皆醉我独醒之意也当世雄谓当代豪杰之士天道与阙葢亦寓言尔仲尼溺东夏谓圣人不得位以承天道而老于东周也伯阳老耼也老子见周之衰西去入】
　　【关故曰遁西溟也天道大运兴衰之理自古如此旅众也言众人何必叹哉详此亦以喻武氏簒位贤人去世以避其乱之意也】
　　天幽且嘿羣议曷嗤嗤圣人敎犹在世运久陵迟一绳将何系忧醉不能持去去行采芝勿为尘所欺【天庄在宥鸿蒙曰乱天之经逆物之情天弗成注若天顺物性而不治则情不逆而经不乱嘿成而自然得矣嗤嗤説文笑也选诗受嗤于拙目圣敎先古圣人之教化也世运谓当世之运化也陵迟诗大东礼义陵迟注谓如丘陵之势渐慢也又或言陵迟与陵夷其意一也一绳何系譬言世运之去岂一绳所能系犹大厦将頺非一木所支之意也忧醉不持言如心之忧而且醉不能自禁持也采芝见前注勿为尘所欺谓勿为尘世之所讥笑也按此诗亦叹世道之陵夷不可复支而思欲遁隠也】
　　蜻蛉游天地与物本无患飞飞未能止黄雀来相干穰侯富秦宠金石比交驩出入咸阳里诸侯莫敢言宁知山东客激怒秦王肝布衣取卿相千载为辛酸【蜻蜓説文虫名饮露六足四翼趐薄如蝉翼亭午则停故名黄雀説文依人小鸟也亦名家宾穰侯史记姓魏名冉秦王稷之母异父弟也自惠王武王时为秦相后弑王之嫡母及王之兄弟而专秦政封穰侯宠遇极隆盛威震诸侯金石喻其坚固也咸阳秦所都也山东客范睢也范雎齐人以客入秦谗穰侯于秦王王遂黜穰侯而雎夺其位布衣喻客也此诗喻人臣功成而不知退宠盛而不知避遂以谗间身亡家破故千载之下为之悲酸也】蝉号白露兹嵗已蹉跎羣物从大化孤英将奈何瑶台有青鸟逺食玉山禾昆仑见鳯岂复叹云罗【蝉説文虫名无口而呜饮而不食以其体黒故曰蝉孤英説文革荣而不实者曰英又曰孤芳也瑶台见前注青鸟汉武纪七月七日忽有青鸟飞集殿前东方朔曰此西王母欲来也玉山即昆仑山也葢玉出于昆山故云昆仑水经在西北去嵩山五万里地之中也瑶树淮南子昆仑山有増城九重玉树瑶树不死树在其西按选诗补注以此诗为子昂既仕之后不得已而随时就禄嗟以清髙孤洁之志不得如青鸟之见鳯者矣】翡翠巢南海雄雌珠树林何知美人意娇爱比黄金杀身炎州里委羽玉堂隂旖旎光首饰葳蕤烂锦衾岂不在遐远虞罗忽见寻多材信为累叹息此珍禽【翡翠説文青羽雀也出郁林尔雅注似燕赤羽曰翡青羽曰翠翠小如燕毛青黒色翎深青有光彩飞水上食鱼翡大如鸠毛紫赤翎防青不深无光彩林栖不食鱼南海郭璞赞翠雀鹬鸟越在南海贾害以采珠树林淮南子昆仑山有増城九重珠树玉树在其西南海美人娇爱汉武赞翠羽之珍盈于后宫炎州即谓南海州郡也选诗补注以此为既仕之后所作虽以武后爱其才而擢用之终有自惜之意也】
　　荒哉穆天子好与白云期宫女多怨旷曾城闭蛾眉日耽瑶台乐岂伤桃李时青苔空委絶白髪生罗帷【荒説文幽乱曰荒人孟子从兽无厌谓之荒书内作色荒穆天子周穆王满也穆王得八骏马使造父御以游瑶池从西王母宴荒于国事故以荒哉言之也蛾眉谓眉如蚕蛾之眉葢言美也瑶池见前注桃李时谓阳春之时葢是时桃李之色方盛以喻年少色美之时也此诗亦喻髙宗宠于武氏荒于国事而贤者惜时之迈不得展其用也】
　　朝发宜都渚浩然思故乡故乡不可见路隔巫山阳巫山緑云没髙丘正微茫竚立望巳久涕泪霑衣裳岂兹越乡感忆昔楚襄王朝云无处所荆国亦沦亡【宜都县名在夷陵郡巫山防州府巫山县凡十二峯上有巫山神女庙阳云台髙一百二十丈楚襄王有巫山登阳台梦与神女遇谓襄王曰妾巫山神女朝为行云暮为行雨按此诗亦刺髙宗荒滛于武氏将如楚襄王以亡具国也】朅来豪游子势利祸之门如何兰膏歇感激自生寃众趋明所避时弃道犹存云泉既巳失罗网与谁论箕山有髙节湘水有清源惟应白鸥鸟可与洗心言【朅来説文发语辞兰膏楚辞注以兰香炼膏照明也箕山地域志在许州逸士传尧以天下让许由由不受归隠于箕山许州志地有巢由清风之节湘水地域志在衡阳水自衡阳发源至零陵而营水会之二水合流谓之潇湘即屈原自沈之地白鸥水鸟苍颉解诗一名水鸮在江湖间形色似白鸽小而羣飞洗心易系辞圣人以此洗心按此诗葢亦刺当时仕进不知趋避而遭患害者如兰之膏而自焚故后引许由之隠去屈原之自沈千古之下清风劲节不可得而泯灭故末句引惟应若鸥鸟忘机于五湖者方可言此】
　　可怜瑶台树灼灼佳人姿碧华映朱实攀折青春时岂不盛光宠荣君白玉墀但恨红芳歇雕伤感所思【瑶台见前注灼灼花盛貌诗灼灼其花白玉墀説文墀堦上地也以白玉甃砌故曰白玉墀杜诗阳春度玉墀红芳花也按此诗葢谓王后之废而太子亦以母废而为武后所杀故前四句兴起有此灼灼美盛之佳人而华实又相映而光美矣惜当青春之时而攀折以损其花并损其实也后二句则言前以防君恩而光宠矣结二句则又自言太子因母废而亦被杀故因有所感而不胜其悲思之惜也】
　　朔风吹海树萧条邉巳秋亭上谁家子哀哀明月楼自言幽燕客结发事逺游赤丸杀公吏白刃报私讐避仇至海上被役此邉州故乡三千里辽水复悠悠每愤边兵入常为汉国羞何知七十战白首未封侯【结髪汉李广传结髪与匈奴战葢言初束髪也赤丸汉纪长安年少相与探丸得赤丸杀武吏白丸杀文吏白刃汉李陵传士张空弮冒白刃白刃报私讐太白诗云东海有勇妇云云捐躯报私仇万死不愿生白刃耀霜雪苍天感精诚避至海上周礼地官谓父之仇避诸海上又汉赵岐为京兆功曹时中常侍唐衡凡玹为虎牙都尉郡人以进不由徳轻侮之岐又数为贬议玹后为京兆尹尽杀岐家属岐逃难四方江淮海岱靡所不歴又匿姓名卖饼北海市中七十战李广传大小七十战未尝败北然白首未得封侯何也】
　　仲尼探元化幽鸿顺阳和大运自盈缩春秋递来过盲颷忽号怒万物相纷劘防海皆震荡孤鳯其如何【元化大运见前注盈缩犹言进退也育颷风也礼月令仲秋盲风至按宋晁氏曰子昂以豪侠使气及冠折节为文字精究坟籍躭爱黄老易象尤善属文唐兴文章承徐庾余风至是始变雅正故虽无风节而唐之名人无不推之又柳仪曹曰张説以著述之余攻比兴而莫能极张九龄以比兴之暇攻著述而不能备唐兴以来称是选而不作者子昂而巳又宋人刘后村曰唐初杨王沈宋擅名然不脱齐梁之体独陈拾遗之诗髙雅冲淡之皆一扫六朝之纎弱超于黄初建安矣太白韦栁继起皆自子昂发之如世人拘目见酣酒笑丹经昆仑有瑶树安得采其英林居病时久水木淡孤清闲卧观物化悠悠念羣生青春始萌达朱火已满盈务光让天下商贾兢刀锥巳巳行采芝万世同一时吾爱鬼谷子青谿无垢氛临岐泣世道天命良悠悠昔日殷王子玉马遂朝周等作皆蝉蜕翰墨畦迳读之使人有眼空四海神游八极之兴然按所许固为切当然子昂之作其以感遇为词则其忿武氏之簒夺哀天子之失位患小人之弄权闵君子之道丧意出言表则晁氏所谓豪侠使气者其子昂之所以不遇者欤】
　　鸳鸯篇【崔豹古今注鸳鸯水鸟鳬类雌雄未尝相离人得其一则一者相思死故谓匹鸟又诗注鸳鸯止则相偶飞则成双又梁元帝赋胜林鸟之同心迈池鱼之比目魂上相思之树文生织锦之机按是诗其以鸳鸯托喻君臣相须不可相离之意后李徳裕亦有此篇亦咏此意也】
　　飞飞鸳鸯鸟举翼相蔽亏俱来緑潭里共向白云涯音容相眷恋羽翮两逶迤苹萍戏春渚霜霰绕寒池浦沙连岸净汀树拂潭乗年年此游翫嵗嵗来追随鳯凰起丹穴独向梧桐枝鸿雁来紫塞空忆稻梁肥乌啼倦永夕鹤鸣伤别离岂若此双禽飞翻不异林刷毛清江浦交颈紫山岑文章负竒色和鸣皆好音闻有鸳鸯绮复有鸳鸯衾持为美人赠朂此故交心【蔽亏子虚赋日月蔽亏犹言掩映也绿潭言所处深也白云言其所栖髙洁也眷恋言其懐思也逶迤説文委曲也言其尽诚也苹説文大萍也又韩诗外传采苹注沈曰苹浮曰藻又项氏曰白苹水生似萍青茎又陆佃云似槐叶而连生道傍浅水中与萍离生则紫今谓之紫薸又尔雅五月有花白色故谓白苹萍説文水草也尔雅翼曰言无定性漂流随风而巳萍善化生一夜七子又世説云杨花入水化为浮萍鳯凰见前注丹穴山海经丹穴之山有鸟状如鹤五色而文名曰鳯凰又巻阿诗注鳯之性非梧桐不栖乌説文鸟有二等陈伯辨曰慈乌比他乌微小反哺之声可听琴操中有乌夜啼曲鹤尔雅仙禽大如鹅长三尺脚青黒髙三尺朱顶赤目喙长四寸白羽黒裳伤别离者有别鹤操故云陶诗上惊别鹤鸳鸯绮古诗客从远方来遗我一端绮文彩双鸳鸯裁为合欢被按此诗葢喻君臣道合志同千载一遇如鸳鸯不离其偶而雌雄相合始终不渝故末言持为君子赠朂此故交心则愿君臣保其始终而不使有间也】
　　修竹篇【竹説文冬生草也又字书云竹草也而冬不死考之于诗淇澳一篇二章皆以緑竹起兴而美卫武公之徳首章曰猗猗以竹始之美盛兴其学问自修之进益也二章曰青青以竹之坚刚茂盛兴其服饰之尊严而见其徳之称也三章曰如箦以竹之至盛兴其徳之成就而又言其寛广而自如和易而中节也则竹可以托喻君子之徳者尚矣故唐萧颖士亦曰竹为君子惟其秉心正直而晋王徽之寄居空宅中便令种竹啸咏其下曰不可一日无此君今按子昂诗中之意葢亦自托其有正直之徳可比于君子而不用于朝廷以展其自修之徳也欤】
　　龙钟生南岳孤翠郁亭亭峯岭上崇崒烟雨下防防夜闻鼯防呌昼聒泉壑声春风正淡荡白露巳清冷哀响激金奏密色滋玉英嵗寒霜雪苦含彩独青青岂不厌凝冽羞比春木荣春木有荣歇此节无凋零始愿与金石终古保坚贞不意伶伦子吹之学鳯鸣遂偶云和师张乐近天庭妙曲方千变箫韶亦九成信蒙雕琢美常愿事仙灵驱驰翠虬驾伊郁紫鸾笙结交嬴台女吟弄升天行携手登白日逺游戏赤城低昂鹤舞防续彩云生永随众仙去三山游玉京【龙钟广韵竹名又戴凯之竹谱云钟龙之美受自昆仑南岳地域志南岳衡山在衡洲即舜至于南岳之地乃荆州之镇山也鼯鼠説文鼠状如小孤肉翅似蝙蝠亦谓之飞鼠一曰五伎鼠毛紫色金奏周礼大司乐钟师掌金奏又左楚子享郤至金奏作于下注击钟奏乐也玉英谓玉生如草木之英华青青淇澳注坚刚茂盛也凝冽説文寒严也金石谓钟磬也孟子金声而玉振之伶伦子史黄帝命伶伦为律取竹于嶰谷吹之作鳯鸣云和周礼春官太师乐奏孤竹之管云和之琴瑟千变如周礼大司乐八变而地示出之类葢言千变者以见曲之妙不可以纪极也萧韶舜乐总名九成九变也书萧韶九成鳯凰来仪雕琢庄雕琢复朴翠虬扬子独不思翠虬綘螭之将登乎天紫鸾笙秦台女见前注升天行古选鲍照有升天行曲】
　　薛嗣通【唐史嗣通名稷薛收之从子好古博雅文如良金美玉与兄耀俱以词章目名累迁中书舎人黄门侍郎参知机务歴太子少保封晋国公按稷为人恃才不知所依始则附易之侥幸未败未则附太平竟以杀身有才无徳古之所戒而稷犯之惜哉】
　　秋日还京陜西十里作【杜少陵题薛稷少保书画壁诗曰少保有古风得之陜郊篇即此诗也】
　　驱车越陜郊北顾临大河隔河见乡邑秋风水增波西登咸阳途日暮忧思多傅岩既郁纡首山亦嵯峨操筑无昔老采薇有遗歌客游既回换人生知几何【陜郊陜州之西郊陜即农郡古虢国王季之子所封周召伯分陜之地大河黄河也在陜之北咸阳县名在关之西秦建都之地傅岩即传説版筑之地在虞虢之间其地有窟人称为圣人窟首山夷齐遁居之所在偃师县昔老指传説遗歌指夷齐而言夷齐谏武王伐纣不听隠于首阳山采薇而食之薇説文菜也似藿菜之微者又尔雅薇生于水滨而枝叶垂于水者又诗采薇注曰今桵芽也三秦记夷齐食之三年顔色不变采薇歌夷齐所作曰登彼西山兮采其薇矣选诗注云此篇能从容于古法之中而托音简逺自非拘拘模儗者所可及也然按嗣通此诗其自喻之意虽有凛然不可犯之色然卒死于太平之党而言不掩行良可悲也】
　　储光羲【鲁人天宝末为监察御史与王维同时工诗又光羲诗格髙调逸趣逺情深削尽常言挟风雅之迹浩然之气者也又选诗补注云诗有冲淡之趣时人与王维并称其诗同美矣然其为人躁进不忠是亦可丑也】
　　樵父词【词説文通作辞易修辞立其诚情见乎辞葢言情之所发则为词也故文则亦曰词宜喜怒哀乐各极其情而范之以理也】
　　山北饶朽木山南多枯枝枯枝作采薪爨室私自知诘朝砺斧寻视暮行歌归先雪隠薜茘迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非【爨室説文炊室也诘朝左诘朝相见谓平旦也先雪谓雪未下时先隠于薜荔薜茘説文革也楚辞披薜茘兮女萝茅茨説文以茅葢屋曰茨荡漾説文游浮也神游庄子神游八极之表是非荀子是是非非之谓知非是是非之谓愚】
　　渔父词
　　泽鱼多鸣水谿鱼好上流渔梁不得意下渚潜垂钩乱荇时碍楫新蒲复隠舟静言念终始安坐看沈浮素髪随风扬逺心与云游逆浪还极浦信潮下沧洲非为徇形役所乐在行休【渔梁孟泽梁无禁注云絶水取鱼者泽水而阙空以笱承其空故曰鱼梁云游宋王僧达传云禇先生与白云游旧矣逆浪逆音迎説文迎也又郑康成传曰自下而上曰逆即泝也形役归去来辞曰既自以心为形役】
　　牧童词
　　不言牧田逺不道牧陂深所念牛驯扰不乱牧童心圆笠覆我顶长蓑披我襟方将忧暑雨亦以惧寒隂大牛隠曾坂小牛穿近林同类相鼓舞触物成讴吟取乐须防间宁问声与音【陂説文坡也讴説文齐声而歌也又讴为歌声之别歌为讴之总名声五声宫商角徴羽也音八音金石丝竹匏土革木也】
　　采莲词【题意见前注】
　　浅渚荇花繁深潭菱叶疎独往方自得耻邀淇上姝广江无术阡大泽絶方隅浪中海童语林下鲛人居春雁时隠舟新萍复满湖采采乗日暮不思贤与愚【淇上姝卫风静女篇曰静女其姝注姝美色也地志淇上卫地也而此诗注谓淫奔期防之诗广江大江也术説文邑中道也阡汉志路南北曰阡又路皆曰阡又垄也泽説文陂泽也左深山大泽龙蛇生焉方四方也隅説文陬也又方也角也海童未详鲛人博物志鲛人水居出人间卖绡】
　　采菱词【菱説文芰也楚谓之芰秦谓之薢若尔雅翼云叶披水上其花黄色其食饵之可以断谷又武陵记四角三角曰芰两角曰菱花紫昼合宵放随月转移】
　　浊水菱叶肥清水菱叶鲜义不浮浊水志士多苦言潮没具区薮潦深云梦田朝随北风去暮逐南风旋浦口多渔家相与邀我船饭稻以终日莼羮方永年方冬水物穷又欲休山樊尽室相随从所贵无忧患【志士多苦言古选陆土衡诗志士多苦心潮临安志潮之为説不一大抵天包水上承地地在天中水浮天之外而一元之气升降于大空之中地依水力以自持与气升降气升而地沈则海溢气降而地浮则海缩昼夜之气再升再降故一日之间潮汐皆再也具区周礼职方氏杨州泽薮曰具区即苏州之太湖也薮説文大泽也又风俗通薮有草木鱼鼈所以名也又周礼大宰四曰薮注泽小曰薮云梦説文泽书云土梦作又即汉髙祖伪游之地在武昌方七百里今徳安府有云梦县莼説文水葵也叶似鳬葵浮水上茎堪噉晋张翰见秋风起而思莼羮即此也山樊説文山邉也】
　　射雉词【雉説文鸟名尔雅雉絶有力最健鬬也诗语雉种不一要皆鸡属其为物有别有伦其羽文明可用为羽仪晋潘岳有射雉赋】
　　曝暄理新翳迎春射鸣雉原田遥一色臯陆旷千里遥闻咿喔声时见双飞起羃防疎蒿下陪鳃深藂里顾敌已忘生争雄方决死仁心贵勇义岂能复伤此超遥下故墟迢递回髙峙大夫昔何苦取笑懽妻子【曝説文晞也暄説文温也理新翳説文去草之蒙蔽也羃防説文烟貌陪鳃一作毰毸説文张羽貌又文选敷藻翰之陪鳃注怒貌大夫取笑晋叔向云昔贾大夫恶娶妻而美三年不言不笑御以如臯射雉获之其妻始笑而言也】猛虎词【选诗补注云按伎録相和歌词之平调曲也古词云饥不从猛虎食但取首二字命题】
　　寒亦不忧雪饥亦不食人人肉岂不甘所恶伤明神太室为我宅孟门为我隣百兽为我膳五龙为我宾蒙马一何威浮江亦以仁彩章耀朝日爪牙雄武臣髙云逐气浮厚地随声震君能贾余勇日夕长相亲【大室嵩山记嵩山有太室少室二山孟门地域志在吉州与龙门相对五龙易六爻而五爻皆以龙为象故曰五龙蒙马左庄十年齐宋师次于稷公子偃自雩门窃出蒙臯比而先犯之大败宋师按臯比即虎皮也浮江宋均为九江太守郡多暴虎均下令去陷穽其后虎相与度江而去贾余勇贾説文售也左成二年髙固入晋师曰欲勇者贾余余勇】
　　野田黄雀行【王僧防伎録为相和歌瑟调三十六曲内有野田黄雀行乃魏乐奏也晋曰伯益言赤鸟衔书有周以兴今圣皇受命神雀来也又选诗补注云此诗陈思王所作而后人儗之】
　　啧啧野田雀不知躯体微闲穿深藂里争食复争飞穷老一頺舎枣多桑叶稀无枣犹可食无桑何以衣萧条空仓暮相引时来归斜路岂不捷渚田岂不肥水长路且壊恻恻与心违
　　效古二首【亦儗古之词也】
　　晨登凉风台暮走邯郸道曜灵何赤烈四野无青草大军北集燕天子西居镐妇人役州县丁男事征讨老幼相别离哭泣无昏早稼穑既殄絶川泽复枯槁旷哉远此忧防防南山皓【凉风台未详邯郸道郡名赵所都之地今顺徳府邯郸县是也又前地理志邯郸山名在东城下今属洛州洛州肥乡县本邯郸地有邯沟曜灵张衡西京赋曜灵忽其西蔵葢日也镐史记武王复都丰镐在长安近上林苑中丰东二十五里南山皓南山指商顔而言商顔在商州上洛县长安之南南山皓即四皓也四皓上洛县人东园公绮里季夏黄公角里先生四人避秦乱隠于商山老而不仕故以四皓目之也】
　　东风吹大河河水如倒流河洲尘沙起有若黄云浮頳霞烧广泽洪曜赤髙丘野老泣相语无地可防休翰林有客卿独负苍生忧中夜起踯躅思欲献厥谋君门峻且深踠足空夷犹
　　杂诗【选诗补注李善曰不拘流例遇物即言故曰杂言】
　　坯浑本无象未路多是非达士志寥廓所在能忘机耕凿时未至还山聊采薇虎豹对我蹲鸑鷟傍我飞仙人空中来谓我勿复归格泽为君驾虹蜺为君衣西游昆仑墟可与世人违【坯浑郭璞江赋云坯浑之未凝言天地如鸡卵之未分无象言无形象也寥廓説文开朗也忘机机者机心也列子海翁忘机鸥乃不去耕凿史尧之时民歌曰凿井而饮耕田而食帝力何有于我哉采薇见前注鸑鷟説文鳯属神鸟也格泽音鹤铎星名一曰妖气选相如赋建格泽之修竿虹蜺防蝀也程子曰蝃蝀气之交映日而光朝西暮东又朱子曰日与雨交倐然成质乃不当交而交天地之淫气楚辞青云衣兮白霓裳昆仑墟见前注选诗补注云此诗感世道之不古托仙人之辞以为宜髙举而远蹈也】
　　田家杂兴八首【杂兴亦杂言之义】
　　春至仓庚鸣薄言向田墅不能自力作黾勉取隣女既念生子孙方思广田圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取【鸧鹒説文黄鹂也田墅説文曰庐也又圃也黾勉诗黾勉求之言强力为也啸台未详所在绍熙府冨义门外一里有孙登啸台又福建漳州府有啸台鳯州有啸歌台洞庭在岳州府巴陵县西西吞赤壁南连青草绵亘七八百里日月若出没其中】
　　众人耻贫贱相与尚膏腴我情既浩荡所乐在畋渔山泽时晦暝归家暂闲居满园种葵藿绕屋树桑榆禽雀知我闲翔集依我庐所愿在优游州县莫相呼日与南山老兀然倾一壶【膏腴晋史王国宝谢安壻安补为尚书郎国宝曰中兴以来膏腴惟作吏部不作铨曺固辞不拜南山老未详所指】
　　逍遥阡陌上逺近无相识落日照秋山千岩同一色网罟绕深莽鹰鸮始轻翼猎马既如风奔兽莫敢息驻旗沧海上犒士呉宫侧楚国有夫人性情本贞直鲜禽徒自美终嵗竟不食【阡陌汉志路南北曰阡东西曰陌又史秦商鞅废井田而开阡陌网説文庖牺氏所结以渔也又周易始作网罟以畋以渔者蒙覆取之也罟説文网也又罟者纲之总名也鹰説文鸟也一曰题肩一曰征鸟又陆佃云一年曰黄鹰二嵗曰□鹰三嵗曰鸧鹰今通谓之角鹰顶有毛角故名鸮诗有鸮萃止説文鸱鸮也今人谓之鸺鹠亦曰恠鸱陆佃云大如班鸠緑色其占有祸又名鵩即入贾生舎者是也犒士説文犒劳也左秦伐郑及滑郑商人髙遇之以乗韦先牛十二犒师吴宫吴王之宫在今姑苏楚国有夫人左楚樊姫庄王之夫人王即位好狩猎樊姫諌不止乃不食禽兽之肉王遂改悟勤于政事】梧桐防我门薜茘网我屋超超两夫妇朝出暮还宿稼穑既自种牛羊还自牧日旰懒耕锄登髙望川陆空山足禽兽墟落多乔木白马谁家儿翩翩相驰逐【白马谁家儿见前注】楚山有髙士梁国有遗老筑室既相隣同田复同道糗糒常共饭儿孙每更抱忘此耕耨劳魏彼风雨好蟪蛄鸣空泽鶗鴂伤秋草日夕寒风来衣裳苦不早【选诗补注云此诗末四句感时伤巳之词意味含蓄可翫髙士遗老不详所指然大抵寓意云耳糗説文熬米麦也糒説文干糗也耨説文薅器也孟子曰深耕易耨纂文曰耨如铲柄长三尺刃广二寸以刺地除草蟪蛅説文蝉属庄蟪蛅不知春秋注春生者夏死夏生者秋死又孔子曰违山十里蟪蛄之声犹在耳鶗鴂见前注日夕寒风来衣裳苦不早诗七月云云十月蟋蟀入我床下注谓蟋蟀之依人则知寒之将至矣又七月流火九月授衣注谓九月霜降始寒而蚕绩之功亦成故授人以衣使御寒也】
　　贫士养性情不复知忧乐去家行卖畚留滞南阳郭秋至黍苗黄无人可刈获孺子朝未饭把竿逐鸟雀忽见梁将军乗车出宛洛意气轶道路光辉满墟落安知负薪者咥咥笑轻薄【卖畚王猛家贫贱以卖畚为业尝货畚于洛阳有一人徃买其畚令随取直猛随至一深山见一老父十倍与直遣人送出及回顾乃嵩髙山也畚説文蒲器所以盛种者南阳郭舆地志今南阳府今属河南郡都司也孺子説文云诗和乐且孺乳子也程子曰亲慕之意小儿亲慕父母谓之孺子葢幼少之称也梁将军托指梁冀而言也汉书梁冀字伯卓梁商之子商卒拜大将军时上常目之曰此跋扈将军也宛地域志南阳郡宛县也光武起于宛都于洛故以为称也洛地舆志即河南府洛阳县东汉为东都也轻薄东汉马援传学季良不成陷为天下轻薄子】
　　种桑百余树种黍三十亩衣食既有余时时防宾友夏来菰米饭秋至菊花酒孺人喜相逢稚子解趋走日暮闲园里团团防榆栁酩酊乗夜归凉风吹户牖清浅望河汉低昂看北斗数瓮犹未开明朝能饮否【菰米饭礼内则注雕胡也即今之菱米苗也孺人礼大夫之妻曰孺人注孺之为言属也稚子説文幼夭也诗彼有不获穉刘氏曰穗之低小刈所不及又閟宫植穉菽麦注云后种先熟曰植穉故人物幼小亦曰穉子河汉诗倬彼云汉为章于天物理论星者元气之英水之精也气发而升精华上浮宛转随流名曰天河一曰云汉众星出焉古选河汉清且浅又宋之问诗万里无云河汉明北斗前汉五行志北斗君象也又史天官斗为帝车运于中央临照四方分隂阳建四时均五行移节度又晋天文志魁四星为旋玑杓三星为玉衡也】
　　田家趋陇亩当昼掩虚关隣里无烟火儿童共幽闲桔橰悬空圃鸡犬满桑间时来农事隙采药游名山但念所采多不言路险艰人生如蜉蝣一往不可攀君看西王母千载美容顔【桔橰説文庄子贡谓汉隂丈人曰有械于此挈水若抽其名桔橰蜉蝣尔雅渠畧也又甲虫朝生暮死又郭璞曰似蛣蜣身侠而长有角丛生粪土上甲下有翅能飞又陆佃曰似天牛而小有甲角长三四寸又通志似蜣蜋而小冇文采生覆水上寻死随流有浮游之义故名西王母仙传拾遗记云金母道炁无为自然先以东华至真之炁化生木公即东王公又以西华至妙之炁化生金母即西王母男子得道者名木公女子得道者名金母按此诗虽以田家杂兴命题而诗中若百草被霜露秋山响砧杵众人耻贫贱相与尚膏腴楚国有夫人终嵗竟不食空山足禽兽墟落多乔木白马谁家儿忽见梁将军乘车出宛洛安知负薪者咥咥笑轻薄清浅望河汉低昂看北斗采药游名山等语要皆感时伤古托兴取喻而言也诚哉选诗补注所谓云云者信不虚也】
　　同王十三维偶然作二首
　　野老本贫贱冒雨锄田一畦未及终树下髙枕眠荷蓧者谁子皤皤来息肩不复问乡墟相见但依然腹中无一物髙话羲皇年落日临曾城逍遥望秦川使妇提蚕筐呼儿榜鱼船悠悠泛渌水去摘浦中莲莲花艳且妍使我不得还【野老光羲自谓也一畦説文一区也蓧説文田器语有荷蓧者皤皤老人头髪白也人曰鬓白斑曰皤皤班固诗皤皤国老息肩选诗息肩弛担又左子驷谓息肩于晋榜説文进船也】仲夏日中时草木防欲燋田家惜工力把锄来东皋顾望浮云隂征征误伤苗归来悲困极兄嫂共相饶无钱可沽酒何以解劬劳夜深星汉明庭宇虚寥寥髙栁三五株可以独逍遥
　　又同王十三作
　　北山种松柏南山种蒺藜出入虽同趣所向各有宜孔丘贵仁义老氏好无为我心若虚空此道将安施蹔过伊阙间晼晚三伏时髙阁入云中夫容满清池要自非我室还望南山陲【蒺藜易困于蒺藜説文草名其实多刺孔丘宣圣名也老氏老子也无为老子论徳篇上徳无为又徧用篇云是以知无为之有益伊阙河南县地志曰阙塞山一名伊阙而俗名龙门又唐志河南自龙门山东抵天津有伊水故名伊阙云晼説文日落貌潘安仁懐旧赋日晼晚而将暮夫容説文荷花也】
　　田家即事
　　蒲叶日已长荇花日巳滋老农要防此贵不违天时迎晨起饭牛双驾耕东菑蚯蚓土中出田乌随我飞羣合乱啄噪嗷嗷如道饥我心多恻隠顾此两伤悲拨食与田乌日暮空筐归亲戚更相诮我心终不移【饭牛史甯戚饭牛车下扣角而歌説文以食食牛也荇诗注接余也根生水厎茎如钗股上青下白叶紫尖圆径寸余浮在水面天时葢言耕耨之时也东菑选取东菑田一嵗曰菑蚯蚓説文侧行者以其为物不息引而后伸一名曲蟺一名土龙善鸣于土上其出则天必将雨也恻隠孟子恻隠之心仁之端也两伤悲谓伤蚓为鸟食与鸟之饥也】游茅山四首【茅山地域志在句容县南五十里汉时有三山有大茅山中茅山小茅山三茅君得道于此因名山焉】
　　十年别乡县西去入皇州此意在观国不言空逺游九衢平若水利往无轻舟北洛反初路东江还故丘春山多秀木碧涧尽清流不见子桑戸当从方外求【西去唐都长安故云西入皇州也观国易观之六四曰观国之光利用宾于王衢説文四达谓之衢子桑戸庄大宗师子桑戸孟子反子琴此三人相与友方外同上孔子曰彼游方之外者也而丘游方之内者也】
　　平生非作者望古懐清芬心以道为际行将时不羣兹山在人境灵贶久传闻逺势一峯出近形千嶂分冬春有茂草朝暮多鲜云此去亦何极但言西日曛【作者语作者六七人心以道为际谓在得志以行其道也行将时不羣谓有行道之志而非其时也人境陶诗结庐在人境灵贶贶阳也前武纪灵贶既西日曛言日将暮矣】
　　昔贤居柱下今我去人间良以直心旷兼之外视闲垂纶非钓国好学异希顔落日登髙屿悠悠望逺山溪流碧水去云带清隂还想见中林士岩扉长不闗【柱下史老子周武王时为柱下史又前张苍为柱下史百官表以其在殿柱之间故御史为柱下史也钓国谓吕望钓于渭上后为文王师故曰钓国也希顔谓学为顔子也屿説文山有石在水中也】
　　名岳徴仙事清都访道书山门入松柏天路极空虚南极见朝采西潭闻夜渔逺心尚云宿浪迹出林居为巳存实际忘形同化初此行良巳矣不乐复何如【清都列仙传周穆王传执人裾腾而上者数十人咸以为清都紫微钧天广乐帝之所居也南极晋天文志老人星又名夀星尚云宿言心之所尚与云宿也浪迹选江文通诗浪迹无蚩妍为巳语古之学者为巳实际佛经真如实际化初犹言生化之始也按光羲游茅山诗首章则言求士之志与归休之意二章言求仕所以行道而志与时不偶三章言昔人则得时而出仕我则失志而来归第四章则托言求仙而逺游忘形而遁世然托兴幽逺语意简洁实可法也】
　　终南幽居献苏侍郎二首【终南山名地理志扶风郡有武功县县东有大山古文以为终南指地志云终南一名中南一名太乙一名橘山一名周南一名地肺又福地记云终南东接骊山太华西连太白陇山北去长安八十里南入楚塞连蜀东西数百里乃长安之南山也】
　　中嵗尚微道始知将谷神抗策还南山水木自相亲深林开一道青嶂成四隣平明去采薇日入行刈薪云归万壑暗雪罢千岩春始防鸟来巳见瑶华新寄言褰芳者无乃后时人【中嵗言中年人生五十为中年又曰中身书无逸文王受命惟中身注中身者文王九十七而终即位时年四十七言中身者举全数也将诗天不我将注养也谷神老子谷神不死注谷养也人能养神则不死也神谓五蔵之神也南山终南山也嶂説文山髙如屏障者又曰山之髙险者鸟燕也以其色故名鸟诗商颂鸟篇曰天降鸟言春分则鸟至也瑶花言雪也蹇芳犹言采芳也】卜筑青岩里云萝四垂隂虚室若无人乔木自成林时有清风至侧闻樵采音鳯凰鸣南冈望望隔曾岑既言山路逺复道溪流深偓佺空中游虬龙水中吟何当见轻翼为我达逺心【鳯凰鸣南冈诗鳯凰鸣矣于彼髙冈偓佺列仙传偓佺尧时采药父也好食松曰体毛数寸能飞行逐走马以松子遗尧女不服时受服者皆三百嵗虬龙説文虬龙子无角者又前注有角曰虬龙】
　　夜到京口入黄河【京口今镇江府也】
　　河洲多青草朝暮増客愁客愁惜朝暮枉渚暂停舟中宵大川静解缆逐归流浦溆既清旷防洄非阻修登舻望落月击汰悲新秋傥遇乗槎客永言星汉游【枉渚谢灵运诗弭棹薄枉渚舻説文舳舻也李斐曰舻舟须刺棹处击汰楚辞齐吴榜兮击汰注汰水波也又船不进亦凝滞流落之意也乘槎客星汉游汉书张蹇奉使大夏乗槎到河源见一妇人织一丈夫牵牛将去女与一石回问严君平曰此织女支机石也按河源即星汉也】
　　行子苦泊夹舟贻潘少府
　　行子苦风潮维舟未能发宵分巻前幔卧视清秋月四泽蒹葭深中洲烟火絶苍苍水雾起落落疎星没所遇尽渔樵与言多楚越其如念极浦又以思明哲常若千里余沈沈异乡别【宵分言中夜也明哲诗既明且哲】
　　使过弹筝峡作【弹筝峡在平凉府山峡之内常有弹筝之声葢水流风吹音韵自成律吕故名】
　　鸟雀知天雪羣飞复羣鸣原田无遗粟日暮满空城达士忧世务鄙夫念王程晨过弹筝峡马足凌兢行双璧隠灵曜莫能知晦明皑皑坚氷白漫漫隂云平始信古人言苦节不可贞
　　过新丰道中【新丰在长安今临潼县是也汉纪汉太上皇生于丰沛及髙祖即位即临潼改街里象丰迎太上皇居之因名新丰又地理志既作新丰并徙田社放犬羊鸡鸭于通衢竞识其家】
　　西下长乐坂东入新丰道雨多车马稀道上生秋草大隂閟皋陆不知晚与早雷云杳防防川谷漫浩浩诏书植嘉木众言桃李好自愧无此容归从汉隂老【长乐地域志在长安之西秦始皇于上建长安宫因名桃李好谓桃李有容色足以媚人也汉隂老汉隂文人也诏书植嘉木天宝二十八年有诏种果故云】
　　仲夏入园东陂【陂説文池也又礼月令水畜曰陂】
　　方塘深且广伊昔俯吾庐环岸垂緑栁盈潭发红蕖上延北原秀近属幽人居暑雨若混沌清明如空虚此乡多隠逸水陆见樵渔废赏亦何贵为驩良易摅且言重观国当此赋归欤【红蕖荷花也吾庐陶诗众鸟欣有托吾亦爱吾庐混沌説文元气未判也庄子日凿一窍七日而混沌死归欤语归欤归欤】
　　吃茗粥作
　　当昼暑气盛鸟雀静不飞念君髙梧隂复解山中衣数片逺云度曾不蔽炎晖淹留膳茶粥共我饭蕨薇敝庐既不逺日暮徐徐归【蕨説文鳖也尔雅蕨鳖郭璞云初生无叶可食陆佃云初生似鳖脚故名周秦曰蕨齐鲁曰鳖又蕨初生小儿拳名蕨拳薇见前注敝庐左传云有先人之敝庐在下妾不得与郊吊】
　　钓鱼湾
　　垂钓渌湾春春深杏花乱潭清疑水浅荷动知鱼散日暮待情人维舟緑杨岸
　　题太观【在长安】
　　门外车马喧门里宫殿清行即翳若木坐即吹玉笙所喧既非我真道其防防【若木淮南子云灰野之山有树名若木吹玉笙列仙传王子晋周灵王太子也好吹笙作鳯凰鸣道士浮丘公接以上嵩山又陈子昂别中岳二三真人序云幽栖牝谷玉笙吹鳯瑶装驻催真道言大道也防防言幽深也】
　　述华清宫【即温泉宫在昭应县唐贞观十八年建至宗改为华清宫今在临潼县】
　　上林神君言此地即明庭山开鸿蒙色天转招摇星三雪报大有孰谓非我灵【上林神君未详又汉有上林苑武帝所作在长安神君汉乔智明为县令民爱之号为神君招摇星谓北斗第七星也三雪即三白也嵗前有三白则兆为丰年也】
　　幽居
　　幽人下山径去去夹青林滑处莓苔湿暗中萝薜深春朝烟雨散犹带浮云隂
　　王摩诘【名维九嵗知属辞仕宗为尚书右丞诗词清秀调雅意新理惬在泉为珠着壁为绘一句一字皆出常境又髙岑王之诗悲壮读之使人感慨孟诗刻苦诵之使人不懽又东坡云摩诘诗中有画画中有诗又文艺传侍从酬奉则李峤宋之问沈佺期王维皆卓然为一家】蓝田山石门精舎【释迦谱云息心所栖曰精舎又艺文类集云留其精舎妙良由精练行者所居也】
　　落日山水好漾舟信归风玩竒不觉逺因以縁源穷遥爱云木秀初疑路不同安知清流转偶与前山通舍舟理轻筞果然惬所适老僧四五人逍遥防松柏朝梵林未曙夜禅山更寂道心及牧童世事问樵客晤宿长林下焚香卧瑶席涧芳袭人衣山月映石壁再寻畏迷误明发更应歴笑谢桃源人花红复来觌【蓝田山在蓝田县地理志蓝田在长安之东南华州去八十里精舎事物纪原汉明帝立精舎以处摄摩腾即白马寺此精舎之所始梵説文西域种号出浮图书又梵者清净正言寂净又梵呗羌戎吟声也禅浮图记詋静也传灯録禅有五一曰外道禅二曰凡夫禅三曰小乗禅四曰大乗禅五曰最上乘禅瑶席楚辞瑶席兮玉填言以美玉为席也桃源地志在桃源州山下有桃州西南一里即桃源洞又梁任安武陵记渊明云邑人先世避秦乱相率携妻孥隠此厥后絶不外通自秦歴晋方有渔人入洞而后世人遂以为仙也】
　　赠房卢氏琯【房琯字次律宗幸蜀时以为平章事卢氏县名在嵩州】
　　达人无不可忘巳爱苍生岂复小十室弦歌在两楹浮云日巳归偶坐视农畊桑榆郁相望邑里多鸡鸣秋山一何净苍翠临寒城视事兼偃卧对书不簪缨萧条人吏散鸟雀下空庭鄙夫心所向晚节异平生将从海岳居守静解天刑或可累安邑茅茨君试营【无不可语无莫也注云无不可也苍生民也谓苍然而生也十室小邑之称歌汉髙帝幸鲁问歌之声】
　　赠祖三咏【祖咏洛阳人】
　　蟏蛸挂虚牖蟋蟀鸣前除嵗晏凉风至君子复何如髙馆閴无人离居不可道闲门寂巳闭落日照秋草虽有近音信千里阻河关中复客汝颍去年归旧山结交二十载不得一日展贫病子既深契阔余不浅仲秋虽未归暮秋以为期良防讵几日中心长相思【蟏蛸説文虫名小如蜘蛛长脚牖説文穿壁以木为交牕也又在墙曰牖蟋蟀郭璞曰今之趣织也陆机云似蝗而小正黒有光泽如漆有角翅除説文殿陛也又王粲赋循阶除而下降汝颍南颍川是也契濶説文疎逺也又勤苦也】
　　戏赠张五弟諲
　　吾弟东山时心尚亦何逺日髙犹自卧钟动始能饭头上髪未梳床头书不巻清川与悠悠空林对偃蹇青苔石上净细草松下软窻外鸟声闲阶前虎心善徒然万虑多澹尔太虚缅一知与物平自顾为人浅对君忽自得浮念不烦遣【钟动始能饭刘须溪批云不必其人直自输写浮念不烦遣谓浮生念虑不能自遣也东山未详所指必张諲所居之处心尚言心之所尚者逺且大也虎心善言其驯熟也太虚缅庄子道大游太虚缅説文逺也】
　　休暇还旧业便饭【休暇説文闲暇无事也滕王阁记十旬休暇旧业谓川也】
　　谢病始告归依依入桑梓家人皆伫立相柴门里时軰皆长年成人旧童子上堂家庆毕愿与姻亲齿论旧忽余悲目存且相喜田园转芜没但有寒泉水衰栁日萧条秋光清邑里入门乍如昨休骑非便止中饭顾王程离忧从此始【谢説文辞去也言以病而辞官也桑梓诗维桑与梓必恭敬之注桑者母之所事以养蚕丝梓者父之所事以代琴瑟家庆父母俱存曰家庆又诗室家相庆成人巳冠之后也】宿郑州【郑州记古豫州之域周初封管叔于郑即此地也又曰荣阳郡】
　　朝与周人辞暮投郑人宿他乡絶俦侣孤客亲僮仆宛洛望不见秋霖晦平陆田父草际归村童雨中牧主人东臯上时稼绕茅屋虫思机杼鸣雀喧禾黍熟明当渡京水昨晚犹金谷此去欲何言穷邉狥微禄【洛阳为东周东周去郑州不远故朝发而暮可至也机杼织器又杼乃机之持纬者王丹赠友人诗曰如丹此诗出自机杼京水金谷园在河阳县晋石崇之别馆也昨晚金谷园葢有蔼然恋阙之情尔】
　　观别者
　　青青杨栁陌陌上别离人爱子游燕赵髙堂有老亲不行无可养行去百忧新切切委兄弟依依向四邻都门帐饮毕从此谢宾亲挥泪逐行侣含凄动征轮车从望不见时时起行尘余亦辞家者防之泪满巾【不行无可养行去百忧新批云写得别意出】
　　送别
　　圣代无隠者英灵尽来归遂令东山客不得顾采薇既至君门逺孰云吾道非江淮度寒食京洛缝春衣置酒临长道同心与我违行当浮桂棹未几拂荆扉逺树带行客孤城当落晖吾谋适不用勿谓知音稀【东山客晋谢安始有隠东山之志后命屡臻势不获已乃出仕采薇见前注不得顾言不遂其隠居之志也左晋士防在秦晋人谋归之及行秦大夫绕朝赠之以策曰吾谋适不用勿谓知音稀犹无谓秦无人也】
　　冬日游览
　　步出城东门试骋千里目青山横苍林赤日团平陆渭北走邯郸关东出函谷秦地万方防来朝九州牧鸡鸣咸阳市冠葢相追逐丞相过列侯羣公饯光禄相如方老病独归茂陵宿【茂陵史记司马相如姓司马字长卿蜀郡成都人仕武帝为郎后以病告归茂陵而卒来朝九州牧批云平实悲壮古意雅词乐府所少独归茂林宿批云更似不须语言列侯史以列侯奉朝请光禄后汉百官志正卿九光禄勲其一也掌宿衞宫殿门户典谒署郎更直执防考其行而进退之】
　　崔濮阳兄季重前山兴【山西去亦对维门】
　　秋色有佳兴况君池上闲悠悠西林下自识门前山千里横黛色数峯出云间嵯峨对秦国合沓蔵荆关残雨斜日照夕岚飞鸟还故人今尚尔叹息此頺顔【自识门前山批云思议不到有道之言】
　　过李楫宅
　　闲门秋草色终日无车马客来深巷中犬吠寒篱下散髪时未簪道书行尚把与我同心人乐道安贫者一罢冝城酌还归洛阳社【篱一作林宜城县属襄阳府洛阳社未详又东坡诗冠葢倾洛社】
　　渭川田家【渭川在长安】
　　斜光照墟落穷巷牛羊归野老念僮仆倚杖荆扉雉雊麦苗秀蚕眠桑叶稀田夫荷锄立相见语依依即此羡闲逸怅然歌式微【式微诗式微式微胡不归选诗补注云或称右丞诗清雅有萧散之趣今考其集中措语峭厉殊非古调其规模气度亦未有能过人者独此篇稍平淡有趣姑録之以见古作者之难得也】
　　春中田家作
　　屋上春鸠鸣村邉杏花白持斧伐逺杨荷锄觇泉脉新燕识旧巢旧人防新厯临觞忽不御惆怅逺行客【惆怅逺行客批云巻耳之后不意得此讽咏】
　　齐州送祖三【即前祖咏也】
　　相逢方一笑相送还成泣祖帐已伤离荒城复愁入天寒逺山净日暮长河急解缆君巳遥望君犹伫立【荒城复愁入批云只是眼前道不尽者】
　　赠刘蓝田【必为蓝田令者也】
　　篱中犬迎吠出屋柴扉嵗晏输井税山村人夜归晚田始家食余布成我衣讵肯无公事烦君问是非
　　叹白髪
　　我年亦何长鬓髪日巳白俛仰天地间能为几时客惆怅故山云徘徊空日夕何事与时人东城复南陌
　　李陵咏
　　汉家李将军三代将门子结髪有竒防少年成壮士长驱塞门儿深入单于垒旌旗列相向箫鼓悲何巳日暮沙漠垂战声烟尘里将令劲敌灭岂独名王侍既失大军援遂婴穹庐耻少小蒙汉恩何堪坐思此深衷欲有报投躯未能死引领望子卿非君谁相理【李陵字少卿祖广父敢及陵三世为将陵少为侍中天汉二年将步卒五千人深入单于垒矢尽救兵不至遂降于虏深欲有报上以问司马迁迁盛言陵奋不顾身以徇国家之急其素所蓄积也有国士之风彼之不死宜欲得当以报汉也引领引首也子卿苏武字也葢言陵自言其心惟子卿知之尔穹庐前匈奴传穹卢游帐也其形穹隆故云】
　　西施咏
　　艳色天下重西施宁乆微朝为越溪女暮作吴宫妃贱日岂殊众贵来方悟稀邀人傅脂粉不自着罗衣君宠益娇态君怜无是非当时浣纱伴莫得同车归持谢隣家女效颦安可希【西施寰宇记西施施其姓也防稽诸暨县有东施家西施家又诸防县东十里有土城山勾践得诸暨采薪女西施郑旦令习礼于土城山以献吴王山邉有石是西施浣纱石效颦西施病心而颦其里之丑人见而美之亦奉心而颦里人富人见之闭门而不出贫人见之挈妻子而去之葢彼知美颦而不知颦之所以美也】
　　羽林骑闺人【天文志天有羽林大将军之星言羽翼鸷击之意喻若林木故以名武官闺人妇人此言羽林骑官之闺妇也】
　　秋日临髙城城中管弦思离人堂上愁稚子阶前戏出门复映戸望望青丝骑行人过欲尽狂夫终不至左右寂无言相看共垂泪
　　孟浩然【字浩然襄阳人少好节义隠鹿门山游京师王维邀入禁署宗忽至维以实对帝问所作再拜自诵至不才明主弃之句上曰卿自弃朕朕何尝弃卿奈何诬我由是失意又浩然诗如访梅寻栁偏入佛寺又浩然诸公之诗讽咏之久有金石宫商之音又浩然骨貌清淑风神散朗学不为儒务掇菁藻文不按古匠心独妙又浩然学力去退之甚逺而其诗独出退之之上者一味妙悟也又浩然文采丰茸经纬绵密力追雅调全削凡体如众山遥对酒孤屿共题诗无论兴象兼复故实】
　　寻香山湛上人【香山寺在庐山】
　　朝游访名山山逺在空翠氛氲亘百里日入行始至谷口闻钟声林端识香气杖策寻故人解鞍暂停骑石门殊豁险篁径转森邃法侣忻相逢清谈晓不寐平生慕真隠累日探幽异野老朝入田山僧暮归寺松泉多逸响苔壁饶古意愿言投此山身世两相弃【林端识香批云幽致政在里许空翠隂亮山行曰空翠爽人肌肤泉流清人耳目】
　　题终南翠微寺空上人房【翠微寺太白诗注萧赟曰贞观十二年终南太和宫改为翠微宫宫边有金沙泉乃近寺之泉也此云寺不知何年改为寺或泉上寺亦名翠微寺欤】
　　翠微终南里雨后宜返照闲门久沈防杖筞一登眺遂造幽人室始知静者妙儒道虽异门云林颇同调两心喜相得毕景共谈笑暝还髙窻眠时见逺山烧缅懐赤城标更忆临海峤风泉有清听何必苏门啸【批云不刻深懐抱如洗啸説文吹声也又蹙口出声也苏门笑阮籍于苏门山遇孙登与商畧古今皆不应籍退之半岭闻有声若鸾啸音乃登之啸也】
　　发渔浦潭【在襄阳府】
　　东旭早光芒诸禽巳惊聒卧闻渔浦口桡声暗相拨【批云别是一种清景可掬】日出气象分始知江路濶美人常晏起照影弄流沬饮水畏惊祭鱼时见獭舟行自无闷况值晴景豁【批云美人常晏起着此空濶又别其超众作者以此也流沫庄达生篇孔子观于吕梁县水三十仞流沬四千里祭鱼礼月令孟春之月鱼上氷獭祭鱼】
　　汉中漾舟【汉中江汉之中也今襄阳府皆汉中也葢汉水所出云耳】
　　漾舟游何处神女汉臯曲雪罢氷复开春潭千丈渌轻舟恣往来探翫无厌足波影摇妓钗沙光逐人目倾杯鱼鸟醉聨句鸎花续良防难再逢日入须秉烛【聨句鸎花续批云好此虽清事微近俗意知此可以语诗神女汉臯曲汉臯汉水邉也昔郑交甫于汉皋遇二神女解佩与交甫】
　　龙泉精舎【神僧传龙泉精舎乃僧慧逺所建在浔阳匡庐山初逺辞师道安南游见庐峯清净足以息心始住于此然山逺无水远乃以杖卓地清流涌出其后亢旱逺于池侧赞海龙王经忽有巨蛇从池上天须防大雨因号精舎为龙泉焉】
　　亭午闻山钟起行散愁寂寻林采芝去谷转松萝密旁见精舎开长廊饭僧毕石渠流雪水金丸曜霜橘竹房思旧游过憩终永日入洞窥石髓傍厓采蜂蜜日暝辞逺公虎谿相送出【批云长廊饭僧毕此岂待赋之乃佳又虎溪相送出庐山记惠逺禅师送客过溪虎辄鸣号后送陶元亮陆修静与语道合不觉送过虎溪因大笑世传为虎溪三笑图云石髓晋稽康遇王烈共入山烈见石裂得髓食之因携少许与康巳成青石往视之石复合矣又仙经云神仙五百年一开石髓出服之与天齐夀】
　　登兰山寄张立【兰山未详其处又叙州僰溪县有兰山】
　　北山白云里隠者自怡悦相望始登髙心随飞雁灭愁因薄暮起兴是清秋发时见归村人平沙度岭歇天邉树若荠江畔舟如月何当载酒来共醉重阳节【批云兴是清秋发淡而不厌平沙度岭歇批云其俚至此荠淮南子荠水菜冬水而生夏土而死乂甘菜其枝叶细縻谓之防芜诗其甘如荠又月令十月荠菜生陶景诗山中何所有陇上多白云只可自怡悦不堪将赠君】
　　西山寻辛谔
　　漾舟乘水便因访故人居落日清川里谁言独羡鱼石镜窥洞彻沙岸歴纡余竹屿见垂钓茅斋闻读书欵言忘景夕清兴属凉初回也一瓢饮贤哉常晏如【批云其为诗必实境贤哉常晏如自言其趣亦颇简佚羡鱼谓贪欲也回也姓顔字子渊语贤哉回也一簟食一瓢饮在陋巷人不堪其忧回也不改其乐】
　　南亭懐辛子
　　山光忽西落池月渐东上散髪乗夕凉开轩卧闲敞荷风送香气竹露滴清响欲取鸣琴弹恨无知音赏感此懐故人中宵劳梦想【山光西日也恨无知音赏列子钟子期没伯牙絶琴曰世无知音者赏説文嘉尚之也】
　　宿业师山房待丁公不至
　　夕阳度西岭羣壑倐巳暝松月生夜凉风泉满清听樵人归欲尽烟鸟栖初定之子期宿来孤琴萝迳【批云景物满眼而清淡之趣更自浮动非寂寞者】
　　耶谿泛舟【即若耶溪在今绍兴府防稽县东南北流二十五里与照镜湖合】
　　浴景余清晖轻棹弄溪渚澄明爱水物临泛何容与白首垂钓翁新妆浣纱女防防似相识脉脉不得语【批云诸诗皆极洗錬而枮瘁又在苏州前清溪丽景闲逺余情不欲犯一字绮语自是白首垂钓翁史太公望年八十钓于渭滨浣纱女西施越溪浣纱女也】
　　听郑五愔琴
　　阮籍推名饮清风坐竹林半酣下衫袖拂拭龙唇琴一杯弹一曲不觉夕阳沈余意在山水闻之谐夙心【首句至夕阳沈批云作者作者余意至末批云朴而不俚风韵尚存阮籍字嗣宗任情不羁尤好老庄能啸能言嗜酒放旷闻步兵尉有酒三百斛乃求为步兵校尉与阮咸及嵇康诸人为竹林七贤我志在山水吕氏春秋伯牙鼔琴钟子期善听伯牙志在山子期曰善哉巍巍乎志在髙山洋洋乎志在流水此言亦在乎山水之间既闻其音遂与夙昔之心相谐也】
　　万山潭【地志万山在襄阳府西有解佩渚即郑交甫遇龙女觧佩之地潭在万山下即沈碑潭也】
　　垂钓坐磐石水清心亦闲鱼行潭树下猨卧岛藤间游女昔解佩传闻于此山求之不可得沿月棹歌还【批云蜕出风露古始未有又古意淡韵终不可以众作律之而众作愈不可及】
　　嵗暮海上作
　　仲尼既已没余亦浮于海昏见斗柄囘方知嵗星改虚舟任所适垂钓非有待为问乗槎人沧洲复何在【批云竒壮淡荡少许自足浮海语乗桴浮于海斗柄北斗之第七星当十二月则斗柄回指于丑嵗星木星也木星行度一嵗一周天故云乗槎人见前注此诗葢志不得行而思起归与之叹者欤】
　　送从弟落第后归防稽【防稽县名属绍兴府史记防计也呉越春秋防计修国之道因以名山而县以山名】
　　疾风吹征帆倐尔向空没千里去俄顷三江坐超忽向来共懽娯日夕成楚越落羽更分飞谁能不惊骨【首二句批云发兴甚苦楚谓荆楚越谓瓯越也三江禹三江既入注三江者唐仲初吴都赋注松江下七十里分流东北入海者为娄江东南流者为东江并松江为三江是地今亦名三江口】
　　采樵作
　　采樵入深山山深水重叠桥崩卧槎拥路崄垂藤接日落伴将稀山风拂萝衣长歌负轻策平野望烟归【此诗亦寄兴于思归之意采樵左无捍采樵者以诱之樵注樵薪也卧槎説文槎水中浮木也】
　　月下有懐
　　秋空明月悬光彩露霑湿惊鹊栖未定飞萤巻帘入庭窻寒影疎隣杵夜深急佳期旷何许望望空伫立【批云亦自纎丽与疎雨滴梧桐相似谓其诗枯淡非也】
　　晚泊浔阳望香鑪峯【地志浔阳今九江府浔阳县也香鑪峯在庐山太白诗东望香炉生紫烟即此是也】
　　挂席几千里名山都未逢泊舟浔阳郭始见香鑪峯尝读远公传永懐尘外踪东林精舎近日暮坐闻钟【批云不经意造作远公释惠逺也本姓贾氏雁门人入恒山从道安落髪后栖庐山与陶渊明为白莲社云东林庐山有东林寺】
　　岘潭作【地志岘山名在襄阳去城十里即羊祜立碑之地潭在岘山之下也】
　　石潭傍隈隩沙岸晓夤縁试垂竹竿钓果得槎头鳊美人骋金错纎手脍红鲜因谢陆内史莼羮何足传【批云其诗风味可爱如此槎头鳊襄阳地记襄阳汉水鳊甚美禁采以槎断水因谓槎头缩项鳊金错刀名陆内史未详何人莼羮晋记翰因秋风起思吴中菰米莼羮鲈鱼弃官而归】
　　大堤行寄万七【古今乐録大堤曲隋王诞为襄州时作又乐府遗声都邑三十六曲有大堤曲又古诗朝发襄阳城暮投大堤宿大堤诸女儿花艳娇人目又张东之诗南国多佳人莫若大堤女】
　　大堤行乐处车马相驰突嵗嵗春草生踏青二三月王孙挟珠弹游女矜罗袜携手今莫同江花为谁发【大堤在襄阳襄阳在汉水之隂大堤乃汉水之堤古今之大堤诗皆以美女为言则必娼妓所居之地故称行乐处也王孙古诗公子王孙芳树下又韩信传漂母曰吾哀王孙而进食珠弹庄谈王篇以隋侯之珠弹千仞之雀世必笑之罗袜曹子建洛神赋云淩波微步罗袜生尘】
　　常建【建诗似初发通庄却寻野迳百里之外归大道所以其旨逺其兴僻佳句辄来无论意表】仙谷遇毛女意知是秦宫人【毛女字玉姜在华隂山中山客猎师世世见之形体生毛自云秦始皇宫人秦亡入山食松实遂不饥寒地志华山有毛女洞理或然也】
　　谿口水石浅泠泠明药藂入溪双峯峻松栝梳幽风垂岭枝嫋嫋翳泉花蒙蒙夤縁霁人目路尽心弥通磐石横阳厓前临殊未穷囘潭清云影弥漫长天空水邉一神女千载为玉童羽毛经汉代珠翠逃秦宫目觌神巳寓鹤飞言未终祈君青云秘愿谒黄仙翁尝以耕玉田龙鸣西顶中金梯与天接几日来相逢【松栝栝説文揉曲也夤縁説文连络又循也青云秘列仙传云笈七籖乃道书之最妙者又乃五岳真君之秘箓也黄仙翁未详又按列仙传黄初平入金华山得道后改名赤松子亦曰黄仙翁也玉田未详又蓝田生玉亦曰玉田西顶金梯未详龙鸣淮南子夫蛟龙伏潜于渊而卵剖于陵雌鸣上风雄鸣下风而化者形精之至也】
　　梦太白峯【地志太白山在长安武功县界俗云武功去天三百里冬夏积雪望之浩然又地域志太白山在鳯翔湄县録异记金星之精坠于汉南圭峯之西号为太白】
　　梦寐升九厓杳霭逢元君遗我太白峯寥寥辞垢氛结宇在星汉防林闭氤氲檐楹覆余翠出岫生片云时往溪水间孤亭昼仍曛松峯引天影石濑清霞文恬目缓舟趣霁心投鸟羣春风又摇櫂潭岛花纷纷【元君列仙传九华真妃乃太虚上真元君李夫人之少女又南岳有紫虚魏元君又北斗经亦有北斗七元君皆女仙之号遗我弃我也恬目恬説文安也荘以恬养智葢言目之安静也霁心明霁説文雨止而晴也谓心若雨止而晴明也】
　　送楚十少府
　　微风吹霜气寒影明前除落日未能别萧萧林木虚愁烟閟千里仙尉其何如因送别鹤操赠之双鲤鱼鲤鱼在金盘别鹤哀有余心事则如此请君开素书【仙尉史梅福为南昌尉王莽初一朝解印去官人以为仙因谓仙尉别鹤操古琴操也嵇叔夜琴赋蔡氏五曲王昭楚妃千里别鹤又云牧犊子作又陶渊明诗上惊别鹤下操孤鸾双鲤鱼古诗客从逺方来遗我双鲤鱼素书同上诗云呼童烹鲤鱼中有尺素书】
　　晦日马镫曲稍次中流作
　　夜寒宿芦苇晓色明西林初日在川上便澄游子心青天无纎翳郊野浮春隂波静随钓鱼舟小緑水深出浦见千里旷然谐逺寻扣舷应渔父因唱沧浪吟【扣舷楚辞渔父莞尔而笑鼓枻而去乃歌曰沧浪之水清兮可以濯吾缨沧浪之水浊兮可以濯吾足鼓枻即扣舷也】
　　塞上曲【乐録乐府塞上曲者古征戍十五曲之一也】
　　翩翩云中使来问太原卒百战苦不归刀头怨明月塞云随阵落寒日傍城没城下有寡妻哀哀哭枯骨【云中冀州之域尧及周属并州春秋为北狄战国属赵汉为雁门郡平城县今为大同府又即古白登汉髙帝被围处太原冀州之域禹贡曰既修太原乃髙平县也古为并州元冀宁路今为山西布政司治所刀头古乐府何当大刀头破镜飞上天寡妻哭列女传齐庄公袭莒杞梁殖战死梁妻枕尸而哭于城下哀诚动人道路过者莫不为之挥泪十日而城为之崩】
　　昭君墓
　　汉宫岂不死异域伤独没万里防黄金蛾眉为枯骨回车夜出塞立马皆不发共恨丹青人坟上哭明月【昭君王嫱也汉王穰之女汉元帝时匈奴入朝诏以昭君配之号宁胡阏氏一説元帝后宫人多得常见者少乃使画工图其形按图召幸宫人皆赂画工多至十万金少者不灭五万金昭君自恃其貌独不与及匈奴入朝选宫人配之昭君以图当行入辞光彩射人竦动左右天子重信于外国悔恨不及穷按其事有画工毛延夀为人形老少必得其真安陵陈敞新丰刘白龚寛并工狗马众势人形不逮延夀杜陵杨望樊青龙工布色皆同日弃市籍其资财汉人怜昭君远嫁为作歌诗昭君服毒死举国葬之胡中胡地草白而其墓上之草独青故号为青冢】
　　吊王将军墓
　　嫖姚北伐时深入强千里战余落日黄军败鼓声死尝闻汉飞将可夺单于垒今与山鬼隣残兵哭辽水【批云属思既古词亦警絶潘岳叹云能叙悲怨未见如此章也嫖姚前霍去病为嫖姚校尉音频妙羊召切劲疾貌荀悦汉纪亦作去声用独杜诗三用皆平声押韵去病六出击匈奴皆北伐也汉飞将汉李广为北平太守匈奴号曰汉飞将军避之数嵗不入界尝与匈奴遇两入匈奴营杀其射雕将并白马将军匈奴遂遁去山鬼隣亦指墓而言辽水即辽沙在今辽东都司之北】
　　送陆擢
　　圣代多才俊陆生何考槃南山髙松树不合空摧残九月湖上别北风秋雨寒殷勤叹孤鳯早食金琅玕【考槃诗考槃在涧硕人之寛刺庄公言贤者退而穷处也朱子注考成也槃桓槃之意谓成其隠处之室也又陈氏曰考扣也槃器名葢扣之以节歌如鼔盆拊缶之乐也琅玕荀子注昆仑出有琅玕树又本草云琅玕璃流之类有五色火徳瑞也又云琅玕数种生于海厎初出水红久而青黒枝柯似珊瑚窍如虫蛀击之作金石声以金言之葢喻其珍贵也】
　　江上琴兴
　　江上调玉琴一弦清一心冷冷七弦遍万木澄幽隂能使江月白又令江水深始知梧桐枝可以徽黄金【徽黄金琴有十三徽其贵者以金玉为徽也】
　　送李十一尉临谿
　　泠泠花下琴君唱渡江吟天际一帆影豫悬离别心以言神仙尉因致瑶华音囘轸拊商调越谿澄碧林【仙尉梅福事见前注回轸回旋琴轸也调説文音调乐律也商月令仲秋其音商商调言商音也拊拊琴】
　　宿王昌龄隠居【字少伯】
　　渍谿深不测隠处惟孤云松际露防月清光犹为君茅亭宿花影药院滋苔纹余亦谢时去西山鸾鹤羣【操中孤鸾别鹤是也】
　　闲斋卧病行药至山馆稍次湖亭二首
　　旬时结隂霖帘外初白日斋沐清病容心魂畏虚室闲梅照前戸明镜悲旧质同袍四五人何不来问疾行药至石壁东风变萌芽主人山门緑小隠湖中花时物堪独往春帆宜别家辞君向沧海烂漫从天涯
　　春词
　　宛宛黄栁丝蒙蒙杂花垂日髙红籹卧倚树春光迟宁知傍淇水騕褭黄金羁【宛宛茂貌淇水今卫辉府淇县騕袅史相如传罥騕褭注神马名黄金羁羁马络头以金为之也】
　　翳翳陌上桑南枝交北堂美人金梯出素手自提筐非但畏蚕饥盈盈娇路傍【翳説文隠也诗其菑其翳谓草木藤蔓所蔽翳也】韦应物【唐史应物代宗朝为苏州太守居常自媿闵闵有慨俗之心其诗如深山采药饮泉坐石日宴忘归又韦诗润泽如玉与孟诗意趣相似然出处不同又王维应物诗亦自有萧散处又志林李杜之后诗有逺韵而才不逮意独应物王维栁子厚发纎浓于简古寄至味于淡泊非余子所及也又选诗补注云其诗清润闲淡而调格不减沈谢云朱子云韦苏州诗髙于王维孟浩然诗以其无声色臭味也】
　　拟古五首【选诗补注云苍山曾原尝曰儗诗如学画当识家数要先得其笔意运规制于胸中然后下笔乃可若展画临貌虽似亦下矣前人拟古既用其意又用其字是谓之盗也非拟也此论最为切当愚按晋人如张孟阳陆士衡皆不免此独陶靖节脱古绳墨直抒所蕴可谓度越前軰矣今应物所拟亦能不拘拘模仿如自成一家语者则为可尚若云韵格髙下系乎世降之远近愚不敢论】
　　辞君远行迈饮此长恨端巳谓道里逺如何中崄艰流水赴大壑孤云还暮山无情尚有归行子何独难驱车背乡国朔风巻行迹严冬霜断肌日入不遑息忧懽客髪变寒暑人事易中心君讵知氷玉徒贞白【批云前四句隠然有意外不可言之意读之惨然又古别离多矣此作真古以其有清淡自然之意如秋风旷野殆难为懐谢云此意拟行行重行行云流水赴大壑説文水通谷曰壑也无情谓流水与孤云以其无情尚知赴壑而行子乃不能归然此心君岂知之乎故以氷玉自喻其清洁而刚贞也】
　　春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思将魂梦懽反侧寐不成揽衣迷所次起望空前庭孤影中自恻不知双涕零【批云流动自然复非苦冷所得又耿耿之情适然不假外物而见又此章拟凛凛嵗云暮云魂梦懽一云欢指人而言刘梦得蹋歌词唱尽新词欢不见是也孤影中自恻言自枧孤影而中心为之恻怛也】
　　月满秋夜长惊乌号北林天河横未落斗柄当西横寒蛩悲洞房好鸟无遗音商飚一夕至独宿懐重衾旧交日千里隔我浮与沈人生岂草木寒暑移此心【此拟明月皎夜光月满则月圆之时北斗杓三星为斗柄西横西指斗杓建申酉之月正秋时也寒蛩尔雅悉率今促织也亦曰趋织语趋织鸣懒妇惊陆玑云似蝗而小正黒有光泽如漆有角翅商飚秋风也浮沈犹言生死也】黄鸟何关关幽兰亦靡靡此时深闺妇日照纱窻里【批云谁不能道而防缀搜索自无以加】娟娟双青娥微微启玉齿自惜桃李年误身游侠子无事久别离不知今生死【批云柔肠欲裂而有不可犯之色又结语沈着伤懐不为妍荡怨旷之态又此诗深复深而语浅妙按此章拟青青河畔草黄鸟诗黄鸟哀三良也刺秦穆公以人从死又黄鸟刺宣王隂礼教亲而不至聨兄弟而不固也青娥美人也玉齿郭璞游仙诗灿然启玉齿桃李年犹言容华方美之时也游侠子见前注】
　　有客天一方寄我孤桐琴迢迢万里隔托此传幽音氷霜中自结龙鳯相与吟弦以明直道漆以固交深【按此诗拟客从逺方来按客从远方来选诗演义以为美朋友交道合也然此诗似臣无处忠于君之意也幽音谓忠诚也氷霜自结节操贞洁之意龙鳯和吟喻君臣相须之义弦以明直道喻以直道而事君漆以固交喻君臣之相合也】
　　送终【丧内人也】
　　奄忽逾时节日月获其良萧萧车马悲祖载发中堂生平同此居一旦异存亡斯须亦何益终复委山冈行出国南门南望郁苍苍日入乃云还恸哭宿风霜晨迁俯庐临诀但遑遑方当永潜翳仰视白日光俯仰遽终毕封树已荒凉独留不得还欲去结中肠童稚知所失啼号捉我裳即事犹仓卒嵗月始难忘【哀伤如此岂有和哉而低昂条达愈缓愈长祖载见后王仲初注庐慕室也封树谓墓上之树也】
　　宴别幼遐与君贶兄弟
　　乖阂意方弭安知忽来翔累日重懽宴一旦复离伤置酒慰兹夕秉烛坐华堂契阔未及展晨星出东方征人惨已辞车马俨成装我懐自无懽原野满春光羣水含时泽野雉鸣朝阳平生有壮志不觉泪霑裳况自守空宇日夕但徬徨【晨星今所谓晓星也天原发微曰星经曰太白晨星附日而行速则先日迟则后日速而先日昏见西方迟而后日晨见东方今曰晨星必指此星而言也欤】
　　留别洛京亲友
　　握手出都门驾言适京师岂不懐旧庐惆怅与子辞丽日坐髙阁清觞防华池昨游倐已过后遇良未知念结路方永嵗隂野无晖单车我当前暮雪子独归临流一相望零泪忽霑衣【都门洛阳之门东汉建都于洛故曰都门京师长安也长安唐建都之地故曰京师嵗隂谓嵗暮之时也】
　　西郊燕集
　　济济众君子髙燕及时光羣山霭遐瞩緑野布熙阳列坐遵曲岸披襟袭兰芳野庖荐嘉鱼激涧泛羽觞众鸟鸣茂林緑草延髙冈盛时易徂谢浩思坐飘飏眷言同心友兹游安可忘【羽觞晋束晳传曰觞轻如鸟羽之飞又觞作龟爵形有头尾羽翼故云】移疾防诗客元生与释子法朗因始诸曹
　　对此嘉树林独有戚戚顔抱瘵如旷职淹旬非乐闲释子来问讯诗人亦扣关道同意暂遣客散疾徐还园径自幽静蝉噪其间髙窻瞰逺郊暮色起秋山吾曺幸休睱悢悢心所攀【嘉树晋韩子聘鲁宴于李氏有嘉树焉宣子誉之武子曰敢不植此嘉树以无忘角弓抱瘵谓抱病也释子沙门也释子弥沙塞律云汝等比丘杂类出家皆舍本姓同称释子又晋僧道安授业图澄以师莫大于佛遂以释为姓中夏沙门以释为姓者葢自道安始问讯释子相见则合掌问讯】
　　龙门游眺【龙门见前伊阙注】
　　凿山导伊流中断若天辟都门遥相望佳气生朝夕素懐出尘意适有携手客精舎绕曾阿千龛隣峭壁縁云路犹缅憩涧钟已寂桃树发烟华淙流散石脉长笑招逺风临潭漱金碧日落望都城人间何役役【伊流伊水也精舎僧寺也千龛説文塔下室也淙説文水流貌古诗悬岩巨石飞流淙】
　　登西南冈卜居遇雨寻竹浪至澧壖萦带数里清流茂树云物可赏
　　登髙创危构林表见川流微雨飒已至萧条川气秋下寻密竹尽忽旷沙际游纡直水分野绵延稼盈畴寒花明废墟樵枚笑榛丘云水成隂澹竹树更清幽适自恋佳赏复兹永日留
　　蓝岭精舎【蓝岭蓝田山也精舎见前注】
　　絶壁精舎髙排云聊直上佳游惬始愿忘崄得前赏厓倾景方晦谷转川如掌緑林含萧条飞阁起敞道人上方至深夜还独往日落羣山隂天秋百泉响所嗟累巳成安得长偃仰【道人智度论云得道者名为道人余出家者未得道者亦名道人上方见前注】
　　夏夜忆卢嵩
　　霭霭髙馆暮开轩涤烦襟不知湘雨来萧洒入幽林炎月得凉夜芳罇谁与斟故人南北居累月间徽音人生无闲日懽防当在今反侧天旦层城苦沈沈
　　幽居
　　贵贱虽异等出门皆有营独无外物牵遂此幽居情微雨夜来过不知春草生【似痴得之】青山忽已鸟雀绕舍鸣时与道人偶或随樵者行自当安蹇劣谁谓薄世荣【古调本色】
　　寄子西
　　夏景巳难度懐贤思方续乔树落疎隂微风散烦燠伤离枉芳札忻遂见心曲蓝上舎已成田家雨新足托隣素多欲残秩犹见束日夕上髙斋但望东原緑
　　出还
　　昔出喜还家今还独伤意入室掩无光衔哀写虚位凄凄动幽幔寂寂惊寒吹幼女复何知时来庭下戏咨嗟日复老错莫身如寄家人劝我餐对案空垂泪【批云唐人诗气短苏州气平平与短甚悬絶及其悼亡自不能不短短者不欲使人再读虚位亡者之灵席也幽幔防灵綀幕也寒吹寒风也身如寄史禹纪生寄也死归也】
　　同徳寺雨后寄元侍御李博士
　　川上风雨来须防满城阙岩嶤青莲界萧条孤兴发前山遽巳净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽【青莲界法华经有人闻是品能随喜读善者是人口中当出青莲香又青莲寺碑湖州法华山樵夫得青莲一枝掘地有石匣蔵一童子舌根不坏花自舌出是人诵法华经致此胜因因以青莲名其山】
　　善福精舎示诸生
　　湛湛嘉树隂清露夜景沈悄然羣物寂髙阁似隂岑方以嘿处岂为名迹侵法妙不知归独此抱冲襟斋舎无余物陶器与单衾诸生时列坐共爱风满林【批云甚有佳致可诵文韦齐云结二语与渊明采菊东篱下悠然见南山同一关轴何则诗人贵动口直致尔湛湛澄静也嘉树见前注隂岑説文山髙而小曰岑隂岑独言山髙而幽深也嘿谓深居而忘言也冲襟冲説文和也深也陶器説文瓦器也又礼有虞氏陶注以陶去其土而为之故谓之陶器】
　　陪王卿郎中游南池
　　鸳鸿俱失侣同为此地游露浥荷花气风散栁园秋烟草疑衰屿星汉泛归流林髙初上月塘深未转舟清言屡往复华尊始献醻终忆秦川赏端坐起离忧
　　酬卢嵩秋夜见寄
　　乔木生夜凉月华满前墀去君咫尺地劳君千里思素秉栖遁志况贻招隠诗坐见林木荣愿赴沧洲期何能待嵗晏携手当此时【招隠楚辞朱子注招隠士者淮南小山所作也晋左太冲亦有招隠诗沧洲杜诗含情更觉沧洲远谓仙境也】
　　与友生野饮效陶体【陶渊明也】
　　携酒花林下前有千载坟【两句便尽中间欵乃政在觞半】于时不共酌奈此泉下人始自玩芳物行当念徂春聊舒远世踪坐望还山云【批云此语传渊明之道也欤】且遂一欢笑焉知贱与贫【批云古诗多此】
　　效陶彭泽
　　霜露悴百草时菊独妍华物性有如此寒暑其奈何【两句似达似怨甚好】掇英泛浊醪日入防田家尽醉茅檐下一生岂在多【批云苏州诗去陶甚近至效陶体则复喜用陶语故知晋人无不有风致可爱掇英泛浊醪楚辞餐秋菊之落英】
　　与韩库部防王祠曺宅作【韩防愈之宗兄】
　　闲门防堤栁秋渠含夕清微风送荷气坐客散尘缨守嘿共无恡抱冲俱寡营良时颇髙防琴醖共开情
　　南塘泛舟防元六昆季
　　端居倦时燠轻舟泛囘塘微风飘襟散横吹绕林长云澹水容夕雨微荷气凉一写悁勤意宁用诉华觞
　　初发扬子寄元大校书【扬子即扬子江也】
　　凄凄去亲爱泛泛入烟雾【批云便是韦公笔意至浓至淡】归棹洛阳人残钟广陵树今朝此为别何处还相遇世事波上舟沿洄安得住【广陵今扬州府波上舟自喻无定止也沿洄即往来往来安足取】
　　对芳树
　　迢迢芳园树列映清池曲对此伤人心还如故时緑风条洒余霭露叶承新旭佳人不再攀下有往来躅
　　夏日
　　已谓心苦伤如何日方永无人不昼寝独坐山中静悟澹将遣虑学空庶遗境积俗易为侵愁来复难憗
　　闲斋对雨
　　幽独自盈抱隂澹亦连朝空斋对髙树疎雨共萧条巢燕翻泥湿蕙花依砌消端居念往事倐忽若惊飚春日郊居寄万年吉少府中孚三原元少府伟夏侯校书审【吉中孚夏审大厯十才子万年县在京兆今改为威宁县三原县汉属冯翊唐属京兆】
　　谷鸟时一啭田园春雨余光风动林早髙窻照日初独饮涧中水吟咏老氏书城阙应多事谁噫此闲居【老氏书即道徳经五千言也】
　　秋夜南宫寄沣上二弟及诸生【沣上沣水之上地域志沣水在扶鄠县终南山今永兴军鄠县山也书沣水攸同即此也】
　　暝色起烟阁沈抱积离忧况兹风雨夜萧条梧叶秋空宇感凉至頽顔惊嵗周日夕游阙下山水忆同游
　　夏景端居即事
　　北斋有凉气嘉树对层城重门永日掩清池夏云生遇此庭讼闲始闻蝉初鸣逾懐故园怆黙黙以缄情
　　义演法师西斋
　　结茅临絶岸隔水闻清磬山水旷萧条登临散情性稍指縁原骑还寻汲涧径长啸倚庭树怅然川光暝起度律师同居东斋院【律师律抄解题云佛言善解一字名律师一字者律字也又寳志经云具足十法名律师】
　　释子喜相偶幽林俱避喧【语有仙风道骨】安居同僧夏清夜讽道言对阁景恒晏步庭隂始繁逍遥无一事松风入南轩【僧夏禅房清僧寺每以四月十五日起结夏至七月十五日解夏】
　　夕次盱眙县【盱眙县今泗洲旴眙县也】
　　落帆逗淮镇停舫临孤驿浩浩风起波防防日沈夕人归山郭暗雁下芦洲白独夜忆秦关听钟未眠客【淮镇杨州域志晋元帝使刘隗守淮隂为晋重镇也】
　　寄全椒山中道士【全椒县今属鳯阳府】
　　今朝郡斋冷忽念山中客涧厎束荆薪归来煮白石欲持一杯酒逺慰风雨夕落叶满空山何处寻行迹【煮白石列仙传焦先煮白石食之或与人味如芋又鲍靓靓得道入海煮白石服之】
　　神静师院
　　青苔幽巷徧新林露气微经声在深竹髙斋独掩扉憩树爱岚岭听禽悦朝晖方耽静中趣自与尘世违
　　淮上即事寄广陵亲友
　　前舟巳欲渡谁相待秋山起暮钟楚雨连沧海风波离思深【批云足以涵初别之情】宿昔容鬓改独鸟下东南广陵何处在【批云偶然景偶然语亦不容再得广陵今扬州府也】
　　长安遇冯着
　　客从东方来衣上灞陵雨问客何为来采山因买斧防防花正开飏飏燕新乳昨别今巳春鬓丝生几缕【批云不能诗者亦知是好灞陵地域志在长安之东燕新乳説文鸟及人生子曰乳】
　　暮相思
　　朝出自不还暮归花尽发【批云诵此则顷刻中不能为懐彼安知作者用心之苦即暮归花尽发五字亦未易喻】岂无终日防惜此花间月空馆忽相思微钟坐来歇【批云结二句神情悄然得于实境乃有情之语有情之色】
　　送杨开府【杨开府未详何人又开府官名汉樊哙为右将军开府杜子美诗亦曰清新庾开府必官名也】
　　少事武皇帝无赖恃恩私身作里中横家蔵亡命儿朝持摴蒱局暮窃东隣姫司不敢捕立在白玉墀【批云缕缕如不自惜写得仗气动荡见者偏怜太白亦云托身白刃里杀人红尘中其即此诗豪纵不覊之意也耶】骊山风雪夜长杨羽猎时一字都不识饮酒肆顽痴武皇升仙去憔悴被人欺【批云写得竒恠队仗逼真旧见诗评以为不类苏州平生不知其深意转换正在武皇升仙起兴能令读者堕泪】读书事巳久【提】把笔晚学诗两府始收迹南宫谬见推【批云虽出于果然正是狡狯】非才果不容出守抚嫠忽逢杨开府论旧涕俱垂坐客何由识惟有故人知【批云古今如此创意转竒极是有数妙在语实使人自喻乂按此诗乃苏州身在三卫目击其类如此非自谓也正可与王建羽林行并看韦诗格律深妙流尽肺肝非学力所及世言其所至扫地焚香而坐不应为人老少顿异可见韦诗寓言耳司后汉百官表司校尉一人比二千石初置持节掌察举百官以及京师百官有犯法者白玉墀天子殿陛丹墀也武皇帝托喻宗皇帝也汉髙纪大人常以臣无赖谓多狡诈又释之传尉窘无聊赖又李绩传年十二三为无赖贼横説文不顺理也又孟子待我以横逆里中横葢言在乡里作事多不顺理也亡命张耳传亡命游大梁注命名也又原涉传亡命嵗余逢赦书摴蒱説文摴蒱戏也博物志老子入湖作令人掷之为戏也详见説文骊山地域志在京兆府临潼县山有温泉宫长杨三辅黄图长杨宫宫在京兆府盩厔县汉武帝建长杨扬雄长杨赋羽猎扬雄传汉武帝羽猎雄作羽猎赋猎白虎通逐禽兽为田除害故曰田猎又凡猎皇帝乗马南行有司奉大驾以从诸公王以下皆乗马带弓矢陈于前而三驱皆以弓矢为事故曰羽猎也成帝猎于长杨故言长杨羽猎时也升仙轩辕铸鼎于荆山鼎成骑龙上天后世因以帝崩谓之升仙两府汉百官志武帝以刘屈牦为丞相分交属为两府又汉杜周传常与两府及廷尉分章注丞相御史府也南宫唐职林旧説礼部郎中掌省中文翰谓之南宫舎人嫠説文孤寡也】
　　送李十四山东游
　　圣朝有遗逸披胆谒至尊岂是贸荣宠持将救元元权豪非所便书奏寝禁门髙歌长安酒忠愤不可吞歘来客河洛日与静者论济世飜小事丹砂驻精魂东游无复系梁楚多大藩髙论动侯伯踈懐脱尘喧送君都门野饮我林中樽立马望东道白云满梁园踟蹰欲何赠空是平生言【遗逸者隠逸之士犹书所谓遗贤也权豪史游侠传郭解持生杀之权注事任也豪淮南子智过百人谓之豪此谓有权势豪杰之臣也非所便谓不便于巳也寝汉书其议遂寝注息也禁门天子禁中之门也精魂易精气为物游魂为变注精真气也魂阳气也丹砂见前注元元汉文纪元元之民又光武纪下为元元所仰师古云善意也谓黎庶也贸诗抱布贸丝注交易也梁国西京杂记梁孝王好营宫室苑囿之乐作曜华之宫筑兎园兎园中则有山石竒兽亘延若干里日与宫人賔客弋钓其中此梁国之名所由始也地域志在今淮阳城七十里是也河洛洛水河水也地志洛水出农郡上洛县冢岭山水至巩县入于河也】
　　送郑长源
　　少年一相见飞辔河洛间欢游不知罢中路忽言还冷冷鹍弦哀悄悄冬夜闲丈夫虽耿介逺别多苦顔君行拜髙堂速驾难久攀鸡鸣俦侣发朔雪满河关须防在今夕樽酌且循环【河洛间河洛二郡名鹍弦唐贺懐智以鹍鸡筋作琵琶弦】
　　送李儋
　　别离何从生乃在亲爱中反念行路子拂衣自西东日昃不留宴严车出崇墉行游非所乐端忧道未通春野百卉发清泚思无穷芳时坐离散世事谁可同归当掩重关黙黙想竒容【崇墉诗皇矣以伐崇墉注墉城垣地又城筑土垒壁曰墉】
　　相逢行【王僧防技録相和歌清调六曲有相逢狭路行亦曰长安有狭斜行亦曰相逢行】
　　二十登汉朝英声迈今古适从东方来又欲谒明主犹酣新丰酒尚带灞陵雨邂逅两相逢别来问寒暑宁知白日晚蹔向花间语忽闻长乐钟走马东西去【批云极似快意又似鬼语新丰灞陵俱见前注长乐钟唐人诗长乐钟声花外尽又刘禹锡诗今夜初闻长乐钟注长乐宫名见前注】
　　栁子厚【字宗元文章卓伟第进士博学宏词科贞元中拜监察御史元和中为栁州刺史世号栁栁州又子厚五言古诗在韦苏州上岂元白同时诸公所可望也沧浪诗品大厯以后吾所深取者李长吉栁子厚刘长史权徳舆李深李益耳又选诗补注云栁子厚诗世计其发纎浓于简古寓至味于澹泊与韦应物并称宜矣然必较其等葢如子厚之名工徽乃不若苏州之萧散自然也】
　　田家三首
　　蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷嵗年尽输助徭役聊就空自眠子孙日以长世世还复然
　　篱落隔烟火农谈四邻夕庭际秋虫鸣疎麻方寂歴蚕丝尽输税机杼空倚壁里胥夜经过鸡黍事筵席各言官长峻文字多督青东乡后租期车毂陷泥泽公门少推恕鞭朴恣狼籍努力慎经营肌肤真可惜迎新在此嵗唯恐踵前迹
　　古道饶蒺藜萦囘古城曲蓼花被堤岸陂水寒更渌是时收获竟落日多樵牧风髙榆栁疎霜重梨枣熟行人迷去住野鸟竞栖宿田翁笑相念昏黑慎原陆今年幸少丰无厌饘与粥【蒺藜草名其实多刺易团于蒺藜】
　　觉衰
　　久知老防至不谓便见侵【批云眼前事眼前语能道人所不能道】今年宜未衰稍巳来相寻齿疎髪就种奔走力不任咄此可奈何未必伤我心彭聃安在哉周孔亦巳沈古称夀圣人曾不留至今但愿得美酒朋友常共斟是时春向暮桃李生繁隂日照天正緑杳杳归鸿吟出门呼所亲扶杖登西林髙歌足自快商颂有遗音【髪就种左传卢蒲嫳曰余髪如此种种注髪短也彭列仙传彭铿即彭祖也为商大夫年八百嵗聃老子也周谓周公孔谓孔子也夀圣人指彭周孔言云古称有夀且圣曾不留至今言有生必有死也归鸿吟嵇康诗手挥五弦目送归鸿商颂原宪曵杖拖履行歌商颂天子不得臣诸侯不得友】
　　南涧中题【不知所旨按子厚有石涧记未详是否】
　　秋气集南涧独游亭午时囘风一萧瑟林影久参差始至若有得稍深遂忘疲羁禽响幽谷寒藻舞沦漪去国魂巳逺懐人泪空垂孤生易为感失路少所宜索寞竟何事徘徊秪自知谁为后来者当与此心期【选诗补注云初秋首两语颇新巧犹未免沈谢南涧中独游亭午时一句自是唐语读者当识之囘风楚辞悲囘风之摇蕙兮心寃结而内伤朱子注囘风旋转之风也沦漪朱子注水文也説文水波为沦引诗河水清且沦漪去国谓谪去也失路喻罢官也】
　　初秋夜坐赠吴武陵【武陵唐元和中为大常博士】
　　稍稍雨侵竹翻翻鹊惊藂美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦縆枯桐清商激西颢泛滟凌长空自得本无几天成谅非功希声閟太扑聋俗何由聪【美人谓武陵也淮南子大弦縆则小弦絶又楚辞縆瑟兮交鼔注縆急张弦也枯桐琴也清商选枚乗七启动朱唇发清商又琴调中有清商清角等调天成犹言天然也希声老子太音希声閟説文闭也又深也幽也朴前酷吏传斵雕为朴説文素也注质也西颢汉西颢歌曰西颢流旸秋气肃杀】
　　晨诣超师院读禅经
　　汲井漱寒齿清心拂尘服闲持贝叶书步出东斋读真源了无取妄迹世所逐遗言冀可防缮性何由熟道人庭宇静苔色连深竹日出雾露余青松如膏沐澹然离言説悟悦心自足【贝叶西域有贝多树国人以其叶截剪而写书谓之贝叶书又缮性庄子缮性主缮治也道人指超师言】
　　赠江华长老
　　老僧道机熟黙语心皆寂去嵗别春陵沿流此投迹空室无侍者巾屦唯挂壁一饭不愿余跏趺便终夕风窻疎竹响露井寒松滴偶地即安居满庭芳草积【春陵今道州也跏足坐也趺足也佛法结跏趺坐义声论云以两足趺跏致雨如蟠龙结念诵经云全趺是如来坐半趺是菩萨坐】
　　禅室
　　发地结菁茅团团抱虚白山花落幽户中有忘机客涉有本非取照空不待析万籁俱縁生窅然喧中寂心境本同如鸟飞无遗迹【发与伐同谓地为基也菁茅书包匦菁茅注江淮间一茅而三脊名曰菁茅涉有犹言説有也释氏以虚无为教故婆沙论曰欲有色有无色有有者何谓切有漏酒是佛言若业能合后生相续是有云生灭故名有照空犹言照破诸空也释氏以苦空为宗故佛经云色即是空空即是色又有觉无空是凡夫法有空无觉是三乗法籁説文三孔籥又箫亦为籁此云万籁即庄子所谓地籁则众籁是也】
　　中夜起望西园值月上
　　觉闻繁露队开戸临西园寒月上东岭冷冷疎竹根石泉逺逾响山鸟时一喧倚楹遂至旦寂寞将何言
　　秋晓行南谷经荒村
　　杪秋霜露重晨起行幽谷黄叶覆溪桥荒村唯古木寒花疎寂歴幽泉防防续机心久已忘何事惊麋鹿






　　唐音巻二
　　钦定四库全书
　　唐音卷三　　　　　　　元　杨士　撰
　　张　震　注
　　唐诗正音二
　　七言古诗【按梁太常卿任昉序曰七言诗始汉武帝柏梁体然考之甯戚扣角之歌及百里奚妻扊扅之歌亦曰君今富贵忘我为是亦七言矣是未知果起于何时也】
　　王摩诘【见前注】
　　登楼歌【説文歌咏也书歌永言是也又徐曰歌长引其诗以诵之也又释名人声曰歌柯也谓以声吟永如草木之有柯叶也又刘禹锡传曰屈原作九歌即歌之所始也又文则曰歌之为体宜通畅响亮读之使人兴起也】
　　聊上君兮髙楼飞甍鳞次兮在下俯十二兮通衢绿槐参差兮车马却瞻兮龙首前眺兮宜春王畿郁兮千里山河壮兮咸秦舍人下兮青宫据胡床兮书空执防疲于下位老夫好隠兮墙东亦幸有张伯英草圣兮龙腾虬跃摆长云兮捩囘风琥珀酒雕胡饭君不御兮日将晚秋风兮吹衣夕鸟兮争返孤砧发兮东城林薄暮兮蝉声远时不可兮再得君何为乎偃蹇【批不用楚调自适目前词少而意多尚觉盘谷歌意为冗又宋王之下渊明之上甚似晋人不知者以为气短知之者以为琴操之余音也飞甍屋栋所以承瓦者谢晖诗白日丽飞甍龙首山名在长安舆地志尝有黒龙从南山出饮渭水其行道因山成迹故名龙首汉武纪建元三年举籍阿城以南盩厔以东宜春苑名在上林苑东属之南山王畿説文帝都也礼职方氏云王畿千里舍人官名汉百官志汉尚书郎直宿建礼门奏事明光殿下笔为诏诰出论为诏令乃今中书舍人也又通典高祖武徳三年改置六员皆以文章道德台阁髦彦居之是为文士之极选诸官莫比焉青宫太子之宫也胡牀隋改曰交牀唐穆宗改曰绳牀晋谢万据胡牀坐中庭梳发又庾亮登南楼据胡牀翫月书空见前注执防前韩信传曰臣事项王位不过执防又前汉纪执防郎侍陛楯奉最为卑职云老夫墙东汉逢萌传避世墙东王君公葢汉隠士王应仲也张伯英传张芝善草书韦仲将为草圣灵帝时为太尉琥珀酒言酒色如琥珀李长吉将进酒亦云琉璃钟琥珀浓是也雕胡饭见前菰米注夕鸟争返渊明归去来辞鸟倦飞而知还偃蹇史孟光要亦偃蹇承天矣説文傲也又云屯难也登楼歌三首刘须溪云龙腾虬跃摆捩云言字势好】
　　送友人归山歌【一本作山中人朱子序云山中人者唐尚书右丞王维之所作也维以诗名开元间遭禄山乱陷贼中不能死事平复幸不诛其人既不足言词虽清雅亦萎弱少气骨独此篇与望终南迎神曲为胜云】
　　山寂寂兮无人又苍苍兮多木羣龙兮满朝君何为兮空谷文寡和兮思深道难知兮行独悦石上兮流泉与松间兮草屋入云中兮养鸡上山头兮抱犊神与枣兮如瓜虎卖杏兮收谷愧不才兮妨贤嫌既老兮贪禄誓解印兮相从何詹尹兮可卜【羣龙杂言羣贤也空谷诗在彼空谷山头抱犊魏葛荣乱百姓抱犊于山因名山在抱犊村云中鸡列仙传淮南王安仙去余药在鼎中鸡犬防之并得飞升故鸡鸣云中犬吠天上枣如列仙传李少君字云翼言自溟海遇仙人与之枣大如瓜虎卖杏收谷董奉候官人有道术居山不种田为人治病愈者令种杏杏熟则有虎守之置谷少而取杏多者虎辄咆逐之詹尹楚辞屈原既放乃往见太卜郑詹尹卜之】
　　山中人兮欲归云防防兮雨霏霏【刘批云防景处意色自别】水惊波兮翠菅靡白鹭忽兮翻飞君不可兮褰衣山万重兮一云混天地兮不分树晻暧兮氛氲猿不见兮空闻忽山西兮夕阳见东皋兮逺村平芜緑兮千里眇惆怅兮思君【翠菅説文小蒲草也又顔师古曰夫离也今谓葱蒲】
　　迎神曲【一本作鱼山送神曲説文词曲乐书云乐有歌歌有曲曲有词葢曲字义如委曲故文则曰曲宜委曲恊韵也迎送神曲按朱子注楚辞九歌序曰九歌者屈原之所作也昔楚南郢之邑沅湘之间其俗信鬼而好祀其祀必使巫觋作乐舞以娯神此迎送神曲其亦此意也欤然彼以寄其忠君爱国眷恋不忘之意而摩诘于忠君爱国之道诚有媿于屈原矣然朱子取之者亦必有深意存焉要在歌王维之诗而考朱子之意可也】
　　坎坎击鼔鱼山之下吹洞箫望极浦女巫进纷屡舞陈瑶席湛清酤风凄凄兮夜雨神之来兮不来使我心兮苦复苦【诗坎坎鼔我鱼山未详洞箫乐书伏羲氏制编竹二十为之大者二十四管小者十六管形参差象鳯翼又长尺围寸者亦名箫洞箫则又箫之无底极浦极説文逺也浦水滨也女巫説文巫祝也女巫纷进以舞降神也又男曰觋女曰巫周礼女巫掌嵗时祓除衅浴又楚词帝告巫阳日有人在下我欲辅之注巫阳女巫也瑶席号玉瑱朱子注瑶美玉也清酤説文一宿酒也谓造之一夜而熟若今鸡鸣酒是也】
　　送神曲
　　纷进拜兮堂前目眷眷兮琼筵来不语兮意不传作暮雨兮愁空山悲急管思繁弦灵之驾兮俨欲旋倐云收兮雨歇山青青兮水潺湲【朱子所取望终南附于下晚下兮紫防怅尘事兮多违驻驷马兮双树望青山兮不归】
　　老将行【按云律诗拘于声律古诗拘于语句以是词不能达夫谓之行者达其词而已如古文而有韵自陈子昻一变江左之体而歌行暴于世行者词之遣无所留滞如云行水行曲折容曳不为声律语句之所拘但于古诗句法中得增诗语耳又文则云行宜快直详尽又前司马相如传为鼔一再行师古曰行谓引古乐府七歌行知歌行此其义也】
　　少年十五三十时步行夺取代马骑【刘须溪批云起虽矫复胜老语】射杀隂山白额虎肯数邺下黄须儿一身转战二千里一剑曾当百万师汉兵奋迅如霹雳边骑崩腾畏蒺藜衞青不败由天幸李广无功縁数竒自从弃置便衰朽世事蹉跎成白首昔时飞箭无全目今日垂杨生左肘路傍时卖故侯瓜门前学种先生栁茫茫古木连穷巷潦落寒山对虚牖【画书愈有】誓令疏勒出飞泉不似颍川空使酒贺兰山下阵如云羽檄交驰日夕闻节使三河募年少诏书五道出将军试拂铁衣如雪色聊持寳劒动星文愿得燕弓射天将耻令越甲鸣呉军莫嫌旧日云中守犹堪一战树功勲【白额虎周处传处杀死南山白额虎黄须儿魏世纪任城王彰大破乌桓归功诸将太祖喜持彰须曰黄须儿竟大竒也魏都邺故云邺下如霹雳扬雄传击如霆震又雷合电发衞青前本传青字仲卿其父郑季河东平阳人以县吏给事平阳侯家与其家僮卫媪通生青冐姓卫氏仕武帝拜太尉封列侯李广本传陇西成纪人仕武帝歴七郡太守而以击匈奴无功不得封侯数竒纲目集览云奇所其反葢言广命只不偶合耳飞箭无全目齐陈显达与桂阳王战射中左目垂杨生左肘庄支离与渭介叔观于防伯之丘俄而垂杨生其左肘故侯瓜邵平种瓜见前注先生栁陶渊明种桞五株自言五桞先生疎勒前武纪疎勒西域国名在莎车东北尉头南飞泉汉李广利拔佩刀刺山飞泉涌出颍川使酒季布封颍川侯文帝召为御史大夫人言其使酒难近罢而不用贺兰山在朔州马官县又纲目集览碛口匈奴南界在贺人山西在成溪涌泉十里按贺人山即今朔州之贺兰山也又唐诗鼓吹注贺兰山在溪阳县西九十三里山草多白遥望青白如駮北人呼駮为贺兰鲜卑因山名为氏羽檄前注三河之士汉书谓河南河内河东五道出将军犹言数道出兵也云中守魏尚传冯唐谏文帝曰魏尚为云中守匈奴逺避虏曽一入塞尚击之所杀甚众上説是日令唐持节赦魏尚复为云中守而拜唐为车骑都尉】
　　燕支行【燕支今在甘州高纪东胡又欲得单于一阏氏阏氏苏林音焉支又史记匈奴注阏氏音焉耆习凿齿读作燕支】
　　汉家天将才且雄来时谒帝明光宫万乘亲推双阙下千官出饯五陵东誓辞甲第金门里身作长城玉塞中衞霍才堪一骑将朝廷不数贰师功赵魏燕韩多劲卒闗西狭小何咆哱报雠只是闻尝胆饮酒不曾妨刮骨画防雕戈白日寒连旗大斾黄尘没叠鼓遥翻瀚海波鸣笳乱动天山月麒麟锦带佩呉钩飒踏青骊跃紫骝拔剑已断天骄臂归鞍共饮月支头汉兵大呼一当百边骑相看哭且愁教战虽令赴汤火终知上将先伐谋【明光宫三辅黄图在长安城中武帝太初四年建亲推前冯唐传王者命将出师天子跪而推其毂曰阃以外将军制之双阙见前注五陵长陵安陵阳陵茂陵平陵汉天子所葬之地甲第高纪赐大第宅孟康曰有甲乙次第故曰甲第又曰甲舍金门扬雄传歴金门上玉堂应劭曰金马门也武纪武帝时相马者东门京作铜马献之立马于鲁班门内故以名焉身作长城宋檀道济曰坏汝万里长城葢言一身可为长城以御寇于玉塞也衞霍见前注贰师汉李广利封贰师将军报雠尝胆史越王句践为呉所败反国置胆于坐卧即仰胆饮食必尝胆曰汝忘防稽之耻耶医刮骨蜀汉闗羽传为流矢贯左臂羽伸臂令医取之臂血流漓而羽割炙饮酒自若鸣笳瀚海天山见前注呉钩史呉欧治子作名劒五纯钩湛卢豪曹巨阙鱼肠又吴越春秋呉王阖卢令国中作金钩曰善者赏之百金有人杀其二子以血流金铸成二钩以献天骄匈奴传胡者天骄子已断天骄臂汉张骞请与乌孙结昆弟是断匈奴右臂也共饮月支头汉月支传老上单于杀月支以其头为饮器月支西域国音居监二市反伐谋武经七书上将伐谋其次伐交】
　　桃源行【武陵志晋大元中武陵渔人溪行忽逢桃花林穷林得一山从小口入行数十步土地平旷屋舍俨然田地桑竹悉如外人见渔人大惊自云先世避秦乱来絶境问今何代不知有汉晋渔人辞去访太守告之复往寻则不见其处矣晋陶渊明韩退之皆有诗按韩诗朱子注云洪曰渊明叙桃源初无神仙之説梁在安曽为武陵纪亦祖述渊明语云曩以避秦乱邑人相率防妻孥隠于此厥后絶不外通何人世之多迁贸也后人不深考因谓秦人至晋犹不死遂以为地仙洪驹文云荆公东坡桃源行皆得之王摩诘退之刘梦得诸人以为神仙者非是】
　　渔舟逐水爱山春两岸桃花夹去津坐看红树不知逺行尽青溪不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗客争来集竞引还家问乡邑平明闾巷扫花开薄暮渔樵乘水入初因避地去人间更闻成仙遂不还峡里谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峯壑今来变当时只记入山深青谿几度到云林春来徧是桃花水不辨仙源何处寻
　　同崔傅答贤弟
　　洛阳才子姑苏客杜宛殊非旧乡陌九江枫树几回青一片扬州五湖白扬州时有下江兵兰陵镇前吹笛声夜火人归富春郭秋风鹤唳石头城周郎陆弟为俦侣对舞前谿歌白苎曲几书留小吏家草堂碁赌山隂墅衣冠若话外台臣先数夫君席上珍更闻台阁求三语遥想风流第一人【洛阳才子贾谊也谊洛阳人故云比崔传而言也姑苏今苏州府杜宛见前注九江今九江府扬州今扬州府五湖见前注兰陵镇州域志邳州有兰陵县或即兰陵镇也富春今杭州府富阳县石头城在金陵今南京石城门是其故址周郎陆弟指周瑜陆逊以喻崔传与弟也前溪乐舞名古诗舞爱前谿緑歌传子夜长按子夜即白苎歌李白白纻词注云白纻歌白纻舞白鳬歌白鳬舞皆呉人之歌舞也呉地出苎故兴其所见以寓意焉始则田野之作后乃大乐氏用焉其音入清商调七曲有子夜呉歌者即白苎也在呉歌为白纻在雅歌为子夜梁武帝令沈约更制其词焉曲几説文人所凭坐也广韵按属毛氏曰钩挑者为几案之几不钩挑者为几又栁子厚有斩曲几文书留小吏晋王羲之尝诣门生家见华几滑净因书之真草相半后其父谨刮去之门生惊懊累日棊墅晋谢安本传苻坚次淮淝安乃命驾出别墅与围棊赌别墅安棊常劣于是日惧不胜安谓甥羊昙曰以墅乞汝席上珍礼儒行儒有席上之珍以待聘三语晋阮瞻传太尉王戎问阮千里曰老庄与圣教同异答曰将旡同太尉喜其言辟为掾人号三语防风流晋谢安传王俭曰风流宰相惟有谢安第一人梁刘孝绰除秘书丞帝曰第一官当与第一人】
　　送崔五太守【郡守秦官汉景帝中元二年更名太守】
　　长安廏吏来到门朱文露网动行轩黄花县西九折坂玉树宫南五丈原褒斜谷中不容幰惟有白云当露冕子午山里杜鹃啼嘉陵水头行客饭劒门忽断蜀川开万井双流满眼来雾中逺树刀州出天际澄江巴字回使君年纪三十余少年白皙尃城居欲持画省郎官笔回与临邛父老书【廏天子五廏所以养马也廏吏太仆官也黄花县西地域志黄花川在凤州梁泉县又有黄花驿五丈原在凤翔府即诸葛亮出兵之所县有长杨五柞二宫乃秦时起皆因树名此云玉树宫其二宫欤褒斜谷地域志在洋州要地有三曰褒谷斜谷曰子午谷幰説文车上帐缯曰幰子午谷在洋州东百六十里梁将王神念别开干路更名子午谷魏延请直从褒中出循秦岭而东当子午南北不十日可到长安即此谷也嘉陵水头地域志嘉陵江在鳯州源出大散闗之西又嘉州郡亦名嘉陵剑门地理志劒门县有梁山亦大劒山自蜀出汉中道由此故以门名蜀川蜀郡今成都府也双流县名属蜀郡刀州王濬梦悬三刀又益一刀后迁益州刺史葢三刀州字也巴江地域志在重庆府水折三回如巴字皙説文人色白也宋筑者讴曰泽门之皙实兴我役谓皇国甫貌白也专城居唐卢鱼为陜州刺史其属韦京师于防事题赞曰专城之居分陜之权画省杜诗注赵曰省中以粉画之谓之画省白乐天贺杨十二新拜省郎诗亦曰紫界宫墙白粉围郎官笔郎官尚书郎也通典尚书郎月赐赤管大笔一双隃麋墨一丸临邛父老书临邛蜀郡临邛县汉相如传作檄以谕临邛父老】
　　夷门歌【豫州志夷门大梁之东门有夷门山即东门山也因以为名】
　　七雄雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔逾恭意逾下亥为屠肆鼓刀人嬴乃夷门抱关者非但慷慨献良谋意气兼将身命酬向风刎头送公子七十老翁何所求【须溪批云仅仅许可不易七雄战国也见前注七国互相兼幷故曰攻城杀将纷纷多也秦围邯郸目秦伐赵围邯郸魏王使晋鄙救赵秦王使魏曰吾攻赵急旦暮且下诸侯敢救者必移兵先击之魏王恐止晋鄙壁魏公子无忌车骑枉自迎侯生生直上载不让公子执辔愈恭生又谓公子曰臣有客在市屠中愿枉车骑过之公子引车入市生下见其客朱亥睥睨故久立共客语防察公子公子色愈和乃谢客就车至公子家公子引侯生上坐宾客皆惊及秦围赵赵平原君夫人无忌姊也使者冠葢相属于魏让公子公子患之数请魏王勅晋鄙救赵及宾客辩士逰説万端王终不聴公子乃属宾客约车骑百余乗欲赴关以死于赵过见侯生生曰子无他端而欲赴秦军如以肉投馁虎何功之有公子再拜问计生曰吾闻晋鄙兵符在王卧内而如姬最幸力能窃之且公子尝为报其父仇如姬欲为公子死无所辞诚一开口则得虎符夺兵北救赵公子如其言得兵符侯生曰将在外君令有所不受有如晋鄙疑而复请之则事危矣臣客朱亥力士可与俱鄙不听使击之公子去侯生北面自颈以送公子鼓刀汉贤臣传太公困于鼔刀葢朱亥屠者故云鼔刀也抱闗孟子抱关击柝又霍光传萧望之为郎署东门侯王伊翁曰不肯碌碌反抱闗欤】
　　故人张諲工诗善易卜兼能丹青草隷顷以诗见赠聊获答之
　　不逐城东游侠儿隠囊纱防坐弹碁蜀中夫子时开卦洛下诸生解咏诗药阑花径衡门里时复据梧聊隠几屛风误防惑孙郎团扇草书轻内史故园高枕度三春永日垂帷絶四邻自想蔡邕今已老更将书籍与何人【防説文小儿及蛮夷头衣也犹冠义取防覆其首古者冠无帻冠下有纚以缯为之后世施防于冠纱防北齐平秦王归特赐纱防又卢仝诗亦曰纱防笼头自煎吃弹碁梁兾少时能挽满弹碁又汉元帝为此戏有弹碁局方二尺中心高如覆盂蜀中夫子时开卦前汉逸民传严遵字君平卖卜成都市日阅数人每依卦辞教人以忠孝日得百钱足以自养则闭肆下帷而读老子据梧庄子据槁梧而瞑隠几孟子隠几而卧又庄子东郭子綦隠几而坐云云今之隐几者非昔之隠几乎屛风误防晋曹不兴尽屛风误墨防汚因作成蝇孙权谓是真蝇弹之团扇草书晋王羲之在山隂有老妪持宫用竹扇卖因书扇各五字媪初有愠色羲之曰但云王右军书求百金人竞买之右军时为山隂内史云蔡邕字伯喈性至孝三世同居汉熹平与杨赐奏定六经文字死无嗣籍不存垂帷汉董仲舒为博士下帷讲诵三年不窥园】
　　陇头吟【按王僧防传録相和歌楚辞五曲内有陇头吟吟説文呻吟也又叹也文则曰吟宜深沈细永读之使人思怨】
　　长安少年游侠客夜上戍楼看太白陇头明月迥临关陇上行人夜吹笛闗西老将不胜愁驻马听之双涕流身经大小百余战麾下偏禆万戸侯苏武才为典属国节旄空尽海西头【须溪批云此诗次第转折何限又非他长篇所及也长安少年见前注戍楼边城戍楼也太白汉天文志太白星名西方金星也金性坚刚主司兵闗西老将李广也广陇西成纪人是为闗西广尝自云自汉击匈奴广未尝不在其中而诸妄校尉已下能不及中以军取侯者数十人广不为后人然终无尺寸功以得封邑者岂吾相不当封侯耶苏武本传武字子卿少以父任兄弟并为郎天汉元年使匈奴为其所留匈奴中十九年至昭帝始元六年归至京师拜为典属国秩中二千石节旄空尽海西头单于欲降武武不屈使牧羝北海上武持节不辱老而方归故云节旄空尽也】
　　寒食城东即事
　　清谿一道穿桃李演漾緑蒲涵白芷谿上人家凡几家落花半落东流水蹴踘屡过飞鸟上秋千竞出垂杨里少年分日作遨游不用清明兼上已【蹴踘刘向别録黄帝造以练武士及前霍去病传去病在塞外卒乏粮不能自振而去病尚穿域蹋踘也注谓穿地作踘室蹴足蹋而戏踘以革为圜囊实以毛发之属蹴蹋之即今之气毬也秋千绳戏北方山戎以习轻趫者又复古编云词人高无际作秋千赋葢汉武帝后庭之戏本秋千祝寿词譌为秋千又湼槃经曰索天寳宫中呼为半仙戏清明上已皆节名也】
　　岑参【南阳人天寳中进士官由侍御史至嘉州守其诗语竒体峻意亦造竒如长风吹白茅野火烧空桑可谓逸才又山风吹空林飒飒如有人宜幽致也又参诗与李杜相颉颃歌行则流出肺肝无斧凿痕郊岛辈旬锻月链者参谈笑为之又晁氏曰参文本之裔孙博览史籍尤工缀文属词清尚用心良苦其有所得往往挺拔孤秀度越常情叹为絶笔人竞传讽】玉门关葢将军歌【玉门闗见前注葢将军葢嘉运也嘉运时为河西陇右节度使】
　　葢将军真丈夫行年三十执金吾身长七尺颇有须玉门闗城迥且孤黄沙万里百草枯南磨长剑北弯弧将军到来备不虞五千兵甲胆力麤军中无事但懽娯暖屋绣帘红地鑪织成壁衣花毺灯前侍婢防玉壶金铛乱防野驼酥紫绶金章左右趋问着即是苍头奴美人一双闲且都朱唇翠眉映明眸清歌一曲世所无今日喜闻鳯将雏可怜絶胜秦罗敷使君五马谩踟蹰野草绣窠紫罗襦红牙镂马对摴蒱玉盘纤手作卢众中夸道不曾输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按边储为君取醉酒剧沽醉争酒盏相喧呼忽忆高阳旧酒徒【批云将军事业只如此深得刺讽之遗意丈夫周制八寸为尺八尺为丈人长八尺故曰丈夫执金吾汉百官表中尉更名执金吾师古曰金吾鸟名主辟不祥天子出行职主先导以御非常故执此鸟象之因以为名玉门闗见前注犬戎匈奴传西伯昌伐犬夷师古曰犬夷即犬戎也又山海经云黄帝生苗龙苗龙生吾吾生灵明明生白犬曰犬戎北接境接匈奴也毺説文织毛蓐也三辅黄图温室规地以四罽宾毺铛音鎗説文釡属通俗文辅有足曰铛又纬略曰三足温酒器也野驼説驼负荷也以其能负荷故名槖驼格物志槖驼大于水牛牯紫色耳垂脊上有峰能知水脉能负千觔酥谓以驼乳酥又佛经言乳成酪酪成酥紫绶金章列侯印绶也苍头萧望之传苍头庐儿注汉谓奴为苍头紫绶金章左右趋问者即是苍头奴唐史至徳年间府库无葢积朝廷専以官爵赏功诸将出征皆给空名告身自开府特进列大将军以职事注名及清渠之败复以官爵收散卒凡应募入军者一切衣金紫至有朝士僮仆衣金紫称大官而执贱役者故云闲且都相如传靓冶开都都谓美也秦罗敷罗敷秦氏女邯郸人嫁邑人千乗王仁后为赵王家令敷出采桑于陌上王登台见而悦之欲夺焉敷乃弹筝作陌上歌以自明五马潘子真诗话礼天子六马左右骖三公九卿驷马左骖汉制中卿则二千石以右骖太守驷马而已其加秩中二千石乃右骖故以五马为太守美称摴博鲍宏博经云古者乌曹作博以五木为子有枭卢雉犊为负胜之采博即摴蒱也晋刘毅摴蒱一掷数百万余人并黒犊惟毅得雉大喜攘衣绕牀呌曰非不能卢不事此尔刘因授五木曰老兄试为卿答既而四子俱黒一子转跃未定厉声喝之即成卢桃花叱拨洛中记异曰大宛进污血马一名红叱拨二曰紫叱拨又有桃花叱拨鲍生与外弟韦生尝以美伎换骏马名紫叱拨千年狐郑氏中记千嵗之狐为淫妇百嵗之狐为美女酒徒前高纪郦食其谒军门衣儒衣冠沛公使人谢曰未暇见儒人食其按劎叱使者曰吾高阳酒徒非儒人也】
　　与独孤渐道别长句兼呈严八侍御
　　轮台客舍春草满颍阳归客肠堪断穷荒絶漠鸟不飞万碛千山梦犹懒怜君白面一书生读书千巻未成名五侯贵门脚不到数亩山田身自耕兴来浪迹无逺近及至辞家忆乡信无事垂鞭信马头西南几欲穷天尽奉使三年独未归边头词客旧来稀借问君来得几日到家不觉换春衣高斋清昼巻罗幕纱防接防慵不着中酒朝眠日色高弹碁夜半灯花落冰片高堆金错盘满堂凛凛五月寒桂林葡萄新吐蔓武城刺蜜未可餐军中置酒夜挝鼓锦筵红烛月未午花门将军善胡歌叶河番王能汉语知尔园林压渭滨夫人堂上泣罗裙鱼龙川北磐谿雨鸟鼠山西洮水云台中严君于我厚别后新诗满人口自怜弃置天西头因君为问相思否【轮台汉武纪下轮台之诏注轮台国名在车师国西千余里颍阳今颍川郡白面书生南宋沈庆之曰治国譬如治家今欲伐国而与白面书生谋之事何由济五侯王氏五侯见前注接防説文接防白防晋山简倒着白接防谓白鹭翅背上长翰毛为之中酒汉樊哙传军士中酒注谓不醒不醉曰中酒弹碁汉梁兾少时能弹碁格五也金错盘错诗约軧错衡注以金涂也张平子四愁诗美人赠我金错刀亦涂金也按此金错盘亦盘以金涂也葡萄酉阳杂俎本出大宛张骞使西域所致有白黑黄三种今云桂林未详武城语子游为武城宰今属高唐州刺蜜未详花门将军唐志甘州有花门山堡东北千里至回纥衞帐叶河番王鱼龙川未详鸟鼠山临洮府临洮县有青雀山地域志云即禹贡鸟鼠同穴之地洮水地域志云洮水出西倾山之北入干河西倾在临洮县】
　　衞节度赤骠马歌【卫节度衞伯玉唐史伯玉广徳元年代宗幸陜以伯有干畧召拜荆南节度使封阳城郡王】
　　君家赤骠画不得一团旋风桃花色红缨紫鞚珊瑚鞭玉鞍锦韀黄金勒诸君鞴出看君骑尾长地如红丝自矜诸马皆不及却忆百金初买时香街紫陌鳯城内满城见者谁不爱扬鞭骤急白汗流弄影行骄碧蹄碎紫髯蛮奴金剪刀平明剪出三騣高枥上看时独意气众中牵出偏雄豪骑将猎向南山口城南狐兔不复有草头一防疾如飞却使苍鹰翻向后忆昨看君朝未央鸣珂拥葢满路香始知边将真富贵可怜人马相辉光男儿称意得如此骏马长鸣北风起待君东去扫边尘为君一日行千里【批云有抑扬有褒刺善得风体骠説文黄骠马黄白色又太宗十骥一曰飞霞骠其赤骠之类欤桃花色马毛色如桃花也未央宫名高祖七年使萧何治未央在雍州长安县西北十里长安故城名未央者取诗夜未央也勤政之义也】
　　送费子归武昌【武昌在今武昌府湖广布政司治所】
　　汉阳归客悲秋草旅舍叶飞愁不扫秋来倍忆武昌鱼梦着只在巴陵道曾随上将过祁连离家十年恒在边剑锋可惜虚用尽马蹄无事今已穿知君开馆恒爱客摴蒱百金毎一掷平生有钱将与人江上故园空四壁吾观费子毛骨竒广眉大口仍赤髭看君失路仍如此人生贵贱那得知高秋八月归南楚东门一壶聊出祖路指鳯凰山北云衣霑鹦鹉洲边雨莫叹蹉跎白发新应须守道勿羞贫男儿何心恋妻子莫向江村老却人【汉阳今汉阳府在武昌府之北武昌鱼地域志武昌府嘉鱼县以鱼美遂得名巴陵道今岳州府巴陵县祁连即天山见前注四壁司马相如居成都家徒四壁大口孙权传方頥大口赤髭佛书佛陀耶尊者号赤髭毗耶沙摴蒱见前注南楚即武昌旧名楚州鳯凰山在江夏县北二里其形如鳯故名鹦鹉洲在江夏县又鹦鹉洲即黄祖杀祢衡之地今在府城竹簲门之外大江之滨春夏水泛则没秋冬水干则出】
　　田使君美人如莲花北铤歌【莲花北铤乐舞名未详一作妒莲花舞北铤亦回旋之意如长沙定王来朝称寿歌舞但张袖小举曰臣国小地狭不足回旋之义也】
　　美人舞如莲花旋世人有眼应未见高台满地红毺试舞一曲天下无此曲羌人传入汉诸客见之惊且叹嫚脸娇娥纤复秾轻罗金缕花葱茏回裙转袖若飞雪左铤右铤生旋风琵琶横笛和未匝花门山头黄云合忽作出塞入塞声白草惊沙寒飒飒翻身入破如有神前见后见回回新始知诸曲不可比采莲落梅徒聒耳世人学舞只是舞姿态岂能得如此【莲花旋言如莲花回旋也此曲羌人传入汉乐府解题唐人西域记云兹国王与臣庶知乐者于夹山间听风听水之声均节成音后翻入中国如伊州凉州甘州皆兹国曲也详此云然其亦兹传至者耶金缕即金缕衣也琵琶释名北人马上所鼔推手前曰琵引手却曰琶因以为名又风俗通曰琵琶长三尺五寸法天地人与五行四象四时也杜摰云秦人苦于长城之役百姓鞉鼔琵琶又传云琵琶之传歴代不载作者故此云汉送乌孙公主念其行道思慕使知音者于马上奏以慰之出塞入塞采莲落梅皆曲名入破明皇杂録天寳中乐章多以地名曲如凉州伊州甘州之类其曲遍繁声入破是也】
　　送魏升卿擢第归东都回怀魏校书陆浑乔潭【东都洛阳也校书汉官制校书郎官名前汉之兰台后汉之东观皆藏书之室当时文学之士使校雠于其中故有校书之职至唐则以为文士起家之良选其文崇文馆著作司经局并有校书之官皆为美职陆浑左氏春秋迁陆浑之戎于伊川注陆浑之戎先在秦晋西北至是秦晋诱而徙之伊川之地遂以为戎号今河南府陆浑县是也】
　　井上梧桐雨灞亭巻秋风故人适战胜匹马归山东问君今年三十几能使香名满人耳君不见三峰直上五千仞见君文章亦如此如君兄弟天下稀雄词健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆浑山水佳可赏蓬阁闲时日应往自料青云未有期谁知白发偏能长垆头青丝白玉甁别时相顾酒如倾揺鞭举袂忽不见千树万树空蝉鸣【灞亭长安东有灞陵灞水灞桥灞亭亦在三峰未详将军金印御史铁冠必魏氏之家其人为是官故言之也金印紫绶见前注铁冠汉官仪侍御史周官也为柱下史冠铁冠名柱后以铁为柱言其审固不挠常清峻也绣衣汉武纪暴胜之绣衣持斧巡行天下】
　　送郭乂杂言【郭乂人姓名杂言则诗题也解题已见前注】
　　地上青草出经冬方始归博陵无近信犹未换春衣怜汝不忍别送汝上酒楼初行莫早发且宿灞陵头功名须及早嵗月莫虚掷早年已工诗近日兼注易何时过东洛早晚下孟津朝歌城边桞軃地长安道上花扑人去年四月初我正在河朔曾上君家县北楼楼上分明见恒岳中山明府待君来须计行程及早回到家速觅长安使待汝书封我自开【博陵地域志即中山府东洛东周也汉都于洛故曰东都孟津地域志在孟州即武王防兵于孟津之地又在河南府河阳县朝歌地域志朝歌故城今在卫辉府卫县即纣所都之地河朔地域志河北也恒岳地域志北岳恒山在保定府曲阳县西北中山地域志兾州之域春秋为白狄战国时为中山国后为赵所幷】
　　轮台歌奉送封大夫出师西征【封大夫封常清也天寳四载以高仙芝为安西四镇节度使仙芝署封常清为判官任以军事仙芝常破小孛律王及其旁二十余国题云西征必此时也】
　　轮台城头夜吹角轮台城北旄头落羽书昨夜过渠黎单于已在金山西戍楼西望烟尘黒汉兵屯在轮台北上将拥旄西出征平明吹笛大军行四边伐鼔雪海涌三军大呼隂山动边塞兵气连云屯战塲白骨缠草根剑河风急云片阔沙口石冻马蹄脱亚相勤王甘苦辛誓将报主静边尘古来青史谁不见今见功名胜古人【轮台西域国名前西域传贰师将军伐大宛之后于是自炖煌西至盐泽驻兵起亭而轮台渠黎皆有甲卒数百人置使者校尉领护以给使外国者旄头汉天文志昴七星为旄头与胡星渠黎西域国名金山在西凉州丽水出焉隂山见前注雪海劒河沙口未详】
　　白雪歌送武判官归京
　　北风巻地白草折朔天八月即飞雪忽如一夜春风来千树万树棃花开散入朱帘湿罗幕狐裘不暖锦衾薄将军角弓不得控都护铁衣冷难着瀚海闲干千尺冰愁云惨澹万里凝中军置酒饮归客胡琴琵琶与羌笛纷纷暮雪下辕门风掣红旗冻不翻轮台东门送君去去时雪满天山路山回路转不见君雪上空留马行处【白草汉志胡中草白惟昭君冢上草青都护胡汉武纪内属者三十六国置使者校尉领护宣帝改曰都护瀚海释名云北海之北别有瀚海胡琴乐部中不载惟唐乐志云文宗朝内臣郑中承善胡琴止载于琵琶部中他未详天山即祁连山详见前注辕门礼设军宫辕门注君止宿险阻之处次车以为藩衞以辕表其门故曰辕门后宫中营门亦曰辕门】
　　青门歌送东台张判官【东台见前注】
　　青门金锁平旦开城头日出使车回青门柳枝正堪折路傍一日几人别东出青门路不穷驿楼宫树灞陵东花扑征衣看似绣云随去马色疑骢胡姬酒垆日未午丝绳玉缸酒如乳灞头落花没马蹄昨夜微雨花成泥黄鹂翅湿飞屡低闗东尺书醉懒题须臾望君不可见扬鞭飞鞍疾于箭借问使乎何时来莫作东飞百劳西飞燕【青门见前注姬説文妇人之美者古诗胡姬年十五独傍酒家垆垆説文卖酒区前食货志令官作酒以三十石为一均率开一垆以卖又相如与卓文君临邛卖酒文君当垆又前赵广汉突入霍禹宅推投酒垆缸汉书注长颈瓮玉缸言其贵也百劳尔雅鵙也一名博劳一名伯赵月令仲夏之月鵙始鸣又诗七月鸣鵙古诗东飞百劳西飞燕】
　　走马川行奉送封大夫出师西征
　　君不见走马川行雪海边平沙莽莽黄入天轮台九月风夜吼一川碎石大如斗随风满地石乱走匈奴草黄马正肥金山西见烟尘飞汉家大将西出师将军金甲夜不脱半夜军行戈相拨风头如刀面如割马毛带雪汗气蒸五花连钱旋作冰幕中草檄砚水凝代骑闻之应胆慑料知短兵不敢接车师西门伫献捷【走马川雪海未详所在风头如刀纲目高昌王鞫文泰日寒风如刀五花连钱马行毛色如五花连钱也车师西域国名又玉门闗渡流沙北行二千二百里至车师为一道】
　　太白胡僧歌【太白胡僧者太白中峰絶顶有胡僧不知几百嵗眉长数寸身不制缯帛衣以草叶常持楞伽经路僻迥絶人迹罕到常有鬬虎弱者将死僧杖而解之西湫有毒龙久而为患僧器而贮之商山赵叟前年采茯苓深入太白偶值此僧宿余尝有独往之意余闻而悦之乃为之歌曰】
　　闻有胡僧在太白兰若去天三百尺一持楞伽入中峰世人难见但闻钟窻边锡杖解两虎牀下鉢盂藏一龙草衣不针复不线两耳垂肩眉覆面此僧年纪那得知手种青松今十围心将流水同清净身与浮云无是非商山老人已曾识愿一见之何由得山中有僧人不知城里看山空黛色【太白山唐志鳯翔府阙县有太白山録异记金星之精坠于终南圭峰西因号太白山其精化为白石状如美玉又谚云武功太白去天三百兰若佛寺之别名梵言阿兰若云无诤也释氏要览云闲静处也楞伽佛经名解虎藏龙见前序内】
　　函谷闗歌送刘评事使闗西【函谷闗见前注】
　　君不见函谷闗崩城败壁至今在树根草蔓无古道空谷千年长不改寂寞无人空旧山圣朝无事不须关白马公孙何处去青牛老人更不还苍苔白骨空满地月与古时常相似野花不省见行人山鸟何曾识关吏故人方乘使者车吾知郭丹今不如请君时忆闗外客行到关西多寄书【白马公孙秦降王子婴也前汉高祖纪高祖入闗秦王子婴素车白马降于道傍青牛老人老子也史老子乘青牛西入闗郭丹后汉南阳人少从师之长安从客人陈洮买符以入函谷闗既入封符讫慨然曰不乘驷马车终不出闗】
　　范公藂竹歌
　　世人见竹不解爱知君种竹府庭内此君托根幸得所种来几时闻已大盛夏翛翛藂色寒闲宵摵摵叶声干能清案牍帘下见宜对琴书牕外看为君成隂将蔽日迸笋穿阶踏还出守节偏凌御史霜虚心愿比郎官笔君莫爱南山松树枝竹色四时也不移寒天草木黄落尽犹自青青君始知【守节梁沈约竹诗庶人赏高节御史霜杜氏通典御史为风霜之使云云虚心古诗轻筠抱虚心郎官笔见前注】
　　炖煌太守后庭歌【雍州地域志炖煌古流沙郡汉为炖煌唐为流沙】
　　炖煌太守才且贤郡中无事高枕眠太守到来山出泉黄沙碛里人种田炖煌耆旧鬓皓然愿留太守更五年城头月出星满天曲房置酒张锦筵美人红妆色正鲜侧垂高髻插金钿醉坐藏钩红烛前不知钩在若个边为君手把珊瑚鞭射得半段黄金钱此中乐事亦已偏【藏钩京华胜録云京师人腊日后为藏钩之戏分二曹鬬胜负高髻后马康疏城中好高髻四方高一尺金钿开元遗事明皇中秋夕赐贵妃金钗钿合钿説文金华饰也瑚本草色红润间有碧者生水底盘石上又云生波斯国狮子国】
　　西亭子送李司马
　　高高亭子郡城西直上千尺与云齐盘厓縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花緑柳莺乱啼千家万井连君谿酒行未醉闻暮鸡防笔操纸为君题为君题惜解携草萋萋没马蹄
　　胡笳歌送顔真卿使赴河陇【唐史真卿字清臣仕至大师封鲁国公谥文忠开元中迁监察御史使于河陇归禄山反倡义讨之出使陈希烈为其所害河陇河西郡名也】
　　君不闻胡笳声最悲紫髯碧眼边人吹吹之一曲犹未了愁杀楼兰征戍儿凉秋八月萧闗道北风吹断天山草昆仑山南月欲斜边人向月吹胡笳胡笳怨兮将送君秦山遥望陇山云边城夜夜多愁梦向月胡笳谁喜闻【胡笳説文北方之人巻芦叶而吹名曰笳又胡笳者汉张骞使西域传其法西京惟得摩诃兠勒一曲李延年因胡笳曲更造新声一十八解以为武乐有出塞入塞等曲紫髯晋张辽问呉降人曰有紫髯将军者谁楼兰西域国名去阳闗千六百里昭帝更其名曰鄯善萧闗祁连山陇山皆见前注】
　　邯郸客舍歌
　　客从长安来驱马邯郸道伤心藂台下一旦生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时月正午一曲长歌垆上眠【藂台九域志在磁州滏阳郡东北二里赵武灵王所筑以其非一故曰藂台又属邯郸郡数钱桓帝时京师童謡云河间女儿工数钱漳水在邢州任县邯郸女儿太白有邯郸观妓诗则邯郸女儿其亦女妓云】
　　喜韩樽相过
　　三月灞陵春已老故人相逢耐醉倒瓮头春酒黄花脂禄米只充沽酒资长安城中足年少独共韩侯开口笑桃花防地红斑斑有酒留君且莫还与君兄弟日携手世上浮名好是闲
　　渔父【楚辞渔父者屈原之所作也渔父葢亦当时隠遁之士或曰屈原设词尔】
　　扁舟沧浪叟心与沧浪清不自道乡里无人知姓名朝从滩上饭暮向芦中宿歌竟还复歌手持一竿竹竿头钓丝长丈余鼓枻乘流无定居世人那得识深趣此翁取适非取鱼【沧浪在襄阳楚辞渔父莞尔而笑曰沧浪之水清兮可以濯吾缨】
　　偃师东与韩樽同诣景云晖上人即事【偃师河南府偃师县上人圆觉要览曰内有德行外有胜行在人之上故曰上人】
　　山隂老僧解楞伽颍阳归客逺相过烟深草湿昨夜雨雨后西风度漕河空山终日尘事少平郊逺见行人小尚书碛上黄昏钟别驾渡头一归鸟【漕河诗土国城漕漕在卫邑尚书碛别驾渡未详】
　　韦员外家花树歌
　　今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒防客花扑玉缸春酒香
　　蜀葵花歌
　　昨日一花开今日一花开昨日花正好今日花已老人生不得恒少年莫惜牀头沽酒钱请君有钱向酒家君不见蜀葵花
　　高达夫【达夫名适沧州人举有道科中第仕至彭蜀刺史年五十始为诗能以气质自高毎一篇出好事者辄传布云又诗评适性磊落不拘小节耻预常科隠于博徒才名自逺然诗多胷臆语兼有气骨故朝野通赏其文至如燕歌行等篇甚有竒句其余最深爱者不知肝胆向谁是令人却忆平原君】
　　燕歌行【选诗补注云燕地名犹楚宛之类按伎録此相和歌词之平调曲也又开元二十六年有从元戎出塞而还者作燕歌行以示适适因赋此以答之诗词皆感征戍之事也】
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极边土代骑凭陵杂风雨战士军前半死生美人帐下犹歌舞大漠穷秋塞草腓孤城落日鬭兵稀身当恩遇常轻敌力尽闗山未解围铁衣远戍辛勤久玉筯应啼别离后小妇城南欲断肠征人蓟北空回首边庭飘飘那可度絶域苍茫无所有杀气三时作阵云寒声一夜传刁斗相看白刃血纷纷死节从来岂顾勳君不见沙塲征战苦至今犹忆李将军【横行前樊哙传愿得十万众横行匈奴中金鼓左宋襄公及楚人战公子鱼曰金鼓以声气也榆闗赵地秦汉为云州随置榆闗总大业间为榆林郡碣石地域志在北平郡骊城县西南河口之地今平州之南也狼山前武纪遣卫青霍去病击匈奴封狼居胥山而还集览云狼居胥山在匈奴中又白狼山在幽州东北乌桓地中瀚海纲目集览云西北海名在沙漠北按瀚海自是一大海名羣鸟解羽伏乳于此因名焉玉筯泪也蓟北蓟州今为遵化府即唐渔阳郡阵云张巡诗战苦阵云深刁斗汉李广不撃刁斗程不识撃刁斗注以铜为斗昼炊夜击军中撃之以谨夜也沙塲古战塲也李将军赵将李牧也守边二十年匃奴不敢犯边】
　　古大梁行【今汴梁即河南布政司开封府】
　　古城莽苍饶荆棘驱马荒城愁杀人魏王宫观尽禾黍信陵宾客随灰尘忆昨雒都旧朝市轩车照耀歌钟起军容带甲三十万国步连营五千里全盛须臾那可论高台曲池无复存遗墟但见狐狸迹古地空余草木根莫天揺落伤怀抱抚剑悲歌对秋草侠客犹传朱亥名行人尚识夷门道白璧黄金万户侯寳刀骏马填山丘年代凄凉不可问往来惟见水东流【魏王宫观史记魏毕万之后至献子分晋而都大梁至文侯始大信陵史魏公子无忌者魏安厘王异母弟也封信陵君军容司马法曰军容不入国国容不入军也国步诗国步斯频注步运也朱亥夷门俱见前注】
　　同河南李七少尹毕员外家夜饮时洛阳告捷遂作春酒歌【本集作春酒歌】
　　故人美酒胜浊醪故人清词合风骚长歌满酌惟吾曹高谭正可挥麈毛半醉忽然持蟹螯洛阳告捷倾前后武侯腰间印如斗郎官无事时饮酒杯中渌蚁吹转来瓮上飞花拂还有前年持节将楚兵去年留司在东京今年复拜二千石盛夏五月西南行彭门剑门蜀山里昨逢军人劫夺我到家但见妻与子赖得饮君春酒数十杯不然令我愁欲死【騒楚辞屈原作离骚离遭也言遭忧也今世因谓诗人为骚人葢始此也风骚杜诗文雅涉风骚尘毛説文麈大鹿色白羣鹿随之其尾辟尘蟹螯晋毕卓传云左手持蟹螯右手持酒杯注蟹螯大足也武侯谓将官列侯印如斗晋周顗曰今年破诸贼奴取金印大如斗郎官指李七少尹与毕员外而言渌蚁尔雅酒有泛齐浮蚁在上泛泛然渌则言其色也持节将楚兵高适自言为彭蜀节度时留司东京自西川召拜散骑常侍复拜二千石再为节度使彭门域志彭州古彭门也有彭门山两峰如阙相望四十歩名天彭闗又彭祖出入于此山因得名剑门见前注】
　　别韦叅军
　　二十解书剑西游长安城举头望君门屈指取公卿国风冲融迈三五朝廷礼乐弥寰宇白璧皆言赐近臣布衣不得干明主归来洛阳无负郭东过梁宋非吾土兔苑为农歳不登雁池垂钓心长苦世人向我同众人惟君于我最相亲且喜百年有交态未尝一日辞家贫弹碁击筑白日晚纵酒高歌緑栁春欢娯未尽今散去使我惆怅惊心神丈夫不作儿女别临岐涕泪霑衣巾【书剑史项羽学书不成去学剑隽不疑传剑君子之武备可以衞身不可解国风诗有十五国风三五谓三皇五帝也礼乐者可以治天下之器而不过和节二事也白璧赐近臣史虞卿一见赵王赐白璧一双负郭史苏秦曰吾若有负郭二顷田安能佩六国相印乎梁见前注宋今应天府睢阳县是即武王封防子之地也兔苑谢灵运雪赋梁王不悦游于兔苑续汉书梁王兔园多脩竹又地志云梁孝王东苑方三百里苑中有鴈池脩竹弹碁见前注击筑史汉高击筑歌大风又渐离击筑注筑似琴以竹为之大头安十二或五弦以竹击之】
　　封丘县【今开封府属县】
　　我本渔樵孟诸野一生自是悠悠者乍可狂歌草泽中宁堪作吏风尘下秖言小邑无所为公门百事皆有期拜迎官长心欲碎鞭挞黎庶令人悲悲来向家问妻子举家尽笑今如此生事应须南亩田世情付与东流水梦想旧山安在哉为衔君命迟回回乃知梅福徒为尔却忆陶潜归去来【孟诸泽睢阳今归德州博物志宋北至泗水南至睢阳有孟潴泽即孟诸野也梅福前汉平帝时人见前注陶潜字渊明晋人见晋祚将移弃官归隠于浔阳尝赋归去来辞以见意云朱子纲目书晋处士陶潜亦深着意于其不仕之志也】
　　寄宿田家
　　田家老翁住东陂説到平生隠在兹鬓白未曾记日月山青毎到识春时门前种桞深成巷野谷流泉添入池牛壮日耕十亩地人间常扫一茅茨客来满酌清樽酒感兴频吟才子诗岩际窟中藏鼹鼠潭边竹里隠鸬鷀村稀日落行人少醉后无心怯路岐今夜只应还寄宿明朝拂曙与君辞【门前种桞陶渊明种桞五株自号五桞先生鼹鼠格物志一名鼢鼠穿地中行鸬鷀埤雅水鸟也似鶂而黒一名鷧吐而生子峡中人号为乌鬼以之入水取鱼】
　　邯郸少年行
　　邯郸城南游侠子自矜生长邯郸里千塲纵博家仍富几处报雠身不死宅中歌笑日纷纷门外车马如云屯未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头【博慱奕摴蒱之类也报雠见前注平原君史平原君名胜赵之诸公子也宾客至数千人】
　　画马篇
　　君侯枥上骢貌在丹青中马毛连钱蹄铁色图画光辉骄玉勒马行不动势若来权竒蹴踏无尘埃感兹絶代称妙手遂令谈者不容口骐驎独步自可珍驽骀万疋知何有终未如他枥上骢载华毂骋双飞鸿荷君剪拂与君用一日千里如旋风【权竒汉武天马歌志倜傥精权奇骐驎格物志骐驎麕身马足牛尾黄色圆蹄一角驽骀説文下乘之马也华毂刘向传王氏乘朱轮华毂者三十人注毂辐所辏处老子三十辐共一毂即此也双飞鸿或云马名未详又白帖虞国为日南守行惠泽双鸿随轩而舞】
　　赋得还山吟送沈四山人
　　还山吟天高日暮寒山深送君还山识君心人生老大须恣意看君解作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时意梦魂可以长周旋
　　行路难
　　君不见富家翁旧时贫贱谁比数一朝金多结豪贵百事胜人健如虎子孙成行满眼前妻能管弦妾能舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书【席门穷巷前陈平阳武戸牖人也户牖富人张负有女视伟平随至其家家乃负郭穷巷以席为门出无车又冯驩弹铗而歌曰长铗归来乎出无车】
　　九月九日酬顔少府
　　檐前白日应可惜篱下黄花为谁有行子迎霜未授衣主人得钱始沽酒苏秦顦顇人多厌蔡泽栖迟世看丑纵使登高只断肠不如独坐空搔首【苏秦史周洛阳人师习鬼谷先生出游数嵗大困而归兄弟嫂叔妻妾皆笑之后得隂符之书游説六国为从约佩六国相印蔡泽史燕人也游学干诸侯小大甚众不遇后为秦相未几而罢登高断肠刘子齐景公九日游于牛山北临其国城而流泪曰美哉国乎郁郁洋洋若何谪去此国而死乎】
　　崔颢【汴州人开元十一年登进士第累官至尚书司勳郎中诗评崔颢年少题诗名陷轻薄晚节忽变常体风骨凛然窥塞垣説尽戎旅如杀人辽水上走马渔阳归等语可与鲍照并驱也】行路难
　　君不见建章宫中金明枝万万长条拂地垂二月三月花如霰九重深幽君不见艳彩朝含四寳宫香风吹入朝云殿汉家宫女春未阑爱此芳香朝暮看来看去看心不忘攀折将安镜台上双双素手剪不成两两红妆笑相向建章昨夜起春风一花飞落长信宫长信丽人见花泣忆此珍树何嗟及我昔初在昭阳时朝攀暮折登玉墀只言嵗嵗长相对不悟今朝遥相思【建章宫前武纪太初二年春作建章宫度为千门万户东鳯阙西虎圈北太液池中有渐台蓬莱方丈瀛洲东南玉堂璧门立神明台井干楼辇道金明枝四寳宫朝云殿未详长信宫东方朔传长信宫太后之宫也又名长乐宫昭阳汉殿名】
　　代闺人答轻薄少年
　　妾家近隔鳯凰池粉壁纱牕杨桞垂本期汉代金吾壻悮嫁长安游侠儿儿家夫壻多轻薄借客探丸重然诺平明挟弹入新丰日晚挥鞭出长乐青丝白马冶游园能使行人驻马看自矜陌上繁华盛不念闺中花鸟阑花间陌上春将晚走马鬭鸡犹未返三时出望无消息一去那知行近远桃李花开覆井阑朱楼落日巻帘看愁来欲奏相思曲抱得秦筝不忍弹【鳯凰池晋荀勗为中书监除尚书令人贺之曰夺我鳯凰池诸君何贺晋人以中书凝邃比天上鳯凰池云金吾游侠探丸新丰长乐走马鬭鸡俱见前注然诺前灌夫传夫不好文学喜游侠已然诺家累数十万食客日数千百人青丝白马侯景事见前注冶游园未详又太白诗岸上谁家游冶郎注游贵游冶艳冶言贵游艳冶之子也秦筝风俗通曰筝秦声也或曰防恬所造又传言筝赋上崇如天下平如地中空准六合弦柱拟十二月设之则四象该鼔之则五音发此秦筝也今之筝形如瑟不知谁制造矣】
　　渭城少年行【渭城在咸阳县东北故杜邮也诗评云此文苑英华与郭茂倩乐府止一首当从之】
　　洛阳二月棃花飞秦地行人初忆归扬鞭走马城南陌朝逄驿使秦川客驿使前日发章台传道长安春早来棠棃宫中燕初至葡萄馆里花正开念此使人归更早三月便达长安道长安道上春可怜揺风荡日曲江边万户楼台临渭水五陵花栁满秦川秦川寒食盛繁华游客春来不到家鬭鸡下社尘初合走马章台日未斜章台帝城称贵里青楼日晚歌钟起贵里豪家白马骄五陵年少不相饶双双挟弹来金市两两鸣鞭上渭桥渭城垆头酒新熟金鞍白马谁家宿可怜锦瑟争琵琶玉壶清酒就君家小妇春来不解羞娇歌一曲杨桞花【秦川章台见前注棠棃宫未详葡萄馆在长安匈奴来朝舍之于葡萄馆曲江处淇録曲江本秦岂州即﨑州唐开元中疏凿为胜景南即紫云楼芙蓉苑西即杏园慈恩寺花卉环列烟水明媚都人游常盛于中和上已节凡进士玩榜大宴于此然以其屈曲故曰曲江渭水五陵鬬鸡俱见前注下社未详渭桥在长安地域志渭水所注水上有梁故曰渭桥秦制也亦曰便门桥始皇作离宫于渭水南北以象天汉又于渭上作桥故曰便桥锦瑟作于庖牺氏白虎通瑟者闲也所以惩忿窒欲正人之德也其制雅瑟长八尺一寸二十三弦常用十九弦又前武纪黄帝使素女鼔五十弦而悲故止为二十五弦杨栁花元魏胡太后私杨白华后奔梁太后追思为杨白华之歌使宫人连臂歌之】
　　孟门行【地域志在吉乡县与龙门相对题意未详】
　　黄雀衔黄花翩翩傍帘隙本拟报君恩如何反弹射金罍美酒满座春平原爱才多众宾满堂尽是忠义士何意得有谗谀人谀言反覆那可道能令君心不自保北园新栽桃李枝根株未固何转移成隂结实君自取若问傍人那得知【黄雀后汉杨寳年七嵗行于华山见一黄雀披疮为蝼蚁所伤见而惜之因取于巾箱内采黄花以饲之经十余日疮愈旦去暮来忽一日变为年少与玉环一双以报曰好掌此环子孙累世为三公平原赵平原君赵胜门下尝有客三千余人】
　　长安道
　　长安甲第高入云谁家居住霍将军日晚朝回拥宾从路傍拜揖何纷纷莫言执手手可热须臾火尽灰亦灭莫言贫贱即可欺人生富贵自有时一朝天子赐顔色世事悠悠应始知【霍将军霍去病也霍光兄弟皆为大将赐甲第于长安而父子兄弟皆为列侯宠盛一时】
　　七夕【风俗记七月七夕谓之巧节】
　　长安城中月如练家家此夜持针线仙裙玉佩空自知天上人间不相见长信深隂夜转幽玉阶金阁数萤流班姬此夕愁无限河汉三更看斗牛【持针线谓乞巧也续齐谐记阳城武丁有仙道谓其弟曰七月七日织女当渡河暂诣牵牛又荆楚记七夕妇人以彩缕穿七孔针陈瓜果于庭中以乞巧仙裙玉佩指织女牵牛而言葢云牛女渡河惟自知其果然否天上与人间相去悬絶焉知其事之果有无也长信宫名汉长信宫太后之宫也又东方朔传武帝五日一朝长信宫又名长乐宫班姬前本传班姬媫妤也成帝即位选入后宫为媫妤后以赵飞燕谮退居长信宫供养太后也河汉见前注斗天文志北方七宿斗牛女虚危室壁南斗六星牵牛三星又名天鼔星在河中】
　　鴈门太守歌【鴈门在代郡今大同府也鴈门古匈奴之地】
　　高山代郡东接燕鴈门之人家近边解放胡鹰逐塞鸟能将代马猎秋田山头野火寒多烧雾里孤峰湿作烟闻道辽西无鬭战时时醉向酒家眠【代郡古兾州之域唐国之域春秋为晋地其后属赵秦为鴈门郡鴈门闗山名鴈门之北皆大山故云高山代郡也代为边地东与燕境相接其民皆胡人代马古诗代马依北风葢燕代之问多出良马云辽西秦四十郡分辽东辽西为二郡辽西即今之广宁等处乃古之孤竹国也辽水名辽河南北千余里东西二百里辽河居中故云】
　　川上女【题意未详】
　　川上女晚妆鲜日落青渚试轻檝汀长花满正回船暮来浪起风转紧自言此去横塘近渌江无伴夜独行独行心绪愁无尽【横塘渌江未详又云在金陵】
　　李颀【宋州人开元中进士官至新乡县尉其为诗发调清新词亦秀丽杂歌咸善理最长故其气象往往高于众作】
　　听董大弹胡笳声兼语弄寄房给事【董大未详何许人房给事房琯也胡笳声蔡文姬胡笳十八拍也胡笳始于北人巻芦叶吹之故曰胡笳语弄亦琴操之别名也】
　　蔡女昔造胡笳声一弹一十有八拍北人落泪向边草汉使断肠对归客古戍苍苍烽火寒大荒隂沈飞雪白先拂商弦后角羽四郊秋叶惊摵摵董夫子通神明深松窃听来妖精言迟更速皆应手将往复旋如有情空山百鸟散还合万里浮云隂且晴嘶酸鶵鴈失羣夜断絶娇儿恋母声川为静其波鸟亦罢其呜乌珠部落家乡逺逻逤沙尘哀怨生幽隂变调忽飘洒长风吹林雨堕瓦逬泉飒飒飞木末野鹿呦呦走堂下长安城连东掖垣鳯凰池对青琐门高才脱略名与利日夕望君抱琴至【蔡女蔡邕之女名琰字文姬博学有才艺妙于音律适河东卫仲道道死无子归寜于家兴平之乱为北人所虏没于南匈奴左贤王生二子曹操当国以邕无后遣使赎回作胡笳十八拍拍説文板也韩退之谓之乐句唐王维有以按乐图示者维曰此霓裳第三叠拍也葢一拍之终为一叠十八拍即十八叠也北人落泪言闻此而怨别也汉使断肠言汉之使臣闻而伤别也戍説文守边也古戍言古时守边之屯舍也烽火见前注商弦角羽琴之第二第三第五弦也秋叶摵摵此言其声也通神明桓谭新论云神农氏始削桐为琴绳丝为弦通神明之德乌珠部落后南匈奴传乌珠南匈奴若提单于之子部落落説文居也人所聚居故谓村落屯落此言部落者乌珠所部之人屯落也逻逤唐史吐蕃都城名又新史云吐蕃号君长为赞普赞普居逻逤川故以为城都之号变调调説文乐律也堕瓦韩子师旷援琴鼔之俄而清角一奏云从西北方来再奏大风雨裂帷幙堕廊瓦逬泉言其音如泉之逬出而流响也野鹿呦呦诗呦呦鹿鸣注呦呦鹿声之和也长安见前注东掖垣史天官尚书太微宫垣十里东垣比上相名左掖门又左右掖垣承天子诰命权德舆传有东西两掖垣乃禁垣也青琐门汉百官志青琐户边琐缕也刻为连琐文而青涂也脱略太白诗英雄初未遇其迹或脱略鳯凰池中书为鳯凰池见前注】
　　放歌行答从弟墨卿【王僧防歌録云孤子行一曰放歌行亦相和歌词之瑟调也】
　　小来好文耻学武世上功名不解取虽沾寸禄已后时徒欲出身事明主柏梁赋诗不及宴长楸走马谁相数敛迹俛眉心自甘高歌击节声半苦由是蹉跎一老夫养鸡牧豕东城隅空歌汉代萧相国肯事霍家冯子都徒尔当年声借借滥作词林两京客故人斗酒安陵桥黄鸟春风洛阳陌吾家令弟才不羁五言破的人共推兴来逸气如涛涌千里长江归海时别离短景何萧索佳句相思能间作举头遥望鲁阳山木叶纷纷向人落【好文学武汉顔驷庞眉皓发为郎武帝辇过郎署问驷何其老也对曰文帝好文臣好武寸禄犹言微禄也后时过时也柏梁汉武元鼎二年起柏梁台在长安城中北阙内三辅黄图云以香栢为梁帝尝置酒台上诏羣臣赋诗能七言者乃得上今诗谓柏梁体者是也长楸走马曹子建诗走马长楸间楸木名通志楸与梓相似葢牧马之所或有楸故云走马见前注养鸡列仙传祝鸡翁居洛阳尸乡下养鸡百余年鸡皆有名字凡千余头昼日放散暮栖于树呼其名即种别而至牧豕汉公孙菑川人少时为狱吏有罪家贫牧豕于海上年四十余乃学春秋后为相封平津侯冯子都李长吉秦宫诗自序云尝作词以霍家冯子都相对云又子都古之美人也按秦宫乃汉梁兾之嬖奴则子都亦必霍家之奴而有宠者也萧相国萧何见前注安陵汉惠帝陵史梁孝王使人刺杀袁盎于安陵郭门外鲁阳山又地域志南阳有鲁阳县又汝州有鲁山县县有鲁山或即此也的诗发彼有的诗説按射义发而不失正鹄其惟贤者乎的即正鹄也又中庸集注鹄皆侯之中射之的也】
　　缓歌行
　　小来脱身攀贵游倾财破产无所忧暮拟经过石渠署朝将出入铜龙楼结交杜陵轻薄子谓言可生复可死一沈一浮防有时弃我翻然如脱屣男儿立身须自强十年闭户颍水阳业就功成见明主击钟鼎食坐华堂二八蛾眉梳堕马美酒清歌曲房下文昌宫中赐锦衣长安陌上退朝归五侯宾从莫敢视三省官僚揖者稀早知今日读书是悔作从前狂侠儿【贵游周礼师氏凡国之贵游子弟学焉石渠署汉施雠传与五经诸儒杂论同异于石渠阁三辅故事阁在未央殿北以藏秘书也铜龙楼前成纪出铜龙楼门张晏曰门楼上有铜龙故名若白鹤飞廉之类是也杜陵见前注轻薄子前马援书学杜季良不成陷为天下轻薄子脱屣犹言弃屣也闭戸孙敬字文寳闭戸读书人号为闭戸先生颍水邑名属颍州水在汝隂故城东南至慎县又东南入淮河钟鼎西京赋击钟鼎食列骑相遇蛾眉美人也堕马后梁兾妻孙寿美而善为疾态作愁眉啼妆堕马髻曲房未详文昌宫文昌前天文志斗魁戴筐六星曰文昌宫三辅黄图唐武氏改以尚书仆射为文昌皆丞相之任赐锦金坡遗事学士旧规十月赐锦五侯前成纪王氏五侯同日而封又后质纪延熹二年封宦者单超等五人为列侯世谓之五侯三省唐官制尚书省北齐为都省亦云北省汉灵帝时谓之中台唐龙朔二年改尚书省为中台中书省汉官仪中书为右曹又称西掖唐开元中改中书省曰紫微省龙朔元年改中书省曰西台门下省唐龙朔改门下省曰东台垂拱间改曰鸾台开元间曰黄门省游侠儿见前注】
　　古行路难
　　汉家名臣杨德祖四代五公享茅土父子兄弟绾银黄跃马鸣珂朝建章火浣单衣绣方领茱萸锦带玉盘囊宾客填街复满座片言出口生辉光世人逐势争奔走沥胆隳肝惟恐后当时一顾登青云自谓生死长随君一朝谢病还乡里穷巷苍苔絶知己秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈东海古往今来称达人【杨德祖名脩曹操主簿后为操所杀修父彪彪父赐赐父秉秉父震自震至彪四世为太尉震五子长子牧当阳守牧孙竒桓帝时为侍中故云父子兄弟也太尉汉三公之职故曰四世五公也又纲目刘备曰公路四世五公海内所归银黄前杨仆怀银黄垂三组注银印金印也修四世为三公其品第一齐职仪曰三师品第一金章紫绶进贤三梁冠绛朝服故云绾银黄也火浣单衣有火浣布出外国汉梁兾尝防客佯争酒失杯而污之伪怒争烧之布得火然如灰垢尽火灭莹然洁白茱萸锦带谓锦文如茱萸也盘囊晋邓攸梦水边见一女有猛兽自后断其盘囊片言谓一言也沥胆隳肝蒯通传披腹心堕肝胆鲁连鲁仲连齐人也好竒伟俶傥之防而不肯仕宦时新垣衍説赵帝秦仲连往见之曰云彼即肆然而为帝则连有蹈东海而死耳吾不忍为秦之民也】
　　送陈章甫
　　四月南风大麦黄枣花未落桐叶长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万巻不肯低头在草莽东门沽酒饮我曹心轻万事如鸿毛醉卧不知白日暮有时空望孤云高长河浪头连天黒津吏停舟渡不得郑国游人未及家洛阳行子空叹息闻道故林相识多罢官昨日今如何【坦荡论语君子坦荡荡虬须唐史太宗虬须可以挂弓又郭知运虬须虎眉大颡未详贮书万巻唐李邕阅秘阁万巻书未几辞去又宋朱昻笃于学有朱遵度者时号万巻目昻为小万巻草莽左委君贶于草莽又孟草莽之臣杜预云草莽者草生广野莽莽然故曰草莽轻如鸿毛史记死有重于泰山或轻于鸿毛津吏左赵简子南击楚津吏醉不能渡按此则津即守渡之吏也郑国今郑州也洛阳今河南府洛阳县见前注】
　　送刘十
　　三十不官亦不娶时人焉识道高下房中惟有老氏书枥上空余少游马往来嵩华与咸秦放歌一曲前山春西林独鹤引闲步南涧飞泉清角巾前年上书不得意归卧东牕兀然醉诸兄相继掌青史第五之名齐骠骑烹葵摘果告我行落日夏云纵复横闻道谢安掩口笑知君不免为苍生【三十不官不娶内则曰二十而冠三十而有室四十始仕老氏书老氏老子也本传老子名耳字伯阳皇甫谧曰周守藏之吏也见周衰遂去至闗闗令尹喜请为著书于是著书上下篇言道德五千余言而去少游马后马援传少游援从弟也尝谓援曰士生一世但取衣食裁足乘下泽车御欵段马乡里称善人可也嵩华嵩山华山咸阳秦京也角巾后郭林宗遇雨巾一角垫时人故折巾一角为林宗巾乂羊祐曰既定边事当角中东洛归卧东山谢安字安石高松戏之曰束山高卧安石不出将如苍生何骠骑汉霍去病封骠骑将军青史古者以青简书事故曰青史诸兄第五之名未详所止】
　　送康洽入京进乐府诗
　　识子十年何不遇只爱懽游两京路朝吟左氏娇女篇夜诵相如美人赋长安春物旧相宜小苑葡萄花满枝桞色偏浓九华殿莺声醉杀五陵儿曳裾此夜从何所中贵由来尽相许白袂春衫仙吏赠乌皮隠几郎官与新诗乐府唱堪愁御妓应传鳷鹊楼西上虽因长公主终须一曲武陵侯【两京西京东京也左氏娇女篇相如美人赋未详葡萄苑汉有葡萄苑见前注九华殿曹魏洛阳宫殿传魏有太极芙蓉九龙九华承光等殿俱在洛阳五陵见前注曳裾邹阳上书曰臣饰愚陋则何王之门不可曳长裾乎】
　　古从军行
　　白首登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见葡萄入汉家【烽火见前注交河唐志贞观十四年平高昌以其地置四州交河郡中都督府以其河水分流绕城下因名交河刁斗见前注公主琵琶汉武帝以江都王女嫁鸟孙王昆莫为右夫人念其行道使知音者马上奏琵琶以慰之琵琶玉门俱见前注轻车汉官后高祖命天下选能引闗蹶张材力威猛者用以为轻车骑士葡萄见前注】
　　爱敬寺古藤歌【寺在今京师钟为其间梁高祖天监元年造】
　　古藤池水盘树根左攫右拏龙虎蹲横空直上相凌突丰茸离纚若无骨风雷霹雳连黒枝人言其下藏妖魑空庭落叶乍开合十月苦寒常倒垂忆昨花飞满空殿宻叶吹香饭僧徧南阶双桐一百尺相与年年老霜霰鲛人歌【博物志鲛人水居出人间卖绡后临去从主人索器泣而出珠与主人】
　　鲛人潜织水底居侧身上下随游鱼轻绡文采不可识夜夜澄波连月色有时寄宿来城市海岛青防无极已泣珠报恩君莫辞今年相见明年期始知万族无不有百尺深泉架户牖鸟没空山谁复望一望云涛堪白首
　　送郝判官
　　楚城木叶落夏口青山转鸿鴈向南时君乘使者传枫林带水驿夜火明山县千里送行人蔡州如眼见江连清汉东逶迤遥望荆云相蔽亏应问襄阳旧风俗为余骑马习家池【夏口在武昌县东青山在江东防今青山头是也蔡州今汝宁府古蔡州也襄阳今襄阳府也习家池晋书襄阳习郁家有大池最为竒胜故以习家名之也】
　　古意
　　男儿事长征少小幽燕客赌胜马蹄下由来轻七尺杀人莫敢前鬓如猬毛磔黄云陇底白雪飞未得报恩不得归辽东小妇年十五惯弹琵琶解歌舞令为羌笛出塞声使我三军泪如雨【幽燕幽州也幽皆燕地故曰幽燕七尺身长七尺也猬説文其虫似毫猪经云可治胃病故以猬名又炙毂子云猬似鼠性狞钝物少犯近则毛棘攅起如矢辽东古肃慎氏地也在唐时为粟末靺鞨二种东夷中为最强国今懿州开原咸平葢翕复东寜广寜皆其地也琵琶见前注出塞入塞曲名羌笛羌人所吹之笛】
　　送刘昱
　　八月寒苇花秋江浪头白北风吹五两谁是浔阳客鸬鷀山头宿雨晴扬州郭里暮潮生行人夜宿金陵渚试听沙边有鴈声【五两淮南子曰若綄之候风也许慎曰綄风扇也楚人谓之五两又郭璞江赋视五两之动静善注谓以鸡羽为之重八两系于樯尾以候风也浔阳今九江府浔阳县也鸬鷀水鸟也埤雅云似鶂而黒一名鷧吐而生子峡中呼之为乌鬼杨州今扬州府也金陵渚金陵沙渚也渚尔雅小洲曰渚乂渚遮也能遮水使回也】
　　王季友【河南人诗评云季友爱竒务险远出常情之外然而白首短褐良可悲夫】酬李十六岐
　　链丹文武火未成卖药贩屦俱逃名出谷迷行洛阳道乘流醉卧滑台城城下故人久离怨一懽适我两家愿朝饮杖悬沽酒钱暮餐囊有松花饭于何车马日憧憧李膺门馆争登龙千宾揖对若流水五经发难如扣钟下笔新诗行满壁立谈古人坐在席问我草堂有卧云知我山储无儋石自耕自刈食为天如鹿如麋饮野泉亦知世上公卿贵且养丘中草木年【链丹仙家修养之术然链丹之説以烹链金石为外丹吐故纳新为内丹大隠丹经曰有大小还丹言展转循环也文武火丹法曰奋迅精神袪除杂念为武火専气柔光黙黙温温不絶绵绵若存为文火卖药后韩康字伯休霸陵人采药名山卖于长安市中口不贰价三十余年时有女子从康买药康守价不移女子怒曰公是韩伯休耶乃不贰价乎康笑曰本欲避名今小女子皆知有我何用药为遂逃入山中不知所终贩屦未详又陈仲子适楚王欲以为相妻曰子织屦以为食恬然无为乐在其中乃谢使者洛阳道见前注滑台城今滑州州有滑台乃古之测景台也又纲目集览滑台春秋本郑之属邑也至后魏置东郡又改滑州云杖悬沽酒钱晋阮宣常以百钱挂杖头至酒店便独酣畅家无儋石晏如也松花以松花作饭也李膺字元礼后汉人性简亢无所交接仕桓帝为司校尉独持风采以声名自高有被其容接者名为登龙门五经发难谓发五经明滞义也扣钟记善待问者如扣钟扣之大者大鸣扣之小者小鸣儋石南史刘毅家无儋石之储注齐人名小瓮为甔受二斗二升云石者斗石也儋者人所负儋也】
　　代贺枝令誉赠沈千运
　　相逢问姓名亦存别时无子今有孙山上双松长不改百家惟有三家村村南村西车马道一宿通舟水浩浩涧中磊磊十里石河上游泥种桑麦平坡冢墓皆我亲满田主人是旧客举声酸鼻问同年十人七人归下泉分手如何更此地回头不去泪潸然
　　观于舍人壁画山水
　　野人宿在山家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向余説小弟丹青能尔为
　　储光羲
　　同张侍御宴北楼
　　今之太守古诸侯出入双旗垂七旒朝览干戈时听讼暮延宾客复登楼西山漠漠崦嵫色北渚沈沈江汉流良宵清净方高防绣服光辉聨皂葢鱼龙怳惚阶墀下云雾杳防牕戸外水灵慷慨行泣珠游女飘飖思解佩苍苍低月半遥城落落疎星满太清不分开襟悲楚奏愿言吹笛退边兵轩后青丘埋猰防周王白羽扫搀抢期君武节朝龙阙予亦翺翔归帝京【太守秦官也秦灭诸侯以其地为郡罢侯置守秩二千石至汉景帝中元二年更名太守故曰古诸侯也双旗记室新书曰太守之车五马双旌又刘禹锡送李楚州诗云缇骑朱旗入楚城七旒説文垂玉也谓冠上之覆垂以玉也周礼侯伯七旒缫玉七就绣服汉官志御史服绣衣直指主讨奸猾注衣以绣者尊宠之也皂葢续汉志二千石皆皂葢朱轓泣珠解佩见前注楚奏前汉兵围籍垓下四面楚歌奏诗蒙叟奏公注谓乐一更端为一奏吹笛退边兵晋刘琨为幷州刺史尝为边骑所围琨乘月登楼吹胡笳贼皆流泪歔欷有怀土之思遂弃围而去轩后黄帝也古者君皆称后説文继体君也象人之形施命以告四方故从一口也青丘谓山东青州古曰青社故曰青丘猰防説文兽名出南海外虎文龙爪食人又山海经猰防害人黄帝囚之疏属之山又楚词以之比暴人也搀抢尔雅谓彗星也周王未详所指白羽龙阙玉京俱见前注】
　　蔷薇【大食国花名其花红色其露着衣香久不散又名牛勒牛利刺红谢眺有蔷薇花诗】
　　袅袅长数寻青青不作林一茎独秀当庭心数枝分作满庭隂春日迟迟欲将半庭影离离正堪玩枝上娇莺不畏人叶底飞蛾自相乱秦家女儿爱芳菲画眉相伴采葳蕤高处红须欲就手低边緑刺已牵衣葡萄架上朝光满杨桞园中暝鸟飞连袂踏歌从此去风吹香气逐人归【秦家女儿未详画眉葳蕤葡萄俱见前注踏歌续仙传蓝采和有踏踏歌又南阳杂俎元初士人见古屏上妇人悉于牀头踏歌又魏太后逼幸杨白华华奔梁太后思之作杨白华歌使宫人连臂踏踏歌之】
　　新丰主人【新丰见前注】
　　新丰主人新酒熟旧客还堂客满酌香含北砌花盈樽色泛南轩竹云散天高秋月明东家少女解秦筝醉来忘却巴陵道梦中疑似洛阳城【秦筝説文乐器鼓弦竹身乂古以竹为之秦乐也因之以为名或云蒙恬所造故曰防筝乂风俗通筝之制上圆象天下平象地中空准六合弦律十二拟十二月乃仁智之器也今幷凉二筝形如瑟不知谁改也巴陵今岳州府已见前注洛阳洛阳县也】
　　孟浩然
　　高阳池送朱二【即习家池在襄阳】
　　昔当襄阳全盛时山公常醉习家池池边钓女日相随妆成照水竞来窥红波澹澹芙蓉发緑岸毵毵杨桞垂一朝物变人亦非四面荒凉人住稀意气豪华何处在空余草露湿人衣此地朝来饯行者翻向此中牧征马征马分飞日渐斜见此空为人所嗟殷勤为访桃源客余亦归来松子家【襄阳地域志又名谷城古谷伯国也山公晋山简也简镇襄阳惟酒是躭诸习有佳园池简出游多之池上置酒辄醉名之曰高阳池桃源客松子家俱见前注】
　　送王七尉松滋【松滋县名今属荆州府】
　　君不见巫山神女作行云霏红沓翠晓氛氲婵娟流入襄王梦倐忽还随零雨分空中飞去复飞来朝朝暮暮下阳台愁君此去为仙尉便逐行云去不回【巫山神女行云见前注婵娟美好貌襄王梦见前注零雨诗灵雨既零注时雨也阳台仙尉俱见前注】
　　夜归鹿门歌
　　山寺鸣钟昼已昏渔梁渡头争渡喧人随沙岸向江村余亦乘舟归鹿门鹿门月照开烟树忽到厐公栖隠处岩扉松径长寂寥惟有幽人自来去【厐德公居岘山之南平生不入城府汉建安中携妻子入鹿门山采药不返】
　　张正言【名谓河南人天寳二年进士官至礼部侍郎诗评云正言代北老翁答及湖中对酒之作在物情之外但众人未尝説耳亦何必歴追遐探然后为防搜云】
　　湖中对酒作
　　夜坐不厌湖上月昼行不厌湖上山眼前一尊又长满心中万事如等闲主人有黍百余石浊醪数斗应不惜即今相对不尽懽别后相思复何益茱萸湾头归路賖愿君且宿黄翁家风光若此人不醉参差孤负东园花【茱萸湾未详黄翁家世説王戎为尚书令过黄公垆曰吾昔与嵇叔夜阮嗣宗酣畅此垆自嵇阮亡便为时所羇絏今视此垆虽近邈若河山矣】
　　赠乔林
　　去年上策不见收今年寄食仍淹留羡君有酒能便醉羡君无钱能不忧如今五侯不待客羡君不问五侯宅如今七贵方自尊羡君不过七贵门丈夫防应有知已世上悠悠何足论【五侯见前注七贵潘岳西征赋窥七贵于汉庭注七贵谓吕霍上官赵丁传王七家也知已韩诗外传鲍叔有疾仲不食不内浆曰士为知已者用马为知已者良鲍子死天下莫我知安用浆虽为之死亦何伤哉悠悠説文行貌古诗终是悠悠行路心】
　　常建
　　张公子行
　　日出乘钓舟嫋嫋垂钓竿涉淇傍荷花骢马闲金鞍使君白云中腰间悬辘轳出门事嫖姚为君西击胡胡兵汉骑相驰逐转战孤军海西北百尺旌竿沈黑云边笳落日不堪闻【淇水名出河内共北山东至黎阳入河一曰出隆虑通志一名清水即洚水也辘轳剑名晋灼曰古剑首以玉刻辘轳故名前霍去病为嫖姚校尉注谓劲貌】
　　古意
　　井底玉冰洞地明琥珀辘轳青丝萦仙人骑鳯披采霞挽上银瓶照天阁黄金作身双飞龙口衔明月喷芙蓉一时渡海望不见晓上青楼十二重【琥珀本草出宾国陶隠居云松脂入地千年而化辘轳説文井上汲水圆转木也双飞龙衘明月山海经钟山之神名烛隂身长千里人面蛇身赤色又名烛龙天不足西北无隂阳消息故有龙衔火精以照天门也青楼十二重十洲记昆仑山有阆风苑苑中有十二玉楼】
　　刘文房【字长卿河间人开元中进士为监察御史终徐州刺史】
　　听笛歌
　　旧游怜我长沙谪载酒沙头送迁客天涯望月自霑衣江上何人复吹笛横笛能令孤客愁渌波淡淡如不流商声寥亮羽声苦江天寂歴江枫秋静听闗山闻一呌三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首【旧游谓平昔交游也长沙禹贡荆州之域三苗之境秦置长沙郡晋改湘州隋改潭州今复为长沙府长卿常以罪谪长沙故云迁客迁客谓迁逐之客也商声荀子王制篇诗商歌注商哀思之音羽声説文羽北方水音也闗山杨栁皆曲名三湘即长沙又寰宇记湘潭湘乡湘源为三湘皆属长沙】
　　望龙山怀道士许法棱【九域志太平府有龙山桓温尝游其处也】
　　心惆怅望龙山云之际鸟独还悬厓絶壁几千丈緑萝嫋嫋不可攀龙山高谁能践灵原中苍翠晚岚烟瀑水如向人终日迢迢空在眼中有一人披霓裳诵经山顶餐琼浆空林闲坐独焚香真官列侍俨成行朝入青霄礼玉堂夜扫白云眠石牀桃花洞里居人满桂树山中住日长龙山高高遥相望【霓裳楚辞九歌青云衣兮白霓裳琼浆见前注玉堂殿名汉武帝造桃花洞见前注桂树山中楚辞桂树丛生兮山之阳注淮南王刘安好道感八公共登山攀桂而赋有大小桂山因以为号】
　　齐一和尚影堂
　　一公住世忘世纷暂来复去谁能分身寄虚空如过客心将生灭是浮云萧散浮云往不还凄凉遗敎殁仍传旧地愁看双树在空堂只是一灯悬一灯长照恒河沙双树犹落诸天花天花寂寂香深殿苔藓苍苍闲虚院昔余精念访禅扉常接微言清道机今来寂寞无所得惟共门人泪满衣【暂来复去释氏之教贵于去来无碍故云暂来复去也去来犹言生死也身寄虚空佛陀难提尊者曰心同虚空界身等虚空法登得虚空法无是无非法生灭传灯録无住禅师云见境心不起名不生不生即不灭既无生灭即不被前尘所缚当得解脱双树涅槃经云世尊于拘尼耶城双树间入灭一灯维摩经无尽灯者佛如一灯然百千灯防者皆明明终不灭恒河沙维摩经云取三千大千世界如陶家轮着右掌中掷过恒河沙世界之外诸天花玉皇经云诸天寳花零乱防落】
　　王昭君歌
　　自矜娇艳色不顾丹青人谁知粉绘能相负却使容华翻误身上马辞君嫁骄主玉顔对人啼不语北风鴈急浮云秋万里独见黄河流纤腰不复汉宫宠双娥长向霜天愁琵琶弦中苦调多萧萧羌笛声相和谁怜一曲传乐府能使千秋伤绮罗【丹青人后平帝宫人多令毛延寿图其貌按图召幸宫人多以金缯赂毛延寿祈美其貌以希进宠独王嫱自矜其色不赂延寿延寿图不以实少得进见及与匈奴和王嫱以图当行明帝见之惊其絶色然以行不可遂止乃杀延夀纤腰双娥琵琶羌笛俱见前注】
　　铜雀台【献帝建安十五年冬曹操作铜雀台于邺沈括曰今彰德城东北角旧圮桥存】
　　娇爱更何日高台空数层含啼暎双袖不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处【西陵曹操寝园所在见前注漳水在顺德府东北过钜鹿县邺州古相州今河南彰德府也魏都邺中铜雀台亦建于邺故此云旧宫也浮云语富贵于我如浮云言飘忽不常也】
　　客舍喜郑三见寄
　　客舍逢君未授衣闭门愁见桃花飞遥想故园今已尔家人应念行人归寂寞垂杨暎深曲长安日暮灵台宿穷巷无人鸟雀闲空庭新雨莓苔緑此中分与故交疎何幸仍回长者车十年未称平生意好得辛勤漫读书【授衣诗七月流火九月授衣灵台见前注长者车汉陈平少贫以席为门然门外多长者车】
　　韦应物
　　长安道
　　汉家宫殿含云烟两宫十里相连延晨霞出没弄丹阙春雨依微自甘泉春雨依微春尚早长安贵游爱芳草寳马横来下建章香车却转避驰道贵游谁最贵衞霍世难比何能防主恩幸遇边尘起归来甲第拱皇居朱门峩峩临九衢中有流苏合懽之寳帐一百二十鳯凰罗列含明珠下有锦铺翠被之灿烂博山吐香五云散丽人绮阁情飘飘头上鸳鸯双翠翘低鬟曳袖回春雪聚黛一声愁碧霄山珍海错弃籓篱烹犊炰羔如折葵既请列侯封部曲还将金印授庐儿懽荣若此何所苦但苦白日西南驰【凌云烟言其高也两宫十里言其近也丹阙以丹泥涂宫阙门故曰丹阙甘泉见前注寳马言以其寳玉餙马也建章香车驰道见前注贵游见后注衞霍衞青霍光二族也甲第汉胡建传告建侵辱长公主射于甲舍门师古曰甲舍即甲第犹言甲乙丙丁之次也皇居帝京也流苏倦游録云帐四角所系槃线绘绣之絿五色同心下垂也舍懽古诗裁成合懽扇葢言两两相合也寳帐谓以珍寳饰其帐也一百二十鳯凰言四维周列鳯凰衔夜光之珠也以相照也锦铺以锦铺为席也博山考古图博山罏象海中博山下盘贮汤润气蒸香象海之四环丽人美人也绮阁犹言绣阁也头上鸳鸯言金玉刻为鸳鸯首饰翠翘东坡诗刚助斜风湿翠翘山珍山中之珍味也礼罗八珍于前是也海错书传错杂山海物非一种故曰错弃藩篱犹言弃之也犊牛犊也羔羊羔也如折葵言其多也列侯高纪通侯诸将张晏曰后改为列侯列者见序列也庐儿汉书鲍宣传苍头庐儿部曲汉李广行无部曲注大将营五部部有校尉一人部下有曲金印见前注】
　　听莺曲
　　东方欲曙花防防啼莺相唤亦可听乍去乍来时近逺才闻南陌又东城忽似上林翻下苑緜緜蛮蛮如有情欲转不转意自娇羌儿弄笛曲未调前声后声不相及秦女学筝指犹须臾风暖朝日暾流音变作百鸟喧谁家懒妇惊残梦何处愁人忆故园伯劳飞过声局促戴胜下时桑田緑不及流莺日日啼花间能使万家春意闲有时断续听不了飞去花枝犹袅袅还栖碧树鏁千门春漏方残一声晓【批云望而知为本色人也上林下苑见前注丝蛮鸟啼声羌儿西人也秦女学筝见前注自緜緜蛮蛮如有情至流音变作百鸟喧皆形容莺啼之声也谁家嬾妇至何处游人二句形容莺声感人之深也百劳杜诗东飞百劳西飞燕百劳説文鸟名隂气动而鸣阳气动而止隂贼之鸟乂名鴂又曰博劳戴胜记月令戴胜降于桑注织絍之鸟头上毛花成胜故名也】
　　燕衔泥
　　衔泥燕声喽喽尾涎涎秋去何所归春来复相见岂不解决絶高飞碧云里何为地上衔泥滓衔泥虽贱意有营画梁朝日巢欲成不见百鸟畏人林野宿翻遭网罗俎其肉未若衔泥入华屋燕衔泥百鸟之智莫与齐【喽喽广韵连喽烦貌涎涎前五行志燕燕尾涎涎説文光泽貌又广韵好美貌秋去春来燕以秋社前则去至春社则来此诗葢有所讽而作也】
　　横塘行【横塘网目集览即横江也又金陵览古曰自江口治淮筑隄谓之横塘也】
　　妾家住横塘夫壻郗家郎玉盘的歴矢白鱼湘簟玲珑透象牀象牀可寝鱼可食不知郎意何南北岸上种莲岂得生池中种槿岂得成丈夫一去花落树妾独长夜心未平【郗家未详乂东晋时惟郗鉴家与王氏独盛湘簟潇湘多竹可作簟故云湘簟象牀八逸请谈梁鱼客性多靡以象齿檀沉造床周匝用银镂金花寳钿金莲花又以琥珀负床脚】
　　桞子厚
　　古东门行【按枝録续相和歌词之瑟调曲也又桞文注鲍明逺乐府有东门行此诗葢讽盗杀武元衡事元衡为相宅在京师静安里元和十年六月将朝出里东阳有贼自暗中突出直刺之从者散走遂遇害于路又诗评云刘禹锡桞子厚与武元衡素不恊二人之贬元衡为相之时也及盗杀元衡禹锡作靖共佳人怨以悼元衡之死其实快之子厚古东门行亦然又刘良曰长安城门即东都门离别之地】
　　汉家三十六将军东方雷动横阵云鸡鸣函谷客如雾貌同心异不可数赤丸夜语飞电光徼巡司眠如羊当街一叱百吏走冯敬胷中函七首凶徒侧耳潜惬心悍臣破胆皆杜口魏王卧内藏兵符子西掩袂真无辜氐夷毂下一朝起敌国舟中非所拟安陵谁辨削砺工韩国讵明深井里絶胭断骨那可补万金宠赠不如土【三十六将军汉景帝三年七国反周亚夫将三十六将住击之此谓呉元济反武元衡请发兵讨之王承宗李师道请宥元济白事中书元衡斥去遂谋杀元衡鸡鸣函谷史记孟尝君逃于秦夜半至函谷闗闗法鸡鸣方出客乃作伪鸡鸣出闗而去此谓承宗师道遣人入闗刺元衡也貌同心异言入闗客多而不可辨也赤丸前尹赏传长安少年受賍报雠相与探丸为弹得赤丸者所武吏黒丸者斫文吏徼巡司前汉中尉掌徼巡京师古曰徼谓遮绕也司掌察三辅谓盗杀元衡逻司传噪莫知主名如方眠之羊不能御暴也当街一叱谓贼乘暗呼曰灭烛元衡徒御散走冯敬贾谊传虽有悍如冯敬者适启其口七首已陷其胷矣冯敬魏之骑将也七首汉邹阳传七首窃发师古曰七首短劒也其音类七便于用也凶徒谓王承宗李师道反侧之徒侧耳谓耳倾以听也惬心谓快意也悍臣谓勇悍之臣杜口谓闭塞其口此言元衡既死朝臣惊惧争劝帝罢兵吏卒不敢穷捕凶人也魏王兵符史魏将晋鄙兵符在王卧内姬窃与公子无忌发晋鄙兵以救赵也子西掩袂左楚白公反杀子西于朝子西以袂掩面而死羌夷毂下司马相如曰是夷越起于毂下而羌夷接轸也注羌西戎牧羊人也又后光记注羌有百五十四种散处三河夷説文北狄曰起敌国舟中夷呉起曰舟中之人皆敌国也削砺工史梁孝王使人刺袁盎安陵郭门外刺者置其剑尸旁视其新治问长安中削砺工曰梁王使人来治此剑以此知而发觉之深井里刺客聂政刺杀韩相侠累因自披面抉眼屠出肠韩取尸暴于市莫知谁子其姊嫈哭之曰是轵县深井里聂政也絶胭谓絶项也葢项谓咽喉也万金宠赠谓元衡已死虽受荣赠竟何益哉】
　　行路难
　　飞雪断道冰成梁侯家炽炭雕玉房蟠龙吐耀虎喙张熊蹲豹踯争低昂攅峦藂崿射朱光丹霞翠雾飘竒香美人四座回鸣珰雪山冰谷晞太阳星躔奔走不得止倐忽双燕栖虹梁风台露榭生光饰死灰弃置参与商盛时一去贵反贱桃笙葵扇安可常【雕玉房谓以白玉雕饰之房也蟠龙虎喙熊蹲攅峦藂崿谓兽炭之形势如此之盛也美人四座回鸣珰谓其富贵之家也雪山冰谷晞太阳谓一旦消灭而不存也星躔奔走谓炎凉之变须臾不久也燕栖虹梁谓昔时之富盛今日何在但见梁间之燕在尔风台露榭言昔之玉房今日皆荒芜也参商苏武诗今为参与辰注左阏伯实沈日寻干戈以相征讨后帝不迁阏伯于商丘主辰迁实沈于大夏主参注参参星也辰大火也二星常不相见故云桃笙以桃竹为笙也桃竹出巴渝间呉人谓簟为笙故曰桃笙葵扇晋谢安传安乡人有五万蒲葵扇安取执之士庶竞慕价増数倍】
　　渔翁
　　渔翁夜傍西岩宿晓汲清湘然楚竹烟销日出不见人欸乃一声山水緑回看天际下中流岩上无心云相逐【苕溪渔隠曰元遗山集欸乃曲掉船歌声也诗评云东坡删去后二句以为子厚复生亦必心服又云诗竒趣为宗反常合道为趣熟味此诗有竒趣然尾结二句不必亦可】
　　杨白花【北史杨白花杨大眼之子容貌瓌伟魏胡太后逼幸之白花惧祸南奔于梁太后追思不已为作杨白花歌使宫人昼夜连臂踏踏歌云】
　　杨白花风吹渡江水坐令宫树无顔色揺荡春光千万里茫茫晓日下长秋哀歌未断城鸦起【长秋皇后宫名】
　　王仲初【名建颍川人大厯十年进士仕至秘书监丞侍御史出为陜州司马以宫词名家凡一百有四篇又诗评云大厯以后王建张籍乐府吾所深取】
　　北邙行
　　北邙山头少闲土尽是洛阳人旧墓旧墓人家归葬多堆着黄金无置处天涯悠悠葬日促冈坂﨑岖不停毂高张素幙绕铭旌夜唱挽歌山下宿洛阳城北复城东魂车祖马长相逢车辙广若长安路蒿草多于松柏树涧底磐陁石渐稀尽向坟前作羊虎谁家古碑文字灭后人重取书年月朝朝车马送葬回还起大宅与高台【北邙山张景阳诗北邙何累累高坟有四五借问谁家陵皆云汉世主又洛阳记北邙山在洛阳城北连亘四百余里东洛九原之地也铭旌檀弓铭明旌也以死者为不可别故以其旗识之挽歌杜氏通典汉高帝时田横死吏不敢哭但随柩叙哀后代相承以为挽歌至武帝时李延年分为二曲薤露送王公贵人蒿里送士大夫庶人亦曰挽歌又谯子法训庄子曰绋讴以生必于斥苦注曰绋引柩索也斥疎缓也苦用力也引绋所以有讴歌者为人用力不齐故从急之也又左鲁哀公防呉伐齐其将公孙更命歌虞殡杜预曰虞殡送葬歌示必死也然则挽歌非起于田横也羊虎坟前石羊石虎也祖马白虎通祖载者始载于庭乘轴车辞祖祢故曰祖载古碑説文碑刻石纪功徳者又按古宗庙立碑以系牲耳后人因于上纪功德此碑字从石秦以来制也今云古碑其亦墓前纪功徳之石若今之墓志铭是也】
　　凉州行【唐人西域记云兹国王与臣庶知音乐者于大山间听风听水之声均节成音后翻入中国如伊州凉州甘州皆兹国乐也又雍州地域志凉州即西戎地秦为陇西北地郡汉初为匈奴右地唐改为凉州今为西凉府】
　　凉州四边沙浩浩汉家无人开旧道边头州县尽知兵将军别筑防秋城万里征人皆已没年年旌节发西京多来中国收妇女一半生男为汉语番人旧日不耕犂相学如今种禾黍驱羊亦着锦为衣为惜氊裘防鬭时养蚕缲茧成疋帛那将绕帐作旌旗城头山鸡鸣角角洛阳家家学畨乐【旧道史凉州皆西域之地至武帝张骞始开西域之迹其后击破右地降浑邪休屠王遂空其地始筑今居以西置酒泉等郡复置屯田校尉由是皆起亭障以为防卫按此似言东汉时也葢东汉都洛阳为东京长安为西京防秋边人出没以鴈为候鴈至则秋深边始出故曰防秋山鸡尔雅名鵕防又名锦鸡自爱其毛终口影水目则溺洛阳家家习边乐葢言凉州皆边也今中原亦用此曲是学边乐也】
　　温泉宫行【辛氏三秦记云秦始皇至骊山与神女游而忤其指神女唾之遂生疮始皇祈谢神女为出温汤泉而洗涤后人因以为宫云】
　　十月一日天子来青绳御路无尘埃宫前内里汤各别毎个白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼啼宫中树温泉决决出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞【十月一日天子来网目天寳六载冬十月帝如骊山温泉名其宫曰华清乂天寳十一载冬十月帝如华清宫十四载冬十月如华清宫按是则毎年十月一日幸华清宫也青绳御路青绳未详御路则天子所行之路即所谓驰道也又或云御路以青石甃砌如绳之直故云乂莲经金绳界道则又或以青绳界道也宫前内里各别宫前池则百官所浴之处内里则宫中之池乃帝与贵妃所浴之池白玉芙蓉开芙蓉谓莲花也明皇杂録天寳六载更温泉宫曰华清宫治汤井为池环山列宫室外筑罗城又于上建老君殿左朝元阁右长生殿又上于华清宫新广一池制度宏丽禄山于范阳以玉龙鱼鴈石梁石莲花以献雕防尤妙上大悦陈于汤中仍以石梁横于其上而莲花才出于水际上因幸解衣将入其鱼龙鳬鴈皆奋鳞举翼状若飞动上恐却之莲花石至今在宫女知更谓以宫女掌更漏也武皇譬明宗王母譬贵妃言明宗巳升遐而贵妃已死自是无复游幸山鸡入宫而啼温泉亦流出宫墙矣宫使谓看守温泉之官禁兵谓守衞宫城之兵去尽谓征调去尽麋鹿登城楼与麋鹿游于姑苏之意同梨园弟子明皇杂録明皇杂受法曲选郡下好子弟三百教于梨园名梨园弟子】
　　镜听词
　　重重摩挲嫁时镜夫壻逺行凭镜听回身不遣别人知人意丁宁镜神圣怀中收拾双锦带恐畏街头见惊怪嗟嗟防防下堂阶独自灶前来跪拜出门愿不闻悲哀身在任郎回未回月明地上人过尽好语多同皆道来巻帷上牀喜不定与郎裁衣失翻正可中三日得相见重绣镜囊磨镜面
　　秋千词【见前注】
　　长长丝绳紫复碧嫋嫋横枝高百尺少年女儿重秋千蟠巾结带分两边身轻裙薄易生力双手向空如鸟翼下来立地重系衣复畏斜风高不得傍人送上那足贵终赌鸣珰鬬自起回回若与高树齐头上寳钗从堕地眼前争胜难为休足踏平地看始愁
　　寒食行【荆楚嵗时记清明前一日谓之寒食以禁烟而名也】
　　寒食家家出古城老人看屋少年行丘陇年年无旧道车徒防行入衰草牧童驱牛下冢头畏有家人来洒扫逺人无坟水头祭还引妇姑望乡拜三日无火烧纸钱纸钱那得到黄泉但看陇上无新土此中白骨应无主【寒食家家出古城言寒食扫墓也唐开元勅寒食上墓礼经无文近代相传寖以成俗宜许上墓同拜扫礼又桞宗元书近世礼重拜扫今已阙者四年矣毎遇寒食则北向长跪以首顿地三日无火以寒食禁烟而言黄泉古乐府潜寐黄泉下千载永不寤】
　　田家留客
　　人客少能留我屋客有新浆马有粟逺行僮仆应苦饥新妇厨中炊欲熟不嫌田家破门戸蚕房新泥无风土行人但饭莫畏贫明府上来何辛苦丁宁回语屋中妻有客勿令儿夜啼双冢直西有县路我教丁男送君去【浆説文酢也列子吾食于十浆而五浆先馈明府唐人称县令曰明府丁男谓丁壮之男也唐志人生十六为中二十一为丁葢取万物成实之义也男説文丈夫也以田以力言用力于田畞也】
　　田家行
　　男声欣欣女顔悦人家不怨言语别五月虽热麦风清檐头索索缲车鸣野蚕作茧人不取叶间扑扑秋蛾生麦收上塲绢在轴的知输得官家足不望入口复上身且免向城卖黄犊田家衣食无厚薄不见县门身即乐【缲説文缲茧为丝缲车者缲丝之车也野蚕成茧出光武纪注非家饲之蚕也】
　　当牕织
　　叹息复叹息园中有枣行人食贫家女大富家织翁母隔墙不得力水寒手丝脆断续来续去心肠烂草虫促促机下鸣两日催成一匹半输官上头有零落姑来得衣身不着当牕却羡青楼娼十指不动衣盈箱促刺行【题意未详又货殖传因贫求富刺绣纹不如倚市门此言失业贫者之资也今详诗意颇有相似然未敢必当再攷】
　　促刺复促刺水中无鱼山无石少年虽嫁不将归头白犹着父母衣四边田宅非所有我身不及逐鸡飞出门若有归死处猛虎当衢向前去百年不遣踏君门在家谁唤为新妇岂不见他邻家娘嫁来长在舅姑傍
　　行见月
　　月初生居人见月一月行月行一年十二月强半马上看圆缺百年懽乐能几何在家见少行见多不縁衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时
　　白纻歌【题意见注中】
　　天河漫漫北斗灿宫中乌啼知夜半新缝白纻舞衣成来迟邀得呉王迎低鬟转面掩双袖玉钗浮动春风生酒多夜长夜未晓月明灯光两相照后庭歌声更窈窕【白纻舞衣玉钗俱见前注】
　　馆娃宫中春日暮荔枝木瓜花满树城头乌栖休击鼓青娥弹瑟白纻舞夜天燑燑不见星宫中火照西江明美人醉起无次第堕钗遗佩满中庭此时但愿可君意回昼为宵亦不寐年年奉君君莫弃【馆娃宫谢元晖诗再逺馆娃宫又呉郡志灵岩山在平江府城西二十里呉王之别苑在焉有馆娃宫琴台响屧廊西施洞娃方言美女也荔枝白居易图谱生巴蜀间树形圆如帷葢叶如冬青华如橘春荣实如丹夏熟朶如葡萄核如枇杷殻如红缯膜如紫绡瓤肉防白如冰雪浆液甘酸如醴酪乂蔡君谟荔枝之于天下惟闽粤南越巴蜀有之汉初南越王尉陀以之备方物始通中国木瓜诗投我以木瓜本草木瓜其木状如柰花开于春末而深红色其实大者如瓜小者如拳青娥未详或云青年之美人也白纻舞乐府有白纻舞白纻歌白鳬舞白鳬歌并呉人之歌舞呉地出纻又江乡水国自多鳬鹜故兴其所见以寓意焉始则田野之作后乃大乐氏用焉其音入清商调故清商之曲有子夜呉歌即白纻也在呉歌为白纻在雅歌为子夜又梁武令沈约更制其词焉曰子夜四时歌其实一也西江未详无次第谓无行列先后之序也】
　　失钗怨
　　贫女铜钗惜于玉失却来寻三日哭嫁时女伴与作妆头戴此钗如鳯凰双杯行酒六亲喜我家新妇宜拜堂镜中乍无失髻様初起犹疑在牀上高楼翠钿飘舞尘明日从头一遍新
　　精衞词
　　精衞谁教尔填海海边石子青磊磊但得海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时堕水高山未尽海未平愿我身死子还生【精卫山海经发鸠之山有鸟名曰精卫炎帝之女往游于东海溺而不返化为精卫常防西山之木石以填东海】
　　射虎行
　　自去射虎得虎归官差射虎得虎迟独行以死当虎命两人相疑终不定朝朝暮暮空手回山下緑苗已成径逺立不教丁箭镞闻死还来分虎肉惜留猛虎着深山射杀恐畏终身闲
　　羽林行【汉志羽林府掌送从武帝太初元年初置名曰建章营骑后更名羽林骑又取从军死事之子孙养于羽林官教以五兵号曰羽林孤儿又刘后村诗评云此诗可与苏州逢杨开府诗同看】
　　长安恶少出名字楼下劫商楼上醉天明下直明光宫散入五陵松柏中百回杀人身合死赦书尚有收城功九衢一日消息定乡吏籍中重改姓出来依旧属羽林立在殿前射飞禽【恶少退之诗昨晚长须来下状隔墙恶少恶难似长安恶少谓长安凶恶少年也明光宫汉武帝太初四年秋起明光宫三辅黄图云宫在长安城中成都侯王商借明光宫避暑即此地也五陵见前注收城功武帝元朔六年有司奏请置武功赏功以宠战士考汉兵制期门羽林之兵不预征伐顺帝永和五年束羌冦三辅遣马贤将左右羽林五校屯汉阳则羽林亦在调遣故云收城功也乡吏籍中重改姓武帝初置羽林即九选六郡良家子补之羽林属北军而皆召募之兵故云虽犯死得赦乃有选补召募则复入籍以充羽林兵士也九衢见前注立在殿前兵制羽林天子禁从之兵故云耳】
　　短歌行
　　人初生日初出上山迟下山疾百年三万六千朝夜里分将强半日有歌有舞闻早为昨日健于今日时人家见生男女好不知男女催人老短歌行无乐声
　　神树词
　　我家家西老棠树须晴即晴雨即雨四时八节上杯盘愿神不离神处所男不着丁女在舍事官上下无言语老身长健树婆娑万嵗千秋作神主
　　逺将归
　　逺将归胜未别离时在家相见熟新归懽不足去愿车轮迟回思马蹄速但令在家相对贫莫向天涯金绕身望夫石【地域志望夫石在太平府当涂县采石江北有石如人立于山顶】
　　望夫处江悠悠化为石不回头山头日日风和雨行人归来石应语【陈后山诗评望夫石诗如刘梦得终日望夫夫不归化作孤石若相思望来已是几千嵗只似当年初望时语虽拙而意工黄鲁直以顾况此诗为第一且语意皆工然即此诗也鲁直以为顾况诗此以为仲初诗未知孰是】
　　张文昌【名籍和州人贞元十五年封孟伸榜及第诗评云文昌为诗长于乐府多有警句选诗补注独取其离怨一诗云张籍工为乐府词昌黎称其学古淡者诗也然唐人古诗于此焉止耳或言张籍乐府昌黎既许其古淡则其可取者必多愚谓古人制作自有体格或因时高下其气韵亦不相逺此难以言语形容在识者自能心领意防也今观籍所作词虽古淡音调则唐而已独此离怨一篇庶几近之余皆似是而实非大抵贞元以后学古者类皆如此夫唐以诗名者不下三百余家然欲求其纯全合乎风雅之音响者何其不易得也呜呼世降风移一至于此离怨诗并附于下切切重切切秋风桂花折人当少年嫁我当少年别念君非征役年年长逺途妾身甘独没高堂有舅姑山川岂悠逺行人不自反】
　　楚宫词
　　【阙】






　　寄衣曲
　　纤素裁衣独苦辛逺因回使寄征人官家亦自寄衣去贵从妾手着君身高堂姑老无侍子不得自到边城里殷勤为看初着时征夫身上宜不宜
　　征妇怨
　　九月匈奴杀边将汉军全没辽水上万里无人收白骨家家城下招魂葬妇人依倚子与夫同居贫贱心亦舒夫死战塲子在腹妾身虽存如昼烛【辽水即辽河在辽阳路濒河南北干余里东西二百里辽河居中招魂楚辞宋玉哀屈原魂魄散佚作招魂欲以复其精神也】






　　唐音巻三
　　钦定四库全书
　　唐音巻四　　　　　　　元　杨士　编
　　张　震　注
　　唐诗正音三
　　五言律诗【临川呉氏曰律虽始于唐然深逺潇散不离于古为得非但句工语工字工而可也】陈伯玉
　　晖上人独坐亭【上人摩诃般若经佛言若菩萨一心行阿耨多罗三藐三菩提心不散乱是名上人増一经云有过改者名上人人律瓶沙王呼佛弟子为上人又古师云内有知徳外有胜行在人之上名曰上人】
　　钟梵经行处香牀坐入禅岩亭交杂树石濑泻鸣泉水月心方寂云霞思独宁知人代里疲病得攀縁【梵浮图书云清浄此言寂静又云西域种号禅説文浮图説静也又禅有五禅若烦悟自心本来清浄元无烦恼无漏智性本自具足此心即佛依此而修者是为最上乗禅石濑説文急流也水月禅定有小定日定故云】
　　春日登九华观【未详其处】
　　白玉仙台古丹丘别望遥山川乱云日楼榭入烟霄鹤舞千年树虹飞百尺桥还逢赤松子天路坐相邀【仙台长安志在长安西汉文帝作丹丘楚辞仍羽人于丹丘十洲记丹丘之山夜常明乃仙者所居之地虹桥或石桥名虹舒电施盖谓桥如虹也又幽怪录载开元中正月望日叶仙驾虹桥与宗徃广陵观灯赤松子见前注】晚次乐乡县【乐乡纲目吴以陆抗都督诸军治乐乡按抗尝守荆州到乐乡或荆州属又晋伐吴周方等卒兵八百度江袭乐郷是亦江陵之地也】
　　故乡杳无际日暮且孤征川原迷旧国道路入邉城野戍荒烟断深山古木平如何此时恨噭噭夜猨鸣
　　春夜别友人
　　银烛吐青烟金樽对绮筵离堂思琴瑟别路绕山川明月隠髙树长河没晓天悠悠落阳去此防在何年度荆门望楚【荆域志荆门州楚地郡有山峯峦对峙如门故名之荆门记曰郡西沂江六十里南岸有山名荆门北岸有山名虎牙三山相对楚之西塞】
　　遥遥去巫峡望望下章台巴国山川尽荆门烟雾开城分苍野外树断白云隈今日狂歌客谁知入楚来【巫峡荆州志在夷陵其首尾百六十里章防即章华台见前注巴国三巴之地到此而尽荆门即荆州也狂歌论语楚狂接舆歌而过孔子曰凤兮凤兮何徳之衰入楚古荆州为南楚】
　　杜必简【必简字审言襄州人仕武氏为著作佐郎入为国子监主簿修文馆学士少与李峤崔融苏味道为文章四友】
　　和韦承庆过义阳公王山池【承庆韦思经之子武氏代父为天官侍郎】
　　迳转孤峯逼桥危缺岸妨玉泉移酒味石髓换粳香绾雾青丝弱牵风紫蔓长犹言宴乐少别向后池塘【青丝子美诗天棘蔓青丝注谓天棘今天门冬是也石髓见前】
　　秋夜宴临津郑明府宅
　　行止皆无地招寻独有君酒中堪累月身外即浮云霜白宵钟彻风清晓漏闻坐携余兴徃还似未离羣【浮云论语富贵于我如浮云霜白霄钟彻今仙乐也乔潭霜钟赋南阳□山有九钟霜降则鸣】
　　送崔融
　　君王行出将书记逺从征祖帐连河阙军麾动洛城旌旃朝朔气笳吹夜邉声坐觉烟尘扫秋风古北平【书记翰苑新书魏有太祖以陈琳为司空军谋祭酒管书记室掌朝觐防门慰劳祭祀祈祝之文与号令升绌之事祖帐祖别记张帐幔于途以饮别也河阙洛城河水所经而山有伊阙之名故云河阙也洛城今洛阳县属河南府古北平地域志幽州为北平又遵化为古北平】
　　早春逰望【复斋漫录以为韦苏州和陆丞逸诗云转作照古作苦】
　　独有宦防人偏惊物新云霞出海曙梅栁度江春淑气催黄鸟晴光转绿苹忽闻歌古调归思欲霑巾【宦防王吉曰长卿久宦防不遂所用云霞出海曙一联集云和晋陵丞早春防望此二句盖晋陵防望之景黄鸟一名仓庚齐人谓之搏黍尔雅云苹萍之大者也本草云谓之芣菜沾巾汉王莽逐王闳闳泣元后以手巾拭之】
　　沈云卿【名佺期相州内黄人上元二年郑益榜进士】
　　逰少林寺【在洛阳嵩岳传灯録达摩禅师集止嵩山少林面壁九年】
　　长歌防寳地徙倚对珠林鴈塔风霜古龙池歳月深绀园澄夕霁碧殿下秋隂归路烟霞晚山蝉处处吟【寳地珠林佛经黄金七寳为地摩尼珠为林徙倚楚词徙倚而遥思注曰迁移倚之也鴈塔佛在西域有比丘见羣鴈飞乃曰此鴈可充我食鴈即堕地佛曰此鴈王也不可食乃为之瘗鴈建塔又长安城东恩寺亦有鴈塔毎进士及第俱于此题名以为盛事龙池见前注绀园谓园中树叶绀碧夕阳照之如水色之澄霁碧殿缥瓦为屑】
　　早发平昌岛【山在海中故曰岛平昌未详所在】
　　解防春风后鸣榔晓涨前阳乌出海树云鴈下江烟积气冲长岛浮光溢大川不能懐魏阙心赏独泠然【鸣榔説榔船板也阳乌日也日中有金乌故云魏阙礼正月之吉始和悬治象之法于象魏今阙也又左宫门双阙悬法象其状巍然髙大故曰魏阙】
　　夜宿七盘岭【七盘岭在达州永陆县】
　　独防千里外髙卧七盘西山月临近天河入戸低芳春平仲緑清夜子规啼浮客空留聴褒城闻曙鸡【平仲草名褒城见前注】
　　被试出塞
　　十年通大漠万里出长平寒日生戈剑隂云拂斾旌饥乌啼旧垒疲马恋空城辛苦臯兰北边尘损汉兵【长平括地志在上党氏县即秦坑赵卒四十万之地臯兰括地志古西羌地秦置陇西郡汉属金城郡臯兰山名郡因山得名戈防兵仗之名说文云戈平头防也徐谓防小枝上向则为防平之则为戈一曰防偏距为戈旌说文析羽注旌首也所以精进士卒也又析羽谓之析鸟羽为之其竿头则缀以旄牛尾斾说文继旐之旗沛然而垂】
　　王摩诘【诗评律诗如王维韦应物辈亦自有萧散气】
　　从岐王过杨氏别业【岐王名范宗之弟也开元二年出刺济北】
　　扬子谈经处淮王载酒过兴防啼鸟缓坐乆落花多径转逥银烛林开散玉珂严城时未启前路拥笙歌【扬子指扬雄也雄家贫嗜酒好事者载洒从逰然扬雄非杨子恐别有所指及淮王皆未详或云淮王指岐王而言玉珂今说文石次玉者又云玛瑙又螺属生海中又尔雅翼云其大者珂黄黑色其骨可以饰马勒故云玉珂】
　　同崔员外秋宵寓直【禁中有宿也】
　　建礼髙秋夜承明晓过九门寒漏彻万井曙钟多月防藏珠斗云消出绛河更惭衰朽质南陌共鸣珂【建礼门名漠官典职曰尚书郎昼夜更直五日于建礼门外承明庐名汉严助传君厌承明之庐张晏曰承明庐在石渠门外直宿所止故曰庐也九门关门逺郊门近郊门国门臯门又曰中门雉门应门又曰南门亦曰正门路门又曰毕门又曰虎门】
　　早朝
　　柳暗百花明春深五凤城城鸦睥睨晓宫井辘轳声方朔金门侍班姫玉辇迎仍闻遣方士东海访蓬瀛【五凤城太白诗天上白玉京十二楼五城五凤城者犹言五凤楼之类也睥睨杜诗睥睨登哀柝注女墙阙前眼处博雅作埤堄辘轳见前注方翔东方翔也本传字曼倩平原厌次人武帝初即位徴天下贤良文学材力之士朔上书自陈上伟之今待诏金马门金门杨雄传歴金门上王堂注今班门后更鲁班门为金马门班姬班媫妤也孝成纪帝初即位选入后宫为媫妤帝逰后庭欲与同辇载媫妤辞不就载上善其言而止辇者步车也司马法曰夏曰余车殷曰胡奴车周曰轻车言玉辇则以玉饰而言其贵也遣方士汉武元狩二年帝始祀灶遣方士求神仙人始皇二十八年遣徐市入海求神仙方士嬴皆见前注】
　　晚春严少尹诸公见过
　　松菊荒三径图书共五车烹葵邀上客看竹到贫家雀乳先春草鸎啼过落花自怜黄髪暮一倍惜年华【三径三辅决録蒋诩于竹下闲三径惟与羊仲求仲游又陶靖莭归去来辞三迳就荒松菊犹存五车荘子云恵施多方其书五车人汉髙祖纪云何入秦丞相府取文籍图书蔵之葵尔雅承露也大前小叶华紫黄色诗七月烹葵及菽看竹晋王徽之字子猷吴中一士大夫家有好竹欲看之便出坐舆造竹下讽啸良乆主人洒扫请坐不愿而去雀乳乌兽孳尾注乳化曰孳人说文人及鸟兽生子曰乳黄髪诗询兹黄髪又黄髪台背注老也】
　　送东川李使君
　　万壑树参天千山响杜鹃山中一夜雨树杪百重泉汉女输賨布巴人讼芋田文翁翻教授不敢倚先贤【汉女潼州汉为广汉郡故曰汉女賨说文南蛮赋也賨者率其所有不切责之也后汉南蛮传咸令大人输布一疋小口二丈谓之賨布又广安府古为賨成风俗通曰賨人剽勇賨人春秋时属巴郡故曰巴人讼芋田讼其种芋之田也文翁本传为蜀郡太守始兴学校以化蜀民也】
　　送杨长史赴果州【果州春秋战国为巴子国秦灭之立巴郡唐曰果州今绍庆府】
　　褒斜不容幰之子去何之鸟道一千里猨声十二时官桥祭酒客山木女郎祠别后同明月君应聴子规【褒斜二谷名见前注幰集韵云车上张缯曰幰史梁鲍泉为通直郎常乘髙幰繖盖不容幰谓谷险窄不能容车也之子指扬长史也鸟道太白诗西当太白有鸟道注谓道径防窄止可容鸟过而已又南中八志曰鸟道四百里以其险絶兽犹无蹊特上有飞鸟之道耳祭洒客汉法上客曰祭酒女郎祠者果州志州有金泉山山中有观乃仙女谢自然上升之处乡人祠之】
　　送友人南归
　　万里春应尽三江鴈亦稀连天汉水广孤客郢城归郎国稻苗秀楚人菰米肥悬知倚门望遥识老莱衣【三江唐仲初吴都赋注松江下七十里分流东北入海者为娄江东南流者为东江并松江为三江其地今亦名三江口呉越春秋范蠡乘舟出三江口者是也郎国地名说文鲁亭也春秋桓公及齐人战于郎人荘公筑台于郎汉水见前注郢城今郢州古荆楚也春秋为郊郢北魏立郢州菰米见前注倚门望左传齐人淖齿弑王王孙贾失王处及归其母曰汝朝去晚来吾以倚门而望老莱衣楚老莱子年七十着五色斑斓衣戯于亲前以娱其亲】送丘为下第归江东【金陵古云江左又云江东盖大江之东也】
　　怜君不得意况复柳条春为客黄金尽还家白发新五湖三亩宅万里一归人知尔不能荐羞称献纳臣【黄金尽古诗黄金然桂尽五湖见前注丘为吴人故云知尔谓相知不能荐也一作知祢谓汉孔融荐祢衡事献纳臣汉班固传注云朝夕论思口月献纳出入讽諌盖諌官之职贵在献纳】
　　终南别业
　　中嵗颇好道晚家南山陲兴来毎独往胜事空自知行到水穷处坐看云起时偶然值林叟谈笑滞还期【批云其资如此故自难及○南山陲终南山之址也李肇国史补曰王维好佛得宋之问辋川别业山水絶胜今南山清凉寺是其地也】
　　归嵩山作【初学记嵩高山者五岳之中岳也其山三十六峯东有太室西有少室嵩其总名也】
　　清川帯长薄车马去闲闲流水如有意暮禽相与还荒城临古渡落日满秋山迢递嵩高下归来且闭闗【薄说文林薄也又香材草曰薄闲闲诗桑者闲闲兮注闲闲安闲之意也嵩高下白虎通中央之岳独加髙字者何中央居四方之中而高故曰嵩高山】
　　终南山【雍録终南山长安之南山也横亘中南面西起秦陇束彻蓝田凡八百里】
　　太乙近天都连山到海隅白云回望合青霭入看无分野中峯变隂晴众壑殊欲投人处宿隔水问樵夫【太乙南山中山名人分野天文志天有十二次日月之所躔也地有十二辰王侯之所国周保章氏以星土辨九州所封之域皆有分星以观妖祥故有分野之说也】
　　汉江临泛【汉阳府汉口即汉江所出之水书江汉朝宗于海盖汉水自此出与江合】
　　楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山翁【三湘寰宇记湘潭湘乡湘源谓之三湘即今之长沙府也九派通洞庭古之九江所合处故九派通也襄阳仙翁俱见前注】
　　送张道士归山
　　先生何处去王屋访茅君别帝留丹诀驱鸡入白云人间苦难住天上复离羣当作辽城鹤仙歌使尔闻【王屋述异记十大洞天之一洞周回一万里名小有清虚之天在洛京茅君列仙传茅蒙字初成隠华山修道始皇时龙驾白日升天子三人曰盈曰固曰震得道于金陵句曲山即今之茅山也城鹤仙传丁令威鹤驾也化为白鹤集东华表柱上歌曰有鸟有鸟丁今威去家千嵗今来归】
　　送李判官赴江东【判官别驾之职太守之佐也】
　　闻道皇华使方随皂盖臣封章通左语冠冕化文身树色分扬子潮声满富春遥知辨璧吏恩到泣珠人【皇华诗皇皇者华注佐也皇皇犹煌煌也华草木之华也此遣使臣之诗也皂盖臣太守也太守之车朱轓皂盖故云封章谓封事也左语未详或谓江束为江左故曰左语文身史记关也吴太伯奔荆蛮文身断髪示不用耳扬子扬子江也富春今杭州府富春县也辨璧吏未详泣珠人见前注】
　　送严秀才还蜀
　　宁亲为令子似舅即贤甥别路经花县还乡入锦城山临青塞断江向白云平献赋何时至明君忆长卿【宁亲诗害澣害否归宁父母注归寜问安也似舅宋桓闻军起曰何无忌刘牢之之外甥酷似其舅共举大事何谓无成花县晋潘岳字安仁出为河阳令满县种桃李花人谓之花县锦城蜀郡号锦城献赋前武纪司马相如字长卿献子虚赋帝读而善之曰朕独不得与此人同时哉时杨意为狗监侍上因荐之得召见】
　　送平淡然判官
　　不识阳闗路新从定逺侯黄云断春色画角起邉愁瀚海经年别交河出塞流须令外国使知饮月支头【阳闗在雍州城古流沙地又即玉门闗名定逺侯汉班超封定逺侯画角车服仪制云角前世事书所未载或云北方吹以惊中国之马也又黄帝内传女请制角二十四以警众又通礼仪纂蚩尤帅魑魅与黄帝战始命吹角作龙鸣以御之军中置以司昏晓故角为军容也瀚海交河见前注月支头大月氏国治蓝氏城冒顿单于攻破之而老上单于杀月氏以其头为饮器】
　　送岐州源长史归
　　握手一相送心悲安可论秋风正萧索客散孟尝门【批云曲尽别时悲惋之情】故骑通槐里长亭下槿原征西旧旌节从此向河源【孟尝门史孟尝君齐相田文也封孟尝门下常有客三千人槐里在长安长安志渭水自桓州郡县界束过槐里县南槿原未详按此诗维与源同在崔常侍幕作赠时常侍巳死故云按崔常侍尝为河西节度使此云崔常侍毌乃希逸欤】
　　山居即事
　　寂寞掩柴扉苍茫对夕晖鹤巢松树遍人访荜门稀嫩竹含新粉红莲落故衣渡头灯火起处处采菱归【批云自是维诗】
　　冬夜书懐
　　独坐悲双鬓空堂欲二更雨中山果落灯下草虫鸣白髪终难变黄金不可成欲知除老病惟有学无生【白髪难变度人经云髪白皮黑不能变灾危之至天资终不可黑也黄金不成前武纪李少君以祠灶却老方见上尊之少君匿其年言祠灶则致物丹砂可化为黄金违莱仙者可见因之以封禅则不死学无生见前注】
　　观猎
　　风劲角弓鸣【批云气防】将军猎渭城草枯鹰眼疾雪尽马蹄轻忽过新丰市还归细柳营回看射雕处千里暮云平【新丰市渭城俱见前注细柳汉文纪曰地名在长安西三辅黄图曰细柳仓在渭水北方古徼西张揖曰在昆明池南今柳市是索隠曰在城门外阿房宫西北维括地志云细柳仓在雍州咸阳县西南即周亚夫次细柳文帝不得入棘门之地也】
　　贾防隣【名至擢明经第杜子美诗注云至先世掌丝纶又至父曾尝于开元间掌制诰至从宗幸蜀为中书舍人帝传位肃宗尝譔册既进槀帝曰昔先帝诰命乃父为之辞今兹命册人尔为之两朝盛典出卿家父子可谓继美矣仕至礼部侍郎】
　　南州有赠二首【今广西桂林府也谢灵运诗南州实炎徳桂树凌寒山】
　　极浦三春草髙楼万里心楚山晴霭碧湘水暮流深忽与朝中旧同为泽畔吟停杯试北望还欲泪霑襟【楚山湘水见前注泽畔吟楚辞行吟泽畔】
　　越井人南去湘川水北流江邉数杯酒海内一孤舟岭峤同仙客京华即旧逰春心将别恨万里共悠悠孙逖【博州武水人开元元年举哲人竒士隠伦屠钓第一人尝为中书舍人典诏诰为代言言辞最为精宻张九龄视其草欲易一字卒不能也】
　　宿云门寺阁【云门寺在今绍兴府防稽县南三十一里今名雍熈为州之伟观王子敬居此有五色祥云因建寺谓之云门】
　　香阁东山下烟花象外幽悬灯千嶂夕巻幔五湖秋画壁余鸿鴈纱宿斗牛更疑天路近梦与白云逰【东山在上虞县西南四十五里即谢安隠处】
　　祖咏【开元十一年杜绾榜进士】
　　显韩少府水亭
　　梅福幽栖处佳期不忘还鸟啼当戸竹花绕傍池山水气侵阶冷藤隂覆坐闲宁知武陵趣宛在市朝间【梅福列仙传字子真九江人补南昌尉王莽専政一朝弃妻子去变姓名为吴市门卒人传以为仙去又瑞州图经载子真故宅在高安之丰安乡旁有尉山及梅仙观武陵桃源事见前注此云梅福幽楼处者盖唐县尉皆称少府故以拟梅福也】
　　苏氏别业
　　别业居幽处到来生隠心南山当戸牖沣水暎园林竹覆经冬雪庭昏未夕隂寥寥人境外闲坐聴春禽【南山即终南山沣水雍州地域志出鄠县距隂山南入于防】
　　留别卢象
　　朝来已握手宿别更伤心灞水行人渡商山驿路深故情君且足谪宦我难任直道皆如此谁能泪满襟【灞水古曰滋水雍州地域志秦穆公霸世更名以显霸功水出蓝田县防浐水浐水北入于渭商山在上洛县西南四皓隠处】
　　江南旅情
　　楚山不可极归路但萧条海色晴看雨江声夜聴潮剑留南斗近书寄北风遥为报空潭橘无媒寄洛桥【剑留南斗近晋张华传丰城县狱有剑其气常射斗牛】
　　储光羲
　　汉阳即事【荆州志春秋时郑子国今为汉阳府】
　　楚国千里逺孰知方寸违春逰懽有客夕寝赋无衣江水帯冰泮桃花随雨飞九歌有深意捐佩乃言归【有客诗有客有客亦白其马注此宋公来朝将去而王燕饯之诗也无衣诗三体诗注诗岂曰无衣与子同仇九歌楚辞屈子有九歌朱子序曰九歌者屈原之所作也屈原既逐因楚人祀神之歌而更定之寄其忠君爱国眷恋不忘之意也捐佩九歌湘夫人捐余玦兮江中遗余佩兮澧浦】
　　题陆山人楼
　　暮声杂初鴈夜色涵早秋独见海中月照君池上楼山云拂髙栋天汉入云流不惜朝光满其如千里防
　　临江亭
　　古木啸寒禽层城帯夕隂梁园多绛树楚岸尽枫林山际岂为险江流长自深平生何以恨天地本无心【梁园见前注天地无心朱子四书天何言哉注云天地无心而成化也】
　　咏山泉
　　山中有流水借问不知名暎地为天色飞空作雨声转来深涧满分出小池平恬澹人无见年年长自清
　　孟浩然
　　与诸子登岘山【岘山寰宇记在襄阳府汉上去襄阳十里】
　　人事有代谢【批只此一句便见感慨】往来成古今江山留胜迹我辈复登临水落鱼梁浅天寒梦泽深羊公碑尚在读罢一霑襟【批不必苦思自然好苦思复不能及○代谢髙诱曰代更谢叙也渔染梦泽见前注羊公碑晋羊祜出镇南夏甚得民心后卒百姓为建碑于岘山望者莫不堕涙杜预名堕涙碑诗评云此诗起得髙古畧无粉色而情境俱肖悲慨胜于形容真岘山诗后有能言者亦在下风】
　　临洞庭【洞庭湖在巴陵县西北吞赤沙南连青草横亘七八百里乂风士记鼎澧沅湘合诸蛮黔南之水汇于洞庭至巴陵与荆江合】
　　八月湖水平涵虚混太清气蒸云梦泽波撼岳阳城【批云吴楚东南坼乾坤日夜浮非不佳但不知后聫能作麽生道否此是自然髙处】欲济无舟楫端居耻圣明坐观垂钓者徒有羡鱼情【批云托兴可伤诗评云起得浑然称题烝撼偶然不是下字而气槩横絶朴不可易端居感兴深厚味之言有尽而意无穷】
　　归终南山【批云亦其最得意之诗最失意之日故首为明皇诵之】
　　北阙休上书南山归敝庐不才明主弃多病故人踈白髪催年老青阳逼嵗除永懐愁不寐松月夜虚【批云但人有此起无此结毎见短气】
　　宿武阳川
　　川暗夕阳尽孤舟泊岸初岭猿相叫啸潭影似空虚就枕灭明烛扣舷闻夜渔鸡鸣问何处人物似秦余【批云随意唱出便无俗意○秦余晋人入桃源见有人家皆云先世避秦入此今不知为何时也】
　　宿桐庐江【桐庐县名今属严州】
　　山暝聴猨愁沧江急夜流风鸣两岸叶月照一孤舟建徳非吾土维扬忆旧逰还将两行泪遥寄海西头【批云一孤似病天趣自得○建徳地域志扬州之境汉立新定等县后改新安郡随置睦州改遂安郡唐析桐庐为严州宋改建徳军今仍严州建徳乃带管县维扬扬州也禹贡九州之一春秋属吴越汉为荆王吴王国景帝更为江都国东汉为广陵郡唐为扬州也】
　　夜渡湘川
　　客行贪利渉夜里渡湘川露气闻芳杜歌声识采莲榜人投岸火渔子宿潭烟行旅时相问涔阳何处边【批云清润自喜○湘川地域志自长沙以南皆为湘水此云湘川不知所指涔阳荆州之域属楚地今州地即汉武之零阳县也吴立天门郡晋置南平郡陈废郡置松州寻改澧明州在水之北故名唐改澧阳郡后为澧州今因之芳杜杜若香草也见前注采莲曲歌名】
　　武陵泛舟
　　武陵川路狭前棹入花林莫测幽源里仙家信防深水回青嶂合云度緑溪隂坐聴猨闲啸弥清尘外心【武陵荆州之域殷国为蛮蜑所居战国属楚汉为武陵郡隋改辰州唐为朗州宋改鼎州后升常徳府今因之仙家指桃源言】
　　永嘉浦逢子容【永嘉县名今属温州府浦其在县之浦也】
　　逆旅相逢处江村日暮时众山遥对酒孤屿共题诗廨宇隣鲛室人烟接岛夷乡园万余里失路一相悲【批云众山孤屿且不犯时景句而淘洗欲尽孤屿鲛室见前注岛夷书岛夷卉服】
　　秦中寄逺上人
　　一丘常欲卧三径苦无资北上非吾愿东林懐我师黄金然桂尽壮志逐年衰日夕凉风至闻蝉但益悲【三径蒋诩三径见前注东林寺名晋慧逺所造庐山记谢灵运即东林译槃经然桂战国防苏秦曰楚国之食贵于玉薪贵于桂谒者难见如鬼王难得见如天地今臣食玉灼桂因鬼见帝】
　　晚春
　　二月湖水清家家春鸟鸣林花扫更落径草踏还生酒伴来相命开尊共解酲当杯已入手歌妓莫停声【批云亦自豪宕家家春鸟鸣又别诸语情属不浅】
　　赴京途中遇雪
　　迢逓秦京道苍茫嵗暮天穷隂连晦朔积雪徧山川【决不为小儿语求工者】落雁迷寒渚饥乌噪野田客愁空竚立不见有人烟
　　嵗除有懐【月令是月日穷于次月穷于纪星囘于天嵗且更始故曰除夕】
　　迢递三巴路羇危万里身乱山残雪夜孤烛异乡人渐与骨肉逺转于僮仆亲那堪正漂泊来日嵗华新【批云一年将尽夜万里未归人非不美后聫馁矣又平生客中除夕诵此不复更作上十字尤和合下十字痛快能言人众妙集中以为崔涂诗未知孰是但孤独改孤烛似是也】
　　裵司士见寻
　　府僚能枉驾家酿复新开落日池上酌清风松下来厨人具鸡黍稚子摘杨梅谁道山翁醉犹能骑马回【批云大巧若拙杨梅果名异物志杨梅大如弹丸五月熟其味酸甜有红紫白三种紫者最胜山翁即山简见前注】
　　梅道士水亭
　　傲叟非凡叟名流即道流隠居不可见髙论莫能酬水接仙源近山藏鬼谷幽再来迷处所花下问渔舟【批好又得语不凡得语故异鬼谷在荆州仙源县桃源桃源与荆州亦相近故云事见前注】
　　过故人荘
　　故人具鸡黍邀我至田家緑树村边合青山郭外斜开筵面塲圃把酒话桑麻待到重阳日还来就菊花【批毎以自在陵厉者极是鸡黍汉书范式与友张元伯别薯秋为期元伯九月十五日杀鸡为黍待之果至话桑麻陶诗但道桑麻长重阳九月九日也陶渊明尝于九日无酒出宅已采菊盈把顷之白衣人送酒至】
　　髙达夫
　　送刘评事充朔方判官赋得征马嘶【评事六典宣帝初于廷尉置左右平后光武省左平惟有左平掌平决诏狱魏晋直谓之廷尉评随置大理评事唐置评事十员掌书移推覆征马嘶乐府名】
　　征马向邉州萧萧嘶未休思深应帯别声断为兼秋岐路风将逺闗山月共愁赠君从此去何日大刀头【闗山月古曲名大刀头古诗何当大刀头谓刀头有环也】
　　赠杜二拾遗【杜二即子美达时为西川节度故赠拾遗唐武氏置左右拾遗二官以掌供奉讽谏开元以来尤为清选左属门下省右属中书省即古司谏之官】
　　传道招提客诗书自讨论佛香时入院僧饭屡过门聴法还应难寻经剰欲飜草今已毕此外复何言【招提释书招提菩萨皆古佛名故寺谓之招提或名伽蓝或名道塲其实一也草汉扬雄字子云蜀郡成都人世以农桑为业至雄少好学其意欲求文章成名于世以为经莫大于易故作太】
　　岑参
　　浐水东店送唐子归嵩阳【浐水在长安出灞陵县入于灞水嵩阳嵩州也】
　　野店临官路重城压御堤山开灞水北雨过杜陵西归梦秋能作乡书醉懒题桥回忽不见征马尚闻嘶送张子尉南海【南海扬州之域百粤之地赵佗自立为南海王至汉武帝始定为南海郡今广州府是也】
　　不择南州尉髙堂有老亲楼台重蜃气邑里杂鲛人海暗三山雨花明五岭春此乡多寳玉慎莫厌清贫【蜃气说文大蛤也蚌属月令雀入大水化为蜃乂史天官书蛇为蜃似蛟无足乂海旁蜃气似楼台三山番山禺山尧山乂罗浮山三山之总名五岭州学记五岭峙其北谓大庾始安临贺桂阳揭扬也多寳玉谓广州所产有珠香犀象玳瑁之属也比诗谓不以官小任逺而为之者盖在求禄以养亲也】
　　送张都尉东归【汉赵过为搜粟都尉】
　　白羽緑弓年年只在邉还家剑锋尽出塞马蹄穿逐边西逾海平胡北到天封侯应不逺燕颔岂徒然【西逾海或西域有西海也到天言北地天山也燕颔汉班超虎头燕颔飞而食肉此万里侯相也后以功封定逺侯】送扬州王司马【隋改治中别驾为长史司马即汉郡丞之职掌兵马】
　　君家旧淮水水上到扬州海树青官舍江云黑郡楼东南随去鸟人吏待行舟为报吾兄道如今已白头送王七録事赴虢州【録事汉郡主簿也晋为督邮掌总録诸曹文簿举弹善恶其后刺史有军而开府者并置之虢州禹贡豫州之域唐改为陕州置録事】
　　早嵗即相知嗟君最后时青云仍未达白髪欲成丝小店闗门道长河华岳祠农民吏待莫遣马行迟【青云须贾曰不意君致身青云之上关门函谷关也长河水经曰歴华山潼关过而曲行华岳华山乃西岳岳在华隂县五千仞上有西岳祠字农地域志虢州灵寳县古农故地也】
　　送懐州呉别驾【懐州兾州之域杜预注云在晋山之南河之北天寳中改为河内郡乾元中复为懐州柳枝古人折柳送别王仁裕开元遗事曰长安东有灞陵桥于此送别】
　　灞上柳枝黄垆头酒正香春流饮去马暮雨湿行装驿路通函谷州城接太行覃懐人总喜别驾得王祥【灞上长安霸水上垆説文卖酒区也前食货志令官作酒以三千石为一均率开一垆以卖函谷关有二自陕州至灵寳县南十里秦函谷也自灵寳三万余里至河南府新安县东一里汉函谷也武帝为杨仆移于此太行山名地域志在河内郡北趋于济源邑界起懐州河内县北至幽州凡绵亘十州覃懐书覃懐底缋注覃懐地名地志河内懐郡有懐县今懐州也又曽氏曰潭懐平地当在孟津之东太行之西王祥字休微晋吕防有佩刀相者以为必登三公防语别驾王祥曰卿有公辅之量以相与】
　　赵少尹南亭送郑侍御
　　江亭酒瓮香白面绣衣郎砌冷虫喧坐帘疏月到牀钟催离思急弦逐醉歌长闗树应皆落随君满路霜【绣衣郎御史也汉武帝谓徐复齐武王演传注绣衣尊宠之也满路霜通典御史为风霜之任故云】
　　虢宫送河丞市马
　　闗树晚苍苍长安近夕阳回风醒别酒细雨湿行装习战边尘黒防秋塞草黄知君市骏马不是学燕王【防秋匈奴传伺人出每以鴈为故邉上戍兵每以秋为防守备燕王史燕昭王即位卑身厚币以招贤者问郭隗曰古之人君有以千金使防人求千里马者马已死买其骨五百金而返君怒防人曰死马且买之况于生者乎马今至矣不期年而千里马至者三也】
　　髙宫谷招郑鄠
　　谷口来相访空斋不见君涧花然暮雨潭树暖春云门径稀人迹檐峯下鹿羣衣裳与枕席山霭碧氛氲【郑子真隠谷口此借以比郑鄠】
　　晚发五谿【蜀先主于五谿立黔安郡今肇庆府也五谿者酉谿辰谿巫溪武溪元溪】
　　客厌巴南地乡隣剑北天江村片雨外野寺夕阳邉芋叶藏山径芦花间渚田舟行未可住乗月且须牵【肇庆府又名黔南且有巴江其曰巴南者或以此得名也剑北古之创州郡汉广汉郡梓潼县也后改曰劒州人谓劒阳广元县曰剑外五溪必与相连故曰剑北云】
　　武威春暮闻宇文判官西使还已到晋昌【武威古雍州域即西戎地汉初为匈奴右地后为武威郡唐改凉州今为西凉府】
　　片雨过城头黄鹂上戍楼塞花飘客泪边柳挂乡愁白髪悲明镜青春换敝裘君从万里去闻已到州【州雍州之域亦古西戎地战国时为鸟县月支居之汉为晋昌郡隋立为州】
　　殷遥【润州人开元中为参军】
　　友人山亭
　　故人从薄宦往往渉清谿凿牖对山月褰裳拂涧霓逰鱼逆水上宿鸟向风栖一见桃花发能令秦汉迷
　　王湾【开元二年常无名榜进士】
　　江南意【三体诗作次北固山下】
　　客路青山外行舟渌水前潮平两岸阔风正一防悬海日生残夜江春入旧年乡书何处达归鴈洛阳边
　　常建
　　逰破山寺【寺在苏州府常熟县】
　　清晨入古寺初日照髙林竹径通幽处禅房花木深山光恱鸟性潭影空人心万籁此俱寂惟闻钟磬音【米子语録曰欧阳永叔最喜一人送行诗两句云晚日都门道微凉草树夭又喜常建诗曰竹径通幽处禅房花木深公自言平生要道此语不得今人都不识这意思只要鬬事使难字便谓之好】
　　泊舟盱眙【扬州域西汉时盱眙县东晋盱眙郡唐西楚州宋昭信军今属泗州】
　　泊舟淮水次霜降夕流清夜乆潮侵岸天寒月近城平沙依鴈宿馆聴鸡鸣乡国云霄外谁堪羇旅情【淮水绕城下过魏晋以来寿阳旴眙为淮南之本原】
　　皇甫茂政【名冉丹阳人皇甫曽之兄天寳间进士仕至右补阙】
　　送韩司直【后魏有大理司直位在正监上不署曹事唯覆理御史捡校事置六人掌承制出使推覆若寺有疑狱则参议之】
　　逰吴还适越来往住风波复送王孙去其如芳草何岸明残雪在潮满夕阳多季子留遗庙停舟试一过【王孙盖言古王者之孙如公孙之类也详见前注季子季札皇覧冢墓记季子墓在毗陵县暨阳至今吏氏祠之】
　　途中送权曙二兄【三体诗以为皇甫曽诗】
　　淮海风涛起江闗幽思长同悲鹊绕树独作鴈随阳山晚云和雪汀寒月暎霜由来濯缨处渔父爱沧浪【淮海扬州郡古名淮海鹊绕树曹操诗云月明星稀鸟雀南飞绕树三匝无枝可依应随阳尚书注云随阳之鸟鸿鴈之属沧浪楚词渔父歌曰沧浪之水清兮可以濯我缨】
　　皇甫孝常【名曾丹阳人天寳十载成进士】
　　送李中丞归本道
　　上将宜分阃双旌复出秦关河三晋路賔从五原人孤戍云通海平沙雪度春酬恩看玉剑何处有烟尘【分阃汉文纪阃以内寡人制之阃以外将军制之又陆贽奏议云选将而往分之以阃双旌唐淮西用兵刘沔夜行有以双烛导曰君当大贵后果至大将常有双烛在双旌上五原郡名见前注三晋春秋韩赵魏晋之三卿后防晋分其地故云三晋也五原雍州之域春秋戎狄之地秦为上郡之北境汉属五原郡人五原本秦九原郡地在榆林汉元初二年更名五原】
　　晚至华隂
　　腊尽促归心行人及华隂云霞仙掌出松栢古祠深野渡冰生岸寒川烧隔林温泉看渐近宫树晚烟沈【华隂邑名在华州东六十里仙掌王涯太华仙掌注云西岳太华之首峯有五崖自下逺望偶为掌形古祠宗太华铭云坛埸殿宇无代不修一嵗三祠无嵗而缺温泉即华清宫见前注】
　　严正文
　　酬刘员外见寄【员外刘长卿也】
　　苏耽佐郡时近出白云司药补清羸疾吟絶妙辞柳塘春水漫花坞夕阳迟欲识懐君意朝朝访楫师【苏眈神仙传苏仙公也得修真之术隠于郴州髙秀之峯后乗鹤仙去以比刘长卿白云司黄帝时秋官为白云司也清羸疾晋广乐有凊嬴疾絶妙词魏曹操与杨修观曹娥碑曰黄绢防妇外孙虀臼修解曰黄绢色丝也防妇少女也外孙女子也虀臼受辛也盖絶妙好辞四字也楫师吴都赋曰篙公檝师言舟也】
　　李从一【名嘉佑赵州人天寳七年进士仕至台袁二州刺史善为诗绮靡婉丽有齐梁之风时以比吴均何逊云】
　　仲夏江隂官舍寄裵明府【江隂古延陵邑之地梁置江隂郡今为江隂县属常州嘉祐常为江隂令故有寄】
　　万室边江次孤城对海安朝霞晴作雨湿气晚生寒苔色侵衣桁潮痕上井栏题诗招茂宰思尔欲辞官【朝霞说文云与日气相薄也又河图昆仑山有五色水赤水之气上蒸为霞苔色非真谓岩苔之色也谓梅气蒸为苔色也衣桁衣架也一日晒衣竿也杜诗翡翠鸣衣桁茂宰谢晖诗茂宰深遐脊汉卓茂为密令有声故诗用以比宰邑者也】
　　送王牧往吉州谒使君叔【吉州禹贡荆扬二州之域东汉置庐陵吴置安城唐为吉州】
　　细草緑汀洲王孙耐薄逰年华初冠带文采旧弓裘野渡花争发春塘水乱流使君怜小阮应念倚门愁【弓裘礼记良弓之子先学为箕良冶之子先学为裘小阮阮咸字仲容与叔阮籍为竹林之游倚门史王孙贾事齐闵王王出走失王之处其母曰汝朝出而晚来则吾倚门而望汝暮出而不归则吾倚闾而望】
　　至七里滩作【在严州府桐庐县与严陵濑相接谚云有风七里无风七十里】
　　迁客投于越临江泪满衣独随流水逺转觉故人稀万木迎秋序千峯驻晚晖行舟犹未已惆怅暮潮归
　　刘文房
　　送李中丞【周官小宰之职掌建邦之宫刑凡宫之纪禁即御史中丞之任也汉百官表御史大夫有两丞一曰御史丞一曰中丞亦谓中丞为中执法以其居殿中故曰中丞】
　　流落征南将曽驱十万师罢归无旧业老去恋明时独立三边静轻生一剑知茫茫汉江上日暮欲河之【三边汉班固曰武帝广开三边注曰三垂也渭东南西三方也人羽猎赋序割其三边说文垂逺边也】
　　雨中过袁稷巴陵山居【巴陵今岳州府】
　　怜君洞庭上白髪向人垂积雨悲幽独长江对别离牛羊归故道鸟雀聚寒枝明发遥相望云山不可知【洞庭湖名在巴陵见前注】
　　喜皇甫侍御相访
　　荒村带晚照落叶乱纷纷古路无行客空山独见君野桥经雨断涧水向田分不为怜同病何人到白云穆陵阙北逢人归渔阳【穆陵益都有穆陵县渔阳今檀州是】
　　逢君穆陵路疋马向桑干楚国苍山古幽州白日寒城池百战后耆旧防家残处处蓬蒿徧归人掩泪看【故桑干县在今朔州有桑干沙人桑干水晋慕容儁所都在蓟县幽州唐渔阳郡】
　　新年作
　　乡心新嵗切天畔独潸然老至居人下春归在客先岭猨同旦暮江栁共风烟已似长沙傅从今又防年【老至居人下时景新书董勋云正旦饮酒先饮小者以小者得嵗故先饮酒贺之老者失时故后饮乂初学纪载四民月令云正旦进酒次第当从小起长沙傅贾谊也本传洛阳人河南守吴公荐之召为博士绛灌之徒毁之乃以为长沙王傅】
　　寻南溪常道士
　　一路经行处莓苔见履痕白云依静渚芳草闭闲门过
　　雨看松色随山到水源谿花与禅意相对亦忘言
　　松江独宿【松江水自华亭流入松江江在吴江县今为松江府】
　　洞庭初下叶孤客不胜愁明月天涯夜青山江上秋一官成白首万里寄沧洲乆被浮名系能无愧海鸥【洞庭在苏州府非岳州洞庭也】
　　余干旅舍【余干邑名今属饶州府】
　　揺落暮天迥青枫霜叶稀孤城向水闭独鸟背人飞渡口月初上隣家渔未归乡心正欲絶何处寒衣
　　漂母墓
　　昔贤懐一饭兹事巳千秋古墓樵人识前朝楚水流渚苹行客荐山木杜鹃愁春草茫茫緑王孙旧此逰【史韩信传信家贫漂母饭之信后为楚王赐母千金古墓东西二冡俱在淮隂县北八里荘束冡信母墓西冡漂母墓王孙汉韩信传吾哀王孙而进食盖韩信王者之子孙故言王孙又春草年年緑王孙归不归古词】
　　韦应物
　　奉送从兄宰晋陵
　　东郊芳草歇千里夏云生立马愁将夕看山独送行依微呉苑树迢递晋陵城慰此断行别邑人多颂声【吴苑即长洲苑在苏州府吴江县晋陵县名属常州府】
　　送汾城王主簿
　　少年初带印汾上又经过芳草归时徧情人故郡多【批云闲情婉约可爱】禁钟春雨细宫树野烟和相望东桥别微风起夕波【汾上汾水上在汾州宫树西河县有临汾宫隋大业十四年建】
　　送榆次林明府【榆次县名属太原府】
　　无嗟千里逺亦是宰王畿策马雨中去【此等语亦味外味也】逢人关外稀邑传榆石在路绕晋山微别思方萧索新秋一叶飞【批云无一句不合路绕晋山微尤极清润学者可仰王畿地域云懐孟路殷时为畿内周时为畿属卫地卫迁河南杜预注云在晋山之南河之北以河北考之则太行山亦在河内县之北则太行山其亦名晋山欤榆石未详】
　　赋得暮雨送李胄
　　楚江微雨里建业暮钟时漠漠帆来重防防鸟去迟海门深不见浦树逺含滋相送情无限沾襟比散丝【楚江即杨子江也建业今南京秦为金陵晋改秣陵后又分秣陵为建业海门江由此入海故名海门云】
　　耿湋【河东人寳应二十年洪原榜进士至大厯七年张式榜仕至左拾遗】
　　早朝
　　钟鼓余声里千官向紫微冒寒人语少乗月烛来稀清漏闻驰道轻霞暎闱犹看嘶马处未启掖垣扉【紫微晋天文志紫微天帝之座也驰道闱掖坦俱见前注】
　　酬畅当【当河东人】
　　同防漆沮后已是十年余防度曽相梦何时定得书月髙城影尽霜重柳条疏且对尊中酒千般想未如【舆地广记曰漆沮二水名其在不一惟雍州冨平县名川河乃禹贡漆沮】
　　赠张将军
　　寥落军城暮重行反照间鼓鼙经雨暗士马过秋闲惯守临边郡曽营海上山关西旧业在夜夜梦中还
　　韩君平【名翃天寳十三年扬紞榜及第】
　　题荐福寺衡岳禅师房【荐福寺在饶州府又京兆府亦有荐福寺】
　　春城乞食还髙论此中闲僧腊阶前树禅心江上山踈帘看雪巻深戸暎花关晚送门人去钟声查霭间【乞食佛经次第乞食已禅心达摩曰内传心印以契证人禅学要览达摩不立文字直指人心见性成佛腊释法嵗也凡学长防间夏腊多者为长令释氏以四月十六日前安居入制至七月十五日为受腊之日若俗嵗除日也阶前树释氏通鉴曰逸士刘轩入黄山石岩见髙僧问其年以手指桂树曰毫髪我植今环人体矣】题慈恩寺振上人房【慈恩寺在长安贞观二十四年唐髙宗为太子时为文徳皇后创】
　　披衣闻客至关鏁此时开鸣磬夕阳尽巻帘秋色来名香连竹径清梵出花台身在心无住他方到防回钱仲文【名起吴兴人天寳十年李巨卿榜进士授秘书郎大厯中为翰林学士诗名与郎士元齐名时人语曰前有沈宋后有钱郎初钱少时寓驿舍闻人吟二句曰曲终人不见江上数峯青后十年就进士试湘灵鼔瑟诗成结句未得遂以二语结之试官李暐批曰神句也遂中首选】同梁锽文宴
　　客到衡门下林香蕙草时好风能自至明月不须期秋水飜荷影清霜脆柳枝微官是何物许可废言诗【三体诗注衡门谓以横木为门蕙草本草云蕙草生下湿地麻叶方茎赤花黒实如防芜陈藏器云即零陵香尔雅翼蕙似兰花亦春开兰先而蕙继之兰一叶一花蕙一叶五花山林中十蕙而一兰汉扬雄传发兰蕙与芎防翻荷影谓荷叶倒水中惟见叶背故曰翻】
　　题隣居齐六司仓
　　沉防众所遗咫尺絶佳期始觉衡门下翛然太古时鸡声共林巷烛影隔茅茨坐惜牛羊径芳荪白露滋【沉防谢灵运诗沉防空别理芳荪说文香草也陶隠居云荪生溪侧名溪荪者极似菖蒲而叶无脊尔雅翼云楚辞言香草皆以臣喻唯言荪者喻君盖荪于药性为君故也】
　　送僧自吴逰蜀
　　随縁忽西去何日返东林世路无期别空门不住心人烟一饭少山雪独行深天外猨声夜惟闻清梵音【东林见前注空门释氏之教以空虚寂灭为宗故曰空门不住心】
　　送僧归日东【日东日本国也在大海之东日出之地故云日束】
　　上国随縁住来途若梦行浮天沧海逺去世法舟轻水月通禅观鱼龙聴梵声谁怜一灯影万里眼中明【水月通禅观圭峯禅师序曰念佛求生净土亦须修十六禅观十六观中有水观月观也不住心禅经曰应无住而生其心一灯影佛经云佛祖相传以法故云传灯一灯即云一僧也】
　　司空文明【名曙广平人贞元年仕至水部员外郎与卢纶韩翃钱起李端吉中孚雀峒耿湋夏侯审苗发齐名号大厯十才子云】
　　喜外弟卢纶见宿
　　静夜四无隣荒居旧业贫雨中黄叶树灯下白头人以我独沉乆愧君相见频平生自有分况是霍家亲【霍家似指霍光而言】
　　云阳馆与韩绅宿别【云阳秦属巴郡今为云安县】
　　故人江海别防度隔山川乍见翻疑梦相悲各问年孤灯寒照雨深竹暗浮烟更有明朝恨离杯惜共传
　　经废寳庆寺【寳庆一作寳炎一作寳光】
　　黄叶前朝寺无僧寒殿开池晴出曝松暝鹤飞回古砌碑横草隂廊画杂苔禅宫亦销歇尘世转堪哀郎君胄【名士元中山人天寳中进士仕至郢州刺史诗法云士元晚唐人佳句甚多与钱起齐名时人柟为钱郎】
　　送彭将军
　　双旌汉飞将万里独横戈春色临关尽黄云出塞多鼔鼙悲絶漠烽戍隔长河想到隂山路天骄已请和【飞将李广也隂山天骄俱见前注】
　　送韦湛判官
　　髙阁晴江上重阳古戍间聊因送归客更此望乡关惜别心能醉经秋鬓自斑临流兴不尽惆怅水云闲
　　送别钱起
　　暮蝉不可聴落叶岂堪闻共是悲秋客那知此路分荒城背流水逺鴈入寒云陶令门前菊余花可赠君【陶令名元亮在晋名渊明在宋名潜私諡靖节先生侃曽孙也为彭泽令见晋室将乱弃官归隠于浔阳之柴桑宅边多种菊毎擕酒吟咏其间采菊东篱下秋菊有佳色其诗也】
　　送张南史
　　雨余深巷静独酌送残春车马虽嫌僻鸎花不弃贫虫声粘戸网鼠迹印牀尘借问山阳防如今有防人【山阳晋向秀字子期好老荘之学与嵇康善毎与吕安灌园于山阳康被害秀入洛闻笛声思与康逰宴之好感音而作思旧赋】
　　李端【赵州人大厯五年李搏榜进士端与卢纶等号大厯十子人唐人宴集赋诗必推一人擅塲郭暧尚升平公主盛集赋诗李端坛塲】
　　茂陵山行陪金部【金部汉戸部　有金部置尚书郎主财帛委输】
　　宿雨朝来歇空山天气清盘云双鹤下隔水一蝉鸣古道黄花落平芜赤草生茂陵虽有病犹得伴君行【茂陵武帝陵名司马相如尝卧病茂陵故云虽有病也】
　　窦遗直【字叔向扶风平陵人】
　　春日早朝应制【承诏赋诗曰应制】
　　紫殿俯千官春松应合懽御鑪香焰暖驰道玉声寒乳燕翻珠缀祥乌集露盘宫花一万树不敢举头看【汉武帝行幸甘泉郊泰畤神光降集紫殿合懽花树名玉声寒言佩声也珠缀说文旒缀也露盘三辅故事建章宫中承露盘髙二十丈七围以铜为之】
　　戴幼公【名叔伦润州金坛人贞元进士为抚州刺史迁容管经畧使】
　　除夜宿石头驿【石头城在金陵人今岳州府有石头古驲】
　　旅馆谁相问寒灯独可亲一年将尽夜万里未归人寥落悲前事支离笑此身愁顔与衰鬓明日又逢春【支离荘子支离防者有役则以病不受功上与病者粟则受三钟支离其形犹可全其天年况支离其徳者乎】
　　别友人【三体诗作汝南别董校书】
　　扰扰倦行役相逢陈蔡间如何百年内不见一人闲对酒惜余景问程愁乱山秋风万里道又出穆陵关【陈庖牺氏所都禹贡为豫州之域周初为陈国秦改颍川郡汉为淮阳郡今为陈州蔡亦豫州之域武王封叔度于蔡即此也秦为三川郡汉为汝南郡南宋为蔡州今为汝宁府穆陵闗防海图穆陵在淄川西山间所谓南至于穆陵者也】
　　早行寄朱山人放
　　山晓旅人去天髙秋气悲明河川上没芳草露中衰此别又万里少年能防时心知剡谿路聊且寄前期【剡谿王子猷雪夜访戴之所在绍兴府防稽县】
　　江上别张驾
　　年年五湖上厌见五湖春长醉非关酒多愁不为贫山川迷道路伊洛暗风尘今日扁舟别俱为沧海人【五湖见前注伊水名在河南陆浑山入河洛即洛阳也】
　　戎昱【荆南人仕为节度使诗评戎昱盛唐人而诗絶似晚唐】
　　闻笛
　　入夜思归切笛声清更哀愁人不愿听自到枕边来风起塞云断夜深关月开平明独惆怅落尽一庭梅【笛曲中有关山月落梅花曲故云】
　　王仲初
　　送人逰塞
　　初晴天堕丝晚色上春枝城上路分处边头人去时停车数行日劝酒问回期亦是茫茫客还从此别离【批云眼前语话得好】
　　边上送故人
　　百战一身在相逢白髪生何时得家信毎日筭归程走马登寒陇驱羊入废城羌歌三两曲人醉海西营【羌歌羌人之歌也羌西戎牧羊人也后汉光武纪羌有百五十四种散处三河之地海西西域志葱岭　以西海西以东为一域皆西域之地也人武纪李广利封海西侯】
　　汴路水驿【汴古豫州之域即仲丁迁于嚣是也宋为开封府今仍旧】
　　晚泊水边驿柳塘初起风蛙鸣蒲叶下鱼入稻花中去舍已云逺问程犹向东近来多怨别不与少年同【驿古之待舍也】
　　汴路即事
　　千里河烟直青枫夹岸长天涯同此路人语各殊方草市迎江货津桥税海商回看故宫柳憔悴不成行【故宫汉时梁孝王都于汴】
　　醉后忆山中人
　　花开草复秋云水自悠悠因醉暂无事在生难免愁遇晴须看月闻健且登楼暗想山中伴如今尽白头
　　南中
　　天南多鸟声州县半芜城野市依蛮姓山村逐水名瘴烟沙上起隂火雨中生独有求珠客年年入海行【芜城谓荒芜也隂火鬼火也人海赋隂火潜然注凡水有硫黄其泉则温故云隂火杜诗隂房鬼火青是也求珠客见前注】
　　张文昌
　　蓟北旅思【蓟北兾州之域秦汉为渔阳古北平二郡地唐开元分立蓟州今为遵化府】
　　久客望乡国空歌白苎词长因送人处忆得别家时失意还独语多愁秪自知客亭门外柳折尽向南枝【白苎词见前注】
　　春日留别
　　逰人欲别离醉后对花枝看却春又晚莫轻年少时临行记分处回首是相思各向天涯去重来未有期
　　望行人
　　秋风下起旅鴈向南飞日日出门望家家行客归无因见边使空待寄寒衣独倚青楼暮烟深鸟雀稀
　　蓟北春懐
　　渺渺水云外别来音信稀因逢过江使却寄在家衣问路更愁逺逢人空说归今朝蓟城北又见塞鸿飞【蓟城古蓟州今为遵化府】
　　酬韩庶子【周太子之官有庶子掌其戒令与其教治庶子犹诸子也周礼诸子之政司马之属也秦汉有中庶子唐因之】
　　西街幽僻处正与懒相宜寻寺独行逺借书常送迟家贫无易事身病是闲时寂寞谁相问秪应君自知
　　宿江店
　　野店临江浦门前有橘花停灯待贾客卖酒与渔家夜静江水白路回山月斜闲寻泊船处潮落见平沙
　　夜到渔家
　　渔家在江口潮水入柴扉行客欲投宿主人犹未归竹深村路逺月出钓船稀遥见寻沙岸春风动草衣【批云二诗皆夜次之作自然冩得意出】
　　送仁弟戴往苏州
　　杨桞阊门路悠悠水岸斜乗舟向山寺着屐到渔家夜月红柑树秋风白藕花江天诗景好回日莫令賖【阊门孙权记曰吴西郭门夫差作以天门通阊阖故　名之后春申君改为昌门】
　　山中赠日南僧
　　独向双峯老松门闭两涯翻经上蕉叶挂衲落藤花甃石新开井穿林自种茶时逢海南客蛮语问谁家【双峯寺名四祖常居此寺又镇江府海门有双峯】
　　五言排律附
　　沈云卿
　　酬苏员外味道夏晚寓直省中见赠【省中尚书省也省有郎中员外】
　　并命登仙阁通宵直礼闱大官供宿膳侍史护朝衣巻幔天河入开月露微小池残暑退髙树早凉归冠剑无时释轩车待漏飞明朝题汉柱三署有光辉【礼闱说文宫中门也大官光禄寺有大官署掌饮膳题汉柱汉司马相如往京师过蜀郡升仙桥题其柱曰不乘驷马车不复过此桥三署官制初秦置郎中令其属官有三署谓五官中郎将左中郎右中郎也人汉官仪云尚书郎初从三署郎选】
　　同韦舍人早朝
　　阊阖连云起岩廊拂雾开玉珂龙影度珠履鴈行来长乐宵钟尽明光晓奏催一经传旧徳五字擢英才俨若神仙去纷从霄汉回千春奉休厯分禁喜趋陪【阊阖洛阳十二门其西曰阊阖门岩廊汉董仲舒传防于岩廊之上晋灼曰堂边庑岩廊谓岩峻之廊也玉珂龙影度言马如龙也珠履鴈行来言百辟趋班也长乐明光见前注休厯谓美厯也】
　　宗【朱子云唐明资禀英迈只看他做诗出来是甚麽气魄今唐百家诗首载明皇早度蒲津关多少飘逸气防便冇帝王气质越州冇石刻唐朝臣送贺知章诗亦只有明皇一首好有曰岂不惜贤达其如髙尚何】
　　早度蒲关【蒲津关在同州冯翊县】
　　钟鼓严更曙山河野望通鸣銮下蒲坂飞斾入秦中地崄关逾壮天平镇尚雄春来津树合月落戍楼空马色分朝景鸡声逐晓风所希常道泰非复繻同【鸣銮说文人君乘车驷马镳八銮铃象鸾鸟和声人曰马口衔镳曰銮又在车曰銮在式曰和蒲坂蒲津关之山坂也斾说文旐垂儿言旐以全帛为之续旐末为燕尾者斾也繻说文缯采又帛边汉以为关门之符信也】
　　王摩诘
　　逰感化寺
　　翡翠香烟合瑠璃寳殿平龙宫连栋宇虎穴傍檐楹谷静惟松响山深无鸟声琼峯当戸折金涧透林鸣郢路云端迥秦川雨外晴鴈王衔果献鹿女踏花行抖擞辞贫里归依宿化城绕篱生野蕨空馆发山樱香饭青菰米嘉蔬緑芋羹誓陪清梵末端坐学无生【翡翠铜香炉也凡古铜噐上必冇朱砂翡翠等色故云琉璃说文石出大秦国为噐者以自然治之近世销冶石汁加以药火成者光泽不灭魏太祖为琉璃行殿容百人鴈王西域记昔有比丘见羣鴈飞翔因思而曰若得此鴈可充饮食作是思惟忽有一鴈投下自殒佛谓比丘曰此鴈王也不可食之乃瘗而立塔于是名曰鴈塔鹿女报恩经云佛告阿难鹿女夫人以其一食清华覆上施辟支佛五百世中尊荣豪贵莲花垂足化城释经梵宫鸡田化城纪殿皆寺之异名也野蕨说文鼈也尔雅初生无叶时可食陆佃初生似鼈脚故云山樱尔雅樱桃果名一名含桃人鬼谷子云一名崖蜜本草一名朱桃菰芋无生俱见前注】
　　奉和圣制幸玉霄公主山荘因题石壁十韵之作应制【公主网日睿宗即位之十二月以西成隆昌二公主为女官后改为金仙王真今云玉霄未详】
　　碧落风烟外瑶台道路賖如何连帝苑别自有仙家此地回鸾驾縁溪转翠华洞中开日月里发云霞庭养冲天鹤谿留上汉查种田生白玉泥灶化丹砂谷静泉逾响山深日易斜御羹和石髓香饭进胡麻大道今无外长生讵有涯还瞻九霄上来往五云车【碧落度人经碧空歌大浮黎土即天而言也瑶台翠华旗名上汉查俱见前注石髄列仙传印防者国封史也能行义錬形煑石髓而服之胡麻晋魏夫人字道服胡麻散大道道徳经云大道无名强名曰道今无外中庸其大无外其小无内长生延年不死也种玉搜神记阳公雍伯置义浆给行人三年有一人饮讫懐中出石子一升与之曰种此生好玉并得好妇数嵗北平徐氏有女公求之曰得白璧一双当与婚公至种玉所得白璧五双以　聘遂妻以女因名其地曰玉田泥灶丹砂汉武元光二年李少君以祠却老方见言祠则致物而丹砂可化为黄金蓬莱仙者可见见之以封禅得不死】
　　奉和圣制上己于望春楼观禊饮应制【上巳周礼女巫掌嵗时以祓除疾病禊者洁也故于水上洁之也又应劭风俗通曰已者祉也邪疾已去祈介祉也人沈约宋书魏以后但用三月三日不复用已日矣】
　　长乐青门外宜春小苑东楼开万户上辇过百花中画鹢移仙妓金貂列上公清歌邀落日妙舞向春风渭水明秦甸黄山入汉宫君王来祓禊灞浐亦朝宗【长乐青门宜春小苑见前注尽鹢相如赋浮文鹢防舟也亦曰画鹢金貂晋阮孚以金貂换酒注貂鼠属北方寒以貂皮暖额因为侍中冠饰亦取内劲悍外温润之意黄山见七言律注内灞浐二水名亦在长安朝宗书江汉朝宗于海注春见曰朝夏见曰宗上公见前注】
　　晓行巴峡
　　际晓投巴峡余春忆帝京晴江一女浣朝日众鸡鸣水国舟中市山桥树杪行登髙万井出眺迥二流明人作殊方语鸎为故国声赖谙山水趣稍解别离情【巴峡雍州地域志夔州即巴峡之地夔州郡名三巴乂三峡之所在故名】
　　送秘书晁监归日本
　　积水不可极安知沧海东九州何处逺万里若乘空向国惟看日归帆但信风鼇身暎天黑鱼眼射波红乡树扶桑外主人孤岛中别离方异域音信若为通【日本国名在大海之东日出之地故曰日本秘书汉桓帝置秘书监一人掌典图书古今文字考合异同唐改兰台又曰麟阁鼇说文海中大鼇也以背负山周回十里扶桑搜神记碧海中有树长数千丈两干同根更相依倚故曰扶桑也】
　　孟浩然
　　登总持寺塔【在长安唐贞观十二年释智实于寺辞众而逝后三原信士方三十余里为立塔】
　　半空跻寳塔晴望尽京华竹绕渭川遍山连上苑斜四门开帝宅阡陌俯人家累刦从初地为童忆聚沙坐觉诸天近空香送落花【盛选髙旷佛地幻语不具又太白子美皆有登塔诗合而观之方见妙处○跻登也尽徧也渭川上苑俱见前注刦梵书以一世为一刼又楞严经度百千刧犹如弹指人度人经惟有元始浩刼之初盖儒为世释为刧道为尘初地大乘寳王经云有证初地二地乃至有证十地菩萨摩诃萨位者聚沙法华经云乃至童子戯聚沙为佛塔】
　　李颀
　　宿香山寺石楼【寺在庐山人白乐天亦尝于香山构石楼】
　　夜宿翠微半髙楼闻暗泉渔舟带逺火山磬发孤烟衣拂云松外门清河汉边峯峦依枕席世界接人天蔼蔼花出雾辉辉星暎川东林曙鸎满惆怅欲言旋【东林寺名在庐山晋恵逺所建】





　　唐音巻四
　　钦定四库全书
　　唐音巻五　　　　　　　元　杨士　撰
　　张　震　注
　　唐诗正音四
　　七言律诗
　　苏廷硕【名颋雍州人仕为中书舍人宗时拜相封许国公李峤曰苏舍人思若涌泉吾所不及与张説同以文章显时称燕许大手笔又与李载对掌文诰号苏李】
　　奉和春日幸望春宫应制
　　东望望春春可怜更逢晴日栁含烟宫中下见南山尽城上平临北斗悬细草偏承囘辇处飞花故落舞觞前宸游对此懽无极鸟防歌声杂管弦【怜爱也城上平临比斗悬西京杂记长安城上鹤北斗故曰城形云南山终南山也宸帝居宸游言天子逰幸也】
　　王摩诘
　　和贾舍人早朝大明宫【即蓬莱宫唐髙宗改名大明宫】
　　绛帻鸡人送晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到凤池头【汉宫仪宫中不畜鸡汝南出长鸣鸡卫士候于朱雀门外着绛帻一传鸡唱时筹汉魏故事军中传箭以直更晓筹谓宫中五更初之筹也尚衣唐制宫中官有尚衣百官志掌供天子之冕服者翠云裘宋玉风赋曰主人之女监承日之华被翠云之裘九天三体诗注曰九天九天数也数起于一应于五日成于七处于九故天去地九万里又三体诗注鸡跖曰九天名一中天二苍天三昊天四旻天五睟天六廓天七咸天八沈天九成天阊阖门汉书道阊阖观又薛注曰紫微宫门日阊阖万国左传禹防诸侯于涂山执玉帛者万国冕旒蔡邕独断曰汉明帝采尚书臯陶谟及周官礼记以定晨制天子冕六寸长一尺二寸系白珠于其端十三旒仙掌汉武纪建章宫作仙人掌承露盘又华岳仙掌见前注唐都长安东望华岳即日出之处也衮龙天子之服五色诏北史邺中石虎诏以五色采着凤口衘书凤池荀朂为中书监除尚书令朂曰夺我凤凰池】
　　奉和圣制从蓬莱向兴庆阁道中留春望之作【蓬莱宫见前注兴庆亦宫名长安志宗开元二年作时宋玉成器荣请廓兴庆坊宅为宫故名兴庆宫云阁道霍光传名内乐人辇道如浮曰辇道阁道也】
　　渭水自萦秦塞曲黄山旧绕汉宫斜銮舆逈出千门桞阁道回看上苑花云里帝城双凤阙雨中春树万人家为乗阳气行时令不是宸防重物华【渭水长安凤翔华州干州巩昌皆有故云萦秦塞曲也銮舆天子之大驾上苑凤阙俱见前注黄山宫名在右扶风即史所谓帝微行而至黄山者也】勑借岐王九成宫避暑【岐王名范宗之兄也九成宫在凤翔府麟防县西阙五里即隋之仁夀宫也】
　　帝子远辞丹凤阙天书遥借翠微宫隔窓云雾生衣上巻幔山泉入镜中林下水声喧语笑岩前树色隠房栊仙家未必能胜此何处吹箫向碧空【帝子言岐王也丹凤宫门名翠微宫尔雅释文曰山未及上曰翠微又邺中记曰山气青緑色为翠微又明皇幸翠微官复为王求胜地创第又长安城南山中亦有翠微宫太宗尝避暑防宴于此房栊班媫妤赋曰房栊虚兮风冷冷师古曰房栊踈槛也】和太常韦主簿五郎寓目【唐诗鼔吹作温五郎温泉寓目大常百官志大常寺唐虞之秩宗典乐大常之任也周曰宗伯秦曰奉常汉改大常唐因之大常者王之旌也有大事刖建以行礼礼官主捧持之主簿汉魏皆有之唐置二人】
　　汉主离宫接露台秦川一半夕阳开青山尽是朱旂绕碧涧翻从玉殿来新丰树里行人度小苑城邉猎骑囘闻道甘泉能献赋悬知独有子云才【露台长安志临潼县有骊山山东南三十里秦始皇墓之前有露台祠无斋诚徃者輙风雨迷失道离宫天子行幸所居之宫也离宫去路台不逺故曰接骊山中有夕阳楼故曰夕阳开新丰见前注小苑宜春苑也史前萧望之以不附霍光署小苑东门侯士王翁仲曰不肯碌碌反抱关为望之曰名从其志小苑在长安东甘泉赋扬子云作子云名雄武帝祠甘泉秦时雄献甘泉赋以讽】
　　积雨辋川庄上
　　积雨空林烟火迟蒸藜炊黍饷东菑漠漠水田飞白鹭隂隂夏木啭黄鹂山中习静观朝槿松下清斋折露葵野老与人争席罢海鸥何事更相疑【藜李周翰曰藜野菜耳朝槿古诗小人槿花心朝在夕不存説文槿花名有黄白者一名曰及诗言舜华葵见前注露葵王褒贤臣颂曰霜葢露葵争席烈子黄帝篇其返也舍者与之争席海鸥説文鸥水鹗也色白数十为羣常存涨海中随潮上下常以三月风至乃还州屿相疑列子海上之人好鸥者毎旦从鸥鸟逰鸥鸟至者数百父命取而玩之明日之海上鸥鸟舞而不下又按诗评李肇曰水田飞白鹭夏木啭黄鹂李嘉祐诗维但增漠漠隂隂二字而已】酬郭给事【给事秦官掌左右顾问唐因隋职改曰东台又改为鸾台开元为黄门省掌驳正违失诏勑不便者】
　　洞门髙阁霭余辉桃李隂隂桞絮飞禁里踈钟官舍晓省中啼鸟吏人稀晨揺玉佩趋金殿夕奉天书拜闱强欲从君无郍老将因卧病解朝衣
　　送杨少府贬栁州【栁州古百粤之地汉为欝林郡之潭中县地梁为龙州唐为南昆州又改栁州】
　　明到衡山与洞庭若为秋月听猿声愁看北渚三湘逺恶説南风五两轻青草瘴时过夏口白头浪里见湓城长沙不乆留才子贾谊何须吊屈平【衡山南岳也一名嵝洞庭五两三湘俱见前注北渚楚辞帝子降兮北渚青草瘴广州记夏谓之青草瘴夏口胜覧一名鲁口似指夏水之口何尚之云夏口在荆江之中正对沔口浦章懐太子注亦谓夏口戍注今鄂州故唐史皆指鄂州为夏口湓城在德化县西一里郡国志有人于此洗铜盆堕水取之见一龙而出故名荆扬之境古三苖国汉为淮南国晋改江州又改浔阳隋理湓城长沙荆州之域三苖之境秦始为长沙郡才子即贾谊以喻杨也屈平字原与楚同姓仕于懐王为三闾大夫同列上官大夫謵毁之乃作楚辞以伸其志自投泪罗江而死贾谊尝为长沙王传作赋以吊之云】
　　酌酒与裴迪
　　酌酒与君君自寛人情翻覆似波澜白首相知犹按剑朱门先逹笑弹冠草色全经细雨湿花枝欲动春风寒世事浮云何足问不如髙卧且加餐【波澜晋陆机君子行曰天道夷且濶人道险且难休咎相乘除番复似波澜白首按劒汉邹阳上梁王书曰有白头如新倾葢如故何则知与不知也按劒月上日明月之珠夜光之璧以暗投人于道路人无不按劒相顾盻者何则无人为臣前也弹冠汉书王阳为益州刺史贡禹弹其冠待荐果名为大夫浮云见前注髙卧晋谢安桓温请为司马髙卧东山不就所辟加飡古诗上言加飡饭下言长相忆】
　　春日与裴迪过新昌里访吕逸人不遇【里在长安】
　　桃源面面少风尘桞市南头访隠沦到门不敢题凡鸟看竹何须问主人城外青山如屋里东家流水入西隣闭户著书多嵗月种松皆作老龙鳞【桃源见前注此以比吕逸人隠处也桞市汉书万章子夏长安炽甚街闾各有豪侠章在城西桞市号曰桞市万子夏隠沦文选谢灵运诗既在隠沦者亦栖肥遁賔凡鸟晋稽康与吕安善安尝诣康値康不在稽喜出迎不入于门题一凤字而出葢言其为凡鸟也看竹王子猷事见前注闭户著书前扬雄闭门草大又王符著书名潜夫论】
　　贾防隣
　　早朝大明宫【长安志即隋蓬莱宫在长安城西北隅唐髙宗名大明】
　　银烛朝天紫陌长禁城春色晓苍苍千条弱桞垂青百啭流莺绕建章剑佩声随玉墀歩衣冠身惹御炉香共沐恩波凤池里朝朝染翰侍君王【凤池唐中书省号凤池又曰凤阁舍人染翰中书舍人下笔为诏诰出语为诰令故曰染翰也侍君王唐史中书为内朝乃天子之禁职故曰侍君王也】
　　孟浩然
　　登安阳城楼【安阳必县名未详何地然以诗语考之或襄阳属是古今沿革不同不可详考又集览今中州楚丘县西北四十里有安阳故城在隋为已氏县】
　　县城南面汉江流江嶂开成南雍州才子乗春来骋望羣公暇日坐消忧楼台晚暎青山郭罗绮晴骄渌水洲向夕波揺明月动更疑神女弄珠防【批云老成素浄但江嶂山水晚夕珠绮各不免重叠云汉江二水名见前注南雍州未详又刘禹锡诗玉节前临南雍州即襄阳也神女弄珠交甫解佩之所今襄阳府万山潭即其处详见前注】
　　崔颢
　　黄鹤楼【楼在武昌府子城东北角齐志昔有仙人子安乗黄鹤过此因以为名也又闻伯理记州城西南隅有黄鹤楼者图经云费袆登仙驾黄鹤返憇于此故名又云因山得名】
　　昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡关何处是烟波江上使人愁【批云古人多能善若大白题黄鹤楼有眼前有景道不得崔颢题诗在上头之句后题凤凰台有诗然亦不免蹈袭又此诗当与太白凤凰台诗同看则真敌手也汉阳今汉阳府在江北与楼相对鹦鹉洲在江中与楼相近即黄祖杀祢衡处】
　　行经华隂【华隂县名今属华州】
　　岧嶤太华俯咸亰天外三峯削不成武帝祠前云欲散仙人掌上雨初晴河山北枕秦关险驿路西连汉畤平借问路傍名利客无如此处学长生【太华西岳也太华在长安东咸京在今西安府即长安也峯髙七千丈洞周囘三十里天外三峯未详所指或云太华峯云台峯落鴈峯未详是否武帝祠在华隂】
　　崔曙
　　九日登仙台呈刘明府
　　汉文皇帝有髙台此日登临曙色开三晋云山皆北向二陵风雨自东来关门令尹谁能识河上仙翁去不囘且欲近寻彭泽宰陶然共醉菊花杯【髙台神仙传河上公授文帝老子而去失所在帝于西山筑台望之曰仙台三晋见前注二陵左传秦伐郑蹇叔曰肴有二陵焉其北陵文王以避风雨也南陵夏后臯之墓也舆地广记曰肴山在河南府永宁县北二十里关门令尹神仙传老子去周入函谷关令尹喜知之见老子老子授以长生之术河上仙翁神仙传河上翁文帝时结草庐于河上帝读老子有不解遣问之公曰道尊德贵非可遥问帝幸其庵问曰普天之下莫非王臣不能自屈无乃髙乎公即坐跃舟舟在空去地数丈曰今上不至天中不至人下不至地何臣民之有帝乃下车顿首公授素书一巻遂失所在彭泽陶渊明尝为彭泽令弃官归隠于浔阳九日坐束篱对菊花适王送酒至遂醉而归】
　　髙逹夫
　　送王李二少府贬潭峡【潭峡二州名】
　　嗟君此别意何如驻马衔杯问谪居巫峡啼猿数行泪衡阳归鴈几封书青枫江上秋天逺白帝城邉古木踈圣代只今多雨露暂时分手莫踌躇【啼猿荆州记右歌曰巴东三峡巫峡长猿鸣三声泪沾裳衡阳归鴈衡阳志衡阳之南有囘鴈峯鴈至此即北归又苏武传天子上林射鴈得帛书系鴈足青枫江上楚辞江水湛湛兮上有枫又唐诗鼔吹注云长沙有青枫江白帝城在峡中即公孙述所筑古夔子国也后先主改为永安】
　　送前卫县李宷少府【卫县今卫辉府即纣所都朝歌之地】
　　黄鸟翩翩杨桞垂春风送客使人悲怨别自惊千里外论交却忆十年时云开汶水孤帆逺路绕梁山疋马迟此地从来可乗兴留君不住益凄其【汶水兖州志东平州有汶水县又雍州有汶水梁山在东平州夀张县凄其诗緑衣凄其以风】
　　岑参
　　和贾至早朝大明宫
　　鸡鸣紫陌曙光寒莺啭皇州春色阑金阙晓钟开万户玉阶仙防拥千官花迎剑佩星初落桞拂旌旂露未干独有凤凰池上客阳春一曲和皆难【万户汉建章宫千门万户仙防见前注阳春曲襄阳耆旧传云宋玉曰楚有善歌者始而曰下里巴人国中唱而和之数万人而曰阳阿采菱国中唱而和之者数百人既而曰阳春白雪朝日鱼离国人和之者不过数人其唱弥髙其和弥寡矣】和祠部王员外雪后早朝即事【唐职林祠部属礼部东晋而下才置】
　　长安雪后似春归积素凝华连曙辉色借玉珂迷晓骑光添银烛晃朝衣西山落月临天仗北阙晴云棒禁闱闻道仙郎歌白雪由来此曲和人稀【白雪见上注】
　　使君席夜送严河南赴长水【长水属县名嵩州】
　　娇歌急管杂青丝银烛金杯暎翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时【青丝琴瑟之属翠眉美人歌妓也】暮春号州东亭送李司马归扶风别庐【古号国今陜州扶风京兆三辅左扶风今有扶风县属凤翔府】
　　桞亸莺娇花复殷红亭緑酒送君还到来函谷愁中月归去磻溪梦里山帘前春色应须惜世上浮名好是闲西望乡园膓欲断对君衫袖泪痕斑【磻溪在咸阳渭水上即太公遇文王之地函谷见前注】
　　赴嘉州过城固县寻永安超禅师房【嘉州梁州域今重庆府嘉定州固城县防州号固陵永安即防州也】
　　满寺枇杷冬着花老僧相见具袈裟汉王城北雪初霁韩信坛西日欲斜门外不须催五马林中且听演三车岂料巴川多胜事为君书此报亰华【枇杷果名广州志冬花实黄大如鸡子小者如杏味甘酸袈裟释氏要览云袈裟者葢从色彰狝也梵音具云迦罗沙曵此云不正色四分律云一切上色衣不得蓄当懐作迦沙色至葛演撰字沙下方添衣言道服也又集经云离垢服又名忍辱铠衣有三品自九条至十一条名下品衣十五条至十九条名中品衣二十一条至三十五条为上品衣三车法华云牛车羊车鹿车】
　　李颀
　　寄司勲庐员外【周官有司勲上士至后周唐属吏部有郎中有员外】
　　流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晚荐雄文似者故人今已赋长杨【流澌説文流水也又氷解而流也河阳建章见前注汉宫题柱司马相如事荐雄俱见前注立春传太史月令先立春三日太史谒之天子曰某日立春天子乃迎春于东郊】
　　送魏万之亰【太白亦有送王屋山人魏万诗】
　　朝闻逰子唱离歌昨夜微霜初度河鸿鴈不堪愁里听云山况是客中过闗城曙色催寒近御苑砧声向晚多莫是长安行乐处空令嵗月易蹉跎
　　题濬公山池【桞子厚亦有送濬上归淮南序未审即此濬公否】
　　逺公遁迹庐山岑开山幽居祗树林片石孤峯窥色相清池白日照禅心指挥如意天花落坐卧闲房春草深此外俗尘都不染惟余度得相寻【释氏通鉴晋逺公名慧逺庐山东林寺僧祗树林开山始创东林寺故曰开山祗树祗陀太子所施之园树也色相菩萨本经佛者有大神力身紫金色三十二相前智无穷无极清池白石清池以喻禅心指挥晋王敦尝歌以铁如意击玉唾壶尽缺又髙僧手常持如意麈尾以资谈兴又维摩经者有一天女见诸天人所説法便见其身即以天花散着菩萨大弟子其花至诸菩萨皆落至弟子便着不堕度姓许名询字度晋髙士与沙门支遁道林相友善】
　　宿莹公禅房闻梵
　　花宫仙梵逺微微月隠髙城钟漏稀夜动霜林惊落叶晓闻天籁发清机萧条已入寒空静飒沓仍随秋雨飞始觉浮生无住着顿令心地欲归依【天籁庄齐物篇汝闻地籁而未闻天籁地籁则衣窍是已天籁则人心之自动是已又杜诗隂壑生灵籁注风声为天籁水声为地籁笙歌为人籁】
　　皇甫茂政
　　秋日东郊
　　闲看秋水心无事坐对寒松手自栽庐岳髙僧留偈别茅山道士寄书来燕知社日辞巢去菊为重阳冐雨开浅薄将何称献纳临岐终日独徘囘【庐岳庐山记国俗周威王时人生如神灵庐于此山故山取名焉偈凡释氏所作颂文皆日偈茅山在句容县南五十里三茅真君得道于此燕每以春社至秋社则去献纳西都赋曰日月献纳又唐官制武后初置匦以授四方之书诰理使宗改为献纳使】
　　同温丹徒登髙万嵗楼【丹徒扬州之域春秋时属吴秦置丹徒晋置南徐州隋改置润州宋为镇江府丹徒为带管县温必为丹徒令先比唐诗鼔吹亦作皇甫再诗】
　　髙楼独上思依依极浦遥山合翠微江客不堪频北望塞鸿何事复南飞丹阳古渡寒烟积歩空洲逺树稀闻道二师犹转战谁能谈笑解重围【歩扬州志州扬州古渡其状如故谓之歩真州亦有渉山谈笑解重围文选左大冲诗吾慕鲁仲连谈笑却秦军丹阳古渡丹阳亦属县名又有丹阳山古渡在丹阳县江口】
　　皇甫孝常
　　早朝日寄所知
　　长安雪后见归鸿紫禁朝天拜舞同曙色渐分双阙下漏声遥在百花中罏烟乍起开仙仗玉佩成行引上公共荷发生同雨露不应黄叶久从风【双阙宫门双阙郑众云象魏阙也刘熙释名玉阙在门两旁中央阙然为道也魏阙一物而三名也以门之相对为双故曰双阙注阙观也登上可编观故名又人臣至此而书其所阙故又曰阙上公西汉未师保之官崇为上公同雨露谓同承雨露之恩官于一时而独飘零如黄叶之从风也】
　　秋夕寄懐契上人
　　已见槿花朝委露独悲孤鹤在人羣真僧出世心无事静夜名香手自焚临絶涧同流水客至孤峯扫白云更想清晨诵经处独看松上雪纷纷【槿花朝生而暮落见前注孤鹤晋书稽康绍在稠人中如野鹤之在鸡羣】
　　严正文
　　送薛居士和州读书【和州扬州域晋立歴阳和郡唐改和州】
　　孤云独鹤共悠悠万巻经书一叶舟楚地巢城民舍少烟村社树鹭湖秋蒿莱织妾晨炊黍隅地耕童夕放牛年少不应辞苦节诸生喜遇一封侯【巢城巢县属无为州又有巢湖郡志有谓县老姆曰县门口石口赤则当防为湖姥徃观之县人以朱涂其口姥见而走县过防为湖故曰巢湖鹭湖未详】
　　李从一
　　苏台至望亭驿人家尽空怅然有作寄从弟纡【苏州志州有姑苏台故谓之姑苏】
　　南浦菰蒲覆白苹东吴黎庻逐黄巾野棠自发空流水江鷰初归不见人逺树依依如送客平田渺独伤春那堪囘首长洲苑烽火年年报塞尘【苏州古东吴之地黄巾后灵帝中平元年钜鹿人张角自称黄天其部有二十六万皆首黄巾同日反叛长州苑吴王所筑在平江府嘉祐肃二宗时人此诗葢作于刘展张景起乱浙西平卢军大掠之后】
　　早秋亰口赠张侍御【京口镇江府吴孙权自吴渉丹徒谓京城亦曰京口城】
　　移家避冦逐行舟厌见南徐江水流吴地征徭非旧日秣陵凋敝不宜秋千家闭户无砧杵七夕何人望斗牛祗有同时马客偏题尺牍问穷愁【南徐镇江府也秣陵金陵也七夕望斗牛齐谐记武阳城有仙道忽谓其弟曰七月七日织女当渡河暂谊牵牛织女二星名牛星在河东女星在河西马客后桓典为御史乗马都人谚曰行行且止避马前广武君日奉咫尺之书注曰简牍长咫尺者】
　　与从弟兵曹宴集
　　竹幽户有佳期美酒香茶慰所思嗣辅外甥还解易惠连羣从搃能诗檐前花落春深后谷口莺啼日暮时去路归家仍待月垂鞭不控马行迟【嗣辅晋王弼字也善易外甥未详所指惠连南宋人谢恵连与兄灵运俱有诗名】
　　暮春宜阳郡斋愁坐忽闻枉刘七侍御诗因以酬答【宜阳袁州也汉为宜春县晋改为宜阳嘉祐尝为袁州刺史】
　　子规夜夜啼槠叶逺道逢春半是愁芳草伴人还易老落花随水亦东流山当睥睨常多雨地接潇湘畏及秋惟羡君为周柱史手持黄纸到沧洲【子规杜鹃也见前注山当睥睨睥睨城上女堵袁多山故云地接潇湘袁州地境与长境相接水亦自陆口出与潇湘二水相合故云周柱史老聃周时为柱下史秦改柱史为御史故以喻刘侍御也黄纸又古诏皆用黄麻故诏书皆谓之黄麻故曰黄纸】
　　刘文房
　　献南平王【未详何人又唐史髙崇文以讨刘阙有功封南平郡王南平郡今四川重庆府】
　　建牙吹角不闻喧乱世登坛众所尊家散万金酬士死身持一剑答君恩渔阳老将多囘席楚国诸生半在门白马翩翩春草细邵陵西去猎平原【建牙文选髙牙乃建又续世説军前以号令又集览牙门旗名也古者军行以建立牙于军门尊者所在后人因以所治为牙云则至牙旗之下吹角见前注登坛汉髙筑坛拜韩信为大将散金酬士死一剑答君恩汉阳老将楚国诸生皆未详所指邵陵今重庆府汉为郡陵郡吴立邵陵郡晋曰邵阳唐置南梁州宋为重庆】
　　送陆澧仓曹西上
　　长安此去欲何依先逹谁当荐陆机日下凤翔双阙逈雪中人去二陵稀舟从故里难移棹家在寒塘独掩扉临水自伤流落乆赠君空有泪沾衣【陆机字士衡晋人与弟陆云俱有大名传赞云宂碎二龙巢倾雨风云云望其翔跃可乎双阙二陵见前注】
　　谪官后卧病官舍蕳贺兰侍御【贺兰侍御贺兰进明也】
　　青春衣绣共称宜白首垂丝恨不违江上几囘今夜月镜中无复少年时生还北阙谁将引老向南方众所悲嵗嵗任他芳草緑长沙未有定归期【衣绣见前注北阙髙纪萧何治未央宫立东阙北阙上书奏事谒见之徒皆诣北阙芳草緑见前注长沙未有定归期六房尝説长沙故云】
　　送皇甫曾赴工部
　　东逰乆与故人违西去荒凉旧路微秋草不生三径处行人独向五陵归离心日逺如流水向首川长共落晖楚客岂劳伤此别沧江欲暮自沾衣【三径五陵俱见前注】
　　别严士元
　　春风倚棹阖闾城水国春寒隂复晴细雨湿衣看不见闲花落地听无声日斜江上孤帆影草緑湖南万里情东道若逄相识问青袍今已误儒生【阖闾城越絶书云吴王阖闾使子胥相士尝临水筑为大城开八门以表八风青袍杜诗春草随青袍子朱注録今之朝服乃戎服因随焬帝数出幸令百官以戎服从一品紫次朱次青即青袍也】
　　三月李明府后庭泛舟【此诗鼔吹以为皇甫冉诗】
　　江南风景【鼔吹作烟景】复如何闻道新亭更欲过处处纫兰【鼔吹作执兰】春浦緑萋萋借草逺山多壶觞须就陶彭泽时俗【鼔吹作风俗】犹传晋永和更待持桡随转去微风落日水增波【新亭晋永嘉五年诸名士逰宴新亭即此也亭在江宁县十里俯近江渚纫兰离骚纫秋兰以为佩兮注纫箴补缀借草孙绰天台山赋借萋萋之纎草説文借荐也陶彭泽陶渊明为彭泽县令永和晋帝年号晋王羲之永和九年三月三日修褉事于兰亭此亦以三月宴后庭故言也増坡文选招隠云山崭岩兮水増波】
　　赋得【寓意也】
　　莺啼燕语报新年马色龙飞路几千家住层城临汉苑心随明月到霜天机中锦字论长恨楼上花枝笑独眠为问元戎窦车骑何时反斾勒燕然【马色龙飞谓马若龙之飞腾也汉苑胡天见前注机中锦字符秦窦滔妻苏氏字若兰因织锦为囘文五防相宣莹心辉目纵横反覆皆为文章名旋机图以赠滔窦车骑汉窦宪字如度汉永元初拜车骑将军出塞击北单于战于稽落山大破之登燕然山勒石纪功而还元戎诗元戎十乗谓大将也】
　　送桞使君赴袁州
　　宜阳出守新恩至亰口因家始愿违五桞闭门髙士去三苖按节逺人归月明江路闻猿断花暗山城见吏稀惟有郡斋里岫朝朝长对谢晖【宜阳京口俱见前注五桞陶渊明门前种桞五株自号五桞先生三苖今长沙九江皆是其地谢晖名眺晋人文章清丽尝为宣城太守有郡齐在焉此云郡斋或尝为表守未详】
　　送李録事兄归襄阳
　　十年多难与君同几处移家逐转蓬白首相逢征战后青春已过乱离中行人杳杳看西月归马萧萧向北风汉水楚云千万里天涯此别恨无穷【转蓬蓬草也随风吹转汉水在襄阳】
　　送马秀才落茅归江南
　　南客懐归乡梦频东风怅别桞条新殷勤斗酒城隂暮荡漾孤舟楚水春湘竹旧斑思帝子江蓠初緑怨骚人怜君此去未得意陌上愁看泪满巾【湘竹博物志舜南巡不返葬于苍梧之野尧二女娥皇女英追之不及至洞庭之山泪下染竹即斑今斑竹是也江蓠楚离骚又况揭车与江蓠注香草也又三体诗注蘼芜也郭璞曰似水防骚人屈平也平作离骚故曰骚人】
　　次安陆寄友人【安陆春秋郧子国唐为州又改安陆郡宋升德安府又安陆州古郢州也】
　　新年草色逺萋萋乆客将归失路蹊莫雨不知涢口处春风只到穆陵西孤城尽日空花落三户无人但鸟啼君在江南相忆否门前五桞几枝低【萋萋文选春草萋萋注草盛貌涢口德安志西枕涢水在安陆西北绕城西南隅入云梦涢口在云梦下五十里涢水所出穆陵不详所指又穆陵在益都淄川三户项籍传楚虽三户亡秦必楚又三户集览左传以畀楚师于三户注今毌水县北三户亭是也人云在湘州滏阳县界项羽破郸邯三户津遂以亡秦五桞见前注】
　　青谿口送人归岳州【青谿在荆州府鬼谷首居之处详见前注】
　　洞庭何处鴈南飞江菼苍苍客去稀帆带夕阳斜度鸟天连秋水一人归黄花裛露开江岸白鸟衔鱼上钓矶岐路相逢无可赠老来空有泪沾衣【洞庭见前注江菼説文荻初生曰菼】
　　自夏口至鹦鹉洲望岳阳寄阮中丞
　　汀洲无浪复无烟楚客相思益然汉口夕阳斜度鸟洞庭秋水逺连天孤城背岭寒吹角独戍临江夜泊船贾谊上书忧汉室长沙谪去古今怜【汉口洞庭见前注贾谊汉文记贾谊上防陈政事名治安防后绛灌等讃之以为洛阳年少专欲檀权乃以为长沙王太傅】
　　登余干城【余干县名属饶州府】
　　孤城上与白云齐万古萧条楚水西官舍已空秋草没女墙犹在夜乌啼平沙渺迷人逺落日亭亭向客低飞鸟不知陵谷变朝来莫去弋阳溪【批云伤今吊古之情蔼然见于言意之表女墙注城上小墙亦名睥睨言于城上窥人陵谷变诗髙岸为谷深谷为陵弋阳县名属广信府县东有弋溪】
　　过贾谊宅【贾谊广即贾谊故宅在长沙南六里有井上圆下方有局脚石床犹存】
　　三年谪宦此栖迟万里惟留楚客悲秋草独寻人去后寒林空见日斜时汉文有道恩犹薄湘水无情吊岂知寂寂江山揺落处怜君何事到天涯【长卿尝谪长沙故云汉文文帝也文帝尝谪贾谊为长沙王太傅葢云文帝为有道之君而不能用贾谊以之自喻也屈平溺于湘水贾谊谪长沙时作赋吊之】
　　卢允言【名纶河中人举进士不第大厯初元戴荐之累迁检校户部郎中监察御史称疾去官又尝朝京时韦渠牟得幸德宗表其才召见禁中帝有所作輙使赓和与吉中孚韩翊钱起司空曙苗发崔峒耿湋夏侯审李端皆诗齐名号大厯十才子】
　　长安春望
　　东风吹雨过青山却望千门草色间家在梦中何日到春来江上几人还川原缭绕浮云外宫阙参差落照间谁念为儒逢世难独将衰鬓客秦关【千门汉武作建章度为千门石户至唐建章宫已废故云草色闲】
　　长安秋夜即事
　　九重深鎻禁城秋月过南宫渐暎楼紫陌夜深槐露滴碧空云尽火星流清风刻漏传三殿甲第歌钟乐五侯楚客病来乡思苦寂寥灯下不胜愁【九重天子所居之地禁城天子之城曰禁城也火星晋天文志心大星曰火星至秋则心星西下故曰流三殿南部新书大明宫中有麟德殿其殿三面故以三殿为名甲第五侯见前注楚客允言何中人其曰楚客者天寳乱时允言尝客寓于番易故云】晚次鄂州【鄂州即今武昌县也孙权改为武昌郡至隋以江夏为鄂州武昌以晓属焉】
　　云开逺见汉阳城犹是孤帆一日程估客昼眠知浪静舟人夜语觉潮生三湘愁鬓逢秋色万里归心对月明旧业已随征战尽更堪江上鼔鼙声【汉阳城在武昌江北即今之汉阳府也觉潮生潮海潮也海潮上不至浔阳今云潮者鼔吹注以为江水涨也夜语谓江涨时舟人皆起缓其系舟之索而话也旧案征职尽本集题下自注云至德中作纶河中人时安史方乱三河沦陷于贼鼔鼙说文骑鼔也吕氏春秋帝喾令人作鼙鼔之禁礼月令修鞞鼔注鼓廊也张羊皮冐之鞞禆也助鼔节也鞞鼙通】
　　酬李端野寺病居寄
　　野寺昏钟山气隂乱藤髙竹水声深农夫就饷还依草野雉惊飞不过休斋沐暂思同静室清羸已觉助禅心寂寞日长谁问疾料君惟取古方寻【问疾维摩居士疾佛勑文殊问疾古方古人之药方也】
　　酬畅当寻嵩岳麻道士
　　闻逐樵夫闲着棋忽速人世是秦时开云种玉嫌山浅渡海传书怪鹤迟隂洞石幢微有字古坛松树半无枝烦君逺示青囊録愿得相从一问师【看棋述黒记信安郡石室中晋时樵者王质逹二童子棋与质一物如枣核食之不饥置斧于坐下而观童子曰汝斧祠烂矣质归乡闽无复时人矣逆人是秦时桃源事见前注种玉见前注石幢字河南志俊魏时甫樵夫刘会入洛阳石能洞得石上有字青囊録晋郭瑾传郭公以青囊中书九巻与璞役门人窃嚢未及读为火所焚】
　　早春归厔旧居寄耿湋【厔县名在长安】
　　野日初晴麦陇分竹园村巷鹿成羣万家废井生秋草一树繁花对古坟引水忽惊氷满涧向田空见石和云可怜荒嵗青山下惟有松枝可赠君
　　韩君平
　　同题仙防观【观未详何处以诗句考之必在京师】
　　仙台初见五城楼风物凄凄宿雨收山色遥连秦树晚砧声近报汉宫秋踈松影落空坛静细草春香小洞幽何用别寻方外去人间亦自有丹丘【长安志仙台在长安西山汉文帝作五城楼十洲记云昆仑山有五城十二楼丹丘楚词仍羽人于丹丘注丹丘昼夜常明欢必在长安故云连秦树过汉宫也】
　　送长沙李少府入蜀
　　行行独出故关迟南望千山无尽期见舞巴童应暂笑闻歌蜀道又堪悲孤城晚闭清江上疋马寒嘶白露时别后此心君自见山中何事不相思【歌蜀道太白有蜀道难诗】
　　送客归江洲【今九江府也】
　　东归复得采真逰江水迎君日夜流客舍不离青雀舫人家多住白鸥洲风吹山带遥知雨露湿荷裳已报秋闻道泉明居止近篮舆相访可淹留【采真琴操有采真抚青雀舫滕王阁记青雀黄龙之轴泉明未详或云即渊明葢唐人讳渊字云篮舆囦明诗向承篮舆亦足自适】
　　耿湋
　　送友人逰江南
　　逺别悠悠白髪新江潭何处是通津潮声偏惧初来客海味惟甘乆住人漠漠烟光渔浦晚青青草色定山春汀洲更有南囘鴈乱起联翩北向秦【潮声丛语曰海潮来皆有渐惟淛江潮来如山岳震如雷霆可畏渔浦吴郡记富眷东三十里有渔浦定山杭州郡记定山在钱塘南四十七里潮至此抑过此复怒】
　　钱仲文
　　和李员外扈幸温泉宫【扈幸扈幸扈从天子行幸温泉宫见前注】
　　未央月晓度踈钟凤辇时廵出九重雪霁山门迎瑞日云开水殿飞龙轻寒不入宫中树佳气常浮仗外峯遥羡枚臯扈仙跸偏承霄汉渥恩浓【未央宫名见前注九重离骚君之门九重言其穆穆深逺又云天有九重君亦天也故言九重山门山中之门也水殿唐诗鼔吹注宫中有水殿天子纳凉处也飞龙易飞龙在天枚臯汉武纪臯字少孺武帝时上书北阙拜为郎扈仙跸跸説文禁行人也周礼宫正掌邦之事跸张释之传犯跸罚金言天子出则出警入跸此云仙跸者贵之也渥恩渥説文润泽也又云厚也言厚恩也】
　　赠阙下裴舍人
　　二月黄鹂飞上林春城紫禁晚隂隂长乐钟声花外尽龙池桞色雨中深阳和不散穷途恨霄汉常悬捧日心献赋十年犹未遇休将短髪载华簪【上林苑名在长安长乐宫名见前注紫禁希逸贵妃诛曰状华紫禁李善注宫象紫微故名紫禁捧曰北史魏崔昱少时梦登泰山以手奉曰譬言奉君之心也献赋相如扬雄事龙池穷途阮籍事俱见前注】
　　山中詶补阙见过
　　日暖风恬种药时红泉翠壁薜萝垂幽谿鹿过苔还静深树云来鸟不知青草同心多逸兴春山载酒逺相随却惭身外牵缨冕未免杯前倒接防【红泉谢灵运诗石磴防红泉接防见前注】
　　幽居春暮书懐
　　自笑鄙夫多野兴贫居数亩半临湍谿云杂雨来茅屋山鸟将雏傍药栏仙箓满床闲不厌隂符在箧老羞看更怜童子宜春服花里寻师到杏坛【仙箓纲目元魏王夀时嵩山道士冦谦之修张道陵之术自言尝遇老子之孙谱文授以图箓真经集览注谓图箓真经道家仙籍之书也隂符苏秦受太公隂符经于鬼谷子宜春服语莫春者春服既成冠者五六人童子六七人风乎舞雩咏而归杏坛孔子出鲁东门过故杏坛曰兹臧文仲盟誓之坛也睹物思人命琴而歌又庄孔子休乎杏坛之上弟子读书夫子鼔琴奏曲药栏资服集云园亭中之药栏药即栏栏即药非花药之栏也又按苏林曰以竹连绵为棠药使人不得徃来】
　　郎君胄
　　寄韦司直【司直官名见前注】
　　闻君感叹二毛初旧友相依万里余烽戍有时惊暂定甲兵无处可安居客来吴地星霜乆家在平陵音信踈昨夜东风还入户登山临水复何如【二毛毛髪黑且白也烽火甲兵吴地俱见前注星霜杜诗三霜楚户砧注居楚三易星霜矣平陵君胄中山人中山古博陵郡】
　　赠王季友秋夜宿露台见寄
　　石林精舍虎谿中夜扣禅扉忆逺公月在上方诸品净心持半法万縁空苍苔古道行应徧落木寒声听不穷更忆双峯最髙顶此心期与故人同【石林精舍在庐山逺公道塲逺公晋僧惠逺也居庐三十余年影不出山迹不入俗送客过虎谿虎輙呜号上方见前注又唐贞观间奘法师入王令城止巴都寺从上方戒贤论师穷探大防秘奥双峯四祖尝居双峯寺】
　　司空文明
　　酬张芬赦后见寄
　　紫凤朝啣五色书阳春忽布网罗除已将心变寒灰后岂料光生腐草余建水风烟收客泪杜陵花竹梦郊居劳君故有诗相赠欲报琼瑶愧不如【五色书后赵石虎诏书用五色纸啣于木凤之口而颁行之寒灰庄子心固可使为死灰光生腐草草化为萤建水未详又罗昭链诗春难建水狂注今建宁府杜陵见前注琼瑶诗赠我以木桃报之以琼瑶】
　　酬李端见赠
　　緑槐垂穂乳乌飞忽忆山中独未归青镜流年看髪变白云芳草与心违乍逢酒客春防惯又别林僧夜坐稀昨日闻君到城郭莫将簪弁胜荷衣【荷衣楚辞制芰荷以为衣兮集芙蓉以为裳】
　　南原望汉宫【南原长安南之原也】
　　荒原空有汉宫名衰草茫茫雉堞平连鴈下时秋水在行人过尽莫烟生西陵歌吹何年絶南陌登临此日情故事悠悠不可问寒禽野水自纵横【雉堞杜诗雉堞粉如云注城上女垣曰雉堞选金城万雉城方丈为堵三文为雉西陵曹操墓所】
　　李端
　　夜投丰德寺谒海上人
　　半夜中峯有磬声偶寻樵者问山名上方月晓闻僧语下界林踈见客行野鹤巢邉松最老毒龙潜处水偏清愿得逺公知姓字焚香洗鉢过余生【上方见前注下界愿况五原决云下界功满方超上界逺公晋僧慧逺也居庐山东林寺】
　　宿淮浦寄司空曙
　　愁心一倍长离忧夜思千重恋旧逰秦地故人成逺梦楚天雨在孤舟诸谿近海潮皆应独树边淮叶尽流别恨转深何处写前程惟有一登楼
　　窦遗直
　　夏夜宿表兄宅话旧
　　夜合花间香满庭夜深微雨醉初醒逺书珍重何曾逹旧事凄凉不可听去日儿童皆老大昔年亲友半凋零明朝又是孤舟别愁见河桥酒幔青【夜合花格物论夜合一名合欢亦名合昏人家多种植于庭除枝甚柔弱叶似皂荚细而宻其枝至莫而合五月花发红白色】
　　桞子厚
　　登桞州城楼寄漳汀封连四州【唐史永贞元年子厚与韩泰韩曅刘禹锡陈谦凌凖程异韦执谊皆以附王叔文贬凖执谊皆卒于贬所程异先召用元和十年子厚等五人例召至京师又皆出为刺史子厚桞州泰漳州曅汀州谦封州禹锡连州】
　　城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九囘膓共来百越文身地犹自音书滞一乡【大荒左思吴都赋云出乎大荒之中行乎东海之外尔雅曰大荒海外踈旷无所不连海天桞州近海故云薜荔离骚云贯薜荔之落叶注云薜荔香草縁树而生九回膓司马迁曰膓一日而九回百越史楚大贬越杀王无疆诸侯子争立或为君或为王故为百越又纲目秦王翦遂定江面降百越置防稽郡文身见前注】
　　别舍弟宗一
　　零落残魂倍黯然双垂别泪越江邉一身去国六千里万死投荒十二年桂岭瘴来云似墨洞庭春尽水如天欲知此后相思梦长在荆门郢树烟【桂岭即桂山在静江府临桂县荆门荆门州属荆州府郢树郢中之树即今安陆州】
　　王仲初
　　早春五门西望
　　百官朝下五门西尘起春风满御堤黄帕葢鞍呈了马红罗纒项鬬囘鸡舘松枝重墙头出渠桞条长水面齐惟有教坊南草色古城隂处泠萋萋【五门三辅黄图天子五门臯门库门雉门应门路门鬬鸡民间之戯明皇爱之始置坊教习教坊元宗开元初于蓬莱宫侧立教坊置使领之】
　　周家谿亭
　　少年因病离天仗乞得归来自养身买断竹谿无别主散分泉石与新隣山头鹿下长惊犬池面鱼防不怕人乡使到门常欵语还闻世上有功臣
　　张文昌
　　寒食内宴
　　城阙沉沉向晓寒恩当冷节赐余懽瑞烟入处开三殿香雨微时引百官寳树楼前分绣幕缓花廊下暎华栏官筵戯乐年年别已得三囘对御看【三殿见前注】
　　送杨少府赴凤翔【凤翔雍州之域汉之右扶风唐改凤翔府】
　　诗名徃日动长安首首人家巻里看西学已行秦博士南宫新拜汉郎官得钱祗拟还书铺借宅常时事药栏今去岐州生计薄移居偏近陇头寒【西学未详又考索凡学五室西堂在一基之上四方堂则以其方名学中央堂谓之大学又凡立学之记有四郊及国中在东郊曰东学并方名之在国中谓之大学此云西学其西郊之学欤泰博士班固云六国时徃徃有博士掌通古今又曰博士秦官汉因之汉多至数十人南宫礼部也岐州今岐山县属凤翔汉郎官部有郎中员外皆郎官也又唐职林旧説礼部郎中谓之南宫舍人】
　　送韩侍御归山
　　闻君乆卧在云间为佐嫖姚未得还新结茅庐招隠逸独骑马入深山九灵洞口行应到五粒松枝醉亦攀明日珂声出城去家僮不复扫柴关【阙】







　　西塞懐古【西塞山名塞也孙防击黄祖子射于此地又土俗编在武昌县东百三十里界于两山之间为闗王固有西塞山自注云今谓之道士矶兴国军大冶县】
　　王濬楼船下益州金陵王气漠然收千寻鐡鎻沉江底一片降旗出石头人世几囘伤徃事山形依旧枕寒流今逢四海为家日故垒萧萧芦荻秋【王濬晋为益州刺史造舟伐吴楼船汉武帝凿昆明池以习水战作楼船上橹故名楼船金陵王气楚昭王以其地有王气埋金镇之故名金陵鐡鎻晋书吴人以铁鎻横江川拒晋师王濬作火筏烧断之而进防旗出石头吴建都金陵石头金陵别城吴师际江吴王孙皓出防四海为家汉书天子以四海为一家】
　　松滋渡望峡中【松滋县名属荆州府县有松滋渡渡近三峡】
　　渡头轻雨洒寒梅云际溶溶雪水来梦渚草长迷楚望夷陵土黑有秦灰巴人泪应猿声落蜀客船从鸟道囘十二碧峯何处所永安宫外是荒台【梦渚云梦泽见前注楚望楚昭王曰江汉睢漳楚之望也又顔延年诗曰江汉公楚望夷陵今夷陵府左楚顷襄王二十一年秦白起防郢烧夷陵遂东至章陵王亡去郢遂来徙陈秦以郢为南郡巴人泪应猿声落古乐府云巴东三峡巫峡长猿啼三声泪沾裳鸟道南中八志交趾郡治龙纪县自古兴鸟道四百里以其险隘无蹊人所莫由特上有飞鸟道尔十二碧峯巫山十二峯见前注永安宫古夔子国后改防州蜀先主改为永安郡宫在防州先主崩处荒台永安巫山县西北二百五十歩有阳台即楚王梦神女之所今废故云荒台也】
　　李义山【名商隠懐州人开成间进士仕至检校吏部员外郎后归荣阳卒自号玉溪子又义山文宗时人诗文瑰竒过古号西昆体又石林叶氏曰唐人学老杜惟李商隠一人而已虽未尽造其妙然精宻华丽亦自得其彷佛又曰王荆公尝为蔡夫啓言学诗者未可便学老杜当先学李商隠未有不能为商隠而能为老杜者也】
　　锦瑟【乐记庖牺氏作瑟白虎通瑟者闲也所以惩忿窒欲正人之德也乐记清庙之瑟朱弦而疏越一唱而三叹有余音矣】
　　锦瑟无端五十弦一弦一柱思华年庄生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时已惘然【锦瑟杜诗暂醉佳人锦瑟旁唐诗鼓吹注木纹如锦故曰锦瑟又云绘纹如锦五十弦汉武纪黄帝使素女鼔五十弦瑟而悲故止为二十五弦东坡云古今乐府志云瑟之为器也其弦五十其柱如之其声也适怨清和一篇之中曲尽其意史称其瑰竒迈古信然庄生蝴蝶庄子庄周梦为蝴蝶栩栩然不知周也此以言适也望帝杜鹃李膺蜀志蜀之先有帝曰杜宇宇称帝号望帝自恃功徳髙后以其德不如其臣鳖灵以位禅之遂自亡去化为子鹃以此言怨也沧海珠唐狄仁杰调汴州叅军阎立本立本异其才曰君可谓沧海遗珠矣又吴都赋蚌蛤珠胎与月亏全又海贾云中秋月明则珠多而圆此以言清也监田玉后魏李预探间蓝旧握得玉环璧杂器形百余又吴诸葛恪少有名孙权见其父瑾曰蓝田生玉真不虚也蓝田即长安蓝田县地也又戴容州曰诗家景如蓝田日暖良玉生烟此以言其和也三体诗注谓前軰谓此诗商隠情有所属托之锦瑟也】
　　茂陵【汉武帝所葬之陵见前注】
　　汉家天马出蒲梢苜蓿榴花徧近郊内苑只知衔凤觜属车无复挿鸡翘玉桃偷得怜方朔金屋妆成贮阿娇谁料苏卿老归国茂陵松栢雨潇潇【天马前武帝纪帝闻宛有善马求之不得所李广利伐宛破之取其马以归张骞传曰帝初得乌孙马名天马及得宛马更名乌孙曰西极马宛马曰天马西域传賛曰蒲梢龙文鱼目汗血之马充为黄门又汉书张骞持千金请苑马栗苜蓿榴花归种之凤觜十洲记洲上多凤鳞煑鳞角凤觜为胶可续断弦仙传拾遗曰武帝天汉三年北廵西王母使使献灵胶二两帝射虎华林苑拏弦断使者口濡胶一分以续之只知犹专务也口濡犹口衘也属车胡广制度曰大驾属车八十一乗蔡邕独断曰鸾旗表编羽毛列击帏旁民或谓之鸡翘玉桃方朔武帝故事曰西王母防出桃七枚曰此桃三千年一花三千年一子指方朔曰此儿已三偷吾桃矣金屋阿娇武帝故事帝年十五嵗长公主抱问曰儿欲得妇否曰欲得指女阿娇好否帝曰若得阿娇当作金屋贮之苏卿苏武也本传字子卿武帝天汉元年使匃奴昭帝始元六年归至京师茂陵武帝陵也三体诗注云此诗首二句讥武帝勤逺畧第三句讥帝好田猎四句讥帝好徴行五句讥帝好神仙六句讥帝好女色皆极道武帝之多欲而结句意则谓谁料苏武归时武帝已崩但见陵栢萧萧其雄心侈志今安在哉】
　　马嵬【长安志马嵬故城在兴平县西二十里本马嵬所筑以避难处有驿】
　　海外徒闻更九州他生未卜此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁【海外九州商隠自注曰邹衍云九州之外更有九州他生此生仙传拾遗曰杨妃死后帝召杨什五于行在老召至三日夜奏曰人寰之中十洲三岛之内求之不得后于东海上蓬莱顶见之谓什五此后一纪当相见商隠用此谓帝徒闻妃在九州之外若他生相见未可知此生休矣虎旅宵柝鸡人晓筹虎旅卫士也汉官仪曰夜漏起周庐击木柝鸡人传晓以警寝也仙传拾遗曰宗幸蜀自离马嵬之后属念贵妃徃徃不寐诗意同此谓帝不寐而闻柝者非因鸡人之警也此第三句虽与五句词同而意异六军驻马宗幸蜀至马嵬驿军士饥偾围驿不进擒杨国忠斩之将士陈礼等请杀贵妃以安众心上乃令力士缢死贵妃六军乃整旅而行六军者天子之军也毎军二千五百人则军一万二千五百人也七夕笑牵牛杨妃外传云宗与贵妃在骊山宫七日女牛渡河之夕夜半妃独侍上上倚肩宻誓愿世世生生为夫妇四纪天子宗在位凡四十余年莫愁梁武帝河中之女歌曰洛阳女子名莫愁十五嫁与卢家妇又古今乐纪莫愁石城女子善歌】
　　筹笔驿【蜀志驿在利州绵谷县去州北九十九里诸葛孔明出师时驻军于此】
　　鱼鸟犹疑畏简书风云长为防储胥徒令上将挥神笔终见防王走傅车管乐有才终不忝关张无命欲何如他年锦里经祠庙梁甫吟成恨有余【简书左管仲曰岂不懐归畏此简书注古者无纸有事书之于简储胥长杨赋木拥枪櫐以为储胥注木拥栅其外又以竹枪櫐于外储军中之籓篱也一曰储峙也胥须也有储蓄以待所须故曰储胥诣眼云简书军中法令约束言号令严明虽百千年鱼鸟犹畏之储胥军中籓篱言忠贯神明风云犹防其罍也上将诸葛也降王蜀炎具元军魏防蜀后主禅舆榇诣邓艾军门降传车古之驿以车故曰传车管乐管仲乐毅也亮本传曰亮躬耕南阳好为梁父吟毎自比管乐终不沗者谓不在其下也闗张关羽张飞也皆蜀之勇将无命谓先孔明而死锦里成都记云锦里城呼为锦城以江山明丽错杂如锦武侯庙在先主庙西又按诗注先主崩于永安宫今防州也公自注山有卧龙寺先主祠在焉又注永安宫殿今为寺庙在寺东梁甫吟按王僧防伎録为相和歌楚调五曲内有梁甫吟行意始于孔明云注汉武登封泰山至于梁父九域志兖州梁父城】
　　隋宫【北史隋炀帝大业元年自长安至江都置离宫四十余所】
　　紫泉宫殿鎻烟霞欲取芜城作帝家玉玺不縁归日角锦帆应是到天涯于今腐草无萤火终古垂杨有莫鸦地下若逢陈后主岂宜重问后庭花【紫泉宫殿司马相如曰独不闻天子之上林乎丹水更其南紫渊径其北顔师古曰丹水更其南紫泉径其北皆谓苑外且唐人讳渊故言泉义山用之葢隋都闗中鎻烟霞者以见焬帝弃国南游之不返也芜城扬州也古州防城汉已后荒芜故曰芜城又沈约宋书曰鲍明逺为临海王子瑱叅军在广陵子瑱反后照见故城荒芜乃因汉吴王濞所都作芜城赋炀帝以广陵为江都玉玺蔡邕独断曰天子六玺皆玉日角后光纪帝龙顔日角以喻太宗也南部烟花録云炀帝御龙舟萧妃乘鳯舸锦帆纸防三体诗注诗意谓使隋之神器不为太宗所取则炀帝逰幸应至天涯岂止江都而巳也萤火礼记月令腐草化为萤又焬帝于景华宫徴求萤火数斛夜出逰则放之光遍山谷暮鸦大业元年开刋沟自山阳至江都无萤火有暮鸦者言虐熖虽灭恶声常在也若逢陈后主伽蓝记曰焬帝尝行吴公台下恍惚遇陈后主帝请张丽华舞玉树后庭花后主曰毎忆与张妃凭临春阁作璧月词未终见韩禽虎直来冲人便至今日始谓殿下治在尧舜之上今日还此游逸曩日何见罪之深耶帝叱之不见此言地下者葢焬帝被弑葬于呉公台下】
　　碧城【未详】
　　碧城十二曲阑干犀辟尘埃玉辟寒阆苑有书多附鹤女墙无树不栖鸾星沉海底当牎见雨过河源隔坐看若是晓珠明又定一生长对水晶盘【犀兽类尔雅云形似水猪牛头大腹卑脚脚有三蹄黑色三角辟埃岭表异録有辟尘犀为簪梳尘不着髪玉辟寒杜阳编唐武宗时大余国贡火玉寘室内不必挟纩阆苑仙传昆仑圃阆风苑有玉楼室瑶池翠水河源汉书河有两源一出慈岭一出于阇在南山下晓珠指日言也水晶盘三辅黄图董偃以水晶为盘伫晓珠唐诗鼔吹谓日也碧城虽未详何处然观诗意亦必宫殿所在故以仙家比之也】
　　重过圣女祠【未详或云即果州女仙谢自然祠韩文公有谢自然诗云果州南充县寒女谢自然云今祠在南充县玉泉山】
　　白石岩扉碧藓滋上清沦谪得归迟一春梦雨常飘瓦尽日灵风不满旗蕚緑花来无定所杜兰香去未移时玉郎防此通仙籍忆向天涯问紫芝【上清沦谪桞子厚谪龙説云扶风马孺子云在泽州郊亭上顷然有竒女坠地有光华然自云帝以吾心侈大怒而谪来七日当复至日取裘衣之化为白龙登天而去莫知所之梦雨楚襄王游阳台之上梦神女曰吾巫山之神女朝为行云暮为行雨灵风蕚緑华真诰蕚緑华者九疑山得道女罗郁也顔色絶整晋舁平二年防聿权家杜兰香仙刍渔父于开江洞庭之岸闻儿啼声视之三嵗女子渔父举之十余嵗天姿竒伟真天人也忽有青童自空而来携女而去女上升谓其父曰我仙女杜兰香也有过谪于人间其后防洞庭包山张硕家硕修道者也教之以举形飞化之道乆之硕亦仙去渔父以学道不食后不知所终】
　　九成宫【九成宫见前注】
　　十二层城阆苑西平时避暑拂虹蜺云随夏后双龙尾风逐周王八马蹏吴岳晓光连翠巘甘泉晚景上丹梯荔支卢橘沾恩幸鸾鹊天书湿紫泥【阆苑见前注十二层城太白诗天上白玉京十二楼五城夏后双龙史记夏孔甲之时天防二龙后龙一雌死御龙氏以食夏后夏后更求惧而迁去周王八骏史周穆王得八骏马便造父御西廵狩防王母于瑶池乐而忘归吴岳周礼雍州之山镇吴岳又汉州里志吴岳在汧县西又云即太白山甘泉宫俱见前注丹梯敬亭山诗要欲道竒趣即此凌丹梯荔枝贵荔枝香卢橘相如赋卢橘夏熟果谱卢橘皮厚大小如柑九日结实正赤明年二月更青黑或云即枇杷又贵妃外传明皇种于蓬莱宫结一合欢实上与妃子持玩曰此果似知人意鸾鹊言帛上织成鸾鹊又以书诏紫泥武功山出紫泥以封诏书故太白诗云凤凰丹禁里衘出紫泥书按此诗亦讥宗穷奢极欲躭乐女色不务国政以防国也】
　　促漏【漏説文以铜受水刻节昼夜百节亦取漏下之义】
　　促漏遥钟动静闻报章重叠杳难分舞鸾镜匣收残黛睡鸭香炉换夕熏归去岂知还向月梦来何处更为云南塘渐暖蒲堪结两两鸳鸯防水纹【促説文迫也亦近之义此言近漏逺镜常常闻之报章诗报章不成又报章奏章也舞鸾镜异苑賔云一鸾三年不鸣夫人曰闻见类则鸣悬镜照之鸾睹影悲鸣镜匣盛镜之匣也黛説文畵眉墨似空青睡鸭香炉以铜铸鸭焚香也夕熏去旧香而新香也向月淮南子羿请不死之药于西王毌未及服其妻嫦娥窃而服之遂奔月宫梦来为云即楚襄王梦神女之事死央亦见前注按唐诗鼔吹注云此诗深宫怨女恨不如禽鸟之有匹也】
　　重有感
　　玉帐牙旗得上防安危须共主君忧窦融表已来关右陶侃军宜次石头岂有蛟龙曾失水更无鹰隼与髙秋昼号夜泣兼幽显早晚星闗雪涕收【上防史项羽曰古之帝者地方千里必居上防流也窦融后光武纪融字周公遭更始败天下懮乱融为属国都尉决防东向遣长史奉书献马于光武陶侃字士行晋苏峻乱陶侃军至石头遂诛峻蛟龙失水庄子蛟龙失水而陆居为蝼蚁所制鹰隼白首汉孙寳立秋日署侯文为掾曰今日鹰隼始击当顺秋气成严霜之诛昼号夜哭左楚伍员与申包胥友员之亡也谓之曰我必复楚及昭王在随包胥如秦乞师衣于庭垣而哭日夜不絶声十日秦乃出师】许用晦【字仲晖润州丹阳人大和六年登进士第官至睦节二州刺史尝居亰口有别墅在丅卯桥】
　　登洛阳故城【河南府有洛阳故城乃周故城也唐人多有题咏】
　　禾黍离离半野蒿昔人城此岂知劳水声东去市朝变山势北来宫殿髙鸦噪暮云归古堞鴈迷寒雨下空壕可怜缑岭登仙子犹自吹笙醉碧桃【周大夫行役过故宗庙宫室尽为禾黍故作诗曰彼泰离离市朝变东周后汉元魏皆都洛阳宫殿髙连昌綉岭等宫皆在洛阳故云古堞女墙也壕城隍也缑岭登仙子王子晋事见前注碧桃王子年拾遗记曰磅礭山去扶桑五万里有桃树千围花开青黑色故曰碧桃又尹喜内传曰老子西防省太真王母共食碧桃】
　　金陵懐古【见前注】
　　玉树歌残王气终景阳兵合戍楼空楸梧逺近千官冢禾黍髙低六代宫石鷰拂云晴亦雨江豚吹浪夜还风英雄一去豪华尽惟有青山似洛中【玉树歌陈后主作玉树后庭花曲王气终谓隋并陈南朝至此而防也后庭花苏子由曰即今之鸡冠花也景阳金陵志景阳楼名宋元嘉三十二年筑孝武大明中紫云出楼上因以名之六朝纪胜云今法寳寺西南遗址犹存中有井即后主与张妃自投被擒之所六代宫建康録云吴初宫即防城地之西南晋建康宫在府北五里宋未央宫在清溪桥东梁金华宫在清溪东石鷰湘州记零陵有石鷰遇雨即飞江豚南越志江豚似猪居水中出则有风青山似洛中曾景建曰洛阳四山围伊洛纒渊在中建康亦四山围秦淮在中故曰似洛中也】
　　【阙】




　　四皓庙【四皓谓东园公绮里季夏黄公角里先生庙在商山四皓见秦政虐乃逃入蓝田山作歌云漠漠髙山途谷逶迤晔晔紫芝可以疗饥乃共入商山待天下定】
　　桂花松暖庙门开独防椒浆奠一桮秦法欲兴鸿已去汉储将废凤还来紫芝翳翳多青草白石苍苍半緑苔山下驿程南窜路不知冠葢几人囘【桂花淮南王安招隠诗曰桂树丛生兮山之幽椒浆楚辞奠桂酒兮椒浆史商鞅变秦法汉储将废汉髙欲废太子吕后用张良计召四人至使与太子逰髙祖顾谓戚姬曰羽翼成矣紫芝见前注山下驿程唐都长安凡流人逐客南行出商山下冠葢谓逐客也】七言排律
　　王仲初【侍中田正也正始名兴为魏博兵马使宪宇元和八年以郡来献赐名正封节度使元和十四年讨李师道功成入朝加兼待中还镇】
　　寄贺田侍中功成
　　使囘髙品满城传亲识沂公在阵前百里旂旛冲即断两重衣甲射皆穿探知防检兵应怯笑得新移栅未坚营被数惊乗势破将经频败遂生全宻招残冦防人觉遥斩元凶恐自专首让诸军无敢近功归部曲不争先开通州县斜连海交割山川直到燕战马散驱还逐草肉牛齐败却耕田府中独拜将军贵门下兼分宰相权唐史上头功第一春风双佩好朝天【沂公田正也韩文公有魏博节度观察使沂国公先庙碑李师道为平卢节度元和十三年正将兵讨李师道军于郓州四十里明年遂诛李师道于是淄清等十二州皆平故云开通道路斜连海交割山川直到燕也】
　　送裴相公上太原【裴相公裴度也太原古并州也】
　　还携堂印向并州将相兼权是武侯时难独当天下事功成却进手中筹再三陈乞罏烟里前后分张玉案头朱架早朝排立防緑槐残雨看张油遥知鴈塞从今好直到渔阳以北愁邉铺恐巡旂尽换山城欲过舘重修千羣白刃兵迎节十对红妆妓打毬圣主分明教暂去不须髙起见亰楼【堂印丞相印也将相兼权言晋以司空出为山南西道节使镇并州也时难宪宗之时功成平吴元济诸贼之后也陈乞谓度以老疾辞位也罏烟玉案天子之前也立防唐制官三品以上始立防緑槐礼朝士面三槐公卿位焉张油张油幕也暂去开成中留守东都上命卢洪宣谕曰为朕以防北门是即汉武帝君薄淮阳之意也打毬崔豹古今注击鞠黄帝习兵之势或曰起战鬬所以练武士因嬉戯而讲习之案击鞠犹今言打毬谓骑而以杖击之者又非蹋鞠之説望亰楼谓不乆即还召不必望亰师也】













　　唐音巻五
　　钦定四库全书
　　唐音巻六　　　　　　　元　杨士　撰
　　张　震　注
　　唐诗正音五
　　五言絶句
　　宋之问【之问字延清汾州人甫冠武氏召与杨烱分在习艺馆又游洛南诏从臣赋诗东方虬诗光成赐锦袍之问俄顷刻献览之嗟赏夺袍赐之诗评云魏自建安以来迄江左诗律屡变至沈约庾信以音韵相婉附属对精密及之问又加美丽四忌声病约句佳言如锦绣成文学者宗之谓之沈宋】
　　途中寒食
　　马上逢寒食途中属暮春可怜江浦望不见洛桥人
　　别杜审言
　　卧病人事絶嗟君万里行河桥不相送江树逺含情
　　早发韶州【汉为始兴郡隋改韶州唐因之】
　　緑树秦京道青云洛水桥故园长在日魂去不须招【招魂楚辞有大招小招】
　　东方虬【武氏时为左史工诗】
　　昭君怨三首【昭君见前注】
　　汉道方全盛朝廷足武臣何须薄命妾辛苦事和亲【昭君后汉明帝时人故云方全盛妾薄命古乐府名】
　　揜泪辞丹鳯衔悲向白龙单于浪惊喜无复旧时容【丹鳯宫阙门名白龙堆前匈奴传注白龙堆如土龙身无头有尾髙大者二三丈卑者丈余在西域中】边地无花草春来不似春自然衣带缓非是为腰身
　　盖嘉运
　　伊州歌二首【伊州深州皆节国地名题意见前注】
　　打起黄莺儿莫教枝上啼啼时惊妾梦不得到辽西【辽西秦四十郡有辽西郡即孤竹国之地今广寜华衡是也】
　　闻道黄花戍频年不解兵可怜闺里月偏照汉家营【黄花戍地域志鳯州有黄花驿或古为西征军戍也】
　　王摩诘
　　山中送别
　　山中相送罢日暮揜柴扉春草年年緑王孙归不归【批云千古防肠政不在多选诗芳草生兮萋萋王孙逰兮不归又招隐诗王孙逰兮不归春草生兮萋萋】崔九弟欲徃南山马上口号与别【南山洛南山也】
　　城隅一分手几日还相见山中有桂花莫待花如霰
　　鸟鸣磵【此以下诸题皆在辋川】
　　人闲桂花落夜静春山空月出惊山鸟时鸣春磵中
　　上平田【并上二诗本集系皇甫岳云溪杂诗题】
　　朝耕上平田莫耕上平田借问问津者谁知沮溺贤【批云语调并髙长沮桀溺语长沮桀溺耦而耕孔子过之使子路问津朱子注曰二人隐者又集释曰皆楚人也】孟城坳【本集目序云余别业在辋川山谷其逰止有孟城坳木兰柴鹿柴南垞栾家瀬白石滩竹里舘萍地等与悲廸闲赋因赋絶云】
　　新家孟城口古木余衰桞来者复为谁空悲昔人有【批云复为两语如此俯仰旷逺不可得】
　　木兰柴【此一首系裴迪诗】
　　苍苍落日时鸟声乱谿水缘谿路转深幽兴何时已
　　鹿柴
　　空山不见人但闻人语响返照入深林复照莓苔上【批云无言而有尽意】
　　南垞
　　轻舟南垞去北垞淼难即隔浦望人家遥遥不相识
　　栾家瀬
　　飒飒秋雨中浅浅石溜防跳波自相溅白鹭惊复下
　　白石滩
　　清浅白石滩緑蒲何堪把家住水东西浣纱明月下
　　竹里舘
　　独坐幽篁里弹琴复长啸深林人不知明月来相照
　　萍池
　　春池深且广防待轻舟回靡靡緑萍合垂杨扫复开【批云毎毎静意得之偶然】
　　山中寄诸弟
　　山中多法侣禅诵自为羣城郭遥相望惟应礼白云
　　息夫人【息国名今汝宁府息县是子爵夫人息君之夫人也】
　　莫以今时宠能忘旧日恩看花满眼泪不共楚王言【庄十四年蔡哀侯为箤故二绳息妫以语楚子楚子问之对曰吾一妇人而事二夫纵不能死又奚言楚子以蔡侯防息遂伐蔡】
　　班媫妤二首【媫妤汉武帝初即位选入后宫为媫妤后稀复进见赵飞燕譛之上善其对令侍太后于东宫媫妤汉武帝制皆有爵位又师古曰媫言接幸于上也妤美称也】
　　宫殿生秋草君王恩幸踈郍堪闻凤吹门外度金舆【批云语好】
　　玉窓萤影度金殿人声絶秋夜守罗帷孤灯耿不灭【批云语皆不刻而近】
　　杂诗二首
　　家住孟津河门对孟津口常有江南船寄书家中否君自故乡来应知故乡事来日绮窓前寒梅着花未
　　王夏乡【名缙王维之弟也】
　　别辋川别业【维集作维诗】
　　山月晓仍在林风不絶殷勤如有情惆怅令人别【批云清洒顿剉畧不动容】
　　裴迪
　　孟城坳
　　结庐古城下时登古城上古城非畴昔今人自来徃【批云来为不佳相去甚逺】
　　宫槐陌
　　门前宫槐陌是向欹湖道秋来风雨多叶落无人扫
　　白石滩
　　跂石复临水弄波情未极日下川上寒浮云澹无色
　　崔九弟欲徃南山马上口号与别
　　归山深浅去须尽丘壑美莫学武陵人暂防桃源里郭元振【名震少有大志十六嵗为太学生唐武氏时上寳劒篇武氏嘉叹之睿宗朝仕至大业郡封代国公】
　　春江曲
　　江水春沉沉上有双竹林竹叶壊水色郎亦壊人心
　　储光羲
　　长安道
　　西行一千里暝色生寒树暗闻歌吹声知是长安路洛阳道作献吕四郎中三首【吕渭字礼所官至尚书郎】
　　洛水春氷开洛城春树緑朝看大道上落花乱马足大道正如春日佳气多五陵贵公子双双鸣玉珂春风二月时道傍桞堪把上枝覆官阁下枝拂车马
　　江南曲二首
　　渌江深见底髙浪直翻空惯是湖边住舟轻不畏风日暮长江里相邀归渡头落花如有意来去逐船流
　　孟浩然
　　春晓
　　春眠不觉晓处处闻啼鸟夜来风雨声花落知多少【批云风流闲美政不在多】
　　送友之亰
　　君登青云去予望青山归云山从此别泪湿薜萝衣
　　宿建德江
　　移舟泊烟渚日暮客愁新野旷天低树江清月近人
　　送朱大入秦
　　防人五陵去寳剑直千金分手脱相赠平生一片心【五陵见前注剑説文人所带兵也管子葛天卢之山发而出金蚩尤以为剑铠此剑之始也】
　　洛阳道中
　　珠弹繁华子金羁防侠人酒酣白日暮走马入红尘【珠弹庄襄王篇以隋侯之珠弹千仞之雀金羁李白诗送行驻金羁説文羁马络也】
　　崔颢
　　长千行【见前注】
　　家临九江水来去九江侧同是长千人生小不相识
　　江南行三首
　　君家何处住妾住在横塘停船暂借问或恐是同乡下渚多风浪莲船渐觉稀那能不相待独自送潮归三江潮水急五湖风浪涌由来花信轻莫畏莲舟重【唐仲初吴东赋注松江下七十里分流东北入海者为娄江东南流者为东江并松为三江五湖张勃吴録云五湖者大湖之别名以其周行五百里二万六千顷故以五湖名之】
　　崔国辅
　　怨词
　　妾有罗衣裳秦王在时作为舞春风多秋来不堪着
　　古意
　　浄揥黄金阶飞霜厚如雪下帘弹箜不忍见秋月
　　流水曲
　　归来日尚早更欲向芳洲渡口水流急囘船不自由
　　少年行
　　遗却珊瑚鞭白马骄不行章台折杨桞春日路傍情长信草【三辅黄图汉长信宫太后之宫也武帝五日一朝长信宫又名长乐宫】
　　长信宫中草年年愁处生时侵珠履迹不使玉阶行
　　魏宫词【此魏宫指邺中言】
　　朝日照红妆拟上铜雀台畵眉犹未了魏帝使人催【铜雀防见前注魏帝指曹操言操虽未称帝曹丕簒位追谥操为武帝】
　　湖南曲
　　湖南送君去湖北送君归湖里鸳鸯鸟双双他自飞
　　采莲
　　玉溆花争发金塘水乱流相逄畏相失并着采莲舟
　　岑参
　　见渭水思秦川
　　渭水东流去何时到雍州凴添两行泪寄向故园流题三防寺苍颉造字台【三防寺未详所止苍颉黄帝时人河图玉版云颉与帝南巡登阳虚之山临沪之山灵负出丹甲青文以授之沪水在商州上洛县】
　　野寺荒台晚寒天古木悲空阶有鸟迹犹似造书时【鸟迹史记苍颉观鸟迹像之以作文字】
　　行军九日思长安故园
　　强欲登髙去无人送酒来遥怜故园菊应傍战塲开【登髙汝南桓景从费长房逰学谓景曰九月九日汝家当有灾厄令阖家以绛囊盛茱萸系臂登髙饮酒至暮囘家中鸡犬皆死送酒渊明九月九日无酒宅边有菊坐观乆之有白衣人送酒至】
　　刘方平【河南人与元鲁山善隐居不仕】
　　采莲曲
　　落日清江里荆歌艳楚腰采莲从小惯十五即乗潮【荆歌楚歌也楚腰后马廖防楚王好细腰宫中多饿死】
　　长信宫
　　梦里君王近宫中河汉髙秋风能再热团扇不辞劳【团扇班婕妤诗裁为合欢扇团圆似明月常恐秋节至凉颷夺炎热】
　　皇甫孝常
　　婕妤春怨【婕妤后汉书皇后之下其职有两媫妤乃其一也】
　　花枝出建章凤管发昭阳借问承恩者双娥几许长【建章昭阳俱见前注此媫妤葢指班媫妤言汉成纪赵后譛媫妤以诬事帝善其言而免乃出侍太后于长信宫也】
　　秋怨
　　长信多秋色昭阳借月华那堪闲永巷闻道选良家【长信昭阳见前注永巷列女传宫中长庑相通曰永巷选良家晋武纪帝多选良家子以充内职】
　　送王司直
　　西塞云山逺东风道路长人心胜潮水相送过浔阳【潮至浔阳而止故云不如人心直送过浔阳云】
　　送人还剡中旧居【剡中即剡溪在防稽】
　　海岸畊残雪谿沙钓夕阳家中何所有春草渐看长
　　同诸公有懐
　　旧国迷江树他乡近海门移家南渡乆童稚觧方言【皇甫孝常丹阳人丹阳今镇江府在江之下流且近海故云】
　　刘文房
　　春草宫懐古
　　君王不可见芳草旧宫春犹带罗裙色青青向楚人送张起崔载华之闽中【闽中越地也后汉为侯官陈始改为闽州今为福州府】
　　朝无寒士逹家在旧山贫相送天涯里怜君更逺人
　　逄雪宿芙蓉山【芙蓉山未详】
　　日暮苍山逺天寒白屋贫柴门闻犬吠风雪夜归人赴楚州次韵田途中阻浅问张南史【三体诗有张南史诗】
　　楚城今逺近积霭寒塘莫水浅舟且迟淮潮在何处
　　送友人徃扬州
　　渡口发梅花山中动泉脉芜城春草生君作扬州客
　　送张十八归桐庐【桐庐今属严州府】
　　归人乗野艇带月过江村正落寒潮水相随夜到门
　　送方外上人
　　孤云将野鹤岂向人间住莫买沃州山时人已知处【沃州山述异记第十四福地名沃州有峭峯十二二茗翠天在越州今绍兴府又与道林与谢安王羲之许訽何充等并一代名流皆与结方外交及投迹剡山于沃州小岭立寺行道】
　　江中对月
　　空洲夕烟敛对月秋江里歴歴沙上人月中狐渡水
　　听弹琴
　　泠泠七弦琴静听松风寒古调虽自爱今人多不弹
　　韦应物
　　咏夜
　　明从何处去暗从何处来但觉年光老半是此中催
　　咏声
　　万物自生听太空恒寂寥还从静中起却向静中销
　　秋夜寄丘二十二员外
　　懐君属秋夜散歩咏天山空松子落幽人应未眠
　　对残灯
　　独照碧窓乆欲随寒烬灭幽人将遽眠觧带翻成结
　　同褒子秋斋独宿
　　山月皎如烛霜风时动竹夜半鸟惊栖窓间人独宿宿永阳寄璨律师【永阳今永州府律师僧异名又钞觧题云佛言善觧一宫名律师一字者律字也】
　　遥知郡斋夜冻雪封松竹时有山僧来悬镫独自宿
　　卢允言
　　酬李益
　　戚戚一西东十年今始同可怜歌酒夜相对两衰翁
　　赠别司空曙
　　有月曽同赏无秋不共悲如何与君别又是菊花时
　　塞下曲
　　月黑鴈飞髙单于夜遁逃欲将轻骑逐大雪满弓刀
　　韩君平
　　汉宫曲
　　绣幕珊瑚钩春关翡翠楼深情不肯道娇倚钿箜篌耿湋【湋河东人寳应二年进士为大理司法终于左拾遗有诗二首传于世】
　　秋日
　　返照入闾巷忧来与谁语古道少人行秋风动禾黍【兵后覩景萧条忧国忧民人皆无可与语无人行也不言无而言少谓黍离之悲也】
　　秋夜
　　髙秋夜分后逺客鴈来时寂寂重门掩无人问所思
　　钱仲文
　　江行无题四首
　　翳日多乔木维舟取束薪静听江叟语俱是厌兵人牵路縁江狭沙崩岸不平尽知行处险谁肯载时轻咫尺愁风雨匡庐不可登秪疑香雾窟犹有六朝僧斗转月未落舟行夜已深有村知不逺风便数声砧
　　竹间路
　　暗归草堂静半入花源去有时载酒来不与清风遇
　　石井
　　片霞照仙井泉底桃花红知幽石下不与武陵通
　　宿洞口馆
　　野竹通谿冷秋泉入户鸣乱来人不到寒草上阶生
　　伤秋
　　嵗去人头白秋来树叶黄搔头向黄叶与尔共悲伤
　　司空文明
　　金陵懐古
　　辇路江风暗宫潮野草春伤心庾开府老作北朝臣【庾开府名信字子山仕至开府为文绮丽盛为都下所称与徐陵齐名梁简文帝开文德省置学士徐庾并充其选】
　　翫花与卫象同醉
　　衰鬓千茎雪他乡一树花今朝与君醉忘却在长沙
　　留别卢秦卿
　　知有前期在难分此夜中无将故人酒不及石尤风【石尤风戴叔伦诗知君未得去惭媿石尤风容斋随笔曰石尤风打头逆风也唐人多用之】
　　李端
　　芜城懐古
　　风吹城上树草没城边路城里月明时精灵自来去
　　拜新月
　　开帘见新月便即下堦拜细语人不闻北风吹裙带
　　送人下第
　　献防未得意驰车东出秦莫年千里客落日万家春
　　鸣筝
　　鸣筝金粟柱素手玉房前欲得周郎顾时时误拂弦【周郎即周瑜也觧音乐毎宴防乐人或有误瑜必囘顾之】
　　畅当【河东人大厯七年张式榜进士】
　　宿潭上
　　夜潭有仙舸与月当水中佳賔爱明月防子惊秋风
　　登楼
　　逈临飞鸟上髙出世人间天势围平野河流入断山
　　戴防公【字叔伦润州金坛人仕至容管经畧使】
　　赠李唐山人【萧宗时人纲目先是李唐山人见上方抱防女谓唐曰朕念之对曰太上皇思见陛下亦如陛下之念公主于是上朝太上皇于西内即此也】
　　此意静无事闭门风景迟桞条将白髪相对共垂丝
　　留别顾明府
　　江南雨初歇山暗云犹湿未可动归桡前程风正急
　　送秦隐居丽句亭
　　北人归欲尽犹自住萧山闭户不暂出诗名满世间【萧山县名属绍兴府】
　　三闾庙【三闾楚大夫屈原也朱子离骚序云屈原名平与楚同姓仕于怀王为三闾大夫三闾之职掌圭旌三姓曰照屈景后为上官靳所譛自溺汨罗江而死后人哀之为立庙三在岳州】
　　沅湘流不尽屈子怨何深日暮秋风起萧萧枫树林【沅湘二水名此言沅湘之水流不尽如屈子之怨深而不已也】
　　李君虞【名益李揆祥子大厯四年齐怢榜进士】
　　江南曲
　　嫁得瞿塘贾朝朝误妾期早知潮有信嫁与防潮儿【瞿塘夔州也古南蛮鱼复之国春秋庸国之地庸灭为巴国地蜀昭烈改巴东又改为永安有瞿塘峡潮海潮也太白诗潮水重可信潮日夕二潮依时而至】
　　照镜
　　衰境临朝镜将看却自疑惭君明似月照我白如丝
　　惜春
　　畏老身全老逄春觧惜春今年看花伴已少去年人【批云有此意何得不惜】
　　武伯苍【字元衡德宗钦其才尝对延英上目迸定曰真宰相器元和中拜相】
　　夏夜作
　　夜乆喧蹔息池台惟月明无因驻清景日出事还生
　　途中即事
　　南征复北还扰扰百年间自笑红尘里生涯不暂闲权载之【字德兴四嵗能诗籍为缙绅羽化初结庐江南蓬蒿晏如每遇一胜境得一佳句怡然独笑如获贵仕唐德宗朝知制诰元和中同平章事诗评云权诗有似盛唐者又有似韦苏州刘长卿处又引辞连类穷情尽变宫商相宣金石和谐寂寥乎短章舂容乎大篇如是者阅之累日而无穷焉】
　　玉台体【诗法云玉台集乃徐陵所叙汉魏六朝之诗皆有之或但谓纎艳者为玉台体其实不然】
　　昨夜裙带觧今朝蟢子飞铅华不可弃莫是槀砧归【槀砧古诗槀砧今何在山上复有山注谓砧砆也故借言夫云铅华脂粉也】
　　桞子厚
　　江雪
　　千山鸟飞絶万径人踪灭孤舟簑笠翁独钓寒江雪
　　零陵早春【零陵今澧州也】
　　问春从此去几日到秦原凭寄还乡梦殷勤入故园
　　长沙驿前南楼感旧
　　海鹤一为别存亡三十秋今来数行泪独上驿南楼登桞州峨山【桞州古百粤地梁置龙州唐改桞州峨山在桞州】
　　荒山秋日午独上意悠悠如何望乡处西北是融州【融州古百粤地汉为鬱林郡潭中县萧齐置齐熙郡梁置东宁南昆州隋改融州唐因之】
　　王广津【名涯敬宗朝为平章】
　　闺人赠逺二首
　　鸎啼緑树深燕语雕梁晚不省出门行沙塲知近逺逺戍功名薄深闺年貌伤妆成对春树不语泪千行
　　张文昌
　　野田
　　漠漠野田草草中牛羊道古墓无子孙白杨不得老
　　琵琶台【未详】
　　台上緑萝春闲登不待人毎当休暇日着履戴弦巾
　　宿云亭【未详】
　　清浄当深处虚明向逺开巻帘无俗客应只见云来
　　绣衣石榻【绣衣见前注】
　　山城无别味药草兼鱼果时有绣衣人同来石上坐【绣衣人谓御史也】
　　梅谿【未详】
　　自爱新梅好行寻一迳斜不教人扫石愁损落来花
　　惜花
　　山中春已晚处处见花稀明日来无尽林间宿不归
　　岸花
　　可怜岸边树红藻发青条东风吹度水冲着木兰桡【木兰桡杨烱诗桂棹兰桡下长浦又皇甫舟诗萦囘槐叶岸留滞木兰桡木兰花名】
　　寄西峯僧
　　松暗水涓涓夜人未眠西峯月犹在遥忆草堂前苕谿酬梁耿别后见寄【苕谿在湖州府乌程县南五十歩西岸多生芦苇故名】
　　清川永路何极落日孤舟觧携鸟向平芜逺近人随流水东西
　　白云千里万里明月前溪后溪惆怅长沙谪谪江潭芳草萋萋【长沙江潭见前注】
　　顾逋翁【名况官至著作郎】
　　归山
　　心事数茎白髪生涯一片青山空山有雪相待古道无人独还


　　唐音巻六
　　钦定四库全书
　　唐音卷七　　　　　　　元　杨士　撰
　　张　震　注
　　唐诗正音六
　　七言絶句
　　贺季真【季真名知章唐开元中选礼部侍郎集贤学士天寳中乞归田里为道士诏许之供帐东门御制诗送之仍以其宅为千秋鸿禧观以居而赐镜湖剡川一曲云】
　　采莲曲【题意见前注】
　　稽山罢雾郁嵯峨镜水无风也自波莫言春度芳菲尽别有中流采芰荷【稽山防稽山也在绍兴府防稽县越州志本名苗山大禹于此防诸侯之计因名防计镜湖亦在越州后汉马臻筑塘以遏水因名镜湖又若耶溪在防稽东南北流二十五里与镜湖合流】
　　囘乡偶书
　　少小离乡老大囘乡音无改毛衰儿童相见不相识笑问客从何处来
　　葢嘉运
　　簇拍陆州【今为郢州】
　　西去轮台万里余故乡音耗日应疎陇山鹦鹉能言语为报闺人数寄书【轮台西域国名见前注出龙山在陇州汧阳县山髙而长故名鹦鹉鸟名大如鹊朱味钩吻翠顶金眼顶碧羽頳足翠尾两指向前两指向后能作人言】
　　王摩诘
　　送元二使安西【元二杜诗注元诘也安西都防府在兹国唐武氏置】
　　渭城朝雨裛轻尘客舍青青栁色新劝君更尽一杯酒西出阳闗无故人【渭城今咸阳县东北古杜邮阳闗玉门闗在沙州夀昌县西六里】
　　寄河上段十六
　　与君相见即相亲闻道君家在孟津为见行舟试借问客中时有洛阳人【孟津洛阳俱见前注】
　　送别
　　送君南浦泪如丝君向东州使我悲为报故人憔悴尽如今不似洛阳时【东周犬戎败幽王周乃东迁于洛邑是为东州】
　　九日忆山东兄弟【唐史称维闾门友悌事母孝观此诗信矣维作此诗时年十七】
　　独在异乡为异客毎逢佳节倍思亲遥知兄弟登髙处徧挿茱萸少一人【挿茱萸玉烛寳典云汉武帝宫人九月九日佩茱萸食饼饮菊花酒令人长夀葢相传自古莫知其由桓景事见前注又裕齐随笔刘梦得云诗中用茱萸字者凡三人杜醉把茱萸仔细防王维云徧挿茱萸少一人朱放云学他年少挿茱萸三君所用杜为优容齐曰予观唐人七言者又十余家録于后王昌龄茱萸挿髩花宜夀戴所伦挿髩茱萸来未尽卢伦茱萸一朶映华簮权徳舆酒泛茱萸晚易醺白居易舞阙摆落茱萸房茱萸色浅未经霜杨衡强挿茱萸随阙人张谔茱萸凡作几年新耿玮髪稀那禁挿茱萸刘商郫筒不献茱萸崔鲁茱萸吟吹溪口香周贺茱萸城里一尊前比之杜老为不逮矣】寒食汜上作【汜上县名郑州有泛水县又曹州定陶县亦有汜水县即汉髙帝即位于泛水之阳是也】
　　广武城邉逄暮春汶阳归客泪霑巾落花寂寂啼山鸟杨栁青青渡水人【广武山在郑州荥泽县西征记曰三皇山上有三城柬曰东广武西曰西广武汉祖与覇王共语汶阳在兖州府奉符县　又汝寜府南陂亦有汶水按广武在郑州则汶正系此汶水之上葢郑蔡地相比也】
　　戯题盘石
　　可怜磐石隣泉水复有垂杨拂酒杯若道春风不解意何因吹送落花来
　　贾防隣
　　送李侍郎赴常州
　　雪晴云散北风寒楚水吴山道路难今日送君须尽醉明朝相忆路漫漫
　　储光羲
　　明妃词二首【明妃即昭君也】
　　日暮惊沙乱雪飞傍人相劝易罗衣强来前殿防歌舞共待单于夜猎归
　　单于知妾不胜归乐府皆传汉国辞朝来马上箜篌引稍似宫中闲夜时
　　同金坛令武平退朝二首【金坛县在镇江府武平名甄传通春秋武后时隠嵩山屡召不起中宗即位召拜修文馆学士】
　　朝来仙阁聴歌暝入花亭见绮罗池邉命酒怜风月浦口还船惜芰荷
　　花潭竹屿傍幽溪画檝浮空入夜溪菱荷覆水船难进歌舞留人月易低
　　寄孙山人
　　新林二月孤舟还水满清江花满山借问故园隠君子时时来去住人间【新林宣晖云宣城出新林浦向板桥浦又善长水经江西经三山入湘浦又北经新林浦】
　　王之奂【并州太原人】
　　凉州词【见前注】
　　黄河逺上白云间一片孤城万仞山羗笛何须怨杨栁春光不度玉门闗【芦河集览沙州西曰石环州之西镇戎之东有葫芦泉葫芦碛汉明时屯甲于伊吾芦即此地也羗笛羌人所吹之笛也杨栁乐府横吹有闗山月折杨栁等曲王门闗见前注】
　　王少伯
　　闺怨【闺阖房也选诗宵月照中闺又寒商动清闺葢深闺妇人女子所居之处此之闺怨即闺中少妇所怨也】
　　闺中少妇不知愁春日凝妆上翠楼忽见陌头杨栁色悔教夫壻覔封侯
　　西宫春怨【西宫未详】
　　西宫夜静百花香欲卷珠帘春恨长斜抱云和深见月朦胧树色隠昭阳【云和杜暮寒诗忽思髙窓防朱袖拂云和春官大司乐云孤竹之管云和之琴瑟注地名云和产此良材】
　　长信秋词
　　奉帚平明金殿开且将扇暂徘徊玉顔不及寒鸦色犹带昭阳日影来【奉帚洒扫也按媫妤赋曰奉共养于东宫兮托长信之清流共洒扫于帏幄兮永终死兮为期团扇见前注昭阳日影飞燕传成帝立为皇后宠少衰女弟絶幸为昭仪居昭阳殿三体诗注诗意谓已与君隔不及寒鸦犹得带昭阳日影】
　　真成薄命乆寻思梦见君王觉后疑火照西宫知夜饮分明复道奉恩时【薄命前许皇后传奈何妾薄命又曹子建乐府因妾薄命为篇名复道复道汉涛又从复道上奴得曰注音复上下有道故谓之复】
　　青楼曲
　　白马金鞍从武皇旌旂十万宿长杨楼头少妇鸣筝坐遥见飞尘入建章【武皇指唐宗长杨建章皆宫名】
　　驰道杨花满御沟红妆谩绾上青楼金章紫绶千余骑夫壻朝囘初拜侯【金章紫绶见前注】
　　西宫秋怨
　　芙蓉不及美人妆水殿风来珠翠香却恨含啼掩秋扇空悬明月待君王【芙蓉白居易诗芙蓉如靣栁如眉芙蓉荷花又木芙蓉一名拒霜一名木连掩秋扇班媫妤词见前注】
　　春宫曲
　　昨夜风前露井桃未央前殿月轮髙平阳歌舞新承宠帘外春寒赐锦袍【平阳武帝时有平阳公主】
　　青楼怨
　　香帏风动花入楼髙调鸣筝缓夜愁肠断闗山不解説依依残月下帘钩【鸣筝闗山月俱见前注】
　　采莲曲
　　荷叶罗裙一色裁芙蓉向脸两邉开乱入池中防不见闻歌始觉有人来
　　出塞行
　　白花原上望京师黄河水流无尽期穷秋旷野行人絶马首东来知是谁【白花原未详】
　　别李浦之京
　　故园今在覇陵西江畔逄君醉不迷小弟隣庄尚渔猎一行书寄数行啼【覇陵文帝其上故曰覇陵在长安城东七十里荘犹村唐人呼别业为荘三体诗注云渔猎者少年放逸之习而小人之事也既忧其弟乐小人之事放逸在外以诗诫之又继之以涕泣此仁人爱弟之情也孟子曰涕泣而道之者亲之也此诗近之矣】
　　寄穆侍御出幽州【今遵化府也】
　　一从恩谴度潇湘塞北江南万里长莫道蓟门书信少鴈飞犹得到衡阳【蓟门蓟州也今为遵化府恩谴潇湘见前注】
　　重别李评事
　　莫道秋江离别难舟船明日是长安吴姬缓舞留君醉随意清风白露寒
　　李仓曽宅夜饮
　　霜天留饮故情懽银烛金鑪夜不寒欲问吴江别来意青山明月梦中防
　　观猎
　　角莺初下秋草稀防抛鞚去如飞少年猎得平原兎马横捎意气归
　　萧驸马宅花烛【驸马纲目集览驸马天子之壻也汉武帝初置驸马都尉官驸马至晋尚公主者并如之花烛双庆喜诗洞房花烛夜谓成婚之夕饮宴也】
　　青鸾飞入合懽宫紫鳯啣花出禁中可怜今夜千家里
　　银汉星囘一道通【青鸾韩奕诗韩侯阙　　　　百两彭彭八鸾锵锵紫鳯左懿氏卜妻陈敬仲其妻占之是谓鳯凰于飞和鸣锵锵盖青鸾言驸马紫鳯言公主也星囘一道通在七夕左阙也】
　　髙逹夫
　　除夜
　　旅馆寒灯独不眠客心何事转凄然故乡今夜思千里秋髩明朝又一年
　　塞上听吹笛
　　雪浄边天牧马还月明笛戍楼间借问梅花何处落风吹一夜满关山
　　营州歌
　　营州少年厌原野狐裘防茸猎城下鲁酒千钟不醉人健儿十岁能骑马【营州河北道栁城即本辽西地也狐裘以狐皮为裘也防茸毛苌曰防茸乱貌】
　　岑参
　　献封大夫破播仙凯歌四章【封大夫封常清也按纲目天宝六载以髙仙芝为安西使镇节度四仙芝署常清为刑官大破吐蕃勃律王及离二十余国此诗其破勃律时作欤播仙未详凯歌礼春官司乐王师大献奏凯乐又凯风天地之怒气献奏凯乐人之怒气已焉】
　　汉将承恩西破戎防书先奏未央宫天子豫开麟阁待祗今谁数貮师功【汉将指封大夫言也麟阁汉武纪画功臣于麒麟阁张晏曰武帝获麒麟时作此阁因以为名贰师是貮师将军貮师蕃国名也李暨勑封貮师将军】
　　官军西出过楼兰营幙傍临月窟寒蒲海晓霜凝马尾葱山夜雪扑旌竿【楼兰西域国名即鄯善国也汉武纪初欲通大宛使者相望于道楼兰姑师苦辱汉使后遗从骠侯赵破匈奴楼兰王破姑师楼兰国最在东陲近汉当白龙堆蒲海葱岭西域传孝武时始通本三十六国后稍分至五十余皆在匈奴之西马县之南南北有大山山中失有河东则接洋阨以玉门阳关西则限以葱岭其南山东出拿城与汉南山属焉其河有两源一出葱岭山一出于阗其北流与葱岭沙合东注蒲昌海是也】
　　鸣笳叠鼓拥囘军破国平蕃昔未闻丈夫鹊印揺邉月大将龙旂掣海云【鹊印后汉张颢为梁相后见一鹊堕地化为圆石颢推破之得金印曰忠孝侯印后为太尉龙旗杜诗旌旗日暖龙蛇动谓旗上画为龙文详见前注】
　　日落辕门鼓角鸣千羣靣缚出蕃城洗兵鱼海云迎阵秣马龙堆月照营【鱼海未详龙堆见前注辕门张晏曰军行以车为阵辕相向为门故曰辕门礼天官掌防曰设宫车辕门又见前注】
　　玉闗寄长安主簿【玉闗即玉门闗】
　　东去长安万里余故人那惜一行书玉闗西望堪肠断况复明朝是嵗除
　　苜蓿峯寄家人
　　苜蓿峯邉逄立春葫芦河上泪霑巾闺中只是空相忆不见沙塲愁杀人【苜蓿草名苜蓿峯葫芦河皆西蕃诸国地名不详所止沙塲古战塲也】
　　逄入京使
　　故园东望路漫漫双袖龙钟泪不干马上相逄无纸笔凭君传语报平安【批云也是常语其意自好】
　　送人
　　西原驿路挂城头客散江亭雨未休君去试防汾上水白云犹是汉时秋【批云伤今感古多少不尽之意又诗法云结语善谓古今相送从此去者今后何在惟有汾水之上白云仍似汉时其伤感之情至矣所谓哀而不伤者此欤西原长安之西原上也汾水在汾州古西河郡也】
　　春梦
　　洞房昨夜春风起遥忆美人湘江水枕上片时春梦中行尽江南数千里
　　酒泉太守席上醉后作
　　酒泉太守能剑舞髙台置酒夜击鼓胡笳一曲断人肠座上相防泪如雨【洒泉郡雍州地域志汉为廿州剑舞汉祖纪髙祖见羽于覇上项庄请以剑舞胡笳见前注】
　　张正言
　　题张主人壁
　　世人结交须黄金黄金不多交不深縦今然诺暂相许终是悠悠行路心
　　皇甫茂政
　　送魏十六还苏州
　　秋夜沉沉此送君隂虫切切不堪闻孤舟明日毘陵道囘首姑苏是白云【毗陵今常州府姑苏今苏州府】
　　酧张继
　　怅望南徐登北固迢迢西塞望东关落日临川问音信寒潮惟带夕阳还【南徐卽镇江府北固山名在北一里上有北固楼西塞山在湖州府】
　　张懿孙
　　枫桥夜泊【枫桥苏州府有三百九十桥枫桥其一也】
　　月落乌啼霜满天江枫渔火对愁眠姑苏城外寒山寺夜半钟声到客船【三体诗注霜夜客中愁絶故怨钟声之太早也盖言夜半者状其太早而甚怨之辞说者不觧诗人活语乃以为实半夜故多曲说殊不知首句月落乌啼霜满天乃欲曙之后矣岂真半夜乎孟子曰周余黎民靡有孑遗信斯言也是周无遗民也故説诗者不以文害词不以词害志斯可以言诗也】
　　阊门卽事
　　耕夫占募逐楼船春草青青万顷田试上吴门看郡郭清明几处有新烟【占募召募以从军也楼船汉武置以杨仆为楼船将军伐百粤也吴门苏州府郡名也】
　　刘文房
　　昭阳曲【昭阳宫名见前注】
　　昨夜承恩宿未央罗衣犹带御炉香芙蓉怅小云屏暗杨栁风多水殿凉【夫容帐长恨歌夫容帐暖度春宵水殿古诗云间水殿飞龙】
　　送裵郎中贬吉州【吉州今吉安府古卢陵郡也】
　　猿啼客散暮江头人自伤心水自流同作逐臣君更逺青山万里一孤舟【诗评云送别之诗只此足矣逐臣谓贬逐之臣也时文房贬长沙吉去长沙更逺二千里故云君更逺也】
　　新息道中作【新息即今汝寕府息县也县有古息城故分今古言之】
　　萧条独向汝南行客路多逄汉骑营古木苍苍离乱后防家同住一孤城【汝南豫州之城周武王封叔度于蔡春秋为沈蔡二国之地秦为三川郡汉改汝南郡宋为蔡州今为汝寜府汉骑营髙祖与项相持于荥阳即郑地此与荥阳比境则必汉军屯驻之地也】
　　赠崔九
　　怜君一见一悲歌岁嵗无如老去何白屋渐防秋草没青云莫道故人多【白屋萧望之传恐非国公致白屋之意注曰白屋谓白盖之屋以茅覆之贱人所居】
　　过郑山人所居
　　寂寂孤莺啼杏园寥寥一犬吠桃源落花芳草无寻处万壑千峯独闭门【杏园桃源倛见前注】
　　寄别朱拾遗
　　天书远召沧浪客几度临岐病未能江海茫茫春欲徧行人一骑发金陵【沧浪客谓逐臣也楚辞沧浪之水清兮可以濯吾缨沧浪水在常德府龙阳县二十里浪水与沧水合故号沧浪寰宇记在武陵县西乃渔父濯缨之处临岐谓被徴将行后以病不能去也金陵见前注】
　　寻盛襌师兰若
　　秋草黄花覆古阡隔林遥见起人烟山僧独在山中老惟有寒松见少年【秋草黄花传灯録迷人不知此身无象应物现形遂唤青青翠莭道法身欝欝黄花旡非般若黄花若是般若般若即同无情翠竹若是法身法身卽同草木】
　　韦应物
　　滁州西涧【滁州梁立南谯卅又改北谯隋改为滁州】
　　独怜幽草涧邉生上有黄鹂深树鸣春潮帯雨晚来急野渡无人舟自横【刘禹锡云白二十云梦得石头城诗起二句我自知不及韦十九西涧起二语又评云野渡无人舟自横此语自好但韦公体出数字既新又别故贵知言也然此诗先得后半起更难得故知作者用心】
　　寒食寄京师诸弟【寒食荆楚歳时记去冬至一百五日即有疾风甚雨谓之寒食】
　　雨中禁火空斋冷江上流鹦独坐听把酒防花想诸弟杜陵寒食草青青【批云情是景景是情不待安排故以为美○禁火初学记周书司烜氏仲春以木铎徇火禁于国中为岁中春将出火也今厯食准节气是仲春之末清明是三月之初然到禁火并周制也又琴操晋文公与介子绥俱亡子绥割腓股以啖文公文公复国子绥独无所得作龙蛇之歌而隠文公求之不肯出乃燔左右木子绥抱木而死文公哀之令人五月五日不得举火及周举移书魏武明罚令陆翽邺中记并云寒食断火起于子推琴操所云子绥即推也又云五月五日与今有异皆因流俗所传按左传及史记并无介子推被焚之事杜陵见前注应物家于杜陵故云】
　　九日
　　今朝把酒复惆怅忆在杜陵田舍时明年此日知何处世难还家未有期【批云可悲隔世与予患同亦同予苦杜陵俱见前注】
　　休暇日访王侍御不遇
　　九日驱驰一日闲寻君不遇又空还怪来诗思清人骨门对寒流雪满山
　　登寳意寺上方旧游【寺在西安府武功县】
　　翠香防出半天万家烟树满晴川诸僧近住不相识坐聼防钟记往年【批云凡语言旡趣皆实厯无趣者有味亦短】
　　登楼寄王卿
　　踏阁攀林恨不同楚云沧海思无穷数家砧杵秋山下一郡荆榛寒雨中【批云髙规城邑真复如比开益野兴甚浓此是絶意复増两聫即情味不复如此】
　　酬柳郎中春日归杨州南郭见别之作
　　广陵三月花正开花里逄君醉一回南北相过殊不逺暮潮从去早潮来【广陵杨州也】
　　子规啼
　　髙林滴露夏夜清南山子规啼一声隣家孀妇抱儿泣我独展转何时明
　　卢允言
　　山店
　　登登山路何时尽决决谿流到处闻风动叶声山犬吠几家松火隔秋云
　　村南逄病叟
　　双膝过頥顶在肩四隣知姓不知年卧駈鸟雀惜禾黍犹恐诸孙无社钱
　　韩君平
　　寒食
　　春城无处不飞花寒食东风御柳斜日暮汉宫传蜡烛青烟散入五侯家【唐史德宗择知诰批曰与韩翊时有两韩翊遂具奏复批曰春城无处不飞花云云与此韩翊传蜡烛今所传火也元稹所谓特勅宫中许然烛是也唐辇下岁时记清明日取椒柳之火以赐近臣也汉宫五侯五侯后宦者传桓帝单超徐瑛其瑗左悺唐衡五人同日为侯世谓五侯自是权归宦者朝政日乱唐自肃宗以来宦者日盛政之就衰乱侔汉贤此诗盖刺也又汉成纪王氏五侯同日而封亦云五侯】
　　江南曲
　　长乐花枝雨防斜江城日莫好相邀春楼不闭葳蕤鎻渌水囘通宛转桥【长乐宫名葳防俱见前注】
　　钱仲文
　　归鴈
　　潇湘何事等闲囘水碧沙明两岸苔二十五弹夜月不胜清怨却飞来【潇湘见前注衡阳有囘鴈峯鴈至此即囬不南去二十五瑟也汉书黄帝使素女鼔五十瑟声悲帝禁不胜鼓瑟为二十五不胜清怨三体诗注云瑟中有归鴈操诗意谓潇湘佳境水碧沙明何事即囬岂我瑟夜弹方怨却飞来乎又一说云以二十五弹夜月为潇湘妃鼓瑟诗意谓潇湘佳境鴈不应回乃湘瑟之怨不可替耳此诗人发兴之言其说亦通】
　　郎君胄
　　听隣家吹笙
　　鳯吹声如隔采霞不知壖外是谁家重门深鎻无寻处疑有碧桃千树花
　　栢林寺南望
　　谿上遥闻精舍钟泊舟防径度深松青山霁后云犹在尽在西南三四峯
　　司空文明
　　峡口送友人【峡口纲目集覧春秋邓国西陵即夷陵也又曰峡口今峡州是也】
　　峡口花飞欲尽春天涯去住各霑巾来时万里同为客今日翻成送故人
　　江村即事
　　罢钓归来不系船江村月落正堪眠纵然一夜风吹去只在芦花浅水邉
　　崔峒【博陵人大厯才子官至右补阙】
　　题兰若
　　絶顶茅庵老此生寒云孤木伴经行世人那得知幽迳遥向青峯礼磬声
　　李端
　　长信宫【见前注】
　　金壶漏尽禁门开飞燕昭阳侍寝囘随分独眠秋殿里遥闻笑语自天来【飞燕赵飞燕昭阳宫名俱见前注】
　　卫象
　　古词
　　鹊血调兮湿未干鸊鹈新淬剑光寒辽东老将鬂成雪犹向旄头夜夜防【鹊血调兮未详鸊鹈李贺诗鸊鹈花淬白雕尾鸊鹈鸟名以其脂膏磨剑则莹发光芒旄头晋天文志昻星旄头星也其星明有边兵起】
　　戴防公
　　湘南即事
　　卢橘花开枫叶衰出门何处望京师沅湘日夜东流去不为愁人住少时
　　对月答元明府
　　山下孤城月上迟相留一醉本无期明年此夕逰何处縦有清光知对谁
　　送吕少府
　　共醉流光独归去故园髙士曰相亲深山古路无杨栁折取桐花寄逺人【杨栁古乐府有折杨栁曲言别离之意】
　　戎昱
　　旅次寄湖南张郎中
　　寒江近户慢流声竹影当牕乱月明归梦不知湖水濶夜来还到洛阳城
　　移家别湖上亭
　　好是春风湖上亭栁条藤蔓系离情黄鹂乆住浑相识欲别频啼四五声【故事拾遗韩滉镇淮西戎昱为部内刺史有官妓善歌色亦闲好昱情属至厚韩闻其名召至籍中昱为词以案之云好是春风湖上亭云云妓至歌此曲滉闻之即持以归昱云】
　　顾逋翁
　　题叶道士山房
　　水邉杨栁赤栏桥洞里神仙碧玉箫近得麻姑书信否浔阳江上不通潮【麻姑顔鲁公麻姑坛记王方平过蔡经家与麻姑相闻有顷麻姑至乃是年十八九女子不通潮乃论潮至浔阳而囬三体诗注谓诗意道路不通音问莫致故借麻姑与潮为喻也然按是诗虽云寄道士亦是自叹不遇若麻姑之与方平五百年方一防及别去又不得一通音问也】
　　宿昭应
　　武帝祈灵太乙坛新丰树色统千官知今夜长生殿独闭空山月影寒【太乙坛见前注此武帝指宗言新丰在骊山之下古骊戎之国秦曰骊邑汉祖徙丰民居之命曰新丰宗分置防县寻改曰昭应长生殿王建诗云武帝自知身不死防修玉殿号长生此诗盖亦讽宗求仙之事而竟无益前日之盛事有今日之荒凉也】
　　李君虞
　　夜上受降城闻笛【舆地志受降城有三一在云中即榆林县东北八里一在秦九原郡后更名五原一在丰州西北八十里】
　　囘乐峯前沙似雪受降城外月如霜不知何处吹芦管一夜征人尽望乡【囘乐峯在榆林县南芦管笳也北人合芦管吹之也】
　　聴角角
　　邉霜昨夜堕闗榆吹角江城片月孤无限塞鸿飞不度西风吹入小单于【小单于大单于皆曲名】
　　早发破讷沙
　　破讷沙头鴈正飞鸊鹈泉上战初归平明日出东南地满碛寒光生防衣【破讷沙鸊鹈未详】
　　送客还幽州【幽州禹贡分燕以北为幽州今北京】
　　惆怅秦城送独归蓟门烟树绕依依秋来莫射南来防縦遣乗春更北飞【蓟门古蓟州今为遵化州】
　　宫怨
　　露湿晴花春殿香月明歌吹在昭阳似将海水添宫漏共滳长门一夜长【长门宫汉武陈皇后别在长门宫愁思相如为赋以寤上意】秦公绪【名系防稽人天寳之乱客居泉州之九日山与刘长卿善以诗相赠答权得舆曰长卿自以为五言长城系以偏师攻之年老益壮】
　　题明惠上人房
　　檐前朝暮雨添花八十吴僧饭熟麻入定几时还出不知巢燕汚袈裟【出定入定谓僧坐襌出入定大藏经云有九次禅定饭熟麻乃谓胡麻也】
　　武伯苍
　　汴州闻角【汴州豫州之域殷仲丁迁于嚣即其地今为开封府】
　　何处金笳月里悲悠悠邉客梦先知单于城上闗山月今日中原搃觧吹【闗山月曲名见前注】
　　杨巨源【字景文蒲中人】
　　和练师索秀才杨柳
　　水邉杨柳绿烟丝立马烦君折一枝惟有东风最相惜殷勤更向手中吹
　　柳子厚
　　柳州二月榕叶尽落偶题【榕木名初如葛藟缘木后乃成柎生于南方】
　　宦情羁思共凄凄春半如秋意转迷山城过雨百花尽榕叶满庭鹦乱啼
　　酬曺侍御过象县见寄
　　破额山前碧玉流骚人遥驻木兰舟春风无限潇湘意欲采苹花不自由【破额山未详木兰舟述异记桂阳中多木兰又木兰本草木髙数丈叶似茵桂皮如板桂有縦横之文七里舟中有鲁般刻木兰为舟至今在洲中骚人言曹侍御也采苹花者喻自献也左苹蘩荇藻可羞扵王公盖曹在湖湘暂过栁州象县三体诗注诗意谓栁自献于曹懐意无限而拘于罪谪不自由也】
　　铜鱼使赴都寄亲友
　　行尽闗山万里余到时闾井是荒墟附庸惟有铜鱼使此后无因寄逺书【铜鱼使唐髙祖颁银兎符后改铜鱼符以起军旅易守长岭南支郡无纲官考典怅典等悉因都府至京故此亦云又宗时折冲府皆有相契铜鱼朝廷征发下勑书契鱼都督府余骢皆合然后遗之】
　　与浩初上人同防山寄京华亲故【栁子厚送浩初上人序称其闲其性安其情日通易论诠意浩初长沙龙安寺如海禅师弟子也】
　　海畔尖山似剑铓秋来处处割愁肠若为化得身千亿散上峯头望故乡【身千亿佛经释伽佛千百亿化身】
　　夏昼偶作
　　南州溽暑醉如酒隠几熟眠开北牖曰午独觉无余声山童隔竹敲茶臼【溽暑説文湿热也南方谓栁州即子厚之贬所也】
　　陈羽【江东人贞元八年陆贽榜及弟二人登科厯官至东宫尉韩公有落叶迸陈羽诗】伏翼西洞送人【伏翼洞未详】
　　洞里春情花正开防花出洞防时囘殷勤好去武陵客莫引世人相逐来【武陵客桃源事见前注】
　　窦胄卿【名庠官至东都判官】
　　上阳宫【在东都洛城外唐张柬之举兵讨武氏之乱立之中宗郦武氏于上阳宫即此也】
　　愁云漠漠草离离太乙勾陈处处疑日暮毁垣春雨里残花犹发万年枝【勾陈四都赋曰周以勾陈之位注曰勾陈王者法之以行宫随勾陈天文志勾陈六星在紫宫中故天子殿前亦有勾陈太液汉武纪帝于建昌宫北浚大池曰太液上阳宫未应有太液然未央宫有渐防而鲁灵光亦有渐防则上阳宜亦或有太液也毁垣西征赋毁垣兮延伫注垣墙也万年枝方勺治宅编曰宋徽宗兴画学尝试试生以万年枝上太平雀为题无中程者或宻扣中贵答曰冬青树也太平雀频伽鸟也】
　　窦友封【名巩元和间进士官至武昌副使】
　　南防感兴
　　伤心欲问前朝事惟见江流去不囬日暮东风春草绿鹧鸪飞上越王防【鹧鸪说文鸟名出南越又岭表异录臆前有白圆防背上间紫赤毛其大如小野鸡多对啼惟翔必东南然开翅之始必先南自呼钩辀格荣越王防在广州府城北汉南越王赵佗所筑也】
　　王仲初
　　宫中词【宴词凡百首天下传诵效此体者虽有数家然建为之祖】
　　鱼藻宫中鎻翠娥先皇行处不曽过如今池底休铺锦菱角鸡头积渐多【鱼藻宫未详又宪宗元和十五年八月浚鱼藻池或于池上作宫遂以为名云池底铺锦德宗奢靡毎于宫中引流泉先于池底铺锦】
　　金吾除夜进傩名画袴朱衣四队行院院烧灯如白日沉香火里坐吹笙【三体诗注此诗皆隋宫事隋用齐制季冬晦选乐人二百四十人为傩赤帻褠衣赤布袴以逐恶鬼于禁中其日戍夜三唱鸡上水一刻皇帝御殿傩入春秋冬皆傩冬八队春秋四队烧灯如白日南郡新书除夜傩入前殿然烛荧煌如画沉香火续世说太宗问萧后隋主何如后曰每除夜前殿设火山数十每一山焚沉香数车防起数丈用沉香百余车太宗刺其奢心服其盛沉香本草书南海诸国其木类椿梓多节叶似橘花白子似防榔又似桑根】
　　避暑昭阳不掷卢井邉含水喷鸦雏内中数日无呼唤榻得滕王蛱蝶图【昭阳掷卢见前注滕王名婴湛然善画峡蝶】
　　树头树尾覔残红一片西飞一片东自是桃花贪结子错教人恨五更风【三体诗注云此诗盖比而兴也残红色衰也东西分飞君与己初背也贪慕也结子有宠有成也五更风君心之飘忽也诗意谓使我不贪结子而入宫则安得今日之愁不可恨君也色衰罢去矣然惟自咎其初心不以怨君盖亦厚之至也荆公最爱此诗云】
　　金殿当头紫阁重仙人掌上玉夫容太平天子朝元日五色云车驾六龙【玉芙蓉玉杯也汉武故事曰上作盛露盘仙人掌擎玉杯以取云表之露和玉屑服之求不死三辅黄啚谓仙掌在甘泉宫通天防上按古人把注之器多作芙蓉如华清池中玉芙蓉是也太平天子见前注云中本集作云车者是今从本集五色云车画云气五色于车也郊祀志文成言上欲与神通宫室被服非家神今不至乃作画云气车甲丙戊庚壬日各以其色驾之六龙易时乗六龙以御天又甘泉赋曰于乘舆乃登鳯凰兮翳华之驷苍螭兮六素虬注曰六马也三体诗注曰此篇乃全用甘泉宫事以刺世主违礼而好怪礼竒器不入宫君不乘竒车况作非礼之器为服食以求不死御鬼神之车服以滛祀乎辞惟序事而讥自见此杜元凯所谓因文见意者也多以宫词为情者非也按建宫词百萹有情者有事者有怨者有刺者指不一也而或者概以情怨说宫词误矣】
　　唐昌观玉蘂花【唐昌观未详玉蘂花后土祠中玉蘂花也名橘蕋诗昆山采琼蕋可以链魂其花未详】
　　一树茏防玉刻成飘廊防地色轻轻女冠夜觅香来处惟见阶前碎月明【女冠女道士也若唐之金仙玉真二公主之类是也详唐昌观亦女冠脩道之观若玉眞公主修道处赐名延真观者是也】
　　绮绣宫【在东都永寕县西五里显庆三年置】
　　玉楼倾侧粉墙空重叠青山绕故宫武帝去来红袖尽野花黄蝶领春风【三体诗注云武帝谓宗也天子崩谥曰某有功德上广号曰某宗以为不迁之庙至汉犹然然则某宗者非谥也及唐则不论功德庙号皆曰某宗盖臣称其主犹或以尊号中最下一字曰某皇帝如则天称太宗为文皇帝诗人称宗为武皇帝是也至宋则直称曰某宗无称某皇帝者矣红袖姬羙人也此言宗已前复逰幸宫中羙人已尽惟野花黄蝶而已也】
　　江陵使至汝州【江陵荆州属县也汝州吉戎蛮子之邑汉为梁县今亦为汝州也】
　　囬看巴路在云间寒食离家麦熟还日莫数峯青似染商人说是汝州山
　　华清宫
　　酒幔髙楼一百家宫前杨柳寺前花内园分得温汤水二月中旬已进【三体诗注云寺风俗通曰尚书御史所止皆曰寺天寳四载置百司于阙汤所故有寺温汤见前注二月进唐置温汤监监丞种蔬随时贡奉夏方熟二月而进盖讥明皇违时及物求口腹竒巧之奉以悦妇人杜牧华清云一骑红尘妃子笑无人知是荔枝来亦讥其以口腹劳人也或问子说嘉矣奈二月非时答曰惟骊山温汤地暖阙力为之按卫宏古文竒字曰秦始皇令人种骊山硎谷中实成使人上书曰冬有实乃诏诸生徃眎因坑之然则温汤方冬已矣何待二月也】
　　张文昌
　　送蜀客
　　蜀客南行聼碧鸡木绵花发锦江西山头日晚行人少时见猩猩树上啼【碧鸡集覧金马碧鸡之神金形似马碧形如鸡其神祠在益州金马坊也书岛夷卉服注卉草也葛越木绵之属木绵树髙不满五尺叶如枫五月有花花落为桃八九月间桃开吐绵如绵故曰木绵猩猩锦江俱见前注木绵花】
　　逄贾岛
　　僧房逄着款冬花出寺行吟日已斜十二街中春雪徧马蹄今去入谁家【本草欵冬花根紫色茎青紫叶开黄花青紫蕚出雍州南山及华州出寺吟行岛初为僧号无本此诗有僧房出寺之语当是岛未加衣冠时作十二街鲍昭诗京城十二街】
　　与贾岛闲防
　　水北原南草色新雪消风暖不生尘城中车马应无数能觧闲行有几人【三体诗注按张衡子四愁诗序云效楚词以香草比君子以雪霏水深比小人此诗用其体以欵冬花耐寒寂比岛以春雪比小人以斜日比时昏而伤已与岛未知所托也宿谁家杜云风涛暮不穏舍棹宿谁家全用杜意】
　　寄李渤【渤字濬之隠庐山后徙居少室山元和中召拜右拾遗不就号白鹿先生云】
　　五度谿头踯躅红嵩阳寺里讲时钟春山处处行应好一月看花到几峯【五度谿在嵩山常建云仙人得道处盖渤隠嵩山少室踯躅本草即杜鹃花羊食则死见之踯躅以此得名看花到几峯嵩阳有三十六峯故云】
　　秋思
　　洛阳城里见秋风欲作家书意万重复恐匆匆说不尽行人临发又开封【批云常言常语冩得思尽】
　　感春
　　远客悠悠任病身谁家池上又逄春明年各自东西去此地看花是别人
　　蛮中
　　瘴水蛮中入洞流人家多住竹棚头一山海上无城郭惟见松牌记象州【蛮中本集作蛮江瘴番禺杂编岭外二三月为青草瘴六七月为新木瘴八九月为黄茅瘴又医书曰山岚瘴气盖热病也凡百粤之地皆为蛮中孙觌象州诗云瘴云如海蹴天浮柳子厚诗亦曰瘴江南下水如汤盖岭表之地多热故瘴气亦多也象州古象郡也今为驯象卫古无城郭惟以松牌记其州名于山头耳然亦因郡有象山象防得名】
　　闲行
　　老身不计人间事野寺秋晴毎独过病眼较来犹断酒却嫌行处菊花多
　　春别曲
　　长江春水绿堪染荷叶出水大如钱江头桥树君自种不长系木兰船【木兰船见前注】
　　成都曲【古梁州之域汉改益州今作成都府题意未详】
　　锦江近西春水緑新雨山头荔支熟万里桥邉多酒家游人爱向谁家宿【万里桥在成都县秦曰成都也】
　　寒塘曲
　　寒塘沉沉栁叶踈水暗人语惊栖鳬舟中少年醉不起持烛照水射防鱼【鳬格物论野鸭也】
　　山禽
　　山禽毛如白练带栖我庭前栗树枝猕猴夜半来取栗一双中林向月飞【白练带鸟名尾上有白毛三五根长二三尺如白练带故名】凉州词【西域记兹国王与臣庶知乐者于天山间聴风聴水之声均节成音后翻入中国如伊州凉州甘州皆兹之境也】
　　邉城莫雨鴈飞低芦笋初生渐欲齐无数铃声遥过碛应防白练到安西
　　鳯林闗里水东流白苇黄榆六十秋邉将皆承主恩泽无人解道取梁州
　　刘梦得
　　自朗州至京戱赠防花诸君子【朗州汉武陵郡今常州府梦得常为刺史】
　　紫陌红尘拂靣来无人不道防花囘都观里桃千树尽是刘郎去后栽【陌史南北为阡东西为陌又三辅黄啚长安九陌八街】
　　再游都观【杜题本尊师松树障子歌下注都长安子午谷有都塘又防要云京师朱雀街有都观】
　　百畆庭中半是苔桃花净尽菜花开种桃道士归何处前度刘郎又独来【诗评云梦得逐淩又为主客郎中复作都观看花二诗言始谪十年还京师道士种桃甚盛若霞又十四年过之无复一存惟兎葵燕麦动揺春风耳盖以讽权近也又云大厯凌梦得之絶句吾所深取一作又独来】
　　乌衣巷【在金陵近朱雀桥】
　　朱雀桥邉野草花乌衣巷口夕阳斜旧时王谢堂前燕飞入寻常百姓家【朱雀桥晋孝武所建上有两铜雀故以此名去乌衣巷不远或谓今京师武定桥即旧朱雀桥乌衣巷在秦淮南今织锦坊是也王谢王导谢安皆江左大臣中兴勲贵也按此诗亦有刺风非偶然之作也】
　　石头城【在金陵今京师石城门是其地舆地志云石头城六朝形胜所必争之地也】
　　山围故国周遭在潮打空城寂寞囘淮水东邉旧时月夜深还过女墙来【故国指吴晋宋齐梁陈六朝也淮水今京师秦淮桥水也批云山在朝在月在惟六国不在而空城耳是亦伤古兴懐之作云耳】
　　聼旧宫人穆氏歌
　　曽随织女度天河记得云间第一歌休唱贞元供奉曲当时朝士已无多【织女见前注此亦借言有所指也贞元德宗年号梦得贞元时入仕元和初谪二十四年方归故有是语天河见前注】
　　与歌者何勘【何勘卢氏杂录歌曲之妙元和中有朱嘉荣何勘】
　　二十余年别帝京重闻天乐不胜情旧人惟有何勘在更与殷勤唱渭城【天乐史秦穆公梦至帝所观钧天广乐又史扁鹊传赵简子曰我之帝所与百神逰于广乐九奏万舞渭城王维诗见本注】
　　蹋歌词【蹋歌未详】
　　春江月出大隄平隄上女郎连袂行唱尽竹枝懽不见红霞映树鹧鸪鸣【大隄见前注欢不见指所懐人而言】
　　竹枝词【杜诗竹枝歌公自注云巴渝之遗音惟峡人善唱又本集中引曰余来建平里中联歌竹枝吹笛击鼓以赴节含思宛转有淇澳之致作竹枝歌】
　　山桃红花满上头蜀江春水拍山流花红易衰似郎意水流无限似侬愁
　　瞿塘嘈嘈十二滩此中道路古来难长恨人心不如水等间平地起波澜【瞿塘峡名在防州东一里旧名西陵峡乃三川之门】
　　山上层层桃李花云间烟火是人家银钏金钗来负水长刀短笠去烧畬
　　杨柳青青江水平闻郎江上唱歌声东邉日出西邉雨道是无情还有情【批云自是竹枝】
　　杨柳枝词
　　花蕚楼前初种时羙人楼上鬬腰枝如今抛掷长街里露叶如啼欲恨谁【花蕚楼唐元宗于兴庆宫西南置楼西曰花蕚相辉之楼腰肢以柳枝如细腰也】
　　焬帝行宫汴水濵数株残柳不胜春晚来风起花如雪飞入宫墙不见人【焬帝隋君也行宫即离宫也汴水见前注】
　　阿娇怨【汉武帝生数岁长公主抱问儿欲得妇否曰欲得主指女曰阿娇好否笑曰若得阿娇当以金屋贮之】
　　望见葳防举翠华试开金屋扫庭花须防宫女传来信言幸平阳公主家【平阳公主家武帝时平阳公主言延年有女弟则公主似武帝公主也】元和甲午岁诏书尽徴江湘逐客余自武陵赴京宿于都亭有懐续来诸君子【禹钖以永贞元年二月贬至元和甲子诏还武陵今常徳府桃源县也古荆州之域殷周时蛮□所居单汉为武陵郡隋改辰州唐改朗州禹钖谪居朗州十五年都亭未详所指又相如传传舍都亭】
　　雷雨江湘起卧龙武陵樵客蹑仙踪十年楚水枫林下今夜初闻长乐钟【雷而言诏书卧龙诸葛孔明事此盖以自喻诸被逐者若龙之卧困未伸时也武陵樵客自喻也楚水枫林楚辞湛湛江水以上有枫林又阮嗣宗诗湛湛长江水上有枫树林长乐苑在长安之东也】
　　杜牧之【本传名牧有竒节不为龊龊小谨诗情豪迈人号为小杜以别杜甫大和初崔郾试进士牧作阿房宫赋甚有警防吴武公袖献崔请以第一处之防昌迁中书舍人诗评云言诗则李贺杜牧李商隠皆卓然以所长为一世冠其可尚已】
　　登乐逰原【在杜陵西北宣帝神雀三年建】
　　长空澹澹孤鸟没万古销沉向此中防取汉家何似业五陵无树起秋风【五陵见前注】
　　汉江【见前注】
　　溶溶漾漾白鸥飞渌浄春深好染衣南去北来人自老夕阳长送钓船归
　　泊秦淮【秦淮水在建康秦望气者言东南有天子气故凿断地脉方山是其断处水为秦淮今在京师城中有秦淮桥】
　　烟笼寒水月笼沙夜泊秦淮近酒家商女不知亡国恨隔江犹唱后庭花【后庭花见前注商女商客之女也】
　　赤壁【三体诗注鄂州蒲圻县西北岸乌林与赤壁相对卽周瑜败曹操处又按方舆胜覧黄州府亦有赤壁水经载赤鼻治周瑜破曹处及东坡赤壁赋亦指黄州者是及按乌林与赤壁相去二百余里盖赤壁初战时操军不利引次江北而后有乌林之败今其上有东坡雪堂及临臯亭】
　　折防沉沙防未销自将磨洗认前朝东风不与周郎便铜雀春深鎻二乔【周郎吴周瑜也本传瑜年二十四吴中呼为周郎孙防攻皖城得乔公二女皆有国色防纳大乔瑜纳小乔又瑜与曹遇于赤壁曹在北岸瑜在南岸瑜将黄盖以船载薪烧北船时东南风急曹公败走又曹公于邺作铜雀台置妓于上诗意谓非东风助顺则瑜不胜家必为曹公所虏矣】
　　秋夕
　　银烛秋光冷画屛轻罗小扇扑流萤天阶夜色凉如水卧看牵牛织女星【牵牛织女二星名见前注】
　　宫怨
　　监宫引入蹔开门随例虽朝不是恩银钥却收金鎻合月明花落又黄昏【批云哀而不伤】
　　寄扬州韩绰判官
　　青山隐隐水迢迢秋尽江南草木凋二十四桥明月夜玉人何处教吹箫【二十四桥舆地志欧公自扬州移汝西诗曰都将二十四桥月换作西湖十顷秋】
　　送隐者
　　无媒径路草萧萧自古云林远市朝公道世间惟白髪贵人头上不曽饶
　　将赴吴兴登乐游原【吴兴统纪归命侯寳鼎元年分吴郡立吴兴郡今湖州是也此必牧之出守吴兴时作】
　　清时有味是无能闲爱孤云静爱僧欲把一麾江海去乐游原上望昭陵【一麾顔延年诗屡荐不入官一麾乃出守麾斥也昭陵唐太宗陵在醴泉县西乐游原西京杂记太平公主于乐游原上置亭四望旧史云牧自负才畧兄悰隆盛于时而牧居下位心常不乐望昭陵者不得志于时而思明君之世盖怨也首言清时反辞也】
　　江南春
　　千里鹦啼绿暎红水邨山郭酒旗风南朝四百八十寺多少楼台烟雨中【杭州府唐盛时有四百八十寺云】
　　懐吴中冯秀才【吴中苏州府郡名】
　　长洲花外草萧萧却算逰程歳月遥惟有别时今不忘暮烟秋雨过枫桥【批云写得别懐尽长洲苑寰宇记苏州长洲县吴长洲苑也啚经曰在西南七十里孟康曰以水州为苑也枫桥寺在吴县西十里】
　　退宫人
　　闲吹玉殿昭华管醉折黎园缥蒂花十年一梦归人世绛缕犹封系臂纱【昭华笛名缥蔕绿青白色绛缕系臂晋武帝选士女庶子有姿色者以绛防系其臂】
　　齐安郡后池【齐州今黄州府也古黄子国楚灭之南齐改为齐安隋改为黄州炀帝改永安郡今为黄州府】
　　菱透浮萍绿锦池夏莺千啭防蔷薇尽日无人看防雨鸳鸯相对浴红衣
　　题城楼
　　呜轧江楼角一声防阳防防落寒汀不用凭栏苦囘首故乡七十五长亭【长亭一亭十里也】
　　李义山
　　龙池【池在兴庆宫明皇逰翫之地也池本平乗拱材因雨水流漂成小池至景龙中弥亘数顷深至数丈常有云气因见黄龙故名】
　　龙池赐酒敞云屛羯鼓声高众乐停夜半燕归宫漏永薛王沉醉寿王醒【批云如何不怨羯鼔羯鼓录明皇尝聼琴未终遽止之曰速令花奴持羯鼓来为我觧秽盖羯鼔乃明皇所制乐名薛王明皇之兄也寿王明皇之子也贵妃寿王之妃天寳四载或言寿王妃杨氏之羙上见而悦之乃令妃自乞为女宫号太贞别为寿王册妃韦氏故云】
　　瑶池
　　瑶池阿母绮开黄竹歌声动地哀八骏日行三万里穆王何事不重来【阿母王母也黄竹歌声周穆王逰黄防之丘猎于苹泽大寒雪冻乃作黄竹诗三章八骏见前注】
　　草下隂虫叶上霜朱防迢逓压湖光兎寒蟾冷桂花白此夜嫦娥应断肠【兎寒张衡灵宪日月中之精积而成兽象兎兎隂类也蟾冷羿请不死药于西王母姮娥窃之奔月宫托身于月是为蟾储又战国防月魄象蟾兎尔雅蟾似虾蟆三足居陆地又抱朴子蟾储寿三千岁者头有角颔下丹书八字桂花天寳遗事云宗游月宫见素娥十余人乗白鸾舞于桂树下又酉阳杂爼月中有桂树高五百丈又吴刚月中斫桂事见前注】
　　偶题
　　水亭闲眠防醉消小榴海栢枝相交冰弦簟上琥珀枕傍有堕钗防翠翘【簟篾席也琥珀枕太白诗且留琥珀枕又按曹操时有献琥珀枕者】











　　唐音巻七
　　钦定四库全书
　　唐音巻八　　　　　　　元　杨士　撰
　　张　震　注
　　唐音遗响一
　　王无功【名绩绛州人隋大业中举孝亷还乡种黍莳药酿酒自供以周易老子置床头自号东臯子唐武徳初待诏门下省官给酒一斗自着五斗先生传及醉乡记】
　　过酒家
　　此日长昏饮非闗养性灵眼防人尽醉何忍独为醒【灵説文善也神也此云养性灵者即老子治心养性养神之谓也尽醉独醒楚辞渔父屈原曰众人皆醉我独醒】章懐太子【太子唐髙宗长子贤字明允初封雍王上元二年武氏酖杀太子立之为太子永隆元年亦为武氏废为庶人立英王哲为太子嗣圣元年武氏令丘神绩杀之】黄台瓜辞【黄台未详】
　　种瓜黄台下瓜熟子离离一摘使瓜好再摘令瓜稀三摘尚云可四摘抱蔓归【按此诗章懐伤武氏既杀太子忠又杀太子而至己为太子恐亦不免于祸故作是诗以讽武氏未防太子亦为武氏所杀良亦惨防】
　　王适【幽州人韩文王适懐竒负气闻金吾将军李惟简喜士造门造曰天下竒男子王适愿见将军白事一见论合荐为军迁监察御史】
　　咏江滨梅
　　忽见寒梅色开花汉水滨不知春色早疑是防珠人【防珠人交甫事见前注】
　　李义甫【唐太宗召见咏鸟诗云上林无限树不得一枝栖太宗曰当全枝借汝髙宗朝拜叅政险狡忌克人谓笑中有刀柔而割物号曰李猫后以贬死】
　　咏乌
　　日里飏朝彩琴中半夜啼上林如许树不借一枝栖【日里飏光张衡灵宪曰日中乌有三足又广雅曰日一名阳乌故有日中乌之説云琴中夜啼琴操有乌夜啼曲】张説之【名説字道济又字説之洛阳人永昌中武氏防贤良方正开元中为中书令封燕国公与苏颋皆以文章著名时号燕许大笔云】
　　蜀道后期
　　客心争日月来往预期程秋风不相待先至洛阳城【诗评云説既谪岳州而诗亦凄惋人谓得江山助云】
　　乔知之【仕武氏官至右同郎中武承嗣所譛之为武氏族杀】
　　折杨栁【题意注见前】
　　可怜濯濯春杨柳攀折将来就纎手妾容与此同盛衰何必君恩独能久【濯濯诗濯濯厥灵注光泽貌何必谓何可必能也】
　　张子寿【字九龄韶州曲江人七歳知属十三以书干王方庆庆叹曰是必致远擢进士次道侔伊吕科防封第宗时官至中书侍郎封曲江公谥文献】
　　鱼游乐深池鸟栖欲高枝嗟尔蜉蝣羽薨薨聚何为有生岂不化所感奚若斯神理日防防吾心安得知浩荡杨朱子徒然泣路岐【选诗补注云曲江所为诗多雅淡而鱼游乐深池与汉上有游女尤得古风人之音格耳又云子寿鱼游乐深池之诗可见世道之难进取所志莫伸感叹而作是诗语盖意含蓄似有不可得而尽者蜉蝣杨朱泣路岐俱见前注】
　　孤鸿海上来池潢不敢顾侧见双翠鸟巢在三珠树矫矫珍木巅得无金丸惧羙服患人指髙眀逼神恶今我游防弋者何所慕【翠鸟巢珠树俱见前注珍木珍竒之木金丸弹也亦见前注防防保黙之完弋者语弋不射宿弋谓以生丝系矢而射也按此诗之意保欲自晦以避祸患岂九龄罢相而李林甫作相时诗耶盖林甫隂忌九龄常欲中伤之九龄既作海燕诗以见意及帝赐白羽扇则献赋以自喻云茍效用之得所虽杀身而何忌又曰纵秋气之移夺终感恩于箧中则公之忠节岂林甫中伤之是惧哉然则小人进而君子退且不自保者如此良可悲哉】
　　齐洗心【名澣交州人宗时官至中书侍郎出为平阳太守】
　　长门怨【长门见前注】
　　防防孤思逼寂寂长门掖妾妬亦知非君恩那不惜擕琴就玉阶词悲声未谐将心托明月流影入君懐
　　吴贞节【名筠华州华隂人隐居嵩山不仕】
　　歩虚词【异苑录神仙声清逺遒亮道士效作歩虚声备言众仙缥缈轻举之事】
　　扶桑诞初景羽葢凌晨霞倐歘造西域嬉游金母家碧津湛洪源灼烁敷荷花煌煌青琳宫璨璨列玉华真气溢绛府自然思无邪俯矜区中士夭浊良可嗟【扶桑见前注初景日初出时也羽盖人王母卽西王母俱见前注琳宫道观也玉华真诘鹿皮公吞玉华绛府真浩心宫也真气北斗经曰五方降真气盖真气者本身自然之心气也思无邪语曰一言以蔽之曰思无邪程子曰思无邪
　　者诚也阙　　　　中也夭浊夭年寿短浊昏浊也】
　　琼防却为仭孤暎大罗表常有三素云凝光自飞绕羽童泛明霞升降何缥缈鸾鳯啸雅音栖翔绛林标玉虚无昼夜灵景何皎皎一覩太上京方知众天小【刼仭度人经缈缈刼仭大罗天也上帝所居之处玉虚大阙亦无昼夜仙经丹丘无昼夜灵景日月也太上京天帝之京也三素云真秘言立春清明日北望阙】
　　二气播万有化机无停轮而我操其端乃能出陶钧寥寥大漠上所遇皆清真澄莹含元和气同自相亲绛树结丹实紫霞流碧津以兹保童婴水用超形神【二气隂阳二气也万有万物也化机天地二气运行妙用也大漠天也清真真阙也元和气也】
　　张廵【邓州南阳人身长七尺余须髯若神读书不过三遍终身不忘为文章操笔立书未尝起藁守睢阳贼屡破之及城防守节不屈而死】
　　夜闻笛
　　岧嶤试一临虏骑俯城隂不辨风尘色安知天地心门开邉月近苦战阵云深旦夕更楼上遥闻横笛音【朱子注韩文张中丞传后序曰廵开元二十四年进士刘梦得嘉话载其谢加金吾表云主辱臣死当臣致命之时恶稔罪盈是贼防亡之日激厉将士赋诗有云褁疮犹出阵饮血更登陴又夜笛声有云营开星月近战苦阵云深余观此则廵之文章可见矣廵守睢阳诗全章云接战春来苦孤城日渐危合围侔月晕分守效鱼丽毎厌黄尘起时将白羽麾褁疮犹出阵饮血更登陴忠信因难敌坚贞自不移无人报天子心计欲可施按传阙节上贯日月固不侍文章以为身显阙　　　士之气闻之尚使人兴起而感慕之不阙　　文章乎故于此并附此诗以为读书者劝云】
　　卢纬卿【名象汜水人诗评云卢象诗雅而不素有大体得国士之风】
　　乡赋后自巩还田家因谢隣友见过之作【乡赋谓输乡之赋税毕而还也巩县阙属河南府】
　　鸡鸣出东邑马倦登南蛮落日见桑柘翳然丘中寒隣家多旧识投暝来相看且问春税苦兼陈行路难园塲近隂壑草木易凋残峯暗雪犹积涧深冰已团浮名知何用岁晏不成懽置酒共君饮当歌聊自寛
　　陶翰【润州人诗评云唐代词人诗笔双羙者鲜矣翰实眼之旣多兴象复满风骨三百年阙前方可论其体裁也】
　　古塞下曲
　　进军飞狐北穷防势将变日落尘沙昏背河更一战骍马黄金勒雕弓白羽箭射杀左贤王归奏未央殿欲言塞下事天子不召见东出咸阳门哀哀泪如霰【飞狐道在蔚州飞狐县北入嬀州懐成县卽汉郦食其所谓塞飞狐之口者是也败落之众故曰穷防骍马赤马也左贤王匃奴中有左贤王未央殿卽未央宫也咸阳门咸阳城门也】
　　燕歌行【题意见前】
　　请君留楚调聼我吟燕歌家在辽水头邉风意气多出身为汉将正值戎未和雪中凌天山冰上度交河大小百余战封侯竟蹉跎归来霸陵下故旧无相过雄剑委尘匣空门惟雀罗玉篸还赵姝瑶琴付齐娥昔日不为乐时哉今奈何【雄剑鲍诗双剑将别离先在匣中鸣雌沉吴江里雄飞入楚城】
　　刘眘虚【江东人诗评云眘虚情幽兴远思苦语竒忽有所得便惊众聼顷东南髙唱者数人然声律宛态无出其右惟气骨不逮诸公自永明已还可杰立江表至若松色空照水经声时有人等句并方外之语惜其不永石碎国寳】
　　暮秋扬子江寄孟浩然
　　木叶纷纷下东南日烟霜林山相晚暮天海空青苍暝色空复久秋声亦何长孤舟兼防月独夜仍越乡寒笛对京口故人在防阳咏思劳今夕汉江遥相望【京口见前注又啚经其城因山为垒缘江为境尔雅丘絶髙曰京故名防阳汉江见前注】
　　江南曲
　　羙人何荡漾湖上风日长玉手欲有赠徘徊双明珰歌声随渌水怨色起青阳日暮还家望云波横洞房薛据【荆南人为人骨鲠有志其为文亦自荡不违因防古兴诗云投珠志自疑抱玉但垂泣怨情颇深良可悲也按杜子美有闻薛三据法司议未审即据否】
　　出青门往南山别业
　　旧居在南山夙驾自城阙榛莾相蔽亏去尔渐超忽散余雪晴苍茫季冬月寒风吹长林白日原上没懐抱旷莫伸相知阻吴越弱年好栖隠链药在严窟及此离垢氛兴来亦因物末路期赤松斯言庶不伐
　　贺兰进眀【纲目至徳五载江贺兰进明为可止目使诗评称其博雅好古经籍满腹其著述百余篇颇究天人之际为古诗八十首大体符于阮公又阮诗忧国将亡述诗寄懐进明镇临淮拥兵不救睢阳之急当此之时天人之际安在而体阮之诗亦不过美于甘辞耳】古意
　　崇兰生涧底香气满幽林采采欲为赠何人是同心日暮徒盈抱徊徊幽思深慨然纫杂佩重奏丘中琴
　　行路难
　　君不见门前栁荣耀防时萧索乆君不见陌上花狂风吹去落谁家隣家思妇见之叹蓬首不梳心厯乱盛年夫壻长别离岁暮相逄色凋换
　　又
　　君不见芳树枝春花落尽蜂不窥君不见梁上泥秋风始髙燕不栖荡子从军事征战蛾眉婵娟守空闺独宿自然堪下泪况复时闻乌夜啼
　　沈如筠【润州句容人】
　　寄张徴古
　　寂厯逺山意防暝半空碧绿萝无冬春彩烟竟朝夕张子海内竒耐为岩中客圣君劳梦想安得老松石
　　闺怨
　　鴈尽书难寄愁多梦不成愿随孤月影流照伏波营【后汉马援字文渊光武建武中拜伏波将军击交趾】
　　李嶷
　　少年行【乐府遗声逰侠三十一曲有少年行又陆士衡有结客少年场行】
　　十八羽林郎戎衣侍汉王臂鹰金殿侧挟弹玉舆傍驰道春风起陪游出建章【羽林郎前百官表羽林有郎有骑士有羽林孤儿汉皇武帝也驰道建章见前注】
　　侍猎长杨下承恩更射飞尘生马影防箭落鴈行稀薄雾随天仗聨翩入鎻闱【长杨宫名以其地有长杨因以为名天仗鎻闱俱见前注】玉剑膝邉横金杯马上倾朝游茂陵道夜宿鳯凰城豪吏多猜忌毋劳问姓名
　　丁僊之【闰州曲阿人】
　　江南曲
　　长干斜路北近浦是儿家有意来相访明朝出浣纱发向横塘口船开值急流知郎旧时意且请拢船头昨暝绕南陵风声波浪阻入浦不逄人归家谁信汝未暝已成妆乗潮去茫茫因从京口渡使报邵陵王始下夫容楼言发琅琊岸急为打船开恶许傍人见【长干京口浣纱西施事横塘集覧卽横江也又金陵覧阙曰自江口沿淮筑塘谓之横塘阙子阙有南阙　有陵县万宁国府邵陵王名纶梁武帝子侯景乱奔魏封梁王后为魏所阙夫容楼未详琅琊郡名益都沂阙破城邑本汉地志云今兖州沂州察州皆古琅琊地又今除州有琅琊山此言琅琊岸盖除州琅琊山也】
　　吴象之
　　阳春歌【歌录阳春歌楚曲也卽时十五曲之一又阳春白雪】
　　帘低晓露湿帘卷莺声急欲起抱箜篌如疑彩澁孤眠愁不转防泪声相及净扫阶上花风来更吹入
　　张潮【润州阿人】
　　防阳行【乐府正声清啇曲有防阳阙不阙王诞阙为防阳守夜闻诸女歌謡因为之辞焉又宋刘道彦为雍州有惠政百姓歌之谓之防阳非此地】
　　玉盘转明珠君心无定凖昨见防阳客剰说防阳好无尽防汉水岘山垂汉水东流风北吹只言一世长娇宠那悟今朝见别离君渡清渚知人独不语君见木栖林忆君相思深莫作云间鸿离声顾俦侣尚如匣中剑分形防同处是君妇识君情怨君恨君为此行下床一宿不可保况乃万里防阳城防阳传近大堤北君到防阳莫廽惑大堤诸女児怜钱不怜德【岘山汉水匣中剑大堤女俱见前注清渚未详】
　　江南行
　　茨菰叶烂别西湾莲子花开犹未还妾梦不离江水上人传郎在鳯凰山【茨菰书无所载今所在池塘有之叶长上尖小大作人字分四五六月间白花四瓣根下有子如圆眼大可食】
　　孟云卿【平阳人按杜诗注陶岘阙城子孙也开元间完昆山丰田畴游江湖制三舟一自载二賔客三饮馔与进士孟彦深樊口进士孟云卿布衣焦遂人置仆妾女乐一部奏清商曲游于江湖中时号水仙及按公集有觧闷诗云孟子论文更不疑自注云孟子授校书郎孟云卿是也又有湖城遇孟云卿诗】
　　古别离【乐录古别离十九曲之一也】
　　朝日上髙防离人怨秋草但见万里天不见万里道君行本遥远苦乐良难保宿昔梦同衾忧心梦倾倒含酸欲谁诉展转伤懐抱结髪年已迟征行去何早寒暄有时谢顦顇难再好人皆【阙】




　　唐音卷八
　　钦定四库全书
　　唐音卷九　　　　　　　　元　杨士　撰
　　张　震　注
　　唐音遗响二
　　沈云卿
　　拟古离别
　　白水东悠悠中有西行舟舟行有返棹水去无还流奈何生别者戚戚懐逺游逺游谁当惜所悲会难收自君閴芳屣青阳四五遒皓月掩兰室光风虚蕙楼相思无明晦长叹累冬秋离居人迟暮髙驾何淹留【青阳春阳也芳屣履也】
　　长门怨
　　月皎风泠泠长门次掖庭玉阶闻坠叶罗幌见飞萤清露凝珠缀流尘下翠屏妾心君未察愁叹处繁星【长门掖庭玉阶罗幌俱见前注】
　　铜雀台【在邺中今彰徳府魏志建安十二年作】
　　昔年分鼎地今日望陵台一旦雄图尽千秋遗令开绮罗君不见歌舞妾空来恩共漳河水东流无重囘【分鼎谓魏蜀吴三国鼎立于三方遗令陆机吊魏武文序曰曹操临终遗令世子丕曰吾殁后媫妤妓女终梦防上施六尺床张繐帐朝晡设节旌之属月朝十五日輙向帐作妓女等乐时令登吾铜雀台以望吾西陵墓田漳河水见前注】
　　古歌
　　落叶流风向玉台夜寒秋思洞房开水精帘外金波下云母牕前银汉回王阶隂隂苔藓色君玉履綦难再得璇闺窈窕秋夜长绣户徘徊秋月光燕姬防帐夫容色秦子金鑪兰麝香北斗七星横夜半清歌一曲断君肠【玉台礼乐志防阊阖观玉台水晶杜诗水晶之盘行素鳞又董偃有盘谓水石也又货原云水晶琉璃之属入火不焚或云千嵗水为之化云母本草石也生土石间作片成层可拆明滑光白其大而莹洁者今人或以餙灯笼亦古屏扇之遗事也金波前汉天文志曰月穆穆以金波注月光如金波之流履綦班媫妤赋思君兮履綦注履迹也燕姬左齐伐北燕人归燕姬又舞鹤赋燕姬沮色巴童心耻秦子秦之公子也麝香説文兽如小麋脐冇香冬食栢夜食诸虫为人所廹逐即自投髙崖举爪剔出其香就絷自死犹拱四足保其脐防帐夫容容色白诗夫容帐暖度春宵北斗见前注】
　　王少伯【名昌龄江宁人太白冇阙　王昌龄左迁龙标诗他意未详阙诗须宻而思精时谓王江宁昌龄以还四百年内曹刘陆谢风骨顿清湏有太原王昌令鲁国储光羲颇从厥逰且两贤气同体别而王阙声峻】
　　长歌行
　　旷野饶悲风飕飕多蒿草系马倚白杨谁知我懐抱所是同袍者相逄尽衰老况登汉家陵南望长安道上有枯树根下有石防窠高皇子孙尽千载无人过寳玉频发掘精灵其奈何人生须信命有酒且长歌【批云逹者白杨古诗白杨多悲风白杨木名古者坟上多种此木汉家陵前汉帝陵俱在长安西兴平县石防石中之防也高皇子孙汉髙帝之子孙也寳玉陵中之寳玉也精灵道书三魂亦名哀灵二名胎光一名幽精又言人死则有精灵】
　　斋心【顔子心斋见前注】
　　女萝覆石壁谿水幽蒙胧紫蔓黄花娟娟寒露中朝饮花上露夜卧松下风云英化为水光彩与我同日月荡精魄寥寥天府空【女萝诗頍弁茑与女萝注在木为女萝在草为兎丝云英本草云母阙一名云英抱朴子服五云之法以桂阙水玉他之以为水阙而服之三年老公反成童子】
　　少年行
　　西陵侠少年客过短长亭青槐夹两路白马如流星闻道羽书急单于防井陉气髙轻赴难谁顾燕山铭【短长亭六帖十里一长亭五里一短亭白马羽书俱见前注井陉史井陉县韩信胜赵处燕山铭后窦宪降单于兵三十万登燕然山刻石纪功而还】
　　塞上曲
　　蝉鸣空山林八月萧闗道出塞入塞云处处黄芦草从来幽并客皆向沙塲老莫学逰侠儿矜夸紫骝好【空桑纲目云萧瑀不生于空桑而遵无父之教又列子空桑山名伊尹生处在兾州又前郊祀志空桑琴瑟注地名出善木可为琴瑟萧闗道见前注幽并客幽州并州沙场古战场也逰侠儿紫骝俱见前注】
　　和振上人秋夜懐士防
　　白露伤草木山风吹下寒遥林梦亲友髙兴发幽峦郭外秋声急城邉月色残瑶琴多幽思更为客中弹
　　采莲
　　越女作桂舟还将桂为檝湖上水渺漫清江初可渉摘取夫容花莫摘夫容叶将归问夫壻顔色何如妾【越女杜诗越女天下白又风俗记天下之女白不如越溪之女白肌晳桂檝元帝鸟栖曲沙棠作舡桂为檝】
　　城傍曲
　　秋风鸣桑条草白狐兎骄邯郸饭来酒未消城北原平掣皂雕射杀空营两腾虎廻身却月佩弓弰【邯郸见前注皂雕诗皂雕寒始急又有皂雕赋说文大鸷鸟也弓弰说文弓袋也】
　　初日
　　初日净金闺先照床前暖斜光入罗幕稍稍亲丝管云髪不能梳杨花更吹满【杜诗旣通金闺籍又谢眺金闺之诸彦注金闺即金马门也又闺通作圭记毕门圭戸又特立小戸曰闺选宵月照中闺盖女子未出适所处之户皆曰闺若东坡诗所谓还访仙姝欵碧闺是也】
　　崔颢
　　赠王威古
　　三十羽林将出身常事邉春风吹浅草猎骑何翩翩挿羽两相顾鸣弓新上射麋入深谷饮马投荒泉马上共倾酒野中聊割鲜相看未及饮代马防幽燕烽火去不息隂山髙际天长駈捄东北战觧城亦全报国行赴难古来皆共然【事俱见前注】
　　赠轻车【轻车见前注】
　　悠悠逺行归经春渉长道幽冀桑始青洛阳蚕欲老忆昨戎马地别时心草草烽火从北来邉城闭常早平生少相遇未得展懐抱今日杯酒间见君交情好
　　辽西【见前注】
　　燕郊芳岁晚残雪冻邉城四月青草合辽阳春水生边人正牧马汉将日徴兵露重寳刀湿沙虚金鼓鸣寒衣着已尽春服谁为成寄语洛阳使为传邉塞情【燕国名太公所封之地今幽州之域与辽西接境】
　　相逄行
　　妾年初二八家住洛桥头玉户临驰道朱门近御沟使君何暇问夫壻大长秋女弟新承宠诸兄近拜侯春生百子殿花发五城楼出入千门里年年乐未休【大长秋前百官志景帝更将行为大长秋将行秦官名秋者收成之时长者常久之义皇后之卿也掌宣宫命者百子殿未详五城楼太白诗五城十二楼千门建章宫中有千门万户俱见前注】
　　长门怨【武帝陈皇后事见前注】
　　君王宠初歇弃妾长门宫紫殿青苔满高堂明月空夜愁生枕席春意罢帘笼泣尽无人问容华落镜中
　　王家少妇【未详】
　　十五嫁王昌盈盈入畵堂自矜年最少复倚壻为郎舞爱前溪渌歌怜子夜长闲来闘百草度日不成妆【王昌襄阳耆旧传王昌字公伯为东平相散骑常侍早卒妇任城王曹子文女前溪渌子夜长俱曲名鬬百草歳时纪端午日四民鬬百草故今人亦有鬬百草之戱】
　　蓟门行【古蓟州郡名今为遵化府】
　　邉城十一月雨雪乱霏霏元戎号令严人马亦轻肥羗氐无尽日征战几时归【元戎大将也羗胡俱见前注】
　　幽州多骑射结髪重横行一朝事将军出入有声名纷纷猎秋草相向角弓鸣【事俱见前注】
　　崔国辅【又名崔十二天寳中为集贤院学士诗评云其诗婉恋清楚深于讽味其乐府数章古人不及也】
　　香风词
　　洛阳棃花落如霰河阳桃叶生复齐坐怨玉楼春欲尽红绵粉絮鸟收啼
　　崔曙
　　山下晚晴
　　寥寥远天净溪路何空蒙斜光照踈雨秋气生白虹云尽山色暝萧条西北风故林归宿处一叶下梧桐【一叶下淮南子梧桐一叶落则天下知秋白虹事见前注】
　　古意
　　绿笋总成竹红花亦成子能当此时好独自幽闺里夜夜苦更长愁来剧如死
　　刘方平
　　春怨
　　纱窗日落渐黄昏金屋无人见泪痕寂寞空庭春欲【一作又】晚梨花满地不开门【批云只一又字写出春怨要识得他愁思】



　　唐音巻九
　　钦定四库全书
　　唐音巻十　　　　　　　元　杨士　撰
　　张　震　注
　　唐诗遗响三
　　桞中庸【名谈亰兆人】
　　江行
　　繁隂乍隐洲落叶初飞浦萧萧楚客防莫入寒江雨
　　州曲【题意见前注】
　　关山万里逺征人一望关山泪满巾青海城头空有月黄沙碛里本无春【批云空本二字无限哀怨之情青海城在甘州张掖河南至青海黄沙碛説文水渚有石处又沙漠曰碛】
　　丘丹【苏州临平人】
　　答韦苏州【苏州有秋夜寄丘二十二贠外故此有诗答之】
　　露滴梧叶鸣秋风桂花发中有学仙侣吹箫弄山月
　　宋济
　　东隣美女歌
　　花暖江城斜日隂莺啼绣户晓云深春风不道珠帘隔传得歌声与客心
　　刘商【彭城人后居长安大厯中为检校礼部郎中】
　　合溪送王永归东郭
　　君去春山谁共逰鸟啼花落水空流如今送别临溪水他日相思来水头
　　醉后口号
　　春草秋风老此身一瓢长醉任家贫醒来还爱浮萍草漂寄官河不属人
　　元使君自楚移越
　　露冕行春向若耶野人懐惠欲移家东风二月淮隂道惟见棠梨一树花【露冕后汉郭贺为荆州刺史帝赐三公之服使去防惟露冕令百姓见之以彰其德同上郑宏为临淮太守春行有白鹿夹毂而行若耶溪在防稽见前注淮隂即临淮府今为淮安府棠梨陆机草木防曰棠梨梨也昔召公所讼于甘棠树下民思其徳不伐其树此乃以召比元也】羊士谔【泰山人贞元元年郑全济榜进士宪宗以其与吕温善贬资州刺史】
　　郡中即事
　　红衣落尽暗香残叶上秋光白露寒越女含情已无限莫教长袖倚兰干【红衣谓莲花也长袖言美人舞袖也】
　　雍裕之
　　五杂爼【儗古三言乐府】
　　五杂爼刺绣窠徃复还织锦梭不得已成交河
　　自君之出矣【儗后汉徐干乐府】
　　自君之出矣寳镜为谁明思君如陇水长闻呜咽声
　　江边桞
　　嫋嫋古堤边青青一树烟若为丝不断留取系郎船宫人斜【西京杂记咸阳旧墙内曰内人斜即宫人斜葢古宫人之处也】
　　几多红粉委黄泥野鸟如歌又似啼应有春魂化为燕年年飞入未央栖【未央宫名髙祖七年萧何造】
　　长孙佐辅【朔方人】
　　寻山家
　　独访山家歇还渉茅屋斜连隔松叶主人闻语未开门绕篱野菜飞黄蝶
　　令狐殻士【令狐姓殻士字名楚炖煌人元和中知制诰其为文于笺奏制令尤善毎一篇成人皆传诵后为中书侍郎】
　　从军行
　　孤心眠夜雪满眼是秋沙万里犹防塞三年不见家【防塞防秋也谓守塞上防边人边人毎以秋至故曰防秋】
　　却望氷河阔前登雪岭髙征人几多在又拟战临洮【临洮战国西羗地秦为临洮县属陇西郡惠帝分置狄道郡魏置狄道郡又禹贡西倾之地】
　　边风千里惊汉月五更明纵有还家梦犹闻出塞声
　　宫中乐
　　月上宫花静烟含苑树深银台门已闭仙漏夜沉沉【银台门太白诗承恩初入银台门注银台门与左右掖及升龙门】
　　九重青闼百尺碧云楼明月秋风起珠帘上玉钩【首句见前注珠帘汉武故事以珠为帘箔玳瑁压之也】
　　思君恩
　　小苑莺歌歇长门蝶舞多眼看春又去翠辇不曽过紫禁香如雾青天月似霜云韶何处奏秪是在昭阳【云韶韶乐也书箫韶九成昭阳赵飞燕所居之殿见前注】
　　长相思【乐録曰乐府怨思二十五曲其一曰长相思云】
　　几度春眠觉纱窓晓望迷朦胧残梦里独自在辽西
　　游春词
　　阊阖春风起蓬莱雪水消相将折杨桞争取最长条【阊阖门蓬莱殿折杨桞俱见前注】
　　少年行
　　少小边州惯放狂骣骑蕃马射黄羊如今年老无筯力独倚营门数鴈行【黄羊后隂方以黄羊祀灶】
　　杨中师【名衡呉兴人】
　　卢十五竹亭送侄儞归山
　　落叶寒拥壁清霜夜霑石正是忆山时复送归山客殷勤一樽酒晓月当窓白
　　白纻词
　　玉缨翠佩杂轻罗香汗微渍朱顔酡为君起唱白纻歌清声袅云思繁多凝笳哀瑟时相和金壶半倾芳夜促梁尘霏霏暗红烛令君安坐听终曲坠叶飘花难再复【玉缨左琼弁玉缨白纻歌见前注】
　　蹑珠履歩琼筵起身轻舞红烛前芳恣艳态妖且妍囘眸转袖暗催弦凉风萧萧漏水急月华泛艳红莲湿牵裙揽带翻成泣【蹑珠履史记赵平原君使人于春申君欲夸楚勾剑室以珠玉春申君客三千余人上客皆蹑珠履以见之赵使大慙坐琼筵太白诗开琼筵以坐花】
　　张仲素【字绘之】
　　春防曲
　　烟桞飞轻絮风榆落小钱蒙蒙百花里罗绮竸秋千骋望登香阁争髙下砌台林间踏青去席上意钱来行乐三春节林林百和香当年重意气先占鬬鸡塲
　　宫中乐
　　江果瑶池实金盘露井氷甘泉将避暑台殿晓光凝
　　春江曲
　　揺漾越江春相将采白苹归时不觉夜出浦月随人
　　春怨曲
　　袅袅边城桞青青陌上桑提笼忘采叶昨夜梦渔阳
　　塞下曲【士赟曰乐府遗声五曲中有塞下曲】
　　三伐渔阳再渡辽骍弓在臂剑横腰匃奴似欲知名姓休傍隂山更射雕
　　隂碛茫茫塞草腓桔橰烽上暮烟飞交河北望天连海苏武曽将汉节归
　　天马辞
　　天马初从渥水来歌曽唱得濯龙媒不知玉塞沙中路苜蓿花残几处开【前武帝纪元狩三年得神马于渥洼水中注渥洼在炖煌郡是嵗上方造乐府造为诗赋弦次以合八音之调及得神马次以为歌龙媒前礼乐志龙媒骏马也濯龙媒亦必天马歌之一也又濯龙媒集覧濯龙门上注濯龙殿名苜蓿见前注此诗意谓穷兵黩武以开外国而求天马至今玉塞之路尚庄而苜蓿常开更无人取马矣谓之残花者以为张骞昔求其种归种为中国今其开者皆其余者也】蹀躞宛驹齿未齐枞金喷玉向风嘶来时行尽金河道猎猎轻风在碧蹄【蹀躞説文行儿宛驹大北国出善马此言宛国马驹也马二嵗曰驹齿未齐长未齐也枞金未详喷玉周穆王传穆天子东防黄泽謡曰黄之驼其马歕沙黄之泽其马歕玉金河汉云中郡隋改金河郡】
　　汉苑行
　　春风淡淡影悠悠莺啭髙枝燕入楼千歩廊囘闻凤吹珠帘处处上银钩【回廊阿房宫赋五歩一楼十歩一阁廊腰缦回檐牙髙啄注廊庑也又顔师古曰堂下门庑也】
　　秋闺思
　　碧窓斜月蔼深辉愁听寒螀泪湿衣梦里分明见关塞不知何路向金微【寒螀尔雅蝉属金微通典覊阙州有金微属招武军武军汉云中郡也隋改关唐仍云中郡今为大同府】







　　唐音巻十
　　钦定四库全书
　　唐音巻十一　　　　　　元　杨士　撰
　　张　震　注
　　唐诗遗响四
　　郎士元
　　塞下曲
　　寳刀塞下儿轻身百战曾百胜壮心竟未嫖姚知白草山头日初没黄沙戍下悲歌发萧条尽夜边风吹独倚营门望秋月【嫖姚见前注】
　　戴防公
　　去妇怨
　　出户不敢啼风悲日凄凄心知恩义絶谁忍分明别下坂车辚辚畏逄乡里亲空持床前防却寄家中人忽辞王吉去为是秋胡死若此今日情烦寃不相似【王吉字子阳汉宣帝时为博士谏议大夫妻取东家枣啖食吉乃去妇秋胡鲁秋胡子纳妻五日而官于陈后归未至家见路傍有美妇人采桑秋胡悦之下车顾托桑隂下妇人采桑不顾胡曰力田不如逄年力桑不如见郎今吾有金愿与夫人妇人不受胡乃归母呼其妇乃向采桑者乃数胡之罪而自投于河诗意其亦去国懐君之辞也】
　　女耕田行
　　乳燕入巢笋成竹谁家二女种新谷无人无牛不及犂持刀斫地翻作泥自言家贫母年老长兄从军未娶嫂去年灾疫牛囤空截绢买刀都市中头巾掩面畏人识以刀代牛谁与同姊妹相擕心正苦不见路人唯见土防通畦陇妨乱田整顿沟塍待时雨日正南岗下饷归可怜朝雉扰惊飞东隣西舍花发尽共惜余芳泪满衣【朝飞雉吴兢乐府觧题云齐宣王时牧犊子七十无妻出薪于野见雉雌雄相随意动心怨乃援琴而歌曰雉朝飞兮鸣相和后因以雉朝飞为琴操云】
　　桞花歌送客徃桂阳【桂阳隋为郴州唐改桂阳】
　　沧浪渡头桞花发断续因风飞不絶揺烟拂水积翠间缀雪含霜谁忍攀夹岸纷纷送君去鸣棹孤寻到何处移家深入桂水源种桞新成色更繁定知别后消散尽却忆今朝伤旅魂【沧浪渡常州府龙阳县二水相合谓之沧浪水即渔父濯缨处按桂阳地与桂林相接水亦自桂林而发也故云】
　　戎昱
　　苦哉行
　　妾家清河边七叶承貂蝉身为最小女偏得浑家怜亲戚不相识幽闺十五年有时最逺出秪到中门前前年边骑来惧死翻生全今秋官军至岂意遭戈鋋匈奴为先锋长鼻黄髪拳弯弓猎生人百歩牛羊氊脱身落虎口不及归黄泉苦哉难重陈暗哭苍苍天【清河县名今属淮安府七叶貂蝉左大冲诗金借旧业七叶珥貂蝉前张安世传宣帝立以定防功拜大司马自宣元以来金张之家七叶皆侍中百官志侍中皆有貂蝉故云貂防属北方寒以貂皮暖额因为侍中冠餙亦取其内劲悍外温润蝉崔貂古今注齐后怨王而死亦为蝉以其饰冠取其清髙饮露云】
　　采莲曲
　　虽听采莲曲谁识采莲心漾檝爱花逺囘船愁浪深烟生极浦色日落半江隂同似怜波静看妆堕玉簪涔阳女儿花满头同泛木兰舟秋风日暮南湖里争唱菱歌不肯休【涔阳澧州见前注木兰舟见前注菱歌有采菱曲】
　　塞上曲
　　惨惨寒日没北风巻蓬根将军领疲兵却入古塞门回首指隂山杀气成黄云【蓬根説文蒿也又陆佃云草之不理者叶散生遇风輙防根旋转不定隂山见前注】
　　楼上畵角哀即知兵心苦试问左右人无言泪如雨何意休明时终言事鼙鼓
　　长安秋夜
　　八月更漏长愁人起常早闭门寂无事满院生秋草昨宵西窓梦梦入荆南道逺客归去来在家贫亦好
　　客堂秋夕
　　隔窓萤影防复流北风微雨虚堂秋虫声竟夜引乡泪蟋蟀何知人自愁四时不得一日乐以此方悲客防恶寂寂江城无所闻梧桐叶上偏萧索
　　顾逋翁
　　日晚歌【朱子楚辞序曰日晚歌者唐著作顾况之所作也况诗有集然皆不及其见于韦应物诗集者之胜归来録其楚语三章以为可与王维相上下予读之信然然其朝上清者有曰和为舟兮露为马因乗之觞于瑶池之上兮三光罗列而在下则意非维所能及然他语殊不近故不得取而独采此篇以为气虽短浅而意若差健云】
　　日窅窅兮下山望佳人兮不还花落兮屋上草生兮阶间日日兮春风芳菲兮欲歇老不可兮更少君胡为兮轻别
　　短歌行
　　城边路今人犂田昔人墓岸上沙昔时江水今人家今人昔人共长叹四序相催节囘换明月皎皎入华池白云离离度清汉【文苑中无此诗】
　　古意
　　新系青丝百尺绳心在君家辘轳上我心皎洁君不知辘轳一转一惆怅【青丝绳汲井索也辘轳井上汲水转木也详见前注】
　　陈羽
　　公子行
　　金覊白马郎何处踏青来马骄郎半醉蹀望楼台似见楼上人玲珑窓户开隔花闻一笑落日不知囘
　　杨巨源
　　大堤词【太白诗注云大堤曲随王证为襄阳时作又乐府遗声都邑三十四曲有大堤曲按郡记襄阳城乃大堤城也】
　　二八婵姢大堤女开垆枂对依江渚侍客登楼向水看邀巻防临花语细雨蒙蒙湿芰荷巴东商旅驻帆多自传芳酒飜红袖谁调妍妆囘翠娥珍簟华镫夕阳后当垆理瑟矜纎手月落星微五鼔声春风揺荡窓前桞嵗嵗逄迎沙岸间背人多整緑云鬟无端嫁与五陵少离别烟波伤玉顔【大堤女震之大堤曲曰南国多佳人莫若大堤女又古辞云朝发襄阳城暮至大堤宿大堤女儿花艳惊郎目余事俱见前注巴东今归州也】
　　王广津
　　宫词
　　白雪猧儿拂地行惯眠红毯不曽惊深宫更有何人到只向金堦吠晓萤【白雪猧儿説文犬名红毯晋张轨传红布三万匹毛席织五丝又白乐天有锦毯歌乂唐人别离诗云只因一着亲情却不得红丝毯一眠】
　　刘梦得
　　淮隂行二首
　　船头大铜镮摩挲光阵阵早晚使风来沙头一眼认何物令侬羡羡郎船尾鷰衘泥趂樯竿宿食长相见
　　武昌老人説笛歌
　　武昌老人七十余手把瘦令相问书自言少小学吹笛早事曹王曽赏激徃来征镇戍蕲州楚山萧萧笛竹秋当时买材恣搜索典却身上乌貂裘古苔苍苍封老节石上孤生饱风雪商声五音随指发水中龙应云行絶曽将黄鹤楼上吹一声占尽秋江月如今老去语犹迟音韵髙低耳不知气力已无心尚在时时一曲梦中吹【武昌老人瘦令未详曹王名臯唐史德宗兴元十四年除衡州刺史建中四年败李希烈兵防黄蕲州汉蕲春县也蕲皆楚地故云楚山蕲州多美竹乌貂裘见前注商声五音水中龙应声玉笛赋曰近出双笋从羗起羗人移竹未及而龙鸣水中不见色云云故本四孔后以一君明所加孔后出是谓商声五音毕行云絶列子薛谭学讴于秦清未穷技而辞归清饯于郊无节悲歌声遏行云黄鹤楼在武昌城头黄鹤楼上吹未详或云仙人吕洞宾常于楼上吹铁笛楼侧至今有铁笛亭铁笛管其大如椽人莫敢吹】
　　平蔡州【唐宪宗元和阙年吴元济反于蔡州十二年李愬入蔡州擒元济蔡州平】
　　汝南晨鸡喔喔鸣城头鼔角音和平路傍老人忆旧事相与感激皆涙零老人收泪前致词官军入城人不知忽惊元和十二载重见天寳承平时【汝南今汝南府即古蔡州也官军入城人不知元和十二年冬十月夜大风雪夜半雪愈甚行七十里至蔡州城四鼓愬至无一人知者鸡鸣雪止愬入居元济外宅执元济送京师斩之及迎裴度入城先是吴元济父少阳父子阻兵禁人偶语燃烛有以酒食相过从者罪死度除其禁蔡人始知有王民之乐故曰元和十二载重见天寳承平时也】
　　堤上行三首
　　酒旗相望大堤头堤下连樯堤上楼日暮行人争渡急桨声幽轧满中流
　　江南江北望烟波入夜行人相应歌桃叶传情竹枝怨水流无限月明多【桃叶古今乐録王献之二妾名桃叶桃根献之作桃叶歌竹枝怨竹枝词见本注】
　　长堤缭绕水裵徊酒舍旗亭次第开日晚上帘招贾客轲峩大艑落帆来
　　洛中逄韩七中丞之吴兴口号【吴兴今潮州也】
　　昔年意气结羣英几度朝囘一字行海北天南零落尽两人相见洛阳城
　　和令狐相公别牡丹【令狐相公名楚】
　　平章宅里一栏花临到开时不在家莫道两亰非逺别春明门外即天涯【平章即令狐楚也元和十四年皇甫鏄与楚同年进士至是鏄引以为相同平章事春明门长安门也】
　　潇湘曲
　　斑竹枝斑竹枝泪防防防寄相思楚客欲听瑶瑟怨潇湘深夜月明时【俱见前注】








　　唐音巻十一
　　钦定四库全书
　　唐音巻十二　　　　　　元　杨士　撰
　　张　震　注
　　唐诗遗响五
　　李长吉【长吉名贺系出郑王后七嵗能辞章仕至协律郎辞尚竒诡所得皆惊迈絶去翰墨畦迳当时无能效者乐府数十篇云韶诸工合之弦管又玉川之怪长吉之诡天地之间自欠此体不得又大厯以后吾所深取者李长吉桞子厚刘言史权德舆李渉李益杜牧之使贺未死少加以理奴仆命骚可也又鸡跖集李贺文体如崇岩峭壁万物崛起人多效之又陆鲁望云吾闻滛畋渔者谓之暴殄天物天物既不可暴又可决摘刻削露其情状乎使自萌卵至于槁死不得隐伏天能不致罚耶长吉夭东野穷玉川之官不挂朝借而死正坐是哉又李贺能探前事今古未曾经道者又杜牧之序云元和中韩吏部亦颇取其歌诗云云葢骚之苗裔理不及词实过之朱子云李贺较恠得些子不如太白自在又曰贺诗巧】
　　感讽
　　合浦无明珠龙洲无木奴足知造化力不给使君须越妇未织作吴蚕始蠕蠕县官骑马来狞色虬紫须怀中一方板板上数行书不因使君怒焉得诣尔庐越妇拜县官桑牙今尚小防待春日晏丝车方掷掉越妇通言语小姑具黄粱县官飡去簿吏复登堂【合浦县名属亷州郡志县海曲有珠池出美珠木奴橘也李衡种树千头于龙阳洲谓其子曰吾有千头木奴嵗可收绢千匹明珠出于合浦木奴生于龙洲今谓无者葢反其词以致刺讽之意也白帖李衡种千树橘号千头木奴吴蚕吴都赋乡贡八蚕之丝注呉地多蚕故云蠕蠕动貌荀蠕蠕之虫注虬须魏阙琰对客虬须直指方板即方册之谓也葢以木作方板以记事尔丝车缫丝之车也黄粱米具膳也粱米名似粟而大赤黄青白皆有之簿吏掌簿书之吏也】
　　申胡子觱栗歌【觱栗北人所吹葭管也】
　　顔热感君酒含嚼芦中声花娘篸绥妥休睡夫容屏谁截太平管列防排空星直贯开花风天上驱云行今夕嵗华落令人惜平生心事如波涛中坐时时惊朔客骑白马劒弝悬兰缨俊徤如生猱肯拾蓬中萤【芦中声即吹葭也夫容屏见前注生猱猕猴老者】
　　蜀国弦
　　枫香晚花静锦水南山影惊石坠猨哀竹云愁半岭凉月生秋浦玉沙粼粼光谁家红泪客不忍过瞿塘【枫香今云枫香脂乃枫树汁结成者本草云白胶香即是也锦水瞿塘俱见前注】
　　仙人
　　弹琴石壁上翻翻一仙人手持白鸾尾夜扫南山云鹿饮寒涧下鱼归清海濵当时汉武帝书报桃花春【白鸾尾天寳遗事明皇逰于月宫见素娥十余人乗白鸾舞于桂树下武帝书报桃花春未详】
　　马诗
　　寳玦谁家子长闻侠骨香堆金买駮骨将送楚襄王【寳玦説文玉佩也白虎通月子能断佩玦金买骏骨燕阙云楚襄王未详又楚庄王有爱马衣以文阙置华屋下席以露床啖以枣脯马死欲以大夫礼之】
　　香襆赭罗新盘龙蹙镫鳞回防南陌上谁道不逄春【赭罗阙罗也龙盘蹙镫谓龙盘马镫也】
　　污血到王家随鸾感玉珂少君骑毎上人见是青骡【杜诗阙留作驹已汗血注汉大宛国多善马汗血言其先天马子也李少君云随鸾即銮也葢云随銮和而行且揺感玉珂也】
　　塘上行【选诗补注云乃相如歌词之瑟调也按邺都故事魏文帝甄皇后为郭后所譛赐死临终诗蒲生我池中即此曲也】
　　藕花露湿花缺藕根澁飞下雌鸳鸯塘水声溘溘
　　秦宫诗【自序云】
　　汉秦宫将军梁冀之嬖奴也秦宫得宠内舍故以骄名大噪于人予旧作长词辞以冯子都之事相对望又云昔有之诗
　　越罗衫袂被春风玉羽骐驎腰带红楼头曲宴仙人语帐里吹笙香雾浓人间酒暖春茫茫花枝入帘白日长飞窓复道传筹饮午夜朦胧腻烛黄秃衿小袖调鹦鹉紫绣麻霞踏哮虎斫桂烧金待晓筵白鹿青苏夜半煑桐英永巷骑新马内屋深屏生色畵开门烂用水衡钱巻起黄河内身写皇天厄运犹缯制秦宫一生花底活鸾箆□得不还人醉睡氍毹满堂月【批云秦宫似秦宫又云阙　　可见作者妙阙　谷阙虎奴态人所不能尽喻也梁冀本传字伯阙梁商之子体质帝专权自恣天子恭已百僚侧自帝目之阙　扈将军后阙　立阙与中郎侍单超等诛之冯子都霍光家阙　　以喻秦宫也又集阙目梁冀爱监奴秦阙　　夀所刺史二千石皆谒辞之麒麟阙身马足牛尾一角角端肉髙丈二五蹄牝曰麒牡曰麒王刻以阙刻其粦为腰带也鹦鹉见前注水衡食武帝置水衡都尉掌上阙苑一曰主平税紫綉麻霞烧金未详斫桂见前注白鹿明皇阙一白鹿王阙人识之曰汉阙　也青苏诗山有扶阙　　林阙未详永巷见前注生色畵谓以五色阙生动活鸾箆未详氍毹见前注】
　　金铜仙人辞汉歌
　　魏明帝青龙元年八月诏宫官牵车西取汉孝武捧露盘仙人欲立置前殿宫官既拆盘仙人临载澘然泪下唐诸王孙李长吉遂作金铜仙人辞汉歌
　　茂陵刘郎秋风客夜闻马嘶晓无迹畵栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水衰兰送客咸阳道天若有情天亦老擕盘独出月荒渭城已逺波声小【茂陵刘郎汉武帝也茂陵武帝处故云方八月取盘故云桂香葢八月桂花方发也土花碧言宫中无人青苔方长也魏官牵车言魏主遣官取盘也纲目魏王青龙四年徙长安钟簴槖驼铜人承露盘于洛阳盘折声闻数十里铜人重不可致大发铜铸铜人二于司马门外咸阳渭城见前注】
　　浩歌
　　南风吹山作平地帝遣天吴移海水王母桃花千徧红彭祖巫咸几囘死青毛騘马参差钱娇春杨桞含细烟筝人劝我金屈巵神血未凝身问谁不须浪饮丁都防世上英雄本无主买丝綉作平原君有酒惟浇赵州土漏催水咽玉蟾蜍卫娘髪薄不胜梳看见秋眉换新緑二十男儿那刺促【天吴杜诗天吴及紫鳯颠倒在短褐注水神山海经云天吴水兽二首八足尾背青黄彭祖列仙传祖名铿帝顼孙至殷之末世年七百余嵗而不衰少好恬静惟以养神治事为事巫咸庄子郑有神巫曰季减知人之死生人见之皆弃而走列子见之而阙　王母桃花汉武外传王母谓武帝曰此桃三千年一开花三千年一结实金屈巵梦华録御宴酒盂皆金屈巵如蔡碗而有手把子神血未详丁都防古今乐録丁都防歌者彭城内史徐逹为鲁轨所杀髙祖使都防丁眸收殡之逹妻髙祖长女也呼眸至阁下自问敛送之事母问輙叹息曰丁都防其声哀切后人因其声广其曲焉平原君见前注赵州古赵国所都之地今属真定府卫娘未详刺促见前刺足行注】
　　李凭箜篌【箜篌见前注】
　　呉丝蜀桐张髙秋空山凝云頽不流江娥啼竹素女愁李凭中国弹箜篌昆山玉碎凤凰呌夫容泣露香兰笑十二门前融冷光二十三丝动紫皇女蜗链石补天处石破天惊逗秋雨梦入神山教神妪老龙跳波瘦蛟舞吴质不眠倚桂树露脚斜飞湿塞兎【吴丝蜀桐言箜篌乃蜀桐所置弦则用吴蚕之丝为之也江娥啼竹湘妃事素女弹瑟事凝云不梳秦青歌遏行云事俱见前注昆山玉昆冈三注云在荆山其地产玉山之脊曰冈晋郤诜所谓昆山片玉葢本者此又楚人卞和善别玉于荆山昆冈得一玉璞将进楚文王工者以为石而刖和足及武王时又献之又为所刖和遂抱玉泣于荆山之下泣尽继之以血至成王和又进之使人琢之果得美玉乃号为连城玉鳯凰见前注玉碎凤呌皆以喻其声十二门长安城门也二十三丝箜篌之弦也紫皇言天子也女蜗链石补天三注列阳问篇云昔者女蜗氏链五色石以补天神山神妪未详老龙跳波瘦蛟舞亦喻箜篌之音也吴质酉阳襍爼月中有桂髙五百丈下有一人常斫之树创随合其人姓吴名质西河人学道有过谪其伐桂也】
　　天上謡
　　天河夜转漂囘星银浦流云学水声玉宫桂树花未落仙妾采香垂佩璎秦妃巻帘北窓晓窓前植桐青凤小王子吹笙鹅管长呼龙耕烟种瑶草粉霞红绶藕丝裙青洲歩拾兰苕春东指羲和能走马海尘新生石山下【天河物理论天者元气之流行之精也气发而天精华上浮宛转随流名曰天河一曰云汉众星出焉夜转言随天之运转也银浦亦天河也玉宫桂树言月中仙桂也秦妃未详王子吹笙王子晋吹笙见前注羲和书咨尔羲和葢羲氏和氏二官名主厯数授时之官也又广雅日名耀灵日御曰羲和氏羲和氏主日海尘神仙传麻姑曰见东海三变为桑田矣云云东海行复扬尘乎石山下言蓬莱三神山也】
　　春坊正字剑子歌【春坊史汉宫有九子坊太子坊曰春坊正字官名】
　　先軰匣中三尺水曾入吴潭斩龙子隙月斜明刮露寒练带平铺吹不起蛟胎皮老蒺藜刺鸊鹈淬花白鹇尾直是荆轲一片心莫教照见春坊字桵丝团金悬防神光欲截蓝田玉是出西方白帝惊嗷嗷鬼母秋郊哭【匣谓藏剑匣也郭元振古剑歌云琉璃寳匣吐莲花三尺汉髙纪提三尺取天下又杜诗三尺献龙泉吴潭斩龙未详又吴潭斩龙子晋周处字隐吴人常于长桥下斩蛟隙月练带皆以喻剑蛟胎皮老蒺黎刺皆未详鸊鹈尔雅水鸟似鳬而小匣中莹刀白鹇鸟名説文羽族之阙介者形类鸡白质黑章尾长四五尺休备阙距八纯白鹇尾亦以喻剑之莹洁者荆轲卫人燕太子丹使之亟匕首刺秦王切蓝田玉列子周穆王得昆吾赤刀寳剑切玉如泥西方白帝剑金精也金属西方金故云尔鬼母佛经昔老佛降鬼子母】
　　李夫人【史汉武帝宫人也李延年之妹夫人本以娼进初夫人兄延知音善歌舞武帝爱之毎为新声常侍上前舞曰北方有佳人絶世而独立云云上叹息曰葢世岂有此人乎平阳主因言延年有女弟乃召见实妙丽善舞由是得幸夫人少而早卒上怜矜图畵其形于甘泉宫方士齐人少君言能致其神夜张灯设帷幄陈酒肉而令上于他帐遥望见好女如夫人之貌上愈相思悲感作诗令乐府诸音家弦歌之】
　　紫皇宫殿重重开夫人飞入琼瑶台緑香绣帐何时歇青云无光宫水咽翩联桂花坠秋月孤鸾惊啼商丝发红壁阑悬佩珰歌台小妓遥相望玉蟾滴水鸡人唱露华兰叶参差光【紫皇以天帝居紫极故言紫皇也瑶台王母玉蟾俱见前注此云玉蟾滴水葢以宫漏言也又云玉蟾月也天将曙则露下如月之时升华故云露华兰叶参差光也】
　　鴈门太守行【鴈门见前注本传云贺初谒退之投以文巻首篇鴈门太守行愈时防旋方罢倦甚门吏以巻呈觧带旋读方至首二句遽束带邀入喜甚】
　　黑云压城城欲摧甲光向月金鳞开角声满天秋色里塞土胭脂凝夜紫半巻红旗临易水霜重鼔声寒不起报君黄金台上意提擕玉龙为君死【易水在今维县水东迳容城县故城南又东迳易城南黄金台见前注玉龙剑名】
　　贵主征行乐
　　奚骑黄铜连鎻甲罗旗香榦金画叶中军留醉河阳城骄嘶紫燕踏花行春云骑将如红玉走马捎鞭上空緑女垣素月角咿咿牙帐未开分锦衣【奚通作防女也礼奚八人古者从坐男女没入县官为奴其小才知以为奚今之侍史官婢也奚骑则奚奴之车马也鎻甲以黄铜为鎻甲也中军中军帐也河阳见前注紫燕马名】
　　神弦别曲
　　巫山小女隔云别春风松花山上发緑葢独穿芳迳归白马花竿前孑孑蜀江风淡水如罗堕兰谁泛相经过南山桂树为君死云衫浅污红脂花【巫山神女见前注】
　　江南弄
　　江中緑雾起凉波天上叠巘红嵯峨水风浦云生老竹渚暝蒲帆如一幅鲈鱼千头酒百斛酒中倒卧南山緑吴歈越吟未终曲江上团团帖寒玉【吴歈説文歌也渝水之人善歌舞汉髙帝伐秦巴人从军歌舞防阵髙祖来其声后人因加此字一曰六歌一曰歈】
　　少年乐
　　方草落花如锦地二十长逰醉乡里红缨不重白马骄垂桞金丝香拂水吴娥未笑花不开緑髩耸堕兰云起陆郎倚醉牵罗袂夺得寳钗金翡翠【醉乡王绩事见前注陆郎未详又陆象先娶贺梅女相者曰陆郎位极人臣】
　　梦天
　　老兎寒蟾泣天色云楼半开璧斜白玉轮轧露湿团光鸾佩相逄桂香陌黄尘清水三山下更变千年如走马遥望齐州九防烟一海水杯中防【兎蟾月也黄尘见前注璧玉轮皆以喻月齐州谓天下九州之大正如九防烟四海之广如一之水防倾也】
　　胡蝶舞【题意未详】
　　杨花扑帐春云热甲屏风醉眼缬东家胡蝶西家飞白骑少年今日归【批云好质而不俚丽而不浮以司体以合曲不厌其碎胡蝶语最妙也甲谓玳瑁也玳瑁生南海大者如籧篨身似首尾如鹦鹉里有文章可作器醉眼缬东坡诗亦云却比初阙生眼缬説文缬防缬也又曽韵曰文缯也】
　　昌谷北园新笋
　　斫取青光写楚辞腻香春粉黑离离无情有恨何人见露压烟啼千万枝【青光古人无纸惟取竹作防而书之故云】
　　卢仝【号玉川子唐诗人如月蚀诗茶歌皆世所称道又仝居东都愈为河南令爱其诗厚礼之尝为月蚀诗以讥切元和逆党愈称其工又诗评云卢仝月蚀诗韩愈进学觧莫不拔地倚天向今欲活读之如赤手捕长蛇不施控勒骑生马急不得下莫可捉搦朱子云诗须是平淡不费句法混成如唐人玉川子軰句语虽险恠意思亦自有混成气象】
　　新月
　　仙宫云箔巻露出玉帘钩清光无所赠相忆凤凰楼【云箔今帘箔也】
　　有所思
　　当时我醉美人家美人顔色娇如花今日美人弃我去青楼朱箔天之涯娟娟嫦娥月三五二八盈又缺翠眉蝉鬓生别离一望不见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调髙弦絶无知音美人兮美人不知为暮雨兮为朝云相思一夜梅花发忽到窓前疑是君【美人以儗君上也美人家朝廷也姮娥青楼朱箔翠眉巫山云湘江水緑绮琴暮雨朝云蝉鬓俱见前注】
　　楼上女儿曲
　　谁家女儿楼上头指挥婢子挂帘钩林花撩乱心之愁巻却罗袖弹箜篌箜篌歴乱五六弦罗袖掩面啼向天相思向天情不断落花纷纷心欲穿心欲穿凭阑干相忆桞条緑相思锦帐寒直縁感君恩爱一囘顾使我双泪长珊珊我有娇靥待君笑我有娇娥待君扫莺花烂漫君不来及至君来花已老心肠寸断谁得知玉阶羃歴生青草
　　思君吟
　　我思君兮河之壖我为河中之泉君为河中之青天天青青泉泠泠泉含青天天隔泉我思君兮心亦然此心复在天之侧我心为风兮淅淅君身为云兮羃羃此风引此云兮云不来风兮云兮何悠哉与我身心双徘徊【壖説文江河之边也按此及以上三章诗意皆君思致身不遇之词也】
　　寄萧三十三赴歙州昏期仆客扬州早春书寄一絶【歙州今歙县属防州府】
　　淮上客情殊冷落蛮方春早客何如相思莫道无来使囘鴈岑前好寄书【囘鴈峯在今衡州府城南】
　　逄郑三逰山
　　相逄之处花茸茸峭壁攅千万重他日期君何处好寒流石上一株松
　　孟东野【名郊湖州武康人年五十得进士第性介少谐仕至溧阳尉郊为诗有理致最为愈所称然思苦竒澁李观亦论其诗曰髙处在古无上平处下顾二谢云又东野吃了饱饭思量到人不到处联句中被他牵得亦着如此做又刿目鉢心物迎缕觧钩章棘句搯擢胃肾言得句之难也又唐人工于诗而陋于闻道郊诗有云食荠肠亦苦强歌声无欢出门即有碍谁谓天地寛郊耿介之士虽天地之大无以容其身起居饮食有戚戚之忧是以卒穷至死又孟郊之诗憔悴枯槁其气局促不伸退之之许如此何耶诗道本正大郊自为艰阻耳又韩能古文孟郊长于五言诗时号为孟韩唐之晚年诗人类多穷士如孟贾之徒皆以刻琢穷苦之言为上或谓郊岛孰贫曰岛为甚也曰何以知之以其诗知之郊曰种稻耕白水负薪斫青山贾曰市中有樵山客舍寒无烟耕底有甘泉釡中常苦干孟氏薪米自足而贾家俱无以是知之耳然及其至也清絶髙逺殆非常人可到唐之诗称此两人为最至于竒警之句徃徃有之如鸡声茅店月人迹板桥霜则覊穷愁想之在目桞塘春水澷花坞夕阳迟则春物融怡人心和畅有言不能尽之意亦未可以为小道无取也张文潜集】
　　与韩愈李翺张籍别【李翺韩公门人】
　　朱弦奏离别华灯少光辉物色岂有异人心顾将违客情殊未巳嵗华忽然微秋桐故叶下寒露新鴈飞逺逰起重恨送人念先归夜集类覊鸟晨光失相依马迹绕川水鴈书还闺闱常恐亲朋阻独行知虑非
　　古薄命
　　不惜十指弦为君千万弹常恐新声至坐使故声残弃置今日悲即是昨日懽将新变故易持故为新难青山有靡芜泪叶长不干空令后代人来掇幽思攅
　　古乐府襍怨
　　贫女镜不明寒花日少容暗蛬有虚织短线无长缝浪水不可照狂夫不可从浪水多散影狂夫多异踪持此一生薄空成万恨浓
　　怨别
　　一别一囘走志士白髪早在富易为容居贫难自好沉忧损性灵服药亦枯槁秋风逰子衣落日行逺道君问去何之贱身难自保
　　逰终南
　　南山塞天地日月石上生髙峯夜留景深谷昼未明山中人自正路险心亦平长风驱松栢声拂万壑清到此悔读书朝朝近浮名
　　送淡公
　　铜斗饮红酒醉拍铜斗歌侬是柏浪儿饮则拜浪婆脚踏小船头独速舞短蓑笑伊渔阳操空持文章多闲倚青竹竿白日奈我何【铜斗东坡注史赵襄子使厨人操铜斗击杀代王未详渔阳操琴曲名】
　　短蓑不怕雨白鹭相争飞短檝画菰蒲鬬作豪横归笑伊水徤儿浪战无光辉不如竹枝兮射鸭无是非【东坡注云溧阳有射鸭堂孟郊为尉时造】
　　逰子吟【逰子将有行役母为缝衣慈者仁爱也故谓之慈母】
　　慈母手中线逰子身上衣临行宻宻缝意恐迟迟归难将寸草心报得三春晖【和气也所以发育草木故比慈母】
　　塘下行
　　塘邉日欲斜年少早还家徒将白羽扇调妾木兰花不是城头树那栖来去鸦
　　征妇怨
　　君泪濡罗巾妾泪滴露尘罗巾去在手今得随妾身路尘如得风得上君车轮
　　渔阳千里道近如中门限中门有时逾渔阳长在眼生在緑罗下不识渔阳道良人自戍来夜夜梦中到
　　古别
　　欲别牵郎衣问郎逰何处不恨归日迟莫向临卭去【临卭卓文君事】
　　古怨
　　试妾与君泪两处滴池水看取芙蓉花今年为谁死
　　乐府戯赠陆大夫十二丈
　　莲叶未时苦心终日巻春水徒荡漾荷花未开展
　　闺怨
　　妾恨比斑竹下蟠烦寃根有笋未出土中已含泪防【斑竹湘妃事见前行】
　　出门行
　　长河悠悠去无极百龄同此可叹息秋风白露沾人衣壮心凋落夺顔色少年出门将诉谁川无梁兮路无岐一闻陌上苦寒奏使我伫立惊且悲君今得意厌粱肉岂复念我贫贱时
　　海风潇潇天雨霜穷愁独坐夜何长驱车忽忆太行险始知逰子悲故乡美人相思隔天濶长望云端不可越手持琅玕欲有赠爱而不见心断絶南山峩峩白石烂碧海之中波浩漫参辰出没不相待我欲横天无羽翰【太行险琅玕见前注南山白石寗戚扣牛角而歌曰南山嵘白石烂长夜漫漫何时旦参辰见前注】
　　【阙】





















　　刘阮山【刘晨阮肇剡溪人汉永平中入天台山采药见溪口桃花流出遂寻源而入遇二女与为壻忽思归二女送之出洞重寻无路矣】
　　芙蓉脂肉緑云鬟罨画楼台青黛山千树桃花万年药不知何事忆人间
　　闻乐天左降江州
　　残镫无焰影幢幢此夕闻君谪九江垂死病中惊起坐暗风吹雨入寒【白自云使他人诵尚不堪况仆自诵之乎】
　　重赠商玲珑兼寄乐天
　　休遣玲珑唱我辞我辞多是寄君诗明朝又向江头别月落潮平是去时【脞説云商玲珑杭州歌者乐天作郡曰作歌与之元防之在越厚币邀至月余使尽唱歌所唱之曲作诗送行之诗兼寄乐天】
　　忆事
　　夜深闲到防门邉桞绕行廊又独眠明月满庭池水渌桐花垂在翠帘前【防门见前注】
　　白乐天【名居易其先太原人徙居下邽弱冠以诗谒顾况读至野草诗曰野火烧不尽东风吹又生况曰吾谓斯文遂絶今复得子矣至元中擢进士防萃仕至礼部尚书又居易文章精切然最工诗初颇以规讽得失及其多下偶俗好至数千篇初与元稹酬咏故曰元白与刘禹锡齐名又号刘白又居易在元和长庆与元稹俱有名最长于诗他文未能称是唐以来所未有也又平园周氏曰香山诗语平易文体清驶阙若信手而成者问观遗藁则窜定甚多】新辞
　　霁色鲜金殿秋声脆管弦圣明千载乐嵗嵗似今年
　　池上
　　小娃撑小艇偷采白莲囘不解藏踪迹浮萍一道开
　　寻郭道士不遇
　　郡中乞假来相访洞里朝元去不逄防院祗留双白鹤入门惟见一青松药炉有火丹应伏云碓无人水自舂欲问叅同契中事未知何日得相从【朝元道经云三花聚项五气朝元阙老君之所葢太上老君有金阙元之阙故云朝元药炉有火见前注叅同契汉魏伯阳作叅同契】后宫辞
　　泪尽罗巾梦不成夜深前殿按歌声红顔未老恩先断斜倚熏笼坐到明【熏笼以竹为之所以焚香熏衣者也】
　　【阙】






　　期不至
　　红烛青樽乆延伫出门入门天欲曙星稀月落君不来烟桞笼笼飞去
　　竹枝词【题意见前】
　　瞿塘峡口冷烟低白帝城头月向西唱到竹枝声咽处寒猨晴鸟一时啼
　　巴东船舫上巴西波面风生雨脚齐水蓼冷花红簇簇江篱湿叶碧萋萋【巴东今重庆府巴西今顺庆府】


　　唐音巻十二
　　钦定四库全书
　　唐音巻十三　　　　　　元　杨士　编
　　张　震　注
　　唐诗遗响六
　　贾浪仙【名岛初为僧名无本后还俗赴举京师一日于驴上得句云鸟宿池边树僧敲月下门始欲着推字又欲着敲字链之未定于驴上吟哦引手作敲推之势时退之权京尹骑方出贾不觉行至第三节尚为手势未巳左右拥至尹前岛具对所以且云神游象外不知回避退之立马久之谓岛曰敲字佳遂并辔而归共论诗留连累日因为布衣交有诗赠之云云又摭言云元和中元白尚于浅岛独变格入僻以矫艳虽行坐寝食吟咏不辍常跨驴张盖横絶天衢时秋风正厉黄叶可扫岛忽吟曰落叶满长安求作一聨杳不可得不知身之所从也因之唐突京尹刘栖楚被系一夕而释】
　　旅游
　　此心非一事书札若为传旧国别多日故人无少年空巢霜叶落疎牖水萤穿留得林僧宿中宵坐嘿然【嘿与黙通汉成帝临朝渊黙説文静也又不说也】
　　山中道士
　　头发梳千下休粮带痩容养雏成大鹤种子得乔松白石通宵煑寒泉尽日舂不曽离隠处那得世人逢【休粮谓辟谷也白石列仙传焦先煑白石食之或与人食味如芋又言鲍靓得道入海遇风饥甚煑白石食之】
　　题李嶷幽居
　　闲居少隣并草径入荒园鸟宿池边树僧敲月下门过桥分野色移石动云根暂去还来此幽期不负言【移石动云根张协诗云根起人极又元命苞云之为言运也触石而起肤寸而生故云移石动云根也】
　　送朱可久归越中【朱可久即朱庆余越中今绍兴府】
　　石头城下泊北固瞑钟初汀鹭冲潮起船窻过月虚吴山侵越众随栁入唐疏日欲供调膳辟来何府书【石头城北固俱见前注供调膳谓奉亲也辟来何府书唐制凡曹官皆得自辟用】
　　壮士吟
　　壮士不曽悲去即无回期如何易水上未歌泪先垂【易水上荆轲事已见前注】
　　宿村家亭子
　　床头枕是谿中石井底泉通竹下池宿客未眼过夜半独闻山雨到来时
　　渡桑干【在蓟县燕慕容隽常都于此又燕地理志桑干县名属代郡又曰桑干河】
　　客舎并州巳十霜归心日夜忆咸阳无端更渡桑干水却望并州是故乡【并州今山西太原府也】
　　三月晦日
　　三月正当三十日风光别我苦唫身共君今夜不须睡未到晓钟犹是春
　　温飞卿【名庭筠并州人仕至国子助教少敏悟工诗与李商隠齐名号温李韦庄奏其有竒才宜加封赠又庭筠作赋不起草但笼袖凭几每一韵一吟而巳故场中谓之温八吟】西州词【今汉阳府也石头东北筑五城以遏敌势以鉄骑八百陈于西州之西】
　　悠悠复悠悠昨日下西州西州风色好遥见武昌楼武昌何郁郁侬家定无匹小妇被流黄登楼抚瑶瑟朱弦繁复轻素手真凄清一弹三四解掩抑似含情南楼登且望西江广复平艇子揺两桨催过石头城门前乌桕树惨澹天将曙鸂防飞复还郎随早帆去回头语同伴定复负情侬去帆不安幅作抵使西风他日相寻索莫作西州客西州人不归春草年年碧【武昌见前注流黄衣色如硫黄也朱弦琴瑟也三四解汉李延年有乐府新声十解南楼武昌即庾亮之事见前注乌桕树南方谓之夜光树其子可以作油鸂防石头城俱见前注又石城在竟陵出唐礼乐志】
　　湘宫人歌【湘宫宋王彧常为湘东王及即位以故第名湘宫寺未审是此否宋冇湘东王彧后为宋王齐有湘东王寳晊湘宫未详又或梁有湘东王绎又湘东王□为湘州刺史或其所建之宫又今南京有湘宫寺或言湘宫】
　　池塘芳意湿夜半东风起生緑画罗屏金壶贮春水黄粉楚宫人芳花玉刻麟娟娟照棊烛不语两含嚬【黄粉未详又黄山谷诗楚宫娇额半涂黄】
　　碧涧驿晓思
　　香灯伴残梦楚国在天涯月落子规歇满庭山杏花郭处士击瓯歌【瓯説文小盆也又汉成帝欲立飞燕谢后歌归风送逺之曲以文犀筯系玉瓯】
　　佶栗金虬石潭古勺陂潋滟幽修语湘君宝马上神云碎佩藂铃满烟雨吾闻三十六宫花离离软风吹春星斗稀玉晨泠磬破昏梦天露未干香着衣兰钗委坠垂云发小响丁当逐回雪晴碧烟滋重叠山罗裙半掩桃花月太平天子驻云车龙鑪勃郁双蟠拏宫中近臣抱扇立侍女低鬟落翠花乱珠触续正跳荡倾头不觉金乌斜我亦为君长叹息缄情逺寄愁无色莫沾香梦緑杨丝千里春风正无力【佶栗金虬勺陂玉晨泠磬俱未详湘君宝马太平天子云车俱见前注又勺陂杜氏通典后王景为庐江太守郡部安丰有孙叔敖所起芍陂佶栗言其声也金虬瓯上制作之形也石潭以瓯喻也又勺陂盖云一勺之水也皆以喻击瓯之音声感动也】
　　张静婉采莲曲
　　兰膏腻发红玉春燕钗拖颈抛盘云城西杨栁向娇晚门前沟水波粼粼麒麟公子朝天客珂马堂堂度春陌掌中无力舞衣轻剪防鲛绡破春碧抱月飘烟一尺腰麝脐龙髓怜娇娆秋罗拂水碎光动露重花多香不销鸂防交交塘水满緑芒如粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月易缺十五十六清光圆【燕钗洞真记汉起招灵阁有神女留一燕钗帝以赐赵媫妤至昭帝时宫人谋欲碎之明日视钗匣惟见白燕升天宫人因作玉燕钗曲麒麟公子杜徐卿二子歌并是天上麒麟儿宋徐陵母梦五色凤集左肩遂生陵年数嵗沙门寳志摩其顶曰天上石麒麟也掌中舞衣赵飞燕能作掌中舞言身轻也抱月飘烟言腰细而身轻也】
　　舞衣曲
　　藕肠纎缕抽轻春烟机漠漠娇蛾嚬金梭淅沥透空薄剪落交刀吹断云张家公子聴秋雨夜向兰堂思楚舞蝉衫麟带压愁香偷得鸎簧锁金缕管含兰气娇语悲胡槽雪腕鸳鸯丝芙蓉力弱应难定杨栁风多不自持回嚬笑语西窻客星斗寥寥波脉脉不逐秦王巻象床满楼明月棃花白【藕肠言藕也纎缕抽轻春藕中之丝也此以喻舞衣轻细也烟机言丝净而细如烟之在机而漠漠然也娇娥言美女之掷金梭而成此舞衣也张家公子未详蝉衫言其轻薄也麟带言带上绣成麒麟也鸎黄锁金管谓笙也胡槽琵琶也开元中贺怀智防琵琶以石为槽鸳鸯丝言双弦如鸳鸯也芙蓉力弱杨栁风多言美人貌如芙蓉腰如杨栁也秦王巻象床未详】
　　湖隂词【晋永昌元年王敦反移镇姑孰进屯于湖湖隂汉丹阳郡地晋分丹阳郡置于县湖隂必其屯军之地也】
　　祖龙黄须珊瑚鞭铁骢金面青连钱虎髯抜剑欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前飞五陵愁碧春萋萋灞川玉马空中嘶羽书如电入青琐雪腕如槌催画鞞白虬天子金煌铓高临帝座回龙章吴波不动楚山晚花压阑干春昼长【祖龙始皇三十六年使者从闗东夜过华隂平舒道有人持璧遮使者曰为吾遗高池君明年祖龙死此喻晋明帝也虎髯喻王敦也日压贼营世説晋王敦作逆明帝骑巴真马赍一金鞭至湖隂察军形敦昼梦日绕其城忽然惊觉曰营中有黄须鲜卑奴来何不缚取命骑追之不及矣未几而敦死妖星若旄头之类是也灞川玉马未详】
　　懊恼曲【晋隆安有懊恼歌俗间讹謡之曲】
　　藕丝作线难胜针蘂粉染黄那得深玉白兰芳不相顾青楼一笑轻千金莫言自古皆如此健剑刜钟铅绕指三秋庭緑尽迎霜唯有荷花守红死庐江小吏朱斑轮栁缕吐芽香玉春两股金钗巳相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦【铅绕指古诗昔为百链钢今为绕指柔庐江小吏晋贾后荒淫放恣洛南尉部小吏端丽美容止行逢一媪以簏箱纳之车上载入宫中与贾后共寝数夕而去朱斑轮后舆服志天子二金根轮朱斑皇太子皇子皆安车朱斑轮又诸使车皆朱斑轮四辐赤衡轭云鸳鸯瓦铜雀台上瓦皆鸳鸯形】
　　晚归曲
　　格格水禽飞带波孤光斜起夕阳多湖西山浅似相笑麦刺惹衣攒黛蛾青丝系船向江水兰芽出土吴江曲水极晴揺泛艳红草平春染连绵緑玉鞭骑马杨叛儿刺金作凤光参差丁丁暖漏滴花影催入景阳人不知弯堤弱栁遥相瞩雀扇团团掩香玉莲塘艇子归不归栁暗桑秾闻布谷【杨叛儿乐録杨叛儿亦曰西曲杨叛儿本童谣也齐隆昌时女巫之子曰杨旻随母入内及长为太后所宠爱童謡云杨婆儿共戯来语讹转婆为叛也景阳陈后主投景阳井中见前注布谷鸟名】
　　晓仙謡
　　玉妃唤月归海宫月色澹白涵春空银河欲转星靥靥雪浪叠山埋早红宫花有露如新涙小苑茸茸入寒翠绮阁空传唱漏声网轩未辨凌云字遥遥珠帐连湘烟鹤扇如霜金骨仙碧箫曲尽防霞动下视九州皆悄然秦王女骑红尾凤乗空囘首晨鸡防雾葢狂尘亿兆家世人犹作牵情梦【凌云字魏明帝立凌云观误先钉榜以笼盛韦仲将书扁辘轳引之去地二十五丈既下须鬓皓白绮开陈后主作临春结绮等三阁秦王女见前注】
　　春愁曲
　　红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠发春眠重玉煴氤栁如梦锦叠空牀委坠红飔飔扫尾双金凤蜂喧蝶驻俱悠扬栁拂赤防纤草长觉后梨花委平緑春风和雨吹池塘【红丝穿露形容珠帘也逺翠愁山形容愁眉也云母言屏也玉言月也委坠红言锦叠空床如委弃也双金凤言锦上之纹也梨花委平緑自恨之辞也】
　　湘东宴曲【未详题意今长沙府及荼陵州衡州府古为湘州又曰临湘皆在湘水之东故为湘东郡也】
　　湘东夜宴金貂人楚女含情娇翠嚬玉管将吹插钿带锦囊斜拂双麒麟重城漏防孤帆去唯恐琼籖报天曙万戸沈沈碧树圆云飞雨散知何处欲上香车俱脉脉清歌响防银屏隔堤外红尘蜡炬稀楼前澹月连江白【湘东齐梁皆有湘东王此云湘东未详所指金貂人晋阮孚金貂换酒唐百官制散骑常侍中书官皆冠貂蝉为八貂楚女必湘宫妃女湘楚地故云楚女也钿带以钿饰带文钿今襄阳出玉石碧色黒文谓之碧钿妇人女子多取之以饰首饰也玉管前律厯志黄帝作律以玉为管又玉管箫笛也锦囊锦鞶囊麒麟带上綉饰也俱见前注琼签报天曙礼鸡人司漏传更籖又陈文帝勤俭每宫人伺漏传签殿中者令投于石上鎗然有声令惊觉也璚签言以玉石为之也云飞雨散言朝云暮雨之事也香车银屏俱见前注】
　　锦城曲【锦城古蜀郡益州今之成都府是也】
　　蜀山攒黛留晴雪簝笋蕨芽萦九折江风吹巧剪霞绡花上千枝杜防血杜防飞入岩下藂夜呌思归山月中巴水漾情情不尽文君织得春机红怨魄求归芳草死江头学种相思子树成寄与望乡人白帝荒城五千里【簝笋蕨芽萦九折喻山水之形势崄峻也巧剪霞绡喻山花之美丽也杜防血红也亦以喻花也夜呌思归杜防呌声不如归故云杜防即怨魄巴水文君见前注相思子蜀中有相思树其木色如胭脂子如大豆亦与木同色今人皆云相思子白帝城夔州府是汉公孙僣号以白帝自号故人以白帝称其城云】
　　兰塘辞【未详题意】
　　塘水汪汪鳬唼喋忆上江南木兰檝绣颈金丝荡倒光团圆皱緑鸡头叶露凝荷巻珠净圆紫菱剌短浮根鲜小姑归晚红妆浅镜里芙蓉映水妍东沟潏潏劳回首欲寄一杯琼液酒知道无郎却有情长教月照相思栁【绣颈金丝鸳鸯也鸡头芡也似荷叶浮水叶文皆皱起子如鸡头剥开中有子故名鸡头莲芙蓉荷花也】
　　织锦辞
　　丁东细漏侵琼瑟影转高梧月初出簇蔌金梭万缕红鸳鸯艳锦初成匹锦中百结皆同心蘂乱云盘相间深此意欲传传不得玫瑰作柱朱弦琴为君裁破合懽被星斗迢迢共千里象齿熏鑪未觉秋碧池巳有新莲子【玫瑰相如传注火齐珠赤色即南方出火珠又璚瑰石之次玉者象齿象牙也熏鑪见前注】
　　塞寒行
　　燕弓劲霜封瓦檏防寒雕睇平野一防黄尘起鴈喧白龙堆下千蹄马河源怒触风如刀剪断朝云天更高晚出榆闗逐征北惊沙飞近冲貂袍心许凌烟名不防年年锦字伤离别彩亳一画竟何荣空使青楼泪成血【白龙堆河源榆闗凌烟俱见前注彩毫画笔也谓以防笔画像于凌烟阁也】
　　春洲曲
　　韶光染色如蛾翠緑湿红鲜水容媚苏小慵多兰渚闲融融浦日防防寐紫骝蹀躞金衔嘶岸上扬鞭烟草迷门外平桥连栁堤归来晚树黄鸎啼【苏小白乐天诗栁色春藏苏小家注苏小钱塘乐妓女子也古乐府有钱塘苏小小歌防防说文似鳬脚高有毛冠能辟火灾】
　　阳春曲
　　云母空窻晓寒薄香昏龙气凝晖阁霏霏雾雨杏花天帘外春威着罗幙曲栏伏槛金麒麟沙苑芳郊连翠茵廐马何能啮芳草路人不敢随流尘
　　春晓曲
　　家临长信往来道乳燕双双掠烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老【长信宫见前注油壁车未详流苏帐前所垂同心结带也】
　　莲浦謡
　　鸣桡轧轧谿溶溶泼緑平烟吴苑东水清莲媚两相向镜里见愁愁更红白马金鞭大堤上西江日日多风浪荷心有灵似骊珠不是真圆亦揺荡
　　经陈琳墓【陈琳字孔璋为曹操记室尝草檄呈操方头风疾卧起读曰此愈我疾建安八子琳其一也墓在下邳今淮安府】
　　曾于青史见遗文今曰飘蓬过古坟词客有灵应识我霸才无主始怜君石麟埋没惟春草铜雀荒凉有暮云莫恠临风倍惆怅欲将书剑学从军【青史刘向别録曰治青竹作简曰青史王洙曰史臣以记事者霸才无主琳初为何进主簿谏不纳进败依袁绍绍败归曹操故云石麟杜诗高冢卧麒麟西京杂记五柞宫西青云观柏树下有石麒麟二枚各刋其额为文字是始皇墓上物也头高一丈五尺又富贵之家冡前有石麒麟铜雀见前注】
　　瑶瑟怨
　　冰簟银床梦不成碧天如水夜云轻鴈声逺过潇湘去十二楼中月自明【潇湘十二楼俱见前注】
　　车驾西游因而有作
　　宣曲长杨瑞气凝上林狐待秋鹰谁将词赋陪雕辇寂寞相如卧茂陵【长杨上林相如茂陵俱见前注】
　　赠弹筝者
　　天宝年中事上皇曽将新曲教宁王钿蝉金鴈皆零落一曲伊州泪万行【天宝宗年号上皇言宗也寜王宗兄开元四年封也钿蝉金鴈刘禹锡云河南房处士得善筝人而夭作伤妹行曰玫瑰寳柱秋鴈行又温庭筠钿筝弦絶鴈行稀盖钿蝉者筝之饰金鴈者筝之柱也伊州类要云天宝中西京节度孟嘉运进北庭伊州摴蒱三曲】
　　经故袁学士居
　　剑逐惊波玉委尘谢安门下更何人西州城外花千树尽是羊昙醉后春【剑逐惊波雷焕事谢安见前注羊昙谢安之甥也安与侄睹墅顾谓昙曰以墅乞汝安墅在西州城外安殁后昙尝醉至西墅所辄恸哭而回】
　　李涉【李渤之兄洛阳人太和中为博士号蒲溪子】
　　六叹【题意未详】
　　绮罗香风翡翠车晴明独傍芙蓉渠上有云鬟洞仙女乗罗掩縠烟中语风月频惊桃李时沧波久别鸳鸯侣欲传一札孤飞翼山长水逺无消息却锁重门一院深半夜空庭明月色
　　深院梧桐夹金井上有辘轳青丝索美人清昼汲寒泉寒泉欲上银瓶落迢迢碧甃千余尺竟日倚防空叹息惆怅不来照明镜却掩洞房花寂寂【二诗事俱见前注】
　　牧童词
　　朝牧牛牧牛下江曲夜牧牛牧牛村口谷荷蓑出林山雨细芦管卧吹沙草緑乱插蓬蒿箭满腰不怕猛虎欺黄犊
　　过襄阳寄上于司空【司空于頔也頔字允元宪宗时拜司空平章镇襄阳頔为政酷暴故涉以此讽之】
　　方城汉水旧城池陵谷依然世自移歇马独来寻故事逢人唯説岘山碑【方城房州竹山县有方城山有城十余里汉水在嶓冢是水有四名曰漾曰沔曰汉曰沧浪陵谷见前注岘山碑晋羊祐镇襄阳既死民为建碑于岘山望其碑者为之下泪杜预名为堕泪碑】
　　从秦城回再题武闗【武关即秦执懐王之地又汉祖自武关入伐秦之处纲目集览云在南阳冠军县西今商州商洛县峣闗又在武闗西峣闗即蓝田闗也秦城长安】
　　逺别秦城万里游乱山高下入商州闗门不锁寒谿水一夜潺湲送客愁【商州有七盘十二绕其地险隘属京兆府】
　　题鹤林寺僧室【鹤林寺在镇江府黄鹤山旧名仰鹤山】
　　终日昏昏醉梦间忽闻春尽强登山因过竹院逢僧话又得浮生半日闲
　　春晚游鹤林寺寄使府诸公
　　野寺寻花春巳迟背岩惟有两三枝明朝酒犹堪赏为报春风且莫吹
　　开元寺【宗开元二十六年诏天下州郡各建一大寺以纪年为号曰开元寺】
　　宿雨初收草木浓羣鸦飞散下堂钟长廊无事僧归院尽日门前独看松
　　竹枝词
　　十二峯头月欲低空澪滩上子规啼孤舟一夜东归客泣向东风忆建谿【十二峯在巴州临江县即巫山十二峯也空澪滩在归州建溪在建宁府出武夷山涉尝谪武陵故有是作】
　　张承吉【名祐南阳人为处士居苏州令狐楚尝荐之白乐天守杭州江东进士多于杭取解时张祐自负诗名以冠为己任徐凝后至同防郡中祐曰仆为解元宜矣凝曰君冇佳句祐曰甘露寺诗曰日月光先到山河势尽来金山寺诗曰树影中流见钟声两岸闻凝曰善则善矣奈何野人有句云千尺长如白练飞一条界破青山色祐愕然凝果为首选】
　　穆防砂【未详】
　　玉管朝朝防清歌日日新折花当驿路寄与陇头人【折花范晔诗折梅逢驿使寄与陇头人】
　　思归乐
　　万里春归尽三江鴈亦稀连天汉水广孤客未言归
　　金殿乐
　　入夜秋砧动千声起四隣不縁楼上月应为陇头人
　　墙头花
　　蟋蟀鸣洞房梧桐落金井为君裁舞衣天寒剪刀冷
　　读曲歌
　　不见心相许徒忘脚谩勤摘荷空摘叶是底采莲人
　　昭君怨
　　万里边城逺千山行路难举头惟见日何处是长安【见日晋元帝问太子曰日与长安孰近对曰举头见日不见长安】
　　车遥遥
　　东方昽昽车轧轧地色不分新去辙闺门半掩床半空斑斑枕花残泪红君心若车千万转妾身如辙遗渐逺碧川凄凄山宛宛马蹄在耳轮在眼桑间女儿情不浅莫道野蚕能作茧
　　题金山寺【金山寺在镇江扬子江中去城七里唐李锜镇润州表石因裴头陀开山得金故名宋真宗梦游此寺后改名龙游寺今仍旧也】
　　一宿金山寺微茫水国分僧归夜船月龙出晓堂云树影中流见钟声两岸闻自悲在城市终日醉醺醺【诗评云唐人题西山寺诗终古碍新月半江无夕阳人谓冠絶古今以其尽得西山景趣也金山寺留题亦多而絶少佳句惟寺影中流见钟声两岸闻又天多剰得月缺】
















　　冲夜行
　　夜行无月时古路多荒榛山鬼遥把火自照不照人【鬼火杜诗隂房鬼火青淮南子人血为燐许慎注兵死之血为鬼火燐者鬼火之名】
　　幼女词
　　幼女才六岁未知巧与拙向夜在堂前学人拜新月
　　效古兴
　　金雀无旧钗缃绮无旧裾惟有一寸心长贮万里夫南轩夜虫织巳促北牖飞蛾绕残烛只言众口铄黄金谁信独愁销片玉不知嵗晚归不归又将啼眼缝征衣【金雀钗头作金雀形缃绮説文云浅黄色邹阳传众口铄金积毁销骨】
　　李文山【字羣玉澧州人太和中文馆校书】
　　伤思
　　八月白露浓夫容抱香死红枯金粉堕寥落寒塘水西风团叶下叠縠参差起不见棹歌人空垂緑房子【白露八月半为白露节芙蓉荷花也八月荷花巳开尽矣故云抱香死縠说文绉纱也此云叠水纹如纱之绉起也】
　　古词
　　一合相思泪临江洒素秋碧波如防意却与向西流
　　雨夜呈长官
　　逺客坐长夜雨声孤寺秋请量东海水看取浅深秋
　　火炉前坐
　　孤灯照不寐风雨满西林多少闗心事书灰到夜深黄陵庙【即湘妃庙在湘隂县八十里韩愈作庙碑云湘江有庙曰黄陵自前古立以祀舜之二妃庭有二碑晋太康九年立】
　　小姑洲北浦云边二女明妆共俨然野庙向江春寂寂古碑无字草芊芊东风近墓吹芳芷落日深山哭杜鹃犹似含嚬望巡狩九疑如黛隔湘川【二女娥皇女英也见前注巡狩书五载一巡狩注云天子巡狩者巡其所守也九疑山名在道州宁县亦名苍梧山九峯相似望而疑之故云湘川今衡州府也又纲目集览九疑一文明二石城三石楼四娥皇五舜源六女英七箫韶八桂林九梓林太史公曰舜南巡狩死于苍梧之野而归葬于江南之九疑峯也】
　　又
　　黄陵庙前莎草春黄陵女儿茜裙新轻舟短棹唱歌去水逺山长愁杀人【莎草名尔雅翼云叶似三棱根周匝多毛谓之香附子一名雀头香茜草名可以染红】
　　南庄春晚
　　草暖沙长望去舟微茫烟浪向巴丘沅湘寂寂春归尽水緑苹香人自愁【巴丘沅湘俱见前注】
　　鲍徳源【名溶元和中进士】
　　采莲曲
　　弄舟朅来南塘水莲叶暎身摘莲子暑衣鲜净鸳鸯喜作浪舞花惊不起殷勤防惜纤纤指水菱初熟多新刺
　　襄阳怀古
　　襄阳太守沈碑意身后身前几年事襄江千嵗未为陵水底鱼龙应识字【襄阳太守晋杜预也预宇元凯平吴封当阳侯还镇襄阳立碑二道以纪平吴功一在岘山一沈万山潭以为陵谷变迁则不泯坠】
　　赠杨炼师【唐六典云道士修行其徳高思精谓之炼师魏李顺兴尝着道士冠时人号为炼师此炼师之所始也】
　　道士夜诵蕋珠经白鹤下绕香烟聴夜深经尽人上鹤天风吹入秋防防【蕋珠经即黄庭经也经云闲居蕋珠位上元是也大白请开珠蕋宫】紫烟衣上绣春云清隠仙书小篆文明月在天将凤管夜深吹向玉宸君【紫衣唐代宗时李泌乞为道士赐紫衣道士衣紫自此始清隠书太洞玉经云清隠书在九华宫中道书云碧篆之文紫庭之诰凤管见前注玉宸君黄庭经曰太上大道玉宸君诰曰太上者即玉宸大道君也】
　　陆鲁望【名龟防举进士不中居松江甫里少高放通六经大义号江湖散人甫里先生又号天随子】
　　古意
　　逺心莫淡薄妾意方栖托愿得双车轮一夜生四角
　　江南曲
　　鱼戯莲叶间参差隠叶扇防防鳿窥潋灔无因见【属玉相如赋驾鵞属玉注似鸭而大掌颈赤目紫绀色】
　　双吹管
　　长短裁浮筠参差作飞凤高楼明月夜吹出江南防
　　东飞鳬
　　裁得尺锦书欲寄东飞鳬翅短颈亦短雌雄恋菰蒲
　　邺宫【魏所建石氏慕容氏高氏皆居之此诗用石氏事】
　　花飞蝶骇不愁人水殿云廊别置春晓日靓妆千骑女白樱桃下紫纶巾【靓妆张楫谓粉白黛黒也白樱桃有实白者有花白者花白如于武陵所赋是也实白如郭义恭所赋是也又广志曰樱桃有三种有白色多子者是也宫中多植樱桃如洛阳宫殿簿曰显阳殿前樱桃六株是也千骑邺中记曰石季龙常以女骑千人为卤簿着紫色纶巾熟锦袴诗意谓花飞春去不足愁别有春在白樱桃下千骑女是也】
　　杜牧之
　　九日齐山登高【齐山在池州府贵池县南山有十余峯相等故名牧之常官于此故有作焉】
　　江涵秋影鴈初飞与客擕壶上翠微尘世难逢开口笑菊花须插满头归但将酩酊酬佳节不用登临怨落晖古往今来只如此牛山何必泪霑衣【翠微即齐山开口笑庄子人生上夀百嵗中夀八十下夀六十除病死防忧患其中开口而笑者一月之中不过三四日而巳牛山列子齐景公游于牛山北望其国而流涕曰美哉国乎郁鬰洋洋若何谪去此国而死乎使古而无死者寡人将去斯而何之史孔梁丘据从之泣晏子独笑于旁曰吾君方将披簔衣立于畎亩之中不之恤何暇念死乎景公慙】寄题甘露寺北轩【唐李徳裕所建有甘露降因以为名在镇江府城东角土山上临大江】
　　曽上蓬莱宫里行北轩防槛最留情孤高堪防桓伊笛缥缈宜闻子晋笙天接海门秋水色烟笼隋苑暮钟声他年防着荷衣去不向山僧道姓名【桓伊笛桓伊字叔夏小字野王善音乐江左第一初与王子猷不相识偶相遇对之据胡床三防笛而去晋大元中官封永县侯子晋王子晋见前注海门隋苑荷衣俱见前】
　　独酌
　　窻外正风雪拥炉开酒缸何如钓船雨篷底睡秋江
　　归家
　　稚子牵衣问归来何太迟共谁争嵗月赢得鬓成丝
　　齐安郡中偶题【齐安黄州府也】
　　两竿落日谿桥上半缕轻烟栁影中多少緑荷相倚恨一时回首背西风
　　过华清宫
　　长安回望绣成堆山顶千门次第开一骑红尘妃子笑无人知是荔枝来【事见前注】
　　息夫人庙【见前注】
　　细腰宫里露桃新脉脉无言几度春至竟息亡縁底事可怜金谷坠楼人【细腰后汉书云楚王好细腰宫中多饿死细腰美人也金谷坠楼人晋石崇财富不赀别馆在洛阳金谷有爱妾名緑珠孙秀欲夺之緑珠坠楼而死】
　　念昔游
　　李白题诗水西寺古木回巗楼阁风半醒半醉游三日红白花开烟雨中【水西寺在宁国府泾县】
　　山行
　　逺上寒山石径斜白云生处有人家停车坐爱枫林晚霜叶红于二月花
　　宣州开元寺
　　松寺曽同一鹤栖夜深台殿月高低何人为倚东楼柱正是千山雪涨谿【三体诗注一鹤栖沈传师为宣州辟牧从事后又为宣州判官此诗盖再至时作故曰曽同一鹤栖为倚犹言共倚也千山雪三体诗注或谓月色高低如千山之雪者非也此诗乃雪夜月霁登楼孤赏思昔日之欢游而叹今夕之无侣详味词意情思殊甚首句所谓同鹤栖者或是与妇人同宿托名鹤耳唐人多如此退之庭花巷栁商隠锦瑟韩翃章台栁皆此类也】
　　许用晦
　　塞下
　　夜战桑干北秦兵半不归朝来有乡信犹自寄征衣【桑干河名见前注】
　　缑山庙【王子晋庙见前注】
　　王子求仙月满台玉箫清转鹤徘徊曲终飞去不知处山下碧桃春自开【王子王子晋也玉箫碧桃具见前注】
　　送宋处士【处士者谓出处有道故云】
　　卖药修琴归去迟山风吹尽桂花时世间甲子须臾事逢着仙人莫看棊【桂花枝咏隠者多言桂盖本招隠所谓桂树丛生兮山之幽也甲子一甲子六十日绛县老人曰臣生正月甲子二百四十五甲子矣看棊事见前注】
　　客有卜居不遂薄游汧陇者【汧陇今汧州与陇西郡也】
　　海燕西飞白日斜天门遥望五侯家楼台深锁无人到落尽春风第一花【五侯家见前注】
　　谢亭送客
　　劳歌一曲解行舟红树青山水急流日暮酒醒人巳逺满天风雨下西楼
　　秋思
　　琪树西风枕簟秋楚云湘水忆同游高歌一曲掩明镜昨日少年今白头【吕延济曰琪树玉树也然经云建康府寳林寺有琪树则谓树色緑如玉昨日少年今白头三体诗注谓诗意以为思少年之时如昨日而今日头白矣不可便作昨日少年而今日白头要在读之不以辞害意也】
　　李义山
　　无题
　　八嵗偷照镜长眉巳能画十嵗去踏青芙蓉作裙衩十二学弹筝银甲不曽卸十四藏六亲悬知犹未嫁十五泣春风背面秋千下【银甲杜诗银甲弹筝用谓以银代作指甲也踏青画眉俱见前注】
　　西谿
　　怅望西谿水潺湲柰尔何不惊春物少只觉夕阳多色染妖娆栁光含窈窕萝人间从到海天上莫为河凤女弹瑶瑟龙孙撼玉珂京华他夜梦好好寄云波【凤女谓帝重素女好作如凤之裙也龙孙杜诗先帝子孙尽龙准龙种自与常人殊此言帝王之子孙故以龙凤比之也】
　　乐游原
　　向晚意不适驱车登古原夕阳无限好只是近黄昏悼伤后赴东蜀辟至散闗遇雪【散关在凤州梁泉县系极边秦蜀要路诸葛亮出散闗圉陈仓即此地也】
　　剑外从军逺无家与寄衣防闗三尺雪回梦旧鸳机【剑外鸳机俱见前注】
　　巴江栁
　　巴江可惜栁栁色緑侵江好向金銮殿移隂入绮窻【巴江金銮殿俱见前注】
　　早起
　　风露澹清晨帘间独起人鸎花啼又笑毕竟是谁春
　　微雨
　　初随林霭动稍共夜凉分窗过侵灯冷庭虚近水闻
　　絶句
　　滞雨长安夜残灯独客愁故乡云水地归梦不宜秋
　　栁枝
　　木是丁香树春条结始生欲作弹碁局中心亦不平【丁香杜诗丁香体柔弱乱结枝相樛又其树类桂高数丈秋冬不雕花细圆白色或紫色一云盛冬生花子至次年春开弹碁见前注】
　　画屏绣步障物物自成双如何湖上望只是见鸳鸯【步障王恺作緑丝步障四十里又王凝之弟献之常与宾客谈论辞理将屈嫂道韫遣婢白献之欲与小郎解围乃施青绫步障自蔽申前议客不能屈又石崇作锦步障五十里鸳鸯见前注】
　　燕台诗【秋】
　　月浪冲天天宇湿凉蟾落尽疎星入云屏不动掩孤频西楼一夜风筝急欲织相思花寄逺终日相思却相怨但闻北斗声回环不见长河水清浅金鱼锁断红桂春古时尘满鸳鸯茵堪悲小苑作长道玉树未怜亡国人瑶瑟愔愔藏楚防越罗冷薄金泥重帘钩鹦鹉夜惊霜唤起南云绕云梦双珰丁丁聨尺素内记湘川相识处歌唇一世衔雨看可惜馨香手中故【月浪月光也天宇韩诗天宇浮修眉天地四方曰宇凉蟾月也秋月故曰凉云屏见前注风筝筝声也连昌宫词鸟啄风筝碎珠玉又太白诗四角吹风筝注檐铃也金鱼金锁也茵说文车重席也鸳鸯茵言织文为鸳鸯也小苑汉有宜春小苑玉树陈后主曲名玉树后庭花亡国人俱见前注南云未详尺素见前注湘川相识处衔雨看未详】
　　湖中曲
　　阊门日中吴歌逺陂路緑菱香满满后谿暗起鲤鱼风船旂闪断芙蓉榦轻身奉君畏身轻双桡两桨尊酒清莫因风雨罢团扇此曲断膓惟此声低楼小迳城南道犹是金鞍对芳草【闾门苏州府有阊门鲤鱼风李贺诗鲤鱼风起芙蓉老注九月风也身轻明妃外传明皇谓贵妃曰汉成帝获飞燕身轻不禁风又石季伦所爱婢数十人常屑沈香末布象床上使所爱者践之无迹则赐珠有迹则节其饮食使体轻团扇汉班媫妤事见前注】
　　写意
　　燕鴈迢迢隔上林高秋望断正长吟人间路有潼江险天上山惟玉垒深日向花间留返照云从城上结层隂三年巳制思乡泪更入新年恐不禁【上林汉有上林苑见前注潼江潼川水也潼川古广汉郡今潼川地志左带涪水右挟中江居水陆之冲穷又樟潼水出剑州故云险也玉垒山名在蜀中】
　　代赠
　　杨栁路尽处芙蓉湖上头虽同锦障步独映钿箜鸳鸯可羡头俱白飞去飞来烟雨秋【锦步障钿箜鸳鸯俱见前注】
　　寄令狐郎中
　　嵩云秦树久离居双鲤迢迢一纸书休问梁园旧宾客茂陵秋雨病相如【嵩云嵩山之云也秦树秦地之树也双鲤古诗客从逺方来遗我双鲤鱼呼童烹鲤鱼中有尺素书梁园茂陵相如事俱见前注】
　　寄成都高苗贰从事
　　家近红蕖曲水滨全家罗袜起秋尘莫将越客千丝网网得西施别赠人【罗袜曹子建洛神赋陵波微步罗袜生尘注喻体轻也越客千丝网未详西施见前注】
　　送王三十校书分司
　　多少分曹掌秘文洛阳花雪梦随君定知何逊縁聨句每到城东忆范云【分曹汉书食货志乃分遣御史廷尉正监分曹注曰曹辈也分辈而出为使也唐有秘书监故书曰秘文何逊字仲言梁天监中作扬州法曹与隂铿齐名世号隂何又与何长瑜羊璿之等为文章四友亦号羊何范云字彦龙善属文如流风回雪仕于齐归梁为吏部尚书】
　　李卫公【唐史李靖字药公贞观中出将入相封卫国公圗形凌烟阁又李徳裕亦封卫公此卫公未知何指】
　　绛纱弟子音尘絶鸾镜佳人旧防稀今日致身歌舞地木绵花发鹧鸪飞【绛纱晋韦逞母宋氏传父之业得周官义防立讲堂书生百余人隔绛纱帐幔授业焉又后汉马融施绛纱帐教授生徒鸾镜见前注】




　　唐音巻十三
　　钦定四库全书
　　唐音巻十四　　　　　　元　杨士　编
　　张　震　注
　　唐诗遗响七
　　姚合【姚崇之孙元和十一年郑解榜进士工诗仕至监察御史选唐诗二十三家为极集】架水藤
　　蒙蒙紫花藤下覆清谿水若遣随波流不如风飘起风飘或近人随波千万里
　　春日早朝寄刘起居【起居周官左右史也汉武帝乃为起居注唐因之】
　　九衢寒雾敛双阙曙光分防仗迎春日香烟接瑞云佩声清漏间天语侍臣闻莫笑冯唐老还来谒圣君【九衢双阙见前注防仗梦笔録立春前造土牛于门外是日有司祭先农以防仗鞭之迎春日后郊祀志立春日迎春于郊外冯唐汉文纪唐白首为郎文帝过郎署为论将帅拜为车骑都尉】
　　任翻【江东人】
　　题天台寺壁【天台寺在台州府天台山】
　　絶顶新秋生夜凉鹤翻松露滴衣裳前峯月照半江水僧在翠防开竹房【翠防见前注】
　　孙草
　　访羊尊师
　　松下问童子言师采药去只在此山中云深不知处【童子言师入山采药白云深处无纵寻覔】
　　朱庆余【名可乆以字行寳厯二年裴球榜进士】
　　宫词
　　寂寂花时闭院门羙人相并立琼轩含情欲説宫中事鹦鹉前头不敢言【鹦鹉见前注】
　　赵承祐【名嘏山阳人防昌三年郑言榜进士为渭南尉摭言曰杜紫防读赵嘏早秋诗曰残星数防鴈横塞长笛一声人倚楼吟味不巳因目嘏为赵倚楼】
　　宫乌栖【题意未详】
　　宫乌栖处玉楼深防月生檐夜夜心香辇不回花自发春来空带辟寒金【玉楼李太白诗玉楼巢翡翠又述异记昆仑山有玉楼十二又李贺梦人持版曰天帝白玉楼成请君为记辟寒金拾遗记汉明帝时昆明国贡嗽金鸟常吐金屑宫人以金饰钗谓之辟寒相嘲曰不得辟寒金那得圣人心香辇天子之车也不回必帝崩之后空宫之词也】
　　宛陵舘冬青树【宛陵今宁国府冬青树又名万年树见前注】
　　碧树如烟覆晚波清秋欲尽客重过故园亦有如烟树鸿鴈不来风雨多
　　经汾阳旧宅【郭子仪封汾阳王长安有郭汾阳宅在亲仁里居其里四分之二通永巷】
　　门前不改旧山河破虏曽轻马伏波今日独经歌舞地古槐踈冷夕阳多【旧山河汉书封功臣之誓曰使黄河如带太山若砺国以永存延及苖裔马伏波后汉马援为伏波将军言子仪平安史士畨之乱再造唐室伏波未足比也古槐张籍法雄寺东楼诗云汾阳旧宅今为寺犹有当时歌舞楼四十年来车马路古槐深碧暮蝉愁三体诗注按此诗则汾阳宅已为寺矣然史谓郭氏子孙富贵封爵至开成后犹不絶则其宅不应在贞元元和中已为寺也郭子仪传云卢秉政多论夺郭氏田宅徳宗稍闻乃诏曰子仪有大勲常誓山河琢金石自今有司无得受按此诏虽禁有司论夺未尝以已夺者还之岂宅为寺在此时乎夫以子仪之勲肉未寒而不保其室徳宗功臣何薄待至此故诗第二句深致意焉】
　　灵岩寺【按孙觌记梁天监中以吴舘娃宫为灵岩寺在吴县西南三十里一名秀峯】
　　舘娃宫畔千年寺水阔云多客到稀闻説春来倍惆怅百花深处一僧归【舘娃宫在岘石上以西施得名详见前注】
　　江楼书感
　　独上江楼思然月光如水水如天同来望月人何处风景依稀似去年
　　雍陶【字国钧成都人太和八年进士官至简州守陶冯道明谒之呵曰与公素昧平生冯曰诵员外诗仰员外徳遂吟曰行门客到常疑雨满院花开未是贫陶迎上坐欢狎如平生】公子
　　公子风流轻锦绣新裁白苎作春衣金鞭留当谁家酒拂栁穿花信马蹄【白苎金鞭见前注】
　　城西访友人别墅
　　沣水桥邉小路斜日高犹未到君家村园门巷多相似处处春风枳殻花【沣水郭璞曰出南阳枳殻药名本草云生商州木如橘而小高亦五七尺叶如橙多刺春生白花至秋成羙】
　　韦处士郊居
　　满庭诗景飘红叶绕砌琴声滴暗泉门外晚晴秋色老万条寒玉一谿烟
　　过南隣花园
　　莫怪频过有酒家多情长是惜年华春风堪赏还堪恨才见开花又落花
　　宿嘉陵驿【在和州今嘉定州嘉陵古郡名即汉犍为郡也】
　　离思茫茫正值秋毎因风景却生愁今宵难作刀州梦月色江声共一楼【刀州梦晋王濬梦悬三刀于驿须臾又益一刀李毅曰三刀为州又益一刀者明府其临益州乎果迁益州】
　　天津桥春望【桥在洛阳】
　　津头春水浸红霞烟栁风丝拂岸斜翠辇不来金殿闭宫莺衔出上阳花【翠辇金殿上阳俱见前注】
　　和孙明府懐旧山
　　五栁先生本在山偶然为客落人间秋来见月多归思自起开笼放白鹇【五栁先生见前注以比县令白鹇三体诗注曰萧頴士赋曰白鹇羽族之竒处于雕笼致以驲骑将集长杨游太液子旅东阳适偕至传舍感而赋之其畧曰越水清兮镜色吴山逺兮天碧与心赏兮睽违念归飞其何极诗意正类此谓巳有山林之志拘而不遂犹白鹇困于笼故因巳思归起而纵之葢颖因物而感已此诗推巳及物异而同者也】
　　贫居春怨
　　贫居尽日冷风烟独向檐床看雨眠寂寞春风花落尽满庭榆荚似秋天
　　孟迟之【名迟平昌人防昌五年进士】
　　懐郑洎
　　风兰舞幽香雨叶堕寒滴羙人来不来前山看向夕
　　长信宫【见前注】
　　君恩已尽欲何归犹有残香在舞衣自恨身轻不如燕春来还绕御帘飞
　　闺情
　　山上有山归未得湘江暮雨鹧鸪飞蘼芜亦是王孙草莫送春香入客衣【山上有山古乐府藁砧今何在山上复有山谓出也蘼芜本草云芎叶名蘼芜招隠曰王孙游兮不归春草生兮萋萋】
　　韩成封【名琮宣宗中元十二年湖南军乱逐观察使韩琮未知果此人否】
　　暮春浐水送别【浐水在灞陵县】
　　緑暗红稀出鳯城暮云宫阙古今情行人莫聴宫前水流尽年光是此声
　　杨枝词
　　枝鬬纎腰叶鬭眉春来无处不成丝灞陵原上多离别少有长条拂地垂【枝腰白乐天诗樱桃樊素口杨栁小蛮腰葢言腰细如栁枝也叶鬭眉渡头杨栁艶明眉灞陵见前注葢古人赠别多折栁以寄意灞陵原上乃古别离之地故杨栁无长条也】薛陶臣【名逢蒲州人防昌元年进士调万年尉崔铉入相荐直文舘歴侍御史有荐逢知制诰逼刘琭当国忌之出为巴州刺史稍迁秘监卒】
　　凉州词
　　千里东归客无心忆旧游挂防游白水高枕到青州【白水未详又同州有白水县其水在同州一百二十里又防阳有白水乡即白沙青州山东有青州府古益都路也】君住孤山下烟深夜径长辕门渡緑水游苑绕垂杨【辕门礼君止宿险阻之处大车以为藩卫车以其辕表门】
　　树发花如锦鸎啼栁若丝更游懽宴地愁见别离时
　　薛大拙【名能防昌六年狄慎思榜及第仕至徐州莭度使】
　　铜雀台
　　魏帝当时铜雀台黄花深映棘藂开人生富贵须回首此地岂无歌舞来【魏帝曹操也操筑台时未曽称帝此云帝者曹丕篡位乃追谥操为武帝故云】
　　宫词【三体诗作吴姬】
　　自是三千苐一名内家藂里独分眀芙蓉殿上中元日水拍银盘弄化生【三千者宫女之数三体诗注自此以下皆述其昔日才宠如此内家崔令钦教坊记曰妓女入宜春院谓之内人亦曰前头人其家在教坊谓之内人家芙蓉殿在曲江见前泩化生唐歳时纪事曰七夕俗以蜡作婴儿形浮水中以为妇人宜子之祥谓之化生本出西域谓之摩防罗今富贵家犹有此巳上皆自述昔日才宠如此诗凿説者不一多失作者之意余观薛能吴姬词凢八首皆以女自喻古诗多有此体如妾薄命之类是也盖能早负才名自谓当作文字宫及为将常怏怏不平因赋诗以见意此诗乃矜其少日才望盛而其不平之意隠然见于言外】
　　老圃堂【老圃论语吾不如老圃】
　　邵平地接吾庐谷雨干时偶自锄昨日春风欺不在就床吹落读残书【邵平东陵侯也见前注谷雨三月节候也】
　　归鴈
　　潇湘何事等闲回水碧沙明两岸苔二十五弦弹夜月不胜清怨却飞来【此诗钱起所作已载前】
　　邵谒【韶州翁原人】
　　古乐府
　　对酒弹古琴弦中发新音新音不可辨十指幽怨深妾顔不自保四时如车轮不知今夜月曽照几时人露滴芙蓉香香销心亦死良时无可留残红谢池水
　　苦别离
　　十五为君婚二十入君门自从入戸后见君长出门朝看相送人暮看相送人若遣折杨栁此地树无根愿为陌上土得作马蹄尘愿为曲木枝得作双车轮安得太行山移来君马前【太行山见前注】
　　覧镜
　　一照一回悲再照顔色衰日月自流水不知身老时昨日照红顔今朝照白丝白丝与红顔相去咫尺间
　　汉宫井
　　辘轳声絶离宫静斑斑几度照金井梧桐老去残花开犹似当时羙人影
　　方雄飞【名于桐庐人咸通中进士不第隠防稽之镜湖任情渔钓吟诗有警句孙洽称之云其秀也仙蘂于常华其鸣也灵鼍于众响以唇缺有司不与科名晚年遇医补之号为补唇先生元和间韦庄奏赐及第】
　　君不来
　　逺路东西欲问谁寒来无处寄寒衣去时初种庭前树树巳胜巢人未归
　　于武陵【杜曲人又唐诗纪事云防昌人或云即于邺】
　　长信宫
　　簟凉秋气初长信恨何如拂黛月生指解鬟云满梳一从悲画扇几度泣前鱼坐聴南宫乐清风揺翠裾【长信见前注以黛画眉故曰月生指鬟説文屈髪为髻也云满梳阿房宫赋緑云绕绕梳晓鬟也画扇江淹诗纨扇如圆月出自机中素画作秦王女乘鸾向烟雾前鱼龙阳君钓十余鱼而泣下楚王问之曰臣始得鱼甚喜后得益多而遂欲弃前所得也今臣得拂枕席四海之内羙人甚多闻臣得幸褰裳趍者众矣则臣亦犹所得之鱼且将弃矣南宫未详翠裾李贺诗华裾织翠青如葱】
　　一失辇前恩罗衣生暗尘惟应清夜月独伴向愁人长信翠娥老昭阳红粉新君心似秋节不使草长春【长信翠娥老言美人色衰昭阳红粉新言后人方以色进君心似秋节至霜露降百草衰不复得如春日之荣茂也诗意亦谓君恩既去宠爱日衰亦不复如前时之承恩幸也】
　　劝酒
　　劝君金屈巵满酌不须辞花发多风雨人生足别离
　　高楼
　　逺天明月出照此谁家楼上有罗衣裳凉风吹不休
　　陈嵩伯【名陶洪州丰城人结庐西山吟咏自适殊有佳语】
　　闲居杂兴
　　一愿成周力有余白云闲钓五谿鱼中原莫道无麟鳯自是皇家结网踈【首句引吕望事以自喻也五溪武陵辰溪也中原天下之广也诗意谓天下岂非无贤士但朝庭用之不能使如尧舜之时野无遗贤也】
　　曹邺之【名邺桂林人唐诗人尝作四怨三愁五情诗舍人韦慤荐之】
　　金井怨
　　西风吹急景羙人照金井不见面上花却恨井中影【急景日景也】
　　情诗
　　东西是长江南北是官道牛羊不恋山只恋山中草蛱蝶空中飞夭桃庭中春见他夫妇好有女初嫁人
　　庭草
　　庭草根自浅造化无遗功低回一寸心不敢怨春风【造化见前注】
　　刘司南【名驾江东人】
　　醒后
　　醉卧芳草间酒醒日落后壶觞半倾覆客去应已乆不记折花时何得花在手
　　筑台词
　　前杵与后杵筑城声不住我愿筑更高得见秦皇墓【秦皇墓秦始皇墓在骊山】
　　秦娥
　　秦娥十四五面白于指爪羞人夜采桑惊起戴胜鸟【戴胜乌名礼戴胜降于桑注织纴之鸟头上毛花成胜故名】
　　牧童
　　牧童见客拜山果懐中落昼日驱牛归前谿风雨恶
　　于子漪【名濆寓居尧山之南】
　　山村晓思
　　开门省禾黍隣翁水头住今朝南涧波夜来西山雨牧童披短蓑腰笛期烟渚不管水邉人骑牛望山去
　　青楼曲
　　青楼临大道一上一回老所思终不来极目伤春草
　　司马札
　　古思
　　春华惜妾态秋草念妾心始知井边桐不如堂上琴月落却羡镜花飞犹委苔门前长江水一去终不回
　　宫怨
　　桞色参差掩画楼晓鸎归送满宫愁年年花落无人见空逐春泉出御沟
　　聂坦之【名夷中河东人擢进士有名于时其伤田家诗孙元宪以其有三百篇之防】长安道
　　此地无驻马夜中犹走轮所以路傍草少于衣上尘
　　曹尧宾【名唐桂州人为道士太和中进士及第】
　　小游仙
　　方士飞轩驻碧霞酒香风冷月初斜不知谁唱归春曲落尽谿头白玉花【方士见前注飞轩拾遗集王谢至燕子国命取飞霞轩送归白玉花未详】芝芸花烂漫春瑞香烟露湿衣巾玉童私地夸书信偷冩云謡暗赠人【玉童太白诗两两白玉童双双紫鸾笙】
　　裴交泰
　　长门宫
　　自闭长门经几秋罗衣湿尽泪还流一种蛾眉明月夜南宫歌管北宫愁
　　李暇
　　楚调曲
　　何处期郎游小苑花台间相忆不可见且复乗月还高千里【名骈幽州人高嵩文孙初为府司马后官至淮南节度使平章事封南平节王】歩虚词【见前注又呉苑曰陈思王游鱼山忽闻岩里有诵经声清逺寥亮使解音者冩之为神仙之声道士效之作歩虚声此其始也】
　　青谿道士人不识上天下天鹤一只洞房深锁碧寒滳露研朱防周易【清溪庾仲雍荆州记睢县有清溪山山东有泉泉侧有道士舍郭景纯仙游诗曰清谿千余仞中有一道士即此也洞门董贤传注洞门谓门之相当也又此诗氏族大全以为明皇赐叶法善诗法善处州人今处州有防易亭】
　　山亭夏日
　　緑树隂浓夏日长楼台倒影入池塘水晶帘动防风起满架蔷薇一院香【水晶帘蔷薇俱见前注】
　　高蟾【累举不第后李昭制举方及第有诗集传于世】
　　渔家
　　野水千年在闲花一夕空近来浮世狭何似钓船中
　　春
　　明月断防清霭霭平芜归思緑人生莫遣头如雪纵得春风亦不消
　　旅夕
　　风散古陂惊宿鴈月临荒戍起啼鸦不堪吟断无人见时复寒灯落一花
　　下第后上高侍郎
　　天上碧桃和露种日邉红杏倚云栽芙蓉生在秋江上不向春风怨未开
　　郑守愚【名谷袁州宜春人光启三年进士官至都官郎中时人号郑都官退居仰山书院卒】淮上与友人别
　　扬子江头杨桞春杨花愁杀渡江人数声风笛离亭晚君向潇湘我向秦
　　唐彦谦【字茂业并州人咸通末年进士歴晋绛二州刺史号鹿门先生防有竒才司空图见而竒之因拊其背曰当为一代风骚主人僧齐巳常携早梅诗访之谷为改数枝作一枝齐已不觉下拜以为一字师有鹧鸪诗极佳人谓之郑鹧鸪】
　　曲江春望【曲江西京杂记京城龙华寺南有流水屈曲谓之曲江秦时为宜春苑汉为乐游苑唐开元中宗凿池引水植花木为胜赏之地又长安志曰在城东南升道坊三辅黄圗为宜春苑也】
　　杏艶桃娇集晚霞乐游无庙有年华汉朝冠葢皆陵墓十里宜春下苑花【乐游庙闗中记宣帝立庙曲江北名曰乐游庙葢亦因苑而名也】
　　小院
　　小院无人夜烟斜月转明清宵易惆怅不必有离情
　　崔道融【荆州人】
　　班婕好
　　宠极辞同辇恩深弃后宫自题秋扇后不敢怨春风
　　春闺
　　寒食月明雨落花香满泥佳人持锦字无鴈寄辽西【锦字见前注】
　　欲剪宜春字春寒入剪刀辽阳在何处莫望寄征袍【宜春字荆楚歳时记立春日剪防为燕子戴之贴宜春字于上辽阳今辽东也】
　　长门怨
　　长门花泣一枝春争奈君恩别处新错把黄金买词赋相如自是薄情人【黄金买词赋见前注相如薄情相如晚年欲买妾文君以白头吟寄之相如乃止不买故云薄情人也】
　　楚懐王【名槐周赧王十六年与秦盟于武闗被执死于秦后人追谥为懐王】
　　宫花一朶掌中开缓颊翻为敌国媒六里青山天下笑张仪容易去还来【宫花未详缓颊史魏王豹叛郦生缓颊徃説之张晏曰徐言引譬喻也张仪魏人尝与苏秦俱事鬼谷先生学术尝相秦秦欲伐齐齐楚从亲于是张仪行相楚説楚王曰大王诚能闭闗絶齐臣请献商于之地六百里使秦人得为大王箕箒妾楚王説而许之乃以相印授仪因闭闗絶约于齐使一将军随仪至秦仪乃谓楚使者曰臣有奉邑六里愿以献大王楚王大怒发兵攻秦秦要楚欲得黔中地而以武闗对易之楚王不愿易也愿得张仪秦王欲遣之而忍言仪乃请行曰秦强楚弱臣友靳尚得事楚夫人郑袖袖所言皆从遂使楚楚欲杀之郑袖日夜言于王王遂赦仪厚礼之】
　　杜常【三体诗注谓新旧史及唐诸家小説并无杜常姓名惟公孙谈圃以杜常为宋人西清诗话亦曰世有才藻标名而词不逮者有不以文艺称而语惊人者如近传华清宫一絶乃杜常武昌阻风乃方泽也按三説则杜常方泽皆宋人伯弼诗学传家列之于唐必有所防更俟传闻者是之】
　　华清宫
　　行尽江南数十程晓风残月入华清朝元阁上西风急都入长杨作雨声【骊山温泉宫太宗所建天寳六载宗改名华清宫又于其间建老君殿左朝元阁右长生殿晓风残月入华清云自禄山乱后空宫旡复巡幸故其景如此朝元阁又名降圣阁也长杨在盭厔县东南三十里三体诗注云风作雨声皆空宫凄凉之象也此诗葢讥宗或于神仙之事与秦皇汉武同遗迹荒凉俱为后人感慨之具长杨华清宫相去道里辽逺况秦汉旧宫至唐而未央尚在长杨巳不存乃诗人寓言以托讽尔王建亦云武帝自知身不死看修玉殿号长生其讥讽之意亦同但不如此诗蓄情景浑融耳】
　　崔鲁【大中年间进士有无机集三百篇】
　　晦日送别【月三十日为晦日】
　　野酌乱无廵送君兼送春明年春色至莫作未归人
　　华清宫
　　草遮回磴絶鸣銮云树深深碧殿寒明月自来还自去更无人倚玉防干【倚玉防干明皇与贵妃夜倚玉防私誓曰生生世世为夫妇事见前注】门横金锁悄无人落日秋声渭水滨红叶下山寒寂寂湿云如梦雨如尘【云如梦雨如尘即巫山神女事】
　　王驾【字大用河中人大顺元年杨賛禹榜及第】
　　古意
　　夫戍萧闗妾在吴西风吹妾妾忧夫一行书信千行泪寒到君邉衣到无【萧闗见前注】
　　社日【三体诗作张演诗】
　　鹅湖山下稻粱肥豚栅鸡埘半掩扉桑柘影斜春社散家家扶得醉人归【鹅湖在信州山县西南十五里昔有龚氏居山旁畜鹅成羣故名防荘子防子食于其死母説文与豚通小豕也栅説文编木为寨也鸡埘毛公曰凿墙而栖鸡曰埘】
　　雨晴
　　雨前不见花间叶雨后全无叶底花蜂蝶飞来过墙去却疑春色在隣家
　　罗邺【余杭人诗中虎也咸通中举进士不第与罗隠罗虬齐名人号三罗唐光化中韦庄奏词人才士时有遗贤不沾一命于圣朝徒作千年之恨骨如李贺陆龟防罗邺方干贾岛温庭筠刘得仁皆有竒才伏望追赐进士及第赠补阙拾遗】
　　赏春
　　芳草和烟暖更青闲门要路一时生年年防检人间事唯有东风不世情
　　韩致尧【名偓京兆人龙纪元年擢进士第昭宗时为中书舍人从幸凤翔进诗朱全忠恶之后召为翰林学士不敢入朝挈家南依王审知而卒号玉山樵者高秀实云韩偓香奁集丽而无骨李端叔酷爱之诵其序云咀五色之灵芝香生九窍咽三危之瑞露羙动七情】效崔国辅体
　　澹月照中庭海棠花自落独立俯闲阶风动秋千索雨后碧苔院霜来红叶楼闲阶上斜日鹦鹉伴人愁罗幕生春寒绣愁未眠南湖夜来雨应湿采莲船
　　寄隣荘道侣
　　闻説经旬不启闗药谁伴醉开顔夜来雪压前谿竹剰见谿南几尺山
　　襄汉旅道军后有感
　　水自潺湲日自斜尽无鸡犬有鸣鸦千村万落如寒食不见人烟空见花【万落説文村落也注落居也人所聚居故谓村落】
　　野塘
　　侵晓乗凉偶独来不因鱼跃见萍开巻荷忽被防风触防下清香露一杯
　　吴子华【名融山隂人富辞调龙纪元年进士累官至翰林学士中书舍人后为翰林承防卒】秋色
　　染不成干画未销霏霏拂拂又迢迢曽从建业城邉过蔓草寒烟锁六朝【六朝建业见前注】
　　凉思
　　松间小槛接波平月澹烟沉暑气清半夜水禽栖不定緑荷风动露珠倾
　　王贞白【字有道信州人乾元二年张贻宪榜进士】
　　折杨栁宫词【题意见前】
　　枝枝交影锁长门嫩色曽霑雨露恩鳯辇不来春欲暮空留鸎语到黄昏【长门凤辇见前注】
　　水殿年年占早芳柔条偏惹御鑪香而今万乘多廵狩辇路无隂緑草长【水殿万乗见前注】
　　嫩叶初齐不耐寒和风时拂玉防干君王去日曽攀折泣雨伤春翠黛残【玉防干翠黛见前注】
　　张泌【江南人南唐内史舍人】
　　寄人
　　别梦依依到谢家小廊廻合曲栏斜多情只有春庭月犹为离人照落花
　　酷怜风月为多情还到春时别恨生倚树寻思倍惆怅一塲春梦不分明
　　春晓謡
　　雨微微烟霏霏小庭半拆红蔷薇细筝斜倚画屏曲零落几行金鴈飞萧闗梦断无寻处万叠春波起南浦凌乱杨花擈绣帘晚时有流鸎语【事见前注】
　　春江雨
　　雨防防风泠泠老松瘦竹临烟汀空江冷落野云重云中孤烛微如星夜惊谿上渔人起滴蓬声满愁耳子防呌断独未眠罨岸春涛打船尾
　　李才江【名洞】
　　绣岭宫
　　春草萋萋春水緑野棠开尽飘香玉绣岭宫前鹤发翁犹唱开元太平曲【绣岭宫在峡州峡石县显庆三年置宗开元中尝游幸于此故云又异闻实録云防昌中许孝防路由甘棠舘逢白衣叟乗马吟此诗许异其诗遂问之忽入林中不见】韦庄【字端已京兆人干宁元年进士仕至起居郎后仕伪蜀王建为相】
　　台城【在金陵】
　　江雨霏霏江草齐六朝如梦鸟空啼无情最是台城栁依旧烟笼十里堤
　　衢州江上别李秀才
　　千山红树万山云把酒相看日又曛一曲离歌两行泪不知何地更逢君
　　揺落
　　揺落秋天酒易醒凄凄长似别离情黄昏倚柱不归去膓断緑荷风雨声
　　吴商浩
　　秋塘晓望
　　钟尽踈桐散鸦故山烟树隔天涯西风一夜秋塘晚零落几多红藕花
　　僧灵澈【名澄泾寺僧又灵防源徳宗时僧居越州云门寺又云庐山东林寺僧也】答韦丹【丹字文明孝寛六世孙宪宗朝擢明经为容州刺史教民畊兴学校徙江西观察使徳被八州治行第一】
　　年老心闲无外事麻衣草坐亦容身相逢尽道休官去林下何曽见一人【云溪友议云丹镇江西尝以诗寄灵彻云王事纷纷无暇日浮生冉冉只如云巳为平子归休计五老峯前必共君彻荅此诗盖讥其内怀禄外能言耳后丹竟失位待辨忧死】
　　归湖南
　　山邉水邉待月明暂向人间借路行如今还向山邉去只有湖水无行路
　　僧无本
　　行次汉上
　　习家池沼草萋萋岚树光中信马蹄汉主庙前湘水碧一声风角夕阳低【习家池在襄阳汉上俱见前注汉主庙未详所在又襄阳有光武旧宅庙或在焉然湘水不经襄阳未必可也湘水见前注】
　　薛竒童
　　楚调
　　禁苑春风起流鸎绕合欢玉通日气珠箔巻轻寒杨叶垂隂砌梨花入井栏君王好长袖新作舞衣寛【禁苑玉珠箔合欢长袖俱见前注】
　　南海女子
　　送兄【唐宋遗史云如意中有女子七歳能诗则天武后召试之令赋此诗】
　　别路云初起离亭叶正飞所嗟人异鴈不作一行归
　　郎大家宋氏
　　拟古神女宛转歌
　　风已清月廊琴复鸣掩抑非千态殷勤是一声歌宛转宛转和且长愿为双黄鹄比翼共翺翔日已暮长檐鸟应度望君君不来思君君不顾歌宛转宛转能异栖宿愿为形与影出入恒相逐
　　刘采春【越州借奴元稹极春爱之】
　　罗唝曲
　　不喜秦淮水生憎江上船载儿夫壻去经歳又经年莫作商人归金当钱朝朝江口望错认几人船年离别日只道徃桐庐桐庐人不见今得广州书
　　吉中孚妻
　　拜新月
　　拜新月拜月出堂前暗魄初笼桂虚弓未引拜新月拜月妆楼上鸾镜始安台蛾眉巳相向拜月不胜情庭花风露清月临人自老人望月长生东家阿母亦拜月一拜一悲声断絶昔年拜月骋容辉如今拜月双泪垂回看众女拜新月却忆红闺年少时【事见前注】
　　张文姬
　　谿上云
　　溶溶谿口云才向谿中吐不复归谿中还作谿头雨薛涛【名洪度成都乐妓有姿色工诗元防之诗云锦江腻滑娥眉秀化出文君与薜涛即此妓也】送友人
　　水国蒹葭夜有霜月寒山色共苍苍谁言千里自今夕离梦杳如闗塞长
　　题竹郎庙【庙在卭州初邑人于水边得大竹三节破之得三儿因以为姓后卒郡人立庙祀之因名竹郎庙又荣州有竹王祠云昔有女浣沙有大竹流触之有孕生子因以竹为姓土人祀之】
　　竹郎庙前多古木夕阳沉沉山更緑何处江村有笛声笛声尽是迎郎曲
　　刘瑶
　　暗别离
　　槐花结子桐叶焦单飞越鸟啼青霄翠轩转云轻遥遥燕脂泪送红线条瑶草歇芳心耿耿玉佩无声画屏冷朱弦暗断不见人风动花枝月中影青鸾脉脉西飞去海阔天高不知处【事俱见前注】
　　古意曲
　　梧桐阶下月团团洞房如水秋夜防吴刀剪破机头锦茱莄花坠相思枕緑窗寂寞背灯时暗数寒更不成寝君山父老【又曰湘中老人甞有洞庭客吕云乡遇一老人于君山侧索酒数行歌此曲东
　　坡云唐末有人诵此诗殆是李谪仙軰老人真遯世者也】
　　闲呤
　　湘中老人读黄老手援紫藟坐碧草春至不知湖水深日暮忘却巴陵道【黄老者黄帝老子之道皆神仙飞錬之术也余见前注】
　　太上隠者
　　答人
　　偶来松树下高枕石头眠山中无厯日寒尽不知年
　　山中客
　　别酒主人
　　酒尽君莫沽壶干我当发城市多嚣尘还山弄明月
　　无名氏
　　琵琶
　　粉胷绣臆谁家女香拨星星共春语七盘岭上走鸾铃十二峯头弄云雨千悲万恨四五弦弦中甲马声骈阗山僧擈破琉璃鉢壮士击折珊瑚鞭珊瑚鞭折声交戞玉盘倾防真珠滑海神驱趂夜涛回江娥蹙踏春氷裂满座红妆尽泪垂望乡之客不胜悲曲终调絶忽飞去洞庭月落孤云归
　　胡笳曲
　　月明星稀霜满野氊车夜宿隂山下汉家自失李将军单于公然来牧马


　　唐音巻十四
