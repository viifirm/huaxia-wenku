　　钦定四库全书　　　　　集部八
　　古诗镜　　　　　　　　总集类
　　唐诗镜　　　　　　　　总集类
　　提要
　　【臣】等谨案古诗镜三十六巻唐诗镜五十四巻明陆时雍编时雍字仲昭桐乡人崇祯癸酉贡生是编选自汉魏以迄晩唐之诗分为二集前有总论一篇其大防以神韵为宗情境为主如云诗须观其自得古人佳处不在言语间又云气太重意太深声太宏色太厉佳而不佳反以此病又云诗不患无材而患材之扬不患无情而患情之肆不患无言而患言之尽不患无景而患景之烦所言皆妙解诗理其间如孔雀东南飞一诗讥其情词之纰谬而于储光羲孟浩然辈亦俱有防词盖其时王李余波相沿未息学者方以吞剥为工故于蹊径易寻者往往加之排斥欲以针砭流俗故不免于惩羮而吹虀然其采摭精审评释详核凡运会升降一一皆可考见其源流在明末诸选之中固不可不谓之善本矣书中评语间涉纎仄似乎渐染楚风然总论中所指晋人华言是务巧言是标实以隐刺钟谭其字句尖新特文人绮语之习与竟陵一派实貌同而心异也乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官【臣】陆　费　墀





　　诗镜原序
　　道发声着情通神逹灵油油接于人而不厌鸟之闗闗鹿之呦呦未闻其何韵之选何律之调也而闻辄欣然遇之人发声而言言成文而诗古称诗千有余篇而夫子删之存止三百亦取其感通之至防者耳而后之人必以义断则郑卫何以并存也风之来其枢揺揺树头草腰人乗之逍遥故诗之所感令人之戾也释而其捍也消夫然而是非之畛理义之辨必附性情而后见而果以知夫子之存郑卫非导淫也夫子曰威仪棣棣不可选也无体之礼也凡民有防匍匐救之无服之丧也圣人之用诗道若是其广也汉兴栢梁倡歌苏李迭奏然诗五言而体直七言而意放雕镂至于六代而古道荡然故六义逺而事类繁四韵谐而声气隔古亡于汉汉亡于六朝六朝亡于唐唐亡不可复振惟夫后之为诗者哀必欲涕喜必欲狂豪必极放而戚若有亡然意之所设而情不与俱不能强之使入故闻之者闷焉古之人一唱而三叹有余音者矣载歌而载起有余味者矣婴儿语童子歌鸟之闗闗鹿之呦呦不知其可而不厌是谓之道窅窅防防隐隐轰轰如雷如霆则声之所起者防而诗之所托者眇也或谓鸟之闗闗鹿之呦呦闻辄欣然遇之诗曷为而为是删者盖物各类知使鳯聴而麟莅则鸟颉兽防必多噤吟而不进者是故鸺鹠恠而狐狸妖也十五国风之不同情也而言皆可以适道性受则淫言亦正情受则正言亦淫闗雎可以荡思而溱洧亦能止则且夫言防而能广用之者此道是也夫王通氏之续诗通之谬也狐裘而羔袖有毳焉者矣取其葛而之其然乎哉余之为是选也将以通人之志而遇之防也不惟其词而惟其情不惟其貌而惟其意使天下闻声而志起意喻而道行诗虽亡有存焉者矣为是多方以诱之而极虑以解之甚矣余之不得已也
　　檇李陆时雍撰
　　诗镜总论
　　诗有六义颂简而奥夐哉尚矣大雅宏逺非周人莫为小雅婉娈能或庶几风体优柔近人可仿然体裁各别欲以汉魏之词复兴古道难以冀矣西京崛起别立词坛方之扵古觉意象防茸规模逼窄望湘累之不可得况三百乎
　　十五国风亦里巷语然雍雍和雅骚人则萧萧清逺之音西京语廹意锓自不及古人深际
　　诗人一叹三咏感寤俱存厐言繁称道所不贵韦孟讽諌恺直有余深婉不足韦成自劾诗情色未宣末叚数语庶为可诵
　　诗四言优而婉五言直而倨七言纵而畅三言矫而掉六言甘而媚杂言芬葩顿跌起伏四言大雅之音也其诗中之元气乎风雅之道衰自西京絶扵晋宋所由来矣
　　五言在汉遂为鼻祖西京首首俱佳苏李固宜文君一女罗胷无绣虎腕之灵均而白头吟寄兴髙竒选言简隽乃知风防之翊人逺矣
　　十九首近于赋而逺扵风故其情可陈而其事可举也虚者实之纡者直之则感寤之意防而陈肆之用广矣夫防而能通婉而可讽者风之为道羙也
　　苏李赠言何温而戚也多唏涕语而无蹶蹙声知古人之气厚矣古人善于言情转意象于虚圆之中故觉其味之长而言之美也后人得此则死做矣
　　班媫妤説礼陈诗姱脩嫮佩怨歌行不在緑衣诸什之下
　　王昭君黄鸟诗感痛未深以絶世姿作蛮夷嫔人茍有懐其言当不止此此有情而不能言情之过也
　　诗之佳拂拂如风洋洋如水一往神韵行乎其间班固明堂诸篇则质而鬼矣鬼者无生气之谓也
　　东京气格颓下蔡文姬才气英英读胡笳吟可令惊蓬坐振沙砾自飞直是激烈人懐抱
　　孔融鲁国一男子读临终诗其意气恹恹欲尽
　　焦仲卿诗有数病大畧繁絮不能举要病一粗丑不能出词病二頽顿不能整格病三尤可举者情词之讹谬也如云妾不堪驱使徒留无所施便可白公姥及时相遣归此是何人所道观上言非为织作迟君家妇难为斯言似出妇口则非矣当县令遣媒来也阿女泪答兰芝初还时府吏见丁宁结誓不别离今日违情义恐此事非竒自可断来信徐徐更谓之而其母之谢媒亦曰女子先有誓老姥岂敢言则知女之有志而母固未之强也及其兄怅然兰芝既能死誓何不更申前説大义拒之而云兰芝仰头答理实如兄言处分适兄意那得自任専意当时情事断不如是诗之不能宛述备陈亦明矣至于府君订婚阿母戒日妇之为计当有深裁或宻语以寄情或留物以示意不则慷慨激烈指肤髪以自将不则纡郁悲思遗饮食扵不事乃云左手持刀尺右手执绫罗朝成绣裌裙晩成单罗衫其亦何情作此也晻晻日欲暝愁思出门啼府吏闻此变因求假暂归未至二三里摧藏马悲哀新妇识马声蹑履相逢迎当是时妇何意而出门夫何縁而偶值诗之未能当情又明矣其后府吏与母永诀囘身入房此时不知几为徘徊几为婉愤而诗之情色甚是草草此其不能从容摅写又甚矣或曰诗虚境也安得与纪事同论夫虚实异致其要于当情则一也汉乐府孤儿行事至矣而言之甚详傅秦女休行其事甚竒而写之不失尺寸夫情生于文文生于情未有事离而情合者也
　　古之为尚非徒朴也实以其精今人观宋器便知不逮古人甚逺商彛周鼎洵可珍也不求其精而惟其朴以踈顽为古拙以浅俚为澹精彩不存面目亦失之逺矣
　　古乐府多俚言然韵甚趣甚后人视之为粗古人出之自精故大巧者若拙
　　魏人精力标格去汉自逺而始彯之华中不足者外有余道之所以日漓也李太白云自从建安来绮丽不足珍此豪杰阅世语
　　曹孟徳饶雄力而钝气不无其言如摧锋之斧
　　子桓王粲时激风雅余波子桓逸而近风王粲庄而近雅子建任气凭材一徃不制是以有过中之病刘桢棱层挺挺自持将以兴人则未也二应卑卑其无足道徐干清而未逺陈琳险而不安邺下之才大畧如此矣
　　晋多能言之士而诗不佳诗非可言之物也晋人惟华言是务巧言是标其之所存能防也其一二能诗者正不在清言之列知诗之为道微矣嵇阮多材然嵇诗一举殆尽
　　阮籍诗中之清言也为汗漫语知其旷懐无尽故曰诗可以观直举形情色相倾以示人
　　傅得古之神汉人朴而古傅精而古朴之至妙若天成精之至粲如鬼画二者俱妙于思虑之先矣
　　精神聚而色泽生此非雕琢之所能为也精神道寳闪闪着地文之至也晋诗如丛防为花絶少生韵士衡病靡太冲病防安仁病浮二张病塞语曰情生于文文生于情此言可以药晋人之病
　　素而绚卑而未始不髙者渊明也艰哉士衡之苦于缛绣而不华也夫温柔悱恻诗教也恺悌以悦之婉娩以入之故诗之道行左思抗色厉声则令人畏潘岳浮词浪语则令人厌欲其入人也难哉
　　读陶诗如所云清风徐来水波不兴想此老悠然之致诗被于乐声之也声微而韵悠然长逝者声之所不得留也一击而立尽者瓦缶也诗之饶韵者其钲磬乎相去日以逺衣带日以缓其韵古携手上河梁逰子暮何之其韵悠髙台多悲风朝日照北林其韵亮晨风飘岐路零两被秋艸其韵矫采菊东篱下悠然见南山其韵幽皇心美阳泽万象咸光昭其韵韶扣枻新秋月临流别友生其韵清野旷沙岸净天髙秋月明其韵洌天际识归舟云中辨江树其韵逺凡情无竒而自佳境不丽而自妙者韵使之也
　　晋人五言絶愈俚愈趣愈浅愈深齐梁人得之愈藻愈真愈华愈洁此皆神情妙防行乎其间唐人苦意索之去之愈逺
　　诗至于宋古之终而律之始也体制一变便觉声色俱开谢康乐鬼斧黙运其梓庆之乎顔延年代大匠斵而伤其手也寸草茎能争三春色秀乃知天然之趣逺矣
　　池塘生春艸虽属佳韵然亦因梦得传林壑敛暝色云霞收夕霏语饶霁色稍以椎錬得之白云抱幽石緑篠媚清涟不琢而工皇心美阳泽万象咸光昭不淘而静杪秋寻逺山山逺行不近不脩而妩猿鸣诚知曙谷幽光未显岩下云方合花上露犹不绘而工此皆有神行乎其间矣
　　谢康乐诗佳处有字句可见不免硁硁以出之所以古道渐亡
　　康乐神工巧铸不知有对偶之烦恵连枵然肤立如捣衣牛女吾不知其意之所存情之所在
　　鲍照材力标举凌厉当年如五丁凿山开人世之所未有当其得意时直前挥霍目无坚壁矣骏马轻貂雕弓短剑秋风落日驰骋平冈可以想此君意气所在
　　诗丽于宋艳于齐物有天艳精神色泽溢自气表王融好为艳句然多语不成章则涂泽劳而神色隠矣如卫之硕人骚之招魂艶极矣而亦真极矣栁碧桃红梅清竹素各有固然浮薄之艶枯槁之素君子所弗取也
　　诗至于齐情性既隠声色大开谢晖艳而韵如洞庭美人芙蓉衣而翠羽旗絶非世间物色
　　读谢家诗知其灵可砭顽芳可涤秽清可逺垢莹可沁神
　　熟读灵运诗能令五衷一洗白云緑篠湛澄趣于清涟熟读晖诗能令宿貌一新红药青苔濯芳姿于春雨
　　诗须观其自得陶渊明饮酒诗一觞虽独进杯尽壶自倾提壶抚寒枝逺望时复为又昔人既屡空春兴岂自免寒竹被荒蹊地为罕人逺此为悠然乐而自得谢康乐樵隠俱在山由来事不同不同非一事养疴亦园中中园屏氛杂清旷招逺风此为旷然遇而无罣见古人本色防披不烦而至夫咏物之难非肖难也惟不局局于物之难晖余霞散成绮澄江净如练天际识归舟云中辨江树山水烟霞衷成图绘指防盻顾遇合得之古人佳处当不在言语间也鲍明逺霜崕灭土膏金涧测泉脉旋渊抱星汉乳窦通海碧精矣而乏自然之致良工苦心余以是赏之
　　梁武西洲曲絶似子夜歌累叠而成语语浑称风格防老拟青青河畔草亦然
　　梁人多妖艳之音武帝啓齿扬芬其臭如幽兰之喷诗中得此亦所称絶代之佳人矣东飞伯劳西飞燕河中之水歌亦古亦新亦华亦素此最艳词也所难能者在风格浑成意象独出
　　简文诗多懘色腻情读之如半醉憨情恹恹欲倦齐梁人欲嫩而得老唐人欲老而得嫩其所别在风格之间齐梁老而实秀唐人嫩而不华其所别在意象之际齐梁帯秀而香唐人撰华而秽其所别在防染之间
　　梁元学曲初成遂自娇音满耳含情一粲蕊气扑人邵陵王卖致有余老而能媚
　　沈约有声无韵有色无华江淹材具不深凋零自易其所拟古亦夀陵余子之学步于邯郸者耳拟陶彭泽诗祗是田家景色无此老隠沦风趣其似近而实逺
　　庾肩吾张正见其诗觉声色臭味俱备诗之佳者在声色臭味之俱备庾张是也诗之妙者在声色臭味之俱无陶渊明是也
　　张正见赋得秋河曙耿耿天路横秋水星桥转夜流唐人无此境界赋得白云临浦疎叶临稽竹轻鳞入郑船唐人无此想像泛舟后湖残虹收度雨缺岸上新流唐人无此景色闗山月晕逐连城璧轮随出塞车唐人无此映带奉和太子纳凉避日交长扇迎风列短箫唐人无此致趣庾肩吾经陈思王墓鴈与云俱阵沙将蓬共惊唐人无此追琢春夜应令烧香知夜漏刻烛验更筹唐人无此景趣梁简文往虎窟山寺分花出黄鸟挂石下新泉唐人无此写作望同泰寺浮图飞旛杂晚虹画鸟狎晨鳬唐人无此防染纳凉游鱼吹水沫神蔡上荷心唐人无此物态梁元折杨栁杨栁非花树依楼自觉春唐人无此神情邵陵王见姬人却扇承枝影舒衫受落花狂夫不妬妾随意晚还家唐人无此风骚江总赠袁洗马露浸山扉月霜开石路烟唐人无此洗发此皆得意象先神行语外非区区模放推敲之可得者
　　何逊诗语语实际了无滞色其探景每入幽微语气悠柔读之殊不尽纒绵之致
　　何逊以本色见佳后之采真者欲摹之而不及陶之难摹难其神也何之难摹难其韵也何逊之后继有隂铿隂何气韵相隣而风华自布见其婉而巧矣微芳幽馥时欲袭人
　　江总自梁入陈其诗犹有梁人余气至陈之末纎靡极矣孔范赋得白云抱幽石阵结香炉隠罗成玉女微巧则巧矣而纎极矣王裒庾信佳句不乏防气亦多以是知此道之将终也
　　宋孝武菁华璀璨遂开灵运之先陈后主妆裹丰余精神悴尽一时作者俱披靡頽败不能自立以知世运相感人事以之
　　陈人意气恹恹将归于尽隋炀起敝风骨凝然其于追风勒雅返汉还骚相距甚逺故去时之病则佳而复古之情未尽诗至陈余非华之盛乃实之衰耳不能予其所美而徒欲夺其所丑则枵质将安恃乎隋炀从华得素譬诸红艳丛中清标自出虽卸华谢彩而绚质犹存并隋素而去之唐之所以暗而无色也珠辉玉润寳焰金光自然之色夫岂不佳若朽木死灰则何贵矣唐之兴六代之所以尽亡也
　　读隋炀帝诗见其风格初成精华未备
　　隋炀复古未深唐人仍之益浅夫以隋存隋隋不存也袛存其为唐耳唐之存隋之所以去也盖以隋存隋则隋孤隋孤而以唐之力辅之则唐之力益弱唐弱而人不知反不求胜于古而求胜于唐则他道百出矣正不足而径径不足而鬼鬼不足而澌灭无余矣自汉而下代不能为相存至于唐而古人之声音笑貌无复余者隋素而丽唐素而质鸟击初移树鱼寒欲隠苔唐欲为之岂可得耶
　　古雄而浑律精而微四杰律诗多以古脉行之故材气虽髙风华未烂六朝一语百媚汉魏一语百情唐人未能办此
　　王勃髙华杨烱雄厚照隣清藻賔王坦易子安其最杰乎调入初唐时带六朝锦色
　　杜审言浑厚有余宋之问精工不乏沈佺期吞吐含芳安详合度亭亭整整喁喁叮叮觉其句自能言字自能语品之所以为美苏李法有余闲材之不逮逺矣
　　初唐七律简贵多风不用事不用意一言两言领趣自胜故事多而寡用之意多而约出之斯所贵于作者
　　诗有灵襟斯无俗趣矣有慧口斯无俗韵矣乃知天下无俗事无俗情但有俗肠与俗口耳古歌子夜等诗俚情防语村童之所赧言而诗人道之极韵极趣汉铙歌乐府多窭人乞子儿女里巷之事而其诗有都雅之风如乱流趍正絶景极无色而康乐言之乃佳带月荷锄归事亦寻常而渊明道之极美以是知雅俗所由来矣夫虚而无物者易俗也芜而不理者易俗也卑而不扬者易俗也髙而不实者易俗也放而不制者易俗也局而不舒者易俗也奇而不法者易俗也质而无色者易俗也文而过饰者易俗也刻而过情者易俗也雄而尚气者易俗也新而自师者易俗也故而不变者易俗也典而好用者易俗也巧而过斵者易俗也多而见长者易俗也率而好尽者易俗也率而畏人者易俗也媚而逢世者易俗也大抵率真以布之称情以出之审意以道之和气以行之合则以轨之去迹以神之则无数者之病矣
　　絶去故常刬除涂辙得意一往乃佳依傍前人改成新法非其善也豪杰命世肝胆自行断不依人眉目
　　气太重意太深声太宏色太厉佳而不佳反以此病故曰穆如清风
　　世以李杜为大家王维髙岑为傍户殆非也摩诘写色清微已望陶谢之藩矣苐律诗有余古诗不足耳离象得神披情着性后之作者谁能之世之言诗者好大好髙好竒好异此世俗之魔见非诗道之正传也体物着情寄懐感兴诗之为用如此已矣
　　王龙标七言絶句自是唐人骚语深情苦恨襞积重重使人测之无端玩之无尽惜后人不善读耳
　　七言古盛于开元以后髙适当属名手调响气佚颇得縦横勾角亷折立见涯涘以是知李杜之气局深矣
　　髙逹夫调响而急
　　岑参好为巧句真不足而巧济之以此知其深浅矣故曰大巧若拙
　　孟浩然材虽浅窘然语气清亮诵之有泉流石上风来松下之音常建音韵已毕恐非律之所贵凡骨峭者音清骨劲者音越骨弱者音庳骨微者音细骨粗者音豪骨秀者音冽声音出于风格间矣
　　观五言古于唐此犹求二代之瑚琏于汉世也古人情深而唐以意索之一不得也古人象逺而唐以景逼之二不得也古人法变而唐以格律之三不得也古人色真而唐以巧绘之四不得也古人貌厚而唐以姣饰之五不得也古人气凝而唐以佻乗之六不得也古人言简而唐以好尽之七不得也古人作用盘礴而唐以径出之八不得也虽以子美雄材亦踣踬于此而不得进矣庶防者其太白乎意逺寄而不迫体安雅而不烦言简要而有归局巻舒而自得离合变化有阮籍之遗踪寄托深长有汉魏之委致然而不能尽为古者以其有佻处有浅处有游浪不根处有率尔立尽处然言语之际亦太利矣
　　上古之言浑浑尔中古之言折折尔晚世之言便便尔末世之言纎纎尔此太白之所以病利也
　　杜少陵懐李白五古其曲中之凄调乎苦意摹情过于悲而失雅石壕吏垂老别诸篇穷工造景逼于险而不括二者皆非中和之则论诗者当论其品
　　诗不患无材而患材之扬诗不患无情而患情之肆诗不患无言而患言之尽诗不患无景而患景之烦知此始可与论雅
　　太白古风八十二首发源于汉魏而托体于阮公然寄托犹苦不深而作用间尚未尽委蛇盘礴之妙要之雅道时存
　　少陵苦于摹情工于体物得之古赋居多太白长于感兴逺于寄衷夲于十五国风为近
　　七言古自魏文梁武以外未见有佳鲍明逺虽有行路难诸篇不免宫商乖互之病太白其千古之雄乎气骏而逸法老而竒音越而长调髙而卓少陵何事得与执金鼓而抗顔行也
　　太白七古想落意外局自变生真所谓驱走风云鞭挞海岳其殆天授非人力也少陵哀江头哀王孙作法防古然琢削磨礲力尽此矣饮中八仙格力超防庶足当之
　　少陵五古材力作用本之汉魏居多苐出手稍钝苦雕细琢降为唐音夫一往而至者情也苦摹而出者意也若有若无者情也必然必不然者意也意死而情活意迹而情神意近而情逺意伪而情真情意之分古今所由判矣少陵精矣刻矣髙矣卓矣然而未齐于古人者以意胜也假令以古诗十九首与少陵作便是首首皆意假令以石壕诸什与古人作便是首首皆情此皆有神往神来不至而自至之妙太白则防及之矣十五国风皆设为其然而实不必然之词皆情也晦翁説诗皆以必然之意当之失其旨矣数千百年以来愦愦于中而不觉者众也
　　三百篇每章无多言每有一章而三四叠用者诗人之妙在一叹三咏其意已传不必言之繁而绪之纷也故曰诗可以兴诗之可以兴人者以其情也以其言之韵也夫献笑而悦献涕而悲者情也闻金鼓而壮闻丝竹而幽者声之韵也是故情欲其真而韵欲其长也二言足以尽诗道矣乃韵生于声声出于格故标格欲其髙也韵出为风风感为事故风味欲其美也有韵必有色故色欲其韶也韵动而气行故气欲其清也此四者诗之至要也夫优柔悱恻诗教也取其足以感人已矣而后之言诗者欲髙欲大欲竒欲异于是逺想以撰之杂事以罗之长韵以属之俶诡以炫之则骈指矣此少陵误世而昌黎复其波也心托少陵之藩而欲追风雅之奥岂可得哉
　　子美之病在于好竒作意好竒则于天然之致逺矣五七言古穷工极巧谓无遗恨细观之觉防回不得自在
　　初唐七律谓其不用意而自佳故当絶胜云山一一防皆好竹树萧萧画不成体气之贵风味之佳此殆非人力所与也
　　少陵五言律其法防多颠倒縦横出人意表余谓万法总归一法一法不如无法水流自行云生自起更有何法可设
　　少陵緑樽须尽日白好禁春一语意经防折本是惜春却縁白拘束懐抱不能舒散乃知少年之意气犹存而老去之愁懐莫展所以对酒而自伤也少陵作用大畧如此
　　宋人抑太白而尊少陵谓是道学作用如此将置风人于何地放浪诗酒乃太白夲行忠君忧国之心子美乃感輙发其性既殊所遭复异奈何以此定诗优劣也太白游梁宋间所得数万金一挥輙尽故其诗曰天生我才必有用黄金散尽还复来意气凌云何容易得
　　人情好尚世有转移千载悠悠将焉取正自梁以后习尚绮靡昭明文选家视为千金之寳初唐以后輙吐弃之宋人尊杜子美为诗中之圣字型句矱莫敢轻拟如自锄稀菜甲小摘为情亲特小小结作语不知西阁意更肯定留人意更浅浅而一时何赞之甚窃谓后之视今亦犹今之视昔即余之所论亦未敢以为然也
　　少陵七言律蕴借防深有余地有余情情中有景景外含情一咏三讽味之不尽
　　善言情者吞吐深浅欲露还蔵便觉此衷无限善道景者絶去形容畧加防缀即真相显然生韵亦流动矣此事经不得着做做则外相胜而天真隠矣直是不落思议法门
　　每事过求则当前妙境忽而不领古人谓眼前景致口头言语便是诗家体料所贵于能诗者袛善言之耳搃一事也而巧者绘情拙者索相搃一言也而能者动听不能者忤闻初非别求一道以当之也
　　凡法妙在转转入转深转出转显转抟转峻转敷转平知之者谓之至正不知者谓之至竒误用者则为怪而已矣
　　诗之所以病者在过求之也过求则真隠而伪行矣然亦各有故在太白之不真也为材使少陵之不真也为意使髙岑诸人之不真也为习使元白之不真也为词使昌黎之不真也为气使人有外借以为之使者则真相隠矣
　　中唐人用意好刻好苦好异好详求其所自似得诸晋人子夜汉人乐府居多盛唐人寄趣在有无之间可言处常留不尽又似合于风人之旨乃知盛唐人之地位故优也
　　前不啓辙后将何渉前不示图后将何摹诗家惯开门面前有门面则后有涂辙矣不见雅颂风骚何人拟得此真人所以无迹至言所以无声也
　　唐人早朝惟岑参一首防为正当亦语语悉称但格力稍平耳老杜诗失早字意祗得起语见之龙蛇燕雀亦嫌矜拟太过眼前景致道不到崔颢题诗在上头此语可叅诗家妙诀朱晦翁云向来枉费推移力此日中流自在行乃知天下事枉费推移者之多也
　　中唐诗近收敛境敛而实语敛而精势大将收物华反素盛唐铺张巳极无复可加中唐所以一反而之敛也初唐人承隋之余前华巳谢后秀未开声欲啓而尚留意方涵而不露故其诗多希微澹之音中唐反盛之风攅意而取精选言而取胜所谓绮绣非珍氷纨是贵其致逈然异矣然其病在雕刻太甚元气不完体格卑而声气亦降故其诗往往不长于古而长于律自有所由来矣
　　刘长卿体物情深工于铸意其胜处有逈出盛唐者黄叶减余年的是庾信王褒语气老至居人下春归在客先春归句何减薛道衡人日思归语寒鸟数移柯与隋炀鸟击初移树同而风格欲逊鸟似五湖久语冷而尖巧还伤雅中唐身手于此见矣
　　絶去形容独标真素此诗家最上一乗本欲素而巧出之此中唐人之所以病也李端园林帯雪潜生草桃李虽春未有花此语清标絶胜李嘉祐野棠自发空流水江燕初归不见人风味最佳野棠句帯琢江燕句则真相自然矣罗隠秋深雾露侵灯下夜静鱼龙逼岸行此言当与沈佺期王摩诘折证
　　深情浅趣深则情浅则趣矣杜子美云桃花一簇开无主不爱深红爱浅红余以为深浅俱佳惟是天然者可爱
　　书有利澁诗有难易难之竒有曲涧层峦之致易之妙有舒云流水之情王昌龄絶句难中之难李青莲歌行易中之易难而苦为长吉易而脱为乐天则无取焉摠之人力不与天致自成难易两言都可相防耳
　　司空曙蒹葭新有鴈云雨不离猿云雨句似不落思虑所得意何襞积语何浑成语云已雕已琢复归于朴穷水云同宂过僧虎共林昔庾子山曽有人禽或对巢之句其竒趣同而庾较险也凡异想异境其托胎处固已逺矣老杜云勲业频看镜行藏独倚楼语意徘徊司空曙相悲各问年更自应手犀快风尘阅歴有此苦语
　　余尝读骆义乌文絶爱其风生曵鹭之涛雨湿印之岸谓其风味絶色耿湋小暑开鹏翼新蓂长鹭涛其语翠色可摘
　　叙事议论絶非诗家所需以叙事则伤体议论则费词也然总贵不烦而至如棠棣不废议论公刘不无叙事如后人以文体行之则非也戎昱社稷依明主安危托妇人过因防后重恩合死前酬此亦议论之佳者矣
　　李益五古得太白之深所不能者澹荡耳太白力有余闲故防衍自得益将矻矻以为之莲塘驿游子吟自出身手能以意胜谓之善学太白可
　　盛唐人工于缀景惟杜子美长于言情人情向外见物易而自见难也司空曙乍见翻疑梦相悲各问年李益问姓惊初见称名识旧容抚衷述愫罄快极矣因之思三百篇情绪如丝绎之不尽汉人曽道只语不得
　　石之有棱水之有折此处最为可观人道谓之亷隅诗道谓之风格世衰道微恃此乃能有立东汉之末节气軰生唐之中叶诗之骨干不顿此砥世维风之一事也
　　専寻好意不理声格此中晚唐絶句所以病也诗不待意即景自成意不待寻兴情即是王昌龄多意而多用之李太白寡意而寡用之昌龄得之椎练太白出于自然然而昌龄之意象深矣刘禹锡一往深情寄言无限随物感兴往往调笑而成南宫旧吏来相问何处淹留白生旧人惟有何戡在更与殷勤唱渭城更有何意索得此所以有水到渠成之説也
　　食肉者不贵味而贵臭闻乐者不闻乐而闻音凡一掇而有物者非其至者也诗之所贵者色与韵而已矣韦苏州诗有色有韵吐秀含芳不必渊明之深情康乐之灵悟而已自佳矣白日淇上没空闺生逺愁寸心不可限淇水长悠悠还应有恨谁能识月白风清欲堕时此语可评其况
　　盈盈秋水淡淡春山将韦诗陈对其间自觉形神无间诗贵真诗之真趣又在意似之间认真则又死矣栁子厚过于真所以多直而寡委也三百篇赋物陈情皆其然而不必然之词所以意广象圆机灵而感防也
　　读栁子厚诗知其人无与偶读韩昌黎诗知其世莫能容
　　刘梦得七言絶栁子厚五言古俱深于哀怨谓骚之余派可刘婉多风栁直损致世称韦栁则以本色见长耳
　　实际内欲其意象玲珑虚涵中欲其神色毕着
　　材大者声色不动指顾自如不则意气立见李太白所以妙于神行韩昌黎不免有蹶张之病也气安而静材敛而闲张子房破楚椎秦貌如处子诸葛孔明陈师对垒气若书生以此观其际矣陶谢诗以性运不以才使凡好大好髙好雄好辩皆才为之累也善用才者常留其不尽
　　青莲居士文中常有诗意韩昌黎伯诗中常有文情知其所长在此
　　陇上壮士有陈安躯干虽小腹中寛防骢父马铁鍜鞍七尺大刀奋如湍文八蛇矛左右盘十荡五决无当前此言可评昌黎七古
　　人情物态不可言者最多必尽言之则俚矣知能言之为佳而不知不言之为妙此张籍王建所以病也张籍小人之诗也俚而佻王建欵情熟语其儿女子之所为乎诗不入雅虽美何观矣
　　张籍王建诗有三病言之尽也意之丑也韵之庳也言穷则尽意防则丑韵软则庳杜少陵丽人行李太白杨叛儿一以雅道行之故君子言有则也
　　孟郊诗之穷也思不成伦语不成响有一二语摠稿衷之沥血矣自古诗人未有拙于郊者独剏成家非髙才大力谁能办此郊之所以益重其穷也贾岛衲气终身不除语虽佳其气韵自枯寂耳余尝谓读孟郊诗如嚼木瓜齿缺舌敝不知味之所在贾岛诗如寒虀味虽不和时有余酸荐齿
　　妖怪惑人藏其本相异声异色极伎俩以为之照入法眼自立破耳然则李贺其妖乎非妖何以惑人故鬼之有才者能妖物之有灵者能妖贺有异才而不入于大道惜乎其所之之迷也
　　元白以潦倒成家意必尽言言必尽兴然其力足以逹之微之多深着色乐天多浅着趣趣近自然而色亦非貌取也总皆降格为之凡意欲其近体欲其轻色欲其妍声欲其脆此数者格之所由降也元白偷快意则縦肆为之矣
　　元白之韵平以和张王之韵庳以急其好尽则同而元白犹未伤雅也虽然元白好尽言耳张王好尽意也尽言特烦尽意则防矣
　　李商隠丽色闲情雅道虽漓亦一时之胜温飞卿有词无情如飞絮飘扬莫知指适湖隂词后云吴波不动楚山晓花压栏干春昼长余直不知所谓余于温李诗收之最寛从时尚耳
　　李商隠七言律气韵香甘唐季得此所谓枇杷晚翠七言古非神韵绵绵定当捉衿露肘刘驾曹邺以意撑持虽不迨古亦所谓铁中铮铮庸中佼佼矣善用意者使有意如无隠然不见造无为有化有为无自非神力不能以少陵之才能使其有而不能使其无耳
　　有韵则生无韵则死有韵则雅无韵则俗有韵则响无韵则沉有韵则逺无韵则局物色在于防染意态在于转折情事在于犹夷风致在于绰约语气在于吞吐体势在于游行此则韵之所由生矣陆防皮日休知用实而不知运实之妙所以短也





　　钦定四库全书
　　古诗镜巻一
　　明　陆时雍　编
　　汉第一
　　乐府古辞
　　【诗□而约铙歌屈而壮乐府广而肆潦倒譶纵横排荡快所欲言乃已　诗言情乐府极备景色】箜篌引
　　【一曰公无渡河崔豹古今注曰箜篌引朝鲜津卒霍里子髙妻丽玉所作也子髙晨起刺船有一白首狂夫披发提壶乱流而渡其妻随而止之不及遂堕河而死于是援箜篌而鼓之作公无渡河之曲声甚凄怆曲终亦投河而死子髙还以其声语其妻丽玉丽玉伤之乃作箜篌而写其声名曰箜篌引】
　　公无渡河公竟渡河堕河而死当奈公何
　　【是哭是歌招魂欲起寥落四语意自怆人】
　　薤露歌
　　【亦曰泰山吟行丧歌崔豹古今注曰薤露蒿里并哀歌也本出田横门人横自杀门人伤之为作悲歌言人命奄忽如薤上露易晞灭也亦谓人死魂魄归于蒿里故有二章至孝武时李延年乃分二章为二曲薤露送王公贵人蒿里送士大夫庶人使挽柩者歌之亦呼为挽歌】
　　薤上露何易晞露晞明朝更复落人死一去何时归
　　蒿里曲
　　蒿里谁家地聚敛魂魄无贤愚鬼伯一何相催促人命不得少踟蹰
　　【二首长歌曼声甚于泣涕情至语故自伤】
　　董逃行
　　【崔豹古今注曰董逃歌后汉防童所作也终有董卓作乱卒以逃亡后人习之以为歌章乐府奏之以为警诫云】
　　吾欲上谒従髙山山头危险道路难遥望五岳端黄金为阙班璘但见芝草叶落纷纷【一解】百鸟集来如烟山兽纷纶麟辟邪其端鹍鸡声鸣但见山兽援戏相拘攀【二解】小复前行玉堂未心懐流还传教出门来门外人何求所言欲从圣道求一得命延【三解】教敇凡吏受言采取神药若木端玉兎长跪捣药虾蟇丸奉上陛下一玉柈服此药可得神仙【四解】服尔神药莫不欢喜陛下长生老夀四面肃肃稽首天神拥防左右陛下长与天相保守【五解言之翩翩宛乎身履目击　韵甚老门外人何求所言此折腰句丈夫何在西击胡亦此语致】相逢行
　　相逢狭路间道隘不容车不知何年少夹毂问君家君家诚易知易知复难忘黄金为君门白玉为君堂堂上置樽酒作使邯郸倡中庭生桂树华灯何煌煌兄弟两三人中子为侍郎五日一来归道上自生光黄金络马头观者盈道傍入门时左顾但见双鸳鸯鸳鸯七十二罗列自成行音声何噰噰鹤鸣东西厢大妇织绮罗中妇织流黄小妇无所为挟瑟上髙堂丈人且安坐调丝方未央
　　【梗槩仅存】
　　善哉行
　　来日大难口燥唇干今日相乐皆当喜欢【一解】经歴名山芝草飜飜仙人王乔奉药一丸【二解】自惜袖短内手知寒惭无灵辄以报赵宣【三解】月没参横北斗阑干亲交在门饥不及餐【四解】欢日尚少戚日苦多以何忘忧弹筝酒歌【五解】淮南八公要道不烦参驾六龙逰戏云端【六解】
　　【是忧生语夀命无凭神仙怳忽亲知为乐聊以自娱六解云云深羡之而不得　意何促促语何奄奄】
　　西门行
　　出西门歩念之今日不作乐当待何时逮为乐逮为乐当及时何能愁怫郁当复待来兹酿美酒炙肥牛请呼心所懽可用解忧愁人生不满百常懐千嵗忧昼短苦夜长何不秉烛逰游行去去如云除弊车羸马为自储
　　【淋漓击莭逰行去去如云除车羸马为自储意致骚骚勃发】
　　东门行
　　出东门不顾归来入门怅欲悲盎中无斗米储还视架上无悬衣拔劒东门去舍中児女牵衣啼他家但愿富贵贱妾与君共餔糜上用仓浪天故下当用此黄口儿今非咄行吾去为迟白髪时下难乆居
　　【激忼　提劒髪竪　白髪时下难乆居一语痛愤欲絶】
　　妇病行
　　妇病连年累嵗传呼丈人前一言当言未及得言不知泪下一何翩翩属累君两三孤子莫我儿饥且寒有过慎莫笡笞行当折摇思复念之乱曰抱时无衣襦复无里闭门塞牖舍孤儿到市道逢亲交泣坐不能起从乞求与孤买饵对交啼泣泪不可止我欲不伤悲不能已探懐中钱持授交入门见孤啼索其母抱徘徊空舍中行复尔耳弃置勿复道
　　【情事酸楚满抱　此情此语易当得秽更自简洁故自西汉标格】
　　孤儿行
　　【孤儿生行一曰孤儿行古词言孤儿为兄嫂所苦难与乆居也歌録曰孤儿生行亦曰放歌行】
　　孤儿生孤子遇生命独当苦父母在时乗坚车驾驷马父母已去兄嫂令我行贾南到九江东到齐与鲁腊月来归不敢自言苦头多虮虱面目多尘大兄言办饭大嫂言视马上髙堂行取殿下堂孤儿泪下如雨使我朝行汲暮得水来归手为错足下无屝怆怆履霜中多蒺藜防断蒺藜肠月中怆欲悲泪下渫渫清涕累累冬无复襦夏无单衣居生不乐不如早去下从地下黄泉春气动草萌芽三月蚕桑六月収将是车来到还家车反覆助我者少防瓜者多愿还我蔕兄与嫂严独且急归当兴校计乱曰里中一何譊譊愿欲寄尺书将与地下父母兄嫂难与乆居
　　【是孤儿语　读之觉啼泪万行】
　　艳歌何尝行
　　飞来双白鹄乃从西北方十十五五罗列成行妻卒被病行不能相随五里一返顾六里一徘徊吾欲衔汝去口噤不能开吾欲负汝去毛羽何摧頽乐哉新相知忧来生别离躇踌顾羣侣泪下不自知
　　【徘徊凄恻孤儿嫠妇放臣索友殆难为读】
　　艳歌行
　　翩翩堂前燕冬蔵夏来见兄弟两三人流宕在他县故衣谁当补新衣谁当绽頼得贤主人览取为吾组夫壻从门来斜倚西北眄语卿且勿眄水清石自见石见何累累逺行不如归
　　【水清石自见浅浅托喻人情大抵可见】
　　满歌行
　　为乐未防时遭时崄逢此百罹伶丁荼毒愁苦难为遥望极辰天晓月移忧来填心谁当我知戚戚多思虑耿耿殊不宁祸福无形惟念古人逊位躬耕遂我所愿以兹自宁自鄙栖栖守此末荣暮秋烈风昔蹈沧海心不能安揽衣瞻夜北斗阑干星汉照我去自无他奉事二亲劳心可言穷逹天为智者不愁多为少忧安贫乐道师彼荘周遗名者贵子遐同游往者二贤名垂千秋饮酒歌舞乐复何须照视日月日月驰驱轗轲人间何有何无贪财惜费此一何愚凿石见火居代防时为当懽乐心得所喜安神养性得保遐期
　　【苕巢飘风不如卑栖陟阬登山不如履地此则稽康可以守身灵运可以永誉　暮愁烈风昔蹈沧海心不能安揽衣瞻夜北斗阑干星汉照我有此防回惊顾】
　　淮南王篇
　　【汉武帝故事曰淮南王安好神仙招方术之士能为云雨百姓传云淮南王得天子夀无极帝心恶之使觇王云能致神仙与共逰处变化无常又能隠形飞行服气不食帝闻而喜欲受其道王不肯传帝怒将诛焉王知之出令与羣臣因不知所之乐府解题曰古词淮南王自言尊实言安仙去】
　　淮南王自言尊百尺髙楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲渡河河无梁愿化双黄鹄还故乡还故乡入故里徘徊故乡苦身不已繁舞寄声无不泰徘徊桑梓游天外
　　伤歌行
　　【伤歌行侧调曲也古辞伤日月代谢年命遒尽絶离知友伤而作歌也】
　　昭昭素明月辉光烛我牀忧人不能寐耿耿夜何长微风吹闺闼罗帷自飘扬揽衣曵长帯屣履下髙堂东西安所之裴徊以徬徨春鸟飜南飞翩翩独翺翔悲声命俦匹哀鸣伤我肠感物懐所思泣涕忽沾裳伫立吐髙吟舒愤诉穹苍
　　【坦衷摅写微加防缀曹氏父子优为之矣】
　　悲歌
　　悲歌可以当泣逺望可以当归思念故乡郁郁累累欲归家无人欲渡河无船心思不能言肠中车轮转【悲歌可以当泣逺望可以当归情至处无复余情此汉人苦搆骚人任意摅写无此造作然二语实竒而奥】
　　前缓歌声
　　水中之马必有陆地之船但有意气不能自前心非木石荆根株数得复葢天当复思东流之水必有西上之鱼不在大小但有朝于复来长笛续短笛欲今皇帝陛下三千万
　　【水中之马必有陆地之船语竒而幻水中马陆地船世所不有情所不无自是兴情特甚】枯鱼过河泣
　　枯鱼过河泣何时悔复及作书与鲂鱮相教慎出入
　　杂歌
　　晨行梓道中梓叶相切磨与君别交中繣如新缣罗裂之有余丝吐之无还期
　　古八变歌
　　北风初秋至吹我章华台浮云多暮色似从崦嵫来枯桑鸣中林络纬响空堦翩翩飞蓬征怆怆游子懐故乡不可见长望始此回
　　【此诗絶似曹刘然曹刘无此径洁】
　　古歌
　　上金殿着玉樽延贵客入金门入金门上金堂东厨具肴膳椎牛烹猪羊主人前进酒弹瑟为清商投壶对弹棊博奕并复行朱火飏烟雾博山吐防香清樽发朱顔四坐乐且康今日乐相乐延年夀千霜
　　古歌
　　秋风萧萧愁杀人出亦愁入亦愁座中何人谁不懐忧令我白头故地多飚风树木何脩脩离家日趋逺衣帯日趋缓心思不能言肠中车轮转
　　【挺防是西京语致】
　　铙歌十八曲
　　【崔豹古今注曰短箫铙歌军乐也黄帝使岐伯作所以建威扬徳风敌劝士者也周礼所谓王大防则令凯乐汉乐有黄门鼓吹天子所以晏乐羣臣也短箫铙歌鼓吹之一章尔亦以赐有功诸侯古今乐録曰汉鼓吹铙歌十八曲字多讹误又有务成云黄爵钓竿亦汉曲也其辞亡或云汉铙歌二十一无钓竿拥离亦曰翁离宋书乐志曰汉鼔吹铙歌十八篇按古今乐録皆声辞艶相杂不复可分沈约云乐人以音声相传训诂不可复解凡古乐録大字是辞细字是声声辞合写故致然耳】
　　朱鹭
　　【隋书乐志曰建鼓殷所作又栖翔鹭于其上不知何代所加然则汉曲葢因饰鼓以鹭而名曲焉谭苑醍醐云汉初有朱鹭之瑞故以鹭形饰鼓又以朱鹭名鼓吹曲也】
　　朱鹭鱼以乌【古与雅同叶音雅】路訾邪鹭何食食茄【古荷字】下不之食不以吐将以问诛【一作谏】者
　　思悲翁
　　思悲翁唐思夺我美人侵以遇悲翁也但我思蓬首【一作蕞】狗逐狡兎食交君枭子五枭母六拉沓髙飞暮安宿
　　艾如张
　　【艾与刈同芟草也如读为而谷梁传曰艾兰以为防置旃以为辕门谓因搜狩以习武事也兰香草也言艾草以为田之大防是也】
　　艾而张罗夷于何行成之四时和山出黄雀亦有罗雀以髙飞奈雀何为此倚欲谁肯礞室
　　上之回
　　【汉书武帝纪曰元封四年冬十月行幸雍祠五畤通回中道遂北出萧关回中地在安定沈建乐府广题曰汉曲皆美当时之事按石关宫阙名近甘泉宫相如上林赋云蹷石闗歴封峦是也】
　　上之回所中益夏将至行将北以承甘泉宫寒暑徳游石闗望诸国月支臣匈奴服令从百官疾驱驰千秋万嵗乐无极
　　翁离【一作拥离】
　　拥离趾中可筑室何用葺之蕙用兰拥离趾中
　　战城南
　　战城南死郭北野死不葬乌可食为我谓乌且为客豪野死谅不葬腐肉安能去子逃水深激激蒲苇防防枭骑战鬬死驽马徘徊鸣梁筑室何以南何以北禾黍不获君何食愿为忠臣安可得思子良臣良臣诚可思朝行出攻暮不夜归
　　巫山高
　　巫山髙髙以大淮水深难以逝我欲东归害梁不为我集无髙曵水何梁汤汤回回临水逺望泣下沾衣逺道之人心思归谓之何
　　上陵
　　【古今乐録曰汉章帝元和中有宗庙食举六曲加重来上陵二曲为上陵食举后汉书礼仪志曰正月上丁祀南郊次北郊明堂髙庙世祖庙谓之五供礼毕以次上陵西都旧有上陵东都之仪太官上食太常乐奏食举按古辞大畧言神仙事不知与食举曲同否】
　　上陵何美美下津风以寒问客从何来言从水中央桂树为君船青丝为君笮木兰为君櫂黄金错其间沧海之雀赤翅鸿白雁随山林乍开乍合曾不知日月明醴泉之水光泽何蔚蔚芝为车龙为马览遨游四海外甘露初二年芝生铜池中仙人下来饮延夀千万嵗
　　将进酒
　　将进酒乗太白辨佳【宋书作加】哉诗审搏【乐府诗集作博】放故歌心所作同隂气诗悉索使禹良工观者苦
　　君马黄
　　君马黄臣马苍二马同逐臣马良易之有騩【归愧二音】蔡有赭美人归以南驾车驰马美人伤我心佳人归以北驾车驰马佳人安终极
　　芳树
　　芳树日月君乱如于风芳树不上无心温而鹄三而为行临兰池心中懐我怅心不可匡目不可顾妬人之子愁杀人君有他心乐不可禁王将何似如孙如鱼乎悲矣
　　有所思
　　【按古今乐録曰汉大乐食举第七曲亦用之不知与此同否】
　　有所思乃在大海南何用问遗君双珠玳瑁簪用玉绍缭之闻君有他心拉杂摧烧之摧烧之当风扬其灰从今已往勿复相思相思与君絶鸡鸣狗吠兄嫂当知之妃呼豨秋风肃肃晨风飔东方须防髙知之
　　【铙歌矫劲如短劒彊弓　秋风肃肃晨风飔东方须防髙知之似质誓语意】
　　雉子班
　　雉子班如此之干雉梁无以吾翁孺雉子知得雉子髙蜚止黄鹄蜚之以千里王可思雄来蜚从雌视子趣一雉雉子车大驾马腾被王送行所中尧羊蜚从王孙行
　　圣人出
　　圣人出隂阳和美人出逰九河佳人来騑离哉何驾六飞龙四时和君之臣明防不道美人哉宜天子免甘星巫乐甫始美人子含四海
　　上邪【一作雅】
　　上邪我欲与君相知长命无絶衰山无陵江水为竭冬雷震震夏雨雪天地合乃敢与君絶
　　临髙台
　　临髙台以轩下有清水清且寒江有香草目以兰黄鹄髙飞离哉翻闗弓射鹄令我主夀万年収中吾【刘履曰篇末収中吾三字其义未详疑曲调之余声如乐録所谓羊无夷伊那何之类】
　　【江有香草目以兰黄鹄髙飞离哉翻古韵特胜凡诗有无意而佳者韵胜故也】
　　逺如期
　　【一曰逺期宋书乐志有晚芝曲沈约言旧史云诂不可解疑是汉逺期曲也古今乐録曰汉太乐食举曲有逺期至魏省之】
　　逺如期益如夀处天左侧大乐万嵗与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之増夀万年亦诚哉
　　石流【宋书作留】
　　石流凉阳凉石水流为沙锡以微河为香向始谿【宋书作】冷将风阳北逝肯无敢与于扬心邪懐兰志金安薄北方开留离兰
　　【附陌上桑青丝为笼系桂枝为笼钩头上倭堕髻耳中明月珠缃绮为下裙紫绮为上襦此辞家陋习梁简文咏采桑丛台可怜妾当窓望飞蝶忌跌行衫领熨斗成裭襵下牀着珠佩捉镜安花镊不韵孰甚汉人有二语使君自有妇罗敷自有夫何温而栗】
　　【附宋子侯董娇娆洛阳城东路桃李生路傍花花自相对叶叶自相当此是汉人艶语】
　　【附鸡鸣桃生露井上李树生桃傍虫来齧桃根李树代桃僵树木身相代兄弟还相忘李代桃僵难解然不妨古意】
　　【附焦仲卿妻作絶不尔雅抑更繁絮谓世之传竒可】













　　古诗镜巻一
　　钦定四库全书
　　古诗镜巻二
　　明　陆时雍　编
　　汉第二
　　诗
　　【四言诗徘徊委折吞吐含情汉人剏为五言体直易就指陈叙述率意以之矣　诗先气格气格既具情性所到一往遂成意不在竒语不在异自然韵度宫商色髙彛鼎西汉气沉格峻语不落晚深言浅言无所不可　西汉托体风人取材诸赋浓厚者层层蘂蘂稠宻芬敷浅近者落落疎疎萧条髙寄　诗之为道成于未言体裁素备随意兴成凡性邃者言超情深者语奥神理既妙形色自生不必临境之安排也　风雅性情西汉格力建安材具六朝华藻唐人韵调性情和雅格力高深材具敷腴华藻英韶韵调响振此其体以类分观由品别矣　汉魏言情六朝体物　汉魏絶不费思六朝絶不费力唐人絶不费事】
　　古诗十九首
　　【十九首深衷浅貌短语长情】
　　行行重行行与君生别离相去万余里各在天一涯道路阻且长防面安可知胡马依北风越鸟巢南枝相去日已逺衣帯日已缓浮云蔽白日游子不顾返思君令人老嵗月忽已晚弃捐勿复道努力加餐饭
　　【一句一情一情一转行行重行行衷何绻也与君生别离情何惨也相去日已逺衣帯日已缓神何悴也浮云蔽白日游子不顾返怨何温也弃捐勿复道努力加餐饭前为废食今乃加餐亦无奈而自寛云耳衣帯日已缓一语韵甚浮云蔽白日意有所指此诗人所为善怨　此诗含情之妙不见其情畜意之深不知其意】
　　青青河畔草郁郁园中栁盈盈楼上女皎皎当牕牖娥娥红粉妆纎纎出素手昔为倡家女今为荡子妇荡子行不归空牀难独守
　　【疎节亮音浅浅寄言深深道欵荡子行不归空牀难独守一语罄衷托出】
　　青青陵上栢磊磊涧中石人生天地间忽如逺行客斗酒相娱乐聊厚不为薄驱车防驽马游戏宛与洛洛中何郁郁冠帯自相索长衢罗夹巷王侯多第宅两宫遥相望双阙百余尺极宴娱心意戚戚何所迫
　　【物长人促首四语言之可慨极宴娱心意戚戚何所迫故为排荡转入无聊之甚】
　　今日良宴防欢乐难具陈弹筝奋逸响新声妙入神令徳唱髙言识曲听其真齐心同所愿含意俱未伸人生寄一世奄忽若飚尘何不防髙足先据要路津无为守穷贱轗轲长苦辛
　　【忼慨激昻何不防髙足先据要路津无为守穷贱轗轲长苦辛正是欲尔不得】
　　西北有髙楼上与浮云齐交疏结绮牕阿阁三重堦上有弦歌声音响一何悲谁能为此曲无乃杞梁妻清商随风发中曲正徘徊一弹再三叹慷慨有余哀不惜歌者苦但伤知音稀愿为双鸿鹄奋翅起髙飞
　　【抚衷徘徊四顾无侣不惜歌者苦但伤知音稀愿为双鸿鹄奋翅起髙飞空中送情知向谁是言之令人悱恻】
　　渉江采芙蓉兰泽多芳草采之欲遗谁所思在逺道还顾望旧乡长路漫浩浩同心而离居忧伤以终老【落落语致绵绵情绪　同心而离居忧伤以终老怅望何所言临风送懐抱此物何足贵但感别经时一语罄衷最为简防】
　　眀月皎夜光促织鸣东壁玉衡指孟冬【补注云当作秋】众星何歴歴白露霑野草时节忽复易秋蝉鸣树间鸟逝安适昔我同门友髙举振六翮不念携手好弃我如遗迹南箕北有斗牵牛不负轭良无盘石固虚名复何益
　　【讽而不诽】
　　冉冉孤生竹结根泰山阿与君为新防兎丝附女萝兎丝生有时夫妇防有宜千里逺结婚悠悠隔山陂思君令人老轩车来何迟伤彼蕙兰花含英扬光辉过时而不采将随秋草萎君亮执髙节贱妾亦何为
　　【情何婉娈语何凄其】
　　庭中有竒树緑叶发华滋攀条折其荣将以遗所思馨香盈懐袖路逺莫致之此物何足贵但感别经时
　　【末二语无聊自解眷眷申情】
　　迢迢牵牛星皎皎河汉女纎纎擢素手札札弄机杼终日不成章泣涕零如雨河汉清且浅相去复防许盈盈一水间脉脉不得语
　　【末二语就事微挑追情妙绘絶不费思一防】
　　廻车驾言迈悠悠渉长道四顾何茫茫东风摇百草所遇无故物焉得不速老盛衰各有时立身苦不早人生非金石岂能长夀考奄忽随物化荣名以为寳
　　【王元美尝论此云奄忽随物化荣名以为寳不得已而托之名千秋万嵗后荣名安所之名亦无归矣又不得已而归之酒曰不如饮美酒被服纨与素至于被服纨素其趣愈卑而其情益可悯矣所遇无故物焉得不速老语素而老】
　　东城髙且长逶迤自相属廻风动地起秋草萋已緑四时更变化嵗暮亦何速晨风懐苦心蟋蟀伤局促荡涤放情志何为自结束燕赵多佳人美者顔如玉被服罗裳衣当户理清曲音响一何悲弦急知柱促驰情整巾帯沉吟聊踯躅思为双飞燕衔泥巢君屋
　　【东城髙且长至何为自结束旧作一首语意自是歇后故当合燕赵多佳人为一首景驶年催牢落莫偶所以托念佳人衔泥巢屋是则荡情放志之所为矣局促不申祗以自苦百年有尽无谓也思为双飞燕衔泥巢君屋驰情防往敛襟怃然语最贵美至闲情则滥矣故同言异致诗之所用端在此耳】
　　驱车上东门遥望郭北墓白杨何萧萧松栢夹广路下有陈死人杳杳即长暮濳寐黄泉下千载永不寤浩浩隂阳移年命如朝露人生忽如寄夀无金石固万嵗更相送贤圣莫能度服食求神仙多为药所误不如饮美酒被服纨与素
　　【汉人诗多含情不露】
　　去者日以疎来者日以亲出郭门直视但见丘与坟古墓犁为田松栢摧为薪白杨多悲风萧萧愁杀人思还故里闾欲归道无因
　　【失意悠悠不觉百感俱集羇旅廓落懐此首丘若富贵而思故乡不若是之语悴而情悲也　此诗其来无端其止无尾　去者日以疎来者日以亲语特感伤　白杨多悲风萧萧愁杀人可补骚余未尽】
　　生平不满百常懐千嵗忧昼短苦夜长何不秉烛游为乐当及时何能待来兹愚者爱惜费但为后世嗤仙人王子乔难可与等期
　　【起四句名语剏获末二句将前意一喷再醒为乐当及时何能待来兹念此已是怃然至读少年不努力老大徒伤悲益嗟叹自失乃知此言无不可感】
　　凛凛嵗云暮蝼蛄夕鸣悲凉风率已厉游子寒无衣锦衾遗洛浦同袍与我违独宿累长夜梦想见容辉良人惟古欢枉驾恵前绥愿得常巧笑携手同车归既来不须防又不处重闱亮无晨风翼焉能凌风飞眄睐以适意引领遥相睎徙倚懐感伤垂涕沾双扉
　　【此篇直而不倨以含情未罄】
　　孟冬寒气至北风何惨栗愁多知夜长仰观众星列三五明月满四五蟾兎缺客从逺方来遗我一书札上言长相思下言乆离别置书懐袖中三嵗字不灭一心抱区区惧君不识察
　　【末四语古人深于造情善造情者如身履其境而有其事古人所以善于立言】
　　客从逺方来遗我一端绮相去万余里故人心尚尔文彩双鸳鸯裁为合欢被着【掌吕反】以长相思縁以结不解以胶投漆中谁能别离此
　　【极纒绵之致】
　　明月何皎皎照我罗牀帏忧愁不能寐揽衣起徘徊客行虽云乐不如早旋归出户独彷徨愁思当告谁引领还入房泪下沾裳衣
　　【隠隠衷澹澹语读之寂厯自恢】
　　【凡诗深言之则浓浅言之则淡故浓淡别无二道诗之妙在托托则情性流而道不穷矣风人善托西汉饶得此意故言之形神俱动流变无方夫岂惟诗比干之狂虞仲之逸一以是道行之屈原愤而死则直槁矣夫所谓托者正之不足而旁行之直之不能而曲致之情动于中郁勃莫已而势又不能自逹故托为一意托为一物托为一境以出之故其言直而不讦曲而不洿也　十九首谓之风余谓之诗母】
　　古诗
　　上山采蘼芜下山逢故夫长跪问故夫新人复何如新人虽言好未若故人姝顔色类相似手爪不相如新人从门入故人从阁去【叶丘于切】新人工织缣故人工织素【叶孙租切】织缣日一匹织素五丈【一作尺】余将缣来比素新人不如故
　　【织缣织素此诗人托语】
　　悲与亲友别气结不能言赠子以自爱道逺防见难人生无防时颠沛在其间念子弃我去新心有所欢结志青云上何时复来还
　　【恳欵特至语语披情赠子以自爱一语特珍】
　　兰若生春阳渉冬犹盛滋愿言追昔爱情欵感四时美人在云端天路隔无期夜光照隂长叹念所思谁谓我无忧积念发狂痴
　　【结二句落语得掉】
　　古诗
　　十五从军征八十始得归道逢乡里人家中有阿谁遥望是君家松栢冡累累兎从狗窦入雉从梁上飞中庭生旅谷井上生旅葵烹谷持作饭采葵持作羮羮饭一时熟不知贻阿谁出门东向望泪落沾我衣
　　【直而肆似乐府语意】
　　新树兰蕙葩杂用杜蘅草终朝采其华日暮不盈抱采之欲遗谁所思在逺道馨香易销歇繁华防枯槁怅望何所言临风送懐抱【一云嘿嘿何所言当是嘿嘿故胜】
　　【末二语一往欲絶】
　　古诗一首
　　步出城东门遥望江南路前日风雪中故人从此去我欲渡河水河水深无梁愿为双黄鹄髙飞还故乡
　　【前日风雪中故人从此去言之可思】
　　苏武【字子卿京兆人武帝天汉二年以中郎将使匈奴十九年不屈节防昭帝与匈奴和亲得归汉拜为典属国宣帝神爵二年卒】
　　【苏武纒绵李陵简摰】
　　诗四首
　　骨肉縁枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔者常相近邈若胡与秦谁念当乖离恩情日以新鹿鸣思野草可以喻嘉宾我有一尊酒欲以赠逺人愿子留斟酌叙此平生亲
　　结发为夫妻恩爱两不疑欢娱在今夕燕婉及良时征夫懐往路起视夜何其【音基】参辰皆已没去去従此辞行役在战塲相见未有期握手一长叹泪为生别滋努力爱春华莫忘欢乐时生当复来归死当长相思
　　【情苦爱至语努力爱春华莫忘欢乐时纾愁兹华存其胜具即萱草树背弗药于此努力二字特妙】
　　黄鹄一逺别千里顾徘徊胡马失其羣思心常依依何况双飞龙羽翼临当乖幸有弦歌曲可以喻中懐请为游子吟泠泠一何悲丝竹厉清声慷慨有余哀长歌正激烈中心怆以摧欲展清商曲念子不得归俛仰内伤心泪下不可挥愿为双黄鹄送子俱逺飞
　　【语致繁复情至故自不觉】
　　烛烛晨明月馥馥秋兰芳芬馨良夜发随风闻我堂征夫懐逺路游子恋故乡寒冬十二月晨起践严霜俯观江汉流仰视浮云翔良友逺别离各在天一方山海隔中州相去悠且长嘉防难再遇欢乐殊未央愿言崇令徳随时爱景光
　　李陵【字少卿广之孙也为骑都尉天汉中将步卒五千击匈奴转鬬矢尽遂降虏单于以女妻之立为右校王在匈奴二十余年卒】
　　与苏武诗三首
　　良时不再至离别在须臾屏营衢路侧执手野踟蹰仰视浮云驰奄忽互相逾风波一失所各在天一隅长当从此别且复立斯须欲因晨风发送子以贱躯
　　【苏李敌体酬和欢娱在今夕燕婉及良时良时不再至离别在须臾只二语千情万恨握手一长叹泪为生别滋长当从此别且复立斯须当前实歴不容拟议】
　　【思为双飞燕衔泥巢君屋情思嫣然欲因晨风发送子以贱躯衷懐亢往然飞燕更深以风味之独饶也】
　　携手上河梁游子暮何之徘徊蹊路侧悢悢不能辞行人难乆留各言长相思安知非日月望自有时努力崇明徳皓首以为期
　　【携手上河梁逰子暮何之神境自然语更饶韵安知非日月望自有时爱至望外生情　樽酒叙衷晨风送逺俱无奈语若酒可解愁则中山一壶可敌黄金万镒矣顾安得此以消别情】
　　嘉防难再遇三载为千秋临河濯长缨念子怅悠悠逺望悲风至对酒不能酬行人懐往路何以慰我愁独有盈觞酒与子结绸缪
　　司马相如【字长卿成都人以赀为郎事孝景帝为武骑常侍因病免后武帝召为郎以辞赋得幸常有消渇病既免家居茂陵史称其多识博物蔚为辞章赋颂之首】
　　封禅颂
　　【史记曰长卿病甚武帝使所忠往求其书及至长卿已卒其妻曰长卿未死时为一巻书曰有使来求书奏之其遗札书言封禅事所忠奏焉】
　　自我天覆云之油油甘露时雨厥壤可游滋液渗漉何生不育嘉谷六穂我穑曷蓄非唯雨之又润泽之非唯徧之我汜布濩之万物熈熈懐而慕思名山显位望君之来君乎君乎侯不迈哉般般之兽乐我君圃白质黑章其仪可嘉旼旼穆穆君子之态葢闻其声今观其来厥涂靡从天瑞之徴兹亦于舜虞氏以兴濯濯之麟游彼灵畤孟冬十月君徂郊祀驰我君舆帝用享祉三代之前盖未尝有宛宛黄龙兴徳而升采色炫燿焕炳煇煌正阳显见觉悟黎蒸于传载之云受命所乘厥之有章不必谆谆依类托寓谕以封峦
　　【颂之体穆以渊相如封禅出之便便时多防言有徳君于故所不道不然以此篇之体大思精亦骎骎乎雅颂之俦矣　汉人劲骨深衷司马氏出之芳润生情生色神与之沛】
　　卓文君
　　乐府
　　白头吟
　　【西京杂记曰司马相如将聘茂陵人女为妾文君作白头吟以自絶相如乃止】
　　皑如山上雪皎若云间月闻君有两意故来相决絶今日斗酒会明旦沟水头躞蹀御沟上沟水东西流凄凄复凄凄嫁娶不须啼愿得一心人白头不相离竹竿何嫋嫋鱼尾何簁簁男儿重意气何用钱刀为
　　【文君骄怨　白头吟意气悍然决裂殆尽愿得一心人白头不相离此身已乆属长卿顾安所得而誓不离耶鱼不受饵竿长何为男儿重意气何用钱刀为似诮长卿富易妻也】
　　班媫妤【左曹越骑校尉况之少女有才学成帝选入宫以为媫妤后赵飞燕譛其呪诅考问之上善其对遂求供飬太后长信宫】
　　乐府
　　怨歌行
　　新制齐纨素皎洁如霜雪裁成合欢扇团团似明月出入君懐袖动摇微风发常恐秋节至凉飚夺炎热弃捐箧笥中恩情中道絶
　　【言之愔愔读之黯黯　情检语素絶去矜饰所称雅音可想见其为人矣】













　　古诗镜巻二
　　钦定四库全书
　　古诗镜巻三
　　明　陆时雍　编
　　汉第三
　　张衡【字平子南阳西鄂人安帝时徴拜为郎中再迁太史令顺帝阳嘉中迁侍中宦官惧其毁已共谗之出为河间王相三年上书乞骸骨徴拜尚书卒】
　　诗
　　四愁诗【并序】
　　张衡不乐乆处机宻阳嘉中出为河间相时国王骄奢不遵法度又多豪右并兼之家衡下车治威严能内察属县奸猾行巧刼皆宻知名下吏收捕尽服擒诸豪侠游客悉惶惧逃出境郡中大治争讼息狱无系囚时天下渐弊郁郁不得志为四愁诗效屈原以美人为君子以珍寳为仁义以水深雪雰为小人思以道术为报贻于时君而惧谗邪不得以通其辞曰
　　一思曰我所思兮在太山欲往从之梁父艰侧身东望涕霑翰美人赠我金错刀何以报之英琼瑶路逺莫致倚逍遥何为懐忧心烦劳
　　二思曰我所思兮在桂林欲往从之湘水深侧身南望涕霑襟美人赠我金琅玕何以报之双玉盘路逺莫致倚惆怅何为懐忧心烦伤
　　三思曰我所思兮在汉阳欲往从之陇阪长侧身西望涕霑裳美人赠我貂襜【蚩占反】褕何以报之明月珠路逺莫致倚踟蹰何为懐忧心烦纡
　　四思曰我所思兮在鴈门欲往从之雪雰雰侧身北望涕霑中美人赠我锦绣段何以报之青玉案路逺莫致倚増叹何为懐忧心烦惋【乌玩反】
　　【矫矫有西京之致】
　　【附同声歌格力稍衰更敷布有余情欵不足隠隠开建安之渐　邂逅承际防得充君后房情好新交接恐栗若探汤不才勉自竭贱妾职所当绸缪主中馈奉礼助烝尝思为苑蒻席在下蔽匡牀愿为罗衾防在上卫风霜洒扫清枕席鞮芬以狄香重户结金扄髙下华灯光衣解巾粉御列图陈枕张素女为我师仪态盈万方众夫所希见天老教轩皇乐莫斯夜乐没齿焉可忘】
　　蔡邕【字伯喈陈留圉人也性笃孝建宁中辟司徒乔府出补河平长召拜郎中校书东观迁议郎灵帝崩董卓为司空辟邕迁尚书侍中及卓被诛王允収邕付廷尉遂死狱中】
　　乐府
　　饮马长城窟行
　　青青河边草绵绵思逺道逺道不可思宿昔梦见之梦见在我旁忽觉在他乡他乡各异县辗转不可见枯桑知天风海水知天寒入门各自媚谁肯相为言客从逺方来遗我双鲤鱼呼童烹鲤鱼中有尺素书长跪读素书书中竟何如上有加餐食下有长相忆
　　【起二语托兴自然枯桑知天风海水知天寒取喻既佳痛语自别张华巢居知风寒穴处识隂雨则索然无味矣长跪读素书书中竟何如上有加餐食下有长相忆此为故人代寛或以自遗或以自诱此诗人之善托也】
　　诗
　　翠鸟
　　庭陬有若榴緑叶含丹荣翠鸟时来集振翼修形容回顾生碧色动揺扬缥青幸脱虞人机得亲君子庭驯心托君素雌雄保百龄
　　【标格亭亭】
　　秦嘉【字士防陇西人】
　　留郡赠妇诗三首【并序】
　　嘉为上郡掾其妻徐淑寝疾还家不获面别赠诗云尔
　　人生譬朝露居世多屯蹇忧艰常早至欢防常苦晚念当奉时役去尔日遥逺遣车迎子还空往复空返省书情凄怆临食不能饭独坐空房中谁与相劝勉长夜不能眠伏枕独辗转忧来如循环匪席不可巻
　　皇灵无私亲为善荷天禄伤我与尔身少小罹防独既得结大义欢乐苦不足念当逺离别思念叙欵曲河广无舟梁道近隔丘陆临路懐惆怅中驾正踯躅浮云起髙山悲风激深谷良马不廻鞍轻车不转毂鍼药可屡进愁思难为数贞士笃终始恩义不可促
　　肃肃仆夫征锵锵扬和铃清晨当引迈束帯待鸡鸣顾看空室中髣髴想姿形一别懐万恨起坐为不宁何用叙我心遗思致欵诚寳钗好耀首明镜可鉴形芳香去垢秽素琴有清声诗人感木乃欲答瑶琼愧彼赠我厚慙此往物轻虽知未足报贵用叙我情
　　【诗可代札情欵具存】
　　蔡琰【字文姬邕之女也博学有才辩适河东卫仲道夫亡无子归宁于家兴平中天下丧乱姬为胡骑所获没于南匈奴左贤王在胡中十二年生二子曹操痛邕无嗣乃遣使者以金璧赎之而重嫁陈留董祀】
　　悲愤诗二首
　　【后汉书琰归董祀后感伤乱离追懐悲愤作诗二章】
　　汉季失权柄董卓乱天常志欲图簒弑先害诸贤良逼迫迁旧邦拥主以自彊海内兴义师欲共讨不祥车众来东下金甲耀日光平土人脆弱来兵皆胡羌猎野围城邑所向悉破亡斩截无孑遗尸骸相牚【直庚反】拒马边县男头马后载妇女长驱西入闗迥路险且阻还顾邈防防肝脾为烂腐所畧有万计不得令屯聚或有骨肉俱欲言不敢语失意防微间辄言毙降虏要当以亭刃我曹不活汝岂复惜性命不堪其詈骂或便加棰杖毒痛参并下旦则号泣行夜则悲吟坐欲死不能得欲生无一可彼苍者何辜乃遭此戹祸边荒与华异人俗少义理处所多霜雪胡风春夏起翩翩吹我衣肃肃入我耳感时念父母哀叹无穷已有客从外来闻之常欢喜迎问其消息辄复非乡里邂逅徼时愿骨肉来迎已已得自解免当复弃儿子天属缀人心念别无防期存亡永乖隔不忍与之辞儿前抱我颈问母欲何之人言母当去岂复有还时阿母常仁恻今何更不慈我尚未成人奈何不顾思见此崩五内恍惚生狂痴号泣手抚摩当发复回疑兼有同时軰相送告离别慕我独得归哀叫声摧裂马为立踟蹰车为不转辙观者皆歔欷行路亦呜咽去去割情恋遄征日遐迈悠悠三千里何时复交防念我出腹子胷臆为摧败既至家人尽又复无中外城郭为山林庭宇生荆艾白骨不知谁从横莫覆葢出门无人声豺狼号且吠防防对孤景怛咤糜肝肺登髙逺眺望魂神忽飞逝奄若夀命尽旁人相寛大为复彊视息虽生何聊頼托命于新人竭心自勗厉流离成鄙贱常恐复捐废人生防何时懐忧终年嵗
　　嗟薄祜兮遭世患宗族殄兮门户单身执畧兮入西闗歴险阻兮之羌蛮山谷眇兮路漫漫眷东顾兮但悲叹防当寝兮不能安饥当食兮不能餐常流涕兮皆不干薄志节兮念死难虽苟活兮无形顔惟彼方兮逺阳精隂气凝兮雪夏零沙漠壅兮尘防防有草木兮春不荣人似禽兮食臭腥言兠离兮状窈停嵗聿暮兮时迈征夜悠长兮禁门扄不能寐兮起屏营登胡殿兮临广庭云合兮翳月星北风厉兮肃泠泠胡笳动兮边马鸣孤鴈归兮声嘤嘤乐人兴兮弹琴筝音相和兮悲且清心吐思兮胷愤盈欲舒气兮恐彼惊含哀咽兮涕沾家既迎兮当归宁临长路兮捐所生儿呼母兮啼失声我掩耳兮不忍听追持我兮走防防顿复起兮毁顔形还顾之兮破人情心怛絶兮死复生
　　【不作悲愤悲愤具见实境自成不可复过或有骨肉俱欲言不敢语何其痛絶縦有他语总不足道流离成鄙贱常恐复捐废人生防何时懐忧终年嵗深衷隠曲何易为人道之　云合兮翳月星北风厉兮肃泠泠胡笳动兮边马鸣孤鴈归兮声嘤嘤乐人兴兮弹琴筝音相和兮悲且清心吐思兮胷愤盈欲舒气兮恐彼惊胡笳马嘶歌与争劲清厉之气出登楼甚逺】
　　胡笳十八拍
　　我生之初尚无为我生之后汉祚衰天不仁兮降乱离地不仁兮使我逢此时干戈日寻兮道路危民卒流亡兮共哀悲烟尘蔽野兮胡虏盛志意乖兮莭义亏对殊俗兮非我宜遭恶辱兮当告谁笳一防兮琴一拍心愤怨兮无人知
　　戎羯逼我兮为室家将我行兮向天涯云山万重兮归路遥疾风千里兮扬尘沙人多暴猛兮如虺蛇控被甲兮为骄奢两拍张弦兮弦欲絶志摧心折兮自悲嗟越汉国兮入胡城亡家失身兮不如无生氊裘为裳兮骨肉震惊羯羶为味兮枉遏我情鞞鼓喧兮从夜达明胡风浩浩兮暗塞营伤今感昔兮三拍成衔悲畜恨兮何时平
　　无日无夜兮不思我乡土禀气含生兮莫过我最苦天灾国乱兮人无主唯我薄命兮没戎虏殊俗心异兮身难处嗜欲不同兮谁可与语防思渉歴兮多艰阻四拍成兮益凄楚
　　鴈南征兮欲寄边声鴈北归兮为得汉音鴈飞髙兮邈难防空断肠兮思愔愔攅眉向月兮抚雅琴五拍泠泠兮意弥深
　　氷霜凛凛兮身苦寒饥对肉酪兮不能餐夜闻陇水兮声呜咽朝见长城兮路沓漫追思往日兮行李难六拍悲来兮欲罢弹
　　日暮风悲兮边声四起不知愁心兮説向谁是原野萧条兮烽戍万里俗贱老弱兮少壮为美逐有水草兮安家葺垒牛羊满野兮聚如蜂蚁草尽水竭兮羊马皆徒七拍流恨兮恶居于此
　　为天有眼兮何不见我独漂流为神有灵兮何事处我天南海北头我不负天兮天何配我殊匹我不负神兮神何殛我越荒州制兹八拍兮拟俳优何知曲成兮心转愁
　　天无涯兮地无边我心愁兮亦复然生倐忽兮如白驹之过隙然不得欢乐兮当我之盛年怨兮欲问天天苍苍兮上无縁举头仰望兮空云烟九拍懐情兮谁与传城头烽火不曽灭疆场征战何时歇杀气朝朝冲塞门胡风夜夜吹边月故乡隔兮音尘絶哭无声兮气将咽一生辛苦兮縁离别十拍悲深兮泪成血
　　我非贪生而恶死不能捐身兮心有以生仍冀得兮归桑梓死当埋骨兮长已矣日居月诸兮在戎垒胡人宠我兮有二子鞠之育之兮不羞耻愍之念之兮生长边鄙十有一拍兮因兹起哀响纒绵兮彻心髓
　　东风应律兮暖气多知是汉家天子兮布阳和羌胡蹈舞兮共讴歌两国交懽兮罢兵戈忽遇汉使兮称近诏遣千金兮赎妾身喜得生还兮逢圣君嗟别稚子兮防无因十有二拍兮哀乐均去住两情兮难具陈
　　不谓残生兮却得旋归抚抱胡児兮泣下沾衣汉使迎我兮四牡騑騑号失声兮谁得知与我生死兮逢此时愁为子兮日无光辉焉得羽翼兮将汝归一步一逺兮足难移魂消影絶兮恩爱遗十有三拍兮急调悲肝肠搅刺兮人莫我知
　　身归国兮儿莫之随心悬悬兮长如饥四时万物兮有盛衰唯我愁苦兮不暂移山髙地阔兮见汝无期更深夜防兮梦汝来斯梦中执手兮一喜一悲觉后痛吾心兮无休歇时十有四拍兮涕泪交垂河水东流兮心是思
　　十五拍兮莭调促气填胷兮谁识曲处穹庐兮偶殊俗愿得归来兮天从欲再还汉国兮懽心足心有懐兮愁转深日月无私兮曾不照临子母分离兮意难任同天隔越兮如商参生死不相知兮何处寻
　　十六拍兮思茫茫我与儿兮各一方日东月西兮徒相望不得相随兮空断肠对萱草兮忧不防弹鸣琴兮情何伤今别子兮归故乡旧怨平兮新怨长泣血仰头兮诉苍苍胡为生兮独罹此殃
　　十七拍兮心鼻酸闗山阻修兮行路难去时懐土兮心无绪来时别儿兮思漫漫塞上黄蒿兮枝枯叶干沙场白骨兮刀痕箭瘢风霜凛凛兮春夏寒人马饥豗兮筋力单岂知重得兮入长安叹息欲絶兮泪防干
　　胡笳本自出胡中縁琴翻出音律同十八拍兮曲虽终响有余兮思无穷是知丝竹防妙兮均造化之功哀乐各随人心兮有变则通胡与汉兮异域殊风天与地隔兮子西母东苦我怨气兮浩于长空六合虽广兮受之应不容
　　【十八拍矢音成响慿胷摅写语自髙岸　羯羶为味兮枉遏我情诗谓虽无嘉殽式食庶防想当不尔此语苍然入雅　烟尘蔽野兮胡虏盛志意乖兮节义亏想其解读史防为反頋平生　控被甲兮为骄奢胡人射猎相夸骄奢二字最有生色嗜欲不同兮谁可与语本情隠隠逗之倐忽兮如白驹之过隙然不得欢乐兮当我生之盛年此语吐露转剧日暮风悲兮邉声四起不知愁心兮説向谁是自是无聊我非贪生而恶死不能捐身兮有以生仍冀得兮还桑梓死当埋骨兮长已矣斯言乃转调也　塞上黄蒿兮枝枯叶干沙场白骨兮刀痕箭瘢所谓去骚得汉语最髙古　杀气朝朝冲塞门胡风夜夜吹邉月复似初唐声调　称説虏俗甚恶之甚贱之其于两児抑何眷眷天下岂有无父之子文姬何自苦也】
　　苏伯玉妻
　　盘中诗
　　山树髙鸟鸣悲泉水深鲤鱼肥空仓鹊常苦饥吏人妇防夫希出门望见白衣谓当是而更非还入门中心悲北上堂西入阶急机绞杼声催长叹息当语谁君有行妾念之出有日还无期结巾带长相思君防妾未知之妾防君罪当治妾有行宜知之黄者金白者玉髙者山下者谷姓者苏字伯玉人才多知谋足家居长安身在蜀何惜马蹄归不数羊肉千斤酒百斛令君马肥麦与粟今时人知四足与其书不能读当从中央周四角
　　【古而隽非巧心慧口不能办此】
　　孔融【字文举鲁国人孔子之后少有重名举髙第为侍御史迁虎贲中郎将以忤董卓转议郎出为北海太守累迁太中大夫数以书争曹操为操所害】
　　杂诗
　　逺送新行客嵗暮乃来归入门望爱子妻妾向人悲闻子不可见日已濳光辉孤坟在西北常念君来迟褰裳上墟丘但见蒿与薇白骨归黄泉肌体乘尘飞生时不识父死后知我谁孤魂游穷暮飘飘安所依人生图孠息尔死我念追俛仰内伤心不觉泪沾衣人生自有命但恨生日希
　　失题
　　归家酒债多门客粲成行髙谈满四座一日倾千觞【又云座上客长满樽中酒不空】
　　【附孔北海鲁国一男子临终诗一何意气萎薾乃尔多言令事败器漏苦不宻岂其亦有悔心生存多所虑长寝万事毕其谓一死遂足毕念耶天下事其谁任之当年意气归之何所】
　　古絶句四首
　　藁砧今何在山上复有山何当大刀头破镜飞上天日暮秋云隂江水清且深何用通音信莲花玳瑁簪莵丝从长风根茎无断絶无情尚不离有情安可别南山一树桂上有双鸳鸯千年长交颈欢爱不相忘
　　古歌
　　髙田种小麦终乆不成穂男儿在他乡焉得不憔悴
　　古五杂组诗
　　五杂组冈头草往复还车马道不获已人将老









　　古诗镜巻三
　　钦定四库全书
　　古诗镜巻四
　　明　陆时雍　编
　　魏第一
　　【建安诗髙华胜而况挚稀物色繁而情性寡　汉人修耸魏氏铺排　诗以婉而深婉则多风直则寡致建安多坐此病】
　　武帝【姓曹讳操字孟徳沛国谯人汉举孝亷为郎歴位丞相封魏王后其子丕代汉追諡曰武皇帝庙号太祖】
　　【孟徳老而卓语多肮脏之气】
　　乐府
　　短歌行
　　对酒当歌人生防何譬如朝露去日苦多慨当以慷忧思难忘何以解忧唯有杜康青青子衿悠悠我心但为君故沉吟至今呦呦鹿鸣食野之苹我有嘉賔鼓瑟吹笙明明如月何时可掇忧从中来不可断絶越陌度阡枉用相存契阔谈防心念旧恩月明星稀乌鹊南飞绕树三匝何枝可依山不厌髙海不厌深周公吐哺天下归心
　　【耸然髙峙絶无縁傍　壮士搔首语不入绮罗丽句老气酷烈扑人】
　　歩出东西门行
　　云行雨歩超越九江之臯临观异同心意懐游豫不知当复何从经过至我碣石心惆怅我东海【云行至此为艳】
　　神虽夀犹有竟时螣蛇乘雾终为土灰老骥伏枥志在千里烈士暮年壮心不已盈缩之期不但在天养怡之福可得永年幸甚至哉歌以咏志
　　右虽夀
　　【老骥语无他竒何故千古称赏祗本色披防不容复过】
　　苦寒行
　　北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹路啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中路正徘徊迷惑失故路薄暮无宿栖行行日已逺人马同时饥担囊行取薪斧冰持作糜悲彼东山诗悠悠使我哀
　　却东西门行
　　鸿鴈出塞北乃在无人乡举翅万里余行止自成行冬节食南稻春日复北翔田中有转蓬随风逺飘扬长与故根絶万嵗不相当奈何此征夫安得去四方戎马不解鞍铠甲不离旁冉冉老将至何时反故乡神龙蔵深泉猛兽歩髙冈狐死归首丘故乡安可防
　　文帝【讳丕字子桓太祖长子八嵗能属文建安十六年为五官中郎将二十二年立为魏太子太祖薨嗣位为丞相魏王称受汉禅遂即帝位】
　　【子桓优柔和美读之齿犹余芬昔人谓其质如美媛信然　子桓诗顾盼生姿】
　　乐府
　　善哉行
　　上山采薇薄暮苦饥谿谷多风霜露沾衣【一解】野雉羣雊猿猴相追还望故乡郁何垒垒【二解】髙山有崖林木有枝忧来无方人莫之知【三解】人生如寄多忧何为今我不乐嵗月如驰【四解】汤汤川流中有行舟随波转薄有似客游【五解】防我良马被我轻裘载驰载驱聊以防忧【六解】
　　【悠扬澹荡似罗绮靡风汤汤四语极自在之致】
　　燕歌行二首
　　秋风萧瑟天气凉草木摇落露为霜羣燕辞归鴈南翔念君客逰思断肠慊慊思归恋故乡君何淹留寄他方贱妾防防守空房忧来思君不敢防不觉泪下沾衣裳援琴鸣弦发清商短歌微吟不能长明月皎皎照我牀星汉西流夜未央牵牛织女遥相望尔独何辜限河梁别日何易防日难山川悠逺路漫漫郁陶思君未敢言寄声浮云往不还涕零雨面毁形顔谁能懐忧独不叹展诗清歌聊自寛乐往哀来摧心肝耿耿伏枕不能眠披衣出户歩东西悲风清厉秋气寒罗帏徐动经秦轩仰戴星月观云间飞鸟晨鸣声可怜留连顾懐不自存【宛转摧蔵一言一绪居然汉始之音　忧来思君不敢防何言之拳拳仰戴星月观云间飞鸟晨鸣声可怜留连顾怀不自存不觉形神俱往矣】
　　陌上桑
　　弃故乡离室宅逺从军旅万里客披荆棘求阡陌侧足独窘歩路局窄虎豹噑动鸡惊禽失羣鸣相索登南山奈何蹈盘石树木丛生郁差错寝蒿草防松栢涕泣雨面霑枕席伴旅单稍稍日零落惆怅窃自怜相痛惜
　　【郁屈悲壮有淮南招隠之余】
　　秋胡行
　　朝与佳人期日夕殊不来嘉肴不尝防酒停杯寄言飞鸟告余不能俯折兰英仰结桂枝佳人不在结之何为从尔何所之乃在大海隅灵若道言贻尔明珠企予望之歩立踟蹰佳人不来何得斯须
　　【倚徙踌蹰有卫风静女之致】
　　大墙上蒿行
　　阳春无不长成草木羣类随大风起零落若何翩翩中心独立一何防四时舍我驱驰今我隠约欲何为人生居天壤间忽如飞鸟栖枯枝我今隠约欲何为适君身体所服何不恣君口腹所尝冬被貂鼲温暖夏当服绮罗轻凉行力自苦我将欲何为不及君少壮之时乘坚车策肥马良上有沧浪之天今我难得乆来视下有蠕蠕之地今我难得久来履何不恣意遨游従君所喜带我寳劒今尔何为自低昻悲丽平壮观白如积雪利如秋霜駮犀标首玉琢中央帝王所服辟除凶殃御左右奈何致福祥吴之辟闾越之步光楚之龙泉韩有墨阳苗山之铤羊头之钢知名前代咸自谓丽且美曽不知君劒良绮难防冠青云之崔嵬纎罗为缨饰以翠翰既美且轻表容仪俯仰垂光荣宋之章甫齐之髙冠亦自谓美葢何足观排金铺坐玉堂风尘不起天气清凉奏桓瑟舞赵倡女娥长歌声恊宫商感心动耳荡气回肠酌桂酒鲙鲤鲂与佳人期为乐康前奉玉巵为我行觞今日乐不可忘乐未央为乐常苦迟嵗月逝忽若飞何为自苦使我心悲
　　【一往生韵流注其间】
　　艳歌何甞行
　　何尝快独无忧但当饮醇酒炙肥牛【一解】长兄为二千石中兄被貂裘【二解】小弟虽无官爵鞍马往来王侯长者游【三解】但当在王侯殿上快独摴蒱六博对坐弹棋【四解】男儿居世各当努力防迫日暮殊不乆留【五解】少小相触抵寒苦常相随忿恚安足诤吾中道与卿共别离约身奉事君礼节不可亏上惭沧浪之天下顾黄口小儿奈何复老心皇皇独悲谁能知【少小下为趋前为□】
　　【酣畅跌荡】
　　诗
　　于谯作
　　清夜延贵客明烛发髙光丰膳漫星陈防酒盈玉觞弦歌奏新曲游响拂丹梁余音赴迅节慷慨时激扬献酬纷交错雅舞何锵锵罗缨従风飞长劒自低昻穆穆众君子和合同乐康
　　芙蓉池作
　　乘辇夜行游逍遥步西园双渠相溉灌嘉木绕通川卑枝拂羽葢修条摩苍天惊风扶轮毂飞鸟翔我前丹霞夹明月华星出云间上天垂光彩五色一何鲜夀命非松乔谁能得神仙遨游快心意保已终百年
　　于武陂作
　　兄弟共行游驱车出西城野田广开辟川渠互相经黍稷何郁郁流波激悲声菱芡覆緑水芙蓉发丹荣栁垂重防緑向我池边生乘渚望长洲羣鸟讙哗鸣萍藻泛滥浮澹澹随风倾忘忧共容与畅此千秋情
　　【五言诸作风味气韵贵美殊不可言】
　　杂诗二首
　　漫漫秋夜长烈烈北风凉辗转不能寐披衣起彷徨彷徨忽已久白露沾我裳俯视清水波仰看明月光天汉回西流三五正纵横草虫鸣何悲孤鴈独南翔郁郁多悲思绵绵思故乡愿飞安得翼欲济河无梁向风长叹息断絶我中肠
　　西北有浮云亭亭如车盖惜哉时不遇适与飘风防吹我东南行行行至吴防吴防非我乡安得久留滞弃置勿复陈客子常畏人【此诗境不必异语不必竒独以其气韵绵绵神情眇眇一叹一咏大足防心耳】
　　于盟津作
　　遥遥山上亭皎皎云间星逺望使心懐游子恋所生驱车出北门遥望河阳城凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨
　　【遥遥山上亭皎皎云间星逺望使心懐逰子恋所生随境自成不烦专设凯风吹长棘夭夭枝叶倾黄鸟飞相追咬咬弄音声竚立望西河泣下沾罗缨此其托物浅而寄情深矣　汉魏诗无佳句以所佳不在句也丹霞夹明月华星出云间乘渚望长洲羣鸟讙哗鸣萍藻泛滥浮澹澹随风倾此其防趋平铺散缀无处不佳亦无处见佳耳后人却撮入一语一字见竒乂以虚摹巧绘逼其意象便拙】
　　见挽船士兄弟辞别诗
　　舍我故乡客将适万里道妻子牵衣袂落泪霑懐抱甄皇后
　　乐府
　　塘上行
　　【邺都故事云魏文帝甄皇后袁绍中子熙之妻也太祖破绍文帝时为太子遂纳为夫人生明帝后为郭后所赐死后宫临终为诗今详其词气盖初见弃在后宫所作非临终时语也乐府解题曰前志云晋乐奏魏武帝蒲生篇而诸集録皆言其词文帝甄后所作叹以谗诉见弃犹幸得新好不遗故恶焉】
　　蒲生我池中其叶何离离傍能行仁义莫若妾自知众口铄黄金使君生别离念君去我时独愁常苦悲想见君顔色感结伤心脾念君常苦悲夜夜不能寐莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯出亦复苦愁入亦复苦愁边地多悲风树木何翛翛从军致独乐延年夀千秋
　　【质朴少韵其意固佳病太直耳】



　　古诗镜巻四
　　钦定四库全书
　　古诗镜巻五
　　明　陆时雍　编
　　魏第二
　　陈思王植【字子建太祖子文帝同母弟也建安十六年封平原侯寻徙封临淄文帝即位命诸侯并就国黄初二年贬安乡侯改封鄄城二年立为鄄城王四年徙封雍丘明帝太和元年改封浚仪三年复还雍丘四年徙东阿六年加封陈王薨年四十一諡曰思】
　　【子建才气髙亮动有琳琅声恣意挥霍无所不可子建才髙毎恃才为累其佳处在兴言成篇病处在率意取足】
　　诗
　　上责躬诗
　　【魏志曰黄初四年植朝京都上疏并献诗一首】
　　于穆显考时惟武皇受命于天宁济四方朱旗所拂九土披攘化滂流荒服来王超商越周与唐比踪笃生我皇奕世载聪武则肃烈文则时雍受禅于汉君临万邦万邦既化率由旧则广命懿亲以藩王国帝曰尔侯君兹青土奄有海濵方周于鲁车服有辉旗章有叙济济隽乂我弼我辅伊予小子恃宠骄盈举挂时网动乱国经作藩作屏先轨是隳傲我皇使犯我朝仪国有典刑我削我黜将寘于理元凶是率明明天子时惟笃类不忍我刑暴之朝肆违彼执宪哀予小子改封衮邑于河之濵股肱弗置有君无臣荒淫之阙谁弼予身防防仆夫于彼冀方嗟予小子乃罹斯殃赫赫天子恩不遗物冠我冕要我朱绂光光大使我荣我华剖符授土王爵是加仰齿金玺俯执圣防皇恩过隆祗承怵惕咨我小子顽凶是婴逝慙陵墓存愧阙庭匪敢傲徳实恩是恃威灵改加足以没齿昊天罔极生命不图常惧颠沛抱罪黄垆愿防矢石建旗东岳庶立毫厘防功自赎危躯授命知足免戾甘赴江湘奋戈吴越天啓其衷得防京畿迟奉圣顔如渴如饥心之云慕怆矣其悲天髙听卑皇肯照微
　　【子建四言不及王粲甚逺责躬应诏是骈丽语所可喜者是其便便属足】
　　朔风诗【五章】
　　仰彼朔风用懐魏都愿骋代马倐忽北徂凯风永至思彼蛮方愿随越鸟翻飞南翔
　　四气代谢悬景运周别如俯仰脱若三秋昔我初迁朱华未晞今我旋止素雪云飞
　　俯降千仞仰登天阻风飘蓬飞载离寒暑千仞易陟天阻可越昔我同袍今永乖别
　　子好芳草岂忘尔贻繁华将茂秋霜悴之君不垂眷岂云其诚秋兰可喻桂树冬荣
　　弦歌荡思谁与销忧临川慕思何为泛舟岂无和乐逰非我隣谁忘泛舟愧无榜【音谤】人
　　【婉致多风雅得风人遗教】
　　【附矫志诗巧言如屑　芝桂虽芳难以饵烹尸位素餐难以成名磁石引铁于金不连大朝举士愚不闻焉抱璧涂乞无为贵寳履仁遘祸无为贵道鸳雏逺害不羞卑栖灵虬避难不耻汚泥都蔗虽甘杖之必折巧言虽美用之必灭济济唐朝万邦作孚逢防虽巧必得良弓圣主虽知必得英雄螳螂见叹齐士轻战越王轼蛙国以死献道逺知骥世伪知贤覆之帱之顺天之矩泽如凯风恵如时雨口为禁闼舌为发机门机之□楛矢不追】
　　乐府
　　君子行
　　君子防未然不处嫌疑间田不纳履李下不正冠嫂叔不亲授长防不比肩劳谦得其柄和光甚独难周公下白屋吐哺不及餐一沐三握发后世称圣贤
　　【风骨棱厉断非汉语其为子建作无疑也田不纳履李下不正冠此阅世名语】
　　吁嗟篇
　　【乐府解题曰曹植拟苦寒行为吁嗟魏志曰植每欲求别见独谈及时政幸冀试用终不能得时法制待藩国峻迫植十一年而三徙都常汲汲无欢】
　　吁嗟此转蓬居世何独然长土本根逝宿夜无休闲东西经七陌南北越九阡卒遇回风起吹我入云间自谓终天路忽然下沈泉惊飚接我出故归彼中田当南而更北谓东而反西宕宕当何依忽亡而复存飘飖周八泽连翩歴五山流转无恒处谁知吾苦艰愿为中林草秋随野火燔糜灭岂不痛愿与根荄连
　　【中多芜秽不治后云愿为中林草秋随野火燔糜灭岂不痛愿与根荄连斯言痛衷殊甚　子桓取譬浮云子建取譬转蓬皆无聊语意要皆托意既浅作用亦自不深如关雎鹊巢何其深厚】蒲生行浮萍篇
　　浮萍寄清水随风东西流结髪辞严亲来为君子仇恪勤在朝夕无端获罪尤在昔防恩恵和乐如瑟琴何意今摧頽旷若商与参茱茰自有芳不若桂与兰新人虽可爱无若故所懽行云有反期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素
　　【塘上行质直简厚蒲生行犀利风华茱茰自有芳不若桂与兰新人虽可爱无若故所懽英英爽致悲风来入懐泪下如垂露发箧造裳衣裁缝纨与素其言恫有余情　每读子建诗觉髙华之气溢人襟帯】
　　箜篌引
　　置酒髙殿上亲友从我游中厨办丰膳烹羊宰肥牛秦筝何慷慨齐瑟和且柔阳阿奏竒舞京洛出名讴乐饮过三爵缓带顷庶羞主称千金夀賔奉万年酬乆要不可忘薄终义所尤谦谦君子徳磬折欲何求惊风飘白日光景驰西流盛时不可再百年忽我遒生存华屋处零落归山丘先民谁不死知命复何忧
　　【温其如玉大雅之音生存华屋处零落归山丘先民谁不死知命复何忧斯言如醇醪之醉】野田黄雀行
　　髙树多悲风海水扬其波利劒不在掌结友何须多不见篱间雀见鹞自投罗罗家得雀喜少年见雀悲防劒捎罗网黄雀得飞飞飞飞摩苍天来下谢少年
　　【首四句意气勃窣遒上】
　　泰山梁甫行
　　八方各异气千里殊风雨剧哉边海民寄身于草墅妻子象禽兽行止依林阻柴门何萧条狐兎翔我宇
　　【末二句语气耸峙】
　　怨歌行
　　为君既不易为臣良独难忠信事不显乃有【音又】见疑患周公佐成王金縢功不刋推心辅王室二叔反流言待罪居东国泣涕常流连皇灵大动变震雷风且寒防树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘
　　【叙古如披已懐读之觉一往之气可尚待罪居东国泣涕常流连出意太率圣人情事不若是之惶遽也】
　　孟冬篇
　　孟冬十月隂气厉清武官诫田讲旅统兵元袭吉元光着明蚩尤跸路风弭雨停乘舆啓行鸾鸣幽轧虎贲采骑飞象珥鹖钟鼓铿锵箫管嘈喝万骑齐镳千乘等盖夷山填谷平林涤薮张罗万里尽其飞走趯趯狡兎扬白跳翰猎以青骹掩以修竿韩卢宋鹊呈才骋足噬不尽緤牵麋掎鹿魏氏发机养基抚都卢防髙捜索猴猨庆忌孟贲蹈谷超峦张目决眦髪怒穿冠顿熊扼虎蹴豹搏防气有余势负象而趋获车既盈日侧乐终罢役解徒大飨离宫乱曰圣皇临飞轩论功校猎徒死禽积如京流血成沟渠明诏大劳赐大官供有无走马行酒醴驱车布肉鱼鸣鼓举觞爵击钟釂无余絶网纵麟麑弛罩出凤雏収功在羽校威灵振鬼区陛下长懽乐永世合天符
　　【语少着色】
　　名都篇
　　名都多妖女京洛出少年寳劒直千金被服丽且鲜闘鸡东郊道走马长楸间驰骋未能半双兎过我前揽弓防鸣镝长驱上南山左挽因右发一纵两禽连余巧未及展仰手接飞鸢观者咸称善众工归我妍归来宴平乐美酒斗十千脍鲤臇胎鰕炮鼈炙熊蹯鸣俦啸匹侣列坐竟长筵连翩击鞠壤巧防惟万端白日西南驰光景不可攀云散还城邑清晨复来还
　　【闘鸡东郊道走马长楸间驰骋未及半双兎过我前揽弓防鸣镝长驱上南山左挽因右发一纵两禽连余巧未及展仰手接飞鸢观者咸称善众工归我妍数语间节凑未佳便觉情事未果刚是双兎过前揽弓发镝忽而更连两禽两禽既连忽而接及飞鸢耶第来之滔滔吾取其裕】美女篇
　　美女妖且闲采桑岐路间柔条纷冉冉落叶何翩翩攘袖见素手皓腕约金环头上金爵钗腰佩翠琅玕明珠交玉体瑚间木难罗衣何飘飖轻裾随风还顾盼遗光彩长啸气若兰行徒用息驾休者以忘餐借问女安居乃在城南端青楼临大路髙门结重闗容华耀朝日谁不希令顔媒氏何所营玉帛不时安佳人慕髙义求贤良独难众人徒嗷嗷安知彼所观盛年处房室中夜起长叹
　　【诗道精微不徒形似美女篇之所美者皆在形骸之外】
　　白马篇
　　白马饰金羁连翩西北驰借问谁家子幽并游侠儿少小去乡邑扬声沙漠陲宿昔秉良弓楛矢何参差控破左的右发摧月支仰手接飞猱俯身散马蹄狡防过猴猿勇剽若豹螭边城多警急胡虏数迁移羽檄从北来厉马登髙隄长驱蹈匈奴左顾陵鲜卑弃身锋刃端性命安可懐父母且不顾何言子与妻名编壮士籍不得中顾私捐躯赴国难视死忽如归
　　【亦似哄然杂出仰手接飞猱俯身散马蹄此二佳句　大都子建乐府丰瞻有余精彩不足如陈羮宿饭咄嗟立办求其新味无有耳鬬鸡篇长鸣入青云鼓翅独翺翔世安得此青云鸡耶　诗道精微迥然独举欲清而逺欲简而尽欲而湛欲微而着欲离形而得神欲举趣而要防若一如赋体一如文论便与此道有妨矣意此言可以药建安之病】
　　弃妇篇
　　石榴植前庭緑叶揺缥青丹华灼烈烈璀彩有光荣光荣晔流离可以处淑灵有鸟飞来集拊翼以悲鸣悲鸣夫何为丹华实不成拊心长叹息无子当归宁有子月经天无子若流星天月相终始流星没无精栖迟失所宜下与瓦石并忧懐从中来叹息通鸡鸣反侧不能寐逍遥于前庭踟蹰还入房肃肃帷幕声搴帷更摄带抚弹鸣筝慷慨有余音要妙悲且清收泪长叹息何以负神灵招摇待霜露何必春夏成晚获为良实愿君且安宁
　　【有子月经天无子若流星知古人剏语之难】
　　妾薄命
　　日月既逝西藏更防兰室洞房华灯歩障舒光皎若日出扶桑促樽合坐行觞主人起舞盘能者穴触别端腾觚飞爵防干同量等色齐顔任意交属所欢朱顔发外形兰袖随礼容极情妙舞僊僊体轻裳解履遗絶缨俛仰笑喧无呈览持佳人玉顔齐举金爵翠盘手形罗袖良难腕弱不胜珠环坐者叹息舒顔御巾裛粉君傍中有霍纳都梁鸡舌五味杂香进者何人齐姜恩重爱深难忘召延亲好宴私但歌杯来何迟客赋既醉言归主人称露未晞
　　【体物入防朱顔发外形兰世无朱兰意者言其娇态耶同量等色齐顔任意交属所欢裳解履遗絶缨俛仰笑喧无呈神趣毕着彷佛招魂体物】
　　当来日大难
　　日短短乐有余乃置玉樽办东厨广情故心相于阖门置酒和乐欣欣游马后来辕车解轮今日同堂出门异乡别易防难各尽杯觞
　　当墙欲髙行
　　龙欲升天须浮云人之仕进待中人众口可以铄金谗言三至慈母不亲愦愦俗间不辨伪真愿欲披心自説陈君门以九重道逺河无津
　　【落落数语格致标举情事浑合是剪水缝云手更快爽不可当】
　　诗
　　公宴诗
　　公子敬爱客终宴不知疲清夜逰西园飞葢相追随眀月澄清影列宿正参差秋兰被长坂朱华冒緑池濳鱼跃清波好鸟鸣髙枝神飚接丹毂轻辇随风移飘飖放志意千秋长若斯
　　赠徐干
　　惊风飘白日忽然归西山圆景光未满众星灿以繁志士营世业小人亦不闲聊且夜行防游彼双阙间文昌郁云兴迎风髙中天春鸠鸣飞栋流猋激櫺轩顾念蓬室士贫贱诚足怜薇藿弗充虚皮褐犹不全慷慨有悲心兴文自成篇寳弃怨何人和氏有其愆弹冠俟知已知已谁不然良田无晩嵗膏泽多丰年亮懐璠璵美积乆徳愈宣亲交义在敦申章复何言
　　赠丁仪
　　【魏畧曰丁仪字正礼太祖辟为掾】
　　初秋凉气发亭树微销落凝霜依玉除清风飘飞阁朝云不归山霖雨成川泽黍稷委畴陇农夫安所获在贵多防贱为恩谁能博狐白足御冬焉念无衣客思慕延陵子寳劒非所惜子其宁尔心亲交义不薄
　　赠王粲
　　端坐苦愁思揽衣起西逰树木发春华清池激长流中有孤鸳鸯哀鸣求匹俦我愿执此鸟惜哉无轻舟欲归防故道顾望但懐愁悲风鸣我侧羲和逝不留重隂润万物何惧泽不周谁令君多念自使懐百忧
　　【赠徐干丁仪王粲诸诗兴言成咏病一往意尽苦无余情赠王粲诗中有孤鸳鸯哀鸣求匹俦我愿执此鸟惜哉无轻舟此中正好致欵却又率然过去】
　　赠白马王彪【七章】
　　序曰黄初四年正月白马王任城王与余俱朝京师防节气到洛阳任城王薨至七月与白马王还国后有司以二王归蕃道路宜异宿止意毒恨之葢以大别在数日是用自剖与王辞焉愤而成篇
　　谒帝承明庐逝将归旧疆清晨发皇邑日夕过首阳伊洛广且深欲济川无梁泛舟越洪涛怨彼东路长顾瞻恋城阙引领情内伤
　　太谷何寥廓山树郁苍苍霖雨泥我涂流潦浩纵横中逵絶无轨改辙登髙冈修坂造云日我马以黄黄犹能进我思郁以纡郁纡将何念亲爱在离居本图相与偕中更不克俱防枭鸣衡轭豺狼当路衢苍蝇间白黒谗巧令亲疎欲还絶无蹊揽辔止踟蹰
　　踟蹰亦何留相思无终极秋风发防凉寒蝉鸣我侧原野何萧条白日忽西匿归鸟赴乔林翩翩厉羽翼孤兽走索羣衔草不遑食感物伤我懐抚心长太息
　　太息将何为天命与我违奈何念同生一往形不归孤魂翔故域灵柩寄京师存者忽已过亡没身自衰人生处一世去若朝露晞年在桑榆间影响不能追自顾非金石咄唶令心悲【存者亡没当是错互】
　　心悲动我神弃置莫复陈丈夫志四海万里犹比隣恩爱茍不亏在逺分日亲何必同衾帱然后展殷勤忧思成疾无乃儿女仁仓卒骨肉情能不懐苦辛
　　苦辛何虑思天命信可疑虚无求列仙松子乆吾欺变故在斯须百年谁能持离别永无防执手将何时王其爱玉体俱享黄髪期收泪即长路援笔从此辞
　　【忧虞之感离别之情见之骨肉此中最多隠衷惋绪今读其诗犹觉慷慨之气胜于绸缪　披衷展愫一豁所意不假丝毫缘饰而成谓之宗匠以此】
　　送应氏诗
　　清时难屡得嘉防不可常天地无终极人命若朝霜愿得展嬿婉我友之朔方亲昵并集送置酒此河阳中馈岂独薄賔饮不尽觞爱至望苦深岂不愧中肠山川阻且逺别促防日长愿为比翼鸟施翮起髙翔
　　三良诗
　　功名不可为忠义我所安秦穆先下世三臣皆自残生时等荣乐既没同忧患谁言捐躯易杀身诚独难揽涕登君墓临穴仰天叹长夜何防防一往不复还黄鸟为悲鸣哀哉伤肺肝
　　【功名不可为忠义我所安秦穆先下世三臣皆自残生时等荣乐既没同忧患言三良合得此死谯言捐躯易杀身诚独难揽涕登君墓临穴仰天叹长夜何防防一往不复还黄鸟为悲鸣哀哉伤肺肝又叹三良之为此死大匠运斤不覩其迹如此　简至】
　　杂诗
　　髙台多悲风朝日照北林之子在万里江湖迥且深方舟安可极离思故难任孤鴈飞南游过庭长哀吟翘思慕逺人愿欲托遗音形影忽不见翩翩伤我心
　　转蓬离本根飘飖随长风何意廻飚举吹我入云中髙髙上无极天路安可穷类此流宕子捐躯逺从戎毛褐不掩形薇藿常不充去去莫复道沈忧令人老
　　西北有织妇绮缟何缤纷眀晨秉机杼日昃不成文太息终长夜悲啸入青云妾身守空闺良人行从军自期三年归今巳歴九春孤鸟绕树翔嗷嗷鸣索羣愿为南流景驰光见我君
　　南国有佳人容华若桃李朝逰江北岸夕宿潇湘沚时俗薄朱顔谁为发皓齿俛仰嵗将暮荣耀难乆恃【髙台多悲风朝日照北林之子在万里江湖迥且深意况迥出见其有披襟八荒挥手云汉气象时俗薄朱顔谁为发皓齿俛仰嵗将暮荣华难乆恃是琼楼人语】
　　七哀诗【谓痛而哀义而哀感而哀怨而哀耳目闻见而哀口欲而哀鼻酸而哀】
　　明月照髙楼流光正徘徊上有愁思妇悲叹有余哀借问叹者谁言是宕子妻君行逾十年孤妾常独栖君若清路尘妾若浊水泥浮沉各异势防合何时谐愿为西南风长逝入君懐君懐良不开贱妾当何依
　　【造情取境古人所难此是诗家第一义观子建王粲七哀杂诗等篇知古人端不妄作　七哀语致髙雅使齐梁人为之不知防许涕泪妖啼鬼哭穷极恶态矣】
　　【附防鰕篇　鰕防游潢潦不知江海流燕雀戏藩柴安识鸿鹄游世士此诚明大徳固无俦驾言登五岳然后小陵丘俯观世上人势利惟是谋讐髙念皇家逺懐柔九州抚劒而雷音猛气纵横浮泛泊徒嗷嗷谁知壮士忧】
　　【附怨诗行　此诗不若本调之佳君若清路尘妾若浊水泥浮沉各异势防合何时谐语何不佳北风行萧萧烈烈入吾耳心中念故人泪堕不能止语非不佳入此似不合调末云恩情中道絶流止任东西语格更晚　明月照髙楼流光正徘徊上有愁思妇悲叹有余哀　借问叹者谁自云宕子妻夫行逾十载贱妾常独栖　念君过于渴思君剧于饥君作髙山栢妾为浊水泥　北风行萧萧烈烈入吾耳心中念故人泪堕不能止　浮沉各异路防合当何谐愿作东北风吹我入君懐　君懐常不开贱妾当何依恩情中道絶流止任东西　我欲竟此曲此曲悲且长今日乐相乐别后莫相防】





　　古诗镜巻五
　　钦定四库全书
　　古诗镜巻六
　　明　陆时雍　编
　　魏第三
　　王粲【字仲宣山阳髙平人有异才汉献帝西迁因徙居长安后之荆州依刘表表卒曹操辟为丞相掾赐爵闗内侯拜侍中建安二十二年卒】
　　【仲宣诗近子桓稍帯绮丽四言长于言情温厚典则深得小雅遗教】
　　诗
　　赠蔡子笃诗
　　【蔡睦字子笃为尚书仲宣与之同避难荆州子笃还仲宣作此赠之】
　　翼翼飞鸾载飞载东我友云徂言戾旧邦舫舟翩翩以泝大江蔚矣荒涂时行靡通慨我懐慕君子所同悠悠世路乱离多阻济岱江行邈焉异处风流云散一别如雨人生实难愿其弗与瞻望遐路允企伊伫烈烈冬日肃肃凄风濳鳞在渊归鴈载轩茍非鸿雕孰能飞飜虽则追慕予思防宣瞻望东路惨怆増叹率彼江流爰逝靡期君子信誓不迁于时及子同寮生死固之何以赠行言授斯诗中心孔悼涕泪涟洏嗟尔君子如何勿思
　　赠士孙文始
　　【三辅决録注曰士孙萌字文始少有才学年十五能属文初董卓之诛也萌父瑞知王允必败京师不可居乃命萌将家属至荆州依刘表去无防果为李傕等所杀及天子都许昌追论诛董卓之功封萌为澹津亭侯与山阳王粲善萌当就国粲作诗以赠萌】
　　天降丧乱靡国不夷我暨我友自彼京师宗守荡失越用遁违迁于荆楚在漳之湄在漳之湄亦克晏处和通箎埙比徳车辅既度礼义卒获笑语庻兹永日无諐厥绪虽曰无諐时不我与同心离事乃有逝止横此大江淹彼南汜我思弗及载坐载起惟彼南汜君子居之悠悠我心薄言慕之人亦有言靡日不思矧伊嬿婉胡不凄而晨风夕逝托与之期瞻仰王室慨其永叹良人在外谁佐天官四国方阻俾尔归藩尔之归藩作式下国无曰蛮裔不防汝徳慎尔所主率由嘉则龙虽勿用志亦靡忒悠悠澹澧郁彼唐林虽则同域邈其迥深白驹逺志古人所箴允矣君子不遐厥心既往既来无宻尔音
　　【赠蔡子笃士孙文始其言穆如清风和气袭人衷怀欲罄能令闻者一起再舞】
　　赠文叔良
　　【捜神记曰文頴字叔良南阳人为荆州従事】
　　翩翩者鸿率彼江濵君子于征爰聘西隣临此洪渚伊思梁岷尔行孔邈如何勿勤君子敬始慎尔所主谋言必贤错説申辅延陵有作侨是与先民遗迹来世之矩既慎尔主亦廸知防探情以华覩着知微视明聴聪靡事不惟董褐荷名胡宁不师众不可盖无尚我言梧宫致辩齐楚构患成功有要在众思欢人之多忌掩之实难瞻彼黑水滔滔其流江汉有巻允来厥休二邦若否职汝之由缅彼行人鲜克弗留尚哉君子异于他仇人惟不勤无厚我忧惟思作赠敢咏在舟
　　思亲诗【为潘文则作】
　　穆穆显妣徳音徽止思齐先姑志侔姜姒躬此劳瘁鞠予小子小子之生遭世罔寜烈考勤时従之于征奄遘不造殷忧是婴咨于靡及退守祧祊五服荒离四国分争祸难斯逼救死于颈嗟我懐归弗克弗逞圣善独劳莫慰其情春秋代逝于兹九龄缅彼行路焉托予诚予诚既否委之于天庶我显妣克保遐年亹亹惟惧心乎如悬如何不吊早世徂颠于存弗养于没弗临遗愆在体惨痛切心形影尸立魂爽飞沈在昔蓼莪哀有余音我之此譬忧其独深胡寜视息以济于今岩岩丛险则不可摧仰瞻归云俯聆飇回飞焉靡翼超焉靡阶思若流波清似坁颓诗之作矣情以告哀
　　公防诗
　　昊天降丰泽百卉挺葳蕤凉风撤蒸暑清云却炎晖髙防君子堂竝坐防华榱嘉肴充圆方旨酒盈金罍管弦发徽音曲度清且悲合坐同所乐但愬桮行迟常闻诗人语不醉且无归今日不极欢含情欲待谁见眷良不翅守分岂能违古人有遗言君子福所绥愿我贤主人与天享巍巍克符周公业奕世不可追
　　【有懐如醰温温欲罄】
　　咏史诗
　　自古无殉死达人所共知秦穆杀三良惜哉空尔为结髪事明君受恩良不訾临没要之死焉得不相随妻子当门泣兄弟哭路陲临穴呼苍天涕下如绠縻人生各有志终不为此移同知埋身剧心亦有所施生为百夫雄死为壮士规黄鸟作哀诗至今声不亏
　　【既责穆公复美三良然何至作津津语岂将为疑冢之陪耶君子生为世益死为世重寜以妾仆自效仲宣欲以自见乃以自卑百世以下窥其隠矣晏婴不死崔氏之难君子不以为非况殉葬耶三良或未尝一请于襄公襄公或拒三良之请是皆不可知者此栁宗元所以讨彼狂也子建功名不可为忠义我所安正欲其死所而不得】
　　杂诗
　　日暮游西园写我忧思情曲池扬素波列树敷丹荣上有特栖鸟懐春向我鸣褰衽欲従之路险不得征徘徊不能去伫立望尔形风飚扬尘起白日忽已防回身入空房托梦通精诚人欲天不违何惧不合并
　　【子建杂诗我欲执此鸟惜哉无方舟其情亦第已耳王粲眷然一往倾倒殆尽】
　　七哀诗
　　西京乱无象豺虎方遘患复弃中国去委身适荆蛮亲戚对我悲朋友相追攀出门无所见白骨蔽平原路有饥妇人抱子弃草间顾闻号泣声挥涕独不还未知身死处何能两相完驱马弃之去不忍聴此言南登霸陵岸回首望长安悟彼下泉人喟然伤心肝
　　【第一首载事陈情登歌入雅千载以下想见其言之切而事之悲者第二首绮靡繁缛隠开晋渐荆蛮非我乡何为乆滞淫方舟泝大江日暮愁我心山冈有余映岩阿増重隂狐狸驰赴穴飞鸟翔故林流波激清响猴猿临岸吟迅风拂裳袂白露沾衣襟独夜不能寐摄衣起抚琴丝桐感人情为我发悲音羇旅无终极忧思壮难任】
　　【附従军诗俛首依人不觉词色俱陨烈士风当不如是余尝谓相如封禅颂都是无是公语长于贡防王粲従军诗喋喋作阿附言防于献防　子建髙华子桓和厚二者未知谁胜王粲文深温其如玉世云曹刘吾未之敢信】
　　刘桢【字公干东平人太祖辟为丞相掾属太子尝宴诸文学酒酣命夫人甄氏出拜坐中咸伏桢独平视太祖闻之乃収治辠减死输作署吏建安二十二年卒】
　　【刘桢骨干自饶风华殊乏苏子瞻谓曹刘挺劲须知诗之所贵不专挺劲】
　　诗
　　公防诗
　　永日行逰戱欢乐犹未央遗思在夜相与复翺翔辇车飞素葢従者盈路傍月出照园中珍木郁苍苍清川过石渠流波为鱼防芙蓉散其华菡蓞溢金塘灵鸟宿水裔仁兽游飞梁华馆寄流波豁达来风凉生平未始闻歌之安能详投翰长叹息绮丽不可忘
　　【清劲】
　　赠五官中郎将四首
　　昔我従元后整驾至南乡过彼丰沛都与君共翺翔四节相推斥季冬风且凉众賔防广坐明镫熺炎光清歌制妙声万舞在中堂金罍含甘醴羽觞行无方长夜忘归来聊且为太康四牡向路驰欢悦诚未央
　　余婴沈痼疾窜身清漳濵自夏渉冬弥旷十余旬常恐游岱宗不复见故人所亲一何笃步趾慰我身清谈同日夕情盼叙忧勤便复为别辞游车归西邻素叶随风起广路扬埃尘逝者如流水哀此遂离分追问何时防要我以阳春望慕结不解贻尔新诗文勉哉修令徳北面自宠珍
　　秋日多悲懐感慨以长叹终夜不遑寐叙意于濡翰明灯曜闺中清风凄已寒白露涂前庭应门重其闗四节相推斥嵗月忽欲殚壮士逺出征戎事将独难涕泣洒衣裳能不懐所欢
　　凉风吹沙砾霜气何皑皑【五来切】明月照缇幕华灯散炎辉赋诗连篇章极夜不知归君侯多壮思文雅縦横飞小臣信顽卤僶俛安能追
　　【质直详赡】
　　赠徐干
　　谁谓相去逺隔此西掖垣拘限清切禁中情无由宣思子沈心曲长叹不能言起坐失次第一日三四迁步出北寺门遥望西苑园细栁夹道生方塘含清源轻叶随风转飞鸟何翻翻乖人易感动涕下与衿连仰视白日光皦皦髙且悬兼烛八纮内物类无颇偏我独抱深感不得与比焉
　　【披衷如次不以防缀为工】
　　杂诗
　　职事相填委文墨纷消散驰翰未暇食日昃不知晏沈迷簿领书回回自昏乱释此出西城登髙且游观方塘含白水中有鳬与鴈安得肃肃羽従尔浮波澜
　　【附赠従弟三首　泛泛东流水磷磷水中石苹藻生其涯华叶纷扰溺采之荐宗庙可以羞嘉客岂无园中葵懿此出深泽　亭亭山上松瑟瑟谷中风风声一何盛松枝一何劲氷霜正惨凄终嵗常端正岂不罹凝寒松栢有本性　凤凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君巉削崚嶒似少诗人之度】
　　应玚【字徳琏汝南人汉泰山太守劭之従子也魏太祖辟为丞相掾属转平原侯庶子后为五官中郎将文学建安二十二年卒】
　　诗
　　侍五官中郎将建章台集诗
　　朝鴈鸣云中音响一何哀问子游何乡戢翼正徘徊言我塞门来将就衡阳栖往春翔北土今冬客南淮逺行防霜雪毛羽日摧頽常恐伤肌骨身陨沈黄泥简珠堕沙石何能中自谐欲因云雨防濯翼陵髙梯良遇不可值伸眉路何阶公子敬爱客乐饮不知疲和顔既已畅乃肯顾细防赠诗见存慰小子非所宜且为极懽情不醉其无归凡百敬尔位以副饥渴懐
　　【似语不属声建安中无可置此】
　　应璩【字休琏玚之弟博学好属文明帝时歴官散骑常侍齐王即位稍迁侍中大将军长史曹爽多违法度璩为诗以讽焉其言虽颇谐然多切时要后为侍中典著作嘉平四年卒】
　　诗
　　百一诗
　　下流不可处君子慎厥初名髙不宿着易用受侵诬前者隳官去有人适我闾田家无所有酌醴焚枯鱼问我何功徳三人承明庐所占于此土是谓仁智居文章不经国筐箧无尺书用等称才学往往见叹誉避席跪自陈贱子实空虚宋人遇周客慙愧靡所如
　　【丹阳集曰楚国先贤传言应璩作百一诗讥切时事徧以示在事者皆怪愕以为应焚弃之及观文选所载璩百一篇畧不及时事又郭茂倩杂体诗载百一诗五萹皆璩所作首篇言马子侯解音律而以陌上桑为凤将雏二篇伤翳桑二老无以葬妻子而已无宣孟之徳可以赒其急三篇言老人自知桑榆之景斗酒自劳不肯为子孙积财末篇即文选所载是也第四篇似有风谏所谓茍欲娱耳目快心乐腹肠我躬不悦欢安能虑死亡此岂非所谓应焚弃之诗乎是时曹爽事多违法璩为爽长史切谏其失如此所谓百一者庶防百分有一补于爽也】
　　【声格頽下】
　　陈琳【字孔璋广陵人避难冀州袁绍使典文章袁氏败后归太祖太祖使琳与阮瑀竝为司空军谋祭酒管记室军国书檄多琳瑀所作也徙门下省】
　　乐府
　　饮马长城窟行
　　饮马长城窟水寒伤马骨往谓长城吏慎莫稽留太原卒官作自有程举筑谐汝声男儿寜当格鬬死何能怫郁筑长城长城何连连连连三千里边城多健儿内舍多寡妇作书与内舍便嫁莫留住善侍新姑嫜时时念我故夫子报书往边地君今出语一何鄙身在旤难中何为稽留他家子生男慎莫举生女哺用脯君独不见长城下死人骸骨相撑拄结髪行事君慊慊心意间明知边地苦贱妾何能久自全
　　【轻剽矫捷似不类建安体裁剖衷沥血剜骨摧心遂作中唐鼻祖】
　　徐干【字伟长北海人为司空军谋祭酒掾属五官中郎将文学】
　　【徐干诗浅浅生动是为诗中小品】
　　诗
　　室思
　　人靡不有初想君能终之别来歴年嵗旧恩何可期重新而忘故君子所犹讥寄身虽在逺岂忘君须防既厚不为薄想君时见思
　　杂诗
　　峩峩髙山首悠悠万里道君去日已逺郁结令人老人生一世间忽若暮春草时不可再得何为自愁恼每诵昔鸿恩贱躯焉足保
　　浮云何洋洋愿因通我词飘飘不可寄徙倚徒相思人离皆复防君独无返期自君之出矣明镜喑不治思君如流水何有穷已时
　　阮瑀【字元瑜陈留人少受学于蔡邕曹操辟为司空军谋祭酒管记室后为仓曹掾属建安十七年卒】
　　诗
　　杂诗
　　临川多悲风秋日苦清凉客子易为戚感此用哀伤揽衣起踯躅上观心与房三星守故次明月未收光鸡鸣当何时朝晨尚未央还坐长叹息忧忧安可防
　　【风格标举苐未得壮】
　　繁钦【字休伯文才机辨少得名于汝颍为丞相主薄建安二十三年卒】
　　定情诗
　　我出东门游邂逅承清尘思君即幽房侍寝执衣巾时无桑中契迫此路侧人我既媚君姿君亦悦我顔何以致拳拳绾臂双金环何以致殷勤约指一双银何以致区区耳中双明珠何以致叩叩香囊系肘后何以致契濶绕腕双跳脱何以结恩情美玉缀罗缨何以结中心素缕连双鍼何以结相于金薄画搔头何以慰别离耳后瑇瑁钗何以答欢悦纨素三条裾何以结愁悲白绢双中衣与我期何所乃期东山隅日旰兮不来谷风吹我襦逺望无所见涕泣起踟蹰与我期何所乃期山南阳日中兮不来飘风吹我裳逍遥莫谁覩望君愁我肠与我期何所乃期西山侧日夕兮不来踯躅长叹息逺望凉风至俯仰正衣服与我期何所乃期山北岑日暮兮不来凄风吹我襟望君不能坐悲苦愁我心爱身以何为惜我华色时中情既欵欵然后尅宻期褰衣蹑茂草谓君不我欺厠此丑陋质徙倚无所之自伤失所欲泪下如连丝
　　【掇艳情之最胜然情思摇荡极矣】

　　古诗镜巻六
　　钦定四库全书
　　古诗镜巻七
　　明　陆时雍　编
　　魏第四
　　阮籍【字嗣宗陈留尉氏人司空记室瑀之子容貌瓌杰志气宏放初辟太尉掾进散骑常侍大将军司马昭欲为其子炎求婚籍乃醉六十日不得言而止后引为従事中郎籍闻步兵厨多美酒遂求为步兵校尉縦酒昏酣遗落世事又对人能为青白眼由是礼法之士深所讐疾大将军常保持之】
　　【嗣宗慎言诗中语都与世逺缱绻情深忧危虑切以此当穷途之哭矣　八十二首俱忧时阅乱无一忿世嫉俗语】
　　诗
　　咏懐
　　夜中不能寐起坐弹鸣琴薄帷鉴明月清风吹我襟孤鸿号外野翔鸟鸣北林徘徊将何见忧思独伤心
　　【起何彷徨结何寥落诗之致在意象而已】
　　二妃游江濵逍遥顺风翔交甫懐环佩婉娈有芬芳猗靡情欢爱千载不相忘倾城迷下蔡容好结中肠感激生忧思萱草树兰房膏沐为谁施其雨怨朝阳如何金石交一旦更离伤
　　【不伦不次是烦寃语末语大足伤感】
　　嘉树下成蹊东园桃与李秋风吹飞藿零落従此始繁华有憔悴堂上生荆杞驱马舍之去去上西山趾一身不自保何况恋妻子凝霜被野草嵗暮亦云已
　　【结句力遏奔马】
　　天马出西北由来従东道春秋非有托富贵焉常保清露被臯兰凝霜霑野草朝为美少年夕暮成丑老自非王子晋谁能常美好
　　【此言葢为富贵发也一起托况防别自非王子晋谁能常美好将前意一喷再醒首尾圆紧气韵流动矣】
　　平生少年时轻薄好弦歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何
　　【诗人寄况惟于慨叹处独深结语抚衷无限】
　　昔闻东陵近在青门外连畛距阡陌子母相钩带五色曜朝日嘉賔四面防膏火自煎熬多财为患害布衣可终身宠禄岂足頼
　　【结语警凡警句醒心深言悟世是诗人大作用处】
　　炎暑惟兹夏三旬将欲移芳树垂緑叶青云自逶迤四时更代谢日月递参差徘徊空堂上忉怛莫我知愿覩卒欢好不见悲别离
　　灼灼西隤日余光照我衣廻风吹四壁寒鸟相因依周周尚衔羽蛩蛩亦念饥如何当路子磬折防所归岂为夸誉名憔悴使心悲宁与燕雀翔不随黄鹄飞黄鹄游四海中路将安归
　　【起语景色惨然结语披豁磊落】
　　步出上东门北望首阳岑下有采薇士上有嘉树林良辰在何许凝霜霑衣襟寒风振山冈云起重隂鸣鴈飞南征鶗鴂发哀音素质由商声凄怆伤我心
　　北里多竒舞濮上有微音轻薄闲逰子俯仰乍浮沈防径从狭路僶俛趋荒淫焉见王子乔乗云翔邓林独有延年术可以慰我心
　　【独有延年术可以慰我心是烦寃语】
　　湛湛长江水上有枫树林臯兰被径路青骊逝骎骎逺望令人悲春气感我心三楚多秀士朝云进荒淫朱华振芬芳髙蔡相追寻一为黄雀哀泪下谁能禁
　　【结语骚激】
　　昔日繁华子安陵与龙阳夭夭桃李花灼灼有辉光悦泽若九春磬折似秋霜流盼发姿媚言笑吐芬芳携手等欢爱宿昔同衣裳愿为双飞鸟比翼共翺翔丹青着明誓永世不相忘
　　开秋兆凉气蟋蟀鸣牀帷感物懐殷忧悄悄令心悲多言焉所告繁辞将诉谁微风吹罗袂明月耀清晖晨鸡鸣髙树命驾起旋归
　　【隠隠衷曲如泣如诉固知情深者文明　晨鸡鸣髙树命驾起旋归情事何其徬徨去就何其果决语致髙迥】
　　昔年十四五志尚好诗书被褐怀珠玉顔闵相与期开轩临四野登髙望所思丘墓蔽山冈万代同一时千秋万嵗后荣名安所之乃悟羡门子嗷嗷令自嗤
　　【意致盘礴深穏是汉魏作手　被褐懐珠玉顔闵相与期此志殊自不小志之不就而思名名之无成而思仙知古人善于托言也】
　　徘徊蓬池上还顾望大梁緑水扬洪波旷野莽茫茫走兽交横驰飞鸟相随翔是时鹑火中日月正相望朔风厉严寒隂气下微霜羇旅无俦匹俛仰懐哀伤小人计其功君子道其常岂惜终憔悴咏言着斯章
　　【末四语肝胆划然知斯人不茍作者】
　　独坐空堂上谁可与欢者出门临永路不见行车马登髙望九州悠悠分旷野孤鸟西北飞离兽东南下日暮思亲友晤言用自写
　　【起语兴情慨慨结语寄意殷殷如此首尾盘礴自是阮公家数】
　　悬车在西南羲和将欲倾流光耀四海忽忽至夕防朝为咸池晖蒙汜受其荣岂知穷达士一死不再生视彼桃李花谁能乆荧荧君子在何许叹息未合并瞻仰景山松可以慰吾情
　　西方有佳人皎若白日光被服纎罗衣左右佩双璜修容耀姿美顺风振微芳登髙眺所思举袂当朝阳寄顔云霄间挥袖凌虚翔飘飖恍惚中流眄顾我傍悦怿未交接晤言用感伤
　　杨朱泣歧路墨子悲染丝揖让长离别飘飖难与期岂徒燕婉情存亡诚有之萧索人所悲旤衅不可辞赵女媚中山谦柔愈见欺嗟嗟涂上士何用自保持
　　于心懐寸隂羲阳将欲防挥袂抚长劒仰观浮云征云间有鹤抗志扬哀声一飞冲青天旷世不再鸣岂与鹑鷃游连翩戏中庭
　　【挥袂抚长劒仰视浮云征是壮士剖胸语】
　　夏后乗灵舆夸父为邓林存亡従变化日月有浮沈凤凰鸣参差伶伦发其音王子好箫管世世相追寻谁言不可见青鸟明我心
　　殷忧令志结怵惕常若惊逍遥未终晏朱华忽西倾蟋蟀在户牖蟪蛅鸣中庭心肠未相好谁云亮我情愿为云间乌千里一哀鸣三芝延瀛洲逺逰可长生
　　朝登洪坡颠日夕望西山荆棘被原野羣鸟飞翩翩鸾鹥时栖宿性命有自然建木谁能近射干复婵娟不见林中葛延蔓相勾连
　　周郑天下交街术当三河妖冶闲都子焕耀何芬葩发发朱顔睇眄有光辉倾城思一顾遗视来相夸愿为三春游朝阳忽蹉跎盛衰在须防离别将如何
　　若木燿西海扶桑翳瀛洲日月经天涂明暗不相讐穷达自有常得失又何求岂效路上童携手共遨游隂阳有变化谁云沈不浮朱鳖跃飞泉夜飞过吴洲俛仰运天地再抚四海流系累名利塲驽骏同一辀岂若遗耳目升遐去殷忧
　　【俛仰运天地再抚四海流安得此肮脏语斯言岂容虚作真有力转两仪目营四海意象愤懑之极发为横溢矣刘伶大人论二语可以驾之】
　　一日复一夕一夕复一朝顔色改平常精神自捐消胸中懐汤火变化故相招万事无穷极知谋苦不饶但恐须臾间魂气随风飘终身履薄氷谁知我心焦
　　壮士何慷慨志欲威八荒驱车逺行役受命念自忘良弓挟乌号明甲有精光临难不顾生身死魂飞扬岂为全躯士效命争战塲忠为百世荣义使令名彰垂声谢后世气节故有常
　　【临难不顾生身死魂飞扬岂为全躯士效命争战塲乃知所争者大】
　　俦物终始殊修短各异方琅玕生髙山芝英耀朱堂荧荧桃李花成蹊将夭伤焉敢希千术三春表微光自非凌风树憔悴要有常
　　鸒鸠飞桑榆海鸟运天池岂不识宏大羽翼不相宜招摇安可翔不若栖树枝下集蓬艾间上游园圃篱但尔亦自足用子为追随
　　歩逰三衢旁惆怅念所思岂为今朝见恍惚诚有之泽中生乔松万世安可期髙鸟摩天飞凌云共游嬉岂有孤行士垂涕悲故时
　　河上有丈人纬萧弃明珠甘彼藜藿食乐是蓬蒿庐岂效缤纷子良马骋轻舆朝生衢路旁夕瘗横术隅欢笑不终晏俛仰复欷歔鉴兹二三者愤懑従此舒
　　【鉴兹二三者愤懑従此舒阮公遗世乃复以此为快耶故知是愤世语亦复是警世语】
　　少年学击刺妙伎过曲城英风截云霓超世发竒声挥劒临沙漠饮马九野坰旗帜何翩翩但闻金鼓鸣军旅令人悲烈烈有哀情念我平常时悔恨従此生
　　木槿荣丘墓煌煌有光色白日頽林中翩翩零路侧蟋蟀吟户牖蟪蛄鸣荆棘蜉蝣玩三朝采采修羽翼衣裳为谁施俛仰自収拭生命防何时慷慨各努力
　　【生命防何时慷慨各努力努力存生艰虞力命忧危之衷有此苦语】
　　出门望佳人佳人岂在兹三山招松乔万世谁与期存亡有长短慷慨将焉知忽忽朝日隤行行将何之不见季秋草摧折在今时
　　【缓缓着词丁丁着意是汉人诗借景摅情凭胸倒臆是魏人诗曲喻旁引离合往复是阮籍诗】















　　古诗镜巻七
　　钦定四库全书
　　古诗镜巻八
　　明　陆时雍　撰
　　晋第一
　　【诗莫敝于晋色闇而不韶韵沉而不发气塞而不畅词重而不流使非前有傅后有陶濳则晋可不言诗矣】
　　张华【字茂先范阳人晋武帝受禅以为黄门侍郎赞伐吴有功封广武侯迁尚书后晋为侍中中书监尽忠匡辅加封公元康六年拜司空与赵王伦孙秀有隙为伦秀所害】
　　乐府
　　博陵王宫侠曲二首
　　侠客乐幽险筑室穷山隂燎猎野兽稀施网川无禽嵗暮饥寒至慷慨顿足吟穷令壮士激安能懐仁心干将坐自【缺】繁弱控余音耕佃穷渊陂种粟着劒镡收秋狭路间一击重千金栖迟熊罴穴容与虎豹林身在法令外縦逸常不禁
　　雄儿任气侠声葢少年场借友行报怨杀人租市旁吴刀鸣手中利劒严秋霜腰间义素防手持白头镶腾超如激电廻旋如流光奋击当手决交尸自纵横寜为殇鬼雄义不入圜墙生从命子游死闻侠骨香身没心不惩勇气加四方
　　【张华清绪濯濯第风格不老昔人谓儿女情多风云气少此言复过死闻侠骨香语足百代】诗
　　答何劭
　　吏道何其廹窘然坐自拘缨緌为徽纆文宪焉可逾恬旷苦不足烦促每有余良朋贻新诗示我以防娱穆如洒清风焕若春华敷自惜同寮宷于今比园庐衰疾近辱殆庶几并悬与散髪重隂下抱杖临清渠属耳听鸎鸣流目翫鯈鱼从容养余日取乐于桑榆
　　【吏道何其廹窘然坐自拘清快散发重隂下抱杖临清渠不乏爽致】
　　情诗
　　防目四野外逍遥独延伫兰蕙縁清渠繁华隂緑渚佳人不在兹取此欲谁与巢居知风寒穴处识隂雨不曽逺别离安知慕俦侣
　　杂诗
　　晷度随天运四时互相承东壁正昏中涸隂寒节升繁霜降当夕悲风中夜兴朱火青无光兰膏坐自凝重衾无暖气挟纩如懐氷伏枕终遥夕寤言莫予应永思虑崇昔慨然独拊膺
　　【朱火青无光兰膏坐自凝语气铮铮】
　　拟古
　　松生垅坂上百尺下无枝东南望河尾西北隠昆崖刚风振山籁朋鸟夜惊离悲凉贯年节葱翠恒若斯安得草木心不怨寒暑移
　　【末后二语古意妙言】
　　传【字休奕北地泥阳人博学善属文举秀才晋王时为常侍及受禅进爵为子武帝初置谏官以为之迁侍中转司校尉免官卒于家追封清泉侯谥曰刚】
　　【古貌绮心防情逺境汉后未覩其俦乐府淋漓排荡位置三曹材情妙丽似过之矣】
　　乐府
　　短歌行
　　长安髙城层楼亭亭干云四起上贯天庭蜉蝣何整行如军征蟋蟀何感中夜哀鸣蚍蜉愉乐粲粲其荣寤寐念之谁知我情昔君视我如掌上珠何意一朝弃我沟渠昔君与我如影如形何意一去心如流星昔君与我两心相结何意今日忽然两絶
　　【蜉蝣何整行如军征蟋蟀何感中夜悲鸣蚍蜉愉乐粲粲其荣寤寐念之谁知我情一似惊怛一似慨伤情以物章初无可拟】
　　惟汉行
　　危哉鸿门防沛公几不还轻装入人军投身汤火间两雄不俱立亚父见此权项庄奋劒起白刃何翩翩伯身虽为蔽事促不及旋张良慴坐侧髙祖变龙顔頼得樊将军虎叱项王前嗔目骇三军磨牙咀豚肩空巵让霸主临急吐竒言威凌万乗主指顾回泰山神龙困鼎镬非哙岂得全狗屠登上将功业信不原健儿实可慕腐儒安足叹
　　【气格浑成与曹子建怨歌行争胜】
　　艳歌行
　　日出东南隅照我秦氏楼秦氏有好女自字为罗敷首戴金翠饰耳缀明月珠白素为下裾丹霞为上襦一顾倾朝市再顾国为虚问女居安在堂在城南居青楼临大巷幽门结重枢使君自南来驷马立踟蹰遣吏谢贤女岂可同行车斯女长跪对使君言何殊使君自有妇贱妾有鄙夫天地正厥位愿君改其图
　　豫章行苦相篇
　　苦相身为女卑陋难再陈男儿当门户堕地自生神雄心志四海万里望风尘女育无欣爱不为家所珍长大逃深屋蔵头羞见人垂泪适他乡忽如雨絶云低头和顔色素齿结朱唇跪拜无复数婢妾如严賔情合同云汉葵藿仰阳春心乖甚水火百恶集其身玉顔随年变丈夫多好新昔为形与影今为胡与秦胡秦时相见一絶逾参辰
　　【汉情魏貌絶不类晋人所为】
　　秋兰篇
　　秋兰防王池池水清且芳芙蓉随风发中有双鸳鸯双鱼自踊跃两鸟时廻翔君其歴九秋与妾同衣裳
　　【气遒】
　　飞尘篇
　　飞尘秽清流朝云蔽日光秋兰岂不芬鲍肆乱其芳河决溃金堤一手不能障
　　【后二语特警】
　　饮马长城窟行
　　靑青河边草悠悠万里道草生在春时逺道还有期春至草不生期尽叹无声感物懐思心梦想发中情梦君如鸳鸯比翼云间翔既觉寂无见旷如参与商梦君结同心比翼防北林既觉寂无见旷如商与参河洛自用固不如中岳安回流不及返浮云往自还悲风动思心悠悠谁知者悬景无停居忽如驰驷马倾耳懐音响转目泪双堕生存无防期要君黄泉下
　　【西汉情曲邺中语致所以华而婉魏人径情直往无此委折稠叠】
　　放歌行
　　灵有枯甲神龙有腐麟人无千嵗夀存质空相因朝露尚移景促哉水上尘丘冢如履綦不识故与新髙树来悲风松柏垂威神旷野何萧条顾望无生人但见狐狸迹虎豹自成羣孤雏攀树鸣离鸟何缤纷愁子多哀心塞耳不忍闻长啸泪雨下太息气成云
　　【语气凝重品格在汉魏之间大抵托基既髙则发言自逺平胷直冩自不落凡近规摹矣】艳歌行有女篇
　　有女懐芬芳媞媞步东厢蛾眉分翠羽眀眸发清扬丹唇翳皓齿秀色若珪璋巧笑露懽靥众媚不可详令仪希世出无乃古毛嫱头安金歩摇耳系眀月珰珠环约素腕翠羽垂鲜光文袍缀藻黼玉体映罗裳容华既已艳志莭拟秋霜徽音冠青云声响流四方妙哉美媛徳宜配侯与王灵应万世合日月时相望媒氏陈束帛羔鴈鸣前堂百两盈中路起若鸾凤翔凡夫徒踊跃望絶殊参商
　　【视曹子建美女篇相似格耸气亮似复过之】
　　明月篇
　　皎皎明月光灼灼朝日晖昔为春蚕丝今为秋女衣丹唇列素齿翠彩发蛾眉娇子多好言欢合易为姿玉顔盛有时秀色随年衰常恐新间旧变故兴细微浮萍本无根非水将何依忧喜更相接乐极还自悲
　　董逃行歴九秋篇十二首
　　歴九秋兮三春遗贵客兮逺賔顾多君心所亲乃命妙妓才人炳若日月星辰
　　序金罍兮玉觞賔主逓起鴈行杯若飞电絶光交觞接巵结裳慷慨欢笑万方
　　奏新诗兮夫君烂然虎变龙文浑如天地未分齐讴楚舞纷纷歌声上激青云
　　穷八音兮异伦竒声靡靡每新微披素齿丹唇逸响飞薄梁尘精爽眇眇入神
　　坐咸醉兮沾欢引樽促席临轩进爵献夀翻翻千秋要君一言愿爱不移若山
　　君恩爱兮不竭譬若朝日夕月此景万里不絶长保初醮髪结何忧坐成胡越
　　携弱手兮金环上逰飞阁云间穆若鸳凤双鸾还幸兰芳自安娱心乐意难原
　　乐既极兮多懐盛时忽逝若頽寒暑革御景廻荣华随风飘摧感物动心増哀
　　妾受命兮孤虚男儿堕地称珠女弱虽存若无骨肉至亲更疏奉事他人托躯
　　君如影兮随形贱妾如水浮萍明月不能常盈谁能无根保荣良时冉冉代征
　　顾绣领兮含晖皎若廻光则微朱华忽尔渐衰影欲舍形髙飞谁言往思可追
　　荠与麦兮夏零兰桂践霜逾馨禄命悬天难明妾心结意丹青何忧君心中倾
　　【结撰精奥描情写色入神当属西汉第一妙手】
　　吴楚歌
　　燕人美兮赵女佳其室则迩兮限层崖云为车兮风为马玉在山兮兰在野云无期兮风有止思多端兮谁能理
　　鸿鴈生塞北行
　　【魏武帝却东西门行曰鸿鴈生塞北乃在无人乡】
　　凤凰逺生海西及时昆山冈五徳存羽仪和鸣定宫啇百鸟并侍左右鼔翼腾华光上熈游云日间千嵗时来翔孰若彼龙与曵尾泥中蔵非云雨则不升冬伏春廼骧退哀此秋兰草根絶随化扬灵气一何忧美万里驰芬芳常恐物防易歇一朝见弃忘
　　【最饶逺韵】
　　白杨行
　　青云固非青当云奈白云骥从西北驰来吾何忆骥来对我悲鸣举头气凌青云当奈此骥正龙形踠足蹉跎长坡下蹇驴慷忾敢与我争驰踯躅盐车之中流汗两耳尽下垂虽懐千里之逸志当时一得施白云彯彯舍我髙翔青云徘徊戢我愁啼上眄増崖下临清池日欲西移既来归君君不一顾仰天太息当用生为青云乎飞时悲当奈何耶青云飞乎
　　【酣恣驰骤】
　　秦女休行
　　厐【一作秦】氏有烈妇义声驰雍凉父母家有重怨仇人暴且彊虽有男兄弟志弱不能当烈女当此痛丹心为寸伤外若无意者内濳思无方白日入都市怨家如平常匿劒蔵白刃一奋防身僵身首为之异处仗尸列肆旁肉与土合成泥洒血溅飞梁猛气上干云霓仇党失守为披攘一市称烈义观者收泪竝慨忼百男何当益不如一女良烈女直造县门云父不幸遭祸殃今仇身以分裂虽死情益扬杀人当伏法义不茍活隳旧章县令解印绶令我伤心不忍听刑部垂头塞甘令我吏举不能成烈着希代之绩义立无穷之名夫家同受其祚子子孙孙咸享其荣今我作歌咏髙风激扬壮发悲且清
　　【语语生色叙赞两工式得其体】
　　云中白子髙行
　　陵阳子来明意欲作天与仙人游超登元气攀日月遂造天门将上谒阊阖辟见紫防绛阙紫宫崔嵬髙殿嵳峩双阙万丈玉树罗童女掣电策童儿挽雷车云汉随天流浩浩如江河因王长公谒上皇钧天乐作不可详龙仙神仙教我灵秘八风子仪与游我祥我心何戚戚思故乡俯看故乡二仪设张乐哉二仪日月运移地东南倾天西北驰鹤五气所补鼇四足所支齐驾飞龙骖赤螭逍遥五岳间东西驰长与天地并复何为复何为【直是登太极俯两仪下视一切蠢蠢四海而芥五岳空中市象神色淋漓乃气韵亦复髙古】西长安行
　　所思兮何在乃在西长安何用存问妾香橙双珠环何用重存问羽爵翠琅玕今我兮问君更有兮异心香亦不可烧环亦不可沈香烧日有歇环沈日自深
　　车遥遥篇
　　车遥遥兮马洋洋追思君兮不可防君安逰兮西入秦愿为影兮随君身君在隂兮君不见君依光兮妾所愿
　　昔思君
　　昔君与我兮形影濳结今君与我兮云飞雨絶昔君与我兮音响相和今君与我兮落叶去柯昔君与我兮金石无亏今君与我兮星灭光离
　　诗
　　杂诗
　　志士惜日短愁人知夜长摄衣歩前庭仰观南鴈翔景随形运流响归空房清风何飘飖微月出西方繁星依青天列宿自成行蝉鸣髙树间野鸟号东厢纎云时髣髴渥露沾我裳良时无停景北斗忽低昻常恐寒莭至凝气结为霜落叶随风摧一絶如流光
　　【风味不减魏文但魏文气韵流美傅以格力当之】
　　古诗
　　东方大眀星光景照千里少年舍家逰思心昼夜起
　　杂言
　　雷隠隠感妾心倾耳清听非车音
　　啄木
　　啄木髙翔鸣喈喈飘摇林薄着桑槐缘树间喙如锥嘤喔嘤喔声正悲専为万物作倡俳当此之时乐不可廻
　　【晋之傅梁之庾肩吾隋之张正见声色臭味俱全】
　　【附和秋胡行情以感兴为端而以风味为美咏事赋情得其大意而已悉详宻非所尚也傅和秋胡行人言生日短愁者苦夜长补却采桑起意正是不必且愁苦夜长于秋胡妇何当也精诚驰万里既至两相忘复补相诱起意无渡装桥反为多事格何其晚忧来犹四海易感难可防语亦拙末二语商畧得妥　秋胡纳令室三日宦他乡皎皎洁妇姿冷冷守空房燕婉不终夕别如参与商忧来犹四海易感难可防人言生日短愁者苦夜长百草扬春华攘腕采柔桑素手寻繁枝落叶不盈筐罗衣翳玉体囬日流采乖君子倦仕归车马如龙骧精诚驰万里既至两相忘行人悦令顔借息此树傍诱以逢卿喻遂下黄金装烈烈贞女忿言辞厉秋霜长驱及居室奉金升北堂母立呼妇来欢情乐未央秋胡见此妇愓然懐探汤负心岂不慙永誓非所望清浊必异源鳬鳯不并翔引身赴长流果哉洁妇肠彼夫既不淑此妇亦太刚】
　　枣据【字道彦颍川长社人善文辞弱冠辟大将军府出为山阳令迁尚书郎贾充伐吴请为从事中郎军还徙黄门侍郎冀州刺史太子中庶子卒】
　　诗
　　杂诗
　　吴冦未殄灭乱象侵边疆天子命上宰作蕃于汉阳开国建元士玉帛聘贤良予非荆山璞谬登和氏塲羊质服虎文燕翼假凤翔既惧非所任怨彼南路长千里既悠邈路次限关梁仆夫罢逺涉车马困山冈深谷下无底髙岩暨穹苍丰草停滋润雾露沾衣裳林结隂气不风自寒凉顾瞻情感切恻怆心哀伤士生则悬弧有事在四方安得恒逍遥端坐守闺房引义割外情内感实难忘
　　【平襟直写亦得寡病】
　　何劭【字敬祖陈国阳夏人司空曽之子博学善属文武帝践阼以为散骑常侍永康初迁司徒赵王伦簒位以为太宰永宁元年薨袭封朗陵郡公諡曰康】
　　诗
　　杂诗
　　秋风乗夕起明月照髙树闲房来清气广庭发晖素静寂怆然叹惆怅忽游顾仰视垣上草俯察阶下露心虚体自轻飘飖若仙步瞻彼陵上柏想与神人遇道深难可期精微非所慕勤思终遥夕永言写情虑
　　【附束晳补亡六诗雅貌浅衷祗是晋语　南陔孝子相戒以养也　循彼南陔言采其兰眷恋庭闱心不遑安彼居之子罔或游盘馨尔夕膳洁尔晨飡循彼南陔厥草油油彼居之子色思其柔眷恋庭闱心不遑留馨尔夕膳洁尔晨羞有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似勗増尔防以介丕祉　由庚万物得由其道也荡荡夷庚物则由之蠢蠢庶类王亦柔之道之既由化之既柔木以秋零草以春抽兽在在草鱼跃顺流四时递谢八风代扇纎阿案晷星变其躔五纬不愆六气无易愔愔我王绍文之迹】

　　古诗镜卷八
　　钦定四库全书
　　古诗镜卷九
　　明　陆时雍　撰
　　晋第二
　　陆机【字士衡吴郡人大司马抗之子也少有竒才领父兵为竒门将吴亡入洛太傅杨骏辟为祭酒累迁太子洗马著作郎出补吴王郎中令入为尚书郎赵王伦辅政引为参军大安初成都王頴等起兵讨长沙王乂假机后将军河北大都督因战败绩为頴所害】
　　【孙绰云陆深而芜潘浅而净诗縁情而绮靡病所流于芜也篇中累句皆绮靡所为】
　　乐府
　　短歌行
　　置酒髙堂悲歌临觞人夀防何逝如朝霜时无重至华不再扬苹以春晖兰以秋芳来日苦短去日苦长今我不乐蟋蟀在房乐以防兴悲以别章岂曰无感忧为子忘我酒既防我肴既臧短歌有咏长夜无荒
　　【意象浅促更无余地曹氏父子只意有余而言不尽】
　　豫章行
　　泛舟清川渚遥望髙山隂川陆殊涂轨懿亲将逺防三荆欢同株四鸟悲异林乐防良自古悼别岂独今寄世将防何日昃无停阴前路既已多后涂随年侵促促薄暮景亹亹鲜克禁曷为复以兹曽是懐苦心逺节婴物浅近情能不深行矣保嘉福景絶继以音
　　【陆机诗可喜处有清俊之气可憎处在缛绣之辞豫章行长安有狭邪行塘上行饮马长城窟行诸篇絶少词累】
　　长安有狭邪行
　　伊洛有岐路岐路交朱轮轻葢承华景腾步蹑飞尘鸣玉岂朴儒凭轼皆俊民烈心厉劲秋丽服鲜芳春余本倦游客豪彦多旧亲倾盖承芳讯欲鸣当及晨守一不足矜岐路良可遵规行无旷迹矩步岂逮人投足绪已尔四时不必循将遂殊涂轨要子同归津
　　【四时不必循一语亦拙】
　　塘上行
　　江蓠生幽渚微芳不足宣被蒙风云防移居华池边发藻玉台下垂影沧浪泉霑润既已渥结根奥且坚四节逝不处繁华难乆鲜淑气与时殒余芳随风捐天道有迁易人理无常全男懽智倾愚女爱衰避妍不惜微躯但惧苍蝇前愿君广末光照妾薄暮年
　　饮马长城窟行
　　驱马陟隂山山髙马不前往问隂山候劲虏在燕然戎车无停轨旌斾屡徂迁仰凭积雪岩俯渉坚氷川冬来秋未反去家邈以緜猃狁亮未夷征人岂徒旋未徳争先鸣凶器无两全师克薄赏行军没微躯捐将遵甘陈迹收功单于旃振旅劳归士受爵藁街传
　　门有车马客行
　　门有车马客驾言发故乡念君乆不归濡迹渉江湘投袂赴门涂揽衣不及裳拊膺携客泣掩泪叙温凉借问邦族间恻怆论存亡亲友多零落旧齿皆雕丧市朝忽迁易城阙或丘荒坟垄日月多松栢郁芒芒天道信崇替人生安得长慷慨惟平生俛仰独悲伤
　　【惊心事刻意语所少者气韵流动】
　　君子有所思行
　　命驾登北山延伫望城郭廛里一何盛街巷纷漠漠甲第崇髙闼洞房结阿阁曲池何湛湛清川带华薄邃宇列绮窻兰室接罗幕淑貌色斯升哀音承顔作人生诚行迈容华随年落善哉膏梁士营生奥且博宴安消灵根鸩毒不可恪无以肉食资取笑葵与藿
　　猛虎行
　　渇不饮盗泉水热不息恶木阴恶木岂无枝志士多苦心整驾肃时命杖策将远寻饥食猛虎窟寒栖野雀林日归功未建时往歳载隂崇云临岸骇鸣条随风吟静言幽谷底长啸髙山岑急无懦响亮节难为音人生诚未易曷云开此衿眷我耿介懐俯仰愧古今
　　【崇云临岸骇鸣条随风吟此成何语饥食猛虎窟寒栖野雀林亦矜作太过】
　　悲哉行
　　防客芳春林春芳伤客心和风飞清响鲜云垂薄隂蕙草饶淑气时鸟多好音翩翩鸣鸠羽喈喈仓庚音幽兰盈通谷长秀被髙岑女萝亦有托蔓葛亦有寻伤哉客游士忧思一何深目感随气草耳悲咏时禽寤寐多逺念缅然若飞沈愿托归风响寄言遗所钦
　　【闻人蒨林有惊心鸟园多夺目花其诗已近律矣犹病俚气士衡目感随气草耳悲咏时禽古体中更伤雅道　凡妆防造作非稚即俚纵得佳句总不登大雅之堂矣】
　　诗
　　赠尚书郎顾彦先
　　大火贞朱光积阳熈自南望舒离金虎屏翳吐重阴凄风迕时序苦雨遂成霖朝游忘轻扇夕息忆重衾感物百忧生纒绵自相寻与子隔萧墙萧墙阻且深形影旷不接所托声与音音声日夜阔何用慰吾心
　　【朝游忘轻扇夕息忆重衾苦拘而陋】
　　赠从兄车骑
　　孤兽思故薮离鸟悲旧林翩翩游宦子辛苦谁为心髣髴谷水阳婉娈昆山阴营魄懐兹土精爽若飞沈寤寐靡安豫愿言思所钦感彼归途艰使我怨慕深安得防归草言树背与襟斯言岂虚作思鸟有悲音
　　为顾彦先赠妇
　　东南有思妇长叹充幽闼借问叹何为佳人天末游宦乆不归山川修且阔形影参商乖音息旷不逹离合非有常譬彼弦与筈愿保金石躯慰妾长饥渴
　　赴洛道中作
　　逺游越山川山川修且广振防陟崇丘安辔遵平莽夕息抱影寐朝徂衔思往顿辔倚髙岩侧听悲风响清露坠素辉明月一何朗抚枕不能寐振衣独长想
　　【末数语清湛如溜】
　　拟明月何皎皎
　　安寝北堂上眀月入我牖照之有余辉揽之不盈手凉风绕曲房寒蝉鸣髙栁踟蹰感莭物我行永已乆游宦防无我离思难常守
　　【照之有余辉揽之不盈手老而洁是长篇中短赋末二语彷髴汉人】
　　招隠诗
　　眀发心不夷振衣聊踯躅踯躅欲安之幽人在浚谷朝采南涧藻夕息西山足轻条象云搆宻叶承翠幄激楚伫兰林回芳薄秀木山溜何冷冷飞泉漱鸣玉哀音附灵波頽响赴曾曲至乐非有假安事浇淳朴富贵茍难图税驾従所欲
　　【一起韵致犹夷　费许防饰独立至尊输他本相凡縁饰愈巧则声格愈卑】
　　【附挽歌三首长哭大恸然而不悲无情故也更病太甚凡过饰则损真好尽则伤雅故道贵中和诗归风雅　卜择考休贞嘉命咸在兹夙驾警徒御结辔顿重基龙防被广栁前驱矫轻旗殡宫何嘈嘈哀响沸中闱中闱且勿讙听我薤露诗死生各异伦祖载当有时舍爵两楹位啓殡进灵轜饮饯觞莫举出宿归无期惟袵旷遗影栋宇与子辞周亲咸犇凑友朋自逺来翼翼飞轻轩骎骎策素骐按辔遵长薄送子长夜台呼子子不闻泣子子不知叹息重榇侧念我畴昔时三秋犹足収万世安可思殉没身易亡杀子非所能舍言言哽咽挥涕涕流离　流离亲友思惆怅神不泰素骖伫轜轩驷骛飞葢哀鸣兴殡宫廻迟悲野外魂舆寂无响但见冠与帯备物象平生长旌谁为斾悲风徽行轨倾云结流霭振策指灵丘驾言从此逝　重阜何崔嵬庐窜其间磅礴立四极穹隆放苍天侧听隂沟涌卧观天井悬圹宵何寥廓大暮安可晨人往有返嵗我行无归年昔居四民宅今托万鬼隣昔为七尺躯今成灰与尘金玉素所佩鸿毛今不振丰肌飨蝼蚁妍姿永夷冺夀堂延魑魅虚无自相賔蝼蚁尔何怨魑魅我何亲拊心痛荼毒永叹莫为陈】
　　陆云【字士龙少与兄机齐名吴平入洛刺史周浚召为从事公府掾太子舍人出补浚仪令后拜吴王宴郎中令成都王頴表为清河内史屡以正言忤防机败并为頴所害】
　　诗
　　荅张士然
　　行迈越长川飘飖冐风尘通波激枉渚悲风薄丘榛修路无穷迹井邑自相循百城各异俗千室非良邻欢旧难假合风土岂虚亲感念桑梓域髣髴眼中人靡靡日夜逺眷眷懐苦辛
　　【士龙苦无材思名以兄传惟荅张士然庶为可咏】
　　为顾彦先赠妇往返
　　悠悠君行迈防防妾独止山河安可逾水路隔万里京室多妖冶粲粲都人子雅步擢纎腰巧言发皓齿佳丽良可美衰贱焉足纪逺蒙眷顾言衔恩非望始
　　浮海难为水游林难为观容色贵及时朝华忌日晏皎皎彼姝子灼灼懐春粲西城善雅舞总章饶清弹鸣簧发丹唇朱弦绕素腕轻裾犹电挥双袂如雾散华容溢藻幄哀响入云汉知音世所希非君谁能赞弃置北辰星问此龙焕时暮复何言华落理必贱
　　潘岳【字安仁荥阳中牟人美姿仪少以才頴发名善属文清绮絶世举秀才为郎迁河阳懐二县令入补尚书郎累迁给事黄门侍郎素与孙秀有隙及赵王伦辅政秀遂诬岳与石崇为乱诛之】
　　诗
　　河阳县作
　　微身轻蝉翼弱冠忝嘉招在疚妨贤路再升上宰朝猥荷公叔举连陪厠王寮长啸归东山拥耒耨时苖幽谷茂纎葛峻岩敷荣条落英陨林趾飞茎秀陵乔卑髙亦何常升降在一朝徒恨良时泰小人道遂消譬如野田蓬斡流随风飘昔倦都邑游今掌河朔徭登城眷南顾凯风扬微绡洪流何浩荡修芒郁岧嶤谁谓晋京逺室迩身实辽谁谓邑宰轻令名患不劭人生天地间百年孰能要歘如敲石火瞥若截道飚齐都无遗声桐乡有余谣福谦在纯约害盈由矜骄虽无君人徳视民庶不恌
　　在懐县作
　　春秋代迁逝四运纷可喜宠辱易不惊恋本难为思我来氷未泮时暑忽隆炽感此还期淹叹彼年往驶登城望郊甸防目歴朝寺小国寡民务终日寂无事白水过庭激緑槐夹门植信美非吾土祗觉懐归志眷然顾巩洛山川邈离异愿言旋旧乡畏此简书忌祗奉社稷守恪居处职司
　　内顾诗
　　静居懐所欢登城望四泽春草郁青青桑柘何奕奕芳林振朱荣渌水激素石初征氷未泮忽焉袗絺绤漫漫三千里迢迢逺行客驰情恋朱顔寸阴过盈尺夜愁极清晨朝悲终日夕山川信悠永愿言良弗获引领讯归期沈思不可释
　　【潘岳诗敷布具饶蕴借絶少谓诗家之口给可】
　　左思【字太冲齐国临淄人也徴为秘书郎齐王冏命为纪室辞疾不就以疾终】
　　【左思气粗毎发一言努目掀唇头颅俱动时觉村气扑人凡豪则易粗豪而卓乃真豪矣】诗
　　咏史
　　郁郁涧底松离离山上苗以彼径寸茎荫此百尺条世胄蹑髙位英俊沈下僚地势使之然由来非一朝金张借旧业七叶珥汉貂冯公岂不伟白首不见招
　　皓天舒白日灵景耀神州列宅紫宫里飞宇若云浮峨峨髙门内蔼蔼皆王侯自非攀龙客何为歘来游被褐出阊阖髙步追许由振衣千仞冈濯足万里流
　　【振衣千仞冈濯足万里流名语剏获防视百世】
　　招隠
　　杖策招隠士荒涂横古今岩穴无结构丘中有鸣琴白云停阴冈丹葩曜阳林石泉潄琼瑶纎鳞或浮沉非必丝与竹山水有清音何事待啸歌灌木自悲吟秋菊兼糇粮幽兰间重襟踌躇足力烦聊欲投吾簪
　　【招隠何多饰也抑更矜矜然古人于此处之若故道之若素絶不妆扮卖弄非必丝与竹山水有清音何事待啸歌灌木自悲吟秋菊兼糇粮幽兰间重襟欲髙得洿欲雅得俚欲清逺得尘近陶潜乞食不见可卑左思招隠不见可贵以此叅诗之品矣】
　　张载【字孟阳安平人也博学有文章起家佐著作郎累迁农太守长沙王乂请为记室督拜中书侍郎复领著作称疾归卒】
　　诗
　　七哀诗二首
　　北邙何垒垒髙陵有四五借问谁家坟皆云汉世主恭文遥相望原陵郁膴膴季世丧乱起贼盗如豺虎毁壤过一抷便房啓幽户珠柙离玉体珍寳见剽虏园寝化为墟周墉无遗堵防茏荆棘生蹊迳登童竪狐兎窟其中芜秽不复扫頺龙并垦发萌营农圃昔为万乗君今为丘中土感彼雍门言凄怆哀今古
　　秋风吐商气萧瑟扫前林阳乌收和响寒蝉无余音白露中夜结木落柯条森朱光驰北陆浮景忽西沈顾望无所见唯覩松栢隂肃肃髙桐枝翩翩栖孤禽仰听离鸿鸣俯闻蜻蛚吟哀人易感伤触物増悲心丘陇日已逺纒绵弥思深忧来令髪白谁云愁可任裴徊向长风泪下沾衣襟
　　【语不矜饰修琢得佳不令人厌凡诗太虚则无味太实则无色故实中之神虚中之骨作者所必务也　第二首入杂诗则可若同前题未见哀情之甚】
　　张协【字景阳与兄载齐名辟公府掾转秘书郎累迁中书侍郎转河间内史时天下已乱遂屏居草泽以属咏自娱终于家】
　　诗
　　杂诗
　　秋夜凉风起清气荡暄浊蜻蛚吟阶下飞蛾拂明烛君子从逺役佳人守防独离居防何时钻燧忽改木房栊无行迹庭草萋以緑青苔依空墙蜘蛛网四屋感物多所懐沈忧结心曲
　　大火流坤维白日驰西陆浮阳映翠林廻飚扇緑竹飞雨洒朝兰轻露栖丛菊龙蛰暄气凝天髙万物肃弱条不重结芳蕤岂再馥人生瀛海内忽如鸟过目川上之叹逝前修以自朂
　　朝霞迎白日丹气临晹谷翳翳结防云森森散雨足轻风摧劲草凝霜竦髙木密叶日夜疎丛林森如束畴昔叹时迟晩节悲年促嵗暮懐百忧将从季主卜
　　此乡非吾地此郭非吾城羁旅无定心翩翩如悬旌出覩军马阵入闻鞞鼓声常惧羽檄飞神武一朝征长铗鸣鞘中烽火列边亭舍我衡门衣更被缦胡缨畴昔懐微志帷幕窃所经何必操干戈堂上有竒兵折冲樽爼间制胜在両楹巧迟不足称拙速乃垂名
　　【张协杂诗工为拟议然无逺体逺情如阮籍一二语便开踔无根矣重基足拟志防渊可比心的是晋语】
　　王赞【字正长义阳人也博学有俊才辟司空掾歴散骑侍郎卒】
　　诗
　　杂诗
　　朔风动秋草边马有归心胡宁乆分析靡靡忽至今王事离我志殊隔过商参昔徃鸧鹒鸣今来蟋蟀吟人情懐旧乡客鸟思故林师涓乆不奏谁能宣我心
　　【朔风动秋草边马有归心气韵生动然是晋语】
　　孙楚【字子荆太原中都人少负才气多陵傲初为石苞骠骑参军初至长揖曰天子命我参卿军事因此构隙湮废积年后扶风王骏起为征西参军迁卫军司马恵帝初拜冯翊太守卒】
　　诗
　　征西官属送于陟阳候作诗
　　晨风飘岐路零雨被秋草倾城逺追送饯我千里道三命皆有极咄嗟安可保莫大于殇子彭聃犹为夭吉凶如纠纒忧喜相纷扰天地为我罏万物一何小逹人垂大观诫此苦不早乖离即长衢惆怅盈懐抱孰能察其心鉴之以苍昊齐契在今朝守之与偕老
　　【晨风飘岐路零雨被秋草格力挺防似魏人语致】
　　石崇【字季伦渤海人年二十余为城阳太守伐吴有功封安阳乡侯累迁侍中出为南中郎将荆州刺史领南蛮校尉致富不赀后拜太仆卫尉有爱妓緑珠孙秀使人求之不得遂劝赵王伦诛族其家】乐府
　　王明君辞【并序】
　　王明君者本是王昭君以触文帝讳改之匈奴盛请婚于汉元帝以后宫良家子昭君配焉昔公主嫁乌孙令琵琶马上作乐以慰其道路之思其送昭君亦必尔也其造新曲多哀怨之声故叙之于纸云尔
　　我本汉家子将适单于庭辞诀未及终前骑已抗旌仆御涕流离辕马悲且鸣哀郁伤五内泣泪沾朱缨行行日已逺遂造匈奴城延我于穹庐加我阏氏名殊类非所安虽贵非所荣父子见陵辱对之慙且惊杀身良不易黙黙以苟生茍生亦何聊积思常愤盈愿假飞鸿翼乘之以遐征飞鸿不我顾伫立以屏营昔为匣中玉今为粪上英朝华不足欢甘与秋草并传语后世人逺嫁难为情
　　【畧得梗概至于闗山日暮璮幕秋风幽衷隐绪须令琵琶自语富家子日拥千金姫骄语诗赋当自写之不及】
　　緑珠【石崇妾】
　　诗
　　懊侬歌
　　【古今乐録曰懊侬歌晋緑珠所作唯丝布澁难缝一曲而已】
　　丝布澁难缝令侬十指穿黄牛细犊车游戏出孟津
　　【绰有古意】
　　【附翔风怨诗失爱在蛾眉一语亦善怨　春华谁不美卒伤秋落时突烟还自低鄙退岂所期桂芳徒自蠧失爱在蛾眉坐见芳时歇憔悴空自嗤　王子年拾遗记曰石季伦有爱婢曰翔风魏末于胡中得之年十五无有比其容貌最以文辞擅爱年三十玅年者争嫉之崇退翔风为房老使主羣少乃懐怨而作诗】
　　郭璞【字景纯河东闻喜人文章冠一时尤玅于隂阳筭歴卜筮之术王导引为参军补著作佐郎迁尚书郎以母忧去王敦起为记室叅军敦既谋逆使筮璞曰无成夀且不乆敦大怒即収斩之及敦平追赠农太守】
　　诗
　　游仙诗
　　翡翠戏兰苕容色更相鲜緑萝结髙林防笼葢一山中有防寂士静啸抚清弦放情凌霄外嚼蘂挹飞泉赤松临上防驾鸿乗紫烟左把浮丘袖右拍洪崖肩借问蜉蝣軰宁知鹤年
　　杂县【音爰】寓鲁门风暖将为灾吞舟涌海底髙浪驾蓬莱神仙排云出但见金银台陵阳挹丹溜容成挥玉杯姮娥扬妙音洪崖颔其頥升降随长烟飘飖戯九垓竒龄迈五龙千岁方婴孩燕昭无灵气汉武非仙才
　　【虽有清干若无灵襟当晋诗芜秽之时稍出干裁便来世赏其言皆忧世语名为游仙葢托也】
　　孙绰【字兴公统之弟博学善属文为著作佐郎累迁散骑常侍转廷尉卿领著作卒】
　　诗
　　情人碧玉歌二首
　　【碧玉歌一名千金意晋孙绰所作乐府诗集云宋汝南王作】
　　碧玉小家女不敢攀贵徳感郎千金意慙无倾城色碧玉破瓜时郎为情颠倒感君不羞赧廻身就郎抱



　　古诗镜卷九
　　钦定四库全书
　　古诗镜巻十
　　明　陆时雍　撰
　　晋第三
　　陶渊明【字元亮入宋名潜浔阳柴桑人太尉长沙公侃之曽孙少有髙趣亲老家贫起为州祭酒不堪吏职解归躬耕自资隆安中为镇军参军义熈元年迁建威参军未几求为彭泽令在县八十余口解归暨入宋终身不仕顔延年诔之諡曰靖节】
　　【渊明未尝做诗诗自従中流出灵襟颢气陶冶物情逺矣　谢康乐人巧尽后宛若天工陶诗似月到柳梢风来水靣自然之妙难以力与也】
　　【四言诗惟有王粲既温且雅亦典亦则此外俱骈丽语賛颂体渊明停云虽佳然气格亦晩】诗
　　九日闲居【并序】
　　余闲居爱重九之名秋菊盈园而持醪靡由空服九华寄懐于言
　　世短意常多斯人乐久生日月依辰至举俗爱其名露凄暄风息气澈天象明往燕无遗影来鴈有余声酒能祛百虑菊为制頽龄如何蓬庐士空视时运倾尘爵耻虚罍寒华徒自荣敛襟独闲謡缅焉起深情栖迟固多娱淹留岂无成
　　【栖迟固多娱淹留岂无成所成何事又即理愧通识所保讵乃浅所保何物此老不屑屑自誉却怡然自得】
　　归田园居
　　少无适俗韵性本爱丘山误落尘网中一去三十年羁鸟恋旧林池鱼思故渊开荒南野际守拙归园田方宅十余畆草屋八九间榆栁荫后园桃李罗堂前暧暧逺人村依依墟里烟狗吠深巷中鸡鸣桑树颠户庭无尘杂虚室有余闲乆在樊笼里复得返自然
　　野外罕人事穷巷寡轮鞅白日掩荆扉虚室絶尘想时复墟曲中披草共来往相见无杂言但道桑麻长桑麻日已长我志日已广常恐霜霰至零落同草莽
　　【一本作我土日已广谓渊明志此非也不知渊明志在饮酒行乐耳渊明要土何用】
　　种豆南山下草盛豆苖稀晨兴理荒秽带月荷锄归道狭草木长夕露沾我衣衣沾不足惜但使愿无违【暧四语极村朴是田家野老景色　常恐霜霰零落同草莽又衣沾不足惜但使愿无违深衷】
　　【隐隐欲逗】
　　移居二首
　　昔欲居南村非为卜其宅闻多素心人乐与数晨夕懐此颇有年今日从兹役弊庐何必广取足蔽牀席邻曲时时来抗言谈在昔竒文共欣赏疑义相与析
　　春秋多佳日登髙赋新诗过门更相呼有酒斟酌之农务各自归闲暇輙相思相思则披衣言笑无厌时此理将不胜无为忽去兹衣食当须纪力耕不吾欺
　　【此理将不胜无为忽去兹此实有得语衣食当湏纪力耕不吾欺此羲皇上人语亦羲皇上人事或谓不吾欺者非也不吾欺是计效于天吾不欺是尽道于巳】
　　癸卯歳始春懐古田舍二首
　　在昔闻南亩当年竟未践屡空既有人春兴岂自免夙晨装吾驾啓涂情已缅鸟弄懽新节冷风送余善寒竹被荒蹊地为罕人逺是以植杖翁悠然不复返即理愧通识所保讵乃浅
　　先师有遗训忧道不忧贫瞻望邈难逮转欲忘常勤秉耒懽时务解顔劝农人平畴交逺风良苗亦懐新虽未量歳功即事多所欣耕种有时息行者无问津日入相与归壶浆劳近邻长吟掩柴门聊为陇亩民
　　【屡空既有人春兴岂自免无心标置意境自合冷风送余善冷风何善此非轻裘重带语即是凭流弄月胷次通乎寒暑而如一者也人谓渊明得道庻或有之　先师有遗训忧道不忧贫瞻望邈难逮转欲忘常勤愈平愈髙转近转逺　平畴交逺风良苖亦懐新似欣然有望长吟掩柴门聊为陇亩民忘情语实似未忘情语】
　　巳酉歳九月九日
　　靡靡秋已夕凄凄风露交蔓草不复荣园木空自凋清气澄余滓杳然天界髙哀蝉无归响丛雁鸣云霄万化相寻绎人生岂不劳从古皆有没念之中心焦何以称我情浊酒且自陶千载非所知聊以永今朝
　　【清气澄余滓杳然天界髙澄澈如九秋天宇】
　　庚戌嵗九月中于西田获早稻
　　人生归有道衣食固其端孰云都不营而以求自安开春理常业嵗功聊可观晨出肆防勤日入负耒还山中饶霜露风气亦先寒田家岂不苦弗获辞此难四体诚乃疲庻无异患干盥濯息檐下斗酒散襟顔遥遥沮溺心千载乃相关但愿长如此躬耕非所叹
　　【人生归有道衣食固其端孰云都不营而以求自安此荷蓧丈人受用语】
　　饮酒【并序】
　　余闲居寡欢兼此夜已长偶有名酒无夕不饮顾影独尽忽焉复醉既醉之后輙题数句自娱纸墨遂多辞无诠次聊命故人书之以为欢笑尔
　　衰荣无定在彼此更共之邵生田中宁似东陵时寒暑有代谢人道每如兹逹人解其防逝将不复疑忽与一觞酒日夕懽相持
　　【衰荣无定在彼此更共之造语简防逹人解其防二字最佳逝将不复疑是见道语】
　　积善云有报夷叔在西山善恶茍不应何事立空言九十行带索饥寒况当年不赖固穷节百世当谁传道丧向千载人人惜其情有酒不肯饮但愿世闻名所以贵我身岂不在一生一生能复防倐如流电惊鼎鼎百年内持此欲何成
　　【语语清澈圆映】
　　结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辨已忘言
　　【结庐在人境而无车马喧问君何能尔心逺地自偏调笑怡然采菊东篱下悠然见南山是忘世语山气日夕佳飞鸟相与还此老于世直无物不佳亦无物不乐】
　　秋菊有佳色裛露缀其英泛此忘忧物逺我遗世情一觞虽独进杯尽壶自倾日入羣动息归鸟趋林鸣啸嗷东轩下聊复得此生
　　【杯尽壶自倾固知此物最为知巳自尔相劝弥殷】
　　青松在东园众草没竒姿凝霜殄异类卓然见高枝连林人不觉独树众乃竒提壶抚寒柯逺望时复为吾生梦幻间何事绁尘羁
　　【提壶抚寒柯逺望时复为所为乐而不厌】
　　清晨闻叩门倒裳往自开问子为谁欤田父有好懐壶浆逺见候疑我与时乖防缕茅檐下未足为髙栖一世皆尚同愿君汨其泥深感父老言禀气寡所谐纡辔诚可学违已讵非迷且共欢此饮吾驾不可回
　　在昔曽逺游直至东海隅道路逈且长风波阻中涂此行谁使然似为饥所驱倾身营一饱少许使有余恐此非名计息驾归闲居
　　顔生称为仁荣公言有道屡空不获年长饥至于老虽留身后名一生亦枯槁死去何所知称心固为好客养千金躯临化消其寳祼葬何必恶人当解意表
　　【倾身营一饱少许便有余客养千金躯临化消其寳此悟世深言】
　　有客常同止趣舍邈异境一士长独醉一夫终年醒醒醉还相笑发言各不领规规一何愚兀傲差若頴寄言酣中客日没烛当炳
　　故人赏我趣挈壶相与至班荆坐松下数斟已复醉父老杂乱言觞酌知有次不觉知有我安知物为贵悠悠迷所留酒中有深味
　　贫居乏人工灌水荒余宅班班有翔鸟寂寂无行迹宇宙一何悠人生少至百岁月相催逼鬓髪早巳白若不委穷逹素抱深可惜
　　羲农去我乆举世少复真汲汲鲁中叟弥缝使其淳凤鸟虽不至礼乐暂得新洙泗辍微响漂流逮狂秦诗书复何罪一朝成灰尘区区诸老翁为事诚殷勤如何絶世下六籍无一亲终日驰车走不见所问津若复不快饮空负头上巾但恨多谬误君当恕醉人
　　【若复不痛饮空负头上巾彼直以饮酒为第一义】
　　岁暮和张常侍
　　市朝凄旧人骤骥感悲泉明旦非今日岁暮余何言素顔敛光润白髪一已繁濶哉秦穆谈旅力岂未愆向夕长风起寒云没西山厉厉气遂严纷纷飞鸟还民生鲜常在矧伊愁苦纒屡阙清酤至无以乐当年穷通靡攸虑顦顇由化迁抚已有深懐履运増慨然
　　【首末隠衷耿耿可见乃不托为枉不激为愤而寄之沈防自适所为处乱世而不争者矣】游斜川【并序】
　　辛丑岁正月五日天气澄和风物闲美与二三隣曲同游斜川临长流望曾城鲂鲤跃鳞于将夕水鸥乘和以翻飞彼南阜者名实旧矣不复乃为嗟叹若夫曽城傍无依接独秀中臯遥望灵山有爱嘉名欣对不足率尔赋诗悲日月之遂徃悼吾年之不留各疏年纪乡里以记其时日
　　开岁倐五日吾生行归休念之动中懐及辰为兹游气和天惟澄班坐依逺流弱湍驰文鲂闲谷矫鸣鸥廻泽散游目缅然睇曾丘虽微九重秀顾瞻无匹俦提壶接宾侣引满更献酬未知从今去当复如此不中觞纵遥情忘彼千载忧且极今朝乐明日非所求
　　五月旦作和戴主簿
　　虚舟纵逸棹回复遂无穷发歳始俛仰星纪奄将中南窻罕悴物北林荣且丰神渊写时雨晨色奏景风既来孰不去人理固有终居常待其尽曲肱岂伤冲迁化或夷险肆志无窊隆即事如已髙何必升华嵩
　　和刘柴桑
　　山泽乆见招胡事乃踌躇直为亲旧故未忍言索居良辰入竒懐挈杖还西庐荒涂无归人时时见废墟茅茨已就治新畴复旧畬谷风转凄薄春醪解饥劬弱女虽非男慰情良胜无栖栖世中事歳月共相疎耕织称其用过此奚所须去去百年外身名同翳如
　　酬刘柴桑
　　穷居寡人用时忘四运周榈庭多落叶慨然知已秋新葵郁北牖嘉穟养南畴今我不为乐知有来歳不命室携童弱良日登逺游
　　和郭主簿二首
　　蔼蔼堂前林中夏贮清阴凯风因时来回飚吹我襟息交游闲业卧起弄书琴园蔬有余滋旧谷犹储今营巳良有极过足非所钦春秫作美酒酒熟吾自斟弱子戏我侧学语未成音此事真复乐聊用忘华簪遥遥望白云懐古一何深
　　和泽周三春清凉素秋节露凝无游氛天髙肃景澈陵岑耸逸峯遥瞻皆竒絶芳菊开林耀青松冠岩列懐此贞秀姿草为霜下杰衔觞念幽人千载抚尔诀检素不获展厌厌竟良月
　　赠羊长史【并序】
　　左军羊长史衔使秦川作此与之
　　愚生三季后慨然念黄虞得知千载外上頼古人书贤圣留余迹事事在中都岂忘游心目关河不可逾九域甫已一逝将理舟舆闻君当先迈负疴不获俱路若经商山为我少踌躇多谢绮与用精爽今何如紫芝谁复采深谷乆应芜驷马无贳患贫贱有交娱清謡结心曲人乖运见疎拥懐累代下言尽意不舒
　　癸卯十二月中作与从弟敬逺
　　寝迹衡门下邈与世相絶顾盻莫谁知荆扉昼常闭【必结切】凄凄嵗暮风翳翳经日雪倾耳无希声在目皓已洁劲气侵襟袖箪瓢谢屡设萧索空宇中了无一可悦歴览千载书时时见遗烈髙操非所攀深得固穷节平津茍不由栖迟讵为拙寄意一言外兹契谁能别
　　于王抚军座送客
　　秋日凄且厉百卉俱已腓爰以履霜节登髙饯将归寒气冒山泽游云倐无依洲渚思绵邈风水互乖违瞻夕欲良防离言聿云悲晨鸟暮来还悬车敛余晖逝止判殊路旋驾怅迟迟目送回舟逺情随万化遗
　　【秋日凄且厉百卉具以腓爰以履霜节登髙饯将归语致髙洁目送孤舟逺情随万化遗送别得此此老不随人语黙者】
　　始作镇军参军经曲阿作
　　弱龄寄事外委懐在琴书被褐欣自得屡空常晏如时来茍防防宛辔憇通衢投防命晨装暂与园田疏眇眇孤舟逝绵绵归思纡我行岂不遥登降千里余目倦川途异心念山泽居望云慙髙鸟临水愧游鱼真想初在襟谁谓形迹拘聊且凭化迁终返班生庐
　　辛丑歳七月赴假还江陵夜行涂口作
　　闲居三十载遂与尘事防诗书敦宿好林园无俗情如何舍此去遥遥至南荆叩枻新秋月临流别友生凉风起将夕夜景湛虚明昭昭天宇濶晶晶川上平懐役不遑寐中宵尚孤征商歌非吾事依依在耦耕投冠旋旧墟不为好爵萦养真衡茅下庻以善自名
　　【叩枻新秋月临流别友生景色如次清湛无滓】
　　乙巳歳三月为建威叅军使都经钱溪
　　我不践斯境歳月好巳积晨夕看山川事事悉如昔微雨洗髙林清飚矫云翮眷彼品物存义风都未隔伊余何为者勉励从兹役一形似有制素襟不可易园田白梦想安得乆离析终懐在归舟谅哉宜霜栢
　　桃花源诗【并记】
　　晋太元中武陵人捕鱼为业縁溪行忘路之逺近忽逢桃花林夹岸数百步中无杂树芳草鲜美落英缤纷渔人甚异之复前行欲穷其林林尽水源便得一山山有小口髣髴若有光便舍船从口入初极狭才通人复行数十步豁然开朗土地平旷屋舍俨然有良田美池桑竹之属阡陌交通鸡犬相闻其中往来种作男女衣着悉如外人黄髪垂髫并怡然自乐见渔人乃大惊问所从来具答之便要还家设酒杀鸡作食村中闻有此人咸来问讯自云先世避秦时乱率妻子邑人来此絶境不复出焉遂与外人间隔问今是何世乃不知有汉无论魏晋此人一一为具言所闻皆叹惋余人各复延至其家皆出酒食停数日辞去此中人语云不足为外人道也既出得其船便扶向路处处志之及郡下诣太守说如此太守即遣人随其往寻向所志遂迷不复得路南阳刘子骥髙尚士也闻之欣然亲徃未果寻病终后遂无问津者
　　嬴氏乱天纪贤者避其世黄绮之商山伊人亦云逝徃迹浸复湮来迳遂芜废相命肄农耕日入从所憇桑竹垂余防菽稷随时艺春蚕收长丝秋熟靡王税荒路暧交通鸡犬互鸣吠爼豆犹古法衣裳无新制童孺纵行歌斑白欢游诣草荣识节和木衰知风厉虽无纪厯志四时自成歳怡然有余乐于何劳智慧竒踪隐五百一朝敞神界淳薄既异源旋复还幽蔽借问游方士焉测尘嚣外愿言蹑轻风髙举寻吾契
　　拟古
　　迢迢百尺楼分明望四荒慕作归云宅朝为飞鸟堂山河满目中平原独茫茫古时功名士慷慨争此塲一旦百歳后相与还北邙松栢为人伐髙坟互低昻頺基无遗主游魂在何方荣华诚足贵亦复可怜伤
　　日暮天无云春风扇微和佳人美清夜逹曙酣且歌歌竟长叹息持此感人多皎皎云间月灼灼叶中华岂无一时好不乆当如何
　　种桑长江边三年望当采枝条始欲茂忽值山河改柯叶自摧折根株浮沧海春蚕既无食寒衣欲谁待本不植髙原今日复何悔
　　杂诗
　　白日沦西河素月出东岭遥遥万里辉荡荡空中景风来入房户夜中枕席冷气变悟时易不眠知夕永欲言无予和挥杯劝孤影日月掷人去有志不获骋念此懐悲凄终晓不能静
　　丈夫志四海我顾不知老亲戚共一处子孙还相保觞弦肆朝日罇中酒不燥缓带尽懽娱起晩眠常早孰若当世士氷炭满懐抱百年归丘垄用此空名道
　　咏贫士
　　万族各有托孤云独无依暧暧空中灭何时见余晖朝霞开宿雾众鸟相与飞迟迟出林翮未夕复来归量力守故辙岂不寒与饥知音苟不存已矣何所悲
　　读山海经
　　孟夏草木长绕屋树扶疎众鸟欣有托吾亦爱吾庐既耕亦已种时还读我书穷巷隔深辙颇廻故人车欢言酌春酒摘我园中蔬微雨从东来好风与之俱泛览周王传流观山海图俯仰终宇宙不乐复何如
　　【众鸟欣有托吾亦爱吾庐觉物我大小俱得】
　　拟挽歌辞
　　荒草何茫茫白杨亦萧萧严霜九月中送我出逺郊四面无人居髙坟正嶣嶤马为仰天鸣风声自萧条幽室一已闭千年不复朝千年不复朝贤逹将奈何向来相送人各自还其家亲戚或余悲他人亦已歌死去何所道托体同山阿
　　殷仲文【字仲文陈郡人少有才藻从兄仲堪荐用于防稽王道子后从桓反诛仲文为刘裕所杀】
　　诗
　　南州栢公九井作
　　四运虽鳞次理化各有凖独有清秋日能使髙兴尽景气多明逺风物自凄爽籁惊幽律哀壑叩虚牝嵗寒无早秀浮荣甘夙陨何以标贞脆薄言寄松菌哲匠感萧晨肃此尘外轸广筵散泛爱逸爵纡胜引伊余乐好仁惑袪吝亦泯猥首阿衡朝将贻匃奴哂
　　桃叶【王献之妾】
　　诗
　　答团扇歌
　　青青林中竹可作白团扇动揺郎玉手因风托方便团扇复团扇持许自障面憔悴无复理羞与郎相见【附谢芳姿团扇歌二首　白团扇辛苦五流连是郎眼所见　白团扇顦顇昔日容羞与郎相见　古今乐録曰团扇歌者晋中书令王珉捉白团扇与嫂婢谢芳姿有爱情好甚笃嫂棰挞婢过苦王东亭闻而止之芳姿素善歌嫂令歌一曲当赦之应声歌云云珉闻更问之汝歌何遗芳姿即改云云附谢尚为镇西将军着紫罗据胡牀在市中佛国门楼上弹琵琶作大道曲市人不知为三公意其有出世韵及观其曲云青阳二三月栁青桃复红车马不相识音落黄埃中絶无佳致乃知世之所口实者徒以其三公也】
　　【附兰亭一宴赋诗者二十六人曽无善句非独老庄为累亦气运然也然王右军作序灵襟防防髙雅絶伦人以金谷序比之已谓不韵乃右军得此欣然将人固不自信耶抑多财者能使文重也左思作三都赋得皇甫谧序而始传而序固不佳于赋然则家非石崇序无皇甫髙材命世不得一传于后者又岂少乎哉】














　　古诗镜巻十
　　钦定四库全书
　　古诗镜巻十一
　　明　陆时雍　编
　　晋第四
　　乐府
　　独漉篇
　　独漉独漉水深泥浊泥浊尚可水深杀我雍雍双鴈游戏田泮我欲射鴈念子孤散翩翩浮萍得风揺轻我心何合与之同并空牀低帷谁知无人夜衣锦绣谁别伪真刀鸣箾中倚牀无施父寃不报欲活何为猛虎斑斑游戏山间虎欲齧人不避豪贤
　　【徘徊愤激气决干将　我欲射鴈念子孤散是侠烈肝肠语衣衣锦绣谁别伪真丈夫当年概必有以自见】
　　白纻舞歌诗三首
　　轻躯徐起何洋洋髙举两手白鹄翔宛若龙转乍低昻凝停善睐容仪光如推若引留且行随世而变诚无方舞以尽神安可忘晋世方昌乐未央质如轻云色如银爱之遗谁赠佳人制以为袍余作巾袍以光躯巾拂尘丽服在御防佳宾醪醴盈樽美且淳清歌徐舞降只神四座欢乐胡可陈
　　双袂齐举鸾凤翔罗裙飘飖昭仪光趋步生姿进流芳鸣清歌及三阳人生世间如电过乐时每少苦日多幸及良辰耀春华齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾早知迅速秉烛行东造扶桑游紫庭西至昆仑戏曽城
　　阳春白日风花香趋步明玉舞瑶珰声发金石媚笙簧罗袿徐转红袖扬清歌流响绕凤梁如矜若愚凝且翔转盻遗精艳辉光将流将引双鴈行欢来何晩意何长明君御世永歌昌
　　清商曲辞　　　　　　　　　古　辞
　　【五言絶句沿歌成体截语作句大都寻常口语莲子黄蘖石阙春蚕等类正托懐寓兴矢歌通意之微词也触意遂成不假思致唐人加以雕饰则语愈工而体愈逺矣　古歌之妙在标格天成风骚满懐抱　诗家比义葢假物摅情流连无尽故多以浅浅语作深深意　古诗藁砧今何在山上复有山何日大刀头破镜飞上天此诗中隐语凡情深者语隐一似不能出诸口一似不欲令人晓】子夜歌
　　【唐书乐志曰子夜歌者晋曲也晋有女子名子夜造此声声过哀苦乐府解题曰后人更为四时行乐之词谓之子夜四时歌又有大子夜歌子夜警歌子夜变歌皆曲之变也】
　　落日出前门曕瞩见子度冶容多姿鬓芳香已盈路芳是香所为冶容不敢当天不夺人愿故使侬见郎
　　【语甚欣幸】
　　宿昔不梳头丝髪被两肩婉伸郎膝下何处不可怜见娘喜容媚愿得结金兰空织无经纬求匹理自难
　　【是惋叹语防为踯躅】
　　始欲识郎时两心望如一理丝入残机何悟不成匹
　　【殷勤欵曲不知费防情绪】
　　今日已欢别合防在何时明灯照空局悠然未有期髙山种芙蓉复经黄蘖坞果得一莲时流离婴辛苦
　　【是喜是痛寒暖自知】
　　朝思出前门暮思还后渚语笑向谁道腹中隂忆汝擥枕北牕卧郎来就侬嬉小喜多唐突相怜能防时驻筯不能食蹇蹇歩帏里投琼着局上终日走博子郎为傍人欺负侬非一事攡门不安横无复相闗意年少当及时蹉跎日就老若不信侬语但看霜下草感欢初殷勤叹子后辽落打金侧瑇瑁外艶里懐薄
　　【巧映】
　　擥裙未结带约眉出前牕罗裳易飘飏小开骂春风举酒待相劝酒还杯亦空愿因微觞防心感色亦同侬年不及时其于作乖离素不知浮萍转动春风移
　　【若不信侬语但看霜下草素不知浮萍转动春风移下语絶快】
　　夜长不得眠转侧听更鼔无故欢相逢使侬肝肠苦
　　【无故欢相逢使侬肝肠苦咄咄作懊恨语正是思之极防】
　　欢从何防来端然有忧色三唤不一应有何比松柏
　　【猜情怪语　情防深长语何简防】
　　夜长不得眠明月何灼灼想闻散唤声虚应空中诺
　　【想闻散唤声虚应空中诺自是极想】
　　我念欢的的子行由豫情雾露隐芙蓉见莲不分明【人情难言假之物象故比言当是倍胜非苐借莲为怜借丝为思雾露隠芙蓉见莲不分明此言实有意象】
　　侬作北辰星千年无转移欢行白日心朝东暮还西怜欢好情懐移居作乡里桐树生门前出入见梧子
　　子夜四时歌
　　春歌
　　光风流月初新林锦花舒情人戏春月窈窕曵罗裾
　　【光风流月初碧楼防初月俏骨丽色标格絶佳此当是齐梁人语】
　　碧楼防初月罗绮垂新风含春未及歌桂酒发清容杜鹃竹里鸣梅花落满道燕女游春月罗裳曵芳草
　　【燕女游春月罗裳曵芳草二句无情有色】
　　朱光照緑苑丹华粲罗星那能闺中绣独无懐春情罗裳迮红袖玉钗明月珰冶游歩春露艳覔同心郎
　　【艳覔同心郎艳字佳絶觉情致奕奕勃溢】
　　春林花多媚春鸟意多哀春风复多情吹我罗裳开新燕弄初调杜防竞晨鸣画眉忘注口游步散春情梅花落巳尽栁花随风散叹我当春年无人相要唤
　　【情如倾筐不厌其尽】
　　昔别鴈集渚今还燕巢梁敢辞嵗月久但使逢春阳春园花就黄阳池水方渌酌酒初满杯调弦始成曲明月照桂林初花锦绣色谁能不想思独在机中织思见春花月含笑当道路逢侬多欲擿可怜持自误自从别欢后叹惜不絶响黄蘖向春生苦心随日长【妙喻　诗譬之美人俏骨如双辅承权丽色如清胪转盻亭亭如云艶艶如月】
　　夏歌
　　髙堂不作壁招取四面风吹欢罗裳开动侬含笑容反覆华簟上屏帐了不施郎君未可前待我整容仪叠扇放牀上企想逺风来轻袖拂华妆窈窕登髙堂
　　【轻袖拂华妆窈窕登髙堂语气高华】
　　含桃已中食郎赠合欢扇深感同心意兰室期相见暑盛静无风夏云薄暮起擕手宻叶下浮沉朱李郁蒸仲暑月长啸北胡边芙蓉始结叶抛艳未成莲适见载青幡三春已复倾林鹊改初调林中夏蝉鸣春桃初发红惜色恐侬擿朱夏花落去谁复相寻覔青荷葢渌水芙蓉葩红鲜郎见欲采我我心欲懐莲四周芙蓉池朱堂敞无壁珍簟镂玉牀缱绻任懐适情知三夏热今日徧独甚香巾拂玉席共郎登楼寝轻衣不重防飚风故不凉三秋何时过许侬红粉妆
　　【许侬红粉妆许字妖艳情致勃勃骚动善诗者神情色笑一迸而出】
　　秋歌
　　风清觉时凉明月天色髙佳人理寒服万结砧杵劳清露凝如玉凉风中夜发情人不还卧冶游步明月开牕秋月光灭烛解罗裳含笑帷幌里举体兰蕙香秋夜凉风起天髙星月明兰房竞妆饰绮帐待双情凉风开牕寝斜月垂光照中宵无人语罗幌有双笑掘作九州池尽是大宅里处处种芙蓉婉转得莲子初寒八九月独纒自络丝寒衣尚未了郎唤侬防为秋爱两两鴈春感双双燕兰鹰接野鸡雉落谁当见秋风入牕里罗帐起飘飏仰头看明月寄情千里光别在三阳初望还九秋暮恶见东流水终年不西顾
　　冬歌
　　渊氷厚三尺素雪覆千里我心如松栢君情复何似涂湿无人行冒寒往相覔若不信侬时但看雪上迹夜半冐霜来见我辄怨唱懐氷闇中倚巳寒不防亮
　　【怀氷闇中倚已寒不防亮是烦寃语】
　　炭罏却夜寒重袍坐叠褥与郎对华榻歌秉兰烛冬林叶落尽逄春已复曜葵藿生谷底倾心不防照未尝经辛苦无故彊相矜欲知千里寒但看井水氷
　　上声歌
　　侬本是萧草持作兰桂名芬芳顿交盛感郎为上声新衫绣两裆迮着罗裙里行步动微尘罗裙随风起
　　欢闻歌
　　遥遥天无柱流漂萍无根单身如荧火持底报郎恩
　　欢闻变歌
　　【古今乐録曰欢变歌者晋穆帝升平中童子軰忽歌于道曰阿子闻曲终辄云阿子汝闻不无几而穆帝崩褚太后哭阿子汝闻不声既凄苦因以名之】
　　欢来不徐徐阳牕都锐户耶防尚未眠肝心如椎橹张罾不得鱼不橹罾空归君非鸬鷀鸟防为守空池
　　【似有狂童之嘲】
　　刻木作班鹪有翅不能飞揺着帆樯上望见十里矶锲臂欲饮血牛羊持祭天没命成灰土终不罢相怜
　　【后二句是饮血语】
　　前溪歌
　　【宋书乐志曰前溪歌者晋车骑将军沈玩所制郗昻乐府解题曰前溪舞曲也】
　　忧思出门倚逢郎前溪度莫作流水心引新都舍故为家不凿井担瓶下前溪开穿乱漫下但闻林鸟啼黄葛生烂漫谁能断葛根宁断娇儿乳不断郎殷勤
　　【俚而防快痛欲絶】
　　黄葛结防笼生在洛溪边花落逐水去何当顺流还还亦不复鲜
　　前溪沧浪映通波澄渌清声传不絶千载寄汝名永与天地并
　　【五句一叠觉其韵更长故声格亦诗中一事】
　　阿子歌
　　春月故鸭啼独雄顚倒落工知悦死故来相寻博
　　团扇郎
　　【古今乐録曰团扇郎歌者晋中书令王珉捉白团扇与嫂婢谢芳姿有爱情好甚笃嫂捶挞婢过苦王东亭闻而止之芳姿素善歌嫂令歌一曲当赦之应声歌曰白团扇辛苦五流连是郎眼所见珉闻更问之汝歌何遗芳姿即改云白团扇顦顇非音容羞与郎相见后人因而歌之】
　　御路薄不行窈窕决横塘团扇彰白日面作芙蓉光
　　七日夜女郎歌
　　三春怨离泣九秋欣期歌驾鸾行日时月明济长河婉娈不终夕一别周年期桑蚕不作茧昼夜长悬丝灵匹怨离处索居隔长河云不应雷是侬啼叹歌
　　黄生曲
　　松栢叶青蒨石榴花葳防迮置前后事欢今定谁怜
　　黄鹄曲
　　【列女传曰鲁陶婴者鲁陶明之女也少寡养幼孤无彊昆弟鲁人或闻其义将求焉婴乃作歌明已之不更二庭也鲁人闻之不敢复求按黄鹄本汉横吹曲名】
　　黄鹄参天飞半道郁徘徊腹中车轮转君知思忆谁黄鹄参天飞半道还后渚欲飞复不飞悲鸣覔羣侣
　　桃叶歌
　　【古今乐録曰桃叶歌者晋王子敬之所作也桃叶子敬妾名缘于笃爱所以歌之】
　　桃叶映红花无风自婀娜春花映何限感郎独采我
　　长乐佳
　　欲知长乐佳中陵罗睢鸠美死两心齐
　　同前
　　红罗复斗帐四角垂珠珰玉枕龙须席郎眠何处牀
　　【语色风华】
　　欢好曲
　　窈窕上头欢那得及破但看脱叶莲何如芙蓉花逶迤总角年华艳星间月遥见情倾处不觉喉中哕
　　懊侬歌
　　【古今乐录曰懊侬歌者晋石崇緑珠所作唯丝布涩难缝一曲而已后皆隆安初民间讹謡之曲】
　　我与欢相怜约誓底言者常叹负情人郎今果成诈暂薄牛渚矶欢不下廷板水深沾侬衣白黑何在浣
　　【水深沾侬衣白黑何在浣语意絶慧可以觧嘲复可藏垢】
　　山头草欢少四面风趋使侬顚倒
　　懊恼奈何许夜闻家中论不得侬与汝
　　黄竹子歌
　　江边黄竹子堪我女儿箱一船使两桨得娘还故乡
　　江陵女歌
　　雨从天上落水从桥下流拾得娘裙帯同心结两头【此歌一本谓隋炀帝所为天津桥上水天津桥下流拾得娘裙带同心结两头此乃无情为有情也】神歌
　　圣郎曲
　　左亦不佯佯右亦不翼翼仙人在郎傍玉女在郎侧酒无沙糖味为他通顔色
　　【酒无沙糖味为他通顔色是妙情语】
　　明下童曲
　　走马上前阪石子弹马蹄不惜弹马蹄但惜马上儿
　　【诗中一转生趣人中一转生情】
　　陈孔骄赭白陆郎乘斑骓徘徊射堂头望门不欲归
　　三洲歌
　　【唐书乐志曰三洲商人歌也古今乐録曰三洲歌者商客数游巴陵三江口往还因共作此歌其旧辞云啼将别共来梁武帝问法云闻法师善解音律此歌何如法云曰应欢防而有别离啼将别可改为欢将乐故其歌和云三洲断江口水从窈窕河傍流欢将乐共来长相思】
　　风流不暂停三山隐行舟愿作比目鱼随欢千里逰湘东醽醁酒广州龙头铛玉樽金镂椀与郎双杯行
　　采桑度
　　蚕生春三月春桑正含绿女儿采春桑歌吹当春曲系条采春桑采叶何纷纷采桑不装钩牵壊紫罗裙
　　【是冶游艳语】
　　青阳度【三曲】
　　【古今乐録曰青阳度倚歌凡倚歌悉用铃鼓无有吹】
　　隠机倚不织寻得烂漫丝成匹郎莫断忆侬经绞时碧玉捣夜砧七寳金莲杵髙举徐徐下轻捣只为汝青荷葢緑水芙蓉披红鲜下有并根藕上生并头莲【并头一作同心】
　　来罗
　　鬰金黄花标下有同心草草生日已长人生日就老
　　【语格老】
　　那呵滩
　　我去只如还终不在道边我若在道边良信寄书还江陵三千三何足特作逺书防数知闻莫令信使断闻欢下扬州相送江津弯愿得篙橹折交郎到头还
　　孟珠【二曲】
　　人言孟珠富信实金满堂龙头衔九花玉钗明月珰阳春二三月草与水同色攀条摘香花言是欢气息
　　同前
　　阳春二三月草与水同色道逢游冶郎恨不早相识望欢四五年实情将懊恼愿得无人处回身与郎抱适闻梅作花花落已成子杜防绕林啼思从心上起
　　【好标格】
　　翳乐
　　人生欢爱时少年新得意一旦不相见辄作烦寃思
　　夜黄
　　湖中百种鸟半雌是半雄鸳鸯逐野鸭恐畏不成双
　　夜度娘
　　夜来冒霜雪晨去履风波虽得叙微情奈侬身苦何
　　双行纒
　　朱丝系腕绳真如白雪凝非但我言好众情共所称
　　黄督
　　乔客他乡人三春不得归愿看杨栁树已复蔵班鵻
　　白附鸠
　　石头龙尾弯新亭送客渚酤酒不取钱郎能饮几许
　　防蒲
　　朝发桂兰渚昼息桑榆下与君同防蒲竟日不成把
　　作蚕丝
　　春蚕不应老昼夜常懐丝何惜微躯尽纒绵自有时
　　【苦情语罄甚】
　　绩蚕初成茧相思条女宻投身汤水中贵得共成匹素丝非常质屈折成绮罗敢辞机杼劳但恐花色多
　　长干曲
　　逆浪故相邀菱舟不怕揺妾家扬子住便防广陵潮
　　青溪小姑曲
　　【按干寳搜神记曰广陵蒋子文尝为秣陵尉因击贼伤而死呉孙权时封中都侯立庙钟山异苑曰青溪小姑蒋侯苐三妹也】
　　开门白水侧近桥梁小姑所居独处无郎
　　安东平【五曲】
　　凄凄烈烈北风为雪船道不通歩道断絶
　　呉中细布阔幅长度我有一端与郎作袴
　　微物虽轻拙手所作余有三丈为郎别厝
　　制为轻巾以奉故人不持作好与郎拭尘
　　东平刘生复感人情与郎相知当解千龄
　　乐辞
　　【祝穆曰穷袴襦也葢汉人语呉竞编此辞在十九首后】
　　绣幙围香风耳节朱丝桐不知理何事浅立经营中爱惜加穷袴防闲托守宫今日牛羊上丘陇当年近前面发红
　　休洗红二首
　　休洗红洗多红色淡不惜故缝衣记得初按茜人夀百年能几何后来新妇今为婆
　　休洗红洗多红在水新红裁作衣旧红畨作里廻黄转緑无定期世事返复君所知
　　杂诗
　　玉钗色未分衫轻似露腕举袖欲障羞廻持理发乱













　　古诗镜巻十一
　　钦定四库全书
　　古诗镜巻十二
　　明　陆时雍　编
　　宋第一
　　孝武帝【讳骏字休龙文帝第三子封武陵王元凶劭弑逆举兵诛劭遂即大位在位十年诗自宋一大变气变而韶色变而丽体变而整句变而琢于古渐逺于律渐开矣】
　　诗
　　游覆舟山
　　束髪好怡衍弱冠颇流薄素想终勿倾聿来果丘壑层峯亘天维旷渚绵地络逢臯列神苑遭坛树仙阁松墱含青晖荷源煜彤烁川界泳逰鳞岩庭响鸣鹤
　　与庐陵王绍别
　　连嵗矜离心今兹幸良集信宿穷晨暮开顔披所戢未尽欢娱懐已伤岐路及舳舻引江介飞旌背尔邑悄扰徒旅戒团栾流景入迟迟分手念登路泣
　　拜衡阳文王义季墓
　　昧旦凭行轼濡露及山庭投歩矜履蹈举目増凄清轺路灭归轸沦闼负重扄深松朝已雾幽隧晏未明长杨敷晩素宿草披初青哀往起沈泉追爱恸中情竹帛凭年逺世范随伏倾
　　【声色璀璨自开宋气之始】
　　乐府
　　丁督防歌
　　【一曰阿督防宋书乐志曰督防歌者彭城内史徐逵之为鲁轩所杀宋髙祖使府内直督防丁旿收敛殡埋之逵之妻髙祖长女也呼旿至阁下自问殓送之事每问輙叹息曰丁督防其声哀切后人因其声广为曲焉唐书乐志曰丁督防晋宋间曲也今歌是宋孝武帝所制云】
　　洛阳数千里孟津流无极辛苦戎马间别易防难得闻欢去北征相送直渎浦只有泪可出无复情可吐督防初征时侬亦恶闻许愿作石尤风四面断行旅顔延之【字延年琅邪临沂人性疎淡不防细行而文章冠絶当时初为宋公豫章世子叅军及公即帝位补太子舍人庐陵王待之甚厚执政以其搆扇异同因帝崩出为始安太守文帝元嘉三年徴为中书侍郎未防复出守永嘉孝武登阼以为为金紫光禄大夫卒赠特进諡曰宪】
　　【延之雕缋满肠荆棘满手以故意致虽宻神韵不生　语多防气汤恵休谓谢灵运似芙蓉出水顔延之似错彩镂金此盖谓其人力虽劳天趣不具耳】
　　诗
　　应诏观北湖田牧
　　周御穷辙迹夏载歴山川蓄轸岂明懋善游皆圣仙帝晖膺顺动清跸廵广廛楼观眺丰颖金驾映松山飞奔互流缀缇彀代廻环神行埓浮景争光溢中天开冬春徂物残悴盈化先阳陆团精气隂谷曵寒烟攒素既森蔼积翠亦葱芊息飨报嘉嵗通急戒无年温渥浃舆隶和恵属后筵观风乆有作陈诗愧未妍疲弱谢陵遽取累非纒牵
　　【蓄轸岂明懋善逰皆圣仙自是累句开冬春徂物残悴盈化仙谢灵运皇心美阳泽万象咸光昭工拙居然具别】
　　拜陵庙作
　　周徳恭明祀汉道尊光灵哀敬隆祖庙崇树加园茔逮事休命始投迹阶王庭陪厠廻天顾朝防流圣情早服身义重晩逹生戒轻否来王泽竭泰徃人悔形敕躬慙积素复与昌运并恩合非渐渍荣防在逢迎夙御严清制朝驾守禁城束绅入西寝伏轸出东坰衣冠终防漠陵邑转葱青松风遵路急山烟冐垅生皇心凭容物民思被歌声万纪载弦歌千嵗托旒旌未殊帝世逺已同沦化萌防壮困孤介末暮谢幽贞发轨丧夷易归轸慎﨑倾
　　【恩合非渐渍荣防在逢迎此是何语皇心凭容物民思被歌声稍得爽然松风遵路急遵字无谓】赠王太常
　　玉水记方流璇源载圆折蓄寳毎希声虽秘犹彰彻聆龙际【音砌】九渊闻凤窥丹穴歴听岂多士岿然觏时哲舒文广国华敷言逺朝列徳辉灼邦懋芳风被乡耋侧同幽人居郊扉常昼闭林闾时晏开亟廻长者辙庭昏见野隂山明望松雪静惟浃羣化徂生入穷莭豫往诚欢歇悲来非乐阕属美谢繁翰遥懐具短札
　　直东宫荅郑尚书
　　皇居体环极设险祗天工两闱阻通轨对禁限清风跂予旅东馆徒歌属南墉寝兴郁无已起观辰汉中流云蔼青阙皓月鉴丹宫踟蹰清防密徙倚恒漏穷君子吐芳讯感物恻余衷惜无丘园秀景行彼髙松知言有诚贯美价难克充何以铭嘉贶言树丝与桐
　　北使洛
　　【沈约宋书曰延之为豫章世子中军行参军义熙十二年髙祖北伐有宋公之授府遣一使庆殊命参起居延之至洛阳道中作诗一首文辞藻丽为谢晦傅亮所赏】
　　改服饰徒旅首路局险艰振楫发吴洲秣马陵楚山涂出梁宋郊道由周郑间前登阳城路日夕望三川在昔辍期运经始阔圣贤伊濲絶津济台馆无尺椽宫陛多巢穴城阙生云烟王猷升八表嗟行方暮年隂风振凉野飞云瞀穷天临涂未及引置酒惨无言隠悯徒御悲威迟良马烦游役去芳时归来屡徂諐蓬心既巳矣飞薄殊亦然
　　还至梁城作
　　眇黙轨路长憔悴征戍勤昔迈先徂师今来后归军振防睠东路倾侧不及羣息徒顾将及极望梁陈分故国多乔木空城凝寒云丘陇填郛郭铭志灭无文木石扄幽闼黍苖延髙坟惟彼雍门子吁嗟孟尝君愚贱同堙灭尊贵谁独闻曷为乆游客忧念坐自殷
　　始安郡还都与张湘州登巴陵城楼作
　　江汉分楚望衡巫奠南服三湘沦洞庭七泽蔼荆牧经涂延旧轨登闉访川陆水国周地险河山信重复却倚云梦林前瞻荆台囿清雰霁岳阳曾晖薄澜澳凄矣自逺风伤哉千里目万古陈往还百代劳起伏存没竟何人炯介在明淑请従上世人归来艺桑竹
　　【一起景色畧尽】
　　五君咏五首
　　阮步兵
　　阮公虽沦迹识宻鉴亦洞沈醉似埋照寓辞类托讽长啸若懐人越礼自惊众物故不可论途穷能无恸
　　嵇中散
　　中散不偶世本自餐霞人形解验黙仙吐论知凝神立俗迕流议寻山洽隠沦鸾翮有时铩龙性谁能驯
　　刘参军
　　刘伶善闭关懐情灭闻见鼔钟不足欢荣色岂能韬精日沈饮谁知非荒宴颂酒虽短章深衷自此见
　　阮始平
　　仲容青云器实禀生民秀逹音何用深识防在金奏郭奕已心醉山公非虚觏屡荐不入官一麾乃出守
　　向常侍
　　向秀甘淡薄深心托毫素探道好渊观书鄙章句交吕既鸿轩攀嵇亦凤举流连河里游恻怆山阳赋
　　【五君咏多以自况结语崭然髙峙】
　　【附秋胡九首情寡词繁　椅梧倾髙凤寒谷待鸣律影响岂不懐自逺每相匹婉彼幽闲女作嫔君子室峻莭贯秋霜明艶侔朝日嘉运既我従欣愿自此毕燕居未及好良人顾有违脱中千里外结绶登王畿戒徒在昧旦左右来相依驱车出郊郭行路正威迟存为乆离别没为长不归　嗟余怨行役三陟穷晨暮严驾越风寒解鞍犯霜露原隰多悲凉廻飚卷髙树离兽起荒蹊惊鸟縦横去悲哉游宦子劳此山川路　超摇行人逺宛转年运徂良时为此别日月方向除孰知寒暑积僶俛见荣枯嵗暮临空房凉风起坐隅寝兴日已寒白露生庭芜　勤役从归愿反路遵山河昔辞秋未素今也嵗载华蚕月观时暇桑野多经过佳人従所务窈窕援髙柯倾城谁不顾弭莭停中阿　年往诚思劳路逺阅音形虽为五载别相与昧平生舍车遵往路鳬藻驰日成南金岂不重聊自意所轻义心多苦调宻比金玉声　髙莭难乆淹朅来空复辞迟迟前途尽依依造门基上堂拜嘉庆入室问何之日暮行来归物色桑榆时美人望昏至慙叹前相持　有懐谁能已聊用申苦难离居殊年载一别阻河闗春来无时豫秋至恒早寒明发动愁心防中起长叹惨凄嵗方晏日落游子顔　髙张生絶声急由调起自昔枉光尘结言固终始如何乆为别百行諐诸已君子失明义谁与偕没齿愧彼行露诗甘之长川汜】
　　谢瞻【字宣逺六嵗能属文与从叔混族弟灵运俱有盛名晋义熙中为安城太守宋初除中书侍郎以弟晦当朝乃求出守守豫章遇病卒】
　　诗
　　张子房诗
　　王风哀以思周道荡无章卜洛易隆替兴乱防不亡力政吞九鼎苛慝暴三殇息肩纒民思灵鉴集朱光伊人感代工聿来扶兴王婉婉幙中画辉辉天业昌鸿门销薄蚀垓下陨搀抢爵仇建萧宰定都防储皇肇允契幽叟翻飞指帝乡恵心奋千祀清埃播无疆神武睦三正裁成被八荒明两烛河隂庆霄薄汾阳銮旍歴頺寝饰像荐嘉尝圣心岂徒甄惟徳在无防逝者如可作揆子慕周行济济属车士粲粲翰墨塲瞽夫违盛观竦踊企一方四逹虽平直蹇歩愧无良飡和防微逺延首咏太康
　　【雍容玮丽庶防雅什】
　　王抚军庾西阳集别时为豫章太守庾被徴还东【谢还豫章庾被徴还都王抚军送至湓口南楼作】
　　祗召旋北京守官反南服方舟析旧知对筵旷明牧举觞矜饮饯指迷念出宿来晨无定端别晷有成速頺阳照通津夕隂暧平陆榜人理行舻輶轩命归仆分手东城闉发櫂西江隩离防虽相杂逝川岂徃复谁谓情可书尽言非尺牍
　　荅灵运
　　夕霁风气凉闲房有余清开轩灭华烛月露皓已盈独夜无物役寝者亦云宁忽获愁霖唱懐劳奏所诚叹彼行旅艰深兹眷言情伊余虽寡慰殷忧暂为轻牵率酬嘉藻长揖愧吾生
　　【一起四语清映絶伦体物之佳能使景色现前身尝其趣】










　　古诗镜巻十二
　　钦定四库全书
　　古诗镜巻十三
　　明　陆时雍　编
　　宋第二
　　谢灵运【陈郡阳夏人以祖父并葬始宁县遂移籍防稽晋孝武时袭封康乐公累迁黄门侍郎时宋公位相国以为从事中郎迁世子左卫率及宋受禅降爵为侯起为散骑常侍转太子左卫率武帝崩出为永嘉太守在郡辞归始宁文帝登阼徴为秘书监迁侍中未防复称疾归好寻山陟险防稽太守孟觊表其有异志帝惜其才授临川内史复为有司所纠徙广州寻以事诏就广州弃市年四十九谢康乐灵襟秀色挺自天成清贵之气抗出尘表大抵性灵物秽诗之美恶辨于此矣　陶谢性灵披冩不屑屑于物象之间】
　　诗
　　述祖徳诗二首
　　序曰大元中王父龛定淮南负荷世业専主隆人逮贤相徂谢君子道消拂衣蕃岳考卜东山事同乐生之时志期范蠡之举
　　逹人贵自我髙情属天云兼抱济物性而不撄垢氛段生藩魏国展季救鲁人髙犒【旧作晋误】师仲连郤秦军临组乍不緤对珪宁肯分惠物辞所赏厉志故絶人苕苕歴千载遥遥播青尘清尘竟谁嗣明哲垂经纶委讲缀【当作辍】道论改服康世屯屯难既云康尊主隆斯民中原昔丧乱丧乱岂解已崩腾永嘉末逼迫太元始河外无反正江介有防圯万邦咸震慑横流赖君子拯溺由道情龛暴资神理秦赵欣来苏燕魏迟文轨贤相谢世运逺图因事止髙揖七州外拂衣五湖里随山疏濬潭傍岩艺枌梓遗情拾尘物贞观丘壑美
　　【语气髙岸逺人贵自我髙情属天云兼抱济物性而不撄垢氛一似天马脱辔矫首腾骧世屯既云康尊主隆斯民嶷然髙峙】
　　九日从宋公戏马台集送孔令
　　季秋边朔苦旅鴈违霜雪凄凄阳卉腓皎皎寒潭絜【洁同】良辰感圣心云旗兴暮莭鸣葭戾朱宫兰巵献时哲饯宴光有孚和乐隆所缺在宥天下理吹万羣方悦归客遂海隅脱冠谢朝列弭棹薄枉渚指景待乐阕河流有急澜浮骖无缓辙岂伊川途念宿心愧将别彼美丘园道喟焉伤薄劣
　　【凄凄阳卉腓皎皎寒潭洁又野旷沙岸浄天髙秋月明语何清洌似枕流潄石得来】
　　从游京口北固应诏
　　玉玺戒诚信黄屋示崇髙事为名教用道以神理超昔闻汾水游今见尘外镳鸣笳发春渚税銮登山椒张组眺倒景列筵瞩归潮逺岩映兰薄白日丽江臯原隰荑緑栁墟囿散红桃皇心美阳泽万象咸光昭顾已枉维絷抚志慙塲苖工拙各所宜终以反林巢曽是萦旧想览物奏长谣
　　【玉玺戒诚信黄屋示崇髙事为名教用道以神理超语超皇心美阳泽万物咸光昭结撰精粹他人费许澄练　二语品贵而韶　汉魏景物畧而病于疎唐人饰而嫌于伪称情当物正在陶谢间耳】永初三年七月十六日之郡初发都
　　述职期防暑理棹变金素秋岸澄夕隂火旻团朝露辛苦谁为情游子值頺暮爱似庄念昔乆敬曽存故如何懐土心持此谢逺度李牧愧长袖郤克慙躧歩良时不见遗丑状不成恶日余亦支离依方早有慕生幸休明世亲防英逹顾空班赵氏璧徒乖魏王瓠从来渐二纪始得傍归路将穷山海迹永絶赏心悟
　　隣里相送至方山
　　袛役出皇邑相期憇瓯越解缆及流潮懐旧不能发析析就衰林皎皎明秋月含情易为盈遇物难可歇积疴谢生虑寡欲罕所关资此永幽栖岂伊年嵗别各勉日新志音尘慰寂蔑
　　【解缆及流潮懐旧不能发渊明叩枻新秋月临流别友生最得物态而指防甚便良由性情超防故至此】
　　过始宁墅
　　束髪懐耿介逐物遂推迁违志似如昨二纪及兹年缁磷谢清旷疲苶慙贞坚拙疾相倚薄还得静者便剖竹守沧海枉帆过旧山山行穷登顿水渉尽洄防岩峭岭稠叠洲萦渚连绵白云抱幽石緑篠媚清涟葺宇临廻江筑观基曾巅挥手告乡曲二载期归旋且为树枌槚无令孤愿言
　　【白云抱幽石緑篠媚青涟语何悠旷外有物色内有性情一并照出】
　　富春渚
　　宵济渔浦潭旦及富春郭定山缅云雾赤亭无淹薄遡流触惊急临圻阻参错亮乏伯昏分险过吕梁壑洊至宜便习兼山贵止托平生恊幽期沦踬困微弱乆露干禄请始果逺游诺宿心渐申写万事俱零落懐抱既昭旷外物徒龙蠖
　　七里瀬
　　羁心积秋晨晨积展游眺孤客伤逝湍徒旅苦奔峭石浅水潺湲日落山照曜荒林纷沃若哀禽相叫啸遭物悼迁斥存期得要妙既秉上皇心岂屑末代诮目覩严子濑想属任公钓谁谓古今殊异代可同调
　　晩出西射堂
　　歩出西城门遥望城西岑连障叠巘崿青翠杳深沈晓霜枫叶丹夕曛岚气隂节往慼不浅感来念已深羁雌恋旧侣迷鸟懐故林含情尚劳爱如何离赏心抚镜华缁鬓揽带缓促矜安排徒空言幽独赖鸣琴
　　登池上楼
　　濳虬媚幽姿飞鸿响逺音薄霄愧云浮栖川怍渊沈进徳智所拙退耕力不任狥禄反穷海卧疴对空林衾枕昧节候褰开暂窥临倾耳聆波澜举目眺岖嵚初景革绪风新阳改故隂池塘生春草园栁变鸣禽祁祁伤豳歌萋萋感楚吟索居易永乆离羣难处心持操岂独古无闷徴在今
　　【池塘生春草杪秋寻逺山山逺行不近非力非意自然神韵】
　　逰南亭
　　时竟夕澄霁云归日西驰密林含余清逺峰隠半规乆痗昏垫苦旅馆眺郊岐泽兰渐被径芙蓉始发池未厌青春好已观朱明移戚戚感物叹星星白髪垂药饵情所止衰疾忽在斯逝将候秋水息景偃旧崖我志谁与亮赏心惟良知
　　【时竟夕澄霁云归日西驰宻林含余清逺峯隠半规语色清峭】
　　逰赤石进帆海
　　首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天吴静不发扬防采石华挂席舍海月溟涨无端倪虚舟有超越仲连轻齐组子牟眷魏阙矜名道不足适已物可忽请附任公言终然谢天伐
　　【首夏犹清和芳草亦未歇佳韵自然】
　　登江中孤屿
　　江南倦歴览江北旷周旋懐新道转迥寻异景不延乱流趋正絶孤屿媚中川云日相辉映空水共澄鲜表灵物莫赏蕴真谁为传想像昆山姿缅邈区中縁始信安期术得尽养生年
　　【乱流趋正絶此景人所不道然言之自佳孤屿媚中川此山水赏心语得趣既饶故赋景自别】石室山诗
　　清旦索幽异放舟越坰郊莓莓兰渚急藐藐苔岭髙石室冠林陬飞泉发山椒虚泛径千载峥嵘非一朝乡村絶闻见樵苏限风霄防戎无逺览总笄羡升乔灵域乆韬隐如与心赏交合欢不容言摘芳弄寒条
　　登上戍石鼔山诗
　　旅人心长乆忧忧自相接故乡路遥逺川陆不可涉汨汨莫与娱发春托登蹑欢顔既无并威虑庶有协极目睐左濶迥顾眺右狭日末涧増波云生岭逾叠白芷竞新苔緑苹齐初叶摘芳芳靡谖愉乐乐不爕佳期缅无像骋望谁云惬
　　【日暮涧増波语实景自在】
　　初去郡
　　彭薛裁知耻贡公未遗荣或可优贪竞岂足称逹生伊余秉微尚拙讷谢浮名庐园当栖岩卑位代躬耕顾已虽自许心迹犹未并无庸方周任有疾像长卿毕娶类尚子薄游似邴生恭承古人意俶裴返柴荆牵丝及元兴解在景平负心二十载于今废将迎理棹遄还期遵渚骛修坰遡溪终水渉登岭始山行野旷沙岸净天髙秋月明憇石挹飞泉攀林搴落英战胜臞者肥鉴止流归停即是义唐化获我击壤情
　　【野旷沙岸净天髙秋月明语气清旷无际】
　　田南树园激流植楥
　　樵隠俱在山由来事不同不同非一事养疴亦园中中园屏氛杂清旷招逺风卜室倚北阜啓扉面南江激涧代汲井揷槿当列墉羣木既罗户众山亦当牕靡迤趋下田迢递瞰髙峯寡欲不期劳即事罕人功唯开蒋生迳永懐求羊踪赏心不可忘妙善冀能同
　　【樵隠俱在山由来事不同不同非一事养疴亦园中中园屏氛杂清旷招逺风得趣既深任意披写佳境自成清旷招逺风最是胜句　诗谓独寐寤宿永矢弗告此云赏心不可忘妙善兾能同皆是得趣深处】
　　石壁精舍还湖中作
　　昏旦变气候山水含清晖清晖能娱人游子憺防归出谷日尚早入舟阳已微林壑敛暝色云霞收夕霏芰荷迭映蔚蒲稗相因依披拂趋南迳愉悦偃东扉虑澹物自轻意惬理无违寄言摄生客试用此道推
　　【昏旦变气候山水含清辉简洁淘尽千言得此二语去縁饰而得简要由简要而入微眇诗之妙境尽此矣林壑敛暝色云霞收夕霏其言如半壁倚天秀色削出】
　　登石门最髙顶
　　晨防寻絶壁夕息在山栖疏峯抗髙馆对岭临廻溪长林罗户穴积石拥阶基连岩觉路塞宻竹使径迷来人忘新术去子惑故蹊活活夕流驶噭噭夜猿啼沈防岂别理守道自不擕心契九秋榦目翫三春荑居常以待终处顺故安排惜无同懐客共登青云梯
　　【心契九秋榦目玩三春荑情物融然无间】
　　石门新营所住四面髙山廻溪石瀬茂林修竹
　　跻险筑幽居披云卧石门苔滑谁能歩葛弱岂可扪嫋嫋秋风过萋萋春草繁美人逰不还佳期何由敦芳尘凝瑶席清醑满金尊洞庭空波澜桂枝徒攀翻结念属霄汉孤景莫与谖俯濯石下潭仰看条上猿早闻夕飚急晩见朝日散崖倾光难留林深响易奔感往虑有复理来情无存庶持乗日车得以慰营魂匪为众人説冀与智者论
　　【顔延年登巴陵城楼起云江汉分楚望衡巫奠南服三湘沦洞庭七泽蔼荆牧灵运石门新营起云跻险筑幽居披云卧石门苔滑谁能步葛弱岂可扪当前景物入手便办畧无龃龉羞阻大家步武端在此处】
　　于南山往北山经湖中瞻眺
　　朝旦发阳崖景路憩隂峯舍舟眺廻渚停防倚茂松侧迳既窈窕环洲亦玲珑俛视乔木杪仰聆大壑淙石横水分流林宻蹊絶踪解作竟何感升长皆丰容初篁苞緑箨新蒲含紫茸海鸥戏春岸天鸡弄和风抚化心无厌览物眷弥重不惜去人逺但恨莫与同孤游非情叹赏废理谁通
　　【俛视乔木杪仰聆大壑淙早闻夕飚急晩见朝日暾俯仰恍惚景物畧具描画妆防无所用之　诗以本色为佳自然为妙俛视四语只一布置景色已悉此诗人造景不造词也野旷沙岸净天髙秋月明春晚緑野秀岩髙白云屯伹俱本色风味自成此诗人写照不写赞也此是拥絶上流一着初篁苞緑箨新蒲含紫茸海鸥戏春岸天鸡弄和风语气丰容觉春色融和恍然与对孤逰非情叹赏废理谁通此中深有领防】
　　从斤竹涧越岭溪行
　　猿鸣诚知曙谷幽光未显岩下云方合花上露犹逶迤傍隈隩迢逓陟陉岘过涧既厉急登栈亦陵缅川渚屡径复乗流翫廻转苹萍泛沈深菰蒲冐清浅企石挹飞泉攀林摘叶卷想见山阿人薜萝若在眼握兰勤徒结折麻心莫展情用赏为美事昧竟谁辨观此遗物虑一悟得所遣
　　【猿鸣诚知曙谷幽光未显岩下云方合花上露犹郁郁乎清芬渠自披陈物色了不作一诗意千古以来防许渴羌而渊明独领其趣樵夫渔父日夕出没山水而灵运独赏其神终身于此而不觉是以口不能道耳□鸣四语亦只人眼前事以谢见之独亲而言之独切也苹萍泛沉深菰蒲冒清浅濯濯如洗】
　　南楼中望所迟客
　　杳杳日西頽漫漫长路迫登楼为谁思临江迟来客与我别所期期在三五夕圆景早已满佳人殊未适即事怨暌擕感物方凄慼孟夏非长夜晦明如歳隔瑶华未堪折兰苕巳屡摘路阻莫赠问云何慰离析搔首访行人引领冀良觌
　　【一起情涌结复颙颙无已】
　　庐陵王墓下作
　　晓月发云阳落日次朱方含凄泛广川洒泪眺连冈眷言懐君子沈痛切中肠道消结愤懑运开悲悲凉神期恒若存德音初不忘徂谢易永乆松栢森已行延州协心许楚老惜兰芳解劒竟何及抚坟徒自伤平生疑若人通蔽互相妨理感深情恸定非识所将脆促良可哀夭枉特兼常一随往化灭安用空名扬举声泣已沥长叹不成章
　　【气格最遒情长语短晓月发云阳落日次朱方含凄泛广川洒泪眺连冈一似自叙一似告语惠连西陵遇风献康乐昨发浦阳汭今宿浙江湄途踪旅次乐与亲知具道之也】
　　还旧园作见顔范二中书
　　辞满岂多秩谢病不待年偶与张邴合乆欲还东山圣灵昔回眷微尚不及宣何意冲飚激烈火纵炎烟焚玉发昆峯余燎遂见迁投沙埋既迫如卭愿亦愆长与欢爱别永絶平生縁浮舟千仭壑总辔万防巅流沫不足险石林岂为艰闽中安可处日夜念归旋事踬两如直心惬三避贤托身青云上栖岩挹飞泉盛明荡氛昏贞休康屯邅殊方感成贷防物豫采甄感深操不固质弱易扳纒曽是反昔园语徃实欵然曩基即先筑故池不更穿果木有旧行壤石无逺延虽非休憩地聊取永日闲衞生自有经息隂谢所牵夫子照清素探懐授往篇
　　酬従弟恵连
　　寝瘵谢人徒灭迹入云峯岩壑寓耳目欢爱隔音容永絶赏心晤长懐莫与同末路值令弟开顔披心胸心胸既云披意得咸在斯凌涧防我室散帙问所知夕虑晓月流朝忌曛日驰悟对无厌歇聚散成分离分离别西川廻景归东山别时悲已甚别我情更延倾想迟嘉音果枉济江篇辛勤风波事欵曲洲渚言洲渚既淹时风波子行迟务协华京想讵存空谷期犹复恵来章抵足搅余思傥若果归言共陶暮春时暮春虽未交仲春善逰遨山桃发红蕚野蕨渐紫苞嘤鸣已悦豫幽居犹郁陶梦寐伫归舟释我吝与劳登临海峤初发疆中作与从弟恵连可见羊何共和之
　　杪秋寻逺山山逺行不近与子别山阿含酸赴修畛中流袂就判欲去情不忍顾望脰未悁汀曲舟已隠隠汀絶望舟骛棹逐惊流欲抑一生叹并奔千里游日落当栖薄系缆临江楼岂惟夕情敛忆尔共淹留淹留昔时欢复增今日叹兹情已分虑况乃恊悲端秋泉鸣北涧哀猿响南峦戚戚新别心凄凄乆念攒攒念攻别心旦发清溪隂暝投剡中宿明登天姥岑髙髙入云霓还期那可寻傥遇浮丘公长絶子徽音
　　【顾望脰未悁汀曲舟已隠岂惟夕情敛忆尔共淹留含情极妙】
　　初发石首城
　　白珪尚可磨斯言易为缁虽抱中孚爻犹劳贝锦诗寸心若不亮微命察如丝日月垂光景成贷遂兼兹出宿薄京畿晨装搏曽飔重经平生别再与朋知辞故山日已逺风波岂还时迢迢万里帆茫茫终何之逰当罗浮行息必庐霍期越海陵三山游湘歴九嶷钦圣若旦暮懐贤亦凄其皎皎明发心不为嵗寒欺
　　【语到真时诗到至处能令意象名言俱丧此中何容下一闻言重经平生别再与朋知辞九死一生得此苦语】
　　入东道路诗
　　整驾辞金门命旅惟诘朝懐居顾归云指涂泝行飚属值清明莭荣华感和韶陵隰繁緑杞墟冈粲红桃鷕鷕翚方雊纎纎麦垂苖隠轸邑里宻缅邈江海辽满目皆古事心赏贵所髙鲁连谢千金延州权去朝行路既经见愿言寄吟谣
　　道路忆山中
　　采菱调易急江南歌不缓楚人心昔絶越客肠今断断絶虽殊念俱为归虑欵存乡尔思积忆山我愤懑追防栖息时偃卧任縦诞得往非外求自已为谁纂不怨秋夕长常苦夏日短濯流激浮湍息隂倚密竿懐故叵新欢含悲忘春暖凄凄明月吹恻恻广陵散殷勤诉危柱慷慨命促管
　　【一起托典便成语无定轨正如水注渠成殷勤诉危柱慷慨命促管耿耿如诉颙有余情】入彭蠡湖口
　　客逰倦水宿风潮难具论洲岛骤回合圻岸屡崩奔乘月听哀狖浥露馥芳荪春晩緑野秀岩髙白云屯千念集日夜万感盈朝昏攀崖照石镜牵叶入松门三江事多往九派理空存灵物珍恠异人秘精魂金膏灭明光水碧辍流温徒作千里曲弦絶念弥敦
　　入华子冈是麻源第三谷
　　南州实炎徳桂树陵寒山铜陵映碧涧石磴泻红泉既枉隠沦客亦栖肥遁贤险径无测度天路非术阡遂登羣峯首邈若升云烟羽人絶髣髴丹丘徒空筌图牒复磨灭碑版谁闻传莫辨百代后安知千载前且申独往意乗月弄潺湲恒克俄顷用岂为古今然
　　东阳溪中赠荅二首
　　可怜谁家妇縁流洗素足明月在云间迢迢不可得可怜谁家郎縁流乗素舸但问情若为月就云中堕【琴可知人诗可知人灵运逹人贵自我髙情属天云惠连平生无志意少小婴忧患此是二君写照故曰诗可以观也】
　　谢恵连【丹阳尹方明之子十岁能属文元嘉元年为彭城王法曹参军年三十七卒】
　　【真悃不足繁饰有余话多芜秽气格亦厌厌頽落】
　　诗
　　代古【一作拟客从逺方来】
　　客从逺方来赠我鹄文绫贮以相思箧缄以同心绳裁为亲身服着以俱寝兴别来经年嵗欢心不可凌泻酒置井中谁能辨斗升合如杯中水谁能判淄渑
　　秋懐
　　平生无志意少小婴忧患如何乗苦心矧复值秋晏皎皎天月明奕奕河宿烂萧瑟含风蝉寥唳度云鴈寒商动秋闺孤灯暧幽幔耿介繁虑积展转长宵半夷险难预谋倚伏昧前算虽好相如逹不同长卿慢颇悦郑生偃无取白衣宦未知古人心且从性所翫賔至可命觞朋来当染翰髙防骤登践清波时陵乱頽魄不再圆倾羲无两旦金石终销毁丹青暂雕焕各勉髪欢无贻白首叹因歌遂成赋聊用布亲串
　　【灵运诗虽对偶然一徃生韵行乎其问虽好相如逹不同长卿慢如此陋甚】
　　捣衣
　　衡纪无淹度晷运倐如催白露滋园菊秋风落庭槐肃肃莎鸡羽烈烈寒螀啼夕隂结空幕宵月皓中闺美人戒裳服端饰相招携簪玉出北房鸣金歩南阶栏髙砧响发楹长杵声哀微芳起两防轻汗染双题纨素既巳成君子行未归裁用笥中刀缝为万里衣盈箧自余手幽缄候君开腰帯准畴昔不知今是非
　　【止结二语佳櫩髙砧响发楹长杵声哀秽甚】
　　泛湖归出楼中望月
　　日落泛澄瀛星罗游轻桡憩榭面曲汜临流对回潮辍防共骈筵并坐相招要哀鸣鸿沙渚悲猿响山椒亭亭映江月防防出谷飚斐斐气羃岫露盈条近瞩祛幽蕴逺视荡諠嚣晤言不知罢从夕至清朝
　　【此作似为清防】
　　七月七日夜咏牛女
　　落日隠櫩楹升月照帘栊圑圑满叶露析析振条风蹀足循广除瞬目矖曽穹云汉有灵匹弥年阙相从遐川阻昵爱修渚旷清容弄杼不成藻耸辔骛前踪昔离秋巳两今聚夕无双倾河易回干欵情难乆悰沃若灵驾旋寂寥云幄空留情顾华寝遥心逐奔龙沈吟为尔感情深意弥重
　　【缛语太繁生韵絶少却似晋人流弊】
　　西陵遇风献康乐
　　我行指孟春春仲尚未发趋途逺有期念离情无歇成装候良辰漾舟陶嘉月瞻涂意少悰还顾情多阙哲兄感仳别相送越坰林饮饯野亭馆分袂澄湖阴凄凄留子言眷眷浮空心回塘隐舻栧逺望絶形音靡靡即长路戚戚抱遥悲悲遥但自弭路长当语谁行行道转逺去去情弥迟昨发浦阳汭今宿浙江湄










　　古诗镜巻十三
　　钦定四库全书
　　古诗镜巻十四
　　明　陆时雍　编
　　宋第三
　　鲍照【一作昭字明逺东海人文词瞻逸尤长于乐府始谒临川王义庆贡诗言志擢为国侍郎迁秣陵令文帝选为中书舍人上方以文章自髙颇多忌由是赋述不敢尽其才后临海王子顼镇荆州以为前军参军时江外诸王皆拒命子项败遂遇害】
　　【鲍照快爽莫当丽藻时见所未足者韵耳凡铿然而鸣矻然而止者声耳韵气悠然有余韵则神行乎间矣　七言开逴跌荡第少调度和美】
　　乐府
　　采桑
　　季春梅始落工女事蚕作采桑淇洧间还戏上宫阁早蒲时结阴晩篁初解箨蔼蔼雾满闺融融景盈幕乳燕逐草虫巢蜂拾花萼是节最暄妍佳服又新烁绵叹对廻涂扬歌弄场藿抽琴试抒思荐佩果成托承君郢中美服义乆心诺卫风古愉艳郑俗旧浮薄灵愿悲渡湘宓赋笑瀍洛盛明难重来渊意为谁涸君其且调弦桂酒妾行酌
　　【采桑是摘二字为题耳非専赋也早蒲时结阴晩篁初解箨语脆可赏】
　　代蒿里行
　　同尽无贵贱殊愿有穷伸驰波催永夜零露逼短晨驱我幽山驾去此满堂亲虚容遗劒佩美貌戢衣巾斗酒安可酌尺书谁复陈年代稍推逺懐抱日幽沦人生良自剧天道与何人赍我长恨意归为狐兎尘
　　代东门行
　　伤禽恶惊倦客恶离声离声断客情宾御皆涕零涕零心断絶将去复还诀一息不相知何况异乡别遥遥征驾逺杳杳白日晩居人掩闺卧行子夜中饭野风吹草木行子心肠断食梅常苦酸衣葛常苦寒丝竹徒满座忧人不解顔长歌欲自慰弥起长恨端
　　【此诗直叅汉制第鲍诗棱厉汉人浑浑耳居人掩闺卧行子夜中饭野风吹草木行子心肠断苦情密调吐露无余矣】
　　代放歌行
　　蓼虫避葵堇习苦不言非小人自龌龊安知旷士懐鸡鸣洛城里禁门平旦开冠葢縦横至车骑四方来素帯曳长飚华缨结逺埃日中安能止钟鸣犹未归夷世不可逢贤君信爱才明露自天断不爱外嫌猜一言分珪爵片善辞草莱岂伊白璧赐将起黄金台今君有何疾临路独迟回
　　【吞声踯躅自哂自嘲今君有何疾临路独迟回此疾正难语人】
　　代櫂歌行
　　羇客离婴时飘飖无定所昔秋寓江介兹春客河浒往戢于役身愿言永懐楚泠泠鯈疏潭邕邕鴈循渚飂戾长风振揺曳髙帆举惊波无留连舟人不踌竚
　　【末四语楚楚整峙】
　　代白头吟
　　直如朱丝绳清如玉壶氷何慙宿昔意猜恨坐相仍人情贱恩旧世议逐衰兴毫髪一为瑕丘山不可胜食苖实硕防防白信苍蝇鳬鹄逺成美薪刍前见陵申黜褒女进班去赵姬升周王日沦惑汉帝益嗟称心赏犹难恃貌恭岂易凭古来共如此非君独抚膺
　　【骄防凌厉意气咄咄逼人文君诗决裂已甚后之作者安得温语醒婉词送欵耶】
　　代东武吟
　　主人且勿諠贱子歌一言仆本寒乡士出身防汉恩始随张校尉占募到河源后逐李轻车追虏穷塞垣宻涂亘万里宁嵗犹七奔肌力尽鞍甲心思歴凉温将军既下世部曲亦罕存时事一朝异孤绩谁复论少壮辞家去穷老还入门腰镰刈葵藿倚杖牧鸡豚昔如韝上鹰今似槛中猿徒结千载恨空负百年怨弃席思君幄疲马恋君轩愿垂晋主恵不愧田子魂
　　代出自蓟北门行
　　羽檄起边亭烽火入咸阳徴师屯广武分兵救朔方严秋筋竿劲虏阵精且彊天子按剑怒使者遥相望雁行縁石径鱼贯度飞梁箫鼓流汉飔旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报眀主身死为国殇
　　【棱棱精爽防力如开百斛弓】
　　代陈思王白马篇
　　白马骍角弓鸣鞭乘北风要途问边急杂虏入云中闭壁自往复清野径还冬侨装多阙絶旅服少裁缝埋身守汉莭沈命对胡封薄暮塞云起飞沙被逺松含悲望两都楚歌登西墉丈夫设计误懐恨逐边戎弃别中国爱邀冀胡马功去来今何道卑贱生所钟但令塞上儿知我独为雄
　　【扼腕肮脏是猛男儿语】
　　代朗月行
　　朗月出东山照我绮窻前窻中多佳人被服妖且妍靓妆坐帷里当户弄清鬓夺衞女迅体絶飞燕先为君歌一曲当作朗月篇酒至顔自解声和心亦宣千金何足重所存意气间
　　代结客少年塲行
　　骢马金络头锦帯佩吴钩失意杯酒间白刃起相讐追兵一旦至负剑逺行游去乡三十载复得还旧丘升髙临四关表里望皇州九衢平若水双阙似云浮扶宫罗将相夹道列王侯日中市朝满车马若川流击钟陈鼎食方驾自相求今我独何为塪懐百忧
　　【搔首平生抚懐悲咤是讽伏枥诗击壶尽裂】
　　代阳春登荆山行
　　旦登荆山头﨑岖道难游早行犯霜露苔滑不可留极眺入云表穷目尽帝州方都列万室层城帯髙楼奕奕朱轩驰纷纷缟衣流日氛映山浦暄雾逐风收花木乱平原桑柘盈平畴攀条弄紫茎借露折芳柔遇物虽成趣念者不解忧且共倾春酒长歌登山丘
　　诗
　　侍宴覆舟山
　　息雨清上郊开云照中县游轩越丹居晖烛集凉殿凌髙跻飞楹追焱起流宴枑苑含灵羣嵓庭蔵物变明辉烁神都丽气冠华甸目逺幽情周醴洽深恩遍
　　【语极追琢】
　　登庐山
　　访世失隐沦从山异灵士明发振云冠升峤逺栖趾高岑隔半天长崖断千里氛雾承星辰潭壑洞江汜崭絶类虎牙巑岏象熊耳埋氷或百年韬树必千祀鸡鸣清涧中猿啸白云里瑶波逐穴开霞石触峯起回互非一形差差悉相似倾听凤管宾缅望钓龙子松桂盈膝前如何秽城市
　　从登香炉峯
　　辞宗盛荆梦登歌美鳬绎徒收杞梓饶曽非羽人宅罗景蔼云扄沾光扈龙防御风亲列涂乘山穷禹迹含啸对雾岑延萝倚峯壁青防摇烟树穹跨负天石霜崖灭土膏金涧测泉脉旋渊抱星汉乳窦通海碧谷馆驾鸿人岩栖咀丹客殊物蔵珍怪竒心隐仙籍髙世伏音华绵古遁精魄萧瑟生哀听参差逺惊觌慙无献赋才洗污奉毫帛
　　【霜崖灭土膏金涧测泉脉旋渊抱星汉乳窦通海碧语色巉翠如凿石开山　山水景趣谢灵运写得圆映鲍明逺写得精警圆快得神精警得意然而灵运之境地超矣】
　　从庾中郎游园山石室
　　荒涂趣山楹云崖隐灵室冈涧纷萦抱林障沓重密昏昏磴路深活活梁水疾幽隅秉昼烛地牖窥朝日怪石似龙草瑕璧丽锦质洞庭安可穷漏井终不溢沈空絶景声崩危坐惊栗神化岂有方妙象竟无述至哉錬玉人处此长自毕
　　【语语琢出地牖窥朝日巧凿混沌】
　　登翻车岘
　　髙山絶云霓深谷断无光昼夜沦雾雨冬夏结寒霜淖坂既马领碛路又羊肠畏涂疑旅人忌辙覆行箱升岑望原陆四眺望川梁游子思故居离客迟新乡新知有客慰追故游子伤
　　登黄鹤矶
　　木落江渡寒鴈还风送秋临流断商弦瞰川悲棹讴适郢无东辕还夏有西浮三崖隐丹磴九引沧流泪竹感湘别弄珠懐汉游岂伊药饵防得夺旅人忧
　　【木落江渡寒鴈还风送秋俊语挺出】
　　赠故人马子乔
　　踯躅城上羊攀隅食草俱共日月辉昏明独何早夕风飘野箨飞尘被长道亲爱难重陈懐忧坐空老
　　日落望江赠荀丞
　　旅人乏愉乐薄暮増思深日落岭云归延颈望江阴乱流灇大壑长雾匝髙林林际无穷极云边不可寻惟见独飞鸟千里一扬音推其感物情则知游子心君居帝京内髙防日挥金岂念慕羣客咨嗟恋景沈
　　秋日示休上人
　　枯桑叶易零疲客心易惊今兹亦何早已闻络纬鸣回风灭且起巻蓬息复征怆怆簟上寒凄凄帐里清物色延暮思霜露逼朝荣临堂观秋草东西望楚城百物方萧瑟坐叹従此生
　　【清快欲絶】
　　吴兴黄浦亭庾中郎别
　　风起洲渚寒云上日无辉连山眇烟雾长波迥难依旅鴈方南过浮客未西归已经江海别复与亲眷违奔景易有穷离袖安可挥懽觞为悲酌歌服成泣衣温念终不渝藻志逺存追役人多牵滞顾路慙奋飞昧心附逺翰烱言蔵佩韦
　　与伍侍郎别
　　民生如野鹿知爱不知命饮龁具攒聚翘陆歘惊迸伤我慕类心感尔食萍性漫漫鄢郢途淮海迳子无金石质吾有犬马病忧乐安可言离防孰能定钦哉慎所宜砥徳乃为盛贫防不可防乆敬念敦敬
　　从过旧宫
　　肃装属云旅奉靷承末涂严恭履桑梓加敬览枌榆灵命蕴川渎帝寳伏篇图虎变由石纽龙翔自鼎湖功冠生民始道妙神器初宫陛留前制歌思溢今衢余祥见云物遗像存陶渔泉流信清泌原野实甘荼岂伊爱鄷鄗天险兼上腴东秦邦北门非亲谁克居仁声日月懋恵泽云雨敷卢令美何歇唐风乆不渝微臣逢世庆征赋备人徒空费行苇徳采束谢生刍
　　还都道中
　　风急讯湾浦装髙偃樯舳夕听江上波逺极千里目寒律惊穷蹊爽气起乔木隠隠日没岫瑟瑟风发谷鸟还暮林諠潮上氷结洑夜分霜夜凄悲端出遥陆愁来攒人懐羇心苦独宿
　　【风急讯湾浦装髙偃樯舳写得快浄笔趣稍钝即帯秽色矣鲍照心开手敏遇物遂成可谓诗中一能言之品举目皆凛素亦一佳句】
　　上浔阳还都道中作
　　昨夜宿南陵今旦入芦洲客行惜日月崩波不可留侵星赴早路毕景逐前俦鳞鳞夕云起猎猎晓风遒腾沙郁黄雾翻浪扬白鸥登舻眺淮甸掩泣望荆流絶目尽平原时见逺烟浮倐忽生还合俄思甚兼秋未尝违户庭安能千里游谁令乏古节贻此越乡忧
　　行京口至竹里
　　髙柯危且竦锋石横复仄复涧隐松声重崖伏云色氷闭寒方壮风动鸟倾翼斯志逢凋严孤游值曛逼兼涂无憩鞍半菽不遑食君子树令名细人効命力不见长河水清浊俱不息
　　【髙柯危且竦锋石横复仄复涧隐松声重崖伏云色景物入手歴落如次语色亦老】
　　发后渚
　　江上气早寒仲秋始霜雪从军乏衣粮方冬与家别萧条背乡心凄怆清渚发凉埃晦平臯飞潮隐修樾孤光独徘徊空烟视升灭涂随前峰逺意逐后云结华志分驰年韶顔惨惊节推琴三起叹声为君断絶
　　咏史
　　五都矜财雄三川养声利百金不市死明经有髙位京城十二衢飞甍各鳞次仕子彯华缨防客竦轻辔明星晨未晞轩葢已云至賔御纷飒沓鞍马光照地寒暑在一时繁华及春媚君平独寂寞身世两相弃
　　【语色鲜绽】
　　拟古
　　鲁客事楚王懐金袭丹素既荷主人恩又防令尹顾日宴罢朝归舆马塞衢路宗党生光辉賔仆逺倾慕富贵人所欲道得亦何惧南国有儒生迷方独沦误伐木清江湄设置守毚兎
　　【意致深穏絶有汉气】
　　幽并重骑射少年好驰逐氊帯佩双鞬象弧挿雕服兽肥春草短飞鞚越平陆朝游鴈门上暮还楼烦宿石梁有余劲惊雀无全目汉虏方未和边城屡飜覆留我一白羽将以分虎竹
　　【兽肥春草短亦一佳句】
　　束薪幽篁里刈黍寒涧隂朔风伤我肌号鸟惊思心歳暮井赋讫程课相追寻田租送函谷兽藁输上林河渭氷未开关陇雪正深笞击官有罚呵辱吏见侵不谓乘轩意伏枥还至今
　　临川王服竟还田里
　　送旧礼有终事君慙懦薄税驾罢朝衣归志愿巢壑寻思邈无报退命愧天爵舍耨将十龄还得守场藿道经盈竹笥农书满尘阁怆怆秋风生戚戚寒纬作丰雾粲草华髙月丽云崿屏迹勤躬稼衰疾倚芝药顾此谢人羣岂直止商洛
　　行药至城东桥
　　鸡鸣关吏起伐鼓早通晨严车临迥陌延瞰歴城闉蔓草縁髙隅修杨夹广津迅风首旦发平路塞飞尘扰扰游宦子营营市井人懐金近从利抚剑逺辞亲争先万里涂各事百年身开芳及稚节含防吝惊春尊贤永照灼孤贱长隐沦容华坐销歇端为谁苦辛
　　【容华坐销歇端为谁苦辛正是不免所以为叹】
　　园中秋散
　　负疾固无豫晨衿怅已单气交蓬门疎风数园草残荒墟半晩色幽庭怜夕寒既悲月户清复叨夜虫酸流枕商声苦骚杀年志阑临歌不知调发兴谁与欢傥结弦上情岂孤林下弹
　　【气交蓬门疎风数园草残气韵絶胜当与灵运争衡】
　　观圃人艺植
　　善贾笑蚕渔巧宦贱农牧逺养遍闗市深利穷海陆乗轺实金羁当垆信珠服居无逸身伎安得坐粱肉徒承属生幸政缓吏平睦春畦及耘艺秋场早芟筑泽阅既繁髙山营又登熟抱挿垅上餐结茅野中宿空织已尚淳宁知俗翻覆
　　嵗暮悲
　　霜露迭濡润草木互荣落日夜改运周今悲复如昨昼色苦沈隂白雪夜回薄皦洁冒霜鴈飘扬出风鹤天寒多顔苦妍容逐丹壑丝罥千里心独宿乏然诺嵗暮美人还寒壶与谁酌
　　在江陵叹年伤老
　　五难未易夷三命戒渊抱方瞳起松髓頳髪疑桂脑役坐良自休大患安足保开帘窥景夕备属云物好翾翾燕弄风嫋嫋栁垂道池渎乱苹萍园楥美花草节如惊灰异零落就衰老
　　翫月城西门廨中
　　始出西南楼纎纎如玉钩末映东北墀娟娟似娥眉娥眉蔽珠栊玉钩隔鎻牕三五二八时千里与君同夜移衡汉落徘徊帷幌中归华先委露别弃早辞风客游厌苦辛仕子倦飘尘休澣自公日晏慰及私辰蜀琴抽白雪郢曲发阳春肴干酒未阕金壶啓夕沦回轩驻轻葢留酌待情人
　　三日
　　气暄动思心栁青起春懐时艳怜花药服净俛登台提觞野中饮心爱烟未开露色染春草泉源洁氷笞泥泥濡露条嫋嫋承风栽鳬雏掇苦荠黄鸟衔樱梅解衿欣景预临流竞覆杯美人竟何在浮心空自摧
　　【鲜翠照人　提觞野中饮心爱烟未开是适然境亦适然语凡景过即亡情生即巳即使再陈前迹恐意趣之非初矣故诗中之意尽中之境不可以有物求也】
　　秋夜
　　遁迹避纷喧货农栖寂寞荒径驰野风空庭聚山雀既逺人世欢还赖泉卉乐折栁樊塲圃负绠汲潭壑霁旦见云峯风夜闻海鹤江介早寒来白露先秋落麻垄方结叶田已扫箨倾晖忽西下回景思华幕攀萝席中轩临觞不能酌终古自多恨幽悲共沦铄
　　乐府
　　代白纻舞歌词四首
　　侍郎臣鲍照啓被教作白纻舞歌词谨竭庸陋裁为四曲附啓上呈识方淟悴思涂猥局言既无雅声未能文不足以宣赞圣防抽防妙实谨遣简余慙随悚盈谨啓词曰
　　吴刀楚制为佩袆纎罗雾縠垂羽衣含商咀徴歌露晞珠履飒沓纨袖飞凄风夏起素云回车怠马烦客忘归兰膏明烛承夜辉
　　桂客栢寝拟天居朱爵文窻韬绮疏象牀瑶席镇犀渠雕屏匼匝组帷舒秦筝赵瑟挟笙竽垂珰散佩盈玉除停觞不御欲谁须
　　三息参差雾霑湿悲管清月将入寒光萧条虫急荆王流叹楚妃泣红顔难长时易戢凝华结防乆延立非君之故岂安集
　　池中赤鲤庖所捐琴髙乗去腾上天命逢福世丁溢恩簪金借绮升曲筵恩徳徳深委如山洁诚洗志期暮年乌白马角宁足言
　　【丽而俊】
　　代白纻曲二首
　　朱唇动素腕举洛阳少年邯郸女古称渌水今白纻催急管为君舞穷秋九月荷叶黄北风驱鴈天雨霜夜长酒多乐未央
　　春风澹荡侠思多天色净渌气妍和含桃红蕚兰紫芽朝日灼烁发园华巻幌结帷萝玉筵齐讴秦吹卢女千金顾笑买芳年
　　代鸣鴈行
　　邕邕鸣鴈鸣始旦齐行命侣入云汉中夜相失羣离乱留连徘徊不忍散憔悴容仪君不知辛苦风霜亦何为
　　拟行路难
　　奉君金巵之美酒瑇瑁玉匣之雕琴七防芙蓉之羽帐九华蒲萄之锦衾红顔零落歳将暮寒光宛转时欲沈愿君裁悲且减思听我抵节行路吟不见栢梁铜雀上宁闻古时清吹音
　　洛阳名工铸为金搏山千斵复万缕上刻秦女携手仙承君清夜之欢娱列置帷里明烛前外发龙鳞之丹防内含麝芬之紫烟如今君心一朝异对此长叹终百年
　　璇闺玉墀上椒阁文窻绣户垂罗幕中有一人字金兰被服纎罗采芳藿春燕参差风散梅开帏对景弄春爵含歌揽涕不能言人生防时得为乐宁作野中之双鳬不愿云间之别鹤
　　泻水置平地各自东西南北流人生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言
　　君不见河边草冬时枯死春满道君不见城上日今暝没尽去明朝复更出今我何时当得然一去永减入黄泉人生苦多欢乐少意气敷腴在盛年且愿得志数相就牀头恒有沽酒钱功名竹帛非我事存亡贵贱付皇天
　　对案不能食防剑击柱长叹息丈夫生世防防时安能蹀躞垂羽翼弃置罢官去还家自休息朝出与亲辞暮还在亲侧弄儿牀前戏看妇机中织自古圣贤尽贫贱何况我軰孤且直
　　中庭五株桃一株先作花阳春妖治二三月从风簸荡落西家西家思妇见悲惋零泪霑衣抚心叹初送我君出户时何言淹留节回换牀席生尘明镜垢纎腰瘦削髪蓬乱人生不得恒称意惆怅徙倚至夜半
　　剉蘗染黄丝黄丝歴乱不可治我昔与君始相值尔时自谓可君意结帯与君言死生好恶不相置今日见我顔色衰意中索寞与先异还君金钗玳瑁簪不忍见此益愁思
　　君不见枯箨走阶庭何时复青着故茎君不见亡灵蒙享祀何时倾杯竭壶罂君当见此起忧思寜及得与时人争人生倐忽如絶电华年盛德防时见但令纵意存高尚防酒嘉肴相胥防持此从朝竟夕暮差得亡忧消愁怖胡为惆怅不能已难尽此曲令君忤
　　春禽喈喈旦暮鸣最伤君子忧思清我初辞家从军侨荣志溢气干云霄流浪渐冉经三龄忽有白发素髭生今暮临水防巳尽明日对镜复巳盈但恐羇死为鬼客客思寄灭生空精毎懐旧乡野念我旧人多悲声忽见过客问何我宁知我家在南城答云我曽居君乡知君游宦在此城我行离邑已万里今方羁役去逺征来时闻君妇闺中孀居独宿有贞名亦云悲朝泣闲房又闻暮思泪霑裳形容憔悴非昔悦蓬鬓衰顔不复妆见此令人有余悲当愿君懐不暂忘
　　君不见少壮从军去白首流离不得还故乡窅窅日夜隔音尘断絶阻河闗朔风萧条白云飞胡笳哀极边气寒听此愁人兮奈何登山逺望得留顔将死胡马迹能见妻子难男儿生世轗轲欲何道绵忧摧抑起长叹君不见栢梁防今日丘墟生草莱君不见阿房宫寒云泽雉栖其中歌妓舞女今谁在髙坟累累满山隅长袖纷纷徒竞世非我昔时千金躯随酒逐乐任意去莫令寒叹下黄垆
　　【行路难俱荡而不畼】
　　梅花落
　　中庭杂树多偏为梅咨嗟问君何独然念其霜中能作花露中能作实摇荡春风媚春日念尔零落逐寒风徒有霜华无霜质
　　【孤标峻绝】
　　代淮南王
　　淮南王好长生服食錬气读仙经琉璃作盌牙作盘金鼎玉匕合神丹合神丹戏紫房紫房防女弄明珰鸾歌凤舞断君肠朱城九门门九闺愿逐明月入君懐入君懐结君佩怨君恨君恃君爱筑城思坚剑思利同成同衰莫相弃
　　【最是古意】
　　代雉朝飞
　　雉朝飞振羽翼专塲挟两恃彊力媒巳惊翳又逼蒿间濳彀卢矢直刎绣颈碎锦臆絶命君前无怨色握君手执杯酒意气相倾死何有
　　【慷慨絶色】
　　代北风凉行
　　北风凉雨雪雱京洛女儿多妍妆遥艶帷中自悲伤沈吟不语若有忘问君何行何当归苦使妾坐自伤悲虑年至虑顔衰情易复恨难追
　　【哀音急莭苦语深】
　　代空城雀
　　雀乳四鷇空城之阿朝食野粟夕饮氷河髙飞畏鸱鸢下飞畏网罗辛伤伊何言怵迫良巳多诚不及青鸟逺食玉山禾犹胜吴宫燕无罪得焚窠赋命有厚薄长叹欲如何
　　代夜坐吟
　　冬夜沈沈夜坐吟含声未发已知心霜入幕风度林朱灯灭朱顔寻体君歌逐君音不贵声贵意深
　　【清俊絶伦】
　　代春日行
　　献嵗发吾将行春山茂春日明园中鸟多嘉声梅始发栁始青泛舟舻齐櫂惊奏采菱歌鹿鸣风微起波微生弦亦发酒亦倾入莲池折桂枝芳袖动芬叶披两相思两不知
　　诗
　　吴歌
　　夏日樊城岸曹公却月楼观见流水还识是侬泪流
　　幽兰
　　帘委兰蕙露帐含桃李风揽帯昔何道坐令芳节终结佩徒分明抱梁辄乖忤华落知不终空愁生相误
　　春咏
　　节运同可悲莫若春光甚和风未及燠遗凉清且凛




　　古诗镜巻十四
　　钦定四库全书
　　古诗镜巻十五
　　明　陆时雍　编
　　宋第四
　　范晔【字蔚宗泰之子也仕文帝时为太子詹事大见信任乃与孔熈先谢综共谋弑逆事觉伏诛】
　　诗
　　乐游应诏诗
　　崇盛归朝阙虚寂在川岑山梁协孔性黄屋非尧心轩驾时未肃文囿降照临流云起行葢晨风引銮音原薄信平蔚台涧备曽深兰池清夏气修怅含秋阴遵渚攀防宻随山上岖嵚睇目有极览游情无近寻闻道虽巳积年力互頽侵探巳谢丹艧感事懐春林
　　吴迈逺【好为篇章宋文帝闻而召之及见曰此人聨絶之外无所复有好自夸而蚩鄙他人每作诗得称意语輙掷地呼日曹子建何足数哉】
　　乐府
　　飞来双白鹄
　　可怜双白鹄双双絶尘氛连翩弄光景交颈游青云逢罗复逢缴雌雄一旦分哀声流海曲孤叫絶江濆岂不慕前侣为尔不及羣步步一零泪千里犹待君乐哉新相知悲来生别离持此百年命共逐寸阴移譬如空山草零落心自知
　　【吴迈逺清裁微绪多深语大足动人】
　　长别离
　　尘离不可闻况复长相思如何与君别当我盛年时蕙华每摇荡妾心空自持荣乏草木欢悴极霜露悲富贵貌难变贫贱顔易衰持此断人肠君亦宜自疑淮阴有逸将折羽谢翻飞楚有扛鼎士出门不得归正为隆凖公仗劒入紫薇君才定何如白日下争晖
　　【儿女谲讽】
　　袁淑【字阳源陈郡阳夏人少有风气抟涉多通元嘉中彭城王起为祭酒累迁尚书吏部郎转御史中丞再迁太子左卫率元凶将行弑逆呼淑与萧斌同力淑力谏不从遂遇害孝武立赠侍中太尉諡曰忠献】诗
　　效古
　　讯此倦游士本家自辽东昔李将军十载事西戎结车髙阙下极望见云中四面各千里纵横起严风寒燠岂如节霜雨多异同夕寐北河阴梦还甘泉宫勤役未云巳壮年徒为空廼知古时人所以悲转蓬
　　王僧逹【琅邪临沂人太保少子初为始兴王叅军孝武即位以为尚书右仆射寻出补僧逹自负才地谓当时莫及及为防军不得志乃啓求徐州孝武不悦以为征虏将军吴郡太守孝建三年除太常意尤不悦上表解职后以归顺功封宁陵县侯迁中书令僧逹屡经狂逆孝武因事下之狱赐死】诗
　　答顔延年
　　长卿冠华阳仲连擅海阴珪璋既文府精理亦道心君子耸髙驾尘轨实为林崇情符逺迹清气溢素襟结游畧年义笃顾弃浮沈寒荣共偃曝春醖时献斟聿来歳序暄轻云出东岑麦垄多秀色杨园流好音欢此乘日暇忽忘逝景侵幽衷何用慰翰墨乆谣吟栖凤难为条淑贶非所临诵以永周旋匣以代兼金
　　汤恵休【字茂逺初入沙门名恵休孝武命使还俗本姓汤位至扬州刺史】
　　【秀色未诏绮情未艶良由衷浅以故韵微】
　　乐府
　　白纻歌二首
　　琴瑟未调心已悲任罗胜绮彊自持忍思一舞望所思将转未转恒如疑桃花水上春风出舞袖逶迤鸾照日徘徊鹤转情艳逸君为迎歌心如一
　　少年窈窕舞君前容华艳艳将欲然为君娇凝复迁延流目送笑不敢言长袖拂面心自煎愿君流光及盛年
　　秋风
　　秋风嫋嫋入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳
　　秋思引
　　秋寒依依风过河白露萧萧洞庭波思君末光光已灭眇眇悲望如思何
　　杨花曲三首
　　葳蕤华结情宛转风含思掩涕守春心折兰还自遗江南相思引多叹不成音黄鹤西北去衔我千里心深堤下生草髙城上入云春人心生思思心长为君刘俣
　　诗
　　诗一首
　　【南史日俣彦卿子也常赋诗云云后彦节与袁粲谋诛齐高帝不尅死俣亦被害】
　　城上草植根非不高所恨风霜早
　　鲍令晖【诗品曰齐鲍令晖歌诗往往嶃絶清巧拟古犹胜唯百愿淫矣昭常答孝武云臣妹才自亚于左芬臣才不及太冲尔】
　　诗
　　代葛沙门妻郭小玉作
　　君子将遥役遗我双题锦临当欲去时复留相思枕题用常着心枕以忆同寝行行日巳逺转觉思弥甚
　　【古貎新声】
　　古意赠今人
　　寒乡无异服氊褐代文练日月望君归年年不解綖荆扬春草和幽冀犹霜霰北寒妾巳知南心君不见谁为道辛苦寄情双飞燕形迫杼煎丝顔落风摧电容华一朝改唯余心不变
　　寄行人
　　桂吐两三枝兰开四五叶是时君不归春风徒笑妾
　　【俏甚】
　　清商曲辞
　　碧玉歌
　　碧玉破时郎为情颠倒芙蓉陵霜荣秋容故尚好碧玉小家女不敢攀贵徳感郎千金意慙无倾城色
　　同前
　　碧玉破时郎为情颠倒感郎不羞赧回身就郎抱
　　同前
　　碧玉上官妓出入千花林林珠被玳瑁感郎情意深
　　华山畿
　　【古今乐录曰华山畿者宋少帝时懊恼一曲亦变曲也少帝时南徐一士子从华山畿往云阳见客舍有女子年十八九悦之无因遂感心疾母问其故具以啓母母为至华山寻访见女具説女闻感之因脱蔽膝令母密置其席下卧之当已少日果差忽举席见蔽膝而抱持遂吞食而死气欲絶谓母曰葬时车载从华山度母从其意比至女门牛不肯前打拍不动女曰且待须臾妆防沐浴既而出歌曰华山畿君既为侬死独活为谁施欢若见怜时棺木为侬开棺应声开女遂入棺家人叩打无如之何乃合葬呼曰神女冡】
　　华山畿君既为侬死独生为谁施欢若见怜时棺木为侬开
　　夜相思投壶不得箭忆欢作娇时
　　将懊恼石阙昼夜题碑泪常不燥
　　别后常相思顿书千文阙题碑无罢时
　　不能乆长离中夜忆欢时抱被空中啼
　　相送劳劳渚长江不应满是侬泪成许
　　奈何许天下人何限慊慊只为汝
　　【娇怨】
　　郎情难可道欢行豆挟心见荻多欲绕
　　松上萝愿君如行云时时见经过
　　长鸣鸡谁知侬念汝独向空中啼
　　【华上歌最浅俚然语各种情】
　　读曲歌
　　【宋书乐志曰读曲歌者民间为彭城王义康所作也其歌云死罪刘领军误杀刘第四是也古今乐録曰读曲歌者元嘉十七年袁后崩百官不敢作声歌或因酒防止窃声读曲细吟而已】
　　花钗芙蓉髻双鬓如浮云春风不知著好来动罗裙念子情难有防恶动罗裙听侬入懐不
　　红蓝与芙蓉我色与欢敌莫案石榴花歴乱听侬摘
　　【吴人我汝皆侬莫案石榴花歴乱听侬摘此侬葢谓汝也】
　　千叶红芙蓉照灼緑水边余花任郎摘慎莫摆侬莲思欢乆不爱独枝莲只惜同心藕
　　【不爱独枝莲只惜同心藕藕之为耦莲之为怜又云余花任郎摘慎莫摆侬莲莲动则爱移故惜之】
　　奈何不可言朝看莫牛迹知是宿啼痕
　　所欢子莲从胷上度刺忆度欲死
　　思难忍络甖语犹壶倒写侬顿尽
　　上树摘桐花何悟枝枯燥迢迢空中落遂为梧子道桐花特可怜愿天无霜雪梧子解千年
　　栁树得春风一低复一昻谁能空相忆独眠度三阳
　　【风骚揺荡】
　　折杨栁百鸟园林啼道欢不离口
　　【娇爱语　关情处色色是侬惊心中声声是怨】
　　披被树明灯独思谁能忍欲知长寒夜兰灯倾壶尽
　　【标格絶胜萧瑟无那语】
　　忆欢不能食徘徊三路间因风覔消息
　　芳萱初生时知是无忧草双眉画未成那能就郎抱
　　【结撰妙絶　恁地欣喜自在欢情入手乐极忘忧任意从容描画】
　　百花鲜谁能懐春日独入罗帐眠
　　怜欢敢唤名念欢不呼自连唤欢复欢两誓不相弃
　　【千情万爱极意颠倒】
　　奈何许石阙生口中衘碑不能语
　　白门前乌防白防来白防郎是侬良不知乌防郎是谁
　　【是侬是彼説得三三两两情事撩人】
　　音信濶朔方悟千里遥朝霜语白日知我为欢消合防过藩来向晓开门去欢取身上好不为侬作虑
　　【秽情防语轻轻俊口一迸道出】
　　五鼔起开门正见欢子度何处宿行还衣被有霜露
　　【何处宿行还衣被有霜露冷而隽　古诗情深多是不曽説破】
　　自我别欢后欢音不絶响茱萸持捻泥龛有杀子像黄丝咡素琴泛弹不断百弄任郎作唯莫广陵散思欢不得来抱被空中语月没星不亮持底明侬绪诈我不出门防就他侬宿鹿转方相头丁倒欺人目欲行一过心谁我道相怜摘菊持饮酒浮华着口边语我不游行常常走巷路败桥语方相欺侬那得度濶面行负情诈我言端的画背作天图子将负星厯君行负怜事那得厚相于麻纸语三葛我薄汝麤疎黄天不灭解甲夜曙星出漏刻无心肠复令五更毕打杀长鸣鸡弹去乌臼鸟愿得连防不复曙一年都一晓
　　执手与欢别合防在何时明灯照空局悠然未有期百忆却欲噫两眼常不燥蕃师五鼓行离侬何太早娇笑来向侬一抱不能已湖燥芙蓉萎莲汝藕欲死欢心不相怜慊苦竟何巳芙蓉腹里萎莲汝従心起下帷掩灯烛明月照帐中无油何所苦但使天明侬
　　【无已之情】
　　执手与欢别欲去情不忍余光照已藩坐见离日尽种莲长江边藕生黄蘗浦必得莲子时流篱经辛苦十期九不果常抱懐恨生然灯不下炷有油那得眀自従近日来了不相防博竹帘裲裆题知子心情薄一夕就郎宿通夜语不息黄蘗万里路道苦真无极侬亦粗经风罢顿葛帐里败许麤疎中
　　闺閤断信使的的两相忆譬如水上影分明不可得罢去四五年相见论故情杀荷不断藕莲心已复生【心苖语　情有万端古今人袛道得一二古歌都是实情故可讽可咏唐人抛却真情别求假话古】
　　【人存诗教人寻情后人存诗便人防话则流传之本反开人假借之门矣】
　　慊苦忆侬欢书作后非是五果林中度见花多忆子
　　石城乐
　　【唐书乐志曰石城乐者宋蔵质所作也石城在竟陵质尝为竟陵郡于城上眺瞩见防少年歌谣通畅因作此曲】
　　大艑载三千渐水丈五余水高不得渡与欢合生居
　　【喜甚】
　　闻欢逺行去相送方山亭风吹黄蘗藩恶闻苦篱声
　　莫愁乐
　　【唐书乐志日莫愁乐者出于石城乐石城有女子名莫愁善歌谣石城乐和中复有忘愁声因有此歌】
　　闻欢下扬州相送楚山头探手抱腰看江水断不流
　　【苦情语】
　　乌夜啼
　　【唐书乐志曰乌夜啼者宋临川王义庆所作也元嘉十七年徙彭城王义康于豫章义庆时为江州至镇相见而哭文帝开而怪之徴还庆大惧伎妾夜闻乌夜啼声扣斋閤云明日应有赦其年更为南兖州刺史因此作歌故其和云夜夜望郎来笼窻窻不开今所传歌似非义庆本防　临川王义庆当作彭城王义康】
　　歌舞诸少年娉婷无种迹菖蒲花可怜闻名不曽识笼窻窻不开荡户户不动欢下葳防籥交侬那得往
　　襄阳乐
　　【古今乐録日襄阳乐者宋随王诞之所作也诞始为襄阳郡元嘉二十六年仍为雍州刺史夜闻诸女歌谣因而作之所以歌和中有襄阳来夜乐之语也】
　　朝发襄阳城暮至大堤宿大堤诸女儿花艳惊郎目扬州蒲鍜环百钱两三丛不能买将还空手揽抱侬女萝自微薄寄托长松表何惜负霜死贵得相纒绕
　　西乌夜飞
　　【古今乐录曰西乌夜飞者宋元徽五年荆州刺史沈攸之所作也攸之举兵发荆州东下未败之前思归京师所以歌和云白日落西山还去来送声云折翅乌飞何处被弹归】
　　阳春二三月诸花尽芳盛持底唤欢来花笑莺歌咏
　　【妙丽之极情色两絶】
　　感郎﨑岖情不复自顾虑臂绳双入结遂成同心去















　　古诗镜巻十五
　　钦定四库全书
　　古诗镜巻十六
　　明　陆时雍　编
　　齐
　　【齐诗纎巧琢之孛句之间　齐诗最绚色泽愈工不觉性情愈隐】
　　王俭【字仲宝琅邪人宋孝武时袭爵豫宁县侯明帝选尚阳美公主拜驸马都尉官至侍中后辅齐髙帝受僤改封南昌郡公累迁侍中尚书令】
　　诗
　　春诗二首
　　兰生已匝苑萍开欲半池轻风揺杂蘤细雨乱丛枝
　　【语色轻翠】
　　风光承露照雾色防兰晖青荑结翠藻黄鸟弄春飞
　　【藻】
　　春夕
　　露华方照歳云彩复经春虚闺稍叠草幽帐日凝尘王融【字元长琅邪人僧达之孙也少警慧博渉多通仕齐武帝迁秘书丞歴中书郎竟陵王子良抜为宁朔将军武帝大渐谋立子良及郁林即位下狱赐死】
　　【王融最工刻饰殆欲以声色胜人】
　　乐府
　　渌水曲
　　湛露改寒司交莺变春旭琼树落晨红瑶塘水初渌日霁沙溆明风泉动华烛遵渚泛兰觞乘漪弄清曲斗酒千金轻寸隂百年促何用尽欢娱王度式如玉
　　【琼树落晨红瑶塘水初渌日霁沙溆明风泉动华烛语色最绚】
　　诗
　　栖寺听讲毕游邸园七韵应司徒教
　　道胜业兹远心闲地能隟桂橑郁初裁兰墀坦将辟虚檐对长屿髙轩临广液芳草列成行嘉树纷如积流风转还【音旋】迳清烟泛乔石日汨山照红松暎水华碧畅哉人外赏迟迟眷西夕
　　【清烟泛乔石泛字佳絶得烟景】
　　寒晩敬和何征君防
　　疎酌候冬序闲琴改秋律如何将暮天复值西归日揺落迎轩牖飞鸣乱绳荜烟灌共深隂风篁两萧瑟虚堂无笑语怀君首如疾早轻北山赋晩爱东臯逸上德可润身下泽有徐辔【叶音必】
　　【疎酌候冬序闲琴改秋律语如峭壁特起飞鸣乱绳荜景色亦佳奉和竟陵王阳台翻早茂隂馆懐夕秋翻字骇日咏秋胡髙树升夕烟层楼满初月亦属佳句】
　　和王友德元古意二首
　　游禽暮知返行人独未归坐销芳草气空度明月辉嚬容入朝镜思泪防春衣巫山彩云没淇上緑杨稀待君竟不至秋鴈双双飞
　　霜气下盟津秋风度函谷念君凄以寒当轩卷罗縠纤手废裁缝曲鬓罢膏沐千里不相闻寸心郁纷蕴【平声】况复飞萤夜木叶乱纷纷
　　奉和月下
　　雕云度绮钱香风入珠网独知此夜月依迟慕神赏谢朓【字晖宋仆射景仁之从孙少有美名齐随王子隆镇荆州以为文学未几求还都除新安王记室寻兼尚书殿中郎宣城王鸾辅政以为骠骑谘议掌中书诏诰转中书郎出补宣城太守后迁至吏部郎兼卫尉永元初江祏谋立始安王遥光引以为党不从敇下狱死】
　　【谢朓清绮絶伦每苦气竭其佳处则秀色天成非力所搆诗品谓其防伤细宻非也其病乃在才不继耳若情事闗生形神相配虽秋毫毕具愈见精奇累幅连篇深知博大诗之臧否不系疎宻间也】乐府
　　入朝曲
　　江南佳丽地金陵帝王州逶迤带緑水迢递起朱楼飞甍夹驰道埀杨防御沟凝笳翼髙盖叠鼔送华辀献纳云台表功名良可收
　　【凝笳翼髙盖翼字奕奕生动】
　　临髙台
　　千里常思归登台临绮翼才见孤鸟还未辨连山极四面动清风朝夜起寒色谁知倦游者嗟此故乡忆
　　巫山髙
　　髣髴巫山髙薄暮阳台曲烟霞乍舒卷猿鸟时断续彼美如可期寤言纷在瞩怃然坐相望秋风下庭緑
　　【语翠可摘】
　　曲池之水
　　缓歩遵莓渚披衿待蕙风芙渠舞轻带苞笋出芳丛浮云自西北江海思无穷鸟去能传响见我緑琴中
　　同谢谘议咏铜爵台
　　繐帷飘井榦樽酒若平生郁郁西陵树讵闻歌吹声芳襟染泪迹婵娟空复情王座犹寂寞况乃妾身轻【繐帷飘井榦樽酒若平生郁郁西陵树讵闻歌吹声刻意之极直欲逼之使露玉座犹寂寞况乃妾身轻当是绮罗隐曲】
　　诗
　　游山
　　托养因支离乘闲遂疲蹇语黙良未寻得防云谁辨幸涖山水都复值清冬缅凌厓必千仭寻谿将万转坚崿既崚嶒回流复宛澶杳杳云窦深渊渊石溜浅傍眺郁篻簩还望森柟楩荒隩被葴莎崩壁带苔藓鼯狖叫层嵁鸥鳬戏沙衍触赏聊自观即趣咸已展经目惜所遇前路欣方践无言蕙草歇留连芳可搴尚子时未归邴生思自免永志昔所钦胜迹今能选寄言赏心客得性良为善
　　【语多实写景物如歴崩壁带苔藓防染絶工鸥鳬戏沙衍语亦自在】
　　游东田
　　戚戚苦无悰携手共行乐寻云陟累榭随山望菌阁远树暧阡阡生烟纷漠漠鱼戏新荷动鸟散余花落不对芳春酒还望青山郭
　　【生烟纷漠漠漠漠二字佳最是淡烟野色尝总谢朓之佳句论之塘边草杂红树际花犹白儿子学语声口得利鱼新荷动鸟散余花落小小结搆境趣自成日出众鸟散山暝孤猿吟清远自然标格遒上余霞散成绮澄江净如练意象偶会拟议不生天际识归舟云中辨江树神会境成景堪图画花丛乱数蝶风帘入双燕闺阁风情绣谱物色叶上凉风初日隐轻霞暮景色如洗轻快欲絶日华川上动风光草际浮指景欲近闗趣未深远山翠百重回流映千丈村究踯躅品斯下矣】暂使下都夜发新林至京邑赠西府同僚
　　大江流日夜客心悲未央徒念闗山近终知返路长秋河曙耿耿寒渚夜苍苍引领见京室宫雉正相望金波丽鳷鹊玉绳低建章驱车鼎门外思见昭丘阳驰晖不可接何况隔两乡风云有鸟路江汉限无梁常恐鹰隼击时菊委严霜寄言罻罗者寥廓已髙翔
　　【起四语属髙调然一唱气尽下无余音】
　　酬王晋安【王德元】
　　梢梢枝早劲涂涂露晩晞南中荣橘柚宁知鸿鴈飞拂雾朝青阁日旰坐彤闱怅望一途阻参差百虑依春草秋更緑公子未西归谁能久京洛缁尘染素衣
　　郡内髙斋闲望荅吕法曹【吕僧珍为齐王法曹】
　　结构何迢递旷望极髙深牕中列远岫庭际俯乔林日出众鸟散山暝孤猿吟已有池上酌复此风中琴非君美无度孰为劳寸心惠而能好我问以瑶华音若遗金门歩见就玉山岑
　　之宣城郡出新林浦向板桥
　　江路西南永归流东北骛天际识归舟云中辨江树旅思倦揺揺孤游昔已屡既欢怀禄情复协沧洲趣嚣尘自兹隔赏心于此遇虽无豹姿终隐南山雾
　　【天际二语不烦意想指防自成品之为上　无复声色臭味可谓超絶　天然景天然语自属灵运家风】
　　休沐重还丹阳道中
　　薄游苐从告思闲愿罢归还邛歌赋似休汝车骑非灞池不可别伊川难重违汀葭稍靡靡江菼复依依田鹄远相叫沙鸨忽争飞云端楚山见林表吴岫防试与征徒望乡泪尽沾衣赖此盈樽酌含景望芳菲问我劳何事霑沐仰清徽志狭轻轩冕恩甚恋闺闱岁华春有酒初服偃郊扉
　　京路夜发
　　扰扰整夜装肃肃戒徂两晓星正寥落晨光复瀁漭犹沾余露团稍见朝霞上故乡邈已夐山川修且广文奏方盈前怀人去心赏敕躬每局蹐瞻恩惟震荡行矣倦路长无由税归鞅
　　【首六语景色指防如次】
　　晚登三山还望京邑
　　灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸去矣方滞滛怀哉罢欢宴佳期怅何许泪下如流霰有情知望乡谁能鬒不变
　　【余霞散成绮澄江净如练景色最佳此得象最深处又花树杂为锦月池皎如练则象浅而韵钝矣以月池之景练不足以言之】
　　始出尚书省
　　惟昔逢休明十载朝云陛既通金闺籍复酌琼筵醴宸景厌照临昬风沦继体纷虹乱朝日浊河秽清济防口犹寛政餐荼更如荠英衮畅人谋文明固天启青精翼紫轪黄旗映朱邸还覩司章复见东都礼中区咸已泰轻生谅昭洒【音洗】趋事辞宫阙载笔陪旌棨邑里向疎芜寒流自清泚衰栁尚沈沈凝露方泥泥零落悲友朋欢娱燕兄弟既秉丹石心宁流素丝涕因此得萧散埀竿深涧底
　　直中书省
　　紫殿肃隂隂彤庭赫敞风动万年枝日华承露掌玲珑结绮钱深沈映朱网红药当阶飜苍苔依砌上兹言翔凤池鸣佩多清响信美非吾室中园思偃仰朋情以郁陶春物方骀荡安得凌风翰聊恣山泉赏
　　【红药当阶翻苍苔依砌上苍苔句语极自在】
　　髙斋视事
　　余雪映青山寒雾开白日暧暧江村见离离海树出披衣就清盥凭轩方秉笔列爼归单味连驾止容膝空为大国忧纷诡谅非一安得扫蓬迳鎻吾愁与疾
　　秋夜
　　秋夜促织鸣南邻捣衣急思君隔九重夜夜空伫立北牕轻幔埀西戸月光入何知白露下坐视阶前湿谁能长分居秋尽冬复及
　　和王著作融八公山
　　二别阻汉坻双崤望河澳兹岭复巑岏分区奠淮服东限琅琊台西距孟诸陆阡眠起杂树檀栾防修竹日隐涧疑空云聚岫如复出没眺楼雉远近送春目戎州昔乱华素景沦伊谷阽危赖宗衮防管寄明牧长蛇固能剪奔鲸自此曝道峻芳尘流业遥年运倐平生仰令图吁嗟命不淑浩荡别亲知聨翩戒征轴再远馆娃宫两去河阳谷风烟四时犯霜雨朝夜沐春秀良已凋秋塲庶能筑
　　【远近送春目此神到语】
　　和伏武昌登孙权故城【伏曼容为武昌太守】
　　炎灵遗劔玺当涂骇龙战圣期缺中壤霸功兴防县鹊起登吴山凤翔凌楚甸衿带穷岩险帷帟【音亦】尽谋选北拒溺骖镳西龛收组练江海既无波俯仰流英眄裘冕类禋郊卜揆崇离殿钓台临讲阅樊山开广防文物共葳防声名且葱蒨三光厌分景书轨欲同荐参差世祀忽寂寞市朝变舞馆识余基歌梁想遗啭故林衰木平荒池秋草徧雄图怅若兹茂宰深遐睠幽客滞江臯从赏乖缨弁清巵阻献酬良书限闻见幸借芳音多承风采余绚于役倘有期鄂渚同游衍
　　【谢眺诗所谓朝华方披夕秀已殒独此作为收全力】
　　新治北牕和何从事
　　国小暇日多民淳纷务屏辟牖期清旷开帘候风景泱泱日照溪团团云去岭岧嶤兰橑峻骈阗石路整池北树如浮竹外山犹影自来弥望及君临箕颍清文蔚且咏防言超已领不见城壕侧思君朝夕顷回舟方在辰何以慰延颈
　　和王主簿季哲怨情
　　掖庭聘絶国长门失欢宴相逢咏蘼芜辞宠悲团扇花丛乱数蝶风帘入双燕徒使春带賖坐惜红妆变生平一顾重宿昔千金贱故人心尚尔故心人不见
　　【蘂气芳声自是闺中本色末语巧而丽】
　　和徐都曹出新亭渚
　　宛洛佳遨游春色满皇州结轸青郊路回瞰苍江流日华川上动风光草际浮桃李成蹊径桑榆防道周东都已俶载言归望緑畴
　　和刘中书
　　昔余侍君子歴此游荆汉山川隔旧赏朋僚多雨散图南矫风翮曾非息短翰移疾觏新篇披衣起渊翫惆怅怀昔践彷佛得殊观頳紫共彬駮云锦相凌乱奔星上未穷惊雷下将半回潮渍崩树轮囷轧倾岸岩篠或傍翻石菌芜修干澄澄明浦媚衍衍清风烂江潭良在目怀贤兴累叹岁暮不我期淹留絶岩畔
　　【衍衍清风烂语最色韶骚称光风此言风烂】
　　和刘西曹望海台
　　沧波不可望望极与天平往往孤山映处处春云生差池远鴈没飒沓羣鳬惊嚣尘及薄领弃舍出重城临川徒可羡结网庶时营
　　【处处春云生适然佳句然谓春云则可谓秋云则不可所以为佳】
　　和萧中庶直石头
　　九河亘积岨三嵏郁旁眺皇州总地德囘江欵岩徼井干赩苍林云甍蔽层峤川霞旦上薄山光晚余照翔集乱归飞虹蜺纷引曜君子奉神畧瞰迥凭重峭弹冠已籍甚升车益英妙功存汉册书荣并周庭燎汲疾移偃息董园倚谈笑麾斾一悠悠谦姿光且劭防嘉多暇日兴文起渊调曰余厠鳞羽灭影从渔钓泽渥资投分逢迎典待诏咏沼邈含毫专城空坐啸徒惭皇鉴揆终延曲士诮方追隐沦诀偶解金丹要若偶巫咸招帝阍良可叫
　　临溪送别
　　怅望南浦时徙倚北梁歩叶上凉风初日隐轻霞暮荒城迥易隂秋溪广难渡沫泣岂徒然君子行多露
　　与江水曹至干濵戏
　　山中上芳月故人清樽赏远山翠百重回流映千丈花枝聚如雪芜丝散犹网别后能相思何嗟异封壤
　　琵琶
　　抱月如可明怀风殊复清丝中传意绪花里寄春情掩抑有奇态凄锵多好声芳袖幸时拂龙门空自生
　　【语带香气】
　　咏幔
　　幸得与珠缀羃防君之楹月映不辞卷风来辄自轻每聚金鑪气时驻玉琴声但愿置尊酒兰缸当夜明
　　镜台
　　玲珑类丹槛苕亭似阙对凤悬清氷埀龙挂明月照粉拂红妆挿花理云髪玉顔徒自见常畏君情歇
　　还涂临渚
　　緑水缬清波青山绣芳质落景皎晩隂残花绮余日【何从事】白沙澹无际青山如一伤此物运移惆怅望还律【吴郎】白水田外明孤岭松上出即趣佳可淹淹留非下秩【府君遥和】
　　往敬亭路中
　　山中芳杜緑江南莲叶紫芳年不共游淹留空若是【府君】緑水丰涟漪青山多绣绮新条日向抽落花纷已委【何从事】弱既青翠轻莎方靃靡鹥鸥没而游防腾复倚【齐举郎】春岸望沈沈清流见弥弥幸借人外游盘桓未能徙【陈郎】骛枻把琼芳随山访灵诡荣楯每嶙峋林堂多碕礒【府君】
　　乐府
　　同王主簿有所思
　　佳期期未归望望下鸣机徘徊东陌上月出行人稀
　　铜雀悲
　　落日髙城上余光入繐帷寂寂深松晚宁知琴瑟悲
　　玉阶怨
　　夕殿下珠帘流萤飞复息长夜缝罗衣思君此何极
　　金谷聚
　　渠碗送佳人玉杯邀上客车马一东西别后思今夕
　　【情纷万绪语足千言】
　　王孙游
　　緑草蔓如丝杂树红英发无论君不归君归芳已歇
　　【有所思铜雀悲玉阶怨金谷聚王孙游等什骨有防峭情有余思】
　　刘绘【字士章彭城人雅丽有风则初为齐髙帝行参军歴位中书郎竟陵王开西邸绘为后进领袖梁武起兵朝廷以绘持节督四州军事东昏殒城内遣绘及范云送首诣梁王转大司马从事中郎卒】乐府
　　有所思
　　别离安可再而我更重之佳人不相见明月空在帷共御满堂酌独敛向隅眉中心乱如雪宁知有所思张融【字思光吴郡人初仕宋为新安王参军出为封溪令改为仪曹郎齐髙帝即位累迁司徒兼右长史建武四年卒】
　　诗
　　别诗
　　白云山上尽清风松下歇欲识离人悲孤台见明月孔稚珪【字德璋会稽山隂人少博涉有美誉髙帝为骠骑取为记室参军建武初迁冠军将军迁太子詹事散骑常侍卒稚珪风韵清疎好文咏与外兄张融情趣相得居宅盛营山水凭几独酌傍无杂事门庭之内草茅不剪】
　　诗
　　旦发青林
　　孤征越清江游子悲路长二旬倐已满三千未央草杂今古色岩留冬夏霜寄怀中山旧举酒莫相忘【五六絶似唐音然唐人无此安顿自在六朝气韵髙迥故不琢而工不饰而丽唐人专求物象所以去之愈逺】
　　陆厥【字韩卿吴郡人慧晓仲孙也少有风槩好属文五言诗体甚新州举秀才少传主簿迁行参军永元元年始安王反厥父闲被诛感恸而卒】
　　乐府
　　临江王节士歌
　　木叶下江波连秋月照浦云歇山秋思不可裁复带秋风来秋风来匕寒白露惊罗纨节士慷慨发冲冠弯弓挂若木长劔竦云端
　　【美人丽情壮士猛气秋风来已寒白露惊罗纨此语何与壮士】
　　释宝月
　　乐府
　　估客乐
　　【齐武帝布衣时尝游樊邓登阼以后追忆往事作估客乐使寳月奏之管弦月又上此　二曲】
　　郎作十里行侬作九里送抜侬头上钗与郎资路用有信数寄书无信心相忆莫作瓶落井一去无消息
　　同前
　　大艑珂峩头何处发扬州借问艑上郎见侬所欢不初发扬州时船出平津泊五两如竹林何处相寻博
　　清商曲辞
　　杨叛儿
　　【唐书乐志曰杨叛儿本童謡歌也齐隆昌时女巫之子曰杨旻少时随母入内及长为何后宠童謡云杨婆儿共戏来所欢语讹遂成杨叛儿古今乐録曰杨叛儿送声云叛儿教侬不复相思】
　　蹔出白门前杨栁可藏乌欢作沈水香侬作博山鑪
　　【俚情妙喻】
　　送郎乘艇子不作遭风虑横篙掷去桨愿倒逐流去欢欲见莲时移湖安屋里芙蓉绕牀生眠卧抱莲子
　　【是情痴语】
　　杂歌謡辞
　　苏小小歌
　　【一曰钱塘苏小小歌乐府广诗曰苏小小钱塘名倡也盖南齐时人西陵在钱塘江之西歌云西陵松栢下是也】
　　妾乘油壁车郎骑青骢马何处结同心西陵松栢下










　　古诗镜巻十六
　　钦定四库全书
　　古诗镜巻十七
　　明　陆时雍　编
　　梁第一
　　【梁诗妖艳声近于滛靓妆艶抺巧笑娇啼举止向人卖致】
　　武帝【姓萧氏讳衍字叔达初仕齐累迁随王镇西谘议参军后讨东昬而自立四传五十五年
　　武帝素而妍铅粉不施风华坐振若简文者所谓一面红妆恼杀人也】
　　乐府
　　芳树
　　緑树始揺芳芳生非一叶一叶度春风芳华自相接杂色乱参差众花纷重叠重叠不可思思此谁能惬
　　【纎语】
　　西洲曲
　　忆梅下西洲折梅寄江北单衫杏子红双鬓鸦雏色西洲在何处两桨桥头渡日暮伯劳飞风吹乌桕树树下即门前门中露翠钿开门郎不至出门采红莲采莲南塘秋莲花过人头低头弄莲子莲子青如水置莲怀袖中莲心彻底红忆郎郎不至仰首望飞鸿鸿飞满西洲望郎上青楼楼髙望不见尽日栏干头栏干十二曲埀手明如玉卷帘天自髙海水揺空緑海水梦悠悠君愁我亦愁南风知我意吹梦到西洲
　　【老秀清如氷壶艶如红玉非梁武不能办此】
　　拟青青河畔草
　　羃羃绣戸丝悠悠怀昔期昔期久不归乡国旷音徽音徽空结迟半寝觉如至既寤了无形与君隔平生月以云掩光叶以霜摧老当途竞自容莫肯为妾道
　　【秀色清音　音徽空结迟半寝觉如至既寤了无形与君隔平生了无殢色月以云掩光叶以霜摧老当途竞自容莫肯为妾道苍然八雅】
　　拟明月照髙楼
　　圆魄当虚闼清光流思延延思对孤影凄怨还自怜台镜早生尘匣琴又无弦悲慕屡伤节离忧亟华年君如东扶景妾似西栁烟相去既路迥明晦亦殊悬愿为铜铁辔以感长乐前
　　【愿为铜铁辔以感长乐前取其能鸣中有无限情绪】
　　诗
　　登北顾楼
　　【梁史武帝大同十年三月幸京口城登北固楼更名北顾】
　　歇驾止行警回舆暂游识清道巡丘壑缓步肆登陟鴈行上差池羊旸转相逼歴览穷天步矖瞩尽地域南城连地险北顾临水侧深潭下无底髙岸长不测旧屿石若构新洲花如织
　　籍田
　　寅賔始出日律中方星鸟千畆土膏紫万顷陂色缥严驾伫霞昕浥露逗光晓启行天犹暗伐鼓地未悄苍龙发蟠蜿青旗引窈窕仁化洽孩虫徳令禁胎夭耕籍乗月映遗滞指秋杪年丰防让多嵗薄礼莭少公卿秉耒耜庶氓荷鉏耰一人慙百王三推先亿兆
　　捣衣
　　驾言易水北送别河之阳沈思惨行镳结梦在空牀既寤丹緑谬始知纨素伤中州木叶下边城应早霜隂虫日惨烈庭草复芸黄金风徂清夜明月悬洞房嫋嫋同宫女助我理衣裳参差夕杵引哀怨秋砧扬轻罗飞玉腕弱袖低红妆朱顔日已兴盼睇色增光捣以一匪石文成双鸳鸯制握断金刀薰用如兰芳佳期久不归持此寄寒乡妾身谁与容思君苦入膓
　　【读五言诗絶爱其清响絶出】
　　织妇
　　送别出南轩离思沈幽室调梭辍寒夜鸣机罢秋日良人在万里谁与共成匹愿得一回光照此忧与疾君情倘未忘妾心长自毕
　　七夕
　　白露月下团秋风枝上鲜瑶台含碧雾罗幕生紫烟妙会非绮节佳期乃凉年玉壶承夜急兰膏依晓煎昔悲汉难越今伤河易旋怨咽双念断凄悼两情悬
　　【吐气芬馥】
　　紫兰始萌
　　种兰玉台下气暖兰始萌芬芳与时发婉转迎节生独使金翠娇偏动红绮情二游何足怀一顾非倾城羞将苓芝侣岂畏鶗鴂鸣
　　乐府
　　白纻辞二首
　　朱丝玉柱罗象筵飞琯促节舞少年短歌流目未肯前含笑一转私自怜
　　纎腰嫋嫋不任衣娇怨独立特为谁赴曲君前未忍归上声急调中心飞
　　【含情缄绪娇防不胜简文相看意气望君怜谁能含羞不自前何其頽陨女儿子会须亦有志气】河中之水歌
　　河中之水向东流洛阳女儿名莫愁莫愁十三能织绮十四采桑南陌头十五嫁为卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章瑚挂镜烂生光平头奴子擎履箱人生富贵何所望恨不早嫁东家王
　　【河中之水东飞伯劳二歌风骚揺荡伯劳歌更自宛转流丽当与燕歌行相峙】
　　东飞伯劳歌
　　东飞伯劳西飞燕黄姑织女时相见谁家儿女对门居开顔发艳照里闾南窻北牖挂明光罗帷绮帐脂粉香女儿年几十五六窈窕无双顔如玉三春已暮花从风空留可怜谁与同
　　【旋转撇捩如风】
　　江南弄【七曲】
　　【古今乐録曰梁天监十一年冬武帝改西曲制江南上云乐十四曲江南弄七曲一曰江南弄二曰龙笛曲三曰采莲曲四曰凤笙曲五日采菱曲六曰游女曲七曰朝云曲又沈约作四曲一曰赵瑟曲二曰秦筝曲三曰阳春曲四曰朝云曲亦谓之江南弄云】
　　江南弄
　　和云阳春路娉婷出绮罗
　　众花杂色满上林舒芳耀緑埀轻隂连手躞蹀舞春心舞春心临岁腴中人望独踟蹰
　　龙笛曲
　　和云江南音一唱值千金
　　美人绵眇在云堂雕金镂竹眠玉牀婉爱寥亮绕虹梁绕虹梁流月台驻狂风郁徘徊
　　采莲曲
　　和云采莲渚窈窕舞佳人
　　游戏五湖采莲归发花田叶芳袭衣为君艶歌世所希世所希有如玉江南弄采莲曲
　　凤笙曲
　　和云吹席长袖善留客
　　緑耀尅碧雕琯笙朱唇玉指学凤鸣流速参差飞且停飞且停在凤楼弄娇响间清讴
　　采菱曲
　　和云菱歌女解佩戏江阳
　　江南稚女珠腕绳金翠揺首红顔兴桂棹容与歌采菱歌采菱心未怡翳罗袖望所思
　　游女曲
　　和云当年少歌舞承欢笑
　　氛氲兰麝体芳滑容色玉耀眉如月珠佩婐戏金阙戏金阙游紫庭舞飞阁歌长生
　　朝云曲
　　和云徙倚折瑶华
　　张乐阳台歌上谒如寝如兴芳晻暧容光既艳复还没复还没望不来巫山髙心徘徊
　　【江南七弄音节顿蹈声□激越所谓妖艳之音音节亦诗中一事四言则致婉五言则意直七言则情畅如江南弄则揺荡极矣】
　　上云乐【七曲】
　　【古今乐録曰上云乐七曲梁武帝制以代西曲一曰凤台二曰桐柏三曰方丈四曰方诸五曰玉龟六曰金丹七曰金陵】
　　凤台曲
　　和云上云真乐万春
　　凤台上两悠悠云之际神光朝天极华盖遏延州羽衣昱耀春吹去复留
　　桐柏曲
　　和云可怜真人游
　　桐柏真升帝賔戏伊谷游洛濵参差列凤管容与起梁尘望不可至徘徊谢时人
　　方丈曲
　　方丈上崚层云挹八玉御三云金书发幽会碧简吐门至道虚凝防然共所遵
　　方诸曲
　　和云方诸上可怜欢乐长相思
　　方诸上上云人业守仁摐金集瑶池步光礼玉晨霞盖容长肃清虚伍列真
　　玉龟曲
　　和云可怜游戏来
　　玉龟山真长仙九光曜五云生交带要分影大华冠晨缨耉如罗出入游太清
　　金丹曲
　　和云金丹会可怜乘白云
　　紫霜耀綘雪飞追以还转复飞九真道方防千年不传一传裔云衣
　　金陵曲
　　句曲仙长乐游洞天巡会迹六门揖玉板登金门凤泉回肆鹭羽降寻云鹭羽一流芳芬郁氛氲
　　【此曲不叶于歌不登于雅清音逺韵世外奇赏絶不类歩虚词所为】
　　诗
　　逸民
　　如垄生木木有异心如林鸣鸟鸟有殊音如江游鱼鱼有浮沈岩岩山髙湛湛水深事迹易见理相难寻
　　【如颂语不入诗格】
　　乐府
　　邯郸歌
　　囘顾灞陵上比指邯郸道短衣妾不伤南山为君老
　　【短衣妾不伤南山为君老是歌舞时意气所为】
　　子夜歌二首
　　恃爱如欲进含羞未肯前朱口发艶歌玉指弄娇弦朝日照绮窻光风动纨罗巧笑倩两犀美目扬双蛾
　　【峭骨亮音】
　　子夜四时歌
　　春歌
　　阶上香入怀庭中花照眼春心一如此情来不可限
　　【标格老】
　　朱日光素冰黄花映白雪折梅寄佳人共迎阳春月
　　【似口含鸡舌语】
　　夏歌
　　江南莲花开红光照碧水色同心复同藕异心无异玉盘贮朱李金杯盛白酒虽欲持自亲复恐不甘口含桃落花日黄鸟营飞时君住马已疲妾去蚕欲饥
　　【君住马已疲妾去蚕欲饥似尚有流连情态】
　　秋歌
　　绣带合欢结锦衣连理文怀情入夜月含笑出朝云
　　【含吐芬芳风华振絶】
　　七采紫金柱九华白玉梁但歌云不去含吐有余香吹漏未可停弦断更当续俱作双丝引共奏同心曲
　　冬歌
　　寒闺动黻帐宻筵重锦席卖眼拂长袖含笑留上客果欲结金兰但看松柏林经霜不堕地岁寒无异心一年漏将尽万里人未归君志固有在妾躯乃无依
　　【平平两语畜绪如襞】
　　欢闻歌
　　艶艶金楼女心如玉池莲持底报郎恩俱期游梵天
　　【感极】
　　碧玉歌
　　杏梁日始照蕙席欢未极碧玉奉金杯緑酒助花色
　　【娇丽】
　　襄阳白铜鞮歌
　　【隋书乐志曰梁武帝之在雍镇有童謡云襄阳白铜蹄反缚扬州儿识者言曰白铜蹄谓金蹄为马也白金色也及义师之兴实以铁骑扬州之士皆靣缚果如謡言故即位之后更造新声帝自为之词三曲又令沈约为三曲以被管弦古今乐録曰襄阳蹋铜鞮者梁武西下所制也沈约又作其和云襄阳白铜蹄圣德应干来】
　　陌头征人去闺中女下机含情不能言送别沾罗衣草树非一香花叶百种色寄语故情人知我心相忆
　　【语如靣命只四语何所不尽】
　　诗
　　咏舞
　　腕弱复低举身轻由回纵可谓写自欢方与心期共【附有所思语致猥屑　谁言生离久适意与君别衣上芳犹在握襄书未灭腰间双绮带梦为同心结常恐所思露瑶华未忍折　　附雍台无他异致语色滴滴欲翠　日落登雍台佳人殊未来绮窻莲花掩网戸琉璃开丰茸临紫桂蔓延交青苔月没光隂尽望子独悠哉】

　　古诗镜巻十七
　　钦定四库全书
　　古诗镜卷十八
　　明　陆时雍　编
　　梁第二
　　简文帝【讳纲字世缵武帝第三子也六岁能属文读书十行俱下辞藻艶发雅好赋诗然文伤轻靡时号宫体初封晋安王云麾将军丹阳尹厯兖荆南徐雍益五州刺史昭明太子薨立为皇太子及嗣位之后侯景制命期年遇弑】
　　【简文诗絶无气格纎词缛语堆叠成篇则流于轻靡之习矣以南面之尊效闺闾之体以是知此位之不终】乐府
　　泛舟横大江三首
　　【魏文帝饮马长城窟行曰泛舟横大江讨彼犯荆虏】
　　沧波白日晖游子出王畿旁望重山转前观远帆稀广水浮云吹江风引夜衣旅鴈同洲宿寒鳬夹浦飞行客谁多病当念早旋归
　　陇西四战地羽檄岁时闻防羌拥汉节校尉立元勲石门留铁骑冰城息夜军洗兵逢骤雨送阵出黄云沙长无止泊水脉屡萦分当思勒彛鼎无用想罗裙
　　悠悠悬斾旌知向陇西行减灶驱前马衔枚进后兵沙飞朝似幕云起夜疑城迥山时阻路絶水亟稽程往年郅支服今嵗单于平方欢凯歌盛飞盖满西京
　　【中多爽句欲开唐律】
　　美女篇
　　佳丽尽闗情风流最有名约黄能效月裁金巧作星粉光胜玉靓衫薄拟蝉轻宻态随流脸娇歌逐软声朱顔半已醉微笑隠香屏
　　【微笑隠香屏一语最有情色】
　　紫骝马
　　贱妾朝下机正值良人归青丝悬玉镫朱汗染香衣骤急珂弥响多尘乱飞雕菰幸可荐故心君莫违
　　当置酒
　　置酒宴嘉賔瞩迥临飞观絶岭隔天余长屿横江半日色花上绮风光水中乱三益既葳防四始方葱粲
　　艶歌曲
　　云楣桂成户飞栋杏为梁斜窻通蕋气细隟引尘光裁衣魏后尺汲水淮南牀青骊暮当返预使罗裙香
　　【斜窻通蕋气细隟引尘光果是艶情语末二句意语猥媟】
　　采莲曲
　　晚日照空矶采莲承晚晖风起湖难度莲多摘未稀棹动芙蓉落船移白鹭飞荷丝傍绕腕菱角远牵衣
　　【棹动芙蓉落浅浅景趣】
　　龙丘引
　　龙丘一囘首楚路苍无极水照弄珠影云吐阳台色浦狭村烟度洲长归鸟息游荡逐春心空怜无羽翼
　　【浦狭村烟度洲长归鸟息有好景色韵气未饶使武帝为之当不尔耳】
　　雍州曲
　　南湖
　　南湖荇叶浮复有佳期游银纶翡翠钩玉轴芙蓉舟荷香乱衣麝桡声随急流
　　诗
　　上已侍宴林光殿曲水
　　芳年留帝赏应物动天襟挟苑连金阵分衢度羽林帷宫对广液层殿迩髙岑风旗争曵影亭午共生隂林花初堕蔕池荷欲吐心
　　【三四句韵出枞金】
　　登城
　　日影半东檐靖念空杼柚小堂倦缥书华池厌修竹寂寞既寡悰登城望原陆遥山半吐云严飚时响谷靡靡见虚烟森森视寒木落霞乍续断晚浪时回复远瞩既濡翰徒自劳心目短歌虽可裁縁情非雾縠
　　山池
　　日暮芙蓉水聊登鸣鹤舟飞舻饰羽眊长幔覆缇油停舆依栁息住盖映空留古树横临沼新藤上挂楼鱼游向闇集戏鸟逗楂流
　　【戏鸟逗楂流一语最觉物情闲远然戏字似着意特下】
　　往虎窟山寺
　　尘中喧虑积物外众情捐兹地信爽垲墟垄暧阡绵蔼蔼车徒迈飘飘旌眊悬细松斜绕迳峻岭半藏天古树无枝叶荒郊多野烟分花出黄鸟挂石下新泉蓊郁均双树清虚类八禅栖神紫台上纵意白云边徒然嗟小药何由齐大年
　　【分花出黄鸟挂石下新泉语娟净可爱更妙想入防鸟出花中泉悬石杪分挂二字下得佳甚唐人安得此意象】
　　望同泰寺浮图
　　遥看官佛图带璧复埀珠烛银逾汉汝宝铎迈昆吾日起光芒散风吟宫征殊露落盘恒满桐生凤不雏飞幡杂晚虹【音绛】画鸟狎晨鳬梵世凌空下应真蔽景趋帝马咸千辔天衣尽六铢意乐开长表多宝现金躯能令苦海渡复使慢山逾愿能同四忍长当出九居【穆天子传天子之宝璿珠烛银郭璞曰银有精光如烛也】
　　【飞幡杂晚虹画鸟狎晨鳬观宇虚凉景况桐生凤不雏下语持巧】
　　游光宅寺诗应令
　　陪游入旧丰云气郁青葱紫陌垂青栁轻槐拂慧风八泉光绮树四柱暧临空翠网随烟碧丹花共日红方欣大云溥慈波流净宫
　　咏内人昼眠
　　北聊就枕南檐日未斜攀钩落绮障揷捩举琵琶梦笑开娇靥眠鬟压落花簟文生玉腕香汗浸红纱夫壻恒相伴莫误是倡家
　　【香汗浸红纱韵胜故得不俗】
　　伤美人
　　昔闻倡女别荡子无归期今似陈王叹流风难重思翠带留余结苔阶没故綦图形更非是梦见反成疑熏鑪含好气庭树吐花滋香烧日有歇花落无还时
　　【宫体轻靡却与绮罗相近诗中数语自是娇情悴绪翠带留余结苔阶没故綦香烧日有歇花落无还时语何轻脆】
　　戏作谢惠连体十三韵
　　杂蕋映南庭庭中光景媚可怜枝上花早得春风意春风复有情拂幔且开楹盈盈开碧烟拂幔复埀莲偏使红花散飘扬落眼前眼前多无况参差郁相望珠绳翡翠帷绮幕芙蓉帐香烟出窻里落日斜阶上日影去迟迟节华咸在兹桃花红若防栁业乱如丝丝条转暮光影落暮隂长春燕双双舞春心处处扬酒满心聊足萱枝愁不忘
　　【语特脆嫩蘂气盈盈　桃花红若防栁叶乱如丝当是愁绪中语春燕双双舞春心处处扬轻轻逗露风味自成唐人无此】
　　晩春
　　紫兰叶初满黄莺弄不稀石蹲还似兽萝长更如衣水曲文鱼聚林暝鸦鸟飞渚蒲变新节岩桐长旧围风花落未已山斋开夜扉
　　【诗之借况不惟景色酷肖亦须风味得佳石蹲还似兽萝长更如衣此语大为萝石生色如以火象萤死而无味何所取也岩桐长旧围此语脱口最便】
　　和湘东王首夏
　　冷风杂细雨垂云助麦凉竹水俱防翠花蝶两飞翔燕泥衔复落鶗吟敛更扬卧石藤为防山桥树作梁欲待华池上眀月吐清光
　　【卧石二语荒蹊小径结搆自成觉浅浅得趣】
　　纳凉
　　斜日晩骎骎池塘生半隂避暑髙梧侧轻风时入襟落花还就影惊蝉乍失林游鱼吹水沫神蔡上荷心翠竹垂秋采丹枣映疎砧无劳夜逰曲寄此托微吟
　　【游鱼吹水沫神蔡上荷心是神境语】
　　晩景纳凉
　　日移凉气散懐抱信悠哉珠帘映空卷桂户向池开乌栖星欲见河净月应来横阶入细笋蔽地湿轻苔草化飞为火蚊声合似雷于兹静闻见自此歇氛埃
　　初秋
　　羽翣晨犹动珠汗昼恒挥秋风忽嫋嫋向夕引凉归浮隂即染浪清气始乗衣巻幌通河色开牕引月辉晩花栏下照疎萤簟上飞直置犹如此何况送将归
　　【巻幌通河色开牕引月辉又秋夜轻露沾县井浮烟入绮寮俱入唐调登城北望一水斜开岸双城遥拱云又緑潭倒云气青山衔月规亦佳】
　　晚景出行
　　细树含残影春闺散晚香轻花鬂边堕防汗粉中光飞鳬初罢曲啼乌忽度行羞令白日暮车骑郁相望【三四语有风韵善赋物者不必奇情怪句只要气韵得佳然此却最难能处】
　　晚日后堂
　　幔隂通碧砌日影度城隅岸栁埀长叶牕桃落细跗花留蛱蝶粉竹翳蜻蜓珠赏心无与共染翰独踟蹰
　　【窗桃落细跗写得物情闲静人意淹绵五六语色菁翠】
　　春日
　　年还乐应满春归思复生桃含可怜紫栁发断肠青落花随燕入游丝带蝶惊邯郸歌管地见许欲留情
　　春宵
　　花树含春丛罗帐夜长空风声随篠韵月色与池同防牋徒自擘无信往云中
　　【风声随篠韵月色与池同此在秋夜更宜】
　　莲舟买荷度
　　采莲前岸隈舟子屡徘徊荷披衣可识风疎香不来欲知船度处当看荷叶开
　　【荷披衣可识风疎香不来谓荷能隠人故冇此语余欲更之云披衣可识风荷疎香不来意似转胜】咏栁
　　埀隂满上路结草早知春花絮时随鸟风枝屡拂尘欲散依依采时要歌吹人
　　【花絮时随鸟风枝屡拂尘语饶风味】
　　乐府
　　乌栖曲四首
　　芙蓉作船丝作防北斗横天月将落采莲渡头拟黄河郎今欲渡畏风波
　　浮云似帐月如钩那能夜夜南陌头宜城投泊今行熟停鞍系马暂栖宿
　　青牛丹毂七香车可怜今夜宿倡家倡家髙树乌欲栖罗帷翠帐向君低
　　织成屏风金屈膝朱唇玉面灯前出相看气息望君怜谁能含羞不自前
　　【梁人七言如花丛竹苞轮囷未畅故多句自为意此体犹袭燕歌行秪是截为短调不与唐人絶句同也　乌栖曲宛转深至唐人所无唐人虚摸六朝实写　芙蓉作船丝作防是可渡也北斗横天月将落时已过也采莲渡头拟黄河郎今欲渡畏风波怪不至也浮云如帐月如钩拟所思也那能夜夜南陌头叹失处也宜城投泊今行熟停鞍系马暂栖宿所为彷徨而无已也　罗帏翠帐向君低低字最有情不觉喜气孜孜令人媕娜　相看意气望君怜谁能含羞不自前到此觉一身多尽】东飞伯劳歌
　　西飞迷雀东羁雉倡楼秦女乍相值谁家妖丽隣中止轻妆薄粉光闾里网戸珠缀曲琼钩芳茵翠被香气流少年年几方三六含娇聚态倾人目余香落蘂坐相催可怜絶世为谁媒
　　【余香落蘂坐相催可怜絶世谁为媒语亦怆然余芳落蘂言之令人损色此处自当囘防】江南弄
　　江南曲
　　和云阳春路时使佳人度
　　枝中水上春并归长杨扫地桃花飞清风吹人光照衣光照衣景将夕掷黄金留上客
　　采莲曲
　　和云采莲归渌水好沾衣
　　桂檝兰桡浮碧水江花玉面两相似莲疎藕折香风起香风起白日低采莲曲使君迷
　　【江南曲清风吹人光照衣采莲曲莲疎藕折香风起语最香美】
　　诗
　　倡楼怨节
　　朝日斜来照户春鸟争飞出林片光片影皆丽一声一转煎心上林纷纷花落淇水漠漠苔浮年驰节流易尽何为忍忆含羞
　　【语多哀音妖甚荡甚】
　　春情
　　蝶黄花紫燕相追杨低栁合露尘飞已见埀钩挂緑树诚知淇水沾罗衣两童夹车问不已五马城南犹未归莺啼春欲驶无为空掩扉
　　【两童夹车问不已五马城南犹未归其言如蜂狂蝶乱争为春忙此梁诗所谓荡而滛也　情至不复能忍】
　　和萧侍中子显春别四首
　　别观葡萄带实埀江南荳蔲生连枝无情无意犹如此有心有恨徒别离
　　可怜淮水去来潮春堤杨栁拂河桥泪痕未燥讵终朝行闻玉佩已相要
　　桃红李白若朝妆羞持顦顇比新芳不惜暂住君前死愁无西国更生香
　　蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故
　　【不惜暂住君前死愁无西国更生香总是妖倩媚态】
　　乐府
　　有所思
　　可叹不可思可思不可见余弦断瑟柱残朱染歌扇
　　【末句脆美】
　　寂寂暮檐响黯黯埀帘色唯有瓴甋苔如见蜘蛛织
　　采菱曲
　　菱花落复含桑女罢新蚕桂棹浮星艇徘徊莲叶南
　　夜夜曲
　　愁人夜独伤灭烛卧兰房秪恐多情月旋来照妾牀【嗔风怕月厌鸟憎花自是愁人一种情思谓月多情其寂寞无赖何可语道】
　　春江曲
　　客行秪念路相争度京口谁知堤上人拭泪空揺手
　　【客路情长闺中气短此诗道尽】
　　诗
　　愁闺照镜
　　别来顦顇久他人怪容色只有匣中镜还持自相识
　　金闺思
　　游子久不返妾身当何依日移孤影动羞覩燕双飞
　　寒闺
　　緑叶朝朝黄红顔日日异譬喻持相比那堪不愁思
　　从顿还城南
　　暂别两成疑开帘生旧忆都知未有情更似新相识
　　夜遣内人还后舟
　　锦幔扶船列兰桡拂浪浮去烛犹文水余香尚满舟
　　行雨
　　本是巫山来无人覩容色唯有楚王臣曾言梦相识
　　【溜亮】
　　咏云
　　浮云舒五色玛瑙应霜天玉叶散秋影金风飘紫烟
　　【清绮】
　　咏疏枫
　　萎緑映葭青疏红分浪白花叶洒行舟仍持送远客【附咏蛱蝶云翠鬛藏髙栁红莲拂水衣咏萤火腾空类星陨拂树若花生屏疑神火照帘似夜珠明俚而无味大扺神妙形秽离神拟形自当得故知人之情知物之情者方可言诗】
　　【附闘鸡玉冠初警敌芥羽忽猜俦】
　　【谢朓诗带绮罗气态梁陈盖男女情多世衰道防良有所自】












　　古诗镜巻十八
　　钦定四库全书
　　古诗镜巻十九
　　明　陆时雍　编
　　梁第三
　　元帝【讳绎字世诚武帝第七子也初封湘东王为会稽太守入为侍中丹阳尹出为使持节都督荆州刺史鎭西将军侯景仄逆遣王僧辩讨诛之遂即位于江陵西魏见伐兵败出降为梁王詧所害元帝轻帖近人绮色丽情不逮简文甚远】
　　乐府
　　巫山髙
　　巫山髙不穷迥出荆门中滩声下溅石猿鸣上逐风树杂山如画林暗涧疑空无因谢神女一为出房栊
　　【得一佳句树杂山如画】
　　折杨栁
　　巫山巫峡长埀栁复埀杨同心且同折故人怀故乡山似莲花艶流如明月光寒夜猿声彻游子泪霑裳
　　半路溪
　　相逢半路溪隔溪犹不度望望判知是翩翩识行歩摘赠兰泽芳欲表同心句先将动旧情恐君疑妾妬
　　诗
　　和王僧辩从军
　　宝劔饰龙渊长虹画彩旃山虚和铙管水净写楼船连鸡随火度燧象带烽然洞庭晚风急潇湘夜月圆荀令多文藻临戎赋雅篇
　　【山虚和铙管水净写楼船句琢而韵】
　　别荆州吏民
　　玉节居分陜金貂总上流麾军时举扇作赋且登楼年光徧原隰春色满汀洲日华三翼舸风转七星斿向解青丝缆将移丹桂舟
　　【起四语典则美丽】
　　赋得竹
　　嶰谷管新抽淇园节复修作龙还葛水为马向并州柯亭临絶涧桃枝夹细流冠学芙蓉势花堪威凤游邛王若有献张骞应拜侯
　　【作龙冠学两聨写得生韵流动不徒典故为佳】
　　登江州百花亭怀荆楚
　　极目才千里何由望楚津落花洒行路埀杨拂砌尘栁絮飘晴雪荷珠漾水银试酌新春酒遥劝阳台人【栁絮飘晴雪荷珠漾水银不得风雅唐杜审言梅花落处疑晴雪七言得此反觉韵饶以五言入古七言近晚其体自不同也】
　　和刘上黄春日
　　新莺隐叶啭新燕向牕飞栁絮时依酒梅花乍入衣玉珂逐风度金鞍映日晖无令春色晚独望行人归
　　【栁絮时依酒梅花乍入衣觉情物两佳春气亲人无限】
　　闺怨
　　荡子从游宦思妾守房栊尘镜朝朝掩寒衾夜夜空若非新有悦何事久西东知人相忆否泪尽梦啼中
　　【三四浅而不浮】
　　祀伍相庙
　　石城宁足拒金阵讵能追楚闗开六塞吴兵入九围山水犹萦带城池失是非空余夀宫在日暮舞灵衣
　　【山水犹萦带城池失是非老气扑烈语动精爽此少陵权舆】
　　赋得蒲生我池中
　　池中种蒲叶叶影防池濵未好中宫荐行堪隠士轮为书聊可截匹栁复宜春瑞叶生苻苑镂碧献周人
　　咏阳云楼檐栁
　　杨栁非花树依楼自觉春枝邉通粉色叶里映红巾带日交帘影因吹扫席尘拂檐应有意偏宜桃李人【杨栁非花树依楼自觉春丽情妙语以近美人故也春色多韶得此居胜枝邉通粉色叶里映红巾妆衬得佳譬诸画家红树疎林逺带残鸦数防布衬防染亦诗家之一义也】
　　乐府
　　乌栖曲四首
　　沙棠作船桂为檝夜渡江南采莲叶复值西施新浣沙共向江干眺月华
　　月华似璧星如佩流影澄眀玉堂内邯郸九枝朝始成金巵玉盌共君倾
　　交龙成锦鬬凤纹芙蓉为带石榴裙日下城南两相望月没参横掩罗帐
　　七彩隋珠九华玉蛱蝶为歌明星曲兰房椒阁夜方开那知歩歩香风逐
　　【轻欵自在　音韵亦诗中一义夫子谓郑声滛子夏与文侯论乐详极节奏故声成音音成乐唐人七絶平调雅音梁人乌栖曲声极哀怨一种妖滛之气行乎其间】
　　诗
　　春别应令
　　昆明夜月光如练上林朝花色如霰朝花夜月动春心谁忍相思不相见
　　日暮徙倚渭桥西正见流月与云齐若使月光无近远应照离人今夜啼
　　【后二语月色平分彼此共照将以自遣复以自嘲】
　　别诗二首
　　别罢花枝不共攀别后书信不相闗欲觅行人寄消息依常潮水暝应还
　　三月桃花合面脂五月新油好煎泽莫复临时不寄人漫道江中无估客
　　和弹筝人
　　琼柱动金丝秦声发赵曲流征含阳春美手过如玉
　　【末句韵甚】
　　【附泛芜湖颿随迎雨燕鼔逐伺潮鸡】
　　邵陵王纶【武帝第六子也聪頴博学尤长尺牍为颍州刺史侯景搆逆加征讨大都督率众讨景不克死】
　　诗
　　见姬人
　　春来不复賖入苑驻行车比来妆防异今世拨鬟斜却扇承枝影舒衫受落花狂夫不妬妾随意晚还家【却扇承枝影舒衫受落花狂夫不妬妄随意晚还家形情意态宛然在目是谓描神手　泼天风韵此言气态从容神情酣晬简文必也为人时谁令畏夫壻便索然无味矣】
　　武陵王纪【字世询一字大智武帝第八子也少勤学有文才属辞不好轻华甚有骨气天监中封武陵郡王扬州刺史徙益州刺史侯景乱纪不赴援僭号于蜀改元天正明年众溃为元帝将樊猛所杀】诗
　　闺妾寄征人
　　敛色金星聚萦悲玉筯流愿君看海气忆妾上髙楼沈约【字休文吴兴武康人宋泰始中蔡兴宗引为安西记室防军入齐为太子家令累迁吏部郎出为东阳太守明帝徴为五兵尚书及梁武受禅以佐命功除仆射歴尚书令侍中封建昌侯加特进卒諡曰隐沈才不逮意故情色不韵读其词如枯株寡秀诗须实际具象虚里含神沈约病于死实】乐府
　　携手曲
　　舍辔下雕辂更衣奉玉牀斜簪映秋水开镜比春妆所畏红顔促君恩不可长鵕冠且容裔岂吝桂枝亡【开镜比春妆容光如镜故与之比最是佳句呉尚野貌同春日丽妆竞午花燃语近于閙以故不及】夜夜曲
　　河汉纵且横北斗横复直星汉空如此寜知心有忆孤灯暧不明寒机晓犹织零泪向谁道鸡鸣徒叹息
　　【语气斩絶无复余韵】
　　诗
　　从齐武帝琅琊城讲武应诏
　　九功播祧墠七德陈武悬展事昌国图息兵由重战皇情咨阅典出车迨辰选饰徒映寒隰翻绥临广甸飒沓佩吴戈参差腰夏箭风斾舒复卷云霞清以转轻舞信徘徊前歌且遥衍秋原嘶代马朱光浮楚练虹壑写飞文岩阿藻余绚发震岳灵从扬旌水华变凭髙训武则中天起遐眷凤盖卷洪河珠旗扫长汧方待翠华举远适瑶池宴
　　三日侍林光殿曲水宴应制
　　宴镐锵玉銮游汾举仙軷荣光泛彩旄修风动芝盖淑气婉登晨天行耸云斾帐殿临春籞帷宫绕芳荟渐席周羽觞分墀引回濑穆穆化升济济皇阶泰将御遗风轸远侍瑶台会
　　侍宴乐游苑饯吕僧珍应诏
　　丹浦非乐战负重切君临我皇秉至德忘已用尧心愍兹区宇内鱼鸟失飞沈推毂二崤道扬斾九河隂超乘尽三属选士皆百金戎车出细栁饯席遵上林命师诛后服授律缓前禽函轘方解带峣武稍披襟伐罪芒山曲吊民伊水浔将陪告成礼待此未抽簪
　　游钟山诗应西阳王教【五章】
　　灵山纪地德地险资岳灵终南表秦观少室迩王城翠凤翔淮海衿带绕神坰北阜何其峻林薄杳葱青发地多奇岭干云非一状合沓共隐天参差互相望郁嵂构丹巘崚嶒起青嶂势随九疑髙气与三山壮即事既多美临眺殊复奇南瞻储胥观西望昆明池山中咸可悦赏逐四时移春光发陇首秋风生桂枝多值息心侣结架山之足八解鸣涧流四襌隐岩曲窈防终不见萧条无可欲所愿从之游寸心于此足君王挺逸趣羽斾临崇基白云随玉趾青霞杂桂旗淹留访五药顾歩伫三芝于焉仰镳驾岁暮以为期
　　早发定山
　　夙龄爱远壑晚莅见奇山标峰防虹外置岭白云间倾壁忽斜竪絶顶复孤圆归海流漫漫出浦水溅溅野棠开未落山樱发欲然忘归属兰杜怀禄寄芳荃眷言采三秀徘徊望九仙
　　循役朱方道路
　　分繻出帝京升装奉皇穆洞野属沧溟聨郊遡河服日映青丘岛尘起邯郸陆江移林岸防岩深烟岫复岁严摧磴草午寒散峤木萦蔚夕飚巻蹉跎晚云伏霞志非易从旌躯信难牧岂慕淄宫梧方辞兎园竹羁心亦何言迷踪庶能复
　　宿东园
　　陈王鬬鸡道安仁采樵路东郊岂异昔聊可闲余歩野径既盘纡荒阡亦交互槿篱疎复宻荆扉新且故树顶鸣风飚草根积霜露惊麏去不息征鸟时相顾茅栋啸愁防平冈走寒兎夕隂带层阜长烟引轻素飞光忽我遒岂止岁云暮若防西山药頽龄倘能度
　　【一首最佳语多着色便觉气韵生动长烟引轻素语最疎秀】
　　冬节后至丞相第诣世子车中作
　　廉公失权势门馆有虚盈贵贱犹如此况乃曲池平髙车尘未灭珠履故余声賔阶緑钱满客位紫苔生谁当九原上郁郁望佳城
　　【有意无神有声无韵祗死语耳冬节后至丞相第别范安成是不乏意而苦无佳趣以神韵之未生也故诗不可以力求不可以意索有不知然而自然之妙】
　　泛永康江
　　长枝萌紫叶清源泛緑苔山光浮水至春色犯寒来临睨信永矣望美暧悠哉寄言幽闺妾罗袖勿空裁
　　【犯字佳寒色威严着此春光一防】
　　别范安成
　　生平少年日分手易前期及尔同衰暮非复别离时勿言一樽酒明日难重持梦中不识路何以慰相思
　　初春
　　夹道覔阳春相将共防手草色犹自腓林中都未有无事逐梅花空教信杨栁且复共归来含情寄杯酒
　　【语色娇浅却近词家诗须得雅】
　　伤春
　　弱草半抽黄轻条未全緑年芳被禁籞烟花绕层曲寒苔巻复舒冬泉断方续早花散凝金初露成玉
　　【语入依仿方便小法门】
　　上已华光殿
　　于维盛世即轩妫朝酆宴镐复在斯朝光灼烁映兰池春风婉转入细枝时鸎顾慕声合离轻波防动漾羽巵河宗海若生蛟螭浮梁径度跨回漪朱顔始洽景将移安得壮士驻奔曦
　　乐府
　　四时白纻歌五首
　　【古今乐録曰沈约云白纻五章勃臣约造武帝造后两句】
　　春白纻
　　兰叶参差桃半红飞芳舞縠戏春风如娇如怨状不同含笑流眄满堂中翡翠羣飞飞不息愿在云间长比翼佩服瑶草驻容色舜日尧年欢无极
　　夏白纻
　　朱光灼烁照佳人含情送意遥相亲嫣然一转乱心神非子之故欲谁因翡翠羣飞飞不息愿在云间长比翼佩服瑶草驻容色舜日尧年欢无极
　　秋白纻
　　白露欲凝草已黄金琯玉柱响洞房双心一意俱徊翔吐情寄君君莫忘翡翠羣飞飞不息愿在云间长比翼佩服瑶草驻容色舜日尧年欢无极
　　冬白纻
　　寒闺昼宻罗幌埀婉容丽色心相知双去双还誓不移长袖拂面为君施翡翠羣飞飞不息愿在云间长比翼佩服瑶草驻容色舜日尧年欢无极
　　夜白纻
　　秦筝齐瑟燕赵女一朝得意心相许明月如规方袭予夜长未央歌白纻翡翠羣飞飞不息愿在云间长比翼佩服瑶草驻容色舜日尧年欢无极
　　诗
　　侍宴咏反舌
　　假容不足观遗音犹可荐幸防乔树恩得以闻髙殿
　　早行逢故人车中为赠
　　残朱犹暧暧余粉尚霏霏昨宵何处宿今晨拂露归
　　为邻人有怀不至
　　影逐斜月来香随远风入言是定知非欲笑翻成泣【附直学省愁卧网虫埀户织夕乌傍檐飞飞织语何其殢沈约情多未胜江淹才尽　六忆猥而不工八咏浅而无味】




　　古诗镜巻十九
　　钦定四库全书
　　古诗镜巻二十
　　明　陆时雍　编
　　梁第四
　　江淹【字文通济阳考城人弱冠以五经授宋始安王刘子真为南徐州王新安从事奉朝请始安薨举南徐州桂阳王秀才转建平王主簿雅以文章见遇及王移镇朱方又为镇军防军领东海郡丞王欲举兵淹以为讽乃黜为吴兴令齐髙帝始置史馆命淹掌之累迁御史中丞明帝时出为宣城太守还为秘书监兼卫尉入梁为散骑常侍迁金紫光禄大夫卒諡曰宪】
　　【江淹浮藻】
　　诗
　　从冠军行建平王登庐山香炉峰
　　广成爱神鼎淮南好丹经此山具鸾鹤往来尽仙灵瑶草正翕赩玉树信葱青綘气下萦薄白云上杳防中坐瞰蜿虹俛伏视流星不寻遐怪极则知耳目惊日落长沙渚曾隂万里生借兰素多意临风黙含情方学松柏隐羞逐市井名幸承光诵末伏思托后旍
　　望荆山
　　奉义至江汉始知楚塞长南闗绕桐栢西岳出鲁阳寒郊无留影秋日悬清光悲风挠重林云霞肃川涨岁晏君如何零泪霑衣裳玉柱空掩露金樽坐含霜一闻苦寒奏再使艶歌伤
　　【寒郊无留影秋日悬清光气韵髙迥秋色照目】
　　拟陶征君潜田居
　　种苖在东臯苖生满阡陌虽有荷鉏倦浊酒聊自适日暮巾柴车路闇光已夕归人望烟火稚子候檐隙问君亦何为百年会有役但愿桑麻成蚕月得纺绩素心正如此开迳望三益
　　【归人望烟火稚子候檐隙淡语欲肖苐神韵未深】
　　拟休上人怨别
　　西北秋风至楚客心悠哉日暮碧云合佳人殊未来露彩方泛艶月华始徘徊宝书为君掩瑶瑟讵能开相思巫山渚怅望阳云台膏鑪絶沈燎绮席生浮埃桂水日千里因之平生怀
　　范云【字彦龙南乡舞隂人初为齐竟陵王府主簿歴始兴内史迁广州刺史免官少与梁武帝友善及武帝平建业以云为黄门郎与约同心翊赞迁散骑常侍吏部尚书卒諡曰文】
　　乐府
　　有所思
　　如何有所思而无相见时宿昔梦顔色阶庭寻履綦髙张更何已引满终自持欲知忧能老为视镜中丝
　　当对酒
　　对酒心自足故人来共持方悦罗祫解谁念发成丝徇性良为达求名本自欺迨君当歌日及我倾樽时【范云浅浅流活如寸草茎茎疎花防防生气具存迨君当歌日及我倾樽时自是深衷欵语　沈约江淹饶于体料而乏于性情范云任昉足于性情而短于体料】
　　诗
　　治西湖
　　史氏导漳水西门溉河潮图始未能悦克终良可要拥锸劝年首提爵劳春朝平臯草色嫩通林鸟声娇已集故池鹜行莳新田苖何吁畚筑苦方驩鱼稻饶
　　闺思
　　春色醉春烟深闺人独眠积恨顔将老相思心欲然几囘明月夜飞梦到郎边
　　【醉字最饶意态】
　　别诗
　　洛阳城东西长作经时别昔去雪如花今来花似雪
　　【诗到至处絶不作诗只如寻常语气】
　　丘迟【字希范乌程人灵鞠之子在齐以秀才累迁殿中郎梁武帝平建业引为主簿及践位迁中书郎出为永嘉太守还拜中书侍郎后迁司空从事中郎】
　　诗
　　侍宴乐游苑送张徐州应诏诗【沈约同赋】
　　诘旦阊阖开驰道闻凤吹轻荑承玉辇细草借龙骑风迟山尚响雨息云犹渍巢空初鸟飞荇乱新鱼戏实惟北门重匪亲孰为寄参差别念举肃穆恩波被小臣信多幸投生岂酬义
　　【迟诗防缀明媚雨息云犹渍阑欝洑絶得其景】
　　旦发渔浦潭
　　渔潭雾未开赤亭风已飏櫂歌发中流鸣鞞响沓嶂村童忽相聚野老时一望诡怪石异象崭絶峰殊状森森荒树齐析析寒沙涨藤埀岛易陟崖倾屿难傍信是永幽栖岂徒暂清旷坐啸昔有委卧治今可尚
　　任昉【字彦升乐安博昌人雅善属文尤长载笔沈约一代词宗深所推挹仕齐为竟陵王记室防军司徒长史武帝践阼拜黄门侍郎掌著作出为义兴太守转御史中丞出为新安太守为政清省吏民便之昉诗清素嫌于幅窘】
　　诗
　　济浙江
　　昧旦乘轻风江湖忽来往或与归波送乍逐翻流上近岸无暇目远峰更兴想緑树悬宿根丹崖頽久壤
　　【或与归波送乍逐翻流上实境自然不可复过】
　　赠郭桐庐出谿口见候余既未至郭仍进村维舟久之郭生方至
　　朝发富春渚蓄意忍相思涿令行春返冠盖溢川坻望久方来萃悲懽不自持沧江路穷此湍险方自兹叠嶂易成响重以夜猿悲客心幸自弭中道遇心期亲好自斯絶孤游从此辞
　　出郡传舍哭范仆射
　　平生礼数絶式瞻在国桢一朝万化尽犹我故人情待时属兴运王佐俟民英结懽三十载生死一交情携手遁衰孽接景事休明运阻衡言革时泰玉阶平濬冲得茂彦夫子值狂生伊人有泾渭非余扬浊清将乖不忍别欲以遣离情不忍一辰意千龄万恨生
　　与子别防辰经涂不盈旬弗覩朱顔改徒想平生人宁知安歌日非君撤瑟晨已矣余何叹辍舂哀国均【此诗多促数声是哀悼语致一怃一诀如对平生情字三用生字二用何妨古道风人尚多叠语何况于韵韵其诗之末莭耳一朝万化尽犹我故人情不忍一辰意千龄万恨生言之莫宣痛有余恨宁知安歌日非君撤瑟晨纒绵凄恻追感无已】
　　王僧孺【东海剡人七嵗能读十万言家贫甞佣书以养母写毕即讽诵仕齐为太学博士累迁尚书左部郎出为南康王长史兰陵太守】
　　【僧孺慧口丽情标异日新不觉雅道防尽】
　　诗
　　古意
　　青丝控燕马紫艾饰吴刀朝风吹锦带落日映珠袍陆离闗右客照耀山西豪虽非学诡遇终是任逢遭人生会有死得处如鸿毛宁能偶鸡鹜寂寞隐蓬蒿
　　为何库部旧姬拟蘼芜之句
　　出戸望兰薰褰帘正逢君敛容裁一访新知讵可闻新人含笑近故人含泪隐妾意在寒松君心逐朝槿【诗道浅胜深淡胜丽为近雅故然须真趣为美雕刻愈深则精彩愈着而雅道愈伤矣新人四语盖坐此病】
　　月夜咏陈南康新有所纳【一作陈南康新纳姬】
　　二八人如花三五月如镜开帘一种色当户两相映重价出秦韩髙名入燕郑十城屡请易千金几争聘君意自能专妾心本无竞
　　【二八人如花三五月如镜开帘一种色当户两相映情色俱丽大概意象入手自然拟议不烦　落想既殊结撰自别汉魏六朝当观其第一义处】
　　夜愁示诸賔
　　檐露滴为珠池水合成璧万行朝泪泻千里夜愁积孤帐闭不开寒膏尽复益谁知心眼乱看朱忽成碧
　　【谁知心眼乱看朱忽成碧语意奇奥亦新亦雅】
　　秋闺怨
　　斜光隐西壁暮雀上南枝风来秋扇屏月出夜灯吹深心起百际遥泪非一埀徒劳妾辛苦终言君不知
　　【风来秋扇屏月出夜灯吹落语便利】
　　为姬人自伤【一作为姬人怨】
　　自知心里恨还向影中羞回持昔慊慊变作今悠悠还君与妾扇归妾奉君裘断犹可续心去最难留
　　春思絶句
　　雪罢枝即青冰开水便緑复闻黄鸟声全作相思曲
　　【轻丽　若惊若喜芳情无限】
　　张率【字士简吴郡人年十二能属文稍进作赋颂至年十六向二千许首起家齐著作佐郎迁尚书殿中郎太子洗马武帝霸府建引为相国主簿尝为待诏赋武帝手敕曰相如工而不敏枚臯速而不工卿兼之矣遂迁秘书丞后迁黄门侍郎出为新安太守卒】
　　乐府
　　短歌行
　　君子有酒小人鼓缶乃布长筵式宴亲友盛壮不留容华易朽如彼槁叶有似过牖往日莫淹来朝无久秋风悴林寒蝉鸣栁悲自别深懽由会厚岂云不乐与子同寿我酒既盈我肴伊阜短歌是唱孰知身后
　　栁恽【字文畅河东解人也少有志学工为诗善尺牍齐竟陵王引为法曹参军累迁太子洗马试守鄱阳相还除骠骑从事中郎武帝至京邑恽候谒石头以为冠军将军征东府司马天监初除长史累迁左民尚书广州刺史徴为秘书监复为吴兴太守为政清静民吏怀之感疾卒】
　　【恽诗冷而韵姿态嫣然】
　　乐府
　　江南曲
　　汀洲采白苹日暖江南春洞庭有归客潇湘逢故人故人何不返春花复将晚不道新知乐秪言行路远
　　诗
　　襍诗
　　云轻暮色转草緑晨芳归山墟罢寒晦园泽闰朝晖春心多感动睹物情复悲自君之去矣兰堂罢鸣机徒知游宦是不念别离非
　　【徒知游宦是不念别离非其言如幽兰之喷】
　　七夕穿针
　　代马秋不归缁纨无复绪迎寒理衣缝映月抽纎缕的皪愁睇光连娟思眉聚清露下罗衣秋风吹玉柱流隂稍已多余光欲谁与
　　【冷冷疎疎叮叮喁喁含情不言抚景欲絶流隂稍已多余光欲谁与此中怅然无限】
　　捣衣诗
　　行役滞风波游人淹不归亭臯木叶下陇首秋云飞寒园夕鸟集思牖草虫悲嗟矣当春服安见御冬衣
　　【亭臯木叶下陇首秋云飞飘然轻举】
　　从武帝登景阳楼
　　【南史曰武帝与宴必诏恽赋诗甞和武帝登景阳楼篇深见赏美当时咸共称传】
　　太液沧波起长杨髙树秋翠华承汉逺雕辇逐风游












　　古诗镜巻二十
　　钦定四库全书
　　古诗镜巻二十一
　　明　陆时雍　编
　　梁第五
　　庾肩吾【字子慎新野人八岁能赋诗初为晋安王常侍王为太子兼通事舍人除安西湘东二王録事参军累迁中庶子初简文帝在藩雅好文士肩吾亦预其选简文即位肩吾为度支尚书侯景矫诏遣肩吾喻当阳公大心寻举州降肩吾因逃赴江陵未几歴江州刺史领义阳太守卒】
　　【肩吾推錬精工气韵香美当是声律絶技　凡诗虚能领神实能写色所最贵者尤在妙合自然】乐府
　　长安有狭斜行
　　长安有曲陌曲陌不容幰路逢双绮襦问君居近远我居临御沟可识不可求长子登麟阁次子侍龙楼少子无髙位聊从金马游三子俱来下左右若川流三子俱来入髙轩映彩旒三子俱来宴玉柱击清瓯大妇襞云裘中妇卷罗帱少妇多艶冶花钿系石榴夫君且安坐欢娱方未周
　　【瑰丽语语欲称】
　　赋得有所思
　　佳期竟不归春日坐芳菲拂匣防离镜开箱见别衣井梧生未合宫槐巻复稀不及衔泥燕从来相逐飞
　　【即物思人随可动念二四语最饶情思】
　　洛阳道
　　徼道临河曲层城傍洛川金门才出栁桐井半含泉日起罘罳外车回双阙前潘生时未返遥心徒眷然
　　赋得横吹曲长安道
　　桂宫连复道黄山开广路逺听平陵钟遥识新丰树合殿生光彩离宫起烟雾日落歌吹还尘飞车马度
　　以妾换马
　　渥水出腾驹湘川实应图来从西北道去逐东南隅琴声悲玉匣山路泣蘼芜似鹿将含笑千金防不俱
　　陇西行
　　借问陇西行何当驱马征草合前迷路云浓后暗城寄语幽闺妾罗袖勿空萦
　　【三四途踪楚楚】
　　诗
　　侍宴应令
　　副君时暇豫曾城聊近游清池写飞阁疎树出龙楼北陆氷方壮西园春欲周梅心芳屡动蒲节促难抽徒然欣并命无以厠应刘
　　侍宴宣猷堂应令
　　副君德将圣陈王才掞天归来宴平乐置酒对林泉鑪香杂山气殿影入池涟艶舞时移节新歌屡上弦听曲慙回顾思经徒欲眠
　　侍宣猷堂宴湘东王应令
　　陈王骖驾反副后西园游并命登飞阁列坐对芳洲桂岩逢暮序菊水值穷秋竹迳箫声发桐门琴曲愁【一作幽】徒奉文成诵空知思若抽
　　【竹迳箫声发桐门琴曲愁此箫此琴当未曾有愁字虽亮不若幽字佳】
　　侍宴饯湘州刺史张续
　　洞庭资善政层城送远离九歌扬妙曲八桂动芳枝雨足飞春殿云峰入夏池郢路方辽远湘山转蔽亏何当好风日极望长沙埀
　　九日侍宴乐游苑应令
　　辙迹光周颂巡游盛夏功钩陈万骑转阊阖九闗通秋晖逐行漏朔气绕相风献寿重阳节回銮上苑中疏山开辇道间树出离宫玉醴吹岩菊银牀落井桐御梨寒更紫仙桃秋转红饮羽山西射浮云西北骢尘飞金埒满叶破栁条空腾猨疑矫箭惊鴈避虚弓雕材滥杞梓花绶接鹓鸿愧乏天庭藻徒骖文雅雄
　　【玉醴吹岩菊用事防化尘飞二语俊】
　　从皇太子出圃应令
　　春光起丽谯屣歩陟山椒阁影临飞盖鸎鸣入洞箫水还登故渚树长防前桥緑荷生绮叶丹藤上细苖顾循慙振藻何用拟琼瑶
　　【鸎鸣入洞箫箫声鸟语合调而成景色妍和物情妙丽一口迸出水还登故渚登字精絶翛然雅韵杜少陵寒水各依痕瘦语何其髙贵】
　　奉和泛舟汉水往万山应教
　　桂棹沙棠船飘扬横大川映岩沈水底激浪起云边迥岸髙花发春塘细栁悬陪歌承睿赏接醴侍恩筵谁云李与郭独得似神仙
　　山池应令
　　阆苑秋光暮金塘牧【疑作收】潦清荷低芝葢出浪涌燕舟轻逆湍流棹唱带谷聚笳声野竹交临浦山桐迥出城水逐云峰闇寒随殿影生
　　寻周处士让
　　试逐赤松游披林对一丘梨红大谷晚桂白小山秋石镜菱花发桐门琴曲愁泉飞疑度雨云积似重楼王孙若不去山中定可留
　　咏同泰寺浮图
　　望园临柰苑王城对邺宫还从飞阁内遥见崛山中【崛山耆崛山也】天衣疑拂石凤翅欲凌空云甍犹带雨莲井不生桐盘承云表露铃揺天上风月出琛含采天晴幡带虹周星疑更落汉梦似今通我后情初照不与伊川同方应捧马出永得离尘防
　　赛汉髙庙
　　昔在唐山曲今承紫贝坛寜知临楚岸非复望长安野旷秋先动林髙叶早残尘飞逺骑没日徙半峰寒徒然仰成诵终用试才难
　　【野旷秋先动此实境语日徙半峰寒徙字巧而稳乃知毎事有好着毎意有好辞只人思索不到】乱后行经吴邮亭
　　邮亭一囘望风尘千里昬青袍异春草白马即吴门獯戎鲠伊洛杂种乱轘辕辇道同闗塞王城似太原休明鼎尚重秉礼国犹存殷牖爻虽赜尧城吏转尊泣血悲东走横戈念北奔方凭七庙畧誓雪五陵寃人事今如此天道共谁论【御亭吴大帝所建在晋陵今作邮误也】
　　【青袍异春草白马即吴门是感伤凭吊语一往情深人自不觉】
　　经陈思王墓
　　公子独忧生丘垅擅余名采樵枯树尽犁田荒隧平宁追宴平乐讵想谒承明旦余来锡命兼言事结成飘飖河朔远飐飚风鸣鴈与云俱阵沙将蓬共惊枯桑落古社寒鸟归孤城陇水哀葭曲渔阳惨鼔声离家来远客安得不伤情
　　【鴈与云俱阵沙将蓬共惊语极俊挺鲍照孤蓬坐振惊沙自飞视之瞠然何落霞孤鹜之足道】过建章故台
　　鲁国观遗殿韩城想旧台仲宣原隰满子建悲风来夏莲有反植秋牕尚不开图云仍泄雨画水即生苔及君欢四望知余念七哀
　　【图云仍泄雨画水即生苔语入荒凉之感此非咏画乃咏宫也庾信画水流全住图云色半轻形神天壤】
　　和竹斋
　　百拱横笻节千栌跨篻竿回龙仍作柱置笛且成栾向岭分花径随阶转药栏蜂归怜蜜熟燕入重巢干欲仰天庭掞终知学歩艰
　　【回龙置笛语有生色用得合拍人不觉故实】
　　奉和春夜应令
　　春牖对芳洲珠帘新上钩烧香知夜漏刻烛騐更筹天鸡下北阙织女入西楼月皎疑非夜林疎似更秋水光悬荡壁山翠下添流讵假西园防无劳飞盖游
　　【烧香知夜漏刻烛騐更筹神境浑然山翠下添流最得湾环隐映景趣】
　　奉和太子纳凉梧下应令
　　北园凉气早歩辇暂逍遥避日交长扇迎风列短箫山带弹琴曲桐横栖凤条悬门开溜水锦石镇浮桥黑米生菰叶青花出稻苖无因学仙藻云气徒飘飖
　　【避日交长扇迎风列短箫写得轻快圆美】
　　送别于建兴苑相逢
　　相逢小苑北停车问苑中梅新杂栁故粉白映纶红去影背斜日香衣临上风云流阶渐黑冰开池半通去马船难驻啼乌曲未终眷然从此别车西马复东
　　【三四最饶风味】
　　侍宴
　　沐道逢将圣飞觞属上贤仁风开美景瑞气动非烟秋树翻黄叶寒池堕黑莲承恩谢命浅念报在身前
　　侍宴饯湘东王应令
　　陈王从游士髙宴入承华并载同连璧雕文类简沙落猿时动树堕雪暂揺花念此离筵促方愁别路賖
　　侍宴饯东阳太守范子云【范当作萧】
　　东部资良守北宫敦献酬新枝渐接树故冻欲含流早花少余雪春寒极晚秋徒嗟白岸远空想赤松游【故冻欲含流语最轻快早花少余雪早花当是花早春初之花少于冬余之雪语境清远可贵】奉使江州舟中七夕
　　九江逢七夕初值早秋天河来映水织女欲攀舟汉使俱为客星槎共逐流莫言相送浦不及穿针楼【织女欲攀舟写得生动所谓死者活之实者虚之诗家作用端在等处渡河光不湿轮移辙讵开便觉死相】
　　和望月
　　桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯
　　和徐主簿望月
　　楼上徘徊月牕中愁思人照雪光偏冷临花色转春星流时入晕桂长欲侵轮愿以重光曲承君歌扇尘
　　【桂长欲侵轮生色浮浮欲动】
　　咏风
　　宋地鶂飞初湘川燕起余扫坛聊动竹吹薤欲成书苍崦桐犹在合浦树应疎阳乌一转翅千里定非虚
　　【吹薤欲成书想入幻境】
　　春日
　　桃红栁絮白照日复随风影出朱城外香归青殿中水映寄生竹山横半死桐颁文知渥重搦札媿才空
　　【五六是当年时调】
　　七夕
　　玉匣巻悬衣针楼开夜扉姮娥随月落织女逐星移离前忿促夜别后对空机倩语雕陵鹊填河未可飞
　　岁尽应令
　　岁序已云殚春心不自安聊开栢叶酒试奠五辛盘金薄图神燕朱泥却鬼丸梅花应可折倩为雪中看
　　春宵
　　征人别来久年芳复临牖烛下夜缝衣春寒偏着手愿及归飞鴈因书寄髙栁
　　【春寒偏着手一语含情无限】
　　咏檐燕
　　双燕集兰闺双飞髙复低向戸疑新箔登巢识故泥依櫩本相贺近幕愿同栖
　　【登巢识故泥此语可谱鸟情】
　　奉贺便省余秋【疑阙】
　　前对金精坂傍临圆水池照影碍浮叶看山通迥枝鴈行连雾尽雨足带云移
　　咏长信宫中草
　　委翠似知节含芳如有情全由履迹少并欲上阶生
　　石崇金谷妓
　　兰堂上客至绮席清弦抚自作明君辞还教緑珠舞
　　被执作诗一首
　　【三国典畧曰宋子仙破会稽购得肩吾谓之曰昔闻汝能诗今可作若能当贳汝命肩吾操笔立成子仙乃释之】
　　发与年俱暮愁将罪共深聊持转风烛暂映广陵琴【附太子重云殿受戒桂花恒留雪天花不待春】
　　【附咏美人看画应令　欲知画能巧唤取真来映并出似分身相看如照镜安钗等疎宻着领俱周正不解平城围谁与丹青竞】




　　古诗镜巻二十一
　　钦定四库全书
　　古诗镜巻二十二
　　明　陆时雍　编
　　梁第六
　　吴均【字叔庠吴兴故章人也好学有俊才天监初栁恽为吴兴召补主簿日引与赋诗均文体清拔有古气好事者效之谓为吴均体建安王引为记室寻为国侍郎还除奉朝请奉诏撰通史未就而卒吴均粗浅无文好为杰句祗得俚耳贫人富饰识者自知其绽】
　　乐府
　　从军行
　　男儿亦可怜立功在北边阵头横却月马腹带连钱怀戈发陇坻乘冻至辽川防诚君不爱终自直如
　　胡无人行
　　劔头利如芒恒持照眼光铁骑追骁虏金羁讨黠羌髙秋八九月胡地早风霜男儿不惜死破胆与君尝
　　秦王巻衣
　　咸阳春草芳秦帝巻衣裳玉检茱萸匣金泥苏合香初芳薰复帐余辉耀玉牀当须晏朝罢持此赠华阳【一作龙阳】
　　采莲曲
　　锦带杂花钿罗衣埀緑川问子今何去出采江南莲辽西三千里欲寄无因縁愿君早旋返及此荷花鲜
　　诗
　　登钟山燕集望西静坛
　　客思何以缓春郊满初律髙车陆离至骏骑差池出宝椀泛莲花珍杯食竹实才胜商山四文髙竹林七复望子乔坛金绳蕴緑帙风云生屋宇芝英被仙室方随凤凰去悠然驾白日
　　【才胜商山四文髙竹林七奈竹林人不以文称然此语较可一年流泪同万里相思各各字骇人厌见花成子多看笋为竹似词家语致】
　　入闗
　　羽檄起边庭烽火乱如萤是时张博望夜赴交河城马头要落日劔尾掣流星君恩未得报何论身命倾
　　【马头要落日要字佳日暮马蹄疾深得此景】
　　赠杜容成
　　一燕海上来一燕髙堂息一朝相逢遇依然旧相识问我来何迟山川几纡直答言海路长风多飞无力昔别缝罗衣春风初入帷今来夏欲晩桑蛾薄树飞
　　【古意新裁】
　　酬别
　　故人杯酒别天清明月亮露下寒葭中风起秋江上衣染潺湲泪棹犯参差浪匕首直千金七宝雕华装【侧亮反】生离何用表頼此持相饷
　　春怨
　　四时如湍水飞奔竞回复夜鸟响嘤嘤朝花照煜煜厌见花成子多看笋为竹万里断音书十载异栖宿积愁落芳鬓长啼坏美目君去往榆闗妾留住函谷唯对昔邪房如愧蜘蛛屋独唤响相酬还持影自逐象牀易氊簟罗衣变单复几过度风霜犹能保防独
　　闺怨
　　春草可揽结妾心正断絶緑鬓愁中改红顔啼里灭非独泪成珠亦见珠成血愿为双鹄镜翩翩照离别
　　乐府
　　行路难
　　君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐气许他人今旦回惑生犹豫山中桂树自有枝心中方寸自相知何言岁月忽若驰君之情意与我离还君玳瑁金雀钗不忍见此使心危
　　有所思
　　薄暮有所思终持泪煎骨春风惊我心秋露伤君髪
　　诗
　　杂句
　　昼蝉已伤念夜露复沾衣昔别曾何道今夕萤光飞
　　【昔别曾何道今夕萤光飞如面质语有何不罄】
　　咏慈姥矶石上松
　　根为石所蟠枝为风所碎赖我有贞心终凌细草辈【附抽兰开石路剪竹制山扉此语殊可纺毛织野服死而无味缝芰作山衣芰何可缝也宝盌泛莲花珍杯食竹实朝衣茱茰饰夜覆葡萄杯围棊帝台局系马秦王蒲玉壶白凤肺金鼎青龙胎此成何语轻云纫逺岫细雨沐山衣纫字亦险而未稳】
　　何逊【字仲言东海郯人承天曾孙也天监中起家奉朝请迁建安王水曹参军王爱文学日与宴游及迁江州逊犹掌书记复为安西安成二王参军事兼尚书水部郎除庐陵王记室复随府江州未几卒　南史本传云逊举秀才范云见其对防大相称赏因结忘年交好自是一文一咏云辄嗟赏谓所亲曰顷观文人质则过懦丽则伤俗其能含清浊中今古见之何生矣沈约尝谓逊曰吾每读卿诗一日三复犹不能已其为名流所称如此】
　　【仲言意境清防幽芳独赏叙怀述愫是其所优当梁之时去艶修真会归本素亦所称大雅君子矣】乐府
　　铜雀妓
　　秋风木叶落萧瑟管弦清望陵歌对酒向帐舞空城寂寂檐宇旷飘飘帷幔轻曲终相顾起日暮松栢声
　　【语澹情凄自防肠断】
　　拟轻薄篇
　　城东美少年重身轻万亿柘弹随珠丸白马黄金勒长安九逵上青槐防道植毂击晨已喧肩排暝不息走狗通西望牵牛亘南直相期百戏傍去来三市侧象牀沓绣被玉盘传绮食倡女掩歌扇小妇开帘织相防独隠笑见人还敛色黄鹄悲故羣山枝咏新识鸟飞过客尽雀聚行龙匿酌羽方厌厌此时懽未极
　　诗
　　暮秋荅朱记室
　　游扬日色浅騒屑风音劲寒潭见底清风色极天净寸隂坐销铄千里长辽迥桃李尔繁华松栢余本性故心不存此髙文徒可咏
　　【逰扬四语写就寒色如洗】
　　酬范记室云
　　林宻户稍隂草滋堦欲暗风光蕋上轻日色花中乱相思不独懽伫立为叹清谈莫共理繁文徒可玩髙唱子自轻继音予可惮
　　荅丘长史
　　宿昔敦远游名分乃异路千里泝波潮一朝披云雾从容舍宻勿缱绻论襟趣披文极诋诃析理穷章句鸣钟信有待巨海谁能喻奔景骤西倾还途忽东骛黄花发岸草赤叶翻髙树渔舟乍囘归沙禽时独赴宴年时未几离歌倐成赋伊我念幽闗夫君思赞务短翮方息飞长辔日先驱曝鳃【缺】　走逸翮康时务握手异沈浮佳期安可屡
　　【黄花发岸草赤叶翻髙树渔舟乍囘归沙禽时独赴直叙景物不假防缀自佳故知人力虽工不胜天趣　一如叙述平生】
　　夕望江桥示萧谘议杨建康江主簿
　　夕鸟已西度残霞亦半消风声动宻竹水影漾长桥旅人多忧思寒江复寂寥尔情深巩洛予念返渔樵何因适归愿分路一扬镳
　　寄江州褚谘议
　　自与君别离四序纷回薄分手清江上念别犹如昨追忆边城游奚寻平生乐俱登巃嵸岭共坐逶迤阁清吹或忘归繁文时间作连镳戏浅草游幰遵长薄五载同衣裘一朝异暌索夫君颇留滞骖騑未沃若伊家从入闗终是填沟壑早秋正凄凄余晖晩销铄林叶下仍飞水花披未落如何隔千里无由举三爵因君奏采莲为余吟别鹤
　　【披衷语素最是恳欵】
　　入西塞示南府同僚
　　露清晓风冷天曙江光爽薄云岩际出初月波中上黯黯连嶂隂骚骚急沬响回楂急碍浪羣飞争戏广伊余本羇客重暌复心赏望乡虽一路怀归成二想在昔爱名山自知懽独往清游乃落魄得性随怡养年事以蹉跎生平任浩荡方还让夷路谁知羡鱼网
　　【起四语物色诗情一丝不隔是为妙手】
　　秋夕仰赠从兄寘南
　　堦蕙渐翻叶池莲稍罢花髙树北风响空庭秋月华寸心怀是夜寂寂漏方賖抚乏欢娱临觞独叹嗟凄怆户凉入徘徊櫩影斜无为淹戚里见就还田家
　　赠江长史别
　　二纪歴兹辰投分敦游处兄事兼年德宴交无尔汝中岁多乖违由来难具叙及君相藩牧伊予客梁楚出国乃参差会归同处所以兹笃惠好何用忘羇旅重得申平生何年更暌阻笼禽恨局促逸翮超容与饯道出郊坰把袂临洲渚长飚落江树秋月照沙溆远送子应归棹开帆欲举离舟懽未极别至悲无语安得生羽毛从君入宛许
　　【长飚落江树秋月照沙溆语色清映　诗可代言欵曲如次】
　　送韦司马别
　　送别临曲渚征人慕前侣离言虽欲繁离思终无绪悯悯分手毕萧萧行帆举举帆越中流望别上髙楼予起南枝怨子结北风愁逦逦山蔽日汹汹浪隐舟隐舟邈已远徘徊落日晩归衢并驾奔别馆空筵卷想子敛眉去知予衔泪返衔泪心依依薄暮行人稀暧暧入塘港蓬门已掩扉帘中看月影竹里见萤飞萤飞飞不息独愁空转侧北窻倒长簟南邻夜闻织弃置勿复陈重陈长叹息
　　【一起六句闵闵黙黙逦逦山蔽日汹汹浪隐舟离情别景语适相当其言百结十劳】
　　南还道中送赠刘谘议别
　　一官从府役五稔去京华遽逐春流返归帆得望家天末静波浪日际敛烟霞岸荠生寒叶村梅落早花游鱼上急水独鸟赴行楂目想平陵栢心忆青门曲陌背通垣长墟抵狭斜善邻谈谷稼故老述桑麻寝兴从闲逸视听絶喧哗夫君日髙兴为乐坐骄奢室堕倾城佩门交接幰车入塞长云雨出国暂泥沙握手分岐路临川何怨嗟
　　别沈助教
　　可怜玉匣劔复此飞鳬舄未觉爱生憎忽见双成只一朝别笑语万事成畴昔道遒若波澜人生异金石愿君深自爱共念悲无益
　　与苏九德别
　　宿昔梦顔色咫尺思言宴何况杳来期各在天一面踟躇暂举酒倐忽不相见春草似青袍秋月如团扇三五出重云当知我忆君萋萋若被迳怀抱不相闻
　　初发新林
　　伊昔负薪暇慕义游梁楚短翮忘连翩追飞散容与优游沐道教渐渍淹寒暑大德本无酬轻生窃自许舟归属海运风积如鹏举浮水暗舟舻合岸喧徒侣凛凛穷秋暮初寒入洲渚铙吹响清江悬旗出长屿危樯迥不进沓浪髙难拒囘首泣亲賔中天望宛许帝城犹隐约家园无处所去矣方悠悠含意将何语
　　【危□迥不进沓浪髙难拒造次得此语致可谓手与目遇】
　　下方山
　　寒鸟树间响落星川际浮繁霜白晓岸苦雾黑晨流鳞鳞逆去水弥弥急还舟望乡行复立瞻途近更修谁能百里地萦绕千端愁
　　【一起四语物色歴落如次】
　　还渡五洲
　　我行朔已晦泝水复沿流戎伤初不办动黙自相求睠言还九回舻出五洲萧散烟雾晚凄清江汉秋沙汀暮寂寂芦岸晩修修以此南浦夜重此北门愁方圆既龃龉贫贱岂怨尤
　　【芦岸晩修修景中有况是黯澹语暮色如画】
　　春夕早泊和刘谘议落日望水
　　旅人嗟倦游结缆坐春洲日暮江风静中川闻棹讴草光天际合霞影水中浮单舻时向浦独檝乍乘流娈童泣埀钓妖姬哭荡舟客心自有绪对此空复愁
　　宿南洲浦
　　幽栖多暇豫从役知辛苦解缆及朝风落帆依暝浦违乡已信次江月初三五沈沈夜看流渊渊朝听鼔霜洲渡旅鴈朔飚吹宿莽夜泪坐滛滛是夕偏怀土
　　【愁中苦绪一一欲诉饱情语不堪再读】
　　临行公车
　　扰扰排曙扉鳞鳞驱早驾禁门俨犹闭严城方警夜道胜多增荣拙薄终难化以兹畎浍质重与沧溟舍纚舟去浊河揆景辞清灞平生多意绪怀抱皆徂谢念此将如何抚心独悲咤
　　【黯黯衷矜矜语】
　　春暮喜晴酬袁户曹苦雨
　　振衣喜初霁褰裳对晩晴落花犹未卷时鸟故余声春芳空悦目游客反伤情乡园不可见江水独自清愿得同防手归望对都城
　　【落花犹未卷时鸟故余声幽韵欲絶】
　　苦热
　　昔闻草木焦今窥沙石烂曀曀风逾静曈曈日渐旰习静閟衣巾读书烦几案卧思清露浥坐待髙星灿蝙蝠户中飞蠛蠓窻间乱实无河朔饮空有临淄汗遗金不自拾恶木寜无干愿以三伏晨催促九秋换
　　【言如饮氷涤尘】
　　塘边见古塜
　　行路一孤坟路成坟欲毁空疑年代积不知陵谷徙几经秋叶黄骤见春流弥金蚕不可织玉树何时蕋陌上驱驰人笑歌自侈靡今日非明日所念谁怜此
　　【澹而伤】
　　荅髙博士
　　北窻凉夏首幽居多卉木飞蜨弄晩花清池映疎竹为宴得快性安闲聊鼓腹将子厌嚣尘就予开耳目
　　赠王左丞【僧孺】
　　櫩外莺啼罢园里日光斜游鱼乱水叶轻燕逐风花长墟上寒霭晓树没归霞九华暮已隠抱郁徒交加
　　野夕答孙郎擢
　　山中气色满墟上生烟露查杳星出云啾啾雀隠树虚馆无賔客幽居乏欢趣思君意不穷长如流水注
　　石头荅庾郎丹
　　髙树防楼宻细草緑成被黄鹂隐叶飞蛱蝶萦空戏隂岑自尔悦寂寥予罕寄相如阻禁闱何由从简易
　　日夕出富阳浦口和朗公
　　客心愁日暮徙倚空望归山烟涵树色江水映霞晖独鹤凌空逝双鳬出浪飞故乡千余里兹夕寒无衣
　　临行与故游夜别
　　歴稔共追随一旦辞羣匹复如东注水未有西归日夜雨滴空堦晓灯暗离室相悲各罢酒何时更促膝【夜雨滴空堦晓灯暗离室惨甚闲闲两语景色自成　林宻戸稍隂草滋苔欲暗细写得幽薄云岩际出残月波中上轻写得妙解缆及朝风落帆依暝浦平写得帖夜雨滴空堦晓灯暗离室深写得苦此皆直绘物情不烦妆防】
　　与胡兴安夜别
　　居人行转轼客子暂维舟念此一筵笑分为两地愁露湿寒塘草月映清淮流方抱新离恨独守故园秋
　　【清标欲举】
　　晓发
　　早霞丽初日清风消薄雾水底见行云天边看远树且忘沿泝剧暂有江山趣疾兎聊复起爽地岂能赋
　　【水底兄行云此语亦何足道縁雾消水白故出此景】
　　见征人分别
　　凄凄日暮时亲賔俱竚立征人拔劔起儿女牵衣泣候骑出萧闗追兵赴马邑且当横行去谁论裹尸入
　　望新月示同羇
　　初宿长淮上破镜出云明今夕千余里双蛾映水生的的与沙静灔灔逐波轻望乡皆下泪非我独伤情
　　【的的与沙静语境清微】
　　为人妾怨
　　燕戏还檐际花飞落枕前寸心君不见拭泪坐调弦
　　闺怨
　　闺阁行人断房栊月影斜谁能北窻下独对后园花
　　拟古
　　家本青山下好上青山上青山不可上一上一惆怅
　　范广州宅
　　洛阳城东西却作经年别昔去雪如花今来花似雪
　　相送
　　髙轩虽驻轸余日久无辉以我辞乡泪沾君送别衣
　　【何逊好梅梅诗絶未见佳其所好在形骸之外】
　　【附咏早梅　兎园标物序惊时最是梅衔霜当路发映雪拟寒开枝横却月观花绕凌风台朝洒长门泣夕驻临邛杯应知早飘落故逐上春来】
　　【梁时栁恽何逊皆摅写本素远却世氛可谓独立之士然栁依依婉致时欲怜人何隐隐孤衷俛首独语故栁病于弱而何病于卑縁当时习尚轻靡闺阁乘令妖滛之气正自盛行故耳诗之升降世道以之其何可忽　陶渊明情性烂而事迹疎何仲言意境深而物象浅】



　　古诗镜巻二十二
　　钦定四库全书
　　古诗镜巻二十三
　　明　陆时雍　编
　　梁第七
　　萧子范【字景则齐髙帝之孙豫章王嶷之子永明中封岐阳侯拜太子洗马梁天监初位司徒主簿累迁南平王从事中郎复为临贺王长史简文即位召为光禄大夫】
　　诗
　　夏夜独坐
　　节序值徂炎兹宵在三伏慿轩伫凉气中筵倦烦燠寂寞对空牕清踈临夜竹虫音乱堦草萤光绕庭木帘月度斜辉风光起余馥一伤年志罢长嗟逝波速
　　东亭极望
　　晩流稍东急暝景促西晖水鸟衔鱼上莲舟拂芰归郊原共超逺林野杂依菲从君采萝葛寜复想轻肥
　　【子范气格整水鸟衔鱼上莲舟拂芰归神境自成】
　　春望古意
　　光景斜汉宫横梁照采虹春情寄栁色鸟语出梅中氛氲闺里思逶迤水上风落花徒入户何解妾牀空
　　【春情寄栁色鸟语出梅中淡而冶】
　　望秋月
　　河汉东西隂清光此夜出入帐华珠被斜筵照宝瑟霜惨庭上兰风鸣檐下橘独见伤心者孤灯坐幽室萧子显【字景畅子范弟好学工属文七岁封宁都县侯梁天监初迁邵陵王友除黄门郎兼侍中国子祭酒武帝爱其才以为吏部尚书为吴兴太守】
　　乐府
　　乌栖曲应令三首
　　握中清酒玛瑙钟裾边杂佩琥珀红欲持寄君心不惜共指三星今何夕
　　浓黛轻红防花色还欲令人不相识金壶夜永讵能多莫持赊用比悬河
　　芳树归飞聚俦匹犹有残光半山日莫惮褰裳不相求汉臯游女习飞流
　　【梁人制为此曲淫丽相髙声归哀怨要使娇情媚态一并而成唐李白曽制此曲语致虽工而神情未韵以其多挺防之气而少优柔之情也故闺阃而有行行之色从军而有恹恹之情语虽工谓之未韵但看陌上携手归谁能对此空相忆不言而至蹔使罗袂拂君衣此语识轻知重子显三首俱语外情深令人自省】
　　陌上桑
　　日出秦楼明条埀露尚盈蚕饥心自急开奁妆不成
　　春闺思
　　金覊游侠子绮机离思妾春度人不归望花尽成叶
　　【望花尽成叶语极工巧】
　　萧子云【字景乔子显弟齐建武四年封新浦县侯梁天监初迁丹阳郡丞大通三年复迁临川内史还除散骑常侍歴侍中国子祭酒出为东阳太守性沈静不乐仕进风神间旷任性不羣侯景乱奔晋陵卒】诗
　　东郊望春训王建安隽晚游
　　金塘绿泉满上园梨蕋落蛱蝶恋残花黄莺对妖萼芳菲满郊甸恵风生兰薄子家冠盖里我馆幽栖郭绿杨埀长溪便桥限清洛相去能几许一水终疎索
　　【蛱蝶恋残花黄莺对妖萼此谓诗妖】
　　萧子晖【字景光子云之弟少渉学有文才起家员外散骑侍郎累迁至骠骑长史】
　　诗
　　春宵
　　夜夜妾偏栖百花含露低虫声绕春岸月色思空闺传语长安驿辛苦寄辽西
　　冬晓
　　歩栏光欲通曙鸟向西东烛灭传余气帷香开晓风繁花无处尽还销寒镜中
　　【烛灭传余气帷香开晓风是闺阁中语】
　　萧钧【齐髙帝子出继衡阳王性好学善属文与王智深以文章相赏会济阳江淹亦游焉　按唐书亦有萧钧萧瑀从子也仕至太子率更令】
　　诗
　　晚景游泛怀友【此诗类唐人作当为唐萧钧也初学记作梁】
　　龙开依御沟凤辖转芳洲云峯初辨夏麦气早迎秋山翠余烟积川平晚照收浪随文鹢转渡逐彩鸳浮风花转未落岩泉咽不流一辞金谷苑空想竹林游
　　【山翠余烟积川平晩照收是为平调近于唐音】
　　萧瑱【字文容南兰陵人武帝时仕为庶子】
　　诗
　　春日贻刘孝绰
　　涧水初流碧山樱早发红新禽争弄响落蘃乱从风拂筵多软榦映户悉花丛谁云相去远埀栁对髙桐王籍【字文海琅邪临沂人博渉有才气为任昉沈约所称赏天监中除安成王主簿歴余姚钱塘令并以放免除湘东王参军随府防稽郡还为中散大夫】
　　诗
　　入若邪溪
　　【梁书曰籍除轻车湘东王谘议参军随府会稽郡境有云门天柱山籍尝游之或累月不反至若邪溪赋诗云蝉噪林逾静鸟鸣山更幽当时以为文外独絶顔氏家训曰王籍入若邪溪诗江南以为文外独絶物无异议简文吟咏不能忘之孝元讽味以为不可复得】
　　艅艎何泛泛空水共悠悠隂霞生远岫阳景逐回流蝉噪林逾静鸟鸣山更幽此地动归念长年悲倦游【蝉噪林逾静此诗家推调此蝉一噪那得其林逾静鸟鸣山更幽深山无人鸟声音远幽景故当自得】
　　王训【字懐范暕长子防聪警有讥量文章之美为后进领袖为宣城王文学官至侍中】
　　乐府
　　独不见
　　日晚宜春暮风软上林朝对酒近初节开楼荡夜娇石桥通小涧竹路上青霄持底谁见许长愁成细腰【近字当作迎字为佳】
　　【开楼荡夜娇荡夜娇三字语滛】
　　王筠【字元礼一字德柔琅邪人僧防之孙楫之子防清净好学与从兄泰齐名歴任尚书殿中郎累迁太子洗马中书舍人与殷钧并以方雅为昭明太子所礼】
　　诗
　　和卫尉新渝侯巡城口号
　　阊阖暧已昬钩陈杳将暮栖乌城上喧晚雀林中度屯卫时巡警凝威肆安歩阁道趋文昌禁兵连武库铜乌迎早风金掌承朝露罘罳分晓色睥睨生秋雾维城任寄隆空想灵均赋伊余方病免丘园保恬素
　　寓直中庶坊赠萧洗马
　　龙楼实九重薄寒殊复早玉堦清露铜池结秋潦霜被守宫槐风惊防门草之子擅文华纵横富辞藻舒锦慙光丽握珠谢奇宝媿予非工文何用披怀抱【物类志曰防门草出常山取置尸下或冇过其门者草必叱之一名百灵草】
　　【王筠下语方整如砌絶少气韵流动霜被守宫槐风惊防门草此是小儿排语】
　　刘孝绰【字孝绰本名冉彭城人七岁能属文梁天监初起家为著作佐郎迁秘书丞甚为武帝及昭明所礼累迁尚书吏部郎坐事左迁临贺王长史卒孝绰虽负才陵忽前后五免然辞藻为后进所宗】诗
　　侍宴集贤堂应令
　　北阁时既启西园又已辟宫属引鸿鹭朝行命金碧伊臣独何取隆恩徒自昔布武登玉墀委坐陪瑶席绸缪参宴笑淹留奉觞醳壶人告漏晚烟霞起将夕反景入池林余光映泉石
　　侍宴饯庾于陵应诏
　　皇心眷将远帐饯灵芝侧是日青春献林塘多秀色芳卉疑纶组嘉树似雕饰游丝缀莺领光风送绮翼下辇朝既盈留宴景将昃髙辩竞谈端奇文争笔力伊臣独无伎何用奉吹息
　　【游丝缀莺领光风送绮翼语色絶丽钓竿篇金犗茱萸网银钩翡翠竿华而无谓】
　　侍宴饯张惠绍应诏
　　沧池诚自广蓬山一何峻丽景花上鲜油云叶里润风度余芳满鸟集新条振饯言班俊造光私奬輶徒然谬反隅何以窥重仭
　　刘孝仪【字子仪本名潜字孝仪孝绰之弟寛厚有内行举秀才累迁尚书殿中郎补太子洗马阳羡令甚有称绩累官御史中丞出为临海太守迁都官尚书复为豫州内史侯景逼建业孝仪遣子励率兵入援及宫城不守失郡卒】
　　乐府
　　从军行
　　冠军亲挟射长平自合围木落雕弓燥气秋征马肥贤王皆屈膝幕府复申威何谓从军乐往返速如飞
　　【木落雕弓燥气秋征马肥俊气遒上】
　　诗
　　和简文帝赛汉髙庙
　　珪币崇明祀牲樽礼贵神风惊如集庙光至似来陈徘徊灵驾入叫咷倡歌新将言非为巳致敬乃祈民多才与多事今古独为邻
　　【风惊如集庙光至似来陈甚有想像】
　　和咏舞
　　回履裾香散飘衫钿响传低钗依促管曼睇入繁弦刘孝威【字孝威孝胜之弟气调爽逸初为晋安王法曹太清中迁太子中庶子通事舍人侯景乱孝威于围中得出西上至安陆卒】
　　乐府
　　拟古应教一首
　　双栖翡翠两鸳鸯巫云洛月乍相望谁家妖冶折花枝蛾眉曼睇使情移青铺緑璅琉璃扉琼筵玉笥金缕衣美人年几可十余含羞啭笑敛风裾珠丸出弹不可追空留可怜持与谁
　　【不及梁家气韵】
　　诗
　　咏织女
　　金钿已照耀白日未蹉跎欲待黄昬至含娇渡浅河【欲待黄昬至含娇渡浅河不若浅渡河工悲怨诗丹庭斜草径翠壁防苔钱俊甚结客少年场鸷羽装银镝犀胶饰象弧语色佳咏织女青丝引伏兎黄金绕辘轳辘轳安用黄金也钓竿篇钓舟画防鹢渔子服冰纨渔子安得此服好为奇丽不顾大体】
　　刘邈【彭城人曾为侯景所得景攻台城不克邈劝景乞和全师景然之】
　　诗
　　秋闺
　　萤飞绮牕外妾思霍将军灯前量兽锦帘下织花纹坠露如轻雨长河似薄云秋还百种事衣成未暇薰
　　【是闺中厌厌无奈语气】
　　陶景【字通明丹阳秫陵人弱冠齐髙帝引为诸王侍读永明十年上表辞禄止于句曲山自号华阳隠居梁武帝即位屡加礼聘不出卒諡曰贞白先生】
　　乐府
　　寒夜怨
　　夜云生夜鸿惊凄切嘹唳伤夜情空山霜满髙烟平铅华沈照帐孤明寒月防寒风愁心絶愁泪尽情人不胜怨思来谁能忍
　　【空山霜满髙烟平极髙雅然非闺中人所道无情人自不能作情语】
　　诗
　　诏问山中何所有赋诗以答【答齐髙帝诏】
　　山中何所有岭上多白云只可自怡悦不堪持寄君
　　和约法师临友人
　　我有数行泪不落十余年今日为君尽并洒秋风前曹景宗【字子震新野人也仕齐累官至竟陵太守及武帝起兵景宗率众来从除郢州刺史天监六年大败魏于钟离进爵为公拜侍中领军将军卒】
　　诗
　　光华殿侍宴赋竞病韵
　　【南史曰景宗累立军功天监初为右卫将军后破魏师凯旋帝于光华殿宴饮聨句令左仆射沈约赋韵景宗启求赋诗帝曰卿伎能甚多人才英抜何必止在一诗景宗已醉求作不已时韵已尽惟余竞病二字景宗便操笔而成帝深叹赏朝贤惊嗟竟日】
　　去时儿女悲归来笳鼔竞借问行路人何如霍去病宗夬【字明南阳湼阳人世居江陵齐竟陵王集学士于西邸并见国画夬与焉明帝即位以为郢州刺史仕梁至五兵尚书】
　　乐府
　　遥夜吟
　　遥夜复遥夜遥夜忧未歇坐对风动帷卧见云开月周舍【字升逸汝南安城人起家齐太学博士累迁至太常丞武帝即位拜尚书祠部郎迁吏部郎太子詹事卒】
　　乐府
　　上云乐
　　【隋书乐志曰梁三朝乐第四十四设寺子遵安息孔雀凤凰文鹿胡舞登连上云乐歌舞伎乐府诗集曰上云乐有老胡文康辞周舍作或云范云】
　　西方老胡厥名文康遨游六合傲诞三皇西观蒙泛东戏扶桑南泛大防之海北至无通之乡昔与若士为友共弄彭祖扶牀往年暂到昆仑复值瑶池举觞周帝迎以上席王母赠以玉浆故乃夀如南山志若金刚青眼白髪长长蛾眉临髭髙鼻埀口非直能俳又善饮酒箫管鸣前门徒从后济济翼翼各有分剖凤凰是老胡家鸡狮子是老胡家狗陛下拨乱反正再朗三光泽与雨施化与风翔觇云吕志游大梁重驷脩路始届帝乡伏拜金阙仰瞻玉堂从者小子罗列成行悉知防节皆识义方歌管愔愔钟鼓锵锵响振钧天声若鹓凰前却中规矩进退得宫商举技无不佳胡舞最所长老胡寄箧中复有奇乐章赍持数万里愿以奉圣皇乃欲次第説老耄多所防但愿明陛下夀千万歳欢乐未渠央
　　【上云乐意致淋漓傅云中白子髙行意象逺风格髙邈品致自别】
　　徐摛【字士缋东海郯人初为晋安王侍读及王为皇太子转家令出为新安太守迁太子左卫率简文嗣位进授左卫将军固辞不拜简文被闭摛不获朝谒感气而卒摛文体既别春宫尽学之宫体之号自斯而起】
　　诗
　　咏笔
　　本自灵山出名因瑞草传纎端奉积润弱质散芳烟直写飞蓬牒横承落絮篇一逢提握重宁忆仲升捐
　　【气韵佳虽属形模故得不恶】
　　徐君蒨【字怀简东海郯人孝嗣之子聪朗好学有轻艶之才新声巧变人多讽习仕梁为湘东王谘议参军颇好声色时时载妓肆游荆楚山川靡不毕践】
　　诗
　　初春防内人行戏
　　梳饰多今世衣着一时新草短犹通屣梅香渐着人树斜牵锦帔风横入红纶满酌兰英酒对此得娱神
　　【草短犹通屣梅香渐着人风味香美直引人着胜地风横入红纶横字恶】
　　刘峻【字孝标平原人年八岁与母没于魏齐永明中奔江南为萧遥欣刑狱梁天监初召入西省典校秘阁普通三年卒门人諡曰静先生】
　　诗
　　登郁洲山望海
　　沧潦聨霄岫层岭郁巑崱下盘盐海底上转灵乌翼滇防非可辨鸿溶信难测轻尘久弭飞惊浪终不息云锦曜石屿罗绫文水色
　　【云锦曜石屿罗绫文水色语太雕饰】
　　刘瑗
　　诗
　　在县中庭看月
　　移榻坐庭隂初时复临侍儿能劝酒贵客解弹琴栢叶生鬟内桃花出髻心月光移数尺方知夜已深
　　【事有胜情】






　　古诗镜巻二十三
　　钦定四库全书
　　古诗镜巻二十四
　　明　陆时雍　编
　　梁第八
　　虞羲【按本集序曰字子阳会稽人七岁能属文齐始安王引为侍郎寻兼建安征虏府主簿功曹又兼记室参军事天监中卒南史云羲字士光余姚人有才藻卒于晋安王侍郎】
　　诗
　　送友人上湘
　　濡足送征人褰裳临水路共盈一樽酒对之愁日暮汉广虽容舠风悲未可渡佳期难再得但愿论心故沅水日生波芳洲行坠露共知丘壑改同无金石固
　　虞骞【会稽人工为五言诗官至王国侍郎】
　　诗
　　登钟山下峰望
　　冠者五六人防手岩之际散意百仭端极目千里睇叠岫乍昏明浮云时卷闭遥看野树短远望樵人细
　　【遥看远树短远望樵人细语死无韵】
　　江洪【济阳人工属文为建阳令坐事死】
　　乐府
　　秋风曲三首
　　先拂连云台罢入迎风殿已折池中荷复驱檐里鷰孀妇悲四时况在秋闺内凄叶留晚蝉虚庭吐寒采
　　【末句髙韵】
　　北牖风摧树南篱寒蛩吟庭中无限月思妇夜鸣砧
　　胡笳曲二首
　　藏器欲邀时年来不相让红顔征戍儿白首边城将落日惨无光临河独饮马飋飓夕风髙聨翩飞鴈下
　　【气岸髙迥】
　　采菱曲
　　白日和清风轻云杂髙树忽然当此时采菱复相遇
　　【髙韵】
　　诗
　　为传建康咏红牋
　　杂彩何足奇惟红偏作可灼烁类蕖开轻明似霞破镂质巻芳脂裁花承百和且传别离心复是相思裹不值情牵人岂识风流座
　　伏挺【字士操一云士标平昌安丘人博学有才思为五言诗善效康乐体天监中除中军参军事迁侍御史邵陵王为江州防挺之镇侯景乱中卒】
　　诗
　　行舟值早雾
　　水雾杂山烟防防不见天听猿方忖岫闻濑始知川渔人惑澳浦行舟迷泝沿日中氛霭尽空水共澄鲜【听猿方忖岫闻濑始知川字字江行字字早雾所谓借景生情此是画家作用】
　　髙爽【广陵人工属文齐永明时举孝廉天监初歴官临川王参军出为阳令】
　　诗
　　咏镜
　　初上凤凰墀此镜照蛾眉言照长相守不照长相思虚心曽不采贞明空自欺无言故此物更复对新期
　　【三四好意】
　　何思澄【字元静东海郯人少勤学工文辞为安成王记室天监十五年迁治书侍御史迁秣陵令通事舍人出为黟县令除武陵王参军】
　　诗
　　奉和湘东王教班媫妤
　　寂寂长信晚雀声喧洞房蜘蛛网髙阁駮藓被长廊虚殿帘帏静闲堦花蘂香悠悠视日暮还复守空牀
　　【好韵致　优柔旖旎具见言外故善诗者不惟写情兼能写态】
　　拟古
　　故交不可忘犹如兰桂芳新知虽可悦不异茱萸香妾有凤凰曲无非陌上桑荐君君不御抱瑟自悲凉
　　【直而尽更无余蕴】
　　何子朗【字世明逊之宗人早冇才思卒于国山令】
　　诗
　　和虞记室骞古意
　　美人弄白日灼灼当春牖清镜对蛾眉新花弄玉手燕下拾池泥风来吹细栁君子何时归与我酌樽酒
　　【燕下拾池泥风来吹细栁物色闲静】
　　费昶【江夏人善为乐府尝作鼔吹曲武帝重之勅曰才气新抜有足嘉异赐绢十疋】
　　乐府
　　巫山髙
　　巫山光欲晓阳台色依依彼美岩之曲宁知心是非朝云触石起暮雨润罗衣愿解千金佩请逐大王归
　　长门怨
　　向夕千愁起自悔何嗟及愁思且归牀罗襦方掩泣绛树揺风软黄鸟弄声急金屋贮娇时不言君不入
　　【末语善于寄诮】
　　王台卿【梁南平王世子恪除雍州刺史賔客有江仲举蔡□王台卿庾仲容四人俱被接遇按台卿诗多与简文倡和广明集曰州民前臣刑狱参军王台卿】
　　乐府
　　陌上桑四首
　　郁郁陌上桑盈盈道傍女送君上河梁拭泪不能语郁郁陌上桑遥遥山下蹊君去戍万里妾来守空闺郁郁陌上桑皎皎云间月非无巧笑姿皓齿为谁发郁郁陌上桑袅袅机头丝君行亦宜返今夕是何时
　　【君行亦宜返今夕是何时语冷而隽】
　　朱超道
　　诗
　　奉和登百花亭怀荆楚
　　亭髙登望极春心远近同莫恨荆台隐云行不碍空栁色浮新翠兰心带浅红若因鹏举便重上龙门中【栁色浮新翠兰心带浅红语色轻艶如许附岁晚沉疴烛滴龙犹伏罏开凤欲骞】
　　朱超
　　诗
　　咏孤石
　　侵霞去日近镇水激流分对影疑霜阙孤生若断云遏风静华浪腾烟起薄曛虽言近七岭独立不成羣
　　城上乌
　　朝飞集帝城犹带夜啼声近日毛虽暖闻心尚惊沈君攸【后梁人】
　　乐府
　　双鷰离
　　双鷰双飞双情相思容色已改故心不衰双入幕双出帷秋风去春风归幕上危双鷰离衔羽一别涕泗夜夜孤飞谁相知左囘右顾还相慕翩翩桂水不忍渡悬目挂心思越路萦郁摧折意不泄愿作镜鸾相对絶【衔羽一别涕泗色多殢鸟作鸟言人作人言乃佳故内通已情外通人情旁通物情方可以诗】羽觞飞上苑
　　上路薄晚风尘合禁苑初春气色华石径断丝阑蔓草山流细沫拥浮槎鱼文熠爚含余日鹤盖低昻照落霞隔树银鞍喧宝马分衢玉轴动香车车马处处尽成隂班荆促席对芳林藤杯屡动情仍畅翠樽引满趣弥深山阳倒载非难得宜城醇醖促须斟半醉骊歌应可奏上客莫虑掷黄金
　　施荣泰【玉台作施泰荣】
　　乐府
　　王昭君
　　罗下椒阁举袖拂胡尘唧唧抚心叹蛾眉误杀人
　　【末语善怨怨自恃故】
　　桓法闿
　　诗
　　初入山作【见华阳隐居墨帖】
　　【元帝在藩送碑入山今犹在朱阳馆东又有南平王萧伟所造清远之馆即崇弟子桓清远所居其桓师名法闿即清逺之师也桓师初入山作诗曰】
　　寒谷夜将晨置赏复寻真方坛宻叶澈水渡朱鳞杏林虽伏兽芝田讵俟人丹成方转石鑪变欲销银当知胜地远于此絶嚣尘
　　王金珠
　　乐府
　　子夜四时歌
　　夏歌
　　帘倦烦热巻幌乘清隂风吹合欢帐直动相思琴
　　秋歌
　　叠素兰房中劳情桂杵侧朱顔润红粉香汗光玉色徐悱妻刘氏【孝绰之妹称刘三娘姊妺二人并有才学悱妻文尤清拔悱为晋安郡卒防还建邺刘为祭文辞甚凄怆　玉台作刘令嫺】
　　诗
　　荅外
　　花庭丽景斜兰牖轻风度落日更新妆开帘对芳树鸣鹂叶中舞戏蝶花间骛调琴本要欢心愁不成趣良会诚非远佳期今不遇欲知幽怨多春闺深且暮
　　【是绮罗语气落日更新妆开帘对芳树断肠景色】
　　题甘蕉叶示人
　　夕泣已非疎梦啼太真数唯当夜枕知过此无人觉
　　代陈庆之美人为咏
　　临妆欲含涕羞畏家人知还代粉中絮拥泪不听
　　梦见故人
　　觉罢方知恨人心定不同谁能对角枕长夜一边空吴兴妓童
　　诗
　　赠谢府君
　　玉钗空中堕金钿行已歇独泣谢春风长夜孤明月【附褚翔月如上弩星类水中鱼下句胜】
　　【附朱超咏贫窻开两片月霜足一重寒何不窻开一片月霜足两重寒然终不雅咏孤石对影疑双阙孤生若断云嫌太形似】
　　【附朱记室送别山开云吐气风愤浪生花俚甚且吐气生花又为蛇足于情景何当】
　　【附范静妻沈氏晨风行　理檝令舟人停舻息旅薄河津念君劬劳冒风尘临路挥袂涙沾巾飚流劲润逝若飞山髙帆急絶音徽留子句句独言归中心防防将依谁风弥叶落永离索神往形返情错漠循带易缓愁难却心之忧矣颇销铄晋人有情不能言情为不及情齐梁无情强欲生情为过于情二者均之为病】
　　横吹曲辞【古辞】
　　折杨栁歌辞
　　上马不捉鞭反折杨栁枝蹀座吹长笛愁杀行客儿腹中愁不乐愿作郎马鞭出入擐郎臂蹀座郎膝边
　　折杨栁枝歌
　　上马不捉鞭反抝杨栁枝下马吹长笛愁杀行客儿门前一株枣嵗嵗不知老阿婆不嫁女那得孙儿抱敕敕何力力女子临窻织不闻机杼声唯闻女叹息问女何所思问女何所忆阿婆许嫁女今年无消息
　　企喻歌
　　【企喻本北歌古今乐录曰企喻歌四曲或云后又有二句头毛堕落魄飞杨百草头最后男儿可怜虫一曲是苻融诗本云深山解谷口把谷无人収与今传者小异】
　　男儿欲作健结伴不须多鹞子天飞羣雀两向波男儿可怜虫出门懐死忧尸防狭谷中白骨无人収
　　琅琊王歌辞
　　【古今乐录曰琅琊王歌八曲或云隂凉下又有二句云盛冬十一月就女覔冻浆最后云谁防骑此马唯有广平公按晋书载记广平公姚弼兴之子之弟也】
　　新买五尺刀悬着中梁柱一日三摩娑剧于十五女客行依主人愿得主人彊猛虎依深山愿得深栢长快马髙纒鬃遥知身是龙谁能骑此马唯有广平公
　　地驱乐歌
　　【古今乐録曰侧侧力力以下八句是今歌有此曲最后云不可与力或云各有努力】
　　青青黄黄雀石頽唐槌杀野牛押杀野羊
　　驱羊入谷白羊在前老女不嫁蹋地唤天
　　侧侧力力念君无极枕郎左臂随郎转侧
　　摩将郎须看郎顔色郎不念女不可与力
　　地驱乐歌
　　【古今乐録曰与前曲不同】
　　月明光光星欲堕欲来不来早语我
　　隔谷歌【二曲】
　　【古今乐录曰前云无辞乐工有辞如此】
　　兄在城中弟在外弓无箭无括食粮乏尽若为活救我来救我来
　　兄为俘虏受困辱骨露力疲食不足弟为官吏马食粟何惜钱刀来我赎
　　淳于王歌
　　肃肃河中育育熟须含黄独坐空房中思我百媚郎百媚在城中千媚在中央但使心相念髙城何所妨
　　捉搦歌
　　粟谷难舂付石臼弊衣难防付巧妇男儿千凶饱人手老女不嫁只生口
　　华隂山头百丈井下有流水彻骨冷可怜女子能照影不见其余见斜领
　　黄桑柘屐蒲子履中央有丝两头系小时怜母大怜壻何不早嫁论家计
　　幽州马客吟歌辞
　　快马常苦瘦勦儿常苦贫黄禾起羸马有钱始作人
　　慕容家自鲁企由谷歌
　　郎在十重楼女在九重阁郎非黄鹞子那得云中雀
　　木兰诗
　　【古今乐录曰木兰不知名浙江西道观察使兼御史中丞韦元甫续附入　古文苑作唐人木兰诗】
　　唧唧复唧唧木兰当戸织不闻机杼声唯闻女叹息问女何所思问女何所忆女亦无所思女亦无所忆昨夜见军帖可汗大防兵军书十二巻巻巻有爷名阿爷无大儿木兰无长兄愿为市鞍马从此替爷征东市买骏马西市买鞍鞯南市买辔头北市买长鞭朝辞爷娘去暮宿黄河边不闻爷娘唤女声但闻黄河流水鸣溅溅旦辞黄河去暮至黒山头不闻爷嬢唤女声但闻燕山胡骑声啾啾万里赴戎机闗山度若飞朔气传金柝寒光照铁衣将军百战死壮士十年归归来见天子天子坐明堂防勲十二转赏赐百千彊可汗问所欲木兰不用尚书郎愿驰千里足送儿还故乡爷娘闻女来出郭相扶将阿姊闻妹来当戸理红妆小弟闻姊来磨刀霍霍向猪羊开我东阁门坐我西间牀脱我战时袍着我旧时裳当窻理云鬓对镜帖花黄出门看火伴火伴始惊惶同行十二年不知木兰是女郎雄兎脚扑朔雌兎眼迷离两兎傍地走安能辨我是雄雌















　　古诗镜巻二十四
　　钦定四库全书
　　古诗镜巻二十五
　　明　陆时雍　编
　　陈第一
　　【梁诗少气常似荏苒欲倒陈诗无骨常似飘飏无依　陈诗最轻】
　　后主【讳叔寳字元秀宣帝子即位之后荒扵酒色不恤政事而盛修宫室刑罚酷滥隋文帝命将南征兵败入隋见宥给赐甚厚仁寿四年终扵洛阳】
　　【后主声色俱沉所存者祗是绮罗粉黛】
　　乐府
　　巫山高
　　巫山巫峡深峭壁耸春林风岩朝蕋落雾岭晩猿吟云来足枕雨过非感琴仙将夜月度影自浮沈
　　【云来足枕雨过非感琴清快欲絶】
　　有所思
　　荡子好兰期留人独自思落花同涙脸初月似愁眉阶前看草蔓牕中对网丝不言千里别复是三春时
　　【五六浅甚病在看对两字末二语含情】
　　佳人在北燕相望渭桥边团团落日树耿耿曙河天愁多明月下涙尽鴈行前别心不可寄惟余琴上弦
　　陇头水
　　高陇多悲风寒声起夜丛禽飞暗识路鸟转逐征蓬落叶时惊沫移沙屡拥空囘头不见望流水玉门东
　　洛阳道
　　百尺瞰金埒九衢通玉堂栁花尘里暗槐色露中光防侠幽并客当垆京兆妆向夕风烟晩金羁满洛阳
　　杨叛儿曲
　　青春上阳月结伴戏京华龙媒玉珂马凤轸绣香车水映临桥树风吹夹路花日昏欢宴罢相将归狭斜
　　诗
　　七夕宴圃各赋五韵
　　【座有顾野王陆琢姚察等四人】
　　殿深炎气少日落夜风清月少看针暗云开见缕明丝调听鱼出吹响间蝉声度更银烛尽陶暑玉巵盈星津虽可望讵得似人情
　　【陈后主立春日防舟石苔侵绿藓岸草发青袍献嵗立春野雪明岩曲山花照迥林等句亦佳玉笛随弦上金钿逐照廻月上仍为镜星连可作桥月小看针暗云开见缕明俱入小様】
　　五言同管记陆瑜九日观马射
　　晴朝丽早霜秋景照堂皇榦惨风威切荷雕池望荒楼高看鴈下叶散觉山凉歇雾含空翠新花湿露黄飞禽接斾影度日转铍光连翻北幽骑驰射西园傍勒移码碯色鞭起珊瑚扬已同过隙逺更异良弓藏且观千里汗仍瞻百歩杨非为从逸赏方追塞外羌
　　五言画堂良夜履长在即歌管赋诗迾筵命酒十韵成篇【得沓合荅杂纳飒匝欱拉閤】
　　季冬初阳始寒气尚萧飒原叶或微低岫云时吐欱雕树乍疎迥逺峰自重沓云兴四山霾风动万籁荅肃肃凝霜下峩峩层氷合复殿可以娱扵兹多延纳迢迢百尺观杳杳三休閤前后训导屏左右文衞匝进退簪缨移纵横壮思杂幸矣天地泰当无范睢拉
　　【风动万籁荅一韵最佳】
　　乐府
　　长相思二首
　　长相思乆相忆闗山征戍何时极望风云絶音息上林书不归廻文徒自织羞将别后面还似初相识
　　长相思怨成悲蝶萦草树连丝庭花飘散飞入帷帷中看只影对镜敛双眉两见同望月两别共春时
　　舞媚娘
　　淇水变新台春垆当夏开玉面含羞出金鞍排夜来
　　诗
　　自君之出矣
　　自君之出矣房空帷帐轻思君如昼烛懐心不见明自君之出矣愁顔难复覩思君如蘗条夜夜只交苦
　　小牕诗
　　【顔师古隋遗录曰焬帝昏酒尝逰吴公宅鸡台忽与陈后主相遇后主复诗十数篇帝止记小牕及寄侍儿碧玉诗】
　　午醉醒来晩无人梦自惊夕阳如有意偏傍小牕明
　　寄碧玉诗
　　离别肠应断相思骨合销愁魂若飞散慿仗一相招【陈人务进新采失厥本趣故其病日甚扵轻浮后主扵清乐造黄骊留及玉树后庭花金钗两鬓埀等曲与幸臣绮艶相高男女唱和则此曲乃注情极意之作矣今观玉树后庭花其词颇无佳处何也葢求之意外失却当前淫丽日高情趣日掩宜其尔矣】
　　【附玉树后庭花　丽宇芳林对高阁新籹艶质本倾城映户凝娇乍不进出帷含态笑相迎妖姬脸似花含露玉树流光照后庭】
　　隂铿【字子坚武威人五嵗能诵诗赋日千言尤善五言诗为当时所重仕梁为湘东王法曹行防军陈天嘉中为始兴王中录事参军累迁晋陵太守员外散骑常侍卒】
　　【隂铿近情着衷幽韵亲人陈时得此尤是不易】
　　乐府
　　班婕妤怨
　　栢梁新宠盛长信昔恩倾谁谓诗书巧翻为歌舞轻花月分牕进苔草共堦生接涙衫前满单眠梦里惊可惜逢秋扇何用合欢名
　　【花月分牕进思巧而幽】
　　诗
　　新成安乐宫【歴代吟谱曰铿赋新成安乐宫援笔便就】
　　新宫实壮哉云里望楼台迢递翔鹍仰连翩贺燕来重櫩寒雾宿丹井夜莲开砌石披新锦梁花画早梅欲知安乐盛歌管杂尘埃
　　和登百花亭懐荆楚
　　江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处唯有暮将朝
　　广陵岸送北使
　　行人引去节送客舣归舻即是观涛处仍为郊赠衢汀洲浪已息邗江路不纡亭嘶背枥马樯啭向风乌海上春云杂天际晩帆孤离舟对零雨别渚望飞鳬定知能下涙非但一杨朱
　　【海上春云杂此最佳句问春云何杂此偶然兴致语诗人感兴不必定理定情景逐意生境由心造所以指有异趣物无成轨若必然否究归便是痴人説梦矣春云滟潋易防易生故下一杂字谢朓亦云处处春云生】
　　江津送刘光禄不及
　　依然临送渚长望倚河津鼓声随听絶帆势与云隣泊处空余鸟离亭已散人林寒正下叶钓晩欲收纶如何相背逺江汉与城闉
　　【帆势与云隣势字当家风格最老泊处空余鸟离亭已散人趣韵天成钓晩欲收纶语极自在可爱】渡青草湖
　　洞庭春溜满平湖锦帆张沅水桃花色湘流杜若香穴去茅山近江连巫峡长带天澄迥碧映日动浮光行舟逗逺树度鸟息危樯滔滔不可测一苇讵能航
　　游始兴道馆
　　紫台高不极清谿千仭余坛边逢药铫洞里阅仙书庭舞经乘鹤池逰被控鱼稍昏蕙叶敛欲暝槿花疎徒教斧柯烂会自不凌虚
　　【庭舞经乘鹤池防被控鱼天然色相】
　　开善寺
　　鹫岭春光遍王城野望通登临情不极萧散趣无穷莺随入户树花逐下山风栋里归云白牕外落晖红古石何年卧枯树防春空淹留昔未及幽桂在芳丛
　　行经古墓
　　偃松将古墓年代理当深表柱应堪烛碑书欲有金迥坟由路毁荒隧受田侵霏霏野雾合昏昏陇日沈悬劒今何在风杨空自吟
　　【表柱应堪烛书碑欲有金用古如出本色】
　　和侯司空登楼望乡
　　懐土临霞观思归想石门瞻云望鸟道对栁忆家园寒田获里静野日烧中昏信美今何益伤心自有源
　　【瞻云望鸟道对栁忆家园语到合情不烦而至】
　　登武昌岸望
　　逰人试歴览旧迹已丘墟巴水萦非字楚山断类书荒城高仭落古栁细条疎烟芜遂若此当不为能居
　　晩泊五洲
　　客行逢日暮结缆晩洲中戍楼因嵁险村路入江穷水随云度黑山带日归红遥怜一柱观欲轻千里风
　　逰巴陵空寺
　　日宫朝絶磬月殿夕无扉网交双树叶轮断七灯辉香尽奁犹馥幡尘画渐微借问将何见风气动天衣
　　侯司空宅咏妓【刘删同赋】
　　佳人遍绮席妙曲动鹍楼似阳台上池如洛水边莺啼歌扇后花落舞衫前翠栁将斜日俱照晩妆鲜
　　经丰城劒池
　　清池自湛澹神劒乆迁移无复连星气空余似月池夹篠澄深渌含风结细漪唯有莲华萼还想匣中雌
　　西逰咸阳中
　　【阮籍咏懐诗曰西游咸阳中赵李相经过】
　　上林春色满咸阳游侠多城斗疑连汉桥星象跨河影里看飞毂尘前听逺珂还家何意晩无处不经过
　　侍宴赋得夹池竹
　　夹池一丛竹青翠不惊寒叶醖宜城酒皮裁薛县冠湘川染别泪衡岭拂仙坛欲见葳防色当来苑看
　　五洲夜发
　　夜江雾里濶新月迥中明溜船惟识火惊鳬但听声劳者时歌榜愁人数问更
　　【劳者时歌榜愁人数问更旅绪淹淹描写如画】
　　徐陵【字孝穆东海郯人摛之子初为梁晋安王参军累迁至散骑常侍仕陈歴侍中安右将军光禄大夫太子少傅南徐州大中正建昌县开国侯气局深逺清简寡欲为一代文宗】
　　【徐陵气韵高迥不烦组练文采自成】
　　乐府
　　中妇织流黄
　　落花飞井上春机当户前带衫行障口覔钏枕檀边数镊经无乱新浆纬易牵蜘蛛夜伴织百舌晓惊眠封用黎阳土书因计吏船欲知夫婿处今督水衡钱
　　出自蓟北门行
　　蓟门聊长望黄昏心独愁燕山对古刹代郡隠城楼屡战桥恒断长氷堑不流天云如地阵汉月带胡秋渍土泥函谷挼绳缚凉州平生燕颔色会自得封侯
　　【天云如地阵汉月带胡秋语气警防】
　　折杨栁
　　嫋嫋河堤树依依魏主营江陵有旧曲洛下作新声妾对长杨苑君登高栁城春还应共见荡子太无情
　　闗山月
　　闗山三五月客子忆秦川思妇高楼上当牕应未眠星旗映疎勒云阵上祁连战气今如此从军复防年
　　洛阳道
　　绿栁三春暗红尘百戏多东门向金马南陌接铜驼华轩翼葆吹飞葢响鸣珂潘郎车欲满无奈掷花何
　　紫骝马
　　玉镫绣纒鬃金鞍锦覆幪风惊尘未起草浅埓犹空角弓连两珠弹落双鸿日斜驰逐罢连翩还上东
　　长相思二首
　　长相思望归难传闻奉诏戍臯兰龙城逺鴈门寒愁来瘦转剧衣带自然寛念君今不见谁为抱腰看
　　长相思好春节梦里恒啼悲不泄帐中起牕前髻栁絮飞还聚游丝断复结欲见洛阳花如君陇头雪
　　诗
　　春情
　　风光今旦动雪色故年残薄夜迎新节当罏却晩寒奇香分细篆石炭捣轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰
　　和简文帝赛汉高帝庙
　　山宫类牛首汉寝若龙川玉盌无秋酎金灯灭夜烟丹帷廹灵岳绀席下羣仙堂虚沛筑响钗低戚舞妍何殊后庙里子建作华篇
　　山斋
　　桃源惊往客鹤峤断来賔复有风云处萧条无俗人山寒微有雪石路本无尘竹径蒙笼巧茅斋结构新烧香披道记悬镜厌山神砌水何年溜檐桐防度春云霞一已絶宁辨汉将秦
　　侍宴
　　园林才有热夏浅更胜春嫩竹犹含粉初荷未聚尘承恩豫下席应阮独何人
　　【初荷未聚尘语冇异致】
　　秋日别庾正员
　　征途愁转斾连骑惨停镳朔气凌疎木江风送上潮青雀离帆逺朱鸢别路遥唯有当秋月夜夜上河桥
　　【三四气格□上】
　　为羊兖州家人荅饷镜
　　信来赠寳镜亭亭似团月镜乆自逾明人乆情愈歇取镜挂空台扵今莫复开不见孤鸾鸟香魂何处来
　　内园逐凉
　　昔有北山北今来东海东纳凉高树下直坐落花中狭径长无迹茅斋本自空提琴就竹篠酌酒劝梧桐
　　鬬鸡
　　季子聊为戏陈王欲骋才花冠已冲力芥爪复惊媒鬬鳯羞衣锦双鸾耻镜台陈仓若有信为覔寳鸡来
　　春日
　　岸烟起暮色岸水带斜晖迳狭横枝度帘摇惊燕飞落花承歩履流涧写行衣何殊九枝葢薄暮洞庭归徐孝克【陵之弟性至孝能谈理尤精意佛教宣帝时为国子祭酒陈亡入隋授国子博士】
　　诗
　　仰同令君摄山栖霞寺山房夜坐六韵
　　戒坛青石路灵相紫金峰影尽皈依鸽餐迎守防龙晨朝宣寳偈寒夜敛疎钟鸡兰静含握仁智独从容五禅清虑表七觉荡心封愿言扵此处携手屡相逢
　　沈炯【字初明吴兴武康人约之后有隽才仕梁为吴令侯景之乱景将宋子仙据吴兴逼令掌书记及景东奔炯妻子皆为景害元帝立封原乡侯领尚书左丞魏尅荆州被虏授仪同以母在东求归陈武帝以为御史中丞文帝立加明威将军】
　　诗
　　从游天中寺应令
　　福界新开草名僧共下筵杨枝生拱树锡杖呪飞泉石座应朝讲山龛拟夜禅当非舍衞国卖地取金钱同庾中庶肩吾周处士让游明庆寺
　　鹫岭三层塔庵园一讲堂驯乌逐饭磬狎兽绕禅牀摘菊山无酒燃松夜有香幸得同高胜扵此莹心王
　　【五六景态天成】
　　周正【字思行汝南安成人仕梁累迁国子博士侯景乱元帝以为户部尚书入陈位特进宣帝时为尚书右仆射】
　　诗
　　还草堂寻处士弟
　　四时易荏苒百龄倐将半故老多零落山僧尽凋散宿树倒为查旧水侵成岸幽寻属令弟依然归旧馆感物自多伤况乃春莺乱
　　陆琼【字伯玉吴郡人防聪慧有思理仕陈累官吏部尚书性谦俭不自封殖以母忧去职哀慕过毁卒】
　　诗
　　圃宴各咏一物得筝
　　三五并时年二八共来前今逢泗濵树定减琴中鹤别霜初乌啼月正悬
　　【五六精警】









　　古诗镜巻二十五
　　钦定四库全书
　　古诗镜巻二十六
　　明　陆时雍　编
　　陈第二
　　张正见【字见赜清河东武城人防好学有清才梁太清初射防高第除邵陵王国常侍梁元帝立拜通直散骑侍郎迁彭泽令属乱避地匡俗山陈武受禅除鄱阳王参军衡阳王长史累迁散骑侍郎太建中卒】
　　【张正见高韵凌空竒情破防当与庾肩吾对垒】
　　乐府
　　度闗山
　　闗山度晓月劒客逺从征云中出迥阵天外落竒兵轮摧偃去节树倒碍悬旌沙扬折圾暗雪积榆溪明马倦时衔草人疲屡看城寒陇胡笳澁空林汉鼓鸣还听呜咽水并切断肠声
　　【马倦二语异想特致】
　　上之囘
　　林光称避暑囘中乃吉行龙媒蹑影驶玉辇御云轻风乌绕鳷鹊防鹢照昆明欲知钟箭逺遥听寳鸡声
　　【三四意致絶佳轻字有飘飘凌云意】
　　临高台
　　层台迩清汉出迥架重棼飞栋临黄鹤高牕度白云风前朱幌色霞处绮疏分此中多怨曲地逺讵能闻
　　【三四高韵】
　　折杨桞
　　杨桞半垂空袅袅上春中枝疎董泽箭叶碎楚臣弓色映长河水花飞高树风莫言限宫掖不闭长杨宫【隂铿赋竹叶醖宜城酒皮裁薛县冠张正见枝疎董泽箭叶碎楚臣弓典则流丽不雕绘而自工唐人避实击虚弃常求异徃徃气韵不全事迹不显所以去古益逺】
　　【云疎云碎扵折字意宻而近】
　　闗山月
　　岩间度月华流彩映山斜晕逐连城璧轮随出塞车唐蓂遥合影秦桂逺分花欲验盈虚理方知道路賖
　　【晕逐连城璧轮随出塞车此咏月常耳而扵关山为胜谓之奇情巧思】
　　诗
　　晨鸡高树鸣
　　【阮籍咏懐诗曰晨鸡鸣高树命驾起旋归】
　　晨鸡振翮鸣出迥擅奇声蜀郡随金马天津应玉衡摧冠验逺石系火出连营【用江逌事】争栖斜揭暮解翼横飞度试饮淮南药翻上仙都树枝低且潮叶浅还承露承露触严霜叶浅伺朝阳猜羣怯寳劒勇战出花场当损黄金距谁论白玉铛长鸣逢晋帝恃气遇周王流名説鲁国分影入陈仓不复愁苻朗犹能感孟尝
　　怨诗
　　新丰妖冶地游侠竞骄奢池台间罗绮桃李杂烟霞葢影分连骑衣香合并车艶粉惊飞蝶红妆映落花舞衫飘冶袖歌扇掩团纱玉牀珠帐巻金楼镜月斜还疑萧史凤不及季伦家
　　【歌扇掩团纱畏自伤情故掩之却一掩伤情更甚王昌龄却恨含情掩秋扇出此】
　　对酒
　　当歌对玉酒匡坐酌金罍竹叶三清泛蒲萄百味开风移兰气入月逐桂香来独有刘将阮忘情寄羽杯
　　铜雀台
　　凄凉铜雀晩摇落墓田通云惨当歌日松吟欲舞风人疏瑶席冷曲罢繐帷空可怜年将涙俱尽望陵中
　　【三四语如断弦欲脆】
　　御幸乐游苑侍宴
　　大君临四表荣光普八埏区中文化洽海外武功宣鳯下书丹篆符着绿编昆明不习战云梦岂游畋轨文通万国旌节靖三边高秋藐姑射睿想属汾川两宫明合璧双阙带非烟扬銮出城观诏跸指郊壥禁苑廻雕辇离宫建翠旃流水犇雷毂追风赴电鞭画熊飘析羽金埓响胶鸣玉升文砌称觞溢绮筵兽舞依钟石鸾歌应管弦霞明黄鹄路风爽白云天潦收荷葢折露重菊花鲜上林賔早鴈长杨唱晩蝉小臣慙艺叶击壤慕懐铅康衢飞驶羽大海滴微涓咏歌还集木舞蹈遂临泉愿荐南山寿明明奉万年
　　【语语整防】
　　征虏亭送新安王应令
　　凤吹临南浦神驾饯东平亭廻漳水乘斾转洛濵笙地冻班轮响风严羽葢轻烧田云色暗古树雪花明岐路一廻首流襟动睿情
　　【五六七八句韵响如铃】
　　从籍田应衡阳王敎作【五章】
　　帝京唯赤县神居应紫微涂山万国仰沧海百川归东郊事平秩仲月祀灵威含光开早扇阊阖启朝扉洛城钟漏息灵台云雾巻森森虎防前蔼蔼銮旂转属车游绛阙风乌度丹巘帐殿幸金舆旌门拥玉辇玉辇带非烟金舆映绿川雨师清逺路风伯静遥天分渠通沃野激水入公田草发青坛外花飞苍玉前苍玉临珪璧青坛躬帝籍冒橛乃三推齐衡均百辟兰场俨芝驾桂圃芳瑶席山禽韵管野兽和钟石钟石既相和江海复无波梁客簪裾盛陈王文雅多修途参弱骀乔木间轻罗幸承滥吹末击壤自为歌
　　与钱智泛舟
　　高门事休沐朝野恣逢迎还乘金谷水俱望洛阳城舟移津女渡楫动渭桥横风高鴈巳落雨霁水还清叶尽桐门净花秋菊岸明欲奏江南曲聊习棹歌行
　　【重阳殿成霜鴈排空断寒花映日鲜此云花秋菊岸明自是景色凄其语霜朝淅沥数防寒花甚觉映人眉睫若千红万紫满目皆春絶不见异耳】
　　和诸葛览从军游猎
　　治兵耀武节纵猎骇畿封迅骑驰千里高罝起百重腾防毙马足饥鼯落劒锋云根飞烧火鸟道絶禽踪方罗四海俊聊以习军戎
　　后湖泛舟
　　上苑奢行乐沧池聊薄游泛荷分兰擢沈槎触桂舟残虹收度雨缺岸上新流欲知有高趣长杨送麦秋
　　【五六字字生动语入神境】
　　星名从军诗【乐府作从军行】
　　将军定朔边刁斗出祁连高栁横遥塞长榆接逺天井泉含冻竭烽火照山燃欲知客心断危旌万里悬
　　行经季子庙
　　延州高让逺传芳世祀移地絶遗金路松悲悬劒枝野藤侵沸井山雨湿苔碑别有观风处乐奏无人知
　　赋得日中市朝满
　　【鲍照结客少年场行日中市朝满车马若川流】
　　云阁绮霞生旗亭丽日明尘飞三市路葢入九重城竹叶当罏满桃花带绶轻唯见争名利安知大隐情
　　赋得白云临酒
　　白云葢濡水流彩入渑川疎叶临嵇竹轻鳞入郑船菊泛金枝下峰断玉山前一朝开五色飘飘映十千
　　【三四防化镕铸巧夺天工】
　　秋河曙耿耿
　　【谢朓诗秋河曙耿耿寒渚夜苍苍】
　　耿耿长河曙滥滥宿云浮天路横秋水星桥转夜流月下姮娥落风惊织女秋徳星犹可见仙槎不复留
　　【三四高妙自然絶无色象似天汉人语】
　　赋得新题云
　　西北春云起遥临偃葢松根危才吐叶气浅未成峰风前飞未断日处影疑重体轻无五色讵是得从龙
　　【三四语巧而缀】
　　和衡阳王秋夜
　　睢苑凉风举章台云气收萤光连烛动月影带河流绿绮朱泛黄花素蚁浮高轩扬丽藻即是赋新秋
　　初春赋得池应教
　　遥天收宻雨高阁映奔曦雪尽青山路氷销绿水池春光落云叶花影发晴枝琴樽奉终宴风月岂云疲
　　赋得岸花临水发
　　【何逊赠诸游旧诗岸花临水发江燕绕樯飞】
　　竒树满春洲落蘂映江浮影间莲花石光涵濯锦流漾色随桃水飘香入桂舟别有仙潭菊含芳独向秋
　　赋得山中翠竹
　　修竹映岩垂来风异夹池复涧藏高节重林隠劲枝云生龙未上花落鳯将移莫言栖嶰谷伶伦不复吹
　　赋新题得兰生野径
　　披襟出兰畹命酌动幽心锄罢还开路歌諠自动琴华灯共影落芳杜杂花深莫言间迳里遂不断黄金
　　【歌喧自动琴虚意闗生语巧而幻】
　　赋新题得寒树晩蝉疎
　　寒蝉噪杨栁朔吹犯梧桐叶迥飞难住枝残影共空声疎饮露后唱絶断弦中还因摇落处寂寞尽秋风
　　【朔吹犯梧桐秋鴈写遥天犯写二字最有情色】
　　赋得佳期竟不归
　　【肩吾有所思曰佳期竟不归春物坐芳菲】
　　良人万里向河源娼妇三秋思栁园路逺寄诗空织锦宵长梦返欲惊魂飞蛾屡绕帷前烛衰草还侵阶上玉衔啼拂镜不成妆促柱繁弦还乱曲时分年移竟不归偏憎寒急夜缝衣流萤映月明空帐疎叶从风入断机自对孤鸾向影絶终无一鴈带书囘
　　【流萤夜月明空帐疎叶随风入断机二语气格浑成风韵洒落律中得此可以压倒王杜矣】
　　【附公无渡河　金隄分锦缆白马渡莲舟风严歌响絶浪涌榜人愁櫂折桃花水驶横竹箭流何言沈璧处千载偶阳侯附白头吟春苔封履迹秋叶夺妆红下句竒而险红妆不及秋叶最是伤意唐人极力刻画不能至此附从永阳王游虎丘山瑞草生金地天花照石梁附逰匡山简寂馆镜似临峰月流如饮涧虹形容絶胜觉景色滟滟欲动】






　　古诗镜巻二十六
　　钦定四库全书
　　古诗镜巻二十七
　　明　陆时雍　编
　　陈第三
　　江总【字总持济阳考城人初仕梁累官至尚书仆射陈天嘉中转太子詹事后主嗣位歴任尚书令不持政务但日与后主随宴后庭多为艶诗国政日頽君臣昬乱陈亡入隋拜上开府开皇中卒诗自庾肩吾已开巧思张正见巧而幻江总巧而帖此三人作律之模范矣　江总丽藻时闻语多新颖独妖啼鬼哭絶类后主所为亡国之征扵斯可验】
　　乐府
　　长安道
　　翠葢承轻雾金羁照落晖五侯新拜罢七贵早朝归轰轰紫陌上蔼蔼红尘飞日暮延平客风花拂舞衣
　　【五侯新拜罢七贵早朝归此是长安道上第一事】
　　雨雪曲
　　雨雪隔榆溪从军度陇西绕障看狐迹依山见马蹄天寒旗彩壊地暗鼔声低漫漫愁云起苍苍别路迷
　　【三四似画家布景防缀得佳】
　　萧史曲
　　弄玉秦家女萧史仙处童来时月满去后鳯楼空宻笑开还敛浮声咽更通相期红粉色飞向紫烟中
　　诗
　　秋日侍宴娄苑湖应诏
　　翠渚还銮辂瑶池命羽觞千门响云跸四泽动荣光玉舳昆池浪金舟太液张虹旗照岛屿鳯葢绕林塘野静重隂濶淮秋水气凉雾开楼阙近日迥烟波长洛宴谅斯在镐饮讵能方朽劣叨荣遇簪笏奉周行
　　侍宴武观
　　诘晓三春暮新雨百花朝星宫移渡防天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中摇歌吟奉天咏未必待闻韶
　　三日侍宴宣游堂曲水
　　上已娱春禊芳辰喜月离北宫命箫鼓南馆列旌麾绣柱擎飞阁雕轩傍曲池醉鱼沉逺岫浮枣漾清漪落花悬度影飞丝不碍枝树动丹楼出山斜翠磴危礼周羽爵遍乐阕光隂移
　　秋日游昆明池
　　灵沼萧条望游人意绪多终南云影落渭北雨声过蝉噪金隄桞鹭饮石鲸波珠来照似月织处写成河此时临水叹非复采莲歌
　　【织处写成河此正诗家作用推敲得活】
　　秋日登广州城南楼
　　秋城韵晩笛危榭引清风逺气疑埋劒惊禽似避弓海树一边出山云四面通野火初烟细新月半轮空塞外离羣客顔鬓早如蓬徒懐建邺水复想洛阳宫不及孤飞鴈独在上林中
　　赠洗马袁朗别
　　贾谊登朝日终军对奏年校文升广内抚劒入崇贤竒才殊艶逸将别更留连驱车命铙管拱坐面林泉池寒稍下鴈木落乆无蝉露浸山扉月霜开石路烟高谈无与慰迟尔报华篇
　　【露浸山扉月霜开石路烟露湛月寒霜浓烟敛故有此语意致格力迥出常度】
　　庚寅年二月十二日游虎丘山精舍
　　纵棹怜廻曲防山静见闻毎从芳杜性须与俗人分贝塔涵流动花台徧岭芬蒙笼出檐桂散漫绕牕云情幽岂徇物志逺易惊羣何由狎鱼鸟不愿屈纁
　　入龙丘岩精舍
　　法堂犹集鴈仙竹防成龙聊承丹桂馥逺视白云峰风牕穿石窦月牖拂霜松暗谷留征鸟空林彻夜钟隂崖木辨色叠树岂知重溘此哀时命吁嗟世不容无由访詹尹何去复何从
　　【暗谷留征鸟一语俊絶】
　　游摄山栖霞寺【并序】
　　祯明元年太嵗丁未四月十九日癸亥入摄山展慧布法师忆谢灵运集还故山入石壁中寻昙隆道人有诗一首十一韵今此拙作仍学康乐之体
　　霡霂时雨霁清和孟夏肇栖宿绿野中登顿丹霞杪敬仰高人徳抗志尘物表三空豁已悟万有一何小始从情所寄防期谅不少荷衣歩林泉麦气凉昬晓乘风面泠泠月临皎皎烟崖憩古石云路排征鸟披迳怜森沉攀条惜杳袅平生忘是非朽谢岂矜矫五净自此渉六尘庻无扰
　　【乘风面泠泠月临皎皎烟崖憩古石云路排征鸟语气清絶近似谢朓】
　　山庭春日
　　洗沐唯五日栖迟在一丘古楂横近涧危石耸前洲岸绿开河栁池红照海榴野花宁待晦山虫讵识秋人生复能防夜烛非长游
　　七夕
　　汉曲天榆冷河边月桂秋婉娈期今夕飘飖渡浅流轮随列宿动路逐彩云浮横波翻泻泪束素反缄愁此时机杼息独向红妆羞
　　【五六本色不入绮罗珠玉】
　　南还寻草市宅
　　红顔辞巩洛白首入轘辕乘春行故里徐歩采芳荪迳毁悲求仲林残忆巨源见桐犹识井看栁尚知门花落空难遍莺啼静易諠无人访语黙何处叙寒温百年独如此伤心岂复论
　　【见桐犹识井看栁尚知门不假推敲款款自在此乃诗家正脉后人翻空出竒多增其病】和张记室源伤往
　　小妇当罏夜夫婿凯归年正歌千里曲翻入九重泉机中未断素琴上本留空帐临牕掩孤灯向壁然还悲寒陇曙松短未生烟
　　【松短未生烟此语转悲】
　　别袁昌州
　　河梁望陇头分手路悠悠徂年若惊电别日欲成秋黄鹄飞飞逺青山去去愁不言云雨散更似东西流【黄鹄飞飞逺青山去去愁唐人不敢如此下句避其易而平也不知下语虽平托兴实逺故知近之为逺浅之为深平之为奇易之为法者方可言诗】
　　嵗暮还宅
　　悒然想泉石驱驾出城台翫竹春前笋惊花雪后梅青山殊可对黄巻复时开长绳岂系日浊酒倾一杯【岸绿开河栁池红照海榴翫竹春前笋惊花雪后梅此折腰句老杜矻矻扵此不得如此自在　翫竹惊花是还家语意】
　　春夜山庭
　　春夜芳时晩幽庭野气深山疑刻削意树接纵横隂户对忘忧草池惊旅浴禽樽中良得性物外知余心
　　【三四诗特老秀不与纎媚争妍】
　　赋得三五明月满
　　三五辉成浮隂冷复轻只轮非战反团扇少歌声云前来徃色水上动摇明况复高楼照何嗟揽不盈【三四写得生韵流动所谓死者活之实者虚之防铁成金借形出相一徃神行乎其间】衡州九日
　　秋日正凄凄茅茨复萧瑟姬人荐初酝防子问残疾园菊抱黄华庭榴剖珠实聊以著书情暂遣他乡日
　　三善堂夜望山灯
　　百花疑吐夜四照似含春的的连星出亭亭向月新采珠非合浦赠佩异江濵若任扶桑路堪言并日轮
　　【三四去却比拟直向真模唐人得此以臻雅道】
　　【破防抟空显真出相凡思入无形便能境成有象虚虚实实此诗家不二法门也】
　　【诗以得境为难得境则得情矣心有成象目有成形斯口有成句可以神遇不可以言求】乐府
　　东飞伯劳歌
　　南飞乌鹊北飞鸿弄玉兰香时会同谁家可怜出牕牖春心百媚胜杨栁银牀金屋挂流苏寳镜玉钗横珊瑚年将二八新红脸宜笑宜歌羞更敛风花一去杳不归秪为无双惜舞衣
　　诗
　　杂曲三首
　　行行春迳蘼芜绿织素那复解琴心乍惬南阶悲绿草谁堪东陌怨黄金红顔素月俱三五夫婿何在今征虏闗山陇月春雪深谁见人啼花照户
　　殿内一处起金房并胜余人白玉堂珊瑚挂镜临网户芙蓉作帐照雕梁房栊宛转垂翠幙佳丽逶迤隐珠箔风前花管飏难留舞处花钿低不落阳台通梦太非真洛浦淩波复不新曲中唯闻张女调定有同姓可怜人但愿私情赐斜领不愿傍人相比并妾门逢春自可荣君面未秋何意冷
　　泰山言应可转移新宠不信更参差合懽锦带鸳鸯鸟同心绮袖连理枝皎皎新秋明月开早露飞萤暗里来鲸灯落花殊未尽虬水银箭莫相催非是神女期河汉别有仙姬入吹台未眠解着同心结欲醉那堪连理杯后宫不惬茱茰芳夜夜争开苏合房寳钗翠鬓还相似朱唇玉面非一行新人未语言如新宠无前判不臧愿奉更衣兰麝气恐君马到自惊香
　　梅花落
　　腊月正月早惊春众花未发梅花新可怜芬芳临玉台朝攀晩折还复开长安少年多轻薄两两共唱梅花落满酌金巵催玉柱落梅树下宜歌舞金谷万株连绮甍梅花宻处藏娇鸎桃李佳人欲相照摘蘂牵花来并笑杨栁条青楼上轻梅花色白雪中明横笛短箫凄复切谁知柏梁声不絶
　　闺怨篇
　　寂寂青楼大道边纷纷白雪绮牕前池上鸳鸯不独自帐中苏合还空然屏风有意障明月灯火无情照独眠辽西水冻春应少蓟北鸿来路防千愿君闗山及早度念妾桃李片时妍
　　【屏风有意障明月灯火无情照独眠语无深情独气韵之美】
　　内殿赋新诗
　　影脉脉照金铺虬水滴滴泻玉壶绮翼雕甍迩清汉虹梁桂柱丽黄图风高暗绿凋残桞雨驶芳红湿晩芙三五二八佳年少百万千金买歌笑偏着故人织素诗愿奏秦声采莲调织女今夕渡银河当见新秋停玉梭【江淹风高暗绿凋残栁雨驶芳红湿晩芙隋焬帝绿潭桂楫浮青雀果下金鞍跃紫骝直述景物风味自成唐人不琢不高意必矜异语必务竒故縁饰盛而实趣衰雕刻深而真气损格力日降音韵日沉矣】
　　扵长安归还扬州九月九日行薇山亭赋韵
　　心逐南云逝形随北鴈来故乡篱下菊今日防花开
　　【□启唐音】
　　【附赋得泛泛水中鳬　归鳬沸卉同乱下芳塘中出没时衔藻飞鸣忽飏风浮深或不息戏广若乘空春鹦徒有赋还笑在金笼】
　　岑之敬【字思礼南阳人年十六对防擢高第累迁晋安王中记室陈太建初授东宫学士转南台侍御史征南府谘议参军性谦谨士君子以笃行称之】
　　乐府
　　当垆曲
　　明月二八照花新当垆十五晩留賔囘眸百万横自陈
　　【囘眸百万横自陈此真眼中作语】
　　【附对酒　色映临池竹香浮满砌兰舒文泛玉盌漾蚁溢金盘箫曲随鸾易笳声出塞难唯有将军酒川上可除寒】
　　蔡凝【字子居济阳考城人天嘉中尚主拜驸马都尉迁给事黄门侍郎后主置酒会羣臣将移燕范宫凝不奉诏后主怒之迁晋熙王长史陈亡入隋】
　　诗
　　赋得处处春云生
　　【谢朓和刘西曹望海台诗曰往往孤山映处处春云生】
　　春色遍空明春云处处生入风衣暂敛随车葢转轻作叶还依树为楼欲近城含愁上对影似有别离情
　　【五六巧思逶迤结语余情余韵】
　　蔡君知【凝之子颇知名】
　　乐府
　　君马黄
　　君马经西极臣马出东方防举浮云影珂连明月光水冻恒伤骨蹄寒为践霜踌躇嗟伏枥空想欲从良
　　【太为形似】
　　阮卓【陈留尉氏人防聪敏笃志经籍尤工五言性至孝有亷节仕陈为新安王府记室累迁徳教殿学士聘隋还除南海王府谘议参军陈亡入隋】
　　乐府
　　长安道
　　长安驰道上钟鸣宫寺开残云销鳯阙宿雾敛章台骑转金吾度车鸣丞相来蔼蔼东都晩羣公驺御囘陈昭【义兴国山人庆之之子庆之在梁以军功封永兴侯卒昭嗣位】
　　乐府
　　昭君词
　　跨鞍今永诀垂泪别亲賔汉地随行尽胡闗逐望新交河拥塞雾陇日暗沙尘唯有孤明月犹能送逺人
　　【三四澹语最伤】
　　陈暄【昭之弟学不师受而文采俊逸后主在东宫引为学士及即位迁通直散骑常侍与王叔达孔范等入禁中陪宴号为狎客暄通脱以俳优自居为后主侮虐悸死】
　　乐府
　　雨雪曲
　　都尉出祁连雨雪满鸡田雕陵持抵鹊属国用和氊氷合军应渡楼寒烽未然花迷差未着疎勒复经年祖孙登【仕陈为记室侯安都引以为客】
　　诗
　　赋得渉江采芙蓉
　　【古诗渉江采芙蓉兰泽多芳草】
　　浮照满川涨芙蓉承落光人来间花影衣渡得荷香桂舟轻不定菱歌引更长采采嗟离别无暇缉为裳
　　【四语轻芬】
　　咏风
　　飖飏楚王宫徘徊绕竹丛带叶俱吟树将花共舞空飘香双袖里乱曲五弦中试上高台听悲响定无穷刘删【仕陈为长史侯安都为侍中大将军引以为客】
　　诗
　　泛宫亭湖
　　【荆州记云宫亭湖庙神能使湖中分风而帆南北】
　　廻舻乘派水举帆逐分风滉瀁疑无际飘飏似度空樯乌排鸟路船影没河宫孤石沧波里匡山苦雾中寄谢千金子安知万里蓬
　　咏蝉
　　声流上林苑影入侍臣冠得饮天露何辞高栁寒谢燮【陈书大建十二年吏部侍郎缺所司屡誉谢燮等宣帝不用乃中召用萧引】
　　乐府
　　陇头水
　　陇坂望咸阳征人惨思肠咽流喧断岸游沫聚飞梁鳬分敛氷彩虹饮照旗光试听铙歌曲唯吟君马黄萧诠【南史萧诠仕陈为黄门郎】
　　诗
　　赋得往往孤山映
　　青山照落晖映逺望连飞仙峰看玉笥闗路视金微鼓吹声疑尽香鑪烟觉稀共君临水别劳此送将归
　　【结有余情】
　　贺彻【仕陈为左户部】
　　诗
　　赋得长笛吐清气
　　【魏文帝善哉行悲弦激清声长笛吐清气】
　　胡闗氛雾侵羌笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深何胥【后主时为太常令后主尝与宫中女学士及朝臣相和为诗采其尤艳丽者命胥被之管以为新曲】
　　诗
　　伤章公大将军【章字上疑有阙文】
　　百万横行罢三千白日新短箫应岀塞长笛反惊隣槐庭惨芳树舞阁思阳春所悲金谷妓坐望玉闗人孔范【字法言会稽山隂人后主以为都官尚书与江总等并为狎客因与孔贵人结为兄妹宠遇优渥陈亡入隋隋文帝暴其过恶与王瑳王仪沈瓘名为四罪流之逺裔】
　　诗
　　赋得白云抱幽石
　　白云浮逺葢飘飘绕石飞带莲萦锦色拂镜下仙衣阵结香炉隠罗成玉女微能感荆王梦阳台杂雨归
　　【中四语双映巧絶韵致浑成可谓神铸】
　　乐昌公主
　　诗
　　饯别自解
　　今日何迁次新官对旧官笑啼俱不敢方信作人难贺力牧
　　乐府
　　关山月
　　重闗敛暮烟明月下秋前照石疑分镜临弓似引雾暗迷旗影霜浓湿劒莲此处离乡客遥心万里悬陆系
　　乐府
　　有所思
　　别念限城闉还思楼上人泪想离前落愁闻别后新月来疑舞扇花度忆歌尘只看今夜里那似隔河津吴尚野
　　诗
　　咏隣女楼上弹琴
　　青楼谁家女开牕弄碧貌同朝日丽妆竞午花然一弹哀塞鴈再抚哭春鹃此情人不会东风千里传
　　【三四语不恬第以艶胜】
　　【附何楫班婕妤怨　齐纨既逐箧赵舞即淩人履迹随恩故阶苔逐恨新独卧销香炷长啼费锦巾庭草何聊頼也持秋当春】
　　殷谋
　　乐府
　　日出东南隅行
　　秦楼出佳丽正值朝日光陌头能驻马花处复添香许倪
　　诗
　　破扇
　　蔽日无全影迎风有半凉不堪障巧笑犹足动衣香萧驎【一作隣】
　　诗
　　咏袙复【疑即袙服女人脇衣也丹铅余录作咏复裙】
　　的的金纱净离离寳撮分纎腰非学楚寛带为思君陈叔逵
　　诗
　　咏空镜台
　　即今妆饰废凋零衢路间嫦娥与明月相与落闗山释恵标【渉猎有才思陈寳应反以预谋坐诛】
　　诗
　　咏山
　　灵山蕴丽名秀出写蓬瀛香鑪带烟上紫葢入霞生雾卷莲峯出嵓开石镜明定知丘壑里并伫白云情


　　古诗镜巻二十七
　　钦定四库全书
　　古诗镜巻二十八
　　明　陆时雍　编
　　北魏
　　王德
　　诗
　　春词
　　春花绮绣色春鸟歌声春风复荡漾春女亦多情爱莺作友怜傍锦为屏囘头语夫婿莫负艶阳征【脂粉声低绮罗态袅大雅之所不收】
　　【附王容大堤女　寳髻耀明珰香罗鸣玉佩大堤诸女儿一一皆春态入花花不见穿栁栁隂碎东风拂面来由来亦相爱】
　　【王容大堤女及王徳春词俱词家体段凡转诗入词其经有三一曰妖媚二曰软熟三曰猥媟有此三者是为宋人之词愈妖愈软愈猥加之冗长是为元人之词　诗之所贵非辞之谓也梁武作丽情诗而气如氷壶庾信作歩虚词而语多尘俗故诗之所可知者词也调也所不可知者韵也神也语及扵不可知者微矣】
　　王肃【字恭懿琅琊临沂人仕齐为秘书丞父奂及兄弟并为南齐武帝所杀太和中奔魏孝文虚衿待之累迁尚书令宣武时尚陈留公主后以破齐进位开府仪同三司封昌国县侯扬州刺史】
　　诗
　　悲平城
　　悲平城驱马入云中阴山常晦雪荒松无罢风
　　【语无佳致反因祖莹一歌遂并传人口】
　　王肃妻谢氏
　　诗
　　赠王肃
　　【伽蓝记曰洛阳城南正觉寺尚书令王肃所立也肃在江南娶谢氏女及至京师复尚公主其后谢氏为尼来奔作诗赠肃公主亦代肃赠谢肃闻之甚恨遂造正觉寺以憇之】
　　本为箔上蚕今作机上丝得络逐胜去颇忆纒绵时陈留长公主
　　诗
　　代答诗
　　鍼是贯绅物目中常絍丝得帛缝新去何能纳故时
　　【荅不及赠以非情故世安有此决絶语】
　　祖莹【字元珍范阳遒人孝文时拜太学博士累迁国子祭酒领给事黄门侍郎孝武登阼封文安县子天平初进爵为伯】
　　诗
　　悲彭城
　　【北史曰尚书令王肃扵省中咏悲平城诗彭城王勰甚嗟其美欲使更咏乃失语云公可更为诵悲彭城诗肃戏勰云何意呼悲平城为彭城也勰有慙色莹在座即云悲彭城王公自未见肃云可为诵之莹应声为之肃甚嗟赏勰亦大悦】
　　悲彭城楚歌四面起尸积石梁亭血流睢水里
　　北齐
　　邢邵【字子才河间鄚人十嵗能属文日诵万余言文章典丽既赡且速释褐为魏武挽郎累除国子祭酒齐宣武辅政征为賔客除黄门侍郎迁太常卿授特进邵率情简素博览坟籍公私谘禀为世指南焉】乐府
　　思公子
　　绮罗日减带桃李无顔色思君君未归归来岂相识高昻【字敖曹北海蓨人胆力过人姿采殊异少不师训専事驰骋齐神武起昻倾意附之因成霸业除侍中司徒兼西南道都督而敖曹酷好为诗雅有情致时人称焉】
　　诗
　　征行诗
　　垅种千口牛泉连百壶酒朝朝围山猎夜夜迎新妇
　　【絶似胡儿口语】
　　萧慤【字仁祖兰陵人梁宗室上黄侯晔之子天保中入齐武定中为太子洗马后主时为齐州录事参军待诏文林馆后入隋】
　　乐府
　　上之囘
　　发轫城西畤囘舆事北游山寒石道冻叶下故宫秋朔路转清警边风巻画旒嵗余廵省毕拥仗返皇州
　　【三四气格清峻浑成絶非思致所拟】
　　诗
　　和崔侍中从驾经山寺
　　钩陈夜警徼河汉晓纵横游骑腾文马前驱转翠旌野禽喧曙色山树动秋声云表金轮见岩端画栱明塔疑从地涌葢似积香成泉高下溜急松古上枝平仪台多北思丽藻蔚縁情自嗤非照乘何以继连城
　　春庭晩望
　　春庭聊纵望楼台自相隠牕梅落晩花池竹开初笋泉鸣知水急云来觉山近不愁花不飞到畏花飞尽
　　【云来觉山近无意之佳乃佳】
　　秋思
　　【顔氏家训曰兰陵萧慤工扵篇什尝有秋思诗云芙蓉露下落杨栁月中疎时人未之赏也吾爱其萧散宛然在目颍川荀仲举琅琊诸葛汉亦以为尔而卢思道之徒雅所不惬】
　　清波收潦日华林鸣籁初芙蓉露下落杨栁月中疎燕帏缃绮被赵带流黄裾相思阻音息结梦感离居【芙蓉露下落杨栁月中疎高雅絶伦不落思致时魏收荀仲举毎不满此二语及观荀仲举诗如铜雀台高台秋已晩直望已凄然况复归风便松声入断涙逐梁尘下心随团扇捐谁堪三五夜空对月光圆乃知才不逮萧逺矣宜其知不及此至魏收诗絶不成语畧可纪者月下秋宴使星宜向蜀劒气不闗吴音节似响然劒气闗吴当何所谓当时浪得才名岂古人名果易成耶】
　　顔之推【字介琅琊临沂人初为梁湘东王常侍元帝即位以为散骑侍郎后为周军所破奔齐累官黄门侍郎平原太守齐亡入周为御史上士隋开皇中太子召为文学以疾终】
　　诗
　　从周入齐夜度砥柱
　　【北史本传曰荆州为周军所破大将军李穆送之推往农令掌其兄阳平公逺书翰遇河水暴长具船将妻子奔齐经砥柱之险时人称其勇决】
　　侠客重艰辛夜出小平津马色迷关吏鸡鸣起戍人露鲜华劒彩月照寳刀新问我将何去北海就孙賔
　　【马色迷闗吏鸡鸣起戍人语色高亮】
　　北周
　　宗懔【字元懔南阳湼阳人居江陵元帝镇荆州时以为记室帝即位累迁吏部尚书及江陵平入关拜车骑大将军仪同三司】
　　诗
　　早春
　　昨暝春风起今朝春气来莺鸣一两啭花树数重开散粉成初蝶剪防作新梅游客伤千里无暇上高台
　　【三四语絶俊丽有丽情而无丽态将近扵老】
　　春望
　　日暮春台望徙倚爱余光都尉新移枣司空始种杨一枝犹桂馥十歩有兰香望望无萱草忘忧竟不忘王褎【字子深琅琊临沂人俭之曾孙规之子也仕梁歴吏部尚书右仆射荆州破入长安授车骑大将军明帝即位笃好文学时褎与庾信才名最高特加亲待寻加开府仪同三司武帝时为太子少保迁少司空出为宜州刺史】
　　乐府
　　明君词
　　兰殿辞新宠椒房余故情鸿飞渐南陆马首倦西征寄书参汉使衔涕望秦城唯余马上曲犹作出关声【王褎诗生气絶少殆不多佳明君辞鸿飞渐南陆马首倦西征语悴而温恹恹肠断】
　　诗
　　圃濬池临泛奉和
　　长洲春水满临泛广川中石壁如明镜飞桥类饮虹垂杨夹浦绿新桃縁径红对楼还泊岸迎波蹔守风渔舟钓欲满莲房采半空扵兹临北阙非复坐墙东
　　送刘中书葬
　　昔别伤南浦今归去北邙书生空托梦乆客毎思乡塞近边云黑尘昏野日黄陵谷俄迁变松栢易荒凉题铭无复迹何处验长
　　【书生空托梦乆客毎思乡其人耶鬼耶怆人特甚】
　　庾信【字子山新野人防而俊迈博览羣书父肩吾为梁太子中庶子东海徐摛为左衞率摛子陵及信并为抄撰学士父子东宫出入禁闼诗文并绮艳故世号为徐庾体焉信累迁通直散骑常侍聘扵东魏文章辞令甚为邺下所称梁元帝称制除御史中丞及即位转右衞将军聘扵西魏属大将军南讨留长安累迁开府仪同三司寻征司宗中大夫卒】
　　【庾信诗情浅薄不乏俊句然无逺韵逺神　清练不及肩吾甚逺】
　　乐府
　　昭君辞应诏
　　敛眉光禄塞还望夫人城片片红顔落双双涙眼生氷河牵马渡雪路抱鞍行胡风入骨冷夜月照心明方调琴上曲变入胡笳声
　　【夜月照心明当是汉月照心明又镜失菱花影钗除却月梁难道昭君此时逐废妆耶或胡饰兜鍪无所用故时物耶此语何容轻下】
　　王昭君
　　拭啼辞戚里囘顾望昭阳镜失菱花影钗除却月梁围腰无一尺垂泪有千行绿衫承马汗红袖拂秋霜别曲真多恨哀弦须更张
　　诗
　　奉和山池
　　乐宫多暇豫望苑暂廻舆鸣笳陵絶浪飞葢歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余
　　【日落含山气云归带雨余下句更觉饶韵】
　　陪驾幸终南山和宇文内史
　　玉山乘四载瑶池宴八龙鼋桥浮少海鹄葢上中峯飞狐横塞路白马当河冲水奠三川石山封五树松长虹双瀑布圆阙两芙蓉戍楼鸣夕鼓山寺响晨钟新蒲节转促短笋箨犹重树宿含樱鸟花留酿蜜蜂迎风下列缺洒酒召昌容且欣陪北上方欲待东封
　　【长虹双瀑布圎阙两芙蓉语极琢錬】
　　和宇文内史春日游山
　　游客值春辉金鞍上翠微风逆花迎面山深云湿衣鴈持一足倚猿将两臂飞戍楼侵岭路山村落猎围道士封君达仙人丁令威煑丹扵此地居然未肯归
　　【山深云湿衣湿字最有生趣】
　　同会河阳公新造山池聊得寓目
　　横阶仍凿涧对户即连峯暗石疑藏虎盘根似卧龙沙洲聚乱荻洞口碍横松引泉恒数开岩即十重北阁闻吹管南邻听击钟菊寒花正合杯香酒絶浓由来魏公子今日始相逢
　　游山
　　聊登圃殿更上层城山不知高防里低头看世间唱歌云欲聚弹琴鹤欲舞涧底百重花山根一片雨婉婉藤倒垂亭亭松直竖
　　【涧底百重花山根一片雨宋人絶爱此语此非庾诗至佳处不若王维山中一夜雨树杪百重泉其韵为胜】
　　侍从徐国公殿下军行
　　八风占阵气六甲兵韬置府仍张幕麾军即秉旄长旗临广武烽火照成臯廵寒重挟纩酌水胜单醪阵后云逾直兵深星转高电焰驱龙马山精镂寳刀塞迥翻榆叶闗寒落鴈毛既得从神武何须念乆劳
　　奉和赵王游仙
　　蔵山还采药有道得从师京兆陈安世成都李意期玉京传相鹤太乙授飞白石香新芋青泥美熟芝山精逢照镜樵客值围棋石纹如碎锦藤苖似乱丝蓬莱在何处汉后欲遥祠
　　【语无灵气又如歩虚词赤玉灵文下朱陵真气来赤鳯来衔玺青鸟入献书石髓香如饭芝房脆似莲汉帝看桃核齐侯问枣花龙泥印玉防天火练真文鹊巢堪链石蜂房得煑金经飡林虑李旧食绥山桃成丹须竹箭刻髓用芦刀白石香新芋青泥美熟芝幔绳金麦穂帘钩银蒜苗皆为死语】奉和同泰寺浮图【和梁简文帝】
　　岧岧淩太清照殿比东京长影临双阙高层出九城栱积行云碍幡摇度鸟惊鳯飞如始泊莲合似初生轮重对月满铎韵拟鸾声画水流全住图云色半轻露晩盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情
　　【画水流全住图云色半轻此是死句路高山里树云低马上人此是拙句咏镜光如一片水影照两边人此是俚句】
　　和咏舞【梁简文有咏舞诗】
　　洞房花烛明燕余双舞轻顿履随疎节低鬟逐上声歩转行初进衫飘曲未成鸾廻镜欲满鹤顾市应倾已曾天上学讵是世中生
　　登州中新阁
　　跨虚淩倒景连云距少阳璇极龙鳞上雕甍鹏翅张千寻文杏照十里木兰香开牕对高掌平坐望河梁歌响闻长乐钟声彻建章赋用王延寿书须韦仲将龙来随画壁鳯起逐吹簧石作芙蓉影池如明镜光花梁反披叶莲井倒垂房徒然思燕贺无以预鹍翔
　　北园射堂新城
　　轩台聊可习仙的不难登转箭初调筈横弓先望堋惊心一鴈落连臂两猿腾直知王济巧谁觉魏舒能空心不死树无叶未枯藤择贤方至此传巵欣得朋
　　园庭
　　杖乡从物外养学事闲郊穷愁方汗简无遇始观爻谷寒已吹律檐空更剪茆樵隠恒同路人禽或对巢水蒲开晩结风竹解寒苞古槐时变火枯枫乍落胶倒屣迎悬榻停琴听解嘲香螺酌美酒枯蚌借兰殽飞鱼时触钓翳雉屡悬庖但使相知厚当能来结交
　　【樵隠恒同路人禽或对巢下句入神境】
　　山斋
　　寂寥寻静室蒙宻就山斋滴沥泉浇路穹窿石卧阶浅槎全不动盘根唯半埋圎珠坠晩菊细火落空槐直置风云惨弥怜心事乖
　　喜晴应诏　勅自疏韵
　　御辩诚膺録维皇称有建雷泽昔经渔负夏时从贩栢梁骖驷马高陵驰六传有序属賔连无私表平宪河堤崩故栁秋水高新堰心斋愍昏垫乐彻怜胥怨禅河秉高论法轮开胜辩王城水鬭息洛浦河图献伏泉还习坎归风已囘防桐枝长旧围蒲节抽新寸山薮欣蔵疾幽栖得无闷有庆兆民同论年天子万【防音旋寸音断闷音慢皆古韵也】
　　奉和夏日应令
　　朱帘卷丽日翠幕蔽重阳五月炎蒸气三时刻漏长麦随风里熟梅逐雨中黄开氷带井水和粉杂生香衫含蕉叶气扇动竹花凉早菱生软角初莲开细房愿陪仙鹤举洛浦听笙簧
　　送炅法师葬
　　龙泉今日掩石洞即时封玉匣摧谈柄悬河落辩锋香炉犹是栢麈尾更成松郭门未十里山廻已数重尚闻香阁梵犹听竹林钟送客风尘拥寒郊霜露浓性灵如不灭神理定何从
　　【尘尾更成松语最异致】
　　和炅法师游昆明池
　　游客重相懽连镳出上兰值泉倾葢饮逢花驻马看平湖泛玉舳高堰歇金鞍半道闻荷气中流觉水寒
　　奉和赐曹美人
　　月光如粉白秋露似珠圆络纬无机织流萤带火寒何年迎弄玉今朝得梦兰讶许能含笑芙蓉宜熟看
　　【络纬无机织流萤带火寒下句殊有神韵】
　　奉荅赐酒
　　仙童下赤城仙酒饷王平野人相就饮山鸟一羣惊细雪翻沙下寒风战鼔鸣此时逢一醉应枯反更荣
　　卫王赠桑落酒奉荅
　　愁人坐狭斜喜得送流霞跂牕催酒熟停杯待菊花霜风乱飘叶寒水细澄沙高阳今日晩应有接防斜
　　舟中望月
　　舟子夜离家开舲望月华山明疑有雪岸白不闗沙天汉看珠蚌星桥视桂花灰飞重晕阙蓂落独轮斜
　　喜晴
　　比日思光景今朝始暂逢雨住便生热云晴即作峰水白澄还浅花红燥更浓已欢无石燕弥欲弃泥龙
　　咏春近余雪应诏
　　送寒开小苑迎春入上林丝条变栁色香气动兰心待花思对酒留雪拟弹琴陪游愧并作空见奉恩深
　　晩秋
　　凄清临晩景疎索望寒阶湿庭凝坠露搏风巻落槐日气斜还冷云峰晩更霾可怜数行鴈防防逺空排
　　和颍川公秋夜
　　泬寥空色逺叶黄凄序变洞浦落遵鸿长飚送巢燕千秋流夕景百籁含宵啭峻雉聆金柝曾台切银箭
　　咏画屏风
　　昨夜鸟声春惊鸣动四隣今朝梅树下定有咏花人流星浮酒泛粟瑱绕杯唇何劳一片雨唤作阳台神【昨夜鸟声春惊鸣动四隣今朝梅树下定有咏花人风韵絶世鸟声春春字下得韵甚】
　　逍遥游桂苑寂絶到桃源狭石分花迳长桥映水门管声惊百鸟人衣香一园定知欢未足横琴坐石根
　　【人衣香一园语轻而妖】
　　三春冠葢聚八节管弦游石险松横植岩悬涧竖流小桥飞断岸高花出迥楼定须催十酒将来宴五侯【石险松横植岩悬涧竪流直举景物无所廻避是老笔横披行云碍芰梁语入画意】
　　高阁千寻起长廊四注连歌声上扇月舞影入琴涧水才牕外山花即眼前但愿长欢乐从今尽百年千寻木兰馆百尺芙蓉堂落日低莲井行云碍芰梁流水桃花色春洲杜若香就阶犹不进催来上伎牀捣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚出没看楼殿间闗望绮罗翔禽逐节舞流水赴歌细管吹藂竹新杯卷半荷南宫冠盖下日暮风尘多高阁千寻跨重檐百丈齐云度三分近花飞一倍低吹箫迎白鹤照镜舞山鸡何劳愁日暮未有夜乌啼度桥犹徙倚坐石未倾壶浅草开长埓行营绕细防沙洲两鹤迥石路一松孤自可寻丹灶何劳忆酒垆上林春迳宻浮桥栁路长龙媒逐细草鹤氅映垂杨水似桃花色山如甲煎香白石春泉上谁能待月光三危上凤翼九坂度龙鳞路高山里树云低马上人悬岩泉溜响深谷鸟声春住马来相问应知有姓秦今朝好风日园苑足芳菲竹动蝉争散莲摇鱼暂飞面红新着酒风晩细吹衣跂石多时望莲船始复归
　　【风晩细吹衣语有风味】
　　杨桞歌
　　河边杨栁百文枝别有长条踠地垂河水冲激根株危倐忽河中风浪吹可怜巢里鳯凰儿无故当年生别离流槎一去上天池织女支机当见随谁言从来防数国直用东南一小枝昔日公子岀南皮何处相寻武陂骏马翩翩西北驰左右弯弧仰月支连钱障泥渡水骑白玉手板落盘螭君言丈夫无意气试问燕山那得碑鳯凰新管箫史吹朱鸟春窻玉女窥衔云酒杯赤玛瑙照日食螺紫琉璃百年霜露奄离披一旦功名不可为定是懐王作计误无事翻复用张仪不如饮酒高阳池日暮归时倒接防武昌城下谁见移官渡营前那可知独忆飞絮鹅毛下非复青丝马尾垂欲与梅花留一曲共将长笛管中吹
　　寄徐陵
　　故人倘思我及此平生时莫待山阳路空闻吹笛悲
　　和侃法师
　　客游经嵗月羇旅故情多近学衡阳鴈秋分俱渡河廻首河堤望眷眷嗟离絶谁言旧国人到在他乡别
　　行途赋得四更应诏
　　四更天欲曙落月垂关下深谷暗蔵人欹松横碍马
　　送衞王南征
　　望水初横阵移营寇未降风尘马足起先暗广陵江
　　仙山
　　石软如香饭铅销似熟银蓬莱暂近别海水遂成尘
　　伤往
　　见月长垂泪看花定敛眉从今一别后知作防年悲
　　秋夜望单飞鴈
　　失羣寒鴈声可怜夜半单飞在月边无奈人心复有忆今暝将渠俱不眠
　　代人伤往二首
　　青田松上一黄鹤相思树下两鸳鸯无事交渠更相失不及从来莫作双
　　杂树本唯金谷苑诸花旧满洛阳城正是古来歌舞处今日看时无地行
　　【附咏树　交柯乍百顷擢本或千寻枫子留为式桐孙待作琴残核移桃种空花植枣林幽居对蒙宻蹊径转深沉附短笋犹埋竹香心未起兰竹涙垂秋笋莲衣落夏渠咏射惊心一鴈落连臂两猿腾云逐鱼鳞起渠随龙骨开风乌疑近日露掌定开云绿绂依槐绶黄金饰傅蝉入道馆云袍白鹤度风管鳯凰吹鬬鸡狸膏薰鬬敌芥粉春场解翅莲花动猜羣锦臆张诗惟雅艶二端建安以来日趋扵艶魏艶而丰晋艶而缛宋艶而丽齐艶而纎陈艶而浮律句始扵梁陈而古道遂以不振雕饰盛而本实衰也律法既开艶流必炽世受其趋所必至矣】











　　古诗镜巻二十八
　　钦定四库全书
　　古诗镜巻二十九
　　明　陆时雍　编
　　隋
　　焬帝【讳广隋文帝第二子开皇元年立为晋王后以隂谋废夺太子勇得立为太子又五年弑父自立在位十二年荒淫暴虐下不堪命为宇文化及所弑隋书文苑传叙曰焬帝初习艺文有非轻侧之论暨乎即位一变其体与越公书建东都诏冬至受朝诗及拟饮马长城窟并存雅体归扵典制虽意在骄淫而词无浮荡故当时缀文之士遂得依而取正焉所谓能言者未必能行葢亦君子不以人废言也礼失则求之野诗失则反之素隋焬帝一洗頺风力标本素古道扵此复存】
　　乐府
　　饮马长城窟行示从征羣臣
　　肃肃秋风起悠悠行万里万里何所行横漠筑长城岂台小子智先圣之所营树兹万世防安此亿兆生讵敢惮焦思高枕扵上京北河秉武节千里卷戎旌山川互出没原野穷超忽摐金止行阵鸣鼔兴士卒千乘万骑动饮马长城窟秋昏塞外云雾暗闗山月縁岩驿马上乘空烽火发借问长城单于入朝谒浊气静天山晨光照高阙释兵仍振旅要荒事方举饮至告言旋功归清庙前
　　【风格整峙】
　　诗
　　舍舟登陆示慧日道场玉清坛徳众一首
　　天浄宿云卷日举长川旦防洒林花落逶迤风栁散孤鹤近追羣啼莺逺相唤莲舟水处尽画轮途始半江浐各自遥东西并兴叹已熏禅慧力复借金丹捍有异三川游曾非四门观扵焉履妙道超然登彼岸
　　晩春
　　洛阳春稍晩四望满春晖杨叶行将暗桃花落未稀窥檐燕争入穿林鸟乱飞唯当闗塞者溽露方霑衣
　　悲秋
　　故年秋始去今年秋复来露浓山气冷风急蝉声哀鸟击初移树鱼寒欲隠苔断雾时通日残云尚作雷【鸟击初移树鱼寒欲隠苔气格跨淩后世唐人拟之不得冬夜月影含氷冻风声凄夜寒亦自清标直上】
　　乐府
　　江都宫乐歌
　　扬州旧处可淹留台榭高明复好游风亭芳树迎早夏长臯麦陇送余秋渌潭桂檝浮青雀果下金鞍跃紫骝绿觞素蚁流霞饮长袖清歌乐戏州【选诗拾遗云据此诗隋时七言律体已具不始扵唐也】
　　东宫春
　　洛阳城边朝日晖天渊池前春燕归含露桃花开未飞临风杨栁自依依小苑花红洛水绿清歌宛转繁弦促长袖逶迤动珠玉千年万嵗阳春曲
　　江都夏
　　黄梅雨细麦风轻枫树萧萧江水平飞楼绮观轩若惊花簟罗帏当夜清菱潭落日双鳬舫绿水红妆两摇漾还似扶桑碧海上谁肯空歌采莲唱
　　【黄梅雨细麦风轻枫树萧萧江水平飞楼绮观轩若惊花簟罗帏当夜清似氷玉人语】春江花月夜
　　【晋书乐志曰春江花月夜玉树后庭花并陈后主所作后主常与宫中女学士及朝臣相和为诗太常令何胥又善扵歌咏采其尤艶丽者以为此曲】
　　暮江平不动春花满正开流波将月去潮水共星来
　　诗
　　赐守宫女
　　【隋遗録曰大业十二年帝将幸江都东都宫女半不随驾泣留帝言辽东小国不足以烦大驾愿择将征之帝意不囘因戏飞白题二十字赐守宫女云】
　　我梦江都好征辽亦偶然但存顔色在离别只经年
　　忆韩俊娥二首【拾遗作题迷楼东柱】
　　【帝在广陵侍儿韩俊娥尤得帝意萧妃诬罪去之帝不能止暇日登迷楼忆之题东南二柱】
　　黯黯愁侵骨绵绵病欲成须知潘岳髩强半为多情不信长相忆丝从髩里生闲来倚楼上相望防含情【附歩虚词　总辔行无极相推淩太虚翠霞承鳯辇碧雾翼龙舆轻举金台上高会玉林墟朝游度□海夕宴下方诸附嘲罗罗帝常醉游诸宫偶戏宫婢罗罗者罗罗畏萧妃不敢迎帝帝乃嘲之曰　个人无頼是横波黛染隆□簇小蛾幸好留侬伴成梦不留侬住意如何此宛是唐七絶】
　　姚察【吴兴人初为南海王国常侍兼尚书驾部郎陈永定中累官至吏部尚书陈亡入隋大为文帝所重终扵东都察至孝有人伦鉴识専志著书白首不倦文帝尝谓侍臣曰平陈之后唯得此一人】诗
　　游明庆寺怅然懐古
　　【广明集云陈姚察遇见萧祭酒书明庆寺禅房诗览之怆然忆此寺仍用萧韵述懐】
　　地灵居五浄山幽寂四禅月宫临镜石花赞绕峰莲霞晖间旛影云气合炉烟迥松高偃葢水瀑细分泉含风万籁响裛露百花鲜宿昔寻真趣结友亟留连山庭出靃靡涧沚濯潺湲因斯事熏习便得息攀缘何言遂云雨懐此怅悠然徒有南登望会逐东流旋
　　杨素【字处道农华隂人仕周武帝以平齐加上开府封成安县公隋高祖为丞相素深自结纳受禅后加上柱国进封越国公累官右仆射掌朝政晋王广之弑立素之谋也大业初迁尚书令拜太师改封楚公卒】
　　诗
　　山斋独坐赠薛内史
　　居山四望阻风云竟朝夕深溪横古树空岩卧幽石日出逺岫明鸟散空林寂兰庭动幽气竹室生虚白落花入户飞细草当堦积桂酒徒盈樽故人不在席日暮山之幽临风望羽客
　　【素影清芬亭亭独举】
　　卢思道【字子行范阳人聪爽俊辩才学兼着齐天保中解褐直中书省待诏文林馆周武帝平齐授仪同三司隋高祖为丞相迁武阳太守开皇间为散骑侍郎】
　　乐府
　　采莲曲
　　曲浦戏妖姬轻盈不自持擎荷爱圆水折藕弄长丝佩动裙风入妆销粉汗滋菱歌惜不唱须待暝归时
　　【结语含情】
　　诗
　　游梁城
　　扬镳歴汴浦廻扈入梁墟汉藩文雅地清尘暧有余賔游多任侠台苑盛簪裾叹息徐公劒悲凉邹子书亭臯落照尽原野沍寒初鸟散空城夕烟销古树疎东越严子陵西蜀马相如修名窃所慕长谣独课虚
　　【鸟散空城夕烟销古树疎幽姿芳韵】
　　上已褉饮
　　山泉好风日城市厌嚣尘聊持一樽酒共寻千里春余光下幽桂夕吹舞青苹何言出闗后重有入林人
　　【余光下幽桂夕吹舞青苹清襟溢出】
　　櫂歌行
　　秋江见底清越女复倾城方舟共采摘最得可怜名落花流寳珥微吹动香缨带垂连理湿櫂举木兰轻顺风传细语因波寄逺情谁能结锦缆薄暮隠长汀
　　【结语芳气】
　　乐府
　　从军行
　　朔方烽火照甘泉长安飞将出祁连犀渠玉劒良家子白马金羁侠少年平明偃月屯右地薄暮鱼丽逐左贤谷中石虎经衔箭山上金人曾祭天天涯一去无穷已蓟门迢递三千里朝见马岭黄沙合夕望龙城阵云起庭中竒树已堪攀塞外征人殊未还白雪初下天山外浮云直上五原间关山万里不可越谁能坐对芳菲月流水本自断人肠坚氷旧来伤马骨边庭节物与华异冬霰秋霜春不歇长风萧萧渡水来归鴈连连映天没从军行军行万里出龙庭单于渭桥今已拜将军何处覔功名
　　【附夜闻邻妓　倡楼对三道吹台临九重笙随山上鹤笛奏水中龙怨歌声易断妙舞态难逢谁能暂留客解佩一相从】
　　薛道衡【字卿河东汾隂人少孤専精好学甚着才名为齐尚书左外兵郎齐亡周武引用为御史二命士隋高祖受禅除内史累迁上仪同三司出检校襄州焬帝嗣位道衡上文皇帝颂帝览之不悦寻以论时政见害】
　　乐府
　　出塞
　　边庭烽火惊挿羽夜徴兵少昊腾金气文昌动将星长驱鞮汗北直指夫人城絶漠三秋暮穷隂万里生寒夜哀笛曲霜天断鴈声连旗下鹿塞叠鼓向龙庭妖云坠虏阵晕月绕胡营左贤皆顿颡单于已系缨絏马登阙钩鲲临北溟当知霍骠骑高第起西京
　　昔昔盐
　　垂栁覆金堤蘼芜叶复齐水溢芙蓉沼花飞桃李蹊采桑秦氏女织锦窦家妻关山别荡子风月守空闺恒敛千金笑长垂双玉啼盘龙随镜隠防凤逐帷低飞魂同夜鹊倦寝忆晨鸡暗牖悬蛛网空梁落燕泥前年过代北今嵗往辽西一去无消息那能惜马蹄
　　【暗牖悬蛛网空梁落燕泥物相停然觉下语韵胜以得景之佳也故诗人赋物取其景之最胜者二语悠然雅韵　凡实境自成真情自涌此是诗家第一义若防缀推敌虽极精工终非其至此谓要道不烦】
　　诗
　　奉和月夜听军乐应诏
　　旌门临古堞徼道度深隍月冷疑秋夜山寒落夏霜遥空澄暮色清景散余光笳声喧陇水鼓曲噪渔阳沉郁兴神思眺听发天章嵩岱终难学丘陵徒自强
　　渡北河
　　连旌映溆浦叠鼓拂沙洲桃花长新浪竹箭下奔流塞云临逺舰胡风入阵楼劒防蛟将出骖惊鼋欲浮鴈书终立效燕相果封侯勿恨关河逺且寛边地愁
　　梅夏应教
　　长廊连紫殿细雨应黄梅浮云半空上清吹隔池来集凤桐花散胜莲叶开幸逢为善乐频降济时才【游鱼吹水沫神蔡上荷心直入浑成集鳯桐花散胜莲叶开倒挑轻妩此气韵所由分也】乐府
　　豫章行
　　江南地逺接闽瓯山东英妙屡经游前瞻叠嶂千重阻却带惊湍万里流枫叶朝飞向京洛文鱼夜过歴吴洲君行逺度茱茰岭妾住长依明月楼楼中愁思不开嚬始复临牕望早春鸳鸯水上萍初合鸣鹤园中花并新空忆常时角枕处无复前日画眉人照骨金环谁用许见胆明镜自生尘荡子从来好留滞况复闗山逺迢递当学织女嫁牵牛莫作姮娥叛夫婿偏讶思君无限极欲罢欲忘还复忆愿作王母三青鸟飞去飞来传消息丰城双劒昔曾离经年累月复相随不畏将军成乆别只恐封侯心更移
　　诗
　　人日思归
　　入春才七日离家已二年人归落鴈后思发在花前魏澹【字彦深钜鹿下曲阳人博渉经史文词赡逸齐时为中书舍人周武平齐授纳言中士隋高祖受禅为散骑侍郎太子舍人迁著作郎】
　　诗
　　初夏应诏
　　虽度芳春节物色尚余华出帘飞小燕映户落残花舞衫飘细縠歌扇掩轻纱兰房本宜夜不畏日光斜
　　【三四轻妩】
　　栁【字顾言襄阳人初仕梁梁亡入隋为晋王谘议参军仁寿初引为东宫学士俊辩嗜酒言杂俳谐为太子之所亲狎焬帝嗣位拜秘书监从幸江都卒】
　　诗
　　阳春歌
　　春鸟一啭有千声春花一丛千种名旅人无语坐檐楹思乡懐土志难平唯当文共酒暂与兴相迎
　　虞世基【字茂世会稽余姚人博学有高才仕陈歴尚书左丞入隋为通直郎直内史省炀帝即位顾遇弥隆帝游幸江都时天下大乱世基虽居近侍唯诺取容郡县兵败不敢以闻及宇文化及弑逆世基亦遇害】
　　诗
　　出塞【和杨素】
　　穷秋塞草腓塞外胡尘飞徴兵广武至骑隂山归庙堂千里防将军百战威辕门临玉帐大斾指金微摧朽无劲敌应变有先机衔枚压晓阵巻甲解朝围瀚海波澜静王庭氛雾晞鼓鼙严朔气原野曀寒晖勲庸震边服歌吹入京畿待拜长平坂鸣驺入礼闱
　　虞茂【按隋史无虞茂虞世基字茂世此或世基诗也观诸集多以二名互载亦可见】
　　乐府
　　江都夏
　　长洲茂苑潮汐池映日含风结细漪坐当伏槛红莲披雕轩洞户青苹吹轻幌芳烟郁金馥绮檐花簟桃李枝兰沼翡翠但相逐桂树鸳鸯恒并宿
　　【格老多风】
　　虞世南【字伯施世基弟也性沈静寡欲文章婉缛慕徐陵陈至徳初除西阳王友陈灭与兄世基同入隋世基辞章清劲过世南而赡博不及时人以方二陆大业中累至秘书郎炀帝雅爱其才然疾峭正十年不徙后入唐累官秘书监　世南在唐有集今不备録録其作扵隋者尔】
　　诗
　　奉和月夜观星应令
　　早秋炎景暮初月彩新清风涤暑气文露净嚣尘荡雾销轻縠鲜云巻夕鳞休光灼前耀瑞彩接重轮縁情摛圣藻并作命徐陈宿草诚渝滥吹嘘偶缙绅天文岂易述徒知仰北辰
　　【附应诏嘲司花女隋遗录曰炀帝幸江都洛阳人献合蔕迎辇花帝令御车女袁寳儿持之号司花女时诏世南草敕扵帝侧寳儿注视乆之帝曰昔飞燕可掌上舞今得寳儿方昭前事然多憨态今注目扵卿卿可便嘲之世南为絶句曰　学画鸦黄半未成垂肩軃袖太憨生縁憨却得君王惜长把花枝傍辇行】
　　王眘【字元恭琅琊临沂人筠之孙也博学多通少有盛名扵江左仕陈歴太子洗马中舍人陈亡与冑俱为学士炀帝即位授秘书郎】
　　诗
　　七夕
　　天河横欲晓鳯驾俨应飞落月移妆镜浮云动别衣懽逐今宵尽愁随还路归犹将宿昔涙更上去年机王胄【字承基眘之弟少有逸才仕陈起家鄱阳王法曹参军太子舍人东阳王文学陈灭晋王引为学士大业初为著作佐郎杨感败胄坐交游与虞绰俱徙边胄亡匿江左为吏所捕坐诛】
　　诗
　　别周记室
　　五里徘徊鹤三声断絶猿何言俱失路相对泣离樽别意凄无已当歌寂不喧贫交欲有赠掩涕竟无言
　　雨晴
　　初晴物凉夕景照山荘残虹低饮涧新溜上侵塘风度蝉声逺云开鴈路长【阙】
　　尹式【河间人博学解属文少有令闻仁夀中官至汉王记室汉王败式自杀】
　　诗
　　别宋常侍
　　游人杜陵北送客汉川东无论去与住俱是一飘蓬秋鬓含霜白衰顔倚酒红别有相思处啼乌杂夜风【附刘斌咏山　灵山峙千仭蔽日且嵳峩紫葢云隂逺香炉烟气多石梁高鸟路瀑水近天河欲知闻道里别自有仙歌】
　　孔绍安【大业末为监察御史入唐拜内史舍人秘书监】
　　诗
　　石榴
　　可惜庭中树移根逐汉臣只为来时晩开花不及春【唐诗纪事曰绍安大业末为监察御史高祖为隋讨贼河东绍安监其军深见接遇高祖受禅绍安自洛阳间行来奔拜内史含人时夏侯端亦尝为御史先来归授秘书监绍安因侍宴咏石榴有祗为来时晩开花不及春之句】
　　陈子良【吴人在隋未有考入唐为太子学士贞观中卒】
　　诗
　　赋得妓
　　金谷多欢宴佳丽正芳菲流霞席上满廻雪掌中飞明月临歌扇行云接舞衣何必桃将李别有待春晖明余庆【平原鬲人克譲之子官至司门郎越王侗称制为国子祭酒】
　　乐府
　　从军行
　　三边烽乱惊十万且横行风巻常山阵笳喧细栁营劒花寒不落弓月晓逾明会取河西地特作朔方城【附杜公瞻咏同心芙蓉　灼灼荷花瑞亭亭出水中一茎孤引绿双影共分红色夺歌人脸香乱舞衣风名莲自可念况复两心同】
　　王由礼【徐伯阳传伯阳大建初与中记室李爽记室张正见左户郎贺彻学士阮卓黄门郎萧铨三公郎王由礼处士马枢记室祖孙登比部郎贺循长史刘删等为文会友】
　　诗
　　赋得岩穴无结构
　　【左太冲招隠诗岩穴无结构丘中有鸣琴】
　　岩间无结构谷处极幽寻叶落秋巢迥云生石路深早梅香野径清涧响丘琴独有栖迟客留连芳杜心李巨仁【以下爵里无考】
　　诗
　　赋得方塘含白水
　　【刘公干杂诗方塘含白水中有鳬与鴈】
　　白水溢方塘淼淼素波扬叠浪轻鳬影连漪写鴈行长堤栁色翠夹岸荇花黄观鱼自有乐何必在濠梁薛昉
　　诗
　　巢王座得余韵诗
　　平台爱賔客缝掖齿簪裾借卉懐春暮开襟近夏初嫩枝犹露鸟细藻欲蔵鱼舞袖临飞阁歌声出绮疏莫虑归衢晩驰轮待兴余
　　刘端
　　诗
　　和初春宴东堂应令
　　睿赏叶春芳开筵临画堂庭梅飘早素檐栁变初黄八珍罗玉俎九酝湛金觞筝响流飞阁歌尘落妓行何必西园夜空承明月光
　　【三四轻芬】
　　李那
　　诗
　　奉和重适阳关
　　衔悲向玉关垂泪上瑶台舞阁悬新网歌梁积故埃紫庭生绿草丹墀染碧苔金扉昼常掩珠帘夜暗开方池含水思芳树结风哀行雨归将絶朝云去不廻独有西陵上松声薄暮来
　　沈君道
　　诗
　　侍皇太子宴应令
　　副君监抚暇禁苑暂停车水落金沙浅云高玉叶疎随厨白羽驾逐钓紫鳞鱼饱徳良无已荣陪终宴余侯夫人【炀帝宫女】
　　【迷楼记曰焬帝建迷楼选后宫女数千以居其中由是后宫多不得进御宫女侯夫人有美色一日缢扵栋下臂系囊囊中有自伤诗左右取以进帝览其诗反覆伤感厚礼葬之】
　　诗
　　妆成
　　妆成多自惜梦好却成悲不及杨花意春来到处飞
　　自遣
　　秘洞扃仙卉雕房鎻玉人毛君真可戮不肯写昭君
　　自感三首
　　庭絶玉辇迹芳草渐成窠隠隠闻箫鼓君恩何处多欲泣不成泪悲来翻强歌庭花方烂漫无计奈春何春隂正无际独歩意如何不及闲花草翻承雨露多
　　【不及闲花草翻承雨露多情抱若此不禁只有死之一道】
　　看梅二首
　　砌雪无消日卷帘时自颦庭梅对我有怜意先露枝头一防春
　　香清寒艶好谁惜是天真玉梅谢后阳和至散与羣芳自在春
　　吴绛仙【焬帝宫女】
　　诗
　　谢赐合欢果
　　【隋遗录曰殿脚女自至广陵悉用备月观行宫由是绛仙不得亲侍寝殿有郎将献合欢水果一器帝命小黄门以一双骑驰赐绛仙遇马急摇解绛仙拜赐因附红笺小简上进诗云云帝省章不悦顾黄门曰绛仙如何来辞何怨之深也黄门言其故帝曰绛仙不独貎可观诗意深切何谢左贵嫔乎】
　　驿骑驰双果君王宠念深宁知辞帝里无复合欢心李月素
　　诗
　　赠情人
　　感郎千金意含娇抱郎宿试作帷中音羞开灯前目【附丁六娘十索　君言花胜人人今去花近寄语落花风莫吹花落尽欲作胜花妆从郎索红粉】
　　罗爱爱
　　诗
　　闺思
　　防当孤月夜遥望七香车罗带因腰缓金钗逐鬓斜秦玉鸾
　　诗
　　忆情人
　　兰幕虫声切椒庭月影斜可怜秦馆女不及洛阳花张碧兰
　　诗
　　寄阮郎
　　郎如洛阳花妾似武昌栁两地惜春风何时一携手乐府失载名氏
　　陌上桑
　　日出秦楼明条垂露尚盈蚕饥心自急开奁妆不成
　　阳春曲
　　芣苢生前迳含桃落小园春心自摇荡百舌更多言
　　夜夜曲
　　愁人夜独伤灭烛卧兰房秪恐多情月旋来照妾牀










　　古诗镜巻二十九
　　钦定四库全书
　　古诗镜巻三十
　　明　陆时雍　编
　　歌谣第一
　　【歌兴到即流措辅成响稍渉拟议即非矣故歌言无文不委　歌所贵者二一欲其逸宕而多风一欲其郁屈而多感】
　　卿云歌【三章】
　　【乐府集载尚书大传云舜将禅禹扵是俊乂百工相和而歌卿云帝唱之八伯咸进稽首而和帝乃再歌】
　　卿云烂兮糺缦缦兮日月光华旦复旦兮
　　八伯歌
　　明明上天【叶】烂然星辰日月光华宏予一人
　　帝乃载歌
　　日月有常星辰有行【叶】四时顺经【叶】万姓允诚【叶】于予论乐配天之灵【叶】迁于贤善莫不咸听【叶】鼚乎鼓之轩乎舞之菁华已竭褰裳去【叶上声】之
　　【愔愔穆穆是谓太音希声】
　　涂山歌
　　【吴越春秋曰禹年三十未娶行涂山恐时之暮失其制度乃辞云吾娶也必有应矣乃有白狐九尾造扵禹禹曰白者吾之服也九尾者王之证也扵是涂山之人歌之禹因娶涂山谓之女娇】
　　绥绥白狐九尾厐厐我家嘉夷来賔为王成子室家我都攸昌天人之际扵兹则行【叶】明【叶】矣哉
　　【古而澹】
　　丘陵歌
　　【孔丛子曰哀公使以币如衞迎夫子而不能赏故夫子作丘陵之歌】
　　登彼丘陵峛崺其阪【峛崺崎岖也丘陵既高且险其阪又崎岖相属丘陵谓王室也阪指诸侯】仁道在迩求之若逺遂迷不复自婴屯蹇喟然廻虑题彼泰山【题顾也泰山谓鲁也言歴诸国既无所用复顾鲁】郁确其高梁甫廻连枳棘充路陟之无縁将伐无柯患兹蔓延惟以永叹涕霣潺湲【言公室既郁确而险大夫又乱如枳棘欲伐去又无斧柯也】
　　【温乎其言】
　　蟪蛄歌
　　【诗含神雾曰孔子歌云云政尚静而恶哗也】
　　违山十里蟪蛄之声犹尚在耳
　　【隠而刺】
　　南蒯歌
　　【左传曰鲁昭公十二年季平子立而不礼扵南蒯南蒯以费叛将适费饮乡人酒乡人或歌云云】
　　我有圃生之杞乎从我者子乎去我者鄙乎倍其邻者耻乎已乎已乎非吾党之士乎【圃以殖蔬菜枸杞非可食之物圃不宜生以喻蒯也从我谓为鲁不去也】
　　【直而讽】
　　成人歌
　　【礼记檀弓曰成人有其兄死而不为衰者闻高子臯为成宰遂为衰成人歌曰】
　　蚕则绩而蟹有匡范则冠而蝉有緌兄则死而子臯为之衰【成鲁邑名匡蠏背殻似匡也范蜂也緌谓蝉喙长在腹下此嗤兄死者其衰之不为兄也
　　黠谑】
　　黄鹄歌
　　【列女传曰鲁陶婴者陶明之女也少寡养防孤无彊昆弟纺绩为产鲁人或闻其义将求焉婴闻之恐不得免乃作歌明已之不更二庭也鲁人闻之遂不敢复求】
　　悲夫黄鹄之早寡兮七年不双【叶】宛颈独宿兮不与众同夜半悲鸣兮想其故雄天命早寡兮独宿何伤寡妇念此兮泣下数行呜呼哀哉兮死者不可忘飞鸟尚然兮况扵贞良虽有贤雄兮终不同行【叶】
　　【语趣和平知其为贞良之妇】
　　乌鹊歌【二首】
　　【韩慿战国时为宋康王舍人妻何氏美王欲之捕舍人筑青陵台何氏作乌鹊歌以见志遂自缢死】
　　南山有乌北山张罗乌自高飞罗当奈何
　　乌鹊双飞不乐鳯凰妾是庶人不乐宋王
　　【惋令人怜】
　　饭牛歌【三首】
　　【淮南子曰甯戚欲干齐桓公困穷无以自达扵是为商旅将任车以商扵齐莫宿扵郭门外桓公郊迎客夜开门辟任车爝火甚众越饭牛车下击牛角而疾商歌桓公闻之曰异哉非常人也命后车载之因授以政】
　　南山矸【音岸叶鱼战反】白石烂【叶郎甸及】生不逢尧与舜禅短布单衣适至骭【音干叶同矸】从昏饭牛薄夜半【叶彼巻反】长夜漫漫何时旦【叶都巻反】
　　沧浪之水白石粲中有鲤鱼长尺半敝布单衣裁至骭清朝饭牛至夜半黄犊上坂且休息吾将舍汝相齐国出东门兮厉石斑上有松栢青且阑麤布衣兮缊缕时不遇兮尧舜主牛兮努力食细草【叶脞五反】大臣在尔侧吾当与尔适楚国
　　【饭牛歌扊扅歌俱情事语道之若故闻歌知人千载以下犹识其为豪杰之士】
　　琴歌【三首】
　　【风俗通曰百里奚为秦相堂上乐作所赁澣妇自言知音因援琴抚弦而歌问之乃其故妻还为夫妇也亦谓之□扅歌】
　　百里奚五羊皮忆别时烹伏雌炊扊扅今日富贵忘我为
　　百里奚初娶我时五羊皮临当相别时烹乳鸡今适富贵忘我为
　　百里奚百里奚母已死葬南谿坟以瓦覆以柴舂黄藜搤伏鸡西入秦五羖皮今日富贵捐我为
　　偕隠歌
　　【琴清英曰祝牧与妻偕隠作琴歌云】
　　天下有道我黻子佩天下无道我负子戴
　　齐役者歌
　　【晏子春秋曰景公筑长庲之台晏子侍坐觞三行晏子起舞云云舞三而涕下沾襟景公慙焉为之罢长庲之役】
　　嵗已暮矣而禾不获【叶胡化反】忽忽矣若之何嵗已寒矣而役不罢惙惙矣如之何
　　【音节之佳能令人忉怛】
　　暇豫歌
　　【国语曰晋优施通扵骊姬姬欲害申生而难里克优施乃饮里克酒中饮优施起舞云云里克笑曰何谓菀何谓枯优施曰其母为夫人其子为君可不谓菀乎其母既死其子又有谤可不谓枯乎枯且有伤里克惧乃定中立之计】
　　暇豫之吾吾【读如鱼】不如鸟乌人皆集扵菀【音郁】已独集扵枯【暇闲豫乐也吾吾不敢自亲之貎言里克欲为暇豫事君之道反不敢自亲吾吾然其智曽不如鸟乌菀茂木也已里克也喻人皆与奚齐克独与申生也】
　　【冷言深中】
　　河激歌
　　【列女传曰女娟者赵河津吏之女也简子南击楚津吏醉卧不能渡简子怒欲杀之娟惧持檝走前曰愿以微躯易父之死简子遂释不诛将渡用檝者少一人娟攘拳操檝而请简子遂与渡中流为简子发河激之歌简子归纳为夫人】
　　升彼河兮而观清水扬波兮冒防防祷求福兮醉不醒诛将加兮妾心惊罚既释兮渎乃清妾持檝兮操其维蛟龙助兮主将归呼来櫂兮行勿疑
　　【语无溢情故令人重】
　　忼慨歌
　　【文章流别孙叔敖碑曰叔敖临卒将无枪椁令其子曰优孟曾许千金贷吾孟故楚之乐长与相君相善虽言千金实不贷也卒后数幸荘王置酒以为乐优孟乃言孙君相楚之功即忼慨高歌涕泣数行下若投首王王心感动觉悟问孟孟具列对即求其子而加封焉】
　　贪吏而不可为而可为亷吏而可为而不可为贪吏而不可为者当时有汚名而可为者子孙以家成廉吏而可为者当时有清名而不可为者子孙困穷被褐而负薪贪吏常苦富廉吏常苦贫【叶频眠反】独不见楚相孙叔敖亷洁不受钱
　　【是滑稽本色】
　　庚癸歌
　　【左传鲁哀公十三年公会单平公晋定公吴夫差于黄池吴申叔仪作歌乞粮扵公孙有山氏有山氏对曰粱则无矣粗则有之若登首山以呼曰庚癸乎则诺　注军中不得出粮故为私隠庚西方主谷癸北力主水传言吴子不与士共饥渴所以取亡也】
　　佩玉橤兮余无所系之防酒一盛兮余与褐之父睨【去声】之【橤然服饰备也已独无以为系佩言吴王不恤下一盛一器也褐寒贱之人言但视不得饮
　　善乎诗人之怨】
　　弹歌
　　【吴越春秋曰越王欲谋复吴范蠡进善射者陈音音楚人也越王请音而问曰孤闻子善射道何所生音曰臣闻弩生扵弓弓生扵弹弹起扵古之孝子不忍见父母为禽兽所食故作弹以守之歌云云】
　　断竹续竹飞土逐宍【古肉字】
　　【简古】
　　越人歌
　　【刘向説苑曰鄂君子晳泛舟扵新波之中乘青翰之舟张翠葢防钟鼔之音毕榜枻越人拥檝而歌扵是鄂君乃揄修袂行而拥之举绣被而覆之】
　　今夕何夕兮搴洲中流今日何日兮得与王子同舟蒙羞被好兮不訾诟耻心防烦而不絶兮得知王子山有木兮木有枝心説君兮君不知
　　【其言多风】
　　越谣歌
　　【风土记曰越俗性率朴初与人交有礼封土坛祭以犬鸡祝曰】
　　君乘车我带笠他日相逢下车揖君担簦我跨马他日相逢为君下
　　【俚而旨】
　　紫玉歌
　　【搜神记曰吴王夫差小女名玉悦童子韩重欲嫁之不得乃结气而死重游学归知之往吊扵墓侧玉形见顾重延颈而歌云】
　　南山有鸟北山张罗意欲从君谗言孔多悲结成疹殁命黄垆命之不造寃如之何羽族之长名为鳯凰一日失雄三年感伤虽有众鸟不为匹双故见鄙姿逢君辉光身逺心近何曾暂忘
　　【浅浅自至不必悲伤悲伤极矣故情深者不作情语情无以加】
　　渡易水歌
　　【史记曰燕太子丹使荆轲刺秦王太子及賔客知其事者皆白衣冠以送之至易水之上既祖取道高渐离击筑荆轲和而歌为变徴之声士皆垂涙涕泣又前而为歌云云复为羽声慷慨士皆瞠目髪尽上指冠扵是荆轲就车而去】
　　风萧萧兮易水寒【叶】壮士一去兮不复还【音旋】
　　【情事景色相副而出一语令人裂眦】
　　甘泉歌
　　【三秦记曰始皇作骊山陵周廻跨隂盘县界水背陵障使东西流运大石扵渭北渚民怨之作甘泉之歌云】
　　运石甘泉口渭水不敢流千人唱万人讴金陵余石大如塸
　　【自足怨意】
　　黄泽谣
　　【穆天子传曰天子东游于黄泽使宫乐谣云】
　　黄之陀其马歕沙【歕善问切沙叶音莎】皇人威仪【叶音俄】黄之泽【叶达各反】其马歕玉【叶音珏】皇人夀谷【叶同】
　　【语极古雅】
　　白云谣
　　【穆天子传曰乙丑天子觞西王母扵瑶池之上西王母为天子谣云】
　　白云在天山防【陵】自出【叶尺为反】道里悠逺山川间之将子无死尚能复来【叶陵之反】
　　【白云在天山陵自出是谓古韵不烦刻削而成】
　　【天子荅之云】
　　予归东土和治诸夏【叶后五反】万民平均吾顾见女比及三年将复而野【叶上与反】
　　【语何澹荡】
　　西王母吟【见海外经】
　　徂彼西土爰居其所虎豹为羣乌鹊与处嘉命不迁我惟帝女彼何世民又将去予吹笙鼔簧中心翺翔世民之予维天之望
　　【雅音】
　　灵寳谣
　　【灵寳要略曰昔太上以灵寳五篇真文以授帝喾帝喾将仙封之扵钟山至夏禹廵狩度弱水登钟山遂得是文后复封之包山洞庭之室吴王阖闾出游包山见一人自言姓山名隠居阖闾叩之乃入洞庭取素书一卷呈阖闾其文不可识令人赍之问孔子孔子曰丘闻童谣云云阖闾乃尊事之】
　　吴王出游观震湖龙威丈人山隠居北上包山入灵墟乃入洞庭窃禹书天地大文不可舒此文长传百六初若强取岀防国庐
　　三秦记民谣
　　武功太白去天三百孤云两角去天一握山水险阻黄金子午蛇盘乌栊势与天通
　　河图引蜀谣
　　汶阜之山江出其腹帝以会昌神以建福
　　舆人诵
　　【国语曰晋恵公入而背内外之赂舆人诵之云云】
　　佞之见佞【叶称因反】果防其田【音与陈同】诈之见诈【叶荘助反】果防其赂得国而狃终逢其咎防田不惩祸乱其兴【佞谓里丕诈谓秦见佞见诈俱谓恵公也防田防赂谓不得其赂地狃快也咎谓恵公败扵韩不惩谓丕郑复欲与秦共纳重耳恵公杀之】
　　【古韵】
　　神凤操
　　【古今乐录曰周武王时鳯凰翔舞成王作此歌】
　　凤凰翔兮扵紫庭予何徳兮以感灵頼先人兮恩泽臻于胥乐兮民以宁
　　【雅似徳音】
　　履霜操
　　【琴操曰尹吉甫之子伯竒无罪为母所谗而见逐乃集芰荷以为衣采楟花以为食晨朝履霜自伤见放于是援琴鼓之而作此操】
　　履朝霜兮采晨寒【叶胡千反】考不明其心兮听谗言孤息别离兮摧肺肝【叶经天反】何辜皇天兮遭斯愆痛没不同兮恩有偏谁能流顾兮知我寃
　　【有怨无诽】
　　别鹤操
　　【崔豹古今注曰别鹤操商陵牧子所作也娶妻五年而无子父兄将为之改娶其妻闻之中夜起倚户而悲啸牧子闻之怆然而悲乃援琴而鼓之】
　　将乖比翼兮隔天端山川悠逺兮路漫漫揽衣不寐兮辰忘餐
　　【别鹤操雉朝飞莽莽数语自足感伤援琴写恨只合如此】
　　山操
　　【琴操曰季桓子受齐女乐孔子欲谏不得退而望鲁山作此曲以喻季氏之蔽鲁也】
　　予欲望鲁兮山蔽之手无斧柯【叶扵离反】奈山何【叶寒喂反
　　非当年之语】
　　雉朝飞操
　　【崔豹古今注曰雉朝飞者犊牧子所作也齐处士泯宣年五十无妻出薪扵野见雉雄雌相随而飞意动心悲乃作雉朝飞之操以自伤焉其声中絶】
　　雉朝飞兮鸣相和雌雄羣游扵山阿我独何命兮未有家【叶】时将莫兮可奈何嗟嗟莫兮可奈何













　　古诗镜卷三十
　　钦定四库全书
　　古诗镜巻三十一
　　明　陆时雍　编
　　歌谣第二
　　汉
　　高帝【姓刘氏讳邦字季】
　　大风歌
　　【汉书曰高帝既定天下还过沛留置酒沛宫悉召故人父老子弟佐酒发沛中儿得百二十人教之歌酒酣上击筑自歌令儿皆和习之帝乃起舞慷慨伤懐】
　　大风起兮云飞扬威加海内兮归故乡安得猛士兮守四方
　　项羽【名籍沛国下相人也先世世为楚将秦乱起兵自称西楚覇王后为汉高帝所灭】
　　垓下歌
　　【汉书曰高祖围项羽垓下是夜闻汉军皆楚歌惊曰汉已得楚乎起饮帐中有美人姓虞氏常从骏马名骓常骑之乃悲歌慷慨自为歌歌数阕美人和之羽泣下数行遂上马溃围南出平明汉军乃觉】
　　力防山兮气葢世时不利兮骓不逝骓不逝兮可奈何虞兮虞兮奈若何
　　【大风雄壮垓下悲愤其歌并以人传气魄宛然如覩】
　　四皓【东园公姓辕名秉字宣明绮里季姓朱名晖字文季夏黄公姓崔名廓字少通齐人角里先生姓周名述字元道河内人四人俱隠商山】
　　紫芝歌
　　莫莫高山深谷逶迤晔晔紫芝可以疗饥唐虞世逺吾将何归驷马高盖其忧甚大富贵之畏人兮不若贫贱之肆志
　　【是隠士语】
　　耕田歌
　　【史记曰诸吕擅权用事朱虚侯刘章忿刘氏不得职尝入侍宴太后令为酒吏章自请曰臣将种也请以军法行酒太后曰可酒酣章进饮歌舞请为耕田歌顷之诸吕有一人醉亡酒章追拔剑斩之太后大惊业已许其军法无以罪也】
　　深耕穊种立苖欲疏非其种者锄而去之
　　淮南王安【厉王长子文帝时封为淮南王好书鼓琴不喜弋猎招致賔客方术之士后与宾客左吴日夜为反谋事觉廷尉逮捕安欲发兵犹豫未决帝使宗正以符节治安未至安自刑】
　　幽歌
　　【汉书曰幽王友高帝之子孝恵时友以诸吕女为后不爱爱它姬诸吕女谗之扵太后太后怒召赵王置邸令衞围守之赵王饿乃作歌遂幽死】
　　诸吕用事兮刘氏微廹胁王侯兮彊授我妃我妃既妬兮诬我以恶防女乱国兮上曾不寤我无忠良兮何故弃国自决中野兮苍天与直于嗟不可悔兮寜早自财为王饿死兮谁者怜之吕氏絶理兮托天报仇
　　【苍天与直句简健】
　　八公操
　　【一曰淮南操古今乐録曰淮南好道正月上辛八公来降王作此歌】
　　煌煌上天照下土兮知我好道公来下兮公将与予生毛羽兮超腾青云蹈梁甫兮观见瑶光过北斗兮驰乘风云使玉女兮含精吐气嚼芝草兮悠悠将将天相保兮
　　武帝【讳彻景帝子】
　　瓠子歌二首
　　【汉书武帝纪曰元封二年四月作瓠子歌沟洫志曰帝既封禅乃发卒数万人塞瓠子决河还自临祭湛白马玉璧令羣臣从官皆负薪塞决河时东郡烧草以故薪少乃下淇园之竹以为楗上既临河决悼其功之不就为作歌诗二章扵是卒塞瓠子筑宫名曰宣防】
　　瓠子决兮将奈何浩浩洋洋兮虑殚为河殚为河兮地不得宁功无已时兮吾【音鱼下同】山平吾山平兮钜野溢鱼弗郁兮柏冬日正道弛兮离常流蛟龙骋兮放逺游归旧川兮神哉沛不封禅兮安知外为我谓河伯兮何不仁泛滥不止兮愁吾人齧桑浮兮淮泗满乆不返兮水维缓【齧桑县名】
　　河汤汤兮激潺湲北渡囘兮迅流难搴长筊兮湛【读曰沈】美玉河伯许兮薪不属薪不属兮衞人罪烧萧条兮噫乎何以御水隤林竹兮楗石菑【侧其反】宣防塞兮万福来【郁壮崛屈气格最古　鱼弗郁兮柏冬日竒句归旧川兮神哉沛矫句　烧萧条兮噫乎何以御水叹有余音】
　　秋风辞
　　【汉武帝故事曰帝行幸河东祠后土顾视帝京忻然中流与羣臣饮防帝欢甚乃自作秋风辞】
　　秋风起兮白云飞草木黄落兮鴈南归兰有秀兮菊有芳懐佳人兮不能忘泛楼船兮济汾河横中流兮扬素波箫鼓鸣兮发櫂歌欢乐极兮哀情多少壮防时兮奈老何
　　【素质修修宜与美人并峙】
　　乌孙公主
　　悲愁歌
　　【汉书西域传曰武帝元封中遣江都王建女细君为公主以妻乌孙王昆莫公主至其国自治宫室居嵗时一再与昆莫防置酒饮食昆莫年老言语不通公主悲乃自作歌】
　　吾家嫁我兮天一方逺托异国兮乌孙王穹庐为室兮氊为墙以肉为食兮酪为浆居常土思兮心内伤愿为黄鹄兮归故乡
　　李夫人歌
　　【汉书外戚传曰夫人早卒帝思念不已方士齐人少翁言能致其神廼夜张灯烛设帷帐陈酒肉而令帝居帷帐遥望见好女如李夫人之貎还幄坐而歩又不得就视帝愈益相思悲感为作诗令乐府诸音家弦歌之】
　　是邪非邪立而望之翩何姗姗其来迟【姗先安反】
　　【翩何姗姗其来迟一语三折意致娇娇　鸿翻鹘落】
　　李延年【中山人故倡也坐法腐刑给事狗监中善歌为新变声所造诗谓之新声曲女弟李夫人得幸扵武帝延年由是贵为协律都尉】
　　歌一首
　　【汉书外戚传曰李延年性知音善歌舞武帝爱之延年侍上起舞歌云云上叹息曰世岂有此人乎平阳主因言延年有女弟上召见之实妙丽善舞由是得幸】
　　北方有佳人絶世而独立一顾倾人城再顾倾人国宁不知倾城与倾国佳人难再得
　　【倾城倾国语太侈末二语戅直无頼所谓伶人语】
　　别歌
　　【汉书曰昭帝即位数年匈奴与汉和亲汉使求苏武等单于许武还李陵置酒贺武曰异域之人一别长絶因起舞而歌泣下数行遂与武诀】
　　径万里兮度沙漠为君将兮奋匈奴路穷絶兮矢刃摧士众灭兮名已隤老母已死虽欲报恩将安归
　　【忼惋】
　　落叶哀蝉曲
　　【王子年拾遗记曰汉武帝思懐李夫人不可复得时始穿昆明之池泛翔禽之舟帝自造歌曲使女伶歌之时日已西倾凉风激水女伶歌声甚遒因赋落叶哀蝉之曲】
　　罗袂兮无声玉墀兮尘生虚房冷而寂寞落叶依扵高扃望彼美之女兮安得感余心之未宁
　　【语色娟净读之婀娜如不胜衣】
　　琴歌二首
　　【汉书曰司马相如客临邛富人卓王孙为具召之相如时从车骑雍容闲雅甚都卓有女文若新寡相如以琴心挑之文君窃从户窥心悦而好之乃夜亡奔相如相如与驰归成都】
　　鳯兮鳯兮归故乡遨游四海求其凰时未遇兮无所将何悟今夕兮升斯堂有艳淑女在闺房室迩人遐毒我肠何縁交颈为鸳鸯胡颉颃兮共翺翔
　　鳯兮鳯兮从我栖得托孳尾永为妃交情通体心和谐中夜相从知者谁双翼俱起翻高飞无感我心使余悲
　　【纵情肆语絶无检柙】
　　昭帝【讳弗陵武帝第三子】
　　黄鹄歌
　　【西京杂记曰始元元年黄鹄下太液池帝为此歌】
　　黄鹄飞兮下建章羽肃肃兮行跄跄金为衣兮菊为裳唼喋【唼所角反喋直角反】荷荇出入蒹葭【叶作蔵】自顾菲薄愧尔嘉祥
　　淋池歌
　　【拾遗记曰昭帝始元元年穿淋池广千歩东引太液之水池中植分芰荷一茎四叶状如骈葢花叶离萎芬馥之气彻十余里宫人贵之毎游宴岀入必皆含嚼或剪以为衣或折以蔽日以为戏弄帝时命水嬉以文梓为船木兰为柂刻飞鸾翔鹢饰扵船首随风轻漾毕景忘归乃至通夜使宫人歌曰】
　　秋素景兮泛洪波挥纤手兮折芰荷凉风凄凄扬棹歌云光开曙月低河万嵗为乐岂云多
　　【云光开曙月低河老素绰约】
　　燕剌王旦【武帝第四子】
　　【汉书曰昭帝时旦自以为武帝子且长不得立乃与旦姊葢长公主左将军上官粲交通谋废帝迎立燕仓知其谋告之由是发觉王忧懑置酒万载宫会賔客羣臣妃妾坐饮王自歌华容夫人起舞坐者皆泣王遂自杀】
　　王歌
　　归空城兮狗不吠鸡不鸣横术何广广兮固知国中之无人
　　【王歌惊怛彷徨】
　　华容夫人歌
　　发纷纷兮寘【从干反】渠骨籍籍兮亡居母求死子兮妻求死夫裵囘两渠间兮君子将安居
　　【悲惋急絶】
　　广陵厉王胥【武帝第五子】
　　瑟歌
　　【汉书曰昭帝时胥见帝年少无子有觊觎心迎女巫李女须使下神呪诅宣帝即位呪诅事发觉胥置酒显阳殿召太子霸及子女等夜饮使所幸鼓瑟歌舞王自歌左右悉涕泣奏酒至鸡鸣时罢】
　　欲乆生兮无终长不乐兮安穷奉天期兮不得须防千里马兮驻待路黄泉下兮幽深人生要死何为苦心何用为乐心所喜出入无悰为乐亟【丘吏反】蒿里召兮郭门阅死不得取代庸身自逝【叶上列反】
　　【怔怔欲絶】
　　广川王去【缪王齐太子】
　　【汉书曰广川王去以阳城昭信为后幸姬陶望卿为修靡夫人主缯帛崔修成为明贞夫人主永巷后昭信譛望卿失宠去与昭信等饮诸婢皆侍去为望卿作歌曰背尊章竟杀望卿昭信欲擅爱曰王使明贞夫人主诸姬淫乱难禁乃尽闭诸姬舎门上钥扵后非大置酒召不得见去怜之为作歌曰愁莫愁按西京杂记作广川王去疾】
　　望卿歌
　　背尊章嫖【匹昭反】以忽谋屈奇起自絶行周流自生患谅非望今谁怨
　　修成歌
　　愁莫愁生无聊心重结意不舒内茀郁忧哀积上不见天生何益日崔隤时不再愿弃躯死无悔
　　赵飞燕【木长安宫人属阳阿主家学歌舞成帝过主见而説之召入为倢伃后立为后】
　　归风送逺操
　　【西京杂记曰赵后有寳琴曰鳯凰皆以金玉隠起为龙鳯螭鸾古贤列女之象亦善为归风送逺之操】
　　凉风起兮天陨霜懐君子兮难望感予心兮多慨慷杨恽【字子防宣帝时人以兄忠任为郎霍氏谋反恽先以闻封平通侯迁中郎将恽居殿中亷洁无私然伐具行治又好发人隂伏由是多怨与太仆戴长乐相失长乐上书告恽罪免为庻人后坐怨望诛】
　　拊缶歌
　　【汉书恽荅孙会宗书云田家作苦嵗时伏腊烹羊炰羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天拊缶而呼乌乌其歌曰】
　　田【音甸】彼南山芜秽不治种一顷豆落而为萁人生行乐耳须富贵何时
　　【愤世语古甚蕴甚】
　　息夫躬【字子微河阳人哀帝初躬与孙宠诬搆东平王云祠祭呪诅事上擢躬为左曹给事封宜陵侯又歴诋公卿上疏论事语皆险谲丞相御史奏躬臯过免官坐怨恨呪诅系诏狱躬仰天大呼絶咽而死】
　　絶命词
　　【汉书曰躬初待诏数危言高论自恐遭害着絶命辞后数年乃死如其文】
　　云泱郁将安归兮鹰隼横厉鸾徘徊兮矰若浮焱动则机兮丛棘栈栈曷可栖兮发忠忘身自绕防兮冤颈折翼庸得往兮涕泣流兮萑兰心结□兮伤肝虹蜺曜兮日微孽杳兮未开痛入天兮呜嘑冤际絶兮谁语仰天高兮自列招上帝兮我察秋风为我唫浮云为我隂嗟若是兮欲何留抚神龙兮揽其须游旷迥兮反亡期雄失据兮世我思
　　【挢桀言如其人】
　　窦妻
　　古怨歌
　　【窦状貌絶异天子使岀其妻妻以公主妻悲怨寄书及歌与时人怜而传之亦名艶歌】
　　防防白兎东走西顾衣不如新人不如故【艺文类聚载妻别诗一首云弃妻斥女敬白窦生卑贱鄙陋不如贵人妾日以逺彼日以亲何所控诉仰呼苍旻悲哉窦生衣不厌新人不厌故悲不可忍怨不可去彼独何人而居斯处】
　　灵帝【讳宏河间献王之曾孙先封解渎亭侯桓帝薨窦武迎立在位二十二年】
　　招商歌
　　【拾遗记云灵帝初平三年游扵西园起裸游馆千间采绿苔而被堦引渠水以绕砌周流澄澈乘船游漾选玉色宫人执篙楫又奏招商之曲以来凉风歌曰】
　　凉风起兮日照渠青荷昼偃叶夜舒惟日不足乐有余清丝流管歌玉鳬【曲名】千年万嵗嘉难逾【拾遗记渠中植莲大如葢长一丈南国所献其叶夜舒画巻名夜舒荷】
　　马援【字文渊扶风茂陵人为汉伏波将军征交趾縁海而进随山刋道千余里十八年军至始平之封新息侯后征武陵蛮卒于军】
　　武溪深行
　　【崔豹古今注云武溪深马援为南征之所作援门生袁寄生善吹笛援作歌以和之】
　　滔滔武溪一何深鸟飞不度兽不敢临嗟哉武溪多毒淫
　　【语直而文歌絶扵汉】
　　淮南民歌
　　【汉书曰淮南厉王长高帝少子也长废法不轨文帝不忍置扵法廼载以辎车处蜀严道邛邮遣其子子母从居长不食而死后民有作歌云云帝闻之廼追尊淮南王为厉王置园如诸侯仪】
　　一尺布尚可缝一斗粟尚可舂兄弟二人不相容
　　郑白渠歌
　　【史记曰韩闻秦好兴事欲罢之毋令东伐廼使水工郑国间説秦令凿泾水自中山西邸瓠口为渠并北山东注洛溉舄卤之地四万余顷因名曰郑国渠汉书曰大始二年赵中大夫白公复奏穿渠引泾水首起谷口尾入栎阳注渭中袤二百里溉田四千五百余顷名曰白渠民得其饶歌之曰】
　　田扵何所池阳谷口【孔五切下同】郑国在前白渠起后举锸如云决渠为雨泾水一石其泥数斗【古音主】且溉且粪长我禾黍衣食京师亿万之口
　　张君歌
　　【后汉书曰张堪光武时为渔阳太守捕击奸猾赏罚必信吏民皆乐为用乃扵狐奴开稻田八千余顷劝民耕种以致殷富百姓歌之】
　　桑无附枝麦穗两岐张君为政乐不可支
　　范史云歌
　　【后汉书曰范冉字史云桓帝时为莱芜长遭母防不到官后遁身扵梁沛之间徒行敝服卖卜扵市遭党人禁锢遂推鹿车载妻子捃拾自资所止卑漏有时絶粒穷居自若言貌无改闾里歌之冉或作丹】
　　甑中生尘范史云釜中生鱼范莱芜
　　鲍司歌
　　【列异传云鲍宣宣子永永子昱三世皆为司而乘一骢马京师人歌之】
　　鲍氏骢三人司再入公马虽瘦行歩工
　　陇头歌二首
　　【秦川记曰陇西郡陇山其上悬岩吐溜扵中岭泉渟因名万石泉泉溢漫散而下沟浍皆注故北人升此而歌云云按汉横吹曲有陇头而亡其辞此或其遗也梁鼓角横吹亦载此】
　　陇头流水流离四下念我行役飘然旷野登高望逺涕零双堕
　　陇头流水鸣声幽咽遥望秦川肝肠断絶
　　【附朝发欣城暮宿陇头寒不能语舌巻入防】
　　成帝时歌谣
　　【汉书五行志曰成帝时歌谣也桂赤色汉家象华不实无继嗣也王莽自谓黄象黄爵巢其颠也】
　　邪径败良田防口乱善人桂树华不实黄爵巢其颠昔为人所羡今为人所怜
　　顺帝末京都童谣
　　【后汉书五行志曰按顺帝即世孝质短祚大将军梁冀贪树疏防以为已功専国威令以赡其私太尉李固以为清河王雅性聪明敦诗悦礼加以属亲立长则顺置贤则固而冀建白太后防免固徴蠡吾侯遂即至尊固是月幽毙扵狱暴尸道路而太尉胡广封安乐乡侯司徒赵戒司空袁汤等俱封亭侯京都童謡云】
　　直如死道邉曲如钩反封侯
　　桓帝初小麦童谣
　　【后汉书五行志曰桓帝之初天下丧乱及元嘉中凉州诸羌一时俱反南寇郡县掠抄三辅延及并冀大为民害命将出征屡战常负中国益发甲卒麦多委弃乃使妇女获刈之也吏买马君具车者言调发并及有秩者也请为诸君鼓咙胡者不敢大言私咽语也】
　　小麦青青大麦枯谁当获者妇与姑丈夫何在西击胡吏买马君具车请为诸君鼓咙胡
　　城上乌童谣
　　【后汉书五行志曰桓帝之初京师童謡按此皆为政贪也城上乌尾毕逋者处高利独食不与下共谓人主多聚敛也公为吏子为徒者言蛮夷将畔逆父既为军吏其子又为卒徒往击之也一徒死百乘车者言前一人往讨胡既死矣后又有百乘车徃也车班班入河间者言桓帝将崩乗舆班班入河间迎灵帝也河间姹女工数钱以钱为室金为堂者灵帝既立其母永乐太后好聚金以为堂也石上慊慊舂黄粱言永乐唯积金钱慊慊常若不足吏人舂黄粱而食之也梁下有悬鼓我欲击之丞卿怒者言永乐主教灵帝使卖官受钱所禄非其人天下忠笃之士怨望欲击悬鼓以求见丞卿主鼓者亦复谄顺怒而止我也】
　　城上乌尾毕逋公为吏子为徒一徒死百乘车车班班入河间河间姹女工数钱以钱为室金为堂石上慊慊舂黄粱梁下有悬鼓我欲击之丞卿怒
　　紫宫谚
　　【汉书曰李延年善歌能为新声与女弟俱幸武帝时人语曰】
　　一雌复一雄双飞入紫宫
　　路温舒引谚
　　【初孝武之世张汤赵禹之属条定法令禁网寖宻宣帝时廷尉史路温舒上书】
　　画地为狱议不入刻木为吏期不对
　　灶下养
　　【东观汉记曰更始在长安所授官爵皆羣小贾人或膳夫庖人长安为之语曰】
　　灶下养中郎将烂羊胃骑都尉烂羊头关内侯


　　古诗镜卷三十一
　　钦定四库全书
　　古诗镜巻三十二
　　明　陆时雍　编
　　歌谣第三
　　魏
　　行者歌
　　【王子年拾遗记曰文帝所爱美人薛灵芸常山人也年十五容貎絶世咸煕中文帝选良家子女以入六宫常山太守习谷以千金寳赂聘之以献至京师帝以文车十乘迎之道侧烧石叶之香未至数十里膏烛之光相续不灭车徒咽路尘起蔽扵星月又筑土为台基高三十丈列烛扵台下逺望如列星之坠地又扵大道之旁一里一铜表高五尺以志里数故行者歌曰】
　　青槐夹道多尘埃龙楼鳯阙望崔嵬清风细雨杂香来土上出金火照台【此七字是妖辞也铜表志道是土上出金之义以烛置台下则火在土下之义汉火徳王魏土德王火伏而土兴土上岀金是魏灭而晋兴之兆晋以金王也】
　　呉
　　孙皓【字元宗一名彭祖大皇帝孙也景帝崩皓嗣位为晋所灭封归命侯】
　　尔汝歌
　　【世説新语曰晋武帝问孙皓闻南人好作尔汝歌颇能为不皓正饮酒因举觞劝帝歌云云帝悔之】
　　昔与汝为邻今与汝为臣上汝一杯酒令汝夀万春晋
　　束晳歌
　　【晋书曰束晳阳平元城人太康中郡界大旱晳为邑人请雨三日而雨注众为晳作歌】
　　束先生通神明请天三日甘雨零我黍以育我稷以生何以醻之报束长生
　　襄阳儿童歌
　　【晋书曰山简字季伦永嘉初为南征将军出镇襄阳于时四方宼乱朝野危惧简优游卒嵗惟酒是耽诸习氏者荆土豪族有佳园池简毎出嬉游多之池上置酒輙醉名之曰高阳池时有儿童歌曰】
　　山公岀何许往至高阳池日夕倒载归酩酊无所知时时能骑马倒着白接防举鞭问葛彊何如并州儿【彊家在并州简爱将也】
　　郄王歌
　　【世説曰郄超王珣并以俊才为桓大司马所眷珣为主簿超为记室参军超为人多须珣形状短小时人为之歌曰】
　　髯参军短主簿能令公喜能令公怒
　　麴游歌
　　【晋书曰麴允金城人也与游氏世为豪族西州为之语曰】
　　麴与游牛羊不数头南开朱门北望青楼
　　陇上歌
　　【晋书载记曰刘曜围陈安于陇城安败南走陕中曜使将军平先丘中伯率劲骑追安安与壮士十余骑扵陕中格战安左手奋七尺大刀右手执丈八蛇矛近交则刀矛俱发辄害五六逺则双带鞬服左右驰射而走平先亦壮健絶人与安搏战三交夺其蛇矛而退遂追斩于涧曲安善扵抚绥吉凶夷险与众同之及其死陇上为之歌曜闻而嘉伤命乐府歌之】
　　陇上壮士有陈安躯干虽小腹中寛爱养将士同心肝防骢文马鐡鍜鞍七尺大刀奋如湍丈八蛇矛左右盘十荡十决无当前战始三交失蛇矛弃我防骢窜岩幽为我外援而悬头西流之水东流河一去不还奈子何
　　苻坚时长安歌
　　【晋书载记曰苻坚既灭燕慕容冲姊为清河公主年十四有殊色坚纳之宠冠后庭冲年十二亦有龙阳之姿坚又幸之姊弟専宠宫人莫进长安歌之咸惧为乱王猛切谏坚乃岀冲后竟为冲所败】
　　一雌复一雄双飞入紫宫
　　淫豫歌
　　【古今乐录曰晋宋以后有淫预歌郦道元水经注曰白帝山城水门之西江中有孤石名淫豫石水冬岀二十余丈夏则没不见裁岀为江水东迳广溪峡乃三峡之首也峡中有瞿塘黄龛二滩夏水囘复沿泝所忌国史补曰蜀之三峡最号峻急四月五月尤险故行者歌之淫或作艳预或作豫】
　　灎预大如马瞿塘不可下
　　灎预大如牛瞿塘不可流
　　同前
　　灎预大如襆瞿塘不可触金沙浮转多桂浦忌经过
　　巴东三峡歌二首
　　【郦道元水经注曰巴东三峡谓广溪峡巫峡西陵峡也三峡七百里中两岸连山畧无阙处重岩叠嶂隠蔽天日非亭午夜分不见日月宜都山川记曰自黄牛滩东入西陵界至峡口一百许里山水纡曲林木高茂猿鸣至清山谷传响泠泠不絶行者闻之莫不懐土故渔者歌曰】
　　巴东三峡巫峡长猿鸣三声泪沾裳
　　巴东三峡猿鸣悲猿鸣三声泪沾衣
　　三峡谣
　　【水经注曰峡中有滩名曰黄牛滩南岸重岭叠起最外高崖间有色如人负刀牵牛人黑牛黄成就分明既人迹所絶莫得防焉此岩既高加江湍纡廻虽途迳信宿犹望见此物故行者谣云云言水路行深廻望如一矣】
　　朝见黄牛暮见黄牛三朝三暮黄牛如故
　　蜀人谣二首
　　【晋书曰罗尚字敬之一名仲太康末为荆州刺史及赵廞反于蜀乃假尚节为平西将军益州刺史尚性贪少断蜀人谣曰】
　　尚之所爱非邪则佞尚之所憎非忠则正富拟鲁卫家成市里贪如豺狼无复极巳
　　蜀贼尚可罗尚杀我
　　恵帝元康中京洛童谣二首
　　【晋书五行志曰恵帝元康中京洛童谣南风贾后字也白晋行也沙门太子小字也鲁贾谧国也言贾后将与谧为乱以危太子而赵王因衅咀嚼豪贤以成篡夺也按贾后传有此谣云南风烈烈吹黄沙遥望鲁国郁嵯峨前至三月灭汝家与五行志所载不同其后贾谧既诛贾后防亦废死宋书五行志曰是时愍懐颇失众望卒以废黜不得其死焉】
　　南风起兮吹白沙遥望鲁国何嵯峨千嵗髑髅生齿牙
　　恵帝大安中童谣
　　【晋书五行志曰晋恵帝大安中童谣其后中原大乱宗藩多絶唯琅琊汝南西阳南顿彭城同至江东而元帝嗣统矣】
　　五马浮渡江一马化为龙
　　元康中洛中童谣
　　【晋书五行志曰晋元康中赵王伦既簒洛中有童谣数月而齐王成都河间义兵同会诛伦按成都西藩而在邺故曰虎从北来齐东藩而在许故曰龙从南来河间水区而在关中故曰水从西来齐留辅政居扵宫西有无君之心故曰登城看也】
　　虎从北来鼻头汗龙从南来登城看水从西来河灌灌
　　安帝元兴初童谣
　　【宋书五行志曰晋桓既簒有此童谣及败走至江陵五月中诛如其期焉按帝纪桓簒位在安帝元兴三年十二月也】
　　草生及马腹鸟啄桓目
　　安帝义煕初童谣
　　【晋书五行志曰安帝义煕初童谣时官养卢龙宠以金紫奉以名州养之已极而龙不能懐我好音举兵内伐遂成讐敌也及败斩伐其党如草木之成积焉按列传卢循小字元龙元兴二年寇广州逐刺史吴隠自摄州事号平南将军安帝乃假循征虏将军广州刺史义熈中刘裕破循于豫章循走交州为刺史杜慧度所杀】
　　官家养芦花成荻芦生不止自成积
　　姑臧谣
　　【晋书曰张骏寔之子茂卒骏嗣位大都督大将军凉州牧西平公骏之立也姑臧谣云云至是而收复河南之地】
　　鸿从南来雀不惊谁谓孤雏尾翅生高举六翮鳯凰鸣
　　苻坚时长安謡
　　【晋书曰秦之未乱也长安謡云云秦人呼鲜卑为白虏慕容垂之起扵关东嵗在癸未】
　　长鞘马鞭击左股太嵗南行当复【一作避】虏
　　朔马謡
　　【晋书曰孝武太元十四年苻坚故将吕光僣即三河王位光徙西海郡人扵诸郡至是谣云云顷之遂相扇动复徙之扵西河】
　　朔马心何悲念旧中心劳燕雀何徘徊意欲还故巢
　　二梁
　　【崔鸿前秦录曰梁谠字伯言博学有隽才与弟熈俱以文藻清丽见重一时人为之语曰】
　　关东堂堂二申两房未若二梁瓌我绮章
　　五龙一门
　　【崔鸿前凉录曰辛攀字懐逺陇西狄道人父爽尚书郎兄鉴旷弟寳迅皆以才识知名秦雍为之语曰】
　　五龙一门金友玉昆
　　宋人歌
　　【檀道济宋之良将有威名为敌所畏宋主疑而杀之时人哀而作歌】
　　可怜白浮鸠枉杀檀江州
　　宋时谣
　　【南史曰宋时用人乖实有谣云】
　　上车不落为著作体中何如作秘书
　　二王谣
　　【南史云宋徳既衰齐高帝辅政朝野之人情懐彼此吏部尚书王延之尚书令王僧防中立无所去就时人语曰】
　　二王居平不送不迎
　　齐
　　永元中童谣
　　【齐五行志曰永元中童谣云云识者解云陈显达属猪崔慧景属马非也东昏侯属猪马子未详梁王属龙萧颖胄属虎崔慧景攻台顿广莫门死时年六十三乌集传舍即所谓瞻乌爰止于谁之屋三八二十四起建元元年至中兴二年二十四年也摧折景阳楼亦高台倾之意也言天将去乃徳也】
　　野猪虽嗃嗃马子空闾渠不知龙与虎饮食江南墟七九六十三广莫人无余乌集传舍头今汝得寛休但看三八后摧折景阳楼
　　都人歌
　　【南史曰永明末都下人士盛为文章谈义皆凑竟陵西邸刘绘为后进领袖时张融言辞辨捷周颙弥为清绮而绘音采不赡丽雅有风则时人为之语云云言绘处二人间也】
　　三人共宅夹清漳张南周北刘中央
　　南州歌
　　【南史曰江革为浔阳太守清严为属城所惮正直自居不与典籖赵道智坐道智还都啓事诬奏革堕事好酒以琅琊王昙总代为行事南州士庶为之语曰】
　　故人不道智新人佞散骑莫知度不度新人不如故
　　敕勒歌
　　敕勒川阴山下天似穹庐笼葢四野天苍苍野茫茫风吹草低见牛羊
　　梁
　　瞿塘行人歌
　　【南史曰庾子舆新野人有孝性丁母忧哀至辄呕血父卒扵蜀子舆哀痛将絶奉防还乡秋水犹壮巴东有淫预石高岀二十许丈及秋至则才如见次有瞿塘大滩行旅忌之部伍至此石犹不见子舆抚心长叫其夜五更水忽退减安流南下及渡水复旧行人为之语曰】
　　淫预如襆本不通瞿塘水退为庾公
　　陈
　　江东谣
　　【隋书五行志曰陈初有童谣其后陈主果为韩摛所败摛本名擒虎黄班之谓也破建康之始复乘青骢马往反时节皆应】
　　黄斑青骢马发自夀阳涘来时冬气末去日春风始
　　陈初童谣
　　御路种竹篠萧萧已复起合盘贮蓬块无复扬尘已北魏
　　杨白花
　　【梁书曰杨华武都仇池人少有勇力容貌雄伟魏胡太后逼通之华惧及祸乃率其部曲降梁胡太后追思之不能已为作杨白华歌使宫人连臂蹋足歌之声甚凄惋南史曰杨华本名白花奔梁后名华魏名将大眼之子】
　　阳春二三月杨栁齐作花春风一夜入闺闼杨花飘荡落南家含情岀户脚无力拾得杨花泪沾臆秋去春还双燕子愿衔杨花入窠里
　　咸阳王歌
　　【北史曰后魏景明中咸阳王禧谋逆伏诛后宫人为之歌其歌遂流扵江表北人之在南者闻管奏之莫不洒泣】
　　可怜咸阳王奈何作事误金牀玉几不能眠夜踏霜与露洛水湛湛弥岸长行人那得渡
　　东魏童谣
　　【魏纪曰孝武帝既入关渤海王高欢议立清河王子善见以奉明帝之后是为孝静皇帝迁都扵邺为东魏自是军国政务皆归相府先是童谣云云按青雀子谓静帝实清河王之世子鹦鹉谓齐神武即高欢也后竟为齐所灭】
　　可怜青雀子飞来邺城里羽翮垂欲成化作鹦鹉子
　　李谧歌
　　【北史曰李谧少好学周览百氏初师事小学博士孔璠数年后璠还就谧请业同门生为之语曰】
　　青成蓝蓝谢青师何常在明经
　　北周
　　周初童谣
　　【隋书五行志曰周初有童谣按静帝隋氏之甥既逊位而崩诸舅强盛】
　　白杨树头金鸡鸣祗有阿舅无外甥
　　玉浆泉谣
　　【隋书曰豆卢勣周武帝时为渭州刺史有恵政华夷悦服大致祥瑞鸟防山俗呼为高武陇其山絶壁千寻由来乏水诸羌苦之勣马足所践忽飞泉涌岀有白乌翔止防前乳子而后去民为之谣后因号其泉曰玉浆泉】
　　我有丹阳山岀玉浆济我人夷神乌来翔
　　隋
　　鳯艒歌
　　【广五行志曰隋焬帝三月三日江上作鳯艒歌乃唐兴之兆】
　　三月三日向江头正见鲤鱼波上游意欲垂钩往撩取恐是蛟龙还复休
　　迷楼宫人歌
　　【迷楼记曰大业九年帝将再幸江都有迷楼宫人夜歌云】
　　河南杨栁树河北李花荣杨花飞去去何处李花结果自然成
　　【帝闻其歌披衣起聴召宫女问之云孰使汝歌也汝自为之邪宫女曰臣有弟在民间曰道途儿童多唱此帝黙然乆之曰天启之也因索酒自歌云云后帝幸江都唐帝起兵入京焚迷楼火经月不灭】
　　宫木隂浓燕子飞兴衰自古漫成悲他日迷楼更好景宫中吐艶变红辉
　　长白山歌
　　【北史曰来整荣国公护儿之子也尤骁勇善抚御讨击羣贼所向皆捷诸贼歌之】
　　长白山头百战场十十五五把长鎗不畏官军十万众只怕荣公第六郎
　　大业中童谣
　　【隋书五行志曰焬帝大业中童谣其后李宻坐杨感之逆为吏所拘在路逃叛潜结羣盗自阳城山而来袭破洛口仓后复屯兵苑内莫浪语宻也宇文化及自号许国寻亦破灭谁道许者盖惊疑之辞也】
　　桃李子鸿鹄绕阳山宛转花林里莫浪语谁道许
　　送别诗
　　杨栁青青着地垂杨花漫漫搅天飞栁条折尽花飞尽借问行人归不归【崔琼东虚记云此诗作扵大业末年实指焬帝廵游无度缙绅瘁怳已甚下逮闾阎而佞人曲士播弄威福欺君上以取荣贵上二句尽之又谓民财穷窘至是方有五子之歌之忧而望其返国也】
　　挽舟者歌
　　【海山记曰焬帝御龙舟夜半闻歌者甚悲帝遣人求之不得】
　　我儿征辽东饿死青山下今我挽龙舟又困隋隄道方今天下饥路粮无些小前去三十程此身安可保寒骨枕荒沙幽魂泣烟草悲损门内妻望断吾家老安得义勇儿烂此无主尸引其孤魂囘负其白骨归















　　古诗镜巻三十二
　　钦定四库全书
　　古诗镜卷三十三
　　明　陆时雍　编
　　乐章第一
　　汉
　　唐山夫人
　　安世房中歌
　　【汉书礼乐志曰汉房中祠乐高祖唐山夫人所作也周有房中乐至秦改名曰夀人凡乐乐其所生礼不忘其本高祖乐楚声故房中乐楚声也孝恵二年使乐府令夏侯寛备其箫管更名安世乐】
　　大孝备矣休徳昭清高张四县【音悬】乐宫庭芬树羽林云景杳防金支秀华庶旄翠旌
　　七始华始肃倡和声神来晏娭【嬉】庶防是听粥粥音送细齐【侧皆反】人情忽乘青煕事备成清思聈聈经纬防防
　　我定厯数人告其心敇身齐戒施敎申申乃立祖庙敬明尊亲大矣孝煕四极爰轃
　　王侯秉徳其邻翼翼显明昭式清明鬯矣皇帝孝徳竟全大功抚安四极
　　海内有奸纷乱东北诏抚成师武臣承徳行乐交逆箫勺羣慝肃为济哉葢定燕国
　　大海荡荡水所归高贤愉愉民所懐太山崔百卉殖民何贵贵有徳
　　安其所乐终产乐终产世继绪飞龙秋游上天高贤愉乐民人
　　丰草葽女罗施善何如谁能囘大莫大成教徳长莫长被无极
　　靁震震电耀耀明徳乡治本约治本约泽大加被宠咸相保徳施大世曼夀
　　都荔遂芳窅窊桂华孝奏天仪若日月光乘四龙囘驰北行羽旄殷盛芬哉芒芒孝道随世我署文章【桂华】冯冯翼翼承天之则吾易乆逺烛明四极慈恵所爱美若休徳杳杳防防克绰永福【美芳　刘奉世曰桂华美芳皆二诗章名本侧注在前篇之未传写之误遂以冠后后词无美芳亦当作美若】
　　硙硙即即师象山则呜呼孝哉案抚戎国蛮夷竭欢象来致福兼临是爱终无兵革
　　嘉荐芳矣告灵飨矣告灵既飨徳音孔臧惟徳之臧建侯之常承【一作永】保天休令问不忘
　　皇皇鸿明荡侯休徳嘉承天和伊乐厥福在乐不荒惟民之则浚则师徳下民咸殖令问在旧孔容翼翼【汉书自浚则以下别为一章今从乐府】
　　孔容之常承帝之明下民之乐子孙保光承顺温良受帝之光嘉荐令芳寿考不忘
　　承帝明徳师象山则云施称民永受厥福承容之常承帝之明下民安乐受福无疆
　　【房中歌不沿雅颂典则靡丽相杂而成以之视封禅颂则荘视郊祀歌则轨矣】
　　郊祀歌十九首
　　【汉书礼乐志曰武帝定郊祀之礼祠太乙扵甘泉祭后土扵汾隂乃立乐府采诗夜诵有赵代秦楚之讴以李延年为协律都尉多举司马相如等数十人造为诗赋略论律吕以合八音之调作十九章之歌以正月上辛用事甘泉圜丘使童男女七十人歌之其余廵狩福应之事不序郊庙故弗论今汉郊庙诗歌未有祖宗之事八音调均又不协于钟律时新得神马因次为歌汲黯曰王者作乐上以承祖宗下以化兆民今陛下得马诗以为歌协扵宗庙光帝百姓岂能知其音耶观黯之言则是歌宗庙亦用之矣然其辞亦多难晓云】
　　练时日
　　练时日侯有望膋萧延四方九重开灵之斿垂恵恩鸿祜【音怙】休灵之车结云驾飞龙羽旄纷灵之下若风马左苍龙右白虎灵之来神哉沛先以雨般【与班同】裔裔灵之至庆隂隂相放震澹心灵已坐五音饬虞至旦承灵亿牲茧栗粢盛香尊桂酒賔八乡灵安留吟青黄徧观此眺瑶堂众嫭竝绰竒丽顔如荼兆逐靡【叶武义反】被华文厠雾縠曵阿锡佩珠玉侠【与挟同】嘉夜兰芳澹容与献嘉觞
　　帝临
　　帝临中坛四方承宇绳绳意变备得其所清和六合制数以五海内安宁兴文匽武后土富媪【当作愠】昭明三光穆穆优游嘉服上黄
　　青阳　　　　　　　　　邹子乐【汉书载此名】
　　青阳开动根荄以遂膏润并爱跂行毕逮霆声发荣壧处顷【读曰倾】听枯藁复产廼成厥命众庶煕煕施及夭胎羣生啿啿【徒感反】惟春之祺
　　朱明　　　　　　　　　邹子乐
　　朱明盛长旉与万物桐【读为通】生茂豫靡有所诎【丘勿反】敷华就实既阜既昌登成甫田百鬼廸尝广大建祀肃雍不忘神若宥之传世无疆
　　西颢　　　　　　　　　邹子乐
　　西颢沆砀秋气肃杀含秀垂頴续旧不废【叶音发】奸伪不萌祅孽伏息隅辟【读曰僻】越逺四貉咸服既畏兹威惟慕纯徳附而不骄正心翊翊
　　冥　　　　　　　　　邹子乐
　　防陵隂蛰虫葢藏草木零落抵冬降霜易乱除邪革正异俗兆民反本抱素懐璞条理信义望礼五岳籍敛之时掩收嘉谷
　　惟泰元
　　惟泰元尊媪神蕃厘【读曰嬉】经纬天地作成四时精建日月星辰度理阴阳五行周而复始云风雷电降甘露雨百姓蕃滋咸循厥绪继统共【读曰恭】勤顺皇之徳鸾路龙鳞防不肸饰嘉笾列陈庶防宴享【叶音乡】灭除凶灾烈腾八荒钟鼓竽笙云舞翔翔招摇灵旗九夷賔将
　　天地
　　天地竝况惟予有慕爰煕紫坛思求厥路恭承禋祀缊豫为纷黼绣周张承神至尊千童罗舞成八溢【与佾同】合好効欢虞【与娱同】泰一九歌毕奏斐然殊鸣琴竽瑟会轩朱璆磬金鼓灵其有喜【叶许吏反】百官济济各敬厥事盛牲实俎进闻膏神奄留临须摇长丽前掞光耀明寒暑不忒况皇章展诗应律鋗玉鸣函宫吐角激徴清发梁扬羽申以商造兹新音永久长声气逺条凤鸟鴹神夕奄虞葢孔享【叶乡】
　　日岀入
　　日岀入安穷时世不与人同故春非我春夏非我夏秋非我秋冬非我冬泊如四海之池徧观是耶谓何吾知所乐独乐六龙六龙之调使我心若訾黄其何不徕下
　　天马
　　【汉书武帝纪曰元鼎四年秋马生渥洼水中作天马之歌太初四年春贰师将军李广利斩大宛王首获汗血马来作西极天马之歌】
　　太一况【一作贶】天马下霑赤汗沫流赭志俶傥精权竒籋【音蹑】浮云晻上驰体容与迣【即逝字】万里今安匹龙为友天马徕从西极渉流沙九夷服天马徕岀泉水虎脊两化若鬼天马徕歴无皁【即草】经千里循东道天马徕执徐时将摇举谁与期天马徕开逺开竦予身逝昆仑天马徕龙之媒游阊阖观玉台
　　天门
　　天门开詄【读如迭】荡荡穆竝骋以临飨光夜烛徳信着灵寖平而鸿长生豫大朱涂广夷石为堂饰玉梢以舞歌体招摇若永望星留俞塞陨光照紫幄珠熉黄幡比翄囘集贰双飞常羊月穆穆以金波日华耀以宣明假清风轧忽激长至重觞神裵囘若留放殣【觐同】冀亲以肆章函蒙祉福常若期寂漻上天知厥时泛泛滇滇从高斿殷勤此路胪所求佻正嘉吉以昌休嘉砰【普萌反】隠溢四方专精厉意逝九阂【叶音改】纷纭六幕浮大海
　　景星【一日寳鼎歌】
　　【汉书武帝纪曰元鼎四年夏六月得寳鼎后土祠旁作寳鼎之歌】
　　景星显见信星彪列象载昭庭日亲以察参侔开阖爰推本纪汾睢出鼎皇祜元始五音六律依韦飨昭杂变竝会雅声逺姚空桑琴瑟结信成四兴递代八风生殷殷钟石羽籥鸣河龙供鲤醇牺牲百末防酒布兰生泰尊柘浆析朝酲微感心攸通脩名周流常羊思所并穰穰复正直往甯【叶音宁】冯蠵【戈随反】切和疏写平上天布施后土成穰穰丰年四时荣
　　齐房【一曰芝房歌】
　　【汉书武帝纪曰元封二年夏六月甘泉宫内中产芝九茎连叶作芝房之歌】
　　齐【读曰斋】房产草九茎连叶宫童効异披图案牒气之精囘复此都蔓蔓日茂芝成灵华
　　后皇
　　后皇嘉坛立黄服物发冀州兆蒙祉福沇沇【音兖】四塞徦【即遐字】狄合处经营万亿咸遂厥宇
　　华煜煜
　　华煜煜固灵根神之斿过天门车千乘敦【读曰屯】昆仑神之岀排玉房周流杂拔【歩曷反】兰堂神之行旌客容骑沓沓般傱傱神之徕泛翊翊甘露降庆云集神之揄临坛宇九疑賔防龙舞神安坐鴹吉时共【读曰恭】翊翊合所思神嘉虞申贰觞福滂洋迈延长沛施祐汾之阿扬金光横泰河莽若云增扬波徧胪驩腾天歌
　　五神
　　五神相包四邻土地广扬浮云扢【公忽反】嘉坛椒兰芳璧玉精垂华光益亿年美始兴交扵神若有承广宣延咸毕觞灵舆位偃蹇骧卉汨【于笔反】胪析奚遗淫渌泽【乌黄反】然归
　　朝陇首【一曰白麟歌】
　　【汉书武帝纪曰元狩元年冬十月行幸雍获白麟作白麟之歌】
　　朝陇首览西垠雷电尞【古燎字】获白麟爰五止显黄徳图匈虐熏鬻殛辟流离抑不详賔百僚山河飨掩囘辕鬗【武元反】长驰腾雨师洒路陂流星陨感惟风籋归云抚懐心
　　象载瑜【一曰赤雁歌】
　　【汉书礼乐志曰太始三年行幸东海获赤雁作】
　　象载瑜白集西食甘露饮荣泉赤雁集六纷员【音云】殊翁杂五采文神所见施祉福登蓬莱结无极
　　赤蛟
　　赤蛟绥黄华葢露夜零昼晻濭百君礼六龙位勺椒浆灵已醉灵既享锡吉祥极降嘉觞灵殷殷烂扬光延夀命永未央杳防防塞六合泽汪濊辑万国灵禗禗象舆轙票然逝旗逶蛇礼乐成灵将归托徳长无衰魏
　　缪袭【字煕伯东海兰陵人有才学多所叙述官至侍中尚书光禄勲文章志曰袭辟御史大夫府歴事魏四世正始六年卒】
　　鼔吹曲十二首
　　【缪袭鼓吹曲絶去古道乃叙功绩实而不浮良非妄作　音节爽竞有铁马金鼓之声】
　　楚之平
　　【晋书乐志曰改汉朱鹭为楚之平言魏也古今乐录作初之平】
　　楚之平义兵征神武奋金鼓鸣迈武徳扬洪名汉室微社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁创武功武功成越五帝邈三王兴礼乐定纪纲普日月齐辉光
　　战荥阳
　　【改汉思悲翁为战荥阳言曹公也】
　　战荥阳汴水陂戎士愤怒贯甲驰阵未成退徐荥二万骑堑垒平戎马伤六军惊势不集众防倾白日没时晦冥顾中牟心屏营同盟疑计无成頼我武皇万国宁
　　获吕布
　　【改汉艾如张为获吕布言曹公东围临淮生擒吕布也】
　　获吕布戮陈宫芟夷鲸鲵驱骋羣雄嚢括天下运掌中
　　克官渡
　　【改汉上之囘为克官渡言曹公与袁绍战破之扵官渡也】
　　克绍官渡由白马僵尸流血被原野贼众如犬羊王师尚寡沙塠傍风飞扬转战不利士卒伤今日不胜后何望工山地道不可当卒胜大捷震冀方屠城破邑神武遂章
　　旧邦
　　【改汉翁离为旧邦言曹公胜袁绍扵官渡还谯收藏死亡士卒也】
　　旧邦萧条心伤悲孤魂翩翩当何依游士恋故涕如摧兵起事大令愿违传求亲戚在者谁立庙置后魂来归
　　定武功
　　【改汉战城南为定武功言曹公初破邺城武功之定始乎此也】
　　定武功济黄河河水汤汤旦暮有横流波袁氏欲衰兄弟寻干戈决漳水水流滂沱嗟城中如流鱼谁能复顾室家计穷虑尽求来连和和不时心中忧戚贼众内溃君臣奔北拔邺城奄有魏国王业艰难览观古今可为长叹
　　屠桞城
　　【改汉巫山高为屠御城言曹公越北塞歴白檀破三郡乌桓扵栁城也】
　　屠栁城功诚难越度陇塞路漫漫北逾冈平但闻悲风正酸蹋顿授首遂登白狼山神武慹海外永无北顾患
　　平南荆
　　【改汉上陵为平南荆言曹公南平荆州也】
　　南荆何辽辽江汉浊不清菁茅乆不贡王师赫南征刘琮据襄阳贼备屯樊城六军庐新野金鼓震天庭刘子面缚至武皇许其成许与其成抚其民陶陶江汉间普为大魏臣大魏臣向风思自新思自新齐功古人在昔虞与唐大魏得与均多选忠义士为喉唇天下一定万世无风尘
　　平关中
　　【改汉将进酒为平闗中言曹公征马超定闗中也】
　　平闗中路向潼济浊水立高墉鬬韩马离羣凶选骁骑纵两翼虏崩溃级万亿
　　应帝期
　　【改汉有所思为应帝期言文帝以圣徳受命应运期也】
　　应帝期扵昭我文皇厯数承天序龙飞自许昌聪明昭四表恩徳动遐方星辰为垂耀日月为重光河洛吐符瑞草木挺嘉祥麒麟歩郊野黄龙游津梁白虎依山林凤凰鸣高冈考图定篇籍功配上古羲皇羲皇无遗文仁圣相因循期运三千嵗一生圣明君尧授舜万国万国皆附亲四门为穆穆教化常如神大魏兴圣与之为邻
　　邕煕
　　【改汉芳树为邕煕言魏氏临其国君臣邕穆庶绩咸煕也】
　　邕煕君臣念徳天下治登帝道获瑞寳颂声竝作洋洋浩浩吉日临高堂置酒列名倡歌声一何纡余襍笙簧八音谐有纪纲子孙永建万国夀考乐无央
　　太和
　　【改汉上邪为太和言明帝继体承统太和改元徳泽流布也】
　　惟太和元年皇帝践阼圣且仁徳泽为流布灾蝗一时为絶息上天时雨露五谷滋【宋书作溢】田畴四民相率遵轨度事务征清天下狱讼察以情元首明魏家如此那得不太平





　　古诗镜卷三十三
　　钦定四库全书
　　古诗镜卷三十四
　　明　陆时雍　编
　　乐章第二
　　晋
　　傅
　　郊祀歌三首
　　【傅乐章虽少精意特格力犹存若曹毘宗庙歌自是繁辞缛语有何雍雍翼翼以通冥漠之中至荀朂欲掇述颂余不觉有言斯沮矣】
　　【晋书乐志曰武帝受命泰始二年诏郊祀明堂礼乐权用魏仪遵周室肇称殷礼之义但改乐章使傅为之辞凡十五篇】
　　夕牲歌
　　天命有晋穆穆明明我其夙夜袛事上灵常于时假迄用其【一作有】成扵荐牡进夕其牲崇徳作乐神只是听
　　迎送神歌
　　宣文烝哉日靖四方永言保之夙夜匪康光天之命上帝是皇嘉乐殷荐灵祚景祥神只降假享福无疆
　　飨神歌【三章】
　　天祚有晋其命惟新受终于魏奄有兆【晋书作黎】民燕及皇天懐柔百神不显遗烈之徳之纯享其牡式用肇禋神只来格福禄是臻
　　时迈其犹昊天子之祐享有晋兆民戴之畏天之威敬授人时不显不承扵犹绎思皇极斯建庶绩咸煕庶防夙夜惟晋之祺
　　宣文惟后克配彼天抚宁四海保有康年于乎缉煕肆用靖民爰立典制爰修礼纪作民之极莫非资始克昌厥后永言保之
　　天地郊明堂歌六首
　　夕牲歌【天地郊明堂同】
　　皇矣有晋时迈其徳受终于天光济万国万国既光神定厥祥防于郊祀祗事上皇祗事上皇百福是臻巍巍祖考克配彼天嘉牲匪歆徳馨惟飨受天之神祐化四方【宋书作神和四畅】
　　降神歌
　　于赫大晋膺【晋书作应】天景祥二帝迈徳宣兹重光我皇受命奄有万方郊祀配享礼乐孔章神只嘉飨祖考是皇克昌厥后保祚无疆
　　天郊飨神歌
　　【昊天尊严赫赫在上肃肃在下竭诚致敬不敢必曰庶或飨之而辄曰神之来云云于事天之道逺矣此邹子乐之陋制后世相沿而不觉者也】
　　整泰坛祀【晋书作礼】皇神精气感百灵宾蕴朱火燎芳薪紫烟游【一作起】冠青云神之体靡象形旷无方幽以清神之来光景照听无闻视无兆神之至举歆歆灵爽协动余心神之坐同欢娱泽云翔化风舒嘉乐奏文中声八音谐神是听咸洁齐并芬芳烹牷牲享玉觞神悦飨歆禋祀祐大晋降繁祉祚京邑行【晋书作广】四海保天年【晋书作命】穷地纪
　　地郊飨神歌
　　整泰丘竢皇只众神感羣灵仪隂祀设吉礼施夜将极时未移只之体无形象潜泰幽洞忽荒只之岀忧若有灵无逺天下母只之来遗光景昭若存终防防只之至举欣欣舞象徳歌成文只之坐同欢豫泽雨施化云布乐八变声教敷物咸享只是娱齐既洁侍者肃玉觞进咸穆穆飨嘉豢歆徳馨祚有晋暨羣生溢九壤格天庭保万夀延亿龄
　　又【初学记载】
　　结方丘祗国琛樽既享俎既散敛检玉具鏖琛楙百福底自古协万夀迄在今
　　明堂飨神歌
　　经始明堂享祀匪懈于皇烈考光配上帝赫赫上帝既高既崇圣考是配明徳【乐府作堂】显融率土敬职万方来祭常于世假保祚永世
　　宗庙歌十一首
　　【南齐书乐志曰晋泰始中傅造祠庙夕牲昭夏歌一篇迎送神肆夏歌一篇登七庙七篇飨神歌二篇云登歌歌盛徳之功烈故庙异其文飨神犹周颂之有瞽及雍但説祭飨神明礼乐之盛七庙飨神皆用之】
　　夕牲歌
　　我夕我牲猗欤敬止嘉豢孔时供兹享祀神鉴厥诚博硕斯歆祖考降飨以虞孝孙之心
　　迎送神歌
　　呜呼悠哉日鉴在兹以时享祀神明降之神明斯降既祐飨之祚我无疆受天之祜赫赫太上巍巍圣祖明明烈考丕承继序
　　征西将军登歌
　　经始宗庙神明戾止申锡无疆祗承享祀假哉皇祖绥予孙子燕及后昆锡兹繁祉
　　豫章府君登歌
　　嘉乐肆庭荐祀在堂皇皇宗庙乃祖先皇济济辟公相予蒸尝享祀不忒降福穰穰
　　颍川府君登歌
　　于邈先后实司于天显矣皇祖帝祉肇臻本支克昌资始开元恵我无疆享祀【晋书作祚】永年
　　京兆府君登歌
　　于惟曾皇显显令徳高明清亮匪竞柔克保乂命祐基命惟则笃生圣祖光济四国
　　宣皇帝登歌
　　于铄皇祖圣徳钦明勤施四方夙夜敬止载敷文教载扬武烈匡定社稷恭行天罚经始大业造创帝基畏天之命于时保之
　　景皇帝登歌
　　执竞景皇克明克哲旁作穆穆惟祗惟畏纂宣之绪耆定厥功登此俊乂纠彼羣凶业业在位帝既勤止维天之命于穆不已
　　文皇帝登歌
　　于皇时晋允文文皇聪明睿智圣敬神武万防莫综皇斯清之虎兕【晋书作虵豕】放命皇斯平之柔逺能迩简授英贤创业垂统勲格皇天
　　飨神歌【二章】
　　曰晋是常飨祀时序宗庙致敬礼乐具举惟其来祭普天率土牺樽既奠清酤既载亦有和羮荐羞斯备蒸蒸永慕感时兴思登歌奏舞神乐其和祖考来格祐我邦家敷天之下防不休嘉
　　肃肃在位济济臣工四海来格礼仪有容钟鼔振管弦理舞开元歌永始神胥乐兮肃肃在位臣工济济小大咸敬上下有礼理管弦振鼓钟舞象徳歌咏功神胥乐兮肃肃在位有来雍雍穆穆天子相维辟公礼有仪乐有则舞象功歌咏徳神胥乐兮
　　宋
　　顔延之
　　【宋乐歌絶类他诗骈偶叠成瑰辞丽句而已自此齐梁俱袭其制无可观者】
　　南郊登歌三首
　　【宋书乐志曰文帝元嘉二十二年诏顔延之造天地郊夕牲迎送神飨神雅乐登歌三篇】
　　夕牲歌
　　夤威寳命严恭帝祖表海炳岱【选作炳海表岱】系唐胄楚灵鉴濬【选作睿】文民属睿武奄受敷锡宅中拓宇亘地称皇罄天作主月竁来賔日际奉土开元正首礼交乐举六典联事九官列序有牷在涤有洁在俎以王衷以荅神祜
　　迎送神歌
　　维圣飨帝维孝飨【乐府作养】亲皇乎备矣有事上春礼行宗祀敬达郊禋金枝中树广乐四陈陟配在京降徳在民奔精照夜高燎焬晨隂明浮烁沈禜【音咏】深沦告成大报受厘元神月御按节星驱扶轮遥兴逺驾【乐府作举】曜曜振振
　　飨神歌
　　营泰畤定天衷思心睿谋筮从建表蕝设郊宫田烛置爟火通厯元旬律首吉饰紫坛坎列室中星兆六宗秩干宇晏地区谧大孝昭祭礼供牲日展盛自躬具陈器备礼容形舞缀被歌钟望帝阍耸神跸灵之来辰光溢洁粢酌娱太一明煇夜华晳日祼既始献又终烟芗鬯报清穹飨宋徳祚王功休命永福履
　　谢荘
　　明堂歌九首
　　【通典曰孝武建元元年使谢荘造郊庙舞乐明堂诸乐歌诗南齐书乐志曰明堂辞五帝汉郊祀歌皆四言宋孝武使谢荘造辞荘依五行数木数用三火数用七土数用五金数用九水数用六周颂我将祀文王言皆四其一句五一句七荘歌太祖亦无定句】
　　迎神歌【宋书曰依汉郊祀四句一转韵后送神歌放此】
　　地纽谧干枢囘华葢动紫微开旌蔽日车若云驾六龙乘絪缊晔帝京辉天邑圣祖防五灵集构瑶戺耸珠帘汉拂幌月栖檐舞缀畅钟石融驻飞景郁行风懋粢盛洁牲牷百礼肃羣司防皇徳逺大孝昌贯九幽洞三光神之安解玉銮景福至万防欢
　　登歌
　　雍台辨朔泽宫练辰【一作服】洁火夕照明水朝陈六瑚贲室八羽华庭昭事先圣懐濡上灵肆夏戒敬升歌发徳永固鸿基以绥万国
　　歌太祖文皇帝【宋书曰依周颂体】
　　维天为大维圣祖是则辰居万防缀旒下国内灵八辅外光四瀛蒿宫仰葢日馆希旌复殿留景重檐结风刮楹接纬达响承虹设业设虡在王庭肇禋祀克配乎灵我将我享维孟之春以孝以敬以立我蒸民
　　歌青帝【三言依木数】
　　参映夕驷照晨灵乘震司青春雁将向桐始防柔风舞暄光迟萌动达万品新润无际泽无垠
　　歌赤帝【七言依火数】
　　龙精初见大火中朱光北至圭景同帝在在离实司衡水雨方降木槿荣庶物盛长咸殷阜恩覃四防被九有
　　歌黄帝【五言依土数】
　　履建【宋书作艮】宅中防司绳御【宋作总】四方裁化遍寒燠布政周炎凉景丽条可结霜明氷可折凯风扇朱辰白云流素节分至乘结【宋作泾】晷启闭集恒度帝运缉万有皇灵澄国歩
　　歌白帝【九言依金数】
　　百川如镜天地爽且明云冲气举徳盛在素精木叶初下洞庭始扬波夜光彻地翻霜照悬河庶类收成嵗功行欲宁浃地奉渥罄宇承秋【宋作帝】灵
　　歌黑帝【六言依水数】
　　嵗月既晏方驰灵乘坎徳司规云合晦鸟【一作归】路白云【一作雪】繁亘天涯雷在地时未光饬国典闭闗梁四节遍万物殿福九域祚八乡晨晷促夕漏延太隂极微阳宣鹊将巢氷已解气濡水风动泉
　　送神歌
　　蕴礼容余乐度灵初留景欲暮开九重肃五达鳯参差龙已沫云既动河既梁万里照四空香神之车归清都琁庭寂玉殿虚濬化凝孝风炽顾灵心结皇思
　　古诗镜卷三十四
　　钦定四库全书
　　古诗镜巻三十五
　　明　陆时雍　编
　　乐章第三
　　北周
　　庾信
　　【庾信乐章疏达条畅絶去陈言布兹新令于雅颂则不足于词章则有余矣】
　　祀圜丘歌十二首
　　【隋书乐志曰周闵帝受禅居位日浅明帝虽革魏氏之乐而未臻雅正天和元年武帝初造山云舞以备六代南北郊雩坛太庙禘祫俱用之六舞者大夏大濩大武正徳武徳山云也于是正定雅音为郊庙乐宣帝嗣位皆循用之】
　　昭夏【降神】
　　重阳禋祀大报天丙午封坛肃且圜孤竹之管云和神光来下风肃然王城七里通天台紫微斜照影徘徊连珠合璧重光来天防蹔转钩陈开
　　皇夏【皇帝入门】
　　旌廻外壝跸静郊门千乘按辔万骑云屯借茅无咎扫地唯尊揖让展礼衡璜节歩星汉就列风云相顾取法于天降其永祚
　　昭夏【俎入】
　　日至大礼丰牺上辰牲牢修牧茧栗毛纯俎豆斯立陶匏以陈大报反命居阳兆日六变鼔钟三和琴瑟俎竒豆偶惟诚惟质
　　昭夏
　　贠玉已奠苍币斯陈瑞形成象璧气含春礼从天数智总圎神为祈为祀至敬咸遵
　　皇夏【皇帝升坛】
　　七星是仰八陛有凭就阳之位如日之升思防肃肃致敬绳绳祝史陈信象斯格惟类之典唯灵之泽幽显对扬人神咫尺
　　云门舞【初献】
　　献以诚郁以清山罍举沈齐倾惟尚飨洽皇情降景福通神明
　　云门舞【初献配帝】
　　长丘逺歴大电遥源弓藏高陇鼎没寒门人生于祖物本于天奠神配徳迄用康年
　　登歌【初献及献配帝毕奏】
　　嵗之祥国之阳苍灵敬翠云长象为饰龙为章乘长日坯蛰户烈云汉迎风雨六吕歌云门舞省涤濯奠牲牷郁金酒鳯凰樽廻天睠顾中原
　　皇夏【饮福酒】
　　国命在礼君命在天陈诚唯肃饮福唯防洽斯百礼福以千年钩陈掩映天驷徘徊雕禾饰斚翠羽承罍受斯茂祉从天之来
　　雍夏【撤奠】
　　礼将毕乐将阑廻日辔动天关翠鳯摇和鸾响五云飞三歩上风为驭雷为车无辙迹有烟霞畅皇情休灵命雨留甘云余庆
　　皇夏【就望燎位】
　　六典联事九司咸则率由旧章于焉允塞掌礼移次燔柴在焉烟升玉帛气敛牲牷休气馨香膋芳昭晰翼翼防心明明上彻
　　皇夏【还便殿】
　　玉帛礼毕神人事分严承乃睠瞻仰廻云辇路千门王城九轨式道移司方廻指得一惟清扵万斯宁受兹景命于天告成
　　祀方泽歌四首
　　昭夏【降神】
　　报功隂泽展礼郊平琮镇瑞方鼎升庖调歌丝竹缩酒江茅声舒钟鼔器质陶匏列燿秀华凝芳都荔川泽茂祉丘陵容衞云饰山罍兰浮泛齐日至之礼歆兹大祭
　　昭夏【奠玉帛】
　　曰若厚载钦明方泽敢以敬恭陈之玉帛徳包含养功藏灵迹斯箱既千子孙则百
　　登歌【初献】
　　质明孝敬求隂顺阳坛有四陛琮分八方牲牷荡涤萧合馨香和銮戾止振鹭来翔威仪简简钟鼓喤喤声和孤竹韵入空桑封中云气坎上神光下元之主功深葢藏
　　皇夏【望坎位】
　　司筵撤席掌礼移次廻顾封坛恭临坎位瘗玉埋俎藏芬敛气是曰就幽成斯地意
　　祀五帝歌十二首
　　皇夏【奠玉帛】
　　嘉玉惟芳嘉币惟量成形惟礼禀色随方神班其次嵗礼惟常威仪抑抑率由旧章
　　皇夏【初献】
　　惟令之月惟嘉之辰司坛宿设掌史诚陈敢用明礼言功上神钩陈旦辟阊阖朝分旒垂象冕乐奏山云将廻霆防蹔转天文五运周环四时代序鳞次玉帛循廻樽俎神其降之介福斯许
　　青帝云门舞【以下竝初献奏】
　　甲在日鸟中星礼东后奠苍灵树春旗命青史候鴈还东风起歌木徳舞震宫泗濵石龙门桐孟之月阳之天亿斯庆兆斯年
　　配帝舞
　　帝出于震苍徳于神其明在日其位居春劳以定国功以施人言从配祀近取诸身
　　赤帝云门舞
　　招摇指午对南宫日月相会实沈中离光布政动温风纯阳之月乐炎精赤雀丹书飞送迎朱綘鼓罄防诚万物含养各长生
　　配帝舞
　　以炎为政以火为官位司南陆享配离坛三和实俎百味浮兰神其茂豫天歩艰难
　　黄帝云门舞
　　三光仪表正四气风云同戊已行初厯黄钟始变宫平琮礼内镇隂管奏司中斋坛芝晔晔清野桂冯冯夕牢芬六鼎安歌韵八风神光乃超忽嘉气恒葱葱
　　配帝舞
　　四时咸一徳五气或同论犹吹鳯凰管尚对梧桐园器圜居土厚位总配神尊始知今奏乐还用我云门
　　白帝云门舞
　　肃灵兑景承配秋坛云高火落露白蝉寒帝律登年金精行令瑞兽霜耀祥禽雪映司藏肃杀万寳咸宜厥田上上收功在斯
　　配帝舞
　　金行秋令白帝朱宣司正五雉歌庸九川执文之徳对越彼天介以福祉君子万年
　　黒帝云门舞
　　北辰为政坛北陆之祀员官宿设璜浴兰坎徳隂风御寒次律将廻穷纪微阳欲动细泉管犹调扵隂竹声未入扵春待归余扵送厯方履庆扵斯年
　　配帝舞
　　地始坼虹始藏服玉居堂沐蕙气浴兰汤匏器洁水泉香陟配彼福无彊君欣欣此乐康
　　五声调曲二十四首
　　序曰元正飨会大礼賔至食举称觞荐玉六律既从八风斯畅以歌大业以舞成功
　　宫调曲五首
　　气离清浊割元开天地分三才初辨正六位始成文继天爰立长安民乃树君其明广如日其泽厚如云惟昔我文祖拨乱拒讴歌三分未抚运八百不陵河礼敷天下信乐正神人和风尘行息警江海欲无波
　　我皇承下武革命在君临应图当舜玉嗣徳受尧琴泥首多推运阳城有让心就日先知逺观渊早见深精实委御苍正乃皆平履端朝万国年祥庆百灵玉帛咸观礼华戎各在庭鳯响中夷则天文正玉衡皇基自天保万物乃由庚
　　握衡平地纪观象正天枢祺祥钟赤县灵瑞炳皇都更受昭华玉还披兰叶图金波来白兔若木下苍乌玉斗调元协金沙富国租青丘还扰圃丹穴更巢梧安乐新成庆长生百福符
　　明明九族序穆穆四门宾阴陵朝北附蟠木引东臣涧途求版筑溪源取钓纶多士归贤戚维城属茂亲贵位连南斗高荣据北辰迎时乃推策司职且班神日月之所照霜露之所均永从文轨一长无外户人
　　郁盘舒栋宇峥嵘侔大壮拱木诏林衡全模徴梓匠千栌绮翼浮百栱长虹抗北去邯郸道南来偃师望龙首载文防云楣承武帐居者非求隘卑宫岂难尚壮丽天下观是以从萧相
　　变宫调二首
　　帝游光出震君明擅在离岩廊惟眷顾钦若尚无为龙穴非难附鸾巢欲可窥具茨应不逺汾阳宁足随烝民播植重沟洫劬劳多桑林还注雨积石遂开河明徴逢永命平秩值年和更有薫风曲方闻晨露歌
　　移风广轩厯崇徳盛唐年成文兴大雅出豫动钧天黄钟六律正阊阖八风宣孤竹调阳管空桑节雅舞林鸾更下歌山鳯欲前闻音能辨俗听曲乃思贤感物观治乱心恒防未然君子得其道太平何有焉
　　商调曲四首
　　君以宫唱寛大而谟明臣以商应闻义则可行有熊为政访道于容成殷汤受命委任于阿衡忠其敬事有罪不逃刑诵其箴谏言之无隠情有刚有断四方可以寜既颂既雅天下乃升平专精一致金石为之开动其两心妻子恩情乖苟利社稷无有不尽懐昊天降祐元首唯康哉
　　百川俱会大海所以深羣材既聚故能成邓林猛虎在山百兽莫敢侵忠臣处国天下无异心昔我文祖执心且危虑驱剪豺狼经营此天歩今我受命又无敢逸豫惟尔弼谐各可知兢惧
　　礼乐既正神人所以和玉帛有序志欲静干戈各分符瑞俱誓裂山河今日相乐对酒且当歌道徳以喻听撞钟之声神奸不若观铸鼎之形酆宫既朝诸侯于是穆岐阳或狩淮夷自此平若渉大川言凭于舟檝如和鼎实有寄于盐梅君臣一体可以静氛埃得人则治何世无奇才
　　风力是举而台阶序平重黎既登而天地位成功无与让铭太常之旌世不失职受骍毛之盟辑瑞班瑞穆穆于尧门惟翰惟屏膴膴于周原功成而治定礼乐斯存复子而明辟姬旦何言
　　角调曲二首
　　止戈见于絶辔之野称伐闻于丹水之征信义俱存乃先忌食五材并用谁能去兵虽圣人之大寳曰位实天地之大徳曰生泾渭同流清浊异能琴瑟并御雅郑殊声扰扰烝人声教不一茫茫禹迹车轨未并志在四海而尚恭俭心包宇宙而无骄盈言而无文行之不逺义而无立勤则无成恻隠其心训以慈恵流宥其过哀矜典刑
　　匡赞之士或从渔钓云雨之才乍叹幽谷寻芳者追深径之兰识韵者探穷山之竹克明其徳贡以三事树之风声言于九牧恊用五纪风若从事农用八政甘作其谷殊风共轨见之周南异畆同颖闻之康叔祁寒暑雨是无胥怨天覆云油滋焉渗漉幸无谢上古之淳人庶可以封之于比屋
　　征调曲六首
　　乾坤以含养覆载日月以贞明照临达人以四海为务明君以百姓为心水波澜者源必逺树扶踈者根必深云雨取施无不洽廊庙求才多所任
　　淳风布政常无欲至道防人能变俗求仁义急于水火用礼譲多于菽粟屈轶无佞人可指獬豸无繁刑可触王道荡荡用无为天下四人谁不足
　　圣人千年始一生黄河千年始一清摄提以之而从纪玉烛于是而文明东南可以补地阙西北可以正天倾浮鼋则东海可厉运锸则南山可平众仙就朝于瑶水羣帝受享扵明庭懐和则韎任并奏功烈则钟鼎俱铭三光以纪物成形四时以裁成正位雷风大山岳之响寒暑通隂阳之气武功则六合攸同文教则二仪经纬有道则咸浴其徳好生则各繁其类白日经天中则移明月横汉满而亏能亏能缺既无为虽盈虽满则不危开信义以为苑囿立道徳以为城池周监二代所损益郁郁乎文其可知庖牺之亲临佃渔神农之躬秉耕稼汤则救旱而忧勤禹则正冠而无暇草上之风无不偃君子之甿知可化将欲比徳于三皇未始追踪于五霸纤纤不絶林薄成涓涓不止江河生事之毫髪无谓轻虑逺防微乃不倾云官乃垂拱大君鳯厯唯钦明元首类上帝而禋六宗望山川而朝羣后地镜则山泽俱开河图则鱼龙合负我之天网莫不该阊阖九闗天门开卿相则风云感匡赞则星辰下来既兴周室之三圣乃举唐朝之八才莘臣参谋于左相大老教政于中台其宜作则于明哲故无崇信于奸囘
　　正阳和气万类繁君王道合天地尊黎人耕植于义圃君子翺翔于礼园落其实者思其树饮其流者懐其源咎繇为谋不仁逺士会为政羣盗奔克寛则昆虫内向彰信则殊俗宅心浮桥有月支抱马上苑有乌孙学琴赤玉则南海输賮白环则西山献琛无劳凿空于大夏不待蹶角于蹛林
　　羽调曲五首
　　树君所以牧人立法所以静乱首恶既其南巢元凶于是北居休气而四塞在光华而两旦是以雨施作解是以风行唯涣周之文武洪基光宅天下文思千载克圣咸煕七百在我应期实昊天有成命惟四方其训之运平后亲之俗时乱先疎之雄逾桂林而驱象济弱水而承鸿既浮干吕之气还吹八律之风钱则都内贯朽仓则常平粟红火中乃寒乃暑年和一风一雨听钟磬念封疆闻笙竽思蓄聚瑶琨篠荡既从怪石铅松即序长乐善马成廐水衡黄金为府
　　百川乃宗巨海众星是仰北辰九州攸同禹迹四海合徳尧臣朝阳栖于鸣鳯灵畤牧于般麟云玉叶而五色月金波而两轮凉风迎时北狩小暑戒节南廵山无藏于紫玉地不爱于黄银虽南征而北怨实西略而东賔既永清于四海终有庆于一人






　　古诗镜巻三十五
　　钦定四库全书
　　古诗镜巻三十六
　　明　陆时雍　编
　　谐语
　　日中不彗是谓失时操刀不割失利之期执斧不伐贼人将来【叶陵之反】涓涓不塞将为江河荧荧不救炎炎奈何两叶不去将用斧柯为虺弗摧行将为蛇【叶唐何反太公兵法引黄帝语】
　　不行其野不违其马
　　墙有耳伏寇在侧【右管子】
　　相马以舆相士以居【孔子家语】
　　畏首畏尾身其余几
　　高下在心川泽含汚山薮藏疾瑾瑜匿瑕国君含垢室扵怒市扵色
　　无过乱门
　　唯食忘忧【右左传】
　　兄弟谗防侮人百里
　　兽恶其网民恶其上【右国语】
　　生相怜死相捐
　　人不婚宦情欲失半人不衣食君臣道息
　　田父可坐杀【右列子】
　　截趾适履孰云其愚何与斯人追欲防躯【邹子引古语】心诚怜白髪情不怡艳色媸【鲁连子】
　　尧舜千钟孔子百觚子路嗑嗑尚饮十榼【孔丛子】
　　人不小学不大迷不小慧不大愚
　　兰芝以芳未尝见霜鼔造辟兵夀尽五月之望的的者获提提者射
　　君子有酒鄙人鼔缶虽不见好亦不见丑
　　【业】防【付】在頬则好在颡则丑【防者頬上窐也窐者在颡以槃故丑】绣以为裳则宜以为冠则讥
　　心所説毁舟为枤【第】心所欲毁钟为铎
　　骏马以抑死直士以正穷贤者摈扵朝美女摈扵宫圣人处扵隂众人处扵阳圣人行扵水众人行扵霜佐祭得尝救鬬得伤【右淮南鸿烈解】
　　不习为吏视已成事
　　千人所指无病而死【右汉书】
　　几事不密祸倚人壁
　　彀弩射市薄命先死【右后汉书】
　　妇死腹悲惟身知之【风俗通】
　　仕宦不止车生耳【应劭汉官仪引里语】
　　一嵗数赦好儿喑哑【王符引谚】
　　二人同术谁昭谁防二虎同穴谁死谁生【桓谭引谚】
　　少所见多所怪【叶古遗反】见槖驼言马肿背【牟子引古谚】
　　洛鲤伊鲂贵扵牛羊
　　上山斫檀榽檀先殚【右诗疏】
　　四足之美有麃两足之美有鷮【诗正义引语】
　　三月昬参星夕杏花盛桑叶白
　　河射角堪夜作犁星没水生骨【右四民月令引农语】
　　蜻蛉鸣衣裘成蟋蟀鸣懒妇惊【月令注引里语】
　　土长冒橛陈根可拔耕者急发【泛胜之书引古语】
　　射的白斛米百射的斛米千【水经注引谚】
　　山川而能语葬师食无所肺腑而能语医师色如土【方回山经引相冢书】
　　越阡度陌互为主客【文选注引古谚】
　　猛虎不处卑势劲鹰不立垂枝【蒋子万几论】
　　失晨之鸡思补更鸣【魏武选令引彦】
　　乳犬玃虎伏鸡搏狸
　　将飞者翼伏将奋者足局将噬者爪缩将文者且朴无乡之社易为黍肉无国之稷易为求福【右古谚古语】江河淮海天之奥府
　　暗昧防语相传诖误鬼魅所舍谁知卧处
　　背北相憎心意不同如火与金
　　蝠螺生子深目黑丑虽饰相就众人莫取
　　朝生夕死名曰婴鬼不可得祀
　　忧思约带
　　斵破瑚琏殷商絶后
　　贫鬼守门日破我盆
　　忧动胸臆莫与笑食
　　鹊笑鸠舞来遗我酒大喜在后授我纽
　　鸟鸣哺鷇长欲飞去循枝上下适与风遇
　　一夫两心防刺不深
　　庭燎夜明追嗣日光
　　泥面乱头忍耻少羞日以削消
　　三人俱行一人言北伯叔欲南少叔不得中路分道争鬬相贼
　　鹠鸱娶妇深目窈身折腰不媚与伯相背
　　五心六意岐道多怪非君本志生我恨悔
　　仲冬兼秋鸟散饮忧
　　思初道古哀吟无辅
　　雪梅零坠心思愦愦
　　一指食肉口无所得染其鼎鼐舌馋于腹
　　口辨言疥行者畏忌
　　絶国异路心不相慕蛇子两角使我相恶
　　鼻项移徙居不安坐枯竹后生失其宠荣
　　花瓠实百女同室醯苦不熟未有配合
　　嵗暮花落君衰扵徳荣宠殒坠隂弃其室
　　载餽茹田破鉏失餐苖稼不辟独饥扵年
　　履蛇蹑虺与鬼相视惊恐失气如骑虎尾
　　草木疮疡花落叶亡
　　华言风语自相诖误
　　耕石不生弃礼无名缝衣失针襦袴不成
　　空曹注器豚彘不至张弓祝鸡雄父飞去
　　簪短带长岀思苦穷瘠蠡小瘦以病之癃
　　蔽镜无光不见文章少女不市弃扵相望
　　海老水干鱼鳖萧索高落无涧独有沙石
　　胶车驾东与雨相逢五楘解堕顿斩独宿忧为身福酒为欢伯除忧来乐福善入门与君相索
　　一衣三冠冠无所绊元服不成为身灾患
　　桑华腐蠧衣敝如络女功不成丝布为玉
　　迹行窃视有所畏避蔽目伏蔵以夜为利
　　山林麓薮非人所处鸟兽无礼使我心苦
　　魂征惙惙行旷听絶扩然大通复更生活
　　千嵗槐根身多斧痕伤夷倒掘枝叶不存
　　方船备水旁河燃火终身无祸
　　响像无形骨体不成微行衰索消灭无名
　　折梃舂稷君不得食头痒搔跟无益扵疾
　　鹰飞退去不食其雏
　　忧在心腹内崩为疾祸起萧墙意如制国
　　倔傀如仪前后相违言如鳖咳语不可知
　　秋风生哀花落心悲
　　左手把水如光与鬼不可得徙
　　安坐玉牀聴韶行觞
　　季蛇叔虎野心善怒
　　夹河为婚期至无船摇心失望不见所欢
　　羊头兔足羸瘦少肉
　　逺视千里不见所视离娄之明无益扵耳
　　乆鳏无偶思配织女求其非望自令寡处【右易林】










　　古诗镜卷三十六
　　钦定四库全书
　　唐诗镜巻一
　　明　陆时雍　编
　　初唐第一
　　【唐之胜于六朝者以七古之纵七律之整七絶之调此其故在气局声调之间而精神材力未能驾胜以五律视昔相去逺矣声不逮韶色不逮丽神不逮晬情不逮深虽沈宋绮思仅足当梁陈之中驷耳至五言古诗其道在神情之妙不可以力雄不可以材骋不可以思得不可以意致虽李杜力挽古风而李病于浮杜苦于刻以追陶谢之未能况汉魏乎韦苏州得六朝之而无其实栁子厚得六朝之干而无其华亦足并李杜而称一代之雄矣五言絶句古道尽亡间有作者存十一于千百矣然唐之有可称者以其能洗妖淫之气而归平正之音也代不如古亦以见风气之所趋矣】
　　太宗皇帝【本纪云姓李氏讳世民髙祖第二子髙祖起义兵拜右领大都督封炖煌郡公徙封赵国公髙祖受禅拜尚书令右武大将军进封秦王海内渐平乃鋭意经籍开文学馆以待四方之士杜如晦等十有八人为学士与之讨论髙祖传位在位二十四年崩諡文皇帝有集四十巻　帝尝作宫体诗使虞世南赓和世南曰圣作诚工然体非雅正上有所好下必有甚焉恐此诗一传天下风靡不敢奉诏帝曰朕试卿尔后帝为诗一篇述古兴亡既而叹曰钟子期死伯牙不复鼔琴朕此诗何所示邪勑禇遂良即世南灵座焚之】
　　五言古诗
　　帝京篇【并序】
　　余以万几之暇游息艺文观列代之皇王考当时之行事轩昊舜禹之上信无间然矣至于秦皇周穆汉武魏明峻宇雕墙穷侈极丽征税殚于宇宙辙迹徧于天下九域无以称其求江海不能赡其欲覆亡颠沛不亦宜乎余追踪百王之末驰心千载之下慷慨懐古想彼哲人庶以尧舜之风荡秦汉之弊用咸英之曲变烂漫之音求之人情不为难矣故观文教于六经阅武功于七徳台榭取其避燥湿金石尚其谐神人皆节之于中和不系之于淫放故沟洫可恱何必江海之濵乎麟阁可翫何必山陵之间乎忠良可接何必海上神仙乎丰镐可游何必瑶池之上乎释实求华以人从欲乱于大道君子耻之故述帝京篇以明雅志云尔
　　落日双阙昏回舆九重暮长烟散初碧皎月澄轻素搴幌翫琴书开轩引云雾斜汉耿层阁清风揺玉树
　　【太宗丽色来自齐梁苍骨本之隋氏长烟散初碧皎月澄轻素语藻而洁】
　　山阁晩秋
　　山亭秋色满岩牖凉风度疎兰尚染烟残菊犹承露古石衣新苔新巢封古树歴览情无极咫尺轮光暮
　　【五六语佳新古字不宜叠用或当时以此为致耳】
　　【附登三台言志引月擎宵桂飘云逼曙鳞下句佳取景在一鳞字　初春登台绮峯含翠雾照日蕊红林蕊字竒又娇花鸟续吟一语最胜　秋日斆庾信体萤火不温风与流萤带火寒相去何啻天壤　过旧宅纫佩兰开径舒圭叶剪桐语既有韵剪桐更饶想致】
　　虞世南【本传云字伯施越州余姚人性沈静寡欲与兄世基同受学于顾野王时人方之二陆为文章婉缛祖述徐陵为秦府参军贞观中累迁至秘书监赐爵永兴县子太宗每称其有五絶徳行忠直博学文词书翰也卒諡文懿勑曰世南于我犹一体也拾遗补阙无日暂忘实当代名臣人伦凖的今其云亡石渠东观中无复人矣　世南在隋有诗巳载隋诗中】
　　五言古诗
　　从军行
　　涂山烽惊弭节度龙城冀马楼兰将燕犀上谷兵劒寒花不落弓晓月逾明凛凛严霜节冰壮黄河絶蔽日巻征蓬浮天散飞雪全兵值月满精骑乗胶折结发早驱驰辛苦事旌麾马冻重闗冷轮摧九折危独有西山将年年属数竒
　　【劔寒花不落弓晓月逾明是隋人语风味之佳律中得此最胜】
　　结客少年塲行
　　韩魏多竒节倜傥遗声利共矜然诺心各负纵横志结交一言重相期千里至緑沈明月金络浮云辔吹箫入吴市击筑游燕肆寻源博望侯结客逺相求少年懐一顾长驱背陇头焰焰戈霜动耿耿劒虹浮天山冬夏雪交河南北流云起龙沙暗木落鴈门秋轻生殉知已非是为身谋
　　【独饶风骨】
　　五言律诗
　　侍宴应诏赋韵得前字
　　芬芳禁林晩容与桂舟前横空一鸟度照水百花然緑野明斜日青山澹晩烟滥陪终宴赏握管类窥天
　　【五六标格自成不烦防饰】
　　褚亮【本传云字希明钱塘人太宗既平冦乱留意儒学于宫城西起文学馆亮与杜如晦房龄于志宁苏世长薛收姚思防陆徳明孔颖达李道李守素虞世南蔡允恭顔相时许敬宗薛元敬盖文逹苏最十八人并以本官为学士薛收卒以刘孝孙补之使亮为图賛贞观中歴散骑常侍封阳翟县男进爵为侯卒諡曰康】
　　五言排律
　　和御史韦大夫喜霁之作
　　晴天度旅鴈斜影照残虹野浄余烟尽山明逺色同沙平寒水落叶脆晩枝空白简光朝幰彤驺出禁中息驾逰兰坂雕文折桂丛无因轻羽扇徒自仰仁风
　　【三四五六语色闲浄不沾沾摸拟得来】
　　魏征【本传云字成钜鹿人初为隠太子洗马太子事败太宗拜諌议大夫封钜鹿县男帝尝引入卧内访以得失迁秘书监预参朝政后代王珪为侍中尚书进封郑国公多病辞职乃拜特进知门下省事帝尝谓侍臣曰贞观以前从我平定天下周旋艰险龄之功无所与让贞观之后尽心于我献纳忠谠安国利民犯顔正谏匡朕之违者唯征而已古之名臣何以加也卒諡文贞】
　　五言古诗
　　述懐
　　中原还逐鹿投笔事戎轩纵横计不就慷慨志犹存杖防谒天子驱马出闗门请缨系南粤凭轼下东藩郁纡陟髙岫出没望平原古木鸣寒鸟空山啼夜猿既伤千里目还惊九折魂岂不惮艰险深怀国士恩季布无二诺侯嬴重一言人生感意气功名谁复论
　　【挺挺有烈士风古木鸣寒鸟空山啼夜猿是初唐一等格力】
　　杨师道【本传云字景猷华隂人清警有才思隋末自洛阳来归尚桂阳公主累转太常封安徳郡公贞观中拜侍中参预朝政退朝必引当时英俊宴集园池文防之盛一时莫比酣赏之际援笔直书有如宿搆太宗每见其诗必吟讽嗟赏卒諡曰懿】
　　五言律诗
　　初秋夜坐应诏
　　玉琯凉初应金壶夜渐防沧池流稍洁仙掌露方漙鴈声风处断树影月中寒爽气长空浄髙吟觉思寛
　　【三四脩洁】
　　五言排律
　　还山宅
　　暮春还旧岭徙倚翫年华芳草无行迳空山正落花垂藤扫幽石卧栁碍浮槎鸟散茅檐静云披涧户斜依然此泉路犹是昔烟霞
　　【幽澹似深山人语　三四自然】
　　孔绍安【文苑传云山隂人与孙万寿以文辞称时称孙孔髙祖受禅拜内史舍人诏撰梁史未成而卒有文集五巻】
　　五言絶句
　　侍宴咏石榴
　　【纪事云绍安大业末为监察御史髙祖为隋讨贼河东诏绍安监其军深见接遇髙祖受禅绍安自洛阳间行来奔髙祖大悦拜内史舍人时夏侯端亦尝为御史监髙祖军先绍安归朝授秘书监绍安因侍宴咏石榴云云时人称之】
　　可惜庭中树移根逐汉臣只为来时晩花开不及春
　　【语气彷佛隋余】
　　马周【本传云字賔王清河人武徳中补博州教授不治事刺史达奚恕数咎责之乃逰曹汴为浚仪令崔贤所辱遂感激西至长安客常何家太宗召之累迁至中书令兼太子右庶子职兼两宫处事精宻甚获时誉寻以本官兼吏部尚书卒】
　　五言律诗
　　淩朝浮江旅思
　　太清上初日春水送孤舟山逺疑无树潮平似不流岸花开且落江鸟没还浮羇望伤千里长歌遣四愁
　　【三四意晩然中晩却不屑此作】
　　杜淹【纪事云字执礼秦王引为天策府曹参军赋诗尤工杨文干反辞连太子归罪于淹流巂州贞观初召为御史大夫后检校吏部尚书预参朝政】
　　五言排律
　　咏寒食鬭鸡应秦王教
　　寒食东郊道扬鞲竞出笼花冠初照日芥羽正生风顾敌知心勇先鸣觉气雄长翘频扫阵利距屡通中飞毛遍绿野洒血渍芳藂虽然百战胜会自不论功
　　【语自正当视庾信等作似青出蓝】
　　萧翼【纪事云太宗时为监察御史充使取王羲之兰亭序真迹于越僧辩才归擢员外郎】
　　五言律诗
　　答僧辩才
　　【太宗酷好二王书闻兰亭真迹在永欣寺僧辩才所百计求之不获房龄荐翼多权谋必能称防翼乃作南人北游辩才一见欵宻留宿设缸靣酒酣乐之后探韵赋诗翼得招字云云既而术取书以归太宗大恱擢员外郎赏赉甚厚见类苑】
　　邂逅欵良宵殷勤荷胜招弥天俄若旧初地岂成遥酒蚁倾还泛心猿躁似调谁怜失羣翼长苦业风飘
　　【语气调和】
　　王绩【隠逸传云字无功绛州人文中子通弟也少与李播吕才交善隋末为六合丞非其所好弃官还郷里尝躬耕东皋著书号东皋子或经过酒肆动经数日往往题壁作诗多为好事者讽咏所着有五斗先生传醉乡记无心子传临终自克死日预为墓志有文集五巻　吕才为王无功集序畧云君河中有渚田十数顷又有隠士仲长子光服食养性君遂结庐河渚贞观中京兆杜之伦清河崔善为相继为刺史皆召之君曰奈何坐召君平耶】
　　五言古诗
　　春桂问答二首
　　问春桂桃李正芬华年光随处满何事独无花
　　春桂答春华讵能乆风霜揺落时独秀君知不
　　【答语六朝余秀】
　　五言律诗
　　野望
　　东皋薄暮望徙倚欲何依树树皆秋色山山唯落晖牧人驱犊返猎马带禽归相顾无相识长歌怀采薇【多于朴茂　诗自梁陈以来春华辉辉秋月艳之一径不可复过隋炀虽返古道然华实并髙转入初唐英华霣顿盛唐别转风调即意味愈漓矣】
　　五言絶句
　　过酒家
　　此日长昬饮非闗养性灵眼看人尽醉何忍独为醒
　　【唐人五絶病浅浅则一览便尽】
　　上官仪【本传云字游韶陜州人家于江都防为沙门服工文词贞观初举进士授文馆直学士迁秘书郎太宗雅好属文每遣仪视草多令继和凡有宴集仪尝与焉髙宗立进西台侍郎工于五言诗以绮错婉媚为本仪既贵显人多效之谓上官体仪颇恃才任势故为当代所嫉许敬宗搆坐梁王忠事下狱死有集三十巻】
　　五言古诗
　　早春桂林殿应诏
　　步辇出披香清歌临太液晓树流莺满春堤芳草积风色翻露文雪华上空碧花蝶来未巳山光暧将夕
　　【语脆】
　　奉和颍川公秋夜
　　泬寥空色逺芸黄凄序变涸浦落遵鸿长飚送巢燕千秋流夕景万籁含宵唤峻雉聆金柝层台切银箭
　　【清厉之音涸浦落遵鸿字太着意万籁含宵唤唤字亦特】
　　李义府【本传云其先瀛州人后家于永泰贞观中除太子舍人与来济俱以文翰见知时称来李永徽中拜中书侍郎封广平县男与人语必嬉怡微笑而褊忌隂贼时人言其笑中有刀又以柔而害物亦谓之李猫显庆中为中书令进封河间郡公后杨行颖表言罪状流死巂州史论言义府才思精宻所谓猩猩能言】
　　五言絶句
　　堂堂词二首
　　镂月为歌扇裁云作舞衣自怜回雪影好取洛川归【唐新语云义府尝赋诗云镂月为歌扇裁云作舞衣照镜自怜回雪影来时好取洛川归谓之活剥张昌龄生吞郭正一又纪事云义府尝赋诗云镂月为歌扇裁云作舞衣自怜回雪影好取洛川归有枣强尉张怀庆好偷窃名士文章乃为诗曰生情镂月为歌扇出性裁云作舞衣照镜自怜回雪影来时好取洛川归时人为之语曰活剥张昌龄生吞郭正一】
　　懒整鸳鸯被羞褰玳瑁牀春风别有意宻处也寻香
　　【轻脱　春风别有意宻处也寻香艶情太甚】
　　咏乌
　　【纪事云义府初遇以李大亮刘洎之荐太宗召令咏乌云云帝曰与卿全树何止一枝】
　　日里飏朝彩琴中伴夜啼上林如许树不借一枝栖薛元超【本传云汾隂人收子也九嵗袭爵汾隂男及长好学善属文贞观中累授太子舍人预撰晋书髙宗时拜中书令加金紫致仕卒有文集四十巻元超好引寒畯时论称美　纪事云上元初政出武氏因阳喑乞骸骨归卒】
　　五言排律
　　奉和同太子监守违恋
　　储禁铜扉啓宸行玉辂遥空怀寿街吏尚隔寝门朝北首瞻龙防空中想凤镳飞文映仙牓沥思叶神飚帝念纡苍壁干文焕紫霄云塘横碧海平圃振词条欲应重轮曲锵洋韵九韶【平圃见山海经槐江之阳实惟帝之平圃】
　　【庄丽典则是初唐格调韩王元嘉同此奉和地分丹鹫岭涂间白云乡亦属佳句】
　　王勃【文苑传云字子安绛州龙门人文中子通孙也六嵗解属文与兄勔勮才藻相类杜易简称之曰此王氏三珠树也勃年未及冠应举及第沛王贤闻其名召为沛府脩撰戏为檄英王鸡文髙宗览之怒曰此是交搆之渐出补虢州参军父福畤坐勃故左迁交趾令勃往省父渡南海堕水卒初李敬称勃与杨炯卢照隣骆賔王必当显贵裴行俭曰勃等虽有才而浮躁浅露岂享爵禄杨稍沈静应至令长余得令终为幸果如其言　纪事云勃为文先磨墨数升引被覆面而卧忽起书之初不加防时谓腹藁四杰气格雄浑不以组绘为工】
　　七言古诗
　　滕王阁
　　【勃父为交趾令勃往省父道出洪都都督阎伯屿宴集滕王阁命之序葢宿命其壻预成将举属客必让而及焉勃适至不辞下笔立就末成四韵】
　　滕王髙阁临江渚佩玉鸣鸾罢歌舞画栋朝飞南浦云珠帘暮卷西山雨闲云潭影日悠悠物换星移几度秋阁中帝子今何在槛外长江空自流
　　【三四髙迥实境自然不作笼盖语致　文虽四韵气足长篇】
　　秋夜长
　　秋夜长殊未央月明露白澄清光层城绮阁遥相望遥相望川无梁北风受节南鴈翔崇兰委质时菊芳鸣环曳佩出长廊为君秋夜捣衣裳纎罗对凤凰丹绮双鸳鸯调砧乱杵思自伤征夫万里戍他乡鹤闗音信断龙门道路长君在天一方寒衣徒自香
　　【气格嶒崚北风受节南鴈翔语最古雅】
　　采莲曲
　　采莲归绿水芙蓉衣秋风起浪鳬鴈飞桂棹兰桡下长浦罗裙玉腕轻揺橹叶屿花潭极望平江讴越吹相思苦相思苦佳期不可驻塞外征夫犹未还江南采莲今巳暮今巳暮采莲花渠今那必尽娼家官道城南把桑叶何如江上采莲花莲花复莲花花叶何稠叠叶翠本羞眉花红强似颊佳人不在兹怅望别离时牵花怜共蒂折藕爱连丝故情无处所新物徒华滋不惜西津交佩解还羞北海鴈书迟采莲歌有节采莲夜未歇正逢浩荡江上风又值徘徊江上月徘徊莲浦夜相逢吴姬越女何丰茸共问寒江千里外征客闗山路几重
　　【中有佳句】
　　落花落
　　落花落落花纷漠漠緑叶青跗映丹萼与君徘徊上金阁影拂妆阶玳瑁筵香飘舞馆茱萸幙落花飞撩乱入中帷落花春正满春人归不归落花度氛氲绕髙树落花春巳繁春人春不顾绮阁青台静且闲罗袂红巾复往还盛年不再得髙枝难重攀试复旦游落花里暮宿落花间与君落花院台上起双鬟
　　【自梁陈余音转入老秀　芳言如馥】
　　五言律诗
　　铜雀妓
　　金凤邻铜雀漳河望邺城君王无处所台榭若平生舞席纷何就歌梁俨未倾西陵松槚冷谁见绮罗情【子安才雄五言律往往有一气浑成之势律自不能拘得　看渠一意转合视之平平拟之难到中晩之视初唐六朝之视汉魏俱若此矣】
　　圣泉宴【并序】
　　武山有圣泉焉浸淫歴数百千年乗岩泌涌接磴分流下瞰长江沙堤石岸咸古人遗迹也兹乃青苹緑芰紫苔苍藓遂使江湖思逺寤寐寄托既而崇峦左披石壑前萦丹崿万寻碧潭千顷松风唱响竹露薰空潇潇乎人间之难遇也方欲以林壑为天籁琴樽为日用嗟乎古今共逝方深川上之悲少长同逰且尽山隂之乐盍题芳什共写髙情诗得泉字
　　披襟乗石磴列籍俯春泉兰气薫山酌松声韵野影飘垂叶外香度落花前兴洽林塘晩重岩起夕烟
　　【三四琢矣然琢而不伤其气浑浑】
　　别薛华
　　送送多穷路遑遑独问津悲凉千里道凄断百年身心事同漂泊生涯共苦辛无论去与住俱是梦中人【率衷披写绝不作诗思　末语解愁愁情转甚须知此等下语意味深厚后人便道出个中矣】重别薛华
　　明月沈珠浦秋风濯锦川楼台临絶防洲渚亘长天旅泊成千里栖遑共百年穷途惟有泪还望独澘然
　　麻平晩行
　　百年怀土望千里倦游情髙低寻戍道逺近聴泉声磵叶才分色山花不辨名羇心何处尽风急暮猿清
　　杜少府之任蜀州
　　城阙辅三秦风烟望五津与君离别意同是宦游人海内存知已天涯若比隣无为在岐路儿女共霑巾
　　【此是髙调读之不觉其髙以气厚故】
　　春日还郊
　　闲情兼黙黙携杖赴岩泉草绿萦新带榆青缀古钱鱼牀侵岸水鸟路入山烟还题平子赋花树满春田【三四语有风味人有问余二语何以佳余谓此二语一似逢春而感一似遇物而兴非徒为草榆咏也】
　　秋日别王长史
　　别路余千里深恩重百年正悲西日更动北梁篇野色笼寒雾山光敛暮烟终知难再奉怀徳自澘然
　　上已浮江宴韵得遥字
　　上已年光促中川兴绪遥緑齐山叶满红泄片花销泉声喧后涧虹影照前桥遽悲春望逺江路积波潮
　　【红泄片花销六朝余缋】
　　易阳早发
　　饬装侵晓月奔策残星危阁寻丹嶂回梁属翠屏云间迷树影雾里失峯形复此凉飚至空山飞夜萤
　　【如此起句是大家数】
　　焦岸早行和陆四
　　侵星违旅馆乗月戒征俦复嶂迷晴色虚岩辨暗流猿吟山漏晓萤散野风秋故人何际乡闗云雾浮
　　【第六句最是髙韵】
　　杨炯【文苑传云华隂人幼聪敏善属文举神童为文馆学士累迁詹事司直则天初坐祖弟神让事左迁梓州司法参军秩渵授盈川令为政严酷卒于官炯与王勃卢照隣骆賔王以词赋齐名称为王杨卢骆炯谓人曰吾愧在卢前耻居王后张说曰杨盈川文思如悬河注水酌之不竭既优于卢亦不减王耻居王后信然愧在卢前谦也】
　　五言律诗
　　从军行
　　烽火照西京心中自不平牙璋辞凤阙鐡骑绕龙城雪暗凋旗画风多杂鼔声宁为百夫长胜作一书生
　　【浑厚　字字铢两悉称首尾圆满殆无余憾】
　　刘生
　　卿家本六郡年长入三秦白壁酬知己黄金谢主人劒锋生赤电马足起红尘日暮歌钟发喧喧动四隣
　　出塞
　　塞外欲纷纭雌雄犹未分明堂占气色华盖辨星文二月河魁将三千太乙军丈夫皆有志会是立功勲
　　折杨栁
　　邉地遥无极征人去不还秋容凋翠羽别泪损红顔望断流星驿心驰明月闗藁砧何处在杨栁自堪攀
　　送临津房少府
　　岐路三秋别江津万里长烟霞驻征葢管促飞觞阶树含斜日池风泛早凉赠言未终竟流涕忽霑裳
　　【三四气韶】
　　送丰城王少府
　　愁结乱如麻长天照落霞离亭隠乔树沟水浸平沙左尉才何屈东闗望渐赊行看转牛斗持此报张华
　　【三四语老】
　　送郑州周司空
　　汉国临清渭京城枕浊河居人下珠泪賔御促骊歌望极闗山逺秋深烟雾多唯余三五夕明月暂经过
　　五言排律
　　送刘校书从军
　　天将下三宫星门召五戎坐谋资庙畧飞檄伫文雄赤土流星劒乌号明月弓秋隂生蜀道杀气绕湟中风雨何年别琴尊此日同离亭不可望沟水自西东
　　【初唐排律最佳语语凑拍　首四语一起一接可谓壮甚杀气绕湟中语带俚气】
　　和骞右丞省中暮望
　　故事闲台阁仙门蔼已深旧章窥复道云幌肃重隂律葭灰变青阳斗柄临年光揺树色春气绕兰心风响髙牕度流痕曲岸侵天民总枢辖人镜辨衣簮日暮南宫静瑶华振雅音
　　【附和刘侍郎入隆唐观百果珠为实羣峯锦作苔语殊胜丽】
　　五言絶句
　　夜送赵纵
　　赵氏连城壁由来天下传送君还旧府明月满前川
　　【末句人景双映】



　　唐诗镜巻一
　　钦定四库全书
　　唐诗镜巻二
　　明　陆时雍　编
　　初唐第二
　　卢照隣【文苑传云字升之范阳人博学善属文初授邓王府典籖王甚爱之谓人曰此吾之相如也后拜新都尉因染风疾去官处太白山中以服饵为事后疾转笃徙居具茨山沈痼挛废不堪其苦与亲友执别投颍水死　纪事云照隣居具茨山下自以为髙宗尚吏已独儒武后尚法已独黄老后封嵩山屡聘贤士巳独废着五悲以自明】
　　七言古诗
　　长安古意
　　长安大道连狭斜青牛白马七香车玉辇纵横过主第金鞭络绎向侯家龙衔寳盖承朝日凤吐流苏带晩霞百丈游丝争绕树一羣娇鸟共啼花啼花戏蝶千门侧碧树银台万种色复道交牕作合欢双阙连甍垂凤翼梁家画阁天中起汉帝金茎云外直楼前相望不相知陌上相逢讵相识借问吹箫向紫烟曽经学舞度芳年得成比目何辞死愿作鸳鸯不羡仙比目鸳鸯真可羡双去双来君不见生憎帐额绣孤鸾好取门帘贴双燕双燕双飞绕画梁罗帏翠被郁金香片片行云着蝉鬓纎纎初月上鸦黄鸦黄粉白车中出含娇含态情非一妖童寳马鐡连钱娼妇盘龙金屈膝御史府中乌夜啼廷尉门前雀欲栖隠隠朱城临玉道遥遥翠幰没金堤挟弹飞鹰杜陵北探丸借客渭桥西俱邀侠客芙蓉劒共宿娼家桃李蹊娼家日暮紫罗裙清歌一啭口氛氲北堂夜夜人如月南陌朝朝骑似云南陌北堂连北里五剧三条控三市弱栁青槐拂地垂佳气红尘暗天起汉代金吾千骑来翡翠屠苏鹦鹉杯罗襦寳带为君解燕歌赵舞为君开别有豪华称将相转日回天不相让意气由来排灌夫専权判不容萧相専权意气本豪雄青虬紫燕坐生风自言歌舞长千载自谓骄奢凌五公节物风光不相待桑田碧海须臾改昔时金阶白玉堂即今惟见青松在寂寂寥寥扬子居年年嵗嵗一牀书独有南山桂花发飞来飞去袭人裾
　　【玮丽中不乏风华当在骆賔王帝京篇上】
　　五言律诗
　　昭君怨
　　合殿恩中絶交河使渐稀肝肠随玉辇形影向金微汉地草应绿胡庭沙正飞愿逐三秋鴈年年一度归
　　折杨栁
　　倡楼啓曙扉杨栁正依依莺啼知嵗隔条变识春归露叶凝秋黛风花乱舞衣攀折将安寄军中音信稀
　　上之回
　　回中道路险萧闗烽多五营屯右地万乗出西河单于拜玉玺天子按雕戈振旅汾川曲秋风横大歌
　　文翁讲堂
　　锦里淹中馆岷山稷下亭空梁无燕雀古壁有丹青槐落犹疑市苔深不辨铭良哉二千石江汉表遗灵
　　【槐落犹疑市语有余想】
　　元日述怀【一作明月引】
　　筮仕无中秩归耕有外臣人歌小嵗酒花舞大唐春草色迷三径风光动四隣愿得长如此年年物新
　　五言排律
　　西使兼送孟学士南游
　　地道巴陵北天山弱水东相看万余里共倚一征蓬零雨悲王粲清樽别孔融徘徊闻夜鹤怅望待秋鸿骨肉胡秦外风尘闗塞中唯余劒锋在耿耿气成虹
　　【严】
　　绵州官池赠别【同赋湾字】
　　輶轩遵上国仙佩下灵闗樽酒方无地聫绻喜暂攀离言欲赠策髙辩正连环野迳浮云断荒池春草班残花落古树度鸟入澄湾欲叙他乡别幽谷有绵蛮
　　还赴蜀中贻示京邑游好
　　籞宿花初满章台栁向飞如何正此日还望昔多违怅别风期阻将乖云会稀敛衽辞丹阙悬旗陟翠微野禽喧戍鼔春草变征衣回顾长安道闗山起夕霏
　　【附首春贻京邑文士寂寂罢将迎门无车马声横琴答山水披巻阅公卿三四何等气岸　过东山谷口野老堪成鹤山神或化鸠日暮飡殻天寒御鹿裘绝似庾信语】
　　骆賔王【文苑传云賔王少善属文尤妙于五言诗尝作帝京篇当时以为絶唱然落魄无行好与博徙游髙宗末为长安主簿坐赃左迁临海丞怏怏失志弃官去后与徐敬业作乱事败伏诛　纪事云徐敬业乱于扬州以賔王为府属代敬业为檄武后读至一抔之土未干六尺之孤安在矍然曰谁为之或以賔王对后曰宰相安得失此人敬业败亡命不知所终中宗时诏求其文得数百篇】
　　七言古诗
　　帝京篇
　　山河千里国城阙九重门不覩皇居壮安知天子尊皇居帝里崤函谷鹑野龙山侯甸服五纬连影集星躔八水分流横地轴秦塞重闗一百二汉家离宫三十六桂殿嵚崟对玉楼椒房窈窕连金屋三条九陌丽城隈万户千门平旦开复道斜通鳷鹊观交衢直指凤皇台劔履南宫入簮缨北阙来声名冠寰宇文物象昭回钩陈肃兰戺璧沼浮槐市铜羽应风回金茎承露起校文天禄阁习战昆明水朱邸抗平台黄扉通戚里平台戚里带崇墉炊金馔玉待鸣钟小堂绮帐三千户大道青楼十二重寳葢雕鞍金络马兰窻绣柱玉盘龙绣柱璇题粉壁映锵金鸣玉王侯盛王侯贵人多近臣朝游北里暮南隣陆贾分金将防喜陈遵投辖正留賔赵李经过宻萧朱交结亲丹凤朱城白日暮青牛绀幰红尘度侠客珠弹垂杨道倡妇银钩采桑路倡家桃李自芳菲京华游侠盛轻肥延年女弟双飞入罗敷使君千骑归同心结缕带连理织成衣春朝桂樽樽百味秋夜兰灯灯九微翠幌珠帘不独映清歌寳瑟自相依且论三万六千是宁知四十九年非古来荣利若浮云人生倚伏信难分始见田窦相倾夺俄闻卫霍有功勲未厌金陵气先开石椁文朱门无复张公子灞亭谁畏李将军相顾百龄皆有待居然万化咸应改桂枝芳气已销亡栢梁髙宴今何在春去春来苦自驰争名争利徒尔为乆留郎署终难遇空扫相门谁见知当时一旦擅豪华自言千载长骄奢倐忽抟风生羽翼须臾失浪委泥沙黄雀徒巢桂青门遂种黄金销铄素丝变一贵一贱交情见红顔宿昔白头新脱粟布衣轻故人故人有湮沦新知无意气灰死韩安国罗伤翟廷尉已矣哉归去来马卿辞蜀多文藻扬雄仕汉乏良媒三冬自矜诚足用十年不调几邅回汲黯薪逾积孙阁未开谁惜长沙傅独负洛阳才【纪事云杨盈川之为文好以古人姓名连用号为防鬼簿賔王文好以数对如秦地重闗一百二汉家离宫三十六人号为筭博士又曰倐忽抟风生羽翼须臾失浪委泥沙賔王后与徐敬业兴兵扬州大败逃死此其防也】
　　【文章有言无韵即是死语如帝京篇人谓之算博士亦可】
　　五言律诗
　　冬日过故人任处士书斋
　　神交尚投漆虚室罢游兰网积窻文乱苔深履迹残雪明书帐冷水静墨池寒独此琴台夜流水为谁弹
　　游紫云观赠道士【并序】
　　余乡国一辞江山万里昔年离别还同塞北之鳬今日归来即似辽东之鹤先生情均得忘筌之契已深路是亡羊分岐之恨逾切不题短什何汰衷襟乎
　　碧落澄秋景门啓曙闗人疑列御至客似令威还羽葢徒欣仰云车未可攀秪应倾玉醴时许寄頺顔
　　游灵公观
　　灵峰标胜境神府枕通川玉殿斜连汉金堂迥架烟断风疎晩竹流水切寒别有青门外空懐圃仙
　　同辛簿简仰酬思上人林泉
　　俗逺风尘隔春还初服迟林疑中散地人似上皇时芳杜湘君曲幽兰楚客词山中有春草长似寄相思
　　送郑少府入辽共赋侠客逺从戎
　　边烽警榆塞侠客度桑干栁叶开银镝桃花照玉鞍满月临弓影连星入劒端不学燕丹客空歌易水寒
　　【三四语色明媚却与五陵裘马相宜上句更自入手轻快】
　　宪台出絷寒夜有怀
　　独坐怀明发长謡苦未安自应迷北叟谁肯问南冠生死交情异殷忧嵗序防空余朝夕鸟相伴夜啼寒
　　【淡淡语含情无限结语悲甚】
　　在狱咏蝉【并序】
　　余禁所禁垣西是法防事也有古槐数株焉虽生意可知同殷仲文之古树听讼斯在即周召伯之甘棠每至夕照低隂秋蝉疎引发声幽息有切尝闻岂人心异于曩时将虫响悲于前聴嗟乎声以动容徳以象贤故洁其身也禀君子逹人之髙行蜕其皮也有仙都羽化之灵姿时而来顺隂阳之数应节为变审蔵用之机有目斯开不以道昏而昧其视有翼自薄不以俗厚而易其真吟乔树之微风韵姿天纵饮髙秋之坠露清畏人知仆失路艰虞遭时徽纆不哀伤而自怨未揺落而先衰闻蟪蛄之流声悟平反之巳奏见螗螂之抱影怯危机之未安感而缀诗贻诸知巳庶情沿物应哀弱羽之飘零道寄人知悯余声之寂寞非谓文墨取代幽忧云尔
　　西陆蝉声唱南冠客思侵那堪鬓影来对白头吟露重飞难进风多响易沈无人信髙洁谁为表予心
　　【大家语大略意象深而物态浅】
　　五言排律
　　灵隠寺
　　鹫岭郁岧嶤龙宫锁寂寥楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发氷轻叶互凋夙龄尚遐异搜对涤烦嚣待入天台路看余度石桥【诗话云旧说徐敬业败与賔王俱不死皆去为浮屠以免賔王居杭州灵隠寺后宋之问游寺夜吟云鹫岭郁岧嶤龙宫鎻寂寥乆不能续有老僧云何不道楼观沧海口门对浙江潮云云迟明僧不见人以为賔王也今此诗乃见賔王集集乃见古本非后人所裒次则此诗巳自録于集中賔王之不死亦一证也】
　　【精警瑰丽绝冠初唐】
　　夕次蒲类津
　　二庭归望断万里客心愁山路犹南属河源自北流晩风连朔气新月照边秋灶火通军壁烽烟上戍楼龙庭但苦战燕领会封侯莫作兰山下空令汉国羞
　　【新月照边秋语有爽气】
　　边城落日
　　紫塞流沙北黄图灞水东一朝辞爼豆万里逐沙蓬月恒持满寻源屡凿空野昏边气合烽迥戍烟通膂力风尘倦疆埸嵗月穷河流控积石山路逺崆峒壮志凌苍兕精诚贯白虹君恩如可报龙劒有雌雄
　　宿温城望军营
　　虏地寒胶折边城夜柝闻兵符闗帝阙天策动将军塞静胡笳彻沙明楚练分风旗翻翼影霜劔转龙文白羽揺如月青山断若云烟疎疑巻幔尘灭似销氛投笔懐班业临戎想顾勲还应雪汉耻持此报明君
　　边夜有怀
　　汉地行逾逺燕山去不穷城荒犹筑怨碣毁尚铭功古戍烟尘满边庭人事空夜闗明陇月秋塞急胡风倚伏良难定荣枯岂易通旅魂劳泛梗离恨断征蓬苏武封犹薄崔骃宦不工惟余北叟意欲寄南飞鸿
　　【三四警】
　　五言絶句
　　于易水送人
　　此地别燕丹壮士发冲冠昔时人已去今日水犹寒【附秋风乱竹揺疎影萦池织细流秋月裛露珠晖冷凌霜桂影寒秋水图云锦色浄写月练文明极组织之工然皆借衬得来不若秋鴈阵去金河冷书归玉塞寒本色自在】
　　刘祎之【本传云字希美晋陵人少与孟利贞髙智周郭正一俱以文藻知名号为刘孟髙郭上元中与元万顷等偕召入禁中论次新书髙宗又宻令参决时政以分宰相之权时谓北门学士武后时为凤阁侍郎后以罪赐死】
　　五言古诗
　　酬郑沁州
　　骐阁一代良熊轩千里躅缉图昭国典按部留宸瞩匪厌承明庐伫兼司局芸书暂辍载竹使方临俗节变风绪髙秋深露华溽寒山敛轻霭霁野澄初旭已切长年悲谁堪岐路促遥林征马迅别馆嘶骖局雅赠响摐金索居暌倚玉凄断离鸿引劳歌思足曲
　　【语气亦贵】
　　郭正一【文苑传云彭城人贞观中举进士永淳中歴官至中书侍郎明习旧事兼有词学号为称职永昌中为酷吏所陷流死岭南】
　　五言律诗
　　奉和太子纳妃太平公主出防
　　桂宫初服冕兰掖早升笄礼盛亲迎晋声芬出降齐金开瑞钮寳翟上仙梯转扇承宵月扬旌照夕蜺
　　【新整簇簇是初唐体裁】
　　【附刘祎之奉和　梦梓光青陛秾桃霭紫宫徳优宸念逺礼备国姻崇万户声明发三条骑吹通香轮送重景防斾引仙虹附任奉古奉和　帝子升青陛王姬降紫宸星光移杂佩月彩荐重轮龙旌翻地杪凤管飏天濵槐隂浮浅濑葆吹翼轻尘附裴守真奉和　瑜佩升青殿浓华降紫微还如桃李发更似凤凰飞金屋真离象瑶台起婺徽防缨纷碧坐缋羽泛褕衣极一时绚藻之致】
　　于季子【咸亨中登进士第见纪事】
　　七言律诗
　　早春洛阳答杜审言
　　梓泽年光往复来杜霸游人去不回若非载笔登麟阁定是吹箫伴凤台路傍桃李花犹嫩波上芙蕖叶未开分明寄语长安道莫教留滞洛阳才
　　【此诗虽格力未整风味却饶】
　　【附咏云　瑞云千里映祥辉四望新随风乱鸟足泛水结鱼鳞布叶疑临夏开花讵待春愿得承嘉景无令掩桂轮是孔范诸人余意巧力那及古人】
　　【附咏项羽北伐虽全赵东归不王秦空歌拔山力羞作渡江人余谓项羽虽霸业不终亦千古一猛男子嘲之何为直当闵之耳咏汉髙祖百战方夷项三章且代秦功归萧相国气尽戚夫人末语诚当以万乗之尊不能庇一弱子何也】
　　杨衡
　　七言古诗
　　白纻辞二首
　　玉缨翠佩杂轻罗香汗微渍朱顔酡为君起唱白纻歌清声褭云思繁多凝笳哀琴时相和金壶半倾芳夜促梁尘霏霏暗红烛令君安坐聴终曲坠叶飘花难再复蹑珠履歩琼筵轻身起舞红烛前芳姿艶态妖且妍回眸转袖暗催凉风萧萧漏水急月华泛灔红莲湿牵裙揽带翻成泣
　　【殊有艶情】
　　刘允济【文苑传云洛川人少孤事母甚谨博学善属文与王勃齐名弱冠举进士累除著作佐郎撰鲁后春秋二十巻上之迁左史直文馆垂拱中明堂初成奏赋以讽拜著作郎长安中拜凤阁舍人坐与张易之欵狎左授青州长史】
　　五言古诗
　　经庐岳回望江州想洛阳有作
　　山帝始营龙门禹初凿出入经变化俯仰凭寥廓未若兹山功连延并巫霍东北疏艮象西南距坤络宏阜自郁盘髙堙复回薄势入柴桑渚隂开彭蠡壑九江杳无际七泽纷相错云霞散吴会风波腾鄢鄂迹随造化乆利与乾坤博肹蠁精气通纷纶潜怪作石渠忽见践金房安可托地入天子都岩有仙人药二门几迢递三宫何儵爚咫尺穷杳防跬步皆恬漠林惊羽翰幽居静龙蛇蠖明牧振雄词棣华殊灼灼盛业匡西夏深谋賛禹亳黄云覆鼎飞绛气横川跃佐厯符贤运人期茂天爵礼乐富垂髫诗书成舞勺清辉靖嵒电利器腾霜锷游圣挹衢樽邻畿恭木铎墙仭包武侯波澜控文若旋闻刈薪楚遽覩升葵藿稷卨序揆图良平公辅略重臣资出守英藩谅求瘼豫章观伟材江州访灵崿阳岫晓氛氲隂崖暮萧索雌伏屡鲸奔雄飞更鸷搏惊透烟霞腾猿乱枝格【音洛】故园有归梦他山非行乐帝乡徒可游湟涧终旅泊景物观淮海云霄望河洛城阙紫微星图书扈阁神功多粉缋元气犹斟酌丞相下南宫将军趋北落横簮并附蝉列鼎俱调鹤四郊时迷路五月先投龠池榭宣琼管风花乱珠箔旧游劳梦寐新知无悦乐天寒欲赠言嵗暮期交约夜琴清玉柱秋灰变缇幕风云动翰林宫征调文籥言泉激为浪思绪飞成缴千里辉珠玑五采含丹雘钟鼔旋惊鷃瑾瑜俄抵鹊窃价慙庸怠叨声逾寂寞长望限南溟居然翳东郭
　　【宏丽】
　　五言律诗
　　怨情
　　玉闗芳信断兰闺锦字新愁来不自抑念切已含嚬虚牖风惊梦空牀月厌人归期倘可促勿度栁园春
　　【语态恹恹】
　　郑蜀賔【荥阳人】
　　五言絶句
　　别亲朋
　　【纪事云蜀賔年老为江左一尉亲朋饯于上东门蜀賔赋诗云云酒酣自咏声调哀戚竟卒于官】
　　畏途方万里生涯近百年不知将白首何处入黄泉韦承庆【字延休阳武人少恭谨事继母以孝闻举进士补雍王府参军府中文翰悉出其手长寿中累迁凤阁舍人以后三掌天官选事铨授平允海内称之后知政事坐附推张昌宗失实流岭表嵗余起辰州刺史入为秘书少监封扶阳县子迁黄门侍郎未拜卒　纪事云韦氏孝友词学则承庆嗣立防音乐有万石达礼仪则叔夏史才博识有述时赵冬曦兄弟亦各有名张说曰韦赵兄弟人之梓杞】五言古诗
　　折杨栁
　　万里边城地三春杨栁节叶似镜中眉花如闗外雪征人逺乡思倡妇髙楼别不忍掷年华含情寄攀折
　　【三四言之可念】
　　五言律诗
　　寒食应制
　　凤城春色晩龙禁早晖通旧火收槐燧余寒入桂宫莺啼正隠叶鸡鬭始开笼蔼蔼瑶山满仙歌始乐风
　　【三四语气清贵】
　　韦嗣立【郑州人思谦子也少举进士与兄承庆俱以学行齐名长夀中为凤阁舍人长安中为天官侍郎迁凤阁侍郎知政事神龙中为黄门侍郎前后四职兄弟相代又父子三人皆至宰相有唐以来莫与为比尝于骊山搆别业中宗亲往幸焉因封为逍遥公睿宗立拜中书令为宪司所劾左迁岳州别驾迁陈州刺史卒见思谦传】
　　五言排律
　　偶游龙门北谿忽怀骊山别业因以言志示弟淑奉呈诸大僚
　　幽谷杜陵边风烟别几年偶来伊水曲谿嶂各依然傍浦怜芳树寻崖爱绿泉岭云随马足山鸟向人前地合心俱静言因理自短才叨重寄尸禄愧妨贤每挹挂冠侣思从初服旋稻粱仍欲报嵗月坐空捐助岳无纤块输溟谢末涓还悟北辕失防求南磵田
　　【岭云随马足山鸟向人前语极自然之致较李太白山从人面起云傍马头生似觉髙雅一筹】
　　东方虬【纪事云武后时为左史尝曰百年后可与西门豹作对】
　　五言絶句
　　昭君怨
　　汉道方全盛朝廷足武臣何须薄命妾辛苦事和亲揜泪辞丹凤衔悲向白龙单于浪惊喜无复旧时容
　　【好意】
　　苏味道【本传云赵州栾城人与郷人李峤以文辞知名时谓苏李弱冠举进士累转咸阳尉延载中迁凤阁侍郎证圣元年坐事出为集州刺史俄召拜天官侍郎圣厯初复同凤阁鸾台三品前后居相位数载多识台阁故事但事无决断人号为苏摸棱坐张易之党贬眉州卒有集十五巻行世】
　　五言律诗
　　单于川对雨
　　飞雨欲迎旬浮云已送春还从濯枝后来应洗兵辰气合龙祠外声过鲸海濵伐邢知有属巳见静边尘
　　【霏微和美讽有余味】
　　正月十五夜
　　【唐新语云神龙之际京城正月望日盛饰灯火之防金吾弛禁贵游戚属及下俚工贾无不夜游车马骈阗人不得顾王主之家马上作乐以相夸竞文士皆赋诗以纪其事作者数百人唯味道与郭利贞崔液三人为絶唱】
　　火树银花合星桥鐡锁开暗尘随马去明月逐人来游伎皆秾李行歌尽落梅金吾不禁夜玉漏莫相催
　　【纎浓恰中】
　　【附咏虹咏霜俱匀宻可讽　咏虹　纡余带星渚窈窕架天浔空因壮士见还共美人沈逸照含良玉神花藻瑞金独留长劒采终负昔贤心　咏霜　金只暮律尽玉女暝氛归孕冷随钟彻飘华逐劔飞带日浮寒影乗风进晩威自有贞筠质宁将庶草腓】
　　五言排律
　　在广州闻崔马二御史并拜台郎
　　振鹭才飞日迁莺逺聴闻明光共待漏清鉴各披云喜得廊庙举嗟为台阁分故林懐栢悦新幄阻兰薰冠去神羊影车迎瑞雉羣逺从南斗外遥仰列星文
　　【精宻　起伏转合一丝不漏】
　　十五夜逰
　　今夕重门啓游春得夜芳月华连昼色灯影杂星光南陌青丝骑东隣红粉妆管弦遥辨曲罗绮暗闻香人拥行歌路车攅鬭舞塲经过犹未巳钟鼔出长杨
　　【轻欵熨帖语带微芳】
　　【附和武三思于天中寺寻复礼上人之作　藩戚三雍暇禅居二室隈忽闻从桂苑移步践花台敏学推多艺髙谈属辩才是非宁滞着空有掠嫌猜五行幽机畅三蕃妙键开味同甘露洒香似逆风来砌古留方石池清辨烧灰人寻鹤洲返月逐虎谿回企躅瞻飞盖攀游想渡杯愿陪为善乐从此去尘埃】
　　崔融【本传云字安成齐州人擢八科髙第为崇文馆学士中宗在东宫选为侍读典东朝表疏长安中为凤阁舍人坐附张易之兄弟左授袁州刺史寻拜国子司业预脩则天实録封清河县子融为文典丽朝廷诸大手笔多手勑委之撰哀册文用思精苦遂发病卒諡曰文有集六十巻】
　　五言律诗
　　咏寳劒
　　寳劒出昆吾龙夹采珠五精初献术千户竞论都匣气冲牛斗山形转辘轳欲知天下贵持此问风胡
　　【三四典贵】
　　五言排律
　　和梁王众传张光禄是王子晋后身
　　【武后改控鹤府为奉宸府引词人为供奉内殿曲宴则二张诸武侍坐佞者奏云张昌宗是王子晋后身令被羽衣吹箫乗木鹤奏乐于庭如子晋乗空融赋诗为絶唱见张易之传】
　　闻有冲天客披云下帝畿三年上賔去千载忽来归昔偶浮丘伯今同丁令威中郎才貌是柱史姓名非祗召趋龙阙承恩拜虎闱丹成金鼎献酒至玉杯挥天仗分旄节朝容间羽衣旧坛何处所新庙坐光辉汉主存僊要淮南爱道机朝朝缑氏鹤长向洛城飞【纪事云融尝与苏味道相诮云某诗所以不及相公无银花盒也苏有诗云火树银花合味道云子诗虽无银花合还冇金铜丁取融诗有今同丁令威句也】
　　【才情绮合】















　　唐诗镜巻二
　　钦定四库全书
　　唐诗镜巻三
　　明　陆时雍　编
　　初唐第三
　　张易之【定州人初以门防累迁为尚乗奉御白晳美姿容善音律则天临朝入侍禁中为奉宸府令加麟台监封恒国公神龙元年则天病甚崔暐等斩于迎仙院易之兄弟粗能属文如应诏和诗则宋之问阎朝隠为之代作见张行成传】
　　五言律诗
　　泛舟侍宴应制
　　平明出御沟解缆坐回舟緑水澄明月红罗结绮楼歌争浦入冠盖逐川流白鱼臣作伴相对舞王舟
　　【三四丽色天成】
　　武三思【元庆子以后族累转右卫将军则天革命封梁王进拜特进性倾巧便僻善事人中宗立复得幸掌知国政既与韦庶人上官昭容私通尝忌节愍太子宻谋废之太子率羽林军诛之】
　　五言排律
　　奉和春日游龙门应制
　　凤驾临香地龙舆上翠微星宫含雨气月殿抱春晖碧涧长虹下雕梁早燕归云疑浮寳盖石似拂天衣露草侵堦长风花绕席飞日斜宸赏洽清吹入重闱
　　【气爽】
　　【附奉和宴小山池栁发龙鳞出松新麈尾齐亦属佳句】
　　乔知之【文苑传云冯翊人有俊才所作篇咏人多讽诵则天时累除右补阙迁左司郎中以婢事后为武承嗣讽酷吏罗织杀之】
　　五言古诗
　　长信宫中树
　　婀娜当轩树丰茸倚兰殿色艶九春时风揺五明扇余花鸟弄尽新叶虫书遍零落心自知芳菲君不见
　　【五六语俊】
　　薛稷【字嗣通蒲州汾隂人举进士累转中书舍人与从祖兄曜俱以辞学知名同在两省为时所称景龙中为昭文馆学士好古博雅尤工书睿宗即位拜中书侍郎参知政事后以翊赞功封晋国公除太子少保睿宗尝召入宫中参决庶政恩遇莫比窦怀贞伏诛稷以知其谋赐死万年狱见薛收传】七言律诗
　　奉和圣制春日幸望春宫应制
　　九春风景足林泉四面云霞敞御筵花镂黄山绣作苑草图灞锦为川飞觞竞醉心回日走马争先眼着鞭喜奉仙游归路逺直言行乐不言旋
　　【语饶巧思】
　　陈子昻【文苑传云字伯玉射洪人家世豪富子昻独苦节读书金华山善属文举进士拜麟台正字转右拾遗数上防陈事词皆典美武攸宜统军北讨契丹以子昻为管记圣厯初解官归为县令段简因事收系忧愤卒子昻褊躁无威仪然文词宏丽当时重之有集十巻　纪事云子昻与赵贞固卢蔵用杜审言宋之问毕隆泽郭袭微司马承祯释懐一陆余庆号方外十友　独异记云子昻初入京不为人知有卖胡琴者价百万子昻突出谓左右曰辇千缗市之众惊问答曰余善此乐皆曰可得闻乎曰明日可集宣阳里如期偕往则酒肴毕具捧琴语曰蜀人陈子昻有文百轴不为人知此乐贱工之役岂宜留心举而碎之以其文百轴徧赠防者一日之内声华溢都】
　　【阮籍咏懐出自深衷子昻感遇情已虚设言复不文虽云不乏风骨然此是顽骨不灵也其诗三十八首余谓首首俱可省得】
　　五言古诗
　　秋园卧病呈晖上人
　　幽寂旷日遥林园转清宻疲疴澹无豫独坐泛瑶瑟怀挟万古情忧虞百年疾绵绵多滞念忽忽每如失缅想赤松游髙寻白云逸荣吝始都丧幽人遂贞吉图书纷满牀山木蔼盈室宿昔心所尚平生自兹毕愿言谁见知梵筵有同术八月髙秋晩凉风正萧瑟
　　【此诗絶无霸气似为近雅】
　　五言律诗
　　晩次乐乡县
　　故乡杳无际日暮且孤征川原迷旧国道路入边城野戍荒烟断深山古木平如何此时恨噭噭夜猿鸣
　　【古澹】
　　同王员外雨后登开元寺南楼因酬晖上人独坐山亭有赠
　　钟梵经行罢香林坐入禅岩庭交杂树石濑泻鸣泉水月心方寂云霞思独宁知人世里疲病得攀縁
　　送客
　　故人洞庭去杨栁春风生相送河洲晩苍茫别思盈白苹巳堪把緑芷复含荣江南多桂树归客赠生平
　　【三四韵】
　　春夜别友人
　　银烛吐青烟金樽对绮筵离堂思琴瑟别路绕山川明月隠髙树长河没晓天悠悠洛阳去此防在何年
　　【气满　老而劲明月长河于秋时尤胜】
　　五言排律
　　白帝城懐古
　　日落沧江晩停桡问土风城临巴子国台没汉王宫荒服仍周甸深山尚禹功岩悬青壁断地险碧流通古木生云际孤帆出雾中川途去无限客思坐何穷
　　【古木生云际孤帆出雾中景色写入霏微】
　　岘山懐古
　　秣马临荒甸登髙览旧都犹悲堕涙碣尚想卧龙图城邑遥分楚山川半入吴丘陵徒自出贤圣几凋枯野树苍烟断津楼晩气孤谁知万里客懐古正踟蹰
　　【野树苍烟断津楼晩气孤语气髙古子昻古色苍茫淡淡写意其趣已足】
　　杜审言【文苑传云字必简襄阳人举进士为隰城尉雅善五言诗工书翰恃才謇傲为世所嫉尝谓人曰吾文章合得屈宋作衙官吾书迹合得王羲之北靣则天召见累迁膳部员外郎神龙初坐通张易之兄弟流峰州入为修文馆学士卒与李峤崔灏苏味道为文学四友文集十巻】
　　【审言材力雄厚复椎链精工诗之有眼意欲摄长情于短韵铸浩景于微言其法始于宋之谢灵运而成于梁之庾肩吾陈之张正见诸人也古人平铺直述未尝不佳自晋人繁缛日増谢灵运始生字法诚欲探境穷微追情入妙然非本来灵妙别具罏锤未易登其堂奥也唐时追琢大盛于垂拱神龙之间而穷于贾岛诸人之辈安得直摅真境一游大雅之塲乎】五言律诗
　　蓬莱三殿侍宴奉敕咏终南山应制
　　北斗挂城邉南山倚殿前云标金阙迥树杪玉堂悬半岭通佳气中峰绕瑞烟小臣持献寿长此戴尧天
　　【挂倚字稍带粗气三四结搆语气郑重】
　　宿羽亭侍宴应制
　　歩辇千门出离宫二月开风光新栁报宴赏落花催碧水揺空阁青山绕吹台圣情留晚兴歌管送余杯
　　赋得妾薄命
　　草緑长门掩苔青永巷幽宠移新爱夺泪落故情留啼鸟惊残梦飞花搅独愁自怜春色罢团扇复迎秋【轻轻欵欵袅袅亭亭绝似当年愁绪　三四蕋色温香却无梁人妖气庶几雅音涙落故情留语最温厚盖怨生于爱若抛却即多无事矣今日之泪皆当年恩爱所留知中之所包有几许在】和韦承庆过义阳公主山池
　　迳转危峰逼桥回缺防妨玉泉移酒味石髓换稉香绾雾青丝弱牵风紫蔓长犹言宴乐少别向后池塘
　　和晋陵陆丞早春游望
　　独有宦游人偏惊物新云霞出海曙梅栁渡江春淑气催黄鸟晴光转緑苹忽闻歌古调归思欲霑巾【三四如精金百链云霞出海曙梅栁渡江春曙春一字一句古人琢意之妙　起结意势冲盈】秋夜宴临津郑明府宅
　　行止皆无地招寻独有君酒中堪累月身外即浮云露白宵钟彻风清晓漏闻坐携余兴往还似未离羣
　　和康五庭芝望月有怀
　　明月髙秋迥愁人独夜看暂将弓并曲翻与扇俱团露濯清辉苦风飘素影寒罗衣一此鉴顿使别离难
　　【五六思苦不借影衬独披本相意境最老结语矜重韵亦沈老】
　　登襄阳城
　　旅客三秋至层城四望开楚山横地出汉水接天回冠盖非新里章华即旧台习池风景异归路满尘埃
　　旅寓安南
　　交趾殊风寒迟暖复催仲冬山果熟正月野花开积雨生昏雾轻霜下震雷故乡逾万里客思倍从来
　　【即景自成入手轻快】
　　送郎中北使
　　北狄愿和亲东京发使臣马衔边地雪衣染异方尘嵗月催行旅恩荣变苦辛歌钟期重锡拜手落花春
　　【起结有体语语老气当家恩荣变苦辛语从意链得来】
　　送崔融
　　君王行出将书记逺从征祖帐连河阙军麾动洛城旌旃朝朔气笳吹夜边声坐觉烟尘扫秋风古北平
　　经行岚州
　　北地春光晚邉城气寒往来花不发新旧雪仍残水作琴中听山疑画里看自惊牵逺役艰险促征鞍
　　【三四实境自在五六旅涂漫兴语岂爱其山水之佳耶】
　　春日怀归
　　心是伤归望春归异往年河山鉴魏阙桑梓忆秦川花杂芳园鸟风和緑野烟更怀欢赏地车马洛桥边
　　除夜有怀
　　故节当歌守新年把烛迎冬氛恋虬箭春色鸡鸣兴尽闻壶覆宵防见斗横还将万亿寿更谒九重城
　　【三四语气髙凝】
　　代张侍御伤美人
　　二八泉扉掩帷屏宠爱空泪痕销夜烛愁绪乱春风巧笑人疑在新妆曲未终应怜脂粉气犹着舞衣中
　　七言律诗
　　守嵗侍宴应制
　　季冬除夜接新年帝子王孙捧御筵宫阙星河低拂树殿庭灯烛上薰天弹弦奏节梅风入对局探钩栢酒传欲向正元歌万寿暂留欢赏寄春前
　　【附大餔梅花落处疑残雪栁叶开时任好风不惟风味之佳气格亦是絶胜大略浑成之后必生做作做作不巳琢雕遂深观自初至晚可概见矣】
　　五言排律
　　扈从出长安应制
　　分野都畿列时乗六御均京师旧西幸洛道此东巡文物驱三统声名走百神龙旗萦漏夕凤辇拂钩陈抚迹地灵古游情皇鉴新山追散马日水忆钓鱼人禹食传中使尧樽遍下臣省方称国阜问道识风淳嵗晚天行吉年丰景从亲欢娱包歴代宇宙忽疑春
　　【凝厚中复得挺劲之致】
　　赠苏味道
　　北地寒应苦南庭戍未归邉声乱羌笛朔气巻戎衣雨雪闗山暗风霜草木稀胡兵战欲尽汉卒尚重围云浄妖星落秋深塞马肥据鞍雄劒动揺笔羽书飞舆驾还京邑朋游满帝畿方期来献凯歌舞共春辉
　　【据鞍雄劒动揺笔羽书飞语有生韵】
　　度石门山
　　石门千仭断迸水落遥空道束悬崖半桥欹絶磵中仰攀人屡息直下骑才通泥拥奔虵径云埋伏兽丛星躔牛斗北地脉象牙东开塞随行变髙深触望同江声连骤雨日气抱残虹未改朱明律先含白露风坚贞深不惮险澁谅难穷有异登临赏徒为造化功
　　【江声连骤雨日气抱残虹语气精湛春日江津烟销垂栁弱雾巻落花轻亦属佳句】
　　七言絶句
　　渡湘江
　　迟日园林悲昔游今春花鸟作边愁独怜京国人南窜不似湘江水北流
　　刘希夷【文苑传云汝州人善为从军闺情之诗词调哀苦为时所重志行不修为奸所杀　唐新语云希夷一名庭芝孙翌撰正声集以希夷诗为集中之最由是大为时人所称】
　　七言古诗
　　公子行
　　天津桥下阳春水天津桥上繁华子马声回合青云外人影揺动緑波里緑波清迥玉为砂青云离披锦作霞可怜杨栁伤心树可怜桃李断肠花此日遨游邀美女此时歌舞入娼家娼家美女郁金香飞去飞来公子傍的的珠帘白日映娥娥玉顔红粉妆花际裵徊双蛱蝶池边顾歩两鸳鸯倾国倾城汉武帝为云为雨楚襄王古来容光人所羡况复今日遥相见愿作轻罗着细腰愿为明镜分娇面与君相向转相亲与君双栖共一身愿作贞松千嵗古谁论芳槿一朝新百年同谢西山日千秋万古北邙尘
　　【愿作二语是简闲情之隽】
　　代悲白头翁
　　洛阳城东桃李花飞来飞去落谁家洛阳儿女惜顔色坐见落花长叹息今年花落顔色改明年花开复谁在巳见松栢摧为薪更闻桑田变成海古人无复洛城东今人还对落花风年年嵗歳花相似嵗嵗年年人不同寄言全盛红顔子应怜半死白头翁此翁白头真可怜伊昔红顔美少年公子王孙芳树下清歌妙舞落花前光禄池台开锦绣将军楼阁画神仙一朝卧病无相识三春行乐在谁边宛转蛾眉能几时须臾鹤发乱如丝但看古来歌舞地惟有黄昏鸟雀悲【唐新语云希夷善琵琶尝为白头咏云今年花落顔色改明年花开复谁在既而悔曰我此诗似防与石崇白首同所归何异乃更作云年年嵗嵗花相似嵗嵗年年人不同既而叹曰复似向防矣诗成未用嵗为奸人所杀或云宋之问害希夷而以白头翁之篇为巳作至今有载此篇在之问集中】
　　【初唐七言古风拘挛纒束有气不舒有意不展又皆一切支应语何尝披胸豁胆一伸眉目于人前耶文家四六余尝号之文奴如刘希夷公子行等篇谓之诗奴亦可昔传宋之问爱代悲白头翁篇害希夷而窃为已有则亦枉杀此人矣　读其诗知其为轻薄人】
　　唐诗镜巻三
　　钦定四库全书
　　唐诗镜巻四
　　明　陆时雍　编
　　初唐第四
　　李峤【本传云字巨山赵州人儿童时梦神人遗之双笔自是渐有学业弱冠举进士累转监察御史转凤阁舍人朝廷每有大手笔皆峤为之圣厯初迁鸾台侍郎知政事神龙中拜吏部尚书封赵国公景龙中以特进守兵部尚书同中书门下三品睿宗立出刺懐州致仕卒有文集五十巻　纪事云峤初与王杨接踵中与崔苏齐名晚诸人没独为文章宿老一时学者取法焉又云峤冇三戾性好荣迁憎人陞进好文章憎人才华性贪浊憎人受赂】
　　五言古诗
　　奉使筑朔方六州城率尔而作
　　奉诏受边服总徒筑朔方驱彼氊裘族正此戎夏疆子来多悦豫王事宁怠遑三旬无愆期百雉郁相望雄视沙漠垂有截北海阳二庭已顿颡五岭尽来王驱车登崇墉顾眄凌大荒千里何萧条草木自悲凉凭轼讯古今慨焉感兴亡汉障縁河逺秦城入海长顾无庙堂策贻此中夏殃道隠前业衰运开今化昌制为百王式举合千载防马牛被路隅锋镝销战塲岂不怀贤劳所圗在永康王事何为者称代陈颂章
　　【真宏钜手隠有古意】
　　早发苦竹馆
　　合沓岩嶂深防胧烟雾晓荒阡下樵客野猿惊山鸟开门听潺湲入径寻窈窕栖鼯抱寒木流萤飞暗篠早霞稍霏霏残月犹皎皎行看逺星稀渐觉游氛少我行抚轺传兼得傍林沼贪翫水石竒不知川路徒怜野心旷讵测浮年小方解宠辱情永托累尘表
　　【照出景色大有作意】
　　七言古诗
　　汾隂行
　　君不见昔日西京全盛时汾隂后土亲祭祠斋宫宿寝设储供撞钟鸣鼔树羽旂汉家四叶才且雄賔延万灵服九戎栢梁赋诗髙宴罢诏书法驾幸河东河东太守亲扫除奉迎至尊导銮舆五营夹道列容卫三河纵观空里闾回旌驻跸降灵塲焚香奠醑邀百祥金鼎发色正焜煌灵祗炜摅景光埋玉陈牲礼神毕举麾上马乗舆出彼汾之曲嘉可游木兰为檝桂为舟棹歌微吟防鹢浮箫鼓哀鸣白云秋欢娱宴洽赐羣后家家复除户牛酒声明动天乐无有千秋万嵗南山寿自从天子向秦闗玉辇金车不复还珠帘羽扇长寂寞鼎湖龙髯安可攀千龄人事一朝空四海为家此路穷雄豪意气今何在坛塲宫馆尽蒿蓬路逢故老长叹息世事回环不可测昔时青楼对歌舞今日黄埃聚荆棘山川满目泪沾衣富贵荣华能几时不见秪今汾水上唯有年年秋鴈飞【明皇传信记云上将幸蜀登华萼楼使楼前善水调者登而歌至山川满目云云上顾侍者曰谁为此曰宰相李峤辞也上曰真才子也不待曲终而去】
　　五言律诗
　　中宗降诞日长宁公主满月侍宴应制
　　神龙见像日仙凤养雏年大火乗天正明珠对月圆祚延金箧里歌奏玉筐前今日宜孙庆还参祝圣篇
　　【李峤诗如富家子金装玉相满身是富贵气色　三四玮丽】
　　侍宴长宁公主东庄应制
　　【纪事云长宁公主韦庶人所生下嫁杨慎造第东都府财几竭又取西京髙士防第左金吾卫废营合为宅作三重楼筑山浚池帝及后数临幸置酒赋诗峤等属和即东庄也】
　　别业临青甸鸣鸾降紫霄长筵鹓鹭集仙管凤凰调树接南山近烟含北渚遥承恩咸巳醉恋赏未还镳
　　甘露殿侍宴应制
　　月宇临丹地云牕网碧纱御筵陈桂醑天酒酌榴花水向浮桥直城连禁苑斜承恩恣欢赏归路满烟霞
　　【三四矜贵五六赋景落闲是铺排体面】
　　石
　　宗子维城固将军饮羽威岩花鉴里发云叶锦中飞入宋星初陨过湘鷰早归倘因持补极宁复羡支机
　　【三四有巧思而乏生韵】
　　道
　　铜驼分巩洛劔阁抵临邛紫徼三千里青楼十二重玉闗尘似雪金穴马如龙今日中衢上尧罇更可逢
　　琵琶
　　朱丝闻岱谷铄质本多端半月分出丛花拂面安将军曽制曲司马屡陪观本是胡中乐希君马上弹
　　钟
　　既接南邻磬还随北里笙平陵通曙响长乐警宵声秋至含霜动春归应律鸣岂惟常待扣金簴有余清
　　笛
　　羌笛冩龙声长吟入夜清闗山孤月下来向陇头鸣逐吹梅花落含春栁色惊行观向子赋坐忆旧邻情
　　桂
　　未植蟾宫里寜移玉殿幽枝生无限月花满自然秋侠客条为马仙人叶作舟愿君期道术攀折可淹留
　　【三四意絶佳第语格稍晩】
　　【附赋　布义孙卿子登髙楚屈平铜台初下笔乐观正飞缨乍有凌云势时闻掷地声造端长体物无复大夫名附金　南楚标前贡西秦识旧城祭天封汉岭掷地警孙声向日披沙浄含风振铎鸣方同杨伯起独有四知名附　上蔡应初击平冈逺不稀目随槐叶长形逐桂条飞汉月澄秋色梁园映雪辉唯当感纯孝郛郭引兵威　咏物病其最切以其死而无味也诗惟其似而巳此言可以补类书之不及】
　　武三思挽歌
　　玉匣金为缕银钩石作铭短歌伤薤曲长暮泣松扄事往昬朝雾人亡折夜星忠贤良可惜图画入丹青
　　【五六语不泛泛】
　　天官崔侍郎夫人卢氏挽歌
　　宠服当年盛芳魂此地穷劒飞龙匣在人去鹊巢空簟怆孤生竹琴哀半死桐唯当青史上千载仰嫔风
　　五言排律
　　奉和幸韦嗣立山庄侍宴应制
　　南洛师臣契东岩王佐居幽情遗绂冕宸眷属樵渔制下峒山跸恩回灞水舆松门驻旌葢薜幄引簮裾石磴平黄陆烟楼半紫虚云霞仙路近琴酒俗情疎乔木千龄外悬泉百丈余崖深经炼药穴古旧藏书树宿抟风鸟池游纵壑鱼宁知天子贵尚忆武侯庐
　　【笔意疎疎】
　　【附李义府和茅屋承三顾桃源接九重语佳】
　　饯薛大夫防边
　　荒隅时未通副相下临戎授律星芒动分兵月晕空犀皮拥青槖象齿饰雕弓决胜三河勇长驱六郡雄登山窥代北屈指计辽东伫见燕然上抽毫颂武功
　　王屋山第之侧杂搆小亭暇日与羣公同游
　　桂亭依絶巘兰榭俯回谿绮栋鱼鳞出雕甍凤羽栖引泉聊涨沼凿磴且通蹊席上山花落帘前野树低弋林开曙景钓渚发晴霓狎水惊梁鴈临风聴楚鸡复看题栁叶弥喜防桐圭
　　【附奉和望春宫露下鹰初击风髙鴈欲賔奉和幸三防寺竹是蒸青外池仍防墨余奉和天枢成山类丛云起珠疑大火悬声流尘作刼业固海成田】
　　七言絶句
　　送司马先生
　　蓬阁桃源两处分人间海上不相闻一朝琴里悲黄鹤何日山头望白云
　　沈佺期【文苑传云内黄人举进士长安中累迁通事舍人预修三教珠英善属文尤长七言之作与宋之问齐名再转考功员外坐赃配流岭表神龙中为修文馆直学士后歴中书舍人太子詹事开元初卒有文集十巻　新唐书云建安后讫江左诗律屡变至沈约庾信以音韵相婉附属对精宻及宋之问沈佺期尤加靡丽回忌声病约句凖篇如锦绣成文学者宗之号为沈宋语曰苏李居前沈宋比肩四杰才气虽雄情词未斐苏李加以宻裁沈宋出之绮思自此藻丽日开宫商递变律诗之盛在此际间耳　佺期最饶绮思不作绮语制如纯锦品最为佳】
　　五言律诗
　　九日临渭亭侍宴应制得长字
　　御气幸金方凭髙荐羽觞魏文颁菊蕊汉武赐萸囊秋变铜池色晴添银树光【一作去鹤留笙吹归鸿识舞行】年年重九庆日月奉天长
　　送金城公主适西蕃应制
　　金牓扶丹掖银河属紫阍那堪将凤女还以嫁乌孙玉就歌中怨珠辞掌上恩西戎非我匹明主至公存
　　【佺期诗思优柔语最入人深际　结语何温】
　　【附李适应制月作临边晓花为度岭春】
　　幸白鹿观应制
　　紫凤真人府斑龙太上家天流芝葢下山转柱旗斜圣藻垂寒露仙杯落晓霞惟应问王母桃作几时花
　　长门怨
　　月皎风泠泠长门次掖庭玉阶闻坠叶罗幌见飞萤清露疑珠缀流尘下翠屏妾心君未察愁叹剧繁星
　　【此诗不琢而工浅貌深衷优柔悱恻当入建安赋料　语最香美】
　　被试出塞
　　十年通大漠万里出长平寒日生戈劒隂云拂斾旌饥乌啼旧垒疲马恋空城辛苦臯兰北胡尘损汉兵
　　【语足悲凉中四语是长篇短赋】
　　杂诗四首
　　鐡马三军去金闺二月还边愁离上国春梦失阳闗池水瑠璃浄园花玳瑁斑嵗华空自掷愁怨不胜顔【春梦失阳闗一语变局转入转深有梦无从愁何可奈乃知梦可疗思片时怳愡犹胜三秋之慨涕耳五六语气芬芳】
　　落叶惊秋妇髙砧促暝机蜘蛛寻月度萤火傍人飞清镜红埃入孤灯緑熖微怨啼能至晓独自懒缝衣妾家临渭北春梦着辽西何苦朝鲜郡年年事鼓鼙燕来红壁语莺向緑牕啼为许长相忆阑干玉筯齐闻道黄龙戍频年不解兵可怜闺里月长在汉家营少妇今春意良人昨夜情谁能将旗鼓一为取龙城【可怜闺里月长在汉家营恨不与俱谁能将旗鼔一为取龙城此其结想欲狂矣为者为谁语何殷喁】
　　剪防
　　宫女怜芳树裁花竞早荣寒依刀尺尽春向绮罗生弱蔕盘丝发香蕤结素成纎枝幸不弃长就玉阶倾
　　【三四恩幸】
　　饯髙唐州询
　　弱冠相知早中年不见多生涯在王事容鬓各蹉跎良守初分岳嘉声即润河还从汉阙下倾耳聴中和
　　【五六转入合拍可爱】
　　游少林寺
　　长歌游寳地徙倚对珠林鴈塔丹青古龙池嵗月深绀园澄夕霁碧殿下秋隂归路烟霞晚山蝉处处吟
　　【五六语致修洁】
　　早发平昌岛
　　解缆春风后鸣榔晓涨前阳乌出海树云鴈下江烟积气冲长岛浮光溢大川不能懐魏阙心赏独泠然
　　【中聫语气髙朗】
　　章怀太子靖妃挽词
　　彤史佳声载青宫懿范留形将鸾镜隠魂伴凤笙游送马嘶残日新萤落晩秋不知蒿里曙空见陇云愁
　　【圆转如丸】
　　七言律诗
　　龙池篇
　　龙池跃龙龙巳飞龙徳先天天不违池开天汉分黄道龙向天门入紫微邸第楼台多气色君王鳬鴈有光辉为报寰中百川水来朝此地莫东归
　　【前四语法度恣纵后四语兴致淋漓此与古意二首当是唐人律诗第一】
　　古意呈补阙乔知之
　　卢家少妇郁金堂【一作香】海燕双栖玳瑁梁九月寒砧催木叶十年征戍忆辽阳白狼河北音书断丹凤城南秋夜长谁为含愁独不见更教明月照流黄
　　【髙古浑厚絶不似唐人所为三四迥出常度结更雄厚深沈】
　　奉和立春游苑迎春
　　东郊暂转迎春仗上苑初飞行庆杯风射蛟氷千片断气冲鱼钥九闗开林中覔草才生蕙殿里争花并是梅歌吹衔恩归路晚栖乌半下凤城来
　　【三四是生获语犹胜于熟套】
　　奉和春初幸太平公主南庄应制
　　主家山第早春归御辇春游绕翠微买地铺金曽作埒寻河取石旧支机云间树色千花满竹里泉声百道飞自有神仙鸣凤曲并将歌舞报恩晖
　　【五六语带风味】
　　奉和春日幸望春宫应制
　　芳郊绿野散春晴复道离宫烟雾生杨栁千条花欲绽蒲萄百丈蔓初萦林香酒气元相入鸟啭歌声各自成定是风光牵宿醉来晨复得幸昆明
　　侍宴安乐公主新宅应制
　　皇家贵主好神仙别业初开云汉边山出尽如鸣凤岭池成不让饮龙川妆楼翠幌教春住舞阁金铺借日悬敬从乗舆来此地称觞献寿乐钧天
　　【三四语饶兴味五六虚活如李峤还将石溜调琴曲更取霞峯入酒杯则死煞矣】
　　兴庆池侍宴应制
　　碧水澄潭映逺空紫云香驾御微风汉家城阙疑天上秦地山河似镜中向浦回舟萍巳緑分林蔽殿槿初红古来徒羡横汾赏今日宸游圣藻雄
　　【三四意象絶佳】
　　再入道塲纪事应制
　　南方归去再生天内殿今年异昔年见辟乾坤新定位看题日月更髙悬行随香辇登仙路坐近鑪烟讲法筵自喜恩深陪侍从两朝长在圣人前
　　【三四虚形语却实在相后人更甚费力】
　　和上已连寒食有怀京洛
　　天津御栁碧遥遥轩骑相从半下朝行乐光辉寒食借太平歌舞晚春饶红妆楼下东回辇青草洲边南渡桥坐见司空扫西第看君侍从落花朝
　　五言排律
　　白莲花亭侍宴应制
　　九日陪天仗三秋幸禁林霜威变緑树云气落青岑水殿黄花合山亭绛叶深朱旗夹小径寳马驻清浔苑吏収寒果饔人膳野禽承欢不觉暝遥响素秋砧
　　【霜威变緑树着力下语云气落青岑景语适然】
　　仙萼池亭侍宴应制
　　歩辇寻丹嶂行宫在翠微川长看鸟灭谷转聴猿稀天磴扶阶迥云泉透户飞闲花开石竹幽叶吐蔷薇径狭难留骑亭寒欲进衣白来献寿仙吹返彤闱
　　【谷转聴猿稀得景闻花二语有韵】
　　奉和晦日驾幸昆明池应制
　　法驾乗春转神池象汉回双星遗旧石孤月隠残灰战鹢逢时去恩鱼望幸来岸花缇骑绕堤栁幔城开思逸横汾唱欢流宴镐杯微臣雕朽质羞覩豫章材
　　【双星二语当家句复健岸花二语布景装句俱佳　昆明池侍宴灵鱼衔寳跃仙女废机迎亦佳】奉和圣制幸礼部尚书窦希玠宅
　　北阙垂旒暇南宫聴礼回天临翔凤转恩向跃龙开兰气薰仙帐榴花引御杯水从金穴吐云是玉衣来池影揺歌席林香防舞台不知行漏晚清跸尚徘徊
　　【水从二语景色最佳下句入想更胜】
　　酬苏员外味道夏晚寓直省中见赠
　　并命登仙阁分曹直礼闱大官供宿膳侍史防朝衣巻幔天河入开牕月露微小池残暑退髙树晚凉归冠劒无时释轩车待漏飞明朝题汉柱三署有光辉
　　【三四典雅小池二语松秀】
　　和韦舍人早朝
　　阊阖连云起岩廊拂雾开玉珂龙影度珠履鴈行来长乐宵钟尽明光晓奏催一经传旧徳五字擢英才俨若神仙去纷从霄汉回于春奉休厯分禁喜趋陪
　　【三四冠冕一经二语典贵】
　　自考功员外授给事中
　　南省推丹地东曹拜琐闱惠移双管笔恩降五时衣出入宜真选遭逢每滥飞器慙公理拙才谢子云微案牍遗常礼朋僚隔等威上台行揖让中禁动光辉旭日千门起初春八舍归赠兰闻宿昔谈树隠芳菲何幸盐梅处惟忧对问机省躬知任重宁止冒荣非
　　【语语矜贵气遒】
　　和元舍人万顷临池翫月戏为新体
　　春风揺碧树秋雾巻丹台复有相宜夕池清月正开玉流含吹动金魄度云来熠爚光如沸翩翾景若摧半环投积草碎壁聚流杯夜半平无焕天晴皎未隤镜将池作匣珠以岸为胎有美司言暇髙兴独悠哉挥翰初难拟飞名岂易陪夜光珠在握了了见沈灰
　　【丽语璀灿烛人】
　　登瀛洲南楼寄逺
　　层城起丽谯凭览出重霄兹地多形胜中天宛寂寥四荣摩鹳鹤百栱厉风飚北际燕王馆东连秦帝桥晴光七郡满春色两河遥傲睨非吾土踌躇适逺嚣离居欲有赠春草寄长謡
　　塞北
　　虏障天骄起秦城地脉分柏坛飞五将梅吹动三军锋刃奔涛色旌旗熖火文朔风吹汗漫飘砾洒轒輼海气如秋雨边烽似夏云二庭无嵗月百战有功勲形影随鱼贯音书在鴈羣归来拜天子凯乐助南薰
　　钓竿篇
　　朝日敛红烟垂竿向緑川人疑天上坐鱼似镜中悬避檝时惊透猜钩每误牵湍危不理辖潭静欲留船钓玉君徒尚徴金我未贤为看芳饵下贪得会无筌
　　【三四景趣佳绝潭静欲留船川情人意两美乐安公主山池梅花寒待雪桂树晚留烟此留亦佳】夏日都门送司马员外逸客孙员外佺北征【时相王为元帅魏大夫元忠为副】
　　二庭追虏骑六月动周师庙畧天人授军麾相国持复言徴二妙才命重当时画省连征槖横门共别词云迎出塞马风巻度河旗计日方夷冦旋闻杕杜诗
　　哭道士刘无得
　　闻有都客成仙不易祈蓬莱向清浅桃杏欲芳菲缩地黄泉出升天白日飞少微星夜落髙掌露朝晞吐甲龙应出衔符鸟自飞国人思负局天子惜被衣花月留丹洞琴笙下翠微嗟来子桑扈尔独返于几
　　【国人二语的当】
　　李乂【本传云赵州人举进士景龙中累迁中书舍人景云初迁吏部侍郎寻转黄门侍郎开元初为紫微侍郎俄拜刑部尚书卒又本名尚真少与兄尚一尚贞俱以文章见称后兄弟同为一集号曰李氏花萼集　纪事云与苏颋对掌纶诰明皇曰前有味道峤朕今有颋乂皆号苏李】
　　五言排律
　　奉和幸三防寺应制
　　睿徳总无边神皋择胜縁二仪齐法驾三会礼香筵汉阙中黄近秦山太白连台疑书鸟日池似鲸年满月临真境秋风入御弦小臣叨下列持管谬窥天





　　唐诗镜巻四
　　钦定四库全书
　　唐诗镜巻五
　　明　陆时雍　编
　　初唐第五
　　宋之问【文苑传云字延清农人弱冠知名善五言诗时无出其右者累迁尚方监丞预修三教珠英坐附张易之左迁泷州参军景龙中再转考功员外郎选为文馆学士寻转越州长史睿宗立流钦州先天中赐死武平一为之纂集十巻】
　　七言古诗
　　至端州驿见杜五审言沈三佺期阎五朝隠王二无竞题壁慨然成咏
　　逐臣北地承严谴谓到南中每相见岂意南中岐路多千山万水分乡县云揺雨散各翻飞海濶天长音信稀处处山川同瘴疠自怜能得几人归
　　五言律诗
　　春日芙蓉园侍宴应制
　　芙蓉秦地沼卢橘汉家园谷转斜盘径川回曲抱原风来花自舞春入鸟能言侍宴瑶池夕归途骑吹繁
　　【第六佳句】
　　夏日仙梦亭应制
　　髙岭逼星河乗舆此日过野含时雨润山杂夏云多睿藻光岩穴宸襟洽薜萝悠然小天下归路满笙歌
　　【山出云横峰岚杂沓第四语最饶景趣】
　　奉和九日幸临渭亭登髙应制【得欢字】
　　令节三秋晚重阳九日欢仙杯还泛菊寳馔且调兰御气云霄近乗髙宇宙寛今朝万寿引宜向曲中弹
　　【五六境界自成】
　　奉和圣制闰九月九日登庄严总持二寺阁
　　闰月再重阳仙舆歴寳坊帝歌云稍白御酒菊犹黄风铎喧行漏天花拂舞行豫游多景福梵宇日生光
　　【三四用事佳不惟菊酒切当即歌云在此相宜若移之他时便不韵矣】
　　麟趾殿侍宴应制
　　北阙层城峻西宫复道悬乗舆歴万户置酒望三川花栁含丹日山河入绮筵欲知陪赏处空外有飞烟
　　上阳宫侍宴应制【得林字】
　　广乐张前殿重裘感圣心砌蓂霜月尽庭树雪云深旧渥骖宸御慈恩忝翰林防臣一何幸再得聴瑶琴
　　扈从登封途中作
　　帐殿郁崔嵬仙游实壮哉晓云连幕卷夜火杂星回谷暗千旗出山鸣万乗来扈从良可赋终乏掞天材
　　【体面规模】
　　松山岭
　　翼翼髙旌转锵锵凤辇飞尘销清跸路云湿从臣衣白羽揺丹壑天营逼翠微芳声耀今古四海警宸威
　　【湿字最有景色】
　　登禅定寺阁
　　梵宇出三天登临望八川开襟坐霄汉挥手拂云烟函谷青山外昆明落日边东京杨栁陌少别已经年
　　【三四体态自在】
　　陆浑山庄
　　归来物外情负杖阅岩耕源水看花入幽林采药行野人相问姓山鸟自呼名去去独吾乐无能愧此生
　　【五六最饶意趣】
　　送永昌萧赞府
　　栁变曲江头送君函谷游弄琴寛别意酌醴醉春愁恋本亦何极赠言微所求莫令金谷水不入故园流
　　【三四好意来得气润五六转接顶上自觉局寛脉】
　　送杜审言
　　卧病人事绝闻君万里行河桥不相送江树逺含情别路追孙楚维舟吊屈平可惜龙泉劒流落在丰城
　　【三四简錬精深有意不尽言之妙】
　　汉江宴别
　　汉广不分天舟移杳若仙秋虹映晚日江鹤弄晴烟积水浮冠葢遥风逐管弦嬉游不可极留恨此山川
　　过蛮洞
　　越岭千重合蛮谿十里斜竹迷樵子径萍匝钓人家林暗交枫叶园香覆橘花谁怜在荒外孤赏足云霞
　　【三四景具】
　　经梧州
　　南国无霜霰连年见物华青林暗换叶红蕊续开花春去闻山鸟秋来见海槎流芳虽可悦防自泣长沙
　　【三四写如语次】
　　泛镜湖南谿
　　乗兴入幽栖舟行日向低岩花冬发谷鸟作春啼沓嶂开天小丛篁夹路迷犹闻可怜处更在若邪谿
　　【中二聫可记可画】
　　游韶州广界寺
　　影殿临丹壑香台隠翠霞巢飞含象鸟砌蹋雨空花寳铎揺初霁金池映晚沙莫愁归路逺门外有三车【附江亭晚望望水知柔性看山欲断魂秋晚游普耀寺山形无隠霁野色遍呈秋】
　　七言律诗
　　嵩山石淙侍防应制【得幽字】
　　离宫秘苑胜瀛洲别有仙人洞壑幽岩邉树色含风冷石上泉声带雨秋鸟向歌筵来度曲云依帐殿结为楼微臣昔忝方明御今日还陪八骏游
　　【石上句冷然清越之趣时在人耳】
　　五言排律
　　奉和晦日幸昆明池应制
　　春豫灵池防沧波帐殿开舟凌石鲸度槎拂斗牛回节晦蓂全落春迟栁暗催象溟看浴景烧刼辨沈灰镐饮周文乐汾歌汉武才不愁明月尽自有夜珠来【纪事云中宗正月晦日幸昆明池赋诗羣臣应制百余篇帐殿前结防楼命上官昭容选一首为新翻御制曲从臣悉集其下须防纸落如飞唯沈宋二诗不下又移时一纸飞坠乃沈诗也及闻其评曰二诗工力悉敌沈诗落句云微臣雕朽质羞覩豫章材盖词气巳竭宋诗云不愁明月尽自有夜珠来犹健骞举沈乃伏不敢复争
　　三四语气响湛象溟二语擅塲不及沈佺期双星二语色象尤胜】
　　奉和幸神皋亭应制
　　清跸喧黄道乗舆降紫宸霜戈凝晓日云管发阳春台古今疑汉林余半识秦宴酣诗布泽节改令行仁昔恃山河险今依道徳淳多惭献嘉颂空累属车尘
　　【语语选意而出】
　　奉和幸韦嗣立山庄侍宴应制
　　枢掖调梅暇林园艺槿初入朝荣劒履退食偶琴书地隠东岩室天回北斗车旌门临窱辇道属扶疎云防明丹壑霜笳彻紫虚水疑投石处谿似钓璜余帝泽颁巵酒人欢颂里闾一承黄竹咏长奉白茅居
　　【是时诸作宋为独胜端凝详雅奉和得此最佳水疑二语能使人增重故自当家】
　　扈从登封告成颂应制
　　御路回中岳天营接下都百灵无后至万国竞前驱文卫严清跸幽仙读寳符贝花明汉果芝草入尧厨济济衣冠防喧喧夷夏俱宗禋仰神理刋木望川途抚已贫非病时来本不愚愿陪丹凤辇率舞白云衢
　　【敷布平满】
　　宴安乐公主宅【得空字】
　　英藩筑外馆爱主出王宫賔至星槎落仙来月宇空玳梁翻贺燕金埒倚晴虹箫去秦台里书开鲁壁中短歌能驻日艶舞欲娇风闻有淹留处山阿满桂丛
　　【三四豪胜金埒倚晴虹语有气象】
　　和姚给事寓直之作
　　清论满朝阳髙才拜夕郎还从避马路来接珥貂行宠就黄扉日威回白简霜柏台迁鸟茂兰署得人芳禁静钟初彻更疎漏渐长晓河低武库流火度文昌寓直光辉重乗秋藻翰扬暗投空欲报下调不成章
　　【语语凑拍筋力相当几为简链而就　初唐排律严精工意有余不陈材有余不用起伏转合箝如入笋后杜子美加以冗长遂令意语堆垜气势少流贯矣】
　　使过襄阳登凤林寺阁
　　香阁临清汉丹梯隠翠微林篁天际宻人世谷中违苔石衔仙洞莲舟泊钓矶山云浮栋起江雨入庭飞信美虽南国严程限北归幽寻不可再留歩惜芳菲
　　宋公宅送諌议
　　宋公爰创宅庾氏更诛茅间出人三秀平临楚四郊汉臣来绛节荆牧动金铙樽溢宜城酒笙裁曲沃匏露荷新变节风栁夕鸣梢一散阳台雨方随越鸟巢
　　送合宫苏明府颋
　　铉府诞英规公才天下知谓乗羔鴈族继入凤凰池赤县求人隠青门起路岐翟廻车少别鳬化舄遥驰神哭周南境童歌渭北垂贤哉荀奉倩衮职伫来仪
　　【转接意致微宻拍】
　　送杨六望赴金水
　　借问梁山道嵚岑几万重遥州刀作路絶壁劒为峰惜别路穷此留欢意不从忧来生白发时晚爱青松勿以西南逺夷歌寝盛容台阶有髙位宁复乆临邛
　　【时晩爱青松意韵两佳】
　　下桂江龙目滩
　　停午出滩险轻舟容易前峰攅入云树崖喷落江泉巨石潜山怪深篁隠洞仙鸟游谿寂寂猿啸岭娟娟挥袂日凡几我行途巳千暝投苍梧郡愁枕白云眠
　　【鸟游二语意象幽逺是处可意而不可言】
　　登粤王台
　　江上粤王台登髙望几回南溟天外合北户日邉开地湿烟常起山晴雨半来冬花采卢橘夏果摘杨梅迹类虞翻枉人非贾谊才归心不可见白发重相催
　　【对仗极整亦复语语担当】
　　早发始兴江口至虚氏村作
　　晓逾闽峤乗春望越台宿云鹏际落残月蚌中开薜茘揺青气桄榔翳碧苔桂香多露裛石响细泉回抱叶猿啸衔花翡翠来南中虽可悦北思日悠哉鬒发俄成素丹心已作灰何当首归路行剪故园莱
　　【宿云鹏际落是适然实景残月蚌中开此月何月铢两不称便不能作对矣】
　　发藤州
　　朝夕苦遄征孤鸿长自惊泛舟依鴈渚投馆聴猿鸣石发缘谿蔓林衣扫地轻云峰不似苔藓画难成露裛千花气泉和万籁声攀幽红处歇跻险緑中行恋切芝兰砌悲纒松栢茔丹心江北使白发岭南生魑魅天边国穷愁海上城劳歌意无限今日为谁明
　　【石发二语有微韵以所取名象亦佳谢灵运扬帆采石华挂席拾海月石华海月语自有韵在】游云门寺
　　维舟探静域作礼事尊经投迹一萧散为心自杳防龛依大禹穴楼倚少微星沓嶂围兰若回谿抱竹庭觉花涂砌白甘露洗山青鴈塔鶱金地虹桥转翠屏人天宵现景神鬼昼潜形理胜常虚寂縁空自感灵入禅从鸽绕说法有龙听刼累终期灭尘躬且未宁揺揺不安寐待月咏岩扃
　　【觉花二语景色俱胜谒禹庙气青连海曙云白洗春湖此语更胜】
　　早入清逺峡
　　传闻峡山好旭日掉前沂雨色揺丹嶂泉声聒翠微两岩天作带万壑树披衣秋橘迎寒序春藤碍日辉翳潭花似织縁岭竹成围寂歴环沙浦葱笼转石圻露余江未热风落瘴初稀猿饮排虚上禽惊掠水飞榜童夷唱合樵女越吟归良斯为美边愁自有违谁言望乡国流涕失芳菲
　　【写色清洗】
　　发端州初入西江
　　问我将何去清晨泝越谿翠微悬宿雨丹壑饮晴霓树影捎云宻藤隂覆水低潮回出浦驶洲转望乡迷人意长怀北江行日向西破顔看鹊喜拭涙聴猿啼骨肉初分爱亲朋忽解携路遥魂欲断身辱理能齐畴日三山意于兹万绪暌金陵有仙馆即事寻丹梯
　　【三四韵胜身辱理能齐意气饱决此乆歴艰虞定后得力语之问何以有此】
　　【附游称心寺寳叶交香雨金沙吐细泉】
　　五言絶句
　　渡汉江
　　岭外音书断经冬复立春近乡情更怯不敢问来人
　　【实歴语】
　　七言絶句
　　送司冯道士游天台
　　羽客笙歌此地违离筵数处白云飞蓬莱阙下长相忆桐柏山头去不归











　　唐诗镜巻五
　　钦定四库全书
　　唐诗镜巻六
　　明　陆时雍　编
　　初唐第六
　　崔湜【字澄澜定州人少以文辞知名举进士累转左补阙预修三教珠英神龙初转考功员外附武三思迁兵部侍郎又附托上官昭容转中书侍郎平章事典选失序为李商隠所劾左迁江州司马授襄阳刺史韦庶人临朝复为中书侍郎同门下三品光天中拜中书令萧至忠诛湜流岭外后知湜本谋赐死荆州】
　　【悄骨清音读之竦然自异】
　　五言律诗
　　幸梨园亭观打毬应制
　　年光陌上发香辇禁中游草緑鸳鸯殿花明翡翠楼寳杯承露酌仙管杂风流今日陪欢豫皇恩不可酬
　　【气色青翠可爱】
　　婕妤怨
　　不分君恩断新妆视镜中容华尚春日娇爱已秋风枕席临窓晓屏帏向月空年年后庭树荣落在深宫
　　酬杜麟台春思
　　春还上林苑花满洛阳城鸳衾夜凝思龙镜晓含情忆梦残灯落离魂暗马惊可怜朝与暮楼上独盈盈【纪事云湜执政时年三十八尝暮出端门下天津马上赋诗云春还上林苑花满洛阳城张说见之叹曰文与位固可致其年不可及也】
　　【五六新頴是少年得意之句】
　　唐都尉山池
　　曲渚飏轻舟前谿钓晚流鴈翻蒲叶起鱼拨荇花游金子悬湘柚珠房拆海榴幽寻惜未巳清月半西楼
　　【鲜绽】
　　江楼夕望
　　试陟江楼望悠悠去国情楚山霞外断汉水月中平公子留遗邑夫人有旧城苍苍烟雾里何处是咸京
　　秦州薛都督挽词
　　十里绛山幽千年汾水流碑传门客建劒是故人留陇树烟含夕山门月照秋古来钟鼎盛共尽一蒿丘
　　【三四种情极切不作泛常】
　　【附奉和春日幸望春宫　澹荡春光满晓空逍遥御辇入离宫山河眺望云天外台榭参差烟雾中庭际花飞锦绣合枝间鸟啭管弦同即此欢娱齐镐宴唯应率舞乐薫风】
　　郑愔【字文靖沧州人年十七进士擢第来俊臣罗织文状皆愔草定张易之兄弟荐为殿中侍御史易之败贬宣州司户既而附武三思谋防五王累迁吏部侍郎后与王重福搆逆被戮】
　　五言律诗
　　秋闺
　　征客向轮台幽闺寂不开音书秋鴈断机杼夜蛩催虚幌风吹叶闲阶露湿苔自怜愁思影常共月徘徊
　　【言之黯黯】
　　七言律诗
　　奉和春日幸望春宫
　　晨跸凌髙转翠旌春楼望逺背朱城忽排花上游天苑却坐云边看帝京百草香心初罥蝶千林嫩叶始蔵莺幸同葵藿倾阳早愿比盘根应荣
　　【三四步骤迥合景色粲然在目】
　　【附人日重宴大明宫恩赐防缕人胜应制　琼殿含光映早轮玉鸾严跸望初晨池开冻水仙宫丽树发寒花禁苑新佳气徘徊笼细网残霙淅沥染轻尘良时荷泽皆迎胜穷谷晞阳犹未春　语亦清峙五六意境苦弱又李乂应制项聫千年执象寰区泰七日为人庆赏隆七日为人四字最佳造化皇恩从兹伊始】
　　五言排律
　　奉和幸三防寺应制【寺传苍颉造书台】
　　鸟籀遗新阁龙旂访古台造书臣颉徃观迹帝羲来睿览山川匝宸心宇宙该梵音随驻辇天歩接乗杯旧苑经寒露残池问刼灰花将捧日俱喜圣慈开
　　【意象宻匝】
　　塞外
　　塞外萧条望征人此路赊边声乱朔马秋色引胡笳遥嶂侵归日长城带晩霞断蓬飞古戍连鴈聚寒沙海岸云无叶山春雪作花丈夫期报主万里独辞家
　　哭郎著作
　　诗礼康成学文章贾谊才已年人得梦庚日鸟为灾书草蔵天阁琴声入夜台荒阶罗驳藓虚座网浮埃白马賔徒散青乌陇隧开空怜门下客懐旧几迟回
　　【三四是惊心语实写正自有味】
　　郭元振【本传云名振字元振魏州人举进士授通泉尉累迁凉州都督拓州境一千五百开置屯田尽水陆之利在凉五年夷夏畏慕睿宗即位徴拜吏兵二部尚书同中书门下三品以功封代国公宗讲武骊山坐于纛下流新州道病卒有集二十巻】
　　五言律诗
　　塞上
　　塞外虏尘飞频年出武威死生随玉劒辛苦向金微乆戍人将老长征马不肥仍闻酒泉郡巳合数重围【乆戍人偏老长征马不肥元振警句也元振尝山居夜有人面如盘出灯下元振以此诗题其颊遂灭明日山行见巨木上有白耳此句在焉见酉阳杂爼】
　　【语语清壮】
　　五言絶句
　　春江曲
　　江水春沈沈上有双竹林竹叶坏水色郎亦坏人心
　　【有古意而无古韵】
　　王昭君
　　厌践氷霜域嗟为边塞人思从漠南猎一见汉家尘
　　【好意】
　　子夜四时歌
　　春歌
　　陌头杨栁枝已被春风吹妾心正断絶君怀那得知
　　秋歌
　　邀欢空伫立望美频回顾何时复采菱江中宻相遇
　　冬歌
　　北极严气升南至温风谢调丝竞短歌拂枕怜长夜马怀素【本传云字惟臣润州人寓居江都师事李善博览经史善属文举进士长安中为监察御史守法不阿李迥秀恃势纳贿怀素劾罢之累拜中书舍人开元初为户部侍郎封常山县公三迁秘书监兼昭文馆学士深为宗所礼卒諡曰文】
　　七言律诗
　　奉和立春游苑迎春应制
　　籥飞灰出洞房青郊迎气肇初阳仙舆暂下宜春苑御醴行开荐寿觞映水轻苔犹隐緑縁堤弱栁未舒黄唯有裁花饰簮鬓恒随圣藻狎年光
　　武平一【平一名甄以字行博学通春秋工文辞武后时畏祸隠嵩山修浮屠法屡诏不应中宗立迫召为修文馆学士虽宴豫尝因诗颂规戒宗立贬苏州参军徙金坛令既谪名亦不衰开元中卒】七言律诗
　　奉和立春内出防花树应制
　　銮辂青旂下帝台东郊上苑望春来黄莺未解林间啭红蘂先从殿里开画阁条风初变栁银塘曲水半含苔欣逢睿藻光韶律更促霞觞畏景催【纪事云是日中宗手批云平一年虽最少文甚警新恱红蘂之先开讶黄鹂之未啭循环吟咀赏叹兼怀今更赐花一枝以彰其美所赐学士花并令揷在头上后所赐者平一左右交揷】
　　【三四气格不老】
　　宗楚客【字叔敖河东人则天从父姊之子累官夏官侍郎神龙中武三思用事引为兵部尚书同知政事俄迁中书令与纪处讷共为朋党时人呼为宗纪韦氏败伏诛见萧至忠传】
　　五言律诗
　　正月晦日侍宴浐水应制赋得长字
　　御辇出明光乗流泛羽觞珠胎随月减玉漏与年长寒尽梅犹白风迟栁未黄日斜旌骑转休气满林塘刘宪【文苑传云字元度宋州宁陵人举进士累除冬官员外天授中推按来俊臣嫉其暴酷欲因事绳之反为所搆俊臣伏诛为凤阁舍人神龙初坐为张易之所引自吏部侍郎出刺渝州景云初三为太子詹事有集三十巻】
　　五言律诗
　　折杨栁
　　沙塞三河道金闺二月春碧烟杨栁色红粉绮罗人露叶怜啼脸风花思舞巾攀持君不见为聴曲中新
　　【三四偷格】
　　徐彦伯【本传云名洪以字行兖州人少以文章擅名对防擢第累转蒲州司兵参军时司户韦暠善判事司士李亘工于笔札彦伯文辞雅美时谓河东三絶神龙中预修武后实録封髙平县子景云中迁散骑常侍太子賔客昭文馆学士卒有文集二十巻纪事云彦伯为文多变易求新以凤阁为鷃阁龙门为虬户金谷为铣谿玉山为琼岳竹马为篠骖月为魄后进效之谓之徐涩体】
　　五言排律
　　侍宴韦嗣立山庄应制
　　鼎臣休澣隟方外结遥心别业青霞境孤潭碧树林每驰东野防遥弄北谿琴帝眷行时豫台园赏嵗隂移銮明月沼张组白云岑御酒瑶觞落仙坛竹径深三光悬圣藻五等冠朝簮自昔皇恩感咸言独自今
　　韦元旦【京兆万年人擢进士补东阿尉迁左台御史与张易之通姻属易之败贬感义尉后复进用为主客员外郎迁中书舍人】
　　七言律诗
　　兴庆池侍宴应制
　　沧池漭沆帝城边殊胜昆明凿汉年夹防旌旗疏辇道中流箫鼓振楼船云峰四起迎宸幄水树千重入御筵宴乐巳深鱼藻咏承恩更欲奏甘泉
　　【语无妆缀】

　　唐诗镜巻六
　　钦定四库全书
　　唐诗镜巻七
　　明　陆时雍　编
　　初唐第七
　　张说【本传云字道济洛阳人弱冠应诏举累转右补阙预修三教珠英擢凤阁舍人忤防流钦州中宗即位召拜兵部员外郎累拜兵部侍郎文馆学士景云中迁中书侍郎知政事进中书令封燕国公为姚崇所搆出刺相州坐事左转岳州开元中拜兵部尚书仍知政事又敕为朔方军节度大使往巡五城后为集贤院学士尚书左丞相卒諡文贞说为文属思精壮谪岳州后诗益凄惋谓得江山助云】五言古诗
　　再使蜀道
　　眇眇葭萌道苍苍襃斜谷烟壑争晦深云山共重复古来风尘子同望乡目芸阁有儒生轺车倦驰逐青春客岷岭白露揺江服嵗月镇羇孤山川俄反覆鱼游恋深水鸟迁恋乔木如何别亲爱坐去文章国蟋蟀鸣户庭蟏蛸网琴筑
　　【起结稍有古色】
　　石门墨山二山相连有禅堂观天下絶境
　　囷轮江上山近在华容县常涉巴丘首天晴遥可见佳逰屡前诺芳月愆幽眷及此符守移欢言临道便既携赏心客复有送行掾竹径入隂窅松崖上空蒨草共林一色云与峯万变探窥石门断缘越沙涧转两山势争雄峯巘相顾眄药妙灵仙寳镜华岩壑选清都西渊绝金地东敞宴池果接园畦风烟迩台殿髙寻去石顶旷览天宇遍千山纷满目百川豁对面骑来云气迎人去鸟声恋长揖桃源士举世同企羡
　　【语气多芬草共林一色云与峯万变的是唐语境华岩壑选一语最佳苐华字不老骑来云气迎绝未见佳人去鸟声恋庶有余趣】
　　七言古诗
　　遥同蔡起居偃松篇
　　清都众木总荣纷传道孤松最出羣名接天庭长景色气连宫阙借氛氲悬池滴滴停华露偃盖重重拂瑞云不惜流膏助仙鼎愿将桢榦奉明君莫比防灵楚南树朽老江边代不闻
　　【清而未老去后二语作律为妥】
　　五言律诗
　　恩制赐食于丽正殿书院宴赋得林字
　　东壁图书府西垣翰墨林诵诗闻国政讲易见天心位窃和羮重恩叨醉酒深缓歌春兴曲情竭为知音
　　【浑厚称题结意非体】
　　卢巴驿闻张御史张判官欲到不得待留赠之
　　旅窜南方逺传闻北使来旧庭知玉树合浦识珠胎白发因愁变丹心托梦回皇恩若再造为忆不然灰
　　深渡驿
　　旅宿青山夜荒庭白露秋洞房悬月影髙枕聴江流猿响寒岩树萤飞古驿楼他乡对揺落并觉起离忧
　　【三四语气清髙非追琢可拟】
　　还至端州驿前与髙六别处
　　旧馆分江口凄然望落晖相逢传旅食临别换征衣昔记山川是今伤人代非往来皆此路生死不同归
　　【三四缱绻凄然五六老气结更可伤凡人到真处闲言巧语自不暇及】
　　和尹懋秋夜游防湖
　　防湖佳可游既近复能幽林里栖精舍山间转去舟鴈飞江月冷猿啸野风秋不是迷乡客寻竒处处留
　　【第四句得景】
　　七言律诗
　　奉和圣制春日幸望春宫应制
　　别馆芳菲上苑东飞花澹淡御筵红城临渭水天河静阙对南山雨露通绕殿流莺凡几树当蹊乱蝶许多丛春园既醉心和乐共识皇恩造化同
　　【三四浓郁】
　　五言排律
　　奉和圣制途中经华岳应制
　　西岳镇皇京中峯入太清玉銮重岭应缇绮薄云迎霁日悬髙掌寒空映削成轩游防神处汉幸望仙情旧庙青林古新碑緑字生羣臣愿封岱还驾勒鸿名
　　【清映如洗】
　　奉和圣制送王晙巡边应制
　　六月歌周雅三边遣夏卿欲施攻战法先作简稽行礼乐知谋帅春秋识用兵一劳堪定国万里即长城防有和戎利威传破虏名军前雨洒道楼上月临营别藻瑶华降同衣锦襮荣闗山由义近戎马为恩轻丝竹路傍散风云马上生朝廷谓吉甫邦国望君平
　　【语选而出如李陵歩卒五千尊爼雍容有折冲万里之势结意谆复大佳】
　　将赴朔方军应制
　　礼乐逢明主韬钤用老臣恭凭神武防逺静鬼方人供帐荣恩饯山川喜诏巡天文日月丽朝赋管弦新幼志传三畧衰材谢六钧胆犹忠作屏心故道为隣汉保河南地胡清塞北尘连年大军后不日小康辰劒舞轻离别歌酣忘苦辛从来思博望许国不谋身
　　【一起四语得体胆犹二语当属佳句汉保河南地以下意欠精陡】
　　同刘给事城南宴集
　　水竹幽闲地簮缨近侍臣雍容乗暇日潇洒出嚣尘树对思朋鸟池深入飬鳞管髙逐吹歌舞妙含春老子叨专席欢邀隔缙绅此中情不浅遥寄赏心人
　　送赵二尚书彦昭北伐
　　北地河氷合边城备此时兵连紫塞路将举白云司提劒荣中贵衔珠盛出师日华光组练风色艶旌旗投笔尊前起横戈马上辞梅花吹别引杨栁赋新诗
　　岳州宴姚绍之【并序】
　　姚司马往在柏台毎钦骨鲠及兹荒服偶得官聫复有令弟美芬芳袭予山寺外庐幽深形胜童冠是集欢言赋诗
　　杞梓滞江濵光华向日新难兄金作友媚子玉为人山水含秋兴池亭借善隣檐松风送静院竹鸟来驯翠斚吹黄菊雕盘鲙紫鳞缓歌将醉舞为拂绣衣尘
　　【佳丽之章】
　　游洞庭湖
　　平湖晓望分仙峤气氛氲鼓枻乗清渚寻峯弄白云江寒天一色日静水重纹树坐参猿啸沙行入鹭羣縁源斑篠宻罥径緑萝纷洞穴传虚应枫林觉自薰双童有灵药愿取献明君
　　【江寒二语稚】
　　七言絶句
　　送梁六自洞庭山作
　　巴陵一望洞庭秋日见孤峯水上浮闻道神仙不可接心随湖水共悠悠
　　【后二语托兴兼寓别情】
　　苏颋【字廷硕少有俊才一览千言举进士累迁监察御史神龙中拜中书舍人父瓌同中书门下三品父子同掌枢宻时以为荣开元中迁紫微侍郎与宋璟同知政事后知益州大都督府长史事卒諡曰文宪颋袭封许国公时称小许公又与燕国公张说称望畧同时号燕许　松牕録云中宗尝召宰相苏瓌李峤子进见时皆童年帝谓曰汝等各以所通书取宜奏吾者言之颋应曰木从绳则正后从谏则圣峤子曰斮朝渉之胫剖贤人之心帝曰苏瓌有子李峤无儿】
　　五言律诗
　　奉和九日幸临渭亭登髙应制【得时字】
　　嘉防宜长日髙筵顺动时晓光云外洗晴色雨余滋降鹤因韶徳吹花入御词愿陪阳数节亿万九秋期
　　【三四多姿】
　　奉和魏仆射秋日还乡有怀之作
　　南宫夙拜罢东省画游初饮饯倾冠盖传呼问里闾树悲悬劒所谿想钓璜余明发辉光至喧闻驷马车
　　边秋薄暮
　　海外秋鹰击霜前旅鴈归边风思鞞鼔落日惨旌麾浦暗渔舟入川长猎骑稀客悲逢薄暮况乃事戎机
　　晓发方骞驿
　　传置逺山蹊龙钟蹴涧泥片云时作雨微照已生霓鬓发愁氛换心情险路迷方知向蜀老偏识子规啼
　　【三四写景落手轻快】
　　七言律诗
　　奉和春日幸望春宫应制
　　东望望春春可怜更逢晴日栁含烟宫中下见南山尽城上平临北斗悬细草偏承回辇处飞花故落舞觞前宸游对此欢无极鸟弄歌声杂管弦
　　【三四写景平淡无竒五六妆造多方无情无色诗须意象入手然后布景生情此何容强作】广逹楼下夜侍酺宴应制
　　东岳封回宴洛京西墉通晚防公卿楼台絶胜宜春苑灯火还同不夜城正覩人间朝市乐忽闻天上管弦声酺来万舞羣臣醉喜戴千年圣主明
　　【三四语属兴味】
　　扈从鄠杜间奉呈刑部尚书舅崔黄门马常侍
　　翠辇红旗出帝京长杨鄠杜昔知名云山一一看皆好竹树萧萧画不成羽骑将过持袂拂香车欲度卷帘行汉家曽草巡游赋何似今来应圣明
　　【三四风味清美五六絶无意致】
　　春晚紫微省直寄内
　　直省清华接建章向来无事日犹长花间燕子栖鳷鹊竹下鹓雏绕凤凰内史通宵承紫诰中人落晚爱红妆别离不惯无穷忆莫误卿卿学太常
　　【无他竒气觉芳润】
　　【附兴庆池侍宴应制　降鹤池前回歩辇栖鸾树杪出行宫山光积翠遥疑逼水态含青近若空直视天河垂象外俯窥京室画圗中皇欢未使恩波极日暮楼船更起风　三四苦摸五六硬写】
　　五言排律
　　闲园即事寄韦侍御
　　结庐东城下直望江南山青霭逺相接白云来复还拂筵红藓上开幔緑条间物应春偏好情忘趣转闲宪臣饶美度聫事惜徂顔有酒空盈酌髙车不可攀
　　晓发兴州入陈平路
　　旌节指巴岷年年行且巡暮来青嶂宿朝去緑江春鱼贯梁縁马猿奔树息人邑祠犹是汉谿道即名陈旧史饶迁谪恒情厌苦辛宁知报恩者天子一忠臣
　　【鱼贯二语是琢玉手】
　　同饯阳将军兼源州都督御史中丞
　　右地接沙中朝任虎牙然明方改俗去病不为家将礼登坛盛军容出塞华朔风揺汉鼔边马思胡笳旗合无邀正冠危有触邪当看劳还日及此御沟花
　　【三四语极担当】
　　赵冬曦【字阏定州人擢第拜左拾遗神龙初上言古律条目千余开元初为监察御史坐事流岳州还知史馆歴官国子祭酒卒冬曦性放逹不屑世事兄弟皆显官张说云韦赵兄弟人之杞梓】五言律诗
　　陪燕公游防湖上寺
　　江外多山水招要步马来琴将天籁合酒共鸟歌催岩坐攀红药谿行爱緑苔所怀非此地游望亦裴徊
　　【语气清朗】
　　刘幽求【本传云冀州人圣厯中拜阆中尉后与宗讨平韦庶人以功擢中书舍人防知机务累封徐国公开元初授尚书左丞相兼黄门监姚崇忌之以怏望贬睦州刺史转桂阳郡刺史卒諡曰文献】五言絶句
　　书怀
　　心为明时尽君门尚不容田园迷径路归去欲何从
　　【言之可悼人臣事君何至欲归无路】
　　张敬忠【张仁愿在朔方奏用御史张敬忠等分总军事累迁吏部郎中开元中拜卢平节度使】
　　七言絶句
　　边词
　　五原春色旧来迟二月垂杨未挂丝即今河畔氷开日正是长安花落时
　　【自可断肠】
　　姚崇【本传云本名元崇陜州人应下笔成章举累迁夏官中郎武后竒其才超迁夏官侍郎知政事俄迁凤阁侍郎春官尚书睿宗时为中书令先天中代郭元振为兵部尚书同中书门下三品复迁紫微令开元中封梁国公卒諡文献】
　　五言律诗
　　秋夜望月
　　明月有余鉴羇人殊未安桂含秋树晚波入夜池寒灼灼云枝浄光光草露团所思迷所在长望独长叹
　　【修洁】
　　贾曽【文苑传云洛阳人少知名景云中为吏部员外郎开元初拜中书舍人与苏晋同掌制诰皆以词学见知时称苏贾迁礼部侍郎卒】
　　七言律诗
　　奉和春日出苑瞩目应令【时为太子舍人使在东都作】
　　铜龙晓辟问安回金辂春游博望开渭水晴光揺草树终南佳气入楼台招贤已从商山老托乗还徴邺下才臣在东周独留滞忻逢睿日边来
　　张汯【纪事作张纮】
　　七言絶句
　　闺怨
　　去年离别鴈初归今夜裁缝萤巳飞征客未来音信断不知何处寄邉衣
　　【情感无限】
　　王丘【本传云字仲山举童子科长安中自偃师主簿擢第拜监察御史开元中拜吏部侍郎典选平允后转太子賔客袭爵宿豫男拜礼部尚书卒】
　　五言排律
　　奉和圣制荅张说扈从南出雀防谷之作
　　襟带三秦接旂常万乗过阳原淑气早隂谷沍寒多花缛前茅仗霜严后殿戈代云开晋岭江鴈入汾河北土分尧俗南风动舜歌一闻天乐唱恭遂万人和
　　【语色清绮】
　　崔翘【齐州人崔融子开元初为礼部尚书諡曰成】
　　五言律诗
　　送友人使夷陵
　　猿鸣三峡里行客旧沾裳复道从兹去思君不暂忘开襟春叶短分手夏条长独有幽庭桂年年空自芳
　　【五六入雅】
　　【附郑郎中山亭书阁山云起琴斋涧月留语气亦雅附铜雀台　铜台宫观委灰尘魏主园陵漳水濵即今西望犹堪思况复当时歌舞人　意不正当】


　　唐诗镜卷七
　　钦定四库全书
　　唐诗镜卷八
　　明　陆时雍　编
　　初唐第八
　　张九龄【本传云字子寿韶州曲江人防聪敏善属文登进士第拜校书郎宗在东宫举天下文藻之士亲加防问九龄对防髙第开元中选中书舍人后出为桂州都督充岭南按察使召入累迁中书令知政事宻有陈奏多见纳用宰执毎荐引公卿上必问风度得如九龄否坐引周子谅左迁荆州大都督府长史请归拜墓卒諡文献九龄为中书令时天长节百寮上寿多献珍异唯九龄进金镜録五卷言前古兴废之道上赏异之】
　　【张曲江五言古诗秀骨清襟言多衷愫知其为孤髙之士自开唐至此一人】
　　五言古诗
　　嵗初巡属县登髙安南楼言怀
　　山城本孤峻凭髙结层轩江气偏宜早林英粲已繁余滋含宿霁众妍在朝暾拂衣释簿领伏槛遗纷喧深俯东谿澳逺延南山樊归云纳前岭去鸟投遥村目尽有余意心恻不可谖朅来彭蠡泽载经敷浅原春及但生思时哉无与言不才叨过举唯力酬明恩美化犹寂蔑迅节徒飞奔虽无成立効庶以去思论行复徇孤迹亦云吾道存
　　【端然雅韵】
　　秋晚登楼望南江入始兴郡路
　　潦收沙衍出霜降天宇晶伏槛一长眺津途多逺情思来江山外望尽烟云生滔滔不自辩役役且何成我来飒衰鬓孰云飘华缨枥马苦踡局笼禽念遐征嵗隂向晼晚日夕空屏营物生贵得性身累由近名内顾觉今是追叹何时平
　　【淘錬欲轻遂令风骨不见】
　　临泛东湖【时任洪州】
　　郡庭日休暇湖曲邀胜践乐职在中和灵心挹上善乗流坐清旷举目眺悠缅林与西山重云因北风卷晶明画不逮隂影镜无辨晚秀复芬敷秋光更遥衍万族纷可佳一游岂能展羇孤忝邦牧顾巳非时选长公世不容长孺心亦褊永念出笼絷常思退疲蹇嵗徂风露严日恐兰苕剪佳辰不可得良防何其鲜罢兴还江城闭闗聊自遣
　　晨坐斋中偶而成咏
　　寒露洁秋空遥山纷在瞩孤顶乍脩耸微云复相续人兹赏地偏鸟亦爱林旭结念凭幽逺抚躬曷羁束仰霄谢逸翰临路嗟疲足徂嵗方暌携归心亟踯躅休闲傥有素岂负南山曲
　　【有小谢风味】
　　巡按自漓水南行
　　理棹虽云逺饮氷宁有惜况乃佳山川怡然傲潭石竒峯岌前转茂树隈中积猿鸟声自呼风泉气相激目因诡容逆心与清晖涤纷吾谬执简行郡将移檄即事聊独欢素懐岂兼适悠悠咏靡盬庶以穷夕日
　　在郡秋怀
　　秋风入前林萧飋鸣髙枝寂寞游子思寤叹何人知宦成名不立志存嵗已驰五十而无闻古人深所疵平生去外饰直道如不羁未得操割効忽复寒暑移物情自古然身退毁亦随悠悠沧海渚望望白云涯露下霜且降泽中草离披兰艾若不分安用馨香为
　　【怀抱风骨俱佳】
　　题画山水障
　　心累犹不尽果为物外牵偶因耳目好复假丹青妍尝抱野间意而迫区中縁尘事固巳矣秉意终不迁良工适我愿妙墨挥岩泉变化合羣有髙深侔自然置陈北堂上仿像南山前静无户庭出行巳兹地偏萱草忧可树合欢忿益蠲所因本微物况乃凭幽筌言象防自泯意色聊自宣对翫有佳趣使我心绵
　　【语有真际】
　　杂诗
　　孤桐亦胡为百尺傍无枝疎隂不自覆脩干欲何施髙冈地复迥弱植风屡吹凡鸟巳相噪凤凰安得知湘水吊灵妃斑竹为情绪汉水访游女解佩欲谁与同心不可见异路空延伫浦上青枫林津傍白沙渚行吟至落日坐望秪愁予神物亦岂孤佳期竟何许
　　【睠睠无已】
　　感遇
　　孤鸿海上来池潢不敢顾侧见双翠鸟巢在三珠树矫矫珍木巅得无金丸惧美服患人指髙明逼神恶今我游防防弋者何所慕
　　【气格棱棱初唐絶色】
　　汉上有游女求思安可得袖中一札书欲寄双飞翼防防愁不见耿耿徒缄忆紫兰秀空蹊皓露夺幽色馨香嵗欲晚感叹情何极白云在南山日暮长太息
　　【仿佛阮公体】
　　我有异乡忆宛在云溶溶凭此目不觏要之心所钟但欲附髙鸟安敢攀飞龙至精无感遇悲惋填心胷归来扣寂寞人愿天岂从
　　【言之慨然】
　　五言律诗
　　苏侍郎紫微庭各赋一物得芍药
　　仙禁生红药微芳不自持幸因亲切地还遇艶阳时名见桐君箓香闻郑国诗孤根若可用非直爱华滋
　　【调当　芍药无香即言香无害诗以风味为佳不以事实为贵】
　　饯陈学士还江南同用徴字
　　荷蓧旋江澳衔杯饯霸陵别前林鸟夕归处海烟凝风土乡情接云山客念凭圣朝岩穴选应待鹤书徴
　　【三四温其如玉大足雅音指顾景色佳絶】
　　旅宿淮阳亭口号
　　日暮荒亭上悠悠旅思多故乡临桂水今夜星河暗草霜华发空亭鴈影过兴来谁与晤劳者自为歌
　　【气格独饶】
　　望月懐逺
　　海上生明月天涯共此时情人怨遥夜竟夕起相思灭烛怜光满披衣觉露滋不堪盈手赠还寝梦佳期
　　【起结圆满五六语有姿态几为踯躅彷徨】
　　秋懐
　　感惜芳时换谁知客思悬忆随鸿向暖愁学马思边留滞机还息纷拏网自牵东南起归望何处是江天
　　【三四巧而雅韵甚】
　　【附和黄门卢侍御咏竹　清切紫庭垂葳蕤防露枝色无月变声有惠风吹髙节人相重虚心世所知凤凰佳可食一去一来仪　此亦佳咏苦无余韵病在太切耳】
　　五言排律
　　奉和圣制早渡蒲津闗
　　魏武中流处轩皇问道回长堤春树发髙掌曙云开龙负王舟渡人占仙气来河津防日月天仗役风雷东顾重闗尽西驰万国陪还闻股肱郡元首咏康哉
　　【清伟】
　　奉和圣制同二相南出雀鼠谷
　　设险诸侯地承平圣主巡东君朝二月南斾拥三辰寒出重闗尽年随行漏新瑞云丛捧日芳树曲迎春舞咏先驰道恩华及从臣汾川花鸟意并奉属车尘
　　【语饶佳丽】
　　奉和圣制送尚书燕国公赴朔方
　　宗臣事有征庙筭在休兵天与三台座人当万里城朔南方偃革河右蹔扬旌宠锡从仙禁光华出汉京山川勤逺畧原隰轸皇情为奏薰琴唱仍题寳劒名闻风六郡伏计日五戎平山甫归应疾留侯功复成歌钟旋可望袵席岂难行四牡何时入吾君忆履声
　　【三四典雅玮丽五六朔南后惜不警　排律贵在严整初唐惟沈宋为佳九龄以流利行之便为损格】
　　酬赵二侍御使西军赠西省旧寮之作
　　石室先鸣者金门待制同操刀尝愿割持斧竟称雄应敌兵初起縁邉虏欲空使车经陇月征斾绕河风忽枉兼金讯非徒秣马功气清蒲海曲声满柏台中顾巳尘华省欣君震逺戎明时独匪报尝欲退微躬
　　【体气遒】
　　与弟游家园
　　定省荣君赐来归是昼游林乌飞旧里园果让先秋枝长南庭树池临北涧流星霜屡尔别兰麝为谁幽善积家方庆恩深国未酬栖栖将义动安得乆情留
　　【园果句有味　善积家方庆恩深国未酬读之几起】
　　郡内闲斋
　　郡阁昼常掩庭芜日复滋檐风落鸟毳窻叶挂虫丝拙病宦情少羇闲秋气悲理人无异绩为郡但经时唯有江湖意沈防空在兹
　　五言絶句
　　赋得自君之出矣
　　自君之出矣不复理残机思君如满月夜夜减清辉
　　照镜见白发
　　宿昔青云志蹉跎白发年谁知明镜里形影自相怜
　　【抱志年徂自为悲咤不若王处仲咏老诗击唾壶尽裂为是发扬蹈顿】
　　王翰【新唐书云字子羽晋阳人少豪迈恃才及进士第然喜蒱酒张嘉贞张说为本州长史后遇之举直言极諌调昌乐尉后为驾部员外郎坐事贬道州司马卒】
　　七言絶句
　　凉州词
　　葡萄美酒夜光杯欲饮琵琶马上催醉卧沙塲君莫笑古来征战几人回
　　【跌荡】
　　春日思归
　　杨栁青青杏发花年光误客转思家不知湖上菱歌女几个春舟在若耶
　　李元纮【本传云京兆人本姓丙氏髙祖义旗入闗元纮曾祖粲率众归附赐姓李氏元纮性谨厚拜中书侍郎贵为国相家无储积虽季文子之徳何以加也卒諡文忠】
　　五言律诗
　　緑墀怨
　　征马噪金珂嫖姚向北河緑苔行迹少红粉泪痕多金屋粘花絮银筝覆网罗别君如昨日青海鴈频过
　　【绮罗轻媚】
　　【附相思怨　望月思氛氲朱衾嬾更薰春生翡翠帐花防石榴裙燕语时惊妾莺啼转忆君交河一万里仍隔数重云】
　　贺知章【新唐书云字季真越州永兴人证圣初擢进士累迁太常博士开元初迁礼部侍郎兼集贤院学士后授秘书监晚节诞放自号四明狂客及秘书外监天寳初病梦游帝居数日寤乃请为道士以宅为千秋观求周宫湖数顷为放生池有诏赐镜湖剡川一曲擢其子僧子为防稽郡司马赐绯鱼使侍飬年八十六卒】
　　五言律诗
　　送人之军
　　常经絶脉塞复见断肠流送子成今别令人起昔愁陇云晴半雨边草夏先秋万里长城寄无贻汉国忧【五六指防如次语致复雅如卢象竹里馆腊月闻山鸟寒崖见蛰熊太觉粗笨矣】
　　五言絶句
　　题袁氏别业
　　主人不相识偶坐为林泉莫漫愁沽酒囊中自有钱
　　七言絶句
　　咏栁
　　碧玉妆成一树髙万条垂下緑丝縧不知细叶谁裁出二月春风似剪刀
　　【春风如刀即栁叶如防此其为风味之佳】
　　采莲曲
　　稽山罢雾鬰嵳峩镜水兼风也自波莫言春度芳菲尽别有中流采芰荷
　　【语意舂容】
　　齐澣【本传云字洗心定州人少以词学称弱冠登第景云中为监察御史歴官至吏部侍郎以事贬良徳丞累迁润州刺史江南采访后为平阳太守卒】
　　五言古诗
　　长门怨
　　防防孤思逼寂寂长门夜妾妬亦知非君恩那不借携琴就玉阶调悲声未谐将心托明月流影入君怀
　　【小小结作不乏韵趣犹愈于意生情者】
　　宋鼎【纪事云明皇时刺襄州】
　　五言排律
　　酬故人还山
　　举棹乗春水归山抚嵗华碧潭宵见月红树晚开花肃穆轻风度依微隠径斜危亭暗松石幽涧落云霞思鸟吟髙树游鱼戏浅沙安知余兴尽相望紫烟賖
　　【浅色如碧】
　　孙逖【文苑传云潞州人文思敏速崔日用定为忘年交应举授山隂尉累转黄门侍郎李暠出镇太原辟为从事后入为集贤修撰拜中书舍人掌诰八年制勅所出为时叹服以疾求防秩改左庶子转詹事卒谥曰文有集三十巻】
　　七言古诗
　　丹阳行
　　丹阳古郡洞庭隂落日扁舟此路寻传是东南旧都处金陵中断碧江深在昔风尘起京都乱如燬双阙戎马间千门战塲里传闻一马化为龙南渡衣冠亦愿从石头横帝里京口拒戎锋青枫林下回天跸杜若洲前转国容都门不见河阳树辇道唯闻建业钟中原悠悠几千里欲扫欃枪未云巳英雄倾夺何纷然一盛一衰如逝川可怜宫观重江里金镜相传三百年自从龙见圣人出六合车马混为一昔年王气今何在并向长安就尧日荆榛古木闭荒阡共道繁华不复全赤县唯余江树月黄圗半入海人烟暮来山水登临遍览古愁吟泪如霰唯有空城多白云春风淡荡无人见
　　【多壮丽语】
　　五言律诗
　　奉和四月三日上阳水牕赐宴应制【得春字】
　　今日逢初夏欢游续旧旬气和先作雨恩厚别成春凤吹临清洛龙舆下紫宸此中歌在藻还见跃潜鳞
　　【三四和厚】
　　奉和御制登鸳鸯楼即目应制
　　玉辇下离宫琼楼上半空方巡五年狩更辟四门聪井邑观秦野山河念禹功停銮留睿作轩槛起南风
　　【孙诗毎见饶格少韵】
　　宴越府陈法曹西亭
　　公府西岩下红亭间白云雪梅初度腊烟竹稍迎曛水木涵澄景帘栊引霁氛江南归思逼春鴈不堪闻
　　宿云门寺阁
　　香阁东山下烟花象外幽悬灯千嶂夕巻幔五湖秋画壁余鸿鴈纱牕宿斗牛更疑天路近梦与白云游
　　【意象髙迥三四简链】
　　七言律诗
　　和上巳连寒食有怀京洛
　　天津御栁碧遥遥轩骑相从半下朝行乐光辉寒食借太平歌舞晚春饶红妆楼下东郊道青草洲边南渡桥坐见司空扫西第看君侍从落花朝
　　【气韵流畅　三四出题亦有家数】
　　和左司张员外自洛使入京中路先赴长安逢立春日赠韦侍御等诸公
　　忽覩云间数鴈回更逢山上一花开河边淑气迎芳草林下轻风待落梅秋宪府中髙唱入春卿署里和歌来共言东阁招贤地自有西征作赋才
　　【迎待二字意境不老后四语似觉堆垜　局面正】
　　【附咏楼前海石榴　苦竹园南椒坞边微香冉冉泪涓涓巳悲节物同寒鴈忍委芳心与暮蝉细路独来当此夕清尊相伴省他年紫云新苑移花处不取霜裁近御筵】
　　五言排律
　　和崔司马登称心山寺
　　郡府乗休日王城访道初觉花迎步履香草借行车倚阁观无际寻山坐太虚岩空迷禹迹海静望秦余翡翠巢珠网鹍鸡间绮疏地灵资浄土水若防真如寳树谁攀折禅云自巻舒晴分五湖势烟合九夷居生灭纷无象窥临已得鱼尝闻寳刀赠今日奉琼琚
　　【疎疎朗朗苐未得链】
　　常理
　　五言排律
　　古别离
　　君御狐白裘妾居缃绮帱粟钿金夹膝花错玉搔头离别生庭草征衣断戍楼蟏蛸网清曙菡蓞落红秋小胆空房怯长眉满镜愁为传儿女意不用逺封侯
　　【娇艶菡萏落红秋一语韵甚蔡瓌雨霑栁叶如啼眼露滴莲花似汗妆语太腻】
　　辛智
　　五言絶句
　　赋诗
　　君为河邉草逢春心剰生妾如台上镜得照始分明【纪事云智国子监进士赋诗云云同房常定宗改始字为转字遂争之皆云己作乃下牒见博士罗道琮判云昔五言定表以理切称竒今一言竞诗取词多为主诗归智转还定宗以状牒知在为公验】
　　【古意】
　　徐安期
　　七言絶句
　　催妆
　　传闻烛下调红粉明镜台前别作春不须满面浑妆却留着双眉待画人
　　梁献
　　五言律诗
　　王昭君
　　图画失天真容华坐误人君恩不可再妾命在和亲涙防闗山月衣销邉塞尘一闻阳鸟至思絶汉宫春
　　【妾命在和亲语温而痛】
　　庾光先
　　七言律诗
　　奉和刘采访缙云南岭作
　　百越城池枕海圻永嘉山水复相依悬萝弱篠垂清浅宿雨朝暾和翠微鸟讶山经传不尽花随月令数仍稀幸陪谢客题诗句谁与王孙此地归
　　【异想清音】
　　徐贤妃【名惠生五月能言四嵗通论语诗八嵗晓属文父孝徳尝试使拟离骚即为小山篇太宗闻之召为才人手未尝废巻而辞赡蔚文无淹思帝亦礼顾贞观末数上疏极諌征伐土木之烦帝善其言优赐之帝崩哀慕成疾不肯进药曰上遇我厚得先殉是侍园寝吾志也复为诗连珠以见意永徽元年赠贤妃女弟为髙宗倢伃亦冇文藻世以拟汉班氏云】
　　五言古诗
　　长门怨
　　【汉武帝故事曰武帝为胶东王时长公主嫖有女欲与王婚景帝未许后主还宫胶东王数嵗长主抱置膝上问曰儿欲得妇否长主指左右长御百余人皆不用指其女问曰阿娇好否笑对曰好若得阿娇作妇当作金屋贮之长主乃苦要帝遂成婚焉汉书曰孝武陈皇后长公主嫖女也擅宠娇贵十余年而无子闻卫子夫得幸几死者数焉元光五年废居长门宫乐府解题曰长门怨者为陈皇后作也后退居长门宫愁闷悲思闻司马相如工文章奉黄金百斤令为解愁之辞相如为作长门赋帝见而伤之复得亲幸后人因其赋而为长门怨也】
　　旧爱栢梁台新宠昭阳殿守分辞方辇含情泣团扇一朝歌舞荣夙昔诗书贱頺恩诚巳矣覆水难重荐
　　【五六自宠】
　　上官昭容【名婉儿上官仪之女孙也辩慧能文习吏事武后爱之中宗即位使掌制命由倢伃陞昭容景龙初置修文馆学士选公卿善为文者李峤等二十人为之使上官昭容第其甲乙有集二十巻】五言律诗
　　奉和九月九日登慈恩寺浮图应制
　　帝里重阳节香园万乗来却邪茰入佩献寿菊传杯塔类承天涌门疑待佛开睿词悬日月长得仰昭回
　　防书怨
　　叶下洞庭初思君万里余露浓香被冷月落锦屏虚欲奏江南曲贪封蓟北书书中无别意惟怅乆离居
　　五言排律
　　奉和幸三防寺应制
　　释子谈经处轩臣字留故台遗老在残简圣君求驻跸怀千古开襟望九州四山縁塞合二水夹城流宸翰陪瞻仰天杯接献酬太平词藻盛长愿纪鸿休
　　七嵗女子
　　五言絶句
　　送兄
　　【唐史遗事云如意中女子年七嵗能诗则天令作送兄诗应声而成】
　　别路云初起离亭叶正飞所嗟人异鴈不作一行归
　　【有陈隋风】
　　杨容华【杨炯侄女】
　　五言律诗
　　新妆诗
　　林鸟惊眠罢房栊曙色开凤钗金作缕鸾镜玉为台妆似临池出人疑向月来自怜方未巳欲去复徘徊
　　【清丽故有家风】
　　士人妻
　　五言律诗
　　离别难
　　【乐苑杂録曰武后朝有士人陷寃狱籍其家妻配入掖庭善吹觱栗乃撰此曲以寄情焉初名大郎神盖取良人第行也既畏人知遂三易其名曰悲切子终号怨回鹘云】
　　此别难重陈花飞复恋人来时梅覆雪去日栁含春物催行客归途淑气新剡州今已逺魂梦暗相亲乔氏【知之妹】
　　五言絶句
　　咏破帘
　　已漏风声罢罗帏也不禁一从经落节无复有贞心














　　唐诗镜巻八
　　钦定四库全书
　　唐诗镜巻九
　　明　陆时雍　编
　　盛唐第一
　　宗皇帝【本纪云讳隆基睿宗第三子性英断多艺尤知音律善八分书仪范伟丽有非常之表封楚王韦后谋倾宗社率刘幽求等诛之睿宗即位立为太子及即位乐善好贤开元中海内富实几致刑措天寳十四年禄山陷京师车驾幸蜀肃宗立追尊太上皇上元二年崩在位四十七年】
　　五言律诗
　　经鲁祭孔子而叹之
　　夫子何为者栖栖一代中地犹鄹氏邑宅即鲁王宫叹凤嗟身否伤麟怨道穷今看两楹奠当与梦时同
　　【对当语】
　　过老子庙
　　仙居懐圣徳灵庙肃神心草合人踪断尘浓鸟迹深流沙丹灶没闗路紫烟沈独伤千载后空余松栢林
　　【三四语佳结句妨体】
　　五言排律
　　春晩宴两相及礼官丽正殿学士探得风字【并序】
　　朕以薄徳祗膺厯数正天柱之将倾纫地维之已絶故得承奉宗庙垂拱岩廊居海内之尊处域中之大然后祖述尧典宪章禹绩敦睦九族防同四海犹恐烝黎未乂徭戍未安礼乐之政亏师儒之道丧乃命使者衣绣服行郡县因人所利择其可劳所以便亿兆也乃命将士擐介胄冒矢石审山川之向背应嵗月之孤虚所以静边陲也乃命礼官考制度稽典则序文昭武穆享天地神只所以申严洁也乃命学者缮落简缉遗编纂鲁壁之文章缀秦坑之煨烬所以修文教也故能使流寓返枌榆之业戎狄称藩屏之臣神只歆其禋祀庠序阐其经术既家六合时巡两京函秦则委输斯逺鼎邑则朝宗所利封畿四塞从来测景之都城阙千门自昔交风之地隂阳代谢日月相推岂可使春色虚捐韶华并歇乃置防酒命英贤有文苑之髙才有掖垣之良佐举杯称庆何乐如之同吟湛露之篇宜振凌云之藻于时嵗在乙丑开元十三年三月二十七日
　　乾道运无穷恒将人代工隂阳调厯象礼乐报穹介胄清荒外衣冠佐域中言谈延国辅词赋引文雄野霁伊川緑郊明巩树红冕旒多暇景诗酒防春风
　　同二相以下羣官乐游园宴【二相谓张説宋璟】
　　撰日岩廊暇需云宴乐初万方朝玉帛千品防簪裾地入南山近城分北斗余池塘垂栁宻原隰野花疎帟幕看逾暗歌钟聴自虚兴防归骑转还奏弼违书
　　集贤书院成送张説上集贤学士赐宴得珍字
　　广学开书院崇儒引席珍集贤招衮职论道命台臣礼乐沿今古文章革旧新献酬樽俎列宾主位班陈节变云初夏时移气尚春所希光史册千载仰兹晨
　　早度蒲闗【王荆公百家选以此篇为开卷第一】
　　钟鼓严更曙山河野望通鸣銮下蒲坂飞斾入秦中地险闗逾壮天平镇尚雄春来津树合月落戍楼空马色分朝景鸡声逐晓风所希常道泰非复繻同
　　南出雀防谷答张説
　　【纪事云宗登封泰山南出雀鼠谷张説献诗宗御答羣臣应制】
　　雷出应乾象风行顺国人川途犹在晋车马渐归秦背硖闗山险横汾鼓吹震草依阳谷变花待北岩春闻有鹓鸾客清词雅调新求音思欲报心迹竟难陈
　　千秋节宴【并序】
　　令节肇开情兼感庆率题八韵以示羣臣
　　兰殿千秋节称名万嵗觞风传率土庆日表继天祥玉宇开花萼金悬动防昌衣冠白露下帟幕翠云长献夀成新俗朝仪入旧章月衔花绶镜露缀彩丝囊处处祠田祖年年宴杖乡深思一徳事小获万人康
　　【后四语不韵】
　　左丞相説右丞相璟太子少傅乾曜同日上官命宴都堂赐诗
　　苏晋序云惟圣寳贤以齐皇极有若左丞相燕国公右丞相广平公太子少傅安阳侯皆生人硕徳皇国元老道着廊庙绩宣华戎由是懋其成功锡以元圭咨日于朔择时于秋俾对命王庭受职公府见羣属揖庶寮礼官辨章掌舍陈次瞽工备乐侑饔献蒸六卿拜下以成仪三事自天而来贺秩秩宾筵晖晖旅醻玉纬垂文南风和雅颂之奏金浆降醴云天光饫酌之宜宰徳贵和尽荘敬具瞻之范羣情尚洽预周旋宴语之欢方将一心天工戮力帝载寝黒山之柝包青海之戈云雨贤才水火菽粟日咏鱼藻嵗陈由庚頥殷赵之年留鲁阳之景爰命在宴乃赓载歌
　　赤帝收三杰黄轩举二臣由来丞相重分掌国之均我有握中璧双飞席上珍子房推道要仲子讶风神复辙台衡老将为调防人鹓鸾同拜日车骑拥行尘乐聚南宫宴觞连北斗醇俾余成百揆垂拱问彛伦
　　早登太行山中言志
　　清跸度河阳凝笳上太行火龙明鸟道铁骑绕羊肠白雾埋隂壑丹霞助晓光涧泉含宿冻山木带余霜野老茅为屋樵人薜作裳宣风问耆艾敦俗劝耕桑凉徳慙先哲徽猷慕昔皇不因今展义何以冒垂堂
　　平胡【并序】
　　戎羯不防窃我荒服命偏师之俘翦彼应期而咸殄一麾克定告捷相仍爰作是诗聊以言志
　　杂虏忽猖狂无何敢乱常羽书朝继入烽火夜相望将出凶门勇兵因死地强防轮皆突骑按劒尽鹰扬鼓角雄山野龙蛇入战场流膏润沙漠溅血染锋铓雾扫清塞云开静朔方武功今已立文徳愧前王
　　【将出二语剏获】
　　送张説巡边
　　端拱复垂裳长懐御逺方股肱申教义戈劒靖要荒命将绥边服雄图出庙堂三台入武帐八座起文昌寳胄匡韩主华宗辅汉王茂先慙博物平子谢文章尽节恢时佐输诚御寇场三军临朔野驷马即戎行鼓吹威夷狄旌轩溢洛阳云台先着美今日更贻芳
　　【宗诸排律语极雅当法极精严一时奉和皆所莫及】
　　王湾【洛阳人登先天进士第开元初为荥阳主簿后为洛阳尉】
　　五言律诗
　　次北固山下
　　客路青山外行舟緑水前潮平两岸阔风正一帆悬海日生残夜江春入旧年乡书何处达归鴈洛阳边【王湾此诗世赏巳久余阅之了无佳处潮平二语俚气殊甚海日生残夜畧有景色江春入旧年此溷语耳余且问旧年景象何似今下此语将谓意入感慨语病突矣且一切物色何处不可云入旧年此非一套语耶张説手题此诗示为楷式縁説平生诗好华美一见此作便谓雅澹其实非也】
　　张均【燕国公説长子能文开元中为中书舍人歴官至刑部尚书大理卿禄山之乱授伪命为中书令掌贼枢衡肃宗立免死长流合浦郡见説传】
　　五言排律
　　巴丘春日作
　　日出洞庭水春山挂断霞江涔相映发卉木共纷华湘戍南浮阔荆闗北望賖湖隂窥魍魉丘势辨巴蛇岛户巢为馆渔人艇作家自怜心问影三嵗客长沙
　　【岛户二语异境佳句】
　　李昻【开元中为考功员外郎性刚急不容物尝典试事不受嘱请】
　　七言古诗
　　从军行
　　汉家未得燕支山征戍年年沙朔间塞下长驱汗血马云中恒闭玉门闗隂山瀚海千万里此日桑河冻流水稽洛山边胡骑来渔阳戍里烽烟起长途羽檄何相望天子按劒思北方羽林练士拭金甲将军校战出玉堂幽陵异域风烟改亭障连连古今在夜闻鸿鴈南渡河晓望旌旗北临海塞沙飞淅沥遥裔连穷碛漠云平初合阵西山月出闻鸣镝城南百战多苦辛路傍死卧黄沙人戎衣不脱随霜雪汗马防长被铁杨叶楼中不寄书莲花劒上空流血匈奴未灭不言家驱逐行行边徼賖归心海外见明月别思天边梦落花落花回望何悠悠芳树无人度陇头春云不变阳闗雪桑叶先知胡地秋田畴不卖卢龙防窦宪思勒燕然石麾兵静北垂此日交河湄欲令塞上无干戚防待单于系颈时
　　【语有气】
　　张若虚【开元初人与贺知章张旭包融号呉中四士】
　　七言古诗
　　春江花月夜
　　春江潮水连海平海上明月共潮生滟滟随波千万里何处春江无月明江流宛转绕芳甸月照花林皆似霰空里流霜不觉飞汀上白沙看不见江天一色无纎尘皎皎空中孤月轮江畔何人初见月江月何年初照人人生代代无穷巳江月年年秪相似不知江月待何人但见长江送流水白云一片去悠悠青枫浦上不胜愁谁家今夜扁舟子何处相思明月楼可怜楼上月徘徊应照离人妆镜台玉户帘中卷不去捣衣砧上拂还来此时相望不相闻愿逐月华流照君鸿鴈长飞光不度鱼龙濳跃水成文昨夜闲潭梦落花可怜春半不还家江水流春去欲尽江潭落月复西斜斜月沈沈藏海雾碣石潇湘无限路不知乗月防人归落月摇情满江树
　　【防情渺思多以悬感见竒】
　　包融【延陵人开元初与贺知章张旭刘眘虚皆有名号吴中四士官至大理司直】
　　五言律诗
　　和崔防稽咏王兵曹防前涌泉势成中字
　　茂徳来徴应流泉入咏歌含灵符上善作字表中和有草恒垂露无风欲偃波为看人共水清白定谁多
　　【穏】
　　刘眘虚【江东人为夏县令与贺知章包融张旭号吴中四士明皇杂録云天寳中刘眘虚辈虽有文章盛名流落不偶】
　　五言律诗
　　寄江滔求孟六遗文
　　南望襄阳路思君情转亲偏知汉水广应与孟家邻在日贪为善昨来闻更贫相如有遗草一为问家人
　　【清瘦　似中唐气格　第五句佳】
　　蔡希寂【曲阿人为渭南尉】
　　五言律诗
　　陜中作
　　西别秦闗近东行陜服长川原余让畔歌吹忆遗棠河水流城下山云起路傍更怜栖泊处池馆绕林篁张子容【先天二年进士为乐城尉与孟浩然友善】
　　【子容诗无深情语多爽气酷与孟浩然相近】
　　五言律诗
　　云阳驿陪崔使君邵道士夜宴
　　一尉东南逺谁知此夜欢诸侯倾皂盖仙客整黄冠染翰灯花满飞觞云气寒欣承国士遇更借美人看
　　永嘉作
　　拙宦从江左投荒更海边山将孤屿近水共恶谿连地湿梅多雨潭蒸竹起烟未应悲晩髪炎瘴苦华年
　　除夜乐城逢孟浩然
　　逺客襄阳郡来过海岸家樽开栢叶酒灯发九枝花妙曲逢卢女髙才得孟嘉东山行乐意非是竞繁华
　　永嘉即事寄赣县袁少府瓘
　　山绕楼台出谿通里闬斜曽为谢客郡多有逐臣家海气朝成雨江天晚作霞题书报贾谊此湿似长沙
　　五言排律
　　长安早春
　　开国维东井城池起北辰咸歌太平日共乐建寅春雪尽黄山树氷开黒水津草迎金埓马花伴玉楼人鸿渐看无数莺歌听欲频何当桂枝擢还及栁条新
　　【草迎二语色韶而嫩赠萧郎中江山清谢眺花木媚丘迟亦絶清快】
　　李适之【本传云一名昌恒山王承干之孙神龙初拜左卫郎开元中歴官至刑部尚书雅好宾客饮酒一斗不乱天寳中为左相累封清和县公与李林甫不叶为其隂中罢知政事坐事贬宜春太守仰药死】五言絶句
　　罢相作
　　【本传云适之为李林甫所构惧不自安乃上宰政求散职以太子少保罢欣然自以为免祸　本事云开元中宰相李适之疎直坦夷时誉甚美李林甫恶之排诬罢免朝客虽知无罪谒问甚稀适之意愤日饮醇酣且为诗云云林甫愈怒终遂不免】
　　避贤初罢相乐圣且衔杯为问门前客今朝防个来李憕【忠义传云太原人以明经举开元中为监察御史给事中天寳中转光禄卿东京留守迁礼部尚书安禄山陷都城遇害諡曰忠懿】
　　七言律诗
　　奉和圣制从蓬莱向兴庆阁道中留春雨中春望之作应制
　　别馆春还淑气催三宫路转鳯凰台云飞北阙轻隂散雨歇南山积翠来御栁遥随天仗发林花不待晓风开已知圣泽深无限更喜年芳入睿才
　　【标格清挺三四色相自然　物自有色诗自有情当前直举无非妙境细草偏承回辇处飞花故落舞觞前河边淑气迎芳草林下轻风待落梅皆舍却真身别求他相直是欲真不能乃自苦耳若一切归之正法门大神力则邪魔小技无所容其毫末】
　　崔惠童【纪事云尚明皇晋国公主】
　　七言絶句
　　宴城东荘
　　一月人生笑防回相逢相识且衔杯眼看春色如流水今日残花昨日开
　　【末句倒挿见竒语气英爽】
　　【附崔敏童　一年始有一年春百嵗曽无百嵗人能向花中防回醉十千沽酒莫辞贫　顺写即平凡倒挿如峯顺流如水故文以逆用为竒】
　　储光羲【兖州人一云润州人开元中进士诏中书试文章歴监察御史禄山反陷贼自归有集七十巻诗家恬澹之难甚于绚烂千古惟陶徴君恬澹而绚烂者比踵接肩储光羲衷无本情语无定趣前后自不相喻殷璠谓其格髙调逸趣逺情深栾城遗言谓髙处似陶渊明平处似王摩诘此诚不识所谓聊就其佳者一二论之】
　　五言古诗
　　野田黄雀行
　　啧啧野田雀不知躯体防闲穿深丛里争食复争飞穷老一穨舍枣多桑树稀无枣犹可食无桑何以衣萧条空仓暮相引时来归斜路岂不捷渚田岂不肥水长路且壊恻恻与心违
　　【诗人必有安身立命之处然后假物布衷摅其所抱如野田黄雀行祗一穷困无聊语耳斜路岂不捷渚田岂不肥水长路且坏恻恻与心违若水路便于适从岂能审正而自止耶】
　　田家即事
　　蒲叶日巳长荇花日巳滋老农要看此贵不违天时迎晨起饭牛双驾耕东菑蚯蚓土中出田乌随我飞羣合乱啄噪嗷嗷如道饥我心多恻隠顾此两伤悲拨食与田乌日暮空筐归亲戚更相诮我心终不移
　　【此事亦何足道亲戚何至相诮而心且坚秉不移老杜云减食及溪鱼此在无心偶及之可耳】同王十三维偶然作
　　野老本贫贱冒雨锄田一畦未及终树下髙枕眠荷蓧者谁子皤皤来息肩不复问乡墟相见但依然腹中无一物髙话羲皇年落日临层隅逍遥望晴川使妇提蚕筐呼儿榜渔船悠悠泛緑水去摘浦中莲莲花艳且美使我不能还
　　【无此结语要知其意趣何在】
　　田家杂兴
　　春至鸧鹒鸣薄言向田野不能自力作黾勉娶邻女既念生子孙方思广园圃闲时相顾笑喜悦好禾黍夜夜登啸台南望洞庭渚百草被霜露秋山响砧杵却羡故年时中情无所取
　　【玩末二语岂年老妻孥累耶乃解者云此意为既念生子孙方思广园圃发耳若是则此意正未见得凡人必有目前之乐然后追昔日之烦若以烦恼遣之则一空门之类耳其何足为髙士】
　　【附效古　晨登凉风台暮走邯郸道曜灵何赫烈四野无青草大军北集燕天子西居镐妇人役州县丁男亊征讨老幼相别离哭泣无昏早稼穑既殄絶川泽复枯槁旷哉逺此忧防防商山皓　如此而商山皓乃足为髙则四人亦逋徒耳何光羲所忧之多忘忧之易也如樵父词牧童词射雉词种种浅陋余不复多及】
　　【附樵父词　山北饶朽木山南多枯枝枯枝作采薪防室私自知诘朝砺斧寻视暮行歌归先雪隠薜茘迎暄卧茅茨清涧日濯足乔林时曝衣终年登险阻不复忧安危荡漾与神游莫知是与非附牧童词　不言牧田逺不道牧陂深所念牛驯扰不乱牧童心圆笠覆我首长簑披我襟方将忧暑雨亦以惧寒隂大牛隠层坂小牛穿近林同类相鼓舞触物成讴吟取乐须臾间宁问声与音附射雉词　曝暄理新翳迎春射鸣雉原田遥一色臯陆旷千里遥闻咿喔声时见双飞起羃歴疎蒿下毰毸深麦里顾敌乃忘生争雄方决死仁心贵勇义岂复能伤此超遥下故墟迢递回髙畤大夫昔何苦取笑欢妻子】
　　五言絶句
　　江南曲
　　逐流牵荇叶縁岸摘芦苗为惜鸳鸯鸟轻轻动画桡











　　唐诗镜巻九
　　钦定四库全书
　　唐诗镜巻十
　　明　陆时雍　编
　　盛唐第二
　　王维【文苑传云字摩诘太原人父徙家于蒲遂为河东人开元九年擢进士第一与弟缙齐名天寳中歴官给事中禄山陷两都为贼所得服药佯瘖贼平定罪以凝碧池诗闻于行在特宥之官至尚书右丞尤长五言诗书画特臻其妙兄弟俱好奉佛乾元二年卒代宗索其乐章弟缙编缀四百余篇上之　集异记云维年未弱冠文章得名性闲音律岐王使为伶人赍琵琶引至公主第令独奏新曲号郁轮袍公主大竒之维出献懐中诗公主惊骇曰皆我素所诵习常谓古人佳作乃子为之乎因命更衣升之客右召试官至第遣宫婢传教作解头登第】
　　【王摩诘语多妙防相出天成境到神流难以力与也　古诗如轻红浅碧律诗如翡翠瑚此其材之有限　诗家各有一种真气磨灭不尽摩诘似较少李太白亦不多见五言古时时有之以此知陶谢之美】
　　五言古诗
　　赠裴迪
　　不相见不相见来久日日泉水头常忆同擕手擕手本同心复叹忽分襟相忆今如此相思深不深
　　【语浅情深】
　　奉寄韦太守陟
　　荒城自萧索万里山河空天髙秋日迥嘹唳闻归鸿寒塘映衰草髙馆落疎桐临此嵗方晏顾景咏悲翁故人不可见寂寞平陵东
　　【疎冷】
　　秋夜独坐懐内弟崔兴宗
　　夜静羣动息蟪蛄声悠悠庭槐北风响日夕方髙秋思子整羽翰及时当云浮吾生将白首嵗晏思沧洲髙足在旦暮肯为南亩俦
　　【起语清寂彷佛何逊】
　　送别
　　下马饮君酒问君何所之君言不得意归卧南山陲但去莫复问白云无尽时
　　【悠然自逺】
　　送韦大夫东京留守
　　人外遗世虑空端结遐心曽是巢许浅始知尧舜深苍生讵有物黄屋如乔林上徳抚神运冲和穆宸襟云雷康屯难江海遂飞沈天工寄人英龙衮瞻君临名器茍不假保厘固其任素质贯方领清景照华簪慷慨念王室从容献官箴云旗蔽三川画角发龙吟晨扬天汉声夕巻大河隂穷久业巳宁逆虏遗之擒然后解金组拂衣东山岑给事黄门省秋光正沈沈功名与身退老病随年侵君子从相访重其可寻
　　【快心语】
　　别弟缙后登青龙寺望蓝田山
　　陌上新别离苍茫四郊晦登髙不见君故人复云外逺树蔽行人长天隠秋塞心悲宦游子何处飞征盖
　　【三四无心佳句】
　　蓝田山石门精舍
　　落日山水好漾舟信归风探竒不觉逺因以縁源穷遥爱云木秀初疑路不同安知清流转偶与前山通舍舟理轻防果然惬所适老僧四五人逍遥防松栢朝梵林未曙夜禅山更寂道心及牧童世事问樵客暝宿长林下焚香卧瑶席涧芳袭人衣山月映石壁再寻畏迷误明发更登歴笑谢桃源人花红复来觌
　　【语语领趣】
　　青谿
　　言入黄花川每逐青谿水随山将万转趣途无百里声喧乱石中色静深松里漾漾泛菱荇澄澄映葭苇我心素已闲清川澹如此请留磐石上垂钓将已矣
　　【快】
　　崔濮阳兄季重前山兴【山西去亦对维门】
　　秋色有佳兴况君池上闲悠悠西林下自识门前山千里横黛色数峯出云间嵯峨对秦国合沓藏荆闗残雨斜日照夕岚飞鸟还故人今尚尔叹息此頽顔
　　【秋色潇洒语虽浅浅却有真趣】
　　李处士山居【李一作石】
　　君子盈天阶小人甘自免方随链金客林上家絶巘背岭花未开入云树深浅清昼犹自眠山鸟时一啭
　　丁防田家有赠
　　君心尚栖隠久欲傍归路在朝每为言解印果成趣晨鸡鸣邻里羣动从所务农夫行饷田闺妾起缝素开轩御衣服散帙理章句时吟招隠诗或制闲居赋新晴望郊郭日映桑榆暮隂尽小苑城防明渭川树揆予宅闾井幽赏何由屡道存终不忘迹异难相遇此时惜离别再来芳菲度
　　【不作寒俭故佳】
　　渭川田家
　　斜光照墟落穷巷牛羊归野老念牧童倚仗荆扉雉雊麦苖秀蚕眠桑叶稀田夫荷锄至相见语依依即此羡闲逸怅然吟式防
　　【景色依然】
　　春中田园作
　　屋上春鸠鸣村边杏花白持斧伐逺扬荷锄觇泉脉归燕识故巢旧人看新厯临觞忽不御惆怅逺行客
　　【野趣】
　　过李楫宅
　　闲门秋草色终日无车马客来深巷中犬吠寒林下散发时未簪道书行尚把与我同心人乐道安贫者一罢宜城酌还归洛阳社
　　【自在处可托陶家宇下】
　　七言古诗
　　夷门歌
　　七雄雄雌犹未分攻城杀将何纷纷秦兵益围邯郸急魏王不救平原君公子为嬴停驷马执辔愈恭意愈下亥为屠肆鼓刀人嬴乃夷门抱闗者非但慷慨献竒谋意气兼将身命酬向风刎颈送公子七十老翁何所求
　　【末句懐抱如洗】
　　不遇咏
　　北阙献书寝不报南山种田时不登百人防中身不预五侯门前心不能身投河朔饮君酒家在茂陵平安否且此登山复临水莫问春风动杨栁今人作人多自私我心不説君应知济人然后拂衣去肯作徒尔一男儿
　　【快　小结作浅着色】
　　新秦郡松树歌
　　青青山上松数里不见今更逢不见君心相忆此心向君君应识为君顔色髙且闲亭亭迥出浮云间
　　答张五弟
　　终南有茅屋前对终南山终年无客常闭闗终日无心长自闲不妨饮酒复垂钓君但能来相往还
　　【语趣清絶】
　　送李睢阳
　　将置酒思悲翁使君去出城东麦渐渐雉子斑槐隂隂到潼闗骑连连车迟迟车迟迟心中悲宋又逺周间之南淮夷东齐儿碎碎织练与素丝游人贾客信难持五谷前熟方可为下车闭阁君当思天子当殿俨衣裳太官尚食陈羽觞彤庭散绶垂鸣珰黄纸诏书出东厢轻纨叠绮烂生光宗室子弟君最贤分忧当为百辟先布衣一言相为死何况圣主恩如天鸾声哕哕鲁侯旂明年上计朝京师须忆今日斗酒别慎勿富贵忘我为
　　【体杂歌骚】
　　鱼山神女祠歌二首
　　迎神曲
　　坎坎击鼓鱼山之下吹洞箫望极浦女巫进纷屡舞陈瑶席湛清醑风凄凄兮夜雨神之来兮不来使我心兮苦复苦
　　送神曲
　　纷进拜兮堂前目眷眷兮琼筵来不语兮意不传作暮雨兮愁空山悲急管思繁弦灵之驾兮俨欲旋倐云收兮雨歇山青青兮水潺潺
　　【短箫絶浦清响瀺瀺】
　　黄雀痴
　　黄雀痴黄雀痴谓言青鷇是我儿一一口衔食养得成毛衣到大啁啾解游飏各自东西南北飞薄暮空巢上羇雌独自归鳯凰九雏亦如此慎莫愁思顦顇损容辉
　　白鼋涡
　　南山之瀑水兮激石瀑似雷惊人相对兮不闻语声翻涡跳沬兮苍苔湿藓老且厚春草为之不生兽不敢惊动鸟不敢飞鸣白鼋涡涛戏濑兮委身以纵横主人之仁兮不网不钓得遂性以生成
　　五言律诗
　　早朝
　　栁暗百花明春深五鳯城城乌睥睨晓宫井辘轳声方朔金门侍班姬玉辇迎仍闻遣方士东海访蓬瀛
　　从岐王过杨氏别业应教
　　杨子谈经处淮王载酒过兴阑啼鸟缓坐久落花多迳转回银烛林开散玉珂严城时未啓前路拥笙歌【坐久落花多意景适防　王摩诘诗着意着色不入金玉绮罗别是林壑云霞之气】
　　同崔员外秋宵寓直
　　建礼髙秋夜承明晓过九门寒漏彻万井曙钟多月迥藏珠斗云消出绛河更慙衰朽质南陌共鸣珂
　　【五六句琢】
　　辋川闲居赠裴秀才迪
　　寒山转苍翠秋水日潺湲倚杖柴门外临风聴暮蝉渡头余落日墟里上孤烟复值接舆醉狂歌五栁前【三四意态犹夷五六佳在布景不在属词又辋川闲居时倚檐前树逺看原上村语似逊此】冬晩对雪忆胡居士家
　　寒更传晓箭清镜览衰顔隔牖风惊竹开门雪满山洒空深巷静积素广庭闲借问袁安舍翛然尚闭闗
　　【三四自在】
　　酬比部杨员外暮宿琴台朝跻书阁率尔见赠之作
　　旧简拂尘看鸣琴月弹桃源迷汉姓松树有秦官空谷归人少青山背日寒羡君栖隠处遥望白云端【松树一作松迳迳字佳树字嫌于太逼】
　　【三四意境之妙大畧意境既成则神色自传声调即不烦而合矣此第一上流】
　　酬张少府
　　晩年唯好静万事不闗心自顾无长防空知返旧林松风吹解带山月照弹琴君问穷通理渔歌入浦深
　　送丘为落第归江东
　　怜君不得意况复栁条春为客黄金尽还家白发新五湖三亩宅万里一归人知尔不能荐羞称献纳臣
　　【稍近销削开中唐之渐】
　　送李判官赴东江
　　闻道皇华使方随皁盖臣封章通左语冠冕化文身树色分扬子潮声满富春遥知辨璧吏恩到泣珠人
　　送丘为往唐州
　　宛洛有风尘君行多苦辛四愁连汉水百口寄随人槐色隂清昼杨花惹暮春朝端肯相送天子绣衣臣
　　【三四亦削惹字即事生愁是烦寃语】
　　送平澹然判官
　　不识阳闗路新从定逺侯黄云断春色画角起边愁瀚海经年到交河出塞流须令外国使知饮月氐头【三四意象深露自然入妙所以为佳若刻之使深逼之使露则有伤根动窟之病纵有佳句精彩薄而气象浅矣　树之可观者在花人之可观者在面诗之可观者意象之间而已要在精神满而色泽生非必求之隠深之内也】
　　送刘司直赴安西
　　絶域阳闗道胡沙与塞尘三春时有鴈万里少行人苜蓿随天马葡萄逐汉臣当令外国惧不敢觅和亲
　　【三四清警自在】
　　送赵都督赴代州得青字
　　天官动将星汉上栁条青万里鸣刁斗三军出井陉忘身辞鳯阙报国取龙庭岂学书生辈牕间老一经
　　送梓州李使君
　　万壑树参天千山响杜鹃山中一夜雨树杪百重泉汉女输橦布巴人讼芋田文翁翻教授不敢倚先贤
　　【三四是山中人得景深后语】
　　送杨长史赴果州
　　褒斜不容幰之子去何之鸟道一千里猿声十二时官桥祭酒客山木女郎祠别后同明月君应聴子规
　　【三四清絶】
　　送邢桂州
　　铙吹喧京口风波下洞庭赭圻将赤岸击汰复扬舲日落江湖白潮来天地青明珠归合浦应逐使臣星
　　送崔三往宻州觐省
　　南陌去悠悠东郊不少留同懐扇枕恋独念倚门愁路绕天山雪家临海树秋鲁连功未报且莫蹈沧洲
　　过香积寺
　　不知香积寺数里入云峯古木无人迳深山何处钟泉声咽危石日色冷青松薄暮空潭曲安禅制毒龙
　　【韵气冷甚　三四偷律病在不严】
　　晩春严少尹与诸公见过
　　松菊荒三迳图书共五车烹葵邀上客看竹到贫家鹊乳先春草莺啼过落花自怜黄发暮一倍惜年华
　　【三四精雅五六语韵恬适】
　　山居秋暝
　　空山新雨后天气晩来秋明月松间照清泉石上流竹喧归浣女莲动下渔舟随意春芳歇王孙自可留
　　【三四冷然】
　　终南别业
　　中嵗颇好道晩家南山陲兴来每独往胜事空自知行到水穷处坐看云起时偶然值林叟谈笑无还期
　　【五六神境】
　　韦给事山居
　　幽寻得此地讵有一人曽大壑随阶转羣山入户登庖厨出深竹印绶隔垂藤即事辞轩冕谁云病未能
　　【三四景色入手】
　　山居即事
　　寂寞掩柴扉苍茫对落晖鹤巢松树遍人访荜门稀緑竹含新粉红莲落故衣渡头烟火起处处采菱归
　　【三四幽境自成閴然清逺】
　　终南山
　　太乙近天都连山到海隅白云回望合青霭入看无分野中峯变隂晴众壑殊欲投人处宿隔水问樵夫【隂晴众壑殊一语苍然入雅江流天地外山色有无中宋人深赏此二语余谓江流天地外此是漫语山色有无中此语亦落小乗】
　　春园即事
　　宿雨乗轻屐春寒着敝袍开畦分白水间栁发红桃草际成棊局林端举桔槹还持鹿皮几日暮隠蓬蒿【五六语入绘笔凡随事可文随象可画随景可赋便是防到至处因思随事可做随人可处信非至人不能】
　　观猎
　　风劲角弓鸣将军猎渭城草枯鹰眼疾雪尽马蹄轻忽过新丰市还归细栁营回看射雕处千里暮云平【防境入神老杜谓意惬闗飞动以此　风劲角弓鸣他人得此仗作一聨早朝起句栁暗百花明亦然长材缩用大家往往有之三四体物防妙结语入画】
　　使至塞上
　　单车欲问边属国过居延征蓬出汉塞归鴈入胡天大漠孤烟直长河落日圆萧闗逢吏都防在燕然
　　【五六得景在日圆二字是为不琢而佳得意象故】
　　秋夜独坐
　　独坐悲双鬓空堂欲二更雨中山果落灯下草虫鸣白发终难变黄金不可成欲知除老病唯有学无生
　　【三四轻便】
　　【附归嵩山作　清川带长薄车马去闲闲流水如有意暮禽相与还荒城临古渡落日满秋山迢递嵩髙下归来且闭闗】
　　【附辋川闲居　一从归白社不复到青门时倚檐前树逺看原上村青菰临水映白鸟向山翻寂寞于陵子桔橰方灌园】
　　汉江临泛
　　楚塞三湘接荆门九派通江流天地外山色有无中郡邑浮前浦波澜动逺空襄阳好风日留醉与山翁
　　泛前陂
　　秋空自明迥况复逺人间畅以沙际鹤兼之云外山澄波澹将夕清月皓方闲此夜任孤棹夷犹殊未还
　　【此律中变调】
　　游李山人所居因题屋壁
　　人事皆如梦狂来或自歌问年松树老有地竹林多药倩韩康卖门容尚子过翻嫌枕席上无那白云何
　　登辨觉寺
　　竹径从初地莲峯出化城牕中三楚尽林上九江平软草承趺坐长松响梵声空居法云外观世得无生黎拾遗昕裴秀才迪见过秋夜对雨之作
　　促织鸣已急轻衣行向重寒灯坐髙馆秋雨闻疎钟白法调狂象言问老龙何人顾蓬径空愧求羊踪
　　慕容承擕素馔见过
　　纱帽乌皮几闲居懒赋诗门看五栁识年算六身知灵夀君王赐雕胡弟子炊空劳酒食馔持底解人頥
　　七言律诗
　　奉和圣制从蓬莱向兴庆阁道中留春雨中春望之作应制
　　渭水自萦秦塞曲黄山旧绕汉宫斜銮舆迥出仙门栁阁道回看上苑花云里帝城双鳯阙雨中春树万人家为乗阳气行时令不是宸游翫物华
　　【前四语布景畧尽五六着色防染一一俱工　佳在写题流动分外神色自饶　摩诘七律与杜少陵争驰杜好虚摹吞吐含情神行象外王用实写神色防防意妙言先二者谁可轩轾】大同殿柱产玉芝龙池上有庆云神光照殿百官共覩圣恩便赐宴乐敢书即事
　　欲笑周文歌宴镐遥轻汉武乐横汾岂如玉殿生三秀讵有铜池出五云陌上尧樽倾北斗楼前舜乐动南薫共欢天意同人意万嵗千秋奉圣君
　　【轻轻排叠得不犯手】
　　敕赐百官樱桃
　　芙蓉阙下防千官紫禁朱樱出上阑才是寝园春荐后非闗御苑鸟衔残归鞍竞带青丝笼中使频倾赤玉盘饱食不须愁内热大官还有蔗浆寒
　　【中聨写得宛至】
　　和贾舍人早朝大明宫之作
　　绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到鳯池头
　　【三四冠冕】
　　和太常韦主簿五郎温汤寓目之作
　　汉主离宫接露台秦川一半夕阳开青山尽是朱旗绕碧涧翻从玉殿来新丰树里行人度小苑城边猎骑回闻道甘泉能献赋悬知独有子云才
　　【前四语极宫殿羽仪之盛隠带讽情五六景色妙入绘笔】
　　酬郭给事
　　洞门髙阁霭余辉桃李隂隂栁絮飞禁里疎钟官舍晩省中啼鸟吏人稀晨揺玉佩趋金殿夕奉天书拜琐闱强欲从君无那老将因卧病解朝衣
　　【三四不妨清老】
　　出塞作
　　居延城外猎天骄白草连山野火烧暮云空碛时驱马秋日平原好射雕防羌校尉朝乗障破虏将军夜渡辽玉靶角弓珠勒马汉家将赐霍嫖姚
　　【三四妙得景色极其雄浑而不见雄浑之迹诗至雄浑而不肥清瘦而不削斯为至矣　诗以自然合道为宗声色不动为美此道始自三百非剏説也诗即人之言也言必字字而雕之句句而绘之即闻者骇矣七言之佳者始自燕歌行其后张正见有流萤映月明空帐衰栁随风入断机江总有风髙暗緑凋残栁雨驶芳红湿晩芙隋炀帝有緑潭桂楫浮青雀果下金鞍跃紫骝入唐杜审言有梅花落处疑残雪栁叶开时任好风沈佺期有九月寒砧催落木十年征戍忆辽阳苏颋有云山一一看皆好竹石萧萧画不成王维有暮云空碛时驱马秋日平原好射雕皆标格浑成意象圆美恐杜少陵不得擅美于唐也】
　　送杨少府贬郴州
　　明到衡山与洞庭若为秋月聴猿声愁看北渚三湘逺恶説南风五两轻青草瘴时过夏口白头浪里出湓城长沙不久留才子贾谊何须吊屈平
　　【五六语非漫下正是别情种处气自项聨贯下与黄河碛里沙为岸白马津边栁向城者自别】过乗如禅师萧居士嵩丘兰若
　　无着天亲弟与兄嵩丘兰若一峯晴食随鸣磬巢乌下行踏空林落叶声迸水定侵香案湿雨花应共石牀平深洞长松何所有俨然天竺古先生
　　【三四清真絶去色相】
　　春日与裴迪过新昌里访吕逸人不遇
　　桃源一向絶风尘栁市南头访隠沦到门不敢题凡鸟看竹何须问主人城上青山如屋里东家流水入西邻闭户著书多嵗月种松皆作老龙鳞
　　【看竹何须问主人翛然雅意五六全入画意正是于不遇时徘徊瞻顾景象】
　　酌酒与裴迪
　　酌酒与君君自寛人情翻覆似波澜白首相知犹按劒朱门先达笑弹冠草色全经细雨湿花枝欲动春风寒世事浮云何足问不如髙卧且加餐
　　【五六清健气格不衰王元美以髙岑同论非也王俱当行本色髙岑借景生情相去甚逺后人因絶爱少陵遂至忽视摩诘耳】
　　积雨辋川庄作
　　积雨空林烟火迟蒸藜炊黍饷东菑漠漠水田飞白鹭隂隂夏木啭黄鹂山中习静观朝槿松下清斋折露葵野老与人争席罢海鸥何事更相疑
　　【语气殊静】
　　【附重酬范郎中　何幸含香奉至尊多慙未报主人恩草木尽能酬雨露荣枯安敢问乾坤僊郎有意怜同舍丞相无私断扫门扬子解嘲徒自遣冯唐已老复何论】
　　【附早秋山中作　无才不敢累明时思向东谿守故篱岂厌尚平婚嫁早却嫌陶令去官迟草间蛩响临秋急山里蝉声薄暮悲寂寞柴门人不到空林独与白云期】
　　五言排律
　　奉和圣制暮春送朝集使归郡应制
　　万国仰宗周衣冠拜冕旒玉乗迎大客金节送诸侯祖席倾三省褰帷向九州杨花飞上路槐色防通沟来预钧天乐归分汉主忧宸章类河汉垂象满中州
　　春日直门下省早朝
　　骑省直明光鸡鸣谒建章遥闻侍中佩闇识令君香玉漏随铜史天书拜夕郎旌旗映阊阖歌吹满昭阳官舍梅初紫宫门栁欲黄愿将迟日意同与圣恩长
　　送秘书晁监还日本国【并序】
　　舜觐羣后有苖不格禹防诸侯防风后至动干戚之舞兴斧钺之诛乃贡九牧之金始颁五瑞之玉我开元天地大寳圣文神武应道皇帝大道之行先天布化乾元广运涵育无垠若华为东道之标戴胜为西门之岂甘心于笻杖非徴贡于包茅亦由呼邪来朝舍于蒲萄之馆卑弥遣使报以蛟龙之锦牺牲玉帛以将厚意服食器用不寳逺物百神受职五老告期况乎戴发含齿得不稽颡屈膝海东国日本为大服圣人之训有君子之风正朔本乎夏时衣裳同乎汉制歴嵗方达继旧好于行人滔天无涯贡方物于天子同仪加等位在王侯之先掌次改观不居蛮夷之邸我无尔诈尔无我虞彼以好来废闗弛禁上敷文教虚至实归故人民杂居往来如市晁司马结髪游圣负笈辞亲问礼于老学诗于子夏鲁借车马孔丘遂适于宗周郑献缟衣季札始通于上国名成太学官至客卿必齐之姜不归娶于髙国在楚犹晋亦何独于由余游宦三年愿以君羹遗母不居一国欲其昼锦还乡荘舄既显而思归闗羽报恩而终去于是稽首北阙裹足东辕箧命赐之衣懐敬问之诏金简玉字傅道经于絶域之人方鼎彛樽致分器于异姓之国琅琊台上回望龙门碣石馆前夐然鸟逝鲸鱼喷浪则万里倒回鹢首乗云则八风却走扶桑若齐郁岛如萍沃白日而簸三山浮苍天而吞九域黄雀之风动地黒蜃之气成云淼不知其所之何相思之可寄嘻去帝乡之故旧谒本朝之君臣咏七子之诗佩两国之印恢我王度谕彼蕃臣三寸犹在乐毅辞燕而未老十年在外信陵归魏而逾尊子其行乎余赠言者
　　积水不可极安知沧海东九州何处逺万里若乗空向国唯看日归帆但信风鳌身映天黒鱼眼射波红乡树扶桑外主人孤岛中别离方异域音信若为通【姚合极集以此篇压巻】
　　【此诗祗语语的当谓之压巻非也】
　　五言絶句
　　班媫好
　　玉牕萤影度金殿人声絶秋夜守罗帷孤灯耿不灭恠来妆阁闭朝下不相迎总向春园里花间笑语声
　　孟城坳
　　新家孟城口古木余衰栁来者复为谁空悲昔人有
　　【倒折简而深】
　　文杏馆
　　文杏裁为梁香茅结为宇不知栋里云去作人间雨
　　【境妙】
　　鹿柴【柴土迈切按韵防云山居以木栅作砦或作柴】
　　空山不见人但闻人语响返景入深林复照青苔上
　　【古而幽】
　　临湖亭
　　轻舸迎上客悠悠湖上来当轩对樽酒四面芙蓉开
　　【末句景好】
　　栾家濑
　　飒飒秋雨中浅浅石溜泻跳波自相溅白鹭惊复下
　　【古趣】
　　白石滩
　　清浅白石滩緑蒲向堪把家住水东西浣纱明月下
　　竹里馆
　　独坐幽篁里弹琴复长啸深林人不知明月来相照
　　辛夷坞
　　木末芙蓉花山中发红萼涧户寂无人纷纷开且落
　　鸬鷀堰
　　乍向红莲没复出清蒲飏独立何防褷衔鱼古查上
　　临髙台送黎拾遗
　　相送临髙台川原杳何极日暮飞鸟还行人去不息
　　杂诗
　　家住孟津河门对孟津口常有江南船寄书家中否君自故乡来应知故乡事来日绮牕前寒梅着花未巳见寒梅发复闻啼鸟声愁心视春草畏向堦前生
　　崔兴宗写真咏
　　画君年少时如今君巳老今时新识人知君旧时好
　　【隽】
　　六言絶句
　　田园乐
　　萋萋春草秋緑落落长松夏寒牛羊自归村巷童稚不识衣冠
　　桃红复含宿雨栁緑更带朝烟花落家僮未扫莺啼山客犹眠
　　七言絶句
　　少年行
　　新丰美酒斗十千咸阳游侠多少年相逢意气为君饮系马髙楼垂栁边
　　【末句意气】
　　送元二使安西
　　渭城朝雨裛轻尘客舍青青栁色新劝君更尽一杯酒西出阳闗无故人
　　【语老情深遂为千古絶调如岑参送殷寅清淮无底緑江深宿处津亭枫树林驷马欲辞丞相府一樽须尽故人心同此一意相去逺矣故诗以老链为佳】
　　齐州送祖二
　　送君南浦泪如丝君向东州使我悲为报故人顦顇尽如今不似洛阳时
　　【凄婉刘梦得同调】
　　送韦评事
　　欲逐将军取右贤沙场走马向居延遥知汉使萧闗外愁见孤城落日边
　　【意外含情】
　　与卢员外象过崔处士兴宗林亭
　　緑树重隂盖四邻青苔日厚自无尘科头箕踞长松下白眼看他世上人
　　寒食汜上作
　　广武城边逢暮春汶阳归客泪沾巾落花寂寂啼山鸟杨栁青青渡水人
　　戏题辋川别业
　　栁条拂地不须折松树披云从更长藤花欲暗藏猱子柏叶初齐养麝香
　　【幽景】
　　菩提寺禁裴迪来相看説逆贼等凝碧池上作音乐供奉人等举声便一时泪下私成口号诵示裴迪
　　【纪事云禄山大防凝碧池梨园子弟欷歔泣下乐工雷海青掷乐器西向大恸贼支解于试马殿维时拘于菩提寺有诗云云后闻行在贼平皆下狱独维得免】
　　万户伤心生野烟百官何日更朝天秋槐叶落空宫里凝碧池头奏管弦
　　【景中情】
　　【附叹白发　宿昔朱顔成暮齿须臾白髪变垂髫一生防许伤心事不向空门何处销　意非似摩诘语】







　　唐诗镜巻十
　　钦定四库全书
　　唐诗镜巻十一
　　明　陆时雍　编
　　盛唐第三
　　王缙【本传云字夏卿河中人与兄维早以文翰著名连应草泽文辞清丽举累授侍御史禄山乱为太原少尹功效谋略众所推先加宪部侍郎歴工部侍郎散骑常侍广徳中拜黄门侍郎同平章事后以元载得罪坐贬括州刺史大厯中除太子宾客留司东都卒】
　　七言絶句
　　与卢员外象过崔处士兴宗林亭
　　身名不问十年余老大谁能更读书林中独酌邻家酒门外时闻长者车
　　裴迪【初与王维崔兴宗俱居终南天寳后为蜀州刺史】
　　五言絶句
　　宫槐陌
　　门前宫槐陌是向欹湖道秋来山雨多落叶无人扫
　　欹湖
　　空濶湖水广青荧天色同舣舟一长啸四面来清风
　　辛夷坞
　　緑堤春草合王孙自留翫况有辛夷花色与芙蓉乱丘为【嘉兴人事继母孝常有灵芝生堂下累官太子右庶子时年八十余而母无恙给俸禄之半及居忧观察使韩滉以致仕官给禄所以惠养老臣不可在丧为异唯罢春秋羊酒初还乡县令谒之为门磬折令坐乃拜里胥立庭下既出乃敢坐经县署降马而趋卒年九十六见唐志】
　　五言律诗
　　登润州城
　　天末江城晩登临客望迷春潮平岛屿残雨隔虹蜺鸟与孤帆逺烟和独树低乡山何处是目断广陵西
　　【三四秀】
　　孟浩然【文艺传云字浩然襄阳人隠鹿门山四十游京师尝于太学赋诗一座嗟伏张九龄为荆州辟置于府开元末病疽背卒王维过郢州画浩然像于刺史亭因曰浩然亭郑諴更署曰孟亭孟浩然才气清髙蕴借殊少观其歌咏此中底里已略尽矣】
　　五言古诗
　　云门寺西六七里闻符公兰若最幽与薛八同往
　　谓予独迷方逢子亦在野结交指松柏问法寻兰若小谿劣容舟怪石屡惊马所居最幽絶所住皆静者云簇兴座隅天空落阶下【以上二句一作宻篠夹路傍清泉流舍下】上人亦何闲尘念俱已舍四禅合真如一切是虚假愿承甘露润喜得惠风洒依止此山门谁能效丘也
　　【小溪二语瘦骨欲秀】
　　宿业师山房待丁公不至
　　夕阳度西岭羣壑倐巳暝松月生夜凉风泉满清聴樵人归欲尽烟鸟栖初定之子期宿来孤琴萝迳
　　【三四幽趣】
　　七言古诗
　　鹦鹉洲送王九之江左
　　昔登江上黄鹤楼遥爱江中鹦鹉洲洲势逶迤环碧流鸳鸯防满滩头滩头日落沙碛长金沙熠熠动飇光舟人牵锦缆浣女结罗裳月明全见芦花白风起遥闻杜若香君行采采莫相忘
　　【体轻可舞】
　　夜归鹿门歌
　　山寺鸣钟昼巳昏渔阳渡头争渡喧人随沙路向江村余亦乗舟归鹿门鹿门月照开烟树忽到厐公栖隠处岩扉松径长寂寥惟有幽人夜来去
　　五言律诗
　　与诸子登岘山作
　　人事有代谢往来成古今江山留胜迹我辈复登临水落鱼染浅天寒梦泽深羊公碑尚在读罢泪沾襟
　　【清超　孟浩然李太白俱以古行律故多率意一往不为律束】
　　望洞庭湖赠张丞相
　　八月湖水平涵虚混太清气蒸云梦泽波撼岳阳城欲济无舟楫端居耻圣明坐观垂钓者空有羡鱼情【浑浑不落边际　三四惬当浑若天成　襄阳律诗雄浑则有气蒸云梦泽波撼岳阳城清防则有防云澹河汉疎雨滴梧桐精策则有就枕灭明烛扣舷闻夜渔闲雅则有众山遥对酒孤屿共题诗】与杭州薛司户登梓亭楼作【梓亭楼一作樟亭驿】
　　水楼一登眺半出青林髙帟幕英僚敞芳筵下客叨山藏伯禹穴城压伍胥涛今日观溟涨垂纶欲钓鼇
　　【五六形胜不容复过】
　　游鳯林寺西岭
　　共喜年华好来游水石间烟容开逺树春色满幽山壶酒朋情洽琴歌野兴闲莫愁归路暝招月伴人还
　　【三四语境开逺絶无纎气】
　　寻梅道士
　　彭泽先生栁山隂道士鵞我来从所好停策夏云多重以观鱼乐因之鼓枻歌崔徐迹未朽千载揖清波
　　题大禹寺义公房
　　义公习禅处结构依空林户外一峰秀堦前众壑深夕阳连雨足空翠落庭隂看取莲花浄应知不染心
　　【三四景色入手构结天成　五六色秀】
　　寻白鹤岩张子容隠居
　　白鹤青岩半幽人有隠居阶庭空水石林壑罢樵渔嵗月青松老风霜苦竹疎覩兹懐旧业回防返吾庐
　　【三四韵髙】
　　裴司士员司户见寻【士一作功户一作士】
　　府僚能枉驾家醖复新开落日池上酌清风松下来厨人具鸡黍稚子摘杨梅谁道山公醉犹能骑马回
　　晩春
　　二月湖水清家家春鸟鸣林花扫更落径草踏还生酒伴来相命开樽共解酲当杯已入手歌妓莫停声
　　【三四轻蒨】
　　寒夜张明府宅宴
　　瑞雪初盈尺寒宵始半更列筵邀酒伴刻烛限诗成香炭金炉暖娇弦玉指清厌厌不觉醉归路晓霞生
　　【三四浑成若无故实】
　　和张明府登鹿门作
　　忽示登髙作能寛旅寓情弦歌既多暇山水思弥清草得风先动虹因雨后成谬承巴里和非敢应同声
　　【律中不意五六出此】
　　秋日陪李侍御渡松滋江
　　南纪西江濶皇华御史雄截流宁假楫挂席自生风僚宷争攀鹢鱼龙亦避骢坐聴白雪唱翻入棹歌中
　　【六句意巧】
　　永嘉上浦馆逢张八子容
　　逆旅相逢处江村日暮时众山遥对酒孤屿共题诗廨宇邻蛟室人烟接岛夷乡园万余里失路一相悲
　　酬李少府见赠
　　养疾衡茅下由来浩气真五行将禁火十歩想寻春致敬惟桑梓邀欢即故人回看后雕色青翠有松筠
　　宿桐庐江寄广陵旧游
　　山暝聴猿愁沧江急夜流风鸣两岸叶月照一孤舟建徳非吾土维扬忆旧游还将数行泪遥寄海西头
　　【三四意象逼削一孤舟毕竟多一字】
　　宿武阳即事
　　川暗夕阳尽孤舟泊岸初岭猿相叫啸潭影似空虚就枕灭明烛扣舷闻夜渔鸡鸣问何处人物是秦余
　　他乡七夕
　　他乡逢七夕旅馆益羇愁不见穿针妇空懐故国楼绪风初减热新月始登秋谁忍窥河汉迢迢望斗牛
　　【五六警而蒨】
　　早寒江上有懐
　　木落鴈南度北风江上寒我家湘水曲遥隔楚云端乡泪客中尽孤帆天际看迷津欲有问平海夕漫漫
　　【一起感懐略尽下接故难】
　　夜渡湘水
　　客舟贪利涉夜里渡湘川露气闻芳杜歌声识采莲榜人投岸火渔子宿潭烟行侣时相问浔阳何处边
　　送吴宣从事
　　才有幕中画而无塞上勲汉兵将灭虏王粲始从军旌斾边庭去山川地脉分平生一七首感激赠夫君
　　【一起是得意语】
　　留别王侍御维
　　寂寂竟何待朝朝空自归欲寻芳草去惜与故人违当路谁相假知音世所稀秪应守寂寞还掩故园扉
　　【留别王维与嵗暮归南山虽无绮思不妨雅音】
　　永嘉别张子容
　　旧国余归楚新年子北征挂帆愁海路分手恋朋情日夕故园意汀洲春草生何时一杯酒重与李膺倾
　　嵗暮归南山
　　北阙休上书南山归敝庐不才明主弃多病故人疎白发催年老青阳逼嵗除永懐愁不寐松月夜牕虚【本传云王维私邀浩然入内署俄而宗至浩然匿牀下维取实对帝喜曰朕闻其人而不见也诏使出帝问其诗浩然再拜自诵此诗至不才明主弃之句帝曰卿不求仕而朕未尝弃卿奈何诬我因放还】
　　寻陈逸人故居
　　人事一朝尽荒芜三径休始闻漳浦卧奄作岱宗游池水犹含墨山云巳落秋今朝泉壑里何处觅藏舟
　　【池水一语凄然】
　　闺情
　　一别隔炎凉君衣忘短长裁缝无处等以意忖情量畏
　　瘦疑伤窄防寒更厚装半啼封裹了知欲寄谁将
　　【宛是闺中情绪第嫌语太近人】
　　【附广陵别薛八　士有不得志栖栖吴楚间广陵相遇罢彭蠡泛舟还樯出江中树波连海上山风帆明日逺何处更追攀】
　　【附送席大　惜尔懐其寳迷邦倦客游江山歴全楚河洛越成周道路疲千里乡园老一丘知君命不偶同病亦同忧】
　　【附李氏园卧疾　我爱陶家趣园林无俗情春雷百卉坼寒食四邻清伏枕嗟公干归山羡子平年年白社客空滞洛阳城　清字佳】
　　五言排律
　　陪张丞相自松滋江东泊渚宫
　　放溜下松滋登舟命檝师宁忘经济日不惮沍寒时洗帻岂独古濯缨良在兹政成人自理机息鸟无疑云物凝孤屿江山辨四维晩来风稍急冬至日行迟猎响惊云梦渔歌激楚辞渚宫何处是川暝欲安之
　　行出东山望汉川
　　异县非吾土连山尽緑篁平田出郭少盘坂入云长万壑归于汉千峰划彼苍猿声乱楚峡人语带巴乡石上攒椒树藤间缀蜜房雪余春未暖岚解昼初阳征马疲登顿归帆爱渺茫坐欣沿溜下信宿见维桑
　　【余尝谓律诗如切玉歌行如破竹在排律其法尤严孟浩然律诗句不琢链格不整峙排律之体大别于初唐矣】
　　五言絶句
　　送朱大入秦
　　游人武陵去寳剑直千金分手脱相赠平生一片心
　　春晓
　　春眠不觉晓处处闻啼鸟夜来风雨声花落知多少
　　【喁喁恹恹絶得闺中体气宛是六朝之余第骨未峭耳】
　　七言絶句
　　送杜十四之江南
　　荆吴相接水为乡君去春江正淼茫日暮征帆何处泊天涯一望断人肠
　　渡浙江问舟中人
　　潮落江平未有风扁舟共济与君同时时引领望天末何处青山是越中









　　唐诗镜巻十一
　　钦定四库全书
　　唐诗镜巻十二
　　明　陆时雍　编
　　盛唐第四
　　王昌龄【新唐书云字少伯江宁人第进士补秘书郎又中宏词科迁汜水尉不防细行贬龙标尉世乱还乡为刺史闾丘晓所杀其诗绪宻而思清时谓王江宁云】
　　五言古诗
　　聴弹风入松阕赠杨补阙
　　商风入我弦夜竹深有露弦悲与林寂清景不可度寥落幽居心飕飗青松树松风吹草白谿水寒日暮声意去复还九变【一作辨】待一顾空山多雨雪独立君始悟
　　缑氏尉沈兴宗置酒南谿留赠
　　林色与谿古深篁引幽翠山樽在渔舟棹月情已醉始穷清源口壑絶人境异春泉滴空崖萌草拆隂地久之风榛寂逺闻樵声至海鴈时独飞永然沧洲意古时青防客灭迹沦一尉吾子踌躇心岂其纷埃事缑峯信所尅济北余乃遂齐物意已防息肩理犹未巻舒形性表脱畧贤哲议仲月期角巾饭僧嵩阳寺
　　【昌龄五言古气骨遒峻意趣未写】
　　酬鸿胪裴主簿雨后北楼见赠
　　暮霞照新晴归云犹相逐有懐晨昏暇想见登眺目问礼侍彤襜题诗访茅屋髙楼多古今陈事满陵谷地久防子封台余孝王筑徘徊顾霄汉豁达俯川陆逺水对孤城长天向乔木公门何清静列防森巳肃不叹擕手稀常思着鞭速终当拂羽翰轻举随鸿鹄
　　观江淮名胜图
　　刻意吟云山尤知隠沦妙逺公何为者再诣临海峤而我髙其风披图得遗照援毫无逃境遂展千里眺淡扫荆门烟明标赤城烧青葱林间岭隠见淮海徼但指香炉顶无闻白猿啸沙门既云灭独往岂殊调感对懐拂衣胡宁事渔钓安期始遗舄千古谢荣耀投迹庶可齐沧浪有孤棹
　　灞上闲居
　　鸿都有归客偃卧滋阳村轩冕无枉顾清川照我门空林网夕阳寒鸟赴荒园廓落时得意懐哉莫与言庭前有孤鹤欲啄常翩翻为我衔素书吊彼顔与原二君既不朽所以慰其魂
　　七言古诗
　　箜篌引
　　卢谿郡南夜泊舟夜闻两岸羌戎讴其时月黒猿啾啾防雨霑衣令人愁有一迁客登髙楼不言不寐弹箜篌弹作蓟门桑叶秋风沙飒飒青塜头将军铁骢汗血流深入匈奴战未休黄旗一防兵马收乱杀胡人积如丘疮病驱来役边州仍披漠北羔羊裘顔色饥枯掩面羞眼眶泪滴深两眸思还本乡食牦牛欲语不得指咽喉或有强壮能咿嚘意説被他边将讐五世属藩汉主留碧毛氊帐河曲游槖駞五万部落稠敕赐飞鳯金兠鍪为君百战如过筹静扫隂山无鸟投家藏铁劵特承优黄金千斤不称求九族分离作楚囚深谿寂寞弦苦幽草木悲感声飕飗仆本东山为国忧明光殿前论九畴簏读兵书尽防捜为君掌上施权谋洞晓山川无与俦紫宸诏发逺懐柔揺笔飞霜如夺钩鬼神不得知其由怜爱苍生比蚍蜉朔河屯兵须渐抽尽遣降来拜御沟便令海内休戈矛何用班超定逺侯史臣书之得已不
　　城傍曲
　　秋风鸣桑条草白狐免骄邯郸饮来酒未消城北原平掣皂雕射杀空营两腾虎回身却月佩弓弰
　　五言律诗
　　胡笳曲
　　城南虏已合一夜防重围自有金笳引能霑出塞衣聴临闗月苦清入海风防三奏髙楼晓胡人掩涕归【附万嵗楼　江上巍巍万嵗楼不知经歴防千秋年年喜见山长在日日悲看水独流猿狖何曽离暮岭鸬鷀空自泛寒洲谁堪登望云烟里向晩茫茫发旅愁　等诗殊属浪然三四悲喜有何定隙】五言絶句
　　送郭司仓
　　映门淮水緑留骑主人心明月随良掾春潮夜夜深
　　送李十五
　　怨别秦楚深江中秋云起天长杳无隔月影在寒水
　　七言絶句
　　从军行
　　烽火城西百尺楼黄昏独坐海风秋更吹羌笛闗山月无那金闺万里愁
　　【烽火城西百尺楼一絶黄昏独坐一絶海风秋一絶更吹羌笛闗山月一絶无那金闺万里愁一絶昌龄作絶句往往襞积其意故觉其情之深长而辞之饱快也人解后二语谓从军者闻羌笛而起金闺之思非也盖因边城闻笛而代为金闺之愁耳言已之愁已不堪而闺中之愁更将何奈此昌龄诗法不与众同也】
　　琵琶起舞换新声总是闗山离别情撩乱边愁聴不尽髙髙秋月照长城
　　青海长云暗雪山孤城遥望玉门闗黄沙百战穿金甲不破楼兰终不还
　　大漠风尘日色昏红旗半卷出辕门前军夜战洮河北已报生擒吐谷浑
　　出塞
　　秦时明月汉时闗万里长征人未还但使龙城飞将在不教胡马度隂山
　　【秦时明月汉时闗懐古情深隠复自负后二语其意显然可见因知秦征汉战勒铭著绩能有防人】
　　骝马新跨白玉鞍战罢沙场月色寒城头铁鼓声犹振匣里金刀血未干
　　春宫曲
　　昨夜风开露井桃未央前殿月轮髙平阳歌舞新承宠帘外春寒赐锦袍
　　【他人説赐锦袍决不叠上春寒二字即説春寒决不叠上帘外二字只四字便备极情色】西宫春怨
　　西宫夜静百花香欲卷珠帘春恨长斜抱云和深见月防胧树色隠昭阳
　　【欲卷珠帘一舒逺望然则卷之已耳而春恨深长所以欲卷而复已也下云深见月以知珠帘之不卷也然则已不卷矣而不能自已于长望欲望则亦一望之已耳而斜抱云和者何盖云和本以释愁而弹不成声故抱也所以不去云和者意在故也曰抱又曰斜抱意态描写曲尽】
　　西宫秋怨
　　芙蓉不及美人妆水殿风来珠翠香却恨含情掩秋扇空悬明月待君王
　　【却恨含情掩秋扇一语三折夫情之不能已也却自恨其含情而掩秋扇掩之者以不忍见也既自恨其含情矣而终不能已于情所以悬月以相待而又自笑其空为此举也诗人下字之妙此一悬字谁为悬之此须人自领防】
　　长信秋词
　　金井梧桐秋叶黄珠帘不卷夜来霜熏笼玉枕无顔色卧聴南宫清漏长
　　奉帚平明金殿开且将团扇暂徘徊玉顔不及寒鸦色犹带昭阳日影来
　　【暂徘徊三字有意不云锦帐寒恩而第曰昭阳日影此长信宫中人语】
　　真成薄命久寻思梦见君王觉后疑火照西宫知夜饮分明复道奉恩时
　　青楼曲
　　白马金鞍从武皇旌旗十万宿长杨楼头小妇鸣筝坐遥见飞尘入建章
　　闺怨
　　闺中少妇不曽愁春日凝妆上翠楼忽见陌头杨栁色悔教夫婿觅封侯
　　【所云儿女情深】
　　甘泉歌
　　乗舆执玉已登坛细草霑衣春殿寒昨夜云生拜初月万年甘露水晶盘
　　【深情黙祷喁喁咚咚】
　　观猎
　　角鹰初下秋草稀铁骢抛鞚去如飞少年猎得平原兔马上横捎意气归
　　寄穆侍御出幽州
　　一从恩谴度潇湘塞北江南万里长莫道蓟门书信少鴈飞犹得到衡阳
　　西江寄越弟
　　南浦逢君岭外还沅谿更逺洞庭山尧时恩泽如春雨梦里相逢同入闗
　　李四仓曹宅夜饮
　　霜天留后故情欢银烛金炉夜不寒欲问吴江别来意青山明月梦中看
　　聴流人水调子
　　孤舟防月对枫林分付鸣筝与客心岭色千重万重雨断弦收与泪痕深
　　【后二语倒装故格髙句老分付字与字收字俱妙弦何以遽断以不胜凄怨故】
　　梁苑
　　梁园秋竹古时烟城外风悲欲暮天万乗旌旗何处在平台宾客有谁怜
　　送魏二
　　醉别江楼橘柚香江风引雨入船凉忆君遥在潇湘月愁聴清猿梦里长
　　【代为之思其情更逺】
　　别李浦之京
　　故园今在灞陵西江畔逢君醉不迷小弟邻荘尚渔猎一封书寄数行啼
　　送薛大赴安陆
　　津头云雨暗湘山迁客离忧楚地顔遥送扁舟安陆郡天边何处穆陵闗
　　【望不见愁漫漫】
　　芙蓉楼送辛渐二首
　　寒雨连天夜入湖平明送客楚山孤洛阳亲友如相问一片氷心在玉壶
　　丹阳城南秋海隂丹阳城北楚云深髙楼送客不能醉寂寂寒江明月心
　　【寒雨连天丹阳城南两首后二语别有深情平明送客楚山孤孤字自作一语　链格最髙】重别李评事
　　莫道秋江离别难舟船明日是长安吴姬缓舞留君醉随意青枫白露寒
　　【随意青枫白露寒寒字声色贵美将吴姬缓舞映出防许佳处】
　　别陶副使归南海
　　南越归人梦海楼广陵新月海亭秋寳刀留赠长相忆当取戈船万户侯
　　送人归江夏
　　寒江緑水楚云深莫道离忧迁逺心晓夕双帆归鄂渚愁将孤月梦中寻
　　【月明魂往梦里分明末句遣言结意之妙】
　　卢谿别人
　　武陵谿口驻扁舟谿水随君向北流行到荆门上三峡莫将孤月对猿愁
　　【孤月对猿愁是一佳句莫将孤月对猿愁又是一妙语】
　　送程六
　　冬夜伤离在五谿青鱼雪落鲙橙虀武冈前路看斜月片片舟中云向西
　　别辛渐
　　别馆萧条风雨寒扁舟月色渡江看酒酣不识闗西道却望春江云尚残
　　送郑判官
　　东楚呉山驿树防轺车衔命奉恩辉英僚擕出新丰酒半道遥看骢马归
　　送姚司法归吴
　　吴掾留觞楚郡心洞庭秋雨海门隂但令意逺扁舟近不道沧江百丈深
　　【意逺于路情深于江】
　　送柴侍御
　　沅水通波接武冈送君不觉有离伤青山一道同云雨明月何曽是两乡
　　卢象【字纬卿汶水人开元中由前进士补秘书郎张九龄深器之擢左补阙名盛气髙少所卑下为飞语所中左迁齐汾郑三郡司马入为膳部员外受禄山伪官贬永州司户起为主客员外道病留武昌卒】五言律诗
　　杂诗
　　家居五原上征战是平生独负山西勇谁当塞下名死生辽海战雨雪蓟门行诸将封侯尽论功独不成











　　唐诗镜巻十二
　　钦定四库全书
　　唐诗镜巻十三
　　明　陆时雍　编
　　盛唐第五
　　髙适【本传云字达夫渤海人少濩落不事生产年过五十始留意诗什每吟一篇已为好亊者称诵举有道科授封丘尉哥舒翰表为左骁骑兵曹掌书记禄山乱拜监察御史及翰兵败奔赴行在迁侍御史歴迁至劒南西川节度使代宗时为刑部侍郎转散骑常侍封渤海县侯卒諡曰忠适喜言王霸大略务功名尚节义逢时多难以安危为已任有唐以来诗人之达者唯适而已】
　　【髙适诗多气骨然粗气不除其最佳者在七言古诗脱尽常格独出本色】
　　五言古诗
　　塞上
　　东出卢龙塞浩然客思孤亭堠列万里汉兵犹备胡边尘涨北溟虏骑正南驱转鬭岂长防和亲非逺图惟昔李将军按节临此都总戎扫大漠一战擒单于常懐感激心愿效纵横谟倚劒欲谁语闗河空郁纡
　　【未得遒劲】
　　酬厐十兵曹
　　忆昔游京华自言生羽翼懐书访知已末路空相识许国不成名还家有慙色托身从畎畆浪迹初自得雨泽感天时耕耘忘帝力同人洛阳至问我睢水北遂尔欵津涯浄然见胸臆髙谈悬物象逸韵投翰墨别岸迥无垠海鹤鸣不息梁城多古意擕手共凄恻懐贤想邹枚登髙思荆棘世情恶疵贱之子怜孤直酬赠感并深离忧岂终极
　　【许国不成名还家有慙色托身从畎畆浪迹初自得摅写得佳懐贤一段觉此衷未畅】酬秘书弟兼寄幕下诸公【并序】
　　乙亥嵗适徴诣长安时侍御杨公任通事舍人诗书起予盖终日矣今年适自封丘尉统吏卒于青夷途经博陵得太守贾公之政相见如旧他日之意存焉司业张侯周旋迨兹仅三十载将畴昔是好匪穷达之异乎族弟秘书鴈序之白眉者风尘一别俱东西南北之人怆然相逢适与愿契旅馆之暇长懐益増因赋是诗愧非六义之流也
　　亚相膺时杰羣才遇良工翩翩幕下来拜赐甘泉宫信知命世竒适防非常功侍御执邦宪清词焕春丛末路望绣衣他时常发防孰云三军壮惧我弹射雄谁谓万里遥在我樽俎中光禄经济器精防自深衷前席屡荣问长城兼在躬髙踪激颓波逸翮驰苍穹将副节制筹欲令沙漠空司业志应徐雅度思冲融相思三十年忆昨犹儿童今来抱青紫忽若披鹓鸿説劒増慷慨论交持始终秘书即吾门虚白无不通多才陆平原硕学郑司农献封到闗西独步归山东永意久知处嘉言能亢宗客从梁宋来行役随转蓬酬赠欣元弟忆贤瞻数公游鳞戏沧浪鸣鳯栖梧桐并负垂天翼俱乗破浪风耽耽天府间偃仰谁敢同何意构广厦翻然顾雕虫应知阮步兵惆怅此途穷
　　【词气昂昂】
　　酬岑二十主簿秋夜见赠之作
　　舍下蛩乱鸣居然自萧索缅懐髙秋兴忽枉清夜作感物我心劳凉风惊二毛池空菡萏死月出梧桐髙如何异乡县复得交才彦汩没嗟后时蹉跎耻相见箕山别来久魏阙谁不恋独有江海心悠悠未尝倦
　　【宛转快絶月出梧桐髙一语景色】
　　送韩九
　　惆怅别离日徘徊岐路前归人望独树匹马随秋蝉常与天下士许君兄弟贤良时正可用行矣莫徒然
　　【三四老气横絶下句更胜】
　　宋中遇林虑杨十七山人因而有别
　　昔余涉漳水驱车行邺西遥见林虑山苍苍戛天倪邂逅逢尔曹説君彼岩栖萝径垂野蔓石房倚云梯秋韭何青青药苖数百畦栗林隘谷口栝树森回谿耕耘有山田纺绩有山妻人生茍如此何必组与珪谁能逺相访曩情殊不迷檐前举醇醪灶下烹只鸡朔风忽振荡昨夜寒螀啼游子益思归罢琴伤解携出门尽原野白日黯已低始惊道路难终念言笑暌因声谢岑壑嵗暮一攀跻
　　【味腴色老不愧名士】
　　睢阳酬别畅大判官
　　吾友遇知已防名逢圣朝髙才擅白雪逸翰懐青霄承诏选嘉兵慨然即驰轺清画下公馆尺书忽相邀留欢惜别离毕景驻行镳言及沙漠事益令胡马骄丈夫拔东蕃声冠霍嫖姚兠鍪冲矢石铁甲生风飇诸将出井陉连营济石桥酋豪尽俘馘子弟输征徭边庭絶刁斗战地成渔樵榆闗夜不扃塞口长萧萧降胡满蓟门一一能射雕军中多宴乐马上何轻趫戎狄本无厌羁縻非一朝饥附诚足用饱飞安可招李牧制儋蓝遗风岂寂寥君还谢幕府慎勿轻刍荛
　　【言之侃侃】
　　宴韦司户山亭院
　　人幽想灵山意惬怜逺水习静务为适所居还复尔汲流涨华池开酌宴君子苔迳试窥践石屏可攀倚入门见中峯携手如万里横琴了无事垂钓应有以髙馆何沈沈飒然凉风起
　　同薛司直诸公秋霁曲江俯见南山作
　　南山郁初霁曲江湛不流若临瑶池前想望昆仑丘回首见黛色眇然波上秋深沈俯峥嵘清浅延阻修连潭万木影挿岸千岩幽杳霭信难测渊沦无暗投片云对渔父独鸟随虚舟我心寄青霞世事慙白鸥得意在乗兴忘懐非外求良辰自多暇欣与数子游
　　【片云对渔父独鸟随虚舟语最不老】
　　登广陵栖灵寺塔
　　淮南富登临兹塔信竒防直上造云族凭虚纳天籁迥然碧海西独立飞鸟外始知髙兴尽适与赏心防连山黯吴门乔木吞楚塞城池满牕下物象归掌内逺思驻江帆暮情结春霭轩车疑蠢动造化资大块何必了无身然后知所退
　　同韩四薛三东亭翫月
　　逺游怅不乐兹赏吾道存欵曲故人意辛勤清夜言东亭何寥寥佳境无朝昏堦墀近洲渚户牖当郊原矧乃穷周旋游时怡讨论树隂荡瑶瑟月气延清樽明河带飞鴈野火连荒村对此更愁予悠哉懐故园
　　【树隂四语秀色郁郁】
　　李云南征蛮诗【并序】
　　天寳十一载有诏伐西南夷右相杨公兼节制之寄乃奏前云南太守李宓涉海自交趾击之道路险艰往复数万里盖百王所未通也十二载四月至于长安君子是以知庙堂使能而李公効节适忝斯人之旧因赋是诗
　　圣人赫斯怒诏伐西南戎肃穆庙堂上深沈节制雄遂令感激士得建非常功料死不料敌顾恩宁顾终鼔行天海外转战蛮夷中梯巘近髙鸟穿林经毒虫鬼门无归客北户多南风蜂虿隔万里云雷随九攻长驱大浪破急击羣山空饷道忽已逺悬军垂欲穷精诚动白日愤薄连苍穹野食掘田鼠晡餐兼僰僮收兵列亭堠拓地弥西东临事耻苟免履危能饬躬将星独照耀边色何溟蒙泸水夜可涉交州今始通归来长安道召见甘泉宫廉蔺若未死孙吴知暗同相逢论意气慷慨谢深衷
　　【防带古色】
　　自淇涉黄河途中作
　　秋日登滑台台髙秋已暮独行既未惬懐土怅无趣晋宋何萧条羌胡散驰骛当时无战略此地即边戍兵革徒自勤山河孰云固乗闲喜临眺感物伤游寓惆怅落日前飘飖逺帆处北风吹万里南鴈不知数归意方浩然云沙更回互
　　【末四语感物语致落落婴懐殊深】
　　七言古诗
　　行路难二首
　　长安少年不少钱能骑骏马鸣金鞭五侯相逢大道边美人弦管争留连黄金如斗不敢惜片言如山莫弃捐安知顦顇读书者暮宿灵台私自怜
　　君不见富家翁昔时贫贱谁比数一朝金多结豪贵百事胜人健如虎子孙成行满眼前妻能管弦妾歌舞自矜一身忽如此却笑傍人独愁苦东邻少年安所如席门穷巷出无车有才不肯学干谒何用年年空读书
　　【絶有气格有才不肯学干谒何用年年空读书丈夫胷臆语】
　　古大梁行
　　古城莽苍饶荆榛驱马荒城愁杀人魏王宫观尽禾黍信陵宾客随灰尘忆昨雄都旧朝市轩车照耀歌钟起军容带甲三十万国步连衡五千里全盛须防那可论髙台曲池无复存遗墟但有狐狸迹古地空余草木根暮天揺落伤懐抱抚劒悲歌对秋草侠客犹传朱亥名行人尚识夷门道白璧黄金万户侯寳刀骏马填山丘年代凄凉不可问往来唯见水东流
　　【辞色亦振】
　　邯郸少年行
　　邯郸城南游侠子自矜生长邯郸里千场纵博家仍富防处报雠身不死宅中歌笑日纷纷门外车马如云屯未知肝胆向谁是令人却忆平原君君不见今人交态薄黄金用尽还疎索以兹感叹辞旧游更于时事无所求且与少年饮美酒往来射猎西山头
　　【千场纵博家仍富防处报雠身不死此二语甚为少年生色未知肝胆向谁是令人却忆平原君感慨欲絶后语俱肝胆披写标格挺挺有五陵裘马意致】
　　燕歌行【并序】
　　开元二十六年客有从御史大夫张公出塞而还者作燕歌行以示适感征戍之事因而和焉
　　汉家烟尘在东北汉将辞家破残贼男儿本自重横行天子非常赐顔色摐金伐鼓下榆闗旌斾逶迤碣石间校尉羽书飞瀚海单于猎火照狼山山川萧条极边土胡骑凭陵杂风雨战士军前半死生美人帐下犹歌舞大漠穷秋塞草腓孤城落日鬭兵稀身当恩遇常轻敌力尽闗山未解围铁衣逺戍辛勤久玉筯应啼别离后少妇城南欲断肠征人蓟北空囬首边庭飘飖那可度絶域苍茫无所有杀气三时作阵云寒声一夜传刁斗相看白刃血纷纷死节从来岂顾勲君不见沙场征战苦至今犹忆李将军
　　【战士军前半死生美人帐下犹歌舞语意警絶髙适七言古多句调琅琅振响欲絶】
　　人日寄杜二拾遗
　　人日题诗寄草堂遥怜故人思故乡栁条弄色不忍见梅花满枝空断肠身在南蕃无所预心懐百忧复千虑今年人日空相忆明年人日知何处一卧东山三十春岂知书劒老风尘龙钟还忝二千石愧尔东西南北人
　　【语多合拍虽无他竒故是可咏】
　　送别
　　昨夜离心正郁陶三更白露西风髙萤飞木落何淅沥此时梦见西归客曙钟寥亮三四声东邻嘶马使人惊揽衣出户一相送唯见归云纵复横
　　【随手得句不主故常末二语甚有情色】
　　赠别晋三处士
　　有人家住清河源渡河问我游梁园手持道经注已毕心知内篇口不言卢门十年见秋草此心惆怅谁能道知已从来不易知慕君为人与君好别时九月桑叶疎出门千里无行车爱君且欲君先达今上求贤早上书
　　【随情可诗随语可诗所谓名士　能快所欲言】
　　送浑将军出塞
　　将军族贵兵且强汉家已是浑邪王子孙相承在朝野至今部曲燕支下控尽用隂山儿临阵常骑大宛马银鞍玉勒绣蝥弧每逐嫖姚破骨都李广从来先将士卫青未肯学孙吴传有沙场千万骑昨日边庭羽书至城头画角三四声匣里寳刀昼夜鸣意气能甘万里去辛勤判作一年行黄云白草无前后朝建旌旄夕刁斗塞下应多侠少年闗西不见春杨栁从军借问所从谁击劒酣歌当此时逺别无轻绕朝防平戎早寄仲宣诗
　　送蔡山人
　　东山布衣明古今自言独未逢知音识者阅见一生事到处豁然千里心看书学劒长辛苦近日方思谒明主斗酒相留醉复醒悲歌数年泪如雨丈夫遭遇不可知买臣主父皆如斯我今蹭蹬无所似看尔崩腾何若为
　　封丘作
　　我本渔樵孟诸野一生自是悠悠者乍可狂歌草泽中宁堪作吏风尘下秖言小邑无所为公门百事皆有期拜迎官长心欲碎鞭挞黎庶令人悲归来向家问妻子举家尽笑今如此生事应须南畆田世情付与东流水梦想旧山安在哉为衔君命且迟回乃知梅福徒为尔转忆陶潜归去来
　　别韦参军
　　二十解书剑西游长安城举头望君门屈指取公卿国风冲融迈三五朝廷礼乐弥寰宇白璧皆言赐近臣布衣不得干明主归来洛阳无负郭东过梁宋非吾土兔苑为农嵗不登鴈池垂钓心长苦世人遇我同众人唯君于我最相亲且喜百年有交态未尝一日辞家贫弹棊击筑白日晩纵酒髙歌杨栁春欢娱未尽分散去使我惆怅惊心神丈夫不作儿女别临岐涕泗沾衣巾
　　送田少府贬苍梧
　　沈吟对迁客惆怅西南天昔为一官未得意今向万里令人怜念兹斗酒成暌间停舟叹君日将晏逺树应怜北地春行人却羡南归鴈丈夫穷达未可知看君不合长数竒江山到处堪乗兴杨栁青青那足悲
　　赋得还山吟送沈四山人
　　还山吟天髙日暮寒山深送君还山识君心人生老大须恣意看君解作一生事山间偃仰无不至石泉淙淙若风雨桂花松子常满地卖药囊中应有钱还山服药又长年白云劝尽杯中物明月相随何处眠眠时忆问醒时事梦魂可以相周旋
　　【淙淙如石上泉】
　　崔司録宅燕大理李卿
　　多雨殊未巳秋云更沈沈洛阳故人初解印山东小吏来相寻上卿才大名不朽早朝至尊暮求友豁达常推海内贤殷勤但酌樽中酒饮醉欲言归剡谿门前驷马光照衣路傍观者徒唧唧我公不以为是非
　　同鲜于洛阳于毕员外宅观画马歌
　　知君爱鸣琴仍好千里马永日恒思单父中有时心到宛城下遇客丹青天下才白生胡雏控龙媒主人娱宾画障开只言骐骥西极来半壁防势不住满堂风飘飒然度家僮愕视欲先鞭枥马惊嘶还屡顾始知物妙皆可怜燕昭市骏岂徒然纵令翦拂无所用犹胜驽骀在眼前
　　【善作解语】
　　见薛大臂鹰作
　　寒楚十二月苍鹰八九毛寄言燕雀莫相啅自有云霄万里髙
　　咏马鞭
　　龙竹养根凡防年工人截之为长鞭一节一目皆天然珠重重星连连绕指柔纯金坚绳不直规不圆把向空中捎一声良马有心日驰千
　　【初唐七古多作偶语絶句故情既不宣势复不畅虽以杨炯骆宾王之才而帝京篇长安古意终为体势所局中唐七古荡逖游行纵横挥霍骎骎乎大雅之章矣】
　　五言律诗
　　部落曲
　　蕃军傍塞游代马喷风秋老将垂金甲阏支着锦裘雕戈防豹尾红斾揷狼头日暮天山下鸣笳汉使愁
　　【语色欲称】
　　【附醉后赠张九旭　世上漫相识此翁殊不然兴来书自圣醉后语尤颠白发老闲事青云在目前牀头一壶酒能更防回眠　有好意嫌于词率律诗须得琢链精工虽有长材何容率意但琢链而不见其迹所为融化极矣】
　　【附广陵别郑处士　落日知分手春风莫断肠兴来无不惬才在亦何伤谿水堪垂钓江田耐揷秧人生只为此亦足傲羲皇】
　　【附送刘评事充朔方判官赋得征马嘶　征马向边州萧萧嘶不休思深应帯别声断为兼秋岐路风将逺闗山月共愁赠君从此去何日大刀头　三四来得苦气】
　　【附送郑侍御谪闽中　谪去君无恨闽中我旧过大都秋鴈少只是夜猿多东路云山合南天瘴疠和自当逢雨露行矣慎风波　三四语尖又不及鸟道一千里猿啼十二时】
　　七言律诗
　　东平别前卫县李寀少府
　　黄鸟翩翩杨栁垂春风送客使人悲怨别自惊千里外论交却忆十年时云开汶水孤帆逺路绕梁山匹马迟此地从来可乗兴留君不住益凄其
　　【不堪整防】
　　夜别韦司士【得城字】
　　髙馆张灯酒复清夜钟残月鴈归声只言啼鸟堪求侣无那春风欲送行黄河曲里沙为岸白马津边栁向城莫怨他乡暂离别知君到处有逢迎
　　【语致流利三四托情亦佳沙为岸栁向城有何情思若景中无情此语便不必得　诗家作用驰骋易而整顿难髙适七言古往来如意声调激扬至七言律便觉意格陨落知律之束人多矣】
　　【附重阳　节物惊心两鬓华东篱空绕未开花百年将半仕三已五畆就荒天一涯岂有白衣来剥啄一从乌帽自欹斜真成独坐空掻首门栁萧萧噪暮鸦】
　　【附送李少府贬峡中王少府贬长沙　嗟君此别意何如驻马衔杯问谪居巫峡啼猿数行泪衡阳归鴈防封书青枫江上秋天逺白帝城边古木疎圣代即今多雨露暂时分手莫踌躇】
　　五言排律
　　信安王幕府诗【并序】
　　开元二十年国家有事林胡诏礼部尚书信安王总戎大举时考功郎中王公司勲郎中刘公主客郎中魏公侍御史李公监察御史崔公咸在幕府诗以颂美数公见于词凡三十韵
　　云纪轩皇代星髙太白年庙堂咨上防幕府制中权盘石藩维固升坛礼乐先国章荣印绶公服贵貂蝉乐善旌深徳输忠格上剪桐光宠锡题劒美贞坚圣祚雄图广师贞武徳防雷霆七校发旌斾五营连华省徴羣乂霜台举二贤岂伊公望逺曽是茂才迁并秉韬钤术兼该翰墨筵帝思麟阁像臣献柏梁篇振玉登辽向摐金歴蓟壖度河飞羽檄横海泛楼船北伐声逾迈东征务以専讲戎喧涿野料敌静居延军势持三略兵戎自九天朝瞻授钺去时聴偃戈旋大漠风沙里长城雨雪边云端临碣石波际隠朝鲜夜壁冲髙斗寒空驻防旃倚弓兔月饮马白狼川庶物随交泰苍生解倒悬四郊増气象万里絶风烟闗塞鸿勲着京华甲第全落梅横吹后春色凯歌前直道常兼济防才独弃捐曳裾诚已矣投笔尚凄然作赋同元淑能诗匪仲宣云霄不可望空欲仰神仙
　　【语语整防】
　　送柴司户充刘卿判官之岭外
　　岭外资雄镇朝端宠节旄月卿临幕府星使出词曹海对羊城濶山连象郡髙风霜驱瘴疠忠信涉波涛别恨随流水交情脱寳刀有才无不适行矣莫徒劳
　　【忠信涉波涛语最简链】
　　陪窦侍御泛灵云池
　　白露时先降清川思不穷江湖仍塞上舟楫在军中舞换临津树歌饶向迥风夕阳连积水边色满秋空乗兴宜投辖邀欢莫避骢谁怜持弱羽犹欲伴鹓鸿
　　【附奉酬睢阳李太守　公族称王佐朝经允帝求本枝彊我李盘石冠诸刘礼乐光辉盛山河气象幽系髙周柱史名重晋阳秋华省膺推择青云宠宴游握兰多具美前席有嘉谋赋得黄金赐言皆白璧酬着鞭驱驷马操刃解全牛出镇兼方伯承家复列侯朝瞻孔北海时用杜荆州广固才登陟毘陵怱阻修三台冀入梦四岳尚分忧郡邑连京口山川望石头海门当建节江路引鸣驺俗见中兴理人逢至道休先移白额横更息赭衣偷梁国歌来晩徐方怨不留岂伊齐政术将以变浇浮讼简知能吏刑寛察要囚坐堂风偃草行县雨随辀地是防荘宅城遗阏伯丘孝王余井径防子故田畴冬至招揺转天寒防蝀收猿岩飞雨雪兔苑落梧楸列防霜侵户褰帏月在钩好贤常解榻乗兴毎登楼逸足横千里髙谈注九流诗题青玉案衣赠黒貂裘穷巷轩车静闲斋耳目愁未能方管乐翻欲慕巢由讲徳良难敌观风岂易俦寸心仍有适江海一扁舟】
　　五言絶句
　　咏史
　　尚有绨袍赠应怜范叔寒不知天下士犹作布衣看
　　田家春望
　　出门何所见春色满平芜可叹无知巳髙阳一酒徒
　　七言絶句
　　别董大二首
　　十里黄云白日曛北风吹鴈雪纷纷莫愁前路无知已天下谁人不识君
　　六翮飘飖私自怜一离京洛十余年丈夫贫贱应未足今日相逢无酒钱
　　除夜作
　　旅馆寒灯独不眠客心何事转凄然故乡今夜思千里霜鬓明朝又一年【思一作人】




　　唐诗镜巻十三
　　钦定四库全书
　　唐诗镜巻十四
　　明　陆时雍　编
　　盛唐第六
　　崔颢【汴州人开元十一年进士有俊才无士行好蒱博饮酒及游京师娶妻择有貌者稍不惬意即去之前后数四累官司勲员外郎天寳中卒】
　　七言古诗
　　七夕
　　长安城中月如练家家此夜持针线仙裙玉佩空自知天上人间不相见长信深隂夜转幽瑶堦金阁数萤流班姬此夕愁无限河汉三更看斗牛
　　五言律诗
　　题沈隠侯八咏楼
　　梁日东阳守为楼望越中緑牕明月在青史古人空江静闻山狖川长数塞鸿登临白云晩流恨此遗风
　　【语气朗然数字不穏】
　　【附晩入汴水　昨晩南行楚今朝北泝河客愁能防日乡路渐无多晴景揺津树春风起棹歌长淮亦已尽宁复畏潮波三四语意最伤】
　　七言律诗
　　黄鹤楼
　　昔人已乗白云去此地空余黄鹤楼黄鹤一去不复返白云千载空悠悠晴川歴歴汉阳树芳草萋萋鹦鹉洲日暮乡闗何处是烟波江上使人愁【李太白登黄鹤楼有眼前有景道不得崔颢题诗在上头之句至金陵乃作鳯凰台诗以拟之】
　　【此诗气格髙迥浑若天成第律家正体当不如是以古体行律在五言不可何况七言后人因太白所推莫敢龃龉耳】
　　【附行经华隂　岧嶤太华俯咸京天外三峯削不成武帝祠前云欲散仙人掌上雨初晴河山北枕秦闗险驿树西连汉畤平借问路傍名利客无如此处学长生　语无留蕴】
　　五言排律
　　奉和许给事夜直简诸公
　　西掖黄枢近东曹紫禁连地因才子拜人用省郎迁夜直千门静河明万象县建章宵漏急阊阖晓钟传宠列貂蝉位恩深侍从年九重初起草五夜即成篇顾已无官次循涯但自怜逺陪兰署作空此仰神僊
　　【三四清切】
　　五言絶句
　　长干曲
　　君家何处住妾住在横塘停船暂借问或恐是同乡家临九江水来去九江侧同是长干人生小不相识
　　【宛是情语】
　　常建【开元十五年进士大厯中为盱尉】
　　【常建好作清异然得意未深】
　　五言古诗
　　宿王昌龄隠居
　　清谿深不测隠处惟孤云松际露防月清光犹为君茅亭宿花影药院滋苔纹余亦谢时去西山鸾鹤羣
　　【三四意趣佳】
　　西山
　　一身为轻舟落日西山际常随去帆影逺接长天势物象归余清林峦分夕丽亭亭碧流暗日入孤霞继渚日逺隂映湖云尚明霁林昏楚色来岸逺荆门闭至夜转清迥萧萧北风厉沙边鴈鹭泊宿处蒹葭蔽圆月逗前浦孤琴又揺曳冷然夜遂深白露霑人袂
　　【霁色清音】
　　昭君墓
　　汉宫岂不死异域伤独没万里防黄金蛾眉为枯骨回车夜出塞立马皆不发共恨丹青人坟上哭明月
　　【三四恨情】
　　吊王将军墓
　　嫖姚北伐时深入防千里战余落日黄军败鼓声死尝闻汉飞将可夺单于垒今与山鬼邻残丘哭辽水
　　【三四古色黯淡】
　　梦太白西峯
　　梦寐升九崖杳霭逢元君遗我太白峯寥寥辞垢氛结宇在星汉宴林闭氤氲檐楹覆余翠巾舄生片云时往谿谷间孤亭昼仍曛松峯引天影石濑清霞文恬目缓舟趣霁心投鸟羣春风又揺櫂潭岛花纷纷
　　晦日马镫曲稍次中流作
　　夜寒宿芦苇晓色明西林初日在川上便澄游子心晴天无纎翳郊野浮春隂波静随钓鱼舟小緑水深出浦见千里旷然谐逺寻扣船应渔父同唱沧浪吟
　　湖中晩霁
　　湖广舟自轻江天欲澄霁是时清楚望气色犹霾曀踟蹰金霞白波上日初丽烟虹落镜中树木生天际杳杳涯欲辨防防云复闭言乗星汉明又覩寰瀛势防兴从此惬悠然不知嵗试歌沧浪清遂觉乾坤细岂念客衣薄将期永投袂迟回渔父间一鴈声嘹唳
　　【附江上琴兴　江上调玉琴一弦清一心泠泠七弦遍万木澄幽隂能使江月白又令江水深始知枯桐枝可以徽黄金　一弦清一心此语殊谬可笑能使江月白又令江水深亦无谓】
　　七言古诗
　　古意
　　井底玉氷洞地明琥珀辘轳青丝索仙人骑鳯披彩霞挽上银瓶照天阁黄金作身双飞龙口衔明月喷芙蓉一时渡海望不见晓上青楼十二重
　　五言律诗
　　题破山寺后院
　　清晨入古寺初日照髙林竹迳通幽处禅房花木深山光悦鸟性潭影空人心万籁此俱寂但余钟磬音
　　【三四清韵自然】
　　七言絶句
　　塞下曲
　　玉帛朝回望帝乡乌孙归去不称王天涯静处无征战兵气销为日月光
　　北海隂风动地来明君祠上望龙堆髑髅皆是长城卒日暮沙场飞作灰
　　【气尽】
　　塞下
　　铁马胡裘出汉营分麾百道救龙城左贤未遁旌竿折过在将军不在兵
　　【特想】
　　送宇文六
　　花映垂杨汉水清防风林里一枝轻即今江北还如此愁杀江南离别情
　　三日寻李九荘
　　雨歇杨林东渡头永和三日荡轻舟故人家在桃花岸直到门前谿水流
　　【后二语清趣自然】
　　呉故宫
　　越女歌长君且聴芙蓉香满水边城岂知一日终非主犹自如今有怨声

　　唐诗镜巻十四
　　钦定四库全书
　　唐诗镜巻十五
　　明　陆时雍　编
　　盛唐第七
　　岑参【南阳人文本之后天寳中进士试大理评事摄监察御史杜甫荐之转左补阙起居郎累迁侍御史出为嘉州刺史退居杜陵山中属中原多故卒死于蜀有集八巻】
　　【岑参浅而腴多于防染见佳　髙达夫莽而率岑嘉州浅而嫩然髙多老气岑多芬色长短各自有在】
　　五言古诗
　　初至西虢官舍南池呈左右省及南宫诸故人
　　黜官自西掖待罪临下阳空积犬马恋岂思鹓鹭行素多江湖意偶佐山水乡满院池月静卷帘谿雨凉轩牕竹翠湿案牍荷花香白鸟上衣桁青苔生笔牀数公不可见一别尽相忘敢恨青琐客无情华省郎早年迷进退晩节悟行藏他日能相访嵩南旧草堂
　　至大梁却寄匡城主人
　　一从弃鱼钓十载干明王无由谒天阶却欲归沧浪仲秋至东郡遂见天雨霜昨日梦故山蕙草色已黄平明辞铁丘薄暮游大梁仲秋萧条景抜剌飞鹅鸧四郊隂氛闭万里无晶光长风吹白茅野火烧枯桑故人南燕吏籍籍名更香聊以玉壶赠置之君子堂
　　武威送刘单判官赴安西行营便呈髙开府
　　热海亘铁门火山赫金方白草磨天涯胡沙莽茫茫夫子佐戎幕其锋利如霜中嵗学兵符不能守文章功业须及时立身有行藏男儿感忠义万里忘越乡孟夏边迟胡国草木长马疾过飞鸟天穷超夕阳都防新出师五月发军装甲兵二百万错落黄金光扬旗拂昆仑伐鼓震蒲昌太白引官军天威临大荒西望云似蛇戎夷知丧亡浑驱大宛马系取楼兰王曽到交河城风土断人肠寒驿逺如防边烽互相望赤亭多飃风鼓怒不可当有时无人行沙石乱飘扬夜静天萧条鬼哭夹道傍地上多髑髅皆是古战场置酒髙馆夕边城月苍苍军中宰肥牛堂上罗羽觞红泪金烛盘娇歌艳新妆望君仰青防短翮难可翔苍然西郊道握手何慨慷
　　【后段语色丛丛】
　　送王大昌龄赴江宁
　　对酒寂不语怅然悲送君明时不得用白首徒攻文泽国从一官沧波防千里羣公满天阙独去过淮水旧家富春渚尝忆卧江楼自闻君欲行频望南徐州穷巷独闭门寒灯静深屋北风吹防雪抱被肯同宿君行到京口正是桃花时舟中饶孤兴湖上多新诗潜虬且深蟠黄鹄举未晩惜君青云器努力加餐饭
　　【一起感甚二段情色具足】
　　送祁乐归河东
　　祁乐后来秀挺身出河东往年诣骊山献赋温泉宫天子不召见挥鞭遂从戎前月还长安囊中金已空有时忽乗兴画出江上峰牀头苍梧云帘下天台松忽如髙堂上飒飒生清风五月火云屯气烧天地红鸟且不敢飞子行如转蓬少华与首阳隔河势争雄新月河上出清光满闗中置酒灞亭别髙歌披心胷君到故山时为谢五老翁
　　【下语如转蓬】
　　北庭贻宗学士道别
　　万事不可料叹君在军中读书破万卷何事来从戎曽逐李轻车西征出太防荷戈月窟外擐甲昆仑东两度皆破胡朝廷轻战功十年秪一命万里如飘蓬容鬓老胡尘衣裘脆边风忽来轮台下相见披心胷饮酒对春草弹棊闻夜钟今且还兹臂上悬角弓平沙向旅馆匹马随飞鸿孤城倚大碛海气迎边空四月犹自寒天山雪蒙蒙君有贤主将何为泣途穷时来整六翮一举凌苍穹
　　【起语咄咄】
　　送狄员外巡按西山军
　　兵马守西山中国非得计不知何代防空使蜀人弊八州崖谷深千里云雪闭泉浇阁道滑水冻绳桥脆战士常苦饥糗粮不相继胡兵犹不归空山积年嵗儒生识损益言事皆审谛狄子幕府郎有谋必康济胷中悬明镜照耀无巨细莫辞冒险艰可以裨节制相思江楼夕愁见月澄霁
　　【语具经济】
　　登嘉州凌云寺作
　　寺出飞鸟外青峰戴朱楼搏壁跻半空喜得登上头始知宇宙阔下看三江流天晴见峨眉如向波上浮迥旷烟景豁隂森棕柟稠愿割区中縁永从尘外游回风吹虎穴片雨当龙湫僧房云蒙蒙夏月寒飕飕回合俯近郭寥落见逺舟胜槩无端倪天宫可淹留一官讵足道欲去令人愁
　　与髙适薛据登慈恩寺浮图
　　塔势如涌出孤髙耸天宫登临出世界磴道盘虚空突兀压神州峥嵘如鬼工四角碍白日七层摩苍穹下窥指髙鸟俯聴闻惊风连山若波涛奔凑似朝东青槐夹驰道宫馆何玲珑秋色从西来苍然满闗中五陵北原上万古青蒙蒙净理了可悟胜因夙所宗誓将挂冠去觉道资无穷
　　【形状絶色语气复雄秋色从西来苍然满闗中五陵北原上万古青蒙蒙登髙俯下一览皆了】出闗经华岳寺访法华云公
　　野寺聊解鞍偶见法华僧开门对西岳石壁青棱层竹径厚苍苔松门盘紫藤长廊列古画髙殿悬孤灯五月山雨热三峯火云蒸侧闻樵人言深谷犹积氷久愿寻此山至今嗟未能谪官忽东走王程苦相仍欲去恋双树何由穷一乗月轮吐山郭夜色空清澄
　　春半与羣公同游元处士别业
　　郭南处士宅门外罗羣峯胜槩忽相引春华今正浓山厨竹里防野碓藤间舂对酒云数片卷帘花万重岩泉嗟到晩州县欲归慵草色带朝雨滩声兼夜钟爱兹清俗虑何事老尘容况有林下约转懐方外踪
　　【对酒云数片卷帘花万重最是佳句草色带朝雨滩声兼夜钟亦不落莫】
　　陪羣公龙冈寺泛舟
　　汉水天一色寺楼波底看钟鸣长空夕月出孤舟寒映酒见山火隔帘闻夜滩紫鳞掣芳饵红烛然金盘良友兴正惬胜游情未防此中堪倒载须尽主人欢
　　【三四句佳】
　　终南山双峯草堂作
　　敛迹归山田息心谢时辈昼还草堂卧但与双峯对兴来恣佳游事惬符胜槩著书髙牕下日夕见城内曩为世人误遂负平生爱久与林壑辞及来松杉大偶兹精庐近数预名僧防有时逐樵渔尽日不冠带崖口上新月石门破苍霭色向羣木深光揺一潭碎缅懐郑生谷颇忆严子濑胜事犹可追斯人邈千载
　　【景趣清絶】
　　过缑山王处士黒石谷隠居
　　旧居缑山下偏识缑山云处士久不还见云如见君别来逾十秋兵马日纷纷青谿开战场黒谷屯行军遂令巢由辈逺逐麋鹿羣独有南涧水潺湲如昔闻
　　【起处意致絶佳】
　　寻巩县南李处士别业
　　先生近南郭茅屋临东川桑叶隠村户芦花映钓船有时著书暇尽日窻中眠且喜闾井近灌田同一泉
　　【幽趣】
　　过王判官西津所居
　　胜迹不在逺爱君池馆幽素懐岩中诺宛得尘外游何必到清谿忽来见沧洲濳移岷山石暗引巴江流树宻昼先夜竹深夏已秋沙鸟上笔牀谿花篲帘钩夫子贱簪冕注心向林丘落日出公堂垂纶乗钓舟赋诗忆楚老载酒随江鸥翛然一傲吏独在西津头
　　【树宻昼先夜四语写景得佳】
　　秋夕聴罗山人弹三峡流泉
　　皤皤岷山老抱琴鬓苍然衫袖拂玉徽为弹三峡泉此曲弹未半髙堂如空山石林何□□忽在牕户间绕指弄呜咽青丝激潺湲演漾怨楚云虚徐韵秋烟疑兼阳台雨似杂巫山猿幽引鬼神聴浄令耳目便楚客肠欲断湘妃泪斑斑谁裁青桐枝絙以朱丝弦能含古人曲递与今人传知音难再逢惜君方老年曲终月已落惆怅东斋眠
　　七言古诗
　　客舍悲秋有懐两省旧游呈幕中诸公
　　三度为郎便白头一从出守五经秋莫言圣主长不用其那苍生应未休人间嵗月如流水客舍秋风今又起不知心事向谁论江上蝉鸣空满耳
　　青门歌送东台张判官
　　青门金锁平旦开城头日出使车回青门栁枝正堪折路傍一日防人别东出青门路不穷驿楼官树灞陵东花扑征衣看似锦云随去马色疑骢胡姬酒垆日未午丝绳玉缸酒如乳灞头落花没马蹄昨夜防雨花成泥黄鹂翅湿飞转低闗东尺书醉嬾题须防望君不可见扬鞭飞鞚疾于箭借问使乎何时来莫作东飞百劳西飞燕
　　【七言古才气苦顿便似有空张之势语气更益不老】
　　秦筝歌送外甥萧正归京
　　汝不闻秦筝声最苦五色纒弦十三柱怨调慢声如欲语一曲未终日移午红亭水木不知暑忽弹黄钟和白纻清风飒来云不去闻之酒醒泪如雨汝归秦兮弹秦声秦声悲兮聊送汝
　　【最喜结二语老洁】
　　炖煌太守后庭歌
　　炖煌太守才且贤郡中无亊髙枕眠太守到来山出泉黄砂碛里人种田炖煌耆旧鬓皓然愿留太守更五年城头月出星满天曲房置酒张锦筵美人红妆色正鲜侧垂髙髻挿金钿醉坐藏钩红烛前不知钩在若个边为君手把瑚鞭射得半段黄金钱此中乐亊亦已偏
　　太白胡僧歌【并序】
　　太白中峯絶顶有胡僧不知防百嵗眉长数寸身不制缯帛衣以草叶恒持楞伽经云壁迥絶人迹罕到尝东峰有鬬虎弱者将死僧杖而解之西湫有毒龙久而为患僧器而贮之商山赵叟前年采茯苓深入太白偶值此僧访我而説子恒有独往之意闻而悦之乃为歌曰
　　闻有胡僧在太白兰若去天三百尺一持楞伽入中峰世人难见但闻钟牕边锡杖解两虎牀下鉢盂藏一龙草衣不针复不线两耳垂肩眉覆面此僧年防那得知手种青松今十围心将流水同清浄身与浮云无是非商山老人已曽识愿一见之何由得山中有僧人不知城里看山空黛色
　　田使君美人舞如莲花北鋋歌
　　美人舞如莲花旋世人有眼应未见髙堂满地红毺试舞一曲天下无此曲胡人传入汉诸客见之惊且叹慢脸娇娥纎复秾轻罗金缕花葱茏回裾转袖若飞雪左鋋右鋋生旋风琵琶横笛和未匝花门山头黄云合忽作出塞入塞声白草胡沙寒飒飒翻身入破如有神前见后见回回新始知诸曲不可比采莲落梅徒聒耳世人学舞秪是舞恣态岂能得如此
　　韦员外家花树歌
　　今年花似去年好去年人到今年老始知人老不如花可惜落花君莫扫君家兄弟不可当列卿御史尚书郎朝回花底恒防客花扑玉缸春酒香
　　【流丽足脍人口】
　　玉门闗盖将军歌
　　盖将军真丈夫行年三十执金吾身长七尺颇有须玉门闗城迥且孤黄沙万里白草枯南邻犬戎北接胡将军到来备不虞五千甲兵胆力麤军中无事但欢娱暖屋绣帘红地炉织成壁衣花毺灯前侍婢泻玉壶金铛乱防野酡酥紫绂金章左右趋问着只是苍头奴美人一双闲且都朱唇翠眉映明曥清歌一曲世所无今日喜闻鳯将雏可怜絶胜秦罗敷使君五马漫踟蹰野草绣窠紫罗襦红牙缕马对摴蒱玉盘纎手撒作卢众中夸道不曽输枥上昻昻皆骏驹桃花叱拨价最殊骑将猎向城南隅腊日射杀千年狐我来塞外按边储为君取醉酒剰沽醉争酒盏相喧呼忽忆咸阳旧酒徒送魏升卿擢第归东都因懐魏校书陆浑乔潭【升卿一作叔虹】
　　井上桐叶雨灞亭卷秋风故人适战胜匹马归山东问君今年三十防能使香名满人耳君不见三峰直上五千仭见君文章亦如此如君兄弟天下稀雄辞健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆浑山下佳可赏蓬阁闲时日应往自料青云未有期谁知白髪偏能长垆头青丝白玉瓶别时相顾酒如倾揺鞭举袂忽不见千树万树空蝉鸣
　　西亭子送李司马
　　髙髙亭子郡城西直上千尺与云齐盘崖縁壁试攀跻羣山向下飞鸟低使君五马天半嘶丝绳玉壶为君提坐来一望无端倪红花緑栁莺乱啼千家万井连迥谿酒行未醉闻暮鸡防笔操纸为君题为君题惜解擕草萋萋没马蹄
　　【末数语韵】
　　登古邺城
　　下马登邺城城空复何见东风吹野火暮入飞云殿城隅南对望陵台漳水东流不复回武帝宫中人去尽年年春色为谁来
　　邯郸客舍歌
　　客从长安来驱马邯郸道伤心丛台下一带生蔓草客舍门临漳水边垂杨下系钓鱼船邯郸女儿夜沽酒对客挑灯夸数钱酩酊醉时日正午一曲狂歌垆上眠
　　优鉢罗花歌【并序】
　　参尝读佛经闻有优鉢罗花目所未见天寳庚申嵗参忝大理评事摄监察御史领伊西北庭度支副使自公多暇乃于府庭内栽树种药为山凿池婆娑乎其间足以寄傲交河小吏有献此花者云得之于天山之南其状异于众草势巃嵸如冠弁嶷然上耸生不傍引攒花中折骈叶外包异香腾风秀色媚景因赏而叹曰尔不生于中土僻在遐裔使牡丹价重芙蓉誉髙惜哉夫天地无私隂阳无偏各遂其生自物厥性岂以偏地而不生乎岂以无人而不芳乎适此花不遭小吏终委诸山谷亦何异懐才之士未防明主摈于林薮邪因感而为歌歌曰
　　白山南赤山北其间有花人不识緑茎碧叶好顔色叶六瓣花九房夜掩朝开多异香何不生彼中国兮生西方移根在庭媚我公堂耻与众草之为伍何亭亭而独芳何不为人之所赏兮深山穷谷委严霜吾窃悲阳闗道路长曽不得献于君王
　　【喜其语有节制一纵则无所不之矣】
　　五言律诗
　　嵗暮碛外寄元防
　　西风传戍鼓南望见前军沙碛人愁月山城犬吠云别家逢逼嵗出塞独离羣髪到阳闗白书今逺报君
　　【山城犬吠云景有余况】
　　七月三日在内学见有髙道举徴宿闗西客舍寄东山严许二山人
　　云送闗西雨风传渭北秋孤灯然客梦寒杵捣乡愁滩上思严子山中忆许由苍生今有望飞诏下林丘
　　【三四小巧其格遂降诗以一字争竒者非上品也】
　　虢州送天平何丞入京市马
　　闗树晩苍苍长安近夕阳回风醒别酒细雨湿行装习战边尘黒防秋塞草黄知君市骏马不是学燕王
　　【三四乃盛唐气格】
　　终南东谿中作
　　谿水碧于草潺潺花底流沙平堪濯足石浅不胜舟洗药朝与暮钓鱼春复秋兴来从所适还欲向沧洲
　　【语语清绽】
　　髙冠谷口招郑鄠【冠一作官】
　　谷口来相访空斋不见君涧花然暮雨潭树暖春云门径稀人迹檐峰下鹿羣衣裳与枕席山霭碧氛氲
　　巴南舟中夜书事
　　渡口欲黄昏归人争渡喧近钟清野寺逺火防江村见鴈思乡信闻猿积泪痕孤舟万里外秋月不堪论
　　【近钟清野寺清字亦未得力】
　　【附长门怨　君王嫌妾妬闭妾在长门舞袖垂新宠愁眉结旧恩緑钱生履迹红粉湿啼痕羞被桃花笑看春独不言　愁眉结旧恩此即泪落故情留之转句岑特尖巧丘中春卧竹深喧暮鸟花缺露春山露字俚意不若补字佳】
　　【附登总持阁　髙阁逼诸天登临近日边晴开万井树愁看五陵烟槛外低秦岭牕中小渭川早知清净理常愿奉金仙】
　　【附送张子尉南海　不择南州尉髙堂有老亲楼台重蜃气邑里杂鲛人海暗三山雨花明五岭春此乡多寳玉慎莫厌清贫】
　　【附武威春暮闻宇文判官西使还已到晋昌　片雨过城头黄鹂上戍楼塞花飘客泪边栁挂乡愁白髪悲明镜青春换敝裘君从万里使闻已到州】
　　【附江行夜宿龙吼滩临眺思峨眉隠者兼寄幕中诸公　官舍临江口滩声已惯闻水烟晴吐月山火夜烧云且欲寻方士无心恋使君异乡何可住况复久离羣】
　　七言律诗
　　奉和中书舍人贾至早朝大明宫
　　鸡鸣紫陌曙光寒莺啭皇州春色防金阙晓钟开万户玉阶仙仗拥千官花迎剑佩星初落栁拂旌旗露未干独有鳯凰池上客阳春一曲和皆难
　　【唐人早朝诗以岑参为上中聨冠冕整齐抑更工雅之至】
　　和祠部王员外雪后早朝即事
　　长安雪后似春归积素凝华连曙晖色借玉珂迷晓骑光添银烛晃朝衣西山落月临天仗北阙晴云捧禁闱闻道仙郎歌白雪由来此曲和人稀
　　【张説偃松篇名接天庭多景色气隣宫阙借氛氲岑参早朝色借玉珂迷晓骑光添银烛晃朝衣皆傍映法天下之冲正锋降大敌自非神武不与也】
　　奉和杜相公发益昌
　　相国临戎别帝京拥麾持节逺横行朝登剑阁云随马夜渡巴江雨洗兵山花万朶迎征盖川栁千条拂去旌暂到蜀城应计日须知明主待持衡
　　使君席夜送严河南赴长水【得时字】
　　娇歌急管杂青丝银烛金杯映翠眉使君地主能相送河尹天明坐莫辞春城月出人皆醉野戍花深马去迟寄声报尔山翁道今日河南胜昔时
　　【三四败格五六景味彷佛王维】
　　暮春虢州东亭送李司马归扶风别庐
　　栁亸莺娇花复殷红亭緑酒送君还到来函谷愁中月归去磻谿梦里山帘前春色应须惜世上浮名好是闲西望乡闗肠欲断对君衫袖泪痕斑
　　【到来函谷愁中月归去磻谿梦里山少陵当此不直道出愁梦二字体势氤氲气象盘礴在作用之间矣】
　　西掖省即事
　　西掖重云开曙晖北山疎雨防朝衣千门栁色连青琐三殿花香入紫防平明端笏陪鹓列薄暮垂鞭信马归官拙自悲头白尽不如岩下掩荆扉
　　首春渭西郊行呈蓝田张二主簿
　　回风度雨渭城西细草新花踏作泥秦女峯头雪未尽胡公陂上日初低愁窥白发羞防禄悔别青山忆旧谿闻道辋川多胜事玉壶春酒正堪擕
　　【五六故作情态】
　　五言排律
　　送卢郎中除杭州赴任
　　罢起郎官草初分刺史符海云迎过楚江月引归吴城底涛声震楼端蜃气孤千家窥驿舫五马饮春湖栁色供诗用莺声送酒须知君望乡处枉道上姑苏
　　【大则雅小则巧岑参多以巧用如山鸟惊吹笛江猿看洗兵絶不入大家体料】
　　六月三十日水亭送华隂王少府还县【得潭字】
　　亭晩人将别池凉酒未酣闗门劳夕梦仙掌引归骖荷叶藏鱼艇藤花罥客簪残云收夏暑新雨带秋岚失路情无适离懐思不堪赖兹庭户里别有小江潭
　　【残云二语轻快可人】
　　早秋与诸子登虢州西亭观眺
　　亭髙出鸟外客到与云齐树防千家小天围万岭低残虹挂陜北急雨过闗西酒榼縁青壁田傍緑谿防官何足道爱客且相擕唯有乡园处依依望不迷
　　【三四语尖】
　　五言絶句
　　忆长安曲寄厐防
　　东望望长安正值日初出长安不可见喜见长安日
　　七言絶句
　　献封大夫破播仙凯歌
　　汉将承恩西破戎捷书先奏未央宫天子预开麟阁待秪今谁数贰师功
　　日落辕门鼓角鸣千羣面缚出蕃城洗兵鱼海云迎阵秣马龙堆月照营
　　题苜蓿峯寄家人
　　苜蓿峯边逢立春胡芦河上泪沾巾闺中只是空相忆不见沙场愁杀人
　　玉闗寄长安李主簿
　　东去长安万里余故人何惜一行书玉闗西望堪肠断况复明朝是嵗除
　　武威送刘判官赴碛西行军
　　火山五月行人少看君马去疾如鸟都防行营太白西角声一动胡天晓
　　虢州后亭送李判官使赴晋绛【得秋字】
　　西原驿路挂城头客散红亭雨未收君去试看汾水上白云犹似汉时秋
　　【后二语似直】
　　送崔子还京
　　匹马西从天外归扬鞭只共鸟争飞送君九月交河北雪里题诗泪满衣
　　山房春事
　　梁园日暮乱飞鸦极目萧条三两家庭树不知人去尽春来还发旧时花
　　【三句不老】
　　逢入京使
　　故园东望路漫漫双袖龙钟泪不干马上相逢无纸笔凭君传语报平安






　　唐诗镜卷十五
　　钦定四库全书
　　唐诗镜卷十六
　　明　陆时雍　编
　　盛唐第八
　　李颀【东川人开元十三年贾季邻榜进士调新乡尉】
　　五言古诗
　　裴尹东谿别业
　　公才廊庙器官亚河南守别墅临都门惊湍激前后旧交与羣从十日一擕手幅巾望寒山长啸对髙桞清欢信可尚散吏亦何有岸雪青城阴水光逺林首闲观野人筏或饮川上酒幽云澹徘徊白鹭飞左右庭竹垂卧内村烟隔南阜始知物外情簪绂同刍狗
　　【附题合欢　开花复巻叶艳眼又惊心蝶绕西枝露风披东干阴黄衫漂细蘂时拂女郎砧】七言古诗
　　古从军行
　　白日登山望烽火黄昏饮马傍交河行人刁斗风沙暗公主琵琶幽怨多野云万里无城郭雨雪纷纷连大漠胡鴈哀鸣夜夜飞胡儿眼泪双双落闻道玉门犹被遮应将性命逐轻车年年战骨埋荒外空见蒲桃入汉家
　　【后二语可讽】
　　古行路难
　　汉家名臣杨徳祖四代五公享茅土父子兄弟绾银黄跃马鸣珂朝建章火浣单衣绣方领茱茰锦带玉盘囊賔客填街复满座片言出口生辉光世人逐势争奔走沥胆隳肝惟恐后当时一顾登青云自谓生死长随君一朝谢病还乡里穷巷苍苔絶知已秋风落叶闭重门昨日论交竟谁是薄俗嗟嗟难重陈深山麋鹿可为邻鲁连所以蹈东海古往今来称达人
　　【饶有气格】
　　送陈章甫
　　四月南风大麦黄枣花未落桐隂长青山朝别暮还见嘶马出门思旧乡陈侯立身何坦荡虬须虎眉仍大颡腹中贮书一万巻不肯低头在草莽东门酤酒饮我曹心轻万事如鸿毛醉卧不知白日暮有时空望孤云髙长河浪头连天黒津吏停舟渡不得郑国游人未及家洛阳行子空叹息闻道故林相识多罢官昨日今如何
　　【一起韵古】
　　聴安万善吹觱篥歌
　　南山截竹为觱篥此乐本自龟兹山流传汉地曲转竒凉州胡人为我吹傍邻闻者多叹息逺客思乡皆泪垂世人解聴不解赏长飇风中自来往枯桑老柏寒飕飗九雏鸣鳯乱啾啾龙吟虎啸一时发万籁百泉相与秋忽然更作渔阳掺黄云萧条白日暗变调如闻杨栁春上林繁花照眼新嵗夜髙堂列明烛美酒一杯声一曲
　　郑樱桃歌
　　石季龙僭天禄擅雄豪美人姓郑名樱桃樱桃美顔香且泽娥娥侍寝专宫掖后庭巻衣三万人翠眉清镜不得亲宫军女骑一千匹繁花照耀漳河春织成花映红纶巾红旗掣曵卤簿新鸣鼙走马接飞鸟铜防瑟瑟随去尘鳯阳重门如意馆百尺金梯倚银汉自言富贵不可量女为公主男为王赤花双簟瑚牀盘龙斗帐琥珀光淫昏伪位神所恶灭石者陵终不悟邺城苍苍白露微世事翻覆黄云飞
　　【老】
　　五言律诗
　　送窦防军
　　城南送归客举酒对林峦暄鸟迎风啭春衣度雨寒桃花开翠幕栁色拂金鞍公子何时至无令芳草阑
　　【春衣句有风味】
　　七言律诗
　　寄司勲卢员外
　　流澌腊月下河阳草色新年发建章秦地立春传太史汉宫题柱忆仙郎归鸿欲度千门雪侍女新添五夜香早晩荐雄文似者故人今已赋长杨
　　【五六语有芬气】
　　寄綦母三
　　新加大邑绶仍黄近与单车去洛阳顾眄一过丞相府风流三接令公香南川稉稻花侵县西岭云霞色满堂共道进贤防上赏看君防嵗作台郎
　　【西岭句有色】
　　送魏万之京
　　朝闻游子唱离歌昨夜微霜初渡河鸿鴈不堪愁里聴云山况是客中过关城树色催寒近御苑砧声向晩多莫见长安行乐处空令嵗月易蹉跎
　　【五六老秀结语寄况无限】
　　送李囘
　　知君官属大司农诏幸骊山职事雄嵗发金钱供御府昼看仙液注离宫千岩曙雪旌门上十月寒花辇路中不覩声名与文物自伤流滞去关东
　　【十月句芬藻】
　　宿莹公禅房闻梵
　　花宫仙梵逺微微月隠髙城钟漏稀夜动霜林惊落叶晓闻天籁发清机萧条已入寒空静防沓仍随秋雨飞始觉浮生无住着顿令心地欲皈依
　　【不精亦得不俚】
　　题璿公山池
　　逺公遯迹庐山岑开山【一本作士】幽居祗树林片石孤峯窥色相清池皓月照禅心指挥如意天花落坐卧闲房春草深此外俗尘俱不染惟余度得相寻
　　【五六语境最是自得】
　　题卢五旧居
　　物在人亡无见期闲庭系马不胜悲窻前緑竹生空地门外青山如旧时怅望秋天鸣坠叶防岏枯栁宿寒鸱忆君泪落东流水嵗嵗花开知是谁
　　【五六作法老气】
　　【李颀七律诗格清链复流利可诵是摩诘以下一人】
　　【诗欲句句链字字灵若漫下一语非泛即死矣尝摭诸名家句如支遁买山情漫切昙摩泛海路空长是帮衬语飞萝半拂银题榜瀑布环流玉砌阴是活套语细草偏承回辇处飞花故落舞觞前是妆扮语鳯凰楼下交天仗鸟鹊桥邉敌御筵是堆垜语黄河碛里砂为岸白马津邉栁向城是支应语武帝祠前云欲散仙人掌上雨初晴是救急语鸿雁不堪愁里聴云山况是客中过是凑叠语月到上方诸品静心持半偈万縁空是学究语吴宫芳草埋幽径晋代衣冠成古丘体面语戎马不如归马逸千家今有百家存是村荘语锦江春色来天地玉垒浮云变古今是虚张语髙江急峡雷霆鬬古木苍藤日月昬是惊诧语庄生晓梦迷蝴蝶望帝春心托杜鹃是哑谜语　律诗语气欲凝体格欲整鸿鴈不堪愁里聴云山况是过中过只言啼鸟堪求侣无奈东风欲送行便觉败格】五言排律
　　宿香山寺石楼
　　夜宿翠微半髙楼闻暗泉渔舟带逺火山磬发孤烟衣拂云松外门清河汉邉峯峦低枕席世界接人天霭霭花出雾辉辉星映川东林曙莺满惆怅欲言旋
　　【山磬发孤烟□有景色】
　　【附圣善阁药草空阶静梧桐返照寒】
　　七言絶句
　　百花原
　　百花原头望京师黄河水流无已时秋天旷野行人絶马首东来知是谁
　　祖咏【洛阳人开元十三年进士张説在并州引为驾部员外郎】
　　【祖咏气格卑下是诗家第一大病思虽工总不入雅】
　　五言律诗
　　苏氏别业
　　别业居幽处到来生隠心南山当户牖沣水映园林竹覆经冬雪庭昏未夕阴寥寥人境外间坐聴春禽
　　【景趣幽絶】
　　题韩少府水亭
　　梅福幽栖处佳期不忘还鸟啼当户竹花绕傍池山水气侵堦冷松隂覆座闲宁知武陵趣宛在市朝间
　　【三四景佳】
　　江南旅情
　　楚山不可极归路但萧条海色晴看雨江声夜聴潮剑留南斗近书寄北风遥为报空潭橘无媒寄洛桥
　　泊扬子津
　　才入维扬郡乡关此路遥林藏初过雨风退欲归潮江火明沙岸云帆碍浦桥客衣今正薄寒气近来饶
　　【三四苦思然却少色故景有所不赋者此类是也】
　　七言律诗
　　望蓟门
　　燕台一望客心惊箫鼓喧喧汉将营万里寒光生积雪三邉曙色动危旌沙场烽火连胡月海畔云山拥蓟城少小虽非投笔吏论功还欲请长缨
　　五言排律
　　清明宴司勲刘郎中别业
　　田家复近臣行乐不违亲霁日园林好清明烟火新以文长防友唯徳自成邻池照牕阴晩杯香药味春檐前花覆地竹外鸟窥人何必桃源里深居作隠沦
　　【得杯香药味春一语稍破俗韵】
　　万楚【纪事云登开元进士第李颀有东郊寄楚诗】
　　五言絶句
　　河上逢落花
　　河水浮落花花流东不息应见浣纱人为道长相忆王之涣【并州人与兄之咸之贲皆有文名与王昌龄崔国辅聫唱迭和名动一时】
　　五言絶句
　　送别
　　杨桞东风树青青夹御河近来攀折苦应为别离多
　　七言絶句
　　凉州词
　　黄河逺上白云间一片孤城万仞山羌笛何须怨杨栁春光不度玉门关【集异记云开元中之涣与王昌龄髙适齐名共诣旗亭贳酒小饮有梨园伶官十数人防防三人因避席隈映拥炉以观焉俄有妙妓四辈奏乐皆当时名部昌龄等私相约曰我辈各擅诗名每不自定甲乙今者可以密观诸伶所讴若诗入歌词之多者为优初讴昌龄诗次讴适诗又次复讴昌龄诗涣之自以得名已乆因指诸妓中最佳者曰待此子所唱如非我诗即终身不敢与子争衡次至双鬟发声果讴黄河云云因大谐笑诸伶诣问因语其事乃竞拜乞就筵席三人从之饮醉竟日】
　　【羌笛何须怨杨栁春光不度玉门关此是怨调思巧格老跨絶人逺矣】
　　九日送别
　　蓟庭萧瑟故人稀何处登髙且送归今日暂同芳菊酒明朝应作断蓬飞
　　贾至【字防邻洛阳人曽之子擢明经第为单父尉宗幸蜀拜起居舍人知制诰帝传位至譔册帝曰昔先天诰命乃父为之今又尔为之两朝盛典出卿家父子手可谓继美累封信都县伯以右散骑常侍卒諡曰文】
　　七言律诗
　　早朝大明宫呈两省僚友
　　银烛朝天紫陌长禁城春色晓苍苍千条弱栁垂青璅百啭流莺绕建章劒佩声随玉墀步衣冠身惹御炉香共沐恩波鳯池上朝朝染翰侍君王
　　【早朝诸作此为下品以语格不老】
　　七言絶句
　　春思
　　草色青青栁色黄桃花歴乱李花香东风不为吹愁去春日偏能惹恨长
　　【后二语只愁恨二字如此叠来却有许多烦恼意在】
　　送南给事贬崖州
　　畴昔丹墀与鳯池即今相见两相悲朱崖云梦三千里欲别俱为恸哭时
　　送李侍郎赴常州
　　雪晴云散北风寒楚水吴山道路难今日送君须尽醉明朝相忆路漫漫
　　西亭春望
　　日长风暖栁青青北鴈归飞入窅防岳阳城上闻吹笛能使春心满洞庭
　　【浑然居胜】
　　崔国辅【吴郡人明皇时应县令举授许昌令累迁集贤直学士礼部员外郎后坐王鉷近亲贬晋陵郡司马】
　　五言絶句
　　怨词
　　妾有罗衣裳秦王在时作为舞春风多秋来不堪着
　　【语意古】
　　古意二首
　　玉笼薫绣裳着罢眠洞房不能春风里吹却兰麝香种棘遮蘼芜畏人来采杀比至狂夫还看看防花发
　　长信草【一作宫】
　　长信宫中草年年愁处生故侵珠履迹不使玉阶行
　　长乐少年行【一作古意】
　　遗却瑚鞭白马骄不行章台折杨栁春日路傍情
　　【絶好少年情色】
　　湖南曲
　　湖南送君去湖北送君归湖里鸳鸯鸟双双他自飞
　　中流曲
　　归来日尚早更欲向芳洲渡口水流急廻船不自由
　　采莲
　　玉溆花争发金塘水乱流相逢畏相失并着采莲舟
　　子夜冬歌
　　寂寥抱冬心裁罗又褧褧夜乆频挑灯霜寒剪刀冷崔曙【宋州人开元二十六年登进士第以试明堂火珠诗得名】
　　五言古诗
　　早发交崖山还太室作
　　东林气微白寒鸟忽髙翔吾亦自兹去北山归草堂仲冬正三五日月遥相望肃肃过颍上昽昽辨少阳川氷生积雪野火出枯桑独往路难尽穷阴人易伤伤此无衣客如何防雨霜【少字疑误世无少阳语或是早字】
　　【气爽附途中晓发　晓霁长风里劳歌赴逺期云轻归海】
　　【疾月满下山迟旅望因髙尽郷心遇物悲故林遥不见况在落花时　三四亦在景所不赋之列】
　　綦母濳【字季通荆南人开元十四年举进士由宜夀尉入为集贤待制迁右拾遗终著作郎】
　　五言律诗
　　宿龙兴寺
　　香刹夜忘归松清古殿扉灯明方丈室珠系比丘衣白日传心静青莲喻法微天花落不尽处处鸟衔飞张潮【一作张朝曲阿人处士】
　　五言古诗
　　长干行【李白集载此诗而黄鲁直辨为李益作及攷益集亦无此作按顾陶□诗作张潮或有所据】
　　忆妾深闺里烟尘不曾识嫁与长干人沙头风色五月南风兴思君下巴陵八月西风起想君发扬子去来悲如何见少离别多湘潭防日到妾梦越风波昨夜狂风度吹折江头树淼淼暗无邉行人在何处好乗浮云骢佳期兰渚东鸳鸯緑浦上翡翠锦屏中自怜十五余顔色桃花红那作商人妇愁水复愁风
　　【此诗视太白作有何不及第太白近古此作近艶耳后人都着意看李杜别作一等论列】七言古诗
　　襄阳行
　　玉盘转明珠君心无定凖昨见襄阳客剰説襄阳好无尽襄汉水岘山垂汉水东流风北吹只言一世长娇宠那悟今朝见别离君渡清羌渚知人独不语妾见鸟栖林忆君相思深莫作云间鸿离声顾俦侣尚如匣中剑分形防同处是君妇识君情怨君恨君为此行下牀一宿不可保况乃万里襄阳城襄阳传近大堤北君到襄阳莫囬惑大堤诸女儿怜钱不怜徳
　　七言絶句
　　采莲词
　　朝出沙头日正红晩来云起半江中頼逢邻女曾相识并着莲舟不畏风
　　【视崔国辅采莲五絶此觉韵饶】
　　江南行
　　茨菰叶烂别西湾莲子花开犹未还妾梦不离江水上人传郎在鳯凰山



　　唐诗镜巻十六
　　钦定四库全书
　　唐诗镜巻十七
　　明　陆时雍　编
　　盛唐第九
　　李白【新唐书云字太白兴圣皇帝九世孙其先以罪徙西域神龙初遁还客巴西母梦长庚星而生因名之十嵗通诗书既长喜纵横术击剑为任侠轻财重施客任城与孔巢父辈居徂徕山号竹谿六逸天寳初至长安贺知章见其文叹曰子谪仙人也言于宗召见金鸾殿帝赐食亲为调羮有诏供奉翰林白尝侍帝醉使髙力士脱鞾力士耻之摘其诗以激贵妃帝欲官白妃辄沮止白求还山浮游四方永王璘辟为从事璘反逃还彭泽璘败诏流夜郎防赦还寻阳坐事下狱宋若思释囚辟为防谋未防辞职李阳冰为当涂令白依之代宗以左拾遗召而白已卒青山文宗诏以白歌诗斐旻劒舞张旭草为三絶按旧唐书云白山东人父为任城尉因家焉魏颗李阳冰序其文刘全白撰墓碣皆云广汉人东蜀杨天惠彰明遗事云白本邑人防时募为县小吏后弃去隠居大匡山今山有读书台非匡庐也有子曰伯禽女曰平阳诸説不同】
　　【太白雄姿逸气纵横无方所谓天马行空一息千里　曹子建李太白皆不羣之才每恃才之为病其不足处皆在于率率则意味遂浅　太白七言乐府接西汉之体制掩六代之才华自傅以下未覩其偶至赠荅歌行如风巻云舒惟意所向气韵风华种种振絶五言乐府摹古絶佳诸诗率意而成苦无深趣苏子由谓之浮花浪蘂此言非无谓也读太白诗当得其气韵之美不求其字句之竒　五言佳处得力于国风居多】
　　五言乐府
　　关山月
　　明月出天山苍茫云海间长风防万里吹度玉门关汉下白登道胡窥青海湾由来征战地不见有人还戍客望邉色思归多苦顔髙楼当此夜叹息未应闲
　　【一起语属感兴】
　　长干行
　　妾髪初覆额折花门前剧郎骑竹马来绕牀防青梅同居长千里两小无嫌猜十四为君妇羞顔未尝开低头向暗壁千唤不一廻十五始展眉愿同尘与灰常存抱柱信岂上望夫台十六君逺行瞿塘滟滪堆五月不可触猿声天上哀门前迟行迹一一生緑苔苔深不能扫落叶秋风早八月蝴蝶来双飞西园草感此伤妾心坐愁红顔老早晩下三巴预将书报家相迎不道逺直至长风沙【长风沙地名在池州之鴈□下八十里】
　　【古貌唐音】
　　独不见
　　白马谁家子黄龙邉塞儿天山三丈雪岂是逺行时春蕙忽秋草莎鸡鸣西池风摧寒防响月入霜闺悲忆与君别年种桃齐蛾眉桃今百余尺花落成枯枝终然独不见流泪空自知
　　【好感托】
　　妾薄命
　　汉帝重阿娇贮之黄金屋咳唾落九天随风生珠玉宠极爱还歇妬深情却疎长门一步地不肯暂廻车雨落不上天水覆难再收君情与妾意各自东西流昔日芙蓉花今成断肠草以色事他人能得防时好
　　【末二语善乎风人之怨朴貎深衷是西汉家数】
　　东海有勇妇
　　梁山感杞妻恸哭为之倾金石忽蹔开都由激深情东海有勇妇何慙苏子卿学劒越处子超腾若流星捐躯报夫讐万死不顾生白刃耀素雪苍天感精诚十步两跳跃三呼一交兵斩首掉国门蹴踏五藏行豁此伉俪愤粲然大义明北海李使君飞章奏天庭舍罪警风俗流芳播沧瀛名在列女籍竹帛以光荣淳于免诏狱汉主为缇萦津妾一棹歌脱父于严刑十子若不肖不如一女英豫让斩空衣有心竟无成要离杀庆忌壮夫所素轻妻子亦何辜焚之买虚声岂如东海妇事立独扬名
　　【发扬有余傅秦女休行尚多本体情色】
　　黄葛篇
　　黄葛生洛谿黄花自绵羃青烟蔓长条缭绕防百尺闺人费素手采缉作絺绤缝为絶国衣逺寄日南客苍梧大火落暑服莫轻掷此物虽过时是妾手中迹
　　【大雅】
　　塞上曲
　　大汉无中防匈奴犯渭桥五原秋草緑胡马一何骄命将征西极横行阴山侧燕支落汉家妇女无华色转战渡黄河休兵乐事多萧条清万里瀚海寂无波
　　【一起韵度髙雅　从容驰骤大家作当观其幅濶情深】
　　大堤曲
　　汉水横襄阳花开大堤暖佳期大堤下泪向南云满春风复无情吹我梦魂散不见眼中人天长音信断
　　【甜美】
　　秦女巻衣
　　天子居未央妾来巻衣裳顾无紫宫宠敢拂黄金牀水至亦不去熊来尚可当防身奉日月飘若萤火光愿君采葑菲无以下体妨
　　出自蓟北门行
　　虏阵横北荒胡星耀精芒羽书速惊电烽火昼连光虎竹救邉急戎车森已行明主不安席按剑心飞扬推毂出猛将连旗登战场兵威冲絶幕杀气凌穹苍列阵赤山下开营紫塞傍孟冬风沙旌旗飒凋伤画角悲海月征衣巻天霜挥刃斩楼兰弯弓射贤王单于一平荡种落自奔亡收功报天子歌舞归咸阳
　　【此诗与北上行视鲍照相距有防精稍逊博大过之】
　　北上行
　　北上何所苦北上縁太行磴道盘且峻巉岩凌穹苍马足蹶侧石车轮摧髙冈沙尘接幽州烽火连朔方杀气毒剑防严风裂衣裳奔鲸夹黄河凿齿屯洛阳前行无归日返顾思旧乡惨慽氷雪里悲号絶中肠尺布不掩体皮肤剧枯桑汲水涧谷阻采薪垅坂长猛虎又掉尾磨牙皓秋霜草木不可餐饥饮零露浆叹此北上苦停骖为之伤何日王道平开顔覩天光
　　折杨桞
　　垂杨拂渌水揺艳东风年花明玉关雪叶暖金牕烟美人结长想对此心凄然攀条折春色逺寄龙庭前
　　豫章行
　　胡风吹代马北拥鲁阳关吴兵照海雪西讨何时还半渡上辽津黄云惨无顔老母与子别呼天野草间百鸟绕旌旗悲鸣相追攀白杨秋月苦早落豫章山本为休明人斩虏素不闲岂惜战鬬死为君扫凶顽精感石没羽岂云惮险艰楼若鲸飞波荡落星湾此曲不可奏三军鬓成斑
　　春思
　　燕草如碧丝秦桑低緑枝当君懐归日是妾断肠时春风不相识何事入罗帏
　　【尝谓大雅之道有三淡简温每读太白诗觉深得此致】
　　秋思
　　春阳如昨日碧树鸣黄鹂芜然蕙草暮飒尔凉风吹天秋木叶下月冷莎鸡悲坐愁羣芳歇白露凋华滋
　　子夜四时歌四首
　　秦地罗敷女采桑緑水邉素手青条上红妆白日鲜蚕饥妾欲去五马莫留连
　　镜湖三百里菡蓞发荷花五月西施采人看隘若耶回舟不待月归去越王家
　　长安一片月万户捣衣声秋风吹不尽总是玉关情何日平胡虏良人罢逺征
　　明朝驿使发一夜絮征袍素手抽针冷那堪把剪刀裁缝寄逺道防日到临洮
　　【有味外味　毎结二语余情余韵无穷　秋风吹不尽总是玉关情此入感叹语意非为万户砧声赋也】
　　五言古诗
　　古风
　　大雅乆不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起騒人扬焉激頽波开流荡无垠废兴虽万变宪章亦已沦自从建安来绮丽不足珍圣代复元古垂衣贵清真羣才属休明乘运共跃鳞文质相炳焕众星罗秋旻我志在删述垂辉映千春希圣如有立絶笔于获麟
　　蟾蜍薄太清蚀此瑶台月圆光亏中天金魄遂沦没防蝀入紫微大明夷朝晖浮云隔两曜万象昏阴霏萧萧长门宫昔是今已非桂蠧花不实天霜下严威沈叹终永夕感我涕沾衣
　　代马不思越越禽不恋燕情性有所习土风固其然昔别鴈门关今戍龙庭前惊沙乱海日飞雪迷胡天虮虱生虎鹖心魂逐旌旃苦战功不赏忠诚难可宣谁怜李飞将白首没三邉
　　【苦战功不赏忠诚难可宣此是诗柄起结隠相注令人不觉】
　　咸阳二三月宫桞黄金枝緑帻谁家子卖珠轻薄儿日暮醉酒归白马骄且驰意气人所仰冶游方及时子云不晓事晩献长杨辞赋达身已老草鬓若丝投阁良可叹但为此辈嗤
　　【感慨逖荡归于和平所谓有大力者不动】
　　庄周梦蝴蝶蝴蝶为庄周一体更变易万事良悠悠乃知蓬莱水复作清浅流青门种人旧日东陵侯富贵固如此营营何所求
　　【杂沓处彷佛阮公】
　　君平既弃世世亦弃君平观变穷太易探元化羣生寂寞缀道论空帘闭幽情驺虞不虚来鸑鷟有时鸣安知天汉上白日悬髙名海客去已乆谁人测沉防
　　【末路感叹一往情深】
　　胡关饶风沙萧索竟终古木落秋草黄登髙望戎虏荒城空大漠邉邑无遗堵白骨横千霜嵯峨蔽榛莽借问谁凌虐天骄毒威武赫怒我圣王劳师事鼙鼓阳和变杀气发卒骚中土三十六万人哀哀泪如雨且悲就行役安得营农圃不见征戍儿岂知关山苦李牧今不在邉人饲豺虎
　　天津三月时千门桃与李朝为断肠花暮逐东流水前水复后水古今相续流新人非旧人年年桥上游鸡鸣海色动谒帝罗公侯月落西上阳余辉半城楼衣冠照云日朝下散皇州鞍马如飞龙黄金络马头行人皆辟易志气横嵩丘入门上髙堂列鼎错珍羞香风引赵舞清管随齐讴七十紫鸳鸯双双戏庭幽行乐争昼夜自言度千秋功成身不退自古多愆尤黄犬空叹息緑珠成衅讐何如鸱夷子散髪棹扁舟
　　西岳莲花山迢迢见明星素手把芙蓉虚步蹑太清霓裳曵广带飘拂升天行邀我登云台髙揖卫叔卿恍恍与之去驾鸿淩紫防俯视洛阳川茫茫走胡兵流血涂野草豺狼尽冠缨
　　【有情可观无迹可履此古人落笔佳处】
　　秋露白如玉团团下庭绿我行忽见之寒早悲嵗促人生鸟过目胡乃自结束景公一何愚牛山泪相续物苦不知足得陇又望蜀人心若波澜世路多屈曲三万六千日夜夜当秉烛
　　【其忧生耶其感世耶令人不知所向】
　　大车扬飞尘亭午暗阡陌中贵多黄金连云开甲宅路逢鬬鸡者冠葢何辉赫鼻息干虹蜺行人皆怵惕世无洗耳翁谁知尧与跖
　　【末二语简妙以举世皆尧故】
　　秦水别陇首幽咽多悲声胡马顾朔雪躞蹀长嘶鸣感物动我心缅然含归情昔视秋蛾飞今见春蚕生嫋嫋桑柘叶萋萋栁垂荣急节谢流水羇心揺悬旌挥涕且复去恻怆何时平
　　世道日交丧浇风散淳源不采芳桂枝反栖恶木根所以桃李树吐花竟不言大运有兴没羣动争飞奔归来广成子去入无穷门
　　【走笔如云行鸟飞】
　　碧荷生幽泉朝日艳且鲜秋花冒緑水宻叶罗青烟秀色空絶世馨香竟谁传坐看飞霜满凋此红芳年结根未得所愿托华池邉
　　【秀色可餐】
　　燕赵有秀色绮楼青云端眉目艳皎月一笑倾城欢常恐碧草晚坐泣秋风寒纎手怨玉琴清晨起长叹焉得偶君子共乗双飞鸾
　　容顔若飞电时景如飘风草緑霜已白日西月复东华髪不耐秋飒然成衰蓬古来贤圣人一一谁成功君子变猿鹤小人为沙虫不及广成子乗云驾轻鸿
　　风变太古道丧无时还扰扰季叶人鸡鸣趋四关但识金马门谁知蓬莱山白首死罗绮笑歌无时闲緑酒哂丹液青娥凋素顔大儒挥金槌琢之诗礼间苍苍三珠树防目焉能攀
　　【言不妄作其中实有尘视一切气象】
　　郑客西入关行行未能已白马华山君相逢平原里璧遗镐池君明年祖龙死秦人相谓曰吾属可去矣一往桃花源干春隔流水
　　【运斤成风】
　　蓐收肃金气西陆海月秋蝉号阶轩感物忧不歇良辰竟何许大运有沦忽天寒悲风生夜乆众星没恻恻不忍言哀歌逮明发
　　羽檄如流星虎符合专城喧呼救邉急羣鸟皆夜鸣白日曜紫微三公运权衡天地皆得一澹然四海清借问此何为荅言楚徴兵渡泸及五月将赴云南征怯卒非战士炎方难逺行长号别严亲日月惨光晶泣尽继以血心摧两无声困兽当猛虎穷鱼饵奔鲸千去不一囘投躯岂全生如何舞干戚一使有苖平
　　丑女来效颦还家惊四邻夀陵失本步笑杀邯郸人一曲斐然子雕虫丧天真棘刺造沐猴三年费精神功成无所用楚楚且华身大雅思文王颂声乆崩沦安得郢中质承风一运斤
　　孤兰生幽园众草共芜没虽照阳春晖复悲髙秋月飞霜草淅沥緑艳恐休歇若无清风吹香气为谁发登髙望四海天地何漫漫霜被羣物秋风飘大荒寒荣华东流水万事皆波澜白日掩徂辉浮云无定端梧桐巢燕雀枳棘栖鹓鸾且复归去来劒歌行路难
　　緑萝纷葳蕤缭绕松柏枝草木有所托嵗寒尚不移奈何天桃色坐叹葑菲诗玉顔艳红彩云髪非素丝君子恩已毕贱妾将何为
　　青春流惊湍朱明骤廻薄不忍看秋蓬飘扬竟何托光风灭兰蕙白露洒葵藿美人不我期草木日零落倚剑登髙台悠悠送春目苍榛蔽层丘琼草隠深谷鳯鸟鸣西海欲集无珍木鸒斯得所居蒿下盈万族晋风日已頽穷途方恸哭
　　【倚剑登髙台悠悠送春目此似阮公语其意不言而至】
　　越客采明珠提擕出南隅清辉照海月美价倾鸿都献君君按劒懐寳空长吁鱼目复相哂寸心增烦纡
　　【自宠自伤不与世讐见君子立身足贵班媫妤团扇诗足以防观矣】
　　翰林读书言懐呈集贤院内诸学士
　　晨趋紫禁中夕待金门诏观书散遗帙探古穷至妙片言茍防心掩巻忽而笑青蝇易相防白雪难同调本是疎散人屡贻褊促诮云天属清朗林壑忆游眺或时清风来闲倚栏下啸严光桐庐谿谢客临海峤功成谢人间从此一投钓
　　赠从兄襄阳少府皓
　　结髪未识事所交尽豪雄却秦不受赏救赵宁为功托身白刃里杀人红尘中当朝揖髙义举世钦英风小节岂足言退耕舂陵东归来无产业生事如转蓬一朝乌裘敝百镒黄金空弹劒徒激昻出门悲路穷吾见青云士然诸闻诸公所以陈片言片言贵情通棣华傥不接甘与秋草同
　　赠范金卿
　　君子枉清盼不知东走迷离家未防月络纬鸣中闺桃李君不言攀花愿成蹊那能吐芳信惠好相招擕我有结緑珍乆藏浊水泥时人弃此物乃与燕石齐抚拭欲赠之申眉路无梯辽东慙白豕楚客羞山鸡徒有献芹心终流泣玉啼祗应自索漠留舌示山妻
　　玉真公主别馆苦雨赠卫尉张卿
　　愁坐金张馆繁阴昼不开空烟迷雨色萧飒望中来翳医昏垫苦沈沈忧恨催清秋何以慰白酒盈吾杯吟咏思管乐此人已成灰独酌聊自勉谁贵经纶才弹剑谢公子无鱼良可哀
　　赠何七判官昌浩
　　有时忽惆怅匡坐至夜分平明空啸咤思欲解世纷心随长风去吹散万里云羞作济南生九十诵古文不然拂劒起沙漠收竒勲老死田陌间何因扬清芬夫子今管乐英才冠三军终与同出处岂将沮溺羣
　　赠新平少年【平一作丰】
　　韩信在淮阴少年相欺凌屈体若无骨壮心有所凭一遭龙顔君啸咤从此兴千金荅漂母万古共嗟称而我竟胡为寒苦坐相仍长风入短袂两手如懐氷故友不相恤新交宁见矜摧残槛中虎羁绁韝上鹰何时腾风云搏击申所能
　　秋日链药院镊白髪赠元六兄林宗
　　木落识嵗秋瓶氷知天寒桂枝日已緑拂雪凌云端弱龄接光景矫翼攀鸿鸾投分三十载荣枯同所欢长吁望青云镊白坐相看秋顔入晓镜壮髪凋危冠穷与鲍生贾饥从漂母餐时来极天人道在岂吟叹乐毅方适赵苏秦初説韩巻舒固在我何事空摧残
　　赠崔郎中宗之【时宗之谪官金陵故有此赠】
　　胡鴈拂海翼翶翔鸣素秋惊云辞沙朔飘薄迷河洲有如飞蓬人去逐万里游登髙望浮云彷佛如旧丘日从海傍没水向天邉流长啸倚孤剑目极心悠悠嵗晏归去来富贵安所求仲尼七十説歴聘莫见收鲁连逃千金珪组岂足酬时哉茍不防草木为我俦希君同擕手长往南山幽
　　赠裴司马
　　翡翠黄金缕绣成歌舞衣若无云间月谁可比光辉秀色一如此多为众女讥君恩移昔爱失宠秋风归愁苦不窥邻泣上流黄机天寒素手冷夜长烛复微十日不满匹鬓蓬乱若丝犹是可怜人容华世中稀向君发皓齿顾我莫相违
　　赠崔司户文昆季
　　双珠出海底俱是连城珍明月两特达余辉傍照人英声振名都髙价动殊邻岂伊箕山故特以风期亲惟昔不自媒担簦西入秦攀龙九天上忝列嵗星臣布衣侍丹墀宻勿草丝纶才微惠渥重谗巧生缁磷一去已十年今来复盈旬清霜入晓鬓白露生衣巾侧见渌水亭开门列华茵千金散义士四坐无凡賔欲折月中桂持为寒者薪路傍已窃笑天路将何因垂恩傥丘山报徳有微身
　　赠溧阳宋少府陟
　　李斯未相秦且逐东门兎宋玉事襄王能为髙唐赋常闻渌水曲忽此相逢遇扫洒青天开豁然披云雾葳蕤紫鸾鸟巢在昆山树惊风西北吹飞落南溟去早懐经济策特受龙顔顾白玉栖青蝇君臣忽行路人生感分义贵欲呈丹素何日清中原相期廓天步
　　赠从弟宣州长史昭
　　淮南望江南千里碧山对我行倦过之半落青天外宗英佐雄郡水陆相控带长川豁中流千里防吴防君心亦如此包纳无小大揺笔起风霜推诚结仁爱讼庭垂桃李賔馆罗轩葢何意苍梧云飘然忽相防才将圣不偶命与时俱背独立山海间空老圣明代知音不易得抚剑增感慨当结九万期中途莫先退
　　赠栁圆
　　竹实满秋圃鳯来何苦饥还同月下鹊三绕未安枝夫子即琼树倾柯拂羽衣懐君恋明徳归去日相思
　　赠从弟冽
　　楚人不识鳯重价求山鸡献主昔云是今来方觉迷自居漆园北乆别咸阳西风飘落日去节变流莺啼桃李寒未开幽关岂来蹊逢君发花萼若与青云齐及此桑叶緑春蚕起中闺日出布谷鸣田家拥锄犁顾余乏尺土东作谁相携傅説降霖雨公输造云梯羌戎事未息君子悲涂泥报国有长策成功羞执珪无由谒明主杖策还蓬藜他年尔相访知我在磻谿
　　安陆白兆山桃花岩寄刘侍御绾
　　云卧三十年好闲复爱仙蓬壶虽防絶鸾鹤心悠然归来桃花岩得憩云牕眠对岭人共语饮潭猿相连时升翠微上邈若罗浮巅两岑抱东壑一嶂横西天树杂日易隠崖倾月难圆芳草换野色飞萝揺春烟入逺构石室选幽开山田独此林下意杳无区中縁永辞霜台客千载方来旋
　　夕霁杜陵登楼寄韦繇
　　浮霁灭阳景万物生秋容登楼送逺目伏槛观羣峯原野旷超缅关河纷错重清辉映竹日翠色明云松蹈海寄遐想还山迷旧踪徒然迫晩暮未果谐心胸结桂空伫立折麻恨莫从思君达永夜长乐闻疎钟
　　秋山寄卫尉张卿及王徴君
　　何以折相赠白花青桂枝月华若夜雪见此令人思虽然剡谿兴不异山阴时明发懐二子空吟招隠诗秋夜宿龙门香山寺奉寄王方城十七丈奉国莹上人从弟防成令问
　　朝发汝海东暮栖龙门中水寒夕波急木落秋山空望极九霄迥赏幽万壑通目皓沙上月心清松下风玉斗横网户银河耿花宫兴在趣方逸欢余情未终鳯驾忆王子虎谿懐逺公桂枝坐销歇棣华不复同流恨寄伊水盈盈焉可穷
　　月夜江行寄崔员外宗之
　　飘飘江风起萧飒海树秋登舻美清夜挂席移轻舟月随碧山转水合青天流杳如星河上但觉云林幽归路方浩浩徂川去悠悠徒悲蕙草歇复聴菱歌愁岸曲迷后浦沙明瞰前洲懐君不可见望逺増离忧
　　【清异月随碧山转水合青天流意境落晩所谓唐音谢灵运当不如此写作】
　　北山独酌寄韦六
　　巢父将许由未闻买山隠道存迹自髙何惮去人近纷吾下兹岭地闲喧亦冺门横羣岫开水凿众泉引屏髙而在云窦深莫能凖川光昼昬凝林气夕凄于焉摘朱果兼得养牝坐月观寳书拂霜弄瑶轸倾壶事幽酌顾影还独尽念君风尘游傲尔令自哂
　　【屏髙而在云窦深莫能凖语极洒落自在】
　　流夜郎至西塞驿寄裴隠
　　扬帆借天风水驿苦不缓平明及西塞已先投沙伴廻峦引羣峯横蹙楚山断砯【披氷切】冲万壑防震沓百川满龙怪濳溟波俟时救灾旱我行望雷雨安得沾枯散鸟去天路长人悲春光短空将泽畔吟寄尔江南管
　　江上寄元六林宗
　　霜落江始寒枫叶緑未脱客行悲清秋永路苦不达沧波眇川汜白石隠天末停棹依林峦惊猿相叫聒夜分河汉转起视溟涨濶凉风何萧萧流水鸣活活浦沙净如洗海月明可掇兰交空懐思琼树讵解渇朂哉沧洲心嵗晩庶不夺幽赏颇自得兴逺与谁豁
　　【浦沙净如洗海月明可掇惜此好景不得小谢来咏】
　　游敬亭寄崔侍御
　　我登谢公楼辄继敬亭作相去数百年风期宛如昨登髙素秋月下望青山郭俯视鸿鹭羣饮啄自鸣跃夫子虽蹭蹬瑶台雪中鹤独立窥浮云其心在寥廓时来一顾我笑饭葵与藿世路如秋风相逢尽萧索腰间玉具劒意许无遗诺壮士不可轻相期在云阁
　　五月东鲁行荅汶上翁
　　五月梅始黄蚕凋桑柘空鲁人重织作机杼鸣帘栊顾余不及仕学劒来山东举鞭访前途获笑汶上翁下里忽壮士未足论穷通我以一箭书能取聊城功终然不受赏羞与时人同西归去直道落日昏阴虹此去尔勿言甘心如转蓬
　　以诗代书荅元丹丘
　　青鸟海上来今朝发何处口衔云锦书与我忽飞去鸟去凌紫烟书留绮牕前开缄时一笑乃是故人传故人深相朂忆我劳心曲离居在咸阳三见秦草緑置书双袂间引领不暂闲长望杳难见浮云横逺山
　　酬裴侍御对雨感时见赠
　　雨色秋来寒风严清江爽孤髙绣衣人潇洒青霞赏平生多感激忠义非外奬祸连积怨生事及徂川往楚邦有壮士鄢郢翻扫荡申包哭秦庭泣血将安仰鞭尸辱已及堂上罗宿莽颇似今之人蟊贼防忠谠然一水隔何由税归鞅日夕聴猿愁懐贤盈梦想
　　送韩凖裴政孔巢父还山
　　猎客张兎罝不能挂龙虎所以青云人髙歌在岩户韩生信英彦裴子含清真孔侯复秀出俱与云霞亲峻节凌逺松同衾卧盘石斧冰潄寒泉三子同二屐时时或乗兴去去云无心出山揖牧伯长啸轻衣簪昨宵梦里还云弄竹谿月今晨鲁东门怅饮与君别雪崖滑去马萝径迷归人相思若烟草歴乱无冬春
　　送鲁郡刘长史迁农长史
　　鲁国一杯水难容横海鳞仲尼且不敬况乃寻常人白玉换斗粟黄金买尺薪闭门木叶下始觉秋非春闻君向西迁地即鼎湖邻寳镜匣苍藓丹经埋素尘轩后上天时攀龙遗小臣及此留惠爱庶防风化淳鲁缟如白烟五缣不成束临行赠贫交一尺重山岳相国齐晏子赠行不及言托隂当树李忘忧当树萱他日见张禄绨袍懐旧恩
　　送赵判官赴黔府中丞叔幕
　　廓落青云心结交黄金尽富贵翻相忘令人忽自哂蹭蹬鬓毛斑盛时难再还巨源咄石生何事马蹄间緑萝长不厌却欲还东山君为鲁曾子拜揖髙堂里叔继赵平原偏承明主恩风霜推独坐旌节镇雄藩虎士秉金钺蛾眉开玉樽才髙幕下去义重林中言水宿五谿月霜啼三峡猿东风春草緑江上侯归轩
　　江夏祖友人
　　雪防翠云裘送君黄鹤楼黄鹤振玉羽西飞帝王州鳯无琅玕食何以赠逺游徘徊相顾影泪下汉江流
　　赠别舍人弟台卿之江南
　　去国客行逺还山秋梦长梧桐落金井一叶飞银牀觉罢揽朝镜鬓毛飒已霜良图委蔓草古貎成枯桑欲道心下事时人疑夜光因为洞庭叶飘落之潇湘令弟经济士谪居我何伤濳虬隠尺水著论谈兴亡客遇王子乔口传不死方入洞过天地登真朝玉皇吾将抚尔背挥手遂翺翔
　　秋日鲁郡尧祠亭上宴别杜补阙范侍御
　　我觉秋兴逸谁云秋兴悲山将落日去水与晴空宜鲁酒白玉壶送行驻金羁歇鞍憩古木解带挂横枝歌鼓川上亭曲度神飚吹云归碧海夕鴈没青天时相失各万里茫然空尔思
　　【所谓逸兴遄飞此等处是太白本相】
　　出金门后书懐留别翰林诸公
　　好古笑流俗素闻贤达风方希佐明主长揖辞成功白日在青天廻光瞩微躬恭承鳯凰诏歘起云罗中清切紫霄迥优游丹禁通君王赐顔色声价凌烟虹乗舆拥翠葢扈从金城东寳马骤絶景锦衣入新丰倚岩望松雪对酒鸣丝桐方学扬子云献赋甘泉宫天书美片善清芬播无穷归来入咸阳谈笑皆王公一朝去金马飘落成飞蓬賔友日疎散玉樽亦已空才力犹可倚不惭世上雄闲作东武吟曲尽情未终书此谢知已吾寻黄绮翁
　　留别贾舍人至二首
　　大梁白云起飘飖来南洲徘徊苍梧野十见罗浮秋鼇抃山海倾四溟扬洪流意欲托孤鳯从之摩天游鳯苦道路难翺翔还昆丘不肯衔我去哀鸣慙不周逺客谢主人明珠难暗投拂拭倚天劒西登岳阳楼长啸万里风扫清胷中忧谁念刘越石化为绕指柔
　　秋风吹胡霜凋此檐下芳折芳怨嵗晩离别凄以伤谬攀青琐贤延我于此堂君为长沙客我独之夜郎劝此一杯酒岂惟道路长割珠两分赠寸心贵不忘何必儿女仁相看泪成行
　　【太白诗一着情近里其语便佳劝此一杯酒数语何谢建安中作】
　　寻鲁城北范居士失道落苍耳中见范置酒摘苍耳作
　　鴈度秋色逺日静无云时客心不自得浩漫将何之忽忆范野人闲园养幽姿茫然起逸兴但恐行来迟城壕失往路马首迷荒陂不惜翠云裘遂为苍耳欺入门且一笑把臂君为谁酒客爱秋蔬山盘荐霜梨他筵不下筯此席忘朝饥酸枣垂北郭寒蔓东篱还倾四五酌自咏猛虎词近作十日欢逺为千载期风流自簸荡谑浪偏相宜酣来上马去却笑髙阳池
　　【一起二语景色何等明净】
　　春游罗敷潭
　　行歌入谷口路尽无人跻攀崖度絶壑弄水寻廻谿云从石上起客到花间迷淹留未尽兴日落羣峰西
　　【云从石上起客到花间迷自是李句】
　　游谢氏山亭
　　沦老卧江海再欢天地清病闲乆寂寞嵗物徒芬荣借君西池游聊以散我情扫雪松下去扪萝石道行谢公池塘上春草飒已生花枝拂人来山鸟向我鸣田家有美酒落日与之倾醉罢弄归月遥欣雅子迎
　　【落日与之倾一语稍近陶意】
　　金陵鳯凰台置酒
　　置酒延落景金陵鳯凰防长波冩万古心与云俱开借问往时鳯凰为谁来鳯凰去已久正当今日廽明君越羲轩天老坐三台豪士无所用弹弦醉金罍东风吹山花安可不尽杯六帝没幽草深宫防緑苔置酒勿复道歌钟但相催
　　【长波冩万古心与云俱开豁懐乃得此语】
　　九日
　　今日云景好水緑秋山明擕壶酌流霞搴菊泛寒荣地逺松石古风扬弦管清窥觞照欢顔独笑还自倾落帽醉山月空歌懐友生
　　登峨眉山
　　蜀国多仙山峨眉邈难匹周流试登览絶怪安可悉青防倚天开彩错疑画出冷然紫霞赏果得锦囊术云间吟琼箫石上弄寳瑟平生有防尚欢笑自此毕烟容如在顔尘累忽相失傥逢骑羊子擕手凌白日
　　荆门浮舟望蜀江
　　春水月峡来浮舟望安极正是桃花流依然锦江色江色緑且明茫茫与天平逶迤巴山尽揺曵楚云行雪照聚沙鴈花飞出谷莺芳洲却已转碧树森森迎流目浦烟夕扬帆海月生江陵识遥火应到渚宫城
　　【雪照聚沙鴈花飞出谷莺最是佳句下语似更胜】
　　安州般若寺水阁纳凉喜遇薛员外乂
　　翛然金园赏逺近含晴光楼台成海气草木皆天香忽逢青云士共解丹霞裳水退池上热风生松下凉吞讨破万象褰窥临众芳而我遗有漏与君用无方心垢都已灭永言题禅房
　　冬夜醉宿龙门觉起言志
　　醉来脱寳劒旅憩髙堂眠中夜忽惊觉起立明灯前开轩聊直望晓雪河水壮哀哀歌苦寒郁郁独惆怅傅説版筑臣李斯鹰犬人欻起匡社稷宁复长艰辛而我胡为者叹息龙门下富贵未可期殷忧向谁写去去泪满襟举声梁甫吟青云当自致何必求知音
　　寻山僧不遇作
　　石径入丹壑松门闭青苔间阶有鸟迹禅室无人开窥牕见白拂挂壁生尘埃使我空叹息欲去仍徘徊香云隔山起花雨从天来已有空乐好况闻清猿哀了然絶世事此地方悠哉
　　春日独酌二首
　　东风扇淑气水木荣春晖白日照緑草落花散且飞孤云还空山众鸟各已归彼物皆有托吾生独无依对此石上月长歌醉芳菲
　　我有紫霞想缅懐沧洲间思对一壶酒澹然万事闲横琴倚髙松把酒望逺山长空去鸟没落日孤云还但恐光景晚宿昔成秋顔
　　鲁东门观刈蒲
　　鲁国寒事早初霜刈渚蒲挥鎌若转月拂水生连珠此草最可珍何必贵龙须织作玉牀席欣承清夜娱罗衣能再拂不畏素尘芜
　　【古而雅】
　　春日醉起言志
　　处世若大梦胡为劳其生所以终日醉頽然卧前楹觉来眄庭前一鸟花间鸣借问此何时春风语流莺感之欲叹息对酒还自倾浩歌待明月曲尽已忘情
　　【洒然】
　　春滞沅湘有懐山中
　　沅湘春色还风暖烟草緑古之伤心人于此肠断续予非懐沙客但美采菱曲所愿归东山寸心于此足
　　落日忆山中
　　雨后烟景緑晴天散余霞东风随春归发我枝上花花落时欲暮见此令人嗟愿游名山去学道飞丹砂
　　寻阳紫极宫感秋作
　　何处闻秋声翛翛北牕竹廻薄万古心揽之不盈掬静坐观众妙浩然媚幽独白云南山来就我檐下宿嬾从唐生决羞访季主卜四十九年非一往不可复野情转萧散世道有翻覆陶令归去来田家酒应熟
　　【一起四语意境清微】
　　江上秋懐
　　餐霞卧旧壑散髪谢逺游山蝉号枯桑始复知天秋朔鴈别海裔越燕辞江楼飒飒风巻沙茫茫雾萦洲黄云结暮色白水扬寒流恻怆心自悲潺湲泪难收蘅兰方萧瑟长叹令人愁
　　秋夕书懐
　　北风吹海鴈南渡落寒声感此潇湘客凄其流浪情海懐结沧洲霞想游赤城始探蓬壶事旋觉天地轻澹然吟髙秋闲卧瞻太清萝月隠空幕松霜皓前楹灭见息羣动猎微穷至精桃花有源水可以保吾生
　　秋夕旅懐
　　凉风度秋海吹我乡思飞连山去无际流水何时归目极浮云色心断明月辉芳草歇柔艳白露催寒衣梦长银汉落觉罢天星稀含悲想旧国泣下谁能挥
　　王右军
　　右军本清真潇洒在风尘山阴过羽客爱此好鵞賔扫素冩道经笔精妙入神书罢笼鵞去何曽别主人
　　【末二语有意象】
　　经下邳圮桥懐张子房
　　子房未虎啸破产不为家沧海得壮士椎秦博浪沙报韩虽不成天地皆振动濳匿游下邳岂曰非智勇我来圯桥上怀古钦英风唯见碧流水曾无黄石公叹息此人去萧条徐泗空
　　【竒杰　似与古人把臂披豁不徒为歔欷凭吊之辞】
　　古意
　　君为女萝草妾作兎丝花轻条不自引为逐春风斜百丈托逺松纒绵成一家谁言防合易各在青山崖女萝发馨香兎丝断人肠枝枝相纠结叶叶竞飘扬生子不知根因谁共芬芳中巢双翡翠上宿紫鸳鸯若识二草心海潮亦可量
　　【此亦何必减汉】
　　拟古
　　青天何歴歴明星白如石黄姑与织女相去不盈尺银河无鹊桥非时将安适闺人理纨素游子悲行役瓶氷知冬寒霜露欺逺客客似秋叶飞飘飖不言归别后罗带长愁寛去时衣乘月托宵梦因之寄金徽
　　髙楼入青天下有白玉堂明月看欲堕当牕悬清光遥夜一美人罗衣沾秋霜含情弄柔瑟弹作陌上桑弦声何激烈风巻绕飞梁行人皆踯躅栖鸟起廻翔但冩妾意苦莫辞此曲伤愿逢同心者飞作紫鸳鸯
　　长绳难系日自古共悲辛黄金髙北斗不惜买阳春石火无留光还如世中人即事已如梦后来我谁身提壶莫辞贫取酒防四邻仙人殊恍惚未若醉中真
　　清都緑玉树灼烁瑶台春攀花弄秀色逺赠天仙人香风送紫蘂直到扶桑津取掇世上艳所贵心之珍相思传一笑聊欲示情亲
　　今日风日好明日恐不如春风笑于人何乃愁自居吹箫舞彩鳯酌醴鲙神鱼千金买一醉取乐不求余达士遗天地东门有二疏愚夫同瓦石有才知巻舒无事坐悲苦块然涸辙鱼
　　运速天地闭胡风结飞霜百草死冬月六龙頽西荒太白出东方彗星扬精光鸳鸯非越鸟何为眷南翔惟昔鹰将犬今为侯与王得水成蛟龙争池夺鳯凰北斗不酌酒南箕空簸扬
　　世路今太行廻车竟何托万族皆凋枯遂无少可乐旷野多白骨幽魂共销铄荣贵当及时春华宜照灼人非昆山玉安得长璀错身没期不朽荣名在麟阁
　　月色不可扫客愁不可道玉露生秋衣流萤飞百草日月终销毁天地同枯槁蟪蛄啼青松安见此树老金丹宁误俗昧者难精讨尔非千嵗翁多恨去世早饮酒入玉壶藏身以为寳
　　涉江弄秋水爱此荷花鲜攀荷弄其珠荡漾不成圆佳期防云重欲赠隔逺天相思无由见怅望凉风前去去复去去辞君还忆君汉水既殊流楚山亦此分人生难称意岂得长为羣越燕喜海日燕鸿思朔云别乆容华晚琅玕不能饭日落知天昏梦长觉道逺望夫登髙山化石竟不返
　　【太白拟古効汉诗十九首然十九首多托言李诗实写结撰大别】
　　感兴
　　裂素持作书将寄万里懐眷眷待逺信竟嵗无人来征鸿务随阳又不为我栖委之在深箧蠧鱼坏其题何如投水中流落他人开不惜他人开但恐生是非
　　寓言三首
　　周公负斧扆成王何防防武王昔不豫剪爪投河湄贤圣遇谗慝不免人君疑天风抜大木禾黍咸伤萎管蔡扇苍蝇公赋鸱鸮诗金縢若不启忠信谁明之
　　揺裔双彩鳯婉娈三青禽往还瑶台里鸣舞玉山岑以欢秦娥意复得王母心区区精卫鸟衔木空哀吟长安春色归先入青门道緑杨不自持清风欲倾倒海燕还秦宫双飞入帘栊相思不相见托梦辽城东
　　【风神佳絶】
　　寄逺
　　三鸟别王母衔书来见过肠断若剪弦其如愁思何遥知玉牕里纎手弄云和奏曲有深意青松交女萝写水落井中同泉岂殊波秦心与楚恨皎皎为谁多
　　阳台隔楚水春草生黄河相思无日夜浩荡若流波流波向海去欲见终无因遥将一防泪逺寄如花人妾在舂陵东君居汉江岛一日望花光往来成白道一为云雨别此地生秋草秋草秋蛾飞相思愁落晖何由一相见灭烛解罗衣
　　长短春草緑縁阶如有情巻葹心独苦抽却死还生覩物知妾意希君种后庭闲时当采掇念此莫相轻
　　【托意之妙宛有风人之致】
　　闺情
　　流水去絶国浮云辞故关水或恋前浦云犹归旧山恨君流沙去弃妾渔阳间玉筯日夜流双双落朱顔黄鸟坐相悲緑杨谁更攀织锦心草草挑灯泪斑斑窥镜不自识况乃狂夫还




　　唐诗镜巻十七
　　钦定四库全书
　　唐诗镜巻十八
　　明　陆时雍　编
　　盛唐第十
　　李白【二】
　　七言乐府
　　逺别离
　　逺别离古有皇英之二女乃在洞庭之南潇湘之浦海水直下万里深谁人不言此离苦日惨惨兮云防防猩猩啼烟兮鬼啸雨我纵言之将何补皇穹窃恐不照余之忠诚雷冯冯兮欲吼怒尧舜当之亦禅禹君失臣兮龙为鱼权归臣兮防变虎或言尧幽囚舜野死九疑聨緜皆相似重瞳孤坟竟谁是帝子泣兮緑云间随风波兮去无还恸哭兮逺望见苍梧之深山苍山山崩湘水絶竹上之泪乃可灭
　　【此诗殆为上皇或言尧幽囚舜野死九疑聫绵皆相似重瞳孤坟竟谁是此葢愤词痛上皇不得正其终也　语致错落之竒】
　　蜀道难
　　【萧士赟注曰太白深知宗幸蜀之非故作是诗以达意】
　　噫吁危乎髙哉蜀道之难难于上青天蚕丛及鱼鳬开国何茫然尔来四万八千嵗不与秦塞通人烟西当太白有鸟道可以横絶峨眉巅地崩山摧壮士死然后天梯石栈相钩连上有六龙囘日之髙标下有冲波逆折之廻川黄鹤之飞尚不得过猿猱欲度愁攀縁青泥何盘盘百步九折萦岩峦扪参歴井仰胁息以手抚膺坐长叹问君西游何时还畏途巉巗不可攀但见悲鸟号古木雄飞雌从绕林间又闻子规啼夜月愁空山蜀道之难难于上青天使人聴此凋朱顔连峯去天不盈尺枯松倒挂倚絶壁飞湍瀑流争喧豗砯【披氷切】厓转石万壑雷其险也若此嗟尔逺道之人胡为乎来哉劒阁峥嵘而崔巍一夫当关万夫莫开所守或匪亲化为狼与豺朝避猛虎夕避长蛇磨牙吮【祖兖切】血杀人如麻锦城虽云乐不如早还家蜀道之难难于上青天侧身西望长咨嗟
　　【蜀道难近赋体魁梧竒谲知是伟人】
　　公无渡河
　　黄河西来决昆仑咆哮万里触龙门波滔天尧咨嗟大禹理百川儿啼不窥家杀湍湮洪水九州始桑麻其害乃去茫然风沙被髪之叟狂而痴清晨临流欲奚为旁人不惜妻止之公无渡河苦渡之虎可搏河难冯公果溺死流海湄海湄有长鲸白齿若雪山公乎公乎挂骨于其间箜篌所悲竟不还
　　【茫然风沙一段最是竒荡旁人不惜妻止之公无渡河苦渡之二语悲甚可作当年之曲】乌夜啼
　　黄云城邉乌欲栖归飞哑哑枝上啼机中织锦秦川女碧纱如烟隔窻语停梭怅然忆逺人独宿孤房泪如雨
　　【此诗视本词似从旁题咏得其大意太白作古乐府毎自出杼轴】
　　乌栖曲
　　姑苏台上乌栖时吴王宫里醉西施吴歌楚舞欢未毕青山欲衔半邉日银箭金壶漏水多起看秋月坠江波东方渐髙奈乐何
　　【从容髙雅】
　　荆州歌
　　白帝城邉足风波瞿塘五月谁敢过荆州麦熟茧成蛾缲丝忆君头绪多拨谷飞鸣奈妾何
　　【妙切情事得之子夜居多】
　　战城南
　　去年战桑干源今年战葱河道洗兵条支海上波放马天山雪中草万里长征战三军尽衰老匈奴以杀戮为耕作古来唯见白骨黄沙田秦家筑城备胡处汉家还有烽火然烽火然不息长征无已时野战格鬬死败马嘶鸣向天悲乌鸢啄人肠衔飞上挂枯树枝士卒涂草莽将军空尔为乃知兵者是凶器圣人不得已而用之【老杰　七言乐府意象作用得自西汉乐府居多淋漓痛快往往追神入妙　乌鸢啄人肠衔飞上挂枯树枝于头颅成膏血成川中略一二语指防得出】
　　行行且游猎篇
　　邉城儿生年不读一字书但将游猎夸轻趫胡马秋肥宜白草骑来蹑影何矜骄金鞭拂雪挥鸣鞘半酣呼鹰出逺郊弓弯满月不虚发双鸧迸落连飞髇【音哮】海邉观者皆辟易猛气英风振沙碛儒生不及游侠人白首下帷复何益
　　【轻快絶不粘手】
　　飞龙引二首
　　黄帝铸鼎于荆山錬丹砂丹砂成黄金骑龙飞上太清家云愁海思令人嗟宫中防女顔如花飘然挥手凌紫霞从风纵体登鸾车登鸾车侍轩辕遨游青天中其乐不可言
　　鼎湖流水清且闲轩辕去时有弓劒古人传道留其间后宫婵娟多花顔乗鸾飞烟亦不还骑龙攀天造天关造天关闻天语长云河车载玉女载玉女过紫皇紫皇乃赐白兎所捣之药方后天而老凋三光下视瑶池见王母蛾眉萧飒如秋霜
　　【髙简　古貎如秦仪汉制】
　　天马歌
　　天马来出月氏窟背为虎文龙翼骨嘶青云振緑髪兰筋权竒走灭没腾昆仑歴西极四足无一蹶鸡鸣刷燕晡秣越神行电迈蹑恍惚天马呼飞龙趋目鸣长庚臆双鳬尾如流星首渴乌口喷红光汗沟珠曾陪时龙跃天衢羁金络月照皇都逸气棱棱淩九区白璧如山谁敢沽囘头笑紫燕但觉尔辈愚天马奔恋君轩駷【音竦】跃惊矫浮云翻万里足踯躅遥瞻阊阖门不逢寒风子谁采逸景孙白云在青天丘陵逺崔嵬盐车上峻坂倒行逆施畏日晚伯乐剪拂中道遗少尽其力老弃之愿逢田子方恻然为我悲虽有玉山禾不能疗苦饥严霜五月凋桂枝伏枥衔寃摧两眉请君赎献穆天子犹堪防影舞瑶池
　　【语多神骏　取意结撰絶去凡近乃知体气髙贵自别】
　　行路难三首
　　金樽清酒斗十千玉盘珍羞直万钱停杯投筯不能食拔劒四顾心茫然欲渡黄河氷塞川将登太行雪暗天闲来垂钓坐谿上忽复乗舟梦日邉行路难行路难多岐路今安在长风破浪防有时直挂云帆济沧海大道如青天我独不得出羞逐长安社中儿赤鸡白狗赌梨栗弹劒作歌奏苦声曵裾王门不称情淮阴市井笑韩信汉朝公卿忌贾生君不见昔时燕家重郭隗拥篲折节无嫌猜剧辛乐毅感恩分输肝剖胆効英才昭王白骨萦蔓草谁人更扫黄金台行路难归去来有耳莫洗颍川水有口莫食首阳蕨含光混世贵无名何用孤髙比云月吾观自古贤达人功成不退皆殒身子胥既弃吴江上屈原终投湘水濵陆机俊才岂自保李斯税驾苦不早华亭唳鹤讵可闻上蔡苍鹰何足道君不见吴中张翰称达生秋风忽忆江东行且乐生前一杯酒何须身后千载名
　　长相思
　　长相思在长安络纬秋啼金井阑微霜凄凄簟色寒孤灯不明思欲絶巻帷望月空长叹美人如花隔云端上有青防之髙天下有渌水之波澜天长路逺魂飞苦梦魂不到关山难长相思摧心肝
　　【意气咆勃才大使然】
　　日色已尽花含烟月明欲素愁不眠赵瑟初停鳯凰柱蜀琴欲奏鸳鸯弦此曲有意无人传愿随春风寄燕然忆君迢迢隔青天昔时横波目今为流泪泉不信妾肠断归来看取明镜前
　　上留田行
　　行至上留田孤坟何峥嵘积此万古恨春草不复生悲风四邉来肠断白杨声借问谁家地埋没蒿里茔古老向余言言是上留田蓬科马鬛今已平昔之弟死兄不他人于此举铭旌一鸟死百鸟鸣一兽走百兽惊桓山之禽别离苦欲去廻翔不能征田氏仓卒骨肉分青天白日摧紫荆交柯之木本同形东枝顦顇西枝荣无心之物尚如此参商胡乃寻天兵孤竹延陵让国扬名髙风缅邈頽波激清尺布之謡塞耳不能聴
　　【淋漓酣畅】
　　春日行
　　深宫髙楼入紫清金作蛟龙盘绣楹佳人当牕弄白日弦将手语弹鸣筝春风吹落君王耳此曲乃是升天行因出天池泛蓬瀛楼蹙沓波浪惊三千双蛾献歌笑挝钟考鼓宫殿倾万姓聚舞歌太平我无为人自宁三十六帝欲相迎仙人飘翩下云軿帝不去留镐京安能为轩辕独往入窅防小臣拜献南山夀陛下万古垂鸿名
　　【酣】
　　前有一樽酒行二首
　　春风东来忽相过金樽緑酒生微波落花纷纷稍觉多美人欲醉朱顔酡青轩桃李能防何流光欺人忽蹉跎君起舞日西夕当年意气不肯平白髪如丝竟何益琴奏龙门之緑桐玉壶美酒清若空催弦拂柱与君饮看朱成碧顔始红胡姬貌如花当垆笑春风笑春风舞罗衣君今不醉将安归
　　【﨑岖跌荡】
　　夜坐吟
　　冬夜夜寒觉夜长沈吟乆坐坐北堂氷合井泉月入闺金缸青凝照悲啼金缸灭啼转多掩妾泪聴君歌歌有声妾有情情声合两无违一语不入意从君万曲梁尘飞
　　野田黄雀行
　　游莫逐炎洲翠栖莫近吴宫燕吴宫火起焚巢窠炎洲逐翠遭网罗萧条两趐蓬蒿下纵有鹰鹯奈尔何
　　箜篌謡
　　攀天莫登龙走山莫骑虎贵贱结交心不移唯有严陵及光武周公称大圣管蔡宁相容汉謡一斗粟不与淮南舂兄弟尚路人吾心安所从他人方寸间山海防千重轻言托朋友对面九疑峯多花必早落桃李不如松管鲍乆已死何人继其踪
　　雉朝飞操
　　麦陇青青三月时白雉朝飞挟两雌锦衣绮翼何离褷【山宜切】犊牧采薪感之悲春天和白日暖啄食饮泉勇气满争雄鬬死绣颈断雉子斑奏急管弦倾心酒美尽玉碗枯杨枯杨尔生荑我独七十而孤栖弹弦写恨意不尽暝目归黄泥
　　【弹琴写意寄恨无穷宛是牧犊子语】
　　上云乐
　　金天之西白日所没康老胡雏生彼月窟巉巗容仪戍削风骨碧玉炅炅双目瞳黄金拳拳两鬓红华葢垂下睫嵩岳临上唇不覩诡谲貌岂知造化神大道是文康之严父元气乃文康之老亲抚顶弄盘古推车转天轮云见日月初生时铸冶火精与水银阳乌未出谷顾兔半藏身女娲戏黄土团作愚下人散在六合间蒙蒙若沙尘生死了不尽谁明此胡是仙真西海栽若木东溟植扶桑别来防多时枝叶万里长中国有七圣半路頽洪荒陛下应运起龙飞入咸阳赤眉立盆子白水兴汉光叱咤四海动洪涛为簸扬举足蹋紫微天关自开张老胡感至徳东来进仙倡五色师子九苞鳯凰是老胡鸡犬鸣舞飞帝乡淋漓飒沓进退成行能胡歌献汉酒跪双膝立两肘散花指天举素手拜龙顔献圣夀北斗戾南山摧天子九九八十一万嵗长倾万嵗杯
　　【勃窣淋漓】
　　夷则格上白鸠拂舞辞
　　铿鸣钟考朗鼓歌白鸠引拂舞白鸠之白谁与邻霜衣雪襟诚可珍含哺七子能平均食不噎性安驯首农政鸣阳春天子刻玉杖镂形赐耆人白鹭亦白非纯真外洁其色心匪仁阙五徳无司农胡为啄我葭下之紫鳞鹰鹯雕鹗贪而好杀鳯凰虽大圣不愿以为臣
　　【古而雅】
　　玉壶吟
　　烈士击玉壶壮心惜暮年三杯拂剑舞秋月忽然髙咏涕泗涟鳯凰初下紫泥诏谒帝称觞登御筵揄扬九重万乗主谑浪赤墀青琐贤朝天数换飞龙马敕赐瑚白玉鞭世人不识东方朔大隠金门是谪仙西施宜笑复宜嚬丑女效之徒累身君王虽爱蛾眉好无奈宫中妬杀人
　　【步骤之竒歌颂之妙】
　　日出入行
　　日出东方隈似从地底来歴天又入海六龙所舍安在哉其始与终古不息人非元气安得与之乆徘徊草不谢荣于春风木不怨落于秋天谁挥鞭策驱四运万物兴歇皆自然羲和羲和汝奚汩没于荒滛之波鲁阳何徳驻景挥戈逆道违天矫诬实多吾将囊括大块浩然与溟涬同科
　　北风行
　　烛龙栖寒门光曜犹旦开日月照之何不及此唯有北风号怒天上来燕山雪花大如席片片吹落轩辕台幽州思妇十二月停歌罢笑双蛾摧倚门望行人念君长城苦寒良可哀别时提劒救邉去遗此虎纹金鞞靫中有一双白羽箭蜘蛛结网生尘埃箭空在人今战死不复廻不忍见此物焚之已成灰黄河捧土尚可塞北风雨雪恨难裁
　　【汉气】
　　独漉篇
　　独漉水中泥水浊不见月不见月尚可水深行人没越鸟从南来胡鴈亦北度我欲弯弓向天射惜其中道失归路落叶别树飘零随风客无所托悲与此同罗帏舒巻似有人开明月直入无心可猜雄劒挂壁时时龙鸣不断犀象绣涩苔生国耻未雪何由成名神鹰梦泽不顾鸱鸢为君一击抟鹏九天
　　【仿徨惊顾妙得其神古词何必胜此】
　　登髙丘而望逺海
　　登髙丘望逺海六鼇骨已霜三山流安在扶桑半摧折白日沈光影银台金阙如梦中秦皇汉武空相待精卫费木石鼋鼍无所凭君不见骊山茂陵尽灰灭牧羊之子来攀登盗贼刼寳玉精灵竟何能穷兵黩武今如此鼎湖飞龙安可乗
　　阳春歌
　　长安白日照春空緑杨结烟垂褭风披香殿前花始红流芳发色绣户中绣户中相经过飞燕皇后轻身舞紫宫夫人絶世歌圣君三万六千日嵗嵗年年奈乐何
　　杨叛儿
　　君歌杨叛儿妾劝新丰酒何许最关人乌啼白门栁乌啼隠杨花君醉留妾家博山鑪中沈香火双烟一气淩紫霞
　　【杨叛儿本词昵亵此调转入髙华】
　　双燕离
　　双燕复双燕双飞令人羡玉楼珠阁不独栖金牕绣户长相见柏梁失火去因入吴王宫吴宫又焚荡雏尽巢亦空憔悴一身在孀雌忆故雄双飞难再得伤我寸心中
　　山人劝酒
　　苍苍云松落落绮皓春风尔来为阿谁蝴蝶忽然满芳草秀眉霜雪顔桃花青髓绿髪长美好称是秦时避世人劝酒相欢不知老各守麋鹿志耻随龙虎争起佐太子汉皇乃复惊顾谓戚夫人彼翁羽翼成归来商山下泛若云无情举觞酹巢由洗耳何独清浩歌望嵩岳意气遥相倾
　　【语致间仍见髙风落落】
　　于阗采花
　　于阗采花人自言花相似明妃一朝西入胡胡中美女多羞死乃知汉地多名姝胡中无花可方比丹青能令丑者妍无盐翻在深宫里自古妬蛾眉胡沙埋皓齿
　　【清辨絶伦后二语感慨欲絶】
　　鞠歌行
　　玉不自言如桃李鱼目笑之卞和耻楚国青蝇何太多连城白璧遭谗毁荆山长号泣血人忠臣死为刖足鬼聴曲知寗戚夷吾因小妻秦穆五羊皮买死百里奚洗拂青云上当时贱如泥朝歌鼓刀叟虎变磻谿中一举钓六合遂荒营丘东平生渭水曲谁识此老翁奈何今之人双目送飞鸿
　　幽涧泉
　　拂彼白石弹吾素琴幽涧愀兮流泉深善手明徽髙张清心寂歴似千古松飕飕兮万寻中见愁猿吊影而危处兮叫秋木而长吟客有哀时失志而聴者泪淋浪以霑襟乃缉商缀羽潺湲成音吾但写声发愤于妙指殊不知此曲之古今幽涧泉鸣深林
　　【冷然清韵恰与调合】
　　王昭君
　　汉家秦地月流影照明妃一上玉闗道天涯去不归汉月还从东海出明妃西嫁无来日燕支长寒雪作花蛾眉憔悴没胡沙生乏黄金枉图画死留青塜使人嗟
　　设辟邪伎鼓吹雉子斑曲辞
　　辟邪伎作鼓吹惊雉子斑之奏曲成喔咿振迅欲飞鸣扇锦翼雄风生双雌同饮啄趫【丘妖切】悍谁能争乍向草中耿介死不求黄金笼下生天地至广大何惜遂物情善巻让天子务光亦逃名所贵旷士懐朗然合太清
　　梁父吟
　　长啸梁父吟何时见阳春君不见朝歌屠叟辞棘津八十西来钓渭濵宁羞白髪照緑水逢时吐气思经纶广张三千六百钓风期暗与文王亲大贤虎变愚不测当年颇似寻常人君不见髙阳酒徒起草中长揖山东隆凖公入门不拜骋雄辩两女辍洗来趋风东下齐城七十二指挥楚汉如旋蓬狂客落魂尚如此何况壮士当羣雄我欲攀龙见明主雷公砰訇【音烹轰】震天鼓帝傍投壶多玉女三时大笑开电光倐烁晦防起风雨阊阖九门不可通以额扣闗阍者怒白日不照吾精诚杞国无事忧天倾猰防【音乙愈】磨牙竞人肉驺虞不折生草茎手接飞猱搏雕虎侧足焦原未言若智者可巻愚者豪世人见我轻鸿毛力排南山三壮士齐相杀之费二桃吴楚弄兵无剧孟亚夫咍【呼来切】尔为徒劳梁父吟声正悲张公两龙劒神物各有时风云感防起屠钓大人屼【音臬兀】当安之
　　【气魄驰骤如风雨凭陵惊起四坐】
　　将进酒
　　君不见黄河之水天上来奔流到海不复囘君不见髙堂明镜悲白髪朝如青丝暮如雪人生得意须尽欢莫使金樽空对月天生我材必有用黄金散尽还复来烹羊宰牛且为乐防须一饮三百杯岑夫子丹丘生进酒君莫停与君歌一曲请君为我倾耳聴钟鼔馔玉不足贵但愿长醉不复醒古来贤圣皆寂寞惟有饮者留其名陈王昔时宴平乐斗酒十千恣讙谑主人何为言少钱径须沽取对君酌五花马千金裘呼儿将出换美酒与尔同销万古愁
　　【豪　一起掀掲　天生我材必有用黄金散尽还复来仰天大笑出门去我辈岂是蓬蒿人浅浅语使后人传道无已以其中有灵气】
　　乆别离
　　别来防春未还家玉牕五见樱桃花况有锦字书开缄使人嗟至此肠断彼心絶云鬟雾鬓罢梳结愁如廻飇乱白雪去年寄书报阳台今年寄书重相催东风兮东风为我吹行云使西来待来竟不来落花寂寂委青苔
　　【幽思飘然絶去绮罗色相】
　　白头吟
　　锦水东北流波荡双鸳鸯雄巢汉宫树雌防秦草芳宁同万死碎绮翼不忍云间两分张此时阿娇正娇妬独坐长门愁日暮但愿君恩顾妾深岂惜黄金买词赋相如作赋得黄金丈夫好新多异心一朝将聘茂陵女文君因赠白头吟东流不作西归水落花辞条羞故林兎丝本无情随风任倾倒谁使女萝枝而来强萦抱两草犹一心人心不如草莫卷龙须席从他生网丝且留琥珀枕或有梦来时覆水再收岂满杯弃妾已去难重囘古来得意不相负祗今唯见青陵台
　　临江王节士歌
　　洞庭白波木叶稀燕鸿始入吴云飞吴云寒燕鸿苦风号沙宿潇湘浦节士感秋泪如雨白日当天心照之可以事明主壮气愤寒风生安得倚天劒跨海斩长鲸
　　司马将军歌
　　狂风吹古月窃弄章华台北落明星动光彩南征猛将如云雷手中电曳倚天劒直斩长鲸海水开我见楼船壮心目颇似龙骧下三蜀扬兵习战张虎旗江中白浪如银屋身居玉帐临河魁紫髯若防冠崔嵬细栁开营揖天子始知防上为婴孩羌笛横吹阿亸廻【畨曲名】向月楼中吹落梅将军自起舞长劒壮士呼声动九垓功成献凯见明主丹青画像麒麟台
　　白纻辞三首
　　扬清歌发皓齿北方佳人东邻子且吟白纻停緑水长袖拂面为君起寒云夜卷霜海空胡风吹天飘塞鸿玉顔满堂乐未终馆娃日落歌吹蒙
　　月寒天清夜沈沈美人一笑千黄金垂罗舞縠扬哀音郢中白雪且莫吟子夜吴歌动君心动君心冀君赏愿作天池双鸳鸯一朝飞去青云上
　　吴刀剪防缝舞衣明妆丽服夺春晖扬眉转袖若雪飞倾城独立世所稀激楚结风醉忘归髙堂月落烛已微玉钗挂缨君莫违
　　【鲍俊而丽此俊而爽】
　　鸣鴈行
　　胡鴈鸣辞燕山昨发委羽朝度闗一一衔芦枝南飞散落天地间连行接翼往复还客居烟波寄湘吴凌霜触雪毛体枯畏逢矰缴惊相呼闻虚坠良可吁君更弹射何为乎
　　君马黄
　　君马黄我马白马色虽不同人心本无隔共作游冶盘双行洛阳陌长劒既照耀髙冠何赩【迄力切】赫各有千金裘俱为五侯客猛虎落防穽壮士时屈厄相知在急难独好亦何益
　　采莲曲
　　若耶谿傍采莲女笑隔荷花共人语日照新妆水底明风飘香袖空中举岸上谁家游冶郎三三五五映垂杨紫骝嘶入落花去见此踟蹰空断肠
　　【语致闲闲生情布景　余尝论大家法门能闲而整能寛而宻能淡而防能简而奥能无心而举防能不言而自至能详而不烦能严而不廹是故华而不靡质而不俚】
　　衣篇
　　闺里佳人年十余嚬蛾对影恨离居忽逢江上春归燕衔得云中尺素书玉手开缄长叹息狂夫犹戍交河北万里交河水北流愿为双燕泛中洲君邉云拥青丝骑妾处苔生红粉楼楼上春风日将歇谁能览镜看愁髪晓吹员管随落花夜戎衣向明月明月髙髙刻漏长真珠帘箔掩兰堂横垂寳幄同心结半拂琼筵苏合香琼筵寳幄连枝锦灯烛荧荧照孤寝有便凭将金剪刀为君留下相思枕摘尽庭兰不见君红巾拭泪坐氲氲明年若更征邉塞愿作阳台一段云
　　【气韵流美】
　　江上吟
　　木兰之枻沙棠舟玉箫金管坐两头美酒樽中置千斛载妓随波任去流仙人有待乗黄鹤海客无心随白鸥屈平词赋悬日月楚王台榭空山丘兴酣落笔揺五岳诗成啸傲凌沧洲功名富贵若长在汉水亦应西北流【一起四语写作特佳　突然而起矫然而止人知其句语之美不知其体制之佳】
　　梁园吟
　　我浮黄河去京阙挂席欲进波连山天长水濶厌逺涉访古始及平台间平台为客忧思多对酒遂作梁园歌却忆蓬池阮公咏因吟渌水扬洪波洪波浩荡迷旧国路逺西归安可得人生达命岂暇愁且饮美酒登髙楼平头奴子揺大扇五月不热如清秋玉盘杨梅为君设吴盐如花皎白雪持盐把酒但饮之莫学夷齐事髙洁昔人豪贵信陵君今人耕种信陵坟荒城逺照碧山月古木尽入苍梧云梁王宫阙今安在枚马先归不相待舞影歌声散緑池空余汴水东流海沈吟此事泪满衣黄金买醉未能归连呼五白行六博分曹赌酒酣驰辉歌且謡意方逺东山髙卧时起来欲济苍生未应晚
　　【不衫不履体气自贵】
　　懐仙歌
　　一鹤东飞过沧海放心散漫知何在仙人浩歌望我来应攀玉树长相待尧舜之事不足惊自余嚣嚣直可轻巨鼇莫载三山去吾欲蓬莱顶上行
　　【雄气岸】
　　襄阳歌
　　落日欲没岘山西倒着接防花下迷襄阳小儿齐拍手拦街争唱白铜鞮傍人借问笑何事笑杀山翁醉似泥鸬鷀杓鹦鹉杯百年三万六千日一日须倾三百杯遥看汉水鸭头緑恰似蒲萄初酦醅此江若变作春酒垒麴便筑糟丘台千金骏马换少妾醉坐雕鞍歌落梅车傍侧挂一壶酒鳯笙龙管行相催咸阳市上叹黄犬何如月下倾金罍君不见晋朝羊公一片石龙剥落生莓苔泪亦不能为之堕心亦不能为之哀清风明月不用一钱买玉山自倒非人推舒州杓力士铛李白与尔同死生襄王云雨今安在江水东流猿夜声
　　【一往之士不寄人篱下况乎豪杰此中披豁所未槩见】
　　临路歌
　　大鹏飞兮振八裔中天摧兮力不济余风激兮万世游扶桑兮挂石袂后人得之传此仲尼亡兮谁为出涕
　　【古意】















　　唐诗镜巻十八
　　钦定四库全书
　　唐诗镜卷十九
　　明　陆时雍　编
　　盛唐第十一
　　李白【三】
　　七言古诗
　　侍从宜春苑奉诏赋龙池栁色初青聴新莺百啭歌
　　东风已緑瀛洲草紫殿红楼觉春好池南栁色半青青萦烟袅娜拂绮城垂丝百尺挂雕楹上有好鸟相和鸣间闗早得春风情春风卷入碧云去千门万户皆春声是时君王在镐京五云垂晖耀紫清仗出金宫随日转天廻玉辇绕花行始向蓬莱看舞鹤还过茝石聴新莺新莺飞绕上林苑愿入箫韶杂鳯笙
　　【秀美】
　　元丹丘歌
　　元丹丘好神仙朝饮颍川之清流暮还嵩岑之紫烟三十六峰长周旋长周旋蹑星虹身骑飞龙耳生风横河跨海与天通我知尔游心无穷
　　扶风豪士歌
　　洛阳三月飞胡沙洛阳城中人怨嗟天津流水波赤血白骨相撑如乱麻我亦东奔向吴国浮云四塞道路賖东方日出啼早鵶城门人开扫落花梧桐杨栁拂金井来醉扶风豪士家扶风豪士天下竒意气相倾山可移作人不倚将军势饮酒岂顾尚书期雕盘绮食防众客吴歌赵舞香风吹原尝春陵六国时开心写意君所知堂中各有三千士明日报恩知是谁抚长劒一扬眉清水白石何离离脱吾帽向君笑饮君酒为君吟张良未逐赤松去桥邉黄石知我心
　　白毫子歌
　　淮南小山白毫子乃在淮南小山里夜卧松下云朝餐石中髓小山聨緜向江开碧峰巉巗緑水廻余配白毫子独酌流霞杯拂花弄琴坐青苔緑萝树下春风来南牕萧飒松声起凭崖一聴清心耳可得见不得亲八公携手五云去空余桂树愁杀人
　　豳歌行上新平长史兄粲
　　豳谷稍稍振庭柯泾水浩浩扬湍波哀鸿酸嘶暮声急愁云苍惨寒气多忆昨去家此为客荷花初红栁条碧中宵出饮三百杯明朝归揖二千石宁知流寓变光辉胡霜萧飒绕客衣寒灰寂寞凭谁暖落叶飘扬何处归吾兄行乐穷曛旭满堂有美顔如玉赵女长歌入彩云燕姬醉舞娇红烛狐裘兽炭酌流霞壮士悲吟宁见嗟前荣后枯相翻覆何惜余光及棣华
　　驾去温泉宫后赠杨山人
　　少年落魄楚汉间风尘萧瑟多苦顔自言管葛竟谁许长吁莫错还闭闗一朝君王垂拂拭剖心输丹雪胷臆忽防白日囘景光直上青云生羽翼幸陪鸾辇出鸿都身骑飞龙天马驹王公大人借顔色金璋紫绶来相趋当时结交何纷纷片言道合惟有君待吾尽节报明主然后相携卧白云
　　【七言古酬赠题咏仍是唐音乃其雄情逸调纵自天成平平语俱度越一世髙达夫时多爽句然幅浅意促苦于易窘杜子美气势雄沈而语多滞色以称敌手未也】
　　走笔赠独孤驸马
　　都尉朝天跃马归香风吹人花乱飞银鞍紫鞚照云日左顾右眄生光辉是时仆在金门里待诏公车谒天子长揖防垂国士恩壮心剖出酬知已一别蹉跎朝市间青云之交不可攀傥其公子重囘顾何必侯嬴长抱闗
　　醉后赠从甥髙镇
　　马上相逢揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨日破产今朝贫丈夫何事空啸傲不如烧却头上巾君为进士不得进我被秋霜生旅鬓时清不及英豪人三尺童儿重廉蔺匣中盘劒装防鱼闲在腰间未用渠且将换酒与君醉醉归托宿吴专诸
　　江上赠窦长史
　　汉求季布鲁朱家楚逐伍胥去章华万里南迁夜郎国三年归及长风沙闻道青云贵公子锦帆游戏西江水人疑天上坐楼船水净霞明两重绮相约相期何太深棹歌揺艇月中寻不同珠履三千客别欲论交一片心
　　赠汉阳辅録事
　　鹦鹉洲横汉阳渡水引寒烟没江树南浦登楼不见君君今罢官在何处汉口双鱼白锦鳞令传尺素报情人其中字数无多少祗是相思秋复春
　　赠潘侍御论钱少阳
　　绣衣柱史何昻藏铁冠白笔横秋霜三军论事多引纳堦前虎士罗干将虽无二十五老者且有一翁钱少阳眉如松雪齐四皓调笑可以安储皇君能礼此最下士九州拭目瞻清光
　　【调笑成章雅言俚言无所不可】
　　早春寄王汉阳
　　闻道春还未相识走傍寒梅访消息昨夜东风入武昌陌头杨栁黄金色碧水浩浩云茫茫美人不来空断肠预拂青山一片石与君连日醉壶觞
　　【一起四语乃诗家推调然语气自老】
　　金陵歌送别范宣
　　石头巉巗如虎踞淩波欲过沧江去钟山龙盘走势来秀色横分歴阳树四十余帝三百秋功名事迹随东流白马小儿谁家子泰清之嵗来闗囚金陵昔时何壮哉席卷英豪天下来冠葢散为烟雾尽金舆玉座成寒灰扣劒悲吟空咄嗟梁陈白骨乱如麻天子龙沈景阳井谁歌玉树后庭花此地伤心不能道目下离离长春草送尔长江万里心他年来访南山老
　　峨眉山月歌送蜀僧晏入中京
　　我在巴东三峡时西看明月忆峨眉月出峨眉照沧海与人万里长相随黄鹤楼前月华白此中忽见峨眉客峨眉山月还送君风吹西到长安陌长安大道横九天蛾眉山月照秦川黄金狮子承髙座白玉麈尾谈重我似浮云殢吴越君逢圣主游丹阙一振髙名满帝都归来还弄峨眉月
　　白云歌送友人
　　楚山秦山多白云白云处处长随君君入楚山里云亦随君渡湘水湘水上女萝衣白云堪卧君早归
　　【趣】
　　送程刘二侍御兼独孤判官赴安西幕府
　　安西幕府多材雄喧喧唯道三数公绣衣貂裘明积雪飞书走檄如飘风朝辞明主出紫宫银鞍送别金城空天外飞霜下葱海火旗云马生光彩胡塞尘清计日归汉家草緑遥相待
　　同王昌龄送族弟襄归桂阳
　　尔家何在潇湘川青莎白石长江邉昨梦江花照江月防枝正发东牕前觉来欲往心悠然魂随越鸟飞南天秦云连山海相接桂水横烟不可涉送君此去令人愁风帆茫茫隔河洲春潭琼草緑可折西寄长安明月楼
　　送族弟绾从军安西【绾一作琯】
　　汉家兵马乘北风鼓行而西破犬戎尔随汉将出门去剪虏若草收竒功君王按劒望邉色旄头已落胡天空匈奴系颈数应尽明年应入蒲萄宫
　　【肮脏】
　　金陵酒肆留别
　　风吹栁花满店香吴姬压酒唤客尝金陵子弟来相送欲行不行各尽觞请君试问东流水别意与之谁短长【气满余尝见一人诗云风吹满店栁花香此直谓栁花乃香耳因谓友人陈文叔云李太白谓风吹栁花满店香此苐谓春气袭人风来香满此香不必自杨栁来也　张九龄咏芍药谓香闻郑国诗诗芍药无香郑诗亦未尝言芍药香诗家之意况风味难以迹泥如此】
　　南陵别儿童入京
　　白酒新熟山中归黄鸡啄黍秋正肥呼童烹鸡酌白酒儿女嬉笑牵人衣髙歌取醉欲自慰起舞落日争光辉游説万乗古不早着鞭跨马涉逺道防稽愚妇轻买臣余亦辞家西入秦仰天大笑出门去我辈岂是蓬蒿人
　　把酒问月【故人贾淳令余问之】
　　青天有月来防时我今停杯一问之人攀明月不可得月行却与人相随皎如飞镜临丹阙緑烟灭尽清辉发但见宵从海上来宁知晓向云间没白兎药秋复春嫦娥孤栖与谁邻今人不见古时月今月曾经照古人古人今人若流水共看明月皆如此唯愿当歌对酒时月光长照金樽里【当是古人不见今时月想流传之误】
　　劳劳亭歌
　　金陵劳劳送客堂蔓草离离生道傍古情不尽东流水此地悲风愁白杨我乗素舸同康乐朗咏清川飞夜霜昔闻牛渚吟五章今来何谢袁家郎苦竹寒声动秋月独宿空帘归梦长
　　【不必他竒气格声调髙视一世】
　　当涂赵炎少府粉图山水歌
　　蛾眉髙出西极天罗浮直与南溟连名公绎思挥彩笔驱山走海置眼前满堂空翠如可扫赤城霞气苍梧烟洞庭潇湘意渺緜三江七泽情廻沿惊涛汹涌向何处孤舟一去迷归年征帆不动亦不旋飘如随风落天邉心揺目断兴难尽防时可到三山巅西峰峥嵘喷流泉横石蹙水波潺湲东崖合沓蔽轻雾深林杂树空芊緜此中防昧失昼夜隠几寂聴无鸣蝉长松之下列羽客对坐不语南昌仙南昌仙人赵夫子妙年歴落青云士讼庭无事罗众賔杳然如在丹青里五色粉图安足珍真仙可以全吾身若待功成拂衣去武陵桃花笑杀人
　　【韵调佳】
　　江夏赠韦南陵冰
　　胡骄马惊沙尘起胡雏饮马天津水君为张掖近酒泉我窜三巴九千里天地再新法令寛夜郎迁客带霜寒西忆故人不可见东风吹梦到长安宁期此地忽相遇惊喜茫如堕烟雾玉箫金管喧四筵苦心不得申长句昨日绣衣倾緑樽病如桃李竟何言昔骑天子大宛马今乗欵段诸侯门頼遇南平豁方寸复兼夫子持清论有似山开万里云四望青天解人闷人闷还心闷苦辛长苦辛愁来饮酒二千石寒灰重暖生阳春山公醉后能骑马别是风流贤主人头陀云月多僧气山水何曾称人意不然鸣笳按鼔戏沧流呼取江南儿女歌棹讴我且为君捶碎黄鹤楼君亦为吾倒却鹦鹉洲赤壁争雄如梦里且须歌舞寛离忧
　　赠从弟南平太守之遥
　　少年不得意落魄无安居愿随任公子欲钓吞舟鱼常时饮酒逐风景壮心遂与功名疎兰生谷底人不锄云在髙山空巻舒汉家天子驰驷马赤车蜀道迎相如天门九重谒圣人龙顔一解四海春彤庭左右呼万嵗拜贺明主收沈沦翰林秉笔廻英眄麟阁峥嵘谁可见承恩初入银台门著书独在金銮殿龙驹雕镫白玉鞍象牀绮食黄金盘当时笑我微贱者却来请谒为交欢一朝谢病游江海畴昔相知防人在前门长揖后门闗今日结交明日改爱君山岳心不移随君云雾迷所为梦得池塘生春草使我长价登楼诗别后遥传临海作可见羊何共和之
　　赠裴十四
　　朝见裴叔则朗如行玉山黄河落天走东海万里写入胸懐间身骑白鼋不敢度金髙南山买君顾徘徊六合无相知飘若浮云且西去
　　忆旧游寄谯郡元参军
　　忆昔洛阳董糟丘为予天津桥南造酒楼黄金白璧买歌笑一醉累月轻王侯海内贤豪青云客就中与君心莫逆廻山转海不作难倾情倒意无所惜我向淮南攀桂枝君留洛北愁梦思不忍别还相随相随迢迢访仙城三十六曲水廻萦一谿初入千花明万壑度尽松风声银鞍金络倒平地汉东太守来相迎紫阳之真人邀我吹玉笙餐霞楼上动仙乐嘈然宛似鸾鳯鸣袖长管催欲轻举汉中太守醉起舞手持锦袍覆我身我醉横眠枕其股当筵意气淩九霄星离雨散不终朝分飞楚闗山水遥予既还山寻故巢君亦归家渡渭桥君家严君勇貔虎作尹并州遏戎虏五月相呼度太行摧轮不道羊肠苦行来北凉嵗月深感君贵义轻黄金琼杯绮食青玉案使我醉饱无归心时时出向城西曲晋祠流水如碧玉浮舟弄水箫鼔鸣微波龙鳞莎草緑兴来携妓恣经过其若杨花似雪何红妆欲醉宜斜日百尺清潭写翠娥翠娥婵娟初月辉美人更唱舞罗衣清风吹歌入空去歌曲自绕行云飞此时欢乐难再遇西游因献长杨赋北阙青云不可期东山白首还归去渭桥南头一遇君鄼台之北又离羣问余别恨今多少落花春暮争纷纷言亦不可尽情亦不可极呼儿长跪缄此辞寄君千里遥相忆
　　庐山謡寄卢侍御虚舟
　　我本楚狂人鳯歌笑孔丘手持緑玉杖朝别黄鹤楼五岳寻仙不辞逺一生好入名山游庐山秀出南斗傍屏风九叠云锦张影落明湖青黛光金阙前开二峯长银河倒挂三石梁香炉瀑布遥相望廻崖沓嶂凌苍苍翠影红霞映朝日鸟飞不到吴天长登髙壮观天地间大江茫茫去不还黄云万里动风色白波九道流雪山好为庐山謡兴因庐山发闲窥石镜清我心谢公行处苍苔没早服还丹无世情琴心三叠道初成遥见仙人防云里手把芙蓉朝玉京先期汗漫九垓上愿接卢敖游太清
　　酬殷明佐见赠五云裘歌【明佐一作佐明】
　　我吟谢朓诗上语朔风飒飒吹飞雨谢朓已没青山空后来继之有殷公粉图珍裘五云色晔如晴天散彩虹文章彪炳光陆离应是素娥玉女之所为轻如松花落金粉浓似苔锦含碧滋逺山积翠横海岛残霞飞丹映江草凝毫采掇花雾容防年功成夺天造故人赠我我不违着令山水含清辉顿惊谢康乐诗兴生我衣襟前林壑敛暝色袖上烟霞收夕霏羣仙长叹惊此物千崖万岭相萦郁身骑白鹿行飘飖手翳紫芝笑披拂相如不足夸鹔鹴王恭鹤氅安可方瑶台雪花数千防片片吹落春风香为君持此凌苍苍上朝三十六玉皇下窥夫子不可及矫首相思空断肠
　　早秋单父南楼酬窦公衡
　　白露见日灭红顔随霜凋别君若俯仰春芳辞秋条泰山嵯峨夏云在疑是白波涨东海散为飞雨川上来遥帷却巻清浮埃知君独坐青轩下此时结念同所懐我闭南楼看道书幽帘清寂在仙居曾无好事来相访頼尔髙文一起予
　　答王十二寒夜独酌有懐
　　昨夜吴中雪子猷佳兴发万里浮云巻碧山青天中道流孤月孤月沧浪河汉清北斗错落长庚明懐余对酒夜霜白玉牀金井氷峥嵘人生飘忽百年内且须酣畅万古情君不能狸膏金距学鬬鸡坐令鼻息吹虹霓君不能学哥舒横行青海夜带刀西屠石堡取紫袍吟诗作赋北牕里万言不直一杯水世人闻此皆掉头有如东风射马耳鱼目亦笑我请与明月同骅骝拳局不能食蹇驴得志鸣春风折杨皇华合流俗晋君聴琴枉清角巴人谁肯和阳春楚地由来贱竒璞黄金散尽交不成白首为儒身被轻一谈一笑失顔色苍蝇贝锦諠谤声曾参岂是杀人者谗言三及慈母惊与君论心握君手荣辱于余亦何有孔圣犹闻伤鳯麟董龙更是何鸡狗一生傲岸苦不谐恩疎媒劳志多乖严陵髙揖汉天子何必长劒拄颐事玉阶达亦不足贵穷亦不足悲韩信羞将绛灌比祢衡耻逐屠沽儿君不见李北海英风豪气今何在君不见裴尚书土坟三尺蒿棘居少年早欲五湖去见此弥将钟鼎疎
　　梦游天姥吟留别东鲁诸公
　　海客谈瀛洲烟涛微茫信难求越人语天姥云霓明灭或可覩天姥连天向天横势拔五岳掩赤城天台四万八千丈对此欲倒东南倾我欲因之梦吴越一夜飞度镜湖月湖月照我影送我至剡谿谢公宿处今尚在渌水荡漾清猿啼脚着谢公屐身登青云梯半壁见海日空中闻天鸡千岩万转路不定迷花倚石忽已暝熊咆龙吟殷岩泉栗深林兮惊层巅云青青兮欲雨水澹澹兮生烟列缺霹雳丘峦崩摧洞天石扉訇【音轰】然中开青浩荡不见底日月照耀金银台霓为衣兮风为马云之君兮纷纷而来下虎鼓瑟兮鸾囘车仙之人兮列如麻忽魂悸以魄动怳惊起而长嗟惟觉时之枕席失向来之烟霞世间行乐亦如此古来万事东流水别君去兮何时还且放白鹿青崖间须行即骑访名山安能摧眉折腰事权贵使我不得开心顔
　　鸣臯歌送岑徴君【时梁园三尺雪在清泠池作】
　　若有人兮思鸣臯阻积雪兮心烦劳洪河淩兢不可以径度氷龙鳞兮难容舠邈仙山之峻极兮闻天籁之嘈嘈霜厓缟皓以合沓兮若长风扇海涌沧溟之波涛猿緑罴舔舕崟岌危柯振石骇胆慓魄羣呼而相号峯峥嵘以路絶挂星辰于岩防送君之归兮动鸣臯之新作交鼔吹兮弹丝觞清泠之池阁君不行兮何待若反顾之黄鹤扫梁园之羣英振大雅于东洛中征轩兮歴阻折寻幽居兮越巘防盘白石兮坐素月琴松风兮寂万壑望不见兮心氛氲萝防防兮霰纷纷水横洞以下渌波小声而上闻虎啸谷而生风龙藏谿而吐云寡鹤清唳饥鼯嚬呻块独处此幽黙兮愀空山而愁人鸡聚族以争食鳯孤飞而无邻蝘蜓嘲龙鱼目混珍嫫母衣锦西施负薪若使巢由桎梏于轩冕兮亦奚异乎防龙防【蒲结切】【音薛】于风尘哭何苦而救楚笑何夸而却秦吾诚不能学二子沽名矫节以耀世兮固将弃天地而遗身白鸥兮飞来长与君兮相亲
　　鸣臯歌奉饯从翁清归五厓山居
　　忆昨鸣臯梦里还手弄素月清潭间觉时枕席非碧山侧身西望阻秦闗麒麟阁上春还早著书却忆伊阳好青松来风吹石道緑萝飞花覆烟草我家仙翁爱清真才雄草圣凌古人欲卧鸣臯絶世尘鸣臯微茫在何处五崖峡水横樵路身披翠云裘袖拂紫烟去去时应过嵩少间相思为折三花树
　　鲁郡尧祠送窦明府薄华还西京【时乆病初起作】
　　朝策犂眉騧举鞭力不堪强扶愁疾向何处角巾微服尧祠南长杨扫地不见日石门喷作金沙潭笑夸故人指絶境山光水色青于蓝庙中往往来击鼓尧本无心尔何苦门前长跪双石人有女如花日歌舞银鞍绣毂往复廻簸林蹶石鸣风雷逺烟空翠时明减白鸥歴乱长飞雪红泥亭子赤阑干碧流环转青锦湍深沈百丈洞海底那知不有蛟龙蟠君不见緑珠潭水流东海緑珠红粉沈光彩緑珠楼下花满园今日曾无一枝在昨夜秋声阊阖来洞庭木落骚人哀遂将三五少年辈登髙逺望形神开生前一笑轻九鼎魏武何悲铜雀台我歌白云倚牕牖尔闻其声但挥手长风吹月度海来遥劝仙人一杯酒酒中乐酣宵向分举觞酹尧尧可闻何不令臯陶拥篲横八极直上青天挥浮云髙阳小饮真琐琐山公酩酊何如我竹林七子去道賖兰亭雄笔安足夸尧祠笑杀五湖水至今憔悴空荷花尔向西秦我东越暂向瀛洲访金阙蓝田太白若可期为余扫洒石上月
　　单父东楼秋夜送族弟沈之秦【时凝弟在席】
　　尔从咸阳来问我何劳苦沐猴而冠不足言身骑土牛滞东鲁沈弟欲行凝弟留孤飞一鴈秦云秋坐来黄叶落四五北斗已挂西城楼丝桐感人弦亦絶满堂送君皆惜别巻帘见月清兴来疑是山阴夜中雪明日斗酒别惆怅清路尘遥望长安日不见长安人长安宫阙九天上此地曾经为近臣一朝复一朝髪白心不改屈原憔悴滞江潭亭伯流离放辽海折翮翻飞随转蓬闻虚坠下霜空圣朝乆弃青云士他日谁怜张长公
　　灞陵行送别
　　送君灞陵行灞水流浩浩上有无花之古树下有伤心之春草我向秦人问路岐云是王粲南登之古道古道连绵走西京紫阙落日浮云生正当今夕断肠处骊歌愁絶不忍聴
　　送别
　　寻阳五谿水沿洄直入巫山里胜境由来人共传君到南中自称美送君别有八月秋飒飒芦花复益愁云帆望逺不相见日暮长江空自流
　　送祝八之江东赋得浣纱石
　　西施越谿女明艳光云海未入吴王宫殿时浣纱古石今犹在桃李新开映古查菖蒲犹短出平沙昔时红粉照流水今日青苔覆落花君去西秦适东越碧山清江防超忽若到天涯思故人浣纱石上窥明月
　　宣州谢朓楼饯校书叔云
　　弃我去者昨日之日不可留乱我心者今日之日多烦忧长风万里送秋鴈对此可以酣髙楼蓬莱文章建安骨中间小谢又清发俱懐逸兴壮思飞欲上青天览日月抽刀断水水更流举杯销愁愁更愁人生在世不称意明朝散髪弄扁舟
　　【雄情逸调髙莫可攀】
　　携妓登梁王栖霞山孟氏桃园中
　　碧草已满地栁与梅争春谢公自有东山妓金屏笑坐如花人今日非昨日明日还复来白髪对緑酒强歌心已摧君不见梁王池上月昔照梁王樽酒中梁王已去明月在黄鹂愁醉啼春风分明感激眼前事莫惜醉卧桃园东
　　下途归石门旧居
　　吴山髙越水清握手无言伤别情将欲辞君挂帆去离魂不散烟郊树此心郁怅谁能论有愧叨承国士恩云物共倾三月酒嵗时同饯五侯门羡君素书常满案含丹照白霞色烂余尝学道穷防筌梦中往往游仙山何当脱屣谢时去壶中别有日月天俛仰人间易凋朽钟峯五云在轩牖惜别愁窥玉女牕归来笑把洪厓手隠居寺隠居山陶公錬液栖其间灵神闭气昔登攀恬然但觉心绪闲数人不知防甲子昨夜犹带氷霜顔我离虽则嵗物改如今了然识所在别君莫道不尽欢悬知乐客遥相待石门流水徧桃花我亦曾到秦人家不知何处得鸡豕就中仍见繁桑麻翛然逺与世事间装鸾驾鹤又复逺何必逺从七贵游劳生徒聚万金产揖君去长相思云游雨散从此辞欲知怅别心易苦向暮春风杨栁丝
　　同族弟金城尉叔卿烛照山水壁画歌【叔一作升】
　　髙堂粉壁图蓬瀛烛前一见沧洲清洪波汹涌山峥嵘皎若丹丘隔海望赤城光中乍喜岚气灭谓逢山阴晴后雪廻谿碧流寂无喧又如秦人月下窥花源了然不觉清心魂秪将叠嶂鸣秋猿与君对此欢未歇放歌行吟达明发却顾海客扬云帆便欲因之向溟渤
　　观博平王志安少府山水粉壁
　　粉壁为空天丹青壮江海游云不知归日见白鸥在博平真人王志安沈吟至此愿挂冠松谿石磴带秋色愁客思归带晓寒
　　思邉
　　去年何时君别妾南园緑草飞蝴蝶今嵗何时妾忆君西山白雪暗秦云玉关去此三千里欲寄音书那得闻
　　怨情
　　新人如花虽可宠故人似玉由来重花性飘扬不自持玉自皎洁终不移故人昔新今尚故还见新人有故时请看陈后黄金屋寂寂珠帘生网丝
　　寄逺
　　忆昨东园桃李红碧枝与君此时初别离金瓶落井无消息令人行叹复坐思坐思行叹成楚越春风玉顔畏销歇碧牕纷纷下落花青楼寂寂空明月两不见但相思空留锦字表心素至今缄愁不忍窥
　　爱君芙蓉婵娟之艳色若可餐兮难再得怜君氷玉清迥之明心情不极兮意已深朝共琅玕之绮食夜同鸳鸯之锦衾恩情婉娈忽为别使人错莫乱愁心乱愁心涕如雪寒灯厌梦魂欲絶觉来相思悲白髪盈盈汉水若可越可惜淩波歩罗袜美人美人兮归去来莫作朝云暮雨兮飞阳台
　　对酒
　　蒲萄酒金叵【音颇】罗吴姬十五细马防青黛画眉红锦靴道字不正娇唱歌玳瑁筵中懐里醉芙蓉帐底奈君何
　　代美人愁镜
　　美人赠此盘龙之寳镜烛我金缕之罗衣时将红袖拂明月为惜普照之余辉影中金鹊飞不灭台下青鸾思独絶藁砧一别若箭去有日来无年狂风吹却妾心断玉筯并堕菱花前
　　示金陵子
　　金陵城东谁家子窃聴琴声碧牕里落花一片天上来随人直渡西江水楚歌吴语娇不成似能未能最有情谢公正要东山妓擕手林泉处处行
　　菩萨蛮
　　平林漠漠烟如织寒山一带伤心碧暝色入髙楼有人楼上愁玉阶空伫立宿鸟归飞急何处是归程长亭更短亭
　　忆秦娥
　　箫声咽秦娥梦断秦楼月秦楼月年年栁色灞陵伤别乐游原上清秋节咸阳古道音尘絶音尘絶西风残照汉家陵阙
　　三五七言
　　秋风清秋月明落叶聚还散寒鸦栖复惊相思相见知何日此时此夜难为情



　　唐诗镜巻十九
　　钦定四库全书
　　唐诗镜巻二十
　　明　陆时雍　编
　　盛唐第十二
　　李白【四】
　　五言律诗
　　宫中行乐词
　　【本传云宗坐沈者亭子意有所感欲得白为乐章召入而白已醉左右以水颒面稍解援笔成文婉丽精切无留思按纪事指为宫中行乐词也】
　　栁色黄金嫩梨花白雪香玉楼巢翡翠金殿锁鸳鸯选妓随雕辇徴歌出洞房宫中谁第一飞燕在昭阳
　　塞下曲三首
　　五月天山雪无花秪有寒笛中闻折栁春色未曽看晓战随金鼓宵眠抱玉鞍愿将腰下劔直为斩楼防骏马似风飇鸣鞭出渭桥弯弓辞汉月插羽破天骄阵解星芒尽营空海雾销功成画麟阁独有霍嫖姚塞虏乗秋下天兵出汉家将军分虎竹战士卧龙沙邉月随弓影胡霜拂劒花玉闗殊未入少妇莫长嗟
　　【祗是语气髙贵】
　　从军行
　　従军玉门道逐虏金微山笛奏梅花曲刀开明月环鼓声鸣海上兵气拥云间愿斩单于首长驱静铁闗
　　凤台曲
　　常闻秦帝女传得凤凰声是日逢仙子当时别有情人吹防箫去天借緑云迎曲在身不返空余弄玉名
　　【三四意迥】
　　紫骝马
　　紫骝行且嘶双翻碧玉蹄临流不肯渡似惜锦障泥白雪关山逺黄云海戍迷挥鞭万里去安得念春闺
　　长信怨
　　月皎昭阳殿霜清长信宫天行乗玉辇飞燕与君同更有欢娱处承恩乐未穷谁怜团扇妾独坐怨秋风
　　【五六言情入妙】
　　秋思
　　阏氏黄叶落妾望自登台海上碧云断单于秋色来胡兵沙塞合汉使玉闗回征客无归日空悲蕙草摧
　　【一起迥出三四如寒玉晶冰品所最贵】
　　侍従游宿温泉宫作
　　羽林十二将罗列应星文霜仗悬秋月霓旌巻夜云严更千户肃清乐九天闻日出瞻佳气葱葱绕圣君
　　口号赠杨徴君鸿【此公时被召】
　　陶令辞彭泽梁鸿入防稽我寻髙士传君与古人齐云卧留丹壑天书降紫泥不知杨伯起早晚向闗西
　　【歩骤】
　　赠崔秋浦
　　河阳花作县秋浦玉为人地逐名贤好风随惠化春水従天汉落山逼画屏新应念金门客投沙吊楚臣
　　南阳送客
　　斗酒勿为薄寸心贵不忘坐惜故人去偏令游子伤离顔怨芳草春思结垂杨挥手再三别临岐空断肠
　　【一起四语是本色当家】
　　送张舎人之江东
　　张翰江东去正值秋风时天清一鴈逺海濶孤帆迟白日行欲暮沧波杳难期吴洲如见月千里幸相思
　　送白利従金吾董将军西征
　　西羌延国讨白起佐军威劔决浮云气弓弯明月辉马行边草緑旌巻曙霜飞抗手凛相顾寒风生铁衣
　　【结语有色弓弯明月辉此便是率语】
　　送友人
　　青山横北郭白水绕东城此地一为别孤蓬万里征浮云游子意落日故入情挥手自兹去萧萧班马鸣
　　【三四有气】
　　送友人入蜀
　　见说蚕丛路﨑岖不易行山従人面起云傍马头生芳树笼秦栈春流绕蜀城升沈应已定不必问君平
　　【三四语佳苐未秀耸】
　　江夏送张丞
　　欲别心不忍临行情更亲酒倾无限月客醉防重春借草依流水攀花赠逺人送君従此去回首泣迷津
　　【三四是便语】
　　秋登宣城谢朓北楼
　　江城如画里山晓望晴空两水夹明镜双桥落彩虹人烟寒橘柚秋色老梧桐谁念北楼上临风懐谢公
　　【五六清老秀出是天际人语】
　　题江夏静修寺【此寺本李北海旧宅】
　　我家北海宅作寺南江滨空庭无玉树髙殿坐幽人书带留青草琴台羃素尘平生种桃李寂灭不成春
　　太原早秋
　　嵗落众芳歇时当大火流霜威出塞早云色渡河秋梦绕边城月心飞故国楼思归若汾水无日不悠悠
　　观胡人吹笛
　　胡人吹玉笛一半是秦声十月吴山晓梅花落敬亭愁闻出塞曲泪满逐臣缨却望长安道空懐恋主情
　　【三四愁绪片片欲堕】
　　【初唐以律行古局蹜不伸盛唐以古行律其体遂败良马之妙在折旋蚁封豪士之竒在规矩妙应若恃才一往非善之善也对酒忆贺监宿五松山下荀媪家宿巫山下夜泊牛渚懐古清音秀骨夫岂不佳苐非律体所宜耳附对酒忆贺监　四明有狂客风流贺季真长安一相见呼我谪仙人昔好杯中物今为松下尘金龟换酒处却忆泪沾巾附宿五松山下荀媪家　我宿五松下寂寥无所欢田家秋作苦邻女夜舂寒跪进雕胡饭月光明素盘令人忆漂母三谢不能餐附宿巫山下　昨夜巫山下猿声梦里长桃花飞緑水三月下瞿塘雨色风吹去南行逐楚王髙丘懐宋玉访古一霑裳附夜泊牛渚懐古　牛渚西江夜青天无片云登舟望秋月空忆谢将军余亦能髙咏斯人不可闻明朝挂帆席枫叶落纷纷诗太近人其病有二浅而近人者率也易而近人者俗也如渡荆门送别诸诗不免此病附渡荆门送别　渡逺荆门外来従楚国游山随平野尽江入大荒流月下飞天镜云生结海楼仍怜故乡水万里送行舟附江夏送宋之悌　楚水清若空遥将碧海同人分千里外兴在一杯中谷鸟吟晴日江猿啸晚风平生不下泪于此泣无穷附寻雍尊师隠居　羣峭碧摩天逍遥不计年拨云寻古道倚树听流泉花暖青牛卧松髙白鹤眠语来江色暮独自下寒烟附访戴天山道士不遇　犬吠水声中桃花带露浓树深时见鹿溪午不闻钟野竹分青霭飞泉挂碧峯无人知所去愁倚两三松附咏栁少府山瘿木樽　蟠木不雕饰且将斤斧疎樽成山岳势材是栋梁余外与金罍并中涵玉醴虚慙君垂拂拭遂忝玳筵居】
　　七言律诗
　　鹦鹉洲
　　鹦鹉来过吴江水江上洲传鹦鹉名鹦鹉西飞陇山去芳洲之树何青青烟开兰叶香风暖岸夹桃花锦浪生迁客此时徒极目长洲孤月向谁明
　　【太白七言絶无蕴借鹦鹉洲一首气格髙防】
　　【附登金陵凤凰台　凤凰台上凤凰游凤去台空江自流吴宫花草埋幽径晋代衣冠成古丘三山半落青天外二水中分白鹭洲总为浮云能蔽日长安不见使人愁】
　　五言排律
　　中丞宋公以吴兵三千赴河南军次浔阳脱余之囚参谋幕府因赠之
　　独坐清天下専征出海隅九江皆渡虎三郡尽还珠组练明秋浦楼船入郢都风髙初选将月满欲平胡杀气横千里军声动九区白猿慙劔术黄石借兵符戎虏行当剪鲸鲵立可诛自怜非剧孟何以佐良图
　　春日归山寄孟六浩然
　　朱绂遗尘境青山谒梵筵金绳开觉路寳筏度迷川岭树攒飞栱岩花覆谷泉塔形标海月楼势出江烟香气三天下钟声万壑连荷秋珠已满松密盖初圆鸟聚疑闻法龙参若防禅愧非流水韵叨入伯牙弦
　　秋日登扬州西灵塔
　　寳塔凌苍苍登攀览四荒顶髙元气合标出海云长万象分空界三天接画梁水摇金刹影日动火珠光鸟拂琼帘度霞连绣栱张目随征路断心逐去帆扬露濯梧楸白霜催橘柚黄玉毫如可见于此照迷方
　　五言絶句
　　王昭君
　　昭君拂玉鞍上马啼红颊今日汉宫人明朝胡地妾
　　玉阶怨
　　玉阶生白露夜久侵罗袜却下水晶帘玲珑望秋月
　　静夜思
　　牀前看月光疑是地上霜举头望山月低头思故乡
　　渌水曲
　　渌水明秋日南湖采白苹荷花娇欲语愁杀荡舟人
　　自遣
　　对酒不觉暝落花盈我衣醉起歩谿月鸟还人亦稀
　　怨情
　　美人卷珠帘深坐颦蛾眉但见泪痕湿不知心恨谁【六朝五言絶意致既深风华复绚唐人即古其貌而不古其意古其意而不古其韵如秋浦歌劳劳亭古意荡然矣诗之所以贵古者以情深也以格老也以色丽也以句响也】
　　秋浦歌
　　秋浦锦驼鸟人间天上稀山鸡羞渌水不敢照毛衣白发三千丈缘愁似个长不知明镜里何处得秋霜
　　劳劳亭
　　天下伤心处劳劳送客亭春风知别苦不遣栁条青
　　七言絶句
　　清平调词三首
　　【乐史序云开元禁中初重木芍药即今牡丹得四本红紫浅红通白者上因移植于兴庆池东沈香亭前防花方繁开上乗照夜车太真以歩辇従诏选梨园子弟将欲歌之上曰赏名花对妃子焉用旧乐遽命李龟年持金花笺宣赐白立进清平调辞三章白援笔赋之云云命梨园子弟约畧调抚丝竹促李龟年歌之太真持颇黎七寳杯酌西凉州蒲萄酒笑领歌辞上因调玉笛以倚曲每曲徧将换则迟其声以媚之太真饮罢敛绣巾重拜异日太真重吟前辞力士终以脱靴为耻乃曰以飞燕指妃子贱之甚矣太真深然之上尝欲命白官卒为宫中所捍而止】
　　云想衣裳花想容春风拂槛露华浓若非羣玉山头见防向瑶台月下逢
　　一枝红艳露凝香云雨巫山枉断肠借问汉宫谁得似可怜飞燕倚新妆
　　名花倾国两相欢常得君王带笑看解释春风无限恨沈香亭北倚防干
　　【气局寛转】
　　结韈子
　　燕南壮士吴门豪筑中置铅鱼隠刀感君恩重许君命太山一掷轻鸿毛
　　少年行
　　五陵年少金市东银鞍白马度春风落花踏尽游何处笑入吴姬酒肆中
　　军行
　　骝马新跨白玉鞍战罢沙场月色寒城头铁鼓声犹震匣里金刀血未干
　　従军行
　　百战沙场碎铁衣城南已合数重围突营射杀呼延将独领残兵千骑归
　　长门怨二首
　　天回北斗挂西楼金屋无人萤火流月光欲到长门殿别作深宫一段愁
　　桂殿长愁不记春黄金四屋起秋尘夜悬明月青天上独照长门宫里人
　　【二诗用意髙妙　气格雄深　夜悬明月青天上独照长门宫里人倒顿絶佳若一直写下气索然矣】
　　上皇西巡南京歌【按宗本纪天寳十四载禄山反十五载诏亲征七月次蜀郡八月皇太子即位灵武十月复京师十二月上皇天帝至自蜀郡大赦以蜀郡为南京】
　　劔阁重闗蜀北门上皇归马若云屯少帝长安开紫极双悬日月照乾坤
　　峨眉山月歌
　　峩眉山月半轮秋影入平羌江水流夜发清谿向三峡思君不见下渝州
　　【浑然之妙】
　　横江词
　　横江馆前津吏迎向余东指海云生郎今欲渡縁何事如此风波不可行
　　【直是无不可诗种种入妙】
　　客中行
　　兰陵美酒郁金香玉碗盛来琥珀光但使主人能醉客不知何处是他乡
　　巴陵赠贾舎人
　　贾生西望忆京华湘浦南迁莫怨嗟圣主恩深汉文帝怜君不遣到长沙
　　赠汪伦
　　李白乗舟将欲行忽闻岸上踏歌声桃花潭水深千尺不及汪伦送我情
　　【妙于言情】
　　闻王昌龄左迁龙标尉遥有此寄
　　杨花落尽子规啼闻道龙标过五谿我寄愁心与明月随风直到夜郎西
　　【寄月随风何所不到】
　　山中问荅
　　问余何事栖碧山笑而不答心自闲桃花流水杳然去别有天地非人间
　　【此是谪仙语】
　　答湖州迦叶司马问白是何人
　　青莲居士谪仙人酒肆藏名三十春湖州司马何须问金粟如来是后身
　　黄鹤楼送孟浩然之广陵
　　故人西辞黄鹤楼烟花三月下扬州孤帆逺影碧空尽惟见长江天际流
　　送外甥郑灌従军
　　丈八蛇矛出陇西弯弧拂箭白猿啼破胡必有龙韬策积甲应将熊耳齐
　　望天门山
　　天门中断楚江开碧水东流直北回两岸青山相对出孤帆一片日边来
　　秋下荆门
　　霜落荆门江树空布帆无恙挂秋风此行不为鲈鱼鲙自爱名山入剡中
　　【无意无色自然髙妙】
　　苏台览古
　　旧苑荒台杨栁新菱歌清唱不胜春只今惟有西江月曽照吴王宫里人
　　【意转愈深格转愈老只今唯有西江月曽照吴王宫里人意想转入无已所以见气局之髙】越中览古
　　越王勾践破吴归义士还家尽锦衣宫女如花满春殿只今惟有鹧鸪飞
　　与史郎中饮听黄鹤楼上吹笛【饮一作钦】
　　一为迁客去长沙西望长安不见家黄鹤楼中吹玉笛江城五月落梅花
　　【此与观胡人吹笛一意髙适玉门阙听吹笛胡人吹笛戍楼间楼上萧条海色闲借问落梅凡防曲从风一夜满闗山便词费而格卑矣】
　　春夜洛城闻笛
　　谁家玉笛暗飞声散入春风满洛城此夜曲中闻折栁何人不起故园情
　　陌上赠美人
　　骏马骄行踏落花垂鞭直拂五云车美人一笑褰珠箔遥指红楼是妾家










　　唐诗镜卷二十
　　钦定四库全书
　　唐诗镜卷二十一
　　明　陆时雍　编
　　盛唐第十三
　　杜甫【唐书云字子美审言孙天寳中举进士不第奏赋三篇帝竒之拜右卫率府胄曹参军禄山乱避走三川肃宗立奔谒行在拜右拾遗房琯罢相上疏言琯不宜免帝怒出为华州司功参军閟辅饥客秦州严武节度劔南表为参谋检校工部员外郎武卒崔旴等乱往来梓防间大厯中客耒阳游岳祠大水遽至渉旬不得食县令具舟迎还馈牛灸白酒大醉一夕卒年五十九少与李白齐名时号李杜杜子美之胜人者有二思人所不能思道人所不敢道以意胜也数百言不觉其繁三数语不觉其简所谓御众如御寡擒贼先擒王以力胜也五七古诗雄视一世竒正雅俗称题而出各尽所长是谓武库五七律诗他人每以情景相和而成本色不足者往往景饶情乏子美直摅本懐借景入情防镕成相最为老手然多径意一往潦倒太甚色泽未工大都雄于古者每不屑屑于律故知用才实难古人小物必勤良有以也　王摩诘之清微李太白之髙妙杜子美之雄浑三者并称然而太白之地优矣】
　　五言古诗
　　前出塞
　　出门日已逺不受徒旅欺骨肉恩岂断男儿死无时走马脱辔头手中挑青丝捷下万仭冈俯身试搴旗【语如身歴即身歴者却自不能道　老杜长于造境能造境即情色种种毕着李青莲长于造情情到即境不烦而足】
　　挽弓当挽强用箭当用长射人先射马擒贼先擒王杀人亦有限立国自有疆苟能制侵陵岂在多杀伤
　　【语语筋力前四语不知何自或是成语或自已出用得合拍总归佳境】
　　单于寇我垒百里风尘昬雄劔四五动彼军为我奔虏其名王归系颈授辕门潜身备行列一胜何足论
　　【善于自负三四语中有神】
　　后出塞
　　男儿生世间及壮当封侯战伐有功业焉能守旧丘召募赴蓟门军动不可留千金买马鞍百金装刀头闾里送我行亲戚拥道周班白居上列酒酣进庶羞少年别有赠含笑看吴钩
　　【未语有色】
　　朝进东门营暮上河阳桥落日照大旗马鸣风萧萧平沙列万幕部伍各见招中天悬明月令严夜寂寥悲笳数声动壮士惨不骄借问大将军恐是霍嫖姚
　　【写景一一入神色絶不足道】
　　新安吏【自注云收京后作虽收两京贼犹充斥】
　　客行新安道喧呼闻防兵借问新安吏县小更无丁府帖昨夜下次选中男行中男絶短小何以守王城肥男有母送瘦男独伶俜白水暮东流青山犹哭声莫自使眼枯收汝泪纵横眼枯即见骨天地终无情我军收相州日夜望其平岂意贼难料归军星散营就粮近故垒练卒依旧京掘壕不到水牧马役亦轻况乃王师顺抚养甚分明送行勿泣血仆射如父兄【按郑昻云仆射拈郭子仪也
　　善作苦语】
　　石壕吏【按蔡梦弼云石壕属邠州昔北狄侵太王于此筑城壕以御之因名石壕又卞圜云石濠陜东戍在新安西即石崤也】
　　暮投石壕村有吏夜捉人老翁逾墙走老妇出门看吏呼一何怒妇啼一何苦听妇前致词三男邺城戍一男附书至二男新战死存者且偷生死者长已矣室中更无人惟有乳下孙孙有母未去出入无完裙老妪力虽衰请从吏夜归急应河阳役犹得备晨炊夜久语声絶如闻泣幽咽天明登前途独与老翁别
　　【其事何长其言何简吏呼一何怒妇啼一何苦二语便当数十言写矣文章家所云要防以去形而得情去情而得神故也末四语酸楚殊甚　甞观王粲七哀诗情事之悲曽不减此然七哀声色不动吐纳自如若老杜诸作便觉椎胸顿足唾涕俱来矣此古今人所以不相及也】
　　新防别
　　兔丝附蓬麻引蔓故不长嫁女与征夫不如弃路傍结发为君妻席不暖君床暮防晨告别无乃太怱忙君行虽不逺守边赴河阳妾身未分明何以拜姑嫜父母养我时日夜令我藏生女有所归鸡犬亦得将君今往死地沈痛迫中肠誓欲随君去形势反苍黄勿为新防念努力事戎行妇人在军中兵气恐不扬自嗟贫家女久致罗襦裳罗襦不复施对君洗红妆仰视百鸟飞大小必双翔人事多错迕与君永相望
　　【此作气韵不减汉魏妾身未分明何以拜姑嫜建安中亦无此深至语】
　　垂老别
　　四郊未宁静垂老不得安子孙阵亡尽焉用身独完投杖出门去同行为辛酸幸有牙齿存所悲骨髓干男儿既介胄长揖别上官老妻卧路啼嵗暮衣裳单孰知是死别且复伤其寒此去必不归还闻劝加餐土门壁甚坚杏园度亦难势异邺城下纵死时犹寛人生有离合岂择盛衰端忆昔少壮日迟回竟长叹万国尽征戍烽火被冈峦积尸草木腥流血川原丹何乡为乐土安敢尚盘桓弃絶蓬室居塌然摧肺肝
　　【语多诀别痛有余情男儿既介胄长揖别上官此语犹有少年意气】
　　无家别
　　寂寞天寳后园庐但蒿藜我里百余家世乱各东西存者无消息死者为尘泥贱子因阵败归来寻旧蹊久行见空巷日瘦气惨凄但对狐与狸竪毛怒我啼四邻何所有一二老寡妻宿鸟恋本枝安辞且穷栖方春独荷锄日暮还灌畦县吏知我至召令习鼓鞞虽从本州役内顾无所携近行止一身逺去终转迷家乡既荡尽逺近理亦齐永痛长病母五年委沟谿生我不得力终身两酸嘶人生无家别何以为烝黎
　　【日瘦气惨凄一语备景略尽故言不必多惟其至者家乡既荡尽逺近理亦齐老杜诗必穷工极苦使无余境乃已李青莲只指防大意】
　　义鹘行
　　隂崖有苍鹰养子黒柏颠白蛇登其巢吞噬恣朝餐雄飞逺求食雌者鸣辛酸力彊不可制黄口无半存其父从西归翻身入长烟斯须领健鹘痛愤寄所宣斗上捩孤影噭哮来九天修鳞脱逺枝巨颡拆老拳髙空得蹭蹬短草辞蜿蜒折尾能一掉饱肠已皆穿生虽灭众雏死亦垂千年物情有报复快意贵目前兹实鸷鸟最急难心炯然功成失所徃用舍何其贤近经潏水湄此事樵夫传飘萧觉素发凛欲冲儒冠人生许与分只在顾盼间聊为义鹘行用激壮士肝
　　【抚情有余写色未细】
　　杨监又出画鹰十二扇
　　近时冯绍正能画鸷鸟様明公出此图无乃传其状殊姿各独立清絶心有向疾禁千里马气敌万人将忆昔骊山宫冬移含元仗天寒大羽猎此物神俱王当时无凡材百中皆用壮粉墨形似间识者一惆怅干戈少暇日真骨老崖嶂为君除狡兔防是翻鞲上
　　题衡山县文宣一王庙新学堂呈陆宰
　　旄头彗紫微无复俎豆事金甲相排荡青衿一憔悴呜呼已十年儒服敝于地征夫不遑息学者沦素志我行洞庭野歘得文翁肆侁侁胄子行若舞风雩至周室宜中兴孔门未应弃是以资雅才焕然立新意衡山虽小邑首唱恢大义因见县尹心根源旧宫閟讲堂非曩构大屋加涂塈下可容百人墙隅亦深邃何必三千徒始压戎马气林木在庭户密榦叠苍翠有井朱夏时辘轳冻阶戺耳闻读书声杀伐灾髣髴故国延归望衰顔减愁思南纪收波澜西河共风味采诗倦跋渉载笔尚可记髙歌激宇宙凡百慎失坠
　　【语壮干戈宫墙生色】
　　戏赠郑广文防兼呈苏司业源明
　　广文到官舎系马堂阶下醉即骑马归颇遭官长骂才名三十年坐客寒无氊赖有苏司业时时与酒钱
　　【内可闵郑外可观时】
　　赠卫八处士【按唐史拾遗与卫宾相友善宾年少号为小友】
　　人生不相见动如参与商今夕复何夕共此灯烛光少壮能防时鬓发各已苍访旧半为鬼惊呼热中肠焉知二十载重上君子堂昔别君未防儿女忽成行怡然敬父执问我来何方问答未及巳儿女罗酒浆夜雨剪春韭新炊间黄粱主称防面难一举累十觞十觞亦不醉感子故意长明日隔山岳世事两茫茫
　　【此诗情胜乎词】
　　赠苏徯
　　异县昔同游各云厌转蓬别离已五年尚在行李中戎马日衰息乗舆安九重有才何栖栖将老委所穷为郎未为贱其奈疾病攻子何面黧黒焉得豁心胸巴蜀倦剽刼下愚成土风幽蓟已削平荒徼尚弯弓斯人脱身来岂非吾道东乾坤虽寛大所适裴囊空肉食欺菜色少壮欺老翁况乃主客间古来偪侧同君今下荆扬独帆如飞鸿二州豪侠塲人马皆自雄一请甘饥寒再请甘养蒙
　　【一请甘饥寒再请廿养蒙此老杜自写本色语千载丈夫当同此调　读李诗如轻云飘飘杜诗如黄河汹汹】
　　九日寄岑参
　　出门复入门雨脚但如旧所向泥活活思君令人瘦沈吟坐西轩饮食错昬昼寸歩曲江头难为一相就吁嗟乎苍生稼穑不可救安得诛云师畴能补天漏大明韬日月旷野号禽兽君子强逶迤小人困驰骤维南有崇山恐与川浸溜是节东篱菊纷披为谁秀岑生多新诗性亦嗜醇酎采采黄金花何由满衣袖
　　【出门复入门雨脚但如旧踪迹宛然采采黄金花何由满衣袖情事索莫安得诛云师畴能补天漏此老杜最不老处】
　　有懐台州郑十八司户防【自注云防时坐汚贬台州司户】
　　天台隔三江风浪无晨暮郑公纵得归老病不识路昔如水上鸥今若罝中兔性命由他人悲辛但狂顾山鬼独一脚蝮蛇长如树呼号傍孤城嵗月谁与度从来御魑魅多为才名误夫子稽阮流更被时俗恶海隅微小吏眼暗发垂素黄帽映青袍非供折腰具平生一杯酒见我故人遇相望无所成乾坤莽回互
　　【老抱牢騒】
　　宿青谿驿奉懐张员外十五兄之绪【青谿驿在嘉州犍为县】
　　漾舟千山内日入泊枉渚我生本飘飘今复在何许石根青枫林猿鸟聚俦侣月明游子静畏虎不得语中夜懐友朋乾坤此深阻浩荡前后间佳期付荆楚
　　【月明游子静畏虎不得语景色悄然照日】
　　梦李白二首
　　死别已吞声生别常恻恻江南瘴疠地逐客无消息故人入我梦明我长相忆恐非平生魂路逺不可测魂来枫林青魂返闗塞黒君今在罗网何以有羽翼落月满屋梁犹疑照顔色水深波浪濶无使蛟龙得
　　浮云终日行游子久不至三夜频梦君情亲见君意告归常局促苦道来不易江湖多风波舟楫恐失坠出门搔白首苦负平生志冠盖满京华斯人独顦顇孰云网恢恢将老身反累千秋万嵗名寂寞身后事
　　【是魂是人是梦是覩都觉恍惚无定亲情苦意无不备极矣　死别已吞声生别常恻恻便是千情万恨出门掻白首苦负平生志彼此懐抱都尽诗谓语不惊人死不休是以境必抉奥语必穷徼此子美擅长处】
　　送髙三十五书记十五韵【髙适客河西哥舒翰表为掌书记】
　　崆峒小麦熟且愿休王师请公问主将焉用穷荒为饥鹰未饱肉侧翅随人飞髙生跨鞍马有似并州儿脱身簿尉中始与棰楚辞借问今何官触热向武威答云一书记所媿国士知人亦不易知更须慎其仪十年出幕府自可持旌麾此行既特达足以慰所思男儿功名遂亦在老大时常恨结欢浅各在天一涯又如参与商惨惨中肠悲惊风吹鸿鹄不得相追随黄尘翳沙漠念子何时归边城有余力早寄従军诗
　　【肝胆披露　语气壮往有余】
　　送重表侄王砅评事使南海【砅音义与深则厉之厉同】
　　我之曾老姑尔之髙祖母尔祖未显时归为尚书妇隋朝大业末房杜俱交友长者来在门荒年自糊口家贫无供给客位但箕箒俄顷羞颇珍寂寥人散后入怪鬓发空吁嗟为之久自陈剪髻鬟鬻市充杯酒上云天下乱宜与英俊厚向窃窥数公经纶亦俱有次问最少年虬髯十八九子等成大名皆因此人手下云风云合龙虎一吟吼愿展丈夫雄得辞儿女丑秦王时在坐真气惊户牖及乎贞观初尚书践台斗夫人常肩舆上殿称万夀六宫师柔顺法则化妃后至尊均嫂叔盛事垂不朽凤雏无凡毛五色非尔曹往者胡作逆乾坤沸嗷嗷吾客在冯翊尔家同遁逃争夺至徒歩块独委蓬蒿逗遛热尔肠十里却呼号自下所骑马右持腰间刀左牵紫游缰飞走使我髙茍活到今日寸心铭佩牢乱离又聚散宿昔恨滔滔水花笑白首春草随青袍廷评近要津节制收英髦北驱汉阳传南泛上泷舠家声肯坠地利器当秋毫番禺亲贤领筹运神功操大夫出卢宋寳贝休脂膏洞主降接武海胡舶千艘我欲就丹砂跋渉觉身劳安能陷粪土有志乗鲸鳌或骖鸾腾天聊作鹤鸣臯
　　【喜其欵悉上云天下乱一叚更有神色】
　　赠李十五丈别
　　峡人鸟兽居其石附层巅下临不测江中有万里船多疾纷倚薄少留改嵗年絶域谁慰懐开顔喜名贤孤陋忝末戚等级敢比肩人生意气合相与襟袂连一日两遣仆三日一共筵扬论展寸心壮笔过飞泉成美价存子山旧业传不闻八尺躯常受众目怜吾为辛苦行葢彼生事牵北回白帝棹南入黔阳天汧公制方隅【自注云汧公李勉也宗室郑惠王孙】迥出诸侯先封内如太古时危独萧然清髙金茎露正直朱丝弦昔在尧四岳今之黄颍川于迈恨不同所思无由宣山深水増波解榻秋露悬客游虽云久亦思月再圆晨集风渚亭醉操云峤篇丈夫贵知已欢罢念归旋
　　别蔡十四著作【黄鹤云永泰九年成都尹郭英又为崔旴所杀时蔡著作扶其榇以归】
　　贾生恸哭后寥落无其人安知蔡夫子髙义迈等伦献书谒皇帝志已清风尘流涕洒丹极万乗为酸辛天地则疮痍朝廷多正臣异才复间出周道日惟新使蜀见知已别顔始一伸主人薨城府扶榇归咸秦巴道此相逢防我病江滨忆念凤翔都聚散卧十春我衰不足道但愿子意陈稍令社稷安自契鱼水亲我虽消渴甚敢忘帝力勤尚思未朽骨复覩耕桑民积水驾三峡浮龙倚长津扬舲洪涛间仗子济物身鞍马下秦塞王城通北辰甲聚不散兵久食恐贫穷谷无粟帛使者来相因若慿南辕使书札到天垠
　　别唐十五诫因寄礼部贾侍郎
　　九载一相逢百年能几何复为万里别送子山之阿白鹤久同林潜鱼本同河未知栖集期衰老强髙歌歌罢两凄恻六龙勿蹉跎相视发皓白况难驻羲和胡星坠燕地汉将仍横戈萧条四海内人少豺虎多少人慎莫投多虎信所过饥有易子食兽犹畏虞罗子负经济才天门郁差峩飘飘适东周来往若崩波南宫吾故人白马金盘陀雄笔映千古见贤心靡他念子善师事嵗寒守旧柯为吾谢贾公病肺卧江沱
　　将适吴楚留别章使君留后兼幕府诸公【得栁字】
　　我来入蜀门嵗月亦已久岂惟长儿童自觉成老丑常恐性坦率失身为杯酒近辞痛饮徒折节万夫后昔如縦壑鱼今如丧家狗既无逺方恋行止复何有相逢半新故取别随薄厚不意青草湖扁舟落吾手眷眷章梓州开筵俯髙栁楼前出骑马帐下罗宾友健儿簸红旗此乐防难朽日车隠昆仑乌雀噪户牖波涛未足畏三峡徒雷吼所忧盗贼多重见衣冠走中原消息断黄屋今安否终作适荆蛮安排用荘叟随云拜东皇挂席上南斗有使即寄书无使长回首
　　同诸公登慈恩寺塔【自注云时髙适薛据先有此作】
　　髙标跨苍穹烈风无时休自非旷士懐登兹翻百忧方知象教力足可追防捜仰穿龙蛇窟始出枝撑幽七星在北户河汉声西流羲和鞭白日少昊行清秋秦山忽破碎泾渭不可求俯视但一气焉能辨皇州回首叫虞舜苍梧云正愁惜防瑶池饮日晏昆仑丘黄鹤去不息哀鸣何所投君看随阳鴈各有稻粱谋
　　【登髙望逺一往寄情无限】
　　奉同郭给事汤东灵湫作【灵湫在骊山】
　　东山气鸿蒙宫殿居上头君来必十月树羽临九州隂火煑玉泉喷薄涨岩幽有时浴赤日光抱空中楼阆风入辙迹广野延防捜沸天万乗动观水百丈湫幽灵斯可怪王命官属休初闻龙用壮劈石摧林丘中夜窟宅改移因风雨秋倒悬瑶池影屈注苍江流味如甘露浆挥弄滑且柔翠旗淡偃蹇云车纷少留箫鼓荡四溟异香泱漭浮鲛人献防绡曽祝沈豪牛百祥奔盛明古先莫能俦坡陀金虾蟇出见盖有由至尊顾之笑王母不遣收复归虚无底化作长黄虬飘飘青锁郎文彩瑚钩浩歌渌水曲清絶聼者愁
　　【俶诡】
　　九成宫【在凤翔本隋仁夀宫唐修之以避暑因更名山有九重故曰九成】
　　苍山入百里崖断如杵臼曽宫慿风回岌嶪土囊口立神扶栋宇凿翠开户牖其阳产灵芝其隂宿牛斗纷披长松倒掲怪石走哀猿啼一声客泪迸林薮荒哉隋家帝制此今頽朽向使国不亡焉为巨唐有虽无新増修常置官居守巡非瑶水逺迹是雕墙后我行属时危仰望嗟叹久天王守【与狩同】太白驻马更搔首
　　【语语如凿石开山剏所未有】
　　玉华宫【在坊州凤凰谷】
　　谿回松风长苍防窜古瓦不知何王殿遗构絶壁下隂房鬼火青壊道哀湍泻万籁真笙竽秋色正潇洒美人为黄土况乃粉黛假当时侍金舆故物独石马忧来借草坐浩歌泪盈把冉冉征途间谁是长年者
　　【此诗宋人賛不容口以余观之特四语耳谿回松风长苍防窜古瓦隂房鬼火青壊道哀湍泻此直指景色不假防级信属老手不知何王殿遗构絶壁下此岂古法万籁真笙竽秋色正潇洒二语已属形容美人为黄土况乃粉黛假当时侍金舆故物独石马数语则迫露之极矣古人题咏浑浑断不如是】
　　晦日寻崔戢李封
　　朝光入瓮牖方寝惊敝裘起行视天宇春气渐和柔兴来不暇懒今晨梳我头出门无所待徒歩觉自由杖藜复恣意免值公与侯晚定崔李交防心真罕俦每过得酒倾二宅可淹留喜结仁里欢况因令节求李生园欲荒旧竹颇修修引客看扫除随时成献酬崔侯初筵色已畏空樽愁未知天下士至性有此不草芽既青出蜂声亦暖游思见农器陈何当甲兵休上古葛天民不贻黄屋忧至今阮籍等熟醉为身谋威凤髙其翔长鲸吞九州地轴为之翻百川皆乱流当歌欲一放泪下恐莫收浊醪有妙理庶用慰沈浮
　　两当县吴十侍御江上宅
　　寒城荒烟淡山谷落叶赤隂风千里来吹汝江上宅鹍鸡号枉渚日色傍阡陌借问持斧翁防年长沙客哀哀失木狖矫矫避弓翮亦知故乡乐未敢思宿昔昔在凤翔都共通金闺籍天子犹蒙尘东郊暗长防兵家忌间谍此辈常接迹台中领举劾君必慎剖析不忍杀无辜所以分黒白上官权许与失意见迁斥仲尼甘旅人向子识损益朝廷非不知闭口休叹息余时忝诤臣丹陛实咫尺相看受狼狈至死难塞责行迈心多违出门无与适于公负明义惆怅头更白
　　夏日李公见访【自注云李时为太子家令】
　　逺林暑气薄公子过我游贫居类村坞僻近城南楼傍舎颇淳朴所愿亦易求隔屋唤西家借问有酒不墙头过浊醪展席俯长流清风左右至客意已惊秋巢多众鸟喧叶密鸣蝉稠苦遭此物聒孰谓吾庐幽水花晚色静庶足充淹留豫恐樽中尽更起为君谋
　　大云寺賛公房
　　灯影照无睡心清闻妙香夜深殿突兀风动金琅珰天黒闭春院地清栖暗芳玉绳回断絶铁凤森翺翔梵放时出寺钟残仍殷床明朝在沃野苦见尘沙黄
　　儿童汲井华惯捷瓶在手霑洒不濡地扫除似无帚明霞烂复阁霁雾搴髙牖侧塞被径花飘飖委墀栁艰难世事迫隠遁佳期后晤语契深心那能总箝口奉辞还杖防暂别终回首泱泱泥汚人防防【音银】国多狗既未免羁绊时来憩奔走近公如白雪执热烦何有
　　【灯影照无睡心清闻妙香此语似有契防儿童汲井华惯捷瓶在手霑洒不濡地扫除似无帚绰有禅理在】
　　法镜寺
　　身危适他州勉强终劳苦神伤山行深愁破崖寺古婵婵碧藓净萧摵寒箨聚洄洄山根水冉冉松上雨泄云蒙清晨初日翳复吐朱甍半光炯户牖粲可数枉防防前期岀萝已亭午防防子规叫微径不复取
　　【味堪咀嚼】
　　北征【黄鹤云公自凤翔归鄜州作鄜音孚】
　　皇帝二载秋闰八月初吉杜子将北征苍茫问家室维时遭艰虞朝野少暇日顾慙恩私被诏许归蓬荜拜辞诣阙下怵惕久未出虽乏諌诤姿恐君有遗失君诚中兴主经纬固密勿东胡反未已臣甫愤所切挥涕恋行在道途犹恍惚乾坤合疮痍忧虞何时毕靡靡逾阡陌人烟萧瑟所遇多被伤呻吟更流血回首凤翔县旌旗晩明灭前登寒山重屡得饮马窟邠郊入地底泾水中荡潏猛虎立我前苍崖吼时裂菊垂今秋花石戴古车辙青云动髙兴幽事亦可恱山果多琐细罗生杂像栗或红若丹砂或黒如防漆雨露之所濡甘苦齐结实缅思桃源内益叹身世拙坡陀望鄜畤谷岩互出没我行已水滨我仆犹木末鸱鸟鸣黄桑野防拱乱穴夜深经战塲寒月照白骨潼闗百万师往者散何卒遂令半秦民残害为异物况我堕胡尘及归尽华发经年至茅屋妻子衣百结恸哭松声迥悲泉共幽咽平生所骄儿顔色白胜雪见爷背面啼垢腻脚不韤牀前两小女补绽才过膝海图坼波涛旧绣移曲折天吴及紫凤颠倒在裋【音竪】褐老夫情懐恶呕泄卧数日那无囊中帛救汝寒凛栗粉黛亦解包衾裯稍罗列瘦妻面复光痴女头自栉学母无不为晓妆随手抹移时施朱铅狼籍画眉濶生还对童稚似欲忘饥渴问事竞挽须谁能即嗔喝翻思在贼愁甘受杂乱聒新归且慰意生理焉得说至尊尚蒙尘防日休练卒仰看天色改旁觉妖氛豁隂风西北来惨淡随回纥其王愿助顺其俗喜驰突送兵五千人驱马一万匹此辈少为贵四方服勇决所用皆鹰腾破敌过箭疾圣心颇虚伫时议气欲夺伊洛指掌收西京不足拔官军请深入蓄锐伺俱发此举开青徐旋瞻畧恒碣昊天积霜露正气有肃杀祸转亡胡嵗势成擒胡月胡命其能久皇纲未宜絶忆昨狼狈初事与古先别奸臣竟葅醢同恶随荡析不闻夏殷衰中自诛褒妲周汉获再兴宣光果明哲桓桓陈将军【陈元礼也】仗钺奋忠烈微尔人尽非于今国犹活凄凉大同殿寂寞白兽闼都人望翠华佳气向金阙园陵固有神扫洒数不阙煌煌太宗业树立甚宏达
　　【造次情事却防染悉具朝廷计议途道间闗家室情事无不具备归家一叚余谓其着色太浓】自京赴奉先县咏懐五百字
　　杜陵有布衣老大意转拙许身一何愚窃比稷与契居然成濩落白首甘契濶盖棺事则已此志常觊豁穷年忧黎元叹息肠内热取笑同学翁浩歌弥激烈非无江海志潇洒送日月生逢尧舜君不忍便永诀当今廊庙具构厦岂云缺葵藿倾太阳物性固莫夺顾惟蝼蚁辈但自求其穴胡为慕大鲸辄拟偃溟渤以兹悟生理独耻事干谒兀兀遂至今忍为尘埃没终愧巢与由未能易其节沈饮聊自遣放歌颇愁絶嵗暮百草零疾风髙冈裂天衢隂峥嵘客子中夜发霜严衣带断指直不得结凌晨过骊山御榻在防【上徒结切下音齧】蚩尤塞寒空蹴踏崖谷滑瑶池气郁律羽林相摩戛君臣留欢娱乐动殷【读作隠】胶葛赐浴皆长缨与宴非短褐彤庭所分帛本自寒女出鞭挞其夫家聚敛贡城阙圣人筐篚恩实欲邦国治臣如忽至理君岂弃此物多士盈朝廷仁者宜战栗况闻内金盘尽在卫霍室中堂有神仙烟雾蒙玉质暖客貂防裘悲管逐清瑟劝客駞蹄羮霜橙压香橘朱门酒肉臭路有冻死骨荣枯咫尺异惆怅难再述北辕就泾渭官渡又改辙羣水従西下极目髙崪兀疑自崆峒来恐触天柱折河梁幸未坼枝撑声窸窣【上息七切下苏骨切】行旅相攀援川广不可越老妻既异县十口隔风雪谁能久不顾庶往共饥渴入门闻号咷幼子饥已卒吾宁舍一哀里巷亦鸣咽所愧为人父无食致夭折岂知秋禾登贫窭有仓卒生常免租税名不隶征伐抚迹犹酸辛平人固骚屑黙思失业徒因念逺戍卒忧端齐终南澒【胡孔切】洞不可掇
　　【感时忧国披写满懐此老杜独到想此言之非虚作】
　　羌村【在鄜州】
　　峥嵘赤云西日脚下平地柴门鸟雀噪归客千里至妻孥恠我在惊定还拭泪世乱遭飘荡生还偶然遂邻人满墙头感叹亦歔欷夜防更秉烛相对如梦寐
　　羣鸡正乱叫客至鸡鬬争驱鸡上树木始闻叩柴荆父老四五人问我久逺行手中各有携倾榼浊复清苦辞酒味薄黍地无人耕兵革既未息儿童尽东征请为父老歌艰难媿深情歌罢仰天叹四座泪縦横
　　【夜阑更秉烛相对如梦寐岂犹有未招之魂耶羣鸡正乱叫客至鸡鬬争驱鸡上树木始闻扣柴荆此非独村景世乱还家岂惟妻子惊情即鸡犬亦觉异色】













　　唐诗镜卷二十一
　　钦定四库全书
　　唐诗镜卷二十二
　　明　陆时雍　编
　　盛唐第十四
　　杜甫【二】
　　五言古诗
　　发秦州【乾元二年冬自秦州如同谷至成都纪行所作】
　　我衰更懒拙生事不自谋无食问乐土无衣思南州汉源十月交天气凉如秋草木未黄落况闻山水幽栗亭名更佳下有良田畴充肠多薯蓣崖蜜亦易求密竹复冬笋清池可方舟虽伤旅寓逺庶遂平生游此邦俯要冲实恐人事稠应接非本性登临未销忧谿谷无异石塞田始微收岂复慰老夫惘然难久留日色隠孤戍乌啼满城头中宵驱车去饮马寒塘流磊落星月髙苍茫云雾浮大哉乾坤内吾道长悠悠
　　【元气蒙蒙】
　　赤谷
　　天寒霜雪繁游子有所之岂但嵗月暮重来未有期晨发赤谷亭险艰方自兹乱石无改辙我车已载脂山深苦多风落日童稚饥悄然村墟迥烟火何由追贫病转零落故乡不可思常恐死道路永为髙人嗤
　　【老杜发秦州一段诗正入细所以首首可诵凡好髙好竒便与物情相逺人到歴錬既深事理物情入手知向髙竒一无用处】
　　铁堂峡
　　山风吹游子缥缈乗险絶硖形藏堂隍壁色立积铁径摩穹苍蟠石与厚地裂修纎无限竹嵌空太始雪威迟哀壑底徒旅惨不恱水寒长冰横我马骨正折生涯抵弧矢盗贼殊未灭飘蓬逾三年回首肝肺热
　　【语语深贴有味】
　　盐井
　　卤中草木白青者宫盐烟官作既有程煮盐烟在川汲井嵗搰搰【月骨切】出车日连连自公斗三百转致斛六千君子慎止足小人苦喧阗我何良叹嗟物理固自然
　　【自公斗三百转致斛六千此是肆课佳记】
　　【附青阳峡　塞外苦厌山南行道弥恶冈峦相经亘云水气参错林回硖角来天侧壁面削磎西五里石奋怒向我落仰看日车侧俯恐坤轴弱魑魅啸有风霜霰浩渶漠昨忆逾陇坂髙秋视吴岳束笑莲花卑北知崆峒薄超然侔壮观巳谓殷寥廓突兀犹趂人及兹叹防寞　语多险僻犹有曩时之态】
　　龙门镇
　　细泉兼轻冰沮洳栈道湿不辞辛苦行迫此短景急石门云雪隘古镇峯峦集旌竿暮惨澹风水白刃涩胡马屯成羣防虞此何及嗟尔逺戍人山寒夜中泣
　　石龛
　　熊罴咆我东虎豹号我西我后鬼长啸我前狨又啼天寒昬无日山逺道路迷驱车石龛下仲冬见虹蜺伐竹者谁子悲歌上云梯为官采美箭五嵗供梁齐苦云直簳尽无以充提携奈何渔阳骑飒飒惊烝黎
　　【此诗气局最宽语致最简】
　　积草岭【自注云同谷界】
　　连峯积长隂白日逓隠见飕飕林响交惨惨石状变山分积草岭路异明水县旅泊吾道穷衰年嵗时倦卜居尚百里休驾投诸彦邑有佳主人情如已防面来书语絶妙逺客惊深眷食蕨不愿余茅茨眼中见
　　凤凰台【成州有凤凰山即秦弄玉与萧史吹箫处】
　　亭亭凤凰台北对西康州西伯今寂寞凤声亦悠悠山峻路絶踪石林气髙浮安得万丈梯为君上上头恐有无母雏饥寒日啾啾我能剖心血饮啄慰孤愁心以当竹实炯然忘外求血以当醴泉岂徒比清流所重王者瑞敢辞微命休坐看彩翮长举意八极周自天衔瑞图飞下十二楼图以奉至尊凤以垂鸿猷再光中兴业一洗苍生忧深衷正为此羣盗何淹留
　　【忧时济世热膓满抱】
　　发同谷县【自注云乾元二年十二月一日自陇右赴劔南纪行】
　　贤有不黔突圣有不暖席况我饥愚人焉能尚安宅始来兹山中休驾喜地僻奈何迫物累一嵗四行役忡忡去絶境杳杳更逺适停骖龙潭云回首虎崖石临岐别数子握手泪再滴交情无旧深穷老多惨慼平生嬾拙意偶值栖遁迹去住与愿违仰慙林间翮
　　万丈潭【在同谷县】
　　清谿合防漠神物有显晦龙依积水蟠窟压万丈内局歩凌垠堮侧身下烟霭前临洪涛寛却立苍石大山危一径尽岸絶两壁对削成根虚无倒影垂澹瀩【徒对切】黑知湾环底清见光炯碎孤云倒来深飞鸟不在外髙萝成帷幄寒木叠旌斾逺川曲通流嵌窦潜泄濑造幽无人境发兴自我辈告归遗恨多将老斯游最闭藏修鳞蛰出入巨石碍何当暑天过快意风云防
　　【句多苦錬】
　　木皮岭
　　首路栗亭西尚想凤凰村季冬携童稚辛苦赴蜀门南登木皮岭艰险不易论汗流被我体祁寒为之暄逺岫争辅佐千岩自崩奔始知五岳外别有他山尊仰干塞大明俯入裂厚坤再闻虎豹鬬屡局风水昬髙有废阁道摧折如短辕下有冬青林石上走长根西崖特秀发焕若灵芝繁润聚金碧气清无沙土痕忆观昆仑图目击圃存对此欲何适黙伤垂老魂
　　白沙渡
　　畏途随长江渡口下絶岸差池下舟楫杳窕入云汉天寒荒野外日暮中流半我马向北嘶山猿饮相唤水清石礧礧沙白滩漫漫迥然洗愁辛多病一疎散髙壁抵嵚崟洪涛越凌乱临风独回首揽辔复三叹
　　水防渡
　　山行有常程中夜尚未安微月没巳久崖倾路何难大江动我前汹若溟渤寛篙师暗理楫歌笑轻波澜霜浓木石滑风急手足寒入舟已千忧陟巘仍万盘回眺积水外始知众星干逺游令人瘦衰疾慙加餐
　　飞仙阁【华阳国志谐葛亮相蜀凿石架空为飞梁阁道】
　　土门山行窄微径縁秋毫栈云防干峻梯石结搆牢万壑敧疎林积隂带奔涛寒日外澹泊长风中怒号歇鞍在地底始觉所歴髙往来杂坐卧人马同疲劳浮生有定分饥饱岂可逃叹息谓妻子我何随汝曹
　　五盘
　　五盘虽云险山色佳有余仰凌栈道细俯映江水疎地僻无网罟水清反多鱼好鸟不妄飞野人半巢居喜见淳朴俗坦然心神舒东郊尚格鬬巨猾何时除故乡有弟妹流落随丘墟成都万事好岂若归吾庐
　　龙门阁
　　清江下龙门絶壁无尺土长风驾髙浪浩浩自太古危途中萦盘仰望垂线缕滑石敧难凿浮梁袅相拄目陨杂花头风吹过雨百年不敢料一坠那得取饱闻经瞿塘足见度大庾终身歴艰险恐惧从此数
　　石柜阁
　　季冬日已长山晚半天赤蜀道多早花江间饶竒石石柜曽波上临虚荡髙壁清晖回羣鸥暝色带逺客羇栖负幽意感叹向絶迹信甘孱懦婴不独冻馁迫优逰谢康乐放浪陶彭泽吾衰未自由谢尔性有适
　　桔柏渡
　　青冥寒江渡驾竹为长桥竿湿烟漠漠江水风萧萧连笮动嫋娜征衣飒飘飖急流鸨鹢散絶岸鼋鼍骄西辕自兹异东逰不可要髙通荆门路濶防沧海潮孤光隠顾盼游子怅寂寥无以洗心胸前登但山椒
　　【轻蔚可喜杜集所稀】
　　劔门
　　惟天有设险劔阁天下壮连山抱西南石角皆北向两崖崇墉倚刻画城郭状一夫怒临闗百万未可傍珠玉走中原岷峨气凄怆三皇五帝前鸡犬自相放后王尚柔逺职贡道已丧至今英雄人髙视见霸王并吞与割据极力不相让吾将罪真宰意欲铲叠嶂恐此复偶然临风黙惆怅
　　早发射洪县南途中作
　　将老忧贫窭筋力岂能及征途乃侵星得使诸病入鄙人寡道气在困无独立俶装逐徒旅达曙陵险涩寒日出雾迟清江转山急仆夫行不进驽马若维絷汀洲稍疎散风景开怏悒空慰所尚懐终非曩游集衰顔偶一破胜事难屡挹茫然阮籍途更洒杨朱泣
　　成都府
　　翳翳桑榆日照我征衣裳我行山川异忽在天一方但逢新人民未卜见故乡大江东流去游子去日长曾城填华屋季冬树木苍喧然名都防吹箫间笙簧信美无与适侧身望川梁鸟雀夜各归中原杳茫茫初月出不髙众星尚争光自古有羇旅我何苦哀伤
　　【鸟雀夜各归中原杳茫茫初月出不髙众星尚争光气韵髙雅意象更入微茫】
　　宿凿石浦
　　早宿賔从劳仲春江山丽飘风过无时舟檝不敢系回塘淡暮色日没众星嘒缺月殊未生青灯死分翳穷途多俊异乱世少恩惠鄙夫亦放荡草草频卒嵗斯文忧患余圣哲垂彖系
　　早发
　　有求常百虑斯文亦吾病以兹朋故多穷老驱驰并早行篙师怠席挂风不正昔人戒垂堂今则奚奔命涛翻黑蛟跃日出黄霞映烦促瘴岂侵頽倚睡未醒仆夫问盥栉暮顔腼青镜随意簮葛巾仰慙林花盛侧闻夜来寇幸喜囊中浄艰危作逺客干请伤直性薇蕨饿首阳粟马资歴聘贱子欲适従疑误此二柄
　　次晚洲
　　参错云石稠陂陁风涛壮晚洲适知名秀色固异状棹经垂猿把身在度鸟上摆浪散帙妨危沙折花当羇离暂愉恱羸老反惆怅中原未解兵吾得终疎放
　　【棹经垂猿把身在度鸟上写景不烦而得】
　　遣兴
　　贺公雅吴语在位常清狂上疏乞骸骨黄冠归故乡爽气不可致斯人今则亡山隂一茅宇江海日凄凉吾怜孟浩然裋褐即长夜赋诗何必多往往凌鲍谢清江空旧鱼春雨余甘蔗每望东南云令人防悲咤
　　遣兴
　　朝逢富家葬前后皆辉光共指亲戚大缌麻百夫行送者各有死不须羡其强君看束缚去亦得归山冈
　　【名言　不须羡其强语最有味】
　　遣兴三首
　　蓬生非无根漂荡随髙风天寒落万里不复归本藂客子念故宅三年门巷空怅望但烽火戎车满闗东生涯能防何常在羇旅中
　　我今日夜忧诸弟各异方不知死与生何况道路长避寇一分散饥寒永相望岂无柴门归欲出畏虎狼仰看云中鴈禽鸟亦有行
　　昔在洛阳时亲友相追攀送客东郊道遨游宿南山烟尘阻长河树羽成臯间回首载酒地岂无一日还丈夫贵壮健惨戚非朱顔
　　【语气慷慨洒落】
　　遣兴
　　髙秋登寒山南望马邑州降虏东击胡壮健尽不留穹庐莽牢落上有行云愁老弱哭道路愿闻甲兵休邺中事反覆死人积如丘诸将已茅土载驱谁与谋
　　【诸将二语当时深患】
　　述懐
　　去年潼闗破妻子隔絶久今夏草木长脱身得西走麻鞋见天子衣袖露两肘朝廷慜生还亲故伤老丑涕泪受拾遗流离主恩厚柴门虽得去未忍即开口寄书问三川不知家在否比闻同罹祸杀戮到鸡狗山中漏茅屋谁复依户牖摧頽苍松根地冷骨未朽防人全性命尽室岂相偶嵚崟猛虎场郁结回我首自寄一封书今已十月后反畏消息来寸心亦何有汉运初中兴生平老耽酒沈思欢防处恐作穷独叟
　　解忧
　　减米散同舟路难思共济向来云涛盘【自注云云涛盘滩名极为险阻】众力亦不细呀吭瞥眼过飞橹本无蔕得失瞬息间致逺犹恐泥百虑视安危分明曩贤计兹理庶可广拳拳期勿替
　　【此老杜一时漫兴遂开腐儒议论之门】
　　上水遣懐
　　我衰太平时身病戎马后蹭蹬多拙为安得不皓首驱驰四海内童稺日糊口但遇新少年少逢旧亲友低顔下色地故人知善诱后生血气豪举动见老丑穷迫挫曩懐常如中风走一纪出西蜀于今向南斗孤舟乱春华暮齿依蒲栁防防九疑葬圣者骨已朽蹉跎陶唐人鞭挞日月久中间屈贾辈谗毁竟自取郁没二悲魂萧条犹在否崒清湘石逆行杂林薮篙工密逞巧气若酣杯酒謌讴互激逺回斡明受授善知应触类各借脱頴手古来经济才何事独罕有苍苍众色晚熊挂蛇吼黄罴在树颠正为羣虎守羸骸将何适履险顔益厚庶与达者论吞声混瑕垢
　　述古
　　赤骥顿长缨非无万里姿悲鸣泪至地为问驭者谁凤凰从天来何意复髙飞竹花不结实念子忍朝饥古来君臣合可以物理推贤人识定分进退固其宜
　　佳人
　　絶代有佳人幽居在空谷自云良家子零落依草木闗中昔丧乱兄弟遭杀戮官髙何足论不得收骨肉世情恶衰歇万事随转烛夫壻轻薄儿新人美如玉合昬尚知时鸳鸯不独宿但见新人笑那闻旧人哭在山泉水清出山泉水浊侍婢卖珠回牵萝补茅屋摘花不插发采栢动盈掬天寒翠袖薄日暮倚脩竹
　　【在山泉水清出山泉水浊语何自持天寒翠袖薄日暮倚脩竹益更矜重端人不作佻语】遭田父泥饮美严中丞
　　歩屧随春风村村自花栁田翁逼社日邀我尝春酒酒酣夸新尹畜眼未见有回头指大男渠是弓弩手名在飞骑籍长畨嵗时久前日放营农辛苦救衰朽差科死则已誓不举家走今年大作社拾遗能住否叫妇开大缾盆中为吾取感此气扬扬须知风化首语多虽杂乱说尹终在口朝来偶然出自夘将及酉久客惜人情如何拒邻叟髙声索果栗欲起时被肘指挥过无礼未觉村野丑月出遮我留仍嗔问升斗
　　【村朴处正好】
　　秋行官张望督促东渚耗稻向毕清晨遣女奴阿稽竖子阿段往问
　　东渚雨今足伫闻秔稻香上天无偏颇蒲稗各自良人情见非类田家戒其荒功夫竞搰搰【苦骨切】除草置岸傍谷者命之本客居安可忘青春具所务勤垦免乱常吴牛力容易并驱动莫当丰苗亦已穊云水照方塘有生固蔓延静一资隄防督领不无人提携颇在纲荆扬风土暖肃肃微霜尚恐主守疎用心未甚臧清朝遣婢仆寄语逾崇冈西成聚必散不独陵我仓岂要仁里誉感此乱世忙北风吹蒹葭蟋蟀近中堂荏苒百工休郁纡迟暮伤
　　【意气满懐】
　　课伐木【并序】
　　课人伯夷辛秀信行等入谷斩隂木人日四根止维条伊枚正直挺然晨征暮返委积庭内我有藩篱是缺是补载截篠簜伊杖支持则旅次于小安山有虎知禁若恃爪牙之利必昬黑摚突防人屋壁列树白萄镘为墙实以竹示式遏为与虎近混沦乎无良宾客忧害马之徒茍活为幸可嘿息已作诗示宗武诵
　　长夏无所为客居课奴仆清晨饭其腹持斧入白谷青防层巅后十里斩隂木人肩四根已亭午下山麓尚闻丁丁声功课日各足苍皮见委积素节相照烛借汝跨小篱当杖苦虚竹空荒咆熊罴乳兽待人肉不示知禁情岂惟干戈哭城中贤府主处贵如白屋萧萧理体静蜂虿不敢毒虎穴连里闾隄防旧风俗泊舟沧江岸久客慎所触舎西崖峤壮雷雨蔚含蓄墙宇资屡修衰年怯幽独尔曹轻轨热为我忍烦促秋光近清岑季月当泛菊报之以微寒共给酒一斛
　　屏迹
　　衰年甘屏迹幽事供髙卧鸟下竹根行龟开萍叶过年荒酒价乏日并园蔬课独酌甘泉歌歌长击樽破
　　【老杜不长作俊语鸟下竹根行龟开萍叶过未见其景趣之饶】
　　除草【自注云去□也按□音潜又除炎切山韭也】
　　草有害于人曽何生阻修其毒甚蜂虿其多弥道周清晨歩前林江色未散忧芒刺在我眼焉能待髙秋霜雪一霑凝蕙叶亦难留荷锄先童稚日入仍讨求转致水中央岂无双钓舟顽根易滋蔓敢使依旧丘自兹藩篱旷更觉松竹幽芟夷不可阙疾恶信如讐
　　【芟尽芜秽神趣蔚然遂臻大雅】
　　营屋
　　我有隂江竹能令朱夏寒隂通积水内髙入浮云端甚疑鬼物慿不顾剪伐残东偏若面势户牖可永安爱惜已六载兹晨去千竿萧萧见白日汹汹开奔湍度堂匪华丽养拙异考槃草茅虽薙葺衰病方少寛洗然顺所适此足代加餐寂无斤斧响庶遂憩息欢
　　草堂
　　昔我去草堂蛮夷塞成都今我归草堂成都适无虞请陈初乱时反覆乃须防大将赴朝廷羣小起异图中宵斩白马盟歃气已麤西取邛南兵北断劔阁隅布衣十数人亦拥专城居其势不两大始闻蕃汉殊西卒却倒戈贼臣互相诛焉知肘腋祸自及枭獍徒义士皆痛愤纪纲乱相逾一国实三公万人欲为鱼唱和作威福孰肯辨无辜眼前列杻械背后吹笙竽谈笑行杀戮溅血满长衢到今用钺地风雨闻号呼鬼妾与鬼马色悲充尔娱国家法令在此又足惊吁贱子且奔走三年望东吴弧矢暗江海难为游五湖不忍竟舎此复来薙榛芜入门四松在歩屧万竹疎旧犬喜我归低徊入衣裙邻里喜我归沽酒携胡芦大官喜我来遣骑问所须城郭喜我来宾客隘村墟天下尚未宁健儿胜腐儒飘飘风尘际何地置老夫于时见疣赘骨髓幸未枯饮啄媿残生食薇不敢余
　　【下语处不失分寸所谓老手】
　　园人送瓜
　　江间虽炎瘴瓜熟亦不早栢公镇防国滞务兹一扫食新先战士共少及谿老倾筐蒲鸽青满眼顔色好竹竿接嵌窦引注来鸟道浮沈乱水玉爱惜如芝草落刃嚼冰霜开懐慰枯槁许以秋蔕除仍看小儿抱东陵迹芜絶楚汉休征讨园人非故侯种此何草草
　　【爱其一味本色】
　　大雨
　　西蜀冬不雪春农尚嗷嗷上天回哀眷朱夏云郁陶执热乃沸鼎纎絺成緼袍风雷飒万里霈泽施蓬蒿敢辞茅苇漏已喜黍豆髙三日无行人二江声怒号流恶邑里清矧兹逺江臯荒庭歩鹳鹤隠几望波涛沈疴聚药饵顿忘所进劳则知润物功可以贷不毛隂色静陇亩劝耕自官曹四邻出耒耜何必吾家操
　　谿涨
　　当时浣花桥谿水才尺余白石明可把水中有行车秋夏忽泛溢岂惟入吾庐蛟龙亦狼狈况是鼈与鱼兹晨已半落归路跬歩疎马嘶未敢动前有深填淤青青屋东麻散乱床上书不意逺山雨夜来复何如我游都市间晚憩必村墟乃知久行客终日思其居
　　【如此正好过此则生病矣】
　　雨
　　山雨不作泥江云薄为雾晴飞半岭鹤风乱平沙树明灭洲景微隠见岩姿露拘闷出门游旷絶经目趣消中日伏枕卧久尘及屦岂无平肩舆莫辨望乡路兵戈浩未息蛇虺反相顾悠悠边月破郁郁流年度针灸阻朋曹籺【胡骨切】对童孺一命须屈色新知渐成故穷荒益自卑飘泊欲谁诉尫羸愁应接俄顷恐违迕浮俗何万端幽人有髙歩厐公竟独往尚子终罕遇宿留【音秀溜】洞庭秋天寒潇湘素杖策可入舟送此齿发暮
　　雷
　　大旱山岳燋密云复无雨南方瘴疠地罹此农事苦封内必舞雩峡中喧击鼓真龙竟寂寞土梗空俯偻吁嗟公私病税敛缺不补故老仰面啼疮痍向谁数暴尫或前闻鞭巫非稽古请先偃甲兵处分听人主万邦但各业一物休尽取水旱其数然尧汤免亲覩上天烁金石羣盗乱豺虎二者存一端愆阳不犹愈昨宵殷其雷风过齐万弩复吹霾翳散虚觉神灵聚气暍肠胃融汗滋衣裳汚吾衰犹计拙失望筑场圃
　　牵牛织女
　　牵牛出河西织女处其东万古永相望七夕谁见同神光竟难此事终蒙胧飒然精灵合何必秋遂通亭亭新妆立龙驾具层空世人亦为尔祈请走儿童称家随丰俭白屋达公宫膳夫翊堂殿鸣玉凄房栊曝衣遍天下曵月扬微风蛛丝小人态曲缀瓜果中初筵裛重露日出甘所终嗟汝未嫁女秉心郁冲冲防身动如律竭力机杼中虽无舅姑事敢昧织作功明明君臣契咫尺或未容义无弃礼法恩始夫妇恭大小有佳期戒之在至公方圆苟龃龉丈夫多英雄
　　【茫茫落落是最佳处一犯手便生可憎】
　　杜鹃
　　西川有杜鹃东川无杜鹃涪万无杜鹃云安有杜鹃我昔游锦城结庐锦水边有竹一顷余乔木上参天杜鹃暮春至哀哀叫其间我见常再拜重是古帝魂生子百鸟巢百鸟不敢嗔仍为餧其子礼若奉至尊鸿鴈及羔羊有礼太古前行飞与跪乳识序又知恩圣贤吾法则付与后世传君看禽鸟情犹解事杜鹃今忽暮春间值我病经年身病不能拜泪下如迸泉
　　【宣情未畅不若凤凰台佳】
　　望岳
　　南岳配朱鸟秩礼自百王歘吸领地灵澒洞半炎方邦家用祀典在徳非馨香巡狩何寂寥有虞今则亡洎吾隘世网行迈越潇湘渴日絶壁出漾舟清光旁祝融五峯尊峯峯次低昂紫盖独不朝争长嶪相望恭闻魏夫人羣仙夹翺翔有时五峯气散风如飞霜牵迫恨脩途未暇杖崇冈归来觊命驾沐浴休玉堂三叹问府主曷以赞我皇牲璧忍衰俗神其思降祥
　　【老后又平而雅】





　　唐诗镜卷二十二
　　钦定四库全书
　　唐诗镜卷二十三
　　明　陆时雍　编
　　盛唐第十五
　　杜甫【三】
　　七言古诗
　　今夕行
　　今夕何夕嵗云徂更长烛明不可孤咸阳客舎一事无相与博塞【先代切】为欢娱慿陵大叫呼五白袒跣不肯成枭卢英雄有时亦如此邂逅岂即非良图君莫笑刘毅从来布衣愿家无儋石输百万
　　饮中八僊歌
　　【李白传云李白自知不为亲近所容益骜放不修与贺知章李适之汝阳王璡崔宗之苏晋张旭焦遂为酒中八僊】
　　知章骑马似乗船眼花落井水底眠汝阳三斗始朝天道逢麴车口流涎恨不移封向酒泉左相日兴费万钱饮如长鲸吸百川衔杯乐圣称避贤宗之潇洒美少年举觞白眼望青天皎如玉树临风前苏晋长斋绣佛前醉中往往爱逃禅李白一斗诗百篇长安市上酒家眠天子呼来不上船自称臣是酒中仙张旭三杯草圣传脱帽露顶王公前挥毫落纸如云烟焦遂五斗方卓然髙谈雄辩惊四筵
　　【剏格既髙描神复妙此诗宛如写照】
　　丽人行
　　三月三日天气新长安水边多丽人态浓意逺淑且真肌理细腻骨肉匀绣罗衣裳照暮春蹙金孔雀银麒麟头上何所有翠微防【乌合切】叶垂鬓唇背后何所见珠压腰衱【音劫】穏称身就中云幕椒房亲赐名大国虢与秦紫駞之峯出翠釡水晶之盘行素鳞犀筯厌饫久未下鸾刀缕切空纷纶黄门飞鞚不动尘御厨丝络送八珍箫鼓哀吟感鬼神宾从杂遝实要津后来鞍马何逡巡当轩下马入锦茵杨花雪落覆白苹青乌飞去衔红巾炙手可热势絶伦慎莫近前丞相嗔
　　【色古而厚防染处谓其墨气太重杨花雪落覆白苹青鸟飞去衘红中是暗影语总之不是良法】渼陂行【在鄠县】
　　岑参兄弟皆好竒携我逺来游渼陂天地黤惨忽异色波涛万顷堆琉璃瑠琉汗漫泛舟入事殊兴极忧思集鼍作鲸吞不复知恶风白浪何嗟及主人锦帆相为开舟子喜甚无氛埃鳬鹥散乱棹讴发丝管啁啾空翠来沈竿续蔓深莫测菱叶荷花静如拭宛在中流渤澥清下归无极终南黒半陂已南纯浸山动影袅窕冲融间船舷暝戛云际寺水面月出蓝田关此时骊龙亦吐珠冯夷击鼓羣龙趋湘妃汉女出歌舞金支翠旗光有无咫尺但愁雷雨至苍茫不晓神灵意少壮几时奈老何向来哀乐何其多
　　【未到真趣】
　　乐游园歌【自注云晦日贺兰杨长史筵醉中作】
　　乐游古园崒森爽烟绵碧草萋萋长公子华筵势最髙秦川对酒平如掌长生木瓢示真率更调鞍马狂欢赏青春波浪芙蓉园白日雷霆夹城仗阊阖晴开詄荡荡曲江翠幕排银牓拂水低回舞袖翻縁云清切歌声上却忆年年人醉时只今未醉已先悲数茎白发那抛得百罸深杯亦不辞圣朝已知贱士丑一物自荷皇天慈此身饮罢无归处独立苍茫自咏诗
　　【青春波浪芙蓉园白日雷霆夹城仗语意欲得饱绽如此甚多老杜下句往往费力拂水低回舞防翻縁云清切歌声上在杜谓极轻俊矣然读之犹觉吃力】
　　沙苑行【唐罝沙苑监掌牧养在同州】
　　君不见左辅白沙白如水缭以周墙百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每嵗攻驹冠边鄙王有虎臣司苑门入门天厩皆云屯骕骦一骨独当御春秋二时归至尊至尊内外马盈亿伏枥在坰空大存逸羣絶足信殊杰倜傥权竒难具论累累塠阜藏奔突往往陂陁纵超越角壮翻同麋鹿游浮深簸荡鼋鼍窟泉出巨鱼长比人丹砂作尾黄金鳞岂知异物同精气虽未成龙亦有神
　　【结得宕】
　　兵车行
　　车辚辚马萧萧行人弓箭各在腰爷娘妻子走相送【自注云古乐府不闻爷娘唤女声但闻黄河流水鸣溅溅】尘埃不见咸阳桥牵衣顿足拦道哭哭声直上干云霄道傍过者问行人行人但云防行频或从十五北防河便至四十西营田去时里正与裹头归来头白还戍边边庭流血成海水武皇开边意未已君不见汉家山东二百州千村万落生荆杞纵有健妇把锄犂禾生陇亩无东西况复秦兵耐苦战被驱不异犬与鸡长者虽有问役夫敢伸恨且如今年冬未休闗西卒县官急索租租税从何出信知生男恶反是生女好生女犹得嫁比邻生男埋没随百草君不见青海头古来白骨无人收新鬼烦寃旧鬼哭天阴雨湿声啾啾
　　【起结最是古意】
　　醉时歌赠广文馆学士郑防
　　诸公衮衮登台省广文先生官独冷甲第纷纷厌粱肉广文先生饭不足先生有道出羲皇先生有文过屈宋徳尊一代常轗轲名垂万古知何用杜陵野客人更嗤被褐短窄鬓如丝日籴太仓五升米时赴郑老同襟期得钱即相觅沽酒不复疑忘形到尔汝痛饮真吾师清夜沈沈动春酌灯前细雨檐花落但觉髙歌有鬼神焉知饿死填沟壑相如逸才亲涤器子云识字终投阁先生早赋归去来石田茅屋荒苍苔儒术于我何有哉孔丘盗跖俱尘埃不须闻此意惨怆生前相遇且衔杯哀王孙【时禄山惊潼关宗仓卒西幸诸嗣王及公主之在外者皆不及从其后多为禄山所屠此诗记而哀之】
　　长安城头头白乌夜飞延秋门上呼又向人家啄大屋屋底达官走避胡金鞭断折九马死骨肉不待同驰驱腰下寳玦青瑚可怜王孙泣路隅问之不肯道姓名但道困苦乞为奴已经百日窜荆棘身上无有完肌肤髙帝子孙尽隆凖龙种自与常人殊豺狼在邑龙在野王孙善保千金躯不敢长语临交衢且为王孙立斯须昨夜东风吹血腥东来橐駞满旧都朔方健儿好身手昔何勇锐今何愚窃闻太子已传位圣徳北服南单于花门【音梨】面请雪耻慎勿出口他人狙哀哉王孙慎勿疎五陵佳气无时无
　　【深情苦语　一起借径省叙事之烦　哀王孙哀江头去繁就简语归至要观其分布起伏隠隠有断崖千里之势】
　　哀江头【曲江为京都胜赏之地遭禄山焚劫之后公有感而作】
　　杜陵野老吞声哭春日潜行曲江曲江头宫殿锁千门细栁新蒲为谁緑忆昔霓旌下南苑苑中万物生顔色昭阳殿里第一人同辈随君侍君侧辇前才人带弓箭白马嚼囓黄金勒翻身向天仰射云一箭正堕双飞翼明眸皓齿今何在血汚游魂归不得清渭东流劔阁深去住彼此无消息人生有情泪沾臆江水江花岂终极黄昬胡骑尘满城欲往城南忘城北
　　【总于起结见情中间叙事以老拙见竒】
　　洗兵马【自注云收京后作】
　　中兴诸将収山东捷书夜报清昼同河广传闻一苇过胡儿命在破竹中秪残邺城不日得独任朔方无限功京师皆骑汗血马回纥餧肉蒲萄宫已喜皇威清海岱常思仙仗过崆峒三年笛里闗山月万国兵前草木风成王功大心转小郭相【郭子仪也】谋深古来少司徒【李光弼也】清鉴悬明镜尚书【王思礼也】气与秋天杳二三豪俊为时出整顿乾坤济时了东走无复忆鲈鱼南飞觉有安枝鸟青春复随冠冕入紫禁正耐烟花绕鹤禁通宵凤辇备鸡鸣问寝龙楼晓攀龙附凤势莫当天下尽化为侯王汝等岂知蒙帝力时来不得夸身强闗中既留萧丞相幕下复用张子房张公【疑谓张镐】一生江海客身长九尺须眉苍徴起适遇风云防扶颠始知筹防良青袍白马更何有后汉今周喜再昌寸地尺天皆入贡竒祥异瑞争来送不知何国致白环复道诸山得银瓮隠士休歌紫芝曲词人解撰河清颂田家望望惜雨干布谷处处催春种淇上健儿归莫懒城南思妇愁多梦安得壮士挽天河浄洗甲兵长不用
　　【攀龙附凤势莫当天下尽化为侯王汝等岂知蒙帝力时来不得夸身强忧深思逺非浅襟所到】释闷
　　四海十年不解兵犬戎也复临咸京失道非闗出襄野扬鞭忽是过湖城豺狼塞路人断絶烽火照夜尸纵横天子亦应厌奔走羣公固合思升平但恐诛求不改辙闻道嬖孽能全生江边老翁错料事眼暗不见风尘清
　　忆昔
　　忆昔先皇巡朔方千乗万骑入咸阳阴山骄子汗血马长驱东胡胡走藏邺城反覆不足怪闗中小儿壊纪纲张后不乐上为忙至今今上犹拨乱劳心焦思补四方我昔近侍叨奉引出兵整肃不可当为留猛士守未央致使岐雍防西羌犬戎直来坐御牀百官跣足随天王愿见北地傅介子老儒不用尚书郎
　　偪侧行赠毕曜
　　偪侧复偪侧我居巷南子巷北可怜邻里间十日不一见顔色自从官马送还官行路难行涩如棘我贫无乗非无足昔者相遇今不得实不是爱微躯又非闗足无力徒步翻愁官长怒此心炯炯君应识晓来急雨春风颠睡美不闻钟鼓传东家蹇驴许借我泥滑不敢骑朝天已令请急防通籍男儿性命絶可怜焉能终日心拳拳忆君诵诗神凛然辛夷始花亦已落况我与子非壮年街头酒价常苦贵方外酒徒稀醉眠速宜相就饮一斗恰有三百青铜钱
　　相从行赠严二别驾【时方经崔旴之乱】
　　我行入东川十步一回首成都乱罢气萧瑟浣花草堂亦何有梓州豪俊大者谁本州从事知名久把臂开樽饮我酒酒酣击劔蛟龙吼乌帽拂尘青螺粟紫衣将炙绯衣走铜盘烧蜡光吐日夜如何其初促膝黄昬始扣主人门谁谓俄顷胶在漆万事尽付形骸外百年未见欢娱毕神倾意豁真佳士久客多忧今愈疾髙视乾坤又可愁一躯交态同悠悠垂老遇君未恨晚似君须向古人求
　　狂歌行赠四兄
　　与兄行年校一嵗贤者是兄愚者弟兄将富贵等浮云弟窃功名好权势长安秋雨十日泥我曹鞴【皮视切】马听晨鸡公卿朱门未开锁我曹已到肩相齐吾兄穏睡方舒膝不韈不巾踏晓日男啼女哭莫我知身上须缯腹中实今年思我来嘉州嘉州酒重花满楼楼头吃酒楼下卧长歌短咏还相酬四时八节还拘礼女拜弟妻男拜弟幅巾鞶带不挂身头脂足垢何曽洗吾兄吾兄巢许伦一生喜怒长任真日斜枕肘寝已熟啾啾唧唧为何人
　　短歌行赠王郎司直
　　王郎酒酣拔劔斫地歌莫哀我能拔尔抑塞磊落之竒才豫樟翻风白日动鲸鱼跋浪沧溟开且脱劔佩休徘徊西得诸侯棹锦水欲向何门趿【先荅切】珠履仲宣楼头春已深青眼髙歌望吾子眼中之人吾老矣
　　【短掉处人所难能　豫樟二语谓时方多难所以下有且脱劔佩休徘徊之句】
　　醉歌行【自注云从侄勤落第归作此以别之】
　　陆机二十作文赋汝更小年能缀文总角草书又神速世上儿子徒纷纷骅骝作驹已汗血鸷鸟举翮连青云词源倒流三峡水笔阵独扫千人军只今年才十六七射策君门期第一旧穿杨叶真自知暂蹶霜蹄未为失偶然擢秀非难取防是排风有毛质汝身已见唾成珠汝伯何由发如漆春光淡沲秦东亭渚蒲芽白水荇青风吹客衣日杲杲树搅离思花酒尽沙头双玉缾众宾皆醉我独醒乃知贫贱别更苦吞声踯躅涕泪零
　　【末悲歌一段最是振絶】
　　醉歌行赠公安顔少府请顾八题壁
　　神仙中人不易得顔氏之子才孤标天马长鸣待驾驭秋鹰整翮当云霄君不见东吴顾文学【自注云顾况吴人】君不见西汉杜陵老诗家笔势君不嫌词翰升堂为君扫是日霜风涷七泽乌蛮落照衔赤壁酒酣耳热忘头白感君意气无所惜一为歌行歌主客
　　【一为歌行歌主客此其自任非小将此一题咏遂为千古胜事矣】
　　惜别行送向卿进奉端午御衣之上都
　　肃宗昔在灵武城指挥猛将収咸京向公泣血洒行殿佐佑卿相乾坤平逆胡防寞随烟烬卿家兄弟功名震麒麟阁画鸿鴈行紫极出入黄金印尚书勲业超千古雄镇荆州继吾祖裁缝云雾成御衣拜跪题封贺端午向卿将命寸心赤青山落日江湖白卿到朝廷説老翁漂零巳是沧浪客
　　入奏行赠西山检察使窦侍御
　　窦侍御骥之子凤之雏年未三十忠义俱骨鲠絶代无炯如一段清冰出万壑置在迎风寒露之玉壶蔗浆归厨金盌冻洗涤烦热足以宁君躯政用疎通合典则戚联豪贵耽文儒兵革未息人未苏天子亦念西南隅吐蕃慿陵气颇麄窦氏检察应时须运粮绳桥壮士喜斩木火井穷猿呼八州刺史思一战三城守边却可图此行入奏计未小密奉圣防恩宜殊绣衣春当霄汉立防服日向庭闱趋省郎京尹必俯拾江花未落还成都肯访浣花老翁无为君酤酒满眼酤与奴白饭马青刍
　　寄岑嘉州【自注云州据蜀江外】
　　不见故人十年余不道故人无素书愿逢顔色闗塞逺岂意出守江城居外江三峡且相接斗酒新诗终自疎谢朓每篇堪讽诵冯唐已老聴吹嘘泊船秋夜经春草伏枕青枫限玉除眼前所寄选何物赠子云安双鲤鱼
　　寄狄明府
　　梁公曽孙我姨弟不见十年官济济大贤乏后竟陵迟浩荡古今同一体比看伯叔四十人有才无命百寮底今者弟兄一百人几人卓絶秉周礼在汝更用文章为长兄白眉复天启汝门请从曽公説太后当朝多巧计狄公执正在末年浊河中不汚清济国嗣初将付诸武公独廷诤守丹陛禁中册决诏房陵前朝长老皆流涕太宗社稷一朝正汉官威仪重昭洗时危始识不世才谁谓荼苦甘如荠汝曹又宜裂土食身使门户多旌棨胡为漂泊岷汉间干谒王侯颇歴诋况乃山髙水有波秋风萧萧露泥泥虎之饥下巉岩蛟之横出清泚早归来黄土泥衣眼易眯
　　【末段是骚之变体】
　　寄韩谏议注
　　今我不乐思岳阳身欲奋飞病在牀美人娟娟隔秋水濯足洞庭望八荒鸿飞防防日月白青枫叶赤天雨霜玉京羣帝集北斗或骑麒麟翳凤凰芙蓉旌旗烟雾乐影动倒景摇潇湘星宫之君醉琼浆羽人稀少不在傍似闻昨者赤松子恐是汉代韩张良昔随刘氏定长安帷幄未改神惨伤国家成败吾岂敢色难腥腐餐枫香周南留滞古莫惜南极老人应寿昌美人何为隔秋水焉得置之贡玉堂
　　【玉京羣帝一段是老人拉掇语絶非佳处意谓韩注此时与羣仙伍耳此的是李贺前身】君不见简苏徯
　　君不见道边废弃池君不见前者摧折桐百年死树中琴瑟一斛旧水藏蛟龙丈夫盖棺事始定君今幸未成老翁何恨憔悴在山中深山穷谷不可处霹雳魍魉兼狂风
　　【兀兀数语最老致】
　　追酬故髙蜀州人日见寄【有序】
　　开文书帙中检所遗忘因得故髙常侍适往居在成都时髙任蜀州刺史人日相忆见寄诗泪洒行间读终篇末自枉诗已十余年莫记存没又六七年矣老病懐旧生意可知今海内忘形故人独汉中王瑀与昭州敬使君超先在爱而不见情见乎辞大厯五年正月二十一日却追酬髙公此作因寄王及敬弟
　　自蒙蜀州人日作不意清诗久零落今晨散帙眼忽开迸泪幽吟事如昨呜呼壮士多慷慨合沓髙名动寥廓叹我凄凄求友篇感时郁郁匡君畧锦里春光空烂漫瑶池侍臣已防漠潇湘水国旁鼋鼍鄠杜秋天失雕鹗东西南北更堪论白首扁舟病独存遥拱北辰纒寇盗欲倾东海洗乾坤边塞西蕃最充斥衣冠南渡多崩奔鼓瑟至今悲帝子曳裾何处觅王门文章曹植波澜濶服食刘安徳业尊长笛谁能乱愁思昭州词翰与招防
　　送孔巢父谢病归游江东兼呈李白
　　巢父掉头不肯住东将入海随烟雾诗卷长留天地间钓竿欲拂瑚树深山大泽龙蛇逺春寒野阴风景暮蓬莱织女回云车指防虚无引归路自是君身有仙骨世人那得知其故惜君只欲苦死留富贵何如草头露蔡侯静者意有余清夜置酒临前除罢琴惆怅月照席防嵗寄我空中书南寻禹穴见李白道甫问讯今何如【好作奇句亦是一病语自奇耳于诗情何与蓬莱织女回云车指防虚无引归路带防分俚气在】徐卿二子歌
　　君不见徐卿二子生絶竒感应吉梦相追随孔子释氏亲抱送并是天上麒麟儿大儿九龄色清澈秋水为神玉为骨小儿五嵗气食牛满堂宾客皆回头吾知徐公百不忧积善衮衮生公侯丈夫生儿有如此二雏者名位岂肯卑微休
　　戏作花卿歌【花卿名敬定】
　　成都猛将有花卿学语小儿知姓名用如快鹘风火生见贼惟多身始轻绵州副使着柘黄我卿扫除即日平子璋髑髅血糢糊手提掷还崔大夫李侯重有此节度人道我卿絶世无既称絶世无天子何不唤取守京都【诗话云有病疟者子美曰吾诗可以疗之病者曰云何曰夜阑更秉烛相对如梦寐其人诵之疟犹是也杜曰更诵云子璋髑髅血糢糊手提掷还崔大夫其人诵之果愈】
　　【子璋髑髅血糢糊手提掷还崔大夫语奕奕生气】
　　魏将军歌
　　将军昔着从事衫铁马驰突重两衔被坚执锐畧西极昆仑月窟东崭岩君门羽林万猛士恶若哮虎子所监五年起家列霜防一日过海收风帆平生流辈徒蠢蠢长安少年气欲尽魏侯骨耸精爽紧华岳峯尖见秋隼星纒寳校金盘陁夜骑天驷超天河搀抢荧惑不敢动翠蕤云旓相荡摩吾为子起歌都防酒防插劔肝胆露勾陈苍苍武暮万嵗千秋奉明主临江节士安足数【星纒寳校金盘陁夜骑天驷超天河搀抢荧惑不敢动翠蕤云旓相荡摩此等语致在意似彷佛之间后韩愈可沿之而为放李贺可遁之而为鬼】
　　贫交行
　　翻手作云覆手雨纷纷轻薄何须数君不见管鲍贫时交此道今人弃如土
　　【君不见管鲍贫时交一语已足】
　　久雨期王将军不至
　　天雨萧萧滞茅屋空山无以慰幽独鋭头将军来何迟令我心中苦不足数看黄雾乱云时聴严风折乔木泉源泠泠杂猨狖泥泞漠漠饥鸿鹄嵗暮穷隂耿未已人生防面难再得忆尔腰下铁丝箭射杀林中雪色鹿前者坐皮因问毛知子歴险人马劳异兽如飞星宿落应不碍苍山髙安得突骑只五千崒然眉骨皆尔曹走平乱世相催促一豁明主正郁陶忆昔范増碎玉斗未使吴兵着白袍昬昬阊阖闭氛祲十日荆南雷怒号
　　丹青引赠曹将军霸
　　将军魏武之子孙于今为庶为清门英雄割据虽已矣文采风流今尚存学书初学卫夫人但恨无过王右军丹青不知老将至富贵于我如浮云开元之中尝引见承恩数上南薰殿凌烟功臣少顔色将军下笔开生面良相头上进贤冠猛将腰间大羽箭褒公【段志】鄂公【尉迟敬徳】毛发动英资飒爽来酣战先帝天马玉花骢画工如山貌不同是日牵来赤墀下迥立阊阖生长风诏谓将军拂绢素意匠惨淡经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋丧将军尽善盖有神必逢佳士亦写真即今漂泊干戈际屡貌寻常行路人途穷反遭俗眼白世上未有如公贫但防古来盛名下终日坎防纒其身
　　【斯须九重真龙出一洗万古凡马空此是杰句干惟画肉不画骨忍使骅骝气凋丧此便是画家妙诀不类泛常题咏】
　　韦讽録事宅观曹将军画马图引【明皇杂録云曹霸善画绘时称神妙】
　　国初已来画鞍马神妙独数江都王【按名画记江都王绪霍王元轨子画鞍马擅名】将军得名三十载人间又见真乗黄曽貌先帝照夜白【宗马名】龙池十日飞霹雳内府殷红玛瑙盘婕妤传诏才人索盘赐将军拜舞归轻纨细绮相追飞贵戚权门得笔迹始觉屏幛生光辉昔日太宗拳毛騧近时郭家师子花今之新图有二马复令识者久叹嗟此皆骑战一敌万缟素漠漠开风沙其余七疋亦殊絶迥若寒空动烟雪霜蹄蹴踏长楸间马官厮养森成列可怜九马争神骏顾视清髙气深穏借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献寳朝河宗无复射蛟江水中君不见金粟堆前松柏里龙媒去尽鸟呼风【咏画者多咏真咏真易而咏画难画中见真真中带画尤难此诗亦可称画笔矣可怜九马争神骏顾视清髙气深穏妙得神趣】
　　奉先刘少府新画山水障歌
　　堂上不合生枫树怪底江山起烟雾闻君扫却赤县图乗兴遣画沧洲趣画师亦无数好手不可遇对此融心神知君重毫素岂但祁岳与郑防笔迹逺过杨契丹得非圃裂无乃潇湘翻悄然坐我天姥下耳边已似闻清猿反思前夜风雨急乃是蒲城鬼神入元气淋漓障犹湿真宰上诉天应泣野亭春还杂花逺渔翁瞑踏孤舟立沧浪水深青溟濶敧岸侧倒秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶谿云门寺吾独胡为在泥滓青鞋布袜从此始
　　【絶是画意】
　　题壁上韦偃画马歌
　　韦侯别我有所适知我怜君画无敌戏拈秃笔扫骅骝歘见麒麟出东壁一匹囓草一匹嘶坐看千里当霜蹄时危安得真致此与人同生亦同死
　　戏题王宰画山水图歌
　　十日画一水五日画一石能事不受相促迫王宰始肯留真迹壮哉昆仑方壶图挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴淞半江水
　　题李尊师松树障子歌
　　老夫清晨梳白头都道士来相访握髪呼儿延入户手持新画青松障障子松林静杳防慿轩忽若无丹青阴崖却承霜雪干偃盖反走虬龙形老夫平生好奇古对此兴与精灵聚已知仙客意相亲更觉良工心独苦松下丈人中屦同偶坐似是商山翁怅望聊歌紫芝曲时危惨淡来悲风
　　戏韦偃为双松图歌
　　天下防人画古松毕宏巳老韦偃少絶笔长风起纎末满堂动色嗟神妙两株惨裂苔藓皮屈铁交错回髙枝白摧朽骨龙虎死黒入太隂雷雨垂松根胡僧憩寂寞厐眉皓首无住着偏袒右肩露双脚叶里松子僧前落韦侯韦侯数相见我有一疋好东绢重之不减锦绣段已令拂拭光凌乱请公放笔为直干
　　【白摧朽骨龙虎死黒入太隂雷雨垂苦思拙力彷佛想像其力穷此叶里松子僧前落生趣欲动】李潮八分小篆歌【书苑李潮善小篆师李斯峄山碑见称于时】
　　苍颉鸟迹既茫昩字体变化如浮云陈仓石鼓又已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵瘦硬方通神惜哉李蔡不复得吾甥李潮下笔亲尚书韩择木骑曹蔡有邻开元以来数八分潮也奄有二子成三人况潮小篆逼秦相快劔长防森相向八分一字直百金蛟龙盘拏肉屈强吴郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何









　　唐诗镜卷二十三
　　钦定四库全书
　　唐诗镜卷二十四
　　明　陆时雍　编
　　盛唐第十六
　　杜甫【四】
　　七言古诗
　　观公孙大娘弟子舞劒器行【并序】
　　大厯二年十月十九日防府别驾元特宅见临颍李十二娘舞劔器壮其蔚跂问其所师曰余公孙大娘弟子也开元三载余尚童稚记于郾城观公孙氏舞劔器浑脱浏漓顿挫独出冠时自髙头宜春梨园二伎坊内人洎外供奉晓是舞者圣文神武皇帝初公孙一人而已玉貌锦衣况余白首今兹弟子亦匪盛顔既辨其由来知波澜莫二抚事慷慨聊为劒器行往者吴人张旭善草书帖数甞于邺县见公孙大娘舞西河劔器自此草书长进豪荡感激即公孙可知矣
　　昔有佳人公孙氏一舞劔器动四方观者如山色沮丧天地为之久低昂防【音鹄】如羿射九日落矫如羣帝骖龙翔来如雷电收震怒罢如江海凝清光绛唇朱袖两寂寞晚有弟子传芬芳临颍美人在白帝妙舞此曲神扬扬与余问答既有以感时抚事増惋伤先帝侍女八千人公孙劒器初第一五十年间似反掌风尘洞昏王室梨园弟子散如烟女乐余姿映寒日金粟堆南木已拱瞿塘石城草萧瑟玳筵急管曲复终乐极哀来月东出老夫不知其所往足茧荒山转愁疾
　　【形容彷佛絶佳】
　　呀鹘行
　　病鹘卑飞俗眼丑每夜江边宿衰栁清秋落日已侧身过鴈归鵶错回首紧脑雄姿迷所向疎翮稀毛不可状彊神迷复皂雕前俊材早在苍鹰上风涛飒飒寒山隂熊罴欲蛰龙蛇深念尔此时有一掷失声溅血非其心
　　瘦马行【此诗似为房琯作】
　　东郊瘦马使我伤骨骼硉兀如堵墙绊之欲动转攲侧此岂有意仍腾骧细看六印带官字众道三军遗路傍皮干剥落杂泥滓毛暗萧条连雪霜去嵗奔波逐余寇骅骝不惯不得将士卒多骑内廏马惆怅恐是病乗黄当时歴块误一蹶委弃非汝能周防见人惨淡若哀诉失主错莫无晶光天寒逺放鴈为伴日暮不收乌琢疮谁家且养愿终惠更试明年春草长
　　天育骠骑歌【天育廏名】
　　吾闻天子之马走千里今之画图无乃是是何意态雄且杰骏尾萧梢朔风起毛为緑缥两耳黄眼有紫焰双瞳方矫矫龙性合变化卓立天骨森开张伊昔太仆张景顺【开元时人】考牧攻驹阅清峻遂令大奴守天育别养骥子怜神骏当时四十万匹马张公叹其才尽下故独写真传世人见之座右久更新年多物化空形影呜呼健歩无由骋如今岂无腰褭与骅骝时无王良伯乐死即休
　　髙都防骢马行
　　安西都防胡青骢声价歘然来向东此马临阵久无敌与人一心成大功功成养随所致飘飘逺自流沙至雄姿未受伏枥恩猛气犹思战塲利踠促蹄髙如踣铁交河防蹴曽冰裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横【音光】门道
　　【此马临阵久无敌与人一心成大功快意处不避粗梗】
　　骢马行【自注云太常良卿敕赐马也李邓公爱而有之命甫制诗】
　　邓公马癖人共知初得花骢大宛种夙昔传闻思一见牵来左右神皆悚雄姿逸态何崷崪顾影骄嘶自矜宠隅目青荧夹镜悬肉騣碨礧连钱动朝来少试华轩下未觉千金满髙价赤汗微生白雪毛银鞍却覆香罗帕卿家旧物公能取天廏真龙此其亚昼洗须腾泾渭深夕趋可刷幽并夜吾闻良骥老始成此马数年人更惊岂有四蹄疾于鸟不与八骏俱先鸣时俗造次那得致云雾晦方降精近闻下诏喧都邑肯使麒麟地上行
　　【顾影骄嘶自矜宠一语最有神趣侧身注目长风生亦佳】
　　李鄠县丈人胡马行
　　丈人骏马名胡骝前年避胡过金牛回鞭却走见天子朝饮汉水暮灵州自矜胡骝竒絶代乗出千人万人爱一闻说尽急难材转益愁向驽骀辈头上锐耳批秋竹脚下髙蹄削寒玉始知神龙别有种不比俗马空多肉洛阳大道时再清累日喜得俱东行凤臆龙鬐未易识侧身注目长风生
　　王兵马使二角鹰
　　悲台萧瑟石巃嵸哀壑杈枒浩呼汹中有万里之长江回风陷日孤光动角鹰翻倒壮士臂将军玉帐轩勇气二鹰猛脑绦徐坠目如愁胡视天地杉鸡竹兔不自惜孩虎野羊俱辟易韝上锋棱十二翮将军勇锐与之敌将军树勲起安西昆仑虞泉入马蹄白羽曽肉三狻猊敢决岂不与之齐荆南芮公得将军亦如角鹰下翔云恶鸟飞飞啄金屋安得尔辈开其羣驱出六合枭鸾分
　　【分外余思分外余力是此老真竒处　一起色象却与角鹰相配】
　　荆南兵马使太常卿赵公大食刀歌【大食国名】
　　太常楼船声嗷嘈问兵刮寇超下牢牧出令奔飞百艘猛蛟突兽纷腾逃白帝寒城驻锦袍冬示我胡国刀壮士短衣头虎毛慿轩拔鞘天为髙翻风转日木怒号冰翼云淡伤哀猱镌错碧甖鸊鹈膏芒锷已莹虚秋涛鬼物撇捩【练结切】乱坑壕苍水使者扪赤绦龙伯国人罢钓鼇芮公回首顔色劳分阃救世用贤豪赵公玉立髙歌起揽环结佩相终始万嵗持之防天子得君乱丝与君理蜀江如线针如水荆岑弹丸心未已贼臣恶子休干纪魑魅魍魉徒为耳妖腰乱领敢欣喜用之不髙亦不庳不似长劔须天倚吁嗟光禄英雄弭大食寳刀聊可比丹青宛转麒麟里光芒六合无泥滓
　　【子美气质太重往往好尽其所长】
　　古柏行
　　孔明庙前有古柏柯如青铜根如石霜皮溜雨四十围黛色参天二千尺君臣已与时际防树木犹为人爱惜云来气接巫峡长月出寒通雪山白忆昨路绕锦亭东先主武侯同閟宫崔嵬枝榦郊原古窈窕丹青户牖空落落盘踞虽得地防防孤髙多烈风扶持自是神明力正直元因造化功大厦如倾要梁栋万牛回首丘山重不露文章世已惊未辞翦伐谁能送苦心岂免容蝼蚁香叶终经宿鸾凤志士幽人莫怨嗟古来才大难为用
　　【稍带俚趣力大可观】
　　石犀行【华阳国志云秦孝文王以李冰为蜀守作石犀五头以压水怪】
　　君不见秦时蜀太守刻石立作三犀牛自古虽有厌胜法天生江水向东流蜀人矜夸一千载泛滥不近张仪楼今年灌口损户口此事或恐为神羞终借隄防出众力髙拥木石当清秋先王作法皆正道诡怪何得参人谋嗟尔三犀不经济缺讹只与长川逝但见元气常调和自免洪涛恣凋瘵安得壮士提天纲再平水土犀奔茫
　　杜鹃行
　　君不见昔日蜀天子化为杜鹃似老乌寄巢生子不自啄羣鸟至今与哺雏虽同君臣有旧礼骨肉满眼身羇孤业工窜伏深树里四月五月偏号呼其声哀痛口流血所诉何事常区区尔岂摧残始发愤羞带羽翮伤形愚苍天变化谁料得万事反覆何所无万事反覆何所无岂忆当殿羣臣趋
　　冬狩行【自注云时梓州刺史章彛兼侍御史留后东川】
　　君不见东川节度兵马雄校猎亦似观成功夜发猛士三千人清晨合围歩骤同禽兽已毙十七八杀声落日回苍穹幕前生致九青兕骆驼峞垂熊东西南北百里间髣髴蹴踏寒山空有鸟名鸜鹆力不能髙飞逐走蓬肉味不足登鼎俎胡为见羁虞罗中春搜冬狩侯得同使君五马一马骢况今摄行大将权号令颇有前贤风飘然时危一老翁十年厌见旌旗红喜君士卒甚整肃为我回辔擒西戎草中狐兔尽何益天子不在咸阳宫朝廷虽无幽王祸得不哀痛尘再蒙呜呼得不哀痛尘再蒙
　　【结得沈痛】
　　秋雨叹三首
　　雨中百草皆烂死堦下决明顔色鲜着叶满枝翠羽盖开花无数黄金钱凉风萧萧吹汝急恐汝后时难独立堂上书生空白头临风三嗅馨香泣
　　【惟草木之零落兮恐美人之迟暮托意深厚可味】
　　防风伏雨秋纷纷四海八荒同一云去马来牛不复辨浊泾清渭何当分禾头生耳黍穂黒农夫田父无消息城中防米换衾裯相许宁论两相直
　　长安布衣谁比数反锁衡门守环堵老夫不出长蓬蒿稚子无忧走风雨雨声飕飕催早寒胡雁翅湿髙飞难秋来未防见白日泥汚后土何时干
　　蚕谷行
　　天下郡国向万城无有一城无甲兵焉得铸甲作农器一寸荒田牛得耕牛尽耕田蚕亦成不劳烈士泪滂沱男谷女丝行复歌
　　大麦行
　　大麦干枯小麦黄妇女行泣夫走藏东至集壁西梁洋问谁腰镰胡与羌岂无蜀兵三千人部领辛苦江山长安得如鸟有羽翅托身白云还故乡
　　【絶似古歌】
　　严氏谿放歌
　　天下甲兵未尽销岂免沟壑常漂漂劔南嵗月不可度边头公卿仍独骄费心姑息是一役肥肉大酒徒相要呜呼古人已粪土独觉志士甘渔樵况我飘蓬无定所终日慼慼忍羇旅秋宿霜谿素月髙喜得与子长夜语东游西还力实倦从此将身更何许知子松根长茯苓迟暮有意来同煑
　　曲江三章章五句
　　曲江萧条秋风髙芰荷枯折随风涛游子空嗟垂二毛白石素沙亦相荡哀鸿独叫求其曹
　　即事非今亦非古长歌激越捎林莽比屋豪华固难数吾人甘作心似灰弟侄何伤泪如雨
　　自断此生休问天杜曲幸有桑麻田故将移住南山边短衣匹马随李广看射猛虎终残年
　　【意气豪荡是侘傺搔首语】
　　阆山歌
　　阆州城东灵山白阆中城北玉台碧松浮欲尽不尽云江动将崩未崩石那知根无鬼神防巳觉势与嵩华敌中原格鬬且未归应结茅斋看青壁
　　阆水歌
　　嘉陵江色何所似石黛碧玉相因依正怜日破浪花出更复春从沙际归巴童荡桨敧侧过水鸟衔鱼来去飞阆中胜事可膓断阆州城南天下稀
　　【后四语歌趣清絶】
　　乾元中寓居同谷县作歌七首
　　有客有客字子美白头乱发垂过耳嵗舍橡栗随狙公天寒日暮山谷里中原无书归不得手脚冻皴【音逡】皮肉死呜呼一歌兮歌已哀悲风为我从天来
　　长镵长镵白木柄我生托子以为命黄精无苗山雪盛短衣数挽不掩胫此时与子空归来男呻女吟四壁静呜呼二歌兮歌始放闾里为我色惆怅
　　有弟有弟在逺方三人各瘦何人彊生别展转不相见胡尘暗天道路长东飞驾鵞后鸧安得送我置汝傍呜呼三歌兮歌三发汝归何处收兄骨
　　有妹有妹在钟离良人早殁诸孤痴长淮浪髙蛟龙怒十年不见来何时扁舟欲往箭满眼杳杳南国多旌旗呜呼四歌兮歌四奏林猿为我啼清昼
　　四山多风谿水急寒雨飒飒枯树湿黄蒿古城云不开白狐跳梁黄狐立我生何为在穷谷中夜起坐万感集呜呼五歌兮歌正长魂招不来归故乡
　　南有龙兮在山湫古木巃嵸枝相樛木叶黄落龙正蛰蝮蛇东来水上游我行怪此安敢出拔劔欲斩且复休呜呼六歌兮歌思迟谿壑为我回春姿
　　男儿生不成名身已老三年饥走荒山道长安卿相多少年富贵应须致身早山中儒生旧相识但话宿昔伤懐抱呜呼七歌兮悄终曲仰视皇天白日速
　　【同谷七歌稍近骚意苐出语粗放其粗放处正是自得也】
　　桃竹杖引赠章留后
　　江心蟠石生桃竹苍波喷浸尺度足斩根削皮如紫玉江妃水仙惜不得梓潼使君开一束满堂宾客皆叹息怜我老病赠两茎出入爪甲铿有声老夫复欲东南征乗涛鼓枻白帝城路幽必为鬼神夺拔劔或与蛟龙争重为告曰杖兮杖兮尔之生也甚正直慎勿见水踊跃学变化为龙使我不得尔之扶持灭迹于君山湖上之青峯噫风尘澒洞兮豺虎咬人忽失双杖兮吾将曷从
　　【竒意老笔横溢纷披　其最佳处在有而不尽以此服其老手】
　　越王楼歌
　　绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情
　　自平
　　自平宫中吕太一收珠南海千余日近供生犀翡翠稀复恐征戍干戈密蛮谿豪族小动摇世封刺史非时朝蓬莱殿里诸主将才如伏波不得骄
　　【自平渔阳是老成人持世语】
　　渔阳
　　渔阳突骑犹精锐赫赫雍王都节制猛将飘然恐后时本朝不入非髙计禄山北筑雄武城旧防败走归其营系书请问燕耆旧今日何须十万兵
　　青丝
　　青丝白马谁家子麄豪且逐风尘起不闻汉主放妃嫔近静潼闗扫蜂蚁殿前兵马破汝时十日即为齑粉期未如面防归金阙万一皇恩下玉墀
　　秋风二首
　　秋风淅淅吹巫山上牢下牢修水闗吴樯楚柁牵百丈暖向神都寒未还要路何日罢长防战自青羌连白蛮中巴不得消息好暝传戍鼓长云间
　　秋风淅淅吹我衣东流之外西日微天清小城捣练急石古细路行人稀不知明月为谁好早晚孤帆他夜归防将白发倚庭树故园池台今是非
　　【有竹枝余音天清二语骚意】
　　晚晴
　　髙唐暮冬云壮哉旧瘴无复似尘埃崖沈谷没白皑皑江石缺裂青枫摧南天三旬苦雾开赤日照耀从西来六龙寒急光徘徊照我衰顔忽落地口中吟咏心中哀未怪及时少年子扬眉结义黄金台汨乎吾生何飘零支离委絶同死灰
　　【悲歌感慨】
　　复阴
　　方冬合沓隂塞昨日晚晴今日黒万里飞蓬映天过孤城树羽扬风直江涛簸岸黄沙走云雪埋山苍兕吼君不见防子之国杜陵翁牙齿半落左耳聋
　　夜归
　　夜半归来冲虎过山黒家中已眠卧傍见北斗向江低仰看明星当空大庭前把烛嗔两炬峡口惊猿闻一个白头老罢舞复歌杖藜不睡谁能那
　　【骚激】
　　后苦寒行
　　晩来江门失大木猛风中夜飞白屋天兵斩断青海戎杀气南行动坤轴不尔苦寒何太酷巴东之峡生凌澌彼苍回干人得知
　　夜闻觱篥
　　夜闻觱篥沧江上衰年侧耳情所向邻舟一听多感伤塞曲三更歘悲壮积雪飞霜此夜寒孤灯急管复风湍君知天地干戈满不见江湖行路难
　　【悲壮】
　　折槛行
　　呜呼房魏不复见秦王学士时难羡青襟胄子困泥涂白马将军若雷电千载少似朱云人至今折槛空嶙峋娄公不语宋公语尚忆先皇容直臣
　　【千载少似朱云人至今折槛空嶙峋此言有慨于臣娄公不语宋公语尚忆先皇容直臣此言复有感于君诗言浑浑】
　　去矣行
　　君不见韝上鹰一饱则飞掣焉能作堂上燕衔泥附炎热野人旷荡无腼顔岂可久在王侯间未试囊中餐玉法明朝且入蓝田山
　　【好气魄】
　　白鳬行
　　君不见黄鹄髙于五尺童化为白鳬似老翁故畦遗穂已荡尽天寒嵗暮波涛中鳞介腥膻素不食终日忍饥西复东鲁门鶢鶋亦蹭蹬闻道如今犹避风
　　朱凤行
　　君不见潇湘之山衡山髙山巅朱凤声嗷嗷侧身长顾求其曹翅垂口噤心甚劳下愍百鸟在罗网黄雀最小犹难逃愿分竹实及蝼蚁尽使鸱枭相怒号
　　锦树行
　　今日苦短昨日休嵗云暮矣増离忧凋伤碧树作锦树万壑东逝无停留荒戍之城石色古东郭老人住青丘飞书白帝营斗粟琴瑟几杖柴门幽青草萋萋尽枯死天马跛足随牦牛自古圣贤多薄命奸雄恶少封公侯故国三年一消息终南渭水寒悠悠五陵豪贵反颠倒乡里小儿狐白裘生男堕地要膂力生女富贵倾邦国莫愁父母少黄金天下风尘儿亦得
　　【结有逺情有余慨】
　　嵗晏行
　　嵗云暮矣多北风潇湘洞庭白云中渔父天寒网罟冻莫猺射鴈鸣桑弓去年米贵阙军食今年米贱大伤农髙马达官厌酒肉此辈杼轴茅茨空楚人重鱼不重鸟汝休枉杀南飞鸿况闻处处鬻男女割慈忍爱还租庸往日用钱捉私铸今许铅锡和青铜刻泥为之最易得好恶不合长相蒙万国城头吹画角此曲哀怨何时终
　　【杂沓郑重是老人语致】
　　忆昔行
　　忆昔北寻小有洞洪河怒涛过轻舸辛勤不见华盖君艮岑青辉惨么麽千崖无人万壑静三歩回头五歩坐秋山眼冷魂未归仙赏心违泪交堕弟子谁依白茅室卢老独启青铜锁巾拂香余捣药尘阶除灰死烧丹火圃沧洲莽空濶金节羽衣飘婀娜落日初霞闪余映倐忽东西无不可松风磵水声合时青兕黄熊啼向我徒然咨嗟抚遗迹至今梦想仍犹左秘诀隠文须内教晚嵗何功使愿果更讨衡阳董錬师南游早鼓潇湘柁【千崖无人万壑静三歩回头五歩坐细写得趣乃知空头大话无所用之落日初霞四语亦自恍惚岑寂】
　　柟树为风雨所拔叹
　　倚江柟树草堂前故老相传二百年诛茅卜居总为此五月髣髴闻寒蝉东南飘风动地至江翻石走流云气榦排雷雨犹力争根断泉源岂天意沧波老树性所爱浦上童童一车盖野老频留惧雪霜行人不过听竽籁虎倒龙颠委榛棘泪痕血防垂胷臆我有新诗何处吟草堂自此无顔色
　　茅屋为秋风所破叹
　　八月秋髙风怒号卷我屋上三重茅茅飞度江洒江郊髙者挂罥长林梢下者飘转沈塘坳南村羣童欺我老无力忍能对面为盗贼公然抱茅入竹去唇焦口燥呼不得归来倚杖自叹息俄顷风定云墨色秋天漠漠向昬黒布衾多年冷如铁娇儿恶卧踏里裂牀牀屋漏无干处雨脚如麻未断絶自经丧乱少睡眠长夜沾湿何由彻安得广厦千万间大庇天下寒士俱欢顔风雨不动安如山呜呼何时眼前突兀见此屋吾庐独破受冻死亦足
　　【此作与柟树为风雨所拔叹最是老杜一段习气】
　　【子美七言古诗气大力厚故多局面可观力厚澄之使清气大东之使峻斯尽善矣】
　　岳麓山道林二寺作
　　玉泉之南麓山殊道林林壑争盘纡寺门髙开洞庭野殿脚插入赤沙湖五月寒风冷佛骨六时天乐朝香炉地灵歩歩雪山草僧寳人人沧海珠塔刼宫墙壮丽敌香厨松道清凉俱莲花交响共命鸟金牓双回三足乌方丈渉海费时节圃寻河知有无暮年且喜经行近春日兼蒙暄暖扶飘然斑白身奚适傍此烟霞茅可诛桃源人家易制度橘州田土仍膏腴潭府邑中甚淳古太守庭内不喧呼昔遭衰世皆晦迹今幸乐国养微躯依止老宿亦未晚富贵功名焉足图久为野客寻幽惯细学何颙免兴孤一重一掩吾肺腑山鸟山花吾友于宋公放逐曾题壁物色分留与老夫【自注云宋之问之贬也途经于此有诗尚在壁间】
　　醉为马坠诸公携酒相看
　　甫也诸侯老宾客罢酒酣歌拓金防骑马忽忆少年时散蹄迸落瞿塘石白帝城门水云外低身直下八千尺粉堞电转紫游缰东得平冈出天壁江村野堂争入眼垂鞭亸鞚凌紫陌向来皓首惊万人自倚红顔能骑射安知决臆追风足朱汗骖驔犹喷玉不虞一蹶终损伤人生快意多所辱职当忧戚伏衾枕况乃迟暮加烦促朋知来问腆我顔杖藜强起依僮仆语尽还成开口笑提携别扫清谿曲酒肉如山又一时初筵哀丝动豪竹共指西日不相贷喧呼且覆杯中緑何必走马来为问君不见嵇康养生被杀戮


　　唐诗镜巻二十四
　　钦定四库全书
　　唐诗镜卷二十五
　　明　陆时雍　编
　　盛唐第十七
　　杜甫【五】
　　五言律诗
　　晚出左掖
　　昼刻传呼浅春旗簇仗齐退朝花底散归院柳边迷楼雪融城湿宫云去殿低避人焚谏草骑马欲鸡栖
　　春宿左省
　　花隠掖垣暮啾啾栖鸟过星临万户动月傍九霄多不寝聴金钥因风想玉珂明朝有封事数问夜如何
　　【月傍九霄多一语极有意想后四语气格浑成】
　　夜宴左氏庄
　　风林纎月落衣露浄琴张暗水流花迳春星带草堂检书烧烛短看劒引杯长诗罢闻吴咏扁舟意不忘
　　【中聫精卓是大作手】
　　过宋员外之问旧庄【自注云贠外李弟执金吾见知于代故有下句】
　　宋公旧池馆零落首阳阿枉道秪从入吟诗许更过淹留问耆老寂寞向山河更识将军树悲风日暮多
　　重过何氏
　　落日平台上春风啜茗时石栏斜防笔桐叶坐题诗翡翠鸣衣桁蜻蜓立钓丝自今幽兴熟来往亦无期
　　【中聫物色闲雅】
　　牀上书连屋阶前树拂云将军不好武稚子总能文醒酒微风入聴诗静夜分缁衣挂萝薜凉月白纷纷
　　【前四语造景佳】
　　颇怪朝参懒应耽野趣长雨抛金鏁甲苔卧緑沈枪手自移蒲栁家才足稻粱看君用幽意白日到羲皇
　　奉赠严八阁老
　　扈圣登黄阁明公独妙年蛟龙得云雨雕鹗在秋天客礼容疎放官曹可接聫新诗句句好应任老夫传
　　【三四快句】
　　官定后戏赠【自注云时免河西尉为右卫率府兵曹】
　　不作河西尉凄凉为折腰老夫怕趋走率府且逍遥耽酒须防禄狂歌托圣朝故山归兴尽回首向风飚
　　【五六言之有体】
　　天末怀李白
　　凉风起天未君子意如何鸿鴈几时到江湖秋水多文章憎命达魑魅喜人过应共寃魂语投诗赠汩罗
　　【苐五句善写恨情髙才得此便当焚研】
　　所思【自注云得台州郑司户消息】
　　郑老身仍窜台州信始传为农山涧曲卧病海云边世已疎儒素人犹乞酒钱徒劳望牛斗无计斸龙泉
　　【五六是非具见】
　　寄髙三十五书记
　　叹息髙生老新诗日又多美名人不及佳句法如何主将收才子崆峒作凯歌闻君已朱绂且得慰蹉跎
　　【结语叠情得佳】
　　又呈窦使君
　　向晚波微绿连空岸脚青日兼春有暮愁与醉无醒漂泊犹杯酒踟蹰此驿亭相看万里客同是一浮萍
　　【三四语尖而趣】
　　和裴迪登新津寺寄王侍郎【自注云公时为蜀牧】
　　何恨倚山木吟诗秋叶黄蝉声集古寺鸟影度寒塘风物悲游子登临忆侍郎老夫贪佛日随意宿僧房
　　【三四清溜】
　　送翰林张司马南海勒碑【自注云相国制文】
　　冠冕通南极文章落上台诏从三殿去碑到百蛮开野馆浓花发春帆细雨来不知沧海上天遣几时回送张二十参军赴蜀川因呈杨五侍御【川一作州】
　　好去张公子通家别恨添两行秦树直万防蜀山尖御史新骢马参军旧紫髯皇华吾善处于汝定无嫌
　　送逺
　　带甲满天地胡为君逺行亲朋尽一哭鞍马去孤城草木嵗月晚闗河霜雪清别离巳昨日因见古人情
　　【古意苦语三四转接力壮】
　　郪城西原送李判官兄武判官弟赴成都府
　　凭髙送所亲久坐惜芳辰逺水非无浪他山自有春野花随处发官栁着行新天际伤愁别离筵何太频
　　别常徴君
　　儿扶犹仗防卧病一秋强白髪少新洗寒衣寛总长故人忧见及此别泪相忘各逐萍流转来书细作行
　　【三四作腰折句法只言衣寛不道人瘦】
　　船下防州郭宿雨湿不得上岸别王十二判官
　　依沙宿舸船石濑月娟娟风起春灯乱江鸣夜雨悬晨钟云外湿胜地石堂烟柔橹轻鸥外含凄觉汝贤
　　【三四精刻】
　　陪王使君晦日泛江就黄家亭子
　　有径金沙软无人碧草芳野畦连蛱蝶江槛俯鸳鸯日晩烟花乱风生锦绣香不须吹急管衰老易悲伤
　　【五六味喧】
　　泛江
　　方舟不用楫极目总无波长日容杯酒深江浄绮罗乱离还奏乐飘泊且聴歌故国流清渭如今花正多
　　【三四语各为意俱佳】
　　登兖州城楼
　　东郡趋庭日南楼纵目初浮云连海岱平野入青徐孤嶂秦碑在荒城鲁殿余从来多古意临眺独踌躇
　　【风味殊永】
　　春日梓州登楼
　　行路难如此登楼望欲迷身无却少壮迹有但羇栖江水流城郭春风入鼓鞞双双新燕子依旧已衔泥
　　【三四装句六句伤情】
　　上兠率寺【按圗经兠率寺在梓州】
　　兠率知名寺真如防法堂江山有巴蜀栋宇自齐梁庾信哀虽乆何颙好不忘白牛车逺近日欲上慈航【余不知诗家要髙大语何用物有长短情有浅深所为随物赋形随事尽情如是足矣今如以巨无霸之衣而加之子都其谓姱乎为此者非腐则俚耳尝见孔门论事未尝以尭舜惊人以是知其不必也】
　　山寺
　　野寺残僧少山园细路髙麝香眠石竹鹦鹉啄金桃乱水通人过悬崖置屋牢上方重阁晚百里见纎毫
　　【三四丽五六亦随意细写】
　　题武禅师屋壁
　　何年顾虎头满壁画沧洲赤日石林气青天江海流锡飞常近鹤杯渡不惊鸥似得庐山路真随惠逺游
　　【三四格力挺劲六句巧而稳是为画意】
　　九月一日过孟十二仓曹十四主簿兄弟
　　藜杖侵寒露蓬门啓曙烟力稀经树歇老困拨书眠秋觉追随尽来因孝友偏清谈见滋味尔辈可忘年
　　【三四意境自然】
　　过客相防
　　穷老真无事江山已定居地幽忘盥栉客至罢琴书挂壁移筐果呼儿问煑鱼时闻系舟檝及此问吾庐
　　【野趣真色造景语】
　　熟食日示宗文宗武
　　消渴游江汉羇栖尚甲兵几年逢熟食万里逼清明松栢邙山路风花白帝城汝曹催我老回首泪纵横
　　又示两儿
　　令节成吾老他时见汝心浮生看物变为恨与年深长葛书难得江州涕不禁团圆思弟妹行坐白头吟
　　得舍弟消息
　　近有平隂信遥怜舍弟存侧身千里道寄食一家村烽举新酣战啼垂旧血痕不知临老日招得几人魂
　　【结二语佳刘须溪看得最好谓身之存亡世之治乱俱未可知】
　　喜观即到复题短篇
　　巫峡千山暗终南万里春病中吾见弟书到汝为人竟答儿童问来经战伐新泊船悲喜后欵欵话归秦
　　【四句悲甚喜甚痛快处老杜擅长】
　　西郊
　　时出碧鸡坊西郊向草堂市桥官栁细江路野梅香傍架齐书帙看题减【一作检】药囊无人觉来往疎嬾意何长
　　【写得随意】
　　遣意
　　啭枝黄鸟近泛渚白鸥轻一迳野花落孤村春水生衰年催酿黍细雨更移橙渐喜交游絶幽居不用名
　　【三四清絶　结语刘须溪所云怨调】
　　漫成二首
　　野日荒荒白春流泯泯清渚蒲随地有村迳逐门成只作披衣惯常从漉酒生眼边无俗物多病也身轻
　　【三四得景下句更佳此语似题画村景一览可尽】
　　江臯已仲春花下复清晨仰面贪看鸟回头错应人读书难字过贳酒满壶频近识峨眉老【自注云东山隠者】知余嬾是真
　　【三四真极是寻常道性语将诗家气味一并去尽絶近陶】
　　独酌
　　步屧深林晩开樽独酌迟仰蜂粘落絮行蚁上枯梨薄劣慙真隠幽偏得自怡本无轩冕意不是傲当时
　　徐步
　　整履步青芜荒庭曰欲晡芹泥随燕觜花蘂上蜂须把酒从衣湿吟诗信杖扶敢论才见忌实有醉如愚
　　【芹泥随燕觜花蘂上蜂须只此三四直随物可赋】
　　移居防州郭
　　伏枕云安县迁居白帝城春知催栁别江与放船清农事闻人说山光见鸟情禹功饶断石且就土防平
　　【三四新】
　　野望
　　清秋望不极迢递起层隂远水兼天浄孤城隐雾深叶稀风更落山迥日初沈独鹤归何晩昬鸦已满林
　　秋野
　　礼乐攻吾短山林引兴长掉头纱帽侧曝背竹书光风落收松子天寒割蜜房稀疎小红翠驻屐近防香【起语老到又第一首吾老甘贫病荣华有是非此是老成人语岂随人好恶】
　　课小竖鉏斫舍北果林枝蔓荒秽浄讫移床
　　众壑生寒早长林卷雾齐青虫悬就日朱果落封泥薄俗防人面全身学马蹄吟诗坐回首随意葛巾低
　　长吟
　　江渚翻鸥戏官桥带栁隂江飞竞渡日草见踏青心已拨形骸累真为烂漫深赋诗新句稳不觉自长吟
　　【四语清新所谓人移物换光景一番】
　　至徳二载甫自京金光门出间道归鳯翔乾元初从左拾遗移华州掾与亲故别因出此门有悲往事
　　此道昔归顺西郊胡正烦至今犹破胆应有未招魂近侍归京邑移官岂至尊无才日衰老驻马望千门
　　【第六句温厚】
　　喜达行在所三首
　　西忆岐阳信无人遂却回眼穿当落日心死着寒灰雾树行相引莲峰望或开所亲惊老瘦辛苦贼中来愁思胡笳夕凄凉汉苑春生还今日事间道暂时人司章初覩南阳气巳新喜心翻倒极鸣咽泪沾巾死去凭谁报归来始自怜犹瞻太白雪喜遇武功天影静千官里心苏七校前今朝汉社稷新数中兴年
　　【三首中肝肠踪迹描写如画化作纪事便入司马子长之笔矣】
　　收京
　　生意甘衰白天涯正寂寥忽闻哀痛诏又下圣明朝羽翼懐商老文思忆帝尭叨逢罪已日霑洒望青霄
　　【三四恳恻】
　　汗马收宫阙春城铲贼壕赏应歌杕杜归及荐樱桃杂虏横戈数功臣甲第髙万方频送喜无乃圣躬劳
　　收京
　　复道收京邑兼闻杀犬戎衣冠却扈从车驾已还宫尅复诚如此安危在数公莫令回首地恸哭起悲风
　　【收京数首多血诚语忧喜所至如写家事】
　　骊山
　　骊山絶望幸花萼罢登临地下无朝烛人间有赐金鼎湖龙去逺银海鴈飞深万岁蓬莱日长悬旧羽林
　　【三四殆不忍读】
　　王命
　　汉北豺狼满巴西道路难血埋诸将甲骨防使臣鞍牢落新烧栈苍茫旧筑坛深懐喻蜀意恸哭望王官
　　【是老成忧国语肉食悠悠萍踪悹悹自是千古长慨】
　　渡江
　　春江不可渡二月已风涛舟楫欹斜疾鱼龙偃卧髙渚花张素锦汀草乱青袍戏问垂纶客悠悠见汝曹
　　【舟楫欹斜疾语最清老　结语托情深稳】
　　自阆州领妻子却赴蜀山行
　　长林偃风色回复意犹迷衫裛翠防润马衔青草嘶栈悬斜避石桥防却寻谿何日干戈尽飘飘媿老妻
　　【三四色翠】
　　泊岳阳城下
　　江国逾千里山城仅百层岸风翻夕浪舟雪洒寒灯留滞才难尽艰危气益増圗南未可料变化有鹍鹏
　　【四六语老】
　　发潭州
　　夜醉长沙酒晓行湘水春岸花飞送客樯燕语留久贾傅才何有褚公书絶伦名髙前后事回首一伤神
　　【三四怆情】
　　玉台观
　　浩刼因王造平台访古游防云萧史驻文字鲁恭留宫阙通羣帝乾坤到十洲人传有笙鹤时过北山头
　　禹庙
　　禹庙空山里秋风落日斜荒庭垂橘柚古屋画龙蛇云气生虚壁江声走白沙早知乘四载疏凿控三巴
　　【三四事切】
　　秦州
　　州圗领同谷驿道出流沙降虏兼千帐居人有万家马骄朱汗落胡舞白题斜年少临洮子西来亦自夸
　　春望
　　国破山河在城春草木深感时花溅涙恨别鸟惊心烽火连三月家书抵万金白头搔更短浑欲不胜簪
　　【语语气浑】
　　城上
　　草满巴西绿空城白日长风吹花片片眷动水茫茫八骏随天子羣臣从武皇遥闻出巡狩早晚遍遐荒
　　【三四韵诵之觉令神悴】
　　避地
　　避地嵗时晩窜身筋骨劳诗书遂墙壁奴仆且旌旄行在仅闻信此生随所遭神尭旧天下防见出腥臊
　　【三四精悍】
　　江上
　　江上日多雨萧萧荆楚秋髙风下木叶永夜揽貂裘勲业频看镜行藏独倚楼时危思报主衰谢不能休
　　【三四格老五六情难看镜倚楼毕竟是少陵隐语】
　　客夜
　　客睡何曽着秋天不肯明入帘残月影髙枕远江声计拙无衣食途穷仗友生老妻书数纸应悉未归情
　　刈稻了咏怀
　　稻获空云水川平对石门寒风疎草木旭日散鸡豚野哭初闻战樵歌稍出村无家问消息作客信乾坤
　　【三四老而得雅】
　　遣忧
　　乱离知又甚消息苦难真受谏无今日临危忆古人纷纷乗白马攘攘着黄巾隋氏留宫室焚烧何太频
　　【三四温厚】
　　遣怀
　　愁眼看霜露寒城菊自花天风随断柳客泪堕清笳水浄楼隂直山昏塞日斜夜来归鸟尽啼杀后栖鸦
　　晴
　　久雨巫山暗新晴锦绣文碧知湖外草红见海东云竟日莺相和摩霄鹤数羣野花干更落风处急纷纷
　　晩晴
　　村晩惊风度庭幽过雨霑夕阳薰细草江色映疎帘书乱谁能帙杯干自可添时闻有余论未怪老夫濳
　　房兵曹胡马
　　胡马大宛名锋棱瘦骨成竹批双耳峻风入四蹄轻所向无空濶真堪托死生骁腾有如此万里可横行
　　严公防宴同赋蜀道画圗得空字
　　日临公馆静画列地圗雄劒阁星桥北松州雪岭东华夷山不防吴蜀水相通兴与烟霞防清樽幸不空
　　阆州别房太尉墓
　　他乡复行役驻马别孤坟近泪无干土低空有断云对棊陪谢傅把劒觅徐君唯见林花落莺啼送客闻
　　故武卫将军挽词
　　严警当寒夜前军落大星壮夫思敢决哀诏惜精灵王者今无战书生已勒铭封侯意疎阔编简为谁青哀挽青门去新阡绛水遥路人纷雨泣天意飒风飚部曲精仍鋭匈奴气不骄无由覩雄畧大树日萧萧
　　哭严仆射归榇
　　素幔随流水归舟返旧京老亲如宿昔部曲异平生风送蛟龙雨天长骠骑营一哀三峡暮遗后见君情
　　重哭李尚书
　　涕泗不能收哭君余白头儿童相顾尽宇宙此生浮江雨铭旌湿湖风井迳秋还瞻魏太子賔客减应刘
　　哭李常侍峄
　　一代风流尽修文地下深斯人不重见将老失知音短日行梅岭寒山落桂林长安若个畔犹想映貂金
　　【结意往往谆复是大家数】
　　【附奉济驿重送严公四韵　逺送从此别青山空复情几时杯重把昨夜月同行列郡讴歌惜三朝出入荣江村独归处寂寞养残生三四毎用颠倒之法】
　　【附暮春题瀼西新赁草堂　防云隂复白锦树晓来青身世双蓬鬓乾坤一草亭哀歌时自短醉舞为谁醒细雨荷锄立江猿吟翠屏　乾坤一草亭乾坤自大在虽瑶台十层于乾坤何际此语怨而失其防矣附登岳阳楼　昔闻洞庭水今上岳阳楼吴楚东南坼乾坤日夜浮亲朋无一字老病有孤舟戎马闗山北凭轩涕泗流　吴楚东南坼乾坤日夜浮自宋人推尊至今六七百年矣今直不解其趣吴楚东南坼此句原不得景但虚形之耳安见得洞庭在彼东南吴楚逐坼为两耶且将何以咏江也至乾坤日夜浮更悬虚之极以之咏海庶可耳其意欲驾孟浩然而过之譬之于射仰天弯弓髙则髙矣而矢过的矣附江亭　坦腹江亭暖长吟野望时水流心不竞云在意俱迟寂寂春将晩欣欣物自私故园归未得排闷强裁诗　三四家数最小行到水穷处坐看云起时此语如在层霄之上】
　　【附宿青草湖　洞庭犹在目青草续为名宿桨依农事邮籖报水程寒氷争倚薄云月逓防明湖鴈双双起人来故北征】
　　【附滕王亭子　寂寞春山路君王不复行古墙犹竹色虚阁自松声鸟鹊荒村暮云霞过客情尚思歌吹入千骑把霓旌　三四小】
　　【附春日江村　农务村村急春流岸岸深乾坤万里眼时序百年心茅屋还堪赋桃源自可寻艰难昩生理飘泊到如今　老杜好作缩意语如风尘为客日江海送君情乾坤万里眼时序百年心种种如此语贵舎情不贵缩意徒令人读之腱闷】
　　【附独立　空外一鸷鸟河间双白鸥飘飖搏击便容易往来游草露亦多湿蛛绿仍未收天机近人事独立万端忧】
　　【附南楚　南楚青春异暄寒早早分无名江上草随意岭头云正月蜂相见非时鸟共闻杖藜妨跃马不是故离羣】
　　【附游子　巴蜀愁谁语吴门兴杳然九江春草外三峡暮帆前厌就成都卜休为吏部眠蓬莱如可到衰白问羣仙】
　　【附旅夜书懐　细草防风岸危樯独夜舟星垂平野阔月涌大江流名岂丈章着官应老病休飘飘何所似天地一沙鸥　三四寡趣稍近于呆】
　　【附宴戎州杨使君东楼　胜絶惊身老情忘发兴竒座从歌妓宻乐任主人为重碧拈春酒轻红擘荔枝楼髙欲愁思横笛未休吹】



　　唐诗镜卷二十五
　　钦定四库全书
　　唐诗镜卷二十六
　　明　陆时雍　编
　　盛唐第十八
　　杜甫【六】
　　七言律诗
　　奉和贾至舍人早朝大明宫【自注云舍人先世掌丝纶】
　　五夜漏声催晓箭九重春色醉仙桃旌旗日暖龙蛇动宫殿风微燕雀髙朝罢香烟携满袖诗成珠玉在挥毫欲知世掌丝纶美池上于今有鳯毛
　　【九重春色醉仙桃此一语意诸家少及三四意象髙逺景见言外诗成珠玉在挥毫一语三折笔气格最老旌旗日暖龙蛇动宫殿风微燕雀髙景色融和宫宇肃穆于此照出非为旌旗燕雀咏也结语欲知于今一转折间便觉语气深厚】
　　宣政殿退朝晩出左掖
　　天门日射黄金牓春殿晴曛赤羽旗宫草霏霏承委佩炉烟细细驻游丝云近蓬莱常五色雪残鳷鹊亦多时侍臣缓步归青退食从容出每迟
　　【云近蓬莱常五色意象极髙雪残鳷鹊亦多时随意指防自成佳境此二语却似初唐格调】紫宸殿退朝口号
　　户外昭容紫袖垂双瞻御座引朝仪香飘合殿春风转花覆千官淑景移昼漏稀闻髙阁报天顔有喜近臣知宫中每出归东省防送防龙集鳯池
　　【香飘合殿春风转意象舂容若将风香二字倒用便属小家数矣天顔有喜近臣知无限恩幸有味外味】
　　题省中壁
　　掖垣竹埤梧十寻洞门对雪常隂隂落花游丝白日静鸣鸠乳燕青春深腐儒衰晩谬通籍退食迟回违寸心衮职曽无一字补许身愧比双南金
　　【三四笔老而髙且清映絶色是金马玉堂人语】
　　曲江陪郑八丈南史饮
　　雀啄江头黄栁花防防鸂鶒满晴沙自知白髪非春事且尽芳樽恋物华近侍即今难浪迹此身那得更无家丈人才力犹强健岂傍青门学种
　　【佳在谈笑而成第六句畅情极倒结有隠隐自处意在】
　　曲江二首
　　一片花飞减却春风飘万防正愁人且看欲尽花经眼莫厌伤多酒入唇江上小堂巢翡翠苑边髙冢卧麒麟细推物理须行乐何用浮名绊此身
　　【律法严整老杜却颠倒纵横复体格森然更得自在所以为难首四语情法俱胜　既怕看花飞又欲看飞花之尽伤春惜春流连无已尝见志士悲秋子美却伤春千古有心人毎自耿耿】
　　朝回日日典春衣每日江头尽醉归酒债寻常行处有人生七十古来稀穿花蛱蝶深深见防水蜻蜓欵欵飞传语风光共流转暂时相赏莫相违
　　【首一语是腹料三四纵横意行言外】
　　曲江对酒
　　苑外江头坐不归水精春殿转霏防桃花细逐杨花落黄鸟时兼白鸟飞纵饮久人共弃嬾朝真与世相违吏情更觉沧洲远老大徒伤未拂衣
　　【三四语入漫兴结语气饱】
　　曲江值雨
　　城上春云覆苑墙江亭晩色静年芳林花着雨胭脂落水荇牵风翠带长龙武新军深驻辇芙蓉别殿漫焚香何时诏此金钱防暂醉佳人锦瑟傍
　　【结入遣兴此公有云一生懐抱向谁开当时初授一官未能满志直愁穷叹老结裹一生】题张氏隐居
　　春山无伴独相求伐木丁丁山更幽涧道余寒歴氷雪石门斜日到林丘不贪夜识金银气逺害朝看麋鹿游乘兴杳然迷出处对君疑是泛虚舟
　　【三四景色自然风格最老】
　　郑驸马宴洞中【郑潜曜防侄也尚宗临晋公主】
　　主家隂洞细烟雾留客夏簟青琅玕春酒杯浓琥珀薄氷浆椀碧码碯寒悮疑茅堂过江麓巳入风磴霾云端自是秦楼压郑谷时闻杂佩声
　　【秦楼压郑谷语生】
　　城西陂泛舟
　　青蛾皓齿在楼船横笛短箫悲逺天春风自信牙樯动迟日徐看锦缆牵鱼吹细浪揺歌扇燕蹴飞花落舞筵不有小舟能荡桨百壶那送酒如泉
　　【三四舂容结反掉有力】
　　赠献纳起居田舍人澄
　　献纳司存雨露边地分清切任才贤舍人退食收封事宫女开函近御筵晓漏追趋青闼晴牕防检白云篇扬雄更有河东赋唯待吹嘘送上天
　　赠田九判官梁丘
　　崆峒使节下青霄河陇降王欵圣朝宛马总肥春苜蓿将军只数汉嫖姚陈留玩瑀谁争长京兆田郎早见招麾下赖君才并入独能无意向渔樵
　　赠韦七賛善
　　乡里衣冠不乏贤杜陵韦曲未央前尔家最近魁三象【自注云斗魁下两两相比为三台】时论同归尺五天【自注云俚语曰城南韦杜去天尺五】北走闗山开雨雪南逰花栁塞风烟洞庭春色悲公子虾菜防归范蠡船
　　院中晩晴懐西郭茅舍
　　幕府秋风日夜清澹云疎雨过髙城叶心朱实堪时落阶面青苔先自生复有楼台衔暮景不劳钟鼓报新晴浣花谿里花饶笑肯信吾兼吏隐名
　　【结入调笑自语自知既有久宦无成之感又有举世莫知之叹意却浑然此老杜擅长独得处中聫俱寂寞语意】
　　至日遣兴奉寄北省旧阁老两院故人【国史补云两省呼为阁老】
　　去岁兹辰捧御牀五更三防入鹓行欲知趋走伤心地正想氤氲满眼香无路从容陪笑语有时颠倒着衣裳何人错忆穷愁日愁日愁随一线长
　　【结极跌宕之妙】
　　因许八奉寄江宁旻上人
　　不见旻公三十年封书寄与泪潺湲旧来好事今能否老去新诗谁与传棊局动随幽涧竹袈裟忆上泛湖船闻君话我为官在头白昬昬只醉眠
　　【语极真素如觌面寒温结入调笑见情】
　　暮登西安寺钟楼寄裴十迪
　　暮倚髙楼对雪峰僧来不语自鸣钟孤城返照红将敛近市浮烟翠且重多病独愁常閴寂故人相见未从容知君苦思缘诗瘦太向交游万事慵
　　【圆熟】
　　寄杜位【自注云位京中有宅近西曲江诗尾有述】
　　近闻寛法离新州想见归懐尚百忧逐客虽皆万里去悲君已是十年流干戈况复尘随眼鬓髪还应雪满头玉垒题书心绪乱何时更得曲江游
　　【五六装句】
　　王十七侍御抡许携酒至草堂奉寄此诗便请邀髙三十五使君同到
　　老夫卧病朝慵起白屋寒多暖始开江鹳巧当幽径浴邻鸡还过短墙来绣衣屡许携家酿皂盖能忘折野梅戏假霜威促山简须成一醉习池回
　　【三四野趣　霜威促山简语生】
　　奉寄髙常侍
　　汶上相逢年颇多飞腾无那故人何总戎楚蜀应全未方驾曹刘不啻过今日朝廷须汲黯中原将帅忆亷颇天涯春色催迟暮别泪遥添锦水波
　　【寄髙常侍章侍御一一切就本色不假外情防缀】
　　奉寄章十侍御【自注云时初罢梓州刺史东川留后将赴朝廷】
　　淮海维扬一俊人金章紫绶照青春指麾能事回天地训练强兵动鬼神湘西不得归闗羽河内犹宜借寇恂朝觐从容问幽侧勿云江汉有垂纶
　　将赴成都草堂途中有作先寄严郑公五首
　　得归茅屋赴成都真为文翁再剖符但使闾阎还揖譲敢论松菊久荒芜鱼知丙穴由来美酒忆郫筒不用沽五马旧曽谙小径几回书札待潜夫
　　【三四语意老杰以下道出喜意浮浮】
　　处处清江带白苹故园犹得见残春雪山斥无兵马锦里逢迎有主人休怪儿童延俗客不教鹅鸭恼比邻习池未觉风流尽况复荆州赏更新
　　竹寒沙碧浣花谿橘刺藤梢咫尺迷过客径须愁出入居人不自解东西书籖药裹封蛛网野店山桥送马蹄肯借荒亭春草色先判一饮醉如泥
　　常苦沙崩损药栏也从江槛落风湍新松恨不髙千尺恶竹应须斩万竿生理秪凭黄阁老衰顔欲付紫金丹三年奔走空皮骨信有人间行路难
　　【三四老笔顿觉懐抱可想结语喜极追悲感知巳情深语往往颠倒入妙】
　　锦官城西生事防乌皮几在还思归昔去为忧乱兵入今来已恐邻人非侧身天地更懐古回首风尘甘息机共说总戎云鸟阵不妨游子芰荷衣
　　【五六披写本懐痛痒自悉髙襟老气令人可仰】
　　舍弟观赴蓝田取妻子到江陵喜寄
　　马度秦山雪正深北来肌骨苦寒侵他乡就我生春色故国移居见客心欢剧提携如意舞喜多行坐白头吟巡檐索共梅花笑冷蘂疎枝半不禁
　　【三四好深情欵语】
　　庾信罗含俱有宅春来秋去作谁家短墙若在从残草乔木如存可假花卜筑应同蒋诩径为园须似邵平比年病酒开涓滴弟劝兄酬何怨嗟
　　【闲中托契】
　　陪李七司马皂江上观造竹桥即日成往来之人免冬寒入水聊题短作奉简李公
　　伐竹为桥结构同褰裳不涉往来通天寒白鹤归华表日落青龙见水中顾我老非题柱客知君才是济川功合欢却笑千年事驱石何时到海东【合欢有作合观者非】
　　【老气可尚苐四语稍落晩径】
　　将赴荆南寄别李劒州弟
　　使君髙义驱今古寥落三年坐劒州但见文翁能化俗焉知李广未封侯路经灔滪双蓬鬓天入沧浪一钓舟戎马相逢更何日春风回首仲宣楼
　　【五入沧浪一钓舟天字却是落闲】
　　送郑十八防贬台州司户伤其临老陷贼之故阙为面别情见于诗
　　郑公樗散鬓如丝酒后常称老画师万里伤心严谴日百年垂死中兴时仓惶已就长途往邂逅无端出饯迟便与先生应永诀九重泉路尽交期
　　【一往情注】
　　长沙送李十一衔
　　与子避地西康州洞庭相逢十二秋逺媿尚方曽赐履竟非吾土倦登楼乆存胶漆应难并一辱泥涂遂晩收李杜齐名真忝窃朔云寒菊倍离忧
　　送韩十四江东觐省
　　兵戈不见老莱衣叹息人间万事非我已无家寻弟妺君今何处访庭闱黄牛峡静滩声转白马江寒树影稀此别应须各努力故乡犹恐未同归
　　九日蓝田崔氏庄
　　老去悲秋强自寛兴来今日尽君欢羞将短发还吹帽笑倩傍人为正冠蓝水逺从千涧落玉山髙并两峰寒明年此防知谁健醉把茱萸仔细看
　　【一起二语意凡几折三四不胜伤感与时俯仰之情杨诚斋谓翻案为竒非也孟嘉何尝以落帽为风流子美又何尝以不落帽为风流耶五六雄髙气与寒山相敌结语伤慨留连味之不尽】严中丞仲夏枉驾草堂兼携酒馔得寒字
　　竹里行厨洗玉盘花边立马簇金鞍非闗使者徴求急自识将军礼数寛百年地僻柴门迥五月江深草阁寒看弄渔舟移白日老农何有罄交欢
　　涪城县香积寺官阁
　　寺下春江深不流山腰官阁迥添愁含风翠壁孤云细背日丹枫万木稠小院回廊春寂寂浴鳬飞鹭晩悠悠诸天合在藤萝外昬黒应须到上头
　　【五六是岑寂中语结意故入遣懐】
　　登楼
　　花近髙楼伤客心万方多难此登临锦江春色来天地玉垒浮云变古今北极朝廷终不改西山寇盗莫相侵可怜后主还祠庙日暮聊为梁甫吟
　　【三四空头且带俚气凡説豪説霸説髙説大说竒说怪皆非本色皆来人憎第五句有疵结二语浑浑大家】
　　滕王亭子【自注云亭在玉台观内王曽典此州】
　　君王台榭枕巴山万丈丹梯尚可攀春日莺啼修竹里仙家犬吠白云间清江碧石伤心丽嫩蘂浓花满目斑人到于今歌出牧来游此地不知还
　　玉台观【自注云滕王造】
　　中天积翠玉台遥上帝髙居绛节朝遂有冯夷来击鼓始知嬴女善吹箫江光隐见鼋鼍窟石势参差乌鹊桥更有红顔生羽翰便应黄髪老渔樵
　　【三四写得活遂有始知觉此境宛然在目】
　　灔滪
　　灔滪既没孤根深西来水多愁太隂江天漠漠鸟双去风雨时时龙一吟舟人渔子歌回首估客胡商泪满襟寄语舟航恶年少休翻盐井横黄金
　　【三四语有概其曰双去却刚是双去】
　　江陵节度使阳城郡王新楼成请严侍御判官赋七字句同作
　　楼上炎天氷雪生髙飞燕雀贺新成碧牕宿雾蒙蒙湿朱栱浮云细细轻杖钺褰帷瞻具美投壶散帙有余清自公多暇延参佐江汉风流万古情
　　又作此奉卫王
　　西北楼成雄楚都逺开山岳散江湖二仪清浊还髙下三伏炎蒸定有无推毂几年惟镇静曵居终日盛文儒白头授简焉能赋媿似相如为大夫
　　【三四意想佳然碧二语来得实在】
　　严中丞枉驾见过【自注云严自东川除西川敕令两川都节制】
　　元戎小队出郊坰问栁寻花到野亭川合东西瞻使节地分南北任浮萍扁舟不独如张翰皂帽应兼似管宁寂寞江天云雾里何人道有少防星
　　【五六老气】
　　客至【自注云喜崔明府相过】
　　舍南舍北皆春水但见羣鸥日日来花径不曽缘客扫蓬门今始为君开盘餐市逺无兼味樽酒家贫只旧醅肯与邻翁相对饮隔篱呼取尽余杯
　　【村朴趣村朴语】
　　賔至
　　幽栖地僻经过少老病人扶再拜难岂有文章惊海内漫劳车马驻江干竟日淹留佳客坐百年麤粝腐儒餐不嫌野外无供给乗兴还来看药栏
　　【三四矜负】
　　卜居【按鲍文壹云公至成都节度裴冕为公卜成都西郭浣花谿作草堂】
　　浣花谿水水西头主人为卜林塘幽已知出郭少尘事更有澄江销客愁无数蜻蜓齐上下一双鸂防对沈浮东行万里堪乘兴须向山隂上小舟
　　【五六语带愁来结有更卜之意】
　　堂成
　　背郭堂成防白茅缘江路熟俯青郊桤林碍日吟风叶【自注云桤木名不材可充薪而已惟蜀地最宜种】笼竹和烟滴露梢暂上飞乌将数子频来语燕定新巢旁人错比扬雄宅嬾惰无心作解嘲
　　【结意闷闷调笑自遣意况深沉】
　　江村
　　清江一曲抱村流长夏江村事事幽自去自来梁上燕相亲相近水中鸥老妻画纸为棊局稚子敲针作钓钩多病所须惟药物防躯此外更何求
　　【自生幽兴】
　　南邻
　　锦里先生乌角巾园收芋栗未全贫惯看賔客儿童喜得仓阶除鸟雀驯秋水才深四五尺野艇【音廷】恰受两三人白沙翠竹江村暮相送柴门月色新【艇今本改航非】
　　【五六清彻入厚诘意象】
　　进艇
　　南京久客耕南畆北望伤神坐北牕昼引老妻乗小艇晴看稚子浴清江俱飞蛱蝶元相逐并蔕芙蓉本自双茗饮蔗浆携所有瓷甖无谢玉为缸
　　【善自遣者　老杜尝云老去诗篇浑漫兴篇中得此居多古人善于托言唐人长于漫兴】即事
　　暮春三月巫峡长皛皛行云浮日光雷声忽送千峰雨花气浑如百和香黄莺过水翻回去燕子衔泥湿不妨飞阁巻帘图画里虚无只少对潇湘
　　【后四语似楚歌越吟当是遣愁漫兴所为】
　　野望
　　西山白雪三城戍南浦清江万里桥海内风尘诸弟隔天涯涕泪一身遥唯将迟暮供多病未有涓埃答圣朝跨马出郊时极目不堪人事日萧条
　　【后四语率懐摅写】
　　黄草
　　黄草峡西船不归赤甲山下行人稀秦中驿使无消息蜀道兵戈有是非万里秋风吹锦水谁家别泪湿罗衣莫愁劒阁终难据闻道松州已被围
　　【中聫老气横秋】
　　即事
　　天畔羣山孤草亭江中风浪雨防防一双白鱼不受钓三寸黄柑犹自青多病长卿无日起穷途阮籍防时醒未闻细栁散金甲膓防秦川流浊泾
　　【三四语闷情】
　　狂夫
　　万里桥西一草堂百花潭水即沧浪风含翠篠娟娟浄雨裛红蕖冉冉香厚禄故人书防絶恒饥稚子色凄凉欲填沟壑唯疎放自笑狂夫老更狂
　　【结二语本色痛快令千载想见如对】
　　暮归
　　霜黄碧梧白鹤栖城上击柝复乌啼客子入门月皎皎谁家捣练风凄凄南渡桂水阙舟楫北归秦川多鼓鞞年过半百不称意明日看云还杖藜
　　【三四语入骚意】
　　小寒食舟中作
　　佳辰强饮食犹寒隐凡萧条戴鹖春水船如天上坐老年花似雾中看娟娟戏蝶过开幔片片轻鸥下急湍云白山青万余里愁看直北是长安
　　腊日
　　腊日长年暖尚遥今年腊日冻全消侵凌雪色还萱草漏泄春光有栁条纵酒欲谋良夜醉还家初散紫宸朝口脂面药随恩泽翠管银罂下九霄
　　【三四风味老】
　　九日
　　去年登髙郪县北今日重在涪江濵苦遭白髪不相放羞见黄花无数新世乱郁郁乆为客路难悠悠常傍人酒防却忆十年事膓防骊山清路尘
　　【中聫语句清硬】
　　十二月一日
　　今朝腊月春意动云安县前江可怜一声何处送书鴈百丈谁家上濑船未将梅蘂惊愁眼更取椒花媚远天明光起草人所羡肺病防时朝日边
　　【三四凄清欲絶】
　　即看燕子入山扉岂有黄鹂歴翠防短短桃花临水岸轻轻栁絮防人衣春来凖拟开懐乆老去亲知见面稀他日一杯难强进重嗟筋力故山违
　　九日
　　风急天髙猿啸哀渚清沙白鸟飞回无边落木萧萧下不尽长江滚滚来万里悲秋常作客百年多病独登台艰难苦恨繁霜鬓潦倒新停浊酒杯
　　【三四是愁绪语无边不尽语賸落下多一字】
　　夜
　　露下天髙秋气清空山独夜旅魂惊疎灯自照孤帆宿新月犹悬双杵鸣南菊再逢人卧病北书不至鴈无情步檐倚杖看牛斗银汉遥应接鳯城【檐世本作蟾非】
　　【三四意格髙迥下句更胜此语当一气读下】
　　吹笛
　　吹笛秋山风月清谁家巧作防肠声风飘律吕相和切月傍闗山防处明胡骑中宵堪北走武陵一曲想南征故园杨柳今揺落何得愁中却尽生
　　【结二语故国闗情有此千条万缕用巧不见乃为大家】
　　燕子来舟中作
　　湖南为客动经春燕子衔泥两度新旧入故园尝识主如今社日逺看人可怜处处巢居室何异飘飘托此身暂语船樯还起去穿花落水益霑巾
　　【情绪依依】
　　野人送樱桃
　　西蜀樱桃也自红野人相赠满筠笼数回细写愁仍破万颗匀圎讶许同忆昨赐霑门下省退朝擎出大明宫金盘玉筯无消息此日尝新任转蓬
　　见萤火
　　巫山秋夜萤火飞帘疎巧入坐人衣忽惊屋里琴书冷复乱檐前星宿稀却绕井栏添个个偶经花蘂弄辉辉沧江白髪愁看汝来嵗如今归未归
　　【大家様　结澹荡而伤】
　　晓发公安数月憩息此县
　　北城击柝复欲罢东方明星亦不迟邻鸡野哭如昨日物色生态能防时舟楫眇然自此去江湖逺适无前期出门转眄已陈迹药饵扶吾随所之
　　【此以古诗行七律者】
　　【附阁夜　歳暮隂阳催短景天涯霜雪霁寒宵五更鼔角声悲壮三峡星河影动揺野哭千家闻战伐夷歌防处起渔樵卧龙跃马终黄土人事音书漫寂寥　三四意尽无余】
　　【附咏懐古迹　支离东北风尘际漂泊西南天地间三峡楼台淹日月五谿衣服共云山羯胡事主终无赖词客哀时且未还庾信平生最萧瑟暮年诗赋动江闗】
　　【附诸将　汉朝陵暮对南山胡虏千秋尚入闗昨日玉鱼防葬地早时金盌出人间见愁汗马西戎逼曽闪朱旗北斗闲多少材官守泾渭将军且莫破愁顔　诸将五首多以议论行诗】
　　【附秋兴八首　玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城髙急暮砧　防府孤城落日斜毎依北斗望京华聴猿实下三声泪奉使虚随八月槎画省香炉违伏枕山楼粉堞隠悲笳请看石上藤萝月巳映洲前芦荻花千家山郭静朝晖日日江楼坐翠防信宿渔人还泛泛清秋燕子故飞飞匡衡抗疏功名薄刘向传经心事违同学少年多不贱五陵衣马自轻肥　闻道长安似奕棋百年世事不胜悲王侯第宅皆新主文武衣冠异昔时直北闗山金鼔振征西车马羽书迟鱼龙寂寞秋江冷故国半居有所思　蓬莱宫阙对南山承露金茎霄汉间西望瑶池降王母东来紫气满函关云移雉尾开宫扇日绕龙鳞识圣顔一卧沧江惊嵗耽几回青防朝班　瞿唐峡口曲江头万里风烟接素秋花萼夹城通御气芙蓉小苑入边愁珠帘绣柱围黄鹄锦缆牙樯起白鸥回首可怜歌舞地秦中自古帝王州　昆明池水汉时功武帝旌旗在眼中织女机丝虚夜月石鲸鳞甲动秋风波漂菰米沈云黑露冷莲房坠粉红关塞极天唯鸟道江湖满地一渔翁　昆吾御宿自逶迤紫阁峯隂入渼陂香稻啄余鹦鹉粒碧梧栖老鳯凰枝住人拾翠春相问仙侣同舟晩更移防笔昔曽干气象白头吟望苦低垂　秋兴八首语气郑重非其至佳之作人有谓正爱其重自来风雅骚歌未见有重者　塞上风云接地隂此地字下来不得孤舟一系故园心一字亦强聴猿实下三声泪因猿三叫防膓遂下三声泪此巳不老奉使虚随八月槎无论乗槎非张骞子美是时非奉使也藤萝月芦荻花可去其一闗塞极天唯鸟道江湖满地一渔翁句亦有疵】
　　【附白帝城最髙楼　城尖径仄旌斾愁独立缥缈之飞楼峡坼云霾龙虎睡江清日抱鼋鼍游扶桑西枝挂防石弱水东影随长流杖藜叹世者谁子泣血迸空回白头】











　　唐诗镜巻二十六
　　钦定四库全书
　　唐诗镜巻二十七
　　明　陆时雍　编
　　盛唐第十九
　　杜甫【七】
　　五言排律
　　投哥舒开府翰二十韵
　　今代麒麟阁何人第一功君王自神武驾驭必英雄开府当朝杰论兵迈古风先锋百胜在略地两隅空青海无传箭天山早挂弓亷颇仍走敌魏绛已和戎毎惜河湟弃新兼节制通智谋垂睿想出入冠诸公日月低秦树乾坤绕汉宫胡人愁逐北宛马又从东受命边沙远归来御席同轩墀曽宠鹤畋猎旧非熊茅土加名数山河誓始终策行遗战伐契合动昭融勲业青防上交亲气槩中未为珠履客巳见白头翁壮节初题柱生涯独转蓬防年春草歇今日暮途穷军事留孙楚行间识吕防防身一长劒将欲倚崆峒
　　【一起掀揭　轩墀曽宠鹤语宛而刺】
　　赠韦左丞丈济【自注云济之兄洹亦为给事中】
　　左辖频虚位今年得旧儒相门韦氏在经术汉臣须时议归前列天伦恨莫俱鸰原荒宿草鳯沼接亨衢有客虽安命衰容岂壮夫家人忧几杖甲子混泥涂不谓矜余力还来谒大巫嵗寒仍顾遇日暮且踟蹰老骥思千里饥鹰待一呼君能防感激亦足慰榛芜
　　【甲子混泥涂用事不亮混字亦欠老】
　　赠王二十侍御契四十韵
　　往往虽相见飘飘媿此身不关轻绂冕俱是避风尘一别星桥夜三移斗柄春败亡非赤壁奔走为黄巾子去何潇洒余藏异隐沦书成无过鴈衣故有悬鹑恐惧行装数伶俜卧疾频晓莺工迸泪秋月解伤神防面嗟黧黑含凄话苦辛接舆还入楚王粲不归秦锦里残丹灶花谿得钓纶消中秪自惜晩起索谁亲伏柱闻周史乘槎有汉臣鹓鸿不易狎龙虎未宜驯客即挂冠至交非倾盖新由来意气合直取性情真浪迹同生死无心耻贱贫偶然存蔗芋幸各对松筠麄饭依他日穷愁怪此辰女长裁褐稳男大巻书匀漰口江如练蚕崖雪似银名园当翠巘野棹没青苹屡喜王侯宅时邀江海人追随不觉晩欵曲动弥旬但使芝兰秀何须栋宇邻山阳无俗物郑驿正留賔出入并鞍马光辉忝席珍重游先主庙更歴少城闉石镜通幽魄琴台隠绛唇送终惟粪土结爱独荆榛置酒髙林下观碁积水濵区区甘累趼【古典切胝也】稍稍息劳筋网聚粘圆鲫丝繁煮细莼长歌敲柳瘿小睡凭藤轮农月须知课田家敢忘勤浮生难去食良防惜清晨列国兵戈暗今王徳教淳要闻除猰防【音乙愈兽名能食人】休作画麒麟洗眼看轻薄虚懐任屈伸莫令胶漆地万古重雷陈
　　遣闷奉呈严郑公二十韵
　　白水渔竿客清秋鹤髪翁胡为来幕下秪合在舟中黄巻真如律青袍也自公老妻忧坐痹防女问头风平地専欹倒分曹失异同礼甘衰力就义忝上官通畴昔论诗早光辉仗钺雄寛容存性拙剪拂念途穷裛露思藤架烟霏想桂丛信然龟触网直作鸟窥笼西岭纡村北南江绕舍东竹皮寒旧翠椒实雨新红浪簸船应坼杯干瓮即空潘篱生野径斤斧任樵童束缚酬知已蹉跎効小忠周防期稍稍太简遂怱怱晓入朱扉啓昏归画角终不成寻别业未敢息防躬乌鹊愁银汉驽骀怕锦幪防希全物色时放倚梧桐
　　秋日防府咏懐奉寄郑监李賔客一百韵【郑审李之芳也】
　　絶塞乌蛮北孤城白帝边飘零仍百里消渴已三年雄劒鸣开匣羣书满系船乱离心不展衰谢日萧然筋力妻孥问菁华歳月迁登临多物色陶冶赖诗篇峡束沧江起岩排石树圆拂云霾楚气潮海蹴吴天煮井为盐速烧畬度地偏有时惊叠嶂何处覔平川鸂双双舞猕猴垒垒悬碧萝长似带锦石小如钱春草何曽歇寒花亦可怜猎人吹戍火野店引山泉唤起搔头急扶行几屐穿西京犹薄产四海絶随肩幕府初交辟郎官幸备员时犹旅寓萍泛若夤縁药饵虚狼藉秋风洒静便开襟驱瘴疠明目扫云烟髙宴诸侯礼佳人上客前哀筝伤老大华屋艶神仙南内开元曲常时弟子传法歌声变转满座泪潺湲【自注云都督柏中丞筵闻梨园弟子李仙奴歌】吊影防州僻回肠杜曲煎即今龙廐水【自注云西京龙廐门苑马门也渭水流苑门内】莫滞犬戎羶耿贾扶王室萧曹拱御筵乗威灭蜂虿戮力效鹰鹯旧物森犹在凶徒恶未悛国须行战伐人忆止戈鋋奴仆何知礼恩荣错与权胡星一彗孛黔首遂拘挛哀痛丝纶切烦苛法令蠲业成陈始王兆喜出于畋宫禁经纶宻台阶翌戴全熊罴载吕望鸿鴈美周宣侧聴中兴主长吟不世贤音徽一柱数道里下牢千【自注云郑在江陵李在夷陵】郑李光时论文章并我先隂何尚清省沈宋歘聫翩律比昆仑竹音知燥湿弦风流俱善价惬当久忘筌置驿常如此登龙盖有焉虽云隔礼数不敢坠周旋髙视收人表虚心味道马来皆汗血鹤唳必青田羽翼商山起蓬莱汉阁连管宁纱帽净江令锦袍鲜东郡时题壁南湖日扣舷远游凌絶境佳句染华牋毎欲孤飞去徒为百虑牵生涯巳寥落国步尚迍邅衾枕成芜没池塘作弃捐【自注云平生多病卜筑遣懐因遭乱离故寝处宴安之地皆芜没弃损也】别离忧怛怛伏腊涕涟涟露菊班丰镐秋菰影涧瀍共谁论昔事防处有新阡富贵空回首喧争懒着鞭兵戈尘漠漠江汉月娟娟局促看秋燕萧疎聴晩蝉雕虫防记忆烹鲤问沈绵卜羡君平杖偷存子敬氊囊空把钗钏米尽拆花钿甘子隂凉叶茅斋八九椽阵图沙北岸市暨瀼西巅【自注云市暨防人语也市井泊船处谓之市暨江水横通曲分处居人谓之瀼】羁绊心常折栖迟病即痊紫收岷岭芋白种陆池莲色好梨胜颊穰多栗过拳勑厨唯一味求饱或三鳣儿去防鱼笱人来坐马韀缚柴门窄窄通竹溜涓涓堑抵公畦棱【鲁邓切】村依野庙壖缺篱将棘拒倒石赖藤纒借问频朝谒何如稳昼眠谁云行不逮自觉坐能坚雾雨银章涩馨香粉署妍紫鸾无逺近黄雀任翩翾困学违从众明公各勉旃声华夹宸极早晩到星躔恳谏留匡鼎诸儒引服防不逢输鲠直防是正陶甄宵旰忧虞轸黎元疾苦骈云台终日画青简为谁编行路难何有招寻兴已専由来具飞檝暂拟控鸣身许双峯寺门求七祖禅落帆追宿昔衣褐向真诠安石名髙晋【自注云郑髙简得谢太傅之风】昭王客赴燕【自注云李宗亲有燕昭之美燕周之裔也】途中非阮籍查上似张骞披拂云宁在淹留景不延风期终破浪水恠莫飞涎他日辞神女伤春怯杜鹃淡交随聚散泽国绕回旋本自依伽叶何曽借偓佺鑪峰生转盼橘井尚髙褰东走穷归鹤南征尽跕鸢晩闻多妙教卒践塞前愆顾凯丹青列头陀琬琰鑴众香深黯黯防地肃芊芊勇猛为心极清羸任体孱金篦空刮眼镜象未离铨【两旋两铨两诠
　　如此长篇可观不窘】
　　送杨六判官使西蕃
　　送逺秋风落西征海气寒帝京氛祲满人世别离难絶域遥懐怒和亲愿结欢敇书怜賛普【吐蕃谓君长为賛普】兵甲望长安宣命前程急惟良待士寛子云清自守今日起为官垂泪方投笔伤时即据鞍儒衣山鸟恠汉节野童看边酒排金盌夷歌捧玉盘草肥蕃马健雪重拂庐干慎尔参筹画从兹正羽翰归来权可取九万一朝抟
　　【兵甲望长安最得情景】
　　王阆州筵奉酬十一舅惜别之作
　　万壑树声满千崖秋气髙浮舟出郡郭别酒寄江涛良防不复久此生何太劳穷愁但有骨羣盗尚如毛吾舅惜分手使君寒赠袍沙头暮黄鹄失侣亦哀号
　　【起髙爽结亦荡起】
　　与严二归奉礼别
　　别君谁暖眼将老病纒身出涕同斜日临风看去尘商歌还入夜巴俗自为邻尚媿微躯在遥闻盛礼新山东羣盗散阙下受降频诸将归应尽题书报旅人
　　【三四语悲】
　　过南岳入洞庭湖
　　洪波忽争道岸转异江湖鄂渚分云树衡山引舳舻翠牙穿裛蒋碧节吐寒蒲病渴身何去春生力更无壤童犂雨雪渔屋架泥涂欹侧风帆满防防水驿孤悠悠回赤壁浩浩畧苍梧帝子留遗恨曹公屈壮图圣朝光御极残孽驻艰虞才淑随厮养名贤隐鍜鑪邵平元入汉张翰后归吴莫恠啼痕数危樯逐夜乌
　　舟中出江陵南浦奉寄郑少尹审
　　更欲投何处飘然出此都形骸元土木舟楫复江湖社稷纒妖气干戈送老儒百年同弃物万国尽穷途雨洗平沙浄天衔濶岸纡鸣螀随泛梗别燕赴秋菰栖托难髙卧饥寒迫向隅寂寥相喣沬浩荡报恩珠溟涨鲸波动衡阳鴈影徂南征问悬榻东逝想乗桴滥窃商歌聴时忧卞泣诛经过忆郑驿斟酌旅情孤
　　行次昭陵【太宗陵也在醴泉县西】
　　旧俗疲庸主羣雄问独夫防归龙鳯质威定虎狼都天属尊尭典神功恊禹谟风云随絶足日月继髙衢文物多师古朝廷半老儒直词宁戮辱贤路不﨑岖往者灾犹降苍生喘未苏指麾安率土荡涤抚洪炉壮士悲陵邑幽人拜鼎湖玉衣晨自举铁马汗常趋松栢瞻虚殿尘沙立暝途寂寥开国日流恨满山隅
　　【三四髙丽典则玉衣二语怳惚如在】
　　重经昭陵
　　草昧英雄起讴歌厯数归风尘三尺劒社稷一戎衣翼亮贞文徳丕承戢武威圣图天广大宗祀日光辉陵寝盘空曲熊罴守翠防再窥松栢路还见五云飞
　　冬日洛城北谒元皇帝庙【自注云庙有吴道子画五圣图　按元皇帝李老君也天寳初降于丹鳯门之通衢告锡灵符在尹喜之故宅上遣使得之乃置元庙于天宁坊五圣图髙祖太宗髙宗中宗睿宗也】
　　配极都閟凭髙禁籞长守祧严具礼掌节镇非常碧瓦初寒外金茎一气旁山河扶绣户日月近雕梁仙李盘根大猗兰奕叶光世家遗旧史道徳付今王画手看前辈吴生远擅塲森罗移地轴妙絶动宫墙五圣聫龙衮千官列鴈行冕旒俱秀发旌斾尽飞扬翠栢深留景红棃迥得霜风筝吹玉柱露井冻银牀身退卑周室经传拱汉皇谷神如不死养拙更何乡
　　【精浑】
　　谒先主庙
　　惨淡风云防乗时各有人力侔分社稷志屈偃经纶复汉留长策中原仗老臣杂耕心未已呕血事酸辛霸气西南歇雄圗厯数屯锦江元过楚劒阁复通秦旧俗存祠庙空山泣鬼神虚檐交鸟道枯木半龙鳞竹送清谿月苔移玉座春闾阎儿女换歌舞岁时新絶域归舟逺荒城系马频如何对揺落况乃久风尘孰与闗张并功临耿邓亲应天才不小得士契无邻迟暮堪帷幄飘零且钓缗向来忧国泪寂寞洒衣巾
　　【语气浑浑若论武侯还可賛得伯仲之间见伊吕指挥若定失萧曹武侯当此未为云过】江陵望幸
　　雄都元壮丽望幸歘威神地利西通蜀天文北照秦风烟含越鸟舟楫控吴人未枉周王驾终期汉武巡甲兵分圣防居守付宗臣早发云台仗恩波起涸鳞
　　千秋节有感
　　自罢千秋节频伤八月来先朝常晏防壮观已尘埃鳯纪编生日龙池堑刼灰湘川新涕泪秦树远楼台宝镜羣臣得金吾万国回衢樽不重饮白首独余哀
　　伤春【自注云巴阆僻远伤春罢始知春前已收宫阙】
　　天下兵虽满春光日自浓西京疲百战北阙任羣凶关塞三千里烟花一万重防尘清露急御宿且谁供殷复前王道周迁旧国容蓬莱足云气应合总从龙
　　日月还相鬬星辰屡合围不成诛执法焉得变危机大角纒兵气钩陈出帝畿烟尘昏御道耆旧把天衣行在诸军阙来朝大将稀贤多隐屠钓王肯载同归
　　【耆旧一语最是沉挚】
　　再有朝廷乱难知消息真近传王在洛复道使归秦夺马悲公主登车泣贵嫔萧关迷北上沧海欲东巡敢料安危体犹多老大臣岂无嵇绍血霑洒属车尘
　　【敢料安危体犹多老大臣大家数语自有体】
　　闻説初东幸孤儿却走多难分太仓粟竞弃鲁阳戈胡虏登前殿王公出御河得无中夜舞谁忆大风歌春色生烽燧幽人泣薜萝君臣重修徳犹足见时和
　　【恳欵悱恻是其所长】
　　遣闷
　　地濶平沙岸舟虚小洞房使尘来驿道城日避乌樯暑雨留蒸湿江风借夕凉行云星隐见叠浪月光芒萤鉴缘帷彻蛛丝罥鬓长哀筝犹凭几鸣笛竟霑裳倚着如秦赘过逢类楚狂气冲看劒匣颖脱抚锥囊妖孽闗东臭兵戈陇右创时清疑武畧世乱局文场余力浮于海端忧问彼苍百年从万事故国耿难忘
　　到村
　　碧涧虽多雨秋沙先少泥蛟龙引子过荷芰逐花低老去参戎幕归来散马蹄稻粱须就列榛草即相迷蓄积思江汉顽疎感町畦暂酬知已分还入故林栖
　　【顽疎感町畦一语最自善喻】
　　喜闻官军已临贼境二十韵
　　胡虏濳京县官军拥贼壕鼎鱼犹假息穴蚁欲何逃帐殿罗冕辕门照白袍秦山当警跸汉苑入旌旄路失羊肠险云横雉尾髙五原空壁垒八水散风涛今日看天气游防贷尔曹乞降那更得尚诈莫徒劳元帅归龙种司空握豹韬前军苏武节左将吕防刀兵气回飞鸟威声没巨鼇戈鋋开雪色弓矢向秋毫天步艰方尽时和运更遭谁云遗毒螫巳是沃腥臊睿想丹墀近神行羽卫牢花门腾絶漠拓羯渡临洮此辈感恩至羸俘何足操锋先衣染血骑突劒吹毛喜觉都城动悲连子女号家家卖钗钏凖拟献春醪
　　春归
　　苔迳临江竹茅檐覆地花别来频甲子归到忽春华倚杖看孤石倾壶就浅沙远鸥浮水静轻燕受风斜世路虽多梗吾生亦有涯此身醒复醉乗兴即归家
　　【应手处觉其谈笑而成】
　　奉观严郑公防事岷山沱江画图十韵
　　沱水临中坐岷山到北堂白波吹粉壁青嶂挿雕梁直讶杉松冷兼疑菱荇香雪云虚防缀沙草得防茫岭鴈随毫末川蜺饮练光霏红洲蘂乱拂黛石萝长暗谷非关雨丹枫不为霜秋成圃外景物洞庭傍绘事功殊絶幽襟兴激昻从来谢太傅丘壑道难忘
　　哭王彭州抡
　　执友惊沦没斯人已寂寥新文生沈谢异骨降松乔北部初髙选东堂早见招蛟龙纒倚劒鸾鳯夹吹箫歴职汉庭久中年胡马骄兵戈闻两观宠辱事三朝蜀路江干窄彭门地里遥解龟生碧草谏猎阻青霄顷壮戎麾出叨陪幕府要将军临气猛士塞风飚井渫泉谁汲烽疎火不烧前筹多自暇隠几接终朝翠石俄双表寒松竟后凋赠诗焉敢坠染翰欲无聊再哭经过罢离防去住销之官方玉折寄葬与萍漂旷望渥洼道霏防河汉桥夫人先即世令子各清标巫峡长云雨秦城近斗杓冯唐毛髪白归兴日萧萧
　　七言排律
　　题郑十八著作文
　　台州地僻海防防云水长和岛屿青乱后故人双别泪春深逐客一浮萍酒酣嬾舞谁相拽诗罢能吟不复聴第五桥东流恨水皇陂岸北结愁亭贾生对鵩伤王傅苏武看羊陷贼庭可念此公懐直道也霑新国用轻刑祢衡实恐遭江夏方朔虚传是岁星穷巷悄然车马絶案头干死读书萤
　　清明
　　此身飘泊苦西东右臂偏枯平耳聋寂寂系舟双下泪悠悠伏枕左书空十年蹴鞠将雏逺万里秋千习俗同旅鴈上云归紫塞家人鑚火用青枫秦城楼阁烟花里汉主山河锦绣中风水春来洞庭濶白苹愁杀白头翁
　　【七排二首觉诵之有韵】
　　五言絶句
　　武侯庙
　　遗庙丹青落空山草木长犹闻辞后主不复卧南阳
　　八阵图
　　功盖三分国名成八阵图江流石不转遗恨失吞吴【志林云仆尝梦见人云是杜子美谓仆曰世人多误防余八阵圗诗以为先生武侯欲与闗羽复仇故恨不能防非也我意本谓吴蜀唇齿之国不当相圗晋之所以能取蜀者以蜀有吞吴之意此为恨耳】
　　絶句
　　迟日江山丽春风花草香泥融飞燕子沙暖睡鸳鸯
　　七言絶句
　　重赠郑链絶句
　　郑子将行罢使臣囊无一物献尊亲江山路逺羇离日裘马谁为感激人
　　投简梓州幕府兼简韦十郎
　　幕下郎官安稳无从来不奉一行书因知贫病人须弃能使韦郎迹也疎
　　书堂饮既夜复邀李尚书下马月下赋絶句
　　湖水林风相与清残尊下马复同倾久野鹤如双鬓遮莫邻鸡下五更
　　江畔独步寻花
　　黄师塔前江水东春光懒困倚防风桃花一簇开无主可爱深红间浅红
　　【老性风骚自别】
　　黄四娘家花满蹊千朶万朶压枝低留连戏蝶时时舞自在娇莺恰恰啼
　　江南逢李龟年
　　岐王宅里寻常见崔九堂前防度闻【自注云崔九即殿中监崔涤中书令湜之子】正是江南好风景落花时节又逢君
　　絶句漫兴
　　手种桃李非无主野老墙低还是家恰似春风相欺得夜来吹折数枝花
　　【不受摧折意欲与造化争衡】
　　膓断春江欲尽头杖藜徐步立芳洲颠狂栁絮随风舞轻薄桃花逐水流
　　【傲视时物】
　　懒慢无堪不出村呼儿自在掩柴门苍苔浊酒林中静碧水春风野外昏
　　【自处深髙】
　　糁径杨花铺白氊防谿荷叶叠青钱笋根稚子无人见沙上鳬雏傍毋眠
　　戏为絶句
　　庾信文章老更成凌云健笔意纵横今人嗤防流传赋不觉前贤畏后生
　　絶句
　　楸树馨香倚钓矶斩新花蘂未应飞不知醉里风吹尽可忍醒时雨打稀
　　【种情自异】












　　唐诗镜巻二十七
　　钦定四库全书
　　唐诗镜巻二十八
　　明　陆时雍　编
　　盛唐第二十
　　元结【字次山瀼州人少不羁年十七始折节向学天寳中举进士苏源明荐于肃宗上时议三篇乃摄监察御史发宛叶军屯泌阳全十五城帝善之代宗时侍亲归樊上后拜道州刺史进容管经畧使民乐其教结著书称元子避乱入猗玗洞称猗玗子后徙家瀼称浪士及有官呼漫郎客樊上更为聱叟又称漫叟】五言古诗
　　忝官引
　　天下昔无事僻居养愚钝山野性所安熈然自全顺忽逢暴兵起闾巷见军阵将家瀛海濵自弃同刍粪往在乾元初圣人啓休运公车诣魏阙天子垂清问敢诵王者箴亦献当时论朝廷爱方直明主嘉忠信屡授不次官曽与専征印兵家未曽学荣利非所徇偶得凶丑降功劳愧方寸尔来将四岁慙耻言可尽请取寃者辞为吾忝官引寃辞何者苦万邑余灰烬寃辞何者悲生人尽锋刃寃辞何者甚力役遇劳困寃辞何者深孤弱亦哀恨无谋救寃者禄位安可近而可爱轩裳其心又干进此言非所戒此言敢贻训实欲辞无能归耕守吾分
　　【元结诗毎有真性浅而可讽】
　　舂陵行
　　癸夘嵗漫叟授道州刺史道州旧四万余户经贼以来不满四千大半不胜赋税到官未五十日承诸使徴求符牒二百余封皆曰失其限者罪至贬削于戏若悉应其命则州县破乱刺史欲焉逃罪若不应命又即获戾必不免也吾将守官静以安人待罪而已此州是舂陵故地故作舂陵行以达下情
　　军国多所需切责在有司有司临郡县刑法竞欲施供给岂不忧征敛又可悲州小经乱亡遗人实困疲大乡无十家大族命单羸朝餐是草根暮食仍木皮出言气欲絶意速行步迟追呼尚不忍况乃鞭扑之邮亭传急符来往迹相追更无寛大恩但有迫促期欲令鬻儿女言发恐乱随悉使索其家而又无生资聴彼道路言怨伤谁复知去冬山贼来杀夺防无遗所愿见王官抚养以惠慈奈何重驱逐不使存活为安人天子命符节我所持州县忽乱亡得罪复是谁逋缓违诏令防责固其宜前贤重守分恶以祸福移亦云贵守官不爱能适时顾惟孱弱者正直当不亏何人采国风吾欲献此辞
　　贼退示官吏【有序】
　　癸夘嵗西原贼入道州焚烧杀掠防尽而去明年贼又攻永破邵不犯此州边鄙而退岂力能制敌欤盖防其伤怜而已诸使何为忍苦征敛故作诗一篇以示官吏
　　昔嵗逢太平山林二十年泉源在庭户洞壑当门前井税有常期日晏犹得眠忽然遭世变数嵗亲戎旃今来典斯郡山夷又纷然城小贼不屠人贫伤可怜是以陷邻境此州独见全使臣将王命岂不如贼焉今彼征敛者迫之如火煎谁能絶人命以作时世贤思欲委符节引竿自刺船将家就鱼麦归老江湖边
　　招陶别驾家阳华作
　　海内厌兵革骚骚十二年阳华洞中人似不知乱焉谁能家此地终老可自全草堂背岩洞防峯轩户前清渠匝庭堂出门仍灌田半崖盘石径髙亭临极颠引望见何处迤逶陇北川杉松防万株苍苍满前山岩髙暧华阳飞溜何潺潺洞深迷逺近但觉多洄渊昼游兴未尽日暮不欲眠探烛饮洞中醉昬漱寒泉始知天下心耽爱各有偏陶家世髙逸公忍不独然无或毕婚嫁竟为俗务牵
　　喻瀼谿乡旧游
　　往年在瀼濵瀼人皆忘情今来游瀼乡瀼人见我惊我心与瀼人岂有辱与荣瀼人异其心应为我冠缨昔贤恶如此所以辞公卿贫穷老乡里自休还力耕况曽经逆乱日厌闻战争尤爱一谿水而能存让名终当来其濵饮啄全此生
　　登白云寺
　　出门见南山喜逐松径行穷髙欲极逺始到白云亭长山绕井邑登望宜新晴洲渚曲湘水萦回随郡城九疑千万峯嵺嵺天外青烟云无逺近皆傍林岭生俯视松竹间石水何幽清涵映满轩户娟娟如镜明何人病惽浓积醉且未醒与我一登临为君安性情
　　七言古诗
　　宿洄谿翁宅
　　长松万株绕茅舍怪石寒泉近岩下老翁八十犹能行将领儿孙行拾稼吾羡老翁居处幽吾爱老翁无所求时俗是非何足道得似老翁吾即休
　　七言絶句
　　欸乃曲【有序】
　　大厯丁未中漫叟以军事诣都使还州逢春水舟行不进作欸乃五首令舟子唱之盖欲取适于道路耳词曰
　　湘江二月春水平满月和风宜夜行唱桡欲过平阳戍守吏相呼问姓名
　　萧頴士【字茂挺与李华齐名号萧李开元中登进士第补秘书正字聪警絶伦尝读路侧古碑一阅即能诵之名播天下新罗使入朝言国人愿得萧夫子为师其名动华夷如此终以诞傲褊忿困踬而卒门人私諡文元先生】
　　四言古诗
　　江有枫一篇十章【并序】
　　江有枫思陆郑二友吴防旧游且疾谗也臣宦于尹府以直方不偶见逼谗佞惟古之贤者有避色避言之义矫然去之二室之间有槭树焉与江南枫形胥类憩于其下而作是诗以贻夫二三子焉
　　江有枫其叶防防我友自东于以游从山有槭其叶漠漠我友徂北于以休息想彼槭矣亦类其枫矧伊懐人而忘其东东可游矣防之丘矣于山于水于庙于寺于亭于里君子游焉于以宴喜其乐亹亹粤东可居彼吴之墟有田有庭有朋有书有莼有鱼君子居焉惟以宴醑其乐徐徐我朋在矣彼陆之子【淹也】如松如杞淑问不巳我友于征彼郑之子【愕也】如琇如英徳音孔明我思震泽菱芡幕幕寤寐如觌我思剡谿杉篠萋萋寤寐无迷有鸟有鸟粤鸥与鹭浮湍戏渚皓然洁素忘其猜妬彼何人斯曽足伤惧此惧惟何惧寘于罗彼骄者子谗言孔多我闻先师体命委和公伯之愬则如予何怅然山河惟以啸歌其忧也哉
　　【彷佛风余】
　　李华【文苑传云字遐叔赵郡人善属文与萧頴士友善开元中进士擢第累转侍御史礼吏二部员外禄山防京师扈从不及防贼署伪官收京后贬官废于家卒华尝为元徳秀墓碑顔真卿书李阳氷篆额时号三絶】
　　五言古诗
　　寄赵七侍御【并序】
　　自余干谿行经弋阳至上饶山川幽丽思与云卿同游邈不可得因叙畴年之素寄懐于篇云
　　揺桨曙江流江清山复重心惬赏未足川回失前峯淩滩出极浦旷若天池通君阳青嵯峨开折混元中九潭鱼龙窟仙成羽人宫隂奥濳鬼物精光动烟空猿啼深茏【楚越谓竹树深者为茏】白鸟戏葱防飞湍鸣金石激溜鼓雷风雨濯万木鲜霞照千山浓草闲长余绿花静落幽红渚烟见晨钓山月闻夜舂覆谿窈窕波涵石淘溶溶丹丘忽聚散素壁相奔冲白日破昏霭灵山出其东势排昊苍上气压吴越雄回头望云卿此恨发吾衷昔日萧邵游【萧頴士邵珍】四人才成童属词慕孔门入仕希上公纬卿陷非罪折我昆吾锋【邵字纬卿以寃横贬卒南中】茂挺独先觉拔身渡京虹斯人谢明代百代坠鹓鸿【萧天宝末知乱弃官往江东殡先人逝于江南】世故坠横流与君哀路穷【逆胡陷两京予与赵受辱贼中】相顾无死节防恩逐殊封【华贬杭州司功赵贬泉州晋江尉】天波洗其瑕朱衣备朝容【华承恩累迁尚书郎赵拜补阙御史】一别凡十年岂期复相从余生得防手遗此两孱翁羣迁失莺羽后凋惜长松衰旅难重别凄凄满心胸遇胜悲独游贪竒怅孤逢禽尚彼何人胡为束樊笼吾师度门教投弁蹑遐踪
　　【词意磊落】
　　【附春行寄兴　宜阳城下草萋萋涧水东流复向西芳树无人花自落春山一路鸟空啼无人花自落语似重叠】
　　严武【本传云字李膺中书侍郎挺之之子神气儁朗敏于见闻弱冠哥舒翰奏判官迁侍御史至徳中累为劒南东川节度成都尹兼御史大夫寻迁黄门侍郎复拜成都尹劒南节度等使广徳中破吐蕃改检校吏部尚书封郑国公】
　　七言絶句
　　军城早秋
　　昨夜秋风入汉闗朔云边雪满西山更催飞将追骄虏莫遣沙场匹马还
　　奚贾【常建同时人】
　　五言律诗
　　寻许山人亭子
　　桃源若逺近渔子棹轻舟川路行难尽人家到渐幽山禽拂席起溪水入庭流君是何年隐如今成白头【附眠涧花自落步林鸟不飞附落日下平楚孤烟生洞庭】
　　李康成【经集考云天宝中与李杜同时撰玉台后集】
　　七言古诗
　　采莲曲
　　采莲去月没春江曙翠钿红袖水中央青荷莲子杂衣香云起风生归路长归路长那得久各回船两揺手
　　五言絶句
　　自君之出矣
　　自君之出矣弦吹絶无声思君如百草撩乱逐春生【附张巡闻笛　岧嶤试一临虏骑附城隂不辨风尘色安知天地心营开边月近战苦阵云深旦夕更楼上遥闻横笛音第六句入微】
　　顔真卿【本传云字清臣琅琊人少勤学业有词藻尤工书开元中举进士事亲以孝闻累迁侍御史武部员外不附杨国忠出为平原太守禄山反河朔尽陷平原独守肃宗幸灵武授工部尚书至徳初朝于鳯翔授宪部尚书累进封鲁郡公以忤宰相意出刺抚州湖州元载伏诛拜刑部尚书改太子太师李希烈反卢杞奏遣真卿往谕之不屈遇害】
　　三言诗
　　三言拟五杂组二首
　　五杂组绣与锦往复还兴又寝不得已病伏枕
　　五杂组甘咸醋往复还乌与兔不得已韶光度
　　五言排律
　　刻清逺道士诗因而继作
　　不到东山寺于今五十春朅来从旧赏林壑宛相亲吴子多藏日秦王厌胜辰劒池穿万仞盘石坐千人金气腾为虎琴台化若神登坛仰生一舍宅叹珣珉中岭分双树廻峦絶四邻窥临江海接崇饰四时新客有神仙者于兹雅丽陈名髙清逺峡文聚斗牛津迹异心宁间声同质岂均悠然千载后知我揖光尘
　　【诗家景必标胜欲以耸观如劒池穿万仞盘石坐千人若不到虎丘即不识诗家故态】五言律诗
　　五言夜宴咏灯聫句
　　桂酒牵诗兴兰缸照客情【士修】讵慙珠乗朗不让月轮明【张荐】破暗光初白浮云色转清【真卿】带花疑在树比燎欲分庭【画】顾已慙防照开帘识近汀【真卿】
　　【独以音亮得赏】
　　【附任华寄李白　古来文章有奔逸气耸髙格清人心神惊人魂魄我闻当今有李白大鹏赋鸿猷文嗤长卿笑子云班张所作细不入耳未知卿云得在嗤笑限登庐山观瀑布海风吹不防江月照还明余爱此二句登天台望渤海云垂大鹏飞山压巨鼇背斯言亦好在至于他作多不拘常律振摆超腾既俊且逸或醉中操纸或兴来走笔手下忽然片云飞眼前划见孤峯出而我有时白日忽欲睡睡觉歘然起攘臂任生知有君君也知有任生未中间闻道在长安及余戾止君已江东访元丹邂逅不得见君面毎常把酒向东望良久见说往年在翰林胸中矛防何森森新诗传在官人口佳句不离明主心身骑天马多意气目送飞鸿对豪贵承恩召入凡防廻待诏归来仍半醉权臣妬盛名羣犬多吠声有勑放君却归隐沦处髙歌大笑出闗去且向东山为外臣诸侯交迓驰朱轮白壁一双买交者黄金百镒相知人平生傲岸其志不可测数十年为客未尝一日低顔色八咏楼中坦腹眠五侯门下无心忆繁花越台上细栁吴宫侧緑水青山知有君白云明月偏相识养髙兼养闲可望不可攀庄周万物外范蠡五湖间人传访道沧海上丁令王乔毎还往蓬莱径是曽到来方丈岂唯方一丈伊余毎欲□兴远相寻江湖拥隔劳寸心今朝忽遇东飞翼寄此一章表胸臆傥能报我以片言但访任华有人识】
　　【又附寄杜拾遗　杜拾遗名甫第二才甚竒任生与君别来巳多时何尝一日不相思杜拾遗知不知昨日有人诵得数篇黄绢词吾怪异竒特借问果然称是杜二之所为势攫虎豹气腾蛟螭沧海无风似鼓荡华岳平地欲奔驰曹刘俯仰慙大敌沈谢逡巡称小儿昔在帝城中盛名君一个诸人见所作无不心胆破郎官丛里作狂歌丞相间中常醉卧前年皇帝归长安承恩濶步青云端积翠扈游花匼匝披香寓直月团乐英才特达承天腃公卿无不相钦羡只縁汲黯好直言遂使安仁却为掾如今避地锦城隅幕下英寮毎日相随提玉壶半醉起舞捋髭须乍低乍昻傍若无古人制礼但为防俗士岂得为君设之乎而我不飞不鸣亦何以只待朝廷有知巳巳曽读却无限书拙诗一句两句在人耳如今看之总无益又不能﨑岖傍朝市且当事耕稼岂得便徒尔南阳葛亮为友朋东山谢安作邻里闲常把琴弄闷即携樽起莺啼二月三月时花发千山万山里此时幽旷无人知火急将书慿驿使为报杜拾遗　二诗粗豪磊落可壮人魄】
　　张谓【字正言河南人登天宝二年进士第奉使长沙尝作长沙风土记大厯中为礼部侍郎典贡举】
　　七言古诗
　　代北州老翁答
　　负薪老翁往北州北望乡闗生客愁自言老翁有三子两人已向黄沙死如今小儿新长成明年闻道又征兵定知此别必零落不及相随同死生尽将田宅借邻伍且复伶俜去乡土在生本求多子孙及有谁知更辛苦近传天子尊武臣强兵直欲静胡尘安边自合有长策何必流离中国人
　　【张谓七言古风格矫矫可配髙达夫一流】
　　湖上对酒行
　　夜坐不厌湖上月昼行不厌湖上山眼前一樽又长满心中万事如等闲主人有黍百余石浊醪数斗应不惜即今相对不尽欢别后相思复何益茱茰湾头归路賖愿君且宿黄公家风光若此人不醉参差辜负东园花
　　赠乔琳
　　去年上策不见收今年寄食仍淹留羡君有酒能便醉羡君无钱能不忧如今五侯不爱客羡君不问五侯宅如今七贵方自尊羡君不过七贵门丈夫防应有知已世上悠悠何足论
　　【磊落披豁】
　　五言律诗
　　玉清公主挽词
　　学鳯年犹小乗龙日尚賖初封千户邑忽驾五云车地接金人岸山藏玉女家秋风何太早吹落禁园花
　　七言律诗
　　春园家宴
　　南园春色正相宜大妇同行少妇随竹里登楼人不见花间覔路鸟光知樱桃解结垂檐子杨栁能低入户枝山简醉来歌一曲参差笑杀郢中儿
　　【小巧家数】
　　【附别韦郎中　星轺计日赴岷峩云树连天阻笑歌南入洞庭随鴈去西过巫峡聴猿多峥嵘洲上飞黄蝶灔滪堆边起白波不醉郎中桑落酒教人无奈别离何】
　　七言絶句
　　题长安主人壁
　　世人结交须黄金黄金不多交不深纵令然诺暂相许终是悠悠行路心
　　【哀世语】
　　王季友【纪事云河南人按豫章图经云酆城人家贫卖履极博羣书李勉引为賔客甚敬之善为诗杜甫诗云酆城客子王季友是也】
　　五言古诗
　　还山留别长安知已
　　出山不见家还山见家在山前是门前此去长樵采青谿谁招隐白髪自相待唯伴涧底松依依色不改
　　七言古诗
　　观于舍人壁画山水
　　野人宿在人家少朝见此山谓山晓半壁仍栖岭上云开帘欲放湖中鸟独坐长松是阿谁再三招手起来迟于公大笑向予说小弟丹青能尔为
　　【笔底省净】
　　冦坦【开元中人】
　　五言律诗
　　同皇甫兵曹天官寺浴室新成招友人赏防
　　温室欢初就兰交托胜因共聴无漏法兼濯有为尘水防三空性香沾四大身清心多善友颂徳慰同人金昌绪【纪事云余杭人】
　　五言絶句
　　春怨【一作盖嘉运伊州歌者非也然此诗为嘉运所进编入乐府后乃误为嘉运作耳】
　　打黄莺儿莫教枝上啼啼时惊妾梦不得到辽西【古人在有意无意之间此却要作意做梦活意翻成死法矣此中便分出真假之别】
　　殷遥【句容人天宝间终于忠王府曹参军】
　　五言古诗
　　山行
　　寂歴青山晓山行趣不稀野花成子落江燕引雏飞暗草薰苔径晴杨扫石矶俗人犹语此余亦转忘归
　　【三四景色浅浅自成】
　　芮挺章【国子进士天寳初编国秀集三巻】
　　五言律诗
　　江南弄
　　春江可怜事最在美人家鹦鹉能言鸟芙蓉巧笑花地衔金作埓水抱玉为沙薄晩青丝骑长鞭赴狭斜薛奇童【国秀集云大理司直】
　　五言律诗
　　楚宫词
　　禁苑春风起流莺绕合欢玉牕通日气珠箔卷轻寒杨叶垂隂砌梨花入井防君王好长袖新作舞衣寛
　　五言絶句
　　吴声子夜歌
　　净扫黄金阶飞霜皎如雪下帘弹箜篌不忍见秋月
　　【古意】
　　张万顷【国秀集云进士】
　　七言古诗
　　东谿待苏户曹不至
　　洛阳城东伊水西千花万竹使人迷台上栁枝临岸低门前荷叶与桥齐日暮待君君不见长风吹雨过青谿
　　【有竹枝杨柳意】
　　豆卢复
　　七言絶句
　　落第归乡留别长安主人
　　客里愁多不记春闻莺始叹栁条新年年下第东归去羞见长安旧主人
　　樊晃【国秀集云前进士】
　　七言絶句
　　南中感懐
　　南路蹉跎客未回常嗟物暗相催四时不变江头草十月先开岭上梅
　　沈千运【箧中集序畧云近世作者更相沿袭流易为辞吴兴沈干运独挺流俗之中强攘已溺之后凡所为文皆与时异后世稍见师效】
　　五言絶句
　　古歌
　　北邙不种田但种松与栢松栢未生处留待市朝客
　　【古意】
　　孟云卿【平昌人第进士为校书郎与杜甫元结最善按元结送孟校书往南海诗序云云卿与次山同州里以辞学相友善又袁郊甘泽謡云陶岘开元中与樊口进士孟云卿奏清商曲于江湖号水仙是云卿为武昌人】
　　五言古诗
　　古别离
　　朝日上髙台离人怨秋草但见万里天不见万里道君行本迢远苦乐良难保宿昔梦同衾忧心常倾倒含酸欲谁诉辗转伤懐抱结髪年巳迟征行去何早寒暄有时谢憔悴难再好人皆算年夀死者何曾老少壮无见期水深风浩浩
　　【人皆算年夀死者何曽老苦刻古人道不到此】
　　韦建【与萧頴士游见颖士传】
　　五言律诗
　　泊舟盱眙
　　泊舟淮水次霜降夕流清夜久潮侵岸天寒月近城平沙依鴈宿馆聴鸡鸣乡国云霄外谁堪羇旅情
　　【天寒月近城稍有韵致】
　　张志和【隐逸传云字子同金华人始名龟龄母梦枫生腹上而产擢明经肃宗命待诏翰林因赐今名后坐贬不复仕居江湖自称烟波钓徒着真子亦以自号时谓严光之比】
　　七言律诗
　　渔父
　　八月九月芦花飞南谿老人垂钓归秋山入帘翠滴滴野艇倚槛云依依却把渔竿寻小迳闲梳鹤髪对斜晖翻嫌四皓曽多事出为储皇定是非
　　【三四清绽结意不老】
　　独孤及【唐书云字至之洛阳人为儿时读孝经父试之曰儿志何语对曰立身行道扬名于后世宗党竒之天宝中以道举髙第补华隂尉歴官左拾遗礼部员外濠舒二州刺史以治课加司封郎中赐金紫徙常州卒諡曰宪】
　　五言古诗
　　海上寄萧立
　　朔风剪塞草寒露日夜结行行到瀛壖归思生暮节驿楼见万里延首望辽碣逺海入大荒平芜际穷髪旧国在梦想故人胡且越契濶阻风期荏苒成雨别海西望京口两地各天末索居动经秋载笑知曷月日南望中尽唯见飞鸟灭音尘未易得何由慰饥渴
　　【及诗语气凝重】
　　客舍月下对酒醉后寄毕四耀
　　乡路风雪深生事忧患迫天长波澜广髙举无六融独立寒夜移幽境思弥积霜月照胆净银河入檐白沽酒聊自劳开樽坐檐隙主人奏丝桐能使髙兴剧清机暂无累献酢更络绎慷慨葛天歌愔愔广陵陌既醉万事遗耳热心亦适视身兀如泥瞪目傲今昔故人问城阙音信两脉脉别时前盟在寸景莫自掷【先是毕赠及诗云洪鑪无火停日月速若飞忽然行人身饮酒不须疑】心与白日鬬十无一满百寓形薪火内甘作天地客与物无亲疎斗酒胜竹帛何必用自苦将贻古贤责
　　下弋阳江舟中代书寄裴侍御
　　故乡隔西日去水连长天前路知几许但指天南边怆恨极浦外隐映青山连东风满帆来五两如弓遥羡绣衣客同然马首先得餐武昌鱼不顾浔阳田屈指数别日忽乎成两年百花已满眼青草渐碧鲜岂是离居时奈何于役牵洞庭有深涉蜀日期归旋且作异乡料讵知携手缘离忧未易销莫道樽酒贤
　　【东风二语趣】
　　训皇甫侍御望夫灊山见示之作
　　早岁慕五岳尝为尘机碍孰知天柱峯今与郡斋对隐嶙抱元气氤氲含青霭云崖媚远空石壁寒古塞汉皇南游日望秋此昭配法驾到谷口礼容振荒外焚柴百神趋执玉万方防天旋物顺动徳布泽霶霈讲武威已耀学仙功未艾黄金竟何成洪业遽沦昧度世若一胙朝已千载如今封禅坛唯见云雨晦长望哀往古劳生慙大块清晖幸相娱幽独知所赖寒城春方正初月明可爱万殊喜阳和余亦荷时泰山色日夜绿下有清浅濑愧作拳偻人沈迷簿书内登临叹拘限出处悲老大况聴郢中曲复识湘南态思免物累牵敢令道机退瞒然诵佳句持此秋兰佩
　　【气厚】
　　寒夜谿行舟中作
　　日沈诸山昬寂歴羣动宿孤舟独不系风水夜相逐云归恒星白霜下天地肃月轮大如盘金波入空谷魏阙万里道羇念千虑束倦飞思故巢敢望梧与竹沈吟登楼赋中夜起三复忧来无良方归春酒熟
　　山中春思
　　獭祭川水大人家春日长独謡昼不暮搔首惭年芳蘼草知节换含葩向新阳不嫌三径深为我生池塘亭午井灶闲雀声响空仓花落没屐齿风动羣木香归路云水外天涯杳茫茫独巻万里心深入山鸟行芳景勿相迫春愁未邃忘
　　【风趣最饶】
　　七言古诗
　　雨后公超谷北原眺望寄髙拾遗
　　崖口雨足收清光洗髙天虹蜺敛残霭山水含碧鲜远空霞破露月轮薄云片片成鱼鳞五陵如荠渭如带目极千里闗山春朝来爽气未易説画取花峯赠逺人
　　自东都还濠州奉詶王八谏议见赠
　　闗西仕时俱稚容彪彪之鬓始相逢天地变化县城改【天宝中及尉华隂郑县别后经禄山之乱郑县残毁城移于州西】独有故人交态在不言防合迹未并犹似岁寒心相待洛阳居守寄鄼侯君着貂冠参运筹髙阁连云骑省夜新文防友凉风秋青袍白面昔携手冉冉府趋君记否云分雨散十五年始得一笑樽酒前未遑少留骤远别况值旅鴈鸣秋天二华旧游如梦想他时再又何由缘赖君赠我郢中曲别后相思被管弦
　　同岑郎中屯田韦员外花树歌
　　东风动地吹花发渭城桃李千树雪芳菲可爱不可留武陵归客心欲絶金华省郎惜佳辰秖持棣梦照青春君家自是成蹊处况有庭花作主人
　　和李尚书画射虎图歌
　　饥虎呀呀立当路万夫震恐百兽怒彤弓金镞当者谁鸣鞭飞控流星驰居然画中见真态若务除恶不顾私时和年丰五兵已白额未诛壮士耻分铢逺迩悬彀中不巾不发思全功舍矢如破石可裂应弦尽敌山为空杀气满堂观者骇飒若崖谷生长风精防入神在毫末作缋造物可同功方叔秉钺受命新丹青起予气益振底绥静难巧可拟嗟叹不足声成文他时代天育万物亦以此道安斯民
　　【持满而发】
　　和赠逺
　　忆得去年春风至中庭桃李映牕美人挟瑟对芳树玉顔亭亭与花双今年新花如旧时去年美人不在兹借问离居恨深浅秪应独有庭花知
　　七言律诗
　　同皇甫侍御斋中春望见示之作
　　望逺思归心易伤况将衰鬓偶年光时攀芳树愁花尽昼掩髙斋厌日长甘比流波辞旧浦忍看新草遍横塘因君赠我江枫咏春思于今未易量
　　【寄情深际】
　　冷朝光【万首唐絶作后朝光】
　　七言絶句
　　越谿怨
　　越王宫里如花人越水谿头采白苹白苹未尽人先尽谁见江南春复春
　　【絶快絶隽】
　　王偃
　　七言絶句
　　明君词
　　北望单于日半斜明君马上泣胡沙一双泪滴黄河水应得东流入汉家
　　荆叔
　　五言絶句
　　题慈恩塔
　　汉国山河在秦陵草树深暮云千里色无处不伤心杨达
　　五言律诗
　　塞下
　　秋日并州路黄榆落故闗孤城吹角罢数骑射雕还帐幕遥临水牛羊自下山行人正垂泪烽火起云间邢巨
　　五言律诗
　　游春
　　海岳三峯古春皋二月寒緑潭渔子钓红树美人攀弱蔓环沙屿飞花防石闗谿山游未厌琴酌弄晴湾
　　【三四艳色天成髣髴陈隋余致】
　　开元名公
　　七言絶句
　　裴给事宅白牡丹
　　【西阳杂爼云开元末裴士淹为郎官奉使幽蓟回至汾州众香寺得白牡丹一窠植于长兴私第天寳中为都下奇赏当时名公有裴给事宅看牡丹寻访未获一本有诗云云】
　　长安豪贵惜春残争赏新开紫牡丹别有玉盘承露冷无人起就月中防
　　太上隠者
　　五言絶句
　　荅人
　　偶来松树下髙枕石头眠山中无厯日寒尽不知年僧云表
　　七言絶句
　　寒食
　　塞食悲看郭外春野田无处不伤神平原垒垒伤新塜半是去年来哭人
　　【末句痛感】
　　僧景云
　　七言絶句
　　画松
　　画松一似真松树且待寻思记得无曽在天台山上见石桥南畔第三株
　　【末二语有野意自是僧家语致】
　　僧皎然【姓谢字清昼湖州人灵运十世孙】
　　七言絶句
　　晩秋破山寺
　　秋风落叶满空山古殿残灯石壁间昔日经行人去尽闲云夜夜自飞还
　　塞下曲
　　寒塞无因见落梅胡人吹入笛声来劳劳亭上春应度夜夜城南战未回
　　江妃【梅妃外传云名采苹莆田人宗妃也开元中髙力士选归侍明皇大见宠幸善属文自比谢女性喜梅所居悉植梅上因其所好戏名梅妃太真入侍宠爱日夺竟为杨氏迁于上阳东宫】
　　七言絶句
　　谢赐珍珠
　　【外传云上在花萼楼封珍珠一斛密赐妃妃不受进诗云云】
　　桂叶双眉久不描残妆和泪湿红绡长门尽日无梳洗何必珍珠慰寂寥
　　【后二语自是痛膓】
　　林氏【韩彦辅母】
　　五言排律
　　送男彦辅左贬
　　他日初投杼勤王在隐兵有辞期不罚积意许相仍谪宦今何往衔寃犹未胜天涯分越徼骤骑速毗陵膓防腹非苦书传写岂能泪添江水逺心剧海云蒸明月珠难识甘泉赋可称但将忠报主何惧防青绳
　　赵氏【寇坦母】
　　五言古诗
　　拟古意三首
　　郁蒸夏将半暑气扇飞阁骤雨满空来当轩卷罗幙度云开夕霁宇宙何清廓明月流素光轻风换炎烁孤鸾伤对影瑶琴悲别鹤君子去不还妾心欲何托
　　金菊延清霜玉壶多美酒良人久不归芳菲岂常有不惜芳菲歇但伤离别久含情罢斟酌凝怨对窻牖霁雪舒长墅寒云半幽谷严霜抱枯条号猿抱氷木所嗟游宦子少小荷天禄前程未云至凄怆对车仆歳寒成咏歌日暮栖林曲不惮行路险空悲年运促
　　张文姬【鲍参军妻】
　　五言絶句
　　溪口云
　　一片溪口云才向溪中吐不复归溪中还作溪中雨
　　【趣甚俏甚】
　　沙上鹭
　　沙头一水禽鼓翼扬清音只待髙风便非无云汉心张窈窕
　　七言絶句
　　寄故人
　　淡淡春风花落时不堪愁望更相思无金可买长门赋有恨空吟团扇诗
　　【后二语殊有俏情】













　　唐诗镜巻二十八
　　钦定四库全书
　　唐诗镜巻二十九
　　明　陆时雍　编
　　中唐第一
　　【中唐诗亦有胜盛唐处去方而得去实而得松去防模而得情趣然声格之降一往不复反矣】
　　刘长卿【字文房河间人开元二十一年进士至徳中为监察御史以检校祠部员外郎为转运使判官知淮西鄂岳转运留后鄂岳观察使吴仲儒诬奏贬潘州南巴尉防有为辨之者除睦州司马终随州刺史卒有集十巻传于世】
　　【长卿松秀】
　　五言古诗
　　石梁湖寄陆芜【石梁湖在开封府临颍县】
　　故人千里道沧洲十年别夜上明月楼相思楚天濶潇潇清秋暮嫋嫋凉风发湖色淡不流沙鸥逺还灭烟波日已逺音问日已絶嵗晏空含情江皋緑芳歇
　　【长卿五古轻描浅抹】
　　题萧郎中开元寺新构幽寂亭
　　康乐爱山水赏心千载同结茅依翠防伐木开防笼孤峯倚青霄一径去不穷客石苔上礼僧云树中旷然见沧洲自逺来清风五马留谷口双旌薄烟虹沈沈众香积诸天空独往应未遂苍生思谢公
　　【中有爽句】
　　南楚懐古
　　南国乆芜没我来空郁陶君看章华宫处处生蓬蒿但见陵与谷岂知贤与豪精魂托古木寳劒捐江皋倚棹下晴景囘舟随晩涛碧云暮寥落湖上秋天髙往事那堪问此心徒自劳独余湘水上千载闻离骚
　　【笔意萧疎】
　　晩次湖口有懐
　　霭然空水合目极平江暮南望天无涯孤帆落何处顷为衡湘客颇见湖山趣潮气和楚云夕阳映江树帝乡劳想望万里心来去白髪生扁舟沧波满归路秋风今已至日夜鴈南度木叶辞洞庭纷纷落无数
　　陪元侍御游支硎山寺
　　支公去已乆寂寞龙华防古木闭空山苍然暮相对林峦非一状水石有余态宻竹藏晦明羣峯争向背峯峯带落日步步入青霭香气空翠中猿声暮云外留连南台客想像西方内因逐溪水还观心两无碍
　　【语色苍翠】
　　宿双峯寺寄卢七李十六
　　寥寥禅诵处满室虫丝结独与山中人无心生复灭徘徊双峯下惆怅双峯月杳杳暮猿深苍苍古松列玩竒不可尽渐逺更幽絶林暗僧独归石寒泉且咽竹房响轻吹萝径隂余雪卧涧晓何迟背岩春未发此逰诚多趣独往共谁阅得意空自归非君岂能说
　　登扬州西灵寺塔
　　北塔凌空虚雄观压川泽亭亭楚云外千里看不隔遥对黄金台浮辉乱相射盘梯接元气半壁栖夜魄稍登诸刼尽若骋排霄翮向是沧洲人已为青云客雨飞千栱霁日在万家夕鸟处髙却低天涯逺如迫江流入空翠海峤现防碧向暮期下来谁堪复行役
　　湖上遇郑田
　　故人青云器何意常窘迫三十犹布衣怜君头已白谁言此相见暂得话畴昔旧业今已芜还乡反为客扁舟伊独往斗酒君自适沧洲不可涯孤帆去无迹杯中忽复醉湖上生月魄湛湛江色寒蒙蒙水云夕风波易迢递千里如咫尺回首人已遥南看楚天隔
　　【还乡反为客一语最伤】
　　秋云岭
　　山色无定姿如烟复如黛孤峯夕阳后翠岭秋天外云起遥蔽亏江回频向背不知今逺近到处犹相对
　　浮石濑
　　秋月照潇湘月明闻荡桨石横晩濑急水落寒沙广众岭猿啸重空江人语响清晖朝复暮如待扁舟赏
　　【诗趣如清流浅濑】
　　水东渡
　　山叶傍崖赤千峯秋色多夜泉发清响寒渚生防波稍见沙上月归人争渡河
　　下山
　　谁识往来意孤云长自闲风寒未渡水日暮更看山木落众峯出龙宫苍翠间
　　【悠然趣逺】
　　月下聴砧
　　夜静掩寒城清砧发何处声声捣秋月肠断卢龙戍未得寄征人愁霜复愁露
　　【洌】
　　送丘为赴上都
　　帝乡何处是岐路空垂泣楚思愁暮多川程带潮急潮归人不归独向空塘立
　　【川程带潮急语趣佳】
　　七言古诗
　　江楼送太康郭主簿赴岭南
　　对酒怜君安可论当官爱士如平原料钱用尽却为谤食客空多谁报恩万里孤舟向南越苍梧云中暮帆灭树色应无江北秋天涯尚见淮阳月驿路南随桂水流猿声不絶到炎州青山落日那堪望谁见思君江上楼
　　客舍喜郑三见寄
　　客舍逢君未换衣闭门愁见桃花飞遥想故园今已尔家人应念行人归寂寞垂杨映深曲长安日暮灵台宿穷巷无人鸟雀闲空庭新雨莓苔緑此中分与故交疎何幸仍回长者车十年未称平生意好得辛勤漫读书
　　聴笛歌【留别郑协律】
　　旧逰怜我长沙谪载酒沙头送迁客天涯望月自沾衣江上何人复吹笛横笛能令孤客愁渌波淡淡如不流商声寥亮羽声苦江天寂歴江枫秋静聴关山闻一叫三湘月色悲猿啸又吹杨栁激繁音千里春色伤人心随风飘向何处落唯见曲尽平湖深明发与君离别后马上一声堪白首
　　【歴落如语】
　　时平后送范伦归安州
　　昨闻战罢图麟阁破虏收兵巻戎幕沧海初看汉月明紫防已见胡星落忆昔扁舟此南渡荆棘烟尘满归路与君携手姑苏台望乡一日几登回白云飞鸟去寂寞吴山楚岫空崔嵬事往时平还旧丘青青春草近家愁洛阳举目今谁在颍水无情应自流吴苑西人去欲稀留连一日空知非江潭嵗尽愁不尽鸿鴈春归身未归万里遥悬帝乡忆五年空带风尘色却到长安逢故人不道姓名应不识
　　【七言古専以调胜江潭二语巧而不纎】
　　新安送陆沣归江隂
　　新安路人来去早潮复晩潮明日知何处潮水无情亦解归自怜长在新安住
　　【浅浅得趣】
　　登吴古城歌
　　登古城兮思古人感贤达兮同埃尘望平原兮寄逺目叹姑苏兮聚麋鹿黄池髙会事未终沧海横流人荡覆伍员杀身谁不寃竟看墓树如所言越王尝胆安可敌逺取石田何所益一朝空谢防稽人万古犹伤甬东客黍离离兮城坡陁牛羊践兮牧竖歌野无人兮秋草緑园为墟兮古木多白杨萧萧悲故柯黄雀啾啾争晩禾荒阡断兮谁重过孤舟逝兮愁若何天寒日暮江枫落叶去辞风水自波
　　【语多轻俊】
　　五言律诗
　　初到碧涧招明契上人
　　渐老知身累初寒曝背眠白云留永日黄叶减余年猿防窻前树泉浇谷后田沃洲能共隠不用道林钱
　　【黄叶减余年是一竒句】
　　新年作
　　乡心新嵗切天畔独澘然老至居人下春归在客先岭猿同旦暮江栁共风烟已似长沙傅从今又几年
　　【三四隽甚语何其链】
　　酬皇甫侍御见寄时前相国姑臧公初临郡
　　离别江南北汀洲叶再黄路遥云共水砧迥月如霜嵗俭依仁政年衰忆故乡伫看宣室召汉法倚张纲
　　【砧迥月如霜景趣深长若除却砧字余俱浅俗矣】
　　月下呈章秀才
　　自古悲揺落谁人奈此何夜蛩偏傍枕寒鸟数移柯向老三年谪当秋百感多家贫谁好月空愧子猷过
　　【寒鸟数移柯语力精】
　　送李使君贬连州
　　独过长沙去谁凭此路愁秋风散千骑寒雨泊孤舟贾谊辞明主萧何识故侯汉廷当自召湘水但空流
　　江州留别薛六栁八二员外
　　江海相逢少东南别处长独行风嫋嫋相去水茫茫白首辞同舍青山背故乡离心与潮信每日到浔阳
　　【三四浅浅自伤】
　　送州人孙沅自本州却归句章新营所居
　　故里归成客新家去未安诗书满蜗舍征税及渔竿火种山田薄星居海岛寒怜君不得已步步别离难
　　【三四好冩作末语恳欵特至】
　　过前安宜张明府郊居
　　寂寥东郭外白首一先生解印孤琴在移家五栁成夕阳临水钓春雨向田畊终日空林下何人识此情
　　【三四意致夷犹絶似王维语气】
　　送李中丞之襄州【李一作季一无之襄州三字】
　　流落征南将曾驱十万师罢归无旧业老去恋明时独立三朝静轻生一劔知茫茫汉江上日暮复何之
　　【三四老气深衷】
　　勅恩重推使牒追赴苏州次前溪馆作
　　渐入云峯里愁看驿路闲乱鵶投落日疲马向空山且喜怜非罪何心恋末班天南一万里谁料得生还
　　【三四黯然】
　　秋杪江亭有作
　　寂寞江亭下江枫秋气斑世情何处澹湘水向人闲寒渚一孤鴈夕阳千万山扁舟将落叶此去未知还
　　【五六清瘦如削】
　　送侯侍御赴黔中充判官
　　不识黔中路今看遣使臣猿啼万里客鸟似五湖人地逺官无法山深俗岂淳须令荒徼外亦解惧埋轮
　　【鸟似五湖人伤感之甚】
　　送王端公入秦赴上都
　　旧国无家访临岐亦羡归途经百战后客过二陵稀秋草通征骑寒城背落晖行当防顾问吴楚嵗频饥
　　【秋草通征骑通字佳正于通字见阻】
　　春过裴虬郊园【时裴不在因以寄之】
　　郊原春欲暮桃杏落纷纷何处寻芳草留家寄白云聴莺情念友看竹恨无君长啸髙台上南风冀尔闻
　　【看竹句佳较看竹何须问主人更简要】
　　过横山顾山人草堂
　　只见山相揜谁言路尚通人来千嶂外犬吠百花中细草香飘雨垂杨闲卧风却寻樵径去惆怅緑溪东
　　【五六韵甚】
　　寻南溪常山道人隠居
　　一路经行处苍苔见履痕白云依静渚春草闭闲门过雨看松色随山到水源溪花与禅意相对亦忘言
　　【幽色满抱】
　　送李七之莋水谒张相公
　　惆怅青春晩慇懃浊酒垆后时长劒澁斜日片帆孤东阁邀才子南昌老腐儒梁园旧相识谁忆卧江湖
　　【语出独造随意可人后时长劒澁言之足感】
　　送康判官往新安
　　不向新安去那知江路长猿声近庐岳水色胜潇湘驿路收残雨渔家带夕阳何须愁旅泊使者有辉光
　　【五六气格遒劲直逼初唐】
　　同诸公登楼
　　秋草行将暮登楼客思惊千家同霁色一鴈报寒声北望无乡信东游滞客行今君佩铜墨还有越乡情
　　故女道士婉仪太原郭氏挽歌词
　　宫禁恩长隔神仙道已分人间惊早露天上失朝云逝水年无限佳城日易曛箫声将薤曲哀断不堪闻
　　【四语娇贵】
　　【附经漂母墓　昔贤懐一饭兹事已千秋古墓樵人识前朝楚水流渚苹行客荐山木杜鹃愁春草茫茫緑王孙旧此逰　三四哑韵未见其佳五律贵响亮精工七律贵深沈蕴借】
　　【附巡去岳阳却归鄂州使院留别郑洵侍御侍御谪居此州暮帆归夏口寒雨对巴丘移使鄂州次岘阳馆懐旧居万里逢秋鴈千峯共夕阳送人游越露沾湖色晓月照海门秋送崔处士先适越越鸟闻花里曹娥想镜中曹娥句入异想】
　　七言律诗
　　送陆沣仓曹西上
　　长安此去欲何依先达谁当荐陆机日下凤翔双阙迥雪中人去二陵稀舟从故里难移棹家在寒塘独掩扉临水自伤流落乆赠君空有泪沾衣
　　【中聨牵曵　七律诸什俱清浅流利】
　　送耿拾遗归上都
　　若为天畔独归秦对水看山欲暮春穷海别离无限路隔河征战几归人长安万里传双泪建徳千峯寄一身想到邮亭愁驻马不堪西望见风尘
　　【中聨流动易而整防难律法以整策为正】
　　题灵祐和尚故居
　　叹逝翻悲有此身禅房寂寞见流尘多时行径空秋草几日浮生哭故人风竹自吟遥入磬雨花随泪共沾巾残经窻下依然在忆得山中问许询
　　【诗家深浅大半与难易相掩几日浮生哭故人骤视之若浅而实非也乃易耳若杜少陵秋兴等诗人皆谓深矣】
　　献淮宁军节度李相公
　　建牙吹角不闻喧三十登坛众所尊家散万金酬士死身留一劒答君恩渔阳老将多回席鲁国诸生半在门白马翩翩春草细邵陵西去猎平原
　　【如此等觉余韵渺絶诗之佳处在一叹三咏之间】
　　长沙过贾谊宅
　　三年谪宦此栖迟万古惟留楚客悲秋草独寻人去后寒林空见日斜时汉文有道恩犹薄湘水无情吊岂知寂寂江山揺落处怜君何事到天涯
　　【五六当是慰劳非是诮语】
　　过裴舍人故居
　　惨惨天寒独掩扃纷纷黄叶满空庭孤坟何处依山木百口无家学水萍篱花犹及重阳发邻笛那堪落日聴书幌无人长不卷秋来芳草自为萤
　　【三四属意况语】
　　【附青溪口送人归岳州　洞庭何处鴈南飞江菼苍苍客去稀帆带夕阳千里没天连秋水一人归黄花裛露开沙岸白鸟衔鱼上钓矶岐路相逢无可赠老年空有泪沾衣】
　　【附送灵澈上人还越中　禅客无心杖锡还沃洲深处草堂闲身随敝屦经残雪手绽寒衣入旧山独向青溪依树下空留白日在人间那堪别后长相忆云木苍苍但闭关　二诗太嫰】
　　五言排律
　　奉和赵给事使君留赠李婺州舍人兼谢舍人别驾之什
　　便道访情亲东方千骑尘禁深分直夜地逺独行春绛阙辞明主沧洲识近臣云山随吏鸡犬逐归人庭顾婆娑老邦传蔽芾新晖翻佐理闻到郡斋频
　　奉陪郑中丞自宣州解印与诸侄宴余干后谿
　　迹逺亲鱼鸟功成厌鼓鼙林中阮生集池上谢公题戸牖垂藤合藩篱挿槿齐夕阳山向背春草水东西度雨诸峯出看花几路迷何劳问秦汉更入武陵谿
　　【夕阳二语简链得佳】
　　毗陵送邹结先赴河南充判官
　　王事相逢少云山奈别何芳年临水怨步上潮过客路方经楚乡心共渡河凋残春草在离乱故城多罢战逢时泰轻徭伫俗和东西此分手惆怅恨烟波
　　送徐大夫赴广州
　　上将坛场拜南荒羽檄招逺人来百越元老事三朝雾绕龙山暗山连象郡遥路分江淼淼军动马萧萧画角知秋气楼船逐暮潮当令输贡赋不使外夷骄
　　【语脆嫰意却自老】
　　九日蔡国公主楼
　　主第人何在重阳客暂寻水余龙镜色云罢凤箫音暗牖藏昏晓苍苔换古今晴山巻幔出秋草闭门深篱菊仍新吐庭槐尚旧隂年年画梁燕来去岂无心
　　【三四语韶水云字装得佳絶】
　　奉饯元侍郎加豫章采访兼赐章服【时初停节度】
　　任重兼乌府时平偃豹韬澄清湘水变分别楚山髙花对彤襜发霜和白雪操黄金装旧马青草换新袍岭暗猿啼月江寒鹭映涛豫章生宇下无使翳蓬蒿
　　【语语精琢】
　　奉饯郎中四兄罢余杭太守承恩加侍御史行军司马赴汝南行营
　　星使三江上天波万里通权分金节重恩借铁冠雄梅吹前军发棠隂旧府空残春锦障外初日羽旗东岸栁遮浮鹢江花隔避骢离心在何处芳草满吴宫
　　宿严维宅送包佶【一作皇甫冉作】
　　江湖同避地分手自依依尽室今为客惊秋空念归嵗储无别墅寒服羡隣机草色村桥晩蝉声江树稀夜深宜共醉时难忍相违何事随阳鴈汀洲忽背飞
　　秋日夏口涉汉阳献李相公
　　日望衡门处心知汉水渎偶乘青雀舫还在白鸥羣间气生灵秀先朝翼戴勲藏弓身已退焚藁事难闻旧业成青草全家寄白云松萝长稚子风景逐新文山带寒城出江依古岸分楚歌悲逺客羌笛怨孤军鼎罢调梅乆门看种药勤十年犹去国黄叶又纷纷
　　【附行营酬吕侍御时尚书问罪襄阳军次汉东境上侍御以州隣冦贼复有水火迫于征税诗以见谕不敢淮南卧来趋汉将营受辞瞻左钺扶疾往前旌井税鹑衣乐壶桨鹤髪迎水归余断岸烽至掩孤城晩日归千骑秋风合五兵孔璋才素健早晩檄书成　水归句落闲】
　　【附赠元容州　拥旌临合浦上印卧长沙海徼长无戌湘山独种畬政传通嵗贡才惜过年华万里依孤劒千峯寄一家累征期旦暮未起恋烟霞避世歌芝草休官醉菊花旧逰如梦里此别是天涯何事沧波上漂漂逐海槎　浑厚之病隣于糢糊精琢则体瘦神清初盛时亦有肥瘦相兼之病】
　　六言律诗
　　苕溪酬梁耿别后见寄
　　清川永路何极落日孤舟解携鸟向平芜逺近人随流水东西白云千里万里明月前溪后溪惆怅长沙谪去江潭芳草萋萋
　　【六言体出巧令故相传易得佳句】
　　五言絶句
　　逢雪宿芙蓉山主人
　　日暮苍山逺天寒白屋贫柴门闻犬吠风雪夜归人
　　春草宫懐古
　　君王不可见芳草旧宫春犹带罗裙色青青向楚人
　　【落想近人】
　　送方外上人
　　孤云将野鹤岂向人间住莫买沃洲山时人已知处
　　【貌古而唐以有做作在】
　　茱萸湾北答崔载华问
　　荒凉野店絶迢逓人烟逺苍苍古木中多是隋家苑
　　【指防却好】
　　七言絶句
　　家园熟是故萧相公所遗种凄然感旧因赋此诗
　　事去人亡迹自留黄花緑蔕不胜愁谁能更向青门外秋草茫茫觅故侯
　　【感慨自足】
　　寻盛禅师兰若
　　秋草黄花覆古阡隔林何处起人烟山僧独在山中老唯有寒松见少年
　　【末句转韵】
　　送刘萱之道州谒崔大夫
　　沅水悠悠湘水春临岐南望一沾巾信陵门下三千客君到长沙见几人
　　【今人感古古事伤今】
　　昭阳曲
　　昨夜承恩宿未央罗衣犹带御衣香芙蓉帐小云屏暗杨栁风多水殿凉
　　【附重送裴郎中贬吉州　猿啼客散暮江头人自伤心水自流同作逐臣君更逺青山万里一孤舟　语最小様】
　　【附酬李穆见寄　孤舟相访至天涯万转云山路更賖欲扫柴门迎逺客青苔黄叶满贫家　语气寒俭附送李判官之润州行营　万里辞家事鼔鼙金陵驿路楚云西江春不肯留行客草色青青送马蹄草色青青送马蹄一语巳足江春不肯留行客此是賸语抑更不老】


　　唐诗镜巻二十九
　　钦定四库全书
　　唐诗镜巻三十
　　明　陆时雍　编
　　中唐第二
　　韦应物【长安京兆人周逍遥公韦琼之后李肇国史补云为性髙防鲜食寡欲所居焚香扫地而坐其为诗驰骤建安以还各得风韵王钦臣集序云天寳时扈从逰幸为三卫郎永泰中任洛阳丞京兆府功曹大厯十四年自鄠县令除栎阳令建中二年除比部员外出刺滁州改刺江州迫赴阙改左司郎中贞元初又歴苏州诗十巻】
　　【韦苏州澹而韵陶服其香栁逊其秀品之最贵　六朝余绚】
　　五言古诗
　　拟古
　　辞君逺行迈饮此长恨端已谓道里逺如何中险艰流水赴大壑孤云还暮山无情尚有归行子何独难驱车背乡园朔风巻行迹严冬霜断肌日入不遑息忧欢容髪变寒暑人事易中心君讵知冰玉徒贞白【右拟行行重行行
　　一起古而澹朔风巻行迹一语最佳】
　　春至林木变洞房夕含清单居谁能裁好鸟对我鸣良人久燕赵新爱移平生别时双鸳绮留此千恨情碧草生旧迹緑琴歇芳声思将魂梦欢反侧寝不成揽衣迷所次起望空前庭孤影中自恻不知双涕零【右拟凛凛嵗云暮春至林木变洞房夕含清此是唐语末觉情思纒绵　语疏体畅意结情含自是古人体制自宋以下一并而注字句间矣】
　　白日淇上没空闺生逺愁寸心不可限淇水长悠悠芳树自交结春禽自相求徘徊东西厢孤妾谁与俦年华逐丝泪一落俱不收【右拟明月何皎皎】
　　【起四语澹而逺气味极佳】
　　效陶彭泽
　　霜露悴百草时菊独妍华物性有如此寒暑其奈何掇英泛浊醪日入会田家尽醉茅檐下一生岂在多
　　【陶澹而深韦澹而浅】
　　移疾会诗客元生与释子法朗因贻诸祠曹
　　对此嘉树林独有戚戚顔抱瘵知旷职淹旬非乐闲释子来问讯诗人亦扣关道同意暂遣客散疾徐还园径自幽静蝉噪其间髙牕瞰逺郊暮色起秋山英曹幸休暇悢悢心所攀
　　贾常侍林亭燕集
　　髙贤侍天阶迹显心独幽朱轩骛关右池馆在东周缭绕接都城氤氲望嵩丘羣公尽词客方驾永日游朝旦气佳逍遥写烦忧緑林霭已布华沼澹不流没露摘幽草涉烟玩轻舟圆荷既出水广厦可淹留放神遗所拘觥罚屡见酬乐燕良未极安知有沈浮醉罢各云散何当复相求
　　【气韵芬芳緑林霭巳布华沼澹不流重之有味知诗者当自领之】
　　西郊燕集
　　济济众君子髙宴及时光羣山霭遐瞩緑野布熙阳列坐遵曲岸披襟袭兰芳舒庖荐嘉鱼激涧泛羽觞众鸟鸣茂林緑草延髙冈盛时易徂谢浩思坐飘飏眷言同心友兹逰安可忘
　　【此诗气格加遒便可追踪邺下】
　　南塘泛舟会元六昆季
　　端居倦时燠轻舟泛回塘防风飘襟散横吹绕林长云澹水容夕雨防荷气凉一写悁勤意宁用诉华觞
　　郡斋雨中与诸文士燕集
　　兵卫森画防燕寝凝清香海上风雨至逍遥池阁凉烦疴近消散嘉賔复满堂自慙居处崇未覩斯民康理会是非遣性达形迹忘鲜肥属时禁蔬果幸见尝俯饮一杯酒仰聆金玉章神欢体自轻意欲凌风翔吴中盛文史羣彦今汪洋方知大藩地岂曰财赋疆
　　【都雅雍裕　每读韦诗觉其如兰之喷海上风雨至逍遥池阁凉意境何其清旷】
　　军中冬燕
　　海沧巳云晏皇恩犹念勤式燕徧恒秩柔逺及斯人兹邦实大藩伐鼓军乐陈是时冬服成戎士气益振虎竹谬朝寄英贤降上賔旋罄周旋礼媿无海陆珍庭中丸剑防堂上歌吹新光景不知晩觥酌岂言频单醪昔所感大醵况同忻顾谓军中士仰答何由申
　　【陈戒贵肃而宴饮尚和读其言可令人如挟纩】
　　寄冯着
　　春雷起萌蛰土壤日已疎胡能遭盛明才俊伏里闾偃仰遂真性所求唯斗储披衣出茅屋盥漱临清渠吾道亦自适退身保虚幸无职事牵且览桉上书亲友各驰骛谁当访敝庐思君在何夕明月照广除
　　【恬而不傲穆如清风其佳处在闲闲自足】
　　寄卢庾
　　悠悠逺离别分此欢防难如何两相近反使心不安乱髪思一栉垢衣思一浣岂如望友生对酒起长叹时节异京洛孟冬天未寒广陵多车马日夕自逰盘独我何耿耿非君谁为欢
　　【情深有不见着情之妙】
　　发广陵留上家兄兼寄上长沙
　　将违安可懐宿恋复一方家贫无旧业薄宦各飘飏执板身有属淹时心恐惶拜言不得留声结泪满裳漾漾动行舫亭亭逺相望离晨苦须臾独往道路长萧条风雨过得此海气凉感秋意已违况自结中肠推道固当遣及情岂所忘何时共还归举翼鸣春阳
　　【意取于汉声髙于唐　纒绵恳欵】
　　淮上即事寄广陵亲故
　　前舟已欲渡谁相待秋山起暮钟楚雨连沧海风波离思满宿昔容鬓改独鸟下东南广陵何处在
　　【起结佳】
　　经少林精舍寄都邑亲友
　　息驾依松岭髙阁一攀缘前瞻路已穷既诣喜更延出巘聴万籁入林濯幽泉鸣钟生道心暮磬空云烟独往虽暂适多累终见牵方思结茅地归息期暮年
　　同长源归南徐寄子西子烈有道
　　东洛何萧条相思邈遐路防驾复谁逰入门无与晤还因送归客达此缄中素屡暌心所懽岂得顔如故所懽不可暌严霜晨凄凄如彼万里行孤妾守空闺临觞一长叹素欲何时谐
　　【孤衷浅寄】
　　同徳精舍养疾寄河南兵部曹东防掾
　　逍遥东城隅双树寒葱蒨广庭流华月髙阁凝余霰杜门非养素抱疾阻良防孰谓无他人思君嵗云变官曹亮先忝陈躅慙俊彦岂知晨与夜相代不相见缄书问所知詶藻当芬绚
　　同徳寺雨后寄元侍御李博士
　　川上风雨来须臾满城阙岹峣青莲界萧条孤兴发前山遽已净隂霭夜来歇乔木生夏凉流云吐华月严城自有限一水非难越相望曙河逺髙斋坐超忽
　　赠冯着
　　契阔仕两京念子亦飘蓬方来属追往十载事不同嵗晏乃云至防褐还未充惨凄游子情风雪自关东华觞发懽顔嘉藻播清风始此盈抱恨旷然一夕中善蕴岂轻售懐才希国工谁当念素士零落嵗华空
　　西郊逰宴寄赠邑僚李巽
　　升阳暧春物置酒临芳席髙宴阙英僚众賔寡欢怿是时尚多垒板筑兴頽壁羇旅念越疆领徒方祗役如何嘉会日当子忧勤夕西郊郁已茂春岚重如积何当返徂雨杂英纷可惜
　　【春岚重如积是一佳句】
　　休沐东还胄贵里示端
　　宦逰三十载田野乆已疎休沐遂兹日一来还故墟山明宿雨霁风暖百卉舒野泉洁熠熠林光初竹木稍摧翳园塲亦荒芜俯惊鬓已衰周览昔所娱存没恻私懐迁变伤里闾愿言少留心中复畏简书世道良自退荣名亦空虚与子终携手嵗晏当来居
　　【山明二语有小谢遗气】
　　朝请后还邑寄诸友生
　　宰邑分甸服夙驾朝上京是时当暮春休沐集友生抗志青云表俱践髙世名樽酒且欢乐文翰亦纵横良逰昔所希累防夜复明晨露含瑶琴夕风殒素英一旦遵归路伏轼出京城谁言再念别忽若千里行闭阁寡諠讼端居结幽情况兹昼方永辗转何由平
　　四禅精舍登览悲旧寄朝宗巨川兄弟
　　萧散人事忧迢逓古原行春风日巳暄百草亦复生跻阁谒金像攀云造禅扃新景林际曙杂花川上明徂嵗方缅邈陈事尚纵横温泉有佳气驰道指京城擕手思故日山河留恨情存者邈难见去者巳冥冥临风一长恸谁畏行路惊
　　九日沣上作寄崔主簿倬二李端系
　　凄凄感时节望望临沣涘翠岭明华秋髙天澄遥滓川寒流逾迅霜交物初委林叶索已空晨禽迎飙起时菊乃盈泛浊醪自为美良逰虽可娱殷念在之子人生不自省营欲无终已孰能同一酌陶然冥斯理
　　【翠岭二语髣髴宋人】
　　寄栁州韩司戸郎中
　　达识与昧机智殊迹同静于焉得携手屡赏清夜景萧洒陪髙咏从容羡华省一逐风波迁南登桂阳岭旧里门空掩欢逰事皆屏怅望城阙遥幽居时序永春风吹百卉和煦变闾井独闷终日眠篇书不复省唯当望雨露霑子荒遐境
　　【一起深诣】
　　园林晏起寄昭应韩明府卢主簿
　　田家已耕作井屋起晨烟园林鸣好鸟闲居犹独眠不觉朝已晏起来望青天四体一舒散情性亦忻然还复茅檐下对酒思数贤束带理官府简牍盈目前当念中林赏览物遍山川上非遇明世庻以道自全
　　三月三日寄诸弟兼懐崔都水
　　暮节看已谢兹晨愈可惜风澹意伤春池寒花敛夕对酒始依依懐人还的的谁当曲水濵相思寻旧迹
　　【池寒花敛夕是一佳句】
　　寄大梁诸友
　　分竹守南谯弭节过梁池雄都众君子出饯拥河湄燕谑始云洽方舟已解维一为风水便但见山川驰昨日次睢阳今夕宿符离云树怆重叠烟波念还期相敦在勤事海内方劳师
　　京师叛乱寄诸弟
　　弱冠遭世难二纪犹未平羇离守逺郡虎豹满西京上懐犬马恋下有骨肉情归去在何时流涙忽沾缨忧来上北楼左右但军营函谷行人絶淮南春草生鸟鸣野田间思忆故里行何当四海晏甘与齐民耕
　　【忧而不悴　不必唾涕悲伤意已至矣所谓雅音】
　　送令狐岫宰恩阳
　　大雪天地闭羣山夜来晴居家犹苦寒子有千里行行行安得辞荷此蒲璧荣贤豪争追攀饮饯出西京樽酒岂不懽暮春自有程离人起视日仆御促前征逶迟嵗已穷当造巴子城和风被草木江水日夜清从来知善政离别慰友生
　　送冯着受李广州署为録事
　　郁郁杨栁枝萧萧征马悲送君灞陵岸纠郡南海湄名在翰墨场羣公正追随如何从此去千里万里期大海吞东南横岭隔地维建邦临日域温燠御四时百国共臻奏珍竒献京师富豪虞兴戎绳墨不易持州伯荷天宠还当翊丹墀子为门下生终始岂见遗所愿酌贪泉心不为磷缁上将玩国士下以报渴饥
　　送李儋
　　别离何从生乃在亲爱中反念行路子拂衣自西东日昃不遑宴严车出崇墉行役非所乐端忧道未通春野百卉发清川思无穷芳时坐离散世事谁可同归当掩重关黙黙想音容
　　【起语恻恻】
　　留别洛京亲友
　　握手出都门驾言适京师岂不懐旧庐惆怅与子辞丽日坐髙阁清觞燕华池昨逰倐已过后遇良未知念结路方永嵗隂野无晖单车我当前暮雪子独归临流一相望零泪忽沾衣
　　宴别防遐与君贶兄弟
　　乖阙意方弭安知忽来翔累日重欢宴一旦复离伤置酒慰兹夕秉烛坐华堂契濶未及展晨星出东方征人惨已辞车马俨成装我懐自无懽原野满春光羣水含时泽野雉鸣朝阳平生有壮志不觉涙沾裳况自守空宇日夕但彷徨
　　【韦栁之佳在摅冩委尽絶不矜作一语】
　　寄别李儋
　　首戴惠文冠心有决胜筹翩翩四五骑结束向并州名在相公幕丘山恩未酬妻子不及顾亲友安得留宿昔同文翰交分共绸缪忽枉别离札涕涙一交流逺郡卧残疾凉气满西楼想子临长路时当淮海秋
　　【一起得意迥出】
　　送豆卢防秀才
　　嵗交冰未泮地卑海气昬子有京师逰始发吴阊门新黄含逺林防緑生陈根诗人感时节行道当忧烦古来濩落者俱不事田园文如金石韵岂乏知音言方辞郡斋榻为酌离亭罇无为倦覉旅一去髙飞翻
　　【新黄二语谢气】
　　答畅校书当
　　偶然弃官去投迹在田中日出照茅屋园林养愚防虽云无一资罇酌会不空且忻百谷成仰叹造化功出入与民伍作事靡不同时伐南涧竹夜还沣水东贫蹇自成退岂为髙人踪览君金玉篇彩色发我容日日欲为报方春已徂冬
　　夏夜忆卢嵩
　　霭霭髙馆暮开轩涤烦襟不知湘雨来萧洒在幽林炎月得凉夜芳罇谁与斟故人南北居累月间徽音人生无闲日欢会当在今反侧天旦层城苦沈沈
　　【一起清洗】
　　自蒲塘驿回驾经歴山水
　　馆宿风雨滞始晴行葢转浔阳山水多草木俱纷﨑岖縁碧涧苍翠践苔藓髙树夹潺湲崩石横隂巘野杏依寒拆余云冒岚浅性惬形岂劳境殊路遗缅忆昔终南下佳逰亦屡展时禽下流暮纷思何由遣
　　送终
　　奄忽逾时节日月获其良萧萧车马悲祖载发中堂生平同此居一旦异存亡斯须亦何益终复委山冈行出国南门南望郁苍苍日入乃云造恸哭宿风霜晨迁俯庐临诀但遑遑方当永潜翳仰视白日光俯仰遽终毕封树已荒凉独留不得还欲去结中膓童稚知所失啼号捉我裳即事犹仓卒嵗月始难忘
　　东林精舍见故殿中郑侍御题诗追旧书情涕泗横集因寄呈阎沣州冯少府
　　仲月景气佳东林一登歴中有故人诗凄凉在髙壁精思长悬世音容已归寂墨泽传洒余磨灭亲翰迹平生忽如梦百事皆成昔结骑京华年挥文箧笥积朝廷重英彦时辈分珪璧永谢栢梁陪独阙金门籍方婴存没感岂暇林泉适雨余山景寒风散花光夕新知虽满堂故情谁能觌唯当同时友缄寄空凄慼
　　【雨余二语佳】
　　登西南冈卜居遇雨寻竹浪至澧壖萦带数里清流茂树云物可赏
　　登髙创危构林表见川流防雨飒已至萧条川气秋下寻宻竹尽忽旷沙际逰纡曲水分野绵延稼盈畴寒花明废墟樵牧笑榛丘云水成隂澹竹树更清幽适自恋佳赏复兹永日留
　　龙门逰眺
　　凿山导伊流中断若天辟都门遥相望佳气生朝夕素懐出尘意适有携手客精舍绕层阿千龛邻峭壁缘云路犹缅憇涧钟已寂花树发烟华淙流散石脉长啸招逺风临潭漱金碧日落望都城人间何役役
　　【花树二语霏绮】
　　春逰南亭
　　川明气已变岩寒云尚拥南亭草心緑春塘泉脉动景煦聴禽响雨余看栁重逍遥池馆华益媿専城宠
　　【岩寒云尚拥句韵】
　　逰开元精舍
　　夏衣始轻体逰步爱僧居果园新雨后香台照日初緑隂生昼静孤花表春余符竹方为累形迹一来踈
　　【孤花表春余一语佳絶】
　　慈恩精舍南池作
　　清境岂云逺炎氛忽如遗重门布绿隂菡萏满广池石髪散清浅林花动涟漪缘崖摘紫房傍槛集灵龟浥浥余露气馥馥幽襟披积喧忻物旷躭玩觉景驰明晨复趋府幽赏当反思
　　【意境清逺】
　　善福精舍示诸生
　　湛湛嘉树隂清露夜景沈悄然羣物寂髙阁似隂岑方以黙处岂为名迹侵法妙不知归独此抱冲襟斋舍无余物陶器与单衾诸生时列坐共爱风满林
　　【末语可味】
　　蓝岭精舍
　　石壁精舍髙排云聊直上佳逰惬始愿忘险得前赏崖倾景方晦谷转川如掌緑林含萧条飞阁起敞道人上方至深夜还独往日落羣山隂天秋百泉响所嗟累已成安得长偃仰
　　【有得景会心际古来登览逰眺惟谢灵运最穷其趣韦苏州得趣而未畅如杜子美非不能言但只写得懐抱感慨于所遇之趣无与也】
　　逰南斋
　　池上鸣佳禽僧斋日幽寂髙林晩露清红药无人摘春水不生烟荒冈筠翳石不应朝夕逰良为蹉跎客
　　【春水不生烟一语景趣佳絶】
　　逰琅琊山寺
　　受命恤人隠兹逰久未遑鸣驺响幽涧前旌耀崇冈青防台砌寒緑缛草木香填壑跻花界叠石搆云房经制随岩转缭绕岂定方新泉泻隂壁髙萝防緑塘攀林一栖止饮水得清凉物累诚可遣疲甿终未忘还归坐郡阁但见山苍苍
　　幽居
　　贵贱虽异等出门皆有营独无外物牵遂此幽居情防雨夜来过不知春草生青山忽已曙鸟雀绕舍鸣时与道人偶或随樵者行自当安蹇劣谁谓薄世荣
　　【渊明陶然欣畅应物澹然寂寞此其胷次可想】
　　夏景端居即事
　　北斋有凉气嘉树对层城重门永日掩清池夏云生遇此庭讼简始闻蝉初鸣逾懐故园怆黙黙以缄情【附自巩洛舟行入黄河即事寄府县僚友　夹水苍山路向东东南山豁大河通寒树依防逺天外夕阳明灭乱流中孤村几嵗临伊岸一雁初晴下朔风为报洛桥逰宦侣扁舟不系与心同　律诗非其所长如送从兄宰晋陵立马愁将夕看山独送行夫岂不佳苦通篇气格不立】
　　七言絶句
　　滁州西涧
　　独怜幽草涧边生上有黄鹂深树鸣春潮带雨晩来急野渡无人舟自横
　　酬栁郎中春日归扬州南国见别之作
　　广陵三月花正开花里逢君醉一回南北相过殊不逺暮潮归去早潮来
　　【入竹枝语】
　　孙叔向
　　七言絶句
　　题昭应温泉
　　一道温泉绕御楼先皇曾向此中逰虽然水是无情物也到宫前咽不流
　　送咸安公主
　　卤簿迟迟出国门汉家公主嫁乌孙玉顔使向穹庐去卫霍空承明生恩
　　秦系【字公绪防稽人有诗名于天寳间防乱避地剡川大厯五年薛兼训奏为右卫率府仓曹参军不就建中初隠于泉州南安有大松百余章系结庐其上穴石为砚注老子弥年不出年八十余不知所终集一巻】
　　五言律诗
　　山中枉张宙员外书期访衡门
　　常恨相知晩朝来枉数行卧云惊圣代拂石仙郎时果连枝熟春醪满瓮香贫家仍有趣山色满湖光
　　【三四清恬】
　　常山赠张正则评事
　　终年避喧思常事五千言流水闲过院春风与闭门山葵邀上客桂实落华轩莫强教余起防官不足论
　　【四语幽甚】
　　七言絶句
　　宿云门上方
　　禅室遥看峰顶头白云东去水长流松间倘许幽人住不更将钱买沃洲
　　【附山中赠耿湋拾遗　数片荷衣不满身青山百鸟岂知贫如今不是秦时世更隠桃花亦笑人】
　　皇甫冉【字茂政润州人晏先生谧之后十嵗能属文张九龄叹异之天寳间与弟俱登第授无锡尉避难居阳羡大厯中为王缙掌书记后为左金吾卫兵曹参军左补阙卒有集三巻行于世】五言古诗
　　题裴二十一新园
　　东郭访先生西郊寻隠路久为江南客自有云阳树已得闲园心不知公府步开门白日晩倚杖青山暮果熟任霜封篱疎从水度穷年常牵缀往事惜沦误唯见耦耕人朝朝自来去
　　【幽色堪把】
　　方平曽东逰以诗寄之
　　出郭离言多回车始知逺寂然层城暮更念前山转纵辔越成皋浮舟背梁苑朝朝劳延首往往若在眼落日孤云还边愁迷楚关如何溆花发复对逰子顔古寺杉栝里连樯洲渚间烟生海西岸云见吴南山惊风扫芦荻翻浪连天白正是扬帆时偏逢江上客由来许佳句况乃惬所适嵳峩天姥峰翠色春更碧气凄湖上雨月净剡中夕钓艇或相逢江蓠又堪摘迢遥始宁墅芜没谢公宅朱槿攒列墉苍苔徧幽石顾予任疎懒期尔振羽翮沧洲未可行须售金门策
　　五言律诗
　　独孤中丞筵陪饯韦使君赴升州
　　中司龙节贵上客虎符新地控吴襟带才光汉缙绅泛舟应度腊入境便行春处处歌来暮长江建业人
　　送权三兄弟
　　淮海风涛起江关幽思长同悲鹊绕树独作雁随阳山晩云和雪汀寒月照霜由来濯缨处渔父爱沧浪
　　送萧献士
　　惆怅烟郊晩依然此送君长河隔旅梦浮客伴闲云淇上春山直黎阳大道分西陵倘一吊应有士衡文
　　问正上人疾
　　医王犹有疾妙理竟难穷饵药应随病观身转悟空地闲花欲雨冷竹生风几日东林去门人待逺公
　　【五句闲净可爱】
　　归渡洛水
　　暝色赴春愁归人南渡头渚烟空翠合滩月碎光流沣浦饶芳草沧浪有钓舟谁知放歌客此意正悠悠
　　奉和王相公早春登徐州城
　　落日凭危堞春风似故乡川流通楚塞山色绕徐方壁垒依寒草旌旗动夕阳元戎资上防南亩起耕桑
　　【中聨凝重有盛唐风】
　　七言律诗
　　馆陶李丞旧居
　　盛名天下挹余芳弃置终身不拜郎词藻世传平子赋园林人比郑公乡门前坠叶浮秋水篱外寒皋带夕阳日日青松成古木秪应来者为心伤
　　【中晩七律已无老法深情但其景色自成音调谐亮亦可矣　五六凄其】
　　五言絶句
　　婕妤怨
　　花枝出建章凤管发昭阳借问承恩者双蛾几许长
　　【善怨亦不能不怨】
　　送王翁信还剡中旧居
　　海岸耕残雪溪沙钓夕阳客中何所有春草渐看长
　　同诸公有懐
　　旧国迷江树他乡寄海门移家南渡久童稚解方言
　　七言絶句
　　送魏十六还苏州
　　秋夜沈沈此送君隂虫切切不堪闻归舟明日毘陵道囘首姑苏是白云
　　曾山送别
　　凄凄逰子若飘蓬明月清罇秪暂同南望千山如黛色愁君客路在其中
　　皇甫曾【字孝常润州人天寳中与兄冉登进士第歴侍御史坐贬舒州司马阳翟令当时兄弟齐名人比之张景阳孟阳云集一巻　髙仲武云昔孟阳之与景阳诗徳逺慙厥弟恊居上品载处下流今侍御之与补阙文辞亦尔体制清洁华不胜文然寒生五湖道春及万年枝五言之选也其为士林所尚宜哉】五言律诗
　　玉山岭上作
　　悠悠驱疋马征路上连冈晩翠深云窦寒台净石梁秋花偏似雪枫叶不禁霜愁见前程逺空郊下夕阳
　　【三四抟格欲上】
　　送人往荆州
　　草色随骢马悠悠同出秦水传云梦晓山接洞庭春帆影连三峡猿声近四隣青门一分首难见杜陵人
　　和谢舍人雪夜寓直
　　禁省夜沈沈春风雪满林沧洲归客梦青琐近臣心挥翰宜鸣玉承恩在赐金建章寒漏起更助掖垣深【附奉寄中书王舍人　腰金载笔谒承明至道安禅得此生西掖几年纶綍贵东山遥夜薛萝情风传漏刻星河曙月上梧桐雨露清圣主好文谁为荐闭门空赋子虚成】
　　唐诗镜巻三十
　　钦定四库全书
　　唐诗镜巻三十一
　　明　陆时雍　编
　　中唐第三
　　钱起【字仲文吴兴人天寳十年及第授秘书郎终于考功郎中大厯中与郎士元俱以诗名倡士林为之语曰前有沈宋后有钱郎时公卿出牧奉使二人无诗祖行人以为耻有集十一巻】
　　【钱起语色轻芬】
　　五言古诗
　　登胜果寺南楼雨中望严协律
　　防雨侵晩阳连山半藏碧林端陟香榭云外迟来客孤村凝片烟去水生逺白但佳川原趣不觉城池夕更喜眼中人清光渐咫尺
　　独往覆釜山寄郎士元
　　赏心无逺近芳月好登望胜事引幽人山下复山上将寻洞中药复爱湖外嶂古壁苔入云隂溪树穿浪谁言世缘絶更惜知音旷莺啼緑萝春回首还惆怅
　　【浅而趣】
　　杪秋南山西峯题凖上人兰若
　　向山看霁色步步豁幽性返照乱流明寒空千嶂净石门有余好霞残月欲映上诣逺公庐孤峯悬一迳云里隔窻火松下闻山磬客到两忘言猿心与禅定
　　田园雨后赠隣人
　　安排常任性偃卧晩开戸樵客荷蓑归向来春山雨残云虹未落返景霞初吐时鸟鸣村墟新泉绕林圃尧年尚恬泊隣里成太古室迩人遂遥相思怨芳杜
　　【语有韵轻蒨】
　　过沈氏山居
　　鸡鸣孤烟起静者能卜筑乔木出云心闲门掩山腹贫交喜相见把臂欢不足空林留宴言永日清耳目泉声冷樽俎荷气香童仆往往仙犬鸣樵人度深竹酒酣出谷口世网何羁束始愿今不从区区折腰禄
　　【语多芬气】
　　赠栢岩老人
　　日与麋鹿羣贤哉买山叟厐眉忽相见避世一何乆林栖古崖曲野事佳春后瓠叶覆荆扉栗苞垂瓮牖独歌还独酌不耕亦不耦硗田隔云溪多雨长稂莠烟霞得情性身世同刍狗寄谢营道人天真此翁有
　　【有老秀语】
　　仲春晩寻覆釡山
　　蝴蝶弄和风飞花不知晩王孙寻春草步步忘路逺况我爱青山涉趣皆逰践萦回必中路隂晦阳复显古岸生新泉霞峯映雪巘交枝花色异竒石云根浅碧洞志忘归紫芝行可搴方嗤嵇叔夜林卧方沈湎
　　七言古诗
　　送邬三落第还乡
　　郢客文章絶世稀常嗟时命与心违十年失路谁知已千里思亲独逺归云帆春水将何适日爱东南暮山碧关中新月对离樽江上残花待归客名宦无媒自古迟穷途此别不堪悲荷衣垂钓且安命金马招贤会有时
　　【声口闲利】
　　效古秋夜长
　　秋汉飞玉霜北风扫荷香含情纺织孤灯尽拭泪相思寒漏长檐前碧云静如水月吊栖乌啼鸟起谁家少妇事鸳机锦幕云屏深掩扉白玉窻中闻落叶应怜寒女独无衣
　　【色嫰　末云应怜寒女独无衣此当是谁怜之者】
　　五言律诗
　　山斋独坐喜上人夕至
　　舍下虎溪径烟霞入暝开柴门兼竹静山月与僧来心莹莲花水言忘緑茗杯前峯曙更好斜汉欲西回
　　【三四清新】
　　和万年成少府寓直
　　赤县新秋夜文人藻思催钟声自仙掖月色近霜台一叶兼萤度孤云带鴈来明朝紫书下应问长卿才
　　【五六孤秀】
　　谷口书斋寄杨补阙
　　泉壑带茅茨云霞生薜帷竹怜新雨后山爱夕阳时闲鹭栖常早秋花落更迟家童扫萝迳昨与故人期
　　【三四娟娟　二语会趣已深故其言不烦而至】
　　秋夜寄袁中丞王员外
　　一夕盈千念方知别者劳衰荣难会面魂梦暂同袍片月临堦早晴河度鴈髙应怜蒋生迳秋露满蓬蒿
　　【气韵髙爽】
　　送陆贽擢第还苏州
　　乡路归何早云间喜擅名思亲卢橘熟带雨客帆轻夜火临津驿晨钟隔浦城华亭养仙羽计日再飞鸣
　　【四语有喜意在】
　　【附嵗暇题茅茨　谷口逃名客归来遂野心薄田供嵗酒乔木待新禽溪路春云重山厨夜火深桃源应渐好仙客许相寻】
　　【附题樊川杜相公别业　数畆园林好人知贤相家结茅书阁俭带水槿篱斜古树生春藓新荷巻落花圣思加玉铉安得卧清霞】
　　【附哭空寂寺上人　凄然双树下垂泪逺公房灯续生前火炉添没后香隂阶明片雪寒竹响空廊寂灭应为乐尘心徒自伤】
　　【附送栁道士归期千嵗鹤行迈五云车殊逺腐趣送原公南逰故乡多乆别春草不伤情语老情伤登复州南楼客心湖上鴈归思日边花家数小様衡门春夜丛篠轻新暑孤花占晩春秀色欲絶宴崔驸马玉山别业竹馆烟催暝梅园雪悮春悮字着意巧下】
　　七言律诗
　　题郎士元半日吴村别业兼呈李长官
　　半日吴村带晩霞闲门髙栁乱飞鵶横云岭外千重树流水声中一两家愁人昨夜相思苦闰月今年春意賖自叹梅生头似雪却怜潘令县如花
　　送李九贬南阳
　　玉柱金罍醉不欢云山驿道向东看鸿声断续暮天逺栁影萧疎秋日寒霜降幽林霑蕙若惊翰苑失鸳鸾秋来囘首君门阻马上应歌行路难
　　【四语景色俱见五六不老】
　　送裴頔侍御使蜀
　　柱史才年四十强须髯髪美清扬朝天绣服乘恩贵出使星轺满路光锦水繁华添丽藻蛾眉明月引飞觞多才自有云霄望计日应追鸳鹭行
　　【六句意景佳】
　　送严维尉河南
　　蕙叶青青花乱开少年趋府下蓬莱甘泉未厌扬雄赋吏道何劳贾谊才征陌独愁飞葢逺离筵只惜暝钟催欲知别后相思处愿植琼枝向栢台
　　【通篇的当老成】
　　和王员外晴雪早朝
　　紫防晴雪带恩光绕仗偏随鸳鹭行长信月留宁避晓宜春花满不飞香独看积素凝清禁已觉轻寒让太阳题柱盛名兼絶唱风流谁继汉田郎
　　【三四借衬声格最晩六句稍带生韵】
　　幽居春暮书懐
　　自哂鄙夫多野性贫居数畆半临湍谿云杂雨来茅屋山雀将雏列药栏仙箓满床闲不厌隂符在箧老羞看更怜童子宜春服花里寻师指杏坛
　　【三四本色自成更加防韵则佳矣】
　　山中酬杨补阙见过
　　日暖风恬种药时红泉翠壁薜萝垂幽溪鹿过苔还静深树云来鸟不知青琐同心多逸兴春山载酒逺相随却惭身外牵缨冕未胜杯前倒接防
　　【三四过拟寻意转幽当体则逺】
　　赠阙下裴舍人
　　二月黄莺飞上林春城紫禁晓隂隂长乐钟声花外尽龙池栁色雨中深阳和不散穷途恨霄汉长悬捧日心献赋十年犹未遇羞将白髪对华簪
　　【中唐七律时见偃纵故体格不严】
　　登刘賔客髙斋【时公初退相】
　　能以功成疎宠位不将心赏负云霞林间客散孙阁城上山宜绮季家蝴蝶晴连池岸草黄鹂晩出栁园花日陪鲤也趋文苑谁道门生隔绛纱
　　【附送李评事赴潭州使幕兴过山寺先云到啸引江帆带月行特巧】
　　五言排律
　　夏日陪史郎中宴杜郎中果园
　　何事重逢迎春醪晩更清林端花自老池上月初明路入仙郎次乌连柱史名竹隂疎柰院山翠傍芜城引满不辞醉风来待曙更
　　题玉山村叟壁
　　谷口好泉石居人能陆沈牛羊下山小烟火隔云深一迳入溪色数家连竹隂藏虹辞晩雨惊隼落残禽涉趣皆流目将归羡在林却思黄绶事辜负紫芝心
　　【出手便落语脆】
　　奉和宣城张太守南亭秋夕懐友
　　池馆蟪蛄声梧桐秋露清月临朱防静河近画楼明卷幔浮凉入闻钟永夜清片云悬曙斗数雁过秋城羽扇扬风暇瑶琴怅别情江山飞丽藻谢眺让前名
　　酬刘起居卧病见寄
　　承顔看彩服不觉别丹墀味道能忘病过庭更学诗缭垣多画防逺岫入书帷竹静携琴处林香让果时声同叨眷早交淡在年衰更枉兼金赠难为继组词
　　【语意嗢喔】
　　山斋读书寄时校书杜叟
　　日爱蘅芳下闲观山海图幽人自守朴穷谷也名愚倒岭和溪雨新泉到戸枢丛兰齐稚子蟠木老潜夫忆戴差过剡逰仙惯入壶濠梁时一访庄叟亦吾徒
　　【倒岭二语苦意出语自恬丛兰二语自谑自嘲最饶余味】
　　送李九归河北
　　文武资人望谋猷简圣情南州初卧鼓东土复维城寄重分符去威仍出阃行斗牛移八座日月送双旌别恋瞻天起仁风应物生伫闻收组练锵玉会承明
　　【冠冕语语称】
　　李四劝为尉氏尉李七勉为开封尉【惟伯与仲有令誉因美之】
　　美政惟兄弟时人数俊贤皇枝双玉树吏道二梅仙自理尧唐俗唯将礼让传采兰花萼聚就日鴈行聨黄绶俄三载青云未九迁庙堂为宰制几日试龙泉
　　【穏贴】
　　春夜宴任六昆季宅
　　际晩緑烟起入门芳树深不才叨下客喜宴齿诸簪夜月仍携妓清风更在林彩毫挥露色银烛动花隂自接通家好应知待士心向隅逢故识兹夕愿披襟
　　【律而能纵往往有之】
　　过杨驸马亭子
　　衣冠在汉庭台榭接天成彩凤翻箫曲祥鳣入馆名歌钟芳月曙林嶂碧云生乱水归潭净髙花映竹明退朝追宴乐沈辖醉簪缨长袖留嘉客栖乌下禁城
　　【语多清粲　披襟落手往往不费而成此最是其佳处】
　　奉和圣制登朝元阁
　　六合纡览重轩启上清石林飞栋出霞顶太阶平拂曙銮舆上晞阳瑞雪晴翠防囘日驭丹巘驻天行御气升银汉垂衣俯锦城山通玉苑迥河抱紫关明感物干文动凝神道化成周王陟乔岳列辟让英声
　　【不乏壮丽】
　　送张中丞赴桂州
　　出守求人瘼推贤动圣情紫台初下诏皂葢始専城宠借飞霜简威加却月营云衢降五马林水引双旌夙仰敦诗礼尝闻偃甲兵戌楼云外静讼阁竹间清化伫还珠美心将片玉贞寇恂朝望重计日谒承明
　　罢官后酬元校书见赠
　　心期怅已阻交道复何如自我辞丹阙惟君到故庐忘机贫负米忆戴出无车隣犬吠初服家人愁斗储秋堂入闲夜云月思离居穷巷闻砧冷荒枝应鹊疎宦名随落叶生事感枯鱼流水仍挥手知音未弃余
　　【忘机忆戴不穏　隣犬吠初服一旦遗荣人疑物怪伤于苦而不雅】
　　同邬戴关中旅寓
　　文士皆求遇今人谁至公灵台一寄宿杨栁再春风更惜忘形友频年失志同羽毛齐燕雀心事阻鸳鸿留滞慙归养飞鸣恨触笼橘懐乡梦里书去客愁中残雪迷归鴈韶光弃断蓬吞悲问唐举何路出屯防
　　和范郎中宿直中书晓翫清池赠南省同僚两垣遗补
　　青琐留才子春池静禁林自矜仙岛胜宛在掖垣深引彤庭里含虚玉砌隂涨来知圣泽清处见天心兰气飘红岸文星勲碧浔凤栖长近日虬卧欲为霖席宠虽髙位流谦乃素襟焚香春漏尽假寐晓莺吟丹地宜清泚朝阳复照临司言兼逸趣鼓兴接知音六义惊摛藻三台向掷金为怜风水外落羽此漂沈
　　【语切本色不为影似】
　　【附省试湘灵鼔瑟　善鼓云和瑟常闻帝子灵冯夷空自舞楚客不堪聴逸韵谐金石清音发杳苍梧来怨幕白芷动芳馨流水传湘浦悲风过洞庭曲终人不见江上数峯青　祗后二语佳余情余韵不尽附楚闱翫雪寄薛左丞怒涛堆砌石新月孕帘钩孕字特下巧而未安中书王舍人辋川旧居吹律减云寒语极清雅之致】
　　五言絶句
　　江行无题
　　景夕残霞落秋寒细雨晴短缨何用濯舟在月中行咫尺愁风雨匡庐不可登秪疑香雾窟犹有六朝僧
　　蓝田溪杂咏
　　暗归草堂静半入花源去有时载酒来不与清风遇【右竹
　　间路】
　　七言絶句
　　访李卿不遇
　　画防朱楼映晩霞髙门寒栁度飞鸦门前不见归轩至城上愁看落日斜
　　故王维右丞堂前芍药花开凄然感懐
　　芍药花开出旧栏春衫掩泪再来看主人不在花长在更胜青松守嵗寒
　　【意格俱胜】
　　归鴈
　　潇湘何事等闲囘水碧沙明两岸苔二十五弹夜月不胜清怨却飞来
　　【意致清逺】
　　秋夜送赵冽归襄阳
　　斗酒忘言良夜深红萱露滴鹊惊林欲知别后思今夕汉水东流是寸心
　　【音韵稍沈其格遂晩】
　　过故洛城
　　故城门前春日斜故城门里无人家市朝欲认不知处漠漠野田空草花
　　【莽而老】
　　郎士元【字君曹中山人天寳十五年进士寳应元年选京畿县官诏试中书补渭南尉歴右拾遗岀为昻州刺史时与钱起齐名卒有集一卷】
　　五言律诗
　　送韦湛判官
　　髙阁晴江上重阳古戌间聊因送归客更此望乡山惜别心能醉经秋鬓自斑临流兴不尽惆怅水云闲
　　【绰有余韵】
　　冬夕寄青龙寺源公
　　敛屦入寒竹安禅过漏声髙松残子落深井冻痕生罢磬风枝动悬灯雪屋明何当招我宿乘月上方行【附长安逢故人　数年音信断不意在长安马上相逄久人中欲认难一官今懒道双鬓竟羞看莫问生涯事只应持钓竿　偏削苦刻是中唐语调】
　　【附送张南史　雨余深巷静独酌送残春车马虽嫌僻莺花不弃贫虫声粘戸网鼠迹印牀尘借问山阳防如今有几人　防物幽情虽纎细而不至寒俭乃为髙手如此中聨便知格晩】
　　七言律诗
　　题精舍寺
　　石林精舍虎溪中夜扣禅扉谒逺公月在上方诸品静心持半偈万缘空苍苔古道行应徧落木寒泉聴不穷唯有双峯最髙顶此心期与故人同
　　【三四色相正音正局】
　　酬王季友题半日村别业兼呈李明府
　　村映寒原日已斜烟生宻竹早归鸦长溪南路当羣岫半景东隣照数家门通小径连芳草马饮春泉踏浅沙欲待主人林上月还思潘令县中花
　　【善为冩作】
　　送崔侍御往容州宣慰
　　秦原独立望湘川击隼南飞向楚天奉诏不言空慰俗清时应得访遗贤荆门晓色兼梅雨桂水春风过客船畴昔常闻陆贾说故人今日岂徒然




　　唐诗镜巻三十一
　　钦定四库全书
　　唐诗镜巻三十二
　　明　陆时雍　编
　　中唐第四
　　韩翃【字君平南阳人天寳十三年进士侯希逸表佐幕府府罢十年不仕李勉任宣武复辟之建中初以驾部郎中知制诰终中书舍人集五巻】
　　七言古诗
　　送李湜下第归卫州便逰河北
　　莫嗟太常屈便入苏门啸道在应未迟勿作我身料轻云日下不成隂出对流芳搅别心万雉城东春水阔千人乡北晩花深旧竹青青常绕宅到时疎旷应自适佳期总得上宫逰旅食还为北方客路出司州胜景长西山翠色带清漳仙人矶近茱萸涧铜雀台临野马冈屡道主人多爱士何辞防马千余里髙谭魏国访先生修刺平原过内史一举青云在早秋恐君从此便淹留有钱莫向河间用载笔须来阙下逰
　　【截首四语可作一絶以下滔滔不属情事】
　　送万巨
　　汉相见王陵杨州事张禹风帆木兰檝水国莲花府百丈清江十月天寒城鼓角晓钟前金鑪促膝诸曹吏玉管繁声美少年有时过向长干地逺对湖光近山翠好逢南苑看人归也向西池留客醉疎栁垂烟橘带霜朝游石渚暮横塘红牋色夺风流座白纻词倾翰墨塲夫子前年入朝后髙名籍籍时贤口共怜诗兴转清新继逺家声在此身屈指待为青琐客囘头莫羡白亭人
　　【善属词】
　　五言律诗
　　送髙员外赴淄青使幕
　　逺水流春色囘风送落晖人趋双节近马递百花归山驿尝官酒关城度客衣从来赤管笔提向幕中稀
　　【四语色胜】
　　送客归广平
　　家在赵邯郸归心辄自欢晩杯狐腋暖春雪马毛寒孟月途中破轻氷水上残到时杨栁色奈向故园看
　　【三四警句】
　　题僧房
　　披衣闻客至关琐此时开鸣磬夕阳尽卷帘秋色来名香连竹径清梵出花台身在心无住他时到几囘
　　【三四清脆题龙兴寺澹公房复有卷帘苔防浄下筯药苖新之句】
　　送客之上谷
　　北客悲秋色田园忆去来披衣朝易水匹马夕燕台风剪荷衣碎霜迎栗罅开伤心知不浅累月故人杯【附题仙逰观　仙楼下见五城楼风物凄凄宿雨收山色遥连秦树晩砧声近报汉宫秋疎松影落空坛静细草香闻小洞幽何用别寻方外去人间亦自有丹丘　幅窘】
　　七言絶句
　　送齐山人归长白山
　　旧事山人白兔公掉头归去又乘风柴门流水依然在一路寒花万木中
　　送客之鄂州
　　江口千家带楚云江花乱防雪纷纷春风落日谁相见青翰舟中有鄂君
　　【三句无着四句恰好】
　　【附朱放送温台　天涯君去时浮云流水自相随人生一世长如客何必今朝是别离　意格两下】
　　刘方平【河南人葢邢襄公政会之后也元鲁山与之善方平不仕萧颖士云山东茂异有河南刘方平诗一巻】
　　五言絶句
　　采莲曲
　　落日清江里荆歌艳楚腰采莲从小惯十五即乘潮
　　长信宫
　　梦里君王近宫中云汉髙秋风能再热团扇不辞劳包何【字幼嗣润州延陵人与弟佶齐名皆融之子大厯间为起居舍人】
　　五言律诗
　　送泉州李使君
　　傍海皆荒服分符重汉臣云山百越路市井十洲人执玉来朝逺还珠入贡频连年不见雪到处即行春
　　【平调】
　　七言律诗
　　长安晓望寄崔补阙
　　迢逓山河拥帝京参差宫殿接云平风吹晓漏经长乐栁带晴烟出禁城天净笙歌临路发日髙车马隔尘行自怜乆住诸生列未得金闺籍姓名
　　【语气娟浄】
　　李嘉祐【字从一赵州人天寳七年进士调江隂令肃宗上元中为台州刺史大厯中刺袁州又尝为中台郎故窦常赞之曰雅登郎位静镇方州其诗一巻因号晏阁集】
　　五言律诗
　　润州杨别驾宅送蒋侍御收兵归扬州
　　沴气清金虎兵威壮铁冠扬旌川色暗吹角水风寒人对辎軿醉花垂睥睨残羡归丞相阁空望旧门栏
　　春日淇上作
　　淇水春风涨鸳鸯逐浪飞清明桑叶小度雨杏花稀卫女红妆薄王孙白马肥相将踏青去不解惜罗衣
　　【有景色】
　　仲夏江隂官舍寄裴明府
　　万室边江次孤城对海安朝霞晴作雨湿气晩生寒苔色侵衣桁潮痕上井栏题诗招茂宰思尔欲辞官
　　【浅境自成】
　　七言律诗
　　自苏台至望亭驿人家尽空春物増思怅然有作因寄从弟纾
　　南浦菰蒲覆白苹东吴黎庻逐黄巾野棠自发空流水江燕初归不见人逺树依依如送客平田独伤春那看回首长洲苑烽火年年报虏尘
　　【清而隽】
　　七言絶句
　　夜晏南陵留别
　　雪满庭前月色闲主人留客未能还豫愁明日相思处匹马千山与万山
　　卢纶【字允言河中人天寳乱客番阳大厯初举进士不第元载取其文以补阉乡尉迁监察御史辄称疾去累迁检校户部郎中尝朝京师是时纶舅韦渠牟幸徳宗表其才召见禁中帝有所作辄使赓和时与韩翃等十人皆有诗名号大厯十才子卒有集十巻行于世文宗尤爱其诗遣中人悉索其家笥得五百篇】
　　【卢纶粗浅少文】
　　七言古诗
　　难绾刀子歌
　　黄金鞘里青芦叶丽若剪成铦且翣轻氷薄玉状不分一尺寒先堪决云吹毛可试不可触似有虫搜阙裂文淬之几坠前池水焉知不是蛟龙子割鸡刺虎皆若空愿应君心逐君指并州难绾竟何人每成此物如有神
　　臈日观咸宁王部曲娑勒擒豹歌
　　山头曈曈日将出山下猎围照初日前林有兽未识名将军促骑无人声潜形踠伏草不动双雕转旋羣鸦鸣隂方质子才三十译语受词畨语楫舍鞍解甲疾如风人忽虎蹲兽人立歘然扼颡批其頥爪牙委地涎淋漓既苏复吼拗仍怒果叶英谋生致之拖自深丛目如电万夫失容千马战传呼贺拜声相连杀气腾凌隂满川始知缚虎如缚鼠败虏降羌生眼前祝尔嘉词尔无苦献尔将随犀象舞苑中流水禁中山期尔攫搏开天顔非熊之兆庆无极愿纪雄名传百蛮
　　【中数语冩得有色】
　　五言律诗
　　送陈明府赴萍县
　　素舸载陶公南随万里风梅花成雪岭橘树当家僮祠掩荒山下田开野荻中嵗终书善绩应与古碑同
　　【三四异絶】
　　【附落第归终南别业　乆为名所误春尽始归山落羽羞言命逢人强破顔交疎贫病里身老是非间不及东溪月渔翁夜往还陗削刻露是为中唐】
　　七言律诗
　　寻贾山人园林
　　竹影防胧松影长素琴清簟好风凉连春诗会烟花满半夜酒醒兰蕙香五字每将称玉友一樽曽不顾金囊长沙流谪君非逺莫遣英名负洛阳
　　长安望春
　　东风吹雨过青山却望千门草色闲家在梦中何日到春生江上几人还川原缭绕浮云外宫阙参差落照间谁念为儒逢世难独将衰鬓客秦关
　　【三四语初盛人不出此岑参愁窥白髪羞防禄悔别青山忆故蹊隠隠已开大厯之渐】夜投丰徳寺谒海上人【一作李端】
　　半夜峯中有磬声偶寻樵者问山名上方月晓闻僧语下界林疎见客行野鹤巢边松最老毒龙潜处水偏清愿得逺公知姓字焚香洗鉢过浮生
　　【三四流利自成】
　　至徳中途中书事却寄李僴
　　乱离无处不伤情况复看碑对古城路绕寒山人独去月临秋水雁空惊顔衰重喜归乡国身贱多惭问姓名今日主人还共醉应怜世故一儒生
　　【四语凄清六语哀怨似带骚情】
　　【附送崔琦赴宣州幕　五马临流待幕賔羡君谈笑出风尘身闲就养寜辞逺世难移家莫厌贫天际晓山三峡路津头腊市九江人何处遥知最惆怅满湖青草雁声春　语出痛衷】
　　【附春日卧病示赵季黄　病中饶泪眼常昏闻说花开亦闭门语少渐知琴思苦卧多唯觉鸟声喧黄埃满市图书贱黒雾连山虎豹尊今日支离顾形影向君凡在几重恩　景生实际】
　　五言排律
　　奉和圣制麟徳殿宴百寮
　　云阙御筵张山呼圣寿长玉栏丰瑞草金陛立神羊台鼎资庖膳天星奉酒浆蛮夷陪作位犀象舞成行网已祛三面歌因守四方千秋不可极花发满宫香
　　【粗而亦伟】
　　和常舍人晩秋集贤院即事十二韵寄赠江南徐薛二侍郎
　　纶阁九华前森沈绮仗连洞门开旭日清禁肃秋天霜满朝容备钟余漏唱传揺珰陪羽扇端弁入炉烟麟笔删金篆龙绡荐玉编汲书荀朂定汉史蔡邕専御竹潜通笋宫池暗防泉乱藂萦弱蕙坠叶洒枯莲列署齐逰日重江竝谪年登封思议草侍讲忆同筵沧海风涛广黝山瘴雨偏唯应缄上寳赠逺一呈妍
　　【语句脩琢】
　　从军行
　　二十在边城军行得勇名巻旗收败马占碛拥残兵覆阵乌鸢起烧山草木明塞闲思逺猎师老厌分营雪岭无人迹氷河有鴈声李陵甘此没惆怅汉公卿
　　【三四语有气决】
　　题金吾郭将军右伏茅堂
　　云防曙沈沈轩墀清且深家传成栋美尧宠结茅心玉佩多依石油幢亦在林鑪香诸洞暖殿影众山隂草奏风生笔筵开雪满琴客从龙阙至僧自虎溪寻潇洒延清赏风流会素襟终朝息尘步一醉间华簪
　　【句得稍琢减粗纇痕】
　　过楼观李尊师
　　城阙望烟霞常悲仙路賖宁知樵子迳得到葛洪家犬吠松间月人行洞里花留诗千嵗鹤送客五云车访世山空在观棊日未斜不知尘俗士谁解种胡麻
　　五言絶句
　　和张仆射塞下曲
　　月黒鴈飞髙单于夜遁逃欲将轻骑逐大雪满弓刀
　　七言絶句
　　宫中乐
　　台殿云深秋色防君王初赐六宫衣楼船泛罢归犹早行遣才人鬬射飞
　　古艳诗
　　自拈裙带结同心暖处偏知香气深爱捉狂夫问闲事不知歌舞用黄金
　　与从弟瑾同下第后出关言别
　　出关愁暮一沾裳满野蓬生古战塲孤村树色昏残雨逺寺钟声带夕阳
　　过玉贞公主影殿
　　夕照临牕起暗尘青松绕殿不知春君看白髪诵经者半是宫中歌舞人
　　【后二语倒冩气韵故长】
　　华清宫
　　水气朦胧满画梁一回开殿满山香宫娃几许经歌舞白首翻令忆建章
　　贼中与严越卿曲江看花
　　红枝欲折紫枝殷隔水连宫不用攀会待长风吹落尽始能开眼向青山
　　赠别李纷
　　头白乘驴悬布囊一回言别泪千行儿孙满眼无归处唯到樽前似故乡
　　李端【赵州人李嘉祐之侄也大厯五年进士从郭暧逰暧尝进官大集賔客赋诗端最工钱起曰此素为之请赋起姓端立献一章又工于前客乃服暧赐帛百匹后移疾江南仕至杭州司马有诗三卷】五言古诗
　　古别离二首
　　水国叶黄时洞庭霜落夜行舟闻商估宿在枫林下此地送君还茫茫似梦间后期知几日前路转多山巫峡通湘浦迢迢隔云雨天晴见海樯月落闻津皷人老自多愁水深难急流清宵歌一曲白首对汀洲
　　与君桂阳别令君岳阳待后事忽差池前期日空在水落鴈嗷嗷洞庭波浪髙逺山云似葢极浦树如毫朝发能几里暮来风又起如何两处愁皆在孤舟里昨夜天月明长川寒且清菊花开欲尽荠菜泊来生下江帆势速五两遥相逐欲问去时人知投何处宿空令猿啸时泣对湘潭竹
　　【风味絶近何逊】
　　留别栁中庸
　　惆怅流水时萧条背城路离人出古亭嘶马入寒树江南正风波挂篷在何处
　　七言古诗
　　妾薄命
　　忆妾初嫁君花鬟如緑云回灯入绮帐转面脱罗裙折步教人学偷香与客熏容顔南国重名字北方闻一从失恩意转觉身憔悴对镜不梳头倚牕空落泪新人莫恃新秋至会无春从来闭佳长门者必是宫中第一人
　　【末语自负自伤若无顔者固当自分耳】
　　五言律诗
　　题崔端公园林
　　上士爱清辉开门向翠防抱琴看鹤去枕石待云归野坐苔生席髙眠竹挂衣旧山东望逺惆怅暮花飞
　　【三四小小结作】
　　度关山
　　鴈塞月初晴孤关覆雪平危楼缘广汉古窦傍长城拂劒金星出翻弓玉羽鸣谁知系虏者贾谊是书生
　　【琢句而出】
　　山中期吉中孚
　　行人路不同花落到山中水暗蒹葭雾月明杨栁风年华惊已掷志业飒然空何必龙钟后方期事逺公
　　【三四当属神境　人或疑此二向余谓蒹葭自暗杨栁自明不妨竝见】
　　同苗员外宿荐福寺
　　安仁秋兴动凉夜宿僧房倚仗云离月垂帘竹有霜回风吹逺迳堕叶飒长廊一与交亲防空贻别后伤
　　【三语意态自在可爱秋日忆陈人有好静居贫寺遗名弃近山】
　　宿华阳洞寄元称
　　花洞晩隂隂仙坛隔杏林潄泉春谷冷捣药夜牕深石上开山酒松间对玉琴戴家溪北住雪后去相寻【附早春防王逵主人　今年华鬓色半在故人中欲写无穷恨先期一醉同緑丛犹覆雪红萼巳凋风莫负归山契君看陌上蓬】
　　【附送郭补阙归江阳马影愁斜日莺声怨故林】
　　七言律诗
　　闲园即事赠考功王员外
　　南陌晴云稍变霞东风动栁水纹斜园林带雪潜生草桃李虽春未有花幸接上賔登郑驿羞为长女似黄家今朝一望还成暮欲别芳菲恋嵗华
　　【三四独出风华脱尽蹊径】
　　送濮阳録事赴忠州
　　成名莫叹双旌逺主印还为一郡雄赤叶黄花随野岸青山白水映江枫巴人夜话孤舟里越鸟春啼众壑中闻说古书多未校肯令才子乆西东
　　宿淮浦忆司空文明
　　愁心一倍长离忧夜思千重恋昔游秦地故人成逺梦楚天凉雨在孤舟诸溪近海潮皆应独树边淮叶尽流别恨最深何处写前程惟有一登楼
　　【四语清趣】
　　五言絶句
　　聴筝
　　鸣筝金粟柱素手玉房前欲得周郎顾时时误拂弦
　　拜新月
　　开帘见新月即便下阶拜细语人不闻北风吹裙带
　　【有古意】
　　七言絶句
　　春晩游鹤林寺寄使府诸公
　　野寺寻春花已迟背岩唯有两三枝平生携酒犹堪醉为报春风且莫吹








　　唐诗镜巻三十二
　　钦定四库全书
　　唐诗镜巻三十三
　　明　陆时雍　编
　　中唐第五
　　司空曙【字文明广平人登进士第韦皋招致幕府授洛阳主簿贞元初为水部郎中终虞部郎中有集二巻】
　　五言律诗
　　送王先生归南山
　　儒中年最老独有济南生爱子方传业无官自耦耕竹通山舍逺云接雪田平愿作门人去相随隠姓名
　　送栁震入蜀
　　粉堞连青气喧喧杂万家夷人祠竹节蜀鸟乳桐花酒报新丰景琴迎抵峡斜多闻滞游客不似在天涯
　　送史由之峡州
　　峡口巴江外无风浪亦翻蒹葭新有鴈云雨不离猨行客思乡逺愁人赖酒昏檀郎好聨句共滞谢家门
　　【三四清颖下语更链】
　　送王闺
　　相送临寒水苍然望故关江芜连梦泽楚雪入商山话我他年旧看君此日还因将自悲涙一洒别离间
　　【后四语写意流动】
　　云阳馆与韩绅宿别
　　故人江海别几度隔山川乍见翻疑梦相悲各问年孤灯寒照雨湿竹暗浮烟更有明朝恨离杯惜共传
　　【四语沈痛】
　　过庆寳寺
　　黄叶前朝寺无僧寒殿开池晴龟出曝松暝鹤飞囘古井碑横草隂廊画杂苔禅宫亦销歇尘世转堪哀
　　【结弱】
　　送曹三同猗游山寺
　　山踏青芜尽凉秋古寺深何时得连防此夜更闻琴穷水云同穴过僧虎共林殷勤如念我遗尔挂冠心
　　【五六竒】
　　【附故郭婉仪挽歌　一日辞秦镜千秋别汉宫岂唯泉路掩长使月轮空苦絶凝朝露悲声切暝风婉仪余旧徳仍载礼经中苦絶二字生强无味】
　　七言律诗
　　闲园即事寄陈公
　　欲就东林寄一身尚怜儿女未成人柴门客去残阳在药圃虫喧秋雨频近水方同梅市隠曝衣多笑阮家贫深山兰若何时到羡与闲云作四邻
　　秋日趋府上张大夫
　　重城洞启肃秋烟共説羊公在镇年鼙鼓暗惊黄叶落旌旗遥拂鴈行偏石过桥下书曾受星降人间梦已传谪吏何能沐风化空将歌颂拜车前
　　【五六出语欵致】
　　赠衡岳隠禅师
　　拥褐安居南岳头白云髙寺见衡州石窻湖水揺寒月枫树猿声报夜秋讲席旧逢山鸟至梵经初向竺僧求自知身老将传法因下人间遂此游
　　长安晓望寄程补阙
　　迢递山河拥帝京参差宫阙接云平风吹晓漏经长乐栁带晴烟出禁城天静笙歌临路发日髙车马隔尘行独有浅材甘未达多惭名在鲁诸生
　　题陈上人院
　　闭门不出自焚香拥褐看山嵗月长雨后緑苔生石井秋来黄叶遍绳牀身闲何处无真性年老曽言隠故乡更说本师同学在几时携手见衡阳
　　五言排律
　　晦日益州北池陪宴
　　临泛从公日仙舟翠幕张七桥通碧沼双树接花塘玉烛收寒气金波隠夕光野闻歌管思水静绮罗香游骑萦林逺飞桡截岸长郊原懐灞浐陂溠写江潢常侍传花诏偏禆问羽觞岂令南岘首千载播余芳
　　【轻敲细放】
　　立秋日
　　律变新秋至萧条自此初花酣莲报谢叶在栁呈疎澹日非云映清风似雨余巻帘凉暗度迎扇暑先除草静多翻鷰波澄乍露鱼今朝散骑省作赋兴何如
　　【小巧家风】
　　五言絶句
　　唐昌公主院看花
　　遗殿空长闭乘鸾自不囘至今荒草上寥落旧花开
　　留卢秦卿
　　知有前期在难分此夜中无将故人酒不及石尤风
　　【四语安顿许意古人有意如无】
　　七言絶句
　　送卢彻之太原谒尚书
　　榆落雕飞关塞秋黄云画角见并州翩翩羽骑双旌后上客亲随郭细侯
　　峡口送友人
　　峡口花飞欲尽春天涯去住泪沾巾来时万里同为客今日翻成送故人
　　【意好苐格稍卑】
　　病中遣妓
　　万事伤心在目前一身憔悴对花眠黄金用尽教歌舞留与他人乐少年
　　【直而挚故咏之自觉可伤】
　　【附登岘山亭　岘山囘首望秦关南向荆州几日还今日登临唯有泪不知风景在何山　强作无情之泪自是诗家习气】
　　耿漳【河东人代宗寳应二年进士为大理司法终于左拾遗诗二巻】
　　五言古诗
　　发南康夜泊贑石中
　　倦客乘归舟春溪杳将暮羣林结暝色孤泊有佳趣夜山转长江赤月吐深树飒飒松上吹泥泥花间露险石俯潭涡跳湍碍沿泝岂唯垂堂戒兼以临深惧稍出囘鴈峯明登斩蛟柱连云向重山杳未见钟路
　　【老气】
　　五言律诗
　　华州客舍奉和崔端公春城晓望
　　不语看芳径悲春懒独行向人防月在报雨早霞生贫病催年齿风尘掩姓名赖逢骢马客郢曲缓羇情
　　【三四新嫩六语足痛】
　　过三郊驿却寄杨评事时此子郭令公欲有表荐
　　冉冉青衫客悠悠白髪人乱山孤驿暮长路百花新终嵗行他县全家望此身更思君去就早晩问平津
　　题庄上人房
　　不语焚香坐心知道已成流年哀此世定力见他生暮雪余春冷寒灯独昼明寻常五侯至敢望下阶迎
　　游钟山紫芝观
　　系舟仙宅下清磬落春风雨数芝田长云开石路重古房清磴接深殿紫烟浓鹤驾何时去游人自不逢
　　【云间石路重重字得景】
　　登沃州山
　　沃州初望海携手尽时髦小暑开鹏翼新蓂长鹭涛月如芳草逺身比夕阳髙羊祜伤风景谁云异我曹
　　【三四新异】
　　代宋州将淮上乞师
　　唇齿幸相依危亡故逺归身轻百战出家在数重围上将坚深垒残兵鬬落晖常闻铁劒利早晩借余威
　　【三四实歴境成】
　　邠州留别
　　终嵗山川路生涯总几何艰难为客惯贫贱受恩多暮角寒山色秋风逺水波无人见惆怅垂鞚入烟萝
　　七言律诗
　　朝下寄韩舍人
　　侍臣鸣佩出西曹鸾殿分阶翊防旄瑞气迥浮青玉案日华遥上赤霜袍花间焰焰云旗合鸟外亭亭露掌髙肯念万年芳树里随风一叶在蓬蒿
　　奉和李观察登河中白楼
　　城上髙楼飞鸟齐从公一遂蹑丹梯黄河曲尽流天外白日轮轻落海西玉树九重长在梦云衢一望杳如迷何心更和阳春奏况复秋风闻战鼙
　　【语气饱湛】
　　五言排律
　　和王懐州观西营秋射
　　谢公亲校武草碧露漫漫落叶停髙驾空林满从官迎筹皆叠鼓挥箭或移竿名借三军勇功推百中难主皮山郡晩饮算栁营寒明日开铃阁新诗双玉盘
　　五言絶句
　　秋日
　　反照入闾巷忧来与谁语古道无人行秋风动禾黍严维【字正文越州人武徳二年进士为校书郎诸暨及河南尉又充河南严中丞幕府终校书郎诗一巻】
　　五言律诗
　　酬刘员外长卿见寄
　　苏耽佐郡时近在白云司药补清羸疾牕吟絶妙词栁塘春水漫花坞夕阳迟欲识懐君意明朝访檝师
　　【五六景佳】
　　留别邹绍刘长卿
　　中年从一尉自笑此身非道在甘防禄时难耻息机晨趋本郡府昼掩故山扉待得干戈毕何妨更采薇
　　【三四语有商略絶似少陵】
　　九日陪崔峒郎中北山宴
　　上客南台至重阳此会文菊芳寒露洗杯翠夕阳曛务简人同醉溪闲鸟自羣府中官最小唯有孟参军【附和皇甫冉夏日逰华严寺　初地华严会王家少长行到宫龙节驻礼塔鴈行成莲界千峯静梅天一雨清禅庭未可恋圣主寄苍生】
　　【附送李秘书往儋州　魑魅曽为伍蓬莱近拜郎臣心瞻北阙家事在南荒莎草山城小毛洲海驿长成知必大宁是泛沧浪】
　　七言律诗
　　送崔峒使往睦州兼寄薛司戸
　　如今相府用英髦独往南州肯告劳氷水近开渔浦出雪云初卷定山髙木奴花映桐庐县青雀舟随白露涛使者应须访廉吏府中惟有范功曹
　　五言排律
　　奉和刘祭酒伤白马
　　沛艾如龙马来从上苑中棣华恩见赐伯舅礼仍崇镜防黄金眼花开白雪骢性柔君子徳足逸大王风色防鸣珂净声连喷玉雄食塲恩未尽过隙命旋终练影依云没银鞍向月空仍闻乐府唱犹念代劳功
　　五言絶句
　　江南三月
　　江南季春天莼菜细如弦湖边草作迳湖上叶如船
　　【语趣】
　　七言絶句
　　发桐庐寄刘长卿员外
　　处处云山无尽时桐庐南望转参差舟人莫道新安近欲上潺潺行自迟
　　章八元【睦州桐庐人大厯六年进士贞元中调句容主簿有诗集今传于世一巻】
　　五言律诗
　　新安江行
　　江源南去永野渡暂维梢古戌悬鱼网空林露鸟巢雪晴山脊见沙浅浪防交自笑无媒者逢人即解嘲
　　【三四清出】
　　常衮【京兆人登进士第为中书舍人代宗拜门下侍郎同平章事徳宗建中初为福建观察使始教闽人知学】
　　五言排律
　　晩秋集贤院即事寄徐薛二侍郎
　　穆穆上清居沈沈中秘书金铺深内殿石甃尽寒渠花树台斜倚宫烟阁半虚缥囊铺锦绣翠轴巻琼琚墨润氷文薾香销蠧字鱼翻黄桐叶老吐白桂花初旧徳双逰处聨芳千载余北朝荣庾薛西汉盛严徐侍讲亲华扆征诗步绮疎缀帘金翡翠赐砚玉蟾蜍移秩东南逺离忧嵗月余承明期重入江海意何如
　　【整而湛】
　　张继【字懿孙兖州人登天寳十二年进士第大厯末授检校戸部员外郎分掌财赋于洪州诗一巻】
　　五言絶句
　　感懐
　　调与时人背心将静者论经年帝城里不识五侯门
　　长相思
　　辽阳望河县白首无由见海上瑚枝年年寄春燕
　　七言絶句
　　枫桥夜泊【此地有半夜钟谓之无常钟继志其异耳欧阳以为语病非也】
　　月落乌啼霜满天江枫渔火对愁眠姑苏城外寒山寺夜半钟声到客船
　　沈傅师
　　七言古诗
　　次潭州酬唐侍御姚员外逰道林岳麓寺题示
　　承明年老輙自论乞得湘守东南奔为闻楚国富山水青嶂逦迤僧家园含香珥笔皆眷旧谦抑自忘台省尊不令执简亭馆直许携手游山樊忽惊列岫晓来逼朔雪洗尽烟岚昏碧波回绕三山转丹槛缭郭千艘屯华镳躞蹀绚沙步大斾防错辉松门樛枝竞骛龙蛇势折干不灭风霆痕相重古殿倚岩腹别引新径萦云根目伤平楚虞帝魂情多思逺聊开樽危弦细管逐歌飘画鼓绣靴随节飜锵金七言凌老杜入木八法蟠髙轩嗟余潦倒乆不知忍复感激论元元
　　顾况【字逋翁姑苏人至徳进士性恢谐与栁浑李泌为方外友徳宗时浑辅政召为秘书郎及泌为相自谓得达官乆之迁著作郎坐诗语嘲谑贬饶州司戸居华山以老寿终有集二十巻】
　　五言古诗
　　从军行
　　弭节结徒侣速征赴龙城单于近突围烽燧屡夜惊长弓挽满月剑华霜雪明逺道百草殒峭觉寒风生风寒欲砭肌争奈裘袄轻囘首家不见鴈空中鸣笳奏遝以哀肃肃趣严程寄语塞外胡拥骑休横行
　　【有风格】
　　七言古诗
　　公子行
　　轻薄儿面如玉紫陌春风纒马足双悬金缕鹘飞长衫刺雪生犀束緑槐夹道隂初成瑚几节敌流星红肌拂拂酒光凝当街背拉金吾行朝逰咚咚鼓声发暮逰咚咚鼓声絶入门不肯自升堂美人扶踏金堦月
　　【絶有意致】
　　八月五日歌
　　四月八日明星出摩耶夫人降前佛八月五日佳气新昭成太后生圣人开元九年燕公説奉诏聴置千秋节丹青庙里贮姚宋花萼楼中宴岐薛清乐灵香几处闻鸾歌凤吹动祥云已于武库见灵鸟仍向晋山逢老君率土普天无不乐河清海晏穷寥廓梨园子弟传法曲张果先生进仙药玉座凄凉逰帝京悲翁囘首望承明云韶九奏杳然逺唯有五陵松栢声
　　悲歌
　　边城路今人犁田昔人墓岸上沙昔时江水今人家今人昔人共长叹四气相催节回换明月皎皎入华池白云离离渡青汉我欲升天天隔霄我欲渡水水无桥我欲上山山路险我欲吸井井泉遥越人翠被今何夕独立沙边江草碧紫燕西飞欲寄书白云何处蓬莱客
　　【起饶感慨我欲四语意调未得髙逺】
　　攀龙引
　　轩辕黄帝初得僊鼎湖一去三千年周流三十六洞天洞中日月星辰聨骑龙驾景游八极轩辕弓剑无人识东海青童寄消息
　　【数语自足了当】
　　露青竹杖歌
　　鲜于仲通正当年章仇兼琼在蜀川约束蜀儿采马鞭蜀儿采鞭不敢眠横截斜飞飞鸟边绳桥夜上层崖巅头揷白云捧飞泉采得马鞭长且坚浮沤丁子珠聨聨灰煮蜡揩光烂然章仇兼琼持上天上天雨露何其偏飞龙闲廐马数千朝饮吴江夕秣燕红尘扑辔汗湿鞯狮子麒麟聊比肩江面昆明洗刷牵四蹄踏浪头枿天蛟龙稽颡河伯防拓羯胡雏脚手鲜陈闳韩干丹青妍欲貌未貌眼欲穿金鞍玉勒锦连干骑入桃花扬栁烟十二楼中奏管弦楼中美人夺神仙争爱大家把此鞭禄山入关关破年忽见扬州北邙前秪有人还千一钱亭亭笔直无皱节磨将形相一条铁市头格是无人别江海贱臣不拘絏垂牕挂影西牕缺稚子覔衣挑仰穴家童拾薪几抝折玉润犹沾玉垒雪碧鲜似染苌血蜀帝城边子规咽相如桥上文君絶往年防马降至尊七盘九折横剑门穆王八骏超昆仑安用冉冉孤山根圣人不贵难得货金玉瑚谁买恩
　　【不嫌潦倒】
　　逺思曲
　　新系青丝百尺绳心在君家辘轳上我心皎洁君不知辘轳一转一惆怅何处春风吹晓幕江南渌水通朱阁美人二八顔如花泣向春风畏花落临春风聴春鸟别时多见时少愁人一夜不得眠瑶井玉绳相对晓
　　【动自振絶】
　　七言律诗
　　送大理张卿
　　春色依依伤解携月卿今夜泊隋堤白沙洲上江蓠长緑树村边谢豹啼迁客本来无倚仗故人相去隔云泥越禽唯有南枝分目送归鸿飞向西
　　【清径】
　　五言排律
　　乐府
　　暖谷春光至宸游近甸荣云随天仗转风入御帘轻翠葢浮佳气朱楼倚太清朝臣冠剑退宫女管弦迎细草承雕辇繁花入幔城文房开圣藻武卫宿天营玉醴随觞至铜壶逐漏行五星含土徳万姓彻中声亲祀先崇典躬推示劝耕国风新正乐农器近销兵道徳关河固刑章日月明野人同鸟兽率舞感升平
　　送从兄奉使新罗
　　六气铜浑转三光玉律调河宫清奉賮海岳晏来朝地接提封入天平赐贡饶扬威轻破虏柔服耻征辽曙色黄金阙寒声白鹭潮楼船方习战骢马是嘉招帝女飞衔石鲛人卖泪绡管宁虽不偶徐穉倘相邀独岛悬空翠孤霞上泬寥蟾蜍同汉月防蝀异秦桥水豹横吹浪花鹰迥拂霄晨装凌漭夜泊记招揺几路通峤何山是沃焦风晴自起隂火暝潜烧鬒髪成新髻人参长旧苗扶桑迎日近析木带津遥梦向愁中积防当别处销临川思结网见弹欲求雕共散羲和厯谁差甲子朝沧波仗忠信译语辨讴謡叠鼓鲸鳞隠隂帆鹢首飘南溟垂大翼西海饮文鳐指景寻灵草排云聴洞箫封侯万里外未肯后班超
　　【气链故语不琢而坚】
　　五言絶句
　　忆鄱阳旧逰
　　悠悠南国思夜向江南泊楚客断肠时月明枫子落
　　【末句风味】
　　溪上
　　采莲溪上女舟小怯揺风惊起鸳鸯宿水云撩乱红
　　【景趣佳絶令人肠断】
　　洛阳陌二首
　　莺声满御堤隄拂栁丝齐风送名花落香红衬马蹄
　　【末语芬】
　　珂佩逐鸣驺王孙结伴逰金丸落飞鸟乘兴醉青楼
　　七言絶句
　　王郎中席歌妓
　　栁拂青楼花满衣能歌宛转世应稀空中几处闻清响欲绕行云不遣飞
　　宫词
　　玉楼天半起笙歌风送宫嫔笑语和月殿影开闻夜漏水晶帘卷近秋河
　　江上故居
　　家在双峯兰若边一声秋磬发孤烟山连极浦鸟飞尽月上青林人未眠
　　【末句佳】
　　和宫女题红叶
　　愁见莺啼栁絮飞上阳宫女断肠时君恩不禁东流水叶上题诗寄与谁
　　【更一转意自觉怨甚】
　　山中聴子规
　　幽人自爱山中宿又近葛洪丹井西牕中有个长松树半夜子规来上啼
　　【轻便却近竹枝词体】
　　湖中
　　青草湖边日色低黄茅嶂里鹧鸪啼丈夫飘泊今如此一曲长歌楚水西
　　竹枝词
　　帝子苍梧不复归洞庭叶下楚云飞巴人夜唱竹枝后肠断晓猿声渐稀
　　忆故园
　　惆怅多山人复稀杜鹃啼处涙沾衣故园此去千余里春梦犹能夜夜归
　　【末句巧于写意】
　　宿昭应
　　武帝祈灵太乙坛新丰树色绕千官那知今夜长生殿独闭空山月影寒
　　【附聴角思归　故园黄叶满青苔梦后城头晓角哀此夜断肠人不见起行残月影徘徊　意尽】


　　唐诗镜巻三十三
　　钦定四库全书
　　唐诗镜卷三十四
　　明　陆时雍　编
　　中唐第六
　　陈润
　　五言律诗
　　赋得秋河曙耿耿
　　晓望秋髙夜微明欲曙河桥成鹊已去机罢女应过月上殊开练云行类动波寻源不可到耿耿复如何
　　【浅】
　　马异
　　五言律诗
　　暮春醉中寄李干秀才
　　欢异且交亲酒生开瓮春不须愁犯卯且乞醉过申折草为筹筯铺花作锦裀娇莺解言语留客也慇懃【附荅卢仝结交诗　有鸟南翔口衔一书札达我山之维开缄金玉焕陆离乃是卢仝结交诗此诗峭絶天邉格力与文星色相射长河防作数条丝太华磨成一拳石莫嗟独秀无往还月中丹桂难追攀况值乱邦不平年廻陵倒谷如等闲与君俛首大艰阻喙长三尺不得语因君今日形章句羡狝猴兮着衣裳悲蚯蚓兮安翅羽上天不识察仰我为辽天失所将吾剑兮切淤泥使良骥兮捕老防昨日脱身卑贱笼卯星借与老人峯抱锄劚地芸芝术偃葢参天旧有松术与松兮保身世卧居居兮起吁吁潄潺潺兮聆嘒嘒道在其中可终歳不教辜负尧为帝烧我荷衣摧我身囘看天地如砥平钢刀剉骨不辞去毕躬君子今明明俛首辞山心惨恻白云虽好恋不得看云且拟直须防病风又巻西飞翼为报覃懐新结交死生富贵存后凋我心不畏朱公叔君意须防刘孝标以胶投漆苦不早就中相去万里道河水悠悠山之间无由抱袂摅懐抱忆仝吟能文洽臭成兰薰不知何处清风夕拟使张华见陆云】
　　卫象【字长林大厯间司空曙同时人官为侍御】
　　七言絶句
　　古词
　　鹊血雕弓湿未乹鸊鹈龙剑夜光寒辽东老将鬓如雪犹向旄头夜夜防
　　李正封
　　五言古诗
　　咏露
　　霏霏灵液重云表无声落霑树急蝉洒池凄皓鹤流尘清逺陌飞月澄髙阁宵润玉堂帘曙寒金井索佳人比珠泪坐感空绡薄
　　【附贡院楼北新栽小松　青苍初得地华省植来新尚带山中色犹含洞里春近楼依北户隠砌浄逰尘鹤寿应成葢龙形未有鳞为梁资大厦封爵耻嬴秦幸此观光日清风屡得亲】
　　长孙翺【肃代时人】
　　七言絶句
　　宫词
　　一道甘泉出御沟上皇行处不曾秋谁言水是无情物也到宫前咽不流
　　【病出之太浅】
　　崔防
　　七言絶句
　　题城南诗
　　去年今日此门中人靣桃花相映红人靣祗今何处去桃花依旧笑春风
　　【附三月三日陪裴大夫泛长沙东湖有湖光迷翡翠草色醉蜻蜓之句附冷朝阳立春　玉律传佳节青阳应北辰土牛呈嵗稔防燕表年春腊尽星廻次寒余月建寅风光何处好云物望中新流水初销冻潜鱼欲振鳞梅花将栁色偏思越乡人】
　　戎昱【荆南人登进士第卫伯玉镇荆南辟为从事德宗建中中为辰防二州刺史京兆尹李銮欲以女妻之令改姓昱辞】
　　五言古诗
　　长安秋夕
　　八月更漏长愁人起常早闭门寂无事满院生秋草昨宵北窻梦先入荆南道逺客归去来在家贫亦好
　　七言古诗
　　听杜山人弹胡笳歌
　　緑琴胡笳谁妙弹山人杜陵名庭兰杜君少与山人友山人没来今已乆当时海内求知音嘱付胡笳入君手杜陵攻琴四十年琴声在音不在弦座中为我奏此曲满堂萧瑟如穷边第一第二拍涙尽蛾眉没蕃客更闻出塞入塞声穹庐氊帐难为情胡天雨雪四时下五月不曾芳草生须防促轸变宫征一声悲兮一声喜南防汉月双眼明却顾胡儿寸心死囘鹘数年收洛阳洛阳士女皆驱将岂无父母与兄弟闻此哀情皆断肠杜陵先生证此道沈家祝家皆絶倒如今世上雅风衰若个深知此声好世上爱筝不爱琴即明此调难知音今朝促轸为君奏不向俗流传此心
　　【忼愤歴拉声与胡笳相拟】
　　五言律诗
　　和蕃
　　汉家青史上计拙是和亲社稷依明主安危托妇人岂能将玉貌便拟静胡尘地下千年骨谁为辅佐臣
　　【三四怨而理此言有禆国计殆不徒作】
　　再赴桂州先寄李大夫
　　玷玉甘长弃朱门喜再逰过因谗后重恩合死前酬飬骥须怜瘦栽松莫厌秋今朝两行泪一半血和流
　　【三四宛转沉痛足匹少陵深衷料理语】
　　【附桂州腊夜　坐到三更尽归仍万里賖雷声偏傍竹寒梦不离家晓角分残漏孤灯落碎花二年随骠骑辛苦向天涯附冬日宴梁十三防　故人能爱客秉烛防吾曹家为朋徒罄心縁翰墨劳夜寒消腊酒霜冷重绨袍醉卧西窻下时闻鳫响髙】七言律诗
　　江城秋霁
　　霁后江城风景凉岂堪登眺只堪伤逺天防蝀収残雨映水鸬鷀近夕阳万事无成空过日十年多难未还乡不知何处消兹恨转觉愁随夜夜长
　　【近字不得力】
　　七言絶句
　　湖南春日二首
　　自怜春日客长沙江上无人转忆家光景却添乡思苦檐前数片落梅花
　　三湘漂寓若流萍万里江乡隔洞庭羇客春来心欲碎东风莫遣栁条青
　　塞下曲
　　汉将归来虏塞空旌旗初下玉闗东髙蹄战马三千匹落日平原秋草中
　　戏赠张使君
　　数载蹉跎罢缙绅五湖乘兴转迷津如今野客无家第醉处寻常是主人
　　旅次寄湖南张郎中
　　寒江近户漫流声竹影当窻乱月明归梦不知湖水濶夜来还到洛阳城
　　【附感春　防花泪尽知春尽防断防花祗恨春名位未霑身欲老诗书寕救眼前贫】
　　蒋防
　　五言排律
　　赋得秋月悬清辉
　　秋月沿霄汉亭亭委素辉山明桂花发池满夜珠归入户人偏揽临枝鹊正飞影连平野静轮度晓云微晶晃浮轻露徘徊映薄帷此时千里道延望独依依
　　舒元舆
　　七言古诗
　　桥山懐古
　　轩辕厌代千万秋渌波浩荡东南流今来古往无不死独有天地长悠悠我乘驿骑到中部古闻此地为渠搜桥山突兀在其左荒榛交锁寒风愁神仙天下亦如此况我慼促如蜉蝣谁言衣冠葬其下不见弓剑何人収哀喧叫笑牧童戏隂天月落狐狸游却思皇坟立人极车轮马迹无不周洞庭张乐降鹤涿鹿大战摧蚩尤智勇神天不自大风后力牧输长筹襄城迷路问童子帝乡归去无人留崆峒求道失遗迹荆山铸鼎余荒丘君不见黄龙飞去山下路断髯成草风飕飕
　　【气魄掀掲】
　　刘太真
　　五言古诗
　　继三使君诗【并序】
　　顾十二左迁过韦苏州房杭州韦睦州三使君皆有郡中燕集诗因亦成萹
　　宠至乃不惊罪得非无由奔迸歴畏途缅邈赴偏陬牧此雕敝甿属当赋敛秋夙兴谅无补旬暇焉敢休前日懐友生独登城上楼迢迢西北望逺思不可収今日车骑来旷然销人忧晨迎东斋饭晩度南溪逰以我碧流水泊君青翰舟莫将迁客程不为胜景留飞扎谢三守斯篇希见酬
　　【穏贴】
　　张南史【字季真幽州人以试参军避乱居扬州再召未赴而卒诗一巻】
　　七言律诗
　　陆胜宅秋雨中探韵
　　同人永日自相将深竹闲园偶辟疆已被秋风敎忆鲙更闻寒雨劝飞觞归心莫问三江水旅服徒霑九月霜醉里欲寻骑马路萧条几处有垂杨
　　【音律溜亮】
　　【附张众甫寄兴国池鹤上刘相公　驯狎经时乆防褷短翮存不随淮海变空媿稻粱防独立秋天净单栖夕露繁欲飞还敛翼谁敢望乘轩】
　　李益【字君虞陇西姑臧人始八歳燕戎乱华大厯四年登第出身二十三受末秩从事十八载多在兵间有心疾不见用后为幽州刘济屯田副使献诗有感恩知有地不上望京楼之句宪宗闻其名召为秘书少监负才凌下官幽州时有怨望语降秩寻复为太子宾客转散骑常侍后迁礼部尚书致仕卒有集二巻行于世】
　　五言古诗
　　溪中月下寄杨子尉封亮
　　蘅若夺幽色衔思恍无悰宵长霜露多歳晏淮海风团团山中月三五离夕同露凝朱弦絶觞至兰玉空清光液流波盛明难再逢常恐河汉逺坐窥烟景穷小人谅处隂君子树大功永愿厉髙翼慰我丹桂丛
　　【清藻】
　　将赴朔方早发汉武泉
　　弭葢出故闗穷秋首邉路问我此何为平生重一顾风吹山下草系马河边树奉役良有期囘瞻终未屡去乡幸未逺戎衣今已故岂惟幽朔寒念我机中素去矣勿复言所酬知音遇
　　自朔方还与郑式瞻崔称郑子周岑赞同防法云寺三门避暑
　　予本疎放士朅来非外矫误落边尘中爱山见山少始投清凉宇门值烟岫表参差互明防彩翠竟昏晓泠泠逺风来过此羣木杪英英二三彦襟旷去烦扰防川出潜鱼息隂勌飞鸟徇物不可穷唯于此心了
　　【爱山见山少是一佳句】
　　入华山访隠者经仙人石坛
　　三考四岳下官曹少休沐久负青山诺今还获所欲常闻玉清洞金简授箓夙驾升天行云逰恣霞宿平明矫轻策扪石入空曲仙人古石坛苔绕青瑶局阳桂凌烟紫隂萝冒水緑隔世闻丹经悬泉注明玉前惊羽人防白日天居肃问我将致辞笑之自相目竦身云遂起仰见双白鹄堕其一纸书文字类鸟足视之了不识三返又三复归来问方士举世莫解读何必若蜉蝣然后为局促鄙哉宦防子身志俱降辱再徃不及期劳歌叩山木
　　【绰有古趣可作青莲后一人】
　　华隂东泉同张处士诣藏律师兼简县内同官因寄齐中书
　　苍崖抱寒泉沦照洞金碧潜鳞孕明晦山灵閟幽赜前峯何其诡万变穷日夕松老风易悲山秋云更白故人邑中吏五里僊雾隔美质简琼瑶英声铿金石烦君竟相问问我此何适我因賛时理书寄西飞翮哲匠熈百工日月被光泽大国本多士荆岑无遗璧髙网弥八纮皇圗明四辟羣材既兼畅顾我在草泽贵无身外名贱有区中役忽忽百龄内殷殷千虑廹人生已如寄在寄复为客旧国不得归风尘满阡陌
　　罢秩后入华山采茯苓逢道者
　　委绶来名山观竒恣所停山中若有闻言此不死庭遂逢五老人一谓西岳灵或闻樵人语飞去入昴星授我出云路苍然凌石屏视之有文字乃古黄庭经左右长松列动摇风露零上蟠千年枝隂虬负青下结九秋霰流膏为茯苓取之砂石间异若龟鹤形况闻秦宫女华髪变已青有如上帝心与我千万龄始疑有仙骨链防可永宁何事逐豪游饮啄以羶腥神物亦自閟风雷防此扃欲传山中寳囘策忽已暝乃悲世上人求醒终不醒
　　华山南庙
　　隂山临古道古庙闭山碧落日秋草中搴芳荐瑶席明灵逹精意髣髴如不隔岩雨神降时囘飚入松柏常闻坑儒后此地返秦璧自古害忠良神其辅宗祏
　　莲塘驿
　　五月渡淮水南行绕山陂江村逺鸡应竹里闻缲丝楚女肌髪美莲塘烟露滋菱花覆碧渚黄鸟双飞时渺泝洄远凭风托微词斜光动流睇此意难自持女歌本轻艶客行多怨思女萝防幽蔓拟上青桐枝
　　【丽　寄言微结意逺】
　　游子吟
　　女羞夫婿薄客耻主人贱遭遇同众流低囘媿相见君非青铜镜何事空照靣莫以衣上尘不谓心如练人生当荣盛待士勿言倦君防白日驰何异上箭
　　【古而绚】
　　杂曲
　　妾本蠺家女不识贵门仪藁砧持玉斧交结五陵儿十日或一见九日在路歧人生此夫婿富贵欲何为杨栁徒可折南山不可移妇人贵结髪寕有再嫁资嫁女莫望髙女心愿所宜寕从贱相守不愿贵相离蓝叶鬰重重蓝花若榴色少妇归少年华光自相得谁言配君子以奉百年身有义即夫婿无义还他人爱如寒炉火弃若秋风扇山岳起靣前相防不相见丈夫非小儿何用强相知不见朝生菌易成还易衰征客欲临路居人还出门北风河梁上四野愁云繁岂不恋我家夫婿多感恩前程有日月勲绩在河源少妇马前立请君听一言春至草亦生谁能无别情殷勤展心素见新莫防故遥望孟门山殷勤报君子既为随阳鴈勿学西流水甞闻生别离悲莫悲于此同器不同荣堂下即千里与君贫贱交何异萍上水托身天使然同生复同死
　　【古意叠见更当使简链得佳】
　　七言古诗
　　大礼毕皇帝御丹凤门改元建中大赦
　　大明曈曈天地分六龙负日升天门鳯凰飞来衔帝箓言我万代金皇孙灵鸡鼔舞承天赦髙翔百尺埀朱幡宸居穆清受天厯建中甲子合上元昊穹景命即已至王事乃可酬乾坤升中告成荅贶泥金检玉昭鸿思云亭之事畧可记七十二君寕独尊小臣欲上封禅表乆而未就归陵园
　　【鸿藻】
　　效古促促曲为河上思妇作
　　促促何促促黄河九囘曲嫁与棹郎空牀将影宿不道君心不如石那令妾貌长如玉
　　古别离
　　双剑欲别风凄然雌沈水底雄上天江囘汉转两不见云交雨合知何年古来万事皆由命何用临歧苦涕涟
　　野田行
　　日没出古城野田何茫茫寒狐啸青塜鬼火烧白杨昔人未为泉下客行到此中曾断肠
　　【意语足色自当得简】
　　轻薄篇
　　豪不必驰千骑雄不在垂双鞬天生俊气自相逐出与雕鹗同飞翻朝行九衢不得意下鞭走马城西原忽闻燕雁一声去囘鞍挟弹平陵园归来青楼曲未卒美人玉色当金尊淮隂少年不相下酒酣半笑倚市门安知我有不平色白日欲落红尘昏死生容易如反掌得意失意由一言少年但饮莫相问此中报讐亦报恩
　　【矫矫歴落】
　　登夏州城观送行人赋得六州胡儿歌
　　六州胡儿六蕃语十歳骑羊逐沙防沙头牧马孤雁飞汉军游骑貂锦衣云中征戌三千里今日征行何歳归无定河边数枝栁共送行人一杯酒胡儿起作和蕃歌齐唱呜呜尽垂手心知旧国西州逺西向胡天望乡乆囘头忽作异方声一声囘尽征人首蕃音虏曲一难分似説边情向塞云故国闗山无限路风沙满眼堪断魂不见天边青作塜古来愁杀汉昭君
　　登天坛夜见海
　　朝逰碧峰三十六夜上天坛月邉宿仙人携我搴玉英坛上夜半东方明仙钟撞撞近海日海中离离三山出霞梯赤城遥可分霓旌绛节倚彤云八鸾五鳯纷在御王母欲上朝元君羣仙指此为我説几见尘飞沧海竭竦身别我期丹宫空山处处遗清风九州下视杳未旦一半浮生皆梦中始知武皇求不死去逐瀛洲羡门子
　　五言律诗
　　喜见外弟又言别
　　十年离乱后长大一相逢问姓惊初见称名忆旧容别来沧海事语罢暮天钟明日巴陵道秋山又防重
　　【三四惊异絶倒】
　　晩春卧病喜振上人见访
　　卧牀如旧日窥户易伤春灵寿扶衰力芭蕉对病身道心空寂寞时物自芳新旦夕谁相访唯当摄上人
　　【四语身物适当可堪憔悴】
　　【附送栁判官赴振武　边庭汉仪重旌甲似云中虏地山川壮单于鼔角雄闗寒塞榆落月白胡天风君逐嫖姚将麒麟有战功】
　　【附喜入兰陵望紫阁峯呈宣上人　薙草开三径巢林喜一枝地寛留种竹泉浅欲开池紫閤当疎牖青松入坏篱从今安僻陋萧相是吾师】
　　七言律诗
　　同崔邠登鹳雀楼
　　鹳雀楼西百尺樯汀洲云树共茫茫汉家箫鼔空流水魏国山河半夕阳事去千年犹恨速愁来一日即为长风烟并是思归望逺目非春亦自伤
　　【浅迫】
　　送校书贾弇东归寄振上人
　　北风吹鴈数声悲况指前林是别时愁草不堪频送逺白云何处更相期山随匹马行看暮路入寒城去独迟为向东州故人道江淹已拟惠休诗
　　五言排律
　　宿冯翊夜雨赠主人
　　危心惊夜雨起望漫悠悠气耿残灯暗声繁髙树秋凉轩辞夏扇风幌揽轻裯思绪蓬初断归期雁暂留闗山蔼已失脸泪迸难収頼君时一笑方能解四愁
　　【归期雁暂留语何轻嫩】
　　【附府试古镜　旧是秦时镜今藏古匣中龙盘初挂月鳯舞欲生风石黛曾留殿朱光适在宫应祥知道泰鉴物觉神通肝胆诚难隠妍信易穷幸居君子室长愿免尘防】五言絶句
　　江南词
　　嫁得瞿塘贾朝朝悮妾期早知潮有信嫁与弄潮儿惜春伤同幕故人孟郎中兼呈去年看花友
　　畏老身全老逢春解惜春今年看花伴已少去年人
　　鹧鸪词
　　湘江斑竹枝锦翅鹧鸪飞处处湘云合郎从何处归
　　七言絶句
　　汴河曲
　　汴水东流无限春隋家宫阙已成尘行人莫上长堤望风起杨花愁杀人
　　夜上受降城闻笛
　　囘乐峯前沙似雪受降城上月如霜不知何处吹芦管一夜征人尽望乡
　　听鸣角
　　繁霜一叶落庭芜吹角当城汉月孤无限塞鸿飞不度秋风巻入小单于
　　【落意髙逺】
　　送客还幽州
　　惆怅秦城送独归蓟门云树逺依依秋风莫射南来鴈从遣乘春更北飞
　　奉贺武相公春晩闻莺
　　蜀道山川心易惊緑残梦晓闻莺分明似雪文君恨万怨千愁弦上声
　　宫怨
　　露湿晴花春殿香月明歌吹在昭阳似将海水添宫漏共滴长门一夜长
　　隋宫燕
　　燕语如伤旧国春宫花一落旋成尘自从一闭风光后防度飞来不见人


　　唐诗镜巻三十四
　　钦定四库全书
　　唐诗镜巻三十五
　　明　陆时雍　编
　　中唐第七
　　于鹄【隠居于汉阳大厯间应荐起歴诸府从事有集一巻】
　　【于鹄气局浅狭然语有实际】
　　五言古诗
　　过凌霄洞天谒张先生祠
　　戢戢乱峰里一峰独凌天下防如尖髙上有十里泉志人爱幽深一住五十年悬牍到其上乗牛耕药田衣食不下求乃是云中仙山僧独知处相引冲碧烟断崖昼昏黒槎臬横只椽靣壁攀石棱飬力方敢前累歇日已没始到茅堂边见客不问谁礼质无周旋醉卧枕欹树寒坐展青氊折松扫藜牀秋菓顔色鲜链蜜敲石炭洗澡乘瀑泉白犬防客衣惊走闻腥膻乃知轩冕徒寕比云壑眠
　　【能言其际亦有气格】
　　寄卢俨员外秋衣词
　　寄逺空以心心诚亦难知箧中有秋帛裁作逺客衣缝制虽女工尺度手自持容貌常目中长短不复疑斜缝宻且坚游客多尘缁意欲都无言澣濯耐歳时殷勤托行人传语慎勿遗别来已年老亦闻鬓成丝纵然更相逢握手唯是悲所寄莫复弃愿见长相思
　　山中访道者
　　触烟入溪口岸岸唯柽栎其中尽碧流十里不通屐出林山始转絶径縁峭壁把藤借行势侧足慿石脉顑牙断行处光滑猿猱迹忽然风景异乃到神仙宅天晴茅屋头残云蒸气白隔梳髪声乆立闻吹笛抱琴出门来不顾人间客山院不洒扫四时自虚寂落叶埋长松出地才数尺曾读上清经知注长生籍愿示不死方何山有琼液
　　【写景如纪事语】
　　早上凌霄第六峰入紫谿礼白鹤观祠
　　路转第六峰传是十里程放石试浅深防壁虵鸟惊欲下先襞衣路底避枯茎廻途歇嵌崖整带重冠缨及到紫石溪晻晻已天明渐近神仙居桂花湿溟溟隂苔无人踪时得白鹤翎忽然见朱楼象牌题玉京沉沉五云影香风散萦萦清斋上玉堂户悬水精青童撞金屑杵臼声丁丁膻腥遥问谁稽首称姓名若容在溪口愿乞残云英
　　古挽歌
　　双辙出郭门绵绵东西道送死多于生防人得终老见此切肺肝不如归山好不闻哀哭声黙黙安懐抱时尽从物化又免生忧扰世间寿者稀尽为悲伤恼
　　【三四真至语最痛】
　　五言律诗
　　送韦判官归蓟门
　　桑干归路逺闻説亦愁人有雪常经夏无花空到春下营云外火収马月中尘白首从戎客青衫未离身
　　【三四纪实语】
　　哭刘夫子
　　近问南州客云亾已数春痛心曾受业追服恨无亲孀妇归乡里书斋属四邻不知经乱后奠祭有何人【三四最是当情更移易不得寻李逸人旧居琴书随弟子鸡犬在邻家亦实际语】
　　【附题邻居　僻巷邻家少茅檐喜并居蒸梨常共灶浇薤亦同渠传屐朝寻药分灯夜读书虽然在城市还得似樵渔病在过真而俚】
　　七言絶句
　　题美人
　　秦女窥人不解羞攀花趂蝶出墙头胸前空带宜男草嫁得萧郎爱逺游
　　登古城
　　独上闲城却下迟秋山惨惨塜累累当时还有登城者荒草如今知是谁
　　【后二语颠倒痛畅】
　　襄阳寒食寄宇文借
　　烟水初消见万家东风吹栁万条斜大堤欲上谁相伴马踏春泥半是花
　　【附种树　一树新栽益四邻野夫如到旧山春树成多是人先老埀白看他攀折人　絶句以冷逺得佳后二语意太逼近】
　　于良史【为张建封从事间气集云官至侍御】
　　五言律诗
　　冬日寄李赞府
　　地险朝阳满天边宿雾収风兼残雪起河带断氷流北阙驰心极南圗尚旅逰登临思不已何处得销忧
　　【三四清浅】
　　闲居寄薛据
　　隠几读黄老闲居耳目清僻居人事少多病道心生雨洗山林湿鵶鸣池馆晴晚来因废巻行药至西城【附春山月夜　春来多胜事赏翫夜防归掬水月在手弄花香满衣兴来无逺近欲去惜芳菲南望钟鸣处楼台深翠防】
　　刘商【字子夏彭城人居长安工画山水官至检校礼部郎中唐书云贞元中为比部郎中诗十卷行于世张彦逺名画记云为汴州观察判官少年有篇咏髙情后得道】
　　七言律诗
　　塞上即事
　　身似流星迹似蓬玉闗孤望杳溟蒙寒沙万里平铺月晚角一声髙巻风战士没边魂尚哭单于猎处火犹红分明更想残宵梦故国依然到甬东
　　七言絶句
　　合谿送王永归东郭
　　君去春山谁共逰鸟啼花落水空流如今送别临谿水他日相思来水头
　　【附宋济东邻美女歌　春暖江城斜日隂莺啼绣户晓云深东风不道珠帘隔传得歌声与客心　嫌无格力】
　　朱湾【字巨川西蜀人号沧洲子贞元元和间为府从事髙仲武间气集云朱君率履贞素放情江湖郡国交征潜耀不起有唐髙人也诗体清逸兴用宏深因词寓意穷理尽性放咏尤工】
　　七言律诗
　　寻隠者韦九山人东溪草堂
　　穷得仙源访隠沦渐来深处渐无尘初行竹里唯通马直到花间始见人四靣云山谁作主数家烟火自为邻路傍樵客何须问朝市如今不是秦
　　【语气亦快】
　　【附长孙佐辅别友人　愁多不忍醒时别想极还寻静处行谁遣同衾乂分手不如行路本无情　苦于説意】
　　杨凌【字恭履凭之弟大厯进士贞元中为恊律郎韦苏州有寄杨恊律者是也子敬之亦有诗名先友记云杨氏兄弟者虢州农人凌以大理评事卒最善云】
　　七言絶句
　　明妃怨
　　汉国明妃去不还马驼弦管向隂山匣中纵有菱花镜羞对单于照旧顔
　　戴叔伦【字防公润州人师事萧頴士为门人贞元中及第刘晏奏为主运湖南嗣曹王臯领湖南表在幕府中德宗建中中李希烈反臯败希烈留叔伦守抚州刺史后迁容管经畧德宗尝赋中和节诗遣使宠饯代还卒于道年五十八】
　　五言律诗
　　宿天竺寺晓发罗源
　　黄昬投古寺深院一灯明水砌长杉列风廊败叶鸣山云留别偈王事速归程迢递罗源路轻舆晓行
　　【三四亦小具景】
　　赠月溪羽士
　　月明溪水上谁识歩虚声夜静金波冷风微玉练平自知尘梦逺一洗道心清更弄瑶笙罢秋空鹤又鸣
　　【三四喜其不俗　凡诗取其独独处是其本色】
　　春江独钓
　　独钓春江上春江引趣长断烟栖艸碧流水带花香心事同沙鸟浮生寄野航荷衣尘不染何用濯沧浪
　　七言律诗
　　暮春懐感
　　杜宇声声唤客愁故园何处此登楼落花飞絮成春梦剩水残山异昔防歌扇多情明月在舞衣无绪防云収东皇去后韶华尽老圃寒香别有秋
　　【有新色】
　　寄司空曙
　　细雨柴门生逺愁向来诗句若为酬林花落处频中酒海燕飞时独倚楼北郭晚晴山更逺南塘春尽水争流可能相别还相忆莫遣杨花笑白头
　　【三四风味流丽格亦不晚】
　　寄孟东野
　　乱余城郭怕经过到处闲门长薜萝用世空悲闻道浅入山偏喜识僧多醉归花径云生履樵罢松岩雪满蓑石上幽期春又暮何时载酒听髙歌
　　【浅凑】
　　寄刘禹锡
　　谢相园西石径斜知君习隠暂为家有时出郭行芳艸长日临池看落花春去能防诗共赋客来应是酒频賖五年不见西山色怅望浮云隠落霞
　　宫词
　　紫禁迢迢宫漏鸣夜深无语独含情春风鸾镜愁中影明月羊车梦里声尘暗玉堦綦迹断香飘金屋篆烟清贞心一任娥眉妒买赋何须问马卿
　　【浓丽纎媚是其体之所宜】
　　五言絶句
　　送王司直
　　西塞云山逺东风道路长人心胜潮水相送过浔阳
　　遣兴
　　明月临沧海闲云恋故山诗名满天下终日掩柴闗
　　七言絶句
　　湘南即事
　　卢橘花开枫叶衰出门何处望京师沅湘日夜东流去不为愁人住少时
　　【是无聊语】
　　过栁溪道院
　　溪上谁家掩竹扉鸟啼浑似惜春晖日斜深巷无人迹时见梨花片片飞
　　权德舆【字载之秦州洛阳人四歳能赋诗未冠以文章称诸儒间德宗闻其材召为左补阙元和中同平章事卒諡曰文有集五十巻又童防集十巻】
　　五言古诗
　　浩歌
　　杖策出蓬荜浩歌愁思长北风吹荷衣萧飒景气凉通逵抵山郭里巷连湖光孤云净逺峯緑水溢方塘鱼鸟乐天性杂英互芬芳我心独何为万虑萦中肠履道身未泰主家谋不臧心为世教牵迹寄翰墨场出处两未定羇孤空自伤沉忧不可裁伫立河之梁晚归茅檐下左右陈壶觞独酌复长謡放心逰八荒得防同一域是非亦何常胡为苦此生矻矻徒自强乃泛杯中物可令忧患亾因兹谢时辈栖息无何乡
　　【格力故劲】
　　古别离
　　人生天地间瞥若六辔驰夭寿既常数奈何生别离迹当中人域正性日已衰是非千万境杳霭情尘滋出门事何常暂别亦难期冉冉叹流景悠悠限山陂尽此一夕懽华樽防前墀鸡鸣东方曙夙驾临通逵欲出懒移歩欲留难致词两情不得已念此留何为天明去已逺寂寞居人归入门复上堂怳怳生惊疑经履同逰处犹言当相随览物或临镜翻怪来何迟乃知前日欢本为今日悲翻思别后心寕及未见时则知交疎分久久翻易持报君未别人别后当自知
　　【深怨中多情语故宜娓娓不已　古意】
　　祗命赴京途次淮口因书所怀
　　弱植素寡偶趋时非所任感防再登龙求友皆断金彪炳覩竒彩凄锵闻雅音适欣佳期接遽叹离思侵靡靡遵逺道忡忡劳寸心难成独酌謡空奏伐木吟泬寥清冬时萧瑟白昼隂交欢谅如昨滞念纷在今因风试矫翼倦飞防归林向晚清淮驶廻首楚云深
　　七言古诗
　　古乐府
　　光风淡荡百花吐楼上朝朝学歌舞身年二八婿侍中防妹承恩兄尚主绣珠箔绣鸳鸯侍婢先焚百和香莺啼日出不知曙寂寂罗帏春梦长
　　秋闺月
　　三五二八光如练海上天涯人共见不知何处玉楼前乍入深闺玳瑁筵露浓香径知愁坐风动罗帏照独眠初巻珠帘看不足斜抱箜篌未成曲稍映妆台临绮遥知不语泪双双此时愁望知何极万里秋天同一色霭霭遥分陌上光迢迢对此闺中忆早晚归来欢宴同可怜歌吹月明中此夜不堪肠断絶愿随清影到辽东
　　【絶近初唐起结钟情殊甚】
　　五言律诗
　　送卢评事州觐省
　　知向东阳去晨装见防衣客愁青眼别家喜玉人归漠漠水烟晚萧萧枫叶飞双溪泊船处吏拜胡威
　　【三四亦响句】
　　寻刘处士
　　几年人不见林下掩柴闗留客当清夜逢君话旧山隔城寒杵急带月早鸿还南陌虽相近其如隠者闲
　　【六语防韵】
　　送孔征士
　　谷口山多处君归不可寻家贫清史在身老白云深扫雪开松径防泉过竹林余生负丘壑相送亦何心
　　【三语足贵】
　　与故人夜坐道旧
　　笑语欢今夕烟霞怆昔逰清羸还对月迟暮更逢秋胜理方自得浮名不在求终当制初服相与卧林丘
　　送张周二秀才谒宣州薛侍郎
　　儒衣两少年春棹谷溪船湖月供诗兴烟岚费酒钱上帆投极浦欹枕傲晴天不用愁羇旅宣城太守贤
　　【四语尖而隽】
　　【附送王链师赴王屋洞　稔歳在芝田归程入洞天白云辞上国青鸟防羣僊自以棋消日寕资药驻年相防话离别风驭忽泠然】
　　五言絶句
　　江行夜咏
　　猨声到枕上愁梦纷难理寂寂深夜寒清霜落秋水
　　七言絶句
　　舟行夜泊
　　萧萧落叶送残秋寂寞寒波急暝流今夜不知何处泊断猿晴月引孤舟
　　赠天竺灵隠二寺主
　　石路泉流两寺分寻常钟磬隔山闻山僧半在中峯住共占清猿与白云
　　杨敬之
　　七言絶句
　　项斯始未为闻人因以卷谒敬之苦爱之赠诗
　　几度见诗诗尽好及观标格过于诗平生不解藏人善到处逢人説项斯
　　武元衡【字伯苍河南人建中四年进士元和二年以门下侍郎平章事秉政早朝遇盗从暗中射杀有临淮集十巻】
　　七言絶句
　　汴州闻角
　　何处金笳月里悲悠悠逺客梦先知单于城上闗山曲今日中原总解吹
　　羊士谔【泰山人贞元初进士累至宣歙廵官元和初拜监察御史性倾险坐诬论宰相出资州刺史有集行世】
　　和李都官郎中经宫人斜
　　翡翠无穷掩夜泉犹疑一半作神仙秋来还照长门月珠露寒花是野田
　　【是野田三字意浅复未韵】
　　夜听琵琶
　　掩抑危弦咽又通朔云邉月想朦胧当时谁佩将军印长使蛾眉怨不穷
　　郡中即事【一作翫荷】
　　红衣落尽暗香残叶上秋光白露寒越女含情已无限莫教长袖倚防干
　　张仲素【字绘之元和中为翰林学士韦贯之谓学士所以备顾问不宜专取辞艺奏罢之】
　　七言絶句
　　塞上行
　　巻斾生风喜气新早持龙节静边尘汉家天子图麟阁身是当今第一人
　　塞下曲
　　三戌渔阳再渡辽骍弓在臂剑横腰匈奴似欲知名姓休傍隂山更射雕
　　【语气饱决足驾盛唐】
　　猎马千羣雁几双燕然山下碧油幢传声汉北单于破火照旌旗夜受降
　　朔雪飘飘开雁门平沙歴乱巻蓬根功名耻计擒生数直斩楼兰报国恩
　　天马诗
　　天马初从渥水来郊歌曾唱得龙媒不知玉塞沙中路苜蓿残花防处开
　　汉苑行
　　廻鴈髙飞太液池新花低发上林枝年光到处皆堪赏春色人间总未知
　　【附李廓送振武将军　叶叶归邉骑风头万里干金妆腰帯重锦缝耳衣寒芦酒烧蓬暖霜鸿撚箭看黄河古城道秋雪白漫漫】
　　顾非熊【元和时人况之子为盱眙尉弃官隠茅山诗一巻】
　　七言絶句
　　州送朱万言
　　渡头风晚叶飞频君向潇湘我向秦双泪别家犹未断不堪仍送故乡人
　　窦巩【字友封叔向第五子雅淡与人言若不出口世号嗫嚅翁元稹为武昌军节度辟为秘书少监兼御史中丞充节度副使卒】
　　七言絶句
　　自京将赴黔南
　　风雨荆州二月天问人初顾峡中船西南一望云和水犹道黔南有四千
　　南逰感兴
　　伤心欲问当时事唯见江波去不廻日暮东风春草緑鹧鸪飞上越王台
　　令狐楚【字谷士五嵗能文逮冠举进士后为太原书记德宗喜文毎省太原奏议能辨楚所为由是名重累迁为中书侍郎同平章事后拜山南节度使卒是夕有大星陨寝上其光烛庭坐与家人诀乃终有漆园等集一百三十巻传】
　　七言律诗
　　游晋祠上李逢吉相公
　　不歴晋祠三十年白头重到一凄然泉声自昔锵寒玉草色虽秋耀翠钿少壮同逰寕有数尊荣再防便无縁相思临水下双泪寄入并汾向洛川
　　【三四嚼之有声】
　　五言絶句
　　思君恩
　　小苑莺声歇长门蝶舞多眼看春又去翠辇不经过
　　游春词
　　阊阖春风起蓬莱冰雪消相将折杨栁争取最髙条
　　七言絶句
　　少年行
　　弓背霞明剑照霜秋风走马出咸阳未収天子河源地不拟囘头望故乡






　　唐诗镜巻三十五
　　钦定四库全书
　　唐诗镜卷三十六
　　明　陆时雍　编
　　中唐第八
　　刘禹锡【字梦得中山人贞元九年进士登博学宏词科为监察御史时王叔文得幸刘与之交叔文败贬朗州司马召还复出刺播州易连州又徙防州后徙和州入为主客郎中裴度荐为翰林学士迁太子賔客防昌间检校礼部尚书卒禹锡恃才而废褊心不无怨望年益晏偃蹇寡所合乃以文章自适晚节尤精乐天常推之为诗豪云集四十卷】
　　五言古诗
　　圑扇歌
　　团扇复团扇奉君清暑殿秋风入庭树从此不相见上有乘鸾女苍苍网虫遍明年入懐袖别是机中练
　　【意迫】
　　寄陜州姚中丞【时分司东都】
　　八月天地肃二陵风雨収旌旗阙下来云日闗东秋禹迹想前事汉台余故丘徘徊襟带地左右帝王州留滞悲昔老恩光荣彻侯相思望棠树一寄商声讴
　　【径洁】
　　奉酬湖州崔郎中见寄五韵
　　山阳昔相遇灼灼晨葩鲜同逰翰墨场和乐埙箎然一落名宦途浩如乘风船行当衰暮日卧理淮海边犹期谢病后共乐桑榆年
　　【依切情事】
　　秋晩题湖城驿池上亭
　　秋次池馆上林塘照南荣尘衣纷未解幽思浩已盈秋莲坠故萼露菊含晚英恨为一夕客愁听晨鸡鸣
　　【矫劲】
　　登司马错古城
　　【秦昭王命错征五溪蛮城在武陵沅江南】
　　将军将秦师西南奠遐服故垒清江上苍烟晦乔木登临直萧辰周覧壮前躅堑平陈叶满墉髙秋蔓緑废井抽寒菜毁台生鲁谷耕人得古器宿雨多遗镞楚塞鬰重叠蛮溪分诘曲留此数仞基几人生逺目
　　【实而不俚】
　　卧病闻常山旋师防勲宥过王泽大洽因寄李六侍郎
　　寂寂重寂寂病夫卧秋斋夜蛩思幽壁槁叶鸣枯堦南国异气火旻尚昏霾瘴烟跕飞羽沴气伤百骸昨闻凯歌旋饮至酒如淮无战陋丹水垂仁轻槀街清庙既策勲圜丘俟燔柴车书一以混幽逺靡不懐逐客顦顇乆故乡云雨乖禽鱼各有化予欲问齐谐
　　【一起清出见骨】
　　和董庻中古散调词赠尹果毅
　　昔听东武吟壮年心已悲如何心濩落闻君辛苦辞言有穷巷士弱龄颇尚竒读得女符生当事邉时借名游侠窟结客幽并儿徃来长秋间能带双鞬驰崩腾天寳末尘暗燕幽陲爟火入咸阳诏征神武师是时占军幕挿羽扬金羁万夫列辕门观射中防支誓言雪国讐亲爱从此辞中宵倚长剑起视蚩尤旗介马晨萧萧阵云竟天涯隂风列白草旗槊光参差勇气贯中肠视身忽如遗生擒白马将虏骑不敢追贵臣上战功姓名随意移终歳肌骨苦他人印累累谒者既清宫诸侯各罢戏上将赐甲第门防不可窥眦血下沾襟天高问无期却寻故乡路孤影空相随行逢里中旧扑宿昔所嗤一言合侯王腰佩黄金问我何自苦可怜真数竒迟囘顾徒御得色悬双眉翻然悟世途抚已昧所宜田园已芜没流浪江海湄鸷禽毛翮摧不见髙翔姿衰容蔽逸气孑孑无人知寂寂草徒长吟下书帷闻君发哀韵粲若瑶林枝有客识其真潺湲涕交頥饮尔一杯酒陶然足自怡
　　【叙次最有情色复径净可爱】
　　客有为余话登天坛遇雨之状因以赋之
　　清晨登天坛平路逢隂晦疾行穿雨过却立视云背白日照其上风雷走于内滉瀁雪海翻槎枒玉山碎蛟龙露鬐鬛神鬼含变态万状互生防百音以繁防俯观羣动静始觉天宇大山顶自晶明人间已霶霈豁然重昬敛涣若春氷溃反照入松门瀑流飞缟带遥光泛物色余韵吟天籁洞府撞仙钟村墟起夕霭却见山下侣已如迷世代问我何处来我来云雨外
　　【写出真际处最佳　疾行数语殊自竒快结语穏足】
　　有僧言罗浮寺因为诗以写之
　　君言罗浮上容易见九垠渐髙元气壮汹涌来翼身夜宿最高峯瞻望浩无邻海黒天宇旷星辰来逼人是时当朏魄隂物恣腾振日光吐鲸背剑影开龙鳞倐若万马驰旌旗耸奫沦又如广乐奏金石含悲辛疑其有巨灵恠物尽来賔隂阳迭用事乃俾夜作晨咿喔天鸡鸣扶桑色昕昕赤波千万里涌出黄金轮下视生物息霏如隙中尘醯鸡仰瓮口亦谓云汉津世人信耳目方寸度大钧安知视听外恠愕不可陈悠悠想大方此乃桮水滨知小天地大安能识其真
　　【辩才】
　　和令狐相公晚泛汉江书懐寄洋州崔侍郎阆州高舎人二曹长
　　雨过逺山出江澄暮霞生因浮济川舟遂作适野行郊树映缇骑水禽避红旌田夫捐畚锸织妇窥柴荆古岸夏花发遥林晚蝉清沿洄方翫境鼔角已登城部中有良牧望中寄深情临觞念佳期泛瑟动离声寂寞一病士夙昔接羣英多谢谪仙侣防时还玉京
　　【一起二语耸秀】
　　和武中丞秋日寄懐简诸僚故
　　退朝还公府骑吹息繁音吏散秋庭寂鸟啼烟树深威生奉白简道胜外华簮风物清逺目功名懐寸隂云衢念前侣防翰写冲襟凉菊照幽院败荷攅碧浔感时江海思报国松筠心空愧寿陵步芳尘何处寻
　　七言古诗
　　城西行
　　城西簇簇三叛族叛者为谁蔡吴蜀中使提刀出禁来九衢车马轰如雷临刑与酒杯未覆雠家白官先请肉守吏能然董卓脐饥乌来觇桓目城西人散泰阶平雨洗血痕春草生
　　【选意成词】
　　唐侍御寄游道林岳麓二寺诗并沈中丞姚员外所和见征继作
　　湘西古刹双蹲蹲羣峰朝拱如骏奔青松步障深五里龙宫黯黯神为阍髙殿呀然压翠巘俯瞰长江如欲吞橘洲泛浮金实动水郭缭绕朱楼骞语余百响入天籁众竒引步轻翩翻泉清石布博棊子萝宻鸟语如簧言囘廊架险高且曲新径穿林明复昬浅流忽浊山兽过古木半空天火痕星使双飞出禁垣元侯饯之逰石门紫髯翼从红袖舞竹风松雪香温黁逺持青琐照巫峡一戛惊断三声猿灵山防中身不预吟想峭絶愁精魂恨无黄金千万饼布地买取为丘园
　　【写色漫烂毕着】
　　和牛相公南溪醉歌见寄
　　脱屣将相守冲谦唯于山水独不亷枕伊背洛得胜地鸣臯少室来轩檐相形靣势黙指画言下变化随顾瞻清池曲榭人所致野趣幽芳天与添有时转入潭岛间珍木如幄藤为帘忽然便有江湖思沙砾平浅草纎纎怪石钓出太湖底珠树移自天台尖崇兰迎风緑泛滟坼莲含露红襜修廊架空逺岫入弱栁覆槛流波霑渚蒲抽尖剑脊动岸荻迸笋锥头铦携觞命侣极永日此防虽数心无厌人皆置庄身不到富贵难与逍遥兼唯公出处得自在决就放旷辞炎炎座賔尽欢恣谈谑愧我掉头还奋髯能令商于多病客亦觉自适非沉潜
　　【清激】
　　叹水别白二十二
　　水至清尽美从一勺至千里利人利物时行时止道性浄皆然交情淡如此君逰金谷堤上我在石渠署里两心相忆似流波潺湲日夜无穷已
　　和乐天春词依忆江南曲拍为句
　　春去也多谢洛城人弱栁从风疑举袂丛兰裛露似霑巾独坐亦含嚬
　　【髣髴隋音】
　　五言律诗
　　送鸿举师赴江南
　　学画长廊遍防僧一径幽小池兼鹤净古木带蝉秋客至茶烟起禽归讲席収浮杯明日去相望水悠悠
　　【六语幽趣】
　　再经故元九相公宅池上作
　　故池春又至一到一伤情雁鹜羣犹下蛙螟衣已生竹丛身后长台势雨来倾六尺孤安在人间未有名
　　【结语沉摰】
　　酬令狐相公歳暮逺懐见寄
　　别侣孤鹤怨冲天威鳯归容光一以间梦想是耶非芳讯逺弥重知音老更稀不如湖上鴈北向整毛衣
　　【四语无意而成】
　　姑苏台
　　故国荒台在前临震泽波绮罗随世尽麋鹿古时多筑用金锤力摧因石防窠昔年雕辇路唯有采樵歌
　　【四语深感】
　　南中书来
　　来书问风俗此地接炎州滛祀多青鬼居人少白头旅情偏在夜乡思岂唯秋毎羡朝宗水门前尽日流
　　【三四痛絶】
　　陜州河亭陪韦伍大夫雪后眺望因以留别与韦有布衣之旧一别二纪经迁贬而归
　　雪霁太阳津城池表里春河流添马颊原色动龙鳞万里独归客一杯逢故人登髙向西望闗路正飞尘【附秋日送客至潜水驿　吏立沙际田家连竹溪枫林社日鼔茅屋午时鸡鹊噪晚禾地蝶飞秋草畦驿楼宫树近疲马再三嘶意象偪窄是中唐的】
　　七言律诗
　　西塞山懐古
　　西晋楼船下益州金陵王气漠然収千寻鐡锁沉江底一片降幡出石头人世防囘伤往事山形依旧枕寒流从今四海为家日故垒萧萧芦荻秋
　　【三四似少琢链五六凭吊正是中唐语格】
　　秋日题窦贠外崇德里新居窦氏判度支业
　　长爱街西风景闲到君居处便开顔清光门外一渠水秋景墙头数防山疎种碧松过月朗多栽红药待春还莫言堆案无余地认得诗人在此间
　　【三四浅削六语饶有余致】
　　春日书懐寄东洛白二十二杨八二庻子
　　曽向空门学坐禅如今万事尽防筌眼前名利同春梦醉里风情敌少年野草芳菲红锦地游丝撩乱碧罗天心知洛下闲才子不作诗魔即酒颠
　　【四语佳别是感意】
　　阙下待传防呈诸同舎
　　禁漏晨钟声欲絶旌旗组绶影相交殿含佳气当龙首阁倚晴天见鳯巢山色葱笼丹槛外霞光泛灔翠松梢多慙再入金门籍不敢为文学解嘲
　　【四语佳意景在顾想间】
　　刑部白侍郎谢病长告改賔客分司以诗赠别
　　鼎食华轩到眼前拂衣髙坐岂徒然九霄路上辞朝客四皓丛中作少年他日卧龙终得雨今朝放鹤且冲天洛阳旧有衡茆在亦拟抽身伴地仙
　　【三四小品殊不乏趣】
　　和牛相公逰南庄醉后寓言戯赠乐天兼见示
　　城外园林初夏天就中野趣在西偏蔷薇乱发多临水鸂防双游不避船水底逺山云似雪桥边平防草如烟白家唯有杯觞兴欲把头盘打少年
　　鱼复江中
　　扁舟尽室贫相逐白髪藏冠镊更加逺水自澄终日緑晴林长落过春花客情浩荡逢乡语诗意留连重物华风樯好住贪程去斜日青帘背酒家
　　哭吕衡州时予方谪居
　　一夜霜风凋玉芝苍生望絶士林悲空懐济世安人畧不见男防女嫁时遗草一函归太史孤坟三尺近要离朔方徙歳行当满欲为君刋第二碑
　　【三四语朴而伤】
　　【附苏州白舎人寄新诗有叹早白无儿之句因以赠之　莫嗟华发与无儿却是人间乆逺期雪里髙山头白早海中仙果子生迟于公必有髙门庆谢守何烦晓镜悲幸免如新分非浅祝君长咏梦熊诗附吟白乐天哭崔儿二篇怆然寄赠　吟君苦调我霑缨能使无情尽有情四望车中心未释千秋亭下赋初成庭梧已有栖雏处池鹤今无子和声从此期君比琼树一枝吹折一枝生附荅乐天所寄咏懐且释其枯树之叹　衙前有乐馔常精宅内连池酒任倾自是官高无狎客不论年长少欢情骊龙颔被探珠去老蚌胚还应月生莫羡三春桃与李桂花成实向秋荣　诗絶似长语如此则脱手易就附自江陵沿流道中　三千三百江西水自古如今要路津月夜歌謡有渔父风天气色属商人沙村好处多逢寺山叶红时觉胜春行到南朝征战地古来名将尽为神】
　　五言排律
　　送工部张侍郎入蕃吊祭【时张兼修史】
　　月窟賔诸夏云官降九天饰终隣好重锡命礼容全水咽犹登陇沙明稍极边路因乘驿近志为饮氷坚毳帐差池见乌旗揺曵前归来赐金石荣耀自编年
　　【整缜】
　　送陆侍郎归淮南使府五韵【用年字】
　　江左重诗篇陆生名乆传鳯城来已熟羊酪不嫌羶归路芙蓉府离堂玳瑁筵秦山呈腊雪隋栁布新年曾忝扬州荐因君逹短牋【时改丞相镇扬州尝属表荐】
　　【熟境语却有新色】
　　奉送裴司徒令公自东都留守再命太原【本封晋国公两任相去十六年】
　　星使出闗东兵符赐上公山河归旧国籥管换离宫行色旌旗动军声皷角雄爱棠余故吏骑竹见新童汉垒三秋静胡沙万里空其如天下望旦夕咏清风
　　送如智法师逰辰州兼寄许评事
　　近郭看殊境独游常鲜懽逢君驻缁锡观貌称林峦湖满景方霁野香春未防爱泉移席近闻石辍棊看风止松犹韵花繁露未干桥形出树曲岩影落池寒别路千嶂外诗情暮云端他年买山处似此愿隳官
　　【湖满二语脱手轻芬风韵欲絶】
　　元和癸已歳仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空
　　蛮水阻朝宗兵符下渚宫前筹得上防无战已成功汉使星飞入夷心草偃同歌謡开竹栈拜舞戢桑弓就日知氷释投人念鸟穷网罗三靣解章奏九门通卉服聨操袂雕题尽鞠躬降幡秋练白驿骑昼尘红火号休传警机桥罢亘空登山不见虏振斾自生风江逺烟波静军囘气色雄伫防闻喜后金石赐元戎
　　【语裕似得之熟后】
　　詶乐天晩夏闲居欲相访先以诗见贻
　　池榭堪临泛翛然散郁陶歩因驱鹤缓吟为听蝉髙林宻添新竹枝低缒晚桃酒醅晴易熟药圃夏频薅老是班行旧闲为乡里豪经过更何处风景属吾曹
　　【三四清趣冷然】
　　秋霖即事聨句三十韵
　　萧索穷秋月苍茫苦雨天泄云生栋上行潦入庭前【居易送上仆射】苔色侵三径波声想五弦井蛙争入户辙鲋乱归泉【起送上中丞大监】髙霤愁晨坐空堦警夜眠鹤鸣犹未已蚁穴亦频迁【禹锡送上少傅侍郎】散漫疎还宻空蒙断又连竹霑青玉润荷滴白珠圆【居易】地湿灰蛾防池添水马怜有苖霑霡霂无月弄潺湲【起】篱菊潜开秀园蔬已罢鲜断行随鴈翅孤啸耸鸢肩【禹锡】桥柱黏黄菌墙衣防緑钱草荒行药路沙淀钓鱼船【居易】长者车犹阻髙人榻且悬【此思刘白之来也】金乌何日见玉爵几时传【起】近井桐先落当檐石欲穿趋风诚有恋披雾邈无縁【禹锡以荅悬榻之言】廪米陈生醭庖薪湿起烟鸣鸡潜报晓急景暗雕年【居易】葢洒髙松上丝繁细栁边拂丛时起蝶坠叶乍惊蝉【起】巾角皆争垫裙裾别似湔人多防翠被马尽着连干【禹锡】好客无来者贫家但悄然寒原印鹤迹漏壁络蜗涎【居易】蚊聚雷侵室鸥翻浪满川上楼愁羃羃绕舎厌溅溅【起】律今秋矣欢娯乆旷焉但令高兴在晴后奉周旋【禹锡】
　　【波声想五弦是其变调竹霑青玉润语稍破俗孤啸耸鸢肩饶有竒趣沙淀钓鱼船景色佳　排律忌冗塌沉緜自少陵以来未能免此通病】
　　南海马大夫见惠著述三通勒成四帙上自邃吉逹于国朝采其菁华至简如富钦受嘉贶诗以谢之
　　红旗阅五兵绛帐领诸生味道轻鼎食退公犹笔耕青箱传学逺金匮纳书成一瞬见前事九流当抗行编蒲曾苦思垂竹愧无名今日承芳讯谁言赠衮荣
　　【简处可贵退公语最佳】
　　浙西李大夫述梦四十韵并浙东元相公酬和斐然继声
　　位是才能取时因际防遭羽仪呈鸑鷟铓刃试豪曹洛下推年少山东许地髙门承金铉鼎家有玉璜韬【吕仍嗣侯】海浪扶鹏翅天风引骥髦便知蓬阁閟不识鲁衣襃兴发春塘草魂交益部刀形开犹抱膝烛尽遽挥毫昔仕当初筮逢时咏载櫜懐铅辨虫蠧染素学鹅毛车骑方休汝归来欲效陶【大夫罢太原从事归京师】南台资謇谔内署选风骚羽化如乘鲤楼居旧冠鼇美香焚湿麝名果赐干萄议赦蝇栖笔邀歌蚁泛醪代言无所戏谢表自称叨兰熖凝芳泽芝泥莹玉膏对频声价出直乆梦魂劳草诏令归马批章荅献獒【幽冀归国西戎乞盟事并具注前】银花悬院牓翠羽映帘绦讽谏欣然纳竒觚率尔操禁中时谔谔天下免忉忉右顾龟成印双飞鹄织袍谢賔縁地宻防巳是心豪五日思归沐三春羡众邀茶炉依緑笋棊局就红桃溟海桑濳变隂阳炭暗熬仙成脱屣去臣恋捧弓号建节辞乌柏宣风看鹭涛土山京口峻鐡瓮郡城牢【旧説润州城如鐡瓮事见归浣南征记】曲岛花千树官池水一篙莺来和丝管鴈起拂麾旄宛转倾罗扇囘旋堕玉搔罚筹长竖纛觥盏様如舠山是千重障江为四靣濠卧龙曾得雨【浙东】孤鹤尚鸣臯【浙西】剑用雄开匣【二公】弓闲蛰受弢【自谓】凤姿当在竹【二公】鷃羽不离蒿【自谓】吴越分双镇东西接万艘今朝比潘陆江海更滔滔
　　【调响】
　　和浙西李大夫晩下北固山喜径松成隂怅然懐古偶题临江亭并浙东元相公所和依本韵
　　一辞温室树几见武昌栁荀谢年何少韦平望已乆种松夹石道纡组临沙阜目览帝王州心存股肱守叶动惊防翰波澄见頳首晋宋齐梁都千山万江口烟散隋宫出涛来海门吼风俗太伯余衣冠永嘉后江长天作限山固壌无朽自古称佳丽非贤谁奄有八元邦族盛万石门风厚天柱掲东溟文星照北斗高亭一骋望举酒共为寿因赋咏懐诗逺寄同心友禁中晨夜直江左东西偶笔手握兵符儒腰盘贵绶颁条风有自立事言无茍农野闻譲耕军人不使酒用材当构厦知道寕窥牖谁谓青云髙鹏飞终背负
　　【附和令狐相公谢太原李侍中寄蒲桃有鱼鳞含宿润马乳带残霜之句】五言絶句
　　唐郎中宅与公同饮酒防牡丹
　　今日花前饮甘心醉数杯但愁花有语不为老人开
　　题寿安甘棠馆二首
　　公馆似仙家池清竹径斜山禽忽惊起冲落半岩花门前洛阳道门里桃源路尘土与烟霞其间十余歩
　　【后二语隽】
　　经檀道济故垒
　　万里长城壊荒营野草秋秣陵多士女犹唱白符鸠【史云当时人歌曰可怜白符鸠枉杀檀江州】
　　伤独孤舎人
　　贞元中余以御史监祠事河南独孤生始仕为奉礼郎有事宗庙郊时必与之俱繇是甚熟及余谪武陵九年间独孤生仕至中书舎人视草禁中上方许以宰相元和十年春余祗召抵京师次都亭日舎人疾不起余闻因作伤词以为吊
　　昔别矜年少今悲防国华逺来同社燕不见早梅花
　　七言絶句
　　魏宫词
　　日晚长秋帘外报望陵歌舞在明朝添炉欲爇熏衣麝忆得分时不忍烧
　　【中晚絶句多以意胜　刘禹锡长于寄怨七言絶最其所优可分昌龄半席】
　　竹枝词
　　杨栁青青江水平闻郎江上唱歌声东邉日出西边雨道是无情却有情
　　【子夜遗情】
　　隄上行
　　酒旗相望大堤头隄下连樯隄上楼日暮行人争渡急桨声幽轧满中流
　　【不伦不理是为歌词末语似失本趣】
　　江南江北望烟波入夜行人相应歌桃叶传情竹枝怨水流无限月明多
　　【末句賸一多字】
　　踏歌词
　　春江月出大堤平隄上女郎连袂行唱尽新词欢不见红霞映树鹧鸪鸣
　　【语带风骚】
　　桃蹊栁陌好经过灯下妆成月下歌为是防王故宫地至今犹自细腰多
　　【贾态招人】
　　新词宛转递相传振袖倾鬟风露前月落乌啼云雨散逰童陌上拾花细
　　【末语无限余情】
　　阿娇怨
　　望见葳蕤举翠华试开金屋扫庭花须防宫女传来信言幸平阳公主家
　　【末语闗情特至】
　　竹枝词
　　白帝城头春草生白盐山下蜀江清南人上来歌一曲北人莫上动乡情
　　日出三竿春雾消江头蜀客驻兰桡凭寄狂夫书一纸住在成都万里桥
　　瞿塘嘈嘈十二滩此中道路古来难长恨人心不如水等闲平地起波澜
　　山上层层桃李花云间烟火是人家银钏金钗来负水长刀短笠去烧畬
　　【竹枝词俚而雅】
　　杨栁枝词
　　金谷园中莺乱飞铜驼陌上好风吹城中桃李须臾尽争似垂杨无限时
　　花萼楼前初种时美人楼上鬬腰肢如今抛掷长街里露叶如啼欲恨谁
　　【自怨语正是尤人无限】
　　炀帝行宫汴水濵数枝杨栁不胜春晚来风起花如雪飞入宫墙不见人
　　【忽入雅调】
　　御陌青门拂地垂千条金缕万条丝如今绾作同心结将赠行人知不知
　　城外春风吹酒旗行人挥袂日西时长安陌上无穷树唯有垂杨绾别离
　　【此与杨栁作楚词于别离无与也】
　　轻盈袅娜占年华舞榭妆楼处处遮春尽絮飞留不得随风好去落谁家
　　【杨栁词流连宛转哀怨无穷】
　　浪淘沙词
　　九曲黄河万里沙浪淘风簸自天涯如今直上银河去同到牵牛织女家
　　洛水桥边春日斜碧流清浅见琼沙无端陌上狂风急惊起鸳鸯出浪花
　　鹦鹉洲头浪飐沙青楼春望日将斜衔泥燕子争归舎独自狂夫不忆家
　　【物情人思佳境自然】
　　濯锦江边两防花春风吹浪正淘沙女郎剪下鸳鸯锦将向中流疋晚霞
　　洛中春末送杜録事赴蕲州
　　樽前花下长相见明日忽为千里人君过午桥囘首望洛城犹自有残春
　　【代为缱绻】
　　重送鸿举师赴江陵谒马逢侍御
　　西北秋风凋蕙兰洞庭波上碧云寒茂陵才子江陵去乞取新诗合掌防
　　【末句是珍重语】
　　元和甲午歳诏书尽征江湘逐客余自武陵赴京宿于都亭有懐续来诸君子
　　雷雨江山起卧龙武陵樵客蹑仙踪十年楚水枫林下今夜初闻长乐钟
　　【似喜却是怨甚】
　　元和十一年自朗州承召至京戯赠看花诸君子
　　紫陌红尘拂靣来无人不道看花囘都观里桃千树尽是刘郎去后栽
　　再游都观
　　余贞元二十一年为屯田员外郎时此观未有花是歳出牧连州寻贬朗州司马居十年召至京师人人皆言有道士手植仙桃满观如红霞遂有前篇以志一时之事旋又出牧今十有四年复为主客郎中重游都观荡然无复一树唯兔葵燕麦动揺于春风耳因再题二十八字以俟后逰时大和二年三月某日
　　百畆庭中半是苔桃花净尽菜花开种桃道士归何处前度刘郎今又来
　　与歌者米嘉荣
　　唱得凉州意外声旧人唯数米嘉荣近来时世轻前辈好染髭须事后生
　　听旧宫中乐人穆氏唱歌
　　曾随织女渡天河记得云间第一歌休唱贞元供奉曲当时朝士已无多
　　【宕　伤感之甚】
　　石头城
　　山围故国周遭在潮打空城寂寞囘淮水东邉旧时月夜深还过女墙来
　　乌衣巷
　　朱雀桥邉野草花乌衣巷口夕阳斜旧时王谢堂前燕飞入寻常百姓家
　　【意髙妙】
　　故洛城古墙
　　粉落椒飞知几春风吹雨洒旋成尘莫言一片危基在犹过无穷来徃人
　　【却作转调】
　　酬瑞州呉大夫夜泊湘川见寄一絶
　　夜泊湘川逐客心月明猿叫血沾襟湘妃旧竹痕犹浅从此因君染更深
　　【自然佳句】
　　征还京师见旧畨官冯叔逹
　　前者匆匆襆被行十年憔悴到京城南宫旧吏来相问何处淹留白发生
　　【调笑含情】
　　与歌者何戡
　　二十余年别帝京重闻天乐不胜情旧人唯有何戡在更与殷勤唱渭城
　　【深衷痛语】
　　伤愚溪
　　溪水悠悠春自来草堂无主燕飞囘隔帘唯见中庭草一树山榴依旧开
　　栁门竹巷依依在野草青苔日月多搃有隣人解吹笛山阳旧侣更谁过
　　和乐天春词
　　新妆面面下朱楼深锁春光一院愁行到中庭数花朶蜻蜓飞上玉搔头
　　【无聊语】
　　虎丘寺见元相公二年前题名怆然有咏【前年浐桥送之武昌】
　　浐水送君君不还见君题字虎丘山因知早贵兼才子不得多时在世间
　　【恨语】
　　和令狐相公别牡丹
　　平章宅里一栏花临到开时不在家莫道两京非逺别春明门外即天涯
　　令狐相公春思见寄
　　一纸书封四句诗芳晨对酒逺相思长吟尽日西南望犹及残春花落时
　　赴连州途经洛阳诸公置酒相送张员外贾以诗见赠率尔詶之
　　谪在三江最逺州边鸿不到水南流如今暂寄罇前笑明日辞君歩歩愁
　　【语到真处不必他竒自然佳境】
　　洛濵病卧李侍郎见惠药物谑以文星之句
　　隠几支頥对落晖故人书信到柴扉周南留滞商山老星象如今属少防
　　唐诗镜卷三十六
　　钦定四库全书
　　唐诗镜卷三十七
　　明　陆时雍　编
　　中唐第九
　　柳宗元【字子厚河东人贞元九年举博学宏词科进士授校书郎累迁监察御史擢礼部员外郎王叔文得政引入内禁与计事俄而叔文败坐贬永州司户元和十年徙栁州刺史十四年卒于官有集行世子厚清峭壁立深于哀怨】
　　五言古诗
　　初秋夜坐赠吴武陵
　　稍稍雨侵竹翻翻鹊惊丛美人隔湘浦一夕生秋风积雾杳难极沧波浩无穷相思岂云逺即席莫与同若人抱竒音朱弦絙【音亘】枯桐清商激西颢泛灔凌长空自得本无作天成谅非功希声閟大朴聋俗何由聪
　　晨诣超师院读禆经
　　汲井漱寒齿清心拂尘服闲持贝叶书歩出东斋读真源了无取妄迹世所逐遗言冀可缮性何由熟道人庭宇静苔色连深竹日出雾露余青松如膏沐澹然离言语悟悦心自足
　　【起语徃徃整策道人四语景色霮防如沐】
　　防上人以竹间自采新茶见赠酬之以诗
　　芳丛翳湘竹零露凝清华复此雪山客晨朝掇灵芽蒸烟俯石濑咫尺凌丹崖圆方丽竒色圭璧无纎瑕呼儿防金鼎余馥延幽遐涤虑发真照还源荡昏邪犹同甘露饭佛事熏毘耶咄此蓬瀛侣无乃贵流霞
　　零陵赠李卿元侍御简吴武陵
　　理世固轻士弃捐湘之湄阳光竞四溟敲石安所施铩羽集枯干低昂互鸣悲朔云吐风寒寂歴穷秋时君子尚容与小人守兢危惨凄日相视离忧坐自滋樽酒聊可酌放歌谅徒为惜无协律者窈眇弦吾诗
　　界围岩水帘
　　界围滙湘曲青壁环澄流悬泉粲成帘罗注无时休韵磬叩凝碧锵锵彻岩幽丹霞冠其颠想像凌虚防灵境不可状鬼工谅难求忽如朝玉皇天冕埀前旒楚臣昔南逐有意仍丹丘今我始北旋新诏释缧囚采真诚眷恋许国无淹留再来寄幽梦遗贮催行舟
　　再至界围岩水帘遂宿岩下【元和十年五月】
　　发春念长违中夏欣再覩是时植物秀杳若临圃歊阳讶垂氷白日惊雷雨笙簧潭际起鹳鹤云间舞古苔凝青枝隂草湿翠羽蔽空素彩列激浪寒光聚的皪沉珠渊锵鸣捐佩浦幽岩画屏倚新月玉钩吐夜凉星满川忽疑眠洞府
　　【晶闪　琢若鬼斧未免伤雅】
　　游朝阳岩遂登西亭二十韵
　　谪弃殊隠沦登陟非逺郊所懐缓伊郁讵欲肩夷巢髙岩瞰清江幽窟濳神蛟开旷延阳景廻薄攅林梢西亭构其巅反宇临呀庨背瞻星辰兴下见云雨交惜非吾乡土得以防青茅羁贯去江介世仕尚函崤故墅即沣川数畆均肥墝台馆瞢【音葺】荒丘池塘疏沈防防有圭组恋遂贻山林嘲薄躯信无庸琐屑剧斗筲囚居固其宜厚羞乆已包庭除植蓬艾隟【音隙】牖悬蟏蛸所頼山水客扁舟枉长梢挹流敌清觞掇野代嘉肴适道有髙言取乐非丝饱逍遥屏幽昧澹薄辞喧呶晨鸡不余欺风雨闻嘐嘐再期永日闲提挈移中庖
　　湘口馆潇湘二水所防
　　九疑濬倾奔临源委萦廻防合属空旷澄停风雷髙馆轩霞表危楼凌山隈兹辰始澂【直凌切】霁纎云尽褰开天秋日正中水碧无尘埃杳杳渔父吟叫叫羁鸿哀境胜岂不豫虑分固难裁升髙欲自舒弥使逺念来归流驶且广泛舟絶沿洄
　　【清澄无滓】
　　登蒲洲石矶望横江口潭岛深迥斜对香零山
　　隠忧倦永夜凌雾临江津猿鸣稍已疎登石娱清沦日出洲渚浄澄明晶无垠浮晖翻髙禽沈景照文鳞双江滙西奔诡怪潜坤珍孤山乃北峙森爽栖灵神洄潭或动容岛屿疑揺振陶埴兹择土蒲鱼相与隣信美非所安羇心屡逡廵糺【纠】结良可解纡郁亦已伸髙歌返故室自誷非所欣
　　【一起数语峻絶孤耸】
　　南涧中题
　　秋气集南涧独防亭午时廻风一萧瑟林影乆参差始至若有得稍深遂防疲覊禽响幽谷寒藻舞沦漪去国魂巳游懐人泪空垂孤生易为感失路少所宜索寞竟何事徘徊祗自知谁为后来者当与此心期
　　【言言深诉却有不能诉之情寥落徘徊末二语大堪喟息】
　　游石角过小岭至长乌村
　　志适不期贵道存岂偷生乆防上封事复笑升天行窜逐宦湘浦揺心剧悬旌始惊陷世议终欲逃天刑歳月杀忧栗慵踈寡将迎追逰疑所爱且复舒吾情石角恣幽歩长乌遂遐征磴廻茂树断景晏寒川明旷望少行人时闻田鹳鸣风篁冒水逺霜稻侵山平稍与人事间益知身世轻为农信可乐居宠真虚荣乔木余故国愿言果丹诚四支返田畆释志东臯耕
　　【语如寒风】
　　与崔策登西山
　　鹤鸣楚山静露白秋江晓连袂度危桥萦廻出林杪西岑极逺目毫末皆可了重叠九疑髙苍茫洞庭小迥穷两仪际高出万象表驰景泛頽波遥风递寒篠谪居安所习稍厌从纷扰生同胥靡遗寿等彭铿夭蹇连困颠踣愚防怯幽眇非令亲爱疎谁使心神悄偶兹遁山水得以观鱼鸟吾子幸淹留缓我愁肠绕
　　【谢灵运猿鸣诚知曙谷幽光未显岩下云方合花上露犹语势如峯峦起伏委有余态栁子厚鹳鸣楚山静露白秋江晓陡然直上矣连袂度危桥萦廻出林杪语堪入画】夏夜苦热登西楼
　　苦热中夜起登楼独褰衣山泽凝暑气星汉湛光辉火晶燥露滋野静停风威探汤汲隂井炀灶开重扉凭栏乆徘徊流汗不可挥莫辨亭毒意仰诉璿与玑谅非姑射子静胜安能希
　　觉衰
　　乆知老防至不谓便见侵今年宜未衰稍已来相寻齿疎髪就种奔走力不任咄此可奈何未必伤我心彭耼安在哉周孔亦已沈古称寿圣人曾不留至今但愿得美酒朋友常共斟是时春向暮桃李生繁隂日照天正緑杳杳归鸿吟出门呼所亲扶杖登西林髙歌足自快商颂有遗音
　　【末数语写得兴浓自谓适情正其愁绪种种】
　　哭连州凌员外司马
　　废逐人所弃遂为鬼神欺才难不其然卒与大患期凌人古受氏呉世夸雄姿寂寞富春水英气方在斯六学诚一贯精义穷发挥著书逾十年幽赜靡不推天庭掞髙文寓字若波驰记室征西府宏谋耀其竒輶轩下东越列郡苏疲羸宛宛凌江羽来栖翰林枝孝文留弓剑中外方危疑抗声促遗诏定命由陈辞徒肃曹官征赋参有司出守乌江浒老迁湟水湄髙堂倾故国葬祭限囚羁仲叔继幽沦狂叫唯童儿一门既无主焉用徒生为举声但呼天孰知神者谁泣尽目无见肾伤足不持溘死委炎荒臧获守灵帷平生负国谴骸骨非敢私葢棺未塞责孤旐凝寒飔念昔始相遇腑肠为君知进身齐选择失路同瑕疵本期济仁义今为众所嗤防名竟不试世义安可支恬死百忧尽茍生万虑滋顾予九逝魂与子各何之我歌诚自恸非独为君悲
　　【寃号恸哭是其所宜故其沥衷皆尽】
　　独觉
　　觉来牖空寥落雨声晓良逰怨迟暮末事惊纷扰为问经世心古人谁尽了
　　【末二语名言通恨】
　　旦携谢山人至愚池
　　新沐换轻帻晓池风雾清自谐尘外意况与幽人行霞散众山迥天髙数鴈鸣机心付当路聊适羲皇情
　　【起调迥仄霞散二韵气韵髙标】
　　首春逢耕者
　　南楚春早余寒已滋荣土膏释原野百蛰竞所营缀景未及郊穑人先耦耕园林幽鸟啭渚泽新泉清农事诚素务羁囚阻平生故池想芜没遗畆当榛荆慕隠既有系圗功遂无成聊从田父言款曲陈此情眷然抚耒耜廻首烟云横
　　【末数语极恳欵之致觉此衷怃然一徃】
　　溪居
　　乆为簮组累幸此南夷谪间依农圃隣偶似山林客晓耕翻露草夜榜【北孟切】响溪石来徃不逢人长歌楚天碧
　　【音如琢玉】
　　夏初雨后寻愚溪
　　悠悠雨初霁独绕清溪曲引杖试荒泉解带围新竹沈吟亦何事寂寞固所欲幸此息营营啸歌静炎燠
　　【引杖二语有写作】
　　秋晓行南谷经荒村
　　杪秋霜露重晨起行幽谷黄叶覆溪桥荒村唯古木寒花疎寂歴幽泉微断续机心乆已防何事惊麋鹿
　　雨后晓行独至愚溪北池
　　宿云散洲渚晓日明村坞髙树临清池风惊夜来雨予心适无事偶此成賔主
　　【髙树二语高韵卓出】
　　中夜起望西园值月上
　　觉闻繁露坠开户临西园寒月上东岭泠泠踈竹根石泉逺逾响山鸟时一喧倚槛遂至旦寂寞将何言
　　【语有景趣然此等景趣在冥心独悟者领之】
　　茆檐下始栽竹
　　瘴茆葺为宇溽暑恒侵肌适有重膇疾蒸鬰寕所宜东邻幸导我树竹邀凉飔欣然惬吾志荷锸西岩垂楚壌多怪石垦凿力已疲江风忽云暮舆曵还相追萧瑟过极浦旖旎附幽墀贞根期永固贻尔寒泉滋夜遂不掩羽扇寕复持清泠集浓露枕簟凄已知网虫依宻叶晓禽栖迥枝岂伊纷嚣闲重以心虑怡嘉尔亭亭质自逺弃幽期不见野蔓草蓊蔚有华姿谅无凌寒色岂与青山辞
　　【栽竹种术数首写得深稳所谓本色当家】
　　种仙灵毗
　　穷陋阙自飬疠气剧嚣烦隆冬乏霜霰日夕南风温杖藜下庭际曵踵不及门门有野田吏慰我飘零魂及言有灵药近在湘西原服之不盈旬蹩皆腾鶱笑抃前即吏为我擢其根蔚蔚遂充庭英翘忽已繁晨起自采曝杵臼通夜喧灵和理内藏攻疾贵自源拥覆逃积雾伸舒委余暄竒功茍可征寕复资兰荪我闻畸人术一气中夜存能令深深息呼吸还归跟疎放固难效且以药饵论痿者不防起穷者寕复言神哉辅吾足幸及儿女奔【陋一作巷】
　　种朮
　　守闲事服饵采术东山阿东山幽且阻疲苶烦经过戒徒斸灵根封植閟天和违尔涧底石彻我庭中莎土膏滋液松露坠繁柯南东自成畆缭绕纷相罗晨歩佳色媚夜眠幽气多离忧茍可怡孰能知其他爨竹茹芳叶寕虑瘵与瘥留连树蕙辞婉娩采薇歌悟拙甘自足激清愧同波单豹且理内髙门复如何
　　种白蘘荷
　　皿虫化为疠夷俗多所神衔猜毎腊毒谋富不为仁蔬巢自逺至杯酒盈肆陈言甘中必苦何用知其真华洁事外饰尤病中州人钱刀恐贾害饥至益逡廵窜伏常战栗懐故逾悲辛庻民有嘉草攻禬事乆泯炎帝垂灵编言此殊足珍﨑岖乃有得托以全予身纷敷碧树隂眄睐心所亲
　　【结语苦趣】
　　植灵寿木
　　白华鍳寒水怡我适野情前趋问长老重复欣嘉名蹇连易衰朽方刚谢经营敢期齿杖赐聊且移孤茎丛萼中竞秀分房外舒英柔条乍反植劲节常对生循翫足防疲稍觉歩武轻安能事剪伐持用资徒行
　　戏题堦前芍药
　　凡卉与时谢妍华丽兹辰欹红醉浓露窈窕留余春孤赏白日暮暄风动揺频夜牕蔼芳气幽卧知相亲愿致溱洧赠悠悠南国人
　　自衡阳移桂十余本植零陵所住精舎
　　谪官去南裔清湘绕灵岳晨登蒹葭防霜景霁纷浊离披得幽桂芳本欣盈握火耕困烟烬薪采乆摧剥道旁且不愿岑岭况幽邈倾筐壅故壌栖息期鸾鷟路逺清凉宫一雨悟无学南人始珍重微我谁先觉芳意不可传丹心徒自渥
　　红蕉
　　晩英值穷节緑润含朱光以兹正阳色窈窕凌清霜逺物世所重旅人心所伤廻晖眺林际戚戚无遗芳
　　【子厚咏物絶去芬妩独抒清素】
　　苦竹桥
　　危桥属幽迳缭绕穿疎林迸箨分苦节轻筠抱虚心俯瞰涓涓流仰聆萧萧吟差池下烟日嘲鸣山禽谅无要津用栖息有余阴
　　田家三首
　　【田家三首直欲与陶相上下苐陶趣恬澹栁趣酸楚此各其性情所防】
　　蓐食徇所务驱牛向东阡鸡鸣村巷白夜色归暮田札札耒耜声飞飞来乌鸢竭兹筋力事持用穷歳年尽输助徭役聊就空自眠子孙日以长世世还复然
　　【鸡鸣村巷白夜色归暮田此语何必减陶三复之觉冲美可贵　子孙日以长世世还复然此是唐人作用】
　　篱落隔烟火农谈四邻夕庭际秋虫鸣疎麻方寂歴蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂陷泥泽公门少推恕鞭扑恣狼藉努力慎经营肌肤真可惜迎新在此歳惟恐踵前迹
　　【一起四语如绘】
　　古道饶蒺藜萦廻古城曲蓼花被隄岸陂水寒更渌是时収获竟落日多樵牧风髙榆栁踈霜重梨枣熟行人迷去住野鸟竞栖宿田翁笑相念昏黒慎原陆今年幸少丰无厌饘与粥
　　【起语景色絶佳冩到至处殆无遗歉】
　　饮酒
　　今旦少愉乐起坐开清樽举觞酹先酒遣我驱忧烦须防心自殊顿觉天地暄连山变幽晦渌水函晏温蔼蔼南郭门树木一何繁清隂自可庇竟夕闻佳言尽醉无复辞偃卧有芳荪彼哉晋楚富此道未必存
　　【同一饮酒陶令趣真子厚趣假此其中固不可强】
　　读书
　　幽沈谢世事俛黙窥唐虞上下观古今起伏千万途偶欣或自笑感戚亦以吁缥帙各舒散前后互相逾瘴疴扰灵府日与徃昔殊临文乍了了彻巻兀若无竟夕谁与言但与竹素俱倦极更倒卧熟寐乃一苏欠伸展支体吟咏心自愉得意适其适非愿为世儒道尽即闭口萧散捐囚拘巧者为我拙智者为我愚书史足自悦安用勤与劬贵尔六尺躯勿为名所驱
　　【写出真境最得】
　　三良
　　束帯值明后顾盼流辉光一心在陈力鼎列夸四方款款效忠信恩义皎如霜生时亮同体死没寕分张壮躯闭幽隧猛志填黄肠殉死礼所非况乃用其良霸基不振晋楚更张皇疾病命固乱魏氏言有章从邪陷厥父吾欲讨彼狂
　　【精警遂不觉议论之烦】
　　咏荆轲
　　燕秦不两立太子已为虞千金奉短计匕首荆卿趋穷年徇所欲兵势且见屠微言激幽愤怒目辞燕都朔风动易水挥爵前长驱函首致宿怨献田开版图炯然耀电光掌握防正夫造端何其鋭临事竟趦趄长虹吐白日仓卒反受诛按剑赫慿怒风雷助号呼慈父断子首狂走无容躯夷城芟七族台观皆焚汚始期忧患弭卒动灾祸枢秦王本诈力事与桓公殊奈何效曹子实谓勇且愚世传故多谬太史征无且
　　【爱其简】
　　掩役夫张进骸
　　生死悠悠尔一气聚散之偶来纷喜怒奄忽已复辞为役孰贱辱为贵非神竒一朝纩息定枯朽无妍媸生平勤皂枥剉秣不告疲既死给轊椟葬之东山基奈何值崩湍荡析临路垂髐然暴百骸散乱不复支从者幸告余睠之涓然悲猫虎获迎祭犬马有葢帷伫立唁尔魂岂复识此为畚锸载埋瘗沟渎防其危我心得所安不谓尔有知掩骼着春令兹焉适其时及物非吾辈聊且顾尔私
　　【称衷语愫非为诗作也】
　　七言古诗
　　杨白花
　　杨白花风吹度江水坐令宫树无顔色揺荡春光千万里茫茫晓日下长秋哀歌未断城鸦起
　　【较本词觉雅】
　　渔翁
　　渔翁夜傍西岩宿晓汲清湘然楚竹烟销日出不见人欸乃一声山水緑回防天际下中流岩上无心云相逐
　　【欸乃一声山水緑此是浅句岩上无心云相逐此是浅意】
　　七言律诗
　　同刘二十八哭吕衡州兼寄江陵李元二侍御
　　衡岳新摧天柱峰士林顦顇泣相逢祗令文字传青简不使功名上景钟三畆空留悬磬室九原犹寄若堂封遥想荆州人物论防廻中夜惜元龙
　　登柳州城楼寄漳汀封连四州
　　城上髙楼接大荒海天愁思正茫茫惊风乱飐芙蓉水宻雨斜侵薜荔墙岭树重遮千里目江流曲似九廻肠共来百越文身地犹自音书滞一乡
　　【语气太直】
　　五言排律
　　奉和杨尚书彬州追和故李中书夏日登北楼十韵之作依本诗韵次用【杨于陵李吉甫】
　　郡楼有遗唱新和敌南金境以道情得人期幽梦寻层轩隔炎暑迥野恣窥临鳯去徽音续芝焚芳意深防鳞出陷浦唳鹤绕仙岑风起三湘浪云生万里隂宏规齐德宇丽藻竞词林静契分忧术闲同迟客心骅骝当逺歩鶗鴂莫相侵【鶗鴂鸟名立夏鸣则众芳歇犹防邪所蔽不得进也】今日登髙处还闻梁甫吟
　　酬娄秀才寓居开元寺早秋月夜病中见寄
　　客有故园思潇湘生夜愁病依居士室梦绕羽人丘味道怜知已遗名得自求壁空残月曙门掩虫秋谬委双金重难征杂佩酬碧霄无枉路徒此助离忧
　　七言絶句
　　栁州二月榕叶落尽偶题
　　宦情羇思共凄凄春半如秋意转迷山城过雨百花尽榕叶满庭莺乱啼
　　酬曹侍御过象县见寄
　　破额山前碧玉流骚人遥驻木兰舟春风无限湘潇意欲采苹花不自由
　　【语有骚情】
　　栁州寄京中亲故
　　林邑山联瘴海秋防牱水向郡前流劳君逺问龙城地正北三千到锦州
　　【末语堪悲】
　　【附李约过华清宫　君王逰乐万几轻一曲霓裳四海兵玉辇升天人已尽故宫犹有树长生　意多説尽】
　　唐诗镜巻三十七
　　钦定四库全书
　　唐诗镜巻三十八
　　明　陆时雍　编
　　中唐第十
　　韩愈【字退之南阳人少孤随兄官岭表兄卒愈自知刻苦学儒比长通六经百家贞元八年擢进士累调四门博士迁监察御史上疏论宫闱贬阳山令元和初擢知国子博士分司东都改都官员外郎寻复为博士既才髙数黜官又下迁乃作进学解以自喻执政竒其材改比部郎中进中书舎人为裴度行军司马伐蔡蔡平迁刑部侍郎上疏论佛骨上怒贬潮州刺史量移袁州召拜国子祭酒转兵部侍郎穆宗时宣抚镇州归奏迁吏部侍郎转京兆尹兼御史大夫为李绅劾罢未防复吏部侍郎长庆四年卒年五十七赠礼部尚书諡曰文有集行四十巻】
　　【昌黎才气纵横光怪百出气焰咄咄逼人七古纵横无所不可五古须法度自闲昌黎七古继李杜有余五古当韦栁不足】
　　古乐府
　　【退之琴操十首高雅古澹的是春秋时语西汉人无此语境】
　　琴操十首
　　【按琴操十有二公取其十如下所作是也风俗通云琴曲曰操言穷阨犹不失其操也】
　　将归操　孔子之赵闻杀鸣犊作
　　【按欧本云此效蔡邕作十操事迹皆出蔡邕琴操云】
　　狄之水兮其色幽幽【赵杀鸣犊孔子临河叹而作歌曰狄之水兮风扬波舟楫颠倒更相加归来归来胡为斯案临济故狄也】我将济兮不得其由渉其浅兮石齧我足乘其深兮龙入我舟我济而悔兮将安归尤归兮归兮无与石鬬兮无应龙求
　　【石齧我足龙入我舟托意处语何其雅】
　　猗兰操　孔子伤不逢时作
　　【古琴操云习习谷风以隂以雨之子于归逺送于野何彼苍天不得其所逍遥九州无有定处世人闇蔽不知贤者年纪逝迈一身将老】
　　兰之猗猗扬扬其香不采而佩于兰何伤今天之旋其曷为然我行四方以日以年霜雪贸贸【不明也】荠麦之茂【建亥之月隂气之极荠麦始生】子如不伤我不尔觏【言我如荠麦之茂当雪霜之时不改其操子如见伤而用我可也子如不伤我无自贬以见子之义】荠麦之茂荠麦之有【茂而能傲霜雪荠麦之固有】君子之伤君子之守【君子居可伤之时不易其守亦犹荠麦之有也】
　　【有黠色而无愠情抑何言之蕴蕴】
　　山操　孔子以季桓子受齐女乐谏不从望山而作
　　之氛兮不能云雨之枿兮不中梁柱之大兮祗以奄鲁知将隳兮哀莫余伍周公有鬼兮嗟余归辅【鬼或作思】
　　【是当日梦寐中心事】
　　越裳操　周公作
　　【交趾之南有越裳云古琴操曰于戏嗟嗟非旦之力乃文王之徳】
　　雨之施物以孳我何意于彼为自周之先其艰其勤以有疆宇私我后人我祖在上四方在下厥临孔威敢戏以侮孰荒于门孰治于田四海既均越裳是臣【言岂有荒于门而能治于田者乎故必四海既均而后越裳是臣也】
　　【语可勒黼扆　当时周公勅天明命告戒成王应止如是】
　　拘幽操　文王羑里作【河内荡隂县有羑里城】
　　【文王见拘羑里忧愁无聊援琴而鼔之号曰拘幽操词曰殷道溷溷浸浊烦兮朱紫相合不别分兮迷乱声色信谗言兮炎炎之虐使我愆兮幽闭牢穽由其言兮遘我四人忧勤勤兮】
　　目窈窈兮其凝其盲耳肃肃兮听不闻声朝不日出兮夜不见月与星有知无知兮为死为生呜呼臣罪当诛兮天王圣明
　　【末二语善写文王心曲】
　　岐山操　周公为太王作
　　我家于幽自我先公伊我承序敢有不同今狄之人将土我疆民为我战谁使死伤彼岐有岨我徃独处尔莫余追无思我悲
　　【处民在不要不弃之间视土在无吝无贪之际宛是当年语致】
　　履霜操　尹吉甫子伯竒无罪为后毋谮而见逐自伤作
　　【吉甫听后妻逐之伯竒编芟荷而衣采楟花而食清朝履霜而自伤无罪见逐乃援琴而鼔之词日朝履霜兮采晨寒考不明其心兮信谗言孤恩离别兮摧肺肝何辠皇天兮遭斯愆痛没不同兮恩有偏谁流顾兮知此寃】
　　父兮儿寒母兮儿饥儿罪当笞逐儿何为儿在中野以宿以处四无人声谁与儿语儿寒何衣儿饥何食儿行于野履霜以足母生众儿有母怜之独无母怜儿寕不悲
　　【视小弁之恸为深】
　　雉朝飞操　牧犊子七十无妻见雉双飞感之而作
　　【齐宣王时牧犊子七十无妻出薪于野见雉雌雄相随意动心怨因援琴而歌以自伤其声中絶魏武帝宫人有卢女者七歳入汉宫学鼔琴能传此曲牧犊子词曰雉朝飞兮鸣相和雌雄羣逰兮山阿我独何命兮未有家时将暮兮可奈何嗟嗟暮兮可奈何】
　　雉之飞于朝日羣雌孤雄意气横出当东而西当啄而飞随飞随啄羣雌粥粥【记曰粥粥若无能或谓当作喌音祝説文呼鸡】嗟我虽人曾不如彼雉鸡生身七十年无一妾与妃
　　【是老牧朴簌语】
　　别鹄操　商陵穆子娶妻五年无子父母欲其改娶其妻闻之中夜悲啸穆子感之而作
　　【其词曰将乖比翼隔天端山川悠逺路漫漫揽衾不寐食防飱后遂为夫妇】
　　雄鹄衔枝来雌鹄啄泥归巢成不生子大义当乖离江汉水之大鹄身鸟之微更无相逢日且可绕树相随飞
　　【中岂无情不至作涕泣流连者廹于大义故也】
　　残形操　曾子梦见一狸不见其首作
　　有兽维狸兮我梦得之其身孔明兮而头不知吉凶何为兮觉坐而思巫咸上天兮识者其谁
　　【穆穆落落故佳】
　　四言古诗
　　剥啄行
　　剥剥啄啄有客至门我不出应客去而嗔从者语我子明为然我不厌客困于语言欲不出纳以堙其源空堂幽幽有秸有莞门以两板丛书于间窅窅深堑其墉甚完彼寕可隳此不可干从者语我嗟子诚难子虽云尔其口益蕃我为子谋有万其全凡今之人急名与官子不引去与为波澜虽不开口虽不开闗变化咀嚼有鬼有神今去不勇其如后艰我谢再拜汝无复云往追不及来不有年
　　【跌荡恣肆仍如五言体裁】
　　五言古诗
　　南山诗
　　吾闻京城南兹维羣山囿东西两际海巨细难悉究山经及地志茫昧非受授团辞试提挈挂一念万漏欲休谅不能麤叙所经觏甞升崇丘望戢戢见相凑晴明出棱角缕脉碎分绣蒸岚相澒洞表里忽通透无风自飘簸融液煦柔茂横云时平凝防防露数岫天空浮脩眉浓绿画新就孤撑有巉絶海浴褰鹏噣春阳濳沮洳濯濯吐深秀岩峦虽嵂崒輭弱类含酎夏炎百木盛防鬰増埋覆神灵日歊歔云气争结构秋霜喜刻轹磔卓立癯瘦参差相叠重刚耿陵宇宙冬行虽幽墨氷雪工琢镂新曦照危峨亿丈恒髙袤明昬无停态顷刻异状西望雄太白突起莫间簉藩都配德运分宅占丁戊逍遥越坤位诋讦陷干窦空虚寒兢兢风气较搜漱朱维方烧日隂霰纵腾糅昆明大池北去觌偶晴昼緜聨穷俯视倒侧困清沤防澜动水面踊跃躁猱狖惊呼惜破碎仰喜呀不仆前寻径杜墅坌蔽毕原陋﨑岖上轩昴始得观覧富行行将遂穷岭陆烦互走勃然思坼裂拥掩难恕宥巨灵与夸娥逺贾期必售还疑造物意固防蓄精祐力虽能排干雷电怯呵诟攀援脱手足蹭蹬抵积甃茫如试矫首堛塞生怐愗威容防萧爽近新迷逺旧拘官计日月欲进不可又因縁窥其湫凝湛闷隂嘼鱼虾可俯掇神物安敢宼林柯有脱叶欲堕鸟惊救争衔弯环飞投弃急哺鷇旋归道廻睨逹枿壮复奏吁嗟信竒怪峙质能化贸前年遭谴谪探歴得邂逅初从蓝田入顾盼劳颈脰时天晦大雪泪目苦朦瞀峻途拖长氷直上若悬溜褰衣歩推马颠蹶退且复苍黄防遐睎所瞩才左右杉篁咤蒲苏杲耀攅介胄专心忆平道脱险逾避臭昨来逢清霁宿愿忻始副峥嵘跻冢顶倐闪杂鼯鼬前低划开阔烂漫堆众皱或连若相从或蹙若相鬭或妥若弭伏或竦若惊雊或散若瓦解或赴若辐凑或翩若船游或决若马骤或背若相恶或向若相佑或乱若抽笋或嵲若注灸或错若绘画或缭若篆籕或罗若星离或蓊若云逗或浮若波涛或碎若锄耨或如贲育伦赌胜勇前购先强势已出后钝嗔防譳或如帝王尊丛集朝贱幼虽亲不防狎虽逺不悖谬或如临食案肴核纷饤饾又如逰九原坟墓包椁柩或累若盆甖或掲若防豆或覆若曝鳖或頽若寝兽或蜿若藏龙或翼若抟鹫或齐若友朋或随若先后或迸若流落或顾若宿留或戾若仇讐或密若婚媾或俨若峨冠或翻若舞神或屹若战阵或围若搜狩或靡然东注或偃然北首或如火熺焰或若气饙馏或行而不辍或遗而不収或斜而不倚或弛而不彀或赤若秃鬝或熏若柴槱或如拆兆或若卦分繇或前横若剥或后断若姤延延离又属夬夬叛还遘喁喁鱼闯萍落落月经宿訚訚树墙垣巘巘架库廐参参削剑防焕焕衔莹琇敷敷花披萼闟闟屋摧霤悠悠舒而安兀兀狂以狃超超出犹奔蠢蠢骇不懋大哉立天地经纪肖营腠厥初孰开张僶勉谁劝侑创兹朴而巧戮力忍劳疚得非施斧斤无乃假诅呪鸿荒竟无传功大莫酬僦尝闻于祠官芬苾降歆嗅斐然作歌诗惟用赞报酭
　　【穷搜极想语多生气炎炎故能绚人耳目而不厌少陵北征随情披写南山诗则着意铺排矣】秋懐诗
　　牕前两好树众叶光薿薿秋风一披拂策策鸣不已防灯照空床夜半偏入耳愁忧无端来感叹成坐起天明视顔色与故不相似羲和驱日月疾急不可恃浮生虽多涂趋死惟一轨胡为浪自苦得酒且欢喜
　　【五言古毎觉语致崛屈】
　　秋气日恻恻秋空日凌凌上无枝上蜩下无盘中蝇岂不感时节耳目去所憎清晓巻书坐南山见高棱其下澄秋水有蛟寒可罾惜哉不得徃岂谓吾无能
　　【气格崚嶒】
　　离离挂空悲慼慼抱虚警露秋树高虫吊寒夜永敛退就新懦趋营悼前猛归愚识夷涂汲古得修绠名浮犹有耻味薄真自幸庻几遗悔尤即此是幽屏
　　【多警句】
　　今晨不成起端坐尽日景虫鸣室幽幽月吐牕冏冏防懐若迷方浮念剧含梗尘埃慵伺文字浪驰骋尚须勉其顽王事有朝请
　　归彭城
　　天下兵又动太平竟何时訏谟者谁子无乃失所宜前年闗中旱闾井多死饥去歳东郡水生民为流尸上天不虚应祸福各有随我欲进短策无由见彤墀刳肝以为纸沥血以书辞上言陈尧舜下言引龙防言词多感激文字少葳蕤一读已自怪再寻良自疑食芹虽云美献御固已痴缄封在骨髄耿耿空自竒昨日到京城屡陪高车驰周行多俊异议论无瑕疵见待颇异礼未能去毛皮到口不敢吐徐徐俟其巇归来戎马间惊顾似羇雌连日或不语终朝见相欺乘闲輙骑马茫茫诣空陂遇酒即酩酊君知我为谁
　　【韩诗语带粗纇防】
　　同冠峡
　　南方二月半春物亦已少维舟山水间晨坐听百鸟宿云尚含姿朝日忽升晓羇旅感和鸣囚拘念轻矫潺湲泪乆迸诘曲思増绕行矣且无然葢棺事乃了
　　县斋有懐
　　少小尚竒伟平生足悲咤犹嫌子夏儒肯学樊迟稼事业窥臯稷文章蔑曹谢濯缨起江湖缀佩杂兰麝悠悠指长道去去策高驾谁为倾国媒自许连城价初随计吏贡屡入泽宫射虽免十上劳何能一战霸人情忌殊异世路多权诈蹉跎顔遂低摧折气愈下冶长信非罪侯生或遭骂懐书出皇都衔泪渡清防身将老寂寞志欲死闲暇朝食不盈肠冬衣才掩髂军书既频召戎马乃连跨大梁从相公彭越赴仆射弓箭围狐兎丝竹罗酒防两府变荒凉三年就休暇求官去东洛犯雪过西华尘埃紫陌春风雨灵台夜名声荷朋友援引乏姻娅虽陪彤庭臣讵纵青防靶寒空耸危阙晓色曜修架捐躯辰在丁铩翮时方投荒诚职分领邑幸寛赦湖波翻日车岭石坼天罅毒雾恒熏昼炎风毎烧夏雷威固已加飓势仍相借气象杳难测声音吁可怕夷言听未惯越俗循犹乍指摘两憎嫌睢盱互猜讶祗縁恩未报岂谓生足借嗣皇新继明率土日流化惟思涤瑕垢长去事桑柘斸嵩开云扃压颍抗风榭禾麦种满地梨枣栽绕舎儿童稍长成雀防得驱吓官租日输纳村酒时邀迓闲爱老农愚归弄小女姹如今便可尔何用毕防嫁
　　【吾爱其便滔滔而来絶不费手】
　　合江亭
　　红亭枕湘江蒸水防其左瞰临空濶緑浄不可唾维昔经营初邦君实王佐翦林迁神庙买地费家货梁栋宏可爱结构丽匪过伊人去轩腾兹宇遂頽挫老郎来何暮髙唱乆乃和树兰盈九畹栽竹逾万个长绠汲沧浪幽谿下坎坷波涛夜俯听云树朝对卧初如遗宦情终乃最郡课人生诚无几事徃悲岂奈萧条绵歳时契濶继庸懦胜事谁复论丑声日已播中丞黜凶邪天子悯穷饿君侯至之初闾里自相贺淹滞乐闲旷勤苦劝慵惰为余扫尘阶命乐醉众座穷秋感平分新月怜半破愿书防上石勿使泥尘涴【音卧】
　　陪杜侍御游湘西两寺独宿有题因献杨常侍
　　长沙千里平胜地犹在险况当江濶处斗起势匪渐深林髙玲珑青山上琬琰路穷台殿辟佛事焕且俨剖竹走泉源开廊架崖广是时秋之残暑气尚未敛羣行忘后先朋息弃拘检客堂喜空凉华榻有清簟涧蔬煮蒿芹水果剥菱芡伊余夙所慕陪赏亦云忝幸逢车马归独宿门不掩山楼黒无月渔火灿星防夜风一何喧杉桧屡磨飐犹疑在波涛怵惕梦成魇静思屈原沉逺忆贾谊贬椒兰争姤忌绛灌共防谄谁令悲生肠坐使泪盈脸翻飞乏羽翼指摘困瑕玷珥貂藩维重政化类分陜礼贤道何优奉已事苦俭大厦栋方隆巨川檝行剡经营诚未暇逰宴固已歉旅程愧掩留徂歳嗟荏苒平生毎多感柔翰遇频染辗转岭猿鸣曙灯青睒睒
　　岳阳楼别窦司直
　　洞庭九州间厥大谁与譲南汇羣崖水北注何奔放潴为七百里吞纳各殊状自古澄不清环混无归向炎风日搜搅幽怪多冗长轩然大波起宇宙隘而妨巍峩防嵩华腾踔较健壮声音一何宏轰輵车万两犹疑帝轩辕张乐就空旷蛟螭露笋簴缟练吹组帐鬼神非人世节奏颇跌踼阳施见夸丽隂闭感凄怆朝过宜春口极北缺堤障夜缆巴陵洲丛芮才可傍星河尽涵泳俯仰迷下上余澜怒不已喧聒鸣瓮盎明登岳阳楼辉焕朝日亮飞亷戢其威清晏息纎纩澄湛凝緑物影巧相况江豚时出戏惊波忽荡瀁时当冬之孟隙窍缩寒涨前临指近防侧坐难望涤濯神魂醒幽懐舒以畅主人孩童旧握手乍忻怅怜我窜逐归相见得无恙开筵交履舄烂漫倒家醸杯行无留停高柱送清唱中盘进橙栗投掷倾脯酱欢穷悲心生婉娈不能忌念昔始读书志欲干霸王屠龙破千金为艺亦云亢爱才不择行触事得谗谤前年出官由此祸最无妄公卿采虚名擢拜识天仗奸猜畏弹射斥逐恣欺诳新恩移府庭逼侧厠诸将于嗟苦驽缓但恐失宜当追思南渡时鱼腹甘所塟严程廹风帆劈箭入髙浪颠沉在须臾忠绠谁复谅生还真可喜尅已自惩创庻从今日后粗识得与防事多改前好趣有获新尚誓耕十畆田不取万乘相细君知蚕织稚子已能饷行当挂其冠生死君一访
　　【不为雄壮之势却拥笔自来才大者觉势有余地　意象髣髴略似】
　　出门
　　长安百万家出门无所之岂敢尚幽独与世实参差古人虽已死书上有其辞开巻读且想千载若相期出门各有道我道方未夷且于此中息天命不吾欺
　　东都遇春
　　少年气真狂有意与春竞行逢二三月九州花相映川原晓服鲜桃李晨妆靓荒乘不知疲醉死岂辞病饮噉惟所便文章倚豪横尔来曽防时白髪忽满镜旧逰喜乖张新辈足嘲评【音病】心肠一变化羞见时节盛得闲无所作贵欲辞视听深居疑避仇黙卧如当暝朝曦入牖来鸟唤昬不醒为生鄙计算盐米告屡罄坐疲都防起冠侧嬾复正幸防东都官获离机与穽乖慵遭傲僻渐染生性既去焉能追有来犹莫骋有船魏王池徃徃纵孤泳水容与天色此处皆緑净岸树共纷披渚牙相纬经【音径】懐归苦不果即事取幽迸贪求匪名利所得亦已并悠悠度朝昬落落捐季孟羣公一何贤上戴天子圣谋谟収禹绩四靣出雄劲转输非不勤稽逋有军令在庭百执事奉职各祗敬我独胡为哉坐与亿兆庆譬如笼中鸟仰给活性命为诗告友生负愧终究竟
　　送侯参谋赴河中幕
　　忆昔初第日各以少年称君頥始生须我齿清如氷尔时心气壮百事谓已能一别讵几何忽如隔晨兴我齿豁可鄙君顔老可憎相逢风尘中相视迭嗟矜幸同学省官末路再得朋东司絶教授游宴以为恒秋渔防宻树夜博燃明灯雪迳抵樵叟风廊折谈僧陆浑桃花间有汤沸如蒸三月崧少歩踯躅红千层洲沙厌晚坐岭壁穷晨升沈防不计日为乐不可胜迁满一已异乖离坐难凭行行事结束人马何蹻腾感激生胆勇从军岂尝曽洸洸司徒公天子爪与肱提师十万余四海钦风棱河北兵未进蔡州师新薨曷不请扫除活彼黎与烝鄙夫诚怯弱受恩愧徒犹思脱儒冠弃死取先登又欲靣言事上书求诏征侵官固非是妄作谴可惩惟当待责免耕斸归沟塍今君得所附势若脱韝鹰檄笔无与譲幕谋职其膺収绩开史牒翰飞逐溟鹏男儿贵立事流景不可乘歳老隂沴作云颓雪翻崩别袖拂洛水征车转崤陵勤勤酒不进勉勉恨已仍送君出门归愁肠若牵防黙坐念语笑痴如遇寒蝇防马谁可适晤言谁为应席尘惜不扫残罇对空凝信知后防时日月屡环絙生期理行役欢绪絶难承寄书惟在频无恡简与缯
　　【韩之五言当敛宏节放激滓扬波凡任才者未有不病】
　　送李翺
　　广州万里途山重江逶迤行行何时到谁能定归期揖我岀门去顔色异恒时虽云有追送足迹絶自兹人生一世间不自张与弛譬如浮江水纵横岂自知寕懐别时苦勿作别后思
　　【自足缱绻末二语大有深情】
　　送石处士赴河阳幕
　　长把种树书人云避世士忽骑将军马自号报防子风云入壮懐泉石别幽耳钜鹿师欲老常山险犹恃岂惟彼相忧固是吾徒耻去去事方急酒行可以起
　　【磊磊落落】
　　送湖南李正字归
　　长沙入楚深洞庭值秋晩人随鸿雁少江共蒹葭逺歴歴余所经悠悠子当返孤游懐耿介旅宿梦婉娩风土稍殊音鱼虾日异饭亲交俱在此谁与同息偃
　　【语稍修秀　一起四语洒落】
　　送无本师归范阳
　　无本于为文身大不及胆吾尝示之难勇往无不敢蛟龙弄角牙造次欲手揽众鬼囚大幽下觑袭窞天阳熈四海注视首不颔鲸鹏相摩窣两举快一噉夫岂能必然固已谢黯黮狂词肆滂葩低昻见舒惨奸穷怪变得徃徃造平澹蜂蝉碎锦缬緑池披菡萏芝英擢荒榛孤翮起连菼家住幽都逺未识气先感来寻吾何能无殊嗜昌歜始见洛阳春桃枝缀红糁遂来长安里时卦转习坎老懒无鬭心乆不事铅椠欲以金帛酬举室常顑颔念当委我去霜雪刻以憯狞飚搅空衢天地与顿撼勉率吐歌诗慰女别后覧
　　【征竒得怪往往有之】
　　人日城南登高
　　初正才兆渉七气已弄霭霭野浮阳晖晖水披冻圣朝身不废佳节古所用亲友既许来子妷亦可从盘蔬冬春杂樽酒清浊共令征前事为觞咏新诗送扶杖凌圯阯刺船犯枯葑恋池羣鸭廻释峤孤云纵人生本坦荡谁使妄倥偬直指桃李阑幽寻寕止重
　　【古而带秀】
　　病鸱
　　屋东恶水沟有鸱堕鸣悲青泥揜两翅拍拍不得离羣童叫相召瓦砾争先之计较生平事杀却理亦宜攘夺不愧耻饱满盘天嬉晴日占光景髙风送追随遂凌鳯鳯羣肯顾鸿鹄卑今者运命穷遭逢巧丸儿中汝要害处汝能不得施于吾乃何有不忍弃其危丐汝将死命浴以清水池朝餐辍鱼肉暝宿防狐狸自知无以致防德乆犹疑饱入深竹丛饥来傍阶基亮无责报心固以听所为昨日有气力飞跳弄藩篱今晨忽径去曾不报我知侥幸非汝福天衢汝休窥京城事弹射竖子岂易欺勿讳泥坑辱泥坑乃良规
　　路傍堠
　　堆堆路傍堠一双复一只迎我出秦闗送我入楚泽千以髙山遮万以逺水隔吾君勤听治照与日月敌在愚幸可哀臣罪庻可释何当迎送归縁路髙歴歴
　　赠别元十八恊律
　　知识乆去眼吾行其既逺瞢瞢莫訾省黙黙但寝饭子兮何为者冠佩立宪宪何氏之从学兰蕙已满畹于何翫其光以至歳向晚治惟尚和同无俟于謇謇或师絶学贤不以艺自挽子兮独如何能自媚婉娩金石出声音宫室发闗楗何人识章甫而知骏蹄踠惜乎吾无居不得留息偃临当背靣时裁诗示缱绻
　　宿曾江口示侄孙湘
　　云昬水奔流天水漭相围三江防无口其谁识涯圻暮宿投民村髙处水半扉鸡犬俱上屋不复走与飞篙舟入其家暝闻屋中唏问知歳常然哀此为生防海风吹寒晴波扬众星辉仰视北斗髙不知路所归
　　【写景处喜其径净末数语歴落成响】
　　除官赴阙至江州寄鄂岳李大夫
　　盆城去鄂渚风便一日耳不枉故人书无因泛江水故人辞礼闱旌节镇江圻而我窜逐者龙钟初得归别来已三歳望望逺迢递咫尺不相闻平生那可计我齿落且尽君鬓白几何年皆过半百来日苦无多少年乐新知衰暮思故友譬如亲骨肉寕免相可不我昔实愚惷不能降色辞子犯亦有言臣犹自知之公其务贳过我亦请改事桑榆傥可収愿寄相思字
　　【恳欵殆尽】
　　谴疟鬼
　　屑屑水帝魂谢谢无余辉如何不肖子尚奋疟鬼威乘秋作寒热翁妪所骂讥求食欧泄间不知臭秽非医师加百毒熏灌无停机灸师施艾炷酷若猎火围诅师毒口牙舌作霹雳飞符师弄刀笔丹墨交横挥咨汝之胄出门户何巍巍祖轩而父顼未沬于前徽不修其操行贱薄似汝稀岂不忝厥祖腼然不知归湛湛江水清归居安汝妃清波为裳衣白石为门畿呼吸明月光手掉芙蓉旂降集随九歌饮芳而食菲赠汝以好辞出汝去莫违
　　【退之不作滑稽语自快所欲为】
　　示儿
　　始我来京师止携一束书辛勤三十年以有此屋庐此屋岂为华于我自有余中堂髙且新四时登牢蔬前荣馔賔亲冠昏之所于庭内无所有髙树八九株有藤娄络之春华夏隂敷东堂坐见山云风相吹嘘松果连南亭外有芋区西偏屋不多槐榆翳空虚山鸟旦夕鸣有类涧谷居主妇坐北堂膳服适戚疎恩封髙平君子孙从朝裾开门问谁来无非卿大夫不知官高卑玉带悬金鱼问客之所为峩冠讲唐虞酒食罢无为棋槊以相娯凡此座中人十九持钧枢又问谁与频莫与张樊如来过亦无事考评道精麤蹮蹮媚学子墙屏日有徒以能问不能其蔽岂可祛嗟我不修饰事与庸人俱安能坐如此比肩于朝儒诗以示儿曹其无迷厥初
　　【大有汉气】
　　南溪始泛
　　榜【音谤】舟南山下上上不得返幽事随去多孰能量近逺隂沉过连树藏昂抵横坂石麄肆磨砺波恶厌牵挽或倚偏防渔竟就平洲饭防防暮雨飘梢梢新月偃余年懔无防休日怆已晚自是病使然非由取髙蹇
　　【语致洒洒】
　　足弱不能歩自宜収朝迹羸形可舆致佳观【去声】安可掷即此南坂下乆闻有水石拕舟入其间溪流正清激随波吾未能峻濑乍可刺鹭起若导吾前飞数十尺亭亭桞带沙团团松冠壁归时还尽夜谁谓非事役














　　唐诗镜巻三十八
　　钦定四库全书
　　唐诗镜巻三十九
　　明　陆时雍　撰
　　中唐第十一
　　韩愈【二】
　　七言古诗
　　马厌谷
　　马厌谷兮士不厌糠籺土被文绣兮士无裋褐彼其得志兮不我虞一朝失志兮其何如已焉哉嗟嗟乎鄙夫
　　【韵气古】
　　嗟哉董生行
　　淮水出桐栢山东驰遥遥千里不能休淝水出其侧不能千里百里入淮流夀州属县有安丰唐贞元时县人董生召南隐居行义于其中刺史不能荐天子不闻名声爵禄不及门门外惟有吏日来征租更索钱嗟防董生朝出至夜归读古人书尽日不得息或山而樵或水而渔入防具甘防上堂问起居父母不慼慼妻子不咨咨嗟哉董生孝且慈人不识惟有天翁知生祥下瑞无时期家有狗乳出求食鸡来哺其儿喙喙庭中拾虫蚁哺之不食鸣声悲徬徨踯躅久不去以翼来覆待狗归嗟哉董生谁将与俦时之人夫妻相虐兄弟为讐食君之禄而令父母愁亦独何心嗟哉董生无与俦
　　【大是摸汉得来】
　　利劒
　　利剑光耿耿佩之使我无邪心故人念我寡徒侣持用赠我比知音我心如氷剑如雪不能刺防夫使我心腐剑锋折决云中断开青天噫剑与我俱变化归黄泉
　　【短折而铦】
　　汴州乱二首
　　汴州城门朝不开天狗堕地声如雷徤儿争夸杀留后连屋累栋烧成灰诸侯咫尺不能救孤主何者自兴衰母从子走者为谁大夫夫人留后儿昨日乗车骑大马坐者起趋乗者下庙堂不肯用干戈呜呼奈汝母子何
　　【语致自放】
　　河之水二首寄子侄老成
　　河之水去悠悠我不如水东流我有孤侄在海陬三年不见兮使我生忧日复日夜复夜三年不见汝使我鬓髪未老而先化
　　河之水悠悠去我不如水东注我有孤侄在海浦三年不见兮使我心苦采蕨于山缗鱼于渊我徂京师不逺其还
　　【古韵】
　　山石
　　山石荦确【音觉】行径微黄昏到寺蝙蝠飞升堂坐阶新雨足芭蕉叶大支子肥僧言古壁佛画好以火来照所见稀铺牀拂席置羙饭疎粝【音腊】亦足饱我饥夜深静卧百虫绝清月出岭光入扉天明独去无道路出入髙下穷烟霏山红涧碧纷烂漫时见松枥皆十围当流赤足蹋涧石水声激激风吹衣人生如此自可乐岂必局束为人鞿【音饥】嗟哉吾党二三子安得至老不更归
　　【语如清流齧石激激相注　李杜虚境过形昌黎当境实冩】
　　鸣鴈
　　嗷嗷鸣鴈鸣且飞穷秋南去春北归去寒就暖识所依天长地濶栖息稀风霜酸苦稻粱微毛羽摧落身不肥徘徊反顾羣侣违哀鸣欲下洲渚飞江南水濶朝云多草长沙软无网罗闲飞静集鸣相和违忧懐惠性匪他凌风一举君谓何
　　【较青莲输渠语俊】
　　赠郑兵曹
　　罇酒相逄十载前君为壮夫我少年罇酒相逄十载后我为壮夫君白首我材与世不相当戢鳞委翅无复望当今贤俊皆周行君何为乎亦遑遑杯行到君莫停手破除万事无过酒
　　赠唐衢
　　虎有爪兮牛有角虎可抟兮牛可触奈何君独抱竒材手把犁锄饿空谷当今天子急贤良匦函朝出开明光胡不上书自荐逹坐令四海如虞唐
　　赠侯喜
　　吾党侯生字叔起呼我持竿钓温水平明鞭马出都门尽日行行荆棘里温水微茫绝又流深如车辙濶容辀虾蟇跳过雀儿浴此纵有鱼何足求我为侯生不能已盘针擘粒投泥滓晡时坚坐到黄昏手倦目劳方一起暂动还休未可期虾行蛭渡似皆疑举竿引线忽有得一寸才分鳞与鬐是日侯生与韩子良久叹息相看悲我今行事尽如此此事正好为吾规半世遑遑就举选一名始得红顔衰人间事势岂不见徒自辛苦终何为便当提携妻与子南入箕颍无还时叔起君今气方锐我言至切君勿嗤君欲钓鱼须逺去大鱼岂肯居沮洳
　　【寻常语自倜傥　退之七古佳处在声气之间如疾雨惊雷砅陵而下】
　　八月十五夜赠张功曹
　　纎云四巻天无河清风吹空月舒波沙平水息声影绝一杯相属【音竹】君当歌君歌声酸辞且苦不能听终泪如雨洞庭连天九疑高蛟龙出没猩鼯号十生九死到官所幽居黙黙如蔵逃下牀畏虵食畏药海气湿蛰熏腥臊昨者州前槌大鼔嗣皇继圣登防臯赦书一日行万里罪从大辟皆除死迁者追廻流者还涤瑕荡垢朝清班州家申名使家抑坎轲祗得移荆蛮判司卑官不堪说未免捶楚尘埃间同时辈流多上道天路幽险难追攀君歌且休听我歌我歌今与君殊科一年明月今宵多人生由命非由他有酒不饮奈明何
　　【每读昌黎七言古诗觉有飞舞翔翥之势】
　　谒衡岳庙遂宿岳寺题门楼
　　五岳祭秩皆三公四方环镇嵩当中火维地荒足妖怪天假神柄专其雄喷云泄雾蔵半腹虽有绝顶谁能穷我来正逄秋雨节隂气晦昧无清风濳心黙祷若有应岂非正直能感通须臾扫尽众出仰见突兀撑青空紫葢连延接天柱石廪腾掷堆祝融森然魄动下马拜松栢一迳趋灵官粉墙丹桂动光彩鬼物图画填青红升堦伛偻荐脯酒欲以菲薄明其衷庙令老人识神意睢盱侦【丑郑切】伺能鞠躬手持杯珓导我掷云此最吉余难同窜逐蛮荒幸不死衣食才足甘长终侯王将相望久绝神纵欲福难为功夜投佛寺上髙阁星月揜映云朣胧猿鸣钟动不知曙杲杲寒日出于东
　　【语如凿翠】
　　岣嵝山
　　岣嵝山尖神禹碑字青石赤形模竒科斗拳身薤倒披鸾飘鳯泊挐虎螭事严迹秘鬼莫窥道人独上偶见之我来咨嗟涕涟洏千搜万索何处有森森緑树猿猱悲
　　永贞行
　　君不见太皇谅隂未出令小人乗时偷国柄北军百万虎与貔夭子自将非他师一朝夺印付私党懔懔朝士何能为狐鸣枭噪争署置旸睒跳踉相妩媚夜作诏书朝拜官超资越序曽无难公然白日受贿赂火齐磊落堆金盘元臣故老不敢语昼卧涕泣何汍澜董贤三公谁复惜侯景九锡行可叹国家功髙徳且厚天位未许庸夫干嗣皇卓荦信英主文如太宗武高祖膺图受禅登明堂共流幽州鲧死羽四门肃穆贤俊登数君匪亲岂其朋郎官清要为世称荒郡廹野嗟可矜湖波连天日相腾蛮俗生梗瘴疠蒸江氛岭□【音浸】昏若凝一蛇两头见未曾怪鸟鸣唤令人憎蛊虫羣飞夜扑灯雄虺毒螫【音释】堕股肱食中置药肝心崩左右使令诈难凭慎勿浪信常兢兢吾闻同僚情可胜具书目见非妄征嗟尔既往宜为惩
　　李花赠张十一署
　　江陵城西二月尾花不见桃惟见李风揉雨练雪羞比波涛翻空沓无涘君知此处花何似白花倒烛天夜明羣鸡惊鸣官吏起金乌海底初飞来朱辉散射青霞开迷魂乱眼防不得照耀万树繁如堆念昔少年着游燕对花岂省曾辞杯自从流落忧感集欲去未到先思廻秪今四十已如此后日更老谁论哉力携一尊独就醉不忍虚掷委黄埃
　　杏花
　　居邻北郭古寺空杏花两株能白红曲江满园不可到防此寜避雨与风二年流窜出岭外所见草木多异同冬寒不严地恒泄阳气发乱无全功浮花浪蘂镇长有才开旋落瘴雾中山榴踯躅少意思照耀黄紫徒为丛鹧鸪钩辀猿呌歇沓沓深谷攒青枫岂如此树一来翫若在京国情何穷今旦胡为忽惆怅万心飘泊随西东明年更发应更好道人莫忘邻家翁
　　感春
　　皇天平分成四时春气漫诞最可悲襍花妆林草葢地白日坐上倾天维蜂喧鸟咽留不得红蕚万片从风吹岂如秋霜虽惨冽摧落老物谁惜之为此径须沽酒饮自外天地弃不疑近邻老杜无检束烂熳长醉无文辞屈原离骚二十五不肯餔啜糟与醨惜哉此子巧言语不到圣处寜非痴幸逄尧舜明四目条理品彚皆得宜平明出门暮归含酩酊马上知为谁
　　忆昨行和张十一
　　忆昨夹钟之吕初吹灰上公礼罢元侯廻车载牲牢瓮舁酒并召賔客延邹枚腰金首翠光照耀丝竹迥发清以哀青天白日花草丽玉斚屡举倾金罍张君名声座所属起舞先醉长松摧宿酲未解旧疾作深室静卧闻风雷自期殒命在春序屈指数日怜婴孩危辞苦语感我耳泪落不掩何漼漼念昔从君渡湘水大帆夜划穷高桅阳山鸟路出临武驿马拒地驱频隤践蛇茹蛊不择死忽有飞诏从天来休文未揃崖州炽虽得赦宥恒愁猜近者三奸悉破碎羽窟无底幽黄能眼中了了见乡国知有归日眉方开今君纵署天涯吏投檄此去何难哉无妄之忧勿药喜一善自足禳千灾头清目朗肌骨徤古劒新劚磨尘埃殃销祸散百福并从此直至耇与鲐蒿山东头伊洛岸胜事不假须穿栽君当先行我待满沮溺可继穷年推
　　刘生诗
　　生名师命其姓刘自少轩昻非常俦弃家如遗来逺游东走梁宋暨扬州遂凌大江极东陬洪涛春天禹穴幽越女一笑三年留南逾横岭入炎州青鲸高磨波山浮怪魅炫曜堆蛟虬山防【音骚】讙噪猩猩游毒气烁体黄膏流问胡不归良有由羙酒倾水肉肥牛妖歌慢舞慢不収倒心廻肠为青眸千金邀顾不可酬乃独遇之尽绸缪瞥然一饷成十秋昔须未生今白头五管歴徧无贤侯廻望万里还家羞阳山穷邑惟猨猴手持钓竿逺相投我为罗列陈前修芟蒿斩蓬利锄耰天星廻环数才周文学穰穰囷仓稠车轻御良马力优咄哉识路行勿休往取将相酬恩讐
　　【来如倒峡】
　　郑羣赠簟
　　蕲州笛竹天下知郑君所寳尤竒携来当昼不得卧一府传防黄琉璃体坚色净又蔵节尽眼凝滑无瑕疵法曹贫贱众所易腰腹空大何能为自从五月困暑湿如坐深甑遭蒸炊手磨防拂心语口慢肤多汗真相宜日暮归来独惆怅有卖直欲倾家资谁谓故人知我意巻送八尺含风漪呼奴扫地铺未了光彩照耀惊童儿青蝇侧翅蚤虱避肃肃疑有清飙吹倒身甘寝百疾愈却愿天日恒炎曦明珠清玉不足报赠子相好无时衰
　　丰陵行
　　羽卫煌煌一百里晓出都门葬天子羣臣杂杳驰后先宫官穰穰来不已是时新秋七月初金神按节炎气除清风飘飘轻雨洒偃蹇旂斾巻以舒逾梁下坂笳鼓咽嵽嵲遂走宫闾哭声訇天百鸟噪幽坎昼闭空灵舆皇帝孝心深且逺资送礼备无赢余设官置卫锁嫔妓供养朝夕象平居臣闻神道尚清净三代旧制存诸书墓蔵庙祭不可乱欲言非职知何如
　　送区南归
　　穆昔南征军不归虫沙猨鹤防以飞汹汹洞庭莽翠微九疑镵天荒是非野有象犀水贝玑分散百寳人士稀我迁于南日周围来见者众莫依稀爰有区子荧荧晖观以彜训或从违我念前人譬葑菲落以斧引以纆徽虽有不逮驱騑騑或采于薄渔于矶服役不辱言不讥从我荆州来京畿离其母妻绝因依嗟我道不能自肥子虽勤苦终何希王都观阙防巍巍腾踏众骏事鞍鞿佩服上色紫与绯独子之节可嗟唏母附书至妻寄衣开书折衣泪防晞虽不勑还情庶防朝暮盘羞恻庭闱幽房无人感伊威人生此难余可祈子去矣时苦发机蜃沉海底气升霏彩雉野伏朝扇翚处子窈窕王所妃茍有令徳隐不腓况今天子铺徳威蔽能者诛荐受禨出送抚背我涕挥行行正直慎脂韦业成志树来颀颀我当为子言天扉
　　【多古句】
　　三星行
　　我生之辰月宿南斗牛奋其角箕张其口牛不见服箱斗不挹酒浆箕独有神灵无时停簸扬无善名已闻无恶声已讙名声相乗除得失少有余三星各在天什五东西陈嗟汝牛与斗汝独不能神
　　醉留东野
　　昔年因读李白杜甫诗长恨二人不相从吾与东野生并世如何复蹑二子踪东野不得官白首夸龙钟韩子稍奸黠自惭青蒿倚长松低头拜东野愿得终始如駏蛩东野不廻顾有如寸筳撞钜钟我愿身为云东野变为龙四方上下逐东野虽有离别无由逄
　　【淋漓酣畅】
　　酬司门庐四兄云夫院长望秋竹
　　长安雨洗新秋出极目寒镜开尘函终南晓望蹋龙尾倚天更觉青巉巉自知短浅无所补从事久此穿朝衫归来得便即游览暂似壮马脱重衔曲江荷花葢十里江湖生自思莫缄乐游下瞩无逺近緑槐萍合不可芟白首寓居谁借问平地寸歩扄云岩云夫吾兄有狂气嗜好与俗殊酸咸日来省我不肯去论诗説赋相諵諵望秋一章已惊絶犹言低抑避谤谗若使乗酣骋雄怪造化何以当防劖嗟我小生值强伴怯胆变勇神明鉴驰坑跨谷终未悔为利而止真贪馋髙楫羣公谢名誉逺追甫白感至諴楼头完月不共宿其奈就缺行防防
　　【峭倚天壁】
　　石鼔歌
　　张生手持石鼔文劝我试作石鼓歌少陵无人谪仙死才薄将奈石鼔何周纲陵迟四海沸宣王愤起挥天戈大开明堂受朝贺诸侯劒佩鸣相磨搜于岐阳骋雄俊万里禽兽皆遮罗镌功勤成告万世凿石作鼓隳嵯峨从臣才艺咸第一拣选撰刻留山河雨淋石炙野火燎鬼物守防烦防诃公从何处得纸本毫髪尽备无差讹辞严义宻读难晓字体不类与科年深岂免有缺画快劒斫断生蛟鼍鸾翔鳯翥众仙下珊瑚碧树交枝柯金绳铁索锁钮壮古鼎跃水龙腾梭陋儒编诗不収入二雅徧廹无委蛇孔子西行不到秦掎摭星宿遗羲娥嗟予好古生苦晩对此涕泪防滂沱忆昔初防博士征其年始改称元和故人从军在右辅为我量度掘臼科濯冠沐浴告祭酒如此至寳存岂多氊包席褁可立致十鼓袛载数骆驼荐诸太庙比郜鼎光价岂止百倍过圣恩若许留太学诸生讲解得切磋观经鸿都尚填咽坐见举国来奔波剜苔剔藓露节角安置妥帖平不颇大厦深檐与葢覆经歴久逺期无他中朝大官老于事讵肯感激徒媕婀牧童敲火牛砺角谁复着手为摩挲日消月铄就埋没六年西顾空呤哦羲之俗书趂姿媚数纸尚可博白鵞继周八代争战罢无人収拾理则那方今太平日无事柄任儒术崇邱轲安能以此尚论列愿借辩口如悬河石鼓之歌止于此呜呼吾意其蹉跎
　　听颍师弹琴
　　昵昵儿女语恩怨相尔汝划然变轩昻勇士赴敌场浮云柳絮无根蔕天地濶逺随飞扬喧啾百鸟羣忽见孤鳯凰跻攀分寸不可上失势一落千丈强嗟余有两耳未省听丝篁自闻颍师弹起坐在一旁推手遽止之湿衣泪滂滂颍乎尔诚能无以冰炭置我肠
　　【倔强低昻彷佛畧尽然此非髙山流水之音也将令阳春白雪俱作楚宫别调耳】
　　卢郎中云夫寄示送盘谷子诗两章歌以和之
　　昔防李愿向盘谷正见髙崖巨壁争开张是时新晴天井溢谁把长剑倚太行冲风吹破落天外飞雨白日洒洛阳东蹈燕川食旷野有馈木蕨芽满筐马头溪深不可厉借车载过水入箱平沙緑浪榜方口鴈鸭飞起穿垂杨穷探极览颇恣横物外日月本不忙归来辛苦欲谁为坐令再往之许堕芒闭门长安三日雪推书扑笔歌慨慷旁无壮士遣属和逺忆卢老诗颠狂开缄忽覩送归作字向纸上皆轩昻又知李侯竟不顾方冬独入崔巍蔵我今进退防时决十年蠢蠢随朝行家请官供不报答何异雀防偷太仓行抽手版丞相不待弹劾还耕桑
　　华山女
　　街东街西讲佛经撞钟吹螺閙宫庭广张罪福资诱胁听众狎恰排浮萍黄衣道士亦讲説座下寥落如明星华山女儿家奉道欲驱异教归仙灵洗妆拭靣着冠帔白咽红颊长眉青遂来升座演真诀观门不许人开扄不知谁人暗相报訇然振动如雷霆扫除众寺人迹絶骅骝塞路连辎軿观中人满坐观外后至无地无由听抽钗脱钏解环佩堆金叠玉光青荧天门贵人传诏召六宫愿识师顔形玉皇颔首许归去乗龙驾鹤来青冥豪家少年岂知道来绕百市脚不停云雾阁事恍惚重重翠幔深金屏仙梯难攀俗缘重浪凭青鸟通丁寜
　　雪后寄崔二十六丞公
　　蓝田十月雪塞关我兴南望愁羣山攒天巍巍冻相映君乃寄命于其间秩卑俸薄食口众岂有酒食开容顔殿前羣公赐食罢骅骝踏路骄且闲称多量少鉴裁宻岂肯幽桂遗榛菅防欲犯严出荐口气象硉兀未可攀归来殒涕揜关卧心之纷乱谁能删诗翁憔悴劚荒棘清玉刻佩聨玦环脑脂遮眼卧壮士大弨挂壁无由弯乾坤施惠万物遂独于数子懐偏悭朝欷暮唶不可解我心安得如石顽
　　记梦
　　夜梦神官与我言罗缕道妙角与根挈携陬维口澜翻百二十刻湏臾间我听其言未云足舍我先度横山腹我徒三人共追之一人前度安不危我亦平行蹋【丘召切】【生召切】神完骨蹻脚不棹侧身上视溪谷盲杖撞玉版声彭觥神官见我开顔笑前对一人壮非少石坛坡陀可坐卧我手承颏肘拄座隆楼杰阁磊嵬髙天风飘飘吹我过壮非少者哦七言六字常语一字难我以指撮白玉丹行且咀噍行诘盘口前截断第二句绰虐顾我顔不欢乃知仙人未贤圣防短凭愚邀我敬我能屈曲自世间安能从女巢神山
　　七言律诗
　　奉和库部卢四兄曹长元日朝廻
　　天仗宵严建羽旄春云送色晓鸡号金炉香动螭头暗玉佩声来雉尾高戎服上趋承北极儒冠列侍映东曹太平时节难身遇郎署何须叹二毛
　　五言排律
　　逺游聨句
　　别肠车轮转一日一万周【郊】离思春冰泮澜浸不可収【愈】驰光忽以廹飞辔谁能留【愈】取之讵灼灼此去信悠悠楚客宿江上夜魂栖浪头晓日生逺岸水芳缀孤舟村饮泊好木野蔬拾新柔独含凄凄别中结郁鬰愁人忆旧行乐鸟呤新得俦【郊】灵瑟时窅窅露猿夜啾啾愤涛气尚盛恨竹泪空幽长懐絶无已多感良自尤即路渉献歳归期凉秋两欢日牢落孤悲坐绸缪【愈】观怪忽荡漾叩竒独冥搜海鲸吞明月浪岛没大沤我有一寸钩欲钓千丈流良知忽然逺壮志郁无抽【郊】魍魅暂出没蛟螭互蟠蟉昌言拜舜禹举颿凌斗牛懐糈餽贤屈乗桴追圣邱飘然天外歩岂肯区中囚【愈】楚些待谁吊贾辞缄恨投翳明弗可晓秘魂安所求气毒放逐域蓼杂芳菲畴当春忽凄凉不枯亦飕飗貉謡众猥欵巴语相咿防黙誓去外俗嘉愿还中州江生行既乐躬辇自相勠饮醇趣明代味腥谢荒陬驰深鼓利檝趋险惊蜚輶系石沉靳尚开弓射雕吺路暗执屏翳波惊戮阳侯广泛信缥缈髙行恣浮游外患萧萧去中悒稍稍瘳振衣造云阙跪坐陈清猷徳风变谗巧仁气销戈矛名声照四海淑问无时休归哉孟夫子归去无夷犹【愈】
　　晩秋郾城夜防聨句【与李正封】
　　从军古云乐谭笑青油幕灯明夜观棋月暗秋城柝【正封】羇客方寂歴惊鸟时落泊语阑壮气衰酒醒寒砧作【愈】遇主贵陈力夷凶匪兼弱百牢犒舆尸千户购首恶【正封】平生耻论兵末暮不轻诺徒然感恩义谁复论勲爵【愈】多士被沾污小夷施毒蠚何当铸劒防相与归台阁【正封】室妇叹鸣鹳家人祝喜鹊终朝考蓍龟何日亲烝灼【愈】闲使断津梁濳军索林薄红尘羽书靖大水沙囊涸【正封】铭山子所工挿羽余何怍未足烦刀俎秪应输管钥【愈】雨矢逐天狼电矛驱海若灵诛固无纵力战谁敢却【正封】峨峨云梯翔赫赫火箭着连空隳雉堞照夜焚城郭【愈】军门宣一令庙算建三略雷鼓揭千枪浮桥交万筰【正封】蹂野马云腾映原旗火铄疲氓坠将拯残虏狂可防【愈】摧锋若防兕超乗如猱玃逄掖服翻慙漫胡缨可愕【正封】星殒闻雊雉师兴随唳鹤虎豹贪犬羊鹰鹯憎鸟雀【愈】烧陂除积聚灌垒失依托慿轼谕昏迷执殳征暴虐【正封】仓空战卒饥月黑探兵错凶徒更蹈借逆族相防嚼【愈】轴轳亘淮泗斾旌连夏鄂大野纵氐羗长河浴骝骆【正封】东西竞角逐逺近施矰人怨童聚謡天殃鬼行疟【愈】汉刑支郡黜周制闲田削侯社退无功鬼薪惩不恪【正封】余虽司斧锧情本尚邱壑且待献俘囚终当返耕获【愈】藁街陈鈇钺桃塞兴钱镈地理画封疆天文扫寥廓【正封】天子悯疮痍将军禁卤掠策勲封龙頟归兽获麟脚【愈】诘诛敬王怒给复哀人瘼泽髪解兠牟顔倾凿落【正封】安存惟恐晩洗雪不论昨暮鸟已安巢春蚕防满箔【愈】声明动朝阙光宠耀京洛旁午降丝纶中坚拥鼔铎【正封】宻坐列珠翠高门涂粉臒防朝贺书飞塞路归鞍跃【愈】魏阙横云汉秦关束岩防拜迎罗櫜鞬问遗结囊槖【正封】江淮永清晏宇宙重开拓是日号升平此年名作噩【愈】洪赦方下防武飙亦旁魄南据定蛮陬北攫空朔漠【正封】儒生惬教化武士猛刺斫吾相两优游他人双落莫【愈】印从负鼎佩门为登坛凿再入更显严九迁弥蹇谔【正封】賔筵尽狐赵导骑多卫霍国史擅芬芳宫娃分绰约【愈】丹掖列鹓鹭洪鑪衣狐貉摛文挥月毫讲剑淬霜锷【正封】命衣备藻火赐药兼拊抟两厢铺毺五鼎调勺药【愈】带垂苍玉佩辔蹙黄金络诱接谓登龙趋驰状倾藿【正封】青娥翳长防红颊吹鸣籥倘不忍辛勤何由恣欢谑【愈】惟当早贵富岂得暂寂寞但掷雇笑金仍祈却老药【正封】殁庙配罇斝生堂合毊鑮安行庇松篁髙卧枕莞蒻【愈】洗沐恣兰芷割烹厌脾朦喜顔非忸怩逹志无陨获【正封】诙谐酒席展慷慨戎装着斩马祭旄纛炰羊礼芒屩【愈】山多离隐豹野有求伸蠖推选阅羣材荐延搜一鹗【正封】左右供謟谀亲交献谀噱名声载揄扬权势实薫灼【愈】道旧生感激当歌发酬酢羣孙轻绮纨下客丰醴酪【正封】穷天贡賝异市海赐酺醵作乐鼓还捶从禽弓始彍【愈】取欢移日饮求胜通宵博五白气争呼六竒心运度【正封】恩泽诚布濩嚚顽已箫勺告成上云亭考古垂矩彠【愈】前堂清夜吹东第良辰酌池莲折秋房院竹翻夏箨【正封】五狩朝岱三畋宿杨柞农书乍讨论马法长悬格【愈】雪下収薪息阳生过京索尔牛时寝讹我仆或歌咢【正封】帝载弥天地臣辞劣萤嚼为诗安能详庶用存糟粕【愈】
　　五言絶句
　　青青水中蒲三首
　　青青水中蒲下有一双鱼君今上陇去我在与谁居青青水中蒲长在水中居寄语浮萍草相随我不如青青水中蒲叶短不出水妇人不下堂行子在万里
　　【高古】
　　七言絶句
　　榴花
　　五月榴花照眼明枝间时见子初成可怜此地无车马颠倒青苔落绛英







　　唐诗镜巻三十九
　　钦定四库全书
　　唐诗镜巻四十
　　明　陆时雍　撰
　　中唐第十二
　　孟郊【字东野湖州人少隐嵩山性耿介五十登进士第为溧阳尉日赋诗曹务多废令白府以尉代之分其半俸郑余庆奏为叅谋卒諡贞曜先生为诗有理韩愈甚称之集十巻行世】
　　【孟郊语好剙造然多生强不成章趣人谓郊寒岛瘦余谓郊拙岛苦】
　　五言古诗
　　征妇怨
　　渔阳千里道近如中门限中门逾有时渔阳长在眼生在丝罗下不识渔阳道良人自戍来夜夜梦中到
　　【一起四语转合失趣又云生在丝罗下不识渔阳道与上语益病】
　　夜感自遣【一作失志夜坐思归楚江】
　　夜学晓未休苦呤神鬼愁如何不自闲心与身为讐死辱片时痛生辱长年羞清桂无直枝楚江思旧游【四语痛衷　生辱长年羞此无志人语鲍昭湮没虽死悲贫贱即生剧颇同此恨】
　　长安旅情
　　説尽青云路有足皆可至我马亦四蹄出门似无地玉京十二楼峩峩倚青翠下有千朱门何门荐孤士
　　秋怀
　　秋月顔色氷【去声】老客志气单冷露滴梦破峭风梳骨寒席上印病文膓中转愁盘疑懐无所慿虚听多无端梧桐枯峥嵘声响如哀弹
　　逰终南山
　　南山塞天地日月石上生髙峯夜留景【太白峯西黄昏后见余日】深谷昼未明山中人自正路险心亦平长风驱松栢声拂万壑清到此悔读书朝朝近浮名
　　游终南龙池寺
　　飞鸟不到处僧房终南巅龙在水长碧雨开山更鲜歩出白日上坐依清溪边地寒松桂短石险道路偏晚磬送归客数声落遥天
　　兴王二十一员外涯逰枋口柳溪
　　万株古柳根挐此磷磷溪野榜多屈曲仙浔无端倪春桃散红烟寒竹含晚凄晓听忽以异芳树安能齐共疑落镜中坐泛红景低水意酒易醒浪情事非迷小儒峭章句大贤嘉提携潜窦韵灵瑟翠崖鸣玉珪主人稷卨翁徳茂芝木畦凿山幽隐端气象皆升跻曾是清乐抱逮兹防省溪宴位席兰草滥觞惊鳬鹥灵味荐鲂瓣金花屑橙韲江调摆襄俗洛风逺尘泥徒言奏狂狷讵敢忘筌蹄
　　【集中得此似觉轻脱】
　　旅次洛东城水亭
　　水竹色相洗碧花动轩楹自然逍遥风荡涤浮竞情霜落叶声噪景寒人语清我来招隐亭衣上尘暂轻
　　【五六语峭】
　　北郭贫居
　　进乏广莫力退为防笼居三年失意归四向相识疎地僻草木壮荒条扶我庐夜贫灯烛絶明月照我书欲识贞静操秋蝉饮清虚
　　【夜贫二语来得不韵】
　　题陆鸿渐上饶新开山舍
　　惊彼武陵状移归此岩边开亭拟贮云凿石先得泉啸竹引清吹呤花成新篇乃知髙洁情摆落区中缘
　　【三四佳趣兼有硁硁声】
　　分水岭别夜示从弟寂
　　南中少平地山水重叠生别泉万余曲迷舟独难行四际乱峯合一眺千虑并潺湲冬夏冷光彩昼夜明赏心难久胜离膓忽自惊古木揺霁色髙风动秋声饮尔一樽酒慰我百忧轻嘉期何处定此晨堪寄情
　　赠崔纯亮
　　食齐膓亦苦强歌声无欢出门即有碍谁谓天地寛有碍非遐方长安大道傍小人智虑险平地生太行镜破不敢光兰死不改香始知君子心交久道益彰君心与我懐离别俱廻遑譬如浸蘖泉流苦已日长忍泣目易衰忍忧形易伤项借非不壮贾生非不良当其失意时涕泗各沾裳古人劝加餐此餐难自强一饭九祝噎一嗟十断肠况是儿女怨怨气凌彼苍彼苍昔有知白日下清霜今朝始惊叹碧落空茫茫
　　呉安西馆赠从弟楚客
　　防笼杨柳馆中有南风生风生今为谁湘客多逺情孤枕楚水梦独帆楚江程觉来残恨深尚与归客并玉匣五弦在请君时一鸣
　　酬李侍御书记秋夕雨中病假见寄
　　秋风绕衰柳逺客闻雨声重兹阻良夕孤坐唯积诚果往移疾咏中含嘉虑明洗涤烦浊尽视听昭旷生未觉衾枕倦乆为章奏婴逹人不寳药所保在闲情
　　山中送从叔简赴举
　　石根百尺杉山眼一片泉倚之道气髙饮之诗思鲜兼此逍遥塲忽奏别离弦却笑薜萝子不鸣同跃年
　　【起四语孤亮】
　　与韩愈李翔张籍话别
　　朱弦奏离别华灯少光辉物色岂知异人心故将违客情殊未已嵗华忽然微秋桐故叶下寒露新鴈飞逺游起重恨送人念先归夜集类饥鸟晨光失相依马迹绕川水鴈书还闺闱常恐亲朋阻独行知虑非
　　逰子吟
　　慈母手中线逰子身上衣临行宻宻缝意恐迟迟归谁言寸草心报得三春晖
　　【不乏古意】
　　【附闻砧　杜鹃声不哀断猿啼不切月下谁家砧一声肠一絶杵声不为客客闻髪自白杵声不为衣欲令逰子归】
　　【附秋懐内　詈言不见血杀人何纷纷声如穷家犬吠窦何訚訚詈痛幽鬼哭詈侵黄金贫言词岂用多憔悴在一闻古詈舌不死至今书云云今人咏古书善恶宜自分秦火不爇舌秦火空爇文所以詈更生至今横絪緼落意不至此】
　　七言古诗
　　出门行
　　海风萧萧天雨霜穷愁独坐夜何长驱车旧忆太行险始知游子悲故乡美人相思隔天阙长望云端不可越手持琅玕欲有赠爱而不见心断絶南山峩峩白石烂碧海之波浩漫漫参辰出没不相待我欲横天无羽翰【附婵娟篇　花婵娟泛春泉竹婵娟笼晓烟妓婵娟不长妍月婵娟真可怜夜半姮娥朝太乙人间本自无灵匹汉宫承宠不多时飞燕媫妤相妬嫉】
　　五言绝句
　　古怨
　　试妾与君泪两处滴池水防取芙蓉花今年为谁死
　　闲愁
　　妾恨比斑竹下盘烦寃根有笋未出土中已含泪防
　　古别离
　　欲别牵郎衣郎今到何处不恨归来迟莫向临卭去
　　再下第
　　一夕九起嗟梦短不到家两度长安陌空将泪见花
　　七言绝句
　　登科后
　　昔日龌龊不足夸今朝放荡思无涯春风得意马蹄疾一日防尽长安花
　　【末二句似古诗语不类绝句常调】
　　杨巨源【字景山蒲州人贞元进士文宗太和中为河中少尹诗一巻】
　　七言古诗
　　乌啼曲赠张评事
　　可怜杨叶复杨花雪净烟深碧玉家乌栖不定枝头弱城头夜半声哑哑浮萍流荡门前水任罥芙蓉莫作花
　　【末语风趣】
　　五言排律
　　赠隣家老将
　　白首羽林郎丁年戍朔方隂天瞻碛路秋日渡辽阳大漠寒山黑孤城夜月黄十年依蓐食万里带金疮拂雪陈师祭冲风立教塲箭飞琼羽合旌动火云张虎翼分营势鱼鳞拥阵行誓心清塞色鬬血杂沙光战地晴辉薄军门晓气长防深争暗袭关迥勒春防身贱竟何防天髙徒自伤功成封宠将力尽到贫乡雀老方悲海鹰衰却念霜空余孤剑在开匣一霑裳
　　【语有气干】
　　七言絶句
　　和练秀才杨柳
　　水边杨柳绿烟丝立马烦君折一枝惟有春风最相惜慇懃更向手中吹
　　吕温【字和叔又字化光河中人从陆防治春秋登进士第藻翰精富流辈惟尚性好利窦羣荐知杂事李吉甫持之温奏吉甫隂事宪宗怒贬均州刺史再贬道州刺史有集十巻】
　　七言古诗
　　道州春游欧阳家林亭
　　道州城北欧阳家去郭一里占烟霞主人虽朴甚有思解留满地红桃花桃花成泥不须扫明朝更访桃源老政成兴足告即归门前便是家山道
　　【语气落落】
　　五言絶句
　　巩路感懐
　　马嘶白日暮剑鸣秋气来我心浩无际河上空徘徊
　　七言絶句
　　读小弟诗有感因以口号示之
　　忆君未冠赏年华二十年间在咄嗟今来羡汝看花嵗似汝追思昨日花
　　道州送戴简处士往贺州谒杨侍御
　　羸马孤童乌道微三千客散独南归山公念旧偏知我今日因君泪满衣
　　刘言史【赵州人与孟郊友善诏授枣强令不就后为司功掾】
　　七言绝句
　　长门怨
　　独坐炉边结夜愁暂时思去亦难収手持金筯垂红泪乱拨寒灰不举头
　　【虽乏髙华当亦有致】















　　唐诗镜巻四十
　　钦定四库全书
　　唐诗镜巻四十一
　　明　陆时雍编
　　中唐第十三
　　张籍【字文昌苏州人贞元十五年及第歴官大祝秘书郎国子博士水部员外郎国子司业卒有集七卷行于世】
　　五言古诗
　　【五古稍存雅道】
　　野居
　　贫贱易为适荒郊亦安居端坐无余思弥乐古人书秋田多良苖野水多游鱼我无耒与网安得充廪防寒天白日短檐下暖我躯四肢渐寛柔中膓郁不舒多病减志气为客足忧虞况复苦时节览景独踟蹰
　　【语近真际】
　　懐别
　　仆人驱行轩低昻出我门离堂无留客席上唯琴樽古道随水曲悠悠绕荒村逺程未奄息别念在朝昏端居愁嵗永独此留轻景岂无经过人防叹门巷静君如天上雨我如屋下井无因同波流愿作形与影
　　【有古趣】
　　寄韩愈
　　野馆非我室新居未能安读书避尘杂方觉此地闲过郭多园墟桑果相接连独游竟寂寞如寄空云山夏景常昼毒宻林无鸣蝉临溪一盥濯清去肢体烦出林望曽城君子在其间戎府草章记阻我此游盘忆昔西潭时并持钓鱼竿共忻得鲂鲤烹鲙于我前防朝还复来叹息时独言
　　【髣髴近韩】
　　别叚生
　　与子骨肉亲愿共长相随况离父母傍从我学诗书同在道路中讲诵亦未窥为文于我前日夕生光仪行役多疾疹頼此相扶持贫贱事俱难今日有别离我去秦城中子留汴水湄离情两飘断岂异风中丝防年独为客举动难为宜努力自修励长如见我时我时登山冈再揖问还期还期在新年勿怨欢防迟
　　卧疾
　　身病始知道卧读神农经空房夜留灯四壁青荧荧覊旅逐人欢贫贱还自轻今来问良医乃知病所生僮仆各相忧杵臼无停声见我形憔悴劝药语丁宁春雨枕席冷前新禽鸣开门起无力遥爱鸡犬行服药察耳目渐觉如酒醒方悟飬生者不爲忧患并
　　夜懐
　　穷居积逺念转转迷所归幽蕙零落色暗萤参差飞病生秋风簟泪堕明月衣无愁坐寂寞重使奏清徽
　　野寺后池寄友
　　佛寺连池水池幽夏景清防木防芙蕖时有水禽鸣通溪岸蹔断分渚流复萦伴僧钟磬罢月来池上明友人竟不至东北见髙城独游自寂寞况此恨盈盈
　　【三四清和】
　　雨中寄元宗简
　　秋堂羸病起盥潄风雨朝竹影冷踈澁榆叶暗飘萧街径多坠果墙隅有蜕蜩延瞻游歩阻独坐闲思饶君居应如此恨言相去遥
　　七言古诗
　　【七言好作近人语苦病于俗】
　　寄逺曲
　　美人来去春江暖江头无人湘水满浣纱石上水禽栖江南路长春日短兰舟桂楫常渡江无因重寄双琼珰
　　征妇怨
　　九月匈奴杀边将汉军全没辽水上万里无人収白骨家家城下招魂葬妇人依倚子与夫同居贫贱心亦舒夫死战塲子在腹妾身虽存如昼烛
　　【招魂葬语佳】
　　寄衣曲
　　纎素缝衣独苦辛逺因回使寄征人官家亦自寄衣去贵从妾手着君身髙堂孤老无侍子不得自到边城里慇懃为看初着时征夫身上宜不宜
　　【同意而言之难同言而出之难故词气古人所贵寄衣曲中之意亦无不佳若使李青莲出之便有髙风雅韵】
　　送逺曲
　　戯马台南山簇簇山边饮酒歌别曲行人醉后起登车席上囬尊劝僮仆青天漫漫覆长路逺游无家安得住愿君到处自题名他日知君从此去
　　【席上回尊劝僮仆此语絶得景趣】
　　牧童词
　　逺牧牛绕村四靣禾黍稠陂中饥鸟啄牛背令我不得戯垅头入陂草多牛散行白犊时向芦中鸣隔堤吹叶应同伴还彀长鞭三四声牛羣食叶莫相触官家截尔头上肉
　　【诗文中须得一叚萧散之气入陂草多牛散行白犊时向芦中鸣其中气势稍得一展】各东西
　　逰人别一东复一西出门相背两不返惟信车轮与马蹄道路悠悠不知处山高海濶谁辛苦逺游不定难寄书日日空防别时语浮云上天雨堕地暂时防合终离异我今与子非一身安得死生不相弃
　　【老气日日空寻别时语此语最至】
　　节妇吟【寄东平李司空】
　　君知妾有夫赠妾双明珠感君纒绵意系在红罗妾家髙楼连苑起良人执防明光里如君用心如日月事夫誓拟同生死还君明珠双泪垂恨不相逄未嫁时
　　【稔是情语】
　　永嘉行
　　黄头鲜卑入洛阳胡儿持防升明堂晋家天子作降虏公卿奔走如羊牛紫陌旌旛暗相触家家鸡犬惊上屋妇令出门随乱兵夫死眼前不敢哭九州诸侯自顾土无人领兵来防主北人避胡皆在南南人至今能晋语
　　【张籍善作痛人语】
　　采莲曲
　　秋江岸边莲子多采莲女儿凭船歌青房圆实齐戢戢争前竞折漾微波试索緑茎不寻藕断处丝多刺伤手白练束腰防半卷不挿玉钗妆梳浅舡中未满度前洲借问阿谁家住逺归时共待暮潮上自防芙蓉还荡浆
　　【村妇风味】
　　伤歌行
　　黄门诏下促収捕京兆尹系御史府出门无复部曲随亲戚相逄不容语辞成谪尉南海州受命不得须臾留身着青衫骑恶马东门之外无送者邮夫防吏急喧驱往往惊堕马蹄下长安里中荒大宅东门已除十二防髙台舞榭鏁管弦美人遥望西南天
　　呉宫怨
　　呉宫四面秋江水江清露白芙蓉死呉王醉后欲更衣座上美人娇不起宫中千门复万户君恩反覆谁能数君心与妾既不同徒向君前作歌舞茱萸满宫红实垂秋风嫋嫋生防枝姑苏台上夕燕罢他日侍寝还独归白日在天光在地君今那得长相弃
　　【江清露白芙蓉死中晩俊句】
　　北邙行
　　洛阳北门北邙道丧车辚辚入秋草车前齐唱薤露歌髙坟新起日峩峩朝朝暮暮人送葬洛阳城中人更多千金立碑髙百尺终作人家柱下石山头松栢半无主地下白骨多于土寒食家家送纸钱乌鸢作窠防上树人居朝市未解愁请君暂向北邙逰
　　【中多警句】
　　关山月
　　秋月朗朗关山上山中行人马蹄响关山秋来雨雪多行人见月唱边歌海边漠漠天气白胡儿夜渡黄龙碛军中探骑暮出城伏兵暗处低旌防汉水连天霜草平野驼防水碛中鸣陇头风急鴈不下沙塲苦战多流星可怜万国关山道年年战骨多秋草
　　【此诗声格可与髙逹夫相亚】
　　少年行
　　少年从猎出长杨禁中新拜羽林郎独到辇前射双虎君王手赐黄金珰日日鬬鸡都市里赢得寳刀重刻字百里报讐夜出城平明还在娼楼醉遥闻虏到平陵下不待诏书行上马斩得名王献桂宫封矦起第一日中不为六郡良家子百战始取边城功
　　【作等词风力须得雄骏方与人事相称】
　　将军行
　　弹筝峡中有胡尘天子择日拜将军蓬莱殿前赐六纛还领禁兵为部曲当朝受诏不辞家夜向咸阳原上宿战车彭彭旌旗动三十六军齐赴陇陇头战胜夜亦行分兵处处収旧城胡儿杀尽隂碛暮扰扰唯有牛羊声边人亲戚曽战没今逐官军収旧骨碛西行见万里空幕府独奏将军功
　　【胡儿杀尽隂碛暮扰扰惟有牛羊声语有气】
　　车遥遥
　　征人遥遥出古城双轮齐动驷马鸣山川无处不归路念君长作万里行野田人稀秋草緑日暮放马车中宿惊麏游兎在我傍独唱郷歌对僮仆君家大宅鳯城隅年年道上随行车愿为王銮系华轼终日有声在君侧门前旧路久已抛无由复得君消息
　　陇头行
　　陇头路断人不行胡骑已入凉州城汉兵处处格鬬死一朝尽没陇西地驱我边人胡中去恣放牛羊食禾黍去年中国养子孙今着氊裘学胡语谁能还使李轻车重取凉州属汉家
　　江村行
　　南塘水深芦笋齐下田种稻不作畦耕塲磷磷在水底短衣半染芦中泥田头刈莎结为屋归来系牛还独宿水淹手足尽疷疮山防绕衣飞扑扑桑村椹黒蚕三眠妇女采桑不饷田江南热旱天气毒雨中移秧如毯绿一年耕种长苦辛田熟家家将赛神
　　【是江村语】
　　筑城词
　　筑城处千人万人齐把杵重重土坚试行锥军吏执鞭催作迟来时一年深碛里尽着短衣渴无水力尽不得抛杵声杵声未定人皆死家家养男当门户今日作君城下土
　　泗水行
　　泗水流急石纂纂鲤鱼上下红尾短春氷消散日雪满行舟往来浮桥断城边渔市人早行水烟漠漠多棹声【附春江曲春江无氷潮水平蒲心出水鳬雏鸣春日行春日融融池上暖竹芽出土兰心短此其冩景佳处】
　　七言律
　　题韦郎中新亭
　　起得幽亭景最新碧沙地上更无尘琴书防尽犹嫌少松竹栽多亦称贫药酒欲开期好客朝衣暂脱见闲身成名同日官连署此处经过有防人
　　【四语破俗】
　　五言絶句
　　野田
　　漠漠野田草草中牛羊道古墓无子孙白杨不得老
　　【意未得老】
　　七言絶句
　　送蜀客
　　蜀客南行祭碧鸡木绵花发锦城西山桥日晩行人少时见猩猩树上啼
　　蛮州
　　瘴水蛮中入洞流人家多住竹棚头一山海上无城郭唯见松碑记象州
　　与贾岛闲游
　　水北原南草色新雪消风暖不生尘城中车马应无数能解闲行有防人
　　感春
　　逺客悠悠任病身谢家池上又逄春明年各自东西去此地防花是别人
　　秋思
　　洛阳城里见秋风欲作归书意万重复恐匆匆説不尽行人临发又开封
　　【张籍絶句别自为调不防故常】
　　王建【字仲初頴州人大厯十年进士太和中为陜州司马与韩愈张借同时而尢相友善工为乐府歌行思逺格幽诗十巻】
　　五言古诗
　　古从军
　　汉军逐单于日没处河曲浮云道傍起行于车下宿枪城围鼔角氊帐依山谷马上悬壶浆刀头分颊肉来时髙堂上父母亲结束回面不见客风吹破衣服金疮在肢节相与防箭镞闻道西凉州家家妇人哭
　　【刀头句最是惨人】
　　江南杂体二首
　　江上风翛翛竹间湘水流日夜桂花落行人去悠悠复见离别处虫声隂雨秋
　　处处江草緑行人发潇湘潇湘回鴈多日夜思故乡春梦不知数空山兰蕙芳
　　【二首似觉古澹】
　　温门山
　　早入温门山羣峯乱如防崩崖欲相触呀豁断行迹脱展寻浅流定足畏欹石路尽十里溪地多千嵗栢洞门昼隂黑深处惟石壁似见丹砂光亦闻钟乳滴灵池出山防沸水冲地脉暖气成湿烟蒙蒙中白随僧入古寺便是云外客月出天气凉夜钟山寂寂
　　【平平实冩】
　　七言古诗
　　【七言古欲语语生情自张借王建始为此体盛唐人只写得大意　张籍王建俱作猥情软语真际虽多雅道尽丧矣二子相叅张之气稍遒王之语近文也】
　　凉州行
　　凉州四边沙皓皓汉家无人开旧道边头州县尽胡兵将军别筑防秋城万里人家皆已没年年旌节发西京多来中国収妇女一半生男为汉语蕃人旧日不耕犁相学如今种禾黍驱羊亦着锦为衣为惜氊裘防旧时养蚕缲茧成疋帛那将绕帐作旌旗城头山鸡鸣角角洛阳家家学胡乐
　　北邙行
　　北邙山头多闲土尽是洛阳人旧墓旧墓人家归葬多堆着黄金无买处天涯悠悠葬日促岗坂﨑岖不停毂髙张素幙绕铭旌夜唱挽歌山下宿洛阳城北复城东魂车祖马长相逄车辙广若长安路蒿草少于松栢树山头涧防石渐稀尽向坟前作羊虎谁家古碑文字灭后人重取书年月朝朝车马送葬回还起大宅与髙台
　　【好冩作絶有讽情】
　　温泉宫行
　　十月一日天子来青蝇御路无尘埃宫前内里汤各别每个白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼鸣宫中树温泉决决出宫流宫使年年修玉楼禁兵去尽无射猎日西麋鹿登城头梨园弟子偷曲谱头白人间教歌舞
　　【暗色微香不似他词俚气苐音韵局促是其本调】
　　辽东行
　　辽东万里辽水曲古戍无城复无屋黄雪葢地雪作山不惜黄金贵衣服战廻各自収弓箭正西回面家乡逺年年郡县送征人将与辽东作邱坂寜为草木乡中生有身不向辽东行
　　【怨切】
　　开池得古钗
　　美人开池北堂下拾得寳钗金未化鳯凰半在双股齐钿花落处生黄泥当时堕地覔不得暗想中还夜啼可知将来对夫婿镜前学梳古时髻莫言至死亦不移还似前人初得时
　　【结二语失趣】
　　精卫词
　　精卫谁教尔填海海边石子青磊磊但得海水作枯池海中鱼龙何所为口穿岂为空衔石山中草木无全枝朝在树头暮海里飞多羽折时堕水髙山未尽海未平愿我身死子还生
　　【结语本色真至不烦外去】
　　白纻歌二首
　　天河漫漫北斗璨宫中乌啼知夜半新缝白纻舞衣成来迟邀得呉王迎低鬟转面掩双防玉钗浮动秋风生酒多夜长夜未晓月明灯烛两相照后庭歌声更窈窕
　　【玉钗句有风味】
　　馆娃宫中春日暮荔枝木花满树城头乌栖休击鼓青娥弹瑟白纻舞夜天曈曈不见星宫中火照西江明美人醉起无次第堕钗遗佩满中庭此时但愿可君意廻昼为宵亦不寐年年奉君君莫弃
　　短歌行
　　人初生日初出上山迟下山疾百年三万六千朝夜里分将强半日有歌有舞须早为昨夜徤于今日时人家见生男女好不知男女催人老短歌行无乐声
　　【哀音苦调语至切廹】
　　渡辽水
　　渡辽水此去咸阳五千里来时父母知隔生褁着衣裳如送死亦有白骨归咸阳营家各与题本乡身在应无囬渡日驻马相看辽水傍
　　【深着处是其所长】
　　空城雀
　　空城雀何不飞来人家住空城无人种禾黍土间生子草间长满地蓬蒿幸无主近村虽有髙树枝雨中无食长苦饥八月小儿挟弓箭家家畏向田头飞但能不出空城里秋时百草皆有子报言黄口莫啾啾长尔得成无横死
　　【语语帖近物情】
　　赠离曲
　　合欢叶堕梧桐秋鸳鸯背飞水分流少年使我忽相弃雌号雄鸣夜悠悠夜长月没虫切切冷风入房灯熖灭若知行路各东西彼此不忘同心结収取头边蛟龙枕留着箱中双雉裳我今焚却旧房物免使他人登尔床
　　【末二语絶好情事】
　　田家行
　　男声欣欣女顔悦人家不怨言语别五月虽热麦风清檐头索索缲车鸣野蠢作茧人不取叶间扑扑秋蛾生麦収上塲绢在轴的知输得官家足不望入口复上身且免向城卖黄犊田家衣食无厚薄不见县门身即乐
　　【王建古词正直此曲不厌村朴】
　　去妇
　　新妇去年胼手足衣不暇缝蚕废簇白头使我忧家事还如夜里烧残烛当初为信傍人语岂道如今自辛苦在时纵嫌织绢迟有丝不上隣家机
　　行见月
　　月初生居人见月一月行行行一年十二月强半马上看盈缺百年欢乐能防何在家见少行见多不缘衣食相驱遣此身谁愿长奔波箧中有帛仓有粟岂向天涯走碌碌家人见月望我归正是道上思家时
　　独漉歌
　　独独漉漉防食猫肉乌日中鹤露宿黄河水直人心曲
　　【一语快然】
　　寄逺曲
　　美人别来无处所巫山月明潇湘雨千廻相见不分明井防看星梦中语两心相对尚难知何况万里不相疑
　　【井防一语古拙】
　　春去曲
　　春已去花亦不知春去处缘岗绕涧却归来百廻看着无花树就中一夜东风恶収红拾紫无遗落老夫不比少年儿不中数与春别离
　　【起二语絶是辞家】
　　东征行
　　桐栢水西贼星落枭雏夜飞林木恶相国刻日波涛清当朝自请东南征舍人为賔侍郢副晓觉蓬莱欠佩声玉堦舞蹈谢旌节生死向前山可穴同时赐马并赐衣御楼看带弓刀发马前猛士三百人金书左右红旗新司庖掌膳皆得对好事将军封尔身男儿生杀在手里营门老将皆忧死曈曈白日当南山不立功名终不还
　　羽林行
　　长安恶少出名字楼下刼啇楼上醉天明下直明光宫散入五陵松栢中百囬杀人身合死赦书尚有収城功九衢一日消息定乡吏借中重改姓出来依旧属羽林立在殿前射飞禽
　　射虎行
　　自去射虎得虎归官差射虎得虎迟独行以死当虎命两人相疑终不定朝朝暮暮空手囬山下緑苖成道径逺立不教污箭镞间死还来分虎肉惜畱猛虎着深山射杀恐畏终身闲
　　【畏祸贪功入人隐处】
　　逺将归
　　逺将归胜未别离时在家相见熟新归欢不足去愿车输迟囬思马蹄速但令在舍相对贫不向天涯金绕身
　　【儿女口中语自喁喁　语带俚气】
　　宫中调笑词四首
　　团扇团扇美人并来遮面玉容憔悴三年谁复思调管弦弦管弦管春草昭阳路断
　　蝴蝶蝴蝶飞上金花枝叶君前对舞春风百叶桃花树红红树红树燕语莺啼日暮
　　罗防罗防暗舞春风已旧遥看歌舞玉楼好日新妆坐愁愁坐愁坐一世虚生虚过
　　杨柳杨柳日暮白沙渡口船头江水茫茫啇人少妇断膓膓断膓断鹧鸪夜啼失伴
　　【结语每觉凄惋】
　　铜雀台
　　娇爱更何日髙台空数层含啼映双防不忍看西陵漳水东流无复来百花辇路为苍苔青楼月夜长寂寞碧云日暮空徘徊君不见邺中万事非昔时古人不在今人悲春风不逐君王去草色年年旧宫路宫中歌舞已浮云空指行人往来处
　　【气格稍挺　张王七古防哑偪侧每到真处一如儿啼女哭所为故诗以清逺为佳不以苦刻为贵】五言律诗
　　南中
　　天南多鸟声州县半无城野市依蛮姓山村逐水名瘴烟沙上起隂火雨中生独有求珠客年年入海行
　　【景称】
　　昭应宫舍
　　绕防春草合知道县家闲行见雨遮院卧看人上山避风新浴后请假未醒间朝客轻卑吏从他不往还
　　【三四趣】
　　七言律诗
　　薛二十池亭
　　每个树边消一日绕池行匝又须行异花多是非时有好竹皆当要处生斜竪小桥看岛势逺移山石作泉声浮萍着岸风吹歇水面无尘晩更清
　　五言絶句
　　田家
　　啾啾雀满树霭霭东坡雨田家夜无食水中摘禾黍
　　新嫁娘
　　三日入防下洗手作羮汤未谙姑食性先遣小姑尝
　　七言絶句
　　【王建七言稳得情事兼带风味得佳】
　　御猎
　　青山直绕鳯城头浐水斜分入御沟新教内人唯射鸭长随天子苑东游
　　长门烛
　　秋夜床前蜡烛微铜壶滴尽晓钟迟残光欲灭还吹着年少宫人未睡时
　　朝天子词【寄魏博士田郎中】
　　四海无波乞放闲三封手防犯龙顔他时若有边尘动不待天书自出山
　　霓裳词
　　弦索摐摐隔彩云五更初发满宫闻武皇自送西王母新染霓裳月色裙
　　宫前早春
　　酒幔髙楼一百家宫前杨柳寺前花内园分得温汤水二月中旬己进
　　赠人
　　多在蓬莱少在家越绯山上有红霞朝囬不向诸余处骑马城西检校花
　　寄蜀中薛涛校书
　　万里桥边女校书枇杷花里闭门居扫眉才子于今少管领春风总不如
　　晓望华清宫
　　晓上楼阁更鲜明日出栏杆见鹿行武帝自知身不死看修玉殿号长生
　　田侍郎归镇
　　去处长将决胜筹廻廻身在阵前头贼城破后先锋入防着红妆不敢収
　　慰贴朝衣抛战袍防龙班里侍中髙对时先奏牙间将次第天恩与节旄
　　功成谁不拥藩方富贵还须是本乡万里双旌汾水上玉鞭遥指白云庄
　　唐昌观玉蘂花
　　一树笼葱玉削成飘廊防地色轻轻女冠夜覔香来处唯见堦前碎月明
　　江陵使至汝州
　　廻看巴路在云间寒食离家麦熟还日暮数峯青似染啇人说是汝州山
　　宫词
　　【王建宫词俱以情事见竒】
　　蓬莱正殿压金鼇红日初生碧海涛闲看五门遥北望柘黄新帕御床髙
　　千牛仗下放朝初玉案傍边立起居毎日进来金鳯纸殿头无事不多书
　　延英引对碧衣郎江砚宣毫各别床天子下帘亲考试宫人手里过茶汤
　　新调白马拍鞭声供奉骑来绕殿行为报诸王侵早入隔门催进打毬名
　　对御难争第一筹殿前不打背身毬内人唱好龟兹急天子鞘囬过玉楼
　　新衫一様殿头黄银带排方獭尾长总把金鞭骑玉马緑鬃红额麝烟香
　　罗衫叶叶绣重重金鳯银鵞各一丛毎遍舞时分两向太字万嵗字当中
　　鱼藻宫中锁翠娥先皇行处不曽过如今池防休铺锦菱角鸡头积渐多
　　新秋白兎大于拳红耳霜毛趂草眠天子不教人射杀玉鞭遮到马蹄前
　　竞渡船头掉采旗两边溅水湿罗衣池东争向池西岸先到先书上字归
　　【三句还好着色】
　　灯前飞入玉堦虫未卧常闻半夜钟看着中元斋到日自盘金线绣真容
　　十三初学擘箜篌弟子名中被防留昨日教坊新进入并房宫女与梳头
　　云駮花骢各试行一般毛色一般缨殿前来往重骑过欲得君王别赐名
　　月冷江清近腊时玉堦金瓦雪澌澌浴堂门外抄名入公主家人谢面脂
　　避暑昭阳不掷卢井边含水喷鸡雏内中数日无呼唤搨得滕王蛱蝶图
　　【三句推得格软】
　　树头树防覔残红一片西飞一片东自是桃花贪结子错教人恨五更风
　　【遣怨之词落意太逺】
　　泪尽罗衣梦不成夜深前殿按歌声红顔未老恩先断斜倚薫笼坐到明
　　鸳鸯瓦上瞥然声昼寝宫娥梦里惊元是吾皇金弹子海棠花下打流莺
　　【前二语格晚】
　　闲吹玉殿昭华管醉折梨园缥蒂花千年一梦归人世绛缕犹封系臂纱
　　【附欧阳詹铜雀妓　萧条登古台囬首黄金屋落叶不归林髙陵永为谷妆容徒自丽舞态阅谁目惆怅繐帷前歌声苦于哭】











　　唐诗镜巻四十一
　　钦定四库全书
　　唐诗镜巻四十二
　　明　陆时雍　编
　　中唐第十四
　　白居易【字乐天其先太原人后徙华州下邽居易生于大歴七年壬子七月展书九歳暗识声律敏悟絶人贞元十四年擢进士第元和对防为翰林学士因事贬江州司马迁左拾遗徙忠州刺史入为司门员外郎以主客郎中知制诰长庆中自中书舍人出为杭州刺史防昌初以刑部尚书致仕卒年七十五赠右仆射諡曰文与元稹友善相倡和世号元白体有白氏长庆集七十五巻】
　　【乐天诗浅浅能真语多近逹佳处不在句内　元白言情元粘白解遣意铸词元修白率体裁冗塌则均耳】
　　五言古诗
　　溪中早春
　　南山雪未尽隂岭留残白西涧氷已销春溜含新碧东风来防日蛰动萌草拆濳知阳和功一日不虚掷爱此天气暖来拂溪边石一坐欲忘归暮禽声啧啧蓬蒿隔桑枣隐映烟火夕归来问夜餐家人烹齐麦
　　郊夏
　　西日照髙树树头子规鸣东风吹野水水畔江蓠生尽日看山立有时寻涧行兀兀长如此何许似专城
　　首夏南池独酌
　　春尽杂英歇夏初芳草深薰风自南至吹我池上林緑苹散还合頳鲤跳复沈新叶有佳色残莺有好音依然谢家物池酌对风琴惭无康乐作秉笔思沈呤境胜才思劣诗成不称心
　　【起二语修棹】
　　三月三十日
　　今朝三月尽寂寞春事毕黄鸟渐无声朱樱新结实临风独长叹此叹意非一半百过九年艳阳残一日随年减欢笑逐日添衰疾且遣花下歌送此杯中物
　　【半百过九年艶阳残一日无心出口亦佳着意拟之即陋矣】
　　早秋晚望兼呈韦侍御
　　九绕孤城城髙生逺思人烟半在船野水多于地穿霞日脚直驱鴈风头利去国来防时江上秋三至夫君亦沦落此地同飘寄悯黙向隅心摧頺触笼翅且谋眼前计莫问胸中事浔阳酒甚浓相劝时时醉
　　【人烟二语墅趣最佳湘亭晚望登亭望湘水水缩湖防出亦佳】
　　秋霁
　　金火不相待炎凉雨中变林晴有残蝉巢冷无留燕沈呤巻长簟恻怆収团扇向夕稍无泥闲歩青苔院月出砧杵动家家捣秋练独对多病妻不能理鍼线冬衣殊未制夏服行将绽何以迎早秋一杯聊自劝
　　秋凉闲卧
　　残暑昼犹长早凉秋尚嫩露荷散清香风竹含疎韵幽闲竟日卧衰病无人问薄暮宅门前槐花深一寸
　　秋山
　　久病旷心赏今朝一登山山秋云物冷称我清羸顔白石卧可枕青萝行可攀意中如有得尽曰不欲还人生无防何如寄天地间心有千载忧身无一日闲何时解尘网此地来掩关
　　立秋夕凉风忽至炎暑稍消即事咏懐寄汴州节度使李二十尚书
　　嫋嫋檐树动好风西南来红釭纎微灭碧幌飘飖开披襟有余凉拂簟无霏埃但喜烦暑退不惜光隂催河秋稍清浅月午方徘徊或行或坐卧体适心悠哉美人在浚都旌旗绕楼台虽非沧溟限难见如蓬莱蝉迎节又换鴈送书未廻君位日宠重我年日摧頺无因风月下一举平生杯
　　南湖晚秋
　　八月白露降湖中水芳老旦夕秋风多衰荷半颠倒手攀青枫树足蹋黄芦草惨澹老容顔冷落秋懐抱有兄在淮楚有弟在蜀道万里何时来烟波白浩浩
　　客路感秋寄明凖上人
　　日暮天地冷雨霁山河清长风从西来草木凝秋声已感歳倐忽复伤物凋零孰能不憯凄天时牵人情借问空门子何法易修行使我忘得心不教烦恼生
　　【孰能不憯凄天时牵人情知其随时感动中固无根诗道人情无意中逗漏如此】
　　曲江感秋
　　沙草新雨地岸柳凉风枝三年感秋意并在曲江池早蝉已嘹唳晩荷复离披前秋去秋思一一生此时昔人三十二秋兴已云悲我今欲四十秋懐亦可知歳月不虚设此身随日衰暗老不自觉直到鬓成丝
　　秋懐
　　月出照北堂光华满堦墀凉风从西至草木日夜衰桐柳减緑隂蕙兰销碧滋感物私自念我心亦如之安得常少壮盛衰廹天时人生如石火为乐常苦迟
　　感秋寄微之
　　叶下湖又波秋风此时至谁知濩落心先纳萧条气推移感流歳漂泊思同志昔为烟霄侣今作泥涂吏白鸥毛羽弱青鳯文章异各闭一笼中歳晚同憔悴
　　冬日早起闲咏
　　塘耀初旭风竹飘余霰幽境虽目前不因闲不见晨起对炉香道经寻两巻晚坐拂琴尘秋思弹一遍此外更无事开樽时自劝何必东风来一杯春上面
　　【三四语浅而防可称名通】
　　宿东亭晓兴
　　温温土炉火耿耿纱笼烛独抱一张琴夜入东斋宿牕声度残漏帘影浮初旭头痒晓梳多眼昏春睡足负暄檐宇下散歩池塘曲南鴈去未廻东风来何速雪依瓦沟白草绕墙根緑何言万户州太守常幽独
　　【眼昏春睡足语有味】
　　西原晚望
　　花菊引闲行行上西原路原上晚无人因髙聊四顾南阡有烟火北陌连虚墓村隣何萧疎近者犹百歩吾庐在其下寂寞风日暮门外转枯蓬篱根伏寒兎故园汴水上离乱不堪去近歳始移家飘然此村住新屋五六间古槐八九树便是衰病身此生终老处
　　【淡而防】
　　清都夜境
　　夜久连观静斜月何晶荧寥天如碧玉歴歴缀华星楼榭自隂映云牖深冥冥纎埃悄不起玉砌寒光清栖鹤露微影枯松多怪形南厢俨容卫音响如可聆启圣发空洞朝真趋广庭闲开蕋珠殿暗阅金字经屏气动方息凝神心自灵悠悠车上马浩思安得宁
　　闲夕
　　一声早蝉歇数防新萤度兰缸耿无烟筠簟清有露未归房后寝且下前轩歩斜月入低廊凉风满高树放懐常自适遇景多成趣何法使之然心中无细故
　　【好作解语亦诗家所病陶令问君何能尔心逺地自偏意味尽佳乐天何法使之然心中无细故语亦不恶固知言无定趣惟真假何如耳】
　　泛春池
　　白苹湘渚曲緑篠剡溪口各在天一涯信羙非吾有何如此庭内水竹交左右霜竹百千竿烟波六七畆澄动堦砌澹泞映户牖虵皮细有文镜面清无垢主人过桥来双童挟一叟恐汚清泠波尘缨先抖擞波上一叶舟舟中一樽酒酒开舟不系去去随所偶或绕蒲浦前或泊桃岛后未拨落杯花低冲拂面柳半酣迷所在倚榜兀廻首不知此何处复是人寰否谁知始疏凿防主相传授杨家去云逺田氏将非久天与爱水人终焉落吾手
　　官舍内新开小池
　　帘下开小池盈盈水方积中底铺白沙四隅甃青石勿言不深广但取幽人适泛灔微雨朝澄明月夕岂无大江水波浪连天白未若牀席前方丈深盈尺清浅何狎弄昏烦聊潄涤最爱晓暝时一片秋天碧
　　小池二首
　　昼倦前斋热晚爱小池清映林余景没近水微凉生坐把蒲葵扇闲吟三两声
　　【三四清快欲絶】
　　有意不在大湛湛方丈余荷侧防清露萍开见游鱼每一临此坐忆归清溪居
　　张常侍池凉夜闲宴【赠诸公】
　　竹桥新月上水岸凉风至对月五六人管弦三两事留连池上酌欵曲城外意或笑或讴吟谁知此闲味廻看市朝客矻矻趋名利朝忙少游宴夕困多眠睡清凉属吾徒相逄勿辞醉
　　孟夏思渭村旧居寄舍弟
　　啧啧雀引雏稍稍笋成竹时物感人情忆我故乡曲故园渭水上十载事樵牧手成榆柳成隂隂覆墙屋隐豆苖大鸟鸣桑椹熟前年当此时与尔同游瞩诗书课弟侄农圃资僮仆日暮麦登塲天晴蚕折簇弄泉南涧坐待月东亭宿兴来饮数杯闷来碁一局一朝忽分散万里仍羁束井鲋思返泉笼莺悔出谷九江地卑湿四月天炎燠苦雨初入梅瘴云稍含毒泥秧水畦稻灰种畬田粟已讶殊歳时仍嗟异风俗闲登郡楼望日落江山緑归鴈拂乡心平湖断人目殊方我漂泊旧里君幽独何时同一瓢饮水心亦足
　　首夏同诸校正游开元观因宿翫月
　　我与二三子策名在京师官小无职事闲于为客时沈沈道观中心赏期在兹到门车马廻入院巾杖随清和四月初树末正华滋风清新叶影鸟思残花枝向夕天又晴东南余霞披置酒西廊下待月杯行迟须臾金魄生若与吾徒期光华一照耀楼殿相参差终夜清景前笑歌不知疲长安名利地此兴防人知
　　【掇景道情中有欣色乃知此言非妄作者】
　　送客廻晚兴
　　城上云雾开沙头风浪定参差乱山出澹泞平江净行客舟已逺居人酒初醒嫋嫋秋竹稍鸣蝉声似磬
　　【鸣蝉声似磬当是爽气高襟能使声逺】
　　司马防独宿
　　荒凉满庭草偃亚侵檐竹府吏下防帘家僮开被襆数声城上漏一防牕间烛官曹冷似氷谁肯来同宿
　　续古诗
　　掩泪别乡里飘飖将逺行茫茫緑野中春尽孤客情驱马上邱垅高低路不平风吹棠梨花啼鸟时一声古墓何代人不知姓与名化作路傍土年年春草生感彼忽自悟今我何营营
　　【此诗最觉高洁】
　　重到渭上旧居
　　旧居清渭曲开门当蔡渡十年方一还防欲迷归路追思昔日行感伤故游处挿竹作高林种桃成老树因惊成人者尽是旧童孺试问旧老人半为绕村墓浮生同过客前后递来去白日如弄珠出没光不住人物日改变举目悲所遇廻念念我身安得不衰暮朱门销不歇白髪生无数唯有山门外三峯色如故
　　【絶无惊窘语色】
　　将之饶州江浦夜泊
　　明月满深浦愁人卧孤舟烦寃寝不得夏夜长于秋苦乏衣食资逺为江海游光隂坐迟暮乡国行阻修身病向鄱阳家贫寄徐州前事与后事岂堪心并忧忧来起长望但见江水流云树霭苍苍烟波淡悠悠故园迷处所一念堪白头
　　【语有苍色】
　　自江州至忠州
　　前在浔阳日已叹賔朋寡忽忽抱忧懐出门无处冩今来转深僻穷峡巅山下五月断行舟灔堆正如马巴人类猿狖矍铄满山野敢望见交亲喜逄似人者
　　【末语蕴而韵】
　　游方口悬泉偶题石上
　　济源山水好老尹知之久常日听人言今秋入吾手孔山刀劒立沁水龙蛇走危磴已悬泉澄湾转坊口虚明见深底净緑无纎垢僊棹浪悠杨尘缨风抖擞岩寒松栢短石古莓苔厚锦座缨高低翠屏张左右虽无安石妓不乏文举酒谈笑逐身来管弦随事有时逄杖锡客或值垂纶叟相与澹忘归自辰将及酉公门欲返驾溪路犹廻首早晚重来游心期罢官后
　　山路偶兴
　　筋力未全衰仆马不至弱又多山水趣心赏非寂寞扪萝上烟岭蹋石穿云壑谷鸟晚仍啼洞花秋不落提笼复携榼遇胜时停泊泉憇茶数瓯岚行酒一酌独吟还独啸此兴殊未恶假使在城时终年有何乐
　　【谷鸟二语风味极佳泉憇二语格虽晚要不乏趣】
　　李卢二中丞各创山居俱夸胜绝然去城稍逺来往颇劳敝居新泉实在宇下偶题十五韵聊戯二君
　　龙门苍石壁浥涧碧潭水各在一山隅迢迢防十里清镜碧屏风惜哉信为美爱而不得见亦与无相似闻君每来去矻矻事行李脂辖复褁粮心力颇劳止未如吾舍下石与泉甚迩凿凿复溅溅昼夜流不已洛石千万拳衬波铺锦绮海珉一两片激瀬含宫徴緑宜春濯足净可朝潄齿绕砌紫鳞游拂帘白鸟起何言履道叟便是沧浪子君若趰归程请君先到此愿以潺湲声洗君尘土耳
　　登香鑪峯顶
　　迢迢香鑪心存耳目想终年牵物役今日方一往攀萝蹋危石手足劳俯仰同游三四人两人不敢上上到之顶目神怳怳髙低有万防濶狭无数丈不穷视听界焉识宇宙广江水细如绳湓城小于掌纷吾何屑屑未能脱尘鞅归来思自嗟低头入蚁壤
　　仙娥下作
　　我为东南行始登啇山道啇山无数最爱仙娥好参差树若挿匼匝云如抱渴望寒玉泉香闻紫芝草青崖屏削碧白石牀铺缟向无如此物安足留四皓感彼私自问归山何不早可能尘土中还随众人老
　　题西亭
　　朝亦视簿书暮亦视簿书簿书视未竟蟋蟀鸣座隅始觉芳歳晚复嗟尘务拘西园景多暇可以少踌躇池鸟澹容与桥柳髙扶疎烟蔓嫋青薜水花披白蕖何人造兹亭华敞绰有余四檐轩鸟翅复屋罗蜘蛛直廊扺曲房防窱深且虚修竹夹左右清风来徐徐此宜宴嘉宾鼓瑟吹笙竽荒滛即不可废旷将何如幸有酒与乐及时欢且娯忽其解郡印他人来此居
　　题杨頴士西亭
　　静得亭上镜逺谐尘外踪凭轩东望好鸟灭山重重竹露冷烦襟杉风清病容矌然宜真趣道与心相逄即此可遗世何必蓬壶
　　双石
　　苍然两片石厥状怪且丑俗用无所堪时人嫌不取结从胚浑始得自洞庭口万古遗水濵一朝入吾手担舁来郡内洗刷去泥垢孔黑烟防深罅青苔色厚老蛟蟠作足古剑挿为首忽疑天上落不似人间有一可支吾琴一可贮吾酒峭絶髙数尺防容一斗五弦倚其左一杯置其右洼樽酌未空玉山颓已久人皆有所好物各求其偶渐恐少年场不容垂白叟廻头问双石能伴老夫否石虽不能言许我为三友
　　【白乐天于水石之趣言之津津知其中于膏肓深矣】
　　登村东古塜
　　髙低古时塜上有牛羊道独立最髙头悠哉此懐抱廻头向村望但见荒田草村人不爱花多种栗与枣自来此村住不觉风光好花少莺亦稀年年春暗老
　　【闲闲语似不关情乃其关情特甚】
　　青塜
　　上有饥鴈号下有枯蓬走茫茫边雪里一掬沙培塿传是昭君墓埋闭蛾眉久凝脂化为泥铅黛复何有唯有隂怨气时生坟左右鬰欝如苦雾不随骨销朽妇人无他才荣枯系妍否何乃明妃命独悬画工手丹青一诖误白黑相纷糺遂使君眼中西施作嫫母同侪倾宠幸异类为配偶祸福安可知美顔不如丑何言一时事可戒千年后特报后来姝不须倚眉首无辞挿荆钗嫁作贫家妇不见青塜上行人为浇酒
　　【坦人作感语不至扼腕弩目】
　　遣懐
　　寓心身体中寓性方寸内此身是外物何足苦忧爱况有假饰者华簮及髙盖此又疎于身复在外物外操之多惴栗失之又悲悔乃知名与利得丧俱为害頽然环堵客兰蕙为巾帯自得此道来身穷心甚泰
　　寄情
　　灼灼早春梅东南林最早持来翫未足花向手中老芳香销掌握怅望生懐抱岂无后开花念此先开好
　　【诗人随注生情无所不可】
　　寄微之
　　去国日已逺喜逄物似人如何含此意江上坐思君有如河岳气相合方氛氲狂风吹中絶两处成孤云风廻终有时云合岂无因努力各自爱穷通我尔身
　　初与元九别后忽梦见之及寤而书适至兼寄桐花诗怅然感懐因以此寄
　　永夀寺中语新昌坊北分归来数行泪悲事不悲君悠悠蓝田路自去无消息计君食宿程已过啇山北昨夜云四散千里同月色晚来梦见君应是君相忆梦中握君手问君意何如君言苦相忆无人可寄书觉来未及説叩门声咚咚言是啇州使送君书一封枕上忽惊起颠倒着衣裳开缄见手扎一纸十三行上论迁谪心下説离别肠心肠都未尽不暇叙炎凉云作此书夜夜宿啇州东独对孤灯坐阳城山馆中夜深作书毕山月向西斜月前何所有一树紫桐花桐花半落时复道正相思殷勤书背后兼寄桐花诗桐花诗八韵思绪一何深以我今朝意即君此夜心一章三遍读一句十廻吟珍重八十字字字化为金
　　【散散诞诞称情便足】
　　和思黯居守独饮偶醉见示六韵时梦得和篇先成颇为丽絶因添两韵继而美之
　　宫漏滴渐闲城乌啼复歇此时若不醉争奈千门月主人中夜起妓烛前罗列歌袂黙収声舞鬟低赴节弦吟玉桂品酒透金杯热朱顔忽已清奏犹未阕妍词黯先唱逸韵居继发铿然双雅音金石相磨戞
　　早祭风伯因懐李十一舍人
　　逺郡虽褊陋时祀奉朝经夙兴祭风伯天气晓冥冥道骑与从吏引我出东坰水雾重如雨山火髙于星忽忆早朝日与君趍紫庭歩登龙尾道却望终南青一别身向老所思心未宁至今想在耳玉音尚玲玲
　　【水雾二语甚有景色】
　　感旧写真
　　李放冩我真冩来二十载莫问真如何画亦销光彩朱顔与髪日夜改复改无嗟貌遽非且喜身犹在
　　除官去未间
　　除官去未间半月恣游讨朝防霞外寺暮宿波上岛新树少于松平湖半连草跻攀有次第赏翫无昏早有时骑马醉兀兀冥天造穷通与生死其奈吾懐抱江山信为美齿髪行将老在郡诚未厌归乡去亦好
　　和李势女
　　减一分太短增一分太长不朱面若花不粉肌如霜色为天下艶心乃女中郎自言重不幸家破身未亡人各有一死此死职所当忍将先人体与主为疣疮妾死主意快从此两无妨愿信赤心语速即白刃光南郡忽感激却立舍锋铓抚背称阿姊归我如归乡竟以恩信待岂止猜妬忘由来机上肉不足挥干将南郡死已久骨枯墓苍苍愿于墓头上立石镌此章劝诫天下妇不令隂胜阳
　　【特起佳】
　　妇人苦
　　蝉髪加意梳蛾眉用心扫防度晓妆成君看不言好妾身重同穴君意轻偕老惆怅去年来心知未能道今朝一开口语少意何深愿引他时事移君此日心人言夫妇亲义合如一身及至死生际何曾苦乐均妇人一丧夫终身守孤子有如林中竹忽被风吹折一折不重生枯死犹抱节男儿若丧妇能不暂伤情应似门前柳逄春易发荣风吹一枝折还有一枝生为君委曲言愿君再三听须知妇人苦从此莫相轻
　　长相思
　　古诗曰客从逺方来遗我一书扎上言长相思下言久离别李陵诗曰行人难久留各言长相思苏武诗曰生当没来归死当长相思长者久逺之辞言行人久戍寄书以遗所思也古诗又曰客从逺方来遗我一端绮文防双鸳鸯裁成合欢被着以长相思缘以结不解谓被中着棉以致相思绵绵之意故曰长相思也又有千里思与此相类
　　九月西风兴月冷霜华凝思君秋夜长一夜魂九升二月东风来草拆花心开思君春日迟一日肠九廻妾住洛桥北君住洛桥南十五即相识今年二十三有如女萝草生在松之侧蔓短枝苦髙萦廻上不得人言人有愿愿至天必成愿作逺方兽步步比肩行愿作深山木枝枝连理生
　　茶舍
　　旋取山上材架为山下屋门因水势斜壁任岩隈曲朝随鸟俱散暮与云同宿不惮采掇劳祗忧官未足
　　新栽竹
　　佐邑意不适闭门秋草生何以娯野性种竹百余茎见此溪上色忆得山中情有时公事暇尽日绕栏行勿言根未固勿言隂未成已觉庭宇内稍稍有余清最爱近卧秋风枝有声
　　【语韵洒洒】
　　落花
　　留春春不住春归人寂寞厌风风不定风起花萧索既兴风前叹重命花下酌劝君尝緑醅教人拾红蕚桃飘火焰焰梨堕雪漠漠独有病眼花春风吹不落
　　【种情语】
　　废琴
　　丝桐合为琴中有太古声古声淡无味不称今人情玉徽光彩减朱弦尘土生废弃来已久遗音尚泠泠不辞为君弹纵弹人不听何物使之然羗笛与秦筝
　　放鹰
　　十月鹰出笼草枯雉兎肥下韝随指顾百掷无一遗鹰翅疾如风鹰爪利如锥本为鸟所设今为人所资孰能使之然有术甚易知取其向背性制在饥饱时不可使长饱不可使长饥饥则力不足饱则背人飞乗饥纵抟击未饱须絷维所以爪翅功而人坐収之圣明驭英雄其术亦如斯鄙语不可弃吾闻诸猎师

　　唐诗镜巻四十二
　　钦定四库全书
　　唐诗镜巻四十三
　　明　陆时雍　编
　　中唐第十五
　　白居易【二】
　　七言古诗
　　琵琶行【并序】
　　元和十年予左迁九江郡司马明年秋送客湓浦口闻舟船中夜弹琵琶者听其声铮铮然有京都声问其人本长安倡女尝学琵琶于穆曹二善才年长色衰委身为贾人妇遂命酒使快弹数曲曲罢惘黙自叙少小时欢乐事令漂沦憔悴转徙于江湖间予出官二年恬然自安感斯人言是夕始觉有迁谪意因为长句歌以赠之凡六百一十二言命曰琵琶行
　　浔阳江头夜送客枫叶荻花秋瑟瑟主人下马客在船举酒欲饮无管弦醉不成欢惨将别别时茫茫江浸月忽闻水上琵琶声主人忘归客不发防声暗问弹者谁琵琶声停欲语迟移船相近邀相见添酒廻灯重开宴千呼万唤始出来犹抱琵琶半遮面转轴拨弦三两声未成曲调先有情弦弦掩抑声声思似防平生不得志低眉信手续续弹説尽心中无限事轻拢慢撚抹复挑初为霓裳后六么大弦嘈嘈如急雨小弦切切如私语嘈嘈切切错杂弹大珠小珠落玉盘间关莺语花防滑幽咽泉流水下滩水泉泠澁弦疑絶疑絶不通声暂歇别有幽愁暗恨生此时无声胜有声银瓶乍破水浆迸铁骑突出刀鎗鸣曲终収拨当心划四弦一声如裂帛东舟西舫悄无言唯有江心秋月白沉吟放拨挿弦中整顿衣裳起敛容自言本是京城女家在虾蟆陵下住十三学得琵琶成名属教坊第一部曲罢曽教善才服妆成每被秋娘妬五陵年少争纒头一曲红绡不知数钿头云篦击节碎血色罗裙翻酒污今年欢笑复明年秋月春花等闲度弟走从军阿姨死暮去朝来顔色故门前冷落车马稀老大嫁作啇人妇啇人重利轻别离前月浮梁买茶去茶来江口守空船绕船月明江水寒夜深忽梦少年事梦啼妆泪红阑干我闻琵琶已叹息又闻此语重唧唧同是天涯沦落人相逄何必曽相识我从去年辞帝京谪居卧病浔阳城浔阳地僻无音乐终歳不闻丝竹声住近湓江地卑湿黄芦苦竹绕宅生其间旦暮闻何物杜鹃啼血猿哀鸣春江花朝秋月夜往往取酒还独倾岂无山歌与村笛呕哑啁难为听今夜闻君琵琶语如听仙乐耳暂明莫辞更坐弹一曲为君翻作琵琶行感我此言良久立却坐促弦弦转急凄凄不似向前声满座闻之皆掩泣就中泣下谁最多江州司马青衫湿
　　【乐天无简链法故觉顿挫激昻为难　形容髣髴】
　　霓裳羽衣舞歌答微之
　　我昔元和侍宪皇曽陪内晏宴昭阳千歌万舞不可数就中最爱霓裳舞舞时寒食春风天玉钩栏下香案前案前舞者顔如玉不着人间俗衣服虹裳霞帔歩揺冠钿璎累累佩珊娉婷似不任罗绮顾听乐悬行复止磬箫筝笛递相搀击撤弹吹声逦迤【凡法曲之初众乐不齐唯金石丝竹次第如此】散序六奏未动衣阳台宿云慵不飞【散序六遍无拍故不舞】中序擘騞初入拍秋竹竿裂春氷折【中序有拍亦无拍序】飘然转旋【去声】廻雪轻嫣然纵逸游龙惊小垂手后柳无力斜曳裾时云欲生【四句皆霓裳舞之初态】烟蛾敛畧不胜态风防低昻如有情上元防鬟招蕚緑王母挥袂别飞琼防音急节十二遍跳珠撼玉何铿铮【霓裳破凡十二遍始终一作而终】翔鸾舞了却収翅泪鹤曲终长引声【凡曲将毕皆声促唯霓裳之末长引一声】当时乍见惊心目凝视谛听殊未足一落人间八九年耳泠不曾闻此曲湓城但听山魈语巴峡唯闻杜鹃哭【予自江州司马转忠州刺史】移领钱塘第二年始有心情闻丝竹玲珑箜篌谢好筝陈宠觱篥沈平笙清弦脆管纎纎手教得霓裳一曲成【自玲珑以下皆杭之妓名】虚白亭前湖水畔前后只曽三度按便除庶子却归来闻道如今各星散今年五月至苏州朝钟暮角催白头贪防案牍常侵夜不听笙歌直到秋秋来无事多闲闷忽忆霓裳无处问闻君部内多乐徒问有霓裳舞者无答云七州千万户无人知有霓裳舞唯寄长歌与我来题作霓裳羽衣谱四幅花笺碧间红霓裳实録在其中千姿万状分明见恰与昭阳舞者同眼前髣髴覩形质昔者今朝想如一疑从魂梦呼召来似着丹青图写出我爱霓裳君合知发于歌咏形于诗君不见我歌云惊破霓裳羽衣曲【长恨歌云】又不见我诗云曲爱霓裳未拍时【钱塘诗云】由来能事皆有主杨氏创声君造谱【开元中西京节度使杨敬述进】君言此舞难其人须得倾城可怜女呉妖小玉飞作烟【夫差女小玉死后形见于王其母抱之霏微若烟雾散空】越艶西施化为土娇花巧笑久寂寥娃馆罗山空处所如君所言诚有是君试从容听我语若求国色始翻传但恐人间废此舞妍优劣宁相逺大都只在人擡举李婵张态君莫嫌亦拟随时且教取
　　【作长歌须得崩浪奔雷蓦涧腾空之势乃佳乐天只平铺次序】
　　五弦弹
　　五弦弹五弦弹听者倾耳心寥寥赵璧知君入骨爱五弦一一为君弹第一第二弦索索秋风拂松疎韵落第三第四弦冷冷夜鹤忆子笼中鸣第五弦声最掩抑陇氷冻咽流不得五弦并奏君试听凄凄切切复铮铮铁击珊瑚一两曲氷冩玉盘千万声铁声杀氷声寒杀声入耳肤血憯寒气中人肌骨酸曲终声尽欲半日四座相对愁无言座中有一逺方士唧唧咨嗟声不已自叹今朝初得闻始知辜负平生耳唯忧赵璧白髪生老死人间无此声逺方士尔听五弦信为美吾闻正始之音不如是正始之音其若何朱弦疏越清庙歌一弹一唱再三叹曲淡节稀声不多融融泄泄召元气听之不觉心平和人情重今多贱古古瑟有弦人不抚自从赵璧艺成来二十五弦不如五
　　【掩抑悲壮】
　　九日宴集醉题郡楼兼呈周殷二判官
　　前年九日余杭郡呼賔命宴虚白堂去年九日到东洛今年九日来呉乡两边鬓一时白三处菊花同色黄一日日知添老病一年年觉惜重阳江南九月未揺落柳青蒲緑稻穟香姑苏台榭倚苍霭太湖山水含清光可怜假日好天色公门吏静风景凉防舟鞭马取宾客扫楼拂席排壶觞胡琴铮鏦指拨刺呉娃美丽眉眼长笙歌一曲思凝絶金钿再拜光低昻日脚欲落备灯烛风头渐高加酒浆觥盏灔翻菡萏叶舞鬟摆列茱萸房半酣凭槛起四顾七堰八门十六坊逺近髙低寺旁出东西南北桥相望水道脉分棹鳞次里闾碁布城册方人烟树色无隙罅十里一片青茫茫自问有何才与政髙防大馆居中央铜鱼今乃泽国节刺史是古呉都王郊无戎马郡无事门有棨防腰有章盛时傥来合慙愧壮歳忽去还感伤从事醒归应不可使君醉倒亦何妨诸君停杯听我语此语真实非虚狂五旬已过不为夭七十为期盖亦常须知菊酒登高防从此多无二十场秋日与张宾客舒著作同游龙门醉中狂歌凡三百三十八字
　　秋天髙髙秋光清秋风嫋嫋秋虫鸣嵩峯余霞锦绮巻伊水细浪鳞甲生洛阳闲客知无数少出游山多在城啇岭老人自追逐蓬丘逸士相逄迎南世鼎门十八里庄店逦迤桥道平不寒不热好时节鞍马稳快衣衫轻并辔踟蹰下西岸扣弦容与绕中汀开懐旷逹无所系触目胜絶不可名荷衰欲黄荇犹緑鱼乐自跃鸥不惊翠藻蔓长孔雀尾彩船橹急寒鴈声家醖一壶白玉液野花数把黄金英朝游回看西日暮夜话坐及东方明暂停杯觞輙吟咏我也狂言君试听丈夫一生有二志兼济独善难得并不能救疗生民病即须先濯尘土缨况吾头白眼已暗终日戚促何所成不如展眉开口笑龙门醉卧香山行
　　和裴令公一日日一年年离言见赠
　　一日一日作老翁一年一年过春风公心不以贵隔我我愿唯将闲伴公我无才能忝髙秩合是人间闲散物公有功徳在生民何因得作自由身前日魏王潭上宴连夜今日午桥地头游更晨山客砚前吟待日野人樽前醉送春不敢与公闲中争第一亦应占得第二第三人
　　苏州李中丞以元日郡斋感懐诗寄微之及予輙依来篇七言八韵走笔奉答兼呈微之
　　白首余杭太白守落魄抛名来已久一辞渭北故园春再把江南新歳酒杯前笑歌徒勉强镜里形容渐衰朽领郡慙当潦倒年隣州喜得平生友长洲草接松江岸曲水花连镜湖口老去还能痛饮无春来防作闲游否凭莺传语报李六倩鴈将书与元九莫嗟一日日催人且贵一年年入手
　　王夫子
　　王夫子送君为一尉东南三千五百里道途虽逺位虽卑月俸犹堪活妻子男儿口读古人书束带敛手来从事近将狥禄给一家逺则行道佐时理行道佐时须待命委身下位无为耻命茍未来且求食官无髙卑及逺迩男儿上既未能济天下下又不至饥寒死吾观九品至一品其间气味都相似紫绶朱绂青布衫顔色不同而已矣王夫子别有一事欲劝君遇酒逄春且欢喜
　　【逹事语】
　　三月晦日晩闻鸟声
　　晚来林鸟语殷勤似惜风光説向人遣脱破袍劳报暖催沽美酒敢辞贫声声劝醉应须醉一歳唯残半日春
　　【末二语落手最便】
　　寒食野望吟
　　邱墟郭门外寒食谁家哭风吹旷野纸钱飞古墓累累春草緑棠梨花映白杨树尽是死生离别处冥冥重泉哭不闻萧萧暮雨人归去
　　【浅浅语自惨澹】
　　和雨中花
　　真宰倒持生杀柄闲物命长人短命松枝上鹤蓍下千年不死仍无病人生不得似鹤少去老来同旦暝何异花间旦暝间未落仍遭风雨横草得经年菜连月唯花不与多时节一年三百六十日花能供得防攀折桃李无言难自防黄莺解语凭君説莺虽为説不分明叶底枝头谩饶舌
　　【结不老】
　　诏下
　　昨日诏下去罪人今日诏下得贤臣进退者谁非我事世间宠辱常纷纷我心与世两相忘时事虽闻如不闻但喜今年饱饭吃洛阳禾稼如秋云更倾一樽歌一曲不独忘世兼忘身
　　【起二语痛彻世事遂为千古一案】
　　和自劝
　　稀稀疎疎绕篱竹窄窄狭狭向阳屋屋中有一曝背翁委置形骸如土木日暮半炉麸炭火夜深一盏纱笼烛不知有益及民无二十年来食官禄就暖移盘檐下食防寒拥被帷中宿秋官月俸八九万岂徒遣尔身温足勤操丹笔念黄沙莫使饥寒囚滞狱
　　画竹歌【幷序】
　　恊律郎萧悦善画竹举世无伦萧亦甚自秘重有终歳求其一竿一枝而不得者知予天与好事忽写一十五竿惠然见投予厚其意髙其艺无以答贶作歌以报之凡一百八十六字云
　　植物之中竹难冩古今虽画无似者萧郎下笔独逼真丹青以来唯一人人画竹身肥拥肿萧画茎瘦节节竦人画竹稍死羸垂萧画枝活叶叶动不根而生从意生不笋而成由笔成野塘水边碕岸侧森森两丛十五茎婵娟不识筠粉态萧飒近得风烟情举头忽看不似画低耳静听疑有声西丛七茎劲而徤曽向天竺寺前石上见东丛八茎疎且寒忆曽湘妃庙里雨中看幽姿逺思少人别与君相顾空长叹萧郎萧郎老可惜手颤眼昏头雪色自言便是绝笔时从今此竹尤难得
　　【冩得活】
　　朱藤杖紫骢吟
　　拄上山之上骑下山之下江州去曰朱藤杖忠州归曰紫骢马天生二物济我穷我生合是栖栖者
　　【诗绝如画一笔二笔具得生韵便佳】
　　潜别离
　　不得哭潜别离不得语暗相思两心之外无人知深笼夜锁独栖鸟利剑舂断连理枝河水虽浊有清日乌头虽黑有白时唯有潜离与暗别彼此甘心无后期
　　山鹧鸪
　　山鹧鸪朝朝暮暮啼复啼啼时露白风凄凄黄茅冈头秋日晚苦竹岭下寒月低畬田有粟饥不啄石楠有枝何不栖迢迢不缓复不急楼上舟中声闇入梦乡迁客展转卧抱儿寡妇彷徨立山鹧鸪尔本北乡鸟生不辞巢不别羣何苦声声啼到晓啼到晓唯能愁北人南人惯闻如不闻
　　眞娘墓
　　眞娘墓虎邱道不识眞娘镜中面唯见真娘墓头草霜摧桃李风折莲真娘死时犹少年脂肤荑手不牢固世间有物难留连难留连易销歇塞北花江南雪
　　【结韵甚】
　　挽歌词
　　丹旐何飞扬素骖亦悲鸣晨光照闾巷輭车俨欲行萧条九月天哀挽出重城借问送者谁妻子与弟兄苍苍上古原峨峨开新茔含酸一痛哭异口同哀声垅转芜绝新坟日罗列春风草緑北邙山此地年年生死别
　　赋诗字诗
　　诗绮美瓌竒明月夜落花时能助懽笑亦伤别离调清金石怨吟苦鬼神悲天下只应我爱世间唯有君知自从都尉别苏句便到司空送白辞
　　忆江南词
　　江南好风景旧曽谙日出江花红胜火春来江水緑如蓝能不忆江南
　　【不减隋人所为】
　　花非花
　　花非花雾非雾夜半来天明去来如春梦防多时去似朝云无覔处
　　吟四虽
　　酒酣后歌歇时请君添一酌听我吟四虽年虽老犹少于韦长史命虽薄犹胜于郑长水眼虽病犹明于徐郎中家虽贫犹胜于郭庶子省躬审分何侥幸直酒逄歌且欢喜心荣知足委天和亦应得尽生生理
　　【诗思物情火都出此是此老一生受用处】



　　唐诗镜巻四十三
　　钦定四库全书
　　唐诗镜巻四十四
　　明　陆时雍　编
　　中唐第十六
　　白居易【三】
　　五言律诗
　　和春深
　　何处春深好春深富贵家马为中路鸟妓作后庭花罗弦駈论队金银用断车眼前何所苦唯苦日西斜
　　【三四説春真好】
　　何处春深好春深学士家鳯书裁五色马鬛剪三花蜡炬开明火银台赐物车相逄不敢揖彼此防低斜
　　新春江次
　　浦干潮未应堤湿冻初销粉片妆梅朶金丝刷柳条鸭头新緑水鴈齿小红桥莫怪珂声碎春来五马骄
　　何处春先到
　　何处春先到桥亭水北亭冻花开未得冷酒着难醒就日移轻榻遮风展小屏不劳人劝醉莺语渐丁宁
　　秋思
　　夕照红于烧晴空碧胜蓝兽形云不一弓势月初三鴈思来天北砧愁满水南萧条秋气味未老已深谙
　　【三四不琢而工】
　　闲卧
　　尽日前轩卧神闲境亦空有山当枕上无事到心中帘巻侵牀日屏遮入座风望春春未到应在海门东
　　社日关路作
　　晚景函关路凉风社日天青岩新有燕红树欲无蝉愁立驿楼上厌行官堠前萧条秋兴苦渐近二毛年
　　客中守歳
　　守歳樽无酒思卿泪满巾始知为客苦不及在家贫畏老偏惊节防愁预恶春故园今夜里应念未归人
　　【防愁预恶春説得宛转深入当年余卧病中深谙此况】
　　早春题少室东岩
　　三十六峯晴雪消岚翠生月留三夜宿春引四山行逺草初含色寒禽未变声东岩最髙石唯我有题名
　　晚春酒醒防梦得
　　料合同惆怅花残酒亦残醉心忘老易醒眼别春难独出虽慵懒相逄定喜欢还携小蛮去试覔老刘防【小蛮酒榼名也】
　　【四语落手快絶】
　　冬初酒熟
　　霜防脆庭柳风利剪池荷月色晓弥苦鸟声寒更多秋懐久寥落冬计又如何一瓮新醅酒萍浮春水波
　　詶梦得霜夜对月懐
　　凄清冬夜景揺落长年情月带新霜色砧和逺鴈声暖隣炉近火寒觉被衣轻枕上酬佳句诗成梦不成
　　【三四凄凄结语好意】
　　望亭驿酬别周判官
　　何事常长洲连宵饮不休醒应难作别欢渐少于愁灯火穿村市笙歌上驿楼何言五十里已不属苏州
　　【欢渐少于愁语约而至】
　　江南郑常侍赴镇之日有寄因酬和
　　来暮亦何愁金貂在鹢舟斾随寒浪动帆带夕阳収布令滕王阁裁诗郢客楼即应归鳯沼中外防天休
　　赋得古原草送别
　　离离原上草一歳一枯荣野火烧不尽春风吹又生逺芳侵古道晴翠接荒城又送王孙去萋萋满别情
　　酬皇甫十早春对雪见赠
　　漠漠复纷纷东风散玉尘明催牕竹晓寒退柳园春緑醑香堪忆红炉暖可亲忍心三两日莫作破斋人
　　【寒退柳园春最是雅意】
　　寄皇甫七
　　孟夏爱吾庐陶濳语不虚花樽飘落酒风案展开书隣女偷新果家童漉小鱼不知皇甫七池上兴何如
　　从郏至东京
　　从郏至东京山低路渐平风光四百里车马十三程花共随鞭防杯多并辔倾笙歌与谈笑随分自将行
　　【五六好写作】
　　渡淮
　　淮水东南濶无风渡亦难孤烟生乍直野树望多圆春浪棹声急夕阳帆影残清流宜映月今夜重吟看
　　初入瞿塘
　　瞿塘天下险夜上信难哉岸似双屏合天如匹帛开逆风惊浪起防闇船来欲识愁多少髙于灎滪堆
　　【三四形状宛然】
　　人定
　　人定月胧明香销枕簟清翠屏遮烛影红防下帘声坐久吟方罢眠初梦未成谁家教鹦鹉故故语相惊
　　偶吟
　　里巷多通水林园尽不扄松身为外户池靣是中庭元氏诗三帙陈家酒一瓶醉来狂发咏隣女应篱听
　　惜落花
　　夜来风雨急无复旧花林枝上三分落园中二寸深日斜啼鸟思春尽老人心莫怪添杯酒情多酒不禁
　　【三四写景实在得多】
　　醉中戯赠郑使君【时使君先归留妓乐重饮】
　　宻座移红毯酡顔照渌杯双娥留且住五马任先廻醉耳歌催醒愁眉笑引开平生少年兴临老蹔重来
　　武丘寺路
　　自开山寺路水陆往来频银勒牵骄马花船载丽人芰荷生欲遍桃李种仍新好住湖堤上长留一道春
　　七言律诗
　　三月三日
　　画堂三月初三日絮扑纱牕燕拂檐莲子数杯尝冷酒柘枝一曲试春衫堦临池靣胜看镜户映花丛当下帘指防楼南翫新月玉钩素手两纎纎
　　【六语趣】
　　春题湖上
　　湖上春来似画图乱峯围绕水平铺松排山面千重翠月防波心一颗珠碧毯线头抽早稻青罗裙带展新蒲未能抛得杭州去一半勾留是此湖
　　【五六倒装句法】
　　江亭翫春
　　江亭乗晓阅众芳春妍景丽草树光日消石桂绿岚气风坠木兰红露浆水蒲渐展书带叶山榴半含琴轸房何物春风吹不变愁人依旧鬓苍苍
　　早春忆苏州寄梦得
　　呉苑四时风景好就中偏好是春天霞光曙后殷于火水色晴来嫩似烟士女笙歌宜月下使官金紫称花前诚知欢乐堪留恋其奈离乡已四年
　　春中与卢四周谅华阳观同居
　　性情懒慢好相亲门巷萧条称作隣背烛共怜深夜月踏花同惜少年春杏坛住僻虽宜病芸阁官微不救贫文行如君尚憔悴不知霄汉待何人
　　钱塘湖春行
　　孤山寺北贾亭西水面初平云脚低防处早莺争暖树谁家新燕啄春泥乱花渐入迷人眼浅草才能没马蹄最爱湖东行不足緑杨隂里白沙隄
　　池上逐凉
　　青苔地上销残暑緑树隂前逐晚凉轻屐单衣薄纱帽浅池平岸庳藤床簮缨怪我情何薄泉石谙君味甚长徧问交亲为老计多言宜静不宜忙
　　马上晚吟
　　人少街荒已寂寥风多尘起重萧条上阳落叶飘宫树中渡流澌拥渭桥出早冐寒衣校薄归迟侵黑酒全消如今不是闲行白日短天隂坊曲遥
　　病中多雨逄寒食
　　水国多隂常懒出老夫饶病爱闲眠三旬卧度莺花月一半春销风雨天薄暮何人吹觱篥新晴防处防秋千防绳芳树长如旧唯是年年换少年
　　詶思黯相公晚夏雨后感秋见赠
　　暮去朝来无歇期炎凉暗向雨中移夜长只合愁人觉秋泠先应瘦客知两幅彩笺挥逸翰一声寒玉振清辞无忧无病身荣贵何故沈吟亦感时
　　送令狐相公赴太原
　　六纛双旌万铁衣并汾旧路满光辉青衫书记何年去红斾将军昨日归诗作马蹄随笔走猎酣鹰翅傍觥飞北都莫作多时计再为苍生入紫微
　　【五六出句佳】
　　同诸客题于家公主旧宅
　　平阳旧宅少人游应是游人到即愁春谷鸟啼桃李院络丝虫怨鳯凰楼台倾滑石犹残破帘断真珠不满钩闻道至今萧史在髭须雪白向明州
　　履道池上作
　　家池动作经旬别松竹禽鱼好在无树暗小巢蔵巧妇草荒新叶长慈姑不因车马时时到岂觉园林日日芜犹喜春深公事少每来花下得踟蹰
　　饮后夜醒
　　黄昏欲散归来卧夜半人扶强起行枕上酒容和睡醒楼前海月伴潮生将归梁燕还重宿欲灭寒灯却复明直至晓来犹妄想耳中如有管弦声
　　与诸客携酒寻去年梅花有感
　　马上同携今日杯湖边共觉去春梅年年只见人空老歳歳何曾花不开诗思又牵吟咏发酒酣闲唤管弦来樽前百事皆依旧防检唯无薛秀才
　　【三四颠倒之法似少陵来】
　　庾顺之以紫霞绮逺赠以诗答之
　　千里故人心郑重一端杏绮紫氛氲开缄日映晚霞色满幅风生秋水文为褥欲裁怜叶破制裘将剪惜花分不如裁作合欢被寤寐相思如对君
　　【白诗之佳在倾囊而出每觉意趣圆满浑成】
　　与皇甫庶子同游城东
　　闲游何必多徒侣相劝时时举一杯博望苑中无职役建春门外足池台緑油剪叶蒲新长红蜡粘枝杏欲开白马朱衣两宫相可怜天气出城来
　　洛下雪中频与刘李二賔客宴集因寄汴州李尚书
　　水南水北雪纷纷雪里欢游莫厌频日日暗来唯老病年年少去是交亲碧氊帐暖梅花湿红燎炉香竹叶春今日邹枚俱在洛梁园置酒召何人
　　自喜
　　自喜天交我少缘家徒行计两翩翩身兼妻子都三口鹤与琴书共一船僮仆减来无冗食粮资算外有余钱携将贮作邱中费犹免饥寒得数年
　　【三四拈出佳趣】
　　令狐相公与梦得交情素深眷予分亦不浅一闻薨逝相顾然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和
　　缄题重叠语殷勤存殁交亲自此分前月使来犹理命今朝书到是遗文银钩见晚书无报玉树埋深哭不闻最感一行绝笔尚言千万乐天君
　　哭崔二十四常侍
　　貂裘初别九重门马鬛新封四尺坟薤露歌词非白雪铭旌官爵是浮云伯伦每置随身锸元亮先为自祭文莫道髙风无继者一千年内有崔君





　　唐诗镜巻四十四
　　钦定四库全书
　　唐诗镜巻四十五
　　明　陆时雍　编
　　中唐第十七
　　白居易【四】
　　五言排律
　　早春西湖闲游怅然兴懐忆与防之同赏因思在越官重事殷镜湖之游或恐未暇偶成十八韵寄防之
　　上马复呼賔湖边景气新歌弦三数事骑从十余人立换登山屐行携漉酒巾逢花看当妓遇草坐为茵西日笼黄栁东风荡白苹小桥装鴈齿轻浪甃鱼鳞画舫牵徐转银船酌慢巡野情遗世累醉态任天眞彼此年将老平生分最亲髙天从所愿逺地得为邻云树分三驿烟波限一津飜嗟寸歩隔却厌尺书频浙右称雄镇山隂委重臣贵垂长紫绶荣驾大朱轮出动刀枪队归生道路尘鴈惊弓易散鸥怕鼓难驯百吏瞻相面千夫捧拥身自然闲兴少应负镜湖春
　　奉酬侍中夏中雨后游城南庄见示八韵
　　岛树间林峦云収雨气残四山岚色重五月水声寒老鹤两三只新篁千万竿化成天竺寺移得子陵滩心觉闲弥贵身縁健更欢帝将风后待人作谢公看甪里年虽老髙阳兴未阑佳辰不见召争免趂杯盘
　　和郑方及第后秋归洛下闲居
　　勤苦成名后优游得意间玉怜同匠琢桂恨隔年攀山静豹难隠谷幽莺暂还防吟诗引歩浅酌酒开顔门迥暮临水牕深朝对山云衢日相待莫误许身闲
　　江州赴忠州至江陵已来舟中示舎弟五十韵
　　昔作咸秦客常思江海行今来仍尽室此去又专城典午犹为幸分忧固是荣箳篁州乗送艛艓驿船迎共载皆妻子同游即弟兄宁辞浪迹逺且贵赏心并云展防髙挂颷驰棹迅征泝流从汉浦循路转荆衡山逐时移色江随地改名风光近东早水木向南清夏口烟孤起湘川雨半晴日煎红浪沸月射白砂明北渚寒留鴈南枝暖待莺骈朱桃露蕚防翠栁萌亥市鱼盐聚神枝鼓笛鸣壶浆椒叶气歌曲竹枝声系缆怜沙静垂纶爱岸平水餐红粒稻野茹紫花菁瓯泛茶如乳台粘酒似脍长抽锦缕藕脆削琼英容易来千里斯须进一程未曾劳力气渐觉有心情卧稳添春睡行迟帯酒醒忽然牵世网便欲濯尘缨早接文场战曽争翰苑盟掉头称俊造翘足取公卿且昩随时义徒输报国诚众排恩易失偏压势先倾虎尾忧危切鸿毛性命轻烛蛾谁救护蚕茧自纒萦敛手辞双阙回眸望两京长沙抛贾谊漳浦卧刘桢鶗鴂鸣还歇蟾蜍破又盈年光同激箭乡思极揺旌潦倒亲知笑衰羸旧识惊乌头因感白鱼尾为劳赪劔学将何用丹烧竟不成孤舟萍一叶双鬓雪千茎老见人情尽闲思物理精如汤探冷热似博鬬输赢险路应须避迷途莫共争此心知止足何物要经营玉向泥中洁松经雪后贞无妨隐朝市不必谢寰瀛但在前非悟期无后患婴多知非景福少语是元亨晦即全身药明为伐性兵昬昬随世俗蠢蠢学黎甿鸟以能言□縁入梦烹知之一何晚犹足保余生
　　东南行一百韵寄通州元九侍御澧州李十一舎人果州崔二十二使君开州韦大员外庾三十二补阙杜十四拾遗李二十助教员外窦七校书
　　南去经三楚东来过五湖山头看候馆水面问征途地逺穷江界天低极海隅飘零同落叶浩荡似乗桴渐觉乡原异深知土产殊夷音语嘲哳蛮态笑睢盱水市通阛阓烟村混舳舻吏徴渔户税人纳火田租亥日饶虾蟹寅年足虎防成人男作艸事鬼女为巫楼闇攅娼妇隄喧簇贩夫夜船论铺赁春酒断缻沽见果多卢橘闻禽悉鹧鸪山歌猿独呌野哭鸟相呼岭徼云成栈江郊水当郛月桥翘柱鹤风泛飐樯乌鳌拟潮无信蛟惊浪不虞鼍鸣泉窟室蜃结气浮图树裂山魈穴沙含水弩枢喘牛犁紫芋羸马放青菰绣面谁家婢鵶头几嵗奴泥中采菱芡烧后拾樵苏鼎腻愁烹鳖盘腥厌脍鲈钟仪徒恋楚张翰浪思吴气序凉还热光隂旦复晡身方逐萍梗年欲近桑榆渭北田园废江西嵗月徂忆归恒惨澹懐旧忽踟蹰自念咸秦客甞为邹鲁儒蕴藏经国术轻弃度关繻赋力淩鹦鹉词锋敌辘轳战文重掉鞅射防一弯弧崔杜鞭齐下元韦辔并驱名声逼扬马交分过萧朱世务经磨揣周行窃觊觎风云皆防合雨露各霑濡共偶升平代偏慙固陋躯承明连夜直建礼拂晨趋美服颁王府珍羞降御厨议髙通白虎谏切伏青蒲栢殿行倍宴花楼走看酺神旗张鸟兽天籁动笙竽九劔星芒耀鱼龙电防驱定场排汉旅促座进吴歈缥缈疑仙乐婵娟胜画图歌鬟低翠羽舞汗堕红珠别选闲游伴潜招小饮徒一杯愁巳破三盏气弥麤软美仇家酒幽闲葛氏姝十千方得斗二八正当垆论笑杓胡律谈怜巩嗫嚅李酣尤短窦庾醉更蔫迃鞍马呼教住骰盘喝遣输长驱波巻白连掷采成卢筹并频逃席觥严别置盂满巵那可灌頽玉不胜扶入视中枢艸归乗内廐驹醉曾冲宰相骄不揖金吾日近恩虽重云髙势却孤翻身落霄汉失脚倒泥涂博望移门籍浔阳佐郡符时情变寒暑世利算锱铢即日辞双阙明朝别九衢播迁分郡国次第出京都秦岭驰三驿商山上二邘岘阳亭寂寞夏口路﨑岖大道全生棘中丁尽执殳江关未彻警淮寇尚稽诛林对东西寺山分大小姑庐峯连刻削湓浦带萦纡九吞青艸孤城覆绿芜黄昏钟寂寂清晓角呜呜春色辞门栁秋声到井梧残芳悲鶗鴂暮节感茱茰蘂坼金英菊花飘雪片芦波红日斜没沙白月平铺几见林抽笋频惊燕引雏嵗华何倐忽年少不须防黙思千古苍茫想八区孔穷縁底事顔夭有何辜龙智犹经醢灵未免刳穷通应已定圣哲不能逾况我身谋拙逢他厄运拘漂流随大海锤鍜任洪炉险阻尝之矣栖迟命也夫沈消意气穷饿耗肌肤防瘴和残药迎寒补旧襦书牀鸣蟋蟀琴匣网蜘蛛贫室如悬罄端忧剧守株时遭人指防数被鬼揶揄兀兀都疑梦昏昏半是愚女惊朝不起妻怪夜长吁万里抛烟侣三年隔友于自然悲聚散不是恨荣枯去夏防之疟今春席八殂天涯书逹否泉下哭知无漫写诗盈巻空盛酒满壶只添新怅望岂复旧欢娱壮志因愁减衰容与病俱相逢应不识满颔白髭须
　　发白狗峡次黄牛峡登髙寺却望忠州
　　白狗次黄牛滩如竹节稠路穿天地险人续古今愁忽见千花塔因停一叶舟畏途常迫促静境蹔淹留巴曲春全尽巫阳雨半収北归虽引领南望亦回头昔去悲殊俗今来念旧游别僧山北寺抛竹水西楼郡树花如雪军厨酒似油时时大开口自笑忆忠州
　　詶令狐相公春日寻花见寄六韵
　　病卧帝王州花时不得游老应随日至春肯为人留粉壊杏将谢火繁桃尚稠白飘僧院地红落酒家楼空里雪相似晚来风不休吟君怅望句如到曲江头
　　早发楚城驿
　　过雨尘埃灭沿江道径平月乗残夜出人趂早凉行寂歴闲吟动蒙闇思生荷塘飜露气稻垅泻泉声宿犬闻铃起栖禽见火惊昽昽烟树色十里始天明
　　题洛中第宅
　　水木谁家宅门髙占地寛悬鱼挂青甃行马防朱栏春榭笼烟暖秋庭鏁月寒松醪粘琥珀筠粉扑琅玕试问池台主多为将相官终身不曽到唯展画图看
　　题遗爱寺前溪松
　　偃亚长松树侵临小石溪静将流水对髙共逺峯齐翠盖烟笼宻花幢雪压低与僧清影坐借鹤穏枝栖笔写形难似琴偷韵易迷暑天风摵摵晴夜露凄凄独憇依为舎闲行绕作蹊栋梁君莫采留着伴幽栖
　　筝
　　云髻飘萧緑花顔旖旎红双眸剪秋水十指剥春葱楚艳为门阀秦声是女工甲鸣银玓柱触玉玲珑猨苦啼嫌月莺娇语防风移愁来手底送恨入弦中赵瑟清相似胡琴閙不同慢弹迥断鴈急奏转飞蓬霜佩锵还委冰泉咽复通珠联千拍碎刀截一声终倚丽精神定矜能意态融歇时情不断休去思无穷灯下青春夜樽前白首翁且听应得在老耳未多聋
　　【乐天送客春游岭南天黄生飓母雨黒长枫人防之和诗歌钟排象背炊防上鱼身其言可作记类】七言排律
　　登阊门闲望
　　阊门四望郁苍苍始觉州雄土俗强十万夫家供课税五千子弟守封疆阖闾城碧铺秋艸乌鹊桥红带夕阳处处楼前飘管吹家家门外泊舟航云埋虎寺山藏色月耀娃宫水放光曽赏钱塘嫌茂苑今来未敢苦夸张
　　忆杭州梅花因叙旧游寄萧协律
　　三年闲闷在余杭曽为梅花醉几场伍相庙前繁似雪孤山园里丽如妆踏随游骑心常惜折赠佳人手亦香赏自初开直至落欢因小饮便成狂薛刘相次埋新陇沈谢双飞出故乡歌伴酒徒零散尽唯残头白老萧郎
　　泛太湖书事寄防之
　　烟渚云防处处通飘然舟似入虚空玉杯浅酌迎初匝金管徐吟曲未终黄夹缬林寒有叶碧琉璃水净无风避旗飞鹭翩翻白惊鼓跳鱼泼剌红涧雪压多松偃蹇岩泉滴乆石玲珑书为故事留湖上吟作新诗寄浙东军府威容从道盛江山气色定知同报君一事君应羡五宿澄波皓月中
　　余思未尽加为六韵重寄防之
　　海内声华并在身箧中文字絶无伦遥知独对封章草忽忆同为献纳臣走笔徃来盈巻轴除官递及掌丝纶制从长庆辞髙古诗到元和体变新各有文姬才稚齿俱无通子继余尘琴书何必求王粲与女犹胜与外人
　　六言
　　把酒留君听琴那堪嵗暮离心霜叶无风自落秋天不雨多隂人愁荒村路逺马怯寒溪水深望尽青山犹在不知何处相寻
　　临都驿答梦得六言
　　杨子津头月下临都驿里灯前昨日老于前日去年春似今年
　　【顚倒得佳】
　　五言絶句
　　池上二首
　　山僧对棋坐局上竹隂清映竹无人见时闻下子声小娃撑小艇偷采白莲回不解藏踪迹浮萍一道开
　　池畔二首
　　结构池西廊疏理池东树此意人不知欲为待月处持刀开宻竹竹少风来多此意人不防欲令池有波
　　【好格致】
　　闺怨词
　　珠箔笼寒月纱牕背晓灯夜来巾上泪一半是春冰关山征戌逺闺阁别离难苦战应憔悴寒衣不要寛
　　问淮水
　　自嗟名利客扰扰在人间何事长淮水东流亦不闲
　　七言絶句
　　王昭君二首
　　满面胡沙满鬓风眉销残黛脸销红愁苦辛勤憔悴尽如今却似画图中
　　汉使却回慿寄语黄金何日赎蛾眉君王若问妾顔色莫道不如宫里时
　　后宫词
　　泪湿罗巾梦不成夜深前殿按歌声红顔未老恩先断斜倚薰笼坐到明
　　雨露由来一防恩争能遍布及千门三千宫女胭脂面几个春来无泪痕
　　伤春词
　　深浅檐花千万枝碧纱牕外啭黄鹂残妆含泪下檐坐尽日伤春春不知
　　【甚是恼恨】
　　采莲曲
　　菱叶萦波荷飐风荷花深处小船通逢郎欲语低头笑碧玉搔头落水中
　　吴宫词
　　澹红花帔浅檀蛾睡脸初开似剪波坐对珠笼闲理曲琵琶鹦鹉语相和
　　暮江吟
　　一道残阳铺水中半江瑟瑟半江红可怜九月初三夜露似眞珠月似弓
　　离别难词
　　绿杨陌上送行人马去车回一望尘不觉别时红泪尽归来无泪可沾巾
　　【剧倒语】
　　醉后听唱桂华曲【并序】
　　诗云遥知天上桂花孤试问嫦娥更有无月中幸有闲田地何不中央种两株此曲韵怨切听辄感人故云耳
　　桂花词意苦丁宁唱到嫦娥醉便醒此是世间肠断曲莫教不得意人听
　　春老
　　欲随年少强游春自觉风光不属身歌舞屏风花障上几时曾画白头人
　　【愈浅愈眞】
　　三月三十日题慈恩寺
　　慈恩春色今朝尽尽日徘徊倚寺门惆怅春归留不得紫藤花下渐黄昏
　　代春赠
　　山吐晴岚水放光辛夷花白栁稍黄但知莫作江西意风景何曽异帝乡
　　答春
　　艸烟低重水花明从道风光似帝京其奈山猿江上呌故乡无此断肠声
　　春词
　　低花树映小妆楼春入眉心两防愁斜倚栏干臂鹦鹉思量何事不回头
　　【每觉浅处藏情】
　　杏园花下赠刘郎中
　　怪君把酒偏惆怅曽是贞元花下人自别花来多少事东风二十四回春
　　上香炉峯
　　倚石攀萝歇病身青筇竹杖白纱巾他时画出庐山障便是香炉峯上人
　　【虽非正格却是手轻口快】
　　宿府池西亭
　　池上平桥桥下亭夜深睡觉上桥行白头老尹重来宿十五年前旧月明
　　浦中夜泊
　　暗上江隄还独立水风霜气夜棱棱回看深浦停舟处芦荻花中一防灯
　　同李十一醉忆元九
　　花时同醉破春愁醉折花枝作酒筹忽忆故人天际去计程今日到凉州
　　对月答元明府
　　山下孤城月上迟相留一醉本无期明年此夕游何处纵有秋光知对谁
　　和友人洛中春感
　　莫悲金谷园中月莫叹天津桥上春若学多情寻徃事人间何事不伤人
　　【白诗情到语流絶无妆叠之病】
　　惜落花赠崔二十四
　　漠漠纷纷不奈何狂风急雨两相和晚来怅望君知否枝上稀疎地上多
　　有双鹤留在洛中忽见刘郎中依然鸣顾刘因为叹二篇寄予予以絶句答之
　　辞乡逺隔华亭水逐我来栖缑岭云惭愧稻粱长不饱未曾回眼向鸡羣
　　戏答诸少年
　　愧我长年头似雪饶君壮嵗气如云朱顔今日虽欺我白髪他时不放君
　　【语却老气】
　　寄湘灵
　　泪眼凌寒冻不流每经髙处即回头遥知别后西楼上应凭栏干独自愁
　　题王侍御池亭
　　朱门深鎻春池满岸落蔷薇水浸莎毕竟林塘谁是主主人来少客来多
　　题韦家泉池
　　泉落青山出白云萦村绕郭几家分自从引作池中水深浅方圆一任君
　　春题华阳观
　　帝子吹箫逐凤凰空留仙洞号华阳落花何处堪惆怅头白宫人扫影堂
　　樟亭双樱树
　　南馆西轩两树樱春条长足夏隂成素华朱实今虽尽碧叶风来别有情
　　别柳枝
　　两枝杨栁小楼中嫋娜多年伴酒翁明日放归归去后世间应不要春风
　　忆江栁
　　曽栽杨栁江南岸一别江南两度春遥忆青青江岸上不知攀折是何人
　　小桥栁
　　细水涓涓似泪流日西惆怅小桥头衰杨叶尽空枝在犹被霜风吹不休
　　刘家花
　　刘家墙上花还发李十门前草又春处处伤心心始悟多情不及少情人
　　【是解语是不解情】
　　罗敷水
　　野店东头花落处一条流水号罗敷芳魂艳骨知何在春草茫茫墓亦无
　　闺妇
　　斜凭绣牀愁不动红销帯缓绿鬟低辽阳春尽无消息夜合花前日又西
　　思媍眉
　　东风揺荡自东来折尽樱桃绽尽梅唯余思媍愁眉结无限春风吹不开
　　听都子歌【词云试问嫦娥更要无】
　　都子新歌有性灵一声格转已堪听更听唱到嫦娥字犹有樊家旧典型
　　乐世【一名六么】
　　管急弦繁拍渐稠六么宛转曲终头诚知乐世声声乐老病人听未免愁
　　水调
　　五言一遍最殷勤调少情多似有因不防当时翻曲意此声肠断为何人
　　夜筝
　　紫袖红弦明月中自弹自感闇低容弦凝指咽声停处别有深情一万种
　　听弹湘妃怨
　　玉轸朱弦瑟瑟徽吴娃徴调奏湘妃分明曲里愁云雨似道萧郎乆不归
　　赠内
　　漠漠闇苔新雨地防防凉露欲秋天莫对月明思徃事损君顔色减君年
　　舟夜赠内
　　三声猿后垂乡泪一叶舟中载病身莫凭水南北望月明月暗总愁人
　　【附暮立　黄昏独立佛堂前满地槐花满树蝉大抵四时心总苦就中肠断是秋天附急乐世辞　正抽碧线绣红罗忽听黄莺敛翠娥秋思冬愁春怅望大都不称意时多附龙门下作　龙门涧下濯尘缨拟作闲人过此生筋力不将诸处用登山临水咏诗行】









　　唐诗镜巻四十五
　　钦定四库全书
　　唐诗镜巻四十六
　　明　陆时雍　编
　　中唐第十八
　　元稹【字防之河南人徳宗建中元年生元和初对防太和间为尚书右丞卒有元氏长庆集百巻又集十巻传于世】
　　乐府
　　君莫非【此后二首和李余】
　　鸟不解走兽不解飞两不相解那得相讥犬不饮露蝉不啖肥以蝉易犬蝉死犬饥燕在梁栋防在堦基各自窠窟人不能移妇好针缕夫读书诗男翁女嫁卒不相知惧聋摘耳効痛嚬眉我不非尔尔无我非
　　【浅近】
　　田野狐兎行
　　种豆芸锄种禾沟甽禾苖豆甲狐榾兎剪割鹄餧鹰烹麟啖犬鹰怕兎毫犬被狐兎狐兎相须鹰犬相尽【兹引反】日暗天寒禾稀豆损鹰犬就烹狐兎俱哂
　　【善为隠语】
　　五言乐府
　　古筑城曲五首
　　年年塞下丁长作出塞兵自从冒顿强官筑遮虏城【一解】筑城须努力城髙遮得贼但恐贼路多有城遮不得【二解】丁口传父口莫问城坚不平城被虏围汉斸城墙走【三解】因兹请休和虏徃骑来过半疑兼半信筑城犹嵳峩【四解】筑城安敢烦愿听丁一言请筑鸿胪寺兼愁虏出关【五解】
　　五言古诗
　　寺院新竹
　　寳地琉璃坼紫苞琅玕踊亭亭巧于削一一大如拱冰碧林外寒峯峦眼前耸槎枒矛防合屹仡龙虵动烟泛翠光流歳余霜彩重风朝竽籁过雨夜鬼神恐佳色有鲜妍修茎无拥肿节髙迷玉镞箨缀疑花捧讵必太山根本自仙坛种谁令植幽壤复此依闲冗居然霄汉姿坐受藩篱壅噪集勌鸱乌炎昏繁蠛蠓未遭伶伦听非安子猷宠威凤来有时虚心岂无奉
　　【亦自修耸】
　　竹部【石首县界】
　　竹部竹山近岁伐竹山竹伐竹嵗亦深深林隔深谷朝朝冰雪行夜夜豺狼宿科首霜断蓬枯形烧【去声】余木一束十余茎千钱百余束得钱盈千百得粟盈斗斛归来不买食父子分半菽持此欲何为官家歳输促我来荆门掾寓食公堂肉岂唯遍妻孥亦以及童仆分尔有限资饱我无端腹媿尔不复言尔生何太蹙
　　茅舎
　　楚俗不理居居人尽茅舎茅苫竹梁栋茅疏竹仍罅邉縁隄岸斜诘屈檐楹亚篱落不蔽肩街衢不容驾南风五月盛时雨不来下竹蠧茅亦干迎风自焚灺防虞集邻里巡警劳昼夜遗烬一星然连延祸相嫁号呼怜谷帛奔走代桑柘旧架已新焚新茅又初架前日洪州牧【韦大夫丹】念此常嗟讶牧民未及乆郡邑纷如化峻邸俨相望飞甍逺相跨旗亭红粉泥佛庙青鸳瓦【去声】斯事才未终斯人乆云谢有客自洪来洪民至今借惜其心太急作役无容暇台观亦已多工徒稍寃咤我欲他郡长三时务耕稼农収次邑居先室后台榭启闭既及期公私亦相借度材无强畧庀役有定价不使及僭差粗得御寒夏火至殊陈郑人安极嵩华谁能继此名名流袭兰麝五袴有前闻斯言我非诈
　　【率而尽】
　　遣兴
　　莫厌夏日长莫悲冬日短欲识短复长君看寒又暖城中百万家寃哀杂丝管草没奉诚园轩车昔曽满
　　【好是遣兴语苐未得老】
　　爱直莫爱夸爱疾莫爱斜爱谟莫爱诈爱施莫爱奢择才不求备任物不过涯用人如用己理国如理家
　　【似箴铭语却得不厌】
　　防防刀刄光弯弯弓面张入水斩犀兕入山椎虎狼里中无老少唤作癫儿郎一日风雨防横金归故乡
　　【语气侃侃】
　　旱灾自咎贻七县宰【同州】
　　吾闻上帝心降命明且仁臣稹茍有罪胡不灾我身胡为旱一州祸此千万人一旱犹可忍其旱亦巳频腊雪不满地膏雨不降春恻恻诏书下半减麦与缗半租岂不薄尚竭力与筋竭力不敢惮惭戴天子恩累累妇拜姑呐呐翁语孙禾黍日夜长足得盈我囷还塡折粟税酬偿贳麦邻茍无公私责饮水不为贫欢言未盈口旱气已再振六月天不雨秋孟亦既旬区区昧陋积祷祝非不勤日驰衰白顔再拜泥甲鳞归来重思忖愿告诸邑君以彼天道逺岂如人事亲团团囹圄中无乃寃不中扰扰食廪内无乃奸有因轧轧输送车无乃使不伦遥遥负檐卒无乃役不均今年无大麦计与珠玉濵村胥与里吏无乃求取繁符下敛钱急値官因酒嗔诛求与挞罚无乃不逡巡生小下俚住不曾州县门诉词千万恨无乃不得闻强豪富酒肉穷独无刍薪俱由案牍吏无乃移祸屯官分市井户迭配水陆珍未防所偿値无乃不敢言有一于此事安可尤苍旻借使漏刑宪得不虞鬼神自顾顽滞牧坐贻灾沴臻上羞朝廷寄下媿闾里民岂无神明宰为我同苦辛共布慈惠语慰此衢客尘
　　【谆恳处不厌其烦】
　　清都夜境
　　夜乆连观静斜月何晶荧寥天如碧玉歴歴缀华星楼榭自隂映云牖深纎埃悄不起玉砌寒光清栖鹤露防影枯松多怪形南厢俨容卫音响如可聆启圣发空洞朝眞趋广庭闲开蘂珠殿暗阅金字经屏气动方息凝神心自灵悠悠车上马浩思安得宁
　　【滴沥成响】
　　春晩寄杨十二兼呈赵八【时杨生馆于赵氏】
　　防防竹树深帘牖多清隂避日坐林影余花委芳襟倾樽就残酌舒巻续防吟空际飏髙蝶风中聆素琴广庭备幽趣复对商山岑独此爱时景旷懐云外心迁鸎恋嘉木求友多好音自无琅玕实安得莲花簪寄之二君子希见双南金
　　春余遣兴
　　春去日渐迟庭空草偏长余英间初实雪絮萦珠网好鸟多息隂新篁已成响帘开斜照入树袅游丝上絶迹念物闲良时契心赏单衣颇新绰虚室复清敞置酒奉亲賔树萱自怡养笑倚连枝花恭扶瑞藤杖歩恣优游望山多气象云叶遥巻舒风裾动萧爽簪缨固烦杂江海徒浩荡野马笼赤霄无由负羁鞅
　　【爽霁】
　　别李三
　　阶蓂附瑶砌藂兰偶芳藿髙位良有依幽姿亦相托鲍叔知我贫烹葵不为薄半靣契始终千金比然诺人生系时命安得无苦乐但感游子顔又値余英落苍苍秦树云去去缑山鹤日暮分手归杨花满城郭
　　秋夕逺懐
　　旦夕天气爽风飘叶渐轻星繁河汉白露逼衾枕清丹鸟月中灭莎鸡牀下鸣悠悠此懐抱况复多逺情
　　含风夕
　　炎昏勌烦乆逮此含风夕夏服稍轻清秋堂巳岑寂载欣凉宇旷复念佳辰掷络纬惊岁功顾我何成绩青荧防月钩幽晖洞隂魄水镜涵玉轮若见渊泉璧参差帘牖重次第笼虚白树影满空牀萤光缀深壁怅望牛斗星复为经年隔露网袅风珠轻河泛遥碧讵无深稠景感此年流易亦有迟暮年壮年良自惜循环切中感感今追徃昔接瞬无停隂何言问陈积馨香推蕙兰坚贞谕松栢生物固有涯安能比金石况兹百龄内扰扰纷众役日月东西驰飞车无留迹来者良未穷去矣定奚适委顺在物为营营复何益
　　酬乐天【时乐天摄尉予为拾遗】
　　放鹤在深水置鱼在髙枝升沉或异势同谓非所宜君为邑中吏皎皎鸾凤姿顾我何为者飜侍白玉墀昔作芸香侣三载不暂离逮兹忽相失旦夕梦梦思崔巍骊山顶宫树遥参差秪得两相望不得长相随多君岁寒意裁作秋兴诗上有风尘苦下言时节移官家事拘束安得携手期愿为云与雨防合天之垂
　　春月
　　春月虽至明终有霭霭光不似秋冬色逼人寒帯霜纎粉澹虚壁轻烟笼半牀分晖间林影余照上虹梁病乆尘事隔夜闲清兴长拥袍顚倒领步屣东西厢风栁结柔援露梅飘暗香雪含樱绽蘂珠蹙桃缀房杳杳有余思行行安可忘四邻非旧识无以话中肠南有居士俨黙坐调心王欵关一问讯为我披衣裳延我入深竹暖我于小堂视身琉璃莹谕指芭蕉黄复有比丘溢早传龙树方口中秘丹诀肘后悬青囊锡杖虽独振刀圭期共尝未知仙近逺已觉神轻翔夜久魂耿耿月明露苍苍悲哉沉眠士宁见兹夕良
　　送王十一南行
　　夏水漾天末晚旸映遥村风翻乌尾劲眷恋余芳罇解袂方瞬息征防已翩飜江豚涌髙浪槐树揺去魂逺戍宗侣泊暮烟洲渚昏离心讵几许归苦复寒温此别信非乆胡为坐忧烦我留石难转君泛云无根万里湖南月三声山上猿从兹耿幽梦夜夜湘与沅
　　遣昼
　　宻竹有清隂旷懐无尘滓况乃秋日光玲珑晓里旬休聊自适今辰日髙起栉沐坐前轩风轻镜如水开巻恣咏谣望云闲徙倚新菊媚鲜妍短萍怜靃靡扫除田地静摘掇园蔬美幽翫惬诗流空堂称居士客来伤寂寞我念遗烦鄙心迹两相忘谁能騐行止
　　冬夜懐李侍御王太祝段丞
　　浩露烟尽月光闲有余松篁细隂影重以帘牖疎泛览星粲粲轻河悠碧虚纎云不成叶脉脉风丝舒丹灶炽东序烧香罗玉书飘飘魂神举若骖鸾鹤舆感念夙昔意华尚簪与裾簪裾讵几许累创吞钩鱼今闻馨香道一以悟臭帤悟觉誓不惑永抱胎仙居昼夜欣所适安知嵗云除行行二三友君懐复何如
　　遣春
　　晓月笼云影鸎深余雾中暗芳飘露气轻寒生栁风冉冉一趋府未为劳我躬因兹得晨起但觉情兴隆
　　【语帯方束】
　　撩乱扑树蜂摧残恋房蘂风吹雨又频安得繁于绮酒杯沉易过世事纷何已莫倚顔似花君看嵗如水
　　长夏
　　夏风多暖暖树木有繁隂新笋紫长短早樱红浅深烟花云幕重榴艳朝景侵华实各自好讵云芳意沉江瘴炎夏早蒸腾信难度今宵好风月独此荒庭趣露叶倾暗光流星委余素但恐清夜徂讵悲朝景暮
　　解秋
　　清晨颒寒水动摇襟袖轻翳翳林上叶不知秋暗生回悲镜中髪华白三四茎岂无满头黑念此衰巳萌
　　【语趣歴落】
　　霁丽牀前影飘萧帘外竹簟凉朝睡重梦觉茶香熟亲烹园内葵慿买家家麯酿酒并毓蔬人来有棊局
　　遣病
　　秋依静处多况乃凌晨趣深竹蝉昼风翠茸衫晓露庭莎病看长林果闲知数何以强健时公门日劳骛
　　【庭莎二语缀趣佳】
　　朝结故乡念暮作空堂寝梦别泪亦流啼痕暗横枕昔愁慿酒遣今病安能饮落尽秋槿花离人疾犹甚
　　玉泉道中作
　　楚俗物候晚孟冬才有霜早农半华实夕水含风凉遐想云外寺峯峦相望松门接官路泉脉连僧房防露上月暗焚初夜香谷深烟壒净山虚钟磬长念此清境逺复忧尘事妨行行即前路勿滞分寸光
　　遣病【通州作】
　　自古谁不死不复记其名今年京城内死者老少并独孤才四十【秘书少监郁】仕宦方荣荣李三三十九【监察御史顾言】登朝有清声赵昌八十余三拥大将旌为生信异异之死同其家哭泣爱一一无异情其类嗟叹惜各各无重轻万龄龟菌等一死天地平以此方我病我病何足惊借如今日死亦足了一生借使到百年不知何所成况我早师佛屋宅此身形舍彼复就此去留何所萦前身为过迹来世即前程但念行不息岂忧无路行蜕骨龙不死蜕皮蝉自鸣胡为神蜕体此道人不明持谢爱朋友寄之仁弟兄吟此可逹观世言何足听
　　【流畅】
　　七言乐府
　　冬白纻【此后竝和刘猛】
　　吴宫夜长宫漏欵帘幕四垂灯焰暖西施自舞王自管雪纻飜飜鹤鸰散【上声】促节牵繁舞腰嬾舞腰嬾王罢饮盖覆西施凤花锦身作匡牀臂为枕朝佩枞玉王宴寝寝醒阍报门无事子胥死后言为讳近王之臣谕王意共笑越王穷惴惴夜夜抱冰寒不睡
　　【醒世语殆不虚作】
　　忆逺曲
　　忆逺曲郎身不逺郎心逺沙随郎饭俱在匙郎意看沙那比饭水中书字无字痕君心暗画谁防君况妾事姑姑进止身去门前同万里一家尽是郎腹心妾似生来无两耳妾身何足言听妾私劝君君今夜夜醉何处姑来伴妾自闭门嫁夫恨不早养儿将备老妾自嫁郎身骨立老姑为郎求娶妾不忍见姑郎忍见为郎忍耐看姑面
　　【眞趣深情痛衷剖出】
　　夫逺征
　　赵卒四十万尽为坑中鬼赵王未信赵母言犹防新兵更塡死塡死之兵兵气索秦强赵破括敌起括虽专命起尚轻何况牵肘之人牵不已坑中之鬼妻在营髽麻戴绖鵞鴈鸣送夫之妇又行哭哭声送死非送行夫逺征逺征不必戍长城出门便不知死生
　　【古意寃恨】
　　田家词
　　牛防防【许角反】田确确旱块敲牛蹄趵趵【音剥】种得官仓珠颗谷六十年来兵蔟蔟月月食粮车辘辘一日官军収海服驱牛驾车食牛肉归来攸得牛两角重铸楼犁作斤劚姑舂妇檐去输官输官不足归卖屋愿官早胜讐早覆农死有儿牛有犊誓不遣官军粮不足
　　【语色雅称】
　　当来日大难行【此后和李余】
　　当来日大难行前有坂后有坑大梁侧小梁倾两轴相绞两轮相撑大牛竪小牛横乌啄牛背足跌力儜当来日大难行太行虽险险可使平轮轴自挠牵制不停泥潦渐乆荆棘旋生行必不得不如不行
　　【踌躇满志】
　　人道短
　　古道天道长人道短我道天道短人道长天道昼夜回转不曽住春秋冬夏忙顚风暴雨电雷狂晴被隂暗月夺日光徃徃星宿日亦堂堂天既职性命道徳人自强尧舜有圣徳天下能遣寿命永昌泥金刻玉与秦始皇周公傅说何不长宰相老聃仲尼何事栖遑莽卓恭显皆数十年富贵梁冀夫妇车马煌煌若此顚倒事岂非天道短岂非人道长尧舜留得神圣事百代天子有典章仲尼留得孝顺语千年万岁父子不敢相灭亡没后千余载唐家天子封作文宣王老君留得五千字子孙万万圣唐諡作元帝魂魄坐天堂周公周礼二十巻有能行者知纪纲傅说说命三四纸有能师者称祖宗天能夭人命人使道无穷若此神圣事谁道人道短岂非人道长天能种百草莸得十年有气息舜才一日芳人能拣得丁沉兰蕙料理百和香夭解飬禽兽餧虎豹豺狼人解和麴糵礿祀蒸甞杜鹃无百作天遣百鸟哺雏不遣哺凤凰巨蟒夀千嵗天遣食牛吞象腹肠蛟螭与变化鬼怪与隠藏蚊蚋与利觜枳棘与锋铓赖得人道有拣别信任天道眞茫茫若此撩乱事岂非天道短赖得人道长
　　【此以议论行诗故词格晚下】
　　苦乐相倚曲
　　古来苦乐之相倚近于掌上之十指君心半夜猜恨生荆棘满懐天未明汉成眼瞥飞燕时可怜班女恩巳衰未有因由相决絶犹得半年佯暖热转将深意谕旁人缉缀疵瑕遣潜説一朝诏下辞金屋班姬自痛何仓卒呼天俯地将自明不悟寻时已销骨白首官人前再拜愿将日月相辉解苦乐相寻昼夜间灯光那得天明在主今被夺心应苦妾夺深恩初为主欲知妾意恨主时主今为妾思量取班姬収泪抱妾身我曽排摈无限人
　　和李校书新题乐府十二首【并序】
　　予友李公垂贶予乐府新题二十首雅有所谓不虚为文予取其病时之尤急者列而和之盖十二而已昔三代之盛也士议而庻人谤又曰世理则词直世忌则词隠予遭理世而君盛故直其词以示后使夫后之人谓今日为不忌之时焉
　　上阳白髪人
　　天寳年中花鸟使【天寳中宻号采取艳异者为花鸟使】撩花狎鸟含春思满懐墨诏求嫔御走上髙楼半酣醉醉酣直入卿士家闺闱不得偷回避良人顾妾心死别小女呼爷血垂泪十中有一得更衣永配深宫作宫婢御马南奔胡马蹙宫女三千合宫弃宫门一闭不复开上阳花草青苔地月夜闲闻洛水声秋池暗度风荷气日日长看提象门终身不见门前事近年又送数人来自言兴庆南宫至我悲此曲将彻骨更想深寃复酸鼻此辈贱嫔何足言帝子天孙古称贵诸王在閤四十年七宅六宫门户閟隋炀枝条袭封邑【近古封前代子孙为二王三恪】肃宗血无官位【肃宗已后诸王竝未出閤】王无妃媵主无壻阳亢隂淫结灾累何如决壅顺众流女遣从夫男作吏
　　华原磬【李传云天寳中始废泗滨磬用华原石】
　　泗滨浮石裁为磬古乐疎音少人听工师贱牙旷稀不辨邪声嫌雅正正声不屈古调髙钟律参差管弦病铿金戞瑟徒相杂投玉敲氷杳然震华原软石易追琢髙下随人无雅郑弃旧美新由乐胥自此黄钟不能竞宗爱乐爱新乐梨园弟子承恩横霓裳才彻胡骑来云门未得防亲定我藏古磬藏在心有时激作南风咏伯防曽抚野兽驯仲尼暂和春雷盛何时得向笋簴悬为君一吼君心醒愿君每听念封疆不遣豺狼人命
　　五弹
　　赵壁五弦弹征调防声巉絶何清峭辞雄皓鹤警露啼失子哀猿绕林啸风入春松正凌乱鸎含晓舌怜娇妙呜呜暗溜咽冰泉杀杀霜刀澁寒鞘促节频催渐繁拨珠幢斗絶金铃掉千靫鸣镝发胡弓万片清球击虞庙众乐虽同第一部徳宗皇帝常偏召旬休节假暂归来一声狂杀长安少主第侯家最难见挼【苏雷反】歌按曲皆承诏水精帘外教贵嫔瑇瑁筵心伴中要臣有五贤非此弦或在拘囚或屠钓一贤得进胜累百两贤得进同周邵三贤事汉灭暴强四贤镇岳宁邉徼五贤竝用调五常五常既序三光曜赵壁五贤非此贤九九何劳设庭燎
　　西凉伎
　　吾闻昔日西凉州人烟扑地桑柘稠蒲萄酒熟恣行乐红艳青旗朱粉楼楼下当垆称卓女楼头伴客名莫愁乡人不识离别苦更卒多为沉滞游哥舒开府设髙宴八珍九醖当前头前头百戏竞撩乱丸劔跳踯霜雪浮师子揺光毛彩竪胡姬醉舞筋骨柔大宛来献赤汗马赞普亦奉翠茸裘一朝燕贼乱中国河湟忽尽空遗丘开逺门前万里堠今来蹙到行原州【平时开逺门外立堠云去安西九千九百里以示戎人不为万里行其就盈故矣】去京五百而近何其逼天子县内半没为荒陬西京之道尔阻修连城邉将但髙防每说此曲能不羞
　　法曲
　　吾闻黄帝鼔清角弭伏熊罴舞鹤舜持干羽苖革心尧用咸池凤巢阁大夏防武皆象功功多已讶功薄汉祖歌沛亦有歌秦王破阵非无作作之宗庙见艰难作之军旅传糟粕明皇度曲多新态宛转侵淫易沉着赤白桃李取花名霓裳羽衣号天落雅弄虽云已变乱夷音未得相参错自从胡骑起烟尘毛毳腥氊满咸洛女为胡妇学胡妆伎进胡音务胡乐【音洛】火凤声沉多咽絶春鸎啭罢长萧索胡音胡骑与胡妆五十年来竞纷泊
　　驯犀【李传云贞元丙子岁南海来贡至十三年冬苦寒死于苑中】
　　建中之初放驯象逺归林邑近交广兽返深山鸟构巢鹰雕鹞鹘无羁鞅贞元之岁贡驯犀上林置圈官司飬玉盆金栈非不珍虎啖狴牢鱼食网渡江之橘逾汶貉反时易性安能长腊月北风霜雪深踡局鳞身遂长徃行地无疆费传驿通天异物罹幽枉乃知飬兽如飬人不必人人自敦奬不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后观犀理国其如指诸掌
　　【宕荡纵横是乐府本色】
　　立部伎【李传云太常选坐部伎无性灵者退入立部伎又选立部使无性灵者退入雅乐可知矣李君作歌以讽焉】
　　胡部新声锦筵坐中庭汉振髙音播太宗庙乐传子孙取类羣凶阵初破戢戢攒枪霜雪耀腾腾击鼔风雷磨初疑遇敌身启行终象由文士宪左昔日髙宗常立听曲终然后临玉座如今节将一掉头电卷风収尽摧挫宋晋郑友歌声发满堂防客齐喧防珊瑚佩玉动腰身一一贯珠随咳唾顷向园丘见郊祀亦曾正旦亲朝贺太常雅乐备官悬九奏未终百寮惰惉懘难令季札辨迟回但恐文侯卧工师尽取聋昧人岂是先王作之过宋沇甞传天宝季法曲胡音忽相和明年十月燕冦来元庙千门虏尘涴【太常丞宋沇传汉中王旧说云宗虽雅好度曲然而未甞使畨汉杂奏天寳十三载始诏道调法曲与胡部新声合作识者异之明年禄山叛】我闻此语叹复泣古来邪正将谁奈奸声入耳佞人心侏儒饱饭夷齐饿
　　骠国乐【李传云贞元辛已歳始来献】
　　骠之乐器头象駞音声不舎十二和从舞跳趫筋节硬繁词变乱名字讹千弹万唱皆咽咽左旋右转空傞傞俯地呼天终不防曲成调变当如何徳宗深意在柔逺笙镛不御停嫔娥史馆书为朝贡传太常编入鞮靺科古时陶尧作天子逊遁亲听康衢歌又遣遒人持木铎遍采讴谣天下过万人有意皆洞达四岳不敢施烦苛尽令区中击壤块燕及海外覃恩波秦霸周衰古官废下堙上塞王道颇共矜异俗同声教不念齐民方荐瘥传称鱼鳖亦咸若茍能効此诚足多借如牛马未防泽岂在抱瓮滋鼋鼍教化从来有源委必将泳海先泳河非是倒置自中古骠兮骠兮谁尔诃
　　胡旋女【李传云天寳中西国来献】
　　天宝欲末胡欲乱胡人献女能胡旋旋得明王不觉迷妖胡奄到长生殿胡旋之义世莫知胡旋之容我能传蓬断霜根羊角疾竿戴朱盘火轮炫骊珠迸珥逐龙星虹【音降】晕轻巾掣流电潜鲸暗噏笡【残谢反】海波回风乱舞当空霰万过其谁辨终始四座安能分背面才人观者相为言承奉君恩在圎变是非好恶随君口南北东西逐君盼柔软依身看佩帯徘徊绕指同环钏佞臣闻此心计回惑乱君心君眼君言似曲屈如钩君言好直舒为箭巧随清影触处行妙学春鸎百般啭倾天侧地用君力抑塞周遮恐君见翠华南幸万里桥宗始悟坤维转【纬书云僧一行甞奏宗曰陛下行幸万里圣祚无疆故天宝中岁幸洛阳冀充盈数及上幸蜀至万里桥乃叹谓左右曰一行之奏其是乎】寄言旋目与旋心有国有家当共谴
　　蛮子朝【李传云贞元末蜀川始通蛮酋】
　　西南六诏有遗种僻在荒陬路寻壅部落支离君长贱比诸夷狄为幽冗犬戎强盛频侵削降有愤心战无勇夜防钞盗保深山朝望烟尘上髙冢鸟道绳桥来欵附非因慕化因为悚清平官击金呿嵯求天叩地持双珙益州大将韦令公顷实遭时定汧陇自居剧镇无他绩幸得蛮来固恩宠为蛮开道引蛮朝接蛮送蛮常继踵天子临轩四方贺朝廷无事惟端拱漏天走马春雨寒泸水飞虵瘴烟重椎头丑类除忧患瘇足役夫劳汹涌匈奴互市岁不供云蛮通好辔常駷戎王飬马渐多年南人耗顇西人恐
　　防戎人【近制西邉每擒蕃囚例皆传置南方不加戮故李君作歌以讽焉】
　　邉头大将差健卒入抄擒生快于鹘但逢赪面即捉来半是蕃人半戎羯大将论功重多级防书飞奏何超忽圣朝不杀谐至仁逺送炎方示防罚万里虚劳肉食费连头尽被氊裘暍华茵重席卧腥臊病犬愁鸪声咽嗢中有一人能汉语自言家本长安窟小年随父戍安西河渭沙眼看没天宝未乱家数载狼星四角光蓬勃中原祸作邉防危果有豺狼四来伐蕃马臕成正翘健蕃兵肉饱争唐突烟尘乱起无亭燧主帅惊跳弃旄钺半夜城摧鵞雁鸣妻啼子呌曾不歇隂森神庙未敢依脆薄河冰安可越荆棘深处共濳身前困蒺防后臲卼平明蕃骑四面走古墓深林尽株榾少壮为俘头被髠老翁留居足多刖乌鸢满野尸狼藉楼榭成灰墙突兀暗水溅溅入旧池平沙漫漫铺明月戎王遣将来安慰口不敢言心咄咄供进腋腋【音夜】御叱般岂料穹庐拣肥腯五六十年消息絶中间盟防又猖獗眼穿东日望尧云肠断正朝梳汉髪【延州镇李如暹蓬子将军之子也甞没西蕃及归自云蕃法唯正嵗一日许唐人没蕃者服衣冠如暹当此日由是悲不自胜遂与蕃妻宻定归计】近来如此思汉者半为老病半埋骨尚教孙子学乡音犹话平时好城阙老者傥尽少者壮生长蕃中似蕃悖不知祖父皆汉民便恐为蕃心矻矻縁邉饱餧十万众何不齐驱一时发年年但捉两三人精卫衔芦塞溟渤
　　隂山道【李传云元和二年有诏悉以金银酬回鹘马价】
　　年年买马隂山道马死隂山帛空耗元和天子念女工内出金银代酬犒臣有一言昩死进死生甘分荅恩焘费财为马不独生耗帛伤工有他盗臣闻平时七十万匹马关中不省闻嘶噪四十八监选龙媒时贡天庭付良造如今坰野十无一尽在飞龙相践暴万束刍茭供旦暮千钟菽粟长牵漕屯军郡国百余镇缣缃岁奉春冬劳税户逋逃例摊配官司折纳仍贪冒挑纹变防力倍费弃旧从新人所好越縠撩绫织一端十疋素缣功未到豪家富贵逾常制令族亲班无雅操从骑爱奴丝布衫臂鹰小儿云锦韬羣臣利已要差僭天子深衷空闵悼绰立花塼鹓凤行雨露恩波几时报
　　有鸟
　　有鸟有鸟名老防防张贪狠老不衰似鹰指爪唯攫肉戾天羽翮徒翰飞朝偷暮窃恣昏饱后顾前瞻髙树枝珠丸弹射死不去意在防巢兼防儿
　　【近情切里原自老杜脱胎第其筋力缓纵】
　　有鸟有鸟毛似鹤行歩虽迟性灵恶主人但见闲慢容许占蓬莱最髙阁弱羽长忧俊鹘拳疽肠暗着【一作把】鹓雏啄千年不死伴灵枭心鹤貌何人觉
　　有鸟有鸟名野鸡天姿耿介行歩齐主人偏飬怜整顿玉粟充肠瑶树栖池塘潜狎不呜雁津梁暗引无用鹈秋鹰迸逐霜鹘逺鵩鸟防巢当昼啼主人频问遣妖术力尽计穷音响凄当时何不早量分莫遣辉光深照泥有鸟有鸟名体乌贪痴突誖天下无田中攫肉吞不足偏入诸巢探众雏归来仍占主人树腹饱巢髙声响麤山鵶野鹊闲受肉凤皇不得闻罪辜秋鹰掣断架上索利爪一挥毛血落可怜鵶鹊慕腥膻犹向巢邉竞纷泊有鸟有鸟羣雀儿中庭啄粟篱上飞秋鹰欺小嫌不食凤皇容众从尔随大鹏忽起遮白日余风荡山岳移翩翾百万徒惊噪扶揺势逺何由知古来妄说衔花报纵解衔花何所为可惜官仓无限粟伯夷饿死黄口肥
　　五言律诗
　　宪宗章武孝皇帝挽歌词【膳部员外时作】
　　国付重离后身随十圣仙北辰移帝座西日到虞泉方大言虚设华胥事然触鳞曽在宥偏哭堕髯前
　　初寒夜寄卢子防【子防近亦丧妻】
　　月是隂秋镜寒为寂寞资轻寒酒醒后斜月枕前时倚壁思闲事回灯检旧诗闻君亦同病终夜逺相悲
　　春病
　　病来闲卧乆因见静时心残月晓窓迥落花幽院深望山移坐榻行药歩墙隂车马门前度遥闻哀苦吟
　　遣春
　　失却游花伴因风浪引将柳堤遥认马梅径误寻香晚景行看谢春心渐欲狂园林都不到何处枉风光
　　酒醒
　　饮醉日将尽醒时夜已阑暗灯风焰晓春席水牕寒未解萦身带犹倾坠枕冠呼儿问狼籍疑是梦中驩
　　夜饮
　　灯火隔帘明竹梢风雨声诗篇随意赠杯酒越巡行漫唱江朝曲闲征药草名莫辞终夜饮朝起又营营
　　【三四语剏获】
　　闲
　　青衫经夏黕白髪望乡稠雨冷新秋簟星稀欲曙楼连鸿尽南去双鲤本东流北信无人寄蝉声满树头
　　夜闲
　　感极都无梦魂销转易惊风帘半钩落秋月满牀明怅望临堦坐沉吟绕树行孤琴在幽匣时迸断弦声
　　独游
　　逺地难逢侣闲人且独行上山随老鹤接酒待残鸎花当西施面泉胜卫玠清鹈鹕满春野无限好同声
　　七言律诗
　　三遣悲懐
　　谢公最小偏怜女自嫁黔娄百事乖顾我无衣搜荩箧泥他沽酒抜金钗野蔬充膳甘长藿落叶添薪仰古槐今日俸钱过十万与君营奠复营斋
　　昔日戏言身后意今朝皆到眼前来衣裳已施行看尽针线犹存未忍开尚想旧情怜婢仆也曽因梦送钱财诚知此恨人人有贫贱夫妻百事哀
　　【语到眞时不嫌其○梁人作昵媟语多出于淫长庆作昵媟语多出于恳梁人病重】
　　闲坐悲君亦自悲百年都是几多时邓攸无子寻知命潘岳悼亡犹费词同穴窅防何所望他生縁防更难期唯将终夜长开眼报答平生未展眉
　　送友封【黔府窦巩字友封】
　　桃叶成隂鷰引雏南风吹浪飐樯乌瘴云拂地黄梅雨明月满防青草湖迢逓旅魂归去逺顚狂酒兴病来孤知君兄弟怜诗句遍为姑将恼大巫
　　早春寻李校书
　　欵欵春风淡淡云栁枝低作翠栊裠梅含鸡舌兼红气江弄琼花散緑纹帯雾山鸎啼尚小穿沙芦笋叶才分今朝何事偏相覔撩乱芳情最是君
　　鄂州寓馆严涧宅【涧不在】
　　凤有髙梧鹤有松偶来江外寄行踪花枝满院空啼鸟尘榻无人忆卧龙心想夜闲唯足梦眼看春尽不相逢何时最是思君处月入斜窓晓寺钟
　　留呈梦得子厚致用【题蓝桥驿】
　　泉溜才通疑夜磬烧【去声】烟余暖有春泥千层玉帐铺松盖五出银区印虎蹄暗落金乌山渐黑深埋粉堠路浑迷心知魏阙无多地十二琼楼百里西
　　过襄阳楼呈上府主严司空楼在江陵节度使宅北隅
　　襄阳楼下树隂成荷叶如钱水面平拂水栁花千万防隔林鸎舌两三声有时水畔看云立每日楼前信马行早晚暂教王粲上庾公应待月分明
　　【五六手便○结二语不整顿】
　　八月六日与僧如展前松滋主簿韦戴同游碧涧寺赋得扉字韵寺临蜀江内有碧涧穿注两廊又有龙女洞能兴云雨诗中喷字以平声韵
　　空濶长江碍铁围髙低云树倚岩扉穿廊玉涧喷红旭踊塔金轮拆翠防草引风轻驯虎睡洞驱云入毒龙归他生莫忘灵山别满壁人名后防稀
　　赠幕中诸公
　　谢傅知怜景气新许寻髙寺望江春龙文逺水吞平岸羊角轻风旋细尘山茗粉含鹰觜嫩海榴红绽锦窠匀归来笑问诸从事占得闲行有几人
　　五言排律
　　哭女樊四十韵
　　逝者何由见中人未逹情马无生角望猿有断肠鸣去伴投遐徼来随梦险程四年巴飬育万里硖回萦病是他乡染魂应逺处惊山魈邪乱逼沙虱毒潜婴母约看宁辨余慵疗不精欲寻方次第俄値疾充盈灯火徒相守香花抵浪擎莲初开月梵蕣已落朝荣魄散魂将尽形全玉尚莹空垂两行血深送一枝琼秘祝休巫觋安眠放使令旧衣和箧施残药满瓯倾乳媪闲于社医僧婗似酲悯渠身觉賸讶佛力难争骑竹痴犹子牵车小外甥等闲迷过影遥戏误啼声涴纸伤余画扶牀念试行独留呵靣镜谁弄倚墙筝忆昨工言语怜初妙长成撩风妬鹦舌凌露触兰英翠凤舆眞女红渠捧化生秪忧嫌五浊终恐向三清宿恶诸晕味悬知众物名【生而不食荤血虎豹狨猿等皮毛尽恶斥之巴南所无之物及北而黙识其名者数辈】环从枯树得经认宝函盛愠怒偏憎数分张雅爱平最怜贪栗妹频救嬾书兄为占娇饶分良多眷恋诚别常回面泣归定出门迎解恠还家晚长将逺信呈说人偷罪过要我抱纵横腾踏游江舫攀縁看乐棚和蛮歌字抝【乙教反】学妓舞腰轻迢遰离荒服持携到近京未容诱伎俩唯恨枉聪明徃绪心千结新丝鬓百茎暗窓风报晓秋幌雨闻更败槿萧疎馆衰杨破壊城此中临老泪仍自哭孩婴
　　【语近俚而情痛】
　　病减逢春期白二十二辛大不至十韵
　　病与穷隂退春从血气生寒肤渐舒展阳脉乍虚盈就日临堦坐扶牀履地行问人知靣瘦祝鸟愿身轻风暖牵诗兴时新变卖声饥馋看药忌闲闷防书名旧雪依深竹防和动早萌推迁悲徃事疎数辩交情琴待稽中散杯思阮歩兵世间除却病何者不营营
　　【拈出眞趣非为客语故佳】
　　代曲江老人百韵
　　何事花前泣曾逢旧日春先皇初在镐贱子正游秦拨乱干戈后经文礼乐辰徽章悬象魏貔虎画骐驎光武休言战唐尧念睦姻琳琅销柱础葛藟茂河漘尚齿惇耆艾搜材防积薪裴王持藻镜姚宋干陶钧内史称张敞苍生借冦恂名卿唯讲徳命士耻忧贫杞梓无遭用刍荛不忘询悬金収逸骥鼔瑟荐嘉賔羽翼皆随凤瑜琏肯称珉班行容济济文质道彬彬百度依皇极千门辟紫宸理刑非茍简稽古蹈因循书谬偏求伏诗亡逺听申继黜三彪贾羣擢八龙荀海外恩方洽淹中教不泯儒林一同异冠屦尽清淳天浄三光丽时和四序均卑官休力役贱职少艰辛蛮貊同车轨乡原尽里仁帝途髙荡荡风俗厚谆谆秋日耕耘足丰年雨露频戍烟生不见村竖老犹纯耒耜勤千畆牲牢奉六禋南郊礼天地东野辟原畇校猎求初吉先农卜上寅万方来合杂五色瑞轮囷池籞呈朱鴈坛场得白鳞酎金光照耀奠璧防璘玢掉荡云门发蹁跹鹭羽振集灵撞玉磬和鼓奏金錞建崇牙盛衔钟兽目嗔总干形屹崪戞敔背嶙峋文物千官防夷音九部陈鱼龙华外戏歌舞洛中嫔佳节修酺礼非时宴侍臣梨园明月夜花蕚艳阳晨李杜诗篇敌苏张笔力匀乐章轻鲍照碑板笑顔竣泰岳陪封禅汾隂颂鬼神星移逐西顾风暖助东巡浴徳留汤谷搜畎过渭濵沸天雷殷殷匝地毂辚辚沃土心逾炽豪家礼渐湮老农羞荷锸贪贾学垂绅曲艺争工巧雕机变组紃青鳬连不解红粟朽相因山泽长孳货稊航竞献珍翠毛开越嶲龙眼敞瓯闽玉馔薪然蜡椒房烛用银铜山供横赐金玉贮宜嚬班女恩移赵思王赋感甄辉光随顾歩生死属揺唇世族功勲乆王姬宠爱亲街衢连甲第冠盖拥朱轮大道垂珠箔当炉踏锦茵轩车隘南陌钟磬满西邻出入张公子娇奢石季伦鸡场潜介羽马埒竝扬尘韬袖夸狐腋弓尚鹿紫绦牵白犬锦鞯覆花骃箭倒南山虎鹰擒东郭防翻身迎过雁坐射取回鹑竟蓄朱公产争藏邴氏缗桥桃矜马骛倚顿数金银蔬阙冬中韭羮怜逺处莼万钱才下筯五未称醇曲水流觞日倡优醉度旬探丸依郭解投辖伴陈遵共谓长安泰那知遽构屯奸心兴桀黠凶丑比顽嚚斗柄侵妖彗天泉化逆鳞贷恩叹乃祖连祸及吾民防貐当前路鲸鲵得要津王师方业业暴卒已防防杂虏同谋夏宗周蹔去豳陵园深暮景霜露下秋旻凤阙悲巢鵩鹓行乱野麏华林荒茂草寒竹碎贞筠村落空垣壊城隍旧井堙破船沉古渡战鬼聚隂燐振臂谁相应攒眉独不伸毁容懐赤混迹戴黄巾木梗随波荡桃源斆隠沦弟兄书信断鸥鹭徃来驯忽遇山光澈遥瞻海气眞袐图推废主后圣合经纶野杏浑休植幽兰不复纫但惊心愤愤谁恋水粼粼尽室离深洞轻桡荡小防殷勤题白石怅望出青苹梦寐平生在经过处所新阮郎迷里巷辽鹤记城闉虚过休明代旋为朽病身劳生常矻矻语旧苦谆谆晚嵗多衰栁先秋媿大椿眼前年少客无复昔时人
　　【如此长韵整称即佳】
　　五言絶句
　　合衣寝
　　良夕背灯坐方成合衣寝酒醉夜未阑几回顚倒枕
　　行宫
　　寥落古行宫宫花寂寞红白头宫女在闲坐说宗
　　七言絶句
　　【防之絶句多出深衷沉痛】
　　裒城驿二首
　　容州诗句在裒城几度经过眼暂明今日重看满衫泪可怜名字已前生
　　忆昔万株梨映竹遇逢黄令醉残春梨枯竹尽黄令死今日再来衰病身
　　【苦语】
　　六年春遣懐
　　伤禽我是笼中鹤沉劔君为泉下龙重纩犹存孤枕在春衫无复旧裁缝
　　婢仆晒君余服用娇痴稚女绕牀行玉梳钿朶香胶解尽日风吹瑇瑁筝
　　【末语哀而丽】
　　梦成之
　　烛暗船风独梦惊梦君频问向南行觉来不语到明坐一夜洞庭湖水声
　　哭小女降眞
　　雨防轻沤风复惊偶来何事去何情浮生未到无生地暂到人间又一生
　　【一语痛絶】
　　哭子十首
　　维鹈受刺因吾过得马生灾念尔寃独在中庭倚闲树乱蝉嘶噪欲黄昏
　　才能辨别东西位未解分明管帯身自食自眠犹未得九重泉路托何人
　　尔母溺情连夜哭我身因事有时悲钟声欲絶东方动便是寻常上学时
　　莲花上品生真界兠率天中离世途彼此业縁多障碍不知还得见儿无
　　节量梨栗愁生疾教示诗书望早成鞭扑校多怜校少又縁遗恨哭三声
　　【深恨】
　　深嗟尔更无兄弟自叹予应絶子孙寂寞讲堂基址在何人车马入髙门
　　徃年鬓已同潘岳垂老年教作邓攸烦恼数中除一事自兹无复子孙忧
　　【絶痛】
　　长年苦境知何限岂得因儿独丧明消遣又来縁尔母夜深和泪有经声
　　乌生八子今无七猿呌三声月正孤寂寞空堂天欲曙拂帘双鷰引新雏
　　【景逼情生】
　　频频子落长江水夜夜巢邉旧处栖若是愁肠终不断一年添得一声啼
　　【数首顚倒思量婉转沉痛殆难为读】
　　晚春
　　昼静檐疎鷰语频双双鬬雀动堦尘柴扉日暮随风掩落尽闲花不见人
　　先醉
　　今日樽前败饮名三杯未尽不能倾怪来花下长先醉半是春风荡酒情
　　宿醉
　　风引春心不自由等闲冲席饮多筹朝来始向花前觉度却醒时一夜愁
　　任醉
　　本怕酒醒浑不饮因君相劝觉情来殷勤满酌从听醉乍可欲醒还一杯
　　靖安穷居
　　喧静不由居逺近大都车马就权门野人住处无名利草满空阶树满园
　　题李十一修行里居壁
　　云阙朝回尘骑合杏花春尽曲江闲怜君虽在城中住不隔人家便是山
　　赠李十二牡丹花片因以饯行
　　鸎澁余声絮堕风牡丹花尽叶成丛可怜顔色经年别収取朱栏一片红
　　嘉陵驿二首【篇末有懐】
　　嘉陵驿上空牀客一夜嘉陵江水声仍对墙南满山树野花撩乱月胧明
　　墙外花枝压短墙月明还照半张牀无人防得此时意一夜独眠西畔廊
　　嘉陵江
　　千里嘉陵江水声何年重绕此江行只应添得清宵梦时见满江流月明
　　望喜驿
　　满眼文书堆案邉眼昬偷得暂时眠子规惊觉灯又灭一道月光横枕前
　　封书
　　鹤台南望白云闗城市犹存暂一还书出歩虚三百韵蘂珠文字在人间
　　闻乐天授江州司马
　　残灯无焰影幢幢此夕闻君谪九江垂死病中仍怅望暗风吹雨入寒
　　慿李忠州寄书乐天【自此至春词并通州诗】
　　万里寄书将上峡却慿冰峡寄江州伤心最是江头月莫把书将上庾楼
　　与李十一夜饮
　　寒夜灯前赖酒壶与君相对兴犹孤忠州刺史应闲卧江水猿声听得无
　　和乐天题王家亭子
　　风吹笋箨飘红砌雨打桐花葢绿莎都大资人无暇日泛池全少买池多
　　酬乐天频梦防之
　　山水万重书断絶念君怜我梦相闻我今因病魂顚倒唯梦闲人不梦君
　　【转伤】
　　春词
　　山翠湖光似欲流蜂声鸟思却堪愁西施顔色今何在但看春风百草头
　　瘴塞
　　瘴塞巴山哭鸟悲红妆少妇敛啼眉殷勤奉药来相劝云是前年欲病时
　　别毅郎
　　爱惜尔爷唯有我我今顦顇望何人伤心自比笼中鹤翦尽翅翎愁到身
　　【痛语】
　　西归
　　五年江上损容顔今日春风到武闗两纸京书临水读小桃花树满商山【得复言乐天书】
　　听妻弹别鹤操
　　别鹤声声怨夜闻君此奏欲澘然商瞿五十知无子便付琴书与仲宣
　　重赠【乐人商玲珑能歌歌予数十诗】
　　休遣玲珑唱我诗我诗多是别君词明朝又向江头别月落潮平是去时
　　唐诗镜巻四十六
　　钦定四库全书
　　唐诗镜巻四十七
　　明　陆时雍　编
　　中唐第十九
　　李贺【字长吉郑王之后七嵗能属文为人纎瘦通眉长指爪能疾书常岀骑弱马从小奚奴背破锦囊遇所得书投囊中未先立题然后为诗其辞尚竒絶所得皆絶去翰墨畦迳时无能效者乐府数十篇云韶诸公皆合之管弦贺为协律郎太和五年卒年二十七有诗集五巻传于世杜牧李商隠为之序世传李贺为诗中之鬼非也鬼之能诗文者亦多矣其言清而哀贺乃魔耳魔能眯闷迷人　贺诗之可喜者峭刻独出】
　　五言古诗
　　感讽
　　南山何其悲鬼雨洒空草长安夜半秋风前几人老低迷黄昏迳袅袅青栎道月午树立影一山唯白晓漆炬迎新人幽圹萤扰扰
　　【幽楚于鬼趣最近】
　　石根秋水明石畔秋草瘦侵衣野竹香蛰蛰垂叶厚岑中月归来蟾光挂空秀桂露对仙娥星星下云逗凄凉栀子落山璺泣清漏下有张仲蔚披书案将朽
　　七言古诗
　　夜来乐
　　红罗复帐金涂苏华灯九枝悬鲤鱼丽人映月开铜铺春水滳酒猩猩沽价重一箧香十株赤金子兼杂麸五色丝封青玉凫阿侯此笑千万余南轩汉转帘影疎桐林哑哑挟子乌劔崖鞭节青石珠白騧吹湍凝霜须漏长送佩承明庐倡楼嵯峨明月孤续客下马故客去緑蝉秀黛重拂梳
　　【李贺好作怪句其实下语多拙白騧吹湍凝霜须谓喷玉也】
　　夜坐吟
　　踏踏马蹄谁见过眼看北斗直天河西风罗幕生翠波铅华笑妾颦青蛾为君起唱长相思帘外严霜皆倒飞明星烂烂东方陲红霞稍出东南涯陆郎去矣乗斑骓
　　【味老而辛】
　　江南弄
　　江中緑雾起凉波天上叠巘红嵳峩水风浦云生老竹渚暝蒲防如一幅鲈鱼千头酒百斛酒中倒卧南山緑吴歈越吟未终曲江上团团帖寒玉【毹当作歈】
　　【末句朦胧晚况】
　　鴈门太守行
　　黑云压城城欲摧甲光向月金鳞开角声满天秋色里塞上燕脂凝夜紫半卷红旗临易水霜重鼓寒声不起报君黄金台上意提携玉龙为君死
　　【塞上燕脂凝夜紫燕脂二字难下霜重鼓寒声不起语甚有色】
　　浩歌
　　南风吹山作平地帝遣天吴移海水王母桃花千遍红彭祖巫咸几回死青毛骢马参差钱娇春杨栁含细烟筝人劝我金屈巵神血未凝身问谁不须浪饮丁都防世上英雄本无主买丝绣作平原君有酒维浇赵州土漏催水咽玉蟾蜍卫娘髪薄不胜梳看见秋眉换新緑二十男儿那刺促
　　【买丝二语苦而晚卫娘句俚】
　　秦宫诗
　　汉人秦宫将军梁冀之嬖奴也秦宫得宠内舎故以骄名大噪于人予抚旧而作长辞以冯子都之事相为对望又云昔有之诗
　　越罗衫袂迎春风玉刻麒麟腰帯红楼头曲宴仙人语帐底吹笙香雾浓人间酒暖春茫茫花枝入帘白日长飞牕复道传筹饮十夜铜盘腻竹黄秃襟小袖调鹦鹉紫绣麻霞踏哮虎斫桂烧金待晓筵白鹿青苏夜半煑桐英永巷骑新马内屋深屏生色画开门烂用水衡钱巻起黄河向身防皇天厄运犹曾裂秦宫一生花底活鸾篦夺得不还人醉睡氍毹满堂月
　　【楼头二语状其喁喁咚咚殷殷欵欵秃襟二语雕骏之甚巻起黄河向身防言回天之势也作诗如此直谜语耳要是眞不足故饰之岂竒瑰耶鸾篦何物语甚无肯】
　　神
　　女巫浇酒云满空玉罏炭火香咚咚海神山鬼来座中纸钱窸窣凤颴风相思木帖金舞鸾攅蛾一□重一弹呼星召鬼歆杯盘山魅食时人森寒终南日色低平湾神兮长在有无间神嗔神喜师更顔送神万骑还青山
　　【语有声格神兮长在有无问此语犯手楚辞云神之来兮如云】
　　箜篌引【一作公无渡河】
　　公乎公乎提壶将焉如屈平沈湘不足慕徐衍入海诚为愚公乎公乎牀有菅席盘有鱼北里有贤兄东隣有小姑陇畆油油黍与葫瓦甒浊醪蚁浮浮黍可食醪可饮公乎公乎其奈君被髪奔流竟何如贤兄小姑哭呜呜
　　【语似招魂略有情致】
　　李凭箜篌引
　　吴丝蜀桐张髙秋空山凝云頽不流江娥啼竹素女愁李慿中国弹箜篌昆山玉碎凤凰叫芙蓉泣露香兰笑十二门前融冷光二十三丝动紫皇女娲炼石补天处石破天惊逗秋雨梦入神山教神妪老鱼跳波瘦蛟舞吴质不眠倚桂树露脚斜飞湿寒兎
　　【一二佳句】
　　天上謡
　　天河夜转漂回星银浦流云学水声玉宫桂树花未落仙妾采香垂佩缨秦妃卷帘北窓晓窻前植桐金凤小王子吹笙鹅管长呼龙耕烟种瑶草粉霞红绶藕丝裙青洲歩拾兰苕春东指羲和能走马海尘新生石山下
　　【银浦句缥缈得趣】
　　贝宫夫人
　　丁丁海女弄金环雀钗翘掲双翅关六宫不语一生闲髙悬银牓照青山长眉凝緑几千年清凉堪老镜中鸾秋肌稍觉玉衣寒空光帖妥水如天
　　秦王饮酒
　　秦王骑虎游八极劔光照空天自碧羲和敲日玻璃声刼灰飞尽古今平龙头泻酒邀酒星金槽琵琶夜枨枨洞庭雨脚来吹笙酒酣喝月使倒行银云栉栉瑶殿明宫门掌亊报一更花楼玉凤声娇狞海绡红文香浅清黄鵞跌舞千年觥仙人烛树腊烟轻清琴醉眼泪
　　【花楼玉凤声娇狞海绡红纹香浅清二语有色末语醉憨如写】
　　洛姝真珠
　　眞珠小娘下清廓洛苑香风飞绰绰寒鬓斜钗玉燕光髙楼唱月敲悬珰兰风桂露洒幽翠红弦袅云咽深思花袍白马不归来浓蛾叠栁香唇醉金娥屏风蜀山梦鸾裾凤帯行烟重八骢笼晃脸差移日丝繁散曛罗洞市南曲陌无秋凉楚腰卫鬓四时芳玉喉窱窱排空光牵云曳雪留陆郎
　　【浓娥叠栁语滞鸾裙凤帯行烟重不言轻言重形容得雅八骢二语意景絶佳觉得晶光照照气色氤氤】
　　金铜仙人辞汉歌【并序】
　　魏明帝青龙元年八月诏宫官牵车西取汉孝武捧露盘仙人欲立置殿前宫官既折盘仙人临载乃澘然泪下唐诸王孙李长吉遂作金铜仙人辞汉歌
　　茂陵刘郎秋风客夜闻马嘶晓无迹画栏桂树悬秋香三十六宫土花碧魏官牵车指千里东关酸风射眸子空将汉月出宫门忆君清泪如铅水衰兰送客咸阳道天若有情天亦老携盘独出月荒凉渭城已逺波声小
　　【天若有情天亦老句俚而嫩渭城已逺波声小落意复逺】
　　髙轩过【韩员外愈皇甫侍御湜见过因而命作】
　　华裙织翠青如葱金环压辔摇玲珑马蹄隠耳声隆隆入门下马气如虹云是东京才子文章钜公二十八宿罗心胷九精照耀贯当中殿前作赋声摩空笔补造化天无功厐眉书客感秋蓬谁知死草生华风我今垂翅附冥鸿他日不羞蛇作龙【九精照耀一作元精耿耿】
　　梁台古愁
　　梁王台沼空中立天河之水夜飞入台前鬬玉作蛟龙緑粉扫天愁露湿撞钟饮酒行射天金虎蹙裘喷血斑朝朝暮暮愁海翻长绳系日乐当年芙蓉凝红得秋色兰脸别春啼脉脉芦洲客鴈报春来寥落野湟秋漫白
　　江楼曲
　　楼前流水江陵道鲤鱼风起芙蓉老晓钗催鬓语南风抽防归来一日功鼍吟浦口飞梅雨竿头酒旗换青苎萧騒浪白云差池黄粉油衫寄郎主新槽酒声苦无力南湖一顷菱花白眼前便有千里愁小玉开屏见山色
　　将进酒
　　琉璃钟琥珀浓小槽酒滴眞珠红烹龙庖凤玉脂泣罗屏绣幕围香风吹龙笛击鼍鼓皓齿歌细腰舞况是青春日将暮桃花乱落如红雨劝君终日酩酊醉酒不到刘伶坟上土
　　【桃花乱落如红雨是一佳句】
　　美人梳头歌
　　西施晓梦绡帐寒香鬟随髻半沈檀辘轳咿哑转鸣玉惊起芙蓉睡新足双鸾开镜秋水光解鬟临镜立象牀一编香丝云撒地玉钗落处无声腻纎手郤盘老鸦色翠滑宝钗簪不得春风烂熳恼娇慵十八鬟多无气力妆成鬌欹不斜云裾数歩踏鴈沙背人不语向何处下堦自折樱桃花
　　【玉钗落处无声腻衬贴形容得佳结语有致】
　　南山田中行
　　秋野明秋风白塘水漻漻虫啧啧云根苔藓山上石泠红泣露娇啼色荒畦九月稻义牙蛰萤低飞陇径斜石脉水流泉滴沙鬼灯如漆防松花
　　【末二语幽楚】
　　长平箭头歌
　　漆灰骨末丹水砂凄凄古血生铜花白翎金簳雨中尽直余三脊残狼牙我寻平原乗两马驿东石田嵩坞下风长日短星萧萧黑旗云湿悬空夜左魂右魄啼肌瘦酪瓶倒尽将羊灸虫栖鴈病芦笋红回风送客吹隂火访古泛澜収断镞折锋赤璺曾刲肉南陌东城马上儿劝我将金换簝竹
　　【折锋赤璺曾刲肉佳句】
　　大堤曲
　　妾家住横塘红纱满桂香青云教绾头上髻明月与作耳边珰莲风起江畔春大堤上留北人郎食鲤鱼尾妾食猩猩唇莫指襄阳道緑蒲归帆少今日菖蒲花明朝枫树老
　　【古意新词】
　　有所思
　　去年陌上歌离曲今日君书逺游蜀帘外花开二月风台前泪滴千行竹琴心与妾肠此夜断还续想君白马悬雕弓世间何处无春风君心未肯镇如石妾顔不久如花红夜残髙碧横长河河上无梁空白波西风未起悲龙梭年年织素攅双蛾江山迢递无休絶泪眼看灯乍明灭自从孤馆深锁窗桂花防度圆还缺鸦鸦向晓鸣森木风过池塘响丛玉白日萧条梦不成城南更问仙人卜
　　春懐引
　　芳溪宻影成花洞栁结浓烟花帯重蟾蜍碾玉挂明弓捍拨装金打仙凤寳枕垂云选春梦钿合碧寒龙脑冻阿侯系锦覔周郎慿杖东风好相送
　　苏小小墓
　　幽兰露如啼眼无物结同心烟花不堪剪草如茵松如盖风为裳水为佩油壁车乆相待冷翠烛劳光彩西陵下风吹雨
　　【冷翠堪把】
　　谿晚凉
　　白狐向月号山风秋寒扫云留碧空玉烟青湿白如幢银湾晓转流天东溪汀眠鹭梦征鸿轻涟不语细游溶层岫回岑复叠龙苦篁对客吟歌筒
　　秋来
　　桐风惊心壮士苦衰灯络纬啼寒素谁看青简一编书不遣花虫粉空蠧思牵今夜肠应直雨冷香魂吊书客秋坟鬼唱鲍家诗恨血千年土中碧
　　河南府试十二月乐词
　　上楼迎春新春归暗黄着栁宫漏迟薄薄淡霭弄野姿寒緑幽风生短丝锦牀晓卧玉肌冷露脸未开对朝暝官街栁帯不堪折蚤晚菖蒲胜绾结【右正月】
　　饮酒采桑津宜男草生兰笑人蒲如交劔风如熏劳劳胡鷰怨酣春薇帐逗烟生緑尘金翅峨髻愁暮云沓飒起舞眞珠裠津头送别唱流水酒客背寒南山死【右二月】东方风来满眼春花城栁暗愁杀人复宫深殿竹风起新翠舞衿浄如水光风转蕙百余里暖雾驱云扑天地军装宫妓扫娥浅摇揺锦旗夹城暖曲水飘香去不归梨花落尽成秋苑【右三月】
　　离宫散萤天似水竹黄池泠芙蓉死月缀金铺光脉脉凉苑虚庭空澹白露华飞飞风草草翠锦斓斑满层道鸡人唱罢晓珑璁鸦啼金井下疎桐【右九月】
　　玉壶银箭稍难倾缸花夜笑凝幽明碎霜斜舞上罗幕烛笼两行照飞阁珠帷怨卧不成眠金凤刺衣着体寒长眉对月鬬弯环【右十月】
　　勉爱行送小季之庐山
　　南云北云空脉断灵台经络悬春线青轩树转月满牀下国饥儿梦中见维尔之昆二十余年来持镜颇有须辞家三载今如此索米王门一事无荒沟古水光如刀庭南拱栁生蛴螬江干幼客眞可念郊原晚吹悲号号
　　送沈亚之歌【并序】
　　文人沈亚之元和七年以书不中第返归于吴江吾悲其行无钱酒以劳又感沈之勤请乃歌一解以劳之
　　吴兴才人怨春风桃花满陌千里红紫丝竹断骢马小家住钱塘东复东白藤交穿织书笈短策齐裁如梵夹雄光寳矿献春卿烟底蓦波乗一叶春卿拾才白日下掷置黄金解龙马携笈归江重入门劳劳谁是怜君者吾闻壮夫重心骨古人三走无摧捽请君待旦事长鞭他日还辕及秋律
　　五言律诗
　　七夕
　　别浦今朝暗罗帷午夜愁鹊辞穿线月花入曝衣楼天上分金镜人间望玉钩钱塘苏小小更値一年秋
　　【三四新琢花入曝衣楼此际无花故为此语】
　　过华清宫
　　春月夜啼鸦宫帘隔御花云生朱络暗石断紫钱斜玉椀盛残露银灯防旧纱蜀王无近信泉上有芹芽
　　【新楚整峙】
　　五言排律
　　潞州张大宅病酒遇江使寄上十四兄
　　秋至昭关后当知赵国寒系书随短羽写恨破长笺病客眠清晓疎桐坠緑鲜城鸦啼粉堞军吹压芦烟岸帻褰纱幌枯塘卧折莲木牕银迹画石磴水痕钱旅酒侵愁肺离歌绕懦弦诗封两条泪露折一枝兰莎老沙鸡泣松干瓦兽残觉骑燕地马梦载楚谿船椒桂倾长席鲈鲂斫玳筵岂能忘旧路江岛滞佳年
　　【意味寒楚】
　　始为奉礼忆昌谷山居
　　扫断马蹄痕衙回自闭门长鎗江米熟小树枣花春向壁悬如意当帘阅角巾犬书曽去洛鹤病悔游秦土甑封茶叶山杯鎻竹根不知船上月谁棹满溪云
　　五言絶句
　　塞下曲
　　露下旗蒙蒙寒金鸣夜刻蕃甲鏁虵鳞马嘶青塜白
　　马诗
　　武帝爱神僊烧金得紫烟廐中皆肉马不解上青天
　　七言絶句
　　南园
　　花枝草蔓眼中开小白长红越女腮可怜日暮嫣香落嫁与春风不用媒
　　寻章摘句老雕虫晓月当帘挂玉弓不见年年辽海上文章何处哭秋风
　　酬答
　　雍州二月梅池春御水防防暖白苹试问酒旗歌板地今朝谁是抝花人
　　卢仝【号玉川子洛阳人累举不第韩愈为河南尹爱其诗厚礼之后因宿王涯第中遂预甘露之祸仝老无髪奄人于脑后加钉焉以为添丁之兆有诗一巻】
　　七言古诗
　　有所思
　　当时我醉美人家美人顔色娇如花今日美人弃我去青楼珠箔天之涯娟娟姮娥月三五二八盈又缺翠眉蝉鬓生别离一望不见心断絶心断絶几千里梦中醉卧巫山云觉来泪滴湘江水湘江两岸花木深美人不见愁人心含愁更奏緑绮琴调髙弦絶无知音美人兮美人不知为暮雨兮为朝云相思一夜梅花发忽到窻前疑是君
　　【附与马异结交诗　天地日月如等闲卢仝四十无徃还唯有一片心脾骨巉岩崒硉兀郁律刀劔为锋锷平地放着髙如昆仑山天不容地不受日月不敢偷照耀神农画八卦凿破天心胷女娲本是伏羲妹恐天怒捣链五色石引日月之针五星之缕把天补补了三日不肯归壻家走向日中放老鵶月里栽桂养虾蟇天公发怒化龙蛇此龙此蛇得死病神农合药救死命天怪神农党龙蛇罚神农为牛头令载元气车不知药中有毒药药杀元气天不觉尔来天地不神圣日月之光无正定不知元气元不死忽闻空中唤马异马异若不是祥瑞空中敢道不容易昨日仝不同异自异是谓大同而小异今日仝自同异不异是谓仝不徃兮异不至直当中兮动天地白玉璞里斵出相思心黄金鑛里捣出相思泪忽闻空中崩崖倒谷声絶胜明珠千万斛买得西施南威一双婢此婢娇饶恼杀人凝脂为肤翡翠裠唯解画眉朱防唇自从获得君敲金枞玉凌浮云却返顾一双婢子何足云平生结交若少人忆君眼前如见君青云欲开白日没天眼不见此竒骨此骨纵横竒又竒千嵗万嵗枯松枝半折半残压山谷盘根蹙节成蛟螭忽雷霹雳卒风暴雨撼不动欲动不动千变万化总是鳞皴皮此竒怪物不可欺卢仝见马异文章酌得马异胷中事风姿骨本恰如此是不是奇一字】
　　王涯【字广津太原人博学属文擢进士宏词为翰林学士元和训诰温丽多所藁定文宗朝同平章事年过七十贪权固位偷合李训等不能洁去就以至覆宗云有集十巻传于世】
　　五言絶句
　　闺人赠逺
　　莺啼緑树深燕语雕梁晚不省出门行沙场知近逺
　　七言絶句
　　宫词
　　碧绣门前栁散垂守门宫女欲攀时曾经玉辇经行处不敢临风折一枝
　　李绅【字公垂亳州人为人短小精悍号短李精于诗元和初进士补国子助教累迁中书舎人武宗即位拜中书侍郎平章事与李徳裕元稹同时号三俊有追昔游诗三巻传于世】
　　七言古诗
　　渉沅湘
　　屈原死处潇湘隂沧浪淼淼云沈沈蛟龙长怒虎长啸山水翛翛波浪深烟横日落惊鸿起山映云霞淼千里鸿叫离离入莫天霞消漠漠深云水水虚江暗扬波涛鼋鼍动荡风骚骚行人愁望待明月星汉沈浮魅鬼号屈原尔为懐王没水府通天化灵物何不驱雷击电除奸邪空作沈泉抱寃骨举杯沥酒召尔魂月影滉漾开乾坤波白水黒山隠见汩罗之上遥昏昏风防候晚看五两戍鼓咚咚逺山响潮满江津猿鸟啼荆夫楚语飞蛮桨潇湘吊浦无人居风惊水暗惟鲛鱼行来击棹独长叹问尔精魂何所如
　　【气畅】
　　七言律诗
　　忆春日太液池东亭候对
　　宫莺晓报瑞烟开三岛灵禽拂水回桥转防虹当绮殿槛浮花鹢近蓬莱草承歩辇王孙长桃艳仙顔阿母栽簪笔此时方侍从却思金马笑邹枚
　　五言絶句
　　悯农
　　锄禾日当午汗滴禾下土谁知盘中飡粒粒皆辛苦



　　唐诗镜巻四十七
　　钦定四库全书
　　唐诗镜巻四十八
　　明　陆时雍　编
　　中唐第二十
　　张祜【字承吉清河人陆防序略云承吉元和中作宫体小诗辞曲絶发老大稍窥建安风格诵乐府録知作者本意短章大篇徃徃间出善题目佳境言不可刋置别处此为才子之最也由是贤俊之士及髙位重名者多与之游或荐于天子书奏不下受辟诸侯府性狷介不容物辄自劾去以曲阿地古淡遂种树筑室而家焉性嗜水石常悉力致之后知南海间罢职载罗浮石笋还不蓄善田利产为身后计太平中卒于丹阳集一巻】
　　五言律诗
　　题眞娘墓
　　佛地塟罗衣孤魂此是归舞为蝴蝶梦歌谢伯劳飞翠髪朝云在青蛾夜月防伤心一花落无复怨春晖
　　【三四好衬帖】
　　题苏小小墓
　　漠漠穷尘地萧萧古树林脸浓花自发眉恨栁长深夜月人何待春风鸟自吟不知谁共穴徒愿结同心
　　【五六佳】
　　江南作
　　楚塞南行乆秦城北望遥少年花已过衰病栁先凋客泪収回日乡心寄落潮殷勤问春鴈何处是烟霄
　　【脆嫩】
　　题松汀驿
　　山色逺含空苍茫驿国东海明初见日江白迥闻风鸟道髙原去人烟小径通那知旧遗逸不在五湖中
　　晚夏归别业
　　古岸扁舟晚荒园一径防鸟啼新果熟花落故人稀宿润浸苔甃斜阳照竹扉相逢尽乡老无复话时机
　　【三四可口】
　　吴宫曲
　　日下苑西宫花飘香径红玉钗斜白燕罗帯弄青虫皓齿初含雪柔枝欲断风可怜倾国艳谁信女为戎
　　题润州金山寺
　　一宿金山寺超然离世羣僧归夜船月龙出晓堂云树色中流见钟声两岸闻翻思在朝市终日醉醺醺【附观猎　残猎渭城东萧萧西北风雪花鹰背上冰片马啼中臂挂捎荆兎腰悬落箭鸿归来逞余勇儿子乱弯弓语纎不雅】
　　朱庆余【按唐书作朱庆名可乆以字行又字庆绪越州人登敬宗宝厯二年进士第而官不达着録于艺文志诗一巻】
　　五言律诗
　　河亭
　　孤亭临絶岸猿鸟识幽蹊花落曾谁到诗成独未题潮痕经雨在石笋与杉齐谢守便登陟秋来屐齿低
　　【三四浅而趣】
　　秋宵燕别卢侍御
　　风亭弦管絶玉漏一声新緑茗香醒酒寒灯静照人清班无意恋素业本来贫明发青山道谁逢去马尘【附赠韩协律　永日防吟在竹前骨清唯爱潄寒泉门闲多有投文客身病长无买药钱岭寺听猿频独宿湖亭避宴动经年亲知尽怪疎荣禄的是将心暗学禅】
　　五言絶句
　　送陈标
　　满酌劝僮仆好随郎马蹄春风愼行李莫上白铜鞮
　　七言絶句
　　宫词
　　寂寂花时闭院门美人相并立琼轩含情欲説宫中事鹦鹉前头不敢言
　　施肩吾【字希圣睦州人隠洪州西山元和进士第有西山集十巻】
　　五言絶句
　　古曲
　　可怜江北女惯唱江南曲揺荡木兰舟双鳬不成浴
　　防女词
　　防女才六嵗未知巧与拙向夜在堂前学人拜新月李幼卿
　　七言律诗
　　寄独孤至之
　　近日霜毛一番新别时芳艸两回春不堪花落花开处况是江南江北人薄宦龙钟心嬾慢故山寥落水奫沦縁君爱吾疵瑕少愿窃仁风寄老身
　　贾岛【字浪仙范阳人连败文场遂为浮屠名无本来东都韩愈教其为文遂去浮屠举进士大中末为长江主簿有长江集十巻诗集诗格传于世　刘公家话云岛为僧居法干寺宣宗常防行至寺闻钟楼有吟声遂登楼于岛案取诗覧之岛攘臂睨曰郎君何防此耶遂夺取诗巻帝惭下楼而去后遂除岛为长江簿】
　　【贾岛诗思苦刻瘦而有神】
　　五言古诗
　　翫月
　　寒月破东北贾生立西南西南立倚何立倚青青杉近月有数星星名未详谙但爱杉倚月我倚杉为三月乃不上杉上杉难相叅眙子细视睛瞳桂枝劖目常有热疾乆视无烦炎以手扪衣裳零露巳濡霑乆立双足冻时向股防淹立乆病足折兀然黐胶粘他人应以睡转喜此景恬此景亦胡及而我苦滛耽无异市井人见金不知亷不知此夜中几人同无厌待得上顶看未拟归枕函强歩望寝斋歩歩情不堪歩到竹丛西东望如隔帘却坐竹丛外清思刮幽潜量知爱月人身愿化为蟾
　　【有幽情而无髙韵】
　　和刘涵
　　京官始云满野人依旧闲闭扉一亩居中有古风还市井日已午幽窻梦南山乔木覆北斋有鸟鸣其间前日逺岳僧来时与开关新题惊我瘦窥镜见丑顔陶情惜清澹此意复谁攀
　　送张校书季霞
　　从京去容州马在船上多容州几千里直傍青天涯掌记试校书未称髙词华义徃不可屈出家如入家城市七月初热与夏未差饯君到野池秋凉满山坡南境异北候风起无尘沙秦吟宿楚泽海酒落桂花暂醉即还醒彼土生桂茶
　　答王防
　　寸晷不相待四时互如竞客思先觉秋虫声苦知暝霜松积旧翠露月团如镜诗负属景同琴孤坐堂听相期黄菊节别约红桃径每把式防篇临风一长咏
　　哭卢仝
　　贤人无官死不亲者亦悲空令古鬼哭更得新隣比平生四十年惟着白布衣天子未辟召地府谁来追长安有交友托孤遽弃移冢侧志石短文字行叅差无钱买松栽自生蒿艸枝在日赠我文泪流把读时从兹加敬重深藏恐失遗
　　【苦情浅境】
　　【诗之所云眞者一率性一当情一称物彼有过刻以求眞者虽眞亦伪矣贾岛近眞孟郊欲近而得逺】
　　五言律诗
　　就可松宿
　　十里寻幽寺寒流数派分僧同雪夜坐鴈向艸堂闻静语终灯熖余生许峤云由来多抱疾声不逹明君
　　送邹明府游灵武
　　曽宰西畿县三年马不肥债多慿劔与官满载书归边雪藏行径林风透卧衣灵州听晓角客馆未开扉
　　【三年马不肥一语写作特异债多慿劔与落想亦特】
　　赠王将军
　　宿卫炉烟近除书墨未干马曽金镞中身有宝刀瘢父子同时防君王画阵防何当为外帅白日出长安
　　【六语最有生色】
　　哭孟郊
　　身死声名在多应万古传寡妻无子息破宅帯林泉冢近登山道诗随过海船故人相吊后斜日下寒天
　　【六语防韵】
　　送李骑胄
　　归骑双旌逺懽生此别中萧关分碛路嘶马背寒鸿朔色晴天北河源落日东贪兰山顶艸时动卷帆风
　　【六语警絶】
　　送杜秀才东游
　　东游谁见待尽室寄长安别夜叶频落去程山巳寒大河风色度旷野烧烟残匣有青铜镜时将照鬓看
　　【三四清硬】
　　送天台僧
　　逺梦归华顶扁舟背岳阳寒蔬修净食夜浪动禅牀鴈过孤峯晓猿啼一树霜身心无别念余习在诗章
　　【六语清苦】
　　访李甘原居
　　原西居处静门对曲江开石缝衔枯艸查根上净苔翠防泉夜落紫阁鸟时来仍忆寻淇岸同行采蕨回
　　【三四人所不赋然赋亦不佳若无四句相映石缝语便寒俭矣】
　　忆江上吴处士
　　闽国扬防去蟾蜍亏复圆秋风吹渭水落叶满长安此地聚防夕当时雷雨寒兰桡殊未返消息海云端
　　【三四兴致自然】
　　送郑少府
　　江岸一相见空令惜此分夕阳行帯月酌水少留君野地初烧艸荒山过雪云明年还调集蝉可在家闻
　　【三四意景佳絶】
　　子规
　　游魂自相叫宁复记前身飞过隣家月声连野路春梦邉催晓急愁处送风频自有霑花血相和雨滴新
　　【清切不俚】
　　寄山友长孙栖峤
　　此时气萧飒琴阮可应关鹤似君无事风吹雨遍山松生青石上泉落白云间有迳连髙顶心期相与还【三四琢极自然上句倒装得妙次之赠绍明上人便有上方嵩古寺下视雨和烟之句　鹤似君无事风吹雨遍山此是贾岛胜场然气韵枯寂自不能掩】
　　【附题李凝幽居　闲居少隣并艸径入荒园鸟宿池边树僧敲月下门过桥分野色移石动云根暂去还来此幽期不负言　三四苦而呆絶少生韵酷似老衲兴味】
　　【附送沈鹤　家楚壻于秦携妻去飬亲陆行千里外风卷一防新夜泊疏山秋吟捣药轮芜城登眺后才动广陵人　贾岛韵虽偪侧然清切不浮犹愈于空大而无实者如酬姚少府柴门掩寒雨虫响出秋蔬送贞空二上人石磬疎寒韵铜瓶结夜澌秋暮値鹤因临水迎僧忽背云夜喜贺兰三见访踏苔行引兴枕石卧论文题青龙寺镜公房孤灯龛舎掩残磬雪风吹送姚杭州人老江波钓田侵海树耕寄朱锡珪长江人钓月旷野火烧风暮过山村怪禽啼旷野落日恐行人原东居喜唐温琪频至汲井尝泉味听钟问寺名送独孤马二秀才居明月山读书家辞临水郡身到读书山语境俱佳如宿赟上人房朱防草书疏雪平麻履踪僻居无可上人相访砚中枯叶落枕上断云闲郊居即事叶书传野意檐溜煎胡茶语近寒俭送无可上人独行潭底影数息树邉身则卑下矣】
　　七言律诗
　　上谷旅夜
　　世难那堪恨旅游龙钟更是对穷秋故园千里数行泪隣杵一声终夜愁月到寒窻空皓皛风翻落叶更飕飗此心不向常人说倚识平津万户侯
　　【三四语何清硬】
　　咏懐
　　纵把书看未省勤一生生计只长贫可能在世无成事不觉离家作老人中岳深林秋独徃南原多草夜无隣经年抱疾谁来问野鸟相过啄木频
　　【三四宛转深至】
　　送罗少府归牛渚
　　作尉长安始三日忽思牛渚梦天台楚山逺色独归去灞水空流相送回霜覆鹤声松子落月分萤影石房开白云多处应频到寒涧泠泠潄古苔
　　【三四未为晚格五六过拟大体细作当不相类】
　　五言排律
　　寄贺兰朋吉
　　徃徃东林下花香似火焚故园从小别夜雨近秋闻野菜连寒水枯株簇古坟泛舟同逺客寻寺入幽云斜日扉多掩荒田径细分相思蝉几处偶坐蝶成羣防宿曾论道登髙省议文苦吟遥可想边叶向纷纷
　　【语色清洗絶逺钝气】
　　寄武功姚主簿
　　居枕江沱北情悬渭曲西数宵曾梦见几处得书披驿路穿荒坂公田帯淤泥静棊功奥妙闲作韵清凄锄草留丛药寻山上石梯客回河水涨风起夕阳低空地苔连井孤村火隔溪卷帘黄叶落鎻印子规啼陇色澄秋月邉声入战鼙防须过县去况是屡招携
　　【巻帘黄叶落意景适然鎻印子规啼牵强无味】
　　题刘华书斋
　　白石牀无尘青松树有鳞一莺啼帯雨两树各从春荒榭苔胶砌幽丛果堕榛偶来疎或数当暑夕胜晨露滴星河水巢重艸木薪终南同徃意赵北独游身渡叶司天漏惊蛩逺地人机清公干族也莫卧漳濵
　　【一莺啼帯雨两树各从春最是佳句但两字着意下】
　　五言絶句
　　劔客
　　十年磨一劔霜刃未曾试今日把似君谁为不平亊
　　送别
　　丈夫未得意行行且低眉素琴弹复弹防有知音知
　　寻隠者不遇
　　松下问童子言师采药去只在此中行云深不知处
　　七言絶句
　　和韩吏部泛南溪
　　溪里晚从池岸出石泉秋急夜深闻木兰船共山人上月映渡头零落云
　　【景趣清幽】
　　詶姚合
　　黍穗豆苖侵古道晴原午后早秋时故人相忆僧来説杨栁无风蝉满枝
　　渡桑干
　　客舎并州已十霜归心日夜忆咸阳无端更渡桑干水却望并州是故乡
　　赠梁浦秀才斑竹拄杖
　　拣得林中最细枝结根石上长身迟莫嫌滴沥红斑少恰似湘妃泪尽时
　　三月晦日赠刘评事
　　三月正当三十日风光别我苦吟身共君今夜不须睡未到晓钟犹是春
　　【中唐巧境】
　　哭孟东野
　　兰无香气鹤无声哭尽秋天月不明自从东野先生死侧近云山得散行
　　过京索先生坟
　　京索先生三尺坟秋云漠漠吐寒云从来有恨君多哭今日何人更哭君
　　姚合【陜州人姚崇之曽孙元和十一年进士调武功尉终秘书少监杭州刺史有集十巻行世】
　　五言律诗
　　闲居晚夏
　　闲居无事扰旧病亦多痊选字诗中老看山屋外眠片霞侵落日繁栁咽鸣蝉对此心还乐谁知乏酒钱
　　【三语僻趣】
　　【附题李频新居盖地花如绣当门竹胜帘过灵泉寺转壑惊飞鸟穿山踏乱云】
　　七言絶句
　　游天台上房
　　晓上上方髙处立路人羡我此时身白云向我头上过我更羡他云路人
　　晦日宴刘値録事宅
　　花落莺飞深院静满堂賔客尽诗人城中杯酒家家有唯是君家酒送春
　　酬令狐郎中见寄
　　昨是儿童今是翁人间日月疾如风常闻欲向沧江去除我无人与子同
　　楼頴
　　七言絶句
　　西施石
　　西施昔日浣沙津石上青苔思杀人一去姑苏不复返岸傍桃李为谁春
　　僧懐濬
　　七言絶句
　　僧懐濬不知何所人干宁初知来识徃皆有神验刺史于公以其惑众系而诘之乃以诗代通状二首
　　家在闽山西复西其中嵗嵗有莺啼如今不在莺啼处莺在旧时啼处啼
　　家在闽山东复东其中岁岁有花红而今不在花红处花在旧时红处红
　　【絶趣】
　　僧灵一【越中云门寺律师持律甚严以清髙为世所推尤善声诗与刘长卿皇甫冉严维相倡和　髙仲武云自齐梁以来道人工文多矣罕有入其流者一公乃能刻意精妙与士大夫更唱迭和不其伟欤】五言律诗
　　春日山斋
　　野径东风起山扉度日开晴光析红蕚流水长青苔逋客殊未去芳时已再来非关恋春草自是欲徘徊
　　七言絶句
　　僧院
　　虎溪闲月引相过帯雪松枝挂薜萝无限青山行欲尽白云深处老僧多
　　僧清江【大厯时人与章八元同倡和】
　　七言絶句
　　送婆罗门僧
　　云岭金河独向东吴山楚泽意无穷如今白首乡心尽万里归程在梦中
　　僧法振【一作法贞李益同时人】
　　五言律诗
　　题天长阮少府湖上客归
　　孤棹移官舎新农寄楚田晴林渡海日春草长湖烟卧对闲鸥戏谈经稚子贤佳期更何许应向笑台前
　　七言絶句
　　逢友人之上都
　　玉帛徴贤楚客稀猿啼相送武陵归潮头望入桃花去一片春防帯雨飞
　　僧清塞
　　五言律诗
　　早秋至郭劲书斋
　　暑消冈舎清闲坐有余情石水生茶味秋风减扇声逺云収海雨静角揜山城此地秋吟苦时来绕菊行
　　七言律诗
　　宿隐静寺
　　一宿五峯杯渡寺虚廊中夜磬声分疎林未落上方月幽涧忽生平地云髙鸟背泉生静景逺人当烛想遗文慙来此地歇劳足望断故园沧海濆
　　晩秋江馆
　　病寄西州居帯城傍门髙栁一蝉鸣澄江月上见鱼掷荒径叶干闻犬行越峤夜无侵阁色寺钟凉有隔原声故园卖尽休归去湖水秋来空自平
　　【三四清沁】
　　僧卿云
　　五言律诗
　　秋日江居闲咏
　　寄居江岛邉闲咏见秋残草白牛羊瘦风髙鸟寒检方医故疾挑荠备中餐时复停书巻锄沙种木兰
　　【三四瘦骨如竹】
　　僧无可【无本同时人】
　　五言律诗
　　过杏谿寺寄姚贠外
　　门径众峰头盘岩复转沟云僧随树老杏水落江流峡有时到秦人今日游谢公多晩望此景在南楼
　　【三句可作僧腊】
　　韩氏【宣宗宫人】
　　五言絶句
　　题红叶
　　水流何太急深宫尽日闲殷勤谢红叶好去到人间梁琼
　　五言律诗
　　铜雀台
　　歌扇向陵开齐行奠玉杯舞时飞燕列梦里片云来月色空余恨松声暮更哀谁怜未死妾卷袂下铜台刘瑗
　　七言絶句
　　长门怨二首
　　雨滴梧桐秋夜长愁心和雨到昭阳泪痕不学君恩断拭却千行更万行
　　【老气深情似不出绮罗之手】
　　学画蛾眉独出羣当时人道便承恩经年不见君王面花落黄昏空掩门
　　刘采春【浙人元稹亷问浙东有因循归未得不是恋鲈鱼之句或曰为好鉴湖春色耳春色谓采春也】
　　五言絶句
　　啰唝曲二首
　　不喜秦淮水生憎江上船载儿夫婿去经岁又经年莫作商人妇金钗当卜钱朝朝江口望错认几人船
　　南歌子词
　　簳蜡为红烛情知不自由细丝斜结网怎奈眼相钩
　　【采春五絶俱近子夜遗声】
　　张夫人【吉中孚妻】
　　七言古诗
　　拜新月
　　拜新月拜月出堂前暗魄深笼桂虚弓未引弦拜新月拜月妆楼上鸾镜未安台蛾眉已相向拜新月拜月不胜情庭前风露清月临人自老望月更长生东家阿母亦拜月一拜一悲声断絶昔年拜月逞容仪如今拜月双泪垂回看众女拜新月却忆红闺年少时
　　【语不能深知其才之有限】
　　眞氏
　　七言絶句
　　与夫严灌诀【灌以妻无子出之】
　　当时心事巳相关雨散云収一饷间便是孤防从此去不堪重过望夫山
　　张氏【彭伉妻】
　　七言絶句
　　寄夫二首
　　乆无音信到罗帏路逺迢迢遣问谁闻君折得东堂桂折罢那能不暂归
　　驿使今朝过五湖殷勤为我报狂夫从来夸有龙泉劔试割相思得断无
　　刘氏【一作赵氏杜羔妻】
　　七言絶句
　　杜羔不第将至家寄以二絶
　　良人的的有竒才何事年年被放回如今妾面羞君面君到来时近夜来
　　【语气浅俚读之欲堕英雄之泪】
　　传闻天子访沈沦万里懐书西入秦早知不用无媒客恨别江南杨栁春
　　【自是儿女本情知前一絶特以相嘲】
　　闻杜羔登第
　　长安此去无多地郁郁葱葱佳气浮良人得意正年少今夜醉眠何处楼
　　【语气爽人】
　　女郎葛鵶儿
　　七言絶句
　　懐良人
　　蓬鬓荆钗世所稀布裠犹是嫁时衣胡麻好种无人种正是归时不见归
　　【一如常语正入诗情】
　　湘驿女子
　　五言絶句
　　题玉泉溪
　　红叶醉秋色碧溪弹夜佳期不可再风雨杳如年薛涛【字洪度长安良家女父郧因官寓蜀而卒母孀飬涛及笄以诗闻外又能扫眉涂粉与士俗不侔客有窃与之燕语时韦臯镇蜀召令侍酒赋诗僚佐多士为之改观朞岁臯议以校书郎奏请之防军不可遂止涛出入幕府自臯至李徳裕凡歴事十一镇皆以诗受知其间与涛唱和者元稹白居易牛僧孺令狐楚裴度严绶张籍杜牧刘禹锡吴武陵张祐余皆名士涛侨止百花潭躬撰深红小彩笺裁书供吟时谓之薛涛笺晩嵗居碧鸡坊剏吟诗楼偃息于上后段文昌再镇成都涛卒年七十五文昌为撰墓志薛涛诗气色清老是此中第一流人】
　　五言絶句
　　罚赴邉有懐上韦相公
　　闻道邉城苦而今到始知却将门下曲唱与陇头儿
　　风
　　猎蕙防风逺飘弦唳一声林梢明淅沥松径夜凄清
　　七言絶句
　　送友人
　　水国蒹葭夜有霜月明山色共苍苍谁言千里自今夕离梦杳如关塞长
　　送卢员外
　　玉垒山前风雪夜锦宫城外别离魂信陵公子如相问常向夷门感旧恩
　　竹郎庙
　　竹郎庙前多古木夕阳沈沈山更緑何处江村有笛声笛声尽是迎郎曲
　　柳絮
　　二月杨花轻复防春风飘荡惹人衣他家本是无情物一向南飞又北飞
　　赠杨蕴中【死后作】
　　玉漏深长灯耿耿东墙西墙时见影月明花下子规啼忍使孤魂愁夜永
　　【语入词家】
　　歩非烟【临淮武公业妾也容止纎丽不胜绮罗善秦声好文笔尤工击瓯其韵与丝竹合公业甚嬖之比隣有生赵象端秀有文才弱冠一日于南垣隙中窥见非烟神气俱丧乃厚赂公业门媪以诗诱之曰一覩倾城貌尘心只自猜不随萧史去拟学阿难来非烟回柬兼以诗荅之非烟偶病旬日题诗并连蝉锦香囊赠赵乃逾垣相从公业后知呼烟诘之烟色动声战不以实告公业愈怒鞭楚血流但云生得相亲死亦何恨公业笞杀之赵即变服易名窜于江淮】
　　七言絶句
　　答赵象独坐【一作寄赵生蝉锦香囊】
　　无力严妆倚绣栊聊题蝉锦思难穷近来赢得伤春病栁弱花欹怯晓风
　　【情恹如絮语软如绵】
　　闗盼盼【徐州人节度张建封妾也善歌舞雅多风态建封没盼念旧不嫁常居燕子楼作诗白乐天和之盼得诗反覆读而泣曰自公背妾妾非不能死恐百世后人以我公重色有从死之妾是玷公清范所以偷生耳乃和白公诗经旬不食死有燕子楼诗集三百篇】
　　七言絶句
　　燕子楼诗
　　楼上残灯伴晓霜独眠人起合欢牀相思一夜情多少地角天涯未是长
　　【语气甘甜有可人深处】
　　适看鸿鴈岳阳回又覩禽逼社来瑶瑟玉箫无意绪任从蛛网任从灰
　　北邙松栢鎻愁烟燕子楼中思悄然自埋劔履歌尘散红褪香消二十年
　　满窻明月满帘霜被冷香销拂卧牀燕子楼中霜月夜秋来只为一人长
　　今春有客洛阳回曽到尚书墓上来见説白杨堪作柱争教红粉不成灰
　　细帯罗衫色似烟几回欲起即澘然自从不舞霓裳曲叠在空箱二十年
　　黄金不惜买蛾眉拣得如花四五枝歌舞教成心力尽一朝身去不相随
　　自守空房敛恨眉形同春后牡丹枝舎人不防人深意讶道泉台不去随
　　女冠李冶【艺文略作李裕字季兰　髙仲武中兴间气集云季兰尝与诸贤防乌程县开元寺知河间刘长卿有隂重疾季兰乃笑之曰山气日夕佳长卿对曰众鸟欣有托举座大笑论者美之上仿班姬则不足下比韩英即有余不以迟暮亦一俊妪】
　　五言律诗
　　寄校书七兄
　　无事乌程县蹉跎嵗月余不知芸阁吏寂寞竟何如逺水浮仙棹寒星伴使车因过大雷泽莫忘几行书女冠鱼机【字幼防有才思善属文咸通中为补阙李亿执箕箒及爱衰入咸宜观为女道士后以笞杀女童緑翘事下狱狱中作诗后为京兆温璋所杀有集行世】
　　五言律诗
　　赋得江边栁
　　翠色连荒岸烟姿入逺楼影铺秋水面花落钓人头根老藏鱼窟枝低系客舟潇潇风雨夜惊梦复添愁
　　【三四佳似大方语致】
　　暮春有感寄友人
　　莺语惊残梦轻妆改泪容竹隂初月薄江静晩烟浓湿觜衔泥燕香须采蘂蜂独怜无限思吟罢亚枝松
　　【三四近老】
　　赠隣女
　　羞日遮罗袖愁春嬾起妆易求无价宝难得有心郎枕上潜垂泪花间暗断肠自能窥宋玉何必恨王昌
　　【三四俚而防】
　　六言律诗
　　寓言
　　红桃处处春色碧栁家家月明楼上新糚待夜闺中独坐含情芙蓉月下鱼戏防蝀天边雀声人世悲欢一梦如何得作双成
　　【作诗者一言迸出性情看诗者一徃得其意态百千世后如在照中读此诗一望而覩其婉娩】七言律诗
　　寄子安
　　醉别千巵不浣愁离肠百结解无由蕙兰销歇归春圃杨栁东西绊客舟聚散已悲云不定息情须学水长流有花时节知难遇未肯厌厌醉玉楼
　　【语有芬气】
　　七言排律
　　次光威裒韵
　　昔闻南国容华少今日东隣姊妺三妆阁相看鹦鹉赋碧牕应绣凤凰衫红芳满院参差折緑醑盈杯次第衔恐向瑶池曽作女谪来尘世未为男文姬有貌终堪比西子无言我更慙一曲艳歌琴杳杳四弦轻拨语喃喃当台竞鬬青丝髪对月争夸白玉簪小有洞中松露滴大罗天上栁烟含但能为雨心常在不怕吹箫事未诸阿母几嗔花下语潘郎曾向梦中参暂持清句魂犹断若覩红顔死亦甘怅望佳人何处在行云归北又归南
　　【有态有情】
　　七言絶句
　　江行
　　大江横抱武昌斜鹦鹉洲前万户家画舸春眠朝未足梦为蝴蝶也寻花
　　【末句最佳种情无复余地】
　　游崇眞观南楼覩新及第题名处
　　云峰满目放春晴歴歴银钩指下生自恨罗衣掩诗句举头空羡榜中名
　　【意气娇雄】
　　题隐雾亭
　　春花秋月入诗篇白日清幽是散仙空卷珠帘不曽下长移一榻对山眠
　　迎李近仁员外
　　今日喜时闻喜鹊昨宵灯下拜灯花焚香出户迎潘岳不羡牵牛织女家
　　江陵愁望寄子安
　　枫叶千枝复万枝江桥掩映暮防迟忆君心似西江水日夜东流无歇时
　　酬李学士寄簟
　　珍簟新铺翡翠楼澄玉水记方流唯应云扇情相似同向银牀恨早秋
　　闻李端公垂钓回寄赠
　　无限荷香染暑衣阮郎何处弄船归自惭不及鸳鸯侣犹得双双近钓矶
　　妓常浩
　　七言古诗
　　赠郑女郎古意
　　昨夜巫山中失却阳台女朝来香阁里独伴楚王语艳阳灼灼河洛神珠帘绣户青楼春能弹箜篌弄纎指愁杀门外少年子笑开一面红粉妆东园几处桃花死朝理曲暮理曲独坐牕前一片玉行也娇坐也娇见之令人魂魄消堂前锦褥红地罏緑沈香榼倾屠苏解佩时时歇歌管芙蓉帐里兰麝满晚起罗衣香不断灭烛每嫌秋夜短
　　太原妓
　　七言絶句
　　寄欧阳詹
　　自从别后减容光半是思郎半恨郎欲识旧来云髻样为奴开取缕金箱
　　【二语趣甚】
　　无名氏
　　七言絶句
　　杂诗十五首
　　【十五首每觉有余韵余情味之不尽】
　　青天无云月如烛露泣梨花白如玉子规一夜啼到明美人独在空房宿
　　空赐罗衣不赐恩一熏香后一销魂虽然舞袖何曽舞长对春风浥泪痕
　　【语语情深】
　　不洗残妆竝绣牀却嫌鹦鹉绣衣裳回针刺到双飞处忆昔征夫泪数行
　　【眞情深痛】
　　眼想心思梦里惊无人知我此时情不如池上鸳鸯鸟双宿双飞过一生
　　一去辽阳系梦魂忽传征骑到中门纱牕不肯施红粉徒遣萧郎问泪痕
　　【语有色态】
　　莺啼露冷酒初醒罨画楼西晓角鸣翠羽帐中人梦觉宝钗斜坠枕函声
　　满目笙歌一段空万般离恨总随风多情为谢残阳意与展晴霞片片红
　　两心不语暗知情灯下裁缝月下行行到阶前知未睡夜深闻放剪刀声
　　【可堪凄断】
　　近寒食雨草萋萋着麦苗风栁映堤一是有家归未得杜鹃休向耳邉啼
　　洛阳才子邻箫恨湘水佳人锦瑟愁今昔两成惆怅事临邛春尽暮江流
　　浙江轻浪古悠悠望海楼吹望海愁莫怪乡心随魄断十年为客在他州
　　数日相随两不忘郎心如妾妾如郎出门便是东西路把取红牋各断肠
　　无定河邉暮笛声赫连台畔旅人情函关归路千余里一夕秋风白髪生
　　旧山虽在不关身且向长安过暮春一树梨花一溪月不知今夜属何人
　　花落长川草色青暮山重叠雨溟溟逢春便觉飘蓬苦今日分离一涕零




　　唐诗镜巻四十八
　　钦定四库全书
　　唐诗镜巻四十九
　　明　陆时雍　编
　　晚唐第一
　　【中晩唐声格相成苐晩唐日趋杪削入后一段頽落俚恶不成声调诗道国运潜相准矣】
　　李商隠【字义山懐州人李勣之后文宗开成二年登进士第调农尉王茂元表掌书记以子妻之除侍御史令狐楚爱其诗才奏为集贤校理后为检校吏部员外郎归荣阳卒有樊南甲集二十巻乙集二十巻并传商隠为文章瑰迈竒古长于律诗咏史尤精与温庭筠等号三十六体自称玉溪子云亦号曰西昆体】
　　【晩唐温李以丽名家然李多隠射之词温多游移之致凡诗以雅始以丽终丽即敝败随之陈梁其前鉴也】
　　七言古诗
　　韩碑
　　元和天子神武姿彼何人哉轩与羲誓将上雪列圣耻坐法宫中朝四夷淮西有贼五十载封狼生防防生罴不据山河据平地长戈利矛日可麾帝得圣相相曰度【晏子春秋仲尼圣相】贼斫不死神扶持腰悬相印作都统隂风惨淡天王旗愬武古通作牙爪仪曹外郎载笔随行军司马智且勇十四万众犹虎貔入蔡缚贼献太庙功无与让恩不訾帝曰汝度功第一汝従事愈宜为辞愈拜稽首蹈且舞金石刻画臣能为古者世称大手笔此事不系于职司当仁自古有不让言讫屡颔天子頥公退斋戒坐小閤濡染大笔何淋漓防窜尧典舜典字涂改清庙生民诗文成破体书在纸清晨再拜铺丹墀表曰臣愈昧死上咏神圣功书之碑碑高三丈字如斗负以灵鼇蟠以螭句竒语重喻者少防之天子言其私长绳百尺拽碑倒麄沙大石相磨治公之斯文若元气先时已入人肝脾汤盘孔鼎有述作今无其器存其辞呜呼圣皇及圣相相与烜赫流淳熈公之斯文不示后曷与三五相攀追愿书万本诵万过口角流沬右手胝传之七十有二代以为封禅玉检明堂基
　　【宏逹典雅其品不在淮西碑下】
　　代赠
　　杨栁路尽处芙蓉湖上头虽同锦步障独映细箜篌鸳鸯可羡头俱白飞去飞来烟雨秋
　　燕台诗【四首】
　　风光冉冉东西陌防日娇魂寻不得蜜房羽客类芳心冶叶倡条徧相识暖蔼辉迟桃树西高鬟立共桃鬟齐雄龙雌凤杳何许絮乱丝繁天亦迷醉起微阳若初曙映帘梦断闻残语愁将铁网罥珊瑚海濶天翻迷处所衣带无情有寛窄春烟自碧秋霜白研丹擘石天不知愿得天牢鏁寃魄夹罗委箧单绡起香眠冷衬琤琤佩今日东风自不胜化作幽光入西海【右春】
　　前阁雨帘愁不巻后堂芳树隂隂见石城景物类黄泉夜半行郎空拓弹绫扇唤风阊阖天轻帷翠幕波渊旋蜀魂寂寞有伴未防夜瘴花开木緜桂宫流影光难取嫣薫兰破轻轻语直教银汉堕懐中未遣星妃镇来去浊水清波何异源济河水清黄河浑安得薄雾起缃裙手接云軿呼太君【右夏】
　　月浪衡天天雨湿凉蟾落尽疎星入云屏不动掩孤嚬西楼一夜风筝急欲织相思花寄逺终日相思却相怨但闻北斗声回环不见长河水清浅金鱼鏁防红桂春古时尘满鸳鸯茵堪悲小苑作长道玉树未怜亡国人瑶琴愔愔蔵楚防越罗冷薄金泥重帘钩鹦鹉夜惊霜唤起南云绕云梦双珰丁丁聨尺素内记湘州相识处歌唇一世衔雨看可惜馨香手中故【右秋】
　　天东日出天西下雌凤孤飞女龙寡青溪白石不相望堂中逺甚苍梧野冻壁霜华交隠起芳根中防香心死浪乗画舸忆蟾蜍月娥未必婵娟子楚管蛮弦愁一槩空城罢舞腰支在当时欢向掌中销桃叶桃根双姊妹破鬟矮堕凌朝寒白玉燕钗黄金蝉风车雨马不持去蜡烛啼红怨天曙【右冬】
　　【脂粉气浓风姿态寡】
　　牧童词【或云李涉作】
　　朝牧牛牧牛下江曲夜牧牛牧牛度村谷荷簔出林春雨细芦管卧吹莎草緑乱挿蓬蒿箭满腰不怕猛虎欺黄犊
　　河内诗【二首】
　　鼍鼓沈沈虬水咽秦丝不上蛮弦絶姮娥衣薄不禁寒蟾蜍夜艶秋河月碧城冷落空蒙烟帘轻幕重金钩栏灵香不下两皇子孤星直上相风竿八桂林邉九芝草短襟小鬓相逢道入门暗数一千春愿去闰年留月小栀子交加香蓼繁停辛伫苦留待君【右一曲楼上】阊门日下呉歌逺陂路緑菱香满满后溪暗起鲤鱼风船旂闪防芙蓉干倾身奉君畏身轻双桡两桨樽酒清莫因风雨罢团扇此曲防肠惟此声低楼小径城南道犹自金鞍对芳草【右一曲湖中】
　　【入门暗数一千春愿去闰年留月小巧思快絶】
　　偶成转韵七十二句赠四同舍
　　沛国东风吹大泽蒲青栁碧春一色我来不见隆凖人沥酒空余庙中客征东同舍鸳与鸾酒酣劝我悬征鞍蓝山寳肆不可入玉中仍是青琅玕武威将军使中侠少年箭道惊杨叶战功高后数文章怜我秋斋梦蝴蝶诘旦九门传奏章高车大马来煌煌路逢邹枚不暇揖腊月大雪过大梁忆昔公为防昌宰我时入谒虚懐待众中赏我赋高堂回防屈宋由年辈公事武皇为铁冠歴防请我相所难我时顦顇在书阁卧枕芸香春夜阑明年赴辟下昭桂东郊恸哭辞兄弟韩公堆上跋马时回望秦川树如荠依稀南指阳台云鲤鱼食钩猿失羣湘妃庙下已春尽虞帝城前初日曛谢游桥上澄江馆下望山城如一弹鹧鸪声苦晓惊眠朱槿花娇晚相伴顷之失职辞南风破帆壊桨荆江中斩蛟破璧不无意平生自许非怱怱归来寂寞灵台下着破蓝衫出无马天官补吏府中趋玉骨瘦来无一把手封狴牢屯制囚直防印锁黄昏愁平明赤帖使修表上贺嫖姚收贼州旧山万仞青霞外望见扶桑出东海爱君忧国去未能白道青松了然在此时闻有燕昭台挺身东望心眼开且吟王粲従军乐不赋渊明归去来彭门十万皆雄勇首戴公恩若山重廷评日下握灵蛇书记眠时吞防凤之子夫君郑与裴何甥谢舅当世才青袍白简风流极碧沼红莲倾倒开我生麄疎不足数梁父哀吟鸲鹆舞横行濶视倚公怜狂来笔力如牛弩借酒祝公千万年吾徒礼分常周旋收旂卧鼓相天子相门出相光青史
　　【纎词巧句一往俊气不无】
　　安平公诗【故赠尚书韩氏】
　　丈人博陵王名家怜我总角称才华华州留语晓至暮高声喝吏放两衙明朝骑马出城外送我习业南山阿仲子延岳年十六面如白玉欹乌纱其弟炳章犹两丱瑶林琼树含竒花陈留阮家诸侄秀逦迤出拜何骈罗府中従事杜与李麟角虎翅相过摩清词孤韵有歌响击触钟磬呜环珂三月石堤冻销释东风开花满阳坡时禽得伴戏新水其声尖咽如鸣梭公时载酒领従事踊跃鞍马来相过仰看楼殿撮清汉坐视世界如恒沙面热脚掉互登陟青云表柱白云崖一百八句在贝叶三十三天长雨花长者子来輙献葢辟支佛去空留鞾公时受诏镇东鲁遣我草诏随车牙顾我下笔即千字疑我读书倾五车呜呼大贤苦不夀时世方士无灵砂五月至止六月病遽頽泰山惊逝波明年徒步吊京国宅破子毁哀如何西风冲户巻素帐隟光斜照旧燕窠古人常叹知已少况我沦贱艰虞多如公之徳世一二岂得无泪如黄河沥胆况愿天有眼君子之泽方滂沱
　　【昌黎胎气】
　　五言律诗
　　风雨
　　凄凉寳剑篇羇泊欲穷年黄叶仍风雨青楼自管弦新知遭薄俗旧好隔良缘心防新丰酒销愁斗防千【三四语极自在　诗以不做为佳中晩刻核之极有翻入自然者然未易多摘耳】
　　令狐舍人説昨夜西掖翫月因戏赠
　　昨夜玉轮明传闻近太清凉波冲碧瓦晓晕落金茎露索秦宫井风弦汉殿筝防时绵竹颂拟荐子虚名
　　春残
　　景为春时短愁随别夜长暂棊宁号隠轻醉不成乡风雨曽通夕莓苔有众芳落花如便去楼上有河梁
　　【三四倩甚】
　　夜饮
　　卜夜容衰鬓开筵属异方烛分歌扇泪雨送酒船香江海三年客乾坤百战场谁能辞酩酊淹卧剧清漳
　　【四语风味】
　　【附李花　李迳独来数愁情相与悬自明无月夜强笑欲风天减粉与园箨分香沾渚莲徐妃乆已嫁犹自玉为钿】
　　【附槿花　鷰体伤风力鸡香积露文殷鲜一相杂啼笑两难分月里宁无姊云中亦有君三清与仙岛何事亦离羣　中晩诗一以借影班衬去难就易方便法门】
　　七言律诗
　　锦瑟
　　锦瑟无端五十弦一弦一桂思华年荘生晓梦迷蝴蝶望帝春心托杜鹃沧海月明珠有泪蓝田日暖玉生烟此情可待成追忆只是当时已惘然
　　【总属影借】
　　促漏
　　促漏遥钟动静闻报章重叠杳难分舞鸾镜匣收残黛睡鸭香炉换夕熏归去岂知还向月梦来何处更为云南塘水暖蒲堪结两两鸳鸯护水纹
　　【浓郁结语佳】
　　隋宫
　　紫泉宫殿鏁烟霞欲取芜城作帝家玉玺不缘归日角锦帆应是到天涯于今腐草无萤火终古垂杨有暮鸦地下若逢陈后主岂宜重问后庭花
　　【隋炀荒于酒色故未有此二语】
　　二月二日
　　二月二日江上行东风日暖闻吹笙花须栁眼各无頼紫蝶黄蜂俱有情万里忆归元亮井三年从事亚夫营新滩莫悟游人意更作风檐雨夜声
　　筹笔驿
　　鱼鸟犹疑畏简书风云长为护储胥徒令上将挥神笔终见降王走传车管乐有才真不忝闗张无命欲何如他年锦里经祠庙梁父吟成恨有余
　　九成宫
　　十二层楼阆苑西平时避暑拂虹霓云随夏后双龙尾风逐周王八马蹄呉岳晓光连翠巇甘泉晩景上丹梯荔枝卢橘沾恩幸鸾鹊天书湿紫泥
　　【三四刺语思路极工末二语更显】
　　无题
　　昨夜星辰昨夜风画楼西畔桂堂东身无彩凤双飞翼心有灵犀一防通隔座送钩春酒暖分曹射覆蜡灯红嗟余聴鼓应官去走马兰台类转蓬
　　无题
　　来是空言去絶踪月斜楼上五更钟梦为逺别啼难唤书被催成墨未浓蜡照半笼金翡翠麝薫微度绣芙蓉刘郎已恨蓬山逺更隔蓬山一万重
　　飒飒东风细雨来芙蓉塘外有轻雷金蟾齧鏁烧香入玉虎牵丝汲井回贾氏窥帘韩掾少宓妃留枕魏王才春心莫共花争发一寸相思一寸灰
　　无题
　　相见时难别亦难东风无力百花残春蚕到死丝方尽蜡炬成灰泪始干晓镜但愁云鬓改夜吟应觉月光寒蓬山此去无多路青鸟殷勤为探防
　　【三四痛快不得以雅道律之】
　　碧城
　　碧城十二曲防干犀辟尘埃玉辟寒阆苑有书多附鹤女墙无树不栖鸾星沈海底当窻见雨过河源隔座防若是晓珠明又定一生长对水精盘
　　马嵬
　　海外徒闻更九州【邹衍云九州之外复有九州】他生未卜此生休空闻虎旅鸣宵柝无复鸡人报晓筹此日六军同驻马当时七夕笑牵牛如何四纪为天子不及卢家有莫愁
　　与同年李定言曲水闲话戏作
　　海鷰参差沟水流同君身世属离忧相携花下非秦赘对泣春天类楚囚碧草暗侵穿苑路珠帘不卷枕江楼莫惊五胜埋香骨地下伤春亦白头
　　题道靖院院在中条山故王顔中丞所置虢州刺史舍官居此今写真存焉
　　紫府丹成化鹤羣青松手植变龙文壶中别有仙家日岭上犹多隠士云独坐遗芳成故事褰帷旧貌似元君自怜筑室灵山下徒望朝岚与夕曛
　　【附对雪　旋扑珠帘过粉墙轻于栁絮重于霜已随江令夸琼树又入卢家妬玉堂侵夜可能争桂魄忍寒应欲试梅妆阙河冻合东西路肠防班骓送陆郎】
　　五言絶句
　　栁枝【有序】
　　栁枝洛中里娘也父饶好贾风波死湖上其母不念他儿子独命栁枝生十七年涂妆绾髻未尝竟已复起去吹叶嚼蕋调丝擫管作天海风涛之曲幽忆怨防之音居其旁与其家揖故往来者闻十年尚相与疑其醉眠梦物防不娉余従昆譲山比栁枝居为近他日春曽隂譲山下马栁枝南栁下咏余燕台诗栁枝惊问谁人有此谁人为是譲山谓曰此吾里中少年叔耳栁中手防长带结譲山为赠叔乞诗明日余比马出其巷栁枝了鬟毕妆抱立扇下风鄣一袖指曰若叔是【句】后三日邻当去溅裙水上以博山香待与郎俱过余诺之防所友有偕当诣京师者戏盗余卧装以先不果留雪中譲山至且曰东诸侯取去矣明年让山复东相背于戏上因寓诗以墨其故处云
　　花房与蜜脾蜂雄蛱蝶雌同时不同类那复更相思本是丁香树春条结始生玉作弹棊局中心亦不平栁枝井上蟠莲叶浦中干锦鳞与绣羽水陆有伤残
　　七言絶句
　　夜雨寄北
　　君问归期未有期巴山夜雨涨秋池何当共剪西牕烛却话巴山夜雨时
　　宿骆氏亭寄懐崔雍崔衮
　　竹坞无尘水槛清相思迢递隔重城秋隂不散霜飞晚留得枯荷聴雨声
　　寄令狐郎中
　　嵩云秦树乆离居双鲤迢迢一纸书休问梁园旧賔客茂陵秋雨病相如
　　汉宫词
　　青雀西飞竟未回君王长在集灵台侍臣最有相如渇不赐金茎露一杯
　　隋宫
　　乗兴南游不戒严九重谁省谏书函春风举国裁宫锦半作障泥半作帆
　　无题
　　紫府仙人号寳灯云浆未饮结成氷如何雪月交光夜更在瑶台十二层
　　为有
　　为有云屏无限娇凤城寒尽怕春宵无端嫁得金龟婿辜负香衾事早朝
　　夜半
　　三更三防万家眠露欲为霜月堕烟鬭防上床蝙蝠出玉琴时动倚窻弦
　　闺情
　　红露花房白蜜脾黄蜂紫蝶两参差春窻一觉风流梦却是同袍不得知
　　代赠
　　楼上黄昏欲望休玉梯横絶月中钩芭蕉不展丁香结同向春风各自愁
　　南朝
　　地险悠悠天险长金陵王气应瑶光休夸此地分天下只得徐妃半面妆
　　宫妓
　　珠箔轻明拂玉墀披香新殿鬭腰肢不须防尽鱼龙戏终遣君王怒偃师
　　有感
　　非闗宋玉有微辞却是襄王梦觉迟一自高唐赋成后楚天云雨尽堪疑
　　春光
　　日日春光鬭日光山城斜路杏花香防时心绪浑无事得及游丝百尺长
　　【可知肠已寸防】
　　过楚宫
　　巫峡迢迢旧楚宫至今云雨暗丹枫微生尽恋人间乐只有襄王忆梦中
　　【説意之过】
　　龙池
　　龙池赐酒敞云屏羯鼓声高众乐停夜半宴归宫漏永薛王沈醉夀王醒
　　嫦娥
　　云母屏风烛影深长河渐落晓星沈嫦娥应悔偷灵药碧海青天夜夜心
　　【其诗多以意胜】
　　凤
　　万里峰峦归路迷未判容彩借山鸡新春定有将雏乐阿阁华池两处栖
　　槿花
　　风露凄凄秋景繁可怜荣落在朝昏未央宫里三千女但保红顔莫保恩
　　【有刺】
　　暮秋独游曲江
　　荷叶生时春恨生荷叶枯时秋恨成深知身在情长在怅望江头江水声
　　【三四的是情语】
　　贾生
　　宣室求贤访逐臣贾生才调更无伦可怜夜半虚前席不问苍生问鬼神
　　夜冷
　　树绕池寛月影多村砧坞笛隔风萝西亭翠被余香薄一夜将愁向败荷
　　七夕
　　鸾扇斜分凤幄开星桥横过鹊飞回争将世上无期别换得年年一度来
　　柳公权
　　七言絶句
　　宫嫔
　　不忿前时忤主恩已甘寂寞守长门今朝却得君王顾重入椒房拭泪痕















　　唐诗镜巻四十九
　　钦定四库全书
　　唐诗镜卷五十
　　明　陆时雍　编
　　晚唐第二
　　杜牧【字牧之京兆人善属文太和二年举进士复举贤良方正拜殿中侍御史迁中书舍人刚直有竒节不为龊龊小谨敢论列大事时无有援者卒年五十初牧梦人告曰尔应名毕复梦书皎皎白驹字俄而炊甑裂牧曰不祥乃自为墓志悉取所为文章焚之有樊川集二十巻牧于诗情致豪迈人号为小杜云】五言古诗
　　题安州浮云寺楼寄湖州张郎中
　　去夏踈雨余同倚朱栏语当时楼下水今日到何处恨如春草多事与孤鸿去楚岸柳何穷别愁纷若絮
　　五言律诗
　　东都送郑处诲校书归上都
　　悠悠渠水清雨霁洛阳城槿堕初开艶蝉闻第一声故人容易去白髪等闲生此别无多语期君晦盛名
　　【四语浅趣】
　　【附题新竹　声破寒窻梦句佳】
　　七言律诗
　　懐钟陵旧游
　　十顷平湖堤栁合岸秋兰芷緑纎纎一声明月采莲女四面朱楼卷画帘白鹭烟分光的的微涟风定翠【徒兼切】斜晖更落西山影千步虹桥气象兼
　　【语气铮铮叠字三见】
　　初春雨中舟次和州横江裴使君见迎李赵二秀才同来因书四韵兼寄江南许浑先辈
　　芳草渡头微雨时万株杨栁拂波垂蒲根水暖鴈初浴梅径香寒蜂未知辞客倚风吟暗淡使君回马湿旌旗江南仲蔚多情调怅望春隂防首诗
　　同赵二十二访张明府郊居聨句
　　陶潜官罢酒缾空门掩杨花一夜风【牧】古调诗吟山色里无弦琴在月明中【嘏】逺檐高树宜幽鸟出岫孤云逐晩虹【牧】别后东篱数枝菊不知闲醉与谁同【嘏】
　　【附九日齐山登高　江涵秋影鴈初飞与客提壶上翠微尘世难逢开口笑菊花须挿满头归但将酩酊酬佳节不用登临恨落晖古往今来只如此牛山何必泪霑衣】
　　【附早鴈仙掌月明孤影过长门灯暗数声来】
　　七言絶句
　　题华清宫
　　长安廻望绣成堆山顶千门次第开一骑红尘妃子笑无人知是荔枝来
　　【似记事语】
　　游池州林泉寺金碧洞
　　袖拂霜林下石棱潺湲声防满溪氷携茶腊月游金碧合有文章病茂陵
　　【冷然清趣】
　　柳
　　数树新开翠影齐倚风情态被春迷依依故国樊川恨半掩村桥半拂溪
　　【愁绪漫烂】
　　赤壁
　　折防沈沙铁未销自将磨洗认前朝东风不与周郎便铜雀春深锁二乔
　　【第二语滞色未句响调】
　　泊秦淮
　　烟笼寒水月笼沙夜泊秦淮近酒家商女不知亡国恨隔江犹唱后庭花
　　寄扬州韩绰判官
　　青山隠隠水遥遥秋尽江南草木凋二十四桥明月夜玉人何处敎吹箫
　　斑竹筒簟
　　血染斑斑成锦纹昔年遗恨至今存分明知是湘妃泣何忍将身卧泪防
　　和严恽秀才落花
　　共惜流年留不得且环流水醉流杯无情红艶年年盛不恨凋零却恨开
　　【末语钟情之甚】
　　倡楼戏赠
　　细栁桥邉深半春缬衣帘里动香尘无端有寄闲消息背挿金钗笑向人
　　秋夕
　　银烛秋光冷画屏轻罗小扇扑流萤天阶夜色凉如水坐防牵牛织女星
　　【冷然情致坐防不若卧防佳】
　　宫词
　　监宫引出暂开门随例趋朝不是恩银钥却收金锁合月明花落又黄昏
　　遣懐
　　落魄江南载酒行楚腰肠防掌中轻十年一觉扬州梦占得青楼薄幸名
　　【情至语自耿耿】
　　叹花
　　自恨寻芳到已迟往年曽见未开时如今风摆花狼籍緑叶成隂子满枝
　　山行
　　逺上寒山石径斜白云深处有人家停车坐爱枫林晚霜叶红于二月花
　　【俏句】
　　闻角
　　晓楼烟槛出云霄景下林塘已寂寥城角为秋悲更逺护霜云破海天遥
　　【逺澹】
　　华清宫
　　零叶飜红万树霜玉莲开蘃暖泉香行云不下朝元阁一曲淋铃泪数行
　　【行云二字取高唐赋末正不必切语自堪咏】
　　客有卜居不遂薄游汧陇因题
　　海燕西飞白日斜天门遥望五陵家楼台深琐无人到落尽东风第一花
　　许秀才至辱李蕲州絶句问防酒之情因寄
　　有客南来话所思故人遥枉醉中诗暂因微疾须防酒不是欢情减旧时
　　登澧州驿楼寄京兆韦尹【尹曽典此郡】
　　一话涔阳旧使君郡人回首望青云政声长与江声在自到津楼日夜闻
　　【杜牧七言絶句婉转多情韵亦不乏此自刘梦得以后一人】
　　【附送隠者一絶　无媒径路草萧萧自古云林逺市朝公道世间唯白髪贵人头上不曽饶附赠别　多情却似总无情唯觉罇前笑不成蜡蠋有心还惜别替人垂泪到天明】
　　许浑【字仲晦丹阳人太和六年进士为太平县令后辟监察御史歴睦郢二州刺史有丁卯集二卷行于世】
　　五言律诗
　　早秋
　　遥夜泛清瑟西风生翠萝残萤委玉露早鴈拂金河高树晓还宻逺山晴更多淮南一叶下自觉老烟波
　　与裴秀才自越西归阻冻登丘山寺
　　春草越呉间心期旦夕还酒乡逢客病诗境遇僧闲倚棹氷生浦登楼雪满山东风不可待归鬓坐来斑
　　【六语景趣】
　　与侯春时同年南池夜话
　　芦苇暮修修谿禽上钓舟露凉花敛夕风静竹含秋素志应难契清言岂易求相欢一瓢酒明日醉西楼
　　【三四清索韵饶】
　　再寄殷尧藩秀才
　　直道知难用经年向水濵宅従栽竹贵家为买书贫就学多新客登朝尽故人蓬莱自有路莫羡武陵春
　　【语虽浅浅却有天致】
　　【附秋日赴阙题潼闗驿楼　红叶晩萧萧长亭酒一瓢残云归太华踈雨过中条树色随闗迥河声入海遥帝乡明日到犹自梦渔樵附寄契盈上人鴈来秋水濶鸦尽夕阳沈寄题商洛王隠居草阁平春水柴门掩夕阳送南陵李少府剑在心犹壮书穷鬓已斑语虽浅近致各自成】
　　七言律诗
　　凌歊台【当涂县西宋高祖筑今太平州】
　　宋祖凌歊乐未回三千歌舞宿层台湘潭云尽暮山出巴蜀雪消春水来行殿有基荒荠合寝园无主野棠开百年便作万年计嵒畔古碑空绿苔
　　咸阳城东楼
　　一上高城万里愁蒹葭杨栁似汀洲溪云初起日沈阁山雨欲来风满楼鸟下绿芜秦苑夕蝉鸣黄叶汉宫秋行人莫问当年事故国东来渭水流
　　【凌歊台咸阳东楼三四俱作仄调以取轻俊此其病与盛唐人好雄浑同雄浑则气易不清轻俊则格多不正诗家要道雅归中正】
　　宿望亭馆寄苏州一二同志
　　馆人稀夜自长姑苏城逺树苍苍江湖水落高楼迥河汉秋归广簟凉月转碧梧移鹊影露低红叶湿萤光西园诗侣应多思莫醉笙歌掩画堂
　　与张道士同访李隠君不遇
　　千岩万壑独携琴知在陵阳不可寻去辙已平秋草遍空斋长掩暮云深霜寒橡栗留山防月冷菰蒲散水禽唯有西隣张仲蔚坐来同怆别离心
　　【五六实景语气亦秀】
　　【附题舒女庙　山乐来迎去不言庙前高栁水禽喧绮罗无色雨侵帐珠翠有声风绕幡妆镜尚疑山月满寝屏犹认野花繁孤舟梦防行云散何限离心寄晓猿　五六晩甚】
　　【附骊山　闻説先王醉碧桃日华浮动鬰金袍风随玉辇笙歌迥云卷珠帘剑佩高凤驾北归山寂寂龙旟西幸水滔滔蛾眉没后巡游少瓦落宫墙见野蒿】
　　【附沧浪峡一声溪鸟暗云散万片野花流水香陪尚书崔公宴海榴堂风传鼓角霜侵防云卷旌旗月上楼谢病东归春耕旋搆金门客夜学兼修玉府书郊居风吹药蔓迷樵径雨暗芦花失钓船卧病病中送客难为别梦里还家不当归其中尽有好句第初唐七律风味最饶盛唐性情间出中晩専求声句故不及也】
　　七言絶句
　　缑山庙
　　王子求仙月满台玉笙清转鹤徘徊曲终飞去不知处山下碧桃春自开
　　秋日
　　琪树西风华簟秋楚云湘月忆同游高歌一曲掩明镜昨日少年今白头
　　雍陶【字国钧成都人太和八年进士大中间自国子毛诗博士出为简州刺史诗十卷】
　　七言絶句
　　天津桥春望
　　津桥春水浸红霞烟柳风丝拂岸斜翠辇不来金殿阁宫莺衔出上阳花
　　和孙明府懐旧山
　　五栁先生本在山偶然为客落人间秋来见月多归思自起开笼放白鹇
　　城西访友人
　　沣水桥边小路斜日高犹未到君家村原门巷多相似处处春风枳殻花
　　【风味自佳】
　　魏扶
　　七言絶句
　　大中初知礼闱入贡院因题此诗
　　梧桐叶落满庭隂锁闭朱门试院深曽是当年辛苦地不将今日负前心
　　【言可翼世】
　　刘得仁【贵王之子自开成至大中三朝昆弟俱显得仁苦于诗出入举场三十年卒无成诗一巻】
　　七言絶句
　　悲老宫人
　　白髪宫娃不解悲满头犹自挿花枝曽缘玉貌君王宠准拟人防似旧时
　　【自宠复自怜】
　　【附姚鹄玉真观防赵尊师不遇　羽客朝元昼掩扉林中一径雪中微松隂绕院鹤相对山色满楼人未归尽日独思风驭返寥天防望野云飞凭高目防无消息自醉自吟愁落晖】
　　马戴【字虞臣防昌中为太学博士宣宗大中初为李司空幕下书记以正言斥贬为龙阳尉诗一巻】
　　五言律诗
　　山行偶作
　　缘危路忽穷投宿值樵翁鸟下山含暝蝉鸣露滴空石门斜月入云窦暗泉通寂寞生幽思心疑旧隠同
　　送栁秀才往连州防弟
　　离人非逆旅有弟谪连州楚雨霑猿暮湘云拂鴈秋兼葭行广泽星月棹寒流何处江闗鏁风涛阻客愁
　　【琢链】
　　江行留别
　　呉楚半秋色渡江逢苇花云侵帆影尽风逼鴈行斜返照开岚翠寒潮荡浦沙余将何所往海峤拟营家
　　【响句】
　　早发故园
　　语别在中夜登车离故乡曙钟寒出寺残月迥凝霜风栁条多折沙云气尽黄行逢海西鴈零落不成行
　　【四语链】
　　送僧归金山寺
　　金陵山色里蝉急向秋分迥寺横洲岛归僧渡水云夕阳依岸尽清磬隔潮闻遥想禅林下鑪香带月焚
　　送人游蜀
　　别离杨栁陌迢递蜀门行若聴清猿后应多白髪生虹蜺侵栈道风雨杂江声过尽愁人处烟花是锦城
　　【结语足慰】
　　同荘秀才宿镇星观
　　的的星河落霑苔复洒松湿光微泛草石翠澹揺峰野观云和月秋城漏间钟知君亲此境九陌少相逄【附鲍防员外见寻因书情呈赠　少小为儒不自强如今懒复见侯王擥镜已知身渐老买山将作计偏长荒凉鸟兽同三径撩乱琴书共一牀犹有郎官来问疾时人莫道我佯狂】
　　五言徘律
　　送顾少府之永康
　　婺女星边去春生即有花寒闗云复雪古渡草连沙宿次呉江晩行侵日徼斜官传梅福政县顾赤松家烧起明山翠潮回动海霞清高宜阅此莫叹近天涯
　　送和北虏使
　　路始隂山北迢迢雨雪天长城人过少砂碛马难前日入流沙际隂生瀚海边刀镮向月动旌纛冒霜悬逐兽孤围合交兵一箭传穹庐移冒顿烽火絶祁连汉将行持节胡儿坐控明妃的回面南送使君旋
　　送册东夷王使
　　越海传金册华夷礼命行片防秋色动万里信潮生日映孤舟出沙连絶岛明翳空翻大鸟飞雪洒长鲸旧鬓回应改遐荒梦易惊何当理风楫天外问来程
　　送僧归闽中旧寺
　　寺隔海山遥帆前落叶飘断猨通楚塞惊鹭出兰桡星月禅波岛烟萝度石桥钟声催野饭秋色落寒潮旧社人多老闲房树半凋空林容病士嵗晩待相招
　　七言絶句
　　出塞词
　　金带连环束战袍马头冲雪度临洮巻旂夜刼单于帐乱斫胡儿缺寳刀
　　赵嘏【字承袩山阳人防昌三年进士大中间仕至渭南尉冇渭南集三巻又编年诗二巻并传】
　　七言律诗
　　长安秋望
　　云物凄凉拂曙流汉家宫阙动高秋残星防防鴈横塞长笛一声人倚楼紫艶半开篱菊静红衣落尽渚莲愁鲈鱼正美不归去空戴南冠学楚囚
　　【三四景色歴寂意象白成】
　　长安月与友人语故山
　　宅邉秋水浸苔矶日日持竿去不归扬栁风多潮未落蒹葭霜落鴈初飞重嘶匹马吟红叶却聴疎钟忆翠微今夜秦闗满城月故人相见一沾衣
　　七言絶句
　　东亭栁
　　拂水斜烟一万条防随春色醉河桥不知别后谁攀折犹自风流胜舞腰
　　薛能【字大拙汾州人防昌三年进士累官都官刑部员外郎后为京兆尹徙徐州节度使移镇武昌为贼所杀集十巻】
　　七言絶句
　　中秋旅舍书懐
　　云巻庭虚月逗空一方秋草尽鸣虫是时兄弟正南北黄叶满阶来去风
　　铜雀台
　　魏帝当时铜雀台黄花深映棘丛开人生富贵须回首此地岂无歌舞来
　　【语落题外】
　　李中
　　五言律诗
　　泉
　　潺潺青嶂底来处一何长漱石苔痕滑侵松鹤梦凉泛花穿竹坞防月下莲塘想得归何处天涯助茫【三四免俗如春日野望暖风医病草甘雨洗荒村句虽琢雅趣似少竹窻秋睡美荻浦夜渔寒上句佳】
　　七言律诗
　　送姚端秀才游毘陵
　　毘陵嘉景太湖边才子经游称少年风弄青帘沽酒市月明红袖采莲船若耶罨画应相似【若耶溪名在毘陵】越岫呉峰尽接连此去高吟须早返广寒丹桂莫迁延
　　【三四风味絶胜】
　　【附留题胡参卿秀才幽居　竹荫庭除藓色浓道心安逸寂寥中扣门时有栖禅客漉酒多招采药翁江近好聴菱芡雨径香偏爱蕙兰风我慙名宦犹拘束脱屣心情未得同】
　　七言絶句
　　春闺辞
　　尘昏菱鉴懒修容双脸桃花落尽红玉色梦归残烛在晓莺窻外啭梧桐
　　思胊阳春游感旧寄柴司徒
　　南陌风和舞蝶狂惜春公子恋斜阳高歌饮罢将回辔衣上花兼百草香
　　【末语风味】
　　孟迟【字升之平昌人防昌及第诗一巻】
　　七言絶句
　　长信宫
　　君恩已尽欲何归犹有残香在舞衣自恨身轻不如燕春来还绕御帘飞
　　闺情
　　山上有山归不得湘江暮雨鹧鸪飞蘼芜亦是王孙草莫遣春香送客衣
　　项斯【字子迁江东人防昌三年及第授丹徒县尉卒于任所斯于寳厯开成之际声价特甚为张水部所知集一巻传尚书杨敬之雅爱其诗所至称之】
　　五言律诗
　　和李中丞醉中期王徴君月夜同游浐水旧居
　　醉后情俱逺难忘素浐间照花深处月当户旧时山事想同清话欢期一破顔风流还爱竹此夜尚思闲
　　【三四澹语佳】
　　【附宿胡氏溪亭客来因月宿林势向山移语有微致】
　　李邺
　　七言律诗
　　碧浔宴上有懐知已
　　荻花芦叶满溪流一簇笙歌在水楼金管曲长人尽醉玉簪恩重独生愁女萝力弱难逢地桐树心孤易感秋莫怪当欢却惆怅全家欲上五湖舟
　　陈陶【字嵩伯番阳人武宣间自称三教布衣好游学善天文长于雅颂有文録十巻传丽情集云严宇牧豫章陈陶隠西山操行清洁宇欲挠之遣小妓莲花往侍焉陶殊不采妓乃献诗求去云莲花为号玉为腮珍重尚书遣妾来处士不生巫峡梦虚劳神女下阳台后人移其事为陈图南非也】
　　七言絶句
　　陇西行
　　誓扫匈奴不顾身五千貂锦丧胡尘可怜无定河边骨犹是深闺梦里人
　　【此诗不减盛唐第格力稍下耳】



　　唐诗镜巻五十
　　钦定四库全书
　　唐诗镜巻五十一
　　明　陆时雍　编
　　晩唐第三
　　温庭筠【本名岐字飞卿并州祁人彦博之后少敏悟工为辞章与李商隠皆有诗名时号温李然薄于行多作侧词艶曲数举不第大中末上书千言执政鄙其人授方山尉徐商署为巡官徐败遂废一云开成中庭筠才名籍甚然不拘细行以文为质识者鄙之执政有奏庭筠搅扰埸屋谪方城令有诗集五巻汉南真稿十巻握兰金筌等集并传】
　　【庭筠诗如浪蕋浮花初无根蒂丽而浮者伤其质矣】
　　五言古诗
　　西洲词
　　悠悠复悠悠昨日下西洲西洲风色好遥见武昌楼武昌何鬰鬰侬家定无匹小妇被流黄登楼抚瑶瑟朱弦繁复轻素手直凄清一弹三四解掩抑似含情南楼登且望西江广复平艇子揺两桨催过石头城门前乌桕树惨澹天将曙鸂飞复还郎随早帆去回头语同伴定复负情侬去帆不安幅作底使西风他日相寻索莫作西洲客西洲人不归春草年年碧
　　【稍傍梁语了无真绪】
　　江南曲
　　妾家白苹浦日上芙蓉檝轧轧揺浆声移舟入茭叶溪长茭叶深作底难相寻避郎郎不见鸂自浮沈拾萍萍无根采莲莲有子不作浮萍生宁为藕花死岸傍骑马郎乌防紫游缰含愁复含笑回首问横塘妾住金陵浦门前朱雀航流苏持作帐芙蓉持作梁出入金犊幰兄弟侍中郎前年学歌舞定得郎相许连娟眉绕山依约腰如杵凤管悲若咽鸾娇欲语扇薄露红铅罗轻压金缕明月西南楼珠帘玳瑁钩横波巧能笑弯蛾不识愁花开子留树草长根依土上闻金沟逺底事归郎许不学闺中妇朝朝泪如雨
　　【西洲词江南曲情致散漫古词当不如是】
　　和沈参军招友生观芙蓉池
　　桂栋坐清晓瑶瑟商凤丝况闻楚泽香适与秋风期遂従棹萍客静笑烟草湄倒影回澹荡愁红媚涟漪湘茎乆鲜涩宿雨増离披而我江海意楚游动梦思北渚水云叶南塘烟雾枝岂亡台树芳独与鸥鸟知珠坠鱼迸浅影多鳬泛迟落英不可攀返照昏澄陂
　　烧歌
　　起来望南山山火烧山田微红乆如灭短熖复相连差差向岩石冉冉凌青壁低随回风尽逺照檐茆赤隣翁能楚言倚锸欲潸然自言楚越俗烧畬为早田豆苗虫促促篱上花当屋废栈豕归栏广场鸡啄粟新年春雨晴处处赛神声持钱就人卜敲瓦隔林鸣卜得山上卦归来桑枣下吹火向白茅腰镰映頳蔗风驱槲叶烟槲树连平山迸星拂霞外飞烬落堦前仰面呻复嚏鸦娘呪丰嵗谁知苍翠容尽作官家税
　　【语绪棼如】
　　七言古诗
　　春晓曲
　　家临长信往来道乳燕双双拂烟草油壁车轻金犊肥流苏帐晓春鸡早笼中娇鸟暖犹睡帘外落花闲不扫衰桃一树近前池似惜红顔镜中老
　　【声调作娇】
　　春愁曲
　　红丝穿露珠帘冷百尺哑哑下纎绠逺翠愁山入卧屏两重云母空烘影凉簪坠髪春眠重玉兔氤氲栁如梦锦叠空床委坠红飔飔扫尾双金凤蜂喧蝶驻戏悠扬栁拂赤栏纎草长觉后梨花委平绿春风和雨吹池塘
　　晩归曲
　　格格水禽飞带波孤光斜起夕阳多湖西山浅似相笑菱刺惹衣攒黛蛾青丝系船向江木兰芽出土呉江曲水极晴揺泛灔红草平春染烟绵緑玉鞭骑马杨叛儿刻金作凤光参差丁丁暖漏滴花影催入景阳人不知弯堤弱林遥相瞩雀扇团团掩香玉莲塘艇子归不得柳暗桑秾闻布谷
　　【道情处在意似之间】
　　湘东夜宴曲
　　湘东夜宴金貂人楚女含情娇翠嚬玉管将吹挿钿带锦嚢斜拂双麒麟重城漏防孤防去惟恐琼籖报天曙万户沈沈碧树圆云飞雨散知何处欲上香车俱脉脉清歌响断银屏隔堤外红尘蜡炬归楼前澹月连江白
　　夜宴謡
　　长钗坠髪双蜻蜓碧尽山斜开画屏虬须公子五侯客一饮千钟如建瓴鸾咽妖唱圆无节眉敛湘烟袖回雪清夜恩情四座同莫令沟水东西别亭亭蜡泪香珠残暗露晓风罗幕寒飘飖防带俨相次二十四枝龙画竿裂管萦弦共繁曲芳樽细浪倾春醁高楼客散杏花多脉脉新蟾如瞪目
　　锦城曲
　　蜀山攅黛留晴雪簝笋蕨芽萦九折江风吹巧翦霞绡花上千枝杜鹃血杜鹃飞入岩下丛夜叫思归山月中巴水漾情情不尽文君织得春机红怨魄未归芳草死江头学种相思子树成寄与望乡人白帝荒城五十里
　　【闲情野况缭绕如一梦中】
　　兰塘词
　　塘水汪汪鳬唼喋忆上江南木兰檝绣颈金须荡倒光团团皱绿鸡头叶露凝荷巻珠净圆紫菱刺短浮根纒小姑归晩红妆浅镜里芙蓉照水鲜东沟潏潏劳回首欲寄一杯琼液酒知道无郎却有情长教月照相思栁
　　【深着语浅着情是温家本色】
　　堂堂曲
　　钱塘岸上春如织淼淼寒潮带晴色淮南游客马连嘶碧草迷人归不得风飘客意如吹烟纎指勤伤鴈弦一曲堂堂红烛筵长鲸泻酒如飞泉
　　【寡趣】
　　谢公墅歌
　　朱雀航南绕香陌谢郎东墅连春碧鸠眠高栁日方融绮榭飘飖紫庭客文楸方罫花参差心阵未成星满池四座无喧梧竹静金蝉玉柄俱持頥对局含情见千里都城已得长蛇尾江南王气系踈襟未许苻坚过淮水【心阵语竒趣　雅丽二道各有所宜作谢公墅诗须平林旷野淡淡疎疎如庭筠此诗渭之不韵】懊恼曲
　　藕丝作线难胜针蘂粉染黄那得深玉白兰芳不相顾青楼一笑轻千金莫言自古皆如此健剑刜钟铅绕指三秋庭绿尽迎霜唯有荷花守红死庐江小吏朱斑轮栁缕吐芽香玉新两股金钗已相许不令独作空成尘悠悠楚水流如马恨紫愁红满平野野土千年怨不平至今烧作鸳鸯瓦
　　【末二语最竒丽　庭筠诗祗欲词色相当不必定情何似】
　　张静婉采莲歌【并序】
　　静婉羊偘妓也其容絶世偘自为采莲二曲今乐府所存失其故意因歌以俟采诗者事具载梁史
　　兰膏坠髪红玉春燕钗拖颈抛盘云城邉杨栁向娇晩门前沟水波粼粼麒麟公子朝天客珂马珰珰渡春陌掌中无力舞衣轻剪断鲛绡破春碧抱月飘烟一尺腰麝脐龙髓怜娇娆秋罗拂水碎光动露重花多香不销鸂交交塘水满绿芒如粟莲茎短一夜西风送雨来粉痕零落愁红浅船头折藕丝暗牵藕根莲子相留连郎心似月月未缺十五十六清光圆
　　【语极娇艶之致末数语更复风骚　麒麟公子四句属何要】
　　鸡鸣埭曲
　　南朝天子射雉时银河耿耿星参差铜壶漏断梦初觉寳马尘高人未知鱼跃莲东荡宫沼蒙蒙御栁悬栖鸟红妆万户镜中春碧树一声天下晓盘踞势穷三百年朱方杀气成愁烟彗星拂地浪连海战鼓渡江尘涨天绣龙画雉填宫井野火风驱烧九鼎殿巢江燕砌生蒿十二金人霜炯炯芊绵平绿防城基暖色春容荒古陂宁知玉树后庭曲留待野棠如雪枝
　　罩鱼歌
　　朝罩罩城南暮罩罩城西两桨鸣幽幽莲子相高低持罩入深水金鳞火如手鱼尾迸圆波千珠落缃藕风飔飔雨离离菱尖刺鸂飞水连网眼白如影淅沥篷声寒防微楚岸有花花葢屋金塘柳色前溪曲悠溶杳若去无穷五色澄潭鸭头緑
　　【翠色欲滴】
　　湖隂词
　　祖龙黄须瑚鞭铁骢金面青连钱虎髯拔剑欲成梦日压贼营如血鲜海旗风急惊眠起甲重光揺照湖水苍黄追骑尘外归森索妖星阵前死五陵愁碧春萋萋灞川玉马空中嘶羽书如电入青锁雪腕如捶催画鞞白虬天子金煌铓高临帝座回龙章呉波不动楚山晩花压防干春昼长
　　塞寒行
　　燕弓劲霜飞瓦朴簌寒雕睇平野一防黄尘起鴈喧白龙堆下千蹄马河源怒浊风如刀剪防朔云天更高晩出榆闗逐征北惊沙飞迸冲貂袍心许凌烟名不灭年年锦字伤离别防毫一画竟何荣空使青楼泪成血
　　五言律诗
　　中书令裴公挽歌词
　　箭下妖星落风前杀气回国香荀令去楼月庾公来玉玺终无虑金縢竟不开空嗟荐贤路芳草满燕台
　　商山早行
　　晨起动征铎客行悲故乡鸡声茅店月人迹板桥霜槲叶落山路枳花明驿墙因思杜陵梦鳬鴈满回塘
　　【三四太似逼削至渚宫晩春鳬鴈野塘水牛羊春草烟更为少味矣】
　　偶题
　　孔雀眠高阁樱桃拂短檐画明金冉冉筝语玉纎纎细雨无妨烛轻寒不触帘欲将红锦段因梦寄江淹
　　春日野行
　　骑马踏烟莎青春奈怨何蝶翎朝粉尽鸦背夕阳多栁艶欺芳带山愁萦翠蛾别情无处説方寸是星河
　　【末语巧思】
　　【附初秋寄友人　闲梦正悠悠凉风生竹楼夜琴知欲雨晓簟觉新秋独鸟楚山逺一蝉闗树愁慿将离别恨江外问同游】
　　【附早秋山居果落见猿过叶干闻鹿行送洛阳主簿槲叶晓迷路枳花春满庭栁古三春色莺偷百鸟声语俱佳】
　　七言律诗
　　七夕
　　鹊归燕去两悠悠青琐西南月似钩天上嵗时星右转世间离别水东流金风入树千门夜银汉横空万象秋苏小横塘通桂檝未应清浅隔牵牛
　　春暮宴罢寄宋夀先辈
　　斜掩朱门花外钟晓莺时节好相逢牕间桃蘂宿妆在雨后牡丹春睡浓苏小风姿迷下蔡马卿才调似临邛谁怜芳草生三径参佐桥西陆士龙
　　寒食前有懐
　　万物鲜华雨乍晴春寒寂歴近清明残芳荏苒双飞蝶晓睡朦胧百啭莺旧侣不归成独酌故园虽在有谁耕悠然更起严滩恨一宿东风蕙草生
　　囘中作
　　苍莽寒空逺色愁呜呜戍角上高楼呉姬怨思吹双管燕客悲歌动五侯千里闗山边草暮一星烽火朔云秋夜来霜重西风起陇水无声冻不流
　　偶游
　　曲巷斜临一水间小门终日不开闗红珠斗帐樱桃熟金尾屏风孔雀闲云髻防迷芳草蝶额黄无限夕阳山与君便是鸳鸯侣休向人间觅往还
　　宿杜城亡友李羽处士故墅【一作里】
　　栁不成丝草带烟海槎东去鹤归天愁肠防处春何限病眼开时月正圆花若有情还怅望水应无事莫潺湲终知此恨难消遣辜负南华第二篇
　　经旧游
　　珠箔金钩对防桥昔年于此见娇娆香灯怅望飞琼鬓凉月勤碧玉箫屏倚故牕山六扇栁垂寒砌露千条壊墙经雨苍苔遍拾得当时旧翠翘
　　题韦筹博士草堂
　　晏先生已白头不随鸳鹭狎羣鸥元卿谢免开三径平仲朝归卧一裘醉后独知殷甲子病来犹作晋春秋沧浪未濯尘缨在野水无情处处流
　　【庭筠七律丽色新声相逼而就此已不求格力】
　　和道溪君别业
　　积润初销碧草新凤阳晴日带雕轮丝飘弱栁平桥晩雪防寒梅小院春屏上楼台陈后主镜中金翠李夫人花房透露红珠落蛱蝶双飞护粉尘
　　【三四风味絶佳】
　　题李处士幽居
　　水玉簮头白角巾瑶琴寂歴拂轻尘浓隂似帐红薇晩细雨如烟碧草春隔竹见笼疑有鹤卷帘防画静无人南山自是忘年友谷口徒称郑子真
　　马嵬驿
　　穆满曾为物外游六龙经此暂淹留返魂无騐青烟灭埋血空生碧草愁香辇却归长乐殿晓钟还下景阳楼甘泉不复重相见谁道文成是故侯
　　宿云际寺
　　白葢微云一迳深东风弟子逺相寻苍苔路熟僧归寺红叶声干鹿在林高阁清香生静境夜堂踈磬发禅心自従紫桂岩前别不见南能直至今
　　【四语佳絶】
　　老君庙
　　紫气氤氲捧半岩莲峯仙掌共巉巉庙前晩色连寒水天外斜阳带逺帆百二闗山扶玉座五千文字閟瑶缄自怜金骨无人识知有飞龟在石函
　　【五六担当】
　　春日将欲束归寄新及第苗绅先辈
　　防年辛苦与君同得防悲欢尽是空犹喜故人先折桂自怜羇客尚飘蓬三春月照千山道十日花开一夜风知有杏园无路入马前惆怅满枝红
　　【六句佳絶】
　　五言排律
　　洞户
　　洞戸连珠网方防隠碧浔烛盘烟坠烬帘压月通隂粉白仙郎署霜清玉女砧醉乡高窈窈棊阵静愔愔素手琉璃扇髫玳瑁簪昔邪防寄迹栀子咏同心树列千秋胜楼悬七夕针旧词翻白纻新赋换黄金唳鹤调蛮鼓惊蝉应寳琴舞疑繁易度歌转断难寻露委花相妬风欹栁不禁桥弯双表迥池涨一篙深清跸传恢囿黄旗幸上林神鹰参翰苑天马破蹄涔武库方题品文园有好音朱茎殊菌蠢丹桂欲萧森黼帐回瑶席华灯对锦衾画图惊走兽书帖得来禽河曙秦楼映山晴魏阙临緑囊逢赵后青鏁见王沈任达嫌孤愤踈慵倦九箴若为南遁客犹作卧龙吟
　　【爽气清音扫除尘闷】
　　寄渚宫遗民里生
　　栁弱河堤曲篱踈水巷深酒阑初促席歌罢欲分襟波月欺华烛汀云润故琴镜清花并蔕牀冷簟连心荷畳平桥闇萍稀败舫沈城头五通鼓牕外万家砧异县鱼投浪当年鸟共林八行书未灭千里梦难寻未肯暌良愿空期嗣好音他时因咏作犹得比南金
　　五言絶句
　　涧碧驿晓思
　　香灯伴残梦楚国在天涯月落子规歇满庭山杏花
　　七言絶句
　　长安春晩
　　曲江春半日迟迟正是王孙怅望时杏花落尽不归去江上东风吹栁丝
　　元处士池上
　　蓼穗菱丛思蟪蛄水萤江鸟满烟蒲愁红一片风前落池上秋波似五湖
　　车驾西游因而有作
　　宣曲长阳瑞气凝上林狐兎待秋鹰谁将词赋随雕辇寂寞相如卧茂陵
　　弹筝人
　　天寳年中事玉皇曽将新曲教宁王钿蝉金鴈今零落一曲伊州泪万行
　　瑶瑟怨
　　氷簟银床梦不成碧天如水夜云轻鴈声逺过潇湘去十二楼中月自眀
　　夏中病痁作
　　山鬼扬威正气愁便辞珍簟袭狐裘西牕一夕悲人事圆扇无情不待秋
　　【庭筠数絶悠裕不迫意味尽佳】
　　经故翰林袁学士居
　　剑逐惊波玉委尘谢安门下更何人西州城外花千树尽是羊昙醉后春
　　【春字最楚花时对此倍为惨然】
　　李频【字徳新睦州人宣宗大中八年进士调秘书郎官员外郎除建州刺史频治建以礼法化下更布教条建頼以安卒于永乐州为立祠黎山嵗祀之至宋锡王封有集一巻】
　　五言律诗
　　送人游呉
　　楚田开雪后草色与君防积水浮春气深山滞雨寒毘陵孤月出建业一钟残为把乡书去因收别泪难
　　【三四语气佳】
　　七言絶句
　　春日旅舍
　　未识东西南北路青春白日坐销难如何一别故园后五度花前五处防
　　【末语足伤】
　　闻金吾妓唱梁州
　　闻君一曲古梁州惊起黄云塞上愁秦女树前花正发北风吹落满城秋
　　【气格絶似盛唐】
　　赠泾州王侍御
　　一旦天书下紫微三年旌斾陇云飞塞门无事春空到边草青青战马肥
　　李羣玉【字又山澧州人大中间诣阙上表宰相崔铉进其诗以处士除文馆校书郎唐艺文志云裴休观察湖南厚延致之及为相以诗论荐授校书郎有诗三巻后集五巻并行】
　　七言律诗
　　杜丞相悰筵中赠美人
　　裙拖六幅潇湘水髻挽巫山一片云貌态祗应天上有歌声岂合世间闻胸前瑞雪灯斜照眼底桃花酒半醺不是相如怜赋客肯教容易见文君
　　【起二语絶耸五句俚气】
　　湘隂江亭寄友人
　　湘岸初晴淑景迟风光正是客愁时幽花暮落骚人水芳草春深帝子祠往事隔年如过梦旧游回首漫劳思烟波自此扁舟去酌酒聫文杳未期
　　黄陵庙
　　小孤洲北浦云边二女明妆共俨然野庙向江春寂寂古碑无字草芊芊东风日暮吹芳芷落日山深哭杜鹃犹似含颦望巡狩九嶷愁黛隔湘川
　　李郢【字楚望大中进士为藩镇従事终于侍御史又按九国志郢长安人唐末避乱岭表集一巻】
　　七言律诗
　　钱塘青山题李隠居西斋
　　小隠西亭为客开翠萝深处遍青苔林间扫石安棋局岩下分泉递酒杯兰叶露光秋月上芦花风起夜潮来湖山绕屋犹嫌浅欲棹渔舟近钓台
　　司马礼【大中时人工诗时称为先辈】
　　七言絶句
　　宫怨
　　栁色参差掩画楼晓莺啼送满宫愁年年花落无人见空逐春泉出御沟
　　刘驾【字司南江东人大中时官国子博士】
　　五言古诗
　　曲江春霁
　　宿雨洗秦树旧花如新开池边草未干日照人马来马蹄踏流水渐渐成尘埃鸳鸯不敢下飞绕岸东西此地喧仍旧归人亦满街
　　战城南
　　城南征战多城北无饥鸦白骨马蹄下谁言皆有家城前水声苦倐忽流万古莫争城外城城里终闲土
　　【三四语苦末二语警】
　　寄逺
　　雪花岂结子徒满连理枝嫁与征人妻不得长相随去年君防行贱妾是新归别早见未熟入梦无定姿悄悄空闺中蛩声绕罗帷得书喜犹甚况复见君时
　　【有真语】
　　早行
　　马上续残梦马嘶时复惊心孤多所虞僮仆近我行栖禽未分散落月照古城莫羡居者闲冢边人已耕
　　【马上续残梦最佳末语带感懐】
　　上马叹
　　羸马行迟迟顽童去我逺时时一回顾不觉白日晩路傍豪家宅楼上红妆满十月庭花开花前吹玉管君当未贵日岂不常屯蹇如何见布衣忽若尘入眼布衣岂常贱世事车轮转
　　五言絶句
　　筑台词【汉武筑通天役者苦之】
　　前杵与后杵筑城声不住我愿筑更高得见秦王墓
　　七言絶句
　　长门怨
　　御泉长绕凤凰楼只是恩波别处流闲折舞衣归未得夜来砧杵六宫秋
　　杜荀鹤【字彦之池州人早有诗名累举不第大中间进士迁主客员外郎天祐初卒自号九华山人有唐风集三巻或云牧之妾有娠出嫁卿士杜筠生荀鹤】
　　五言律诗
　　春宫怨
　　早被婵娟误欲妆临镜慵承恩不在貌教妾若为容风暖鸟声碎日高花影重年年越溪女相忆采芙蓉
　　【三四善怨五六缛绣语】
　　【附送陈昈归麻川　麻川清见底似入武陵溪两岸山相向三春鸟乱啼酒旗和栁动僧屋似云齐即此吾乡路懐君梦不迷】
　　七言絶句
　　旅舍遇雨
　　月华星彩坐来收岳色江声暗结愁半夜灯前十年事一时和雨到心头
　　【语格卑甚】
　　储嗣宗【大中十三年进士及第】
　　五言律诗
　　春游望仙谷
　　清无车马尘深洞百花春鸡犬疑沾药耕桑似避秦登山采樵路临水浣纱人若得心无事移家便卜邻
　　经故人旧居
　　万里访遗尘莺声泪湿巾古书无主散废宅与山邻宿草风悲夜荒村月吊人凄凉问残栁今日为谁春
　　七言絶句
　　小楼
　　松杉风外乱山青曲几焚香对石屏空忆去年春雨后燕泥时汚太经
　　曹邺【字邺之桂州人常为四怨三愁五情诗为舍人韦慤所知力荐于主司大中时登进士第官洋州刺史集三巻】
　　五言古诗
　　洛原西望
　　筑城畏不坚城坚心自毁秦树满平原秦人不居此犹为泣路者无力报天子
　　城南野居寄知已
　　奔走未到我在城如在村出门既无意岂如常闭门作诗二十载阙下名不闻无人为开口君子独有言身为苦寒士一笑亦感恩慇懃中途上勿使车无轮
　　【起四语真趣不俗】
　　从天平节度使游平流园
　　池塘静于寺俗事不到眼下马如在山令人忽踈散明公有高思到此遂长返乗兴挈一壶折荷以为盏入竹藤似虵侵墙水成藓幽鸟不识人时来拂冠冕沿流路若穷及行路犹逺洞中已云夕洞口天未晩自怜不羁者写物性常简翻愁此兴多引得嵇康嬾
　　始皇陵下作
　　千金买鱼灯泉下照狐兎行人上陵过却吊扶苏墓累累圹中物多于养生具若使山可移应将秦国去舜殁虽在前今犹未封树
　　【语多警切】
　　代罗敷诮使君
　　常言爱嵩山别妾向东京朝来见人説却知在石城未必菖蒲花只向石城生自是使君眼见物皆有情麋鹿同上山莲藕同在泥莫学天上日朝东暮还西
　　【慧心钝口】
　　风人体
　　出门行一步形影便相失何况大堤上骢马如箭疾夜夜如织妇寻思待成疋郎只不在家在家亦如出将金与卜人谲道逺行吉念郎缘底事不具天与日
　　弃妇
　　嫁来未曽出此去长别离父母亦有家羞言何以归此日年且少事姑常有仪见多自成丑不待顔色衰
　　七言律诗
　　题濮庙
　　晓祭瑶斋夜扣钟鼇头风起浪重重人间直有仙桃种海上应无肉马踪赤水梦沈迷象防翠华恩防泣芙蓉不知皇帝三宫驻始向人间着衮龙
　　送进士下第归南海
　　数片红霞映夕阳揽君衣袂更移觞行人莫叹碧云晩上国每年春草芳雪过蓝闗寒气薄鴈囘湘浦怨声长应无惆怅沧浪逺十二玉楼非我乡
　　五言絶句
　　早起
　　月堕沧浪西开门树无影此时归梦阑立在梧桐井
　　古莫买妾行
　　千扇不当路未似开一门若遣绿珠丑石家应尚存
　　四怨三愁五情诗十二首【并序】
　　鬰于内者怨也阻于外者愁也犯于性者情也三者有一贼于前必为颠为沴为蚤死人邺専仁谊乆矣有举不得用心恐中【去声】斯物殒天命幸未死间作四怨三愁五情以望诗人救
　　一怨
　　美人如新花许嫁还独守岂无青铜镜终日自疑丑
　　二怨
　　庭花已结子岩花犹防色谁令生处逺用尽春风力
　　三怨
　　短鬟一如螓长眉一如蛾相共棹莲舟得花不如他
　　四怨
　　手推呕哑车朝朝暮暮耕未曽分得谷空得老农名
　　一愁
　　逺梦如水急白髪如草新归期待春至春至还送人
　　二愁
　　涧草短短青山月朗朗明此夜目不掩屋头鸟啼声
　　三愁
　　别家鬓未生到城鬓似髪朝朝临川望灞水不入越
　　一情
　　东西是长江南北是官道牛羊不恋山只恋山中草
　　二情
　　阿娇生汉宫西施住南国専房莫相妬各自有顔色
　　三情
　　蛱蝶空中飞夭桃庭中春见他夫妇好有女初嫁人
　　四情
　　槟榔自无柯椰叶自无隂常羡庭边竹生笋高于林
　　五情
　　野雀空城饥交交复飞飞勿怪官仓粟官仓无空时
　　甲第
　　游人未入门花影出门前将军来此住十里无荒田
　　庭草
　　庭草根自浅造化无遗功低囘一寸心不敢怨春风
　　乐府体
　　莲子房房嫩菖蒲叶叶齐共结池中根不厌池中泥
　　筑城
　　郎有蘼芜心妾有芙蓉质不辞嫁与郎筑城无休日筑人非筑城围秦岂围我不知城上土化作宫中火
　　七言絶句
　　早秋宿田舍
　　涧草踈踈萤火光山月朗朗枫树长南村犊子夜声急应是栏边新有霜
　　刘沧【字蕴灵鲁人大中八年进士调华原尉迁龙门令】
　　七言律诗
　　与重幽上人话旧
　　云飞天末水空流省与师同别异州庭树蝉声初入夏石牀苔色防经秋灯微静室生乡思月上严城话旅游自喜他年接巾舄沧浪地近虎溪头
　　寄逺
　　西园杨栁暗惊秋寳瑟朱弦结逺愁霜落鴈声来紫塞月明人梦在青楼蕙心迢递湘云暮兰思萦回楚水流锦字织成添别恨闗河万里路悠悠

　　唐诗镜巻五十一
　　钦定四库全书
　　唐诗镜巻五十二
　　明　陆时雍　编
　　晩唐第四
　　陆龟防【字鲁望呉中人举进士不第居松江甫里多所论撰有田数百畆屋三十楹性嗜茶置圉顾渚山下嵗取租茶自判品第又不喜与俗交虽造门不肯见不乗马升舟设篷席赍束书茶灶笔牀钓具往来时谓江湖散人或号天随子甫里先生自比涪翁渔父江上丈人后以高士召不至卒有笠泽丛书三巻并诗文十六巻行】
　　五言古诗
　　奉詶袭美先辈呉中苦雨一百韵见寄
　　微生参最灵天与意绪拙人皆机巧求百径无一达家为唐臣来奕世惟稷卨只垂清白风凛凛自贻厥犹残赐书在编简苦防絶其间忠孝字万古光不灭孱孙诚瞢昧有志常搰搰敢云嗣良弓但欲终守节諠哗不入耳防佞不挂舌仰咏尧舜言俯遵周孔辙所贪既仁义岂暇理生活縦有旧田园抛来亦芜没因之成否塞十载真契濶冻骭一襜褕饥肠少糠籺甘心付天壤委分任回斡笠泽卧孤云桐江钓明月盈筐盛芡芰满釡煮鲈鳜酒帜风外防茶枪露中撷歌謡非大雅捃摭为小説上可补薫茎傍堪牙蘖方当卖罾罩尽以易纸札踪迹尚呉门梦魂先魏阙寻闻天子诏赫怒诛叛卒宵旰悯烝黎谟明问征代王师虽继下贼垒未即拔此时淮海波半是生人血霜戈驱少壮败屋弃羸耋践蹋比尘埃焚烧同藁秸吾皇自神圣执事皆间杰射策亦何为春卿遂聊辍伊予将贡技未有耻可刷却问渔樵津重耕烟雨墢诸侯急兵食冗賸方翦截不可抱词章巡门事干谒归来阖篷楗壁立空裋褐暖手抱孤烟披书向残雪幽忧和愤懑忽愁自惊蹶文兮乏寸毫武也无尺铁平生所韬蓄到死不开豁念此令人悲翕然生内热加之被皲况复久藜粝既为霜露侵一卧増百疾筋骸将束缚腠理如棰挞初谓抵狂防又疑当毒蝎江南多事鬼巫觋连瓯粤可口是妖讹恣情専赏罚良医只备位药肆成虚设而我正萎痿安能致诃咄椒兰任芳苾精粣従罗列醆斚既屡倾钱刀亦随爇兼之渎财贿不止行谄窃天地如有知微妖岂逃杀其时心力愤益使气息惙永夜更呻吟空牀但皮骨君来賛贤牧野鹤聊簪笏谓我同光尘心中有溟渤轮蹄相压至问遗无虚月首到春鸿蒙犹残病根茇防花虽眼晕见酒忘肺渴隠几还自怡逢卢亦争喝抽毫更唱和剑防相摩戛何大不包罗何微不挑刮今来值霖雨昼夜无暂歇杂若碎渊沦高如破轇轕何劳鼍吼岸讵要鹤鸣垤秪意江海翻更愁山岳裂初惊尤阵虎豹争搏啮又疑伍胥涛蛟蜃相蹙拶千家蒙瀑练忽似好披拂万瓦随玉绳如堪取萦结况予居低下本是蛙蚓窟迩来増号呼得以恣唐突先夸屋舍好又恃头角凸厚地虽直方身能徧穿穴常参荘辩里亦造杨末偃仰縦无机形容且相忽低头増叹防到口复咽嗢沮洳渍琴书莓苔染巾袜解衣换仓粟秕稗犹未脱饥鸟屡窥临泥童苦舂防或闻秋稼穑大半沈澎汃耕父蠧齐民农夫思旱魃吾观天之意未必洪水割且要虐飞龙又图滋跛鼈三呉明太守左右皆儒哲有力即扶危懐仁过救暍鹿门皮夫子气调真俊逸截海上云鹰横天下韝鹘文坛如命将可以持玉钺不独扆羲轩便当成老佛顾子为山者所得财篑撮譬如饰箭材尚欠镞与筈闲将歈儿唱彊倚帝子瑟幸得逺潇湘不然嗤贾屈开缄窥寳肆玑贝光比栉朗咏冲乐悬陶匏响铿擖古来愁霖赋不是不清越非君顿挫才沴气难摧折驰情扣虚寂力尽无所掇不足谢徽音秪令凋鬓髪
　　【滚滚汨汨相注而来絶无排叠堆垜之病所以为难自少陵以来可称絶响】
　　读襄阳耆旧传因作诗五百言寄皮袭美
　　汉臯古来雄山水天下秀高当轸翼分化作英髦囿暴秦之前人灰灭不可究自従宋生贤特立冠耆旧离骚既日月九辩即列宿卓哉悲秋辞合在风雅右厐公乐幽隠辟聘无所就秪爱鹿门泉泠泠倚岩漱孔明卧龙者潜伏躬耕耨忽遭徳云遂起鳞角鬭三胡节皆峻二习名亦茂其余文武家相望如斥堠缅思齐梁降寂寞寡清胄凝融为漪澜复结作莹琇不知粹和气有得方大授将生皮夫子上帝可其奏并包数公才用以殿厥后尝闻儿童嵗嬉戏陈俎豆积渐开词源一分万溜先崇丘旦室大惧隳结构次补荀孟垣所贵亡罅漏仰瞻三皇道虮虱在宇宙却视五伯图股掌防孩幼或能醢髋髀或与翼雏鷇或喜掉直舌或乐斩邪脰或耨鉏翳荟或整理错谬或如百千骑合沓原野狩又如晓江平风死波不皱幽埋力须掘遗落赀必购乃于文学中十倍猗顿富嚢乏向咸镐马重迟步骤専场射策时缚虎当羿彀归来把通籍且作高堂夀未足逞戈矛谁云被文绣従知偶东下帆影拂呉岫物象悉摧蔵精灵畏雕镂伊予抱沈疾顦顇守圭窦方推洪范畴更念太首【去声】陈诗采风俗学古穷篆籀朝朝贳薪米往往逢责诟既被隣里轻亦为妻子陋持冠适瓯越敢怨不得售窘若晒沙鱼悲如哭霜狖唯君枉车辙以逐海上臭披襟两相对半夜忽白画执热濯清风忘忧饮醇酎驱为文翰侣驽皂防骥廐有诗谐宫商自喜真邂逅道孤情易苦语直诗还瘦藻匠如见训终身置懐袖
　　【所谓磊落英多】
　　奉和皮日休初夏游楞枷精舍次韵
　　呉都涵汀洲碧液浸郡郭微雨荡春醉上下一清廓竒踪欲探讨灵物先瘵瘼飘然兰叶舟旋倚烟霞泊吟谭乱篙防梦寐杂巘崿纎情不可逃洪笔难暂阁岂知楞伽防乃在山水箔金仙著书日世界名极乐薝卜冠诸香琉璃代华垩禽言经不辍象口川宁涸万善峻为城巉巉扞羣恶清晨欲登造安得无自愕险穴骇坤牢高萝挂天笮池容澹相向蛟怪如可摸苔蔽石髓根蒲差水心锷岚侵答摩髻日照狻猊络仰首乍旋回眸更煇防檐端凝【去声】飞羽磴外浮碧落到回解风襟临幽濯云屩尘机性非便静境心所着自取海鸥知何烦尸祝酢峯围震泽岸翠浪舞绡幕潋灔岂尧遭防嵃非禹凿潜聴钟梵处别有松桂壑霭重灯不光泉寒网犹薄僮能蹑孤刹鸟惯亲摐铎服道身可遗乞闲心已诺人间亦何事万态相毒蠚战垒竞高深儒衣漫褒博宣尼名位达未必春秋作管氏包伯图须人解其缚伊予采樵者蓬雚方索寞近得风雅情聊将圣贤度多君富遒采识度两清恪讵宠生灭词肯教夷夏错未为尧舜用且向烟霞托我亦摆尘埃他年附鸿鹤
　　补沈恭子诗【并序】
　　按清逺道士诗题中有沈恭子同游既为神怪之俦得非姓氏諡为恭子若赵宣子韩献子之类耶恭子美諡也而诗中有风流词翰之称岂独唱而不和者与疑阙其文以为恭子之恨乃作一章存于编中亦补亡之义也
　　灵质贯轩昊遐年越商周自然失逺裔安得怨寡俦我亦小国易名慙见优虽非放旷懐雅奉逍遥游携手桂枝下属词山之幽风雨一以过林麓飒然秋落日倚石壁天寒登古丘荒泉已无夕败叶翳不流乱翠缺月隠衰红清露愁览物性未逸反为情所囚异才偶絶境佳藻穷防搜虚倾寂寞音敢作杂佩詶
　　【乱翠二语新頴】
　　紫溪翁歌
　　一丘之木其栖深也屋吾客不辱一溪之石其居平也席吾劳以息一窦之泉其音清也弦吾方在悬得乎人得乎天吾不知所以然而然先生侧弁而赓之曰采江之鱼兮朝船有鲈采江之蔬兮暮筐有蒲左图且书右琴与壶夀欤夭欤贵欤贱欤歌阕而去
　　【附鹤屏　时人重花屏独即胎化状丛毛綀分防踈节笻相望曽无氃氋态颇得连轩样势拟抢高寻身犹在函丈如忧鸡鹜鬭似忆烟霞向尘世任縦横霜襟自闲放空资明逺思不待浮丘相何由振玉衣一举栖瀛阆】
　　【附别离曲　丈夫非无泪不洒离别间防剑对樽酒耻为游子顔蝮虵一螫手壮士疾解腕所思在功名离别何足叹】
　　七言古诗
　　丁隠君歌
　　华阳道士南游归手中半巻青萝衣自言逋客持赠我乃是钱塘丁翰之连江大抵多竒岫独话君家最竒秀盘烧天竺春笋肥琴倚洞庭秋石瘦草堂暗引龙溜老树根株若蹲兽霜浓果熟未容收往往儿童杂猿狖去歳猖狂有黄冦官军骇散无人鬭满城奔迸翰之闲秪把枯松塞圭窦前度相逢正卖文一钱不值虚云云今来利作采樵客可以抛身麋鹿羣丁隠君昻头且莫变名氏即日便寻丁隠君
　　五言律诗
　　初冬章上人院
　　每伴来方丈还如到四禅砚分荒砌露茶待逺山泉画古全无迹林寒却有烟相防吟未竟金磬已泠然
　　七言律诗
　　奉和呉中书事
　　风清地古带前朝遗事纷纷未寂寥三泖凉波渔蕝动【逺祖士衡对晋武帝以三泖冬温夏凉】五茸春草雉媒矫【五茸呉王猎所草各有名】云蔵野寺分金刹月在江楼倚玉箫不用懐归忘此景呉王看即奉弓招
　　奉和呉中言懐
　　曽见凌风上赤霄尽将华藻赴嘉招城连虎踞山图丽路入龙编海舶遥江客渔歌冲白荇野禽人语映红蕉庭中必有君迁树莫向空台望汉朝
　　奉和袭美赠润卿
　　朝市山林隠一般却归那减卧云懽堕堦红叶谁收得半盎清醪客醉干玉笈诗成吟处晓金沙泉落梦中寒真仙若降如相问曽步星纲绕醮坛
　　袭美将以緑罽为赠因成四韵
　　三径风霜利若刀襜防吹防罥蓬蒿病中秖自悲龙具世上何人识羽袍狐貉近懐珠履贵薜萝遥羡白巾高陈王轻暖如相遗免制衰荷效广骚
　　奉和褚家林亭
　　一阵西风起浪花绕栏干下散瑶华高窻曲槛仙侯府卧苇荒芹白鸟家孤岛待寒凝片月逺山终日送余霞若知方外还如此不要乗秋上海槎
　　【五六装句法嫩】
　　奉和暇日独处
　　谢府殷楼少暇时又抛清宴入书帷三千余嵗上下古八十一家文字竒【司马迁书上下纪三千余嵗太有八十一家率多竒字】冷梦汉臯懐鹿隠静怜烟岛觉鸿离知君满箧前朝事凤诺龙奴借与窥
　　【五六情不称词】
　　奉和次韵懐茅山
　　一片轻帆背夕阳望三峯拜七真堂天寒夜潄云牙浄雪壊晴梳石髪香自拂烟霞安笔格独开封检试砂牀莫言洞府能招隠防辗颷轮见玉皇
　　酬袭美病中见寄次韵
　　日华风蕙正交光羯末相携借草塘【羯谢小字末谢川字】佳酒旋倾醁嫩短船闲弄木兰香烟丝鸟拂来萦带蘂榼人收去约簧今日好为聫句防不成刚为欠檀郎
　　懐杨台文杨鼎文二秀才
　　秋早相逢待得春崇兰清露小山云寒花独自愁中见曙角多同醒后闻钓具毎随轻舸去诗题闲上小楼分重思醉墨縦横甚书破羊欣白练裙
　　代广文先生酬荆襄卜居次韵
　　不知天隠在何乡且欲烟霞迹暂双鹤庙未能齐月驭鹿门聊拟竝云窻藓衔荒磴移桑屐花浸春醪挹石缸莫惜槎头容钓伴也应东印有余江
　　袭美以鱼牋见寄因谢成篇
　　捣成霜粒细鳞鳞知作愁吟幸见分向日乍惊新茧色临风时辨白萍文【鱼子曰白萍】好将花下承金粉堪送天边咏碧云见倚小牕亲襞染尽图春色寄夫君
　　【三四布摆入套五六装防得来】
　　春雨即事寄袭美
　　小谢轻埃日日飞城边江上阻春晖虽愁野岸花房冻还得山家药笋肥双屐着频防齿折败裘披苦见毛稀比邻钓叟无尘事洒笠鸣蓑夜半归
　　秋夕文宴得成字
　　笔阵初临夜正清击铜遥认小金钲飞觥壮若游燕市觅句难于下赵城隔岭故人因防忆傍檐栖鸟带吟惊梁王座上多词客五韵甘心第七成
　　【三四语趣】
　　王先辈草堂
　　松径隈云到静堂杏花临涧水流香身従乱后全家隠日校人间一倍长金箓渐加新品秩玉皇偏赐羽衣裳何如圣代弹冠出方朔曽为汉侍郎
　　偶掇野蔬寄袭美有作
　　野园烟里自幽寻嫩甲香防引渐深行歇毎依鵶舅影挑频时见防姑心凌风蔼彩初携笼带露虚踈或贮襟欲助春盘还爱否不妨潇洒似家林
　　【不浮不俚】
　　和顔至过张处士丹阳故居【并序】
　　张祜字承吉元和中作宫体小诗辞曲艶发当时轻薄之流能其才合噪得誉及老大稍窥建安风格诵乐府録知作者本意短章大篇往往间出谏讽怨谲时与六义相左右善题目佳境言不可刋置别处此为才子之最也由是贤俊之士及高位重名者多与之游谓有鹄鹭之野孔翠之鲜竹栢之贞琴磬之韵或荐之于天子书奏不下亦受辟诸侯府性狷介不容物辄自劾去以曲阿地古澹有南朝之遗风遂筑室种树而家焉性嗜水石常悉刀致之従知南海间罢职载罗浮石笋还不蓄善田利产为身后计死未二十年而故姬遗孕冻馁不暇前所谓鹄鹭孔翠竹柏琴磬之家虽朱轮尚乗遗编尚吟未尝一省其孤而恤其穷也噫人假之为玩好不根于道义耶惧其怨刺于神明耶天果不爱才没而犹谴耶吾一不知之友人顔至行江南道中访其庐作诗吊而序之属子应和予汩没者不足哀承吉之道邀袭美同作庶乎承吉之孤倚其传而有怜者
　　胜华通子共悲辛荒径今为旧宅邻一代交游非不贵五湖风月合敎贫魂应絶地为才鬼名与遗编在史臣闻道平生偏爱石至今犹泣洞庭人
　　【五六悲壮】
　　【诗家最病无情之语中晩律率多情不副词堆叠成篇故无生韵流动】
　　五言排律
　　奉和次韵江南书情
　　我志如鱼乐君词称凤衔暂来从露冕何事买云岩水石应容病松篁未聴防罐香松蠧腻山信药苖缄爱鹭欹危立思猨矍铄獑谢才偏许眺阮放最怜咸大乐宁忘缶竒工肯顾瑊客愁迷旧隠鹰健想秋毚砚缺犹慵琢文繁却要芟雨余幽沼浄霞散逺峯巉洗笔烟成段培花土作锨访僧还覔伴医鹤自须监荒庙犹懐季清滩防梦严背风开蠧简冲浪试新帆闷忆年支酒闲裁古様衫钓家随野舫仙蕴逐雕函度嵗賖羸马先春买小共防泉入竹同坐月过杉染翰穷高致懐贤发至諴不堪潘子鬓愁促易髟髟
　　【语语新琢其言皆筑笔而成】
　　奉和古杉三十韵
　　众木尽相遗孤芳独任竒挿天形硉兀当殿势□危恐是夸娥怒敎临嶻防衰节穿开耳目根瘿坐熊罴世只论荣落人谁问等衰有巅従日上无叶与秋欺虎搏应难动雕蹲不敢迟战锋新缺齾烧岸黒□黧鬭死龙骸杂争奔鹿角差肢销洪水脑棱耸梵天眉磔索珊瑚涌森严獬豸窥向空分荦指冲浪出鲸鬐杨仆船橦在尤阵纛隳下连金粟固高用铁蔆披挺若苻坚棰浮于祖纳椎峥嵘惊露鹤□□阂云螭傍宇将支压撑霄欲抵隵背交虫臂挶相向鹘拳追格笔荖犹立阶干卓末麾鬼神应暗画风雨恐潜移已觉寒松伏偏宜后土疲好邀清啸傲堪映古茅材大应容蝎年深必孕防后凋依佛氏初植必僧弥拥肿烦荘辩槎牙费廋词咏多灵府困捜苦化权卑类既区中寡朋当物外推蟠桃标日域珠草侍仙墀真宰诚求梦春工幸可医若能嘘嶰竹犹足动华滋
　　【语近韩贾】
　　报恩寺南池聫句
　　古岸涵碧落【龟防】虚轩明素波坐来鱼阵变【日休】吟久菊英多秋草分杉露【嵩起】危桥下竹坡逺峯青髻并【龟防】古藓緑髯和赵论寒仍讲【日休】支硎僻亦过斋心曽养鹤【嵩起】挥翰好邀鹅倚石收竒药【龟防】临溪借浅莎桂花晴似拭【日休】荷镜晓如磨翠出牛头耸【嵩起】苔深马迹跛伞欹従野醉【龟防】巾侧任田歌跁跒松形矮【日休】媻跚桧樾矬香飞僧印火【嵩起】泉急使镳珂菱钿真堪帖【龟防】莼丝亦好拖防时无一事【日休】相伴着烟萝【嵩起】
　　开元寺楼防雨聫句与【皮日休】
　　海上风雨来掀轰逐飞电登楼一凭槛满眼蛟龙战【龟防】须防造化惨倐忽堪舆变万戸响戈鋋千家披组练【日休】羣飞抛轮石杂下攻城箭防急似摧胸行斜如中靣【龟防】细洒魂空冷横飘目能垂檐珂佩喧防瓦珠玑溅【日休】无言九垓逺瞬息驰应徧宻处正垂絙微时又悬线【龟防】写作玉界破吹为羽林旋翻伤列缺劳却怕丰隆倦【日休】遥瞻山露色渐觉云成片逺树欲鸣蝉深檐尚蔵燕【龟防】残雷隠辚尽反照依微见天光洁似磨湖彩熟于练【日休】踈帆逗前渚晩磬分凉殿接思强挥毫窥词防焚砚【龟防】佶栗乌皮几轻明白羽扇毕景好疎吟余凉可清宴【日休】君携下高磴僧引还深院驳藓净铺筵低松湿垂鬋【龟防】斋明乍虚豁林霁逾葱蒨早晩共登临欲去多离恋【日休】
　　六言古诗
　　奉和胥口即事
　　把钓丝随浪逺采莲衣染香浓緑倒红飘欲尽风斜雨细相逢防岸沈鱼□畧邻村送客即是清霜刮野乗闲莫厌来重
　　五言絶句
　　双声溪上思
　　溪空唯容云木宻不陨雨迎渔隠映间安问讴鸦防
　　洞房怨
　　玉挿朝扶鬓金梯晩下台春衫将别泪一夜两难裁
　　古态
　　古态日渐薄新妆心更劳城中皆一尺非妾髻鬟高
　　风人诗
　　十万全师出遥知正忆君一心如瑞麦唯作两岐分
　　七言絶句
　　奉和馆娃宫
　　寳袜香綦碎晓尘乱兵谁惜似花人伯劳应是精灵使犹向残阳泣暮春
　　奉和樱桃园宴
　　佳人芳树杂春蹊花外烟蒙月渐低防度艶歌春欲转流莺惊起不成栖
　　奉和袭美春酒醒
　　防年无事傍江湖醉倒黄公旧酒垆觉后不知新月上满身花影倩人扶
　　【末句趣】
　　奉和皮袭美钓侣次韵
　　一艇轻撶看晩涛接防抛下漉春醪相逢便倚兼葭泊更唱菱歌擘蟹螯
　　雨后沙虚古岸崩鱼梁移入乱云层归时月堕汀洲暗认得妻儿结网灯
　　【景趣真】
　　药名离合夏日即事三首
　　乗屐着来幽砌滑石罂煎得逺泉甘草堂秪待新秋景天色微凉酒半酣
　　避暑醉眠従朴野葛巾筠席更相当归来又好乗凉钓藤蔓隂隂着雨香
　　窻外晓帘还自巻栢烟兰露思晴空青箱有意终须续断简遗编一半通
　　奉和木兰后池
　　重台莲花
　　水国烟乡足芰荷就中芳瑞此难过风情为与呉王近红萼常敎一倍多
　　白莲
　　素蘤多蒙别艶欺此花真合在瑶池还应有恨无人觉月晓风清欲堕时
　　【风味絶色】
　　醉中戏赠袭美
　　南北风流旧不同伧呉今日若相通病来犹伴金杯酒欲得人呼小褚公
　　女坟湖
　　水平波淡绕回塘鹤殉人沈万古伤应是离魂双不得至今沙上少鸳鸯
　　【艶】
　　宫人斜
　　草树愁烟似不春晩莺哀怨问行人须知一种埋香骨犹胜昭君作虏尘
　　蔷薇【一作皮日休重题蔷薇】
　　浓似猩猩初染素轻于燕燕欲凌空可怜细丽难胜日照得深红作浅红
　　聂夷中【字坦之河东人懿宗咸通中为华阴尉诗二巻】
　　五言古诗
　　田家
　　父耕原上田子斸山下荒六月禾未秀官家已修仓锄田当日午汗滴禾下土谁念盘中餐粒粒皆辛苦
　　【聂夷中诗苐可作诗中之话若竟作诗未见有佳处以意尽而无余韵也】
　　五言律诗
　　伤田家
　　二月卖新丝五月粜新谷医得眼前疮剜却心头肉我愿君王心化作光明烛不照绮罗筵只照逃亡屋
　　【唐人入古便少雅趣所以为难惟韩昌黎青青水中蒲最絶】
　　于濆【字子漪尧山人咸通进士】
　　五言古诗
　　拟古意
　　白玉若无玷花顔须及时国色久在室良媒亦生疑鸦鬟未成髻鸾镜徒相知翻慙效颦者却笑从人迟
　　【于濆诗意想絶饶色不润语】
　　沙塲夜
　　城上更声发城下杵声歇征人烧断蓬对泣沙中月耕牛朝挽甲战马夜衔铁士卒浣戎衣交河水为血轻裘两都客洞房愁宿别何泥逺辞家生死犹未决
　　【征人烧防蓬对泣沙中月语稍得趣凡景中带趣语始不呆】
　　【附长城　秦皇岂无徳蒙氏非不武岂将版筑功万里遮胡虏团沙世所难作垒明知苦死者倍堪伤僵尸犹抱杵十年居上郡四海谁为主縦使骨为尘寃名不入土】
　　邵谒【按本集序云谒韶州翁县人少传闻为县吏客至令怒不搘牀遂截髻着县门发愤读书书堂隠起水心距县十里谒平居如里中儿未冠者束髪苦吟尤能工古调寻抵京师国子时温庭筠主试乃榜三十余篇以振公道已而释褐后赴官不知所终】
　　五言古诗
　　古乐府
　　对酒弹古琴弦中发新音新音不可辨十指幽怨深妾顔不自保四时如车轮不知今夜月曽照防时人露滴芙蓉香香销心亦死良时无可留残红谢池水
　　【絶有感意意尽了无余音】
　　【附轻薄行长安一花开九陌马蹄疾亦佳语】





　　唐诗镜巻五十二
　　钦定四库全书
　　唐诗镜巻五十三
　　明　陆时雍　编
　　晩唐第五
　　方干【字雄飞新定人张八元即其外王父也一云歙人兔缺号缺唇先生有司以故不与科名咸通中隠鉴湖恣态山墅时号方处士尝谒亷倅误三拜人称方三拜将荐而卒门人諡英先生集十巻】五言律诗
　　经周处士故居
　　愁吟与独行何事不伤情久立钓鱼处唯闻啼鸟声山蔬和草嫩梅栁入篱生吾在兹溪上懐君恨不平
　　【三四韵趣雅】
　　送姚合员外赴金州
　　受诏従华省开旗发帝州野烟新驿曙残照古山秋树势连巴没江声入楚流惟应行化后吟句上云楼
　　七言律诗
　　除夜
　　玉漏斯须欲达晨四时吹转任风轮寒灯短烬方烧腊画角新声已报春明日便为经嵗客昨朝犹是少年人新正定数随年减浮世唯应百遍新
　　【语气溜亮】
　　旅次扬州寓居郝氏林亭
　　举目縦然非我有思量自在故山时鹤盘逺势投孤屿蝉曵残声过别枝凉月照窻欹枕倦泼泉绕石泛觞迟青云未得平行去梦到江南身旅羇
　　【附游张公洞下蒸隂气松萝湿外制温风杖履寒下句有异】
　　七言排律
　　许员外新阳别墅
　　兰汀橘岛映亭台不是经心即手栽满阁白云随雨去一池寒月逐潮来小松出屋和巢长新径通村避笋开栁絮风前欹枕卧荷花香里钓鱼囘园中认叶分灵草檐下攀枝落野梅莫恣高情求逸思须防急诏用长才若因萤火低残巻便把渔歌送防杯多谢郢中贤太守常时谈笑许趋陪
　　七言絶句
　　将归湖上留别陈宰
　　归去春山逗晓晴萦回树石罅中行明时不是无知已自忆湖边钓与耕
　　与徐温话别
　　去去何时却见君悠悠烟水似天津明年今夜有明月不是今年防月人
　　君不来
　　逺路东西欲问谁寒来无处寄寒衣去时初种庭前树树已胜巢人未归
　　曹唐【字尧賔桂州人为道士太和中举进士累为诸府従事因暴疾卒于家有集三巻】
　　七言律诗
　　仙子洞中有懐刘郎
　　不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯零落尽此生无处访刘郎
　　【是为平调】
　　七言絶句
　　小游僊诗
　　玉箫金瑟发商声桑叶枯干海水清净扫蓬莱山上地畧邀王母话长生
　　洲草木不知黄甲子初开浩刼长无限万年年少女手攀红树满残阳
　　酒酽春浓琼草齐真公欲散醉如泥朱轮轧轧入云去行到半天闻马嘶
　　白石山中自有天竹花藤叶隔溪烟朝来洞口围棊了赌得青龙直防钱
　　海水西飞照栢林青云斜倚锦云深水风暗入古山叶吹断步虚清磬音
　　玉诏新除沈侍郎便分茅土镇东方不知今夕游何处待従皆骑白凤凰
　　饥即餐霞闷即行一声长啸万山青穿花渡水来相访珍重多才阮步兵
　　九天天路入云长燕使何由到上方玉女暗来花下立手挼裙带问昭王
　　玉色雌龙金络头真妃骑出縦闲游昆仑山上桃花底一曲商歌天地秋
　　西汉夫人下太虚九霞裙幅五云舆欲将碧字相敎示自解盘囊出素书
　　汗漫真游实可竒人间天上与人知周王不信长生话空使苌碧泪垂
　　芝蕙芸花烂漫春瑞香烟露湿衣巾玉童私地夸书札偷写云瑶暗赠人
　　鹤叫风悲竹叶踈谁来五岭拜云车人间肉马无轻步踏破先生一巻书
　　共爱初平住九霞焚香不出闭金华白羊成队难收拾吃尽溪头巨胜花
　　酒尽香残夜欲分青童拜问紫阳君月光悄悄笙歌逺马影龙声归五云
　　叔卿遍覧九天春不见人间故旧人怪得蓬莱山下水半成沙土半成尘
　　欲饮罇中云母浆月明光里合笙簧更敎小奈将龙去便向金坛取阮郎
　　昨夜相邀宴杏坛等闲乗醉走青鸾红云塞路东风吹破芙蓉碧玉冠
　　云鹤防防去不分落花流水恨空存不知玉女无期信道与留门却闭门
　　太一元君昨夜过碧云高髻绾婆娑手擡玉策红于火敲断金鸾使唱歌
　　琼树扶踈压瑞烟玉皇朝客满花前东风小饮人皆醉短尾青龙枕水眠
　　沙野先生闭玉虚焚香夜写紫微书供承童子闲无事教剉琼花喂白驴
　　青苑红堂压瑞云月明闲宴九阳君不知昨夜谁先醉书破明霞八幅裙
　　【王建宫词百首曹唐游仙九十八首皆对境生情令人有如在当年之趣】
　　李昌符【字岩梦咸通四年进士歴尚书郎】
　　五言律诗
　　秋中夜坐
　　空庭吟坐久爽气入荷衣病叶先秋落惊禽背月飞瘴云情未散戍客老将依为应金门策多应説战机
　　寻僧元皎因赠
　　此僧迷有着因病得寻师话尽山中事归当月上时高松连寺影亚竹入窻枝闲忆草堂路相逢非素期
　　【三四逺俗】
　　题友人屋
　　松底诗人宅闲门逺岫孤数家分小径一水截平芜竹节偶相对鸟名多自呼爱君真静者欲去又踟蹰
　　【三四有盛唐王孟风】
　　七言律诗
　　秋夜作
　　数池塘近杜陵秋天寂寞夜云凝芙蓉叶上三更雨蟋蟀声中一防灯迹避险巇翻失路心归闲澹不因僧既逢上国陈诗日长守林泉亦未能
　　【三四清歴不乏景趣】
　　【附许棠新年呈友　一月月相似一年年不同清晨窥古镜旅貌近衰翁处世闲难得闗身事半空浮生能防许莫惜醉春风　起二语中唐人如此琢句争之小技问耳】
　　来鹏【豫章人大中咸通间举进士不中客死于维扬有诗集传于世】
　　七言律诗
　　寒食山馆书情
　　独把一杯山馆中毎经时节恨飘蓬侵堦草色连朝雨满地梨花昨夜风蜀魄啼来春寂寞楚囚吟后月朦胧分明记得还家梦徐孺宅前湖水东
　　清明与友人游玉粒塘荘
　　防宿春山逐陆郎清明时节好烟光归穿细荇船头滑醉踏残花屐齿香风急岭云翻迥野雨余田水落方塘不堪吟罢东囘首满耳蛙声正夕阳
　　胡曽【长沙人咸通中举进士不第尝为汉南节度从事有咏史诗一巻安定集十巻行世】
　　七言絶句
　　咏薛涛
　　万里桥边女校书枇杷花下闭门居扫眉才子知多少管领春风总不如
　　【语趣风骚】
　　细腰宫
　　楚王辛苦战无功国破城荒霸业空唯有青春花上露至今犹泣细腰宫
　　西园
　　月满西园夜未央金风不动邺天凉高情公子多秋兴更领诗人入醉乡
　　滹沱河
　　光武经营业未兴王郎兵革正慿陵须知后汉功臣力不及滹沱一片氷
　　【晩唐人多以意见撑持此非诗家正脉】
　　瑶池
　　阿母瑶池宴穆王九天仙女送琼浆漫矜八骏行如电归到人间国已亡
　　成都
　　杜宇曽为蜀帝王化禽归去旧城荒年年来叫桃花月似向春风诉国亡
　　【附马陵　坠叶萧萧九月天驱兵独过马陵前路傍古木虫书处记得将军破敌年　小作意】
　　公乗亿【字夀山咸通宏词进士第有珠林集一巻见艺文畧】
　　五言排律
　　赋得临江迟来客
　　江上晩沈沈烟波一望深向来殊未至何处拟相寻柳结重重眼萍翻寸寸心暮山期共眺寒渚待同临北去鱼无信南飞鴈絶音思君不可见使我独愁吟
　　【柳结二语好托喻语亦趣饶】
　　张乔【池州人咸通中京兆府解试首荐唐书昭宗大顺进士黄巢乱遂与伍乔之従隠九华有集二巻】
　　五言律诗
　　浮汴东归
　　日暖泗濵西无穷岸草齐薄烟衰草树微月迥城鸡水近沧浪急山随緑野低羞将旧名姓还向旧游题
　　【三四语色细嫩】
　　再题敬亭清越上人山房
　　重来访惠休已是十年游向水千松老空山一磬秋石窻清吹入河汉夜光流乆别多新作长吟洗俗愁
　　【老气】
　　和薛监察题兴善寺古松
　　种种近王城前朝古寺名瘦根盘地逺香吹入云清鹤动池台影僧禅雨雪声防来人旋老因此叹浮生
　　七言絶句
　　宴边将
　　一曲梁州金石清边风萧飒动江城座中有老沙场客横笛休吹塞上声
　　刘象
　　七言絶句
　　春夜
　　防处干戈阻路岐忆山心切与山违时难何处披懐抱日日日斜空醉归
　　晓登迎春阁
　　未栉慿阑睇锦城烟笼万井二江明香风满阁花盈戸树树树稍啼晓莺
　　唐彦谦【字茂业并州人咸通末进士僖宗干符末避乱汉南王重荣辟为河中从事歴晋绛二州刺史后为阆壁二州刺史卒号鹿门先生有集三巻】
　　七言律诗
　　兴元沈氏荘
　　清浅萦纡一水间竹冈藤树小跻攀露霑荒草行人过月上高秋宿鸟还江绕武侯筹笔地雨昏张载勒铭山异乡一笑因酣醉忘却愁来鬓髪班
　　五言絶句
　　小院
　　小院无人夜烟斜月转明清宵易惆怅不必有离情
　　【语却真】
　　七言絶句
　　咏柳
　　惹绊风光别有情世间谁敢鬭轻盈楚王江畔无端种饿损宫腰学不成
　　仲山
　　千载遗踪寄薜萝沛中乡里旧山河长陵亦是闲丘陇今日谁知与仲多
　　司空图【字表圣河中人咸通未进士王疑辟置幕府召为殿中侍御史不忍去昭宗景福中拜谏议大夫不赴图本居中条山王官谷有先人田卢遂隠不仕作亭观素室悉书唐节士文人名亭曰休休作文以见志后闻哀帝被弑图不食卒有一鸣集三十巻行于世】
　　五言律诗
　　早春
　　伤春仍客处病起却花朝草嫩侵沙长氷轻着雨消风光知可爱客鬓不相饶早晩丹丘伴飞书下见招
　　七言絶句
　　漫书
　　长拟求闲未得闲又劳行役出秦闗逢人渐觉乡音异却恨莺声似故山
　　【琢意过巧而小】
　　罗隠【字昭諌余杭人隠居池之梅根浦自号江东生工诗长于咏物咸通中累举不第僖宗光启中钱镠辟为従事节度判官副使梁祖以谏议召不行开平中魏博罗绍威推为叔父表授给事中年八十余卒余杭有甲乙集十巻传于世子曰塞翁】
　　五言律诗
　　九江早秋
　　雨过晩凉生楼中枕簟清海风吹乱水岩磬落孤城百嵗防多日四蹄无限程西隣莫高唱俱是别离情
　　【五六语格最下】
　　【附效玉台体晓梦通帘押春寒逼酒鑪甚是佳句】
　　七言律诗
　　中元夜泊淮口
　　木叶回飘水面平偶停孤棹已三更秋凉雾露侵灯下夜静鱼龙逼岸行欹枕正牵题柱思隔楼谁转绕梁声锦帆天子狂魂魄应过扬州防月明
　　【三四气格逼出盛唐】
　　忆九华
　　九华巉崪防柴扉长忆前时此息机黄菊倚风村酒熟緑蒲低雨钓鱼归干戈已是三年别尘土那堪万事违囘首佳期恨多少夜防霜露又沾衣
　　所思
　　西上青云未有期东浮沧海去何迟酒防梦觉不称意花落月明空所思长恐病侵多事日可堪忙过少年时鬭鸡走犬五陵道惆怅输他轻薄儿
　　【风格挺挺】
　　七言絶句
　　柳
　　灞岸晴来送别频相偎相倚不胜春自家飞絮犹无定争解垂丝绊路人
　　【为栁作楚调】
　　泪
　　逼脸横頥咽复匀也曽防毁也伤神自从鲁国澘然后不是奸人即妇人
　　【虽非雅体当是名言】
　　罗邺【余杭人与兄隠虬齐名世称三罗咸通中举进士不第有集一巻或云父则为盐铁小吏有三子俱以文学显邺尤长七言诗】
　　七言律诗
　　费拾遗书堂
　　满袖归来天桂香紫泥重降旧书堂自怜苇带同巢许不驾蒲轮佐禹汤怪石尽涵千古秀竒花多吐四时芳何人更肯追高躅唯有樵童戏藓牀
　　【五六韵俚】
　　留题张逸人草堂
　　长悬青紫与芳枝尘路无因免别离马上多于在家日鐏前堪惜少年时闗河客梦还乡后雨雪山程出店迟却羡高人此中老轩车过尽不知谁
　　【三四足惋】
　　七言絶句
　　渡江有感
　　岸落残红锦雉飞渡江船上夕阳微一枝犹负平生意归去何曽胜不归
　　出都门
　　青门春色一花开长到花时把酒杯自觉无家似潮水不知归处去还来
　　宫中
　　芳草长含玉辇尘君王游幸此中频今朝别有承恩处鹦鹉飞来説似人
　　放鹧鸪
　　好傍青山与碧溪刺桐毛竹待双栖花时迁客伤离别莫向相思树上啼
　　秦韬玉
　　七言律诗
　　春游
　　选胜逢君叙解擕思和芳草逺烟迷小梅香里黄莺啭垂栁隂中白马嘶春引美人歌徧熟风牵公子酒旗低早知有此闗身事悔不前年住越溪
　　崔鲁【僖宗广明进士有无机谋四巻】
　　七言絶句
　　华清宫
　　草遮囘磴絶鸣銮云树深深碧殿寒明月自来还自去更无人倚玉防干
　　【説尽】
　　于邺
　　五言律诗
　　江楼春望
　　楼下长江路舟车昼不闲鸟声非故国春色是他山一望云复水防重河与闗愁心随落日万里各西还
　　【三四是少陵小品】
　　五言絶句
　　高楼
　　逺天明月出照此谁家楼上有罗衣裳凉风吹不秋崔涂【字礼山僖宗光启四年郑贻同傍进士诗一巻】
　　五言律诗
　　夕次洛阳道中
　　秋风吹故城城下独吟行高树乌已息古原人尚耕流年川暗度往事月空明不复叹岐路马前尘夜生
　　【三四清老】
　　南山旅舍与故人别
　　一日又欲暮一年看即残病知新事少老别旧交难山尽路犹险雨余春却寒那堪试回首烽火是长安
　　【五六标劲】
　　过昭君故宅
　　以色静胡尘名还异众嫔免劳征战力无愧绮罗身骨竟埋青塜魂应怨画人不堪逢旧宅寥落对江濵
　　【三四自负却带讽情】
　　孤鴈
　　防行归去尽片影独何之暮雨相呼失寒塘独下迟渚云低暗度闗月冷遥随未必逢缯缴孤飞自可疑
　　秋夕与友人同防
　　章句积微功星霜二十空僻应如我少吟喜得君同月上僧归后诗成客梦中更闻栖鹤警清露滴青松
　　【五六径】
　　巫山庙
　　双黛俨如嚬应伤故国春江山非旧主云雨是前身梦觉传词客灵犹福楚人不如千载后何处又为神
　　【三四担当语复流活】
　　喜友人及第
　　孤吟望至公已老半生中不有同人逹兼疑此道穷只应才自薄岂是命难通尚激抟溟势期君借北风
　　【崔涂五律气格棱棱】
　　七言律诗
　　途中感懐寄青城李明府
　　鳞鬛摧残志未休壮心翻是此身讐并闻寒雨多因夜不得乡书又到秋耕钓旧交吟好忆雪霜危栈去堪愁如何只是三年别君着朱衣我白头
　　【三四宛转流利情思重重】
　　【附春夕　水流花谢两无情送尽东风过楚城蝴蝶梦中家万里子规枝上月三更故园书动经年别华髪春惟满镜生自是不归归便得五湖烟景有谁争　此蝴蝶子规是崔涂靣目语要渠河用】七言絶句
　　湘中謡二首
　　苍山遥遥江潾潾路傍老尽没闲人王孙不见草空緑惆怅渡头春复春
　　烟愁雨细云溟溟桂兰香老三湘清故山望防不知处鶗鴂隔花时一声
　　上已日
　　未敢分明赏物华十年如见梦中花故人过尽衡门掩独自凭栏到日斜
　　感花
　　绣轭香鞯夜不归少年曽惜最红枝东风一阵黄昏雨又到繁华梦竟时
　　涧松
　　寸寸凌霜长劲条路人犹笑未干霄南园桃李虽堪羡争奈春残又寂寥
　　方泽
　　七言絶句
　　武昌阻风
　　江上春风阻客舟无穷归思满东流与君尽日闲临水贪看飞花忘却愁
　　【忘字似不若减字佳】
　　宋棨
　　七言律诗
　　有赠
　　莫道妆成防客肠粉胸锦手白莲香烟分顶上三层緑剑截眸中一寸光舞胜栁枝腰更软歌嫌珠贯曲犹长虽然不似王孙女解爱临邛卖赋郎
　　【独四语佳五六最厌】
　　七言絶句
　　赠妓
　　试共卿卿琐语粗画堂速遣侍儿呼寒肌不耐金如意白獭为膏郎有无
　　章碣【钱塘人孝标之子登僖宗干符进士第后竟流落不知所终有集行】
　　浙西送杜晦侍御入闗
　　紫诏徴贤发帝聪绣衣行处扑香风鹗归秦树幽禽散星出呉天列舍空捧日思驰仙掌外朝宗势动海门中鞭梢所拂三千里多少诸侯合避骢
　　七言絶句
　　焚书坑
　　竹帛烟销帝业虚闗河空锁祖龙居坑灰未冷山东乱刘项元来不读书
　　李縠
　　七言律诗
　　浙东罢府西归道经呉中广文张博士皮先辈陆秀才皆以雅篇相送不量荒词亦用酬别
　　岂有头风笔下痊浪成蛮语向初筵兰亭旧址虽曽见柯笛遗音更不传照耀文星呉分野留连花月晋名贤相逢只恨相知晚一曲骊歌又防年
　　高蟾【河朔人按唐登科记进士有雨高蟾则僖宋干符二年登第者是也唐艺文志云昭宗干宁间为御史中丞诗一巻】
　　七言絶句
　　初落第
　　天上碧桃和露种日边红杏倚云栽芙容生在秋江上独向春风怨未开
　　金陵晩眺
　　曽伴浮云归晚翠旋倍落日泛秋声世间无限丹青手一片伤心画不成
　　唐求
　　五言律诗
　　题郑处士隠居
　　不信最清旷及来愁已空数防石泉雨一溪霜叶风业在有山处道成无事中酌尽一樽酒病夫顔亦红郑谷【字守愚袁州宜春人僖宗光启二年进士授京兆鄠县尉后为都官郎中退希仰山书堂卒有宜阳集三巻号云台编谷防有名誉司空图见而竒之因拊其背曰当为一代风骚主】
　　五言律诗
　　旅寓洛南村舍
　　村落清明近秋千稚女夸春隂妨柳絮月黒见梨花白鸟闚鱼网青帘认酒家幽栖虽自适交友在京华
　　【月黒见梨花语堪作图】
　　题进士王驾郊居
　　前山微有雨永巷净无尘牛卧篱隂晚鸠鸣村意春时浮应寡合道在不嫌贫后径临陂水菰蒲是切邻
　　【四语佳】
　　【附鹧鸪　暖戏烟芜锦翼齐品流应得近山鸡雨昏青草湖边过花落黄陵庙里啼游子乍闻征袖湿佳人才唱翠眉低相呼相唤湘江濶苦竹丛深春日西】
　　【附侯家鹧鸪　江天梅雨湿江蓠此处烟香是此时苦竹岭无归去日海棠花落旧栖枝春宵思极兰灯暗晓月啼多锦幕垂唯有佳人忆南国殷勤为尔唱愁辞　二诗絶不见佳知咏物之难成名之易附燕　年去年来来去忙春寒烟暝渡潇湘低飞緑岸和梅雨乱入红楼拣杏梁闲几砚中闚水浅落花径里得泥香千言万语无人防又逐流莺过短墙】
　　五言絶句
　　感兴
　　禾黍不阳艶竞栽桃李春飜令力畊者半作卖花人
　　七言絶句
　　曲江春草
　　花落江堤簇晓烟雨余草色逺相连香轮莫辗青青破留与游人一醉眠
　　淮上与友人别
　　扬子江头杨栁春杨花愁杀渡江人数声风笛离亭晩君向潇湘我向秦
　　席上贻歌者
　　花月楼台近九衢清歌一曲倒金壶座中亦有江南客莫向春风唱鹧鸪
　　文昌寓直
　　何逊空阶夜雨平朝来交直雨新晴落花乱上花塼上不忍和苔踏紫英
　　十日菊
　　节去蜂愁蝶不知晓庭还绕折残枝自缘今日人心别未必秋香一夜衰
　　【响亮故佳凡寓情忌闇】
　　唐诗镜巻五十三
　　钦定四库全书
　　唐诗镜巻五十四
　　明　陆时雍　编
　　晩唐第六
　　皮日休【遭黄巢之乱卒不能自全作隠书凡六十篇以见志云】
　　五言古诗
　　苦雨中又作四声诗寄鲁望
　　平声
　　涔涔将经旬昏昏空迷天鸬鷀成羣嬉芙蓉相偎眠渔通簑衣城帆过菱花田秋收吾无望悲之真徒然
　　平上声
　　河平州桥危垒晩水鸟上冲崖捜松根防沼写芡响舟轻通萦纡栈堕阻指掌携桡将寻君渚满坐可徃
　　平去声
　　狂霖昏悲吟瘦桂对病卧檐虚能彯斜舍蠧易漏破宵愁将琴攻昼闷用睡过堆书仍倾觞富贵未换个
　　平入声
　　羇栖愁霖中缺宅屋木恶荷倾还惊鱼竹滴复触鹤闲僧千声琴宿客一笈药悠然思夫君忽忆蜡屐着
　　【稍逺俚韵】
　　五言律诗
　　早春病中书事寄鲁望
　　眼晕见云母耳虚闻海涛惜春狂似蝶养病躁于猱案静方书古堂空药气高可怜真宰意偏解困吾曹
　　【起二语状病亦趣】
　　早春病中
　　病根冬养得春到一时生眼暗怜晨惨心寒怯夜清妻仍嫌酒癖医只禁诗情应被高人笑忧身不似名
　　【四语清雅结亦佳】
　　七言律诗
　　春雨次韵
　　织恨凝愁映鸟飞半旬飘洒掩韶晖山容洗得如烟瘦地脉流来似乳肥野客正闲移竹逺幽人多病探花稀何年细湿华阳道两乗巾车相并归
　　【瘦雅肥俚三四语此其定评矣】
　　夏初访鲁望偶题小斋
　　半夏芳隂到陆家藜牀相劝饭胡麻林间度宿抛棋局壁上经旬挂钓车野客病时分竹米邻翁斋日乞藤花踟蹰未放闲人去半岸纱帩待月华
　　【苦于寡韵】
　　重寺元逹年逾八十好种名药凡所植者多至自天台四明包山句曲丛萃纷糅各可指名余竒而访之因题
　　雨涤烟锄伛偻赍绀牙红甲两三畦药名却笑桐君少年纪翻嫌竹祖低白石静敲蒸术火清泉闲洗种花泥怪来昨日休持鉢一尺雕胡似掌齐
　　【四语稍有韵趣】
　　南阳润卿将归雷平因而有赠
　　借问山中许道士此回归去复何如竹屏风扇抄遗事柘步舆竿系隠书绛树实多分紫鹿丹沙泉浅种红鱼东卿旄节看看至静启茅斋慎扫除
　　【幽事可指三四平写实在】
　　偶成小酌招鲁望不至以诗为解因次韵詶之
　　醉侣相邀爱早阳小筵催办不胜忙冲深柳驻呉娃幰倚短花排羯鼓牀金凤欲为鸎引去钿蝉疑被蝶勾将如何共是忘形者不见渔阳掺一塲
　　【看他三四排句佳】
　　庚寅嵗十一月新罗惠上人与本国同书请日休为灵鹫山周禅师碑将还以诗送之
　　三十麻衣防渚禽岂知名字彻鸡林勒铭虽即多遗草越海还能抵万金鲸鬛晓掀峯正烧鼇睛夜没岛还隂二千余字终天别东望辰韩泪洒襟
　　奉和次韵
　　春彩融融释冻塘日精闲咽坐岩房琼函静啓従猿觑金液初开与鹤尝八防旧文多搭写七真遗语剰思量不知梦到为何处红药满山烟月香
　　所居首夏水木尤清适然有作
　　病来无事草堂空昼水休闻十二筒桂静似逢青眼客松闲如见緑毛翁潮期暗动庭泉碧梅信微侵地障红尽日枕书慵起得被君犹自笑従公
　　【五六景趣佳】
　　奉和病中秋懐次韵
　　贫病于君亦太兼才高应亦被天嫌因分鹤料家资减为置僧餐口数添静里攻诗空凭几寒中注易不开帘清词一一侵真宰甘取穷愁不用占
　　【附夏首病愈因招鲁望　晓日清和尚袷衣夏隂初合掩双扉一声拨谷桑柘晩数防舂锄烟雨微贫养山禽能个瘦病闗芳艸就中肥明朝早起非无事买得莼丝待陆机　五六做作芳艸云肥言之不雅】五言排律
　　北禅院避暑聫句
　　歊蒸何处避来入戴颙宅逍遥脱单绞放旷抛轻策爬搔林下风偃仰涧中石【日休】残蝉烟外响野鹤沙中迹到此失烦襟萧然揖禅伯藤悬叠霜蜕桂倚支云锡【龟防】清隂竖毛髪爽气舒筋脉逐幽随竹书选胜铺花席鱼跳上紫芡蝶化缘清壁【日休】心是玉莲徒耳为金磬敌吾宗昔高尚志在羲皇易岂独断韦编防将折铁擿【龟防】天书既屡降野抱难自适一入承明庐盱衡论今昔流光不容寸斯道甘枉尺【日休】既起谢儒亦翻商羽翼封章帷幄徧梦寐江湖白摆落函谷尘高欹华阳帻【龟防】诏去云无信归来鹤相识半病夺牛公全慵捕鱼客少微光一防落此芒磔索【日休】释子问池塘门人废幽赜堪悲东序寳忽变西方籍不见步兵诗空懐康乐屐【龟防】高名不可效胜境徒堪惜墨沼转踈芜斋逾閴寂迟迟不能去凉飔满杉柏【日休】日下洲岛清烟生苾蒭碧俱懐出尘想共有吟诗癖终与浄名游还来雪山覔【龟防】
　　独在开元寺避暑颇懐鲁望因飞笔聫句
　　烦暑虽难避僧家自有期泉甘于马乳苔滑似龙漦【日休】任诞襟全散临幽榻旋移松行将雅拜篁阵欲交麾【龟防】望塔青识登楼白鸽知石经森欲动珠像俨将怡筠簟临杉穗纱巾透雨丝静谈蝉噪少凉步鹤随迟【日休】烟重回蕉扇风轻拂桂帷对碑呉地説开巻梵天词积水鱼梁壊残花病枕欹懐君潇洒处孤梦绕罘罳【龟防】
　　五言絶句
　　双声溪上思
　　踈杉低通滩冷鹭立乱浪草彩欲夷犹云容空澹荡
　　奉和风人体
　　刻石书离恨因成别后悲莫言春茧薄犹有万重思江上秋声起从来浪得名逆风犹挂席苦不防防情
　　七言絶句
　　春夕酒醒
　　四弦才罢醉蛮奴醽醁余香在翠炉夜半醒来红蜡短一枝寒泪作瑚
　　华亭鹤闻之旧矣及来呉中以钱半千得一只养之殆经嵗不幸为饮啄所误经夕而死悼之不已遂继以诗南阳润卿博士浙东徳师侍御毘陵魏不琢处士东呉陆鲁望秀才及厚于予者悉寄之请垂见和
　　莫怪朝来泪满衣堕毛犹傍水花飞辽东旧事今千古却向人间令威
　　奉和陆鲁望玩金鸂戏赠
　　镂羽雕毛迥出羣温黁飘出麝脐薫夜来曽吐红茵畔犹似溪边睡不闻
　　女坟湖
　　万贵千奢已寂寥可怜幽愤为谁娇须知韩重相思骨直在芙蓉向下消
　　曹松【字梦徴衡阳人学贾刍为诗昭宗天复初及第王希羽刘象柯崇郑希彦同榜皆年七十余时号五老榜各授校书郎有集三巻】
　　五言律诗
　　立春日
　　春饮一杯酒便吟春日诗木梢寒未觉地脉暖先知鸟啭星沈后山分雪薄时赏心无处説怅望曲江池
　　【六语微见景色】
　　塞上
　　边寒来所濶今日复明朝河凌【去声】坚通马胡云缺见雕砂中程独泣乡外隠谁招回首苦经嵗灵州生栁条
　　【四语景趣】
　　忆江西并悼亡友
　　前心奈兵阻悔作豫章分芳草未归日故人多是坟帆行出岫雨马践过江云此地一罇酒当时皆以文
　　【三四语苦五六标景特巧】
　　寄崇圣寺僧
　　不醉长安酒防心只似师望山吟过日伴鹤立多时沟逺流声细林寒绿色迟庵西萝月夕重约语空期
　　【四语微冇意致】
　　览春榜喜孙鄠成名
　　门外报春榜喜君天子知旧愁浑似雪见日总消时塔下牡丹气江头杨栁丝风光若有分无处不相宜
　　【三四转合得佳】
　　【附已亥嵗　泽国江山入战圆生民何计乐樵苏慿君莫话封侯事一将功成万骨枯　末句意尽】
　　呉融【字子华山隂人昭宗龙纪初进士累迁侍御史后为左补阙拜中书舍人昭宗反正进戸部侍郎终承防集诗四巻】
　　五言律诗
　　戏
　　恨极同填海情长抵导江丁香从小结莲子彻枝双整髻花当槛吹灯月在窻秦台非乆计早晚降霓幢
　　【粉嫩花香】
　　【附夏夜竹声寒不夏蛩思静先秋】
　　五言排律
　　即席十韵
　　住处方窥宋平生未嫁卢暖金轻铸骨寒玉细凝肤妬蝶长成伴伤鸾耐得孤城堪迷下蔡台合上姑苏防眼难降栁含茸欲鬭蒲生凉云母扇直夜博山炉翡翠交妆镜鸳鸯入画图无心同石转有泪约泉枯猿渇应须见鹰饥秪待呼银河正清浅霓节过来无
　　【芬韵】
　　和韩致光侍郎无题十四韵
　　珠佩元消暑犀簪自辟尘揜灯容燕宿开镜待鸡晨去嬾都忘旧来多未厌新每逢忧是梦长忆故延真杏小双圆压山浓两防嚬瘦难胜寳带轻欲驭飚轮篦凤金雕翼钗鱼玉镂鳞月明无睡夜花落断膓春解舞何须楚能筝可在秦怯探同海底稀遇极天津緑柰攀宫艳青梅防岭珍管纎银字咽梭宻锦书匀厌胜还随俗无疑不避人可怜三五夕斌媚善为隣
　　【附锦收花上露珠引月中津】
　　七言絶句
　　金陵怀古
　　玉树声沈战舰收万家冠盖入中州秪应江令偏惆怅头白归来是客游
　　华清宫
　　渔阳烽火照函闗玉辇怱怱下此山一曲霓裳聴不尽至今遗恨水潺潺
　　上皇鸾辂重巡游两泪无言独倚楼惆怅眼前多少事落花明月满宫秋
　　杨花
　　不鬭秾华不占红自飞晴野雪蒙蒙百花长恨风吹落唯有栁花独爱风
　　【末句饶有情思似为栁花解嘲复为栁花写色】
　　送杜防花
　　春红始尽又秋红息国亡来入楚宫应是蜀寃啼不尽更慿顔色诉西风
　　韩偓【字致尧一字致光京兆万年人龙纪进士后王溥荐为翰林学士迁中书舍人従幸凤翔进兵部侍郎朱全忠恶之贬濮州司马天祐中复召入偓挈家南依王审知卒号玉山樵人有诗集一巻又香奁集一巻】
　　七言律诗
　　苑中
　　上苑离宫处处迷相风高与露盘齐金堦铸出狻猊立王柱雕成翡翠啼外使调鹰初得按中官过马不教嘶笙歌锦绣云霄里独许词臣醉似泥
　　青春
　　眼意心期卒未休暗中终拟约秦楼光隂负我难相偶情绪牵人不自由遥夜定嫌香蔽膝闷时应防玉搔头樱桃花谢梨花发膓防青春两处愁
　　【结语风趣】
　　浣纱溪二首
　　拢鬓新收玉步揺背灯初解绣裙腰枕寒衾冷异香焦深院不闗春寂寂落花和雨夜迢迢恨情残醉却无聊宿醉离愁漫髻鬟六铢衣薄惹轻寒慵红问翠掩青鸾罗袜况兼金菡萏雪肌仍是玉琅玕骨香腰细更沈檀【附横塘　秋寒洒背入帘霜凤胫灯青照洞房蜀纸麝煤添笔媚越瓯犀液发茶香风飘乱防更筹转拍送繁弦曲破长散客出门斜月在雨眉愁思向横塘　缛绣语】
　　【附倚醉　倚醉无端寻旧约却令惆怅转难胜静中楼阁深春雨逺处帘栊半夜灯抱柱立时风细细绕廊行处思腾腾分明牕下闻裁剪敲遍阑干唤不应】
　　【附见花　褰裳拥鼻正吟诗日午墙头独见时血染蜀罗山躅踯肉红宫锦海棠棃因狂得病真□事欲咏无才是所悲防却春风归去也争敎判得最繁枝】
　　【□有忆　昼漏迢迢夜漏移倾城消息杳无期愁膓泥酒人千里泪眼倚楼天四垂自笑计狂多独语谁怜梦好转相思何时斗帐浓香里分付春风与玉儿　此三诗是开词曲法门】
　　六言
　　一灯前雨落夜三月尽草青时半寒半暖正好花开花谢相思惆怅空敎梦见懊恼多成酒悲红袖不干谁防揉损聨娟淡眉
　　杂言
　　玉合
　　罗囊绣两凤凰玉合雕双鸂鶒中有兰膏渍红荳毎囘拈着长思忆长思忆经防春人怅望香氛氤开缄不见新书迹带粉犹残旧指痕
　　金陵
　　风雨萧萧石头城下木兰桡烟月迢迢金陵渡口去来潮自古风流皆暗销才鬼妖魂谁与招防牋丽句徒已矣罗袜金莲何寂寥
　　【宋人视唐词犹唐人之视古诗骨格风标相去自逺】
　　五言絶句
　　效崔国辅体
　　淡月照中庭海棠花自落独立俯闲堦风动秋千索酒力滋睡眸卤莽闻街鼓欲明天更寒东风打窻雨
　　七言絶句
　　夏日
　　庭树新隂叶未成玉堦人静一蝉声相风不动乌龙睡时有娇莺自唤名
　　已凉
　　碧栏干外绣帘垂猩色屏风画柘枝八尺龙须方锦褥已凉天气未寒时
　　【末句香嫩更想见意态盈盈　语却近词】
　　思録旧诗于巻上凄然有感因成一首
　　缉缀小诗抄巻里寻思闲事到心头自吟自泣无人防膓防蓬山第一流
　　不见
　　动静防闲又怕疑佯佯脉脉是沈机此身愿作君家燕秋社归时也不归
　　聫缀体
　　院宇明秋日日长社前一鴈别辽阳陇头针线年年事不喜寒砧捣防膓
　　【絶不做作故住】
　　新秋
　　一夜清风动扇愁背时容色入新秋桃花脸里汪汪泪忍到更深枕上流
　　寒食夜
　　测测轻寒剪剪风小梅飘雪杏花红夜深斜搭秋千索楼阁朦胧细雨中
　　荔枝
　　封开玉笼鸡冠涩叶衬金盘鹤顶鲜想得佳人微露齿翠钗先取一枝悬
　　江楼
　　鳀鱼苦笋香味新杨花酒旂三月春风光百计牵人老争奈多情是病身
　　【情涌而成】
　　孙棨
　　七言絶句
　　题北里妓人壁
　　寒绣衣裳饷阿娇新图香兽不禁烧东隣起様裙腰濶剰蹙黄金一两条
　　王铎
　　五言律诗
　　和于兴宗守绵州登越王楼以诗寄朝士
　　谢眺题诗处危楼压郡城雨余江水碧云防雪山明锦绣来仙境风光入帝京恨无青玉案何以报高情李洞【字才江京兆人诸王之孙慕贾岛为诗铜铸其像事之如神时人多诮其僻澁不贵其竒峭惟呉融称之昭宗时不第还蜀卒】
　　五言律诗
　　寄贺郑常侍
　　山亦懐恩地高禽尽下飞吏穿霞片望僧扫月棱归省拜墀烟近林居玉漏微曽令驻锡话聊用慰攀依【三四巧琢送沈光赴福幕泉齐岭乌飞雨熟荔枝肥起语极清下不能称郑补阙山居马饥飡落叶鹤病晒残阳下句佳】
　　喜鸾公自蜀归
　　禁院闭生台寻师到緑槐寺高猿聴讲钟动鸟知斋扫石月盈箒滤泉花满筛归来逢圣节吟步上尧阶
　　七言律诗
　　寄东蜀幕中友
　　官亭池碧海榴殷遥想清才倚画栏栁絮涨天笼地暖角声经雨透云寒晓侵台座香烟湿夜草军书蜡炬干为话门人吟太苦风摧兰秀一枝残
　　【涨天字俚四语清沁】
　　韦荘【字端已京兆杜陵人见素之孙昭宗干宁元年进士授校书郎王建开伪蜀荘时在华州驾前奉使入蜀李询辟为判官掌书记迁起居舍人后为蜀相卒有浣花集弟蔼为之序】
　　七言古诗
　　练篇
　　月华吐艶明烛烛青楼妇唱衣曲白袷光丝识鱼目菱花带绶鸳鸯簇临风缥缈叠秋雪月下丁冬寒玉梅兰欲寄在何乡慿人与繋征鸿足
　　【此诗余中絶妙好辞】
　　五言律诗
　　章台夜思
　　清瑟怨遥夜绕风雨哀孤灯闻楚角残月下章台芳草已云暮故人殊未来乡书不可寄秋鴈又南回
　　【二句佳三四盛唐气格】
　　七言律诗
　　春云
　　春云春水两溶溶倚郭楼台晩翠浓山好只因人化石地灵曽有剑为龙官辞凤阙频经嵗家住峩嵋第防峰王粲不知多少恨夕阳吟防一声钟
　　三堂早春
　　独倚危楼四望遥杏花春陌马声骄池边氷刃暖初落山上云棱寒未销谿送緑波穿郡宅日移红影度村桥主人年少多情味笑换金龟解珥貂
　　【三四不俚】
　　贵公子
　　大道青楼御苑东玉栏仙杏压枝红金铃犬吠梧桐院朱鬛马嘶杨栁风流水带华穿巷陌夕阳和树入帘栊瑶池宴罢归来醉笑説君王在月宫
　　【三四物色意象自觉娇宠】
　　鹧鸪
　　南禽无侣似相依锦翅双双傍马飞孤竹庙前啼暮雨汨罗祠畔吊残晖秦人只解歌为曲越女空能画作衣懊恼泽家非有恨年年长忆凤城归【懊恼泽家鹧鸪之音】
　　五言排律
　　李氏小池亭十二韵
　　积石乱巉巉庭莎緑不芟小桥低跨水危槛半依岩华落鱼争唼樱红鸟竞【竹咸切乌啄物也】引泉防地脉扫絮积山嵌古栁红绡织新篁紫绮缄养猿秋啸月放鹤夜栖杉枕簟谿云池塘海雨咸语窻鸡逞辩砥鼎犬偏馋踏藓青粘屐攀萝緑映衫访僧舟北渡贯酒日西衔迟客登高阁题诗绕翠岩家藏何所寳清韵满琅函
　　【语亦鲜绽其中有盛中所不赋者】
　　七言絶句
　　衢州江上别李秀才二首
　　前年相送灞陵春今日天涯各避秦莫向罇前惜沈醉与君俱是异乡人
　　千山红树万山云把酒相防日又曛一曲离歌两行泪更知何地再逢君
　　东阳酒家赠别
　　天涯方叹异乡身又向天涯别故人明日五更孤店月醉醒何处泪霑巾
　　鄜州遇寒食城外醉吟
　　马骄风疾玉鞭长过去惟留一阵香闲客不须烧破眼好花皆属富家郎
　　古离别
　　晴烟漠漠栁毵毵不那离情酒半酣更把玉鞭云外指防膓春色在江南
　　台城
　　江雨霏霏江草齐六朝如梦鸟空啼无情最是台城栁依旧烟笼十里堤
　　【韦荘七絶声格苦弱】
　　崔道融【荆州人官永嘉令有申唐诗三巻】
　　五言絶句
　　春题
　　满眼桃李花愁人如不见别有惜花人东风莫吹散
　　【怨情惜意】
　　班婕好
　　宠极辞同辇恩深弃后宫自题秋扇后不敢怨春风
　　七言絶句
　　长门怨
　　长门花泣一枝春争奈君恩别处新错把黄金买辞赋相如自是薄情人
　　【白乐天昭君词君王若问妾顔色莫道不如宫里时崔道融长门怨错把黄金买辞赋相如自是薄情人此乃巧于取意戴叔伦湘南即事沅湘日夜东流去不为愁人住少时韦荘无情最是台城栁依旧烟笼十里堤此为巧于托情俱大雅之所不道】
　　王驾【字大用河中人昭宗大顺初进士及第仕至尚书礼部员外郎自称守素先生与司空图郑谷为诗友诗六巻】
　　七言絶句
　　古意
　　夫戍萧闗妾在呉西风吹妾妾忧夫一行书信千行泪寒到君边衣到无
　　【末句巧】
　　江南曲
　　偶向江边采白苹闲随女伴赛江神众中不敢分明语暗掷金钗卜逺人
　　张蠙【字象文清河人干宁进士为膳部员外郎诗三巻】
　　五言律诗
　　早春亭池独游
　　清流环緑篠清景媚虹桥莺刷初迁羽莎拳拟折苖细沙摧逺岸淑景动和飚倍忆同袍侣相欢倒一瓢
　　七言律诗
　　钱塘夜宴留别郡守
　　四方骚动一州安夜别罇罍伴客欢觱栗调高山阁迥虾蟆更促海城寒屏间佩响蔵歌妓幕外刀光立従官沈醉不愁归棹逺晩帆吹上子陵滩
　　【六语佳】
　　七言絶句
　　叙懐
　　月里路从何处上江边身合防时归十年九陌寒风夜梦扫芦花絮客衣
　　张泌【江南人仕南唐为内史舍人】
　　七言絶句
　　寄人
　　酷怜风月为多情还到春时别恨生倚柱寻思倍惆怅一场春梦不分明
　　【意好语落词家】
　　李建勲【陇西人仕南唐为丞相集一巻按南唐近事元宗嗣位李建勲出师临川及归拜司空累表致仕自称钟山公诏授司徒不起学士汤悦致书贺之建勲荅曰司空犹不作那敢作司徒幸有山翁号如何不见呼先是宋齐丘归退号九华先生末防而起时论薄之或以建勲比宋云】
　　五言律诗
　　闲居秋思呈祥松二公
　　秋光虽即好客思转悠哉去国身将老流年鴈又来叶红堆晩径菊冷借空罍不得师相访难将道自开
　　【附送人雨逼清明日花隂杜宇时】
　　七言律诗
　　宫词
　　自逺凝旒守上阳舞衣顿减旧朝香帘垂粉阁春将尽门掩棃花日渐长草色深浓封辇路水声低咽转宫墙君王一去不回驾皓齿青娥空防膓
　　【附中春写懐寄沈彬员外牕悬夜雨残灯在庭掩春风落絮深】
　　七言絶句
　　宫词
　　宫门长闭舞衣闲略识君王鬓已斑却羡落花春不管御沟流得到人间
　　沈彬
　　七言律诗
　　秋日
　　秋含砧杵斜阳笛引西风灏气凉薜荔惹烟笼蟋蟀芰荷翻雨泼鸳鸯当年酒贱何妨醉今日时难不易狂肠防旧游従一别潘安惆怅满头霜
　　【三四惹厌六语大有斟酌】
　　黄滔
　　五言排律
　　壶公山【相传古仙姓陈名壶公此山成道因名焉】
　　八靣峯峦秀孤高可偶然数人游顶上沧海见东边不信无灵洞相传有古仙橘如朱夏在池象月垂穿【山头有池而圆兼橘树朱实夏在】髣髴常闻乐岧峣半挿天山寒彻三伏松偃出千年樵牧时迷所仓箱嵗叠川严祠风雨管怪木薜萝纒青草方中药苍苔石里钱琼津流乳窦春色驻芝田乌兎中时近龙蛇蛰处膻嘉名光列土秀气产羣贤瀑鏁瑶台路溪升钓浦船鳌头擎恐没地轴压应旋蠲疾零甘露蔵珍起瑞烟画工飞梦寐诗客寄林泉掘地多云母缘霜欠木绵井通防吐脉僧隔虎栖禅【山问有井通海盈缩之贞元中有僧号法通咸通中有僧号播于其絶顶独禅昏行至降虎而法通曽下山遇两虎争一牛乃叱而隔之分令各啖之】危磴千寻防竒花四季鲜鹤归圃少凤下碧梧偏桃易炎凉熟茶推醉醒煎村家防枣栗俗骨爽猿蝉谷语升乔鸟陂开共蔕莲落枫丹叶舞新蕨紫芽拳翠竹雕羌笛悬藤煑蜀牋白云长掩映流水别潺湲作赋前儒阙冲虚南国先省郎求牧看野老葺斋眠寺歴兴衰创碑须一二镌清吟思却隠簪绂奈萦牵
　　【语亦整顿】
　　七言排律
　　投翰长赵侍郎
　　禹门西靣逐飘蓬忽喜僊都得入踪贾氏许频趋季虎荀家因敢谒头龙手扶日月重轮起数是乾坤正气钟五色笔驱神出没八花防接帝従容诗酬御制风骚古论自人情鼎鼐浓岂有地能先凤掖别无山更胜鼇峰攀鸿日浅魂飞越为鲤年深势噞喁泽国雨荒三迳草秦闗雪折一枝笻吹成暖景由葭律引上纎萝在岳松愿向明朝荐幽滞免教号泣触登庸
　　僧贯休【字徳隠之兰溪和安寺赐紫禅月大师曹松方干同时人有禅月集三十巻一云俗姓姜氏字徳逺钟陵人初以诗谒钱锡不偶复入蜀谒孟知祥礼待甚厚】
　　七言律诗
　　送李秀才归湘中
　　词客携文访病夫因吟送别忆湘湖寒消浦溆催鸿鴈暖入溪山养鹧鸪僧向月中寻岳麓云从城上去苍梧君归为问峯前寺旧住松房锁在无
　　【四句有异趣】
　　七言絶句
　　马嵬
　　长川防处树青青孤驿危楼对翠屏一自武皇惆怅后至今来往马蹄腥
　　贻九华山人
　　一法传闻继者能九华闲卧最高层秋钟尽后残阳防门掩松边雨夜灯
　　僧处黙【越僧罗隠同时人诗一巻】
　　五言律诗
　　题圣果寺
　　路自中峯上盘回出薜萝到江呉地尽隔岸越山多古木丛青霭遥天浸白波下方城郭近钟磬接笙歌
　　【三四可作地志】
　　七言絶句
　　织妇
　　蓬鬓蓬门积恨多夜阑灯下不停梭成缣犹自陪钱纳未直青楼一曲歌
　　【后二语可慨留以示司世人】
　　僧齐已【潭之益阳人俗姓胡氏与仰山完师为同门友后居西山与郑谷同时有白莲集十巻又外编十巻】
　　七言古诗
　　湘妃庙
　　湘烟蒙蒙湘水急汀露凝红裛莲湿苍梧云叠九嶷深二女魂飞江上立相擕泣凤葢龙舆追不及庙荒松朽啼飞猩笋鞭迸出堦基倾黄昏一片隂风起新月如眉生濶水
　　【未语稍韵】
　　僧无闷
　　七言絶句
　　寒林石屏
　　草堂无物伴身闲唯有屏风枕簟间本向他山求得石却于石上看他山
　　【诗中小话】
　　僧淡交
　　五言律诗
　　写真
　　图形期自见自见却伤神已是梦中梦更逢身外身水花凝幻质墨彩染空尘堪笑余兼尔俱为未了人
　　【三句语入当家末语亦称】
　　僧子兰
　　五言絶句
　　城上吟
　　古墓密于草新坟侵古道城外无闲地城中人易老
　　【意深貌古絶近六朝但六朝气格浑浑】
　　七言絶句
　　太平里寻兵部裴郎中
　　不语凄凉无限情荒堦行尽又重行昔年住此人何在空见槐花秋草生
　　【后二语清浅自然】



　　唐诗镜巻五十四
