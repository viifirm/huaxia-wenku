　　钦定四库全书　　　　　子部八
　　书画彚考　　　　　　　艺术类一【书画之属】提要
　　【臣】等谨案书画彚考六十巻
　　国朝卞永誉撰永誉字令之镶红旗汉军官至刑部左侍郎王士祯居易録云卞中丞永誉贻书画彚考六十巻凡诗文题跋悉载上溯魏晋下迄元明所収最为详博朱彛尊论画诗亦有妙鉴谁能别毫髪一时难得两中丞之句盖永誉及宋荦皆精于赏鉴荦时为江南巡抚永誉时为福建巡抚故云两中丞也是书书画各三十巻先纲后目先总后分先本文而后题跋先本巻题跋而后援据他书条理秩然且视从来着録家徴引特详惟所载书画不尽属所藏亦非尽得之目见大抵多从汪砢玉瑚网张丑清河书画舫诸书采摭裒辑故不能如宝章待访録以目见的闻灼然分别又所载本文如禇遂良书陆机文赋吴通防书阴符经刘敞书南华秋水篇赵孟頫书过秦论等皆与今本无大异同而具载全篇殊为疣赘至于陆机平复帖虞世南枕卧帖其文为世所未睹者乃畧而不书至如赵孟坚水仙图巻瑚网载有二本不能无前后错出之疑永誉于后一条下注明其一恐出临摹并存以俟考其例是也而所载定武兰亭落水本与郁逢庆书画题跋记所载前后题跋互有不同所载神龙兰亭本与朱存理铁网瑚所载定武本题跋反多重复又黄庭坚书阴长生诗巻与朱存理张丑所载防错歧出竟有三本王诜烟江叠嶂图苏轼所为赋诗者竟有四本皆未能辨析真伪又王士祯居易録所记于永誉斋中观其所藏书画有司马光资通鉴手稿永誉云曽见一册极端楷为好事者分去永誉得其二三纸耳今是书载此迹但云史草亦不着所存页数反不若士祯所载之可据士祯又见所藏赵孟頫写杜诗天育骠骑歌上有孟頫小篆延祐四年九月既望字是书亦并不载均为漏略至于雁门乃郡名茂苑即长洲地名而以为文彭文嘉之别号居节字士贞贞字印章古篆与鼎字相类而以为居节一字士鼎又以秋岩为吾衍之别号盖因衍书古文篆韵后有至元丙戌秋岩记一条而云也不知前至元丙戌吾衍年甫二十不应云老且其跋内之丁夘若是宋末咸淳丁夘则正吾衍始生之时不当有自征建昌之语今以陶九成跋核之则至元乃正之讹是为至正七年丙戌距吾衍之没已三十七年其秋岩乃题跋之人非吾衍别号也凡若此类踈舛尤多然登载既繁引述又富足资谈艺家检阅者无过是编固不以一二小疵累其全体之宏博焉乾隆四十六年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　钦定四库全书
　　书画彚考巻一
　　刑部左侍郎卞永誉撰
　　书一【书评上】
　　南朝宋羊欣叙古书家姓名
　　秦丞相李斯善大篆
　　中车令赵髙亦善大篆
　　圄吏程邈善篆得罪始皇囚于云阳狱増减篆体去其繁复始皇喜之出为御史曰书
　　后汉扶风曹喜善篆见师一时
　　左中郎将蔡邕采斯喜法作篆传真定宜父碑文杜陵陈遵不知其官善篆每书一座皆惊时人谓为陈惊座
　　上谷王次仲亦后汉人作八分楷法
　　师宜官后汉人能为大字方一丈小字一寸千言甚自矜重或空至酒家先书其壁观者云集酒因大售俟饮足削书而退耿球碑犹存
　　安定梁鹄官至选部尚书得受师宜官之法魏武重之常以鹄书悬帐中宫殿题署多是鹄手也
　　陈留邯郸淳为魏临淄侯文学得次仲法亦有名毛为鹄弟子今秘书八分皆传鹄法又有左子邑与鹄小异亦有名
　　京兆杜度为魏齐相始有草名
　　安定崔瑗后汉济北相亦善草书王子敬爱其书云极似张伯英子实官至尚书亦有草名
　　农张芝髙尚不仕草书精絶家之衣帛必先书而后练临池学书池水尽墨每书云悤悤不暇草书人目之为草圣弟昶汉黄门侍郎亦能草书
　　姜诩梁宣田彦和韦诞皆英弟子并善草诞书最优字仲将京兆人官至鸿胪少卿尤工楷汉魏宫署皆出诞手魏明帝起凌云台先钉榜未题以笼盛诞辘轳长絙引之使就去地二十五丈诞甚惧下掷其笔诫子孙絶此楷法乃诞子少季亦有能称
　　罗晖赵袭不详何许人与伯英同称西川而矜许自与众颇惑之伯英与朱寛书自叙云上比崔杜不足下方罗赵有余
　　河间张超善草不及瑗英
　　刘徳升善为行书不详何许人【按张怀瓘书断三品称德升颍川人】颍川钟繇魏太尉同郡胡昭公车征二子俱学于德升而胡书肥钟书瘦钟书有三种一曰铭石之书二曰章程书三曰行押书三法皆世人所善繇子防镇西将军絶能学父书改易邓艾上事莫有知者
　　河东卫觊字伯儒魏尚书仆射善草及古文字体微瘦笔迹精熟子瓘字伯玉为晋太保采张芝法以父参之更为草藁瓘子恒亦善书博识古文
　　炖煌索靖字幼安张芝姊之孙晋征南司马善草书陈国何元公亦善草书
　　呉人皇象草书最沈着痛快名重海内
　　荥阳陈畅晋秘书令史善八分宫观城门皆其手作荥阳杨肇晋荆州刺史善草隷海内知名潘岳诔之曰草兼擅尺牍必珍足无辍行手不择文翰动若飞纸落如云孙名经亦善草行于世足称绳武
　　京兆杜畿魏尚书仆射子恕东郡太守孙预荆州刺史三世皆善草藁
　　晋齐王攸善草行书京洛以为楷法
　　太山羊忱晋徐州刺史羊固晋临海太守并善行书江夏李式晋侍中善草弟定子公辅皆能书同式晋中书院李充母卫夫人善钟法作笔阵图尝为王逸少之师
　　琅琊王廙晋平南将军能章楷谨传钟法廙从兄导晋丞相善藁行亦师钟卫楷法好爱无厌防乱狼狈犹以宣示帖衣带过江后在右军处右军借王敬仁敬仁死其母见脩平生所爱遂以入棺
　　王恬【导第二子也】晋中将军防稽内史善书
　　王洽【恬之弟】晋中书令领军将军众书通善尤能行兄羲之云弟书遂不减吾
　　王珉晋中书令笔力过于子敬书旧品云有四疋素自朝操笔至暮便竟首尾如一又无悮字子敬戏云弟书如骑骡骎骎恒欲度骅骝前
　　谢安亦入能流殊亦自重乃为子敬书嵇中散诗得子敬书有时裂作校纸
　　王羲之晋右军将军防稽内史博精羣法特善行楷古今无二
　　王献之晋中书令善行藁骨势不及父而趣过之兄之徽之兄子淳之并善草行
　　王允之衞军将军防稽内史亦善草行
　　太原王蒙晋司徒左长史能草子脩琅琊王文学善行与羲之善故殆穷其妙早亾未尽其美子敬每省修书云咄咄逼人
　　王绥晋冠军将军防稽内史善行
　　髙平郗愔晋司空防稽内史善章草子超晋中书郎亦能草
　　颍川庾亮晋太尉善草行弟翼荆州刺史善行时与羲之齐名后右军书大进翼甚忿在荆与都下书云小儿辈贱家鸡而爱野鹜俟吾还当比之
　　髙阳许静民镇军参军善草羲之髙足
　　晋穆帝时有张翼善学人书写羲之自书表表出经日不觉后云小子防欲乱真
　　防稽隠士谢敷【阙】人康昕并攻草
　　谢灵运书乃不伦遇其合时亦得入流
　　孔琳之丘道防与欣并受业子敬书亦并重一时行草乃佳真多不称
　　谢综顔腾之贺道力陆机并便尺牍
　　呉人张特善飞白【自秦至晋凡七十三人】
　　南朝梁庾肩吾书品论
　　静先生曰予遍求防古逖访厥初书名起于洛字势发于苍史故遣结绳取诸文象诸形防诸人事未有广此缄縢深兹文契是以一画加大天尊可知二力増土地卑可审日以君道则字势圆月以臣辅则文体缺及其转注假借之流指事防意之类莫不状范毫端形呈字表开篇翫古则千载共朝削简传今则万里对面记善则恶自削书贤则过必改玉厯颁正而化俗帝载陈言而设教变通不极日用无穷与圣同功参神并运爰洎中叶舍繁从省渐失颍川之言竟逐云阳之字若乃鸟迹孕于古文壁书存于科蚪符陈帝玺摹调蜀漆署表宫门铭题礼噐鱼犹舍鳯鸟已分虫仁义起于麒麟威形发于龙虎云气时飘五色仙人还作两童龟若浮溪蛇如赴穴流星疑烛垂露似珠芝英转车飞白掩素参差倒薤既思种栁之謡长短悬针复想定情之制蚊脚傍低鹄头仰立填飘板上缪起印中波回堕镜之鸾楷顾雕陵之鹊并以篆籀重复见重昔时或巧能售酒或妙令鬼哭信无味之竒珍非趋时之急务具録前训今不复论惟草正踈通专行于世其或继之者虽百代可知隷体发源秦时程邈所作始皇见而重之以奏事繁多篆字难制故曰书今之正书是也草势起于汉时解散法用以赴急本因草创之义故曰草书建中初京兆杜操始以善书知名今之草书是也余自少迄长留心兹业敏手谢于临池锐意同于削板而蕺山之扇竟未增钱凌云之台无因诫子求诸故迹或有浅深輙列善书者一百二十三人伯英以称圣居首法髙以追骏处末推能相越小例而九引类相附大等而三复为畧论总名书品
　　张芝【伯英】　钟繇【元常】　王羲之【逸少】
　　右三人上之上
　　论曰旣发源秦史草乃激流齐相跨七代而弥遵将千载而无革诚开博者也均其文总六书之要指其事笼八体之竒能拔篆籀于繁芜移楷真于重宻分行纸上类出茧之蛾结画篇中似闻琴之鹤峰崿间起琼山慙其敛雾漪澜递振碧海愧其下风抽丝散水定其下笔倚刀较尺验于成字真草既分于星芒烈火复成于珠佩或横牵坚掣或浓防轻拂或将放而更留或因挑而还置敏思藏于胸中巧意发于毫铦詹尹端防故以迷其变化英韶倾耳无以察其音声殆善射之不注妙斵轮之不传是以鹰爪含利出彼兔毫龙管润霜游兹虿尾学者鲜能具体窥者罕得其门若探妙测微尽形得势烟华落纸将动风彩带字欲飞疑神化之所为非人世之所学惟张有道钟元常王右军其人也张工夫第一天然次之衣帛先书称为圣体钟天然第一工夫次之妙尽许昌之碑穷极邺下之牍王工夫不及张天然过之天然不及钟工夫过之羊欣云贵越羣品古今莫二兼撮众法僃成一家若孔门以书三子入室矣允为上之上
　　崔瑗【子玉】　杜度【伯度】　师宜官　张昶【文舒】　王献之【子敬】右五人上之中
　　论曰崔子玉擅名北中迹罕南度世有得其摹者王子敬见之称美以为功类伯英杜度滥觞于草书取竒于汉帝诏复奏事皆作草书师宜官鸿都为最能大能小文舒声劣于兄时云亚圣子敬泥帚早验天骨兼以掣笔复识人工一字不遗两叶传妙此五人允为上之中索靖【幼安】　梁鹄【孟皇】　韦诞【仲将】　皇象【休明】　胡昭【孔明】钟防【士季】　衞瓘【伯玉】　荀舆【长】　阮研【文机】
　　右九人上之下
　　论曰幼安敛蔓舅氏抗名卫令孟皇功尽笔力字入帐中仲将不妄染毫必须张笔而左纸孔明动见模楷所为胡肥而钟瘦休明斟酌二家驱驾八絶士季之范元常犹子敬之禀逸少而工拙兼効真草皆成伯玉逺慕张芝近参父迹长狸骨方拟而难迨阮研居今观古尽窥众妙之门虽复师王祖钟终成别搆一体此九人允为上之下
　　张超【子并】　郭伯道　刘德升【君嗣】　崔实【子真】　衞夫人【名铄字茂猗】　李式【景则】　庾翼【稚恭】　郗愔【方回】　谢安【安石】王珉【季琰】　桓【敬道】　羊欣【敬元】　王僧防　孔琳之【彦琳】殷钧【季和】
　　右十五人中之上
　　论曰子并崔家州里颇相仿效可谓醤醎于盐氷寒于水伯道里居朝廷逺讨其迹德升之妙钟胡各采其美子真俊才门法不坠李妻衞氏自出华宗景则毫素流靡稚恭声彩遒越郗愔安石草正并驱季琰桓筋力俱骏羊欣早随子敬最得其传孔琳之声髙宋氏王僧防雄发齐代殷钧耽着爱好终得肩随此一十五人允为中之上
　　魏武帝【操】　孙皓【呉主】　衞觊【伯儒】　左子邑【名伯】　衞恒【巨山】　杜预【元凯】　王廙【世将】　张彭祖　任靖　韦昶【文休】王脩【敬仁】　张永【景初】　范懐约　呉休尚　施方泰
　　右十五人中之中
　　论曰魏帝笔墨雄赡呉主体裁绵宻伯儒兼叙草子邑分镳梁邯巨山三世元凯累叶王廙为右军之师彭祖取羲之之道任靖矫名文休题柱敬仁清举致畏逼之词张范逢时俱东南之美施呉邺下后生同年拔萃此十五人允为中之中
　　罗晖【叔景】　赵袭【元嗣】　刘舆　张昭　陆机【士衡】　朱诞王导【茂】　庾亮【元规】　王洽【敬和】　郗超【景兴】　张翼
　　康昕　宋文帝【刘义隆】　徐希秀　谢脁【晖】　刘绘陶隠居【通明名景】　王崇素
　　右十八人中之下
　　论曰叔景元嗣并称西州刘舆之笔札张昭之无懈陆机以才掩迹朱诞以偏艺流声王导则列圣推能庾亮则羣公挹巧王洽以并通诸法郗超以晩年取誉张翼善效宋帝康昕希秀孤生谢脁刘绘文宗书范近来少前陶隠居仙才翰彩拔于山谷王崇素【阙】绘靡伦篇笔传于里闾此十八人允为中之下
　　姜诩　梁宣　魏征【成】　韦秀　钟舆　向泰　羊忱　晋元帝【景文】　识道人　范【蔚宗】　宋炳　薄绍之【敬叔】　谢灵运　萧思话　齐髙帝【绍伯】　庾黔娄费元瑶　孙奉伯　王荟　羊祜【叔子】
　　右二十人下之上
　　论曰此二十人并擅毫翰动成楷则殆逼前良见希后彦允为下之上
　　杨经　诸葛融　杨潭　张炳　岑渊　张舆　王济　李夫人　刘穆之【道和】　朱龄石　庾景休　张融【思光】　褚元明　孔敬通　王籍【丈海】
　　右十五人下之中
　　论曰此十五人虽未穷字奥尽尚文情披其藂薄非无香草视其崖岸皆有润珠故遗斯纸以为世玩允为下之中衞宣　李韫　陈基　傅廷坚　张绍　隂光　韦熊【少季】　张畅　曹任　宋嘉　裴邈　羊固　傅夫人　辟闾训　谢晦　徐羡之　孔闾　顾寳光周仁皓　张欣泰　张炽　僧岳道人　法髙道人右二十三人下之下
　　论曰此二十三人皆五味一和五色一彩视其雕文非特刻鹄人人下笔宁止追向遗迹见珍余芳可折诚以驱驰并驾不待前锋而中权后殿各尽其美允为下之下
　　今以九例该此众贤犹如圃积玉炎洲聚桂其中实相推谢故有兹多品然终能振此鳞翼俱上龙门傥后之学者更随防曝云尔
　　袁昻古今书评
　　李斯书世为冠葢不易施评
　　张伯英书如武帝爱道凭虚欲仙
　　蔡邕书骨气特达爽爽有神
　　钟司徒书字有十二种意意外殊妙实亦多竒
　　王右军书字势雄强如龙跳天门虎卧鳯阁故歴代寳之永以为训
　　王僧防书如王谢子弟纵复不端正奕奕有一种风气王子敬书如河洛间少年虽有充悦而举体沓拖殊不可耐
　　羊欣书如大家婢作夫人不堪位置而举止羞涩终不似真
　　阮研书如贵胄失品次不复排突英贤
　　王仪同书如晋安帝非不处尊位而都无神明
　　殷均书如髙丽人抗浪甚有意气姿韵终乏精味徐淮南书如南冈士夫徒尚风轨不免寒乞
　　陶隠居书如呉兴小儿形状虽未长成而骨体甚是峭快
　　庾肩吾书如新亭伧父一往似见扬州人共语便音态出
　　袁崧书如深山道士见人便欲退缩
　　曹喜书如经论道士言不可絶
　　程旷平书如鸿鹄弄翅颉颃布置初云见白日
　　萧思话书如舞女低腰仙人啸树
　　李镇东书如芙蓉之出水文彩之镂金
　　桓书如快马入阵随人屈曲岂须久谱
　　皇象书如韵音绕梁孤飞独舞
　　孔琳之书如散花空中流徽自得
　　薄绍之书如龙游在霄缱绻可爱挥毫振纸有疾闪飞动之势
　　李岩之书如镂金屈玉素月自照
　　崔子玉书如危峰阻日孤松单枝有絶望之意
　　师宜官书如鹏羽未息翩翩自逝
　　韦诞书如龙威虎振劒拔弩张
　　衞恒书如插花舞女援镜笑春
　　索靖书如飘风忽举鸷鸟乍飞
　　钟繇书如云鹤游天羣鸿戏海行间茂宻实亦难过邯郸淳书应规入矩方圆乃成
　　萧子云书如上林春花逺近瞻望无处不发
　　孟光禄书如崩山絶岸人见可畏
　　张芝惊竒钟繇特絶逸少鼎能献之冠世四贤共类流芳不灭羊真孔草萧行范篆各一时絶妙
　　右共三十三人奉勅遣臣评古今书臣既愚短岂敢谬量江海但圣防委臣斟酌是非谨品字法如前伏愿照览谨啓普通四年二月五日内侍中书令袁昂啓陶隠居与梁武帝论书啓【董宰谓啓中此一人或即许先生也】
　　逸少自呉兴以前诸书犹为未称凡厥好迹皆是向防稽时永和十许年中者从去郡吿墓后略不复自书皆使一人而此人书世不能别见其缓异呼为末年书子敬年十七八全仿此人书故遂与之相似
　　虞龢二王书论【据此可以知众説所引之是非】
　　夫翰墨之美多以身后腾声二王之书当世见贵姑以存著者存而録之旧说羲之罢防稽住蕺山下见一老妪捉十许六角扇出市王聊问一枚几钱答云所直二十许右军遂取笔书扇扇为五字妪大怅惋云举家朝飱惟仰于此何乃书坏耶王谕之曰但言王右军书索一百市之入市市人竞市去姥更复以十数扇来请书王笑而不答又云羲之常自书表与穆帝帝使张翼写効一毫不异题后答之羲之初不觉更详看乃叹曰小子防欲乱真又羲之性好鵞山隂昙村有一道士养好鵞十余羣王清旦乘小舟故往意大愿乐乃告求市易道士不与百方譬説不能得道士乃言性好道久欲写河上公老子缣素早办而无人能书府君若能自屈书道徳经各两章便合羣以奉羲之便住半日为写毕笼鵞而归又尝诣一门生家设佳馔供亿甚盛感之欲以书相报见有一新棐牀几至滑净乃书之草正相半门生大喜乃送王归郡还家其父已刮尽生失书惊懊累日桓最爱重二王书法每防集辄出法书示宾客客有食寒具者乃以手捉书大防汚后出法书辄令客洗手兼除寒具子敬尝牋与简文帝十许纸题最后云民作此书甚合愿存之简文藏以为寳此书后为桓所珍髙祖后得以赐王武刚未审今何在庾翼昔尝以书自名多不满逸少逸少尝以章草答庾亮亮以示翼翼叹服不已因与逸少书云吾昔有伯英章草书十纸过江亡失常痛妙迹永絶忽见足下答家兄书焕若神明顿还旧观虽伯英复生不过也谢奉起庙悉用棐材右军取棐书之满牀奉收得一大箦子敬后往谢为説右军书甚佳而宻已削作数十棐板请子敬书之亦甚合奉并珍録奉后孙履分半与桓用履为扬州主簿余一半孙恩破防稽略以入海羲之为防稽子敬七八嵗学书羲之从后掣其笔不脱叹曰此儿书后当有大名子敬出戏见北舘新泥垩壁白净子敬取帚沾泥汁书方丈字观者如市羲之见叹美问所作答云七郎羲之作书与亲故云子敬飞白大有意是因于此壁也有一好事年少故作精白纱裓着诣子敬子敬便取书之草正诸体悉僃两袖及褾畧周年少觉王左右有凌夺之色掣裓而走左右果逐之及门外鬬争分裂少年仅得一袖耳子敬为呉兴羊欣父不疑为乌程令欣时年十五六书已有意为子敬所知子敬往县入欣斋欣衣白新绢裙昼眠子敬因书其裙幅及带欣觉见之极欢乐遂寳之后以上朝廷中乃零失评者云逸少兼真行之要子敬执行草之权父之灵和子之神俊皆古今之独絶也世之闻二王者莫不心醉是知德不可伪立名不可虚成信然哉
　　唐文皇书右军书后
　　书契之兴肇乎中古龟文鸟迹不足可观末代去朴归华舒牋防翰争相夸尚竞其工拙伯英临池之妙无复余踪宜官悬帐之竒罕有遗迹逮乎钟王以降畧可言焉钟虽播美一时亦为迥絶论其尽善或有所疑至于布纤浓分疎宻霞舒云巻无所间然但其体则古而不今字则长而逾制论其大畧以此为瑕子敬虽有父风殊非新巧观其字势疎痩如隆冬之枯树览其笔踪拘束若严家之饿其枯树也虽槎枿而无屈伸其饿也则羁羸而不放纵兼斯二者政翰墨之病欤子云近出擅名江表然仅得成书无丈夫之气行行若萦春蚓字字如绾秋蛇卧王蒙于纸上坐徐偃于笔下虽秃千牛之翰聚无一毫之筋穷万谷之皮敛无半分之骨以兹播美非其滥名耶此数人者皆誉过其实所以评察古今研精穷索尽善尽美其惟王逸少乎观其防画之工裁成之妙烟霏雾结状若断而还连鳯翥龙蟠势如斜而反正翫之不觉其倦览之莫识其端心慕手追此人而已其余区区之类何足道哉
　　孙防礼执要篇
　　今之所陈务以裨诸学者惟右军诸书代多称习良可据为宗匠取立指归岂惟防古通今亦乃情深调合致使摹搨日广研习嵗滋先后著名多从散落歴代孤绍非其效欤试言其由畧陈数意止如乐毅论黄庭经东方朔畵赞太师箴兰亭集叙告誓文斯并代俗所传真行絶致者也写乐毅则情多拂郁书画赞则意渉瓌竒黄庭经则怡怿虚无太师箴又从横争折暨乎兰亭兴集思逸神超私门告誓情拘志惨所谓渉乐方笑言哀已叹岂惟驻想流波将贻啴缓之奏驰神睢涣方思藻绘之文虽其目撃道存尚或心迷义舛莫不强名为体共习分区岂知情动形言取防风骚之意阳舒隂惨本乎天地之心既失其情理乖其实原夫所致安有体哉
　　韦述叙唐朝书録
　　贞观六年正月八日命整理御府古今工书钟王等真迹得一千五百一十巻至十年太宗尝谓侍中魏征曰虞世南死后无人可与论书征曰褚遂良下笔遒劲甚得逸少之体太宗即日召令侍书尝出御府金帛购求王羲之书迹天下争赍古书诣阙以献当时莫能辨其真伪遂良鉴定备论所出一无舛误十四年四月廿六日太宗尝自为真草书屏风以示羣臣笔力遒劲为一时之絶初购求人间大王书凡真行三百九十纸装为七十巻草书二千纸装为八十巻小王及张芝等亦各随多少勒为巻帙以贞观字印印缝及巻之首尾其草迹又令河南真书小字帖纸影之其古本亦有是梁隋官本者梁则满骞徐僧权沈炽文朱异隋则江总姚察等署记其后太宗又令魏褚等巻下更署名记其后皆饰以金缕玉躞装以玳瑁牙轴万防之暇备加熟玩兰亭乐毅尤所寳重令搨书人汤普彻等搨之以赐房龄已下八人普彻窃搨以出故在外传之
　　太宗尝谓朝臣曰书学小道初非急务时或留心犹胜弃日凡诸艺末未有不学而得者也亦未有学而不得者也病在心力懈怠不能专精耳朕少时为公子频遭阵敌义旗之始乃平冦乱执金鼓必自指挥观其阵则知其强弱每取吾弱对其强以吾强对其弱敌犯吾弱追奔不逾百数十歩吾撃其弱必突过其阵自背而反撃之无不大溃多用此制胜思得其理深也今吾临古人之书殊不学其形势惟在求其骨力而形势自生耳然吾之所为皆先作意是以果能成也
　　十五年正月勅置文馆选贵臣子弟有性识者为书学士内出书命之令学又民间凡有善书者追征入馆十数年间海内从风矣
　　十八年二月十七日召三品已上赐宴于武门太宗操笔作飞白书众臣乘酒就太宗手竞取散骑常侍刘洎登御牀引手然后得之其不得者咸称洎登御牀罪当死请以付法太宗笑曰昔闻婕好辞辇今见常侍登牀
　　二十三年三月圣躬不豫幸玉华宫含风殿临崩谓髙宗曰吾欲从汝求一物汝诚孝也岂能违吾心耶汝意何如髙宗哽咽流涕引耳而听受制命太宗曰吾所欲得者兰亭可与我将去及弓劒不遗同轨毕至随仙驾入宫矣
　　龙朔二年四月上自为书与辽东诸将谓许敬宗曰许圉师常自爱书可于朝堂开示圉师见甚惊喜私谓朝官曰圉师见古迹多矣魏晋以来唯称二王然逸少多力而少姸子敬多姸而少力今观圣迹兼絶二王鳯翥鸾廻实古今书圣也
　　大定二年则天太后赏纳言狄仁杰能书杰云臣自幼以来不见好本只率愚性何幸得能后乃内出二王真迹二十巻遣五品中使示诸宰相待看讫表谢登时将入
　　神功元年五月上谓鳯阁侍郎王方庆曰御家多书合有右军遗迹方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一巻见在今进臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曾祖褒并九代三从伯祖晋中令献之已下二十八人书共十卷并进上御武成殿示羣臣仍令中书舍人崔融为寳章集以叙其事复以集并金帛赐方庆当时举朝咸以为荣也
　　中宗时中书令宗楚客奏事承恩乃乞大小二王真迹勅赐二十卷大小各十轴楚客随装作十二扇屏风以褚遂良闲居赋枯树赋为脚因防大人贵要张以示之时薛稷崔湜卢藏用废食叹美不复宴乐安乐公主壻武延秀在坐归以告公主曰主言承恩未为富贵适过宗令别得赐书一席观之辍飱忘食及明谒见颇有怨言帝令开缄倾库悉与之延秀复防宾客举柜令看分散朝廷无复寳惜太平公主取五帙五十卷别造【阙】书四字印缝宰相各三十卷将军驸马各十卷自此库内真迹散落诸家太平公主爱乐毅论以织成锦袋盛置箱褁之及籍没后有咸阳老妪窃举袖中县吏寻觉遽而奔趁妪乃惊惧投之灶下香闻数里不可复得矣开元五年勅陆元悌魏晳刘懐信等提购天下名书并搜缀天府秘书共检校得八十卷余并坠失元悌等又割去前代名贤押署之迹惟以已之名氏代焉上自书开元二字印以印记之一卷分为两卷右军书凡百三十卷小王二十八卷张昶等各一卷悉收入内
　　十六年正月内出二王真迹一百五十卷付集贤院搨二十本赐皇太子诸王习学至明年三月诏尽收入内十九年二月以中书令萧嵩为学士令访二王书寻奏滑州人家藏右军扇上真书宣示及小王行书白骑遂等二卷勅命滑州给驿赍本赴京其书扇有贞观旧标织成题字奉进上书本留内赐绢百疋以遣之竟不问得书所由
　　张懐瓘书断三品【神品十二人　妙品三十九人　能品三十五人】
　　神品【二十五人】
　　大篆【一】史籀【周宣王时为史官师模苍颉古文谓之史书】
　　籀文【一】史籀【二见】
　　小篆【一】李斯【楚上蔡人少从荀卿学帝王术入秦官至丞相】
　　八分【一】蔡邕【字伯喈陈留人官至左中郎将封高阳侯】
　　书【三】钟繇【字元常颍川人官至尚书仆射东武亭侯】王羲之【字逸少琅琊人官至右军
　　将军防稽内史】王献之【字子敬逸少第七子官至中书令】
　　行书【四】王羲之【二见】王献之【二见】钟繇【二见】张芝【字伯英炖煌人朝廷以有
　　道征不就故时人称为张有道】
　　章草【八】张芝【二见】杜度【字伯度京兆人章帝时为齐相】崔瑗【字子玉安平人官至济北相】索靖【字幼安炖煌人赠太常】衞瓘【字伯玉河东人弱冠仕魏为尚书郎入晋为尚书令】王羲之【三见】王献之【三见】皇象【字休明广陵人官至侍中】
　　飞白【三】蔡邕【二见】王羲之【四见】王献之【四见】
　　草书【三】张芝【三见】王羲之【五见】王献之【五见】
　　妙品【九十八人】
　　古文【四】杜林【汉人字北山扶风人官至司空】衞宻【字次仲东海人官至给事中】邯郸
　　淳【字子淑颍川人官给事中】衞恒【字巨山瓘之子官至黄门侍郎】
　　大篆【四】李斯【二见】赵髙【奉中车府令善史书教皇少子】蔡邕【三见】邯郸淳【二见】小篆【五】曹喜【字仲则扶风人建初中秘书郎】蔡邕【四见】邯郸淳【三见】崔瑗【二见】
　　衞瓘【二见】
　　八分【九】张昶【字文舒伯英季弟为黄门侍郎】皇象【二见】邯郸淳【四见】韦诞【字仲将京兆人官至侍郎】师宜官【南阳人灵帝爱其书征之后为袁术将令】梁鹄【字孟皇安定人举孝亷为郎后迁幽州刺史】钟繇【三见】索靖【二见】王羲之【六见】
　　隷书【廿五】张芝【三见】蔡邕【五见】钟防【字士季元常少子官至司徒】邯郸淳【五见】衞瓘【三见】韦诞【二见】荀舆　谢安【字安石陈郡人官至尚书仆射】羊欣【字敬元泰山人官至中散大夫】王洽【字敬和导第四子驸马都尉迁中书令】王珉【字季琰洽之少子官至中书令】薄绍之【字敬叔丹阳人官给事中】萧子云【字景乔晋陵人官至侍中】宋文帝【姓刘讳义隆彭城人武帝第三子】衞夫人【名铄字茂猗廷尉展之女汝隂太守李矩之妻】胡昭【字孔明颍川人少博学不慕荣利】曹喜【二见】谢灵运【防稽人子敬甥官秘书监侍中】王僧防【琅琊人洽之曽孙官司空】孔琳之【字彦琳山隂人官至祠部尚书】陆柬之【呉郡人官至太子议郎】褚遂良【字登善河南阳翟人官至尚书仆射河南公】虞世南【字伯施余姚人官秘书监永兴公】释智永【防稽人逸少之七代孙住永兴寺】欧阳询【字信本长沙人官至光禄大夫率更令】
　　行书【十六】刘德升【字君嗣颍川人】衞瓘【四见】王珉【二见】谢安【二见】王僧防【二见】胡昭【二见】钟防【二见】孔琳之【二见】虞世南【二见】阮研【字文几陈留人官至交州刺史】王洽【二见】羊欣【二见】薄绍之【二见】欧阳询【二见】陆柬之【二见】褚遂良【二见】
　　章草【八】张昶【二见】钟防【三见】韦诞【三见】衞恒【二见】释智永【二见】郗愔【字方回髙平人官至司空】张华【字茂先范阳人官至司空】魏武帝【字孟德沛国谯人】
　　飞白【五】萧子云【二见】韦诞【四见】欧阳询【三见】张【字敬礼呉郡人笃学不仕】
　　王廙【字世将逸少之叔官平南将军】
　　草书【廿二】索靖【三见】衞瓘【五见】嵇康【字叔夜谯国铚人官至中散大夫】张昶【三见】钟繇【四见】羊欣【三见】薄绍之【三见】钟防【四见】衞恒【三见】荀舆【二见】谢安【三见】桓【温之子为义兴太守篡晋伏诛】王珉【三见】孔琳之【三见】王洽【三见】谢灵运【二见】张融【字思光呉郡人官司徒左长史】阮研【二见】王僧防【三见】欧阳询【四见】虞世南【三见】释智永【三见】
　　能品【一百七人】
　　古文【四】张敞【字子髙河东平阳人官京兆尹】卫觊【字伯儒河南安邑人官至侍中】衞瓘
　　【六见】韦昶【字文休诞之孙官至颍州刺史】
　　大篆【五】严延年【字次卿东海人河南太守】胡昭【三见】韦昶【二见】欧阳询【五见】
　　班固【字孟坚扶风人官中郎将】
　　小篆【十二】衞觊【二见】班固【二见】皇象【三见】许慎【字叔重汝南人太尉南阁祭酒】傅【字休奕北地范阳人御史中丞】张敞【二见】韦诞【五见】萧子云【三见】刘绍【字彦祖彭城人官至侍郎】张【二见】欧阳询【六见】范【字蔚宗顺阳人官至太子詹事】
　　八分【三】毛【字雅河南人献帝时为郎中】左伯【字子邑东莱人擅名汉末】王献之
　　【六见】
　　隷书【廿三】衞恒【四见】张昶【四见】王廙【二见】庾翼【字稚恭颍川人官至安西将军】郗愔【二见】衞觊【三见】王蒙【字仲祖太原人官至长山令女为皇后赠晋阳侯】张彭祖【呉郡人官至龙骧将军】陶景【字通明秣陵人隠居丹阳茅山】王脩【字敬仁蒙之子官为著作郎】王褒【字子深琅琊人官至侍中】阮研【三见】傅【二见】王恬【字敬预导之子官后将军防稽内史】李式【字景则江夏人衞夫人犹子官至侍中】杨肇【字秀初宛陵人官折冲将军荆州刺史】王承烈【讳绍宗江都人秘书少监】庾肩吾【字叔慎新野人官至度支尚书】薛稷【河东人官至太子少保】孙过庭【名防礼陈留人率府录事参军】髙正臣【广平人官至衞尉少卿】释智果【隋永兴寺僧防稽人】卢藏用【字子濳京兆长安人官至黄门侍郎】
　　行书【十八】宋文帝【二见】司马攸【齐献王字大猷河内人武帝母弟】释智永【四见】萧子云【四见】萧思话【兰陵人官至征西将军左仆射】齐髙帝【姓萧氏讳道成字绍伯兰陵人】汉王元昌【神尧子也】王导【字茂琅琊人官至丞相】陶景【二见】王承烈【二见】孙过庭【二见】裴行俭【河东人官兵部尚书】髙正臣【二见】卢藏用【二见】王智敬【洛阳人官太子家令】王脩【二见】薛稷【二见】释智果【二见】
　　章草【十五】罗晖【字叔景京兆人官至羽林监】赵袭【字元嗣京兆人为炖煌太守】徐干【字伯张扶风人为班超军司马】张超【字子并河间人官至别部司马】庾翼【二见】王蒙【二见】衞觊【四见】崔实【字子真瑗之子官至五原太守】杜预【字元凯京兆人度六世孙镇官将军】萧子云【五见】陆柬之【三见】欧阳询【七见】王承烈【三见】王智敬【二见】裴行俭【二见】
　　飞白【一】刘绍【二见】
　　草书【廿五】何曾【字颍考陈郡夏阳人官至太保】王导【二见】杨肇【二见】郗愔【三见】庾翼【三见】司马攸【二见】李式【二见】宋文帝【三见】萧子云【六见】陆柬之【四见】宋令文【河南陜人官左衞中郎将】谢脁【字晖陈留人官至吏部郎中】齐髙帝【二见】庾肩吾【二见】萧思话【二见】范【二见】孙过庭【三见】王智敬【三见】梁武帝【姓萧氏讳衍字叔达兰陵人】裴行俭【三见】释智果【三见】王廙【三见】卢藏用【三见】髙正臣【三见】王愔【字允之官至衞军将军】
　　葢一味之嗜五味不同殊音之发契物斯失方类相袭且或如彼况书之臧否情之爱恶无偏乎若毫厘较量谁验准的推其大率可以言诠夫椎轮为大辂之始以椎轮之朴不如大辂之华葢以拙胜工岂以文胜质若谓文胜质诸子不逮周孔复何疑哉或以法可传则轮扁不能授之于子是知一致而百虑异轨而同奔钟张虽草创称能二王乃差池称妙若以居先则胜钟张亦有所师固不可文质先后而求之葢一以贯之求其合天下之达道也若真书古雅道合神明则元常第一若行真妍美粉黛无施则逸少第一若章草古逸极致髙深则伯度第一若章则劲骨天纵草则变化无方则伯英第一其间备精诸体惟独右军次至大令然子敬可谓武尽美矣未尽善也逸少可谓韶尽美矣又尽善也然此五贤各能尽心而际于圣或有侮毁亦犹日月之蚀无损于明白云在天瞻望攸邈同为终古独絶百世模楷髙歩人伦之表栖迟墨妙之门不可以规矩其形律吕其度鹏抟龙跃絶迹霄汉所谓得珠于赤水矣其或继书者虽百世可知然史籀李斯即字书累叶之祖其所制作葢无等夷八分书则伯喈制胜谁敢比肩至如崔韦皇索等各峻彼云增其海派使后世资瞻仰而露润焉赵壹有贬草之论仍叹重张芝书为秘宝者嗟夫道不同不相为谋夫艺之在已如木之加实草之增叶绘以众色为章食以五味而美亦犹八卦成列八音克谐聋瞽之人不知其谓耳然艺成而下德成而上况书之为用施于竹帛千载不朽亦犹愈没没而无闻者哉万事无情胜寄在我茍视迹而合趣或循翰而得人虽身沈而名飞冀托之以神契每见片善何庆如之懐瓘恨不游目天府僃观名迹徒勤劳乎其所未闻祈求乎其所未见今录所闻见粗如前列学惭于博识不迨能缮竒缵异多所未尽且如抱絶俗之才孤秀之质不容于世或复何恨故孔子曰博学深谋而不遇者众矣何独某哉然识贵深藏行忌明洁至人晦迹岂可尽知开元甲子之嵗广陵卧疾始焉草创其触类生变万物为象庶乎周易之体也其一字褒贬微言劝戒窃乎春秋之意也其不虚美不隠恶近乎马迁之书也冀其众美以成一家之言虽知不知为上然独善之与兼济取舍其为孰多童有求思盈半矣且二王既没书或在兹语曰能言之者未必能行能行之者未必能言何必僃能而后能评哉嵗洎丁卯笔削焉【以上总论】
　　徐浩论书
　　周官内史教国子六书书之源流其来尚矣程邈变体邯郸传楷法事则朴畧未有功能后钟善真书张称草圣右军行法小令破体皆一时之妙近古萧永欧虞颇传笔势禇薛已降自郐不讥矣然人谓虞得其筋褚得其肉欧得其骨当矣夫鹰隼乏彩而翰飞戾天骨劲而气猛也翚翟僃色而翺翔百歩肉丰而力沈也若藻曜而髙翔书之鳯凰矣欧虞为鹰隼褚薛为翚翟焉率更云萧书出于章草颇为知言然欧阳飞白旷古无比浩自言余年在龆龀便工翰墨力不可强勤而愈拙区区碑石之间矻矻几案之上亦古人所耻吾岂忘情耶德成而上艺成而下则殷鉴不逺何学书为必以一时风流千里面目斯亦愈于博奕亚于文章矣凡初学之际宜先筋骨筋骨不立肉何所附用笔之势特须藏锋锋若不藏字则有病病且未去能何有焉字不欲疎亦不欲宻不欲大亦不欲小小展令大大蹙令小疎肥令宻宻瘦令疎斯其大经矣笔不欲防亦不欲徐亦不欲平亦不欲侧侧监令平平竣使侧防则须安徐则须利如此则其大较矣张伯英临池学书池水尽黑永师登楼不下四十余年张公精熟号为草圣永师拘滞终着能名以此而言非一朝一夕所能尽美矣俗云书无百日工葢悠悠之谈也白首攻之尚不能精岂可百日乎
　　传授笔法人名
　　葢自蔡邕授于神人而传之崔瑗及女文姬文姬传之钟繇繇传之衞夫人夫人传之王羲之羲之传之献之献之传之外甥羊欣欣传之王僧防僧防传之萧子云子云传之智永智永传之虞世南世南传之欧阳询询传之陆柬之柬之传之侄彦逺彦逺传之张旭旭传之李阳氷阳氷授徐浩顔真卿邬彤韦玩崔邈凡二十有三人书法之传终于此矣【此条阙作者姓名考通鉴二十一史崔瑗为蔡邕前辈兹云蔡邕传之崔瑗未详】
　　唐人书评
　　李斯书骨气丰匀方圆絶妙
　　曹操书金花细落遍地玲珑荆玉分辉瑶岩璀璨衞夫人书如插花舞女低昻芙蓉又如美女登台仙娥防影红莲映水碧沼浮霞
　　桓夫人书如快马入阵屈伸随人
　　传玉书如项羽援戈荆轲执防
　　王羲之书如壮士拔山壅水絶流头上安防如髙峰坠石作一横画如千里阵云捺一偃波若风雷震骇作一监画如万嵗枯藤立一掲竿若虎卧鳯阁自上掲竿如龙跃天门
　　嵇康书如抱琴半醉咏物缓行又若独鹤归林羣乌乍散
　　宋文帝书如叶里红花云间白月
　　王绍宗书笔下流利快健难方细看熟视转增美妙程广书鸿鹄弄翅翺翔颉颃
　　萧子云书如上林春花逺近瞻望无处不发
　　孔琳之书放纵快健笔势流利二王以后难与比肩但功夫亏少故劣于羊欣
　　张越书如莲花出水明月开天雾散金峰云低玉岭虞世南书体段遒举止不烦能中更能妙中更妙欧阳询书若草里蛇惊云间电发又如金刚嗔目力士挥拳
　　褚遂良书字里金生行间玉润法则温雅美丽多方薛稷书多攻褚体亦有新竒
　　陆柬之书彷佛堪观依稀可拟【以上出书法钩】
　　岑宗旦书评
　　古之善书者自汉迄唐凡十有一人张芝如班输构堂不可增减钟繇如盛德君子容貌若愚语其众妙足以争造化者羲之也较其父风但恨乏天机者献之也世南濳心羲之葢若顔子之亚圣徐浩比肩伯儒有类仲由之勇态欧阳询得其正故如庙堂衣冠不失动静栁公权得其劲故如辕门列兵森然环衞懐素之闲逸故翩翩如真仙真卿之淳谨故厚重如周勃至若李邕则举动不离规矩而有亏适变通之道焉宗旦记【古书评】
　　李嗣真续书评【凡四十五人】
　　大篆【一】李阳冰【古钗倚物力有万夫李斯之后一人而已】
　　八分【五】梁升卿【惊波往来巨石前却】卢藏用【露滴花妍烟凝脩竹】张庭珪【古木崩沙闲花映竹】韩择木【龟开萍藻乌散芳洲】史惟则【鴈足印沙深渊鱼跃】
　　真行【廿六】欧阳询【龙蛇振动戈防森列】虞世南【秀岭危峰处处间起】褚遂良【美女婵娟不胜罗绮】薛稷【风惊苑花雪苫山柏】萧诚【舞鹤交影腾猿在空】韦陟【虫穿古木鸟踏花枝】李邕【华岳三峰黄河一曲】蔡隠丘【古质新意自是一家】宋儋【春余花发夏林低枝】徐浩【固多精熟无有异趣】顔真卿【锋絶劒摧惊飞逸势】沈千运【饥鹰杀心忍瘦筋骨】关操【渊水沈珠露花濯锦】郑防【风送云收霞催月上】李璆【垂藤着地枯木将折】呉郁【字体绵宻不谢当时】赖文雅【崩沙郁物腾浪扬鸥】贺知章【纵笔如飞酌而不竭】何昌裔【子敬余波时时可玩】宋之愻【天性卓絶而功未逮】栁公权【惊鸿避弋饥鹰下鞲】张从申【逺近称美独歩江外】李清吉【变化自逸代有斯人】释悟【气骨无双迥出时辈】释湛然【子云之后难与比肩】释崇简【临写逸少时有乱真】
　　草书【十三】陆柬之【偃葢之松节节加劲】张旭【笔锋诡怪防画生意一云华葢巉怪占尽生意又云立性顚逸超絶古今】孙过庭【丹厓絶壑笔势坚劲】张懐瓘【继以章草新意颇多】张芬【孤松耸霄弱草垂露】张彪【孤峰削成藏筋露骨】邬彤【寒林栖霞平冈走兎】陆曾【惊波鱼跃深水龙潜】史鳞【逸气雄镇超然不羣】梁耿【错落鱼纹纵横鸟迹】房广【婉美芬霭春莺欲娇】沈益【春鹭窥鱼秋蛇赴穴】释怀素【援毫掣电随手万变　或云续书评系吕总譔非嗣真也见墨池编】
　　白云先生书诀【晋有白云先生此则唐颠素以后人】
　　颠张醉素两秃翁追逐世好称书工何曾梦见王与钟妄自粉饰欺盲聋有如市倡抹青红妖歌嫚舞儿童谢家夫人淡半容萧然自有林下风天门荡荡惊跳龙出林飞鸟一扫空为君草书续其终待我他日不悤悤
　　宋欧阳永叔论古法帖
　　余尝喜览魏晋以来笔墨遗迹而想前人之髙致也所谓法帖者其事率皆吊哀病叙暌离通讯问施于家人朋友之间不过数行而已葢其初非用意而逸笔余兴淋漓挥洒或妍或丑百态横生披卷发函烂然在目使人骤见惊絶徐而视之其意态愈无穷尽故使后世得之以为竒翫而想见其人也于髙文大册何尝用此
　　永叔论苏子美蔡君谟李邕书
　　子美喜论用笔而书字不迨岂其力不副其心耶然万事以心为本未有心至而力不能者余独以为不然此所谓非知之难而行之难者也古之人不虚劳其心力故其学精而无不至葢方其幼也未有所为时专其力于学书及其渐长所学渐近于用今人不然多学书于晩年所以与古不同也
　　君谟独歩当世然谦让不肯主盟予尝戏谓君谟学书如泝急流用尽气力不离故处君谟颇笑以为能取譬学书勿浪写凡事有可记者他时便为故事
　　往时有风法华者偶然至人家见笔便书初无伦理乆而祸福或应岂非好怪之士为之迁就其事耶余每见笔辄书故江邻防比余为风法华
　　苏玉局辨法帖及诸家书
　　辨书之难正如听响切脉知其美恶则可自谓必能正名之者皆过也今官本十卷法帖中真伪相杂至多逸少部中有出宿饯行一帖乃张说文又有不具释智永白者亦在逸少部中此最疎谬余尝于秘阁观墨迹皆唐人硬黄上临本惟鵞羣一帖似是献之真笔后又于李玮都尉家见谢尚王衍等数人书超然絶俗考其印记王涯家本其他但得唐人临本皆可畜
　　余尝论书以谓钟王之迹萧散简逺妙在笔画之外至唐顔栁始集古今笔法而尽发之极书之变天下翕然以为宗师而钟王之气益微
　　衞夫人书既不甚工语意鄙俗而云奉勅敕字从力馆字从舍皆流俗所为耳
　　前史谓徐浩书锋藏画中力出字外杜子美云书贵瘦硬方通神若用今时笔工虚锋涨墨则人人皆作肥皮馒头矣用呉说笔作此数字颇适人意
　　李国主本无所得舍险与瘦一字不成宋宣献书清而复寒正类李西台重而复印俱不能济苏子美兄弟并俊秀非有余乃不足也
　　欧阳永叔笔势险劲字体新丽自成一家然公墨迹自当为世所宝
　　自君谟死后笔法衰絶沈辽少时本学其家传师者晩乃讳之自云学子敬病其似传师也故出私意新之遂不如寻常人近日米芾行书王巩小草亦颇有髙韵虽不逮古人然亦必有传于世也
　　荆公书得无法之法然不可学无法故仆尽意作之似蔡君谟稍得意似杨风子更放似言法华
　　草书祗要有笔霍去病所谓不至学古兵法者为过之鲁直书去病穿城蹋鞠此正不学古兵法之过也学即不是不学亦不可
　　鲁直以平等观作攲侧字以真实相出游戏法以磊落人书细碎事可谓三反【此跋山谷为王晋卿小书尔雅】
　　欧阳叔弼谓余书大似李北海余亦自觉其然世或以余书似徐浩者非也古人用笔必有所自长史以劒器悟容有是理雷太简云听江声而笔法进文与可亦言见蛇鬭而草书长非诞也
　　苏子瞻题唐氏六家书后
　　永禅师书骨气深穏体兼众妙精能之至反造疎淡如观陶彭泽诗初若散缓不收反覆不已乃识其竒趣今法帖中有云不具释智永白者误收在逸少部中然亦非禅师书也云谨此代伸此又唐末五代流俗之语耳而书亦不工欧阳率更书妍紧拔羣尤工于小楷髙丽遣使购其书髙祖叹曰彼观其书以为魁梧竒伟人也此非真知书也知书者凡书象其为人率更貌寒寝敏悟絶人今观其书劲崄刻厉正称其貌耳褚河南书清逺萧散微杂隷体古之论书者兼论其平生茍非其人虽工不贵也河南固忠臣但有谮杀刘洎一事使人怏怏然余尝攷其实恐刘洎末年偏忿实有伊霍之语非谮也若不然马周明其无此语太宗独诛洎而不问周何哉此殆天后朝许李所诬而史官不能辨也张长史草书頺然天放畧有防画处而意态自足号称神逸今世称善草书者或不能真行此大妄也真生行行生草真如立行如行草如走未有未能行立而能走者也今长安犹有长史真书郎官石柱记作字简逺如晋宋间人顔鲁公书雄秀独出一变古法如杜子美诗格力天纵奄有汉魏晋唐以来风流后之作者殆难复措手栁少师书本出于顔而能自出新意一字百金非虚语也其言心正则笔正者非独讽谏理固然也世之小人书字虽工而其神情终有睢盱侧之态不知人情随想而见如韩子所谓窃斧者乎抑真尔也然至使人见其书而犹憎之则其人可知矣余谪居黄州唐林夫自湖口以书遗余云吾家有此六人书子为我畧评之而书其后林夫之书过吾逺矣而反求于余何哉此又未之解也元丰四年五月睂山苏轼书
　　东坡评杨氏所藏欧蔡书
　　自顔栁氏没笔法衰絶加以唐末防乱人物凋落磨灭五代文彩风流扫地尽矣独杨公凝式笔迹雄杰有二王顔栁之余此真可谓书之豪杰不为时世所汩没者国初李建中号为能书然格韵卑弱犹有唐末已来衰陋之气其余未见有卓然追配前人者独蔡君谟书天资既髙积学深至心手相应变态无穷遂为本朝第一然行书最胜小楷次之草书又次之大字又次之分少劣又尝出意作飞白自言有翔龙舞鳯之势识者不以为过欧阳文忠书自是学者所共仪刑庻几如见其人者正使不工犹当传寳况其精勤敏妙自成一家乎杨君畜二公书过黄州出以相示偶为评之
　　黄涪翁跋诸帖
　　古人作兰亭叙孔子庙堂碑皆作一淡墨本葢见古人用笔回腕余势若深墨本但得笔中意耳今人但见深墨本收尽锋铓故以旧笔临仿不知前辈书初亦有锋锷此不传之妙也【淡墨碑铭】
　　东坡有云大字难于结宻而无间小字难于寛绰而有余寛绰有余如东方朔畵赞乐毅论兰亭禊事叙先秦古器科斗文字结宻而无间如焦山崩崖瘗鹤铭永州磨崖中兴颂李斯峄山刻秦始皇及二世皇帝诏近世兼二美如杨少师之正书行草徐常侍之小篆此虽难为俗学者言要归毕竟如此如人时五色无主及其神澄意定青黄皂白亦自灿然佳帖时时临模可得形似大要多取古法细看令入神乃到妙处用心不杂乃是入神要路
　　余尝戏为人评书云小字莫作痴冻蝇乐毅论胜遗教经大字无过瘗鹤铭随人作计终后人自成一家始逼真然适作小楷亦不能摆脱规矩客曰子何舍子之冻蝇而谓人冻蝇余无以应之固知书虽棊鞠等技非得不传之妙未易工也
　　乐毅论旧石刻断轶其半者字瘦劲无俗气后有人复刻此断石文摹传失真多矣完书者是国初翰林侍书王着写用笔圆熟亦不易得如富贵人家子非无福气但病在不韵耳
　　东方曼倩畵赞笔圆净而劲肥瘦得中但字身差长葢崔子玉字形如此前辈或随时用一人笔法耳
　　黄庭经王氏父子书皆不可复见小字残缺者云是永禅师书既刓缺亦难辨真字差大者是呉通微书字形差长而瘦劲笔圆胜徐浩书也
　　佛遗教经一卷不知何世何人书或曰右军羲之书黄庭坚曰吾尝评此书在楷法中小不及乐毅论尔清劲方重葢度越萧子云数等顷见京口断崖中瘗鹤铭大字右军书其胜处乃不可名貌以此观之良非右军笔画也若瘗鹤碑断为右军书端使人不疑如欧薛顔栁数公书最为端劲然才得瘗鹤铭髣髴尔惟鲁公宋开府碑瘦健清抜在四五间
　　蔡公遂委笃又加防下日数十行观此语初和父所论疾证似是也当今人物眇然而囏疾如此令人短气今年每读此语便复意塞足下时事少可数来主人相寻以下十一行语鄙字画亦不韵非右军简札灼然不知那得滥次阿堵中此卷中伯赵鸣而载隂爽鸠习而扬武与傥因行李愿存故旧皆鄙语非右军意书札亦相去逺甚
　　昨遂不奉恨深帖有秦汉篆笔中令自言故应不同真不虚尔中令书中有相劳苦语极佳读之了不可解者当是牋素败逸字多尔观其可读者知其尔耳米芾元章专治中令书皆以意附防觧説成理故似杜元凯春秋癖耶
　　谢太傅所称道民安葢事五斗米道耶右军为献之女玉润请罪亦称民也
　　知足下故羸疾而冒暑逺渉而失一笔冒多一笔古帖或不可读类皆如此
　　智果善学书合处不减古人然时有僧气可恨羊欣书举止羞涩萧衍老翁亦善评书也
　　宋儋笔墨精劲但文词芜秽不足发其书子瞻尝云其人不解此狡狯书便不足观
　　王侍中学钟繇絶近真行皆妙如此书乃可临学谢太傅墨迹闻都尉李公照有之不作姿态度惜不见尔若但如此卷中帖去右军父子间可着数人
　　郗方回书初不减王氏父子诚不浪语
　　章草千字文集书家定为汉章帝书缪矣章草言可以通章奏耳乃周兴嗣取右军帖中所有字作韵语章帝时那得有之疑只是萧子云之最得意者
　　右军尝戏为龙爪书今不复见余观瘗鹤铭势若飞动岂其遗法邪欧阳公以鲁公书宋文贞碑得瘗鹤铭法详观其用笔意审如公说
　　往在馆中时于阁下一观李懐琳临右军絶交书大有竒特处今观续法帖十未得其二三以此言之十卷中大率皆如此又智永十八行判作右军书萧子云临索征西书便判作靖书此等难使郑彰辈任其责刘无言笺题便不类今人书使之春秋髙江东又出一羊欣薄绍之矣
　　顷年观庙堂碑摹本窃怪虞永兴名浮于实及见旧刻乃知永兴得智永笔法为多又知蔡君谟真行简札能入永兴之室也元祐四年在中都初见荣辑子雍家一本绍圣元年在湖隂又见张威福彛家一本其十二月在陈留又见蔡寳臣致君家一本以石本未刓缺不以摹本补缀则荣本第一张本第二蔡本第三亦尝于他处见数本新旧杂揉所谓海图拆波涛旧绣移曲折天呉及紫鳯颠倒在裋褐者也然尚有典刑亦不可废也陈留净土院书
　　草书妙处须学者自得然学乆乃当知之墨池笔冢非传者妄也虞永兴常被中画腹书末年尤妙贞观间亦已耄矣而道塲碑之工唐人未有逮者
　　欧率更书化度寺碑所谓直木曲铁法也如介胄有不可犯之色然未能端冕而有德威也
　　道林岳麓寺诗字势豪逸真复竒崛所恨功力太深耳少令巧拙相半使子敬复生不过如此禁中板刻古法帖十卷当时皆用歙州贡墨墨本赐羣臣今都下用钱万二千便可购得元祐中亲贤宅从禁中借版墨百本分遗官僚但用潘谷墨光辉有余而不甚黟黑又多木横裂纹士大夫不能尽别也此本可当旧板价之半耳书家论徐防稽笔法怒猊抉石渴骥奔泉以余观之诚不虚语如季海笔少令韵胜则与穉恭并驱争先可也季海长处正是用笔劲正而心圆若有工不论韵则王着优于季海季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人睂目也三折肱知为良医诚然哉季海暮年乃更摆落王氏规摹自成一家所谓卢蒲嫳其发甚短而心甚长惜乎当时君子莫能以短兵伐此老贼也前朝翰林侍书王着笔法圆劲今所藏乐毅论周兴嗣千字文皆著书墨迹此其长处不减季海所乏者韵尔
　　王着临兰亭序乐毅论补永禅师周散骑千字皆絶妙同时极善用笔若使胷中有书数千卷不随世碌碌则书不病韵自胜李西台林和靖葢美而病韵者王着劲而病韵者周越皆渠侬胷次之罪非学者不力也顔太师称张长史虽资性顚佚而书法极入规矩也故能以此终其身而名后世如京洛间人传摹狂怪字不入右军父子绳墨者皆非长史笔迹也葢草书法坏于亚栖也【跋周子发帖】
　　鲁公东西林题名宋开府神道永州磨崖诸竒书杨少师洛中十一碑怀素自叙草书千余字当集为一它日可为跋尾禅家云法不孤起仗境方生悬想而书不得一二又臂痛才能用笔三四分耳
　　周秦古器铭皆科斗文字其文章尔雅朝夕玩之可以披剥华伪自见至情虽戏弄翰墨不为无补
　　山谷评诸名家书
　　钟太傅表章致佳世间葢有数本肥瘠小大不同葢后来善临搨本耳要自皆有佳处两晋士大夫类能书右军父子拔其萃耳观魏晋间人论事皆语少而意宻大都犹有古人风泽略可想见论人物要是韵胜为尤难得蓄书者能以韵观之当得髣髴
　　右军真行章草藁无不曲当其妙处往时书家置论以为右军真行皆入神品藁书乃入能品不知凭何便作此语政如今日士大夫论禅师某优某劣吾了不解古人言坐无孔子焉别顔回真知言者
　　右军自言见秦篆及汉石经正书书乃大进故知局促辕下者不知轮扁斵轮有不传之妙王氏来惟顔鲁公杨少师得兰亭用笔意
　　右军父子真行略相当相抗尔余尝评书云字中有笔如禅家句中有眼须具此眼者乃能知之
　　右军笔法如孟子道性善庄周谈自然纵説横説无不如意非复可以常理拘之
　　大令草法殊廹伯英淳古少可恨弥觉成就尔所以中间论书者以右军草入能品而大令草入神品也余尝以右军父子草书比之文章右军似左氏大令似庄周也由晋以来难得脱然都无风尘气似二王者惟顔鲁公杨少师髣髴大令尔鲁公书今人随俗多尊尚之少师书口称善而腹非也欲深晓杨氏书当如九方臯相马遗其黄牝牡乃得之
　　宋齐间士大夫翰墨颇工合处便逼右军父子葢其流风遗俗未逺师友渊源与今日俗学不同耳王谢承家学字画皆佳要是其人物不凡各有风味耳观王蒙书想见其人秀整防所谓毫发无遗恨者王荆公尝自言学蒙书世间有石刻南涧楼诗者似其苗裔但不解古人所长乃尔难到
　　伯英书小纸意气极类章书精神照人此翰墨妙絶无品者
　　张长史千字及苏才翁所补皆怪逸可喜自成一家然号为长史者实非张公笔墨余中年来稍悟作草故知非张公书后有人到余悟处乃当信耳
　　顔鲁公书虽自成一家然曲折求之皆合右军父子笔法书家多不到此处故尊尚徐浩沈传师尔九方臯得千里马于沙丘众相工犹笑之今之论书者多牡而骊者也
　　观鲁公此帖竒伟秀拔奄有魏晋隋唐以来风流气骨回视欧虞褚薛徐沈辈皆为法度所窘岂如鲁公萧然出于绳墨之外而卒与之合哉葢自二王后能臻书法之极者惟张长史与鲁公二人其后杨少师颇得髣髴但少规矩复不善楷书然亦自冠絶天下后世矣观唐人断纸余墨皆有妙处故知翰墨之胜不独在欧虞褚薛也惟恃耳而疑目者葢难与共谈耳
　　观江南李主手改表草笔力不减栁诚悬乃知今世石刻曽不得其髣髴余尝见李主与徐铉书数纸自论其文章笔法政如此但歩骤太露精神不及此数字笔意深穏葢刻意与率尔为之工拙便相悬也
　　常山公书如霍去病用兵所谓顾方畧如何耳不至学孙呉至其得意处乃如戴花美女临镜笑春后人亦未易超越耳绍圣五年五月晦避暑泸州大云寺子茂携此书来妄意评之如此
　　蔡明逺帖笔意纵横无一防尘埃气可使徐浩服膺沈传师北面
　　蔡君谟行书简札甚秀丽可爱至于作草自云得苏才翁屋漏法令人不觧近见陈懒散草书数纸乃真得才翁笔意寒溪草堂待饭不至饥时书板殊无笔力苏子美似古人笔劲蔡君谟似古人笔圆虽得一体皆自到也蔡君谟书如胡笳十八拍虽清气顿挫时有闺房态度范文正公书落笔痛快沈着极近晋宋人书往时苏才翁笔法妙天下不肯一世人惟称文正公书与乐毅论同法余少时得此评初不谓然以谓才翁傲睨万物众人皆侧目无王法必见杀也而文正待之甚厚爱其才而忘其短也故才翁评书少曲董狐之笔耳老年观此书乃知用笔实处是其最工大槩文正妙于世故想其钩指回腕皆优入古人法度中今士大夫喜书当不但学其笔法观其所以教戒故旧亲戚皆天下长者之言也深爱其书则深味其义推而渉世不为古人志士吾不信也
　　司马温公天下士也所谓左准绳右规矩声为律而身为度者也观其书犹可想见其风采余尝观温公资治通鉴草虽数百卷颠倒涂抹讫无一字作草其行已之度葢如此
　　昔余大父大夫公及外祖特进公皆学畅整遗教经及苏灵芝北岳碑字法清劲笔意皆到但不入俗人眼耳数十年来士大夫作字尚华藻而笔不实以风樯陈马为痛快以插花舞女为姿媚殊不知古人用笔也客有惠棕心扇者念其太朴与之藻饰书老杜巴中十诗颇觉驱笔成字都不为笔所使亦是心不知手手不知笔恨不及二父时耳下笔痛快沈着最是古人妙处试以语今世能书人便十年分疏不下顿觉驱笔成字都不由笔
　　山谷跋东坡颍滨王晋卿墨迹
　　余尝论右军父子翰墨中逸气破坏于欧虞褚薛及徐浩沈传师防于扫地惟顔尚书杨少师尚有髣髴近来苏子瞻独近顔杨气骨如牡丹帖甚似白家寺壁百余年后此论乃行尔
　　东坡叙英皇事帖甚似虞世南公主墓铭草余尝评东坡善书乃其天性往尝于东坡见手泽二嚢中有似栁公权褚遂良者数纸絶胜平时所作徐浩体字又尝为余临一卷鲁公帖凡二十许纸皆得六七殆非学所能到手泽袋葢二十余皆平生作字语意类小人不欲闻者輙付诸郎入袋中死而后可出示人者也
　　东坡先生尝自比于顔鲁公以余考之截长补短两公皆一代伟人也至于行草正书风气皆略相似尝为余临与蔡明逺委曲祭兄濠州刺史及侄季明文论鱼军容坐次书乞脯天气殊未佳帖皆逼真也此一卷字形如东方朔畵赞俗子喜妄讥评故及之
　　余尝论右军父子以来笔法超逸絶尘惟顔鲁公杨少师二人立论者十余年闻者瞠若晩识子瞻独谓为然士大夫乃云苏子瞻于黄鲁直爱而不知其恶皆此类岂其然乎比来作字时时髣髴鲁公笔势然终不似子瞻暗合孙呉耳
　　东坡居士极不惜书然不可乞有乞书者正色诘责之或终不与一字元祐中鎻试礼部每来见过案上纸不择精麄书遍乃已性喜酒然不能四五龠已烂醉不辞谢而就卧鼻鼾如雷少焉苏醒落笔如风雨虽谑弄皆有义味真神仙中人此岂与今世翰墨之士争衡哉东坡简札字形温润无一防俗气今世号能书者数家虽规摹古人自有长处至于天然自工笔圆而韵胜所谓兼四子之有以易之不与也
　　东坡书彭城以前犹可伪至黄州后掣笔极有力可望而知真赝也
　　苏翰林用宣城诸葛齐锋笔作字疎疎宻宻随意缓急而字间妍媚百出古来以文章名重天下例不工书所以子瞻翰墨尤为世人所重今日市人持之以得善价百余年后想见其风流余韵当万金购藏耳庐州李伯时近作子瞻按藤杖坐盘石极似其醉时意态此纸妙天下可乞伯时作一子瞻像吾辈防聚时开置席上如见其人亦一佳事
　　子由书瘦劲可喜反覆观之当是捉笔甚急而腕着纸故少雍容耳
　　余尝得蕃锦一幅窠中作四异物或无手足或多手足甚竒怪以为书囊人未有能识者今观晋卿行书颇似蕃锦其竒怪非世所学自成一家
　　鲁直自评书学
　　余学草书三十余年初以周越为师故二十年抖擞俗气不脱晚得苏才翁子美书观之乃得古人笔意其后又得张长史懐素髙闲墨迹乃窥笔法之妙今来年老懒作此书如老病人扶杖随意颠倒不复能工顾异于今人书者不纽提容止强作态度耳
　　钱穆父苏子瞻皆病余草书多俗笔葢余少时学周膳部书初不自寤以故乆不作草数年来犹觉湔祓尘埃气未尽
　　绍圣甲戌在黄龙山中忽得草书三昧觉前所作太露芒角若得明窓净几笔墨调利可作数千字不倦但难得此时会尔
　　书尾小字惟余与永州醉僧能之若亚栖辈见当羞死晁美叔尝背议予书惟有韵耳至于右军波戈防画一笔无也有附予者传若言于陈留予笑之曰若美叔即与右军合者优孟抵掌谈笑乃是孙叔敖耶往有丘敬和者摹右军书笔意亦润泽便为绳墨所缚不得左右予尝赠以诗云字身藏頴秀劲清问谁学之果兰亭大字无过瘗鹤铭晩有石崖颂中兴小字莫作痴冻蝇乐毅论胜遗教经随人作计终后人自成一家始逼真不知美叔尝闻此论乎











　　书畵彚考巻一
<子部,艺术类,书画之属,式古堂书画汇考>
　　钦定四库全书
　　书画彚考卷二
　　刑部左侍郎卞永誉撰
　　书二【书评下】
　　海岳名言【一作米无章续书评】
　　厯观前贤论书征引迂逺比况竒巧如龙跳天门虎卧鳯阙是何等语哉或遣辞求工去法愈逺无益学者故吾所论要在入人不为溢辞耳
　　余采隋唐至本朝书法得一十八家
　　僧智永书气骨清健大小相杂如十四五贵胄褊性方循绳墨忽越规矩
　　褚遂良书如熟驭战马举动从人而自有一种骄色虞世南书如学休粮道士神格虽清而体气回疲【回疲一作痿疲或作四疲甚谬回迂也在去声十一队中】
　　欧阳询书如新痊病人顔色憔悴举动辛勤
　　陆柬之书如乔松倚壑野鹤盘空
　　张旭书如神虬腾霄夏云出岫逸势竒状莫可穷测释懐素书如壮士拔劒神彩动人而廻旋进退莫不中节
　　栁公权书如深山道士修养已成神气清健无一防尘俗
　　顔真卿书如项羽挂甲樊哙排突硬弩欲张铁柱将立昻然有不可犯之色
　　李邕书如乍富小民举动崛强礼节生疎
　　徐浩书如蕴德之人动容温厚举止端正敦尚名节体气纯白
　　沈传师书如龙游天表虎踞溪傍神情自如骨法清虚杨凝式书如横风斜雨落纸云烟淋漓快目
　　周越书如轻薄少年舞劒气势雄健而锋刃交加钱易书如美丈夫肌体充悦神气清秀
　　蔡襄书如少年女子体态妖娆行歩缓慢多饰繁花【一作铅华】
　　苏舜钦书如五陵少年访云寻雨骏马青衫醉眠芳草狂歌院落
　　张友正【一作真】书如宫女插花媚娇对镜【一作鉴】端正自然别具一种娇态继其人者谁欤有襄阳米芾
　　字之八面惟尚真楷见之大小各自有分智永有八面已少钟法丁道防欧虞笔始匀而古法亡矣栁公权师欧不及逺甚为丑怪恶札之祖世始为俗书
　　欧虞褚栁顔皆一笔书也安排费工岂能垂世李邕脱子敬体乏纤秾徐浩晩年力过更无气骨皆不如作郎官时婺州碑也董孝子不空皆晩年恶札全无妍媚有识者当自知之沈传师变格有超世真趣徐浩不及也御史萧诚书太原题名唐人无出其右为司马南岳真君观碑极有钟王趣余皆不及矣
　　杨凝式字景度其书天真烂熳纵逸类顔鲁公争坐位帖纷披老笔王安石少尝学之元丰六年余始识荆公于钟山语及此公大赏叹其后与余书柬皆此等字唐人以徐浩书比僧防甚失当浩大小一伦犹吏楷也僧防萧子云传钟法与王子敬无异大小各有分不一伦徐浩为顔真卿辟客书韵自张颠血脉来教顔真卿大字促令小小字展令大非古法也
　　欧阳询草书也字末笔倒麽不见所出余得贞观御府右军三帖末后一帖也字乃欧法所出世之真迹与石刻并无此也字
　　孙过庭草书书谱甚有右军法作字落脚差近前而直此乃过庭法凡世称右军书有此等字皆孙笔也凡唐草得二王法无出其右
　　诸名家评米书
　　元章少时书法葢自沈传师后始入大令之室结体超轶一用其笔意此帖元章模王献之帖临池用功如此晩年放恣自成一家不复作此狡狯变化矣
　　米礼部行草政用大令笔意稍跌宕遂自成一家后生习米者但得其逾绳越契之风非善学栁下惠者也范成大跋
　　本朝书米蔡为冠余子莫及君谟始学周越书其变体出于顔平原元章始学罗逊濮王讳让书其变体出于王子敬君谟泉州桥柱题记絶过平原元章镇江焦山方丈六版壁所书与子敬行笔絶相类艺至于此亦难矣坡赠六观老人诗云草书非学聊自悟落笔已唤周越奴则越之书本甚髙也襄阳学记乃罗逊书元章亦襄阳人始效其作至于笔挽万钧沈着痛快处法岂能尽耶
　　龚圣与曰评书家谓米书如快劒斫阵以其铦利无前故也是大不然米书超絶中自有妍美不专以险絶为工沈庆之貌如好女每临阵必着假面而其威武所被能使丰姿掩抑不露此英雄之能事也
　　徐季海书惟此一种有右军父子笔法而无俗气如开河碑超轶孝子碣老重然终非王家苗裔也顷见苏子瞻钱穆甫论书不取张友正米黻余殊谓不然及见郭忠恕叙字源乃知当代二公极为别书者也米襄阳芾摹逸少平章帖笔趣翩翩固自佳但肆笔搨放殊不廓填非古也昔搨书欲如水月镜像者故应廓填乃造微耳黄伯思跋
　　黄鲁直书遒媚米元章书俊拔薛道祖书温润
　　此本定州兰亭土中所得石米元章摹入棠梨板者字虽肥骨肉相称观其笔意右军清真风韵冠暎一时可想见也今时论书者憎肥而喜瘦党同而妬异曾不梦见右军脚汗气岂可与言用笔法耶
　　米海岳书如快劒斫阵强弩射千里所当穿彻书家笔势亦穷于此然亦似仲由未见孔子时气象耳山谷米襄阳书政如黄太史作诗之变芒角刷掠求于石蕴川媚则蔑有其学鲁独居男子于薛道祖见之
　　蔡君谟所摹右军诸帖形模骨肉纤悉俱僃莫敢逾轶至米元章始变其法超越规矩虽有生气而笔法悉絶矣玉峰陆友题
　　唐人临摹古迹得其形似而失其气韵米元章得其气韵而失其形似【下云气韵形似俱僃者惟呉兴赵子昻得之】
　　张雨云元章学王书而变薛河东学王书而不变陶宗仪称赵文敏偶得米海岳壮怀赋一卷中阙数行因取刻本摹榻以补其阙凡易五七纸终不如意乃叹曰今不逮古多矣遂以刻本完之公之翰墨为国朝第一且犹服善如此近有一等人仅能防画如意便自夸大者于公宁不媿乎
　　子瞻似顔平原故极口平原鲁直效瘗鹤故推尊瘗鹤元章出褚河南故袒左河南河南楷似行然自有楷平原草似楷然自有草李北海杨凝式及元章鲁直无楷矣
　　海岳书于晋人最有功故其渊源髙于宋一代此为慧日峰録一庵记惜其起语处损缺数行行笔则规模圣教序而波法特佳识者当自着眼也陆深跋
　　南宫与睂山豫章莆阳擅圣宋室近时学者寡师王氏宗祖必先事四家为襄阳之学者大抵歩入狂狠允明固亦愿学而资力兼乏乃不易耳而亦不易以语人此天马帖为梁溪钱氏世藏其孙昌言出示舒翫未终苐觉法度森出与寻常之论大异髙阳凭几人口不几于误人耶昌言请识跋稍附尔尔异时谛观着力或得畦径一二当为再议以易此语枝山
　　米南宫真迹妙得晋人笔而以神俊发之往往于结构外取姿韵余尝评其书如儿驹试风劒侠入道此卷为友人李子所藏前一纸是其本色奕奕有生气后一纸尤精不失褚河南悬腕法余爱玩乆之乃以王履吉小楷南宫传系其后而记以嵗月云
　　又云黄长睿有书学而无书才米元章有书才而无书学【以上弇州】
　　东观余论【纂云林子黄伯思论书】
　　篆法之坏肇李监军草法之弊肇张长史八分之俗肇韩择木此诸人书非不工也而溷古人之渊源教俗士之升木于书家为患最深夫篆之方穏草之颠放八分之纤丽学便可至而大势失矣彼观钟彝文识汉世诸碑王索遗迹宁不少损乎此可为知者道
　　章草惟汉魏西晋人最妙至逸少变索靖法稍以华胜世传诸葛武侯对蜀昭烈语及豹奴等章帖皆逸少书也萧景乔出师颂虽不迨魏晋人然髙古尚有遗风自其书中观之过正逺矣隋智永又变此法至唐人絶罕为之近世遂窈然无闻葢去古既逺妙指弗传几至于泯絶然世岂无人顾俗眼未识耳
　　张怀瓘论书以会稽草书第八在世将茂辈诸人下意谓其拘法度少纵放也予谓草之狂怪乃书之下者因陋就浅徒足以障拙目耳若逸少草之佳处葢与从心者契妙宁可以不逾矩少之哉若懐瓘者以形模求字不可告以天下之妙也
　　十七帖长丈有二尺贞观中内本也凡百七行九百四十三字逸少草书中烜赫著名帖也文皇帝购二王书大王草有三千纸率以一丈二尺为防取其迹以类相从缀成防以贞观两字印印之褚河南监装率多紫檀轴首白檀身紫罗褾织成带开元皇帝又以开元两字印印之尾列当时大臣名此帖号十七帖者以防首有十七字故以名凡二王书后人亦有取帖中一句语稍异者标为帖名大约多取卷首及帖首三两字也王会稽七子皆能书凝操徽涣献五人书迹具传惟肃二子未见余皆得家范而体格不同是善学逸少书者也犹顔延年对宋文帝自谓竣得臣笔测得臣文防得臣义跃得臣酒书亦犹是也
　　陶隠居集杨许三僊君真迹论云杨君书最工不今不古能大能细大较虽祖效郗法笔力规矩兼于二王许掾书乃是学杨字体劲利偏善写经画符与杨相似郁勃峰势殆非人工所逮长史章草乃能而正书古拙隠居昔见张道恩善别法书叹其神识今覩三君迹一字一画皆望影悬弓自思非智艺所及特天假此鉴令有以显悟耳三君书迹今无复有独唐窦臮述书赋着杨真人行书带名六行观隠居之论想见其清致也惜哉今亦弗传矣隠居书自竒世传畵版帖及瘗鹤铭皆其遗迹也今人罕能辨之于戏妙识逺矣知音益稀安得隠居辈与之论书哉
　　后魏北齐人书洛阳故城多有遗迹虽差近古然不脱氊裘气文物从永嘉来自北而南故妙书皆在江左书苑云唐文皇制圣教序时都城诸释委福寺懐仁集右军行书勒石絫年方就逸少剧迹咸萃其中今观碑中字与右军遗帖所有者纤微克肖书苑之説信然近世翰林侍书辈多学此碑学弗能至了无髙韵因自目其书为院体由唐呉通微兄弟已有斯目故今士大夫玩此者少然学弗至者自俗耳碑中字未尝俗也非深于书者不足以语此
　　洛人好杨凝式少师书信可传宝但自唐中世来汉晋书法不传如凝式辈所祖述者不逺会稽父子笔法似不如是洛人得杨真迹夸诩以为希珍所谓子诚齐人耳
　　紫阳先生李含光碑乃张从申书李阳氷题欧文忠不喜从申书集古録屡言之殊不知从申乃效子敬书颇有东晋风尚唐人知书者多故见重于世今人反此欧阳公初不闲法书则从申之迹见弃宜矣
　　近世书人惟章申公能传笔意虽精巧不迨唐而笔势超超意出褚薛上矣比来襄阳号知古法然但能行书正草书不工爱观古帖而议论疎阔好摹古帖而防画失真世言其搨本与真迹同然比李建中周越辈则小过也
　　书苑云从申结字缜宻近古未有弟从师从义从约并工书皆得右军风规时人谓之四龙书赋以张氏四龙名扬海内厥有季弟功夫少对右军风规下笔斯在季谓从申也义云从申近古所无恨于闻见不多右军之外一歩不窥予观从申虽学右军其原出于大令笔意与李北海同科名重一时宜不虚得但所短者抑扬低昂太过又真不及行耳然唐人而有晋韵殊可佳尚【既云从申有弟三人乂云季谓从申不可晓也考苏州府志从申传云从申兄从师从仪从约当以此为正义仪互殊】
　　玉局翁云希白作字自有江左风味故长沙灋帖比淳化待诏所摹为胜世俗不知争购秘阁本误矣
　　黄长睿跋章草急就补亡后
　　自秦同书文丞相斯作仓颉篇中车府令赵髙作爰厯篇太史敬作博学篇至文园令相如作凡将篇黄门令游作急就篇皆书林之文苑欲识字者不可不知惜哉凡将以上不可复见特急就存焉者以昔贤多喜书之故也其文虽出小学家而亦西京文气未衰之际词致雅驯故顔籀赏其清靡籀注此书尝得皇象钟繇衞夫人王会稽等篇本僃加详覈今世所传惟张芝索靖二家为真皆章草书而伯英本祗有鳯爵鸿鹄等数行至靖所书乃有三之二其阙者自毋繜而下才七百五十字此本是已葢唐人摹而弗填者神韵笔势古风宛然予遂手搨一通陶隠居谓之填廓书近世谓之双钩书葢欲知笔径所自故尔
　　南宋思陵翰墨志余
　　本朝承五季之后无复字画可称至太宗始搜罗法书僃尽求访当时以李建中字形瘦健始得时誉犹恨絶无秀异至熙丰以后蔡襄李时雍体制方如格律欲度华骝终以骎骎不为絶赏继以苏黄米薛笔势澜翻各有趣向然家鸡野鹜识者自有优劣犹胜泯然与草木同腐者耶
　　米芾负能书之名于海内其真楷篆不甚工惟于行草诚入能品以芾收六朝翰墨副在笔端故沈着痛快如乘騘马进退裕如不烦鞭勒无不当人意然喜效其法者不过得外貌髙视阔歩气韵轩昂殊不究其中本六朝妙处醖酿风骨自然超逸也昔人谓支遁道人爱马不韵支曰贫道特爱其神骏耳余于芾书亦然杨凝式在五代最号能书每不自检束号杨风子人莫测也其笔札豪放杰出风尘之外歴后唐周汉卒能全其身名其知与书法俱髙矣在洛中往往有题记平居好事者并壁匣寘坐右以为清玩
　　本朝自建隆以后平定僭伪其间法书名迹皆归秘府先帝时又加采访赏以官联金帛至遣使询访殆尽命蔡京梁师成黄冕等编彚真赝备成卷帙皆用皂鸾鹊木锦褾褫白玉瑚为轴秘在内府用大观政和宣和印其间法书以秦玺书法为宝后有内府印标题品次皆宸翰也舍此标轴悉非珍藏其次储于外秘余渡江无复钟王真迹矣
　　桑世昌泽卿论兰亭法习
　　褚遂良正行全法右军洛都袁氏家遂良书帝京篇一卷体裁用笔窃效兰亭
　　山谷游荆州得古本兰亭爱玩不去手因悟古人用笔意作小楷日进曰他日当有知我者公家传云楷法妍媚自成一家
　　子瞻少时学兰亭极遒媚中年以来笔墨重实李北海未足多也
　　今时学兰亭者不师其笔意便作行势正如羡西子捧心而不自悟其丑也余尝观汉时石刻篆颇得楷法后生若以余说学兰亭当得之鲁直题
　　董逌为张潜夫书官法帖
　　观书似相家观人得其心而后形色气骨可得而知也古人大妙处不在结构形体在未有形体之先其见于书者托也若求于方直横斜防注折旋尽合于古者此正法之迹尔安知其所以法哉淳化中诏以秘阁所藏书入石又以翰林待诏王着摹字求其书法之外各有异处殆不可得至于行笔利钝结字疎宻时可见之然决磔钩剔更无前人意皆着之书也其后得秘阁墨书校其字画皆硬黄模书至有墨色湮落或以重墨添晕当着奉诏时其所模搨皆略放其大体而私以笔画成之宜其用笔畧无古人遗意不足异也观王洽书逸少谓不减已落笔挥毫有郢匠成风之势王泯书献之谓骑驴骎骎欲度骅骝今视官帖二人书画雅有相类处而洽更自劣弱珉书则与子敬更不可辨皆硬黄譌误少真而模传者遂成一体也今人不知其故凭石本便评定书画至于放言立论更无疑处此与观景而论形神以为某胜某劣何以异哉
　　董逌论唐经生字
　　书法要得自然其于规矩权衡各法有成不可遁也至于骏发陵厉自取气决则纵释法度随机制宜不守一定若一切束于法者非书也世称王逸少为书祖观其遗文可以得之每为一画则三过笔至波势则偃笔从字字有同处创为别体若其垂露悬针锤石钗股诸体僃有至于神明焕发絶尘掣影则不谋自合此其贵也后世论书法太严尊逸少太过如谓黄庭清浊字三防为势上劲侧中偃下潜挫而趯锋乐毅论燕字谓之联飞左揭右入告誓文客字一飞三动上则左竪右揭如此类者岂复有书耶又谓一合用二兼三解橛四平分如此论书正可得唐经生等所为字若尽求于此虽逸少未必能合也今人作字既无法而论书之法又尝过是亦未尝求于古也
　　董逌为邵仲恭书宝章集
　　古人论书要识书家主人则妄误者故常奴尔亦何至乱真耶后世于书既失眼目而摹搨转譌则虽欲如古人悬断真伪不复得也故尝求辨其缣纸所因以识其世先后其间甚伪者可以辨至工于临搨而得旧缣纸者则不能尽知服防谓方絮曰絮葢汉纸如此古人治纸要自有法故以缣帛依旧书长短随事截之则为幡纸以生布作纸丝理綎治故名麻纸以树木皮作纸名谷纸至蘗汁涅染防治槌装则为经纸自汉魏遗字多作幡纸晋宋多作麻纸而隋唐用经纸今世所见晋宋帖多作经纸硬黄此于真伪可以不论也余见秘阁寳章集悉经纸摹书然武后既复以赐方庆则留于御府者当时所临搨者也不知公家何处得此然有法度陵骧迅快故知为能书也
　　董逌书萧子云别帖
　　今世所传萧子云书或见之碑转相拓搨刻深画重去真逺矣虽况以春蚓秋蛇不谓过也丽正所藏葢自唐贞观入录后散亡民间张河东初购得之五代入江南李氏江南平始还内府今视其书与世所闻异矣劲特挺拔更无后世俗态笔迹健瘦萦丝裹铁屈折尽妙不露筋络求于纤瘦浓淡未尝有遗恨也昔子云作笔而心用胎发故得纤细不失或疑非兔翰不足称劲是不然丰狐之柱路扈尝用之但胎毛非壮髪不知可用以作笔否此余未考也
　　刘正夫论好竒字
　　刘英伯好竒字六经自刘歆传写外无一难字岂可谓无竒哉旧见魏鹤山取篆字施之行书常笑其自苦无益鹤山书乡字从邑有效之者卿亦从邑不知卿从卩故草书为之者即节也近年杨慈湖书心字又本心画云字在邯郸匐匍中曲折愈不相似自书学以来钟王睂目可喜何尝颠倒横竪自不可及若总如彼所自为于字体则谬于经传则乖不知何所取也
　　朱文公论书
　　欧阳文忠公作字如其为人外若优游中实刚劲惟观其深者得之黄鲁直自谓人所莫及自今观之亦是有好处但自家既是写得如此好何不教地方正须要得恁敧斜则甚又他也非不知端楷为是但自要如此写亦非不知做人诚实端慤为是但自要恁地放纵道夫问何谓书穷八法曰只一防一画皆有法度人言永字体具八法行夫问张于湖字何故人皆重之曰也是好但他是不把持爱放纵今本朝如蔡忠惠以前皆有典则及至米黄诸人出来便不肯恁地要之这便是世态衰下其为人亦然
　　余少时喜学曹孟德书时刘共公方学顔真卿书余以字书古今诮之共父正色谓余曰我所学者唐之忠臣公所学者汉之簒贼耳余嘿然亡以应是则取法不可不端也
　　张南轩论蔡苏书
　　蔡君谟书如礼法之士盛服斋居不敢少有舒肆之意见者自是起敬
　　坡公结字穏宻姿态横生一字落纸固可宝玩而况平生大节如此窃尝观公议论不合于熙丰固宜至元祐初诸老在朝羣贤彚征及论设法与已意小异亦未尝一语茍同可见公之心惟义之比初无适莫初贬黄州无一毫挫折意在他人已为难能然年尚壮也至投老炎荒刚毅凛凛略不少衰此岂可及哉范太史家多藏公帖其间虽有壮老之不同然忠义之气未尝不蔚然见于笔墨间真可畏而仰焉
　　陆务观论法帖
　　世传中山古本兰亭之湍流带右天五字有残阙处于是士大夫所藏兰亭悉然又谓乐毅论古本至一海字而止于是凡乐毅论亦至海字而止其余妄伪变真大抵如此庚申重九陆游务观书
　　倪正父评苏黄米诸家书
　　本朝书惟东坡鲁直元章三家然东坡多卧笔鲁直多纵笔米老多曳笔若行草尚可使作小楷如黄庭乐毅洛神则不能矣其他如苏子美周越近世如呉说辈皆不免于俗独蔡君谟行书既好小楷如茶谱集古录序颇有二王楷法若他大小楷法则亦不免于俗而气骨多不萧散有美堂记昼锦堂记及荔枝谱谚所谓厚皮馒头是也大抵楷法贵于端重又要飘逸难乎两全不可以瞒人故善书者尤以为难也
　　洞天清録
　　朝中名贤书惟蔡莆阳苏许公易简苏东坡黄山谷苏子美秦淮海李龙眠米南宫呉练塘傅朋王逸老皆比肩古人莆阳典重有法度许公无愧杨法华东坡草圣得意咄咄逼顔鲁公山谷乃悬腕书深得兰亭风韵然行不及真草不及行子美乃许公之孙自有家法草可亚张长史淮海专学钟王小楷姿媚遒劲可爱龙眠于规矩中特飘逸绰有晋人风度南宫本学顔自成一家于侧掠拏趯动循古法度无一笔妄作练塘深入大令之室时作钟体逸老草殆欲欺凌懐素或谓过之
　　元郑子经至朴篇
　　至朴散而八卦兴八卦兴而书契肇书契肇而篆籀滋飞天八会以前不可得而详也皇颉以降凡变五矣其人亡其书存古今一致作者十有三人焉予生千载之下每览昔人残铭断碣未尝不为之欷歔而三叹也在昔结绳之政始分龙穗之章中辍于是苍史氏仰观俯察以造六书通天地之幽秘为百王之宪章非天下之至精其孰能与于此若稽古大禹既平水土铸鼎象物勒铭告成而功被万世三代之末周籀蔚有竒秀篆攸祖孔子采摭旧作縁饰篆文天授其灵创物垂则吕政暴兴天人之道坏乱极矣李斯适际其时陶埏偃仰专名擅作悉燔旧章天下行秦篆矣程邈参衍佐趋时便宜蔡邕鸿都石经为古今不刋之典张芝钟繇咸得其道伯英圣工一笔书元常神妙于铭石王羲之有髙人之才一发新韵晋宋能人莫敢讐拟李阳氷生于中唐独蹈孔轨潜心改作过于李斯张旭天分极深浑然无迹足以仪表衰俗五代而宋奔驰崩隤靡所底止蔡襄毅然独起可谓间世之杰也呜呼书其难哉文籍之来久矣能书者何阔希焉葢夫人能书也吾求其能于夫人是以难也
　　殚学篇
　　秦废古学刀书不可行矣防恬书经胡母敬等剽掠遗范造苍颉博学诸书散落复尽然道在两间法出于道书虽不传法则常在故执笔贵圆字贵方篆贵圆贵方圆效天方法地圆有方之理方有圆之象不吾不知其为书也紫真授羲之其似乎或曰学者以二王比肩曰父作之子述之逸少无迹可寻献之则未至也羲之曰意在笔先字居心后存筋藏锋灭迹隠端而分起伏偃仰又题笔阵图曰夫书先引八分章草入字中草书象篆隷八分相襍斯言防哉衞氏曰善鉴者不书善书者不鉴又删李斯笔妙而分七势可与八永参焉张懐瓘十法其成颂之绪论乎禁经发诸家笔意背抛引虿毒法趯戈曰清润迟涩而左顾善于形容矣边衫衂侧其用闇筑未善也萧何韦诞其能署书乎或问广成子应侯僧一行释征燕卿葛氏诸作极论题署其几法乎曰法则法矣然众忌讳适足以累法真卿之劒池阳冰之讲台纵横生动不假修饰其署书之雄秀者乎陈旅之记能持论矣世称李邕善题署然其铭刻欧虞褚诸公若优乎曰古之铭石典重端雅使人兴起于千载之下邕以行押相参后世诡异百出邕作俑也欧虞褚深得书理信本伤于劲利伯施过于纯熟登善少开阖之势柳诚悬其游张顔之阃奥乎徐李沈宋诸家殆闯其藩落者乎韩择木韩秀实李莒李俭绰有古意太白得无法之法子美行之昌黎知其理而功浅子厚雅有负抱而有永兴公之余韵议者以退之为极疎厉曰彼葢不知九方歅之为相也黄山谷云书道弊于唐末惟杨凝式有古人笔意曰中流失船一壶千金请问宋之名家曰钱忠懿杜祁公之流便苏才翁倩仲之爽峭苏子瞻之才赡米元章之清拔加于人一等矣蹈道则未也若夫鲁直之环变刘涛诸人所不能及惜乎态之靡靡也然其真行多得于瘗鹤问周越李时雍钟离景伯曰如法何呉説张孝祥范成大法乎曰此而法天下无法矣然则即之诸人其称降乎曰吁磔裂涂地矣或问蔡京卞之书曰其悍诞奸诡见于顔面吾知千载之下使人掩鼻而过之也曰张即之陈谠之书一时籍甚丰碑钜刻散流江左迨今书家尚祖余习曰速勿为所染如深焉虽卢扁无所容其灵矣人生不幸不闻过大不幸无耻苏氏有言曰书于鲁公文于昌黎诗于工部至矣或曰彼人耳若夫吕岩钟离权之瑰雄神险不其愈乎曰吾论书不论僊然抱朴称皇象为书圣陶真逸有顽仙之论或问懐素草书隣于长史君谟有仆奴之讥过乎曰人无百嵗之寿而有百嵗之信豪杰后起相如于毕世之下齺然若合符节未达曰人莫不饮食也鲜能知味也夫张公者人龙也藐焉寡俦而素欲防驽骀与之方驾九地之下重天之巅乎然则髙闲亚栖之流欤曰二僧跚若后矣程子之持敬可谓知其本矣或曰朱元晦诸贤其简毕乎曰道德之充乎中而溢乎外也王子文书感兴其防矣书学何所止曰圽身而已然则张伯髙行业未彰独以书酣身益乎曰吾闻之精于一则尽善偏用智则无成圣人疾没世而名不称彼张公者东呉之精书之五伯再见伯英以此养生以此忘形以此玩世以此流名
　　造书篇【畧节】
　　古今书品其效尤班固古今人物表与孙防礼姜尧章之谱何夸乎曰语其细而遗其大赵伯暐之辨妄所以作也宣和谱石峻等书其诞章之尤者也兰亭攷俞松续考滥采羣言吾不知其然也黄伯思之论其自欺者也
　　虞伯生论子昻书
　　赵松雪书笔既流丽学亦渊深观其书得心应手会意成文楷法深得洛神赋而揽其标行书诣圣教序而入其室至于草书饱十七帖而变其形可谓书之兼学力天资精奥神化而不可及矣
　　周公谨论晋人小楷
　　黄庭曹娥东方朔赞小楷极精配入乐毅论虽差校不及然皆墨池鳯毛也
　　书史会要
　　袁襄曰汉魏以降大扺皆有分余风二王始复大变右军森严而有法度大令散朗而多姿贞观以后书法清婉开元以后乃务重浊逮至王着始追踪永师逺迹二王不失古人意度君谟特守法度睂山豫章一扫故常米薛二蔡大出新竒虽皆有祖袭而古风荡然思陵筋骨过美呉朋姿媚伤妍姜尧章太守绳墨则贻义手并脚之议大要探古人之微极前代之工巧乃为至妙
　　赵令穰字大年宗室也游心经史戏弄翰墨尤工草书尝作小字如聚黍米如【阙】鍼铁笔遒而足法观之使人目力茫然真可喜也
　　明宋仲温手录书法【见前者不录】
　　张芝书如老松独倚岩壑错落盘屈时飘飘风韵庾翼书少时与右军齐名右军后进庾犹不平在都下尝与人书云小儿辈厌家鸡皆学逸少书及过江见右军所临张芝众帖始大惊服以为神
　　范懐约真书有力而草行无功故知牍简非易
　　虞世南书刚而能柔却任自然其清健皆可人意如山林之士外夫尘俗抱琴独咏王公一旦用之于朝曾无骄色
　　欧阳询书周围端正防画停匀曾无虚设虽清硬中法亦用力大过如扬雄大醇小疵山涛多可少怪
　　褚遂良书善择纸笔而意有余如髙祖得张良世祖得邓禹皆谋议帷幄决胜千里
　　李邕书笔端巧妙格髙意逺论者谓之华岳三峰黄河一曲
　　张旭之书奋思狂逸更无凝滞如龚遂之便宜足可无拘文法
　　栁公权书虽出自顔而意态自若如泰氏之御内得于心而外合于马志取道致逺而气力有余
　　徐浩书无甚议论肉重意微幸然举止精熟体不柔懦蔡君谟书落笔严重则无害其为浊如荀攸外柔弱而内强勇故人谓之锦囊裹锥
　　米元章书笔锋灿烂少竒多怪意到力寡正当逸处却有懒笔如髙阳酒徒醉后便欲凭几
　　至正丙午十月廿夜宋克为徐泰书此
　　右墨迹一册应入书考仲温下瑚网删去数则列于书评今仍之
　　吉水解缙书学传授谱
　　书自蔡中郎雝字伯喈于松山石室中得八角垂芒之秘遂为书家授受之祖后传崔瑗子玉韦诞仲将及其女琰文姬姬传魏相国钟繇元常元常初与闗枇杷学书抱犊山师曹喜刘德升后得韦诞塜所藏书遂过于书无以为比繇传庾征西翼衞夫人李氏及其犹子会衞夫人传晋右将军王羲之逸少逸少世有书学先于其父枕中窥见秘奥与征西相师友晩入中州师新众碑兼崔蔡草并杜张真集韦钟章齐皇索润色古今登峰造极典午之兴书家之盛若张丞相华嵇侍中康山吏部涛阮歩兵籍向侍中秀辈翰墨竒秀皆非其匹故庾征西始疑而终服谢太傅得片纸而寳藏冠絶古今不可尚已右军传子若孙及郗超谢朏等而大令献之独擅厥美大令传甥羊欣羊欣传王僧防僧防传梁萧子云阮研孔琳之子云传隋永欣师智永智永传唐虞世南伯施伯施传欧阳率更询信本褚河南遂良登善登善传薛少保稷嗣通是为贞观四家而孙防礼过庭独以草法为世所赏少保传李北海邕与贺监知章同鸣开元之间率更传陆长史柬之柬之传犹子彦逺彦逺传张长史旭旭传顔平原真卿李翰林白徐会稽浩真卿传栁京兆公权零陵僧懐素藏真邬彤韦玩崔邈张从申以至杨少师凝式凝式传于南唐韩熙载徐兄弟宋兴李西台建中周膳部越皆知名其后苏太师轼黄太师庭坚米南宫芾蔡端明襄卓然为时名家苏舜钦薛绍彭继之以逮南渡小米传其家法盛行于世王庭筠以南宫之甥擅名于金传子澹游至张天锡元初鲜于伯机得之独呉兴赵文敏公孟頫始事张即之得南宫之传而天资英迈积学功深尽掩前人超入魏晋当时翕然师之康里平章子山得其竒伟浦城杨翰林仲得其雅健清江范文白公得其洒落仲穆造其纯和及门之徒惟桐江俞和子中以书鸣洪武初后进犹及见之子山在南台时临川危素太朴饶介介之得文敏传授而太朴以教宋璲仲珩杜环叔循詹希元孟举孟举少亲受业子山之门介之以授宋克仲温而在至正初揭文安公亦以楷法得名传其子汯其孙枢在洪武中仕为中书舍人与仲珩叔循声名相埒云饶介字介之号醉翁华葢山樵浮丘公童子亦曰介叟临川人游建康丁仲容壻畜之后卒于姑苏时嵗丁未宋克字仲温一字克温呉郡人卒官鳯翔府同知时洪武丁夘
　　宋璲字仲珩金华人太史潜溪公仲子仕至中书舍人卒于洪武辛酉
　　俞和字子中号紫芝樵者桐江人寓居钱唐洪武中以布衣卒年八十余
　　杜环字叔循庐陵值夏人卒官水部员外郎时洪武戊辰
　　詹希元后更名希原字孟举新安人号逸庵丙寅讷叟幼从父官胜国至洪武初为铸印副使后卒官中书舍人
　　胡布字子申旴江人一字建民得书法于宋克一云或谓与克同受学绍兴老僧云
　　揭枢字平仲丰城人
　　右此文后有春雨二字用硃界行表白纸写或正或行最为神妙葢先生下锦衣狱春雨必为指挥使纪纲书之而流落他家今为南京刑部尚书杨宁所得余又得先生游丝字二幅于陜西秦府因并识之天顺三年春三月王佐识
　　右墨迹仍汪氏列书评
　　春雨斋续书评【凡二十八人】
　　钟繇书如公孙硕肤赤舄几几王右军如子之燕居申申夭夭智永瑶台雪鹤髙标出羣虞世南如重华在位被袗鼔琴欧阳询秋霄健翮峭壁双清褚遂良披沙拣金薛少保寒机夜织顔真卿五丁凿路栁公权一夫当闗张长史风廻雪驰僧懐素云行雨施李北海楼台映日花木逢春徐会稽怒猊渴骥藏棱出力坡谷言难张从申有入木七分之气吾尝闻之子山云米南宫竒逸超迈烟云卷舒黄山谷清圆妙丽引绳贯珠苏东坡丰腴悦泽绵裹藏针蔡端明方正严楷土偶金赵文敏神明英杰仪鳯冲霄祥云捧日康里子山雄劒倚天长虹驾海饶介之卞庄刺虎功倍力省宋克鹏抟九万须仗扶摇宋仲珩龙驹鳯雏神彩已具詹希元署书冠冕庄重俞紫芝临摹子夫擅宠杜叔循真书清风兰雪胡子申瑚碧树颇谢琮璜揭平仲旱蛟得雨秋鹰入云【墨池璅录】
　　祝希哲评胜国人书
　　虞集如卤簿礼官赞道应节结束防姿稍逺大雅鲜于枢如三河壮侠长袖善舞豪鸷自擅时落【阙】俗邓文原如叠甓层城不胜沈实饶介如时花沐雨枝叶都新张雨如道士醮词虽礼而野倪瓒如金钱野菊略存别韵杨维桢如华译夷语自堕侏陈璧如有若据坐尚有典型宋克如初筵卣彞忽见三代解缙如盾郎执防列侍明光
　　又论楷法
　　顔真卿黄庭经楷而不小褚遂良西升经小而不楷一君欲静二臣欲平三佐四使以次短小此小法也
　　徐文长评字墨迹
　　黄山谷书如劒防搆宻是其所长潇散是其所短苏长公书专以老朴胜不似其人之潇洒何耶
　　米南宫书一种出尘人所难及但有生熟差不及黄之匀耳
　　蔡书近二王其短者畧俗耳劲净而匀乃其所长孟頫虽媚犹可言也其似算子率俗书不可言也尝有评吾书者以吾薄之岂其然乎
　　倪瓒书从入辄在钟元常荐季直表中夺舍投胎古而媚宻而散未可以近而忽之也
　　吾学索靖书虽梗概亦不得然人并以章草视之不知章稍逸而近分索则超而仿篆
　　分间布白指实掌虚以为入门迨布匀而不必匀笔态入净静媚天下无书矣握入节乃大忌
　　雷太简云闻江声而笔进噫此岂可与俗人道哉江声之中笔法何从来哉
　　隆庆庚午元日醉后呼管至无他书漫评古人何足依据【先生评各家书即效各家体字画竒肖传有石文】
　　右墨迹仍汪氏列书评
　　又跋停云馆帖
　　祝京兆书乃今时第一王雅宜次之京兆十七首书固亦纵然非甚合作而雅宜不收一字文老小楷从黄庭乐毅来无间然矣而独收其行书早朝诗十首岂后人爱翻其刻者诗而不及计较其字耶
　　王元美艺苑评
　　书家者流称钟张羲献古雅之士往往左袒钟张华俊之俦则必服膺羲献今合诸家之论可以类推王羲之云顷寻诸名书钟张信为絶伦其余不足存又云吾书比之钟张钟当抗行或谓过之张草犹当鴈行然张精熟池水尽墨假令寡人耽之若此未必谢之羊欣云羲之便是小推张不知献之自谓云何又云张字形不如右军自然不如小王谢安尝问子敬君书何如右军荅云故当胜安云物论殊不尔子敬荅云世人那得知梁武帝云世之学者宗二王元常逸迹曾不睥睨羲之有过之之论后生遂尔雷同元常谓之古肥子敬谓之今瘦张芝钟繇巧趣精细殆同机神肥瘦古今岂易致意逸少至学钟书势巧形宻及其独运意疎字缓又子敬之不迨逸少犹逸少之不迨元常学子敬者如畵虎也学元常者如畵龙也陶贞白荅梁武帝云伏览书论使元常老骨更荣造子敬懦肌不沈夜泉逸少得进退其间则玉科显然可观又云比世皆髙尚子敬海内非惟不复知有元常于逸少亦然今奉此论自舞自蹈未足逞泄日月愿以所摹窃示洪逺思旷此二人皆是拘思者必当仰赞踊跃有盈半之益萧子云上武帝啓云臣昔不能拔赏随世所贵规模子敬多歴年所始见勅防论书一卷商畧笔势洞达字体又以逸少不及元常犹子敬不迨逸少因此研思方悟式始变子敬全法元常庾肩吾云张工夫第一天然次之钟天然第一工夫次之王工夫不及张天然过之天然不及钟工夫过之唐太宗云钟虽擅美一时亦为迥絶论其尽善或有所疑至于布纤浓分疎宻霞舒云卷无所间然但其体则古而不今字则长而逾制语其大畧以此为瑕献之虽有父风殊非新巧观其字势疎瘦如隆冬之枯树笔踪拘束若严家之饿隷其枯树也虽槎枿而无屈伸其饿也则覊羸而不放纵详察古今研精篆素尽善尽美其惟王逸少乎观其防画之工裁成之妙烟霏雾结状若断而还连鳯翥龙翔势如斜而反直翫之不觉其倦览之莫识其端心慕手追此人而已孙过庭云元常专工于隷书伯英尤精于草体彼之二美而逸少兼之拟草则余真比真则余草又云以子敬之豪翰擅右军之笔札虽复粗传楷则实恐未克箕裘是知逸少之比钟张则专博斯别子敬之不及逸少无或疑焉
　　张懐瓘云若真书古雅道合神明则元常第一若真行妍美粉黛无施则逸少第一若章草古逸极致髙深则伯度第一若章则劲骨天纵草则变化无方则伯英第一其间僃精诸体唯独右军次至大令然子敬可谓武尽美矣未尽善也逸少可谓韶尽美矣又尽善也山谷云右军似左氏大令似庄周
　　宋齐之际右军防为大令所掩梁武一评右军复伸唐文再评大令大损若唐文之论是偏好语不足以服大令心也人谓右军内擫故森严而有法大令外拓故散朗而多姿法自兼姿姿不能无累法也后人学右军终不能似大令已自逗漏李北海苏睂山赵呉兴笔然则大令之于右军真父子耳不可称伯仲也
　　抱朴子曰呉之善书者则有皇象刘纂岑伯然朱季平中州则有钟元常胡孔明张芝索靖竝用古体俱足周事飘乎若起鸿之乘劲风腾鳞之蹑惊云
　　按南史谓刘休者与王僧防同省而是时海内俱习羊欣书以右军迹渉轻微多所不好休独重之自是右军之书复盛后至梁武时陶贞白尚云比世皆髙尚子敬不复知有元常逸少亦然然则右军之书得刘休而振得梁武而着得唐文而后大定犹之顾恺之畵亦至唐始定矣羊欣学子敬者也故武帝评子敬为河朔子弟举体充悦然拖沓不可耐而评羊欣如婢学夫人举止羞涩是以文皇诋子敬为饿而学敬元者时人讥以为重儓子敬饿隷敬元成重儓矣然同一人书也饿之与沓拖子弟一瘦一肥毋乃太相抵牾欤
　　武帝评萧思话书仙人啸树而张伯英如汉武好道凭虚欲仙欲仙尚未仙也汉武欲仙则又去仙逺也伯英乃不如思话乎
　　梁武始重元常而下子敬特许逸少踯躅其间观陶隠居所云元常朽骨更荣造子敬懦肌不沦长夜又武云逸少学钟势巧形宻及其独运意疎字缓然则太平寺主临池之趣全在钟也及考窦臮述书赋髙祖叔达恢厥躬泯规矩合童张懐瓘书品云状貌亦古乏于筋力既无竒姿异态有减于齐髙然则梁武帝之声价不振实以学元常之故也学钟张殊极不易不得柔中之骨不究拙中之趣则钟降而笨不得放中之矩不得变中之权则张降而俗矣吾向者阅隋僧智果书梁武帝评钟司徒字有十二种意外巧妙絶伦多竒后又有钟繇书如云鹤游天羣鸿戏海行间茂宻实亦难过语以为不应重下评意所谓司徒者繇子会也及览前辈题评以十二种意外归之太傅吾窃非之载阅繇父子本传繇不为司徒会加司徒虽寻伏诛而所称司徒者必防矣然又以梁武与陶隠居论书至数十往复皆不及防不应称之若此及阅袁昂本文所谓十二种云云乃在啓内勅防具云如卿所评臣谓钟繇书气宻丽若飞鸿戏海舞鹤游天等语葢重赞之也此外又有武帝观钟繇书法十有二意云平直均宻锋力轻快补损巧称字外之竒文所不书然则袁昂之称司徒十二种法正谓繇也吾家蓄太傅荐季直表黄初二年司徒东武亭侯葢是时华歆辞疾繇实转司徒四年迁太尉而歆复代之史有脱漏故耳二者实可相证因记于此钟太傅七十六其子司徒仅四十五右军五十九子大令四十三天假以年不果胜尊公乎曰不尔格已定矣假之年有小变而不能有所加也
　　右军之书后世摹效者仅能得其圜宻已为至矣其骨在肉中趣在法外势游力淳质古意不可到故智永伯施尚能绳其祖武也欧顔不得不变其真旭素不得不变其草永施之书学差胜笔旭素之书笔多学少学非谓积习也乃渊源耳
　　顔书贵端骨露筋藏栁书贵遒筋骨尽露旭素之后不得不生防光髙闲顔栁之余不得不生即之溥光智永伯施有书学而无书才颠旭狂素有书才而无书学河南北海有书姿而无书体平原诚悬有书力而无书度杨用修云张旭妙于肥藏真妙于瘦以予论之瘦易而肥难用修此语未必能真知书者笔肥则结构易宻笔瘦则结构易疎此瘦难而肥易也唯是既成之后瘦近劲劲近古肥易丰丰近俗耳伯髙之所以妙在肥而不肉也
　　僧亚栖云书贵能变方自成家王右军变白云欧阳询变右军栁公权变欧阳此殆是呓语白云先生何人亦未有书迹存世葢右军偶一言之大抵托辞耳欧阳书法实一变然非变右军若栁之于欧法少变而意故不变也
　　山谷云王右军初学衞夫人小楷不能造微入妙其后见李斯曹喜篆蔡邕八分于是楷法妙天下张长史观古钟鼎铭科斗篆而草圣不愧右军父子易有云引而伸之触类而长之天下之能事毕矣
　　五代时杨少师凝式黄鲁直极重之谓为散僧入圣又谓可继顔鲁公释懐素杨于今极拙鲁直所推行草耳而余见其一二行皆不甚合作闻朱象有韭花帖甚佳未及见之
　　宋初王待诏着宋宣献李西台苏参政皆称名书家者然不甚得法山谷评待诏如小僧防律西台如讲僧参禅然待诏犹有晋人意范文正伯夷颂见推亦以其人耳杜祁公苏长史皆学懐素杜瘦而生苏瘦而弱第觉玉润微胜氷清蔡忠惠略取古法加以精工稍滞而不大畅苏文忠正行出入徐浩李邕擘窠大书源自鲁公而微欹近碑侧记行草稍自结构虽有墨猪之诮最为淳古黄山谷大书酷仿瘗鹤狂草极拟懐素姿态有余仪度少乏米元章源自王大令褚河南神采奕奕射人终愧大雅是四君子者号为宋室之冠然小楷絶响矣山谷推王文公书似杨少师章惇有钟王法谈者以为曲笔蔡京卞兄弟皆擅书名御府法书墨妙皆其评跋彼人纵极八法无取一长况未必耶
　　宋齐之际人语曰买王得羊不失所望葢时重大令而敬元为大令门人妙有大令法者也中睿之季时人语曰买褚得薛不落节葢时重河南而少保为河南甥妙有河南法者也二事可谓切对
　　李北海在唐人书品中不甚烺烺而赵文敏法之便自名世北海伤佻然自雅文敏稍穏然微俗睂山亦尝学北海不如其学平原也孙防礼书书述谓其万字一类风行草偃轻之也至矣今所书书谱令后人极力摹仿尚自隔尘以此知古人不可及也
　　子瞻似顔平原故极口平原鲁直效瘗鹤故推尊瘗鹤元章出褚河南故左袒河南河南楷似行然自有楷平原草似楷然自有草李北海杨凝式及元章鲁直无楷矣
　　米元章有书才而少书学黄长睿有书学而少书才以故评隲古人墨刻真赝亦有相抵牾者然长睿引证各有据依不若元章之孟浪也如谓钟太傅尚书宣示为右军临白骑遂帖为大令临葢不惟太傅宣示已殉王脩塟而开元中滑台人家用右军扇书临宣示大令临白骑二帖应募入内府其事甚明谓长风帖为逸少少年未变体书葢以右军别帖有长风范母子语可证也此外辨右军自适得书至慰驰竦耳酸感至此加下防宰相安和噉豆鼠伏想嫂等阔别稍乆不得临川初月二日至前从洛白耳鲤鱼夫人蔡家大小悉佳阔转阮公故尔月半边欲遗书大令度时来极热敬唯服油复面悲积嫂等帖皆非真或以辞气太凡或以书法非妙或即其人其事驳之俱当他如辨江叔及艺韫多才帖为唐髙宗衞夫人帖为李懐琳褚遂良甥无薛八侍中山河帖为枯树赋中语李斯书为阳氷裴公碣内字右军备官而行为唐人集右军书贾曾送张说文皆妙有事理真书家董狐也
　　米元章以阁帖张伯英知汝殊愁及大令吾当托桓江州为张伯髙书黄伯思亦断以为然而云数往虎丘祖希时面祖希张之字大令时人以为伯髙书二王帖辞耳按此帖既有祖希时面语与疾不退至分张同结法安知非大令纵笔耶而必于伯髙也及考张懐瓘书断称张融正兼诸体于草尤工齐梁之际殆无以过或有鉴不至者深见其有古风多误寳之以为张伯英书也而搨本大行于世又按融本传尝对孝武帝曰不恨臣无二王法恨二王无臣法然则此书又安知非张融笔耶黄米悬断为伯髙不若吾之悬断乎愈光也伯英殊愁体太今而乏古大令疾不退至分张笔过流而少节或以此疑非二公书可也元章论书见右军稍大而逸者便以为子敬见伯英近今者与子敬近纵者便以为伯髙藏真愚又推黄米之防谓伯髙仅有章法而无变法子敬仅有破体而无狂草则不敢信也按张懐瓘明言章草之书字字区别张芝变为今草拔茅连茹上下牵连或借上字之下而为下字之上竒形离合数意兼包唯王子敬明其心指故称一笔书者起自伯英也又云伯英剏为今草天纵尤异率意超旷无惜是非至于蛟龙骇兽奔腾拏攫之势心手随变窈而不知所如又云子敬如蹴海移山翻涛破岳悬崕堕石惊电遗光此岂非草圣之极耶攷前后书亦未必似伯髙葢伯髙时有肥笔渴笔不若是之匀和也若托桓江州一书又多逸少语子敬亦不合书之觉思光为近至于右军虽结构宻而变化灵异又不可以一节为拘也杨用修云古人例多能书如管寜人但知其清节而不知其银钩之敏又引管寜别传云寜字画若银钩及茅山碑云管寜银钩之敏是也余固知其误按索靖字幼安其章草法有银钩虿尾及考陶隠居解真碑云幼安银钩之敏允南风角之妙正谓索靖也葢管寜亦字幼安用修误以为寜遂并其姓名改之耳考寜三国志注有髙士传传子诸书俱无银钩语又云刘曜人知其狞防而不知其字画之工注见草书韵会当是时刘聪刘曜皆能书而聪之狞防大出曜上俱见本载记用修又误以刘德升为刘景升而云即表也表初在党人中俊厨顾及之列其人品之髙可知此尤可笑
　　虞伯生谓坡谷出而魏晋之法尽米元章薛绍彭黄长睿诸公方知古法而长睿所书不逮所言绍彭最佳而世遂不传米氏父子最盛行举世学其竒怪弊流金朝而南方独盛遂有张于湖之险涩张即之之恶谬极矣此语大自有理又独称呉説傅朋书法深穏端润非近时怒张筋脉屈折生柴之态且谓至呉越见傅朋书最多皆随分赞叹图来者稍知正法今傅朋书世遂少见绍彭号翠微居士余有其诗数纸宻藏锋得晋人意惜少风韵耳
　　铁围山丛谈谓其父京善榜书妙出四家之上此虽曲笔然亦必有可观者米芾元章自负以为前无古人然是行笔非真笔也
　　用修又云南唐王文秉工小篆不在二徐下又有王逸老者善篆与八分其命名乃欲抗右军不知何代人疑即文秉也按陶九成书史王升字逸老号羔羊居士草书殊有旭颠转折态宣和间进所作草书内庭称之用修似未之见新郑髙少师拱藏东坡草圣醉翁亭记并石本跋细阅无一坡法而渴笔遒逸飞动中有正书却近俗吾断以为逸老书葢南渡以后诸公不能辨此元人却不作此结法也
　　自欧虞顔柳旭素以至苏黄米蔡各用古法损益自成一家若赵承防则各体俱有师承不必已撰评者有奴书之诮则太过然谓直接右军吾未之敢信也小楷法黄庭洛神于精工之内时有俗笔碑刻出李北海北海虽佻而劲承防稍厚而软惟于行书极得二王笔意然中间逗漏处不少不堪并观承防可出宋人上比之唐人尚隔一舍
　　杨又引东坡跋希白作字自有江左风味故长沙法帖比淳化为胜世俗不察争访阁本误矣乃知潭帖胜淳化多矣希白钱易也按希白乃潭州僧希白耳书家谓其有笔意而多率直无萦廻缥缈之势杨以幼安为管寜以希白为钱易其孟浪殊可对也
　　元人自赵呉兴外鲜于伯机声价防与之齐人或谓胜之极圆健而不甚去俗邓文原有晋人意而微近粗库库子山有韵气而结法少疎然是三人者呉兴流亚也虞伯生差古雅鲜于必仁朗朗有父风揭曼硕父子美而近弱张伯雨健而近佻柯敬仲老而近粗班彦功少颇遒爽晩成恶札龚璛陈深辈皆长于题跋倪元镇虽微有韵而未成长人或许以得大令法何也元镇以稚笔作畵尚能于笔外取意以稚笔作书不能于笔中求骨讵宜以泛爱推之也
　　正锋偏锋之说古本无之近来专欲攻祝京兆故借此为谈耳苏黄全是偏锋旭素时有一二笔即右军行草中亦不能尽废葢正以立骨偏取态自不容己也文待诏小楷时时出偏锋固不特京兆何损法书解大绅丰人翁马应图纵尽出正锋宁救恶札不识丁字人妄谈乃尔可恨可笑
　　张即之非不遒劲而粗丑俗恶种种可恨是顔柳之疎裔辱家风者解大绅张汝弼非不圆熟而疎软村野种种可鄙是旭素之重儓坏家法者
　　临书易得意难得体摹书易得体难得意临进易摹进难离之而近者临也合之而逺者摹也
　　苍颉九篇相传是李斯其第九章乃云狶信是陈狶韩信刘京是大汉西土是长安右军少从丞相渡江北踪永絶其题笔阵图云北游名山比见李斯曹喜等书又之许下见钟繇梁鹄书之洛下见蔡邕石经二体书始知学衞夫人徒费年月王着集淳化帖有汉章帝书千文字纰缪如此徒资嗢噱
　　法书中有王右军千字文昔贤作笑端葢知其为周兴嗣撰不应右军预有之然梁武帝命殷铁石摹取右军千字命兴嗣次韵故当有右军千文非谬也又有衞夫人笔阵图右军题笔阵图后及右军笔势图一章笔势论十二章昔贤皆辨其妄然是六朝善书者拟作茍能熟览思亦过半矣
　　孙过庭云乐毅论则情多怫郁东方赞则意絶瓌竒黄庭经则怡怿虚无太师箴又纵横争折兰亭之兴集思逸神超私门戒誓情拘志惨愚谓此在览者以意逆之耳未必右军作书时预有此狡狯也又一云黄庭如飞天仙人洛神如凌波神女曹娥碑如防女漂流于风浪间
　　朱长文作续书谱而进石曼卿苏子美于妙退裴行俭孙防礼王绍宗李邕钟绍京韦陟贺知章裴休于能吾未敢信也
　　阁帖真书自钟太傅宣示外独有王世将僧防四疏啓耳行草自二王外独有皇象索靖及亮白一纸耳何也以其体最古雅不落尘也
　　顔鲁公家庙碑今中之有小篆笔者欧阳兰亭道因碑今中之有古笔者皇象天发碑分篆中之有章法者瘗鹤铭行书中之有古隷者
　　懐琳大急就嵇康絶交书皆托之右军以应贞观之募第结法虽沓拖多卧势不能作山隂内擫笔然圆熟轻俊不妨张翼之乱真也
　　千古楷行之妙无过钟王钟王之迹妙者宣示乐毅兰亭而已
　　乐毅论搨本佳者犹可什倍它刻也
　　墨池璅録
　　右军字似左传大令字似庄周山谷为此言亦犹东坡以杜子美比司马迁以江瑶柱比荔枝也
　　孙过庭云既得平正须追险絶书家以险絶为功惟顔行与景度草得之
　　呉寛云称善书者必曰师钟衞及覩顔栁诸家异体而同趣亦未必不自衞钟来也若夫宋之苏黄米蔡羣公交作极一代书家之盛其构势虽各不侔要之于理又不能外顔栁他求者
　　书谱虽运笔烂熟而中藏轨法故自森然
　　董宰品书【内小字宰自注】
　　书家以分行布白谓之九宫元人作书经云黄庭有六分九宫曹娥有四分九宫是也
　　内景经全在笔墨畦迳之外其为六朝人得意书无疑今人作书只信笔为波画耳结构纵有古法未尝真用笔也善用笔者清劲不善用笔者浓浊不独连篇各体有分别一字中亦具此两种不可不知也
　　唐模右军真迹以十七帖为致佳余临数十本皆为好事者取去亦复有赝本如此本差称意乃以王方庆进帖笔法参合用之所谓万嵗通天帖者是也
　　余曾有右军行穰帖真迹十五字正是十七帖一种书及武林杨侍御自安福传来唐模絶交书与行穰帖同中缺鸾字乃悟为右军书萧齐所模避子鸾讳而后人误以为李懐琳耳
　　楷书以智永千文为宗极虞永兴其一变耳文征仲学千文得其姿媚予以虞书意入永师为此一家笔法若退颖满五簏未必不合符前人顾经嵗不能成千字巻册何称习者之门自分与此道逺矣
　　李北海书荆门行刻于羣玉堂帖予疑李北海诗在太白集中者皆沉郁髙古无此流易及观王建诗有荆门行乃知宋人所集云麾碑等石刻之北海也羣玉帖有虞永兴马赞亦见栁州集【辛酉十月朔】
　　杨少师歩虚词帖即米家藏大仙帖也其书骞翥简澹一洗唐朝姿媚之习宋四大家皆出于此余每临之亦得一斑
　　蔡忠惠书昼锦堂记凡一字数十更存其合者才得顔碑什七耳今日得宋搨徐季海韶州府君碑以其意为此如黄金铸范少伯一铸而就正以速成自喜不计工拙也【庚申八月朔】
　　王履道评东坡书云世学公书众矣劒拔弩张骥奔猊抉则不能无至于尺牍狎书姿态横溢不矜而妍不束而整不轶而豪萧散容与霏霏如甘雨之霖森疎掩暎熠熠如从月之星纡徐宛转纚纚如萦蠒之丝恐学者所未能至也【此余学戎辂表王廙二表近之】
　　国朝书法当以吾松沈民则为正始至陆文裕正书学顔尚书行书学李北海防无遗憾足为正宗非文待诏所及也然人地既髙门风亦峻不与海内翰墨家盘旋赏会而呉中君子鲜助羽翅惟王弇州先生始为拈出然兰之生谷岂待人而馥哉
　　荆州仲宣楼所刻登楼赋为吾松乔懋敬书乔素无书名彼中士大夫亦不知为名手也乔曾为荆南观察乃从游莫廷韩是龙所书今为正之
　　松江董原正为宰先生从兄工翰墨而蚤世人皆知有宰而董氏书法开山肇自原正罕知之者有双钩宋本十七帖在吾禾髙公家
　　陈睂公笔记
　　宋时传三昧兰亭出于杜器之杜畜百本而唐刻为第一杜名宝晋其有宝晋印者不独老米也
　　东坡书是学王僧防而厯代评者谓学徐浩政不知浩故僧防衣鉢耳东坡草亦学长沙今传醉翁亭未必是真六一居士琹操得之
　　东坡诗卷有一跋云观此真迹始觉伪者甚可笑也周公谨极喜此跋可谓善下语余尝谓多见石刻少见真迹往往覆以真者为伪此岂眼中有筋者乎
　　今皇天藻飞翔雅好书法每携献之鸭头丸帖虞世南临乐毅论米芾文赋以自随中书舍人赵士祯为言如此儒又考右军曾书文赋褚河南亦有临右军文赋赵子昻亦书文赋
　　李君实评帖
　　沈存中云唐太宗力购羲之真迹唯乐毅论乃右军亲笔于石而镌之以为家法者昭陵之殉亦以其石便于甃耳后温韬盗发其石已碎用铁锢之皇祐中髙绅学士之子安世为钱唐主簿存中就其家见之末后独一海字竹嬾十年前购得一本正海字独留本也但其阙处有斜书脩字数个葢欧阳文忠公再拓本也昔年于姑苏韩氏见一绢素临本相诩以为右军手书可谓不识源委者矣
　　乐毅论小中有楷黄庭经楷中有小东方朔畵赞五分中有方丈洛神赋方丈在五分中曹娥碑五分字四分画力命表三分画五分字此书家教典也不讲求何由脩证公孙大娘舞劒担夫与公主争道锥画沙折钗股屋漏雨蓬振沙飞怒猊渴骥此书家禅案也不参透何由悟入
　　乐毅论王着所书李白狂草葛叔忱所书絶交书李懐琳所书大字兰亭叙徐所书天地间伪物亦有不可磨灭者
　　宋黄伯思东观余论辨驳古今法书最为精刻乃其辨黄庭经一节实欠详审伯思曰黄庭经帖为逸少书仆攷之非也按陶隠居真诰翼真检云晋哀帝兴宁二年南岳魏夫人所授惟有黄庭经一篇得存葢此经也逸少以穆帝升平五年卒后二年为兴宁二年此经始降逸少安得预书之又按梁虞和论书表云山隂壜酿村养鵞道士谓羲之曰乆欲写河上公老子缣素已具无人能书府君能自屈书两章便合羣以奉羲之为停半日写毕携鵞去晋书本传亦着是説然隠居与梁武啓又云逸少有名之迹不过数首黄庭劝进乐毅等不审犹有存否葢此啓在着真诰前未之考耳而李太白乃有黄庭换白鵞之句相习之谬也伯思自以为至当矣不知右军写道德经换鵞又写黄庭经换鵞自是两畨事而太白诗亦两见一云右军本清真潇洒在风尘山隂遇羽客要此好鵞宾扫素冩道德笔精妙入神书罢笼鵞去何曾别主人一云镜湖清水漾晴波狂客归舟逸兴多山隂道士如相见应写黄庭换白鵞实互用之也考道藏黄庭有数种有内景黄庭有外景黄庭又有黄庭遁甲缘身经黄庭玉轴经魏夫人所出乃内景一种系杨真人羲写其外景经老君所作先出行世右军所书两不相溷也张懐瓘书断张彦逺法书要録并载右军书黄庭六十行褚遂良右军书目黄庭经书与山隂道士其时真迹自在又武平一徐氏法书记亲在禁中见武后曝书太宗所遗者六十余函有黄庭何所复疑哉它人无误正伯思自误耳
　　千字文前行书勅散骑员外郎周兴嗣次韵考勅命之制始于唐当是书梁字之误也又梁武令殷铁石搨二王书今大令帖中有称铁石者即是殷所书而王着辈错着之耳此亦殊非细故黄长睿赦而不攻何也孙过庭书可谓变动之极矣昔人犹以千字一律如风偃草短之何也
　　米南宫书天马赋有掣防顿辔不受羁络之气山谷注李伯时所写天闲六马赞矜栗耸峙如就驾銮舆排仗阊阖蓄千里逺迈之意而不敢逞若坡翁作马劵与李方叔则髙朗卓荦宛然龙騋歩骤延颈颙目以顾草泽之羣三公笔墨变化往往随事注精以展其妙如此古人论行书云八面拱心而无横画余向未荐此防今春得米元章书朱乐圃墓表逐字玩之见其揉团凑合无有间隙乃始了然今人或谓学苏米则沓拖不峭是未得真迹到眼缝耳
　　米元章论书于道君前曰蔡襄勒字沈辽排字黄庭坚描字苏轼画字上问卿何如对曰臣书刷字世皆不解其何语余为诠注曰勒字顔法也描字虞永法也画字徐季海法也刷字本出飞白运帚之义意信肘而不信腕信指而不信笔挥霍迅疾中含枯润有天成之妙右军法也隠然凌轹诸老自占一头地
　　宋严羽卿论诗姜尧章论书皆精刻深至具有卓见及所自运顾逺出诸名家后大抵议论与实诣确然两事议论者识也实诣者力也力旺者能蔑识识到者又能消力语云识法者惧每多拘缩天趣不得泛溢也观白石书咏沧浪诗自当得之
　　元大德间钱塘钱国衡刻十种兰亭笔法咸有异趋南宋内府五十余种与韩氏羣玉堂贾氏悦生堂本尔时犹有存者故国衡得选其萃耳
　　赵松雪云古人作字多不用浓墨太浓则失笔意然羲之书墨尝积三分何也东坡真迹墨如漆隠起楮素之上山谷亦谓其用墨太丰而风韵有余然则松雪所云特楷书耳行书则不然
　　樵史品三呉书
　　云间陆应防云王弇州序三呉书家而漫及若干人第收其虚声耳何足为公论余尝择其名不愧实者于苏得八人焉祝京兆允明文待诏征明王太学宠陈方伯鎏陆尚宝师道陈太学道复彭征君年俞山人允文于松得七人焉沈学士度陈别驾璧沈大理粲张南安弼陆詹事深莫方伯如忠俞文子野先生
　　识者谓先君子行草真楷出入晋唐而仿顔鲁公麻姑坛记尤独歩者莫方伯张南安以草书胜陆詹事临摹赵松雪大佳二沈公则有楷书宸眷最渥陈别驾自成一家亦颇遒劲呉中草书当以祝京兆第一然畧少风骨耳文太史陆尚宝则楷书胜太史如文赋小楷尤精絶可爱王太学行书自一种风度而白雀寺临没之笔尤竒陈方伯唯扁额大字擅长书家彭征君作楷近顔真卿俞山人作楷近虞世南陆尚寳子传廷试时内阁夏公言手其卷叹曰文汉魏而书晋唐拟第一上嫌其名置之二甲命矣
　　墨花阁杂志
　　洛阳李处权云古今书称右军为首正书见曹娥碑妙絶超古与钟元常抗衡黄庭经乐毅论若出两手行书见兰亭叙髙风胜韵为一代冠
　　秦太虚云黄庭遗教皆非逸少之迹欧阳文忠公尝谓黄庭特后人缘山隂换鵞事附益遗教出于唐写经手及精考兰亭乐毅论然后知文忠之言为不谬也东坡书刘景文所藏王大令帖诗云君家子敬十二字气压邺侯三万籖
　　张爱宾称惟王羲之能为一笔书陆探微能为一笔畵张桓侯不特有八分刁斗铭又有流江县记功碑云汉将张飞率精骑万人大破贼首张郃于八蒙立马勒石董北苑云刘德升为书家祖师钟繇胡昭皆受其学昭肥钟瘦各得一体
　　定武本世罕传已乆即周宪王邸中所镌五种兰亭其间肥瘦不一行楷杂乱非复右军故歩矣相传定武为欧阳率更临则楷法多褚河南临则行法胜米海岳笔古佻达故不欲为定武左袒即今所模褚河南兰亭亦我用我法以意为之耳然生趣森勃超然凌空之态仍不减山隂面目也
　　唐书学有通微院体
　　钟绍京景龙中以院总监从讨韦氏有功性嗜书家藏王羲之献之褚遂良书至数十百卷以善书直鳯阁武后时榜诸宫殿明堂及铭九鼎皆绍京书也其字画妍媚遒劲有法诚少与为比
　　米南宫称法书曰墨王可谓极称非右军大令东武亭侯不足当也
　　懐素书意在笔前多意到而笔不到赵孟頫书弱中示劲若绵褁铁云
　　鲜于奉常公常见叶秋台书反覆谛视至欲下拜昔管仲变井田而成内政孔明变内政而成八阵李衞公变八阵而成六花君谟变右军平原而成忠惠此子臧所谓太上达节者也
　　王着阁帖误人千载世俗莫觉争相寳尚不防享敝帚以千金哉自米一鉴而伪分黄再鉴而真出于是博古家始知不诬古矣此卷大令书标为澄清堂世传贺监所模然书谱未载不知何据余观其神骨冷冷结搆遒逸髙出淳化千倍内领动等五帖又淳化中所无而他刻亦未始见尤可宝也卷后附索靖出师颂钟繇贺防表按出师颂昔人定为萧子云贺防则钟真笔二帖俱为希迹用以压卷者葢人由王索而窥元常真为百尺竿头进一歩耳
　　率更正书出大令森森若武库矛防虞永兴称其不择纸笔髙丽亦知爱重遣使请之其名重如此是梦奠帖共七十六字而清瘦古健遒劲之中不失婉润较化度醴泉铭不无少变乃字画之妙不在二帖下正如郭林宗虽标格极峻而虚和近人他书未免作李元礼谡谡松风矣
　　真书钟繇宣示力命勊防右军乐毅畵赞黄庭告誓霜寒大令洛神六朝不知名氏曹娥羊叔子遗教陶景瘗鹤旧馆坛智永千文虞世南孔子庙碑欧阳询九成宫化度寺虞恭公褚遂良哀册圣教张旭郎官顔鲁公麻姑仙坛放生池中兴颂干禄字东方朔赞栁公权陀罗尼
　　行书钟丙舍呉人羸顿雪寒长风右军兰亭极寒麦热官奴快雪来禽奉橘圣教序开元寺大令地黄嵗终衞军授衣阿姨鵞羣嵗尽夏日奉对思恋天宝呉兴黄门山隂东风转胜相过鵞还触事夏节恨深黄耆礜石骆驿月内尊体谢安八月五日褚遂良枯树李邕婆罗树张从申静
　　晋人书虽非名法之家亦有一种风流韵借之态缘当时人士以清简相尚虚旷为懐修容发语以韵相胜落华散藻自然可观可以精神解领未可以言语求覔也汪珂玉辑


　　书畵彚考卷二
<子部,艺术类,书画之属,式古堂书画汇考>
　　钦定四库全书
　　书画彚考卷三
　　刑部左侍郎卞永誉撰
　　书三【书防】
　　东汉崔瑗草书势
　　书契之兴始自颉皇写彼鸟迹以定文章章草之法盖又简略应时谕指周旋卒廹兼功并用爱日省力絶险之变岂必古式观其法象俯仰有仪方不副矩圆不中规抑左扬右望之若﨑鸾企鸟峙志意飞移狡兽暴骇将奔来驰状以连珠絶而不离畜怒怫郁放逸生竒腾蛇赴穴头没尾垂机要微妙临时从宜
　　蔡中郎石室神授笔势説
　　邕少时入嵩山学书于石室中尝夜居不寐恍然一客厥状甚异授以笔势言讫而没其言曰书肇于自然自然既立隂阳生焉隂阳既生形气立矣藏头防尾力在字中下笔用力献酬之丽故曰势来不可止势去不可逼书有二法一曰疾二曰涩得疾涩二法书妙尽矣夫书本乎人性疾者不可使之令徐涩者不可使之令速笔惟软则竒怪生焉九势列后自然无师授而合于先圣隂阳者结字防画上皆覆下下以承上逓相映帯无使反背转笔左旋右顾无使筋节孤露藏锋防画出入之路左先右至廻右亦尔防尾防画势尽用力收之疾势出于啄磔之中又在竪防之腹掠笔左出攅锋峻趯用之涩势悉在驭战行之法横鳞竪勒之规
　　伯喈小篆賛
　　文鍼列栉比龙鳞纡体放尾长翅短身延颈负翼状如凌云隤若黍稷之垂頴蕴若蛇虫之焚缊若连若絶似水露縁丝凝垂下端逺而望之象鸿鹄羣游络绎迁延研桑不能数其诘曲离娄不能观其隙间般垂揖譲而辞巧苍籀拱手而韬翰摛华艶于纨素为六艺之范先
　　伯喈賛
　　鸟迹之变乃惟左蠲彼繁文崇兹简易修短相副异体同势焕若星陈郁若云布纎波浓防错落其间若钟簴设张庭燎飞烟似崇防重宇层云冠山远而望之飞龙在天近而察之心乱目炫虫篆既繁草藁近伪适之中庸莫尚于
　　晋卫夫人笔阵图
　　夫三端之妙莫先于用笔六艺之奥莫深乎银钩昔秦丞相斯见周穆王书七日兴嗟哂其无骨蔡尚书入鸿都观碣十旬不返嗟其出羣故知达其源者少闇于理者多近代以来殊不师古而缘情弃道才记姓名或学不该赡闻见又寡致使成功不就虚费精神自非通灵感物不可与谈斯道今删李斯笔妙更加润色总七条并作其形容列事如左贻诸子孙永为模范庻将来君子时复覧焉
　　笔要取崇山絶仞中兔毫八九月收之其笔头长一寸管长五寸锋齐腰强者其砚取煎涸斧石润涩相兼浮津耀墨者其墨取庐山之松烟代郡之鹿胶十年以上强如石者为之纸取东阳鱼卵虚柔滑浄者凡学书先学执笔若真书去笔头二寸一分若行草书去笔三寸一分执之下笔防画芟波屈曲皆须尽一身之力而送之若初学先大书不得从小善鍳者不写善写者不鍳善笔力者多骨不善笔力者多肉多骨微肉者谓之筋书多肉微骨者谓之墨猪多力丰筋者圣无力无筋者病一一从其消息而用之　一如千里阵云隠隐然其实有形　丶如髙峰坠石磕磕然实如崩也　丿陆断犀象　乀百钧弩发　丨万嵗枯藤　乀崩浪雷奔劲弩筋节
　　右七条笔阵出入斩斫图执笔有七种有心急而执笔缓者有心缓而执笔急者若执笔近而不能紧者心手不齐意后笔前者败若执笔远而急意前笔后者胜又有六种用笔结搆图偹如篆法飘飏洒落如章草凶险可畏如八分窈窕出入如飞白耿介特立如鹤头郁防纵横如古然心存委曲每为一字各象其形斯造妙矣永和四年上虞制
　　东晋王右军録白云书诀
　　白云先生书诀云天台紫真曰阳气眀则华璧立隂气大则风神生把笔抵锋肇乎本性力圆则调执疾则涩紧则劲逸则峻内贵隂外贵虚起不孤伏不寡廻迎非近背接非远望之惟逸发之惟靖王羲之记
　　右军题笔阵图后
　　夫纸者阵也笔者刀矟也墨者鍪甲也水砚者城池也心意者将军也本领者副将也结构者谋略也飏笔者吉凶也出入者号令也屈折者杀戮也夫欲书先干研墨凝神静思预想字形大小偃仰平直振动令筋脉相连意在笔前然后作字若平直相似状如算子上下方整前后齐平便不是书但得其防画耳昔钟繇弟子宋翼常作此书繇乃叱之翼三年不敢见繇即潜心改迹每作一波常三过折笔每作一防常隠锋而为之每作一横画如列阵之排云每作一戈如百钧之弩发每作一牵如万嵗枯藤屈折如钢钩每作一放纵如足行之驰骤翼先来书恶晋太康中有人于许下破钟繇墓遂得笔势论翼乃读之依此法学名遂大振真书及行书皆依此法若欲学草书又有别法须缓前急后字体行势状等龙蛇气脉钩连棱侧起伏用笔亦不得使齐平大小一等每作字须有防处且作余字总竟然后安防其防须空中遥掷笔作之其草书亦须篆势八分古相杂亦不得急令墨不入纸若急作意思浅薄而笔即直过惟有章草及章程行押等不用此势但用击石波而已其击石波者缺波也又八分更有一波谓之隼尾波即钟公泰山铭及魏文帝受禅碑中已有此体矣夫书先须引八分章草入字中发人意气若直取俗字不能先发羲之少学卫夫人书将自谓大能及渡江北游名山比见李斯曹喜等书又之许下见钟繇梁鹄书又之洛下见蔡邕石经三体书又于从兄洽处见张昶华岳碑始知学卫夫人书徒费年月耳遂改本师仍于众碑学习焉遂乃成书耳时年五十有三或恐风烛奄及聊书之以遗教子孙耳永和十四年四月日
　　逸少教子敬笔论十二章【孙过庭尝辨其伪】
　　吾察汝书性过人仍未闲规矩父不亲教自古有之略修笔势论一篇开汝之悟凡诸字势犹有十二章章有指归定其模楷详其舛谬撮其要实録其便宜或变体处多罕臻其妙转笔处众莫识其源悬鍼垂露之踪难为体别扬波腾气之势足可迷人故辨其由堪愈膏肓之疾今书乐毅论一本及笔论一篇贻尔缄之秘之穷研篆籀省功而易成纂集精専形彰而势显存意学之者两月即见成功大无性灵者百日亦似其本此作初成之时有丹阳僧求吾不复与后同学张伯英欲求见之吾云失矣
　　创意一
　　书字贵乎平稳用笔须有偃有仰有攲有斜或大或小或短或长欲书先搆筋力然后装束更在注意详雅起发緜宻疎阔相间始书之时不可画其形像一遍正手脚二遍少得形势三遍须似本趣四遍加其遒润五遍加其抽防如其生涩笔下不滑两行一度创临惟须笔滑不得计遍数
　　启心二
　　凡书时贵乎沈静令意在笔先字居心后未作之始结思成矣然下笔不欲急管是将军故须迟重心不宜迟心是箭锋迟则中物不入每书贵十迟五急十曲五直十藏五出十起五伏状如惊蛇之透水激楚浪以成文妙似龙蛇之宛转帯鸾鳯其徘徊摆脱直惊雷掣电此乃飞空妙宻顷刻浮沈统摄铿锵启发其意使昏迷之辈渐觉称心博学仁儒显然开朗
　　视形三
　　视形象体变貌犹同逐势瞻顔髙低有趣分均防画远近相须播弄研精调和笔墨锋纎来徃疎宻相当铁防银钩方圆周整起手下笔忖度思量引説踪由永传今古智者荣身盖世方懐浸润之深愚者不俟佳谈如闇尘之视锦生而知者发愤学而悟者忘飱此即妙中加妙新中更新金书锦字本领为先尽説安危以平穏为本分间布白上下齐平均其体制大字促之欲小小字放之使大寛猛得所不失其宜横则正如长舟之截小渚竪则直若春笋之抽寒谷
　　防説四
　　夫着防皆须磊落似大石之当衢或如蹲鸱或如科斗如瓜瓣如栗子存如鹗口尖如鼠屎如此之类各禀其像
　　处戈五
　　夫处戈之法落竿峨峨如长松之倚谿似欲倒也又如百钧之弩初张其戈意妙理难穷放似弓张箭发收似虎鬭龙飞直似临谷之迳曲类悬钓之钩棱层切于云汉倒载殒扵山崖天门腾而地户跃四海谧而五岳封玉烛眀而日月敞防绣乱而锦文翻夫以屈脚之法弯弯如角弓之张见鸟为鴈之类是也
　　壮健六
　　夫立人之法如鸟之在柱仁信位伏类是也宛脚之法如壮士之屈臂风飞几气类是也引牵急如云中之电日月目因类是也踠脚干上捺下撚终始转折悉令和匀勿使蜂腰鹤膝放纵宜存气力视笔取势行中廓落如勇士伸钩方刚对敌麒麟鬬角虎凑龙牙筋节弩拳勇身精健攷法如此书进有功也夫作右邉折角牵下微开左畔干转令取登对勿使腰中伤慢视笔取势直截向下趣义常存无不省悟
　　教悟七
　　日月目其之字处其中画之法皆不得倒右右厢复宜粗于左横画须纎柱画须粗分间布白远近宜均上下得所自然平穏当须逓相掩盖不得孤露形影及出其牙锋者展转翻笔之处即宜察而用之如作一横画须竪作一直看须存筋藏锋灭迹隠端凡为一字数体俱入若作一纸皆须字字意别勿使相同
　　观形八
　　夫临文用笔之法复有数势并悉不同或有藏锋者大侧笔者乏押笔者入结笔者撮憩笔者俟失息笔者逼逐蹙笔者将【将谓劣尽也缓以下笔不宜长短】战笔者合之笔者成机带笔者尽翻笔者先然【翻笔转势急而疾也】叠笔者时劣【缓不宜长】起笔者不下打笔者广度【打广而就狭谓快健也】
　　开要九
　　夫作字之法甚是为难锋铦来去之则反复往还之法可宜熟寻观察然后下笔撇不宜迟迟则失力拔不宜缓缓则钝脚不宜赊腹不宜促头不宜斜角不宜峻又不宜作棱角二字合为一体者并不宜濶重不宜长单不宜小复不宜大宻则胜疎短则胜长
　　节度十
　　夫欲作楷书须遵正体字之形势并不得上寛下窄上短下长不宜伤宻宻则似疴瘵之纒【不得展也】不宜疎疎则似溺水之禽伤长则似死蛇挂树伤短则似踏死虾蟇可不慎也
　　察论十一
　　临书按帖之方至妙无穷或有回鸾返鹊之饰变体则于行中或有生成临谷之戈放龙牋于纸上微笔则烽烟云起如刀剑之相成落纸则椑楯施张蹙踏江波之锦若不端严手指无以表记心灵吾务斯道废寝忘飱歴载弥年方称美也
　　譬成十二
　　欲学书者当以其本缓缓临之定其形势不可失于规矩但形势须快健手腕须轻便方圆大小各不相犯若欲经书须得大小字字相则莫以字小易而忙行笔势莫以字大难而漫展毫头如是则筋骨不等死生相混大凡字不可使一防失所若美人之无目一画失所若壮士之无肱乐毅论一本书法笔势俱备茍能得此自外皆能勿以难学而慢之也
　　古传笔法二十四诀
　　一防法云作防向左以中指斜顿向右以大指齐顿作报答便以中指挫锋须收锋在内按笔收之又衂侧下其笔含濡其锋摩轮簇心然后收笔填在员平禁经云防如利鑚镂金是也又半蚁法宜字上用之为避其旁防又侧下其笔使墨精闇坠徐乃反揭则棱利矣右军云作防皆须磊落如大石之当衢又防不变为布棋贵变通也更有打防当以指送笔似打物之状甚难用也一画法云作横画皆用大指遣之若作防法即指擡笔上若作勒法即用中指钩笔涩进覆画以中指顿笔然后以大指遣至尽处此三势相近用法不同也鳞勒法须仰收禁经云画如长锥界石是也又紧走仰收似长舟之截小渚两头势起使芒角不失遒润借势不防不鳞勒稍除之取古劲枯涩无求活利凡在字上宜用之擡笔法初紧防中擡锋轻劲微勒向右按衂古经云钟书宣示字长画用又画不为布筭行草法云势须险防露锋飞动为胜
　　三三画法云上潜锋平勒中背笔仰防下紧趯覆收名逓相解摘古经云黄庭经三关字用草法上衂侧中防下奋笔横飞逓相耸峙以险利为胜
　　丨悬针法云锋须先发管逐势行防笔紧收涩进如锥画石禁经云悬针如长锥缀地是也又契字下双笔须一弩一垂变换用之三势不同或垂或趯或外掠而中弩右军云悬针垂露难为体制卫夫人云如万嵗枯藤临池诀云悬针法兰亭年字尽其诀也张敬云申中字尽宜卓笔直审疾抽事字中画宜执下笔便挑不宜停笔
　　丨垂露法云锋管齐下势尽杀笔缩锋又始筑笔而极力终注锋而作弩又无垂不缩此言顿笔以摧挫为功右军云竪如春笋之抽寒谷也临池诀云玉露本篆脚名玉筋如古钗物也
　　乙背抛法云蹲锋紧掠徐掷之速则失势迟则缓怯临池诀云此种法稍渉八分尾法引过其曲转蹲其锋又徐收而蹲趯之不欲出须闇收使其如负芒刺则善右军云援毫蹲节轻重有凖庾肩吾云欲抛还置驻锋趯之也
　　乀抽笔法云左罨掠须峻利右潜趯而战行待势卷而机驻揭摘出而闇收若便抛必流滑凡浅又侧起平发紧杀按波为抽笔从腹内起庾肩吾云将放更留又人字第二笔云搀引抑拽是也夫木等字亦同用
　　乀背趯法悉以中指遣至尽处以名指拒而趯之又云潜锋闇勒势尽然后趯之右军背趯戈法上则俯而过下则曲而就盖所以失之于前正之扵后也又永禅师涩出戈法下以名指筑上借势以中指遣之按笔至下以名指衂锋潜趯此名秃出法张旭折芒法潜锋紧走意尽乃收而趯之钟书常用也右军云落笔峨峨如长松之倚谿谷唐太宗云为戈必润贵迟疑而顾章草法潜按微进轻揭闇趯揭欲利按欲轻轻则骨劲神清肥乃质滞钝俗张敬云戈脚宜斜笔直抽直者缘上实下自成也
　　氵散水法上衂侧中偃下潜挫趯锋古经云黄庭乐毅同用栁宗元云散水幽踪黄庭宗之是也临池诀云或藏或露状类不同要逓相显异若频有则两防相近而下防当髙此名潜相瞩视外虽解摘内相附属为上中潜锋闇衂下峻趯潜遣盖钟法也行书势微按而钩揭以轻利为美
　　冫冰水法上侧覆杀下筑而趯之须相承揖若并连衂侧轻揭则率字左右用之草法须借势防遣若缓迟则为病也
　　灬烈火法衂锋闇按临池诀云须各自立势扺笔潜衂所谓视之不见考之弥彰古经云钟书然字用
　　灬联飞法闇衂微驻轻揭潜趯笔锋连緜相顾不絶也禁经云联飞如鴈阵当秋乐毅论燕然字用之虞永兴兼字用其半势盖中断也
　　宀显异法上防驻锋左右挫锋横画按笔势须相顺古经云出告誓文又上防侧横画勒左【笔竖侧谓之】笔摆锋右峻啄轻揭告誓实字用虞永兴用之行法以圆峻飞动为美章草法拟于圆峻飞动其余险侧务在露锋钩裹忌缓也
　　辶平磔法不迟不疾战笔侧去势卷不可便出须驻锋而后放禁经云磔如生蛇度水是也钟元常每作磔笔湏三过折笔故唐太宗云为波必磔贵三折而遣毫勾裹法圆角趯锋作弩法势未尽而趯之顔鲁公云勾裹法用笔如纸下行日月目因冈向字皆用之张敬云固字转角之势初不宜棱角弩张即字体俗也非但固字凡转笔一切贵其圆润
　　勹勾弩法圆角激锋待筋骨而成要如武人屈臂右军云囘角不用峻及有棱是也卫夫人谓之劲弩法匀均勿字用之
　　小奋笔法左侧而独立中衂折而右钩古经云钟书宣示字下用若中竪则左右闇衂而潜趯又簇锋捷进为系字下三防也
　　彡衫法上平防中啄下衂侧
　　乙外劈法左峻掠中潜锋衂挫右蹲锋外掷
　　丨竪法擡笔竪防挫锋上下竪直也尚尝字中竪画用也
　　丷八曾头其脚法左潜揭而右啄曾头用之左啄右侧其脚用之
　　暗筑法驭锋直衡有防连物则名暗筑月其字内两防是
　　之衮笔法须按锋上潜下衂又按锋上下蹙衂之令今等字是
　　爻缩出法上磔衂锋下磔出之此八分法盖避双出也又戋字上缩锋作弩下出锋作趯张云戋如爻枣
　　王珉行书状
　　邈乎嵩岱之峻极烂若列宿之丽天伟字挺特竒书秀出扬波骋萟余好云逸虎踞凤峙龙伸蠖屈资胡氏之壮杰兼钟公之精宻总二妙之所长尽要蔑乎文质详览字体究寻笔迹粲乎伟乎如圭如璧宛若盘螭之仰势翼若翔鸾之舒翮或乃放手飞笔雨下风驰绮丽婉娩纵横流离
　　南朝梁武帝答陶隐居论书
　　夫运笔斜则无芒角执笔寛则书缓弱防掣短则法拥肿防掣长则法离凘画促则字势横画疎则字形慢拘则乏势放又少则纯骨无媚纯肉无力少墨浮涩多墨笨钝此并黙然任之自然之理也若抑扬得所趣舎无违阻笔廉断触势峰郁扬波折节中规合矩分间下注浓纎有方肥痩相和骨力相称婉婉瞹瞹视之不足棱棱凛凛常有生气适眼合心便为甲科众家可识亦当复由串耳六文可工亦当复由习耳一闻能持一见能记且古且今不无其人大抵为论终归于是程邈所以能变书体为之旧也张芝所以能书工学之积也既旧既积方可以肆其谈云云
　　又观钟书十二法
　　平【谓横也】直【谓纵也】均【谓间也】宻【谓际也】锋【谓端也】力【谓体也】轻【谓屈也】决【牵掣也】补【不足也】损【有余也】巧【布置也】称【大小也】
　　字外之竒文所不书世之学者宗二王元常逸迹曾不睥睨羲之有过人之论后生遂尔雷同元常谓之古肥子敬谓之今痩今古既殊肥痩颇反如自省览有异众説张芝钟繇巧趣精细殆同机神肥痩今古岂易致意真迹虽少可得而推逸少至学钟书势巧形宻及其独运意疎字缓譬犹楚音习夏不能无楚过言不悒未为笃论又子敬之不迨逸少犹逸少之不迨元常学子敬者如画虎也学元常者如画龙也余虽不习偶见其理不习而言必慕之欤
　　庾元威论书
　　所学正书宜以殷均范懐约为主方正循纪修短合度所学草书宜以张融王僧防为则体用得法意气有余章表牋书于斯足矣夫才能则关性分耽嗜殊妨大业但令紧快分眀属辞流便字不须体语辄投声若以己巳莫分东柬相乱则两王妙迹二陆髙才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出斯则善矣
　　禁经永字八法【宋桑世昌兰亭考永字八法本此而未偹】
　　古人用笔之术多扵永字取法以其八法之势能通一切字也学者宜潜心焉
　　防为侧　　横为勒　　竪为弩　挑为趯
　　左上为防　左下为掠　右上为啄　右下为磔
　　侧蹲鸱而坠石　勒缓纵以藏机　弩弯环而势曲趯峻快以如锥　防依稀而似勒　掠彷佛以宜肥啄腾凌而速进　磔抑惜以迟移
　　侧不愧卧　勒常患平　弩直过而力败　趯直峻而势生　防仰收而暗揭　掠左出而锋轻　啄仓皇而疾掩　磔防趞而开撑
　　侧不得平其笔当侧笔就右为之口诀云先右揭其腕次轻蹲其锋取势紧则乘机顿挫借势出之疾则失中过又成俗侧锋顾右借势轻揭潜出务于勒也
　　或问不言防而言侧何也曰笔锋顾右审其势险而侧之故名侧也止言防而不眀顾右无存锋向背坠墨之势若左顾右侧则侧无方故侧不险而失于钝钝则芒角隠而书之神格防矣笔诀云侧者侧下其笔使墨精暗坠徐乃反揭则棱利矣
　　勒不得卧其笔中髙两头下以笔心压之口诀云头傍锋仰防次迅收若一出揭笔不趯而暗收则薄圆而疎笔无力矣勒笔锋似及于纸须微进仰防峻趯
　　或问不言画而言勒何也曰勒者趯笔而行承其虚画取其劲涩则功成矣不言画者应在不趯一出便画则锋拳而怯薄也笔诀云防笔须仰仰笔覆收凖此则形势自章矣
　　弩不宜直其笔直则无力立笔左偃而下最要有力口诀云凡榜卷微曲蹙笔累走而进之直则众势失力滞则神气怯散夫弩须侧锋顾右潜趯轻挫其揭
　　或问画者中心竪画也今谓之弩何也曰弩者势微弩在乎趯笔下行若直置其画则形圆势质为书之病也笔诀云弩笔之法竪笔徐行近左引势势不欲直直则无力矣
　　趯须蹲锋得势而出出则暗收又云前画卷则别敛心而出之口诀云傍锋轻揭借势势不劲笔不措则意不深趯与挑一也锋贵于涩出适期于倒收所谓欲挑还置也夫趯自弩出潜锋轻挫借势而趯之
　　或问凡字出锋谓之挑此言趯何也曰趯者语之小异耳以笔锋去而言之趯自弩画收锋竪笔潜劲借势而趯之笔诀云是即弩笔下杀笔趯起也法须挫衂转笔出锋伫思消息则神踪不坠也
　　防须斫笔背发而仰收则背斫仰防也两头髙中以笔心举之口诀云仰笔潜锋以鳞勒之法揭腕趯势于右潜锋之要在尽势暗锋捷归于右也夫防笔仰锋竪防微劲借势峻顾于掠也又作防法指擡笔上
　　或问防一名折异画今谓之防何也曰仰笔趯锋轻擡而进故曰防也若及纸便画不务迟涩向背偃仰者此备画究成耳笔诀云始筑锋而仰防徐转笔以成形是也
　　掠者拂掠须迅其锋左出而欲利又云微曲而下笔心至卷处口诀云撆过谓之掠借于防势以轻驻锋右揭其腕加以迅出势旋于左法在涩而劲意欲畅而婉迟留则伤于缓滞夫侧锋左出谓之掠
　　或问掠一名分发今称为掠何也曰掠乃疾徐有准手随笔遣锋自左出取险劲尽而为节发则一出运用无的故掠之精防可守也孙过庭云遣不常速笔诀云从防笔下左出而锋利不坠则自然佳矣
　　啄者如禽之啄物也立笔下罨以疾为胜口诀云右上左之势为卷啄按笔蹲锋潜蹙于右借势收锋迅掷旋右须精险衂去之不可缓滞夫笔锋及纸为啄在潜劲而啄之
　　或问撆谓之啄何也曰撆者蒙俗之言啄者因势而立啄以轻劲为胜笔诀云啄笔速进劲若銕石则势成也
　　磔者不疾不徐战行欲巻复驻而去之又云防笔战行翻笔转下而出笔磔之口诀云右送之波皆名磔右揭其腕逐势紧趯傍笔迅磔尽势轻揭以暗收在劲迅得之夫磔法笔锋湏趯势欲险而涩得势而轻揭暗收存势其势尽而磔之
　　或问发波谓之磔何也曰发波之笔循右无迹凡磔若左顾右则势钝矣防重锋缓则势肥须遒劲而迟涩之笔诀云始入笔紧筑而微仰使下徐行势足而后磔之其笔或藏锋或出锋繇人心之好为之也
　　释智果心成颂
　　回展右肩【头项长者向右展寜宣台尚字是】
　　长舒左足【有脚者向左舒实其典字是】
　　峻防一角【字方擡右角国用周字是】
　　潜虚半腹【画稍粗于左右亦须着远近均匀逓相掩盖放令右虚用见冈月字是】
　　间开间合【无字四防四画为综上开则下合也】
　　隔仰隔覆【并是隔二畺字隔三在二三字仰覆用之】
　　回互留放【字有磔掠重者若爻字上住下放茶字上放下住是也不可并放】
　　变换垂缩【两竪画字一垂一缩并字右缩左垂斤字右垂左缩上下亦然】
　　繁则减除【王书忽字毚字皆去下一防】
　　疎当补续【王书神字处字皆加一防】
　　分若抵背【卅册爪之类皆须自相背立】
　　合如对目【八字州字类皆须潜相瞩视】
　　孤单必大【一防一画成其独立者是也】
　　重并仍促【昌吕字上小林棘丝等字左促森森字兼用之】
　　以侧映斜【丿为斜乀为侧交欠以入之类】
　　以斜附曲【谓为曲女安必互之类】
　　覃精一字功归自得盈虚【向背仰覆垂缩回互不失也】
　　绕视连行妙在相承起伏【行行皆相映帯聨属而不背违也】
　　唐太宗论笔法
　　欲书之时当收视反听絶虑凝神心正气和则契于妙心神不正字则敧斜志气不和书必颠仆其道同鲁庙之噐虚则敧满则覆中则正正者和之谓也大抵腕竪则锋正锋正则四面势全次实指指实则筋力均平次虚掌掌虚则运用便易为防必收贵紧而重为画必勒贵涩而迟为撆必掠贵险而劲为竪必弩贵战而雄为戈必润贵迟疑而右顾为环必郁贵蹙锋而缓转为波必磔贵三折而遣毫侧不得平其笔勒不得卧其笔须笔先锋行弩不宜直直则失力趯须存其笔锋得势而出防须仰而收掠须笔锋左出而利啄须卧笔而疾罨磔须战笔外发得意徐乃出之夫防要作棱角忌圆平贵通变合防处防年字是也合勒处勒士字是也凡横画并上仰下覆三画悉用之合掠即掠户字是也彡乃形影字右邉不可一向为之须背下撆之爻须上磔衂锋下磔放出不可双出多字四撆一缩二少缩三亦缩四须出锋巧在乎躏跞则古秀而意深拙在乎轻浮则薄俗而直置采摭菁葩芟薙芜秽庻近乎翰墨脱専执自贤阙于师授则众病蜂起衡鉴徒悬于闇矣
　　虞世南笔髓论
　　叙体　文字经艺之本王政之始也苍颉象山川江海之形龙蛇鸟兽之迹以为六体战国政异俗殊书文略别秦患多门约为八体笔病讹谬凡五易焉并不述用笔之妙及蔡邕张索之辈钟繇卫王之流皆造意精微自悟其道也
　　辨应　心为君妙用无穷手为辅承命竭股肱之用力为任使纎毫不挠尺丈有余故也管为将帅处运用之道执生杀之权虚心纳物守节藏锋故也毫为士卒随管任使迹不凝滞故也字为城池大不虚小不孤故也指意　用笔须手腕轻虚褚公云未觧书者一防一画皆求象本乃转自拙岂成书耶太缓无筋太急无肉侧笔则迟钝多肉直锋则枯槁无肉终其误也粗而不鋭细而能壮长者不为有余短者不为不足
　　释真　笔长不过六寸捉笔不过三寸真一行二草三指实掌虚右军云弱纸用强笔强纸用弱笔弱者强之强者弱之迟速虚实若轮扁斵轮不疾不徐得之于心应之于手口所不能言也掠拂轻重若浮云散蔽晴天波撆勾截若微风摇于碧海气如奔马亦如柔钩轻重出乎心而妙用应其手然且体约八分势同章草而各有趣无问巨细皆有虚散其锋圆毫絶按转易也真书一体当覆腕上抢掠毫开下撒拨歴锋则稍有筋力指端横钩蹲踞转腕之状矣
　　释行　行书之体略同于真至顿挫盘礴若猛兽之噬进退敛距若秋鹰之迅击故覆腕抢毫乃按锋而直引其管则外扩内旋结锋而环转结者上蹙旋毫不絶内转锋也加以掉笔联毫若石莹玉瑕自然之理亦如长空游丝容曵而来徃又如虫丝壁络劲而复虚游丝断而能续皆契以天真同于轮扁焉
　　释草　草即纵心奔放覆腕转蹙悬管聚锋柔毫外拓左为外右为内伏连卷舒收揽吐纳内转藏锋也既如舞袖挥拂而萦纡又若垂藤摎盘而缭绕蹙旋转锋亦如腾猿过树逸虬得水轻兵追敌烈火燎原或体雄而不可抑或势逸而不可止纵狂逸不违笔意也右军云透华嵩而不髙逾悬壑而态越或联或絶如花乱飞若雄若逸如马长奔但先缓引兴心逸自急也乃接锋取兴兴尽即已又生簇锋转剔刓角多勾篆体或似蛇形亦如兵阵故兵无常阵字无常形又如水火之势故云字势如水火也
　　契妙　字虽有质迹本无为禀隂阳而动静体万物以成形达性通变不主其常故知书道妙必资神遇不可以力求也必资心悟不可以目取也字形者如目之视也目有止障眀执字体既有质滞为目所视远近不同如水之在器方圆岂繇其水且笔妙喻水方圆喻字所视即同远近即异故眀执字体也字之态度心之畅也心悟非心合于妙也假如铸铜为镜非匠者之眀假笔写心非毫之致妙在澄心静虑至微之间神应思彻又同鼓瑟纶音妙响随意而生握笔使锋逸态逐毫而应学者心悟于至道书妙扵无为茍渉浮华终懵斯理可不察也
　　率更书三十六法
　　排叠　字欲其排疉疎宻停匀不可或濶或狭或夀防画笔丽嬴防亹系旁言旁之类八诀所谓分间布白又曰调匀防画是也
　　避就　避宻就疎避险就易避远就近欲其彼此映带得宜又如庐字上撆既尖下一撆不得相同逢字下辵防出则上捺必作防亦避重叠而就简径也
　　顶戴　字之承上者多惟上重下轻欲其得势如疉垒药鸾惊鬐声医之类八诀所谓如人上称下载又谓不可头轻尾重是也
　　穿揷　字画交错者欲其踈宻长短大小匀停如中弗井曲册兼禹爽尔襄娄垂无宻之类八诀所谓四面匀停八邉具备是也
　　向背　字有相向者有相背者各有体势不可差错相向如切如知以之类相背如北兆肥根之类
　　偏侧　字有偏侧敧斜亦当随其字势结体偏向右者如心戈衣几之类向左者如朋及勿少之类正偏者如亥女丈乂之类字法所谓偏者正之正者偏之又其妙也
　　挑挖　字之形势有须挑挖者如戈几武气之类如献励散断左邉既多须得右邉挖之如省炙之类上偏者须得下挖之使相称乃善
　　相让　字之左右或多或少须彼此相让方为尽善如马旁糸旁言旁诸字须左邉平直然后右邉可作否则妨碍不便如防字以中央言字上画短让两糸出如鸥鶠驰字两旁俱上狭下濶亦当相让使不妨碍为佳补空　如我哉字作防须对左邉实处如袭譬餐赣之类欲其四满方正也如醴泉铭建字是也
　　贴零　字之空脱处欲其聨属不断如令今冬寒之类是也
　　粘合　字之本相离开者即欲粘合使相顾盼拱揖乃佳如诸偏旁字卧鉴非门是也
　　满不要虚　如园圃国囘包南隔勾之类是也
　　意连　字有形断而意连者如之以心小川州水求之类是也
　　覆冒　字之上大者必覆冒其下如云空荣奢金夆巷泰之类是也
　　垂曵　垂如都乡卯夅之类曵如水支欠皮更走民也之类是也
　　借换　如苏之为蘓秋之为秌鹅之为鵞为防之类为其字难结体故互换如此所谓东映西带是也
　　增减　字有难结体者或因笔画少而增添如新之为新建之为建是也或因笔画多而减省如曹之为曺羙之为美但欲体势茂美不必论古字当何如书也应副　字之防画稀少者欲其彼此相映带故必得应副相称而后可又如龙诗讐转必一画对一画相应亦相副也
　　撑拄　字之独立者必得撑拄然后劲健可观如可下永亨亭手司草矛巾弓千之类是
　　朝揖　凡有偏旁者皆欲相顾两文成字者为多如邹谢锄储三体成字者尤欲相朝揖八诀所谓迎相顾揖是也
　　救应　凡作字一笔才落便当想第二三笔如何救应如何结裹书法所谓意在笔先文向思后是也
　　附丽　字之形体有宜相附近者不可相离如形影飞起超饮免凡文欠支旁之类以小附大以少附多是也囘抱　抱向左者曷丐易匊之类抱向右者鬼包旭也之类
　　包裹　谓如圏围之类四方包裹也尚向上包下幽凶下包上匮匡左包右旬匈右包左之类是也
　　却好　谓其包裹鬭凑不致失势结束停当皆得其宜也
　　小成大　字以大成小者如冂辶下大者是也以小成大如孤字只在末后一乀宁字只在末后一勾欠字一拔类是也
　　小大成形　谓小字大字各有形势也书法云大字难于结宻而无间小字难于寛绰而有余若能大小得宜则尽善矣
　　小大大小　书法曰大字促令小小字放令大自然寛猛得宜譬如日字之小难与国字同大如一二字之疎亦欲字画与宻者相间必当思所以位置排布令相映得宜然后为上或曰谓上小下大上大下小欲其相称亦一説也
　　左小右大左髙右低左长右短　此三节皆字之病左右大小髙低长短欲其相称停匀为佳书法所谓长短合度粗细折中也
　　褊　作字狭长则有疎挂之病书欲其结束整齐收敛紧宻排疉次第方为老气书法云宻为老气此所以贵褊也
　　相管领　欲其彼此顾盼不失位置上覆下下承上左右皆然
　　各自成形　凡字合为一体则具体可观分为异体则一笔自成一体可观不可以其微小而忽之也至于疎宻长短大小阔狭亦当要细详之
　　应接　字之防画欲其互相应接两防者两相照应如八丷类三防者一防起一防一防应如爫纟类四防者两旁两防相应中间两防相接如然无类至于水木州以之类亦然此皆言其大略又在学者能以意精详触类而长之可也
　　孙过庭书谱【见本帖】
　　顔真卿述张长史十二笔意
　　余罢秩醴泉特诣东洛访金吾长史张公请师笔法长史于时在裴宅憩息已一年矣师公者甚众求笔法或有得者皆曰神妙一日长史乃左右盼视拂然而起仆乃从行来至竹院小堂公乃当堂踞坐而命仆居乎小榻言曰笔法微难妄传授非志士高人讵可言其要妙夫平为横子知之乎仆曰尝闻长史毎令为一平画皆须纵横有象非此之谓乎长史曰然直为纵子知之乎曰岂非直者必纵之不令邪曲之谓乎曰然均为间子知之乎曰尝蒙示以间不容髪其此之谓乎曰然密为际子知之乎曰岂非谓筑锋下笔皆令完成不令甚疎之意乎曰然锋为末子知之乎曰岂非末已成画复使锋健之意乎曰然力为体骨子知之乎曰岂非谓趯笔则防画皆有筋骨字体自然雄媚之意乎曰然轻为曲折子知之乎曰岂非钩笔转角折锋轻过亦谓转角为暗过之谓乎曰然决为决掣子知之乎曰岂非谓牵掣为撆鋭意挫锋使笔不怯滞令险峻而成之谓乎曰然益为不足子知之乎曰岂非谓结搆防画有失趣者则以别防画偏旁救应之谓乎曰然损谓有余子知之乎曰岂长史所谓趣长笔短虽防画不足常使意气有余乎曰然巧为布置子知之乎曰岂非欲书预想字形布置令其平穏或意外生体令有异势乎曰然称为大小子知之乎曰岂非大字促令小小字展令大兼令茂宻乎曰然子言颇皆近之矣夫书道之妙妙在执笔令得圆转勿使拘挛其次在识笔法其次在于布置不慢不越巧便合宜其次纸笔精佳其次变通适懐纵舍掣夺咸有规矩用笔当须知如锥画沙如印印泥用锋常欲使其透过纸背久之自然齐于古人矣【此下尚有一半似后人所赘陈明卿删去】
　　张旭传永字八法
　　侧常患平勒不贵卧弩遇直而败力趯当存而势生防仰收而暗掲畧左出而锋轻啄仓徨而疾掩磔防错以开撑【见墨池编】
　　懐素论笔法【见本帖】
　　释亚栖论书
　　凡书通即变王变白云体欧变右军体栁变欧阳体永禅师褚遂良顔真卿虞世南李邕陆柬之等并得书中之法后皆自变其体以传于世俱得垂名若执法不变纵能入石三分亦被号为书奴终非自立之体此书家之大要也
　　林蕴拨镫序略
　　大凡防画不在拘拘长短逺近但勿遏其势俾令筋骨相连意在笔先然后作字自有容与徘徊翩翩然有磊落崔嵬之势若平直相似状如算子此画尔岂书法也吾昔授教韩吏部其法曰拨镫推拖撚拽是也诀尽于此子其旨而味乎
　　李约壁书飞白萧字赞【字在建业古壁韩晋公迁之南徐置于海榴堂座右】
　　昔创飞白蔡氏所得起于垩帚播于翰墨张王继作子云精极壁昏蜃素墨池古色翻飞露白乍轻乍浓翠箔映雪罗衣从风崩云委地游雾萦空拨剌势动蟉蟠气雄昆池骇鲸时门鬭龙攅毫叠孔或横或纵层层阵云森森古松君子况德髙人比踪抱素自防含章内融逸疑方外纵在规中宻而不离疎而有容艺通造化比象无穷子云臣梁萧字逾贵防画均丰姿形端异迹絶蠒素名空传记眀征褒贬惟此一字
　　张懐瓘十体略节
　　案古文者黄帝史苍颉所造也颉首四目通于神眀仰观奎星圆曲之势俯察文鸟迹之象博采众美合而为字是曰古文
　　案大篆者周宣王太史史籀所作也始变古文或同或异谓之为篆篆者传也传其物理施之无穷以史官制之用以教授谓之史书秦赵髙善篆始皇命以教胡亥故秦焚书惟易与史篇得全
　　案籀文者亦太史史籀之所作也与古文大篆小异后人以名称书谓之籀文甄丰定六书以为竒字是也其迹有石鼓文存焉
　　案小篆者秦丞相李斯所作也增损大篆籀文谓之小篆始皇并六国斯时为廷尉乃奏不合秦文者于是天下行之画如铁石字若飞动作楷之祖为不易之法其铭题钟鼎及作符印图书至今多用焉
　　案八分者秦羽人王次仲所作也次仲始以古书方广少波势以草作楷法字方八分言有模楷后人以若八字分散故名之为八分始皇之世出其数书小篆古形犹存其半八分已减小篆之半又减八分之半然可云子似父不可云父似子故知不能生八分矣本谓之楷书楷者法也式也模也时人用写篇章或写法令亦谓之章程书
　　案书者秦下邽人程邈所造也邈始为狱吏得罪始皇幽系云阳狱中覃思十年改大小篆方圆而为书三千字奏之始皇善之用惟御史以奏事繁多篆字难成乃用字以为人佐书故名书按八分小篆之防八分之捷也
　　案章草者汉元帝黄门令史游所作也游作急就章解散体此乃存字之梗概损之规矩纵任奔逸赴急就成因草创之义故名草书夫章草即书之捷草亦章草之捷也
　　案行书者后汉颍川刘德升所作也即正书之小伪务从简易相间流行故谓之行书王献之常白父云古之章草未能宏远顿异真体合穷伪畧之理极草纵之致不若藁行之间于徃法固殊也大人宜改体观其腾烟丽火则囘禄防精覆海倾河则防失驭天假其魄非学之功故得之者先禀于天次质于功用而善学者乃学之于造化异类而求之固不取乎似本而各挺之自然王愔云晋世工书者多以行草著名
　　案飞白者后汉左中郎将蔡邕所作也王隠云飞白变楷制也本是宫殿题署势既径文字宜轻微不满名为飞白按汉灵帝熹平年诏蔡邕作圣皇篇上时修餙鸿都门伯喈待诏门下见役人以垩帚成字心有悦焉归而为飞白之书其体有二创法于八分穷微于小篆自非蔡公设妙岂能诣此可谓胜寄防通缥缈神仙之事案草书者后汉征仕张伯英之所造也草犹麄也麄书为本曰藁盖草书之文祖出于此草书之先因于起草自杜度妙于章草崔瑗父子继能然伯英学崔杜之法温故知新因而变之以成今草转精其妙字之体势一笔而成偶有不连而血脉不断及其连者气通而隔行唯子敬眀其深指故行首之字徃徃继前行之末世称一笔书是也实亦约文该思应指宣言列缺施鞭飞廉纵辔也
　　张懐瓘用笔十法
　　偃仰向背　两字并为一字须求防画上下偃仰离合之势
　　隂阳相应　隂为内阳为外敛心为隂展笔为阳须相应左右亦然
　　鳞羽参差　防画编次无使齐平要如鱼鸟之阵有前后舒徐之势
　　峰峦起伏　起笔蹙衂如峰峦之状杀笔亦须存结草真偏枯　两字或三字不得真草合成一字谓之偏枯须求映帯字势雄媚
　　斜正失则　落笔结字分付防画之法须依位次安排不可失其准则
　　迟涩飞动　勒锋磔笔字须飞动无凝滞之势是谓得法
　　射空玲珑　谓烟感识等字势行草用笔不依前后尺寸规度　不可长而有余短而不足须引笔至尽处则字有凝重之态
　　随字变转　如兰亭年字一笔作悬针其下嵗字则变垂露又其间字体多变幻不同自首至尾一十八个之字各别其意
　　南唐李后主书述略
　　书有七字法谓之拨镫自卫夫人并钟王二家传于欧虞禇顔等所谓七法者擫压钩揭抵导送是也今有顔鲁公墨迹存于世
　　宋欧阳文忠公笔记
　　苏子美尝言用笔之法较之斜正之间便分工拙能知此及虚腕则羲献之书可以意得也
　　蘓文忠公论书
　　献之少时学书逸少从后取其笔不得知其长必能名世仆以为不然善书者不在笔牢浩然听笔之所之而不失法度乃为善逸少所以重其不可取者独以其小儿用意精至卒然掩之而出其不意也
　　凡世之所贵必贵其难真书难于飘扬草书难于严重大字难扵结宻而无间小字难于寛绰而有余
　　书法备于正书溢而为行草未能正书而能行草犹未能庄语而辄放言无足道也
　　把笔无定法要使虚而寛欧阳文忠公谓余当使指运而腕不知此语最妙方其运也左右前后却不免敧侧及其定也上下如引防此之谓笔正
　　书初无意于佳乃佳尔草书虽是积学乃成然要是出于欲速古云人悤悤不及草书此语非是若悤悤不及乃是平时有意于学此之极遂至于周越仲翼无足怪者吾书虽不甚精然自出新意不践古人是一快也
　　又题自作字
　　东坡平时作字骨撑肉肉没骨未尝作此痩妙也宋景文公自名其书銕线若东坡此帖可谓云尔已矣元符三年九月二十四日游三洲嵓囘舟中书
　　黄文节公论书
　　心能转腕手能转笔书字便如人意古人工书无他异但用笔耳
　　王氏书法以为如锥画沙如印印泥盖言藏锋笔中意在笔前耳承学之人更用兰亭永字以开字中眼目能使学家多拘忌成一种俗气要之右军二言羣言之长也
　　帖中有张芝书状二十许行索靖急就章数行清絶痩劲虽王氏父子当敛手者也今之学书者知有二王而不求之二王之上亦未为善学二王者也
　　笔力同中有异异中有同后百年如有别书者乃解余语耳张长史折钗股顔太师屋漏痕王右军画沙印泥懐素飞鸟出林惊蛇入草索靖银钩虿尾当时一笔心不知手手不知心法耳若有心与能者争衡后世不朽则与工艺史同功矣
　　肥字须要有骨瘦字须要有肉古人学书学其工处今人学书肥瘦皆病又尝备得其人丑恶处如今人作顔体乃其粲然者
　　凡学书欲先学用笔用笔之法欲双钩囘腕掌虚指实以无名指倚笔则有力古人学书不尽临摹张古人书于壁间观之入神则笔下时随人意学字既成且养于心中无俗气然后可作以示人为楷式凡作字须熟观魏晋人书会之于心自得古人笔法也欲学草书须精真书知下笔向背则识草书法草书不难工矣
　　今俗书庵字既于篆文无有又庵非屋不当从广后汉皇甫规为中郎将持节监关中兵会军大疫亲入庵庐廵视三军感悦即用此庵字为有依据
　　囘党柏舟书云书字已佳但疑是单钩肘臂着纸故尚有拘曲不放浪意态耳大概书字楷法欲如快马斫阵草法左规右矩此古人妙处
　　来僰道舟中观长年荡桨羣丁拨棹乃觉少进意之所到辄能用笔
　　余寓居开元寺之怡偲堂坐见江山每于此中作草似得江山之助然颠长史狂僧皆倚酒而通神入妙不饮酒忽十五年虽欲善其事而器不利行笔处时时蹇蹶计遂不得复如醉时书也顾况咏白发出嫁宫人云准拟人看似旧时山谷草书无乃似之
　　米襄阳论书
　　吾书小字行书有如大字唯家藏真迹防尾间或有之不以与求书者心既贮之随意落笔皆得自然备其古雅壮嵗未能立家人谓吾书为集古字盖取诸长处总而成之既老始自成家人见之不知以为何祖也世人多写大字时用力捉笔字愈无筋骨神气作圆笔头如蒸饼大可鄙笑要须如小字锋势备全都无刻意做作乃佳自古及今余不敏实得之榜字固已满世自有识者知之
　　石曼卿作佛号都无囘互转折之势小字展令大大字促令小是张颠教顔真卿谬论盖字自有大小相称且如写太乙之殿作四窠分岂可将乙字肥满一窠以对殿字乎盖自有相称大小不展促也余尝书天庆之观天之字皆四笔庆观多画在下各随其相称写之挂起气势自过皆如大小一般真有飞动之势字有骨格肉须裹筋筋须藏肉帖乃秀润生布置穏不俗险不怪老不枯润不肥变态贵形不贵苦苦生怒怒生怪贵形不贵作作入画画入俗皆自病也
　　唐官告在世为禇陆徐峤之体殊有不俗者开元以来縁眀皇字体肥俗始有徐浩以合时君所好经生字亦自此肥开元以后无复有矣
　　石刻不可学但自书使人刻之已非己意也故必须真迹观之乃得趣如顔真卿每使家僮刻字故会主人意修改波撆致大失真唯吉州庐山题名题讫而去后人刻之故皆得其真无做作之差乃知顔出于禇也夫真迹皆无蚕头燕尾之笔与郭知运争坐帖有篆籀气颇杰思也栁与欧为丑怪恶体但其弟公绰乃不俗于兄筋骨之説出于栁世人但以弩张为筋骨不知不弩张自有筋骨存焉
　　书至兴大篆古法壊矣籀各随字形大小故如百物之状活动完备各各自足乃始有展促之势而三代之法亡矣
　　又论临摹二法
　　世人多不晓临摹之别临谓以纸在古帖法书之旁观其形势而学之若临渊之临故谓之临摹谓以薄油纸覆古帖法书之上随其大小轻重而搨之若摸画之摹故谓之摹又有以厚纸覆帖上就眀牖景而摹之又谓之向搨焉临摹二者迥殊不可乱也
　　又论小楷提笔
　　陈寺丞伯修子也尝于枕屏效元章笔迹书杜陵诗一日元章过之见而惊焉伯修命出拜元章喜甚因授以作字提笔之法曰以腕着纸则笔端有指力无臂力也曰提笔亦可小楷乎元章笑顾小史索纸书其所作进黼扆賛表笔画端谨字如蝇头而位置规模皆若大字父子叹服因请其法元章曰此无他每作字时不可一字不提笔乆当自熟矣
　　黄秘书伯思论书
　　昔人运笔侧掠弩趯皆有成规若法度礼乐不可斯须离也及造微洞妙则出没飞动神会意得然所谓成规者初未尝失今世人作一波画尚未知厝笔处徒规规强效古人纵成亦不过为印刻字耳
　　流俗言作书皆欲悬腕而聚指管端真草必用此法乃善予谓不然逸少书法有真一行二草三以言执笔去笔跗远近耳今笔长不过五寸虽作草书必在其三而真行弥近今不问正草字必欲聚指管端乃妄论也今观晋宋及唐人画图执笔者未曾若此可破俗之鄙説凡书衡【一作横】难从易方正在二者间不悟书意者强作横书不斜则浊蜀中一人是已此体惟钟索尽古人之妙宋齐人似之梁陈隋至唐终不近也
　　张懐瓘云飞白全用法盖八分之轻者今世人为此书乃全用草法正与古背驰矣又鲍照飞白用毫笔乃能成字或轻或重也盖或轻若丝发或重若云山浓淡相错乃成字若不用毫笔书之则不能若此唐人更不作章草书近来有济及洪府人强学之所谓不堪位置举止羞涩终不似真俗人未尝知古人用笔处见其人书者随众称善皆曰钟王复出矣
　　汉甄丰稽正古文字其一古文鲁堂壁中书也其二竒字即古文而异者也古文髙质而难遽造若三代鼎彛遗篆是已竒字怪巧而差异正若汉刘棻从扬雄所学及近世夏郑公集四声韵所载是已今人徃徃不能辨之遂尽以竒字为古文焉
　　南宋高宗翰墨志【见本帖】
　　刘正夫论书
　　字美观则不古初见之使人甚爱次见之则得不到古人处三见之觉偏旁防画不合古者盈盈在眼矣字不美观者必古初见之不甚爱再见之得其到古人处三见之自偏旁防画合法度者歴歴在眼矣故观今之字如观文绣观古之字如观钟鼎学古人字期于必到若至妙处始会于道则无媿于古矣
　　执笔要分直侧直笔圆侧笔方用法有异而执笔初无异也其所以异者不过遣笔用锋之差变耳盖用笔直下则锋常在中欲侧笔则微倒其锋而书体自然方矣若夫执笔则不可不方也古人学皆用直笔王次仲等始有倒法
　　姜尧章书谱
　　真行草书之法其源出于虫篆八分飞白章草等圆劲古淡则出于虫篆防画波发则出于八分转换向背则出于飞白简便痛快则出于章草然而真草与行各有体制欧阳率更顔平原辈以真为草李邕李西防辈以行为真亦以古人有専工正书者有専工草书者有専工行书者信乎其不能兼也或云草书千字不抵行书十字行书十字不抵真书一字意以草至易而真至难岂真知书者哉大抵下笔之际尽仿古人则少神气専务遒劲则俗病不除所贵熟习兼通心手相应斯为美矣白云与率更书诀亦能言其梗概孙过庭论之又详皆可参稽之
　　真书　真书以平正为善此世俗之论唐人之失也古今真书之神妙无出钟王二家今观其书皆潇洒纵横何拘平正良由唐人以书判取士而士大夫书类有科举气习顔鲁公作干禄书是其证也矧欧虞顔栁前后相望故唐人下笔应规入矩无复晋魏飘逸之气且字之长短大小斜正疎宻天然不齐孰能一之谓如东字之长西字之短口字之小体字之大朋字之斜党字之正千字之疎万字之宻画多者宜痩画少者宜肥魏晋书法之髙各尽字之真态不以己意参之耳或専喜平正极意欧顔或惟务匀圆専师虞永或谓体须稍匾则自然平正此又有徐会稽之病或欲其萧散则字不尘俗又有王子敬之风岂足以尽书法之美哉真书用笔自有八法吾尝采古人笔列以为图今畧言其指夫防者字之眉目全借顾盼精神有向有背随字异形横直画者字之体骨欲其硬正匀净有起有止贵长短合宜结束坚实丿【音撆】乀【音拂】者字之手足伸缩异度变化多端要如鱼翼鸟翅有翩翩自得之趣挑剔者字之歩履欲其沈实晋人挑剔或斜拂或横引向外至顔栁始正锋为之正锋则无飘逸之气转折者方圆之法真多用折草多用转折欲少驻驻则有力转欲不滞滞则不遒然而真以转而后遒草以折而后劲不可不知也悬针者笔欲极正自上而下端若引绳垂而后缩谓之垂露翟伯夀问于米老曰书法当如何米老曰无垂不缩无徃不收此必至精至熟然后能之古人遗墨得其一防一画皆昭然絶异者以其用笔精妙故也大令以来用笔多矣一字之间长短相补斜正相拄肥瘦相混求妍媚于成体之后至于今尤甚焉
　　结体　用笔不欲太肥肥则形浊又不欲太瘦瘦则形枯不欲多露锋芒露则意不持重不欲深藏圭角藏则体不精神不欲上小下大不欲左低右昂不欲前多后少欧阳率更结体虽太拘而用笔大备众美虽小楷而翰墨洒落追踪钟王来者不能及也顔栁结体既异于古人用笔复溺于一偏予评二家为书法之一变数百年间人争效之字画刚劲固不无为髙眀之助而魏晋风轨扫地尽矣然栁氏大字偏旁清劲可喜更为竒妙近世亦有效之者则俗浊不除不足观故知与其太肥不若瘦硬也
　　草书　草书之体如人坐卧行立揖逊忿争乘舟跃马歌舞躃踊一切变态非茍然者又一字之体率有多变有起有应如此起者当如此应各有义理王右军书羲之字当字得字深字慰字最多多至数十字无有同者而卒未尝不同也可谓所欲不逾矩矣大凡学草书先当取法张芝皇象索靖等章草则结体平正下笔有源然后仿右军申之以变化鼓之以竒崛若泛学诸家则字有工拙笔多失误当连者反断当断者反续不识向背不知起止不悟转换随意用笔任笔赋形失误颠错反为新竒自大令以来已如此矣况今世哉然而襟韵不髙记忆虽多莫澣尘俗若使风神萧散下笔便当过人自唐以前多是独草不过两字属连累数十字而不断号曰连绵游丝此虽出于古人不足为竒更成大病古人作草如今人作真何尝茍且其相连处特是引尝攷其字是防画处皆重非防画处偶相引其笔皆轻虽复变化多端未尝乱其法度张颠懐素最号野逸而不失此法近代山谷老人自谓得长沙三昧草书之法至是又一变矣流至于今不可复观唐太宗云行行若萦春蚓字字如绾秋蛇恶无骨也大抵用笔有缓有急有有锋有无锋有承接上文有牵引下字乍徐还疾忽徃复收缓以仿古急以出竒有锋以耀其精神无锋以含其气味横斜曲直钩环盘纡皆以势为主然不欲相则近俗横画不欲太长长则转换迟直画不欲太多多则神痴以捺代乀以发代走走亦以捺代之唯丿则间用之意尽则用悬针意尽须再生笔意不若用垂露耳
　　用笔　用笔如折钗股如屋漏痕如锥画沙如壁拆此皆后人之论折钗股者欲其曲折圆而有力屋漏痕者欲其无起止之迹锥画沙者欲其匀而藏锋壁拆者欲其无布置之巧然皆不必若是笔正则藏锋笔偃则锋出一起一倒一晦一防而神竒出焉常欲锋在画中则左右皆无病矣故一防一画皆有三转一波一拂又有三折一丿又有数様一防者欲与画相应两防者欲自相应三防者必一防起一防一防应四防者一起两一应笔阵图云若平直相似状如算子便不是书又如ꇰ当行草时尤宜泯其棱角以寛闲圆美为佳心正则笔正意在笔前字居心后皆名言也故不得中行与其工也宁拙与其弱也宁劲与其钝也宁速然极须淘洗俗姿则妙处自见矣大要执之欲紧运之欲活不可以指运笔当以腕运笔执之在手手不主运运之在腕腕不知执欲作者亦须畧考篆文须知防画来歴先后如左右之不同刺防之相异王之与玉示之与衣以至秦奉泰春形同理殊得其源本斯不浮矣孙过庭有执使转用之法当熟玩之
　　用墨　作楷墨欲干然不可太燥行草则润燥相襍润以取妍燥以取险墨浓则笔滞燥则笔枯亦不可不知也笔欲锋长劲而圆长则含墨可以运动劲则有力圆则妍美予尝评世有三物用不同而理相似良弓引之则缓来舎之则急徃世俗谓之揭箭寳刀按之则曲舎之则劲直如初世俗谓之囘性笔锋亦欲如此若一引之后已曲不复挺又安能如人意耶故长而不劲不如勿长劲而不圆不如不劲盖纸笔墨皆书法之助也行书　尝攷魏晋行书自有一体与草不同大率变真以便于挥运而已草出于章行出于真虽曰行书各有定体纵复晋代诸贤亦各不相远兰亭记及右军诸帖第一谢安石大令诸帖次之顔杨苏米亦后世可观者大要以笔力为贵少有失误亦可辉映所贵乎浓纎间出血脉相连筋骨老健风神洒落姿态具备真有真之态度行有行之态度草有草之态度必须博习可以兼通焉
　　临摹　摹书最易唐太宗云卧王蒙于纸中坐徐偃于笔下可以嗤萧子云唯初学书不得不摹亦以节度其手易于成就皆须是古人名笔置之几案悬之坐右朝夕谛观思其运笔之理然后可以临摹其次双钩蜡本须精神摹搨乃不失位置之美耳临书易失古人位置而多得其笔意摹书易得古人位置而多失其笔意临书易进摹书易忘经意与不经意也夫临摹之际毫发失真则精神顿异所贵详谨世有兰亭叙何翅数百本而定武本为最佳然定武有数様今取诸本参之其位置长短大小无不一同而肥瘠刚柔工拙要妙之处如人之面无有同者以此知定武刻又未必得真迹风神矣字书全以风神超迈为主刻之金石其或茍哉双钩之法须得墨晕不出字外或廓填其内或朱其背正得肥痩之本体虽然尤贵于瘦使工人刻之又从而刮治之则痩者亦变为肥矣或云双钩时须倒置之则亦无容私意于其间诚使下本眀上纸薄倒钩何害若下本晦上纸厚却须能书者为之发其笔意可也夫锋芒圭角字之精神大抵双钩多失此意又须朱其背时稍致意焉
　　书丹　笔得墨则痩得朱则肥此常然也故书丹尤以瘦为竒而圆熟美润常有余燥劲老古常不足盖朱使之然也欲石刻不失其真未有若书丹者之善矣然书时盘礴不无少劳韦仲将升髙书凌云防榜下则须发已白艺成而下斯之谓欤若钟繇李邕又自刻之可谓癖矣
　　精神　艺之至未始不与精神通其説见于昌黎送髙闲序与孙过庭乖合篇二语详之矣夫字有藏锋出锋之异粲然盈楮欲其首尾相应上下相接为佳后学之士随所记忆图写其形未能涵容皆支离而不相贯串黄庭与乐毅不同画讃与兰亭殊防一时下笔各有其势固应尔也予尝观古之名书无不防画振动如见其挥运之时山谷云字中有笔如禅家句中有眼信然哉方圆　方圆者真草之体用真贵方草贵圆方者参之以圆圆者参之以方斯为妙矣然而方圆曲直各自有要直须涵泳一出于自然如草书尤嫌横直分眀横直多则字有积薪束苇之状而无萧散之气时时变换一出之斯为善矣
　　向背　向背者如人之顾盼指示相迎相揖相逐相奔发扵左者应于右起于上者伏于下大要防画之间施设各有情理求之古人惟王右军为妙
　　位置　假如立人挑土田玉衣示一切偏旁皆须令狭长则右有余地矣在右者亦然不可渉于太宻太巧太宻太巧是唐人之病也假如口字傍在左者皆与上齐呜呼喉咙唯喻等是也在右者皆与下齐和扣知如加等是也又如宀人疒尸等字须令覆其下走辶兀心等字须能承其上审其轻重使相负荷计其大小使相副称为妙
　　疎宻　书以疎为风神宻为老气如圭之四横川之三直鱼之四防画之九画必须下笔轻劲停匀为佳当疎不踈反成寒乞当宻不宻必至凋零
　　风神　风神者一须人品髙二须师法古三须纸笔佳四须险劲五须髙眀六须润泽七须向背得宜八须时出新意则自然长者如秀整之士短者如精悍之徒痩者如山泽之臞肥者如贵游之子劲者如武夫之勇猛媚者如美女之娇娆敧斜如醉仙端楷如贤士各任其态也夫迟以取妍速以取劲先必能速然后能为迟若素不能速而専事迟则无神气若専事速又多失势笔锋　下笔之初有搭锋者有折锋者其一字之体定于初下笔凡作第一字多是折锋第二三字承上笔势多是搭锋若一字之间右邉多是折锋应其左故也又有平起者如画藏锋者如篆画大要折搭多精神平藏善含蓄兼之则妙矣
　　广川论体裁
　　峻防一角潜虚半股此于法书其体裁当如此矣至于分若抵背合如并目以侧映斜以斜附曲然后成书而古人于此盖尽之也
　　赵子固书法论
　　学唐不如学晋人皆能言之夫岂知晋岂易学哉学唐尚不失规矩学晋不从唐入多见不知量也仅能敧斜虽欲媚而不媚翻成画虎之犬耳何也书字当立间架墙壁则不骫骳思陵书法未尝不圆熟要之于间架墙壁处不着工夫此理可为识者道近得北方旧本虞永兴破邪论序爱而不知其恶也故为此説正坐无墙壁也右军乐毅画讃兰亭最真一一有墙壁者一搨直下是也李玮家开皇帖行书之祖于此最昭昭化度及鲁公离堆得此法左右隂阳极眀丽丁道防启法寺碑笔右方直下最具此法学者当垂情如此下笔则妍丽方直端重楷正昧此则痴钝墨猪矣黄庭贺防有钟体虽微敧侧隐然亦有墙壁力命表劲利更髙学者毋但狥俗而不究本唯遗教经宛然是经生笔了无神明决非羲笔正如率更之玩长孙无忌面团团也识此已又识破懐仁圣教之流入院体也其逸笔处世谓之小王书此书一一体兰亭玉润霜寒诸帖即无此逸笔不知懐仁从何取入使后人未仿羲帖先为此态观之可恶其流至于兰溪经藏记乌龙庙记僧有交之集书极矣又须戒徐会稽之浊在跛偃李北海之浊在敧斜唯张从申得大令之通畅无二公之流且世云会稽出自兰亭出兰亭即无偃笔也又云北海深悟大令大令不若是之敧跛也跛偃之流而悮吾坡公敧斜之流而为元章父子矣且如吴傅朋深得诸葛祯瑶台寺碑笔法的是兰亭中出矣公又生出一节病每下竪笔不直搨下乃仰笔尖锋全无骨气皆清和之为隘不恭学者更切自防之自防检之朋交相警悟之前修长中之短亦无畏友以觉其非耳故予深信间架墙壁为要也余自谓学古人当勤媚今人当无心可也中兴后朱壑岩横斜颠倒几若杨少师孙勒川规矩恐下笔不中观者元章曰奴书耳朱吾所取孙吾所戒也更从识者评之学楷于魏晋之下邈乎无以稽也纵有羲繇之迹号佳絶者唯乐毅论海宇秣陵本尔其唐元度鱼帖本已非古本文次有徳州画讃而已若所谓力命表固繇精笔古劲几不入俗眼然尊之敬之未容而友之也黄庭固类繇敧侧不中绳度未学唐人而事此徒成畵虎类犬然则欲从入道于楷何从曰仅有三焉化度九成庙堂耳晋宋而下分而南北有丁道防襄阳启法寺兴国寺二石启法最精欧虞之所自出兴国粗甚如此两手天不夀精而夀粗可叹也北方多朴有体无晋逸雅谓之氊裘气至合于隋书同文轨开皇大业以迨武徳之末贞观之初书石无一可议此古今集大成之时也于是虞欧大宏厥声始虞于龙圣道塲欧于姚辨等刻亦未臻极及孔子庙堂碑飞来白鹤诗虞为法于世矣化度九成欧独歩于时矣欲求楷法舎此三者是南辕而北辙矣三书之法在平正恬淡分间布白行笔停匀且如横书必两头均平不可如俗书左低右昂八诀所谓千里阵云是也起笔既成冗类如凿如锥则有泛冗锥则尖既不尖又必带冗斯为妙絶及至书到右方住处捺笔不可向下须拥起向上于下如绳直其左方主笔之竪亦结笔在左穿心竪笔是也捺笔宜下到立处微捺使锋左向如画之右肩突出锋在上竪笔则突出锋在左也又于十字处如中字牛字年字凡是一横一直中停者皆当着心凝然正直平均不可使一髙一低一斜一敧少渉世俗守此法既牢则凡施之间架自然平均使不俗气俗之从生始于徐浩也知兰亭韵致取有映带不知先自背了绳墨敧斜跛偃虽有态度何取态度者书法之余也骨格者书法之祖也今未正骨格先尚态度几何不舎本而求末耶戒之戒之泛入之门先敬先戒平平直直轻轻匀匀俗咎率更体为排算固足以攻其短然先排算而尚气脉乃可不排算而求之是未行而先驰理不至尔分间布白勿令偏侧此诚格言每一字为率笔多笔少不同先须分布匀整若此未调顺工何从生又有一般偏旁不可尽律以正者每字必敧嵗字必舛有字不可破中丛字取居中而又在右皆须以古人所书求其义理执一而论第曰中正此李后主讥鲁公为田舎翁又如禇河南所称八分古雅有韵一切尚之甚有疎拙薛少保发越禇体飘扬透彻一尚不囘几至迂疎鲁公之正其流也俗诚悬之劲其也寒古往今来中庸鲜能千载之下刻心苦神诸其然者要是文章之外唯此足以观人发挥形容有足尚者不忍怠也又尝妄论文章精到尚可改餙字画落笔更不容加工求以益之适或壊之此吾知字书之贵一生眠则画被坐则画地将老无功此艺厥为不易哉
　　又分布六法
　　左欲去吻　右欲去肩　左右两平　上长下短　左上满【喃左上】　右下满【所右下】
　　行草宜用枣心笔者以其折袅婉媚然此笔须出锋用之须捺笔锋向左意趣如只用笔腰不用笔尖乃可如真书直竪用尖则施之行草无态度此是要紧处人多未知之姜尧章孙过庭草书言能笼罨横竪最善发眀枣心笔于用之时每难挥运防钩悬腕乆久得趣其要正在勿使笔尖也
　　草书虽连绵宛转然须有停笔为佳今长沙所开懐素自叙乃苏沧浪辈书一向袅折无典则北方有一本正不如此或歇或连乃为正当草极难于拙故苏草不及行也
　　晋贤草体虚淡萧散此为至妙唯大令绾秋蛇便为文皇所讥至唐旭素等方作连绵之笔此黄伯思简亝尧章所不取也今人但见烂然如藤纒者为草书之妙要之晋人之妙不在此法度端严中萧散为胜耳右军三卷仅一半真施老子印证简亝尧章诸公议论去其间伪迹如求屏风帖早乗帖止开真帖五卷于海陵当以此为区处
　　郑夹漈六书偏旁例论
　　六书起一成文衡为一从为丨【音衮】邪为丿【房必反】反丿为乀【分勿反】至乀而穷折一为【音及】反为□【呼旱反】转□为【音隠】反为【居月反亻从此】折一为□【即穴也音绵又音入】转□为□【侧加反】侧□为【音吠】反为□【音泉】至□而穷一再折为冂【五犯反】转冂为凵【口犯反】侧凵为匚【音方】反匸为□【音播】至□而穷引一而统合之则为ꇰ【音围】圆则为○【音星】至○则环转无异势一之道尽矣然丨与一偶一能生而丨不能生天地之道隂阳之理也篆通而辟故有左无右有【音阜】无篆眀而晦故有王无玉有未无朱篆巧而拙故有冂【音贡】无【音烱】有丨无丶篆纵而拘故有刀无匕有禾无禾【音稽】然则篆之于其犹筮之于乎
　　夹漈通志六书论
　　经术之不眀繇小学之不振小学之不振繇六书之无传圣人之道惟借六经六经之作惟借文言文言之本在于六书六书不分何以见义小学之义第一当识字母之相生第二当识文字之有间象形指事文也会意谐声转注字也假借文字俱也象形指事一也象形别出为指事谐声转注一也谐声别出为转注二母为会意一子一母为谐声六书也者象形为本形不可象则属诸事事不可指则属诸意意不可会则属之声声则无不谐矣五不足而后假借生焉六书无传惟借説文然许氏惟得象形谐声二书以成牵于会意复为假借所扰故所得者亦不能守焉所以颠沛沦于经籍之中如泛一苇于溟渤靡所底止皆为假借之所魅也呜呼六书眀则六经如指诸掌假借眀则六书如指诸掌若夫省文则有声闗于义者有声闗于义者六书之道备于此矣
　　元郑肯亭忠质文论
　　三皇尚忠五帝尚质三王尚文八卦忠也古文质也籀文也篆则王降而覇矣其秦之法令书乎古之古文也八分之籀也楷法之篆也飞白八分之流也行楷之行也草楷之走也之规为方草则圆其矩而六书之道散也
　　郑子经书要篇
　　六书之要其谐声乎声原于虚而妙于物言者声之宣也书者声之寄也飞龙肇音防哉閴乎其罔闻也夹漈山人当是正之有音无文者多矣逮皇元图书重启人文谐书之义实宗乎五虽古之三皇龙书穂书云书诸作蔑以加诸猗欤休哉商之倒薤周之虎书鱼书其象形耶彛考禽书鸾诸体不过名物作也曰孔壁旧书皆科斗文字佳城之文独显于世曰古文襍用籀体非一于科斗也盖古文有坟书麒麟钟鼎篆有垂露复书襍体之八分变而飞白行草草本出于籀籀始于古文皆体于自然效法天地然则予何取衷哉曰汉时远歩晋唐至宋滋弗逮矣苍夏之迹远矣币刀鼎鬲世复寡传賛皇石刻其非西周乎诅楚其兴于近代乎石鼓泰山碑暨于两京遗书旧畵学者不可不歴观焉黄庭谓非右军书其谁作耶曰永僧徐浩辈为之也乐毅论旧本希见于世宋初王侍书别冩刻之洛神赋亦后人托献之而诡行之墓田丙舎其钟太尉之懿乎伤寒数帖其王会稽之奥乎李阳冰庻子泉铭怡亭刻石二世诏无是过也浯溪碑雅厚雄深森严于瘗鹤万安记其苖裔乎郎官防壁序祭濠州文末年诰身同出一轨所谓不约于法而凡踏焉者一扫欧虞褚薛之疲苶张顔畴宗与曰宗古文籀篆其开于程蔡乎石室之书今亡矣其言曰书肇于自然隂阳生焉形势立焉若日月云雾若虫食木叶若刀防纵横皆有意象左廻右顾无使孤露藏头防尾力在字终疾涩之分执笔之度八体变法之防崔瑗之俦咸受业焉光和建安诸作髙眀精粹非魏晋所儗议张留侯萧相国谈笔道钟太傅著论可为格言矣诸葛武侯其知书之变乎扬子云训纂其説文切韵之本乎白溪书衡肯亭包其义则衍极窃取之矣夫字有九徳九徳则法法始于包牺成乎轩颉盛乎三代革乎秦汉极乎晋唐万世相因体有损益而九徳莫之有损益也或曰九徳孰传乎曰天传乎又问何以自得曰无媿于心为自得【九徳出虞书臯陶谟】
　　又天五篇【仝上出衍极】
　　天地之数合乎五皇极之道中于五四时之用成于五六书之变极于五是故古文如春籀如夏篆如秋如冬八分行草嵗之闰余也之兴也其周之末造乎其民趋于简陋乎或问石鼓显于李唐韩退之韦应物以为周文王宣王时欧阳永叔苏子瞻谓非史籀不能作而夹漈以为秦文信乎曰以漆文知之然则笔曷始乎曰尚矣书曰作会非笔何会纪于太常非笔何纪苏望欧阳棐以三仁为汉石经赵徳夫洪景不非之谅也或曰古书籀其渝渝乎乆矣而何言之防【古狱反眀也】耶曰吾闻达于理者古今不能隔审其几者神莫能閟夫道一而已矣然则用笔有异乎曰有请问曰篆用直分用侧楷曰间出存乎其人其人可得闻乎曰顔栁篆七而分三欧禇分八而篆二问行草曰篆多禊序间以分侧有石书之遗意焉然则执笔有异乎曰夫执笔者法书之机键也近世善执笔者莫如张顔吾以此按天下图书不能逃乎玉尺也人善执笔则八体具不善执笔则八体废寸以内法在掌指寸以外法兼肘腕掌指法之常也肘腕法之变也魏晋间帖指掌字也呜呼师法不传人便其所习便其所习此法之所以不传也故恵施卒而庄子深瞑不言钟子期死而伯牙毁琴絶盖伤世之难与知也或曰绛州潘氏摭采竒墨秘楮昉于苍颉讫于宋初其雅博乎曰淳化间太宗出内藏古迹命王着临搨工用精嘉大观绛潭犹有似人之喜戏鱼黔江鼎澧无虑数十家有无不足计也江季路之辨审矣曰管咨道二十万购夫子庙碑刘潜夫十余载求邕僧塔铭琛乎曰鸿都断石犹有存者其古刻之天球乎黄初阙里记词翰尔雅其南金乎汉碑三百销蚀无几何君阁道夏淳于碑可以全见古人面貌君谋纂其忧思深矣魏晋相承善学古莫如钟王萧阮诸人神气浸殊体式未散歴隋而唐始有专门之学自此益分矣呜呼媮风并趁其末造之孱民乎豪杰之生不数其精神犹参错于元化之间乎书不尽言言不尽意孔氏遗迹阳冰独神防之鲁公之书懐素喜而有得似不在语言文字之苴乎或问衍极曰极者中之至也曷为而作也曰吾惧夫学者之不至也
　　虞伯生六书渊源序畧
　　魏晋以来善书以名世未尝不通六书之义不通其义则不得文字之情制作之故安有不通其义不得其情不本其故犹得为善书者唐之诸贤以书义相究辨析循规蹈矩无复有防画差讹之嗟夫世之不知六书之义而效其波磔以为媚诚妄人矣
　　吾丘衍学古编畧
　　篆法匾者最好谓之【音果】匾徐弦谓非老手莫能到石鼔文字也
　　小篆俗皆喜长然不可太长长无法但以方楷一字半为度一字为正体半字为垂脚岂不美哉脚不过三有无可奈何者当以正脚为主余畧収短如幡脚可也有下无脚字如□□□等字却以上枝为出如草木之为物正生则上出枝倒悬则下出枝耳
　　书人谓宜匾殊不知妙在不匾挑拔平硬如折刀头方是汉书体括云方劲古拙斩钉截鐡备矣
　　欵识文者诸侯本国之文也古者诸侯书不同文故形体各异秦有小篆始一其法近世学者取欵识字为用一纸之上齐楚不分人亦莫晓其谬
　　明李西涯论篆额
　　装潢旧碑石刻法帖上篆额断不可去不然却似贤人不着冠耳
　　祝京兆论楷书及扇书
　　一血二骨三肉四筋五员六直七平八方九结构十变十者备谓之楷书
　　书聚骨扇如令舞女在瓦砾堆上作伎飞燕玉环亦减态矣呵呵
　　杨升庵论擘窠书
　　字体有擘窠书今书家不解其义按顔真卿集有云防画稍细恐不堪久臣今谨据石擘窠大书王恽玉堂佳话云东坡洗玉池铭擘窠大字极佳又云韩魏公书杜陵画鹘诗擘窠大字此法宋人多用之墨札之祖也
　　书系书説
　　草备机亦由风气籀文三变六象具存虽云道艺葢通神明子云心画类别正邪中郎笔论散懐恣情多力无筋者圣钟司得之韦墓通灵感物者淡卫夫人示以此妙芝象灭景钟索邈步右军笔阵判将领之后先卫瓘风流亦西台之髙品是故有剑法藤法戈法弩法防法波法增减法画断而脉故连形虚而气故实右军云戈如长松倚谷曲如悬钩钓水放似张弓发箭收如虎鬭龙骧是故有立法踠法顿挫法显异法贯穿环合曵如杖横如舟牵如电掣立如鸟卓踠如股叠秀如秋水芙蓉险似崩崖攒石穏如顿安步猛似泉泻湍奔虎啸而谷隂生云兴而天彩焕是故浑厚而英发清新而潜括散散漫漫而刚介劲拔趋趋跄跄而优防闲裕干疾者如脱舒徐者如待竒正不同视前军之部伍东南虚席效宾主之成章是故疎不容加宻不容遣华不可凋秃不可少笔行而志自从趣动而机不已故曰用笔者天流笔者地内贵盈而外贵虚于戯圣贤既逺闻见日疎卧画被穿用心良苦意在笔先山隂之确论十迟五急墨道之要机羊欣亲授于子敬张翼亦几于乱真阮研骨力绍之渊防梁武荅书首推程邈元威论笔先进张融萧思话不识右军欣为鼻祖永禅师遥托僧防不失家鸡笔待心传道难俗论文皇辟以鲁庙之器世南谓之神遇无为欧阳八诀发永氏之威仪过庭长谱叹古今之阻絶故三十六法不为赘懐瓘十体不为侈鲁公之授受必待志士髙人方明之所述在乎掌虚指实公权笔谏之要卢隽临池之诀各有由来非浪言也颠张得之剑器狂素亦类惊蛇徐季海之体气纯白沈传师之骨法清虚苏长公论草圣大字之难在严重结宻黄庭坚自移戎州之后悟沈着痛快吁代有古今变无终始皇王帝霸各畅厥猷是故三才一徳典章不能掩其盛品彚含嗟神不能夺其秀立造化于毫端状万古于一瞬非吾所知也
　　弇山人巵言
　　自张懐瓘以十体断书一曰古文二曰大篆三曰籀文四曰小篆五曰八分六曰书七曰章草八曰行书九曰飞白十曰草郑昂论文字之大变八一曰古文二曰大篆三曰小篆四曰书五曰八分六曰行书七曰飞白八曰草书其意葢取程邈以后之与钟王之今楷合而一之不然则是取汉碑之皆属之于八分而单以为楷也欧阳永叔以八分为洪适因之而丰道生直斥其妄据道生之意以为八分以真为也是即吾所疑张郑之后説也夫以分为欧阳氏之误小以为分以真为丰氏之误大也为丰氏之説大约与张郑同其一曰书者程邈为御史以奏事繁多篆字难成乃用人佐书以赴急速官司刑狱用之其二云次仲作八分书谓入篆八分存二分是先有而有分固矣其三据淳化阁帖有邈天得一以清数语为据此皆吾所不敢信之故也阁帖所存邈数十字畧无二钟古意止是稍増一防一画以行怪如亢仓元命包假书填难字类耳此李懐琳辈之所不为而可据为邈书乎又明言汉因行之独符印蟠信题署用篆则此外皆用真书矣而何自汉末以前无一笔也欧赵所书之碑又何无一真而皆分书也各碑既谓之分书则其法正存今何尝入篆八分也以吾所见惟皇象天发神谶有五分之篆蔡邕夏承有四分之篆疑此即所谓八分而八分以其不易习故少传耳卫恒所赞势如砥平绳直规旋矩折脩短相副奋笔轻举离而不絶等语亦自与正书不甚应其为古无疑者后阅陆子渊书辑云秦兴同天下之书而李斯遂为世宗时则赵髙胡母敬改省籀篆同谓之小篆程邈所上务趋便捷谓之书王次仲分取篆之间谓之八分自邈以降谓之秦贾鲂三仓蔡邕石经诸作谓之汉钟王变体谓之今合秦汉谓之古庾元威造为散羲献复变新竒别以今谓之楷法黄庭乐毅谓之小楷史游解散体谓之章草张伯英之法谓之草书卫瓘复采芝法兼乎行书谓之藳草羲献之书谓之今草构结防者谓之小草复有游丝之草宋蔡襄为飞草谓之散草刘伯升小变楷法谓之行书兼真谓之真行带草谓之草行蔡邕所作轻防大字谓之飞白自余诸体以类生矣葢自是而与八分之説始明然谓羲献复变新奇别以今谓之楷法此语觉赘葢受禅劝进即钟氏之古也尚书宣示墓田丙舎戎路表即钟氏之今也羲献不过増华耳古亦非钟造东汉以后碑刻皆如之特钟氏入妙耳飞白即古今萧子云颇作篆皆大书用帚笔轻拂过或有带行者其体若白而势若飞今亦不传矣后世有以草书作双丝下中露白者为飞白极可笑吾三十时为余定州作飞白歌葢从俗之语也今人称真草篆虽失作者之意然古今方圆劲婉体自难合析为真似亦未为不通
　　吾衍曰秦者程邈以文牍繁多难以用篆因减小篆为径用之法故不为体势若汉欵法篆字相近非有批法之也即是秦权秦量上刻字人多不知亦谓之篆八分则汉之未有挑剔者比秦则易识比汉则防似篆若用篆笔作汉则得之矣由此而言则次仲所成八分恐存八分就篆二分也衍之此论一洗懐瓘千古之疑尽辟丰氏恣谈之陋
　　衍又曰书人谓宜匾殊不知妙不在匾挑防平硬如折刀头方是汉衍此语尤合作正受禅劝进之所以妙也近代文征仲得之痩而怪者韩择木也丰而匾者唐宗也拙而丑者朱恊极也
　　沈存中云古人以散笔作书谓之散近岁蔡君谟又以散笔作草书谓之散草或曰飞草其法皆生于飞白
　　章草古之变也行草今之变也芝旭草又行草之变也
　　行书有二有真带行者如右军兰亭霜寒来禽官奴之类是也正行配者右军旦极寒雪晴晚复是也
　　毒热尊体何如奉橘夫人平康蔡家宾至爱鹅蕲茶晓复毒热有以为唐文皇临者夫人平康蔡家宾有以为后人书者理俱有之
　　道生云防钩悬腕让左侧右虚掌实指意前笔后此古人所传用笔之诀也如屋漏雨如壁拆如印印泥如锥画沙如折钗股古人所论作书之势也然妙在第四指得力俯仰进退收住垂缩刚柔曲直纵横转运无不如意则笔在画中而左右皆无病矣此法钟王之后惟藏真得之为多庶几于是者唐则伯施信本登善防礼绍京泰和伯髙清臣诚悬五季则景度重光宋则君谟元章元则子山子昂本朝则仲行贞伯希哲徴仲数人而已
　　钟太傅解散古而为今然张芝草书是今之变观其行笔可知则太傅之前如曹师诸公亦已作今但非程邈体耳
　　语云真以防画为形质使转为性情草以防画为性情使转为形质纵横牵掣之谓使钩环盘纡之谓转向背得宜之谓防画又云神彩为上形质次之以规为方草则圎其矩
　　大字促令小小字舒令大大字难于结宻而无间小字难于寛绰而有余此偏至之语大须意防不可典要又云小心布置大胆落笔
　　梁武帝云防掣短则法拥尰防掣长则法漓凘画促则字横画疎则形慢拘则乏势放又少则纯骨无媚纯肉无力少墨浮涩多墨笨钝张长史传此于顔平原而语少变
　　董内直曰左欲去吻右欲去肩指欲实掌欲虚李萃曰虚掌实指缓衂急送意在笔前字居笔后黄山谷云心能转腕手能转笔米元章云肉须裹筋筋须藏肉皆临池者所宜知也
　　李阳冰云防不变谓之布碁画不变谓之布筭方不变谓之防圎不变谓之环此言篆法也篆亦须变况其它乎
　　闻之张敬云楷书把笔妙在虚掌运腕不宜把笔苦紧然大令少时作书右军从后掣其笔不得非耶曰此有力也非苦紧也顔栁自有力二王化于力者也习顔栁者未免苦紧习二王者不妨虚和
　　以筋骨立形以神情润色出没斯有倚伏开阖借乎隂阳一画之间变起伏于锋杪一防之内殊衂挫于毫芒一画失所如壮士之折一肱一防失所如美人之一目
　　取兰亭之半以参宣示则华实配矣取化度之半以参庙堂则方圎协矣
　　王肯堂郁冈斋笔麈
　　右军执笔图东阳陈及时有跋云其图悬腕者二腕就几者一于张彦逺法书要录目中而不见其文依其执笔似觉纸上有瑟瑟蚕食叶声随意所之畧无滞碍其法当大母指对用食指头以小指叠无名指倚管则腕囘而笔正勿使管归于食指第二节内则锋藏而笔直然用事又全在中指运动取力于肩则字画秀润气骨遒劲矣孔子曰工欲善其事必先利其器此右军笔图之所以不可无也
　　凡作楷书须笔笔依法书之钟繇王羲之献之智永虞世南欧阳询顔真卿七家乃合楷法其余不过真书耳唐人所谓经生字也
　　刻石手唐人为最今世所传宋搨本神采飞动恍如真迹如云麾将军九成宫铭圣教序之类皆唐刻也其转折波磔处俱棱角分明故锋颖虽露而古人运笔意象隠然在目后世摹勒者亦妄意藏锋而转折磔波处俱以圎浑为工故成无骨之身无干之树停云戯鸿之刻手固劣亦书家误之也
　　古人作书多肥少瘦凡碑初刻未经多搨画深而字必肥久而搨多画浅而字渐瘦瘦非真相也余每笑世人学圣教序多作细画不知误学断碑后字耳
　　董宰论字生熟
　　字与画各有门庭画可生字不可不熟画须熟后生字须熟外熟
　　又论临顔书
　　余近来临顔书因悟所谓折钗股屋漏痕者惟二王有之鲁公直入山隂之室絶去欧褚轻媚习气东坡有诗至于子美书至于鲁公非虚语也顔公惟蔡明逺序尤为沈古米海岳一生不能彷佛葢亦为学唐初诸公书稍乏骨气耳灯下为此都不对帖虽不至入俗第神采璀璨即是不及古人处渐老渐熟乃造平淡米老犹隔尘敢自许逼真乎题以志吾媿
　　陈眉公论笔墨【见妮古録】
　　世人爱书画而不求用笔用墨之妙有笔妙而墨不妙者有墨妙而笔不妙者有笔墨俱妙者有笔墨俱无者力乎巧乎神乎胆乎学乎识乎尽在此矣总之不出蕴借中沈着痛快
　　又论临帖【见太平清话】
　　临帖切忌紧逼相逼而视吾身方在瓮中安能运瓮此亦旁观棋枰小变法耳
　　裒访古帖置之几上其益有五消永日汰俗情一益也分别六书宗派二益也多识古文奇字三益也先贤风流韵态如在笔端且可以披其遗行逸籍交防宅墓四益也不必钩搨日与聚首如薰脩法自能得解五益也
　　李竹懒小楷论
　　古人不贵小楷谓之书为胥所书耳梁武勅臣下书疏皆用行狎笔自书唯署名稍谨耳唐文皇令三舘诸生写道释诸经以其楷正名经生体士大夫不为也竹雨屡要余作楷余目昏甚苦之为作一絶以冷其意然实书家正论也鸭头狸骨擅雄奇不数银钩趸尾齐请防贞观写经手品流虞褚隔云泥
　　又论治书四种
　　唐人崇事法书其治书有四种曰临曰摹曰向搨曰硬黄临者置纸法书之傍睥睨纤浓防画而仿为之摹者笼纸法书之上暎照而笔取之向搨者坐暗室中穴牖如盎大悬纸与法书暎而取之欲其透射毕见以法书故缣色沈暗非此不彻也硬黄者嫌纸性终带暗涩置之热熨斗上以黄蜡涂匀纸虽稍硬而莹彻透明如世所为鱼枕明角之类以物无不纤毫毕见者大都施之魏晋钟索右军诸迹以其年久本暗又所宗师故极意取之临书如双鹄并翔各极其致不必为步骤之拘非于书有深诣者不能也以故属之虞褚公以下三者则赵模冯承数辈职耳昔张思聪善摹古帖自名翻身鳯凰
　　汪玉水墨雨碎金
　　张长史谓大字促令小小字展令大董内直谓大字贵结宻不结宻则懒散而无精神扁榜宜字字相照应又宜飘逸气清雅不俗一字之美皆偏旁凑成分析防时各自成一美始为大字之尽善者矣小字贵开阔字内间架宜明整开阔一如大字体段诸美皆具也
　　胸中有书下笔自然不俗坡诗有云退笔如山未足珍读书万卷始通神此言良是
　　为书之妙不在凭文按本妙在应变无方
　　行行须有活法字字须求生动
　　有功无性神彩不生有性无功神彩不实兼此二者然后能齐古人
　　笔正之説真格言也笔正则古人笔法皆如吾手矣侧锋取妍钟王不传之秘濡毫之次法与锋合然后运笔无非法也
　　捉笔在手便须运意不可妄落一笔一笔才落便想第二笔合作如何下
　　偶写一字不成须于众碑寻之若无即出意自造不可轻意率然而作
　　临书最有功以其可得精神也字形在纸笔法在手笔意在心笔笔生意分间布白小心布置大胆落笔左者右之右者左之偏者正之正者偏之以近为逺以逺为近以连为断以断为连笔近者意逺笔逺者意近字防碑帖须象运笔又须把其气象随所寓成形结字得形体不如得笔法得笔法不如得气象学字如女子学梳掠惟性虚者尤能作态度
　　只学一家书学成不过为人作奴婢集众长归于我斯为大成
　　行书非草非真兼真谓之真行带草谓之行草篆添减篆长匾
　　八分书殆不始于秦水经注齐地掘古冢棺前有八分书验文乃太公三世孙胡公之墓科斗古文大篆小篆亦自五帝时有之矣如禹刻岣嵝碑则用科斗宣王刻石鼓则用籀书唐人钱谱太昊氏金尊卢氏币其文具存悉皆小篆太公九府圜钱黄帝布刀亦是小篆葢书契既作字体悉具决不始于秦也
　　唐升元帖以匮纸摹搨李廷珪墨拂之为絶品匮纸者打金箔纸也其次即用澄心堂纸蝉翅拂为第二品浓墨本为第三品也升元帖在淳化祖刻之上隋开皇帖之下迄今皆不可复见也
　　世有绛帖潭帖临江帖此三书绛本已少惟潭帖为胜者以僧希白所临也希白于字画得佳处故于二王帖尤若临江则失真逺矣又淳化帖大观帖当时以晋唐善本及江南所收帖择善者悉出上圣规摹故风骨意象皆存在识者鉴裁而学者悟其趣法书中唐人硬黄可喜若其余纸札俱不精
　　古人论墨之佳曰轻坚黝黑入砚无声又曰其坚如玉其文如犀又曰缋彩奋发论砚之佳曰秀润玉质论笔曰长而不劲不如勿长劲而不圎不如不劲皆至理也唐六典有装潢匠注音光上声谓装成而以蜡潢纸也今制牋法犹有潢制之説人多不解作平声又改为装池益谬甚矣
　　洞天清录云书与画一致也书者以济画之不足者也使画可尽则无事乎书矣古之善绘者或画诗或图孝经或貌尔雅或像论语暨春秋或着易像皆附经而行犹未失其初也世道日降徃徃溺志于车马士女之华怡神于花鸟虫鱼之丽游情于山林水石之幽而古意衰矣
　　屠纬真考槃余事
　　古帖歴年逺而裱数多其浓者坚若生漆以手揩之纤毫无染兼之摩弄积久纸面光彩如砑古意自然故面旧而背色长新其侧勒转折处并无沁墨水迹侵染字法且有一种异馨发自纸墨之外质薄者掲之坚而不裂以受糊多耳厚者反破裂莫举以年逺糊重纸脆故也今之赝帖效南搨者近似之然以手微抹满指皆黒效北榻者敲法入石太深字有边防用墨不匀浓处若乌云生雨浅者如白虹跨天殊乏雅致大率皆以川扇纸竹纸用挂灰炉烟沥和水染成古色表里湮透两面如一试以一角掲防薄者即裂厚者性健不断矣此俱以形似求之若以字法刻手敲手掲法过目翻阅虽同一宋搨而妍丑即别矣矧赝搨乎
　　呉中近有髙手赝为旧帖以竪帘厚麄竹纸皆特抄也作夹纱搨法以草烟末香烟薫之火气逼脆本质用香和糊若古帖臭味全无一毫新状入手多不能破其智巧精米反能夺目鉴赏当具神通观法
　　古之北纸其纹横质松而厚不甚受墨北墨多用松烟色青而浅不和油蜡故北搨色淡而纹皱如薄云之过青天谓之夹纱作蝉翅搨也南纸其纹竪墨用油烟以蜡及造乌金纸水敲刷碑文故色纯黑而有浮光谓之乌金搨










　　书画彚考卷三
<子部,艺术类,书画之属,式古堂书画汇考>
　　钦定四库全书
　　书画彚考卷四
　　刑部左侍郎卞永誉撰
　　书四【収藏法书】
　　宣和御府藏
　　歴代诸帝王【后附】
　　晋武帝　草书我师帖　善消息帖
　　唐太宗　正书诏勅　行书诏勅　道徳勅　禊宴诗江叔帖　艺韫帖　好谦帖　真迹帖　枇杷子
　　帖　魏仲思改名勅　草书九仙门勅　晚来勅手勅　无为帖
　　唐明皇　隷书五王赞　法空字　喜雪篇　太一字行书赐赵宣王等勅　访道勅　嘉賔勅　赐李
　　含光勅二　批答李含光表修斋二　批答李含光表谢赐　批答李含光表投璧　批答李含光表起居　批答李含光表香信　批答李含光表谢修功徳　批答张九龄谢知制诰表　批答杨励俗等表批答裴耀等雪篇表　批答裴耀等贺雨表批答裴耀等奏谢宣示圣防　赐裴耀等诗鹡鸰颂　送虚已赴蜀川诗　春台望杂言
　　唐肃宗　行书赐李含光勅二　批答郭子仪表　批答李季表　批答李含光表修斋　批答李含光表修功徳　批答李含光表锡缣
　　唐代宗　行书南郊口号　岁功赞　守岁诗　秋中月夜诗　秋日诗　重阳诗　春日雨晴燕诸王诗
　　唐徳宗　行书批答赵惠伯表
　　唐宣宗　行书赐李丛勅　赐李丛手勅　赐李丛手诏
　　唐昭宗　行书赐钱镠衣襟书
　　唐则天顺圣皇后武氏　行书夜宴诗
　　五代梁太祖　行书御批祥瑞表
　　梁末帝　行书正明勅
　　周世宗　行书赐张昭诏
　　篆书
　　唐李阳冰　篆书孝徳训　新驿记　千文
　　衞包　篆书鹪鹩赋
　　唐元度　篆书千文　正书论书　十体书二
　　释元雅　小篆二体千字文
　　宋益端献王　篆书二十六体篆
　　徐　篆书大道不器赋上下二　蝉赋　篆二千文二
　　章友直　篆书二经堂歌
　　隷书
　　唐韩择木　隷书桐栢观记　张载剑阁铭　八分书曹子建表　心经
　　正书
　　魏钟繇　正书贺尅捷表
　　宋萧思话　正书奏事帖
　　齐王僧防　正书御史帖　陈情帖
　　隋薛道衡　正书和南帖
　　唐褚遂良　正书谢表文　帝京诗　乐毅论　石研帖　大洞内祝隐文　行书枯木赋　草书临王羲之永兴帖　临王羲之中郎帖　临王羲之二谢帖摹王羲之官舍帖
　　颜真卿　正书旌节勅　颜允南父惟正赠告　颜允南母商氏赠告　潘丞竹山书堂诗　朱巨川告疎拙帖　行书争坐前帖　争坐后帖　送文殊碑文帖　顿首夫人帖　与李光顔太保帖　蔡明远鄱阳帖　刘太冲帖　刘中使帖　开府帖　卢侯帖　瑶台帖　篆籒帖　中夏帖　湖州帖　送书帖　乞米帖　乞脯帖　缣缃帖　马病帖　送辛滉序　祭伯父濠州刺史文【唐臣题防】　祭侄季明文
　　徐浩　正书朱巨川告　小字存想法　宝林寺诗元稹　正书寄蜀人诗
　　李商隐　正书月赋　行书四六本藁草
　　柳公权　正书度人经二　清净经　隂符经　心经寄药帖　行书宫相帖　检领帖　兰亭帖　紫
　　丝鞋帖　简啓草藁
　　萧遘　正书景公帖　行书幽公帖
　　陆扆　正书赠防光草书歌
　　李磎　正书送防光诗
　　詹鸾　正书唐韵上下
　　顾绍孙　正书儒素帖
　　陆希声　正书赠防光诗
　　杨钜　正书赠防光草书序
　　崔逺　正书送防光诗
　　张顗　正书赠防光诗
　　郑賨　正书题经藏诗
　　戎昱　正书早梅诗
　　赵模　正书模集千文
　　许浑　正书今体诗上下【乌丝栏】
　　张钦元　正书金刚经上下
　　杨庭　正书五蕴论
　　景审　正书黄庭经
　　钮约　正书小字三教经
　　女仙吴彩鸾　正书唐韵平声上　唐韵平声下　唐韵上声　唐韵去声　唐韵入声　唐韵上下二唐韵六
　　道杜光庭　正书送先辈诗
　　道梁元一　正书太上内景神经
　　释昙林　正书金刚经
　　五代吴越国王钱镠　正书贡枣帖
　　南唐伪主李璟　正书边镐奏状
　　薛贻矩　正书赠防光草书序
　　五代卢汝弼　正书赠防光诗
　　豆卢革　正书开讲帖　友公大徳帖　郑长官帖王郎官帖　行书大徳帖　吾师帖　寒食帖　买花帖　顶辞帖　田园帖
　　王仁裕　正书送张禹偁诗
　　杨邠　正书清潭等帖
　　宋文臣宋绶　正书草制　草劄　宻表　杜甫谒庙诗　和园池诗笔　飞白书上下二　千文
　　文臣蔡襄　正书南郊庆成诗　茶录　还颍诗文臣石延年　正书西师诗
　　文臣陆经　正书蒲州诗　武林謡　行书萧相楼等诗　郊居等诗
　　文臣王子韶　正书杜衍诗
　　道陈景元　正书陶隠居传　高士传　乐毅传　相鹤经　陈谌等墓志　种玉故事　行书岩栖赋试墨书等诗
　　山人蒲云　正书双钩道经　双钩徳经
　　释法晖　正书细书经塔
　　行书
　　晋王衍　行书尊夫人帖
　　谢奕　行书秋月帖
　　桓温　行书东道表
　　谢安　行书中郎帖　近问帖　善防帖
　　谢万　行书贤妹帖　鲠恨帖
　　陆玩　行书贺瑞星表【晋元帝批附】
　　张翼　行书舅氏帖
　　王蒙　行书余杭帖
　　王徽之　行书僧伦帖　至节帖　仲宗帖　蔡家帖王防　行书婚事帖
　　宋孔琳之　行书日月帖
　　梁陶景　行书杨瓇瑶宻辞　华阳洞天帖　屈画帖　茅山帖　带名帖　茅山仙迹
　　王筠　行书至节帖
　　陈陈叔懐　行书梅发帖
　　蔡凝　行书明希帖
　　唐虞世南　行书积年帖　借乳鉢帖　枕卧帖　蔬防帖　翰墨帖　贤士帖三　汝南公主铭藁　草书论道帖　闗内帖　前书帖　临张芝平复帖
　　欧阳询　正书衞灵公论　强弱论　节封奕事　节苏原事　行书秋风辞　周公帖　邹穆公帖　齐宣王帖　卜商读书帖　荀公帖　战国防帖　子卿帖　庾亮帖　张翰帖　度尚帖　戴逵帖　善奴帖三　祭祀帖　四时祭祀帖　百家帖　门籍帖　自遣帖　劝学帖　海上帖　隅隩帖　祖讷帖　守谦帖　薄冷帖　金兰帖　北游帖　讲书等帖　千文　草书孝经　院君帖　盈虚帖　京路帖　涂路帖　京兆帖
　　欧阳通　行书节陈高祖本纪　千文
　　陆柬之　行书兰若碑　头陀寺记　兰亭诗　千文
　　临王羲之兰亭序　草书急就章
　　李邕　行书光王帖　检校帖　奂上人帖　阎爵帖永康帖　披云帖　潭永帖　胜和帖　葛粉帖古诗帖
　　吴通　行书鱼朝恩神道碑藁上下　度人经【不完】李白　行书太华峰　乗兴帖　草书岁时文　咏酒诗　醉中帖
　　张籍　行书希深帖
　　裴潾　行书大司冦帖
　　杜牧　行书张好好诗
　　李景让　行书再拜郎中帖
　　崔从　行书宛陵帖
　　白居易　行书丰年帖　洛下帖　生涯帖　刘郎中帖　送敏中归邠宁幕等诗
　　裴休　行书判疏言状
　　司空图　行书赠防光草书歌　赠防光草书诗卢知猷　行书送防光序
　　吴融　行书博士帖　草书付虬帖　正书赠防光送别诗　赠防光草书歌二
　　韩偓　行书仆射帖　芝兰帖
　　任畴　行书郎中帖
　　林藻　行书深慰帖
　　徐凝　行书黄鹤楼诗　荆巫梦思等诗
　　韦荣宗　行书有徳帖　传教帖　临钟繇中郎帖长风帖　下笔帖　正书执笔帖
　　苏灵芝　行书达磨铭
　　妇人薛涛　行书萱草等书
　　道鱼又　行书上崇道师书
　　释懐仁　行书圣教序　草书临晋王羲之往还等帖释行敦　行书乐府帖
　　释齐巳　行书拟嵇康絶交书　谢人恵笔诗　懐楚人诗　渚宫书懐等诗　送冰禅侄诗　寄冰禅徳诗　冰禅帖　正书庐岳诗　寄明上人诗
　　五代罗隐　行书外罗城记藁　三十一郎帖　喜慰帖　华隂樵寄帖
　　韦庄　行书借书帖　借乐章帖　米团帖
　　张徐州　行书劝君诗
　　潘佑　行书许坚等诗
　　孙昭祚　行书四色牡丹赋　终南山赋　阳春曲等诗　竹拄杖等诗　朱陈村等诗
　　释应之　行书曲直不相入赋　即事等诗
　　南唐主李煜　行书淮南子　春草赋　义天秤尺记浩歌行　克己处分　批元奏状　礼三宝众圣
　　贤仪　八师经　宫相诗　李璟草堂等诗　高秋等诗　牡丹等诗　古风诗二　论道帖　招贤诗帖　乐章罗帖　乐府三　临江仙　杂文藁　正书金书心经　智藏道师真賛
　　文臣李建中　行书千题诗　雪花诗　韩见素致仕等诗　画屏等诗
　　文臣苏舜钦　行书吴中诗草　逰山草　学馆卧病等诗　梦归等诗　草书雉带箭等诗
　　王安石　行书集句诗笔
　　蔡京　行书御制诗并和　御制明节皇后传　观明节皇后像诗　奉安明节皇后诗　刘贵妃制　刘贤妃制　刘淑妃制　明达墓志文　宣和殿召辅臣记　琼兰殿壁山后记　瑶林殿双竹后记　澄漪殿观莲记　玉宇洞后记　延福宫题名记　题澄庄等诗　囘溪泛舟题名　留题栖云轩　万年桥题名记　万嵗山记　游艮岳祝夀诗　游艮岳诗　艮岳噰噰亭题记　题绛霄楼诗　萧闲馆题名　撷芳园记　芳华馆赏花诗　定鼎记额　梅竹雪鴈诗二　繁杏水禽诗二　阅骏射序上下二观碑记　题甘露降诗　再降甘露记　锡宴书
　　题二　对属　题神霄宫诗　听降题名　步虚词太清乐　玉扶步虚词　栁真人步虚词　蓬莱
　　仙步虚词　大仙留题诗　大仙诗曲　春宫诗二雪诗二　魏将军歌　饮中八仙歌二　歌元丰元丰行　骢马行二　古栢行二　丹青引三
　　送孔巢父诗二　送西京提刑诗二　曹霸画马诗二　洗兵马诗二　壶春堂观御题赏花诗　谢赐承平殿曲宴记表　宣和殿东阁屏山后记　正书千文
　　文臣蔡卞　行书进神验记　清浄经　庄子刻意篇
　　杜甫骢马行　千文二
　　文臣刘正夫　行书宣召记　泛舟题名
　　文臣米芾　行书千文二
　　内臣岑宗旦　行书太上道徳经　晓赋　书评　崔白江湖等诗
　　草书【章草附】
　　汉张芝　草书冠军帖　章草消息帖
　　魏曹植　章草鹞雀赋
　　蜀诸葛亮　草书远涉帖
　　吴皇象　章草急就章
　　晋张华　草书得书帖　行书闻时帖
　　杜预　草书十月一帖
　　衞恒　草书往来帖
　　王浑　草书近见帖
　　王戎　草书忻慰帖
　　陆机　章草平复帖　行书望想帖
　　索靖　章草急就章　月仪　出师帖　七月帖郄鉴　草书兰陵帖
　　郄愔　章草谅弟帖　草书逺近帖
　　王廙　草书仲春帖　章草郑夫人帖　行书贺雪表
　　嫂何如帖
　　王敦　草书蜡节帖
　　王导　草书省示帖　改朔帖
　　王恬　草书得示帖
　　王洽　草书叙还帖　行书仁爱帖　兄子帖　承问帖
　　王珣　草书三月帖　行书伯远帖
　　王珉　草书力书帖　行书镇抚帖
　　谢尚　草书余寒帖
　　庾翼　草书步征帖　行书盛事帖
　　王羲之　草书桓公帖【唐正观中题跋附】　朝廷帖　宰相帖司徒帖　中书帖　侍中帖　尚书帖　司马帖太常司州帖　太常帖二　防军帖　司州帖
　　谯周帖　参军帖　谢二侯帖二　朱处仁帖　二谢帖　荀侯帖　阮生帖　江生帖　远生帖　道家帖　龙保帖　舅母帖　母子帖　贤姊帖　姊告安和帖　贤室帖　诸贤帖　远妇帖　儿女帖留女帖　小女帖　女孙帖　官舍帖　讲堂帖修园帖　屛风帖　门风帖　气力帖　胁中帖初月帖【内一轴从洛帖附】　月半帖二　月末帖　二月
　　帖　四月帖　末春帖　去夏帖　秋来帖　季冬帖　雨晴帖　热日帖　大热帖　热甚帖　异热帖　差凉帖　节日帖　节气帖　当日帖　雪帖　数年帖　草书帖　飞白帖　王略帖　临书帖　数字帖　三都帖二　过京帖　乡里帖　永嘉帖　成旅帖　山川帖　州中帖　钱塘帖　江州帖　临川帖　丹阳帖二　山隂帖　嘉兴帖余杭帖　远宦帖　附农帖　勿杀生帖　方物帖旃胡桃帖　胡桃帖　山药帖　祀物帖　纯
　　酒帖　褁鲊帖　海盐帖　盐井帖　送梨帖【唐柳公权题附】　白石枕帖　高枕帖　石班帖　清宴帖　情虑帖　和书帖　书问帖　乐问帖　知问帖　北问帖　得告帖　得书帖三　二书帖　遗书帖旦书帖二　累书帖　有书帖　无书帖　顿喜帖喜庆帖　庆慰帖　安慰帖　清和等帖　清和
　　帖四　安和帖　平安帖　安西帖　安善帖　小佳帖　佳静帖　小差帖　奉对帖　奉待帖　大醉帖　奉忆帖　甚快帖　有理帖　万福帖　造次帖　方囘帖　省别帖二　此辈帖　瞻近帖二知远帖　远近帖　远念帖　逋滞帖　内事帖先期帖　举聚帖　界内帖　达事帖　慨然帖多义帖　适为诸帖　如命帖　阿万帖　悬量
　　帖　行穰帖　送谢帖　所论帖　虞休帖　速还帖　数有帖　得熈帖　人理帖　集理帖　旧志帖　重熈帖　甚佳帖　委曲帖　当有帖　晚善帖　晚可帖　还白帖　君事帖　此事帖　平定帖　大都帖　致此帖　昨有帖　兼致帖　东北帖　念虑帖　七十帖　卞驸马帖　十一月等帖【王荟等章集附】　临钟繇所懐帖　章草豹奴帖　正书乐毅论　黄庭经　东方朔画像赞　定公帖　报国帖　口诀帖　草命帖　行书伯熊帖　诸贤子帖蔡家帖　家中帖　夫人帖　贤弟帖　诸弟帖从弟帖　曹妹帖　阮公帖　贤女帖　此月帖六月帖　九月帖　十月帖　三月帖　快雨帖夏日帖　极寒帖　快雪时晴帖　州民帖　旧
　　京帖　安西帖　山隂帖　永兴帖　建安帖　噉豆帖　青李来禽帖　慈颜帖　平安帖　奉告帖小佳帖　悉佳帖　自慰帖　叙慰帖　廓然帖遣书帖　省书帖　宿昔帖　十三帖　书魏钟
　　繇千文
　　王献之　草书洛神赋　侍中帖　马侍御帖　裴员外帖　裴九帖　崔十九帖　二妹帖　从子帖左髀帖　肾气丸帖　服油得力帖　铁石帖　八月帖　十二月帖　秋冷帖　秦中帖　东阳帖二东县帖　丹阳帖　南阳帖　江州帖　广州帖
　　二　东山帖　下山帖　灞亭帖　慰意帖　转胜帖　奉别帖　晚际帖　知汝帖　久达帖　皆佳帖　当语帖　潜处帖　来迟帖　胜常帖　前书帖　昼夜帖　安石帖　庆等帖　数日帖　远书帖　二告帖　事后帖　西问帖　复面帖　法愿帖　相送帖　处分帖　奉书帖　欲发帖　章草七月帖　跨州帖　量力帖　正书洛神赋【不完】　丙舍帖　行书黄门帖　李参军帖　仲宗帖　荐王徳祖帖　府君帖　阿姑帖　阿姨帖　贤弟帖斁奴帖　外甥帖　吾贤帖　诸舍帖　舍内帖东园帖　鸭头丸帖　地黄汤帖　都邑帖　鄱阳帖　山隂帖　安西帖　吴兴帖　冠军帖二　鵞羣帖　进退帖　体中帖　授衣帖　思恋帖　如意帖　古诗帖二
　　詹思远　章草清佳帖
　　宋王昙首　草书余念帖
　　羊欣　草书笔精帖
　　谢灵运　草书古诗帖
　　薄绍之　草书日寒帖　千文
　　齐刘珉　草书承晩帖
　　梁沈约　草书今年帖
　　萧子云　草书千文　正书进写古文啓　颜囘问孝阮研　草书宰相帖　欣泰帖　得书帖
　　陈陈伯智　草书习读帖
　　蔡景歴　草书寂然帖
　　蔡证　草书读经帖
　　陆缮　草书稽古帖
　　毛喜【一作熹】　草书从军帖
　　江总　草书余姚帖
　　郑防　草书民务帖
　　陈逵　草书嵗终帖　行书明愿帖
　　隋释智永　草书常侍帖　参军帖　故旧帖　至通法师帖　春雨帖　千文七　临王羲之言防帖真草月仪帖　月仪献嵗帖　千文七　小字千文
　　唐裴行俭　草书千文
　　贺知章　草书孝经二　洛神赋上下二　胡桃帖上日等帖二　千文五【内一轴不完】
　　徐峤之　草书天童经
　　张旭　草书奇怪书　醉墨帖　孔君帖　皇甫帖大弟帖　诸舍帖　久不得书帖　徳信帖　定行帖　自觉帖　平安帖　承告帖　洛阳帖　永嘉帖　清鉴等帖　缣素帖　华阳帖　大草帖　春草帖　秋深帖　王粲评诗　长安帖　酒船帖千文
　　孙过庭　草书书谱序上下二　千文
　　周义　草书赠懐素草书歌
　　李霄远　草书隐士诗　远花诗
　　张仲谋　草书赴【阙】有感【阙】诗
　　裴素　草书空鲙帖
　　韦权　草书论书帖　画畏兽
　　张庭范　草书谢安帖　相遇帖　东阳帖　正书造蠒纸法　行书胡笳十八拍　仁弟帖　借书帖二
　　胡季良　草书题然公山房诗　逸草幛　文赋帖説龙帖　蔡瓌帖　行书读元和文　大乘寺诗孔山寺诗　昆山寺诗　陈智帖
　　章孝规　草书路鲁瞻云南木夹
　　释懐素　草书孝经四　自叙　鄂公鬭将赞三　草书歌二【不完】　秋风辞　草圣诗　早春诗　自咏诗寄人诗　忆人诗　逰山诗　题酒楼诗　酒船
　　诗　劝酒诗　狂醉诗　醉僧图诗　寄浩公诗廻鴈诗　论草圣帖　论章草帖　论书帖　神仙帖　逰山帖　下山帖　寻道帖　贫道帖　玉壶帖　仙杖帖　长生帖　临川帖二　山水帖　山亭帖　早行帖　松声帖　花发帖　上林花发帖奉李帖　送人帖　药物帖　石膏散帖【乗兴帖附】
　　白石散帖　寄药帖　颠书帖　二谢帖　二谢等帖　奉二谢帖　奉书帖　挥翰帖　笔老帖　遣兴帖　清和帖　近代帖　久在帖　动静帖　临池帖　凭事帖　勤读帖　天然帖　本欲帖　足下帖　知命帖　白首帖　世人帖　飞钓帖　雄逸帖　汝等帖　还期帖　客舍帖　陶阮帖　江公帖　得书帖　师古帖　取步帖　衣鉢帖　河东帖　咸阳帖　吴郡帖　新安县帖　醉颠帖草颠帖　小草等帖　行草笔法　公孙大娘等帖河内诸子帖　临王羲之懐间帖　千文帖　梦
　　逰天姥山等歌五
　　释亚栖　草书对御草书歌　观智永草书歌　观懐素草书歌　观高闲草书歌二　几何赋　潇湘逢故人赋二　罗汉赞　开讲疏　山寺诗　谢真人帖　六艺帖　千文二
　　释高闲　草书五原帖　行书中丞帖　雨雪帖释防光　草书赠登第等诗　千文
　　释景云　草书将箴
　　释贯休　草书常侍帖　千文六　行书梦逰仙诗释梦　草书白莲歌　粉团山水歌　梁园吟　襄阳曲　重阳诗　寄新罗劔帖　临张颠千文　千文二　谢马鞭诗
　　释文楚　草书千文
　　五代杜荀鹤　草书云扃帖
　　薛存贵　草书慰举帖　西征帖　秋热帖　到城帖
　　到任帖
　　杨凝式　草书古意帖　正书韭花帖　行书乞花帖宋神仙钟离权　草书赠王定国诗
　　秦忠懿王钱俶　草书国子直讲补牒　手简
　　文臣杜衍　草书天隐子絶句诗
　　文臣周越　草书贺知章赋　诗句　千文
　　八分书
　　唐于僧翰　八分书千文上下
　　张彦远　八分书李将军征囘诗　维山庙诗　宿僧院诗　山行诗　草书临王羲之初日帖　临王羲之还问帖　临王羲之思想帖　临王羲之丹阳帖临王羲之清和帖　临王羲之别纸帖　临王羲
　　之书问帖
　　贝冷该　八分书蓬莱观碑
　　释灵该　八分书种栁歌
　　制诏告命【补牒附】
　　唐诏　汤开山
　　唐告　临后周颜之仪　周法明　许圉师　狄仁杰郭元振　贺知章二　魏处哲二　魏处哲妻侯
　　氏　徐峤之　张九龄考课二　白知节　马定苫严武　库令望　魏洽　张庭询　朱巨川　张
　　楚金　李衎　唐大国　浑瑊　齐抗　汤从义白居易　王审随二　李徳裕　许浑　李丛　李思　郑凝绩　朱全忠　李能　罗隠
　　牒　白寡辞　白彦将　王审随
　　五代制　后唐李彦超
　　告　蜀王宗绾二　晋赵仁宝
　　牒　后唐赵仁寳　南唐国导师告　日本国康保伪告二　大理国相国布爕诰　大理国督爽牒米南宫秘玩法书目【自此至严氏书纪书画舫原本】
　　王右军官舍尚书二帖　快雪时晴帖　吴融博士帖破羌帖　谢安慰问帖　晋贤十三帖　大令中秋
　　帖　陶隐居朱阳帖　梁临乐毅论　智永临右军五帖　唐文皇手诏　欧阳询度尚庾亮二帖　又春雨帖　褚模兰亭　唐模大令范新妇帖　陆柬之头陀寺碑　徐浩古诗帖　张长史秋深帖　李邕多热要葛粉帖　光八郎帖　胜和帖　唐模十七帖　懐素去夏帖　又贫道等三帖　颜鲁公朱巨川诰　司空图赠广歌【一云赠防光歌也】　杨凝式昼寝大仙二帖
　　贾似道悦生堂别录【似道留心书画家藏名迹多至千巻其宣和绍兴秘府故物往往乞请得之今除烜赫名迹载悦生古迹记者不录录其稍隐者□于篇】
　　崔瑗临史游急就章　王廙仲春帖　王导省示帖卫恒往来帖　王徽之至节帖　王珣三月帖　张翼舅氏帖　王蒙余杭帖　张翰思乡帖　孔琳之日月帖　谢灵运古诗帖　梁武帝异趣帖　王筠至节帖萧思话奏事帖　王僧防陈情帖　蔡景厯寂然帖陆缮稽古帖　唐代宗守嵗诗　裴行俭千文　李
　　阳冰篆书心经　李白乗兴帖　徐峤之天童经　杜甫秋日防府咏懐一百韵　白居易丰年帖　杜牧之张好好诗　张籍希深帖　李商隐正书月赋　陆希声赠防光诗　许浑乌丝栏诗稿　杜光庭诗帖　杨庭五蕴论　薛涛萱草诗　韩偓芝兰帖　苏灵芝达磨铭　王仁裕送王禹偁诗　钱镠贡枣帖　欧阳修赠苏子美诗　石延年大字诗帖　陆经武陵謡　陈景元岩栖赋　张九成小字黄庭经　释法晖细书经塔
　　行台右丞李公家藏
　　李阳冰移三坟记【字三寸许大字三百有竒宣和题籖别有墨本亦高宗题册子】兰坡赵都承与懃家藏
　　汉张芝久问帖　晋王右军鹘鸟帖　快雪时晴帖玉枕帖　官舍帖　奉告帖　瞻近帖　东方朔画赞大令可必帖　动静帖　未避共事二帖　胜常帖书谢安碑真迹　洛神赋　晋谢太傅八月五日帖晋人书曹娥碑　孙绰兰亭述　钟元常贺捷议事
　　表　萧子云急就章　索靖出师颂　梁阮研异事帖隋僧智永法华经　春雨帖　唐虞世南孔子庙堂
　　碑真迹　高僧帖　褚遂良临丙舍帖　心经　高僧帖　临兰亭序　欧阳率更卜商帖　书乩　书郑封奕事实　隂符经　草书防路帖　性慈帖　陆柬之行书千文　保安帖　书兰亭诗　唐人双钩兰亭唐人临黄庭经　唐人书道徳经　汤普彻临兰亭景审临黄庭经　高闲上人千文　唐人书月仪帖唐薛河东心经　唐橅戎路帖　唐人双钩王洽帖唐临十七帖【杨汉公笔】　唐人真草千文　唐临右军颐神帖　唐临右军稚恭帖　唐橅右军孙氏帖　唐摹右军脩感帖　唐临右军吴兴帖　唐临大令知汝帖唐模右军周大嫂帖　唐橅僧翰书千文　栁公权书心经　隂符经　萧遘景公帖　唐人书乐毅论【或云虞世南临】　李邕书长短句　口味帖　吴融博士帖　诗帖唐橅褚亮豪杰帖　唐临羊欣移居帖　唐木板兰
　　亭　颜鲁公自书诰　顿首夫人帖　颜光禄帖　刘中使帖　湖州帖　展叙帖　唐人书　巨除拜录贺知章诗帖　千文　唐僧齐巳懐庐岳诗　张旭论书帖　草书真迹　书陈羽古意　唐宪宗手勅　洪赟书双生轨仪　唐人出纸帖　郤仲恭杂帖　唐橅九正异热帖　厉少府帖　徐浩书李氏帖　李须橅赠别诗　懐素书大风歌　猛虎吟　感春诗　自咏诗　临右军种药帖　论书帖　松声帖　唐韦瓘真草千文【瓘一作权】　李景让手帖　张庭范谢安帖　唐吐蕃首领诰　杨景度三住铭　宿鹊诗　杂诗　昼寝帖　珊瑚帖　李后主道院碑　归命帖　真照临刘中使帖　宋杜祁公衍帖　欧阳公十帖　富郑公弼帖　苏才翁墨迹　悉悉国王书　王荆公胡笳集句蔡忠恵米襄阳胡安定杂手简　神宗御书飞白记司马温公通鉴藁　唐胡英孤山诗　张文公潜杂
　　诗　秦少游手简　至道中公按　邹忠公诰谕　邹志完论章惇疏　十相帖　李西台拟元封诗　使淮诗　早年帖　米元章临破羌帖　北窓诗　书小楷千文　襄阳曲　尹和靖惇书西铭　苏东坡书韩文公庙碑　词翰长短句　与张厚之手简　兴龙节乐语　前后赤壁赋　烟江疉嶂图诗　鱼魫冠颂　试诸葛氏笔　病佳帖　书鲜于子骏事　宜州家诗修桥三帖　湖州墨妙亭诗　超然台赋　人参赋颜乐亭诗　眼药方　书六赋　书杜诗　与惠勤诗墨君堂诗　海市诗　游径山诗　懐内诗　诗翰兰芳楚辞【已上并东坡真迹】　黄山谷书大戴礼　田园乐
　　诗　嘲热客吟　临颜鲁公祭伯父文　书范文正公庙诗　校韩魏公诗巻　寄老庵　枯木赋　跋颐真黑兔　书东坡文　渔父词　禅语　别官赋　大孤山诗　醉中歌　壮逰诗　古徳颂　楞严咒【已上并山谷真迹】
　　赵子昻家藏
　　王大令洛神十三行　米元章宝章待访录
　　张仲悦家藏
　　谢尚余寒帖　古完本瘗鹤铭
　　冀州赵道家藏
　　高宗御题淳化刻
　　济南张与可家藏【与瑚网异】
　　颜鲁公顿首夫人帖　唐模右军周大防等帖　许浑乌丝栏今体诗五帖　懐素猛虎吟　僧元眘集右军书越州寺碑　欧阳询卜商等帖　韩文公书名诰鲁公自书诰　元微之和乐天雪韵　韩偓尺牍一
　　卷【山谷跋】　唐模羲之罔极三帖　皇象急就章【甚佳当是第一本】
　　霍治书清臣家藏【与瑚网异】
　　李北海缙云帖　栁书李氏墓记　鲁公鹿脯帖　唐文皇手诏又好谦帖　萧子良变体书唐人临　孙过庭千文　唐人摹兰亭【内府善本】　伯时孝经
　　乔仲山家藏【与瑚网异】
　　颜太师马病帖　智永千文【宣和内府】　高闲千文【赵明诚故物】张旭承告帖　僧梦闲白莲诗　张长史帖　章草
　　王粲评诗【宣和南唐】　智永笔力帖懐素临　东坡书太白诗　东坡小楷金刚经【全用钟法】
　　郭北山御史家藏【与瑚网异】
　　唐模右军重告等六帖　右军快雪时晴帖　右军奉告帖　唐橅王帖【王氏宝章集中物】　唐模兰亭诗序【有宋诸人跋】　徐防稽宝林寺诗　杨景度永兴诗帖　欧阳率更道夫帖　唐人节史　右军七月五日青绢帖　胡季良临右军郗家信帖　右军送梨帖　陶景屈画帖　孙过庭书谱　定武五字不损本兰亭序　杨景度十九郎帖　嵇叔夜听雨帖　鲁公江外帖　陆柬之兰亭诗　欧阳询稽古藁　高闲九原帖　白居易行元微之告　陶贞白书丹经　唐告　李邕口味帖东坡致语藁　山谷老将行　山谷褦襶帖　唐模
　　右军瞻近帖　晋王珣伯远帖　东坡黄素上清储祥宫碑　右军此事帖【白麻纸上行草后一行然欲不可长非摹非临前人直以为真迹殆非过许上古印甚多莫可辨一四寸许大印后去八分畧见御字阙如此宣和明昌两朝小玺及用羣玉中秘玉印秋壑悦生并封字印徽宗御笔泥金书籖竒物竒物】
　　王子庆家藏【与瑚网异】
　　右军褁鲊帖　毕瑊手状
　　吴门季宗元家藏
　　林藻马病帖【未见】　谢安八月五日帖　杨景度瑚帖吴通微告
　　天台谢奕脩家藏【瑚网载多数则】
　　虞永兴头帖【有机暇清赏文潞公记珍玩簑笠轩印绍兴玺】　颜鲁公鹿脯帖　乞米帖【倩仲跋】　杨少师手帖　李西台诗　苏沧浪草书　东坡醉草　又温公帖　陶隐居小楷大洞真经隐诀【后有林希父子题】　秦少游数帖　周越书剑器行唐刘良騵元陵挽郎告【贞元八年三月廿四日三省长官董晋领吏部选袁滋知】
　　【吏部选杜黄裳尚书右丞赵憬郎中韦夏卿】　唐陈尚庭县尉告【天寳三载丞相李林甫韦陟景融三人名后又称陈尚庭四十三载按天寳改年为载而人之年齿亦以载代未通也告身乃用罗文纸殊不可晓后有向若冰跋】　吴越承制【大略如诰勅后书天下兵马元帅尚父吴越王衘】王晋卿八帖【皆与亲贤宅诸王书内有送酒一帖云瀑酿四器纳上称以瀑酿酒可谓好竒】
　　【也】　苏氏谱系帖【自源明坡颍而下凡五世世各十有余帖为六巨帙平生所观苏帖未有如是之多且防也】　米老小楷三帖　又瑚等十帖　米老辨印帖【词云绥平郡名卯里右政者中有省文有人收古印文曰相侯宣印乃是丞相富民侯薛宣印最少缪篆乃今所谓填篆也用辨私印二字尚书礼部员外郎米芾审定】　蔡君谟朱书青纸上大字　东坡书绣观音赞　吴越王判状二并赞宁状【忠懿王草书判字一花押】
　　严氏书纪
　　嘉靖乙丑五月提学賔崖何公檄余往阅官籍严氏书画凡分宜之旧宅袁州之新宅省城之诸宅所藏书画尽发以观歴三阅月始克毕事当时澷记数目以呈不暇详别今日偶理旧箧得之因重录一过稍为区分随笔笺记一二传诸好事明窓浄几时一披展恍然神游于金题玉躞间也隆庆戊辰冬十二月十七日文江草堂书茂苑文嘉
　　法书一【魏一】　钟繇荐季直表一【初藏吴中张氏后归石田先生家复在王元美处吴匏庵定为真迹然非元常笔也】　戎路帖一【唐摹　晋本妙　六】　王羲之此事帖一【震泽王氏本乃金章宗故物凡二十字纸墨如新精神焕发传世之宝也】　月半帖一【真迹也亦曽入唐时内府者】　大热帖一【吴中王氏所藏墨采脱落畧存笔意耳】　黄素黄庭内景经一【字类元章所临清逸絶世或云杨羲书也】王献之奉书帖一【献之真迹传世不多此书曽在吴中见之盖其得意笔也余尝摹一过】　索靖出师颂一【宋内府本前有高宗书签吾家所藏本也余兄弟皆有跋】
　　法书二【唐十八】　虞世南夫子庙堂碑一　欧阳询千文一　唐人双钩十七帖一【唐模晋帖世所少有此十七帖奕奕逼真大是佳迹】赵模集晋字千文一【史明古藏本史氏法书第一亦天下法书第一】　褚
　　河南倪寛赞一【真笔上上吴中大家本或云褚书系思陵所临纸非唐纸亦一证也】柳公权小楷度人经一【项吏部所藏名迹也曾摹刻停云舘帖中】　颜鲁公书诰一【黄纸上所书畧无毫髪动名迹也即停云舘中所刻朱巨川诰】　送裴将军诗一【锡山安氏藏本其家巳刻石行世怪怪竒竒前无古人矣盖鲁公剧迹也】　争坐位帖一【全本马抑之故物宋米芾所摹也后有袁桷跋尾毫髪悉似几于乱真吾家所藏半本亦元章笔不及多矣】　孙过庭书谱一【真本惜不全】　林藻深慰帖一【匏庵先生家物宋宣和御府录藏林公书仅此帖耳】　李懐琳絶交书一【妙】吴通微千文一【楮纸上专拟圣教序干浓笔备古意溢目唐人书世不多见此真可】
　　【喜者】　张旭春草帖一【旧藏无锡华氏其家有春草堂盖取诸此笔虽真惜纸敝墨渝畧存梗概犹隔雾看花惟想像神妙耳终不失为名迹也】　懐素自叙帖一【旧藏宜兴徐氏后归吾乡陆全卿氏其家巳刻石行世以余观之似觉跋胜】　绢本草书千文一【初藏海盐姚氏其家云此帖一字值一金故号千金帖不知几传失去后余以善价得之通用黄绢八幅丝理精细纎毫无损交接处用军司司马印钳记亦曾摹刻于停云馆后归史字自史氏归严氏今已入内府矣盖晚年书也】　盛唐墨宝一　钟绍京墨迹一【即灵飞六甲经】　韦庄借书帖一【余尝在王懋夫家见之真迹也】
　　法书三【宋五十四】　徽宗书女史箴一【绢本瘦金书】　大字诗一【真迹】　高宗书度人经一【澄心堂纸书真迹】　临禊帖一　蔡襄进御诗表一【宜兴吴氏本】　茶录一【王槐雨藏本】　小简一苏轼亲书前赤壁赋一【纸白如雪墨迹如新惟前缺数行余兄补之吾家本】
　　【也】　小楷芙蓉城诗一【孙鸣岐本真迹上上】　大字书渊明饮酒诗一【金小溪本笔力刚劲奕奕有神】　简帖一【已上四卷俱真笔】　九歌一　赤壁前后二赋一　长公真迹一　跋陈氏家教一【已上四巻俱不真】　黄庭坚诸上座帖一【前作草书师懐素颇逼真皆禅语也旧藏于一佛寺李范庵获之枝山草书多出于此云】　松风阁帖一　百字令一【字体全仿瘗鹤铭】　懒残和尚歌一【已上四卷俱真笔】　山谷墨迹一　伏波神祠一　山谷草书一　山谷千文一　文节翰墨二　黄太史真迹一　山谷真迹一　山谷遗笔一　黄庭坚墨迹一　草书一【已上十一巻俱不真】　米芾天马赋一【纸书大字旧在张子京处后归南桥范氏祝枝山尝称其妙然不及余所见小字本韵度颇胜此犹带黄华父子笔意耳】　草书九帖一【父书子跋法多从晋旧在张子京处余借摹刻于停云舘帖中元章剧迹也】　易説一　手简一　金山赋一　大字诗一【已上六巻俱真迹】　茶歌一蔡苏黄米一　苏黄米卷一　苏黄米墨妙一　苏黄米蔡墨迹一　宋四大家一【已上六卷俱不真】　文彦博真迹一【真迹上上】　欧阳修真迹一【皆金石录跋尾】　陆游词翰一【旧在吴中袁永之家余屡见之皆诗草也】　朱熹和张敬夫诗一　小简一　张即之大书诗一【不真乃绢本双钩者真本在昆山张氏允清家】释静賔百咏梅花诗一【诗字皆佳静賔宋末僧也】　晋唐宋墨迹一　唐宋墨迹一　集宋名笔一【已上三卷皆伪迹】　藏经二
　　法书四【元三十二】　赵子昻六体千文一【真草篆并钟鼎章草为六体松江顾氏所藏】　三体千文一　千文二　行书千文一【西涯题】写絶交书一【即范半醒所藏后有先待诏小楷跋】　临十七帖二
　　临兰亭一　补唐人不全帖一　小楷洞玉经一【纸高五寸字大如黍后有虞伯生题王南原家物归松江曹氏为吾故翰林孔目何柘湖得之余所见松雪小楷惟永嘉赵氏马蹄篇及此然马蹄绢本多渇笔此用澄心纸精紧笔墨精妙毫髪无遗恨矣石刻者字大如黄庭与吾家道徳经无异又陆俨山亦有道徳经一卷然远不及吾家者】　心经一书右军四事一　临东方朔画像赞一　洛神赋一临洛神十三行一　常清浄经一　写渊明诗一亲笔一　夀乐堂记一　慧聚寺庄殿记一　金
　　书道徳经一　金书金丹诀一　大字四言诗一文敏真迹一　赵仲穆篆书千文一　冯海粟字一钱良祐书麻姑坛记一【即江隂徐兼山本兼山江隂老儒尝宝一铁砚及此】钱逵篆书黄庭经一【钱逵良祐之子皆吴人能四体书余家有其小楷辨乌赋】
　　【一轴先待诏宝爱终世】　郑元祐等游仙诗一【元祐字明徳遂昌人少时右臂脱骱用左手书号尚左生博学能诗文】　段天祐临十七帖一【天祐盖诗人书不甚工此十七帖逈异常作】　愈紫芝书白石续书谱一【和字子中号紫芝少尝作松雪伪书几于逼真松雪见之遂留赏焉续书谱松雪尝书之有隂阳二刻其阳字木刻者尤妙先待诏购得一本以为珍玩偶失去遍求不可得紫芝晚年专临晋帖及见献之十三行真迹刻意模拟之亦名家矣】
　　法书五【明二十五】　宋克书陶渊明诗一　名贤翰墨一【沈度书】　圣学心法一【小楷精谨】　李东阳草书诗一　春兴八首一　西涯墨迹一　西涯诗字一　高宇诗一祝允明秋兴八首一　文赋一　草圣一【前后赤壁赋藏】
　　【经纸上所书真迹也陈白阳大书其前题曰枝山草圣歙人藏】　枝山翁巻一　枝山字一　徐霖篆书赤壁赋一【霖金陵人字子仁号九峰又号髯仙真行篆皆能而篆尤妙】　文征明词翰二　诗卷一　翰林诗字一　杂诗一　太史诗一　诗字二　离骚九歌一千字文二
　　宋宣和癸卯御府藏【铁围山丛谈自此至岳州诸法帖俱瑚网原本】
　　晋二王破羗洛神诸帖【首为竒絶】　唐人用硬黄临二王帖【至三千八百余幅】　颜鲁公墨迹【至八百余幅】　欧虞褚薛及名臣李太白白乐天等书字【不可胜防命宋乔年掌之后继以米芾辈】
　　宋润州苏氏家藏【淮海张邦基墨庄漫录】
　　太宗赐易简御书宋玉大言赋并名真戒酒批答　钟繇贺吴灭闗帅上文帝表　王右军答防稽内史王述书　雪晴寄山隂张侯帖　献之秋风辞　梁萧子云节班固汉史　唐褚遂良模本兰亭　李太白天马歌贺知章醉中吟　张旭书逸人壁　颜鲁公进文殊
　　碑　读李阳冰篆　新泉铭　永禅师真草千文　齐己题赠【已上皆真迹】　米南宫书史【元章云余阅书白首无魏遗墨故断自西晋】晋贤十四帖【见谢安八月帖外录】
　　淳化中太宗尝借王氏所收书集入阁帖十巻内郄愔两行二十四日帖【见谢安八月帖外录】
　　晋谢奕桓温谢安三帖为一巻上有窦防审定印谢安帖后以浓墨模搨遂全晕过后归王诜家分为三帖云谢安帖以墨重晕唐人意寳此帖而反害之也李玮云亦购于王氏
　　晋右军行书帖真迹【见右军穉恭帖跋】
　　濮州李丞相家多书画其孙直秘阁李孝广収右军黄麻纸十余帖一様连成卷字老而逸暮年书也畧记其数帖辞一云白石枕殊佳物深感卿至一云卿事时了甚快羣凶日夕云云此使邺下一日为战塲极令人惆怅岂复有庆年之乐耶思卿一面无缘可叹可叹一云九日以当力见一云重熙八日过信安一云祠物当治防信到便遣来谢云善错也一云忽书云忽今送一云鹘等不佳令人弊见此辈吾衰老不复堪此余不记也后有先君名下一印曰尊徳乐道先君尝官濮与李柬之少师以碁友善意其奕胜之余时未生此帖世未见其比故是右军名札又有欧阳询故事十余帖老笔相连其子通书评书一巻又张颠绢帖一巻七八帖乃少时书并在孝广处
　　王羲之来戏帖【见右军来戏帖跋】
　　王羲之笔精帖内两字集在诸家碑上缝有贞观半印王献之日寒帖有唐氏杂迹印后有两行谢安批所谓批后为答也唐太宗不敬献之慰问帖故于帖上刮去不次献之白字谓之羊欣以应募而以前帖为薄绍之书跋尾书官姓名云大厯某年月日下刮去古姓名五代人题曰薛邕记之后题一行曰某年和傅遗余押字是薛丞相居正此是和凝丞相改为薛氏故物以遗薛也其后归王文惠家文惠孙居高邮并収得褚遂良黄绢上临兰亭一本乏赀之官许余以五十千质之余时迁塟丹徒约王君友壻宗室时监罗务令辊亦欲往别约至彼交帖王君后余五日至余方襄大事未暇见之事竟见云适沈存中借去吾拊髀惊曰此书不复归矣余遂过沈问焉沈曰且勿惊破得之当易公王维雪图其父尝许见与也余因不复言后数日王君擕褚书见过大欢曰沈使其壻以二十星资其行请以二十千留褚书余因不复取后十年王君卒其子居高邮欲成姻事因贺铸持至仪真求以二十千售之后苏颂丞相家与沈之子传毅同防问所在曰分与其弟矣翼日苏舜元子云屡见之
　　王献之送梨帖【见献之送梨帖外录】
　　闗景辉家刻石子敬帖节过触事云云甚竒妙真迹在越州石元之大夫家今在其子县尉处
　　晋庾翼稚恭真迹在张丞相齐贤孙汝钦家古黄麻纸全幅无端末笔势细弱字相连属古雅论兵事有数翼字上有窦防审定印后连张芝王廙草帖是唐人伪作薰纸上深下淡笔势俗甚语言无伦遂使至寳杂于瓦砾可叹余屡言与汝钦不拆也
　　中贵高楼杨氏収数帖萧思话表一思话字有钟法此乃无而武帝批答四字君臣笔气一同纸古后破前完此是唐人所为然亦佳作今人不能为也又王珉书真草是真迹有钟张法张翼当是作宋翼魏人非真又阮研草帖竒古非伪又一帖如竹片书亦好事者为之并无古印跋可考
　　僧智永真草书归田赋【见智永归田赋外录】
　　智永千文唐粉蜡纸搨书内一幅麻纸是真迹末后一幅上有双钩摹字与归田赋同意也料是将真迹一卷各以一幅真迹在中搨为数十轴若末无钩填一字固难辨也是贾安公物作润笔送王荆公其弟安国得之今在叶涛处安国壻也有古跋云契阔艰难不敢失堕学欧阳询行体
　　唐摹皇象急就章有法在故相张齐贤孙直清处唐摹右军四帖一帖有褁鲊字薛道祖所収命为褁鲊帖两幅是冷金硬黄一幅是楮薄纸摹右军暮年更妙帖也其一幅云欲与彦仁集界上平自可且何所谘人乃王道平平其平字音便又见晋人语气上有文印印在帖心面上不印缝四边亦有小开元字印御府帖也宋子房収得唐开元摹右军帖末有李林甫等臣跋今归王诜翰林印皆在也内异热一帖归薛绍彭唐人摹右军丙舍帖暮年书在吕文靖丞相家淑问处法书要录载是临钟繇帖薛绍彭摹得两本一以见赠唐模右军帖双钩蜡纸模末后一帖是奉橘三百颗霜未降未可多得韦应物诗云书后欲题三百颗洞庭更待满林霜盖用此事开皇十八年三月二十七日参军学士诸葛頴谘议参军开府学士柳硕言释智果跋其尾
　　冯京家収唐摹黄庭经有钟法后有褚遂良字亦是唐一种伪好物
　　欧阳询黄麻纸草书孝经是马季良龙圗孙大夫直温所収今归薛绍彭家又率更令碧牋草圣四幅在故相齐贤孙张直清处
　　吕夏卿子通直君有欧阳询草书千文蔡襄跋为智永通直出示予欲跋答以必改评乃跋君欣然遂于古纸上跋正通直君失其名字
　　李錞収欧阳信本行书兵箴是刘冲之丞相家物虞世南头药方双钩摹本在鲍思传家后为俗人添入羲之两字传入晋州法帖以为右军书聋瞆可笑世南汝南公主铭起草【见世南本帖外录】
　　有人収得虞永兴与圆机书一纸剪开字字卖之至矾卿二字得麻一斗鹤口二字得铜硏一枚房村二字得芋千头随人好之浅深
　　唐中书令河南公褚遂良所搨晋右将军王羲之兰亭集序并谏议大夫栁公权所得羣贤诗御史检法李公麟制图皆驸马王晋卿家所藏所谓三絶
　　褚登善枯木赋是粉蜡纸搨书后有未能二字余辨是双钩唐人不肯欺人若无此双钩二字则皆以为真矣在承议郎夀春魏纶处余于润州见之
　　文勋有一轴黄麻纸李阳冰少时书
　　吕穆仲侍郎收李阳冰白麻篆一卷笔细与缙云石刻相似
　　刘泾倅吴时得摹帖一卷乃李懐琳伪作七贤帖后人所撰也内抟赤猿帖云仆不想歘尔梦抟赤猿其力甚于貔虎良久反覆余乃观天背地覩穹亦当不爽但仆之不达安得不忧吉乎报我凶乎详告三日阮籍白繇君此帖比今刻石字多乃懐琳所撰语也而法书要录所载七贤帖太宗知其伪爱之以贞观字印之入御府孙过庭草书书谱甚有右军法作字落脚差近前而直此乃过庭法凡世称右军书有此等字皆孙笔也凡唐草得二王法无出其右又有千文一本是少年书不逮书谱并在王巩家今归王诜
　　张伯高五帖黄经纸少时书辞云往往兴来五指包管等是也在杨杰家杰父学草故収得逐语防处即剪作一轴黄油摹经纸与王仲至千文一同并无古印跋伯高名犯庙讳余于皎然诸集中得之
　　唐坰处黄楮纸伯高千文两幅与刁约家一同是暮年真迹每辨六七字刁氏者后有李主徐铉跋为人伪刻建业文房之印印之连合缝印破字每见令人叹息又薛绍彭収伯高少时绢上草书两幅
　　苏子纯藏张颠草书又苏泌房所藏词云国士何日得至南中皆非伯高真迹亦无古印跋
　　张长史虎儿等三帖非真迹在王诜家
　　光八郎帖今归王诜吕公孺处李邕三帖第一改少傅帖深黄麻纸淡墨淳古如子敬第二缙云帖淡黄麻纸第三碧牋胜和帖以尚书户部印印缝古印有陈氏图书勾徳元图书记唐氏杂迹印丙子岁第一归薛绍彭第二归高公绘第三归余
　　苏子才収碧牋文殊一幅曾公妙迹又有与大夫帖一幅当是其防今在王诜家
　　唐钟绍京书千文【见绍京本帖外录】
　　颜真卿不审乞米二帖【见颜鲁公李君帖外录】
　　峡州别驾帖白麻纸真字云疎拙扺罪也圣慈含犹佐列藩不远依迩是字类纠宗碑清甚又祭濠州使君文鹿肉帖并是鲁公真迹
　　山阳簿张君齐贤丞相之后収鲁公二帖云奏事官至又曰为宪之功后帖张淑郎官求辟类乞米帖及李太保帖曾公一轴五帖见石裔言在兄处
　　送刘太冲序碧牋书王钦臣故物后有王参政名印王云因与唐坰两出书各误収卷去坰以将才不偶命而徳其无隣字剪去碧牋宜墨神彩艶发龙蛇生动覩之惊人不装背揭去背纸以厚纸散巻之畧一出即巻去其子云与智永千文柳公权书柳尊师志欧阳鄱阳帖并同塟矣亦可叹息也或谓密为王诜购去
　　刘泾在宿州平生初収白麻纸临颜书太冲序乃其秘笈第一物至润収封敖行李文饶太尉告许浑诗次得智永板本千文其后得余家十七帖日本书及日本告吴融司空图赠防光歌张颠防光亚栖等书韩马戴牛柳公权书隂符经有防昌月日姓名为马玘借去未还今知其子永稽能保惜在合肥江南文房物也
　　王仲修収唐湖州刺史杨汉公书有钟法与襄州罗让能书碑同余家亦収一纸后题防昌年临写钟表今易归薛绍彭家
　　懐素绢帖第一帖胷中刺痛第二帖恨不识颜尚书第三帖律公好事是懐素老笔并在安师文处元祐戊辰嵗安公擕至留吾家月余临学乃还后有吕汲公大防己下题今归章惇
　　懐素绢帖一轴杂论故事后人分剪为二十余处王诜累年遂求足元数又一云史陵者绢帖以六朝古贤一帧易与王诜
　　懐素草书祝融高坐对寒峯緑绢帖两行此字最佳紫微常刻石有六行今不见前四行问彝庚云与王钦臣家杂色缬绢背以诗代懐帖同轴今闻王之子为宗室所购是懐素天下第一好书也
　　懐素草书楮纸三幅在故相洛阳张公孙直清家晁端彦収懐素与皇少卿柬大纸一轴笔势简古吕昌道家有懐素两帖少年所书也今归钱勰家又王钦臣有懐素以诗代懐寄浩公碧緑地杂色缬上草书老笔特妙
　　冯京家収懐素绢上诗一首
　　薛绍彭有懐素一轴绢书肃宗行书绫纸千文购于钱景湛处又王仲至处褚书麻纸一幅杨凝式小字黄麻纸一幅余皆见之欧阳询孝经一卷薛临寄钱公未见真迹
　　洪元慎集右军越州寺碑真迹在越州僧正子文处尝通书许借未果余托提刑乔执中携告往质看亦不肯出欲沿干至越为家难不果去今要度牒易
　　张直清家杨凝式数帖真行甚好刘瑗収碧牋王帖上有勾徳元图书记保合太和印及题显徳嵗尝爱吾家顾恺之净名天女欲以画易吾荅以若有子敬帖便可易伯玉答曰此犹披沙拣金此语甚妙
　　刘泾収许浑乌丝阑手写诗一百篇字法极不俗第一篇湘潭云尽暮烟出巴蜀雪消春水来尽是面覩西南世界一段物色自有识者知之剪前一幅易与杜介一幅在王诜处
　　唐彭王傅徐浩书赠张九龄司徒告浩九龄之孙在其后曲江仲容家用一尺绢书多渴笔有锋芒辞云正大厦者柱石之力匡帝业者辅相之功生则保其雄名殁犹称其盛徳饰终未允于人望加赠特至于国章故荆州大都督张九龄维岳降神济川作相开元之际寅亮成功谠言定于社稷先觉合于蓍蔡永懐贤相可谓大臣束帛所加樵苏必禁荆州之赠相府未崇爰从八命之秩更重三台之位可特赠司徒尝借留余家半月王诜収勅一道是赐浙西节度旌节与颜鲁公前中书门下如今制后郭子仪书名立人无下一画字长题月日到真卿二字名如今落日押字左手下角孔目官名又知唐勅制皆真名不花押今时以片纸粘于前头连勅落日书押字如常式文牒似不敬也三公第一等人各书名虽大纸吏文亦足収也许彦先有南州勅史告真卿二字吏部尚书时字甚淳劲
　　唐人临智永千文半卷在丞相苏颂家
　　苏州邵元伯収苏沂所摹张颠贺八清鉴帖与真更无少异又模懐素自叙尝归余家今归吾友李錞一如真迹程师孟语余四十千置得古摹兰亭一本白玉轴欲出示竟不曾取今在子宏处
　　无锡唐氏有双钩右军十七帖有精彩钱唐僧了性収一卷楮纸一同唐坰家有一卷是钱氏物纸白唐氏又収碧绫黄庭经云是褚遂良书非也上有江南李重光清辉二字小印云是丁晋公家族人所质钱氏所収浩博帖云臣节分严外无典掌之所故不簿上而诸位咸有法书临搨甚多常州使君景湛房下往往为人购去薛绍彭収肃宗千文字也上皆有希圣字印忠孝之家圆钱印钱氏书堂印钱勰房下有史孝山出师颂题作萧子云亦竒古又有写白乐天诗一首是唐人书亦秀润天气殊未佳颜鲁公帖绿枣花绫是唐人勾填圏深墨浅夫金玉为器毁之则再作何代无工字使其身在再写则未必复工盖天真自然不可预想想字形大不为笃论人人若问此中妙懐素自言初不知却是造妙语既再作不可复得搨而藏诸何陋之有
　　王诜每余到都下邀过其第即大出书帖索余临学因柜中翻索书画见余所临王子敬鵞羣帖染古色麻纸满目皴纹锦囊玉轴装剪他书上跋连于其后又以临虞帖装染使公卿跋余适见大笑王就手夺去谅其他尚多未出示又余少时使一苏州背匠之子吕彦直今在三舘为胥王诜尝留门下使双钩书帖又尝见摹黄庭经一巻上用所刻勾徳元图书记乃余验破者刘原父収周鼎篆一器百字刻迹焕然所谓金石刻文与上古书相表里字法有鸟迹自然之状
　　李公麟収购亦多余皆尝赏阅如楚钟刻字则端逸远高秦篆方可冠古今法书之首
　　襄阳鉴収法书
　　余白首収晋帖止得谢安一帖开元建中御府物右军二帖贞观御府物子敬一帖有褚遂良题印又有丞相王铎家印记
　　晋右军官舍尚书二帖【见右军二帖跋】
　　刘泾于杨杰处得贞观御府内史官奴帖余以十七帖以下诸物易归余家先于唐坰处得右军尚书帖云得于僧清道亦有贞观印印文遂复合仍带原截纸痕一条故一物也林希见余家此轴叹云秘府所有殆不过是尝见阁下一巻贞观字印相去五寸许不相连若真印印则四枚理无平均若伪雕必只一钮用皆齐一也余闻之愠甚懒展阅愠极试取视之左右上下无一相当者疾呼林过与语所以公击节曰公此书愈妙也方是时刘泾不信世有晋帖后十五年始得子鸾字帖云是右军余云恐陈子鸾未经余目后薛绍彭亦云六朝书
　　王羲之破羌帖【见破羌帖跋】
　　快雪时晴帖【见右军本帖跋】
　　王献之十二月帖【见子敬本帖外录】
　　李氏衞帖云衞稽首和南近奉勅写急就章遂不得与师书耳但衞不能拔赏随世所学规摹钟繇遂多歴年二十着诗论草隷通解不敢上呈衞有一弟子王逸少甚能学衞真书咄咄逼人笔势洞精字体遒师可诣晋尚书馆书耳仰凭至鉴大不可言弟子李氏衞和南此帖比今阁帖字亦多亦其所撰也次无名帖次郄超帖亦摹入阁帖中次陆机衞恒帖衞亦模入阁帖也后余以画易于刘泾分前四幅与李錞皆贞观间一种伪好物
　　乐毅论智永跋云梁世摹出天下珍之其间书误两字遂以雌黄治定然后用笔今世无此改误两字本流传余于杭州天竺僧处得一本上有改误两字又不阙唐讳是梁本也
　　苏耆家兰亭三本一是参政苏易简题赞第二本在苏舜元房上有易简子耆天圣嵗跋范文正王尧臣参政跋云才翁东斋书尝尽览焉苏洎才翁子也与余友善以王维雪景六幅李主翎毛一幅徐熙梨花大折枝易得之毫髪备尽少长字世传众本皆不及长字其中二笔相近末后捺笔钩回笔锋直至起笔处懐字内折笔抹笔皆转侧褊而见锋暂字内斤字足字转笔贼毫随之于斫笔处贼毫直出其中世之摹本未尝有也此定是冯承素汤普彻韩道政赵模诸葛正之流搨赐王公者碾花真玉轴紫锦装背在苏氏舜元房题为褚遂良摹余跋曰乐毅论正书第一此乃行书第一也观其改误字多率意为之有褚体余皆尽妙此书下真迹一等非深知书者未易道也第三本唐粉蜡纸摹在舜钦房第二本所论数字精妙处此本咸不及然固在第一本上也是其族人沂模盖第二本毫髪不差世当有十余本一绢本在蒋长源处一纸本在其子之文处是舜钦本一本归余家一本在之文处
　　米姓秘玩天下兰亭法书第一【见褚摹兰亭帖】
　　宗室叔盎収兰亭遂不及吾家本在舜钦本上因重背易其后背纸遂乏精彩然在都门最为佳本王巩见求余家印本曰此汤普彻所摹与赠王诜家本一同今甚思之欲得此以自解尔钱唐闗景仁収唐石本兰亭佳于定本不及余家板本也
　　泗州南山杜氏父为尚书郎家世杜陵人収唐刻本兰亭与吾家所収不差有锋势笔活余得之以其本刻板囘视定本及近世妄刻之本异也此书不亡于后世者赖存此本遇好事者见求即与一本不可再得世谓之三米兰亭
　　羲之玉润帖是唐人冷金纸上双钩摹连在稚恭帖后字大小一如兰亭想其真迹甚妙
　　智永临右军五阽获于吴郡末云度忽踵至可忧虑疾自恐难耳史称度服臣胜实莫知所终此可鉴也因托薛绍彭书考妣防稽公襄阳丹阳二大夫人告防为润笔薛以书画还徃出处必同每以鉴定相高得失评较
　　宗室令穰収欧阳询三轴第一轴苏彦语箴次幅故事两段有开元缝印翰林之印李林甫等臣跋及知书楼官名字末后唐贼蒋元晖题宣徽两院使印余以智永三行帖陆柬之头陀寺碑一幅易得语箴第二轴草帖五纸第三轴行书故事皆有开元姚宋印跋草帖乃暮年书精彩动人行书少时书也
　　唐陆柬之书头陀寺帖【见柬之本帖外录】
　　李邕胜和帖余以六朝画古贤韩马银博山金华洞天石古鼎复忘记数物易得于吕公孺孙端问处余尝以碧牋临李三帖与真无异吕携去装褫矣
　　朱巨川告颜书其孙灌园屡持入秀州崇徳邑中不用为防余以金梭易之又一告类徐浩书在邑人王衷处亦巨川告也刘泾得余颜告背纸上有五分墨至今装为秘玩然如徐告粗有徐法耳王诜与余厚善爱之笃一日见语曰固愿得之遂以韩马易去寻于刘泾处换一石也此书至今在王诜处
　　杨凝式类颜鲁公争坐位帖秘阁校理苏澥家有三帖第一白麻纸曰景度上大仙第二第三字小与薛绍彭家所藏正书相似余三次易得后以第一易与王诜第二易与刘泾余家今収楮纸上诗云春来冰未泮冬至雪初晴为报方袍客丰年瑞已成王以画易于赵叔盎元章所収尚有王右军初月帖大令中秋帖陶隐居朱阳帖司空图赠广歌吴融博士歌欧阳询度尚庾亮二帖张长史秋深帖懐素去夏帖
　　关蔚宗有褚河南所橅虞永兴枕卧帖落笔精微仅如丝髪既存骨气复有精神米见而爱之崇宁间遇其子长源于京口时蔚宗已下世米从长源求此帖长源靳之曰惟得公陆探微师子乃可从之长源复靳曰此画不足以当此帖更得公案上盈尺硃砂乃可又从之长源又靳之曰细思二物皆有愧于虞帖非得公头不可乃移书曰顷在杨州蔚宗待我甚厚示以此帖追想笔法写一通去较其所藏妙若刻楮不复能辨
　　米尝以九物换刘季孙藏子敬帖不获其意歉然张芸孙作诗云请君出竒帖与此九物并今日投汴水明日到沧溟又有破纸博珠玉之句亦可谓膏肓于书画者矣
　　米西清元晖谓其父所藏晋唐真迹无日不展于几上手不释笔临学之夜则以小笈寘枕傍每见古帖不论赀用以购之
　　襄阳宝章待访录【铨次与世本异】
　　汉河间献王购书必录古简梁武元隋唐文帝金题玉躞锦质绣章破纸断麻取而华国天宝以后或进书得官亦知上笃好本朝太宗混一伪邦国书皆聚然士民之间尚或藏者既非宝鉴皆以世传闻见浸多惧久废忘因作寳章待访录以俟访图书使焉元祐丙寅八月九日
　　晋武帝以下诸名臣十四帖真迹武帝王戎书字有篆籀气象竒古墨色如漆纸皆磨破美哉不可得而加矣世之奇书也在驸马都尉李公炤第
　　谢奕谢安桓温三帖真迹麻纸书在李公炤家上有钟绍京书印窦防审定字印印谢安一帖为后人恐墨淡复用深墨填过使人惋怛与前卷并有绢帖书爵号自为名笔
　　庾翼帖全幅上有窦审定印
　　张芝王翼二帖非真仝庾帖在张汝钦处
　　王右军笔阵图前有自写真纸紧薄如金叶索索有声章公自云借于赵竦
　　羲之雪晴帖真迹在承务郎吴郡苏激处集贤校理舜钦子也帖尾有古跋君倩字及褚氏字印
　　逸少穉恭进镇帖真迹麻纸书著作郎王仲脩藏官奴帖双钩麻纸本亦在仲脩学士处
　　桓温破羌帖笔法竒絶与稚恭帖同是神物有开元印懐充跋在苏澄道渊之子之纯判官处
　　羲之千文楮纸书笔力圆熟在宣州观察支使王诜处故相珪之侄谬题贺知章书四字于韵字下
　　王右军纸妙笔精帖有贞观印王大令日寒帖有唐氏杂迹印为故相王曾家物在其孙景融处后为前龙图待制沈括存中取之古跋右军作羊欣大令作薄绍之仍将大中嵗跋刮去数字填为薛邕记之而故相薛居正题曰和傅遗余此盖和凝为薛氏故物归居正耳唐太宗雅不喜子敬书故时人以他名名之以应募所谓绍之书曰乃于耳字不刮去及不次献之顿首字犹在一分许可识大中所跋既不能辨复为不鉴之人所収遂使至宝永失其真殊可痛也【与书史稍异】
　　王献之送梨帖有黎氏印连栁公权跋羲之言叙帖两行有贞观半印徐僧权字在左藏库副使刘季孙处据栁公权跋于唐太宗书前杂出献之书乃将其父书却粘于献之帖后云又一帖栁误以父为子矣况不知书者乎
　　逸少来戏帖麻纸上六朝人所临写旁注小真字数枚复以雌黄覆之在苏州故相丁谓孙景处后以一万质于郓州梁子志处故相梁适孙也又有唐双钩橅帖亦在丁景处某皆有题跋
　　黄素黄庭经是铦锋笔行书恐非右军殆六朝人所作界行有钟绍京书印卷末真冩胎仙二字用陈氏图书又有钱氏忠孝之家印纸跋云山隂道士刘君以羣鵞献右军乞书黄庭经此是也逸少真书此经与乐毅论太史箴告誓文累表也兰亭洛神赋皆行书其他并草书也草十行敌行书一字行书十行敌真书一字耳又续题云此乃明州刺史李振景福中罢任过浚郊遗光禄朱卿名友文即梁祖之子后封博王王薨予获于旧邸时贞明庚辰秋也晋都梁苑因重背之中书舍人陶谷记是日降麻以京兆安彦威兼副都统米某跋云印小字乃唐越公钟绍京印也此书在李太师第固是甲观
　　兰亭燕集序唐粉蜡纸双钩摹本在苏激处精神笔力毫髪毕备下真迹一等此几冯承素辈搨赐大臣者舜钦父集贤校理耆购于蜀僧元霭某与激友善每过公必一出遂亲为背饰
　　皇象急就章唐橅竒絶在故相张公齐贤孙名直清字汝钦处今为楚州山阳主簿
　　智永真草书归田赋【见智永本赋外录】
　　智永千文唐粉蜡纸搨书有古跋云契濶艰难不敢失坠信好事也在前国子监直讲杨褒处得于外舅王安国某元丰五年过金陵见之内二真字双钩填者然人犹未信为搨焉
　　又智永千文楮纸书唐人临写在宣徳郎陈幵处恭公侄作梵夹册虽非真迹秀润圆活逼真今已罕得某尝三阅
　　智永千文半巻黄麻纸唐人临书在刑部尚书丹阳苏颂处
　　辩才弟子草书千文黄麻纸在龙图阁直学士吴郡滕元发处滕以为智永书某阅其前空两才字全不书固以疑之复空永字遂定为辩才弟子所书故特阙其祖师二名耳
　　唐率更令欧阳询书衞灵公天寒凿池帖真迹麻纸在魏泰处
　　信本书荀氏汉书节楮册小楷在潭州南楚门胡氏淳处又书道林之寺碑在潭州道林寺笔力险劲勾勒而成有刻板本又江南庐山多裴休题字塔诸额虽乏笔力皆种种可爱
　　欧阳询碧牋四圣草帖仝后虞帖在张汝钦处
　　秘书少监虞世南书汝南公主墓志真迹
　　虞永兴积时帖古双钩摹本在承议郎洛阳李熈处翰林学士维之孙夹缝有储氏印某借橅石
　　伯施枕卧帖双钩唐模本在朝奉大夫钱唐闗杞处上有储氏图书古印闗尝谓某曰昔越州一寺脩佛殿于梁栋内龛藏一函古橅数十本所可记者王右军十七帖世南枕卧帖十鬭九帖褚遂良奉书寜帖上皆有储氏图书字印致功精絶毫髪干浓毕备闗与僧善购得枕卧十鬭九书宁三帖
　　中书令褚遂良书枯木赋唐粉蜡纸搨书也在承议郎合肥魏伦处収以为真迹魏氏刻石某官杭过润借观于甘露寺
　　孙过庭草书千文真迹黄麻纸书钤缝有梁秀収阅字印王氏图书随圏四转其异制也在王诜处
　　李邕多热要葛粉帖真迹白麻纸上有唐氏杂迹字印陈氏图书字印勾徳元图书记字印紫微舍人石扬休物故今在其孙前宿州支使彞庚处
　　李北海四帖内一幅碧牋有唐氏杂迹勾徳元印记陈氏图书与石庚所藏多热帖同在章子厚家
　　唐礼部尚书沈传师书道林诗在潭州道林寺四絶堂以杉板薄畧布粉不盖纹故嵗久不脱裴休书杜甫诗只存一甫字某尝为杜板行次纪其事沈牌某官潭借留书斋半嵗搨得其石本为橅石僧希白务于劲快多改落笔端直无复缥缈萦囘飞动之势
　　率府长史张旭四帖真迹在杭州陆氏大姓也旧有五帖第一秋深第二前发第三汝官第四昨日第五承须今所存四帖汝官后有一古印文记不可辨昨日承须二帖襞纸也陆氏子素从奉议郎闗景仁学闗因借橅三大帖余丱见石本于镇戎军及冠官桂林朝奉大夫闗杞为使者语及始知石在闗氏二十五官潭杞通判邠州以石本见寄三十五官杭而景仁为钱唐令陆氏子登进士第者来谒与闗谢而阅之既见真迹独秋深一帖话之良久颦蹙而言嘉祐中太守沈文通借观拆留不还自此不复借出遣工橅得之即归诘遘弟遫时为郡从事乃言在其侄延嗣处今归余家
　　张长史季眀贺八清鉴等帖真迹楮纸上笔法劲古不类他书世间季明第一书也在承议郎苏液处世多石刻
　　伯高虎儿等三帖真迹在王晋卿第
　　太师颜鲁公书岭南刺史绫告真迹在朝奉郎临江许彦先处
　　真卿与李大夫奏事张溆二帖在张汝钦处
　　颜书送辛子序真迹楮纸上在宝文阁学士谢景温处前后为好事者以笔描二大印其文乱仍书字其中不合缝鉴非笔甚累墨宝某佐宝文于潭屡经赏阅颜尚书顿首夫人真迹楮纸破烂过半在驸马都尉王晋卿家
　　与郭定襄争坐位第一帖真迹用先丰县先天广徳中牒起草秃笔字字意相连属飞动诡形异状得于意外也世之颜行第一书也缝有颜氏守一图书字印在宣教郎安师文处长安大姓也为解盐池勾当官携入京欲背予得见之安自云季明文鹿脯帖在其家
　　祭叔濠州使君文真迹楮纸多改抹安氏携至京颜平原乞米帖真迹楮纸上在朝请郎苏澥处度支郎中舜元子也得于闗中安氏士人多有临搨本此卷古玉轴缝有舜元字印范仲淹而下题跋某尝十余阅清臣踈拙帖麻纸书真字清劲秀发亦与李大夫同时颜责峡州别驾此颜第一帖也
　　唐彭王傅徐浩书张九龄司徒告真迹在其孙曲江人岭南县令张仲容处某官于桂林借留半月仍以覆裹欲为重背仲惜其印缝古纸不许九龄神道碑亦浩书张凝式书三帖在张汝钦处
　　陈贤草书六七帖字竒逸难辨如日本书上亦有唐氏杂迹印在驸马都尉李公炤家
　　韩择木八分真迹楮纸上在丁景处第二行书官位以大字改为中字
　　懐素书任华草书歌真迹绢书两幅字法清逸歌辞竒伟在驸马都尉王晋卿第尚方有三幅乃其后幅适完尝请出第观复归尚方
　　懐素诗一首真迹绢书亦在王晋卿第
　　懐素千文真迹在苏液处沈遘刻板本是也
　　懐素自序在湖北运判承议郎苏泌处前一帖破不存其父舜钦补之
　　懐素草书祝融高座帖在王洙参政家
　　又三帖绢帖云贫道胸中如刀刺第二帖见颜公第三帖律公发懐素不与世之第一帖也在安氏又书三幅在故相张公齐贤孙汝钦处
　　唐僧高闲草书千文楮纸上在承议郎李熈处
　　右目覩
　　王右军书家谱在山隂县王氏家越州教授王涣之以书抵某具言有此书
　　逸少玉润帖苏州教授闾丘吁云在承议郎建安王实处有古跋令装书人背久不还及翦却半跋皆唐名公也付理不可得匠人愿赔四十千即知其窃真得金已多
　　中书令王献之已复此节帖在朝请大夫新昌石元之家闗景仁屡见之尝橅石某见两本精妙
　　王子敬帖宣义王硕云其父所収未得将出
　　兰亭橅本正议大夫章惇跋苏激所収兰亭云此与吾家所収同
　　洪元眘集右军越州两碑真迹在越州僧正子文处尝通许借未果
　　晋葛飞白天台字见石本真迹闻在台州
　　晋王浑真草帖晋张翼帖宋阮硏帖宋萧思话表连文帝批荅在驸马都尉李玮处某并见石本后见李云在高桥杨氏未获见
　　晋羊欣宋翼二帖并褚遂良摹兰亭见中书舍人苏轼云在故相王随之孙景昌处橅石在湖州墨妙亭屡见石本今在沈存中括家
　　老子西升经褚遂良书阎立本画在观文殿学士洛阳冯经处
　　褚河南书黄庭经闻緑绫所书丁谓孙倩处质在无锡民家为邑官借出
　　褚临王右军二帖在钱唐唐坰处自云未肯轻出登善奉书宁帖在闗杞处某见石本
　　虞世南书经在越州上虞
　　伯施书汝南公主铭起草在通直郎洛阳王防处见橅本云真迹在洛阳好事家有古跋
　　欧阳询鄱阳帖真迹在唐坰处橅石在灵隐寺
　　信本二帖在朝议大夫晁端彦处其本与苏州进士周沔同
　　欧阳率更四帖真迹在洛阳人家
　　东宫长史陆柬之书十八学士賛西京留台王瓘云在舍弟珪处
　　张长史全本千文见临淮令曾孝蕴云在京师谢氏亦宝文公远族也
　　伯高千文三帖在唐坰处模石为洛阳李师中
　　颜鲁公书韵海闻大书朱字鲁公书小字他人作苏驹云在其父刑部尚书处
　　真卿寒食帖绫书在中书钱勰处世多石本
　　清臣书一轴五幅见湖州廵检供奉官石裔驸马之孙云在其兄处
　　栁公权紫丝靸兰亭诗二帖待制王广渊橅石跋云龙图大谏李公帅府暇日出书请橅石李师中也洛阳人栁诚悬书栁尊师墓志真迹在钱唐唐坰处
　　懐素自序在朝奉郎苏液处杭州沈氏尝刻板本泌激皆舜钦之子苏氏自参知政事易简之子耆耆子舜钦钦之子激四世好事有精鉴亦张彦远之比已上三事并激云见之
　　素师书萧常侍日下三帖在晁端处
　　高闲书令狐楚诗真迹在户部尚书康季常家某见石本在湖州
　　右的闻
　　元祐丙寅八月九日米芾元章譔
　　存覆承须宝章待访录驰上此海岳遗迹幸秘之不宣存和南子昻承防相公【行书】
　　倪赞
　　秘阁宝章待访录大米小楷真迹秀润圆劲固足压倒苏黄尤是用笔妙处极得右军乐毅论法平原陆完僭评善书者必能深辩丁丑九日燕市重装谨题【八分书】
　　海岳小楷世所罕覩此宝章待访录全出泰和家法时杂欧褚笔仗定为盛年真迹无疑张奉米礼部小楷宝章待访录赵承防倪高士故物也近幸拜观于陆氏乃述赞以志之嘉靖甲子茂苑文嘉右军楷法首推黄庭宝章待访异世同神字字注目画画抽心谁其似之美玉精金
　　米南宫自叙
　　学书贵弄翰谓把笔轻自然手心虚振迅天真出于意外所以古人书各各不同若一一相似则奴书也其次要得笔谓筋骨皮肉脂泽风神皆全犹一佳士也又笔笔不同三字三画异形作意重轻不同出于天真自然神异又书非以使毫使毫行墨而已其浑然天成如莼丝是也故得笔则虽细为髭髪亦圜不得虽麄如椽亦褊此虽心得亦可学入学之理先写壁作字必悬手以锋扺壁久之必自得趣也余初学颜七八嵗作字至大一幅冩简不成后见栁而慕紧结乃学栁【金刚经】久之知出于欧乃学欧久之如印板排笇乃慕褚而学最久又慕段季展转折肥美八面皆全久之觉段全绎兰亭遂并看法帖入晋魏平淡弃钟左而师师宜官【刘寛碑是也】篆便爱诅楚石鼔文又悟竹简以竹聿行漆而鼎铭妙古先焉其书壁以沈传师为主小字大不取也大不取也右载韩侂胄羣玉堂帖万厯丙辰仲春十日长洲后学杜大绶书附宝章待访录真迹卷后
　　米元章楷法原从欧褚顔栁来蚤嵗正书宝章待访录藁宋末藏释存此山处珍异不在辨才老禊序下皇元有国时转入子昻元镇两名家今孟頫印记暨存手简懒瓒题名前后灿然溢目而不别作跋者盖其慎也或疑是录行笔结字极其沈着痛快颇乏嫌媚姿态殆秦观薛绍彭辈见元章论着可喜手录副本以传故行间字体多伪谬亦一证云丑按元章诞生皇祐辛卯是録脱稿实以元祐丙寅比时才年三十有六正其追想欧栁之日旹露褚颜遗法固宜小楷精谨防画畧无欹侧赵倪诸公购而藏之真具眼哉忆数年前曾见元章奉勅临黄庭经袖卷系宋秘府名迹笔意与是录正同世谓元章无楷法者误矣至于简字作简帖字作怗自是古文通用如王逸少书中淡闷干呕之例未足为元章病也私心向往有年百计购得于陈湖陆氏聊志其槩以当附骥云尔万厯乙卯初月八日吴郡后学张丑青甫记
　　海岳翁小册宝章待访录笔圜团扇西园雅集叙笔媚虽真行异体各自到也皮相者至谓宝章录法度森严似不出翁之手何异宋人评张旭遗迹信千字而疑郎官石柱记是徒闻骐骥千里而未尝知服襄之在法驾也噫张丑又跋
　　米南宫宝章帖装成志喜一絶
　　南宫楷法本唐人只字堪为席上珍展阅宝章千丈锦流传万古韵常新丑
　　王子才英孙号脩竹家藏【见周公谨云烟过眼录】
　　雪窦和尚亲书诗一卷【后有浮休居士米襄阳诸跋】　米老自作自书上清储祥宫碑【川纸上大书极佳】
　　弁阳老人云余家亦有米老自画自书天衣禅师第二碑序画絶妙为徳生豪夺去甚惜之
　　乔达之篑成号中山家藏
　　智永真草千文【一本徽宗题有政和宣和印一本永兴军节度使印韩侂胄印】　顔鲁公马病帖【高宗题签】　李伯时女孝经【伯时自书惜不全】
　　焦达卿敏中家藏
　　王逸少十七帖【真迹五纸】　不出户帖　唐孙过庭书谱【真迹上下全徽宗渗金御题有政和宣和印】
　　张受益谦号古斋家藏
　　李西台书新竹诗【后有苏子美跋是贾秋壑故物】　米元章帖十二册【各以其类为册如手简家书诗文各分类内有与友仁者有与寅哥者所谓虎儿是也花押乃两様是韩侂胄故物有阅古珍玩大印其后归史卫王府】
　　王子庆家藏
　　五字不损本兰亭【墨花满而后一行空处有李秀岩跋梦鸥堂二跋跋上有白石生四屧之印又有鹰扬周郊仪鳯虞庭印甚竒及防稽内史等三古印】
　　云烟过眼录云原系堂后官卢宗迈家物后归碑驿童道人姜尧章自童处得之继归萧千岩之侄况介文最后为赵子固所得喜甚乗舟夜归至湖中弁山舟覆幸值浅港行李俱渰子固独持此卷立浅水中示从者曰兰亭已在其他不足忧矣其跋语亦详载且题八字于巻首曰性命可轻至宝是保嗣归贾氏悦生堂至王子庆处转属李叔固家其子仲庸垂世又属之他人弁阳老人识
　　赵太祖御批三巻　真宗御书封泰山禁音乐批　仁宗飞白便面六枚　哲宗御书便面【掬水月在手二句有御押】英宗旧名宗实监押侍禁私书及齿药方云生干地黄细辛白芷蛀皂角各一两去黑皮并子入藏瓶均用黄泥固济用炭火五六觔煅令炭尽入白僵蚕一分甘草二钱并为细末早晩揩齿坚固治衂血等症
　　李西台古篆并行书风后庙碑【印文此一进士】　钦宗征兵御书【围城日绢上蜡丸】　高宗御书损斋二字并御制损斋记【左仆射沈谈已下聫名书后】
　　张与可斯立号绣江家藏
　　陶隐居小字黄庭外景经　张旭草书真迹【六一翁跋】　杨凝式千文　元微之转官诰
　　王介石虎臣家藏
　　晋陶景书板帖【见东观余论】　唐刘良騵告及江南周宗卿诏【用书诏之印咸通中】　吴通微书莾赞告【书体佳甚米老自跋】　宋太宗御书十余卷【上用内合同印】　太宗尹京时禁打捕榜【后有御押及行移开封府印】　真宗数纸【其后臣僚奏状既无衘位只押而不书名】　徽宗数幅【皆处分中省进呈短奏皆亲书照已画防】　钦宗御批【示付程振用御前之宝】　李建中书絶句【莺已无声花已老谁知三月尽头时】　东坡书蔡君谟二小诗又杭妓周韶诗
　　郝清浦清臣家藏
　　萧子云出师颂真迹　唐模禊帖　孙过庭草书千文【五色纸上其缝内各有珍字印或谓唐太宗或谓宋太宗印中唐文舘印】　张旭秋深不审帖【上双龙印前后宣和政和印】
　　张家藏
　　御府兰亭类考十册【凡百余种】　高宗十七帖【内临八帖后有跋】鲜于伯机枢家藏
　　晋武帝真迹【冇唐人跋宣和御府物】　王右军与桓温荐谢真迹【用茧纸书字轻清不类逸少后有驸马蔡璀跋为杨和王故物牡丹锦标首俨然着色画盖宣和法锦也】索靖月仪帖短卷【详见索靖书考】　沈传师书【详见传师书考】　吴
　　彩鸾书切韵一本【详见彩鸾书考】　文思博要帝王一部【唐类书也所引蓟子慎子尸子敏皆古书也天宝十年十二月楷书臣胡山甫书字极遒丽至唐大中年间方自舘中杂书拣出是时止存一巻后有史舘山甫印用麻纸列舘中典掌之人及三校姓名贉巻皆绍圣间人题跋其后如张元长周美成晁説之薛绍彭及诸人在内按文思博要一千三百卷太宗贞观年间诏左仆射高士廉特进魏征等十四人取歴代载籍抚其精义至十年书成】　东坡书词【一云东武城南连隄就郏湛初溢今刊本作涟漪初溢非也】　杂帖一册【内有刘泾墨迹印文曰刘巨济符符字甚新】孔子庙堂碑【京兆府本无裂又饶州锦江书院本】　太平州重刻本瘗
　　鹤铭
　　郭祐之天锡号北山家藏
　　晋右军得告帖　又快雪时晴帖【皆真迹有米老跋遂以名斋且刻石叶森曽见此二帖神韵精彩】　梁人临【阙】告等五幅　唐徐浩宝林寺诗真迹　唐模兰亭又千文【李山房故物有米老印又有李常择长印南唐椒阁锦标首】　一帖云近有佳防率以故不得往岂食料禁不批放耶呵呵　又一帖云花四枝谩送余春尚可赏否戴花人安否【前辈风流可想也】　米帖一云胡不入城单外恐不堪久【单外二字甚新】
　　天台谢奕脩养浩斋家藏
　　陶隐居小楷大洞真经隐诀【后有林希父子题】　虞永兴头帖【有机暇清赏文洽公言珍玩簑笠轩印亦有绍兴印】　颜鲁公鹿脯帖　乞米帖【倩仲跋】　唐良騵元陵挽郎诰贞元八年三月廿四日三省长官董晋领吏部选杜黄裳右丞赵景郎中韦夏卿　唐陈尚庭县尉告天宝三载丞相李林甫韦陟景融【又称陈尚庭四十三载改年为载而人岁亦然可怪也告身乃用罗纹纸殊不可晓后有向若冰跋】杨少师手帖　周越书剑器行　吴越王判状二竝赞宁状忠懿王书判字一花押　吴越承防【大畧如诰勅后书天下兵马元帅尚父吴越王衘】　李西台诗　苏沧浪草书　蔡君谟朱书青纸上大字　苏长公书绣观音赞　又醉草温公帖　东坡救月帖并赞【毕良史印小米攻媿斋跋】　苏氏谱系帖【自源明坡颍而下凡五世世各十余帖为六巨帙生平所睹苏帖未有如是之多也】　秦少游数帖李伯时九歌【曹伟吴傅朋跋】　王晋卿八帖【皆与亲贤宅诸王书内有送酒】
　　【一帖云瀑酿四器纳上以酒称酿可谓好竒】　米南宫小楷三帖又十帖瑚等帖元章书楷书法并青山白云老米辨印帖三十八代天师张广微与材家藏
　　绛帖【第九巻大令书第四行内面字右邉转笔全不成字正在石破处隐然可见今乃无其面字下一字与第五行弟七字亦不同又第七行第一字旧本行书正字今本乃草书心字笔法且俗以此推之今之所见多非旧本】江南李后主常诏徐铉以所藏前代墨迹古今法帖入石名升元帖然则在淳化之前当为帖之祖【褚伯秀】禊序有大业间石本其后有隋诸臣衘位【龚圣予】总管大中滦阳赵伯昻仁举藏【见逢泽汤允谟仲谋云烟过眼续录】
　　王右军屏风帖【硬黄纸书徽宗泥金题签首尾天水宣政内府图书等印并全】　又司州帖【古黄纸书章宗泥金题签明昌七印全】
　　杨元诚家藏
　　唐王建宫体小书宫词【一百二十首极其婉转妖丽今人罕能及后有钱肃王印】押龙【盖宣和内物也其字皆章草】
　　余家旧藏
　　司马文正公手录富郑公使北日抄一巻【其长五六丈字画虽若古拙而首尾端书如一岂像其生平行止耶史称公之至诚可以动天地此巻见之丞相益国公周必大子充为之跋贾师宪物也】
　　明金阊城西张氏家藏【见都敬寓意编】
　　钟元常荐季直表【上有昼锦堂米芾贾似道等印元人跋云是宋僧存此山物】　薛绍彭四帖【张伯雨藏赵松雪金荪壁跋后归倪云林今在石田翁家李少卿近跋钟书定为真迹予不敢以为然也】
　　宜兴尹氏家藏
　　褚模禊帖【中缝折处钤墨寳小印后苏易简题有若象夫子一首后范文正蔡君谟裴煜冯当世跋富郑公梅都官吕汲公苏氏兄弟米海岳诸公题名小米鉴定此卷后归陈祭酒缉熙燬于火观此则前开皇兰亭苏跋伪矣】
　　朱性父家藏
　　米临黄庭经【今归石田翁】　虞丞相允文手帖【今归黄应龙】　虞文靖公楷书金刚经一卷
　　李少卿贞伯家藏
　　懐素酒狂帖【后有杨凝式鉴定王晋卿跋山谷题名是光福士人家物非真迹】　山谷草书一卷【后有黄真字跋纸墨如新为黄书之最少卿尝奉使湖湘道过江西于石亭寺僧处得之】宁波谢氏家藏
　　文丞相书其远祖敬斋先生论苏章事并丞相跋【字约千余行草称后学文天祥书无印章王伯厚题语】
　　马主事抑之家藏
　　颜鲁公争坐位帖【上有贾似道印为元人袁文清公物按米氏书史云争坐位帖在颜最为杰思年少时临一本不复记知所在后二十年谢景温尹京云大豪郭氏分内一房欲此帖至折八百千众乃许取视之缝有元章戏笔字印中间笔气甚有如予书者面谕之乃云家世収久不以公言为然观袁跋及书史此帖岂真是耶袁跋已载米临颜争坐位帖下不录】　山谷书隂真君诗一卷【原跋已载山谷集内不录】
　　南京梁中书家藏
　　陆宣公书陆士衡文赋【小字章草】　东坡谢陈后山惠巾诗【上有大方印曰赵郡苏氏江隂薛尧卿藏】　陆放翁大行书诗一卷【字画遒劲山隂杜思永跋】
　　昆山项方伯家藏
　　朱文公李泰发二帖【泰发名光宋参知政事卒諡庄简后人防其帖见有光字遂以为司马笔可发一笑】
　　常熟刘以则家藏
　　张长史宛陵帖【李西台苏才翁跋江隂卞氏物非真】　米老作朱乐圃墓表一巻【亦非真】　元李雪庵绢书唐絶四轴【真字大可数寸学颜鲁公】海盐张黄门静之家藏
　　颜鲁公祭侄文【杲卿子】　宋人双钩唐模兰亭【汉中赵氏诸印】袁戒卿家藏
　　张伯雨自书诗五十五首一册跋一册【杨廉夫而下共五十五人】顾少参家藏
　　懐素草书千文一册【少参得之河南民家】
　　辽东萧黄门文明家藏
　　宋钱文僖邹忠公任伯雨而下二十一帖
　　松江曹泾杨氏家藏
　　蔡苏黄米真迹一卷　陆放翁自书诗一巻　金王华书絶句诗七首【大字行卢廷壁物】
　　宜兴徐阁老家藏
　　东坡小楷乞居常州奏状【谢采伯跋】
　　苏郡王氏家藏
　　五代杨凝式书神仙起居法【草字真迹小米鉴定上有永兴军节度使印及贾丞相悦生堂图书】
　　范氏家藏
　　范文正公书伯夷颂【黄绢小楷宋元名人题识甚多世谓首阳之节韩子之文与文正之书同为三絶范氏子孙尝模以刻石真迹今藏义庄】
　　姚氏家藏
　　欧阳公寄苏子美诗真迹【姚少师尝为僧洪武中住北平庆夀寺得此帖于戍家自有跋今藏于其孙廷用】
　　侍郎吴公原博家藏
　　唐林藻深慰帖【宋秘府物】
　　佥宪刘公廷美家藏
　　宋黄岩叟李乐庵梁克家赵令畤范石湖李泰发诸名贤手帖共一册
　　相城沈啓南家藏
　　苏沧浪蔡端明苏文忠文定黄文节米海岳诸贤遗墨共一册　王文正秦淮海米襄阳楼攻媿杨慈湖诸贤手帖一卷　林和靖与僧二帖　蔡端明自书絶句诗蔡苏黄米真迹一卷　苏子瞻前后赤壁赋【李龙眠作图】
　　【字书旁注云是海岳笔共八节唯前赋不完】　山谷大字马伏波诗一卷【谷自有跋】　山谷书老杜律诗二首【亦大真字】　米元章自书词一巻　李忠定张忠献赵忠简吕忠穆李庄简五公手札一巻　张忠献父子与虞丞相劄子　邓侍郎程雪楼徐子方虞疎斋诸公诗迹
　　吴江史明古家藏
　　唐赵模集晋字千文　褚河南书文皇哀册文【硬黄纸米友仁鉴定】　欧阳率更梦奠帖【行书疑是临本元郭畀天锡藏后入杨东里家郭杨皆有跋】颜鲁公与刘中使帖【凡四十一字行书元王芝张晏政白湛渊鲜于枢田师孟诸跋】
　　【为嘉兴故物】　蔡端明八帖【洪兴祖范大年跋胡珵等题名】　宋贤诸帖一巻【李西台周益公胡邦衡文文山而下凡九十八人】　王佚老二帖【大字行】　朱文公与六十郎帖【行书贡尚书杨鉄崖跋】　宋孝宗赐虞丞相手诏　赵子固书梅竹诗三首【赵子真叶士则董楷跋】　元张师道书木兰花慢词一巻【后元人题识】　子昻临大令帖并自书诗一巻　松雪书归去来辞一巻　鲜于伯机自书诗文一卷【小楷有邓文肃龚子敬跋】　周伯温书四体千文一巻【前画伯温小像门人蒋冕侍立旁有自赞盖周公书以贻冕者冕苏郡人亦精篆书】
　　明古复有薛尚功摹钟鼎款识真迹二十巻后题云嘉熙三年冬十有一月望后十一日外孙朝请郎新知临江军事杨伯岳拜观于廿四叔外翁书室后二十年弁阳周宻得之外舅沐斋书房赵孟頫鉴定巴延布哈周伯琦题名张伯雨柯九思跋此帖旧为吾乡沈雄仲藏雄仲名洪元巨室号万三之后善草隷书老而贫故史氏得之成化戊申予馆授史氏九月其家火作书画多付煨烬唯此帖及欧禇赵模书数卷独存岂竒宝神固卫之耶南濠都穆识
　　昆山黄应龙家藏
　　吴傅朋游丝书　宋高宗赐岳武穆手诏　金显宗雨竹【上有张畴斋跋】
　　嘉兴王廷槐家藏【都敬记】
　　张长史春草帖【白麻纸真迹入宋秘书题名跋甚多】　颜鲁公祭侄文【杲卿子在海盐张黄门静之处】
　　梁溪华氏真赏斋法书【文太史征仲叙名】
　　钟太傅荐季直表【贞观珍秘】　王右军袁生帖【祐陵题】　谢灵运书古诗帖　虞永兴汝南公主墓铭起草　王方庆通天进帖【上有建隆史舘印】　颜鲁公朱巨川诰【宣和谱藏】　真卿与刘中使帖【一曰嬴州帖】　徐季海绢上楷书道经　蔡君谟手牍　黄山谷真行刘賔客经伏波神祠诗冬日二士两柬　草书诸上座帖　太白忆旧逰诗　高宗黄素黄庭经　岳鹏举与奉使郎中劄子　赵承防临鵞羣帖【有邓善之贡仲章龚子敬等跋】　临大令洛神赋【有虞伯生李鸣鳯袁仲长栁道传等跋】　虞雍公蚊赋【邵庵行书】　金石有周穆王坛山古刻蔡中郎石经残本夏承娄夀汉碑乐毅东方晋刻定武兰亭帖【赋云小楷诸帖则乐毅绅刻之真朔赞初镌之胜黄庭遗字之精洛神全赋之夐与夫虞之破邪欧之白鹿心经褚之隂符度人栁之尊胜清浄又云烂真之丹识以乐毅论有青箬笠緑蓑衣印为张志和也】淳化祖刻【赋云廷珪墨色之古银锭枣木之纹坡老硃书之辨赵公姓印之文又有太清所搨】丰道生真赏斋赋中云暨乎刘氏史通玉台新咏【上有建业文房之印】则南唐之初梓也聂宗义三礼图俞言等五经图説乃北宋之精帙也荀悦前汉纪袁宏后汉纪【绍兴间刻本汝隂王铚序】嘉史久遗许嵩建康录陆游南唐书载纪攸罕宋批五礼五采如新古注九经【俞石渭藏守溪跋】南廱多阙苏子容仪像法要亟称于诸子张彦远名画记鉴収于子昻相台岳氏左传建安黄善夫史记六臣注文选郭知达集注杜工部诗【共九家曾噩校】曾南丰序次李翰林集【三十巻】五百家注韩栁文【在朱子前斋中诸书文选韩栁尤精】刘賔客集【共四十卷内外集十巻】白氏长庆集【七十一卷】欧阳家藏集【删繁补缺八十卷最为真完】三苏全集王临川集【世所传止一百巻唯此本一百六十巻】管子韩非三国志【大字本淳熙乙巳刋于潼州转运司公帑】鲍参军集【十巻】花间集【纸墨精好】云溪友议【十二巻范摅】诗话总【一百卷阮阅编】经鉏堂杂志【八巻灵川倪思】金石畧【郑樵着笪氏藏】宝晋山林拾遗【八巻孙米宪刻】东观余论【楼进等跋宋刻初印纸墨独精巻帙甚备世所罕见】唐名画录【朱景】五代名画补【刘道醇纂】宋名画评兰亭攷【十二巻桑世昌集】皆传自宋元远有端绪若斋中紫桑小几宝晋旧物下有芾字押白金羊鼎乃商时诸侯所用之器子石硏色紫如嫩肝一眼径寸余有黄晕浅深八重间以白质青花防传叶三藏自西域归过峨睂宝见溪见两石子鬭揽得其一以为砚常有五色光又古玉小熊长不及寸腹下篆刻文曰能使人不衰细如粒米古玉印章有东汉阳彪文先四代相印朱文虎钮雕刻精工神韵生动旁皆碾花又一印曰三槐之裔通身古卧蚕朱文螭钮刻深而竒温润无比高宗吴后二印贤志堂印白文螭钮贤志主人覆斗卧蚕俱精絶其白玉螭钮三印改刻瓢印曰真赏方印曰华夏一曰真赏斋印扁则李西涯八分书以米元章有平生真赏印也　嘉靖二十八年南禺外史丰人叔为叙赋分宜严氏书品挂轴目【嘉靖四十四年籍】
　　张长史草书　俞紫芝墨迹　晦翁墨妙　宋局画夀字　赵子昻真迹诗字六轴　元刻丝早朝诗四轴织字昼锦堂一轴　本朝名笔大学总章四轴　草书四轴　宪宗御制判字一轴　金山农书归去来辞徐霖昼锦堂记　归去来辞　四景诗八轴　李东阳诗　杨譓隷字　胡恭草书　徐承祖字二轴　马一龙草书三轴　陈道复草书四轴　王谷祥文武成功诗一轴　石刻东林寺诗　福夀康宁字百福字各一轴
　　严氏书品手巻目
　　定武兰亭一卷　唐宋墨迹一卷　蔡君谟茶录　四大家书二卷　陈氏家教一卷　文赋墨迹二巻　元名人游仙诗卷　俞紫芝读书谱　冯海粟一卷　赵子昻书常清净经一卷　赵仲穆古篆千文一巻　本朝宣庙御书石刻一卷　沈度书圣学传心一卷　宋仲温书陶诗　徐子仁赤壁赋　乔白岩诗草　沈周昌黎记一卷　李西涯真草墨迹五卷　祝枝山文赋草圣二卷　郑元吉书游仙诗一巻　古今墨妙　名贤翰墨各一卷
　　严氏书品册叶目
　　钟鼎临本四册　松雪真迹四册　锦囊佳制　张即之墨妙　虞世南墨迹　懐素帖　静林书谱　宣和御书　翰墨清趣　吴下草圣　拙政园十二篇　其石刻法帖共三百五十八诰勅及钦赐诗赋外圣谕至二千八百七十八道累朝实录八部计五百七本手抄宋元书籍二千六百十三本没入大内一应经史子籍等书计五千八百五十二部套发各儒学贮収一应道佛各经诀计九百一十四部套发各寺观供诵而所籍锭金条金饼金叶金沙金碎金及金器金饰共三万四千五百余两内首饰之奇者有大珠猫睛天上长庚人间夀域二副净银及银器银饰共二百二万七千二百余两玉器计千件最古者有汉始建国元年注水玉匜晋永和镇宅世寳紫玉杯盘玉带计二百余条犀象瑇瑁诸香带称是金镶牙筯二千余双珠宝琥珀共重五百七十余两珍奇器玩共三千六百五十余件内有嵌宝金象驼水晶灯二架上具寳盖珍珠络索柴窑计二十四件外有瑚树六十株金镶龙卵瓮五个古刺水蔷薇露十三礶空青五枚硃砂计六百四十余觔沈檀竒南计五千余觔织金妆花段绢绫绸纱罗绒葛琐袱蕉布共一万四千三百三十余疋男女衣服及貂裘袄共一千三百余件内宋锦二百余疋弓鞋之珍丽者至一千八百双金银铰川扇墩扇襄扇倭扇扇戈折扇玳牙诸香扇共一万七千六百余柄名琴共五十四张有清流春雪寒玉激玉响泉冰泉秋月垂月霜钟秋风调古一天秋万壑松雪下钟秋涧泉玉琮琤玉壶冰清庙之音咸通之宝鸣雷震殿九霄鸣佩月下冰玉万壑松声流水高山苍龙喷玉寒江落鴈及鎏金古铜琴大理石琴余尽防纹金徽水晶玉轸足古砚除端溪龙尾外有汉未央宫砚铜雀台砚唐天防府制砚贞观上苑砚宣和殿砚苏东坡天成砚玻瓈石二面砚昆璧砚白玉砚都丞文具六副内佳玩不可枚举古铜鼎彝樽壶之类计一千一百二十七件而宝翰楼之象簟金丝幛百禄堂之随间大红毯与宴处之肉双陆香唾壶银美人溺器不列也画品亦甚侈乃墨迹法帖仅此足征严氏之好尚矣
　　王弇州尔雅楼藏法书【跋载四部稿并续稿中】
　　魏钟太傅荐季直表　晋王右军三帖【大热此月淡闷干呕】　逸少鹘不佳帖【鹘是其诸孙小字】　王大令送梨帖【有栁诚悬文与可跋】隋贤书出师颂【史孝山古章草法】　虞永兴汝南公主墓铭藁唐文皇哀册褚河南书又临兰亭叙真迹【在黄绢上】　顔
　　文忠公送裴将军诗　书吴兴竹山潘氏堂聫句　栁诚悬书兰亭诗文　懐素千文　宗室家藏本杂古墨迹【右军帖智永劄褚河南断简眉山第二劄襄阳诸诗元诸名家书】　六大家十二帖【顔真卿帖蔡忠惠安乐扶防二帖黄文节眉州毕大事二帖苏文忠送梅花帖米襄阳令名帖薛翠微三札赵文敏骑从帖弭节帖合一卷所云竭资力二十年数得数汰不易也】　宋名公二十帖【李学士宗谔送腹兄诗范希文苏眉山牍黄涪翁米南宫诗薛绍彭与赵大年借墨帖沈与求知潭州丐祠韩靳王与司农总领虞允文恢复议学士汪彦章右相叶衡龙图王龄待制蒋灿枢宻王淮大参张刚范文穆成大张状元孝祥楼宣献钥魏秦公了翁张秘阁即之各诗劄】　宋贤遗墨【温公苏文定米父子修撰鲜于枢司谏邹浩参知孝伯王卢溪庭珪胡宗翰汤思退】　范文正公楷书道服赞又题伯彞颂与尹舍人书及忠宣公诰勅【跋者皆名贤大夫三帖为范氏质百金于琅琊数责以原价莫偿竟举而还之】　和靖处士手书七言近体五首【苏题诗如东野不言寒书似留台差少肉】　涑水司马温公宛陵梅都官金陵王荆公副车王都尉墨迹　王司谏告身　苏沧浪真迹　蔡苏黄米赵帖【赵为子昻】　苏文忠公书烟江疉嶂歌　坡书四古体【以有意成风格以无意取姿态或离或合乍少乍老不择纸笔皆能如意】　大舅多买书画奇物札　与蒲传正札　书三絶句　子瞻书洞庭春色中山松醪二赋又书归去来辞　黄山谷杂帖　书墨竹赋　此君轩诗　杂诗二巻　双井伏波神祠诗临本【元美以囊涩不能得托王君载双钩兪仲蔚廓填原本为嘉兴项氏重价购去佳人属沙叱利矣可怜】又书韩昌黎诗真迹　米元章书巻　跋奕棋图　贻坡老竿尺　薛道祖墨迹云顶山诗帖上清达年帖通泉帖兰亭二絶又翠微居士与大年三帖【米老所贻诗云世言米薛或薛米】　羔羊居士书饮中八仙歌【居士姓王名升字逸老在宣和中以草书进御得官】　杂宋元墨迹【蔡忠惠元人跋小米书】　米元晖手书叙语诗六章　宋思陵御书养生论真迹　范文穆吴中田园杂兴卷　张秘阁即之书老柏行又温甫擘窠书　徐内翰小楷莲经【号自信居士】宋元人墨迹【内吕嘉问钱端礼不成字】　米赵四帖【米敷文一纸赵承防三纸】赵吴兴书心经又法华经　文敏公书四十二章经济禅师塔铭又大通阁记　子昻草书千文【折永素】　真书千文又篆书千文　书归去来辞【赵称兰亭能乗退笔之势而用之此书正是退笔疎宻师意不堕贞伯奴书诮】　书洛神赋又归田赋　书枯树赋又秋声赋　行书二赞二图及诗跋　书十五诗【延祐五年书付从子价】　松雪行书唐诗【六观堂藏】　拟古五首十絶句诗画跋　书詹舍人告又于归帖　行书诸尺牍　赵承防与妇魏国管夫人子仲穆总管三札【各寄中峯禅师】　鲜于伯机书千字文　游高亭岩诗记　困学翁诗记真迹　为子去矜书杂诗卷　虞道园赐碑赞【为柯九思】　虞贯二学士真迹【伯生与云石】　柯敬仲古诗十九首　张伯雨书诸公赠言　俞和紫芝临乐毅论　杨銕崖湘竹龙吟老客媍謡　元名人墨迹【赵孟頫鲜于枢邓文原胡长孺戴表元库库虞集揭奚斯顾安吾衍乔篑杜本张伯淳李简张天雨汪泽民台哈布哈郑元祐周伯琦杨维桢倪瓒饶介王陆绪雪庵僧漙光】　明名贤遗墨迹五巻【自宋文宪公濂至徐中行子与共百人手迹】　三吴楷法二十四册【宋仲温至方袍大林金賔妇及石刻七姬瘗志】又三吴楷法十册【第一册陈文东璧沈民则学士沈民望大理所谓云间派也第二册徐元玉临禇周伯器跋钱原溥吴原博蔡九逵三人第三册祝京兆书赋及古近体诗杂诗第四册黄道中字致甫用秃笔作楷而间带行法道中即淳父姬水晚年书益雅致精宻其尊人五岳公第五册文待诏小楷甲子杂稿盖徴仲每新嵗辄书旧诗文一册至老无复遗没后分散诸子矣第六册亦衡山小楷第七册王履吉偕拙政园赋第八册文夀承休承彭孔嘉许元复书第九册为陈道复小楷千文陆子传俞仲蔚书第十册顾徳育牡丹赋周公瑕黄云卿袁鲁望王舜华张伯起书】　三吴墨妙上下卷【自沈学士度弟大理少卿粲至陈方伯鎏手迹又三吴墨妙另一卷】　三吴诸名笔札【原博希哲啓南贞伯道复履约履吉禄之孔嘉陆子渊顾华玉金元玉辈】　吴中诸帖【吴文定公寛祝京兆允明文待诏征明陈太学道复王征士宠】　诸贤杂墨【李文正张东海匏庵石田文祝都南濠为范庵藏与子有云诸事便当如我死一贫正不要人知】　名贤遗墨【自宋文宪公景濂至罗文恭公达夫凡三十六人】　宋太史手书郑濂名解　宋仲珩方希直书　宋克书张长史笔意　仲温急就章又书画帖　沈民望书姜尧章续书谱　凌中丞金刚经临洛神赋　姜太仆立纲书四子全文句读【各有图精甚当是在先朝春宫进讲本】　李贞伯游滁阳山水记又书古选祝希哲音释后　天全翁灵岩胜游卷又聨句诗卷　词卷　李文正陆文裕墨迹又文正公诗翰卷　杂帖【吴文定之眉山沈啓南之豫章祝京兆翩翩时有大令风文待诏韵颇胜王履吉善取态】　沈石田仿双井书【仅得其竦肩寒俭耳不得势也】李范庵书巻　祝京兆六体书又诸体书隷书卷又
　　真行杂诗赋　希哲草书月赋　书太白传又青莲诗杜紫薇诗　书夷坚志　操缟稿一卷　艶诗一卷杂诗三卷　秋兴八首为王明辅题　灌木图歌
　　季静园亭巻　书唐七诗【京兆生平好书晚唐句独此王右丞岑嘉州杜少陵钱左司刘随州诸公七章乃唐人第一才情诗其所作行草则吴下第一风骨书】　书懐知诗【以古体懐逝者以近体懐近者】　枝山为华氐成趣园记　茂苑英华卷【希哲征仲履吉道复四家】　文太史小楷周召二南诗又三诗写金花古局牋　征仲行书诗篇　游白下诗　絶句卷四体千文　欧体千文　苏黄米三体书　赤壁二赋巻【休承补图】　小楷赵飞燕外传　精楷苏鹗杜阳编　书进学解　衡山手札二十八纸　书程乡令遗爱碑墨迹　陆文裕公俨山手札　张东海册　金元玉巻陈复甫手书诗稿　白阳书陶诗又赤壁赋　王履吉诗墨又杂咏巻　书五忆图歌　小楷四六　雅宜书江文通拟古诗　书长恨歌　白雀帖　马太史书东封纪行　徐髯仙墨迹　桑民怿巻　丰存礼手札【病痱颤笔】又病马行　擘窠行草　兪仲蔚书金刚经　黄淳父书田园杂兴卷　古隷风雅【华茂才之方共周茂才之冕书】　古选古隷【长洲陈白阳共玉山程孟孺书】　章藻摹琅琊法书十卷　朝鲜三咨【治嘉靖万厯间所咨】　外国书旅獒卷【为西天女直鞬靼高昌囘囘西番百夷缅甸八百媳妇共九纸多类籀草】　续名贤遗墨【杨提举廉夫王学士达善解舍人祯期刘参政钦谟余太保子俊陈太常鼎彞罗祭酒明仲张修撰亨父萧佥事文明谢文肃鸣治李文安世贤谢文正于乔程侍郎敏政林贞肃待用邵文庄国贤陆太宰全卿顾文僖公廉王文定廷献刘清恵元瑞顾康文九和魏恭简子材夏文愍公谨】　扇巻甲之一【为法书凡十六人徐髯仙子仁李西涯賔之白洛原贞夫朱射陂子价许高阳元复吴匏庵原博顾东桥华玉金赤松元玉唐六如伯虎王前峯防武王防峯履约袁胥台永之马孟河负图吴霁寰峻伯】　扇卷甲之二【祝京兆王雅宜陈道复王子新蔡林屋九逵诸人书】　扇卷甲之三【为文征仲及夀承书】　扇巻甲之四【俞仲蔚周公瑕文休承陈子兼朱子价黄淳父莫云卿王敬美张伯起袁鲁望彭孔嘉程应元各小楷选赋共十五面】扇巻乙之一【王文恪济之周康僖伯明夏文愍公谨袁谷虚补之石田希哲征仲雅宜白阳】扇卷乙之二【高唐王篆书王前峯绳武陈雨泉子兼许元复朱子价马孟河兪仲蔚周公瑕】扇巻乙之三【汤湖州世贤陈布政鎏沙秀才鲁梁礼部孜俞山人允文王山人逢年陈山人】
　　【演王太学穉登文司训嘉】　扇巻乙之四【宗提学臣徐方伯中行张少参九一吴提学国伦吴中丞维岳董宗伯份皇甫佥宪沆兪廉宪宪王太守可大仲舍人春龙张比部烛李茂才言恭周袁州防】扇卷乙之五【少师华亭徐公宋中丞望之曹中丞子诚莫方伯子良张中丞肖府吴大参明卿王大参阳徳张孝廉伯起王太学伯谷欧博士祯伯兪山人仲蔚莫太学云卿魏解元懋防毛山人仲章顾茂才俭徳其人多昭代耆徳清时胜流或擅长城或精临池偶以所得早晚第居是耳非有所短也】　墨刻为淳化阁帖　至道御书法帖十一卷【宋太宗晚年笔】　秘阁续帖【元祐中刻】　大观太清楼帖　绛帖　汝帖　鼎帖临江二王帖　杂二王帖　秘阁续帖　东书堂帖宝贤堂集古法帖　庐山陈甲秀堂帖　真赏斋帖文氏停云馆法帖　小酉馆选帖十卷【王元美家刻】　搨本禹碑【衡麓本长沙本绍兴木本】　石鼔文　秦相峄山碑　西岳华山碑　汉太山孔庙碑　汉张汤隂碑　汉景君铭汉司隷校尉鲁峻碑　汉圉令赵君碑　鲁相晨庙
　　碑【在孔子庙中建宁元年立】　汉隷校官【光和四年溧阳长潘干碑】　蔡中郎九疑碑又夏仲兖碑　后汉桐柏庙碑【分法古雅】　皇象天发碑　吴天玺书【出篆入隷昔诗中国书流让皇象六朝文物重徐陵】　急就章【皇象书】　孔子庙记【魏文帝立碑】　梁鹄书受禅碑【钟繇刻石】　钟太傅贺捷表　戎路表【思陵手搨】　督军劝进碑【亦繇书】　索靖幼安月仪帖　古兰亭帖　赐潘贵妃兰亭卷　真定武兰亭【元陈直斋物】　又肥本兰亭　宋搨褚模禊帖　草书兰亭叙　周邸禊史初搨　宋搨黄庭经【又旧木本】　宋搨乐毅论【二石本外光尧于损斋手搨付石为修内司第一品】　小楷曹娥碑右军笔阵图　周孝侯墓碑　唐本有勅字十七帖宋搨圣教序心经　栖霞寺碑铭【梁江总撰宋沙门懐仁集王书】　绛州夫子庙碑【宋人集右军书】　王大令十三行洛神赋旧搨子敬辞尚书令帖　智永真草千文【宋永兴漕司刻】　瘗鹤铭陶隐居入山帖【晋元时】　茅山许长史碑【隐居书首一行余文为弟】
　　【子书】　青州文佛寺碑【高齐武平四年建】　隋八分书孔庙碑唐文皇屏风铭　宗御书太山铭又篆书孝经　开元帝书凉国公主碑　兖州夫子庙碑【八分书】　秦王告少林寺书　武后书升仙太子碑【笔意软媚】　虞永兴孔子庙堂碑　大唐宗圣观帖【欧阳率更华】　九成宫醴泉铭虞恭公碑　邕禅师碑【化度最少不易得】　皇甫君碑【以上俱信本】褚河南孟法师碑铭【虽贉池零落乃唐刻唐搨】　褚书圣教序记欧阳信本书道因法师碑【兰台瘦怯于父】　赵模千文【贞观间供】
　　【奉】　绛州篆书碧落碑【在石像背今别刻置庙】　易州鉄像碑颂【景隆间州录事苏灵芝书】　少林寺通灵禅师碑　唐御史台精舍铭【八分书】　韩择木书新桐柏观碑【崔尚文】　孙过庭书谱【石刻凡三】　史侍御惟则书大智禅师碑　张长史千文【葛邲丞相家物褙纸宋户口册】又千文数行【后河满子为高闲笔】　颠旭郎官壁记又肚痛帖　王缙书清源公忠嗣碑　裴懿公防书少林寺碑　李北海书法华寺碑【伏灵芝刻】　东林寺碑　岳麓寺碑　娑罗树碑　云麾将军碑　唐隷夫子庙碑【李邕撰文张廷珪书】　韩少卿秀弼书臧希晏碑　李阳冰书三坟碑又篆书谦卦　僧懐煇实际碑【犬宝】　颜尚书摩崖碑中兴颂　书凉国武昭公李抱玉碑　文忠公家庙碑【今隷中有玉筯篆】　书东方画像赞碑隂记　颜清臣八闗斋功徳记　书千福寺多宝佛塔碑　鲁公书宋文贞碑侧记　书元次山墓铭帖【自撰文】　金天王庙题名茅山碑　干禄寺碑　臧懐恪碑　颜平原汝越帖祭濠州刺史伯父文　祭侄文稿　与郭仆射争坐位帖　河东公书北岳恒山祠记　栁诚悬书西平王碑秘塔碑　复东林寺碑　集栁书普照寺碑　栁
　　仆射公绰书诸葛武侯祠记　栁拾遗懐素书济安侯庙记　懐素圣母帖【陜石坚好】　藏真律公三帖【乃游丝书】　懐素自叙帖又行草千文　元结防台铭　圭峯禅师碑【裴丞相休书】　尉迟祠祈雨碑　王士则书成徳节度纪功碑　通微院体楚金碑　蔡有隣书章仇素碑　华阳十二颂【紫阳观主刘行矩立】　徐浩书心经　徐季海古体嵩阳观记　圣徳感应颂　李剑州碑　唐人书董宣传僧彦修诗帖　僧梦英篆书偏旁字源　英大师抄
　　高僧传序　郭忠恕三体隂符经　汾隂坛颂【书院待诏尹熙笔】　宋真宗书先天太后赞　卢待诏崇望嵩岳庙碑铭　杨待诏遒度书淮渎庙记　吴待诏郢大相国寺碑　韩魏公书北岳庙碑　欧阳文忠集古录跋【石刻巻】蔡端明书万安桥记　忠惠公荔枝谱　昼锦堂记大观御制五礼纪并书　苏文忠公书表忠观碑
　　坡翁三十六峯赋帖　松醪赋帖　书絶句三十首书黄州二词　荔枝丹帖　马劵帖　告史全节语书金刚经　书归去来辞　陶诗帖【在犬池乱石中】　书连昌宫辞　喜雨丰乐二亭记　草书醉翁亭记　行草定惠院海棠诗　海市诗　乳母铭【公自书于石在黄州】　临王右军桓大司马懐素杂帖　与文与可诗三十首　黄文节公中兴颂碑后诗　书狄梁公碑【范文正公作】　书东坡大江东去帖　书东坡卜筭子词　登七祖山次周元翁韵　食时五观帖　山谷草书杂帖　涪翁书庐山高歌　蔡卞灵岩寺疏　行书曹娥碑　米南宫天马赋　元章杂帖　襄阳父子诗笔　吴中夫子庙碑【元晖书】　金王庭筠书刘先主庙碑　元待制吴炳重书淮源庙碑　杜待制书清真观碑　赵吴兴书湖州推官防记　书文赋　服食帖　松雪永福寺碑　书教宗传碑　书杭祐圣观碑　孙真人碑　番君庙碑子昻杂帖【东仓陶氏治地得藏石凡十卷】　重建庐山东林禅寺碑记虞文靖书垂虹桥记　王学士利用书马丹阳碑
　　姚牧庵璲书王重阳仙迹记　鲜于太常千字文　羽士李道谦书王重阳碑　雪庵茶榜【元僧溥光撰并书】　明宋璲书千文　兪紫芝四体千文　宋克七姬帖　前后出塞诗　祝京兆六体帖　书唐初诸君子帖　枝山十九首帖　味泉赋帖　书王文恪公墓志铭　祝书毛中丞夫人墓志铭　文待诏书华氏义田记　王新建纪功碑【勒石南昌】　阳明先生君子亭记【谪龙塲为亭竹间书】　王子裕先生五墨刻【先生之子汝明刻石斋中寓思羮墙】　丰人翁笔诀罗文瑞书医无闾碑【万厯甲戌太宰梁梦龙为寜远伯李成梁勒绩】
　　王敬美澹圃书品【跋载奉常集】
　　王大令送梨帖真迹　欧阳询千文真迹　永师真草千文　东坡酒经　赵氏三品【子昻管仲姬仲穆】　赵文敏千文【篆书草书真行草】　洞玉经　隂符经　黄庭经　般若经中峰歌　渼陂行　十五诗　于归帖　临羲之东
　　方画赞　宋中翰仲珩书巻　宋仲温书画帖　吴贤帖　祝枝山草书月赋　王雅宜楷书　文太史书原道　休承书后十九首　昙阳大师迹　泰山崖碑黄庭内外景经　古搨羲献法书　玉文禊帖　宋搨褚河南度人经变相题字　褚登善书孟法师碑唐本虞永兴孔子庙堂碑　李懐琳书嵇叔夜絶交书颜清臣麻姑坛记【镌玉】　苏长公雩泉记　坡仙宸奎
　　阁记并铭【二帖后归汪爱荆】　东坡书髓【成都西楼下石刻苏公法帖十巻择其尤竒逸者为一编号东坡书髓】
　　吴门韩宗伯存良家藏【见妮古录】
　　陆士衡小柬【墨色有緑意纸亦百杂碎矣其书乃得索靖笔始知阁帖刻陆云书亦后人为之陆更古也】　鲜于伯机草书　昌黎琴操四章　秋兴十一首【真迹后题云为国宝先辈书国寳书法臻妙家藏秘迹甚竒恶札何足以污几案爱忘其丑长者事也】嘉郡项氏家藏【子长子京两公所収法书不下宝晋清閟此偶见于太平清话者】
　　蔡君谟手题一卷【其前后二东即停云舘刻澄心堂纸帖也】　宋高宗手书龙王勅【向在龙渊寺寺僧信源质子京处】　子昻亭林碑真迹【曾粘村民屋壁上王野賔得之以售项氏】
　　项希宪家藏【希宪为子长仲子见太平清话】
　　栁诚悬书度人经【押缝有大观印宣和玺】　米芾楷大行皇太后挽词【其字与哀册同】　子昻书秋兴赋【行迹一巻笔法全出献之后有张东海跋】项复初家藏【复初为子京第三子见睂公笔记】
　　王羲之草书二帖　颜行书定襄王郭公帖　苏长公天际乌云巻　黄太史墨妙
　　项度家藏【度为墨林第五子见陈仲醇记】
　　宋搨懐素千文一册　薛道祖字一幅　韩绛字一幅欧阳字一幅　沈文通秋抄帖　吴傅朋节妇诗
　　一幅　苏端明郎中帖　王晋卿谢餽帖一幅　苏文忠公祷雨帖又润笔帖　东坡乞田帖一卷　书阿育王宸奎阁碑文　苏文定公和诗帖一幅又颍滨帖二卷　黄文节公诗帖一卷又山谷维清道人帖　米南宫临兰亭又窦先生帖书杜诗山水歌一巻　赵文敏公书文赋一巻　书吴兴赋一卷
　　其间如苏明允题懐素诗邹志完建平柬张南轩荐游成之书皆生平未见之翰墨也诸迹中宜以东坡手柬六纸为辅而以懐素苦笋帖后有米敷文跋者冠之庶得次量矣
　　岳州诸法帖【见妮古录】
　　岳州诸名家可为书法者篆则李斯二十八字【玉女池后】宣和大定二碑额【岳祠】防真宫李白诗四面碑八分则开元磨崖御书叶彬补书百八字囘马岭三字崖巅有开元纪秦山铭四字如斗申旞补书秦始皇纪秦山铭皆有古法楷则张待制宣和修庙【岳祠】宋真宗御书青帝赞隂字碑行则钱袭逰覧记尹待诏祥符四碑【俱岳祠】草则黄广洋【诗刻延禧殿前】魏闲许应元【诗刻环亭】
　　韩宗伯存良家藏
　　南阳书法表　洁溪茅维序
　　原夫书法之兴肇自苍颉而衍溢乎史籀详备乎李斯程邈之徒并称业擅一时足可法程万世然以世代绵远真迹无存鉴家仅于金石遗文略闚一斑而已厥后人趋简便篆隷之用日微而书始分为三体矣三体维何一曰正书始于王次仲而钟繇造其极逓变而为王【僧防】禇【遂良】顔【真卿】栁【公权】以迄乎徐【浩】陆【希声】宋【绶】蔡【襄】二曰行狎起于刘徳升而羲献父子穷其奥逓变而为王【蒙】谢【安】陶【景】永【僧法极】以迄乎虞【世南】李【邕】苏【轼】米【芾】三曰草圣创法于杜度而张芝皇象得其神逓变而为索【靖】庾【翼】萧【子云】阮【研】以迄乎旭【张伯高】素【僧藏真】杨【凝式】赵【孟頫】咸能上下千年纵横万里鉴家珍若隋珠重如拱璧或称人文之大观或号艺林之巨擘揆诸风格良不诬也国宝流传实赖好事厥后梁武唐文宋高元文金章李煜则以帝王之尊而酷嗜夫宝书亦有绍京广津易简公麟侂胄似道则以硕辅之贵而争収夫法宝波荡风靡浸淫成俗无奈真赝杂陈玉石并列求彼真鉴如贞白登善元章元镇之研穷颠末洞见防里者则且代不数人亿不得一也识书之任厥惟艰哉皇明建极百务聿兴而独鉴书一涂茅塞未辟世庙时有豫章权相者沈湎金珠浮游雅道百计苞苴一味耳食何异坐井观天刻舟求剑欤嗣后二羙【元羙敬羙】博访于娄东子京力购于秀水一时故褚防麻云兴霞聚商确精奥阒无其人谁能熟玩名书深加精别者也维时韩存良宗伯以妙年登讲席位帝师爵元老兴灭继絶人文攸系生平别无嗜好絶意求田问舍事俸薪所入悉市宝章晋唐宋元之奇所収不下百本多与名流品定甲乙物物连城言言蓍蔡而长公朝廷以余耿尚时接讨论瓌宝在陈剖腹无计乃以暇日即其家书迹目录作为法书表行世纵未敢自称赏鉴之董狐窃比子长十表之例云尔
　　正书　晋王羲之曹娥碑【唐懐素宋高宗元赵子昻等跋】　乐毅论【唐开元小玺宋张敬夫等跋】　黄素黄庭内景经【宋徽宗题前后小玺并台仙题名】王献之洛神赋十三行【唐宋人并赵子昻跋】　唐虞世南真
　　草千文【临永禅师有宋高宗等跋】　褚遂良正书千文【宋高宗玺宋景濂跋】倪寛赞【赵子固栁道传等跋】　徐浩朱巨川诰【宋徽宗小玺元文宗鲜于】
　　【枢跋】　钟绍京灵飞六甲经【宋高宗小玺】　顔真卿自书吏部尚书诰【蔡君谟米元晖跋宋高宗前后小玺】　小楷摩利攴天经【宋高宗元文宗小玺】　栁公权翰林帖【宋高宗玺】　懐素论书帖　宋苏轼宜春帖子词【宋元人跋】　米芾小楷快雪时晴帖跋元赵孟頫临王右军东方画像赞【后有公自题】　书无
　　逸篇【后元人跋】　临智永真草千文【前元人题】　黄素小楷过秦论三篇【鲜于枢等十八跋】　临大令洛神十三行　胆巴帝师碑　高峰和尚行状　金丹四百字
　　行狎　晋王羲之旦极寒帖【宋高宗绍兴小玺】　行穰帖【宋徽宗题前后小玺】　嘉兴帖【宋高宗小玺】　气力帖【宋徽宗前后小玺】　诸从帖【宋未元章并外国人跋】　唐太宗晚来手勅【宋高宗前后小玺】　孙防礼北山移文【宋高宗玺】　孝经【宋元人防】　宋蔡襄折腰菱帖　苏轼前赤壁赋【前元人跋】　墨妙亭帖　李伯时三马图赞【宋高宗小玺周竹坡王震等跋】　虎跑泉帖【宋元人跋】　陆宣公像赞【前有唐人画像苏东坡米元章文潞公跋】　黄庭坚大江东【后附书和韵题郭熙画山水诗】　米芾购破羌来戏帖等九帖【宋高宗前后小玺】高宗书洛神赋【绢本】　元丘处机西江月词　赵孟頫临定武兰亭【前后六本】　临王右军十四帖　书归去来辞【大小四本】　书陶潜赞　书东坡赞　鲜于枢女史箴【后元人跋】　喀尔库库书杜诗长卷【后元人跋】
　　草圣　晋陆机平复帖【宋宣和小玺元张斯立等同观】　王羲之谢司马帖【宋高宗前后小玺】　鹘等帖【唐栁公权小楷跋又宋元人跋】　大道帖【赵子昻邓文原跋】　思想帖【宋徽宗前后小玺元赵子昻明文征明跋】　胡母帖【宋名贤跋】　王献之冠军帖【元周伯琦跋】　梁武帝异趣帖唐孙防礼书谱【前有断缺宣和政和小玺全】　张旭野舍读书帖【元文宗玺柯九思跋】　宛陵帖【宋高宗玺有文同并元人跋】　懐素画诀帖【贾似道跋宋高宗小玺跋】　贫道帖【前元人题】　论书帖　李懐琳临絶交书【宋高宗跋并前后小玺】　李太白自书诗　宋苏轼寒食诗【黄鲁直跋】　挑耳帖　黄庭坚华严疏　秋浦歌【前元人跋】　元赵孟頫书蜀道难　归田赋　左太冲咏史诗　临阁帖右军第六卷【共五十七帖】
　　石刻　唐搨钟元常贺捷表【毕良史吴傅朋跋周草窓所藏物】　宋定武兰亭序【玉石本宋搨有荣芑陈绎曾王士熈等诗跋】　临江二王帖【宋搨有顾仲瑛印识】　定武兰亭【韩侂胄羣玉堂珍藏本有乔行简真西山诸名公题跋】墨皇定武兰亭【同野民黄子久等名公跋】　宋搨淳化阁帖【云间顾砚山珍藏小楷满于装池有黎氏表跋】　宋搨十七帖【文夀承家藏】
　　右凡二十五人计七十二帖【又石刻七帖】
　　书画铭心表
　　法书　汉张芝知汝帖【后有米芾小楷跋尾】　魏钟繇荐季直表【陆行直郑元祐袁泰李应桢吴寛沈周等跋】　晋王羲之月半帖【或云唐临】思想帖【赵孟頫文徴明跋】　快雪时晴帖【赵孟頫等三人跋】　袁生帖【宋徽宗小玺并御题】　谢安慰问帖【凡六十五字米芾题跋】　王献之鸭头丸帖【宋高宗元文宗题柯九思跋】　王珣伯远帖【宋徽宗宣和政和小玺】　南北朝谢庄辞翰【即董其昌戏鸿堂帖所刻或云唐人书也】　智永草书千文【半巻真迹上上】　唐宗鹡鸰颂【有蔡京蔡卞等跋】　虞世南正书夫子庙堂碑【是进呈本或云宋人书者】　兰草帖　汝南公主铭草【似米芾临】　褚遂良小楷西升经【前有阎立本画今不存】　文皇哀册文【有陈深等跋】　兰亭序临本【赵孟頫前后凡十三跋】　宋搨定武兰亭【赵子昻十八跋】　神龙兰亭禊序【赵孟頫跋或亦赵模笔也】　僧懐仁集书圣教序【绢本真迹】　孙过庭草书千字文【真迹】　徐浩宝林寺诗【王防等题】　李邕大照禅师碑【字凡数千真尤物也在虞书夫子庙堂碑上】　颜真卿祭侄季明文【鲜于枢陈绎曾文征明跋尾】　鹿脯帖【白麻真迹】　草书裴将军北伐诗【西川南充陈氏所藏白麻纸宋名人跋】　懐素肚痛帖【真迹】　自叙帖【前失数行苏舜钦补之跋尾极多】　律公帖【麻纸真迹】　绢本小草千文【宋徽宗小玺】　五代杨凝式神仙起居法【宋元名人跋】　宋刘敞楷书秋水篇【王淮鲜于枢等跋】　蔡襄茶录【小楷真迹】　进呈诗篇劄子　苏轼行书九歌　黄庭坚大字头陀赞米芾小楷千文　草书天马赋【有大字小字　阙两本皆真迹】楼诗【李东阳跋】　苕溪诗　苏轼答子迈送酒诗　蔡君谟书自诗【欧阳修跋】　苏轼后赤壁赋　南宋高宗临兰亭序　元赵孟頫楷书莲华经七巻　赵孟頫书真草千字文【绢本】













　　书画彚考巻四
<子部,艺术类,书画之属,式古堂书画汇考>
　　钦定四库全书
　　书画彚考卷五
　　刑部左侍郎卞永誉撰
　　书五【兰亭墨迹并搨本内书欵印章方位多依原本】
　　兰亭墨迹
　　褚摸禊帖【中缝折处钤墨宝小印后钤墨宝印武功小印】
　　永和九年至有感于斯文
　　题兰亭轴后
　　有若象夫子尚兴阙里门虎贲状蔡邕犹傍文举尊昭陵自一閟真迹不复存予今获此本亦可比璵璠翰林学士承防中书舍人易简于玉堂北轩题
　　京兆章惇观
　　洛阳富弼观
　　高平范仲淹尝守防稽郡游兰亭曲水今复观斯文于才翁东斋足为佳遇庆厯八年十二月二十六日题
　　庆厯中襄知福州才翁为监司相从二年故所藏墨迹竒书亦多传橅善本后于京师王焕金吾借观焕暴卒凡七本皆亡今揽禊文不觉叹息襄题明年夏四月才翁过宋观于河舘尧臣题
　　沈遘章岵晏崇治平二年正月十九日金山共观在都览兰亭不一今观苏令家本殊佳其河南模者矣嘉祐二年七月十八日河东裴煜于吴江题予平生阅兰亭本为最多此其优乎当世题丙午闰正月十三日观于太原燕堂薛嗣昌亢宗题
　　汝南许彦先熈宁五年九月四日衔命赴二广别大雅于司农直舍出兰亭古本同观
　　范淳粹
　　熈宁丁巳岁河南范子竒题
　　纯老彦祖巨源成伯子雍完夫正仲子中敏甫子瞻子由同观熈宁十年三月廿三日书
　　汲郡公吕大防观
　　葛苹
　　米芾
　　武功郡侯苏寳元祐辛未三月廿一日
　　右苏易简防唐人所橅王羲之书兰亭序臣米友仁鉴定真迹恭防
　　右军禊帖真迹世不可得矣可见者唐模耳而唐模之真者亦复不可得予前所见三四本大率有米家笔仗波戈趯磔无一出于自然故为竒诡以惊俗眼殆元章所戏为耳此本乃吾友刘廷美所収者盖苏武功家故物也有庆厯治平嘉祐熈宁元祐诸贤题识以为褚河南摹者今虽不可知其是否然视他本独得晋人笔意要非唐人不能到也予从廷美借之试临一通未竟有盗窃之而去其夕予与叶及斋汤东谷会廷美饮刘草窓所因以告之廷美无惜言而有惜色予愧且悔方共谋使人物色而求之饮间忽有报得盗者已而家童果追帖至予因笑谓廷美曰昔昭陵之藏以为温韬所发今河南之模又复遭此何禊帖之诲盗耶是亦尤物也请归璧于子昔程夫子谓书札一向好着亦自丧志今予不能用夫子言而好是一过也而借人之好以为好二过也又不能防盗而几失之三过也一举而三过集焉敢不改图辄题其后以识吾过吁此言虽小可以喻大观者尚亦有所警哉时景泰辛未秋孟之十有九日翰林徐叔子珵题
　　此帖今为宜兴尹氏所藏应祯每过荆溪辄从先之借观今复与太仆丞李廷芝瑞卿同阅敬为之题成化十五年四月二日吴郡李应祯
　　外录
　　米襄阳志林思陵御劄云闻知会稽县向子固有褚遂良所临兰亭叙后有米芾题识卿可取来欲一阅之十四日付孟庾　兰亭叙却付卿廿四日弇州山人四部稿云褚模禊帖米元章谓禇的笔非也既称勾填清润又云以意改易数字未有防钩廓填而意易者盖唐人于河南临本上加防钩耳虎儿实知之不欲矫其父误谩定为诸葛正等于赐本防钩又非也正当作贞宋人避其庙讳故余始谓能辩陈家本作于定国耳今乃能于米家本作董狐书毕不觉一笑喷笋满案
　　褚模王羲之兰亭帖【苏太简题签在隔水绫边】
　　永和九年【至】有感于斯文
　　永和九年暮春月内史山隂幽兴发羣贤吟咏无足称叙引抽毫纵竒札爱之重冩终不如神助留为万世法廿八行三百字之字最多无一似昭陵竟发不知归模冩典刑犹可秘彦逺记模不记褚要录班班纪名氏后生有得苦求竒寻购褚模惊一世寄言好事但赏佳俗説纷纷那有是【行楷书】天圣丙寅年正月二十五日重装【楷书】
　　才翁东斋所藏图书尝尽
　　览焉高平范仲淹题【楷书】
　　皇祐己丑四月太原王尧臣观【楷书】
　　元祐戊辰二月获于才翁之子洎字及之米黻记【行楷书】
　　简池刘泾巨济曾观【行楷书五防共一纸】
　　淮隂龚开罗源王申
　　同观于山村田舍【书】
　　玉山朱葵观【行书】
　　余杭罗应龙括苍杨载观【行楷书】
　　钱唐白珽拜观【行楷书】
　　南阳仇几武林舒穆平阳张
　　翥朱方吴霖同观【行楷书】
　　大徳甲辰三月庚午过
　　仇伯夀许出示古今名
　　迹末后见此不胜欣
　　叹吴郡张泽之敬书【行书】
　　后四十四载是为至正丁亥张雨重观于开元草楼雨旧名泽之【行楷书】
　　大徳甲辰良月蜀后学程嗣翁
　　拜手敬观于金渊济阳家塾【行楷书连龚防共一纸】
　　右兰亭墨本一巻説者以为禇遂良所临用笔精熟畧不经意然神气完宻风韵温雅体格规矩咄咄逼真诚非他人所能到者昔虞世南既没唐太宗尝兴无与论书之叹魏征因荐遂良入为待书当时购求右军真迹甚富真赝莫辨遂良一一鉴别如辨黑白遂敓右军精魄故后世多其所临刻本今亦罕得予意当时临本必多流传至今耳可为伯仲是真足为稀世之珍也并以及此识者正之遂良字登善钱唐人官至尚书右仆射封河南县公云【右军】四明陈敬宗题【行草书】
　　原兰亭之始拓本于隋之开皇间唐文皇见拓本求真迹真迹乃出命廷臣临摹分赐选偪真者得欧阳本刻寘中禁即宋世所谓定武者也贞观末茧纸入昭陵不可复覩惟頼唐贤辈临摹本而禇书尤表表焉自唐迄今代有翻刻聚讼之説皆论定武与南宋诸拓本非论墨迹也余所得褚临此卷笔力健劲风神洒落可称神逰化境不可思议者矣昔在宋为太简赏识于天圣丙寅苏氏重装用忠孝印钤识之又经范仲淹王尧臣刘泾辈尝观后归米氏载其月日防识及考海岳书史先详授受之由后辨长字其中二笔相近末后捺笔钩廻笔锋直至起处怀字内折笔抺笔皆转侧褊而见锋蹔字内斤字足字转笔贼锋随之于斫笔处贼毫直出其中世之模本未尝有也在苏氏才翁房题为褚模王羲之兰亭帖南宫鉴赏信不诬矣余性嗜古自许有翰墨縁虽不敢附才翁海岳之后亦不同嘘声呵息之俦盖有风雨兴思神通寤者譬之探骊得珠余皆鳞爪也昔山谷云观兰亭要各存之以心会其妙处耳信为赏鉴家之格言也夫髪僧上振防
　　唐太宗命禇河南临摹禊序分赐诸臣进上之外必有省斋自临别本其进上惟恐不肖则规规模仿法胜于意自临别本则心闲手敏意胜于法余观唐宋来临摹者伙矣未有若此临写之神妙者信为心手俱化得意之笔耳冬至前八日风日晴暖窓明几净漫临一过便笔志之髪僧上振世传右军醉书禊序如有神助醒后更书数十百本皆不类奈何迄今无一传者或是説无稽耶抑右军自嫌不类辄毁去耶今观禇临此卷直追山隂落笔之妙虽不敢忆右军醒后之书亦乌敢谓非河南临书得意笔也王羊致叹陇蜀兴思曷能巳己后五日髪僧上振又识
　　禇河南墨迹自足千古矧临茧本耶吉光片羽世世宝之十一月廿二日雪霁笔髪僧上振
　　褚登善临兰亭帖【王文惠公藏本】
　　永和九年【至】有感于斯文
　　右唐中书令河南公褚遂良字登善临晋右将军王羲之兰亭宴集序本朝丞相王文恵公故物辛【未巳】岁见于晁美叔斋云借于公孙辛巳岁购于公孙巘黄绢幅至欣字合缝用证摹刻僧字果徐僧权合缝书也虽临王书全是褚法其状若岧岧竒之峻英英秾秀之华翩翩自得如飞举之仙爽爽孤鶱类逸羣之鹤蕙若振和风之丽雾露擢秋榦之鲜萧萧庆云之映霄矫矫龙章之动采九奏万舞鹓鹭充庭锵玉鸣珰窈窕合度宜其拜章帝所留赏羣仙也至于永和字全其雅韵九觞字备着其眞标浪字无异于书名由字益彰其楷则若夫临仿莫称于薛魏赏别不闻于欧虞信百代之秀规一时之清鉴也壬午八月廿六日宝晋斋舫手装襄阳米芾审定真迹秘玩【未字墨迹原注】
　　外录
　　兰亭考云遂良模本逸少神寓之迹也唐文皇帝甘心学之赞曰烟霏雾结状欲断而还连鳯翥龙蟠势如邪而反直颇为能状之此永和九年书也十二年为山隂道士写黄庭经又作意移入楷法故于防曳裁成之妙亦为正书之冠唐之学者心慕手追辅成已能流而为欧虞褚薛故后人但见定武石刻为工今遇此本方真元乃褚河南亲摹以传顿觉定本尚类唐临去此絶逺何则柔闲萧散而神韵独髙华巧天就如运斤成风而中桑林之舞乃知妙絶千古者不在防画畦畛间而风流天韵非力学所可到舍此本畴能见之绍圣丙子李公麟伯时书
　　唐摹禊序墨迹【神龙本】
　　唐摹兰亭【旧人题籖】
　　永和九年【至】有感于斯文【钤缝有贞观绍兴图书】
　　长乐许将熈宁丙辰
　　孟冬开封府西斋阅
　　临川王安礼黄庆基
　　同阅元丰庚申闰
　　月十日
　　朱光裔李之仪观
　　元丰五年三月二十七日
　　李秬王景通同观
　　王景脩张太宁同观
　　元丰四年孟春十日
　　又同张保清冯泽
　　纵观文安王景脩题
　　仇伯玉朱光庭石苍舒观元丰五年四月廿八日定武旧帖在人间者如晨星矣此又落落若啓明者耶元贞元年夏六月仆将归吴兴叔亮内翰以此卷求是正为鉴定如右甲寅日甲寅人赵孟頫书
　　右唐贤摹晋右军兰亭宴集叙字法秀逸墨彩艶发竒丽超絶动心骇目此定是唐太宗朝供奉搨书人直文舘冯承素等奉圣防于兰亭眞迹上防钩所摹与米元章购于苏才翁家褚河南检校搨赐本张氏石刻对之更无少异米老所论精妙数字皆具有之毫铓转折纤微备尽下真迹一等予家旧藏赵模搨本虽结体间有小异而义类良是然各有絶胜处要之俱是一时名手摹书前后二小半印神龙二字印唐中宗年号贞观中太宗自书贞观二字成二小印开元中明皇自书开元二字作一小印神龙中中宗亦书神龙二字为一小印此印在贞观后开元前是御府印书者张彦逺名画记唐贞观开元书印及晋宋至唐公卿贵戚之家私印一一详载独不载此印盖犹捜访未尽也予观唐模兰亭甚众皆无唐代印防未若此帖唐印宛然真迹入昭陵搨本中择其絶肖似者秘之内府此本廼是余皆分赐皇太子诸王中宗是文皇帝孙内殿所秘信为最善本宜切近真也至元癸巳获于杨左辖都尉家传是尚方资送物是年二月甲午重装于钱塘甘泉坊僦居快雪斋壬子日易防赞曰
　　神龙天子文皇孙宝章小玺余半痕鸾飞离离舞秦云龙惊荡荡跳天门明光宫中春曦温玉案卷舒娱至尊六百余年今幸存小臣宁敢比璵璠金城郭天锡祐之
　　君家禊帖评甲乙和璧隋珠价相敌神龙贞观若未逺赵葛冯汤总名迹主人熊鱼两兼爱彼短此长俱有得三百二十有七字字字龙蛇怒腾掷嗟予到手眼生障有数存焉岂人力吾闻神龙之初黄庭乐毅真迹尚无恙此帖尤为时所惜况今相去又千载古帖消磨万无一有余不足贵相通欲抱竒书求博易鲜于枢题
　　至元甲午三月廿日巴西邓文原观
　　唐摹兰亭余见凡三本其一在宜兴吴氏后有宋初诸名公题语李范庵每过荆溪必求一观今其子孙亦不轻出示人其一藏吴中陈缉熈氏当时巳刻石传世陈好钩摹遂搨数本乱真而又分散诸防为可惜耳其三即此神龙本也嘉靖初丰考功存礼常手摹使章正甫刻石于乌镇王氏然余未见真迹惟孙鸣岐抄得郭祐之诗跋鲜于伯机长句每诵二诗慨然思欲一见而不可得盖往来予懐者五十余年矣今子京项君以重价购于王氏遂令人持至吴中索予题语因得纵观以偿夙昔之愿若其摹搨之精钩填之妙信非冯承素诸公不能也子京好古博雅精于鉴赏嗜古人法书如嗜饮食每得竒书不复论价故东南名迹多归之然所蓄虽多吾又知其不能出此卷之上也万厯丁丑孟秋七月三日茂苑文嘉书
　　褚临右军曲水序【世称天厯兰亭】
　　永和九年【至】有感于斯文
　　唐相褚河南临禊帖白麻墨迹一巻曾入元文宗御府有天厯之宝及宣政绍兴诸小玺宋景濂小楷题防吾乡张东海先生观于曹泾杨氏之衍泽楼盖云间世家所藏也笔法飞舞神采奕奕可想见右军真本风流实为希代之宝琅琊王世贞
　　右军禊帖【张洎藏本】
　　永和九年【至】有感于斯文
　　善法书者各得右军之一体若虞世南得其美韵而失其俊迈欧阳询得其力而失其温秀褚遂良得其意而失于变化薛稷得其清而失于窘拘顔眞卿得其筋而失于粗鲁栁公权得其骨而失于生犷徐浩得其肉而失于俗李邕得其气而失于体格张旭得其法而失于狂独献之俱得之而失于惊急无蕴借态度此歴代寳之为训所以夐高千古柔兆执徐暮春之初清辉西阁因观修禊序为张洎评此【系南唐后主书】
　　蔡忠惠临禊帖
　　永和九年【至】有感于斯文
　　【欵书】襄临
　　范文度模禊帖
　　永和九年【至】有感于斯文
　　右军兰亭最着今世尚有搨本秘阁本周越一本犹有气象存焉今观范君橅仿盖得之矣嘉祐壬寅五月廿六日莆阳蔡襄
　　余尝集録前世遗文数千篇因得悉览诸贤笔迹比不识书遂稍通其学然则人之于学其可不勉哉今老矣目昏手颤虽不能挥翰而开巻临几便别精粗若范君所书在余集录实为难得也窃幸览之为之忘倦嘉祐七年夏五月廿八日庐陵欧阳修书
　　书虽列于六艺非如百工之艺也蔡君谟以书名当世其扬范君者如此不为悮矣滁山醉翁题自唐末干戈之乱儒学文章扫地而尽宋兴百年之间雄文硕儒比肩而出独字学久而不振未能比踪唐之人余每以为恨今乃获见范君笔法信乎时不乏人而患知之不博不然有于中必形于外若范君者笔迹不传于世而独传其家盖其潜光晦徳非止其书閟不传也嘉祐七年五月旬休日庐陵欧阳脩
　　右军自言见秦篆及汉石经正书书乃大进故知局促辕下者不知轮扁斵轮有不传之妙王氏以来惟顔鲁公杨少师得兰亭用笔意山谷题范文度所书兰亭不拘拘然求合其形似而尽得右军用笔之意真所谓善学栁下惠者欧阳公集古录已载此书恨未见之今始识面信名下无虚士也锡山尤袤
　　秦少游临禊序
　　永和九年【至】有感于斯文
　　外录
　　书画舫云秦少游临禊序前有李公麟图极精
　　薛绍彭临兰亭叙
　　永和九年【至】有感于斯文　　　绍彭
　　右薛绍彭临兰亭叙一卷按兰亭序石本佳者已难得临本尤难得宋苏易简所藏临本有三题曰有若象夫子尚兴阙里门虎贲类蔡邕犹傍文举尊昭陵自一闭真迹不复存余今获此本亦可比璵璠其一本有王尧臣防易简子耆与米南宫友善元章以王维雪景画六幅李主翎毛一幅徐熈梨花大折枝易得之元章赞曰熠熠客星岂晋所得养气泉石留腴翰墨戏着谈标书存焉式郁郁昭陵玉盌已出戎温无类谁宝真物水月非虚移模夺质绿鏁金鐍璚机锦綍猗与元章守之勿失其二舜钦所昔之善临兰亭者有冯承素汤普彻韩道政赵模诸葛正世罕得见故此三本亦皆莫详何人所临也至元二年歳在丙子予至都城与友人丰城揭君子舟寓舍同巷得见其所藏绍彭临本上有文之印又有古杭朱巽印月船小印若宋末在钱唐惟巽与贾似道家所蓄古书画甚富且精好绍彭父珦尝窃易取定本兰亭石宣和间朝廷遣使索之绍彭乃并日夜模搨每搨疉三枚纸重搨之民间所贵惟此而已后此石龛寘睿思殿东壁建炎初宗泽遣人防送至维扬金人下维扬裹以去金主怒弃之江中近世吴君璋副枢家及龙兴民家所得石号为佳者然视定武本逺矣则后之学书者欲见右军笔意不其难哉此山谷先生所以有欲换凡骨无金丹之叹也呜呼绍彭所搨本今亦无之况其所临乎宋之名书者有蔡君谟米南宫苏长公黄太史吴练塘最着然超越唐人独得二王笔意者莫绍彭若也今绍彭书亦絶少则见其所临犹盆盎之罍洗也赵承防尝曰时流易趋古意难复揭君之爱重此帖也宜也绍彭字道祖近见其晩憩监听所赋诗清丽沈着有魏晋人风所居有清閟阁详着楼氏攻媿集云九月甲子在兴鲁坊聋子巷冩临川危素记唐人模搨钩临最精今晋帖存者皆唐本也宋人遽不能精相去逺甚惟薛米两家独擅其能宋南渡后言墨帖多米氏手笔而薛书尤雅正禊序帖临搨最多出其手必佳物然世亦鲜也雍虞集伯生书
　　薛道祖手书禊帖是从真定武临得者足称哲裔此帖禊饮序文征仲太史家藏入张伯起转以售余籖首有征仲八分小字精絶之甚及危太朴虞伯生二防皆可宝也独兰亭画乃宋人笔仅半帧伯起定作赵千里恐未当耳宋人惟道祖可入山隂两庑豫章襄阳以披猖夺取声价可恨可恨王世贞
　　外录
　　书画舫云琅琊王氏购藏薛道祖禊饮序一卷原系宋秘府故物即停云舘帖所载也按道祖书迹法度森严变化较少品在海岳翁下要非刘泾吴説辈所能梦见耳
　　宋高宗临兰亭序
　　永和九年【至】有感于斯文
　　外录
　　陆务观老学庵笔记云史丞相言高庙尝临兰亭赐夀王于建邸后有批字云可依此临五百本来看盖两宫笃学如此
　　宋思陵临禊序
　　永和九年【至】有感于斯文
　　光尧夀圣太上皇帝以天纵之圣富缉熈之学寓之翰墨俯临王羲之脩禊妙入神品光世当靖康之末奉迎济上率先诸帅敦诗礼夙防恩遇固宜被此宠章其子尧仁褾轴来上捧观再三复书此以赐之乾元改元季冬臣谨书【桑世昌兰亭博议云绍兴乙未六月思陵常临禊序此卷赐刘光世其子尧仁进之孝宗亲洒宸翰云】
　　外绿
　　书画舫云宋思陵临禊序有周宻跋甚佳
　　宋高宗临赐禊帖【赐陈康伯本】
　　永和九年【至】有感于斯文
　　明陵四十年间时和嵗丰万机之暇从事翰墨亦圣学游艺之一端绍兴十九年此何时也兰亭有感予于是重有感焉许有壬题【右跋宋高宗十九年夏五月临赐陈康伯本】
　　伏梁墨妙惩艰得但许临摹入镌刻可怜片石本无胫乃逐兵尘走南北徳光不惜身为羓席巻晋物归其家遂令此石赝俱售何如荒炀初不有江左善书岂无人不观其字观其身高标峻誓抗尘表兰亭宜擅千年春彛门不见长安日却从晋主效衔璧购求又至玛瑙亭转使高人薄萧翼力能全璧无相如天下不复知同书中原广陵几秋草归宿无真存莫保家鸡野鹜争赏音移形蜕影争千金更疑摹印几千百不闻舒赋劖其隂米狂哆然称博古定武虽真犹不数人间真迹竟茫茫支机石亦沦风雨至正癸巳六月上安阳许有壬
　　思陵御书晋王羲之脩禊序【赐吕颐浩本】
　　永和九年【至】有感于斯文
　　绍兴七年三月臣颐浩防恩趣召入觐对于建康宫既辞行次近舍皇帝遣中使赐以御书晋王羲之脩禊序臣下拜捧观如凌玉霄遡紫清云章奎书烂然绚目而不知巻素之在手陛下天纵多能博通六艺翰墨之妙前兼古人故如此书虽下法羲之而天资高迈神意自得直出其上非若世人临仿摹拟拘于笔墨形似之间者也太宗皇帝宸翰之工实出二王于时臣下名善书者莫能望其彷佛承祖功征进未暇神武既定文徳诞敷如字学一事独擅天下而专美乎后况于纪纲法度之垂裕者乎今陛下承中兴之运躬抚六师志复大业需时偃兵革则还以人文化天下宝书传美又将贻万世以绍我太宗之懿盖有待焉臣老矣念终无以仰裨圣志尚庶几及见大勲之集也刊诸琬琰切以为志湖南置制使臣颐浩书御书兰亭后序
　　谢表【附】
　　绛阙清都甫违帝所云奎章画忽到人间被宠之非常觉衰残之有耀【中谢】窃以文变古书法争新魏氏以还东晋擅摇毫之妙钟繇而降右军驰独步之名矧兰亭脩禊之游非金谷遡尘之俗骋懐寄傲存逸相于胸中感事临文发竒姿于笔下斯极当年之美遂为歴代之师珍藏逓出于云门传刻仅留于博塞疲精莫近絶轨难攀恭惟皇帝陛下好学性成多能天纵稍属干戈之暇不遗翰墨之娱心慕手追何劳下法龙盘鳯翥直与抗衡实惟今古之无双岂止帝王之第一臣少勤笔砚晩际风云忧常在于邦家老已捐于文事悮膺上赐还媿夙心懐宝言归幸免登牀之诮据鞍自失但惊照乘之光期传秘于私门俾输忠于永世
　　赵文敏临禊帖并图合卷
　　永和九年【至】有感于斯文【朱丝阑兰亭绢本】
　　【欵书】大徳五年暮春之月为仇伯夀临
　　此余得意书也伯夀识之　子昻【行书】
　　兰亭图【青绿绢本】
　　【欵书】子昻
　　此图余二十年前所临不过谩尔笔墨以自娱耳讵意为识者之爱今正甫以百缗于上得之可笑也持来示予故书数语以记之
　　至治元年二月二日子昻【行书】
　　松雪临定武兰亭本并记
　　永和九年【至】有感于斯文
　　月江学士藏定武兰亭致佳亲友多乞之月江靳固不与顾求临本于不肖何邪皇庆元年人日过仆寓舍重以此为言不敢固辞援笔书以为赠吴兴赵孟頫记
　　后学刘致拜手观
　　赵文敏模兰亭叙并题
　　永和九年【至】有感于斯文
　　兰亭脩禊帖石本甚多只定武刻全具右军笔法独孤长老见示刻肥瘦得中知为正本与子固藏者无异舟中时时展玩临之不已惟此纸颇得其意至济州遇景逺索去重题孟頫
　　兰亭自褚河南双钩以还未有能传其神者即阁帖间有所摹复是影上捕影文敏公以书家其视右军自谓能腕不负心故亦步亦趋似不愧优孟叔敖而运笔布形不免露本来面目然吴兴此帖犹赑屭负山猛力竭尽矣真神品也偶于友人明古处见此遂以定武兰亭易之而箧中寳录知当为此书夺气也延陵吴寛
　　兰亭墨迹永閟昭陵精华尽在定武一刻然屡经摹勒微以失真典刑仅存耳若他搨不足观也文敏此帖奕奕有王谢家子弟风流气别得一种意外神彩即起右军使观之吾知必啧啧首肯吴门周天球识
　　正徳元年秋日藏青老人嘉禾毛五云京口禇勉卢志爱同观
　　二年夏望彭城富世观于清照堂
　　赵承防临禊帖【纸本】
　　永和九年【至】有感于斯文
　　唐人临摹禊帖非必规规防画间而意度独至子昻此卷近之师道题
　　子昻临兰亭帖而师道着题于上可谓二美矣雪涧翁宜善藏之不肖复何言赵孟吁题
　　余见子昻临临河序何啻数百本无一字不咄咄逼真如郢人运斤成风庖丁奏刀批却导窽因其固然如轮扁老于斵如大马捶钩不失毫芒得之心应之手在夫熟之而已此本经师道子俊鉴定增价十倍钱唐仇逺跋
　　赵集贤临兰亭卷【西涯篆书子昻亲笔四字于巻首】
　　永和九年【至】有感于斯文
　　此卷松雪晩年笔力精神清劲飘逸拟之早年如出二手古人云笔随人老斯言也岂欺我哉成化十六年庚子六月大热偶观此巻挥汗书之仿松雪书几三十年未能入室懊恼懊恼书法必见多则进得眼入心乃应之于手也士竒载题昔人有评孟頫画不如诗诗不如字者予观此巻但觉其烂熳掩映俱入神品盖未敢以其言为确论云时治戊申腊月十八日兰亭居士识
　　张仲夀临定武兰亭本并识
　　永和九年【至】有感于斯文
　　皇元以书名当世者子昻一人而已仆近见彼临兰亭大不满人意暇日假月江学士定武本试对临之非敢自使能书者鉴观必有公论在也至大二年歳在己酉十一月廿三日畴斋张仲夀识
　　金璡拜观
　　书法尚矣右军为最然亦不多得此其为尤孟达其宝之至正丁亥秋七月廿三日洛阳王敬方观于杞菊轩
　　俞紫芝临定武禊帖并诗
　　定武禊帖【乌丝藏经纸本】　　　　　　　特健药
　　永和九年【至】有感于斯文
　　【欵书】至正廿年岁在庚子孟夏十三日桐江紫芝生俞
　　和子中临于黄冈之康园【小楷书】
　　我本西湖紫芝叟不但悠悠放杯酒平生雅好得字髓笔意翩翩落吾手临河一序归玉京后来传刻成怪丑辛勤学书四十载能遇几人开笑口知书鉴画古所难却笑醯鸡鸣瓮【落一字】南宫松雪两夫子异代合辙名不朽窃将笔研叅末学时冩数行人见取吁嗟师法不再遇空向城闉事奔走明窓净几谁友于自叹临池今白首　右用张贞居题高侍郎画山水图诗韵余临禊帖戏书于后以俟观者商略之【章草书】
　　紫芝笔势洞精谨严遒劲似与褚登善共参定武不愿与鸥波比肩也题归吴周生宝藏之　陈继儒书【行书】
　　元俞子中临晋王羲之行书兰亭叙帖明项子京真赏【行楷书】
　　董文敏书禊序巻【乌丝藏经纸本】
　　兰亭叙
　　永和九年【至】有感于斯文
　　兰亭得圣之全者止定武一石流传至今世竞模写总未脱凡骨余校阅之暇偶书一过不识有当于具眼否其昌书于武昌署中乙巳秋望【行书本身纸尾】
　　兰亭搨本
　　开皇兰亭本【宋折裱】
　　大徳癸卯岁正月十一日吴兴赵孟吁
　　得观于钱唐客舍
　　聊城周驰景逺父观
　　癸卯上巳日鄞人袁裒观【上三跋俱行楷书】
　　鲁郡吾衍观【篆书四跋共一纸】
　　永和九年【至】有感于斯文
　　右粥者题曰定武余既归乡以徃嵗所藏邓氏赵氏本校之无分毫差据此三本断缺处与婺之梅花兰亭同其异者婺本上下有界画而此则无尔此当为开皇原本而彼再刻也然此本精彩晦昧视邓赵本大有迳庭云
　　延陵吴文贵敬观时大徳壬寅七月也【行楷书】右宋丞相游景仁所收禊帖乃开皇本非定武也禊帖开皇时巳刻石唐文皇见石刻始求得眞迹令侍臣分摹而欧阳率更为胜刻之禁中宋人所谓定武也余以此本与赵子固所得姜白石唐搨本相对神韵相似此本剥落而赵本不剥落故知此刻在唐之前又与柯九思陈直卿所藏唐石宋搨本相对神韵相似此本五字不损而柯陈本五字剔损益知此刻在唐之前景仁为开皇元本是矣粥者为定武其失考也余求开皇本有年仅见宋人翻刻本先生无意中得之出以相示真可宝也都门八十老人孙承泽题【行书】
　　昭陵茧纸不可复覩北宋所推神龙定武而已至游景仁以宰执大臣广搜石本用甲乙排次自注所出约百余种虽肥瘦完损不同大都发源定武而神龙中微矣近忽见此开皇搨本一时惊诧亦物贵所罕耳其实较率更所摹最能逺过也此乃淳古坚厚庄庄不露芒角景仁定为开皇原本足称神妙先生是腕有右军者方于神理间消息之应笑白石延之聚讼多事矣浙西曹溶题【行楷书】
　　别本兰亭【姜白石题摹右军真迹本】
　　永和九年【至】有感于斯文
　　兰亭出于唐诸名手所临固应不同然其下笔皆有畦町可寻唯定武本锋藏画劲笔端巧妙处终身効之而不能得其髣髴世谓此本乃欧率更所临予谓不然欧书寒峭一律岂能如此八面变化也此本是真迹上摹出无疑学右军书者至兰亭止矣今世所传石本刓一角者皆定武所自出也然其工拙妍丑如人面之不同览者自当具眼耳又定武一石前辈纷纷各有异论既有眼必知所择定不向人言下转也此巻有山谷题字山谷之言云尔乃知当时真赝混淆矣山谷之孙字子迈今为农丞过予见后题欲乞去予不忍与以为去此题则兰亭废矣周翰者文及之字多见其名于书帖后雅尚如许亦足以赎粉昆之疵矣嘉泰壬戌十有二日白石道人姜防尧章书
　　白石兰亭偏旁考云　永字无画发笔处微折转和字口下横笔稍出　年字悬笔上凑顶　在
　　字左反剔　嵗字有防在山之下戈画之右　事字脚斜拂不挑　流字内云字处就囘笔不是防殊字挑脚带横　是字下疋凡三转不断　趣
　　字波畧反卷向上　欣字欠右一笔作章草发笔之状不是捺　抱字已口开　亦大矣亦字是四防　兴感感字戈边是直作一笔不是防　未尝不不字反挑脚处有一阙　又仰字如针眼　殊字如蟹爪　列字如丁形　云字微带肉　各处模本兰亭石刻癸丑二字略小而相连崇山二字傍注因寄所托因字中改曾不知曾字傍注作僧字向之二字痛哉痛字悲夫夫字斯文文字皆改而笔画重视昔之下圏去二字东观余论云晋史逸少传无曾字乃是徐僧权得之用名字小印押缝岁乆止存僧字后误为曾字脱落添之耳封禺山史玉识时获观唐翰林书人刘秦妹所临禊帖于脩竹吾庐清泉白石间
　　外录
　　唐张泌妆楼记云刘秦妹善临写右军兰亭及西安帖足夺真迹秦亦当时翰林书人也
　　定武兰亭古本【乃神龙本题籖者或笔误耳】
　　永和九年【至】有感于斯文
　　长乐许将熙宁丙辰
　　孟冬开封府西斋阅
　　临川王安礼黄庆基
　　同阅元丰庚申闰
　　月十日
　　朱光裔李之仪观
　　元丰五年三月二十七日
　　李秬王景通同观
　　王景脩张太宁同观
　　元丰四年孟春十日
　　又同张保清冯泽
　　纵观文安王景脩题　　　　丁【以上皆榻本此下皆墨迹题跋】昭陵永閟千年迹定武相传几様碑此是中原第一本石今焉往落东【阙】
　　君家何处得此纸刻画烂然犹可喜六丁神物好防持更有诸贤题姓字环涧王容敬题
　　右定武兰亭古本平章冀国文定郝公家旧物也公之嗣子参政初学翁取愚古錞于一遂以此见惠时公有三本皆是一石所拓以此卷有前宋诸公题名故择以见付余二本后公皆以遗人其达如此谨题以志来歴炳记
　　天厯己巳阅于愿学斋四月十日重识
　　明年暮春三月重阅
　　天厯二年四月十日阅于愿学斋因换籖题元统乙亥三月清明日重阅
　　至正乙酉十一月十一日太原王守诚观
　　至正丁亥三月三日因阅重识
　　愚尝界幅纸求松雪赵公书公临兰亭序见寄后题略云古今善书者必以王右军为称首右军诸帖当以兰亭脩禊本为第一彦晖当知此意也其言可谓要而不烦矣愚幼知学此因公之言加笃好焉郝府所藏二本与此同一石拓者一本题云尚书何防题其一本则松雪翁困学鲜于氏之所审定也此本必尝为二公所观岂以宋贤题识为定遂不复有云以示让欤至正七年四月十三日久旱而雨是日清霁书于愿学斋
　　素与初学翁之家督至道待制同事史院情谊若骨肉未尝及此帖何耶吴徴君大梁相见剧谈数日欢若平生亦不以相示两公皆当世博雅君子感念存殁临书长叹临川危素识
　　翰墨风流冠古今鹅池谁不赏山隂此书虽向昭陵朽刻石犹能易万金　右米南宫题定武兰亭诗附录于前此诗为识者指迷不防俗目近光堂史豫章熊梦祥书于鳯凰台之松云寓轩
　　绅在吴中见吴兴赵公所収定武时新得于一僧公方赴召自杭抵京舟中题者十有七次此本乃大梁吴征君所藏先后题者七次乃知二公笃好之情南北千里相契若此但恨二公今皆仙去未得交相题识以为世宝乃使若绅者执笔卷末不胜怆然齐郡张绅谨识
　　辨説兰亭犹聚讼精良此刻更何疑辩才付嘱昭陵后玉匣为尘世祚移倪瓒壬子人日
　　近临川饶氏家多法书藏兰亭数十本晩始获定武一刻酬以厚直每有至宝难得之叹今此本纸墨尤旧固知复不易得矣彦廉宜宝之渤海高啓题
　　唐石刻兰亭在石晋时契丹入中国遗落魏郡至宋守臣始以献于朝徽庙甚宝惜之已而【阙】　复入中国挟之以去此石两遭兵燹之祸而墨本尚存当为中国千万年宝也洪武壬子秋稽岳王彛识
　　昭陵以蠒纸从世不幸不得以见真迹尤幸得见定武本故后人摹勒彷佛乎晋风此帖墨纸佳拓手高宜宝藏也张适
　　外录
　　桑泽卿兰亭博议云右军兰亭搨本人间往往有之多非好迹天禧中相国僧元蔼曾进唐勒石本一卷卷尾文正署勅字傍勒僧权二字体法既臻镌刻尤工
　　神龙兰亭序
　　永和九年【至】有感于斯文
　　外录
　　瑚网云禊帖在唐贞观中旧有二本其一入昭陵其一当神龙中太平公主借出搨摹遂亡而兰亭自唐以后又分二其一出于褚河南是为唐本其一出于欧阳率更是为定武本余如会稽本之类多唐贤所临至宋理宗内府所藏有一百一十七刻迨递传递勒何啻千余种宜乎致论者如聚讼也昔人以兰亭诗叙为书家六经神龙本其壁中葩上物乎
　　又云兰亭以起草本为第一末后空一行者是有勲字圆印在空晋人谓之临河序唐人称兰亭诗序或言兰亭记欧公云脩禊序蔡君谟云曲水序东坡云兰亭文山谷云禊饮序通古今雅俗所称俱云兰亭至南宋高宗宸翰题曰禊帖
　　定武兰亭卷【赵子固所藏落水本】
　　永和九年【至】有感于斯文
　　高平范仲淹题【楷书】
　　庆厯二年正月四日
　　武功苏子美观【楷书】
　　晋右将军书为世所宝者于今八百余年其间以书法垂世者无虑数千百辈莫不敬而神之未有以一言窃议者可谓古今独步矣山隂脩禊诗叙又其所自爱重传之子孙者则又可知独不甚闻于宋齐间时尚未出也唐兴文皇得之而后盛行于后世论者自唐以来以及我宋未有不得乎此称名世之书者盖万世法书之所自出也此叙真迹真刻皆亡矣今所有者唐世橅搨所传承平日惟定武本号称第一尚幸及见之欧阳文忠公集古录有四未尝尽得今虽有之亦莫能辨山谷尝论褚河南所临反丰肥因及洛下张景元龙图所藏乃云劚地所得者盖筑地则此石当为杵碎因筑得之中有枘窍纵横仅数寸大都不过卅余字初号杵兰亭其字轻瘦劲健与定武本不可高下神气飞动尤觉天成识者云此真褚河南所临也自是易名褚兰犹情静躁诸字妙处不能形容以此知昭陵所藏盖可想见因思天下尤物昔人所谓二不为多一不为少雍意不然不可无一亦不可有二一或可保二则腾空而去矣书又有言乐毅黄庭但得数篇足为国宝况此叙为絶笔乎方知文忠千卷不无滥叙邺侯三万奚以多为雍虽老髦之年犹得再覩定武旧本于彞陵乃三叹息而书其后淳熙辛丑岁中秋日河南郭雍书　雍陵州冲晦先生字颐正云【章草书】
　　唐模本太宗嗜右军帖逮忘寝食此帖传流末世説之甚详彦逺云当时勅虞世南辈各临十余本分赐近属诸公亦谷临书唐世为多今所传者悉此也观之大较皆得之一二而体终不变各自成家有足验者其遗法余美亦足可惊后世区区有所不及者又况昭陵玉匣之迹哉不然以太宗之明尚附耳求之耶昔年侍先子官江东见吴瑛家褚遂良一本近定武不上【云云】绍圣改元十月晦日邓襄题【飞白草书】
　　唐太宗既得兰亭叙真迹命褚遂良冯承素诸葛真之流双钩模赐当日左右大臣昨见一本于苏国老家后有褚遂良检校字世传石刻诸好事家极多悉以定武为冠此一卷是襄阳米友仁观于平江长洲百花里之官舍【草书】
　　兰亭纪临传
　　蔡绦为孙氏本立传该述备矣然自唐以上互见于中诸跋中者兹不重出姑删取国初着説者具载之云伪吴时遣内客省使高弼聘于蜀因献孟氏世子以石本兰亭叙此本后亦不复见世之流玩每各不同一本患肥肥则神痴乃褚登善所临一本患瘦瘦则体弱乃洛阳劚地所得其余数目是又在二本之外而愈粗矣今天下其可取者以吾所闻睹独有三焉其一褚河南所临在苏才翁家先入尚方字势若与石本不谐其二硬黄本乃诸葛所临在邓右辖洵仁家今藏之秘阁迄不得一见或谓一患肥盖古之人临书或自存其体多不狥步武为尚故也其三则定武本者乃江左所传会稽石也自晋至钱氏末天下既大一统而定武有富民之好事者厚以金币从防稽取之而藏于家未知在熙宁时欤在定陵时欤世罔得始末及后户絶赀没县官人始见之因置诸定帅之便坐壁间熈宁中孙次公侍郎帅定有防纳其石禁中则又刻石而还之壁元丰后薛书向来定遂取其石以归世但谓石归薛氏然不知雅非古矣大观初裕陵方尚文博雅诏索诸尚方则无有或谓此石亦殉裕陵乃更取薛氏石入御府今薛氏又不知在亡世独有墨本且传焉况遭兵火之厄则虽墨本当亦无几噫可伤也已吾居夷者久将恐惧之不暇盖于此梦想不及绍兴丁巳冬闰月忽得定武古石墨本于青社人宋氏子槃盖传于其父博田令端夫端夫得于汝阳钟离闵闵授之于孙氏子中甫中甫者次公侍郎之子也其书传授次第甚明因感叹之余且惧后生不克知其原派也乃为传而藏之【行楷书】
　　昔中原云扰定李生获禊帖真刻尝以墨本投韩忠献公公索之急乃摹刻送官其后宋景文始得李本藏之公库至薛师正出守子绍彭又从而易之盖自韩宋以来士大夫得之是邦者真赝已相乱矣东阳周致肃以此卷相示题识由高平范公而下皆宋名臣其必识真矣乎鄜刘汶书【楷书】世传兰亭以肥瘦完缺纸墨为别诚至论矣然求之牝牡骊黄之外则在展卷之间精神焕发尤妙论也此本题志可证而磨没中如月光在天尤可宝也京兆杜本观【楷书】
　　茧纸不可复见锦标玉轴又安在哉定武真刻尚论其肥瘦耶观文正公所题固可宝矣后学许大同识【楷书】
　　此定武本也余有一本似稍瘦尔噫兰亭为世所珍今昔皆然尝虑萧翼之相遇致肃其秘之宣城吴锳观【行楷书】
　　兰亭禊帖右军所书蠒纸既入昭陵而唐刻石本亦殉焉温韬发陵剔取金玉置书而去其纸遂糜壊世所获者惟石刻耳宋人索置公库会火不存冯京知雍州乃以所藏搨本命工入石其后薛绍彭隂以他刻入之则定武兰亭帖在当时已淆矣学士大夫之家仅存一二流传既久愈逺而愈微愈变而愈讹虽好古者茍不能精监亦淆矣余往在钱唐访陈真人于吴山见宋吕祖志所藏本今复于致肃见此本旧出苏才翁家其为定武本盖无异论也陈真人欲售白金百两则致肃其可弗宝哉洪武八年二月一日金华胡翰识时姜焴同观【行楷书】
　　书至晋二王蔑以加矣昔人谓其妙在笔画之外盖至论也此禊帖有宋元诸名公题志其于评议已详矧经海岳翁之具眼为定武佳刻无疑致肃尚袭藏之同郡麟溪郑涛谨记【楷书】
　　薛绍彭自为一书辨定武石刻号称详宻李学究本最所宝惜当时士大夫家有此刻者可偻指数而苏才翁所蓄则钱惟演家物也后陈季常得之后曾觌得之最后赵子固得之子固尝江行覆其舟身入水濒死犹手之高出水面不置曰吾性命可弃也而此不可弃其见宝惜如此子固死遂流落江东予闻诸陈子山陈子山闻诸张伯雨云此卷意度与今御府藏唐人响搨本盖相似而周君自言得之江东印章题防具可征其为李本何疑哉洪武四年岁在辛亥冬十月癸巳眉山苏伯衡识【小楷书】
　　南昌王猷定获观于连山僧舍【小楷书】
　　皇明天啓改元嵗在辛酉则阳月之九日重装秘赏大酉山人项圣谟孔彰父记【楷书】
　　外录
　　瑚网云天啓壬戌禊日程友季白招品新茗佳种出定武兰亭五字不损本有米元章跋张畴斋赵子昻文衡山各临一本又阅潘贵妃本复听弦顾曲至夜分诚畅叙胜事也桃花潭水人砢玉识陶宗仪云予尝见落水兰亭一卷乃五字不损本今吴中分湖陆氏所藏而赵彞斋之物也彞斋宋宗室子讳孟坚字子固彞斋其自号居嘉兴之广戍酷嗜古法书名画能作墨花于水仙尤长此帖姜白石旧藏后归霅川俞夀翁彞斋复从夀翁易得喜甚乘夜囘櫂至升山大风覆舟行李皆淹溺无余彞斋立浅水中手持此帖示人曰兰亭在此余不足介吾意也因题八字于卷曰性命可轻至宝是保
　　定武兰亭本【山谷跋本】
　　永和九年【至】有感于斯文
　　王右军禊饮序草号称最得意书者宋齐以来似藏在秘府士大夫间未闻称述岂未经大盗兵火时盖有墨迹在兰亭右者及萧氏宇文焚荡之余千不得一永师晩出所见妙迹唯有兰亭故为虞褚辈道之所以太宗求之百方期于必得其后公私相盗今竟失之书家晚得定武石本盖髣髴存古人笔意耳
　　兰亭叙草王右军平生得意书也反覆观之略无一字一笔不可人意摹冩或失之肥瘦亦自成妍要各存之以心会其妙处尔豫章黄庭坚
　　宋御府搨定武兰亭卷【宋折裱晋府収藏】
　　甲之一　御府本【蓝籖题】
　　永和九年【至】有感于斯文
　　揽定武古本兰亭叙因思其人与谢安共登冶城安悠然遐想有高世之志羲之谓曰夏禹勤王手足胼胝文王旰食日不暇给今四郊多垒宜思自効而虚谈废务浮文妨要恐非当今所宜且羲之挺拔俗迈往之资而登临放懐之际不忘忧国之心令人逺想慨然又叹斯文见于世者摹刻重复失尽古人笔意之妙因出其本令精意钩擪别付碑板以广后学庶几彷佛不坠于地也绍兴元年秋八月十四日书【宋高宗题搨本】
　　右御府本绍兴初宗室子昼在从列有防宣取其家所藏定武本而刻之上亲御翰墨为之跋云【宋丞相游景仁墨迹行楷隔水纸本】
　　源流之自摹刻之精至是不可以有加矣是宜冠诸篇首端平乙未八月下澣古栝何处恬智父拜手谨书【行书】
　　宋搨褚模兰亭米跋本【宋折裱】
　　永和九年【至】有感于斯文
　　右唐中书令河南公褚遂良字登善临晋右将军王羲之兰亭宴集序本朝丞相王文惠公故物辛未岁见于晁美叔斋云借于公孙辛巳岁购于公孙巘黄绢幅至欣字合缝用证摹刻僧字果徐僧权合缝书也虽临王书全是褚法其状若岧岧竒峯之峻英英秾秀之华翩翩自得如飞举之仙爽爽孤鶱类逸羣之鹤蕙若振和风之丽雾露擢秋榦之鲜萧萧庆云之暎霄矫矫龙章之动彩九奏万舞鹓鹭充庭锵玉鸣珰窈窕合度宜其拜章帝所留赏羣仙也至于永和字全其雅韵九觞字备着其真标浪字无异于书名由字益彰其楷则若夫临仿莫称于薛魏赏别不闻于欧虞信百代之秀规一时之清鉴也壬午八月廿六日宝晋斋舫手装襄阳米芾审定真迹秘玩【系搨本未字原注】
　　右褚河南所摹与丙袠第三同但工有巧拙逺过前本尔【宋丞相游景仁墨迹行楷书隔水纸本】
　　宋搨定武不损本【王鲁斋藏】
　　永和九年【至】有感于斯文
　　兰亭脩禊序右军之神笔也所谓遒劲圆健已备其美七传而至智永其徒辨才尤秘藏如防头目越二百六七十年而唐太宗以术取之未几殉于昭陵而真迹亡矣唐初善书者多临摹不止一家惟欧阳率更为逼真勒石禁中后晋时契丹举归流落于定武此所以定武本独贵重于天下本朝庆歴中碑出民间欧阳集古所见已四五本乃以定武为别本盖亦未深考也其后米南宫所得褚河南临本耳自熙宁后薛师正父子别刻二本以易元碑于湍流带左天劖损一二笔为识行于世者往往别刻本故定武真本亦不多见南渡以来纷纷翻刻几千石矣讹以传讹仅同儿戏每窃哂之宝祐丙辰仲夏将晦内兄潘伯逺之子出乃父遗训以家传数碑授予属以后事而黙成所寳兰亭叙亦在其中予且悲且惧质田以承命久而玩之实熙宁以前定武本也何以证之字有率更体而所劖五字尚可见也诸家所识精笔俨然在目千石辟易莫敢仰视如皓月中天而万纬沉晖如祥鸾览徳而羣飞敛异自可独步东南也方宣和绍兴间【阙】马南驰中原俶扰士大夫宜未暇留神于翰墨题识于后者犹二十余人多一时名公卿也岂非懐古伤今而卒付之无言乎最后范太史冲一跋微露其机寓感慨之深意真足以瘖晋室羣贤之舌而夺之气后之来者宜不复可措手矣惜乎元祐诸君子之故迹脱落不存自是息影形百二十余年而归于予以予无所嗜好一朝而得北方盛时之名刻传黙成衣鉢之余玩亦异事也暇日摩挲展观对诸贤姓名肃然起敬岂特感世之废兴而是物托诸人者已不胜其可叹未知后之视今复何如也因题其颠末于后云金华鲁斋王栢
　　定武禊帖五字未损本
　　永和九年【至】有感于斯文
　　兰亭叙出定武者凡三本其一宋景文帅是邦实庆厯之嵗得于李学究所谓玉石本传为陈僧法极字智永所橅逮薛师正来牧其子绍彭刋本易去宣和中绍彭之弟嗣昌帅长安有防取石置睿思殿尝以墨本分赐近臣即此本也其二绍彭所橅有锋锷字差大亦乱真往往目为旧本也其三脩城得于役夫自崇山字冲上下断颇瘦劲后归章伯可之尊伯可尝题后云岐阳石鼔俱载以北宋元功顷从使【阙】闻在所谓中京者因并记之今观右文所藏真第一本宜保持淳熈十三年六月八日古北平荣芑跋
　　桑世昌泽卿兰亭考定武禊叙李学究殁于妓家时定帅宋景文以入官库此真本也名玉石本薛师正帅定武其子绍彭别刻置公寝师正数日乃悟曰颇瘦此瘦本也绍彭又刻肥本遂缺真本湍流带映天五字易之以归谓之公库本真本则名五字损本公库本宣和中入内府绎曾见定武多矣唯鲜于伯机郎中赵子昻学士二家本叙字波脚作螳螂肚形赵本墨色颇晦鲜于本胶矾得所最为精妙欣字脚作九转折余所见皆肥瘦本耳侍御王公得此真玉石本有绍兴希世印淳熈荣芑跋右丞东平性斋马公乔饶州仲山校书井西王公之子庆皆今代絶识印志唯谨此本由防稽王脩竹监簿所入东平王朋益廉访家今归侍御王公矣禊序百世竒宝凡归三王皆钜人青氊所还岂偶然哉叙字波脚与鲜于赵氏本正同而五字未缺尤为可贵至元六年后庚辰陈绎曾书防稽晋名山中有千世宝所以临池波歴歴照穹昊流传长安道老僧惕如昭陵云雾深玉匣失所保周成顾命篇垂戈列经诰至今天下人欲观何由讨幸然定武石难容以智造宋家几播迁惜哉迹如扫眼眀偶相遇精神更美好五字未曾缺才出绍彭早黄庭亦不存瘗鹤殊渺渺摩挲忆真者须髪空自皓王士熙
　　平生右军书固自歴代宝永和脩禊事醉笔落晴昊粉蜡冰一方兰膏玉万茧纸化飞埃摹搨贻永保相传金锡帖贵比漆书诰多事桑泽卿雌黄费探讨巧偷竟沈沦肥瘦异镌造化身遂千亿浊俗不可扫昭代二王家玉匣尚精好东山贤相君购之苦不蚤宝气白虹蜿逸思青云渺想像清閟堂玉石光皓皓门下士陈绎曾
　　外录
　　六砚斋笔记云定武禊帖余见程季白所藏一本与余所购可称双璧今又获覩一本云是五字未镵损本笔意亦在而墨色稍昏或炫饰无知者过于礲治令糜烂以示旧而反益其疾耳诸跋亦可采以参互评也
　　定武兰亭五字不损本
　　永和九年【至】有感于斯文
　　熙宁丁巳十一月廿一日寅亮存存斋同览元丰二年己未元日贯通
　　彭惠迪张观国米芾元章同观
　　寅亮勤中孟坚冲道信国同观元祐丙寅三月十六日鄞崇法院
　　定武禊帖凡阅五本矣余皆曾模今观此卷当居诸本之右下笔临冩自能知之必以余言为不妄也时皇元大徳乙巳岁嘉平望前三日畴斋题于自怡轩
　　阅三年重模时清明前五日也畴斋
　　至大己酉十一月廿二日再观因对临一本赠月江学士时年五十八歳矣不知自此后当冩几百本散落人间也
　　右军书传世者兰亭为第一兰亭刻本唯定武为第一然柯条枝叶蔓延而未巳求其自本自根为定武真刻者余生六十有四又南北往来行几万里仅见两三本耳一在叔固丞相宅即族兄子固所藏一在家弟房近自吴兴携来都下见与一在谭崇文许三本皆无小异余所得苦为螙所损叔固者因水渰糜溃字画小昏唯谭公所藏纸墨完整神明焕然当为三本之甲云延祐四年岁在丁巳十月廿四日谭公擕此过余大都咸宜坊寓舍因书其后吴兴赵孟頫子昻同观者巴西邓文原善之家弟孟吁子俊云间王一初
　　后学刘致拜手观
　　肃观此本殆犹游鱼弄新姿老鹤铩晴翮精神具足飘摇于纸墨之外见者鼔舞如见右军于茂林脩竹间也会稽袁桷书
　　至治改元正月快雪时晴与贡待制奎同观元明善谨记
　　至顺癸酉六月廿六日崔御史濬尹郎中彬同观岳至记
　　麒麟鳯凰不常有于世然识不识者皆知为祥禽瑞兽何哉岂以其不常有于世而然耶兰亭真迹自入昭陵士之愿见者已不啻乎麒麟鳯凰之不常有于世矣京师唯谭昭文公所藏定武刻本众称最善兹由叔父崇文公假至斋馆捧玩弥日嗟哉神物希世所有谨识嵗月以归至治元年三月既望番阳吴善跋
　　兰亭真迹入昭陵后为温韬所发不知散落何所次则唐名公欧褚冯赵诸葛所临者至今间有一二亦不多见也惟定武所刻好事之家时得见之观月江学士所收本当为余平生所见者之冠精神完备墨色如新而湍流带右天五字不损诚为竒帖昔人谓仰之针眼殊之蟹列之丁形是三者皆可以人力为茍得右军笔意虽无此三者不害其为善模冩矣山谷云此帖无一字一笔不可人意或肥瘦失真亦自成妍要各存之以心会其妙处此真能观书者也余于此帖十年间四临摹矣每一书而人加老尚恨书法未能超诣古人妙处加我数年期于増进必有可观者焉延祐改元防三月晦前二日钱唐张仲夀敬题于自怡轩阅十年再观前后凡五题也自乙巳初观至今一十九年矣余今行年七十二嵗继此又不知当几观乎至治癸亥嵗三月望日畴斋张仲夀敬题五字不损本定武兰亭叙一卷元初藏谭崇文许有寅亮元章等题名张仲夀赵孟頫袁桷诸贤跋尾相传欧阳率更所橅墨花满面真希世之宝也张丑
　　定武兰亭薛师正正本【五字不损防字全存少剥】
　　永和九年【至】有感于斯文　　　　　　　　甲【卷前编号】兰亭自出昭陵摹搨日广愈逺而愈失真矣予后先购得数十刻皆定武嫡不失右军笔意者暇日手自讐校排沙简金仅存十种昔宋理宗有兰亭百十七本陶九成载之辍耕录诧为希有然优劣竝存予此十本皆精妙絶伦不几于敌国富矣为之一笑延陵王肯堂跋
　　宋搨刘贵妃并内侍张延礼兰亭合卷【宋折裱】
　　永和九年【至】有感于斯文【墨搨缩本小字】
　　右高庙时刘贵妃所书【宋丞相游景仁楷书题】
　　永和九年【至】有感于斯文　丙子孟夏瘿翁【墨搨缩本小字】
　　嘉定辛巳脩禊日弟延庆【榻本】
　　右嘉定间内侍张延礼所书已上三本其人品不同字大小亦不同然俱为善学兰亭者【宋丞相游景仁墨迹楷书题】
　　宋搨兰亭卷【宋折裱临江王摹本】
　　永和九年【至】有感于斯文【搨本】
　　右庆元间临江王沇过果山爱镌工得用笔意以其所藏善本刻之载石而归分遗先忠公此本【宋丞相游景仁墨迹行揩隔水纸本】
　　定武石刻亡于南迁道中此系宋宁宗庆元时临江王重摹即临定武旧本后有定武小印其验也五字未损与今之监本相似近代以来未易多得者弟机顿首【行书纸本装后】
　　定武五字损本兰亭僧茂宗作图合本
　　永和九年【至】有感于斯文
　　绍兴壬戌正月晦日观于三衢之传舍傅朋绍兴三十年十月丁巳孙觌揽折桂堂
　　兰亭已矣而定武旧本帖犹得于今见之是石之夀固永于人而纸之夀又永于石也泰定丙寅暮春之初观于防稽寓舍不胜斯文之感嘉兴后学俞镇
　　余见兰亭石刻多矣如此本殊不易得世以笔墨肥瘦论者是殆得其形似耳邓文原
　　世传兰亭石刻甚多如月印千江在处可爱桑世昌考之备矣此卷五字劖损本纸精墨妙又有僧隆茂宗所画肃翼赚兰亭图于后诚为佳玩至顺四年十月柯九思跋
　　禊帖一卷吴故家物収藏有绪后有吴傅朋孙仲益跋语当绍兴时定武石毁未久已为人所传玩况二百余年之后哉是可宝也安阳韩性
　　世传兰亭刻石惟定武本为妙然古今议者不一故有聚讼之説桑世昌兰亭考十卷最为详博然不若姜白石所着简明可诵大意谓真迹隐临本行世临本少石本行世石本杂定武本行世然但言其自出耳未尝及其真赝也惟齐东野语载姜白石所书偏傍考谓持此可以观天下之兰亭矣其所论凡十有五处余平生阅兰亭不下百本求其合于此者盖少近从华中甫观此乃镵损五字本非但刻搨之工而纸墨亦异以白石所论偏傍较之往往相合诚近时所少也其后跋者七人而邓文肃善之柯奎章敬仲皆极口称之二公书家者流而柯尤号博雅其言如此余又何容赘一辞哉嘉靖十一年六月廿又七日衡山文征明识
　　外录
　　竹斋王佐定武本跋云定武本是唐率更令欧阳询信本以兰亭真本临摹最为逼真太宗爱之刻石置禁中宋庆厯中宋景文公祁守定武得之于韩忠献公琦之甥家匣藏于库故世传曰定武本熙宁中薛师正出牧定武别刻一本于外以应求者于是定武本真赝有二刻石矣其子绍彭又模刻他石潜易定武真本于石刻上暗镵湍流带左右五字各一二笔以私识之世因又号曰五字损本大观中绍彭之子嗣昌以进徽宗龛置宣和殿靖康之乱金人不知此石刻之可宝也独得留焉宗泽汝霖时为留守入内帑见此石刻取以驰进高宗时驻跸维扬日置左右逾月金骑大至仓卒渡江竟失此石札仰扬帅向子固防搜不获国朝宣徳四年两淮盐运使金华何士英偶得之民间一面肥本一面瘦本九年秋佐录囚至淮上士英以数本见贻瘦肥本果镵损五字异于众碑佐信其为定武原本也其年冬士英适考满匣至京师拟进明年春宣庙宾天士英得请致仕竟携此石以归金华佐以一本贻春坊左庶子周公崇述余藏于家正统三年惜遭囘禄燬焉其后同寅员外金华蔡安贵又得士英所藏肥本尝请予题其后云因并识之以告来者景泰七年丙子夏五月节后二日竹斋王佐识
　　瑚网云五字损本者湍流带右天五字有损也又崇山字中断六七八行为裂本亭列幽盛游古不羣殊为九字不全本其天字全者为定武肥本天字小损者为定武瘦本至南宋绍兴元年刋定武初搨后有宝字大印及御制跋为御府本先是元祐四年张璪官邯郸摹家藏真定武于石为邯郸本若五字不损更有枣木刻本彼古今士人所藏禊帖即一定武未易殚述也
　　定武兰亭赵承防十六跋静心本【上有王晓印章五字损本】
　　永和九年【至】有感于斯文
　　彦升家秘治平四年闰三月实录院装
　　持国和叔次道同观
　　携定武帖过子固涌金门外邸楼因得展卷使人泠然有扁舟水晶宫之想端平三年脩禊后九日千岩病翁施商辅
　　定武兰亭与陈直斋所藏本无小异淳祐五年嵗在乙巳五月一日手装于景欧堂俞松题记兰亭帖自定武石刻既亡在人间者有数有日减无日增故博古之士以为至宝然极难辨有镵损五字者又有五字未损者独孤长老送予北行携以自随至南浔北出以见示因从独孤乞得携入都时静心吴义士聫舟与余北上出此卷相校即一刻也但五字损耳至大三年九月五日孟頫跋于舟中独孤名淳朋天台人静心名森嘉兴人兰亭帖当宋未渡南时士大夫人人有之石刻既亡江左好事者往往家刻一石无虑数十百本而真赝始难别矣王顺伯尤延之诸公其精识之尤者于墨色纸色肥瘦秾纎之间分毫不爽故朱晦翁跋兰亭谓不独议礼如聚讼盖笑之也然传刻既多实亦未易定其甲乙此卷乃致佳本五字虽损肥瘦得中与王子庆所藏赵子固本无异石本中至宝也至大三年九月十六日舟次宝应重题子昻
　　兰亭诚不可忽世间墨本日亡日少而识真者益难其人既识而藏之可不宝诸十八日清河舟中河声如吼终日屏息非得此卷时时展玩何以解日葢日数十舒卷所得为不少矣廿二日邳州北题
　　昔人得古刻数行专心而学之便可名世况兰亭是右军得意书学之不已何患不过人耶
　　学书在玩味古人法帖悉知其用笔之意乃为有益右军书兰亭是已退笔因其势而用之无不如志兹其所以神也昨晚宿沛县廿六日早饭罢题书法以用笔为上而结字亦须用工葢结字因时相传用笔千古不易右军字势古法一变其雄秀之气出于天然故古今以为师法齐梁间人结字非不古而乏俊气此又存乎其人然古法终不可失也廿八日济州南待闸题
　　廿九日至济州遇周景逺新除行台监察御史自都下来酌酒于驿亭人以纸素求书于景逺者甚众而乞余书者坌集殊不可当急登舟解缆乃得休是晚至济州北三十里重展此卷因题
　　东坡诗云天下几人学杜甫谁得其皮与其骨学兰亭者亦然黄太史亦云世人但学兰亭面欲换凡骨无金丹此意非学书者不知也十月一日大凡石刻虽一石而墨本辄不同盖纸有厚薄麄细燥湿墨有浓淡用墨有轻重而刻之肥瘦明暗随之故兰亭难辨然真知书法者一见便当了然政不在肥瘦明暗之间也十月二日过安山北夀张书
　　右军人品甚高故书入神品奴隷小夫乳臭之子朝学执笔暮已自夸其能薄俗可鄙可鄙三日泊舟虎陂待放闸书
　　静心云此卷乃得之李公曾伯盖宋画士王晓之所藏晓徐黄同时人观其宝惜如此诚不易也廿四日题
　　吾观禊帖多矣未有若此卷之妙者
　　余北行三十二日秋冬之间而多南风船晴暖时对兰亭信可乐也独孤本携以自随此卷以归静心其宝藏毋忽七日书
　　兰亭与丙舍帖絶相似
　　至大间仆偕吴静心先生北上得此兰亭与独孤长老所惠本竝观船中卅二日得意甚多屈指计之已复七年矣其子景良驰驿来京师复出见示使人眷恋不能去手噫静心仙去其子能宝藏如此为之感叹延祐三年七月廿三日书于咸宜坊寓舍子昻
　　右定武兰亭禊饮序当以此为第一真古今絶品至元三年嵗丁丑四月初吉揭傒斯谨题
　　右定武兰亭乃神妙之本其宝藏之不可轻易与人也喀尔库库题
　　仆曩时侍赵文敏公学书暇日尝论禊帖定武本佳者絶难得僧独孤本见存更有赵子固及越人倪仲刚武唐吴静心此三本流落人间不知何如至正甲申谒莹之于竹庄出此本见示乃其祖静心先生所藏文敏公题跋甚详诚可宝也句曲外史张天雨
　　自永和九年至于今日千有余嵗其间善书入神者当以王右军为第一所谓龙跳天门虎卧鳯阁真不诬也右军平生书最得意者兰亭为第一其真迹为隋僧辨才所藏唐太宗以计获之命褚遂良冯承素等摹搨以赐近臣刻石惟定武一本最得其真后世共宝之故石刻当以定武为第一石晋时为契丹辇其石投北弃中山境中后人取龛宣化堂壁薛绍彭易归其弟献于朝高宗南渡至扬州而失之其石已亡而碑本散落人间者有数然墨有浓淡纸有精粗摹手有高下故虽出一石夐然不同又有真赝相杂非精鉴者不能识也余平生所见定武本惟此一本纸墨既佳摹手复善无毫髪遗恨千古墨本中此本当为第一自右军之下唐宋勿论千有余年后能继右军之笔法者惟先外祖魏国赵文敏公当为第一文敏平昔所题兰亭墨本亦多矣或一题数语或至再题则为罕见不可得矣惟此本凡十有六题复对临一本可见爱惜之至不忍去手于文敏题跋中此本又当为第一也呜呼一千年之前惟有一人一人惟有此得意书数千刻中惟此一刻墨本在世者何啻万计皆化刦灰存至今日惟此一本最精后千年惟有一人一人惟有此一题为至精至赏举千年之世书法之精妙者无过此一本以此论之金玉易得性命可轻好事家当为传世之宝不可以寻常书刻观也余于至正廿五年秋七月购得于吴城如获重寳玩弄不舍后之子孙当世宝之毋为富者财物所易毋为强者势力所夺真吾之子孙也茍能专心临摹数千过虽不能企及前人要当不让今世能书者遂识而藏之黄鹤山人王防书
　　外录
　　瑚网云唐太宗得右军兰亭真迹使赵模搨以十本赐方镇惟定武用玉石镌之江左所传防稽石也钱氏归朝定武富民买之以还一云文宗朝舒元舆作牡丹赋刻之碑隂薛尚书帅定武求弗得子绍彭于公厨见镇肉石有赋在背乃别刻易之携玉石归长安宣和中诏取入乃连夜墨搨冀得多蓄流传人间每叠三纸加氊墨焉故最下近石字肉为真在上二纸字画愈细荣芑云长安帅薛嗣昌绍彭之弟也时内侍梁师成为长安承受官批防取旧刻嗣昌仓卒以纸三幅作一重橅石第一本墨深第二本墨浅第三本又加浅世谓之蝉翼本一云唐欧阳询摹兰亭藁最为逼真太宗爱之刻置学士院后朱梁徙于汴耶律氏辇载宝货图书而北至真定徳光殂弃此石于中山李学究得之不以示人韩忠献之守定武也李生始以墨本献公公索之乃瘗地中另镌以进公又一纪李生谢世其子出石模售每本须钱一千由是好事者争取之其后李氏子负緍无从取偿时宋景文守定乃出公帑金代输之匣石藏于库非贵游交旧不可得也一云庆歴间宋祁帅定武有士子携此石至郡死于营妓家乐营将河水清见而识之取以献祁为龛石郡斋遂以定武著名熈宁中河东薛珦出牧定武重摹于外以应求者自是定武有真赝矣珦子绍彭又刻别本留中山携原石归长安暗劖湍流带左右五字各一二笔以私识之世因号五字损本宣和初彭弟嗣昌进上徽宗置睿思殿东壁靖康乱独此石弃不取高宗驻跸广陵宗留守汝霖见石驰献逾月敌骑大至尽弃御用诸物独瘗石渡江后扬帅向子固奉宻防搜访竟不获一云国朝宣徳四年扬州某寺僧舍发地得二石乃兰亭旧刻两淮运使何士英命工截齐合之为一前所存者十八行止犹不二字后存者十行起能不二字明年士英致仕携归金华燬于火又有以何转运获石民间一面肥本一面瘦本惜遭囘禄是定武絶迹矣余再考之得康伯可云旧刻与岐阳石鼔俱载以北宋定国尝从【阙】使言在所谓中京者则士英所得岂薛师正赝刻类耶又张芸叟云靖康中有得兰亭真迹者诣阙献之半途而京城破后不知所在奢望何止李学究中山之获近董宰云姜山人游豫章得兰亭石盖农夫锄田数见夜有火光以为异发而获之已缺两行真定武宋搨也惟好事者加意搜访耳又云自山谷嘉定武以为肥不剰肉瘦不露骨于是士大夫争宝之其实或肥或瘦皆有佳处又以定武自有三本独民间李本为胜其余用李本再刻益瘦细矣蔡山父云予见唐刻本有二一是贞观间石刻一是泗南山杜氏所藏本崇宁初米老尝模于宝晋斋号为三米兰亭锋势笔法絶不类他本区区珍爱定武者是不知有唐刻也其二唐刻为汪丞相逵藏而季路所蓄禊序至多有汪氏本刻同豫章自第十至十四行横裂后有汪徳辉忠衞社稷之家一印足征吾家之不沾沾定武焉余更见赐潘贵妃正本王弇州跋有云开皇石本褚河南临本皆行笔也定武稍真为一时赏重然米南宫絶不喜之其后摹者日益楷而小非复故步矣相传定武为欧阳率更临故楷法多胜褚河南临则行法胜盖皆以其质之近为之耳米笔佻以故不为定武左袒噫先荆翁尝収禊序数十种多宋搨乃余徒好之而不能守儿渊仅仅能执笔彷佛何日若米氏得唐刻本父子三人逐字橅于第一轩甘露降其家西山书院梧桐上以侈一时胜事庶不辜予攷定武意乎时癸未中秋日看桂芒庄有十寻之焦结甘露如九品莲采供韵斋官窰唾壶歴小春朝犹未凋是亦足当宝晋墨瑞矣漫赘之俟后贤耽此道者
　　定武兰亭赵子昻十三跋独孤本【五字已损】
　　永和九年【至】有感于斯文
　　兰亭帖自定武石刻既亡在人间者有数有日减无日增故博古之士以为至宝然极难辨又有未损五字者五字未损其本尤难得此盖已损者独孤长老送予北行携以自随至南浔北出以见示因从独孤乞得携入都他日来归与独孤结一重翰墨縁也至大三年九月五日孟頫跋于舟中独孤名淳朋天台人【与跋静心帖稍异】
　　兰亭帖当宋未渡南时士大夫人人有之石刻既亡江左好事者往往家刻一石无虑数十百本而真赝始难别矣王顺伯尤延之诸公其精识之尤者于墨色纸色肥瘦浓纤之间分毫不爽故朱晦翁跋兰亭谓不独议礼如聚讼盖笑之也然传刻既多实亦未易定其甲乙此卷乃致佳本五字镵损肥瘦得中与王子庆所藏赵子固本无异石本中至宝也至大三年九月十六日舟次宝应重题子昻【与跋静心帖同此本作镵损】
　　兰亭诚不可忽世间墨本日亡日少而识真者益难其人既识而藏之可不宝诸十八日清河舟中【与跋静心帖同】
　　河声如吼终日屏息非得此卷时时展玩何以解日盖日数十舒卷所得为不少矣廿二日邳州北题【与跋静心帖同】
　　昔人得古刻数行専心而学之便可名世况兰亭是右军得意书学之不已何患不过人耶顷闻吴中北禅主僧有定武兰亭是其师晦岩照法师所藏从其借观不可一旦得此喜不自胜独孤之与东屛贤不肖何如也廿三日将过吕梁泊舟题【与跋静心帖同至顷闻吴中多一段原刻傍注六字】
　　学书在玩味古人法帖悉知其用笔之意乃为有益右军书兰亭是已退笔因其势而用之无不如志兹其所以神也昨晚宿沛县廿六日早饭罢题【与跋静心帖同】
　　书法以用笔为上而结字亦须用工盖结字因时相传用笔千古不易右军字势古法一变其雄秀之气出于天然故古今以为师法齐梁间人结字非不古而乏俊气此又存乎其人然古法终不可失也廿八日济州南待闸题【与跋静心帖同】
　　廿九日至济州遇周景逺新除行台监察御史自都下来酌酒于驿亭人以纸素求书于景逺者甚众而乞余书者坌集殊不可当急登舟解缆乃得休是晚至济州北三十里重展此卷因题【与跋静心帖同】东坡诗云天下几人学杜甫谁得其皮与其骨学兰亭者亦然黄太史亦云世人但学兰亭面欲换凡骨无金丹此意非学书者不知也【十月　与跋一日　静心帖同此卜月一日独小字】
　　大凡石刻虽一石而墨本辄不同盖纸有厚薄麤细燥湿墨有浓淡用墨有轻重而刻之肥瘦明暗随之故兰亭难辨然真知书法者一见便当了然政不在肥瘦明暗之间也十月二日过安山北夀张书【与跋静心帖同】
　　右军人品甚高故书入神品奴小夫乳臭之子朝学执笔暮已自夸其能薄俗可鄙可鄙三日泊舟虎陂待放闸书【与跋静心帖同】
　　余北行三十二日秋冬之间而多南风船晴暖时对兰亭信可乐也七日书【与跋静心帖同】
　　兰亭与丙舍帖絶相似【与跋静心帖同】
　　定武真搨兰亭卷【王顺伯藏本】
　　永和九年【至】有感于斯文
　　淳熙壬寅上已饮禊防稽郡治之西园归玩顺伯所藏兰亭叙两轴知所谓世殊事异将有感于斯文者及览诸人跋语又知不独防礼为聚讼也附书其左以发后来者之一笑或者犹以牋奏功名语右军殆见杜徳机耳朱元晦熹题
　　兰亭脩禊序世相传以定武本为最佳予家所藏不过是也丙午冬予官于廷直今淮东漕王公顺伯丞于棘司每公余相与繙弄简册顺伯出其家金石刻百余古文竒字多所未见暨出兰亭本十余讐校之笔了然飞动其卓然杰出者则曰定武也顺伯夸曰行半天下所得惟此今君诗所出又如顺伯之所夸安得与吾顺伯拊掌一笑共此清赏己酉长至日西昌李大性伯和
　　此帖入石定武才属耳石圯画蠧吾意墨本在人间殆不啻百千万本今一纸之价如拱壁寸珠逾千金而弗售岂非惧于终尽耶俛仰之间已为陈迹其可慨叹若此况禊事乎嘉定甲申中春月湖老渔定之
　　双井黄荦观于捡正直舍开读数过不知吏气之汚人也嘉定改元九月一日书
　　金陵何剡霅川丁端祖东阳乔行简汴人赵崇宪东阳滕强恕眉山杨汝明三山陈贵谦富沙真徳秀嘉定庚午十月廿二日同观于羣玉堂
　　江原张钧建安刘爚眉山任希彞晋陵薛极汉嘉薛绂庐陵胡榘祥符赵希昔嘉定辛未同观于西湖舟中
　　丙寅闰六月郁蒸异常风雨飘迅所藏书画法帖俱不敢出曝每日与方牀竹枕取蕉隂荷气转徙防礴以消之又頼鬻古者间以舫子泊河下持杂迹来看十百中一二有足繋余心者虽不成售亦得姑录其副时自玩焉有定武真搨兰亭一卷视余旧藏系一石而搨手不佳且磨泐去十之五云从新安旧姓得之李日华
　　毛仲益所藏兰亭叙
　　永和九年【至】有感于斯文
　　龙乘云气而上天鳯凰翔于千仞吾见旧定本兰亭其犹龙鳯邪庆元丁巳十一月二十日笠泽陆游务观书
　　成都石本兰亭集序
　　永和九年【至】有感于斯文
　　外录
　　广川书跋云宝月刻兰亭叙东坡居士为讃于后盖子由得于中山旧石故今所摹独传二蜀中州人或未知也余观世所传兰亭书虽众其搨摹皆出一本行笔时有异处系当时摹书工拙惟秘阁墨书稍异更无气象可求知后人所为不足尚也正观中诏令汤普彻搨兰亭赐梁公八人而普彻亦窃搨出外以传普彻自能书识逸少笔意故虽摹搨自到极处逮褚河南欧阳率更临兰亭则自出家法不复随防画也兰亭真本世不复知普彻典刑犹有存者今所传皆本于此中山者盖其一也
　　复州裂本兰亭【卷首钱霅川作赚兰亭图详攷诸裂本载重校宣和格古论】
　　永和九年【至】有感于斯文
　　鼠须注砚写流觞一入书林久复藏二十八行经进字囘头不比在尘梁吴兴钱选舜举
　　右复州裂本兰亭鴈行定武宋理宗赐贾平章一百十七种褫为十册此其一也戊申嵗中元日赵子崧观于庐陵凌波阁伯慈伯武侍
　　外录
　　瑚网云宋搨兰亭以复州为胜盖真定武乃瘦本复州以真本重摹亦镌损四字其字极瘦有风韵
　　兰亭旧刻并赚兰亭图合本【吴景文藏】
　　永和九年【至】有感于斯文
　　至元四年春二月廿五日奎章阁学士院鉴书博士柯九思曾观
　　兰亭书家之楷则学者未有舍此而能者也今观此刻虽后【阙】定武世亦罕得之可尚矣赵雍岩借观累日得其妙处
　　欧阳永叔尝跋兰亭序谓真本已归昭陵世所传本尤多而皆不同盖唐数家所临也其真伪优劣览者当自择焉今观此刻与寻常所见者亦异永叔之言亦信矣干文传题
　　已赚若亲走晋阳老僧犹未识萧郎圣图本为天同大谁谓桥山善守藏　右题萧翼赚兰亭图遂昌郑元祐
　　兰亭帖不问刻之精否见者无不爱玩为其余风流韵有可挹也苏人钱良右
　　兰亭诗序为书家之六经而善本絶难得学书之士虽不得善本茍能彷佛于其次者亦胜于学世俗书也近日吴兴赵魏公书法遍海防学者仅得其形似而古意皆无如啖蔗徒咀嚼其余全不见其味耳孤蓬倦客陈方题
　　世谓脩褉帖实书法之楷正者然太宗得之以为珍玩则皆出萧御史之计耳及归昭陵虽数百年间而御史之盗名为不冺则与进药石之言者异矣噫御史以耻而为耶不以耻而为耶若御史以此而为耻则温韬辈同可耻也今观此本亦未敢拟于定武恐亦定武之别派者淮阳焦粲
　　昭陵蠒纸已成尘枣木传来转失真小黠大痴何足较从今着眼看时人海虞释祖偁
　　兰亭书法诸公论之详矣石刻佳本尚犹难得况其真迹者乎大云道者福聚
　　兰亭善本世人好尚惟恐钩致不为己有然善本岂易得哉昔太宗好甚俾萧翼窃之得以自珍翼御史也乃尽忠耶抑亦臣子之道若是也耶大名知玉成
　　定武兰亭石刻为薛氏取去世之传者寖以失真今观此本以姜白石偏傍考较之颇不相逺至于僧字之辨则有黄伯思之説识者当自知之永嘉郑禧
　　定武褉序五字未缺时本最为难得是卷虽未敢断为李学究家所拓然笔意神逸尚可见其彷佛也至元五年己卯四月吴郡陆友题
　　兰亭序自从昭陵后为温韬发墓而冺没不知所存惟晋定武刻本传世尚有典刑后之好事者转相模仿翻刻则有肥本瘦本三字五字损本之异以伪杂真论説纵横去古愈逺予不谙字学景文持此卷征予评可谓求道于盲者也诸公皆鉴赏之士既已审定仆亦确信其为善本至元六年后庚辰嵗十月望吴江用拙道人张渊清夫题时年七十有七
　　赚出那知翼与询人人牵引説昭陵阿防书法能参透不问行间一字僧俞焯
　　禊帖之妙古今字书絶冠笔迹不可得而见矣石刻之最世传定武宋末权执百计巧取豪敓归之悦生堂者何啻三数十本厥后不知散落何处尤物移人亦足异人此卷笔意洒落有晋人态度何必号称定武以虚名为累耶至正元年八月十九日大痴道人黄公望
　　文陵不载啓古刻石已残锋芒今自灭如出秃笔端临池几人误讵识笔意完正观赐搨本尚或评衣冠兹实兵火余分派非殊源妙用无隐迹神明尚复还秘藏愳不广摹勒金石刊庶几将坠法可续后士观来者倘防持讵止敌璵璠　右薛道祖题脩褉序诗辛巳良月吴陈深书
　　题萧赚兰亭图
　　笑谈相对各欢顔那信兰亭去不还千古昭陵遗恨在忍将真本落人间檇李释若舟
　　兰亭褉事帖右军得意书也唐太宗酷爱之萧翼为时言官不能囘人主翫好之癖以计取辨才所藏真迹卒以从昭陵辨才佛者以物为留碍固为可鄙而昭陵之殉又不能免王孙之讥来者从可观感焉至正七年四月十三日番阳释廷俊为景文先生题赚兰亭帖图后
　　世传兰亭蠒纸已殉昭陵乃萧御史説取僧辨才者人主之所好不当尔也文皇思以贞明治天下是必不然故予以为好事者为之若然则异日温韬之事亦佛氏所谓报縁者耶此定武本也因观故及之谷口生郑元善
　　字书为六艺之一使前无古人后无来者兰亭帖其一也当右军燕集时书以纪一时之事初不计其传逺与否也自定武墨本散落人间孰不取法焉然以天下之广嵗月之既多无一人能及之者已往者不可见其来者未可知艺之至于至善无以加矣世之坚良者莫贵于黄金白璧万毁万灭沦于瓦砾者何可胜数而此墨纸也后人宝之者则指之曰此吴景文家所藏某字阙某字损视千载如昨日则其所谓坚良者不知几成毁矣一艺之精可传不朽况其大者乎张逊题
　　晋之书王右军为称首右军书禊帖为标准然禊帖之名不着于晋而着于唐者葢唐以书判取士自天子至于庶人皆能知书故也右军真迹入昭陵后沿唐至宋举世摹刻木石不下什伯虽其才情笔力非复晋人风流然犹庶几雄秀之气仲敏父出吴君景文所藏善刻弋阳樗散道者李纉谨识其尾
　　兰亭真迹世不复见所见者唐人模搨钩临耳石本以定武为佳此其流亚欤姑苏高元复
　　不知蚕客是朝绅解后全无一语真赚得玉书天上去老僧方识世间人梅屋道人书古
　　宋搨玉枕兰亭
　　永和九年【至】有感于斯文
　　右兰亭叙玉枕本乃欧阳率更真迹按唐文皇既得兰亭叙命侍臣赵模杨【杨字原迹防去】道政等摹之而以欧阳询为最询又缩而小之为玉枕本当时刻之禁中已极贵重后人称为定武者此刻也然大字本犹间有存者至玉枕本絶不可见宋景定间贾师宪曾命王用和翻刻大字本三年始成又令廖莹中翻刻玉枕本世称几与定本相乱然伤于华倩视原刻如众星之于斗也讵能乱乎此本古朴中饶有风骨与赵子固所藏姜白石本无毫髪异不待盛字上有小龟形由字下之伸笔痛字改笔不糢糊列叙字行如勒铁而知为唐石宋搨也旧在宋丞相游似大部中后入赵文敏仇山村家皆精于鉴定者鲁一先生酷好石墨趣与余同今得此异宝其余所藏如土苴矣【韩】退谷孙承泽敬题时年七十有七【行楷书】
　　右军为字学之祖而兰亭尤为右军絶笔自定武石本亡于南渡虽有善刻而右军笔意渐失其真向曽见藩府所刻小字兰亭虽字画整齐觉丰神去之更逺此帖余未知其所由来然生平辨帖不以纸之新旧绢之疎宻墨之浓淡为评惟看结字精宻与运腕灵竒得其神解便知真伪凡大字易疎审其结构小字易版詧其展舒今刘少司马家藏玉版兰亭字不盈分而转布冲容寛然如有余地与定武石刻大小虽殊神情则一此岂近代俗笔所能为寒夜挑灯夜分忘倦亦燕台可纪一事也戊申嘉平朔日虎林黄机敬题【行书】
　　玉枕兰亭帖
　　永和九年【至】有感于斯文
　　兰亭帖自唐以后分二派其一出于褚河南是为唐临本其一出于欧阳率更是为定武本若玉枕本则河南始缩为小体或谓率更亦尝为之宋景定间似道柄国凡兰亭遗刻之在世者鲜不资其玩好此本后有右军小像且题曰秋壑珍玩其贾氏所重刻者耶洪武四年金华王祎跋
　　外録
　　王佐云临江府有玉枕兰亭帖永乐中佐得之燬于火惜不记何人所书近在南京李庄家见之云是赵子昻所书字皆蝇头小楷方四五寸字行如兰亭古本
　　瑚网云福州府庠赵松雪亦作此蝇头小楷方四五寸字行如古本兰亭余家藏褉序又有大草书王元美所谓纵慢生穉与右军真迹不相似独于督策处小近笔阵图耳
　　又云永和九年王逸少为防稽内史时年五十有一与太原孙承公四十有一人脩祓禊于兰上里书序用蚕茧纸鼠须笔遒媚劲健絶代更无凡三百二十四字有重者皆具别体就中之字有二十许变转悉异如有神助及醒后他日更书数十百本终不能及唐何延年谓此言过矣右军书岂减禊帖但此帖字数比它书最多若十丈文锦卷舒展玩无不满人意常在心目不可忘非若他尺牍数行数十字如寸锦片玉玩之易尽也是不然兰亭叙草诚有神助焉宋华镇记闻右军上巳日脩禊在天章寺有墨池鹅池皆遗迹池不甚深广引溪为源每朝廷恩命至池墨必先见皇祐中忽三日连发未几御书至赵清献公尝亲到池上与僧约曰池墨果见当为闻于朝既焫香致祷须臾池面墨光墨色倍常因贮于罂献之任屯田布罢任游山以香酒祭池倐忽墨色见任留诗田曹郎吏何多幸亲见池中墨水生复斋漫录临川王右军墨池每贡士之嵗或见墨迹防滴如泼出水面则必有登第者又华镇云鵞池与墨池相近中有白鱼长数尺有捕者鱼则腾跃而起其鬛如银下前池而去后复见于池中是寄兴处尚多灵异而耑心者岂无神助乎若右军自珍此藁秘藏于家七传而至智永为子徽之派舍俗为僧居越之永欣寺以其手临真草千文八百本散施浙东诸寺兰亭序则以授弟子辨才唐文皇三召恩赐甚厚求褉帖终不与善保藏家抑何重也萧翼之赚殊多妙用正见兰亭竒秘处尚论者何必拘拘以史证之耶夫宋之宪圣太后犹嗜兰亭不去手刘珙春帖子云内仗朝初退朝曦满翠屏砚池浑不冻端为冩兰亭况文皇英迈风雅夐出千古宜乎寝食与禊帖俱故后人有玉枕之摹如贾师宪好兰亭藏石刻至八千匣使其客廖莹中参校诸本择其精者命工王用和以灵璧石刻于悦生堂经年乃就特补勇爵酬之所谓悦生兰亭也善乎周公谨之言曰兰亭不列官法帖中亦前辈选诗不入李杜之意
　　玉枕兰亭福州本
　　永和九年【至】有感于斯文
　　大清楼法帖序言唐文皇使率更令以小楷摹兰亭藏枕中名玉枕兰亭太平清话内载贾秋壑令廖莹中以灯影缩小刻之灵璧石经年乃就酬刻工王用和以勇爵盖极重之者今石在予处近视微青逺视纯墨叩之声琅然四旁缺蚀嶻嶪可爱但灯影缩小之法无传矣格古要论则云秋壑得玉枕兰亭于山隂王氏岂王氏所有即太清序所云而秋壑重刻之耶然予往于都中见吴謇叔宋搨字画与石板大小皆同下有秋壑珍玩印章惟右军作立像而鬈心正疑之及末卷文征仲一跋乃云贾氏刻有二石得无当时得王氏遗物而刻一石灯影缩小者又一石乎似道误国之罪在不赦即此一事亦文囿佳话也大呆陈衎跋
　　福州府治旧有玉枕兰亭石刻陶南村辍耕录载宋理宗内府所藏一百一十七刻目录福州治者其一也予少时览辍耕录而知之无由得覩万厯癸卯郡守黄公似华偶于府库内见之移置郡斋为玩临行以路逺不便挈去乃赠郑中翰朴朴为马季声妹壻因借搨数纸予始见其石广尺许两面光莹如玉阳刻兰亭序隂刻右军像真先代竒物中翰既殁家人不知重为友人陈子磐生所得磐生喜书法得此如获重宝命工施搨以贻同好雅足述也据辍耕之言宋未已经珍惜今又数百载矣漫识其后崇祯辛未季夏朔日徐渤跋
　　外录
　　周宻志雅堂杂抄云贾师宪平章命王用和翻刻定武兰亭凡三年而后成至赏之以武爵丝髪无遗恨几与定本相乱又令廖筠洲【名莹中字羣玉平章门客】转为小字刻之灵璧石版世防堂
　　宋淮海桑世昌【泽卿】兰亭博议
　　传例
　　御府　一本绍兴元年秋八月十四日刊定武本后有宝字方印及御制跋　一本防字全不界行斯文下有贞观单印上角徽国朱篆书题贞观石刻绍兴乙卯重刊【以上二本又见绍兴淳熈杂帖内】　一本阙在癸丑稽山隂之兰亭脩长此林竹右见清流激天共二十一字有绍兴双印　一本领字上有山隂防字界行有绍兴双印　一本防阙山字蛟篆绍兴双印
　　定武　一本天字不损其字瘦劲　一本天字全字肥【此疑是古本】　一本镵损湍流带右天五字【西清藂语云兰亭旧本薛帅别刻本易之新本湍流带右天损可以騐旧本皆全】　一本崇山字中断第六人三行破裂无丝竹管弦之一觞一咏亦足以是日也十六字荣芑云定武林城役夫所得后归康为章家　一本枣木刻五字不损　一本亭列幽盛游右不羣殊九字不全【古今士大夫家所藏本未易殚记其详此特举其槩云】
　　防稽　一本新道宗跋云宣和庚子冬被命平浙贼明年夏剡溪扫残孽还访兰亭遗迹于天章寺是时兵烬初絶尽为荆棘瓦砾之塲王谢风流惟山川在尔徘徊四顾为之叹息求于越人得旧修禊序笔画失真意谓当有来者能求佳本刻之林下后十年建炎庚戌扈跸再至虽旧寺栋宇已成而所期未副矧山隂无兰亭帖岂非是邦阙遗也遂以唐临本刻石卷首太上皇帝宸翰【系徽庙御书唐贤所临兰亭六字以御宝印其上】鉴赏后则蔡襄君谟宋敏求次道一时名公题字又曰延隽者周仲童也安惠公起之子膳部员外郎越侄也其家图书为当时第一此本渊源固有自矣曰大防吕汲公也曰涉袁君弼也曰刘执中也曰洙孙巨源也曰彦先许觉之也曰仲求豫章李定也因并刻之石以遗山中僧庶几少补访古幽讨之士搅观云绍兴改元五月甲申一本蜡纸本有少长咸欣俛仰之间以为陈迹犹不十四字双钩不填郭后题干符元年三月一本岐兰压王所藏王孙之不摹刻郡斋吾
　　甥放翁尝有跋云修禊序乐毅论如鲁灵光岿然独存意有神物防持非适然也世昌书
　　洛阳　一本不痛哉若合一契两行之间甚濶【止无防字余皆不损幽妄二字少缺】
　　邯郸　余尝见此本于袁生陆寓处清切可爱自第一行至第十七行皆损一字移注于其上后跋云定武兰亭真本今已不知所在揉有家藏者因邯郸宫乃摹于石以永其传大宋元祐四年张揉益重
　　婺女　一本在倅防自第十三行至末横裂而上又自十三行后自裂处五行询之耆云其石碎已百年王自牧家有未经裂碎时本庶几定武典型也　一本褚遂良贞观八年所模序首无永字虽古而未尽善　一本在韩涧家
　　豫章　一本有忠孝之家方印后题唐贞观中石本后六印作一行钱氏忠孝之家印黄扉珍玩又三印字不可辨末同前方印　一本在注帖内第十二三行有横裂文　一本脩城所得前有薛稷书羲宝过盈尺参神明以长生顺一出跃物得其骐骥两行二十字后高宗取石入徳夀宫
　　七闽　刻贞观本与豫章同前有忠孝之家方印后亦同前六印但第五印在后行下有汉北平守世家印印后方题唐贞观中石本
　　括苍　一本防字有界行后题模家本留刻仙都绍圣丁丑蜀人刘泾
　　金陵　一本熈宁丁丑六月二十七日省局手装尧民志后跋云兰亭石刻世以定武为最先公熈寜间得此本志而藏之逮今七十有一年惧嵗久手泽湮没并刻于达鄞府治绍兴丁卯十一月旦清丰防谦之谨题此刻与道州本同亦谦之跋云右定武所刊兰亭本比年不可见近从许彬州邈得之乃先公金石苑中旧物也手泽尚存政虑磨灭赵君嗜古乐书并为刻石绍兴四年甲寅七月八日
　　上饶　一本注氏本刻同豫章自第一至四行横裂后有注徳辉章忠衞社稷之家二印
　　景陵　一本第一行首至第七行末裂文甚大乃景陵郡斋旧物湮没民间日久郡守何文度得之绍兴丁丑嵗十月十有三日跋
　　九江　一本自第五行至第九行有大裂文龙舒　刻褚书本有篆额兰亭记作长行后有黄扉珍玩忠孝之家圆方两印题贞观八年褚遂良题
　　八桂　一本用米宝晋斋本册后有米氏印记永嘉　一本字大行阔并刻干封二年懐仁集右军书后序有秦吴二跋
　　丹丘本　一曾槃乐道跋一前有薛稷篆十八字者见存彭潜家元是袁归州自鄂渚携带云得之淘河之夫
　　常徳　一本干开所刻且三体乃载坡谷诸跋后有杀虎林一事尤佳
　　临川　一掘出麻石本列坐盛是日六七八三行裂损十九字　一本无防字及界行后有玉册官杨仙芝横刻六小字
　　周安惠家本　此本见存秀印有曾友彦思跋曾得于越之侄衍乃大观己丑嵗也
　　陈氏本　简斋用棉纸临中缺痛字　高宗所赐临本亦然似是御本写也
　　三米　米氏父子模刻于淮山楼
　　杵本　用劚地而得者有柄窍初号杵兰亭后易为褚未详
　　陶氏本　陶宪定字安世先君敬友也宰龙川日世昌屡获侍熟观所藏定武本
　　诸葛氏本　全不类字极大恐是模本
　　钱氏本　前后凡用七印有文僖公手书唐贞观右本五字绍兴癸酉夏六月元孙杰之刻
　　中山王氏本　此本前瘦后肥体画温润有典刑后列六印亦佳
　　吴氏本　斯文下有黄璜书印
　　尤字本　遂初尚书用杨伯时本刻【兰亭事羣带流幽大古不十一字损】
　　刘氏本　字极大无前所刻防字余皆不缺范氏本　右兰亭修褉帖偶得定武本重模入石绍兴十六年八月戊申方池范序辰识　郑肃
　　邵氏本　后有勲字圆印政和乙未暮秋望重刻定武石本阳羡邵勲记后空一行
　　陆柬之本　王氏金石录云五言兰亭诗二十四行而兰亭只数重刻镵本又有陈和叔郇国公东坡子由众跋
　　潘氏本　在安吉县第二十及二十一两行裂失无期于昔人之懐七字
　　石氏本　乃熙明家其本有二
　　唐硬黄本　薛绍彭勒唐搨本第十四行僧字上有察字且有锋铓故薛赞深取之
　　玉枕本　政和间营缮洛阳宫阙内贵客观察见役夫作枕小石有刻画乃王右军兰亭叙残缺之余只有五十一字笔势清劲必唐人所临近时不能及也
　　织本　松杂录载宗先天时所有异物如西蜀织成兰亭叙是其一也
　　残石本　此得之残石之余仍作二块前一块有非夫古互虽殊事一也后之揽文共十三字下有小字云苏氏太简后一块复裂为二字已漫灭但髣髴先世名玩文五字可辨
　　南岳本　一本后有皇武仍孙伯儋六字篆印章氏本　申公家刻有横文后有章氏印
　　卢氏本　斯文下有卢宗道三字印后题唐硬黄本淳熙乙未中秋刻
　　徐兹本　在湖州瘦劲而效剥自十七十八行内有大裂文
　　无名本　此本无名氏防字全后有云兰亭临搨传刻诸家所収极多未有及此者不知谁书字亦清润
　　武陵本　在第九卷帖中无僧字清劲亦佳王氏藏本　凡十帙殆百本以定武旧刻为首此本副之若旧刻重出者或防字全而有界行与无界行者或无防字而无界行及五字或全或镵者各以类而分之常从顺伯之子友仁借观外有四轴竒甚
　　元陶宗仪兰亭诸刻考
　　兰亭一百一十七刻装褫作十册乃宋理宗内府所藏每版有内府图书钤缝玉池上后归贾平章至国朝有江南八十余年之间凡又易数主矣往在钱塘谢氏处见之后陆国瑞携至松江因得再三披阅并录其目真传世之宝也
　　甲集一十二刻【州郡】
　　脩城本【叶仲山跋】　定武阔行【若合一契行阔】　定武肥本定武瘦本　定武板刻【霍子明跋】　定武缺石　定武断石　定武古刻　两京断石　永兴　古懿郡斋　宣城
　　乙集一十三刻
　　旧梅花　三衢板刻【郑昉】　安吉古苔真草　临川麻石　临贺　豫章二　静江府　复州　鼎州【后有武陵二字】　古潭　新梅花　宣城南陵
　　丙集十刻
　　苏州府治　福州府治　福州枣木　道州　金陵三米【米芾米尹仁米尹知】　永嘉　古霅断石　隆州郴州　兰亭重言
　　丁集十刻
　　绍兴府治二　绍兴仓司　绍兴府学　绍兴古刻　余姚县治　曲水诗兰亭　曲水诗前　曲水诗后　婺州府治【褚遂良摹】
　　戊集十刻【内府】
　　高宗临定武【米友仁跋】　唐贞观　太清开皇　秘省内殿　内司四　京师玉堂
　　已集九刻【杂集】
　　玉枕　花石　栁诚悬【大字】　唐人硬黄临　唐人双钩　晋唐刻　孙过庭草　京师鵞黄枣木【黄纸印】　彭城小字
　　庚集十一刻【故家】
　　蔡君谟临　薛绍彭　秦少游【小字】　安定家藏辛道宗　建康晁谦之　绍兴汤氏　南昌京氏庐陵胡氏　蜀刘泾　唐摹刻
　　辛集十四刻
　　吴诜草书　吴璜　刘无言临　龙潭潘氏　方朔习写　周平所藏　陵江张氏　天台丁氏新安汪氏　江西故家　庐山甲秀堂　九江陶氏　循王家藏【米芾跋云壬午闰六月九日大江济川亭宝晋斋艎对紫金浮玉羣山迎快风消暑重装】　番阳洪氏
　　壬集十四刻
　　金陵毕氏　庐山吴氏　绍兴曾氏　绍兴石氏二　毗陵尤遂初　李忠愍所刻　新塘李氏江隂丘氏二　东阳郭氏　昌谷曹氏三
　　癸集十四刻
　　赵虚斋　吕氏家藏　建业朱氏　大梁曾朴陆子与　韩松　陆载之　胡氏将　玉林二赵菊坡　不题名二　钱唐李和
　　胡菊潭禊帖综闻载按宋丞相游佀藏有兰亭百本以所得先后亦天干编次自甲之一至甲之十每本横表折折作册末题所自得自出乙癸九干皆然钤记凡五种或用名或用景仁其字或用克斋其别号或用游氏图书或用旌徳堂章有单用者有兼用者前后装池用蓝牋钤前池有珍秘小章后池有赵孟林印不知何许人后归晋藩前后池上皆有钤记相传宣庙总进内府以鼎革散布民间余购得十八册所同陶氏录目仅定武阔行鼎州唐人双钩蜀刘泾四册而已以此类推宋世所传当不止一百十七刻如理宗内府所藏也
　　陜州同州学有褚遂良兰亭诗叙临本后有延陵之印河南归徳州有唐褚遂良兰亭临本石刻彰徳府周藩有定武褚临唐赐本合刻浙山隂有右军兰亭叙李龙眠图曾宏父考究并跋福州府有小楷玉枕兰亭江西建昌益府本与周府本大同周肇刻于永乐十五年丁酉益府重摹于万厯二十年壬辰盖嗣刻争长而祖本之传世者杳如祥麟威鳯矣蜀金井胡世安
　　明胡若思兰亭诸本考
　　复州裂本首六行斜裂第一行缺防字又永字与二行防字三行毕字四行脩字五行为流二字正当裂处十三行因字内改笔作小仲字十七行向之字差大廿五行视昔下二字作圏夫字上露初也字末行文字稍重乃景陵郡斋物湮没民间宋绍兴丁丑郡守何文度搜访得之
　　豫章裂本首行阙防字二行亭字三行羣字六行列字七行幽字九行盛字俱有阙白又九行观字十行以游二字十一行乐也夫三字十二行抱悟言三字十三行形骸之外四字十四行其欣二字正当裂处余同复州本
　　江州裂本首行裂防字五行缺湍字六行坐其二字七行咏亦二字八行清惠风三字九行之盛二字正当裂处余同复州本
　　鄱阳汪相家裂本首行缺防字二行亭字三行羣字四行流激二字七行幽字九行盛字十二行内字十七行随字十八行犹字廿二行若字廿三行生字皆有阙白又裂处正与豫章同后有图书云忠衞社稷之家
　　处州刘泾本云是巨济刻家藏绢本首行防字全未模家本留刻仙都又题绍兴丁丑蜀人刘泾字皆全惟第三行毕字阙
　　石字肥本云是石熙明摹刻首行阙防字笔画虽肥而意度亦有可取者
　　不知处本首行阙防字其中多细裂而意度自好淡墨本前八行横裂一行暮字二行亭字三行咸集字四行有字五行流字六行管字七行幽字八行畅仰二字正当裂处又十七十八行有细裂文
　　刘无言本首行亦有防字笔势稍活动当是重刻褚本褚本在宋时初藏苏氏米元章以名画易得之极寳爱后嘉熙庚子西秦张清叔摹勒上石不知何时又重刻也
　　永嘉本云是智永临写宋绍兴间太守程迈刻寘郡斋笔势虽纵逸而未免失真首行防字亦全末有孙绰后序是唐干封二年僧懐仁集书又有吴傅朋题识具在
　　北京本近出天师庵土中规模意度与豫章本略同今在国子监中
　　右诸本当以复州本为胜次豫章本次刘无言本次北京本其他皆不及也豫章胡俨记
　　载按损本以为天流带右者洞天清录也以为湍流带左右五字者何子楚也以为湍流带右天五字者陶九成也　格古要论云兰亭帖世有定武本为第一金陵清凉本为第二定武本薛珦作帅别刻石易去宋宣和间于珦家取入禁中建炎南渡不知存亡清凉本洪武初因寺废入官其石留天界寺住持僧金西白盗去后事觉僧系狱死石亦不知存亡蜀胡世安











　　书画彚考卷五
<子部,艺术类,书画之属,式古堂书画汇考>
　　钦定四库全书
　　书画彚考卷六
　　刑部左侍郎卞永誉撰
　　书六
　　魏
　　钟　繇
　　钟太傅荐关内侯季直表卷
　　臣繇言臣自遭遇先帝忝列腹心爰自建安之初王师破贼关东时年荒谷贵郡县残毁三军餽饟朝不及夕先帝神略竒计委任得人深山穷谷民献米豆道路不絶遂使强敌丧胆我众作气旬月之间廓清蚁聚当时实用故山阳太守关内侯季直之防尅期成事不差毫髪先帝赏以封爵授以剧郡今直罢任旅食许下素为廉吏衣食不充臣愚欲望圣徳录其旧勲矜其老困复俾一州俾图报効直气力尚壮必能夙夜保养人民臣受国家异恩不敢雷同见事不言干犯宸严臣繇皇恐皇恐顿首顿首谨言黄初二年八月日司徒东武亭侯臣钟繇表
　　刘岑观
　　李木敬览
　　陈经许懋同观
　　右汉钟繇荐季直表真迹高古纯朴超妙入神无晋唐插花美女之态上有河东薛绍彭印章真无上太古法书为天下第一余于至元甲午以厚资购得于方外友存此山后因飘泊散失经廿六年不知所存忽于至正九年六月一日复得之恍然如隔世事以得失嵗月考之歴五十六载嗟人生之几何遇合有如此者后之子孙宜保藏之吴郡陆行直题于壶中时年七十有五
　　成侯在魏铭功五熟釜为魏宗室岂独勲业为不可及其楷法传于世者亦不可企及若戎辂表是也此卷荐季直表其法度与戎辂表无少异汉季楷法全是隷其古雅可见于后二王为翰墨宗匠顾岂能外此哉分湖陆隐君酷嗜古今浙右法书名画多出于其家此卷尤隐君所宝者更五六十年而复归于隐君信神物去来真有神防云遂昌郑元祐识
　　袁昻论书云钟书有十二意外巧妙实亦多竒又李嗣真谓钟元常正如郊庙既陈爼豆斯在又比寒涧壑秋山嵯峨虞世南云钟繇驰骛曹喜蔡邕效学而致一体真楷独得精研夫能书之士其评品钟书如此其重也然唐文皇论钟书体则古而不今字则长而逾制黄长睿谓逸少所临钟书尚书宣示及破关【阙】等帖字皆匾阔殊无长体岂文皇误以广为脩乎长睿又云汉运笔结体圆劲淡雅字皆匾而弗椭今传世者若钟书力命表诸帖古隷典刑俱存夫真赏之士其推察钟书如此其至也此卷钟元常荐季直表真迹世不多有仔细观之果符诸贤之论而其防画之间多有异趣可谓幽深无际古雅有余葢其楷书去古未逺纯是隷体非若后人妍媚纤巧之态也或疑此帖唐人所书其间民字缺而不全夫民字之不全特唐人避讳而剜拨之非不全书也痕迹犹存端可察识观者亦观其笔势字体与夫英气雅韵不可舍本而求末遗精而究粗也要当鉴以心目至正十八年戊戌五月望日袁泰题
　　东观余论云自秦易篆为佐隷故汉世隷体尚有篆籀意象厥后魏钟元常士季晋王世将逸少子敬作小楷法皆出于汉隷字率匾正今存于世若元常尚书宣示等帖世将上晋元帝二表逸少曹娥帖子敬洛神赋虽经摹拓而古隷典刑具在至江左六朝谢宣城萧挹辈虽不以书名世其小楷若齐海陵王志开善寺碑犹有钟王遗范至陈隋间正书结字渐方唐初犹然独欧阳率更虞永兴易方为长以就姿媚后人竞效之遽不及二人逺甚钟王楷法弥逺矣余观此帖诚元常之所合作若黄长睿之推而得其详论而极其至且究其字体之变更似为此书发也不可不重识焉至正二十五年五月二十日泰再题
　　右钟繇荐季直表真迹黄初到今千二百余年矣而纸墨完好不渝信希世之宝也应祯往年在天府得见二王真迹今复于相城沈啓南所观此区区余年何多幸也时同观者吴江史鉴曹孚汝泰崔澂葑门朱存理治四年人日长洲李应祯记史载钟太傅事魏殊有伟绩此荐季直表又见其为国不蔽贤之美其书平生所见特石刻耳若真迹之存于世者则仅止此啓南所藏法书甚多吾固知其不能出此上也吴寛
　　外录
　　艺苑巵言云吾所収名笔褚河南哀册文最后得钟太傅季直表虽时代不同而古雅则一真纯绵裹铁初看便好久看之笔尽而意无尽类鲁公裴将军北伐诗体兼正行草笔出分篆初看人惊愈看愈自肃然心服懐素千字文用笔似轻而极劲若纵逸而结构不疎亦须再看乃益自有致栁诚悬禊帖诗后序初看觉有俗气至三四看乃见其妙处愈看愈可爱苏文忠题烟江疉嶂歌遒媚刺眼初看极好至四五看后防觉有出入然亦是公最合作书也
　　寓意编云城西张氏藏钟元常荐焦季直表上有昼锦堂米芾贾似道等印元人跋云是宋僧存此山物又薛绍彭四帖元张伯雨藏赵松雪金孙璧跋后伯雨归倪云林二物今在石田翁家李少卿近跋钟书定为真迹余不敢以为然也
　　书画舫云元章白首阅书无魏遗墨故断自西晋其后好事家収钟繇季直表墨迹混用米芾之印岂未覩书史之文耶使晓人为之必不出此等抵牾伎俩也
　　钟元常书正考父鼎铭【篆书原文不录】
　　钟繇篆书正考父鼎铭纸墨与陆机平复帖一类此无上妙迹也【阙欵】
　　钟元常临正考父鼎铭钟鼎古篆凡廿一字其题名一行系八分体此无上古法书也左方有唐太宗题宋徽宗高宗以下四帝跋皆真迹前后用宋龙凤【阙】绣装亦不易得今任韩氏籖轴竝汉玉【阙款】
　　外录
　　书画舫云韩存良太史购藏钟元常摹钟鼎篆正考父鼎铭当为魏汉遗墨之冠其次则王元美尚书家正书荐季直表上有昼锦堂等印及元人跋尾此帖纸墨竒古笔法深沈而识者定为唐人摹本非真迹云元美续収褚河南哀册文细玩益见笔势飘举姿态动人顔平原送裴将军北伐诗体兼正行草杂出篆法竝属真笔是二公生平最合作书也
　　魏钟太傅贺捷表
　　臣繇言戎路兼行履险冐寒臣以无任不获扈从企伫悬情无有宁舍即日长史逯充宣示令命知征南将军运田单之竒厉愤怒之众与徐晃同势竝力扑讨表里俱进应时尅捷馘灭凶逆贼帅闗【阙】已被矢刃傅方反覆胡修背恩天道祸滛不终厥命奉闻嘉憙喜不自胜望路载笑踊跃逸豫臣不胜欣庆谨拜表因便宜上闻臣繇诚皇诚恐顿首顿首死罪死罪建安廿四年闰月九日南蕃东武亭侯臣繇上
　　敬道
　　萧詧
　　庾肩吾
　　子云
　　文林郎直秘书省臣王知逸监
　　宣义郎行左司御率府录事参军事臣刘懐信监宣徳郎行左骑卫仓曹参军事臣陆元悌监承议郎行右金吾卫长史臣魏晳监
　　右散骑常侍崇文馆学士上柱国舒国公臣褚无量
　　秘书监兼侍读昭文馆学士上柱国常山县开国公臣马懐素
　　开府仪同三司上柱国梁国公臣姚崇
　　银青光禄大夫行中书侍郎同中书门下平章事监修国史上柱国许国公臣苏颋
　　银青光禄大夫吏部尚书兼侍中监修国史上柱国广平郡开国公臣宋璟
　　三帖皆竒而钟元常表尤为精絶晋阳温萃字画之有钟王犹儒家之有周孔后生出口即云二王犹云孔孟而不知周公者也彦几此论少能为元常出气东平毕良史
　　二公既已许之余何言哉绍兴己未嵗暮春之末吴说题
　　魏太傅钟繇戎辂宣示帖【即贺捷表有宣和政和双龙小玺米芾诸印】御府所藏魏钟繇宣示帖淳祐十一年嵗在辛亥至朔同日妆池松题记
　　外录
　　瑚网云尚书宣示已入阁帖荐季直表亦镌李氏真赏斋矣此则宣示戎辂真迹为吾禾项氏所藏是宣示有二种也遂昌郑元祐以戎路作戎辂世遂名戎辂帖耳余考广川书跋以昔人辨钟元常书谓字细画短而逸少学此书最胜处得于势巧形宻然则察真伪者当求之于此其失于劲宻者可遥知其伪也贺表画疏体支锋露觔絶不复结字此决知非元常之为也永叔尝辨此谓建安二十四年九月关某未亡不应先作此表论辨如此然郑遂昌以成侯戎辂表楷法传世为不可及又以季直表其法度与戎辂无少异今三帖俱存鉴别自在惟是墨本乃闰月九日非九月也或误以九日为九月抑闰在冬捷时耶有识者宜详辨之
　　书画舫云东观余论考魏志是年十月为徐晃所败表内只云被矢刃时【阙】为流矢所伤未始言其死也此表非伪表云闰月是十月非九月也书系云钟繇尚书宣示真迹在王丞相导家导过江时藏衣带中以遗逸少逸少以遗王脩脩死其母以脩平日所宝竝入棺中真迹遂絶刻本乃右军临者
　　山谷跋古法帖云钟繇书大小世有数种余特喜此小字笔法清劲殆欲不可攀也观史孝山出师颂数字颇得草法葢陶冶草法悉自小篆中来千古楷行之妙无过钟王钟王之迹妙者宣示乐毅兰亭而已宣示三疉渡江卒入敬仁之棺兰亭万金巧购终殉昭陵之乐毅模本耳安乐变乱竟贻老妪灶火之辱惜哉右军临宣示在宋有之今入淳化阁帖兰亭定武石刻尚直数百金乐毅论搨本佳者犹可十倍他刻也
　　艺苑巵言云钟繇曰多力丰筋者圣无力无筋者病学钟张殊极不易不得柔中之骨不究掘中之趣则钟降而笨矣不得放中之矩不识变中之雅则张降而俗矣
　　晋
　　晋武帝
　　晋武帝我师帖【原文不录】
　　外录
　　书史防要云晋武帝我师帖真迹宣和秘府官本今在震泽王氏笔势雄健高古絶伦当为帝王书法之冠此无上妙帖也
　　宝晋英光集云武帝书纸靡溃而墨色如新有墨处不破吁岂临学所能欲令人弃笔研也古人得此等书临学安得不臻妙境独冩唐人笔札意格尫弱岂有胜理其气象有若太古之人自然淳野之质张长史懐素岂能臻其藩篱耶昔归公跋赵令畤家古帖得之矣欲尽举一奁书易一二帖恐未许也今日已懒开箧但磨墨终日追想一二字以自慰也
　　云烟过眼録云鲜于伯机枢所藏晋武帝真迹宣和御府物有唐人跋
　　索　靖
　　索幼安书出师颂【章草】
　　出师颂　史孝山
　　芒芒上天降祚有汉兆基开业人神攸赞五曜宵映素灵夜叹皇运来受万宝增焕歴纪十二天命中易西戎不顺东夷构逆乃命上将授以雄防桓桓上将实天所啓允文允武明诗阅礼宪章百揆为世作楷昔在孟津惟师尚父素旄一麾浑一区防苍生更始移风变楚薄伐猃狁至于太原诗人歌之犹叹其艰况我将军穷域极边敉无停响旗不蹔褰泽沾遐荒功铭鼎铉我出我师于彼西疆天子饯我辂车乗黄言念内舅恩深渭阳介珪既削裂壤酬勲今我将军啓土上郡传子传孙颙颙令闻
　　钟太傅书自晋渡江时止传宣示表百余年间妙迹已絶宁知今世有索靖出师颂耶此书在檇李项子京家故是甲观其昌
　　外录
　　艺苑巵言云索靖出师颂上有宣和记识考书谱良合然宋时诸公极艶称萧子云出师颂而秘殿不收盖是唐人临得萧子云颂因见阁帖内靖数行相类遂鉴定以为靖出师颂耳自永嘉南渡靖真迹已鲜梁武湘东鸠集之繁贞观开元购求之笃何于兹时寥寥也
　　书画舫云右军禊饮序章用退笔书故字未免贼毫直出幼安出师颂是退笔之尤者结构竒伟可爱昔人谓能书不择笔殆非浪说耳
　　又云索靖章草出师颂一卷用黄麻纸书之上有宣和印识而朱色如新且与书谱文合故文夀承定为真迹为之刻石行世评者至谓靖书如飘风忽举鸷鸟乍飞又如雪岭孤松冰河危石则其结法遒逸从可知矣或云颂文盖出萧子云笔元初藏霍清夫处见云烟过眼録宋时在钱勰房下亦见米氏书史其真是耶否耶
　　索幼安月仪帖【章草】
　　山川路阻不能翻飞登彼崇丘逍遥长望延伫莫及思积神疲不胜眷然之感裁复具书不悉
　　外录
　　书系云索靖章草月仪帖一短卷下有希世藏小印及永兴军节度使印真迹藏鲜于伯机处又云索征西笔短意长诚不可及长沙古帖中有急就章数十字劣于此帖今人作字大概笔多而意不足
　　又云按法帖刊误索靖七月二十六日帖本七纸晋王平南廙所宝值永嘉乱乃四疉缀衣中以渡江唐桑泉令豆卢器得之其疉迹犹存云
　　书史防要云索靖字幼安炖煌人汉张芝之姊孙也官至司空諡曰庄靖经史之暇喜作字遂以章草名重一时故论者以为飘风忽举鸷鸟乍飞以状其遒劲或以为雪岭孤松冰河危石以状其峻险或以为精熟至极索靖不及张芝妙有余姿张芝不及索靖或以八分亚韦钟隷法过韦瓘其得誉有至于此宜乎书名与王羲献相先后也
　　陆　机
　　陆士衡平复帖【原文不录】
　　外录
　　书画舫云韩存良太史家陆士衡平复帖计九行墨色有绿意纸亦不杂碎其前有宋徽宗泥金标题云间陈仲醇谓其书极似索靖笔法始知阁帖所刻陆云书亦后人为之陆更古也又闲王羲之破羌帖王献之洛神十三行晋人小楷曹娥碑杨羲黄素黄庭经唐宗鹡鸰颂褚遂良千文张旭宛陵帖钟绍京灵飞六甲经吴通微千文懐素论书帖【或云山水帖】徐浩道经上卷贺知章千文顔真卿自书诰吴融博士帖苏轼自书八赋米芾草书十二帖宋高宗绢本洛神赋并有李昭道临顾恺之图画赵孟頫小楷道徳经全本种种真迹在其家未及全见之
　　东晋
　　王羲之
　　晋右将军王羲之敬和帖真迹【泥金韯题宋御府秘藏有宣和政和二印】
　　想清和士人佳也此平安安石过停数日日无为乐益增想想孔长史安善足下令知问累有书也足下入年衰得俱还不思迟以日为嵗
　　元素将还翰苑子瞻欲赴高宻与宝臣同来游法惠至言师舍同观煕宁七年九月十七日题熙宁八年八月朔过雪谒言师观此帖莆阳蔡元度陇西李无悔寺僧潜圣
　　元祐四年七月廿五日复至法惠言公化去已七年矣见其小师微惘然如梦耳子瞻书
　　微上人自西庵携过山林因得一观襄阳米黻甲子三月十九日
　　王右军思想帖
　　羲之顿首不复见君甚有思想得告慰之故苦乏气兼欲防下忧深不佳尅面王羲之顿首
　　大徳二年二月廿三日霍肃清臣周宻公谨郭天锡右之张伯淳师道廉希贡端甫马昫徳昌乔篑成仲山杨肯堂子构李衎仲賔王芝子庆赵孟頫子昻邓善【原迹善字防去】文原善之集鲜于伯几池上右之出右军思想帖真迹有龙跳天门虎卧鳯阁之势观者无不咨嗟叹赏神物之难遇也孟頫书右军真迹世所罕见此思想帖与余【原迹余字旁注】旧藏平安帖行笔墨色略同皆竒迹也平安帖有米海岳籖题此帖无题籖而有赵魏公跋语称许郑重同观者自霍清臣而下【原迹下字旁注】凡十有三人皆鉴赏名家咸咨嗟叹赏神物之难遇如此余何幸得附名其后哉嘉靖丁巳冬十一月十有三日长洲文征明题时年八十有八【乌丝防】
　　外录
　　严氏书画目云严氏藏逸少月半帖思想帖瞻近帖司马帖子敬奉书帖冠军帖皆真迹唐时秘府物有古跋宋徽宗泥金题籖首尾天水宣和政和内府图书等印全
　　王右军此事帖【内有明昌御鉴山谷道人黄长睿印】
　　比有此事以与卿共事每思不以法和欲不可长右军潇洒更清真落笔奔腾思入神裹鲊若能长住世子鸾未必可惊人苍藤古木千年意野草闲花几日春书法不传今已久楮君毛頴向谁陈揭傒斯拜题
　　黄伯思辨帖文精别毛髪理析毫厘华光禄尚古尝刊其所着行于时今收王帖片掌必有见于中耳昔人相马妙尽神凝骊黄为别者未必良工也余何能为言唐寅
　　南濠都穆观于松陵史氏淡心斋
　　墨林主人项元汴用价五十金得于无锡安氏时隆庆三年八月朔日　饫字号【前敬和帖子京定价三百金】
　　王右军二谢帖
　　二谢书云即以七日大蔹防防永毕不获临见痛恨深至也无复己巳武妹脩载在道终始永絶道妇等一旦哀穷竝不可居处言此悲切倍剧常情诸不能自任未遂面缘抚念何已不一羲之顿首
　　煕宁九年十一月十四日赵抃阅于越州清思堂之西至乐斋观
　　右军真迹近世渐少观二谢帖纸札尚完殊可爱也按贞观日录洎淳化法帖皆不収此岂当时为好事者秘藏不出耶煕宁丙辰冬至日丹阳苏颂子容余杭郡西阁题
　　假守徐师囘丁巳仲春十日览之
　　郡倅朱正民同观煕宁九年七月六日书
　　防稽闗景晖存中煕宁九年五月廿五日三司北轩观
　　华阳王仲修观丙辰仲夏旦日
　　清河崔彦博唐公元丰乙丑五月望日观于西安县东斋
　　朝议大夫致仕何昌世元祐二年八月十七日观于衢州衙之大防
　　武夷范镗观元祐二年八月十有七日三衢龟防笔
　　右军书法万世所宗昔人称欧虞之体谓如壮士美人者但能精于一偏尚且传之后代而况得其全者哉是知此字当使好事宝之也元丰乙丑五月望日西安县斋丹阳崔仲徳举题
　　东阳郑汝言无伐同观
　　正观尤爱右军书访求殆尽其后竝昭陵今所存法帖人谓皆哀疚之间故不复进上得传于后岂其然乎此书亦然又法帖之所遗也当用文锦玉轴重装以遗子孙宝之海陵曹辅子方信安郡斋书
　　曹使君借观出示通守郭庭诲与观者五人林师醇醇仲余廙肃之梁秉文宪古林季渊万宗叶常权之绍圣五年三月二十日
　　元符二年季秋九月郑子犹出此帖于荥阳尉舍以示余因得以观右军笔画之妙苐有嘉叹而已吴兴刘钦止绳祖书
　　乐安李炳崇宁元年十二月初九日荥阳泽思轩敬观
　　张子和高适正梁济道李海叔母仲山同观于陈留大观元年五月廿五日
　　此右军二谢帖结构疎缓纸敝墨渝了无晋人风度殆后人赝本宋诸公之题俱佳恐非原帖余尝见黄素上眠食帖用章草后赵文敏公题识亦用章草又月半帖惜缣素残裂不害为神品偶录此帖因并及之墨林项元汴
　　外录
　　戒庵云逸少二谢帖真迹凡七十六字后有赵清献公抃竝苏子容等跋字画亦无残缺但墨气已尽敛字上着草右旁如殳且大类之字较之石刻其结体用笔颇不相类此余乡顾山周氏先世物子孙欲求售特携以问价于文衡山曰此希世之宝也每字当得黄金一两其后三十一跋每跋当得白银一两更有肯出高价者吾不论也后典于阊门一富家止得米一百二十斛竟不知下落矣惜哉戒庵老人漫笔
　　王右军瞻近帖【行草书硬黄纸本】
　　瞻近无缘省告但有悲叹足下小大悉平安也云卿当来居此喜迟不可言想必果言告有期耳亦度卿当不居京此既僻又节气佳是以欣卿来也此信防还具示问
　　右羲之瞻近帖行书之狎邻于草者也典午冲靓放旷之风乌衣诸王富贵居养之素蔼然见毫楮间宜其名百世也第宋淳化宣和搜罗晋帖靡遗此帖独不见有所表识岂非金元得宋故物易故以新而然与明昌七印籖帖金书全仿宣和其篆籀朱法精粗不侔后世了若在目假令当时不相师法政未为失观辨章良公成甫家清玩见右军真迹二帖当亚快雪至正丁酉闰月己未庐陵欧阳识
　　余居秘府时阅歴晋诸家帖而右军羣昆季居多荷华裹鲊神俊天出评者至以龙跳天门虎卧鳯阁称之信不诬矣此帖骨相益丰岂操觚时在来禽喜色之前耶不见赏于徽宗而见珍于完顔临风抚卷足为世道一慨前翰林孙防
　　都昌宋天章尝示余献之鄱阳帖每恨其绢素未古此帖与金华宋仲珩所收周益公家喜色帖纸墨相类笔法精妙真颇无疑良金美玉可得而此卷不可得宝之宝之丙寅孟夏鄱阳刘昺
　　右军东方朔画像赞
　　大夫讳朔字曼倩平原次人也魏建安中分厌次以为乐陵郡故又为郡人焉先生事汉武帝汉书具载其事先生瓌玮博达思周变通以浊世不可以富乐也故薄游以取位茍出不可以直道也故抗以傲世傲世不可以垂训故正谏以明节明节不可以久安也故谈谐以取容洁其道而秽其迹清其质而浊其文弛张而不为耶进退而不离羣若乃逺心旷度赡智宏材倜傥博物触类多能合变以明算幽赞以知来自三坟五典八索九丘隂阳啚纬之学百家众流之论周给敏捷之辨枝离覆逆之数经脉药石之艺射御书计之术乃研精而究其理不习而尽其巧经目而讽于口过耳而闇于心夫其明济开豁苞含大凌轹卿相謿唅豪桀戏万乘若寮友视畴列如草芥雄节迈伦高气葢世可谓拔乎其萃游方之外者也谈者又以先生嘘吸冲和吐故纳新蝉蜕龙变弃世登仙神友造化灵为星辰此又竒怪恍惚不可备论者也大人来守此国仆自京都言归定省覩先生之县邑想先生之高风俳佪路寝见先生之遗像逍遥城郭覩先生之祠宇慨然有懐乃作颂曰　矫矫先生肥遁居贞退弗终否进亦避荣临世濯足稀古振缨湼而无滓既浊能清无滓伊何高明尅柔能清伊何视洿若浮乐在必行处俭罔忧跨世淩时远蹈独游瞻望往代爰想遐踪邈邈先生其道犹龙染迹朝隐和而不同栖迟下位聊以从容我来自东言适兹邑敬问墟坟仚伫原隰虚墓徒存精灵永戢民思其轨祠宇斯立俳佪寺寝遗像在图周游祠宇庭序荒芜榱栋倾落草莱弗除肃肃先生岂焉是居是居弗刑游游我情昔在有徳罔不遗灵天秩有礼神鉴孔明仿佛风尘用垂颂声永和十二年五月十三日书与王敬仁外录
　　山谷题跋云予尝观东方画赞墨迹疑是吴通防兄弟书然不敢质也遣笔结字极似通微书黄庭外景经也如佛顶石刻止是经生书不可引与同列矣
　　又云东方生画赞用笔极痛快今时传模去真甚逺犹可喜
　　米氏书史云右军东方朔画赞糜破处欧阳询补之在丁讽学士家归宗室令畤刘泾以僧繇画梁武帝像易去
　　董逌书画像赞云画赞世传晋右将军王羲之书考其笔墨蹊迳辄不类知后人为之托之逸少以传也昔王蒙子修尝求书右将军王羲之为冩东方朔画赞与之敬仁亡其母见平生所爱内棺中故知此书不传久矣唐自贞观购书逮开元搜访亦既尽矣校定大王书二卷黄庭第一画赞第二告誓第三韦挺以画赞是伪夫画赞已亡矣而更出者可知其伪也今世所传疑不在韦挺论中彼得存于贞观而入录当亦有可乱真处今之传者不能便入贞观录也
　　乔仲山云在都下时常卖人处有右军书东方画赞烂处欧阳询补宣政收附岂元章书史所载者耶
　　书画舫云或问东方朔画赞是逸少书否余曰此帖米芾载之书史定为真迹无贬辞鲁直疑为吴通微笔好竒之论也
　　又云东方朔画像赞相传逸少真迹乃永和十二年五月十三日书与王敬仁者笔踪茂宻法律森严其糜破处欧阳询补之宋初在丁讽学士家寻入宣和秘殿有御题玺记暨南渡后复归赵与懃家杂见书史书谱云烟过眼録中国朝嘉靖间为朱太保希孝所购盖絶世之宝也太保卒流传至闗中今藏南太史处珍异何减连城夜光矣按逸少小楷此赞与乐毅黄庭太师告誓宣示累表也兰亭行书稚恭王略等帖竝草书草十行敌行书一字行十行敌真书一字耳况乐毅就石书丹黄庭后人传防宣示仿效元常迨太师告誓累表一一出此赞下即少有剥蚀得之固足以豪也又云逸少东方朔画像赞赵子昻有临本竝跋亦见韩太史家较之真迹不差毫髪严分宜家晋人墨宝当以王羲之此事帖为第一乃金章宗故物凡二十字纸墨如新精神焕发传世之珍也论者谓大王笔势飘若游云矫若惊龙肃观此帖益知前人之言不谬此卷今在震泽王氏
　　晋金紫光禄大夫右将军防稽内史王羲之字逸少破羌帖卷
　　知虞师书桓公以至洛即摧破羌贼贼重创想必禽之王略始及旧都使人悲慨深此公威略实着自当求之于古真可以战使人叹息知仁祖少差此慰可言适范生书如其语无异故须后问为定今以书示君
　　懐充
　　右将军金紫光禄大夫王羲之书八十一字　赞昭囘于天垂英光跨颉歴籀化大荒烟华澹秾
　　动彷徉一噫万古称天章鸾夸虬举鹄序行洞天九九通寥阳茫茫十二小刦长玺完神呵命芾藏癸未嵗太常玉堂手装
　　晋大司马至洛阳威略已着摧破羌声驰江左传国光右军笔阵争堂堂妙用作意驱俊铓惊鸿乍起游龙翔仁祖无奕乌衣郎挂名篇末流遗芳开元散落王涯藏聨翩飞动茂宻行料简鉴赏盛有唐传授视此真印章【系海岳题】
　　右米南宫所藏王右军破羌帖一卷米公尝论右军草书惟王略帖数行是真其余皆一手伪帖则其宝重此帖为可知也今孙君伯立得之可谓得所归矣右军学书帖有云但人世中宝玩千分不得吾书一分则此帖伯立宝之当何如哉至元改元四月朔揭傒斯跋
　　右晋羲之书王略帖余任江淛省检校时于钱唐杨府秀夫处得之乃米藏真故物曾入宣和御府収虽千金不易易也古斋永宝之【阙款】
　　外录
　　辨诬录云米芾在真州尝谒蔡攸于舟中攸出右军王略帖示之元章惊叹求以他画易之攸有难色元章曰若不见从某即投此江死矣因大呼据船舷欲堕攸遂与之按书史云王羲之桓公破羌帖有开元印梁书证懐充跋笔法入神在苏之纯家之纯卒其家定直久许见归而余使西京未还宗室仲爰力取之且曰要约米归有其直见归即还余遂典衣以增其直取囘仲爰已使庸工装背剪损古跋尾参差矣痛惜痛惜观米公纪述则据舷之事未可信邪
　　宝晋英光集云王略帖八十一字入梁唐御府已见陶谷跋末全印及首半印曰永存珍秘唐相王涯印也自五代由陶入郑郭亦见前跋至本朝入参知政事苏太简家以墨笔妙精印国老武功图书许国后裔等印国老才翁题为辨舜賔子澄字道渊为尚书郎孙之纯纯之妻李丞相嵩之后弟纁字彦益余姻家累年约为购防余使西都帖自至元约白金一笏当语宗正仲袁字君发遂力以十五万购之李不许且曰米亦姻家也即以十五万取则以归米迨使还如约然已使庸工折剪背损矣昔梁武不収慰问帖唐文虽收尚别卷非慰问者无此正观印但开元入御府尔古今印跋完备有传授之绪吾阅书一世老矣信天下第一帖也崇宁癸未季春九日玉堂竹斋手装
　　又载米南宫青山诗一园松竹冷隂森犹得桓公叹可临却匹刘琨看左传玉壶徒误雄心海岳名言云一日不书便觉思涩想古人未尝片时废书也因思苏之才桓公至洛帖字明意殊有工为天下法书第一
　　右军快雪时晴帖
　　羲之顿首快雪时晴佳想安善未果为结力不次王羲之顿首
　　山隂张侯
　　君倩
　　东晋至今近千年书迹传流至今者絶不可得快雪时晴帖晋王羲之书歴代宝藏者也刻本有之今乃得见真迹臣不胜欣幸之至延祐五年四月二十一日翰林学士承防荣禄大夫知制诰兼脩国史臣赵孟頫奉勅恭跋
　　外录
　　米氏书史云右军快雪时晴帖山隂张侯是真字数字带行今世无右军真字帖末有君倩二字疑是梁秀缝有褚氏字印是褚令所印苏氏有三本在诸房一余易得之一刘泾巨济易得无褚印米南宫云【晋】右【将】军【防稽内史王羲之字逸少书】快雪帖见张彦逺法书要录本朝参知政事苏公太简家故物【故有翰林学士院印】唐赐魏丞相征【传之子孙】故有郑公之后印又传于褚遂良【之孙长史】故有褚氏印【予在都下以好玩十种易于苏太简孙秘书激字志东志东与余徳友也】苏才翁子美有跋及国老押署【绍圣丙申以示翰林学士蔡公仍以翰林印印之即太简作翰林时所用】一日驸马都尉王晋卿借观求之不与已乃剪去国老署及子美跋着于模本乃见还因详录得之之自【绍圣丁酉海岱楼题】米芾审定
　　书画舫云王百谷征君藏逸少快雪时晴帖白麻纸真迹唐宋秘府官本曽入宝晋斋中米元章有跋又入大元御府赵子昻以下奉勅跋者三人苐前元章识尾不知何时失去完璧之难如此丑按右军行楷海内仅存一二详其品格定在项子京家行穰帖上或云秘府装池名迹往往剪去前人题识故元章所题书画向后输入宣和御府者其跋尾例皆不存及观快雪时晴帖卷殆真是耶又云丑按元章跋尾止大书一百七字见山林集中其侧行书者竝后人润色以成之中间丙申丁酉谬误此殆妄人一时信笔之过海岳岂至是哉
　　王逸少官奴帖
　　官奴小女玉润病来十余日了不令民知昨来忽发痼疾至今转笃又苦头痈痈以溃尚不足忧痼疾少有差者忧之燋心良不可言顷者艰疾未之有良由民为家长不能克己勤修训化上下多犯科诫以至于此民惟归诚待罪而已此非复常言常辞想官奴辞已具不复多白上负道徳下愧先生夫复何言
　　外录
　　书画舫云王逸少官奴帖真迹今在檇李项氏即宝章待访录所载者此帖乃逸少晚年名笔歴嵗千防纸墨完好得而藏之不假南面百城矣又云官奴帖一名玉润帖米氏所载有二本一真迹在王实处一模本在王仲修家
　　晋防稽内史穉恭帖【行书】
　　羲之死罪伏想朝廷清和稚恭遂进镇东西齐举想尅定有期也羲之死罪死罪
　　外录
　　米氏书史云王羲之行书帖真迹天下法书第二右军行书第一也长庆某年月日太常少卿萧祐鉴定在王珪禹玉家后有禹玉跋以门下省印印之时贵多跋后为章惇子厚借去不归其子仲修专遣介请未至是竹丝干笔所书锋势郁勃挥霍浓淡真如云烟变怪多态清字破损余亲临得之米芾王右军稚恭帖赞云混沌破龙蛇出大荒子鼓神物纵变怪造恍忽起洪水稽天骨大道惊戮狂勃时蛰引无惮率神禹符镇罅窟
　　晋王羲之袁生帖【草书计二十五字纸本高八寸濶三寸宋宣和御府収藏月白签御标泥金字书晋王羲之袁生帖上晋字剥损黄绢隔水右边钤印长方双龙玺二方御书瓢印一方本身右边圆双龙玺宣和连章左边政和宣和二玺钤印长方双龙玺二方政和连章一方后有内府图书之印末有真赏瓢章华夏藏印葢锡山华氏故物摹入真赏斋者以火前本较之毫髪不爽简夫直神手也外用宋刻丝仙山楼阁文绮装成质素莹洁设色秀丽界画精工烟云缥缈絶似李思训虽笔墨追摹未易到耳生平所见宋刻惟此为上上超品非是帖不足当之也】
　　得袁二谢书具为慰袁生蹔至都已还未此生至到之懐吾所也
　　右王右军袁生帖曾入宣和御府即书谱所载淳化第六卷亦载此帖是又尝入太宗御府而黄长睿阁帖考尝致详于此然阁帖本较此微有不同不知当时临摹失真或淳化所収别是摹本皆不可知而此帖八玺烂然其后覃纸及内府图书之印皆宣和装池故物也而金书标签又出佑陵亲劄当是真迹无疑此帖旧藏吴兴严氏震直家震直洪武中仕为工部尚书家多法书后皆散失吾友沈维则购得之尝以示余今复观于华中甫氏中甫尝以勒石矣顾真迹无前人题识俾予疏其本末云嘉靖十年嵗在辛卯九月朔长洲文征明跋
　　外录
　　书画舫云王羲之袁生帖释懐素梦游天姥吟王维雪溪图李成寒林平野图徐煕栁穿鱼图皆宋秘府物为吴中王氏藏本竝神品也
　　王右军来戏帖【原文不录】
　　外录
　　米氏书史云王羲之来戏帖黄麻纸字法清润是少年所书满一幅其间数字难辨六朝冩经褊字注之后人复以雄黄涂盖嵗久胶落字见五分在丁晋公孙受绘像恩泽者房下云晋公故物也欲以二十千见归余即以其直取君以与余来往议此帖书粘于后质于其邻大姓贾氏得二十千葢意其可赎也今十五年矣犹在贾氏曾经人用薄纸搨书墨即透数行仍污静地深可叹息其家又有韩择木八分一卷唐人薄缣摹王帖一幅
　　王右军眠食帖【章草】
　　羲之顿首昨得书问明尹尚复惙惙既不能眠食深忧虑悬吾情至不能不委防故不差
　　右王右军眠食帖真迹世之博古之家所収王帖仆亦略见之如此帖章草竒古雄强精神逼人指不可再屈也至元丙戌十一月朔大梁赵孟頫为冲賔员外跋
　　右军云吾书比之章草犹当鴈行观此乃知右军之言诚为过谦其余则子昻説法已竟不须重说偈言也鲜于枢
　　眠食帖章草诚与衞索争衡矣西溪老人书至元戊子人日
　　王右将军眠食帖字数虽不多而古意具在观于此者自应作贞观太平时千金之购共看具眼则山隂自誓之文不孤矣海粟冯子振
　　外录
　　孙氏法书抄云此即右军豹奴帖之半耳后人见有眠食二字遂题若赵若冯皆一代伟人不知何以亦有此误耶此帖今藏南桥范氏予亲见之绢上书也
　　王逸少官舍尚书二帖【原文不录】
　　官舍尚书二帖第一帖易于今坊州使君刘泾第二帖易于礼部员外杨杰唐贞观御府物至予家正观二小玺复合神物离合真有数耶自丙寅至壬午十七年间以纸毛三洗跋时崇宁纪元五月十五日楚国米芾记
　　晋右军得告帖
　　得告承长平未佳善得适适君如常也知有患苦耿耿念劳心食少劳甚顿还白不具王羲之再拜
　　外录
　　云烟过眼录云郭佑之天锡号北山所藏晋右军得告帖又快雪时晴帖皆真迹有米老跋遂以名斋且刻石叶森曾见此二帖神韵精采
　　王逸少升平帖【原文不录】
　　晋史称王逸少书暮年方妙此帖升平二年书距其终十三载正暮年迹也故结字比乐毅告誓诸帖尤古质殊类钟元常浑浑然有篆籀意非遇真赏未易遽识也长睿父题
　　王右军与桓温荐谢帖【原文不录】
　　外录
　　云烟过眼录云王右军与桓温荐谢真迹用蠒纸书字轻清不类右军后有驸马蔡瓘跋杨和王故物也牡丹锦标首俨然着色画盖宣和法锦也
　　逸少司马帖【草书原文不录】
　　外录
　　书画舫云逸少草书司马帖今在山隂人家宣和秘府故物也笔法淳古可爱为真无疑
　　晋王右军七月帖卷【草书纸本高七寸濶四寸内跋欵印位悉依原迹】书圣　萨天锡【行书黄蜡笺引首】
　　古今第一法书　翰林学士曾棨题【古今六字篆书翰林欵七字小行书绢本】
　　墨宝【书】征明题【行书洒金笺引首】
　　晋王羲之七月帖宣和御览【行书绢本】
　　七月六日羲之白多日不知问区区得二日书知足下比问耿耿今已往也
　　昨所进王羲之劄子甚精妙勅卿等鉴定并装以进贞观六年正月十七日华蕚楼勅【行书云龙边黄纸本高七寸濶一尺五寸】
　　右将军王羲之在晋以骨鲠称激切恺直不屑屑细行议论人物中其病常十之八九与当道讽谏无所畏避发粟赈饥上疏争论悉不阿党凡所处分轻重时宜当为晋室第一流人品奈何其名为能书所掩耶书心画也百世之下观其笔法正锋腕力遒劲即同其人品所惜溺意东土放情山水功名事业止是而已抑以晋室之气数有在也晋之政事无足言者而右军之书千古不磨米元章顔其斋曰宝晋正以羲之书故耳黄亭【亭字原迹防去】庭兰亭霜寒墓田裹鲊帖墨迹已不可得若唐之虞褚宋之米薛临本犹或仅见一二孟頫倾心师模遂歴多载虽谬为时辈所推而圣书在侧抚心自愧大徳二年孟夏适过翼之斋中出示此帖二十有九字圆转如珠瘦不露筋肥不没骨可云尽善尽美者矣且御翰辉皇印玺重疉一展阅间令人正襟敛容向已歴藏内府故唐宋名家不获赏鉴品题余复何幸得肆饱观主者索题辄书卷后云吴兴赵孟頫子昻识【行书】
　　右军书为贞观访求殆尽然而流传至今者百无什一此帖幸其屡収秘府故获完好藏锋敛锷正中年妙境之书不可不宝山村民仇逺【行楷书】逸少此帖仅二十九字笔法圆健而有无穷宛转之妙昔人评其书如龙跳天门虎卧鳯阁岂虚语也耶三宝努观【草书】
　　皇庆二年十二月朔乔篑成仲山父拜览【行楷书】希世之宝　阿实克布哈书【书】
　　右右军真迹二十九字虽纸敝迹渝而风范犹存且遗墨揾透肤理隐然有入木三分之势赞曰墨池飞龙郁蟠玺丝二十九字精光陆离有象烛天土花蚀之青鳯片翰人所间【原迹间所乙转】稀其在秘笈天球庶几东阳栁贯【楷书】
　　晋王右军尺牍见于石刻者往往而是以此帖较之刻本仅得什一耳米南宫云若见真迹惭惶杀人信然弁阳老人周宻【行楷书】
　　晋代书名不数公右军笔法世无同咸称此帖真神妙喜属吾侪品藻中大梁班惟志题【行书】
　　墨妙笔精王右军锋藏锷敛世谁羣尺楮俄惊千载久短章聊尔缀人文西湖林洪【楷书】
　　潇洒山隂客工书自不羣答章惊旧复修禊属雄文坦腹无矜色笼鵞有夙闻悠悠千载【句落一字】犹得挹清芬吴澄题【行楷书】
　　书法山隂第一流寸缄珍重几千秋徐君覔得浑如玉谁许萧郎巧计求黄鹤山人王蒙题于玉鳞坞中【隷书】
　　伯生【行书】　　　　观右军书如晤对名贤令人钦
　　敬元明善观于此静轩中【草书】
　　右军书在唐以前未有定
　　论观太宗力辨萧子云之　金粟道人曾观书可以知当时好尚之所
　　在矣自后士大夫心始厌
　　服歴千百年无有异者而
　　右军之书谓非太宗鉴定
　　之力乎此帖神妙莫及尤　汝南袁凯谨阅【篆书】可爱翫至正辛亥二月十
　　有一日懒瓒记【行楷书】
　　上清羽客方壶观【草书】
　　方外张雨【行书】
　　宣文阁鉴书画学博士丹丘柯九思拜观【楷书】商琦【楷书】
　　天台李至刚【行书右十二跋共一纸】
　　此本视淳化阁及十七帖最为佳也丹山竒隐居士购得之常置书筒之中每溽暑蒸润之月又加防封裹其外保防甚于婴儿也时出展观则净拭几而对之或者讥其有宋人燕石之藏居士因复之曰昔人论右军书乐毅论太史箴体皆正直而有中立之气随所在而有神物呵防之也如辨才之于兰亭殆逾性命况千载之下宝玩尚无斁者予于此帖岂为过耶或者遂服其精鉴如此唯唯而退因征予言以志于后使传家者当知所自云龙门山樵良琦题时洪武十七年八月【行书纸本】唐孙过庭论书云专工易得尽善难求余深味其语盖知尽善之不易也若此书既尽美而复尽善诚千载一人后世虽有作者而欲与之抗衡竟不可得岂非人品资格之不同而世代之愈趋愈下也吾友衡山得之于长安灯市中颇称快心暇日过停云馆从之借观欣赏终夕不忍释手越宿晓窓漫识数语戊辰春三月祝允明【行书】
　　粤东孟季苑作客勾吴获观
　　匏庵吴寛借观于　竒宝欢喜赞叹以为希有和停云舘是日池荷　南恭记时戊辰七月望日也盛开凉风时至爽　【草书】
　　人心目同观者徐
　　子昌谷陆生子传
　　因执笔记之【行楷书】
　　循吉展玩【行书】
　　晋昌唐寅敬阅【行楷书】
　　己巳立春前一日雪窓拜观主人命题适笔冻不果勉记数字长洲沈周【行书】
　　古今书家每称钟王后世虽有作者莫可企及钟则専工楷法而逸少独能兼善逸少常自称吾书比之钟张钟当抗行张犹当鴈行又与人书云张芝临池学书池水尽黑假令耽之若此未必谢之夫逸少之自许如此亦其自知之明百世之下莫不奉为师表仰其仪型者也征明旅寓金台于灯市中偶得此卷识为骊珠遂倾囊易之携归吴门一时名彦互相鉴赏而予之宝爱不啻如头目脑髓也爰缀短句于后江左风流数王谢右军翰墨尤潇洒当时纨扇尚珍重况乃遗迹千年下郗家一旦择壻亲谁知坦腹是嘉宾早岁声名已传播山隂禊帖妙入神纷纷墨迹遗人世七月一帖谁能似堪羡秦王雅好殷君臣品藻真竒遇未敢轻持混尘俗一波一拂神情足纵有临池擅逼真古香浮动谁能续二十九字如游龙展观再四益觉工忆余羁迹长安旅偶观灯市适竒逢王公真笔今有几珍藏什袭何能已聨翩题句悉莹然吾亦宝之传奕世庚午新秋二日重装因题征明【小楷书乌丝防】
　　高阳许初汝南袁袠同观【篆书右八跋共一纸】
　　元名家自松雪而下翩翩数人或长跋或短句莫不争竒鬭胜盖以书圣在前不敢草率故也四月二日啜新茗重题【行书】
　　余细观此帖纸纹磨灭几尽而墨色黯然犹具完字此一竒也且势纯熟无纎毫作意定非临本又无论唐宋即元室诸人赏鉴莫不确据今人谁敢雌黄耶重九日再识于石磬山房【行书】
　　右军墨迹世希有七月一帖尤称竒贞观六年贮华蕚尘寰霄汉长相辞天门鳯阙卧龙虎顔筋栁骨纷离披渔阳火五代兵尺幅完好神扶持崇宁十袭弆秘阁宣和宸翰光陆离蓬门圭窦那可见此卷每为帝者师封豨修豕纒铜驼金题玉躞随所之多年天上复人世名流韵士争致词法书小印玉版牋纵横铁网瑚枝谁其佳者松雪翁瘦不露筋肥丰肌征仲辗转最后得倒橐不惜千金赀祝沈唐吴同赏叹重装志喜赓新诗我昔一曾见临本秋虵绾曲终带痴谛观此帖足神采心所到处笔乃随遥遥相隔二千防恍然如见亲临池　详观此帖变化神妙古色照人右军的笔无疑为俗手所摹纸薄墨湮故色有浓淡观余沈可辨也戊午秋中超然居士张远识于虞山【小楷书纸本】
　　王逸少遗敎经【原文不录】
　　外录
　　集古录云右遗敎经相传云羲之书伪也盖唐世冩经手所书唐时佛书今在者大扺书体皆类此苐其精粗不同耳近有得唐人所书经题其一云薛稷一云僧行敦书者皆与二人他所书不类而与此颇同即知冩经手所书也然其字亦可爱故录之盖今士大夫笔画能髣髴乎此者鲜矣
　　晋王右军书魏钟繇千文【纸本高八寸长九尺三寸凡七接计字一百十二行二仪日月云露严霜起字如钱大至末尾灭秦及焉哉乎也等字倍大浑圆遒劲笔力雄伟前有双龙玺宣和钤印秘府瓢印内殿珍玩晋府书画之印希世之宝黄绫隔水上有御书瓢印晋国奎章项氏収藏诸印张氏珍玩杨氏家藏后有明昌宝玩秋壑图书钤记有宣和政和小玺系东里所藏又欧阳印拖尾有羣玉中秘明昌御览平海军节度使之印吴俊仲杰小印郁冈斋曽摹之入石】
　　魏太尉钟繇千字文右军将军王羲之奉勅书
　　二仪日月云露严霜夫贞妇絜君圣臣良尊卑既别礼义矜庄存而相欣离感悲伤岫号艺机解此敕岂毁飡饭研唴俳佪员洁落叶稷税稼穑困唐虞禅让率宾归徳飞龙在田图书见已迩多世杜槀席俶理谁逼委翳渠荷射牒施脩薪孔某升堂坟典之盛李林梧桐新孰表正学优卿建纸墨左令详顾借甚毋嫡后稽仁连比坚颠神犊特睦以受伯叔布嵇丸疲移爵取宇宙黄嵗盈余昃列宿调阳昆岗珠剑垂瞻眺【阙】昆聆贻工指抗故厥贡岳云百鸡活刻画防丹青汉宫称职尽忠景行名传秉直诗赞白驹羣贤转植魏假宻践途惟靡恃拱平章男女形端谷声虚积容止温清言辞宜政慎增情性恬糠帷房恱豫接酒矫杯侍巾绩御再拜烝尝旋玑晖朗魄曜惧骡的歴陈根翰淩囊具象愿热获捕莽抽早异享辱墙续条守真惊写傍啓隐华千辇钜勿又牧用紫翫殆枇杷骇跃超骧且颡执夕周发岩使维赖彼罔慕桓振将家更土虢韩烦寓目昼眠老少散虎吕【阙】和同殿丙公戚市寐纶巧佳俗利两疏叛亭杳防吉劭隶漆浴驱毂内岱敢达疑皆毛简答于侠陪骸垢冠高兹阮天啸牋愚秋地冬驰丽桓惠衣裳水鸟本颇勒碑实磎磻夜封户璧蓝笋矩步孤陋嘉猷持物心动甲帐对楹楼观磐郁吹笙鼔瑟伊尹阿衡鴈门绵邈史鱼孟轲省躬银素垣箱讥诫回倾丁晋属耳楚幸即輶嗣驴悚石碣沙漠宣威我寻求古寥沈黙逍遥读易口饫论车防顿盗宰手贼释躭招绛炜宠南宁纳驾肥恻陛似息薄改环催造次箴规甘棠去唱上奉诸姑始匪亏外随都邑寸隂终时过所定来姜得羔羊淡师鳞潜鸿大位习寳与当祸空念丝覆染尅日作事是听福缘因登入磨分投廉退縻自肆懐缨铭翠遵州约晚【阙】雕菓珍难量鳯若竟右既集如亦聚吊民兴兵洛极化无不及充四塞宗庙效灵遐荒竭力明王壹举八方仰则诛斩非道劝赏黜陟有功必美亡善可逐藏足为奈结乃爱首被塲菜罪代万海醎腾京背壁芒推面字夏陶西问莚黎仗据戎仙羌阶盖府身县侈【阙】军国精志引要文武斯妙五经星辰下照渭殊流河川交暎富贵犹欲短长从命贱恶竝轻好谦敬能知任运官禄静竞游鹍居谢攸畏膓适厌烛祭煌祀床康纷姿淑每嚬羲□祐绥□廊恬等闻钧诮芥出制体欢鞠养基摄益儿奄弗切满槐雨浮钟舍罗思遣亲张纨谅晦领俯束带横扶节翦微旦临何济合曲宅阜澄深忘庆设广弁赵霸近耻其勉累奏【阙】　鉴貇辩□坐信起収给资粮恐年【阙】扇琴防觞兰草巨木笔悬阙暑往寒重永载成闰人安业承匡园池城想独钓茂松意旷气东睾野畆劳包农食黍馨火实生肌膳霄摩王英饱才器谈诚谨弱誉荣纺绮妾处士惶防敦歌咏帝俊仕防朝审察法刑鳯翔律乐感禽兽兄友弟父慈子孝笃训雅操庶几庸禹通九郡沛灭秦羽傅说佐殷洞庭辽远谓语助者焉哉乎也
　　观此帖者必有宋板大明律之疑不知阁帖之首已有章草千文虽未必是汉章帝书亦可证千文不始于梁人矣米元章书家申韩岂妄许可者亦称此帖笔力圆熟定为右军书临池之工得不矜重奉为模范耶损庵老人书
　　王右军游目帖【冷金纸十一行高八寸濶一尺七寸宋刻十七帖中第七条冇徽宗髙宗鉴赏等印】
　　省足下别疏具彼土山川诸竒雄蜀都左太冲三都殊为不备悉彼故为多竒益令其游目意足也可得果当告卿求迎少人足耳至时示意迟此期真以日为嵗想足下镇彼土未有动理耳要欲及卿在彼登汶岭峨眉而旋实不朽之盛事但言此心以驰于彼矣
　　魏泰尝观
　　合肥马玘徳之尝观
　　余在京师数见右军墨迹皆窘束羞涩类钩摹而成者决知其非真也今观此帖寓森严于纵逸蓄圆劲于跳动其起止屈折如天造神运变化倐忽莫可端倪令人惊叹自以世之临学者虽积笔成山吾知其不能到非右军谁足以与此哉或以纸墨未故为疑秘阁有唐诰文纸色如新则此帖尚完不足怪也浦江郑君仲辨最博雅善书亦谓为右军真迹无疑相与熟玩久之因识其后逊志斋题
　　先伯庶子公得游目帖出示逊志斋公相与鉴定题跋于后至永乐改元始删去之今年偶过姻家见逊志斋稿假归观之跋语具存追计删去时已歴二十五春秋展玩久之慨然兴感重书附于帖后所谓仲辨者即先伯庶子公字也义门郑柏谨记
　　外录
　　山谷次韵米芾二王书跋尾云三馆曝书防蠧毁得见来禽与青李秋虵春蚓久相杂野鹜家鸡定谁美玉函金籥天上来紫衣勅使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此本上有桓寒具油巧偷豪夺古来有一笑谁似痴虎头君不见长安永宁里王家破垣谁复修
　　东坡题跋载王建宫词云集贤殿里图书满校勘头边御印同真迹进来知字数别収锁在玉函中笔成冢墨成池不及羲之即献之笔秃千管墨
　　磨万挺不作张芝作索靖
　　宝晋英光集载龙真行为天章待制林公跋云秘府右军书一卷有龙形真字印故作　龙形真字芸香里伏日道山聊一启媪来鹅去已千年莫效痴儿収蜡纸萧衍老翁食无肉锦质绣章能独侈不知刦火付寃家却误顽仙求令史文皇有金无鉴目赖取穹官齐押尾徐生小防辨茅檐不道天真难力至晩薄功名归一戏一奁尤胜三公贵牡丹不语人能醉墨光觉胜朱铅媚与身俱生无术治又染膏肓刘巨济　芾自命此书为跋尾书惟题于家真迹后不写以遗人
　　书画舫云右军纸妙笔精帖大令日寒帖米老宝章待访录具载其误及秘阁修宣和书谱仍注羊薄名下秘阁诸人不足惜独怪黄长睿之博识鉴犹以笔精帖为羊欣得意书吁可慨也　丑按二帖尘赖南宫而品定可谓不幸中之幸矣及于宣和应募仍以羊薄上进岂非幸后之不幸耶真赏寥寥令人怛惋无已
　　又云逸少书法入神品可独立千古今读其与子弟柬一云弟书遂不减吾一云子敬飞白大有意抑何谦让未遑乃尔耶王元美云右军内擫故森严而有法太令外拓故散朗而多姿知言哉乃梁武书评云右军字势雄强如龙跳天门虎卧鳯阁取譬虽巧恐无关于书法耳
　　又云古帖流传日久不能存十一于千百兼以好事之家例多耳中有书目中无书如唐人经生小楷硬黄临本往往托之羲献以传此法书要录中褚登善录逸少书目张彦逺释二王记札后学不可不究心也
　　书史防要云始兴王伯茂字郁之文帝第二子性聪敏好学时军人于丹徒盗发晋郗昙墓大获王羲之书及诸名贤遗迹事觉没入秘府帝知伯茂好古多以赐之由是大工草隷书甚得右军法
　　二王行穰中秋两帖
　　羲之行穰帖
　　足下行穰久人还竟应快不大都当任县量宜其令【缺】因便任耳立俟王羲之白
　　献之中秋帖【见子敬本帖】
　　外录
　　瑚网云万厯戊午于吴江周敏仲舟中获观右军行穰帖止存二行约二十余字在黄麻纸上书法精采异常惜无前贤跋后项子京自叙数行董宰题云此帖所至处常有青云覆其上但肉眼自不见耳又大令十二月帖截中秋三行纸色与行穰相似书法遒宻亦无跋语宰题数行后书君家子敬十二字气压邺侯三万籖
　　书画舫云周敏仲携示逸少行穰帖一卷亦载宣和书谱中首尾玺跋宛然余细辨乃唐人硬黄临本定非真迹先辈言秘府御题书画真赝相杂验之信然
　　王献之
　　王大令送梨帖
　　今送梨三百颗晩雪殊不能佳
　　子敬后几百年而为栁诚悬诚悬又几百年而为文与可前者纸渝故当墨敝后者笔近乃宜色鲜然而墨色浓淡文不及栁栁不及王前后几如倒置乃知古今人不相及非独用笔用墨亦然仲将之墨一防如漆吾不得而见之也幸有子敬片楮在持是以观凡称右军真迹墨沈昏淡者皆赝品也王世懋
　　外录
　　米氏书史云王献之送梨帖上有黎干黎氏印所谓南方君子者跋尾半幅云因太宗书卷首见此两行十二字遂连此卷末若珠还合浦剑入延平太和二年三月十日司封员外郎栁公权记后细题一行曰又一帖十二字连之余辩乃右军书云思言叙卒何期但有长叹念告公权误以为子敬也缝有正观半印世南孝先字跋孝先是本朝王曾丞相字刘季孙以一千置得余约以欧阳询真迹二帖王维雪图六幅正透犀带一条研山一枚玉座瑚一枝以易刘见许王诜借余硏山去不即还刘为泽守行两日王始见还约再见易而刘死矣其子以二十千卖与王防唐太宗书窃类子敬公权能于太宗书卷辨出而复误连右军帖为子敬公知书者乃如此其跋冯氏西升经唐经生书也乃谓之褚书者何也盖能书者未必能鉴余既跋定之苏子瞻于是题诗曰家鸡野鹜同登爼春蚓秋蛇总入奁君家子敬十二字气压邺侯三万韯盖以晋史太宗赞贬子敬也然唐太宗力学右军不能至复学虞行书欲上攀右军故大骂子敬耳子敬天真超逸岂父可比也
　　王大令鸭头丸帖
　　鸭头丸故不佳明当必集当与君相见
　　天厯三年正月十二日勅赐柯九思侍书学士臣虞集奉勅记
　　王子敬乞假表
　　臣献之言臣违远坟墓奄冉五载罔极之思实结于中前去郡已具陈闻尔时圣恩垂矜甚欲申其情事但以被征有大例故令曲成之仁不遂臣于朝职不同幷急之制今欲特乞假百日以泄私情犹复欲与中表少叙分张之懐又臣姊刘氏在余杭当蹔过省若不得此不容回展伏惟天慈物通其志必听许以私上闻伏用只悚臣言
　　外录
　　法帖刊误梁中书郎虞龢表云逸少为防稽子敬为吴兴故三吴之地偏多遗迹又是暮年遒美之时今此卷中亦时有吴兴帖然大令帖传于世佳者尚多如乞假表庾公帖周姊帖洛神赋刘氏所藏十二字等帖官帖中皆遗之顷以韵语题河南王氏所藏子敬帖云君家大令书盈纸笔势翩翩趣多媚虽云沓拖如少年岂至拘挛同饿隷防稽七子五知名此公风槩尤超诣太极璇题尤重书【谓不书太极殿榜】一时凛凛标英气半袖精裓众争求数幅新裙世尤贵当时亲遇得已难况复传今近千岁龙珠归浦剑还津此帖君藏真得地才坡尺许目增明鸾跋鸿惊欲飞逝硬黄响搨若传吾完璧摹刊愿垂世聊尔以记大令书事谩附于此
　　王大令书洛神赋十三行
　　亡宋南廊库经手郭溥　押
　　嬉左倚采旄右防桂旗攘皓捥于神浒兮采湍濑之芝余情悦其淑美兮心怅荡而不怡无良媒以接欢兮托微波以通辞愿诚素之先达兮解玉佩以要之嗟佳人之信脩兮羌习礼而明诗抗琼珶以和予兮指潜渊而为期执拳拳之欵实兮惧斯灵之我欺感交甫之弃言怅犹豫而狐疑収和顔以静志兮申礼防以自持于是洛灵感焉徙倚徬徨神光离合乍隂乍阳擢轻躯以鸐立若将飞飞而未翔践椒涂之郁烈兮步衡薄而流芳超长吟以慕远兮声哀厉而弥长尔乃众灵杂逯命畴啸侣或戏清流或翔神渚或采明珠或拾翠羽从南湘之二姚兮携汉濵之游女叹防娲之无匹兮咏牵牛之独处扬轻袿之倚靡兮翳脩袖以延伫体迅飞子敬好冩洛神赋人间合有数本此其一焉宝歴元年正月廿四日起居郎栁公权记
　　赵吴兴曾得洛神十三行于陈集贤灏自题此晋时麻牋思陵极力搜访仅获九行百七十六字故米友仁跋作九行宋末贾似道复得四行七十四字欲续于后则于九行之跋不相属遂以四行别装于后以悦生印及长字印款之今此本不知犹在人间否余所摹秀州项子京藏是宣和谱中所収吴兴云更有唐人临本后有栁公权跋亦神物也视世所传十三行宋搨何啻霄壤耶其昌
　　王子敬书洛神赋十三行
　　子敬好冩洛神赋人间合有数本此其一焉宝歴元年正月廿四日起居郎栁公权记
　　天祐元年五月六日堂侄孙中书侍郎同中书门下平章事判户部防续题王子敬洛神赋帖后献之洛神赋真迹遗头尾外得一十三行都二百五十字重加整背祥符八年八月十日周越记子敬能作方丈字观其细书巧妙方丈不足为大令右军法虽同其放肆豪迈大令差异古人用功精深所以絶迹也治平三年三月廿八日襄
　　外录
　　君谟书录云向闻子敬洛神赋犹有数百字及今见真迹乃知二王之后论书者莫不宗尚其法褚遂良得之最多
　　书画舫云越州人家藏洛神赋全本是子敬小楷用乌丝栏冩成
　　晋中书令王献之洛神赋十三行
　　晋王献之所书洛神十三行二百五十字人间止有此本是晋时麻牋字画神逸墨采飞动绍兴间思陵极力搜访仅获九行百七十六字所以米友仁跋作九行定为真迹宋末贾似道执国柄不知何许复得四行七十四字欲续于后则与九行之跋自相乖忤故以绍兴所得九行装于前仍依绍兴以小玺款之却以续得四行装于后以悦生胡卢印及长字印款之耳孟頫数年前窃禄翰苑因在都下见此神物托集贤大学士陈公灏委曲购之既而孟頫告归延祐庚申忽有僧闯门持陈公书竝此卷数千里见遗云陈公意甚勤勤也陈公诚磊落笃实之士不失信于一言岂易得也因竝及之至治辛酉既装池适老病不能跋壬戌闰五月十八日雨后稍凉力疾书于松雪斋赵子昻跋
　　外录
　　松雪斋集云又有一本是宣和书谱中所収七玺完然是唐人硬黄纸所书纸略高一分来亦同十三行二百五十字笔画沈着大乏韵胜余屡尝细观当是唐人所临后却有栁公权跋两行三十三字云子敬好冩洛神赋人间合有数本此其一焉宝歴元年正月廿四日起居郎栁公权记所以吾不敢以为真迹者盖晋唐纸异亦不可不知也
　　王大令洛神赋别本
　　外录
　　董逌书洛神赋别本云今世所传洛神赋余见者四本矣虽王和甫家者号最胜结字疏宻得法然不若此书亦自与周子发家者稍异子发谓子敬爱书洛神赋人间宜有数本似未见其余也昔马澄评右军书谓劝进洛神赋诸书十余种皆作今体知逸少尝书此赋子敬当是习其家学耳然书录不记子敬洛神赋其传之失实将后人模搨不可知也字法端劲是书家所难偏傍自见不相映带分有主客趣乡整严非善书者不能也大观元年正月为安希古书
　　晋太宰中书令王献之十二月帖【黄麻纸本】
　　十二月割至不中秋不复不得相未复还恸理为即甚省如何
　　襄阳米芾家藏法书经梁唐御府歴代赏鉴之家传之有绪
　　外录
　　米氏书史云子敬十二月帖何庆等大军下一印曰铎书是唐相王铎印后有君倩字前有绢小帖是褚遂良题曰大令十二月帖此帖运笔如火筯画灰连续无端末如不经意所谓一笔书天下子敬第一帖也元与快雪相连苏太简家物上有国老才翁子美题跋云卤僧守一所藏先令以命服得之子美子激字志东与余分藏以书画宝玩易之
　　书画舫云献之中秋帖卷藏于檇李项氏子京自有跋细看乃唐人临本非真迹也卷首节去十二月等六字亦无米赞可考第装背褾锦则宣和旧物也岂南宫宝帖元末曽输入大内邪
　　又云大令书法如丹穴鳯舞清泉龙跃精宻渊巧出于神化而其遗墨絶少考之米氏书史宝章待访录自可槩见所载中秋一帖向在檇李项氏或曰非真迹也其后跋尾却胜
　　王大令中秋帖【内府収藏黄纸本高八寸阔三寸八分墨林秘玩】
　　中秋不复不得相未复还恸理为即甚省如何然胜人何庆等大军
　　大令此帖米老以为天下第一子敬书又名为一笔书前有十二月割等语令失之又庆等大军以下皆阙余以阁帖补之为千古快事米老尝云人得大令书割剪一二字售诸好事首以此古帖每不可读后人强为牵合深可笑也甲辰六月观于西湖僧舍董其昌题
　　阁帖已至也分张可言止系此后令离而为二自余始正之刻之戏鸿堂帖
　　王子敬奉书帖【原文不录】
　　外录
　　文休承严氏书画记云献之真迹世不多此书曾在吴中见之大令得意笔也余尝摹一过
　　王大令冠军帖
　　承冠军故尔不觉转胜炙无所觉忧驰深汝燋悚可言外录
　　东坡志林云世传王子敬帖有黄柑三百颗之语此帖乃在刘季孙家景文死不知令在谁家矣韦苏州有诗书后欲题三百颗洞庭须待满林霜盖苏州亦见此帖也余亦尝有诗与景文云君家子敬十二字气压邺侯三万籖刘季孙景文平之子也慷慨竒士博学能诗仆荐之得隰州以没哀哉尝有诗寄仆四海共知霜髩满重阳能插菊花无死之日家无一钱但有书三万轴画数百幅耳宝晋英光集跋羲献帖云栁诚悬得大令之书于太宗卷首连于大令之后可以鉴矣复得右军两行反谓又一帖是误以羲之为献之又曾见跋冯当世西升经实非阎褚能书未必能别犹欧虞之于唐以书名天下而不任识书魏郑公无书名乃同褚遂良为贞观书证凡经贞观収者后世以为无伪识者以此为鉴癸未玉堂竹斋太常博士米芾记
　　广川书跋董逌书子敬杂帖云子敬书如河间年少自不拘束此当行草中也宋孝武学书或真行章草杂在一纸或重作数字或学前辈名人能书者而子敬诗赋赞论亦入此书大似未能得子敬当处此可与论书法之至邪谢太傅善书不重子敬每作好书谓必被赏太傅径辄题后以答之尝问子敬君书何如右军曰故当胜安曰物论殊不尔子敬曰世人那得知此帖超轶陵突似欲出其家学宜诸人有逸气过父之语也
　　唐通天进帖模本【唐李绰尚书故实云宰相石泉公王方庆进时万岁通天二年】十代再从伯祖晋右军将军羲之书
　　十一月十三日羲之顿首顿首顷遘姨母哀哀痛摧剥情不自胜奈何奈何因反惨塞不次王羲之顿首顿首初月十二日山隂羲之报近欲遣此书停行无人不辨遣信昨至此且得去月十六日书虽逺为慰过嘱卿佳不吾顷患殊劣方渉道忧悴力不具羲之报
　　臣十代叔祖晋侍中卫将军荟书
　　荟顿首【阙】　　　　　吾肿【阙】　甚无赖力不【阙】顿首
　　臣九代三从伯祖晋黄门郎徽之书
　　二日告【阙】氏女新月哀摧不自胜奈何奈何念痛慕不可任得疏知汝故异恶悬心雨湿热复何似食不吾牵劳竝顿勿复数日还汝比自防力不具徽之等书
　　姚懐珍　　　满骞
　　臣九代三从伯祖晋中书令宪侯献之书
　　廿九日献之白昨遂不奉别怅恨深体中复何如弟甚顿匆匆不具献之再拜
　　太子舍人王琰
　　牒在职三载家贫仰希江郢所统小郡谨牒
　　七月廿四日臣王僧啓
　　翁尊体安和伏慰侍省小儿竝健适遣信【阙】　小邨自当令卿知吾言之不虚也郭桂阳已至将甲甚精惟王临庆军马小不称耳比病告皆差耶秋冬不复忧病也迟更知问　七月廿七日
　　臣六代从伯祖齐侍中懿子慈书
　　得柏酒等六种足下【阙】此已久忽致厚费深劳念【阙】慈【阙】答
　　唐懐充　　范武骑
　　汝比可也定以何【阙】达东想大小竝可行迟陈赐还知汝【阙】　吾常耳
　　臣六代从叔祖梁中书令临汝安侯志书
　　一【阙】申秖有正属雨气方昏得告深慰吾夜来患喉痛愦愦何【阙】晩当故造迟【阙】诸懐反
　　万嵗通天二年四月三日银青光禄大夫行鳯阁侍郎同鳯阁鸾台平章事上柱国琅邪县开国男臣王方庆进
　　右唐人摹王方庆万嵗通天进帖真迹一卷金轮御朝始制十三字今帖嵗月皆用其体唐纸精古此又独最它帖按唐史天后尝访右军笔迹于方庆家方庆进者十卷凡二十有八人惟羲献见于此帖所谓十一代祖导十代祖洽九代祖珣八代祖昙首七代祖僧绰六代祖仲宝五代祖骞高祖规曾祖褒皆轶焉是时则天御武成殿示羣臣仍令中书舍人崔融为宝章集以叙其事复赐方庆窦泉述书赋乃谓当复赐时后命尽搨本留内更加珍饰锦背归还王氏人到于今称之故泉有顺天矜而永保先业从人欲而不顾兼金之句有建隆新史馆印盖即当时摹取留内之本而畀之馆中者建中靖国刻归秘阁续帖有小玺并颍川印而三态备众妙摹逼天真亦非它帖可拟淳熙已亥嵗先君在郎省以一端石四画轴易之韩庄敏家赞曰
　　洛石赤心以出宝图燕涎鸡晨即瑞制书有奕王门南土华腴献其家珍陈于【阙】除笔法之神匪临伊摹史馆之储尚其不诬倦翁岳珂书
　　右唐摹王氏进帖岳氏具言始末传信传宝为宜然双钩之法世久无闻米南宫所谓下真迹一等阁帖十防书林以为秘藏使以摹迹较之彼特土苴耳晋人风裁赖此以存具眼者当以予为知言好事之家不见唐摹不足以言知书者矣方外张雨谨题
　　奉上华氏唐摹晋帖九种盖双钩之精者阁下研心书翰欲烦妙手一一更搨之存于家以见曾阅前代之迹切恳切恳知京行在迩必拔冗可也华亦早晩来取其亦自宝者不宣周再拜征明契家道谊阁下廿一日
　　天后朝王方庆进其先十一代真迹帖今不可复见唐人摹本犹或有存者余友文征仲又以双钩法摹得之间出示余晋宋风致宛然可想恍疑孙叔敖之复生蔡中郎之不死也吾何幸得观之然王氏在晋宋齐梁之间代以书名今其后人乃独拙焉观此虽可喜亦可媿也王鏊敬书
　　右唐人双钩晋王右军而下十帖岳倦翁谓即武后通天时所摹以留内府者通天扺今八百四十年矣而纸墨完好如此唐人双钩世不多见况此又其精者固当为唐法书第一但宋诸评书家略无论及者缘自建隆以来世藏天府至建中靖国入石始流传人间宜乎不为米黄诸贤所赏也此书承传之详具倦翁跋语元世在其从孙仲远处不知何时归无锡华氏吾乡沈周先生从华假归俾征明重摹一过自顾拙劣安能得其彷佛然视建中石本差为近似尔
　　摹书得在位置失在神气此直论下技耳观此帖云花满眼奕奕生动并其用墨之意一一备具王氏家风漏泄殆尽是必薛稷钟绍京诸名手双钩填廓所云下真迹一等项庶常家藏古人名迹虽多知无逾此文征仲髦年作蝇头跋尤可宝也万厯壬子董其昌题
　　桓　温
　　晋桓大司马旱燥帖【楮纸本】
　　臣温言今东道地梁间又旱燥殊艰难人力可速而于公私为美谓不在便台臣温言
　　右旱燥帖晋臣温手迹字法淳古无俗韵亦一代佳札臣之事君以忠而已非贵乎虚拘苛礼也古者奏事乃用亲札而不以繁文为尽恭盖君臣之义同父子各无所疑通其情实之为美于温此帖可见绍兴戊午四月初四日臣米友仁恭题
　　谢　安
　　谢太傅八月五日帖
　　八月五日告渊朗廓攸靖允等何啚酷祸暴集中郎奄至逝没哀痛崩恸五情破裂不自堪忍痛当奈何当复奈何汝等知慕断絶哀咷深至兹可为心奈何奈何安疏
　　唐太宗题赞【今逸】
　　谢安书【宋太宗宸翰】
　　右晋太傅南郡公谢安字安石书六十五字四角开元小玺御府书也永存珍秘印入唐相王涯家翰林之印建中御府所用更兵火水土之刦者八百年歴代得以保之必有神防元祐中见晋十三帖于太师李玮第云购于侍中王贻永家太宗皇帝借其藏书模阁帖但取郗愔两行余王戎陆云晋武帝王衍及此谢帖谢万帖共十二帖皆不取模版余特爱此帖欲博以竒玩议十年不成元符中归翰长蔡公建中靖国元年二月十日以余笃好见归余年辛卯今太嵗辛巳大小运丙申丙辰于辛夘月辛丑日【余生辛丑月】丙申时获之此非天耶米芾记
　　家藏晋王谢真迹五轴唐文皇而下名书甚众王谢帖唐梁御府物玺跋宛然每开卷使人目动心惊也因作谢帖赞云
　　山林妙寄岩廊英举不繇不羲自发淡古有赫太帝天造翰艺末下龙迹震惊天地【有我太宗跋也】芾
　　外录
　　米氏书史云余阅书白首无魏遗墨故断自西晋晋贤十三帖【瑚网作十四帖】检校太师李玮于侍中王贻永家购得第一帖张华真楷钟法次王濬次王戎次陆机次欷鉴次陆统表晋元帝批答次谢安次王衍次右军次谢万两帖次王珣次臣詹晋武帝批答次谢方囘次欷愔次谢尚内谢安帖有开元印缝两小玺建中翰林印安及万帖有王涯永存珍秘印大卷前有梁秀収阅古书印后有殷浩印殷浩以丹梁秀以赭是唐末赏鉴之家其间有太平公主胡书印王溥之印自五代相家宝藏侍中国壻丞相子也
　　又云太宗皇帝文徳化成情无他好留意翰墨润色太平淳化中尝借王氏所収书集入阁帖十卷内欷愔两行二十四日帖乃此卷中者仍于谢安帖尾御书亲跋三字以还王氏其帖在李玮家余同王涣之饮于李氏园池阅书画竟日末出此帖枣木大轴古青藻花锦作标破烂无存模晋帖上反安冠簮様古玉轴余寻制掷枣轴池中折玉轴王涣之加糊共装焉一坐大笑要余题跋乃题曰李氏法书第一亦天下法书第一也
　　又云薛书来云购得钱氏王帖余答以李公炤家二王以前帖宜倾囊购取寄诗云欧怪禇妍不自持犹能半蹈古人规公权丑怪恶札祖从兹古法荡无遗张颠与栁颇同罪鼓吹俗子起乱离懐素獦獠小解事仅趋平淡如盲医可怜智永研空臼去本一歩呈千嗤已矣此生为此困有口能谈手不随谁云心存乃笔到天工自是秘精微二王之前有高古有志欲购亡高赀殷勤分语薛绍彭散金购取重跋题薛和云草圣神纵手自持心潜模范识前规惜哉法书垂世久妙帖堂堂或见遗宝章大轴首尾具破古欺世完使离当时鉴目独子着有如痼病工难医至今所収上卷五流传未免识者嗤世间无论有晋魏几人解得真唐隋文皇鉴定号得士河南精识能穷微即今未必无禇獠宁馨动欲千金赀古囊织褾可复得白玉为躞黄金题盖为子弟索重价难购也
　　东坡手柬与米元章云某食则胀不食则羸甚昨夜通旦不交睫端坐饱蚊子耳不知今夕云何度示及古文幸甚谢帖未敢轻跋欲书数句了无意思正坐老谬耳眠食皆未佳无縁遂东当续拜简东坡云唐太宗购晋人书自二王而下仅千轴兰亭文以玉匣葬昭陵世无复见余皆在秘府至武后时为张易之兄弗所窃换遂流落人间多在王涯张延赏家涯败时为军人所刦夺取金玉轴而弃其书余尝于李都尉玮处见晋人数帖皆有小印涯字意其为王氏物也有谢尚谢鲲王衍等皆竒而夷甫独超然若羣鹤耸翅欲飞而未起也赵子昻云米南宫临谢太傅慰问帖卷后有不覻本写四字芾芾印跋云米老书振迅飞骞书家之豪也此帖中年真迹殊可玩赏
　　书画舫云谢安书品前人原列羲献之下米元章眼空百世不妄许可至以高古目之谓出二王之上宜倾囊购取及观八月五日帖一洗书家蹊径益知米公之言为可信也或云米跋系真迹谢书唐人所模未知然否
　　南朝宋
　　谢灵运
　　谢康乐古诗帖【五色笺】
　　东明九芝葢北烛五云车飘飖入倒景出没上烟霞春泉下玉雷青鸟向金华汉帝看桃核齐侯问棘花【集作枣】应逐上元酒【集作上元应送酒】同来访蔡家
　　北阙临丹水【丹集作】南宫生绛云【生集作坐】龙泥印玉简【集作防】大火链真文【大集作天】上元风雨散中天歌吹分虚驾千寻上空香万里闻【右二首见庾信集步虚词】
　　王子晋赞
　　淑质非不丽难以之百年储宫非不贵岂若上登天王子爱清旷区中实嚣諠既见浮丘公【既集作异】与尔共纷繙【集作缤翻】
　　岩下一老公【集作翁】四五少年赞
　　衡山采药人路迷粮亦絶忽过岩下坐正见相对説一老四五少僊隐不可别其书非世教其人既贤哲【既作必】伯英妙迹永絶之后隋唐能书者论草圣惟言永禅师张长史而已今观此卷始知元气在天壤间代不乏人但艺有专兼流传有显晦耳岂谢公以佳诗雅韵掩其书名耶况宣和宸翰内外签题玉玺于轴干皆金谱中论评又备极推庆仰神物感惠难胜值而有之此生之幸防也不媿恶拙僭书卷末时至正庚子防賔节日前翰林国史院检阅官荣僧肇熏香敬题
　　右题中已极详备如此余又尝见宋嘉祐年不全拓墨本亦以为临川内史谢康乐所书妙入神品今幸获覩真迹殆不虚语笔势纵逸使人真有凌云之想书于五色笺上其笺大不盈尺上有五代以前印玺为庸人擦去可惜装背错序细寻绎之方能成章第前二篇见近世所刊六朝人诗庾信集味其词气颇不类谢公为可疑深媿浅陋不能考订以破数百年之惑而使妙迹不遇知音悲夫墨林子项元汴
　　南朝梁
　　武帝
　　梁武帝异趣帖【冷金牋本】
　　爱业愈深一念修怨永堕异趣君示
　　右梁武帝异趣帖冷金纸上书全学王子敬家法自隋唐迄宋元流落民间未知名我朝万厯初藏韩存良太史家得董宰刻石戏鸿堂中而始显其后王肯堂王野改题为子敬真迹非也崇祯纪元元旦之又明日朝延世兄出以相示为之击节叹赏漫成口号云异趣两行十四字气压千秋百万籖王家此事差前列平复曹娥堪竝肩晋书一变兹其附庸张丑
　　陶景
　　陶隐居黄庭外景经【小楷书原文不録】
　　外录
　　云烟过眼録云张与可斯立号绣江所藏陶隐居小字黄庭外景经元谢起翁物
　　书画舫云震泽王氏世传陶隐居黄庭外景经楷法俊逸翩翩不羣原系张与可故物云与可号绣江前元名士生平宝秘萧子云进写古文启真迹及此
　　陶贞白画板帖【原文不录】
　　外录
　　研北杂志云郭右之家陶隐居画板帖凡四十三字全似瘗鹤铭卷首有李伯时写隐居真今在梁谿倪元镇所
　　广川书跋董逌书黄学士瘗鹤铭后云黄伯思学士以瘗鹤铭示予世谓晋右军将军王逸少书欧阳公疑华阳真逸唐顾况道号然逸少逋翁其书可见不与此类尝考次其年羲之生晋惠帝大安二年癸亥嵗至穆帝升平五年辛酉卒当五十九年而成帝咸和九年太嵗在甲午逸少当三十二嵗逮四十九年辛亥始去防稽其时未尝至朱方华阳又非其郡邑所望不得以此为称顾况卒于贞元末当元和七年为壬辰九年为甲午良不及也上推壬辰嵗为天宝十一载况当儿穉其号华阳乎盖自贞元以后皆不合于此昔陶景尝以其居华阳观故自号华阳隐居贞白平时著书不称建元直以甲子纪其嵗今曰壬辰嵗得之山隂甲午嵗于朱方壬辰当天监十一年甲午则其十三年也隐居以天监七年游海岳往防稽来永嘉至十年还茅山十二年弟子周子良仙去贞白作传即十一年在华阳此其可知也或曰茅山碑前一行贞白自书与令铭甚异则不得为陶隐居所书然华阳真逸特其撰铭若其书者上皇山樵也四人各以其号自别固不得识其姓名疑皆隐君子也然其书在江岩石壁摹榻最难又石摧压其上人不得至风雨霜雪不及故字画至今尚完或疑梁以书传逮六百年不应如新刻于石今求铭后王瓒书盖自贞观至今亦无譌缺贞观去梁未久可考而知也
　　无名氏
　　梁摹乐毅论
　　乐毅论　夏侯泰初
　　世人多以乐毅不时拔莒即墨为劣是以叙而论之夫求古贤之意宜以大者远者先之必迂回而难通然后已焉可也今乐氏之趣或者其未尽乎而多劣之是使前贤失指于将来不亦惜哉观乐生遗燕惠王书其殆庶乎机合乎道以终始者与其喻昭王曰伊尹放大甲而不疑大甲受放而不怨是存大业于至公而以天下为心者也夫欲极道之量务以天下为心者必致其主于盛隆合其趣于先王茍君臣同符斯大业定矣于斯时也乐生之志千载一遇也亦将行千载一隆之道岂其局迹当时止于兼并而已哉夫兼并者非乐生之所屑强燕而废道又非乐生之所求也不屑茍得则心无近事不求小成斯意兼天下者也则举齐之事所以运其机而动四海也夫讨齐以明燕主之义此兵不兴于为利矣围城而害不加于百姓此仁心着于遐迩矣举国不谍其功除暴不以威力此至徳全于天下矣迈全徳以率列国则几于汤武之事矣乐生方恢大纲以纵二城牧民明信以待其弊使即墨莒人顾仇其上愿释干戈赖我犹亲善守之智无所之施然则求仁得仁即墨大夫之义也任穷则从微子适周之道也开弥广之路以待田单之徒长容善之风以申齐士之志使夫忠者遂节通者义着昭之东海属之华裔我泽如春下应如草道光宇宙贤者托心邻国倾慕四海延颈思戴燕主仰望风声二城必从则王业隆矣虽淹留于两邑乃致速于天下不幸之变世所不图败于垂成时运固然若乃逼之以威刦之以兵则攻取之事求欲速之功使燕齐之士流血于二城之间侈杀伤之残示四国之人是纵暴易乱贪以成私邻国望之其犹豺虎既大堕称兵之义而丧济弱之仁亏齐士之节废亷善之风掩宏通之度弃王徳之隆虽二城几于可拔霸王之事逝其远矣然则燕虽兼齐其与世主何以殊哉其与邻敌何以相倾乐生岂不知拔二城之速了哉顾城拔而业乖岂不知不速之致变顾业乖与变同由是言之乐生不屠二城其亦未可量也
　　余所见乐毅论宋搨本及唐贞观摹真迹二本皆无付官奴三字独此有之初甚完好闻吴氏购时主人故漫之殊可惋惜智永跋所云梁世摹出天下珍之即此帖也自余定为梁摹以俟知者董其昌观并题
　　唐人双钩称为絶诣余往亦尝见钟太傅荐季直表与右军快雪时晴诸帖时不免有滞腻处独此乐毅论笔势流丽神彩焕发无异书者非工书家又非不问嵗月必逼古人安能为此即使右军复生当为抚掌矣毘陵唐鹤征
　　余生平好古所见法书颇多海内所藏真楷惟韩宗伯家有墨迹乐毅论韩长公携都门每过官署必出一玩较之余藏者字稍大贾亦贵重余此卷已着兰亭攷米友仁跋乃米元章所藏之物梁摹乐毅论为正书第一其卷有吴朱僧权鉴赏绍兴印信又有米氏印章非此卷而何不知何幸得落予手王太史宇泰多方欲得之余实不能割舍借摹入石虽曰刻成与余清斋石刻差别远絶此卷在余所藏三十载尚未尽知深奥处偶病间细阅数次神彩焕发而肥瘦相停余年六十有一方真知其妙也宋搨本余有至佳者安能与此卷比论真希世之物非千金不可轻弃也当同定武兰亭行书第一竝传此二卷真是性命可轻至宝是宝余清斋有此藏书之愿足矣子子孙孙宜世守不负余生平苦心踪迹海内竒品也余清斋主人吴廷敬题
　　昔人书法以双钩廓填为下真迹一等乐毅论是王右军正书第一而此卷锋铩精到神明迈逸与墨迹无异不意垂老覩此罕物天啓初同钱宫谕观褚河南真迹于吴謇叔家以为妙絶然字稍大当知此更为逼真矣连叔持示余西湖僧舍命颛儿向搨一过书而归之崇祯戊寅小暑偈庵道人程嘉燧书
　　外录
　　瑚网云济南邢侗二跋已刻余清斋法帖内故不赘入峕崇祯己卯夏仲项氏出此帖索价六十金较吴江村定值三百镒廉矣恨乏阿堵仅留览数日
　　南朝陈
　　释法极
　　僧智永月仪帖
　　献歳将终青阳应节和风动物丽景光辉翠栁舒鳞红桃结绶想弟优游胜地纵赏嘉賔酌桂醑以申心玩琴书而写志无令披聚叙防何期谨遣一介希还数字外录
　　研北杂志云伯雨尝购得孟子舟御史所藏僧智永月仪献嵗帖行间细书释文特妙前后有明昌七印泥金题籖今在梁谿倪元镇家黄长睿以为呵笔所书即此帖也
　　陈僧智永书归田赋【真草书原文见赵子昻帖】
　　外录
　　米氏书史云智永真草归田赋在襄阳魏泰处后有一跋题云开成某年白马寺临一过潭记白麻纸书世人収智永书未有若此真也虞世南出于此书魏误题曰虞世南书耳
　　苏东坡云永禅师欲存王氏典型以为百家书祖故举用旧法非不能出新意求变态也然其意已溢于绳墨之外矣谓下欧虞恐非至论若复疑其临仿又出此论下矣
　　书评云六朝名人书法智永之精熟尚逊子云之飘举亦犹唐贤遗墨褚李之天资远胜陆颜之学力也
　　书画彚考卷六
<子部,艺术类,书画之属,式古堂书画汇考>
　　钦定四库全书
　　书畵彚考卷七
　　刑部左侍郎卞永誉撰
　　书七
　　唐
　　太宗
　　文皇晩来手勑
　　晩来肿势渐歇肉色如故体中亦自胜昨日思卿等为忧略此相报勑
　　唐文皇手诏赞余以右军帖于王晋卿家易唐文皇手诏因赞之曰龙彩鳯英天开日升亟戡多难力致太平云章每发目动神惊元丰乙丑楚米芾书
　　唐太宗英睿不羣所学辄便过人计神尧初定四海太宗年二十许尔字画已能如此所以末年诏勅有魏晋之风亦是富贵后能不废学尔崇寜元年闰月初六日当涂江口折栁亭中书【山谷题跋】
　　外録
　　艺苑巵言云唐文皇以天下之力募法书以取天下之才习书学而不能脱人主面目元徽亦然智永不能脱僧气欧阳率更不能脱酸饀气旭素顔栁赵吴兴不能脱俗气两晋宋齐之间可以脱矣书畵舫云文皇书法逺接右军有论笔法一篇文论精确后学所当模范者也至以禊序殉非羮墙前哲者不能余近见其晩来手勅真迹深逺絶伦足称墨池云仍之盛
　　又云唐文皇创业之后留心八法书学自是过人其晩来手勅一通用黄麻笺书之今在韩存良太史家宋秘府故物也右帖全仿右军风神散朗品在宋思陵上屡欲告假刻石卒未得
　　宗
　　唐明皇御书鹡鸰颂
　　鹡鸰颂　俯同魏光乗作
　　朕之兄弟唯有五人比为方伯嵗一朝见虽载崇藩屏而有暌谈笑是以辍牧人而各守京职每聼政之后延入宫掖申友于之志咏常棣之诗邕邕如怡怡如展天伦之爱也秋九月辛酉有鹡鸰千数栖集于麟徳之庭树竟旬焉飞鸣行摇得在原之趣昆季相乐纵目而观者乆之逼之不惧翔集自若朕以为常鸟无所志怀左清道率府长史魏光乗才雄白鳯辩壮碧鸡以其宏达博识召至轩槛预观其事以献其颂夫颂者所以揄扬徳业褒赞成功顾循虚昧诚有负矣美其彬蔚俯同颂云
　　伊我轩宫竒树青葱蔼周庐兮冒霜停雪以茂以恱恣卷舒兮连枝同荣吐緑含英曜春初兮蓐收御节寒露防渠兮行摇飞鸣急难有情情有余兮结气清虚兮桂宫兰殿唯所息宴栖雍顾惟德凉夙夜兢惶慙化疎兮上之所教下之所效实在予兮天伦之性鲁卫分政亲贤居兮爰游爰处爰笑爰语廵庭除兮观此翔禽以恱我心良史书兮
　　勅【押】
　　外録
　　山谷题跋云唐太宗妙于书故髙宗虽潦倒怕妇笔法亦极清劲宗书班班犹有祖父风此如长沙王十世后子孙犹似其祖耳
　　书畵舫云唐宗御书鹡鸰颂白麻纸真迹结构精谨笔法纵横迥出吾家思陵御书之上后有蔡京蔡卞二跋亦妙其山谷跋已亡矣近周敏仲购得一本乃防钩填墨者至积时不悟良可叹也
　　唐天平范氏柱国诰卷
　　将仕郎权知幽州良乡县主簿范隋
　　右可柱国
　　勅朝散大夫尚书水部郎中穆栖梧等涣汗鸿恩必乗其雷雨颁宣爵赏用振其簪缨以尔等列我盛朝累霑需泽各有劳效许其叙録行庆防勲于是乎在可依前件
　　咸通二年六月十一日
　　检　校　司　徒　兼　中　书　令　使中书侍郎兼工部尚书平章事臣杜审权宣奉驾　部　郎　中　知　制　诰　臣　王铎行
　　奉
　　勅如右牒到奉行
　　咸通二年六月十二日
　　检　校　司　徒　兼　侍　中　使
　　左仆射兼门下侍郎平章事悰
　　给　　　　　事　　　　　　　中
　　告将仕郎前权知幽州良乡县主簿柱国范隋奉勅如右符到奉行
　　主事吴亮
　　员外缄　　　　　　　　　　令史杨鸿
　　书令使
　　咸通二年六月　日下
　　右六世祖所受懿宗告也先世文书自经防乱十亡八九此书独存于三百年干戈之后子孙保之当何如耶绍兴三年八月朔装褙于广州官舍右朝奉郎权发遣广东路转运判官正国谨书积厚者流光积薄者流卑自然之理也范氏自唐咸通柱国起家至我宋绍兴嵗凡三百年本支六世文正忠宣二公继世将相有功徳于本朝所积厚矣流光云来奕叶未艾后世宜有是似者厥惟懋哉新安汪伯彦庭俊题于南粤之衮绣堂绍兴三年九月一日
　　召嗣与观
　　昔者郯子能言其祖君子纪之近世谱学几絶族系弗明重以兵革抢攘士大夫家能保其先世文书者尤鲜惟范氏世绪绵逺谱牒着明而子仪又能保其六世祖命书斯可尚也吴兴章杰谨题范氏之先唐则天时位宰相世系甚明咸通柱国葢苗裔也文正公祖事钱氏以文章显其后乃益暴耀于皇朝子仪忠宣季子承家济美当复能光昭前人绍兴癸丑嵗九月廿六日李璆谨题范之保姓受氏固逺矣然敦厚于春秋得文子士燮于国朝得文正忠宣焉文子尝论钟仪曰称先职不背本也操土风不忘旧也不背本仁也不忘旧信也仁以接事信以守之虽大必济惟文正忠宣储庆羡祉奕叶显美庭多魏绛之金石室富桓荣之车服今子仪郎中廼以尊祖之故保一主簿柱国之诰且惟恐子孙或坠逸之可谓不背本不忘旧得仁信之尽者况有问学以文之有名誉以崇之则践世官修旧职葢可拱而竢也异时芝房之诏閟以十袭其有观者抑必曰君臣之间乃尔耶绍兴十五年乙丑五月初二日眉山程敦厚书右子仪六世祖柱国告以其时考之检校司徒兼中书令使者白敏中以是官为鳯翔节度使也左仆射兼门下侍郎平章事悰者杜相也以检校司徒出使也崔镇襄阳令狐绹使【阙】中而兼侍郎则未之考焉当俟博雅君子绍兴已巳三月晦日赣川曾几书
　　良乡公之行事不见于史册咸通中勲柱国而为主簿良乡以其时考之懿宗之立唐室衰矣及文正公之遇庆厯忠宣之遇元祐勲烈名德葢不出于偶然者是以论其世也申吕稽中书
　　柱国公行事虽不见于史册然至文正公忠宣公裁四世五世耳德业盛大阀阅光华为皇朝望族则祖风家范可想而知矣邵武卢奎书
　　安中示以唐告元祐书帖临路获此竒观适在海山展读数过顿觉天池收波云物改色其欣快可胜言哉固愿各以数字自托门下而笔墨不精复困人事且压以重名殆难措手只欲得一等髙下纸四五幅擕去前路纳来也预媿不工耳安中再拜
　　晋范宣子叙其家世自虞夏商周迄晋之主盟保姓受氏以为不朽而鲁穆叔难之曰太上有立徳其次有立功其次有立言是之谓不朽本朝范氏如文正忠宣盛德伟烈忠言嘉谟旣卓然不可企及而传系之逺又如此则二子所谓不朽者兼得之矣呜呼盛哉绍兴壬戌中元日揭阳刘昉谨题汉唐以时用武功爵用散官用勲尚矣唐故事有宰相而阶将仕郎今良乡公虽主簿而勲乃柱国其践歴也深矣惜夫史之阙文也绍兴廿五年七月十八日吴兴刘岑书
　　范氏以唐载初元年由春官尚书同鳯阁鸾台平章事未几以直道与魏元同相继以忠死谓宜有后至咸通初裔孙始以丞丽水知名于史此则未丞丽水时告也然名位不称至本朝而后文正忠宣始相望而出焉时元臣传曰公侯之子孙必复其始信矣哉给事中沨者王沨也检校司徒兼侍中出使者幽州节度张允伸也岂侍郎曾公偶忘之欤隆兴元年二月六日崇仁吴曾谨书
　　柱国公告史失其姓名治行无所稽考然四世之后有文正公五世之后有忠宣公积庆流泽可想见其人子仪郎中奉以周旋不敢失坠是能保其家者传之云仍与王氏寳章较世系之逺近固无难也绍兴丁卯仲春东郡赵竒谨书
　　皇朝辅相如文正公忠宣公天下皆知尊仰今观其上世唐咸通中柱国告又知其世徳之逺也谷梁子云徳厚者流光信矣夫绍兴十八年正月二十五日左承议郎主管台州崇道观许忻谨题惟范氏逺有世序自唐柱国五世而至忠宣公可谓禄之大者今湖北漕使忠宣防子也一日出示咸通柱国之诰则其保姓岂特守宗祊而已哉光辅累朝代为兴家其祝史陈信于神无媿辞矣绍兴嵗乙丑月丙戌日丙辰鐡石翁宋瀚书君子之泽尽于五世自柱国至文正公四世矣复生忠宣公世济其美百世之后闻其风者皆足以兴起今湖北运使忠宣公之季子善继前修有祖风烈徳泽之久不知何时而已耶宣子谓世禄为不朽穆叔告之以立言若圣宋之范氏其真不朽者欤绍兴十六年三月望日髙宻周聿书
　　欧阳文忠公尝作家谱序曰自唐末之乱士族亡其家谱今虽显族名家多失其世次谱学由是废絶因知干戈扰攘之际能保其谱系者鲜矣窃观运使公所收六世祖柱国诰命即唐懿宗朝所赐珍藏至今传之子孙俾知世次且欲属而不絶可谓知尊祖者矣叹服之次辄书卷末以赞盛美云时绍兴十六年嵗次丙寅正月六日滹阳马居中谨题
　　靖康乱后人家图籍亦一厄靡有孑遗良乡主簿命官牒唐咸通中所颁不知几厄矣而能不失坠此范氏之佩笔算囊也如古鼎彛甗鬲宜永寳云申吕坚中谨观
　　柱国时为钩稽时勲已及此而行事无闻于传记数世之后廼有文正公忠宣公为之子孙愚知柱国有隠徳矣绍兴辛酉中冬八日秦国吴叔之谨题
　　良乡府君当唐之末世不可以有为之时不辞小官葢有以也文正公参预仁宗大政忠宣公两相元祐致本朝盛治之极孔子曰邦无道富且贵焉耻也良乡以之邦有道贫且贱焉耻也文正忠宣以之事虽殊而道实同焉右朝奉大夫主管台州崇道观赐绯鱼袋赵戬谨跋
　　太守范公出示家藏唐咸通柱国告柱国四世孙即文正公也五世孙即忠宣公也二公硕大光明厥先以昌何修而克臻此岂非好是正直之效欤先都运郎中文正之孙忠宣之子承六世令绪名位虽未云究乃克谨守家法以贻后人至公为七世于戱盛哉使文正忠宣家法永存虽百世益昌可也继二公者乌知不在公乎淳熈元年三月戊子朔谭惟寅敬书
　　文正忠宣继世之美人知起敬今观柱国唐诰已有闻于四世之上诸公又推之载初相系家世久逺可谓莫之与京忠宣至春官常伯亦四世正尔鼎贵葢未易量也髙士亷志氏族以崔氏居第一特以其久故也矧名徳相望者耶嘉定丙子季春六日眉山任希彛敬书
　　云津范秘书以先太师文正魏国公五世祖知良乡县主簿上柱国唐诰见示索诗为赋古吴西楼汤仲友顿首
　　丽水勾稽兼柱国大唐官制未及详诰词歴歴多称美史传寥寥孰补亡万里山河从换主一门徳泽自流芳地灵会见生人杰不特斯文五世昌制词最为近古秦汉以来废之至唐而复举焉兹一权良乡县主簿而谆切以命之臣下其有不激励者乎抑勲官创于战国至唐乃为虚名然必加于有劳者宜主簿之后嗣永昌也至顺三年夏五月宛平曹鉴跋
　　髙昌偰玉立拜观
　　虞世南
　　虞伯施东观帖【楷书】
　　太子中舍人行著作郎臣虞世南奉
　　勅撰并书
　　微臣属书东观预闻前史若乃知防其神惟睿作圣妙之境希夷不测然则三五迭兴典坟斯着神功圣迹可得言焉自肇立书契初分爻象委裘垂拱之风革夏剪商之业虽复质文殊致进让罕同靡不拜洛观河膺符受命名居域中之大手握天下之图象雷电以立威刑法阳春而流惠泽然后化渐八方令行四海未有偃息乡党栖迟洙泗不预帝王之録逺迹胥史之俦而徳侔覆载明兼日月道艺微而复显礼乐施而更张穷理尽性光前絶后垂范百王遗风于万代猗欤伟与若斯之盛者也夫子膺五纬之精踵千年之圣固天纵以挺质禀生徳而降灵载诞空桒自标河海之状才胜逢掖克秀尧禹之姿知微知章可久可大为而不宰合天道于无言感而遂通显至仁于藏用祖述先圣宪章徃哲夫其道也固以孕育陶均苞含造化岂直席卷八代并吞九丘而已哉虽亚圣邻几之智仰之而弥逺亡吴霸越之辩谈之而不及于时天厯浸微地维将絶周室大坏鲁道日衰永叹时囏实思濡足遂廼降迹中都俯临司防道超三代止乎季孟之间羞论五霸终从大夫之后固知栖遑弗已志在于求仁危逊从时义存于拯溺方且重反淳风一匡末运是以载贽以适诸侯怀寳而游列国览不极应物如响辩飞于石函验集隼于金椟触舟既晓专车能对识罔象之在川明商羊之兴雨知来藏往一以贯之但否泰有时逹人所以知命卷舒惟道明哲所以周身牖里幽忧方显姬文之德夏台羁绁弗累商王之武陈蔡为幸斯之谓欤于是自卫反鲁删书定乐赞易道以测精微修春秋以正褒贬故能使紫微降光丹书表瑞济济焉洋洋焉充宇宙而洽幽防动风云而润江海斯皆纪乎竹素悬诸日月既而仁兽非时鸣鸟弗至哲人云逝峻岳已隤尚使泗水却流波澜不息鲁堂余响丝竹犹传非夫体道穷神至灵知化其孰能与于此乎自时厥后遗芳无絶法被区中道济天下及金册斯误玉弩载惊孔教已焚秦宗亦坠汉之元始永言前烈褒成爰建用光祀典魏之黄初式遵故训宗圣疎爵允缉旧章金行水惪亦存斯义而晦明匪一屯亨逓有筐筥苹蘩与时升降灵宇虚庙随道废兴炎精失御蜂飞猬起羽檄交驰经籍道息屋壁无存书之所阶基絶函丈之容五礼六乐剪焉煨烬重至教允属圣期大唐运膺九五基超七百赫矣王猷蒸哉景命鸿名盛烈无得称焉皇帝钦明睿哲参天两地廼圣廼神允文允武经纶云始时惟龙战爰整戎衣用扶兴系神谋不测妙筭无遗济艰难平壹区宇纳苍生于仁寿致君道于尧舜职兼三相位总六戎珪乗石之尊朱户渠门之锡礼优往代事逾恒典于是在三睠命吹万归仁充隆帝道丕承鸿业明玉镜以式九围席萝图而御六辩夤奉上肃恭清庙宵衣昃食视膳之礼无方一日万机问安之诚弥笃孝治要道于斯为大故能使地平天成风淳俗厚日月所照无思不服憬彼獯戎为患自古周道再兴仅得中算汉图方逺才闻下册徒勤六月之战侵轶无懕空尽贰师之兵凭凌滋甚皇威所被犁兴睠纳空山尽漠归命阙庭充仭藁街填委外廐开辟已来未之有也灵台偃伯玉关虚候江海无波烽燧息警非烟浮汉荣光莫河楛矢东归白环西入犹且兢怀夕惕驭朽纳隍卑宫菲食轻傜薄赋斵雕反朴抵璧藏金革舄垂风绨衣表化歴选列辟旁求遂古克已思治曾何等级于是眇属圣誉凝心大道以为括羽成器必在胶雍道德润身皆资学校矧廼入神妙义析理微言厉以四科明其七教懿德髙风垂裕斯逺而栋宇弗修宗祧莫嗣用纡聼览爰发丝纶武德九年十二月廿九日有诏立隋故绍圣侯孔嗣哲子德纶为褒圣侯乃命经营惟新旧阯万雉斯建百堵皆兴揆日占星式规大壮凤甍鶱其特起龙桷俨以临空霞入绮寮日晖丹槛窅窅崇防悠悠虚白模形写状妙絶人功象设已陈肃焉如在握文履度复见仪形凤跱龙蹲犹临咫尺唍尔微笑若聼武城之弦怡然动色似闻箫韶之响襜襜盛服既覩仲由侃侃礼容仍观卫赐不疾而速神其何逺至于仲春令序时和景淑皎絜璧池圆流若镜青葱槐市总翠成帷清涤酒致敬于兹日合舞释菜无絶于终古皇上以几览余暇遍该羣籍廼制金镜述一篇永垂鉴戒极圣人之用心大训之微旨妙道天文焕乎毕备副君膺上嗣之尊体元良之德降情儒术游心经艺楚诗盛于六义沛易明于九师多士服膺名儒接武四海之内靡然成俗怀经鼓箧摄斋趋奥并镜云披俱餐泉涌素丝既染白玉已雕资覆匮以成山导涓流而为海大矣哉然后知逹学之为贵而道之由人也国子祭酒杨师道等偃风于圣世闻至道于先师仰彼髙山愿宣盛德昔者楚国先贤尚传风范荆州文学犹镌哥颂况帝京赤县之中天街黄道之侧聿兴壮观用崇明祀宣文教于六学阐皇风于千载安可不赞述徽猷被之雕篆乃抗表陈奏请勒贞碑爰命庸虚式扬茂实敢陈舞咏廼作铭云
　　景纬垂象川岳成形挺生圣德实禀英灵神凝气秀月角珠庭探索隐穷几洞防述作爰备丘坟咸纪表正十伦章明四始系缵羲易书因鲁史懿此素王邈焉髙轨三川削弱六国从衡鹑首兵利龙文鼎轻天垂伏鼈海跃长鲸解黻去佩书烬儒坑纂尧中叶追尊大圣乃建褒成膺兹显命当涂创业亦崇师敬胙土锡圭礼容斯盛有晋崩离维倾柱折礼亡学废风頽雅缺【阙】夏交驰星分地裂苹藻莫奠山河已絶随风不竞玉沦亡樽爼弗习干戈载扬露霑阙里麦秀邹乡修文继絶期之会昌大唐抚运率繇王道赫赫功茫茫天造奄有神器光临大寳比踪连陆追风炎昊于铄元后膺图拨乱天地合德人神攸赞麟鳯为寳光华在旦继圣崇儒载修轮奂义堂敞经肆纡萦重栾雾宿洞户风清云开春牖日隐南荣铿耾钟律蠲絜齍明容范既备德音无斁肃肃升堂兟兟让席猎缨访道横经请益帝德儒风永宣金石
　　虞永兴尝自谓于道字有悟葢于发笔处出锋如抽刀断水正与顔太史锥画沙屋漏痕同趣前人巧处故应不传学虞者辄成算子笔阵所诃以此余非能书能解之耳其昌
　　外録
　　书畵舫云虞永兴墨迹稀如麟凤昔在寳晋评书已有今好事家一字亦无之叹近闻张脩羽家购藏夫子庙堂碑进呈墨本韵致楚楚倘得较阅则夫生今之世得见前人所未见何遽少逊古人耶又云虞伯施夫子庙堂碑原本字多锋锷极得右军遗意宋黄太史诗云孔庙虞书贞观刻千两黄金那购得指此本也苐其碑旋经火厄搨本罕存额书大周孔子庙堂之碑者乃是武后勅相王旦翻勒重刻而成便为第一伪本矣较原本不啻星渊识者辨之虞永兴遗迹诗孔庙遗碑直百千汝南枕卧更堪传空瞻米赵标题语不见前书思惘然
　　虞伯施汝南公主墓志铭藁
　　大唐故汝南公主墓志铭并序
　　公主讳字陇西狄道人皇帝之第三女也天潢疏润圆折浮夜光之采若木分晖秾华【阙】朝阳之色故能聪頴外发闲明内暎训范生知尚观箴于女史言容成则尤习礼于公宫至如怡色就飬佩帉晨省敬爱兼极左右无方加以学殚绨素艺兼鞶紩令问芳猷仪形闺阃年　月有诏封汝南郡公主锡重珪瑞礼崇汤沐车服徽章事优前典属九地絶维四星潜曜毁瘠载形哀号过礼茧纩不袭盐酪无嗞灰琯亟移陵茔浸逺虽容服外变而沈忧内结不胜孺慕之哀遂成伤生之性天道祐仁奚其防漠以今贞观十年十一月丁亥朔十六日外録
　　米氏书史云虞世南汝南公主铭起草洛阳王防处见摹本云真迹在洛阳好事家有古跋后十年见真迹在故相张公孙直清处其后止正观十年十一月丁夘朔十六日旁小字注云赫赫髙门在裴丞相家是其铭然此幅文但至半而止行下有空白纸约略十一字此葢卒日犹未言葬也阙文尚多安得便言赫赫髙门不当后幅却与前幅不相连属也其前标红绫色如新有名几题其标云云故祭酒崔十八丈绰尝与宼章贺拔惎皆以鍳赏相寻每称服膺虞书多歴年所自会昌以来时睹斯帖因致其真有加顷年崔丈每送余兄弟下第东归必云此去获见汝南帖亦何减于升第耶所惜者阙其铭文耳咸通二年春于存神室辄献子凝良足啬爱也几不知何人也虞帖为时所重如此今好事家絶不曾见真迹摹本枕卧积时蚛牙头风四帖一闗中刻石今法帖所载耳世最少者子敬虞帖今好事家一字亦无耳书畵舫云虞永兴书当以张脩羽家夫子庙堂碑真迹为第一楷未及见其次则汝南公主墓铭稿【凡十八行】见米老寳章待访録后入郭天锡家元章跋尾尚存今藏琅琊王氏敬美奉常故物也顷金坛王太史宇泰赏其宛畅为摹入郁冈斋法帖中矣又云此志行笔结字极似海岳翁丑定为米老临写不识真赏以为何如耳
　　虞永兴枕卧帖【原文不録】
　　外録
　　赵孟頫与鲜于伯机尺牍云常州张治中有虞永兴枕卧帖笔意清峭绍兴内府故物足为希代之寳吾兄伯机不可不知也词云自公枕卧来七八日末云世南呈凡十余行顷都下四次借阅因不肖嗟赏遂尔寳秘不尔亦甚不爱可惜可惜世南字漫木不知为何人书苦苦相问不能固拒遂道与之由是遂不复出有建业文房之印绍兴小玺平生仅见此一种虞书耳
　　虞永兴与禇登善书
　　贤兄处见临乐毅论便是青过于蓝欣忭无已数愿学耳世南近臂痛废书不堪覼缕也虞世南呈
　　欧阳询
　　唐欧阳率更梦奠帖【行书】
　　仲尼梦奠七十有三周王九龄俱不满百彭祖资以导飬樊重任性裁过盈数终归防灭无有得停住者未有生而不老老而不死形归丘墓神还所受痛毒辛酸何可熟念善恶报应如影随形必不差二
　　右唐银青光禄大夫太子率更令渤海郡欧阳询字信本书仲尼梦奠帖七十八字前后御府法书二小印后有绍兴小印合缝处古印甚多下跋一吉字未晓谁氏庚寅十月购于杨中斋家悦生图书亦曾入贾秋壑文府率更初学王逸少书后渐变其体笔力险劲为一时之絶人得其尺牍咸以为楷范张怀瓘云欧阳真行出于大令自羊薄以后略无勍敌独永师恃兵精练议欲旗鼓相攻欧惟猛鋭长驱永则破胆夺气法书苑亦云性本行书蝉聨起伏凝结遒耸裁萧永之柔懦拉羲献之筋髓比之诸势出于自得此本劲险刻厉森森然若武库之戈防向背转折浑得二王风气世之欧行第一书也辛夘二月辛未重装九日丁丑跋于严陵官舎金城郭天锡审定真迹秘玩
　　欧阳信本书清劲秀健古今一人米老云庄若对越俊若跳踯犹似未知其神竒也向在都下见劝学一帖是集贤官库物后有开元题识俱全笔意与此一同但官帖是硬黄纸为异耳至元廿九年闰月望为右之兄书呉兴赵孟頫
　　韦续墨薮欧阳正行书在中上品欧教作书有八诀最利初学学者观古人书必观墨迹乃见妙处此梦奠七十八字真人间絶无仅有希世寳也葢尝入宋御府矣赵文敏公所题考碑志是三十七八嵗笔故与后来特异吾家蓄古墨迹此为最乆正统八年四月六日杨士竒谨书
　　外録
　　书畵舫云檇李项氏秘藏欧阳询行书梦奠帖清劲絶尘乃楮纸真迹宋末藏郭天锡处有天锡子昻二识尾勤有堂故物也其后又入杨东里家有东里跋跋今不存右帖授受有绪的是名物陈仲醇品定为宋人书岂为后人所淆乱耶
　　欧阳信本千文【楷书原文不録】
　　右率更令所书千文杨补之家藏本咸淳甲戌嵗九月三日钱唐金应桂
　　书家以分行布白谓之九宫元人作书经云黄庭有六分九宫曹娥有四分九宫是也今观信本千文真有完字具于胷中若搆凌云台一一皆衡剂而成者米南宫评其真书到内史信矣此本为杨补之家藏勒其全文欲学者先定间架然后纵横跌宕惟变所适也其昌
　　欧阳率更度尚庾亮二帖
　　度尚字博平山阳湖陆人少早防父事母至孝尽心供飬清洁有文武为上虞治政严峻孝女曹娥人莫之表尚出俸粟使吏焦夫改葬树碑以彰显之后遭母防哀瘠动人辽东太守卒
　　庾亮临江州闻翟汤之风束蹑屐而诣焉汤见亮备賔主礼甚恭而亮怪曰君髙道世表仆敢忘其恭耶汤曰使君忽敬其枯木朽株耳亮语主簿张曰此君卧龙不可动也
　　右唐文舘学士兼太子率更令银青光禄大夫渤海县开国男欧阳询字信本书度尚帖元豊己未余官长沙获于南昌魏泰庾亮帖壬戌嵗过山阳获于今中散大夫钟离景伯各着半古印适合缝文曰清河图籍之印乃昔一书也究延平之化岂不有神参孔壁之遗孰云致误元祐庚午冬至萧闲外舎装赞曰渤海儿怪字亦险絶真到内史行自为法庄若对越俊如跳踯后学莫窥遂趣尫劣襄阳米芾审定真迹秘玩
　　欧阳率更子竒帖【行书】
　　新序曰子竒年十八齐君使理阿既行齐君悔之遣人追追者返曰子竒必能理阿矣共载者皆白首子竒至即铸兵以为耕器魏闻童子为君库无兵仓无粟乃起击之阿父率子兄率弟以私兵战之遂败魏师
　　古圯静胜老人刘沐观
　　庐山黄石翁观
　　右唐银青光禄大夫文舘学士太子率更令欧阳询字信本书新序子竒帖行书见于淳熈秘阁书目御府帖也欧阳平生爱书故事度尚帖子竒梦奠帖皆是故事梦奠帖莫年所书纷披老笔殆不可攀此帖精谨中嵗书惜不刻石以永其传也乙酉获于广陵甲午三月命工重装于钱塘金城郭天锡祐之审定真迹秘玩
　　率更所书梦奠及子竒帖尝获观于祐之郭公山房今三十年矣俛仰畴昔为之慨然泰定乙丑十二月廿又六日巴西邓文原书
　　古人法书贵墨迹而贱石刻墨迹具存笔意学者葢有考焉此帖欧阳率更所书新序墨色宛然笔意具在善书者宜寳之元统改元嵗在癸酉十有二月十日番阳呉善题
　　率更令欧阳公书法在李唐朝居褚河南薛少保右则其妙可知矣拜观新序一帖其笔力端重遒丽足为万世法程学者乌可以片楮忽诸不特此耳呉兴赵公书籖巴西邓先生手跋亦足清玩也识者寳之大梁班惟志谨书
　　欧阳率更书汉史节【原文不録】
　　外録
　　硏北杂志云田师孟家有欧阳率更书汉史节
　　欧阳信本书稽古卷【原文不録】
　　外録
　　研北杂志云欧阳率更书稽古在李敉固家末云卷絶
　　书史会要载欧阳询八法云丶如髙峰之坠石乀似长空之初月丨如万嵗之枯藤一若千里之阵云乀似劲松倒折落挂石崖如万钧之弩发丿若利剑截断犀象之角牙乀则一波常三过笔澄神定虑端已正容秉笔思生临池志逸虚拳实腕指齐掌空意在笔前文向思后分间布白勿令偏侧墨淡则伤神采絶浓必滞锋豪肥则为钝瘦则露骨勿使伤于软弱不湏怒降为竒画调匀上下均平递相顾揖筋骨精神随其大小不可头轻尾重无令左短右长斜正如人上称下载东映西带气宇融和精神洒落省此微言孰为不可也广川书跋董逌书欧阳询帖云余观前人论书必先择笔至于动作皆得如意非是未尝书韦昶善书而妙于笔故子敬称为竒絶然书必托于笔以显则筋骨肉理皆笔之所寄也率更于笔特未尝择而皆得佳趣故当是絶艺葢其所寄者心耳论者论飞白冠絶有龙蛇战鬭之象云雾轻飘之势真行出于大令森森焉若武库矛防至使智永夺气信乎书妙至此极者然飞白篆书世不复传今惟真行章草可见略无劲敌非虚语也虞伯施谓询不择纸笔皆得如意此正纪其实尔宜遂良不能及也
　　墨池璅録云陈景元评欧阳询字云世皆知其体方而不知其笔圆亦可谓欧之阐幽也
　　赵　模
　　赵参军模晋千文【周天球篆书题】
　　【款书】太子右监门府铠曹参军臣赵模上【行书千文】
　　赵供奉所书千文如谨勅士不敢毫髪自纵在绳束外至今见者为之敛袵退歩及观困学翁跋则如神龙天马殆不可羁其间法度出于自然噫此笔亦不可多得矣我辈何敢仰望下风因乗兴效颦值子玉千文卷録以还延祐庚申夏五玉霄滕賔拜手
　　吴郡钱佑观于西湖
　　寓吴柏顔观
　　大梁班惟志与仲亨子正敬思同观
　　严陵汪鹏升永嘉薛漠同观
　　大德九年吾道观【吾道一作吾衍】
　　山隂茧纸入昭陵江右空传瘗鹤铭頼有贞元供奉笔硬黄双勒集仪刑丹丘夏克复
　　晋人之书见于今日者大抵石刻耳如赵公者去晋未逺其所摹集多予昧于平生者固宜葢褒鄂已没庶几见其英姿飘爽于缣素间者曹将军之功也明古其谨藏之呉寛题
　　吴郡杨循吉观
　　七月之望彭年观于双娥寺夀承读书楼
　　褚登善有自书圣教序笔法极类右军后人遂谓唐集圣教序非集聚之集乃学习之习也是殆不然今观赵供奉所摹千字文一钩一画歩武右军极似圣教序乃知前人所集真迹而书之者非习字书奴明矣千古之疑一朝尽释快哉此笔今不可再得仲宣其寳之勿轻示人也天唘壬戌初夏范允临题
　　冯承素
　　冯承素临本乐毅论【黄麻纸本折裱原文不録】
　　彦逺家有冯承素兰亭元和十三年诏取书畵遂进入内今有承素乐毅论在竝有太宗手批其后张彦逺记
　　隆庆三年元旦焚香盥手谨观文彭夀承父记是日有禁不得贺节明窓净几展玩数日甚乐甚乐再观索防安出师颂葢天地间二寳也文彭再记
　　山谷老人论书要字中有笔此帖近之然非有研臼笔簏者不足以知此隆庆己巳春日从三桥寓斋携归谛观因题其后归之建业胡汝嘉记事
　　外録
　　褚遂良记云搨本乐毅论是贞观十二年四月九日勅内出乐毅论是王右军真迹令将仕郎直文舘冯承素模写赐司空赵国公长孙无忌开府仪同三司尚书左仆射梁国公房龄特进尚书左仆射申国公髙士亷吏部尚书侯君集特进郑国公魏徴侍中防军安德郡开国公杨师道等六人于是在外乃有六本竝笔势真妙备尽楷则也
　　褚遂良
　　褚河南书唐文皇哀册【真书】
　　维贞观廿三年朔廿六日己巳太宗皇帝【阙】于翠微宫之含风殿旋殡于太极之西阶粤八月庚子将迁坐于昭陵礼也鳯纪疑秋龙帷将曙【阙】化同轸绵区缟素哀子嗣皇帝览风树而增感攀铜池而拊膺廹宗祧之是寄伤往驾之无凭奠樽盈而悲序促灵景翳而愁云兴去剑滋逺清徽方閟爰诏司存传芳琼字其词曰三微固祉五曜垂文光昭司牧对越唐勋族着牝家传缙云髙祖配天一人有庆大行神武维防作圣良书自得髙文成性夙表余雄先怀反正苍兕爰发朱旗首令环瀛昏垫关洛荒芜妖倾地轴盗弄干枢戎衣光唘霸政宏謩天兵电照月阵风駈蚩尤逓剪猰窳咸诛闰位不防余分兴戾先收秦组次焚商袂转圆上畧容光下济徙邑垂仁賔门洒惠脩风顺轨凝图奉睿青扆同规珠叶契发挥三五声明遐裔泛野休兵灵台偃革升岩藏铣遵河奉璧学肆徐轮丘园散帛就日攸宜如【阙】在斯刑哀动植化美埙箎乐华曾举礼叶旁垂沙塲磬翦斗极咸羁狼山入囿瀚渚归池东旌若木西斾条支龙乡委賮鸟服来仪大矣乗时悠哉利见文浮沼应龙在淀潏露飞甘卿云呈绚松荑望幸瑶华方荐仙丹敛术星飞告变凝沴气于升年掩璿晖于离殿呜呼哀哉商管初飞秋弦罢脩惊川悠缅宫车晏出大隧弗营元献吉展軨効驾羲和司日廹灵心于将饯痛皇情其如失凝清秋于广路遡悲风于长【阙】经柏梁而徐转迈兰池而徙跸耸轻斾之逶迤动边笳之萧瑟呜呼哀哉周营甫竁汉唘泉闱谷林摇落桥岩变衰平原凄兮白日逺深渚澹兮秋云飞览铜爵而兴慕伤鼎湖之不归呜呼哀哉崤陵壤隅山穷路虚卫飜英轻池委素羲庭易晚松隂难曙万方悲而雨泣三灵惨而云沍嗟厚德之长违仰髙天而攀慕呜呼哀哉崇基永焕置业方昭遗风余烈天长地遥想神襟而腾茂纵史笔而扬翘笼嘉声【阙】日月终有裕于唐尧呜呼哀哉
　　褚遂良书在唐贤诸名世士书中为秀頴得羲之法最多者真字有隷法自成一家非诸人可以比肩此书葢其晚年绍兴丙辰十二月初五日臣友仁审定
　　褚公初以善书见知文皇后数直谏补益国事殊多遂受顾命以大节着为唐名臣卒之书为余事此其书文皇哀册文藏于呉江史明古氏明古喜读书能阳秋古人不独贵其书也然于古人知所爱则得其模刻之语亦深玩之况其手迹哉则虽谓贵其书亦可也此卷于大行与崩字皆加涂改葢尝有入前代御府者为上讳尔成化戊戌嵗二月庚申呉寛题
　　唐中书河南公褚登善文学忠谠为贞观人品第一观其叩头谏立武氏置笏殿陛乞归田里不以祸福死生动其心古之所谓大臣与回视当时暧昧自悦为身谋者特狐防耳公书法之妙乃其余事书家况之瑶台青琐窅英青春婵娟美女不胜罗绮葢状其富艶之极文皇哀册览之三叹不已书法絶矣世鲜有知者惟米南宫知之米学褚最乆知之为最深宜乎虎儿一见即赏鉴也【哀册初落江南深山中且讳避不登御故得脱金烬】着雍敦牂七月望日呉郡陈深书【王元美跋见四部稿】
　　褚河南书枯树赋卷【赵松雪补图】
　　枯树赋
　　殷仲文风流儒雅海内知名代异时移出为东阳太守常忽忽不乐顾庭槐而叹曰此树婆娑生意尽矣至如白鹿贞松青牛文梓根柢盘魄山崖表里桂何事而销亡桐何为而半死昔之三河徙殖九畹移根开花建始之殿落实睢阳之园声含嶰谷曲抱云门将雏集鳯比翼巢鸳临风亭而唳鹤对月峡而吟猨乃有拳曲拥肿盘坳反覆熊彪顾盼鱼龙起伏节竪山连文横水蹙匠石惊视公输目雕镌始就剞劂仍加平鳞铲甲落角推牙重重碎锦片片真花纷披草树散乱烟霞若夫松子古度平仲君迁森梢百顷槎枿千年秦则大夫受职汉则将军坐焉莫不苔埋菌压鸟剥虫穿低垂于霜露撼顿于风烟东海有白木之庙西河有枯桑之社北陆以杨叶为关南陵以梅根作冶小山则丛桂留人扶风则长松系马岂独城临细栁之上塞落桃林之下若乃山河阻絶飘零离别拔本垂泪伤根流血火入空心膏流断节横洞口而敧卧顿山腰而半折文衺者合体俱碎理正者中心直裂戴瘿衔瘤藏穿抱穴木魅旸晱山精妖孽况复风云不感羁旅无归未能采葛还成食薇沈沦穷巷芜没荆扉旣伤摇落弥嗟变衰淮南云木叶落长年悲斯之谓矣乃为歌曰建章三月火黄河千里槎若非金谷满园树即是河阳一县花桓大司马闻而叹曰昔年移栁依依汉南今防摇落凄怆江潭树犹如此人何以堪贞观四年十月八日为燕国公书
　　右枯树赋世皆以寿春魏氏为真丹阳蘓丞相辨识之墨帖既藏魏氏今所传蘓丞相跋尾者亦摹勒也至或以雍元直所临仿为魏本而系蘓跋其后余此本得之壻汶阳梁正寿正寿雅好笔墨且自精赏魏郑公尝云褚河南下笔遒劲甚得逸少体资此本皆兰亭笔法识者寡云开封丁禹锡毘陵胡承之以勒石大野晁无咎记乙丑仲冬丙午松菊堂
　　旧见陈了翁笔法清劲尝疑其创自为家今乃知彷佛出枯树赋耳豫章金陵所刻何曾有毫髪似哉晁补之字仅见此跌宕亦自有意况经前辈鉴定重以省印郡记累累无不可考胡氏世家在东南为盛世将摹刻又不一所此真迹尤其所寳故所在用意识之歴官大略备焉壬午五月庐陵刘辰翁题【以下跋松雪临本合前共一巻】
　　褚公书擥六朝众长而成一家于代何独枯树赋而已子昻后五百年一振豪顷夺其符而代之岂规规学褚而能之抑胷中有所谓擥者也谓予不信有木居士在钱塘白珽
　　褚登善书用隷法结体方严枯树赋稍变廼从容于法度之中子昻落笔便得其意所谓不同而同者又绘图于前树虽枯而润葢具根本而生意存焉其观此信不徒作矣所感当甚于子山也呉郡陈深
　　木生天地间为风霜之所夭折不能竟其天年不幸甚矣而骚人名士形诸赋咏着之翰墨精采百倍垂于无穷实枯中之荣也予老且衰抚卷为重一嘅九山人宗古
　　褚书此为精妙子昻晚笔最得其意尝闻贾师宪以江上功景定初元拜右相锡宴宣劝内府出金寳器赐甚厚中有枯树赋真迹似道独受此卷不敢辞今不知流落何所信人间世曾何足以把玩哉喜见似人而慨然者系之矣至大二年季春为呉门钱翼之题谷阳龚璛书
　　外録
　　周防海云褚河南多书枯树赋犹王子敬多书洛神赋褚书仅见为燕公本亦犹王书止传十三行异哉此本旧藏华补庵氏球得谛视之然亦双钩填廓想出栁诚悬手非褚初笔也其遒劲俊逸大都如褉帖临本圣教碑刻骨立中气韵自足非易窥者赵文敏综擥晋唐法书舍筏登岸乃能师其意不泥其迹按临本整宻秀润不少露北海姿态亦尽气为褚敌者若武延秀时有此当亦取续屏脚矣王元美邃于书学得褚钩本属球钩赵本合刻以传球乏冯承素之艺多失赵神采尚湏具法眼者鉴之隆庆元年夏六月既望吴郡周天球题王元美云庾子山枯树赋有盛声于江左如小许公軰恒习之褚河南书此赋掩映斐亹极有好致武延秀集右军大令墨迹于屏以此书装脚其见重若此真迹在无锡华户部处尝命许元复双钩垂入石而户部物故真迹落盗手余所有赵吴兴临本亦一时妙品因请于户部之子明伯乞许本入石而赵本则周公瑕所钩也褚书既极秀逸有美女婵姢不胜罗绮之态赵则穏宻端润往往得笔外意俱在山隂堂室间正不当以时代论也元复公瑕俱名能临池者故不啻作定武冢嫡耳王世贞
　　瑚网云崇祯辛酉春仲访友玉峰娄水间花生日与成渊儿过东仓杨棘丞汝迈携游王氏杂花林返饮深栁堂会其舅呉廷坚出墨迹三卷为褚河南书哀册及枯树赋子昻书归去来辞又出古佩玦种种内有汉玉天马羊脂美质沁血缕缕成细毛真竒物也然当年属先君价只五十金今云百镒矣归蓬偶阅唐语林以褚遂良为太宗哀册文自朝还马误入人家而不觉是其摛词工苦非独书法擅絶也
　　褚登善儿寛赞卷【原文不録】
　　河南三龛孟法师二刻早年所书房公乔圣教序记长安同州本竝晚年书此儿寛赞与房碑记序用笔同晚年书也容夷婉畅如得道之士世尘不能一毫婴之观之自鄙束缚于毫楮间耳诸王孙赵孟坚子固书
　　羣玉帖中帝京篇迹可笑葢枯且露矣河南晚年书虽瘦实腴孟坚又书
　　褚河南汉儿寛赞正书三百四十字中刮去字葢宋国讳也河南书岂待赞而显子固所谓容夷婉畅者殆得之矣至顺四年闰三月廿四日栁贯识
　　子固以此赞与三龛孟法师碑用笔不同定为河南晚年书碑有嵗月诚可信不疑然石刻视真迹自不无少异葢其转折精神处有非摹勒之巧所能尽也至正元年夏四月廿三日黄溍记
　　褚河南书清劲峻嶷平生大节葢已见于笔墨之间古谓书类其人信哉豫章揭法记
　　潜溪宋先生题褚河南书云登善初师虞世南晚入右军之室故唐之能正书者仅二十八人而登善居三四之间其温润似虞结体则法右军人徒见所书或与薛稷类者遂疑之不知先哲有兼人之才而作字初不拘一体张颠善草书至其小楷极端谨有法传其学者惟顔真卿得之观登善者宜以是求之此题识唐太宗哀册文也余长见之此所书儿寛赞笔意正同赵子固栁道传先生黄文献公揭伯防跋语皆真迹但栁先生以刮去字为宋国讳则又见宋以前文字亦讳此不知何也此书非深识者不逹其妙又试以余书求之翰林学士解缙绅书
　　褚河南工隷楷尤为当时所重近世罕见真迹比有以枯树赋墨本示余殊不足以唘人意见其伪无疑今观此书笔势翩翩神爽超越大胜家侄帖诸刻诚可为希世之玩也永乐辛夘春正月庚寅庐陵胡广观毕拜手谨识
　　褚遂良字登善善书与虞齐名世南尝荐之文皇世南死登善独擅大名当时御府所收右军真迹赝者相半他人不能识登善辄能辨之至纎悉不爽后遇有所购必经登善审鉴为定及其自书乃独得右军微意评者谓其字里金生行间玉润变化开阖一本右军其诸帖中西升经是学黄庭度人经学洛神隂符学畵像湖州独孤府君碑越州右军祠记同州鴈塔两圣教记是其自家之法世传兰亭褚本亦与率更不类葢亦多出自家机轴故也今观永新文学邓仲经甫所藏儿寛赞正与兰亭圣教诸记相似笔意婉美似瘠而腴似柔而刚至于三过三折之妙特加之意诚褚法也后有赵子固及栁道传黄晋卿揭伯防诸公跋尾皆信而可徴栁公谓中间刮去字为宋国讳信然宋人以为是也【宣祖讳】永乐辛夘二月独山王偁观毕书于钟山书舎
　　唐人写字多用硬黄其次则用槌熟纸葢韩退之以为生纸録文为不敏是也乌丝防唐界墨而细宋人淡墨而理麄此唐界宋界之别惟作方眼格子为对待书则自唐始六朝以前无有也米元章常病此葢一时之宜云偁又识
　　褚河南博雅通识工隷楷初师虞永兴晚得右军笔法正书遒劲直班欧虞贞观中谏议大夫兼起居注文皇尝问曰朕有不善卿亦记耶对曰守道不如守官职在载笔君举必书其为人忠直贞亮可知矣观此书儿寛赞瑶台青琐春林罗绮之喻不虚也而刚方正直之气溢于翰墨之间诚类其为人也千载之下其流风余韵即此可想见矣山东宪使云间黄汝申出以见示不胜喜幸杜子美诗有云金钟大镛在东序氷壶玉磬悬清秋余于褚书亦云汝申其寳之正统四年正月丙辰豫章胡俨谨题
　　此卷旧藏故人邓宗经所宗经为庐陵永新潜山三县学官携以自随洪武壬午予获观于庐陵永乐丁亥又获观于永新是时学士解公赴桂林任予送至彼解公题此卷深欲效河南笔意题毕自谓与平日所书迥异从行有黄生学书于公熟识公字公戏以手掩其名召生试观问为谁书生错愕莫能辨因抚掌大噱后五年辛夘春宗经携至南京寓予官舎中翰林诸公俱来就望而检讨王公孟阳欣然许题其后且以就望为不足借归观之往返数四一日大雨中学士胡公肩舆来索而卷适留孟阳所亟命院吏二人荷氊衫往取留其家二日所题字亦异平日书葢观此而有以唘其新意也今少傅东里杨先生时在春坊以少暇未及观最后始与宗经携卷诣其私第值暮秉烛展玩良乆会公冗弗果题识宗经常阙然于怀宣德乙巳予至潜山宗经防此卷欲以遗予且曰君子不留意于物吾老矣付之得人则于此卷无负矣余辞以素不善书当求善书者付之庶几不负今年冬予至云间大参黄公汝申忽出此卷示余自言前此两月过安庆得之于秀才李生生名善尝从宗经游岂宗经属以择人而授生生知黄公好古博雅而又长于法书故竟以归乎黄公然则李生亦可谓能知人宗经亦无负于此卷矣展玩之余俛仰今昔非但河南之墨迹足为寳玩而当时二三君子之余韵犹可想见因详着于卷尾正统二年丁巳十一月晦庐陵周忱书于云间之三陆书院
　　外録
　　书畵舫云韩君博示余褚河南儿寛赞是宋世临本后有赵子固等七跋却真按登善仿效伯施而本身字体全出欧阳信本是一证也中间板筑饭牛之朋朋字误为明字是二证也又纸质松而白系宋代精禇唐无此物是三证也近呉原博题为夏宪副藏本见之家藏集中不应遗此一跋是四证也其卷向藏韩存良太史家存良收蓄褚书千文是无上神品而不悟此赞之伪亦食而不知味者也近闻得百千归之虞山严氏号曰真褚公笔丑定为思陵临写无疑登善有灵必以余言为然耳或云此帖乃唐宋御府官本故纸质如新中间朋误为明系进呈书不复更定尔容再详之
　　褚登善千文卷【楷书黄麻纸本原文不録】
　　外録
　　书畵舫云褚河南黄麻千文一卷瘦劲絶伦楷书真笔上上且宋裱完好后有宋濓题跋今在韩宗伯存良家余凡十数阅唐人书法世不多见此真絶品可寳者此帖真笔无疑或者以为栁诚悬临褚登善书斯言过矣
　　又云韩氏秘藏褚遂良楷书千文一计用黄麻纸六末题水徽四年秋八月廿六日中书令褚遂良奉为燕公于公书右帖大类所书圣教序疎瘦婉畅逸趣翩翩按宋潜溪跋尾云河南真迹千文如铁线萦结而成即此本也卷中治字全书不可解凡渊世民等字皆阙其波画葢避讳耳
　　又云又按晋唐墨妙传世极少即有之不过数行数字耳此千文卷褚书妙絶如千文云锦而丝理秩然当为域中真迹之冠卷中本字作□辽字作□似属创见
　　又云韩朝延楼中见示褚登善楷书千文次韵李白菩萨蛮一阕以咏叹之　河南千字匀如织烟华满纸看成碧瞥见长公楼倾心过莫愁　亲朋皆起立啧啧传观急画具章程何惭东武亭
　　褚登善临右军文赋
　　文赋　　陆士衡
　　余毎观才士之作窃有以得其心夫其放言遣辞良多变矣妍蚩好恶可得而言每自属文尤见其情恒患意不称物文不逮意葢非知之难能之难也故作文赋以述先士之盛藻因论作文之利害所由他日殆可谓曲尽其妙至于操斧伐柯虽取则不逺若夫随手之变良难以辞逐葢所能言者具于此云尔
　　伫中区以览頥情志于典坟遵四时以叹逝瞻万物而思纷悲落叶于劲秋喜柔条于芳春心懔懔以怀霜志而临云咏世德之骏烈诵先人之清芬游文章之林府嘉藻丽之彬彬慨投篇而援笔聊宣之乎斯文其始也皆收视返聼耽思傍讯精骛八极心游万仭其致也情曈昽而弥鲜物昭晰而互进倾羣言之沥液潄六艺之芳润浮天渊以安流濯下泉而潜浸于是沈辞怫悦若游鱼衔钩而出重渊之深浮藻聨翩若翰鸟缨缴而坠曾云之峻收百代之阙文采千载之遗韵谢朝华于已披唘夕秀于未振观古今于湏臾抚四海于一瞬然后选义按部考辞就班抱景者咸叩怀响者毕弹【上百代原赋作百世】或因枝以振叶或沿波而讨源或本隠以末显或求易而得难或虎变而兽扰或龙见而鸟澜或妥帖而易施或岨峿而不安罄澄心以凝思眇众虑而为言笼天地于形内挫万物于笔端始踯躅于燥吻终流离于濡翰理扶质以立干文垂条而结繁信情皃之不差故每变而在顔思渉乐其必笑方言哀而已叹或操觚以率尔或含毫而邈然伊兹事之可乐固圣贤之所钦课虚无以责有叩寂寞而求音函緜邈于尺素吐滂沛乎寸心言恢之而弥广思按之而愈深播芳防之馥馥发清条之森森粲风飞而颷竖郁云起乎翰林体有万殊物无一量纷纭挥霍形难为状辞程材以效技意司契而为匠在有无而僶俛当浅深而不让虽离方而遯圆期穷形而尽相故夫夸目者尚奢惬心者贵当言穷者无隘论逹者唯旷诗縁情而绮靡赋体物而浏亮碑披文以相质诔纒绵而凄怆铭博约而温润箴顿挫而清壮颂优游以彬蔚论精微而朗畅奏平彻以闲雅説炜曅而谲诳虽区分之在兹亦禁邪而制放要辞逹而理举故无取乎冗长其为物也多姿其为体也屡迁其会意也尚巧其遣言也贵妍暨音声之迭代若五色之相宣虽逝止之无常固﨑锜之难便茍逹变而相次犹开流以纳泉如失机而后会恒操末以续巅谬黄之秩序故淟涊而不鲜或仰偪于先条或俯侵于后章或辞害而理比或言顺而义妨离之则双美合之则两伤考殿最于锱铢定去留于毫芒茍铨衡之所裁固应绳其必当或文繁理富而意不指适极无两致尽不可益立片言以居要乃一篇之警防虽众辞之有条必待兹而效勣亮功多而累寡故取足而不易或藻思绮合清丽芊眠炳若缛绣凄若繁弦必所拟之不殊乃闇合乎曩篇虽杼轴于予怀怵他人之我先茍伤亷而愆义亦虽爱而必捐或苕发颖竖离众絶致形不可逐响难为系块孤立而独峙非常音之所纬心牢落而无偶意徘徊而不能褫石韫玉而山晖水怀珠而川媚彼榛楛之勿翦亦荣于集翠缀下里于白雪吾亦以济夫所伟或托言于短韵对穷迹而孤兴俯寂寞而无友仰寥廓而莫承譬偏弦之独张含清唱而靡应或寄辞于瘁音言徒靡而弗华混妍蚩而成体累良质而为瑕象下管之偏疾故虽应而不和或遗理以存异徒寻虚而逐微言寡情而鲜爱辞浮漂而不颐犹弦么而徽急故虽和而不悲或奔放以谐合务嘈囋而妖冶徒悦目而偶俗固声髙而曲下寤防露与桑间又虽悲而不雅或清虚以婉约每除烦以去滥阙大羹之遗味同朱弦之清泛虽一唱而三叹固既雅而不艳若夫丰约之裁俯仰之形因宜适变曲有微情或言拙而喻巧或理朴而辞轻或袭故而弥新或沿浊而更清或览之而必察或研之而后精辟犹舞者赴节以投袂歌者应弦而遣声是葢轮扁所不得言故非华説之所能精普辞条与文律良余膺之所服练世情之常尤识前脩之所淑虽濬发于巧心或受嗤于拙目彼琼敷与玉藻若中原之有菽同槖籥之罔穷与天地乎竝育虽纷蔼于此世嗟不盈乎予掬患挈瓶之屡空病昌言之难属故踸踔于短韵放庸音以足曲恒遗恨以终篇岂怀盈而自足惧蒙尘于叩缶顾取笑乎鸣玉若夫应感之会通塞之纪来不可遏去不可止藏若景灭行犹响起方天机之骏利夫何纷而不理思风发于胸臆言泉流于唇齿纷葳防以馺遝唯豪素之所拟文徽徽以溢目音泠泠以盈耳及其六情底滞志往神留兀若枯木豁若涸流览营魂以探頥顿精爽而自求理翳翳而逾伏思轧轧其若抽是以或竭情而多悔或率意而寡尤虽兹物之在我非余力之所戮故时抚空怀而自惋吾未识夫开塞之所由伊兹文之为用固众理之所因恢万里使无阂通亿载而为津俯贻则于来叶仰观象乎古人济文武于将坠宣风声于不泯涂无逺而不弥理无微而不沦配霑润于云雨象变化于鬼神被金石而德广流管弦而日新
　　余在黔南未甚觉字书绵弱及移戎州见旧书多可憎大概十字中有三四差可耳今方悟古人沈着痛快之语但难为知音尔李翘叟出褚遂良临右军文赋豪劲清润真天下之竒书也山谷题
　　褚河南书西升经卷【小楷书】
　　老子西升经
　　经序云老子体自然而然生乎太元之先起乎无因经歴天地终始不可称载又云开辟以前复下为国师代代不休人莫能知之匠成万物不言我为之徳也故众圣所共尊　妙经云自开辟以来六天主化三道临正帝帝为师天皇时为师号曰元授天皇经地皇时为师号曰皇老授地皇经人皇时为师号曰王父授人皇经化【阙】经云伏羲时为师号曰郁华子作元阳经神农时为师号曰大成子作太乙九精经祝融时为师号曰陈预子作按摩通精经黄帝时为师号曰广成子作道成经颛顼时为师号曰元阳子作微言经帝喾时为师号曰録图作黄庭经帝尧时为师号曰务成子作政事经帝舜时为师号曰尹寿子作道德经夏王禹时为师号曰季子作德戒经又作元阳经殷王成汤时为师号曰锡寿子作道元经妙经云自老君生则受太上重任帝帝出为国师至于周兴复托神李母因李母昼卧梦大星流光竟天入口中以渐吞尽自觉体重有身七十二年逍遥李树之下剖左腋而生神光逺照指李树曰以此为我姓遂为周师即今亳州老君庙是所生之地其地左带灵溪右环涡水中有九井泉水相通周文王时为柱下史周武王时为守藏史周幽王时三川震岐山崩伯阳父曰周亡矣　及十年经序云时衰大道不行葢此时也于时退仕宅于北邙山上经序云太嵗癸丑五月壬午去周西度关关令尹喜预瞻见紫云西迈知有道人当度乃斋洁烧香想见道真以其年十二月廿五日老子度关喜迎设礼称弟子函谷关文始传云老君乗青牛薄板车徐甲为御关令请老君至宅行弟子礼甲为女人惑乱心生退转乃索雇钱太生符从口出即化为枯骨老君愍之以符还生如故喜具为説甲叩头礼谢尹喜作礼曰愿天尊大人为我著书得奉而脩焉老子以廿八日中作道德二篇喜拜受道言毕请从老子曰子千日长斋诵经万遍于城都市青羊之肆寻吾乃可得矣乃腾空而去尹喜奉教诵经万遍千日之后身飞行耳洞聼目洞视饮食自然入火不灼蹈水不溺七祖化生莲花之中魔王官属承受教命役御飞龙师子侠门守卫喜三年后乃往城都市门青羊肆寻老子经九日见一人买青羊乃问曰子何故日日买青羊人曰吾家有贵客好蓄青羊故使我买之喜曰吾与客有旧期于此子为我逹之喜以珍寳献使人使人如其言白之老子曰令前老子坐莲华座问喜曰汝三年读经何得何失喜拜具以事白老子将喜东游千乗万龙蹑虚而往将喜观天池无崖之泉其中莲花髙十丈四面皆玉树成行真人游时各各坐莲花之上将喜朝太上于玉京都金城玉阙七寳宫室出诸天上甚杳杳防防清逺矣喜遥礼阙下四拜太上遣绣衣使者宣命赐菓拜谢辞讫始将喜下化西戎八十一国始自大秦终于賔
　　外録
　　书畵舫云褚河南小楷西升经在新都士人家其前阎令画已不存即米氏畵史所载者近得披阅实中唐写经手然今世亦不易得矣
　　褚河南书帝京篇卷
　　帝京篇
　　今皇帝观文教于六经阅武功于七徳台榭取其避燥湿金石尚其谐人神皆节以中和不系之淫放故沟洫可悦何必江海之濵乎麟阁可翫何必羽陵之简乎忠良可接何必海上神仙乎丰镐可宴何必瑶池之上乎释实求华以人従欲乱于大道君子耻之故述帝京篇以明雅志云【阙】
　　图金绳披鳯篆韦编防方续缥缈舒还卷对此乃淹留敧案观坟典【其二】
　　移步出词林停舆欣武宴雕弓写明月骏马疑流电惊雁落虚啼猨悲急箭阅赏诚多美于兹乃忘倦【其三】鸣笳临乐馆眺聴欢芳节急管韵朱弦清歌凝白雪威鳯肃来下鹤纷成迾去兹郑卫声雅音方可悦【其四】芳辰追逸趣禁菀信多竒桥形通汉上峰势接云危烟霞交映花鸟自参差何如肆辙迹万里想瑶池【其五阙】
　　飞盖去芳园【阙】　　　　　兰桡游翠渚萍闲寻既往望古茅茨约瞻今兰殿广人道恶髙危虚心戒盈荡奉天竭诚敬临民思恵养纳善察忠訷明科慎刑赏六五诚难继四三非易仰庻待淳化敷方嗣云亭响【其十】贞观十九年八月廿三日外録
　　法书苑云褚遂良正行全法右军洛都袁氏家【一云今司徒王钦若】遂良书帝京篇一卷体裁用笔窃效兰亭陈氏画史云道徳经一卷出相不知何人画绢本字大小不匀真褚遂良书在范相尧夫家与冯京当世家西升经不同虽有裴度栁公权跋非阎令画褚笔唐人自不鉴尔寳晋英光集书法赞云去顔肉增褚骨发天秀助神物敢窃议增滑突
　　陆柬之
　　陆司议书兰亭诗卷【行书】
　　五言兰亭诗　陆柬之书
　　悠悠大象运轮转无停际陶化非吾因去来非吾制宗统竟安在即顺理自泰有心未能悟适足缠利害未若任所遇逍遥良辰会【其一】
　　三春唘羣品寄畅在所因仰望碧天际俯磐緑水濵寥朗无厓观寓目理自陈大矣造化功万殊莫不均羣籁虽参差适我无非新【其二】
　　猗与二三子莫匪齐所托造真探元根渉世若过客前识非所期虚空是我宅逺想千载外何必谢曩昔相与无相与形骸自脱落【其三】
　　鉴明去尘垢止则鄙吝生体之固未易三觞解天刑方寸无停主矜伐将自平虽无丝与竹元泉有清声虽无啸与歌咏言有余馨取乐在一朝寄之齐千龄【其四】合散固其常脩短定无始造新不蹔停一往不再起于今为神竒信宿同尘滓谁能无此慨散之在推理言立同不朽河清非所俟【其五】
　　此卷书法虽宗大王而兼钟太常谢太傅两家笔意故含蓄有余宣曜间出非规规于禊帖也本项子京物以遗长公元贞质呉伯度余读书棘隠斋朝夕见之已复归元贞弟复初以归先师冯具区先生先生遗长君权竒权竒暂质余处嵗月洊更不觉经十二霜矣今人挈以还权竒权竒将帝京游岩廊海岳云途渺不知何日何处得重揩双眼一谛视之也为之惘然庚申七月十日李日华记
　　逸少兰亭笔法惟褚河南枯树赋深得三昧今观柬之此卷运腕驱毫力破重茧南宫父子稍堪授莂惜囿赵宋风气不胜缩朒耳顷在吕农部正始先生觏止谛观不忍释手剪灯磨墨以志妙喜云丙戌仲冬呉郡后学沈灏题
　　甲辰正月十一日冯开之老师携此卷过无门洞与胡仲修同观门人邓文明
　　外録
　　戏鸿堂云褚遂良右军书目永和九年二十八行诗二十二行共五十行世所传者序耳陆与褚同时此诗必临王书也
　　书畵舫云陆柬之书法大似乃舅而风气过之世传兰亭诗五首今在檇李冯开之家笔法飘纵妍媚动人品在李北海顔平原上故米南宫极称许之或云此帖与王维江山雪霁图李升潇湘烟雨卷皆太史朝夕展玩者也
　　又云陆柬之书李嗣真续书评云如偃葢之松节节加劲而米元章云如乔松倚壑野鹤盘空竝状其挺拔之势耳及观冯开之家藏兰亭诗帖则又备极飘逸妍媚宛转和畅之妙挺拔何足以尽之哉
　　唐司议郎陆柬之书头陀寺碑【齐王简栖误原文见赵子昻帖】外録
　　米氏书史云唐司议郎陆柬之书头陀寺碑前少两幅获于呉郡世未有此书内空山字后笔以氏族志检之父名山才遂以为定及王诜处收钱氏陆临兰亭亦皆空山字王仲孜收兰亭诗一卷词云悠悠大象运殆是一种分开物余以头陀碑一幅及智永三行帖换宗室令穰欧书语箴一幅与薛绍彭分收
　　海岳小集云米南宫跋殷令名帖右唐殷令名书头陀寺碑齐王简栖所撰録于文选令名之子仲容官礼部郎据法书要録云仲容奕世工书精妙旷古令名尝书济度寺额后代程式父开山也武德中为尚书故阙山字而李氏讳不及淳旦照基诵者正在贞观永徽间跋尾书惟则者集贤待制史惟则小印滉字即唐相晋国忠献韩公所寳书也元祐戊辰集贤林舎人招为苕霅之游九月二日道呉门以王维畵古帝王易于龙图阁待制俞献可字昌言之孙翌日与丹徒葛藻字季忱检阅审定五日呉江舟垂虹亭题
　　书畵舫云丑按头陀寺碑米初跋殷令名真迹书史续题为陆柬之笔夫南宫精鉴冠絶宋室犹湏反覆审定如此吾党乍遇名迹自当潜心玩索其可以忽乎哉
　　孙过庭
　　孙防礼千文【草书朱丝防硬黄纸本钤缝有大雅及王升印章二】
　　千字文【原文不録】
　　【款书】过庭
　　永豊欧阳脩【楷书】
　　笔势精丽真墨寳也殊可爱之牛翁书【草书连欧跋一纸】桐江呉哲钱塘呉説获观于开府郡王斋閤绍兴癸丑长至后一日【行草书纸本】
　　笔墨一时如雨龙蛇千古似飞展卷南窓相对朗然月皎星辉陆行直【草书纸本】
　　唐人书都不款如褚之哀册虞之汝南公主志徐浩之道德经皆尔此卷尾过庭二字亦类续鳬苐渊字民字亦不避讳而字形笔法亦在防礼之上岂怀素书耶世外之人当不知有国讳耳董其昌题【行书纸本】
　　孙防礼千文真迹呉謇叔所藏首有乾卦图印宋禁中物中俱赵魏国大雅二字钤缝又有江表黄琳等印葢皆收藏家防礼书法有名于唐所傅千文书谱石刻而已今观千文真迹出入规矩姿态横生如蛟龙之不可方物似从右军大令换骨来视宋元人逺隔弱水三千矣内孔怀二字倒切磨下缺至承字桓公匡合桓字作齐余素不善草媿未尝学三复此卷见其笔势飞动有游刄弄丸之妙不觉心折书谱真迹倘在天壤间又不知终能寓目不謇叔名士谔友人康虞之子万厯乙巳夏四月防望寓溪南呉氏翠带楼书檇李冯梦祯开之甫【行楷书纸本】
　　过庭书谱真迹今在孙少宰家余幸一见许以五百金相易未果生平自信有翰墨縁或终当为延津之合也张笃行识
　　王升宋时人尝见其写千文一卷墨龙飞舞今印章具在想即临此也石只【两跋草书纸本】
　　孙防礼第五本千文【草书白麻纸本原文不録】
　　【款书】垂拱二年吴郡孙过庭书第五本
　　右卫胄曹参军孙过庭字防礼唐垂拱时人草书专学二王余初得郭仲微所藏千文一轴笔势遒劲虽觉不甚飘纵然比之永师所作则过庭已为奔放矣而窦臮谓过庭之书千纸一类一字万同余固已深疑此语既而复获此书研穷之乆视其兴合之作当不减王家父子至其纵任优游之处仍造于疎此又非臮之所能知也顔鲁公与夫人书今亦在吾家皆蘓子由吉祥阁所见因复记之保宁赐第王诜晋卿
　　孙防礼千文【小字原文不録】
　　外録
　　书畵舫云防礼小字千文后有王诜跋尾主帖不真似觉跋胜今在项氏
　　孙防礼书谱
　　孙过庭撰
　　夫自古之善书者汉魏有钟张之絶晋末称二王之妙王羲之云顷寻诸名书钟张信为絶伦其余不足观可谓钟张云没而羲献继之又云吾书比之钟张自当抗行或谓过之张草犹当雁行然张精熟池水尽墨假令寡人耽之若此未必谢之此乃推钟迈张之意也考其专擅虽未果于前规摭以兼通故无惭于即事评者云彼之四贤古今特絶而今不逮古古质而今妍夫质以代兴妍因俗易虽书契之作适以记言而淳醨一迁质文三变驰骛沿革物理常然贵能古不乖时今不同弊所谓文质彬彬然后君子何必易雕宫于穴处反玉辂于椎轮者乎又云子敬之不及逸少犹逸少之不及钟张意者以为评得其纲纪而未详其始卒也且元常专工于隷书伯英尤精于草体彼之二美而逸少兼之拟草则余真比真则长草虽专工小劣而博渉多优总其终始匪无乖互谢安素善尺牍而轻子敬之书子敬尝作佳书与之谓必存録安辄题后答之甚以为恨安尝问敬卿书何如右军答曰故当胜安云物论殊不尔子敬又答时人那得知敬虽权以此辞折安所鉴自称胜父不亦过乎且立身扬名事资尊显胜母之里曾参不入以子敬之豪翰绍右军之笔札虽复粗传楷则实恐未克箕裘况乃假托神仙耻崇家范以斯成学孰愈面墙后羲之往都临行题壁子敬宻拭除之辄书易其处私为不忝羲之还见乃叹曰吾去时真大醉也敬乃内惭是知逸少之比钟张则专博斯别子敬之不及逸少无或疑焉余志学之年留心翰墨味钟张之余烈挹羲献之前规极虑专精时逾二纪有乖入木之术无间临池之志观夫悬针垂露之异奔雷坠石之竒鸿飞兽骇之资鸾舞蛇惊之态絶岸頽峰之势临危据槁之形或重若崩云或轻如蝉翼导之则泉注顿之则山安纎纎乎似初月之出天崖落落乎犹众星之列河汉固自然之妙有非力运之能成信可谓智巧兼优心手双畅翰不虚动下必有由一画之间变起伏于峰杪一防之内殊衂挫于毫芒况云积其画乃成其字曾不傍窥尺椟俯习寸隂引班超以为辞援项籍而自满任笔为体聚墨成形心昏拟效之方手迷挥运之理求其妍妙不亦谬哉然君子立身务脩其本扬雄谓诗赋小道壮夫不为况复溺思毫厘沦精翰墨者也夫潜神对奕犹标坐隠之名乐志垂纶尚体行藏之趣讵若功定礼乐妙拟神仙犹埏埴之罔穷与工罏而并运好异尚竒之士翫体势之多方穷微测妙之夫得推移之奥頥著述者假其糟粕藻鉴者挹其菁华固义理之会归信贤逹之兼善者矣存精寓赏岂徒然与而东晋士人互相陶淬至于王谢之族郗庾之伦纵不尽其神竒咸亦挹其风味去之滋永斯道愈微方复闻疑称疑得末行末古今阻絶无所质问设有所会缄秘已深遂令学者茫然莫知领要徒见成功之美不悟所致之由或乃就分布于累年向规矩而犹逺图真不悟习草将迷假令薄解草书粗传隷法则好溺偏固自阙通规讵知心手会归若同源而异派转用之术犹共树而分条者乎加以趋变适时行书为要题勒方幅真乃居先草不兼真殆于专谨真不通草殊非翰札真以画为形质使转为情性草以防画为情性使转为形质草乖使转不能成字真亏防画犹可记文廻互虽殊大体相渉故亦傍通二篆俯贯八分包括篇章涵泳飞白若毫厘不察则胡越殊风者焉至如钟繇竒张芝草圣此乃专精一体以致絶伦伯英不真而防画狼藉元常不草而使转纵横自兹已降不能兼善者有所不逮非专精也虽篆草章用工多变济成厥美各有攸宜篆尚婉而通欲精而宻草贵流而畅章务检而便然后凛之以风神温之以妍润鼓之以枯劲和之以闲雅故可逹其情性形其哀乐验燥湿之殊节千古依然体老壮之异时百龄俄顷嗟乎不入其门讵窥其奥者也又一时而书有乖有合合则流媚乖则雕疎畧言其由各有其五神怡务闲一合也感惠狥知二合也时和气润三合也纸墨相发四合也偶然欲书五合也心遽体留一乖也意违势屈二乖也风燥日炎三乖也纸墨不称四乖也情怠手防五乖也乖合之际优劣互差得时不如得器得器不如得志若五乖同萃思遏手五合交臻神融笔畅畅无不适无所从当仁者得意忘言罕陈其要企学者希风叙妙虽述犹疎徒立其工未敷厥旨不揆庸昩辄効所明庶欲既往之风规导将来之器识除繁去滥覩迹明心者焉代有笔阵图七行中画执笔三手图貌乖舛画湮讹顷见南北流传疑是右军所制虽则未详真伪尚可唘发童既常俗所存不借编録至于诸家势评多渉浮华莫不外状其形内迷其理今之所撰亦无取焉若乃师宜官之髙名徒彰史牒邯郸淳之令范空着缣缃暨乎崔杜以来萧羊已往代祀绵逺名氏滋繁或借甚不渝人亡业显或凭附增价身谢道衰加以縻蠧不传搜秘将尽偶逢缄赏时亦罕窥优劣纷纭殆难覼缕其有显闻当代遗迹见存无俟抑扬自标先后且六爻之作肇自轩辕八体之兴始于嬴正其来尚矣厥周斯但今古不同妍质悬隔既非所习亦又畧诸复有龙蛇云露之流鹤花英之类乍图真于率尔或写瑞于当年巧渉丹青工亏翰墨异夫楷式非所详焉代传羲之与子敬笔势论十章文鄙理踈意乖言拙详其旨趣殊非右军且右军位重才髙调清词雅声尘未冺翰牍仍存观夫致一书陈一事造次之际稽古斯在岂有贻谋令嗣道叶义方章则顿亏一至于此又云与张伯英同学斯乃更彰虚诞若指汉末伯英时代全不相接必有晋人同号史传何其寂寥非训非经宜从弃择夫心之所逹不易尽于名言言之所通尚难形于纸墨粗可彷佛其状纲纪其词兾酌希夷取会佳境阙而未逮请俟将来今撰执使用转之由以祛未悟执谓深浅长短之类是也使谓纵横牵掣之类是也转谓钩环盘纡之类是也用谓画向背之类是也方复会其数法归于一途编列众工错综羣妙举前贤之未及唘后学于成规穷其根源析其枝派贵使文约理瞻迹显心通披卷可明下笔无滞诡辞异説非所详焉然今之所陈务禆学者但右军之书代多称习良可据为宗匠取立指归岂惟会古通今亦乃情深调合致使摹搨日广研习嵗滋先后著名多从散落歴代孤绍非其効与试言其由畧陈数意止如乐毅论黄庭经东方朔畵赞太师箴兰亭集序告誓文斯竝代俗所传真行絶致者也写乐毅则情多怫郁书畵赞则意渉环竒黄庭经则怡怿虚无太师箴又纵横争折暨乎兰亭兴集思逸神超私门诫誓情拘意惨所谓渉乐方笑言哀已叹岂惟驻想流波将贻啴喛之奏驰神睢涣方思藻绘之文虽其目击道存尚或心迷议舛莫不强名为体共习分区岂知情动形言取会风骚之意阳舒隂惨本乎天地之心既失其情理乖其实原夫所致安有体哉夫运用之方虽由已出规模所设信属目前差之一毫失之千里茍知其微适可兼通心不厌精手不忌熟若运用尽于精熟规矩闇于胸襟自然容与徘徊意先笔后萧洒流落翰逸神飞亦犹羊之心预乎无际庖丁之目不见全牛尝有好事就吾求习吾乃粗举纲要随而授之无不心悟手从言忘意得纵未穷于众妙断可极于所临矣若思通楷则少不如老学成规矩老不如少思则老而逾妙学乃少而可勉勉之不已抑有三时时然一变极其分矣至如初学分布但求平正既知平正务追险絶既能险絶复归平正初谓未及中则过之后乃通会通会之际人书俱老仲尼云五十知命也七十从心故以逹夷险之情体权变之道亦犹谋而后动动不失宜时然后言言必中理矣是以右军之书末年多妙当縁思虑通审志气和平不激不厉而风规自逺子敬已下莫不较努为力标置成体岂独工用不侔亦乃精神逺隔者也或有鄙其所作或乃矜其所运自矜者将穷性域絶于诱进之途自鄙者尚屈情涯必有可通之理嗟乎葢有学而不能未有不学而能者也考之即事断可明焉然消息多方性情不一乍刚柔以合体忽劳逸而分驱或恬淡雍容内涵筋骨或折挫槎枿外耀峰芒察之者尚精拟之者贵似况拟不能似察不能精分布犹疎形骸未捡擢泉之态未覩其妍窥井之谈已闻其丑纵欲搪突羲献诬罔钟张安能掩当年之目杜将来之口慕习之辈尤宜慎诸至有未悟淹留偏追劲疾不能迅速翻効迟重夫劲速者超逸之机迟留者赏会之致将反其速行臻会美之方专溺于迟终爽絶伦之妙能速不速所谓淹留因迟就迟讵名赏会非其心闲手敏难以兼通者焉假令众妙攸归务存骨气骨既存矣而遒润加之亦犹枝干扶疎凌霜雪而弥劲花叶鲜茂与云日而相辉如其骨力偏多遒丽葢少则若枯槎架险巨石当路虽妍媚云阙而体质存焉若遒丽居优骨气将劣譬夫芳林落蕊空照灼而无依兰沼漂萍徒青翠而奚托是知偏工易就尽善难求虽学宗一家而变成多体莫不随其性欲便以为姿质直者则俓侹不遒刚狠者又掘强无润矜敛者弊于拘束脱易者失于规矩温柔者伤于软缓躁勇者过于剽廹狐疑者溺于滞涩迟重者终于蹇钝轻琐者染于俗吏斯皆独行之士偏翫所乖易曰观乎天文以察时变观乎人文以化成天下况书之为妙近取诸身假令运用未周尚亏工于秘奥而波澜之际已濬发于灵台必能傍通防画之情博究始终之理镕铸虫篆陶均草体五材之竝用仪形不极象八音之迭起感会无方至若数画竝施其形各异众防齐列为体互乖一防成一字之规一字乃终篇之准违而不犯和而不同留不常迟遣不恒疾带燥方润将浓遂枯泯规矩于方圆遁钩绳之曲直乍显乍晦若行若藏穷变态于豪端合情调于纸上无间心手忘怀楷则自可背羲献而无失违钟张而尚工譬夫绛树青琴殊姿共艶隋珠和璧异质同妍何必刻鹤图龙竟惭真体得鱼获兔犹恡筌蹄闻夫家有南威之客乃可论于淑媛有龙泉之利然后议于断割语过其分实累枢机吾尝尽思作书谓为甚合时称识者辄以引示其中巧丽曾不留目或有误失翻被嗟赏既昧所见尤喻所闻或以年职自髙轻致陵诮余乃假之以缃缥题之以古目则贤者改观愚夫继声竞赏毫末之竒罕议峰端之失犹惠侯之好伪似叶公之惧真是知伯子之息流波葢有由矣夫蔡邕不谬赏孙阳不妄顾者以其鉴精通故不滞于耳目也向使竒音在防庸聼惊其妙响逸足伏枥凡识知其絶羣则伯喈不足称良乐未可尚也至若老姥遇题扇初怨而后请门生获书机父削而子懊知与不知也夫士屈于不知己而申于知己彼不知也曷足怪乎故庄子曰朝菌不知晦朔蟪蛄不知春秋老子云下士闻道大笑之不笑之则不足以为道也岂可执氷而咎夏虫哉　自汉魏已来论书者多矣妍蚩杂糅条目纠纷或重述旧章了不殊于既往或茍兴新説竟无益于将来徒使繁者仍繁阙者仍阙今撰为六篇分成两卷第其工用名曰书谱庶使一家后进奉以规模四海知音或存观省缄秘之旨余无取焉垂拱三年写记
　　外録
　　书畵舫云孙过庭书谱真迹亦藏韩太史家严分宜故物也无论言辞精妙尤是笔势纵横墨法清润极得右军遗法今世所传二王帖皆过庭为之者前有宋徽宗渗金御题政和宣和等印元初在焦逹卿敏中所上下两卷全今已缺其一【上卷亦不能全】文氏为摹刻停云舘帖中【此帖宋时已刻入石亦止一卷】
　　又云右孙过庭书谱前半真迹已亡翻刻入石后半真迹具存勾填入神故停云舘帖所刻笔气相悬若此
　　薛　稷
　　薛嗣通四言诗帖
　　悠悠洛邑眇眇伊瀍屡移寒暑频经嵗年丹壑几变陵谷俄迁不覩碑碣空悼风烟
　　薛稷为禇河南甥书法似河南三藏圣教序宰
　　外録
　　集古録云薛稷书刻石者余家集録颇多与墨迹互有不同唐世顔栁诸家刻石者字体时时不类谓由模刻人有工拙昨日见杨褒家所藏薛稷书君谟以为不类信矣凡世人于事不可一槩有知而好者有好而不知者有不好而不知者有不好而能知者褒于书畵好而不知者也畵之为物尤难识其精麤真伪非一言可逹得者各以其意披图所赏未必得秉笔之意也梅圣俞作诗独以吾为知音吾亦自谓举世之人知梅诗者莫吾若也吾尝问其最得意处渠诵数句皆非吾赏者以此知披图所赏未必得秉笔之本意也
　　钟绍京
　　唐越国公钟绍京书千文【原文不録】
　　外録
　　米氏书史云唐越国公钟绍京书千文笔势圆劲在丞相恭分孙陈升处今为宗室令穰所购诸贵人皆题作智永余验出唐讳阙笔及以遍学寺碑对之更无少异令穰于是尽剪去诸人跋余始跋之
　　钟可大书灵飞六甲经【小楷书纸本原文不録】
　　外録
　　严氏书畵记云钟绍京小楷灵飞六甲经楮纸真迹与凖提经呪在董宰家
　　张　旭
　　唐张长史春草帖【草书】
　　春草青青千里余边城落日见离居情知海上三年别不寄云间一鴈书张旭
　　微仲观于东府之东斋元祐壬申五月初吉师朴观于枢府之前防元祐癸酉六月晦日器之观于承旨防之东轩元祐癸酉五月二十八日
　　心画之妙洞见蕴借河南耿南仲敬书
　　叔通观于城东惠寂寺之山堂靖康丙午三月十日
　　长史书法昔闻其名今见其字起敬起慕宣和四年十月中浣日梅山拙逸题
　　叔盎因谒安国获观长史真迹建中靖国元年十月壬子
　　写字骨力出于不用力耳汉举尝观绍圣乙亥六月初一日题
　　事有定分材不可强齐郡张绅拜观于陈氏春草堂
　　至正辛丑十月十日伊吾荣曾与河东唐巩云间邵焕同观于筼谷
　　余尝见怀素书云邺下见顔平原曰吾书传得长史八法其平原尚师之而张草之圣则不待言而可知矣今春草帖即宣和书谱所载者宋内府收附不存及前贤印章数处亦皆磨灭后有元祐以降诸公题跋惜乎嵗逺纸损不幸失于防持致令字画细微断裂此可为恨然精妙之神具存诚为世寳皇庆改元十二月朔日乔篑成仲山书右张长史草书春草帖锋頴纎悉可寻其源而麻纸松煤古意溢目真足为唐人书法之冠晋迹不可复见得见此迹亦末世之希世珍乎顔平原书家之集大成者犹言杜诗韩文顔法亦出于此也因与袁君子英获观陈彦亷氏赏叹竟日壬子人日倪瓒题
　　少陵观张旭草圣极叹其妙东坡题王逸少帖则诋张为书工昌黎石鼓歌又诋王为俗书是三公之言何戾耶葢王之于石鼓张之于王其书固不可同语然诗人词气抑扬不无太过论者遂欲以为口实未为知书者也亦未为知诗者也世人不以韩言而短王又可以蘓言而少张欤因观长史春草帖偶书洪武纪元渤海髙唘识
　　右唐张旭春草帖有宋名臣题识其一微仲观于东府之东斋在元祐壬申其一师朴观于枢府之前防其一器之观于承旨防之东轩皆在元祐癸酉其余乃绍圣宣和靖康时人葢壬申癸酉间吕公为左相韩公为枢宻刘公为枢宻都承旨一时君子在朝共成元祐之治自此嵗后即非复元祐矣于是为绍圣为宣和靖康而宋运中圯此帖遂随南渡入张循王家故有臣俊等印然则一纸之显晦与宋之治乱相仍欤披玩之余不胜叹息时洪武壬子之秋稽岳王彛识
　　昔人评张长史草书虽竒怪百出而求其源流无一画不该规矩者今观陈彦亷氏所藏春草帖信然彦亷尝作堂奉其母节妇庄甚孝顔曰春草忽得此于他方与名堂之义相符岂因孝感而致然欤抑物各有所遇而偶然欤他日有子若孙因是帖也而思与堂符名则油然而兴夫孝思自不能不以此帖为寳藏也后学张适识
　　外録
　　书畵舫云嘉兴王庭槐藏张长史春草帖亦在严分宜家变幻神竒无忝草圣之目右卷白麻真迹尝入宣和秘府宋元人题名竝跋甚多元季藏吾乡陈彦亷家彦亷构春草堂人多诗之而云林子为之图成化间复归曾伯祖维庆府君处安里筑兰香春草二堂亦纪实也
　　张伯髙秋深帖【草书原文不録】
　　外録
　　书畵舫云张伯髙秋深帖今草竒逸详载寳章待访録中故是第一名迹也赵子昻有临本董宰摹刻戏鸿堂法帖直云伯髙手笔近始获观赵本于项氏与石刻笔法不差毫髪英雄欺人类若此
　　张长史宛陵帖
　　宛陵霜夜聼猿愁去国常如不系舟独怜一鴈飞南海郤羡双溪解北流此朝分下陈蕃榻过客难登谢朓楼外録
　　归来堂杂説云右李白诗予见张旭真迹删去十四字云髙人屡处别离同落叶朝散敬亭秋词义更觉古雅张在乾元年间书当得其真葢后人以诗体似律故妄增之决非谪仙自增也
　　书畵舫云张长史真墨宛陵诗李西台蘓才翁等有跋向以瞥见不及録入乃江隂卞华伯故物都敬书评窃疑其非真而韩存良氏较録藏之谓出春草诗上两家持论不同当细辨之
　　张长史书酒德颂【原文不録】
　　外録
　　墨池璅録云范成大云古人书法字中有笔笔中藏锋乃为极致宋潜溪跋张旭书酒德颂真迹云出幽入明殆类鬼神雷电余尝见其千文数字信然
　　张伯髙野舎帖【原文不録】
　　外録
　　书畵舫云张长史野舎帖绢本真墨宋室名贤有跋其装裱亦出北宋人手元文宗朝鉴书博士柯九思进入今在韩氏或云出自怀素临摹即勤读帖耳未知果否
　　张伯髙书千文【原文不録】
　　外録
　　董逌书张旭千文云长史于书天也其假笔墨而有见者是得其全【阙】而加手耳岂知曲直法度自成斵削间耶观其书者如九方臯见马不可留于形似之间也方其酒酣兴来得于意会时不知笔墨之非也忘乎书者也反而内观龙蛇大小络络其中暴暴乎乗云气而迅起盲风异雨惊靁激电变怪杂出气蒸烟合倐忽万里则放乎前者皆书也岂初有见于豪素哉彼其全于神者也至于风止云息变怪隠藏循视更无径辙时一豪不得误矣是昔之昭然者已防其故耶
　　东观余论云始观张旭所书千字文至毋图隷散等字怪逸过甚好事者以长史喜狂书故效其迹及反覆徐观至鴈门云亭愚瞻仰等字与后题日月则雄隠轩举槎枿丝缕千状万变虽左驰右骛而不离绳矩之内犹纵风鸢者翔戾于空随风上下而轮常在手击剑者交光飞刄忽若神而器不离身驻目观之若龙鸾飞腾然后知其真长史书而不虚得名矣世人观之者不知其所以好者在此但视其竒怪从而效之失其指矣昔之圣人从心而不逾规矩妄行而蹈乎大方亦犹是也尝观庄周书其自谓谬悠荒唐而无端涯然观其论度数刑名之际大儒宗工有所不及其道之所以无为而无不为矣于乎观旭书尚其怪而不知其入规矩读庄子知其旷而不知其入律皆非二子之钟期也
　　董逌题张长史别本云见鐻于山不防其天见蜩于林不分其神诚能知此可以语书矣尝见剑器浑脱舞鼔吹既作孤蓬自振惊沙坐飞而旭得之于书则忘其笔墨而遇其神于顿挫之初矣落纸云烟岂复知也此殆假乎物者神动应于内者天驰耶昔崔延伯每临阵则令田僧超为壮士歌然后单马入阵所向无前至僧超死则不复能战是知以气胜者气能葢天下然后可以胜天下矣宜纯气之守者万物不得窥其迹也
　　张长史濯烟帖【有明昌寳玩御府寳绘羣玉中秘诸印】
　　濯濯烟条拂地垂城边楼畔结春思请君细防风流意不是灵和殿里时
　　外録
　　瑚网云按明昌有七印其一曰内府葫芦印其二曰羣玉秘珍其三曰明昌寳玩其四曰明昌御览其五曰御府寳绘其六曰明昌中秘其七曰明昌御府又宣和天水防龙印有方圆二様法书用圆名畵用方更宣和明昌二帝题籖法书用墨名畵用泥金又髙宗御府手卷畵前上白引缝间用乾卦圆印其下用希世藏方印畵卷尽处之下用绍兴二字印墨迹不用卷上合缝卦印止用其下希世小印其后仍用绍兴小玺偶攷印记及此维时春雨方霁正颠旭兰馨动也
　　张长史四诗帖【草书缣素本】
　　草圣【篆书】长沙李兆蕃【楷书纸本】
　　杂咏
　　既作湖隂客如何更逺游章江昨夜月送我过扬州
　　见逺亭
　　髙亭【阙】可望朝暮对溪山野色轩楹外霞光几席间
　　晚过水北
　　寒川消积雪冻浦渐通流日暮人归尽沙禽上钓舟
　　三桥
　　北临白云涧南望清风阁出树见行人隔溪有鱼跃张颠书法萦廻怳渺中有挽劲饮石之强至不易得是颠史书中第一余生平所见无过此帖者展玩再三不忍释手丹丘柯九思题【行书】
　　防云老人呉全节观于髙仁卿之淛东公署【行书连柯跋一纸】
　　张长史缣素四诗帖宣和书谱所载初为蔡忠惠公家藏后入御府自裕陵旧观流离迁徙不知几经兵燹而翰墨无恙信神物之有呵防也至其笔法纵横跌荡飞舞即长史自云如飞鸟出林惊蛇入草真可谓入神出圣不可方物非学者所能称述也南邨老人陶宗仪识【行书纸本】
　　宣和装书往往剪去题跋大属恨事长史真迹无所用跋今得元人三跋尤为增荣益观曹溶【楷书隔水绫上】
　　张长史书在宋已不多见况今时耶余生平所阅两其一濯烟帖在呉江史明古家有沈石田跋尾其一春草帖旧为太仓陈彦亷所藏彦亷有春草堂以此得名后归镇江刘氏今不知所在矣宋元人题识尤多然皆不及此四诗怪伟杰特脱去笔墨畦径非后人所能伪为也此帖旧藏长洲金氏予数年前尝与沈石田先生就其家借观竟不肯出今归王舎人子贞因借留予家数月惜不能起石田与之共论其妙也正德十四年己夘七月既望衡山文徴明书【隷书乌丝防纸本】
　　余居都门锦衣金仲信持此帖相示因忆山谷云长史工肥然濯烟春草二帖余皆见之濯烟与此固多肥矣若春草则纯于瘦岂竒怪百出肥瘦之评尚未尽其神妙耶东坡云短长肥瘦各有态玉环飞燕谁敢憎二语真得书家三昧书法至得意处墨龙飞舞安得肥瘦拘之拜观之余聊识此以致敬仰之私辛巳冬十有二月既望太原祝允明题【行书】
　　东坡论长史草书頽然天放畧有画意态自足山谷谓长史性姿颠逸字字入法度中怀素攻于瘦长史攻于肥瘦劲易能肥劲难工持二工之説以勘是帖有若符契颠而法肥而劲放而意足其为长史真迹无疑况又有君谟之私印可证乎其间屋漏痕笔法识者当自知之王鏊题【行书纸本】歴观古人论书必以草为重怒猊跃龙皆极状草书势而真行不与焉琅琊以还家擅临池工拙互换长史出而集其大成余所目遘者春草游仙二帖及此而三飞动大约相同若怪伟惊人以此卷为絶世之寳旧谓长史从公孙氏剑器得悟殆是戏论不足为解人道也一传而为藏真髙闲再传而为黄华老人三传而为解学士所况愈下安得挽虞囦之坠景追神骏于天衢也欤拊卷太息檇李曹溶倦圃东轩书【行书纸本】
　　李　邕
　　唐李邕永康帖【髙宗题籖】
　　缙云状告得永康探状明公马平安至永康已【阙】于州下迎家口讫惟知谨使已使记即百方使通昨夜大雨所料道计不堪矣
　　家有李邕永康帖墨迹米芾故物也审定真迹等印具在芾以模本刻之甚为寳惜而此真本其子友仁绍兴中进之藏诸秘府今卷首唐李邕永康帖六字髙宗御书也宋亡归于元逮及国初时流落于鳯阳某家洪武庚午余里人侯成章得之殁后余兄简约购求以为解氏之寳卷尾题识皆为人褫去以售其伪此真者正不须也解缙
　　外録
　　书畵舫载韩朝延云曾于士友处观李邕杂迹字约八千其家号万金帖后竟以此贾祸语云匹夫无罪怀璧其罪信夫
　　又云北海太守李邕始变右军行法其顿挫起伏奕奕动人解氏旧藏永康帖一今在呉郡王氏真迹神品上上第卷首御题一行定出床头捉刀人手急须去之毋乆溷乃公也【王氏亦云御题已零星失去恐属后人补缀理或然也】
　　李北海二帖
　　比无近书帖
　　比无近书益用驰仰毒热惟胜和儿郎无恙也邕粗尔少理张子有家事望【阙】投与递可不示也谨因驰白不具
　　吏部三弟帖
　　吏部三弟改少傅惘惘不已五月廿九日邕谘
　　李泰和二帖
　　胜和帖
　　毒热比惟胜和邕今日至当涂地迩人逺不及把袂惘惘何如珍重珍重谨驰力不具李邕状咨六月廿二日申时　致意儿郎等各佳也
　　濮王帖
　　即欲迎濮王八郎后来足得未劳急也周至惠鹿欲报适来风水事也少于道左申谢耳因还使驰力不具李邕状咨二日光八郎记室劳借马甚堪骑悚息濮王少若问还报驿上安置得不示之
　　李北海二帖子昻鉴定
　　外録
　　寳晋英光集云右唐秘书监李邕字太和墨迹五十字易于吕文靖丞相家户部尚书穉卿之孙端问有三帖第一帖有张子有字淡墨昏第二帖有缙云字纸揭损此第三帖也精彩动人墨渴笔劲想运笔神助丁丑嵗涟漪郡斋手装
　　格古要论云唐萧诚伪为古帖示李邕曰右军真迹邕欣然曰是真物诚以实告邕复视曰细防亦未能好以此论之古人墨迹未易辨也
　　泰和记刻帖
　　记刻亭上字画褊浅邕状
　　亭为恐不能传逺欲改刻之邕状
　　外録
　　书畵舫云李之芳鹊湖新亭所刻字画即吾宗神秀篇也泰和专心刻石宜其传世久而弥光云此帖今在项氏
　　欧公试笔云余始得李邕书不甚好之然疑邕以书名自必有深趣及看之久遂谓他书少及者得之最晩好之尤笃譬犹结交其始也难则其合也必久余虽因邕书得笔法然为字絶不相类岂得其意而忘其形者耶因见邕书追求钟王以来字法皆可以通然邕书未必独然凡学书者得其一可以通其余余偶从邕书而得之耳嘉祐五年春分日雪中西牕试笔
　　郑　防
　　郑弱齐闰情诗帖【白麻纸本】
　　银钥开香阁金台防夜灯长征君自惯独卧妾何曾防呈【右诗亦载本集】
　　外録
　　书畵舫云右防书笔精墨妙纸质如新是唐人诗帖中铮铮者今在王氏
　　李　白
　　李太白乗兴帖
　　乗兴踏月西入酒家不觉人物两忘身在世外
　　外録
　　书系云李白不以书名乃乗兴一帖字画飘逸行笔不让古人展玩敬服
　　春渚纪闻赵德麟跋太白帖云虽自九天分派不与万李同林歩处雷惊电绕空余翰墨窥防此赵德麟跋防所藏李太白醉草后其实自谓也
　　太白醉中帖
　　会自晚爱酒【阙】酒仙【阙】得何复道渴如勿【阙】求送一斗【阙】醉神为醒者传太白
　　此帖字字有法度自唐五代至本朝能书莫及草庵持来京师求跋故书绍定癸巳春三月一日太师左丞相兼枢宻使史弥逺书
　　右丞相兼枢宻使郑清之是日与福建制置使兼知福州陈德刚在史府同观
　　此帖付还清隠清隠当寳斯纸以为异日一段清事孟頫告廿一日
　　太白真迹古今罕见今观此书敢不珍重云华亭陈璧题
　　太白草圣天下絶笔余仕京华得一拜观为幸云间沈度
　　李谪仙未尝以书名于时今观此帖遒劲飘逸而从容于法度之中来者不能及矣东呉宋克青莲老人书自阿环捧砚宫婢呵笔后不复见其醉放之态此卷才数字要自酒楼中横掷秃管时也其后有陈文东宋仲温跋语皆华亭墨池鳯毛赵承旨尤具三昧法眼独史丞相题幸不令青莲见之然贾秋壑平章家藏晋唐法书万轴即顔褚二公手书皆在乃终能収拾古人残煤楮亦是文字中功臣也陈继儒跋









　　书画彚考卷七
<子部,艺术类,书画之属,式古堂书画汇考>
　　钦定四库全书
　　书畵彚考卷八
　　刑部左侍郎卞永誉撰
　　书八
　　唐
　　顔真卿
　　唐顔鲁公自书吏部尚书诰卷
　　唐顔真卿之告
　　勅国储为天下之本师导乃元良之教将以本固必由教元非求忠贤何以审谕光禄大夫行吏部尚书充礼仪使上柱国鲁郡开国公顔真卿立德践行当四科之首懿文硕学为百代之宗忠谠罄于臣节贞规存乎士范述职中外服劳社稷静专由其直方动用谓之悬解山公唘事清彼品流叔孙制礼光我王度惟是一有实贞万国力乃稽古则思其人况太后崇徽外家聨属顾先勲旧方睦亲贤俾其调防以全羽翼一王之制咨尔兼之可太子少师依前充礼仪使散官勲封如故建中元年八月廿五日
　　太尉兼中书令汾阳郡王臣使　中书侍郎阙银青光禄大夫中书舎人权知礼部侍郎臣于邵宣奉行
　　奉勅如右牒到奉行
　　建中元年八月廿六日
　　银青光禄大夫守门下侍郎同平章事上柱国炎朝议大夫守给事中审　月　日　时　都事左司郎中　吏部尚书阙　朝议郎权知吏部侍郎赐绯鱼袋正议大夫吏部侍郎上柱国呉县开国公赐紫金鱼袋银青光禄大夫行尚书左丞
　　告光禄大夫太子少师充礼仪使上桂国鲁郡开国公顔真卿奉勅如右符到奉行
　　主事　郎中　令史　令史
　　建中元年八月廿八日下
　　右顔真卿自书告绍兴九年四月七日臣米友仁恭览审定
　　鲁公末年告身忠贤不得而见也莆阳蔡襄斋戒以观至和二年十月廿三日
　　官告世多传本然唐时如顔平原书者絶少平原如此卷之竒古豪宕者又絶少米元晖蔡君谟既已赏鉴矣余何容赞一言董其昌
　　外録
　　书畵舫云顔鲁公自书吏部尚书诰黄麻真迹建中元年所书后有蔡襄米友仁跋在韩存良太史家今归犹子诞嘉处唐世诰勅例用麻纸或以顔告不用绢为疑岂未会降麻之文邪此卷向为宋思陵故物有绍兴小玺亦曾入韩侂胄家有永兴军节度使印又入贾丞相家有曲脚封字印云丑按季宗元就贾团练家得顔鲁公自书告见陆友研北杂志其自书刑部尚书告乃大厯十二年物旧藏徐容斋所见云烟过眼録中则其别本也又云顔清臣尚书集书学之大成第其姿性多生俗气未除故海岳名言云顔行书可学真便入俗品知言哉近诞嘉犹子力购韩氏清臣自书吏部尚书告字既板实词更严毅未能风韵翩然若行间小字衔位清俊絶伦亦何以见公之全能邪虽曰杜德机可也
　　又云顔告君谟跋尾刻意模古仿顔是以虽称八法精熟尚逊流利近人
　　顔鲁公书朱巨川告身卷
　　勅典掌王言润色鸿业必资纯懿之行以彰课最之绩久更其职用得其【阙】朝议郎行尚书司勲员外郎知制诰朱巨川学综坟史文含风雅贞亷可以励俗通敏可以成务自司纶翰屡变星霜酌而不竭时谓无对今六官是总百度惟贞才识兼求尔其称职膺兹拔是用正名光我禁垣实在斯举可守中书舍人散官如故建中三年六月十四日
　　太　尉　兼　中　书　令　在　使　完银青光禄大夫守中书侍郎同中书门
　　通直官朝议郎守给事中赐绯鱼袋
　　奉
　　勅如右牒到奉行
　　建中三年六月十【阙】
　　侍　　　　　　　中　　　　　　　阙银青光禄大夫守门下侍郎同平章事杞
　　正　议　大　夫　行　给　事　中　审
　　月　日　时　都
　　左　司　郎　中
　　吏　　　部　　　尚　　　书　　　阙朝请大夫权判吏部侍郎范阳郡开国公翰吏　　　部　　　侍　　　郎　　　阙尚　　　书　　　左　　　丞　　　阙
　　告朝议郎守中书舎人朱巨川奉
　　勅如右符到奉行
　　主事　怡
　　判郎中　　　　　　　　令史侯朝
　　书令史
　　建中三年六月十六日下
　　唐告多出善书者之手亦足以见一代文物之盛矧鲁公道义风节师表百世其所书尤可寳也至大辛亥仲春廿又二日古涪邓文原书
　　右顔鲁公书朱巨川告即宣和书谱所载者上有髙宗乾卦绍兴图书而鲁公之书葢东坡先生已尝论之矣不惟爱玩抑见唐代典故之式尤为可尚龙集辛亥仲秋朔乔篑成题
　　此唐德宗建中三年六月给授中书舍人朱巨川告身符年月职名之上用尚书吏部告身之印计二十九颗世传为顔鲁公书按唐室书符令史事也代宗之防鲁公以吏部尚书为礼仪使杨炎恶其直换太子少师领使事及卢杞益不容改太子太师并使罢之是时适在间局而其忠义书法巍然为天下望巨川欲重其事特求公书亦如今世士大夫得请诰勅封赠多求善书者操笔同一意也米元章书史载朱巨川告顔书其孙灌园持入秀州崇德邑中余以金梭易之刘泾得余顔告背纸上有五分墨装为秘玩王诜笃好顔书遂以韩马易去此书今在王诜处宣和书谱载顔书亦有朱巨川告今卷中并无宣和印记独存梁太宗御前之印前后压缝有宋髙宗乾卦绍兴印耳岂旧藏御府靖康之乱散落人间南渡收访应募者截去本朝玺跋耶然五代时既入御府则宋时不应在灌园处岂王诜所得乃别本耶不可得而知矣此卷作字虽小而与东方朔赞用笔同其为顔书无疑告中细书不知出何人唐制惟侍中中书令为真宰相其曰同中书门下平章事虽行宰相事而未为真中世以后藩镇节使多授中书令故勅后细书首行云太尉兼中书令臣在使完是年四月卢杞忌张鉴出之鳯翔故第二行云守中书侍郎同中书门下平章事臣张使其第三行云守给事中臣关播奉行杞爱播和柔易制是年十月即同平章事矣牒后细书首行云侍中阙第二行云守门下侍郎同平章事杞即卢杞也又吏部正员尚书一人侍郎二人其属有四曰吏部司封司勲考功吏部郎中一人掌文官阶品朝集禄赐告身尚书左右丞各一人掌辨六官吏户礼左丞总焉兵刑工右丞总焉故牒尾尚书侍郎左丞俱云缺而云判吏部侍郎范阳郡开国公翰者卢翰也后此二年为兴元元年正月亦进同平章事符后书云判郎中滋者刘滋也贞元二年正遂从吏部为左散骑常侍末后书令史不名亦可验此告非令史笔矣一展阅间而唐之典故歴歴可考且鲁公书得其背纸墨迹尚装为袐玩况真迹耶宜何如其寳爱也正德丁丑五月望日陆完跋
　　右为鲁公真迹予始见摹本颇怪其神采未遒及是与仲醇同观如探骊得珠为之一快万厯壬辰二月三日锡爵书
　　鲁公此书古奥不测是学蔡中郎石经平视钟司徒所谓当其用笔每透纸背者仲醇得此自题其居曰寳顔堂昔米襄阳得王略帖遂以寳晋名亝顔书固不减右军王畧而仲醇鉴赏雅意又不独在纸墨间也壬辰春二月董其昌题
　　壬辰元旦后三日展此计大字一百八十一小字百四十一通总三百二十二字书谱唐神品三人篆李阳氷草张长史楷顔平原褚虞欧栁皆列精品中不得与公驾寳顔堂居士陈继儒志余不知书尝妄论书古人具妙庄严质即疾趋偻行神观伟如今人似束刍戴冠缨能仰不能俯古人如俊鹘搏防防瞑目纳爪盘飞虚空今人如下劣拳师口中叱叱时作乙势古人如造凌风台虽欹斜欲坠却自铢两适均今人如百衲锦采色烂然丝理却絶比仲醇出顔鲁公朱巨川诰观之其顶足县而相抱须鬛怒而不张以斜表正以拙布巧以缓运遒与前所云三法皆合此不待陆全卿校勘其的的为鲁公无疑然持以示人疑信参半葢字学之衰久矣其法葢尽坏于长洲之文氏字取匀美圆浄而止其顿挫抑扬用而不尽用之际多所未讲即如此诰一经模勒便塌拖如肉鸭都无可观骅骝气防岂不惜乎姑为拈出纸尾归仲醇藏之以待识者辰玉王衡
　　外録
　　珊瑚网云告身在绢上并邓乔二跋有琅琊王士骐鉴定孙克范允临僧鸿恩诸留名
　　顔鲁公祭侄季明文【帖后原有董逌跋今不存】
　　维乾元元年嵗次戊戌九月庚午朔三日壬申第十三叔银青光禄大夫使持节蒲州诸军事蒲州刺史上轻车都尉丹阳县开国侯真卿以清酌庶羞祭于亡侄赠赞善大夫季明之灵惟尔挺生风标防德宗庙瑚琏庭阶兰玉每慰人心方期戬谷何图逆贼闲衅称兵犯顺尔父竭诚常山作郡余时受命亦在平原仁兄爱我俾尔传言尔既归止爰开土门土门既开凶威大蹙贼臣不救孤城围逼父陷子死巢倾卵覆天不悔祸谁为荼毒念尔遘残百身何赎呜呼哀哉吾承天泽移牧河关泉明比者再陷常山携尔首榇及兹同还抚念摧切震悼心顔方俟还日卜尔幽宅魂而有知无嗟乆客呜呼哀哉尚飨
　　顔鲁公唐朝第一等人公字画雄秀奄有魏晋而自成一家前辈云书法至此极矣予尝见公为叔书告身一通其楷法严甚闻公行书尤佳不可得见但时摩挲乞米石刻想像风致耳今王君出示公祭侄季明文稿一纸详翫此帖纵笔浩放一泻千里时出遒劲杂以流丽或若篆籀或若镌刻其妙解处迨出天造岂非当公注思为文而于字画无意于工而反极其工邪蘓文忠谓见公与定襄王书草数纸比公他书尤为竒特信夫如公忠贤使不善书千载而下世固爱重况超逸若是尤宜寳之抚卷三复敬叹因题其末柔兆涒滩秋八月望呉郡陈深识
　　右鲁公祭兄子季明帖前十二行甚遒婉行末循尔既字右转至言字左转而上复侵恐字右旁绕我字左出至行端若有裂文适与褙纸缝合自尔既至天泽逾五行殊郁怒真屋漏迹矣自移牧乃改吾承至尚飨五行沈痛切骨天真烂然使人动心骇目有不可形容之妙与禊序藁哀乐虽异其致一也承字掠防啄磔之间嗟字右足上抢处隠然见转折势摧字如泰山压而底柱障末哉字如轻云之卷日飨字蹙衂如惊龙之入蛰吁神矣观此见真迹无疑按史公自冯翊太守转蒲州刺史封丹阳县子而帖自署开国侯葢史误也杲卿为公从父兄而季明谓公从祖叔父涂从父字加第十三于叔上公之处名义一字不茍可法也季明杲卿之少子以死事赠五品官则赞善大夫是已天寳末杲卿为范阳户曹安禄山表假常山太守禄山叛公为平原太守遣甥卢逖约起兵时杲卿长子泉明方往返真定内丘间计事报卢逖使平原属之季明宜也宗不识真卿为何如人而顔氏兄弟子姓戮力王室如此一门忠义其有自来耶宗拜杲卿中丞因传檄河北扬言王师大至遂清土门十七郡同日推公为盟主兵势振矣贼惧急攻常山太原尹王承业不救于是杲卿父子被执刄加季明颈谓曰若降活汝子不答遂杀季明杲卿至洛阳乃遇害明年史思明归国又明年则乾元元年也泉明自常山陷后客寿阳清沟之败复陷思明至是归公于蒲州以公命购杲卿季明尸于洛阳河北杲卿仅得一足与张凑所归髪葬长安凤栖季明同茔据此帖季明归榇唯首而已哀哉此帖作于泉明购尸还蒲之日死生亦大矣士大夫平居抵掌髙议视死宜若易然观史及此帖髪肤有所不敢遽忍残身至此耶兄弟子姓骈首就死岂易易哉顔氏出鲁国子渊平日循循如和风庆云及畏于匡孔子意其必死则其履严霜烈日之变坦如康庄圣人既信之矣一门忠义可不谓有自来耶至治三年十一月廿日呉兴陈绎曾书
　　米元章以顔太师争坐位帖为顔书第一谓其字相连属诡异飞动得于意外最为杰思而黄山谷谓祭侄季明文文章字法皆能动人正类坐位二帖宋时竝藏安师文家安氏之后不知流传何处坐位帖世有石本而米氏临本尚在人间余尝见之与此帖正相类然元章独称坐位者葢尝屡见而祭侄则闻而未覩今寳章録可考宜其亟称坐位而不及此也世论顔书惟取其楷法遒劲而米氏独称其行草为剧致山谷亦云竒伟秀拔奄有魏晋隋唐以来风流气骨回视欧虞褚薛辈皆为法度所窘岂如鲁公萧然出于绳墨之外而卒与之合哉葢亦取其行书之妙也况此二帖皆一时藁草未尝用意故天真烂熳出于寻常畦径之外米氏所谓忠义愤发顿挫郁屈意不在字者也聂君文蔚出以相示俾为鉴定后有陈深陈绎曾二跋深字子微号宁极翁宋季呉人绎曾字伯敷元呉兴人二公竝以字学知名而跋语考订精审余复何言姑取黄米之论以备二帖折衷亦补二陈之遗云嘉靖四年乙酉十一月朔长洲文徴明书于金台寓庐
　　书畵舫云续阅顔书祭侄文藁定当以鲜于枢张晏跋尾本为真迹云
　　又云新都呉氏藏顔书祭侄文真迹后有鲜于枢张晏跋而无停云舘刻陈深陈绎曾文徴明三跋中间顔书神妙其结搆与石刻二本微有不同当亟购之兾为三公解嘲夫二陈与文世所称博雅士也乃称破罐为黄花真赏之难如此
　　顔鲁公送裴将军北伐诗
　　大君制六合猛将清九垓战马若龙虎腾陵何壮哉将军临北荒怛赫耀英材剑舞跃游雷随风萦且廻登髙望天山白雪正崔嵬入阵破【阙】　威声雄震雷一战百马倒再射万夫开【阙】　不敢敌相呼归去来功成报天子可以畵麟台
　　外録
　　清閟藏云鲁公送裴将军北伐诗兼正行分篆体倐肥倐瘦倐巧倐拙或劲若钢銕或绰若美女或如冠冕大人鸣金佩玉于庙堂之上或如龙跳天门虎卧凤阙或如金刚瞠目夜叉挺臂或如飘风骤雨落花飞雪信手万变逸态横生所谓如壁坼印印泥锥画沙屋漏痕折钗股法兼得之者鲁公传世数帖余获徧观当以此帖为最
　　书畵舫云刻本北作八跃作若雪作云声作名详味真迹相去何啻千里
　　顔平原鹿脯帖【一作深慰帖】
　　隂寒不审太保所苦复何如承渴已损深慰驰仰病妻服药要鹿脯有新好者惠少许文殊赞犹未获望于文书中细检也寻驰谒不次十一月日刑部尚书顔真卿状李太保大夫公阁下
　　隂寒不审太保所苦何如承渇已损深慰驰仰所捡赞犹未获望于文书细检也病妻服药要少鹿肉干脯有新好者望惠少许幸幸甚甚寻驰谒不次谨状廿九日刑部尚书顔真卿状上李大保大夫公阁下谨空惠及鹿脯甚慰所望春寒承美疢痊损更加保爱真卿有一二药烦宜常服谨令驰纳少间借马奉谒不次二十日顔真卿状上太保大夫公阁下
　　鹿脯帖真迹与宋搨本不唯字形大小不伦乃其文亦小异宋搨政自不足据也十七帖清宴嵗丰又所使有丰一乡故自名处予极不解丰一乡作何语及得髙丽刻本乃云所出有异产读之豁然因知王着但凭仿书入石耳其昌
　　外録
　　山谷云昨见雍人安汾叟家所藏顔鲁公书数卷祭濠州刺史文与郭英乂论鱼开府坐席书祭兄子季明文峡州别驾与李勉太保书为病妻乞鹿脯帖乃知翰墨之美尽在安氏藏古书于今为第一
　　书畵舫云鹿脯帖今在王辰玉家非真迹与祭伯濠州刺史文竝属一手书云
　　珊瑚网云帖有三本字形大小不伦其文亦小异一云为天台谢奕脩飬浩亝所藏一云宋时在李观察士衡家今为辰玉所藏一云有王冲隠题跋王名持字正叔长安人惜辰玉有帖而无跋崇祯癸酉春三月廿五日余获观鹿脯帖于金阊旅舎无题跋并覩怀素客舎三帖俱为项度物漫志之以俟鉴定
　　顔鲁公与定襄郡王书草
　　十一月　日金紫光禄大夫捡挍刑部尚书上柱国鲁郡开国公顔真卿谨寓【傍注奉字】书于右仆射定襄郡王郭公阁下葢太上有立德其次有立功是之谓不朽抑又闻之端揆者百寮之师长诸侯王者人臣之极地今仆射挺不朽之功业当人臣【旁添之字】极地岂不以才为世出功冠一时挫思明跋扈之师抗回纥无厌【旁添之字】请【下涂二字】故得身畵凌烟之阁名藏太室之庭【下涂不其威三字旁注吁足畏也然美则美八字】矣然而终之始难故曰满而不溢所以长守富也髙而不危所以长守贵也可不儆惧乎书曰尔唯弗矜天下莫与汝争功尔唯不伐天下莫与汝争能以齐桓公之盛业片言勤王则九合诸侯一匡天下葵丘之防微有振矜而叛者九国故曰行百里者半九十里言晩节末路之难也从古至今【旁添臮我二字】髙祖太宗已来未有行此而不理废此而不乱者也前者菩提寺行香仆射指麾宰相【旁添与两省台省已下常参官竝为十二字】一行坐鱼开府及仆射率诸军将为一行坐若一时従权亦犹未可【缺】何况积习更行之乎一昨以郭令公【下涂中丞二字】父子之军破【缺二字】凶逆之众众情欣喜恨不顶而戴之是用有兴道之防仆射又不悟前失径率意而指麾不顾班秩之髙下【旁添不论二字】文武之左右茍以【旁添取字】悦之军容为心曾不顾百寮之侧目亦何【缺】清昼攫金之士哉【旁添甚非谓也君子爱人以礼不十一字】窃见闻姑息仆射得不深念之乎真卿窃闻军容之为人清修梵行深入佛海【旁添加以】利衰涂割【割下一钩接上文海字】恬然于心固不以一毁加怒一敬加喜【敬字旁添况乎收东京有殄贼之业守陜城有戴天之功朝野之人所共贵仰岂独有分于仆射三十三字】尚何半席之座咫【旁注能字】尺之地汨其志哉且乡里上齿宗庙上爵朝廷上位皆有等威以明长防故得彛伦叙而天下和平也且【旁添上字】自宰相御史大夫两省【旁注五品及供奉五字】官自为一行十二【旁添卫大将军次之六字】三师三公【旁添师字】令仆【旁添少字】师保傅尚书【旁添左右二字】丞【旁添侍字】郎自为一行【下涂从昔以然未尝参错八字】九卿三监对之从古以然未尝参错至如节度军将各有本班卿监有卿监之班将军有将军之位纵是开府特进竝是勲官用防即有【下涂皆级二字旁添髙卑二字】会防合依伦叙岂可裂冠毁冕反易彛伦贵者【旁添为卑所三字】却欲凌尊者为贼所偪一至于此振古未闻【上文大书如鱼军容阶虽开府官即监门将军朝廷列位自有次叙但以功绩既髙恩泽莫二出入王命众人不三十九字从闻字起笔钩转】敢为比不可令居本位湏别示有尊崇只可于宰相【旁添师保】座南横安一位如御史台众尊知杂事御史别置一榻使百寮共得瞻仰【下斯字涂去】不亦可乎【旁注圣皇时开府髙力士承恩宣传亦只如此横坐亦不闻别有礼数亦二十六字】何必令他失位如【旁添李字】辅国倚承恩泽径居左右仆射及三公之上令天下疑佐乎古人云益者三友损者三友愿仆射与军容为直谅之友不愿仆射为军容侫柔之友又一昨裴仆射【旁添误字】欲令【旁添左右丞字】勿当尚书当时辄有詶对仆射恃贵张目见尤介众之中不欲显过今者兴道之会还尔遂非径【旁改再字】猲八座尚书欲令便向下座州县军城之礼亦恐未然朝廷公防之宜不应若此今既若此仆射意【旁注只应二字】以为尚书之与仆射若州【旁添佐之与三字】县令乎若以尚书同于县令则仆射见尚书令得如上佐事刺史乎益不然矣【旁注今既三防齐列足明不同刺史十二字】且尚书令与仆射同是二品只较上下之阶六曹尚书竝正三品又非隔品致敬之类尚书之事仆射礼数未敢有失仆射之顾尚书【旁注何乃二字】顾同卑吏又据宋书百官志八座同是第三品隋及国家始升别品【旁添作二二字下涂六字】髙自标致诚则【旁添尊字】崇【旁添向下二字】挤排今则伤甚况【旁添再字】于【旁注公堂二字】猲【出】常伯【下涂二字】当为令公初到不欲纷披僶俛就命亦非理屈朝廷纪纲湏共存立过尔隳坏亦恐及身明天子忽震电含怒责斁彛伦之人则仆射将何辞以对
　　外録
　　东坡题跋云昨日长安安师文出所藏顔公与定襄郡王书草数纸比公他书尤为竒特信手自然动有姿态乃知瓦注贤于黄金虽公犹未免也
　　顔鲁公与李君帖
　　真卿一行昨自江淮日趋百里本期奉见以慰逺别疲于道路且止数昔但深攀仰耳真卿状上李君阁下顔鲁公祭伯父豪州刺史文稿【纸本髙八寸长二尺五寸钤记有穆字印开封尹印余宋印糢糊项墨林印多不録】
　　惟乾元元年嵗次戊戌十月庚子朔廿一日庚申第十三侄男银青光禄大夫使持节饶州刺史上轻车都尉丹阳县开国侯真卿敢昭告于亡伯故朝议大夫豪州刺史府君之灵日者【阙】　禄山俶扰河洛生灵涂炭兵甲靡彛二兄杲卿任常山郡太守忠义愤发首开土门擒斩逆竖挫其凶慝兄授卫尉卿兼御【阙】中丞城孤援絶身陷贼庭圣朝哀荣褒赠太子太保甥季明卢逊等八人被贼害者竝赠五品京官嫂及儿女皆被拘囚睿畧昭宣宇宙清廓脱于贼手竝得归京真卿比在平原遭罹凶逆与杲卿同心协德亦着微诚二圣悯焉授户部侍郎河北采访招讨使又迁工部宪部二尚书再兼御史大夫出为同蒲饶三州刺史圣恩锡类大门赠华州刺史兄弟儿侄尽国恩允南授膳部郎中允藏授侍御史□明试太仆丞真卿男頍授太子洗马顶授协律郎颊授秘书省授书郎赐绯鱼袋诸侄男等袁绥华亭丞泉明颢颋等竝迁改一门之内生死哀荣真卿将赴饶州至东京得申拜扫又方逺辞违伏增感咽谨以清酌庶羞之奠以伯母河南县君元氏配尚飨中书侍郎礼部尚书集贤殿大学士崔
　　长安安氏富蓄法书顔帖数种此其一也观其笔法圆劲初不用意实为竒迹又叹鲁公之义烈而曾不得少容于朝廷至逐为饶州刺史迄不免淮西之行则时事可知矣此尤可深嗟而永叹云元祐九年甲戌四月会稽公穆父题【时在开封东】
　　绍圣初载九月八日上御集英殿防贤良方正陈旸等三人臣京臣勰臣执中臣服臣古臣陶臣卞同待诏殿门同观此书卞记
　　右唐顔鲁公祭伯父豪州刺史文稿真迹宣德八年秋九月丙申前史官国子祭酒兼翰林侍讲太子賔客致仕胡俨拜观谨题
　　右顔鲁公祭其伯父豪州刺史公文稿一通观其出为饶州刺史时眷眷朝廷之恩以一门生死哀荣告伯父于地下畧无怨望非上之心真可谓怀忠之士也当明皇宠禄山公固知其必反张九龄亦知其有反相人主蔽锢已深而不之知及反公以平原太守起兵讨之明皇叹曰二十四郡都无一人义士独不识真卿何状而能若是呜呼其真不识真卿也邪茍识之人无能间之者先与从兄杲卿同心戮力摧挫贼势杲卿死于贼真卿亦不容于朝九龄随罢【阙】　猖炽几覆唐祚可胜叹哉公歴仕三朝数为憸邪所构累斥而卒至缢死呜呼悲夫天乎人邪徒起万世之下防惋而已抚为过化之邦祠而祠之宜也其手泽之留于抚者人之寳之代歴兵燹翰墨犹新重若拱璧兼金其有以夫宋元祐中钱穆绍圣中蔡卞题其后皆可以为竒迹观其字体有快防长剑龙跳虎卧之势可谓发诸心画者也抚郡李懋德氏藏之累世属书副本乃为録之如右并题其后观者当知其忠烈之不磨也宣德九年龙集甲寅春二月朏文渊阁秘书校正豫章进贤包彦孝书
　　题顔鲁公遗墨卷
　　此顔鲁公祭文草也公自蒲州刺史封丹阳县侯乾元元年御史唐旻诬劾贬饶州至东京作文以祭伯父及其一门之亲约可三百余字虽改擸涂抹然字字皆有规矩不失常度予观平生碑刻正书其峻耸如山岳【阙】利若戈防其严毅庄重如端人雅士垂绅正笏于庙堂之上不敢防近此则小行书也刚劲而圆熟与争坐位帖大畧相似予未敢以伯仲评之也争坐石刻此则墨迹尤为可寳者自乾元迄今千有余年楮墨完美笔画爽朗而精神英发虽在草草之间正气凛然史称其如秋霜烈日可畏而仰非虚语也宜乎博雅君子珍藏什袭愈乆而不失也公歴官至太子太师李辅国恶之卢杞嫉之屡遭贬逐年八十遣使李希烈虽不屈骂贼而死亦少知几哉悲夫景防四年秋七月既望朝请大夫赞治少尹南京国子祭酒致仕前翰林侍讲史官陈敬宗谨题
　　顔鲁公祭伯父濠州刺史文旧在长安安师文家安氏别有鲁公书草五纸老米尝尽得之然犹独以此祭文为天下竒书今从毘陵陆谕德亷伯借观累日信米老之言不虚也感慨之余敬题其后呉郡李应桢
　　万厯庚戌二月八日人以此卷来质钱至八月八日赎去歴闰月凡留清樾堂中百八十日阅二旬又复来归遂获永寳
　　外録
　　米氏书史云唐太师顔真卿不审乞米二帖在蘓澥处背缝有吏部尚书铨印与安师文家争坐位帖责峡州别驾帖缝印一同争坐位帖是唐畿县狱状捶熟纸韩退之以用生纸録文为不敏也生纸是草上所用内小字是于行间添注不尽又于行下空纸边横写与刻本不同此帖在顔最为杰思想其忠义愤发顿挫郁屈意不在字天真罄露在于此书石刻粗存梗概尔余少时临一本不复记所在后二十年寳文谢景温允京云大豪郭氏分内一房欲此帖至析八百千众乃许取示之缝有元章戏笔字印中间笔气甚有如余书者面喻之乃云世家收乆不以余言为然
　　墨池璅録云书法之坏自顔真卿始自顔而下终晚唐无晋韵矣至五代李后主始知病之谓顔书有楷法而无佳处正如叉手竝足如田舎郎翁耳李之论一出至宋米元章评之曰顔书笔头如蒸饼大丑恶可厌又曰顔行书可观真便入俗品米之言虽近风不为无理然能言而行不逮至赵子昻出一洗顔栁之病直以晋人为师右军之后一人而已
　　海岳小集云顔真卿学褚遂良既成自以挑剔名家作用太多无平淡天成之趣此帖尤多褚法石刻醴泉尉时及麻姑山记皆褚法也此特贵其真迹尔非争坐帖比大抵顔栁挑剔为后世丑怪恶札之祖从此古法荡无遗矣安氏鹿肉干脯帖苏氏马病帖浑厚纯古无挑剔是刑部尚书时合作意气得纸札精谓之合作此笔气郁结不条畅逆旅所书李太保名光顔唐功臣也
　　书畵舫云顔鲁公与李夫人帖在宋次道家见之墨池编按李夫人者鲁公防也亦顿首夫人之例或云与李太保误为夫人非是又正书摩利攴天经呪硬黄真迹乃公奉勅书也字体与麻姑坛记无异特差大如通行钱耳
　　林　藻
　　林纬干深慰帖【行书】
　　辱问知所苦已减退深慰也承廿七日发时热如此疾未全瘳冐犯而行得否善自度之如料气力未禁何如改告别作逗留愿审已而动勿使道路重复转更栖皇藻那日送欧阳四至横灞归来便属马脊破烂溃特甚不堪乗骑数日来都不出入虽不得数承问疾常令问中和知减损将谓程寛且将息不知发日顿近明后间假得鞍乗当奉诣未际预悬离别之悢悢也拙序不足奉扬盛美过言见谢无乃外欤崔郑欧阳诗付往章八元陈羽各有一篇未能取得续附也诸公处申意防当与逹即兾展奉无复寒暄不宣藻拜手廿三日郭郎少公执事　先所仗冩文卷闲垂捡出续令往取谨问唐林藻书世不多见今观此帖意韵近古字字圆熟甚可崇尚当寳惜之勿忽延祐丁巳闰正月八日员峤真逸河东李倜敬题
　　唐林藻深慰帖曾入宣和御府今书谱中止存此帖予获收之爱其不经意中天真烂然诚可法也畴斋张仲寿题于有何不可之室时延祐戊午九月望日
　　古人能书皆善用笔故举措即有一种风致此卷世不多见识者宜寳之也黄中敬观
　　林藻书迹世所罕见此帖遒劲浓纎间杂参错如冠冕佩玉之士慷慨论议于庙廊之上壁立万仭而以慈祥恺悌发之唐人中丁丁者也杂之魏晋书中未易优劣严陵邵亨贞识
　　宣和所藏唐林藻深慰帖即此卷也靖康之难幸脱【阙】　之【阙】而归绍兴秘府祐陵谓其书婉约豊妍得智永笔法当时博采止得此帖况后世乎彦亷当慎寳诸汝阳袁华识
　　唐自太宗置文舘为教飬之地故一时习书者随所见闻能造其妙林藻葢得智永之法而精者也此卷不经意书而婉约豊媚纎悉具备孙过庭云书时有乖有合此葢得其时之合也宜寳藏之勾呉张适识
　　右林藻深慰帖藻字纬干莆田人父披为饶阳郡守有子九人世所称九牧林氏者也藻贞元七年进士尝试珠还合浦赋人谓之神助官至岭南节度副使有书名而传世甚尠宋宣和书谱所载惟此而已今唐帖如欧虞顔栁世所盛传者皆不复多见况其余乎此帖仅一纸歴数十纪而不失可谓难矣匏翁其永寳之李东阳志
　　外録
　　书畵舫云唐林藻书法精熟笔墨妍媚其传世深慰一帖原系宋秘府寳书后有李倜张仲寿袁华邵亨贞张适李东阳文徴明七跋今停云舘中摹刻畧存梗概耳
　　徐　浩
　　徐季海寳林寺诗帖
　　兹山昔飞来逺自琅琊台孤岫形在深泉鳗井开越王屡登陟何相传词才塔庙崇其巅规模称壮哉禅堂清溽润髙阁无恢炱照耀珠吐月铿轰钟隠雷揆余乆缨弁末路遭邅廻一弃沧海曲六年稽岭隈逝川惜东驶驰景怜西穨腰带愁疾减容顔衰悴催頼居兹寺中法士多卢能洗心聼经论礼足蠲凶灾永愿依胜侣清江乗渡杯徐浩
　　臣锴鉴定
　　飞来琅琊峯突兀天光台金鳗龙变化一窍沧溟开万古共登眺作赋皆竒才春宫压赑屭勾践何雄哉混沌忽开辟穷徼连瓯台湖波荡明镜江流极奔雷人生如惊涛百折无一廻月出鲸海东日落崦嵫隈不畏蜀道难但伤岭华頽萋萋原上草苦为霜雪催霛均亦何心纫兰重脩能西山采蕨薇我独罹其灾放浪任天真日饮三百杯五代末徐浩有书名观其寳林寺诗无虚士也惜乎悲嗟无聊感慨功名之流落其亦寡于闻道者矣因走笔用其韵千古一时毋哂由下黄鹤山樵王书祗园不见凡草木只有芭蕉近僧屋南风几番吹雨晴小窓忽分新上緑僧常吟成恨无纸旁叶何妨裁半幅濡毫倚窓挥洒余字借芳华润如玉有时窓前枕书卧梦在白云非在鹿嗟予夙误落尘寰今亦逃禅愿空谷跫然足音僧必喜喜我之来不待速移牀殢坐蕉隂中隔牕呼茶有童仆请我为赋蕉窓吟研池波寒墨花馥我欲假榻此窓下学作禅谈闲秉烛纵遇催诗雨忽来萧瑟还能慰孤独吟成亦书蕉叶上谓吐骊珠三百斛由来善幻在僧家诗里机锋我当触公绶书于寳林寺之南轩成化七年闰九月八日
　　外録
　　珊瑚网云东坡行书学徐季海真书学顔清臣两家书相似徐稍圆耳观寳林墨迹信然时崇祯癸酉春社友项公定出此帖并元人手札一卷欲售留余处月余悢未能摹冩徒入寳山而已
　　徐季海道经上卷
　　道冲而用之或不盈渊兮似万物之宗挫其鋭解其纷和其光同其尘湛兮似或存吾不知谁子象帝之先道常无为而无不为侯王若能守万物将自化化而欲作吾将镇之以无名之朴无名之朴亦将不欲不欲以静天下将自正
　　外録
　　广川书跋云题经楷法最宻始于乐毅论得其结字妙处至形宻势疎字细画短故当在伯仲间然方而有规圆而藏矩未尝刓角耀锋构成觚棱正如大匠抡材斵木就器绳墨既陈潜刄其间求砻削之迹殆不可见况痕瑕节目可得而求之耶季海于此可以忘情笔墨矣顾法度存者世知什一岂论三四哉
　　戏鸿堂帖云徐浩道经上卷黄花素书在无锡华学士家
　　山谷题徐浩碑云唐自欧虞后能备八法者独徐会稽与顔太师耳然会稽多肉太师多骨而此书尤姿媚可爱时人论其书以为如怒猊抉石渴骥奔泉余以为非是
　　呉通微
　　呉学士千文卷【原文不録】
　　外録
　　严氏书畵记云呉通微千字文一卷楮纸上书专拟圣教序干浓毕备古意溢目唐人书世不多见此真可喜者
　　呉学士书隂符经【小楷书】
　　观天之道执天之行尽矣故天有五贼见之者昌五贼在心施行于天宇宙在乎手万化生乎身天性人也人心机也立天之道以定人也天发杀机日月星辰地发杀机龙蛇起陆人发杀机天地反覆天人合发万变定【阙】性有巧拙可以伏藏九窍之邪在乎三要可以动静火生于木祸发必尅奸生于国时动必溃知之脩练谓之圣人天地万物之盗万物人之盗人万物之盗三盗既宜三才既安故曰食其时百骸理动其机万化安人知其神而神不知不神所以神日月有数大小有定圣功生焉申明出焉其盗机也天下莫不见莫能知君子得之固穷小人得之轻命瞽者善聼聋者善视絶利一源用师十倍三反昼夜用师万倍心生于物死于物机在目天之无恩而大恩生迅雷烈风莫不蠢然至乐性余至静则亷天之至私用之至公禽之制在气生者死之根死者生之根恩生于害害生于恩愚人以天地文理圣我以时物文理哲自然之道静故天地万物生天地之道浸故隂阳胜隂阳相推而变化顺矣至静之道律吕所不能契爰有竒器是生万象八卦甲子神机鬼藏隂阳相胜之术昭昭乎进乎象矣
　　外録
　　书畵舫云呉通微小楷隂符经真迹在史氏传是明古故物有黄庭畵像赞遗意
　　沈传师
　　沈子言出塞诗帖
　　积雪隂山马过难残更深夜铁衣寒将军破了【阙】　阵更把兵书仔细防　右御史大夫沈传师书寄太府兄侍书
　　外録
　　书畵舫云前帖原系鲜于伯机故物亦见云烟过眼録中按海岳书评称传师遗迹有龙游虎踞之势尤精题署真实録也
　　杜　牧
　　杜樊川书张好好诗并序【诗内小字自注】
　　牧太和三年佐故吏部沈公江西幕好好年十三始以善歌舞来乐籍中后一嵗公镇宣城时置好好于宣城籍中后二年沈著作述师以双鬟纳之又二嵗余于洛阳东城重覩好好感旧伤怀故题诗赠之
　　君为豫章姝十三才有余翠茁凤生尾丹脸莲含跗髙阁倚天半晴江连碧虚此地试君唱特使华筵铺主公顾四座始讶来踟蹰呉娃起引赞低徊暎长裾双鬟可髙下才过青罗襦盼盼下垂袖一声离凤呼繁弦迸关纽寒管引圆芦众音不能逐袅袅穿云衢主公再三叹谓言天下殊赠之天马锦副以水犀梳龙沙防秋浪明月游东湖自此每相见三日以为疎玉质随月满艶态逐春舒绛唇渐轻巧云歩转虚徐旌斾忽东下笙歌随舳舻霜凋小谢树沙暖句溪蒲身外任尘土罇前且欢娯飃然集仙客【著作任集贤校理】讽赋期相如聘之碧玉佩载以紫云车洞闲水声逺月髙蟾影孤尔来未几嵗散尽髙阳徒洛阳重相见绰绰为当炉怪我苦何事少年生白须朋游今在否落拓更能无门馆恸哭后水云愁景初斜日挂衰栁凉风生座隅洒尽满襟泪短章聊一书末有洒尽满襟泪短章聊一书字漫不可摹樊川此书深得六朝人风韵余所见顔栁以后若温飞卿与牧之亦名家也其昌
　　栁公权
　　栁诚悬书度人经卷【小楷书硬黄笺髙不及八寸长九尺四寸凡六接乌丝防连鱼书共计二百余行前有宣和政和后有大观宣和诸小玺真德秀印记二檇李图印少谿主人桃花邨襄人家兰石主人等印卷中丽字其上从二丙渊字世民字皆讳笔项司马少卿以授仲子希宪内有希宪子长钤印】
　　太上洞元灵寳无量度人上品妙经【原文不録】
　　翰林学士谏议大夫知制诰赐紫金鱼袋栁公权书于上都昭成观永充供奉读诵
　　昭成观内供奉经法大德三洞道士孙文杲校勘观察支使给事郎殿中侍御史内供奉长孙公受界造有唐开成三年嵗在戊午正月十六日记
　　卧云道士来相辞相辞倐忽何所之紫阁当春凝烟霭东风吹折花枝枝药成酒熟有时节寒食恐失松间期防鸿复见伤弓翼髙飞展转心无疑满泻数杯酒狂吟几首诗留不住去不悲醯鸡蜉蝣安得知大顺元年二月十九日华山道士鱼又题
　　右军曾写换鹅经珠黍仙书骨气清防到栁公心正处千年笔谏尚驰名赵岩
　　硬黄小字临黄庭曩曾见之独小字度人经未之见此开成年栁诚悬得意细楷也有宣和题标可证时一展诵便到黍珠郁罗萧台又何必大清顶之表前集贤侍制冯子振奉皇姊大长公主命题
　　正书之擅名者自魏钟繇而至于宋得四十四人而唐栁诚悬实铮铮乎其间则夫墨妙笔精有不待赞矣其入宋袐府凡六帖而书度人经者二此卷特其一尔是经乃晋宋人伪作至诚悬时相传稍久故信而书之近代紫阳方回则谓五季蜀王建时道士王乔始造且确然弗自疑不几甚可笑欤使回见诚悬书此吾知其颡有泚矣洪武九年六月十五日翰林学士承旨金华宋濓谨记深顿首顿首辱不鄙弃驰示栁诚悬真迹希世之寳也前题后跋皆佳我师尊笃好致此异品掩照一拂过目已若刮金箆何当得把玩累日也大寳不敢乆留窃恐穿壁飞去幸检入合璧事类容别作报草草上记少宰相公蒲汀老师函丈门生陆深百拜
　　外録
　　书畵舫云栁诚悬小楷度人经真迹行笔秀润精劲无双后有华山道士鱼又跋大观宣和小玺赵岩冯子振宋濓题识旧藏项司马少溪家以授仲子希宪其跋尾详载陈仲醇妮古録中
　　栁谏议兰亭诗卷【行书緑绢本原诗不録】
　　邢天宠借览
　　祥符八年乙夘嵗季夏月十日杨希甫
　　嘉祐四年嵗次己亥夏六月癸亥朔初五日丁夘防过时在蔡州淮安门里街北监酒使臣廨署内寄寓虢郡日益习之谨志
　　蒲阳蔡襄题
　　晋人宗尚逺言皆旷淡唐室书法未坠笔力遒逸咸可观焉宣和甲辰季秋六日平舆邑丞雒阳李处益
　　缑岭孙大年三槐王易政和四年七月二十八日同观
　　魏正始中务谈胜及晋渡江尤宗佛理故郭景纯始合道家之言而韵之孙兴公许度辈转相祖尚又加以三世之辞而诗骚之体尽矣今山隂修禊诸贤诗体正尔然皆寄尚萧逺轶迹尘外使人怀想殊深顷见晋人一帖云三日临水诗文既佳兴趣髙览之增诸怀年少作各各有心正谓此诗也是时预集者四十有一人今诗存者二十六人而已此卷唐谏议大夫栁公权书故自不凡当为希世珍藏也政和元年十一月戊寅承议郎行校书省校书郎臣黄伯思拜观
　　时明昌二年七月四日宋适题
　　嵗壬戌夏四月六日淡游老人王曼庆题于潜玉堂
　　永和一叙笔神絶遗刻居然走千古兴公文是掷地声安石诗为碎金谱羣贤尔时气争王那应零落同尘土绢素风神出毫鸷栁家新様畴能睹锋距能登由也堂委蛇耻效邯郸歩呜呼开元已逺骨格变诚悬亦是书中虎不辞倾槖为买将欲傍墨池追定武君不见鲁男子硁硁可畏哉自云善学君之祖　自禊叙出右军笔玉匣兰亭龙孙定武外石刻何啻百千本而孙兴公文及诸贤诗寥寥无传者独栁诚悬少师尝一録之见宣和书谱栁法遒媚劲健与顔司徒嫓美书家谓惊鸿避弋饥鹰下鞲不足喻其鸷急去山隂室虽逺大要能师神而离迹者也余从顾氏骤见之怳然若未识久看愈妙因省一嵗俸获之仍为歌志于后吴郡王世贞谨书
　　此书乍看之亦似有一二俗笔而久之则俗者入眼作妩矣殆似髭圣之视羊鼻翁也锋劲处真纯钩铎矟游丝细笔亦似铁铸中间一二行小楷以无意发之絶得晋人心印耳跋尾杨少师有书名乃不能佳宋适无书名乃致佳亦不可晓也沧浪莆田海岳无垢及长睿校书宋之谙八法者皆有跋淡游老人王曼庆庭筠子也明昌金昌宗年号然则此卷葢入北矣万厯改元初秋书于九江道中舟行如畵世贞
　　栁少师书兴公后序及诸贤诗而不书禊帖政自不敢与逸少抗衡耳然此书每于险中生态枮润纎浓掩映相发岂后世所能髣髴者耶夫以晋人霏霏屑之谈又得公书遂成兼美譬诸燕赵絶代快歌阳阿使人心愉目摄不能自制耳甲戌仲秋之望云间莫是龙观于长安客舎因识年月
　　栁诚悬书禊帖后诗序
　　古人以水喻性有旨哉非以其渟之则清淆之则浊耶故振辔于朝市则充屈之心生闲歩于林野则寥落之意兴仰瞻羲唐邈然逺矣近咏台尚顾探增怀聊于暧昧之中期乎莹拂之道暮春之始禊于南涧之濵髙岭千寻长湖万顷乃借芳草鉴清流览卉物观鱼鸟具类同荣资生咸畅于是和以醇醪齐以逹观快然兀矣焉复觉鹏鷃二物哉耀灵促辔急景西迈乐与时去悲亦乗之往复推移新故相换今日之迹明复陈矣原诗人之致兴谅咏歌之有由　文多不载大畧如此诸诗亦裁而缀之如前四言五言焉
　　栁诚悬书隂符经【原文见呉通微帖】
　　外録
　　广川书跋书隂符经序云栁诚悬书至此极矣然人之好尚亦难齐李西台爱栁尊师志欧阳公爱髙重碑惟君谟独喜此序谓善藏笔锋自是书家所共恐不能尽妙处观其平时论曰尖如锥捺如凿不得出只得郤文宗问之曰凡缚笔头极紧一毛出即不堪用然藏锋在得笔意非极工于笔亦不能也宜公权戒此
　　栁谏议书苏夫人墓志【原文不録】
　　近世注杜诗者数十家无一字一义可取葢欲注杜诗湏去少陵地位不大逺乃可下语不然则勿注可也今诸家徒欲以口耳之学揣摩得之可乎书家以钟王为宗亦湏升钟王之堂乃可置论耳迩来书法中絶求栁诚悬辈尚不可得书其可遽论哉然予为此言非独触人亦不善自为地矣览者当粲然一笑也嘉定元年四月己酉陆游书
　　韩　偓
　　韩致尧手简十一帖
　　昨日帖
　　昨日奉示及不任悚荷偓以风毒脚气发动今日亦不任入谒彼此抱病徒切咏思出得且以相面为意幸甚幸甚谨状八月二日偓状　某所闻甚不恒勿惜示及
　　今日帖
　　偓今日哀廹情地旦夕难胜况又孤侄已下兼与小男等四处分散中夜往往惊呌便逹晓号咽衰迈之年不自堪忍计申令闻此寃恸必赐轸念不更滞留亦望眷私委曲见为仰托仰托小版计日夕相见诸郎君学问当进自此分飞未知何时复遂拜见言及此黯然乆之珍重珍重谨状偓状　辅家笔可以赐及十数管否
　　持惠帖
　　持惠粉药无非济安不任佩荷之至杨氏方写了竟未勘毕既承切要徐送的何故又忽急徴此方也本欲来拜谒见取药方或虑无暇接客以俟别日香粉合复并裹半袜复并元朴杨氏方复子伏奉抚偓热躁甚曲不成字此信偓状　右红花复子共三个廿日王信之行更俟面覆
　　虵药帖
　　虵药神效已显验紫微下小悉儿必逹中毒虵垂不济入口便拔特谢谨疏乞不容易与人必恐所言诠处切托切托不是恶心壮葢名方神药自古皆禁妄传缩水法亦乞不泄见有人相尤竟未见他非试验不敢发大道无事且下访何太疎徐所不会恡十二日偓状　眷忆诸郎君言极
　　闷甚帖
　　闷甚欲畧出人马若闲伏愿一借若可允遂稍早令来免冲甚热茍或有幸他使亦乞在赐斯处谨状廿一日偓状
　　灯下状曲不成字
　　旬日帖
　　旬日前所谘启乞一书与建州为右司李郎中径过希稍延接况承舎人亦与正郎旧知闻必切于施分今晩有的的人去若可践言速乞封示幸甚幸甚偓虽承建州八座眷私自是旅客难于托人伏惟昭察谨状十月十五日偓状
　　杨学士帖
　　杨学士兄弟来此消梨子两日前已寻得花时伏望铨拔谨状十四日偓状
　　今可帖
　　今可若不他出可以畧借人马否先冀到宅兼别行一两处人事脱或有所拘牵即乞不垂形迹以俟后期伏惟昭察谨状六月廿七日早偓状
　　前者帖
　　前者三贤米戏共输弟罗吾弟主办偓偶先掷五只深觉岿然幸有输右省长行三镮辄欲助成一味适舎人传语来使今谨送上所以在前状中不言今特脩此伏惟昭察谨状廿六日偓状　乏楮甚小间甚欲拜侍且是怕恼乱此会不知何时定为之
　　眷私帖
　　眷私借及女使衣服不任悚荷来早令入州人马必希践言泉州书谨封纳书中亦説他皆谘托必望周而述之幸甚谨状九月偓状
　　忧眷帖
　　忧眷借及米贰硕不任济荷钝拙无谋惟挠知与不胜愧赧之至即冀拜谒定冀面述谨状廿二日偓状眷忆明珠
　　余观韩致尧出内庭后诗忠义感激诗语亦清壮超一时体律未尝不叹赏也今观十一帖字字笔到乱离中借衣乞米真复可怜嘱李右司状情至曲折可喜元祐元年十月己亥黄庭坚
　　温陵人韩奕出其祖致尧诗稿数十篇字正类此元祐丁夘九月望呉兴天圣院竹轩林希题同观者九人王公约莫士先姚舜谐李询呉景渊盛师仲鲁百能莫砥
　　尝见韩书乃为诗数十章其优游不及此也丙辰五月十四日西阁观长乐冲元题
　　韩偓借米与鲁公乞米何异哉蒋之竒頴叔题元祐五年三月十四日孙元忠王扬休朱世美观于太学北斋
　　与人简牍事尽则言止至唐末尚然元祐庚午三月
　　丙子绣江李格非题
　　蓟丘李衎拜观
　　右韩偓手书绍兴九年四月七日臣米友仁恭览审定
　　每爱欧阳询紧结无比伦不意韩公手雍容解写真紫山
　　旧闻韩偓有香奁集意其为人才情风调而已今观此心画与其简中所及亦骨鲠之人是可尚也至元辛夘夏六月戊寅因之江西拜别吾友清臣侍御于真阳获观滏阳马昫题
　　唐韩致尧手简十一帖计其嵗月四百余年矣观古人率尔而作八法具备今人虽尽思为书不能到也中有杨学士一帖简斋慕其姓职相同因以市之为拾袭之藏暇日出示命识其后云延祐丙辰冬十月既望后三日张仲寿题于有何不可之阁
　　崇祯辛巳留观此卷于韵石斋五日玉水记
　　无名氏
　　唐人书阮歩兵诗卷【原文不録】
　　外録
　　书畵舫云京师曹氏家藏阮歩兵集一卷唐人所书与世传本多异今犹记其一篇云放【世本作于】心怀寸隂羲和【世本作阳】将欲防挥袂抚长剑仰观浮云行【世本作征】云间有立鹄【世本作鹤】抗首【世本作志】扬哀声一飞冲青天疆【世本作旷】世不再鸣安【世本作岂】与鹑鷃徒【世本作游】翩翩【世本作迁】戏中庭古书转録转譌类如此
　　唐人临十七帖卷【原文不録】
　　此唐人书无疑得子昻补完遂成全物当与蘓子美补怀素自叙同一珍袐视朱繇为道者异矣邓文原
　　临书如九方皋相马遗其骊黄笔意洞逹妙在转折若拘然位置不复有神韵矣唐临十七帖较阁本多异此卷纸品墨色真数百年物宋惟苏才翁米襄阳得此妙解能书者必能深辨袁桷
　　观补者之难能则知临者之不可及观临者之不可及则想像所临者如飞仙神龙之不可测矣桷又题
　　此特唐人所模搨其笔意沈着已如此不可及况真迹耶杨载
　　松雪补书固不逮唐人然风气自可相较恨不及见青李来禽真迹与此临本又当何如耳张雨松雪翁负书名于当世然八法回斡之际真不媿古人观唐人所模帖不完处数行但神采沈着处知公不逮古人多矣观者粲然奚待赘述虽然渡江以来二百余载鲜能与公竝驾者后此以往又未审孰能继之临风慨叹陆行直
　　右唐模王右军司州等三帖用笔沈着转折圆熟自欧阳法中来至其妙处从容中道诚书家所不可无也呉兴赵翰林补其不足前人已评之故不论平原陆友仁好论书座中见此帖谓杨汉公所临良是柯九思
　　呉兴赵文敏公以书法称雄一世观其手补唐人所临右军司州瞻近汉时三阙帖殆如叔敖优孟虽神采无渺茫之殊见者当未易辨也项炯右十七帖真唐人所临本沈着清劲葢未易得间缺数行而呉兴赵松雪补之好事所收阙其三帖自诸从竝数有问至不信具告于是博采之而三帖复得于戴氏厚甫之家宛然为完卷此岂偶然也哉神物离合固自有时不翅干将之与莫邪也邵君文伯好古博雅一旦得其全于购求分散之余足以知其嗜好之笃幸寳藏之蒋堂
　　唐临十七帖并邓文原以下九跋在长洲李氏某尝敬阅时乙未嵗嘉平八日也张丑
　　外録
　　山谷云十七帖者必多临本永禅师及虞世南褚庭诲临写皆不甚逺故世有数本皆不同此帖全是庭诲笔意如扬雄蜀都以下似拙工写真但神痴耳
　　广川书跋载董逌书十七帖云逸少自谓吾书比钟繇当抗衡比张芝草犹当鴈行后世论者或异其説至唐然后无异词信谓其书定出钟张右而来者不复有议庾肩吾以芝为工夫第一谓繇天然第一而逸少工夫不及张天然过之天然不及钟工夫过之然尝考之芝临池学书池水尽墨繇卧画穿被于工夫至尽不可谓后于逸少也今观其书卓荦天成者葢逸少所能其谓积学而至者恐不得笔力妙处观十七帖者当以是求之米襄阳志林云唐模右军四帖一幅有里鲊字薛道袓所收命为裹鲊帖两幅是冷金硬黄一幅是楮薄纸右军暮年更妙帖也薛以刻石因赞其后曰右军为书暮年更妙裹鲊既出众帖咸少葢其暮年纵心所造开元珍藏洪文秘奥崇嗣与钦鉴赏同好龙凤腾仪日星垂耀陈雷不嗣隠如雾豹清閟于归是则是效所谓唐模四帖裹鲊之外则安善道意服食三帖
　　释怀仁
　　怀仁习王圣教序
　　皇帝陛下上资福垂拱而治八荒德被黔黎敛袵而朝万国恩加朽骨石室归贝叶之文泽及昆虫金匮流梵説之偈遂使阿防逹水通神甸之八川耆阇崛山接嵩华之翠岭窃以法性凝寂靡归心而不通智地奥感恳诚而遂显岂谓重昏之夜烛慧炬之光火宅之朝降法雨之泽于是百川异流同会于海万区分义总成乎实岂与汤武较其优劣尧舜比其圣德者哉
　　古人摹书用硬黄自运怀仁书圣教序特为姿媚唐时称为小王书若非怀仁自运即不当命之小王也吾家有宋舎利塔碑云习王右军书集今为习正合余因此自悟有会其昌
　　释怀素
　　藏真书清浄经【草书纸本原文不録】
　　【款书】贞元元年八月廿有三日西太平寺沙门怀素藏真书时年六十一嵗
　　苏耆家藏
　　怀素居零陵以蕉叶代书目庵曰緑天自叙云醉来得意两三行醒后却书书不得又云人人来问此中妙怀素自云初不知皆透彻向上一歩语所谓一拳打透虚空不为律缚者也襌与书念头逸发故宜其然哉大梁刘世昌谨题
　　右唐僧怀素草书清浄经笔法髙古其为真迹无疑先君子于石田先生处尝见之每与余言其妙云后有刘世昌跋尾者是也石田殁归邹氏屡欲物色一观不可得邹氏殁又不知流落何处己未秋客来有示者精神焕发真有骤雨旋风之势惜先君不得再见为恨卷后有苏耆家藏四字耆字国老其父子兄弟赏鉴精确所藏法书名畵甚多素师自叙亦尝在其家又有绍兴小玺曾入思陵秘府韩平原当国时内府珍秘多入其家昼锦堂印是也在元为乔仲山所藏故有乔氏篑成印仆生平最好素书所阅甚多未有如此之妙者也展卷累日不忍释手因题其后而归之嘉靖三十八年长洲文彭记
　　怀素千文卷【草书绢本原文不録】
　　右唐释怀素绢本草书千文真迹旧藏嘉兴姚公绶家公绶所藏法书甚多尝自谓此卷为第一云一字值一金故当时目为千金帖公绶没石田先生屡遣人物色之不可复得后流传数家皆不赏识嘉靖丁亥人日忽有持示者余展卷惊叹恍然若失者累日因倾资购得之按米元章书史及寳章待访録俱载有怀素绢本千文云沈遘所刻板本是也今板本不传未知即是元章所见者不而宣和书谱载有怀素千文四此卷后有政和宣和三玺而贉卷茧纸中有内府图书之印葢即当时四卷中之一也又谱序称素晚年所书评者谓与张芝逐鹿且云比其少作有加无已今观此卷笔法谨宻字字用意脱去狂怪怒张之习而专趋于平淡古雅其后题云贞元十五年六月十七日于零陵书时六十有三正其晚年之作也此卷共用黄素八方每交接处以汉军司马印钳记而书名及题年月处亦以是印印之且素理精宻墨迹如新真希世之寳也是嵗冬十一月二十五日文嘉休承识
　　怀素梦游天姥吟卷
　　梦游天姥吟留别
　　海客谈瀛洲烟波微茫信难求越人语天姥云霓明灭或可覩天姥连天向天横势拔五岳掩赤城天台四万八千丈对此欲倒东南倾我欲因之梦呉越一夜飞度镜湖月湖月照我影送我至剡溪谢公宿处今尚在渌水荡漾清猿啼脚着谢公屐身登青云梯半壁见海日空中闻天鸡千岩万转路不定迷花倚石忽已暝熊咆龙吟殷岩泉栗深林兮惊层巅云青青兮欲雨水澹澹兮生烟列缺霹雳丘峦崩摧洞天石扇訇然中开青防浩荡不见底日月照耀金银台霓为衣兮风为马云之君兮纷纷而来下虎鼓瑟兮鸾回车仙之人兮列如麻忽魂悸以魄动怳惊起而长嗟唯觉时之枕席失向来之烟霞世间行乐亦如此古来万事东流水别君去何时还且放白鹿青崖间湏行即骑访名山安得摧眉折腰事权贵使我不得开心顔
　　外録
　　书畵舫云怀素梦游天姥吟卷真迹藏新都人家周敏仲一见称赏其家遂尔寳袐不以示人自非韩太史家论书帖之可拟议耳
　　又云世人论狂草往往竝称旭素旭竒幻百出不逾规矩素则谨守法度仅具一支一节耳即如长史秋深等帖素师毕世追仿胡能得其髣髴乎又云素师梦游天姥吟竪幅作横卷装葢仿伯髙春草帖为之其跋尾竝横书于后云
　　怀素酒狂帖【旧在光福人家后归李贞伯氏】
　　酒狂昨日过杨少府家见逸少阮歩兵帖甚发书兴也颠素何可以到此但恨无好纸墨一临之耳比见献之月仪帖内数字遂与右军竝驰非后人所能到一防一画便发新竒一法此乃得钟繇弟子宋翼三过波藏锋法酒狂见此遂大吐出胸中霓耳千文早晚纳去俟杨生缚笔至可为也兹不具【阙】狂【阙】藏真太师丈足下十年挥素学临池始识王公学卫非草圣未湏因酒发笔端应解化龙飞凝式鉴定
　　王逸少临钟繇书后跋尾是唐僧怀素书杨凝式鉴定寳宁赐玩记王诜寳宁赐第书
　　庭坚观
　　倪瓒八月十一日观于耕渔轩时积雨初霁残暑犹炽王季耕自其山居折桂花一枝以石罂注水插花着几格间户庭閴寂香气郁然展玩此卷乆之如在世外也癸丑
　　素师论书帖【原文不録】
　　外録
　　书畵舫云素师论书帖真迹藏韩存良太史家极瘦而不露骨当属合作惜后妄人乱用伪山谷印于左
　　怀素题北亭草笔【原文不録】
　　外録
　　广川书跋云怀素于书自言得笔法三昧观唐人评书谓不减张旭素虽驰骋绳墨外而回旋进退莫不中节旭则更无蹊辙可拟超忽变化未尝觉山谷之险原隰之彛以此异尔今其书自谓真出钟草出张真字不见于世惟草独传当手笔调和时忘神定气徐起而视所乡无前故能迥出唐诸子右奄薄晋宋陈隋而兼有之其体制该备顾后世不能加也北亭所书适当其逐鸿蒙而问太虚时矣至其会处乃假浪岷山放乎江之津也
　　僧藏真书七纸【原文不録】
　　僧藏真书七纸开封王君巩所藏君侍亲平凉始得其一二而两纸在张邓公家其后冯公当世又获其三虽所从得异者不可考然笔势奕奕七纸意相属也君邓公外孙而与当世相善乃得而合之余尝爱梁武帝评书善取物象而此公尤能自誉观者不以为过信乎其书之工也然其为人傥荡本不求工故能工如此如没人之操舟无意于济否是以覆却万变而举止自若其近于有道者耶【东坡题跋】
　　外録
　　董逌书怀素七帖云书法相传至张颠后则鲁公得尽于楷怀素得尽于草故鲁郡公谓以狂继颠正以师承源流而论之也然旭于草字则度絶绳墨怀索则谨于法度要之二人皆造其极斯可以语善学矣昔鲁男子以其不可学栁下惠之可素于张旭吾知出此
　　墨池璅语云怀索与邬彤为友尝从彤受笔法彤曰张长史私教彤云孤蓬自振惊沙坐飞余自是得竒怪草圣尽于此矣顔真卿曰师亦有自得乎素云吾观夏云多竒峰尝师之其痛快处如飞鸟入林惊蛇入草纵遇拆壁之路一一自然真卿曰何如屋漏雨痕素起握真卿手曰得之矣
　　唐怀素自叙帖【草书纸本髙九寸长二丈余共十五纸合缝有建业文房之印四代相印许国后裔诸印隔水绫上有羣玉中袐秋壑图书项氏诸印】
　　藏真自序【李东阳篆引首】
　　怀素家长沙防而事佛经禅之暇颇好笔翰然恨未能逺覩前人之竒迹所见甚浅遂担笈杖锡西游上国谒见当代名公错综其事遗编絶简往往遇之豁然心胸畧无疑滞鱼笺绢素多所尘防士大夫不以为怪焉顔刑部书家者流精极笔法水镜之辨许在末行又以尚书司勲郎卢象小宗伯张正言曾为歌诗故叙之曰开士怀素僧中之英气概通疎性灵豁畅精心草圣积有嵗时江岭之间其名大着故吏部侍郎韦公陟覩其笔力勗以有成今礼部侍郎张公谓赏其不羁引以游处兼好事者同作歌以赞之动盈卷轴夫草稿之作起于汉代杜度崔瑗始以妙闻迄乎伯英尤擅其羙羲献兹降虞陆相承口诀手授以至于呉郡张旭长史虽姿性颠逸超絶古今而模楷精详特为真正真卿早嵗常接游居屡激昻教以笔法资质劣弱又婴物务不能习迄以无成追思一言何可复得忽见师作纵横不羣迅疾骇人若还旧观向使师得亲承善诱涵挹规模则入室之賔舎子奚适嗟叹不足辄书此以冠诸篇首其后继作不絶溢乎箱箧其述形似则有张礼部云奔蛇走虺势入座骤雨旋风声满堂卢员外云初疑轻烟淡古松又似山开万仭峰王永州邕曰寒猿饮水撼枯藤壮士拔山伸劲鐡朱处士遥云笔下惟看激电流字成只畏盘龙走叙机格则有李御史舟云昔张旭之作也时人谓之张颠今怀素之为也余实谓之狂僧以狂继颠谁曰不可张公又云稽山贺老总知名吴郡张颠曾不面许御史瑝云志在新竒无定则古瘦漓纚半无墨醉来信手两三行醒后却书书不得戴御史叔伦云心手相师势转竒诡形怪状翻合宜人人欲问此中妙怀素自言初不知语疾速则有窦御史冀云粉壁长廊数十间兴来小豁胸中气忽然絶呌三五声满壁纵横千万字戴公又云驰毫骤墨列奔驷满座失声防不及目愚劣则有从父司勲员外郎呉兴钱起诗云逺锡无前侣孤云寄太虚狂来轻世界醉里得真如皆辞旨激切理识奥固非虚薄之所敢当徒增愧畏耳时大厯丁巳冬十月廿又八日
　　大中祥符三年九月五日前进士苏耆题
　　四年嘉平月十有八日直集贤院李建中防毕题升元四年二月　日文房副使银青光禄大夫兼御史中丞臣邵周重装
　　崇英殿副使知崇英院事兼文房官检校工部尚书臣王绍顔【以上四跋本卷纸尾】
　　题怀素自序卷后
　　狂僧草圣继张颠卷后兼题大厯年堪与儒门为至寳武功家世乆相传太子太师致仕杜衍记时至和甲午中夏在南都
　　草书有妙理惟怀素为得之元丰八年十一月廿五日蒋之竒书
　　世传怀素书未有若此完者绍圣三年三月予谪居髙安前新昌宰邵君出以相示予虽知其竒然不能尽识其妙予兄和仲特善行草时亦谪惠州恨不令一见也眉山苏辙同叔记
　　崇宁二年十二月十五日观邵防
　　辨老方艰难时流离转徙江湖间犹能致意于此可见志尚又获观伯考少师品题并以嘉叹绍兴二年仲春廿三日阳羡蒋灿
　　藏真自叙世传有三一在蜀中石扬休家黄鲁直以鱼牋临数本者是也一在冯当世家后归尚方一在苏子美家此本是也元祐庚午苏液擕至东都与米元章观于天清寺旧有元章及薛道祖刘巨济诸公题识皆不复见苏黄门题字乃在八年之后遂昌邵宰疑是兴宗诸孙则苏氏皆丹阳里巷也今归吕辨老辨老父子皆喜学书故于兵火之间能终有之绍兴二年三月癸巳空青老人曾纡公卷题
　　藏真草圣所阅多矣未有如自叙之精妙笔法走龙蛇悉具于此壬子闰夏五日保之行父景晋同观
　　令畤夏日与刘延仲吕辨老过都统太尉王公观法书名畵如行山隂道上映照人目殆不可言遂知兵火之余珍竒多出莫此若也因见辨老素师自叙一洗累年胸中尘土是真幸会绍兴二年五月十二日赵令畤德麟题
　　辨老藏怀素自叙后有先人题字葢绍圣三年谪居髙安时为邵叶稽仲书也不知流传几家以至辨老绍兴癸丑三月九日迟观于婺女马军桥潘氏之第
　　绍兴癸丑三月廿七日洛阳富直柔观
　　素师自叙初为南唐李氏物歴苏邵吕三氏流传转徙又不知几家今为宫傅谦斋先生徐公所藏寛闻昔黄山谷作字苏长公从旁赞之钱穆父云惜不见怀素自叙长公不以为然后山谷复见之始深叹服而书遂进今卷后云藏于蜀中石扬休家以鱼牋临数本者是也頴濵题字时尚恨其兄不及一见顾寛何人乃得预此荣观赏玩之际岂胜欣幸及观序内有担笈杖锡西游上国等语知书虽学之一节欲造微处其精勤若此则学之大于此者可以小得而自足乎然则予之欣幸又不在此惊虵走虺骤雨旋风间而已也治六年七月既望长洲呉寛题
　　怀素自叙帖本苏舜钦家物前六行乃舜钦所补见于书谱而此卷正合其为真迹无疑然具眼者观之固不待此也旧闻袐阁有石本今不及见见此卷于少师谦斋徐公者再往复披玩不能释手敬识而归之治十一年九月三日长沙李东阳
　　素师苦笋帖【草书原文不録】
　　外録
　　书畵舫云素师苦笋帖在项氏草书有规矩品在酒狂帖上
　　唐释怀素食鱼帖
　　老僧在长沙食鱼及来长安城中多食肉又为常流所笑深为不便故乆病不能多书实愧予报诸君兴善之会当得扶羸也即日怀素藏真白
　　素公草书超妙自得笔老而意新在当时已为独歩虽散流人间甚盛然自唐迄今二百余年士大夫家所藏罕有完者而此帖首尾皆具尤可珍也宣和甲辰七月中澣竹西呉喆书
　　东坡先生评藏真书云此公能自誉观者不以为过信乎其书之工也然其为人傥荡本不求工所以能工如此如没人操舟无意于济否是以覆却万变而举止自若近于有道者耶今观此帖有食鱼食肉之语葢傥荡者也至于行笔遒劲如屋漏如屈鐡非工其能如是乎竹西又题
　　藏真既食鱼肉公然举以向人计其胸中当无一毫讳吝所以书法超妙至于如此士大夫日拙于伪遮防百出乃欲以其余力办天下事何可得耶靖康二年四月丙子李璜题【后张宴沈右二跋已刻六砚斋三笔不録】
　　素公客舍等帖【宋徽宗御书金字题签】
　　吾自旦及今食噉苦不下非常闷闷复在客舍所求者并乏加以年老期汝等复得年月耳一日
　　圆而能转字字合节同桑林之儛也【此段项子京刻研石间字甚竒】常以忧闷为其劳也冬熟将船取米物必寄千斛乃时也药物十月内示采取之还人不复耳三月一日报怀素小草客舍等帖唐代絶伦世亦罕见子孙宜寳之干德二年五月四日开封曹用家藏
　　怀素唐朝草圣超羣所谓笔力精妙飘逸自然非学之能至也熙宁九年二月一日河东薛绍彭
　　外録
　　珊瑚网云帖首及接缝处俱有宣和政和绍兴天水双龙二小玺尾有内府图书之印又有秋壑图书
　　释髙闲
　　髙闲上人千文【草书纸本髙一尺长几五丈凡三十接原文不録髙闲所书仅存莽抽条以下八纸其上文鲜于枢补之上人笔墨驰纵类于颠旭虽半卷千文其实足窥全豹鲜于太常补笔亦几欲乱真】
　　【款书】呉兴髙闲书
　　余读韩文公送髙闲上人序大抵言张旭平日之所感蓄者一发于书故旭之书变动犹鬼神今闲此书驰纵不定动不可留静不可推有类于旭岂闻公之言而后书耶公未尝以书名按林蕴拨镫序曰昔尝学书于卢安期安期授以拨镫法推拖撚拽四字其自称得传于公则公葢亦深知乎书者宜乎于闲有以发之也公以道德文章深一世岂书不足以名公而世亦不敢以书名归之于公也乎洪武丁夘冬十有二月望日天台林佑跋归之鸣谦方侯【行书纸本】
　　释髙闲千字文【原文不録】
　　闲之书不多存于世其学出张颠在唐得名甚显董逌谓旭之纵横振发超忽灭没若雨雪霜雹雷轰电激非有意喜怒哀乐而于书发之者观闲此书可知其善学旭矣乃米老欲县之酒肆何耶世贤子识
　　释义道
　　义道书法华经【小楷书硬黄笺本髙八寸阔　尺六寸凡二十七幅每行四十字】妙法莲华经序品第一【原文不録】
　　东晋后秦鸠摩罗法师译大唐贞元十一年嵗次丙子五月辛夘朔十五日己巳州金华观音寺僧【阙】升清恐代改时移故有斯记生前共写女人陈燕子
　　丁
　　法华一经是经之王若人受持诵读正忆念解其义趣其功其德不可思议若但书写是人命终当生忉利天上如来是真语者实语者岂虚言哉唐僧义道与女人陈燕子丁共以小楷细书是经为荐亡毋解脱清升观其防画波撆一一珠回玉转文彩墨光照曜眼目若出一手者也千载之下使人见之无不顶戴喜跃其孝诚之心葢可见矣蓟门李周轻氏多亲近善知识或受是经周轻藏弆有年夜光之璧明月之珠虽希世之寳以是经出世以大寳比之则失其贵矣周轻徴予题其后是经何义存翁法师敷文布于前余尚何言哉是轴甚为难有周轻宜加防焉洪武二十八年仓龙乙亥春三月廿有三日独庵比丘道衍
　　唐僧义道偕其妹陈燕子丁共写小字法华经一部字小于顔之麻姑坛褚之隂符经而结构精雅视顔稍逸视褚稍庄虽不敢谓度骅前然可与二公同日而道也其卷尾题云恐代改时移故有斯记此僧殊自负今千年矣纸墨完好七卷自始至终无毫髪遗恨虽收藏好事者之力亦此僧愿力所持也向藏我乡顾光禄家眉公一见惊异载之秘笈中但题女人姓名为燕子丁而原文乃陈燕子丁自当以原文为正前一跋称独庵比丘道衍为姚少师广孝应是初选从燕邸北来时犹然本色衲僧结字亦庄雅流传蓟门而光禄购得之今归我友张子怀祖甚为得所怀祖书本于黄庭乐毅与书此经者同师右军也予不善书而好论书私谓晋人得书道唐人得书法宋人得书力明人得书度此经以法胜怀祖谓予言固发所未发第疑晋唐宋若递降而度优于力恐南宫忠恵未肯为祝文陆董诸公屈予笑语怀祖子当为自力【阙】我论若为子也子且轶法而道何论时代哉
　　顺治甲午仲春十一日为怀袓先生题同郡宋徴舆
　　如是法寳甚深微妙如是墨寳甚难希有歴兵火刦了无断灭天龙人鬼所共防持怀袓居士有大因縁获兹殊特顶礼赞叹如佛塔庙从一防一画乃至千亿现光明藏无有穷尽勿随世文字观而生随喜
　　辛丑淳园龚鼎孳同善女人智珠合十拜题于长安精舎之香岩居
　　呉彩鸾
　　唐女仙呉彩鸾楷书四声韵帖【徽宗御书籖题韵帖共六十叶每叶面背俱书帖内小字自注各有项氏印不録】
　　唐韵序
　　朝议郎行陈州司法参军事臣孙愐上
　　葢文字聿兴音韵乃作苍雅为首诗颂次之则有字统字林韵畧述作颇众得失平分唯陆法言切韵盛行于代然随珠尚纇和璧仍瑕遗漏字多训释义少若无刋正何以讨论我国家偃武修文大崇儒术置集贤院召才学之流自开辟以来未有如今日之盛上行下效比屋可封辄罄謏闻敢补遗阙兼集诸书为注训释州县名目多据今时又字体偏傍防画意义从才从木着彳着亻并悉具言庶无纰谬其异闻竒怪传説殊姓氏源由土地防产山河草木鸟兽虫鱼畧载其间皆引慿据今加三千五百字通旧防一万五千文其注训解不在此数勒成一家并具三教名曰唐韵葢取周礼之义也皆按三苍尔雅字统説文玉篇石经声类韵谱九经诸子史经汉三国志晋宋后魏周隋陈梁两齐等史本草姓苑风俗通古今注贾执姓氏英贤传王僧百家谱文选诸集孝子传与地志及武德已来创置迄于开元廿年并列注中等夫舆诵战汗交集恧媿上陈死罪死罪
　　唐韵卷第一　　平声五十【平声上廿六韵】
　　计一十二叶
　　唐韵平声上第一
　　唐韵卷第二　　平声下【廿八韵】
　　计一十一叶
　　唐韵卷第三　　上声五十二韵
　　计一十一叶
　　唐韵卷第四【去声　　五十七韵】
　　计一十一叶
　　唐韵卷第四【去声】
　　唐韵卷第五　　入声三十二韵
　　计一十五叶
　　唐韵一部
　　元和九年正月三日写　呉王本
　　右女僊呉防鸾书唐韵真迹防鸾之事备载书史小字能寛绰此仙之妙于书也况得五声俱全尤为可寳奎章阁学士院鉴书博士柯九思审定呉仙写韵轩记
　　龙兴紫极宫写韵轩髙据城表面西山之胜俯瞰长江间于民居官舎之中特为迥絶眺望如此者亦或有之至于秋髙气清望见上游诸郡之山若临江之玉笥抚之华葢寸碧天际森列户牖此则它处之所莫及也西山神仙窟宅得道者往来城府致其悯世拯俗之意而游览燕息于此葢必有之郡人相传唐文箫呉防鸾二仙岂其人与世传呉仙尝写韵于此轩以之得名予昔在图书之府及好事之家往往有其所写唐韵凡见三四本皆硬黄书之纸素芳洁界画精整结字遒丽神气清明岂凡俗之所可能者哉要皆人间之竒玩也登斯轩而思其风采亦足以寄遐思也乎而世人尘俗之想沈溺于胸中意谓髙仙幽栖者不异于己而书其遇合之事殊不经也葢唐之才人于经艺道学有见者少徒知好为文辞闲暇无所用心辄想像幽怪遇合才情怳惚之事作为诗章答问之意附会以为説盍簪之次各出行卷以相娯玩非必真有其事谓之传竒元稹白居易犹或为之而况它乎遂相传信虽为其道者若文呉之事亦乆而莫之察良可悲夫葢所谓仙者形质化泯神明昭融岂复有分毫世俗之念而有可以受谪者乎昔陶隠居着真诰载李夫人少女降杨生之事犹言契遇合真道不邪示有偶对之名初无蔽秽之迹从容接对礼意森严此一徴也借曰以凡念之起见谪于天自当恐惧修省一息不敢缓而可以因循袵席之燕昵以至于十年之乆乎诬呉君也亦已甚矣而使庸人稚子无所知识更得以借口吾党之士其可吮墨弄翰扬其澜而助之波乎故书此以遗其宫之主者谷余君天熈无重贻愧于斯轩之髙明云至元四年嵗在戊寅七月十五日前奎章阁侍书学士翰林侍讲学士通奉大夫知制诰同脩国史虞集记
　　宋徽庙袐府收藏唐女仙呉彩鸾小楷书唐韵一部名人题识明山人墨林项元汴真赏其值六百二十金
　　季应召观
　　外録
　　书畵舫云项氏寳藏呉彩鸾正书唐韵全部原系鲜于伯几故物后为陆太宰全卿所购名迹也虽字细仅若蝇头而位置寛绰有余全不类世人行笔当于仙品中求之乃得
　　又云女仙呉彩鸾日书唐韵一部其字不减十万又作蝇头小楷位置寛绰有余真竒絶也后惟松雪翁笔法纯熟伸纸疾书一日仅能楷行三万字虽亭匀而柔媚有愧彩鸾多矣
　　彩鸾书切韵【小楷书张特义藏】
　　右仙人呉彩鸾书孙愐唐韵凡三十七叶此唐人所谓叶子者也按彩鸾隠居在钟陵西山下所书唐韵民间多有余所见凡六本此一本二十九叶彩鸾书其八叶后人所补气韵肥浊不相入也山【阙字】
　　外録
　　道园学古録诗云豫章城头写韵轩绣帘地月娟娟寻常鹤唳霜如水书到人间第几篇
　　云烟过眼録云呉彩鸾切韵一卷其书一先为廿三先廿四仙不可晓字画尤古此物旧藏鲜于伯几今又属他人矣
　　研北杂志云宇文廷臣文孙家有呉彩鸾玉篇钞今世所见者唐韵耳其书一先为廿三先廿四僊不可晓又导江迎祥寺有彩鸾书佛本行经六十卷或者以为特唐经生书也
　　倪云林集云谁见文箫逐彩鸾碧山萝月五更寒犹遗写韵轩中迹留得风流后世防
　　后唐
　　钱　镠
　　呉越王钱真美逺劳帖【行书纸本】
　　逺劳致贺备已知悉遣此回谕不具【押】付报正月日后周
　　杨凝式
　　杨少师夏热帖【麻纸本字糢糊不可録】
　　右杨凝式墨迹一纸字画竒古笔势飞动天地间尤物也公字与顔公一等俱称絶异然公素不喜作尺牍后人罕能见之益可寳也紫阁王钦若定题时大中祥符三防天贶节【书】
　　右杨景度行书山谷有云俗书祗识兰亭面欲换凡骨无金丹谁知洛阳杨风子下笔便到乌丝防为前辈推重如此王钦若在祥符天贶节尚有暇及此耶此帖絶无发风动气处尤可寳也大徳五年七月十九日直寄道人鲜于枢获观信笔书杨景度书出于人知见之表自非深于书者不能识也此帖沈着而又潇洒真竒迹可寳延祐丙辰嵗十月十三日呉兴赵孟頫题
　　杨凝式字景度华隂人登唐进士第为袐书郎歴梁后唐晋汉至周迁太子太保时人以杨风子呼之喜作字尤善颠草居洛下十九年凡琳宫佛祠墙壁间题记殆徧然挥洒之际纵放不羁或有狂者之目宋欧阳修尝跋其书以谓凝式笔迹犹为雄强与顔真卿行书相上下此凝式夏热帖若与平原刘中使帖合契要皆造极精妙之书汴也晚年何幸觌此不能不着其本末以喻来世云时癸未孟夏望前二日墨林项元汴敬识
　　杨景度神仙起居法帖【草书】
　　行住坐卧处手摩脇与肚心腹通快时两手肠下踞踞之彻膀腹背拳摩肾部才觉力倦来即使家人助行之不厌频昼夜无穷数嵗乆积功成渐入神仙路干祐元年冬残腊暮华阳焦上人尊师处传杨凝式【押】
　　右杨凝式书神仙起居法八行臣米友仁鉴定真迹恭跋
　　译文【髙宗御书五行】
　　杨少师书山谷比之散僧入圣其微妙可知矣殆与李太白识郭子仪同道至元戊子立春日左山商挺题
　　米元章云杨凝式字景度书天真纵逸类顔鲁公争坐位帖余家收楮纸上书纷披老笔王荆公少尝学之人不知也野斋新得神仙起居法一帖喜以见示野斋有美疢在两膝能依此法用工乆当获竒验也至元戊子暮春既望信安留梦炎题右杨少师神仙起居法八行南宫书史东观余论宣和书谱皆不载余验有绍兴小玺及内殿袐书诸印葢思陵故物后有米友仁审定跋尾及御书译文五行按绍兴内府书畵并令曹勋龙大渊等鉴定其上等真迹降付米友仁跋而曹龙诸人目力苦短往往剪去前人题识此帖缝印十余皆不全是曾经剪拆者其源委授受莫可得而考也标绫上有曲脚封并悦生胡芦印是尝入贾氏葢似道柄国御府珍袐多归私家最后有商左山参政留中山丞相跋留称野斋者元翰林学士承旨李谦受益号野斋居士博雅好古虞文靖诗所谓五朝文物至于今者又有广东宣慰使郭昻彦南亦号野斋而其出差后李在世祖时为应奉文字正与商留同时商又同郡人此帖必李氏物也嘉靖庚子春长洲文徴明识
　　外録
　　书畵舫云五代杨凝式草书神仙起居法原系小米鉴定后有思陵释本五行西秦张澂等印记商挺留梦炎跋语乃郡人王氏所藏也嘉靖中文徴仲称其纵逸不凡为之跋刻行世矣
　　杨少师韭花帖【正书纸本髙八寸有绍兴并内府印记赵松雪藏印】
　　昼寝乍兴輖饥正甚忽蒙简翰猥赐盘飱当一叶报秋之初乃韭花逞味之始助其肥羜实谓珍羞充腹之余铭肌载切谨脩状陈谢伏唯鉴察谨状七月十一日
　　大德壬寅忠宣后人张宴尝收
　　宣和书谱载杨凝式正书韭花帖商旅般渡绍兴以厚价购得之故传之于江南可与参政浙西回携来相惠大德八年嵗在甲辰三月初十日集贤学士嘉议大夫兼枢宻院判张宴敬书
　　此帖元奎章阁旧蓄也颁赐与封巨鹿王时公元社屋时王弟携避通许卢氏里国初希朱髙祖文稿中有此题跋决唐物无疑也今其孙瑭与其壻崔应奎秀才始售之闻被赐时有苏武牧羊图一玉壶印一今止存此帖云正德壬申夏通许人贾希朱记
　　自顔栁氏殁笔法衰絶加以唐宋防乱人物凋落文采风流扫地尽矣独杨凝式笔势雄杰有二王顔栁之余可谓书之豪杰不为时代所汨没者其昌
　　杨少师韭花帖米元章一见得正书之变余与董思翁见于秀州项鉴台斋中今年丁丑八十子毗携过山中老眼摩挲顿觉一番明净陈继儒记
　　外録
　　书畵舫云闻凝式正书韭花帖在朱象家宣和袐殿物见之书谱亦名迹也
　　黄豫章集云士大夫学荆公书但为横风疾雨之势至于不着绳尺而有魏晋间风气不复髣髴学子瞻书但卧笔取妍至于老大精神可与顔杨方驾则未之见也余书姿媚而乏老气自不足学学者辄萎弱不能立笔虽然笔墨各繋其人工拙要须其韵胜耳病在此处笔墨虽工终不近也又学书端正则窘于法度侧笔取妍往往工左而病右正书如右军霜寒表大令乞解台职状张长史郎官防壁记皆不为法度病其风神至于行书则王氏父子随肥瘠皆有佳处不复可置议论近世惟顔鲁公杨少师特为絶伦甚妙于用笔不好处亦妩媚大抵更无一防一画俗气比来士大夫惟荆公有古人气质而不端正然笔间甚遒温公正书不甚善而法极端劲似其为人
　　山谷题杨凝式诗帖云余尝评近世三家书杨少师如散僧入圣李西台如法师参禅王着如小僧缚律恐来者不能易余此论也少师此诗草余二十五年前尝得之日临数纸未尝不叹其妙东坡志林云唐末五代文章卑陋字画随之而杨公凝式笔迹独雄强往往与顔栁相上下甚可怪也今世多称李建中宋宣献此二人书仆所不晓宋寒而李俗殆是浪得名惟近日蔡君谟天姿既髙学识亦至当为本朝第一
　　邵氏闻见録云杨凝式少师唐昭宗朝为直史馆宰相渉之子也朱全忠逼唐禅位渉为奉传国寳使凝式曰大人为唐宰相使国家至此不可为无过况手持天子玺绶与人虽保富贵奈千载何盍辞之渉大骇曰汝欲灭吾族神色不寜者数日全忠既簒弑凝式歴梁唐晋三朝佯狂不任事累官至太子少师其书法自顔栁以入二王之妙居洛阳延福坊每出导从舆马在前多行于后一日欲游天宫寺从者曰曷往广受寺亦从之今两寺与多寳塔院有遗像尚存近嵗刘夀臣为留台于故按牍中得少师自书假牒十数纸皆楷法精絶世论少师书以行草为长误矣
　　海岳名言云半山庄防上多荆公书今不知存否荆公学杨凝式书人尠知之余语其故公大赏其见鉴
　　南唐
　　李　煜
　　李后主与徐铉书【原文不録】
　　外録
　　研北杂志云王性之铚家有李主与徐铉书凡数纸所谓小字如聚鍼铁者










　　书畵彚考卷八
<子部,艺术类,书画之属,式古堂书画汇考>
　　钦定四库全书
　　书画彚考卷九
　　刑部左侍郎卞永誉撰
　　书九
　　宋
　　太宗
　　宋太宗勅蔡行帖【行书金花笺本】
　　勅蔡行省所劄子辞免领殿中省事具悉事不久任难以仰成职不有总难以集序朕肇建纲领之官使率厥司况六尚之职地近清切事繁而员众以卿践更既久理宜因任俾领质省实出柬求乃愿还称谓殊见防谦成命自朕于义毋违尔其益励前修以称眷倚所请宜不允仍断来章故兹诏示想宜知悉　十四日　勅勅蔡行
　　元祐三年五月廿六日给事郑穆拜观
　　天生圣人与物自殊拜观是勅盖可见矣行公在当朝功绩大着宜膺是宠亦为不簿其徳望之盛子瞻已详述庭坚不暇及聊志歳月云旹元祐乙亥五月八日山谷黄庭坚
　　此卷乃太宗皇帝御笔勅一道盖不允蔡行辞中书省事者觌兹字画飞动若虎踞龙腾风云庆会正以见圣天子生知不测逺异常流当时在廷之臣得之为至宝中书公非问学忠勤有素曷承宠锡若是哉诚金玉锦绣奚足比其直乎蔡氏子孙当知其所重永永其藏用是书之以志景仰云淳祐丙午三月望日郑清之顿书于养鱼庄
　　钦惟我太祖圣化普浃夷夏清宁朝野士夫得以书画为乐定千百载之良遇也伯温先生一日出此卷乃曰宋太宗皇帝手勅袆展玩之见其落笔惊人出言神化诚天生英特自出凡一头地非世可指伦虽晋之王刘陶索唐之欧虞顔栁当奴事其间哉伯温氏宝爱此卷甚于木难尺璧非识相见须能洞鞠于兹也叹羡不已拜书于末如此洪武二十二年四月二十六日乌伤王祎谨记【此瑚网本也按乌伤王忠文袆洪武五年使云南六年遇害刘青田基卒于洪武八年而此载洪武二十二年王祎记中有伯温出此卷云云其误无疑或系洪武二年衍书二十两字俟遇真迹考正】
　　宋太宗恤狱诏【纸本高尺余长七尺四寸计三十三行每行十字御宝印前后二钤缝印三朱文元印一】
　　勅毛应佺朕念三圣之爱育蒸黔垂着典法申戒官吏简恤王章深切丁宁斯为至矣方郡官长如能刻意遵奉与我共此何患不臻于讼息而法平哉今歊燠戒时动植咸茂而圜墙幽圉犹有系缧愀然以思当食兴叹汝宜体是忧恻加于抚循无使狴犴之间重有沦胥之困躬勤省察称朕意焉勅书到日汝可速指挥埿饰洒扫狱房常须净洁每五日一度差人就狱内监逐人力刷洗枷杻及逐日供给水浆兼罪人内有疾病者立便差人看承医疗其委无骨肉者支与吃食有人供送茶饭者亦须画时转送不得邀难减尅无使罪人或至饥渴所有合归法者处防之时给与酒食如小可罪犯便须逐旋决遣若是大段刑禁事关人命亦须尽理速行勘防不得淹延仍散下管内汝宜常切提举毋令旷慢及依此逐件施行讫闻奏故兹示谕想宜知悉夏热汝比好否遣书指不多及　十七日【三字大于文】勅【字倍大】外录
　　书画舫云敏仲新收唐宗恤狱诏当时勅付毛应佺者黄麻纸书旧在檇李项氏朱忠僖故物也或云字比鹡鸰颂更胜骎骎乎季海泰和上矣余验诏文原属中书秉笔止十七日三字御手书之丑按仕学规范载宋初有国子博士毛应佺知窦州日清节过人不取珠贝犀象等货任满宦槖萧然前诏殆出宋太宗耶此语能令敏仲心服遂为改正标题矣
　　徽宗
　　徽宗深村竹树诗【瘦金书】
　　深村竹树不知春逺水残霞接防津埜客衣冠浑懒散相逢疑是避秦人鸣野鹤作古村图
　　徽庙御笔书千文【原文不录】
　　外录
　　格古要论云余尝见宋徽庙御笔书千文一轴其纸首尾长五丈有奇信乎匹纸三丈也
　　佑陵御书神梦记【原文不录】
　　外录
　　书系云佑陵御制御书神梦记盖纪宣和三年五月二十七日梦安妃事也事奇文奇书又奇足称三絶
　　徽宗御书欲借风霜二诗帖【瘦金行楷书纸本】
　　欲借嵯峨万仞崇故将工巧状层峰数寻苍色如烟合一片盘根似藓封院宇接连常借竹池亭掩映却凭松分明装出依岩寺只欠清宵几韵钟
　　风霜正腊晨早见几枝新预荷东皇化偷回北苑春旗枪虽不类荈孽似堪伦已有清荣谕终难混棘蓁宋徽宗夏日诗帖【行楷书纸本高一尺一寸阔一尺五寸】
　　夏日
　　清和节后绿枝稠寂寞黄梅雨乍收畏日正长凝碧汉薫风微度到丹楼池荷成盖闲相倚迳草铺裀色更柔永昼摇纨避繁溽杯盘时欲对清流
　　宋勅王氏诸帖
　　勅王伯虎授建州司理防军
　　勅赐进士及第王伯虎士平居时谈仁义履忠信以待举也虽然不试之职不任之事亦无以观其所效焉今兹初命尔所以行已之时维是勉懋见于事业尚有好爵为尔宠休可特授将仕郎守建州右司理防军替张仲绾来年三月成资阙见任官成资日方得赴任嘉祐四年六月日
　　中书令【阙】
　　中书侍郎【阙】
　　礼部郎中知制诰臣范镇宣奉行
　　奉
　　勅如右牒到奉行
　　嘉祐四年六月日
　　侍中使
　　门下侍郎【阙】
　　给事中使
　　翰林学士兼侍读学士左司郎中知制诰判　宿
　　六月九日都事李尧民受
　　左司郎中【付吏部】
　　左仆射【阙】
　　右仆射使
　　吏部尚书【阙】
　　刑部郎中知制诰权判　畴
　　吏部郎中充天章阁待制权同判　贽
　　吏部侍中【在密院】
　　吏部侍郎使
　　左丞使
　　告将仕郎试秘书校书郎守建州右司理防军王伯虎奉
　　勅如右符到奉行
　　主事【阙】
　　太子中允充集贤校理权判　绘　令史刘瑛
　　书写人解永安
　　嘉祐四年六月日下
　　右宋王公伯虎初登进士第授建州司理防军时所受勅也按许文定公将志公墓公为司理州有疑狱久不决乃命彻械休于庭帷其防而潜听之囚互相咎质其是非明日讯之众相顾而惊以服出其滥死者三数人然则公可谓能其官不负于勅词矣公字炳之闽之福清人仕至戸部郎中从子伯起后家吴中是生著作先生信伯为河南程氏高第弟子子孙遂以儒业相承又十世为讷斋君时勉且以医名保其先世勅牒凡数轴手授其子观使谨藏之噫吴多故家求能保其故物而不失者吾见王氏而已观字惟颙方以名医征赴京师以予交其父子间也尽携其所藏者示予以歳月考之此轴最久盖嘉祐四年至今六百年矣成化丙午七月乙夘奉训大夫右春坊右谕徳延陵吴寛书
　　勅王伯虎检详枢密文字
　　勅王伯虎等枢密本兵其帅有属以检众职以详庶务惟士之有材实者乃使居之尔等试职于此久而可信宜进尔位且正厥名在朝在官勉其祗命可依前件熙宁六年五月日
　　中书令【阙】
　　中书侍郎【阙】
　　右正言充集贤校理直舍人院臣许将宣奉行
　　奉
　　勅如右牒到奉行
　　熙宁六年五月日
　　侍中使
　　门下侍郎【阙】
　　给事中使
　　五月二十七日未时都事丁昭嗣受
　　左司郎中【付吏部】
　　左仆射【阙】
　　右仆射【阙】
　　吏部尚书【阙】
　　尚书祠部员外郎充集贤校理权判　卞
　　尚书祠部员外郎充集贤校理同修起居注兼权同判　瑾
　　吏部侍郎使
　　吏部侍郎【阙】
　　左丞【阙】
　　告登仕郎守太子中允检详枢密院礼房戸房文字删定例防兼修经武要略兼编修礼房国信条贯王伯虎奉
　　勅如右符到奉行
　　主事【阙】
　　权武昌军节度推官充崇文院校书兼权判　安国
　　令史刘士谨
　　书令史杜章
　　熙宁六年五月日下
　　按墓志公以吏部流内铨主簿改太子中允检详枢密院礼房戸房文字一时建白数事议者以为知国之大体而删定例册为件得八千七百有竒又以泰山汾隂籍田朝陵行幸澶濮之类非常礼摭其行于时者为件得一千五百又以高丽入贡修成宴劳式皆奏上之观此则宋之繁文亦可考见矣此勅按家乗所録首缺勅王伯虎等枢密本兵九字吴寛
　　勅王伯虎权判太仆寺殿中省授守太常丞
　　勅登仕郎守太子中允检详枢密院礼房戸房文字删定例防兼编修礼房国信条贯兼权判太仆寺殿中省王伯虎朕嘉尔劳序进厥官往率职事祗朕命懋哉可特守太常丞仍加都尉散官差遣如故
　　熙宁八年十月日
　　勅王伯虎行秘书省校书郎
　　勅朝散郎监在京进奏院上轻车都尉赐绯鱼袋王伯虎为政之方未尝不以振淹滞为事知夫材良难得而善人弗忍也尔前以小疵去职累嵗芥蔕疑似众以为惜今抆拭登序以收来效还讐书之旧秩加中秘之新命益自敦励毋负优渥可特依前朝散郎行秘书省校书郎勲赐如故
　　元祐二年十一月四日
　　公以舘阁校勘坐事谪监铅山县盐酒税勅词所谓小疵去职者也哲宗初迁朝奉郎再迁秘书省校书郎获被此勅其后缺数行其词载家乗可考也吴寛
　　勅王伯虎权知饶州
　　朝散郎行秘书省校书郎上轻车都尉赐绯鱼袋王伯虎右可特授依前朝散郎权知饶州军州兼管内劝农事替吕温卿到任成资阙勲赐如故仍借紫回日却依旧服色
　　又勅王伯虎等
　　勅王伯虎等朕进退多士各尽名实不以微罪废其人不以非才玷厥官以尔伯虎顷缘旷荡之泽再复儒馆以尔忠臣出自冗散之秩来仪省戸而治已不肃人言屡至尚分専城之寄往居别驾之任服我寛厚无重悔尤可依前件
　　元祐二年十二月三十日
　　中书令【阙】
　　尚书右仆射兼中书侍郎臣公着宣
　　中书侍郎臣吕大防奉
　　中书舍人臣孔文仲行
　　奉
　　勅如右牒到奉行
　　元祐三年正月一日
　　侍中【阙】
　　尚书左丞权门下侍郎摰
　　给事中　【临】
　　正月一日申时权都事苏安静受
　　权左司郎中彭次云【付吏部】
　　尚书令【阙】
　　尚书左仆射【阙】
　　尚书右仆射　公着
　　尚书左丞　摰
　　尚书右丞　存
　　吏部尚书　颂
　　吏部侍郎　觉
　　告朝散郎权知饶州军州兼管内劝农事上轻车都尉赐绯鱼袋王伯虎奉
　　勅如右符到奉行
　　主事贾大年
　　考功郎中权　　尹　　　　令史魏宗式
　　书令史【阙】
　　元祐三年正月二日下
　　按王氏家乗公凡五被制勅今真迹之存者四然多缺而不完此则公出权饶州军州所降者亦缺其前数行幸当时三省官所署皆名在若吕申公汲公孔舍人在中书刘忠肃公顾龙图在门下王右丞在尚书而吏部则苏公子容孙公莘老元祐人才信乎极一时之盛矣成化丙午八月上丁致斋春坊朝房书寛
　　勅王苹
　　勅王苹汝咸以儒学擢在道山比賛相臣纂修钜典凡笔削之去取兼载不遗核朱墨之异同咸得其当按指事实录之法彰辨是与非之明备一代之成书诏万世而垂宪首嘉事领之绩可忘防绎之劳恭览奏篇叹美无斁故兹奬谕想宜知悉
　　宋著作王先生在绍兴初以布衣被荐得召见行在当戎马间陈说数百言正而不迂高宗重之且有通儒之目遂除秘书省正字未防兼史官校勘防勅范冲重修神宗哲宗实录以辨宣仁太后之诬先生适预其事笔削有力书成此其谕之词也已而有著作佐郎之命一时因论昔诋诬之罪追贬章惇蔡卞公论翕然始行然先生之学实出于河南程氏以躬行实践致君泽民为事初不在于著述世主虽知所重而用之未当其任为可惜尔先生为人见伊洛渊源录读者当自知之寛特因其裔孙观示此谨识其槩于后吴寛
　　李宗谔
　　李昌武铜鱼诗帖【行书纸本】
　　诗送士龙腹兄从表弟翰林学士李宗谔上
　　铜鱼四明守竹马十年兄掺袂河梁别鸣桡泽国行登楼知日近傍海见潮生郡政应多暇新诗防首成李建中
　　李西台千文卷【楷书原文不録帖内凊字冫傍误作立人以粉涂之竟字无钩作讳笔笙字竹头用粉涂之横字右黄用粉涂改】
　　【款书】景徳三年秋八月伊川道士柱史裔孙岩夫民伯
　　写
　　西台笔法冠于本朝迁幸得一观
　　黄友子正观【篆书】
　　陆才夫观【篆书】
　　白舜钦毕仲笋观【篆书】
　　喻陟明仲王朴才原王备仲文观【八分书】
　　国初五代无能书者唯西台一人而已信为竒迹耳大观丁亥孟冬大年题
　　观西台墨宝多矣世京所藏千文尤为精妙晁端彦美叔题元祐元年初伏日
　　余家所藏书画三见晁氏跋圃田潘勣唐老元祐二年上巳日题
　　九江窦嗣祖观乙酉三月上旬休日
　　郑圃李所宛丘康伯可获揽
　　汪彦和丙午六月吉日观【篆书】
　　东坡谓林和靖书似西台差少肉盖取其韵胜也至于矩橅古人始终不变则和靖所不及矣绍兴五年秋七月己亥孟忠厚
　　欧褚虞陆窘于古人法度世人是古非今但见前贤名字已立不复更加评议如西台作字圆转飞动气象飘逸亚钟王矣然不得齐名数子者出于近世故也广陵李朴徳邵
　　尝见世所谓李西台书以为前辈轻于许可及见此书乃知不我诬也余家藏千文三本僧高闲赵模与此高草书赵行书此则正书各有妙处览者自当知之丁亥五月十二日雨中因阅法书重题虎林逸民
　　跋西台墨迹
　　此书深厚温醇有盛徳若愚气象称西台所作长洲吴寛观于无锡邹氏因题【此题今不存】
　　西台书世不多见此卷千文结体遒媚行笔醇古存风骨于肥厚之内按黄文节公庭坚评西台书肥不剰肉如美女丰肌而神气清秀又谓其字中有笔如禅家句中有律今观此书信不诬也惟是题名为语或以为疑然宋元题识数人皆极称赏而所谓柱史裔孙者固寓李姓其间也此其事虽不可考要之为西台书无疑其中殷敬匡恒字皆有阙笔盖翼宣艺真四庙讳也建中真宗时人故所讳止此然朗字真庙以之事神尤所深禁而不避者盖祥符五年始上圣祖尊号诏天下不得斥犯二字而此景徳三年书实前五年也邹君光懋世宝此卷余借留斋中数月因题以归之正徳十年五月廿又七日衡山文征明题
　　嘉靖二十四年乙巳巳月廿又二日后学文彭焚香盥手敬观西台千文于周于舜六观堂之南轩
　　外录
　　书画舫云玉峰周氏世藏李建中千文一卷今在其后人处末简宋元人品题极多下迨文征仲父子皆有跋尾真名迹也按建中书法本俲张从申而温醇过之然世絶无知者不腆极口许可近始得之旋为诞嘉犹子购去矣吁【张从申书学源出王子敬笔气絶似李泰和第抑扬低昻过于雕琢亦是其所短也】
　　又云城西王氏藏西台草圣帖笔意峭拔在邹氏千文真迹上
　　东观余论云西台本学王大令书而拘挛若此犹韩非之学黄老李斯之师荀卿也然徐观笔势尚有先贤风气固自佳
　　欧公试笔云世人有喜作肥字者正如厚皮馒头食之未必不佳而视其为状已可知其俗物字法中絶将五十年近日稍稍知以字书为贵而追迹前贤未有三数人古之人皆能书独其人之贤者传遂逺然后世不推此但务于书不知前日工书随与纸墨泯弃者不可胜数也使顔公书虽不佳后世见者必宝也杨凝式以直言諌其父其节见于艰危李建中清慎温雅爱其书者兼取其为人也岂有其实然后存之久耶非自古贤哲必能书也惟贤者能存尔其余泯泯不复见尔
　　吴礼部集云唐诗文体凡屡变晩季遂不逮惟书字迄三百年犹有贞观永徽以来风骨气韵李西台虽在宋初实唐人书法之终也过此则益变而下矣乃知古人法度能世守之未有不善者笔札细事尔可以考世变焉
　　李西台六帖
　　李西台六帖【隷古】　中书舍人金溥为大司成王先生题【司成为毘陵王文肃公也】
　　土母帖【行书纸本】　　　　　　畏【项氏编号帖跋左右多项氏印不録】
　　所示要土母今得一小笼子封全谘送不知可用否是新安门所出者复未知何所用望批示春冬衣厯头贤郎未拾到其宅地基尹家者根本未分明难商量耳见别访寻穏便者若有成见宅子又如何细希示及【押】谘　孙号西行少车今有旧车如到彼不用可货却也
　　披风帖【行书纸本】
　　金部同年载喜披风甚慰私抱殊未款曲旋值暌离必然来晨朝车行迈适示翰愈伤老怀惟冀保爱也万万不胜销黯见女夫刘仲谟秀才并第二儿子在东京相次发书去如有事希周庇也建中简上金部同年九月十六日　汤世帖碑文三道畧表西京之物也　懐湘南拙诗附上同院刘学士隲同年邵兵部希差人通达或与面闻也建中又白【懐湘南东行书云笺本】
　　贵宅帖【行书纸本】
　　贵宅诸郎各计安侍奉所示请改章服昨东封须得出身厯任家状一本并须赍擎官诰勅牒去未审此来如何行遣也兼为庄子事已令彼僧在三学院安下近已往彼去未回此庄始初见説甚好只是少人管勾若未货可且收拾课租亦是长计不知雅意如何也侯亲家亦言可惜拈却　【押】谘　刘秀才久在科塲洛中拔解今西逰兼欲祗府主希畧一见也
　　贤郎帖
　　建中白近贤郎秀才去専驰手书伏想已达左右律将半隂风向严公理之外道养无爽此离羣寡侣望风怀贤无日不然也时光流速同年知心凋落大半耳加之官途人事何牵纒至是哉惟再三保爱防祷防祷因人无恡玉音今左十秀才行谨寓状谘问起居不宣同年兄李建中状上屯田仁弟十一月十一日
　　左右帖
　　左右为河中有少里防家业被人罗织公途甚是分明希特与照烛也建中白
　　齐古帖
　　齐古同年仁弟相别已是隔年倾渴可量丹【阙】累垂示翰益认道友劣兄自去秋患脾胃气于今饵药未获全愈复差出淮汴口祭醮然无力祗荷回来冷气又是发动归休之计未成多难故也此外别无疾嗜欲已絶讫知仁弟又鼓盆莫且住脚也初夏惟保爱为切值女夫刘先辈补吏昭应托寓状谘问起居不宣　【押】书上齐古同年仁兄三月六日　近寄到书开却封却恐是留台陈公也已附西京去要知之
　　西台字得中举进士甲科太宗嘉之尝直昭文馆改直集贤院出为两淛转运副使恬于荣利乞西京留司御史台爱洛中风土遂居之故号李西台东坡赋和靖诗云书似西台差少肉者是也官至判太常寺善书札然絶不多见于世宝祐乙夘夏五建宁堂主题建袁立儒溪翁
　　黄太史尝有跋云李西台书与林和靖极相类但和靖伤瘦西台伤肥盖林处士清苦而李集贤重厚各似其作人耳建宁堂主并录其语
　　予近得华山图题曰崧高维岳欧阳公所记神清之洞及李西台居之地在焉轴尾载西台卜筑始末甚详此帖出于西台逸笔无可疑者前史官文及翁书
　　西台书三十年前极罕得见近数数见之大概雄实笃厚如其人涪翁伤肥之论无乃太严此六帖信意行笔天真烂熳尤可爱世诮平园攻媿后村不善书辄欲评书予之谓欤杭仇逺
　　李西台书吾乡有石刻径三寸许今见真迹遒劲沈着诚不易得泰定二年乙丑四月朢日京口郭畀曽观同郡张监共集
　　李西台书与林和靖絶相类涪翁评之谓西台伤肥和靖伤瘦和靖清枯之士也瘦之伤为不诬西台之书类其为人典重温润何肥之伤也哉莒溪唐氏易安室所藏凡六帖观者自能评之当以余言为然时至正二十五年夏六月朔防稽抱遗老人杨维桢在云间草阁试老陆铁颖书
　　古人书法魏有钟元常晋有王逸少唐则欧虞顔栁前后相望今观诸家之书皆潇洒出尘应规入矩中间栁氏顔氏虽有肥浊瘦硬不同然皆各得字之精妙有未易以声音笑貌及之也下此则宋西台李建中其书法尽得古人之妙故能风轨魏晋扫湔尘俗得其一防一画者皆可宝玩而况全简累字如此君子能珍藏之庶李氏之书不朽矣金华姜【行书纸本】
　　自忆西台笔法精良宵长使梦魂惊防酣展卷晴窓下秋露春云酒欲醒文江萧引高【行书纸本】
　　太古先生与予俱客江宁虽居相密迩而足迹颇疏为恨耳秘阁晩出几格间西台李公墨迹乃云千里之地不能交一谈而开胷臆思觌之深也如此今昔不同交谊何异其书法则与岳麓寺相似间有一二行草可谓絶今超古者也宜宝之制河王尹实跋【行楷纸本】
　　唐人书法自徐浩来已骎骎入于宋矣至苏黄始一大变而无复唐意今观李西台书虽在宋人当去唐为不逺前论谓其有李北海之风是为知言矣金华高士陈君大有得宝此帖间出相示观毕谨识时戊子嵗五月一日也独山王偁书【行书纸本】余昔景慕前翰林中书王公尹实检讨王偁萧引高王门教授同郡姜皆以文章显著其二王公特以篆草鸣于时今余辱厠朝列而诸公已相继物故不复见矣余虽后生齿亦衰惫闲居每有兴感兹偶获观诸公题李西台之遗墨辞翰洒然宛如昨日噫西台在宋时书能见重于今之世若使吾诸公片纸只字垂数百年之久亦如今之取重西台之迹无异也世岂乏人哉三复展观不能释手遂识以嵗月云时正统七年八月中秋后二日国子祭酒致仕金华贝泰题【行书纸本】
　　钟王书法久寂寞羣议纷纷迷后学西台遗迹世应稀见此令人重惊愕文江刘日升拜手
　　外录
　　黄先生豫章集云李君贶借示其祖西台学士草圣井书帖二轴以诗还之当时高蹈翰墨场江南李氏洛下杨二人没后数来者西台唯有尚书郎篆书草圣凡防家奄有汉魏跨两唐纸摹石镂见髣髴曽未得似君家藏侧理数纸冰不及字体倾敧墨犹湿明窓棐几开卷看坐客失床皆起立新春一声雷未闻何得龙蛇已惊蛰仲将伯英无后尘迩来此公下笔亲使之早出见李衞不独右军能逼人枯林栖鸦满僧院秀句争传两京遍文工墨妙九原荒伊洛气象今凄凉夜光入手爱不得还君复入古锦囊此后临池无笔法时时梦到君书堂
　　林逋
　　林和靖二帖
　　秋深帖
　　逋奉白秋深体履清适大师去后曽得信未院中诸事如常否今送到菱角容易容易谨此驰致不宣逋小简上廿二日瑫兄座主　暂倩一人引此仆去章八郎家
　　三君帖
　　逋奉简三君数日前曽劳下访属以多故未果致谢感愧感愧牓名必已见了彼珍重者果为两手所揞矣呵呵如因暇时许相过否驰此不宣从表林逋顿首四月十七日　所托买物钱二索省是前人留下尚恐未足余伺面致多感
　　此和靖真迹聂衞公帅蜀时所得也观其笔势遒劲无一尘俗气与暗香疎影之句标致不殊此老胸中深有得梅之清故其发之墨者类如此当袭藏之以为珍玩元统甲戌夏五谢升孙书于南窓
　　我爱翁书得瘦硬云腴濯尽西湖渌西台少肉是真评数行清莹含冰玉宛然风节溢其间此字此翁俱絶俗开缄见字即见翁五百年来如转烛可怜人物两相求落我掌中珠有足水边孤坟我曽拜土冷烟荒骨难肉当时州吏嵗劳问于今祀典谁登録翁固不能知我悲聊对湖山歌楚曲我歌湖山亦不知惟有春鸠呌深竹归来把酒吊双缄犹胜无钱对黄菊沈周用坡翁韵
　　西湖处士林君复结庐倒卧湖波渌百年何物伤汝廉山下梅花总寒玉满城屋瓦鳞鳞然未信谁人能脱俗紫陌嬉春拾翠钿歌钟入夜烧红烛独教老鹤闲应门走傍湖隂濯双足高平范公遣使来寄以新篇胜餽肉风节文章厚且淳两句平生成实录才多墨妙更入神唯许唐翁和高曲果然遗墨似其人如倚清风扪瘦竹惜哉甫里陆天随不趂斯人书杞菊吴寛
　　湖亭路绕梅花曲石砚年年洗芳渌湖光照眼花絶尘此老当年面如玉诗应独步难同调字岂必工终不俗城东苍头持卷来一夜起看三秉烛我从书法得相法骨瘦神清臞亦足有如辛苦学仙人火冷空山防荤肉遗编旧事已陈迹五百年来登鬼录水流花落两无情谁能更和西湖曲石田诗人亦清士居不种梅翻种竹他时并作君论何似周莲与陶菊李东阳
　　我昔孤山访遗躅春暖西湖泛晴渌山头草树不荒凉知是先生此埋玉念初茅庐结构完长吏频顾惊流俗就中薛李最忘形湖上夜归曽秉烛先生自乐味道腴此懐何尝忘不足惟躭吟咏苦嚘咿役扰心兵削肌肉诗成又复恐惊世辄毁不使相誊录谁知造物难尽藏千古骚坛传妙曲亦有遗墨落人间留在剡藤并楚竹见其瘦硬想其人似对灵均飱落菊陈颀
　　乾坤悠悠书两幅墨光深照西湖渌人间番覆似浮云此纸完全如璧玉少陵瘦硬真入评右军姿媚宜云俗想当援笔对梅花谁用官奴寒把烛自然心画得天妙一字百金酬不足乃知形貌列仙臞石带烟霞山少肉嵓嵓气节高百世奚假文章身后録东坡去后古祠荒月下不闻迎送曲遗迹君家岂偶然天遣清风激脩竹凭君开卷望孤山三灌蔷薇咀秋菊张渊
　　林和靖诗卷【纸本高九寸二分长八尺七寸】
　　制诰李舍人以松扇二柄并诗为遗亦次来韵
　　编松为箑寄山中兼得紫微诗一通入手凉生殊自慰可烦长听居风
　　孤山雪中写望
　　片山兼水绕晴雪复漫漫一迳何人到中林尽日看逺分樵载重斜压苇丛干楼阁严城寺疎钟动晩寒
　　孤山从上人林亭写望
　　林表秋山白鸟飞此中幽致世还稀谁家岸口人烟晩坐见渔舟两两归
　　送史殿省典封川
　　炎方将命选朝伦治行何尝下古人拥斾肯辞临逺郡登舻还喜奉慈亲水连芳草江南地烟隔寒梅岭上春若过中途值归鴈慰懐能与致音尘
　　春日斋中偶成
　　空堦重叠上垣衣白昼初长社鷰归落尽海棠人卧病春风时复动斋扉　殿直丁君自沂适闽舣舟惠顾晤语未防且以拙诗为索病中援笔勉书数章少塞好事之意耳时皇上登宝位嵗夏五月孤山北斋手书林逋记
　　书和靖林处士诗后　苏轼
　　吴侬生长湖山曲呼吸湖光饮山緑不论世外君子佣儿贩妇皆冰玉先生可是絶俗人神清骨冷无由俗我不识君曽梦见眸子了然光可烛遗篇妙字处处有步绕西湖看不足诗如东野不言寒书似留台差少肉平生高节已难继将死微言犹可录自言不作封禅书更肯悲吟白头曲我笑吴人不好事好作祠堂傍脩竹不然配食水仙王一盏寒泉荐秋菊【右小行楷书十四行本帖纸尾】
　　右和靖林处士君复手书七言近体五首其语冲夷可咏而结体尤峭劲然有韵态不作嵓嵓骨立也苏长公一歌其推许此君至矣然至诗如东野不言寒书似留台差少肉二语便是汝南月旦何尝少屈狐笔也留台者李建中也尝分司御史台考之集称西台以偶东野尤当更称耳长公书法匀穏妍妙风神在波拂间而丽句层出尤刺人眼始钱唐人即孤山故庐以祀和靖游者病其湫隘因长公诗后有我笑吴人不好事好作祠堂傍修竹遂徙置白香山祠与长公配迨于今香火不絶乃其遗迹与长公同卷价踊贵十倍太史公有云伯夷叔齐得夫子而名益彰若君复者抑何其多幸也欤万厯壬午嘉平月吴郡王世贞谨题世言林和靖先生字不如诗诗不如人然观此卷亦自瘦劲有法杜襄阳诗云书贵瘦硬方通神岂先生谓耶世人贵耳若无坡翁诗此卷当无以重价售者第苏长公去先生时代无防为长歌题其卷后推重至此吾辈固当以坡翁増重讵使重末而忘其本耶若苏书则又是其平生合作余兄谓君复多幸诚然诚然万厯丁亥春正月吴郡王世懋书于奉常斋中
　　宋绶
　　宋宣献千文【小楷书原文不録】
　　外录
　　山谷跋湘帖羣公书云李西台出羣拔萃肥而不剰肉如世间美女丰肌而神气清秀者也但摹手或失其笔意可恨耳宋宣献富有古人法度清瘦而不弱此亦古人所难苏子美蔡君谟皆翰墨之豪杰也欧阳文忠公颇于笔中用力乃是古人法但未雍容耳徐鼎臣笔实而字画端劲亦似其文章至于篆则气质高古与阳冰并驱争先也又云往时士大夫罕能道宣献书札之美者前日裕陵游心艺文颇归翰墨于宋氏于是天下靡然承风墙隅败纸蛛丝煤尾之余无不轴以象玉表以绨锦士大夫书尺间班班皆有笔势老杜云太宗妙其书是以数子至有味其言也
　　又云近世士大夫书富有古人法度唯宋宣献公耳如前翰林侍书王著书乐毅论及周兴嗣千字笔法圆劲防似徐防稽然病在无韵如宣献公能用徐季海笔暮年摆落右军父子规摹自成一家当无遗恨矣
　　又题洛神赋后云予尝疑洛神赋非子敬书然以字学笔力去之甚逺不敢立此论及今观之宋宣献公周膳部少加笔力亦可及此
　　米氏书史云本朝太宗挺生五代文物已尽之间天纵好古之性真造八法草入三昧行书无对飞白入神一时公卿以上之所好遂悉学钟王至李宗谔主文既久士子始皆学其书肥褊朴拙是时罔不誊録以投其好用取科第自此惟趋时贵书矣宋宣献公绶作参政倾朝学之号曰朝体韩忠献公琦好顔书士俗皆学顔书及蔡襄贵士庶又皆学之王文公安石作相士俗亦皆学其体自此古法不讲能隷书者武胜留后刘瑗能草书者承议郎滕中孚宗室仲忽能行书者宣徳郎鲍慎由能篆书者宣徳郎赵霆已上是学古人书者余未见
　　书画舫云宋宣献公名绶字公垂楷法为宋初第一极得黄庭经乐毅论遗法长洲黄氏藏其小楷千文一卷原系宋潜溪故物即天章阁所贮旧本也按宣和书谱称其笔法清癯而不纎弱轻活秀润在李建中之上殆非过许云
　　石延年
　　石曼卿古松诗【大楷书】
　　直气森森耻屈盘铁衣生涩紫鳞干影摇千尺龙蛇动声撼半天风雨寒苍藓静缘离石上绿萝高附入云端报言帝室抡材者便作明堂一柱看
　　曼卿上世家幽州燕俗劲武少以气自豪书体兼顔栁前辈谓愈大愈奇余三见真迹礼部尤尚书家西帅诗有旗光秋晓起甲色大江横之句欧阳氏筹笔驿诗有意中流水逺愁外旧山青之句今又见此诗影摇千尺声撼半天尤为脍炙皆警防也欧阳公称文章劲健称其意气余以谓字画犹有剑拔弩张之势吾乡郡从事官舍中先有筹笔驿诗石刻久矣今赵君致逺又欲刻此是为二妙也四明楼钥
　　节度推官防事旧有筹笔驿诗刻流传入郡圃中师夏请于使君得复旧贯暇日过袁君木叔家见古松诗笔其严密劲健尤为卓絶因摹刋之以为筹笔驿诗刻之对曼卿翰墨不多见于世藐然从事之庐破屋数间虽不足以避风雨而二刻屹立其中未可以为陋也又得文昌楼公为之题识益光荣矣木叔之先君子好奇嗜古所蓄前辈遗墨甚众此其一耳庆元己未上元日古汴赵师夏书士大夫豪宕奇崛者为文必峭拔清美闲放者有句必高妙故梅诗之疎影横斜和靖如图写此花松诗云半天风雨曼卿独脍炙人口也自昔论诗者尝谓写情非难状物最难过于体仿或失之俗畧于比喻又失之泛必浑然天成它物不足以当之斯为美尔曼卿平生意气卓荦多慕古人奇节伟行其见于辞章之末又肯为儿女子软语耶梅圣俞以云影涛声之句过此作非矣节推赵公得真迹于袁正肃之仲弟木叔而刻之石二百年来陵移谷迁何物不为尘土之归而此刻至今存焉半云翁亦在箧藏故物之列家既析异又幸心可得而宝之造物者若有私焉呜呼故家遗物歴年之久而卒获所归有如此帖者乎敬书此以识余感嵗在黓敦牂五月朢北山老樵黄槮书天之酒星化曼卿之神薄逰莺花世界醉日月于酒船真能以大梦处世者归主芙蓉城宜其仙也雪堂翁诗以宝之今想与赤壁化鹤同翺翔其乐无涯曼卿诗句字画名贤品赞蔑以加矣岂容言下着语此咏古松墨迹余获拜观不觉神爽飞越自庆为平生之幸治乙丑冬十一月十日吴郡黄云题于华氏之尚古楼
　　嘉靖卅五年墨林子装袭原值十五金
　　苏舜钦
　　苏子美今春尺牍【草书粉笺本】
　　今春遍逰苏城之民圃絶有佳处奇花伟石非它所见也如归亭风月甚可喜使仆慨然忘归深足乐耳
　　苏子美亡后四年得之陈绎
　　苏沧浪留别王原叔古诗帖【草书】
　　交道今莫言难以古义责锱铢较利害便有太行隔予生惟阔疎逢人出胸臆一旦触骇机所向尽戈防平生交游【阙】化为虎狼额谤气惨烈烈中之若病疫遂令老成人坐是亦见斥既出芸香署又下金华席摧辱实难任宦名必非惜罪始职于予时情未当隙今来濠州涯日夜自羞惕高风激頽波相遇过平昔白玉露肺肝晴云见顔色乃知天壤间自有道义伯明日又告行嗟嗟四海窄　舜卿作诗留别原叔八丈阁下庆厯乙酉清明日书
　　右宋苏子美古诗百五十言留别原叔八丈葢王洙原叔也诗语俊拔义气悲壮欧阳公谓其废放后时发愤闷于歌诗殆是类也字画出入顔鲁公徐季海之间而端劲沈着得于顔鲁公为多当时评者谓为花发上林月滉淮水岂其然乎按子美庆厯四年丙戌十一月坐监进奏院防客事除名徙苏州此诗后题清明日则是被放之三阅月也时原叔以天章阁侍讲史馆检讨黜知濠州正坐子美事故诗云遂令老成人坐是亦见斥时子美年三十有八原叔五十一故有老成及八丈之称又有今来濠州涯及明日又告行等语当是随原叔至濠及是乃别耳其后子美竟以庆厯八年卒于苏凡居苏四年宜其遗迹流传吴中为多去今数百年所谓沧浪亭者虽故址仅存亦惟荒烟野草而已至于文章翰墨不少概见宣和书谱谓防章片简人争传播岂在当时亦不易得耶此诗虽非苏事而实赴苏时作少宰徐公子容以为郡中故实因重价购之俾征明疏其大畧如此若其志节履行具正史者兹不复云嘉靖乙未文征明跋【按跋内云子美庆厯四年丙戌十一月坐监进奏院防客除名考庆厯五年系乙酉庆厯丙戌则六年也以四年为丙戌悮又子美防客除名通鉴载事在庆厯五年正月以为四年十一月或别有考耶】
　　苏子美南浦诗帖【草书纸本】
　　一【项氏编号项氏诸印不録】
　　南浦随花去回舟路已迷暗香无覔处日落画桥西陈洎
　　陈亚之诗帖【小字俱自注】
　　离郭店马上回寄乡知
　　回望离亭映楚山慨然西笑入长安贪程野仆担书引惜别乡人驻足观霞衬曙光烘积霭柳和春色荡轻寒遥期此地归来日迎取相如驷马看
　　题缺
　　呼树止陵阳逢辰下建章奇姿标上瑞正色丽中央昭祀祠坛畔歌声太液傍鳯教鸿作侣天与菊为裳神雀非灵异流莺愧彩章集污宁我类一举戛云翔
　　过项羽庙
　　八千子弟已投戈夜帐犹闻怨楚歌学敌万人成底事不思一个范増多
　　寄宝臣寺丞
　　万里扶灵宅寿阡谢公纯孝是家传庐开四尺同寒士榱列三围陋昔贤先域定生连理树门人多废蓼莪篇我心罔极君应念露白霜清泣昊天
　　蓝溪闲居
　　白鹿原东虎西结庐岑寂映蓝溪霜侵僧履兰三迳秋入农歌雨一犁耽枕溜声疑水宿拂檐山色类岩栖闭门养拙无人问揭尽陈篇日又低
　　开元寺凌虚阁对雪寄解唐卿【蓝田】
　　璚滴琳华一夜凝凌虚雕槛晓来凭眼观银色三千界身到瑶台十二层玉洒砌尘供庾斛粉融檐水妬房陵化人宫好分明在恨不同君把袂登
　　雉媒
　　朱冠衮背一何鲜声厉情骄目悍然若道物情皆锡类雉媒争似鸩媒贤
　　还刘处士先令公【鄩】功名录【刘公事朱梁】
　　当年力战荡妖氛十万雄师四七勲将畧妙欺班定逺家声高过李将军铭图魏鼎文犹在笔勒燕山迹尚分今日闲披有遗恨可怜生不遇明君
　　读刘蕡防【以指斥贵幸不顾忌讳有司知而不取】
　　药石危言治乱箴贾生晁错是知音可怜当日司文者不畏人言合愧心
　　谢人惠三峰朱柿
　　乌椑珍果益丹名新折红林蒂尚青浆冷夜凝仙掌露味甘秋剖楚江萍圆堆玉椀樱难并剰荐金尊酒易醒应念茂卿消渴者整篮封贮到云扃
　　过田文墓
　　当年闻奏雍门琴话着池台泪满襟何况今朝陵谷畔池台无迹可追寻
　　对雪寄崔仲裕【时在蓝田闻崔在酒舍】
　　夺鹤韬霞势渐浓卷帘庭馆好支笻乗槎路阔寒凝冻种玉畦平晓被封天上瑶宫当月圃海中银阙耸鼇峰思君不得同吟赏知在旗亭第防重
　　南齐
　　曲江欢宴侍华裾舞拍琴歌艺有余独有纯臣王叔宝解陈封禅一篇书【南齐太祖曲江宴羣臣各使效伎艺褚渊弹琵琶王僧防弹琴沈文季歌张敬儿舞王敬则拍王俭曰臣无所解唯解诵书因跪帝前诵相如封禅书帝笑曰此盛徳之事吾何以堪之】
　　湖上逢渔者
　　雨蓑烟笠洞庭秋独茧纶轻一叶舟拟共停桡醉天幕缓歌濯足不回头
　　秋日端居
　　暑退蚊雷静门闲雀刺稀露莎蛩自急星树鹊何依井臼贫虽乐溪山逺未归时情似秋鴈一一背寒飞
　　读子虚赋
　　听辞深恨不同时及到同时位太卑争似唐皇将颇牧禁中言下用无疑
　　陈公亚之三十丈复不逮承其教诲也事业在卿士大夫者以补国利民传复少于先子遗书中得公啓问诗章读之往往意在栖退若送行阆中诗公时为审刑官朝中望誉始充大已有乞醉墦间之叹是知君子自重而不苟合者虞富贵以非道而至如盗窬禽暴焉则非道者恶得而及之然后践履无非义施张莫不仁事功可胜纪哉公忠言美庸固易考清逺之趣疑多在文章常恨不得尽见之熙宁九年冬居彭城公孙师仲出杂诗藁一卷词格秀古造句愈工则入淡泊愈深若借宅云四壁旧贫宁畏盗一枝虽小易容巢赠无已师云他年逺公社若个是遗民蓝溪闲适云露侵僧履兰三径秋入农歌雨一犁秋居云井臼贫虽乐溪山逺未归贻渔者云拟共停桡醉天幕缓歌濯足不回头闻之者孰不洒然而若醒超然而自爱复拟在文章者今一卷之藁已得如是之多固足为喜又得玩君子始终之尚笃吾所好顾何乐如之诗大小二十二篇阆中送行不预焉逸者可知已十一月三日曲阜顔复书
　　穆览诗缅想风迹而钦盐铁君趣尚逺矣
　　书故三司副使陈公诗轴后
　　破锦囊开玉振金舍人胸次右丞心为时黼藻衣冠薮与国丹青翰墨林慷慨似谁双舞剑风流随处一歌琴燕诒苦志追先烈子夏何须论浅深元丰二年三月廿三日陈留张徽
　　元丰四年七月于禾兴始识公孙师仲师道遂得公之遗稿以观长乐林希
　　天圣中先太尉与故相国庞公同为郡牧判官故省副陈公与庞公善光以孺子得拜陈公于榻下元丰二年八月乙丑晦陈公之孙法曹过洛以公手书诗藁相示追计五十年矣呜呼人生如寄其才志之美所以能不朽于后者赖遗文耳苟无贤子孙其湮没不显于世可胜道哉光窃自悲侍公之久今日乃得睹公之文又喜法曹君之贤能显融其先烈是敢嗣书于羣贤之末涑水司马光【楷书纸本】
　　陈公固所尝闻然不及见也今公之孙以公诗为示读之亦足以想见其风采矣元丰四年七月一日高邮孙觉题
　　故三司副使吏部陈公轼不及见其人然少时所识一时名卿胜士多推尊之迩来前辈凋丧畧尽能称诵公者渐不复见得见其俚言遗事皆当记录宝藏况其文章乎公之孙师仲出公之诗廿五篇以示轼三复太息以想见公之大畧云元丰四年十一月廿二日睂阳苏轼书
　　辙顷在南都传道陈君以盐铁公诗草相示辙甚爱公诗之精且嘉君之孝恭不坠世徳后六年自歙州还京师见君于鄼阳复出此诗为示不可以再见而不之志也丙寅正月七日赵郡苏辙题故吏部彭城陈公在仁庙时以御史奉使关中积以故人子见公又见之于河内其后五十年见公孙于淮南于是获其诗稿伏而叹息葢不敢少有述焉也即幸而有如平日公以父党教之读诗可也如与之言诗则未可也已元祐六年春二月十三日山阳徐积书
　　世雄窃伏吏部陈公之贤与令徳之孙有以显融其后皆见于名卿伟人之所论载防于成书矣世雄不复形容其畧独念元丰壬戌间初识传道于松陵获见此书又三年一解后无已于京师今廿有二年矣而二君皆以不遇卒崇宁癸未端午传道之子孝友复抱此书泣以相过抚卷悲悼益以知臧孙之有后窃意此书自是与陈氏之祖孙矣疑其可自致于斗牛之间者金石所不能碍也南兰陵钱世雄谨书
　　如彼泉流必有源陈家诗律自専门后山得法因盐銕不减唐朝杜审言嘉定丙子冬孟二十四日睂阳任希夷敬题
　　案陈公名洎彭城人国朝正史实录俱无传然常以嵗月考求公尝歴知懐州审刑院宝元间自屯田外郎为副端寻陞台端已而出漕京西淮南京东庆厯五年转吏部外郎加直史馆改使益梓路六年入为度支副使寻转盐铁后山集载皇祐元年以副使行河还卒今史亦失书信矣史之多散逸阙遗司马迁所谓灭功臣贤士大夫之业不述非此之谓欤傥非因诗卷长留天地间曲阜长道顔公侯官宏中郑公而下诸大贤表而出之则公之景行懿文世之知者益鲜矣虽然公之行事不得书于史册得见褒述于诸大贤辑成巨轴于百年之后又获归诸博雅君子之藏使当世士大夫玩绎叹咏之不足则其荣何必在彼一时之遇乎嘉定癸酉中秋十七日睂山李题
　　叶清臣
　　叶道卿近追大斾帖【行楷书纸本】
　　清臣啓近追大斾久侍绪言乍此暌分伏惟企恋伏承已涓良日据案署事东南千里福此初僻陋小邦日企余润甫憩棠茇体中若何听决余闲善辅冲守不宣清臣再拜七月五日资政大谏天休十兄防閤
　　范仲淹
　　范文正公书伯夷颂并札卷【小楷书】
　　伯夷颂
　　士之特立独行适于义而已不顾人之是非皆豪杰之士信道笃而自知明者也一家非之力行而不惑者寡矣至于一国一州非之力行而不惑者葢天下一人而已矣若至于举世非之而不惑者则千百年乃一人而已耳若伯夷者穷天地亘万世而不顾者也昭乎日月不足为明崒乎泰山不足为高巍乎天地不足为容也当殷之亡周之兴微子贤也抱祭器而去武王周公圣也从天下之贤士与天下之诸侯而往攻之未尝闻有非之者也彼伯夷叔齐者乃独以为不可殷既灭矣天下宗周彼二子乃独耻食其粟饿死而不顾繇是而言夫岂有求而为哉信道笃而自知明也今世之所谓士者一凡人誉之则自以为有余一凡人沮之则自以为不足彼独非圣人而自是如此夫圣人万世之标准也予故曰若伯夷者特立独行穷天地亘万世而不顾者也虽然微二子乱臣贼子接迹于后世矣　皇祐三年十一月戊申高平范仲淹书
　　示谕写黄素为乾卦字多眼力不逮且写伯夷颂上呈此中寒甚前面笔冻欲重写又恐因循书札亦要切磋未是处无惜见教
　　书从北海寄西豪开卷裁窥竦毛范墨韩文传不朽首阳风节转孤高戊申后三月有七日许昌郡斋中题平阳文彦博寛夫
　　夷清韩颂古皆无更得高平小楷书旧相嘉篇题卷后苏家能事复何如壬申嵗正月才翁按蔡富弼题
　　青州资政寄示小楷伯夷颂许昌相公以诗跋尾因作诗谢二公兼呈永兴观文相公舜元上法书遥逐使车还嘉句新从相府颁牢落二贤天地外【孤竹之二贤】风流三絶古今间台文竞耀高逾丽化笔交挥老更闲不用悲吟恐飞去岂无神物防重关
　　转运度支得青州资政黄素书韩吏部伯夷颂许昌相公以诗跋尾遂为七言因而寄及谨用拙篇纪咏殊上
　　首阳垂范逺吏部属辞深染翰着嘉尚系言光徳音褒崇亘千防精妙极双金题咏益珍秘用昭贤彦心
　　逺运使度支以资政范公所寄黄素小字韩文公伯夷颂请许昌文公淮西富公题诗于后才翁复缀雅什兼寄长安晏公公亦有作衍久兹休退人事仅废不意雅故未移悉以副本为贶俾愚继之防此怔忪既感且媿辄尔率强课成拙句奉呈敢言亦骥之乗聊为续貂之比耳衍上
　　希文健笔钞韩文文为首阳山下人宁止一言旌义士欲教万古劝忠臣颂声益与英声逺事迹还随墨迹新当世宗工复题咏尤宜率土尽书绅此书皆谤毁艰难者读之益以自信故退之希文尤慇懃耳治平二年五月六日襄题
　　河东薛嗣昌亢宗观
　　丹阳邵亢获观熙宁庚戌二月庚寅记时领荥阳舟次泗上
　　壬辰嵗孟春月使车按部获一观焉执中题范希文好谈古贤人节义老而弥笃书此颂时年六十有三矣癸巳嵗夏四月昌朝书
　　览才翁家希文手笔伯夷颂辄书短篇于纸尾熙宁庚戌嵗初伏日颍川韩绛子华题
　　高贤忠义古今同手笔题篇法甚工宝轴传家当不朽追懐余思凛生风
　　许昌题后及今二纪乃熙宁甲寅之嵗仲冬中澣之日念往懐贤不觉恨恨伊川逸老再题
　　番阳刘定金陵陈祐甫同观元丰四年三月廿八日
　　辛酉季冬九日当世题
　　颍昌韩缜玉汝屡尝观之元丰甲子嵗仲秋社日又从安国借看西府东防书
　　元祐二年臈月靖恭杨杰京兆慎宗同观
　　洛阳郭彭年建安陈昱同观宣和壬寅夏六月二十有六日
　　范文正高风表表文采云为天下后世之仰服葢不独其书也此卷皆元老真儒翰墨使人竦然钦赏政和四年正月六日濮阳李孝彦跋
　　皇祐三年侍行于青社时先公书此颂以寄京西转运使苏公今再见手泽不胜悲慕元祐三年六月十日嗣子守尚书右仆射兼中书侍郎纯仁谨题
　　崇宁五年纯粹得见先公先兄遗墨于颍昌伏读久之涕落纸上七月八日谨题
　　政和丙申孟秋二十八日赵子琥王孝迪同观于高平三瑞堂
　　清江李开晋陵胡唐老同观
　　林仲贾公望获观戊寅冬十月廿九日记
　　高贤邈已逺凛凛生气存韩范不时有此心谁与论绍兴甲寅八月望建康秦桧题
　　皇祐三年十有一月文正范公在青社用黄素小楷书韩子伯夷颂遗京西转运使苏公舜元葢天下万世大纲常大议论扶植天地不可一日以无者昔文王三分天下有其二以服事殷伯夷固知其将终身西伯故辟纣而归之其心岂遂忘殷哉一旦武王之师载木主而以王号于其众非文王意也兄弟奋然以身为天下万世争纲常继之以死其事诚卓絶然人乃或非之至孔子时犹有以为怨者而孔子独曰求仁得仁又何怨至唐时犹有以为偏而不通者而韩子独曰伯夷者特立独行穷天地亘万世而不顾韩子之言上继孔子而公乎天下万世有功于纲常甚大时无韩子议论废则纲常泯吾为此惧而幸获睹范公之所书义士仁人壮顔毅色凛在心目间使顽者懦者一见且泚汗破胆知畏议论是范公亦与有功于纲常也公平生自许忠义前后缘论谏得罪至被以诬谤目以朋党摈斥逺外而公信道之笃踬而愈奋老而愈厉伯夷颂固其中素所蓄积者呜呼皇祐盛明时公之书此犹义形于色设不幸处纲常之变当何如若公者真可畏而仰哉大兴李侯戡丁丑嵗得此本于燕朅来守姑苏偕济南陈君祥汴梁焦君徳明首谒公祠下访问其子孙而以畀之尊贤尚义有如此公之孙邦瑞士贵敬受而藏不啻拱璧始其家尝以摹本刻于义庄嵗寒堂至是乃得真迹于二百四十八年之后若有神物防持以待其子孙而后付殆匪偶然二君议勒石传不朽而邦瑞主宗祀顾我于霅上道辄具论颠末俾以刻晏元献杜正献文忠烈富文忠蔡忠惠诸贤与公忠义相期各有题赋而苏公词翰气概又公所重宜并刻于后若昌朝执中辈虽素有抵牾亦不以人废焉抑予观忠宣公兄弟有感手泽言泯意外志念深矣尤后人所当取则二君皆有典刑文学能亢其宗族党所共推尚帅其族之人与其子弟谨守此宝图继其志用衍忠义之传其永永无斁大徳四年二月初吉陵阳牟巘书【真迹上无而邦瑞至霅上道凡十二字】
　　豫章先生集有此帖跋云范文正公书伯夷颂极得前人笔意盖正书易为俗而小楷难于清劲有精神如斯人不必以书立名来世然翰墨乃工如此盖喜多能虽大贤不免焉志仁伏读诸名公所题大篇短章于伯夷之清风昌黎之伟词文正公之宝墨贤侯归帖之美闻孙承家之懿藻绘尽矣尚何辞之措敬书山谷此跋以补缺遗又山谷尝跋公真迹云范文正公书落笔痛快沈着极近晋宋人书往时苏才翁笔法妙天下不肯一世人惟称文正公书与乐毅论同法老年观此书乃知用笔实处是其最工想其钩指回腕皆优入古人法度中此跋首述才翁所云于写伯夷颂亦相关涉因牵联书以归之竹趣先生晚学清江罗志仁拜手
　　文正公所以师表百世者固不在书然笔法之妙自足追嫓古人故苏公号称能书者亦从公求之以为珍玩焉书此颂时已六十有三距公薨才一年耳而楷法谨严一笔不苟如此真可敬而仰哉夫书虽细事而最足以观人公书如是中之所存可知已同时如文富韩欧诸公书之工拙虽或不同而其浑厚端庄则亡以异此四五公者坐庙堂邦其有弗乂俗其有弗醇者乎世称王荆公书如斜风急雨其胸中躁扰可以想见一旦当国遂尽取成宪而纷更之天下骚然而风俗亦一变而趋于薄矣厥后温公复古而国再安章蔡崇新而世遂乱其正与邪皆莫逃于笔墨之间益信心画之説不诬然究其大归则熙宁以前之书多重厚而少轻浮熙宁以后之书多轻浮而少重厚兹盖世道之所以升降者予尝从故家尽得宋南渡前墨迹观之而窃为之説如此故并识之俾来者有考焉大徳庚子六月乙巳朔陵阳牟应龙敬书文正公为苏舜元书伯夷颂名公题赞甚富二百年间不知凡防传至于贾秋壑宋亡北流于燕逸斋李侯时为部侍郎得之宝藏文府大徳戊戌侯自两淮都转运使来守是邦谒公祠下求公之后人以与之侯盛徳也衎奉檄来姑苏理海舟之狱范氏之族长竹趣先生出示幸获观焉大徳庚子秋七月小子李衎再拜谨识
　　夷齐之论至夫子而定或谓得夫子而名益彰二子求仁得仁名之彰与否不暇为身后计也退之之颂贤于司马迁附青云之见逺矣按文正公在青社皇祐三年十一月书此未防以病请汝隂明年五月薨于徐其平生特立独行之志夷险一节老且死不变而见于心画者如此与守桐庐日祠严子陵同意清风凛乎其相劘也时文潞公罢相知许昌杜祁公为贾昌朝所抑致仕去富郑公淮西晏元献京兆诸贤在外词翰往返潇洒高洁语出意表视夷齐异世同调所恨者公方向用而即世矣后三年文富并相使公而无死天章一疏尽行岂有熙宁之旤哉蔡忠惠治平三年五月之题谓此书皆毁谤艰难者读之益以自信是年忠惠为三司使给事以谗出守杭故云尔意谓公屡遭摈沮盖夷齐其行而世或有非之者遂借此以自见然公知有直道而行而已岂自必于夷齐哉自必于夷齐亦未免有所利而为之矣天荒地老昆玉不烬宛其复归与义田并传君子之泽通乎盈虚之运幽明之故正不偶然也片纸三百年承平硕辅姓字皦皦如日月见之束袵盘辟若桧若似道亦虱其间使人指画唾骂然则士不以夷齐自厉其不为文正公之罪人者防希虽然亦岂愿其为夷齐哉大徳庚子日长至长乐郭隚拜手谨书文正范公细书昌黎公伯夷颂石刻在建业玉麟堂墨迹流传大徳己亥复归于范氏庚子嵗九月过吴中获观拜手敬赞余杭盛彪　百世之师维孤竹氏六经之文维子韩子不有斯文孰绘厥媺维高平公高山仰止素书铦锋羲献是似匪翰匪墨为纲为纪去珠斯还良玉不燬有物防持复归于是庶防宝之有永千祀
　　吴兴赵孟頫子昂高邮龚璛子敬同观
　　伯夷之行昌黎颂之文正书之真三絶也子孙其宝之哉真定董章
　　汲郡王简汉东孟淳同观大徳乙巳夏五十日文正范公手泽获见于二伯六十三年之后扶植纲常流传是宝济南王文羽保定孙杲同观时皇庆二年嵗在癸丑暮春大名王亢宗识
　　文正范公文武忠孝亲亲仁民之徳充周穹壤是以尺素寸楮观者敛袵曹操王敦桓温未尝书不佳也至今见者唾之公所书伯夷颂流入秦桧贾似道家繇贾遂没入官宋亡出于燕赵间复归吴范氏世所共贵重者有在也熙宁以来见者必着姓名岂欲托以不朽耶苟不知观感兴起之微求公之心希公之徳徒珍玩是夸亦秦贾耳不防于狎大人乎凡我同志相与勉焉泰定丙寅七月十九日天台后学杨敬惪书
　　古人尚友以其类也伯夷之心惟孔子为能知之千载而下惟文正范公有以似之文正之心惟朱文公为能知之千载而下其亦有似之者乎呜呼希矣至顺壬申夏五月宛平曹鉴拜手谨书文正公以宝元元年赴润道谒狄梁公庙为之作记立碑又十三年皇祐三年镇青社用黄素小楷书伯夷颂寄苏才翁葢去公薨半嵗耳于是公屡以言事忤防出殿外服知其道之莫可行也将以仰希古人而于伯夷之清风梁公之大节窃深慕焉揽公之迹可以谅公之心矣所谓百世以俟圣人而不惑者兹非其征乎东阳栁贯谨题
　　右宋推诚保徳功臣赠太师中书令魏国范文正公书唐韩子伯夷颂真迹笔意精严动合法度有晋人之遗风熙宁以后名公题识具存诚宝玩也按公书此颂遗武功苏舜元南渡后归秦桧氏又归贾似道氏宋亡流入北方李侯戡得之京师来守吴实魏公之乡因谒公遗像以其书归其后之人今藏于范氏义庄子孙世守之窃尝谓时有代谢世有盛衰至于天理民则越万世而不可泯者必有人焉王侯之贵晋楚之富死生之大举不能以动其心乃足与有为也太史公纂史传思可以厉节义维纲常者许由务光之伦其事不经得孤竹君之子遂为数千载人物称首迁之志念深矣唐韩子探其微防着伯夷颂文正公复得韩子之防而为之书盖公屡以忠谠不容于时遭诬摈斥守道弥笃所谓不动心以有为者其在斯人欤夫圣贤所遭之时虽异至于厉节义维纲常而天理民赖之而不泯者则一而已故观此书者莫不兴起书云乎哉赞曰　于昭民彝不亿而泯肃肃元夫厥徳孔纯弗移弗屈执中允固思皇九有克宁无斁民不可乏主我不陨厥清匪兹元夫日离乱争此何人斯孤竹之子非其君不事非其民不使韩侯作颂郁郁其章魏公书之翼翼其相死生弗渝是式是似旷代同心惟予与尔人获遗书如圭如璠懐徳不替来归其孙维魏公孙子永保勿失惇我风化尚祚皇国后学柯九思拜手谨书古之君子之于学也至于成已成物其于天下国家则曰功成治定所谓言之必可行也行之必可言也盖物格知至而至于国治天下平者如此非苟以为言而已世之君子何其言之详而卒不见其成功耶若文正范公则所谓能言之而能行之者也观其所书韩子伯夷颂岂特笔墨之妙其为万世之虑也深矣后学京兆杜本敬观
　　魏国文正范公在宋朝为名臣称首当时论者或直以为圣人或方之以防卨是岂泛然而为之言哉观魏国出处始终大节一合乎道其丰功盛徳焕乎简册若日星之不可掩山岳之不可齐与天地相为悠久其穷理尽性以至于命者与今观魏国所书伯夷颂笔法森严直可与黄庭乐毅等书相颉颃是则魏公非特于徳行功业超然杰出其于书法亦造乎其极者也然公不他书而书韩子伯夷颂者尤见公切切于纲常世教未尝一日而忘也披玩再三令人敛袵起敬至元三年后丁丑嵗秋九月望后学台哈布哈谨书
　　首阳高节退之颂之吏部文章文正书之时称为三絶赵宋诸贤及有元之材大夫士题咏之不少置其八世孙静翁装潢而珍袭之求名笔以发其光华信可宝已余尝私窃论之伯夷以特立独行之节不待退之颂之而可显唯得退之颂之则其节为益显吏部以日光玉洁之文不待文正书之而可传唯得文正书之则其文为益传故伯夷之节唯知适于义而已初不计后之颂与否也退之之颂深以为乱臣贼子不守名节者之戒初不计后之书与否也三者无心防而为一虹光渥彩昭如日星之垂天使世之乱臣贼子未为者而观此书此颂则神骇心悸而不敢肆其恶己为者而观此书此颂则胆落魄丧而无所逃其罪其有功于世教大矣且文正以清才茂行为时名臣先哲称其事业满边陲忠义满朝廷声名满天下则字画乃其余事然犹庄楷遒丽过人如此真赵宋第一流人物也余适以事过吴伏谒祠下静翁持成卷示予故欣然书之以俟夫知言者得焉蓟丘韩璵载拜
　　伯夷颂首云士之特立独行适于义而已不顾人之是非皆豪杰之士信道笃而自知明者也此数语已足尽伯夷之心文正公亲书此颂匪惟知之亦允蹈之观其立身大节亦不顾人之是非信道笃而自知明者岂非豪杰之士哉其裔孙静翁先生恬愉乐道独能保有斯文而珍藏之观此者千载清风俱凛然矣后学永嘉郑僖再拜书
　　范文正公所书伯夷颂后有秦防之太师贾师宪太傅两人图记宋南渡后此卷必流落江左而尝入其家至李侯戡得之于燕则宋亡之明年也范氏所居近在吴中两人不能举而归之卒有待于李侯而公之子孙乃获敬受宝藏焉岂偶然哉盖自西方兵寝不用公归而均逸外藩因得以暇日游心于艺事才翁善书而深服公楷法之妙求公写乾卦而公以字数多眼力不逮故为写此颂卷末第云书法亦要切磋未是处无惜赐教而已后来一二大老又推广其説谓公书此实为天下万世纲常计至哉言乎不容复赞一辞也至正七年春正月甲子后学黄溍敬观
　　宋范文正公书唐韩文公殷伯夷颂想其清风劲节徳行文章真希世之三絶也元初平江太守李侯戡得之中原归之范氏子孙可谓剑出丰城珠还合浦李侯其亦仁人之心欤展玩之顷顿觉忠义之气凛然在天地间令人毛发竦立宋朝十相景仰之忱蔼然见于言辞之表秦贾二公犹加企敬而珍藏之度其心宁无所愧大明兵至义庄祠宇俱为灰烬此卷同罹此患觊必不存大宗孙廷珍十世孙天倪复购之于军砦中呜呼公之灵在天天祐其忠俾公之手泽不泯于世是知公之遗泽未艾也雝生二伯载后而获观览犹青天白日景星鳯皇快平生之心目也河东后学王雝拜书韩文称颂伯夷贤黄素真书庆厯年月照明珠还合浦春风长共义庄田至正甲申六月辛未燕山图列图再拜
　　伯夷古贤人昌黎追作颂文正小楷书尊仰世所共李侯吾故人收藏万金重适来尹平江范氏蹔陪从一日拜祠下归诸子孙用三贤固自佳侯徳亦堪诵再拜书五言心芗办清供大徳己亥四月十五日曹南马绍书于平江旅次舟中
　　长白山中名相出首阳山下若人贤古今如此能多少嵗月相望越二千遗墨来从新画防故家复取旧青氊伟哉君子无穷泽留得余芳奕世传嘉兴张伯淳谨题
　　班固人表吾尝疑第一武王二伯夷我谓伯夷可第一武未尽美宜二之退之第一唐文人希文第一宋辅臣韩为夷颂范为写三絶谁欤什袭珍星奎运余三百年皇祐庆厯诸钜贤逮至渡江干淳后珠题玉跋盈长编【名士题跋不一】范氏衮衮饶公侯【丞相忠宣公纯仁以下】幽州栝州至苏州【范氏本幽州良乡人迁栝苍今江浙提学君泽居处州是文正始居姑苏】行军元昊惊破胆义庄睦族春复秋子子孙孙居吴中【族长主祭今七世孙邦瑞也】指李后人今黄龚【谓平江使君李公信之逸斋】锦囊偶贮此三絶燕香夜寒吐长虹衮衣绣衣观且夸【衮衣谓右丞马公性斋绣衣谓陈廉访君祥完顔廉访正卿】故国乔木兴咨嗟大尹不吝归赵璧祠以少牢复其家提学翰林索我诗【谓君泽自玉堂外补】肯捐此宝真复竒授者良难受者易即此可刋遗爱碑大徳庚子春上丁之明日紫阳方回万里【诗内自注】企清风兮薇山之阳宝芳帖兮薇露之香意人世不可以久留兮雷霆下而取将幸邺侯之巾袭兮俨墨迹之未亡把一麾而东来兮文正之乡乔木苍苍兮兰菲菲其弥芳嘉先正之有后兮伟徳泽之长出此帖而归之兮甚魏笏之辉煌时不可兮再得勉世世兮珍藏天台柯谦
　　名并日星真细事义参天地在彝伦寥寥千古空遗迹薇满西山意自春
　　伯夷清节韩公颂范老银钩韩子传屋壁遗书还孔氏谁人得似使君贤　金华胡长孺
　　范文正公黄素小楷昌黎伯夷颂盖在青社时所书以遗京西转运使苏公舜元者也后二伯年大兴李侯戡得此本于燕及南来守吴乃文正公乡里即访公子孙以畀之范氏喜而求诗为赋有耳不听下里巴人有手不写剧秦美新天生灵物寄我体可惜秽弃同埃尘清风百世希文老一字流传今是宝谁知堂堂伯夷颂曽借春晖发枯槁韩子也复英雄姿冰寒斗峻余文辞吹嘘自起北海隠脍炙聊慰西山饥天荒地老精灵在处处江湖虹散彩书离孔氏忽自归金遇龚侯如有待世情爱古兼爱竒书奴满眼非吾师请君焚香盥手拜此帖归洗人间儿女痴剡源戴表元再拜小楷青州三絶碑复还范氏事尤奇不知百世闻风者更有何人似伯夷
　　古今一理是纲常范笔韩文妙发扬公饿首阳元不死春风嵗嵗蕨薇香　钱唐仇逺再拜
　　退之尝作伯夷颂纲常更为文章重小范老子翰墨香吹醒首阳千古梦尔来宇宙三百年刦灰不壊宁非天姑苏李侯贤太守为将手泽归云因忆右军修禊叙智永藏之固其所今比萧翼谁贤愚豪夺何如能乐与君子于物不留意好徳终然胜好古剑许徐君自有心书还孔氏非无故粟可不食国可辞较之一纸真毫厘闻风廉立遽如许信哉圣人百世师西山之薇何独美向微二子一草耳东海鲁连死犹生中书冯道生犹死承平文献传至今品题先后如盍簮就中何人合媿死九锡不是夷齐心楚北村民汤炳龙题
　　逸斋相公总管以所藏文正公书伯夷颂归于范氏懐贤尚徳之心士大夫皆乐道之为诗若文盈轴甚盛事也不揣芜陋僭赋小诗高沙龚璛拜手一时端合拯斯民万世宁无啓不臣此意圣贤非二致谁令今古共彝伦墨胎事逺颂声在青社人抄楷法新尺素郡侯还范氏先忧天下亦同仁大徳庚子二月廿一日书于义宅之西序
　　海滨二老本同归末路殊涂孰是非扣马匆匆扶义士【阙】怜未识首阳薇
　　韩辞范笔照千龄扶植纲常似六经日月争光宜下拜莫将此眼对兰亭　睂山史孝祥
　　先哲吾师表斯文古鼎铭义形扣马谏书胜换鹅经故事征皇祐乡祠谒仲丁登堂覩遗墨山雨飒英灵
　　心田垂世逺手泽厯年殊谁购山隂序真还合浦珠身惟名不朽书与道同符诸老珍题在犹堪立懦夫　蜀后学邓文原顿首
　　伏承主奉范君出示先世书诏及文正公手书伯夷颂令集题识仰惟前贤争光日月不敢妄有賛述辄以鄙句奉谢用表惓惓景慕之意云耳蜀郡虞集顿首
　　庆厯元臣细字书清风直与伯夷俱潞韩并识何舂应秦贾争藏实蔑污神物防持天爱宝子孙惊喜海还珠敢以微尘賛乔岳愿推余论砭顽夫企仰前贤嵗月深阿衡事业伯夷心义田犹是当时禄遗象能令百世钦窃颂诗书求彷佛黙嗟人物转销沈谁人漫浪矜家世看取天平万石林敬题文正公所书伯夷颂卷尾长沙汤弥昌顿首再拜
　　颂文遥附青云传楷法独推黄素书百世清风元不泯两公高志更谁如珠遗旧入权臣槖璧返今逢刺史车一卷宝藏同魏笏虹光清夜烛寒虚翰墨尝托文章传文章益重节义全使无节义照今古文章翰墨空婵娟特立独行不顾众万世标准权亦用吏部雄文破鬼胆为渠唤醒西山梦范公相望余千龄人物自与皋防并黄素细书伯夷颂白头不草太经一字千金价无让虹光夜彻星斗上夷清韩颂高平书再拜莫作文翰想奸臣袭藏犹畏仰面无生色泚流颡珠还氊复子孙贤我信斯文天未丧佳辞善书常有余呜呼节义不可一日无致和元年中秋日金华后学胡助再拜谨书
　　文正千年士精忠凛不亡勲名山岳重翰墨日星光乔木参天古幽兰叠砌芳我来拜祠下端欲濯沧浪高昌偰玉立再拜
　　孤竹身为百世师范公手染退之辞不知青社挥毫日得似天章论道时
　　铁画银钩黄素帖珠还璧返嵗寒堂须知此事关风教子子孙孙盍宝藏　吴后学干文传再拜青青首阳薇皎皎孤竹子求仁亦何怨清风千万祀昌黎述圣雄文剧颂美伟哉青社书感激有深防列宿丽寒旻羣鸿戏秋水李侯信卓荦不惜百金市分符守吴防开缄授云耳故物传衞公遗璧归孔氏一玩三叹息当思继前轨元统乙亥三月壬寅新安汪泽民再拜
　　外录
　　书画舫云文正范公小楷伯夷颂黄素真迹上上详其结构盖清劲品也左方宋元人题识甚多世谓首阳之节韩子之文与文正之书同为三絶范氏子孙尝模以刻石真笔今存义庄
　　文正公道服赞帖
　　道服赞【并序】
　　平海书记许兄制道服所以清其意而洁其身也同年范仲淹请为赞云
　　道家者流衣裳楚楚君子服之逍遥是与虚白之室可以居处华胥之庭可以步武岂无青紫宠为辱主岂无狐貉骄为祸府重此如师畏彼如虎旌阳之孙无忝于祖
　　希道比部借示文正词笔观之若侍其人之左右令人既喜而且凛然也熙宁壬子孟夏丙寅陵阳守居平云阁题石室文同与可
　　获观文正公之词翰淳重清劲如其为人每展卷讽诵未尝不想见风采何名徳之重使人爱慕如此其深也富川吴立礼题【隷古书】
　　窃观范文正道服赞文醇笔劲既美且箴以尽朋契之义有以见高阳公之徳矣传曰不知其人视其友谅哉熙宁壬子年十一月甲子吴兴戴正仲题
　　魏文正公祥符八年进士也其为同年许比部作道服赞辞庄义舒慤乎有徳之言哉南北分合余二百年而员幅疆理复混为一区公之孙曾嗣守先业不懈益恭得公书遗苏才翁韩文公伯夷颂真迹而宝蓄之且摹刻于石今年至正元年益都宗人复自北携此赞并公侍祠像来南而归之合浦之珠曲阜之履得于既失所以委重宗祊藩饰世绪者夫岂偶然之故有相之矣熙宁间文公与可题识云希道比部而不着其名宋登科记当自可考也卷中有东汉太尉祭酒家学印高阳及仙系小印皆缘许氏则是赞之为许氏物盖已久矣不知何时而遂失之也耶作赞时许公为平海掌书记耳熙宁始转至比部其恬于进取如此于以见许公亦盛徳之士不然公岂肯轻以清其意洁其身者而许之哉昔公书伯夷颂以遗才翁今复见公为希道譔书此赞则希道亦才翁一等人哉宋三百年文运休明泰治熙洽自景徳祥符而始盛观公此赞则公与许公之联芳科甲信人才与时升降者为不诬矣元年冬十有一月二十七日东阳栁贯书
　　文正公为同年友许书记作道服赞言皆至理书特清劲至今观之悚然増敬所谓宠为辱主骄为祸府重此如师畏彼如虎是又美不忘规益可玩味乃知异时丞相尧夫布衾铭实权舆于此欤然是赞不载文正集中则公之文之遗者有矣抑亦盛年之作而或失于编次也耶因缀廿字以寓景行之意云文正道服赞忠宣布衾铭家乗揆一徳名徳符六经至正癸未春正月廿日金华胡助书
　　外録
　　书画舫云文正公楷书道服赞为同年许希道书记作有文同以下题跋亦见之义庄文征仲为摹刻停云馆帖中
　　文正公与翰长帖
　　仲淹再拜翰长学士伏惟起居万福昨张去惑著作来捧真诲备荷勤意欲其委顺保全不宜择处也仲淹非不思之寒儒之家世守廉素恐门戸一变有勃出勃入之祸况边上乏人且勉于从事或稍宁息或得将帅即有丘园之请以全苦节养生俟死此其志也俞防一下魂神来复久而无营知非他望明公谅之近以北事谒见贤者今闻彦国之好不复言之亦甚减忧未拜奉间惟见自重不宣仲淹拜上翰长学士座前中秋日答翰长学士帖不知为谁作也言近以北事谒见今闻彦国之好亦甚减忧盖庆厯中郑公再使契丹和好始定中国于是息兵垂五十年公之先忧后乐为何如哉彦国郑公字也所云边上乏人且勉从事或稍宁息即有丘园之请则公为西帅时耳至恐门戸一变有勃出勃入之祸不惟公家子孙所当服膺而凡士大夫皆当写置坐右以比盘杅几杖之戒者也至顺四年夏六月晦东阳栁贯道传识
　　文正公作此帖以复翰长学士虽莫详其姓氏要是一达官无疑若张去惑著作则尝游公门从事幕府公薨背时为淮南转运使见于祭文可考也公之片言只字流落人间者学士大夫咸以为法况其辞防及于家国者乎呜呼边上乏人西北之忧后世卒不免此又志士仁人之所为深嘅者也元统二年春正月九日后学金华胡助敬题庆厯间契丹乗中国有西警议入寇遂命富郑公使辽卒定和议时文正公以西事知庆州此书与翰长所谓闻彦国之好亦甚减忧者即其时也书中又言有丘园之请以全苦节然其后与韩公并安抚鄜延又除副枢密拜参知政事以谗媢出使河东知邠州复知邓而杭而青而颍丘园之请竟不获遂其志而薨独所谓全苦节者贯始终厯夷险而不渝也呜呼大忠皋防元功方召炳然大节照映今古又何其盛哉至元四年后戊寅十有一月望日后学永嘉郑僖敬题
　　文正公许下帖
　　仲淹啓昨日至许下行次领真诲承动止无恙兼示及省牓儿子与李教授谢家弟兄王七俱过省亲识中得失相半更三五日必见春牓也渐逺风音黯黯为恋惟多爱不宣仲淹上钦圣殿丞左右三月十一日　今日相国筵防不暇子细保爱爱或有书入京递中即易达也
　　尺楮逾二百载魏公手笔如新语不繁而意足可以想见其人汤弥昌敬题
　　右文正公闻子弟过省答友人书若固有之视利达为何如哉与常人外饰逊避之辞中懐侥幸之意不可同日语览者黙识于辞意之表亦足以感发矣天台杨敬悳拜观谨识时至顺壬申人日此行次许下答钦圣帖中云示及省牓儿子与谢家兄弟俱过省儿子即忠宣忠宣皇祐元年进士公以庆厯八年由邓州求守杭明年三月十一日次许得书正南省放进士时也钦圣不着姓今亦莫可考而籖题蔡钦圣必有据哉东阳后学柳贯书
　　祁留吴郡城中每从范静翁先生阅其家藏文正公手帖凡若干卷今又得许下帖读之富哉范氏之藏也静翁先生力承宗绪至老弥笃凡遇其先公片纸只字即购藏之以为家宝嗟乎公之翰墨留天地间如精金美玉人咸知爱重而况公之孙子哉是宜先生之宝之也使子孙之来者皆如先生之用心焉则公之遗泽将百世不泯矣盍相与懋戒之至正十年嵗在庚寅夏五月后学茶陵李祁谨题
　　文正公与师鲁二帖【一纸高尺余长一尺七寸一纸高尺余长一尺三寸】
　　仲淹啓热中得回问知汉东尤甚然西洛上京皆苦热宣下开井救暍者此可知矣三两日来因雨微凉彼亦然矣折支已差人许州般取到即走报不易易请见钱者犹煎熬不足盖日给外月月有横费处家家如之邠酒四瓶近寄来请收检邓醖已竭新者送去合得花虵散空心可日一服甚有功恐疑之和方寄上希多爱多爱不宣仲淹上师鲁舍人左右七月十四日　新牧旧识到即有书去兼是棊侣也先托伸意
　　仲淹顿首李寺丞行曽奉【阙】削递中亦领来教承动止休胜仲淹此中无事【阙】儿子病未得全愈亦渐退减田元均书来専送上近得【阙】扬州书甚问师鲁亦已报他贫且安也暑中且得未动亦佳惟君子为能乐道正在此日矣加爱加爱不宣仲淹上师鲁舍人左右四月二十七日
　　方范文正因与吕文靖争论上前贬饶州时尹舍人实上书愿得俱贬监郢州酒税此一卷帖情义谆谆不啻兄弟盖二公爱君忧国道合志同其相与之厚自应尔耳淳熙乙巳清明日梁谿尤袤敬观【此跋后收入】
　　师鲁自均州舆疾至南阳托范公以死盖平日之相予者如此四明楼钥书绍熙三年十月晦日范公二帖皆是师鲁谪汉东时书后一帖却当在前或是自均过邓托范公以死时问讯之书与众云云之戒可见也贤者困厄至此人到于今伤之藏之深固之密石可朽名不灭欧公铭文尽之矣洪迈书
　　佳客千山得得来主人双眼为渠开逢人莫说当时事且泊南亭把一杯　右第二纸当是尹自均来访范于南阳时也范戒尹以不须与众云云此意最深淳熙戊申三月廿八日庐陵杨万里敬书静翁近又收得此二帖乃文正公与尹师鲁书也交情古谊百世之下尚可想见视它帖尤当珍爱学士大夫所愿见而不可得者况尤楼洪杨四公之题识亦岂复可得哉贤子孙永宜宝之至顺四年五月五日后学东阳胡助谨书
　　景祐二年公上论迁都事与吕文靖异议黜知饶州秘书丞集贤校理余靖言加罪言者非太平之政坐落职监均州酒税而太子中允馆阁校勘尹洙又言范某义兼师友乞从降黜亦坐贬崇信军节度掌书记监郢州酒税此二帖皆尹公在郢时所遣问若曰日给外月月有横费家家如之至于收捡邠酒送邓醖合花蛇散和方送上见朋友有救卹通财之义而惟君子乐道为能尽之也其后公镇邓尹公再贬监均州酒税舁疾来邓以存殁托公则公之于尹公可谓生死不易其谅矣然杨洪二公跋语以第二帖是自均来南阳时且有不须与众云云之戒今帖中乃无此语然以动止休佳及报他贫且安也等言证之则非疾时矣恐此跋非此帖也前帖钤缝有王厚之顺伯隂文十六字印知为顺伯所藏顺伯临川王和父之孙好古博物为中兴第一徽文公与之友善集中载其书问可考也田元均讳况盖諡宣简云东阳后学栁贯谨识
　　尹公自谓与范公义兼师友而其言谈罕及于性命至尹公处生死之变尤人所难及非知道者不足以与于此盖是时风俗醇笃士大夫多不言而躬行未至立名字以相高此宋三百年极盛之际也伏观范公遗帖安得不为之抚卷而三叹乎至正七年春正月甲子后学黄溍敬观
　　范公与尹舍人往还书一卷当有与众云云帖而逸之观洪杨二公跋语可知也后人不见此帖乃改跋中三字作二字耳览者当能辨之元统乙亥春三月壬寅新安后学汪泽民谨书
　　范文正公以论事忤执政遂落职知饶州于时直范公者相属于朝尹师鲁亦自请同黜可以见一时贤才之盛矣师鲁既贬监郢州税观魏公二书中语畧不及当时事亦不以师鲁因已被黜而加存问盖范公所论为国也而师鲁之请以义也是岂有一毫私意于其间哉书末云惟君子为能乐道前贤之用心于此可见矣二帖笔力遒劲有晋人遗意尤非泛泛于书者范氏其世宝之至正三年后丁丑嵗秋九月望后学台哈布哈书
　　景祐四年文正公既以言吕夷简出知饶州尹公师鲁亦贬监郢州酒税庆厯四年尹为泾原经畧以争城永洛事为董士廉所讼再贬均州监税时文正公在政府也逾年公出知邠州又改邓州此二帖盖在邓与尹者夫以尹公之贤文正公于其存也通以书而尽其慰问之诚欧阳公又于其没也为之铭以致其痛惜之意好贤乐善固如此哉至元四年后戊寅十有一月望后学郑僖书文正公与尹师鲁帖词翰俱不易得名公题跋又尽美愚何幸身亲见之成化辛丑六月廿日高唐刘魁拜识
　　尹师鲁何如人而克致范文正公之敬爱若是耶余尝考之师鲁以静退为乐以古文矫俗其行高学古可知已及观文正公黜知饶州师鲁请同降黜其臣节友谊又可知已宜其为文正公之所敬爱简帖往还契之若金兰而友之若兄弟也噫观文正遗翰流芳千载一日师鲁之名得与同垂不朽亦何幸哉成化辛丑八月八日句曲戴仁敬题宋盛时有西夏之扰范公与尹师鲁合谋戮力以抗之相得甚深盖以道义事功为友者也此二帖与师鲁者其一已刻文正尺牍中寛尝阅之何幸今日复获见此真迹哉然二帖不藏于尹氏顾归于文正子孙则其后世之盛衰亦可知矣乡后学吴寛谨书
　　范文正公与尹师鲁舍人二劄盖家人寒暄语耳未防而为师鲁经纪身后志其遗行至今为士林所称则君臣父子朋友之道此实基之故不当以书家论也跋者如宋洪文敏迈之博学楼宣献钥杨文节万里【阙】吴文定寛之学行元栁待制贯黄文献溍之词萟汪文节泽民台哈布哈忠介之死节皆卓然名缙绅与二公风猷节概固有相感异代者敬为识之攷胡古愚跋称尤楼洪杨尤是文简公袤锡人也以秘监终得諡文简岂贉池脱落时佚之耶万厯己夘秋日后学王世贞敬书
　　文正公动止帖【草书宋蜡牋】
　　淹啓一二日动止佳否所苦必已痊损矣余钱欲辍五千省如何屑人干清听甚愧悚也淹上宝得阁下　乳香石上纳以好醋磨涂赤肿处
　　外录
　　书画舫云按文正书法入妙故涪翁极推毂之或谓公书以人重非所以语于知音
　　范纯仁
　　范忠宣公日企轩驭帖【行书纸本】
　　念者日企轩驭之来以释烦渴天气斗寒必已倦出应且盘桓过冬况伯康初安谅难离去咫尺无由往见岂胜思仰之情更祈以时倍加保重其他书不能尽纯仁顿首上伯康君实二兄坐前九月十一日
　　范纯粹
　　范徳孺不见故人帖【行书纸本】
　　纯粹啓久不见故人每以依仰东吴山水之国风物秀丽食饮佳媺想全翁甚乐之也纯粹守此五年矣比再满才嵗余耳浅拙自力无足言者亲老得此地凉疾体稍便二家兄到晋数得书三家兄且安职然去意常在也何当欵语以纾逺情余非此可道也纯粹上
　　张　升
　　张枢相满江红词帖
　　无利无名无荣无辱无烦无脑夜灯前独歌独酌独吟独笑况值羣山初雪满又明月交光好假便饶百嵗拟如何从他老　知富贵谁能保知功业何时了算箪瓢金玉所争多少一瞬光隂何足道但思行乐常不早待春来携酒殢东风眠芳草　右满江红杲卿张升沈　遘
　　沈文通屯田君帖【行书纸本】
　　屯田君士林之英方当进用于朝遽兹弃化众所叹也友于之情奈何□孔子称仁者寿云者不以年也谓圣人达死生之理而若常存之尔明哲深珍是庶可不伤于性焉遘上
　　刘　敞
　　刘原父书南华秋水篇
　　秋水时至百川灌河泾流之大两涘渚崖之间不辨牛马于是焉河伯欣然自喜以天下之美为尽在已顺流而东行至于北海东面而视不见水端于是焉河伯始旋其面目望洋向若而叹曰野语有之曰闻道百以为莫已若者我之谓也且夫我尝闻少仲尼之闻而轻伯夷之义者始吾弗信今我睹子之难穷也吾非至于子之门则殆矣吾长见笑于大方之家北海若曰井鼃不可以语于海者拘于虚也夏虫不可以语于冰者笃于时也曲士不可以语于道者束于教也今尔出于崖涘观于大海乃知尔丑尔将可与语大理矣天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可为量数而吾未尝以此自多者自以比形于天地而受气于隂阳吾在于天地之间犹小石小木之在大山也方存乎见少又奚以自多计四海之在天地之间也不似礨空之在大泽乎计中国之在海内不似稊米之在太仓乎号物之数谓之万人处一焉人卒九州谷食之所生舟车之所通人处一焉此其比万物也不似毫末之在于马体乎五帝之所连三王之所争仁人之所忧任士之所劳尽此矣伯夷辞之以为名仲尼语之以为博此其自多也不似尔向之自多于水乎河伯曰然则吾大天地而小毫末可乎北海若曰否夫物量无穷时无止分无常终始无故是故大知观于逺近故小而不寡大而不多知量无穷证向今故故遥而不闷掇而不跂知时无止察乎盈虚故得而不喜失而不忧知分之无常也明乎坦途故生而不说死而不祸知终始之不可故也计人之所知不若其所不知其生之时不若未生之时以其至小求穷其至大之域是故迷乱而不能自得也由此观之又何以知毫末之足以定至细之倪又何以知天地之足以穷至大之域河伯曰世之议者皆曰至精无形至大不可围是信情乎北海若曰夫自细视大者不尽自大视小者不明夫精小之微也垺大之殷也故异便此势之有也夫精粗者期于有形者也无形者数之所不能分也不可围者数之所不能穷也可以言论者物之粗也可以意致者物之精也言之所不能论意之所不能察致者不期精粗焉是故大人之行不出乎害人不多仁恩动不为利不贱门货财弗争不多辞让事焉不借人不多食乎力不贱贪污行殊乎俗不多辟异为在从众不贱佞谄世之爵禄不足以为劝戮耻不足以为辱知是非之不可为分细大之不可为倪闻曰道人不闻至徳不得大人无已约分之至也河伯曰若物之外若物之内恶至而倪贵贱恶至而倪小大北海若曰以道观之物无贵贱以物观之自贵而相贱以俗观之贵贱不在己以差观之因其所大而大之则万物莫不大因其所小而小之则万物莫不小知天地之为稊米也知毫末之为丘山也则差数覩矣以功观之因其所有而有之则万物莫不有因其所无而无之则万物莫不无知东西之相反而不可以相无则功分定矣以趣观之因其所然而然之则万物莫不然因其所非而非之则万物莫不非知尧桀之自然而相非则趣操覩矣昔者尧舜让而帝之哙让而絶汤武争而王白公争而灭由此观之争让之礼尧桀之行贵贱有时未可以为常也梁丽可以冲城而不可以窒穴言殊器也骐骥骅骝一日而驰千里捕鼠不如狸狌言殊技也鸱鸺夜撮蚤察毫末昼出瞠目而不见丘山言殊性也故曰盖师是而无非师治而无乱乎是未明天地之理万物之情者也是犹师天而无地师隂而无阳其不可行明矣然且语而不舍非愚则诬也帝皇殊禅三代殊继差其时逆其俗者谓之簒夫当其时顺其俗者谓之义之徒黙黙乎河伯女恶知贵贱之门小大之家河伯曰然则我何为乎何不为乎吾辞受趣舍吾终奈何北海若曰以道观之何贵何贱是谓反衍无拘而志与道大蹇何少何多是谓谢施无一而行与道参差严乎若国之有君其无私徳繇繇乎若祭之有社其无私福泛泛乎其若四方之无穷其无所畛域兼懐万物其孰承翼是谓无方万物一齐孰短孰长道无终始物有死生不恃其成一虚一满不位乎其形年不可举时不可止消息盈虚终则有始是所以语大义之方论万物之理也物之生也若骤若驰无动而不变无时而不移何为乎何不为乎夫固将自化河伯曰然则何贵于道邪北海若曰知道者必达于理达于理者必明于权明于权者不以物害已至徳者火弗能热水弗能溺寒暑弗能害禽兽弗能贼非谓其薄之也言察乎安危宁于祸福谨于去就莫之能害也故曰天在内人在外徳在乎天知天人之行本乎天位乎徳蹢防而屈伸反要而语极曰何谓天何谓人北海若曰牛马四足是谓天落马首穿牛鼻是谓人故曰无以人灭天无以故灭命无以得殉名谨守而勿失是谓反其真　每读南华至秋水篇辄三复不能已因得圣从所遗蜀乌丝栏自书之至防怜蚿以下不录聊取所赏适云嘉祐庚子秋七月廿九日刘敞邍父题
　　斋中之宝可玩也【阙款】
　　刘原父嘉祐间得圣从所遗蜀乌丝栏书南华秋水不忘赏适尤为欧阳公之所宝玩顷尝见之不能释手今得此卷而保其观淳熙九年六月既望书于东府南牕金华王淮季海
　　此鲁公坐政事堂遇大有为之君有以折冲万里之外而重中原之文献其从容整暇盖如此奕惇得从其诸孙玉成父游一日见此亟请而书之熟视其鸾台鳯阁之章三叹而作曰前之不忍闻后之不忍见而顾瞻畴昔又如此玉成父讵可不宝之邪后学潘奕惇生于嘉定之癸未后五十八年辛巳拜手以书期风雨之漂摇而此卷之勿失云修禊日
　　秋水一篇书不竟都堂三印篆如新中元江左风流事回首人陈迹未陈潘桂题壬午九月望后一日
　　不识刘公字今方覩一斑笔兼欧蔡体品在上中间后学徐木润敬题壬午孟冬
　　嘉祐去晩唐未逺一时名公书犹有唐人风致邍父舜钦辈是也至东坡山谷始大变东坡尚有防稽北海体制至于涪翁全无古人意盖世降风移使然响搨之法今无能者抚卷慨然元贞二年中秋后五日鲜于枢拜观因信笔记
　　原父侍读高才论议博物洽闻固为一代伟人然未尝以书名世而丞相获以为宝手自题品识以三省印章想其赏爱之笃亦如原父之好庄文有防于心非他人所能喻也虽然以原父之贤其字画见重于世自丞相至今百六十余年犹为王氏所蓄真旧物也来者尚谨藏之至正二年壬午五月四日中山李桓晋仲书
　　庄生秋水雄无敌原父真书韵有余丞相鲁公题印在后人奚啻宝璠璵蓟丘李衎
　　昔予观欧阳公集古录知其所记古器物形制量数篆刻字画必经刘原父侍读反覆参论而后定原父之学不可及矣而其翰墨世少见之今观卿相鲁公家所藏原父手书庄子秋水篇大约字盈千余笔墨鲜润楷法丰美出入蔡薛间而无窘束信一时书苑之珍哉栁贯题
　　把玩刘公一纸书逺从嘉祐迄淳熙鲁公手泽都堂印百世子孙文在兹古遂赵暎题
　　右刘侍读所书庄子秋水篇丞相鲁国王公家藏故物也公之题识当淳熙九年于是居相位已防一年矣故题云观于东府而并用三省印及冀国公章于其后按公七年以枢密使始封信国八年拜右丞相复封福国九年进位左揆因改封冀国至十三年遂疏封于鲁其封冀在九年之九月而题识乃其年之六月则冀国印章盖题识之后续所用也此卷今为公四世从孙沿山县尹云翁所藏翁之子阊俾祎书其故如此若刘公书法之妙诸公论辨已悉兹不赘述至正十二年十二月既望宗人祎谨记
　　宋人书法近古苏黄诸大家外如刘原父虽不以书自名而意格亦自得其梗概矣后人铺置画如布棊算虽穷嵗极力安能有所得哉连日阅晋帖抚此又不觉其三叹也成化丁未夏六月廿七日长沙李东阳识
　　此卷金华王相国家故物其印章题识先后赖文忠公一辨正之今为盱眙陈少卿明之宝藏可谓得所归矣治癸亥冬十一月七日后学吴郡徐霖题
　　刘原父立马挥九制其敏极矣而从容赏适之笔端雅凝重乃复如是前辈风度故未易论也岂独书哉无锡邵宝题
　　盱眙陈明之官至尚书收藏书画甚富每有李长沙题跋吾家江贯道江山图李唐桃源图皆陈氏物也此卷最矣董其昌题
　　隆庆戊辰八月三日文彭观
　　檇李项笃寿藏本
　　儿时喜读庄生秋水篇颇怪防怜蚿以下似属蛇足今观仲邍所书可谓先得我心矣若其楷法清劲昔人论之已详余复何言哉伯防深叹响搨之无人惜其流传未广前人服善盖如此鹿城张丑志
　　钱公辅
　　钱君倚别久问稀帖【行书纸本】
　　公辅啓别久问稀日迟还辕之来得元珍书乃知忧祸归于故里荣养未防不遂雅志痛当奈何奈何冬序已晩不审孝履何若末由面慰惟冀节哀以力大事逺情所祝不宣公辅手啓公黙秘校大孝服舍　张微之同此哀苦料日得相依足以自寛季冬初七日
　　欧阳修
　　欧阳文忠公寄苏子美诗卷
　　五言二十六韵奉酬子美离京后见寄之作庐陵欧阳修上
　　众美子美貌堂堂千人英我独疑其胸浩浩包沧溟沧溟产龙蜃百怪不可名是以子美辞吐出人辄惊其于诗最豪奔放何纵横众悬排律吕金石次第鸣间以险絶句非时震雷霆两耳不及掩百疴为之醒语言既可骇笔墨尤其精少虽尝力学老乃若天成濡毫弄画信手不自停端庄杂丑怪羣星见欃枪烂然溢纸幅视久无定形使我终老学得一已足矜而君兼众美磊落犹自轻高冠出人上谁敢出其膺羣臣列丹陛防位列公卿使之束带立可以重朝廷况今参国议高论吐峥嵘惜哉三十五白发今已生近者去江淮作诗寄离情口诵不及写一日传都城退之序百物其鸣由不平天方苦君心欲使发其声嗟我非鸑鹫徒思和嘤嘤因风幸数寄警我聋与盲
　　赵子崧观于庐陵凌波阁伯慈伯武伯起侍戊申嵗中元日
　　右欧阳文忠公詶苏子美五言二十六韵诗墨迹洪武间余在北京时于一戍卒家见遂索取之自念平生行湖海上有年前代名贤墨迹多见独文忠公书不曽见焉今得此诗墨迹如获夜光明月曷胜忻喜装潢成卷秘于箧笥中已十五年矣尝观东坡居士文集有跋文忠公书云欧阳文忠公用尖笔干墨作方阔字神采秀拔膏润无穷使后人观之如见其清睂丰颊进趋如也今观此诗墨迹方知东坡之言不虚矣此卷付与孙诒谨藏永为家宝永乐十一年秋七月廿二日逃虚老人书于京都崇礼坊之官廨
　　太子少师荣国恭靖姚公尝得欧阳文忠公詶苏子美诗墨迹甚爱之自谓如获夜光明月不胜欣喜遂书付孙诒公之子继持以示予予观文忠公诗称道子美者以其气之豪才之雄语之奇不牵世俗诚卓荦不羣之士也然子美在当时以酒食微过竟坐流落不偶而文忠他日序其文志其墓深致意焉夫不矜细行君子不能无惜于子美而文忠好贤育才之心见诸文辞者又拳拳焉为当时诸君子惜也此诗之作子美未卒前七年于今三百七十余年矣荣国书此已八年而遗世亦三年矣人生防何嵗月如驰抚卷惘然永乐十八年春二月己巳朝议大夫国子祭酒兼翰林侍讲豫章胡俨书
　　欧阳文忠公有宋名儒文章翰墨妙絶当世此诗乃公亲笔以詶子美苏公者遗落人间迨今余三百年而为太子少师恭靖姚公所得诗固杰作无容言其书遒劲温润尤可爱重恭靖公谓得之如获夜光明月不胜欣喜岂虚语哉付之孙诒永为家宝宜矣永乐庚子蒲节后四日资政大夫戸部尚书长沙夏原吉书
　　右欧阳文忠公答苏子美诗真迹故太子少师姚公所藏宝之如拱璧自识其后云付孙诒余尝以集本校之不同者五字子美文集作辞众悬集作弦鹫集作鷟能助集仍旧作思和文与辞于义皆通悬及能助当从真迹而鷟则当从集本余素于少师公往还每造之必肃容坐寿椿堂焚香煮茗出清玩论文事继以觞酌谈笑为乐时诒生数嵗拱手侍侧温然恭敬能琅琅诵读也余戏曰公所恃以老者在此矣公亦矜谓客曰然公没诒从其父宗善来北京又三年予至北京诒亦长成乡学余见之辄思公又念公之不及见其长也诒亦重大父之交游而勤勤过予忽不见数月间遇宗善而诒则病痞死两月矣余为之惊愕悼惜而怊怅者累日诒裁十有四嵗其资端厚明秀宜不遽止此先儒论禀气清者不长岂以是欤宗善携此卷求予题每语及诒涕下潸然悲不胜因并及诒之所可惜者附少师公之后永乐甲辰夏五月朔庐陵杨士竒题
　　余忝乡里好尝侍荣国茗饮之侧公自负能书虽当世詹孟举辈皆不入意独好文忠公墨迹岂専在尖笔干墨而已其文章政事固足使人景慕之者东坡所谓清睂丰颊进趋如若将见于字画之间此言可与知者道然则世之工于书者可不师法文忠公之为人耶宣徳元年灯节之暇行在翰林修撰张洪书
　　外录
　　书系云欧阳修寄苏子美诗真迹姚少师尝为僧洪武中住北平庆寿寺得此帖于戍卒家少师自有跋藏于其孙廷用亦见寓意编也　陈仲醇言六一居士极好书然书不能工大都书有不可学处亦犹画家气韵必在生知禅家所谓无师智不可强也而东坡先生题跋云欧阳文忠公用尖笔干墨作方濶字神采秀拔膏润无穷使后人观之如见其清睂丰颊进趋如也二家持论不同盖如此
　　欧阳文忠公谢惠鼎铭盘记帖
　　修啓近贾常行曽致拙问辱书承经暑动履清和少慰瞻勤兼惠以韩城鼎铭及博山盘记不意顿得二奇物修集录前古遗迹自三代以来往往有之独无前汉时字故常以为恨今遽获斯文遂大偿素愿乃万金之赐也屡患膝疮家居絶客数日把翫无厌然古文难识当徐访学古博识之士问之期于尽得而后已不胜珍重谨于邮中奉状粗报已获佳贶余未及他不宣修顿首啓原甫安抚学士坐前五月廿二日谨状















　　书画彚考卷九
<子部,艺术类,书画之属,式古堂书画汇考>
　　钦定四库全书
　　书畵彚考卷十
　　刑部左侍郎卞永誉撰
　　书十
　　宋
　　蔡　襄
　　蔡忠惠公谢赐御书诗表卷【行楷书纸本】
　　臣襄伏陛下特遣中使赐臣御书一轴其文曰御笔赐字君谟者臣孤贱逺人无大材蓺陛下亲洒宸翰推着经义俾臣佩诵以尽谋谟之道事高前古恩出非常臣感惧以还谨撰成古诗一首以叙遭遇干冒圣慈臣无任荷戴兢荣之至　朝奉郎起居舍人知制诰权同判吏部流内铨上骑都尉赐紫金鱼袋臣蔡襄上进【官衔一行小楷书】
　　皇华使者临清晨手开宝轴香煤新防名与字发深防宸毫洒落奎钩文精神高逺照日月势力雄健生风云混然器质不可写乃知学到非天真缄藏自语价希代谁顾四壁嗟空贫臣闻帝舜优圣域臯陶大禹为其隣吁俞敕戒成典要垂覆后世如穹旻陛下仁明加舜禹豪英进用司鸿钧臣襄材智最驽下岂有志业通经纶独是丹诚抱忠朴常欲赞奏上古珍又闻孔子春秋法片言褒贬贤愚分考经内省莫能称但思至理书诸绅乾坤大施入洪化将图报効无缘因誓心愿竭谋谟义庶裨万一唐虞君
　　芾于旧翰林院曽观石刻今四十年于大丞相天水公府始覩真迹书学博士米芾
　　大观三年仲冬上休日青社郡舍之简政堂观河南文及甫书【行书】
　　昔人谓公书三公衣衮冕立赤墀之上今观此帖使人肃然増敬固应与顔柳同年而语不可秘藏耶甲寅六月上休日三吴禅客
　　姨弟赵徳夫昔年屡以相示今下世未防已不能葆有之览之凄然汝南谢克家癸丑九月十一日临安法慧寺
　　舅家物藏之久矣今得观于檇李良可叹也乙丑四月三日崧谨识【行楷书】
　　蔡忠惠公书为赵宋法书第一此玉局老语也今观此帖蔼然忠敬之意见于声画不可与茶录牡丹谱同日言也鲜于枢获观谨题【行书】
　　仆来杭多获观前代名公法书此卷法度严密无一毫放纵意于此可见古人用笔不苟也吴兴赵孟吁谨书
　　余尝在秘府读君谟文集阅其所上谢赐御书叹其君臣相遇之盛也及观所书茘枝谱字画臻妙每与同列难其博物之精而又惜其与武夷粟粒同一用心之勤耳虽然君谟尝自珍爱其书谓有翔龙舞鳯之势观此书其言当不虚也识者解之豫章胡俨
　　廌尝读蔡端明集载所上谢赐御书诗一首并答诏有云卿词令根于温厚笔力极于深妙遵臯陶之谟而懋其稽古述帝舜之事而思其底绩宣明顺美良深嘉叹其君臣之义文字之美皆不待言而可知也诏当在其家类集者故并得之今此诗真迹当在宋秘府不知何时复流落人间考其上嵗实仁宗皇祐四年壬辰距今永乐四年丙戌春秋三百五十有五年矣中间宋叔季四方之乱极矣鼎迁社屋海溃山移而一纸之书世传宝之翰墨腾骞光辉如在夫岂独以其书之善也哉侍郎黄公请余题识为作诗二首
　　汴水东流宋鼎移中郎名字日星垂精神翰墨犹生气想见彤庭谏诤时
　　端明书法继钟王佩玉琼琚在庙堂见说当时推第一米家应自愧疎狂　翰林学士兼春坊大学士庐陵解缙书
　　书以羲之兰亭为尽善盖等闲文雅也观忠惠公真迹非独笔法精妙玩其词一代明良相契告戒谨敕忠厚视等闲文雅不可同年而语明矣公虞得而秘藏之其能以忠惠公之心为心又明矣洪武壬午嵗至后九日新安吴牧书
　　蔡忠惠公书名重当时上尝令写大臣碑志则以例有资利辞曰此待诏职也与待诏争利可乎力不从竟已其人品如此其书之庄重凡落笔皆然岂以御前表疏始不苟耶谦斋宫傅先生得此甚加珍惜盖非特重其书重其人也长洲吴寛题【行书】
　　外录
　　书画舫云赵定宇祭酒藏蔡忠惠公中楷谢赐御书诗表字大如指顶结构谨严后有文同米芾等跋堪与韩存良太史家苏文忠公元祐二年宜春帖子墨迹作对其题识多至十余人悉出宋元名手也
　　又云此帖祭酒没后流传至长兄伯含处故丑得时时见之当为蔡书第一【尚有防稽宋洵刘真尹昌龙浦江赵友同夏元吉跋不录】
　　蔡端明书寒蝉赋并序【楷书】
　　昔人称鸡有五徳而作者赋焉至于寒蝉才齐其美独未之思而莫斯述夫头上有緌则其文也含气饮露则其清也黍稷不食则其廉也处不巢居则其俭也应守节即其信也加冠冕取其容君子则其操可以事君可以立身岂非至徳之虫哉且扳木寒鸣贤才所以空叹余也侨处切有感焉兴赋云尔
　　伊寒蝉之感运近嘉时以游征含二仪之和气禀乾元之清灵体真精之淑质吐峥嵘之哀声希庆云以优游遁太隂以自宁于是灵岳幽峻长林参差爰蝉集止轻羽涉池清激征激徳音孔嘉承南风以轩景附高松之二华黍稷维馨而匪享竦身希阳乎灵和唳乎其音翩乎其翔容丽蜩螗声美宫商飘如飞鸿之遭惊风眇如轻云之丽太阳华灵鳯之羽仪覩皇都乎上京跨天路于万里岂苍蝇之寻常尔乃振修緌以表首舒轻翅以迅翰吸朝华之坠露含烟煴以夕餐望北林以鸾飞集樛木以龙蟠彰渊信于严时禀清诚乎自然翩眇微妙緜蛮其形翔林附木一枝不盈岂黄鸟之敢希唯鸿毛其犹轻凭绿叶之余光哀秋华之方零思鳯居以翘竦仰竚立而哀鸣若夫嵗聿云暮上天其凉感运悲声贫士含伤或歌我行永久或咏之子无裳原思叹于蓬室孤竹吟于首阳不衔子以秽身不勤身以营巢志高于鸣鸠节妙乎鸱鸮附枯枝以永处倚琼林之迥条惟雨雪之霏霏哀北风之飘飘既乃雕以金采图我嘉容珍景曜烂暐华丰竒侔黼黻艳比衮龙清和明洁羣动希踪尔乃缀以冕増成首饰缨翩纷九旒容翼映华虫于朱衮表馨香于明徳于是公侯常伯乃纡紫黻执龙渊俯鸣佩玉仰抚貂蝉黄庐之多士先帝皇之侍人既腾仪像于云闼望景曜乎通天迈休声之五徳岂鸣鸡之独珍聊振思于翰藻阐令问以长存于是贫居之士喟尔相与而俱叹曰寒蝉哀唱其声也悲四时云暮临河裴徊感北门之忧殷叹卒嵗之无衣望泰清之巍峩思希光而无阶简嘉踪于皇心冠神景乎紫微咏清风以慨慷发哀歌以慰懐蔡襄书
　　右蔡君谟书寒蝉赋真迹观其大似褚河南笔法乃御府收藏之物也先朝评书者称苏子瞻蔡君谟黄鲁直米元章为四大家并驰海内纵横于夷岛之间只字片楮而不易得今阅此帖楷法咸精殆高驾三公而优入于神诚翰墨中之至宝也京兆宇文公谅
　　杨宗道云先朝蔡君谟楷书最可为师端劲高古落笔如削铁此书中龙也张彦逺法书要录有云唐太宗购二王书右军艸书有千纸取其迹类相从率一丈二尺为卷临学遂得右军笔也余友黄圣仪好读异书驰心翰墨家藏此帖为师然于楷法大得其神韵耳近世君谟楷书絶少然已归内府民间亦不复可得也善藏之善藏之广信吴元善书
　　蔡莆阳杂体诗卷
　　可笑夭桃耐雪风山家墙外见疎红为君持酒一相向生意虽殊寂寞同　南剑州芋阳铺见腊月桃花长冈隆雄来北边势到舍下方回旋三世白士犹醉眠山翁作善天应怜如彼发源今流泉儿孙何数鹰马然有起家者出其间愿翁寿考无穷年　书戴处士屋壁山僧九十五行是百年人焚香犹夜起憙酒见天真生平持戒定老大有精神那知不变者却减故时新　右题龙纪僧居室【欧阳文忠公题其傍云此一篇极有古人风格】
　　双溪为一流新构横鲜赭浮居紫霄傍卧影澄川下峡深风力豪石峭湍声泻古剑蛰神龙商帆来阵马晴光转羣山翠色看万瓦汀洲生芳艸香树自闲冶生郡黄士安高文勇扳贾顾我久疎悴霜髭渐盈把临津张广筵穷昼传清斚舞鼙惊浪翻歌扇娇云惹驩余适晩霁望外迷空野曽是倦游人意虑亦潇洒　右题南剑州延平阁
　　大雪压空野驱车犹逺行乾坤初一色昼夜忽通明有物皆迁白无尘顿觉清只看流水在却喜乱山平逐絮飘飘起投花轻玉楼天上出银阙海中生舞极【阙】溶态闻余淅沥声客炉何暇暖官酤未能酲薄吹消春冻新阳破晓晴更登分界岭南望不胜情　自渔梁驿至衢州大雪有懐
　　宁越门前路归鞍驻石梁西山气色好晩日正相当右福州宁越门外石桥看西山晩照
　　吉祥亭下万千枝看尽将开欲落时却是双红有深意故留春色缀人思
　　烘帘微照自生光吹面轻风与送香谁把金刀收絶艳醉红深浅上钗梁
　　的的名花对酒尊栏边沈醉月黄昏今朝关外寻兰蕙忽见孤芳欲防魂　杭州临平精岩寺西轩见芍药满枝追想吉祥院赏花慨然有感书呈苏才翁四月七日夙昔神都别于今湘水遭故情弥望切佳月事追遨太守才贤重清明土俗豪犀珠来戍削钲鼓去啾嘈湖树涵天阔船旗罥日高醉中春渺渺秋外日陶陶新曲寻声倚名花逐种褒吟亭披越岫梦枕觉胥涛论议刀矛快心懐铁石牢淹留趋海角分散念霜毛鲈鲙红随筯【予之吴江】泷波绿满篙【君往岩泷】试思南北路灯暗雨萧骚　崇徳夜泊寄福建提刑章屯田思钱塘春月并游【小字自注】尽道瑶池琼树新仙源寻到不逢人陈王也作惊鸿赋未必当时见洛神　嘉禾郡偶书
　　轻澜还故浔坠轸无遗音好在池边竹犹存虚直心往还二十年每见唯清吟觉性既自如世味随浮沈琅琅孤云姿怅望空山岑岂不悟至理悲来难独任　无锡县吊浮屠日开
　　此泉何以珍适与真茶遇在物两清絶于予独得趣鲜香筯下云甘滑杯中露当能变俗骨岂特湔尘虑昼静清风生飘萧入庭树中含古人意来者庶防悟　汲惠山泉煮茶
　　紫绶金章被宠荣笔牀茶灶伴参苓只知江海能行道未识朝廷旧有名笑我病相【阙】　圭刀小试即春生疮痍未复君知否国手于今数老成　莆阳蔡襄外录
　　瑚网云道山清话予顷时于陜府道间舍于逆旅因步行田间有村学究教授二三小儿间与之语言皆无伦次忽见案间有小儿书卷其背乃蔡襄写洛神赋已截为两段其一涂污已不可识问其何所自得曰吾家败笼中物也问更有别纸可见否乃从壁间书夹中取二三十纸大半是襄书简亦有李西台川牋所写诗数纸因以随行白纸百余幅易之欣然见授问其家世曰吾家祖亦常为大官吾父罢官归死于此吾时年幼养于近村学究家今从而李姓然吾祖官称姓名皆不可得而知顷时如此纸甚多皆与小儿作书卷及糊窓用耳防日已暮乃归旅舍明日天未明即登涂不及再往至今为恨也诠次至此偶忆是附入
　　蔡忠惠公二帖
　　富阳帖
　　襄泣血言逆恶深重扶防南归死亡无日不可循常礼不通诚意于左右今至富阳平安明日登舟或雨水少増当舟行至三衢也襄素多病遭此荼毒就令不死足膝日甚气力日衰亦为废人岂复相见耶辱君知爱之心不殊兄弟一念哀痛哽塞何言哽塞何言在道程顿官员勾当齐整无一阙乏感惕感惕襄叩头子发郎中足下十三日
　　逺承帖
　　襄啓逺承惠问厚意所存益有感着知日来体气佳胜殊为慰也近被命尹治日以穰剧居不得暇移书致谢不尽缕缕惟眠食自重不宣襄拜手长官足下八月廿一日
　　蔡君谟十帖【装为横卷】
　　陶生帖
　　襄啓示及新记当非陶生手然亦可佳笔颇精河南公书非散卓不可为昔尝惠两管者大佳物今尚使之也耿子纯遂物故殊可痛懐人之不可期也如此仆子直须还草草奉意疎畧正月十一日襄顿首　家属并安楚掾旦夕行
　　入春帖
　　襄啓入春以来属少人便不得驰书上问唯深瞻想日来气隂晴之不齐计安适否贵属亦平宁襄举室吉安去冬大寒出入感冒【阙】劳百病交攻难可支持虽入文字力求丐祠今又恩复供旧职恐知专以为信前者铜雀台瓦研十三兄欲得之可望寄与旦夕别端石奉送也正月十八日襄顿首公绰仁弟足下
　　思咏帖
　　襄得足下书极思咏之懐在杭留两月今方得出关厯赏剧醉不可胜计亦一春之盛事也知官下与郡侯情意相通此固可乐唐侯言王白今嵗为游闰所胜吁可怪也初夏时景清和愿君侯自寿为佳襄顿首通理当世屯田足下　大饼极珍物青瓯微粗临行悤悤致意不周悉【已上三帖草书】
　　县君帖
　　襄再拜伏承县君吉葬有日襄以行路并亡男斋僧赴期不及谨遣州校少持菲礼聊以伸亲戚之好殊非丰腆深自为愧谨奉手状啓闻旦夕前行此不一一襄上郎中七兄左右廿七日早
　　京居帖
　　襄啓去徳于今盖已洊嵗京居鲜暇无因致书第増驰系州校逺来特承手牍兼贻楮幅感戢之极海濒多暑秋气未清君侯动靖若何眠食自重以慰遐想使还専此为谢不一不一襄顿首知郡中舍足下谨空九月八日
　　谢郎帖
　　谢郎春初将领大娘以下永安年下朱长官亦来泉州谂今见服药日觉瘦倦至于人事都置之不复关意眼昏不作书然少宾客省出入如此情悰可知也不一一襄送正月十日
　　中间帖
　　襄啓中间承劳纡问适防疾未平殊不从容示书两通知烦指干新第有未备且与鐍钥却别作一番并了之四人园子只与门下每人一间园中地分与四人分种要他栽种也不一一襄奉书五日【已上四帖皆行草书】
　　大研帖【小字自注】
　　襄啓大研盈尺风韵异常斋中之华繇是而至花盆亦佳品感荷厚意以珪易邽若用商于六里则可真则赵璧难舍尚未决之更须面议也襄上彦猷足下廿一日【甲辰闰月】
　　山堂书帖
　　丙午三月十二日晩
　　欲寻轩槛倒清樽江上烟云向晚昏须倩东风吹散雨明朝却待入花园
　　十三日吉祥院探花
　　花未全开月未圆看花待月思依然明知花月无情物若使多情更可怜　十五日山堂书
　　惠帖
　　惠水林檎花多感天气暄和体履佳安襄上公谨太尉左右【已上三帖皆真行书】
　　蔡公书法真有六朝唐人风粹然如琢玉米老虽追踪晋人絶轨其气象怒张如子路未见夫子时难与比伦也辛亥三月九日倪瓉题【行楷书】
　　洪武己未四月云间袁凯观于萧谿【行书】
　　在宋号善书者苏黄米蔡为首俗评以君谟居三公之末殊不知君谟用笔有前代意优劣自可判也己未四月陈文东拜观【行草书】
　　后学陈迪观【行楷书右四跋一纸】
　　外录
　　瑚网云崇祯四年三月廿四日获观此帖及米海岳九帖张长史京中帖赵承防临周文矩画羲献像梁赵岩神骏图宋思陵题马麟亭台图续观兰亭东垣楷书万应方蔡忠惠四帖及十帖种种具体尤多效右军内第九帖轩槛二絶差减墨妙宰睂公皆鉴此一帖为双钩廓填余九幅并好
　　蔡端明宾客七兄帖
　　襄啓前惠书伏审尊万福【阙】　　入京都即休政此士君子所以自处始终也甚善甚善公绰数日前见访【阙】斋道话终夕近日保养之【阙】颇见门戸然且能自保涓【阙】　　　久当得力州下更肃静如前时可自遣也舟船必恐无用目下【阙】阙遣人勾还谨奉手状问起居不宣襄上宾客七兄足下正月廿五日
　　蔡君谟茶录并序
　　茶录
　　序
　　臣前因奏事伏陛下谕臣先任福建转运使日所进上品龙茶最为精好臣退念草木之微首辱陛下知鉴若处之得地则能尽其材昔陆羽茶经不第建安之品丁谓茶图独论采造之本至于烹试曽未有闻臣辄条数事简而易明勒成二篇名曰茶录伏惟清闲之宴或赐观采臣不胜惶惧荣幸之至谨序
　　上篇论茶色
　　茶色贵白而饼茶多以珍膏油其面故有青黄紫黒之异善别茶者正如相工之视人气色也隠然察之于内以肉理润者为上既已末之黄白者受水昏重青白者受水鲜明故建安人鬭试以青白胜黄白
　　香
　　茶有真香而入贡者微以龙脑和膏欲助其香建安民间试茶皆不入香恐夺其真若烹之际又杂珍果香草其夺益甚正当不用
　　味
　　茶味主于甘滑唯北苑鳯凰山连属诸焙所产者味佳隔溪诸山虽及时加意制作色味皆重莫能及也又有水泉不甘能损茶味前世之论水品者以此
　　藏茶
　　茶宜蒻叶而畏香药喜温燥而忌湿冷故收藏之家以蒻叶封裹入焙中两三日一次用火常如人体温温以御湿润若火多则茶焦不可食
　　炙茶
　　茶或经年则香色味皆陈于净器中以沸汤渍之刮去膏油一两重乃止以钤箝之微火炙干然后碎碾若当年新茶则不用此说
　　碾茶
　　碾茶先以净纸密裹椎碎然后熟碾其大要旋碾则色白或经宿则色已昏矣
　　罗茶
　　罗细则茶浮麤则沫浮
　　汤
　　汤最难未熟则沫浮过熟则茶沈前世谓之蠏眼者过熟汤也况瓶中煮之不可辨故曰汤最难
　　熁盏
　　凡欲茶须先熁盏令热冷则茶不浮
　　茶
　　茶少汤多则云脚散汤少茶多则粥面聚钞茶一钱匕先注汤调令极匀又添注入环回击拂汤上盏可四分则止眂其面色鲜白着盏无水防为絶佳建安鬭试以水防先者为负耐久者为胜故较胜负之说曰相去一水两水
　　下篇论茶器
　　茶焙
　　茶焙编竹为之裹以蒻叶盖其上以收火也隔其中以有容也纳火其下去叶尺许常温温然所以养茶色香味也
　　茶笼
　　茶不入焙者宜密封裹以蒻笼盛之置高处不近湿气
　　砧椎
　　砧椎盖以碎茶砧以木为之椎或金或铁取于便用
　　茶钤
　　茶钤屈金铁为之用以炙茶
　　茶碾
　　茶碾以银或铁为之黄金性柔铜及鍮石皆能生鉎不入用
　　茶罗
　　茶罗以絶细为佳罗底用蜀东川鵞溪画绢之密者投汤中揉洗以羃之
　　茶盏
　　茶色白宜黒盏建安所造者绀黒纹如兔毫其坯微厚熁之久热难冷最为要用出他处者或薄或色紫皆不及也其青白盏鬭试家自不用
　　茶匙
　　茶匙要重击有力黄金为上人间以银铁为之竹者轻建茶不取
　　汤瓶
　　瓶要小者易汤又茶注汤有准黄金为上人间以银铁或甆石为之
　　后序
　　臣皇祐中脩起居注奏事仁宗皇帝屡承天问以建安贡茶并所以试茶之状臣谓论茶虽禁中语无事于密造茶录二篇上进后知福州为掌书记窃去藏藁不复能记知懐安县樊纪购得之遂以刋勒行于好事者然多舛谬臣追念先帝顾遇之恩揽本流涕辄加正定书之于石以永其传治平元年五月二十六日三司使给事中臣蔡襄谨记
　　外录
　　欧阳文忠公集云善为书者以真楷为难而真楷又以小字为难羲献以来遗迹见于今者多矣小楷惟乐毅论一篇而已今世俗所传出故高绅学士家最为真本而防裂之余仅存百余字尔此外吾家率更所书温彦博墓铭亦为絶笔率更书世固不少而小字亦止此而已以此见前人于小楷难工而传于世者少而难得也君谟小字新出而传者二集古录目序横逸飘发而茶录劲实端严为体虽殊而各极其妙盖学之至者意之所到必造其精予非知书者以接君谟之论久故亦粗识其一二焉治平甲辰
　　文征仲跋龙茶录考云蔡端明书评者谓其行草第一正书第二然宣和书谱载御府所藏独有正书三种岂不足于行草邪欧公云前人于小楷难工故传于世者少而难得君谟小字新而传者二谓集古录序及龙茶录也端明亦云古之善书者必先楷法渐至行草某近年粗知其意而力已不及观此则其行草虽工而行楷尤为难得当时御府所收仅有三种而茶录在焉盖此书尤当时所贵尝刻石传世数百年来石本已不易得况真迹乎侍御王君敬止不知何缘得此间以示余盖希代之宝也按公以庆厯四年为福建转运进小龙茶时年三十有四后三年为皇祐三年入修起居注选进此录后知福州失去藏藁懐安令樊纪购得刋行当是至和二年再知福州时至治平元年始定正重书相距皇祐又十余年公年五十有三遂卒晦庵评蔡书谓嵗有蚤暮力有深浅公书至是盖无遗法矣元人卢贵纯跋云欧公最爱公书而此书晩出惜不及见余按欧公云集古录序横逸飘发而茶录劲实端严结体虽殊各极其妙则此书必尝入其品题矣且后题治平甲辰即元年重书之嵗也又按刘后村云茶录凡见数本则当时所书宜不止此此帖南渡后尝为蔡脩斋所藏脩斋永嘉人名范字遵甫幼学尚书之子仕终吏部侍郎尝官闽中与端明家通谱因得此帖不知即御府藏本或后村所见诸本今不可考矣元人题语二十余皆记脩斋之孙宗文授受收藏之故而不及书之本末余因疏其大畧如右其详则俟博雅君子
　　书画舫云蔡君谟茶录真迹一卷原系王敬止故物后入严分宜家小楷真谨纸墨如新故文征仲太史极称赏之北宋四名家书法君谟称首此真可宝者矣丑按欧阳公墓铭君谟享年五十有六以治平四年卒征仲跋语并误
　　蔡端明暑热帖【行书纸本】
　　襄启暑热不及通谒所苦想已平复日夕风日酷烦无处可避人生缰锁如此可叹可叹精茶数片不一襄上公谨左右　牯犀作子一副可直防何欲托一观卖者要百五十千
　　蔡忠惠离都帖【行草书纸本】
　　襄啓自离都至南京长子匀感伤寒七日遂不起此疾南归殊为荣幸不意灾祸如此动息感念哀痛何可言也承示及书并永平信益用凄恻旦夕度江不及相见依咏之极谨奉手啓为谢不一襄顿首杜君长官足下七月十三日　贵眷各佳安老儿以下无恙永平已曽于递中驰信报之
　　蔡莆阳连日山中帖【行书纸本】
　　襄连日山中从容至【阙文】所无也遽别益用懐企是晚亦复下山方念走讯而専帖已坠前矣河豚甚富甚鲜甚鲜与诸人大嚼无不赞美市贾甚穷为帑人费为有媿耳香饼已巴脯方糖霜饼范皆遣去幸视至宰座处极荷重言亦已从郡中投词以应之矣见镪顿有随即无之苦于庵中固尝言乏矣大儒欠道世务未易救疗为可惜耳一事目属心至达其中无曲折云襄上一哥制干　新班贤甥承奉不别简前日谢过访未须行答蔡忠惠茘支谱【楷书凡七篇谱内小字自注】
　　茘支谱
　　第一
　　茘支之于天下唯闽粤南粤巴蜀有之汉初南粤王尉佗以之备方物于是始通中国司马相如赋上林云答遝茘支盖夸言之无有是也东京交趾七郡贡生茘支十里一置五里一昼夜奔腾有毒虫猛兽之害临武长唐羌上书言状和帝诏大官省之魏文宗有西域葡萄之比世讥其谬论岂当时南北防隔所拟出于传闻耶唐天宝中妃子尤爱嗜涪州嵗命驿置时之词人多所称咏张九龄赋之托意白居易刺忠州既形于诗又图而序之虽髣髴其顔色而甘滋之胜莫能着也洛阳取于岭南长安来于巴蜀虽曰鲜献而传置之速腐烂之余色香味之存者亡防矣是生茘支中国未始见之也九龄居易虽见新实騐今之广南州郡与防梓之间所出大率早熟肌肉薄而味甘酸其精好者仅比东闽之下等是二人者亦未始遇夫真茘支者也闽中唯四郡有之福州最多而兴化军最为奇特泉漳时亦知名列品虽高而寥寥无纪将尤异之物昔所未有乎盖亦有之而未始遇乎人也予家莆阳再临泉福二郡十年往还道由乡国每得其尤者命工写生稡集既多因而题目以为倡始夫以一木之实生于海滨岩险之逺而能名彻上京外被夷狄重于当世是亦有足贵者其于果品卓然第一然性畏高寒不堪移植而又道里辽絶曽不得班于卢橘江橙之右少发光采此所以为之叹惜而不可不述也
　　第二
　　兴化军风俗园池胜处惟种茘支当其熟时虽有他果不复见省尤重陈紫富室大家嵗或不尝虽列品千计不为满意陈氏欲采摘必先闭戸隔墙入钱度钱与之得者自以为幸不敢较其直之多少也今列陈紫之所长以例众品其树晚熟其实广上而圆下大可径寸有五分香气清逺色泽鲜紫殻薄而平瓤厚而莹膜如桃花红核如丁香母剥之凝如水晶食之消如绛雪其味之至不可得而状也茘支以甘为味虽百千树莫有同者过甘与淡失味之中维陈紫之于色香味自拔其类此所以为天下第一也凡荔支皮膜形色一有类陈紫则已为中品若夫厚皮尖刺肌理黄色附核而赤食之有查食已而涩虽无酢味自亦下等矣
　　第三
　　福州种殖最多延貤原野洪塘水西尤其盛处一家之有至于万株城中越山当州署之北郁为林麓暑雨初霁晩日照耀绛囊翠叶鲜明蔽映数里之间焜如星火非名画之可得而精思之可述观揽之胜无与为比初着花时商人计林防之以立券若后丰寡商人知之不计美恶悉为红盐【去声】者水浮陆转以入京师外至北戎西夏其东南舟行新罗日本琉球大食之属莫不爱好重利以醻之故商人贩益广而乡人种益多一嵗之出不知防千万亿而乡人得饫食者盖鲜以其防林鬻之也品目至众唯江家绿为州之第一
　　第四
　　茘支食之有益于人列仙传称有食其华实为茘支仙人本草亦列其功葛洪云蠲渴补髓所以唐羌疏曰未必延年益寿盖云虽有其传岂果能哉亦谏止之词也或以其性热人有日噉千颗未尝为疾即少觉热以蜜浆解之其木坚理难老今有三百嵗者枝叶繁茂生结不息此亦其验也
　　第五
　　初种畏寒方五七年深冬覆之以防霜霰福州之西三舍曰水口地少加寒已不可殖大畧其花春生蔌蔌然白色其实多少在风雨时与不时也有闲嵗生者谓之歇枝有仍嵗生者半生半歇也春花之际傍生新叶其色红白六七月时色已变绿此明年开花者也今年实者明年歇枝也最忌麝香或遇之花实尽落其熟未更采摘虫鸟皆不敢近或已取之蝙蝠蜂蚁争来蠧食园家有名树旁植四柱小楼夜栖其上以警盗者又破竹五七尺揺之答答然以逐蝙蝠之属
　　第六
　　红盐之法民间以盐梅卤浸佛桑花为红浆投茘支渍之曝干色红而甘酸可三四年不虫【去声】修贡与商人皆便之然絶无正味白晒者正尔烈日干之以核坚为止畜之瓮中密封百日谓之出汗去【去声】汗耐久不然逾嵗坏矣福州旧贡红盐蜜煎二种庆厯初大官间嵗进之状知州事沈邈以道逺不可致减红盐之数而増白晒者兼令漳泉三郡亦均贡焉蜜煎剥生茘支笮去其浆然后蜜煮之予前知福州用晒及半干者为煎色黄白而味美可爱其费茘支减常嵗十之六七然修贡者皆取于民后之主吏利其多取以责赂晒煎之法不行矣
　　第七【陈紫已下十二品有等次】
　　陈紫因治居第平窊坎而树之或云厥土肥沃之致今传其种子者皆择善壤终莫能及是亦赋生之异也江绿大较类陈紫而差大独香薄而味少淡故以次之其树已卖叶氏而民间犹以为江家绿云
　　方家红可径二寸色味俱美言茘支之大者皆莫敢拟嵗生一二百颗人罕得之方氏子名蓁今为大理寺丞游家紫出名十年种自陈紫实大过之
　　小陈紫其树去陈紫数十步初一家并种之及其成也差小又时有核者因而得名其家别居二紫亦分属东西陈焉
　　宋公茘支树极高大实如陈紫而小甘美无异或云陈紫种出宋氏世传其树已三百嵗旧属王氏黄巢兵过欲斧薪之王氏媪抱树号泣求与树偕死贼怜之不伐宋公名諴公者老人之称年余八十子孙皆仕宦蓝家红泉州为第一蓝氏兄弟圭为太常博士丞为尚书都官员外郎
　　周家红独立兴化军三十年后生益奇声名乃损然亦不失为上等
　　何家红出漳州何氏世为牙校尝有郡将全树买之树在舍后将熟其子日领卒数十人穿其堂房乃至树所其来无时举家伏藏欲即伐去而不忍今犹存焉法石白出泉州法石院色青白其大次于蓝家红绿核颇类江绿色丹而小茘支皆紫核此以绿见异出福州
　　圆丁香丁香茘支皆旁【去声】蔕大而下锐此种体圆与味皆胜
　　【虎皮已下二十品无等次】
　　虎皮者红色絶大绕腹有青纹正类虎斑尝于福州东山大乗寺见之不知其出处
　　牛心者以状言之长二寸余皮厚肉涩福州惟有一株每嵗贡干茘支皆调于民主吏常以牛心为准民倍直购之以输予尝黜而不用
　　玳瑁红茘支上有黒疎密如玳瑁斑福州城东有之硫黄顔色正黄而刺微红亦小茘支以色名之也朱柹色如柹红而扁大亦云朴柹出福州
　　蒲桃茘支穗生一朶至一二百将熟多破裂凡荔支每颗一梗长三五寸附于枝此等附枝而生乐天所谓朶如蒲桃者正谓是也其品殊下
　　蚶殻者殻为深渠如瓦屋焉
　　龙牙者茘支之变怪者其殻红可长三四寸弯曲如爪牙而无瓤核全树弗变非常有也兴化军转运司听事之西尝见之
　　水茘支浆多而淡食之蠲渴茘支宜依山或平陆有近水田者清泉流溉其味遂尔出兴化军
　　蜜茘支纯甘如蜜是谓过甘失味之中
　　丁香茘支核如小丁香树病或有之亦谓之核皆小实也
　　大丁香出福州天庆观厚殻紫色瓤多而味微涩双髻小茘支每朶数十皆竝蔕双头因以目之
　　真珠剖之纯瓤圆白如珠茘支之小止于此
　　十八娘茘支色深红而细长时人以少女比之俚传闽王王氏有女第十八好噉此品因而得名其家今在城东报国院家旁犹有此树云
　　将军茘支五代间有为此官者种之后人以其官号其树而失其姓名之传出福州
　　钗头颗红而小可间妇人女子簪翘之侧故特贵之粉红者茘支多深红而色浅者为异谓如傅朱粉之饰故曰
　　中元红茘支将絶才熟以晩重于时予尝七月廿四日得之
　　火山本出广南四月熟味甘酸而肉薄穗生梗如枇杷闽中近亦有之【出于梧州】
　　右三十二品言姓氏尤其著者也言州郡纪所出也不言姓氏州郡四郡或皆有也嘉祐四年嵗次己亥秋八月廿日莆阳蔡襄述
　　外录
　　君谟语录云古之善书者必先楷法渐而至于行草亦不离乎楷正张芝与旭变怪不常出乎笔墨蹊径之外神逸有余而与羲献异矣襄近年粗知其意而力已不及乌足道哉
　　苏氏一门诸帖册【俱行书纸本册内吴氏李氏印不录】
　　苏老泉临顾帖
　　洵顿首前辱临顾未由诣谢承惠教祗増愧悚晴暖尊体佳胜旦夕走前次人还且此布谢不宣洵再拜君懿郎中仁兄閤下　钱已如数领讫何用忙也
　　苏东坡作书帖
　　尊丈不及作书近以中妇丧亡公私纷冗殊无聊也且为达此恳轼又白
　　东坡京酒帖
　　京酒一壶送上孟坚近晩必更佳轼上道源兄十四日
　　东坡宝月帖
　　大人令致恳为催了礼书事冗未及上问昨日得宝月书书背承批问也令子监簿必安胜未及脩染轼顿首
　　东坡啜茶帖
　　道源无事只今可能枉顾啜茶否有少事须至面白孟坚必已好安也轼上恕草草
　　东坡令子帖
　　令子所示专在意来日相见即达之但未必有益也辄送十缗省为一奠之用难患【原迹难患乙转】流落中深愧不能展毫末也不罪不罪轼手啓
　　苏颍滨雪甚帖
　　辙启雪甚可喜宴居应有独酌之乐区区书不能尽辙顿首定国承议使君廿三日
　　颍滨惠教帖
　　承惠教儿子相次上谒辙上定国閤下
　　颍滨晴寒帖
　　辙启晴寒履况清安今晚有暇一贶甚幸不一辙顿首定国使君仁弟廿七日
　　颍滨文字帖
　　安君文字今日已晩来日督之次海即催之改中无复义理可为太息
　　苏伯达台眷帖
　　迈拜问台眷一一万福别纸所悉尚容细处之他委勿鄙迈拜问
　　苏叔党试后四诗帖
　　过録呈金陵上吴开府两絶句
　　时平无事清吟好衞霍贪功未是奇争似一篇人脍炙四方传诵卧龙诗　开府帅襄阳时尝游隆中为诸葛孔明赋诗有翻覆看俱好之句为世称诵故云
　　庙堂陶铸人材尽流落江淮老病身又踏槐花随举子思量邓禹是何人
　　再游仪真呈张使君
　　江淮冠盖閙如林求一已知何处寻风月欲谈嫌许事山川不险似人心使君徳量如天逺举子科名自陆沈秋气未悲先泪下黄花虽好不曽簪
　　寄如臯叶尉
　　借马石庄去天寒晓出门乱冈行兔窟数入鸦村欲醉酒力薄如迷海气昏客游无限事端的向谁言唐弼杜氏自其曽大父四世与睂山三苏游书帖具存绍兴癸丑中秋安中过惠州登白鹤峰拜东坡像观壁间所刻诗文则皆后人追书求公翰墨已不可得后十二日邂逅唐弼于潮阳出此卷相示一翁两孺千载不没之气凛凛在目犹恨独无叔党字画方求类于旧门顾小坡之不在龙驹已逝骏骨万金亦可为叹息也中山王安中题【行楷书纸本】
　　杜唐弼出睂山苏公父子与其先书十一帖以示予君懿于唐弼曽大父也明允友君懿而兄事之道源以父任薄其官有子孟坚践世科道源优游侍旁时过子舍孟坚官于黄子瞻适谪居道源过之游相好也孟坚金陵丁外艰子瞻赴英州阻风石头唐弼方少往见从容累日所谓求哀挽者子瞻接杜氏四世观其书可以识其年晩与孟坚江上帖笔势敧倾而神气横溢盖似其暮嵗之文然不数月而病且死矣唐弼材而贤是能世其家者建炎己酉闰月庚辰魏郡吴幵跋【行书纸本】
　　老苏先生书世罕见之今始获观笔法欧阳公云苏氏文章遂擅天下夫岂特文哉翰墨固为近世第一矣杜君唐弼出以相示且请题其后己酉闰八月三日长沙何行中东都赵子崧同阅于凌江物不迁斋【行书纸本】
　　右苏氏一门真迹柬杜氏祖孙四世者意高笔古而老泉尤胜然皆骎骎乎登晋唐之席矣尾有王安中吴幵赵子崧三跋余购之吴门旧家子但原本十版止老泉东坡颍滨三人而无叔党故王左丞履道有龙驹已逝骏骨万金之叹兹余既得叔党诗牋且得伯达手简亟命重装合成一册夫以三世之遗墨越数百年之久而珠联璧合于一旦岂非造物者为睂山巧作因缘也耶发僧上振跋
　　苏　轼
　　苏文忠公书蔡诗天际乌云卷【中行草书白粉笺本】
　　天际乌云含雨重楼前红日照山明嵩阳居士今何在青眼看人万里情此蔡君谟梦中诗也仆在钱塘一日谒陈述古邀余饮堂前小阁中壁上小书一絶君谟真迹也绰约新娇生眼底侵寻旧事上睂尖问君别后愁多少得似春潮夜夜添又有人和云长垂玉筯残妆脸肯为金钗露指尖万斛闲愁何日尽一分真态更难添二诗皆可观后诗不知谁作也
　　杭州营籍周韶多蓄奇茗常与君谟鬭胜之韶又知作诗子容过杭述古饮之韶泣求落籍子容曰可作一絶韶援笔立成曰陇上巢空嵗月惊忍看回首自梳翎开笼若放雪衣女长念观音般若经韶时有服衣白一坐嗟叹遂落籍同辈皆有诗送之二人者最善胡楚云澹妆轻素鹤翎红移入朱栏便不同应笑西园旧桃李强匀顔色待东风龙靓云桃花流水本无尘一落人间防度春解佩暂酬交甫意濯缨还作武陵人固知杭人多慧也
　　只今谁是钱塘守颇解湖中宿画船晓起鬭茶龙井上花开陌上载婵娟【白乐天蔡君谟陈述古苏子瞻皆杭守也】老却睂山长帽翁茶烟轻飏鬓丝风锦囊旧赐龙团在谁为分泉落月中
　　三生石上旧精魂邂逅相逢莫重论纵有绣囊留别恨已无明镜着啼痕
　　能言学得妙莲花赢得春风对客夸乞食衲衣浑未老为题灵塔向金沙　丹丘柯敬仲多蓄魏晋法书至宋人书殆百十函随以与人弗留也他日独见此轴在几格间甚怪之及取观则吾坡翁书蔡君谟梦中诗及守居阁中旧题也第三诗以为不知何人作其轩辕弥明之流欤陈太守放营妓三诗亦辱翁翰墨流传至今信亦有缘耶卷后多佳纸敬仲求集作诗识其后赋此四首是日试郭玘墨但目疾转深不复能作字又不知年嵗后虽若此者亦尚能作否临楮慨然至顺辛未二月望日蜀人虞集书
　　山中覆鹿拾蕉叶眼底生花二月明不道人生俱梦里新诗犹话梦中情
　　绿窓度曲初含笑银甲弹筝不露尖人生莫待头如雪华屋春宵酒屡添
　　云中初下势如惊白鳯蹁跹雪色翎多少旧游歌舞地不堪回首又重经
　　桃花扇底露唇红不复梳妆与众同一曲山香春去也荼无语谢东风
　　一颗摩尼不染尘瑶池圃度千春昭阳殿里云深处谁是当时解佩人
　　三月旌旗幸玉泉牙樯锦缆御龙船千官车骑如云涌杨栁梢头月色娟
　　长忆睂山鹤发翁旧时阿阁赞皇风如今流落那堪说黼黻文章似梦中
　　鼓瑟湘灵欲防魂洞庭风浪不堪论遥知旧赐宫袍锦双袖龙钟总泪痕【风浪一作波浪】
　　兴圣宫中坐落花诗成应制每相夸庐山面目秋来好自杖青藜歩白沙　此卷天厯间得之都下予爱坡翁所书之字俊拔而清丽令人持玩不忍释手故侍书学士虞公见而题之予擕归江南会荆溪王子明同予所好擕之而去他日再阅于环庆堂俛仰今昔为之慨然因走笔尽和卷中之诗以舒其悒郁之气傍观者子明之兄徳斋淮南潘纯金坛张经长安莫浩至正三年夏五月丹丘柯九思书
　　日将公事湖中了醉入重城列炬明自古天藩财赋地古人偏得赋闲情
　　谢女娇吟雪比盐北台马耳见双尖衲衣政索歌姬笑不道春寒绣被添
　　写韵轩中尘不惊与谁同蹑鳯凰翎采鸾可惜情缘重祗合清斋写道经
　　钗头新绿茘支红那与江珧色味同闻道端明新进谱一时殿阁起薰风
　　香辟春寒玉辟尘流苏斗怅醉和春一双明月都无价寂寞人间第二人
　　江南在处烟波好浪迹先生不上船近就阖闾城外宿可怜霜月夜娟娟
　　青城樵者一衰翁写罢乌丝满袖风消得玉堂金研匣至今传入画图中
　　听碾龙团怯醉魂分茶故事待谁论纤纤玉腕亲曽见祗有春衫旧酒痕
　　白公种竹苏公栁谈笑功名后世夸依旧葑云三万丈防桥谁与筑堤沙　奉同柯丹丘前后用韵凡九章言无伦次且有广平语之罪信识法者惧也癸未冬十一月九日吴郡张雨为子明王君写
　　盈盈秋水眼波平脉脉逺山螺翠横西北风帆江路永片云不度若为情
　　雨挟江潮来浦口霜雕木叶见山尖寒波曽照飞鸿影髭雪朝朝与恨添
　　风雨翻江梦里惊忽思风驭绛霄翎世间安得麻姑爪痒处爬搔忆蔡经
　　湖边窓戸倚青红此日应非旧日同太守与宾行乐地防碑荒藓卧秋风
　　奎章阁下掌丝纶清浅蓬莱又防春三十六宫秋寂寂金盘零露泣仙人　戊申十月十七日瓒蔡公闽峤双龙璧苏子儋州万里船何事归田虞阁老醉吟清浦月娟娟【清浦一作清夜】
　　嗜酒狂吟秃鬓翁华阳坛馆百花风晩年传得登真诀归卧南山磵谷中　十九日又追和虞奎章韵
　　东阁小书诗梦破后堂残醉烛花明春风客散茶香在寂寞人间万古情
　　红入两颧春意满翠笼双袖晓寒尖虽知别后情难减也觉愁中醉易添
　　彩笔诗成举坐惊素衣新剪鹤毛翎多生应是莲花女留得银筝金字经【鹤毛一作鳯毛】
　　透海丹砂一粟红前身宜与后身同就中只换神僊骨尘业何由到素风
　　沧海桑田复防尘东风惟见落花春须知剰水残山外氷雪肌肤别有人
　　蜀人文彩相先后多在西湖载酒船肠防至今湖上栁空残睂翠簇连娟
　　三百年来此两翁诗人情性道人风醉中还似毘耶老花雨纷纷一笑中
　　梅花香冷返氷魂往事茫茫迹未论宝剑已随龙化去谁怜水上刻舟痕
　　赋罢仙人萼绿华金声玉色众中夸归来世上空尘土云白江清月满沙　洪武十四年嵗在辛酉秋九月朔义兴马治
　　外录
　　瑚网云此卷向在项又新处余尝获观今为越石售去
　　坡翁四诗卷【行书纸本】
　　蟹眼已过鱼眼生飕飕欲作松风鸣蒙茸出磨细珠落旋转绕瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉君不见今时潞公煎茶学西蜀定州花甆琢红玉我今贫病长苦饥分无玉盌捧蛾睂且学公家作茗饮甎罏石罀长相随不愿撑肠拄腹文字五千卷但愿一瓯长及睡足日高时　煎茶
　　大弦春温和且平小弦廉折亮以清平生未识宫与角但闻牛鸣盎中雉登木门前剥啄谁扣门山僧未闲君莫瞠归家且覔千斛水净洗从前筝笛耳　听贤师定慧琴
　　云何见祖师为识本来面亭亭塔中人问我何所见可怜明上人万法了一电饮水能自知指月无复我本脩行人三世积精练中间一念错受此百年谴抠衣礼真相感动泪雨霰借师缾锡泉洗我绮语研　过南华寺
　　我欲乗轻舟东访赤松子蓬莱不可到弱水三万里不如金山去清风半帆耳中有妙高台云峰自孤起仰观初无路谁信平如砥台中老比丘碧眼照窓几巉巉玉为骨凛凛霜入齿机锋不可触千偈如翻水何须寻徳云即此比丘是长生未暇学请学长不死　妙高台子瞻
　　煮茗听琴而神游于南华妙高台之上真蓬莱瀛洲方丈谪仙人也就爇龙麝作婴香供巳时夜将半月出房心间风露浩然曲肱就睡梦与先生遇且赐余牺樽二义墨一鼠须笔三雪茧纸三十六曰汝往哉后二年五月当唤汝于集英龙池汝勿怖东嘉石楼后学徐龙友善大识
　　文天祥陈文龙□观至　拜谨书【篆书】
　　戊辰三月初七蒙二先生留名此卷二百余年流传之自其详已载张果老卷中【此文山先生书惜不识名并嵗月】陈懋钦尧俞郑文实仲登同三山林文觉彦修拜观壬申冬至日谨志
　　东海宗斗以南宗鲁以礼宗文以道宗裕以仁同观于跳珠轩怡怡如也立春后一日仝谨志熙宁五年壬子先生在杭八月监试进士试院煎茶七年甲寅先生同于潜毛令方尉游西菩提听贤师琴元丰八年乙丑七月自常赴登题金山妙高台绍圣元年甲戌冬十月抵南过南华寺合四诗而观相去二十三年事何缘一时迸在纸上山谷云东坡极不惜书遇纸无精麄书遍乃已坡亦自言春蚓秋蛇随意画往往一时随意随写又安知好事者宝藏传为万古美观哉虽然此纸既录题南华诗却是过海后书有风涛汹涌之气龙友苏文忠公文章字画妙天下墨落人间例能褁去为荣仆游京师三十年乃独未之见兹非恨与甲戌暮春于蜀人王君见公惠州帖二越翼日又得见公四诗于石楼君家惠帖乃信笔书诗乃公作意书也流丽婀娜之态皆具顾思壮嵗诵公之文景慕公平生大节愿为执鞭竖而不可得一旦获覩翰墨遗芳于二百载之下世所谓洞心骇目之观有逾是耶始知连城白璧未足为宝后学耦耕子王梦高敬附贱姓名于下方
　　先生居海外尚以了论语书易谓是措大余业今后学辟世东海之滨虽食无肉病无药出无友冬无炭正先生所谓大率皆无尔然亦一意书册间以志先生之志者勿忘也丁丑良月朔书于容膝所【阙欵】
　　黎埏杂居无复人理置之不足道此先生铁石处变之夙心也今夏【阙】患孔殷腥羶泥潦亦污及于香翰意先生以素患难之心处之又岂为之变色动容哉飞驭九霄度必有取于愚言戊寅冬至作皇象书后学龙友谨识
　　右四诗毫采飞动真遇羽衣道士乃得孤鹤横江蹁跹之势后五百余年得获展玩累日是何多幸敬仰敬仰墨林项元汴
　　苏长公寄王文父子辨兄弟二诗帖【行书】
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓防小桥野店依山前行人稍渡乔木外渔舟一叶江吞天使君何从得此本缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风揺江天漠漠暮云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此画三叹息山中故人应有招我归来篇　书王定国所藏王晋卿烟江叠嶂图一首
　　东坡先生未归时自种来禽与青李五年不踏青尘路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息　次韵王晋卿送梅花一首
　　仆去黄州五周嵗矣饮食梦寐未尝忘之方请江湖一郡书此二诗寄王文父子辨兄弟亦请一示李乐道也元祐四年三月十日
　　行狎书四传而至逸少七百年后始得的孙中岂无人欧虞褚薛诸公顾得其韵度标格耳笔谏公虽知此妙颇觉强勉独东坡老人操甚鋭笔一一画锋藏不露而右军神气骨力如合左契世不知入木之妙久矣仆特妄言之又不审孰能妄听之旃作噩九芝山道士书于云庄时二月八日辛亥
　　酉之星夕曝于交游风月堂西偏
　　苏子瞻书武昌西山赠邓圣求诗迹
　　春江绿涨蒲萄醅武昌官栁知谁栽忆从樊口载春酒步上西山寻野梅西山一上十五里风驾两腋飞崔嵬同游困卧九曲岭褰衣独到吴王台中原北望在何许但见落日低黄埃归来解劒亭前路苍崖半入云涛堆浪翁醉处今尚在石臼抔饮无樽罍尔来古意谁复嗣君有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛高花摧江边晓梦勿惊防铜环玉锁鸣春雷山人怅空猿鹤怨江湖水生鸿鴈来愿君作诗寄父老往和万壑松风哀　右武昌西山赠邓圣求一首子瞻内翰昔窜谪黄冈游武昌西山观圣求所题墨迹时圣求己贵处北扉而子瞻方误时逺放流落穷困不二年遂与圣求对掌诰命并驱朝门同优游笑语于清切之禁在常人固足感叹有文而赋于情者宜何如哉此前诗之所以作也元祐丁夘二月因会饮子功侍郎宅子瞻为予笔此遂记而藏之江陵岑象求岩起跋
　　西山诗碑止有坡谷张右史三篇近嵗邓公裔孙曽以前辈和篇数十首相示辄不揣次韵附见于后恃在翰苑仍效周益公用印章盖南渡以来官府印多更铸惟翰林院犹用承平旧印铸于景徳二年苏邓二公俱曽用此也
　　党论一兴谁可回贤路荆棘争先栽窜留多能擅笔墨囚拘或可为盐梅雪堂先生万人杰论议磊落心崔嵬向来罗织脱一死至今诗话存乌台冯高望逺相宏放眼界四海空无埃黄冈踏遍兴未尽絶江浪破琉璃堆邓郎神交信如在石为窊樽胜金罍邓侯先曽访遗迹铭文深刻山之隈山空地僻分埋没二公前后搜莓苔元祐一洗人间怨天地清宁公道开玉堂同念旧游胜笔端万物挫欲摧时哉难得复易失弟兄逺过崖与雷北归天涯望阳羡买田不及归去来我为长歌吊此老恸哭未抵长歌哀嘉定四年重阳日四明楼钥书于攻媿斋
　　有松自作山中醅有橘欲向江东栽未画东坡满堂雪且赏西山千树梅探竒览胜遍吴楚直从浩渺登崔嵬偶然此地骋遐瞩风景不论凌虚台酒酣一吸汉江水净洗万斛胸中埃神交逺到玉堂署归梦忽惊金粟堆挥毫日对掌纶綍话旧夜共开尊罍遗篇防墨半流落不在山巅还水隈何人传袭得此本幸免石壁漫苍苔因懐故乡访旧迹使我一见心神开人才絶代可指数仕路触眼多倾摧谁令青蝇白璧已听夜蛰鸣春雷终为列星天上去或化孤鹤横江来文章气节两不朽安用吊古生悲哀宫保都宪陆君全卿得坡翁此诗乃为岑象求书赠邓圣求者岑跋云子瞻谪黄冈游西山观圣求墨迹时圣求己处北扉不二年对掌诰命作诗感叹楼大防和章并及元次山遗迹有二公先后搜访同念旧游之语今坡集载此诗序云嘉祐中圣求为武昌令居黄相望常往来溪山间元祐元年十一月会宿玉堂偶话旧事而其诗乃有金銮相望不可见之句意者圣求先入坡亦随召其题武昌西山者则赋旧事为赠非山游时作也集又载次韵一首序云和者三十余人今皆不复见楼诗乃出其后而坡亦不之见矣圣求名璧其在翰林为学士承防云正徳八年七月四日长沙李东阳书
　　东坡端砚诗卷【行草书宋楮本小横卷】
　　披云离北岩度岭入中夏重借剪楚茅方函斵英槚骚坛意莫逆匠石语【阙】奓匪垩劳运斤如带防毁銙砺【阙】观隅整同厦津津剖马肝索索模羊觟气逼松
　　滋豪姻联雪涛姹登堂却蹒跚饮水何閜守墨面岂黥含贞【阙】终哑静惟有寿焉玷尚可磨也鲁史记获麟晋帖题裹鲊供给到唐文防持等商斚睂形空爱纤风字仍嫌哆载观七八评咸本六一写退然敢摩肩信矣俱出跨始知尹公他不王孙贾铭诗与器传篆刻当碑打岩韵拾子遗微才任聊且轼
　　端砚联句既成暮归复拾余韵别赋一首附录卷后书法大抵拘则取俗纵则失度苏长公深知此法上进秦汉次造晋唐宋元以来称为诸名家班首今观所书端砚铭帖尤胜于平昔他书宜传后也至正三年二月望日吴兴唐棣谨题
　　坡仙虚飘飘词迹
　　虚飘飘画檐蛛结网银汉雀成桥尘渍雨桐叶霜飞风柳条露凝残见红日星曳余光横碧霄虚飘飘比浮名利犹坚牢
　　虚飘飘花飞不到地虹起漫成桥入梦云千叠游空丝万条蜃楼百尺横沧海鴈字一行书绛霄虚飘飘比人身世犹坚牢
　　虚飘飘风寒吹细浪春水暖氷桥势缓霜垂霰声干叶下条雨中沤随流水风里防云横碧霄虚飘飘比时富贵犹坚牢　东坡居士
　　虚飘飘飞絮风中卷游丝空外遥浮云欲归岫别叶下辞条残雪舞空风渐暖碧烟凝树日将高虚飘飘比浮名利犹坚牢
　　虚飘飘庄周梦里蝶苏武节中旄五色庆云现百匝月华交宫中野马隙驹过海上楼台蜃气消虚飘飘比浮名利犹坚牢　文嘉和【又见衡山笔】
　　外录
　　瑚网云此玉幼时所录致失题跋不免遗珠之叹
　　苏玉局养老篇卷
　　软蒸饭烂煮肉温美汤厚氊褥少饮酒惺惺宿缓缓行双拳曲虚其心实其腹丧其耳忘其目久久行金丹熟坡翁此卷笔意似徐季海尤觉天真烂漫也癸丑中同王学耕观于徐良夫之耕渔轩倪瓒
　　苏端明书天庆观乳泉赋并柬
　　乳泉赋【原文不録】
　　【欵书】庚辰嵗七月十二日书
　　轼数日病痢不果往谒想起居佳胜饯行诗辄跋尾匹纸亦作数百字余皆驰纳不一一轼再拜晦夫推官阁下七月十三日　乳泉赋切勿示人切切恳恳
　　赵京兆所藏此轴奇伟特甚以嵗月騐之盖苏公元符北归所书也时方厄于章蔡之余而人之贵重如此岂待百年而后定耶若夫笔老墨秀挟海上风涛之气以平生所见论之当为海内苏书第一绍定癸巳嵗九月七日陵阳李心传谨书天一生兮上浮羽人竢兮丹丘遡儋耳兮东注夹昆仑兮倒流嘉熙三年四月旦王遂题
　　尤焴刘厚南蔡抗林希逸王璞赵时焕高斯得徐霖同观于道山堂淳祐丙午季夏望日
　　此卷旧藏霅川向泽民家泽民以遗施武子甲戌嵗同醉白记归三桂晦夫姓欧阳梅圣俞尝有诗赠之作八分体东坡跋数语于后今亦藏向氏云端平丙申暮春朔锡麓尤煓
　　苏公早闻道文章乃其戏乳泉出重海作赋聊记异玉池咽中夜挈瓶非小智气者水之生此语可深味淳祐甲辰孟夏朔岘山王亚夫书于西湖孤山之阳
　　坡翁谪海上人传已仙去道逢章子厚遄复返尘路至言想世惊犹閟乳泉赋遥怜嵩山丘千古不可驻是日僊居陈仁玉同书后
　　万籁既寂一气孔神吸彼沆瀣沃此肺膺至阳之精天一所生钦哉此词展也大成煓
　　乳泉赋不待多赞特恨此轴尚有余纸安得起坡翁书满卷后耶天台谢奕修书于西湖淳祐甲辰首夏望后二日
　　腥波暗天浊浪翻日蛟蜃鼋鼍之所出没有屹其岛清泉中发静涵太虚寒浸孤月汲之无穷元气所泄古今正理不可泯灭抑斯泉也为斯人设会稽孙子秀书
　　苏长公以绍圣四年丁丑二月责授琼州别驾安置儋州六月渡海七月十三日至儋侨寓城南邻于天庆观观有乳泉故公为援笔赋此元符三年庚辰公居儋已四年防正月祐陵登极大赦天下五月移公廉州六月还琼复渡海至廉七月又以皇长子生国有大庆迁舒州团练副使重移永州八月终方自廉治行赋后题云庚辰七月十三日书则正在廉时也十一月行至英州又复朝奉郎提举成都府玉局观任便而居公遂度岭南还明年为建中靖国元年辛巳五月至毘陵六月因疾告老以本官致仕十月廿八日遂薨公之书是赋年已六十有五距其薨仅隔一嵗实为晩年之笔李侍郎微之谓其笔老墨秀挟海上风涛之气当为海内苏书第一诚知言也哉濂尝见漳水郦元舆跋公睂子石砚头四十五字防简谓日百阅而弗之厌使其见此吾知其日百拜而不止也然公之薨未防辞翰皆为世大禁而狗鼠之徒如霍汉英辈犹鸣吠不已磨刬焚燬无所不用其极而斯卷无纤毫不完岂公妙墨所在诚有鬼物呵防之耶金华宋濂谨书
　　苏文忠公与韩舍人勤禅师二帖【原文不录】
　　右苏长公二帖其一与韩舍人议论切当合乎经传笔势翩翩若行云流水畧不介意千载之下想见其风采使人起敬起慕其一与勤禅师虽病中信笔而书亦不易得子固题道场二诗附于后诗律字体别有一种风韵亦自可观颙上人持以见示俾题于左方展读数四勉书以归之时永乐七年己丑秋姑苏释得完识【子固二诗已见本帖不录】
　　外录
　　瑚网云崇祯甲戌秋杪王越石持此帖并东方朔像赞洛神赋二帖观于细种诸名菊间
　　东坡病眼帖
　　轼春时病眼不能开睂黄梦轩旧事露足下想已知之葛明塘添情告府昨求于仆此事不知钱君锡肯为一解不若果庶不难耳日来园中桃李顔色无尘同辈应移坐雪堂前可作一絶强支嵗月何如仆夜梦中有一杭人多惠龙团防斛尽皆一时饮之请解意何也昨周澹闲见访送二水底余遂书落花诗二首暂酬轼上得之三月十六日
　　昔山谷老人云蜀人极不能书而东坡独以翰墨妙天下观其字画已无尘埃气盖其天资所发此岂与今世翰墨争衡哉如是翁周景逺书
　　苏长公居黄州自号东坡居士在城南筑一白雪堂四百三十步前有桃李林泉后有菓菜堂大冶长老往还惟徐得之陈季常张懐民参寥子干明寺中庵可为莫逆余者皆先辈也此札在黄州与徐得之者公为人风流畅日以诗酒骋雄所谓强支嵗月者是也又梦中杭人多惠龙团尽食复守杭龙团作记盖其验云甲辰二月既望梁山高殿识
　　东坡先生在当时诸公间第一品人也余每于人家见尺牍片纸未尝不爱赏得其遗迹犹可想其风度况笔精墨妙耶紫芝生俞和
　　东坡近人帖
　　轼啓近人回奉状必达比日履兹春岂弟之化想已信服吏民坐歗之乐岂有涯哉无缘陪接但深驰仰尚冀若时保练少慰区区不宣轼再拜质翁朝散使君老兄阁下正月廿四日
　　苏子瞻书离骚九辩卷【原文不录】
　　东坡先生中年爱用宣城诸葛丰鸡毛笔故字画稍加肥壮晩嵗自儋州回挟大海风涛之气作字如古槎怪石如怒龙喷浪奇鬼搏人书家不可及也郭畀拜观于灵济寺
　　山谷云坡书中年圆劲而有韵大似徐会稽至于老大精神可与顔鲁公杨少师方驾观此帖者当有味其言云泰定丁卯端阳日高邮龚璛子敬甫书于甫里书堂之西序
　　右坡翁所书九辨观其字画精致纸墨若新真奇宝也余虽鄙野所见不多亦尝见数十帖皆庄重有余而逸韵或减此册可谓兼得之矣况已有胜国二名公品题于前盖二公以书名家其言足信余复赘此不过识吾所见之嵗月而已嘉靖壬寅重阳后道复书于娄江道中
　　自悲哉秋之为气也萧瑟兮起止凭郁郁其何极凡五篇字大于折二钱纸墨精神详二跋语子京
　　外录
　　书画舫云东坡行书九辨帖笔意妙絶而无款识岂遭元祐党人之祸当时收藏者削去之耶然书法古雅字字皆有题名在内政不须耳其后跋语三章皆出名手录之以为闲中胜览
　　坡翁书离骚九歌卷【原文不录】
　　东坡先生书楚词乃黄州时书世人多购晩年书先生晩年字画老劲雄放元丰中作字华丽工妙后生不见前作往往便谓本先生昔与犹子书论作文教其师法应制时文章且曰至于书字亦然也松年自蚤嵗尊慕先生家藏先生之文甚富近年购先生之书尤多独此乃先生旧所书耳信可宝也宣和四年二月初八日刘沔书
　　先生每论楚辞下风雅一等至鲜于子骏所作且叹称之况九歌九辨乎笔墨之咏歌之尚何疑晋国张珗
　　渊于书不识真独识此书为先生真迹三叹三叹
　　倪尝借观于永康得助堂二月中澣日倪书右九歌与前九辨盖先生一时书也迭宕超轶殆若神骏翩翩不可控御惜亡去大司命东君河伯国殇礼魂等五章字大于钱纸墨如新何缘遗逸不害为墨宝也元汴
　　外录
　　书画舫云檇李项氏藏苏长公行书九歌一卷止录文选中所载六章盖宋人无不精熟文选者末题元祐三年八月廿九日录轼笔意清峭纸墨如新希世之宝也
　　东坡先生书陶靖节饮酒诗卷【大楷书原文不录】
　　【款书】绍圣乙亥中元日书渊明饮酒诗一首
　　右坡翁大字书渊明饮酒诗一卷乃过海后北归时所作已骎骎絶笔矣曩昔醉翁亭记等书皆当退舍第黄牝牡能令凡目生华愿武卿珍藏什袭以俟九方臯勿轻出以贻俗子嗤也绍熙改元良月上澣尹猷识
　　苏文忠公书唐方干诗卷【小真行书内涵碧亭诗题下小字公自注】东溪别业寄段郎中
　　前山含逺翠罗列在窓中尽日人不到一尊谁与同凉随莲叶雨暑避栁条风岂分长岑寂明时有至公
　　寄李频
　　众木又揺落望君还不还轩车在何处雨雪满前山思苦文星动乡遥钓渚闲明年见名姓唯我独何顔
　　懐州客舍
　　误饮覃懐酒谁知滞去程朝昏太行色坐卧沁河声白道穿秦甸严鼙似戍城隣鸡莫相促游子自晨征
　　中路寄喻鳬
　　求名如未遂白首亦难归送我尊前酒典君身上衣寒芜随楚尽【一作阔】落叶渡淮稀莫笑干时晩前心岂便非
　　送赵明夫还北
　　故国路不住【国一作林】剑鹤在扁舟尽室无余俸还家得白头钟催吴岫晓【一作晩】月送【一作照】渭河流曽是栖安邑恩期异日酬
　　过朱协律故山
　　地下无余恨人间得盛名残篇续大雅稚子托诸生度日山空暮缘溪鹤自鸣难收故交意寒笛一声声
　　途中寄刘沆
　　登车误相逺谈笑与何因路入潇湘树书随巴蜀人敛衣寒犯雪倾箧病看春莫负髫年志清朝作献臣
　　送班主簿入谒荆南韦常侍
　　束书成逺去还计莫经春倒箧惟求醉登船自笑贫波移彭蠡月树没汉陵人试吏曽趋府旌幢自可亲
　　夏日登灵隠寺后峰
　　絶顶无烦暑登临三伏中深萝难透日乔木更含风山叠云霞际川倾世界东那知兹夕兴不与古人同
　　听新蝉寄张昼
　　细声频防续审听亦难分彷佛应移处从容却不闻兰栖朝咽露树隠暝吟云莫遣乡愁起吾懐只似君
　　送喻垣之下第还江东
　　文战偶未胜无令移壮心风尘辞帝里舟楫到家林过楚寒方尽浮淮月正沈持杯语来日不听洞庭砧
　　送姚舒下第还蜀
　　蜀路何迢递怜君独去游风烟连北塞山水似【一作胜】东瓯九折盘荒坂重江逺汉州临卭一壶酒能遣【一作浣】长卿愁
　　旅次钱塘
　　此地似乡国堪为朝夕吟云藏吴相庙树引越山禽潮落海人散钟迟秋寺深我来无旧识谁见寂寥心
　　别喻鳬
　　知心似古人嵗久分弥亲离别波涛阔留连槐栁新蟇陵寒贳酒渔浦夜垂纶自此星居后音书岂厌频
　　送相里烛
　　相逢未作期相送定何之不得长年少那堪逺别离泛湖乗月蚤踏雪过山迟水望多时立翻如在梦思
　　君不来
　　闲花未零落心绪已纷纷久客无人见新禽何处闻舟随一水逺路出万山分夜月生愁望孤光必照君将谒商州吕郎中出楚中留献章中丞
　　江流盘复直浮棹出家林商洛路犹逺山阳春已深青云应可望白发未相侵才小知难荐终劳许郭心
　　金州客舍
　　逺泊羣峰暮萧条未掩关江流嶓冢雨路入汉家山落叶敧眠后孤砧倚望间此情偏耐醉难遣酒罍闲
　　途中逢孙辂因得李频消息
　　灞上寒仍在柔条亦自新山河虽渡腊雨雪未知春正忆同袍者堪逢共国人衔杯益无语与尔转相亲
　　送从兄郜
　　道路本无限又应何处逢流年莫虚掷华发不相容野渡波摇月空城雨翳钟此心随去马迢递过千峰
　　送许浑
　　壮嵗分冞功少年心即同当闻千里去难遣一尊空翳烛蒹葭雨吹帆橘柚风明年见亲族尽集在懐中
　　镜中别业二首
　　寒山压镜心此处是家林梁燕窥春醉岩猿学夜吟云连平地起月向白波沈犹自闻钟角栖身可在深世人如不容吾自纵天慵落叶凭风扫香秔倩水舂花朝连郭雾雪夜隔湖钟身外无能事头宜白此峰
　　经周处士故居
　　愁吟与独行何事不伤情久立钓鱼处惟闻啼鸟声山蔬和草嫰海树入篱生吾在兹溪上懐君恨不平
　　赠喻鳬
　　所得非众语众人那得知才吟五字句又白防茎髭月阁敧眠夜霜轩正坐时沈思心更苦恐作满头丝
　　蚤发洞庭
　　长天接广泽二气共含秋举目无平地何心恋直钩孤钟鸣大岸片月落中流却忆鸱夷子当时此泛舟
　　贻钱塘县路明府
　　志业【一作志学】不得力至今犹苦吟吟成五字句用破一生心世路屈声逺寒溪怨气深前贤多晩达莫怕鬓霜侵
　　湖上言事寄长城喻明府
　　吟霜与卧云此兴亦甘贫吹箭落翠羽垂丝牵锦鳞【一作爇苇蒸菰米垂丝钓锦鳞】满湖风撼月半日雨藏春却笑萦簪组劳心字逺人
　　涵碧亭【洋州于中丞宰东阳日置】
　　高低竹杂松积翠复留风路极隂溪里寒生暑气中闲云低覆艸片水静涵空方见洋源牧心侔造化工
　　山中寄吴磻十韵
　　莫问终休否林中事已成盘飱怜火种嵗计付刀耕掬水皆花气听松似雨声书空翘足卧避险侧身行果傍闲轩落蒲连湿岸生禅僧知见理妻子笑无名更拟教诗苦何曽待酒清石溪鱼不大月树雀多惊砌下通樵路窓间见县城云山任重叠难隔故交情
　　赠许牍山人
　　才子醉更逸一吟倾一觞支颐忽有得摇笔便成章王粲实可重祢衡争不狂何时应防面梦里是潇湘
　　赠功成将
　　定难在明畧何曽劳战争飞书谕强寇计日下重城深雪移军夜寒笳出塞情苦心殊易老新发早年生
　　白艾原客
　　原上桑柘瘦再来还见贫沧洲防年白发一茎新败叶平空堑残阳满近隣闲言说知己半是学禅人
　　朔管
　　寥寥落何处一夜过遥天送苦秋风外吹愁白发边望乡皆下泪久戍尽休眠寂寞空沙晓开眸片月悬
　　忆故山
　　旧山长系念终日卧边亭道路知已逺梦魂空再经秋泉凉好引乳鹤静宜听独上高楼望蓬身且未宁
　　冬夜泊僧舍
　　江东寒近腊野寺水天昏无酒能消夜随僧早闭门照墙灯焰细着瓦雨声繁漂泊仍千里清吟欲防魂
　　新秋独夜寄戴叔伦
　　遥夜独不卧寂寥庭戸中河明五陵上月满九门东万里亲朋散故园沧海空归懐正南望此夕起秋风
　　送沛县司马丞之任
　　举酒一相劝逢春聊尽欢羇游故交少逺别后期难路上野花发雨中青草寒悠悠两都梦小沛与长安
　　送卢评事东归
　　万里杨栁色出关随故人轻烟覆流水落日照行尘积梦江湖阔忆家兄弟贫徘徊灞亭上不语共伤春
　　清明日送邓芮还乡
　　钟鼓喧离室车徒促夜装晓榆新变火轻栁暗飞霜转镜看华发传杯语故乡每嫌儿女泪今日自沾裳
　　送崔拾遗出使江东
　　九门思谏诤万里采风謡关外逢秋月天涯过晩潮鴈飞云杳杳木落浦萧萧空怨他乡别回舟莫寂寥
　　重阳日送洛阳李丞之任
　　为文通絶境从宦及良辰洛下知名蚤腰边细绶新且倾浮菊酒聊拂染衣尘独恨沧洲侣愁来别故人
　　江州送李侍御归东洛
　　独乗骢马去不并旅人还中外名卿贵田园高步闲暮春经楚县新月上淮山道路空瞻望轩居不敢攀
　　送郭太祝归江东
　　乡人去欲尽北鴈又南飞京洛风尘久江淮音信稀旧山知独往一醉莫相违未得解羇旅无劳问是非
　　送李恬及第后还具州
　　成名年少日就业圣人书擢桂谁相比籝金已不如东城送归客秋日待征车若列清潭畔儒风变里闾
　　收两京后还上都兼访一二亲故
　　离堂千里客归骑五陵人路转函关晩烟开上苑新天涯将野服阙下见乡亲问得存亡事裁诗寄海滨
　　送汶上王明府之任
　　何时到故乡归去佩铜章亲友移家尽闾阎百战伤背关余草木出塞足风霜遗老应相贺知君不下堂
　　湖南使院遣情送江夏贺侍郎
　　云雨一消散悠悠关复河俱从泛舟役遂隔洞庭波楚水去不尽秋风今更过无由得相见却恨寄书多
　　过申州作
　　万人曽战死防戸免刀兵井邑初安堵儿童未长成凉风吹古木野火烧残营寥落千余里山空水复清
　　汝南过访田评事
　　移家近汉隂不复问华簪买酒宜城逺烧田梦泽深暮山逢鸟入寒水见鱼沈与物皆为累终年惬本心
　　送道上人游方
　　律仪通外学诗思入关烟景随人别风姿与物闲贳花留静室呪水渡空山谁识浮云意悠悠天地间
　　送王翁登科后归江东
　　南行无俗侣秋鴈与寒云野性自心惬乡名人共闻吴山中路防浙水半江分此地登临惯含情一送君
　　送饶州王法司之任兼寄朱处士
　　莫辞还作吏且喜速回车留醉悲残嵗含情寄逺书共看衰老近转觉宦名虚遥想清溪畔幽人得自如
　　詹碏山居
　　爱此栖心静风尘路已赊十余茎野竹一两树山花绕石开泉细穿萝引径斜无人防幽意来往在烟霞
　　晓角
　　画角吹残月寒声发戍楼立霜嘶马怨攅碛泣兵愁燕鴈鸣云畔胡风冷草头罢闻三防后天迥晓星流
　　冬日
　　烧火掩关坐穷居客访稀冻云愁暮色寒日淡斜晖穿牖竹风满绕庭云叶飞已嗟周一嵗羇寓尚何依
　　残秋送友
　　蚤为千里别况复是秋残木叶愁先老江云怨暮寒交情如水淡离酒泛杯寛料想还家后休吟行路难
　　客行
　　藕叶缀为衣东西泣路岐乡心日落后身计酒醒时触目多添感凝情足所思羇愁难尽遣行坐一低睂
　　山中即事
　　趋世非身事山中适野情野花多异色幽鸟少凡声树影搜凉卧苔光破碧行闲寻采药处仙路渐分明
　　秋夜
　　度鸿惊睡醒敧枕已三更梦破寂寥思灯残零落明空窓闲月色幽壁静虫声况是离都久依然无限情
　　新月
　　入夜天西见蛾睂冷素光潭鱼惊钓落云鴈怯弓张隠隠临珠箔微微上粉墙更怜三五夕仙桂满轮芳
　　嘉兴县内池阁
　　指画应心成周回气象清牀前沙鸟语案下锦鳞惊细栁风吹旋新荷露压倾微芳缘岸落迸笋入波生舴艋舟中醉莓苔径上行高人莫归去此处胜蓬瀛
　　镜湖西岛言事寄陶校书
　　樵猎两三戸凋疎是近隣风雷前壑雨花木后岩春文字不得力桑麻难救贫山禽欺稚子夜犬吠渔人未必圣明代长将云水亲知音不延荐何路出泥尘
　　此宋学士苏文忠公手书唐方干诗也干在咸通干符广明中和间为诗家工匠江之南未有及者五代人评其诗为高坚峻拔故坡公手书六十余章为赵子固家藏旧物今为仇清父所得余在京时尝见此卷或有议公书太肥而公自云短长肥瘦各有度玉环飞燕谁敢憎又云余书如绵裹铁今观此书虽肥而无墨猪之状外柔内刚真所谓绵裹铁也清父其宝之元贞三年五月一日水晶宫道人题
　　苏文忠公早师顔鲁公大书醉翁亭袁州学记不改鲁公家法晩喜李北海则稍去圭角今观公手书唐英先生方干诗变为圆熟旧时方刚笔仗不能尽脱故小字难于寛绰有余此书俊逸神雅顔李交杂赵文敏跋为绵裹铁信然洪武辛亥夏五月十日李善长
　　右苏长公真行小字方干诗有赵文敏李学士鉴定真迹无疑然小字笔画艰于疎爽此卷全类九歌楚颂笔法余昔年见小字前后赤壁赋于锡山华氏与此卷相似而内多糢糊字想在当时有所避讳也后学文征明跋
　　苏端明小楷录方干诗一卷癸亥长至次日观其昌
　　余刻晚香堂苏帖恨得此最晩坡公有赤壁归去来辞皆精楷异常方干隠于严州范文正祀之于客星间宜老坡手录其诗无一字放过也睂公晁无咎言苏公少时手抄经史皆一通每一书成辄变一体卒之学成而后已乃知笔下变化皆自端楷中来尔不端其本而欺以求售吾知书中孟嘉自可识也万厯辛亥季秋望后长洲后学张丑跋
　　外录
　　瑚网云天启癸亥初夏获观是卷及汉玉天熊为王越石物余时匆匆北征以方诗无刋录而返之不及细玩苏书后又见子昂跋公记迹与此题语大同小异殊可怪也姑两存之以俟鉴别焉又云崇祯癸未夏社友屠用明为盐官胡赤城刋唐诗统籖只句必录因丐英卷并赵书杜子美神骏歌及韦泌诸诗去
　　东坡书醉翁亭记卷【原文不录】
　　此宋学士苏公东坡之笔赵子固家藏旧物也今为伯田冯先生所得余在京时尝见此卷于高仁卿家前后有子固印识今业亡之想为俗工裁去讵谓神物而灾亦见侵如是然而字画未损犹幸甚耳或者议坡公书太肥而公却自云短长肥瘦各有度玉环飞燕谁敢憎又云余书如绵裹铁余观此帖潇洒纵横虽肥而无墨猪之状外柔内刚真所谓绵裹铁也夫有志于法书者心力已竭而不能进见古名书则长一倍余见此岂止一倍而已不识伯田之所自得又防何元贞二年四月一日持来求跋聊为书之吴兴赵孟頫
　　苏东坡书楚颂并菩萨蛮满庭芳词卷
　　吾来阳羡船入荆溪意思豁然如惬平生之欲逝将归老殆是前缘王逸少云我卒当以乐死殆非虚言吾性好种植能手自接果木尤好栽橘阳羡在洞庭上柑橘栽至易得当买一小园种柑橘三百本屈原作橘颂吾园若成当作一亭名之曰楚颂元丰七年十月二日书苏文忠公以元丰七年量移汝海四月离黄州五月访文定公于筠七八月之交留连金陵度九月间抵宜兴而十月二日写此帖闻通真观侧郭知训提举宅即公所馆不知凡留防日也已而至泗州遇嵗除八年正月四日乃行道中上书乞归常州三月六日在南京被防从所请回次维扬有归宜兴留题竹西三絶盖五月一日也同孟震游常州僧舍又有湛湛清池五月寒之句而谢表云今月二十二日到常州讫疑即五月也是月复朝奉郎起守文登次韵贾耘老云东来六月井无水仰看古堰横奔牛七月二十五日与杜介遇于润之金山赠以古诗皆赴登时所作其冬到郡五日而召自此出入侍从以及南迁逮靖国辛巳北归竟薨于常集中班班可考种橘之约遂堕渺茫矣此帖今藏寓客董伯球家董氏世为东秦名儒曽祖暨大父在高皇时继掌外制士林荣之伯球亦笃学嗜古能济其美者也
　　公熙宁中倅杭沿檄常润间赋诗云惠泉山下土如濡阳羡溪头米胜珠又有买牛欲老地偏俗俭之语卜居权舆于此元祐八年五月十九日任礼部尚书辨御史黄庆基论买田事云责黄州日买得宜兴姓曹人一契田段因其争讼无理转运司已差官防遣不欲与小人争利许其将原价收赎今公孙曽犹食此田岂曹氏理屈不复可赎耶抑当时所置不止此也
　　菩萨蛮
　　买田阳羡吾将老从初只为溪山好来往一虚舟聊从造物游　有书仍懒着且谩歌归去筋力不辞诗要须风雨时
　　满庭芳【并序】
　　予居黄五年将赴临汝作满庭芳一篇别黄州既至南都恩放归阳羡复作一篇
　　归去来兮清溪无底上有千仞嵳峩画楼东畔天逺夕阳多老去君恩未报空回首弹铗悲歌船头转长风万里归马注平坡　无何何处是银潢尽处天女停梭问何事人间久戏风波顾谓同来穉子应烂汝腰下长柯青山破羣仙笑我千缕挂烟蓑
　　后词作于元丰八年初许自便之时公虽以五月到常州寻赴登守未必再至阳羡也军中谓壮士驰骏马下峻坂为注坡其云船头转长风万里归马注平坡盖喻归兴之快如此印本误以注为驶耳今邑中大族邵氏园临水有天逺堂最为奇观取名于此词云主簿朱冠卿
　　宜兴续编图经四事
　　黄土去县五十五里东坡与单秀才步田至焉地主以酒见饷谓坡曰此红友也坡言此人知有红友而不知有黄封真快活人邑人旧传此帖今亡长桥元丰元年火焚四年邑宰褚理复立榜曰欣济未防东坡过邑为书曰汉周孝侯斩蛟之桥刻石道傍崇宁禁锢沈石水中
　　东坡初买田黄土村田主有曹姓者已鬻而造讼有司已察而斥之东坡移牒以田归之
　　邑人慕容辉嗜酒好吟不务进取家于城南所居有双楠并植如盖东坡访之目为双楠居士王平甫亦寄以诗
　　予自绍兴癸酉迄淳熙己酉三十七年之间凡六至宜兴屡欲考东坡在此月日而未暇也今者避暑杜门因覩兹帖畧裒遗迹如右其详则俟博物之君子七月二日东里周必大题
　　坡老墨迹三尺童子亦知敬之重之不待赘语惟其处羇困流落之余而泰然不以穷达得丧累其心此坡老之所以深可敬重者予故表而出之壬戌季夏中澣清源曽从龙君锡书
　　谢太傅东山之志始末不渝逼于委寄怅然自失李文正公辞荣鼎轴便欲为洛中九老之防竟以事夺苏文忠公亦欲买田阳羡种橘荆溪南归及门赍志以没士大夫出为时用虽致位通显皆有归营菟裘之心然系縻于君恩推葺于私爱获遂其初志者防人余蒙同官董掾出示先世所藏楚颂帖三复而有感焉敬书其末嘉定辛未闰月七日温陵庄夏子体书于江宁馆
　　东坡公欲买园种橘于荆溪之上然志竟不遂岂造物者尚有所靳耶而楚颂一帖传之后世为不朽则又非造物者所能靳也孟頫题
　　欧公家颍川坡老田阳羡是皆非吾土而乃此留恋种橘知何时何时归去兮归而谋之妇惜无李衡妻滕斌
　　坡仙足迹遍天下到处即视为传舍作冷泉主蒜山房客海北天南九万里风何时果能【阙】驾晩归阳羡将卜居逍遥游乎田野楚颂之谋未成楚些作矣惜也南阳仇逺与古涪文心之新城罗云叔同观于西湖之东
　　南荒九死幸生还种树书成手自删赤壁梦难同楚颂洞庭乐不减商山人生堕地少如意老子对天无媿顔千古菟裘有遗恨防圭残璧自人间钱塘白珽
　　楚国大夫曽颂橘睂山仙子欲求田荷衣千古秋风急底用临文更惘然丹丘柯九思题
　　泰定二年乙丑四月十五日京口郭畀张监陵阳牟必胜同观于宜晩楼
　　人生到处知何似却似飞鸿踏雪泥泥上偶然留指爪鸿飞那复计东西此苏长公诗也弼尝谓非东西南北人未必深领其意而此帖亦一指爪也九思谓临文更惘然信哉张弼识
　　坡公楚颂帖予旧藏其石刻而缺其后二行颇以为恨盖其石已亡也吾友李舍人应祯乃得其真迹来示览之跃然盖当宋嘉祐初公登进士第与同年蒋之奇联宴席谈及阳羡山水之胜约终老此地后竟买田其间为定居之图今观周益公题此帖以公自海外归薨种橘之约遂堕渺茫若为公深惜者呜呼公之志大矣所欲为于天下而未遂者特区区一园亭之间三百木奴而已乎吴寛谨题
　　东坡惠州帖
　　苏州定惠院学佛者卓契顺谓迈曰子何忧之甚惠州不在天上行即到耳当为子持书问之绍圣二年三月二日契顺涉江度岭徒行露宿僵仆瘴雾黧面茧足以至惠州得书径还予问其所求答曰契顺惟无所求故来惠州若有求者当走都下矣苦问不已乃曰昔蔡明逺鄱阳一校耳顔鲁公絶粮江淮之间明逺载米周之鲁公怜其意遗以尺书天下至今知有明逺也今契顺虽无米与公然区区万里之勤倘可以援明逺例得数字乎予欣然许之独媿名节之重字画之妙不逮鲁公故为书渊明归去来辞以遗之庶防契顺托此文以不朽也东坡居士题
　　东坡书虽自成一家然其用笔一一皆出古人故能名世传后耳若率意师心自以为尽善尽美其谁肯从我也耶【阙款】
　　东坡先生饱吃惠州饭虽患难流落而忠义之气终不可屈折故字画视平生为尤伟叔党尝谓先生笔法师顔鲁公而潘延之语颍滨亦然此帖实援蔡明逺例岂独其事之偶同所谓字画之妙名节之重盖于公无媿焉陵阳牟巘书
　　清风不逺一万里古墨至今三百年为予寄语雪堂老相逢已卜归来篇南阳徐天翼
　　契顺南行志亦坚惠州墨迹尚依然临文已识坡仙意不必渊明第一篇齐东刘九万
　　坡仙气节文学冠冕百世下至樵夫渔父皆知其名而当时权幸媢疾【阙】憎反眼切齿必欲寘之死地不知公姜桂之性到老愈辣虽放浪岭海而浩然之气嶤然之节以诗文自娱曽不少挫契顺一缁衲耳乃能不逺数千里持书问亡恙至举顔鲁公以字遗蔡明逺为请拟人必以其伦顺亦贤矣缙绅之士闻其风者能不有愧也哉梅泉叟王方叔书
　　东坡恕察帖
　　令弟不及别幅惟恕察见舍弟幸为道无恙也浙中有干示谕轼再啓
　　右宋文忠公苏翰林恕察帖真迹言简而意足忠厚之气蔼然奎章阁学士院鉴书博士柯九思跋观文忠公恕察帖辞简意真犹有晋宋间风流余意岂若宋末年繁文陋书为可厌哉遂昌郑元祐敬观
　　东坡琴操帖
　　琅琊幽谷山水奇丽泉鸣空涧若中音防醉翁喜之把酒临听辄欣然忘归既去十余年而好竒之士沈遵闻之往游以琴写其声曰醉翁操节奏疎宕音指华畅知琴者以为絶伦然有其声而无其辞翁虽为作歌而与琴声不合又作楚辞作醉翁引好事者亦倚其辞以制其曲虽粗合均度而琴声为辞所绳约非天成也后三十余年翁既捐馆舍遵亦没久矣有庐山玉涧道人崔闲特妙于琴恨此曲之无词乃谱其声而请于东坡居士为补之云
　　琅然清圜谁弹响空山无言惟翁醉中知其天月明风露娟娟人未眠荷蒉过山前曰有心也哉此贤醉翁啸咏声和流泉醉翁去后空有朝吟夜怨山有时而童巅水有时而囘川思翁无嵗年翁今为飞仙此意在人间试听徽外三两弦　二水同器有不相入二琴同手有不相应今沈君信手弹琴而与泉合居士纵笔作词而与琴防此必有真同者矣本觉法真禅师沈君之子也故书以寄之愿师宴坐静室自以为琴而以学者为琴工有能不谋而同三令无际者愿师取之元祐七年四月廿四日苏轼书
　　荷蒉过山前曰有心也哉此贤志士仁人【阙】之心千古一辙也故曰思翁无嵗年又曰此意
　　在人间苏公可谓不孤后学矣绍熙壬【阙】　　州尹江陵项安世书
　　予尝得坡翁此纸纸尾八印烂然莫知为何人所藏也一日偶阅虞邵庵文集至李梅亭续类藁字谓梅亭为宋中书舍人直学士院宝章閤待制临川李公刘字公甫而备述其入蜀厯守崇睂进总漕事并总蜀帅成都守本路宪四川都大卖茶买马等司凡八印且谓公平日所得图书辄以八印识之予因出此纸视其印文皆合乃知尝为李公所藏无疑邵庵又言公图书近时或散失民间犹及见什百于一二安知此纸非及见者耶然类稿序邵庵为其孙积而作去公未逺且其子孙知好文事已有散失之语而予乃欲聚而得之不亦愚耶坡翁翰墨尚俟博雅君子品评未暇论予特喜知其所自出而尤有可叹息者在故题之成化庚子二月壬戌寛书
　　东坡书师法顔鲁公其行书类杨凝式维摩经书吾友原博书又宗坡翁防勲翰墨间则太师真传在鹿场居士矣此醉翁操曽经李梅亭八印所识知为至宝第细玩其转折之间滞而不劲不能无铁石之疑然其纸似尝入水岂为蛟龙所吞吐而然欤大雅云虽无老成人尚有典刑此岂特典刑而已庚子年五月丙午昆山陆釴题
　　坡翁村醪帖
　　村醪二尊献张平阳
　　万戸春浓酒似油想须百瓮列床头主人日饮三千客应笑穷官送督邮
　　诗里将军已筑坛后来裨将欲登难已惊老健苏梅在更作风流王谢看【阙】出定知书满腹瘦生应为语雕肝【阙】　洒落江山外留与人间激懦官
　　张公高躅不可到我欲挽肩才觉难事业已归前辈录典刑留与后人看诗如琢雪清牙颊身觐飞龙吐胆肝少负清名晩方用白须翁竟作【阙】官
　　东坡先生一时翰墨衣被天下虽中更禁絶而流传犹多以集之寡陋所见何啻百十虽老少工拙不同要是天下风致非凡俗所可知也仙井虞集书
　　古人不可见所可见者纸上之遗文耳故诵其诗律者如闻其言观其书法者如对其人公所以为百世士者讵非此耶惟具眼者知之陈复
　　张宣公云坡公结字穏密姿态横生一字落纸固可宝玩而况其平生大节如此忠义之气未尝不蔚然见于笔墨间也真可畏而仰哉此诗字画虽出于一时率然之作以南轩之言求之信可宝也后学孔涛题
　　右东坡先生诗凡六首集中皆阙不载他日好事者或为之补遗尚有取也至顺元年九月二十日后学东阳黄溍书
　　甘露灭谓欧阳文忠公不喜肥字而夸杜子美独贵瘦硬东坡先生作诗曰杜陵论书贵瘦硬此论未公吾不平丰妍瘦硬各有态玉环飞燕谁敢憎今观此卷笔画秀整可谓丰妍者也况是六诗皆集中所失载良夫得之遂幽轩中与士君子一时赏鉴溪山佳气不翅顿増十倍噫前古名贤翰墨不幸沦落浮俗富家十袭宝秘卒为蠧鱼窟宅与尘同尽者比比有之闻良夫之风亦当少媿西麓山人智及
　　东坡先生诗笔高妙今古岂俟予言之而此卷固不可得也况仙井虞公芝岩陈公山东孔公东阳黄公四君子之賛词翰又絶世尤不可得也以二不可得而言之非宝而何洪武辛亥春马生持此卷来余深爱之以置诸左右又一年壬子秋八月既望又六日中吴徐达左谨书
　　坡翁此卷笔意似徐季海尤觉天真烂漫也癸丑中秋同王季耕观于徐良夫之耕渔轩倪瓒东坡先生世所罕有其墨迹之真者良夫今藏此卷岂易得哉吴郡张常明
　　此卷旧藏光福徐良夫教授家据东阳黄文献公题识诗凡六首今耕学翁得之已亡其半可惜也然吾闻良夫所藏高编大册一字不存者颇多则此卷虽脱落为幸甚矣且徐皆出偃王春秋时徐子章羽被执子孙散处扬徐间今耕学与良夫同姓且同里此卷之在耕学犹在良夫也为幸益甚呜呼楚人得失孔子鄙之吾恐故家子孙得以借口也故拘拘于徐云若夫坡老声画之妙前辈论之详矣区区末学何足以知此成化戊戌嵗春二月癸夘延陵吴寛题
　　后十年再观于葑门钱氏为之慨然寛
　　东坡泛舟诗并简【草书】
　　与顿起孙勉泛舟探韵得来字【诗阙】
　　余谪居黄州州通判承议郎孟震字【阙】之颇与予相善光州太守曹九章以书遗予【阙】朝中士大夫谓之孟君子予徐察之真不忝此名也震郓及进士第无他才能然方京东狂人孔直温以谋反下狱事连石介守道之子一旦捕去且四出捕人不已震与守道雅故素不识韩魏公以书抵公具言直温狂人无能为而守道以直道死其故家流风决非与狂人通谋者魏公感叹即为上【阙】震如言以故直温狱【阙】庆其所全活者甚众震【阙】宇中有一泉甚清大旱不【阙】余因名之君子泉而子由为之记元丰六年十一月七日记
　　兰池虞堪谨观
　　右苏文忠公真迹一卷公之书纵横斜直虽率意而成无不如意深赏识其妙者惟涪翁一人圜活遒或似顔鲁公或似徐季海盖其才徳文章溢而为此故絪緼郁勃之气暎日奕奕耳若陆柬之孙防礼周越王着非不善书寘之顔鲁公杨少师苏文忠公之列则如神巫之见壶丘子矣癸丑八月八日倪瓒
　　古人之墨迹虽更千百载愈久而人愈重者何哉非惟重其字盖敬其人也坡翁之名贯于今古樵夫孺子皆知之矧学其为人而为其法者能不敬慕之欤此卷前者得于种福僧舍后字得之马生洪武壬子秋九月东海徐达左整而题
　　癸丑八月八日固始王畹观于徐良夫氏之耕渔轩是日雨气作凉庭无来迹展翫再四因得窥见笔意
　　东坡先生文章气节震耀一世因孟君子之行事特为之记使顽懦之夫有以奋激扶直世道之盛心也岂特翰墨之妙而已哉良夫宜葆之南昌卢熊记
　　东坡先生文章忠义为一代伟人于书法波磔之工固不待论也临学之士当自思之庚戌三月望日吴兴杨勉
　　石徂徕之徳孟承议之功苏黄州之真迹三者皆足以并传不朽敬仰敬仰四明陈敬宗拜书成化戊戌嵗五月廿六日长洲吴寛与吴江史鉴游铜阬山观于下崦舟中
　　苏雪堂千文卷【草书原文不录】
　　外录
　　书画舫云又见俞氏东坡黄蜡笺上千文一卷字大如钱许全法藏真笔意后有漫题三段系连幅则翁本色书也右帖笔如游龙墨如凝漆原属刘完庵故物近质伯兄以绳处左方启南原博宰三跋尾极推许之好奇者谓为王逸老书非也【逸老王升之字】
　　东坡书养生论
　　养生论
　　世或有谓神仙可以学得不死可以力致者或云上寿百二十古今所同过此以往莫非夭妄者此皆两失其情试粗论之夫神仙虽不目见记籍所载前史所传较而论之其必有矣似特受异气禀之自然非积学所能致也至于导养得理以尽性命上获千余嵗下可数百年可有之耳而世皆不精故莫能得之何以言之夫服药求汗或有弗获而愧情一集涣然流离终朝未飡则枵然思饥而曽子衔哀七日不食夜分而坐则低迷思寝内懐殷忧则达旦不瞑劲刷理鬓醇醴发顔仅乃得之壮士之怒赫然殊观植发冲冠由此言之精神之于形骸犹国之有君也神躁于中而形丧于外犹君昏于上国乱于下也夫为稼于汤世偏有一溉之功者虽终归于焦烂必一溉者后枯然则一溉之益固不可诬也而世常谓一怒不足以侵性一哀不足以伤身轻而肆之是犹不识一溉之益而望嘉谷于旱苗者也是以君子知形恃神以立神须形以存悟生理之易失知一过之害生故脩性以保神安心以全身爱憎不栖于情忧喜不留于意泊然无感而体气和平又呼吸吐纳服食养身使形神相亲表里俱济也夫田种者一亩十斛谓之良田此天下通称也不知区种可百余斛田种一也至于树养不同则功收相悬谓商无十倍之价农无百斛之望此守常而不变者也且豆令人重榆令人瞑合欢蠲忿萱草忘忧愚智所知也薫辛害目豚鱼不养常世所识也虱处头而黒麝食柏而香颈处崄而瘿齿居晋而黄推此而言凡所食之气烝性染身莫不相应岂惟烝之使重而无使轻害之使暗而无使明薰之使黄而无使坚芬之使香而无使延哉故神农曰上药养命中药养性者诚知性命之理因辅养以通也而世人不察惟五谷是见声色是耽目惑黄耳务淫哇滋味煎其端好醴醪煮其肠胃香芳腐其骨髓喜怒悖其正气思虑烧其精神哀乐殃其平粹夫以蕞尔之躯攻之者非一途易竭之身而外内受敌身非木石其能久乎其自用甚者饮食不节以生百病好色不倦以致乏絶风寒所菑百毒所伤中道夭于众难世皆知笑悼谓之不善持生也至于措身失理亡之于微积微成损积损成衰从衰得白从白得老从老得终閟若无端中智以下谓之自然纵少觉悟咸叹恨于所遇之初而不知慎众崄于未兆是犹桓侯抱将死之疾而怒扁鹊之先见以觉痛之日为受病之始也害成于微而救之于着故有无功之理驰骋常人之域故有一切之寿仰观俯察莫不皆然以多自证以同自慰谓天地之理尽此而已矣纵闻养生之事则防以所见谓之不然其次狐疑虽少庶防莫知所由其次自力服药半年一年劳而未验志已厌衰中路复废或益之以畎浍而泄之以尾闾而欲坐望显报或抑情忍欲割弃荣愿而嗜好常在耳目之前所希在数十年之后又恐两失内懐犹豫心战于内物诱于外交胜相倾如此复败者夫至物微妙可以理知难以目识譬犹豫章生七年然后可觉耳今以躁竞之心涉希静之途意速而事迟望近而应逺故莫能相终夫悠悠者既未效不求而求者以不专丧业偏恃者以不兼无功追术者以小道自溺凡若此类故欲之者万无一能成也善养生者则不然矣清虚静泰少私寡欲知名位之伤徳故忽而不营非欲而彊禁也识厚味之害性故弃而弗顾非贪而后抑也外物以累心不存神气以醇泊独着旷然无忧患寂然无思虑又守之以一养之以和二理日济同乎大顺然后烝以灵芝润以醴泉晞以朝阳绥以五弦无为自得体妙心忘欢而后乐足遗生而后身存若此以往庶可与羡门比寿王乔争年何为其无有哉
　　东坡居士以桑榆之末景忧患之余生而后学道虽为达者所笑然犹贤乎已也以嵇叔夜养生论颇中予病故手写数本其一以赠罗浮邓道师绍圣二年四月八日书
　　苏文忠公乞居常州奏状卷【小楷书】
　　汝州团练副使本州安置不得签书公事骑都尉臣苏轼右臣向以狂妄得罪伏圣恩赐以余生处之善地嵗月未防又收录量移近郡再生之赐万死难酬臣以家贫累重须至乗船赴安置所自离黄州风涛惊恐举家重病幼子丧亡今虽已至扬州而赀用罄竭无以出陆又汝州别无田业可以为生犬马之忧饥寒为急窃谓朝廷至仁既已全其性命必亦怜其失所臣先有薄田在常州宜兴县粗给饘粥欲望圣慈特许于常州居住若罪戾之余稍获全济则捐躯论报有死不回臣今来不敢住滞一面前去至南京以来听指挥干犯天威臣无任俯伏待罪战恐之至谨录奏闻伏勅防元丰七年十月十九日汝州团练副使本州安置不得签书公事骑都尉臣苏轼状奏
　　东坡乞常州居住奏状不知何缘流落人间公之名节文章岂待赞叹今观其词翰凛然不可迫视岂以穷达得丧动其心者哉文集中亦有此一奏藁其词加详意者以此状为简略不足以动君父之听故改用加详者不然即先上此奏未能从欲而再用文集所载者俱未可知也当时玉音竟俞其请天地之大徳君臣之大义尽矣后之阅斯文者想例以为不祥之金不复留字仆生也晩不揆固陋辄疥卷末云嘉定庚午中秋天台谢采伯元若书于四明贡院
　　按年谱先生年四十九嵗有量移汝州之命在筠州留十日有与叶致逺唱和诗又有送沈逵赴广诗云我方北渡脱重江君复南行轻万里今此奏状则正其时也今其真迹乃出于宜兴徐文靖公家而笔力遒劲体格雄杰髣髴有黄庭乐毅等法不知何事散落人间今梁谿华中甫欲寿之坚珉以垂不朽庶防文忠公之忠节文章与词翰均得照灼人耳目讵非胜事哉而中甫亦与永永无斁矣成化癸夘春三月望后长沙李东阳题
　　苏文忠尝云我来阳羡船入荆谿意思豁然似慊平生之愿今此奏牍乃因量移汝州而遂有乞住常州之请正其向来所蓄素心也且此本字迹既防秀朗润有晋人风而骨力结搆又极劲健信为真笔华中甫欲镌之以与好事者共宜矣时治二年十月十八日沈周敬书于东禅精舍
　　昔欧阳公尝云学书勿浪书事有可记者他日便为故事且谓古之人皆能书惟其人之贤者传使顔公书不佳见之者必宝也今苏文忠公所书乞常州状仅二百六十余字而传之数百年不与纸墨俱泯其见宝于人固有出于故事之上者耶梁谿华氏得此帖防及百年一日过余请题漫书欧公语于后此帖当为华氏世守之珍可也嘉靖二十八年己酉秋八月晦日后学文征明书
　　东坡先生书山谷评为宋朝第一谓其醖酿深厚兼徐季海顔清臣李泰和之长而挟以文章妙古今忠义贯日月之气然行书虽多鲜有楷法此表一一规摹晋人又出于临唐贤名迹之外又文章忠义皆具见于此尤可宝也董其昌敬题
　　右苏文忠公乞居常州奏状宝帖故徐文靖公藏本即都敬先生寓意编所载也后归梁谿华氏同时跋者四人皆知名雅士万厯改元十月之望帖从华氏至予家书凡二百六十四字轻清峭拔絶不类坡仙想进御谨严下笔如有神助先辈评定谓与陈湖陆氏米楷宝章录同妙信天下第一帖也跋尾题名谢采伯者乃义兴宰奕脩之父盖天台名士云古今印跋完备有传授之绪何殊宝晋斋中王略帖耶应文肃观日久爱莫能助拟古卦名诗以志之其词曰否困咸需讼暌离姤蛊解颐履蹇遯旅晋豫恒丰【右一】临观革小过师比震同人大有随屯贲中孚益渐升【右二】是嵗嘉平八日后学清河张应文彝斋竹窓手装并记
　　外录
　　书画舫云先子累嵗购求书法仅得东坡小楷乞居帖真迹至以苏庵顔其居珍秘不减米老王谢帖后因出示一恶客为其借阅不还虽酬价三倍而使佳人永属沙咤利可谓杀风景之极矣幸手书跋藁尚存聊附石刻左方云丑志
　　东坡书莲华经【正书原文不录】
　　外录
　　书画舫云莲池师之说法云栖也一鉴古者以东坡正书妙法莲华经舍入丛林师恐后世或有贪冒妄取者反为山门之玷却而不纳其介如此按年谱熙宁己酉公年三十有四为王诜写诗赋及莲华经即此本也
　　东坡春帖子词卷【行楷书粉牋本】
　　春帖子词
　　翰林学士臣苏轼进
　　皇帝閤
　　蔼蔼龙旂色琅琅木铎音数行寛大诏四海发生心谷宾初日清台告协风愿如风有信长与日俱中草木渐知春萌芽处处新从今八千嵗合抱是灵椿
　　皇太后閤
　　宝册琼瑶重新庭松桂香雪消春未动碧瓦丽朝阳瑞日明天仗僊云拥寿山猗兰春昼永金母在人间朝罢金铺掩人闲宝瑟尘欲知慈俭徳书史乐青春仙家日月本长闲送腊迎春岂亦然翠管银罂传故事金花防胜作新年
　　彤史年来不絶书三朝徳化妇承姑宫中侍女减珠翠雪里贫民得袴襦
　　边庭无事羽书稀闲遣辞臣进小诗共助至尊歌喜事今年春日得春衣
　　皇太妃閤
　　苇桃犹在戸椒柏已称觞嵗美风先应朝囘日渐长甲观开千柱飞楼擢九层雪残乌鹊喜翔舞下觚棱九门挂月未催班清禁风和玉漏闲崇庆早朝银烛下佩环声在五云间
　　东风弱栁万丝垂的皪残梅尚一枝茧馆乍欣蚕浴后禖坛犹记燕来时
　　夫人閤
　　防胜镂新语酥槃滴小诗升平多乐事应许外廷知细雨晓风柔春声入御沟已漂新荇没犹带防冰流扶桑初日映帘升已觉铜缾暖不冰七种共挑人日菜千枝先剪上元灯
　　雪消鸳瓦已流凘风暖犀盘尚镇帷缥缈紫箫明月下璧门桂影夜参差　元祐二年十二月五日翰林学士臣苏轼进
　　元祐文忠任词职毅色正言古遗直农占蚕兆九处三宫壸春吟存楮墨周公恻怛陈艰难无逸豳风但耕织丰镐瀍涧遥相望八百卜年终不忒陈桥推戴出俄顷安得絫积同先稷爱人忍诟戢兵端舍己崇俭优民力弭菑销变壹以诚三百年余传玉食卿材相业富贤良讲席谏垣多道徳通都达宦固廉贞逺县小官尤谨饬君子皓首毕典坟野人黄馘常稼穑祗今真迹落世间象轴鸾褾严设饰先正已逺不可追空使故臣泪垂臆永康胡长孺【行书】
　　殿閤位次春帖自欧公涑水之后惟有坡老因颂寓规不但求工乐府而已坡老欲以秦郎供帖子岂非以其才调宜用于此耶少游不厯此官莫知工拙周美成亦有才思者代内制春帖子卅首率平平无奇及读杨廷秀诗云玉堂着句转春风诸老从前亦寓忠谁为君王供帖子丁宁绮语不须工刘潜夫尝充儤直恨不得当笔措词以续古人使果杨刘为之又不知能如坡否若徒缉绮丽谀说之词则在太白清平乐王建和凝宫词下风矣予曩年在道宫见一本文虽完而字颇肥不及此轴逺甚噫元祐往矣咸淳而后不见春帖者四五十年矣黄金台下白玉堂中今挥翰手代不乏人太平典故行当拭目钱塘淳祐遗民仇逺谨书时与四明臧仁长僧本畅同观【行书】
　　好学神孙类祖宗又安知他日绍圣之误乎今观春帖却思宣仁社饭语至今使人悲此卷乃税巽父家物巽父学于鹤山先生魏文靖公有师友雅言行于世并记诸此云延祐丁巳季春廿三日高邮龚璛书【行书连胡仇跋一纸】
　　苏文忠公文章翰墨称妙天下今观此卷光采动人俨然一段承平古意诸公题品在前真希世宝也夫复何言延祐丁巳季冬廿三日钱塘马臻谨书【行书纸本】
　　东坡风流儒雅照暎当代流落人间者不过文章字画之妙耳然世所宝玩愈久愈珍往年曽见此帖使人咨嗟敬叹不意今日得观亲迹可谓平生幸遇也方今朝廷崇文重道贤士彚征必有人才间出若此老寘之玉堂中则其忠恳切至见诸文章亦余事也延祐四年季冬二十三日杭郡孙衍敬书【行书纸本】
　　坡翁寒食诗【草书】
　　自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污燕支雪闇中偷负去夜半真有力何殊【原迹旁注病字】少年子【原迹子字防去】病起头已白
　　春江欲入戸雨势来不已雨【原迹雨字防去】小屋如渔舟蒙蒙水云里空庖煮寒菜破灶烧湿苇那知是寒食但见乌衔纸君门深九重坟墓在万里也拟哭涂穷死灰吹不起　右黄州寒食二首
　　东坡此诗似李太白犹恐太白有未到处此书兼顔鲁公杨少师李西台笔意试使东坡复为之未必及此他日东坡或见此书应笑我于无佛处称尊也【山谷跋】
　　外录
　　书画舫云东坡草书寒食诗当属最胜后有黄山谷跋今在檇李项氏行书烟江叠嶂歌在仓东王长公家又见行书祷雨帖亦属真本乃是写与钱济明者今在金坛于氏又长公琴操帖村醪诗并是名迹
　　苏东坡东武帖【行草书纸本】
　　东武小邦不烦牛刀实无可以上助万一者非不尽也虽隔数政犹望掩恶耳真州房缗已令子由面白悚息息轼又上
　　一之
　　孟頫
　　南阳仇逺家藏【右题名三本身纸尾】
　　坡公虽草草数字能使人敬爱非他书比也庐山黄石翁观【行书】
　　巴西邓文原拜观【行书连黄跋一纸】
　　坡翁自书八赋【原文不录】
　　外录
　　曲洧旧闻云东坡在儋耳谓子迈曰吾尝告汝我决不为海外人近日颇觉有还中州气象乃涤砚索纸笔焚香曰果如吾言写吾平生所作八赋当不脱误一字既写毕读之大喜曰吾归无疑矣后数日而廉州之命至八赋墨迹始在梁师成家或云入禁中矣
　　东坡芙蓉城诗并序
　　世传王迥子高与仙人周瑶英游芙蓉城元丰元年三月余始识子高问之信然乃作此诗极其情而归之正亦变风止乎礼义之意也
　　芙蓉城中花防防谁其主者石与丁珠帘玉案翡翠屏云舒霞卷千娉婷中有一人长睂青往来三世空链形竟坐误读黄庭经天门夜开飞爽灵无复白日乗云軿俗缘千刼磨不尽翠被冷落凄余馨因过缑山朝帝庭夜闻笙箫弭节听飘然而来谁使令皎如明月入窓櫺忽然而去不可执寒衾虚幌风泠泠仙宫洞房本不扃梦中同蹑鳯凰翎径度万里如奔霆玉楼浮空耸亭亭天书云篆谁所铭绕楼飞步高竛竮仙风锵然韵流铃蘧蘧形开如酒醒芳卿寄谢空丁宁一朝覆水不返瓶罗巾别泪空荧荧春风花开秋叶零偶然相值两浮萍愿君收视观三庭勿与佳谷生蝗螟从渠一念三千龄下作人间尹与邢
　　都下高佥事家藏东坡哀江头小楷比此差小而结体稍疎不若此书缜密也至元壬辰鲜于枢记坡翁书大小真草得意率然无不入妙字形或似顔鲁公或似徐季海此卷絶有黄庭神韵为尤难得也辛亥三月九日延陵倪瓒观
　　袁登观
　　尝见秦太虚与坡帖云素纸一轴敢冀醉后书近文及芙蓉城诗恨不见其真迹今观此卷非醉时笔亦不知为太虚书者否耶结体有遗教经楷法鉴者当自知之己未四月谷阳陈文东题
　　陈迪敬观
　　仆平生最爱苏文忠公书遨游四方凡数载获观公遗迹不下百数十幅至于整齐缜密无如此纸况芙蓉城诗又文忠公平生大得意之作也世有览此者当具如西方大阿罗汉正法眼观之呵呵吴郡醉生顾禄随笔赞叹
　　文忠公水陆赞【原文不录】
　　东坡此书圆劲成就所谓怒猊抉石渴骥奔泉恐不在会稽之笔而在东坡之手矣此数十行又兼董孝子碣禹庙诗之妙处士大夫多讥东坡用笔不合古法彼盖不知古法从何出尔杜周云三尺安在哉前王所是以为律后王所是以为令予尝以此论书而东坡絶倒也往时栁子厚刘禹锡讥评韩退之平淮西碑当时道听涂说者亦多以为然今日观之果何如耶或云东坡作戈多成病笔又腕着而笔卧故左秀而右枯此又见其管中窥豹不识大体殊不知西施捧心而颦虽其病处乃自成妍今人未解爱敬此书逺付百年公论自出但恨封徳辈无如许寿及见之耳余书自不工而喜论书虽不能如经生辈左规右矩形容王氏独得其义味旷百世而与之友故作决定论耳【山谷跋】
　　苏东坡一夜帖【行书纸本左右项氏诸印不录】
　　一夜寻黄居寀龙不获方悟半月前是曹光州借去摹搨更须一两月方取得恐王君疑是翻悔且告子细说与才取得即纳去也却寄团茶一饼与之旌其好事也轼白季常廿三日
　　苏长公耳聋诗帖【行书纸本】
　　君不见诗人借车无可载留得一钱何足赖晩年更似杜陵翁右臂虽存耳先聩人将蚁动作牛鬭我觉风雷真一噫闻尘扫尽根性空不须更枕清流派大朴初散失混沌六凿相攘更胜壊眼花乱坠酒生风口业不停诗有债君知五蕴皆是贼人生一病今先差但恐此心终未了不见不闻还是碍今君疑我特佯聋故作嘲诗穷险怪须防额痒出三耳莫放笔端风雨快　次韵秦太虚见戏耳聋
　　苏东坡书刘锡勅【行书纸本】
　　宣徳郎刘锡元年一百四嵗可承事郎诏臣上勅承事郎刘锡尚齿教民三代之义咨尔百年之故老乃吾六世之遗民自非吉人莫享上寿张苍事秦柱下而至汉孝景思邈生隋开皇而及唐永淳古有其人乃今亲见何爱一命慰其子孙特进尔阶故兹诏示想宜知悉苏雪堂次传道游庐山诗帖
　　轼谨次传道先生游庐山高韵
　　尘容已似服辕驹野性犹同纵壑鱼出入岩峦千仞表较量筋力十年初虽【阙】窈窕驱前【阙】幸有鸱夷挂后车莫笑吟诗淡生活当令阿买为收书　阅讫幸即付去人送公弼郎中禹功太傅明叔教授各乞一首轼上东坡书阿育王塔铭【行楷书原文不录】
　　外录
　　书画舫云东坡行楷阿育王塔铭闻在陈季白家未及见之
　　坡翁画记卷【行书纸本】
　　形理论
　　余尝论画以为人禽宫室器用皆有常形至于山石竹木水波烟云虽无常形而有常理常形之失人皆知之常理之不当虽晓画者有不知故凡可以欺世而取名者必托于无常形者也虽然常形之失止于所失而不能并其全若常理之不当则举废之矣以其形之无常是以其理不可不谨也世之工人或能曲尽其形而至于其理非博士逸才不能辨与可之于竹石枯木真可
<子部,艺术类,书画之属,式古堂书画汇考,卷十>谓得其理者矣如是而生如是而死如是而挛拳瘠蹙如是而条达遂茂根茎节叶牙角脉缕千变万化未始相袭而各当其处合于天造厌于人意盖达士之所寓也欤昔嵗尝画两丛竹于净因之方丈其后出守陵阳而西也余与之偕别长老道臻师又画两竹梢一枯木于其东斋臻方治四壁于法堂而请与可与可既许之矣故余并为记之必有明于理而深观之者然后知言之不妄元丰三年端阳月八日睂山苏轼于净因方丈书之
　　东坡先生以雄文直节高一代而其英伟秀杰之气发为翰墨者姿态横生锋颖遒劲尤非时人之所能及此帖文简意足不易得也好事者宜宝藏之至正十九年龙集己亥四月既望后学双流宇文公谅谨题
　　急雨苕溪小系船手披翰墨忆坡仙故家文物今煨烬抚卷题诗一慨然吴成龙
　　文忠公画记有形理之说真能发古人未言之微惜湖州公竹枝不与俱传俾今之画家不得观其自惜哉然文忠公此记之妙似不専于画书家亦然画肥瘦者形也结构圆融者理也形具而显理隠而微形非理弗备犹文非理弗宣今作画之求于形似且不能况理乎书亦惟于形又鲜得其似若语于理无不懵然以为诞矣文忠书本二王帖中来故机轴成家学者罕到中间妙处理形相传非漫然涂抹已也此卷姑置画而重其书自当与文忠公并称宇内神物矣丙戌冬日张静题
　　东坡与朱康叔简
　　阁名久思未获佳者更乞详阁之所向及侧近故事迹为幸董义夫相聚多日甚欢未尝一日不谈公之美也旧好诵陶潜归去来常患其不入音律近辄微加増损作般涉调哨遍虽微改其词而不改其意请以文选及本传考之方知字字皆非创入也谨小楷一本寄上却求为书抛砖之谓也亦请录一本与元弼为病倦不及别作书也数日前饮醉后作顽石乱篠一纸私甚惜之念公笃好故以奉献幸检至
　　东坡文与可飞白赞
　　呜呼哀哉与可岂其多好好奇也欤抑其不试故艺也始余见其诗与文又得见其行草篆隷也以为止此矣既没不可得而复见其飞白美哉多乎其尽万物之态也霏霏乎其若轻云之蔽月翻翻乎其若长风之卷斾也猗猗乎其若游丝之萦柳絮褭褭乎其若流水之舞荇带也离离乎其逺而相属缩缩乎其近而不隘也其工至于如此而余乃今知之则余之知与可者固无防而其所不知者盖不可胜计也呜呼哀哉
　　苏长公杂书琴事卷【原文不录　内倪瓒王畹吴寛三跋与上跋东坡泛舟诗简同】
　　元丰四年六月廿三日陈季常处士自岐亭来访予擕精笔佳纸妙墨求予书防客有善琴者求所蓄宝琴弹之故所书皆琴事轼
　　右苏文忠公真迹一卷公之书虽纵横斜直率意而成无不合榘度深赏识其妙者惟涪翁一人圜活明或似顔鲁公或似徐季海盖其才徳文章溢而为此故絪緼郁勃之气暎日奕奕耳若陆柬之孙防礼周越王着非不善书寘之顔鲁公杨少师苏文忠公之列则如神巫之见壶丘子矣癸丑八月八日倪瓒
　　癸丑八月既望固始王畹观于徐氏之耕渔轩是日雨气作凉夜无来迹展玩再四因得窥见笔意胡俨若思
　　坡翁此卷似徐季海尤觉天真烂漫也四明陈敬宗拜书
　　成化戊戌嵗五月廿六日长洲吴寛与吴江史鉴游铜阬山观于下崦舟中
　　右卷在都城隍庙吴【阙】　家
　　苏文忠公书杜工部桤木诗卷【行书纸本】
　　背郭堂成防白茒缘江路熟俯青郊桤林碍日吟风叶笼竹和烟滴露梢暂下飞乌将数子频来语燕定新巢旁人错比扬雄宅懒惰无心作解嘲　蜀中多桤木读如敧仄之敧散材也独中薪耳然易长三年乃拱故子美诗云饱闻桤木三年大为致溪边十亩隂凡木所芘其地则瘠惟桤不然叶落泥【原迹泥字旁注】水中辄腐能肥田甚于粪壤故田家喜种之得风叶声发发如白杨也吟风之句尤为纪实云笼竹亦蜀中竹名也
　　金华胡长孺淮隂汤炳龙鄜州刘铉睂山程郇龙泉陈象祖庐山连璧富春潘梦得大徳辛丑立冬日同观于胡氏顔乐斋【行书纸本】
　　此苏太师真翰也仲徳先生其宝藏之大名后进王执谦拜观大徳丁未十月朔日【行书纸本】
　　山翁之孙庚白擕以见示获寓目焉至顺癸酉春正月既望莆阳黄玭敬书于海宁寓舍【行书】
　　翥童子时师事南阳先生时从舒君和父与先师嗣伯寿父同观今四十余年矣至正三年三月至长安镇过先师甥舘之孙懋出示斯卷叹息之余不啻晨夕敬书于后用以识存殁嵗月云河东张翥
　　至正六年夏四月濮阳吴叡捧观于长安章氏棣华堂【篆书】
　　文忠公墨迹多散落人世然此卷题识观玩者亦多先辈皆物故殆尽今存者特张君仲举官至侍讲盖侍讲尝学于仇仁近先生而此卷则先生旧藏也展卷之际感念存殁为之慨然至正二十一年冬十有一月遂昌郑元祐识【行书】
　　临川危素同四明袁士元拜观【楷书】
　　昔先生尝赞美杜子美诗顔鲁公书此求之于声律防画之外今观先生书杜诗后千百年宛然若日昨挥洒者盖寓精神于翰墨而材品所自到尔倘拘以宇宙之得而论之是未可同赏妙也宜自袭藏寳玩为尚洪武己巳八月六日严陵金冕志【行楷纸本】
　　坡翁书大槩骨撑肉肉没骨自出新意亦一快哉今观此书其字画更圆熟遒劲可爱与余旧所见诸帖夐别文干当宝爱以传诸子孙于无穷也永乐己丑春三月望日吴郡姚广孝识【行书】
　　此卷乡衮尚宝卿葛公所藏唐思房得之公字文干思房之母公之女孙也成化丁亥予于济南太守杨君必贵处见东坡所书醉翁亭记字径二寸今又见此并前元名卿硕儒观者题名是日也兼得拜瞻东坡小影于其裔足以洗尘心而偿夙念观者题名欲一一疏之第注易未暇也尚有俟焉希世之珍思房宜秘之虞有力之婪人可也癸夘嵗月正壬戌日姑孰谢理一卿跋【小行楷书】
　　东坡赠黎侯千文卷【草书九纸原文不录】
　　登临览观之乐山川风物之美将归老于故丘布衣幅巾从邦君于其上酒酣乐作援笔而赋之以黎侯之遗爱尚未晩也轼
　　承要墨戏须醉乃作今已防酒矣然数百幅间只择得一二得意者续当转求为赠轼啓
　　苦雾收残文豹别怒涛惊起老龙蟠
　　此东坡先生真迹千文全卷实余内家南野堂中妙品也南野先为刘氏物今转于文元所赠知吴中继孟张先生流至南野继孟号博古谓是书妙臻藏真笔法可谓赏识至矣然世宝东坡片简数行不惜重购况此千文烂漫奇崛后又有漫书三篇不一而足岂公神畅笔放必在未防酒时兴意有得弥卷不然何能如此流快哉后学沈周治丁巳四月二十八日观于石田舟中吴寛东坡先生千文学懐素笔法古宕可爱尝见黄山谷放笔不类平生书乃不知东坡亦尔盖宋时学书皆出于长沙时一为之不至烂漫政欲守古人法度多尚行押体又如礼法从容畧一作醉客耳董其昌观并题
　　外录
　　书画舫云雪堂草圣千文计共九纸按跋盖为儋州黎子云作笔势奕奕动人而公啓中甚不自满至有转乞草圣以赠等语抑何过自贬也又云借酒助气自是旭素遗风非深于书学者不能道耳吴郡后学张丑获观东坡先生草书千文竟谨按王宗稷年谱云元符改元先生在儋州时年六十余矣食芋饮水著书以自乐且又谦冲下士日与诸黎游无间也亦尝偕军使张中同访黎子云作诗投赠今千文自跋称述黎侯盛徳兼叙山川奇胜定为子云所作无疑笔法如古槎怪石如怒龙喷浪奇鬼搏人非挟大海风涛之气以酒助其豪放胡能有此奇特耶百世之下先生英姿劲节真可想见于笔札间耳丁巳修禊日雨窓走墨记
　　苏文忠公诗帖小册【小行书白粉宋纸本】
　　别君二十嵗坐失两鬓青吾道虽艰难斯文终典型屡作退飞鹢羞看干死萤一落戎马间五见霜叶零夜谈空说劒春梦犹横经新科复旧贯童子方乞灵须烦凌云手去作一蜀星苍苔高朕室古栢文翁庭初闻编简香始觉锋镝腥岷峨有雏鳯桐竹养修翎鸣呼应嶰律飞舞集虞廷吾侪便归老亦足慰余龄　送家友国教授成都
　　黄太史有言东坡居士立朝而意在东山今观所赋郭熙平逺则有声句中可以想见惟公之生睂山草木衣被声光盛矣况家中之才子兼资文武着绪缙绅伟然于元祐碑中盖其筮仕之初也已文忠印正则知公之所以范模后进于家氏之所以步趋前修有以増岷峨之高浚锦江之清矣三复敬叹乃书至元辛巳秋分石磵陈有宗【后有中方印三】
　　苏东坡虎跑泉诗卷【行书白纸本高七寸七分长一尺一寸共七行前后缉熙殿宝】游虎跑泉　轼
　　紫李黄瓜村路香乌纱白葛道衣裳【裳字原迹防去】凉闭门野寺松隂转敧枕风轩客梦长因病得闲殊不恶心安是药更无方道人不惜堦前水借与匏樽自在尝
　　右苏文忠公真迹此诗不载集中虎跑泉一在丹阳一在钱塘公尝通判杭州则此泉盖在钱塘也至正元年二月壬寅多尔济巴勒跋
　　至正元年四月晦揭傒斯观
　　张翥同观
　　余往来戍蜀西因迿镇过峨谒三苏堂于苏氏族人处幸获拜观老泉东坡妙墨乃知此帖非赝也至正辛巳臯月尚急日述律铎尔道书
　　至正元年端阳日兵部侍郎揭思谦崇文少监杜秉彝秘书太监别多喇卜丹太常博士成遵礼部侍郎台哈布哈同观于寛简堂【以上篆书】
　　余尝从事海南宪府按行儋耳获覩东坡先生墨迹多矣今又得覩虎跑泉诗翰墨无异前所见者集中不载是诗意编缉者遗失抑何害乎是帖也耶吾师宝之幸幸能鼎臣再拜谨跋
　　至正改元六月望日看云老人吴全节观
　　至正元年闰月望东平王士防拜观
　　余尝见林和靖手书所为诗一巨轴多集中所不载坡翁所作视和靖尤富一时不见于集中固无怪其然盖古人之文亦有自删去者此则坡翁得意之作必非自删或编录者未之见耳至正二年七月廿八日黄溍书
　　雪堂老咳唾笑骂皆成文章则其挥翰如云霞揽结岂独此诗也哉而龙翔之洒染尤得皮得髓则其高第弟子所收其为定本无疑矣杜本观苏长公题虎跑泉诗卷至正二年益友庵自燕都擕归龙河予得见之洪武九年再见于梓北山处十八年虎跑戒师定岩使其徒擕来槎峰又见之噫四十四年之间凡三见此卷自兵革后天下法书名画零落殆尽何此卷流传南北独无恙如此岂有神物呵防之耶既复还虎跑是犹璧完归赵当刻之石以为山中故事宗泐识
　　右东坡手书七言律诗一首题云游虎跑泉文集是诗则题云病中游祖塔院按传灯录唐元和十二年大慈中禅师创寺于杭州南山长庆元年赐额大慈咸通二年师入灭开成二年其徒钦山请于朝易名法云宋太平兴国六年以南泉临济赵州雪峰诸人皆常至此故又名祖塔院东坡来游止据寺名而书此诗时又偶作虎跑泉盖一诗而有二名观者以为集中不载一时未暇详考耳此寺山川环秀郡中为胜郡志又言南渡后史弥逺卜葬其地民謡不吉而止乃即寺驻兵寺废不治者百年嵗甲子戒师定岩始重作佛殿僧居宏丽殆可与灵隠三竺甲乙又访得东坡是诗墨迹购求前辈名文章家叙论已成巨轴间以示予噫佛氏之说有所谓因缘者是书洊更兵燹失而复得岂亦有缘耶戒师常汲泉水送予以之煮茶香冽比蜀井宜有异传也乙丑十二月十有五日云门山道人齐郡张绅识
　　按苏公子瞻通判杭州在宋熙宁四年而守杭在元祐四年诗盖作于此二时距今洪武十有九年已三百余年矣此卷流落人间不知防易其传今虎跑住山定岩戒师而以重购还之山中予见夫世之大家巨室有好蓄法书名画者曽不一二世其子孙有货之而以为食者今定岩乃能不忘前贤品咏重购而还之于三百年后噫其亦贤于世之人也逺矣天台沙门清濬
　　尝闻苏子瞻为五祖戒禅师后身其然乎哉所以平生喜与僧交好游名山盖宿习也守杭时至西湖寿星寺有诗云前身想已到杭州才到名山即旧游及游南山虎跑泉凡作二诗其一已镌于石其一集中题云病中游祖塔院人不知即为虎跑泉也定岩戒公访求墨迹亦欲镌之噫物之于人或离而复合人之于物或去而还来亦时缘之所系也然则定岩焉知其非前后身耶时洪武十有九年丙寅夏四月中吴释宏道
　　苏东坡书子由梦中诗迹【行书纸本】
　　元丰八年正月旦日子由梦李士宁草草为具梦中赠一絶句云先生惠然肯见客旋买鸡豚旋烹炙人间饮酒未须嫌归去蓬莱却无吃明年闰二月六日为予道之书以遗过子坡翁
　　苏子瞻独鹤南飞诗迹【行书长方纸本】
　　独鹤南飞送好音山中乔梓共成隂深衣伛偻如初命巵酒从容向晩斟城里谁家开寿域堂东多士作儒林清霜未落黄华在笑折高枝绕髩簪苏轼
　　苏文忠公书李太白诗卷【砑花笺本高尺许长三尺余凡二幅字各十行】
　　朝披梦泽云笠钓清茫茫寻丝得双鲤中【中字原迹防去】内有三元章篆字若丹虵逸势如飞翔还家问天老奥义不可量金刀割青素灵文烂煌煌咽服十二环奄见仙人房莫跨紫鳞去海气侵肌凉龙子善变化化作梅花妆赠我累累珠靡靡明月光劝我穿绛缕系作裙间珰挹子以携去谈笑闻遗香
　　人生烛上花光灭巧妍尽春风绕树头日与化工进只知雨露贪不闻零落近我昔飞骨时惨见当涂坟青松霭朝霞缥缈山下村既死明月魄无复玻瓈魂念此一脱洒长啸登昆仑醉着鸾皇衣星斗俯可扪　元祐八年七月十日丹元复传此二诗
　　老坡平生多与异人遇此诗帖云传于丹元丹元者道人姚安世自号也先生将赴定武前两月与姚相防于京师出南岳典宝东华李真人像及所作二诗言近有人于海上见之盖太白云虽事涉荒怪然法非烟火食肉人所能赝作嗟夫二公未遗世时世皆以谪仙目之今当相从于阆风弱水之上醉笑调歌灵音相答皆九霞空洞中语众不可盖后复有神游八表者传诵而来洗空万古俗气吾老矣尚或见之正隆四年闰六月西山蔡松年题【以下跋纸六幅长九尺余】
　　颂太白此语则人间无诗观东坡此笔则人间无字今有丞相蔡衞公所题则人间无所启其喙纵复妄发适为滓秽清虚此卷当有神物防持自非夙缘留名十洲三岛者未易得见矧擅有而藏之者岂陆行人哉二公仙去已久衞公且谓复有传九霞空洞中语而来仆敢言萧闲住世今此身是何谓尚或见之耶施宜生谨书
　　孔子作春秋游夏不能措一辞此帖清奇超妙蔡衞公首发明之施先生继品题之顾如晩进安敢措辞于其后哉姑记姓名以见荣观之幸焉刘沂谨书
　　太白清奇出尘之诗老泉飘逸絶伦之字非衞公品题无以发明施老以谓二公仙去已久萧闲今此身是诚非虚语正隆己夘立秋前一日高衎题玉局传东华之诗萧闲题玉局之字三住老仙发扬之金阙侍郎秘藏之虽至宝所在有物防持终恐六丁持去如珪辈薄福之人或不得时见之也此所以捧玩再四迟迟其还是月中休日蔡珪谨书
　　此东坡书李太白诗金相蔡松年跋之详矣正隆乃金主逆亮年号施宜生即桯史所记奔金使宋泄机而被戮者松年而下用笔皆稍似苏者当时程学行于南苏学行于北金之尊苏与孔子并故习其余风皆有类耳宜生辈于松年辞极推重书必提头此当时谀佞之风也然而由此亦可以观其人觇国之脉矣松年与宋京卞同姓同时又云西山故观者误以为宋人非京卞鼠辈即季通诸大君子故不敢轻议也然其言之当虽京卞辈亦不以人废言松年虽略过称其所见以是为的耳何怪哉乡贡进士南海梁克载得而珍藏之吾三儿宏至与之同舟来南安因出观之遂书以复大明成化十九年癸卯八月晦华亭张弼在南安郡之唫风弄月台书
　　苏文忠公后赤壁赋卷【行书纸本高一尺余长六尺原文不录】
　　右赤壁后赋东坡真迹旧传吴匏翁家物前王晋卿图后宋元人题跋甚多今皆不存岂转徙散失故耶东坡文笔固无容议惟因此展玩殊深慨叹后之收藏者尤宜保惜万厯改元春三月后进文伯仁书
　　东坡赤壁余所见凡三本与此而四矣一在嘉禾黄参政又元家一在江西庐陵杨少师家一在楚中何鸿胪仁仲家皆东坡本色书此卷又类黄鲁直或谓苏公不当学黄书非也苏黄同学杨景度故令人难识别耳文徳承又谓此卷前有王晋卿画若得合并不为延津之劒耶用卿且藏此以俟甲辰六月观于西湖上因题董其昌书
　　辛丑阳月朔越人邵发僧忍得观稀世之宝拜手记之
　　外录
　　苏公遗事云崇宁大观间蔡京等用事以党籍禁苏黄文词并墨迹而毁之政和改元忽弛其禁诏求轼墨迹甚急世人莫知其由或传徽宗宝箓宫醮筵尝亲临之一日啓醮道士至醮坛拜章伏地久之方起上诘其故答曰适至上帝所值奎宿奏事良久方毕始能上其章故也上叹讶之问曰奎宿何人所奏何事对曰所奏不可得知然此宿者乃本朝之臣苏轼也上大惊不惟弛其禁且欲翫其文辞墨迹矣
　　东坡题跋云吾醉后能作大草醒后自以为不及然醉中亦能作小楷此乃为奇耳江右僧宝索靖七月二十日帖仆亦以是日醉书五纸细观笔迹与二妙为三每纸皆记年月是嵗熙宁十年也方秋崖杂录云东坡先生临钱塘日有陈诉负绫绢钱二万不偿者公呼至询之云某家以制扇为业适父死而又自今春已来连雨天寒所制不售非故负之也公熟视久之曰姑取汝所制扇来吾当为汝发市也须臾扇至公取白团夹绢二十扇就判笔作行书草圣及枯木竹石顷刻而尽即以付之曰出外速偿所负也其人抱扇泣谢而出始逾府门而好事者争以千钱取一扇所持立尽后至而不得者懊恨不胜而去遂尽偿所逋一郡称嗟至有泣下者
　　书系云东坡一帖云王十六秀才遗拍板一串意余有歌人不知其无也然亦有用陪传大士唱金刚经耳字画奇逸如欲飞动鲁直作小楷书其下此拍板以遗朝云使歌公所作满庭芳亦不恶也然朝云今为惠州土矣
　　春渚纪闻载何防云先生翰墨之妙既经崇宁大观焚毁之余人间所藏盖一二数也至宣和间内府复加搜访一纸定直万钱而梁师成以三百千取吾族人英州石桥铭谭稹以五万钱掇沈元弼月林堂榜名三字至于幽人释子所藏寸纸皆为利诱尽归诸贵近及大卷轴输积夫上丙午年金人犯阙输运而往疑南州无一字之余也而绍兴之初余于中贵任源家见其所藏防三百轴最佳者有径寸字书宸奎阁记行书南迁乞乗舟表与酒子赋又于先生诸孙处见海外五赋字皆如醉翁亭记而加老放毕少董处见自【阙】中还得责吕惠卿词于王信仲家人针箧中续仲永处见海外祭妹徳化县君文与余世宝东坡先生无一钱诗醉草十纸龙蛇飞动皆非前后石刻所见者则徳麟赵丈尝跋公书后有翰墨稽天发手妙定之语为不虚也
　　苏　辙
　　苏子由车马帖【行书纸本左右多项氏李氏印不录】
　　辙啓顷承车马按部获少奉谈笑殊慰倾瞻奉违未防即日不审起居何如辙幸此解罢免于败阙皆出余庇感戴实深未遑走谢左右惶悚可量也酷暑千万为时珍重谨奉手啓不宣辙再拜提刑国博执事六月九日苏颍滨喜雪诗帖
　　辙谨赋喜雪一首奉权府运使司封郎中一笑
　　发函寛大一封书卧阁雍容三日余旋见雪花投【阙】落未应天意与人疎瓦干淅淅知鸣畦润渐渐想没锄高防梁园遗迹在早知词赋似相如
　　苏黄门再赋喜雪帖
　　再用书字韵赋喜雪一首
　　春秋无麦似当书况复秋田水潦余一雪耑来救焦槁千箱乞与等亲疎消残温疠曽非药蚀遍陈根不用锄犹恐逺村沾未足更呼农圃问何如辙上
　　二苏诸帖
　　苏东坡质翁帖【阙文】
　　苏子瞻南至帖【阙文】
　　东坡寄米帖【阙文】
　　苏长公书陶靖节清晨叩门诗一首
　　清晨闻叩门倒裳往自开问子为谁欤田父有好懐壶浆逺见疑我与时乖防缕茒檐下未足为高栖一世皆尚同愿君汨其泥深感父老言禀气寡所谐纡辔诚可学违已讵非迷且共欢此饮吾驾不可囘　元符庚辰九月廿五日东坡先生醉书
　　苏颍滨诗帖
　　朝议戴公游宦蜀中爱其风物遂卜居成都方未能归因其西还为短篇送之睂山苏辙上
　　岷山招我早归来劒阁横空未许回北叟忽惊鶗鴂晚西辕欲及海棠开避仇赋客亲耕耒因乱诗翁着酒杯但爱江山无一事为言父老莫相猜
　　李北海学王而飘逸者也东坡学顔而飘逸者也戒庵老人漫笔
　　两苏公帖平生多见之盖真赝相半也从季所藏如渊明诗一纸虽掷弃瓦砾当自有神光发见乾道七年十一月廿九日洪迈书
　　坡写渊明诗蓝缕檐下岂无防哉铨案栾武子云若敖蚡冒荜路蓝缕以啓山林杜预云蓝缕敝衣言勤俭以啓土然则坡老之防微矣乾道改元四月中浣庐陵胡铨识
　　二苏兄弟行如氷雪足以下照百世望如九鼎足以坐销羣奸学士大夫得其片文只字辄藏弆以为荣盖非特取其华藻也质翁帖是中年书南至帖疑叔党辈代作寄米帖渊明诗遒秀杰晩年精妙盖如此黄门尝赞其兄云人言吾兄我曰吾师读戴公诗便知斯言为实录乾道乙酉五月一日东里周必大书
　　两苏公碎墨防藁不自爱惜求者辄予往时士大夫多有之近嵗有力者喜夺人所好藏书者至不敢示人赵从季所藏甚富何以能然盖所谓廉者不求贪者不与能如是所以得久存也乾道乙酉冬至后二日卢溪王庭珪书
　　我思古人起于峨岷瑞我昭代鸣鳯仪麟挥毫落纸天葩吐芬端拜拭目我思古人乾道三年冬至后二日乐备书
　　叶少由来过告其季父恭叔死矣且出其所藏坡帖二纸相示余欲留之谛玩而怆然感旧不暇也姑识嵗月于卷末而归之庶他日冀复览焉嘉定辛未中秋节后八日赵汝谈
　　睂山二苏先生文章气节光曜典册后世获见其书翰如亲侍焉安敢妄言以取不自量之讥乾道诸公墨迹亦不易得况洪内翰周益公之确论藏者宝惜之东平周泰识
　　两苏翰墨贯文章瑞鳯祥麟奕世昌什袭珍藏传不朽一天星斗灿光芒崧叟王敬力题
　　苏长公兄弟祭黄防道文【原文不录】
　　坡老兄弟祭黄防道文一通传袭至锡山华尚古氏福偕弟祚得伏覩之知非坡老不能及也防道未能悉其为人而坡老称许至谓天实愧之当自有见尝称颍滨黄楼赋稍振励人辄谓其代作要亦自知有辨福读古史颇觉其议论不合处与吾弟评订之兹同见此乃书以归尚古治辛酉九月三日华亭后学钱福敬识
　　苏　迈
　　苏伯达辱书愈勤帖【行草书纸本】
　　迈顿首再拜主管学士坐下辱书愈勤感不胜道即日庚暑伏惟台万福兹承叙迁崇秩想惟庆慰未即瞻近切防精立保理以前异渥不宣迈顿首再拜主管学士坐下
　　苏　过
　　苏叔党试后四诗帖【已见苏氏一门真迹】










　　书畵彚考卷十
<子部,艺术类,书画之属,式古堂书画汇考>
　　钦定四库全书
　　书画彚考卷十一
　　刑部左侍郎卞永誉撰
　　书十一
　　宋
　　黄庭坚
　　黄文节公书曹植诗帖【行书】
　　种葛篇
　　种葛南山下葛藟自成隂与君初婚时结发恩义深欢爱【阙】枕席宿昔同衣衾窃慕棠棣篇好乐和瑟琴行年将晚【阙】佳人怀异心恩纪旷不接我情遂抑沈出门当何顾徘徊歩北林下有交颈兽仰见双栖禽攀枝长叹息泪下沾罗襟良马知我悲延颈代我吟昔爲同池鱼今爲商与参徃古皆欢遇我独困于今弃置委天命悠悠安可任
　　浮萍篇
　　浮萍寄清水随风东西流结发辞严亲来爲君子仇恪勤在朝夕无端获罪尤在昔恩惠和乐如瑟琴何意今摧頺旷若参与商茱萸自有芳不若桂与兰新人虽可爱无若故所欢行云有反期君恩傥中还慊慊仰天叹愁心将何愬日月不恒处人生忽若寓悲风来入懐泪下如垂露发箧造裳衣裁缝纨与素　右曹子建之作绍圣四年山谷道人黄庭坚书
　　老子曰豫兮若冬渉川犹兮若畏四隣山谷此卷葢有得于此庆元庚申重九日笠泽陆游书
　　外录
　　书畵舫云山谷谪黔州时尝自书陈思王种葛篇浮萍篇与东坡在儋州书九辩同意
　　又云文征仲藏黄鲁直行书曹子建诗二首用澄心堂纸李廷珪墨爲之精采焕发结构动人眞是绵中褁铁每于拙处见竒今录其词并跋以示后人篇内义字笔误旁用小非字印而不爲窜正足见吾公一意书法畧不役志于校讐间也呜呼用志不分乃凝于神观公兹卷益信
　　黄山谷书懒残和尚歌【草书原文不录】
　　外录
　　书画舫云严氏藏黄山谷草书懒残和尚歌笔法妙入神纸墨完好眞尤物也凡书画以纸白板新爲贵破损昏暗者次之后世轻薄之徒锐意临摹以茅屋溜汁染变纸素加以辱劳使类久写此但可欺俗士具目者殆弗取也
　　黄文节公书汉人得道隂长生诗三篇
　　维予之先佐命唐虞爰逮汉世紫艾重纡予独好道而爲匹夫髙尚素志不事王侯贪生得生亦又何求超迹苍霄乗飞驾浮青要乗翼与我爲仇入火不灼蹈波不濡逍遥太极何虑何忧遨戏僊都顾闵羣愚年命之逝如彼波流淹忽未几泥土爲俦驰走索死不肯蹔休余之圣师体道之眞升腾变化松乔爲隣惟余同学一十二人寒苦求道歴二十年中多怠惰志放五经辟世自匿今廿余年名山之侧寒不遑衣饥不暇食思不敢归劳不敢息奉事圣师承顔悦色面垢足胝乃见哀识遂传要诀恩深不测妻子延年咸享无极
　　黄白已成货行不坚痛乎诸子命也自天天不妄授道必归贤勤加精研身投幽壤何时可还嗟尔时来勿爲流俗富贵所牵神丹一成升彼九天寿同三光何但亿千
　　维予垂发少好道德弃家随师东西千亿役使鬼神玉女侍侧予得度世神丹之力　忠州丰都山仙都观朝金殿西壁有天成四年人书隂眞君诗三章余同年许少张以爲眞汉人文章也以余考之信然因试生笔偶得佳纸爲钞此诗以与王泸州补之之季子观隂君所学守尸法耳犹须择师勤苦如是乃能得之何况千载之后尚友古人求知道德之主宰者乎绍圣四年四月丙午黔中禅月楼中书
　　隂长生此诗非山谷书之几没于世然此卷卒爲世所重者岂以其诗哉抑之刑曹好藏古法帖能识其妙此又其先博士公时已藏又其家之故物云延陵呉寛识
　　黄涪翁书法语卷【行书】
　　兀然无事无改换无事何须论一段直心无散乱他事不须断过去已过去未来何用算兀然无一事何曽有人唤向外覔工夫总是痴顽汉粮不蓄一粒逢饭但知吃世间多事人相趁浑不及我不乐生天亦不受福田饥来一钵饭困来展脚眠愚人以爲笑智者谓之然非愚亦非智不是中要去如是去要住如是住身披一破衲脚着娘生袴多言复多语由来反相误若欲度众生无过且自度莫漫求眞佛眞佛不可见妙性及灵台何曽受薰链心是无事心面是娘生面刦石可动摇个中无改变无事何须读文字削除人我本防合个中意种种劳筋骨不如林下睡兀兀举头见日出乞饭从头将功用功展转防蒙取即不得不取自通吾有一言絶虑忘缘巧说不得只用心传更有一语无过直与细极毫末大无方所本自圆成不劳机杼世事悠悠不如山丘青松蔽日碧涧常秋山云当幕夜月爲钩卧藤萝下块石枕头不朝天子岂羡王侯生死无虑更复何忧水月无形我常丁寕万法皆尔本自无生兀然无事坐春来草自青　元符三年七月涪翁自戎州溯流上青衣廿四日宿廖致平牛口庄养正置酒弄芳阁荷衣未尽莲实可登投壶奕棋烧烛夜归　此字可令张法亨刻之
　　山谷行书当三钱大计五百五十余字皆禅翁淡虑任眞翛然自得之语书法清遒超朗知其胸不挂一尘也后擘窠大书一段又大判一行山谷书只是沈着痛快平生以饥鹰渴骥自命所以剽去苏米姿媚而独全神骨此卷又其合作也日华
　　外录
　　瑚网云鲁直所书法语大如薝卜华后年月字至末每行一字字几竝头菡萏在宋白楮上楮髙尺余长二丈絶无接缝想公欲毕此纸故大挥足之耶时崇祯壬申冬盛友念脩欲余嘉定盆树姑以此卷相易成林独树入画者约百本盆俱北定均州龙泉青东磁宣德塡白嘉靖囘青不一石俱灵壁将乐英昆种种愚父子得之于练川陈情甫軰供玩数十年矣今拟北游恐培灌失课如天启丁卯之变致枯悴不少遂割爱易去亦喜日夕对山谷老人墨彩也乃余居莲滨遂钩其莲登二字以名草堂又取弄芳阁用颜小眺处若世事悠悠至更复何忧一段昔年郁伯承尝勒石今竹懒翁假阅着语然未题卷意将面商之耳奈未几受贫累复质好亊家可胜惋惜因忆癸亥秋寓金台过呉蹇叔斋头得观山谷楷书莲经爲呉文端公所藏董宰宗伯跋之有云兄事苏而弟蓄米眞不啻解衣获珠开花见佛如桃源渔父一见不再见何如法语久伴琴樽更开松扉竹槛中眉目也复何恨
　　黄山谷书释典卷【草书原文不录】
　　【款书】元祐九年四月戊申书赠髙城蒋叔震山谷道人
　　【此数字本色书】
　　余在翰林时暇日同曼硕揭公过看云堂呉大宗师以古铜鸭焚香尝新杏因出示黄太史眞迹适松雪赵公亦至谓山谷公得张长史圆劲飞动之意今观此卷信不诬矣余以老病空山安得同诸公同一赏玩耶临风执笔益重懐贤之思云青城山樵者虞集谨识
　　右山谷黄文节公书楞严经眞迹一卷潜心兰亭进以钟张锋芒圆劲犹神龙之自试韵度飘逸如天马不可羁黄公行髙天下于一艺亦造古法观斯遗墨从可概见宗元得而敬爱之不啻已出其风裁之峻整又可知矣展玩数四为之叹服洪武丙辰立秋金华宋濂书于玉堂之署【徐霖子仁防山谷与蒋叔震帖中语云是清公颂颇诋宋太史之失无所考未知然否】
　　凡事至于入神之境则自不可多有葢其发之亦自不易非一时精神超然格度之外者不尔也山谷书如此巻则眞所谓神品矣捕龙蛇搏虎豹乗风霆而上下太清谁得而袭其踪迹也汪宗道居留都繁丽之下博雅好古收蓄唐宋遗墨甚富此其尤秘重者间出相示赏叹弥日辄记嵗月如此治癸亥秋九月既望苏人祝允明书
　　山谷眞迹流世者余及见凡三种在李氏王氏华氏皆大草笔势牵连不絶人谓皆绍圣以后之笔葢公尝因钱穆父谓未见自序帖心有所未平绍圣二年谪黔获见之遂深契藏眞之法而自入神矣此元祐九年四月戊申书者当是穆父初言时也山谷人品髙诣集诸家之成若虞道园宋潜溪谓其造钟王及张长史之域而未及藏眞者亦见诸先醒不徒言也道园跋漫言此卷未指其所书何段文字潜溪虽云楞严经而子仁辨之谓乃清公颂防山谷与叔震手劄云寄送清公颂颇见志愿不忘般若中也以颇见二字似美叔震之意疑乎清公颂叔震所作者后云手抄去观音赞论所抄当出其手书尚未知果否宗道好古之士宜更覈之可矣后学长洲沈周
　　外录
　　元汴云余晚生多幸平生获观涪翁眞迹巨巻不下数种如正书发愿文精妙入神字大于杯又大书发愿文文字不同书于匹纸上字几盈尺草诸上座乃书法三昧也又草书太白秋浦歌十五篇于粉笺上又草书杜少陵秦州杂诗又正书伏波将军庙诗眞得英雄矍铄之气以上皆书于纸上唯此乃绢书髙二尺许字及百行有竒凡千余言文多不录妙备诸题中也此卷今归我天籁阁
　　黄文节公三帖合巻【小眞行书纸本】
　　坐禅箴　杭州五云志逢禅师
　　坐不拘身禅非渉境拘身心疲渉境非静不渉不拘眞光孤迥六门齐应万行同如嗟尔初机未逹微处沈随棹能所支离不有权巧胡为对治驱防仰按均调惛乱息虑忘缘乍同死汉随宜合开靡专壁观驰想颇多安那鉢那沿流剑阁无滞木鵞如火得水如病得医病瘳医罢火灭水倾一念清净体寂常灵是灵是寂非灵非寂是非迭生犯过无极前灭后兴还如歩走患乎不知知则无咎日犹背夜镜不照后此则不然圆明通透照而不缘寂而谁守万象森罗太虚闪电摧壊魔宫冲倒佛殿跛者得履瞽者发见法界尘寰齐轮顿现旷荡郊防或坐或眠既明方便乃号金僊吾虽强説爰得圣言圣言何也要假重宣不动不禅是无生禅又云若学诸三昧是动非坐禅心随境界流云何名为定故知歴代祖唯传此一心祖光既逺大吾子幸堪任聊述无言防乃曰坐禅箴　志逢余杭人通贯三学尝梦补弥勒处师子月佛者也得法于绍国师开宝初老于五云山华严道塲庭坚
　　谢赵王赐酒　庾信
　　梁王脩竹园冠盖风尘喧行人忽枉道直进桃花源稚子还羞出惊妻倒闭门始闻上传命定是赐中樽野炉然树叶山桮奉竹根风池还更暖寒谷遂长暄未知稻粱鴈何时报君恩　庾信字子山南阳新野人在周为开府义城公与滕赵诸王周旋欵至如布衣交赵王招字豆卢突好属文学庾信杨坚辅政将迁周鼎招宻图之要坚至第饮于寝室后院伏壮士屡以佩刀割瓜啖坚元胃觉变附耳语因辞出庭坚
　　慈竹诗
　　门中何物灵有竹慈为名一丛濶数歩森森数十茎长茎覆短茎枝叶不峥嵘去年笋已长今年笋又生髙低相倚向浑如长幼情孝子侍父立顺孙随祖行居然抱慈孝根柢信天成吾闻唐之人孝行常欣欣郓州张公艺九代同一门大帝闻其名衡茅降至尊冯宿丱歳时随父庐祖坟父子相随孝灵芝特地春北海吕元简四世同家主以至牛马羊异母皆相乳虞乡董公直鞠养诸孤遗鸜鹆与鵶鹊同巢而共枝孝行动天壤鸟兽皆随时又闻猓兽死不相弃离与蛟鱼子母长相随兽面而人心此兽信有之兽心而人面其人诚可悲李钧为侍御弃母在【阙】州母因殍饿死世【阙】何悠悠光禄李【阙】者亦是斯人流有母不侍养异居经十秋唐家法网寛贷死流遐陬崔湜为侍郎天子赐瓜香携归与爱妾老母不得尝一旦恶贯盈杀之于路傍越公钟绍京至孝何殊常小时得瓜果先解进髙堂长大遇宗一夕登岩廊孝者名长新逆者汚人伦人既不如竹乃是一埃尘夫为人子者莫若事尊亲夫为人父者莫若训儿孙积善与仁孝可以立于身我愿移此竹栽于率土滨使彼行人见皆为慈孝人樵童见此竹且莫伐为薪
　　黄山谷书范滂传【大书原文不录】
　　外录
　　桯史云山谷在宜州尝大书后汉书范滂传字径数寸笔势飘动超出翰墨径庭意葢以悼党锢为汉祸也后百年眞迹逸人间赵忠定得之宝寘巾箧缙绅题跋如牛腰焉既乃躬蹈其祸可谓竒谶嘉定壬申忠定之子崇宪守九江刻石郡治四讫堂
　　山谷遗事云黄庭坚谪宜州时党禁颇严通判余若着为之经理馆舍谓公曰先生今日举动无愧东都党锢诸贤愿写范滂一传许之遂黙诵大书尽卷仅有二三字疑误是年山谷云亡
　　又云黄太史晚谪宜州自崇寕四年歳旦凡风雨寒暑亲旧往复以至日用饮食之类皆系日书之名曰乙酉家乗八月晦至九月则易箦矣意长日月短悲夫
　　鲁直绿菜赞
　　蔡蒙之下彼江一曲有茹生之可以为簌蛙蠙之衣采采盈掬吉蠲既泽不溷汚砾芼以辛咸宜酒宜餗在呉则紫在蜀则绿其臭味同远故不录谁其发之班我防蓄维女博士史君炎玉
　　按此赞末句言史君炎玉葢指眉阳望族史氏女名琰字炎玉髫丱资頴嗜学苹蘩线纩一不介意善属文雅安张訚少卿出守眉阳闻其才贤纳为冢嗣子履之妇炎玉日游心于编简翰墨平生游览之胜燕笑之适与子履诗酒酬唱格调闲雅久而盈箧手自叙次目曰和鸣集而少卿之室于山谷老人为姑辈子履实其亲表也因寓书致绿菜为信山谷珍其品以赞谢之褒其为古女校书云绍兴甲戌秋徐宏中跋
　　黄太史书李太白忆旧游诗迹【草书】
　　玩物防志君子不取也余幼而失学粗喜写字虽未知行草之妙亦尝留心知苏东坡黄山谷米元章数家翰墨甚酷爱见每以眞伪仅能别之余守长乐郡客有董君详者手擕草书一幅自云沈埋尘中人鲜能辨今求教而就赠君余拂拭展玩惊喜叹异谓君详曰此山谷眞迹也居无何闽士李明父来访出而示之明父随曰李太白诗也前犹有文惜乎断简耳及观全帙乃知忆旧游寄谯郡元参军之作考其遗落凡八十字噫虽豫章之笔无以复加然谪仙之诗不可不补故足而记之深有望于珠还剑合之时他日果如吾言岂不为盛事也哉其辞曰忆昔洛阳董糟丘为余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆囘山转海不作难倾情倒意无所惜我向淮南攀桂枝君留洛北愁苦思不忍别还相随【下接】迢迢访仙城元贞乙未烈子野人张铎书于三山英达坊之为己堂
　　山谷书法晚年大得藏眞三昧此笔力恍惚出神入谓之草圣宜焉尝记元祐中子瞻苏公穆父钱公同观公挥翰作草于实梵僧舍子瞻赏叹再四穆父从傍曰君见自序眞迹当更有得公一时心有所未平绍圣谪黔中始见石扬休自叙帖纵观不已顿觉超异乃服穆父之言也观此信是绍圣后所书者几与藏眞合作但篇后有阙文当时藏眞自叙有二本一为石扬休所蓄是矣一蓄苏舜钦所苏本前亦有所遗后世以为惋惜今此巻之不全殆天亦欲防契之也尚古宜宝藏之正德改元清明日长洲沈周跋
　　双井之学大抵韵胜文章诗乐书画皆然姑论其书积功固深所得固别要之得晋人之韵故虽形貌若县而神爽防防欤此巻驰骤藏眞殆有夺胎之妙非有若据孔子之貎也其故乃是与素同得晋韵然耳今之师素者大率卤莽求诸其外动至狂妄又是优孟为叔敖抵掌变幻乱人只能惑楚竪子耳亦独何哉卷迹英气横发于其本书故是平生神品尚古光禄先生藏防过于至宝噫老谷不死之神在华氏矣呉郡祝允明跋
　　外录
　　瑚网云右一巻与蒋叔震书所谓清公颂同一笔意眞绍圣后神化之书
　　山谷赠元师诗册【大书】
　　元师自荣州来追送余于泸之江安绵水驿因复用旧所赋此君轩诗赠之并简元师从弟周彦公庭坚歳行辛巳建中年诸公起废自林泉王师侧闻陛下圣抱琴欲奏南风弦孤臣蒙恩已三命望尧如日开金镜但忧衰疾不敢前眼见黒花耳闻磬岂如道人山绕门开轩友此歳寒君能来作诗赏劲节家有晓事扬子云箨龙森森新间旧父翁老苍孙子秀但知战胜得道肥莫问无肉令人痩是师胸中抱明月醉翁不死起自説竹影生凉到屋椽此声可听不可传建中靖国元年正月辛未江安水次偶住亭书
　　山谷与赵景道札并絶句八首卷【楷书】
　　昌州使君景道宗秀也往余与公寿景珍游时景道方为儿童嬉戏今颀然在朝班思公寿景珍不得见每见景道尚有典刑宣州院诸公多学余书景道尤喜余笔墨故书此三幅遗之翰林苏子瞻书法娟秀虽用墨太豊而韵有余于今为天下第一余书不足学学者辄笔愞无劲气今廼舍子瞻而学余未为能择术也适在慧林为人书一文字试笔墨故遣此不别作记庭坚顿首景道十七使君五月七日
　　九陌黄尘乌帽底五湖春水白鸥前扁舟不为鲈鱼去收取声名四十年
　　甓社湖中有明月淮南草木借光辉故应剖蚌登王室不若行沙弄夕霏　右奉呈外舅孙莘老
　　小黠大痴螳捕蝉有余不足防怜蚿退食归来北窓梦一江春月趁鱼舷
　　桃李无言一弄风黄丽唯见绿匆匆人言九事八为律倘有江船吾欲东　右归自门下后省卧酺池寺书堂映日低风整复斜绿玉眉心黄袖遮大梁城里虽罕见心知不是牛家花
　　九疑山中萼绿华紫云承韈到羊家眞筌虫蚀诗句断犹托余情开此花
　　仙衣辟积驾黄鹄草木无光一笑开人间风日不可耐故待成隂叶下来
　　汤沐冰肌照春色海牛押帘风不开直言红尘无路入犹傍蜂须蝶翅来　右和王仲至少监咏桃花四首用其韵
　　革顷与德麟游颇闻元祐诸公言行之绪余及兹朅来临漳路钤赵昌叔相与欵厚因出示山谷道人与其先丹阳君往来书帖及诗词想见前修风流余韵而贵公子乐善喜文之髙致也丹阳君德麟之兄而昌叔德麟犹子也然则好事喜宾客葢有家范云温革叔皮父
　　光风转蕙泛崇兰些此山谷先生小楷气象石湖居士题
　　汉武帝故事曰上起神屋以珠为帘箔玳瑁压之东坡辞云银蒜押帘此山谷改压帘作押帘之自来也温叔皮字画亦苍老尝为尚书郎着琐碎录酺池寺书堂诗云人言九亊八为律立儒读主父偃传上书言九事其八事为律令一事谏伐匈奴并识卷后建袁立儒书
　　谿翁续得山谷题前定录等八诗小黠大痴螳捕蝉二篇居其中遗赵景道者小字送李伯牖者大字予兼而有之于好古博雅不曰徒费光隂矣宝祐甲寅中秋日书
　　山谷老人与赵景道帖并絶句诗八首今藏海虞钱工部士家前有贾丞相似道恱生印及封字印盖宋末尝入其家恱生乃其堂名闻之昔人似道藏法书名画甚富妙品辄用二印识之后宋人三跋中有石湖居士者予乡先生范文穆公至能也正德庚午春三月前进士呉门都穆
　　巻中有宋元官印三前一为提领措置防子库印后二为福建提举司之印恐知之者或寡故附着之穆
　　黄文节公书秋浦歌并题【草书原文不录】
　　绍圣三年五月乙未新开小轩闻幽鸟相语殊乐戏作草遂书彻李白秋浦歌十五篇时小雨清润十三日所移竹及田野中人致洪蕉三十本各已苏息唯自篱外移橙一株着篱里似无生意盖十三日竹醉而使橙亦醉失其性矣知命自黔江得一画眉云颇能作杜鹃语故擕来然置之摩围阁中时时作百虫声独不复作杜鹃语而客谈此鸟云此岂羊公鹤之苖裔耶余少颇草书人多好之惟钱穆父以为俗初闻之不能不慊已而自观之诚如钱公语遂改度稍去俗气既而人多不好老来渐嬾慢无复堪事人或以旧时意来乞作草语之以今已不成书辄不听信则为画满纸虽不复入俗亦不成书使钱公见之亦不知所以名之矣摩围阁老人题
　　字学至唐最胜虽经生亦可观其传者以人不以书也禇薛欧虞皆太宗之名臣鲁公之忠义公权之笔谏虽不能书若人如何哉豫章先生孝友文章师表一世咳唾之珠闻者兴起况其书又入神品宜其传宝百世恭闻徽宗皇帝评公之书谓如抱道足学之士坐髙车驷马之上横斜髙下无不如意圣人之言经也晚学小子尚安所云张安国跋【书史防要以张安国为歴阳人若张于湖名孝祥字安国也】
　　豫章先生襟宇洞达意趣豪逸超然埃之表其书之妙当以九方皋相马法观之杨士竒敬题尝见杨东山跋王卢溪遗墨引山谷家书云摩围阁在黔州南寺阁正对摩围峰蜀人呼天为围屋极寛洁潇洒冬温夏凉风物似江西大抵先贤君子直道而行虽处忧患无所悔尤胸次明净无往不适也士竒又题
　　书法之变至宋极矣然君谟尚有晋唐余意苏黄及米始大变也学者必求之忠惠之上其庻几乎士竒三题
　　涪翁书太白诗十五首笔法颇不类故常或疑非眞迹此不知书故也翁尝自评元祐间草书笔意痴钝用笔多不到晚入峡见长年荡浆乃悟笔法又云绍圣甲戌在黄龙山中忽得草书三昧晚年之作因与少时异矣安得复以故我求之其间或因笔势猛气逸出常度然不害其神骏也鏊题观公自叙因钱穆父子言而改度湔祓旧习且云摩围老人固知为晚年笔矣鏊又题
　　涪翁题元上人此君轩诗答王周彦卷
　　此道沈霾多歴年喜君占斗斸龙泉我学渊明贫至骨君岂有意师无弦潇洒岂非侯爵命道人胸中有水镜霜钟堂下月明前枝枝雪压如悬磬敝帚不扫舍人门如愿不谒青鸿君来听道人写风竹手弄霜钟看白云平生窃闻公子旧今年谁举贾生秀未知束帛何当来但有一邛相倚痩欲截老龙吟夜月无人处共江山説中郎解赏柯亭椽玉局归时君为传建中靖国元年三月辛未钟陵黄庭坚鲁直奉答周彦【有元宁国路总管府推官杨载跋失录】
　　外录
　　瑚网云山谷尝用澄心堂纸惟此巻用粉牋及李廷珪墨而笔法妙絶气韵飞动谓之三絶
　　山谷书水仙花诗
　　凌波仙子生尘袜波上盈盈歩微月被谁招此断肠魂种作寒花寄愁絶含香体素欲倾城山樊是弟梅是兄坐对眞成被花恼出门一笑大江横
　　黄山谷三言诗帖
　　寄岳云安九夏无闲缘实萧洒碧溪头古松下卧槃陀昼复夜　八德水清且美荡精神浸牙齿乱云根众峰里相与斟随器尔
　　此帖与汉嘉安乐园题名絶相类岂亦谪时所书耶淳熈癸卯二月二十三日甫里陆游识退之出牧向潮州霁色衡山碧欲流鲁直宜州迁谪去岳云九夏满空浮美哉湘水独清深洗濯迁人执热襟峰里云根不同量解言随器与渠斟鲁直题来务观题便云字与汉嘉齐不知道经行路不渉祝融峰子西永康胡长孺题皇庆元年龙集壬子四月丙子书于虎林
　　山谷王长者墓志铭稿【行书纸本横卷墓志不录】
　　铭曰以义力其穷以智谢其丰以理考其终以文款其封
　　山谷书宋故泸南诗老史翊正墓志铭稿【行书翊正名扶墓志不録】
　　铭曰人皆汲汲仰掇俯拾商禄计级胁肩求入君独徐徐书耕笔锄我躬则臞我心则腴緼袍后秃藜藿不肉哦诗满屋金革匏竹泸川洋洋枞栝其冈勒铭诏藏尚其嗣昌
　　黄文节公手简二通【小行草纸本横巻】
　　糟姜银杏帖
　　庭坚顿首承惠糟姜银杏极感逺意雍酥二斤青州枣一蔀漫将懐向之勤轻凟不罪庭坚顿首
　　天民知命帖
　　天民知命大主簿霜寒想八嫂安裕九妳四妳大新妇普姐师哥四娘五娘六郎四十明儿九娘十娘张九咩儿【原迹咩儿旁注】韩十小韩曽儿湖儿井儿各安乐过江来甚思汝等寂寞且耐烦不须忧路上路上甚安穏但所经州郡多故旧须为酒食留连耳家中上下凡事切宜和顺三人轮管家事勿废规矩三学生不要令推病在家依时节送饭及取归书院常整龊文字勿借出也知命且掉下泼药草读书看经求清净之乐为上大主簿读汉书必有功矣十月十四日押报　诸妳子以下各小心照管孩儿门莫作炒切切
　　余在武昌时得此黄太史帖伏而玩之至再三不忍去余见其冲澹悠深出入平易近代书者其可及哉然公之风不大声色严重崇高隠然太山岩岩之势又岂翰墨之所不精者乎俞贞木题【草书纸本】
　　涪翁与立之手简
　　庭坚顿首辱教审侍奉万福为慰承读书绿隂颇得闲乐甚善善欲为素儿录数十篇妙曲作乐尚未就尔所送纸太髙但可书大字若欲小行书须得矮纸乃佳适有宾客奉答草率庭坚顿首立之承奉足下
　　此帖不应擕在长安逆旅中亦非贵人席帽金络马传呼入省时所观程子他日幅巾笻杖渡青衣江相羊唤鱼潭瑞草桥清泉翠樾之间与山中人共小巢龙鹤菜飰扫石置风罏煑蒙顶紫茁然后出此卷共读乃称尔陆游
　　涪翁杂录册【旧名山谷志林原文不录】
　　右杂录一册相传黄文节公鲁直书旧有签题曰山谷志林昔苏文忠公有东坡志林盖杂志其平时所闻见与凡对客谈笑之语此册则杂抄説苑世说中语初无伦叙岂有防于心而书耶抑自记以备忘耶尝见东坡亦有杂书古人格言亦无伦次题其后者谓将以为诗文之用岂非其类耶然不可考矣文节公晚歳沈着髙古此其少年之笔故微有不同耳殷君良贵特以相示辄题其后嘉靖辛丑十月六日文征明识
　　黄鲁直书诸上座帖【草书原文不录】
　　外录
　　书画舫云黄鲁直诸上座帖草书师懐素颇逼眞即严氏书画记所载也旧藏李范庵家按寓意编云李少卿尝为郎中奉使湖湘道过江西于石亭寺僧处得山谷草书一卷后有谷眞字跋尾而纸墨如新平生阅黄书颇多此其最矣
　　山谷自赞并序
　　余往嵗登山临水未尝不讽咏王摩诘辋川别业之篇想见其人如与并世故元丰间作能诗王右辖之句以嘉素写寄舒城李伯时求作右丞像此时与伯时未相识而伯时所作摩诘偶似不肖但多髯尔今观秦少章所蓄画象甚类而痩岂山泽之儒故应臞哉少章因请余自赞赞曰　饮不过一瓢食不过一箪田夫亦不改其乐而夫子不谓之能贤何也颜渊当首出万物而奉以四海九州而享之若是故曰人不堪其忧若余之于山泽鱼在深藻鹿得丰草伊其野性则然盖非抱沈陆之屈懐迷邦之宝既不能诗成无色之画画出则无声之诗又白首而不闻道则奚取于似摩诘为若乃登山临水喜见清扬岂不优孟为孙叔敖虎贲似蔡中郎者邪
　　外录
　　书史防要云黄庭坚字鲁直号山谷道人洪州分宁人官至吏部员外郎工正楷行草楷法妍媚自成一家草书尤竒伟尝自云余极喜颜鲁公书时意想为之笔下似有风气然不逮子瞻逺甚子瞻为余临写鲁公十数纸乃如人家子弟虽老少不类然皆有祖父风骨又云尝观汉时石刻篆韵颇得楷法又云学书三十年初以周越为师故二十年抖擞俗气不脱晚得苏才翁子美书观之乃得古人笔意后又得张长史懐素髙闲墨迹乃窥笔法之妙于道舟中观长年荡桨羣丁拨櫂乃觉少进意之所到辄能用笔
　　黄文节书刘宾客伏波庙诗
　　经伏波神祠
　　蒙蒙篁竹下有路上壶头汉垒麏鼯鬭峦溪雾雨愁懐人敬遗像阅世指东流自负霸王畧安知恩泽侯乡园辞石柱筋力尽炎刘一以功名累翻思马少游　师洙济道与予儿妇有瓜葛又尝分舟济家弟嗣直因来乞书防予新病痈疡不可多作劳得墨沈漫书数纸指臂皆乏都不成字若持到淮南见予故旧可示之何如元祐中黄鲁直书也建中靖国元年五月乙亥荆州沙尾水涨一丈隄上泥深一尺山谷老人病起须发尽白张孝祥安国氏观于南郡衞公堂上信一代竒笔也养正善藏之乾道戊子八月十日
　　山谷晚年书法大成如此帖毫发无遗恨矣心手和调笔墨又如人意譬泰豆之御内得于中外合马志六辔沃若两骖如舞钖鸾肃雍自应武象既不入驰驱之范亦非诡遇者之所知也范成大至能题于此
　　杨寅钟必髙王中敬观
　　右黄文节公书刘宾客伏波祠诗雄伟絶伦眞得折钗屋漏之妙公尝自言绍圣甲戌黄龙山中忽得草书三昧又云自喜中年字书稍进此诗建中靖国元年五月乙亥荆南沙尾书于时公年五十有七正晚年得意书且题其后云持到淮南示余故旧何如元祐中黄鲁直书也按公自评元祐中书云往时王定国尝道余书不工余未尝以服由今日观之定国之言诚为不谬盖用笔不知擒纵故字中无笔耳字中有笔如禅家句中有眼非深解宗趣岂易言哉此书岂所谓字中有笔者耶公元符三年自贬所放还建中靖国元年四月抵荆南崇宁元年始赴太平凡留荆南十阅月尝有辞免恩状云到荆南即苦痈疽发于背脇毒痛二十余日今方稍溃而此帖云新病疡不可多作劳正发凑时也嘉靖十年辛卯冬腊月三日征明书
　　黄鲁直书大江东去词【行书原词不録】
　　外録
　　书画舫云黄鲁直年谱载元祐丁卯歳行书大江东去词全仿瘗鹤铭法后附次韵子瞻题郭熙秋山图诗小楷精紧右帖髙头长巻颇属合作惜纸墨不甚称耳今在韩太史存良家余屡欲购之亦未得本严分宜故物也
　　山谷发愿文【大书】
　　菩萨师子王白净法为身胜义空谷中奋迅及哮吼念子明利箭被以慈哀甲忍力不动摇直破魔王军三昧常娯乐甘露为美食解脱味为浆游戏于三乗安住一切智转无上法轮我今称扬称性实语以身语意筹量观察如实忏悔我从昔来因痴有爱饮酒食肉増长爱渴入邪见林不得解脱今者对佛发大誓愿愿从今日尽未来世不复淫欲愿从今日尽未来世不复饮酒愿从今日尽未来世不复食肉设复淫欲当堕地狱住火坑中经无量刦一切众生为淫乱故应受苦报我皆代受设复饮酒当堕地狱饮洋铜汁经无量刦一切众生为酒颠倒应受苦报我皆代受设复食肉当堕地狱吞热铁丸经无量刦一切众生为杀生故应受苦报我皆代受　恭惟十身洞彻万德庄严于刹刹尘尘为我作证设经歌罗逻身忘失本愿惟垂加被开我迷云稽首如空等一痛切　愿我以此尽未来际忍可誓愿根尘清净具足十忍不由他教入一切智随顺如来于无尽众生界中现作佛事　恭惟字上轶此十句
　　古德云有愿无行其愿必虚有行无愿其行必孤其能行愿相资而有始有卒者唯大士乎宣和甲辰中秋日住智海守一题
　　顷年见江西士夫出鲁直发愿文云此盖先生普照塔前所誓之愿也诵之使人心目震骇神观肃然诚能信受其言坚固其行不二之门当直指矣若其以言语为佛事以文字为正性此又不可以不深戒况夫愿力也哉宣和甲辰居世英
　　山谷与佛印游在黄龙晦堂室中闻桂芗有省故其造诣穏宻迥出流辈而文辞翰墨焜燿一世若不自有今观亲书发愿文精诚眞切誓为众生代受诸报深入普贤悲智愿海非宿具大乗根器孰能尔邪今时士夫不务已学惟訾佛毁教为事视此宁无愧乎姑苏无量寿院净妙上人家世藏宝几二百载盖亦愿力所持哉前有金章宗痩金御书籖题首尾明昌七印钤识读者当求其深心大愿难行能行无徒夸辞翰之美也洪武甲寅春前净慈懐渭题
　　涪翁书头陀赞【大真书】
　　梵语头陀华言抖擞净一真心振三毒垢如来亲试迦叶称首圣教推崇哲人遵守衣三食四住处五名曰十二行对治修行十三或八要以三并练磨三境摄化三乗起四欢喜行四圣种以戒为基止观相踵大矩崇规链金烹鑛号菩萨僧志惟坚勇知足少欲伏我爱根无取无着情絶所存若有赞者同赞世尊续佛慧命开佛正门在昔能仁嘱付弥勒守防三宝后五百歳弥勒称扬此行为最适当其时应身出世阿兰若处作众依归则先贤轨发薙肩垂白麻刦贝不随染衣表如玉雪不受尘泥心寂为禅心净为教内外相应方名脩道事贵简严理惟幽奥不具信根关莫造祈生兠率天乐非贪菩提熏种慈氏言参其或超越罔假司南十方法界同我伽蓝
　　山谷老人祖瘗鹤之名书写头陀之妙句乃至逸其姓字岂大观初禁天下不得传苏黄辞翰故削之以避祸耶然楷法妍媚笔势纵横絶胜菊坡待制所藏发愿文也时至元壬午阳月晦日济南张谦受益父题
　　涪翁此书气魄古雅意度精严宛然顔鲁公八关斋帖且头陀赞句句禅理殆非浪说忆当时涪翁必为髙僧书者敬服敬服邹立诚谨跋
　　黄文节公书头陀赞庄肃典重左顔右柳览之有垂绅正笏之像非若平时率意之作也此吾郷呉文定家旧藏后归一时贵最后乃入上海顾廷尉汝和斋中廷尉之子出以售人将营负郭仆方脩头陀行正当购此惜子母青蚨萧瑟不能偿十五秦城楚人之弓未知竟入谁手此间世名迹得之者幸毋惜七宝庄严耳后学王穉登敬书
　　咏尊黄室得歌字【有序】
　　万厯甲寅春丑获涪翁正书头陀赞为绍兴中秘物落笔竒伟丰筋多力每开巻使人形神飞动也维时新居落成因以尊黄署吾室窃恐后世君子不解命名之义故掇拾而成是诗
　　涪翁遗迹少何幸得头陀八法堪师表千秋頼切磋尊黄成独赏御李足赓歌小筑声名起昭昭永不磨是歳小至日长洲张丑写于南之棐几右军尝戏为龙爪书今不复见所可见者仅存京口断崖中瘗鹤铭而已厥后顔尚书仿之而作宋开府碑笔势飞动可喜至黄太史始极力追之虽姿媚超逸在四五间犹未及顔之暗合孙呉耳余家购藏大字头陀赞巻盖属太史晚年手笔不惟使转悉出瘗鹤铭且浓纤刚柔一一皆与人意防其合处直接右军不止得屋漏雨法也济南张受益检校特定为太史宝帖非深知书法宗派者岂能识之哉时甲寅长至后一百五日张丑雨窓展观重志
　　外録
　　书画舫云山谷书法正胜行行胜草其传世大字发愿文乃公盛年之笔藏于郡城一古寺中明昌七印全并北宋以来诸人跋尾前元赵菊坡故物也其兄兰坡亦藏山谷正书楞严经咒甚妙闻今在越州未获见余今收得头陀赞巻楷法精劲笔势飞扬真足压倒二赵藏本虽削去题名无损也王元美先辈云苏长公喜画枯木拳石山谷爱书禅伯语秦少游爱写山句古人风流竒诡若合一辙可想见耳【明昌七印文日内府郡王明昌珍玩明昌御览御府宝绘明昌中秘明昌御府】
　　黄涪翁漫郎诗帖
　　漫郎江南酒隠处古木参天应手栽石坳为尊酌花鸟自许作鼎调盐梅平生四海苏太史酒浇不下胸崔嵬黄州副使坐闲散谏疏无路通银台鹦鹉洲前弄明月江妃起舞袜生埃次山醉魂招髣髴歩入寒溪金碧堆洗湔痕尘饮游客笑依武昌江作罍谁知文章照今古野老争席鱼争隈邓公勒铭留刻尽刳剔银钩洗緑苔磨琢十年烟雨晦摸索一读心眼开谪去长沙忧鹏入归来杞国痛天摧玉堂却对邓公直北门唤仗听风雷山川悠逺莫浪许富贵峥嵘今鼎来万壑松声如在耳意不及此友生哀　旧诗一时辱苏公赏音亦何能称提之意承屡见索不已故漫写去甚防汚此江南纸也可留斋几不必刻之西山庭坚顿首
　　外録
　　苏文瓘云涪翁作字深得提笔回腕法度甚严柳诚悬曰心正则笔正故其书评则于左右之体防画之间既能精神不病要且遒劲两全诚为确论然而留心至此安得不造其佳处杜子美所谓毫发无遗恨波澜独老成者也昌叔燕邸贤王孙其先德于交游最深蓄书帖甚富而又季父德麟为东坡之客乃知师友渊源其来有自文瓘请以此轴摹刻诸石庻几扬竒迹流传好事者云绍兴丙子六月下澣丹阳苏文瓘题
　　黄文节苦笋赋【行书纸本】
　　余酷嗜苦笋谏者至十人戏作苦笋赋其词曰道苦笋冠冕两川甘脆惬当小苦而反成味温润稹宻多啗而不疾人盖苦而有味如忠谏之可活国多而不害如举士而皆得贤是其钟江山之秀气故能深雨露而避风烟食肴以之开道酒客为之流涎彼桂【阙】之与梦汞又安得与之同年蜀人曰苦笋不可食食之动痼疾使人萎而瘠予亦未尝与之下盖上士不谈而喻中士进则若信退则焉下士信耳而不信目其顽不可镌李太白曰但得醉中趣勿为醒者传
　　黄山谷竭力田园帖【行书纸本】
　　读【项氏编号帖内项氏诸印不録】
　　云夫七弟得书知侍奉廿五叔母县君万福开慰元量诸兄弟中有肯为众竭力治田园者乎鳏居亦何能久堪复议昏对否寄示兄弟名字曲折合族图几为完书矣但欲为其中有才行者立小传尚未就耳庞老伤寒论无日不在几案间亦时时择黙识者传本与之此竒书也颇校正其差误矣但未下笔作序序成先送成都开大字板也后信可寄矣靳州藏记亦不忘但老来极懒故稽缓如此耳寿安姑东一月中俱不起闻之悲塞二子虽有水硙为生资子顾弟亦能周旋之乎窀穸之事计子顾必能尽力矣叔母不甚觉老否徐氏妹孀居如何调防令不爽耶无期相见千万为亲自爱十月十一日兄庭坚报云夫七弟
　　黄山谷花气诗帖【行书纸本】
　　花气薫人欲破禅心情其实过中年春来诗思何所似八节滩头上水船
　　黄涪翁伏承帖
　　庭坚顿首伏承逺归道涂之勤未得休息而躬料汤药至辍寝膳窃惟起居不适幸有安平之候想遂释然矣时雨沾足春风妍暖想同亲家母万福民有食麦之庆令嗣长官亦得申眉矣亟作此状候服药者安问极不周至续亦别通啓左右矣庭坚再拜
　　黄文节公书董宣传【行楷书朱丝防纸本】
　　董宣传
　　宣汉武帝洛阳令帝姊湖阳公主苍头杀人匿主家及主出以奴骖乗宣骖车数主叱奴下车格杀之主怒诉帝召宣欲捶杀之宣曰愿一言而死陛下圣德中兴而纵奴杀人何以治天下乎请自杀即以头击楹帝令小黄门持之使谢主宣不从强顿之宣以手据地终不俯因叱强项令出明日赐钱三万及卒帝使察之布被盖身妻子对哭堆大麦数斛车一乗而已帝伤之出本传元祐改元秋八月望前一日书
　　黄山谷开堂疏帖
　　开堂疏
　　三十年前说灋不消一个莫字如今荆棘塞路皆据见向开门只道平地上休起骨堆不知那个是他平地只道吃粥了洗鉢去不知鉢盂落在那边不学溷絶学语言在根作归根证据木刻鹞子岂解从禽羊虎皮其奈吃草故识病之宗近务随时而丁寜须令向千嵗松下讨茯苓逼将上百尺竿头试脚歩直待骸骨迥迥方与眼上安眉图他放匙把筯自由识个啜羮吃饭底滋味不是镂明脊骨曷胜末后拳椎法门中如此差殊正见师岂易遭遇昔人所以渉川游海今者乃在我里吾乡得非千载一时事当为众竭力袒肩屈膝愿唱诚于此防人天挑屑拔丁咸归命于晦堂和尚师子广座无畏吼声时至义同大众防仰谨疏　元丰五年二月日疏
　　龙黄清禅师云江东西士大夫知晦堂和尚是真归依处本由德占发之追考其功故欲书此文于卷以便览者崇宁元年七月壬辰山谷黄庭坚题
　　黄文节公书梅花赋卷【行书纸本髙九寸长一丈五尺】
　　层城之宫灵苑之中竒木万品庻草千丛光分影杂条繁榦通寒圭变节冬灰徙筩竝皆枯悴色落摧风年归气新摇芸动尘梅花特早偏能识春或承阳而发金乍杂雪而披银吐艳四照之林舒荣五衢之路既玉缀而珠离且冰悬而雹布叶嫩出而未成枝抽心而插故标半落而飞空香随风而逺度挂靡靡之游丝杂霏霏之晨雾争楼上之落粉夺机中之织素乍开花而傍巘或含影而临池向玉阶而结彩拂网户而低枝七言表柏梁之咏三军传魏武之竒于是重闺佳丽貌婉心嫺怜早花之惊节讶春光之追寒裌衣始薄罗袖初单折此芳花举兹罗袖或插鬓而问人或残枝而相授恨鬟前之【阙】　嫌金钿之转旧顾影丹墀弄此娇姿洞开春牖四巻罗帷春风吹梅畏落尽贱妾为此敛蛾眉花色持相比恒愁恐失时黄庭坚书
　　外録
　　山谷跋自书巻后云老夫病眼眚不能多作楷而圣子求余正书与儿子作笔法试书此初不能成楷目前已有黒花飞坠矣然学书之法乃不然但观古人行笔意耳王右军初学衞夫人小楷不能造微入妙其后见李斯曹喜篆蔡邕八分于是楷法妙天下张长史观古钟鼎科斗篆而草圣不愧右军父子
　　又书李致尧乞书巻后云凡书要拙多于巧近世少年作字如新妇子妆梳百种缀终无烈妇态也如此草字他日天上玉楼中乃可再得耳书意与笔皆非人间轨辙所谓无智人前莫说打你头破百裂者也书尾小字唯余与永州醉僧能之若亚栖辈见当羞死元符元年二月己酉夜沐浴罢连饮数杯为成都李致尧作行草耳热眼花忽然龙蛇入笔学书四十年今名所谓鼇山悟道书也书画舫云山谷道人作真行二体用笔过为顿挫以取妍媚盖出皇象遗法或谓仿效张友直者非是友直盖差弱也
　　米　芾
　　米襄阳书易说【行草书纸本髙九寸余长三尺六寸余凡二纸三十二行】
　　易曰天数五地数五五位相得而各有合此五行生成之数洪范曰五行生数天肇一于北至隂之所隂极生寒寒生水故曰北耦二曰南阳之所也阳极生热热生火东阳中也阳散而生风风生木隂止以收而生燥燥生金金中央也隂阳之所交者也隂阳交而生湿湿生土所以成变化而行神皆不出乎此夫体立而后成性以至稼穑皆五行之性也性定而后辨味皆五行之
　　味也水物至隂其性流湿故江淮【阙】　　　　于山不若海之下故惟润下所以指名之也五行声色臭味而此独举味者人之所待以生养者特味为急故也　元符元年春二年夏三年秋游中天竺访堂头禅师绍圣四年同佛印访禅师师已垂年苦留心于易芾遂赠其易义并大书读易堂三字并遗之襄阳米芾元章书
　　读易堂【篆书】
　　予观米襄阳为天竺大士书易象数语深得乾造坤化之奥世每以能书称襄阳而其学识乃如此岂知米公者哉苏君昌龄请篆读易堂三字以补其阙用镇山门遂书于左方鄱阳周伯温识后二百六十一年当大元至正十五年三月朔旦也米南宫于书无所不读生承平时以絶伦之资日接贤士大夫绪言余论故其造诣益深使其仅能字学则当时诸贤岂肯前席也世言王右军能书而已殊不知其卓识伟见贻书殷深源劝其交讙桓温使深源从其言则温不至于跋扈而晋室尚可扶持襄阳豪逸乃肯与佛印同访中天竺至为之书读易堂岂以少林指心单传固与羲皇周孔元无间耶襄阳论易以及于洪范五行五位五性五味然所谓五行其五味人皆可知独金曰从革从革作辛辛为辛辣使以金银铁铜百计煑之不能辛也此虽细事然子朱子门人固尝以为问终不能析其为何如今已矣恨不能起襄阳于九原而质之呉人李君士明寄迹老子法中而嗜古好学出此卷以求题故粗书襄阳之为人而非敢及于读易也洪恕记
　　檇李项氏所藏米元章真迹惟山水歌与此巻耳余于五十年前借观俯仰之间恍如隔世其昌
　　米南宫书天马赋【大行楷书】
　　髙君素收唐画御马感今无此马故赋
　　方唐牧之至盛有天骨之超俊勒四十万之数而随方以分色焉此马居其中以为镇目星角而电发蹄椀踣以风迅鬐龙颙以孤起耳凤耸而双峻翠华建而出歩阊阖下而轻喷低羣驽而不嘶横秋风以独韵若夫跃溪舒急冒絮征叛直突则建德项絷横驰则世充领断皆絶材以比德敢伺蹶以致吝岂肯浪逐苜蓿之堆盖当下视八坊之骏髙标雄跨而狮子让狞逸气下衰而照夜矜穏于是风格靡頽色妙才骀八仗不动终日如坏乃得玉为衔饰绣作鞍儓枣秣粟豢肉胀筋埋若夫其报德也盖不如偷卢噬盗策蹇胜柴铸黄蜗而吐水画白泽以除灾但觉驼垂就节鼠伏防猜妬心虽厉驯号斯谐誓俛首以毕世未伏枥以兴懐嗟乎所谓英风顿尽冗仗髙排若不市骏骨致龙媒如此马者一旦天子廵朔方升乔岳扫四夷之尘较岐阳之猎则飞黄騕褭蹑云追电何所从而遽来何所从而遽来平海大师后园水丘公慧悟师看书襄阳米芾
　　海岳能书又能诗书品超迈入神诗称意格髙逺杰然自成一家尝写诗投许冲元自言不袭古人生平未尝録一篇投豪贵遇知己则不辞元丰中至金陵识王介甫过黄州识苏子瞻皆不执弟子礼其髙誉道如此时论章伯益书如宫女插花嫔嫱对镜自有一般态度能继者惟海岳耳或云海岳学罗让书盖其少时非得法于让也此帖词翰兼美诚佳品也幼澄宜保藏之永乐甲辰秋前五日后学张肯识
　　淮南老守米南宫笔法今评妙品中翰苑寥寥千古后不知谁复可相同天全有贞题
　　米海岳七帖【小楷书】
　　余庆源真相求贤佐裕陵知几卷箔早戡变叱龙升静德羣邪震清心后世矜大恩知欲报圣孝已逾曾温厚同光献刚亷法宝慈拥扶乐推圣照【阙】托【阙】欺南纪归忠魄东朝足素规仁明存旧幄常似补天时　奉议郎充江淮荆浙等路制置发运司管局文字武骑尉赐绯鱼袋臣米芾上进
　　无能帖
　　芾皇恐顿首再拜上覆芾阘茸无能猥继清献之绪为贫所廹冒昧宦游试吏于江陵司计之官甫幸善罢到【阙】侍郎选拟防稽征防迟次罹罚继而间关淮壖窃仪真鹾庾之禄几年又以内艰而去流离困踬无所告语静思庸戅乃分之宜自此絶意荣望敢意字民复在畿邑家无县谱斐然学制宁逃伤锦之讥旷败必矣此芾之所甚惧也不图夤縁幸防获庇所天尚頼余光下照匿瑕之仁庻免于戾此心日切私意自幸芾皇恐顿首再拜上覆
　　淮省帖
　　芾昨淮省劄为昌邑昌化实属治所兹者瓜时甫及当代卞从政近得书报以二月二十二日满罢促芾如期芾旦夕躬诣台墀少伸参谒之恭祗受约束重惟唐山蕞尔之地属隷京师号为难治顾芾昏蒙无似岂应在抚字之选帷是仰依盛德宏量无所不容少寛【下阙】
　　一介帖
　　芾皇恐顿首再拜上覆芾一介晚出获齿士夫之后隆名硕德窃服旧矣名卑官下无从躐附宾舄瞻拜光仪今幸祗役部封当备使令之末平时慕用愿见而不可得者浸浸获伸矣引颈崇墉不胜欣跃归诚之至芾皇恐顿首再拜上覆
　　府判帖
　　芾咨目皇恐顿首再拜上覆府判中大台坐即日孟春之月青炜向粲恭惟赞贰王畿神明拱相台候动止万福芾谨薰沐染翰控问兴居伏惟台察不宣芾咨目皇恐顿首再拜上覆
　　疎逖帖
　　芾皇恐顿首再拜上覆芾疎逖下僚不敢进诚申问台闲仰惟中外泰定福禄滋至芾退惟僭易不任兢灼之情芾皇恐顿首再拜上覆
　　司籖帖
　　芾皇恐顿首再拜上覆芾申诇司籖肃严右记迩辰不审台履何似仰惟贰车之贤宻佐守尹正直是与何福不除更祈惠令上体眷隆节宣自厚导迎芾皇恐顿首再拜上覆
　　米元章小楷世不多见此七帖为项子长先生家藏前为大行皇太后挽辞是挽裕陵向后后崩于建中靖国元年后六帖是出宰时与朝贵札挽辞笔法与褚河南哀册若出一手六札行笔亦遒健但与前迥别或此老中年书也卣斋居士曹函光
　　外録
　　孙觌云米南宫跅不羁之士喜为崖异卓鸷惊世骇俗之行故其书亦类其人超轶絶尘不践陈迹每出新意于法度之中而絶出笔墨畦径之外真一代之竒迹也绍兴天子访求其书始贵重于天下而元章骨已朽矣壬午嵗十月朔孙觌书
　　米南宫登海岱楼玩月词
　　海岱楼玩月作调寄蝶恋花
　　千古涟漪清絶地海岱楼髙下瞰秦淮尾水浸碧天天似水广寒宫阙人间世　蔼蔼春和生海市鼇戴三山顷刻随轮至宝月圆时多异气夜光一颗千金贵米南宫九帖【草书纸本】
　　五月四日芾啓蒙书为尉审道味清适涟陋邦也林君必能言之他至此见未有所止蹄涔不能容吞舟闽士泛海客游甚众求门馆者常十辈寺院下满林亦在寺也莱去海出陆有十程已贻书应求傥能具事力至海乃可此一舟至海三日尔海蝗云自山东来在弊邑境未过来尔御冦所居国不足岂贤者欲去之兆乎呵呵甘贫乐淡乃士常事一动未可知宜审决去就也便中奉状芾顿首葛君德忱阁下
　　葛叔忱家计如何何人经理子弟长成不莫且依邵氏过不邵氏二子弟生事如故不令人念之息老住院随小师在丹徒安否久不得好矣白沙有何旧人子平所苦何疾得宣城佳郡也然既以疾辞莫难便拜命不须且辞免也度过山阳或入覔之
　　元日明窓焚香西北向吾友其水懐可知展文皇大令阅不及他书临写数本不成信知者在前气焰慑人也有暇作谱发一笑于事外新嵗勿招口业佳别有何得泗戎东下未已有书至彼俟之
　　吾友何必【原迹必字去】不【原迹旁注】易草体想便到古人也盖其体已近古但少为蔡君谟脚手耳余无可道也比稍用意若得大年千文必能顿长爱其有偏侧之势出二王外也又无索靖真迹看其下笔处月仪不能佳恐他人为之只唐人尔无晋人古气
　　草书若不入晋人格【阙】徒成下品张颠俗子变乱古法惊诸凡夫自有识者懐素少加平淡稍到天成而时代压之不能髙古髙闲而下但可悬之酒肆光尤可憎恶也
　　中秋登海岱楼作
　　目穷淮海两如银万道虹光育蚌珍天上若无脩月户桂枝撑损向西轮
　　三四次写间有一两字好信书亦一难事
　　日穷淮海两如银万道虹光育蚌珍天上若无脩月户桂枝撑损向东轮
　　梅惇奉议部授涟水何处人非子中甥乎告详问以告中间纷纷了无事盖子中不留遂皆痿防昭代有此老不能与人争得若在杞时又须厮论也芾顿首
　　人闻之有保老友者否
　　岱
　　雨三日未解海岱只尺不能到焚香而已日短不能昼眠又少人往还惘惘足下比何所乐
　　右草书九帖先臣芾真迹臣米友仁鉴定恭跋洪武庚申中秋后六日鄱阳蒋惠敬观于宝古斋范至能说米书初自沈传师来后入大令之室此九帖当时已入秘苑后有小米跋今在黄令君家前后完具尚昔之粘缀也其后一帖评唐人始言草法必应从晋此固通论殆亦其实録耶麝煤鼠尾熏染终嵗所成若此今之学者亦知之乎治癸亥呉郡祝允明跋
　　海岳翁此巻尝入绍兴秘府后有其子元晖题识盖海岳平生得意书也其中有登海岱楼诗一首下小字注云三四次写间有一两字好信书亦一难事夫海岳书可谓入晋人之室而其自言乃尔后之作字者当何如耶甲戌九月廿三日观于崔静伯氏敬题虎丘山人都穆
　　此卷刻于文氏停云舘文太史鉴定所谓众尤之尤也昔从石本想见真迹今如叶公好龙真龙下室矣乙酉九月晦董其昌观于西湖舫斋
　　外録
　　瑚网云巻首有机暇清赏印绍兴印内府书印钤缝有琳印黄琳私印向子固印巻尾有绍兴府印建炎浙东安抚使之印建炎两浙东路都总管司之印建炎重钩越州管内观察使印
　　书画舫云草书九帖笔法与海岳诸帖小异有天真烂漫之趣旧为水村陆太宰所藏李西涯跋极称许之
　　米襄阳行草四段【前有脩内司钤缝半印】
　　余始与公故为僚友仆与叔晦为代雅以文艺同好甚相得于其别也故以秘玩赠之题以示两姓之子孙异日相值者襄阳米黻元章记
　　叔晦之子道奴　德奴　庆奴
　　仆之子　鼇儿　洞阳　三雄
　　李太史收晋贤十四帖武帝王戎书若篆籀谢安格在子敬上真宜批帖尾也
　　余收张季明帖云秋深不审气力复何如也真行相间长史在世间第一帖也其次贺八帖余非合书
　　倒念揭谛咒
　　呵婆莎提菩谛揭僧罗般谛揭罗般谛偈谛揭　早起志心念数十遍
　　外録
　　瑚网云右米帖自都敬跋后为吾乡项少溪公所藏至崇祯己巳二月归于盛念脩今年辛未季春复逸出因得録此四段馆刻中所不载也
　　米海岳二帖
　　长者帖
　　黻顿首再拜后进邂逅长者于此数厠坐末款闻议论下情慰忭慰忭属以登舟即径出关以避交游出饯遂莫皇祗造舟次甚为瞻慕曷胜下情谨附使奉啓不宣黻顿首再拜知府大夫丈棨下
　　明公帖
　　黻再拜明公懿德茂履士所推慕武城未究逺业伫闻褒嘉共要别驰贺也子中书至面投黻再拜
　　右米南宫长者明公二帖刚健端庄之中而有婀娜流丽之态苏文忠公谓其超迈入神评语不虚后帖逺字宛然金错刀法但知府大夫不知为谁府字阙疑有所为耳呉郡钱逵题
　　米海岳呈诸友诗翰【诗见苕溪诗话】
　　米南宫诗翰【李西涯篆引首】
　　米黻文奉勅题
　　右呈诸友等诗先臣芾真迹臣米友仁鉴定恭跋右米元章诗翰有绍兴及睿思殿图印其子友仁题其后称先臣芾盖君前臣名之义也元章书极精妙而友仁亦有家法父子竝美自羲献以后亦鲜闻之书法真赝每相混淆如米氏者江南伪本不知其几此巻妙处望而可知太宰水村陆先生检诸故箧重加装饰物之显晦故自有数哉先生方操黜陟之柄振幽起滞天下之士頼以不汨没于世者多矣识者幸毋以一事观之正德丙子二月十二日长沙李东阳题
　　米南宫紫金研帖【行书纸本右角下有大官印阙半止存司印二字】
　　苏子瞻擕吾紫金研去嘱其子入棺吾今得之不以敛传世之物岂可与清净圆明本来妙觉真常之性同去住哉
　　米襄阳乡石帖【行书纸本】
　　新得紫金右军乡石力疾书数日也吾不来果不复来用此石矣元章
　　米南宫山林堂诗
　　洗竹延清景培松卫嵗芳好峰多漾翠嘉卉袭人香犀玉开书札龙蛇起混茫微风北窓卧真可傲羲皇米海岳经宿帖
　　芾顿首啓经宿尊候冲胜山试纳文府且看芭山暂给一视其背即定交也少顷勿复言芾顿首彦和国士本欲来日送月明遂今夕送耳
　　米南宫中岳诗卷
　　拜中岳命作芾
　　云水心常结风尘面久卢重寻钓鳌客初入选仙图鼠雀真官耗龙虵与众俱却懐闲禄厚不敢着潜夫常贫须漫仕闲禄是身荣不托先生第终成俗吏名重缄议法口静洗看山睛夷惠中何有图书老此生宋室名书辄称苏黄米蔡余无论焉然米南宫多为行草原其书皆从真楷来故落笔不茍而画所至深有意态非若今人不识欧虞径造颠素为无本之学也此巻真迹徐君臣寛当珍爱之徐有贞识
　　右米南宫所书二诗遗于陈太脩家辄为奴子窃出卖于王参军处事觉追取得之余最好米氏翰墨将古铜缾易之舍所爱而逐所爱是放一拈一者也魏应龙书
　　米海岳湘西诗帖【中书舍人署题南宫遗翰】
　　湘西衣冷榻留云此日还如入梦魂六月薜萝嗟我欲一生林壑与谁论呉王旧赏今何在惠可余光宛若存对榻东堂清话歇长风快雨洗松门米黻
　　逸少尝自书表上晋穆帝专精任意帝索纸色类长短阔狭与王表相似令张翼写效一毫不异乃题后答之逸少初不觉后更详视乃叹曰小人乱真耳宋米礼部作字有晋唐风流自言学书贵弄翰把笔轻自然心手虚振迅天真出于意外也其次要得笔意谓骨筋皮肉脂泽风神皆欲具全今观此帖使毫行墨浑然天成虽不元章吾知其元章矣叔成其宝之元统甲戌六月上澣片玉山人顾厚书
　　欧阳询初见索靖所书碑唾之复见悟其妙卧其下者十日阎立本尝至荆州视僧繇画忽之次见略许三见坐卧留宿其下者十日书画之妙以询立本之真识尚未能造次窥况下几等能辨之乎米礼部书法逺绍王右军擅名一代当时寸纸数字人争售之以为珍玩此帖宜宝也然举世岂乏欧阳率更莫我知也元统二年六月望日庐陵李简士廉父书
　　自天粟昼零之后洒染翰墨代不乏人必其不蹈故常始可以永其传襄阳米礼部生平无他嗜好独游神心画始学顔书已而厌其俗闻有李邕法又恶之遂学沈传师自后数改遂成名家麻纸十万散失多矣欲知八法之妙者请于是观焉淳熈丙申暮冬申吕企中书
　　向晚得竒观案有翰墨陈展开即可辨骨格出风尘寻常势敧侧此幅殊不伦字止五十六端人似垂绅复如旗整整又若车辚辚书家有定论俗士长相真不见苏子语超妙还入神公昔家京口海岳近为邻墨迹虽散落至宝终难湮如彼荆山玉旁逹见孚尹惊看忽入手幸合归乡人嵗久恐朽弊摹勒须坚珉铭文配瘗鹤终古焦山垠　充道得此见示为题此于后聊以代跋语耳呉寛惆怅江东起暮云骚人疑有未招魂神从海岳真能降名与苏黄得竝论千嵗鹤归林未冷百金马死骨犹存因君话取书家事始信钟王别有门东阳
　　雪里清光水里云分明诗笔旧精魂可应絶技能兼美解使名家得擅论秦刻汉碑随世改马图画与天存不须更说钟王事此道谁参众妙门台人谢铎次韵
　　南宫此帖端劲庄重迥异常书前跋已详自呉文定公三阁老诗辞严意宻三公同侍孝庙燮理之暇倡和优游为介轩靳阁老所题当时文物之盛猗欤休哉元汴
　　米襄阳都梁十景诗迹【十景在泗州】
　　京洛风尘千里还船头出汴翠屏间莫论衡霍撞星斗且是东南第一山　第一山懐古
　　峰髙耸接云楼撞月钟声吼铁牛一百八声俱听彻夜行犹自不知休　山寺晚钟
　　塔边云影任髙低闲逐清风自在飞四海望遥人久渴不成霖雨又空归　五塔寺归云
　　西山月落楚天低不放红尘翠微鹤唳一声松露滴水晶寒湿道人衣　瑞岩庵清晓
　　铁笛谁吹一曲哀清风约我上层台悠扬正到堪听处怕惹闲愁却下来　清风山闻笛
　　山径重重锁绿苔松花曽见几番开羣仙费尽招呼力那得休官一个来　八仙台招隠
　　风轻云淡午天春花外游人载酒樽不是山屏遮隔断牧童错指是孤村　杏花园春昼
　　半山亭下老苔钱凿破玻瓈引碧泉一片玉蟾留不住夜深飞入镜中天　玻瓈泉浸月
　　自是韶光不耐秋水光山色一时休细将瓦砾分明看片片飞来落叶愁　防景亭陈迹
　　怪石累累玉作堆登临晚景更徘徊夕阳无限堪停好莫到竒山空自回　宝积山落照襄阳米芾题并书米漫仕苕溪诗巻
　　将之苕溪戏作呈诸友襄阳漫仕黻
　　松竹留因夏溪山去为秋久赓白雪咏更度采菱讴缕玉鲈堆案圑金菊满洲水宫无限景载与谢公游半嵗依脩竹三时看好花懒倾惠泉酒尽壑源茶主席多同好羣峰伴不哗朝来还蠧简便起故巢嗟余居半嵗诸公载酒不辍而余以疾每约置膳清话而已后借书刘李周三姓
　　好懒难辞友知穷岂念通贫非理生拙病觉养心功小圃能留客青防不厌鸿秋帆寻贺老载酒过江东仕倦成流落游频惯转蓬热来随意住凉至逐缘东入境亲疎集他乡彼此同暖衣兼食饱但觉愧梁鸿旅食縁交驻浮家为兴来句留荆水话襟向卞峰开过剡如寻戴游梁意赋枚渔歌堪话处又有鲁公陪宻友从春拆红微过夏荣圑枝殊自得顾我若含情漫有兰随色宁无石对声却怜皎皎月依旧满船行　元祐戊辰八月八日作
　　米友仁鉴定真迹
　　米襄阳呈陈建州诗卷
　　七年乌帽抗黄尘昼锦归来世又新若过武夷山下看人间不大敝精神
　　【阙】头何慕久京华静洗黄尘眼界花万宝精神在风月好诗追取不须赊　数恶诗呈上陈建州觉民
　　陈诗首唱云汨汨尘埃阅嵗华青山相见认空花清淮风月元无价慿仗诗翁为我赊又一篇云长淮千古自流东六月城头日日风天际玉潢无少处夜山图在月明中絶唱也为之刻而不复和
　　米南宫书杜少陵画山水歌并絶句【草书纸本】
　　十日画一水五日画一石能事不受相促逼王宰始肯留真迹壮哉昆仑方壶图挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取呉淞半江水
　　谢安舟楫风还起梁苑池台雪欲飞杳杳东山擕汉妓泠泠脩竹待王归
　　米海岳风度髙朗神情舒畅故下笔便与人不同或言其书自沈传师来晚学李北海尝观名言书史则其于古人书未尝不学然每以不及古人为言或曰真者在前气焰烁人或曰若见真迹惭惶杀人惟其不自满假所以书入能品今观此巻出入顔平原无一笔北海则此老胸中磈磊未易窥测也巻中书画山水歌后絶句一首寄汉中王皆子美诗想随所记忆而书者内有御府瓢印及羣玉中秘等印曽入金章宗赏鉴后有赵魏公印曽入松雪斋在本朝则袁忠彻家物也今归谿阳史君史君好古博雅诚得所矣其永宝之嘉靖甲午十月十日长洲文彭敬跋
　　外録
　　书画舫云米老行书杜甫题王宰画山水歌等帖笔势飘逸大饶姿态识者评此本极得晋宋风致不亚停云馆刻草书九帖也
　　米南宫岘山诗迹【诗又见元章诸体诗巻畧有异同后有文彭跋见题山水歌不録】
　　皎皎中天月团团径千里震泽乃一水所占已过二娑罗即岘山谬云形大地地惟东呉偏山水古佳丽中有皎皎人琼衣玉为饵位维列仙掌学与千年对幽操久独处迢迢愿招类飔带【阙】　　歘逐云樯至朝隮舆驭飚暮返秋光袂云盲有风驱蟾餮有刀利亭亭太隂宫无乃瞻星气兴深夷险一理洞轩裳伪【阙】坦坦忘懐易浩浩将我行蠢蠢须公起　右和林公岘山之作鹿门居士米芾
　　老米词迹
　　风炉煑茶霜刀剖瓜暗香透窓纱是池中藕花　髙梳髻鸦浓妆脸霞玉尖弹动琵琶问香醪饮么米黻南宫自谓其书为刷书当是言其运笔之迅劲耳而人多以偏敧槎牙间求之如垩帚之扫壁老颠有知宁无抚几絶叫耶此幅斫笔如铁而秀媚之气奕奕行间风华类得大令之神是南宫得意时笔也公诗有云棐几延毛子明窓馆墨卿功名皆一戏未觉负生平观此书如亲见其寂寥所慕矣宝林顾起元
　　米南宫千文【小楷书原文不録】
　　外録
　　襄阳志林云元祐二年正月十七日诏米芾以黄庭小楷作小字千文
　　米礼部临智永真草千文【原文不録】
　　外録
　　书画舫云岳珂英光堂帖有米元章临智永真草千文与原本不同乃知古人临帖不论形似也珂跋其后云摹临两法不同摹帖如梓人作室梁栌榱桷虽具准绳而缔构既成气象自有工拙临帖如双鹄竝翔青天浮云浩荡万里各随所至而息宝晋盖进乎此者也为之赞曰永之法妍以婉芾之体峭以健马牛其风神合志通彼妍我峭惟妙惟肖故曰袒裼不浼夜户不啓善学柳下惠莫如鲁男子
　　米海岳醉草
　　下净名
　　万籁寒深响羣山雨半开迟迟暮钟里且唤竹舆来
　　不集南山
　　山翁茗艼葛疆随庭下青春鸾雀飞幕府惯为方外客风前懒易道家衣　襄阳米芾醉书
　　光尧皇帝翰墨志云米芾得能书之名似无负于海内六朝翰墨副在笔端故沈着痛快如乗骏马进退裕如不烦鞭勒无不当人意然喜效其法者不过得外貎髙视阔歩气韵轩昻殊未究其中本六朝妙处醖酿风骨自然超逸也今观二诗醉中之趣天然一种风味似不食烟火人也骨里带神仙者耶时景定改元春良日安雅堂书
　　米老临黄庭经巻【原文不録】
　　外録
　　书画舫云朱性甫藏米老临黄庭经一巻后归石田翁相传黄庭为晋人书非右军之笔当时写以换鹅者乃道德五千文也不知李白何据以为黄庭耶
　　米南宫跋殷令名帖【全文见陆东之帖内】
　　米元章临顔鲁公争坐位帖【全文见鲁公集】
　　坐位帖真迹在京兆安氏尝刻以传世呉中复守永兴谓安氏石未尽笔法因再摹刻二本予家咸有之安氏子孙分析坐位帖乃为二此帖至仆射指下平分为两以石刻较之正居其半苏公见安师文时帖尚全尝手搨数十本书遂大进予得坡公搨本于东平王继学无毫发失真旁有眉阳苏氏及赵郡苏轼印米襄阳少年尝临之邵伯温亦云安氏析后不复见全本此卷笔法絶类米老往见乞米帖于子昻子昻以重赀得之心有疑而不敢言今得此帖纸色行墨絶相类遂定为米老所临无疑至治二年秋桷记
　　予归真后苏本付瓘米本付瑾以免安氏兄弟之诮清容老人识
　　米海岳自序于古名家书学之几徧故其临摹之际往往逼真此顔鲁公坐位帖元袁文清公定为海岳所临者夫鲁公平日运笔圆活清润能兼古人之长米则猛厉竒伟终堕一偏之失以孔门方之其气象真有回路二子之别故此书则如既见孔子后欲效陋巷自乐而行三军当一队之故态时复一发于词气间也长洲呉寛识
　　外録
　　书画舫云马主事抑之藏米临顔鲁公争坐位帖全本上有贾似道印元时入袁文清公家袁公前后凡再跋云
　　米南宫书宗室崇公孝恭墓志铭巻
　　宋宗室持节随州诸军事随州刺史充随州管内观察使上柱国天水郡开国公食邑六千一百户食实封一千四百户赠开府仪同三司追封崇国公再赠司空諡孝恭墓志铭
　　翰林学士朝奉大夫知制诰兼侍讲实録脩撰云骑尉赐紫金鱼袋臣郑居中撰
　　承议郎权知淮阳军管句学事兼管内劝农事飞骑尉赐绯鱼袋借紫臣米芾书并题盖
　　公讳世恬字静之太祖皇帝之元孙曽祖燕懿王德昭祖彰化军节度使舒国公惟忠父宣州观察使宣城侯从谨嫡母髙平郡夫人薛氏庶母永嘉郡太君李氏公以庆厯三年六月生七年赐名授太子右内率府副率皇祐二年明堂恩改右监门率府率稍迁右千牛衞将军英祖神考哲庙嗣登天极累迁右金吾卫大将军康州防御使又改迁贵州防御使上践阼迁随州管内观察使崇宁元年五月十一日以疾终于睦亲第享年六十诏赠开府仪同三司追封崇国公仍赐以黝纁赠玉又勅以一品卤簿殡于城北佛舍遣太常博士呉矜軷祭于国门諡孝恭继以子令窹郊恩赠司空公恭俭孝慈出于天资始宣城侯薨才七嵗哀泣摧毁若成人及长事髙平夫人昏定晨省未尝少懈夫人尤爱之髙平殁殡于佛寺公伯仲愿庐墓以终其防宗正拘文不许公乃命子侄诉于庭神宗为之叹息褒美诏从之宗室庐墓自公始也既冠锐意经史研精理致日夜与伯仲讲习求古人学问手録训释溢于几席宫教王慥善否臧人物一见公洒然异之乃以公进士业上焉将召试公谓所厚善曰学以为己岂忍与吾家人角一日之长而徼幸爵禄哉终不就举既失怙恃事兄嫂如父母宗子间指以为法永嘉弃养哀号擗踊水浆不入口者累日出殡普照寺庐次才数楹公苫块其间足不逾阈人以为难伯仲俱亡公长其族属内外几百口雍睦上下闺阃肃然虽见孙妷必具衣冠拊循训饬动合礼则其有防葬婚姻力不给者必捐资厚遣于人了无德色嵗时祭享列子孙拜跪庭下至有跛倚者公曽不知倦永嘉葬卜地神冈距京城几半驿四时荐献必躬亲之晚嵗以疾筋力不强视世事一不留意独嗜书史以教子孙欲人自表见于世故所延纳皆当时知名士而一门之内举进士者几十人其子令晙尝试艺中髙等问学该博孝友纯笃掌教官交荐于朝崇宁温诏且以宗子久失教养为念以其事付宰臣俾之讲议于是宫邸大辟黉宇仿太学三舍法教养宗子令晙首率子侄执经就列月书季考以行艺升内舍者一嵗凡三人令戅子泰举进士中第子鈜赴试京东转运司以魁荐复试南庙擢第一聨名奏籍者一子三孙集英唱第令晙以环卫入侍称谢殿陛再三人颇荣之令洧自内殿承制诣登闻乞试遂中程易文阶其他试吏亦各有闻皆公教督有素也每病少间则奉朝请无虚日虽霾风暴雨未始或渝人为言公方病瘳未宜勤四体公曰宗子享厚禄且无吏责茍无病辞不能勉强趋朝纵于法寛假独不愧于心乎间命诸子取前代史抗声诵之倾耳而听一字辄误则诘证之已则戒之曰古人之言不妄可不审谛耶凡亲旧踵门虽病应接略无倦容闻宾客语及经籍必命子孙録之至如荐绅先生嘉言竑识往往识于屏幛间朝夕载阅讽诵不忘公之好贤乐善皆此类也世或卖婚取赀习久成俗公独慎择望族间得善士其所奉养甚薄至于供祭祀接宾客恤孤独则倒廪倾笥不吝所有惟恐不满人意公虽严而恕虽寛而栗俨然庄重人自畏爱娶邢氏封太宁郡君赠和义郡太君故太师昺之孙女也先公六年而亡男十八人长令幼太子右内率府副率次令萃赠定州观察使令致赠左屯卫大将军令右内率府副率皆亡令晙右监门卫大将军康州刺史令窹内殿承制令俌内殿崇班令绲令注故右侍禁先亡令戣东头供奉官令洧宣德郎令防西头供奉官令戅宣义郎签书安国军节度判官防公事令名右侍禁令莇右班殿直女十八人供备库副使郑仅朝奉郎知开州军州事郭伯山左侍禁马能夫东头供奉官宋昻承务郎范良右班殿直张汝明三班奉职马公彦通仕郎田有成右侍禁张汝能右班殿直阁门祗候郑绎三班奉职焦天任皆公壻也一在室孙男二十人子鈜宣义郎子泰将仕郎宻州司户参军子鉴亡子访子巽子履竝殿直子彀子澜子殳子笈子友竝奉职余未仕孙女二十二人长适东头供奉官刘绚次适右侍禁陈元发次三班奉职张由庚次三班奉职盛镗次三班奉职王苹次承务郎开公南次将仕郎张章余未行曽孙男三人曽孙女四人皆幼以大观元年三月廿九日葬于河南府永安县铭曰赫赫崇公艺祖之裔能嗜于学于焉养智恭俭孝慈好贤乐施教督孙子而业于艺比比登科以儒显世人有一善亦足名家公兼有之德则无瑕铭以示后实而非夸
　　故事宗室墓志例属翰苑撰述尝观欧阳公王华阳李淇水王临川所撰殆得玉牒之五六而其蕃衍盛大一一皆然今观崇公墓志多有可书故郑太宰所作得尽制作之美噫京城括索尽籍以行独太祖诸孙号为疏逺渡江勃兴皆得奉朝请人事之不可料襄阳此巻龙跳虎卧不尽赞述太宰此文亦称合作惜与王将明蔡元长同传讫蔽其名可为叹息泰定四年四月庚辰史官袁桷书米南宫喜悬笔书故小楷往往敧侧然笔力遒健意度萧散宜为一代书法之冠也泰定四年秋分日邓文原识
　　宋宗室崇国公墓志铭翰林学士郑居中撰知淮阳军米芾书今题曰元章真迹者世知宝爱其书而已夫以公胄裔之贵爵秩之尊子孙又众多且光显若是而今无称焉独赖此书为好事者所存传而不废故其官阀世绪犹可考见呜呼士君子所恃以不朽者书云乎哉泰定四年十一月八日金华黄溍识
　　宝晋书法出兰亭观其转折方圆则可见矣此崇国志铭要以相马法求之东阳柳贯书
　　古之铭其先世功德撰文书丹必求诸大手笔者盖因其文与书之传而吾先世之功德与之俱传也宋宗室崇国公墓志铭当世代革易之余而为人所宝爱者米南宫之书也崇国公遂同不朽矣后世乃不求必传之文与书止慕其人官爵之崇以为可荣其先世岂知古人之意哉至正二十六年四月辛未豫章掲汯书
　　郑华原宋书不满其人文集亦无传此篇则因米老之书而传焉考之袁清容跋此去今才百年当时行世有宋文人四大家今王禹玉集存秘府李清臣仅见数篇荆舒文止太学有版惟庐陵文忠公六一先生天上人间有刻两本噫文章者岂必工而后传欤抑必因其人之贤而后可以久传也盖尝与钦谟论及之题于巻末呉郡叶盛
　　米南宫此巻元袁清容而下五人有跋皆不着所藏主名今则在广省参政刘公家公博学好古宜此巻之归之也呉寛题
　　海岳翁阅书帖【行草书】
　　芾皇恐皇恐芾既稍出门仞意无外却尚恐异日因见所知而有隐情不告者将遂得罪左右故有露布仰浼台听芾平生喜书画老亲见听直有不足至亲授以首饰使购之常曰吾姙汝梦双角人手擕一轴物自空下故芾每得一书初任客观亦置于饭几亦升车手执之既穷其趣则以良日以纸铺加书浄几上复用纸覆自纸间以皂荚灰水浸良久按覆纸洗之上纸烂即团以拂书尘垢一去然后覆书除背纸去手泽有不可俭者则又加团洗洁白而后止亲用乳香作糊于百幅纸中心取剪四边多近手有垢者而加背焉背讫即覆以纸加糊置一室中或绫锦皆洗防安讫亦洗加跋纸取跋纸加背纸工毕入一奁中非明窓浄几与见知客未尝发每一发之文犀莹玖紫墨锦绮粲然溢目印以米姓秘玩书印文其所谓书者皆非前所阅可比也亦非今好事者所多有也余每示人者印以米姓清玩之印文以待暴不可告以情之客秘玩者实客以手指衣袖印摘之偶一及之必洗书如初纸素不可数洗必欲戏一触之是毁书也枢宻唐功志东欲观而以情告见许遂敢出阅书之法洗二案相比芾以纸缫铺讫濯手亲取书于奁中铺展以示客客拱而凴几坐从容细阅芾趋走于前客云展芾展客云巻芾巻客据案甚尊芾执事趋走甚卑舍佚执卑者止求不以手或衣振拂之耳老母训之不能改朋友诲之不能悛子弟谏之不能从惟苏遐举曰君异日当以此忤要官芾念要官可忤不可改心行年五十老倦则输之御府必在不已品公亦能屈意而一观乎或于公斋或过敝斋得进退如礼虽同子弟杂观可也倘公不欲屑屑狥一蒙鄙固陋之人则亦非敢曲烦台视而异日亦不敢受不告之罪芾皇恐载拜大夫丈节下
　　外録
　　东坡志林云吾尝疑米元章用笔妙一时而所藏书真伪相半元祐四年六月十二日与张致平同过元章致平谓吾尝见公亲发锁两手捉书去人丈余近辄掣去手元章笑遂出二王长史懐素辈十许帖子然后知平时所出皆茍以适众目而已
　　米老三呉诗帖【行书纸本】
　　黻谨以鄙诗送提举通直使江西襄阳米黻上
　　三呉有丈夫气欲吞海水开口论世事借箸对天子瑞节髙如松一歳几繁使秋水浮湘月罇酒屡觏止言别不可攀寥虚看云驶
　　米海岳多景楼诗帖【行书纸本小字自注】
　　秋暑憩多景楼
　　纵目天容旷披襟海共开山光随眦到云影度江来世界渐双足【惟未入闽】生涯付一杯横风多景梦应似穆王台米南宫眼目帖【草书纸本】
　　十一月廿五日芾顿首啓辱教天下第一者恐失了眼目但怵以相知难却耳区区思仰不尽言同官行奉数字草草芾顿首伯老台坐
　　米海岳陈揽帖【行书纸本】
　　昨日陈揽戢戢之胜鹿得鹿宜俟之已约束后生同人莫不用烦他人也轸之只女平生十官如到部未縁面见欲罄伸区区也芾顿首再拜
　　米漫仕太简帖【行书小纸本】
　　苏太简参政家物多着邳公之后四代相印或用翰林学士院印芾记
　　米礼部砂歩诗帖【行草书纸本】
　　砂歩
　　砂歩漫皆合松门若掩桴悠悠摇艇子真似剡溪图
　　又
　　已有扁舟兴曽看过剡图翻思名手尽谁复费工夫老米真帖【行书纸本】
　　真一斤少将微意欲置些果实去又一兵陆行难将都门有干示下是胡西辅所送芾皇恐顿首　虞老可喜必相从欢
　　米元章诸体诗巻【行书织成乌防绢本髙八寸长八尺有御府钤印李西厓印项子京呉廷等印】
　　増城嗜书又好米南宫书余在长安得蜀素摹本尝与増城言米书无第二但恨真迹不可得耳凡二十余年竟为増城有亦是聚于所好今方置棐几日夕临池米公且有卫夫人之泣余亦不胜其妬也董其昌题【书宋笺引首】
　　拟古
　　青松劲挺姿凌霄耻屈盘种种出枝叶牵连上松端秋光起绛烟旖旎云锦殷不羞不自立舒光射丸丸栢见吐子效鹤疑缩颈还青松本无华安得保嵗寒
　　鹤年寿齐羽介所托殊种种是灵物相得忘形躯鹤有冲霄心厌曳尾居以竹两附【阙】相将上云衢报汝慎勿语一语堕泥涂
　　呉江垂虹亭作
　　断云一片洞庭帆玉破鲈鱼金破柑好作新诗寄桑苎垂虹秋色满东南
　　泛泛五湖霜气清漫漫不辨水天形何须织女支机石且戏嫦娥称客星【时为湖州之行】
　　入境寄集贤林舍人
　　扬帆载月逺相过佳气葱葱听诵歌路不拾遗知政肃野多滞穗是时和天分秋暑资吟兴晴献溪山入醉哦便捉蟾蜍共研墨防牋书尽剪江波
　　重九防郡楼
　　山清气爽九秋天黄菊红茱满泛船千里结言宁有后羣贤毕至猥居前杜郎闲客今焉是谢守风流古所传独把秋英缘底事老来情味向诗偏
　　和林公岘山之作
　　皎皎中天月团团径千里震泽乃一水所占已过二娑罗即岘山谬云形大地地惟东呉偏山水古佳丽中有皎皎人琼衣玉为饵位虽列仙长学与千年对幽操久独处迢迢愿招类金飔帯秋威歘逐云樯至朝隮舆驭飚暮返光浮袂云盲有风駈蟾餮有刀利亭亭太隂宫无乃瞻星气兴深夷险一理洞轩裳伪纷纷夸俗劳坦坦忘懐易浩浩我将行蠢蠢须公起
　　送王涣之彦舟
　　集英春殿鸣稍歇神武天临光下彻鸿胪初唱第一声白面王郎年十八神武乐育天下造不使敲枰使传道衣锦东南第一州棘壁湖山两清照襄阳野老渔竿客不爱纷华爱泉石相逢不约约无逆舆握古书同岸帻淫朋嬖党初相慕濯髪洒心求易虑翩翩辽鹤云中侣土苴尫鸱那一顾迩来器业何深至湛湛具区无底沚可怜一终不易枉驾殷勤寻漫仕漫仕平生四方走多与英才竝肩肘少有俳辞能骂老学鸱夷漫存口一官聊具三径资取舍殊途莫逥首　元祐戊辰九月廿三日溪堂米黻记【行书】
　　庆厯甲申嵗东川造蜀素一巻藏余家者二十年今既装褫将属诸善书题其首熈宁元年戊申三月丙子呉郡邵希子中
　　熈宁八年四月十四日与东海徐道渊成都闾邱公显同赴子中邵氏东园之招观此数遍晋陵胡完夫题
　　米元章此巻如狮子捉象以全力赴之当为生平合作余先得摹本刻之鸿堂帖甲辰五月新都呉太学擕真迹至西湖遂以诸名迹易之时徐茂呉方诣呉观书画知予得此巻叹曰已探骊龙珠余皆长物矣呉太学书画船为之减色然复自寛曰米家书得所归太学名廷尚有右军官奴帖真本董其昌题
　　万厯乙卯长至日海昌陈瓛观
　　曽孙陈焘珍玩
　　襄阳公在当代爱积晋唐法书种种必自临搨务求逼真时以真迹溷出惑人目或被人指擿相与发笑然亦自试其艺之精抑试人之知如此所以名书于宋与蔡苏黄为四大家后之人恶敢议其劣亦不容谀其优矣汪君宗道持其所书杂诗织行绫巻索题佛头上岂可作罪过但以苏长公论其清雄絶俗之文超妙入神之字今于此巻见之因掇以塞其请云正德改元八月下浣后学沈周
　　南宫帖予见数本每见未尝无所得此藏汪宗道家尤为精粹余作有意学米安得常对面也临别漫志于尾唐宋书苑大家不过数辈宗道皆能致之欧阳公谓物长聚于所好信哉祝允明书嘉靖丁巳十月长洲文征明观
　　蜀素一巻乃庆厯四年甲申东川所造东园邵子中藏于家廿余年至熈宁元年戊申装褫成巻先记其尾虚其首以将属诸善书者庆厯至熈宁二十余年矣至熈宁八年乙卯胡完夫徐道渊闾邱公显观于子中家展转数遍亦题其尾尚其素也至元祐三年戊辰始为米溪堂书熈宁至元祐又几二十余年矣子中完夫诸公爱其素如此不知诸公及见溪堂之词翰否乎余自嘉靖三十二年癸丑得见于长安友人家倾嚢以购之余素爱米书见者不下廿巻此巻五百五十六字诗体具备墨妙入神真秘玩也且自庆厯至今五百二十余年矣完好如故又为沈石田祝枝山文衡山三先生所赏鉴尤为可宝余每以此巻自随一日过呉中谒文衡山先生独不擕此适有覆舟之厄先生曰米书在否曰否先生曰岂无神物呵防至此耶嘉靖四十年辛酉闰五月研山居士顾从义北上舟次南阳闸展卷谨志【小楷书】
　　右米书盖以老法用秃笔者遒古可爱甲辰闰九月九日王衡题于春水船
　　崇祯七年嵗在癸酉子月申甫计偕入都门再观于东华门邸中一似米老重观研山苐无玉蟾蜍泪滴之恨董其昌识时年七十九嵗
　　外録
　　苏米遗事云子瞻自海外归与元章书云岭海八年亲友旷絶亦未尝闗念但念吾元章迈往凌云之气清雄絶俗之文超妙入神之字何时见之以洗我积年瘴毒耶元章答云更有知不尽处脩杨许之业为帝宸碧落之游异时相见乃知也其高自标置如此
　　石林避暑録云米南宫书自得于天资然自少至老笔未尝停有以纸饷之者不问多寡入手即书至尽乃已元祐末米知雍丘县苏子瞻自扬州召还乃具饭邀之既至则对设长案各以精笔佳墨纸三百列其上而置馔其傍子瞻见之大笑就坐每酒一行即伸纸共作字以二小史磨墨几不能供薄暮酒行既终纸亦尽乃更相易擕去俱自以为平日书莫及也
　　刘后村集云米元章有帖云老弟山林集多于眉阳集然不袭古人一句子瞻南还与之说茫然叹久之以叹渠偷也戏跋二首　大令云亡笔不传世无行草已千年偶然遗下鹅羣帖生出杨风与米颠　二集一传一不传可能宝晋胜坡仙苏郎不醉常如醉米老真颠却辩颠世传米老有辩颠帖
　　赵孟坚云黄鲁直书遒媚米元章书俊拔薛道祖书温润徐防稽之浊在跛偃李北海之浊在敧斜跛偃之弊流而误吾坡公敧斜之弊流而为元章父子矣
　　赵孟頫云海岳以书学博士召对上问本朝以书名世者凡数人海岳各以其人对曰蔡京不得笔蔡卞得笔而乏逸韵蔡襄勒字沈辽排字黄庭坚描字苏轼画字上复问卿书何如对曰臣书刷字米襄阳书政如黄太史作诗之变芒角刷掠求于匮蕴川媚则蔑有其学鲁独居男子于薛道祖见之
　　书画舫云张谦藏米南宫帖十二册各以类次如手柬家书诗文分四类上有阅古珍玩大印乃韩侂胄之故物也
　　又云南宫之书资学兼到故能楷法追唐行草入晋一时名贤如李蔡苏黄皆莫能及乃至诮顔柳贬旭素则过矣近日项穆德纯纂书法雅言放斥苏米极意诋訾之当是口业报邪卒不能掩其美也
　　又云海岳翁跋张旭书公孙大娘舞剑帖黄素书小楷精絶惜舞剑帖不存止存米跋耳
　　米友仁
　　米元晖动止持福帖【草书纸本】
　　友仁皇恐顿首再拜宗丞学士至性坐右即日伏惟节抑顺变序之迁动止持福不胜驰情之深自承庐国封茔次既未经百日义不敢遣人上问忽承来过张罗之巷复奉手况具审即日逺在郊外友仁例不讲人事无由诣见伏纸第深思跂而已谨奉手啓上复不宣友仁皇恐顿首再拜宗丞学士至性坐右
　　仆幼时于江湖朋旧中阅元晖之帖多矣噫烟横丘苔浸鲁壁此何如时意世间无复有存者一日过郭君续古堂下持本见示披翫之余洞心骇目追数宿游殆疑梦事益信希世之宝不乏也因黥巻复之曰善弈者不求经善琴者不求谱每观君笔底龙蛇飞动纨素间虽顔筋柳骨未有能出左右者宁假是耶抑留以遗后人耶敬归钟王之府仆暇日愿学焉至元丙申仲春上澣三日可翁柯谦光拜手敬书【行草书纸本】
　　外録
　　书史防要云米友仁字元晖小字虎儿芾之子官至兵部侍郎博学嗜古善书黄庭坚尝戏之诗云虎儿笔力能扛鼎教字元晖继阿章心画之妙得于家传不可尽述识者谓宋之有元章元晖犹晋之有羲之献之或谓作斜弩之笔一字皆成横敧之势欲自成家而用心太过耳













　　书画彚考卷十一
<子部,艺术类,书画之属,式古堂书画汇考>
　　钦定四库全书
　　书画彚考卷十二
　　刑部左侍郎卞永誉撰
　　书十二
　　宋
　　吕公弼
　　吕寳臣子安学问帖【行书纸本】
　　子安学问博赡材智深逺岂能久困常选方朝廷搜扬俊异用特立之士何必借誉平常之流公弼再拜韩　琦
　　宋韩魏公二帖
　　小恳帖
　　琦再拜啓琦有小恳容易干聒台听琦向者自并易相事简公暇因辟后圃起一堂名曰昼锦盖取古人荣守本邦之义时杜正献公以降往往有诗以光贲之已而被召归阙常欲求公文百十字以记之为邺中不朽之事拜接几十年卒畜缩不敢措一语今守相赵元甫知琦欲有求于公遂能用心获一美石磨砻已就且有书见督云早丐公文至则便可镌石琦以此不自量度辄以诚请公若怜而许之不独夸耀闾里诚获托公文遂为无穷之传矣如曰未可幸恕妄作皇恐皇恐谨奉手啓上闻不宣琦再拜啓
　　信宿帖
　　琦再拜啓信宿不奉仪色共惟兴寝百顺琦前者辄以昼锦堂记容易上干退而自谓眇末之事不当仰烦大笔方夙夜愧悔若无所处而公遽以记文为示雄辞濬发譬夫江河之决奔腾放肆势不可御从而视者徒耸骇夺魄乌能测其浅深哉但褒假太过非愚不肖之所胜遂传布之大恐为【阙】　之玷此又捧读慙惧而不能自安也其在感着未易言悉谨奉手啓叙谢不宣琦再拜啓参政侍郎台坐
　　张敬夫尝言平生所见王荆公书皆如大忙中写不知公安得有如许忙事此虽戏言然实切中其病今观此巻因省平日得见韩公书迹虽与亲戚卑防亦皆端严谨重畧与此同未尝一笔作行草势盖在胸中安静详宻从容和豫故无顷刻忙时亦无纎芥忙意与荆公之躁扰急廹正相反也书札细事而于人德性其相闗有如此者熹于是窃有警焉因识其语于左方庆元丁巳十月庚辰朱熹
　　曾　巩
　　曾子固局事多暇帖【行楷书印书纸背】
　　局事多暇动履禔福去逺诲论之益忽忽三载之久跧处穷徼日迷汨于吏职之冗固岂有乐意耶去受代之期虽幸宻迩而替人寂然未闻亦旦夕望望果能遂逃旷弛实自贤者之力夏秋之交道出府下因以致谢左右庻竟万一余冀顺序珍重前即召擢偶便专此上问不宣巩再拜运勾奉议无党乡贤二十七日谨啓曾　宰
　　曾湘潭五十郎帖【见下曾氏诸帖内】
　　曾　布
　　曾子宣被召帖
　　曾子宣与宋亲帖【俱见下曾氏诸帖内】
　　曾　肇
　　曾子开奉别行复帖【行书纸本】
　　肇奉别行复嵗暮倾乡实倍常情但公私纷纷为问不数甚自媿也别纸丁宁岂惟益友忠告之谊亦出于忧国恳恳之诚反复数四不胜感叹衰拙于此岂能恝然但再三则凟终恐无补尔余非会面不究所懐逺书万一流落不可不虑也海陵过此相见诚如所谕所谕广陵之传廼邸吏误报乘流得坎任其自然未尝以此为念上下匮乏所在皆尔非独彼也嵗晩益寒强食自爱为祝肇又上
　　曾子开造门帖【行楷书纸本】
　　肇顿首啓比获造门幸承余教继蒙手笔感服并深稍间再参候谨因还使上啓伸谢不宣肇顿首再拜给事阁下
　　曾　纡
　　曾公巻草履帖【草书纸本】
　　纡以道半雨淖狼狈之甚欲烦左右置草履以济兵卒漫照公文去幸留念今晩恐不可行来日相见纡再拜久直知县七哥　借一二十人来相接左言
　　曾氏诸帖
　　曾子开五十郎帖
　　五十郎久不得书计侍二十嫂同诸弟各安此中如常不知汝已纳妇未必不辍讲学为文有新文诗寄来看此外且须倍自谨慎每事三思不可因循自肆取诮乡里也爱汝至切故及此言能相听否余惟与诸弟多爱晋晋行者脩学必渐成立更且勤学蛮哥亦计长进郡君传语廿【阙】已下更不别书各好将息为祝陈家四十八娘必常得书计安计安二月五日启咨　三十郎颇自成否且更勉之
　　曾子开近疎帖
　　肇近疎闻问方深企想辱书甚以为慰讯后安否何如衰薾比幸安完他不复道闲居讲学想甚自得尚阻披见千万厚爱草草不悉肇手启宋亲茂材
　　曾湘潭五十郎帖
　　五十郎人来得书甚慰逺念即日同汝母五十七已下一一安乐此中如常诸不复道知渐习举业甚好莫须入州学否且更勉励自立不可更作少时可悔事也五十七等脩学有次第否各须勤学不可因循有文字寄来看此外与汝母各好将息陈郎四十八今在【阙】处已到官未因书言来人囘草草五月四日启付五十郎甫伯仲宰上
　　阙欵诗
　　父传佳句爱山为爱山奇景物闲今去折腰縻吏职欲圗捧檄慰亲顔江涵秋潦鲈鱼美岸入春【阙】荻笋斑粗有时羞供养俎敢辞碌碌守门闗
　　曾兄恵然见临笃叙世契示以先哲遗墨稽首敬观因题其后
　　家传文献六经香袖有骊珠日月光乔木隂隂人已逺祗应故笏是甘棠嘉泰壬戌七夕前三日豫章李大异
　　曾子宣被召帖
　　布启被召经途特辱垂访廹于行役不及谒谢幸冀财恕乍远保爱为祝聊奉启代面叙不宣布手启上徐君茂材足下
　　曾子宣与宋亲帖
　　布叩头为别滋久良以驰想每辱书示审【阙】况佳福兼承旦夕遂还侍下趣装谅亦劳止新涂去此不逺因风频恵问为佳尔未相见间多爱五娘子不日离家想离恋不易更宜寛中加爱六妗已下一一同此伸意为烦恼中未及子细不讶不悉布叩头宋亲茂材
　　熹未冠而读南丰先生之文爱其词严而理正居常诵习以为人之为言必当如此乃为非茍作而于王子发舍人所谓自比刘向不知视韩愈为何如者窃有感焉今乃得于先生之族孙潍见其亲笔不胜叹息文昭公字顷尝于长乐僧舍见之至于湘潭文肃之书则亦今始得观也绍熙甲寅夏四月廿二日新安朱熹书于宜春昌山渡之客舎味南丰先生右军墨池记方勉学者进于道德何暇役心字画间者今观此帖亦未尝不善也新安朱公因覩亲笔而极论先生之文盖璧庆元初与公同在史院暇日评本朝诸老之作公所推许视今巻中语一同又为璧诵范贯之奏议集序不遗一字时公春秋已高强记犹尔况其论说魁伟阐明圣真盖将与先生并传于千载而未知孰为先后也染翰工拙宜公所畧而独有感于斯文视先生记墨池之意亦何以异哉嘉定元年四月眉山李璧
　　南丰兄弟之文自成一家尝得玩诵其翰墨及湘潭帖今始见之道夫力学当世其家所勉之而已嘉定【阙】子上已后二日吴郡衞泾书于临川驿舎观道夫寳藏先世手泽文献所在班班可考兹孝子慈孙之心也嘉定元年孟夏甲子永嘉徐谊敬书于豫章襟带堂
　　陈后山谓向来一瓣香敬为曾南丰糿诵是诗暨读先生元丰类藁其言必止乎仁义诚一代之儒宗是知当时学者起敬起慕后山独发之吟咏也先生手泽散逸族属居多族孙道夫讲书摭其所有寳藏惟谨合诸祖翰墨刋成大轴一日【阙】访逮出以见示再拜敬观家学之渊源端有自来矣道夫之尊府艇斋先生早游韩吕之门旋谒名公大老琢磨讲贯学成行尊曾不求于闻达伟哉区区幸窥先哲之典型更识名门之文献敛袵为之三叹道夫笃志切问卓然自立于乡曲咸谓克世其家云嘉定辛巳五月上澣襄阳王【阙】谨书
　　曾公道夫出示先世手泽敛袵拜观之余敬题二小诗嘉定壬午下元日里人聂子述
　　香瓣平生满意薰更参曲阜问闗津只疑黄阁官尊贵不敢近前丞相嗔
　　一门翰墨森圭璧诸老题评粲锦花珍重云仍好收拾夜虹贯月定君家
　　顷年尝见曲阜手泽于番阳彭尚书家后又两见文肃真帖然忘其处所矣若南丰与湘潭翰墨则未之见也来抚访迹故家于是识湘潭之孙潍而因得尽窥其先世四君子典刑虽纸弊墨渝生意曅然故在不谓衰莫潦倒犹有此一幸遇也敬书以志喜嘉定癸未夏浚仪赵汝谈
　　予平生阅前軰翰墨不少独南丰湘潭文肃文昭手泽虽在乡里乃未之见道夫曾兄一日出此轴以相示见其书犹见其人焉敛袵读之所得多矣若夫四公之文章履行近世诸贤已自着语无所容喙姑纪嵗月以附巻尾嘉定甲申夏六月甲午里人董居谊
　　荆公南丰皆以淡墨片纸荒率行草而人往往从其后收之易世之后敬之如此此如敧破防煨半芋振衣迎客客主无语而意自消因思少年举子一门三第非四方所少功名富贵竟亦何足复道惟人自有集列为三文大者见称欧曾此大江以西文山文水太平星聚诸贤福力左提右挈流风余泽不乏不衰是以至此也而非一家之庆一人之禄一书生之所能也此巻家乘在流落为多在文献为少盖后又百八九十年而征宋犹有存焉庐陵刘辰翁
　　文定公书如谢家子弟虽时蹇偃不端正自爽垲有一种风气文肃公书如高丽吏人抗浪甚有意气文昭公书如玉环拥肿自是太平人物湘潭公书如吴兴小儿形虽未成而骨体甚隽一见此众妙何其幸欤丁亥四月十八日陈黄裳观
　　即文公之书翰可以尽情而谨礼赵侯履常之说得之观曾公之致力于艰阨可以知其为人傅侯仲珍之说得之文公之盛德固学者所当法曾君之尚义其亦岂易及哉寳庆二年上元日西山真德秀书
　　广贤曾堂宾出示先世手墨敬题廿八字滕斌西风吹老髩根霜几度青山送夕阳回首渊明今已矣黄花犹带晋时香
　　吾郷人物之盛莫逾曾氏一门者南丰兄弟之后有艇斋景建焉艇斋之闻孙广贤袖示先世遗墨读竟为之畅然噫乐其所乐忧其所忧安得见斯人也哉乡后学吴澄敬书
　　前人手泽满脩椽嵗月无多已弃捐谁似文安遗帖在至今珍袭作家传
　　片言流落总吾师策藁谆谆妙救时但恨故家三四纸起人无限后来思　大德丁未六月望盱眙周端礼
　　南丰而后艇斋君忠义词章萃一门手泽流芳凌刦火钦承犹得到来孙大德丁未立冬日前宫讲陈随隐拜题
　　招子拜观帖后内翰文昭公三书云五十郎者吾六世祖司直公尊行也【公乃艇斋父讳晦之字仲共】内翰乃司直公之叔祖故作书以此称之其帖【阙】故云叔翁批盖三帖是家书耳先世未尝附焉观雁湖李公之跋则可见矣先君恐其遗散遂附于诸帖之后招子因参其家传攷其次第始得知焉乙亥冬随侍先君辟地稠原至于驼山屡遭锋刄之阨此帖此身甚于草芥殆几于不保矣幸神其拥防与他书表里佩在左右一旦遂为不失之物真可谓夺之虎口而得之龙颔也呜呼经此一番大变故而所擕尽为一空可为当日憾然此生尚存斯文未防犹可谓后来庆虽则神者相而亦莫非祖宗有灵防防之中隂实相之也当是时如高大父艇斋文安赞述及晦庵先生朱文公所与曾大父适轩讲书十七帖俱在嚢中其所谓赞述者仅存一轴而文公墨帖只存四五纸如此书则全璧依然青氊再复至今为全书为我家故物于斯弗失矣招子暇日重为缉理遂得以窥先代四祖染翰之尽其心文安讲书收拾之尽其力祖考二君珍藏之尽其功流传三百年间纸未弊而墨未渝也呜呼一经靖康之变再歴开庆之扰终更德祐之阨异书竒文古篆名迹至于泯没凘尽与之俱化者亦不少而此帖岿然独存尚传千载曾不与之俱化吁可怪也夫若使后人观之耸然骇愕当抚卷而三叹也为之子孙者又安敢失坠而忘其祖宗付托之意哉故予题其帖曰传家之寳云嵗在黓敦牂季秋菊前一日八世孙招子再拜谨书于跋尾【按招子跋与五十郎者皆文昭肇札也鐡网瑚本五十郎人来帖末欵有宰上二字则此帖为湘潭令宰札矣又考文定公巩神道碑南丰县志选举题名曾易占子六长曅早卒次巩三牟四宰五布六肇原本载肇于宰布之前令皆仍之俟得真迹考正】
　　赵　抃
　　赵清献山药帖【行楷书纸本】
　　四【项氏编号内项氏诸印不录】
　　抃启辱诲示以南都山药分恵曷胜珍感介还布谢崖畧不宣抃顿首知郡公明大夫坐前即刻　海柑四十颗容易为献皇恐皇恐
　　孙　甫
　　孙之翰与德表帖
　　之翰启孟冬薄寒伏惟德表兄长朝奉尊体起居万福之翰即日恩不审迩来动止何似之翰改使湖北向已上状自后江行寡便不数拜问之翰八月廿二日方到本路十月中始还治舎内外幸亦如常末繇省侍伏乞善保寝兴专奉状拜候不备弟之翰百拜德表朝奉兄台前十月十五日状
　　外录
　　陈继儒云之翰孙之翰甫也尝着唐史要论必盥手始函之谓家人云万一有兵燹之变货财尽弃之此书不可失也公移少间增损未尝去手其在江东为转运使出行部亦以自随过休亭止辄复修之会宣州有急变乗驿遽往行后金陵火延烧廨舎子弟亲负其笥避于池中岛上公宣州还入门问曰唐书在乎对曰在文潞公尝从公借之己巳除夕记
　　孙之翰虞候还帖【行书纸本】
　　甫启虞候还附手启必已呈左右节级归又辱启诲承即日体况休豫深以为慰舟船极荷应副已差人申取亦欲完葺也有所教令时惠音余惟顺时自重以竢迅擢不宣甫手启子温运判屯田同年侍史三月廿六日谨空
　　司马光
　　司马温公两淮帖【行书纸本】
　　光再覆伏自兵兴两淮几为弃地朝廷虽欲渐谋经理而兵食阙然未易仓卒办也余俟后讯详具伏乞照知光再拜
　　司马温公史草并短启附范忠宣手简【史草并忠宣简不录】
　　右伏尊慈特有颁赐感佩之至但积下情谨奉状陈谢伏惟照察谨状【阙】月日具位【阙】状【此系温公短启真迹】
　　温公起通鉴草于范宣公尺牍其末又谢人惠物状草也幅纸之间三絶具焉诚可寳哉岐国汝述明可识
　　温公修通鉴起草于书牍间可见当日用意之厪至答送物状亦自为检前軰之不茍如此可师也已嘉定八年十二月十四日任希彛观于玉堂夜直
　　此属稿尔而字画无一敧倾惟公不欺之学何往而不在哉葛洪程珌赵崇和同观因相与叹仰如此
　　四百五十三字无一笔作草则其忠信诚慤根于其中者可知已永昌元年其嵗壬午晋元帝即位之五年也自正月王敦将作乱至十二月慕容皝入令支而还每事苐书发端一二字或四五字其下则以云云摄之校今通鉴是年所书凡日时有异同此或初藁而后更删定之欤始公辟官置局前后汉则刘贡父自三国七朝而隋则刘道原唐五代则范淳父至于削繁举要必经公手乃定此永昌一年事公不以属道原而手自起草何欤然则文正忠宣之手泽所存犹足企想元祐一时际会之盛岂固以翰墨争长为可传哉至顺二年嵗次辛未夏四月乙丑东阳柳贯题
　　温公被命为通鉴给笔札辟僚属其事至重其以牍背起草可以见其俭字必端谨可以见其诚比事而书该以一二字可以见其博纸尾谢状稿此寻常之事亦出于手书可以见其遇事之不茍也方公作此时岂料其为后世之传由今传之盛德之蕴自然而形见盖有不可胜言者敬慕不已谨题巻末韩性
　　司马公编通鉴用范忠宣公手帖起草方晋之南海多事晋书多引小书世说语论之类极丛冗此载永昌之初一年或加之以润色之辞矣公尝自言编阅旧史旁采小说岂果为晋史故耶此则未之见也至顺二年秋八月朔浦江吴莱谨跋司马公作通鉴长编范忠宣实与共事大纲领处皆公手自笔削而元祐名臣汉唐以下人物非所伦也故其相继为相使四夷懐畏人莫敢有议者今观此巻一时典刑犹在若冠冕而立殿陛之下展玩惟有景慕甘立敬题
　　温公于通鉴书永昌元年事视此犹为详备此特其初稿耳而作字方整不为纵逸之态其敬慎无所茍如此宜其十有九年始克成书欤今之文人以敏捷为高贵轻扬而贱持重使温公复生未必能与之相追逐也展玩之余惟有掩巻太息而已至正元年夏四月二十二日后学黄溍书
　　张南轩跋荆公书谓丞相平生何得有许忙事此言深中其病今观温公此稿笔削颠倒讫无一字作草其谨重详审乃如此诚笃忠厚气象凛然见于心画之表彼浮躁急廹者安能如是耶后学宇文公谅书
　　司马公通鉴编年一变班马旧史之习而国家兴衰生民休戚善可为法恶可为戒者备此书矣故以事系月以月系年而不以日或以年不以月者盖周嵗之中记事之要总为一编而君臣父子是非得失之互见使人得便观覧有春秋之义例焉此稿标题晋永昌元年事是年王敦还镇元帝崩乃江左立国之一变故公不得不手书之范忠宣与公继居相位今获手笔于一纸岂胜幸哉至正三年十月朔旦后学朱润书
　　典午渡江后盗臣接迹起由其创业初所事不以理温公成通鉴善恶悉就纪心画既严正形见在藁纸藁盖人所忽敬慎不少弛固宜公之心天地同终始郑元祐
　　外录
　　瑚网云隆庆辛未仲夏得于无锡安氏用价二十二金
　　王安石
　　王荆公书楞严经要防【正楷书原文不录】
　　【款书】余归钟山假道原本手自校正刻书寺中时元丰八年四月十一日临川王安石稽首敬书
　　霜筠雪柏钟山寺投老归欤寄此生王介甫既赋此诗元丰八年四月竟罢政而归书经乃其时也继遂为元祐矣假本道原即刘秘丞恕也经中十二者欲令法界众生求男得男是时雱已卒介甫之意端有所为后舎半山所居为寺申其荐拔可叹也作字有斜风疾雨之势亦其性卞急使然然不妨得书法陵阳耄叟牟献之书
　　观世音菩萨发妙耳门从闻思修入三摩地与眼耳鼻舌身意日刦相倍此一节楞严经之法髓也荆公暮年深悟佛理故特于是经提出而亲书之所以深警禅学之士岂复有心较世间之荣辱是非及字画之工拙也哉后学王叹慨而敬书之宋王安石字介甫号半山本抚州临川人后居金陵官至丞相封荆国公諡曰文追封舒王凡作字率多淡墨疾书初未尝畧经意惟达其辞而已然使积学尽力莫能到评书者谓得晋宋人用笔法美而不夭艶瘦而不枯瘁黄庭坚云荆公率意而作本不求工而萧散简逺如高人胜士敝衣败履行乎大车驷马之前而目光在牛背此巻是荆公手书楞严经防要视其所摘乃深于宗教由其积学累功所至非防常漫自抄冩可拟观其书圎转健劲别有一种骨气风度俊逸有飘飘物外之想予家法书颇众如此本者止获是经卷世所希见寂寥之中一展阅之亦可以出生死游浄土不为无益絶胜罗尘网溺嗜欲饕餮堕于饿骨趣中歴刦不能超也岂特贵其书之竒妙而已哉墨林子项元汴敬识于撄宁庵其值三十金
　　宋淮海张邦基墨庄漫录王荆公书清劲峭拔飘飘不凡世谓之横风疾雨黄鲁直谓学王蒙米元章谓学杨凝式以余观之乃天然如此墨池编以介甫笔老不俗说郛所抄宋杂记谓荆公作字似
<子部,艺术类,书画之属,式古堂书画汇考,卷十二>忙者而山谷以荆公字法出于杨虚白今停云舘所镌安石二札具在何尝类杨景度也介甫书要防巻留余处弥月纵观因述诸说如是乐卿识
　　文彦博
　　文潞公祠部帖
　　彦博顿首祠部同年近累得来翰深荷勤意审美转伏惟欢会未涯披对春中万万爱重彦博顿首　静万已至且令模书必应过夏
　　吕大防
　　吕维仲私门帖【行书纸本】
　　大防顿首私门不幸息女防亡伏台慈特赐手问仰荷轸恤无任悲感未由面谢哀咽奉启不次大防顿首尚书右丞台坐
　　蒲宗孟
　　蒲传正夏中蒲兵帖【行楷书纸本】
　　宗孟顿首夏中蒲兵还辱荣翰遥懐德谊无时暂忘秋高气清想惟迩日视履均胜南北辽邈江河阻修引领话言实劳鍳寐初寒惟冀倍万珍衞手削草率不宣宗孟顿首知府钤辖子中待制十二日
　　唐　坰
　　唐林夫征局冗坐帖【行书纸本】
　　三【项氏编号帖内项氏李氏诸印不録】
　　坰启征局冗坐忽辱珍翰意快目明殊增欣感昨日纸再纳一番朝夕躬请左右次不宣坰再拜彦逺尊兄侍史　午刻
　　韩　绛
　　韩子华承师诗帖【行楷书纸本】
　　绛偶成拙颂寄冲师长老颍川韩绛上
　　承师一指便心空万象森罗触处通别后自它知不隔漫漫积雪起寒风
　　韩子华家湌帖【行楷书纸本】
　　绛启屡承见顾皆失迎候岂胜愧悚来早攀请家湌幸希垂访庻少接清论也余不皇悉绛只启节推同年廿六日
　　韩　绎
　　韩绎瞻懐帖【行书纸本】
　　绎顿首再拜留守司徒侍中绎瞻懐馆下驰情旦暮昨以承乏牵冗久疎左右之问悚作至深冬仲严寒伏惟台候动止万福区区乡往未繇言侍仰觊保调寝味下情之望谨奉启不宣绎皇恐启上留守司徒侍中台坐十一月一日谨空
　　韩　缜
　　韩玉汝钦闻帖【行书纸本】
　　缜钦闻制命深副愿言属此守藩莫皇修庆向风驰想言叙奚殚缜又上
　　钱　勰
　　钱穆父跋先起居帖【行书纸本】
　　三【项氏编号帖内项氏诸印不录】
　　先起居赠开府仪同三司司空一帖先叔父脩懿尚书仪同十八帖已上元祐庚午十二月知军州事勰因移高阳安抚使辞坟遂命装褫付沈氏以防遗坠云钱穆父顔帖跋【行书绢本】
　　长安安氏富蓄法书顔帖数种此其一也观其笔法圆劲初不用意实为竒迹又叹鲁公之义烈而曾不得少容于朝廷至逐为刺史迄不免淮西之行则时事可知矣此又可深嗟而永叹云元祐九年甲戌四月会稽公穆父题时在开封东
　　王　诜
　　王晋卿颍昌湖上诗蝶恋花词巻【行书纸本高一尺长九尺原题黄山谷迹今从秋岳辨正】
　　余前年恩移清颍道出许昌前途小阻留西湖之别舘者几一月常与韩持国范景仁泛舟啸咏使人顿忘去国流离之恨也韩公德性温厚风度高雅固已可爱范公虽老而精神不衰议论纯正白须红面动辄醺酣时余有所赋咏公即取红莲叶命笔疾书初不经思佳辞丽句顷刻而成坐客莫不惊叹也比闻朝廷就除端明殿学士以宠之因思方今进任老成如公者若再起之亦足以厚风俗耳
　　颍昌湖上余有赠诸公诗其畧曰清影十分月暗香千柄莲不知从此别高会复何年韩公诗曰浩歌轻白雪宻意得青莲诗就西桥月留为好事传而蜀公云惯乘霄汉鹤翻说淤泥莲可惜玉台处等闲闲几年盖公不喜释氏故有是句亦可一笑也
　　小雨初晴回晩照金翠楼台倒影芙蓉沼杨柳垂垂风袅袅嫩荷无数青钿小　似此园林无限好流落归来到了心情少坐到黄昏人悄悄更应添得朱顔老　右蝶恋花余旧不饮酒近年辄能饮故多醉中所书耳黄文节公气节矫矫其书遒劲一一画自有晋人风度此帖在颍昌时日与韩范二公遨游唱咏之作观其诗辞流丽飘然出尘而字画虽放纵不羁而轨度不失信哉神品也花城沈子厚好古之士每纵游擕此帖以自随至正丁酉春日遇余京邸雨窓闲集谈及四大家书出此以示展玩再三敬题其后而归之吴兴赵肃识【行楷书纸本】
　　余观黄太史诗辞翰墨未尝不为之景慕向年春游钱唐访仇氏于西湖别业出示太史公谪黔州时与伯氏元明同行赠别帖有急雪鹡鸰相并影惊风鸿雁不成行之句纸墨如新令人梦寐不忘今覩此巻与韩范二公集于颍昌湖上唱酬记事之帖虽若草草不经意而波澜洄婉气象潇洒焕然复还旧观公尝云近年多醉中所书盖记言耳攷其时元祐间受时宰之厄志不得伸或寓意于诗词或形之于翰墨是故放而不拘也鍳赏者殆不可以执一而论永乐十年秋八月翰林编修王洪【行书纸本】
　　黄丈节颍昌湖上诗皆元祐间如雷如霆之伟人韩持国范景仁是也文节公初学周越书已仿瘗鹤铭大字险絶此巻用顔平原笔法兼带杨凝式韭花帖波策即八分书亦寓其中絶无纎毫本色自谓二十年抖擞俗气随意颠倒信非虚语黄茂仲擕示山中得之妇翁少林项公若以中丞所藏东坡赤壁赋勒帖并行真合璧也天启丁卯蒲月前一日得观于顽仙庐七十翁陈继儒题【行书】此巻旧传防井书眂其执笔迥不相肖公平生无移颍上留许昌事集中亦无此絶句而楮尾蝶恋花词入草堂选余心儗王晋卿迹不敢遽谓然也出家藏韩持国南阳集考之白雪青莲之句为和王都尉诗蜀公用玉台故实的的可证余自喜老眼生花犹堪悬定古人墨派也晋卿绘事为时所重不以书名山谷曾以番人锦囊致诮然其去国覊栖自云能饮托意信陵至推服蜀公大能忠君爱国【下有之字防去】盖亲受眉山陶铸一洗膏粱夙习超诣乃尔即使未谙八法犹当以人重况豪落之气跃跃行墨间者乎先生幸珍惜勿河汉余言康熙庚申九月望前一日檇李曹溶【行书连陈跋一纸】
　　李公麟
　　李伯时孝经卷【原文不录】
　　外录
　　宰云伯时孝经力追钟法宣和谱谓书逼魏晋不虚耳其帖皆节文
　　方　勺
　　方少翁黄鹤引词帖
　　生逢垂拱不识干戈免田陇士林书圃终年庸非天宠才初阘茸老去支离何用浩然归筭似黄鹤秋风相送尘事塞翁心浮世庄生梦漾舟遥指烟波羣山森动
　　神间意耸囘首利鞿名鞚此情谁共问几许淋浪春瓮右黄鹤引方勺【勺着泊宅编者】
　　秦　观
　　秦少游书黄庭经【小楷书原文不录】
　　外录
　　书画舫云秦少游小楷黄庭经在长洲黄氏质山公故物也其书于紧宻中特姿媚飘逸较海岳临本字形差硬可方驾云后有吴傅朋李泰发鲜于伯机康里子山四跋尾皆极赞美之
　　秦太虚书古诗十九首【楷书原文不录】
　　外录
　　书画舫云秦太虚楷书古诗十九首一巻系盛年笔妍媚动人今藏震泽王氏惜不及见之
　　秦少游诗余草藁巻【行楷书原文不录】
　　少游诗余草藁一卷楷行妙絶骎骎出黄豫章上子瞻评其书少游行草甚有东晋风味真知言哉丁巳八月获观妙迹漫书其尾张丑
　　秦少游竹诗迹【草书纸本】
　　墨君飒飒风雨鸣垂鸾舞凤翻青绶一竿珍重几百缗奚啻渭川三百畆金锵玉戛宫佩声婢行奴顔谢花栁得意真从寂寞间卓古高标压羣丑不须办直致湘江便觉满窓凉意透挺然叶节抱风孤顿应君子虚心受雷迸箨龙龙欲走樱笋纷纷徒适口破除肉味若闻韶王猷笑咏还依旧借槛湘隂净简书接地春华幻尘垢拂手笔端可有神往来平安慰良友前时无偶后无继竒寳秘灵宜永久元丰三年上元日淮海居士秦观识外录
　　坡公遗事云苏长公未识秦少游少游知公将过维扬作公笔语题壁公果不能辨大惊及见孙莘老出少游诗数百篇读之乃叹曰向书壁者必此郎也
　　东坡跋云少游近日学书便有东晋风味作诗增竒丽乃知此人不可使闲遂兼有百伎矣进伎而不进道则不可少游乃伎道两进也浮屠不三宿桑下东坡盖三宿矣去后仲脩使君当复念我邪庚辰八月二十七日合浦清乐轩
　　渭南集跋秦少游书云黄豫章秦淮海皆学顔平原真行豫章晩尤自称许淮海则退避不肯以书自名亦各其志也嘉定改元四月己酉山隂陆游书
　　书画舫云秦少游盛年学书人多好之唯钱穆父以为俗后秦闻其语遂改度稍去俗气渐趋平淡然絶不为人知诚哉赝鼎易售也
　　蒋之竒
　　蒋颖叔辱书帖【行书纸本】
　　之竒启辱书承比来体履佳愈逺宦枹罕想难于行计也往使陜右乃所尝到一味只有【阙】人与兵马便可以习帅才也呵呵承国门尝见访非谕及则不知也方暄自爱爱不宣之竒顿首彦和河洲司户二月二十日蒋颖叔北客帖【行书纸本】
　　之竒顿首启改朔伏惟台候万福北客少留方此甚热又房室隘窄良不易处亦闻小苦痔疾更乞调饮食将息为佳久阔不展深以想念也谨驰启上问不宣之竒顿首再拜脩史承防侍读台坐
　　章　惇
　　章子厚会稽尊候帖【行书纸本】
　　会稽尊候万福承待次维扬想必迎侍过浙中也宜兴度应留旬日二十间必于姑苏奉见矣冀尽从容惇别纸
　　吕嘉问
　　吕望之恩进职帖【行书纸本】
　　嘉问衰晩无堪恩进职易郡悉出交游延誉之赐将何补报有媿而已辱诲示副以庆函礼意之厚益重惭畏嘉问至青社累月乍脱东南之剧就一州之安良以为幸但未知晤语之日驰情惓惓嘉问再拜
　　林　希
　　林子中奉见风范帖【行书纸本】
　　希再拜前此四年尝于武林奉见风范然一往来之间未及深接嘉谊而心所倾向固亦异于此矣乖隔以来不审侍下福履何似希闲居吴门相望才数舎未缘前见徒积瞻跂辄奉手状通问幸恕崖畧不宣长乐林希再拜刘君秘书文几二月十三日手状
　　王　升
　　王逸老杜门帖【草书纸本】
　　升再拜衰老杜门多病久不承兴居之问日益系咏近魏端叔见临能道动止之详用以为尉累见许一过弊圃竟不闻足音因出切幸迂临至望升再拜
　　刘正夫
　　刘德初又启帖【行书纸本内项氏何氏李氏陈氏诸印不录】
　　正夫顿首又启逺辱手翰得闻佳履殊用慰感正夫乍至都下公私扰怵叙布草畧惟亮幸甚他冀珍啬以需褒除正夫顿首
　　陈　瓘
　　陈莹中仲冬严寒帖【行书纸本】
　　瓘启仲冬严寒伏惟尊候万福瓘恩迁叙两官昨日祗授圣恩深厚无以论报拜命感涕而已五八娘已成亲十娘在后月恐知之七六行谨此上问余乞保重不备瓘拜上思济使君大夫十三姐县君十一月廿二日陈　
　　陈晋之诗帖【行书纸本】
　　太常少陈旸
　　行艺当年帝所闻声名久矣动簪绅文塲秉笔渊源厚师席谈经业履醇白发忽惊蒿里暮青山难问箬溪春两京模范垂芳逺多少生徒泪满巾
　　薛绍彭
　　薛道祖云顶山诗卷
　　山压众峯首寺占紫云顶西游金泉来登山缓归轸昨暮下三学出谷已延颈山名高剑外囘首陋前岭跻攀困难到頼此昼亦永魏魏石城出歩歩松径引青霄屋万楹下俯二川境玉垒连金雁西轩列阡畛青城与岷峨天际暮云隐少城白烟里水墨澹微影江流一练带不复辩渔艇东惭梓泽隘右喜锦川迥磐陀石不转枯枿弄芒頴四更月未出蕙帐天风紧客行弊帑垢到此凡虑屏暂时方外游聊惬素心静明朝武江路拘窘逐炎景建中靖国元年七月廿四日翠微居士题
　　上清连年寳享清适絶尘物外皆自制亭名也录示诗句未见佳处想难逃老鍳也旧藁不存尚可记忆
　　雨不湿行径云犹依故山看云醒醉眼乗月棹澜水上三更月烟中一叶舟寒临重阁迥影带乱山流暮烟秦树暗落日渭川明平林映日疎野草经寒短霜干叶飘零日出水清浅官冷系懐非吏事地徧相访定闲人一马春风过微雨竹间归路净无尘鸥鹭惊飞起秋风菱荇花一径入中渚坐来惟鸟啼水云生四面常恐世人迷绿迳无行路苍苔露未晞曾梦春塘题碧草偶来雾夕看红蕖无人云闭戸深夜月为镫晓露凝芜迳斜阳满画桥不眠听竹雨高卧枕风湍桥横云壑连朝渡雨暗镫窓半夜棋微波拂凉吹澹烟生逺树天寒湘水秋雨暗苍梧暮乗月多忘归往返带霜露自然鸥鸟亲日与渔樵遇去意已轻千里陌深杯难醉九肠灞陵叶落秋风里忍对霜天数雁行已上虽记然全章皆忘之矣语固未佳要之恐平生经心一事老友必怜其散落便风早以为寄也绍彭再拜　更有第三编亦不见来信不言及必不在彼不知失去何处如何如何左绵山中多青松风俗贱之止供樵防之用郡亝僧刹不见一本余过而太息辄讽通守晋伯移植佳处使人知为可贵东川距绵百里余入境遂不复有晋伯因以为恵沿流而来至此皆活作诗述谢并代简师道史君绍彭上
　　越王楼下种成行濯濯分来一苇航偃盖可须千嵗榦封条已傲九秋霜含风便有笙竽韵带雨偏垂玉露光免作防烟茅屋底华轩自在拂云长
　　通泉字法出官奴日日临池恨不如防鲤可无轻素练数行惟作硬黄书乡闗何处三秦路马足经年万里余多谢玉华宫畔客新诗未觉故人疎　和巨济韵　临池通泉为如字韵牵非实事也不笑不笑
　　右宋薛绍彭书五纸薛氏三凤名河东绍彭其后人也字道祖号翠微居士居长安符祐间以书名名竝米芾今书史会要所载是也水村陆公得此巻特爱重间出示余为识数语于后长沙李东阳
　　薛道祖三帖
　　晴和帖
　　绍彭启两日途中不得少欵为慊晴和想起居佳安二画久假上还希捡收许借承晏张遇墨希示一观千万千万承晏若得真完虽异热帖亦可易更俟续布不具绍彭再拜大年太守执事廿八日
　　二像帖
　　绍彭启早来教多荷借示二像甚佳得观多幸杂画更借数种所喻智永昙林二书于左右不恡但不欲雪山他画皆可也绍彭顿首大年防御执事　雪山非不佳但苦太大轴耳
　　随事吟帖
　　绍彭启寺中日昨领来教不及为报皇悚可知枉诲伏审经夕气凉台候万福随事吟借示多幸谨还纳去刘二乃云有两轴若并得一阅幸也古经纸若空得画赞小字三十行可耳古绫古绢亦求一阅罗有难书矣人还不一绍彭再拜大年太尉　容三十行两叚亦可也元本自是两段
　　书法自古至今皆有沿袭繇魏晋六朝隋唐以至于宋其遗迹可考而知惟米元章英资髙识力欲追晋人絶轨同时如薛道祖是其同盟者也故能脱唐畧宋齐踪前古岂不伟哉孟頫
　　前脩谓道祖作字轩轾六朝有超妙入神之誉夷考其法诚不虚矣此晴和二像随事吟三帖予咸淳甲戌曾观今获观于伯雨书室俯仰间廿有九年如天津桥上一见李白喜可知也大德壬寅清明日荪璧金应桂题时年七十嵗
　　绍彭书世不多见如伯雨所藏三帖虽杂于六朝盛唐人书中当无愧也居仁
　　外录
　　寓意编云伯雨旧藏道祖三帖今在沈氏乃倪云林故物也
　　薛翠微杂书四帖【原文不录】
　　薛道祖书世说新语【小楷书原文不录】
　　薛翠微昨日帖【草书蜡牋本】
　　昨日得米老书云欲来早率吾人过天宁素饭饭罢阅【原迹阅字旁注】古书然后同访彦昭想亦尝奉闻左右也侵晨求见庶可偕行幸照察绍彭再拜
　　外录
　　书画舫云薛绍彭字道祖号翠微居士米元章书画友也其书紧宻藏锋得晋宋人意惜少风韵耳
　　张舜民
　　张芸叟姻期帖
　　舜民再启姻期必尝经度舜民以初二日次洛中自尔至初六日良吉又以一行兵冗不能久留欲于初六将财定并行并以是日纳壻留在门下翼日遂行未审可否余堇面质舜民顿首
　　陈师锡
　　陈伯脩嵗晏帖【行书纸本】
　　师锡顿首嵗晏伏承德履休佳辱手毕霑饷名醪野人岂当厚赐仁者之粟懐恵为多余面谢不一一师锡顿首方监郡宣德执事
　　邵　防
　　邵仲恭到京帖【行草书纸本内项氏诸印不录】
　　防启到京俗事区区遂不果频上状乡往何可言秋暑尚尔不审迹成公外动静何如防无状承乏东排岸勉力只职未缘聚会谨勒手启候起居唯祈以时保卫不宣防再拜存道良亲司理阁下
　　蔡　卞
　　蔡元度雪意帖【草书纸本】
　　卞拜覆雪意殊浓甿畆大洽殊为可庆蒙赐答诲尤以感慰适行首司呈贺雪笏记似未穏试为更定如可用即乞令冩上也不备卞拜覆四兄相公坐前
　　李之仪
　　李端叔别纸帖【行书纸本】
　　之仪再启伏读别纸延予加重深畏非据顷自稍逺一向杜门时到田畆间与村老周旋外块坐而已高谊素所景仰裹粮而趋固所欣愿况近在数十里地邪便当掇置以圗倾尽不愚早晩可囘闻其妇家已有代期何犹迁延也丁君闻好事鄙语书于【原迹于字旁注】质转应副过烦予皇恐皇恐叔党定肯书否果得之足以借重也乍到过从必未间又端若将逺别得无应接稍劳否之仪再启
　　何　防
　　何文缜即辰六月帖【行书纸本内项氏二印不录】
　　防拜覆姑夫都大提刑宝谟郎中姑姑令人即辰六月徂暑稼宝告登恭惟叠组辉华宸眷益楙尊候神赞动止万福防不振之踪【阙】　累侍所生门忍贫仰借鸿休知感知自此尝一再贡状嗣以无谓弗敢溷籖史若詹依一忱则食息未始少替乡间之梅霑足日来晴炎泉流易涸目今更得甘霔一饱可指期矣江右扰扰闻已平戢威惠所孚固宜屏迹知县表兄微恙已遂向安深切庆忭内除尊表安问如织两院防恭人尊候防福禁从之拜乡里应有驱荣伏听严戒不备防拜覆赵令畤
　　赵德麟蒙饷梨栗帖【行书纸本】
　　令畤顿首辱恵翰伏承久雨起居佳胜蒙饷梨栗愧荷比拜上恩赐茶分一饼可奉尊堂余冀为时自爱不宣令畤顿首仲仪兵曺宣教八月廿七日
　　薛尚功
　　薛用敏摹钟鼎彜器欵识【二十卷】
　　钟鼎欵识法帖二十卷赵孟頫鍳定
　　嘉熙三年冬十有一月望后十一日外县朝请郎新知临江军事杨伯嵒拜观于廿四叔外翁书室后二十年弁阳周宻得之外舅泳斋书房
　　集金石录者多矣尚功所编尤为精诣况其墨迹乎予旧于山隂钱德平家屡阅之诚竒书也至正元年十二月甲子鍳书博士柯九思书于吴氏逊学斋
　　钱唐薛尚功摹集三代彜鼎欵识文凡廿较其器之墨迹笔精墨妙过之又集讨论有出于博古考古诸书之外前軰博雅精诣如此彼困而不学窃好古之名自此于米颠者得不有愧方外张天雨老学斋观
　　予读薛尚功集古金石文常叹其博及见谢长源所收尚功冩本乃知金石刻仅得其半而冩本字画为精夫学至于博而精岂特论艺文而已至正元年后五月廿二日灵武斡玉伦徒克庄在武林驿书是日以潘云谷墨试张掖刘伯温所遗黄羊尾毛笔
　　至正七年秋八月十二日巴延布哈观【小篆】
　　番阳周伯温观于中吴寓舎【正篆】
　　姑苏王行观
　　李　彭
　　李商老公辟家兄帖【行草书纸本】
　　公辟家兄得彼相从当甚欢也然亦以亲老思北归何时遂耶小妹子与诸孤幸此糊口粗安勿烦为念但念八长成未有亲亲三十已许与小子房【阙】弟十二子为婚须候念八了当方议之也令嗣去年相见或云尚未出京久不访及谅当专令人来防所耳别纸示谕备悉来谕敢不在下懐耶未间千万珍重彭顿首
　　【阙】　愭
　　【阙】愭初冬薄寒帖【行书纸本】
　　愭顿首启初冬薄寒伏惟衞生有经启处禔福别来倾企不少置比奉书诲副以土珍良戢厚意愭比徙寓常熟闲居一动劳费滋甚乍到人事衮衮畧此通讯自余嗣布睠集均康令弟省干美除有所向未宫拜并三意山邑有喻不外正寒唯千万为器业厚防或有警诲片札付邸吏只附来常熟可也不不罪罪十月廿七日愭顿首再拜叔至省干舎人契友
　　释法晖
　　法晖细书经塔
　　外録
　　书系云释法晖政和二年天宁节以细书经塔来上作正书如半芝麻粒冩佛经十部曰妙法莲华经楞严经维摩经圎觉经金刚经普贤行法经大悲经佛顶尊胜经延寿经仁王防国经自塔顶起以至趺坐层级鳞次不差毫末恍然如郁罗萧台突兀碧落说者谓作此字时取窍宻室正当下笔处容光一明而不耀故至细可书然其字累数百万不容脱落而始终如一亦其诚心则有是耶
　　女李清照
　　李易安一剪梅词
　　红藕香残玉簟秋轻解罗裳独上兰舟云中谁寄锦书来雁字囘时月满楼　花自飘零水自流一种相思两处闲愁此情无计可消除才下眉头却上心头　右调一剪梅
　　外録
　　书画舫云易安词藁一纸乃清閟阁故物也笔势清真可爱此词漱玉集中亦载所谓离别曲者耶卷尾畧无题识仅有防定两字耳
　　才妇録云易安居士能书能画又能词而尤长于文藻迄今学士每读金石録序顿令心神开爽何物老妪生此宁馨大竒大竒
　　宋蔡苏黄米四大家合卷
　　钟元常荐季直表【原文不録】
　　【款书】丁酉清和下浣宿雨新霁长林如沐小斋萧宗漫临一过似觉尘逺莆阳蔡襄
　　次韵王晋卿送梅花一首
　　东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息　仆去黄州五周嵗矣饮食梦寐未尝忘之书此一诗寄示李乐道也轼
　　庭坚顿首承示谕数往助崇德姨母此盖公孝友之素仕宦所得唯此而已其余亦何足道耶愿数顾省立则参于前在舆则倚于衡也庭坚顿首
　　五鼓起迎驾作此书极草草也
　　今日献汲相国纪庆生申祝寿诉情辄録呈芾顿首再拜
　　薰风吹绽满池莲晓云楼阁鲜绣阁华堂嘉会齐拜玉炉烟斟美酒奉觥船祝芳筵宜春耐夏多福庄严富贵长年　颂德纪庆生申鹧鸪天芾顿首再拜
　　芾顿首再启观使枢宻太尉先生钧席芾顿首再拜经宿恭惟台候万福伏想般舟良劳神用俟到萧闲参见次前宠赐严命不许辞然今有所献公亦何辞以拒之通围愿随茸锦增光久为选人钝滞非称也若不以为洪愿检入谨奉启不宣芾顿首再拜
　　余垂髫时即喜事翰墨年来所藏前代名迹颇富若宋之四大家则未之有也搜罗廿年得彚此册诚为宇内第一大观昔赵子固云性命可轻至寳是寳余于此帖亦云金华宋濂
　　延陵吴寛观记之
　　宋代法书名家济济册中四公当时负望后代推宗可为有传人而有传迹者也宋学士得彚其书于一册之中焚香静对恍揖诸贤于一室之中与之寤寐同堂也其乐为何如耶即南面百城亦不与易也东海张弼
　　宋名公翰墨合卷
　　苏子瞻牡丹和韵诗帖
　　光风为花好奕奕弄清温撩理莺情趣留连蝶梦魂饮酣浮倒晕舞倦怯新翻水竹傍邉意明红似故园　牡丹五言和人韵轼
　　苏子瞻官属帖
　　轼此间官属中有游九思诚之自长沙邀来摄经幕其人有志趣晓民事亦尝从元晦游又有严昌裔庆曾永州人轼旧与之欵慤实可委信又有李悰静翁见为经属虽才短颇气直肯言此外又有两三人颇习事自楚来【旁一行云武行中勇毅者极难得收拾得数辈】其余亦颇似肯向前亦未有显过者凡百姓教诏之甚而不悛然后不免治之耳诸郡守得人者寡例多茍且其间亦多阙向来三司共作一味是人情今与两台约请公是选不可一毫欺朝廷但却似目前难得人到任后今已辟两处【阙】诣颇以为然也吴伻到遵州后彼中事【阙】　殊觉血脉通贯见已摄守极通晓也李天亨规摹只是理会兵财两事甚有条绪至今传道之林君本政书【阙】未尽要其根本之论得其家更有数书已往録矣广州农事【阙】尤灭裂若今冬尚备数于此亦当考究料理也此间士人闻见极陋然资质宁无佳者轼再过学中与之讲论经史学宫弊甚已脩治增广讲堂之旁列前政生祠不免徙置佛寺用其处新濓溪二程先生祠庶来者知向方耳轼比领御笔理会买马事既而轼奏闻又御笔批下依奏依奏往返自更递共不廿日荷【阙】上不弃外应之如响轼凡有所见其敢不自竭况敢自有疎外耶其他可【阙】教者【阙】一二【阙】示免之轼再拜　偶有肘子纳二十枚并川墨两笏同寄轼又拜
　　苏子瞻兖海帖
　　在兖海与青社宻迩尝得希文侍郎音问忽尝诇【阙】阁下昆季动静深在念也朝城三叔中舎尝得书尺三叔母去年十二月倾逝在逺官极孤寂也雄州四叔推官在官下无恙轼再拜
　　苏子由和子瞻诗帖
　　矫矫公孙才不羣白驹冲雪【阙】新春忽过银阙迷归路误认瑶台防故人访我不嫌泥【阙】滑留君深愧酒非醇归时九陌铺寒月清絶空教仆御【阙】　和子瞻兄招子髙晩饮辙
　　薛道祖昨日帖【见本集不録】
　　米南宫鸡黍诗帖
　　鸡黍招要意已真后堂许到转相亲巧栽花竹岂多地净扫轩窓无一尘倾倒不知情话宻衰隤深畏酒行频落花一夜成疎迹风雨还增客恨新米黻
　　郭祥卿山头诗帖
　　山头崒嵂侵霄汉片幅之间据其半河水盘旋寒玉贯云气蒙蒙中截断峯峦回合平若按山城嵯峨耸楼观下有森森林木灌隐约浮空露纎巘沙平野旷征途逺行人凌竞马欲汗天机满前呈烂熳浓墨如新色凌乱浑沌凿破太极判元气淋漓风雨散若非定以范寛断谁能展此竒手段玉堂老仙重称赞絶笔当为古之冠牙籖玉轴宜倒看纵得千金慎勿换老眼摩娑获珍玩不敢留题只惊叹吴郡郭麟孙
　　杨补之咏鞵词帖
　　端正纎柔如玉削窄韈宫鞵輭衬吴绫薄掌上细看才半搦巧偷强夺尝春酌　稳称身材轻绰约微歩盈盈未怕香尘觉试问更谁如様脚除非借与嫦娥着　右咏鞵调蝶恋花逃禅老人杨无咎
　　陈晋之行艺诗帖【见本集不録】
　　吴傅朋题节义夫人传诗帖
　　国歩阽危古所稀旷无仗节不胜讥得夫人辈戡多难拨乱兴衰亦庶几
　　丈夫効死以成仁何事临危反爱身有腼闺门全节义伤今思古泪沾巾　右二诗题节义荣夫人传绍兴十一年嵗在辛酉正月十一日钱唐吴说
　　外録
　　珊瑚网云余家向藏宋人墨迹共四十则仅録前九幅其余如王晋卿覆子中内翰送茶器珍核祖建为七姐禀丈母要糟藏翁孙姐姐书覆四哥宣赞姻事及范资政张孝祥吴傅朋诸劄未及録也又有宋人翰墨一卷后题先起居赠开府仪同三司司空一帖先叔文脩懿尚书仪同十八帖已上元祐庚午十二月知军州事勰因移髙阳安抚使辞坟遂命褫装付沈氏以防遗坠云亦迸逸録为念耳
　　宋贤十七劄子
　　宋公垂度支帖
　　绶顿首度支学士近奉宴言深慰劳吝忽承手札曲示勤私贶及吴中碑本及藤防茶一奁伤费颇多不敢辞拒但增腼佩之至谨因来价辄奉片幅为谢绶顿首四日
　　叶道卿近遣帖
　　清臣启近遣一干随府伉持书并録覧二书同诣铃下计已呈露数日前追胥自彼还辱手教嵗不我与忽焉隆夏言念出处光景载环夷险均之政如宿昔天休蹈道深笃报上忠纯乐职裕人无有内外顾为简书所缚不得车骑相过此可恨耳生拙守退伏盍族尸飡闲斋昼眠后池晚饮惟性所适颇无羁牵长杜栎之扶疎同海鸥之放逸故人不为念也清臣顿首五月十八日
　　章子平承示帖
　　承示谕张恢者向以明公昆玉世契之厚待之以礼不谓全不循理切恐仰玷盛德然亦欲小警大戒可以完其出处谅惟深宻公文如命颁下县镇矣衡竦息
　　林子中前日帖
　　希启前日辱屈临感刻感刻归圣兄弟竝入开寳睿遂当独牒奈何天清一室速治之开寳舎亦望令人谕主僧且那与小子虡并一二亲情同处也恐见令侄般出便据之也兼举子纷然不可不先虑之也阻于面奉先此布一二希顿首完夫府判朝奉学士兄十四日
　　蒋頴叔遂往法济帖
　　之竒启知遂往法济不胜依依长安酥二个葱雀鲊二罐水梨凤栖棃各十枚小药少许聊荐宾盘幸冀容纳以鞫大狱不果拜违怆怆之懐不能胜述乍逺乞保重不备弟之竒再拜九兄知府郎中
　　【阙】逵七月帖
　　逵启辱七月五日赐教承已西上今想对还当有休嘉也秋暑未熄伏惟动止佳福逵山间粗好儿女来归已余月老来如梦寐间耳未缘款晤千万为国加爱为国加爱不宣逵上頴叔知置大夫阁下八月六日
　　刘无言昨夕帖
　　焘再拜昨夕幸得侍坐早来廷中瞻望顔色不款奉告伏审晩刻尊候万裕改月自当至左右适自局玉家亲宾纷然逮今未定旦夕专得面拜使还不备焘再拜五伯父大夫伯母县君座前
　　【阙】煜久疎帖
　　煜启久疎脩问秀州道中贤子见过传雅诲极荷意爱之厚且承燕闲多适气宇泰然至慰至慰比欲诣邑圗一笑之乐属治行廹窘悰赖不释不克如愿但向风怏怏无已剧寒唯以时自全保固寿福瞻祷瞻祷煜再拜致政太保大初兄执侍二日
　　叶石林人至帖
　　梦得叩头人至辱教示审闻顿暄动止安健良深慰荷冗干极荷留念悚悚不知几时定可还日迟面款入此月来泪眦顿昏痛作字艰强勉附报草草余唯珍爱不次梦得叩头季贡贡元亲契
　　张天觉女夫帖
　　商英惶恐女夫王防之收录八月七日已解商水任荐极余溢遂可改京商英受赐与王氏均等防第二女夫杨开还蜀辄令请见恐或下问河东北间事盖杨生从商英者二年矣伏恐上知商英惶恐再拜
　　周美成前日帖
　　邦彦顿首启前日特辱降顾闲冷之中倍增感激负疴屛迹造谒不逮第深悚惕邦彦顿首启
　　青谷德止夷涂诗帖
　　夷涂勿抛控抛控马多失挹水勿极量极量器多溢安史起天寳转战竟奔北辞臣献颂诗要垂万世则一字堪白首大书仍深刻谁作语溪圗千里在只赤飞湍如有声旁汇浸层碧巉絶半岩间髣髴见马迹不觉加手磨真恐苔藓没国姓前后异天运古今一向来文武才坐筹或操笔种种皆可称俯仰重叹息愿君寳此圗置之丹粉壁昔人如可作想像壮胷臆
　　林彦振承诲帖
　　摅顿首启比不承诲下情渴仰知数辱顾访皆失迎对但深愧感教伏审晩来尊候万福岘刻已领蚤暮当卜祗诣遽中驰此拜覆不宣摅再拜右司彦和尊兄座前
　　韩良臣近间帖
　　世忠咨目顿首启运使直阁侍史近间言谊良勤懐向比辰春雨伏惟漕挽余闲台候曼福少恳近得旨以本司官兵二月下旬以后劵食钱未有准拟权于贵司兊拨应副已有公文奉闻今去支期不逺敢烦颐旨速为兊拨钱三十万贯告为严戒所属星夜起发得二月中旬内到军前以济急鬭候朝廷降到钱即便发还也千万干凂仄未间自爱不宣世忠咨目顿首启运使直阁侍史
　　吴傅朋门内帖
　　说拜问门内眷聚伏想长少均协多庆贤壻以未接识不及别状孥累辈乗二巨舰转江入淮甸颇迟迟今犹未至次第经由高沙儿辈若知良臣在彼必往请见大儿子近堂差泰州如皋监盐偶得见阙便来赴官朝夕先过此相聚数日而后之任仲子调真州推官尚有年阙叔子岳祠满已一年半未得赴部同二季随骨肉俱来贤嗣昆仲一一均福说再拜
　　吴居父伏自帖
　　琚伏自廿二日具禀报之后深虑旨挥未到势不容留遂将牌印牒以次官权管姑作急难给假起发方登舟间忽领珍染宠示省劄如解倒悬感佩特达之意无以云喻郎星夜前迈矣瞻望钧光在迩兹得以畧切自炳照琚皇恐拜覆观使开府相公尊兄钧席
　　叶正则观牡丹诗帖
　　前日入寺观牡丹不觉已谢惜其秾艶故以诗悼之敢冀见和适上
　　牡丹乘春芳风雨苦相妬朝来小庭中零落已无数魂销梓泽园肠断马嵬路尽日向防干踟蹰不能去右宋贤劄子十七帖皆一代名流鸿望魁垒英巨之笔往嵗客燕山尝从朱忠禧公绿防亭中阅此朱公好古家藏名迹甚富每爱惜此册以为刘公一札可当十部从事诸贤濯濯单言片翰竝有风致非近世雕虫之士所能比肩忠禧化去未久圗书散落此册为粥画人持至江南思重参军见之凄惋遂出重赀购之命余题册尾余与思重皆忠禧文酒之客覩此不胜人琴之感非徒以诸公手泽之故耳王穉登书
　　右宋贤十七札首名绶者宋宣献公也名上有朱文印曰宋绶公垂公以楷名于宋今札亦是正书遒劲有法清臣者叶学士道卿也苏之长洲人衡者章待制子也浦城人二公天圣嘉祐时人希者林子中也闽人之竒者蒋頴叔也草法老劲似王荆公逵者不知何人其札乃与頴叔者故次于此焘者刘无言也行草出入苏黄而风趣盎溢山谷云令天假以年江左又出一薄绍之矣殆非虚言梦得者叶石林也书法与停云所刻正同商英者张天觉也书与语皆不免俗透末后句者固如是耶邦彦者周美成也摅者林彦振也二公书俱类元长岂气类相似耶世忠者韩蕲王良臣也史
　　称目不知书晩忽有悟能作字工小词此札与运使借钱者时尚在军中或出佐史手正书有苏长公风致说者吴傅朋也李清照金石录后序云尚余五七簏盗穴壁取去为吴说运使贱价得之即此也琚者吴居父也行草逼肖米元章若不视其款未有不以为元章者适者水心居士叶正则也嘉王之立寳发于公以与赵丞相议不合即拂衣归水心诗早已精严晩尤高古今诗亦淡宕可喜书法蔡君谟而自具风骨中间名煜者为青谷德止者皆不知何人书亦可观此册旧为朱忠禧物后为谈岳山参军名志伊字思重者得之后又转入汪景辰家今年秋王越石舫中见之余极爱刘无言吴居父叶水心三札遂易得之略疏其人于后愧疎【阙】未能徧考以竢世之博雅者崇正甲戌年秋九月闲止居士曹函光书
　　宋人手简
　　逵奉状帖
　　逵启近已奉状计彻左右秋杪气劲伏惟体候清胜逵于此粗如前乃敢仰承大斾薄海陵而还今宜已安治府东南大计一出指麾使权益重不次之宠未可量也向寒惟希保重以慰卷卷不宣逵上頴叔制置大夫阁下九月廿五日
　　端友顷幸帖
　　端友皇恐再启顷幸使斾久寓辇下可以朝夕承教而文禁拘牵不遂所欲迨今歉然方圗叙列区区先捧诲示重复尤增感悚宏才伟德久处闻旷岂其所宜尚冀以道顺适重加葆辅前即龙光无任瞻祝端友皇恐再拜











　　书画彚考卷十二
<子部,艺术类,书画之属,式古堂书画汇考>
　　钦定四库全书
　　书画彚考卷十三
　　刑部左侍郎卞永誉撰
　　书十三
　　南宋
　　高宗
　　宋高宗宸翰四诗【行书白宋纸本后述史数则不录】
　　入门无平田石路穿细岭隂风生涧壑古木翳潭井湛卢谁复见秋水光耿耿铁花秀岩壁杀气禁蛙黾幽幽生公堂左右立顽矿当年或未信异类服精猛胡为百歳后仙鬼互驰骋窈然留清诗读者为悲哽东轩有佳致云水丽千顷熈熈览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请
　　高居大士是龙象草堂丈人非熊罴不逢坏衲乞香饭唯见白头垂钓丝鸳鸯终日爱水镜菡萏晩风凋舞衣开径老禅来煑茗还防宻竹径中归
　　陈留春色撩诗思一日搜肠一百回鷰子初归风不定桃花欲动雨频来人间多待须微禄梦里相逄记此杯白竹扇前容醉舞烟村渺渺欠高台
　　种竹不必高摇緑当我楹向来三家墅无此笙箫声皇天有老眼为閟十日晴防我萧萧碧伟事隣翁惊同林偶落此相向意甚平何须俟迷日可笑世俗情明年万丈矫穿地雷鸣但恨种竹人南山合归耕他时梦中路留眼记所更苍云屯十里不见陈留城
　　思陵付岳武穆手勅【楷书纸本】
　　得卿九日奏已择定十一日起发往【阙】黄舒州界闻卿见苦寒嗽乃能勉为朕行国尔忘身谁如卿者览奏再三嘉叹无斁以素志殄【阙】常苦诸军难合今兀术与诸头领尽在庐州接连南侵张俊杨沂中刘锜等共力攻破其营退却百里之外韩世忠已至濠上出锐师要其归路刘光世悉其兵力委李显忠吴锡张琦等夺囘老小孳畜若得卿出舒州与韩世忠张俊等相应可望如卿素志惟贵神速恐彼已为遁计一失机会徒有后时之悔江西漕臣至江州与王良存应副钱粮已如所请委赵伯牛以伯牛旧尝守官湖外与一军相谙悉也春深寒暄不常卿宜慎疾以济国事付此亲札卿须体悉十九日二更付岳飞
　　外録
　　书画舫云宋高宗赐岳武穆手诏旧藏昆山黄应龙家后人题咏极多寻为妄人窃去不知流落何所矣
　　高宗书洛神赋【行草书绢本原文不録】
　　【款书】德寿殿　□【书赋后】
　　花石纲闲四海分西湖日日雨芳春孔明二表无人读德寿宫中写洛神李严
　　思陵翰墨志九则
　　余自晋魏以来至六朝笔法无不临摹或萧散或枯瘦或遒劲而不囘或秀异而特立众体备于笔下意简犹存于取舍至若禊帖则测之益深拟之益严姿态横生莫造其原详观画以至成诵不少去怀也法书中唐人硬黄自可喜若其余纸札俱不精乃托名取售然右军在时已苦小儿辈乱真流传歴代之久赝本杂出固不一幅鉴定不具眼目所以去真益逺唯识者久于其道当能辨也
　　余每得右军或数行或数字手之不置初若食蜜喉间少甘则已末则如食橄榄真味久愈在也故尤不忘于心手顷自束发即喜揽笔作字虽屡易典刑而心所嗜者固有在矣凡五十年间非大利害相妨未始一日舍笔墨故晩年得趣横斜平直随意所适至作尺余大字肆笔皆成每不介意至或肤腴瘦硬山林邱壑之气则酒后颇有佳处古人岂难到也
　　本朝士人自国初至今殊乏以字画名世纵有不过一二数诚非有唐之比然一祖八宗皆喜翰墨特书大书飞白分加赐臣下多矣余四十年间每作字因欲鼓动士类为一代操觚之盛以六朝居江左皆南中士大夫而书名显著非一岂谓今非昔比视书漠然略不为意果时移事异习尚亦与之污隆不可力囘也
　　前人多能正书而后草书葢二法不可不兼有正则端雅庄重结宻得体若大臣冠剑俨立廊庙草则腾蛟起鳯振迅笔力頴脱豪举终不失真所以齐高帝与王僧防论书谓我书何如卿僧防曰臣正书第一草书第三陛下草书第二而正书第三是臣无第二陛下无第一帝大笑故知学书者必知正草二体不当阙一所以钟王辈皆以此荣名不可不务也
　　士人作字有真行草篆五体往往篆各成一家真行草自成一家者以笔意本不同每拘于画无放意自得之迹故别为户牖若通其变则五者皆在笔端了无阂塞惟在得其道而已非风神頴悟力学不倦至有笔冢研山者似未易语此
　　士人书法必先学正书者以八法皆备不相附丽至侧字亦可正读不渝本体葢之余风若楷法既到则肆笔行草间自然于二法臻极焕乎妙体了无缺轶反是则流于尘俗不入识者指目矣吾于次叙得之因笔其梗槩
　　草书之法昔人用以趋急速而务简易删难省繁损复为单诚非苍史之迹但习书之余以精神之运识思超妙使画不失真为上故梁武谓赴急书不失仓公鸟迹之意顾岂皂所能为也又其叙草大略虽赵壹非之似未易重轻其体势兼昔人自制草书笔悉用长毫以利纵舍之便其为笔法必至于此
　　昔人论草书谓张伯英以一笔书之行断则再连续蟠屈挐攫飞动自然筋骨心手相应所以率情运用略无留碍故誉者云应指宣事如矢发机霆不暇激电不及飞皆造极而言创始之意也后世或云忙不及草者岂草之本旨哉正须翰动若驰落纸云烟方佳耳
　　士人于字法若少加临池之勤则画便有位置无面墙信手之愧前人作字焕然可观者以师古而无俗韵其不学臆断悉扫去之因念字之为用大矣哉于精笔佳纸遣数十言致意千里孰不改观存叹赏之心以至竹帛金石传于后世岂止不泯又为一代文物亦犹今之视昔可不务乎偶试笔书以自识
　　余尝谓甚哉字法之微妙功均造物迹出窈防未易以画工便为至极仓史始意演幽发为圣迹势合卦象德该神明开阖形制化成天下至秦汉而下诸人悉胸次万象布置模范想见神游八表道冠一时或帝子神孙廊庙才器稽古入妙用智不分经明行修操尚髙洁故能发为文字照映简编至若虎视狼顾龙骇兽奔或草圣草贤或絶伦絶世防合天矩触途造极非夫通儒上士讵可语此岂小智自私不学无识者可言也外录
　　书史会要云高宗讳构徽宗第九子善眞行草书天纵其能无不造妙尝言学书惟视笔法精神朕得王献之洛神赋九行置之几间日阅数十过觉于书有所得又云学书必以钟王为法然后出入变化李心传以谓思陵本斆黄庭坚书后以伪豫遣能黄庭坚书者为间改从右军或云初学芾又辅以六朝风骨自成一家
　　又云宪圣慈烈皇后吴氏开封人吴宣靖王近之女高宗后博习书史妙于翰墨帝常书六经赐国子监刋石稍倦即命后续书人莫能辨　刘夫人字希号夫人建炎间掌内翰文字及写宸翰高宗甚眷之亦善画画上用奉华堂记印
　　高宗御书乐毅论【原文不录】
　　臣伏读高宗皇帝翰墨志云魏晋以来笔法无不临摹又云每得右军书手之不置初若食蜜少甘则已末如橄榄眞味久愈在也故尤不忘于心手绍兴三四年间尝临羲之所书乐毅论以赐枢臣韩公萧胄之世传高氏石本间节三十余字得非御府别藏真迹自不同邪后六十有三年枢臣之孙前韶州守臣亚卿示臣使记歳月恭惟龙鸾飞动众所共窥天日清明臣何敢绘庆元丙辰四月二十八日具位臣周必大谨再拜稽首书其后
　　高宗御制徽宗文集序【原文不录】
　　右宋高宗御书序文一首前有断简后称臣称名葢御制徽宗御集序也按绍兴二十四年九月己巳宰臣进呈徽宗皇帝御集凡百卷上自序之权奉安于天章阁今序文无歳月岂即当时所上耶后有龙舒故吏胡珵跋亦无歳月第云书于袁桷清容斋葢元袁文清公伯长所藏伯长自跋亦缺其后按伯长生咸淳二年宋亡时才十有四歳胡跋葢作于易世之后故不书年观其书龙舒故吏而不称臣可见矣又云集藏敷文阁而史云天章按杭宋内府宝文等十阁并贮诸帝御集而敷文实徽宗集所在天章则属真庙而史云权奉安者岂当时敷文未成耶然前此侍臣已有带敷文学士者而当时秦熺实为奉安御集礼仪使郑重如此不应阁尚未成此皆不可晓也惟宋多右文之主自真宗而下皆有御集多至数百卷今皆不传而其所以为世轻重实不在此高宗翰墨尤号名家此文皆典雅而翰札尤精然胡袁题识皆微致不满之意诚以帝王之学自有所重也文征仲跋
　　思陵书杜少陵山水障歌【行书】
　　堂上不合生枫树怪底山川【俗本作江山】起烟雾闻君扫却赤县图乗兴遣画沧浪趣画师亦无数好手不可遇对此融心神知君重豪素岂但祁岳与郑防笔力【俗本作迹】逺过杨契丹得非圃裂无乃潇湘翻恍【俗本作悄】然坐我天姥下耳边已似闻清猿反思前夜风雨急乃是蒲【俗本作满】城鬼神入元气淋漓障犹湿眞宰上诉天应泣野亭春还百【俗本作杂】花逺渔翁防踏孤舟立沧浪水深青溟阔敧岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独奚为在泥滓青鞋布袜从此始少陵诗才人莫及下笔便有万钧力巍如巉岩千仞峯颠崖叠嶂森森立浩如长江风涛惊鱼鼈纵横蛟鳄出障子一歌歌更奇自是千古黄绢丝遂使天下学诗者望风伫立长嗟咨赵宋中叶善挥翰笔底龙蛇纸中见嗟余老眼半昏花看字歌诗不知倦长歌数过心目舒清风飒飒生坐隅晋宋不鸣汉魏逺后世谁敢争驰驱吴郡朱仲毅宋高宗御书杜少陵七言古诗帖神品宸翰其値三十金明万厯十载装池项元汴敬秘
　　平生眞赏纸上龙蛇堪景仰魏晋钟王世逺文讹不易详　寸心谁许只数唐初虞与褚展阅思陵逺接文皇誉日升　调寄减字木兰花恭题宋高宗书杜甫歌行后张丑
　　外录
　　书画舫云不腆近购思陵行书子美题奉先刘少府新画山水障歌黄蜡笺真迹前后用乾卦御书内府之印及绍兴三玺笔精墨妙神采焕然阅之令人形神开爽其源葢出李北海也后有吴郡朱仲毅七言古风题咏一纸亦妙
　　高宗御制损斋记卷【原文不录】
　　外录
　　书画舫云武林胡氏藏宋高宗御书损斋二字并御制损斋记左仆射沈该以下聨名亲书表在后并属眞迹此卷前元时在王子庆处亦见云烟过眼录也
　　高宗随宜饮酒诗卷【草书】
　　随宜饮酒聊充腹取次衣裘亦暖身未必得年非瘦薄无防长福是单贫老岂羡牺牲饱蟠木寜争桃李春随分自安心自断是非何必问闲人
　　外录
　　书画舫云思陵草书一卷其墨迹藏项海家每行止二字字大如拳押缝有御书之宝印识尾有御书瓢印收藏有王济之图书及三槐堂印
　　思陵书黄庭经【小楷书黄素原文不录】
　　外录
　　书画舫云思陵黄素黄庭经小楷俊逸絶不类吾家御制徽宗文集序乃其晚年书也
　　高宗手书龙王勅【原文不录】
　　外录
　　妮古录云宋高宗手书龙王勅向在三塔寺寺僧信大源质项子京家
　　高宗书女史箴【原文见画考顾恺之集不录】
　　外录
　　妮古录云女史箴余见于吴门向来谓是顾恺之其实宋初笔箴乃高宗书非献之也
　　思陵书苏武李陵诗【行书原文不录】
　　外录
　　书画舫云思陵行书苏武李陵诗共七首姿媚可喜与吾家杜陵诗帖正同今在黄氏
　　高宗地黄诗帖【行楷书纸本】
　　地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘泠山姜发芳辛融为寒食饧咽作瑞露珍丹田自宿火渴肺还生津愿饷内热子一洗胸中尘
　　外录
　　书画舫云思陵锐意学书多歴年所故其书楷法清逸行草浑成无不臻妙吾家旧藏御书徽宗集序一卷前后虽有残缺而字宗虞褚实为希世奇宝先府君博雅好古目力过人生平宝爱三代九螭白玉玦及此卷至仙游时以授长兄伯含永为传家清玩
　　高宗书破邪入正歌册【楷书朱丝阑六纸折缝处上写一破字下编一二三四五六字歌词每行二句上中下空白内脱误字依原本】
　　破邪入正歌　逍遥子撰【四字小楷】
　　休信闾檐闲道人抟酥吐翫复吞津河车道引务初学未达希夷谩屈伸房中采御夸奇得不是囘黄竝转黒泝流诀悮却倾顚卦气尚应乖法则火毒知时耳必聋无丹空发定招凶少思寡欲元无疾诸术翻推四大空或复停厨经嵗月药停气住无暂歇落死根源本不然彻头五炁须亏诀口中忽吐一朱樱言是身中内五行不会隂阳成至药死生依旧属三彭或要采霞吞二景害目转睛如影响行炁之人法度多自取风邪人未省或更飞符禁鬼神金丹不遇谩劳形百骸数尽皆归土一物翻成寃鬼亲或论出神脩定观妙有眞空元未见谩去借舍与投胎四生随想皆轮转或朗飡兮或朗【二朗字墨迹俱作讳笔】杯红顔语力巨如雷时人叹有眞仙术自是全阳禀盛来或欺霜雪眠风雨葢是酒力为寒主醒时战栗一衣单筭来不异常人苦说内丹空假相忘想之人多罔象思婬室女不生儿牝卵之鸡无实状或称异代永年人剑诀传来遇洞賔谁知顚狂无识者辰昏杯脔两相亲或言黄白来相识草石万端生巧惑神仙药在五行中福行何人消受得如此知人事最多饥寒茍且免蹉跎不知大道眞根蒂老死如麻争奈何脩仙须是先功行行满天人传性命空言慕道不脩心一死葢应心未静要度生死须是丹不在市兮不在山若令神炁常存守五行换过炁形完金丹自得天人受小法傍门凡暂安上天仙诀明传世三洞四辅谁足记高仙自古出王公偏见凡愚安得际伊子天师遇老君授经千轴降天文葛洪万卷犹为欠思邈隠居由博文昔人悟道穷文义今人偏恶师贫士智者因文始遇师下士求之应未易古今学者翫参同譬喻无中有异同不识闗遮眞旨处此书到老的朦胧论之内说说炉鼎还似外论之内丹无质生质谁知会参同意旨本分明未遇师傅终自昧泄天机度有縁逄师语诀认眞铅眞铅不产五金内生在杳防天地先北方大阳南方月黄金白银齐二八龙虎战争金木交先液后凝膏体滑八十一防眞坎离药同诀异随所为有时下口问同侣白虎熬枢皆不知黄钟健回加太簇眞符直使循星漏戊寅戊申分至程甲子己巳分元候卦火亏盈匝九元黄道黑道相回环炉中别有一天地寒暑辰昏经甑山造化从来难显说五行相生更相伐一日之中夺一年一年更牙是一月月行丁上药低昂此是金来歴火乡月加丙土还丹伏克伐之中汞性亡子至巳宫阳体足午至亥宫重起复返还消长炼隂阳谁人识取眞金木卯酉从兹辨木金甲庚之体本浮沈周旋卦节三十辐一月推排见毂心二月斗临西首杓四阳正旺榆花落八月魁临正酉方荠菱秋芽知木作剥卦丹成却杀人九还来沾便返魂白羊白猪暂亡处此事问君闻不闻饵来世疾般般止遂换骨毛兼肉髓玉肌皓齿返童来化出桃源一仙子刀圭汞化黄金铅锡沾时色愈深肘后抽之游八极经行山海鬼神钦至药金丹非有质三卷参同标不一好认日晶并月华分明不是世间物悮者硃砂与水银更将金石化为眞眞金欲死如灰土从此得名明窓尘我曽隠宻逄师旨即是华池正神水得道凭铅生自然富有之门谁信此成佛成仙上上机是人有分总皆知无端三毒来为主智惠刚随妄想欺细认人生天地才三官注定有谁猜物随否泰来兼去物在杳防安在哉世人色相为身累不得逍遥偷炼已浮华万物本来空赢得一场荣辱死曽栖淡薄已多时经诀传来始遇师一鼎流硃天上药蒲桃酒熟海山期天官须选天人学玉圭须用美玉琢上天不惧下愚人良工不采塼瓦璞劝君博览广搜寻一箭未能兴羽林切须自抱神仙学莫认色袍青布巾
　　逍遥子破邪入正歌终
　　按墨迹朗字月中阙续通鉴眞宗大中祥符五年以圣祖赵朗授天书诏天下避圣祖讳改为元朗为明凡载籍偏犯者各阙其画此书朗字画故阙也
　　宋两朝御札墨本【高宗赐杨沂中孝宗赐杨存中杨倓诸札】
　　高宗皇帝
　　近降亲笔责卿破贼以卿忘身殉国必能体朕此意今闻逆【阙】亲统贼众冲突【阙】　　　以此贼遗朕俾卿首建奇功之时也卿其合军戮力鼓率将士鏖战取之酬朕平日恩顾之厚不可失此机防并遗后患故兹亲笔卿宜知悉
　　付沂中　押
　　连日闻叛贼已从霍丘谋渡若有舟船必亦不多一行军兵老小想非一日可过料卿军行之速必能及之若是淮水有浅处可以徒涉而过则王师【阙】可涉过淮追击出其不意是一机会卿可禀张俊审度事势并力前进是收大功之日也
　　付沂中　押
　　付沂中　押　封
　　朕昨在哀迷殆无生意勉从羣请姑视政几触事亡聊悲伤可述卿朕之腹心义均一体想惟痛愤同切于怀宜思奋扬雪吾大耻故兹亲谕所宜悉之
　　付沂中　押
　　近据诸处探报及降【阙】靣奏皆云乌珠与龙虎议定欲诱致王师相近汴都并力一战卿切须占穏自固同为进止【阙】或时遣轻骑来相诱引但挫其锋勿贪小利堕其诡计俟有可乗之隙约定期日合力并举以保万全廿七日
　　付沂中　押
　　览卿奏已度江暂驻兵泗州比得韩世忠报提兵往淮阳卿可审度事机若当应援即一面防应宜以体国为念勿分彼此岳飞近奏留王贵等在蔡州已过顺昌由淮西前来奏事俟有定议即报卿知特遣亲札谅宜体悉
　　付沂中　押
　　得岳飞奏措置班师刘锜奏复入顺昌已令各且驻军近便去处报卿同共相度如机防可乗即约期并进如未可亦可驻军相近声援相接勿致为贼所窥卿可急遣人与飞锜议定卿一军所向庶几不失期防也付沂中　押
　　张俊初二日发火头初三日起发前去和州卿可星夜趱程前去会合不可时刻住滞有悮国事具知委奏四日申时
　　付沂中　押
　　得韩世忠初七日奏见驻军淮阳城下并捉获淮阳告急天使称已乞兵东京南京极力来援卿可与世忠期约择利防应毋失机会初遣卿行与岳飞合力今飞方赴行在奏事世忠见已出师国事一也不得輙分彼此遣此亲札谅宜体悉
　　付沂中　押
　　览卿十一日奏前去徐州与韩世忠相为声援兼欲到徐亲见世忠议事深见卿忠纯体国徐在淮阳西北【阙】人来援恐此犯卿切须明逺斥候常为大敌之备仍与世忠势力相接进退之间预相期约勿各自为前却皆成孤军已亲札付世忠宻告以专遣卿竭力应援【阙】令协和以济国事再遣亲札谅宜体悉
　　付沂中　押
　　乌珠复窥濠州朕已降手诏与韩世忠张俊皆于濠州附近尅期同日出战卿等各体此意不得前却卿比之他人更宜为朕出力想不待朕言也曹勲想已到军前也卿家中平安朕【阙】　人照管报卿知十一日
　　付沂中　押
　　比报伪兵节次渡淮已令光世张俊并兵破贼卿等各宜竭力协济事功副朕平日眷待之意防勲第赏朕不敢吝故兹亲笔卿可悉之
　　付沂中　押
　　押
　　杨名文字二件付卿可仔细看其间曲折令张去为面说卿可熟思合如何处置却合奏来本欲召卿面议恐彰其事所降文字却封来杨名已送大理寺实禁候指挥
　　昨日行门来鎭射弓前后箭满不破体殿侍时通却喝前箭一指后箭三指并破体卿可理会自今后引呈须管实喝如不实殿侍决配取逐人知委付殿司收
　　押
　　和州贼遁走已降指挥令李显忠追袭卿可速遣人去说与显忠可惜不勦戮纵令自去须是连夜前去追赶若收买堪好可脩作战船者百姓海舟亦可买二十只或三十只
　　造船近人并和雇百姓不须役军兵
　　可先次计料二十只物料要在此处江内摆泊若先要钱收买板本便来请
　　每船载甲军五十人槔梢在外
　　只用可克敌弓弩
　　可差人于平江府计会蒋璨【阙】如无钱候人囘日别来理会余贴数钱御前贴请
　　右武大夫果州团练使殿前司后军马潘真于今月初八日忽患哑中不省人事
　　此是风热祛风丹卅粒只作两服用生姜汁少许调成膏用水化下冰水大盏内并药共半盏来服之看如何若省人事速来道切不可灸
　　已令朱夏卿支银三万两付卿等第支散随李横出战伤中人并阵亡人家属卿可躬亲逐一支赐仍子细契勘所失亡人数并镇江见在人数宻具奏来
　　初九日　付存中
　　卿以心膂之寄尽防诸将乃遽形恳避未悉至怀可专意措画惟委付为务若有不率令者具名以闻复不可顾情容庇也除军事外不得再有陈请
　　寿皇圣帝
　　朕屈已和戎欲休息军民而敌情变诈不测侵轶朕以宗社之重敢惮应敌卿其明斥候审彼已无以小利为敌所诱宜坚壁养威断其粮道使自困弊边事稍闲当以枢宻使处卿非但虚名正以羣臣知兵者少赖卿居中以佐朕决军政卿益勉之以副朕倚注之眷遣此不多及
　　付杨存中　押
　　付杨存中　押　封
　　朕以汤思退素不知兵又无人望今专以卿为都督军事一皆仗卿凡事更精审有立功人可除节钺者今有节度使已下牙牌并空名告宣续差人押付卿凡有事宜频具奏来
　　付杨存中　押
　　付杨存中　押　封
　　卿总督师旅克壮戎昭折冲所临敌欲潜遁雪寒増凛忠荩良劳今赐卿金合茶药鞍马至可领也
　　付杨存中　押
　　郭振在六合军孤城小若遇敌人大军必不能当卿临时相度今郭振退与王琪合兵控扼先须持重以待敌人之困沿江战舰可令早办集王琪奏劄内谓扬州无守御之具如敌人侵犯亦无城壁可守以此思之岂可须在坚城中坐也两淮兵力可以抗强敌否卿速具奏来王琪劄子宜付卿
　　付杨存中
　　今诸帅相和互为防应皆卿措画之力刘锜宋受虽在真州郭振在六合缓急须使会合御敌不可止在眞州六合瓜州眞州二闸紧急亦宜毁拆
　　付杨存中　押　封
　　闻刘宝将军马已到宝应县楚州失守此大系利害不知此事如何措置可速具奏来洪泽闸已行毁拆未清野事如何施行
　　付杨存中　押　封
　　卿近日莫知敌情虚实否敌人渐深入又不闻【阙】中别増兵今中外皆望卿进兵会合破敌朕未审卿机会如何宜速奏来
　　付杨存中　押　封
　　朕有亲札与戚方卿可一面付之縁前降指挥有所未当
　　付杨存中　押
　　付杨存中　押　封
　　真州所屯军马可并在扬州可惜分了兵势宜速疾施行真州闸恐当先次毁拆此一项卿更相度卿可暂来镇江措置朕亦令王琪合兵捍御无失机会却具奏来付杨存中　押　封
　　闻刘宝已彻洪泽闸甚为利便但运河能干涸不复通敌人战船牌筏否设若相持日久连隂雨雪如何使我军将士暂囘镇江建康屋居火食以逸待劳卿宜先作经画此二事大系利害卿可速奏来
　　卿经画甚当如敌人兵少未须迎敌恐贼精兵在后以少兵诱我朕已令真州军马去并力捍御
　　付杨存中
　　闻诸军有向经宿州阵亡之家不加存卹或有迫逐出寨殊非抚卹之意可且令在寨居住依旧按月支给请受以俟赠典全在卿留意以副朕悯将士之怀仍具奏来
　　付杨倓　押　封
　　闻建康粮食极阙乏卿可速具奏来
　　付杨倓　押
　　付杨倓　押　封
　　赵公称已罢总领朕欲使卿兼之可否奏来
　　付刘源杨倓　押　封
　　卿等所进兵帐甚整齐然有未尽处如马军正队一百人余合将傔人作不入队随正队马军数今册上不入队人恐是阙【阙】者当称说阙马人候有马亦系正队数如歩军正队一百人不入队止破三十人充辎重火头可别簇队伍装成帐册进来
　　据册上不入队人至有正使者岂有国家高官重爵养不入队人若不堪战何不拣去此尤当留意
　　付杨倓　押　封
　　朕以荆襄一带控制上游卿俟到官可与赵樽及襄阳统兵官帅臣等同议军中事宜缮葺守备以济国事仍须亲往相视凡有利害条具奏来
　　付杨倓　封
　　览奏详悉足见留心军政深副朕意今拨降麻札刀一千口并所乞铁甲可依数并差人于建康府黄彦节处支请木弩一千枝并弩箭依数并于郭刚处支请其见造铁甲须令甲叶厚实诸州军所造军器亦令坚壮堪好久逺可用更宜勉旃嗣有褒宠中前叶衡造者军器见于甚处安桩及如法否可具奏来
　　付杨倓　封
　　已降指挥荆南民兵就帅府教阅专委卿提器甲务要足备训练弓弩手尤须数多及较量斗力勿令浅软少用枪刀以充队伍仍当遴选兵官缓急可用以统率者以备不测委用想能深体此意益加勉旃
　　付杨倓
　　付杨倓　封
　　已降指挥荆南府荆门军襄阳府拘集民兵等各赶赴瓜州教阅日久理宜优卹可令杨倓黄茂材张子顔先次犒设一次每人支钱两贯文具的实合支钱数一面报本路总领所日下取拨使用令本所却报内藏库拨还
　　付杨倓
　　付杨倓
　　卿逺拊方面军民按堵深用叹嘉目今荆南一路民兵多寡军用器甲弓弩箭凿的实数目一一开具奏来付杨倓
　　右高宗皇帝御札一十有九寿皇圣帝御札一十有二赐臣先大父和王臣存中也寿皇圣帝御札有八赐臣先父枢宻臣倓也国家讐耻之痛自建炎及隆兴天子锐志未始一日不北向也义激于心志形于辞此所见者特其大略也开大帅府之初大父遭逄简防宏济艰难期于克复而后已嗣圣龙飞中兴老臣惟大父在焉总师旅壮戎昭狂【阙】遁詟又将以有为也而大父亡矣先父继被擢用晋位枢庭军政重寄亦备见于亲洒之笔岂茍然哉伏读而叹两朝眷倚之异未有如大父之隆而先父辱知于寿皇岂止焜燿一时而已哉如徒积翫宝笥隐而不见俾圣谟神筭弗克彰显是臣蔽天地之大义没父祖之至宠岂所以侈大贶昭令绩也用敢采求乐石编次刋上庶几贻之后代永永光明若夫翰墨飞蟠灿然霞绮之映汉炯然星辰之下垂顾臣么微安敢廹视臣无任钦戴皇惧而已绍熙四年五月旦日朝奉郎直秘阁通判临安军府兼管内劝农事赐绯鱼袋臣杨文皡拜手稽首恭书
　　君上眷顾之重臣子忠勤之笃可以动天地可以感鬼神可以正纲纪昭昭烈烈万世不能泯也伯高杨征君出示宋高宗付其祖杨和王父子御札及病风热赐祛风丹并切嘱不可犯以艾火灸之帖于戏分则君臣情逾父子骨肉后之忠臣孝子览斯帖者世虽古今亦感激重有启于怀也其卖国背亲之徒见之宁不愧乎至正二十六年歳丙午三月十有二日顔思敬跋
　　太师武恭杨和王以忠勤淬励之功扶翼宋室而高宗寿皇二帝以眷遇之隆俾之赞画军务宻见于书翰往答继而王之子倓出寿皇一知遇之即晋位枢庭亦以翰及如故则博平日之所窃闻者尚能旦旦兴起今获与王之八世孙翰游恭覩贤父子亲承二帝书翰之眞迹其情切而慈其词谨而笃益信向之所闻不为徒慕也吁云龙风虎千载一时焉语曰君使臣以礼臣事君以忠观此岂不有夫且诸葛武侯在汉受知于二主人皆以为絶无而仅有矧王父子并用于朝沐其恩光宠眷则史籍之间昭昭奕奕能不与诸葛异世而同符者欤洪武十五年歳壬戌八月既望吴郡周博识右宋思陵阜陵赐杨和王存中及其子枢宻副使倓御札总三十有九王之孙文皥粹次勒石于今二百五年矣八世诸孙翥间以示予观其论议之详付托之切诚要义激可谓至矣当其时徽钦北迁宗社几覆任武事者非有张韩刘岳及王诸公无以成建炎隆兴之业观此固君人者有以得之乎然止于建炎隆兴而已不能使天下后世无遗憾者亦孰之所为哉于戏六月之诗玁狁孔炽我是用急南渡其甚矣共武之服以定王国王父子同一不忝焉夫惟大雅无念尔祖王子孙尚敬之哉洪武丙子夏六月上澣庐陵杨士奇题
　　国家有难臣子奋不顾身而赴之乃职分之所当为语云君使臣以礼臣事君以忠是也窃惟南渡君臣不能恢复中原为社稷计徒能倚办一二大臣与贼转战于数千里之外虽然理有定数事有未济安得而强为之今观和王杨公暨贤嗣枢宻公克勤王家提兵败贼于淮甸之境数宸翰褒奬赐予亦已至矣而公父子皆能尽瘁王事忠肝义胆感激于君上者昭如日月垂耀于千古而不磨勒之琬琰传之子孙永永可观八世孙翥能什袭珍藏凡见读书君子輙出示以显扬先世之殊遇可谓继志述事者也后之为子孙者尚当宝之时洪武戊寅阳月晦会稽俞镕谨识
　　右宋高宗赐其将杨沂中御札十有八孝宗所赐十有一帖及赐其子倓十帖歴二百余年之久墨迹如新岂易得哉沂中后赐名存中薨諡和王八世孙翥字仲举持以示予欲得一言赘其后夫存中之勲业载在史防高孝之书翰称于古今奚容赘语尝读公传绍兴十四年请诣太学谒先圣帝曰学校既兴武人亦知崇尚如汉羽林士皆通孝经况其他乎当播迁之时方以攻战为事而公之请及此人岂不以为不急之务且非公所宜言殊不知学校之兴乃天理存亡之机人心向背之源实在于此公之所识有异于庸琐之将也能以功名终岂无所自哉孝宗尝题其所藏御书之阁曰风云庆防若公者足以当之矣计当时风云庆防者匪一人而不能保厥君臣之始终则又有可深慨者焉阁今废矣而御札则存也御札之存则赖子孙保防之也计当时受御札者亦匪一人今则不之见而特见之于杨氏抑又有可喜幸者焉仲举好读书居贫奉母确然有守而独于此保防益谨传曰公侯之子孙必复其始杨氏其将复始乎歳己酉冬十有二月廸功郎楚府纪善檇李贝翺书
　　世有通言恩笃父子义合君臣然恩可不劝而笃义未有不孚而合者譬诸齐门之操瑟者焉其不至于投弃亦幸矣古之人有抱负利器勇锐驺发芥视青紫敏手拾之而卒至于颠顿风尘皓首弗遇意气索然防其所恃者李广是也广尝夜行见寝石以为伏虎也射之一发而饮其羽就而扪之始悟为石载射则矢跃而欲仅胜其【阙】乃抚而叹曰石乎我与【阙】　从事且廿余年而所及皆肤寸之功吾诚知侯之不终封而夙志蚀矣何怪乎吾力之不复胜此石也嚱功名之难不其然乎余观赵宋高孝所赐杨和王及王子枢宻公手诏若干什而叹曰宋室南迁乱靡有定王以军功秉国之柄挟震主之威不赏之功指麾三军以操天下之重轻凡在廷臣孰不危之而明良相遭忠义交孚论议措画若出一人褒嘉之重有称比朕郭子仪者而论王之事业无愧辞焉歴宋而明虽百世以逺即盈尺之遗墨尚可以想见二代之余风懿哉王父子得君之盛若是抑亦高孝之义有以孚其心者耶传曰忠臣之后世衍益昌王子孙宜则之永乐庚寅夏六月初吉前正字四明顔慤敬书宋高宗孝宗御札赐其大将和武恭王杨存中及其子枢宻倓者凡三十有九王之孙直秘阁文皞刻诸乐石今三百年矣其八世孙翥出其墨本示予云章宸眷若前日事于以窥其君臣之际风云庆防鱼水相资恩礼并隆有非偶然故宋不失旧物而王保厥骏功福延后裔有由来矣洎读王列传观其请诣太学谒先圣及金人议和请拘其使能归我族属还我旧壤损歳币复白沟之界则和议可从不然请斩其使亟图恢复则其辅世经国之谋逺矣使其言而宗泽岳飞之徒无死则宋之天步岂徒局促江介而已哉至其请命于朝俾厥祖宗闵厥考震死难之节大白于当世忠介忠毅之諡偕下显忠报忠之庙两立锡其祭器许祭五世其祖母刘流落蜀陇祷祠访问间闗数千里外卒迎归致养其纯孝之感又如此大伦克尽忠孝两有人纪赖焉翥字仲举居约而有志绩学以适道其忠敬行于家信义达于友卓乎杨氏之贤子孙也天爵之脩人爵之来以复其初则有不期然而然者遂识诸末简云永乐癸巳前浙江分宪安成周子冶书
　　昔之有天下而以天下系其心者虽衰亦不至于遽亡为人臣能以忠义立大节虽亡其子孙必有振发之者距淳熈十二年又九十禩宋亡和王八世孙翥以行学为皇明翰林院检讨于乎信哉永乐丁未三月初吉翰林五经博士庐山陈继识右宋高宗孝宗玺书皆与和王杨存中父子者观其倚重图全之意委曲至到而眷爱之情不啻如家人父子令人感激思奋于易世之后况身亲之者乎方是时国步方艰大耻未雪易曰王臣蹇蹇匪躬之故存中之谓欤其孙临安通判文皞勒之于石以垂永久八世孙翰林编脩翥间以示予谨书此复之宣德壬子孟冬初吉嘉议大夫太常卿兼翰林学士南郡杨溥识
　　孝宗
　　宋孝宗御书政道帖【行楷书纸本】
　　张素召见问以政道对曰隋主好自专庶务不任羣臣羣臣恐惧唯知禀受奉行而已莫之敢违以一人之智决天下之务借使得失相半乖谬已多下【原迹下字旁注】谀上蔽不亡何待陛下诚能谨择羣臣而分任以事高拱穆清而考其成败以施刑赏何忧不治上善其言　赐曾觌
　　隆兴二年中秋日臣觌等从上诣德寿宫谒见朝囘上御内殿语臣等为政恤民之道甚难往者苏湖潦饥发封桩赈济运纲稽缓出内帑助调小民犹有琼林大盈之言安知吾心哉顾政不勤则荒民不卹则怨人心然也吾常戒愼不敢怠忽臣觌等拜手稽首谨称贺曰诚如圣言毋以逸豫为期而思海宇之广边境之虞必使人物咸若登春台跻寿域而后可同乐也猗欤盛哉上是日阅唐史至太宗与张素语隋主有好专之失亲洒宸翰以寄其思推广当时太宗为治之意语臣等曰吾行有不逮即时奏毋故书此以赐卿臣觌谨捧领谢无任感激伏书于下八月十六日中大夫秘书监丞兼左谏议臣曾觌记【行书纸本】
　　宁宗
　　宋宁宗止盗帖【行楷书纸本】
　　上与羣臣论止盗或请重法以禁之上哂曰民之所以为盗者由赋繁役重官吏贪求饥寒切身故不暇顾亷耻耳朕当去奢省费轻徭薄赋选用亷吏使民衣食有余则自不为盗安用重法邪自是数年之后海内升平路不拾遗外户不闭商旅野宿焉又尝谓侍臣曰君依于国国依于民刻民以奉君犹割肉以充腹腹饱而身毙君富而国亡故人君之患不自外求常由身出夫欲盛则费广费广则赋重赋重则民愁民愁则国乱国乱则君防矣朕常以此思之故不敢纵欲也
　　理宗
　　宋理宗御书赐郑丞相
　　朕诞节再临集英锡燕因成一诗
　　菲德承休帝命新青阳闿动御昌辰庆贻虹渚嘉祥衍春满鼇山景色新镐燕颂思勤【阙】　灵韶协奏喜横陈在朝从此薰和气要使驩心万【阙】均　赐郑丞相右宋御书律诗一首序曰朕诞节再临集英锡燕其后题曰赐郑丞相识以二玺其一文曰庚戌集英杭宋殿名庚戌则淳祐十年也然宋自南迁后凡三歴庚戌此何以知之葢建炎四年绍兴元年皆无郑丞相有之者淳祐也按宋史郑清之以端平乙未拜左丞相丙申享明堂以灾异免淳祐甲辰为少保奉朝请丁未复为右丞己酉转左赐诗葢在明年春又明年封齐国公致仕越六日而卒此其证也或者不考指为徽宗诗夫当时虽有郑居中为省长然不名丞相至孝宗朝始改尚书左右仆射同中书门下平章事为左右丞相借使用古官称之集英之署不古也况诗有青阳闿动之语徽宗则以十月生旦在位二十五年亦无庚戌歳此又易辨者若宋君多能书其字画识者自能鉴之又不暇论也故此诗知为理宗锡清之无疑夫清之以旧学故致位宰辅既免倐起眷遇益加翰墨之赐史家尝载其显德谟明阁扁至于诗篇徽宗不胜纪録此特流落人间者耳然片纸挥洒官而不【阙】名即此足以见当时宠异之恩矣世之览者必将慨然于斯后二百三十七年为皇明成化丁酉歳冬十二月己酉史官吴寛书
　　沈与求
　　沈必先高秋气爽帖【行书纸本】
　　与求顿首上子明知府侍郎亲家台席高秋气爽伏惟台候胜常与求屏居里社未有昭集之期千万为国保重不宣与求顿首上子明知府侍郎亲家台席
　　胡安国
　　胡文定与信伯二帖
　　安国顿首顷在行阙奉所多教方欲再造问信已以罪行矣既渡湘水之西山居自省相望数千里无縁复通声息怀思可量去此见报伏审赐对受知【阙】寘瀛馆岂特交游之私庆也已辱书贶欣承校正多余徳履増福未期晤集切冀顺时为此道自卫不宣安国顿首信伯学士执事
　　安国再启一别三十年【阙】光既及而学未至囘省初心旦夕自愧每闻徳誉想造养之益深也信伯既亲见伊川丈人入其堂奥责任亦不轻矣使斯道遂行邪说不得汨之也直有望于君勉之安国再启
　　胡康侯稍疎奉问帖【行书纸本】
　　安国顿首稍疎奉问但企仰不忘尔辱教伏承尊履之休良用感尉郡久缺雨今日方得少雨不审治下何如劭农之仁所留意者故以奉问也安国此觕自如未有占对之日幸为人自重不宣安国再拜伯高太博尊兄阁下
　　吕颐浩
　　吕元直台眷均福帖【行书红粉牋本】
　　颐浩再拜台眷均福承奉郎权富阳县徐端义乃旧同官之弟前为富阳丞诸司尝奏乞知本县防诸使屡更易辟不成邑人颇安之幸为检防案牍再为奏乞庶惠及百里也颐浩再拜
　　李　纲
　　李伯纪近被诏书帖【行书纸本】
　　纲再拜近被御笔诏书以向条具边防利害特加见谕上恩隆厚何以克当孤危之迹去国十年间闗险阻无所不至拳拳孤忠今乃见察苐深感泣今录诏书并谢表劄子去恐不知也纲衰病日加不复堪为世用然静而谋之则有暇矣近于所寓僧舍之侧葺小圃莳花种药为经行游息之戏作上梁文及圃中十二咏輙以拜呈如得妙句为林下之光幸甚幸甚纲再拜
　　岳　飞
　　岳武穆题池州翠光亭诗
　　爱此倚栏干谁同寓目闲轻隂弄晴日秀色隠空山岛树萧骚外征帆杳霭间予虽江上老心羡白云闗岳飞刘光世
　　刘平叔即辰秋思帖【行书纸本】
　　光世咨目顿首启上知府侍郎台座即辰秋思寖肃伏惟抚字之暇神赞忠嘉台动止万福光世驻军淮右未缘詹晤伏冀惠时为国保啬前膺异拜不宣光世咨目顿首启上知府侍郎台座
　　尹　焞
　　尹和靖十帖
　　前月帖
　　焞顿首启前月特宠顾以病躯不得款奉教益为恨继辱赐书并录示定夫所撰其叔父墓铭显道书先生易传后捧领披读感愧之心有不胜言专使至承惠翰荷眷予不忘甚幸甚幸焞即此逺依庥庇诸事粗遣腰痛亦减七八不烦过虑曽宪来寓虎丘日获相见或云可居旬日车马闻欲来此遂得款聴益论未间尚冀为斯文自重恳切恳切使还专奉启起居兼谢下情不周焞顿首再拜
　　易传帖
　　录示易传差互且据焞所收本写呈乞检至更望订其是非他俟面议焞再拜
　　虎丘帖
　　焞再拜启向寓虎丘时宠顾极荷眷予之勤去秋过高隠辱馆待至厚拜别之久日益瞻仰逺承惠问获闻动静感慰兼集即日大暑伏惟尊体万福焞去年冬末来防稽凡事安集不敢有烦逺念未由拜防惟乞为斯文倍加保重以副愿望眞切谨专附手启上问不周焞顿首再拜六月二十四日谨空
　　会稽帖
　　焞再启自至防稽以退闲不脩讲人事不遇便人故久不得上问必能深察向承教论语二事今已改正或更有未定处有的便无惜贬谕朋友切磨之道废而不讲正赖吾信伯也万万留念颙望颙望贵眷各叶吉庆时暑以保爱为祝小侄墺已受恩今年三月得岳祠亦薄有禄廪侥幸侥幸亦恐知之焞再拜
　　教益帖
　　焞顿首启拜违教益两见改歳瞻仰之心与日増积仲夏谨时伏惟赞画之暇尊体万福焞守拙碌碌随分而已然则平日所闻不敢不尊衰老日甚幸未昏愦不烦过念未由拜防敢冀顺时保重前需召除以副友执之愿谨专附状起居不周焞顿首再拜信伯通守学士贤友执事五月十六日谨空
　　两收帖
　　焞再启近两收所惠教墨获闻动静感慰兼至过荷不忘甚幸甚幸常州往来冲要应接不能不少劳神用在信伯处之必不废力有暇进道否有学者来讲此道否必不倦以告也块处僻寺向风不胜驰情焞再拜　贵眷各惟上下安裕夏暑敢以保爱为请焞上问贱累特问念感愧之至焞再拜
　　久违帖
　　焞顿首拜启久违益论日増瞻仰专使至特辱贬教伏审即日按察之暇尊体万福感慰兼集焞居此幸安诸事粗遣不敢烦念虑未有拜防之期向风驰情秋暑尚炎伏乞顺时保重前需大来以副愿望下情岂胜拳拳使还谨奉状起居兼谢不周焞顿首再拜信伯通守学士友旧执事八月上澣日谨空
　　邢壻帖
　　焞再拜启邢壻以日到府中不敢草率上状小侄墺近已娶妇只此中人家老拙又且了此一事伏恐知之皆辱流问荷眷与复拜起居礼焞再拜上
　　主簿帖
　　时主簿紫芝到任未久不通问陈齐之今赴官未尝通讯否或访我存亡尽为告之焞又拜
　　贵眷帖
　　焞再拜贵眷各叶吉庆敢以保爱为祷焞上问
　　国朝崇重儒学然自布衣聘召者特为难得故侍讲侍郎尹公著作崇道王公皆伊川先生高弟又皆用布衣特召师友辉映缙绅荣之维尹公致位通显德望表表而王公立诚为己仕不求进故知之者希然不可以是判优劣也今覩尹公所遗王公尺牍一话一言必以尊所闻务讲学相期责善之诚如此则王公之为人可知已葢尝以为国家之患常由人心之偏诐而邪说暴行之肆熙丰符绍所以基靖康之祸也惟儒者则有正人心息邪说距诐行放淫辞之功焉绍兴初年惩创前辙隆儒劝学人主特有意焉尹公以经学纳诲所以格君心者微矣王公讨论史观破绍圣元符诬谤之谗慝明宣仁泰陵慈孝之本心其功亦不细凡此皆正人心之伟节也用乂厥辟绍开中兴岂偶然哉然格心之道难明而逊志之言易孚此世道消长所以相推而不已也厥后权奸秉国蛊上志贼人心天下泄泄斯道几坠幸赖乾道淳熙诸公相与扶持考其师友渊源则出于河南之门者为多信乎功不在禹下也然尹公年谱但载陈公辅之见诋而不察其反覆葢自赵忠简用朱子发范元长于资善堂时以为极天下之选朱尝乞官谢显道之子其奏疏明伊川以为实继孔孟不传之绪尹之被召命陈之除吏部郎则皆以范荐也陈首对论王安石学术之害乞数数禁切且言臣初无所知未免从事王氏学既而心知其非毎自感悔遂除司諌言又有见今被举其文学行谊实为可称而尚在逺方迟迟未来者乞下有司多方礼请已而忠简去位所以引用多罢去惟朱以上眷独在公辅复上言廷臣有私意取程某之说谓之伊川学者伪为大言谓其实继孔孟某实何人将见浅俗辟学惑乱天下伏望睿断择羣臣有为此学者皆屏絶之于是朱公亟求去上坚留之尹公亦以此辞召命有旨促赴阙陈寻除礼部侍郎既尝上意不能则又请明诏多士今次科举将安石三经义与诸儒之说并行以销去偏党愚考观至此为之嗟叹信乎任贤去邪之为不易也或者稽韩退之之言谓自古贤者常不遇不贤者比肩青紫贤者常无以自存不贤者志得意满如程门诸公宜在高位顾终身连蹇以为造物者好恶与人异余谓不然贤者之所得于造物者养其大体者也不贤者之所得于造物者养其小体者耳吾既得其良贵矣又慕人之所贵已受大又取小其可乎彼妾妇之道不能自树立而以顺为正故膏梁文绣珠翠脂粉以自宠餙而媚于人大丈夫岂慕为之哉古之得志居上位者若尧舜禹汤文武皆不敢以天下为己养菲衣恶食逺色贱货兢兢业业不敢自暇自逸凡以俭于小体而崇其大体也安富尊荣孰与焉先文定尝获讲习于著作君其曽孙仲可出示尹公帖于是三复有感而书其后帖中所谓时紫芝者善厯学先文定尝荐之谓其学问淹贯推究详宻及陈齐之名长方亦先友也宝祐歳在鹑尾小满日玉山汪慤书
　　苏　庠
　　苏后湖诗翰
　　德友近在只尺乃不相过因成小诗呈庠上
　　十日已吹梅信风絶怜未许一尊同喜君不减习主簿愧我殊非庞德公
　　德友求薝卜花栽戏作小诗代简庠上
　　问讯云萝小隠家剡藤醉墨半敧斜酒余落笔已殊絶发兴不须薝卜花　前席中席【阙】逸得非有酒余落笔之兴乎呵呵
　　门中伏候万福妻子輙拜起居之礼必恭已行否或面留告道区区之意山中虽荒索然归金坛亦便道也傥肯赐屈辱不胜至幸庠再拜
　　庠再拜上问尊夫人共惟寿体益康宁门中上下均休老媳妇辈敢拜起居山中有委万万疏示庠再拜
　　跋周德友所藏养直帖
　　李将军之霸陵见呵于醉尉陈拾遗居射洪毕命于暴宰吏之能辱人也如此澹台子羽不至言游之室闵仲叔以口腹累安邑委而去之士之重所就也如此后湖苏公隠丹徒五召不起其于世何如也周君德友亲主县簿愿从之游文书往来委曲如琐求诸古人未易一二也
　　见松而知柏问兰而识蕙臭味不殊耳仆从德友丈游尚未款观后湖之所称道令人意倾也绍兴庚辰人日建安徐诩书
　　后湖先生仙去已久残章坠藁不为六丁取去流落世间者尚或有之未有若吾德友所藏如是之多也先生少不就举老不就征葢神仙中人非世之所能羁绁者故语带烟霞嚼松风非食烟火人所能到此尤可宝也见德友说未经散亡时其家所得词与诗与尺牍堆案盈箱迁徙十亡八九则不为世之所见何以宝而藏之者又不可胜计也伏读钦叹久之绍兴庚辰汝隂李寿臣书
　　米元章在仪真时谒贵人于舟中见右军王略帖求以他画易之贵人不可元章因大呼据舷欲坠贵人大惊遽以与之后湖先生高风素节照映天壤字画高妙奕奕有晋人风气先生下世二十余年矣文章翰墨散落士大夫家独松峦居士所得尺牍甚富笔势俯仰如见其与之抵掌谈笑也叹爱之余且祝松峦谨藏之有好奇如米老者松峦得无情也邪宋黻题
　　后湖先生于吾家契好最旧仆晩生不及见之也临终之歳为叔父中黄翁语罗浮异事知其超然悟不随化俱尽矣今徳友顾尚刻舟求剑何邪然徳友负其所养不少见于世独置力于斯文真能不负所知哉乾道丙戌除日借观于上饶祥符僧舍眉山苏峤
　　后湖先生以清江曲见赏于东坡今观此诗帖葢有得于东坡者东坡尝谓延州来季子张子房皆不死岭南之人亦言东坡不死后湖真不死矣德友久从之游恬于仕进其文气老而益健有以夫乾道戊子冬至后二日莆田陈稚书
　　跋苏养直词翰
　　慥顷尝编集本朝名士百家诗选仍为传引载其出处苏养直亦与焉庠字养直京口人初以病目自号翁后徙居丹阳之后湖更号后湖病民其父坚字伯固有诗名养直少而頴发下语輙惊人常作清江引东坡笔之且云此诗载太白集中谁复疑其非也乃吾宗养直所作平生不事科举安贫守道沈酣诗酒寄傲江湖间雅游故人皆一时名士徐师川尤厚善绍兴初荐于上召赴在所丁宁敦遣养直高卧不肯起搢绅益钦重焉养直事佛甚谨深契禅悦清虚恬淡又得养生之术三年前盛夏追凉方与客对棊有衣褐者持谒云罗浮山道人江观潮未及起迎道人直造就坐旁若无人养直惊愕问所从来答曰罗浮黄眞人以君不好世人之好炁母已成令某持丹度公可服之袖中出一小合药黄色而膏融养直迟疑间道人曰此丹非金非石乃眞炁炼成疑即且止俟有急服之出门径去俄顷不见养直以丹置佛室后与客饮醉后食蜜雪和龙脑一夕暴下而卒所亲记道人之言亟取丹视其坚如石磨以饮之即苏自是康强异常齿落者复生须白者再黑眼枯者更明绍兴十七年歳旦日与家人酌别且告辞邻里二日东方未明披衣曳杖出门行步如飞妻孥仅挽其衣则已逝矣黄眞人者石晋时为惠州太守天福中弃官入罗浮山今居水帘洞人不得见养直命画工斋洁瞑想以其意为黄眞人像画毕则宛然江道人也识者以为姓江而以夏来即黄眞人矣以是知养直之亡岂道家所谓尸解者乎前此尽裒所为诗以属芗林向伯恭慥尝见其词翰巨轴士大夫多作跋尾慥亦题诗云元祐文章絶代无为主盟者眉山苏旧闻宗匠为诗匠今见东湖说后湖寂寞香山老居士浩荡烟波古钓徒澜翻翰墨惊人眼一段清冰在玉壶【徐师川号东湖居士】今览徳友所藏墨迹数轴因书传引附于卷后绍兴癸酉歳初伏日温陵曾慥
　　陈与义
　　陈简斋诗迹
　　耿耿虚堂一榻秋人间高枕几王侯乱云未放晓山出片月不随溪水流检较一身浑是孏平章千古得无愁湘波见说清人骨恨不移家阿那州　山居
　　水堂长日静鸥沙便觉京尘隔鬓华梦里不知凉是雨卷帘微湿在荷花　雨过
　　妾家长千里春慵晏未起花香袭梦囘略略事梳洗妆台罢闚镜盛色照江水郎帆十幅轻浑不闻橹声曲岸转掀蓬一见兮目成羞闻媒致辞心许郎深情一牀两年少相看悔不早酒懽娱藏园嬉索鬬草含笑盟春风同心以偕老郎行有程期郎知妾未知鹢首生羽翼蛾眉无光辉寄来纸上字不尽心中事问遍相逄人不如自见眞心苦泪更苦滴烂闺中土寄语里中儿莫作商人妇　长干行
　　风雨吴江冷云天故国赊扶头呼白酒揩眼认黄花客梦蛬声歇边心鴈字斜明年又何处高树莫啼鸦　九日家中去非
　　史称简斋河目海口大耳耸峙其出处气节翰墨文章为中兴大臣之冠葢匪直诗名出后山之右已耳雨舟宝岘楼蓄名贤遗墨甚富此固其甲乙品云元嗣汉龄其永宝之嘉靖二十七年中秋日石川张寰偕岳子漳余鉴赏于横山堂距雨舟仙逝忽九易春秋矣抚卷怅然者久之石川
　　范　洁【一作絜】
　　范景圭一舟帖【行书黄粉牋】
　　适闻有一舟自北来未入门已遣介催促前来稍堪即押往闸头候使艎之腾移也乞悉州中诸幕各有差朱签谒告独当勘事劳可知也脩答艸艸幸深照其愚悚愚悚洁启　五【编号字】
　　春泽帖【行书黄蜡牋】
　　春泽可喜今有丰年之望也陵事想烦经画裁费之外必易应副子细孙兄去可悉谈也
　　徐梦莘
　　徐商老久不上讯帖【行书纸本】
　　莘顿首区区久不上讯企想不胜【阙】日逓中问伏审公暇履用安裕数日前得勅合部尚未知各在旧治所还防于北都矣子正巳自申陈恐已得明文及其他处置行遣并乞示谕但恐廨舍不足当烦为虑久此孤陋再获款炙喜可知也未间切冀保重不宣莘启上安国赞善閤下廿日新乐县灯下











　　书画彚考卷十三
<子部,艺术类,书画之属,式古堂书画汇考>
　　钦定四库全书
　　书画彚考卷十四
　　刑部左侍郎卞永誉撰
　　书十四
　　南宋
　　赵　鼎
　　赵元鎭劄子【楷书纸本】
　　鼎以罪名至重不敢复当郡寄防具奏陈未赐俞允区区之私不免再陈悃愊伏望钧慈曲垂赞助俾遂所请实荷终始之赐鼎方在罪籍不敢时以书至行阙并幸怜察　右谨具呈伏候钧旨八月日特进知泉州军州事赵鼎劄子
　　韩世忠
　　韩忠武王二词迹
　　冬日青山萧洒静春来山暖花浓少年衰老与花同世间名利客富贵与贫穷　荣华不是长生药清闲是不死门风劝君识取主人公丹方只一味尽在不言中右调临江仙
　　人有几何般富贵荣华总是闲自古英雄都是梦为官宝玉妻孥宿业纒　年事已衰残鬓发苍苍骨髓干不道山林多好处只恐痴迷子贤【末有脱字】　右南乡子世忠韩良臣秋暑尚烦帖【行楷书纸本】
　　世忠咨目再拜启总领少卿台座近专遣人上状谅已得达聴莹秋暑尚烦伏惟神相公忠台候万福世忠滥叨政务无补于朝尚阻良晤切冀仰副眷倚以时珍厚谨上状不宣世忠咨目再拜启总领少卿台座
　　韩良臣高义帖【行书纸本】
　　世忠再拜日者事绪种种每荷周全自非高义何以及此世忠近以私家钱物悉进朝廷复得圣旨令世忠般取缕细专遣人拜闻谅已垂念若更颐旨早与发遣乃出厚赐也疉有干溷悚仄之剧世忠再拜
　　汪　藻
　　汪彦章违别滋久帖【行书纸本】
　　藻咨目顿首再拜上启太虚判院朝议台座违别滋久瞻仰殊深忽辱贻教从审即日秋杪气肃神明攸相台候动止万福且感且尉正【阙】参觐敢觊精调茵鼎前膺殊渥谨奉状布复不宣藻咨目顿首再拜上启太虚判院朝议台坐
　　汪龙溪误食胡桃帖
　　去年得下血疾半年有余今春误食胡桃能下血则知胡桃当忌也汪藻彦章　顺理行将去随天分付来又书
　　蒋　璨
　　蒋宣卿诗帖【行楷书纸本诗内小字自注】
　　兔井桥边鹢首横过逄仍怯近乡情路人失喜交头语邻犬何知掉尾迎重到云房惊落莫直须金阙早崇成百年香火追先志始信吾宗世济荣
　　惯见琳宫全盛时朅来荒梗倍伤凄虚堂不复瞻遗迹【先考通奉书壁在八蒋院今不复存】败壁才容覔旧题【伯考枢宻太师题三史院仅留数字】帝傅前修皆榘矱云孙后裔合攀跻兴衰补弊应商略徙倚脩廊日欲西
　　冲寂观去南庄数里肇建于有唐逮今数百年中间衰弊吾家曽祖太傅公为司出纳且主盟兴起之相继累世不坠兵火之后殿宇久废弗理房舍荒寂璨今再至不胜感叹故作二诗绍兴甲子季秋乙亥蒋璨拜呈吴　说
　　吴傅朋三诗帖【游丝书】
　　楼前暮霭暗平林楼上人愁寒思深未必薄云能作雨从来秋日自多隂三年客梦迷归路一夜西风老壮心欲作新声寄遗恨直【阙】先断缓盈琴
　　久隂忽晴已可喜况复夜气驱蚊藏清风逆回六月热急雨借得三秋凉非惟归云人目快更有白月天心当从来万古有未尽待子一夕心胸张
　　剑气寒高倚莫空男儿日月鏁心胸莫藏牙同痴虎好召风雷起卧龙世说王侯无【阙】种古常富贵及耕农须将大道为奇遇莫踏人间龌龊踪　绍兴戊辰歳十月十三日书于防港吴说傅朋
　　吴傅朋叙慰帖【行楷书纸本】
　　十二【项氏编号帖内项氏诸印不録】
　　说顿首上启区区叙慰已具右疏即日凝凛不审孝履何似未由一造庐次惟冀节抑哀苦以承家世寄托之重不胜至望谨奉启不宣说顿首上启大孝宣教苫次张九成
　　张子韶宫祠帖【行书纸本】
　　九成再拜闻宫祠已满且复有疮疡之苦计今已安平三八哥得书四一哥遂有一男子可喜可喜想见其室中亦自此无事矣诸令弟读书不辍尤用慰怿范兰止以武举得官不闻其能文也去歳能赋者乃向来对门居程逖耳范亦可往来一见自知其人矣九成再拜张横浦书黄庭经【小楷书原文不录】
　　外录
　　书画舫云张九成小字黄庭经全法逸少
　　朱敦儒
　　朱希真别后尘劳帖【行草书纸本】
　　敦儒再拜别后尘劳都不果寓书亦寂不寄声第勤尚想比日想诸况安适向者李西台书久尘文府乞付示久不见此书日夜梦想告宻封付此兵囘也必不以煎廹为罪媿悚媿悚偶作书多不能覼缕何日得相从于黄岗怀玉间临书神驰敦儒再拜
　　张　纲
　　张彦正乞授封号帖【行楷书纸本】
　　纲比以小儿坚乞囘授封号事上干钧聴方惧冐浼乃特为开陈俯从所请非参政留念之力何以得此举室荣感不可言坚以宫祠任满束装造朝已令申乞呼召面列谢悃傥辱与进略赐提耳之诲使晩学小生得所矜式幸甚幸甚　右谨具呈资政殿学士左大中大夫致仕张纲劄子
　　张　浚
　　张徳逺逺辱手翰帖【行书纸本】
　　浚再启逺辱手翰良佩勤厚治郡无补丐祠允荷上厚恩锡以异数方具牢辞未知所报行李已出城谋为湖湘寓居之计笔脯为况慰感慰感益逺防集唯祈加卫浚再启
　　张徳逺谈笑措置帖【行书纸本】
　　浚再拜防贼陆梁出于州郡养成端倪渐以滋蔓左右谈笑措置招抚勦除惬当事防朝廷倚重巨鎭一聴规谋切望颐旨早为之所庶民获安居为惠甚大僭率僭率俊再拜
　　张忠献即日小雨帖【行书纸本】
　　浚咨目顿首再拜即日小雨作寒伏惟机政之暇钧候起止万福区区已次丹阳张期以今日相防岳过太平数日之间事可决也惟钱粮邈然无涯户帖州县皆不敢催督尚观望改易耳将如之何早夜思之任今日之责者诚难内有轻举之谤【阙数字】敛之责终不若前时居庙堂者偷安寡悔之为愈也然则国家大计又将如何况吾侪被上厚恩且天下所责望乎凡有可致力者更冀黙运于内切祝切祝常州许笔甚佳但毫极难得已令计置余为天下自爱不宣浚咨目顿首再拜元鎭丞相老兄钧座二十八日早谨空
　　张魏公早上封示帖【行书纸本】
　　杷【项氏编号内项氏诸印不録】
　　浚顿首再拜今日早上封示彬父囘御前逓论事劄子圣意喜甚伟哉深切着明之论也今士大夫才识学皆不到而又重于为已轻于谋国尚乌足与图事哉幸公留意川陜上流近事及人才之可用事机之可为措置之可行者归以告上至望二十日午不宣浚顿首再拜彬父制置尚书友契台坐
　　张　栻
　　张敬夫寄刘公诗帖
　　栻顷在湘中尝约刑部刘公脩斜川故事城南有邱岿然因以南阜名之是歳来守桂林负此约三年矣戊戌五月与周允叔吴德夫宇文正父传父登雪观和五柳翁韵谨书以寄刘公栻再拜
　　行客念故里劳者思少休如何歳华新当尔天南游涉五遇佳日品题自名流聊复揩病眼沙边玩轻鸥和风着冠巾春意动林邱眄怀千载人孤髙谅能俦亦有一二士举酒相劝酧未知吾故国草木如此否政拙甘下考智短忘百忧赐归倘幸旧盟良可求
　　张孝祥
　　张安国关彻帖【行书纸本】
　　孝祥拜覆适一再具书当既关彻即日恭惟尊候万福孝祥少恳赵不疚【阙】慰既出门下极深感激闻以未获刦贼差人督捕此固当然但阅日已久贼终未可尽获欲告且与追还使臣者渠当日夜究心期于必获也僭易皇恐之极谨拜覆不备孝祥拜覆姨夫判府留守待制侍郎台坐
　　张于湖学富帖【行书纸本】
　　孝祥顿首再拜左右以何时来泾川官居诸况佳否学富识明进益不已州县渠能淹久耶台阁须才防有荐者孝祥顿首再拜
　　张于湖临存帖【行书绛色纸本】
　　孝祥昨者过辱临存仰佩敦笃之眷不胜感着之极畏暑如焚恭惟神相行李台万福孝祥无缘往见益以愧负驰此少致谢悃　右谨具呈应辰提干校书年契兄六月　日年弟张孝祥劄子
　　张安国歳晏苦寒帖【行书纸本】
　　孝祥伏以歳晏苦寒即日恭惟提举宗丞持节观风有相贤业台动止万福孝祥鹿鹿如昨不足言者何当再晤临纸驰乡愿言以时节宣爱身为国即须召用右谨具呈提举宗丞季羔尊兄十二月　日左承议郎充集英殿脩撰知平江府张孝祥劄子
　　龙大渊
　　龙大渊歳华帖【行楷书纸本】
　　大渊窃以歳华将暮寒威益凛伏惟戎政多暇神介靖共台动止万福大渊即有承顔接词之便预増欣跃谨再奉手讷上诇兴居兼谢来贶　右谨具呈十二月日昭庆军承宣使知閤门事两淮抚谕龙大渊劄子王之望
　　王瞻叔即日薄寒帖【行书纸本】
　　之望顿首再拜季思通判学士尊亲台坐即日薄寒伏惟台万福帅司差体量贼事想又一出今必已了可作一书与李承宣恳渠或恐奏功薄霑赏典也漆器见买近得十五哥书报浙东早禾大熟秋间亦旱所谕戍兵六月间作劄子禀庙堂七月间劄下田侯施行李侯已差百人于桂阳二百人屯郴矣得此想可奠枕也大军几时囘应办亦良劳也未间保重不宣之望顿首再拜季思通判学士尊亲台座　九婶以次均休百一哥妹方进茂老妻儿女比问有妾无外服饵药须面见方传
　　洪　遵
　　洪景严暌逺许时帖【行楷书纸本】
　　遵顿首再拜暌逺许时可量向仰之悰里居屏迹不值端便只尺之问无从而前专使伏枉教赐累楮周谆尉感无已泾川眂章既久缅计实惠敷施彼民何幸来谕乃欲奉祠何耶未即再晤伏几崈练裒对新渥至扣遵顿首再拜
　　虞允文
　　虞雍公钧堂帖
　　钧堂仙集伏惟福本崇大窃闻有长子之戚盛徳积善之门岂应有此天道是不可诘矣然去来脩短皆前定钧堂露电世法具大定力自有以处此梦符制干兄荣改事有涯此心望望甚久今得报而喜不啻其身之得也汉上相处甚乐前此每许为允文留别当具禀次家信一封谨封纳伏乞钧照允文皇恐上覆
　　虞忠肃采石之战日星晦江水震荡功烈赫然于时足以詟服强敌愧死名将疑其平日为人有喑哑叱咤千人皆废之状及观其手帖词语详雅气象雍容乃真一书生耳公之子孙居吴中者世藏此帖今为葑门朱性甫得之夫性甫虽好文事藏此吾固知其意不在笔墨间也翰林吴寛题
　　虞彬甫适造帖【行书纸本】
　　允文适造见寻辱访别乐处既久数千里分携可量此心怆恻也蜀墨二种久所秘爱春秋纂例武侯将苑二书文与可【原迹可字旁注】石竹大图轴皆蜀善本连二麦光牋鹿角胶霜饼子并以为故人寿入夜仓卒微甚有愧幸收其意也来旦发舟不甚蚤否为脩名自閟不胜再三之貇　右谨具呈九月二十八日允文劄子
　　丞相手泽得之于黄舜臣名防【原迹名防旁注】先生家藏时至正二十五年七月六日也嗣孙堪谨识【行楷书另纸装后】
　　叶　衡
　　叶梦锡即日初冬帖【行书纸本】
　　衡悚息启县尉奉议即日初冬薄寒伏惟警捕有相履用多福未縁晤见切冀惠令节宣倚须超擢不宣衡悚息启县尉奉议侍史
　　汪应辰
　　汪圣锡中庸毕工帖【行楷书纸本】
　　应辰顿首再拜被【阙数字】审早上起居佳安小保详纳去期集明日未能办须再展昨见许公执云须待中庸毕工方可期集及见梁师乃云中庸毕工当在后月初间局中钱物不足决不可其期容面禀丞相理防却相闻也不宣应辰顿首再拜子东学士丈
　　胡　铨
　　胡邦衡台慈分赐劄子【楷书】
　　铨伏台慈分赐细肋上樽敢不跪受然顔有腼矣朝夕奉诣砚庐以谢伏幸台照　右谨具呈宫使中书舍人台坐正月　日左奉议郎赐紫鱼袋胡铨劄子庐陵萧楚子荆建炎中自号三顾隠客胡铨邦衡师事之以春秋登科甲归拜床下告之曰学者非但拾一第身可杀学不可辱勿祸吾春秋乃佳暨卒铨志其墓门人諡曰清节先生所着有春秋辨子荆不甚着故记于胡公札后崇祯元年立冬日陈继儒记
　　外录
　　瑚网云胡忠简公翰墨甚佳阜陵常问公曰卿写字宛如卿为人公答曰臣幼习顔真卿字今自成一家又曰朕前日侍太上于徳寿宫閤上治叠书画因得卿绍兴戊午所上封书真本太上与朕玩味久之喜卿辞意精切笔法老成英风义气凛然飞动太上自藏之曰可为后代式但其后为秦桧之所批抹污者朕启太上令工逐行裁去装褙公封事藁有周益公杨诚斋二公题跋在后公孙搢广西佥宪刻于融州眞仙岩此一段佳话补眉公未尽云
　　曾　觌
　　曾纯甫惠诲帖【行书纸本】
　　觌启惠诲喜闻朝寒万福践长重问餽之及拜况铭荷谨上状不宣觌启上子发承事
　　曾海野枫桥帖【行书纸本】
　　觌启枫桥窣堵在望中念欲重诣久不克被诲存喜聆清适舟车北来道俗之誉蔼然信名下无虚士也不宣觌启上温老
　　王十朋
　　王梅溪宠示室铭帖【行书纸本】
　　十朋伏宠示室铭题跋并和诗三复钦叹诗词意俱工但过情之誉非所敢当耳铭跋高深微妙然有所未谕者不欺二字岂晩学无力量之人所敢拟议以是名室自知得罪窃效古人坐右铭聊以自警云耳张丞相以合天人为不欺深得中庸谨独论语一贯之旨其说非不广大其为训戒也亦深且至矣而高见以为未广如是则吾夫子所谓惟天为大吾谁欺欺天乎之语亦未广耶近世学者多流入于异端反以【下有为字防去】吾圣人之道为小又以天为小而求其所谓大于虚无荒唐清净寂灭不验无实之间是之所谓大者非欺而何不谓贤者过之而亦为是说也大是饶舌及神游毗耶离城稽首丈室等语虽出于戏翰弄墨然先圣贤所不道六经所不载恐非先生长者为后学之训未敢承教金华子之学亦杂于佛老至其读和韩诗有想见大顚师不应谈濯磨之句识者伟之圣道不明久矣诸儒不能无罪因高论雄文之及輙敢布其狂言十朋惶恐　右谨具呈左奉议郎充集英殿修撰权发遣饶州军州事王十朋劄子
　　刘　芮
　　刘刑部和敬夫诗帖
　　敬夫寄斜川诗叙往年之约殊不知芮今病矣非如昔时独心心不忘耳勉和一章以叙谢意芮再拜
　　病着不任事淹卧心自休经时不出门况复斜川游每觌节物换怳惊时序流少年喜追逐聚散水上鸥沈舟枯木伴风帆春树丘我病正尔许怀念老朋俦有酒不能饮徒有献与酧故人酌佳日亦复我念否佳章写怀抱一读寛百忧吾君念逺民归计未易求戊戌三月乙丑顺宁阁
　　王　淮
　　王季海上恩帖【行书纸本】
　　淮竢罪机廷每慙无补上恩过厚延寘政涂恳免莫从夙夜震惧曲承雅眷首遗庆缄感服之私非笔舌所能既尚幸台照　右谨具呈中大夫参知政事王淮劄子范成大
　　范至能垂诲帖【草书纸本】
　　成大白垂诲先夫人志中欲改定数处即已如所教一一更窜添入久已写下草子正以一两处疑封题在书案数月矣而未敢遣一则今之所増赠典及诸孙及壻官称姓名等皆是目今事而仆作志乃是吾侪在湖蜀时恐公防检出来却是一病若不以此为病则可耳公可更细考而详思之若有所疑即飞介见谕当即日囘报不敢复如前日之迟徊二则本欲力拙自书而劣体日増倦乏不能如愿不知吴兴想不乏能书者就令朱书于石尤良便耳挥汗草草率略不罪不罪成大再拜
　　范至能玉帖【行楷书纸本】
　　成大顿首上问尊妗宜人玉万福十姐儿女辈悉布起居之礼朗娘侍奉均胜女甥甚难容聊慰目前也诸院安佳何时得至后堂耶新法玉麟春十斗并鲊黄雀各十瓶巴叚四缶伴书以渎椒盘一笑一笑成大再拜
　　范石湖金橘帖【行书纸本】
　　成大饷金橘三百枚荷意珍厚迟面叙感　右谨具呈十月某日端明殿学士中大夫前建康府范成大范至能中流一壶帖【行草书蓝纸本】
　　成大再拜上问二防宜人懿万福老防儿女辈悉拜起居之礼朗娘侍奉均庆元日四哥见过却云得大哥书近曽不快从善书又来为渠覔丹闻大虚弱甚悬悬也四哥云得其侄书交之只批数字耳不知先之彼中曽得书否钟医舍我而他之亦缘贫病交攻可亮想数曽相见如闻钱卿颇周其急可谓中流一壶也平江有委不也成大顿首再拜
　　范石湖春晩晴媚帖【行草书白粉牋】
　　成大维时春晩晴媚昨惟知郡中大旅食燕居台神相万福贤郎来辱惠书审问动静且拜妙画之贶并用慰感小隠自是益増辉矣比者返渔樵粗支风露无足云贤郎具道公干事委曲恨此荒寂不能効尺寸谩作郑丈书致恳细与贤郎言之其他固似笔舌能既并须续驰禀矣恳未知防并惟冀厚卫以前亨复慰此愿望右谨具呈三月日中大夫提举洞霄宫范成大劄子谢　谔
　　谢昌国倾耳剀切帖【行书纸本】
　　四【项氏编号帖内项氏李氏诸印不録】
　　谔昨日承垂访倾耳剀切之谈执事如有遇其魏郑公陆宣公之流亚乎更冀日究时用不患无特达之知也拙句漫资一笑区区尚容面详　右谨具呈益夫宣教旧友三月某日朝散郎试右諌议大夫谢谔劄子朱　熹
　　徽国文公编辑文字帖
　　熹顿首拜覆窃闻卜筑钟山以便亲养去嚣尘而就清旷使前日之所蹔游而寄赏者今遂得以为耳目朝夕之玩窃计雅怀亦非独为避衰计也甚善甚感所恨未获一登新堂少快心目耳喻鄙文此深所不忘者但向来不度妄欲编辑一二文字至今未就见此整顿秋冬间恐可録净向后稍间当得具藁求教也所编乃通鉴纲目十年前草创今夏再修义例方定详略可观亦恨未得拜呈须异时携归请数日之间庶可就得失耳未由承晤伏纸驰情熹顿首上覆
　　束三传以读春秋事犹可略也据纲目以考通鉴法不可不备也其始终条理之际而且下问如是极精微矣凡铭识率因其家子孙门人所述类多掩恶溢美之辞使富道徳而能文章者从而书之则必传信于永久以张忠献公之贤紫阳先生犹有悔况余人乎故虽契家不肯假借凛然春秋之意世盍知所惧哉延祐改元诏取士一用朱氏学高邮龚璛京口郭同观于虎林般若僧房时八月十又四日敬书
　　至治元年歳在辛酉十月十八日敬观于寓意斋桐山苏希则再拜谨志
　　右徽国文正公考亭夫子手帖一以辞譔墓志一以致问起居而以编缉通鉴纲目义例得失取正于人皆不书官职名氏其谦已诲人之意蔼然见于言表至今三二百年后风范犹在目前先生文章事业昭在简册又岂后学窥其涯涘又奚待于称扬褒美哉今京口何彦澂得之于其外祖郭天锡彦澂宝而藏之亦庶几知道者翰林学士士奇杨公复识其后均得拜观文正公之手泽诵之三复起敬时永乐庚子仲春清明后五日临川吴均端肃书
　　京口何彦澂氏所藏文公先生墨迹得观者以为至幸而题识之者互相发明殆无余蕴矣然通鉴一书上下数千百年则本春秋为万世公论而于契家事迹乃以性命之忧为说而辞之岂耳目所及不及简册欤抑彼此所施有不可同者欤大贤君子必有以处之此则学者所当讲求也诗曰鱼潜在或在于渚其斯之谓欤宣徳三年歳次戊申秋八月望日南郡杨溥识
　　此卷手书凡三二书如前所云一书则折简道问安者京口何彦澄宝藏之以示予于戏先生片纸只字流传于世不啻拱璧之难得况此晚年之笔其所言尤后学所当矜式者耶拜观之余谨识歳月于后云宣徳四年歳己酉夏四月己卯临江后学金幼孜谨识
　　右宋朱夫子晦庵先生手书二通观其于撰述张魏公铭志与他书所载不同不免悔之至其所修通鉴纲目十年而后成然汲汲尚欲求正于人则知前贤于为文及著书二事其不敢忽如此后进之士率尔妄作者观于此可不少致其谨乎此卷今藏何彦澄氏间以请予识把玩之余遂书此于末简以归之宣徳四年己酉秋七月庚午后学杨荣谨识
　　朱子昼寒诗卷
　　朱考亭昼寒书卷【篆书引首】昆山王纶理之
　　僊洲几千仞下有云一谷道人何年来借地结茅屋想因厌尘网寄此媚幽独架梁俯清湍开径玩飞瀑交游得名胜还往有篇牍杖履或鼎来共此岩下宿夜灯照奇语晓防散游目茗椀共甘寒兰皋荐清馥至今壁间字来者必三读再拜仰高山然心神肃我生虽已后久此寄斋粥孤兴屡呻吟羣游几追逐十年落尘土尚幸不逺复新凉有佳期几日戒征轴宵兴出门去急雨过原陆入谷尚轻埃解装已银竹虚空一瞻望逺思翻蹙恧袒跣亟跻攀冠巾如膏沐云泉増旧观怒响震寒木深寻得新赏一篑今再覆同来况才彦行酒屡更仆从容出妙句珠贝烂盈匊往生更亹亹俊语非碌碌吾缨不复洗已失尘万斛所恨老无奇千毫真浪秃　右游昼寒以茂林脩竹清流激湍分韵赋诗得竹字乾道七年歳次辛卯三月朔后二日新安考亭朱熹书于书寒方丈
　　成化丙申仲夏之望集惟谦年文廨中积雨新霁出晦翁手墨见示展读之二十五韵亮节清词一洗尘俗而笔法尤遒劲端重目所罕覩所惜者其先有元人跋十八家惟谦尊人贞孝先生恶之悉为屏去犹存倪元鎭一絶葢高其品耳虽然世不乏人第以【阙】无人之见而严于取亦足以见贞孝先生之正大真足以继晦翁之芳躅矣把玩不忍置因识其末翰林编修吴釴志
　　观晦翁书笔势迅疾曽无意于求工而画波磔无一不合书家矩矱岂所谓动容周旋中礼者耶翁书自言初学魏武为蔡端明所诮曰余学鲁公乃唐忠臣公所学乃汉奸相也及考魏武本传云汉世安平崔瑗与子寔农张芝与弟昶竝善草书而操亚之则魏武之善书信不诬矣今此诗帖眞有汉魏风骨视唐宋以下自别何物俗儒将元人品题尽行屏弃岂非艺林中杀风景者哉展卷再三不胜慨恤吴下王世贞题
　　朱文公自书武夷九曲诗卷【诗不录】
　　外录
　　书画舫云朱文公自书武夷九曲诗一卷在歙人黄某处又闻文潞公书孙武子十三篇在吴太学家石介击蛇笏铭并跋陈去非行书诗帖陆务观草书词藁长卷张即之古柏行竝在檇李项氏岳武穆手批左传在徐国公第张伯雨正书山海经行书参同契二书在高深甫斋中又伯雨自书诗稿一册同时题跋极多
　　朱文公与侄六十郎帖
　　书呈朱六十秀才叔朝奉大夫致仕熹实封　八月廿日书报六十郎贤侄叔重人来得书知比日为况安佳足以为慰又闻有析居之扰想见诸事不易此既纳禄又有嫁遣之累窘不可言想吾侄既无馆地亦是此模様无可奈何只得忍耐耳墓木摧倒此合与小七郎及四九侄五四侄诸人商议打并若本位那得脩庄固善然亦须吾侄同八十侄与众人说过此不及一一作书也叔重人还附此草草余惟自爱房下诸孙一一安乐埜必自有书诸儿女妇孙一一附问叔熹白
　　余记十年前与焕章氏题先谱推其六世祖为考亭夫子家藏夫子手泽甚富约至其家阅之今年冬予始至横溪焕章仲子垕出示夫子与其侄六十秀才书一纸兵燹之余仅留手泽者是帖也书中墓木事丁宁告戒望之至而责之颛又言析居事闵其失馆地勉之以忍耐二字其家教之槩如此垕时时披展于读书之室非朱氏子孙之座右铭乎至正二十年冬十月八日会稽杨维桢谨识文公墨迹在他人得之犹为至宝况其子孙乎焕章尚珍藏之贡师泰藁
　　考亭夫子七世孙垕自其祖侨居华亭者三世矣一日出夫子与犹子六十秀才一帖葢嘉言也垕其佩服见之行事可也墓门有木则爱防之不如意事之来则忍耐之祖训是则是效是不为考亭之贤孙乎武夷山樵钱惟善谨识
　　紫阳夫子百世之师一言一行无非妙道精义之所发学者皆当佩服而敬守之况为其后者乎今观此帖闵其侄之失舘地则勉之以忍耐知其墓木之摧倒则嘱之以修理葢能忍贫则无茍得无耻之患念先陇之雕毁则无望其木思以为材之心修己奉先事之大者故其言恳至如此宜当置之几案时时展玩引而伸之触类而长之则凡吾所当为之事皆可自此而推也至正庚子嘉平后学沈存端拜谨书
　　紫阳夫子遗墨七世孙垕字叔仲家藏装褫成卷如袭珠璧可谓善贻后矣吾先子为题其后上以发明夫子之微意下以勉励后进之立身不惟叔重由之而能敬守上世之遗训而震诵先子之言尤当谨保是身以奉承诗书之泽所得不既多乎诗曰无念尔祖聿修厥徳叔重其有之矣又曰夙兴夜寐无忝尔所生吾所当致力焉至正甲辰八月廿有八日孤子震百拜谨识
　　右新安朱夫子与所亲手简真迹一卷词语眞淳气谊周宻婣睦之厚着于当时笔画之精粲然传久诚为后进之楷式也鄱阳周伯琦敬题
　　愚按宋宁宗庆元五年先正文公始获休致之请今封题朝奉大夫致仕则时年葢七十余矣所谓六十郎八十侄者必新安众族之家墓木摧倒亦高曽以上之当是时公还居建上长子已死家事属之于仲子埜故云埜必自有书兹特因其侄之来书以答书中之意而慰勉之耳附书者叔重所遣之人不知叔重为何人今获是书而宝之者葢公之后人名垕而亦字叔重是宜永守而勿失也虽然公手泽之物非直为后世珍玩而已叔重好学而年富必能自立有以异于寻常抑又考公家谱诸子孙皆以五行相生之字为名若是则垕当为七世诸孙慎毋曰君子之泽五世而斩叔重其勉之至正二十五年歳乙巳夏五月望后学秦裕伯谨书
　　董铢叔重在朱门为高弟此书葢因之以寄诸侄者亲亲之意蔼乎言表是足以敦乎薄俗七世孙垕适与铢同字大夫士又从而明之祖孙师友宛然在目宜其益为世守之重也钱塘凌云翰敬跋考亭夫子集道学之大成以遗后人丰功盛徳与天地为始终一言一字皆可师法况手书谕侄其尊祖淑后之意尤当服膺至于原委考证儒先名笔既已详悉区区肤陋有何他辞斋沐抚观而附姓名于卷末后学奉化陈朴敬题
　　子朱子继续道统优入圣域而于翰墨亦加之功善行草尤善大字下笔即沈着典雅虽片缣寸楮人争珍秘不啻璵璠圭璧此帖乃与侄家书略不用意出于自然尤可宝也展读一过敬识诸防尾天台陶九成
　　昔者坡翁尝谓昌黎先生道济天下之溺愚亦尝谓自宋之亡得晦翁先生注述四书诸经故斯文有传久而五常不废可不谓济天下之溺乎其于片言只字皆不失格言畦迳至于私书尚且见其卑尊存亡之序尊尊幼幼之道非命世大贤畴能若此浙右墨迹自来不得多见今之收藏者乃亦同姓后人夫岂偶然也哉严陵后学邵亨贞敬识
　　朱文公城南诗卷
　　奉同张敬夫城南二十咏
　　诗筒连画卷坐看复行吟想像南湖水秋来几许深【纳湖】小山幽桂丛歳暮蔼佳色花落洞庭波秋风渺何极【东渚】绿涨平湖水朱栏跨小桥舞雩千载事歴歴在今朝【咏归桥】
　　考槃虽在陆滉瀁水云深正尔沧洲趣难忘魏阙心【船斋】堂后林隂宻堂前湖水深感君怀我意千里梦相寻【丽泽堂】
　　光风浮碧涧兰杜日猗猗竟岁无人采含薰祗自知【兰涧】君家一编书不自圯上得石室寄林端时来玩幽赜【书楼】藏书楼上头读书楼下屋怀哉千载心俯仰数椽足【山斋】先生湖海姿养今自閟铭坐仰先贤画存彖系【轩】疏此竹下渠漱彼涧中石暮馆绕寒声秋空动澄碧【石濑】西山云气深徙倚一舒歗浩荡忽骞开为君展遐眺【卷云亭】
　　渚华初出水隄树亦成行吟罢天津句薰风拂面凉【栁隄】月色三秋白湖光四面平与君凌倒景上下极空明【月榭】涉江采芙蓉十反心无斁不遇无极翁深衷竟谁识【濯清】朝吟东渚风夕弄西屿月人境谅非遥湖山自幽絶【西屿】湖光湛不流嵌窦亦潜注倚杖忽淙琤竹深无覔处【淙琤谷】
　　防舟停画桨容与得敧眠梦破蓬窓雨寒声动一川【聴雨舫】
　　仙人冰雪姿贞秀絶伦拟驿使讵知闻寻香问烟水【梅隄】湖平秋水碧桂棹木兰舟一曲菱歌晓惊飞欲下鸥【采菱舟】
　　高丘复层观何日去登临一目长空尽寒江列暮岑【南阜】右晦庵先生真迹笔精墨妙有晋人之风大贤无所不能固非可一艺名也当时先生由建中囘新安时所书流落人间文传薄游婺源得之携以归吴中尝同仁夫一观余不以示他人也近伯广自琴川来访病中不及款曲别后思所以见意念他物皆不足以浼伯广因书于卷尾令渊持赠之转似仁夫仍题数语云吴郡于文传
　　补书宣公诗【阙】
　　右张宣公城南杂咏廿首子朱子尝所属和者也南沙虞子贤氏受朱子诗翰于其眷【阙】钱广而宣公真迹逸矣予来娄贤介其友王师道持卷来征予言予适于宣公集中得其元唱贤且躬至余邸请予追和未及先为补书宣公诗时至正壬寅冬十二月东维叟杨桢谨再拜书
　　余既写诗已贤复索余评两前哲诗朱子之诗不敢评其意张荆州为乾道道学君子而矢口小章亦有古风人思致如岸花有开落水盈无浅深日莫飞鸟归门前长春水又如古井辘轳鸣虽开元诗人不能到至卷尾一章惟许晋处士代之词人不敢企也桢赘评
　　右徽国文公真迹先祖礼部府君所藏也礼部君尝守源实公阙里其故业久为豪右所据公五世孙光系颈以组誓不复故业虽死不去其组凡十有五年而礼部至力复其业光深徳之已而秩满光持公所书二卷以报礼部君纳焉爱之不啻拱璧重宝防海虞钱伯广氏谒礼部君于私第伯广嗜古好学因出示之详玩不忍释手先祖以其好之之笃他日命渊持其一以赠伯广为构城南小隠以居之又博求大夫士为诗文以咏歌其间且成轴矣未几礼部君没更十余年而兵戈抢攘伯广亦已遗世向之城南小隠鞠为丘墟则此卷者安知其所在哉近乃于虞君子贤客次见之及睹先祖手泽黄太史所为记窃深有所感焉矧闻虞君之得是卷也亦于其所居之东构轩二十楹各顔其诗于上葢其好之之笃不亦愈于伯广者乎故并以家藏之卷赠之是以承礼部君之遗意也因识其颠末于左方而归之虞君云至正癸卯冬十有一月既望吴郡于渊再拜书
　　城南斋记【附录】
　　城南斋者常熟钱君伯广息游藏修之所也伯广早从其鄕先达尚书于先生游先生之守源也尝得晦庵朱子手书城南二十咏而宝爱之未尝輙以示人卒乃归之伯广而伯广之居适在其州之南谓朱子之遗墨不易得而先生之赐尤不可虚辱遂即所居东偏构斯斋因扁曰城南且并以城南自号仍刻二十咏之诗置诸斋中焉至正甲午之夏先生嗣子陜州使君谒予金华山中伯广介其求余记夫士君子之为学既从大人长者为之依归而又尚友乎古之人以求圣贤之道斯亦可谓有志者矣惟先生显擢巍科荐跻膴仕文学政事着闻当世为一代巨儒而伯广以乡里子弟获从之游则其有所依归而授受之间所得之多可知矣虽然先生之道实出于朱子而朱子之道天下后世所同尊而共由者也世之诵其诗而读其书者夫人皆是也然能真知其道而实践之者几何人哉今伯广于其遗墨之偶存即爱防而表显之若亲觌其光仪而聆其謦欬则于其道能知而践之又可知矣夫既因先生之传而上求朱子之道复表朱子之遗墨而不敢虚先生之赐然则伯广之息游藏修于是斋也其殆庶几俯仰而无媿乎诗曰髙山仰止景行行止此伯广之志也又曰相在尔室尚不媿于屋漏予之望于伯广者不其以此欤予于先生有同年之好而陜州之请复坚故为伯广一言之嗟乎先生不可作矣伯广尚或因予言而有警哉五月甲子金华黄溍记
　　朱晦翁赐书帖【行书纸本内有项氏五字编号并项氏诸印不録】
　　熹昨赐书感慰之剧偶有小职事当至余姚归途专得请见人还拨冗布禀草草余容面既　右谨具呈提举中大契丈台坐六月　日宣教郎直秘阁提举两浙东路常平茶盐公事朱熹劄子
　　朱晦翁与时宰二手劄【行书纸本】
　　熹前者便中累奉钧翰之赐去月末间拜启略叙谢诚窃计已遂登彻继此未遑嗣问下情但切瞻仰熹前所具禀减税请祠二事伏想已钧念矣但延颈计日以俟赐可之报而杳然未有闻衰病之躯日益疲惫旧证之外加以洞泄不时兼旬未止两目昏涩殆不复见物如作此字但以意模索写成其大小浓淡略不能知又以鄙性狭劣不能自觉簿书期防之间又不敢全然旷弛日夕应接吏民省阅文案若更旬月不得脱去即精神气血内外枯耗不复可更支吾矣至于郡计空乏有失料理犹未暇以为忧也今有劄目申恳乞赐怜念二公之门不敢数致私书亦已各具禀劄托刘尧夫国正宛转关白矣论道之余赐以一言俾得早从所欲实不能无望于门下东望拜手不胜祈扣之切伏乞钧照右谨具呈宣教郎权发遣南康军事兼管内劝农事朱熹劄子
　　熹昨日道间已具禀劄到婺偶有豪民不从教者不免具奏申省闻其人奸猾有素伏想丞相于里社间久已悉其为人特赐敷奏重作行遣千万幸甚熹即今走三衢前路别得具禀次　右谨具呈正月十六日宣教郎直秘阁提举两浙东路常平茶盐公事借绯朱熹劄子寛伏读文公与时宰二手劄大儒君子恬静刚正之气数百载之下犹充溢纸墨间其门人叙公事行所谓谨难进之礼厉易退之节不贬道以求售不狥俗以茍安者亦略可以窥见矣二劄今为盱眙陈明之所藏明之初登进士第将有官守其不徒玩此必有所以向慕之者在矣成化甲辰六月十九日长洲吴寛谨题【行楷书纸本】
　　书徽国公晦庵先生遗墨卷后
　　右徽国公晦庵先生上时宰王淮劄子前一劄乃淳熈五年知南康军时値歳饥乞减星子县税后一劄乃八年为浙东常平茶盐时亦値歳饥绳治婺之豪民年谱载婺有富民以赀得官素交贵近藏米山积不粜一粒宜镌其官恐即其人兹二事俱已入奏讫复此具劄祈扣之至者冀其亟赐俞允也而淮视之漠然亦有唐仲友者与淮同里闬为婣家仲友知台州时贪盗滛虐蓄养亡命徽国按得其实章凡十上淮皆匿之徽国论之益力至于不得已始取初章与仲友所自辩者襍进竟脱仲友重谴观此则二劄诚妄投也岂徽国一时昧于知淮者哉夫进贤退不肖宰相之责也亲君子逺小人人主之要务也徽国歴事孝光宁宗屡以正心诚意与当世急务劝进经帷上方开纳延揽而左右辅弼輙肆沮抑至命台諌排击伪学使其摈斥不得进用徽国自登进士五十年仕于外者凡九考立朝才四十日而已奸佞在内贤者疏之于外淮欲辞其责可乎朝廷偏据一隅祖宗之讐不复而任相如此宋祚亦可知也淮婺之金华人后人不知重此二劄遗弃湮没乃为乡之贤士傅子庸得之非其后人不知愼此正以先世居庙堂之上而不能进用贤者蓄此适足以益重先世之媿耳其弃之也宜哉子庸知宝昔贤遗墨珍藏箧笥有年因装潢成卷遣其子宁求予题敬为书此以归正统八年冬十一月既望朝议大夫南京国子祭酒四明陈敬宗谨识【楷书乌丝防纸本】
　　太学生金华傅宁歴事于棘寺持文公朱先生二劄子求题其后前劄则知南安军时乞减税请祠二事而请祠尤切故拳拳以衰病疲惫两目昏涩精神枯耗为言后劄则以婺之豪民奸猾不从教具奏申省祈丞相敷奏行遣为言二劄子迨今若干年矣辞严义正字又遒劲令人观之肃然起敬者何哉葢文公之徳之学继已往之圣贤开未来之学者而又优于当时之吏事也而祭酒四明陈公敬宗谓二劄皆上时宰王淮按其知南康军时史浩为相王淮知枢宻院事赵雄范成大参知政事淮未为相也劄中有二公之门亦具禀劄之语其谓赵雄范成大欤及提举两浙时王淮在相位然文公之改两浙淮荐之也及因唐仲友始改文公提江西刑狱则前劄恐上史浩后劄上王淮也噫君子所守者道所疾者恶故难进而易退观二劄可知故立朝才四十有六日而去若夫小人所狥者私故患得患失贪位固宠无所不至也虽然天意固有在也圣人道不行则述六经垂教万世文公道不行则明六经以开来学微圣人与文公则天下后世贸贸焉莫知所之矣此其天意所使也欤傅生能保二劄而藏之又求题其后其能取法于圣贤者欤则其志其才之所就诚未可量也因题其后而归之景泰二年歳次辛未冬十月戊子赐同进士出身中宪大夫南京大理寺左少卿吉水廖庄谨书【楷书乌丝防纸本】
　　右文公先生与执事劄子二纸其一在南康论减税请祠事其一在婺论豪民行遣事国子祭酒陈公敬宗以为皆上时宰王淮【下有书字去】者刑部侍郎廖公庄谓文公在南康淮尚未相前劄乃上【下有时字去】史浩劄中所称二公者赵雄范成大也按此二劄皆不载刻本全集集中与王枢使书有东府两君之语未审何人葢淮时在西府故传以相告劄又云早为开陈亟赐罢免如前两劄所请则知前劄有未尽録者如此劄是也且此二纸皆婺人傅宁氏所藏大抵婺物非出史氏也盱眙陈进士明之得而藏于家谨识其后而归之成化乙巳三月既望后学长沙李东阳书于怀麓堂【行书乌丝防纸本】
　　吴　琚
　　吴居父观李氏谱牒帖【行书纸本】
　　杞宋文献不足而礼无所取证先圣悯之今观唐李氏谱牒命诰宛然具存乃知来裔善守其家者如此揽卷为之三叹时淳熈歳丙午中秋后四日书于淮东总饷官舍延陵吴琚九月廿六日
　　吴献惠题名帖【行书纸本】
　　焦山题名
　　延陵吴居父解组襄阳汝隂孟子开临卭常叔度皆一时秩满聨舟东下泊紫金山越三日来浮玉观新建飞仙亭又三日絶江而南绍熈辛亥季秋丙寅题
　　吴云壑急足帖【行书纸本】
　　急足囘收书忻审歳晏沍寒所履康胜示及告命已领良认介注多感多感已专人为夀有怀并载前幅矣兹得以略琚上复寿甫观使太尉贤弟　氊已附纳外录
　　书画舫云晋陵吴琚书宗米礼部几于夺眞今北固天下第一江山题榜是其迹也所着有云壑集今世有米体书用云壑印者皆吴手笔鉴家不可不知耳
　　杨万里
　　杨廷秀首夏清和帖【草书纸本】
　　万里伏以首夏清和恭惟逹孝宫使判府中大新拜祝厘高蹈事外天相台动止万福万里素餐有箸亡补县官未以罪乃庇焉所逮知感知幸尚遥良觌致几尽珍爱理即膺予环之宠　右谨具呈四月廿二日朝请郎守尚书左司郎中兼太子侍读杨万里劄子
　　陆　游
　　陆放翁书大圣乐词【草书】
　　电转雷惊自叹浮生四十二年试思量往事虚无似梦悲欢万状合散如烟苦海无边爱河无底流浪看成百漏船何人解问无常火里跌打身坚　须臾便是华顚好收拾形骸归自然又何须着意求田问舍生须宦达死要名传寿夭穷通是非荣辱此事由来都在天从今去任东西南北作【音做】个飞僊游
　　陆务观书长相思词五阕
　　云千重水千重身在千重云水中月明收钓筒　头未童耳未聋得酒犹能双脸红一尊谁与同
　　桥如虹水如空一叶飘然烟雨中天教称放翁　侧船使江风蟹舍参差渔市东到时闻暮钟
　　悟浮生厌浮名囘视千钟一发轻从今心太平　爱松声爱泉声写向孤桐谁解聴空江秋月明
　　面苍然鬓皓然满腹诗书不値钱官闲常昼眠　画凌烟上甘泉自古功名属少年知心惟杜鹃
　　暮山青暮霞明梦笔桥头船子横苹风吹酒醒　看潮生看潮平小住西陵莫校程莼丝初可烹　淳熈戊申八月下澣笠泽陆游书
　　陆务观拜违言侍帖【行草书纸本】
　　游顿首再拜上启仲躬侍郎老兄台座拜违言侍又复累月驰仰无俄顷忘顾以墅处穷僻距京国不三驿邈如万里虽闻号召登用皆不能以时脩庆惟有愧耳东人流殍满野今距麦秋尚百日奈何如仆辈既忧饿死又畏剽刦日夜凛凛而霪雨复未止所谓夌又已堕可忧境中矣朱元晦出衢婺未还此公寝食在职事但恐儒生素非所讲又钱粟有限事柄不颛亦未可责其必能活此人也游去台评歳满尚两月庙堂闻亦哀其穷然赋予至薄斗升之禄亦未知竟何如日望公共政如望歳也无阶参省所冀以时崇防即庆延登不宣游顿首再拜上启正月十六日
　　放翁与仲信明逺二帖【行草书纸本】
　　游顿首再拜仲信学士老友兄即日秋气寖清伏惟尊神相万福儿子婚事甚荷留念初正以吾辈气类故敢有请已令媒氏具道其详尚何疑哉今又垂诲已抵龟而决矣余令媒氏禀白自此遂忝瓜葛何幸如之羸控叙草草不宣游顿首拜仲信即省元学士友兄游顿首闲阔顷叩甚至忽奉手帖欣重秋雨尊轻安卿禅师遗墨甚妙恨见之晩輙题数行不足称发飏之意皇恐得暇见过不宣游奉简明逺老友　文字共四轴又五册纳去五派图四轴数日前已就付来人去矣游
　　放翁以诗名重天下受知周益公范文穆为中兴大家尝读其剑南集爱不忍去手思见其人而不可得今得观此二帖恍然如侍左右何其幸哉然放翁在当时不以书名而遒丽若此真所谓人品既高下笔自然不同者也二帖一与仲信议婚一为明逺题卿禅师遗墨放翁到今不为久逺而此三人者皆不可知昔蔡明逺鄱阳一卒尔以鲁公之书而传仲信既与翁结婚而禅师遗墨有见晚之恨则二公要皆非寻常流辈人矣而余皆不知之鄙浅可笑此卷既归墨林墨林博雅好古而蓄书极富必能考以补余之不迨也嘉靖戊午仲冬廿日后学文彭谨题
　　陆放翁自得我心诗迹【行书长方纸本】
　　能自得我心无入不自得灵府长优闲蕉鹿乌能惑浊醪吞数升浩气漫漫塞醉来隠几酣屡到华胥国人生贵适情何当调语黙放翁游作















　　书画彚考卷十四
<子部,艺术类,书画之属,式古堂书画汇考>
　　钦定四库全书
　　书畵彚考卷十五
　　刑部左侍郎卞永誉撰
　　书十五
　　南宋
　　楼　钥
　　楼大防梅天雨润帖【行书纸本】
　　钥泣血再拜上启叔清宣教亲契兄坐前梅天雨润伏惟垩室有相孝履支福钥区区哀诉之悃已列前牍不复重陈母氏之防比者颁奠之渥且勤临慰偶以负土山间不及号诉归见弟辈言之方欲寻便修谢忽又被专书心慰心感益増不敏之媿况门下遭艰无由一拜繐帷乃荷周致如此尤见崇笃之谊钥老矣去歳积病之余继以大祸去死一发茍延视息以图大事已卜腊八举葬得了此段则此身必不久于世遂将相寻于九京不敢自期于再见冯纸悲哽惟冀节宣以时前迓亨翥抉力不次钥泣血再拜上启叔清宣教亲契兄坐前
　　眞徳秀
　　眞西山与王周卿手简
　　徳秀邻墙久疎请见第切倾渴伏辱教污深仞不彼第未承约束之前以宋令君为莆田簿求宪台书致关陞之请已为作之矣今未可以再用是不果遵命非敢靳也先著作文集跋语旦夕颛得纳呈并兹布及伏几台照徳秀顿首再拜上覆周卿学士座右　【劄子拜上县尉学士】王降授朝奉大夫眞徳秀谨封
　　周卿讳徳文吾乡王氏之先也仕宋虽不甚显然其学实出于其曽祖信伯先生帖中所谓先著作是也故西山眞先生特与之游他如魏参政了翁游丞相似杜丞相范王侍制遂亦尝举荐陵阳李侍郎心传因谓其所交皆天下正人然则此帖岂非其一左验也哉惟颙其善藏之吴寛谨题西山先生书似草草作谛观之乃非草草者虽不用晋人笔法而亦不出于法之外岂胸次高故落笔便自不同邪然南渡诸公如魏鹤山李心传兄弟书亦往往相类岂亦习尚使然耶宋之书法至是又一变也王鏊
　　洪咨防
　　洪舜俞道场诗并札卷【行书纸本】
　　的【项氏编号卷内项氏诸印不具録钤缝有沈周半印】
　　何山如幽人道场如大家穰穰衲子脚剌剌骚翁牙挟隽控寒飚披光蹑晨霞危顚矫窣堵平畴略污邪岩泉跑虎涌径松髯龙挐钟梵破深寂金碧开芬葩脩廊步履峻杰閤望眼赊山势佩玦矗湖光镜奁谺清节杳霭入古弁空蒙遮列翠不可唾羣籁无敢哗坐我防檀林酌之鎗旗茶宇定岫出云语妙天雨花吾生久堕甑昔游惯乗槎夷犹庐阜阳宿留岷江涯高曽留峤栈卑或搜崖洼旧梦难歴省此行足雄夸老亲八十健闲俦二三佳拍浮一叶渺览万景奢富贵上蔡犬贫贱东陵瓜未须笑落铎谁能苦沙侯门占噪鹊旋桡趁归鸦奇事恐没没举诗属僧伽端平甲午秋九月庚申追记壬辰小雪前奉亲游道场诗书以遗住山舟老古潜洪咨防舜俞
　　咨防别后无日不病抱病应酬病愈甚猿鹤入梦屡矣手帖来前云气犹湿恍然分半席防檀林之下慰浣可量旧诗入石呈丑为多跋语非所敢当承朝家愿移瓶锡于茂苑随处结縁有何不可而力辞近时衲子谋窠座与干差遣同安知青菜根通天下只一般滋味静退高风可胜钦仰盘陀花竹无恙大众安隠六月八日咨防皇恐上记舟公堂头禅师　佳茗多感香杏仁一包试参之咨防
　　法舟昨枉国史中书直院判部侍郎顷载登山佳什敬雪手圭复诚负暗投之愧窃谓苏文忠公昔游有诗以赠华老学士寿之坚珉山倚诗重法舟蕞尔寒缁兹亦何幸获此宠遗得与云鬟争翠谨砻石山中作云苏洪帖云端平乙未维夏住山传法法舟书
　　平斋先生洪公宋南渡后大手笔也孟頫弱冠以爱读文集恨生晩不得拜下风先生五世孙为僧于天目师子寺名智俊过溪上出此示仆三复之余既叹诗律之深及观所与安抚书又见公于国事用心如此抚卷起敬輙书其后孟頫
　　天目洪忠文公游道场何山诗与眉山苏文忠诸作先后相映眞若所谓山倚诗重者矣忠文此诗当时已摹勒入石自端平甲午迨今已一百二十二年而眞迹宛然犹在诚可宝也至正十五年乙未五月十日金华黄溍观于中天竺因书其后识歳月
　　右侍郎洪公奉其亲少师公游道场何山遗住山舟公别浦禅师诗也今归之即中常上人常往年侍其师竺逺源禅师住吴山时见其六世孙大拙用公以是遗墨献于禅师常因珍袭而宝爱之兹来归源兰若焚香敬观惜不得见所与安抚书耳然山中旧石刻洊更兵燹不复存矣故翰林承旨赵公学士黄公跋语在前惟善何敢着笔輙缀数语于后以识俯仰今昔文物陵替山林雕谢无复旧观之感慨云至正二十六年歳丙午佛诞日曲江居士钱惟善谨书
　　洪忠文诗谓道场何山为大家幽人此葢发坡翁之遗蕴譬如为二人写眞文忠已极其神观意度矣而忠文乃直指自出其姓名与字是可贵也诗法一本韩与舟老书尤见前辈激昂意思己酉十月九日义兴马治风泾寓舍题
　　平斋洪公在宋季赵山台真西山魏鹤山皆参大政位貌徳业相表里而严重过之舟别浦主瑶席轩公奉八十慈亲漫游两山题诗纪胜句法追蹑欧公自苏玉局题惟公诗出色刻诸琬琰何愧然神物显晦有时会当三刻兹山墨迹三献即中其善藏之时龙蹑丹虺瞻依菟林屋山樵人法膺择中跋
　　魏了翁
　　魏鹤山遗陈深父子
　　陈深父子服事迁客久而益厪陈深事主未竟而卒陈恪能承父志自靖之荆自荆之蜀奔走服役于风涛冦盗之冲颇赖其力今念母暂归书此以记其劳亦可以愧士大夫之随时冷暖者廿八日押　仍特支紫衫一领
　　昔萧颖士有老臧事之十年不去颖士性惨刻笞楚不少贷或劝臧他之臧曰非不能爱其才耳夫颖士以操觚弄翰尚足以怀其奴而不忍舍今陈深父子之事鹤山也服役劳苦于寂寞之滨趋走辛勤于风波之险七年之久俨如一日此非其主有以怀而信之畴能尔耶及主人自靖归蜀始以念母翻然告归且愿还而尽此身以事主夫于事主既能尽忠则于事亲必能尽孝视萧氏奴殆有过焉余曩偕鹤山外舅久处渠阳始终目击其事今观鹤山所书慨然有感因笔以赠之绍定五年冬十月书于心逺堂虞兟
　　魏华父昭代亲友帖【行草书二纸阙第一行】
　　提刑提举亲家尊眷丈所【阙文】昭代亲友兄弟间咸以讳音来赴谓久痢所致谓八月四日午时又谓七月廿七日得了翁书犹于枕间卧诵也吁何遽至此中兴勲徳之家令子贤孙相继零谢况于事变错出人物眇然之时而善人云亡关系匪浅岂惟一家之私谅惟孝思追慕柴瘠弗任或又云九月廿四日卧防车朝祖十月十五日即窆了翁荷提刑知予爱怜谊均骨肉而疾不得问死不及凭棺葬不及请役五谿之濒伶俜吊影逬涕交挥孰知此心也迩来亲友道防死防不相赴始闻不审故审而后拜此亦未知伯仲自离荼毒体力何如心之忧乎靡所限极更惟彊饭节哀以终大事一门眷聚各计胜防蓬州闻已开府石泉恐留江上或在东山亦坐不闻赴音之详失于吊唁也妻孥附致问礼偶逄简佗便就以薄奠侑之诔文并见别缄乞为荐陈不宣谨状了翁顿首再拜状上机宜大孝贤伯仲姻兄服次十一月十七日
　　乔行简
　　乔寿朋恐勤帖【行书纸本】
　　行简恐勤染报不敢覼缕少意拜禀女夫王太社仪今亡矣有少田土乃典物为人昏赖事已结断乃复兴讼据其干人小人之奸诈欺孤如此望为详酌而分明之小女亦不存无人照管仍乞免追其干人是幸琐细干括愧甚切几台照　右谨具呈十一月　日少傅平章军国重事益国公乔行简劄子
　　方　岳
　　方秋厓滥尘札
　　岳皇恐端拜申禀岳滥尘府行矣解舟斋阁邃严莫下违离之拜端奉琅题重增翘企跋语非岳浅学者所敢僭下问如此当于舟中写寄耳略此酧禀余俟嗣音兹乞纡鉴　右谨具申呈三月　日文林郎新差主管尚书刑工部架阁文字方岳劄子　【劄子申呈判院舍人】王　文林郎新差主管尚书刑工部架阁文字方岳谨封
　　杜　范
　　杜丞相荐勤帖
　　范已辱来翰前日奉答荐勤珍染示以先录乃知程门师授学问渊源所以开悟后来者多矣读之起敬来意良厚何可忘耶印厯已批但恨未瞻识耳略此奉复伏几台照　右谨具申呈三月　日朝奉郎右文殿脩撰知宁国军府事杜范劄子　【劄子拜上判院舍人】朝奉郎右文殿脩撰知宁国军府事杜范谨封
　　吴文英
　　吴梦窓词稿
　　新词藁文英皇惧百拜
　　瑞鹤仙癸卯歳为先生寿
　　辘轳秋又转记旋草新词江头凭鴈乗槎上银汉想车尘才踏东华红輭何时赐见漏声移凉宫夜半问莼鲈今几西风未觉歳华迟晩　一片丹心白发滴露研朱雅陪清燕班囘栁院蒲团底小禅观望罘罳明月初圆午夜应共婵娟茂苑愿年年玉兔长生耸秋井干沁园春冰漕凿方泉宾客请以名斋邀赋此解
　　澄碧西湖輭红南陌银河地穿见华星浮影僊棋局静清风行处瑞玉圭寒斜谷山深望春楼逺无此峥嵘小渭川一地解不波不涸独障狂澜　老苏而后坡仙继菊井嘉名相与传试摩挲劲石无令角折丁宁明月莫涴规圆谩结鸥盟那知鱼乐心止中流别有天无尘夜聴吾伊正在秋水防干
　　玉漏迟瓜泾度中秋夕赋
　　鴈边风讯小飞琼望杳碧云先晚露冷防干定怯藕丝冰腕净洗浮空片玉胜花影春灯相乱秦镜满素娥未肯分秋一半　每圆处即良宵甚此夕偏饶对歌临怨共一婵娟几许雾屏云缦孤兔凄凉临水晓风起银河西转摩泪眼瑶台梦囘人逺
　　古香慢自度腔夷则商犯无射宫赋沧浪看桂
　　怨蛾坠栁离佩摇葓霜讯南圃谩撞槁扉倚竹袖寒日暮还问月中游梦飞过金风翠羽把残云剰水万顷暗熏冷麝凄苦　渐浩渺凌山高处秋澹无光残照谁主露粟侵肌夜约羽林轻误剪碎惜秋心更肠断珠尘藓路怕重阳又催近满城细雨
　　齐天慢毗陵两别驾招饮丁园索赋
　　竹深不放斜阳入横披澹墨林沼断莽平烟残荷剰水宜得秋深才好【脱后补足】正着酒寒轻弄花春小障锦西风半围歌袖半吟草　独游清兴易懒景饶人未胜乐事长少柳下停车尊前防帻同抚云根一笑秋香未老渐风雨西城暗欺客防背川移舟乱鵶溪树晓【自注荒亭旋扫四字按谱为前第六句补遗】
　　思嘉客赋闰中秋
　　丹桂花开第二番东篱展却宴期寛人间宝镜离还合海上仙槎去复还　分不尽半凉天可怜闲剰此婵娟素娥未隔三秋梦赢得今宵又倚防
　　苏武慢赋芙蓉文英百拜
　　藻阁凄迷麴澜澄映怨入粉烟蓝雾香笼麝水腻涨红波一镜万妆争妬湘女归魂佩环玉冷无声凝情谁愬又江空月堕凌波尘起绣鹓愁舞　还暗忆钿合兰桡丝牵琼腕见的更怜心苦玲珑翠屋轻薄冰绡穏称锦云留住生怕哀【阙】暗惊秋被红衰啼珠零露能【去声】西风老尽羞趁东风嫁与
　　八声甘州和施知言姑苏台韵
　　步晴霞倒影洗闲愁深桮灔风漪望越来清浅吴歈杳霭江鴈初飞辇路凌空粉冷濯妆池歌舞烟霄顶乐景沈晖　别是新红防槛对女墙山色碧淡宫眉问姑苏游鹿应笑古台非有谁招扁舟渔隠但赋情西子却题诗闲风月闇消磨尽浪打鸥矶
　　自度腔高平探芳新赋元日能仁寺薄游
　　九街头正软尘润酥雪消残溜禊赏祗园花艶云隂笼昼层梯峭空麝散拥凌波萦翠袖叹年端连环转烂漫游人如绣　肠断回廊竚久便写意溅波传愁蹙岫渐没飘鸿空惹闲情春瘦椒桮香干醉醒怕西窓人散后莫寒深迟回处自攀庭柳
　　自度腔小石江南春赋张药翁杜蘅山庄
　　风响牙籖云昏古研芳铭犹在棠笏秋牀听雨妙谢庭春草吟笔城市喧鸣彻清溪上小山秀防便向此搜松访石葺屋营花红尘逺避风月　瞿塘路随汉节记羽扇纶巾气凌诸葛青天万里料谩忆莼丝鲈雪车马没休歇荣辱事醉歌耳热天与此翁芳芷嘉名纫佩分琼玦
　　水龙吟赋惠山泉
　　艶阳不到青山淡烟冷翠成秋苑吴娃防黛江妃拥髻空蒙遮断树宻藏溪草深迷市峭云一片二十年旧梦轻鸥素约霜丝乱朱顔变　龙吻春霏玉溅煑银瓶羊肠车转临泉照影清寒沁骨客尘都浣鸿渐重来夜深华表露零鹤怨把闲愁换与楼前晚色棹沧波逺姜石帚以盆莲百余本移置中庭防客同赏赋拜星月文英百拜
　　绛雪生凉碧霞笼夜小立中庭芜地昨梦西湖老扁舟身世叹飘荡暂赏吟花酌露尊爼冷玉红香罍洗眼魂迷古陶洲千里　翠参差澹月平芳砌甎花滉细浪鱼鳞起雾盎洗障青罗洗湘娥春腻荡兰烟麝馥浓侵酒吹不散绣屋重门闭怕便绿减西风秋檠烛外过西湖先贤堂伤今感昔然出涕赋西平乐文英
　　岸压邮亭路敧华表隄树旧色依依红索新晴翠隂寒食天涯客又重归叹废绿平烟带苑幽渚尘香荡晩当时燕子无言对立斜晖追念唫风赏月十载事梦惹绿杨丝　画船为市夭妆艶水日落云沈人换春移谁更与苔根洗石匊井招魂谩省随车载酒立马临花犹认嫣红傍路枝歌断防防荣华露草零落山丘过此西湖恨拟西州羊昙泪落沾衣
　　丁香结赋小春海棠
　　香嫋红霏影髙银烛曾纵夜游浓醉正锦温琼腻被燕蹋暖雪惊翻庭砌马嘶人散后秋风换故园梦里吴霜融晓陡顿闇动偷春花意　还似海雾冷僊山唤觉环儿半睡浅薄朱唇娇羞艶色自伤时背帘外挂淡月向立秋千地怀春情不断犹带相思旧字
　　花犯郭希道送水仙索赋
　　小娉婷清铅素靥黄暗偷晕翠翘敧髩昨夜冷中庭月下相认睡浓更苦凄风紧惊囘心未稳送晓色一壶葱蒨财如花梦准　湘妃化作此幽芳凌波路古岸云沙遗恨临砌影寒香乱冻梅藏韵熏炉畔旋移傍枕还又见玉人垂绀鬒料唤赏清华池畹台桮须满引友人泛湖命乐工以筝笙琵琶方响迭奏赋还京乐文英
　　宴兰溆促奏丝萦筦裂飞繁响似汉宫人去夜深独语【阙】沙凄哽对鴈斜玫柱琼琼弄月临秋影鳯吹逺河汉去褭夭风飘冷　泛清商竟转铜壶敲漏瑶牀二八青娥环佩再整菱歌四碧无声变须臾翠翳红暝叹梨园今调絶音希愁深未醒桂檝轻如翼归霞时防青镜张即之
　　张樗寮书遗志觉上人金刚经并跋【正书经文不录】
　　樗寮即之七十八嵗喜再逄佛诞以天台教主印讲主所校本敬写此经遗天竺灵山志觉上人受持读诵我愿有情不作常观般若六如觉性永眀共悟实相本体流通利益均及有情时景定四年嵗次癸亥
　　昔吴关外门有驻节字大可二尺许古雅遒劲极得大书之体余少时见而爱之先主事都水公曰此张即之笔也后于一统志和州下载即之特善大书以是知先君葢有所见云若细书则未之闻也兹偶见此经大不过指尤俊健不凡乃知樗寮不独善大书已也书史防要记樗寮歴阳人歴阳和州即今含山明隆庆庚午春三月吴下陈鎏识
　　弟子项元汴焚香捧持于天籁阁万厯二年孟秋朔得于吴趋陆氏
　　张温夫为母夫人书金刚经并跋
　　宝祐元年七月十八日张即之奉为显妣楚国夫人韩氏五九娘子逺忌以天台教僧宗印所校本亲写此经施僧看转以资防福即之谨题时年六十八嵗
　　外录
　　瑚网云此本为项子长宪副所藏与子京本纸墨笔法不爽毫发
　　张温夫书酒僊诗卷
　　酒僊诗
　　痴兀兀兀兀痴落花流水自依依酒饱摩娑个肚皮侬家元是林公儿
　　金斚又闻泛玉山还报頽莫教更漏促趁取月明回门前绿树无啼鸟林下苍苔有落花聊与东风论个事十分春色属谁家
　　杨子江头浪最深行人到此尽沈吟他时若到无波处还似有波时用心
　　秋至山寒水泠春来树绿桃红一防动随万变江村烟雨蒙蒙有不有空不空笊篱捞取西北风
　　一六二六其事已足一九二九我要吃酒长伸两脚眠一忽起来天地还依旧
　　贵买朱砂画月等米【阙】用工夫醉卧绿杨隂下起来强说眞如泥神再三叮嘱莫教失却衣珠
　　绿水红桃花前街后巷走百余遭张三也识我李四也识我我我我不识我两个拳头那个大两个之中一个大曽把虚空一戳破摩娑令教却恁麽拈取须弥枕头卧
　　醒也街里走醉也街里走无钱买酒乞来噇昏昏惶惶前失后开张两眼见北斗拈得斗柄酌海水望空直拔泻入口悮呷火龙归五脏自午夜半大哮吼随我来随我来与你安身法上竿子打筋斗
　　生在阎浮世界人情几般爱恶只要吃个酒子所以倒街卧路死后只产娑婆不愿超生净土何以故西方净土无酒得酤
　　右吴中东禅林酒僊语歴阳张即之为寺僧惟一书歴阳上官必昌命工刻石淳祐八年嵗在戊申六月一日
　　酒僊名遇贤俗姓林氏在宋为苏城东禅寺僧人传其事甚异至号圣僧以其嗜酒故又号酒僊此卷皆其所作诗也诗意有高絶处若寒山子之流故张即之特书以刻石其石已亡寺之东林房独藏此本夫寒山子之诗虽晦庵朱夫子亦赏之此酒僊之言所以不可废也吴寛书
　　张温夫从者来归帖【行草书花牋本】
　　即之适间伏闻从者来归喜欲起舞想见太夫人慈顔之喜可掬也野衣黄冠拥嬾残煨芋之火不能亟谒已拜坠染将比南珍行李甫息肩眷轸首及尫劣顾何以称之敬须待谢次令弟赐翰已领即之拜禀殿元学士尊亲契兄台坐染物甚佳
　　张樗寮棐茗帖【行书纸本】
　　棐茗皆山中珍品拜况感铭二文欲累以恶札冞佩此意笔冻手恐未能即承命也即之和南大歇和尚老禅师侍者
　　张樗寮引年得谢帖【行书纸本】
　　即之引年得谢不负初心私窃自幸寓直中秘此朝家优老之恩以华晩节即之何者一旦得之恍不知其所自连日惊悸未寜也庆语首题非爱念之深何以有此感激感激即之叨承门防一生狷僻狷僻方始结局此身得以自由矣老兄知我者想亦为庆快也李三洲盛称令弟律已【少数字】人多能言之但平日欠束敛谨重而或者不察其形而视其影耳【少数字】想未能即过我瞻企瞻企素馅甚佳即之再拜上覆致政朝奉老契坐右刻工沈生在邑中否去令其来家酝四掇二色手甘三十真洞庭橘四十鲟鱼鲊四缶金铤褁烝一篮奉寄恐可供一酌即之
　　张温夫溪庄帖【行草书纸本】
　　即之少意思溪庄干去年纳和籴米为平江揽纳人侵盗已荷吾弟为之主盟更冀终恵事目见别纸即之致廿二弟知县承议郎新除
　　赵孟坚
　　赵子固题道场诗【行书】
　　重到招提十七年吟题墨色又成嫣蟠虬老桧枝垂舞刻像前碑石载镌留赋纵然常满壁机竟莫悟枯禅道场法子藂居盛奚复芦花施钓船　子固戊申载题道场已题壁素更留照师以传永逺
　　秋泊禅扉夜清吟入兴频风生水鳞甲云放月精神禅有机秘诗无句法新旧题寻不见吹遍壁间尘　此壬辰嵗子固漫题也照师不以为谬戊申重来请书与重题共存每不自知愧耳孟坚再拜
　　宋赵彝斋梅竹谱卷【行书纸本高一尺余长一丈】
　　洁【项氏编号卷中项氏俞氏印不録】
　　里中康节庵画墨梅求诗因述本末以示之子固
　　逃禅祖花光得其韵度之清丽闲庵绍逃禅得其潇散之布置囘观玉面而鼠须已自工夫较精致枝枝例作鹿角曲生意由来端若尔所传正统谅末节舍此的传皆伪耳僧定花工枝则粗梦良【原迹良字旁注下有贵字防去】意到工则未女【下有儿字防去】中却有鲍夫人能守师绳不轻坠可怜闻名未识面云有江西毕公济季衡丑粗恶拙祖弊到雪觞滥矣所恨二王无臣法多少东邻拟西子是中有趣岂不传要以眼力求其旨踢须止七蕚则三防眼名椒梢鼠尾枝分三叠墨浓澹花有正背多般蕊夫君固已悟筌蹄重说偈言吾亦赘谁家屏障得君画更以吾诗疏其底
　　康不领此诗又有许梅谷者仍求又赋长律
　　浓写花枝淡写梢鳞皴老干墨微燋笔分三踢攒成瓣珠晕一圆工防椒糁缀蜂须凝笑靥穏拖鼠尾施长条尽吹心侧风初急犹把枝埋雪半销松竹衬时明掩映水波浮处见飘飖黄昏时胧眀月深浅谿山长短桥閙里相挨如有意静中背立见无聊笔端的沥眀非画轴上纵横不是描顿觉坐成春盎盎因思行过雨潇潇从头总是扬汤法拚下工夫岂一朝
　　王翠岩写竹求诗亦与
　　古画画物无定形随物赋形皆廹真其次祖述有师绳如印印泥随前人尚疑屋下重作屋参以新意意乃足晋魏而来几百年羲献断谁解续何况高束李杜编江湖竞买新诗读愿君种取渭川一千畆饱饭逍遥步扪腹风晴烟雨尽入君心胸吐出毫端自森肃员大夫来子章何碌碌
　　三诗葢梅竹谱也然胸中无诗者见之捍格翠岩得诗后数月忽问余曰所求画竹诗耳乃及李杜编何也余笑曰非君不解世无人为君言耳作诗必此诗定非能诗人不闻此语耶皇甫表工学于斯闻余诗欣然求书正恐胸中无诗种又捍格也识者为余一拨余老不事多言云景定元防良月六日所寓邸乃盐桥王氏家二鼓烛下书诸王孙赵孟坚子固彝斋居士记
　　仆与子固交最蚤得子固诗章画墨尤伙宝祐丙辰子固与正翁校书法累数十纸仆把玩不释手于是篝灯摹搨一夕而竟厥眀子固惊喜援笔成跋几二千言兵后所藏散失而二君亦已矣一日皇甫子昌访仆山隂袖出子固景定庚申所赠梅竹诗谱及正翁跋语三复之余如见顔色子昌实子固中表正翁实仆内兄弟见似人而喜于焉乃重为感慨云后二十九年戊子仲夏汴阳钱应孙定之父书
　　画谓之无声诗乃贤哲之寄兴有神品有能品神者才识清高挥毫自逸生而知之者也能者源流传授下笔有法学而知之者也伯氏彝斋天姿頴悟人品旣高以其文章书法之绪余游戏翰墨为众芳写生运笔如飞气韵清拔生动造妙其入神品者乎乙卯春子昌至自毘陵彝斋留侍笔砚钦慕师事口授笔传摹仿弗释是秋彝斋游壑翁阃幕子昌改馆于高文长之烟雨优游闲雅时而习之心得手应渐入佳趣后数年彝斋奬之曰工于斯传子固之余芳者其子昌乎彝斋已矣子昌之笔日进见似之者而喜子昌袖彝斋画法诗卷求余着语余深嘉其志之笃欲勉其艺之精超乎能品援山谷先生题宗室大年画卷云大年学东坡作竹石殊有思致笔意觉柔年少故耳使大年耆老自当十倍于今精义入神子昌勉诸咸淳戊辰中秋赵孟濚题
　　昔李伯时表弟乔仲常亲授笔法遂入能品今乔笔世甚罕有其贵重殆不减龙眠用志不分乃凝于神子昌勉之哉子昌年少志锐深造而自得之自成一家可也李乔之事又何足尚云咸淳戊辰良月天台董楷识
　　余幼年侍彝斋兄游见其得逃禅小轴及闲庵横卷卷舒坐卧未尝去手是以尽得扬汤之妙先兄好学耽书每作一事不造其精处则不已也平生留意翰墨之外他无一毫世俗好志之专必功【旁改工字】功必精此岂晩学之所能哉予作此君彝斋兄每亦许之虽法文苏然笔意之传实自彝斋兄皇甫表昔侍彝斋游所作葢有源流先兄已矣君其勉之咸淳戊辰小暑日书于清逺楼竹所赵孟淳子眞
　　吾友赵子固以诸王孙负晋宋间标韵少游戏翰墨爱作蕙兰酒边花下率以笔砚自随人求画与无靳色往往得之易藏之多人亦未之宝也晩年步骤逃禅工梅竹咄咄逼眞予自江右归颇悟逃禅笔意将与之是正而子固死矣乡人云子固近日声价顿伟片纸可値百千予未敢谓信一日鬻书者携数纸来少室果印所闻岂人情不贵于所有而贵于所无耶皇甫君步骤子固者也出子固论画眞迹一卷及其所自作蕙兰跃然而观感慨系之吁子固不可作矣得彷佛子固者斯可矣皇甫君其勉之咸淳丁夘五月晦日隆礼书于春咏堂
　　余儿时在乡里斛先生斋中见墨兰数本笔法飘逸可爱知有浙右赵子固名矣所恨其时未知此趣不能鉴赏及长大宦游四方于江西士友间多见扬逃禅毕公济墨迹游戏天眞清絶令人意消及来禾兴知子固为邦人深切自喜首问其乔木故家则渺然【原迹然字旁注】无处询访禾兴为郡为浙右最陋邦以财雄酒色相尚而好古博雅者絶无其人抱璞荆山至宝横道可重太息赖有别驾息斋李侯中原毓秀为方今天下名人公余得游从论书画足以破除尘俗然侯止留心于竹不甚及他品为怅一日有皇甫秀才相过形神肮脏语言如泉絶不类秀人自言能画水仙梅兰问知为子固表弟毘陵寓客也得子固亲传妙处往往过之青出于蓝与余论画中三昧无不中的因出子固传授诗翰一卷示余咄咄逼人岂郑防三絶足以并其有自来矣是可宝之借观余旬不忍去手余谓子固不特画兰水仙为古今第一若书若诗皆入能品岂学力可到耶噫吾虽不饮酒知酒莫如我也余尝同皇甫君游俱徒步市中但见其精彩皪人步履如飞问其年曰七十有三矍铄哉是翁也抑眞水仙中人乎喜之不足特为书相见本末于卷尾以还他时瀛洲防上水晶宫中婆娑政坐诸君耳邂逅拈起此叚公案亦足以相顾一笑也大徳五年嵗在辛【下有卯字防去】丑月建卯鄱阳吴亮采熈载书于嘉兴官寓之集雅堂
　　大岳太和山净乐宫提防竹隠赵公博雅好古藏其宗中之长者故元赵子固子眞子潆及句曲天雨张外史淛之名士董楷辈所作戏墨诗跋一卷予时奉旨使本宫竹隠求为识之展玩屡日不欲去手惟宋文运最兴而子固诸昆皆承宗室孟字传号之裔与元松雪赵文敏公同悉能一屏侈习或作为翰墨或发为诗章则清妙絶尘自有一种王孙意气金玉标姿岂世俗所可企及也今竹隠为方外士犹能守其家世善珍袭之抑贤矣哉故书以复其请云时永乐廿二年甲辰嵗七月朔日正一嗣教清虚冲素光祖演道眞人领道教事四十四代天师西璧翁张罕清书　予与竹隠同庚时年皆六十一矣而予目手颤不能成书因笔及之
　　子固书清逸俊发览之使人忘在大暑中矣时在治元年六月二日题于史先生之绿水堂杨循吉
　　循吉既称史先生为先生坚辞不受固令削去之易称字切谓先生以耆徳隠居吴中又长加于循吉者二十四年虽称先生何愧也若以称子固在前为辞据则古今之间自有不同在古人宜得有称字者在今人岂皆例得称字耶今为礼无他但使于【原迹于字旁注】人情无不安者乃是耳称字于长者自是不安则可见决不可行也古人虽皆前辈然未尝与之游接茍其人非大名公则虽称字亦于人情【原迹人情旁注】无甚不通者至于今人之长者生与吾接以后生而遽字之恐断无此理口称之既不可则手书之亦必不可也然先生之称亦岂得轻加于人若先生则固宜直当之无辞不可易【以上诸跋俱行书纸本】
　　宋宗室赵孟坚字子固号彝斋行书梅竹谱名族题识项元汴真赏时嘉靖卅六年中秋装池原价肆拾贰两购于吴江史明古孙
　　张叔夏【瑚网作南宋人】
　　张叔夏过韩平原庆乐园赋高阳台词迹
　　古木迷鸦虚堂起燕欢游转眼惊心南圃东窻酸风扫尽芳尘鬓貂飞入平原草最可怜浑是秋隂夜沈沈不信归魂不到花深　吹箫踏叶幽寻去任船依断石袖褁寒云老桂悬香瑚碎击无声故园已是愁如许抚残碑又却伤今更关情秋水人家斜照西林
　　萧迂民
　　萧迂民与先之劄子【行草纸本高一尺长二尺余内项氏屠氏诸印不録】
　　先之省状元乡相迂民下辱临顾获奉从容方此怀人忽沐教墨开读忻快跌折之苦幸喜勿药谕极荷不外且拜观团酌高作审知门下有子如此可敬可喜但族间事力优裕者得至两位如两神童则自相琢磨不烦师资妙吉父昆仲则子弟皆幼且习他经至若螺溪诸周彼自芸人之田者也度未有可推挽处莫妨多为之图他有所闻首及贤徳政不在谆嘱旧楮百千谩尔统上聊为汤药之助轻鲜皇恐切冀笑留匆遽占复崖约是愧并希台亮　右谨具申呈十月朝奉大夫主管万寿道观萧迂民劄子
　　杜良臣
　　杜良臣勤顾帖【行楷书蜡牋本】
　　五【项氏编号帖内项氏李氏诸印不録】
　　良臣连日荷勤顾老亲昨日暑中令閤嫂嫂仍劳逺出尤感感专介至询问医者盖犹未至也妈妈今日却已不甚热然不敢投药且吃粥糜今日且不劳见过柴医却相闻同商议投药欲得中兴登科记最后一册检朝贵家讳发劄子幸即检付去仆一示余容面对以究草草希友亮良臣启仲一哥新恩内除贤弟
　　陆秀夫
　　陆君实羣玉帖【行草书蜡牋本】
　　秀夫拜覆义山尊兄长坐前秀夫比僭就羣玉府借至英光帖一本久留皇愧专此归纳切幸眎至深居诗帖久欲临写数纸而未能敢乞暂借数日常所用副墨之子姓某氏不烦旨其来将有所委之也草草拜字他存侍竟不宣秀夫拜覆义山尊兄长坐前　蠲糨纸就覔一幅欲作籖题干烦皇恐秀夫
　　长孺三十二年前温陵舟中与君实甫分凄然有惜别意又明年二月死海上原员之节葢有所不及君实貌容无絶异于人气冲语温所立固如此北固郭元徳裒其尺牍若干纸为四卷今其家无有遗孤故人念之至如此元徳之视荣附瘁捐者有间哉长孺题【行书纸本】
　　士大夫预人国家事当以节义功名为本徒以区区翰墨传后抑末矣予曩在余英沈则正处见洺水李清卿一帖清江罗寿可处见文山文宋瑞一帖今于京口郭元徳处见此帖眞成三絶忠烈之气奕奕浮动纸上百世之下使人感愤钱塘仇逺顿首敬书【行书纸本】
　　文天祥
　　文信国诸劄【横卷】
　　一唐信臣不测有申述宜速应之或渠得章贡捷劄宜即率二谢兵驰入城与之共守却欲报行【阙】万兵即下【阙】又在目矣
　　一诸处取到物色已有几无对证无数证者固是难理【阙】　如优令所共如前此项下有数目者即与爰行根行根究须斩犯法者数人然后取得起若肯纳还者又可稍寛其刑如平素省劄如印纸他们收得亦何用此纳诰之人诰在其手则省劄印纸勅黄皆在焉
　　一徐嬭同柳娘在刘千户下傅佺已亲之但【阙】榜不载想徐嬭托以为别人女不直指为吾女也徐嬭有夫可托其夫往赎幸图之
　　一环娘十歳【阙】中既无名想亦在民间此项须遍劄永丰诸隅物色方有出场
　　一在此无片楮可用费力费力全靠使司取些物色来靠舍弟与民章来有些少携带此外无防无防
　　一黄州周都统死于瑞金可惜可惜
　　一在瑞金时贱体一病甚可忧入汀以来幸已勿药一合家书与舍弟又一书达民章又一书达【阙】抚千户道达天祥皇恐拜笔十月八日发
　　呜呼此文山先生眞迹也详玩此书乃空坑之败之后遗其所知者之书盖是时天阨甫脱劲敌在后流离颠沛之际荒迷不次之秋也而其笔意乃雍容闲雅无一毫惊惧荒迫之状如此然非素存素养之熟能如是乎毛氏幸得此书今读其辞想其事令人心胆奋扬精神凛冽有不胜其感激者焉因泣下而谓夫后世之为人者其立心操行亦当何如耶一
　　文丞相途中三诗并简卷
　　收柳女信痛割肠胃人谁无妻儿骨肉之情但今日事到这里于义当死乃是命也奈何奈何途中有三诗今录至言至于此泪下如雨
　　邳州哭母小祥【九月七日】
　　我有母圣善鸾飞星一周去年哭海上今年哭邳州遥想仲季间木主布筵几我躬已不阅祀事付支子使我早沦落如此终天何及今毕亲防于分亦已多母尝教我忠我不违母志及泉会相见鬼神共欢喜
　　过淮
　　北征垂半年依依只南土今晨渡淮河始觉非故宇故乡已无家三年一羇旅龙朔在何方乃我妻子所昔也无奈何忽已置念虑今行日云近使我泪如雨我为纲常谋有身不得顾妻兮莫望夫子兮莫望父天长与地久此恨极千古来生业缘在骨肉当如故
　　乱离歌六首
　　有妻有妻出糟糠自少结髪不下堂乱离中道逄虎狼凤飞翩翩失其凰将雏二三去何方何虞国破家又亡不忍舍君罗襦裳天长地久逺茫茫牛女夜夜遥相望呜呼一歌兮歌正长悲风北来起彷徨
　　有妹有妹家流离良人去后携诸儿北风吹沙塞草萋穷猿惨澹将安归去年哭母南海湄三男一女同歔欷惟汝不在割我肌汝家零落母不知母知岂有瞑目时呜呼再歌兮歌恐悲脊鸰在原我何为
　　有女有女婉清扬大者帖学临钟王小者读字声琅琅朔风吹衣白日黄一双素璧委道傍鴈儿鴈儿秋无粱随母北去谁人将呜呼三歌兮歌愈伤非为儿女哭淋浪
　　有子有子风骨殊释氏抱送徐卿雏四月八日摩尼珠榴花犀钱落绣襦兰汤百沸香似酥歘随飞藿飘泥涂汝兄十三骑鲸鱼汝今三歳知在无呜呼四歌兮歌以吁灯前老影明月孤
　　有妾有妾今何如大者手将玉蟾蜍次者亲抱汗血驹晨妆靓服临西湖英英鴈荡飘璚琚风花乱坠鸟鸣呼金茎沆瀣浮污渠天摧地裂龙虎徂美人尘土何代无呜呼五歌兮歌郁纡为尔迎风立斯须
　　我生我生何不辰孤根不识桃李春天寒日短空愁人北风吹随铁马尘初怜骨肉钟奇祸如今骨肉更怜我汝在空能婴我怀我死谁当收我骸人生百年何丑好黄粱得防俱草草呜呼六歌兮勿复道出门一笑天地老
　　一读此三诗便见老兄悲痛眞切之情事至于此为之奈何凡事只待千二哥至造物自有安排
　　一可将此诗呈嫂氏归之天命仍语靓妆璚英不曽周旋得毋怨毋怨徐嬭以下皆可道达吾此意当此天翻地乱人人流落天数奈何奈何
　　一可令柳女环女好做人爹爹管不得泪下哽咽哽咽一此诗本仍可纳之千二哥兄天祥家书达百五贤妹右已上诗八首宋丞相文信公之所作也公讳天祥字履善庐陵人穆陵之丙辰状元也遭宋末造间关万死卒以自献使后圣有作安知不与三仁并称淮隂龚开尝录公大概而议其不当出使然公岂不知自惜遣他官祈请特当是时国亡在咫尺茍可以存社稷保斯民虽死亦不暇顾又乌计寻常琐琐礼仪哉八诗虽皆载公指南录千载之下读之輙使人流涕不休则其増夫三纲五常之重然后知诗之有裨益于世教者多矣淮南刘安于楚辞有曰推此志也虽与日月争光可也呜呼岂独楚辞哉至顺四年四月戊寅京口陈方拜书右文信公遗墨前参知政事本斋王公所藏公殁已久家人理筐箧书尺丛积顾是纸损烂将裂以拭巵匜公之子季境适至识为信公书咄唶惊异亟命装池以完呜呼岂非有神物守防之欤不然英灵之气不泯而致之欤是诗之作念国家之覆败痛骨肉之离絶其情切其辞哀使人至不忍读然其竭孤忠于所事付一死于素定其志决其气壮闻者为之兴起可谓仁至而义尽矣先贤尺牍人尚皆藏弆之矧信公之精忠伟然震辉古今翰墨光芒垂示臣子者乎不惟王氏宝之百世而下固夫人之所同宝也史官河东张翥书
　　公既变姓名诡踪迹间关万死然后由扬子江入苏州洋展转四明天台以至于永嘉其濒于死者一日夕之间不知其几也方是时公于一死既已素定故能于一话一言之际从衡颠倒不失所谓忠与义呜呼宋有天下几四百祀其亡也仗节死义者多矣然皆不若公更万死而不少屈至竟而后归于一死妻妾子女在所钟情故其辞为尤痛云遂昌郑元祐拜书
　　文信公当国朝至元戊寅歳厓山事溃被拘北行此卷诸诗即是歳道中所作后五年为至元壬午遂执节以死呜呼自古人臣遭国家防亡能秉志不迁从容就义为天下后世所向属未有盛于公者也观此诸诗则知公之所以处死生之际者可谓审矣呜呼百世之下读其诗而有不为之感激流涕者尚为有人心也哉至正十年歳在庚寅五月甲子布衣金华王祎谨书
　　语有之嘻笑之忿甚于裂眦长歌之哀过于恸哭文信公之忠肝义胆炳白当世正不在柴市忼慨就死之日实在夫弟妹输写无聊之时其衷抱精神死别痛苦固天壤之大不幸而为古今无敌之盛名要不待后之人极口赞说予尝怪战国之士若侯嬴田光辈自负奇节卒不过以一死为人为长技噫市井小夫感恩酧利之际区区所谓泰山之重鸿毛之轻殆无足言者以信公之慷慨于弟妹子女下至婢妾从容慰藉于垂死之际顾若辞祸而不可得者然后眞能以义处死盖蹈义难蹈白刃非难人独鲜能知耳吴下陈谦谨书
　　予每读公指南录至其为母夫人小祥并怀弟妹妻妾子女诸诗未尝不为之流涕太息也今于王君季境家获观公所作诸诗眞迹忠义之气蔼然于纸墨之间直与日月争光予虽从浮图学槁木死灰之人亦不能不为之感动使章甫逄掖有国有家览之当何如哉当何如哉洪武十三年秋七月吴郡沙门道衍
　　信国文公忠义志业炳着指南录此眞迹诗歌八首元季诸君子题赞备至然中可疑者陈方子贞云淮隂龚开议公不当出使时国亡在咫尺焉计寻常礼仪哉龚开者字圣与同陆秀夫君实在李庭芝祥甫幕府国亡晦迹作信公及秀夫传金华吴莱立夫称其志节孤峻论议高古二传文类迁固窃考出使一事信公亦尝自悔有诗曰老马翻迷路羝羊竟触藩是则子贞非独不知圣与而亦弗考指南录之诗也次则张翥仲举元末任翰林承旨封潞国公逆臣博啰矫制令草诏力拒之曰臂可断笔不能操国濒亡忧愤而死次则王祎子充入国朝官至翰林待制洪武壬子持诏谕云南梁王把都忼慨弗屈次年被害没谥忠文次则陈谦子平夙尚孝弟笃学力行兄训任江浙省照磨谒告还吴适张士诚兵至谓谦曰汝无官守宜自为计子平曰兄在吾何所之城陷兵入胁训不屈遂刃其胸子平奋前蔽兄因并遇害又其次则郑元祐明徳元季名士官至儒学提举而终呜呼忠义者人极赖之以立亘万世弗泯也卷中题防者五而仲举子充子平俱克捐生蹈义诚无愧信公矣独惜当时执国柄守封疆者多卖国生降茍存视息未久渐灭甚则死于盗贼兵刃贻臭千古迨其后裔闻信公事未有不以前人为愧也此卷出王积翁子都中家今归同邑陈符原锡呜呼仲举不云乎岂独王氏宝之百世之下固夫人之所同宝也呜呼悕矣信公死节后一百六十三年是为皇明正统九年甲子歳海虞吴讷识
　　文信公之死伟矣其危急流离之际亦惟其能以诗发之故信公之有诗如屈原之有骚皆善明其死者也钱公世恒以家藏三诗示予葢出公亲书以寄其妹氏此又原之女嬃也乎其诗今载指南录中而此则系以与其妻妾子女决絶之言呜呼泪下如雨读者犹然而西台恸哭如公门下客者未必其涕之无从也吴寛
　　文履善瑞阳帖【小行草书纸本横卷】
　　诗【项氏编号内项氏诸印不録】
　　天祥皇惧顿首【糢糊数字】申侍读尚书宏斋先生台坐前天祥在瑞阳时尝以一介人往先生盘所先生锡之书教之以圣贤向上之学若天祥者虽非其人先生不鄙之葢亦窃自启发而不敢自为暴弃者也山林之日长学问之功深味前辈此语疑吏事妨吾学郡未一考被召除郎即丐香火以归不从反得乡节辞又不获请不得已任事往时臬司所职者才刑狱一项独去春新有秤提又适值冦氛不靖添此二事而任大责重矣天祥以楮为本职第一事日夜劘切利病详悉开谕百姓惟恐拂戾大概只以血忱至公风动境内未尝专事刑威楮功之所以垂成也贑冦猖獗血江闽广三路十数年于此天祥白手用兵丁万人声罪致讨首尾三月冦难以平未几天祥以先人本生母之防即解印归里里之羣不逞结为一党喧动京师天祥遂因秤提得威虐之劾未几又谤天祥讨捕之败又谤天祥匿重服又装防墙壁数其贪私不值一钱然后知乡部之甚难而父母之国不可以行政也昔者吾宏斋先生葢尝为乡漕矣其所以能镇服一路者葢出于宿徳重望若天祥小生乍出其以召骂贾祸也固宜往议论澒洞之初缙绅之号为知己者亦皆为纷纷所动不复见察讹以传讹宜其成閧特先生当其时适在绿野凡天祥一时所行事先生得之闾阎耳目之近果如人言之泰甚乎噫任事之难尚矣真实体国以政事自见乃谓之生事谓之妄作而虚虚徐徐相招禄仕百事废弛一切不问反窃爱根本卹人心之美名曽不思根本在楮人心在物价无财用何以聚人无政事何以立国奈何其是非颠倒之甚邪先生忠忱爱国者也愤世疾邪者也区区肺肝安得从先生一日倾倒求一语以自信兹者伏闻先生以新天子蒲轮束帛之勤为时一出自大司寇进长六卿典事枢颛政柄使卫武公之爵之徳之齿千有余载之下焕然重光仆何幸身亲见之天祥顿首为国贺为世道贺不独为先生贺也天祥谤毁之余赖君相保全无大督过束礼书入深林温理故读为吾所为葢自是浩然方外之想矣先生即日膏泽六合仆也簑笠太平与受公赐临书驰仰神爽欲飞伏乞台照　右谨具申正月某日承心制文天祥劄子
　　右宋丞相文信公劄子一幅葢贺包公宏父迁官时书也其中言在瑞阳时尝遣一介人往先生者葢公为刑部郎官上疏论董宋臣之恶不报束装将出闗时相遣人谓其不可差知瑞州故公在瑞州与宏父通问也其曰郡未一考被召除郎即丐香火以归不从反得乡节者葢公以癸亥为瑞州甲子十月召赴行在除礼部郎十一月除江西提刑也其曰以先人本生母之防解印归里者葢公甲子为提刑乙丑伯祖母梁夫人没实公尊府本生母也其曰宏斋先生尝为乡漕者葢宏父尝【原迹尝父乙转】知隆兴府兼江西转运也其曰先生当是时适在绿野者葢宏父为刑部侍郎知平江府以言事召赴阙辞改知绍兴又辞疑是时【原迹时字旁注】罢归正在景定【原迹定字旁注】末年公解印时也其曰先生以新天子蒲轮束帛之勤为时一出进长六卿典事枢者葢度宗初即位召宏父为刑部尚书签书枢宻院事封南城县侯故公贺以此书也其曰谤毁之余赖君相保全无大督过束礼书入深林温理故读自是浩然方外之想者葢是时台臣黄万石以公不职论罢之公于是辟文山筑居第为山水之防故云然也反覆观之其忠正之气凛然见于言辞之间俛仰慨慕之余若将见之况当时亲炙之者能不感激发奋也欤是书今建阳县尹张君光启所家藏者葢光启之五世从祖父日中宏父之馆甥也倅守兴化起兵应丞相恢复闽广后抗节以死是书之传也有自光启装潢以示予留玩累日敬书于后以归之宣徳六年秋七月望日后学李时勉拜手敬书【行楷纸本】
　　信国书小青口诗卷
　　乍见秋胡妇相怜遇楚兵北来鸿鴈宻南去骆驼轻芳草平原路斜阳故国情明朝五十里错做武陵行　己卯八月三日宿小青口五十里至桃源县文山
　　外录
　　书画舫云信国手书过小青口诗一卷后有原博济之二跋乃征仲故物也
　　于　谟
　　于谟两兵帖【行草书纸本】
　　于谟顿首两兵还【阙】　想已达多日矣比建安使来方得八月间所留一书亦足少慰老情即日冬晴缅惟佐政之暇所履胜常衰朽自春徂冬脾病不能入食形骨癯【阙】服药无效今一切罢去安之以命亦自厌其余生矣元素弟当能道曲折疲惫不复覼缕可细问之未由占晤千万以时自厚不宣于谟顿首显道通守朝奉友契
　　【阙】　读
　　【阙】读贱息失教帖【草书纸本】
　　读悚恐再启贱息失教先生肯幸临洒扫延几杖岂宜少缓而乃尔悠悠眞罪人比来属老亲为穿窬所扰尤更煎熬正拟揆日造请安海之召宜岂【原迹宜岂乙转】舍我以殉切愿勿渝夙诺今日虽岑寂未填沟壑尚冀有以効区区也来日得暇一纡顾幸甚幸甚读再拜
　　无名氏
　　宋人史记写本【小楷书】
　　太史公文冠千古非兰台令史所可企及顾后世之读史者争言汉书误矣此宋人写本十帙不知的出谁手而笔法精劲校雠不茍殆典午氏之忠臣欤余为购而藏之以当识荆若夫纸墨之精收藏之善特余事耳时大徳改元嘉平八日吴兴赵孟頫题
　　外录
　　书画舫云王氏旧藏宋人小楷史记眞本一部原是松雪翁物计十帙纸高四寸字类半黍不惟笔精墨妙中间絶无譌谬【宋纸于明望之无帘痕每帙用旧学史氏及碧沚二印帖尾有赵松雪楷书题跋】予镌史记时悉取以证今本之误乃知昔人所记匏史之异良非虚语也碧沚字印宋通直郎史定之所用定之越国公浩孙礼部侍郎弥大子卫王弥逺之侄仕终朝奉大夫中年避世逺嫌退处月湖与慈湖诸公讲肄为乐寜宗御书碧沚二字赐之葢清修好古之士也
　　虞提刑尚书父子词翰二帖
　　虞提刑送子就试帖
　　用子和韵送防西归就试防屡劝予早还家因一致意
　　儿有掌中杯但把归期苦苦催奕世衣冠仍上第公台元自诗书里面来秋色为渠开先我梁山马首囘猿鹤莫轻窥蕙帐惊猜苔步归休亦乐哉嘉定元年秋七月丁丑汉中泽物堂书
　　尚书虞防宝唐帖
　　宝唐秋半十四夕浮云破处月华倍明闲中得此凉天佳景其视纷纷夸夺而履危机者何如哉赋五十六言即事敬呈语使户部大监兼柬诸亲友防顿首再拜
　　【阙】　　　未满看虚庭小饮胜凭防浮云尽卷堂堂见清影将圆处处欢一防神光千里在三秋佳景四并难人生几度逢今夕更觉闲中天地寛
　　和退翁赋梅为寿韵
　　憔悴朔家种零落雪边枝淡妆素艶无桃笑面柳眉低懒向深宫防额甘与孤山结社照影水之湄不怨风霜虐我本歳寒姿谢东君开冷蕊弄斜晖强顔红紫同【阙】皎洁性难移只好竹篱茅舍若话玉堂金鼎老恐负心期歌罢饮心赐残月堕深巵宝祐第一癸丑歳书于宛陵道院【阙款】
　　南宋诸公跋王信伯遗稿合卷
　　著作遗稿跋
　　程门诸贤多不著书大抵要于涵养持守处用工葢二程夫子教人之法如是也明道尝云若不能存养只是说话伊川因尹和靖说易曰且更涵养莫要轻说及答横渠所论亦欲其全养思虑涵泳义理他日自当条畅今观著作王先生遗稿奏篇仅存十余他文不过数则读之皆温醇平实沈潜蕴借蔼然有余味眞得程氏之传矣杨山每言同门后来成就莫逾吾信伯胡文定亦谓其学有师承识通世务二公非轻于许与者知先生葢深矣予故表而出之以识先生师友渊源之学宝祐四年重阳前三日资中袁万顷书
　　孟子既没圣学絶讲本朝河南二程夫子生于千载之后独得往圣精微之绪而斯文日以缉熈著作君早登河南之门学聚问辨得所就正充广涵养其徳粹然高宗皇帝中兴赵忠简公为相惩荆舒而主伊洛于是河南之门如尹公朱公辈人相继召用而君以布衣特召首论亲征之举民情欣说得民心则格天心三王之治也又论帝王之学将以措诸事业非从事章句之末而已及举小雅宣王诸诗以为内修政事者乃所以外攘【阙】　谓正心诚意而辨其君子小人人主之先务也凡此皆其师门所素讲深造义理之赜可举而底绩者也思陵一见以为起草莱而议论如素宦则其践履纯熟足以动寤人主者又可见矣遗言逸事絶无仅有而玩其议论想其辞气雍容切当自有奕奕昭暎编简者则其学岂章句言语而已哉门人记君貌肃而气和言简而义明望之可敬即之可慕可谓不阿也慤之先曽大父文定公曾僚于赵忠简公而讲习于著作君陈齐之亦先友也今幸睹遗帙不胜降叹僭识卷末宝祐嵗在寿星立冬日后学玉山汪慤书
　　绍兴六年赵忠简公免相陈公辅上疏乞禁伊川学朱内翰在经筵不敢諌胡文定奉祀居衡岳独上疏乞封爵邵张二程先生贴黄实荐著作王公与和靖尹公皆伊川门人乞以二程遗书委二公校正中兴以来程门后凋之松柏独胡公尹公与著作公而已虽然著作公晩际思陵固未能昌其所学然遗名遁世在崇宁不与于屏逐学徒之时洁身事道在绍兴又不与于禁黜【阙】门之日公之学力蕴蓄始终全节可谓不负师门矣观其奏篇论汲黯宇文士及之忠佞牛李朋党之成破至哉斯言虽千百年可为鉴思陵以通儒称之信哉宝祐丁巳立夏前六日雝国虞兟书
　　鼎幼从父师之训已知和靖先生以程门之学高宗皇帝由布衣擢置经筵鼎今幸备洒扫书堂之学流风遗教鼎与诸生拜赐无斁已而复知此邦有王公是时亦以程门之学召入著作庭犹恨未知公学问言论之详居数月公之孙思文携文集见过伏读数四继以忾叹不能自已噫嘻炎精宝祚程氏之学废而几熄程氏之学兴而复然不特叹二先生能守其师之学抑以叹高宗之所以再造国家与吾儒所以闗涉于国家者其学如此之大云景定辛酉至节后十日柯山后学徐鼎谨书
　　自马上得之之说行君则曰事干戈之时也道学乎何庸臣则曰执干戈之时也道学者何言呜呼曷不视此哉崎岖金华一闻守臣之荐则惟有道者是信是使不曰徐议其任也恳切奏疏一惟师学之明必欲以道而立政立事不曰姑舍所学也是诚明良之盛际修攘之大原兹炎兴所以祀夏配天而衍万亿年之休欤咸淳丙寅七月既望天台后学毛鼎
　　南渡以来囘洛学之春二三君子力也著作王公为后凋之松柏实最其间今睹遗稿醇实雅度如弁冕秉圭于庙堂之上使人一见敛袵而敬心生焉以芜辞述圣徳则奚其敢咸淳甲戌永嘉后学朱子昌敬书
　　有一贯曰唯之后羣弟子各以其亲传之学仕列国厥后罔有闻知亚圣继兴阐扬斯道垂絶复续寥寥千载天启炎宋五星聚奎诸儒间出背项相望一时声称日光玉洁跨汉轶唐文治与道学由此而盛中间不幸各立门户相胜相非于议论之间致使士习风靡或归于朔或附于川或从于洛支分派别不复防归于皇极之源小人乗间抵巇大倡伪学之谤荏苒歳月贻祸国家幸而天不閟道二程门人尚存胡尹暨著作王先生苹者落落晨星理学流委仅存一线使王公不遇思陵未免埋光晦彩终其身几与草木同腐岂不重可惜哉愚也生于叔世萍寓吴门毎恨生晚不及游先生之门且闻先生之为人又知先生之所学尝味其功名富贵道徳性命皆不足乐之语且与曾顔气象相似可以振薄俗可以乐士心惜乎道不传于后文不着于世虽获用于一时在公亦姑云尔吁天邪人邪愚不得而知邪时戊寅仲春三日眉山后学黄大有拜手谨书
　　书畵彚考卷十五
<子部,艺术类,书画之属,式古堂书画汇考>
　　钦定四库全书
　　书画彚考卷十六
　　刑部左侍郎卞永誉撰
　　书十六
　　元
　　赵孟頫
　　赵子昻二体千文【真书草书原文不録】
　　结字难筋骨相承不尔则有防续之态子昻书法独步当世备聚诸体然变态不常或者以形似求之大类优孟抵掌耳题
　　庆梓削鐻见者惊犹鬼神非旦夕之功也或者观其表而不观其里则不足以议子昻书矣浦城杨载题
　　松雪翁千文平生阅数卷未有如此本精絶直逼永师后之书家恐难追及嘉靖庚戌嵗闰月廿三日观于至徳里之小楼嘉禾项元汴子京
　　赵吴兴四体千文【原文不録】
　　【欵书】延祐六年十月廿三日为録事焦彦实书于松雪
　　斋
　　右文敏赵公四体书千文惜不见司马子微五体书道徳经较此何如也近代是书为最张雨记文敏公真草篆平日未尝多写观此卷必为焦侯好事而书惜其九原不复作矣唐棣敬题
　　赵松雪临智永千文卷【原文不録】
　　书法甚难有得于天资有得于学力天资髙而学力到未有不精奥而神化者也赵松雪书笔既流利学亦精深观其书得心应手防意成文楷法深得洛神赋而揽其标行书诣圣敎序而入其室至于草书饱十七帖而变其形可谓书兼学力天资精奥神化而不可及矣此种千文又非平日率意之书若以铁门限相并较之虽永师复作不能为髙下矣钦哉斯人钦哉斯人雍虞集生
　　王孙书法有神机漫説笼鵞继者稀千字禅家铁门限何人入室更探竒杨一清
　　外録
　　家藏集吴原博跋赵魏公临智永千文云古今人书千文甚多如赵魏公此卷尤秀润可贵者按方正学跋语宗舍人仲珩尝评此以为公中年得意书仲珩为国初第一手其论如此岂特他人哉此卷初为临海叶彜仲恵仲之物今文太仆宗儒得之太仆之子璧好文而能书必有以识其妙矣甫田集文徴明跋家蔵赵魏公二体千文云右赵魏公二体千文后有跋语而无名氏验印章为方公孝孺永乐初禁蔵其书故当时人刮去名字以避祸耳最后则髙公逊志二公皆题为叶彜仲所藏彜仲临海人名见泰博学善草书仕国朝为刑部主事此书或疑其笔弱予始亦以为然而出规入矩有非余人所能舒卷数日见其波法转折皆效智永因取永石本比观了无差别遂定为临永书按桞文肃称公蚤年喜临智永千文与之俱化入朝后乃自成家不区区泥古而无一毫窘束之意此帖正少时书也宋中书谓中年笔恐未必然
　　赵魏公临张旭京中帖【凡五帖止存此帖】
　　秋深不审气力复何如也仆疾何足可论河南送物近来得京中消息承彼数年不熟忧县不复可论不委诸小大如何为活计嵗日有京中信使去者当数报委曲耳　吴兴赵孟頫临张长史京中帖
　　右赵文敏公所临张长史京中帖笔法操纵骨气深穏为真迹无疑且不用本家一笔故可寳也闻公尝背临十三家书取覆视之无毫发不肖似此公之所以名世也观此帖信然嘉靖九年禊饮日陆深跋于舟中
　　赵文敏公小楷麻姑坛记子仲穆书读书城南诗又书司马温公劝学文合卷【原文不録】
　　【款书】水精宫松雪斋道人赵孟頫书
　　【后二款】赵雍书
　　今年四月十九日余自华亭过松陵之甫里田舍天气骤热因留度夏邻有张君徳常徳机贤伯仲伯子多蓄名迹而希防面名迹亦罕以示人幽居黙黙如潜逃而已乃子元度亦不肯相过招邀数次不过黾勉一来六月十六日旱久而雨一雨浃旬茅屋上漏下湿独坐惟有悲叹因寄二君诗曰积雨不为休漂摇使人愁哀吟四壁静病卧百虫秋何人肯相念载酒一销忧幸有吕张叟清诗逺见酬余六月末病臂创足痛呻吟几及旬故云七月四日雨止风静云翳开朗泥潦尚没足忽叔子来访元度踵武亦至携赵荣禄此卷及其子赵雍遗墨以怡恱老眼濯瓮牖之凉飔临碧江之湍激相与玩咏不已因自念老景侵防亲朋沦落殆尽虽近在跬步如张君伯仲父子尚不得数数晨夕况二赵星宿光芒昭回霄汉夣寐亦所不覩安得不见其遗迹而大喜忭哉遂记其后以写余之愦愦者焉嵗己酉倪瓒　诗后改四句开门望原野江湖漭交流谁能载羙酒相从以销忧为我散烦忧
　　赵魏公书道徳经卷【楷书原文不録卷前白描老子立像】
　　【款书】延祐三年嵗在丙辰廿四五日为进之髙士书于松雪斋
　　赵承防书道徳经卷【楷书原文不录】
　　【款书】延祐六年夏五月十九日吴兴赵孟頫谨制余观赵翰林书法深得晋人之防故笔端苍劲精神焕发恱醒人目辛夘夏日获观良乆不忍去手因识其末云太原王穉登
　　墨林山人得之仲兄少谿子长手授其值七十金
　　子昻书髙上大洞玉经卷【小楷书宋纸本横卷凡三千余字原文不録】右赵松雪小楷大洞玉经后题云大徳九年十月八日书按元成宗大徳九年嵗在乙巳公时年五十二嵗先是公被召金书蔵经许举能书者自随书毕所举廿余人皆受赐得官执政将留公入翰苑公力请归己亥改集贤直学士行江浙等处儒学提举正其时所书也但其体専宗元常与公平时书微有不同而用笔之精转折之妙则无毫发少异盖公于古人书法之佳者无不仿学如元魏常侍沈馥所书魏防鼎碑亦常效之谓其得钟法可爱则其于元常固惓惓矣至其晩年乃専法二王右军黄庭子敬十三行之外不杂他人一笔所以深造自得为一代书学之祖也嘉禾子京项君以重价购得此卷持来求跋遂为书此然予又尝见翰林孔目何君元朗所藏一卷乃金陵王南原旧物字小如黍纸髙五寸余精妙不可言今已归之天府不可得而见矣犹幸得见此卷而明浄几时一展玩不惟尘眼为开而冲襟遐抱亦为之畅适古物日少子京其寳之万厯三年四月十一日茂苑文嘉书于归来堂
　　真诰言大洞玉经读万遍当白日上升杨许二掾妙迹不复可得吴兴松雪公书此经足矣阳徳观察出示贞焚香静阅数过觉右军北海出入结搆中拂拂有天际真人想异日观察于清虚小有紫微云林谒诸帝真以此卷为贽乃跋尾有王生姓名不亦大愉快哉吴郡王世贞题
　　外録
　　严氏书画记云赵子昻小楷洞玉经一卷纸髙五寸字大如黍后有虞伯生题王南原家物后归松江曺氏为故翰林孔目何柘湖得之余所见松雪小楷惟永嘉赵氏马蹄萹及此然马蹄绢本多渇笔此用澄心纸精紧笔墨精妙毫发无遗恨矣石刻字大如黄庭经与吾家道徳经无异又陆俨山亦有道徳经一卷然远不及吾家者
　　赵承防书髙上大洞玉经【小楷书原文不録】
　　【款书】大元延祐三年嵗在丙辰五月望为石唐尊师书集贤学士资徳大夫赵孟頫
　　此卷乃赵魏公六十三嵗所书至精至妙非言辞赞美可尽盖公之字法凡屡变初临思陵后取则钟繇及羲献末复留意李北海此正所谓学羲献者也旧尝获见周侍御家侍御既坐贬窜窃意必归天上不知复流落人间今得披玩累日抑何幸哉殷卣周彞而此卷不可得博雅君子尚思谨秘而传焉金华宋濂题
　　昔华阳洞中僊经多杨许二君手书结字画符之妙所以为洞天千载秘寳近世吴兴赵公子昻书法卓絶偏善小楷又尝亲授洞诀于茅山刘真人所以书此其可寳不愧古人矣防参学以来忽焉老至得隐地于临川华盖浮丘坛东麓仙人茅公修行故处将结龛诵经得见此卷犹记是年与赵公同在京师今廿三春公与刘君各以仙去遡瞻回风俯仰慨然大洞三境弟子虞集书
　　至正九年歳在己丑秋八月廿又二日拜观于苕溪之上赵雍
　　赵子昻书金碧古文龙虎妙经【原文不録】
　　【款书】延祐元年七月既望水晶宫道人书
　　予昔年逰燕市尝见赵文敏书龙虎经半是行草其人即携去真赝不暇辨也此卷疑是晩年所书得心应手非浅学可以彷佛予何幸获观于檇李汪长公家惜归廹不能手録此经潜心笔法聊题数语以志鸿泥之感万厯乙未杪秋吴下杜大中书
　　魏公书洛神赋【楷书原文不録】
　　【款书】大徳三年十二月二日书与子中孟頫
　　子建洛神规效宋玉神女精丽相埒而浏湸过之或诬以感甄之事潜夫诗话力辩其非而东阿纪梦形容巧絶比李长吉前后复自相反何哉余顷见淳熙秘阁帖王令所草赋止扬轻袿之猗靡而下笔势飘逸殆与此赋相颉颃今学士乃楷全文遒劲清婉尤为可爱子中得之以与通甫二君皆早世学士晩年笔力愈竒二君不及见之矣辛酉夏至日墙东老叟题
　　栁诚悬云子敬洛神赋人间合有数夲今世所见唯自嬉至飞十三行耳蔡君谟云子敬放肆豪迈与右军差异临学之家必谨其辨矣赵承防一手全文好事者欲考王氏父子之法此其可观之乎延祐中集従承防在集贤翰林尝出此赋真迹九行见示上有阜陵题字甚谨又四行别得之云是贾相似道购诸北方者也计其嵗月应是后此书十余年乃得之耳蜀郡虞集伯生甫识于吴郡寓舍芙蓉洲至治二年九月十五日
　　篆变真草兴羲献独擅厥长时去浸逺真迹间见今世所传惟石刻耳而石刻又不能得其初模者如洛神赋文字翰墨早为二美复无完本昔曾子固记墨池谓羲之之书晩乃善则其所能盖亦以积力自致非天成然后世未有能及者今观赵公子昻所书是赋全篇亹亹逼真与他本絶异非早嵗晩年可比通甫子中余皆及识之子昻固以能书着大名于当世不假赞美二贤蚤记玉楼矣承防公亦既云亡欲求一字已不可得况若此赋哉通甫子仲长出以示余感慨乆之仲长宜什袭珍収慎毋轻出至治癸亥立夏日书鸣凤
　　周越法书苑王献之字子敬羲之第七子官至中书令正书入神品洛神赋小楷乌丝栏写成精宻渊巧出于神智后有栁公权跋尾云子敬好写洛神赋人间合有数本此其一焉寳厯元年正月二十四日起居郎栁公权记亦楷题又栁防题云天祐元年五月六日堂侄孙中书侍郎同中书门下平章事判户部防续题子敬帖后越观欧栁笔法全出此书也又载子敬初为谢安长史太元中起太极殿安欲使献之题牓以为万代之寳而难之乃説韦仲将题凌云台之事献之知其防乃正色曰仲将魏之大臣寜有此事使其若此知魏徳之下衰矣安遂不之逼又李嗣真论书体乐毅论太师箴体皆真正有忠臣烈女之像告誓文曺娥碑其容惨悴有孝子顺孙之象逍遥篇孤鴈赋近逺趣髙有拔俗抱素之象画像赞洛神赋姿仪雅丽有矜庄严肃之象所谓见义以成字成字以得意非独研精措理实根于敎化矣至治三年七月二十五日寓斋録记
　　泰定丙寅七月既望龚璛观于吴中之寓舍于是昻翁之殁五年矣儗之大令此则人琴未遂俱亡者仲长寳之
　　洛神赋尝屡书之世传十三行者以其所见入石非可遂以为据也栁诚悬谓人间合有数本则固不止是岂它本诚悬亦未之见耶此松雪老人所书全篇虽自用其体然应规合矩抑可谓善学大令者欤今人触目赝本一见便疑其非不知其中固有不可以伪为者矣微仲长盖未足以语此东阳栁贯识
　　余家所藏旧刻洛神赋累朝名人题识于后者今録附于此
　　普通三年正月徐僧权　汤法象　满骞　姚察丁道矜　唐懐充
　　中书侍郎礼部尚书平章事集贤殿大学士寉所天嘉二年十月廿三日中书舍人朱升　姚懐珍开元十八年三月廿七日参军事学士诸葛颖
　　释智果
　　咨议参军开府学士栁硕言　　均【宋丙子歳正月十六日】至正二十五年乙巳四月十二日袁泰记
　　赵公用意楷法穷极精宻故其出而为行草纵横曲折无不妙契古人不善学者下笔輙务为倾侧之势而未尝窥其用意处是以愈工而愈不及也此赋笔法尤森严学书家宜守为律令仲长尚寳藏之泰定元年六月八日金华黄溍书
　　子建之赋洛神丽矣然其于则逺焉子敬喜书之而子昻亦喜书之岂其才情气习有所相类者欤十三行真迹不可复见一刻本翩翩逸气犹能动人此全文固书中之佳者然细观之殆少耎焉若以越中韵士与河朔少年驰逐耳知书法者当能辩之天全翁为石田髙尚书
　　赵子昻书洛神赋卷【行书粉牋夲】
　　洛神赋并序【原文不録】
　　【款书】子昻
　　大令好写洛神赋人间合有数本惜乎未见其全此松雪书无一笔不合法盖以兰亭肥本运腕而出之者可云买王得羊矣贠峤山人【书粉牋】
　　赵魏公行草写洛神赋其法虽出入王氏父子间然肆笔自得则别有天趣故其体势逸发真如见矫若游龙之入于烟雾中也吴城髙啓【楷书纸本】此卷审观数日鸾飞蛟舞得二王神机者文敏一人耳鲜于枢库库危素皆不及信是至寳丁亥二月雨后跋西洛【阙　行书纸本】
　　出自秘府金匮始得见此光怪夺目真沈泗之鼎复现人间【阙】　戊子五月又观又题【行书隔水绫】书法以代降唐失之强宋失之佚元失之匀都与晋人隔一邻虚尘此气运所使莫能回也惟松雪中年临二王骎骎有度骅骝前意纯绵裹铁彷佛遘之然松雪好书有求者辄与相去三百许年流传世上足可八九百本此册灼然第一如右军作修禊序他日重写终莫及也康熙庚申嵗九月望日曺溶题【行书纸本】
　　文敏书洛神赋【原文不録】
　　魏国赵文敏公书此洛神赋当是大徳之时后之学书者能闯其藩篱者盖亦鲜矣况堂奥防君羽其寳之后学危素燕城清浄轩题
　　赵魏公临王献之洛神赋并记【原文不録】
　　余临王献之洛神赋凡数百本间有得意处亦自寳之顾善夫余之爱友其家所藏者皆得意笔也扬州何进士每以髙价求余书可谓好事者遂书此赋一通赠之至治二年秋孟子昻记
　　松雪晩年书洛神赋卷【原文不録】
　　公藏大令真迹凡九行尝为余手临于松雪斋此卷典刑具在居石刻之右句曲外史张天雨观至顺四年闰三月十九日文舘记
　　蔡襄云王子敬爱写洛神赋故世多传十三行而已余见陆子顺所藏者其笔意峭拔陆得于文敏公且谓文敏晩年楷法之进盖得此故也或者又谓陆蔵十三行其法往往类欧搨今较文敏所藏书此赋诚中年临本不同赋后所题年月当为公最后之笔故其法度如此元统二年六月考亭陈方题
　　当年子敬洛神赋欧褚临摹不知数世人惟重十三行真赝难分争抵牾赵公书法宗二王手写全篇复前古上追黄庭下乐毅善刻唐临俱未许残篇断简久脱畧赵璧隋珠获全睹宓妃下走天吴奔骊龙腾骧老蛟舞人间欲见不易得往往収藏秘天府江南故家多好事一纸寕论百金估临池墨笔昼飞动贯月虹光夜吞吐愿加什袭重珍防却恐雷霆来下取云门唐珙
　　文敏楷之妙俊洒飘逸盖得于洛神为多此卷尤见其波澜老成盖捐舘前二嵗所书诚可寳也正统八年九月十三日泰和杨士竒志
　　赵子昻书勉学赋并序卷【赋内字多讹脱】
　　古人学才学艺而极于达道今人学道之名返流入于才艺岂道无蹊迳可入耶由死生之念不切耳且学不至于学徒增情妄于理何益哉余故作斯赋以勉其所谓学云辞曰三界虚廓惟念自缚念去觉存未离有作真浄体中不容他大火聚如何凑泊虽灵鉴之可凭信此宗而无诺见欲逃于所常理必资乎参学生死事大一意包万刦之轮廻迷悟报深百界隐三千之醻酢所云学者不学六艺不学羣书孜孜矻矻惟道是需求愿乐之半偈舍所重之全躯思香花以表其诚敬粥心而罔及形殂或五热炙心而投火于必死之隙或半腰积雪而刃臂于忘生之区临寝食而终不暇顾对寒暑而安有其余或降己为童奴或舍身为牀座或半夜腰石而负舂或七个蒲团之坐破或视利飬如防尘或弃功名如涕唾或千魔万难益励之以精勤或积世多生顿相忘于怠墯或惊幻影之忽迁或叹隙隂之易过或形影相吊于空闲寂寞之庭而不见其防孤或身世相忘于苦乐逆顺之塲而不知其福祸如浮山典叶县之厨演祖司白云之磨杨岐縂院事而十载奔驰神照问经王而三年折挫盖忘情于道注念于学而不暇择利害较优劣者也原夫道为舟航道为梯级道为家舍道为饮食匪舟航无以越生死之迅流匪梯磴无以构涅槃之髙绩防家舍何以収漂流暴露之狂踪微饮食何以济饥馁孤虚之陋迹觌面不委噬脐何及法无正像未三时之等差人何上中下三报之端的唯知进道之弗荒不拟真切之自积古有跛蹩十里之喻正法末世之谈盖表其自强不息者也伟矣防学有多辙悟非一岐子韶闻月下之蛙圎悟聼日中之鸡沩峤泼火洞山渡溪见桃花而更不疑击琅玕而忘所知徳峤遇纸烛之灭防通逢布毛之吹至若闻画角洗鉢盂细抹将来从遮里入是以望影而脱圣凡之羁锁迎刃而具齧镞之机人徒见其悟之不难而不知其学之必到茍学力之不精何悟由之深造道离爱博其学之之心对顺逆肯存于怀抱道非取舍其学之之心遇佛魔必空其阃奥道体等平其学之之心茍动一意即资其颠倒道或具足其学之之心茍任驰求转增其纷閙道非见闻其学之之心拟渉解防而以名自暴道非有无其学之之心茍滞一隅而诚难取效道如倚天长剑其学之之心不能觌体混融则不免为物我是非之所笼罩道如杲日道如太虚道如风轮道如火聚其学之之心或不具如是之天姿纵使读四库书礼五十蔵吐悬河缾泻之词章徒尔资其叶嚛惟道一学最妙最旣无义路亦匪言传昧之则一门异辙了之则万里同鄽佛祖为一大事而指鹿为马学人走半天下而掘地寻天絶思惟处强生节因无义味话特地加鞭逼生蛇化活龙粥饭气髙挥大抹转山河归自己小儿戏羣号聚喧据七尺单守三条椽如遇怨敌如学头愁学之之力旣极悟之之理不偏理必学而至悟予于是作而为赋今人徒见前辈悟在顷刻而不思古人于未悟之先其学之心未尝不専精而谨惧其学之之心或不至道之洞府曰艺曰才岂吾徒之当慕嗟师道之既防惊法嵗之云暮惟学道之为学与百家而异路毛发忽若当情鍼壁那容进歩以絶学之学以为学以非悟之悟而为悟不渉功勲岂容回互死偷心于能所未形之初具正眼于联兆不彰之户一语临机万灵防措临济漫拖雷轰霆震之喝云门空成石裂厓崩之句曰向上之不传总羣机而共赴鞠其所以自来【阙】学而为度或不勉励其学力未有无因而自遇大哉能仁为学之端视勤苦而无畏对寃亲而等观驾一乗而勇鋭悯三有而悲酸垂从范而尘沙不广阐大猷而虗空靡寛由是四十九年弓折箭尽二三四七唇亡齿寒性天灭没学海枯干古者谓不学佛法惟务休心盖休心乃佛法之至学也又谓于已无事切勿妄求盖无求亦佛法之至学也又谓学道之门别无竒特只要洗涤根尘下无量刦来业识种子盖净根尘业识乃佛法之至学也又谓参禅一着要敌生死不是说了便休盖精勤勇猛久逺不退亦佛法之至学也又谓参禅学非等闲语宜废寝忘飱盖废寝忘飱于学之之顷曽不期然而然也又谓无佛法可学无禅道可得无湼槃可证乃至无无亦无与无俱遣亦不外吾学之之理也或谓道本具足安用学为本具犹璞石之含玉安能免参学之斧凿本具犹腴田之产禾安能免参学之锄犁本具犹池中之水脉安能免参学之穿搆本具犹古镜之藏光安能免参学之磨治本具犹木中之火焰安能免参学之鑚击本具犹良药之治病安能免参学之捣筛本具犹骊颔之夜光安能免参学之探索本具犹扇中之风性安能免参学之握挥本具犹贫士懐中之至寳匪叅学之指导虽终身而罔知本具犹麦为面体黍乃饭基茍不加参学之炊磨任万刦以难齐一旦力迈先贤功侔古圣脱参学之幻因提本来之正令挫有作之锋铓擳无为之欛柄不加毫力扫生死魔于知见之稠林靡仗寸金斩湼槃将于证临之深穽斥临济金刚王使之无地措躬驱徳山木上座俾其望风乞命或智眼之不明岂当情之能竞今之学者惟以本具之説相牵而不思实学真参即究竟原夫释迦不天生逹磨非自证总由积学之真致此光明之盛者也审如是则学乎乃破生死防烦恼证菩提出三界兴保社起丛林之不可【阙】由之经也可不勉乎可不勉乎中峰大和上所作勉学赋言言皆实乃学人吃用力下工夫之法门也岂止于老婆心切而已学者于此玩诵而有得焉于无奈处豁然开悟则此赋亦为闇室之薪烛迷途之乡导矣因以中上人见示于是疾书一过至治元年三月廿二日弟子吴兴赵孟頫记
　　余旧藏赵魏公雪赋中有破损十余字予昔在京邸为弟持去不复也今观此勉学赋笔法尤精纸墨完好此非易得之物敬题于池尾安所雅丈请善珍之梦萱卞士华
　　右赵松雪书中峰勉学赋真迹松雪生平深得意于中峰之道余家所刻停云帖中松雪手札一十三纸与中峰者言言皆有道味故甞书此赋谓闇室之薪烛迷途之乡导此卷余曩见在白下徐碧泉处先待诏欲假刻石最后为一防子谋去殊为梦想今得复览慨悦不胜敬识数语昔胡仲汲谓松雪之书上下三百年縦横一万里不虚耳隆庆丁夘春三月朔日文嘉
　　赵承防书光福重建塔记卷
　　塔者西域圣人之灵庙众生灭罪致福之具也自阿育王建初后代震旦之来表刹兴盛者莫盛于萧梁之世焉光福塔者实梁大同权舆唐防昌暴殄复兴咸通至赵宋宋至今朝大徳中住山磻师时毕方鸟栖其巅以致鐡石瓦甓隳哉有不可葺者住持相师谟画鼎创真人周静翁仙宗而尚佛来自防鳯作檀越主率寺邻富而信者幼成徐公沙门愿而干者成彻徳三公暨寺职班员涓吉命匠篾栖鸾竹索以为绹材化羊杉缚以为架彻顶至踵革古従新即旧基越旧制别絫层级级至五半徐公脱屣索诃相师迁乔梵行施心愿力唯静翁不移走书来曰山中住持闻有更易倘林屋清师补处则塔縁幸甚香火幸甚既而疏来洞庭孤云乃起一苇未杭翁已羽化乌乎元度乎重来乎三叹终至至未席温或谓塔縁幸欤不幸欤余曰佛三祗百刦脩六度万行以戒定慧力成舍利益众生者塔之谓也由塔即庙庙即貌貌佛圣徳令众归命行檀波罗而得福田今啬一縁将普万化是苻佛本愿益众生欤果元度之类欤子知其然而不知其所以然欤于是越明年具梵礼迎铜像出化东行首翁之儿妇魏氏母子承祯同调无改大父之道乐助而之任洋沙头大仓蘓台蓂见四薪稇载而返防不请之檀朱公阙工施财施艺特银其相轮之顶复有刺血为墨书妙经者二渡长江入江淮募逺者三大概廿余同袍辅势忘倦宣劳聚诸财鸠诸工一举而完七级自尖以还饰盖至四嵗暮収工明年像复出西募春行夏归秋作余层列屋皆其落成辉辉乎摩尼圎明沓沓乎露盘屃赑碧瓦鳞集画檐翚飞帀防楯而寳铃和鸣镇山川而人天瞻仰具功徳一十五种消罪业八万四千不夜常光免责备于香火实一不幸而众幸且甚也遂书其延祐改元二月十日之建始来年五月望日之毕工系以辞曰
　　阿阇世藏设利罗阿育得之出恒河八万四千起塔婆后世则之广兴建四方玲珑或八面萧梁以前世未见我此灵庙实大同起伏二次三鸠工延祐以来又六冬清寕仙人徳相佛福縁慈缘普泽物白花岩头橛屼屼清也薄有铜像缘两募一举功其圎尽未来际民福田常光歴刦射牛斗羌椅椅兮淑吾后哿矣富人夀长久至治元年望月二日建皇帝陛下千万夀佛慧雄辨大师本寺住持沙门了清撰前翰林学士承防荣禄大夫知制诰兼脩国史赵孟頫书并篆题
　　右记为松雪翁真迹无疑盖亦是晩年得意之笔故其笔蕴风神愈见精絶出尘云通伯
　　子昻碑板絶似李泰和余所见无下二十本此卷笔意虚和尤可寳也董其昌题于墨花阁
　　荐福兴福二碑俱集右军书而有神防天成之趣非拘拘刻画求肖者逺胜懐仁圣教以懐仁嗜竒偏于王迹中择其峭刻顿挫者聮贯以布之虽于钩掣映极意求其血脉而平和淡宕之致不存矣以故二碑乃千载碑书之模楷下是而欧顔栁褚非拘即纵若太和益放矣松雪翁此书正用荐福遒之笔视他本仿太和者大不类也玉水亲翁倍宜珍袭云崇祯元年春三月古秀李日华题
　　外録
　　瑚网云先荆翁习举业时即得赵书光福碑记置墨牀笔格间时一展玩也己未春董太史过余舎因观此卷着数语后李玺卿见之以宰衡鉴未确为题云赵松雪书光福重建塔铭结构用荐福兴福二碑稍松活耳观者以为仿李太和则失之矣未几余重罹不悯君实太翁同珂雪亲家来奠款斋头复见是卷喟然疏前之未尽焉乃余竟为殡事所需鬻诸藏玩并去赵迹至今犹怅先泽之不存也第卷留汪氏印记可验他年子孙或有遘之者未知得合浦珠还否旹值崇祯癸酉秋余获文敏公翫花羙人圗有嵗月不我与之叹因识所録碑记后云
　　赵魏公书湖州妙严寺碑记【楷书纸本横卷子昻自篆卷首原文不録】
　　前朝奉大夫大理少卿牟巘譔
　　中顺大夫扬州路泰州尹兼劝农事赵孟頫书并篆额【徳清慈相寺钟楼下十王牌位皆公手书精楷】
　　右湖州妙严寺记一道盖赵文敏墨迹端雅而有雄逸之气在其意欲托之金石故不草草湖州公桑梓之乡岂惜寺僧与公善而得之然得此自不凡矣灵芝主僧雨庵得而藏焉又乞予书数语亦岂凡僧也耶惜予语不能超凡有愧于公之书耳成化戊子十月七日永寜一客
　　松雪记妙严寺中有云妙严乃佛心所见之事相也观此书端妙严重知为松雪心中所见之事相焉又云幻十八开士于殿中金碧耀以此文此字勒坚珉树诸殿中其光彩与开士争光不直耀一时而已灵芝瞻上人得其真迹可不寳藏之乎张震跋
　　赵公书寺记予昔跋之兹来雨庵又有请焉请之意盖欲予志今昔歳月昔为成化戊子十月七日予归自永寕今为辛夘十月八日来自丹邱一俯仰间四见寒暑人生聚防几何良可叹息公书已不待赞予又未识幸一再阅是月十月二日灯下公绶书于芝园深处
　　芝园深处予宿之屡矣兹来为成化甲午中秋雨庵将移住上天竺竺国山前复肯着予行迹也耶雨庵索予送住上竺诗予归速弗克就因出是卧轴请再志嵗月日诗则俟予补书别纸也公绶赵公书法晋人所以妙絶今古余谬赞公书屡矣前此笔路犹未入公格范不意老年又复私淑公之书法固不待赞赞之者无间于往古来今无间于簪绂韦布则公之书得之于心应之于手通之天下使右军复生亦必叹赏兰亭褁鲊墓田等帖料容其一着脚也雨庵以余言为何如壬寅孟夏丑日逸史姚绶记
　　赵松雪书中懐浄土诗后系讃
　　讃云浄土偈者中和上之所作也偈凡一百八首按数珠之一周也悯羣生之迷途道佛境之极乐或驱而纳之或诱而进之及其至焉一也弟子赵孟頫欲重宣此义而说偈
　　三千大千世界中恒河沙数诸众生一一众生一一佛一人唯心一浄土而诸众生无始来因痴有欲生爱渇根尘染纒不自觉流转生死堕恶趣我师中峰大和上慈悲怜悯诸众生勤勤为作百八偈普告恒沙诸有情如身受病等痛切若人依师所敎诲一念念彼阿弥陀一念念已复无念自然往生安飬国阿弥陀佛为接引径坐金色莲花台池中莲花如车轮微风吹香徧法界频伽并命及鹦鹉白鹤孔雀播妙音黄金界道七寳台燕坐受兹胜妙乐诸恶苦趣咸无有悉皆我师之所度实无众生师度者惟众生心浄土故是我故今稽首礼重讃我师之愿延祐三年嵗在丙辰六月廿四日大都咸宜坊寓舍书
　　赵文敏书春寒诗卷
　　仲春尚寒气林花无艶滋敝裘拥衰疢风雨何凄其始雷发东隅霁牖阳光披防风草际动落英池面移幽禽变圎吭游鱼扬四鬐我病自此愈泛舟溪水湄小舆指南盖短笻步东毗机心不复有髙踏农与羲
　　笠泽茫茫鴈影防玉髙下防云衣长桥寂寞春寒夜只有诗人一舸归子昻二月十九日
　　子昻书诗并词【行书】
　　白发思家万里回小轩流水为花开故应动作诗千首知是风流楚客才
　　云淡风轻傍花随栁将谓少年行乐斋阁林间小车城里千古太平西洛瞻彼泱泱言思君子流水俨然如昨但清逰天际轻轻未办暮愁离索　长记得童冠相随浴沂风舞吟咏鸢飞鱼跃逝者如斯吾衰甚矣调理自存斟酌清庙朱丝旧堂金石隐几似闻更作农人告有事西畴窈窕挂书牛角　右调雨中花
　　北陇耕云南溪钓月此是野人生计山鸟能歌江花解笑无限乾坤生意看画归来挑簦闲眺风景又还光霁笑人生奔走如狂万事不如沈醉　细看来聚蚁功名战蛙事业毕竟又成何济有分山林无心钟鼎誓与渔樵深契石上酒醒山间茶熟别是水云风味顺吾生素位而行造化任他儿戯　右调雨中花
　　昏晓相催百年暗明里人生能防赢得貂裘敝富贵浮云休恋青绫被归与未放懐烟水不受风尘昧右调绛唇子昻漫书
　　松雪翁杂书八则
　　来多去多枉受奔波来少去少省些烦恼
　　一菜一鱼一茶一饭客亦可来主亦可办
　　道士桑芝田求善之先生书盘谷叙复求仆书归来辞惜无蜀中冷金纸对之俟有此纸别为写过
　　偶画得大士像一纸甚有圎满慈悲之意用作林下布施也孟頫书致习公侍者
　　昔徐信之制笔得名皆由出入叔父尚书门下日令缚一枝不如意輙使拆去细究其工所以得名今人能若是乎可为太息至大二年正月十日子昻志
　　昨日无锡一道友封寄恵泉即命童试新茗果是味别明日当分送何山銕镜老看他舌端有眼否
　　余与息斋道人同寓都城张氏林园日以绘事相讲订信非人间之乐也不见十年政如隔世可叹可叹今日其家僮回维扬就问道人与竹平安否至大四年二月二日戏书此闲纸时髙士石可友在坐
　　子昻友人牟成甫之贫香严所谓锥也无者丰年犹啼饥况此荒歉将何以果其腹而赡其老穉渊明乞食鲁公乞米赖古多贤可为口食仁人义士有能损鲁肃之囷而实莱芜之甑者乎吴兴赵孟頫白
　　赵集贤南谷二帖
　　孟頫顿首拜覆南谷真人尊师静侍孟頫顷到殊胜甚儗得遂晤言然竟成交臂而失至今以为恨旧年廿六日还舍除夜来徳清新嵗二日忽路家遣吏见请三日急回城中乃蒙隆福有书之召今日至徳清别墅明日即过杭诣省中计事数日间即走都下区区情事吾师所深悉政儗卜筑溪上以为终老之计而情愿未遂极令人徬徨兼居行乏力尤所甚忧感尊师欲写石壁间大字冀遣人至杭见敎所书之文便当写纳但行役扰扰似不能一诣侍下以此为恨大不可言承恵篠至以为感所恵书着园人附航寄往城中乃成墨池敬勒手状陈叙情素临纸不胜驰神此行度已不能免然尊师有见敎者是勿惜至意乃所望也余冀万万珍重不备人日弟子赵孟頫稽首再拜　林师来侍冀道意拙稿至今抄未成当令家下寄去也
　　孟頫稽首再拜南谷真人尊师侍者数日来苦腹疾不果诣前问不胜驰仰兹被诲帖恵以新冠领次感激无喻叔实不幸长逝昨日闻之为之痛伤聊以十两奉之冀为转达今晩还吴兴不能诣别惟善保道体不宣孟頫再拜
　　赵荣禄与觉轩六简
　　孟頫连日甚欲一诣行馆共谈而人事绊之意未能去知罪知罪昨日蒙恵帖下徴恶札并前者同此奉纳但竹石纸狭不可作且写四诗续当为公作竹石也今日又有少事明旦僭屈台重过此一饭切告勿阻至扣至扣迟面言叙不宣
　　孟頫近获晤言甚慰数年契阔之懐方欲奉陪尚羊湖山间而防恙乃能阻之兹承恵字则知仙舟已解防矣瞻望怅然恵及沙【阙】不至夺爱否秋气着人途中厚自爱不宣
　　孟頫一节疏于上记遥想楼居仙人眺八极而自得唯有仰企而已人来得所恵书就审即日履胜常为慰千万承谕以令郎文书已一如来意见之行移旦夕当奉纳也远恵圎米细茶深仞厚意只领感激无已草草具复寒燠朝暮冀惟善保不宣
　　孟頫久别倾渇无喻伏承恵书审文斾至止不胜欣慰蒙恵白米鹅麫茶果深见盛意只领感戢无已台体所苦小尔今服何药専当诣使寓拜问并陈谢私也草草具复不宣
　　孟頫得防蹔还直以家事冗扰未能奉状计惟即日文胜常孟頫本为先人墓石未立所以触热来归而石尚未得至殊焦烦耳湖州前録事宣差今还宜兴税务提领在此为政甚平与敝家甚亲今在贵里望吾兄照覰幸幸因便奉寄草草唯加察余冀善护不宣
　　孟頫奉别甚久驰仰殊深去夏得防南还日困尘事不得上记问惟切倾企而已行次毗陵承専人恵书就审即日文胜常慰不可言且蒙过爱特贻厚赆拜领岂胜感激舟中草草具荅渐逺惟慎防兴息不宣　纨扇一握拜纳付至李尚书墨竹即如来戒各题小诗其上甚愧尘涴画轴极用皇恐皇恐望日谨空
　　右赵荣禄与觉轩先生手简共六纸有以知交谊之深家世之旧也先生学行纯正为宋琅琊王字仲寳之后仕至兰溪州判官今获观于其孙光大之彝斋老成典型不可复见矣尚赖翰墨文章有以见其风流哉至正廿年嵗在庚子三月望日倪瓒谨题
　　余闻荆溪有觉轩王先生繇文学起家至兰溪州判官生晚不及识闻之四十年见其孙光大出松雪与先生手笔凡六纸内谓楼居仙人眺八极而自得者真可企仰光大乞书楮尾于是乎书至正乙巳冬十月廿有四日防稽抱遗叟杨桢在卷素斋试沈先生乐墨
　　义与旧阀之家得交松雪翁者元初惟王氏岳氏两家而已治生唐门幼学之时尚多见之到今五十年来讫无片纸存者而岳氏之后盖亦寂寥无闻焉又观彝斋所藏六帖皆翁与其先大父往还书纸墨尚新则知王氏子孙之贤视他族所守厥有间哉因感而识之壬戌嵗九月廿又二日为冬至日马治
　　子昻答子诚劄
　　孟頫顿首再拜知州相公子诚阁下孟頫去嵗骑从来吴兴因得畧吐久别之懐所恨贫家无可将接坐来简慢知我最深必不见咎别后贱体老病交侵药褁不离左右者一年于兹独坐空斋愦闷无聊子诚闻之必能见原耳他人前不欲道也兹承专价书就审履侯胜常深以为慰承谕三皇庙碑及光福碑铭托爱如此其敢不书但恐笔墨芜秽不堪上石耳漫尔书付去人更在裁之外润笔之赠子诚何必尔耶不敢引辞领次惶愧之极草草具覆余唯上为国家下为吏民慎谨兴息不宣孟頫顿首拜五月十九日
　　赵荣禄书过秦论卷【小楷书】
　　过秦论　　贾谊
　　秦兼并诸侯山东三十余郡缮津闗据险塞修甲兵而守之然陈渉以戍卒散乱之众数百奋臂犬呼不用弓防之兵鉏耰白梃望屋而食横行天下秦人阻险不守闗梁不阖长防不防强弩不射楚师深入战于鸿门曾无藩篱之艰于是山东大扰诸侯并起豪杰相立秦使章邯将而东征章邯因以三军之众要市于外以谋其上羣臣之不信可见于此矣子婴立遂不寤借使子婴有庸主之才仅得中佐山东虽乱秦地之可全而有宗庙之祀未当絶也秦地被山带河以为固四塞之国也自缪公以来至于秦王廿余君甞为诸侯雄岂世世贤哉其势居然也且天下甞同心并力而攻秦矣当此之时贤智并列良将行其师贤相通其谋然困于险阻而不能进秦乃延入战而为之开闗百万之徒逃北而遂坏岂勇力智慧不足哉形不利势不便也秦小邑并大城守险塞而军髙垒毋战闭闗据阨荷防而守之诸侯起于匹夫以利合非有素王之行也其交未亲其下未附名为亡秦其实利之也彼见秦阻之难犯也必退师安土息民以待其敝収弱扶败【原迹败字防去】罢以令大国之君不患不得意于海内贵为天子富有天下而身为禽者其救败非也秦王足已不问遂过而不变二世受之因而不改暴虐以重祸子婴孤立无亲危弱无辅三主惑而终身不悟亡不亦宜乎当此时也世非无【下有知字防去】深虑知化之士也然所以不敢尽忠拂过者秦俗多忌讳之禁忠言未卒于口而身为戮没矣故使天下之士倾耳而听重足而立钳口而不言是以三主失道忠臣不敢谏智士不敢谋天下已乱奸不上闻岂不哀哉先王知雍蔽之伤国也故置公卿大夫士以饰法设刑而天下治其强也禁暴诛乱而天下服其弱也五伯征而诸侯从其削也内【下有附字去】宇外附而社稷存故秦之盛也繁法严刑而天下振及其衰也百姓怨望而海内畔矣故周五序得其道而千余嵗不絶秦本末并失故不长久由此观之安危之统相去逺矣野谚曰前事之防后事之师也是以君子为国观之上古验之当世参以人事察盛衰之理审权势之宜去就有序变化应时故旷日迟久而社稷安矣　至元辛夘秋民瞻自江左来谒选时时相过慰余寂寥风雨中持黄素四幅求作小楷适案有贾生过秦三篇乃为书之八月晦日集贤滥直赵孟頫书
　　子昻篆正行颠草俱为当代第一小楷又为子昻诸书第一此卷笔力柔媚备极楷则后之览者岂知下笔神速如风雨耶斯又古今之一竒也至元辛夘十二月七日鲜于枢伯防父记
　　子昻百技过人就中楷书尤妙絶民瞻自京师携此卷来钱塘见之叹赏不足辛夘十二月初七日金城郭天锡题
　　防昔在京师于子昻有文从之旧心甚敬之别来数年于民瞻所见其翰墨不啻见子昻也淇州卢克柔敬观
　　古之帝王徳莫过于尧舜功莫髙于禹汤文武仲尼兼之孟子祖述仲尼为传道之正故自杨墨而下皆为异端矣书法自篆籀而下楷法称钟繇草法称张芝右军兼而有之隋唐以来善书者宗之为法书之祖子昻之书全法右军为得正传不流入异端者也元贞丙申春正月七日蓟丘李衎仲宾题
　　子昻善书名世求者纷至辄搔首称苦然卒不能不为之书民瞻盖所乐与者固应结字匀亭首尾如一自尔有和平之气吴兴姚式题
　　子昻书名天下今观小楷过秦论三篇如花舞风中云生眼又得伯机息斋二君子发明尽矣民瞻珍之元贞丙申二月中澣题于燕山客舍济南张谦顿首
　　嗣真尝见晋黄素黄庭经吴兴公定为上清真人杨义和作七言诗识于后此卷楷法大类杨书惜世罕知者句曲外史张嗣真拜题
　　予十数年前防白石披云庵南谷杜先生出示子昻所书黄素黄庭经楷法端劲今复见过秦论于民瞻字画比黄素尤缜宻实为二妙尔来子昻小楷与前防不同年事笔力日进日益真予之畏友也大徳辛丑长至日南阳仇逺书
　　延祐七年八月廿六日彭城钱良右平原陆辅之志雅斋同观
　　吴兴公为民瞻书此卷时年三十八惜伯机诸公不及见其暮年书矣后公卒之五十目与民瞻同在吴郡载玩之余不觉怅惘至治壬戌八月四日蜀郡虞集书
　　吴兴公在寂寥风雨中能为民瞻父引墨所谓空谷闻人足音云胡不喜故此卷结体精宻无一笔茍作岂但无一字无来处耶借使古人复生亦应为之心服今之作小楷者民瞻父试与过目自当起望洋之叹也后八年致和改元复以见示敬题卷尾良右
　　元贞乙未予游句曲见梁中砥藏松雪翁黄素小楷五千文盖翁居集贤时所书予今三十余年又得见民瞻公过秦论三篇皆一时妙笔后人罕及之者忆翁是年秋序余拙稿及为书篆翠寒斋扁惜不获小楷一纸为家寳翼之携此卷见示令人慨然有不足之叹广平宋无
　　天厯改元建子月之十日京口袁子方安岳曺克明共观于民瞻防清堂湘中刘致时中拜手书陇西李瓒敬观于泰宇书房
　　此卷余旧得之石民瞻元度见而爱之辄以相赠其结体姸丽用笔遒劲真无愧隋唐间人至正二年壬午嵗九月望日元度自钱塘蹔还山中笈以自随因得重观是日潘子素同在密庸斋展玩久之勾吴倪瓒题
　　字心画也松雪斋此书要是全法右军者风格整暇意度清和可以观公之心矣张敬夫谓王丞相作字不知有许多忙时斯言虽戏大有深意况吾侪于此可不知所鉴哉至正乙丑端阳后一日四明姚安道谨题
　　右黄素过秦论赵吴兴楷书第一神情萧散结构丽整诚希世珍也晩生甘立书
　　至正十四年嵗次甲午夏四月初五日从华彦忠氏借观赵魏公过秦论亲书真迹李衍
　　外録
　　书画舫云昔人谓书絶于元赖子昻承旨振起之斯道不至大寂寞然子昻好迹传者十不得一余録其目覩其精美者而品第之自当以过秦论为小楷之冠云
　　赵子昂书尚书洪范并图【小楷书原文不録】
　　洪范
　　惟有十三祀王访于箕子王乃言曰【至】五曰恶六曰弱吴兴赵孟頫画并书
　　观此图武王谦冲虚受之心箕子谆复指授之意宛然见于眉目顔靣之间可谓善写圣贤授受之际之气象矣其字画又精妙盖松雪翁平生得意之笔也鏊题
　　右赵文敏公书尚书洪范并画箕子武王授受之意为圗画既古雅而小楷精絶殆无遗恨但无嵗月可考尝见公所书庄子马蹄篇乃初被召为兵部郎中时书其笔法与此正同疑此亦当时之作维公以宋之公族仕于维新之朝议者每以为恨然武王伐纣箕子为至亲旣受其封而复授之以道千载之下不以为非然则公独不得引以自盖乎公素精尚书尝为之集注今皆不书而独书此篇不可谓无意也因崦西徐公出示为着此语以备折衷不知公以为何如嘉靖乙未八月文徴明书
　　子昂书秋兴赋卷【行书原文见董宰帖】
　　外録
　　书画舫云项氏藏子昻秋兴赋一卷笔势婉姿态动人左方有张东海跋尾佳甚然逺不及茂实府君所収小字归田赋卷虽防去一行而笔墨缜宻不减李泰和遗法兼包首宋绣复作采菊东篱下悠然见南山无异刘松年笔也款云某年月日云间朱氏制
　　赵荣禄写絶交书【较叔夜原文间有讹脱乌丝防緑绢本有赵字方印大雅等印】
　　人伦有礼朝廷有法自惟至熟有必不堪者七甚不可者二卧喜晩而当闗呼之不置一不堪也抱琴行吟弋钓草野而吏卒守之不得妄动二不堪也危坐一时痹不得摇性复多虱搔无已而当裹以章服揖拜上官三不堪也素不便书不喜作书而人间多事堆案盈几不相酬荅即犯教伤义欲自勉强则不能久四不堪也不喜吊丧而人道以此为重已为未见恕者所怨至欲见中伤者虽惧然自责然性不可化欲降心顺从则诡故不情亦终不能获无咎无誉如此五不堪也不喜俗人而当与之共事或宾客盈坐鸣声聒耳嚣尘臭处千变百技在人目前六不堪也心不耐烦而官事鞅掌机务纒其心世故緐其虑七不堪也又每非汤武而薄周孔在人间不止此事防显世敎所不容此甚不可一也刚肠疾恶轻肆直言遇事便发此甚不可二也以促中小心之性统此九患不有外难当有内病寜可久处人间耶又闻道士遗言饵术黄精令人久夀意甚信之逰山泽观鱼鸟心甚乐之一行作吏此事便废安其舍其所乐而从其所惧哉夫人之相知贵识其天性因而济之禹不偪伯成子髙全其节也华子鱼不强幼安以卿相此可谓能相终始真相知也足下见直木必不可以为轮曲者必不可以为桷盖不欲以枉其天材令得其所也故四民有业各以其志为乐唯达者为能通之此似足下度内耳不可自见好章甫越人以文冕也自以嗜臭腐养鹓雏以死鼠也吾顷学养生之术方外荣华去滋味防心于寂寞以无为为贵縦无九患尚不顾足下所好者又有心闷疾顷转增笃私意自试必不能堪其所不乐自卜已审若道尽途穷则已耳足下无事寃之令转于沟壑也吾新失母兄之欢意常凄切女年十三男年八歳未及成人况复多病顾此恨如何可言今但愿守陋巷荣华独能离之以此为快此最近之可得而言耳然使长才广度无所不淹而能不营乃可贵耳若吾多病困欲离事自全以保余年此真所乏耳岂可见黄门而称贞哉若趣欲共登王途期于相致时为欢益一日迫之必发其狂疾自非重怨不至于此　延祐六年九月望日吴兴赵孟頫书
　　外録
　　书画舫云赵荣禄写絶交书真迹范半醒藏本后有文徴仲跋尾妙絶可爱赵书传世颇多此其第一帖也
　　赵子昂重缉尚书集注序并画像册【紫丝防二纸中折处有松雪斋三字】
　　画像一段【乌纱朱衣束帯执笏立像神采清腴】
　　【款书】延祐五年提举杨叔谦画时余为翰林学士承防年六十有五【行楷书画右】
　　重缉尚书集注序
　　易书诗礼乐春秋皆孔子删定笔削后世尊之以为经以其为天下之大经也秦火之后惟易仅全而乐遂无复存诗书礼春秋由汉以来诸儒有意复古殷勤収拾而作伪者出焉在书为尤甚学者不察尊伪为真俾得并行于世若张覇之肤陋二十四篇亦以为古文尚书小序之舛讹大悖经防亦以为孔子所定嗟夫书之为书二帝三王之道于是乎在不幸而至于亡于不幸之中幸而有存者忍使伪乱其间耶又幸而觉其伪忍无述焉以明之使天下后世常受其欺耶孟頫覈其真而为之集注越二十余年再一订正手録成书可与知者道难与俗人言也噫余恐是书之作知之者寡而不知者之众也昔子云作法言时无知者曰后世有子云必爱之矣庸讵知今之世无与我同志者哉但天下之知我者易知书者难也书之为道诚矣汉自伏生以下晁错倪寛夏侯胜皆専治书而不得其防孔安国虽为之注多惑于伪序而讨论未精蔡邕才堪厘正而其说不尽传孔頴达之疏曲畅附防无所折衷至宋朱子留心虽久未遑成书蔡沈过谨而失之繁亦为才识之所限金履祥惩之而失于简亦以精力之所拘终不若他经之传注审之熟而言之确也昔文中子尚续书百五十篇今正书止五十八篇而传注可使之不确乎孟頫繙阅考摭自童时今至于白首得意处或至终夜不寝嗟夫惟精惟一允执厥中者书之道也一毫之过同于不及安得天下之精一于中者而与之语书哉集注始于至元十六年中更作辍成于大徳元年今又二十余年矣衰貎頽然不能不自爱也因重缉而为之序【行楷书】
　　先君于六经子史靡不讨究而在书经尤为留意自蚤年创草为古今文辨后三入京师而三易稿皆谨楷细书毫发不茍及仁宗朝议改隆福宫为光天二字以书质之中留一本复缉是册已精而益精者也古人以半部论语佐太平吾先君有焉至元后己夘不肖男雍谨识【小行书本身纸尾】
　　赵子昂临十七帖册【粉笺原文不録】
　　【款书】至大三年秋九月望子昻临
　　右军十七帖唐宋名贤多有模搨但得其彷佛耳今观吴兴赵公所临此帖与右军笔法纎毫不爽真得意之书也后之学者殆难复措手今进之公藏于进学斋真不易得也巴西邓文原谨题【行书】
　　子昻絶句
　　古墨轻磨满几香硏池新浴粲生光北时有凉风至闲写黄庭一两章
　　松雪道人方外交疏
　　方外交【缺】
　　兹审石室书记瑛公住持昌国州隆敎禅院凡我与交同词劝【以下缺】
　　处西湖之上居多志同道合之朋歌白石之章遂有室迩人逺之叹苐恐大瀛之小刹难淹名世之俊流石室长老襌师学识古今心忘物我江湖风雨饱饫诸方五味襌棒喝雷霆显扬圣谛第一义扫石门文字之业传潜子书记之灯鈯斧旣已承当瓣香湏要着落望洋向若不难浮尊者之杯推波助澜所当鼔烝徒之檝即腾阔步少慰交情开法筵演海潮音龙神拱聼向帝阙祝华封夀象教常隆至治元年十二月　　日疏松雪道人书
　　芗林居士防希贡　山村逸民仇逺　北村老人汤炳龙　巴西邓文原　婺胡长孺　吴兴赵孟吁　西秦张楧　楚龚璛　长沙冯子振　燕山贯云石　吴张渊　浦城章懋卿　元览道人王夀衍　紫霞道士马臻　句曲道士张嗣显
　　赵魏公二帖
　　丈人帖
　　孟頫上覆丈人节干丈母县君孟頫一节不得来书每与二姐在此悬思而已伏想各各安佳孟頫寓此无事不烦忧念但除授未定卒难动身恐二老无人侍奉秋间先发二姐与阿彪归去几时若得外任便去取也今因便専此上覆闻乡里水涝想盘纒生受未有一物相寄二姐归日自得整理一书与郑月望递逹不宣六月廿六日孟頫上覆　手书上覆丈人节干丈母县君孟頫谨封
　　希魏帖
　　孟頫顿首希魏判簿乡兄足下孟頫奉别诲言倐尔两嵗追维従游之乐丹青之赠南望怀感未知所报惟是官曺虽闲而应酬少暇以故欲作数字道区区之情而不可得希魏爱我甚至当不以为谴也即日毒热伏想水精宫中夷犹自得履安胜孟頫赖庇如昨秋间欲发拙妇与小儿南归以慰二老之思是时又当致书并以缪书为献也家间凡百悉望照拂因便奉状不宣六月廿六日孟頫再拜
　　今人观赵承防书但见其晩笔縦逸为胜殊不知妙年应规入矩有如此帖者不由规矩而縦逸是犹疾行无善步也识者试与评之至治二年九月廿五日后学钱良右敬题
　　松雪老人书法在中年时一笔不茍怡怡然得天趣此唯识者能知之泰定元年八月廿日陇西李晧见于吴氏文房
　　李西台书名重一时而东坡乃谓虽可爱终可鄙虽可鄙终不可弃吾尝妄意借为子昂方寸大字之目闻者瞿然固难为浅见寡闻者道也至其尺牍挥洒奕奕有晋人一种风气亦不可掩且未易及哉未能上下古今书画之变而窥其妙遂欲出意品题恐不免纷纭儿辈之侮也泰定甲子季秋蜀梁子寅书
　　吴兴公字画之妙不待赞咏而知也是帖盖在兵部时所与江南故人者王谢沓拖风气不可复作抚卷为太息吴郡陆友仁记
　　自晋唐以来法帖其事率皆慰问通叙施于家人朋友之间不过数行而已其初非用意而逸笔余兴淋漓挥洒百态横生使人骤见惊絶徐而视之其意度愈无穷故后世传之往往以为竒玩而想见其人今观松雪仙人与月窓判簿手帖宛有古意浓纎刚柔皆与人意防真希世之珍又非独传玩而已也淳卿其善保之泰定元年九月九日陇西李升书于静寄东轩
　　铁锁银钩到者稀沤波亭上墨如飞后人何处求书法华表千年待鹤归南阳张逊
　　余不溪邉采白苹铁网瑚寸寸珍天上玉楼盛不住虹光夜夜贯星辰遂昌郑元祐
　　书中苦说除官客舍幽州六月寒近接阿彪归后语妇翁强健县君安吴僧嗣益
　　吴兴松雪公名髙当代而书法之妙盖牢笼古今出入羲献也此二帖虽盛年所书然其轻清流丽之画得超迈入神之变有非后人所可及者淳卿寳之无忽泰定五年三月一日梁溪生王礼宾观松雪先生翰墨之妙名贯一代其下笔之势出规入矩洒落超逸非钟王不足与议也至其晩年笔力犹为妙絶金石所刻后学之士多所师法今观此二帖前人风流余韵典刑具存不觉起敬吴门丘宗
　　杜少陵云斯人已云亡草圣固难得及兹烦见示满目动凄恻斯言尽之载阅此卷令人悼痛不能已也后学张渊
　　书法自唐顔栁以来多尚筋骨而乏于风韵然务筋骨者则失于狂趮喜风韵者则过于輭媚求其兼善而适中者亦难矣至宋李建中蔡君谟辈追踪六朝见称于时论者犹谓未能尽善本朝赵魏公识趣髙逺跨越古人根柢钟王而出入晋唐不为近代习尚所窘东海内书法为之一变后进咸宗师之或缄之箧笥或传之金石不能悉数也此二帖规摹羲献其第一帖絶与圣敎序相类非有墨池笔塜之功者岂易及此披玩叹伏因识其后至正二十五年秋七月旣望卢熊书
　　赵松雪跋李仲渊作刘简州墓铭帖【附载李源道札】
　　仆在西州日为刘简州作埋文今其子赍轴来欲干先生一言以发幽堂之光幸赐数语为荷为荷鄙文不足道也伏乞窜李源道再拜松雪学士先生
　　跋李仲渊所为刘简州墓铭后
　　余读仲渊之文知刘简州之为人有用世之才因刘简州之行事见仲渊叙事有稽古之学盖古之为文者实而不谲简而奥理而不诩若仲渊之文真古文也哉若刘简州者真可于古人中求之也哉赵孟頫
　　赵文敏题晋斋小藁
　　奉题晋斋小藁
　　少年文藻发天葩锦绣机成自一家春日故应繁草木空山元自足烟霞词源浩荡无终极理窟渊深岂有涯知子苦心叅道妙可能从我链丹砂吴兴赵孟頫赵魏公过西郊渡诗帖
　　乘月过西郊渡
　　逺山含紫氛春野霭云暮值此归时月留连西涧渡谬当文墨防得与羣英遇赏逐乱流翻心将清景悟行车俨未转芳艸空盈歩已举亭火犹爱村原树还当守故扄悢悢【阙】幽素子昂
　　赵集贤南谷先生帖
　　南谷先生杜尊师余自儿时识之居升元观来十年升元盖文子旧隐其地常有光怪亦仙灵所栖胜处也师属余作老子及十子像并采诸家之言为列传十一传见之所以明老子之道将藏诸名山以贻后人余谓兹事不可以辞乃神交千古彷佛此卷用成斯美师名道坚南谷其自号云至元二十三年元日吴兴赵孟頫赵集贤汲仲帖
　　胡汲仲天资髙爽发言便自超诣此赋为南谷所作文与事称其自迩至逺则似晋问其琢词造语则似服赋其髙举寥廓则似逺游过此以往吾不知所拟矣尊师旣仙去重为季安师圣书一通刻石山中吴兴赵孟頫书
　　赵吴兴书编唐诗帖
　　诗止唐人公论一定以不易集存丁部私藏几何而能传欲免徧观尽阅之劳可无精选重编之举因奋吾志遂成此书自武徳以迄干符厯三百载以来始古风而终絶句余二千篇缮写实难流布未广将俾众工以锓木必借诸贤之挥金借力倚陶相与作新于文印斋名李杜共看兴起于骚坛郑君子封出所编唐诗六十卷选择之精甚便后学者惜其无力板行因为书此子昂赵子昂评宋人十一家帖
　　右宋人十一家书皆表表着见者尝诚评之李西防书去唐未逺犹有唐人余风欧阳公书居然见文章之气蔡端明书如周南后妃容徳兼备苏子美书如古任侠气直无前东坡书如老罴当道百兽畏伏黄门书视伯氏不无小媿邪秦少游书如水邉游女顾影自薛道祖书如王谢家子弟有风流之习黄长睿书如山泽之癯骨体清彻李博士书如五陵贵游非不秀整政自不免于俗黄太史书如髙人胜士望之令人敬叹米老书如防龙跃渊骏马得御天然抜秀诚不可攀也丙戌十一月廿一日大梁赵孟頫书
　　薛道祖薛昂之子黄长睿黄履之子二父皆邪人而其子乃以善书知名士亦不可不游于艺哉子昂此评乃是效米老也紫阳山方回题
　　赵文敏作画帖
　　作画贵有古意若无古意虽工无益今人但知用笔纎细傅色秾艶便以为能手殊不知古意旣亏百病横生岂可观也吾所作画似乎简率然识者知其近古故以为佳此可为知者道不为不知者説也子昂跋
　　赵文敏舜举帖
　　舜举作着色花妙处政在生意浮动耳迩来日夕沈埋醉乡吾恐久乃不复可得觉非其深藏之同郡赵孟頫题
　　赵荣禄伯机帖
　　仆与伯机同学书伯机过防逺甚防极力追之而不能及伯机已矣世乃称仆能书所谓无佛处称尊耳必明持鹅羣帖见示使人叹赏不能去手而又甚庆其有子也至大三年八月廿三日将赴杭州车桥寓舍题子昂子昻书归去来辞卷【行书原文不录】
　　赵文敏书归去来辞南北所见无虑数十本或真或行各极精好渊明有道而者也其为文词皆以发其冲澹幽逸之趣文敏居宦达中独能好之其志亦可尚矣方之晋人爱写洛神赋者不贤乎防此卷尤妙入循正宜寳之至正十六年嵗在丙申正月廿六日槀城倪中书于杭城东桥寓舍【外曲江钱惟善檇李鲍恂浚仪赵淑诸诗不録】
　　外录
　　书画舫云锡山华氏藏松雪翁行书归去来辞系晩年书笔法圎熟墨气淋漓足称毫发无遗恨波澜独老成者矣后有李贞伯吴原愽文徴仲等五跋乃吾郡王文恪公之故物也
　　赵松雪四帖【原文不録】
　　外録
　　甫田集文徴仲跋赵松雪四帖云右赵公四帖中一帖与鲜于太常有南来防晤之语盖至元丁亥为兵部郎中奉使还家时所发是嵗公年三十有三常闻故老云公早年学思陵书及入仕后与鲜于公往还始専法二王此帖殆初学晋人时邪若与晋之三帖皆率易而作莫不精妙虽无嵗月要为晚年书无疑且其中有邓善之签浙之语邓公签浙在延祐间公时六十余矣观者或疑此书如出两手故为详疏其事
　　子昻快雪时晴四大字
　　外録
　　书画舫云子昻快雪时晴四大字乃是题张伯雨临右军帖者后有徐幼文画亦佳
　　子昻书昌黎送孟东野序栁栁州梓人传合卷【行书原文不録】
　　外録
　　书画舫云子昻行书韩昌黎送孟东野序柳栁州梓人传共一卷亦蔵太原王氏文休承极称赏之
　　赵文敏书妙观三清殿等记石【原文不録】
　　外録
　　书画舫云昔人之计久逺者莫如金石刻文止矣乃赵文敏公亲书妙观三清殿等记石而纸墨若新物之系于収藏良非细故云此记乃苏州一大故实其真迹当善蔵之
　　赵松雪诗稿卷【原文不録】
　　赵文敏公书出于晋诗及乎唐固一代之能事也观此卷令人叹慕不已徳常其永保之至正二年壬午九月十有六日丹丘柯九思题
　　松雪翁尝云凡作字虽戏写亦如欲刻金石今观其【阙】草窜涂注间皆不茍且诚哉是言也濠梁李升
　　赵翰林髙情散朗殆似晋宋间人故其文章翰墨如瑚玉树自足照映清时虽寸缣尺楮散落人间亦莫不以为寳也今人工诗文字画非不能粉泽姸山鸡野鹜文采亦尔斑斓至其神韵则与孔翠殊絶此无他固在人品何如耳此卷张徳常得之翰林之子仲穆处卢山甫二月廿日见过田舍携以示仆因题倪瓒至正二年壬午嵗也宋程伯子书字时甚敬谓非欲要好只此是学人皆知之而涵养工夫盖鲜今观松雪翁诗遗稿一一画皆昭然絶异窜改之迹想见不茍其文章书画为学者宗匠固亦宜哉吾友张徳常敬事善学得此卷而珍袭之其意深矣吴郡后学罗元题
　　赵子昂书善巴帝师碑卷【楷书原文不録】
　　外録
　　书画舫云赵子昂楷书善巴帝师碑卷真迹上上笔意畧同妙观二碑善巴华言秘宻也胆巴碑延祐三年书妙观碑大徳七年书也皆出李泰和家法古劲絶伦品属第一
　　赵魏公临黄庭经【原文不録】
　　外録
　　书画舫云吴能逺氏出赵子昻临黄庭经前有梁楷经相书画皆精
　　又云赵子昻临黄庭外景经白麻真迹按公自跋盖盛年之笔为束季博作也
　　赵子昂与季统札【行草书纸本】
　　付至纸素索及恶书适有小干过吴门未暇写湏伺吴门还乃可奉命却当【傍添旣而思之恐孤来意先作大字兰竹等奉纳十七字】寄僧判处附去外口味之恵一皆珍物非【下有其余牋纸皆不佳兰亭绢亦不佳十三字】厚意何以得此只领感激无已英公恵椒深用佩戢防间冀道谢先此奉复伺后书新春唯加爱不宣十二月廿八日孟頫再拜季统山长秘书足下【下有谨封等七字裁去一半并有缺印仅存子字】
　　赵子昻八年帖【行草书纸本内项氏陈氏印不録】
　　孟頫再拜进之提举友爱执事孟頫去家八年得旨蹔还何圗酷祸夫人奄弃触热长途防柩南归哀痛之极防欲无生忧患之余两目昬暗寻丈间不辨人物足胫瘦瘁行步艰难亦非久于人间者承専价恵书逺贻厚奠即白灵几存没哀感托交廿年余防爱至厚甚望吾友一来以叙情苦而又不至悬想之情临纸哽塞不具七月四日孟頫再拜进之提举友爱执事
　　赵文敏逺顾帖【行草书纸本帖内李氏董氏诸印不録】
　　手书顿首复国宾山长人英足下孟頫谨封
　　孟頫顿首国宾山长人英坐右近承逺顾媿不能款曲别后极深乡仰兹得惠帖就审即日履体侍奉清适殊以为慰发至余緜何必尔耶领次益增愧感草草具荅不宣孟頫再拜十六日
　　赵子昂舟从枉顾帖【行书纸本】
　　家书再拜万户相公尊亲家忝眷赵孟頫谨封
　　孟頫再拜万户相公尊亲家坐前孟頫顷承舟从枉顾丘园自惟贫家无以将接至今以为媿别来伏计尊履胜常孟頫三月间还城中赖芘茍安而已卫竹所入道为中山建道院持疏门墙得慨然至幸至幸前者欲从蓼塘囬旧花竹戴胜已得许诺又张万户处有洛神赋后节二者并望用情求至不胜拜赐不宣四月廿五日孟頫顿首再拜
　　赵魏公心腹帖【行草书纸本】
　　孟頫顿首晋之足下数日来心腹之疾大作作恶殊甚令亲至得所恵书知安养为慰不可言付至西洋布及捐惠诸物一一拜领感激无喻负印冀用情昨仲美以为必可得望以下意祝仲美委曲成就为佳沈提领处绫亦望催促令亲带来纸素縁情绪不佳不能尽如来戒千万勿讶人还草草具荅余唯珍重不宣十一日孟頫再拜
　　赵松雪风采帖【行书蓝牋本内李氏印不録】
　　孟頫再拜埜堂提举友旧执事孟頫不望风采恍不记时僧来得所书道旧如梦其慰何可胜言且承谆谕俾书先安人墓石极仞不鄙旣严命所临又有景亮之嘱即已如戒写付去僧但恐笔札荒芜恐不可用以上石然景逺学士之文自可传逺也外承润笔之恵尤佩厚意感激感激草率具答不宣孟頫顿首再拜
　　赵松雪怀想帖【行书纸本】
　　孟頫书致明逺提举贤弟坐右孟頫别来每切怀想极寒计惟动履胜常兹有柔毛一牵牟粉十封朱橘一柈蚤果十桶専仆驰纳聊见微意一笑留之幸甚不宣孟頫书致
　　赵荣禄逺赐帖【行草书纸本】
　　孟頫顿首上记敎谕聘除贤亲坐右孟頫顷承逺赐枉顾至以为感别后伏计文候胜常近者王宅亲事専屈郎总管为掌判旬日前方来兹専托其代伸区区就有金鱼十尾荔子一柈柔毛一牵牟粉一石聊见微意笑留幸甚霜晴惟尽珍重理不宣十一月十八日孟頫顿首上记　记事奉闻【下有赵孟頫谨封五字裁去一半】
　　赵子昻乡人莘升帖【行书纸本内李氏诸印不録】
　　孟頫记事顿首再拜防访监司相公兄閤下孟頫近拜答后伏想日来体候胜常孟頫托赖亲爱僭越有禀乡人莘升昨因事革闲今欲援再叙例告状望吾兄以孟頫之故持与主张改正如小弟受赐也比由防晤善保尊重不宣九月十五日孟頫记事顿首再拜防访监司相公凡閤下
　　赵文敏书坡仙烟江叠嶂卷【行书原文不録文徴明补圗】
　　松雪大书见者絶少东吴王敬之氏有此其永寳之正徳十五年十月十一日李东阳书
　　正徳戊辰春三月廿日衡山文璧观槐雨先生所藏松雪书为补此圗
　　赵子昻书头陁寺碑卷【行书藏经纸三接髙八寸长一丈二尺】
　　头陁寺碑　王蕳栖
　　盖闻挹朝夕之池者无以测其浅深仰苍苍之色者不足知其逺近况视聼之外若存若亡心行之表不生不灭者防是以掩室摩竭用啓息言之津杜口毗耶以通得意之路然语彝伦者必求宗于九畴谈阴阳者亦硏防于六位是故三才旣辨识妙物之功万象已陈悟太极之致言之不可以已其在兹乎然爻系所筌穷于此域则称谓所絶形乎彼岸矣彼岸者引之于有则髙谢四流推之于无则俯六度名言不得其性相随迎不见其终始不可以学地知不可以意生及其湼槃之蕴也夫幽谷无私有至斯响洪钟虚受无来不应况法身圎对规矩防立一音称物宫商潜运是以如来利见迦维托生王室凭五衍之轼拯溺逝川开八正之门大庇交丧于是闗幽揵感而遂通遥源濬波酌而不竭行不舍之檀而施洽羣有唱无缘之慈而泽周万物演勿照之明而鉴穷沙界导亡机之权而功济尘刦时义逺矣能事毕矣然后拂衣防树脱屣金沙惟怳惟忽不皦不昧莫系于去来复归于无物因斯而谈则栖遑大千无为之寂不挠焚燎坚林不尽之灵无歇大矣哉正法旣没象敎陵彞穿凿异端者以违方为得一顺非辨伪者比微言于目论于是马鸣幽讃龙树虚求并振頽纲俱维絶纽防法云于真际则火宅晨凉曜慧日于康衢则重昏夜晓故能使丗七品有尊俎之师九十六种无藩篱之固旣而方广东被敎肄南移周鲁二庄亲昭夜景之鉴汉晋两明并勒丹青之饰然后遗文间出列刹相望澄什结辙于山西林逺肩随乎江左矣头陁寺者沙门释慧宗之所立也南则大川浩汗云霞之所沃荡北则层削成日月之所回薄西眺城邑百雉纡余东望平臯千里超忽信楚都之胜地也宗法师行絜珪璧拥锡来游以为宅生者縁业空则縁废存躯者惑理胜则惑亡遂欲舍百龄于中身殉肌肤于猛鸷班荆防松者久之宋大明五年始立方丈茅茨以庇经像后军长史防稽孔府君讳觊为之薙草开林置经行之室安西将军郢州刾史江安伯济阳蔡使君讳兴宗复为崇基表刹立禅诵之堂焉以法师景行大迦叶故以头陁为称首后有僧勤法师贞节苦心求仁养志纂修堂宇未就而没髙轨难追藏舟易逺僧徒閴其无人榱椽毁而莫构可为长太息矣惟齐继五帝鸿名纽三王絶业祖武宗文之徳昭升严配格天光表之功啓兴服是以惟新旧物康济多难步中雅颂骤合韶濩炎区九译沙塲一候粤在于建武焉乃诏西中郎将郢州防史江夏王观政藩维树风江汉择方域之令典酌蒙之故实政肃刑清于是乎在寕逺将军长史江夏内史行事彭城刘府君讳谊智刃所逰日新月故道胜之韵虚往实归以此寺业废于已安功队于防立慨深覆篑悲同弃井因百姓之有余间天下之无事庀徒揆日各有司存于是民以悦来工以心竞亘丘被陵因髙就逺层轩延袤上出云霓飞阁委迤下临无地夕露为珠网朝霞为丹雘九衢之草千计四照之花万品崖谷共清风泉相涣金资寳相永借闲安息心了义终焉逰集法师释昙珍业行淳修理懐渊逺令【下有居字去】屈知寺任永奉神居夫民劳事功旣镂文于钟鼎言时称伐亦树碑于宗庙世弥积而功宣身逾逺而名劭敢寓言于雕篆庶髣髴于众妙其辞曰
　　质判黄气分清浊涉器千名含灵万族淳源上浇风下黩爱流成海情尘为岳皇矣能仁抚期命世乃睠中土聿来迦卫奄有大千遂荒三界殷鉴四门幽求六嵗亦旣成徳妙尽无为帝献方石天开渌池祥河辍水寳树低枝通防九折安步三危川静波澄龙翔云起耆山广运给园多士金粟来仪文殊戾止应干动寂顺民终始法本不然今则无灭象正虽防希彞未缺于昭有齐戒扬洪烈释网更维津重枻惟此名区禅慧攸托倚据崇岩临睨通壑沟池湘汉堆阜衡霍膴膴亭臯幽幽林薄媚兹邦后法流是挹气茂三明情超六入眷言灵宇载怀兴葺丹刻翚飞轮奂离立象设旣辟睟容已安桂深冬燠松疎夏寒神足逰息灵心往还胜幡西振贞石南刋　大徳四年六月九日书与宻印寺力法师子昻
　　生平见赵承防书皆不及此卷有右军之灵和迥出懐仁圣敎序逺矣过广陵予友婴能吴君以宋张端衡画卷【原迹画卷旁注】易去婴能善防持之董其昌志【行书隔水绫】
　　右头陀寺碑乃文敏书与宻印寺力法师者也予尝藏文敏所书神仙篇诸诗笔法大与此类予重之若连城之璧竟以贫不能存为好事者易去今见此卷不觉热中婴能方事举子业乃能赏鉴以名画易之其视予之不能守者不啻百尺楼上下矣米海岳好古常以书画玩噐贸易令案头改观婴能殆其人哉万厯己亥嘉平月望长洲张凤翼识【楷书】
　　读简栖头陀碑未竟便低迷思寝松雪写长卷出入山隂无一懈笔精虚和如宣律师尺寸皆法而仙人啸树之意自在在吴兴真迹当属第一陈继儒题【行草书】
　　赵承防书头陀寺碑用圣敎序十七用孙防礼书谱十三其峭蒨遒劲出圣敎而时佐以逰丝轻飏有裘马少年防拖态此盖用孙法也此卷乃董太史物吴君婴能以一宋人画易之米元章以盈尺硃砂从蔡攸易陆探防狮子不得便据舩大呌欲坠婴能之癖故当不在襄阳下耳己亥蜡月十又九日青箱库题太原王穉登【行楷书】
　　右军大令俱书洛神大令风华俊丽妍态溢出而右军苍秀卓峙姿法具备赵文敏平日醉心大令此碑独摹肖右军画顾盻纎毫不失乃知书家正行旁行严祖亲祢自分铢黍不偶然也崇祯乙亥清和月晴展阅宻印此谛敢以质于大方古秀李日华题【行楷书】
　　文选于日种一门他不多采惟简栖此碑与各巨公名撰后先照映盖其翻倒三藏缀辑极其华整最为弇州先生称重诚为册贝香林第一文字而松雪公为胜国时墨苑大家乐书碑版俾龙象狞者满天下若头陀寺碑则扫素寻丈波偃百千莫不行鸾停而字虬舞也辉光陆离此以文副筦之第一手也然以第一手书第一文字亦惟第一流具眼足以珍寳之耳盐邑姚士粦题【行书】
　　赵松雪喜书仙释蔵卷如黄庭圎觉等多种寺观碑记大文字复多种盖以墨妙树胜因想当日乐不为疲也此头陀寺碑意拟圣敎而圣敎特集书有字法无章法求完锦初舒烂焉霁目无逾此碑已檇李门年弟谭贞黙题【行书连前五跋一纸】
　　吴兴以全力师唐人此尤其赏心得意之笔龙跳虎卧此四字亦当移写松雪之照矣乙亥七月旣望得观于睂公之晩香堂因为【阙】翁老师题吉州门人杨文骢【行书纸本】
　　赵子昂书归田赋卷【行书纸本髙一尺二寸长三尺余】
　　张平子归田赋赵子昻书【小书卷前】　　　妙【项氏编号】归田赋
　　游都邑以永久无明畧以佐时徒临川以羡鱼俟河清乎未期感蔡子之慷慨从唐生以决疑谅天道之防昧追渔父而同嬉超埃尘以遐逝与世事乎长辞于是仲春令月时和气清原隰郁茂百草滋荣王睢鼔翼仓庚哀鸣交颈颉颃关关嘤嘤于焉逍遥聊以娱情尔乃龙吟方泽虎啸山丘仰飞纎缴俯钓长流触矢而毙贪饵吞钩落云间之逸禽悬渊沈之鲨鰡于时曜灵俄景继以望舒极盘防之至乐虽日夕而忘劬感老氏之遗诫且驾乎蓬庐弹五之妙指咏周孔之圗书挥翰墨以奋藻陈三皇之轨模茍纵心于域外焉知荣辱之所如子昂
　　赵文敏书闲居赋卷【行书纸本髙一尺三寸长八尺】
　　闲居赋
　　傲坟素之长圃步先哲之髙衢虽吾顔之云厚犹内愧于寗蘧有道吾不仕无道吾不愚何巧智之不足而拙艰之有余也于是退而闲居于洛之涘身齐逸人名缀下士倍京泝伊面郊后市浮梁黝以径度灵台杰其髙峙窥天文之秘奥究人事之终始其西则有元戎禁营幙绿徽溪子巨黍异絭同机礟石雷骇激矢蝱飞以先啓行曜我皇威其东则明堂辟雍清穆敞闲环林萦暎贠海回渊聿追孝以严父【原迹父字旁注】宗文考以配天只圣敬以明顺飬更老以崇年若乃背冬涉春隂谢阳施天子有事于柴燎以郊祖而展义张钧天之广乐备千乘之万骑服振振以齐管啾啾而并吹煌煌乎乎兹礼容之壮观而王制之巨丽也两学齐列双宇如一右延国胄左纳良逸祁祁生徒跻跻儒术或升之堂或入之室敎无常师道在则是故髦士投绂名王懐玺训若风行应如草靡此里仁所以为美孟母所以三徙也爰定我居筑室穿池长杨映沼芳枳树篱逰鳞瀺灂菡萏敷披竹木蓊蔼灵果参差张公大谷之梨梁侯乌椑之柿周文弱枝之枣房陵朱仲之李靡不毕植三桃表樱胡之列二柰曜丹白之色石榴蒲桃之珍磊落蔓衍乎其侧梅李郁棣之属繁荣藻丽之饰华实照烂言所不能极也菜则葱韭蒜芋青笋紫姜堇荠甘防蓼荽芬芳蘘荷依隂时藿向阳绿葵含露白薤负霜于是凛秋暑退熙春寒往防雨新晴六合清朗太夫人乃御板舆升轻轩逺览王畿近周家园体以行和药以劳宣常膳载加旧疴有痊席长筵列孙子栁垂隂车结轨陆摘紫房水挂頳鲤或宴于林或禊于汜昆弟斑白儿童稚齿称万寿以献觞咸一惧而一喜夀觞举慈顔和浮杯乐饮丝竹骈罗顿足起舞抗音髙歌人生安乐孰知其他退求已而自省信用薄而才劣奉周任之格言敢陈力而就列防陋身之不保尚奚拟于明哲仰众妙而絶思终优游以养拙　子昻
　　赵文敏在元朝甚被宠遇洊歴中外勤于职事晏息水晶宫之日较短其书闲居赋得无倦于仕进寄莼鲈之思欤用笔纯师李北海而运以姿秀不诡过江家法定为晩年合作倦圃老人曹溶【行书纸本】
　　赵松雪书七赋并识卷【行楷书九纸髙八寸长二丈余原文不録】
　　上林赋　司马长卿
　　子虚赋
　　长门赋并序
　　羽猎赋并序　扬子云
　　长杨赋并序
　　北征赋　班叔皮
　　射雉赋　潘安仁
　　右赋七篇为汉长卿子云叔皮晋安仁所作余自幼酷喜读古人文欲以观其心蕴以等其【原迹其字旁注】优劣恨以多事未能迨至元壬辰正月恩进阶朝列大夫出守济南同知府事始以公事之暇得肆力于文字间于是留心典籍随所好而读之而此四子之文则尝置之案头以评论其大槩长卿之文吾取其富而艶也子云之文吾取其博而洽也叔皮之文吾知其沉而静也安仁之文吾取其核而实也于是乎四子之才见而所谓泛应曲当者在我矣四子之名不由余而益显耶或曰自汉以来士之以文名者宜不止此四子也今而子独取此四子岂四子外无一可取耶余曰不然余之取四子非谓四子之文可以继洙泗之后也盖汉自髙祖起沛去古未逺其气完而未散其文质而不俚而四子乃能崛起于中敢为防辞异说以倡之则后士之所以能文者皆取法于四子者也此吾所以独于四子乎有取也然则四子之文其可不重耶于是乎録之用以为阿雍法松雪道人识
　　右松雪翁书汉晋人司马长扬子云班叔皮潘安仁等赋共七篇合为一卷以付其子雍者观其评论文体之所长无不精当则其用心于文可谓勤矣昔韩昌黎送苻读书城南谆谆劝戒务使成器公之于雍即韩之于苻也古人之敎子大扺如此公去令百有余年风俗已变如江河之水日趋于下孰有能其躅者乎此卷为洞庭王居士所藏居士有子【原迹子字旁注】曰鏊少而能文有声庠序行将大就未易量也攷其所自则每取法乎四子是松雪翁此卷之书不独成其子而又于王氏有頼矣然则是卷也可不保诸乎　成化丙戌三月姑苏刘珏识【行书纸本】
　　赵子昻书秋兴诗卷【行楷书纸本】
　　玉露凋伤枫树林巫山巫峡气萧森江间波浪兼天涌塞上风云接地隂丛菊两开他日泪孤舟一系故园心寒衣处处催刀尺白帝城髙急暮砧
　　防府孤城落日斜每依南斗望京华聴猿实下三声泪奉使虚随八月槎画省香炉违伏枕山楼粉堞隐悲笳请看石上藤萝月已映洲前芦荻花
　　千家山郭静朝晖一日江楼坐翠防信宿渔人还泛泛清秋燕子故飞飞匡衡抗疏功名薄刘向传经心事违同学少年多不贱五陵衣马自轻肥
　　瞿塘峡口曲江头万里风烟接素秋华蕚夹城通御气芙蓉小苑入邉愁朱帘绣柱围黄鹄锦缆牙樯起白鸥逥首可怜舞地秦中自古帝王州　右少陵秋兴八首盖古今絶唱也沈君以此纸求书因为书此纸短仅得其四耳子昻题
　　此诗是吾四十年前所书今人观之未必以为吾书也子昻重题至治二年四月十七日
　　赵文敏公书清丽竒絶似其神气欲仙飘飘然有出尘之想虽不甚工书者亦知其为佳也观此秋兴四诗非得公重题以为证难矣哉公自至元三年以行台程侍御钜夫初荐入朝厯事五帝累官至翰林学士承防年六十有九而卒实为至治二年六月公自谓此诗是吾四十年前所书逆而推之乃公初入朝为兵部郎中时笔也少年笔意未甚精絶公重题以示后人宜矣题后不逾数月而絶笔敬仰之余亦可慨夫四明陈敬宗
　　前辈云松雪作书初规摹钟元常后欲展大字乃入李北海而终主于右军余及见公作白驹圗而书白驹之诗四章在后笔意皆出钟此书杜秋兴诗其在习钟之前欤而视公后来所书夐异曽子固论右军书亦出学力非天成也盖非学无以成名观公此书尤信庐陵杨士竒题
　　杜工部秋兴诗凡八首此书其四乃赵松雪墨迹虽言其少时所书盖已遒防超俗后此则笔力益工语云由也升堂矣未入于室松雪此书盖升堂者欤宣徳甲寅六月丁夘建安杨荣识【行楷书右三跋一纸】右杜少陵秋兴四首评者谓是赵松雪少年所书正犹渥洼出水之驹逸态未形而骨格已具须假九方臯之目观之庶乎有得也篇中有一二字与刻本不同亥豕之辨姑置勿论重题数字苍然之气老而愈劲精妙入神风采自着斯为可寳想当落笔时寕不为之一嘅耶永嘉黄淮书【行书乌丝防】赵文敏公天姿豪迈人品峻洁有髙世气故其翰墨挥洒清遒竒逸人咸推重谓若河倾昆仑雪压太华自然流动而莹洁也虽片纸只字世犹爱而玩之况驸马都尉赵公家藏其所书杜工部秋兴四诗岂得不加寳爱宣徳甲寅七月初吉驸马公出以示予因观文敏自跋云此诗是吾四十年前所书似有未满之意然笔势圎熟非天机所到未易企及况诸名公为之题识后先相继宜乎其如天章云锦烂然而生光也然珠玑散落恒不可多得幸而得之又必什袭珍藏然后物不失其归今驸马赵公博雅好古则是书也可谓得所归矣因跋而垂之永久云毘陵胡濙【楷书乌丝阑连黄跋一纸】
　　吴兴赵文敏公孟頫以【下有书字去】善书独歩元大徳延祐间前辈称其行楷风神朗发深得晋人意度今观此卷所书杜工部秋兴四诗其结构似森严而婉媚过之公自云此吾四十年前所书盖无疑也又复大书以识其后乃知公书法晩而愈臻其妙盖出入晋唐之阃奥非专于一家者之所可以彷佛也驸马都尉赵公清脩博雅平昔蓄古书畵极多今以是得巨公阁老之题识防以珍藏而寳爱之可谓知所重也豫章熊概书
　　赵松雪书少陵秋兴诗二絶也驸马都尉赵公得之以为清玩知所重矣松雪甞曰此吾四十年前书今人观之未必以为吾书也然距今若干年识者皆知其为松雪书吁已所不知而天下后世所共知者岂徒是哉南郡阳溥【行书连熊跋一纸】
　　赵文敏法书名画册【字俱行书凡十八段画俱水墨凡七段】
　　书藏经纸一段
　　野人自爱山中宿况是葛洪丹井西庭前有个长松树夜半子规来上啼子昻
　　书藏经纸一段
　　五月榴花照眼明枝间时见子初成可怜此地无车马颠倒苍苔落绛英子昂
　　书藏经纸一段
　　旧日见王睂叟説长髪方今忘之常往来方寸间也子昻
　　书藏经纸一段
　　夜来风雨多松花满深谷子昻
　　书蓝牋一段
　　粉箨初翻后精神便不凡
　　书蓝牋一段
　　春风吹宿雨杨栁渐成金子昂
　　书蔵经纸一段
　　竹深留客处荷净纳凉时
　　书蔵经纸一段
　　杜老诗一句一事自有准绳子昂
　　书宋纸一段
　　若言弦上有琴声放在匣中何不鸣若言声在指头上何不于君指上听子昂
　　书蜡牋一段
　　侵晓乗凉偶独来不因鱼跃见萍开卷荷忽被防风触泻下清香露一杯子昂
　　画草兰荆棘一段【蔵经纸本】
　　书蔵经纸一段
　　緑叶映朝旭俗尘无地来子昂
　　画枯木一段【蔵经本纸】
　　【欵书】子昂【画右角上】
　　书蔵经纸一段
　　屈曲自成态岂同桃李顔子昻
　　画风竹一段【蔵经纸本】
　　【欵书】子昂【画左角上】
　　书蔵经纸一段
　　伫防春痕透疎枝聚翠云子昂
　　画欵冬花一段【蓝笺】
　　【欵书】子昻【画右】
　　书蔵经纸一段
　　僧房逢着款冬花出寺行吟日又斜十二街中春雪遍马蹄今去入谁家子昻
　　画墨兰三枝一段【蔵经纸本】
　　【款书】子昂【画右角上】
　　书蔵经纸一段
　　风月四时足可人相对闲子昻
　　画雨竹一段【蔵经纸本】
　　【款书】子昻【画左角上】
　　书蔵经纸一段
　　带雨翠欲滴数竿惟此枝子昻
　　画枯木一段【蔵经纸本】
　　【款书】子昂【画右角上】
　　书蔵经纸一段
　　白云在空山絶胜行雨忙意外佳作子昻
　　书宋纸一段
　　纷纷青子落红盐正味森森苦且严待得微甘回齿颊已输崖蜜十分甜子昻
　　松雪翁胸次潇洒每毎喜弄笔于幽浄几间时写古人名言妙句以自适其兴致可想而见也片楮只字珍藏什袭者不可胜纪若此十八帖是已虽大小不齐残编防简而种种臻妙所谓信手拈来头头是佛者也尤君叔埜旣刻小楷赤壁赋而复以此附焉诚可谓之合璧矣丙寅仲夏寄来京师漫题而归之衡人文彭【书乌丝防】
　　余嗜松雪书不减叔野而此书防漫信笔特为精佳兼多竒语且雑卉小幅尤得象外之趣可称三絶真能使人意移而増嗜也叔野比来书甚佳知其多出于此当为改观以须乙丑长至日俞允文谨书【小行楷书】
　　孙过庭论书有五合一曰偶然欲书此赵文敏十八帖皆兴到率意染翰多天真之趣其小笔花卉咸萧疎可爱叔野购之秣陵市中擕来芝舘获观叔埜酷嗜文敏书所得文敏书甚富皆真迹也能致千里马未尝买死马骨亦可诧矣丙寅上日定灵子黄姬水书【行楷书】
　　往从白门市中见此册叶书凡十八纸画有其半今又遗其二矣云是顾清甫氏藏本当时笔工王文某者时时从文敏所拾得之随短长阔狭作数册子孙世世寳防孝庙时黄锦衣琳闻此重购不与致祸其家信乎神品也恵山尤叔野博雅好古最喜赵笔所蔵如小楷赤壁赋皆世所知慕者然萧闲古淡畧不经意中有天真烂发之妙则惟此卷为佳丙寅人日陆楚生防过斋居如与故人再面因纪其所自于末六止生周天球记【小行楷书】松雪翁十八帖皆一时意兴所到为之故用笔精妙姿态横逸如玉树瑚光采照映盖以韵胜者也昔胡汲仲谓公上下五百年纵横一万里举无此书信哉杂卉数种亦随意染天真烂然又在牝牡骊黄之外叔野博雅有文此帖得所归矣隆庆元年春三月云间董宜阳书【行楷书乌丝阑】
　　赵荣禄此卷小笔短笺兴到即率意染或书或画皆自神来所谓不求工乃更工耳三十年前尤叔野携过停云舘文休承为手橅入石流传且久今真迹旣归茂卿石刻尚留尤氏何不俾丰城龙剑雌防复合乎癸夘上巳松院坐雨漫题太原王穉登【行楷书】
　　信笔游戏正是古人学书得力处董其昌观【行书连王跋一纸】
　　文敏碎金从不着意中得法当与争坐位帖同例曹溶敬观【行书】
　　前贤笔墨之妙直夺化工是册书画皆不经意而神法俱到可寳也华亭沈荃【行书】
　　赵文敏与中十一帖【附管夫人一帖】
　　中和上吾师侍者孟頫和南谨封
　　孟頫和南拜覆中和上吾师侍者孟頫归自吴门得所恵字审道体安深慰下情示谕陈公墓志即如来命写付月师矣送至润笔亦已只领外蒙诲以法语尤见爱念即与老妻同防唯有顶戴而已此番杖锡恐可还山中瞻望白毫不胜翘想不宣弟子赵孟頫和南拜覆　月师云吾师近到弊舍而弟子偶过吴门不得一见不胜怅然【行草蜡牋本】
　　中和上老师侍者弟子赵孟頫再拜谨封
　　孟頫和南再拜中峰和上老师侍者孟頫汨汨俗尘中每蒙尊者不弃时时赐问顾惟何者乃辱过爱如此当亦是前世有縁故耶近一病两月防至不起得鲍君调理方似小差然眠食未复常气力惙惙忧之深至于死生之説师所谓委顺者固已知之矣感师提诲情何敢忘蒙寄恵酒豉粒粒皆是禅味敬领莫知所报阿孙回草草道谢春深犹寒山中当益甚唯珍重珍重不宣孟頫和南再拜廿四日　良侍者前蒙恵药甚济所乏冀为道谢【草书纸本】
　　手书和南拜上中大和上老师侍者弟子赵孟頫谨封
　　弟子赵孟頫和南拜覆中和上老师侍者近数有人自山上来知道体安慰不可言兹有少禀渎杭州报国寺在旧内中栋宇极大去嵗九月火灾止存三门犹足称防于诸寺近笑防老住持欲求大和上信笔草一疏渠欲持以为兴复之计弟子与防老有文字之交故敢干聒方盛暑中求法语者无数度老师必大厌之而孟頫又复有请亦恃慈悲故耳唯恕之而曲从之幸甚余唯珍重珍重不备弟子赵孟頫和南和南六月廿一日
　　中和上老师弟子赵孟頫和南再拜谨封
　　弟子赵孟頫和南上记中和上老师侍者孟頫得防南还何图病妻道卒哀痛之极不如无生酷暑长途三千里防柩来归与死为邻年过耳顺罹此荼毒唯吾师慈悲必当哀悯蒙遣以中致名香之奠不胜感激但老妻无恙时曾有普度之愿吾师亦已允许孟頫欲因此缘事以资超度不审尊意以为如何又闻道体颇苦渇疾不知能为孟頫一下山否若仁者肯为一来存殁拜徳不可思议以中还谨具拜覆哀戚不能详悉并祈师照不宣弟子赵孟頫和南上记六月十二日【行草书纸本】和南拜覆中大和上师父侍前弟子赵孟頫谨封弟子赵孟頫和南拜覆中和上师父侍者孟頫自老妻之亡伤悼痛切如在醉梦当是诸幻未离理自应尔虽畴昔师敎诲到此亦打不过盖是平生得老妻之助整世年一旦哭之岂特失左右手而已耶哀痛之极如何可言过和上深念逺遣师徳赐以法语又重以悼章又加以祭文亡者得此固当超然于死生之途决定无疑至于祭馔之精又极人间盛礼尤非所宜蒙殁存感戢不知将何上报师恩虽亡者妄身已灭然我师精神之所感通尚不能无望于慈悲拯拔俾证菩提此则区区大愿因俊兄还山谨此具复临纸哽塞不知所云六月廿八日弟子赵孟頫和南拜覆中大和上师父侍前【行草书纸本】
　　中大和上老师弟子赵孟頫和南拜上谨封
　　弟子赵孟頫和南再拜中大和上老师侍者昨以中还山草：具字陈叙下情兹承嘉上人下访特恵书审即日道体胜常深用为慰又知以中十七日方登天目所谓普度功徳此乃先妻愿心必须为之但日期未敢定临时又当上禀耳海印虽有登山之约然亦未可必外承指示丗年陈迹宛若梦幻此理昭然夫复何言但幻心未灭随灭随起有不能自已者此则钝根所障亦冀以渐消散耳圎觉经尚有三章未毕一得防手便当寄上又恐字画拙恶不堪入板然唯师意秋暑不欲久滞嘉兄暂此具复余唯尽珍重理不宣孟頫和南再拜中大和上老师侍者廿三日【行草书纸本】
　　和南复书中和上老师侍者弟子赵孟頫谨封弟子赵孟頫和南再拜中和上老师侍者以中来得两书披读如对顶相感激慈念不觉泪流盖孟頫与老妻不知前世作何因缘今世遂成三十年夫妇又不知因縁如何差别遂先弃而去使孟頫栖栖然无所依今既将半载痛犹未定所以拳拳欲得师父一临以慰存殁之心耳今谕以病恼之故弟子岂敢复有所请赐敎普度榜文情防仰见慈悲此事度葬事以前必不能办一则事绪纷忙二则气力难办已与以中子细商量直伺东衡房屋完备就彼修设庶望山灵川只方隅禁忌亡者神识寃亲之等皆霑福利耳想老师亦必以为然也闻老师有疝气之疾已写方与以中恐可服也谨此拜覆圎觉俟再写纳并乞清照弟子赵孟頫和南再拜中和上老师侍者【行草书纸本】
　　中大和上师父尊者弟子赵孟頫和南拜覆谨封弟子赵孟頫和南拜覆中大和上尊者尊前孟頫近者拜书谢丹药之恵言不尽意想深察雨后渐凉山中气当已寒伏惟道体安孟頫自先妻云亡凡事罔知所措幸得雍子种种用力稍寛燋烦两日来觉眠食粗佳但衰年无绪终是苦恼小儿时去东衡营治葬事畧有次第择九月初四日安厝势在朔旦日起灵区区欲躬诣丈室拜屈尊者为先妻起灵掩土亦想师父寻常爱念之笃懃懃授记先妻于师父所言所惠字所付话头未尝顷刻忘今日至此实是可怜师父无奈何只得特为力疾出山庶见三生结集非一时偶然防合之薄缘耳弟子本当亲去礼拜而老病不可去欲令小儿去又以丧葬事繁萃于此子又去不得故専浼月师兄代陈下情唯师父慈悲必肯为弟子一来若以他故见拒则是师父于亡妻不复有慈悲之念而有生死之异也孟頫复何言哉临纸不胜哀痛涕泣徯望之至不备八月廿二日弟子孟頫和南拜覆中大和上尊者尊前【行书纸本】
　　中和上老师侍者弟子赵孟頫和南谨封
　　孟頫和南上覆中和上老师侍者孟頫纷纷尘事中不得以时上状惟极驰向渐热伏计道体安五月十日老妻忌辰一如前议命千江庵主主持了普度一事只作一昼夜日诵法华夜施十灯十斛兼三时宣礼法华懴法区区不敢祗屈尊重敢乞慈悲就山中黙加观想庶使无情有情及亡者俱获超度孟頫拜徳岂有已哉因幻住道者上山谨附短状余唯珍重珍重不宣大拙以中来侍并冀道及下意四月廿六日弟子赵孟頫和南和南中和上老师侍者【行草书纸本】
　　中和上老师侍者弟子赵孟頫和南拜上谨封孟頫和南拜覆中和上老师侍者孟頫千江入城得诲帖知杖锡以篮舆入山益深闻之甚为惊叹顷时时有人持法语见过每以人不识好恶与从孟頫求书者无异是与不是必要满幅盈卷问其所以莫知好处安在徒使人终日应酬体疲眼暗无策可免虽吾师道大语妙不可以此为比然其疲于应接亦岂不然耶和上旣已入山在孟頫辈便未有望见顶相之期为之怅然殆不容説又先妻无恙时【原迹时字旁注】曽有普度之愿满拟和上一到东衡为了此縁今旣不然只得请千江主其事若其他人孟頫殊不委信想和上亦以为然也闻有便草具覆临纸不胜驰情之至山深林宻地多隂湿唯冀珍重珍重不宣弟子赵孟頫和南拜覆四月十二日【行草书纸本】
　　和南再拜中峰和上老师侍者弟子赵孟頫谨封弟子赵孟頫和南再拜中峰和上老师侍者孟頫政以久不上状侧闻苦疮痍之疾深助耿耿而贱体亦为老病所纒眠食日减畧无佳况大拙来収两书第二书报以中示寂不觉失声盖平生荷以中至为相爱今其长往固是无可深悲但人情世谛自不能已耳和上年来多病恐亦不必深恼人谁无死如空华然此不待弟子言也恵茶领次知感因大拙还草草具答时中唯珍重之祝不宣弟子赵孟頫和南再拜闰月廿日【行草书纸本附】管仲姬与中峰帖
　　和南拜覆本师中峰大禅师法座前女弟子管氏道升谨封
　　道升和南拜覆本师中峰和尚大禅师法座前道升拜别顶相动是数载瞻仰之心日积不忘年时得以中首座来都如见师父尊顔备审道体清安甚为慰喜道升手书般若经报荐先父母深恩及救荐亡儿女轮回之苦极感谢我师大发慈悲化亡者皆得离苦海我师但起一念何独道升公姑父母儿女得生浄土一切法界含灵皆成佛道尽证菩提矣道升粉骨碎身生生世世报答我师大和尚慈悲深恩耶道升叠赐书知前年吾师所恵书及録题经讃法语寄来至今并不曽収得不审当元何人送去闻知怏怏道升一面作书于家间问舍侄去也去嵗以中送去般若经五卷又本师慈悲展读化又各得题讃存殁重感我师道升宿业甚重每日人事扰扰不能安静长想我师慈悲指敎寻思话头但提起终得受用道升与良人诚心至愿但得到家只就家庭修设拜恳本师大和尚大发慈悲普度一切鬼神一切有主孤魂一切无主孤魂一切寃亲良人与道升祖上父母儿女外祖妣奴婢及一切法界含灵莫堕三涂恶苦愿皆得早生佛界此乃良人与道升心愿已托以中兄先覆知师父大和尚今春仆回又拜吾师恵书及心疏道升等拜观如心如愿良人见之生欢喜心尤増感佩我师如此大发慈悲度脱一切众生是道升等七世父师之恩何以报谢深恩今因的便特拜此书报安更乞善保爱不宣六月初七日女弟子管氏道升和南拜覆【行书纸本】
　　承防先兄与天目中峰和上手帖并魏国夫人书计十二纸其弟子装池袭蔵寳防以传久逺观者无不讃叹天厯三年二月廿四日赵孟吁题翰林承防松雪赵公文章诗法妙天下然世独称其善书何也盖书法易入眼而文与诗匪造于理者不易识故往往称善其字耳今观与天目幻住老祖书计十一纸并魏国夫人书一纸共一十二幅深得王右军之妙难矣今世学之者或肥似而温润不及之此少陵所谓龙种自与常人殊真佳言也甲午秋八月二十二日松泉比丘幻孙永寕拜题【行书连前跋一纸】
　　右赵承防手牍十一纸魏国夫人一纸皆与天目幻住公者承防所云悉为夫人没后与住商评欲修事荐严时承防老矣音词宛恻读之可为兴感不知当时本老答语何以写其忧也夫人以书般若得公赞叹致谢云云皈依之诚尤为迫切本之徒寕通作一卷今归黄令公淮东书院蔵之间以相示余谓三士咸从菩萨地来所谓应以比丘宰官信女身而得度者因縁聚防乃如此今皆还浄土矣学士夫人不能释然于现在之时而余为勘破于过去之日相对一笑摩挲移日不独以其翰墨之妙而已也吴门祝允明跋
　　赵魏公书散满天下亦时时获观惟夫人珍迹为世罕有此卷之可贵者正在是耳或谓松雪嗜好佛法太过者彼其时宗社虚矣黍离之懐不于空观而焉寄此则在所当慨而不当认梦为实也治癸亥十月在锦衣君清淮堂书前进士吴郡杨循吉【行楷书连祝跋一纸】
　　子昻书中龙象当时与之同世者皆沾余润遂成名家况画眉闺彦寕不传受笔诀与之俱化耶观魏国夫人尺一题董其昌【行书绫本】
　　文氏停云舘帖从此卷真迹摹出乃文敏最得意书自右军大令后直接宗非唐人所及也今为恵生鍳蔵墨池中一叚竒事董其昌观因题庚午夏五望前二日
　　文敏公书白云法师浄土词十二首
　　白云法师撰　松雪道人书
　　西方好随念即超羣一灵光随落日万端尘事付浮云人世自纷纷凝望处决定去栖神金地经行光里歩玉楼宴坐定中身方好任天真
　　西方好琼树耸髙空弥覆七重珠寳冈荘严百亿妙华【阙】宫里众天童金地上栏楯绕重重华雨飘飘香散漫乐音寥亮鼔清风闻者乐无穷
　　西方好七寳甃成池四色好花敷菡萏八功徳水泛清漪除渇又除饥池岸上楼殿势飞翚碧玉雕栏填玛瑙黄金危栋间玻璃随处发光辉
　　西方好羣鸟美音声华下和鸣歌六度光中哀雅讃三乗闻者悟无生三恶已犹自不知名皆自佛慈亲变化欲宣法语警迷人心地等圎明
　　西方好清旦供尤佳缥缈仙云随寳仗轻盈衣裓散天华十万去非賖诸佛土随念遍河沙莲掌抚摩亲授记潮阳清妙【阙】　　时至即还家
　　西方好吾佛大慈悲但具三心圎十念即登九品越三祗神力不思议临限尽接引定无疑普愿众生同系念金台天乐共迎时弹指到莲池
　　娑婆苦长刦受轮回不断苦因离火宅祗随业报入胞胎辜负这灵台朝又暮寒暑急相催一个幻身能防日百端机巧滚尘埃何得出头来
　　娑婆苦身世一浮萍蚊蚋睫中争小利蜗牛角上窃虚名一气难平人吾盛日夜长无明地狱争头成队入西方无个肯前行空死复空生
　　娑婆苦情念骤如风六贼村中无蹔息二【阙】箧内更相攻谁是主人公无慧力爱网转闗笼一向四楞低担地【阙】思两脚欲梢空前路更忽忽
　　娑婆苦生老病无常九窍腥臊流秽汚一包脓血贮皮囊争弱又争强随妄想耽欲更荒唐念佛防经云着相破斋毁戒更无妨祗恐有阎王
　　娑婆苦终日走尘寰不觉年光随逝水那看白发换朱顔六趣任循环今与古谁肯死前闲危脆利名才入手虚华财色便追攀荣辱片时间
　　娑婆苦光隂急如流宠辱悲欢何日了是非人我防时休生死路悠悠三界里水面一浮鸥縦使英雄功盖世只留白骨掩荒邱何似早回头　至大二年秋七月八日重书一过
　　赵文敏公所书白云法师浄土词笔法妍媚结体淳古且纸墨完好精神焕发尤为寳爱按公于古人书无不临学近见其千文谓时方师沈馥魏定鼎碑以其有钟法则于他书临习者多矣故能防萃众羙书法大成至谓虞禇而下又谓上下一千年纵横二万里无有与并者岂虚语哉余又尝见公所书金刚经自题其后云欲延答祥庆俾有徳之士解说奥义増衍福徳则宜乎浄土词为公用意之书矣凡一十二首调寄望江南云万厯丙子九月七日茂苑文嘉
　　赵子昻书盘谷诗【行书纸本】
　　昔寻李愿向盘谷正见苍厓巨壁争开张是时新晴天井溢谁把长剑倚太行冲风吹落破【原迹落破乙转】天外飞雨白日洒洛阳东蹈燕川食旷野有馈术蕨牙满筐马头溪深不可厉借车载过水入箱平沙緑浪榜方口鴈鸭飞起穿垂杨穷探极览颇恣横物外日月本不忙归来辛苦欲谁为坐令再往之计墯渺茫闭门长安三日雪推书扑笔歌慨慷旁无壮士遣属和逺忆卢老诗颠狂开缄忽覩送归作字向纸上皆轩昻又知李侯竟不顾方冬独入崔嵬蔵我今进退防时决十年蠢蠢随朝行家请官给不报答无异雀鼠偷太仓行抽手版付丞相不待弹劾还耕桑　子昻
　　赵子昻书千文并题卷【草书乌丝防纸本原文不録】
　　吾甥张景亮以此纸求书千文属吾有京师之行趣迎上道不能作楷乃为书行草二本时至元丙戌十二月也次年三月驰驿至崇徳陈君飬民持以见示始知景亮盖为陈君求也陈君又必欲书识其后就舘中借笔墨记而归之开封赵孟頫题【行书】
　　赵学士自号松雪道人书千文何啻千百篇未有如此篇之着意者也宗海自庚戌年间从子昻翁笔砚之侧知其下笔处顔筋栁骨银钩铁画果是也今之学者多有传授学书者天下众非止一人然则子昻翁来从二王羲献法帖出盖不在山谷张即之体以求之矣眉目千里可谓无穷董仲舒千百载之后独仁卿先生耶延祐庚申十月旣望防稽山人刘宗海因笔书此
　　行书君谟夸第一东坡云自小楷出未能楷正先行草本末颠倒今人失君谟逺矣不可问欲问赵侯未可得试将坡语作心法不枉临池费笔墨心囟潘庭玉疥卷
　　赵文敏书法遍宇宙虽田夫野老亦知宗尚片楮只字人争寳之此卷草书千文笔法师右军特为劲健良可寳爱鲜于伯几所谓源深而流长者是也好事者能刻而传之以为学书之指南亦嘉恵后学之一也后学袁尊尼谨识
　　此卷为吴门袁氏世蔵后归潘方伯余过海上每请一观如观索靖碑知名下无虚士吴兴千文行世者甚多未有潇遒若此者惜无石本以广其传耳董其昌观因题辛丑暮春禊日
　　赵子昻书杂体诗卷【草书纸本髙七寸长九尺余】
　　田园乐五首
　　采菱渡头风急策杖村西日斜杏树坛邉渔父桃花源里人家
　　萋萋春草秋緑落落长松夏寒牛羊自归村巷童稚不识衣冠
　　山下孤烟逺村天邉独树髙原一瓢顔回陋巷五栁先生对门
　　桃红复含宿雨栁緑更朝烟花落家僮未扫鸟啼山客犹眠
　　酌酒防临泉水抱琹好倚长松南园露葵朝折西舍黄梁夜舂
　　送郑二之茅山
　　水流絶涧终日草长深山暮春吠犬鸣鸡几处条桑种杏何人
　　江上年年春草津头日日人行借问山隂逺近犹闻薄暮钟声
　　京口情人别久扬州估客来防潮去浔阳回去相思何处通书
　　危石才通鸟道空山更有人家桃源定在深处涧水浮来落花
　　对水看山别离孤舟日暮行迟江北江南春草独向金陵去时
　　歩寒潮送客杨栁暮雨沾衣故山南望何处秋草连天独归
　　清川永路何极落日孤舟解携鸟向平芜逺近人随流水东西
　　白云千里万里明月前溪后溪惆怅长沙滴滴江潭芳草萋萋
　　心事数茎白发生涯一片青山空山有雪相待古道无人独还
　　日暮惊沙乱雪飞傍人相劝易罗衣强来前殿看歌舞共待【阙】　夜猎归
　　【阙】王知妾不胜悲乐府皆传汉国辞朝来马上箜篌引稍似宫中闲夜时
　　问从何处去暗从何处来但觉年光老半是此中催赵　雍
　　赵仲穆书母管夫人圹志【原文不録】
　　外録
　　张雨挽诗云曾谒西池閟殿春赐加大国宠防频择壻当年郗太傅能书今日卫夫人玉镜离台空掩月寳衣堆桁暗拟尘千秋乡中名不没墓有通儿书老银【欧阳率更子通书母夫人墓铭夫人讳老银】
　　赵待制复四札【行草书鱼藻牋本左右项氏诸印不録】
　　赵雍和南复书四讲师道契兄座下雍别后不得修书问动静而自杭来者每寄声皇恐感激无物足喻人至得翰墨就审道体安慰不可言又有逺贶乳果尤増感戢但恶札不足称清致耳谨奉复书未间唯冀尽消息理不具备赵雍和南复书
　　赵仲穆所恵翰墨帖【行书纸本】
　　赵雍顿首再拜复书彦清相公尊契兄閤下近因成伯贞郎中便才【旁添十七日早四字】方附左辖一书兄长一书午后李总领来领所恵翰墨备悉意雅不意庆门防变伏审老相公弃背荣飬惊悼不能自已恭唯孝心纯至哀痛奈何奈何即当躬诣灵帏申一恸之敬奈卒未可言还弗克如愿归日専诣门以请不敏之罪兹因李总回谨奉书唁伏冀节哀以襄大事不备赵雍顿首再拜赵待制临洛神赋【原文不録】
　　先承防好书此赋而为二妃之圗多矣至正六年冬防子厚遗余遂仿先承防録是一过雍
　　王大令好书洛神赋而世所传者惟十三行然墨迹罕遇赵松雪翁亦仿为是赋则得全文遗于世余家所収者二本一绢一纸真行皆臻其妙今得其子仲穆摹本虽不经意以至纯熟不下父风故重装因识厥后时正统三年七月望太常少卿忠彻书
　　赵仲穆书黄庭内外玉景总经【小楷书朱丝防纸本横卷长四尺余阔尺余原文不録】
　　大徳四年春三月余暇坐小斋偶检笥中得晋右军书法黄庭细阅一过诚千古笔法之宗自觉神悚遂一念而类黄庭内外玉景总经划算制丝扫室焚香神明其虑每晨薰沭手书数百字并写老像共成连幅计三浃旬而成愧笔力未堪不能彷佛于右军之万一耳第幸画不遗稍惬鄙愿供奉斋头以纪歳月云道弟子吴兴赵廱谨识
　　赵仲穆书中浄土诗帖【行草书纸本】
　　六艺俱全美丈夫画堂终日醉相呼要知不防轮穽莫负黄金丈六躯
　　一十二时机未瞥百千万刦苦难逃虽然身在同居土谁肯低头礼玉毫
　　重重最胜黄金阁叠叠庄严白玉池多少众生无梦到镬汤鑪炭自羁縻
　　势至常谈母忆儿同于形影不相违自怜一个弥陀佛却把黄金铸靣皮
　　仰扣当来父母邦导师遥指在西方草鞋不是无钱买惟恨家乡路易忘
　　一尊古佛天来大四色花池海様寛自是众生无眼力当机不隔一豪端
　　赵　麟
　　赵彦徴与衡唐札【行草书纸本内李氏印不録】
　　今早拟欲専造缘执事昨晩云大尹兄到敝舍所以不果而専俟舟从之来临耳不然安敢坐待以速罪也伏希情恕不具赵麟拜啓衡唐徴君先生　衡唐先生赵麟完

　　书画彚考卷十六
<子部,艺术类,书画之属,式古堂书画汇考>
　　钦定四库全书
　　书画彚考卷十七
　　刑部左侍郎卞永誉撰
　　书十七
　　元
　　张伯淳
　　张师道楞伽古木诗帖【行书纸夲】
　　宋张伯淳帖【题夲身纸首原标属宋按伯淳入元为翰林学士今改正】
　　楞伽古木山门前下有山石摩苍天道林卓锡旧种此髣髴于今八百年皴皮刳腹不自爱犹是童童一车盖矫然化作龙虎蟠劲节不为霜雪改或时孤高烈风起苍茫白日雷雨至从容下防数百人赫金六月流清气卷曲拥肿也可怜天赋樗散终天全道林不世骨已朽人间嵗月何足言辛卯五月十三日
　　张伯淳【题本身纸尾】
　　燕公楠
　　燕国材扳饯帖【行书纸本帖内项氏印不録】
　　公楠记事上复义斋宣慰相公足下比承访别殊用黯然明发遣小者造门扳饯则马首先登矣兹枉颛题宠有煑醖盐鲚之贶逺道胡为来哉拜嘉之余矶感无量伫聼除书又当别控贺章也帝城书不敢浮沈得报即以缴逹何当晤悉临楮拳拳不宣公楠记事上复夏五廿四日
　　方　囘
　　方万里台翰甚多帖【行草书蜡牋本】
　　囘谨呈吕君学士宣除尊契家丈囘收台翰甚多日昨姓叶之人始来取答字口所称执事之意为令閤政之同气有家产之讼囘于曹斋相契而凡百公事并不敢干预于歙之有司无所施其巧也千万勿罪幸甚百冗走笔他不暇及不宣　右谨具呈大德四年闰八月初二日囘呈记事谨呈吕内机学士尊契家丈　又八月二日方囘谨封
　　鲜于枢
　　鲜于奉常书青天词
　　青天无数白天无数緑水绕湾无数防陵桥上望西川动不动八千里路　来时春暮去时秋暮归去又还春暮人生七十古来稀好相看能得几度渔阳困学书伯机书唐诗【草书单条】
　　新妆宜面下朱楼深鎻春光一愁行到中庭数花朶蜻蜓飞上玉搔头
　　晏先生好著书懒心乆与市朝疎君看黄鹄关去闲羡羣鸥脔鼠余　伯机
　　外録
　　瑚网云后絶儿渊以若为余设者因防钩于髙丽纸置诸屛间云
　　鲜于公遗墨卷
　　游髙亭山广严院记
　　元贞元年四月廿日送客临平鎭晨起买舟堰下出东新桥自髙亭山以北岸多野酴醿香气酷烈薫人欲醉晚宿广严院僧普闻好竒喜客置酒西有楼下夜分乃罢明日遍歴殿庑得唐览法师碑于东庑之下乃开元廿三年集贤学士徐安贞撰諌议大夫褚庭诲书云师姓褚氏其先河南人食采钱唐因家焉师生而慧解从慧昶出家本邑有故隋华严寺乃师俗縁之地因成此院后改今名碑经焚燬全不可读寺有録本遂得其详僧又指防伽蓝神曰此览法师之祖褚河南也是日行者过期未出普闻者煮笋荐酒复饮故处大出书画夸客有净师草书四大帧圆熟有师法殊可喜问之乃寺僧也绍兴初甞被召作草首书名花倾国两相欢宋主不悦赐罢今钱唐人家所收称王逸老合作者皆其书也又东坡赵令铄唱和真迹一卷坡诗集中有之令铄有诗声集不行世因全録之序云子瞻和予致斋诗有端向瓮间防吏部老来惟欲醉为乡之句因送薄酒兼成斐章冀发笑也古人醉以酒盖亦有所寓一饮百忧忘陶陶朝复暮公欲醉为乡瓮间防吏部惜取青铜钱浊醪安足酤敢窃好事名聊资子云具巧手斧鼻端此情知有素东坡和云伯坚恵玉膏两壶且枉佳篇次韵戯答神仙无石髓生世悲转寓坐待玉膏流千载真旦暮青州老从事鬲上非所部惠然肯见从知我困市酤开瓶自洗盏肴核谁与具门前听剥啄烹鱼得尺素伯坚又诗云子瞻辞免起居之命令铄复用前韵一首以勉之登州与仪曹到官如旅寓螭陛凤凰池翺翔未云莫冰雪照人清黄色盈中部譬如千日酿一宿陋清酤载笔无多时公真济时具叹息贺德基犹知我尸素自此次韵题其后者一人刘握以诗跋者四人汤思退孙仲和葛立芳陈之茂以子孙题者四人苏籍苏峤赵伯醇刘岑观览署名者十人陈相汪应辰郑作肃范彦辉苪曅徐度凌景夏尹熺刘防姚述尧最后王明清题云英宗潜龙日居穆亲宅与宗属淄恭宪王游从最厚庆厯八年嵗在戊子两家各生子同年月日时其后英宗入继大统所诞即神宗既即天位以是日为同天节恭宪所育廼太仆伯坚也为本朝登进士第之冠易文阶最先子孙蕃衍世科相望声华焜燿以至于今五行之説其可不信哉僧云伯坚子孙今居临平贫不能自振此卷近年以粟易之其他无可録者是晚始与行者别明日将还普闻曰此去佛日十里而近有寺曰净慧山水最佳寺有东坡题名真迹不可不一到于是自下山乘马沿田塍转村坞诘曲行香篆中如是者数里过黄鹤山地始平路渐广峰峦秀拔林麓深防夹道清泉如奏琴筑是时小雨蹔止云日鲜润四顾閴然惟闻一鸟啼长松修竹间同行者人人自失谓真在武陵桃花源也少东遥见飞阁出木末导者云已到山门矣乃揖苍髯叟酌甘露泉而后入时巳破午羣僧皆醉住持觉老入城遂径造方丈得东坡真迹于法堂东壁云祖老入山之十三日述古赴南都率景逹原叔子中子瞻防别于此熙寜七年八月十二日字方四寸许又有赠荣公五絶句石刻诗见集中循东庑下入库堂观渥洼池池泉玉色出东北山之麓有石坡陀半在水中因公有不堪土肉埋山骨未放苍龙浴渥洼之句遂名囘抵西庑入藏殿观元丰间所书经藏有巨蛇不敢近者乆矣将出得两石于山门之左乃杨无为司马才仲秦少游之诗云元祐元年六月十五日还自海上入佛日山净慧道塲瞻礼懐禅师塔时长老弼公即阿育王大觉禅师之嗣也送予出山酌甘泉而别因留诗云佛日山前水行人甘露杯须知源派逺直自四明来才仲云石冷苔生晕风髙竹度凉道人何处去春色半沧浪少防云五里乔松径千年古道场泉声与岚影收拾入僧房杨则手书才仲少防皆范石湖追写初约元仁同行及期元仁以事不果故僭述所见以告拙诗数首附后仍乞呈似岩翁山村井西存博善之仲实无逸宠和
　　留题广严寺
　　送客临平古佛祠闻公房里住多时骊歌不见金闺彦浊酒聊参玉版师龙象雕零余故塔蛟鼍断缺有残碑藕花未发风蒲短空咏参寥七字诗
　　道中一绝留题净慧壁
　　野酴醿发气薫然睡起时惊雪入船安得鸿彛三百乘空令馋客口流涎
　　净慧寺四绝
　　寂寂僧房半梦中萧萧修竹四山风唯应门外苍髯叟解识儋州秃鬓翁
　　晓雨才收日已西石梁沙路净无泥清泉防防千峰迥緑桞隂隂一鸟啼
　　壊壁苍苍上緑苔笼纱无复防尘埃只应枉驾游山客总为坡仙寳墨来
　　学道当知髓与皮圣门壸奥要探窥十年来徃临平道争信山中有许竒
　　又戯题广严僧房壁
　　几年门外防征骖不料能来共一龛壁上未须书嵗月褚河南是防伽蓝　鲜于枢顿首
　　伯几于书法用功极深至每数日相见辄云近见余某帖孰离孰合言语必相劘切率以为常伯几仙去十载非特书法如伯几者不可得而朋友箴规之道亦使人慨然此诗乃元贞乙未游髙亭广严寺所作用笔遒劲与诗律精严是或一道卷中所及严翁井西无逸亦相继云亡交游凋谢雅道寥落益増陨涕至大辛亥十二月望日巴西邓文原书于素履斋
　　书法不讲百余年至元间伯几子昂二妙特起古意复见于今予甞谓后有尚论国家文艺之盛必来取斯伯几殁既乆时人购藏殆欲家有其书而其合作未有如此卷者亦有钱唐佳山水当时神情朗【阙】以至此昔人云不恨臣无二王法恨二王无臣法非耶诗逼王半山叙事类崔徳符予评岂妄盍就子昂学士正之延祐五年四月二日髙邮龚璛书
　　鲜于伯几满江红词
　　近览镜白须渐多戯作满江红长短句绣江先生拜参上马敢録呈丑幸乞一笑鲜于枢顿首
　　诗酒名人都羡紫髯如防今已矣星星满颔不堪重摘衰老自知来有渐穷愁谁道防无迹笑刘郎辛苦覔仙方终何益　东逝水西飞日年易失时难得頼此身健在寸隂须惜生死百年朝有暮盛衰一理今犹昔问人间谁是鲁阳戈杯中物
　　困学民书韦端巳诗四首【草书鸟丝防纸本止存三首】
　　千蹄万毂一枝芳要路无媒果自伤题柱未期归蜀国曵裾何处谒呉王马嘶春陌金覊閙鸟睡花林绣羽香酒薄恨浓消不得却将惆怅问支郎
　　东南骑马出郊坰囘首寒烟隔郡城清涧涨时翘鹭喜緑桑疎处哺牛鸣儿童见少生于客奴仆骄多踞似兄试望田家还自适满畦秋水稻苖平
　　马前红叶正纷纷马上离情断杀魂晓发独辞残店月暮程遥宿隔云村心如岳色留秦地梦逐河声出禹门莫怪苦吟鞭拂地有谁倾葢待王孙　闲书韦端巳诗四首大德庚子困学民
　　直寄老人书昌黎石鼔歌卷【行草书纸本】
　　石鼓歌
　　张生手持石鼓文劝我试作石鼔歌少陵无人谪仙死才薄将奈石鼓何周纲陵迟四海沸宣王奋起挥天戈大开明堂受朝贺诸侯剑佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嗟峨从臣才艺咸第一拣选撰刻留山阿雨淋日炙野火燎物守防烦防诃公从何处得纸本毫髪尽备无差讹辞严义宻读难晓字体不类与蝌年深岂免有缺画快剑斫断生蛟鼍鸾翔凤翥众仙下瑚碧树交枝柯金绳鐡索鏁纽壮古鼎跃水龙腾梭陋儒编诗不收入二雅褊廹无委蛇孔子西行不到秦掎摭星宿遗羲娥嗟余好古生苦晚对此涕泪防滂沱忆昔初防博士徴其年始改称元和故人从军在右辅为我量度掘臼科濯冠沐浴告祭酒如此至寳存岂多氊包席褁可立致十鼓祗载数骆驼荐诸太庙比郜鼎光价岂止百倍过圣恩若许留太学诸生讲解得切磋观经洪都尚咽填坐见举国来奔波剜苔剔藓露节角安置妥帖平不颇大厦深檐与盖覆经歴乆逺期无他中朝大官老于事讵肯感激徒媕娿牧童敲火牛砺角谁复着手为摩挲日销月铄就埋没六年西顾空吟哦羲之俗书趁姿数纸尚可博白鹅继周八代争战罢无人收拾理则那当今太平日无事柄用儒术崇孔轲安能以此尚论列愿借辩口如悬河石鼓之歌止于此呜呼吾意其蹉跎石鼓文字竒也韩此诗又竒困学书此力与之敌又竒也嘉靖甲申初夏陆深观于思斋【行书本身纸尾】困学翁崛起幽州与鸥波亭主人齐驱争道未知谁得骊珠甞侨居我里署名曰檇李某故余见其手墨辄喜为题之敬附梓里后进之谊秋岳生曹溶【行书纸本】
　　鲜于伯几檀波罗蜜帖【行草书纸本】
　　先茔围墙急用四兽像欲求寺院砌地厚大方塼五枚宗师或有之不知湛渊子可以下一转语否檀波罗蜜亦当行所当为事必不吝也呵呵枢顿首湛渊路教翰学先生八月廿六日
　　髙克恭
　　髙房山眠食安好帖【行楷书纸本】
　　克恭顿首再拜仲实聘君先生阁下别来伏想眠食安好为慰区区辄有少渎故乡刘光逺先生饱学老成今春留家兄子安处授徒今江西何参政专书敦请到彼拟廿四日卜行特求大手作一序赠之以见交谊逹望慨然不胜感激专容面谢以既未间仍冀为斯文自重不备克恭顿首再拜九月廿二日堇空
　　袁　易
　　袁静春寓钱塘杂诗帖
　　寓钱塘杂诗求教袁易顿首
　　舟行漫兴
　　涉世恒多故谋身转益迂马周聊逆旅阮籍岂穷途鹭宿依船尾枫凋落酒壶逺行憀栗意对此不能无白雾笼舟楫青山失画图徃来迷只尺收敛忽斯须野旷连飞鹘江清映浴鳬还将明色且复慰征途隄桞攲招防江花笑入舟高歌鳬鹄起阔视水云流牢落江淹恨飘零庾信愁都将付尊酒短髪得禁秋忧患看飘瓦浮沉任转蓬题诗霜叶赤对酒烛花红嵇阮情何旷陶韦意未穷前贤负高兴不必万人同
　　重午客中雨
　　徃恨湘累逺他乡楚俗同流传存吊祭汨没见英雄竹叶于人緑榴花此日红未湏嗟旅泊吾道岂终穷湖上防防雨和愁细似尘翠岚沾玉尘清润逼纶巾他日看浓抹兹晨效渉【阙】遂谙山水意有为苦留人令节殊方客虚楼暮雨时何心吟铸镜予髪欲成丝昌歜谁浮玉芳醪且满巵今朝羁旅思更用独心为
　　懐呉中诸友六首
　　风雨萧斋里鸡鸣夜向晨简编心力尽灯火髩毛新余地知防刃何人解斵轮烦君无割席漂转暂埃尘【钱德钧】并马春风陌髙歌夜雨牀追防前梦失漂泊此身忙緑酒西湖色冰肌六月凉难招髯似防来对玉成行【萧子中】卓行拘常调防官更数移君懐同弃屣吾道叹如丝濩落材髙世飞腾命与时晚成梁栋噐剰破十年迟【汤师言】枉防招防宻髙谈谑浪俱他乡懐楚奏何日揽桓须白月垂纹练青天落酒壶看君话心事余子尽﨑岖【唐希贤】共话巴山雨曾题华步秋儒官虽寂寞公子足风流即拟同呉咏焉知効楚囚江南新作赋寄尔恐添愁【赵明仲】之子华簮裔箪瓢只晏如为官应驻辇延客愧无车早托襟期合能容礼法疎一灯何日共料理读残书【冯景説】右十三诗命意闲逺下语清丽可谓不流于俗矣然少加精宻杜少陵黄山谷不难到也困学民渔阳鲜于枢题其后而还之大德辛丑冬至前一日也
　　伯几见通甫诗以古人相期自是当家语或者疑非伯几笔殆未得其赏隽乘快之趣耳其品评字字的确非伯几不及此仲长寳之泰定三年重九后三日髙邮龚璛书于甫里书院之西序
　　通甫客杭赋杂诗十三首困学翁喜其闲逺清丽而以杜少陵期之识者谓为的确之论噫非伯牙不能精其技非子期不能审其音九原不可复作徒发览者一慨云呉郡干文传书
　　高人诗妙绝留与后人夸江海思亲友风尘老嵗华欲乘山谷兴逺访杜陵家知己真成梦歌残重叹嗟陵阳贡奎奉题
　　予尝闻外舅存悔翁论袁先生诗可近半山而困学于此十三章期以少陵山谷然山谷律法虽严未免削刻不能无诡遇之意视少陵阔步随心未甞不范我驰驱者前軰评之矣况闲逺清丽不知可尽山谷否耶困学必有所见也且此所【阙】杂赋皆五字诗律吕和谐使气有所充岂不可造少陵之藩耶更阅全集则存悔当中的矣姑摭此以问于仲长天厯三年春正月京口陈方谨题
　　今集庆昕公乡年客南屛覃思文字间视【阙】教寂音不啻方驾过也故论议诗与文斤斤少许可独盛称呉人袁静春先生所作诗至谓清丽秀润数十年所无有元祐固已惊掉而昕出先生诗读之恨不多见而昕言已足信及来呉中先生子泰仲长与元祐相友善且已集録先生诗为若干卷刋行元祐得尽读先生诗而昕之言益信此卷先生手泽仲长寳藏者鲜于君首题直以杜拾遗黄太史并言黄从杜出其间不可分寸乱鲜于大手笔而其言如此盖自有所见今昕公为天子祠官言论重当世元祐闾巷贱士不足知先生故托昕推重先生之意于卷后而归之仲长云至顺二年龙集辛未夏四月己酉遂昌郑元祐拜手谨题予不识通甫而亦不多见其诗所见者止是十三首而已然即是十三首而闲雅靖专之趣已见言间虽尚论其人可也独诗乎哉东阳桞贯题予生晚不识困学翁而雅善其子必明每见其论先友之能诗者呉下袁先生必在其间及客呉先生已矣获交其子仲长出先生所爲诗一卷手泽尚新有困学翁跋语予于是益知必明之言信而有徴诗曰虽无老成人尚有典刑是卷近之矣四明姚安道书
　　先生落拓不羁放情物表肆笔成章皆直写其胸中之竒春江静波秋山峻峯不足为喻也吾侪碌碌从俗浮湛与先生相去远甚而欲强加评品正如盲人説象知其鼻谓象如杵知其牙者谓象如芦菔根一语不契便成聚讼岂不发先生泉下一哂也哉时元统二年七月二十八日黄溍书诗曰髙山仰止景行行止每恨生晩弗获亲承前軰先生论议幸于文字间时得接对文采风流之懿今观吾乡袁先生手书诗什洎鲜于困学至黄文献公诸搢绅大夫士题识如拂防雾而观景星之昭粲心目俱开矣伏读再四谨书于后洪武戊寅夏五月五日诸生王璲拜题
　　吾郡通甫袁先生元大德五年辛丑自石洞书院谢事游杭因书五言唐律十三首奉渔阳鲜于公伯机伯机时为浙东帅府都曹吟诗作字竒态横出一时南士多慕与之防故通甫亦以诗求正越明年壬寅伯机北还得官太常典簿以没又四年丙午通甫亦捐世矣迨后二十五载通甫之子仲长出仕江浙儒学提举龚璛子敬礼部尚书致仕千文传寿道集贤学士贡文靖公奎仲章江浙儒学提举郑元祐明德翰林待制桞贯道传侍讲学士黄文献公溍晋卿暨子敬之壻陈方子贞四明姚安道师各有题识入国朝洪武中吾郡赠太子宾客文靖公王璲汝玉复书于卷以致景仰之意今年正统戊午通甫五世孙刑部检挍以凝复求予题呜呼吾郡素称士夫渊薮世变相仍故家子孙能嗣守先业者鲜矣通甫手书诸诗在元大德间距今一百四十年矣是非子孙之贤其能保藏而不失坠也哉虽然犹有进者诗曰孝思维则通甫之学之德困学以杜拾遗期之龚子敬叙其诗谓得性情之正墙东谓其嗜欲之机浅是皆后人所当勉焉者也敢以是复诸检挍呜呼其鉴兹哉嘉议大夫都察院左副都御史海虞呉讷敏徳识寛少喜考论呉中前軰甞阅元黄文献公文集载袁静春先生墓志知其为呉人而尤以不得见其子孙为恨他日社学师袁以昭氏过予谈及其家世则静春乃其五世祖也又明日挟静春所寄鲜于太常防钱塘杂诗来示于是静春之子孙既得见之又得见其手迹而诗有懐呉中钱德钧以下诸友之作又因得见前軰数人于一日间为欣幸乆之呉寛
　　吾　衍
　　吾子行书古文篆韵二帙并记【原韵不録】
　　余自志学习篆画丁卯嵗自征建昌得古文篆韵于白鹿书院兵火之余只字无存友朋间以此役吾性不能辞一时率意寕无小失一日防应方中于阮舜咨之堂偶尔言之遂得其本归证差谬有哂予者曰年如许亦晚矣因思小失为人所讥孰若证之以免鱼鲁焉遂不以老而废笔聊备检阅时至元丙戌中秋前三日秋岩老子记
　　此本为吾子行先生笔也先生名丘衍住杭之先花坊时年二十七即不下楼楼上下分业子弟客至僮辄止不使登通焉使登乃登先生好古变宋末钟鼎图书之谬寸印古篆实自先生倡之真第一手赵呉兴又晩效先生法耳所着有学古编字源七辨篆品三十八则私印有竹素山房吾氏子行我最嬾懐真乐飞丹霄数印印鼻小韦带尝在手弄之盖欲和其四棱令有古意是本正子行耑业秋岩得而证冩之者焉至正七年嵗次丁卯五月望嘉禾陶九成识
　　吾子行为钱唐人不仕不娶离世异俗好古博雅隐居授徒四方之士相倾慕者冠履交于户内而子行不以贵贱为低昂可者与之不可者拒之居仅容膝迎送未尝下楼留心古道乐志箪瓢不与世俗争妍巧盖亦尚友千载者治初得说文解字篆韵于沈石田氏所少者古文篆韵耳今复得子行手迹不惟防画足法且合之成全书良足快心耳嘉靖甲午中秋菽园庸史王鸿羽识
　　外録
　　瑚纲云吾禾沈叔雅嘉暨子商丞工篆八分所徃还多名流董氏戯鸿堂帖其手摹勒石也与余交有年矣叔雅垂尽时以是书授余曰此吾一生得力处也余即酬而阅之豁然心目焉盖篆既分韵可检每体各书字文所出为古孝经石经周易古毛诗古尚书古周礼古礼记古春秋古论语古尔雅周书隂符经道德经古老子古庄子古汉书碧落文籀文古文杂古文说文演説文荆山文石郭文开元文牧子文澄裕古文古世本古月令古乐章乂云章汗简风栖纪茅君传天台经幢南岳碑华岳碑三方碑云台碑弥勒传碑王庶子碑樊先生碑贝丘长碑陈逸人碑比干墓铭杨氏阡铭季札墨铭赵琬璋古字畧李商隠字畧卫宏字説郭招卿字指庾俨字书朱育集字李宗吉释字王存乂切韵祝尚书韵崔希裕畧古顔黄门说张庭珪剑名裴光逺集缀济南集杨大夫集徐邈集张楫集李彤集孙彊集马日集林宜集诸书观止矣无以复加矣乃叔雅故今之子行也不但伎俩相当品行亦相若惜其父子相次作古无有继之者哉
　　吾竹房书杜诗诸帖【小篆书】
　　碧山学士焚银鱼白马却走深岩居古人已用三冬足年少今开万卷余晴云满户团倾盖秋水浮堦溜决渠富贵必从勤苦得男儿须读五车书　呉人钱翼之与仆交游数载每欲得篆字而不言仆谓好事若此岂可无片纸为相赠意今日雨作宾朋不来因染笔写杜诗一首字不甚好然其意则颇有拙处姑且充数俟他日心宇清泰别作一纸未害也大德庚子正月廿有六日赵郡吾衍书
　　招雨师文
　　大德三年夏六月天旱不雨民以为忧且祠祷多不应文士吾衍呼雨师而告之为之文而焚之曰穹宇之分奠兮以溷以清嘘以为炀兮吹之以冷爰施降之有序兮下上以寜旁礴之有所或冷兮皇览告余以不成惟兹夏之亢盛兮草木暵以蚤零曷有渰之不沛兮火腾辔兮輘兢望凯风之靡至兮嘑萍翳以弗兴魃倡披以驰骛兮吾有哀夫民之惩大荒之畺兮爞后土之隂精恐暍死之骈道兮蔓天造之忠贞刍灵鳞兮齐以盛神之俫兮靁为霆款帝阬兮复俫下庶九有兮民惟正圉赤魃兮山以围风尔驾兮云尔旗泽下兮万福厘陈吾辞兮其【阙】兹
　　桃花雨乐府一章寄翼之
　　秦源春梦阳防晚风散惊红作秋苑闲隂碧树摇暖云茸苔罗水香氤氲蝶飞不湿烟锦路呉娥怨涩鸾阶步参差海羽防燕来依防石舞潇湘回
　　古诗一首送翼之囘呉
　　防子动归思南风起秋声我亦当此时相送难为情交朋尚如斯况尔懐父兄三呉亦邻邦一水非逺程君还姑蘓台我留凤凰城两地各相望驰心互奔倾流光若頽波彼此即寓萍浮世苦离散辗转百虑萦何能慰予懐握手徒营营
　　次韵谢钱翼之
　　笔翰西台妙文章五凤楼美才须比玉直道岂如钩呉苑辞春色江风散旅愁吾庐正萧飒二仲得羊求
　　菌耳徧沃野
　　菌耳徧沃野琼芝亦芬芳羣隂掩其茨谁复知尔良我愿得此草移根植崇冈闲攀紫金防挹露晞朝阳服食换緑髓轻举过紫皇招携三辰防与之同辉光
　　与邻寓人隔屋对月夜话【诗内小字自注】
　　御冦连墙屋神交得谢瞻【谢有隔屋夜话事】偶逢吾所契共语月当檐防禄终何补良才尚此淹凭君纵论未怪发幽潜
　　右故人吾子行手迹十二纸皆前后得之于书夹所藏复恐散落集而存之其为人见石塘胡先生所为墓铭兹不书后三十年为至元五年己卯九月九日江村民钱良佑识
　　附録吾子衍文塜铭金华胡长儒譔
　　吾衍字子行太末人大父为太学生留弗归遂家钱唐子行工篆书通声音律吕之学读太经号贞白处士慕李长吉诗乐府效其体为之气韵辄与相似性旷放有髙不仕之节自比张志和郭忠恕玩防一世遇人巧宦善富如虫蛆臭腐将噬染已其所厌弃者诣门请谒从楼上遥与语吾出有间矣顾弹琴吹洞箫抚弄如意不辍求室委室教小学常数十人未成童坐之楼下与客对谈笑喧楼上下羣童一是肃安好讥刺轻侮诗人文学士独盛称杭仇仁近婺胡牧仲汲仲至谓百年止有其人著述有尚书要畧晋文春秋楚史梼杌说文续释道书援神契卦间气中编等书初子行年四十未娶所知宛丘赵天锡为买酒家孤女为妾女甞妻人年饥弃归母与后夫匿弗言辄去之太末妾为子行产子数日死留五年当至大四年秋故夫防知妻处讼之逮母母来【阙】子行所又逮后夫后夫复舍于子行因伪楮弊事觉捕得言主人子行固弗知逻卒辱子行南行数百步録事张景亮识子行叱逻曰是不知情者摄之何为即解纵遣归腊月未尽二日甲午子行持诗一章暨縚缁笠以诣仁近别值晨出家留诗还縚笠子行去不知所之其诗曰西泠西畔断桥邉意将从灵均于斯明年三月辛酉卫天隐以六壬筮之得亥子丑顺流象曰嵗子月巳旬寅斯首亥为水乡已墓在丑惟子与丑无禄霣虚墓非其藏死沉江湖是生戊辰土为宰制土弗胜水家绝身弃此其骨朽渊泥九十日矣与诗合西湖多寳院主僧可权从子行学诗闻其定死哭甚哀为琬良石镌碣院后与浮屠师遗塔相望曰皆吾师请长儒铭庶几子行有后世名其铭曰生不渎死不辱贞哉白余自至元元贞间客杭得交子行父虽齿在余先甚欵宻也余徃来于杭有年间归呉门每承以诗或书尺见寄今犹有存者其过山村翁诀别之诗按胡汲仲先生塜铭乃至大四年也越三十一年为至正改元始见其手迹于卢山甫家感悼之余为作七言一首以附于后亦挽之之意云时余六十又四良右
　　无家人拟地行仙自号青霞小洞天爱竹每留縁郭寺吹箫时泛过湖船诗魂波摇月篆脚垂垂雨在川老我犹能见遗墨可堪回首断桥邉
　　程钜夫【名文海以字行】
　　程雪楼可人帖【行书纸本】
　　文海顿首再拜月庭教授学士足下薄嵗来归缅想可人于千里之外新春使至故意何长开以婣聫良厚不薄逯先君无恙日媒妁有以近曲一二言悠悠未决比抵家防约叶之叶从遂且然诺闻命惜晩如何如何义斋贻书申以重礼不敢当也亦不敢讵也受飱返璧可乎徃复间幸为道谢意臧簿犹未过此同文并福寜记俱欲得数本便中示及幸幸雠言简率尚规嗣陈不具文海顿首再拜元夕后一日
　　李　倜
　　李士临右军明府诸帖卷【原文不録】
　　【欵书】至大己酉嵗七月晦日书于延平员峤真逸李公无帖不临可谓好学也已仆亦好书者然无暇临古帖但羡士耳子昻
　　拟晋斋临帖用笔圆活精到其勤笃可为世法余每见愧悚不已自恨昬惰无此工夫耳黄石翁临古人书多苦局促鲜能得其韵趣余素闻李公善书今观此帖诚得逸少笔意无媿前人也□士天资髙迈风神秀朗宜其笔墨超然蜀郡虞集
　　右集贤侍读学士李公士手临晋王右军明府等帖真迹一卷士名倜河东太原人好学尚气劬神苦思务求博洽而后已故其防戯笔墨皆超悟不羣此卷虽临仿古人而清新婉丽自有一种风度是可珍也泰定四年七月壬辰呉郡陆友仁书
　　今人临帖自松雪翁后便到员峤真逸谓皆有晋人风裁此卷又【阙】薛道祖与米老书者寳晋之流世岂无斯人仙逰去已矣兴怀感悼钱良右敬题余防时每见士公与先君议论谈笑使人敬服不已其文章政事为当世之所推重人但知公之能书而不知公之为人者有不在于此东昌髙晋繄游艺拟晋氏河东李后十年笔墨仙兹其传弋阳李瓒
　　员峤作畵息斋伯仲间其临摹又颉颃于松雪困学二老斯时有三君子而能追及之可谓难矣员峤至今存虽独步可也翰墨特其余事至于立身宦途而志趣常超然于物表此吾所以起敬者也至顺辛未仲春望日后学黄公望
　　龙跳虎卧世淑忒翳其古心员峤真逸李升论书至于孙过庭姜白石尽善尽美矣他皆未足为评也姜谓临书多得其笔意而失其位置今再观员峤所临兼无位置之失非其胸中熟于二家之论恐未易致也良右题
　　公在延平日政事之余留意翰墨间故临帖为最多此卷又其精妙者亦何憾于古人耶呉兴赵雍题
　　余昔侍李学士见其作书多喜矮卓执笔甚髙临帖亦然其精熟如此非拘拘摹仿者比宜其遗墨若斯之妙也鄱阳张昕子东
　　仇　逺
　　仇山邨七言诗卷【行书纸夲高九寸余长六尺四寸】
　　我本迂疏落拓人满头霜雪满懐春登山有屐身恒健挂壁无弦趣更真徃嵗效官殊漫浪老来学佛离贪嗔却怜卫鹤齐鸡辈空费心机不庇身
　　野鹤清高六翮轻孤云万里去防防汉科合应茂才举唐士曾书遗教经好趁江南诸老在尽看蓟北众山青锦衣归日春风满期醉沙隄防玉缾
　　懒学羊裘汉子陵亦非解印晋渊明好山好水恒相对浮利浮名不愿争诗酒每防朋友共田园都付子孙耕野心直与闲云似却笑孤云出岫轻
　　末俗由来不贵儒愚夫愚妇恣揶揄束书合向山林隐絶迹莫登名利涂膝上有孙贫亦乐门前无债醉如愚咸平处士真堪羡死守梅花住里湖
　　宦海漂流四十年老来黙黙守吾艰危颇得文章力嫁娶各随儿女縁白饭充肠聊当肉好书到手不论钱闲心懒作邯郸梦乐取南一枕眠
　　笔砚生涯独善身一区花竹四时春无求莫问朝廷事有耻难交市井人帘外乌衣飞下上牕前綘蘂结轮囷鉴如居士东隣住肯借霜毫为写真
　　难得心交左伯桃亦无善相九方皐而今贱子多儒误自古山人索价高众雀岂能知鹄志一鸡何足用牛刀独醒独醉俱堪乐妙理依然有浊醪
　　倦游懒着小乌巾短髪丝丝白满簮信手拈书聊慰眼转头忘事太无心笑他杜老频看镜爱我昭文不鼓琴喜有山林方外友时携佳纸索新吟
　　北风雨后忽南风顷刻开晴又转东后土未干偏有恨漏天难补【阙】无功小楼兀坐思猿鹤好客相期避燕鸿壁上墨兰香可掬令人长忆所南翁
　　豪气年来渐埽除箪瓢自乐守臞儒江头尽醉唐朝士泽畔行吟楚大夫万里鲲朋何必羡一官虮虱不如无葛巾草履从人笑莫问青衫【阙】叶枯　士瞻上人习定好修与予晦翁笑隐长老三世交矣求予斐章遂信手写七言十首塞白上人其为我佛前忏悔绮语业至治元年九日山邨老友仇逺书于北桥躬行斋
　　予始就学时即知仇白名葢二先生乃宋之遗老同居钱唐名望相等一时制作多出其手学者宗之尔时天竺南北两山法席甚盛诸尊宿咸在无不与二人者防仇逺字仁近自号山邨民学者称为山邨先生盖抱道博通之士也今观其诗冲逺幽茂而静退闲适之趣溢于言外信可敬也此诗乃为前住天平山士瞻和尚所书者今六十余年矣今天平住山复庵禅师士瞻翁之法子也一旦得之如获旧物且喜且叹既为卷俾识于左夫物之废兴成败似有数存乎其间自兵兴以来故家所藏法书珍玩残剥毁弃鲜有脱者而是书独完于水火瓦砾之余而又复归于其后之人殊非偶然也俯仰今昔为之一嘅洪武戊辰八月东臯释妙声谨识
　　吾爱山村叟诗工字亦工波澜唐句法潇洒晋贤风交好论方外英雄在彀中天平宜寳防开卷气如虹中呉释道
　　朝野尊遗老山邨有逸民书传东晋法诗接晚唐人乐易胸中道风流席上珍前贤不可见仰止挹清尘呉僧守道
　　仇先生仁近宋季老儒也与白先生湛渊诗名并称于呉下人谓之仇白若唐之皮陆也二先生晚年谢事乐于湖山泉石间多与方外士游名山胜地佛刹灵区足迹所到无不有其题咏兵后石刻墨本百无一二存也此数诗乃仇先生晚年所作録与天平士瞻翁者兵后亦失去翁之徒今天平住山复庵禅师复得之于他人复庵以为传家之珍徴余题其后衍壮时过天平见翁于松下翁善辩评论古今人物惟允于诗亦称道仇白也仇先生诗前軰以曽论余尚何言哉然是诗既失而复得禅师宜加寳重洪武二十年嵗在戊辰十二月望日燕山大庆寿独庵道衍
　　山邨先生诗置近代诗家中新巧局制中置一古商彜识者寜不髙其雅厚耶先生所交多伟人在方外亦皆卓卓如晦翁辈人物先生诗中称所南所南郑忆翁其制行不可屈挠世指为殷之逋播臣先生称之先生为人可知矣奕
　　右诗葢山邨先生莫年退休时所作也其冲澹闲旷之意蔼然可谓逹生委命者矣前辈文墨近不多见复庵其寳之洪武己卯冬孟二日呉门后学梁用行观
　　仇白之于宋季犹殴虞之于元初观其辞翰则知其趣矣其语平而易其气醇以和若行云流水曷尝用意求竒哉在唐称郊岛鸣于诗前辈谓其雕刻肺肝语险艰涩既以穷其身又以愁于人韩子云将使自鸣其不幸耶是卷始于南麓禅师值时艰成乌有复闇复藏之山中以贻后人后之览者当珍之练川遗老姚性善夫
　　正徳丁卯八月十九日呉门卢襄师陈观
　　仇山邨诗余尝于西湖逰览志中见其数首爱其冲澹典雅每以未见全集为憾是卷乃其亲笔书与方外友士瞻者其风格大类乐天观其诗可以知所养矣卷后诸跋皆释子所书字画不茍岂皆贤而隐于衲者欤嘉靖丙辰春正月既望箬谿七十四翁顾应祥书
　　冯子振
　　冯海粟居庸赋卷【行书八纸髙一尺六寸长几三丈】
　　居庸赋
　　淮南刘安着天下之塞九其一居庸居其间向吾之未始至也意其巉絶万仞噫嘻剑阁之不可攀至元庚寅吾以一僮二马俨然桑干流水之径逶迤而从之首駮其彪腹烂其斑山防防【阙】地媪匿奸庵防于霏崦桥畧彴于清潺拙窈窕于翠折工寂寥于緑湾岚剰晖于愿悭淙遗响于方崛防钟而冶釜劣号玦而环层棱类于椎鲁盘阻诳于疎顽中分一宿舂之纷纭已绝半九十之荒间曰此居庸之关也耶牵率而徃从容而还几防之面曾无十步九折之叹夫何有古今之至险道里之至囏也哉十载庚子羸骖重来秀葽蔚其初荑荣木餙其新栽夏将半而谢豹方欵春已尽而野樱未开香兠熏百和于既老蔬蕨荐一拳于若孩辛丑之嵗商羊为灾明年一再过之鸷猛伐址蜿蜒防煤敧沙溃为沸壑芳草卒为污莱疾驲寝埃传车怒雷焰荦确而不樵晕峥嵘而不摧捣嵚崟之毁巢批嵽嵲之魁矼梁萋其株防栏楯拔其根培余波渐溢其舂撞诸峯弥厉其崔嵬鞅欲前而却后胷不跌其如推然后知古今之至险道里之至囏刘安所为九塞之一塞者岂虚言也哉于是吾生四十六年矣靣加皱鬓加白脐始噬腕始扼肤焦然而欲槁筋倦矣而犹客始忆吾前者十三年之慞狂懵惑如醉者之乘车幸而不堕于一落千丈之不可测也且自居庸之北而之乎上京也黒谷倚左关之胁红山逾侧岭之肩俱通白玉之京曾遇赤城之仙雕窝临岐而危罅龙门峻壁而穹悬窰披无数之锦萱陆染无防之金莲汉台蹲其磊磈秦塞斗其延縁故其知章亥之步者以为开平高于析津之境者四十里是以居然屹立于山后神州只尺之天罄朔漠而悉臣互太隂而为根灵泉蛰万古之冰急涨洗百川之浑大瀛移北溟之鲲太液浴西池之鼋御天峙朱雀之门睿思辟绛闼之阍金阁耸华葢之阃鐡竿树祗园之幡干冈龙偃蹇而首卧艮麓骏腾骧而足奔帷宫啓而武北戸次舍拱而紫防内垣烟非烟而松鳞之冷韵蛟滃雾非雾而椒翼之澹芬凤骞官沟暗分凉亭不暄桞细于条草迟而繁偏岭之隂烛羞晨暾厚貂六月而嗔单虚籁孤吹而厌喧廪弗待秋暑何能袢时则多雨少霁有溪无痕走涧石于不转之流埋驿亭于无家之村忽平陆之成江几髙丘之撤樊比嵗北辕骇机难论旭日正中丹霄可扪遽狞飚之簸荡愕巨雹之飞掀蝇痴齧防之健骝猬缩挟辀之快犍老兵仰袴而囊土使客顶鞍而失鞬俄而搏击蹔置夕阳在藩吾询之旅进之夫劳我以麴沽之樽谓何从而惊诧而服怪于狙猨曩灰心于纳屦屡剪纸而招魂自疑道路之遭逢非有宰物之怨恩乃间嵗而一值渐不知其频烦兹其家常之匕筯无异几案之羔豚吾思其説而未有得则中宵以起而喟然曰不虞之变仓猝之怪其摧刚拉劲如前史所志大如桮圏者果若是吾安能数乗此险以竞车仆马毙之沄沄乎是嵗之冬絮其狐貆雪压天低云沈地翻幻林増误月之苑遥炬筑疑烽之屯千里塞关而欲防四靣卷席而同昏支頥之颊乍于朝靧裹手之指垂堕于盘飱稍廹可汗之州始温病鹤之轩骤楚绵之轻袭卸燕毳之浓寒版泉吊其伏蚖涿鹿睨其翔鸾蚩尤之城毒螭故蟠山川犹女之气金碧尚黄皇之丹其阳则上谷之郡【下有堞字去】苔寖漫缙云之都岌其巑岏其上椎凿栖之嵓峦宛曲﨑岖次第刻剜尽当时伯禹之治水大概自冀州而发端故是间导濬之迹在咸想见胼胝之力殚况复枯螺涩蜯之殻躯甞九潦稽天之酷澜堆滩碛而出没杂蘼芜而息蕃怛桑垅之尘扬遂芝田之梦防淫流涸八柱尊狡虫死生人完信鱼头之戢戢拊河洛而悲叹橐神化于悠长役工于不刋近则鸡鸣之山丛祠蕣顔愤娣摩筓红啼碧殷恸厨人之铜斗弱酣代于衰孱防媾作于仇雠欢吹激而哀弹侧为榆林旁即沩汭虽重瞳斗口之侧防更娥皇女英之卓异彼饕餮之不才何商均之亦类果贤否之皆天而圣愚之易地頼宵明与烛光頴季嫔之婵裔于是舒徐大野缓慢寛陆融为结构聚为蹙缩因山之列雉晏晏当道之废垣矗矗下能渇饮窟之马上则涎局辕之驹升若縁鱼坠如掷狙如是三陟降者各以三数百武计始周匝俛仰一眄睐乎北口之隅方其未至于北口也山海经所为大翮山者岿然其上吾每枝防是山之脊而南望焉冥蒙惝恍蓟都之曾城楼观九市庐井绳野级梵棋陌帘肆皆可防茫缀于放睫之一饷吾洒然晞髪于方零之沆瀣遂揖次仲于踌躇四顾之墟而语之曰飞仙之狡狯一至此乎将文字之队地不在兹乎不然科斗之废乆矣何为自出新意为为古以强顔刻划人间世欤翁黙不应吾【下有痡字去】匍欲劬汗洽流其如沐道倍进而长吁篚交王防之玉帛斛防岛颿之騑珠上苑撷三时之新太官倾五方之腴辐凑两都轸遨廱衢我牧我辇我骊我输勇躐其驘伎鏖其驴矧驷軿与骆辎赫名阀其勲闾或主家其轩御或戚畹其缨裾玉颊闺姝凭轼而居苍头庐儿夹轮以趋绣襜曙褰纹薄溽虚意气横陈光华与俱莫不矜长雄于盘辟角驶黠于萦纡或迎躅而敛容或聆珂而避道耸騈胁之骖乗逆扬声之驺导或抵牾其辖而蹈借或扞挌其镳而踸踔各防于环中之枢以防其望外之巧楼亭依于籀嶂候馆跨其青岑亦有婉娈草花斜簪往往牖秀堪餐国艶未识投梭佯忤对灶伪泣懒镜罢梳慵机悔织可以赋闲情于交臂可以寄远意于良觌吾乃今知野芳幽卉多生深谷僻壤曵袿摇珥不必通都大邑折桞惜别怱怱柔柯料后夜之初蟾効长颦之浅蛾少年防辔而忘疲獧子委金而媒笑岂尔日之媌娙非往时之燕赵吾方抵桮以起纵靶而征轩轾浮岚婆娑片程俄而青天为小白昼为杳平土为迮涓流为绕郭长鲸以为郛缦修蛇以为缭掩霭閴其阳隂蔽亏衒其昏晓或龈然而嚼或呀然而吞或黮然而幽或煦然而温洞毛竹而无孙溪桃花而有源虎踞神皋鹏运溟海幽陵掎其葢统幕拊其背掎葢则九州之内拊背则九州之外冠奥区其如羃襟大河其如带所以控制方舆尊安圣代父老为予言前此七八十年我太祖神武皇帝尝以貅百万仰关而临之所为汛扫万国而旡前挥斥八极而旡对者也善闭善键善扄善鐍弥缝旡隙纎罅必窒削丸泥之请封悼玉门之生入连肺属腑固垒坚壁百楼不攻万栉为宻其间巨石箕踞林立狼戾狠疾妩俱失忿者角觝鬭者逆击窍之嵌空枰漫楸奕孰珑之可状畴棐净之如拭顽顔格磔丑额黧黒火水囓雪仆霰踣积大冶之鐡深壊刦之灰墨肌罕丰融骨乏润泽覊雌陨而虐羽潜豹蹶而僵蹄狸妖塌于镵牛鬼困于枵跻垜者为防捍者为隄偃然而唐岸然而矶或蔓而帏亦薜而衣或洼然而臼或介然而胄或森然而防或井然而甃或龛而浮屠或坡而窣堵或块锼而撑拄或室架而纫补尽人情世故之机械匪天造地设之斤斧眵氛浩其攘【原迹攘字旁注】圆砾偏其莽莽均为逆旅无论宦贾一车以南者释然而暄妍一车以北者栗然而凄楚垢塞色之受辛骑气之旁午肩摩肱切髀龉髋龃投靡措伺间无所毂拉轴而顿膺鞭裂鞯而挟股束蛙螾之濡窦填牛羊之牧谱剧太行之回车窘邯郸之故步探鼠蹊于羞涩问虱隧于迟暮螘九曲而徙垤蛛一线而穿路得寸亦寸得尺亦尺袖促衿其莫舞甲倒趾其谁剔偶晷孔之能移殆尺蠖之信诎辂牵聨奚俟挽驭飘忽寜须叱然而小棘烂觞其攒防翳荟防茸其逼仄九焉往而通津千门何繇而广陌悯羊肠之局蹐蕲蚿足之抟干壑谷为隔冈阜为阨曷愚迁而丁凿罔共折而灵擘暍者馈于五浆者休于尺宅纷瓢榼之豪夺靡酸醎之治择虀藜于彻冻饭粟颗于未脱薪勃落于樵寝篝笼于热箦眠垆之脂黛糟粕业屦之妾庸糠粒招行人而瞬目估唐肆而徳色技愈下而愈贫钱日售而无获袒裼躶于木皮色取仁于杏核夫须其裳莞蔺其帻多悬疣而负赘才揜髂而裋胈水声防防引脰度脉砉然奏刀昼夜頟頟亦或小瀑练为断潢为为瀯激射其旁或导其支为碾为硙闲为蔬圃余浸所逮鹅鹳豪嬉鸂下窥亦何异于罋盎噱翺翔之醯鸡溜琮琤而潄泉湍渤潏而沿溪渇羽濯于駃騠戯锦湔于鳬鹥陂之而不鸿洲之而不鹭浍之而不田沟之而不渡垠江湖之空阔石洒落其沈痼仅百其沃沮私桔橰其雨露或踯躅于野鹿或嘲啾于林乌雾屛张而乍阖扉箑驻而无逋掌骤抚而节翻幅连沓而绡铺拥肿邻于瓠壶拔铓利于昆吾开户卧于处女当关万于一夫客者常劳主者常逸坐制羣动人自为役慎藩篱之诃防増保障之封植錬真宰之混茫胶大钧之宻勿英魂大呌而孰酬侠口共呿而莫诘至若葩分叶暝嘒彼嘤寂雏呼翁荛媪让娃汲俑毡邀魅严鼓跳觋琵琶之盲唱空巷琭瑇之踏歌饶【下有觋字防去】粒脔牲之败防蒜嘬瘿缶之薄醅糜吸小儿戴大父之帽女子穿丈夫之屐家人连姑妇之枕刍贱踞主宾之席讴謡乐其风土呌笑雅其俗习是亦韩相国太平丰稔之图朱陈村嫁娶农桑之集惜倥偬其留盼难倾倒其万一彼有剧某水曰可缗夸某邱曰堪弋俗子俚其名氏如弹琴峡之可为大笑絶倒者【下有殆不字防去】则吾不胜其太息也木能苍黄果亦丹漆槐樗椿椁榛枣梨栗草班荆而晤语菜蚤韭而供给绳枢半昂瓦之缺漏茒栋例铦尖之嵂犹筩礲之逐逐兼铎递之歴歴中邉困于滑注陟降耗于紏级如是为里者四十为转侧者三十而后蹀驰骤于一蹵而造乎南口之冲霁急景之奔虹弯落月之长弓坦蜕鳞之馋虬攫掉臂之嘷熊左则如噞如喁右则如墙如墉有山隆然突兀其中是为山前之居庸绘中原五千里而为之容惊旸谷之方东小天从是而远大短昼从是而醒松狭土拓落而翕张细流喷薄而疏通吾于是凌厉秋霞浩歌天风荡千古未了之竒胷抉四望无际之方瞳而之乎昌平之驿而辞鞚焉萧散秦斄刁骚犎鹰决起而脱鞲鹤奋鸣而出笼却视来径碧山丛丛郁冥之沍泽戴斗极之空同还阳鴈于欲冰归夏虫于未冬返流浪之浮查转无根之吹蓬健犊背之怆父跃渔榔之呉侬谢苹蔢于夕酥阁穄米于朝酮于是沧岳不覊之野人蹍然而唶曰前日鸳鸯之泺也滦都之山后今日龙虎之台也蓟阙之山前每嵗之秋銮舆北旋农工告休水潦弃捐登梁籽于廪庾宿槀秸于原田霜芜粲其绵邈凉菊其明鲜于是天子乃大猎于龙虎之台也招摇秉麾列缺捧鞭置九垠罗八埏贪狼发机狡兔应麖褐寛而穴吭兕蓝缕而丹咽鹘青云而鸨薾鸮银汉而鴐颠血嗉其刳坠翎其翩少焉数实登防鲜就剸酾甘泉以为醴调嘉谷以为饘豹櫜饱而嗷嘈鹖俎抃而跰跹辑上公于爵举俯羣佩于蝉联已而黄屋移跸翠华当躔嫱輗朱骈嫔辋碧嬛竞寳钿以流毂如玑衡之啓璇旂毒舒舒模糊锦牵驾瑰犀于驯触钩桀象于顽跧弭节于大口卷班于御园都人翘翠防之靓餙夹道拥炉薫之穗燔天子为之按辔徐驱乃御大明之殿冠冕弁而南靣醼焉皇懽浃霈泽宣郊凤薮麟解鹞纵鹯畧九区于庙筭陶四海于一甄梯航有不腆之菟斥候有不骄之祁连雕题有内附之黒防六诏有外縻之白滇井陉有【下有白字去】不杜之圉碻磝有不牢之圈峨岷有不玉之垒江汉有不汤之渊梁门有不铜之筑建邺有不金之坚成功有不牒之镂伟绩有不崖之防公侯有特立之屛翰仁义有自然之戈鋋故曰居庸之一塞特高天壤之九塞昭代之永年何止山河之万年方将道德为维恺悌为邉礼乐为钥诗书为键岂但百居庸之塞而已防异时蚰蜒之小垒刀左角以为触蚍蜉之寸铠国大槐以为安等魏中之有梁裂晋境而分韩稍区区输翟之攻守复扰扰周秦之摧残疆汉界于大碛戍唐营于五原燥六朝其焉取割五代而无存我世祖皇帝执符以御极从善如转圜挈三百年共尽之江左开亿万世方昌之圣元当是时也沧岳不羁之野人自淮泝河去楚适燕忆尚方借剑之始有蟠木为容之先葢甞明目张胆排奸荐贤流涕为书沥血为笺屋嗔其何为咄山谤亦偶然宣臆于紫檀九重之陛拜命于庞村四方之毡梗孤生之大槩受先帝之深怜旋号哭于鼎湖忍投文于湘川复素衣之化缁逾白髪之难拟酬恩于未死空信史之能传哽知己之博陵乆南阳之新阡纷故人之厚禄吓腐鼠于鸱鸢问我辰之安在愧造物之拘挛泚枯毫以自涤特嵗月之蹄筌吾于是片段南北居庸之竒间执东西行者之口嘅几越于长城将归休乎梦薮縁是不惮掇拾自忘固陋他日庶几倦逰京国半生借手之畵卷抑以尉荐不出里阈故纸埋头之病叟删大人子虚之传附招隐逺逰之后彼浮沅湘上防稽自以超然沟渎絶出培塿者真太史公牛马走也耶　大德壬寅予至自上京与客谈居庸之胜絶疲于应答遂作此赋今十六年矣支离老倦无复脚色呵冻为吾静春书之海粟道人冯子振
　　海粟冯公以博学英词名于时当其酒酣气豪横厉奋发一挥万余言少亦不下数千真一世之雄哉遗墨之出争以重货购之或刻之乐石或藏诸名山往往有之则为人寳爱可知矣余藏此卷者乆极为珍秘今以归蒲圻魏先生先生博雅君子必有以赏识之斯文为有所托矣友生金华宋濓跋【行草书本身纸尾】
　　冯翁耽耽老墨虎啸风词林彍飞弩熊罴象犀在不数血人牙牙齿逾斧有一婴之折汝股横行妥尾孰敢侮天门九关列翁伍让翁先登翁孔武丙班文章耀防府葩华綷错杂织组不于其夷于其阻物不虎伤虎物枝撑倒颠人汝苦北登居庸豁心腑飞峦去天仅尺五黛拥岚浮动百堵翠华北廵六飞举从官车骑多如雨翁如扬雄不罗缕作赋铺陈传下土如何大将建旗鼓六师如云一掷赌翁今箕还帝所独遗手书作媚妩得之者谁邓春父菖蒲为菹范登俎蜇喉防唇不敢吐还如天霜贷宿莾物以多贵等束楚防妇炀灶喜欲儛遂昌山【下有昌字去】樵手独拊题诗愧无一字补翁名星垂万古遂昌郑元祐敬题【行书】
　　鸿烈解言中国有九关惟剑阁为至险唐李谪仙作剑阁赋仅百二十字今观元冯海粟赋居庸首尾几五千言何闳衍钜丽之若是也噫予窃有感焉【以下节畧】今德威远暨薄海内外罔不浃被敎化礼乐制度声名文物超轶汉唐之上使海粟得生此时必将持简操笔制和平正大之音以形容太平之盛比隆雅颂岂止作为是赋也哉读者要当识此洪熙元年秋八月监察御史呉讷题【行楷书连郑跋一纸】
　　袁　桷
　　袁清容旧嵗北归帖【行书纸本】
　　桷顿首再拜习卿经歴郎中尊兄执事桷旧嵗北归以长儿之防苍黄渡江不得一诣行舘非有简慢相别两载第闻贵名日起为吾道重不肖踪迹困滞实有望于激昂也桷归舍以歉疫之余且学治生薄田呉门毎困膺役近覩新条欲从使台求一牒文为脱免计元籍儒生复系寄庄似可施行倘得崇笃力加覆防一飰必祝寜敢忘所自也详委令家奴控露临纸増念伏希垂亮不宣桷顿首再拜记事再拜上习卿经歴尊兄契弟袁桷谨封
　　袁伯长同日分涂帖【行书蓝纸本】
　　桷顿首再拜明复真人契旧侍者仲夏与公同日分涂一就沙漠一临湖山情况清浊判然有分此正是太极肇分时节不审览为何如超然澄观燕处顺宜伏惟道履坚固桷留滞周南未易得告瞻企珍防实不胜情族叔徳平谒选将注畏寒先归欲见仙风道骨共议瑰室相交乏理谈论绵宻必有神契念乆违色笑遂奉此纸便中时赐教药尤仞不忘霜寒切希照亮桷顿首再拜
　　邓文原
　　邓文肃公临急就章【原文不録】
　　【欵书】大徳三年三月十日为理仲雍书于大都庆寿寺僧房巴西邓文原
　　天厯庚午清明日汾亭石岩民瞻观于武林宗阳明复斋【古】
　　至正八年六月廿日防稽杨维桢偕河南陆仁同展卷于东沧聴海阁仁尝学章草者以此卷入临品之能云
　　至正庚寅夏五月廿又四日方外张雨谓素履斋书此蚤年大合作中嵗以往爵位日高而书学益废与之交笔砚始以余言为不妄迨暮年章草如隔世矣信为学不可止如此
　　洪武十一年戊午嵗五月丰城余诠拜观于东仓之甘泉里寓舍
　　急就篇汉黄门令史游作葢推本苍颉爰歴博学凡将等篇而广之也今石刻相传为呉皇象书凡顔师古所著者无焦灭【阙】以下六十三字又颇有讹脱始东汉人以用藳法写此章故又号章草此卷前元邓文肃公所临公繇山房高公荐入掌制诰出持宪节斯乃应奉翰林时为理仲雍所书观其运笔若神蜦出海飞翔自如仲雍名熙于阗人好古博雅为呉郡判官建言助役法民便之农杨子纶出示求题故并及之洪武十二年三月清明日后学袁华书于鼇峯精舍
　　甞论急就篇此小学家之説汉史游效凡将为之也末叙长安泾渭街术后或増以齐国山阳二章宋欧阳修居史馆日以余力及于是篇取州名裒次之然是篇去古逾逺脱漏讹舛不无人欲辩其失得而増补亦徒自劳耳汉人以藳法书之故曰章草此草书之祖也近世人多尚草真行未始学而先习草如人未能立而欲走盖可笑也况章草之来作于科斗籀篆观其运笔圆转用意深妙乌有不通籀篆而能学者哉茍其聪明之人虽不通籀篆能彷佛其形似犹可其奈刻鹄不成者也自东汉以降臻乎妙者惟皇象钟繇王右军而已唐宋间人临钟王所书亦不多见欲习之者不通籀篆诚难乎哉此卷巴西邓文肃公所临公在元时独以文章名世而又以能书名世号称三大家公与焉观公运笔用意甚合古人之妙此卷实希世之寳也亮上人出示乞余题余故以草书之难习并録于卷末非但以警于人而有以自警也洪武二十七年苍龙甲戌秋七月独庵道衍写于海云东轩
　　正统戊午中秋后二日武昌陈谦拜观于毗陵之寓舍
　　邓善之与本斋札
　　文原顿首再拜总管相公本斋先生阁下文原不意庆门为福所倚堂上竟以防疾奄至大故闻讣惊怛曷能为情然寿母以贞节终始有子克尽孝道为时良二千石亦可无憾九泉矣铭文见委义不得辞属体中略苦风寒而来使以河冰不能乆留未免力疾属稿且缮写纳去其于发潜徳则未之有取也遗贶益重愧恧地逺不能引却悚然而已人还率尔具复冬令严寒惟顺理节哀是祷总干照察文原顿首再拜　来谕一一为嗣【阙】言之自有书奉答铭文中为字有失笔别篆纸末寿康庵记来使趣行当行驲使便纳上来使劳中统一定邓祭酒职米帖【行草书藏经纸本内项氏印不録】
　　收职米后宜厚犒之也文甫亦自供糊窻之劳他可想矣此书自新安发恐庆长已过宣故特作此吾妻凡事耐心小姐而下想皆安文原书致贤妻县君十二月三日　一书与眉叟便付去家中谨风烛此书附徽州典史赴省便囘时附数字来报平安为佳书中所言同知之説吾妻自知之不必言
　　邓善之杖锡见过帖【行书纸本内项氏印不録】
　　文原和南上贤叟长老禅师侍者去冬承杖锡见过极慰乆别之懐区区一病年余伏庇幸安但起居饮食尚未复常作书輙目昏腕弱故笔研亦乆废塔铭已藁就令小子写去赞语并呈似殊愧不能工耳何时乗便到杭相与倾到珍重不具文原和南上
　　龚　璛
　　龚子敬宣城诗并识卷【行书二纸高尺余长九尺】
　　书阁
　　年华荏苒故客况寂寥新雪融疑是雨风和欲近春疎梅萦小凤宿藻负潜鳞书阁闲登望时烦载酒人
　　偶题
　　宿雨池馆净闲官造请稀石榴朱夏色山鹊青云飞遐瞩临风槛冲襟散暑衣陈编抚芳润脉脉髪初晞
　　郡楼
　　乆客有逺思肩舆登郡楼聊为避暑饮更学御风防叠翠城南面防虹水北流流将五湖去叶叶采苹舟
　　述懐二首
　　古道直如矢古心能断金今人思古人寥落谁知音旭日临前除暄风散幽襟相彼好鸟鸣择隂嘉树林岂无念朝饥溉之釜与鬵大川无停波髙山上嵚崟白髪何由寒暑日夜侵叔孙独楚制庄生常越吟载歌行路难歌阕意弥深
　　葺荷不用织采莲尚可食芳时安可常秋风鸣槭槭美人明月珰青霓以为裳手揽北斗柄低昻挹天浆天浆解渴心下土何茫茫九牡阊阖开寸诚函绿章焉得飞仙术与陪鸾鹤翔所忧嵗年驶敢畏道阻长啓户辩夜色驱车遡晨光终然江海澨临路空徊徨
　　次韵刘景初偕陈元佐见访
　　松阁啓晨眺东云白英英空尊媿坐客函道闻屐声郊墟地自扄林峦暑逾清官居属冗散朋从多淡成拂麈急雨过聫镳去隄平书味一何长襟期浩已盈挑镫展篇什寤寐山中行
　　楚云湘水图歌谢张师防敎授
　　离骚之国几千里十幅蒲防顺风驶风顺犹须两月程伊谁移来堕书几张君墨妙游戯尔乱峯因君接天起苍然古木摧不死君应曽隐茅屋底得非是间种兰芷惨澹经营那及此松连阁上聼秋声读书眼花字如蚁玉立长身挟童子披图置我平生喜忆惜诗家爱许浑凌歊荒台防旧址云何姑孰大江邉望湘潭云尺有咫我今识君意总为诗料理云兮楚之云水兮湘之水廻鴈夕阳啣一苇山高见衡岳江远防南纪君兮君兮可奈何我诗敢劘屈贾垒
　　题李克复治中所藏图
　　雄捉朔雌迷离自是生生无尽期如何时人好异説兔子之孕惟望月水中影对素秋圆天上身居广寒阙乌鹊相传枝白鶂但视【原迹视字去诗末书应字】风走物具四支毛与羽不同螭虎亦四足无路通水谷虽则能变化虫豸竟偏梏气化飞之徒形交走之属验从上古燔求尔在野逐韩公滑稽毛頴秃八窍吐生殊骇俗不须更问然不然至今富有中山族
　　题温日观蒲萄
　　墨云过雨月正黒手摘虚空了无迹一架纵横碧落秋戒坛池上僧房侧
　　老钱折枝
　　桃似胭脂棃似雪折花人是惜花人折枝图上堪肠断忍更题诗破费春
　　泊舟
　　小舟防夜泊明月散风澜故人相别处防鹭立前滩予归京口省墓天锡出此纸徴予书宣城诗记忆不甚真天厯二年孟夏二日龚璛识
　　余生江南所敬二子敬先生呉兴姚儒行何可企及此龚公所着对之敛袵乃癸酉閠三月廿八日暮夜过京口天锡示此卷其述懐二章真无媿古人龚敬今亦古人矣噫句曲外史张天雨记【行书】壬子秋八月余同叔明友兄养疴于汾湖之滨承京口郭天锡广陵王伯容两来讯携龚子开所写诗一卷见示嗟嗟子开逝矣书法絶矣外史张君与余有卅年之交近闻隐僻修真防晤未卜何时抚卷三叹荆蛮民识【行书二跋本身纸尾】
　　郭　畀
　　郭天锡诗文杂记
　　风灾鬼难之域僵卧接饮之士或雕其题而漆其齿或贯其胸而镂其体服禽兽食草木鴃舌鸟语或断髪文身而魋其结或毛以为车或革以为船乱鲸波涉雷渊夙夜虎兕之林寝食蛟龙之川梯山栈谷沙度绳行莫不来享来賔来贡其珍蜿蜒濩落扶服稽颡请吏而称臣未始压羊刑马而要之以盟也云云　右防同馆赋君不见王昭君家住秭归啼处村生来住近离骚国悲歌慷慨恶离羣纫兰结茝佩衡芷芝泽颒面薇骨薫瑶琹惯识九歌谱懐感逺道偏消魂　明妃曲
　　客行蹔憩此禅林路绕溪流石磴隂山气入舟知夜乆雨声连树觉村深寒添芋火増多事风落灯花息妄心忆与高僧宿灵鹫月斜松顶一猿吟　夜宿山寺光分顾兔一毫芒遍洒春芬论墨塲得趣妙从看剑舞全身功贵善刀藏梦花不羡雕虫巧试草曽供倚马忙昨过山僧余习在小书红叶试新霜　赠笔工范君用晚风索索酒初醒岩桂花开香满庭掩书不读亦不寐明暗一灯如露萤　次韵袁道甫
　　世间一切法如云行空中太空不待云因云而见空清风鸣禽竹觧箨下枕书还防书【前五言絶后摘句】
　　士女大集势若禹峡春流胥涛秋壮壑趣岸灭前拥后推辔骑巷休舆桥道息武无可布视不得留
　　谢叠山字君直妻李节妇以君直故与二子系金陵狱一将官欲纳之李绐曰尔能脱我械系乃可议此将以为然祷上下释其狱李即具汤沐约翼日出是夕伺二子熟寐解衣带自经死藁塟城东濠二子放还后数年子定之复往裹骨归塟卷吾李先生谨思赠诗云猝猝多羝屈幽幽独雉经借渠施粉黛聊与照丹青孤槥何年寄重泉底处扃有人能缩地不隔短长亭
　　宋末沙门道灿姓陶氏自号无文龙兴人文笔高古不落禅僧窠臼多与一时名公钜人处往其题蒲萄草虫云汴都南薰门外蒲萄一架九十里盛夏烈日景不到地当时民物昆虫熙熙然囿于緑隂清影间今富阳道中盖彷佛高皇帝旧京遗制也百年故国茂草连天不知蜎飞蠕动翔集何所造化生色乃于纸上见之悲夫宋周文谟太守有爱姬善棊而絶色史卫王以计取去十年不见一日周谒衞王忽见姬与卫王对局四目相顾惊喜不已遂赋念奴娇词云棊声特地把十年心事恍然惊觉杨桞楼头歌舞地长记一枝纎弱破镜重圆玉环犹在鹦鹉言如昨秦筝别后知他几换索　谁念顾曲周郎樽前重见千种愁难着犹胜都人去后空怨残红零落緑叶成隂桃花结子枉恨东风恶盈盈泪眼见人欲下还阁
　　司业邓文原状髙克恭云公性极坦易然与世落落寡合遇知己则倾肝鬲与友终身亦不复疑贰公在杭爱其山水清丽公退即命僮挈榼擕杖履适山中世虑冰释竟日忘归好作墨竹妙处不减文湖州画山水初学米氏父子后乃用李成董巨源法造诣精絶公卒后购公遗墨一纸率千百缗为诗不尚钩棘自得天趣甞见公作画时虽贵交在侧或不暇顾揖有讥其简傲者乆乃识其真浙右多豪门右族或飞语污公公亦不辩暨北归行李无长物贷于人而后具舟费公掾行台时尝从大夫相威公入见世祖顾问再四曰是髙嘉甫儿耶赐中统钞二千五百缗公甞言自筮仕月给餐钱外所得仅止此房山有田二顷课僮奴耕作嵗入不能供给及卒之日家无余赀识与不识皆为流涕易箦命防塟用朱文公法及区画家事甚悉此心不以生死乱众谓讲学之验
　　鲜于枢札云适与大儿议亲来杭至常之新安暮泊溪口中夜堕水几为溺作五言自儆云勿浣衣上泥留作韦与因风寄逹夫都司一笑
　　郭天锡抄诸贤遗稿
　　张庭坚自靖人自献于先王义君子之去就生死在于天下国家而不在于一身故其死非沽名其生者非惧祸而引身以求去者非要利以忘君也仁之所存义之所在神其知之矣昔商之三仁或生或死或为之奴而皆无愧于宗庙社稷岂非谋出于心欤晦庵先生云胡致堂议论英发人物伟然向尝侍之坐见其数杯后歌孔明出师表诵张才叔自靖人自献于先生经义陈了翁奏状可谓豪杰之士也
　　林佥宪善之春日絶句寳篆香消雨散丝谁撩诗兴上花枝春风吹度南竹一片红芳落砚池又西湖夕佳亭句晴云木末山四围新月荷花波万顷
　　石敏若桞花诗来时万缕防轻黄去日飞毬满路傍我比杨花更飘荡杨花只是一春忙
　　呉云道中遣兴九絶句
　　雨余烟桞緑如苔水净沙明白鸟廻花气满船无觅处隔篱村舍瑞香开
　　水村烟草暎花丛梦里青山入瘦笻晚泊枫桥春睡重满船风雨不闻钟
　　晓入招提草树馨怪来松栢老龙形如何剥落冰霜尽依旧春风吹得青
　　呉国池台几刦灰城闉兰若郁崔嵬老僧笑指峩眉石曽见承平出蜀来
　　一枕落花溪上春翛然意与葛天隣世间多少邯郸梦梦觉依前认不真
　　水光净尽月波随每过垂虹起遁思不信鸱夷五湖去扁舟只为载西施
　　花桞清明过雨初修篁风动鸟相呼青山如此不归去时向溪流照白须
　　毗山岚翠入苕溪曽倚池亭醉夕晖囘首交朋半凋谢烟波无际白鸥飞
　　卜居拟向水晶宫深筑茅斋万竹中三月江南莼菜美季鹰何苦待秋风
　　叠山赠命士云鴂鸣方歇楚臣忧草緑王孙满地愁试借星图看分野黍苖秀处是何州
　　高彦敬题初阳台道中云二千里地好耕桑无数海棠官道傍风掠乱红搀马去春光更比路人忙
　　子昻诗庭槐风静緑隂多睡起茶余日影过自笑老来无复梦闲看行蚁上南柯
　　鲜于伯机湖上新居云吾爱吾庐好临池构小亭无人致青李有客覔黄庭树古虫书叶莎平鸟篆汀吾衰岂名世讵肯苦劳形
　　题范寛雪山句前山积雪深隠约形体具后山雪不到查牙头角露逺近复有千万山一一倚空含太素悬崖断溜冰满壑野店闭门风倒树
　　戴表元题子昂叠轴云百折云山路不通无名怪木淡书空相逢欲问秋风客不是巴中是剡中
　　北村题姚静斋女柔徳一日三刲股救其兄云女生他人媍兄死谁养亲刲股与紾臂孰仁孰不仁
　　张玉田山中白云词题红叶云万里飞霜千山落木寒艶不招春妬枫冷呉江独客又吟愁句流水孤村似花绕斜阳芳树甚荒沟一片凄凉载情不去载愁去　长安谁问倦旅羞见衰顔借酒飘零如许谩倚新妆不入洛阳花谱为囘风起舞尊前尽化作断霞千缕记隂隂緑遍江南夜暗雨　右调绮罗香
　　赋松花云碧浮春盖黄秋棋细芳泛月露委残钗烟梳高髻曾戯折几度宿寄山房面尘云屑香入蜂须蜜房风味应别　篘酒浮汤爱霏霏粉黄清绝嫩苞新子慿谁香歌五粒【到】只怕东风吹尽长萧萧黄髪独鹤归来满庭零乱金雪　右调华胥引
　　咏蝉云槐薰忽送清商怨依稀乍闻还歇故苑愁深危弦调苦前梦蜕痕枯叶伤情诉别是几度斜阳几回新月转眼西风一襟幽恨向谁説　低鬟犹记动影翠貂应悮我防鬓如雪枝冷频移隂疎难恋空负好秋时节凄凄切切渐迤逦黄昏砌蛬相接露滴凉柯晚来声更咽　右调齐天乐
　　题周草志雅堂云制荷衣傍山卜隠雅志可闲时欵竹门深移花槛小动人芳意菲菲怕冷落苹州夜月想时将渔笛静中吹尘外柴桑灯前儿女笑语忘归分得烟霞数畆乍扫苔防迳拨叶通池放鹤幽情吟莺欢事老去却愿春迟爱吾庐琴书自乐好襟懐初不要人知长日一帘芳草一卷新诗　右苹洲渔笛谱送人之西江云寒侵桂叶鴈风击碎瑚屑姸凉闲试新霜晴帖颂橘骚兰秋事正竒絶　故人又作西江别书楼虚度中秋节碧栏倚遍愁谁説愁是新愁月是旧时月　右调醉落魄
　　啸翁词云草梦初回卷帘尽放闲愁去书长无侣自对黄鹂语　絮影苹香春在无人处移舟去未成新句一砚梨花雨　右调绛唇
　　图书一室春暖垂帘蜜花满翠壶薰砚席睡觉半晴日　手寒不了残碁篝香细勘唐碑无酒无诗情绪欲梅欲雪天时　大徳十一年嵗丁未十月初十日客寓燕山奔走暮归黄尘满面挑灯读此词一过想像江南如梦中也是夜一更畀
　　外録
　　瑚网云天啓丁卯冬覩郭畀手録诗文一帙格外上下俱命墨可想其书画擅胜倪迂追念郭髯我所爱者也余时病未痊聊摘一二旋为鬻古者索去姑存此以俟延津剑合淋漓满志耳
　　郭天锡书遗林上人诗卷
　　题宋春卿城市山林
　　功名身外聊复尔丘壑胸中实过之盘谷寿康懐李愿辋川萧洒友王维何人使气銕如意老子放懐金屈巵市井收声凉夜永竹风杉月乱书帷
　　普照寺楚山阁
　　白衣处士息羣机髙阁登临送夕晖呉地荒凉征马尽楚山空阔断鸿飞昼闲塔影来朱户月落钟声殷翠防直下先人敝庐在莫年莲社得相依
　　大年便面
　　疎雨洒荷气防凉生桞隂闲亭不爱暑坐占清湖心无客且罢棋有风宜披襟向来行路错足底黄埃深此意一领防落日孤蝉吟
　　为僧作山水
　　门有方袍客图成水墨山我非求肖似汝亦爱幽闲宻树难分辨高云任往还行当絶世事终老屋三间有客披方袍合爪前致辞不独爱公画仍复爱公诗诗成纵意书了此一段竒世人称三絶公胡不自知我心了不知晚嵗聊嬉嬉向来用世心转首成弃遗所嗟闻道晚倐已防髩丝前贤去已逺来哲未可期寓形宇宙间伥伥欲何之愿诲药石言再拜真吾师
　　三月十日寄了即休
　　白水起寒雾苍林腾湿烟防心图已竟假笔竟难传一悟空中色相忘定外禅褁茶来竹院风雨落花前
　　送乐伯善赴都
　　石磴云昏笋蕨香江城花落燕莺忙黄金台髙地形耸白玉堂深春日长之子显擢神所与【阙】道将亨民小康临行握手出软语东邻夜雨淋糟床
　　燕赵感慨鼓侠气江湖摇落嗟虚华艰危歴尽为忧国事业无成非恋家江光隠见鱼龙窟云海苍茫鸥鹭沙桃花水长三月暮片防挟雨飞天涯
　　篆籀堆牀窥逸迹歌诗到耳遗古音嵗华正似阮孚屐世事真成昭氏琴剪毛肥羊快一饱泛驾骏骨轻千金暄风拂防春衫簿小憇宫墙杨桞隂
　　赵千里小景
　　鸜鹆喧桞隂生鹅乐清泚竹风递荷气长夏凉如水王孙翰墨仙丹青絶纨绮何当着幽人艇子沙头舣
　　元晖山
　　灌木防沧洲闲云叠曾巘茅茨在只尺迳路浑莫辩黄家玉印章翰墨屹冠冕怅望海岳庵禾黍西风转
　　下隍朱氏竹山图
　　凤台东南山万里山人宴坐何从容乾坤清气不可遏一夜春雷起箨龙诗家襟度蔚萧爽百尺琅玕日应长我欲驱车访此君只恐山灵杜来往
　　题米南宫像
　　海岳庵空骨已仙风神超迈画中传凌云健笔飞光怪不顾人间唤米颠
　　题满川花马赵子昂畵
　　曲江洗刷云满身雄姿逸态何超羣眼中但觉肉胜骨干也合让曹将军嗟哉今人画唐马艺精亦出曹韩下玉堂学士重名誉一纸千金不当价山窓拥雪观画图防鞍便欲擒于菟天廐真龙有时有杜老歌行絶代无客有蓄青玉荷盘色竒古檠杯作莲蓬下屈为柄上覆作葢葢十九青质而紫章匠氏剜为莲房殆夺天巧故人元复初命不肖赋诗
　　碧云亭亭水天永翠葢翻风堕秋影文姬团扇感初凉露华乱落明珠冷紫茎緑叶歌秋兰涉江折得烟蓬还前縁已被专房误守宫血犹斑斑麴生解后夸竒特倒卷沧溟供一吸太华峰高归路遥但觉满懐春拍拍俗眼傲睨琉璃钟金罍未用争夸雄呜呼古诗调高和者寡拟唤杜陵醉中把　右近诗数首书遗了堂高弟林上人畀
　　了堂上人方外友如天锡者情为至矣故其手迹盈箧每皆惜之不令有所散逸虽俗士有不及之者宜勤师拳拳不忘欧公于防防中也钱良祐跋
　　陆　友
　　陆友仁书世说卷【书】
　　陈仲举言为士则行为世范登车揽辔有淸天下之志为豫章太守至便问徐孺子所在欲先看之主簿曰羣情欲府君先入解陈曰武王式商容之闾席不暇煗吾之礼贤有何不可
　　周子居常云吾时月不见黄叔度则鄙吝之心已复生矣
　　郭林宗至汝南造袁奉高车不停轨鸾不辍轭诣黄叔度乃弥日信宿人问其故林宗曰叔度汪汪如万顷之波之不淸扰之不浊其器深广难测量也
　　李元礼甞叹荀淑钟皓曰荀君清识难尚钟君至德可师
　　陈太丘诣荀朗陵贫俭无仆役乃使元方将车季方持杖从后长文尚少载着车中既至荀使叔慈应门慈明行酒余六龙下食文若亦少坐着膝前于是太史奏真人东行
　　晋文王称阮嗣宗至顺每与之言言皆远未甞臧否人物
　　王戎云与嵇康居二十年未甞见其喜愠之色又云太保居在正始之中不在能言之流及与之言理致淸逺将无以德掩其言
　　谢太傅絶重褚公尝称褚季野虽不言而四时之气亦备诸名士共至洛水戯还乐令问王彜父曰今日戯乐乎王曰裴仆射善谈名理混混有雅致
　　过江诸人每至美日辄相邀新亭借草饮宴周侯中坐而叹曰风景不殊正有山河之异皆相视流泪惟王丞相愀然变色曰当共戮力王室克复神州何至作楚囚相对
　　防稽贺生体识清逺言行以礼不徒东南之美实为海内之秀
　　髙坐道人不作汉语或问此意简文曰以简应对之烦竺法深在简文坐刘尹问道人何以防朱门答曰君自见其朱门贫道如防蓬户
　　庾法畅造庾太尉握麈尾至佳公曰此至佳那得在法畅曰防者不求贪者不予故得在耳
　　桓公北征经金城见前为琅琊时种桞皆已十围慨然曰木犹如此人何以堪攀枝执条然流泪
　　简文入华林园顾谓左右曰防心处不必在逺翳然林木便自有濠濮间想不觉鸟兽禽鱼自来亲人
　　谢太傅语王右军曰中年伤扵哀乐与亲友别辄作数日恶王曰年在桑榆自然至此政頼丝竹陶写恒恐儿辈觉损欣乐之趣
　　支道林甞飬数匹马或言道人畜马不韵支曰贫道重其神骏
　　刘尹云人想玉荆产佳此想长松下当有清风耳又云清风朗月辄思度
　　谢胡儿语庾道季诸人暮当就卿谈可坚城垒庾曰若文度来我以偏师待之康伯来济河焚舟
　　王司州至呉兴印渚中看叹曰非唯使人情开涤亦觉日月淸朗
　　袁彦伯为谢安南司马都下诸人送至濑乡将别既自凄罔叹曰江山辽落居然有万里之势
　　顾长康从防稽还人问山川之美顾云千岩竞秀万壑争流草木防笼其上若云兴霞蔚
　　王子敬云从山隂道上行山川自相映发使人应接不暇若秋冬之际尤难为懐
　　道一道人好整饰音辞从都下还东山经吴中已而会雪下未甚寒诸道人问在道所经一公曰风霜固所不论乃先集其惨澹郊邑正自飘瞥林岫便自皓然王夷甫容貌整丽妙于谈恒捉白玉柄麈尾与手都无分别庾大尉在武昌秋夜气佳景清佐吏殷浩王胡之之徒登南楼理咏音调始遒闻函道中有屐声甚厉定是庾公俄而率左右十许人步来诸贤欲起避之公徐曰诸君少住老子于此处兴复不浅便据胡牀与诸人咏谑竟坐甚得任乐后王逸少下与丞相言及此事丞相曰元规尔时风范不得不少頽右军曰惟丘壑独存　至元二年秋七月十日吴郡陆友书世説中语
　　至元四年龙集戊寅正月二日京口袁矩子方曹南史元举大用金华吴福孙子善同观于清閟阁此卷予旧藏又尝杂书纸尾把玩山泽间后为元镇持去至正丁亥十二月四日与元镇同游梁鸿山携在行笈因得重观故友陆友仁书世説数则语感慨嵗月予老矣能几把卷重题而归诸淸閟閤海昌张雨
　　班惟志
　　班恕斋二体千文卷【真草间书乌丝防纸本高七寸长一丈八尺余】
　　千字文【原文不録】
　　【欵书】至顺四年閠三月廿有四日大梁班惟志书【真书】钱良右
　　钱翼之四体千文卷并记【原文不録】
　　余壻张性之乆言作四体千文未暇也连日不及无以遣兴遂为引墨虽妙不及古人或后予生者庶亦知字之源委也至元二年丙子三月下旬蘓人钱良右翼之记
　　呉郡翼之钱君书法为明时名重四方者也此卷千文备四体之精妙性之张君携至【阙】阳因得以观至元丁丑二月望日浮光王都中敬题
　　此卷钱君翼之作以遗其壻张性之篆真草古之善书者亦各有所长而鲜能兼之也性之究农黄之经余暇喜临池淸标雅尚盖貌如其心钱君书四体千文而授之法粲然可玩性之当亦开悟矣新安汪泽民书
　　右四体千文一卷呉中钱翼之先生书也古精于书者莫如晋如王如庾谢皆称书圣篆真草犹鲜能兼况其下者乎翼之道学而善书备四体且精到书此以遗其佳壻张性之盖望于性之者其有深意乎性之儒而医好古博学者也暇则临池日不下千余字虽造次颠沛一防一画不茍骎骎逼翼之而窥古人之域自是不止其当何如哉由笔法得三昧持敬以养其心言动举措无不求其至而一如用笔然此又何止于论书也古所谓心正则笔正其不谓兹乎至元丁丑二月集贤同同书
　　呉人之以书名世者始张旭张从申至于今风徽未泯也翼之以字学有闻于其乡卅年此卷为其快壻作四体千文是尤得意之书即今已不可易而致之况其后哉东阳桞贯
　　评者谓呉中惟松雪翁书法备众体继之者钱君翼之因观为其甥张性之作篆正草四千余字老笔至此亦甚勤矣【阙】外训之传将见靑出于蓝者勉旃勉旃海岱刘贞白记
　　呉兴赵公早年学书用工至精宻迨其得于心应于手纵横曲折无不如意之所欲出以公之学名其家者务于速成往往摹仿公暮年所书而求其形似如不由其户而欲升其堂入其室也得公之用工精宻又参以古人而别出新意自为一家如吾翼之者盖不多见此卷千文四体皆其得意书尤不可易得今翼之已不可作而有子逵能传其业亦以予言为然否乎至正六年六月十五日黄溍书
　　予观中呉钱君翼之书四体千文其用工可谓精至矣四体之字出有先后当时学各工一体今以一人而欲兼之难矣哉夫篆籀实字之源真草其流派也体虽不同凡下笔当务方圜雄劲则风神完足而结缔之工拙不足计也临池积乆必自有得翼之其见于此欤惜其宰木已拱而不得握手极谈也此卷乃其女夫张性之提举家藏尤其着意所书性之以通儒精卢扁之学佳士也能知寳此其东牀之选不茍矣至正十八年腊日鄱阳周伯琦书
　　钱　逵
　　钱伯行书虞雍公辩乌赋
　　辩乌赋
　　蹇我生之不辰兮遽遭家之多难痛堂上之谖萎兮交摧戕于肺肝步屺前而怅望兮曾白云之漫漫蹈九死而一生兮存喘息于已残勉行营于髙燥兮卜壌夏之所安朝既亡于蜚鹤兮莫敢晞于栖鸾俄潜闼之载扄兮政除月之隆寒纷纷提之令鸟兮翔童童之同山惟二三其柔桑兮仅短短而可攀谁知彼之雌雄兮忽骈栖于其间亟营巢而莫去兮曰彛犹而盘旋衔壌而益坟之楸兮载上下其修翰独旁庐而感慨兮澘涕泗之泛澜谓苍苍之葢高兮亦莫探其端也岂期众目相与骇瞩风行而电驰道路之相哗也仪谈而秦辨聚落之雄夸也金相而玉振众芳之声诗也嵩岱峩峩而万叠友朋之高义也羗不谋而相埓兮观古而验今目为至孝之感兮觇瑞应之图而有云况显名于孝乌兮亦或谓之善禽摭北齐之萧兮李唐之林列巢门之顺兮栖冠之参铺张虖裴之表门兮钩索乎【阙】之孝心申申虖衔块以助陶兮又遝观而南防迨天使之口流血兮庸显顔乌之诚忱佥曰昔闻而不见兮固可绍往哲之徽音吁嗟予小子曰不然兮犹足以理而言兮何山巓不为乌所集兮何林间不为乌所巢兮孝性之修亦士之常守兮事物之来亦有时而适然兮何足诧也瞻彼鸒斯实名维慈予垂乆哺之训公兴孝飬之辞嗟彼能而我不逮兮懐乎风木之悲矧哀哀而防酷罚兮岂嘉祥之可希复伥伥而昩所【阙】兮何前贤之可追意夫而章厥罚兮俾悠悠其孝思维此理之忽然兮又孰较其是与非嗟夫予小子不可不辨兮恐来者或失其是衒损其心而泥其迹兮斯去古而益逺于名教而或戕兮岂清议之可逭眷里衎之嘉言兮特君子之乐善赋以捄将来之弊兮亦岂夫子之好辨
　　右辨乌赋一首宋丞相雍国忠肃虞公之所作也绍兴六年公丁母秦国太夫人忧哀毁骨立朝夕哭墓有枯桑两乌来巢悲鸣不去人皆异之以为笃孝所召多作诗颂之公因着赋以自解此公家传之所具载者也公之八世孙堪适遭父处士君之防出此赋见示且俾书揭座右逵以为故家之文献尚存诗书之绪不坠因乐为之重録云至正十五年冬十月甲子彭城钱逵谨识边　武
　　边伯京书千文册【草书纸本】
　　千字文【原文不録】
　　至元之辛巳春正月元日石抹景良以此纸徴不肖书时天气清淑光景可人遂涤玉研试貍豪笔大书千文以归之近人以余粗学困学翁墨迹但知画形似耳武奚足尚今且塞公雅命殊勉强也览者幸勿见诮陇西后学玉蓑渔者边武伯京父识【行书】
　　跋边伯京千文
　　书法于宋季元兴作者有工而以赵吴兴鲜于渔阳为巨擘终元之世出入此两家是卷千文为边陇西伯京书自叙出于渔阳结搆润宻波澜焕发殆未易优劣也按史元顺帝以至顺四年六月即位改元统凡二年乙亥则重纪至元凡六年辛巳则改元至正不知何以复系至元于辛巳耶岂作是书时乃至元之日而逺方尚未知改元耶石抹元之宦族仕浙者尤盛景良未详其履歴此必伯京寓浙时为书耶自后数年而元亦季矣我朝三宋者出追踪魏晋开一代书学之源今而才贤出骎古人矣郑思斋啓范购得此卷持以示深为论文翰与治化相通者若此思斋冶理文章直欲等秦汉上之顾扵此卷加欣赏焉异时当轴取人之善亦若此焉矣是嵗嘉靖甲申三月三日俨山陆深谨跋【行书洒金纸本】
　　汪从善
　　汪国良假舟帖【行书纸本内项氏李氏印不録】
　　从善顿首拜复居竹按答提举文几从善昨承惠书兼有佳贶谨依收领所有假舟之事四月初可遣一介来从善今只在初七八日间可起乞知之如防云西提举望通拜三意是幸人回草此伏希照亮从善顿首再拜二月十二日
　　掲傒斯
　　掲文安公杂诗卷【草书纸本高一尺余长六尺余卷内项氏印不录】
　　题真村堂
　　家居魏亭北悃幅自无华风俗似太古生涯如小家饮醇犹恐过衣帛尚疑奢稍与邻人异诗书有五车
　　题园趣亭
　　日与世情逺学人聊冶生畦蔬多品类树果各生成野老过偏数山禽近不惊诗书吾所好农圃也须明
　　题山水卷
　　防松临古屋萧洒高人情蓬户常深闭山桥时独行欣闻急涧响复爱晚风清世事如解带谁谓恋簪缨
　　忆昨四首
　　天歴年中秘阁开授经新拜育羣材宫门待漏常先到讲席收书每后回召试时防天语劳分题不用侍臣催满头白髪丹心在太液池边只独来
　　宫草防茸禁树齐日趋延颢对凝晖【下有线分二字防去】朝迎步辇花间立暮送回銮桞下归碧殿东临琼岛近金河北引玉泉肥几囘庆门前路春气蒙蒙欲染衣
　　巳巳羣儒应壁奎端阳侍晏寳慈西线分学士亲臣送诗赐皇姑御手题注酒含春瑶露重承尘转午锦云低日斜共出西门道既醉犹能散马蹄
　　奎章分署隔纱不断香风别殿花留守日颁中赐果宣徽月送上供茶诸生讲罢仍番值学士吟成每自夸五载光隂如过客九疑无处望重华
　　宫词一首　此篇在前
　　碧殿隂隂玉漏迟流莺防啭万年枝平明小辇花间过又是君王幸阁时　掲傒斯
　　昔唐宋之韩桞欧蘓以文擅名时称四大家元有虞杨范掲以诗鸣世人亦谓之云余近日頽荣进闭门却扫倦则逰艺雅好博古展卷评品至视文安公手书已作词格清丽笔法婉媚似得晋唐人逸韵由其心志非力可勉若困而学之终不能入岂可与庸鄙罔习共鉴定其甲乙若斯人者当时罕有与之俦匹余特寳重是卷独叹其高处不必世论之同也赏音者自以余为然予何言哉明嘉靖乙未嵗仲夏十又一日在北下书退宻斋主人墨林项元汴力疾饶舌
　　喀尔库库
　　库库子山十二月十二日帖【草书纸本内项氏诸印不録】
　　喀尔库库顿首再拜彦中管钩贤友足下十二月十二日金子振宣使至得教字深荷逺懐之至中间见诲实是下心然亦自有公论也于此足见足下笃于吾昆弟至深不肖惟多驰感耳不知来春可果至都不付下棋枰防等皆已领此时请家兄使想已逹度贤友亦必喜也此间公私皆望家兄早来闲报吾兄知之文书一节克明甚是用心縁不肖小女病【旁添四五十日竟至逝去不胜悲塞奈何奈何】及身常有防恙不曾与克明相见近月半日来方出当与彼论之后便奉报未由奉见愿尽珍重理今因人便草草不宣喀尔库库顿首拜十二月十四日书诸般杂色素笺及建连付来些小为祷银朱亦望惠数两欲为印色此中者不可故也彦中管勾贤友足下喀尔库库谨封【五字阙半】
　　库库正斋临懐素自叙卷【纸本高一尺余长一丈内项氏诸印不録】草书懐素自叙【原文不録】
　　草书不可识卿字少于即草书不可知叔字少于其草书不可道于字何曾草所贵者笔圆所上者笔老献之答谢安云世人那得知耳
　　库库子山书梓人传卷【草书纸本高九寸长九尺】
　　梓人传　桞子厚
　　裴封叔之第在光徳里有梓人欵其门愿佣隙宇而处焉所职防引规矩绳墨家不居砻斵之噐问其能曰吾善度材视栋宇之制髙深圆方短长之宜吾指使而羣工役焉舍我众莫能就一宇故食于官府吾受禄三倍作扵私家吾收其直大半焉他日入其室其牀阙足而不能理曰将求他工余甚笑之谓其无能而贪利嗜货者其后京兆尹将餙署余往过焉委羣材防众工或执斧斤或执刀锯皆环立向之梓人左持引右执杖而中处焉量栋宇之任视木之能举挥其杖曰斧彼执斧者奔而右顾而指曰锯彼执锯者趋而左俄而斤者斵刀者削皆视其色俟其言莫敢自断者其不胜任者怒而退之亦莫敢愠焉画宫于堵盈尺而曲尽其制计其毫厘而构大厦无进退焉既成书于上栋曰某年某月某日某建则姓字也凡执用之工不在列余圜视大骇然后知其术之工大矣继而叹曰彼将舍其手艺专其心志而能知体要者欤吾闻劳心者役人劳力者役于人彼其劳心者欤能者用而智者谋彼其智者欤【原迹欤字旁注】是足为佐天子相天下法矣物莫近乎此也或曰彼主为室倘或发其私智牵制梓人之虑夺其世守而道谋是用虽不能成功岂其罪耶亦在任之而已余曰不然夫绳墨诚陈规矩诚设高者不可抑而下也狭者不可张而广也由我则固不由我则圯彼将乐去固而就圯也则卷其术黙其智悠尔而去不屈吾道是诚良梓人耳其或嗜其货利忍而不能舍也丧其制量屈而不能守也栋挠屋壊则曰非我罪也可乎哉可乎哉余谓梓人之道类于相故书而藏之梓人盖古之审曲直面势者今谓之都料匠云余【原迹余字旁注】所遇者杨氏潜其名　喀尔库库为信卿侍郎书时至顺二年冬十月之廿八日也赵期颐
　　赵子竒本斋帖
　　予识本斋卅年文章宦业世所称道今年其子季境于维扬有善继述忠孝之家其可尚哉赵期頥书
　　冯思温
　　冯思温赠季境诗
　　胄出名门正妙年置身聊尔奉藩宣尘生驿路频驱马雨溢官河穏放船后土祠中花缀玉平山堂下桞飞绵遄归公馆应多暇好对芸理旧编晋阳冯思温















　　书画彚考卷十七
<子部,艺术类,书画之属,式古堂书画汇考>
　　钦定四库全书
　　书画彚考卷十八
　　刑部左侍郎卞永誉撰
　　书十八
　　元
　　虞　集
　　虞伯生书雍公诛蚊赋并识卷【赋中小字自注】
　　诛蚊赋
　　平江水乡蚊蚋坌集予方穷居日以为苦因裒腹笥得蚊事廿有七古圣贤无一言之褒是为可诛也作诛蚊赋其词曰
　　惟朱明之肇序兮迨白藏之纪时火流金而方炽露漱玉而易晞眷羲和之自东起咸池【日所出处】而徂西迈崦嵫【日所入山也见离骚】以顿辔归蒙汜【日所宿处也见选杂体诗】而匿晖旋羣隂之绰绰袭夜气之索索爰有黍民【古今注号蚊蚋为黍民】出于庐霍呼朋引俦讶雷车之殷殷【聚蚊成雷见前书】塡空蔽野疑云阵之漠漠【梅圣俞诗云】利觜逾麦芒之纤狭翅过春冰之薄其赋形而至眇其为害而甚博【阙】泰山之能负【荀子蚊负山】讵九牛之可搏【漠书搏牛之蝱】较尔力以何施念尔欲而甚约饮不过于满腹性无餍而肆蠚若乃皓魄之亭亭万木之欣欣悼永昼之执热徙緑防以怡情遽见侵而稍稍复轻飏以营营【白鸟营营见下注】念炎熇之未去曽须臾而靡宁伺人于燕息则东家之梦何縁而见姬旦嬲【宋子京有蚊蚋嬲人之句】人于尊俎则鹿鸣之晏何由而娯嘉賔以是而肆毒于人何名乎仁载引其类载鼔其翅但知进而忘退不顾害而贪利葬仙鼠【古今注以蝙蝠为仙鼠】之腹而莫追莫悔投秋虫【罗隠赋谓蜘蛛为秋虫】之网而自捐自弃冲郁攸而致燔望银缸而还坠以此而速祸于己孰名乎智仁既不足以强名智又不足以自蔽徒肆情以饕餮竞鼔吻而唼噬宜先哲之永叹谓通夕而不寐【老子云蚊蝱噆肤则通夕不寐见庄子】慨蠢其何识亦炎凉而絶义故有荪壁琰防椒房璇题疏寮豁其文绮绣甍焕其陆离围鲛绡以云幛焚椒兰而雾迷乃戢翼以逺遯纵含毒而莫施以贵嫔之被宠而不噆不螫【南史孔贵妃传】畏长逊之当路而莫近莫窥【南史孙长逊本传】其或柴扉槿居室桑枢方亲闱之定省政黉堂之卷舒或漂流于羁旅或迫促于郊墟乃引利喙以竞进共逞贪心而自腴致晋室孝子独尝以身【晋书展勤云云】而髙邮贞女【髙邮有露筋小娘子庙】莫全其躯嗟乎蚊乎贵者要者既屏息以逺止贫者贱者又穷欲而纷如顾余躬而何较念尔虗其有余其间别种禀性尤酷实尖其觜实斑其腹实细其身实丰其毒感变化于天宫载惆怅于羽族仙禽逺害必翔于九皋神鸟览辉乃集于王谷传信之鴈目断而莫至报喜之鹊日聆而不足此固旷然而难见尔乃頽然而难逐可怜尔之轻而翾不耻人之厌且辱也葢尝究厥谱系考于典集实蚩尤之余孽始涿鹿之诛殛仅存肤血之遗余致兹种类之蕃息【见幽防録】或别派于腐坏或聚族于幽湿惟可夜游鲜从门入骤致身于云台而羽翼翾翾【鹍冠子云台之髙蚊蚋适以翾翾】遽逞威于河内而人马借借【古今注河内有人尝见黍米许大人马满地取火烧之皆化蚊蚋飞去】但类非于华胄实尽衔于毒螫宜见憎于世俗夫岂间于今昔惟小日之昏昏卧柏寝而悒悒念白鸟之阻饥褰翠防而听入【见金楼子】曽丑类之莫去宜竖刁之僭逼此鉴既明汝恶既极将不复汝容而搏之特吾一振手之力尔固又将驱空中之蛂挫汝之精【空中有物其名为蛂闻蚉蝱之声则挫其精】僇江东之鷆而不复孕汝之形【尔雅江东呼为蚊母此鸟吐蚊因以名】举所谓蚋者而族烹于秦镬【秦谓蚋】取所谓蚊者而筑观于楚廷【楚谓蚊】永灭蚩尤之裔庶使天下之为人臣者得以安其君大慰勤猛之志又使天下之为人子者得以宁其亲不复使无用之物无穷之毒存于世此诛蚊赋之所以名也
　　右先太师丞相雍国忠肃公所着也先公文集旧刋蜀中成书未乆焚于兵火曽叔祖寳庆府君将求而刻之湖南亦未及如志而运革而内附后先参政广求之不能得睂州故人史公孝祥守兴化闻黄伯固家有之邈不可得也集在京师属闽教授谢中物色之来报云有军官好书购得此欲借手与集相见然终不能得之先参政至淛从亲戚韩大则得诛蚊草于侯颐轩道士处葢大德庚子嵗也故人闲上人亦蜀中同出东南之家以旧故自呉门访集临川山中问此物所在出而示之则三十六年矣而先参政亦弃诸孤十七年诗书之绪不絶如线感慨今昔血涕随之偶得此卷録送上人贵得存遗珠于既失尚故物之可求也元统乙亥三月廿七日集谨识
　　宋之南其宰执惟虞雍公为最贤观其诛蚊赋所谓使天下之为人臣者得以安其居天下之为人子者得以宁其亲则知公之志诛恶锄奸者欲以宁君亲也其以忠孝教天下后世者至矣伯生世其家学能于圣时致身西清被宠眷也殊甚及闲寂中乃书先太师此赋以赠人其志亦有所在乎间上人再见伯生其为我谂之和林鲁威叔重父谨题
　　因读诛蚊赋深怜爱国情三公登间谍四海失升平早觉文章贵争期德业成云礽世禄翰墨负时名丹丘柯九思赋
　　观雍公少年之作可以豫见报国之志观邵庵详书之意可以深惟追逺之情忠孝蔼然萃于一门呜呼盛哉闲上人同是蜀人故独得之当刻石寺中以传永乆庶不为他时夜壑舟也至正十五年乙未三月后学苏大年顿首再拜谨书
　　黍民肆毒不胜诛屈宋文章太史书沧海遗珠留得在白云深处伴僧居洛生王敬方
　　父作更生佛儿为命世英西州睹威南国翦长鲸不厌朝廷小终扶日月明诛蚊赋重録妙墨世从衡遂昌郑元祐
　　右邵庵虞公手书其先丞相诛蚊赋藁也赋稿初藏于道士侯颐轩家后为韩大则所得献于公之先君子井斋先生后公至呉侯道士因龙兴闲上人谒公于寓所一见具言赋藁公轩然而笑曰我已得之矣侯道士为之惘然葢韩大则初假之于侯而即以归于公家而侯初不知也元统乙亥闲上人谒公于西江遂书此以赠焉颐轩本洞庭仙坛观道士其度师杨紫霞与侯亦蜀人宋季来呉一时名士之寓呉者若中书刘公丞相呉公皆与之交游名重于时寳祐间自呉游天台中书公为之唱首作诗以饯其行而先少师平舟先生亦次韵焉先予与侯交游粗深每出以示之先子求至恳切而侯迄不与先子殁后三年侯亦相继而逝其徒李碧山与椿相知因椿之请即以归之至正甲午冬十月闲上人因持此卷访椿于家而徴椿言椿惟侯之平日靳吝于两家遗墨眎若永为其有既而卒各归于其后人岂故家文献不絶如线而天固假侯靳吝以待我后人耶所惜者公之先君子犹克亲得赋稿而椿先子虽获一见平舟遗墨而终不能得之于生平也今公既即世而闲上人已老椿恐事之或湮故为详着于此云睂山杨椿跋
　　虞雍公诛蚊赋刻石疏
　　宋丞相雍国虞忠肃公尝作诛蚊赋内传后公之六世孙翰林侍讲学士以文儒显告老还江右而白云闲上人与之有旧自呉访之于临川葢雍公文集旧尝刻于蜀而版遄毁学士后虽贵而雍公集求之不得竟不复刋学士之父参政公大德庚子嵗亦尝至淛物色雍公集竟不可得而仅于道士侯颐轩处得诛蚊赋稿然竟藏于家上人以赋稿为请学士为发箧取读上人曰丞相眞迹不敢望得学士手书一通东还呉则幸矣学士遂为草草誊録而仍记顚末于赋后上人念学士诗文好事者已悉为刋板若雍公之功业虽不系于文字有无而诛蚊赋仅存耳兼闻江右近经防乱百不一存于是上人欲以学士所书赋勒之金石庶永乆弗坠而上人老矣力弗逮乃以此赋归于公之八世孙戡字胜伯者俾刻之胜伯既积学克世其家以世故棘囏益贫困固宜寳而藏诸而犹虑夫泯而不传抑亦负上人之意敢以是干诸好事君子见助焉则赋刻诸石无难者矣敢请至正十七年秋八月遂昌山樵郑元祐书
　　此赋之作其有所指乎不然驱之足矣诛之不足以胜诛也岂其心欲尽殱【阙】　乎【阙】而蚊有可殱者有不必殱者如曰扫出境曰歼厥渠魁不一施也南方蚊鸟一鼔吻而蚊亿万今有人焉作相于南鼔为和议之谈而致于廷而咂我甿其【阙】之鷆乎斯人也何不幸而不受诛于公节钺之下以快一时之死而宁受诛于千载史钺之诛于万死不可以赎之日吁可悲也已赋序云余方穷居观者遂谓其早年所作愚谓此二字虽外阃重寄而遥制于中弗获以信其大义于天下后世则身都将相犹穷居匹夫同也于戏吾雍公诛鷆有术而付之纸上空谈为六世孙所録徒致憾于无穷耳诸跋柯郑陈杨辈皆其孙同时言稿之失而得言録以遗于某亦既详矣去公三百余载而同其志者呉下有沈啓南氏见録本而购藏之嘉禾周鼎与苕溪张子静松陵史明古共借阅之鼎欲号此赋为鷆以发公地下一笑明古子静闻予言相掀髯大噱是日正月上旬之终嵗乙未皇明成化之纪元十有一年也鼎
　　此帖今藏余家徃在无锡荡口得于华氏中甫处少溪家兄重购见贻之物元汴
　　虞文靖杂诗卷
　　白云防雪鸣竹地罏深深火初熟樵客晨来午未还眞人自与烧黄独
　　罏中铅汞轻千乘外日月飞两萤尚有度生情未断侍人长跪授黄庭
　　玉臼捣霜月当户竹映雪书满牀客来长揖不交语自拨丹火烧山香
　　皎皎霜鹤立斋厨萧萧风竹鸣庭除间有客自髙坐堂上眞人方读书　十一月壬辰明复眞人约华隂杨廷鎭闽中潘子文四明王安道谈道话于徐中孚丹房防雪洒空尘静云晏遂复终日即事杂诗
　　松隂鹄立候宫车风送飞花着白须水影渐随帘侧畔鸎声祗在厰东隅近牀拟进新琹操载笔亲题眞画图太液雨余波浪动龙舟初试散鱼鳬　早朝
　　髙阁丹青起中天紫翠分当太白雪门对九疑云伐木山人去吹箫帝子闻尘中归未得春思转纷纷　録寄民瞻尊兄别后一笑虞集
　　虞邵庵书记并诗卷
　　儗岘台记【四字隷书】
　　尚书司门员外郎晋国裴君治抚之二年因城东隅作台以游而命之曰儗岘台谓其山谿之形拟乎岘山也数与其属与州之寄客者游而闲独求记于子初州之东其城因大丘其隍因大谿其隅因客土以出谿上其外连山髙陵野林荒虚逺近髙下壮大闳廓怪竒可喜之观环抚之东南者可坐而见也然而雨隳潦毁葢藏弃委于榛藂茀草之间未有即而爱之者也君得之而喜増甓与土易其破阙去榛与草发其亢爽缭以横槛覆以髙甍因而为台以脱埃氛絶烦嚣出云气而临风雨然后谿之平沙漫流微风逺响与夫波浪汹涌破山防木之奔放至于髙桅劲艣沙禽水兽下上之浮沈者皆出乎履舄之下山之苍顔秀壁巓崖防出挟光景而薄星辰至于平冈长陆虎豹踞而龙虵走与夫荒蹊聚落树隂晻暧游人行旅隠见而断续者皆出乎袵席之内若夫烟云开敛日光出没四时朝暮雨旸明晦变化之不同则虽览之不厌而虽有智者亦不能穷其状也或饮者淋漓歌者激烈或靓观微歩仿偟徙倚则得于耳目与得之于心者虽所寓之乐有殊而亦各适其适也抚非通道故贵人蓄贾之游不至多良田故水旱螣之灾少其民乐于耕桑以自足故牛马之牧于山谷者不收五谷之积于郊野者不垣而晏然不知枹鼔之警发召之役也君既因其土俗而治以简静故得以休其暇日而寓其乐于此州此州之人士女乐其安且治而又得游观之美亦将同其乐也故予为之记其成之年月日嘉祐二年之九月九日也南丰曽巩记
　　君作新台拟岘山羊公千载得追攀歌钟殷地登临处花木移春指顾间城似大隄来宛宛溪如青汉落潺潺时平不比征呉日缓带犹宜向此闲郡人王安石为裴使君作南丰先生以嘉祐二年九月九日作此记先生是年登进士第而归乡之时也裴侯名材记不书名亦致敬邦君之意后七十八年其从子纡守抚重刻之久之石又亡又后二百年雍虞集书并附王文公诗一首南丰曽氏新建文定公词堂记【十二字篆书】
　　君子之欲行其道者时王之制有所不得为则推其法意之所得为而为之此圣贤所以无不可行之时也昔者诸侯之国其昆弟子孙得以公族为大夫为士有田有禄以养之国有宗庙世守其祭祀百世之子孙祭于大宗五世之子孙祭于小宗而祖考之神灵葢有所归矣后世贵为公卿而无国邑惠泽无以徧及其族人于久远君子原本而充类衋然伤其心焉是以有置义田以待后人之冠昬防祭者矣宗庙不立祭享无所君子酌于贤贤尊尊之意而不得有所为焉于其贤者则縁夫尸而祝之于社之义而致其敬则亦庶几而已南丰曽氏自鲁国公有六子其显者三人文定公子固最贤子开之文如其兄而子宣最贵子固之学在孟氏既没千五百年之后求圣贤之遗言帝王之成法于六经之中沛然而有余渊然而莫测赫然为时儒宗其文章深追古作而君子犹以为特公之一事云尔鲁公没时公弱冠未仕也家甚贫嫁孤妹九人必得其所奉母夫人至孝老死不衰葢其根于天性者纯明得于经学者深至所以行其道者众人固不尽识也是以官爵不过于郡守俸入无逾于常僚犹悉其赀力置义田于临川郡城之后湖与属邑金谿之南原立为规约以惠利其族垂三百年矣此所谓能行其法意于可为者乎不然何其能久也今其族孙元翊以其父正子之遗命作公祠堂于后湖之上使其族之人食焉而思其本居焉而敬其身则公之遗意虽去之百世而乌有终穷者哉呜呼公之至元翊八世矣于庙则已逺于社则已疏即其所遗田而祠之使羣情之涣者尚有所萃也不亦可乎元统癸酉祠堂成适予自京师归临川来求文以为记故为书此俾附诸义田规约之后而刻诸祠下云雍虞集记
　　南丰先生记拟岘台谓其山谿之形拟乎岘山也使他人属笔必更引羊叔子事而先生终篇但述风物观游之胜及夫裴使君简静之治而已葢众人之所必言乃先生之所不必言也王文公诗则终始引叔子以致美裴君葢赋咏之作与纪实不同各一竒也邵庵虞公并取而书之厥有防哉又尝闻先生既为台记裴君畀田若干畆即先生所置义田今在临川后湖者此亦竒事虞公记先生祠叙义田而不及此必别有谓然书以附于台记之后岂亦牵聨可见之意邪太朴亲得此卷于公当有以知之一范文正公置义田于苏子孙遵守至今不废尝窃叹以为世之若此者一家耳今读学士虞公所着南丰先生祠堂记知先生亦有义田在临川金溪世守规约与范氏同两家盛德之长异哉夫以范公之忠义功名天下所倚赖而甫参大政以殁位不满德焉曽氏三兄弟子宣为相子开翰林先生止西掖名位亦有差子开虽贤而魁然以儒学文章重者又莫先生若也嗟夫宋之贤人君子若范公之与先生者希矣其君之国有不能保而二家之田独至今存且将传之无穷则当时不究其施有不足恨而其子孙所以为慿借扶持者又岂竭其势力之所可能哉观于此者可以有省矣至正元年嵗辛巳十月下旬东阳呉师道书于京师居贤坊官舎
　　右奎章阁侍书学士虞公书曽文定公拟岘台记及公自作新建曽公祠堂记附以王文公台诗以遗临川危素大朴甫积昔从公于京师自天厯以后公日在阁下而又总裁史事非大制作多不及亲书又苦目昬今观此卷遒粹整宻所罕见也至元三年正月十又六日门人九江方积同豫章杨镒观于邬子柴
　　明年夏五廿又六日晩生清江谕丘同庐陵文容敬观于金陵防龙河僧舎
　　金华黄溍观
　　文定公初置义田令子孙本房不得食文昭公増置田乃令食之太朴熟见其家规约云尔文定之不自私文昭之均其施皆可书也呉师道又识虞公篆法八法楷书暨文章皆萃美于兹卷而南丰先生之文行又因以起百世敬慕于无穷焉非茍玩其词翰而已至元六年嵗次庚辰夏四月十八日金华王余庆识于吾友太朴危君京师迎阳坊之寓舎
　　至元六年嵗在庚辰十月廿有一日泲南张引同豫章杨铸敬观于京师寓舎之湛然斋
　　曽文定公拟岘台记王文公诗奎章阁学士虞公所制文定祠记三者又皆虞公手书之虞公蜀人今家居临川文学与曽王两公相望而此卷实具有之乌乎美矣太朴宜与曽氏子孙求贞石使呉中石工并刻之临川有荣观焉晋安陈旅
　　前贤不茍作落笔便可传世今观元虞文靖公所书曽文定公拟岘台记附以王文公诗而跋之又书所作文定祠堂记于后二记一诗议论根据铿然金石声文章家取为楷式者是岂茍云乎哉元统癸酉适公病目归田之后年六十有一矣而篆书皆端整若此非其平日运意精宻笔路纯熟恶能尔邪卷尾有呉元儒呉师道诸名人跋皆当公存日为危太朴先生题者蝇头细书无一笔茍师道凡三跋尤精确有深意其可以继公而无愧也公书此卷后十七年而捐馆又后百三十有四年璟观于翰林修撰呉君原博所原博属题因得留几格间临玩数月乃敬识而归之连城之璧不足多也成化壬寅中秋泰和罗璟于紫垣西之冰玉斋敬题
　　观拟岘山记跋语当是文靖为之重书而欲重刻于石道园学古録文定祠堂记末有并书篆三字则此卷疑亦当时书石之副今南丰曽氏祠下石刻有无不可知然陈众仲跋云太朴宜与曽氏子孙求呉中石工并刻之岂当时固未尝刻邪当访之临川之贤璟再题
　　先生词翰率尔雅端重观之不觉起敬东白子识右虞邵庵先生拟岘台记四字南丰曽氏新建文定公祠堂记十二篆字楷书记文一通诗跋各一首书家者流所谓人品髙师法古者殆兼有之此危太朴家物传至左庶子吴君原博葢百四十年于今矣祠堂记及跋皆先生所着台记出文定皆世所传诵而王荆公诗笔亦与此时作者不同然则此卷虽谓之三絶可也原博博古能文且书法其以予言为将无同乎卷尾有黄晋卿题名宋景濓陈众仲呉师道跋语又出三絶之外诗所谓尚有典刑者窃有慨焉姑识其纸隙以俟后来君子治元年戊申日南至长沙李东阳书南丰先生曽公文章在宋称四大家今观虞邵庵作公祠记称公孝友至有义田之举而作郡之政又徃徃载诸史册有不可诬者则公之所谓文章其亦异乎后世之文章矣昔人有谓公行义不如政事政事不如文章其信然哉此卷今吴庶子原博先生所藏葢危太朴家物也噫太朴不能不有愧于二公顾以归之原博其亦有由然哉治乙酉秋九月朔台人谢铎题
　　虞文靖公豆腐赞
　　豆腐三德赞
　　虞先生以老病谒告还临川山中故人父老宾客邻曲及族人昆弟子孙咸喜其归也鸡豚之馈狎至不敢不为之尽欢而齿豁目昏又性不喜杀生食饮之际未尝如其意山中人有鬻豆腐以进者欣然乐之葢盘飱至前目昏不能有所选择随匕挟所获精粗骨肉不能辨也而豆腐盈豆如一随取皆佳一德也齿豁每食肉輙塡齿隙非极漱剔不能去间濡干皆费咀嚼可取饱无是苦二德也柔洁澹无杀生之恶三德也吾乡仁寿在万山中地髙不宜稻而宜豆乡中人食豆葢多于粟成都人尝靳吾邑为食豆人而乡语谓豆腐为来其云怀故乡风物之美縁老年食物之便作豆腐三德赞赞曰掇山腴治仙浆软于云洁于霜舌生肥齿不伤君子食之寿而康肘后服玉旧有方传之天下匪私吾乡元统元年十月十九日横舟中书
　　虞邵庵诗翰
　　九月二日移柴门向水辱卿外史链师赋诗相属及于老易之要佩服雅意忻怿亡已輙次韵一首为谢仙凡之语顿不类矣皇恐皇恐集再拜
　　老寄池邉舎新移竹下门髙人知独乐妙语枉相存衣食随年嵗文章付子孙惟求园绮辈白发共清尊喜陈克绍自蜀中持舎侄书至用韵就呈上
　　有客持乡信殷勤逺及门枯桑同我老慈竹頼谁存万里迷归梦苍茫念老孙徧呼小儿子一一话亲尊　先丞相【阙】秦国夫人【阙】上枯桑驻乌郡以孝感所致雍公有辨乌赋答【阙】　所示诗也【阙】　近年更生大悲阁先公祠前生竹一本中间两枝【阙】而复【阙】乡人以为集当归之祥乡中及朝士皆有诗也是日榻中书
　　题阙
　　黄金铸为鸭焚兰夕殿中窈窕转斜月逶迤动防风绮席列珠树华灯连玉虹无眠待顾问不知清漏终邵庵奉寄白云闲公讲师乡契尊宿虞集上
　　古寺白云闲钟声竹树间唐诗留屋壁蜀道忆乡闗橘柚霜前送袈裟雨里还【阙】　三十载刻石玉遮山至正乙酉十月六日榻中书
　　虞道园答翼之诗卷
　　集顿首翼之贤良学士阁下昔在朝着不能奉扬文翰之美归来山中徒増怅惘从白云寄示诗卷益见髙情輙缀鄙句卷尾而截留其前留之箧笥永以为玩也为刘彦明作得墓表数句敢烦大手代作楷书并篆额一是不知彼中得石大小一是集久苦目障作字甚艰不复能多字也非恃爱厚不敢尔唯翼之千万恕察闻令嗣为学甚好恨久不相见秋间当得防晤倾倒不宣契生虞集顿首再拜
　　呉郡名家盛有唐流传风致到钱郎闭门三月梨花雨编冩千林柿叶霜客看旧题惊嵗月僧将新句度江乡莫愁茅舎淹迟久秋菊春兰各自芳　右答翼之秘校枉教之意以奉千里外一笑虞集顿首
　　钱子工书越宋唐诗筒千里寄支郎挥毫曾见坐霏屑待漏尚怜靴满霜商岭歌残紫芝曲钧天梦逺白云乡不迷故旧相思意酬唱同留百世芳仆过呉中翼之庚兄出示虞先生所答诗卷輙亦次韵以寓羡慕之意时至元戊寅六月十又三日金华胡助
　　圣代崇文迈汉唐相如词赋早为郎天门侍燕常终日江阁悬车已十霜展卷得诗惊健笔感时怀旧忆它乡先生絶学追千古一树寒梅压众芳文昔以笔札从侍书公著书阁下公去国今十年矣去年夏谒公于临川之里第今年秋将如懐孟过姑苏钱先生出公手扎并诗示文伏读怅然先生俾题不敢固辞至正元年九月十又七日新安程文谨识
　　翼之得邵庵所寄篇翰装池成卷携以示余因有感于其愧悔之言亦次増诸卷轴桞贯上
　　汉庭有道起冯唐亦许明光对夕郎正为青云凝素发故教白兔捣霜客来笑我临书札礼逹如云讲射乡阁老无时收众望褐夫有日谱羣芳笔翰风流说晋唐敢将拙恶比诸郎健豪日费徒成冢秃鬂年侵不待霜才士宜从鹓鹭序畸人合住水云乡岂期天藻亭中老逺寄词章胜采芳良右尝奉和虞公所答诗为谢适中州卢彦纪侍官临川遂书以烦徃逹后古愚编修见谓宜以附卷末是年六月望日钱良右
　　虞邵庵与总管札
　　集顿首再拜上状总管大尹相公阁下即辰嵗事告成天地方泰蹔弭皇华之节尚系白云之思神明夹扶履用清吉集今夏复过姑苏不能少候骑气之还已觉怅惘及承珍洒乃知追及惠泉益重不敏之辠然而千里明月通夕台星何异瞻对顔色也亭中清话秋仲闲翁自上京还方面及之节次当已逹听兹不复赘观僧辱位置造就倍费神用不胜感激集与弟兄皆宦游四方先陇寄彼动輙旷引时嵗无由一至托此于一二邻近而已而食不足赡给今得此稍慰其望则集可以少抒其情然则閤下锡类之仁何可防也引墨陈谢未防下忱之万一惟冀保啬方今龙飞御天求贤共理有若閤下治最久当简在行膺大用匪朝伊夕集虽不武尚能泚笔来贺谨奉状不备集再拜状上
　　虞伯生归田帖
　　仆自归田后当时故人俱在天府而集以目又不能起居遂成路逺近紫岩自维扬来出示此卷遂知大参本斋公之子季境自京还一时台阁羣公赠行之诗也令人诵之神清气爽飘然欲僊掩卷慨想复徴予题葢季境已曽作字说寄之矣今重为书于是卷聊寓观感云伯生
　　虞道园奉记都运帖
　　奉记都运大参相公聊致久别企仰之万一采览幸甚虞集顿首
　　计相淮南重幨帷海上还频烦纡智畧周虑及疲孱调鼎公宜早归畊自得闲常擕相赠防扶老向江山集至逍遥山见饶紫岩闻将适琼华之囿当以旧【阙】瞻承风采因得附此起居紫岩门耆宿之士退食之暇必能少从清静无为之论遥为倾企集又拜二月五日虞伯生不及入阁帖【行草书蓝纸本】
　　集顿首再拜集伏审博士学士荣上适苦创不及入阁奉贺千万勿罪二画赞托经筵掾持上望为分付幸甚明日观游诚恐院中难聚更告为请假一二日拜赐多矣集顿首再拜丹丘博士公左右
　　杨　载
　　杨仲水龙吟词帖【行书纸本】
　　水龙吟　杨仲
　　鸿沟定约东归又谁遣赤龙廻指青娥舞罢重瞳饮泣断肠声里半壁酸风【原迹风字旁注】两淮寒月古今兴废眇乌江满眼惊涛卷雪分明总是英雄泪　木末招招舟子载何人断烟流水平沙尽处青山数江东千里长啸风前无人会我登临此意但黄芦古木夕阳四照有渔歌起
　　黎芳洲
　　黎芳洲满江红词帖【行书纸本】
　　满江红　黎芳洲
　　鲍鱼腥断楚将军驱虎鞭龙【原迹龙字旁注】而起空费咸阳三月火铸就金刀神器垓下军稀隂陵道隘月黑云如垒楚歌四起山川都姓刘矣　悲泣唤醒虞姬和伊死别雪刃飞华髓覇业休休骓不逝遗恨乌江流水老庙頽垣斜阳红树尽付鵶声里兴亡休问髙陵秋草空翠干文传
　　干寿道啸堂集古録跋
　　啸堂集古録跋
　　景春沈君居乐圃坊与予同里闬且尝同游可村贺先生之门一日过景春所居出啸堂集古録见示尝试观之由秦以前三代之噐若敦槃尊彞鼎钟甬权之属无所不有每列一噐必模其款识而以楷书辨之刻画甚精殆不类刋本读之者文从字顺如游商周之庭而寓目焉可为竒矣坐客皆唶唶称叹予谓景春平生寡嗜欲唯酷好收书有别业在阊门西去城仅数里景春昔尝居之人有挟书求售者至必劳来之饮食之酬之善贾于是竒书多归沈氏集古録其一也昔人有以千金市马者得骏骨与五百金逾年而千里马至者三今景春嗜书与昔之嗜马者何以异哉呉中多好古博雅君子将以载酒殽问竒字者踵门而来景春不寂寞矣客曰然请书之元统改元十一月廿又六日呉郡干文传题
　　杜　本
　　杜伯原与本斋札
　　本顿首再拜尚书相公本斋先生文侍旧腊率易晋拜旌麾之下辱赐与洁殊慰积年仰慕之心宴赆稠叠礼意隆重何以克堪惟深愧感而已别来伏想福祥至止百神卫大万士民之望旋膺钧枢之任至慰本拟以正初抵杭方闻江上有阻遂自泰兴江隂展转留滞二月初方逹呉门得防季野舎人同到金井山中瞻视冈峦形局寛大气势雄伟与闻相合谓为福寿之基亦颇如诸名公所论而鄙浅之见尚有可疑者葢入手山脉直下稍长则乘气劲急倘稍加转换庶合古人増髙益下趋吉避凶之说必欲如闽中蛇之地山尽水聚生意藏蓄则未能悉其造化之妙亦非面对不能详尽惟髙明裁察兹因人便谨奉起居以致谢私并敢献其一得之愚芜率伏祈恕亮余惟为国家卫爱式副对扬不备二月十八日客呉中杜本顿首再拜上呈
　　张起岩
　　张梦臣赠季境诗
　　春满维扬十万家先公曽此驻高牙官防寂寂留芳树旧舘隂隂闭落花祠下系鞍寻芍药楼前骑鹤听琵琶归来不异当时事一路东风防影斜齐张起岩
　　黄公望
　　黄大痴手札
　　公望顿首再拜宁极路教先生閤下近侍诲谈终日欢甚奉违后连日不克款教渴心又将尘矣恃爱欲求大手临黄庭乐毅论二帖以为矜式虽天寒防閤春温想不废执笔也片楮代禀统干心照公望再拜宁极路教先生閤下公望折申
　　黄子久书世说新语
　　外録
　　书画舫云黄子久好作小楷圆熟中饶古意别有一种韵度葢自赵文敏公而下指不多屈定在俞和倪瓒以上今观所书世说新语如飞鸟依人翩翩可喜眞赏者当亟购也
　　汪泽民
　　汪尚书手札下及帖【行书纸本】
　　顿首奉复季实博士乡彦寓宣汪泽民谨缄
　　泽民顿首奉复季实博士乡彦文侍王善夫至手札下及旧故足仞不隆寒逺审北堂寿福防侍婉愉深用慰怿新安素称名郡贤逹辈出纪诸史册可徴也何期羣盗流毒一至于此所不忍闻徃事已矣天佑此邦得精选新班
　　黄　溍
　　黄文献兔頴帖【行书纸本内项氏李氏印不録】
　　溍比承逺赐诲墨及新茗之贶乏便未由答谢兹辱珍洒与頴之惠尤用媿悚苐以大阃专使一见即行索报甚武奉字弗谨尚容嗣状以既所欲言首祈恕詧不备三月五日溍代简拜覆延庆堂上四窓大法师黄晋卿腴晦斋铭【行书纸本】
　　腴晦斋铭　黄溍譔
　　王君仲致以腴晦名其斋葢有取乎考亭朱子字元晦之祝辞云尔夫所谓人晦于身神明内腴者复而通也今乃援其辞而左之者通而复也中致来徴铭则为之铭曰
　　维皇播物终始一诚屈信相推乃色乃形有出于幽以丰而亨有入斯息明夷之贞而通而复与时偕行展也王君敛其华英退藏于宻以观其生与造物者游神之廷曰予庶几天之性情我曷相之式彰兹铭
　　杨　椿
　　杨子寿书虞公传赞
　　虞秦公祺传
　　祺字齐年蜀之隆州仁寿县人逺祖永兴公世南仕唐为文舘学士由越徙京兆至七世孙殷僖宗中和中为仁寿郡通守有惠政号仁寿史君卒于官子孙因家焉嵗久家富族滋大率好善积德又七世至祺父轩尤推行仁义家素倚牢盆为助宋熈宁末废不举轩出私钱二百万以复之嵗均所入以给诸亲戚及乡故之贫乏者坐是益困踣而轩彞然自得后生祺甫丱嵗知孝敬父母四嵗口诵数百言既长学愈力咸以为轩隂德所致轩亦曰吾为善能责报于天殆是子也祺后登徽宗政和四年进士第初主华州蒲城簿改资州文学教授泸州司刑漕事又加安抚司干办公事擢太常博士成都钤干成都通守除利州运判丐祠提举华州云台观未阅嵗起为潼川府路转运判官尤多善政改漕防后复漕潼川以疾卒于官年七十一子允文聪慧夙成蚤由祺任补官祺年老遂弃官不仕祺卒后允文始擢绍兴二十三年进士第歴官至左丞相祺后以允文贵赠太师秦国公允文宋史自有传赞曰易曰积善之家必有余庆其弗信矣乎虞氏自仁寿史君而下世世积善而始发于祺至其子允文资兼文武蔚然为宋氏中兴贤相自是子孙彬彬蝉聨簪组虽宋社墟而犹有人焉不絶庆泽所逮不其久乎传谓君子之泽五世而斩者殆有时而不然也至正十三年春正月布衣睂山杨椿谨书
　　欧阳
　　欧阳原功虞公文序并简
　　雍虞公文序
　　斯文与造化功用相弥纶国家气象相表里故文人生于世有数文章用于世有时斯言若夸理实然也皇元混一之初金宋旧儒布列舘阁然其文气髙者崛强下者委靡时见旧习承平日久四方俊彦萃于京师笙镛相宣风雅迭倡治世之音日益以盛矣于时雍虞公方囘翔胄监容台间吾防有识之士见其著作法度谨严辞指精覈即以他日斯文之任归之至治天厯公仕显融文亦优裕一时宗庙朝廷之典册公卿大夫之碑版咸出公手粹然自成一家之言山林之人逄掖之士得其赠言如获拱璧公之临文随事酬酢造次天成初无一毫尚人之心亦无拘拘然歩趋古人之意机用自熟境趣自生左右逄原各识其职故自其外观之如深山穹林葱蒨蓊郁莫测根柢钜野大泽汪洋淡泊不为波涛试测其中则日月之精凝结嵗久皆成金珠龙虎之气变化时至即为风云孰能穷其妙也哉太史夏台刘君伯温早嵗鼔箧从公成均及为江右肃政使者近公寓邑乃裒公之文将传诸梓书来京师属为序惟李汉于昌黎子瞻于庐陵皆能知而能言者走岂为前人役乎第于公有世契生平敬慕公之文以附着姓名为幸又髙刘君政事之暇敦笃夙谊如是遂不敢辞而为之序至正六年二月翰林学士承防荣禄大夫知制诰兼修国史欧阳序
　　顿首再拜伯温监司相公仁契去嵗数四附书宪府防严未审一一逹几下否春和逺惟履候胜常殊慰詹遡书来知刻虞先生文足见髙谊作序当求名笔乃称雅意谅切不敢力辞因便輙供藁去刻成千万见惠一本为感贱迹遂丐闲之请乡里距贵治稍近专容修竿牍之教未中惟顺序善葆不具备辱契欧阳顿首再拜二月十一日谨空
　　欧阳原功赠季境诗
　　至正丙【阙】暮春亚相王公本斋之子季境补淮东宣阃奏差以公事乘传至京师访予玉堂之署临别求赠言为赋唐律一首
　　南来驿骑锦障泥春雨都门鴈影低淮渎惯迎肤使节浚郊曽筑相君隄道逄棠茇思亲憩家视槐隂与屋齐江左夷吾吾旧友羡君年少蹑云梯庐陵欧阳欧阳圭斋与季野札
　　顿首再拜季野府判相公仁友于左右虽踈而英誉稔甚矧于先清献公实有一日之雅向歆克肖契谊不殊相望千里之遥情亲对晤有以也夫近者季道盛雅以清献神道碑见属既而传旨下谕不敢以病惫控辞已缮冩付季德今闻托张德常转逹苐愧兵后罹忧百感交集何能发潜光之万一太湖多善碑材刻成以拓本见寄为幸德常附海艎行匆匆亟奉起居草畧并干台照客京欧阳顿首再拜　季畊照磨同致再三意又白
　　平心老人送自得诗
　　豫章熊君自得擕所著书入都城西山斋堂村山深民淳地僻俗美隠者之所宜居崇眞张宜相眞人偕徃作诗送自得兼柬宜相平心老人欧阳
　　先生去隠斋堂村境趣佳处如桃源西出都门二百里山之盩厔水浩亹一重一掩一聚落一溪十渡深而浑羊肠险迳挂山腹蜂房小屋粘云根立当阨塞若闗隘视入衍沃同川邍市朝甚迩俗尘逺土产虽少人烟繁鉏畬艺陆宜菽麦树栅作圏能鸡豚园蔬地美夏不燥煤炭价贱冬常温前年熊郎入卖药施贫者药人感恩熊君擕笈今就子绕舎木叶书缤繙崇眞眞人又继徃况是偓佺之子孙紫箫夜吹辽鹤至林响谷应松风喧登髙东望直沽口海日涌出黄金盆应怜防倩恋象阙坐羡厐公归鹿门
　　欧阳圭斋杨公墓碑铭【楷书乌丝防纸本】
　　元故翰林待制朝列大夫致事西昌杨公墓碑铭前翰林学士承旨荣禄大夫知制诰兼修国史渤海欧阳譔并书
　　翰林学士资善大夫知制诰同修国史杨宗瑞篆额
　　延祐二年乙卯皇元初设进士科取士左右牓通得五十六人至正乙酉丙戌间余与抡魁济南张公梦臣同为三史总裁暇日舘中论及同年因叹五十六人之中物故过半葢三十有余矣时西昌杨公贤可方上引年之章朝廷优异之以翰林次对政事今年余老退闲居浏上贤可之子准来求墓铭则斯文又弱一个矣为之怊怅数日乃叙而铭之公讳景行字贤可号吟窓杨氏在诸谱谍中最详西汉赤泉侯喜至东京太尉震及今千有余年昭若指掌葢由代有闻人纪载不失故也其族在庐陵者自唐虞部侍郎辂始迁宋忠襄公邦乂文节公万里皆出此族其自庐陵迁西昌者族甚繁然以科第入官实自公始焉曽大父克恭大父叔球考复圭隠德弗耀以公贵考赠承事郎龙泉县尹公幼頴悟三嵗记诵七嵗能作诗龙泉【原迹泉字旁注】公常令待侧对客命题应声而就龙泉公喜曰儿能继先业矣他未暇论也稍长不事生产人或迂之则捧腹以示曰千斯箱在是焉能効诸君竞刀锥之末乎初从师刌声律赋赋诸葛亮草庐语警拔有竒气师异之弱冠贑大家谢氏诸嫡于父所亲知加爱敬久而庶母遇其嫡子逾于已出阖门千指共防今称义门贑俗有疾事巫多不谒医公力诋其陋一日忽首疢若有感公正色不为动夜梦神人衣冠而语曰幽明异趣何苦相诮然君地坦夷继此逺到吾不能有加于君耳言已揖而去公寤而汗疢遂愈宾兴之初郡侯首以公荐既登第赐同进士出身调防昌州判官防昌介万山间地多瘴民不知井饮饮河河水恶致疾公教民凿井疾良已其为士鲜知学黉舎敝陋公到割已俸表率好义者新作校宫若干楹増学田若干顷教养兼备士习一新余力缮捕盗司公廨规措有法事竣民不知役邑嚚民号十虎大为民害公捕【下多诸字防去】寘诸法赭门以识其过者八人三年民丕变为善迁永新州判官永新徃号吉之岩邑讼牒山委公先取隣境文移罥挂郡民者悉格不问民入词于官择其尤无情者痛绳之众知畏讼乃简官民田租嵗久积弊税或飞匿户多诡名公抉硩弊根厘正其籍粮以石计者八万【阙】千有竒居三月善颂大作以丁艰去官民吊祭者自永新逹白下繦属不絶服阕除江西行省照磨在宰属中以儒独见敬礼改宜黄县尹抑豪横如防昌覈租税如永新受知部使者聂公延世旁郡邑狱讼久不决者皆移委公公听断明允用法不颇其所承鞫咸得其情吏或舞紊上谘秋官卒从公议陞抚州路推官行县按囚人称无寃金溪之余宜黄之陶乐安之廖临川之许皆以哗讦持长吏短长恣睢不法有列其罪于公公各底其罚戍卒尤五流民罗里自戕以诬平民公直其事释被诬者僧云住发故官管运使墓厚訾鬻狱知公不可干移其赂于权要祷以细故攟公公不少衂亦莫之害迁归安县尹年及七十告老于朝拜翰林待制朝列大夫政事至正七年月日以疾卒于家是年十月二十八日州之螺湖金盘原娶严氏封宜人继室髙氏皆先公卒子男五人介逺仁准毅克世其学逺早夭女一人适陈孙男七人章朝顺名昌文脱頴孙女七人曾孙男一人公性亷正刚果当官临政淑慝分明好恶端直与朋友交悃愊诚一急于义举如迫饥渴座主李韩公晚敓爵命泰定初公在京师闻同年在言路者欲上章申雪之数徃见同年风切之以义同年感公言章上遂还旧授自为布衣至擢科入仕始终以不负所学自期未尝刓方瓦合以适时尚亦未尝为习俗所移缙绅间论初科南士所至以政事称者江淛如干寿道江西如杨贤可诚不易得者有诗集若干卷雍虞公集为之序庐陵刘公将孙谓其节制老成句法兼有二陈所长采置雅南集铭曰仁庙抑吏始更用儒儒承休风所尚亷隅侃侃杨公亷匪近名曰予立志无负圣明我去吏汚守儒故常又惩儒迂尽吏所长治绩至难尤难乡邦公治防昌能吏伏降再调永新又迩桑梓突未及黔善颂盈耳理棼如丝操刃必割殖善如苖拔莠斯活宜黄善制美锦不伤庭无滞讼户无瘦粮纡余不徐奋挚不亟靡威匪畏靡驯匪德少卿信臣其进明经康成注律以谊定刑性习相渐有莸有薫人尽如公足疆斯文士生有文文足名世仕而能官官有实惠二美曷并公则兼有惠流无穷文托不朽念昔同升江右五士公与求师我铭其二维公寿考实多求师奕奕年家我心贶之有湖曰螺有原金盘德人斯藏生也桓桓宜黄之碑防昌之祠过墓者式兹铭诗
　　赵　肃
　　赵彦恭樵林枫叶诗帖【行书洒金纸本】
　　樵林夜鸣枫叶僧扉昼掩烟萝梦里好山十二不知何处云多赵肃题
　　余　阙
　　余廷心两得从游帖【行书纸本内李氏印不録】
　　再拜启上太朴内翰阁下同年生余阙谨封【年字旁注至正九年七月十九日至】
　　阙再拜啓史舘两得从游岂胜荣幸区区南行又辱盛饯尤其感烈也乡暑伏想文菀优游雅候动履多福良慰良慰友人赵子章北上观光谨此附谢子章有学而能诗佳士也得公眄睐当价増三倍矣仲举至道以声景先中夫希元呜谦诸先生处不及别状望致下忱为感余惟自重不具五月五日阙再拜太朴内翰先生阁下
　　柯九思
　　柯丹丘石屏记
　　髙昌正臣博古好雅其燕处之室凡可以供清玩者莫不毕具石屏其一也异哉兹石方广仅咫尺其文理粲然有髙深幽逺之思焉絶顶浑厚者如山如岳飞扬飘忽者如烟如云横流奔激者如江如河断者若岸者若潭或如林麓之蓊郁或如禽鱼之游戏使董北苑僧巨然复生其破墨用笔不过是矣古之人遇物之异者必书其册若斯屏之异安得不为之书也因命之曰江山晓思复书其背而刻之至顺二年夏四月望奎章阁学士院鉴书博士文林郎柯九思记
　　外録
　　瑚网云余有紫檀界方一对首镌行书云兀坐草风后为奸尔徃鎭之世掌我编敬仲铭绍美制界围雕缕花鸟极精工信出自名手上餙汉玉昭文带一粟米文一卧蚕文血蚀殊古而莹润面刻草阁佳噐故杨銕崖珍玩焉苐妄相敬仲所记石屏如在或得与此书鎭共充韵斋赏则界间之禽卉争妍倩屏上之江山晓思而益胜矣柯博士如有灵将仙风所触应为我作撮合山也
　　柯敬仲次谦父诗帖【行楷书蓝花牋】
　　谦父监漕有山林小像文器漕使为唱以咏之谨次其韵柯九思顿首
　　青松白石岂易致緑鬓朱顔似谪仙鳷鹊承恩陪徃日麒麟图像看他年身居钟鼎多清事志在山林入短篇倡和纷纷缀珠玉因知大府盛才贤元统乙亥十月锡训堂书
　　潘　牧
　　潘牧次惟寅怀古诗
　　至正辛丑冬惟寅先生以怀古十二诗示仆读之有古烈士慷慨悲歌之风当时大夫士和者甚众仆亦忝居契家之好故敢次韵成章鄙俚可笑非敢以言诗也谨呈求教契生潘牧
　　呉都富且艶翠袖倚层台歌吹凌春色旌麾驻越来繁华忽消歇珠玉风中埃【歇一作息】
　　青山瘗寳劒草偃千秋墓金鳬入夜飞玉漏沈寒露转盼陵谷迁非从銕炉歩
　　勾践尝胆日坚锐不谓无一朝献西子越兵成大呼囬睇长洲苑千秋生碧芜
　　青山翔凤凰紫气绕呉关玉泉湛若镜灵鹫飞不还重瞳在何许泪洒莫能攀
　　翠华竟南渡夷门不复都长城乃自坏黄龙孰能屠空令二宫泣五国听啼鸟
　　尚父拥玉节锦衣当昼行辉光照闾里千载英风生至今牛斗下还瞻紫气横
　　怀古六诗谨次韵録上
　　吊古上灵岩日暮下琴台萧萧红叶落采香人不来鸱夷称得计勾践亦尘埃
　　呉宫事已逺王谢宅亦无山话亡国松关夜相呼白露泣红兰青灯照碧芜
　　荒丘壊古隧言是孙防墓墓草生辉光零零青露想当立国时英雄称独歩
　　南渡中兴日君臣此建都其愤太宰谗子胥忠见屠武穆何由死欲聼延秋乌
　　国亡乔木在鸟鸣自关关人随归鴈逺春从沙塞还怨别惟宫桞长条复谁攀
　　山僧讲经地玉辇昔曾行寝殿野花落空岩云气生败亡犹得士千古让田横
　　曹知白
　　曹云西交讯帖【行书纸本内项氏李氏印不録】
　　知白手书拜记南金教授学士讲下知白稍不交讯已极倾依两日前复斋来知动定颇悉为慰且承与伯旸聨篇雅制尤感令岳母倾逝失于遣奠兹筑伯处便谨附短书以致区区随书缄上统钞廿两少充赙赠之仪望勿以轻鲜而为焚白是幸人行亟不及详具草畧幸祈奎炳不具知白手书拜记二月望前一日
　　米　起【原迹米字有疑俟考】
　　米起山龙瓶帖【行书纸本内项氏李氏印不録】
　　米起顿首再拜鹤皋先生文侍久不致书尺而向仰之心常为之东注迹疎心迩期不以此为间也闲居中偶有一事奉凂向者家下初析之时有官窰山龙瓶二枚【山龙旁注棒槌二字】愚与白弟各得其一今欲以山龙瓶一枚相易庶几为全璧可否试一言之就致敬云西居竹二亲家草草不谨米起顿首再拜　近自呉中得竒【原迹竒字旁注】书数十种其金楼子汉武故事等书皆范石湖家藏然所费不尠矣
　　郑元祐
　　郑明德彞斋记
　　王氏彞斋记
　　古之君子所以贵乎故家遗俗者岂特其名称也哉其文献有可稽其支有可采其传其授有可法可考夫若然者要岂一日之积哉宋渡南诸帅臣以功名显者固不一若王襄愍抗节以死于苖刘之难赐居义兴山中其五世孙觉轩先生宋亡后以文儒起家官至兰溪州判官当盛年便归卧荆溪之上兰溪君之子子敬父与其昆季仲德父子明父皆能力学以世其家文献之传有可稽可考重以三昆季博洽以考索嗜古而识精于是其家书传子史百家之言三代两汉尊彞罍鼎之器六朝以下图史绘画之属象犀玉石制作之粹在他人或有一二物犹可哆然自足若兰溪君之家殆所谓如行山隂道中千岩万壑使人应接不暇向三十年前其里人岳汉阳与君中表亲戚予尝从汉阳登君仁后堂所见歴歴固已若此今更一世其所増益必且百倍于昔时方泰定间子敬父尚无恙嵗朝祷籖于大神之祠籖语有谓当获古鼎是年果得商父丁彞于雒阳夹谷之家夹谷初不识为彞苐谓防陵桥下出于渔者之网罟彞大容一斗重十斤其郁发而为文章虽五采烂锦不足以喻其菁华其模铸之藻思虽妙画重复不足以喻其巧神子敬父既得之则大喜以为大神籖语灵贶若此至合海内博识之士观之不独推彞为三代铜器第一且尽让子敬父之赏识为不可企及云未几子敬父【阙】　至正十二年距父之【阙】二十余年矣是年传闻防将犯浙西子敬父之子令显字光大乃谋于其二父载赀以自随必为赀所累固莫若窖藏之而尽室以避去光大尤念彞其先君子之所识赏乃沈彞于园池之深屏处夜闻池中有物怒吼殊讶之于是出彞于水寄之他处比贼退视所窖藏与其万金之赀千柱之室皆燔毁掘凿无一存者而彞也乃独岿然获存夫光大之先君子祷籖于神谓获古鼎而是年果得彞固已神矣晏然太平之世岂料变起【阙】　哉急迫之际沈彞水中而乃怒吼以规免于盗贼之手由此言之彞之神不可泯没无传也已案史传商诸帝有沃丁仲丁祖丁武丁庚丁太丁若父丁则未之闻也夫获父丁彞尚足以裨经传之缺故欧阳公金石録每谓古器物铭款多可以证定譌缺是于世教岂小补哉光大念其家故物无一存者独彞为先君子所寳爱于是遂以彞名斋夫王氏世泽之醇彞能神之为之兆是相与永久无穷也必矣作彞斋记遂昌郑元祐
　　遂昌山樵世寿堂録
　　世寿堂铭
　　古之君天下者敛福于其已以敷锡于天下之人故人有乐生之心无叹息愁恨之苦有寿考之徴无夭阏折伤之萌武王访道箕子大经大法毕陈之矣而终之以五福葢以为人君貎言视聼举皆合乎天至于思而睿作圣则又无所不脗合乎天矣人君与天一致而无二则敛福于已者岂私其躬而已哉刑赏威柄惟天是循子养万民惟天是法举熈熈然游于大和元气之中甘露之所霡霂祥风之所披拂则其享遐龄跻寿域断非厚诬斯世也气错而薄世浇而漓夫以孔子之圣而不获敛福以锡民顔子之贤而不获享有寿考此其扶舆而磅礴者或清或浊或媺或恶有不可得而窥度也比虽媮薄已甚而王泽犹存民犹有享寿祺者然益罕矣故视曩时耆旧有传耆英有防九老有图葢如凤凰麒麟不可复见也已况自兵兴以来锋镝之下烧刼之余荆榛骨骸莾萧瑟亘数千里无复人烟兵旤之惨未有甚于今日其幸存而窃活者方沟壑是忧又何知寿考康宁之谓乎而金坛张德常乃于呉中所寓之室扁曰世寿堂以奉其父天民先生居之先生今年八十嵗耳聪目明气神滋王其大父爱山先生年七十五嵗而终其曽大父定轩先生于书无不读于学无不讲宋季赵信公最知人将起先生以共事先生知事不可为力谢絶之日与漫塘刘先生实斋王先生优游以终老其卒也年九十有三伯父叔刚先生年七十有二至其两老姑今皆年望九十起居无恙世言寿有种岂信然欤夫承平之日世享寿龄固足以夸艳今天下汹汹而德常以才干在呉县由丞陞尹人称其贤既能养其父以孝闻又能推其上世耆年夙学以表章暴白之抑亦何修何为而能若是耶岂昔之人当锡福之盛深培厚植不少槩见于世故其世寿若此其未已耶德常今则施之于用而其厚德之积则又在德常也遂昌郑元祐辱交于父子四十年矣乃为铭其堂铭曰金坛之山实系地肺山明川媚聿钟人瑞卓哉定轩翁灼有见乎宋之季身跻上寿名髙一世有子有孙俱享遐龄天何所闻惟其德馨德馨苾芬三寿作朋永言世寿以堂以构寿若有种善培滋茂良耜泽泽斯种斯获我铭于铄虽千秋无斁
　　尚左老人溪浒帖【行书纸本前阙一行】
　　德元学士佳公子侍次前日盛气到溪浒欲以稍诉不平不意从者方为令弟合巹殊倥偬不得【阙】尽其所欲言明发到西堠巧值清虚君出只得盘桓畱以俟其归乡廑两记见属许以白粲使元祐得挂名常学与忠义之邦人均于不朽则记虽无润笔亦谊在所当为今不肖无与而题者作譔人须当厚其礼以见劳不然则元祐岂木石也哉以故专书上请元祐今见畱西堠若有谢意即望遣一人来庶乎消泯不平贤主宾俱不失礼于野老也令髙弟仲端尤为谨饬之士试以元祐此情言之仲端亦岂能私于其亲也冬寒惟厚爱不一嘉平十日郑元祐肃拜奉记
　　郑明德斋课诗帖
　　斋课写寄伯贞契兄并简仲致舎人叔方孝亷也遂昌郑元祐顿首
　　元宵怀钱唐
　　武帝亲郊太乙神流光涵旭动星辰竹宫典礼犹存汉轵道山河已易秦香迳至今啼木客露盘无泪泣仙人红镫几东风里犹是元宵一度春
　　钱唐江上雪初晴鳷鹊楼前月正明万炬金莲开火树六龙翠辔降瑶京箫韶并入钧天奏宫掖讙闻下土声犹是向来歌舞地镫寒雨暗荒城
　　甲子新嵗
　　上元甲子天开日泰定更新诏下时亲舎晚依呉子国客山近偃王祠墙隂夙草春泥湿屋角鸣禽晓日迟西堠梅华政如雪晚来横笛为谁吹
　　次韵蒋春卿见寄
　　华发垂垂到鬓髾青春故故把人抛生同失木狙分芋不及知风鹊有巢楚泽生涯千树橘杜陵破屋几重茅此时归老南山下不梦朱干舞玉梢
　　扬州一首寄严治中裕之
　　芜城孤起暮云中边燧漂沈楼橹空燐不销忠义血史臣谁着简书功铜盐利聚呉王国歌舞香残炀帝宫惟有红楼旧时月朱帘随处卷春风
　　和徐生芾元宵有感
　　钱王宫阙莫烟平陆海金莲此夜明潮去潮来沦覇业花开花落故陪京九天歌舞销尘刼万井轮蹄卷市声今日桓伊江上笛卧吹落月下空城　子源学士众行之教授当同发一笑元祐
　　朱德润
　　朱泽民来翰见答帖【行书纸本帖中小字自注】
　　顿首再拜复吴【原迹吴字旁添】季实教谕即宣除朱徳润谨完
　　德润顿首再拜复季实教谕即翰学宣除春中王逹善山长过呉曽奉书去兹承来翰见答乃知文斾尚畱宁国方荣甫来具审履候康胜且有墨之惠领外多感今就封去画大小四轴【郭熈风雨图双幅雪霁山行双幅许道寜独幅二轴】至望目入便中更乞回字以慰逺怀专此以复将命余容面既以尽不宣四月廿一日朱德润顿首再拜
　　朱睢阳白下长干诗帖【行书纸本】
　　白下长干春水生送子束书燕蓟行幽燕路曼多荆棘浮云野甸春防闻道彭城旧郛外暴骨遍野无人耕念子欲行意良苦蹑屩担簦道谁祖家有慈闱鹤发亲纫鍼为子完衣布毛檄韩笺未可期行行廻首望呉堤倚门心切须早归莫学温太眞忠义慨慷天下士断裾一事令人嗤至正甲午七月望后朱德润漫赋因以赠别
　　苏大年
　　苏西坡未获便邮帖【行书纸本】
　　大年敬啓德常判府相公先生侍史别后未获便邮有疏申诇之仪且闻离练川时父老居民送者塡塞扁舟奉老亲载琴书飘然而去岂不髙哉遐想视政供养之余神相起居多福何生幼而有志于学久处州庠诸生之列来过云间谋为读书养慈之计冀有遇焉先生思所以处之余希文照不一具白十月廿八日苏大年再拜
　　苏昌龄静学斋铭【书袖卷纸本髙七寸余长三尺余】
　　静学斋铭
　　人生而静于惟本性静以成学斯得其正寡欲则存思诚则明艮背止止寂感相承死灰不然槁木多腐彼偏于私执一废务学贵适用见学之工干辟坤翕造物与同徒好其名不核其实珉中玉表余将不食昔我先觉载着善言覈其始终毫发靡愆丰功遗烈照映简册二表忠荩六经日月尚友古人有志不渝睎顔之人亦顔之徒朂哉徐君士惟尚志舜何人哉睎之则是至正辛丑苏大年铭
　　昔者儒先君子教人为学必以静定端庄之工为治心养性之方若夫施之于日用而合其宜见之于事人而得其当物至而理融逆来而顺应自非静定端庄积之有素行之有成鲜不瞀矣晋陵徐伯凝以静学名其斋此其志何可量哉异日伯凝以其所积见于所行有不负名斋之意者予将荷伯凝之有成戊戌嵗二月廿七日勾呉周砥闻道藏修地山深祗闭门闲云生几席流水绕庭轩身逸心逾逺神明道自存著书应满屋妙处可防言范致大
　　静学斋说
　　吾友徐君伯凝以静学名斋徴说于浔阳陶处仁愚谓静之一字吾儒与佛老皆言之矣佛者曰定能生静老氏曰清静皆原于空寂言体而不及用吾儒大学首章曰知止而后有定定而后能静静而后能安安而后能虑虑而后能得体用兼该始终两尽必如是然后可以言学后世惟诸葛武侯知此义见于诫子书曰君子之行静以修身又曰非宁静无以致逺非静无以成学格哉斯言今夫人之有心以静为体方其静也一尘不生万虑俱寂如水之平如镜之空湛然虚明人欲净尽天理流行顔子之终日如愚孟氏之夜气所息仲弓之出门如见大賔使民如承大祭良心所在莫非学也及其动也茍不以正则众欲交驰万虑纷扰存诸中则六凿相攘处于室则妇姑勃蹊天理澌尽人欲横流所谓视而弗见听而弗闻食而不知其味者有矣而况于学乎吾想夫子之居是斋也将以齐其思壹其虑以求至于安而能得以造夫大学始终之工夫不必沦于二家空寂之境也言未既伯凝笑曰吾子得之矣请以是书之左方知府徐绩字伯凝号静学别号雪溪渔隠晋陵新塘人也当元末抢攘之时隠居立学是时伪呉士诚僭有苏常等处闻绩行义服人屡逼入仕绩坚守不从呉元年讲学无锡梁溪之浒适遭伪将莫天祐据邑以叛杀害使者我太祖髙皇帝命豫章侯胡公统兵围锡旦夕屠城锡民惊惶哭声动天绩计防耆儒张翼辈冒死投进军门恳告愿以仁义说贼奉胡公钧防限尔后日率其妻孥来降免尔屠戮徃说莫天祐果能自缚纳款全活生灵功德及民大矣士民爱戴弗舎畱其家焉遂占籍无锡至洪武三年诏举经明幡然应聘第居首选初任武冈寻改顺德授中宪大夫在郡之日复能延致名儒作养士类文教大行至洪武十一年三月二十四日上悯衰迈尚居剧仕赐给驿舟送还乡里钦奉勅谕如本府有疑难大事卿必同署防计乡民无爵无德者不可同坐卿之子孙世世随朝称官称舎人杂派差役一体优免及归老于家优游林泉足迹未尝一至府县年九十七而终平生尤善诗文有雪溪渔集存焉王直
　　顾　安
　　顾定之霅川奉别帖【行草书纸本内项氏印不録】
　　霅川奉别忽又半载其如驰仰何时秋暑可畏人审文候清适为慰不肖块坐荒山无足为道法帖承出售价金茫然不至极令人瞻企耳欲就城收籴仓麦合酱望吾友依数付去【旁注四十两三字】者来为感非恃足下至契岂敢如此干聒千万望赐发来如受惠一也热甚草草不具顾安顿首惟明茂才徴君贤友足下
　　邾　经
　　邾仲谊寄德机诗帖
　　诗寄德机判簿
　　十载无家客东西几播迁已书马劵畱作买山钱处处荆花好枝枝棣鄂连将车日来徃便比草堂前六月廿七日书于呉中客船经
　　王德琏
　　王云庵香奁八咏卷【词内评语原迹】
　　寳鉴凝膏温泉流腻璚纤一把青丝坠冰肤浅渍麝煤春花香石髓和云洗　玉女前咸池月底临风轻把犀梳理阳台行雨乍归来罗巾犹带潇湘水　右金盆沐发【銕雅评作家语自别雅笔如何可到】
　　冰鉴悬秋琼腮凝素铅华夜捣长生玉容自拟比姮娥妆成只恐姮娥妬　花影涵空蟾光笼雾芙蓉一朶溥秋露年年只在广寒宫今宵鸾影惊相遇　右月奁匀面【用事善斡运銕雅评在第二句下】
　　粉凝红冰香销獭髓镜鸾影里人憔悴棃花带雨不禁愁玉纤弹尽相思泪　恨锁春山娇横秋水脸桃零落胭脂碎故将罗帕揾啼痕寄情欲比相思字　右玉颊啼痕【銕雅评亦善描意】
　　淡扫春痕轻笼芳靥捧心不效呉宫怨楚梅酸蹙翠尖纤湘烟碧聚愁萋蒨　绀宇寒凝月钩金滟莺吭咽处微偷敛新翻妩态太娇娆镜中蛾緑和香　右黛睂颦色【銕雅评前阕善于形容后阕因有呜咽而有矉色】
　　金谷游情消磨不尽软红香里双鸳印兰膏走滑翠生痕金莲脱落凌波影　蝶径遗迹鴈沙凝润为谁畱下东风恨玉儿飞化梦中云青苹流水空仙咏　右芳尘春迹【銕雅评非旧时月色谁能道此】
　　烟冷瑶櫺神游贝阙芙蓉城里花如雪【便俊】仙郎同蹑凤凰翎千门万户皆明月【自然见梦】　海碧山青天荒地老满身风露飘环玦髙楼画角苦无情一声吹散双飞蝶右云窓秋梦【銕雅评栩栩蘧蘧结尤飘洒】
　　碧藻文鸳交枝连理金鍼停处浑如醉杨花一是春心防声啼到人千里　唤醒离魂犹疑梦里此情恰似东流水云窓雾閤没人知绡痕浥透红铅泪　右绣牀凝思【銕雅评用意措辞髙出众作】
　　暗掷龙文寻盟鸾镜龟儿不似青蚨准【好句】花房羞化彩蛾飞银桥宻逓仙娥信　锦屋琼楼薄情飘性碧云望断红轮暝珠帘立尽海棠隂待温遥夜鸳衾冷　右金钱卜欢【銕雅评雪月神仙话意】香奁八咏俱调寄踏莎行云庵叟王德琏譔
　　云间诗社香奁八题无春坊才情者多为题所困纵有篇什正如三家邨妇学宫妆院体终带鄙状可丑也晚得玉楼子八作众推为甲而长短句乐府絶无可拈出者云庵老先生寄示踏莎行八阕读之惊喜先生葢松雪翁门倩今年八十有三矣而坚强清爽出语娟丽流便此殆雪月中神仙人也谨以付翠儿度腔歌之又评付龙洲生附入咏诗于后以见王孙门中旧时月色虽阅防乱固无恙也至正丙午春三月初吉锦窝老人杨桢叙华清春昼赐温泉绾脱青丝撒一编翠雨乱跳花底月黑云半掩镜中天铜仙盘满添香露玉女盆倾拾翠钿拢得云鬟髙一尺罟冠新上玉台前金盘沐髪
　　一片清光照胆寒玉容满镜掩飞鸾素娥照见黄金阙绛雪镕开白玉盘翠桞尖春未透红生樱颗落初干好风与我披罗幙一朶芙蓉正面看月奁匀面
　　天然玉质洗铅华怪底偏将半面遮红滴香冰融獭髓彩粘腻雨上棃花干通德言难尽湿明妃画莫加聚得斑斑在何处软绡寄与薄情家玉颊啼痕
　　按乐图开列满堂春愁何独损清扬蜀山烟雨双尖瘦汉桞风霜两叶苍索画未成京兆谱欲啼先学寿阳妆萧郎忽有归期报喜色天长一黄黛睂颦色
　　是谁屧走印微茫便似石家春满牀软雪消时痕晃底好风来处歩生香防云飞上秋千镫芳草侵来蹴踘塲愁似【阙】　成独立防鸳拾得在东墙芳尘春迹
　　骨冷魂清酒力防路迷借草是还非罗浮晓月相将【阙】巫峡断云何处飞金弹撇过惊忽忽玉龙嘶了尚依依不知直到钧天所记得霓裳乐谱归云窓秋梦
　　防线添来日正迟香绒倦理一支颐心游飞絮浑无着身蜕枯蝉忽若痴花帧错描愁伴觉金针阁住计谁知絶怜小玉情縁重到死春蚕始絶丝绣牀凝思
　　紫姑坛上嘱方兄忽聼呼卢掷地声星斗未分牛女防隂阳先判雨云生青蚨朶子宁无兆玉蝶化身元有情寳镜重圆三五夜重摩半月问亏盈金钱卜欢
　　香奁有二十题裁剪浴思信配凡四先生又有和赵八节使廿咏尤脍炙于粉黛筵中惜逸去令补琬何敢龙洲生章琬孟文谨拜跋
　　饶　介
　　饶芥叟幻住诗迹
　　晴松落雪疎如雨南风吹緑养天榆榆前开徧菡萏华池上露凉浑欲语道人观化无方所尘世茫茫横岐路笑看草木嵗时【阙】径逐游尘何处去寻花摘叶情如许公子归来与师遇萧萧茆屋画为图是故标师之出处红衣落尽莲满房碧藕畱丝终幻住　至正廿五年冬十月一日过幻住出此卷乃知中与松雪一合相耳虽然亦畱此戱后人也住幻思幻又造境幻又使人画像幻今日复使我作幻语愿力耶抑遗下则剧耶当问庵主人华葢浮丘先生童子紫洞饶介信手识之
　　饶醉翁杂诗帖
　　病中对梅花一枝欣然有作若有防也録似西塾孟载季廸两先生一笑介顿首
　　病中雅量岂堪论澄水能清挠不浑除却妙香无长物祗应静坐洗烦言几丛晩菊今耆旧一树寒梅老弟昆曽住钟山安石里傍人犹恐我争墩
　　书后见剰纸就写上所有者夜坐一首
　　学黙三年漫不譍流光一去意无徴縁知发白因循染道似山青自在凝犹有形骸生影迹却将文字寄名称一川月色多于水更着秋霜见底澄
　　梦中一首
　　流水无心竞孤云与客同坐深明月下行尽乱山中花落闻啼鸟松凉爱御风悬知皆梦境一笑万縁空至正廿五年十二月十日在采莲泾梅花树下写
　　东望大瀛海影落扶桑弓三洲直如矢正射三山中三山负晓日晓日波浪红仙人不骑鹤所适多御风秦君家三洲长与仙人通即之不可见忽尔能相面翩翩头上巾举举尘中扇髙谈清【阙】暑知子不贫贱闲居寡良俦有酒不自荐此日亦足醉况得邦之彦小醉须解酲大醉不用醒平生愼许可祗有一刘伶太湖三万顷七十二青颇贮山水秀闭门修酒经白云生砚石疎雨洒窓櫺子上三洲去手杯犹未停　昨赋此送秦文仲博士还三沙今李察秀才来诵此遂书遗之芥叟记饶介之抱疾衡门帖【行草书纸本内项氏李氏陈氏印不録】
　　介白抱疾衡门忽辱车骑枉顾获瞻顔色殊慰久怀后一集亦足矣苐以不能走谒为慊也牟粉秫浆聊以为礼虽不足具从人一供倘勿以讶而畱之甚幸甚幸干凟清严余俟面雪不具介再拜白士行国士先生侍史廿七日谨空
　　饶芥叟琴轸帖【行书纸本】
　　琴轸望力为取成就此琴今日所见诸物宜畱下琴今送去烦看过赎解铜钱准明日送去草草介白事唯允乡姻畏友六日空
　　明日有便徃杭州若附一书与萧生发琴轸足来佳有此便敢烦不一不一廿四日介白事唯允乡姻畏友谨遣
　　饶介之蕉池积雪卷【草书粉牋髙一尺余长五尺余】
　　蕉池积雪【姚公绶大书引首】
　　蕉池积雪诗
　　旧有汉铜洗一作碧玉色受水一斗复有赠白石上树小芭蕉吾因置洗中名曰蕉池积雪彷佛王摩诘画意赋诗一首羣公时多次韵仅存师鲁二篇句曲外史张雨
　　洗玉之池割圆峤上有玉苖甘露零雪山凝寒压太白海气正緑洒帝青是身非坚须长物絶境无梦遗眞形宁令严霜凋翠草讵胜失水哀铜缾
　　刘师鲁次韵
　　铜驼陌上得铜洗曾见汉朝风露零寒光未变劫灰黑古色犹带宫苔青金人堕泪漫怀古玉女洗头眞寓形与君作池媚蕉雪何以报之双玉缾
　　仙掌金盘列风露人间琛寳多飘零忽看铜洗土花碧侧想玉女云鬟青千年偶在聊寓意万物终毁无逃形吾徒汲古宁玩物愿子及泉资绠缾
　　右海昌张伯雨蕉池积雪诗一篇其称羣公次韵仅存者刘师鲁二篇伯雨之为蕉池积雪去今十余年呉江村叟周君亦为蕉池积雪视伯雨所为无少异周君喜其暗合也求书其实并诗以表之始周君丰于赀财好蓄古玩噐无何兵起其赀与故物一昔荡然俱尽唯守小屋数椽日以此为娯悦人以是多之伯雨已矣在承平时称为清峭殊特者而周君当事变【下有时字防去】之际不随众境而逝而乃剏意乎此又其竒也虽然气化盛衰之故恒相迭而无穷也以金石之坚尚不能外此而待人顾于一草之防而独致意焉者其有所寓矣夫何寓哉妍媸钜细不可得而择也消长盈虚不可得而加也彭殇死生不可得而齐一也自逹生而言之岂不曰我于物无滞也而又何校乎然则蕉池积雪之趣固不可以形噐求之也求其趣者舎诗无以也余既书伯雨之诗而又书其始末如此至正庚子七月十日甲子华葢洞著书者饶介识【著书二字草连一字】
　　华葢山人书若惊鸿跃鲤无窘束畱滞之迹为可尚已此篇非其所识乌知不为句曲哉且蕉池积雪凛然清介之操当官者所宜玩心也吾友袁君文理有契于此寳藏久矣今为遂安令将行持以求题因书此以归之吴郡金问观于玉堂之署时宣徳二年七月壬寅也【行楷书纸本】
　　大化洪鑪孰真宰范金削玉纷飘零防鱼传来汉家洗孤鳯飞堕仇池青花层六出本无象秀聚三竒真有形重烦摩诘作诗畵小杓分清归砚缾姚江魏瀚次韵
　　好事品题成小巧古来风韵未凋零仙人掌上一团碧摩诘图中四序青静对栽培供坐啸懒教磨洗是忘形何当月下仍招我赠子中泠水满瓶后学嘉禾吕防
　　陨霜不杀着麟经况是深寒独未零几度只疑外緑一枝元向畵中青遥知造化也缩手却羡良工能赋形好在南山白石烂托根同置古铜瓶松西吴昂
　　人间芭蕉叶最大雪花一沾无不零云何池上数片叶戴雪不减天家青乃知仙翁有幻术山骨偷来化形何当掬取九霄露洗根供上琉璃缾慈溪王淮
　　过眼繁华成一洗至坚之质何凋零一卷秀发昆山玉几叶艳以芭蕉青至趣谁烦辋川笔嵗寒自带春风形先生爱此清入骨想得诗成空玉缾菊亭子酷爱古书畵重购此卷日不去手葢伯雨师鲁之竒句介之之逸笔自有不容不尔者顾仆何人可续貂乎特以菊亭之好尚不可不嘉耳漫为书之华亭朱应祥识
　　世间万卉遭霜雪便觉索索多凋零昆山片玉阁铜洗傍有蕉叶恒青青始知柔物禀直性造化鼔铸生殊形丈夫亦有知蕉者日落相看倒玉缾斯卷乃饶介之临张伯雨书刘师鲁诸作字法遒劲藏圆动于笔端真可寳者也淮南憨翁蒋谊拜和
　　句曲仙人遗旧迹百年继续无凋零汉时铜洗玉色碧雪里芭蕉孤影青题诗吊古多寓意看画于我独忘形煮茶汲水临钓石小杓大瓢何用瓶成化乙巳四月十九日逸史泊南湖上松菊主者携蕉雪卷来索作四大字为引卷葢饶介之临张伯雨及刘师鲁之作且俾予追和因草草应答百年故物流落人间幸归之诗书家什袭保防可以长久予名将亦托之以并存耶绶
　　清池白石芭蕉老不与蒲栁望秋零寒生六月水浸玉恍疑瑞草雪中青灵根独得乾坤气壶天壮观山河形何当唤起王摩诘歌对春风酒一缾姚江鲍浩
　　蕉池积雪
　　与盥为器本同出何事低回受盥余千年怀古等珍翫一斗贮清齐粪除瓜皮緑积入肤理硃砂斑驳辞泥淤雪中芭蕉传妙品诗入无声良不虚七十六老人夏时正【行草书乌丝防纸本】
　　饶介之四体书巻【纸本髙仅尺长几二丈内项氏诸印不録】
　　第一段临右军帖【原文不録】
　　第二段书诸葛武侯隆中对【章草原文不録】
　　第三段书前出师表【草书肥瘦相半原丈不録】
　　第四段书陈夀武侯传赞【仿顔鲁公正书録存原欵如左】
　　抚百姓示仪轨约官职从权制开诚心布公道尽忠益时者虽讐必赏犯法怠慢者虽亲必罚服罪输诚者虽重必释游辞巧释者虽微必戮　至正二十有一年秋九月一日书芥叟
　　右帖吾友淮南行省参知政事饶介字介之所临后二十年偶见此巻笔意尽有风度观者未可以工拙论也乙丑冬至前二日齐郡张绅题于淛江之紫薇楼
　　丙寅再观于淛江官居之真实不欺室冬至前一日绅在告观之欲益神耳
　　王　畛
　　王季野呈叔方诗帖
　　畛拙作数首録呈叔方尊兄施郢斤是幸
　　早春十咏
　　春日流熙熙朱光射屋角晶荧动几案焜燿穿帘幕淑气袭人温轻寒侧衣薄晴坐来久盎背真意乐东风生庭隅拂拂翻衣浪仁及红绽柯徳布緑回望芳情达金闺诵声逓书幌池塘溢波澜柔条欣骀荡江梅独清髙不与花争发自是氷雪姿岂受铅华夺故来风雪底玉人相蹙頞照水昏黄时孤标更超越依依垂杨栁青眼窥阳春年年邮亭路攀折送行人临风搴翠缕映日镕黄金如何不自持飘扬逐芳尘蹁跹先春雀风暖喧晴檐惊人鲜得食阚阶无停瞻不趋太仓中小腹恣属厌髙秋寒露下大水须深潜春流溢芳塘倒影开天镜漪漪緑生涟漾漾玉澄莹闲鸥可防盟游鱼乐行泳清斯清濯缨鉴心鉴其定鲜鲜墙根草春染千堆蓝光凌青袍色梦入新诗谭宛马思塞北阳乌辞江南欣然郁吾目生意性所耽提壶劝客饮布谷催农耕农耕困耒耜客饮酣箫筝劳逸分已定废兴时改更物生故如此天运还循行朝来未足两眼【阙】眵昏春事已烂熳我怀独【阙】浑骥尾不可附虎舌谁能扪芳尘困涸辙北溟思鲸鲲天公妙莫测百卉巧剪裁朱朱与白白脂粉如匀腮泽沾无遗物烧却緑回荄痼隂少成实渉山乏良材
　　自遣
　　江湖肆鲸鳣沟【阙】难容身人情不千日世事有两心朝暮有显晦日月常升沉天道我欲问其理幽且深生成无根蒂飘忽寄此身顾盼絶青眼相交少赤心芝兰棘溷发泥沙玉空沈乾坤信浩荡沧溟千古深
　　放慵
　　愁到心常结事过心自凉幽忧漫成疾慵放且何妨笼鹤声难出床龟息穏藏浮生付天地澄虑博山香
　　晚思
　　薰风向晚急吹动一身愁意合情终美心离事只休鸟冲残日度云逐暮天流今古无穷恨令人早白头　王畛顿首












　　书畵彚考巻十八
<子部,艺术类,书画之属,式古堂书画汇考>
　　钦定四库全书
　　书画彚考巻十九
　　刑部左侍郎卞永誉撰
　　书十九
　　元
　　张　翥
　　张仲举与季境诗
　　公子翩翩英妙时蹔烦【阙】使到京师长河春涨鱼龙水别驿风生鸟隼旗家自乌衣通世谱人从凤阁识朝仪旧游賔客头如雪属目云霄未厌迟
　　逺忆淮南后土祠君归春已发璚枝好寻月下吹箫处犹及花前把酒巵锦瑟金钱余旧伴乌红袖有新诗故人相见如相问老尽当年杜牧之　季境归防克明元璋二老友出似一笑张翥
　　张蜕庵与季京札
　　翥顿首上记季京郎中相公契友阁下奉违晤言已阅数嵗比闻使驭上三山寻又闻在武林而一皆平安之报良用自慰区区备员翰读近又【阙】乏胄监昏懒日侵告归未允其贫而无子犹故吾也仆满意季德之廻岂意有此凶忧为之痛心况手足至亲其终天之恨当何如也尚在以人生有数少自寛解为祷季野令兄相公如防万万叱名不及颛状燕呉相望海航徃来动以年期惟珍防自强前即逺大不宣中秋日老蜕张翥顿首上记
　　张仲举赠松云诗
　　次韵圭斋先生寄赠松云隠居老蜕翥上
　　燕垂赵际中有村正在西湖之上源源头落花每流出亦有浴鳬时在亹隠君葺茅据幽胜髣髴小庄如陆浑环之苍松数十树防出太古虚无根攒叠壁何盘盘地多硗磝少平原先生生计虽苦薄最喜静无人事繁黄精本肥术苖膬壃有牢有豚呤诗作画百不理一家笑语常春温功名祗遣世涂累饱暖已荷皇天恩近闻京志将脱藁贯穿百氏手自繙朱黄堆案墨满砚钞写况有能书孙云晴輙寻羽客去谷熟方来山鸟喧土牀暖炕石窑炭黍酒香注田家盆要知精舎白鹿洞不待公车金马门
　　髙　明
　　髙则诚寄倪仲权诗并识卷【行楷书纸本】
　　寄月彦明省郎
　　十五明星近紫宫熏炉香里佩玲珑省郎趋幕皆时彦元帅临邉蹔总戎黄阁风云开盛世苍生霖雨望羣公当年礼乐三千字今日须看及物功
　　处士湖【原迹湖旁改祠】邉梅已放遥知载酒到岩阿西山烟霭连朝好南省官曹暇日多词客锦牋题水调佳人翠袖拂云和马蹄归踏黄昏月一路清香送玉珂
　　题开元人物图
　　忆昔开元有道时官僚济济盛威仪楼通华蕚诸王过仗入芙蓉百辟随回首渔阳急鼙鼔伤心劒阁驻旌旗曲江废苑重归日旧日宫奴髩亦丝
　　过逹天山别驾所居
　　暨阳别驾眞清官弹琴诵书民自安幽居却【原迹却旁改恰】近范蠡宅官舎政俯西施滩水声入林竹根冷山云落机香炉寒有客打门求妙墨家僮莫放砚池干
　　题昭君出塞图
　　宁胡阏氏出塞城鼙婆声断凄龙庭邉云竟与汉月隔野草空作春风青汉庭公卿无逺举却使娇姿嫁【阙】岂知刘白与杨樊复把丹青罔人主当时国计不足论佳人失节尤可叹一从雕陶莫皋立回首不念稽侯防纲常紊乱乃至此千载玉顔犹可耻蛾睂倘不嫁单于灭火安知非此水良工妙画不必观勿因一女讥汉元宫闱制驭茍失道肘腋变起非一端君不见玉环自被养儿汚岂是丹青解相误
　　题柯敬仲竹石
　　珊瑚树倚碧琅玕曽入西清画里看今日五云仙阁逺梦囘烟雨楚江寒
　　莫春即事
　　杨桞楼前白鼻騧金鞍被了唤名娃重帘深处无风雨肯信春寒瘦杏花
　　喜晴
　　刺桐花开山雨晴緑树上有黄鹂鸣仗藜出门看山色却【原迹却字防去】恰见小池新水生
　　题青山白云图
　　昨夜山中宿雨晴白云緑树最分明茅堂早起无它事去看溪南新水生永嘉髙明録呈
　　此予徃日在越中録寄儿君仲权之诗今十余年矣意其不投之苦海则亦当供酱矣仲权乃装潢为巻帙列之于诸名胜间矧当时事轇轕世方以斯文束髙阁而仲权于朋友之片言只字亦无遗弃亦可见其好尚之清交道之厚而不为世变所移者也惜也予之学问名位视徃日不少加进徒负故人期待之意耳展巻一览慨叹不已因书于左方以自警云髙明
　　顾阿瑛
　　顾仲英虎丘诗帖【行楷书纸本】
　　登虎丘有感
　　桞条折尽尚东风杼轴人家户户空只有虎丘山色好不堪又在客愁中
　　虎丘城外髑髅台无数红花带血开静听劒池池内水声声引上辘轳来
　　仆将发濠梁因登虎丘辱彬上人款茶话间始知居中禅师住此已久翻思二十年前与姚子章同见时眞若梦寐何相见之縁若是又值吾师逺出仆此行亦不知何日还乡谩写前诗托古道转逹且当一番相见他日南归却来座下作有发侍者也三月廿六日金粟道人顾阿瑛合什附寄居中禅师侍香者
　　钱惟善
　　钱思复幽人诗帖【行书纸本】
　　幽人好楼居曽梯离尘垢俯瞰江练澄仰观云幕收须臾独凭防万象森列宿先得海底月飞光入窓牖犀然牛渚分珠吐蚌胎剖吹笛和龙吟举【原迹举字双钩去】金蟇落吾手举桮纵鲸吸玉堕吾口天髙豁怀抱露下湿衣袖清气满乾坤识此几人不岂惟楼得之吾心月自有对影舞且歌太白千古友曲江老人钱惟善
　　钱曲江田家诗帖【行草书纸本诗末小字自注】
　　新正试笔次韵清溪野史髙作曲江钱惟善上
　　田家欲雨惟看月人日多隂重卜年髩雪纷纷梳欲【原迹欲字防去】易【原迹旁注】落灯花冋冋咲堪怜拟寻梦草池邉句即买浣花溪上船风俗再淳民乐业欲看斗米直三钱【梦草作灵运浣花作少陵】
　　周伯琦
　　周伯温书危太朴譔倪夫人墓铭
　　有元故薛君思永配倪夫人墓铭
　　至正十年夏儒薛毅夫葬其太夫人倪氏于信之贵溪县同耕原其友临川危素方在史舘属其外兄桂孟书其世出言行欲来求铭居亾何汝頴盗起道路隔絶后一纪始克航海至京师以请于素不敢辞也按夫人讳瑞眞姓倪氏其先在南唐时有信州雄石鎭鎭遏使官至银青光禄大夫奉化军开国侯父恕轩先生某母薛氏生至元二十七年八月时见北斗光烛于庭父母异之年十九归同里薛君昶思永其字也君之父晚有足疾不良于行扶掖起居供馈饮食必身先之父或谓之曰宜自读书不烦尔也对曰奉亲余暇方是读书之时上有大母夫人复从容曰妾当亲为治具以养曽祖姑为学不可废也君有父防恸哭过哀人不忍闻愳伤大母之心既塟则哭于他室夫人开释之终莫能止每见大母则欢然改容服除竟以忧遘疾卒曽祖姑方涕泣虑无以为塟夫人乃尽出嫁时衣服簮珥以为棺椁他日抚二子曰汝大父尝窘于徭役亦不知遽至于贫唯日夜望汝成人以兴吾家他日得从尔父于地下足矣哭几至絶由是坚苦自持蚕桑纺绩得缯布奉曽祖姑余以资教子之费子既长则又训之曰人多言汝勤能乡学使汝父及见之喜当何如輙呜咽流涕曽祖姑防伯祖姑议均财治具夫人请曰所积锱铢豫备之矣人尤以为难能嵗时祭祀必躬视俎豆无违于礼至正八年十月戊辰得疾越五日壬申没得年五十有九子男二毅夫其长也次余祥先卒孙男一人薛氏之先亦仕南唐为司徒乃徙贵溪之渐歩里五传至宋朝奉郎尚书驾部员外郎上防军昌弼又六传至修职郎金溪县丞玠君其曽孙也两家俱着族云铭曰女妇之德由教而明维薛与倪世有簪缨婉婉令容训戒是承尔行之孝尔节之贞郁郁松栢原曰同耕为善之徴被厥云仍通奉大夫参知政事同知经筵事提调四方献言详定使司事临川危素譔中奉大夫同知太常礼仪院事鄱阳周伯琦书
　　周伯温书藏经铭并诗
　　藏经铭并序
　　北斗道经一巻故太史清江范槁所书贵溪薛毅夫奉而藏诸禹穴承母命也母倪姓讳瑞眞世大族生于至元之庚寅生之夕父母睹北斗光烛于庭故长而事斗极防日诵其经年十九归薛昶氏昶蚤卒时甫三十孀居卓伟训毅夫诗礼为名士毅夫一日过清江谒太史告以故太史为书经俾之归遗母母得之喜曰比夜梦汝执经我侧今致此非偶然也吾百年后可藏诸名山愼勿忘暨毅夫大母防乃上防稽诣禹穴藏经已而属太史氏襄阳张翥为之铭铭曰禹陵之洞阳明虚中閟玉匮遁甲图孰敢窥之神所徂有孝子毅精诚孚斗七宿经史槁书黓摄提月在如翥也作铭古作模歴厥世百文弗渝后有道者其徴且
　　鹤斋隠居浮海至京师为其母夫人请铭于中书参政危君既得之复来呉谒予求篆题并以翰林承防张君所作藏经铭求予古篆恐难其书赋三絶句以请予嘉其笃孝即书以贻之仍次韵为答时至正癸卯季春上吉也老友鄱阳周伯琦上
　　蓼莪报德自难防浮海飘然一苇航万里得铭如见母何惭蛇蚓助余光
　　陜郊古句人争诵义训犹知教一经慈范堂堂传百世故应玉树长阶庭
　　共望江东日暮云呉门十载对残春论文何日同尊酒但恐诗成泣神　是日书于寓馆之交翠亭
　　谷阳生书相鹤经【与彛门广牍所载互异】
　　鹤阳鸟也而游于隂因金气乘火精以自养数七故九火数七故七年小变十六年大变百六十年变止千六百年形定体尚防故其色白声闻天故头赤食于水故其喙长轩于前故后指短栖于陆故足髙而尾凋翔于云故毛丰而肉疎大喉以吐故修颈以纳新故寿夭不可量所以軆无青黄二色者土木之气内养故不表于外是以行必依洲渚止不集林木葢羽族之宗长仙人之麒骥也鹤经云上相瘦头朱顶露眼黒睛髙鼻短喙防颊耳长头竦身鸾膺凤翼爵毛背鼈腹轩前垂后髙颈麄节洪髀纤指此相之备者也鸣则闻于天飞则举千里鹤二年落子毛易黒三年产伏复七年羽翮具复七年飞薄云汉复七年舞应节复昼夜十二时鸣中律复七年不食生物大毛落茸毛生乃洁白如雪或纯黒埿水不能污复百六十年雌雄相视而孕一千六百年饮而不食胎化产鸾凤同为羣圣神在位则与凤皇翔于甸
　　右经一通乃浮丘公授王子晋之书也崔文子学道于子晋得其文藏嵩山石室中淮南王采药得之遂传于世谷阳生书
　　杨维桢
　　杨亷夫寄元鎭诗迹
　　祗陀山下问幽居新长青松六七株见说近前丞相怒归来自写草堂图
　　北窓髙卧东皋啸乡里小儿懒折腰今朝一醉醉未醒小奚扶过虎溪桥　晴春雪始消觉毫端有春乐为之书也维桢
　　杨木贞赠笔师序
　　画沙锥赠陆頴贵笔师序
　　呉兴陆【阙二字】有才学而隠于笔工其仲氏頴贵美髯善容止尤有才气可仕乱世而识几不受聘则慨然曰以弓刀窃禄孰愈吾世守毛锥之为贵也袭名頴贵而制之精者标其号曰画沙锥尖圆遒劲健可与古韦昶争絶【晋人】余喜用笔故多用之称吾心手吾书亦因之而进頴贵亦自贵虽势要求之而不可得别襆之以锦署曰非防稽銕史先生弗能知宣州诸葛氏云桞学士能书当畱吾笔否即退还未几果退还叹曰代无右军何以用吾笔而頴贵欲以吾当右军曷当惜予老矣所书今不过山经野史汝锥之功无以用之以利天下徒为祝锥辞于乎锥乎锥乎其勿取晋典卫之所叱乎班虎头之所蹢乎纵弗过也其深閟毛先生之嚢乎愼勿为李鐄儿挟货以寻窦于王公贵人之门也頴贵卓然起立抱襆退拜为锥叟曰代纵有祖范阳之神锤吾锥不得易权矣龙集己酉秋八月初吉甲子銕龙道人杨木贞氏在云间之拄颊楼试画锥染奎章赐墨书　诗八韵在别纸为海雪生所夺再书于龙虎山白箓小素抱遗老人书谢氏石屏志巻
　　巫峡云涛石屏志
　　案防州水经巫峡乃杜宇所凿以通江水峡有三曰西曰巫曰归袤七百里两岸防嶂连崖隠天日至夏水涨沿泝阻絶舟人朝发白帝暮抵江陵歴一千二百里虽万犇马不逾其疾也春冬时素湍緑涛防晖倒景絶巘悬崖洒瀑布称为竒观予生未入蜀徒于志籍慕其形胜之竒耳呉江谢某氏出石屏一具文有十二云影蔽亏如轻缣厓根怪石相犬牙石罅溅波如马驶余因命之曰巫峡云涛某既受命遂谒海内名人作籀文书石之顔无几何日又以志文请于予予因有所感也林中有地峡外无天此唐诗人语今全蜀形胜越在化外梯航隔截峡之所开者四千余里云涛荡激人虎相半予虽老吊古之心尚思见时平按山经勘水志登岷峨访所谓巫山十二浮薄青云杪者直造阳云顚寻宋玉所赋之像囬舟泊瞿唐口观象马洒酒江流歌坡仙滟滪辞某者亦能从予否果尔归视屏文不在峡矣至正乙巳春三月十日防稽抱遗老人杨维贞在云间小蓬台试郭玘墨书
　　踏莎行赋巫峡云涛
　　雪练横空箭波崩岫女娲不补苍防漏何年凿破白云根银河倒泻惊雷吼　罗带分香琼纤擎酒销魂桃叶烟江口当时楼上倚防人如今恰似青山瘦呉兴王国噐
　　烟外斜阳云中逺岫翠睂轻补胭脂漏【见南朝侍儿録】廻波都是断肠声断肠更聼哀猿吼　暮雨凝愁朝云殢酒余怀逺寄湓江口世间木石本无情如何也似离人瘦七月之望晓起试笔用前韵同赋苏大年【词中小字自注】
　　石理庚庚有至文江涛鼔浪忽蒸云神不露雕镂巧那得隂阳一线分遂昌郑元祐
　　巫山十二多云雨暮暮朝朝怨神女江流峡束卷奔涛防防芙蓉隔洲渚白云自飞明月髙黄牛滟滪争雄豪峡口犹思弭征櫂霜寒夜聼惊猿号君家石屏何处得防防造化春无迹却怜宋玉老多才望断阳台楚天碧河南陆仁
　　木落清江帝子悲阳台云雨是何时哀猿啼断三更月犹忆巴人唱竹枝扶风马文璧
　　山青青兮欲雨谷窅窅兮生云望楚台兮何处归将赋兮屏文呉僧景芳
　　谢家緑玉屏不琢甲形方若陟厘纸粉缥带苔青秀洁庚庚絶文理十二巫横隠起芙蓉照影立亭亭逺落巴江一江水素湍汹涌翻緑涛长风吹云白月髙三峡瀑声满人耳个中独欠孤猿号胡僧谩有金壶汁洒向素缣图不得女娲链石作五彩防染料应无此色此石产景由天工畧假石人磨削功石色欲尽玉色起沈沈天碧防清空君不闻火食贡石莹如玉中有竒松四时緑六月凉风卷翠涛瑟瑟秋声战空屋又不闻杨家古屏刻水精中有为云之美人海绡衣裳为烟雾姓名自语非眞眞二物化去固已久价重隋珠难再有君家寳屏独在世勿落忍人豪夺手我闻故人杨銕仙束带拜之如米顚起来发狂捉鐡笔醉墨写入青瑶镌何日乗舟上鱼复唤取巴童唱巴曲更借丹丘粉墨屏对案巫山眞面目
　　予尝住震泽闻松陵谢氏伯仲贤而好事而予水仙之舟未得一造其所今髙君叔携此巻至别业求题且知杨銕厓亦到湖上由是益知其贤而好事故制长诗一篇寄题寳屏他日或饮君蔷薇花下幸出此为张本云至正乙巳七月二十一日金粟道人顾阿瑛书于合溪别业
　　记巫峡云涛石屏后
　　右呉江谢氏家藏石屏一文为十二云气水势浮薄銕厓杨先生名曰巫峡云涛并为志吾友髙彬氏以轴之缥者谒予言予尝得耳目之所睹记有所谓川石屏者洁若素练左右木两章枝干参错本身防绀一二采石坡陀际水石映带逺岫若在天外絶类洪谷子笔客曰凡吾所见有若董北苑僧巨然陆道士者嘻扶舆清淑之气被于物盘礴郁积犹足以为文况形人而备万物之理独不能自文乎蜀故多美石九州之名山川当形若此类者众矣惟其不为赏鉴者所采徃徃不世见是石也遇其人而又假诸文以传兹非其幸欤石韫山川之文以之而凝巫阳钟南庐阜可也或者以为若董若巨若陆者人假物乎物假人乎必有能辨之者防稽县文学呉兴钱震记
　　杨亷夫古剑歌
　　虞相古剑歌
　　宋相虞忠肃公八世孙堪谒予云间草阁自云先丞相有古遗噐四曰瓦琴石磬蜀王砚与此剑也剑长古赤三握具五寸弱握有二棱起款识可辨者曰千万嵗其镡横寸二状饕餮末甚锐缦文为水银古中末间黝漆色芒可吹毛星月下出之艳发孚尹廪廪然可寒胆是诚千载物也于是酌堪以酒酒酣为作虞相古剑歌使与古虞公剑同传为家寳云
　　昔闻虞公古剑可以追腾空廻落日千年宗社巳丘墟子姓西来传不失江淮都督愤国讐八陵痛骨三千秋采石江头一提出寒芒夜走完顔【阙】堪兮堪兮传八叶价金不售山西侠牀头寳匣不敢开黄蛇上天走雄雷持谒云间銕龙父洒以延津水拭以赤堇土虹光一道裂蛟胎上脂黄星落黄雨呜呼舞鸿门刺鱼肚二竖佞何足数我将假霜锷伐天矛西山斫白额二东海斩蛟三头然后裂蚩尤殪罗防大开太阳照九州堪兮堪兮勿失汝剑兮使我徒请尚方斩马之具于朱游至正二十五年青龙集乙巳王正上日抱遗叟杨维桢在云间草阁书
　　雍公孙子气甚清示我杨顚古剑行剑锋诗律两竒絶秋莲光彩玉庚庚杨顚健笔老纵横是亦銕中之铮铮吐词郁嵂呜不平凤皇来为盛世鸣一代惟数虞翁生予也学书学剑既老何由而成名倪瓒己酉冬
　　至正庚寅十月予游钱唐过四壁山中与青城山樵遇出示予古剑乃其先公雍公所遗也予为樵作古剑歌以歌之
　　古剑古剑元非銕亦非干将与镆鎁自从混沌铸成来出鞘入鞘何生灭辉天防地不须磨肃气棱棱凛霜雪是以曽将破敌【阙】采石江头建勲业海晏尘清歌太平瑶匣藏之在岩穴或时拈出与人看千古万古钦猛烈野人邓羽
　　吾友虞胜伯隠居南山读书畊钓不求人识所与游者皆岩穴之士也其先丞相雍国公忠义立朝具在史册所佩古剑以贻子孙代不乏贤而余风遗烈犹未泯也至正乙巳嵗胜伯自山中来命予赋此剑为虞相古剑歌与胜伯歌以发其所蕴云匡庐陈惟寅虞山人何入城访我衡门下要作古剑行云是雍公所遗之古剑采石江头大破完顔兵匣藏累世不敢动忽然光怪夜夜蛟龙鸣凭轩拔鞘自起舞皎如月下秋霜明横磨泰山石直斩东海鲸何不献书见天子快意一扫风尘清吁嗟此剑亦神物又于堪也同垂万古名
　　雍国丞相虞公古剑一具今藏其孙胜伯家毘陵倪元镇匡庐陈维寅既作歌诗咏之且要予同赋焉秦约
　　雍公古剑射日星銕冶铸出秋霜硎寒光耿耿试一扫魑魅罔象都逃形匣藏绣涩不敢动龟鳞虎文惊且竦阅歴星霜三百年社稷山河自兹重雍公磊磈云梦胸白虹紫电符采同有时呼酒醉踏月浩歌起舞多英风采石江头却【阙】骑一战突营谁可比材官勇将号如云每视竒功独怀愧剑锋犹渍佞血鲜神物不随陵谷迁只愁雷霆破屋壁化作苍龙飞上天
　　杨鐡厓诗帖
　　我寻天上张公子新买江南宅一区桂树小山金作粟芙蓉秋水锦成株青龙绕屋潴三斗翠凤当门啣一珠世事纷纷何日了好将眞乐问尧夫　至正丙午秋七月四日放舟龙江入艾浦访文湘翼之张侯饮于眞乐斋席上赋诗一解索坐客子山德昻两进士用韵成什防稽抱遗叟杨维桢明日在任老人读易斋试新制銕心頴书
　　杨鐡笛仆客云间帖【行草书纸本】
　　维桢再拜奉复理斋明府相公阁下仆客云间每于别驾顾公座上谈及州县之职惇教厚俗惠以及民礼以加士而明允以平狱讼未尝不以阁下为首称非特为吾道喜实为世道庆也未防文仲録到先贤祠状谒文为志于是乐书其事实补盛朝缺典伯融渉海来出书称谢兼有润毫之礼登领不胜愧感文斋真乐竒子嗣容续笔付文仲的便付上也伯融囬舟甚速不可留姑此奉复不宣十月廿有六日客松庠主文抱遗叟杨维桢再拜理斋明府阁下　杨维桢谨缄【五字阙半】
　　杨亷夫与徳常札
　　八月四日老銕桢帖上徳常相公先生屡承问病乏力不能接对今日体力稍胜忽老胥呉譲者泣拜床下自陈八年淹滞相公怜之欲行参补而有优游不断者阻之阁下窠缺告天无路惟有覔死地而已其情可哀今假老夫一言欲相公补押一案为来官收録之阶必公赐可此事不徒协众论亦系相公平日隂德事也扶病为布此楮惟冀委察焉不具桢帖上悚恐谨后空倪　瓒
　　倪云林醉歌行
　　昔闻杜陵之茅屋汀花防防汀树緑旧题新咏答年华种术行椒绕山麓石牀丹灶青琅玕春渠流水夜潺湲当年寳剑沦黄土空余山月照波间今我不乐怀徃古短世纷纷谁比数花下欣逄李白来山鸟溪童亦歌舞酒酣长啸五情热轩冕何荣筑巗说邈然抗节饿首阳何异佯狂抱贞洁君歌已竟歌我诗贤愚荣悴百年期少文岂爱壁间画老疾俱来难命驾仰视翕忽浮云驰安得乗螭与云化杨花萦梦满晴天迸壑春雷惊醉眠李侯神清色不动手敲茶雪落轻烟相逄为乐诚草草更欲携君卧烟岛城郭秋风白鹤飞海上湌霞不知老右醉歌行次韵酬李徴君春日过草堂赋赠瓒倪迂杂诗帖
　　二月廿日笠泽留别胜伯徴君先生倪瓒再拜【己酉】
　　清才卓行虞徴士食粥三年致母防诗法道园能继武画传洪谷早升堂独髙落落松筠节不逐悠悠鴈鹜行此日别君江海去孤帆囬首指斜阳【末句一作波光鸥影思防茫】是日晩过征君所寓笠泽道舘东院邂逅董潘二君留宿寒防淹留至夜篝灯煑菜酌酒作黍夜分始归田舎旅寓因叹今人情世道日以偷薄见炎而趋遇冷而却之者皆是也虞众而日不暇给乃能存念故旧以无而有留人宿食虽古人情义不是过也儒衣冠而谄佞宁不愧死乎瓒
　　贺公雅呉语尝诵少陵诗逺孙有古风隠居淮水开牖望青山寻眞歌紫芝镜湖似清淮烟涛春渺弥何当棹酒艇与尔相娯嬉永言以鼔瑟献酬斟酌之伊昔龙眠庄山水含清辉松桂蔚佳色田畴足芸耔结茆改松术防言乐熈熈赠此以为好同心勿逺求【求叶稽】
　　江渚暮潮初落风林霜叶浑稀倚仗柴门閴寂怀人山色依防　至正癸卯秋九月望日戱为胜伯征君写此并赋小诗倪瓒海云庵灯下记
　　瓒仲夏尝赋一诗奉寄兹重改以呈求教益也
　　呉淞江上宅青壁映丹枫欲覔幽人去遥怜雅好同珍图藏顾陆莲社忆雷宗闻道秋风夜清琴写磵松天锡郭掾郎与余交最久死别忽忽二十余载余之怆怆如何可言锡山弓河上元道舘锡麓丘精舎其画壁最多今或为军旅之居或为狐之窟頽垣遗趾风景亦异虽余之故乡乃若异乡矣因胜伯徴君携此巻相示为之展玩感慨并叙述其畴昔相与之所以然者其中有不能自巳也捉笔凄然久之至正二十三年嵗在癸卯十二月夜笠泽蜗牛庐中写
　　郭髯吾所爱诗画总名家水际三义路毫端五色霞米顚船每泊陶令酒能賖犹忆相过处清吟夜煑茶
　　为耕云赋山居
　　乔木垂帷宻清池拭镜明虫书叶字古风织浪纹轻悄悄悲秋思悠悠惜别情古人虽已矣得失未须惊
　　过狮子兰若
　　宻竹鸟啼防池清云影闲茗雪炉烟袅松雨石苔斑心静境恒寂何必居在山穷途有行旅日暮不知还幻霞子倪瓒
　　何处问幽寻轩居湖上临竹隂堪坐钓苔迹响行吟昼日斜明耀残霞夕暝隂相看有邻叟应只论闲心
　　送王允刚归义兴倪瓒
　　桥西緑水斜春树隔烟霞隠处谁云浅千只一家沧浪漫士寄陈惟寅诗巻【辛巳伏日白云房装裭】
　　戱为七言近体奉寄惟寅徴君贤伯仲聊以为久间之怀耳倪瓒顿首上
　　露下空阶秋气清一尊思为故人倾智嚢自足包桓范艺圃深期访马卿城郭云迷紫骝迹江湖雨冷白鸥盟老兵得失初何损司马虚彞有逺情　人还希报数字以慰老怀十八日空
　　八月五日陈惟寅秀才来访余南渚之上相与陈情道旧为留终日至暮叶舟絶湖而去一望云涛眇然不能无惘惘于怀也明日赋此寄惟寅允贤昆季沧浪漫士倪瓒
　　陈寅兄弟皆好修访我逺来南渚头原宪长贫甘所素摩诘示疾今其瘳白鸥波上五湖棹丹桂人间八月秋政使清虚足赏勿随尘土逐悠悠　仆一时肆笔为此非雕虫篆刻比也吾佩韦先生见之精防要妙者必将唾视之耳瓒
　　倪迂诸絶句并札
　　燕子低飞不动尘黄莺娇小未胜春东风緑尽门前草细雨寒烟愁杀人庚申春日云林书
　　涧雨松风解宿酲虎头宅里坐防形清歌击筑聊永日更倒君家双玉瓶题松泉画纸东海倪瓒
　　丁未十一月一日在泖渚南窓清晨对雨后赋诗以寄南荣尊【阙】尝置之左右如与仆对也瓒记
　　服食清虚带瘦容菖蒲花发紫茸茸涤烦矶上营茆屋千仞岩悬一个松
　　早间觉喉吻痛甚恐是酒热大金花丸神芎丸各求一两服也烦聒得罪得罪瓒廿二日
　　枯肠嗜酒复畏醉既醉渴心眞欲狂为解晓酲喉吻痛大金花剂性偏凉
　　昨日承蔬笋不托之供获清言永日也别后与元举叔阳携琴过普渡精舎相与盘礴林影水光中而令子来始知从者散歩防墅桥急遣一价徃候则从者兴尽已返矣经宿不面雷雨大作想惟动絜轻安昨见樽爼间韭芥万菜之属秀色粲然今日得雨必是苖芽怒长更佳也况许送久伺不见至戏作小诗促之瓒顿首黙庵有道先生
　　韭芥抽苖铺翠玉晓经雷雨更敷腴莫咲措大眼孔小乞取先生一饷余
　　四月廿日过江渚茆屋杂兴四絶句録呈云浦明公以代对面笑谑
　　百年风雨几兴亾睡起西山尚夕阳四月维舟向茅屋一庭春草独焚香
　　燕子低廻掠地飞海鸥来去水侵扉中流云度它山影落日帆从何处归
　　燕雀生来喜近人家残屋破去踆踆可人惟有闲庭草蓬户朱门一様生
　　姑苏城郭草茫茫城外腥风旧战塲花落空垣车马絶独余梁燕说兴亡
　　我自无心何慢勤爱憎加我亦从人青山不改如如体雪后阳生依旧春
　　五月隂风特地寒阖闾浦口怯衣单饥啼野哭浮村落我本无愁也废湌
　　虞赵虹光贯壁奎碧梧端合凤来栖春泥滑滑江路永更着荒村呌竹鸡
　　眼底繁花一旦空寥寥南北马生风鸿飞不与人间事山自白云江自东
　　仆亦欲一徃山中相见俟后遇便舟至彼矣灵岩寺山门上蔡氏题石一刻拓手倘便乞拓一二本见寄幸甚闻酿桑椹酒不异中原者饮未尽寄尝一杯也友生瓒再
　　曲全叟诗余手迹
　　东风花外小红楼南浦山横睂黛愁春寒不管梅花瘦无情水自流　檐间燕语娇柔惊囬幽梦难寻旧游落日帘钩　右调水仙子
　　吹箫声断更登楼独自凭栏独自愁斜阳緑惨红消瘦长江日际流　百般娇千种温柔金缕曲新声低按碧油车名园共游绛纱裙罗袜如钩　前调
　　扶疎玉蟾宫树影防干曲一襟香露几枝金粟　姮娥镜掩秋云緑无端风雨声相续不须澄霁为沽醽醁参差玉笙声莫起瑶台曲清风香浸夜凉肌粟　黄云巧缀飞霞緑清吟未断秋霖续恐孤花意倒尊中醁右赋忆秦娥二阕
　　春渚芹蒲秋郊梨枣西风沃緑收红稻檐前炙背媚晴旸天涯转瞬凄芳草　鲁望渔村陶朱烟岛髙风峻节如今扫黄鸡啄黍浊醪香开门迎笑东隣老　右调踏沙行
　　夜永愁人偏起早容鬓萧萧镜里看枯槁雨叶铺庭风为扫闭门寂寞生幽草　行路难行悲逺道说着客行眞个令人恼久客还家贫亦好无家谩自伤怀抱　右调蝶恋花
　　蓬上雨潺潺蓬底幽人梦故山磵户林扉元不闭萧闲只有飞云可徃还　波冷玉珊珊一壑松风引佩环咏得池塘春草句更防行尽千半霎间　右调南乡子东林桥雨蓬梦归曲全叟倪瓒
　　外録
　　珊瑚网云弇州以倪如风女儿漓漇长袖未知其蚤年笔也
　　沧浪漫士客居诗帖
　　客居北渚静窥临霜藻萧萧雪满簮玉石在山聊混璞金兰惟子久同心每怀徃事【阙】今事莫弃分隂惜寸隂自笑蜗庐无长物窓前陶噐与单衾　长至后十日葢十一月十日也获与德机伯昻二髙尚公堇伯兖二贤良共咏彞斋有道先生见贻佳制絶叹敦厚优柔得唐人句法宋诸老性情也张髙尚命即次韵奉和书纸尾所谓以狗尾续貂多见其不知量也恕之幸甚是嵗乙巳倪瓒再拜
　　倪净名居士与愼独二简
　　瓒顿首再拜愼独有道先生执事瓒久不上问惟是怀仰之私无日不动秋气凉冷不审何似伏惟隠居求志教授乡里有下帷谈道之乐神相德人百福萃止钦叹何限瓒七月末忽感防下疾兼旬乃瘳近尤惙惙耳恃以道谊之契輙有浼渎养正一子八嵗矣使知所趋向以为礼义之归不可不愼其始也养正贤母子熟闻其先公诵叹其德美之盛愿辟私塾以俟杖屦之临寓所谓河润九里者非但小子福也未敢冐昧以请俾贱者敬致一言于左右能俯从其私情幸甚详曲当别奉书以闻就此月到舘中为便也僭越上溷髙明惟有悚恐仰冀恕亮不备瓒顿首再拜　海岳庵图旦晚临摹毕即全璧以归也酒二大尊漫上九月二日瓒又空瓒再拜奉书愼独有道先生执事霜寒伏想尊履清谧养正冐昧选取今月十八日辟私塾招延先生讲授其中谨预于十三日敬致少币礼于执事者至乞领意幸甚不及作启陈情惟委恕焉不备　纻丝一端羊一牵【准铜钱一定】果一筐酒一甏　友生倪瓒再拜
　　曲全叟赠徐耕渔诗巻
　　八月七日偕耕云叟访耕渔隠者风雨寂寥中为留三日日有图书笔砚之乐九日耕隠赋诗见赠輙次韵奉答瓒再拜耕云同一笑也
　　云卧雨声集庭树飒以秋身同孤飞鹤心若不系舟挥杯瀹松菌濡毫临磵流兰芳日凋悴吾生行归休不作蝼蚁梦游神凤麟洲青山淡相对白发忽满头仙去云冉冉凤鸣竹脩脩谅哉伐木诗鸟嘤尚相求居呉二十载未及兹山游君才如鲍谢摛辞亦云优懽然敬爱客能不为尔留桑土夙所彻户牖何绸缪地无尘嚣杂况此岩穴幽既晴引飞屩囘望林间楼嵗癸丑中秋日写
　　题耕渔轩
　　溪水东西合人家髙下居琴书防产业踪迹隠耕渔积雨客留宿新晴人趁墟厌喧来洗耳清泚绕前除　仆来轩中自七日至此凡四日矣风雨乍晴神情开朗而又与耕云耕渔笑言娯乐如行玉山中文采自足照暎人也喜而复赋此诗十日瓒
　　云林子静寄轩诗帖
　　静寄轩诗三首
　　静寄轩中无垢氛研苔滋墨气如云匣藏数纽秦朝印白玉蟠螭小印文
　　独行应如鲁独居心同桞下孰云迂从教邻女衣沾湿试问髙人安穏无
　　身似梅花树下僧茶烟轻飏髩鬅鬙神清又似孤山鹤瘦骨伶仃絶爱憎　云林子
　　倪云林江南春词【原文不録】
　　外録
　　书画舫云倪元鎭江南春词卷前有徴仲补图后有成间名人和章极备
　　幻霞子月初发舟帖【行楷书纸本】
　　瓒再拜久不承教言唯深瞻咏比来想惟尊候安康因学生体中小不快遂失迎候月初发舟徃也九月中闻许公令乃嗣携至画轴而贱子适不在先生来舘之日幸再约之同一来千□万□及陈以巽曽携薛绍彭【原迹绍彭二字旁注】道祖大字正书杜诗见示近问之云是朱益之家物幸一扣之先生或与就带至也琐事溷烦得罪得罪谨勒手状不备瓒再拜啓上愼独有道先生执事廿八日谨空　愼独有道先生执事倪瓒啓上
　　云林生三印帖【行楷书纸本】
　　瓒再拜久不承顔色悬情比来想惟尊履多福篆至三印文甚佳但幻霞文差大不欲横写如开元绍兴竪写再烦篆惠也泰山刻借一阅幸甚银鱼干新自江上至者一筐漫上寒眇悚恐谨勒手状匆匆不具瓒启上知巳员外相公执事初九日
　　倪迂水竹处帖【行楷书蓝纸本】
　　瓒启昨日水竹处饮后造谒陶令有【原迹有字旁注】云但恐多谬误君当恕醉人者耳尝约今早同惟寅到田舎蔬饭适病酒未可起亦为兄同所廹待其父起亦即过雅防堂遂不敢再速亦恐安素堂早饭甚早料此时必饭讫矣輙有羊头一个鸭弹八枚酒一尊幸执事午刻举一杯酌惟寅也仆昨日见仁儒过田舎时颇有难色仆亦矜此物【原迹三字旁注】可有可无之耳非若图书墨研不可少之物况仆平日甚不喜夺人之爱以滋已之欲仆之于一切珍玩所谓寓意而不留意者蓄之既乆为人博易持去畧不靳惜葢若烟云之过目也仁儒珍物仆得一玩足矣奚以博易为哉三二日当复以归之赵矣谨此咨启匆匆不具瓒再拜啓上克用先生侍史十三日谨空
　　幸为致意安素先生于兄事已言之矣瓒
　　朱阳馆主与良常诗翰
　　闻道淮安之任去尊君合住叔弓家来城又鼔呉淞柁好过呉淞弄钓车
　　比闻从者来呉城旦夕之官淮安复往呉淞迎尊君矣舟经笠泽能一枉顾否因令弟德机徴君之便輙成小诗以寄倪瓒再拜良常府判明公执事
　　比附萧从善一书往曽逹否瓒廿五日谨空
　　瓒再拜新春伏惟履多福欲往展贺村野畏人不出耳昨有数字与令似想曾过目画匣倘要用当送去无用则已先公竹杖脚炉小巾倘有之希防以见惠无则不烦也度入城何日还还日为致意谨承匆匆不具十一日瓒启上良常先生执事
　　至正辛丑十二月廿四日徳常明公自呉城将还嘉定道出甫里振柁相就语俯仰十霜怳若隔世为留信宿夜防更秉烛相对如梦寐者甚似为仆发也明日防雪作寒户无来迹独与明公逍遥渚际隔江遥望天平灵岩诸山在荒烟逺霭中浓纤出没依约如画渚上疎林枯栁似我容发萧萧可怜生不能满百其所以异于草木者独情好耳年逾五十日觉死生忙能不为抚旧事而纵逺情乎明公复命画江濵寂寞之意并书相与乖离感慨之情悰德常今为嘉定同知于民有惠政即昔日之良常山人也朱阳舘主萧闲仙倪瓒言
　　倪云林与度札【行书纸本】
　　瓒承示答所云无以奉长者又云为厨传扰又云午饷后诣彼吁可叹哉所谓痴人前不得説梦也前之言直戏之耳足以见吾子之孺恧罕出入也幸即过我相与话言瓒顿首启度徴君
　　俞　和
　　俞紫芝书悟真篇【楷书原文不録】
　　【款书】至正癸夘十二月初吉桐江紫芝道人书于清隠斋
　　张平子悟真篇仙道指南道光子野所着不知能得其防意否故余以为不若读其本作反无成亏也此卷为俞紫芝所书深得松雪笔意而圭角稍露比之松雪正如献之之于羲之也清癖刘君深知书法试共啇确之治壬戌正月廿日海虞桑悦书
　　俞子中襍诗帖【行草书纸本长卷】
　　次叶舜臣访慈济悦上人诗韵
　　携琴相访輙相迎惠逺由来有胜情避世人【原迹人字防去】歌仍紫芝曲防机肯负白鸥盟城头雨过阶除净树底风生几席清我亦年来味禅恱仗防兰若踏春晴
　　题悌本中新居次叶舜臣韵
　　禅房花木深幽处每见黄鹂语自双雪色一方新搆室树隂三面半开窓鬻茶聨句龙头鼎剪烛翻经鴈足釭清胜了无尘俗事时将緑绮奏飞泷
　　题张羽士小像
　　呉山羽士蓬莱侣阅世青松白石间炼就还丹飞白日防心自与野云闲
　　游天龙寺次简上人诗韵
　　江郭幽寻仗防来龙飞凤舞画图开且从听法留萧寺更欲凌云上古台笑傲不妨双鬓雪登临唯觉寸心灰百年兴废同谁语目送寒潮又一廻
　　游灵隐寺有感示用贞长老
　　小朶头访大颠岩扉无日旧苍烟清猿啸月昔曾听古树拂天今谩传陵谷变迁成小劫林泉栖遁是何年我来试勺亭前水一滴曹溪问老禅
　　次沈斯平见寄
　　我家新塘稚竹所问字时有人敲门天风昼翻翡翠羽海月夜照瑚根哦诗政尔遣偪侧对客懒与通塞温且倾新酿百壶酒与子日醉梅花村
　　俞紫芝书笔意清婉姿态丰润葢兼得赵松雪之神魄至不能辨其真赝可爱也使能用心于跳天门而卧鳯阁噫其可量也哉四明陈敬宗拜手谨题
　　俞紫芝临十七帖【原文不録髙六寸八分阔三寸四分共三十八叶每叶有紫芝生俞和印项氏诸印不録】
　　紫芝法古　呉郡徐霖题【书引首】
　　十七帖凡廿七条逸少书中龙也张彦逺以为王草书中烜赫著名帖信然自昔相传之周益州者葢其中间蜀事为多玩味帖语类多晩年所作政在防稽时也第十六条云胡母氏从妺平安故在永兴居去此七十也按呉志永兴县其地为今之萧山云右跋语载防稽新志
　　右王逸少十七帖乃先唐正刻本今世间有二于尾有十七帖草书晋右军眞迹贞观中裴业进上太宗诏下使能搨书僧智辨橅之亲赐智辨一本将令出外使人间流传之从此本出之后年深智辨既没其本遂入法海僧昙昉极寳之不轻出余知之遂窃就昉求之出万计方获太宗以草书卷头有十七日以此呼之十七帖其下实有廿五帖一百二十行一千一百二十四字钟绍京记唐中书令封越公
　　有勅字本及褚遂良校定解无畏勒者人家或得之其一即此本也洛阳李邯郸家所蓄旧本颇与此相近其余世传别本葢南唐后主煜得贺知章临写本勒石寘诸澄心堂者而本朝侍书王着又将勒石势殊疎拙又有一版本亦似南唐刻者苐叙次顚舛文为十七帖而悮目为十八帖橅刻瘦弱失眞独勅字及此本乃先唐所刻右军笔法具存世殊囏得诚可喜也按张彦逺法书要録与余所着法帖刋误论此帖本末颇完今并列于左方云政和二年五月初吉黄伯思长睿父书右见云林东观余论【以上小楷书共二十五行】
　　翰林侍书王着有冩本騐其数葢二十七帖与钟绍京所记异矣今本除眞书菓子名尽一百二十九行李建中续记
　　至政廿又一年仲夏初吉紫芝生临于黄冈之行轩【以上草书】
　　明墨林山人项元汴眞赏元俞和子中手临唐摹十七帖其值三十两万厯己卯秋日重装墨林项元汴识甚字号
　　王　
　　王叔明溪南醉归诗
　　青山如翠束清溪溪水流花春不知自从识得南溪叟夜夜溪南扶醉归溪深夜黒愁难渡东风吹折溪邉树采山凿石架鱼梁醉归不知春夜长共坐溪邉翫明月緑萝飞花散香雪酒醒月落正愁人堪又与溪翁别醉眠草堂春日红山妻报我酒初冽万壑千岩红雨深还向溪南听啼鴂　余旧时作溪南醉归诗实草堂在荆溪之南他日余与令兄度自溪北归小舟阻风实忽出此纸求书因书此王
　　此元人王所书溪南醉归诗而吾里李氏所藏也字叔明自号黄鹤山人为赵文敏公外孙度实则张氏为宜兴人兄弟并尚文雅一时士大夫多与之交故书此遗之蒙以画名今读其诗甚流丽而其书颇亦似舅可藏而玩也呉寛题曰人尝见黄鹤山人画皆称再世王维山人之学书间见此纸尤为悚人当不在赵魏公下魏公信居不有之誉而山人亦尽曷有之美矣后学沈周跋
　　张德机
　　张德机论交诗帖【行书纸本】
　　德机顿首次韵答朱德载将筑室邻村作诗见寄
　　论交州里自不恶更欲邻居亦大竒避俗如仇还好客知穷为祟却攻诗一丘风雨书声共十载冰霜鬓影知不用褁粮勤访逺闭门忧患是吾师
　　红尘冠葢今无梦风雪相逄自一竒便欲倾家多醸酒不须结社苦吟诗名涂有穽吾方悔拙味如饴子未知廛市山林竟谁是嵗寒农圃有余师
　　张度
　　张度题画诗帖
　　题杂画四首度
　　离离江树暗芳洲江上西风几度秋别鹄未归天又晚不胜清怨忆丹丘
　　乱云飞雨昼漫漫水阁风林五月寒我忆越江江上苦扁舟今向画中看
　　我忆草堂临涧阿月明夜夜到松萝今朝见画怀归去收拾闲情托咏歌
　　水濶天低欲尽头桞花如雪暗归舟平生解识沧洲趣何处飞来双白鸥
　　胡　悌
　　胡悌题张德机艇斋帖
　　艇斋【篆书】
　　德机僦屋盐桥以教授为业屋之西隅有轩翼然即所谓艇斋也欧阳公有斋名昼舫其记云舫者嬉游之舟不知德机之舟将以渉大川乎其亦乘以嬉游乎将出入二者之间所谓乘流则逝遇坎则止乎因篆二字使张于屋壁稍暇当为记之七月二日胡悌书
　　胡悌呈德机近作
　　明朝
　　明朝又上阖闾城江上春风一舸轻过眼落花应有恨傍人飞絮自多情本因世乱依刘表谁谓才多累祢衡试问厐公归隠计南阳何地可躬耕
　　赠章伯髙
　　共是多情惜嵗华故应美酒送生涯金虀细斫秋风鲙玉髓新烹谷雨茶每爱夫容依北渚还思胡蝶过东家江南三月莺啼遍不信樱桃未着花
　　平生豪气慕西州莫怪睂攒万国愁商皓不知秦正朔荆人曽纪鲁春秋新丰酒美春三月劒阁诗多嵗一周中夜听鸡眞欲舞髙桓事业在营丘　近作写呈德机兄求教胡悌再拜
　　沈　右
　　沈仲说次叔方诗
　　次叔方先生见示诗韵右顿首上
　　城南陋巷居新僦緑竹移栽防个斜藂桂山中招旧隠读书堆里认君家蜀人漫诧文园赋呉市争看卫玠车断简味腴如噉蔗虎头痴絶至今夸　右顾仲贽移居诗
　　歩屧春风里翛然防世情闭门无客到载酒泛江行雨过山如染潮廻水自生鸥沙割千顷梦里到承明　右留笠泽别业诗
　　仲说与叔方诗简
　　右顿首拜启十月望过呉江别业得所惠书者三光景如过驹隙僻居江村况味寥落东流活活怅望送清昼耳比日来计体道廸吉右萍梗之暇每怀相从聚首实廹以岁计未免以淹迟数日须至节前可归相防有期已篆书千字文留此多日乞恕皋稽之罪尝因亲戚防防为酒所困终日愦愦近者始觉神清尚欲借观数日决不为寒具油所涴呵呵
　　中酒杂诗四句五首
　　中酒如卧病天寒露为霜东轩候朝旭暴背屡移牀江头风浪急舟小力难胜一浆归来晚长林月已恒太丘海岱士肆情丘壑间考槃诗赋罢采菊对南山岁闰寒酒薄风廻水自生杖藜随小歩极目大江横朋酒享公堂农家尽涤场县官薄税敛田野足耕桑右拙诗僭易呈上并乞裁正兹因端便勒此具记不备右再上叔方教授先生
　　沈御斋次叔方五言二律
　　次韵叔方先生五言律诗二首兼简伯行敬初发一咲右上
　　忆昔陪二子吟啸野亭中风急江花白霜晴木叶红去留身若寄陶写兴无穷更喜陈夫子幽寻讶许同掩卷坐防寐书灯耿独明年华劳发改夜气与神清感梦疑蕉鹿挑愁頼麯生何时重相覔握手话眞情沈仲说咏归亭二首
　　叔方先生过咏归亭赋诗二首以志盍簪之喜沈右上
　　短棹相过莫便囘咏归亭上且低佪升堂拜母称觞后隔竹呼童瀹茗来八尺驼尼分紫锦一双蜡屐破苍苔空江草木虽摇落犹有寒华带雨开
　　积雨空林喜报晴杖藜随意傍江行天寒木落青山出日转沙虚白鸟鸣漫拟东林时醸黍自怜南畆晩归耕颍川髙士能相过闲把瑶琴膝上横
　　沈仲说与愼独诗简
　　东林薄酒试新尝中有松花腻粉香遣送颍川陈有道书斋渴饮胜茶汤
　　廿八字偕一壶薄酒奉寄上惜不多耳杨诚斋文藁不曽收得所谓芍药屋疑只是用幄帟覆防者古人称牡丹为木芍药白居易有诗云上张幕屋芘岂亦本诸此未审是否更乞考正之　右再拜藁愼独先生坐下莫　昌
　　莫景行诗翰
　　牕下紫端吾故物云腴如润玉如温骊龙光莹夜生彩鸜鹆眼活秋无防已逐银杯同化去岂若青氊能复存却笑偷儿翻解事免使王家池水浑　失砚
　　失砚兼旬今复见邨童捧璧咲顔温墨光黯有风霜色石面净无沙土痕词翰发挥欣得助神呵防幸仍存濡毫便欲闲图写貎我山庄似陆浑　复砚
　　新正清凉境失砚既而复获遂赋二诗前以自解复后次韵雨窓漫书奉寄西湖静者贤翁季观捕鱼诗并和示为妙南屏莫昌稽首
　　唐　仲
　　唐白云忽逄佳节诗帖【楷书纸本】
　　九月朔德昭携同志倡和聨成卷轴意欲求予诗而未肎言也是日同俞庶道宴予病不能食酒莫归镫下三复得之白云居士唐仲顿首
　　忽逄佳节忆儿曹门巷秋风担上糕正尔休官归栗里未妨痛饮读离骚百年抱病身先老九日登危兴最髙惆怅山乡无异味香橙安得擘霜
　　一天风雨重阳节千里江山戏马台牢落白头愁后见凄凉黄鞠病中开鴈辞沙漠无书寄日近长安有使来治世已夸芝应瑞故宫肯赋兴哀
　　形骸瘦尽发鬅鬙遍歴江湖行脚僧归计田园清似水谋生笔砚冷如冰煑茶官店賖来吃醸酒邻家唤得譍纳纳乾坤双綉毂寥寥吾道一青镫
　　犹忆相过岸幅纱桥分上下路三丫隠居未异王官谷论諌还称御史家野碓炊烟迷桕树溪船载月入芦华明时莫负如椽笔好立螭头草白麻　病余眼昏手颤不能好书时年六十有二
　　张　谷
　　张谷七言絶句诗卷【诗内小字自注】
　　隠居城市絶尘埃秋菊春兰手自栽一卷楞伽读未罢南山相对翠崔嵬
　　户庭不出倦逄迎净室焚香也自清来客莫烦谈世事石床分坐话无生
　　翠石嶙峋分外幽丛兰生近涧西头画图来自重居寺相对令人忆听秋【听秋道者为文甫画兰石】
　　清閟阁前春雨时一枝醉里写临池因风逺寄栖禅侣山寺迢迢傍水涯【云林写竹寄白马寺今归文甫处】　丁亥岁夏五句呉张谷
　　余日强
　　余日强答大章上銕厓二诗
　　四韵诗奉答大章贡士见寄
　　臈日放船归泖上沧湾迟子愁予河东有赋烦传送此月无冰又可书老銕一经能取紫庾郎三韭岂防鱼明岁门生求座主相看喜色动皇居腊月八日客埬上余日强再拜
　　又一诗奉上銕厓先生先録去一过览后当别写上也
　　扬子十年官不调才髙白首尚为郎因观禹迹多留越为爱西湖又入杭仕宦岂无三语掾风流谁似四明狂水南山北题诗遍犹忆呉中锦绣坊
　　陈颍昌
　　陈颍昌别来三载帖【楷书纸本】
　　别来三载感德罙深小儿廻呉又清盼岁寒之情何其厚也足见仁人长者之心矣感佩夏初顾朋友至询知计彦文老兄贵体胜常为慰顾廻偶得鄙言二首録呈恒轩有道尊先生伏乞电瞩幸幸寓武攸友生陈颍昌稿呈
　　楚云呉树别经年世事茫茫最可怜炎热久伤流俗态岁寒谁尚古人贤日邉红杏春风老篱下黄花晚景妍却恠疎狂无寸补兴来吟咏醉来眠
　　三年踪迹客殊方人事如常两鬂苍故旧暌违难防面儿孙长大渐成行一朝喜共乡人话何日重登君子堂题就新诗烦寄去宦情离思两茫茫　景和惟善彦文文焕时珍同此申敬五月一日书奉恒轩有道尊先生文几　奉王时学先生书奉　寓武攸友生陈颍昌缄【原迹九字分见帖后】
　　张与可
　　张绣江来徃溪上帖【行草书蜡牋木】
　　与可顿拜一庵长老大禅师行长与可二子来徃溪上受恩多矣非谀也有来手札以防男羽毕姻特有颁贶开椷局脊久之眞两难也客居一殽不可以延长者受之何顔来价行雨中徃复五十里却之弗容当何如耶伏几愧汗勉用祗领别思所以报监院众师德不能一一奉状乞致敬草草伏乞法照与可顿拜
　　屠　性
　　屠性数日不面帖【行草书蜡牋本】
　　性拜启季实学士心契兄侍史数日不面极切驰情贱足又苦疮痍不良于行故不能上谒也老温笔四枝香匕壶一事副以丝帊聊表防忱得毣笑留不胜幸甚黄山去人已廻未山童此时想已在道旱气甚髙盛庄稼田无大损否病足俟稍瘳即当请见以尽不备性拜启七月九日谨空　季实学士心契兄侍史屠性拜启上谨封
　　李　讷
　　李彦敏不奉诲益帖【行书纸本】
　　讷顿首再拜仲实翰学先生不奉诲益已三月余矣徒切驰情想日来文候起处清适是喜区区守职粗遣惟虑困乏贫民不能应承是务此忧此虑将如之何哉外不烦道者惟冀先生凡可以教我者勿慴批示以匡不逮以慰鄙怀若斯文交情之至不备乙未月既望越五日河南李讷载拜于仲实先生前
　　释明本
　　中禅师书九字梅花咏并松月诗
　　昨夜西风吹折千林梢渡口小艇滚入沙滩坳野桥古梅独卧寒屋角疎影横斜暗上书窓敲半枯半活几个蓓蘽欲开未开数防含香苞纵使画工竒妙也缩手我爱清香故把新诗嘲
　　天有月兮地有松可堪松月趣无穷松生金粉月生兔月抱明珠松化龙月照长空松挂衲松囘禅定月当空老僧笑指松头月松月何妨一处供　又松月
　　释刘顺
　　元天月禅师刘顺法语【小眞行书】
　　萧路教深逹圣贤之道尝以委顺子自省其防世间万物各有数初不以逆而强致焉在乎知时识变乐天知命者固能随顺世縁无甚罣碍孔圣以此一贯之道示曽子领其防一唯而已维摩居士以一黙而谈其不二吾之诸祖或擎拳竪指或棒或喝皆示其委顺之一方便也老氏以天得一以清地得一以宁而扬委顺之道从上圣贤莫不以此而传之后世倘欲别起一念殊胜竒特之见以属强为则不委顺也其顺之之理一委之于造化岂圣人能转之而凡人可料之唯贵深造逺诣坚确不易其正念之士方能如是与凡圣混同一区来去自由于万象之表岂不庆快平生也哉又为铭之天地万物混同一区无罣无碍灵妙自如用之于世不束不拘行之于时圆同太虚乐天知命逆顺同途不委不顺吾何所图风清月白洞彻吾庐天歴二年西天月山师子正宗禅逆流沙门刘顺敬书
　　释梵琦
　　楚石诗翰
　　船上见月如可呼爱之且复留斯须青山倒影水连郭白藕作花香满湖仙林寺逺钟已动灵隠塔髙灯欲无西风吹人不得寐坐听鱼蟹翻菰蒲　中秋后二日与觉隠诸老晓过西湖率尔口占廷玉郎官索书録呈求敎梵琦再拜
　　兴化打克宾只要法战胜我遮里不然扫除佛祖令住山五十载扑碎轩辕镜钻饭香满堂有众斋厨盛棒了出院人悟去也不定　徒弟珠维那职事美满悦可众心一偈送之参方行脚了吾宗生死大事勉防楚石道人梵琦
　　道呉全节
　　呉闲闲与季境诗
　　季境舎人归维扬朝中名公各赠以诗看云八十翁闲闲呉全节作唐律一首以授之
　　相君五马牧饶时玉树秋香生桂枝日丽凤毛延世泽风培鹏翼运天池平山堂北看红药析木津头识紫芝文献通家遗一老涂雅赠别写乌丝至正六年丙戌三月廿又三日
　　道张　雨
　　张伯雨登南诗【草书单条】
　　縁覔云路作清游身似饥鹰晓脱鞲一上怒临飞鸟背载盘惊立巨鼇头神来甲帐风飘瓦月坠下方钟隠楼为问登髙能赋者陆沈谁复叹神州　登南絶顶诗张贞居山居即事诗帖
　　寒食今年二月晦又分新火入厨烟碧桃花落闲谁扫白苎衣轻【一作寛】老自便发匣但余金薤墨老年正在玉堂编大书絶类顔光禄小字骎骎逼墓田
　　夕阳扶醉试登临防嵝头望不禁倦鸟欲凭髙树没短松时过晚风吟云开列岫争浮黛霞暎平湖尽跃金归去主人情不浅重倾春酒细论心　登新丰山张伯雨诔薛眞人文
　　琼林薛眞人诔文
　　开府神德君以神道设敎三数百辈徃而有闻者惟闽之陈文学近古所谓博大眞人哉文学供奉时落魄不羁以诗酒自污殁久始赠眞人号朝学士大夫述德【阙】行未巳也葢能薄声利外形骸以文章道术相周旋未始出吾宗而已文学去世逾四十载彷佛其人得薛卿氏卿早侍神德君入有蓬莱道山之游从出有茂松清泉之怡悦视文学公差若有检束至于翰墨跌宕诗酒淋漓白眼青天傲睨一世则未易以优劣论人当在逸品上矣今大宗师呉公以耆德重于朝凡执事者一一十十皆眞人声光赫奕非下士所敢仰而望且何以测而识之哉卿已矣论者独以继文学公异时或无用之用诸葛虽死尚能动卿其有不亡者存今已睹其兆是为卿诔不凡哉至正乙酉暮春之初句曲外史造首为章心逺书一通予将屡书之以识四海之公论如此非张雨私言而私比之也　此予之狂言心逺乃弃于无用之所一展对间既重故人之思而一载之内云峤陈君以卑位徃彦辅张君以际遇徃独存者卿耳雨为无用重识
　　卿向留呉笃斯文契谊数相从已而还山中诗文日以精行业日以髙且谓予曰今玺书【阙二字】徃杭之祐圣观子幸一来岂料卿遽没于山中也郑无用出杭人张伯雨所为之诔三读其文而悲之若卿者方且与古之博大眞人游于太防之上夫岂言语文字所能赞美也哉郑元祐识
　　张外史杂诗卷【内小字自注】
　　答杨亷夫二首
　　弄水摘花春可怜风雨倦寻茅歩船我家南坞有灵石龙井西头无杜防野鹤字雏畏人过弱桞委地趁蚕眠子云胡为甘寂寞后世何人知太
　　黄蔑楼中唯饮酒楼下长沟鳬鴈多湾头桥断迷青草阔处风来生白波馋奴竟煑脱绷笋老鱼戱唼如钱荷诏书寛大到海角河北饥氓争倒戈
　　书摘阮图【四言】
　　长松结隂芳草如莽丘中防吟有天际想彼阮者咸发我抚掌一鸟不鸣众山俱响
　　黄子久画
　　中大面削銕如岩岫绮错非一途上连閤道旁屋庐寻窓数户愁﨑岖米顚所制三尺图笔力视此防粗疎阆苑之台迟子久不归正为松江鲈
　　赵子固墨写水蕉
　　因依水石间小蕉露如洗聊以观我身浮脆政如此平原佳公子泚笔写兰茝君看数寸碧气压凡花卉
　　赠渔樵侣
　　郁木坑前负薪者道士矶头埀钓翁我辈与结平生友夫君还有古人风水羞凉味蒲牙白野饭昼香松菌红借问行藏多岁月不离三泖九山中
　　水仙
　　芳草有时歇无此金玉相一枝和月露持奉水仙王
　　奔月巵歌
　　甓社明珠【阙】奔月脱殻正似风蝉洁渔网出之不敢视涤尽含沙光不灭文昌四星吞在腹一一金晶大如菽蜃物还来作饮噐日夜雄虹绕茅屋一扇桃核寛有余半叶蕉心卷未舒饮非其人跃入水怪雨盲风生坐隅置之天上白玉盘斗柄挹酒长阑干李白跳下鲸鱼背持劝我影相交欢幽宫冯夷为予泣酌尽海水百怪出还我生平老蚌胎许君醉卧蛟人室
　　彭南阳眞人云窝炼丹之所
　　石枰碁子皆生路洞室藏书尽隠文谁与解醒千日酒我来分住一窝云虎龙金碧亲承诀鸾鹄青防动作羣莫向邹忻参火候定知此事属彭君
　　送郑明德过越
　　四十日春廿日雨问花寻柳意茫然竹根卧龙髙笔冢灶下生薪连术烟茅家名余鐡罏歩龙井气胁金沙泉稽山酒船速囘棹迟子重来煮蕨拳
　　呉大宗师岳宫行香次韵
　　元日朝元囘羽队东华门外踏春阳还趋岱岳祠宫閟遥识仙官剑佩香国有蓍金作鉴年登耆艾发如霜老人星在防垣内可是人间化日长
　　棹歌
　　暇日拏舟出郭门观风聊采野人言借车踏水半陂麦打鼔卖鱼何处村光隂转比中年促生聚惟余西淛繁正使枋榆安尺鷃又从倦鸟返丘园
　　强行之常州敎授
　　闻道诗书种南方有此强才名文学掾歩武紫薇郎家与皋比近盘余苜蓿长诸生时列坐亦足奉华觞道园先生诗送张元朴还龙虎有云麈尾有怀张外史鵞羣今属薛卿元朴索次韵
　　想见先生戴笠行黄茅冈上看隂晴承闻祖道同防傅鄙说还乡似长卿海内好诗元自少江西行李不嫌轻谪仙爱与元丹语羡子而今亦有名
　　雪图絶句
　　貎得王维三尺图姑山无此雪肌肤琼台玉榭参差是只欠芭蕉一两株
　　鹊华秋色图
　　呉兴公自序云公谨父齐人也余通守齐州罢官来归为公谨说齐之山川独华不注最知名见于左氏而其状又峻峭特立有足竒者乃为作此图其东则鹊山也命之曰鹊华秋色云张雨赋诗于左
　　弁阳老人公谨父周之孙子犹怀土南来寄食弁山阳梦作齐东野人语济南别驾平原君为貎家山入嚢楮鹊华秋色翠可餐耕稼陶渔在其下呉侬白头不归去不如掩卷聼春雨
　　览堂絶句二首
　　帘栊低亚小梅枝快雪时晴緑满池铃索不摇鹦鹉睡客来假【阙】亦多时
　　殷勤老去惜年华白昼张灯緑幙遮吹徧玉笙天上曲空将列炬照林雅
　　次韵叚推官观潮
　　雪涛卷入白螺杯云梦吞将灔滪堆陈马直从天汉落飓风先自海门来青山一向开银壁黄繖中央立露台好在画图留壮观江头白首不堪囘
　　赠纽怜太监
　　论卷聚书三十万锦江江上数连艘追还敎授文翁学重叹徴求使者劳石室谈经修爼豆草堂迎诏树旂旄也知后世扬雄在献赋为郎媿尔曹
　　请以蜀文翁之石室扬雄之墨池杜甫之草堂皆列学宫又为甫得諡曰文贞以私财作三书院徧行东南收书卅万卷及铸礼噐以归虞奎章记其事邀予赋诗如上
　　长吟一首悼琼林眞人薛外史
　　卿难再得本自湌霞人髙怀独超物洞鉴亦絶伦君自江东我呉下早岁聨翩侍金马御榻赐书凡一束仙苑偷桃动盈把紫虚元君之玉诀青城先生敎我者感君多道气探怀为君写学士承防平原公许我与君杨许同一时标名两外史羽衣白茅立下风我还句曲余廿载君乘辅轩歴烟海归锦桥西结草楼楼中【阙】被长相待风烟山水共追寻福临洞口话离心年深书字化为碧白首苍茫成古今圣井山崩数千尺君从羣龙去无迹困顿盐车篠岭头此日思君复何益　至正四年之秋江东龙虎山左右诸峯鸿水一时发漂屋庐数里间大小龙以百数悉拏云而去其蛟蜃不能去者死山石下若腐木然吁亦异矣明年卿化去篠岭在贵溪县中道卿辟路建馆其上以憩行者虞道园作记
　　道言
　　造物于我厚一切使我薄瓶中有储粟持此卧云壑敝衣取茍完得味在藜藿花鸟予友于尊酒不独酌床头堆故书败履置床脚未尝身没溺何与世浊恶正如散马牛不识穿与络异时老髑髅防有南面乐
　　汪复心遣侄彦维自歙求诗复心年八十余矣
　　汪伦自爱桃花水张翰祗思莼菜湖九十山翁莫相恼题诗元没得工夫
　　赵伯常运使留题涧阿即席次韵
　　莫笑坳堂水胶杯泉头落木动成堆天寒正使蛟龙卧日短何烦驷马来杖防东坡灵石坞留题外史读书台举觞賔佐风流甚老子游山第一廻
　　三香图
　　凌波仙子尘生袜空谷佳人玉链容不奈天寒风露早日髙犹傍锦熏笼
　　涧阿对雨二首
　　山云油然作山雨来不缓既霑灵石坞遂洒寒栖舘落木遽如许众草行复烂有酒不堪酌无酒堪把玩与闻季长笛宁从中散鍜代谢夫何如徒为白首叹
　　歩归灵涧幽泥染居士屩不知岚雨深稍怯布衣薄拂牀次羣帙扫迳堆脱箨清坐亦偶然吾非慕仙爵危君太朴以史事南来搜书风雨宿南涧明日追寄此诗
　　布衣走下云林顚检阅经书天子筵去家昔逾半万里别我今将十九年輶轩使者采图籍龙门太史行山川涧阿一宿慰风雨起视留墨心茫然
　　寄刘伯温大监
　　台阁如公最有称轺车騘马数能乘较书在昔专刘向秘监于今复魏徴污简削成金作匮泰阶平处玉为绳信有山人唯寂寞侧身长倚白云层
　　九日风雨清斋
　　中林授衣节寒气早已集牖户洎裘褐凡百缺治葺穷居昩时序颇讶光景急丛篁助幽翳灇濑发空水禽穿屋过岩树排檐入陶尊既尘渍墨突亦雨立遐思把菊咏端处掬溜室空言非药饵殆不废九日
　　道舘雅集听琴次杨彦常韵
　　幽蒿细竹满墙顔雨后危墙似断山一室了防尘世隘诸君能赏病夫闲池廵野鹤鱼苖緑土蚀秋虫菜甲斑我不鼔琴偏识趣絶怜失势重跻攀
　　读戴集【师初号剡源】
　　剡源诗卷落吾手便似移家太白学道昔惭山世逺知人今愧郭林宗空山乐书有遗谱白日天马无留踪【皆集中语】太息斯人不可作厌将两耳闻寒虫
　　老学斋书怀寄京师故人
　　手种羣松数尺围草深南涧客来稀一经断送垂垂老万事安排念念非晨待樵苏才蓐食凉惊络纬尚絺衣莱坊里清宵月也到山家白板扉
　　中庭古柏
　　庭中异柏前朝物铜柯石干兀青苍云壑终怜老蛟卧珠树独留威凤翔月上隂移覆砌雨余古香飘近床支离防者深根在阅尽世人还久长
　　李遵道写湖石
　　好石曽闻牛相国写竹今惟李使君能消龙尾一螺墨与染峨睂半朶云瑶草种来秋着露昆刀藏去玉成文堂上朝来有佳气淮南献寿独殷勤
　　赵彦辅雪图
　　清才絶似王摩诘爱向髙堂写雪山华葢洞中如屋里赤防干外是人间琼楼祗许飞仙住珠树应留织女扳莫信寒泉伤玉趾最宜清暑听潺湲
　　秋日晩兴
　　暝色入林烟火防暮雨欲来如有期野雀喧争楝树子山人行把菊花枝山空始见水泉涸寒至乃索衣裘迟莫漫题诗将寄逺不多故旧在京师
　　冬日五言
　　雨雪衡门晏隂景薄山阿飞鸟各谋食媿此养防疴余生转晦昩芳嵗亦蹉跎勿云幽疾久去疾将如何
　　雪作
　　夕寂防生听寒顽稍使猜明珠交撒帐银甲整衘枚厉锋全挫东皇驾即囘眼中纷物色白战若为裁
　　晨兴
　　聊与梅枝说岁穷眞成古木共衰翁百年勲业何烦尔一世云山不负公寒梦渐消窓影上春容已在雨声中晨兴觉诗神王未放韶华角长雄
　　咏蕚緑梅华
　　山中古仙子无言春寂寥玉容淡朝雨翠气湿防霄临风怯玩影弄雪妬攀条拟覔何郎句还凭舞袖招
　　涧北梅岁三月始花
　　隂涧残梅枿临流一向欹但存孤注在敢恨一生迟冻雨如相喣春寒不受吹后时翻见独宰物遂成私
　　白莲晏坐斋
　　早从衡岳端居室晩爱莲宴坐斋香象来时云入户鉢龙戏处水浮堦重重草座闲收足歴歴松风妙写怀亦欲逺游参半句无人为我系麻鞋
　　南眞舘池上橘花
　　花攒嘉树雪鬅鬙遮断孤山小朶青报答风光先醉去秾香吹过却全醒
　　仲穆蕙花
　　空谷幽芳絶代姝纷披翠袖不胜扶金缾芍药三千朶合譲光风转蕙图
　　岁暮
　　忽忽岁云暮徒兴白首嗟山留待伴雪春禁隔年花把卷还遮眼分饧且胶牙自縁身嬾惰莫遣送穷车
　　归自天柱山招朴庵僧
　　仙人住近余杭姥得酒携缾上野航踏雪能来倾一盏风流不减在余杭
　　白云半间
　　白云住处不曾扄割取西偏着外兵伸脚三条椽下卧任君裘葢洛阳城
　　次韵虞公赋鹤巢赠赵伯容
　　仙人有骐骥结巢顶松中上覆三素云下立千仞笙吟防度曲雪歩稍留踪羽衣何颀然云是赵伯容左带明月珰右佩苍精龙谁令【阙】青鸟衘花以相从凿户绳枢涩藏书玉检重怅望浮丘伯人间倘再逄
　　野桃华
　　野桃无语最含愁若个林间得放牛比似落英归粪草不如流水出香沟
　　残梅
　　皎皎当窓蕚緑华满怀幽恨付西家春风春雨匆匆去一残香啄莫雅
　　万竹亭
　　髙怀思得去人羣马防沙头竹似云亭子当江偏窈窕主人遮道故殷勤日中见斗青霄立月下吹箫碧洞闻渭川自足封君拟未数零陵万石君
　　次韵虞公和断江和尚种松
　　松下防吟惬病悰支离潦倒似支公顶因巢鹤翻成结心为依禅毕竟空陆子坛前春古淡葛洪井上雨青葱茯苓乞与杨员外谁复缄诗过浙东
　　谢僧送柑
　　肚能束三条篾手亦亲栽万颗梨珍重黄柑三百颗好山多在洞庭西
　　晩句
　　白足过桥三峡雪苍头吹笛满林风狂花也有凌霄意飞上松顚烂熳红
　　外史自赞画像
　　志逸心疲身清命浊逃同类而亲猿狙毒厚味而美藜藿学取益而不胜其损事知危而姑与之安一龙一蛇不厌已之深眇恶衣恶食先忧人之饥寒忽然为人而反常若此若何以祛有身之患
　　乙酉岁自春徂夏霪雨之时多五月来仅一日见天处涧阿幽篁中未有裹饭过子桑者间弄笔研写谬诗盈册以自料理耳诗凡五十五首子英遇之持去勿示不知我者雨告
　　右句曲外史与袁子英所写诗几五十五篇其首两章廼此老道人效余銕雅者也如道言清斋涧阿诸诗皆其道趣中流出者若奔月巵则又顽仙之横出者吁道人仙去已一纪矣銕雅之友属之何人开卷怆然不胜山阳之感云至正二十有一年花朝日抱遗叟杨维桢在清眞之竹洲馆书至正壬寅秋八月十有八日海虞缪贞呉郡余大亨昆山顾元臣同观弟子萧登拜题【古】
　　东维顾安定之观于暎雪轩时年七十有四不识华阳旧隠居髙情还忆听松余百篇眞箓修都徧满卷新诗手自书一去丹台闲日月几囘飞佩在空虚重来化鹤应无恙华表春风动里闾至正甲辰冬十二月郡人陈世昌拜观谨识
　　至正廿五年乙巳春三月丰城余诠观
　　壬子五月五日过娄东十日耕学先生出以示仆乃知贞居之与耕学交好之情若此也倪瓒览贞居先生清诗妙墨飘飘然自有一种仙气信非尘俗中人也此卷手书以遗予者屡罹兵燹似若有神物防持泉南陈君彦亷好古博雅与予同志故割爱以赠壬子夏六月望后三日汝阳袁华书张贞居词翰正如月底疎松雪中修竹信非烟火食人所能宜为吾子英之寳藏也贞居自题云非知我者勿示子英出以示予岂别久而弛其约束耶齐郡张绅观于孙氏暎雪轩戊申子月
　　右涧阿杂诗墨迹五十五首廼张贞居词翰最得意者在当时亦自愼重不轻示人观其小序可见虽然非子英之知贞居不能久藏至今非彦亷之好古博雅亦不能得子英之割赠所爱以交谊之笃而归诸春草堂可谓得其所矣子英亦知人哉深为陈袁二家左劵珍之可也庐陵张昱题于凝香阁中
　　予观在昔右文之际文章翰墨葢莫盛乎东南矣不惟列侍从居馆阁者皆彬彬文学之徒至于方外名流亦或负其清才絶艺擅名一时之胜故释氏之徒有笑隠防上人道家者流有贞居张外史皆以诗文篇翰照映乎山林而与虞赵欧黄诸君子接交于后先迭响乎中外于是东南文物之盛殆前古所未闻今观陈氏所藏外史墨迹一卷能诗者或无此书能书者或无此诗外史葢兼之矣慨名笔之流传念昔人之凋谢江空岁晏不无有继遗响者乎览卷为之怃然呉郡谢徽识
　　右张贞居自书诗一帙温陵陈君彦亷之所藏戊申岁见于袁子英家今归于君君别有贞居所书诗大小十余幅可见物常聚于所好君作诗徃徃有物外意非独爱贞居之书而已也壬子亥月张绅再题
　　贞居早学书于赵文敏后得茅山碑其体遂变故字画清遒有唐人风格诗则出于苏黄而杂以己语其意欲自为家也唐宋以来浮屠氏之能诗与书者虽众然亦不能两美况道流之久乏人哉此其自书杂诗也古律行草各臻其妙宜子英之愼与而彦亷之喜得也髙启识
　　右张贞居诗翰清源陈氏得于袁子英甫卢熊记【篆文】
　　歴代史臣不为释老氏立传或老氏有可书者则以置之方技传中皇明修元史始别有释老传之目而老氏首丘处机释氏首八思马且各有数人焉张雨生东南以工书善诗为道流一时学士大夫若赵文敏虞文靖黄文献诸公多与之游乃不得入传或者疑之然处机八思马之徒在其太祖世祖时大抵皆以功业显故释老氏有传葢不徒以其法而然者则夫雨之可传正不在此予尝执笔从史官得预是议今观雨自书杂诗于温陵陈寳生家词翰之妙如是自当与赵虞诸公诗集并传也洪武壬子秋八月稽岳王彞识
　　洪武辛酉三月廿六日重书于春草堂周砥贞居眞人诗文字画皆为本朝道品第一虽获片楮只字犹为世人寳藏况彦亷所得若是之富且妙耶舒展累日欣慨交心噫师友沦没古道寂寥今之才士方髙自标致予方忧古之君子终陆沈耳吾知前人好修不以为贤于流俗而遂已不患人之不知栗里翁志不得遂饮酒赋诗但自陶写而已岂求传哉倪瓒题壬子初月八日
　　贞居诗如月底疎松云间修竹字画则若逺塞惊鸿春池科斗非特不染尘俗尘俗自不能染耳张绅
　　壬戌阳月绅再观于崆峒外史之丹室于是与彦亷别十载矣
　　洪武丙辰秋九月彦亷自凤阳还十有九日夜宿春草轩复出此卷同观题者自銕厓先生以下凡十五人存者惟八人耳抚卷不胜黯然汝阳袁华识
　　张贞居以诗名湖海而翰墨尤为人所重片缣尺楮徃徃见之葢未有若此卷之富盛者也孙过庭云一时而书有乖有合心遽体留日炎风燥皆其乖也神怡务闲时和气润偶然欲书皆其合也今贞居自言自春徂夏隂雨至五月之久故闲弄笔研以自料理则非心遽体留日炎风燥正所谓神怡务闲时和气润偶然欲书耳宜其聨篇接简不觉其多而浓纤间出清婉流丽有合于古人之度也其诗传诸人口已有定论特语其书如此彦亷好古博雅必能加寳爱矣苏人王行题
　　予观张外史自书杂诗一帙词翰之妙使人如快雪时晴行山隂道中幽景所夺应接不暇披览竟日不能去手句呉张适识
　　温陵陈彦亷氏出家藏张贞居所书杂诗凡五十五首词翰俱丽见之不忍去手子英袁先生与张贞居友善书此以赠又于卷末书曰勿示不知我者子英以彦亷博雅故出以与之亦于卷后题之曰彦亷与予同志故割爱而与之虽然张贞居非至交则不书袁先生非知己则不与彦亷既得每为珍玩非知者亦不出示吁人之出处亦当待知己而后动也洪武丁巳秋八月恒山范益获观谨识
　　予初学书即知有句曲外史为浙之擅名者虽急于采其规格而世甚鲜有及间获观数帖率皆眞迹其于运腕指用纸墨之妙诚超出于众能而成家者也以张之才气则并于苏米词或有过之者故一时名重朝野得片纸如寳珠璧岂偶然哉此帖予知名久深慕一见二三年不详其定在兹获一览求之平昔所见犹霄壤矣孰不珍其所传哉癸亥岁孟夏耆山无为谨书于朝天宫之桂堂张贞居生平慕米南宫之为人尝为着中岳外史传故其论议襟度徃徃类之独其诗句字画清新流丽有晋唐人风流不踏南宫狂怪怒张之习葢非独其学问使然亦由贞居寄迹方外不为声利所累而又居东南形胜之邦获见故都文献之懿优游林壑以养其眞气故其发于词翰者如此今去贞居卅余年耳使人望而企之若古仙人可胜叹哉友人陈彦亷氏得其翰墨二帙皆生平得意作也予家与贞居世契展咏之余益増感旧之思云防阳张来仪识
　　张贞居词翰俱清逸飘飘然如骖白鸾游霞乡自非有仙风道骨者不能到唐之羽流中杜光庭辈讵足专美于前与彦亷宜寳之洪武十九年仓龙丙寅呉僧道衍敬观于春草堂
　　予尝爱张贞居此帖词翰清拔风致髙逺当其神清气和用笔遣意疾徐顿挫浓纤间出故虽连篇累幅不厌其多玩之如飞鸢戾空明珠映月飘光粲烂快人心目可谓絶类离伦特立道流之表自子英化去垂三十年意昔此帖遂亦沦没今复览于放鹤轩中展玩终日不能释手信知至物终当有归从道宜珍藏之东呉呉文泰谨识
　　昔人云作书类人若顔书之刚劲虞书之美丽欧书之清瘦人亦似之予谓匪惟字类人作诗虽言志而刚劲清丽亦似其人今观张贞居字之随体赋形殊不经意诗之随咏写志若出自然览之则清气可掬深类贞居之为人昔人所云为信然贞居书此亦自得意故题以勿示不知我者噫示之尚不轻得之者必好古博雅也张昱为陈彦亷蓄之谓得其所今陈从道蓄之可谓又得其所矣从道宜保诸浚仪张肎识
　　仆平生最嗜外史诗集中诸律略皆上口僭评其髙处当为元人第一家妄论自信不必世人之同也故其眞迹所在特深贵之唯姚侍御家有稿一册时获寓观以为乐事其它所见简短寂寥无足充余嗜者戒卿何幸乃富有之如此当知贞居真迹流落人间虽有存者断不能与之为敌矣使仆时时来过出而阅之味其画求其兴致以开余情不亦畅乎晚学杨循吉奉题
　　蔡天启诗曰收拾三茅风雨样髙堂六月是冰壶贞居收拾三茅风雨总入冰壶眞得天启赋诗之眞趣矣贞居蜕骨仙去知在莱第几而仙迹长留人间世帝不役雷电下取俾后世得肆览驰紫霞之逸想动白云之遐思潇洒送壶中之日月不亦神哉袁戒卿袭藏出以见示因题成化癸卯春三月朔旦郡人黄云识
　　此册今藏余家向从文衡山处得之元汴
　　张贞居杂咏帖
　　服用杂咏四首
　　十年着一冠一冠已三载缁尘无留迹色为云霭长缨安所施轻导犹足浼每弹出新沐泥丸映朝彩短发不容被初服讵可改　右冠
　　衣褐贱者徒为仁则由巳粗疏实寛博彼贱孰敢拟寒温屦开阖补纫亦云几信有不变玉贞哉居白里使与狐貉立翻为敝袍耻　右素褐
　　客从麻姑来遗我楮素衾肪肤皓难滓铅骨滑易伸配此木匡牀共保一色纯鸡鸣风雨夕鴈度霜雪晨楮君方眷眷因之乃凝神　右楮衾
　　粤昔大知舜有作陶河濵先民尚其质后世挹其醇我亦舜之徒对之称素臣木槃仰承足秋水酌及唇守此三代寳孰谓吾庐贫　右陶尊
　　省郎中检较陪集贤揭学士宴集约赋十韵得清字
　　中湖礼鹤祠南岭谒龙传命舟车集探竒水陆并郎官思出沐阁老念辞荣遂接丘园士益腾风雅声席随隄草展觞对渚莲倾游尘麾外避仙颷鹢首生云物属虚旷天容殊穆清非闗遗草奔繄此局柴荆偶违数刻欢尚蓄千载情幽疢甘自废时哉修令名　至正三年癸未岁冬十二月十有三日为庐山甫写旧诗夜寒酒困老态如此览者毋哂张雨
　　张伯雨书近诗并识
　　桂花下约黄秘监饮
　　翡翠黄金屑檀栾秋桂枝凉风何日到庭树已先知一杯持问月更待贾淳来
　　课山奴竹林采笋鞭煑食
　　疑有鲜卑奴过此玉鞭抛掷向泥中长镵为我入竹去晚饭筼筜也不空
　　驯鹭
　　了然驯鹭雪霜明下瀬求鱼自在行碧玉灯檠双足瘦白麻衣袂一身轻海鸥见事应何晩凡鸟题门也不情输我鸳行旧俦侣举头寥廓总云程
　　题雪景三香图二帧
　　春雪无声入画堂东风浑似北风凉祗縁何逊题诗少信是徐熈落墨强青鸟下迎罗袜歩苍髯来近玉台妆匡庐也入幽闺梦睡里山花各自香
　　雪羽飞来雪意浓国香狼藉暝烟樷倩谁与剪呉淞水爱尔能吟柳絮风翠袖佳人玉条脱平头奴子锦熏笼劒南画手看前辈着粉施朱或未工
　　适写近诗未满纸洙水孔肃夫过涧阿因以为赠仆老矣倦于笔研肃夫毋责备也张雨书以乙酉仲秋望后一日
　　结庐句曲号贞居石鼎千年句法如所有白云难赠客岂无清露可为书湖隂小阁题金菌月下髙冠制玉蕖白首交情洙水上归儒深恨早廻车呉寛题
　　张贞居次韩陆韵并观古墨诗帖
　　次韵韩伯清见寄之什凡五首
　　连云溪水出具区连云庄叟得自娯髙斋松月足吟啸浊世诗酒防荣枯我无丹砂链金液君有田土成膏腴傥能种秫逺相致与尔日醉壶公壶
　　卜居海上仅三年春日繁华思逺天练水澄清宜酿酒溪鱼鲜美不须钱欲将野艇寻幽赏多谢云山作胜縁寄语风流老韩子定须禊日过庄前
　　间寻芝术保余年信是神仙别一天避地有书能敎子穷居无术学飞钱桑麻绕舎田园计竹素堆牀翰墨縁惭愧长沙每招隠时临车马到阶前
　　幽居甘寂寞豺虎动成羣地僻伤春草江空忆暮云友朋难得防书札近相闻世事今如此愁来嬾学文久客黄冈地新年白发侵笑歌思执手忧患苦闗心市井皆呉语山林独楚吟羡君渔浦上髙饮贵要金
　　次韵陆秀才春日幽坐
　　新塘雨余流水新隔窓看花如美人晴丝冉冉堕复起幽鸟嘤嘤啼更频自怜华发在海峤谁野服随山氓故园荒秽久弗治且复饮酒从吾眞
　　观友人所藏古墨
　　雪堂手剂不可得色如漆黯无光安得一丸归我室临手剰写十三行
　　至正二十年十二月卄日紫芝生为又链师写一过【按此为俞紫芝写贞居诗也应入紫芝帖中鐡网珊瑚标为贞居诗帖今仍之】
　　张伯雨较书诗帖
　　史局先生示以季境京师赠行卷輙题一絶卷归
　　较书苦借青藜杖下马笑拈金屈巵好是淮南师弟子钱塘相见落花时方外张雨书以丁亥二月
　　句曲外史书山海经【原文不録】
　　张伯雨书参同契【原文不録】
　　外録
　　书画舫云张伯雨正书山海经行书参同契二书在髙深甫斋中
　　张外史室迩札并诗帖【行书纸本】
　　室迩人逺疎濶防记嵗时篇诗猥及佳笔与俱感佩齿録之厚是夕风雨牵课次韵不足仰酬先施所以倾写鄙怀亦至矣惟改容降礼稍垂顾览衰朽不任幸甚张雨上闲止徴君阁下
　　烟雨湖头暗两澹妆西子若为容平生自信千金帚老疾难胜百罚钟岂有胜情如许掾只输豪气与元龙鐡心把笔犹能赋羞比门墙桃李浓己丑至正九年四月十一日夜二鼓书
　　张天雨洲帖【行楷书蓝纸本】
　　天雨皇恐稽首上启伯清提举相公行几再辱书问知前信已逹先记中题赤壁图并寄仲举诸作皆未及见似为守中专之矣特喻洲诗荷公假贷之久诚出于不得已兹承至论媿负何言陈画二轴元帖奉呈唯雅命是听知照既深复何容喙日来贱体以疮疾作伸吟偃卧人事俱废当此时宁有倡醻游燕之事哉鸡弹领惠弥感侍晤伊迩悉图叙谢不宣天雨稽首上启
　　句曲外史书诗文卷
　　史二论
　　庄子曰以本为精以物为粗以有积为不足澹然独与神明居古之道术有在于是者闗尹老聃闻其风而恱之建之以常无有主之以太乙以濡弱谦下为表以空虚不毁万物为实
　　闗尹子曰在己无居形物自着其动若水其静若镜其应若响芴乎若亾寂乎若清同焉者和得焉者失未尝先人而常随人
　　老曰知其雄守其雌为天下谿知其白守其黑为天下谷人皆取先已独取后曰受天下之垢人皆取实巳独取虚无蔵也故有余岿然而有余其行身也徐而不费无为也而笑巧人皆求福巳独曲全曰茍免于咎以深为根以约为纪曰坚则毁矣鋭则挫矣常寛容于物不削于人可谓至极闗尹乎老聃乎皆古之博大真人哉
　　太史公曰道家无为又曰无不为其实易行其辞难知以虚无为本以因循为用无成势无常形故能防万物之情不为物先不为物后故能为万物主有法无法因时为业有度无度因物与合故曰圣人不朽时变是守道家使人精神专一动合无形赡足万物其为术也因隂阳之大顺采儒墨之善撮名法之要与时迁移应物变化立俗施事无所不至指约而易操事少而功多凡人所生者神也所托者形也神太用则竭形太劳则弊形神离则死死者不可复生离者不可复返故圣人重之神者生之本也形者生之具也形神骚动欲与天地长久非所闻也
　　马陶三传
　　司马相如者蜀郡成都人字长卿初为郎事景帝梁孝
<子部,艺术类,书画之属,式古堂书画汇考,卷十九>王来朝从游说士邹阳等相如说之因病免游梁后过临卭富人卓王孙女文君新寡好音相如以琴心挑之文君奔之俱归成都后居贫至临卭置酒舎文君当垆相如着犊鼻裈涤噐市中为人口吃善属文仕宦不慕髙爵常托疾不与公卿大事终于家其赞曰长卿慢世越礼自放犊鼻居市不耻其状托疾避官蔑此相如乃赋大人超然莫尚
　　五柳先生不知何许人也亦不详其姓字宅邉有五柳树因以为号焉闲靖少言不慕荣利好读书不求甚解每有防意便欣然防食性嗜酒家贫不能常得亲旧知其如此或置酒而招之造饮輙尽期在必醉既醉而退曽不恡情去留环堵萧然不蔽风日短褐穿结箪瓢屡空晏如也常着文章自娯颇示己志防懐得失以此自终其赞曰黔娄有言不戚戚于贫贱不汲汲于富贵其言兹若人之俦乎酬觞赋诗以乐其志无怀氏之民欤葛天氏之民欤
　　陶先生讳景丹阳人也幼标异操聪明多识五经子史皆悉详究善书得古今法不肯婚宦以资营未立薄游下位宜都王侍读年二十余便稍就服食遵行道要所得符文妙法并是眞人遗迹于是业行渐进乃拂衣止于茅山焉观其神仪明秀盼睐有光形细长项耳间矫矫显然异众矣其赞曰髙卧白云晨湌绛霞弟子如林著书满家濯神九清腾耀三景与天为徒如日之炯【炯作昞】
　　仲谢三诗
　　飞鸟遗迹蝉蜕防殻腾蛇弃鳞神龙防角至人能变逹士防俗乘云无辔骋风无足垂雾成帏张霄为幄沆瀣当湌九阳代烛恒星艶珠朝霞润玉六合之内恣心所欲人事可遗何为局促
　　大道虽彞见几者寡任意无非适物无可古来绕绕委曲如琐百虑何为至要在我寄愁天上埋忧地下叛散五经灭弃风雅百家杂碎请用从火抗志山栖游心海左元气为舟防风为柁翺翔太清纵意容冶　右仲长统作
　　旸谷跃升虞渊引落景曜东隅晼晩西薄三春燠序九秋萧索凉来温谢寒徃暑却居德斯颐积善嬉谑隂灌阳丛雕华堕蕚欢去易惨悲至难铄激涕当歌对酒当酌鄙哉愚人戚戚怀瘼善哉逹士淊淊处乐　右谢灵运作
　　太史南华所论道家之大本无为之至理矣若相如之才情雄放元亮之贞节雅言华阳隠居则古称先中董狐道家尼父实皆我之良师也仲谢三诗其防亦超呜呼四十无闻斯不足畏知不能望惟贤希圣之域宁不得为逹生之归乎遂书各文成卷把玩山泽间以自料理耳　大元泰定二年岁在乙丑六月廿五日句曲外史张嗣眞华阳南洞记
　　张嗣眞书太上十三训
　　太上十三训
　　遗形防体泊然若亡谓之虚　虚心弃意废伪去欲谓之无　专精凝神不与物杂谓之清　反神住气安而不动谓之静　黙居闲处功名不显谓之防　去妻离子独与道游谓之寡　呼吸中和滑泽细防谓之柔缓形防我以奉百事谓之弱　遏恶防荣安贫乐辱谓之卑　遁形逃满衣食麄踈谓之损　静坐随扬却邪应变谓之时　不饥渴不寒暑不喜怒不哀乐不迟疾谓之和　防视听息言虑坚固精神不废内守谓之啬泰定三年丙寅二月廿八日嗣眞学
　　女管道升
　　管仲姬与中帖【见赵文敏集中】




　　书画彚考卷十九
<子部,艺术类,书画之属,式古堂书画汇考>
　　钦定四库全书
　　书畵彚考卷二十
　　刑部左侍郎卞永誉撰
　　书二十
　　元人合卷
　　赵子昻书腾腾和尚歌巙子山括古诗合卷腾腾和尚了元歌
　　修道道无可修问法法无可问迷人不了色空悟者本无逆顺八万四千法门至理不离方寸识取自家城郭莫谩防他乡郡不用广学多闻不在英才聪俊不知月之大小不管嵗之余闰烦恼即是菩提净花生于泥粪人来问我若为不能共伊理论寅朝用粥充饥斋时更飡一顿今日任运腾腾明朝腾腾任运心中了了总知且恁佯痴缚钝子昻
　　古诗云吾生落落果何为世事纷纷无了期少筭人皆嘲我拙多求我亦啸人痴堤花宻宻疎疎蕋溪柳长长短短枝万事欲齐齐不得天机政在不齐时独前二句不称觉其人尚有乖气也因櫽括之云不将生机问修为物外纷纷无了期少筭我亦多筭好多求人【原迹落一字】少求痴堤花宻宻疎疎蕋溪柳长长短短枝万事欲齐齐不得天机政在不齐时喀尔库库子山
　　松雪翁书法独歩当代喀尔公继起遂有北库库南赵之誉优劣固未易言也金庭王希渊寳藏二公眞迹间出以相示俾予评之予谓赵书如士大夫按乐纵爽节奏而意态闲雅库库书如生驹出枥未闲鞚御安事驱驰世有知予此论者方许具一只眼雒阳镏师卲
　　赵库库二公翰墨歌
　　元朝翰墨谁擅塲北库库南赵髙颉颃二公才名盖当世片楮传播如珪璋子山学士位馆阁天水王孙登玉堂官居位望正相似后先防璧聨辉光赵公至元初入觐神姿皎皎明秋霜世祖重瞳特加敬顾盼恩渥殊非常眞行篆籀夸第一厓镌石刻传四方金薤琳琅炯相照天球寳鼎森成行今观此书乃行体笔意萧散还严荘危藤兀兀寄髙树斗柄落落垂穹苍左廻右顾自遒劲骨肉平均筋力强库库公此书兼行草翩翩笔势鸾廻翔春蛇秋蚓恣挥扫走落鹘何惊惶有如鄂公握神槊纵横击刺谁敢当三军一扫皆败北狼籍防箭并刀鎗吁嗟墨妙有如此初学讵可窥门墙金庭山下右军宅墨池尚有□云香闻孙千载踵家学收得此卷如珍藏为言乃祖在元世结交赵魏同肝肠相遗不赠合欢绮特冩昔贤金玉章妙好文词二公笔天葩云锦何焜煌家传旧物頼有此临摹欲继兰亭芳白虹贯室神防仰视东壁生寒芒清河张灿
　　袁伯长贯酸斋徐敏甫郭天锡诗词合卷
　　一庵首坐久客大慈此得防于万寿深湛宏博连辱和篇不可虚其雅意用韵奉谢桷和南
　　堂堂相国布金寺曽许髙人住夏来不见乌衣游别墅时看金弹落生台千林有响风调瑟万壑无声雪舞杯读罢楞严谁与伴独于松径且徘徊
　　萧斋圆緑长深苔忽见谈空度来已信虚空那有相极知明镜本非台闭门掩息云生几振锡忘言水覆杯独鹤九皋清唳彻肯于林下久徘徊
　　少年学道悟眞如晩嵗驱驰齿髪疎碧落倦游同病鹤金门聼漏比鳏鱼还家重拾班超笔教子空传阿买书苍狗白云工变幻掩关从此悟乗除
　　永嘉老子貎温如破防头礼数疎弹指十方归砚頴骈头千衲防钟鱼雪飘饤坐芦花絮云叠层峦贝叶书古涧长松传美防肯令藤蔓满阶除　师永嘉人故末章及横川长老
　　筚栗乐
　　雄雷怨别雌电老云海镘沙地无草【阙】尘不受紫檀风三寸芦中元气巧防声辚辚喘不栖魑魅梦哭猩猩饥壮声九漏雪如铁酥灯熖冷春风烕神妻夜传髑髅杯倒觧昆仑饮腥血紫台云散月荒凉归路人稀腔更长酸斋道人为西瑛公子【行草一纸】
　　中秋后四日奉母挈累逰问政之兴道观望黄山俯练水遂赋水调歌头徐逊拜
　　盘马万山顶弹禽羣木中追思年少行乐减尽旧豪雄三十六青矗三百六滩碧逝归路杳重重拱手问仙伯谪宦岂天公　奉慈亲携稚子访琳宫太虚雪髙处万虑一杯融但得挈家归隠何用举家抜宅鸡犬亦升空长【下有笑字防去】啸下山去脚底响松风【行书一纸】
　　四禽言
　　脱却布袴贫家仅有一尺布寒机剪尽无可裁可人不来亷叔度脱却布袴
　　不如归去锦官宫殿迷春树天津桥上三两声呌破中原无处住不如归去
　　提葫芦今年酒贱频频沽众人皆醉我亦醉哀哉谁问醒三闾提葫芦
　　行不得也哥哥湖南湖北秋水多九疑山前呌虞舜奈此乾坤无路何行不得也哥哥　右相台梁隆吉作延祐丁巳春余客番昜呉昭徳同集于徐秋湖之一碧亭酒邉举似次年归故里书于家藏隆吉诗卷后京口郭畀天锡【行书一纸】
　　赵子昻杨亷夫陆宅之合卷
　　赵子昻书陶诗
　　少无适俗韵性本爱丘山误落尘网中一去逾十年羁鸟恋旧林池鱼思故渊开荒南野际守拙归园田方宅十余畆茅屋八九间榆柳防后园桃李罗堂前暧暧逺人村依依墟里烟狗吠深巷中鸡鸣桑树颠户庭无尘杂虚室有余闲久在樊笼里复得返自然　孟頫书似明逺老兄
　　杨亷夫友闻録序【阙】
　　陆宅之友闻録文
　　古者书志凡嘉言善行闻见必録故经传皆曰志莫非修齐平治不徒夸多识资谭柄是尚其不经者若齐谐志怪之类反以资惑圣人无取后世无传焉魏晋而下其脍炙人口如世説者亦纯驳相半务博者多资之然去经传逺矣近世惟宋代特盛客谭笔録何啻数百家若近思典刑敦伦诸録虽未敢侪诸经传然敦伦美俗亦足为风化助彼彞坚酉阳无稽浮诞适足蛊愚导奸则又甚于齐谐者以是观之志録可茍作乎宗人景周博学好古闻善必録皆使言者自书其事大率皆当代贤士大夫嘉言善行将以为循省资志亦善矣然善可法恶可戒与否则在客之见与景周之自择至正甲辰立夏日云间陆居仁在千山环翠楼书
　　淞江陆者家富而好礼收蓄古书畵彞器甚多一旹名人无不获交有友闻録者杨亷夫陆宅之皆为之序余亦尝书数诗与之既死家破于兵此文流传竟归余于前松雪书亦其家故物因合作一轴异时当访其子孙有识者还之时洪武四年七月十一日呉门杨基孟载记
　　赵魏公书于规矩之中自有神仙蜕骨风度杨铁崖狂怪不经而歩履自髙陆宅之学藏眞而自出机局三公虽髙下不同然皆能以其文辞翰墨豪于一时陆景周不知何人乃能笔而得之流落之余复为吾乡杨先生所辑观其题识宛然忠厚可掬皆足重也元圣髙士寳此卷数年矣间出相示因评数语如右东海徐有贞
　　外録
　　瑚网云崇祯癸未重九日寒山赵子惠来吾禾访女史黄皆令携其先凡夫所遗物欲售余因得观此卷并衡山手録甫田全集李北海墨迹宋元人畵及古澄泥研作隂阳对扇开合宋做白玉飞鸾杨萱彩描漆囊鱼耳宣罏种种又子惠近作云盛夏非闗逼嵗除凯风偏不借吹嘘抽毫那有生花笔展卷寜无蠧字鱼一束有懐人杳荣枯不背任亲疎防云孤月魂无倚荏苒年华独掩居款题扶风马昭从夫姓也诗与字不下其先陆卿子至冩生逼眞其母氏文淑也惜不免去妇叹耳噫佳人薄命自古为然矣
　　元人天冠山题咏卷
　　龙口岩
　　峭石立四壁寒泉飞两龙人间苦炎热仙境已秋风
　　洗药池
　　真人栖隠处洗药有清池金丹要沐浴玉水自生肥
　　链丹井
　　丹成神仙去井洌寒泉食甘美无比伦华池咽玉液
　　长廊岩
　　脩岩如长廊下有流泉注山中古仙人歩月自来去
　　金沙岭
　　攀萝縁石磴歩上金沙岭露下色荧荧月生光炯炯
　　升仙台
　　仙台髙几许时时覆云气一去三千年令人每翘企
　　逍遥巗
　　兹巗足逍遥下可坐百人岂徒木石居直与猿鹤邻
　　灵湫
　　灵湫不受污深浅何足计小憩松竹鸣萧萧山雨至
　　寒月泉
　　我尝游惠山泉味胜牛乳梦想寒月泉携茶就泉煑
　　玉帘泉
　　飞泉如玉帘直下数千尺新月横帘钩遥遥挂空碧
　　长生池
　　竹实鳯将至水深鱼自行着我草亭里危坐学长生
　　道人巗
　　道士本避世问之无姓字如何千载后石室有人至
　　雷公巗
　　雷公起卧龙为国作霖雨飞电掣金蛇其谁敢予侮
　　石人
　　巨灵长亘天何时化为石特立千万年终古无人识
　　学堂巗
　　仙人非痴人山中犹读书嗟我废学久闻此一长吁
　　老人
　　有石象老人宛然如绘素稽首礼南极苍苍在烟雾
　　月巗
　　月巗如偃月风泉洒晴雪仙境在人间眞成两竒絶
　　鳯山
　　山鸡爱羽毛饮啄琪树间照影寒潭静翔集落花闲
　　仙足巗
　　窈窕石室西中有仙人躅説与牧羊儿愼勿伤吾足
　　谷岩
　　谷岩前石唐文字字竒何当拂苍藓细读老君碑
　　风洞
　　石壁何空洞中有风泠然安知列御冦不向此中仙
　　钓台
　　仙者非有求坐石视投钓咄哉羊裘翁同名不同调
　　磜潭
　　神龙或潜渊石洞通水府勿遣儿曹剧飞空作雷雨
　　馨香潭
　　山险通鸟道水深有蛟龙谁言仙乐鸣髙人方耳聋
　　三山石
　　我有泉石癖甚爱山中居何当从羣公讲学读吾书
　　五面石
　　洞中即仙境洞口是桃源何殊武陵路鸡犬自成村
　　小隠巗
　　林薮未为隠山厓犹可梯终当携家去瑶草正萋萋
　　一线天
　　醯鸡舞瓮中井蛙居坎底莫作一线看开眼九万里道士祝丹阳示余天冠山图求赋诗将刻石山中为作此廿八首延祐二年十月廿四日松雪道人
　　小隠巗
　　山小儿足木精游女神据防学眞隠下视飞花尘
　　馨香巗
　　深睡失明珠猛走飞流涎松花卷轻雨滴滴百重泉
　　学堂巗
　　露盘下金薤云笈流珠缨泠泠寒巗下犹有婴儿声
　　谷巗
　　纵横太古石短长千嵗藤感彼巗居子独饮古涧冰
　　升仙台
　　寥寥入太清金门缭紫垣或云有宫府防诵五千言
　　钓台
　　垂纶落澄潭小鱼儵然来大鱼引之去钓石何崔嵬
　　一线天
　　兹山可容天举世皆笑之我不答此语鼓腹支其頥
　　五面石
　　分一只成五五石各有一谁能据其上面面不相失
　　寒月泉
　　晓汲寒泉清明月各在缶缶空不见月引水复在手
　　金沙岭
　　金沙虽为贵履之伤我足愧彼侧布人欲获无量福
　　长生池
　　饮冰人已去山中多白洲青苹空浅处时见玉蟾浮
　　老人
　　髙防侧整整秀领防重重积此太古雪遂名老人
　　三山石
　　三山不可度絶壁峙书堂流水日浩浩太极弥茫茫
　　磜潭
　　沈沈无底谷央央太古云赤日焦下土老蛟眠不闻
　　玉帘泉
　　截玉作明帘不知帘外事应有碧眼仙隔帘见人至
　　石人
　　湌玉未得法变形成楚囚九转乞换骨三沐期头
　　仙足巗
　　山深猿狖惊瞬息下神歩空飞本无踪长啸上天去
　　月巗
　　顾兎乐嬉遨入地不得骋化为白玉泉彷徨返东井
　　雷公巗
　　神钧起空洞隂火生羽翰我耳杳不闻白云在天冠
　　道人巗
　　道人本无姓对客那有言龙口迸石髓鸟迹开云根
　　丹井
　　金鼎閟寒泉眞人弥不壊年深定飞腾子夜吐光怪
　　洗药池
　　灵根乗月吐肉芝生土肥濯以上源水千嵗永不饥
　　鳯山
　　孤飞千仞冈两翼化为石年年春风时山花成五色
　　风洞
　　冈风转空轮浩刦不亭息此为天地根视之杳无迹
　　逍遥巗
　　形留非自在何者为逍遥青松在谷口白云在山腰
　　龙口巗
　　弄月红玻瓈匿云紫芙蓉近已厌狡狯纳息虚中
　　长廊巗
　　飞吟起霞佩驭气蹑天梯碧云布参差纎修与巗齐
　　灵湫
　　灵道其前游鯈殿其后嵗久深自韬清夜巗下走清容居士书
　　龙口巗
　　喷薄细成雾噫嘻忽为风孰知生死关在此呼吸中
　　洗药池
　　隠芝生肥水飞根漱灵泉流香到人世饮者寿万年
　　丹井
　　古丹深藏井晨光发崖谷有能下取之锡以两环玉
　　玉帘泉
　　神仙不爱寳万古玉为帘愿遣天风约当明弄海蟾
　　长廊巗
　　细雾不湿衣落月见长影缓引歩虚吟尽此秋衣冷
　　金沙岭
　　昔踏金沙滩今陟金沙岭卿来琐骨观即是大阳鼎
　　飞升台
　　絶景防尘情寥寥入太清可须台百尺更待羽翰生
　　逍遥巗
　　昔诵逍遥游长忆藐姑射百世待神人瘦影落寒石
　　灵湫
　　澄空如不测为谷廓能容沙石俱成寳鱼总是龙
　　寒月泉
　　无尽山下泉普供山中侣各持一瓢来总得全月去
　　长生池
　　竹根飞赤鲤荷叶戯灵不道神仙宅长生别有池
　　道人岩
　　断崖穷鸟道絶顶出秋旻能此髙居者谁非有道人
　　老人
　　冠顚风披披垂领云皓皓诸罗儿孙独得老人号
　　雷公巗
　　神物时时出人间皆震惊谁知巗上看才是小儿声
　　月岩
　　巗围径尺雪天堕第二月岂无凌虚人飞行广寒阙
　　仙足巗
　　失脚落人间一徃不复收遂令学者歩只循行迹求
　　谷洞
　　开阖云无定从衡石作关任渠名谷亦未离人间
　　风洞
　　浑浑复浩浩刁刁仍泠泠空洞几如许蓄此无边声
　　石人
　　何年餐石髓屹立照清波如此成终古长生亦为何
　　学堂巗
　　翩翩学仙子羣居此山巓定无书可读殆以声相传
　　鳯山
　　圣神千古上风雨九疑空只有山中竹旋为十二宫
　　馨香巗
　　潭水下深黝日星隠文章鼓云出石气洒雨作龙香
　　钓台
　　危石上崟攲清风百尺垂故人恐多事莫道钓翁谁
　　磜潭
　　未始满盈过何曽波浪兴众皆资善利此独保无能
　　三山石
　　三山可飞度舟楫不能通莫执兹石攀縁浪费功
　　五面石
　　一石作五分何者是眞面拄杖试敲看莫作防头见
　　小隠巗
　　深潜辟世尘长恐与名邻故是絶知者谁言无隠人
　　一线天
　　太空谁是碍峡径事幽行天体元无外通君一线明余赋此诗时以小字书之袁伯长学士礼部王继学尚书赵承防先后同赋杂书同一卷后云失去复得赵公如前而求书其后偶阅故纸得槀草余纸漫録之虞伯生甫
　　龙口巗
　　飞泉龙口悬平石鼇背展髙防瀛洲人一笑沧浪浅
　　洗药池
　　长生底须学神芝何处采不见洗药人清波湛然在
　　丹井
　　丹井只三尺四时无盈余波饮可仙我亦愿乞灵
　　玉帘泉
　　天孙织玉帘悬之千仞石垂垂不复收滴滴空山碧
　　长廊巗
　　谁谓山中险长廊亦晏然花开春雨足月落山人眠
　　金沙岭
　　峻岭接仙台仙人独徃来箫声吹月落鹤翅拂云开
　　升仙台
　　髙台去天咫有仙从此升遗迹若可攀山云白层层
　　逍遥巗
　　老竹空巗里悬厓飞水前欲识逍遥境试读逍遥篇
　　灵湫
　　神龙蟠泥沙宅此巗之阻游人勿轻触歴歴听秋雨
　　寒月泉
　　泉清孤月现夜久空山寒不用取烹茗自然涤尘烦
　　长生池
　　修竹夹清池一亭山之西长生人已去谁能汨其泥
　　道人巗
　　道人出白云空巗为谁碧独徃谁得知时有鹤一只
　　雷公巗
　　谷口隂风来山头暮云举但见飞电光山人贺春雨
　　老人
　　何年南极星堕地化为石至今明月夜清辉倚天碧
　　月巗
　　飞泉何许来明月此夜满登髙立秋风妙趣无人款
　　仙足巗
　　一足不能行神仙寜此留祗以形之似髙踪何处求
　　谷巗
　　道散亦已久世变如浮云石壁有太古为问空同君
　　风洞
　　清风贮深洞四时长氤氲防然无遽发散我山中云
　　石人
　　仙人立危欲作凌云举飘然阅浮世独立寂无语
　　学堂巗
　　仙人读书处樵子时闻声犹胜烂柯者只看棋一枰
　　鳯山
　　孤鳯栖山中白云防清境朝阳早飞来月落空巗冷
　　馨香巗
　　蛟涎渍玩石磴道何﨑岖深潭湛古色兴云只须臾
　　钓台
　　地非七里滩名乃千古同神仙聊戯剧何有一丝风
　　磜潭
　　山川万古秘云雨一潭幽何日卧龙起碧潭空自秋
　　三山石
　　三山岂仙居百世眞道学荒台明月秋懐哉彼先觉
　　五面石
　　竒石不为何为作五面独立赏春晖水流花片片
　　小隠巗
　　抽矢射白额归洞读旧书小隠不可见后来谁卜居
　　一线天
　　青天何荡荡此中才一线大道本来明愼勿安所见东平王继学
　　龙口巗
　　晴瀑攲飞沫晓云嘘空青我欲探颔珠弟恐龙睡醒
　　洗药池
　　仙苖濯云根幽池发神光至今池中水犹作芝术香
　　丹井
　　丹成人已仙有井在巗窦如何葛稚川万里覔勾漏
　　长廊石
　　修廊深石室香烟曳晴虹歩虚声欲断行道犹未穷
　　金沙岭
　　佛将金布地仙以金为岭笑杀尘世人爱金如爱命
　　升仙台
　　眞仙妙神化平地可飞升喝石为此台将以遗云仍
　　逍遥巗
　　万物皆自适讵独鷃与鹏何事巗下叟爱读南华经
　　灵湫
　　巗阿水浅无龙曷为灵老君道犹龙占【阙】
　　寒月泉
　　湛如规玉莹冷若清水冽汲来试酌之乃是一片月
　　玉帘泉
　　山月明银钩烟萝垂带緑何人啓巗扃挂此一帘玉
　　长生池
　　凿池不为口游鳞乐其天岂无赤鯶公飞驾琴髙仙
　　道人巗
　　道人昔修道炼形巗穴中道成人已去白云锁青松
　　雷公巗
　　帝遣雷公来为民作年丰夭矫巗下羊孰云非雨工
　　石人
　　壁立千仞冈不与世俯仰凭谁唤元章来此拜石文
　　学堂巗
　　天人无愚懵读书乃眞仙学堂在巗谷此道今谁传
　　老人
　　老仙欲飞腾龙钟恨无翼笙鹤等不来化作头石
　　月巗
　　谁将修月斧斵此石一弯为报折桂人蟾宫在人间
　　鳯山
　　秋风吹竹实朝阳照梧树定有吹箫人来此山中住
　　仙足岩
　　饫闻神仙名不见神仙形何年伸一足蹈在幽巗扃
　　谷洞
　　谷久为苍厓名不磨咄哉千载下仪秦一何多
　　风洞
　　白羽无用摇披襟坐空明不闻万籁响但觉两腋清
　　钓台
　　桐江一丝风万古蜚英声筑台学严子道人不求名
　　磜潭
　　澄渊窈深碧波光射琳宫时有聼经叟恐是潭中龙
　　馨香潭
　　岩洞深水府贝阙栖幽灵腥雾袭人鼻时作龙涎馨
　　三山石
　　蓬瀛孰云逺神仙在人间中有列仙象白日生羽翰
　　五面石
　　一石具五面吐纳五方气遥看石上云时现五色瑞
　　小隠岩
　　陵薮未为僻岩穴入深窈山村总市防兹隠孰云小
　　一线天
　　岩上天万里岩下天一线愼勿谓天小有眼看不见金华王金景文甫
　　龙口岩
　　嘘气云修修喷薄雨倾注手擘苍壁开崭然头角露
　　洗药池
　　长镵斸灵根濯以上池水余波湿黄精不洗俗子耳
　　链丹井
　　金丹沦井底千载水浑赤短绠愿汲深三咽生羽翼
　　长廊岩
　　虚屧开修廊回风走落叶夜月照无眠披衣来歩月
　　金沙岭
　　筑坞莫漫藏披沙亦良苦小岭隔仙家黄金贱如土
　　飞仙台
　　弃世如脱屣竦身即莱台空白云满笙鹤时归来
　　雷公岩
　　防阳地中复一鼓元气行惊起懒龙蛰每作婴儿声
　　石人
　　振衣陟髙冈质化日已逺天荒地维折独立心不转
　　学堂巗
　　邃然若厦屋中隠列仙儒常闻伊吾语不读人间书
　　老人
　　细草胸垂胡积雪髪飃素相逄或疑年甲子不知数
　　月岩
　　四万八千户斵此寳月圆刚风大地动明镜驱上天
　　鳯山
　　何年覧辉下借此松桂栖春风一振羽百鸟不敢啼
　　逍遥岩
　　【阙】木以为庐片石以为席朗诵逍遥游小大各自适
　　灵湫
　　坎井蔽荆棘居然閟神灵愿借一勺水为霖慰苍生
　　寒月泉
　　清如三危露冷若太古雪举瓢斟酌之一洗世情热
　　玉帘泉
　　仙家金银阙低垂白玉帘天风忽卷起珩瑀鸣纎纎
　　长生池
　　灵或千嵗游鱼亦有神防此菊潭水尽寿南阳人
　　道人岩
　　道人仙去久道人名尚存樵青相雄长朅来欲争墩
　　仙足巗
　　仙人本空飞可望不可即谁能及踵武徒尔泥形迹
　　谷岩
　　青溪絶氛垢灵风满岩扉空余山水寿三叹游仙诗
　　风洞
　　山开空洞腹百窍时一噫独坐碧寒洗耳聼天籁
　　钓台
　　危石可箕踞投竿俯深清寄语羊裘子钓鱼非钓名
　　磜潭
　　潭色深黝黒无底通归虚安得然犀照下烛鲛人居
　　馨香巗
　　岩谷下空嵌潭底正深黒心清香自闻龙坎在盘石
　　三山石
　　三山拥黉宫济济衿佩列但使本心明神仙不留诀
　　五面石
　　削成元气中屹立髙崒嵂五面虽不同贞坚心若一
　　小隠岩
　　朝市亦可隠上界宫府多濯足涧下水晞髪阳之阿
　　一线天
　　坐井祗见小一线难求通苍苍覆九有无人为发防括苍林传以道
　　子昻诸贤赋天冠山五言诗二十八首模冩已尽矣予遂作唐律一章题卷尾云闲闲道人呉全节
　　青山特地耸天冠闻説羣仙驾紫鸾浮世黄金空白髪倚云苍玉尚坛松根怪石千年化桧顶飞泉六月寒景定辞神武去鸥波浩荡锦江干天厯二年六月十又一日雨中书
　　龙口岩
　　日落霞光吸春深雨沫飞昻藏无蛰相吐纳有仙机
　　洗药池
　　好在池中水谁留海上方至今人掬处千载有余香
　　丹井
　　千年井水赤人道有遗丹姹女顔何在飞仙骨已寒
　　玉帘泉
　　泉飞到地垂借问卷何时昨夜昆冈火仙闗浑不知
　　长廊岩
　　洞府廊千歩苔封不尽春升堂并入室今古岂无人
　　金沙岭
　　此岭入仙家金星射日华极知同粪土何用化丹砂
　　飞升台
　　石涌数层台髙人去不廻肉身无羽翼谁复是仙才
　　逍遥岩
　　欲识逍遥处兹游隘九州一岩能几许空有此名留
　　灵湫
　　山灵守此宅云雾起时时人道蓬莱浅龙归人不知
　　寒月泉
　　寒月在泉底酌泉和月吞秋光冰人齿胸次几乾坤
　　长生池
　　吞咽华池水仙传不死方此池名羙耳人寿若为长
　　道人岩
　　道人何许人岩泠耿余情人已无形影如何问姓名
　　雷公岩
　　岩里有雷公巗前劈怪松寥寥天宇大万蛰几秋冬
　　老人
　　神散形不化痴顽一老翁仙人链石髓何日为还童
　　月岩
　　老兔得仙药依岩昼夜明可怜天上者不似我长生
　　仙足岩
　　石上巨人迹传闻古亦然岩今露一足那不是飞仙
　　谷岩
　　岩是仙人宅犹存谷名黄冠如许众谁觧説从横
　　风洞
　　日日洞门开清风洞里来天生仙境界不许有尘埃
　　石人
　　块石立岩扃顽然不复灵空令千载下犹説是仙形
　　学堂岩
　　道侣似非儒岩居恐腹虚仙经人不识当是读何书
　　鳯山
　　何年来覧徳疑此类岐周防羽今谁见山名自尔留
　　馨香巗
　　是此斩蛟地腥风冷几年空巗香气满定有水中仙
　　钓台
　　临水台千尺人家不姓严今无钓鼇手赢得老龙潜
　　磜潭
　　磜髙开洞府宅此有龙君不尽池中水须容世上分
　　三山石
　　三片三根石侵云品字排时时防孔老东观复西亝
　　五面石
　　统体一太极居然五气分无由知艮背面面自生云
　　小隠岩
　　仙人不可见来徃太虚空琐琐岩居者何由与尔同
　　一线天
　　崖髙天破碎一线不堪纫莫道女娲死弥缝自有人元统乙亥余自洪校文还吾宗丹阳师出示天冠山二十八咏皆朝贵手笔余何敢下注脚然以宗谊重师请不能辞它日见者必曰何物小子敢汚此卷则知罪矣祝尧
　　龙口岩
　　何年凿山骨防阙鬰峥嵘行人不敢近中有风雨声
　　洗药池
　　仙家种瑶草养之日月华药池流水出世上得胡麻
　　丹井
　　羽人千嵗去丹井春泉肥何如未央宫银牀生夕霏
　　玉帘泉
　　泉影悬玉帘瀑布界青壁神君骑黄鹄隠士歌白石
　　长廊巗
　　长廊不可居四时岚气寒别有如堂者好作都坛
　　金沙岭
　　金沙生岭头仙子鳬舄穏空谷无足音髙人乐眞隠
　　飞升台
　　歩上升仙台飘然隔万尘天低星辰近云气常逼人
　　逍遥巗
　　朝看碧桃花夕谱洞箫曲大年驻清景逍遥本无欲
　　灵湫
　　山中有灵湫古来是龙宅堕月沈流光出云透深碧
　　寒月泉
　　洞天在眼中石窦消古雪自有松桂林因之煮寒月
　　长生池
　　日月驰两毂催逼世人老养息长生池千嵗童顔好
　　道人岩
　　石巗有仙居终古与石存千年谷城山寂寂谁与论
　　雷公岩
　　雷公不上天収声息巗户田嘉禾死为起作霖雨
　　老人
　　弱弱烟霞质宛宛星宿精千嵗毛髪青谁呼老人名
　　月岩
　　嫦娥老不嫁独在冰雪宫何年入山中素影满江东
　　仙足巗
　　仙迹本无踪凌云逐黄鹄忽见山中人来言有灵躅
　　谷巗
　　日照神清洞云封谷岩古仙无姓字槲叶翦春衫
　　风洞
　　洞口风泠泠日吹松桂寒泉声夜相和环佩玉
　　石人
　　髙似石人天丁斧刀削不见宣和年千秋倚云幄
　　学堂巗
　　仙骨出云胎邈与文字谢如何学堂岩嚢萤照中夜
　　鳯山
　　文鸟出丹穴飞下青琅玕永谢秦王女长依舜乐官
　　馨香岩
　　种花弱水西轩龙赤防东夜风吹天香何似博山铜
　　钓台
　　六鼇戴【阙】山仙宅白玉楼钓客坐空台此物不可求
　　磜潭
　　寒潭积重泉下有神物栖髙秋吹木叶不敢下涟漪
　　三山石
　　三山在何处迢递大江东不得丹经诀欲访浮丘公
　　小隠岩
　　牛下有謌诗丘中有鸣琴叹彼考槃人千载谁知心
　　五面石
　　三山水清浅五面石檀栾苔磴緑萝合花房映竹盘
　　一线天
　　日车驰九万天影积一线品彚极太虚何如管中见栢台马伯庸父
　　龙口岩
　　呼吸通元气飞潜顺化机风雷生倐忽造物岂儿嬉
　　洗药池
　　采药白云里洗药清池中池水尚香洁仙人已乗空
　　丹井
　　凿石通泉脉铸鼎链丹砂丹成骑鹤去满地生云霞
　　玉帘泉
　　灿烂金为屋玲珑玉作帘百泉来百道定有老龙潜
　　长廊岩
　　磬声逺摇曳镫影明参差洞章歌已彻行道尚委蛇
　　金沙岭
　　缓歩长廊岩更上金沙岭愼勿贵金沙忘却升仙境
　　飞升台
　　黄鹄去不返白云还自飞神仙岂无有何事蹈危机
　　逍遥岩
　　鹏九万里篱鷃飞咫尺所以逹观人亦各适其适
　　灵湫
　　白云缥缈起骤雨顷刻来神龙一奋迅为农苏旱灾
　　寒月泉
　　啮水漱齿颊咽雪涤胃肠此泉若寒月饮之年命长
　　长生池
　　沧波几清浅此水净无汚应有得仙人洗髓伐毛去
　　道人岩
　　岩花自开落山鸟时来去道人息深深凡圣难窥觑
　　雷公岩
　　隂阳一回薄肖翘皆奋飞安知声原气蓄此甚细防
　　老人
　　雪披素髪短云覆锦衣长逺近瞻南极髙有景光
　　月岩
　　空岩何圆圆老树亦纚纚天光云影中明月忽在指
　　仙足岩
　　神仙已霞举谁复继其躅安知莱山在此不移足
　　谷岩
　　晋有谷子术知亦多竒遂令后世士靡靡竞趋时
　　风洞
　　天地本空洞运化无停机冷然万窍作起自一嘘欷
　　石人
　　临风衣自整对月影偏长独立经寒暑眞成石作肠
　　学堂岩
　　万象自森列千载瞬息间仙家学无为心境乃清闲
　　鳯山
　　鳯有五色瑞千载一来翔徃者不可见相期白云乡
　　馨香岩
　　月中古桂根岩阿种来久秋风昨夜生馥馥透牖
　　钓台
　　髙台垂钓人应是经纶手尚父与严陵觧后岂无有
　　磜潭
　　澄潭湛无底頫观毛髪寒但见鱼出焉知龙下蟠
　　三山石
　　海上三神山可望不可到即此是三山可与论至道
　　五面石
　　何年星堕天化作五面石面面不相看相看还是一
　　小隠岩
　　山深人寂寂涧曲水沄沄顾尔非忘世遗身在白云
　　一线天
　　苍苍倘非天天竟何形似莫于通塞中见此一线止京兆杜清碧
　　贞溪诸名胜词翰卷
　　晚契生方回记事谨呈宣召广文内翰同尊契先生回仰止二十八年科名之旧一旦相逄饷之觞之不鄙其拙于文又从而缫籍之然未知燕石之非玉也令弟容斋归首捧赐墨年相若似乎称谓太谦已不敢当乐静先生守斋曹公盛徳至善观执事所述行状老手无以复加矣俾效区区因获托名不朽斯谓至幸谨就志铭令舘客善顔书人抄呈恐有未当发下再改居竹令舅闻説在松江府与仇山村胥防今想锦还亦附羾数字居竹记石本已领中间三十而仕一句别有证据録去辨折一纸五条可以祛昧者之惑唐氏康乐堂记已冩与令弟容斋即日暑气渐隆新夏垲爽末由尾燕雀贺成惟剧穹仰不备大徳二年四月二十四日回呈张西岩用其名篆葢如何赵子昻北上金荪壁书楷亦可用而名位未孚回馆客乡人杨晋字升之学顔书粗进以贫依回命以资之书乐静先生志铭颇整巧可以布一端助其夏衣僭越回又禀　桐江集七册附呈求教到仙郡后所作朋友刋行诗不精熟一笑回
　　回恐悚【阙】　宣召翰林大学同【阙】　伏惟执事与回年相若道同志合不宜太自谦屈以施于不肖捧云朶承所以称谓者非回所敢当也佳楮精笔妙墨钟遒王劲定是书毎事不茍而待之以诚光和旧所寄呈诗尤句句字字穏妥铿锵回廻在下风矣想像古貎而窥古人之心今之世鲜有并驾者也惠贶玉粒五嚢不待作帖乞之而自至岂不滋感令亲居竹君计人与竹俱平安石刻再可搨一二见寄否即辰广厦风薰乳燕日长纶巾羽扇倘佯琴书札翰之间仙去凡九万里惟有钦企不备右谨具申呈大徳三年五月初一日回呈寄贺同先生博士荣迁寿乐堂新居晚契生紫阳方回顿首拜
　　莱五色海云邉寿乐新堂戯防前院宇卷帘通燕贺园林把酒聼莺迁儿如司马温公像耕有欧阳颍水田未用蒲轮到门外身心无【阙】胜神仙
　　道坦顿首拜复复孺茂材贤友兄属者过松江遂得叙闲阔殊慰渇思之懐匆匆还馆舍倐又兼旬盛价来辱书开诵如对在城间时防喻作莲舟诗亦尝入思此题不易措笔兼日与诸少尔汝于此等清事渐致废弛而忘之矣待少间当为搜索立志斋记意不特此人还奉复不谨惟亮之不具李道坦敬复　小外甥以其弟病未来王厨续当与之言矣令舅云西居竹及竹深师明伯兄防间千万致意
　　端荘肃奉书提学先生野处亲家侍史献嵗发春伏惟慈侍吉庆起居禔福端累承多幸冰雪中先生不数百里送闺秀令爱于敝邑俾邑中人嘉先生髙谊又嘉端之子非凡子也端累承多幸苐愧贫舍乏款为慊耳自先生返櫂后宣子廿一日起程继得信知廿六日入觐天顔愉怿仍领职备员而已次儿完送兄未回令爱有礼有法且安于贫素家庭之教有自也因张彦翔行便欲附家书就擘楮伸谢喙万一尊阃亲家孺封荆拙附敬再四仲端尊舅入侍幸为道忱仲义先生渡江后未得消息春向和惟万万以斯文自寿不备眷生张端荘肃奉书
　　应庚顿首再拜复孺学士尊友兄文侍应庚日与兄相别贫不能以货财为礼愚不敢赠人以言分袂之际岂胜怏怏闲未久又辱施先其为愧感当如何从谂近履安好且得淇澳诸公以契家相处此尤为斯文之喜虽稍有应酧日从事于咏歌亦一乐也下视终嵗兀兀者得无迳庭矣承寄懐一诗益见爱我不薄意雅不敢虚辱临楮奉荅与君相知最相忆春水东流春望深十年共坐灯火约两地忽牵江海心日落瞻乌谁屋上月明梦鹤故城隂蘼芜满地不可寄何以报此琼瑶吟其余篇章有暇续容和去求教寿诗已逹之老云诸贤承流问一一语之矣或就有属笔致敬者恶诗数首録去盖为引玉张本并冀是正之益诗藁恃爱妄加选择兄作大抵皆整丽可观未易优劣纳还惟衡鉴去取正始遗风同一目入防果育尊乐二先生幸道下忱令东床立礼徴君虽不获识茶次或能引名庶它日见兄免为生客却也盛价行速草草奉此乍逺时中万万珍重不宣立夏日应庚顿首再拜　兄所寄素庵书已逹之矣苐此公方遭子夏之戚未遑荅问知之
　　南金先生莫春过溪上仅获一再聚首诘朝即遂返櫂既数日乃辱贻书仆以世故牵掣因循弗即具荅早秋有兴偶成四韵以寓故人之感并谢不敏时辛夘七月二十二日也亨贞再拜
　　桃花浪里泊扁舟草草相逄恨莫留一自春风来折简几番夜月独登楼尘踪偃蹇长懐旧髩萧疎又见秋为谢故人安好在身闲不负逺公游
　　庚寅至日有懐南金兄尝写短句左便未寄并以达
　　一从之子移家去久矣溪居絶赏音万事无情空过眼三年不见转闗心春风防笔新诗少夜雨青灯旧梦深今日柴门又冬至野梅花下独沈吟
　　次寒食雅韵永顿首复庵学士贤侄
　　郊原春色正丰茸蓝酒榆引兴浓寒食庖厨烟灶冷踏青巷陌翠帘重随风细草无端緑着雨疎花为改容味道澄心方晏坐隔林孤起午时钟
　　清明再用韵
　　暮春一日花红茸顿觉园林晴色浓几个沙鸥轻片片数行烟柳自重重学知老大终无补髪白今朝不改容正好出郊闲极目莫教和恨聼疎钟
　　奉题复孺也田先生家世谱
　　宋日衣冠户唐朝徳泽门变迁支派异贫贱典刑存盛青云合棠髙玉露繁宻房蜂祝子香垒燕生孙诰防先王勅车留太守轓一家天与贵百世海防恩日有团栾乐春多笑语温齿非论犬马祭每课羔豚服任缌麻尽心期礼义敦公侯始必复勿忘谏臣村至正乙巳春三月清明日谨书于冥鸿轩友生王逄顿首再拜至正庚寅嵗予自呉门来客于贞溪曹聘君之家始识其犹子邵君复孺每相与论文説诗则亹亹忘疲以为相见之晚是以交虽浅而情甚深迹虽疎而心则亲非若湖海云萍泛然相遭者可同语也日昨过予瀼东寓舍出示其与友人钱南金唱和诗清新可喜使人叹诵不能释手余因属和二章一以纪湖山同逰之乐次以道平居相与之欢非敢与前作较优劣也幸与令伯聘君同是正之句呉申屠衡顿首再拜复孺先生契兄吟几
　　西湖曾忆共仙舟胜景娯人輙滞留金殿压云岩下寺青烟隔岸水邉楼逋仙塜在梅花老岳相祠荒草树秋何日相期防旧赏篮舆轧轧恣防逰
　　客里欣然逄合志载歌伐木有遗音扫除埃防清事披豁襟懐见古心拄笏看山云阁静挑灯聼雨竹深相逄每爱多新句近日知君费苦吟　至正十一年嵗在重光单阏建丑月不尽廿日早作试沈君寳笔书于瀼东之艸堂
　　闰正月得复孺先生见教去冬寄懐之诗谨次韵奉答应庚
　　忽见新诗慰阔防好懐怜尔独思予无由横柳同垂钓依旧匡山借读书自昔交情嗟老矣即今世事转纷如西园寂寞梅花路肠防春风处士庐
　　向者令嗣逺归慕蔺之久深慰渇思故忘其固陋辄赋鄙言方自愧赧继承尊作悚惧无地僭次前韵奉呈尚祈赐教临川晚学邾坚肃呈复庵先生侍次
　　炎夏谒讲席鹑火昏在午弗畏褦襶讥愿接荆州语果如生春风胸次包海宇孳孳素履勤力学不遑处令誉洽东州华藻擅南土久渉事物情即心慕巢许托言肉食鄙藜藿杂陈旅讵知形役拘安逸乃天与白眼旷流俗草泽傲轩组行方惬舆论所向无龃龉怅望紫芝歌引领复停伫挥扫动龙蛇制作中宫羽别墅横溪濵水竹得佳所愿兹安乐窝童穉习尊俎村市接海隅吾民颇繁聚广野付桑麻沃壌多稷黍令子恩例归防衣堂下舞兰芽茁防秀箕裘缵遗绪坚亦忝末学静退居草莽一自走红尘道路且修阻苦为薄宦羁碌碌曷胜数早佩父师训敢自逾规矩今幸覩仪刑沾溉斯亦溥海岳寓髙深防言烦品叙
　　逺承佳作见寄足佩不遗故旧之髙谊且知颍上之乐不减呉中因次韵以答曲江居士钱惟善上伯宣茂异贤契友
　　遥闻新雨赋诗成异土相知得贵卿颍上民犹思汉徳箕隂人笑避尧名虎牢西峙剑防壁鼇极东浮杯四瀛何夕连牀一尊酒共谈诗品与诗评
　　伯宣过澄懐楼相访且録昨防伯寅防槐清集之作以示因次韵见老懐之拳拳于伯寅者若此并简吾友循正提学诸佳子弟同千里一笑耳乡末惟善上
　　风轮才转秋生座云锦初张春满缸頼有逺山横短幅恨无健笔运长杠白头吟动今朝兴金缕歌传旧日腔留别有诗须重醉雨来剪烛话西
　　次韵伯宣茂材留别之作并録寄循正提学诸佳子弟一笑
　　之子有行役殷勤别我吟梦归淞水逺愁入颍川深移竹聼新雨采蓍求故簪人生聊复尔何必问升沈
　　闻伯寅欲邀予过云锦小酌不果
　　一声渔唱起何处最堪聼我住水精域子逰云锦亭过桥烦惠逺荷锸笑刘伶明日严滩下维舟访客星　明日闻松雨伯宣与伯寅过云锦不得如【阙】因赋一笑书于澄懐楼上曲江老人钱惟善识
　　次韵伯宣茂才同集于伯寅文学防槐堂松雨和上倡酬之作六月廿六日曲江老人钱惟善
　　子从颍上南归日袖有新诗锦不如故里犹存召伯树清尊共醉夏侯居此行未许轻分袂他日无令数寄书早晚金鸡下丹诏岂容老骥伏盐车
　　诗送伯宣茂才还颍曲江老人钱惟善
　　到颍曽逺寄诗烂然秋月共掦辉亲安堂上书连搨弟没军前泪满衣感慨又成千里别笑谈已是十年违此廻莫恋西湖好应梦庭闱亟赋归
　　莫学青门旧种幸沾新化到天涯野隂春雨肥桑柘城动秋风急鼓笳总是移居来颍水也胜迁客去长沙巢由忘世非吾事霸【阙】惟懐仲父家
　　宣近获曲江翁聚首者连日论诗接席聨床乐事无筭苐恨贱迹仆仆又理北逰之装莫能久陪言笑为深怅然耳濵行谩尔五言一首为谢并致留别之语云宣
　　交托忘年好诗烦饯别吟老来才益赡道在世逾钦话旧因聨榻投闲偶盍簪看云定相忆一札肯浮沈丙辰六月晦日在防槐南轩写
　　踈雨满庭似报岩花之讯清风入座忽来玉树之章乃赓再歌庸复盛意亨贞顿首
　　故园老树碧成帷次第秋香发旧枝待得花开先折出烦君题作墨参差
　　广寒宫里锦防帷招隠山中棘树枝自是天香犹拍塞不堪人事日参差
　　曲江先生録示元夕所寿伯翔翁之作且徴鄙和是以赏音见许也其能无言以复盛意耶倚韵信笔斐然成章惟诸大方家印可是望亨贞再拜
　　青袍朝士识贞元时论前修教子孙防笔自堪修五鳯黄金谁复购长门雨深灯火杯频举梦入池塘草渐繁兵后呉山春尚好鸎花应满旧家园
　　追次前韵遥致翔翁亲长弥髙之颂亨贞再拜
　　晋代经今屡改元云间二陆尚诸孙承平不改丘园隠爲庻仍推徳泽门【阙】砚传家终遗逺农书成帙更芟繁【阙】　初度当元夕拟祝椿龄【阙】　园
　　应庚顿首再拜复孺学士兄长文席应庚初六日辱所惠书即访便答谢而连雨弗果非敢畧耳甘州之寄尤见不鄙此时方块坐南牖三复来教所谓况味彼此同也谩尔倚歌奉报不过抒其鬰鬰附有近作一二首同上一笑夏至必能锦还又图晤尽兹草草不宣
　　折兰难寄还渺汀蒲烟思共依依甚檐花聼防骚章歌罢此意谁知满眼孤邨流水肠防去年时过端阳日重问归期　同是天涯羇旅叹湘灵鼓瑟笑我全非九江风雨外有客憺忘归正木杪骞情愁予又呉潮吹上竹枝词西夜待剪灯深坐却话相思
　　水槛对雨
　　绯榴开满露井竹映琅玕莹幔卷方池雨防防落飞檐影荷盖擎万柄明妆靓浪破鱼吹镜翠禽并　梅风乍起桃笙防带新润潇湘旧梦唤我緑蓑归兴凭遍防干暗自【阙】夕阳移下清景
　　次韵云西午日酒邉作
　　连日雨隂天气凉失喜午日散晴阳弱云纷披薄昆阜新水泛溢映潇湘山中草头充药裹江上酒思爱茶香回首天涯一懐古楚人何用我哀伤
　　复孺先生用仲参幕赞西江月韵作词见教读之情谊蔼然数语之间而卅余年交情世故曲折备尽三复降叹僭尔歩韵以谢尚冀改正友弟钱应庚再拜
　　徃事俄惊如梦白头追感前时半生辛苦为吟诗词笔输君工致　世变俱成老大年来更觉衰迟通家欲结嵗寒期未必天工无意
　　仆一节从军呉秀间近始谒告还家首辱素翁老师叙劳兵后间懐既又调春草碧词见贻以识防合之意情文悃款溢于言表惠至渥也辄依芳韵庸写下忱为先施之谢云
　　儒冠不觧明韬畧底处是生涯云山约无端寄迹兵戈蕙帐荒寒怨秋鹤嵗暮且归来情如昨　故人几度传心曽烦手削门外见仙槎须停泊老来嵗月无何乞与刀圭九还药三岛景长春防眞乐
　　南金契兄始托交时与仆俱未弱冠今乃百年过半矣暮景相从之乐世故牵掣迨今未遂兵后避地溪滨复得旦暮握手慨前迹之易陈预后期之可拟不能已于言也敬借前韵述懐如左契弟邵亨贞再拜
　　嵗寒归计曽商畧富贵与神仙辜前约儒冠已负平生不羡扬州去骑鹤髩老风霜心如昨　惟应郢上髙才风斤惯削相见问行藏重评泊无情最是桑榆那得昌阳引年药山水有清音同行乐
　　乱后乍见故人情文浃甚老来共谈徃事心绪茫然再赓春草之词以索寒梅之笑
　　乱离避世无方畧何处可防幽须期约桃源只在人间争得身轻跨辽鹤空忆旧欢逰成今昨　自怜兵后多愁吟肩顿削老病有孤舟难安泊残年但愿相依尔汝忘形纵狂药白首待时清应无乐　子月既望壬辰友弟亨贞书于小溪吟屋实南至前之五日也
　　复孺先生自军中回予伯氏【阙】　以识防合之喜因次韵幸覧之友弟钱应庚再拜
　　折冲尊爼谈兵畧还记五湖船烟波约东陵有客归来应讶山翁瘦如鹤问讯旧都今非昨　当年锦里依稀青天似削天地一蘧庐从栖泊西园长记前逰乗兴重来看栏药白首友于情同忧乐
　　再韵以谢复孺友兄长乱后叙旧不觉重形于言他日时平出此楮观之当不忘此时之【阙】　应庚又拜
　　故人胸次藏三畧鸥鹭小溪邉重防约千门兵火萧条回首华亭有归鹤城郭是耶非伤前昨　相逄谩説新诗多君郢削随分一枝安甘依泊书嚢再覩雄文帷幄忠言似良药携手问何时承平乐　子月长至前书于贞溪一枝安所
　　久不见复翁已剧懐想近到蒨水北山访南金获覩所寄台城路佳词愈重其瞻企因用韵留舍亲书【阙】或可逹左右欲翁见贱子惓惓之情耳东郭姻末钱抱素稽首拜呈
　　碧云深凝遥天暮经年鴈书沈影雨散梅魂风醒草梦还见春回乡井花明柳暝念贾箧香空谢池诗冷流水斜阳旧家那是旧风景　懐思横柳雅趣故人吟啸里得意酧领谱缀台城缄传蒨水肯把俊逰重省凭髙倚迥纵老兴犹浓不堪驰骋隔防相思浦潮波万顷
　　春草碧小词并求斤正
　　客闲理清商谱弹到防肠声伤今古自怜素髪无多犹记文防夜深语空剰【阙】旧时迷南浦　梨花燕子清明谁家院宇没个好情懐杯慵举天涯行李萧萧还是新【阙】老羇旅那更落花深红如雨至正乙未春仲十又一日
　　寒食后雨轩独坐因读复孺先生台城路佳词草草次韵以纪一时情景久不奉谢殊负吾故人也并冀恕宥钱应庚拜
　　一庭芳草闲春昼踈踈弄帘花影鼓子风宣苔痕雨润还聼蛙声鸣井沈吟坐暝正绮席杯空蕙炉烟冷老去无情好春不减旧芳景　天涯谁念倦旅闭门风雨意独自禁领南浦歌长西堂梦逺徃事不堪追省沧浪望迥记那日归舟此懐犹骋莫倚危楼乱红愁万顷乙未清明后二日书于武塘寓舍
　　元人赠笔工卷
　　赠笔工沈日新
　　玉翁洒翰唯冯须制法授以柯山徐当年松雪所亲见故使頴也能冯如择毫审固用工久楮白陈骏奔走若冯若陆眞可人俱是文场斵轮手沈生晚出亦旧家耻将秋菊争春华南洲佚老重题品不日声价十倍加耄我云山倦文字爽气挹来那有思一枝持赠焉用之殊异江淹梦中事　宋季太末徐信卿笔名重搢绅间玉溪尚书赵公以徐制法授冯应科俾之日缚一管不合意即拆裂复为之必如法乃止松雪公乃玉溪从子尝亲见其事故以此法授之陆頴冯陆齐名实本于此南谯张复亨
　　献赋长杨人又去试呼毛頴即称寃乌犍三百何时足欲老江南烟雨村　甲戌春中沈生持笔过予有感而作三山林附鳯
　　呉兴冯笔妙无伦近有能工沈日新倘遇玉堂挥翰手不嫌索价似殊珍杜本伯原
　　沈生笔妙能随意曾记莱应制时三十六宫花漠漠玉阶研露冩新词五云阁吏柯九思
　　南州先生真玉人苏家季孟世絶伦良公骑箕上天去先生余不溪水濵东老之家酒熟未其孙犹以缚笔闻公家兄弟不负笔我軰秃之天且嗔不如醉用榴皮冩仙人岂亦能书者遂昌郑元祐
　　吴兴笔工沈日新出冯陆之后制作颇精惜其不得赏鉴于翰林主人而徒为我軰不善者之所识也然涪州用三钱鸡毛笔游戱个中三昧此又何耶元统改元年除前三日灯下试染散卓爱其转折可人因题卷中桞贯道传父我闻善书须择笔千金求买嗟未得何人缚中山来褐衣犹带山烟湿西风飒飒吹霜毛快利入手如铦刀寸锋一日空万纸暮鸿作阵邉云髙钟王不生书体絶俗軰谁能辨工拙无人致之白玉堂赠我空山书落叶李坦之
　　元人题黄氏菊山卷
　　菊山序
　　呉兴心源为予道黄庆翁之髙其人世居乌程地多泉石之胜晚而爱菊萧然靖处时取陶诗一卷寘诸左右防吟抱有东篱见山意因以菊山自号方外友若防公笑隠之流咸赋诗以嘉其志嗟夫予见世之慕陶者鲜借使有之能得其迹而已果能得其心耶当典午时天下云扰仕而忘返者何限渊明乃能赋归田园以寄傲乎采菊见山之顷所谓此中有眞意欲辩已忘言者正犹冥鸿髙飞而世网之设莫之能制也其可使儿女軰觉哉然则渊明之乐所以独得于悠然者虽欲自形诸言而不可得后之人顾欲追防其乐于千载之上宜乎徒得其迹而不能得其心茍能得其所以乐之之心虽无菊与山不害为知陶乐有未得虽日处菊山之间犹无见也君家鲁直尝以苏子瞻上拟渊明而防之以出处虽不同而风味乃相似之説是足以得其心也已今庆翁才可仕宦家可伏腊而肥遯一丘如此其亦有见于斯乎其亦有见于斯乎至元后丙子十月既望鄜川遗民刘汶师鲁甫序
　　菊山説
　　夫菊花之隠者也而山则隠者之所居菊花之寿者也而山则寿者之所乐菊山虽二物实一理也东晟黄君庆翁以菊山自况而求説于余余观黄君之为人好雅淡便幽静惟雅淡故能隐菊山之隐惟幽静故能寿菊山之寿其自况以菊山也固宜言未既客有过余曰吾尝闻有所谓菊潭者矣又尝闻有所谓菊野者矣抑又尝闻有所谓菊圃者矣而未尝闻所谓菊山者也余应之曰潭取其渊深野取其虚旷圃取其有所归宿未若吾菊山之隠而寿者也客又曰山果有菊乎余又应之曰子独不见玉笋山之菊乎人服其华则隠而仙又不见甘谷山之菊乎人饮其液则寿而康彼其朝开暮落如舜如葵春妍秋寂如桃如李其视吾菊之不竞韶华独香晚节者为何如至若霜降水涸则潭有时而竭防草枯则野有时而索园林凋谢台坞荒凉则圃有时牛羊牧之矣其视吾山之四时一色千古长存为何如始而隠终而寿莫吾菊山若也黄君之自况也髙矣哉客唯而退余并书其説时大徳丙午菊节闽山陈曾书
　　菊山赋
　　畴昔之夜余方假寐若有人焉儵然而至金衣碧裳文采烂烂含香吐秀徳馨如兰叩之则曰吾禀堪舆之质钟山之英服土之正陶金之精顾吾生之虽晚而不与草木以同荣懐幽芳以自洁秉素节以孤贞甘露饮而风餐曷荣辱之我婴彼靃靡之红紫纷杂遝以苧徒冶容以媚盼几何其不速殒其生也昔丁典午之变有彭泽之贤者与吾同志吾尝劝之悬冠相忘乎寂寞之濵相羊乎篱落之间清风之尊吾亦与之俱欢南山之诗谅千载而可观厥后覩世风之摇落抚榛路而多艰固耿介而众睨矧尅厉之交残吾遂韬光晦迹深隠于山知我者其谁渭川之君子泰岳之苍官日相与坚其盟固其节今不知其几嵗寒矣悼知己之寥寥倚秋风之孤立既韶濮之乱鸣宜薫莸之并缉岂阳亢于重九致天道之未复抑吾徳之未懋伊斯理之罔折唯子之清同我之徳愿与我以洁剖我以臆余闻其言矍然而惕俄形开意畅遽不知其所适起筮之易遇巽之艮繇曰为木在山幽人之贞吉怪而识之居越三日爰有呉濵之隠扣乎松菊之扃凛乎其姿介乎其情抱氷霜之雅操傲阘茸之肥轻亶厥号曰菊山续五柳之希声感兹梦之有契乃吉人之所徴于是乎益信蔡齐之殿莱荘周之物化亦各有其故也遂书梦兆之寓言以为菊山之赋乌伤黄晋卿
　　菊山诗
　　晋有髙士食不求余缾粟几何尚曰无储菊岂乐饥聊以自娯若将忘世气雄万夫复将有为时与事殊弃之千载君子是则种菊东山以乐朝夕匪玩其好实肖于徳咽咀甘华膏沐芳泽诒尔孙子世守清白元统二年秋七月二十有二日龙翔大防
　　呉兴黄君隠徳不仕贲于丘园自号菊山葢有慕于靖节者也靖节之时八表同昏南山蔽于隂霾采菊之际悠然见之不能不以之兴懐其不书义熈更字元亮其志将以有为也其赋归去来而徜徉乎松菊之间葢知其无可奈何而安之若命者也岂若吾黄君老于太平之世幅巾杖屦优游田里为太平之民莳菊东篱之下对南山之苍寒举杯独酌挹爽气而咀秋香之为乐也夫靖节之自谓羲皇上人愿为之而不得者也若黄君者其无慊矣为赋诗一章謌以侑酒诗曰
　　英英嘉菊树之盈畆瞻彼南山在我轩牖邈矣羲皇同寓一宙昔淳今浇于我何有嘉菊秋荣我有醇酎嘉賔不速翠瓢在手酒酣歌起清商满天矫然遐观南山苍然右麾寄奴左拍陶肩时不我与巳防巳防爰采一枝笑插华顚优哉悠哉聊以永年至元三年六月二十三日松陵释祖瑛
　　餐菊者寿乐山者仁惟仁而寿在乎吉贞之幽人幽人谓谁盍拟其伦或以为黄香之裔或以为黄石之孙香则弥逺石则不磷兼而有之盖将跻仁寿之域而乐夫天眞翰林国史院编修官邓汝砺
　　秋菊兮青青丛生兮山下緑叶兮欣荣纷金英兮楚楚白露降兮百草蘦蹇孤芳兮孰伍若有人兮苕东企元亮兮髙风茍中情兮永契旷百世兮相从琴无弦兮尊有醑南山为賔兮花为侣归来兮归来防斯人兮谁与京兆宇文公谅
　　世有隠君子种菊巢空山心同白云逺身与黄花闲朝饥湌落英采撷露未干幽香被三径晚节当嵗寒林下非无人独在柴桑间风味畧相似穷年以盘桓金华胡助
　　闻君有佳致卜筑南山幽緑树坐终日黄花香晚秋呉中我云独世外谁堪俦乐山同可寿更酌清溪流程敬直
　　斯人在何许莳菊向东山造物无尽藏秋风为破悭大白老衲如砥
　　种菊南山下山空夕气凉黄花开晚节紫艶照寒苍狂客诗堪赋比邻酒正香淡然坐终日不复梦柴桑马中
　　菊蕊逄秋放山居可赋眠落英敧石冷佳色傍云鲜旧摘烟萝外新栽水竹邉思君多道味何日共攀縁柯九思
　　处士菊山隠山中事事幽飞泉来木杪溅沬落岩头衣润朝岚重花开凉露秋思君不可见尘土欲淹留番阳余震黄菊有佳色青山无古今渊明一去无知音千载之下得我心苕溪处士天机深以此好乐胜华簪何须膝上横素琴人间诗卷多清吟髙
　　丈人爱菊菊满山良时賸把芳心吐纷纷桃李不足数晩色秋容称独歩霜明携客为登临千年陶令亦回顾兴来应插满头归贞松配徳为知己白云住山蕙东山黄处士种菊拟渊明绕屋秋香薄穿林爽气清白衣殊不至乌防自多情坐石有眞乐看云湌落英呉兴释元逊
　　水精宫里客不用住柴桑溪上晓山碧篱邉秋菊黄嵗华甘自老晚节为谁香安得渊明酒看花醉夕阳江左谢师善
　　千金买山种秋菊为爱晚香寒蔌蔌四山木落霜霰交采采黄花泛醽醁渊明昔爱南山竒之君合在东山陲东南信美吾所羡临风为和渊明诗番阳释廷俊先生卜隠青山傍绕山种菊延秋芳屈子湌英有余乐杜陵摘蕊空悲伤緑叶漠漠晓多露寒香冉冉天雨霜题诗颇觉幽兴逺淮南日暮烟苍苍南昌释大亨菊山只在菊潭上嵗嵗西风甘菊花和露湌英当珍膳依山结屋傍仙家白衣不至人长醉乌防从敧髩未华多办谢公防木屐时登絶顶弄烟霞严陵洪颐
　　南山秋老气方清采菊东篱眼忽明陶后又闻黄处士坐吞山緑茹寒英四明刘景元
　　端居絶尘想丘园日相亲俯采东篱菊仰视山中云既喜晚香淡亦爱岚气新维时风露交菊始掦清芬薄暮浮云归青山常对门陶然乐其间此意谁与论物理正如此且酌林下尊宣城梅实
　　晚节秋香冠古今芬芳何独在山林诗人尽赋黄花句不识黄花一心防稽张实
　　黄君嗜静便幽独锄云种菊青山曲树林摇落花正开客子归来酒初熟顾瞻绕屋翠欲流采撷升堂香可掬惟怜时世爱春花寜识满山总麄俗释永祚
　　采采东篱秋意长品题多是晋文章南阳寿客今谁在重叠云深晚节香苕城慈感感之
　　元名公送瞿博士卷
　　送瞿慧夫上青龙镇学官诗序
　　予每读句曲外史所咏送瞿博士上青龙学官诗爱其华婉新丽飘然有仙气欲口占效之輙困譬学为颂不之鲁不工是诗予犹未识瞿君也至见其人魁岸温伟风致皦然愕曰是称其诗之情者也益慕与之游居顷之行日与游者及校官人士共为饮饯则属予为赠言语云送人以其轩不如送以言言不可已也先圣王设为庠序之教以厚民性以修人伦以正国俗其仁博矣犹以为未足又为校室以【阙】所谓家有塾其制也夫民散处田庐逺于国中而不与入【阙】学则为置塾以徧教之故其人虽不身与礼乐文艺之事固已习闻其论而孝弟忠信之节皆以素讲而力行竒袤之行异端之言不入于耳目当是时圣人之教洋溢乎防内此颂声所由作而君子所以屡致意焉也今青龙学宫不特为塾庻几庠序之重葢千室之聚四民之处秀材生焉卿士安焉于今与州县并称慧夫徃为之师宜尽心焉録朱子以来其师弟子扶树大教修孔子之道人之仰之如日月出与俱出入与俱入今家诵户蓄其书诚得师为论绎朱子之説使晓然觉寤功必倍矣吾前舟过青龙河见大屋在北林中有羙衣冠三四人徐行过柳下为将入者余亿之曰何巨家今以言则其学宫也闻学宫有唐宋石刻诸诗词悉如外史所咏此可防也慧夫何迟迟至正四年十二月十九日永嘉李孝光季和序青龙江上古儒宫子去横经作士风当户九春树隔去家百里海潮通华亭好事笼盛鹤楚国名碑篆剥虫信是青衫如拾艾辟书已在荐贤中句曲外史张天雨解道诗成泣神锦袍未负谪仙人随时俯仰何竒士值世承平只幸民醉卧惟余青眼在交逰莫拟白头新客来异县亦近耳得此斯文肺腑亲
　　予客游娄县与瞿郭卢吕诸君日相从为嬉游登山临水饮酒赋诗五六人者无不与将去娄又和此诗为别至正五年正月八日永嘉李孝光季和父在海寜东斋书
　　徃年客娄县适瞿君慧夫将上青龙镇博士诸君皆赋新诗以送之使予为序后四年复过娄视所为文但觉芜陋耳至正八年二月廿五日孝光题
　　丈夫求仕非无术只合明时作校官弟子日来供茗饮先生时坐取琴弹淀山春树檐前緑谷水秋风帐底寒善舞不须愁地才名行且属儒冠句呉沙门释善行庚寅十月廿七日
　　独坐髙堂对春雨碧梧飘湿鳯皇翎已瞻百里陪郎宿尚许孤槎载客星把酒长年惟覔句焚香终日只横经我来十【阙】今朝醉一笑逄君眼倍青至正庚子二月曲江钱惟善书于嘉禾邑庠敬恕堂
　　仕宦去家百里近文采照人当妙年想见弹琴读书处墙头春日荠花圆
　　江上春风日夜催即看柳色上衣来莫言羙玉难酧价定有黄金为筑台
　　人生岂必相逄早异县倾心有弟昆却恨客舟无意绪预先载我出呉门　陈惠永叔夏
　　阖闾城郭东海近沧江正尔连呉淞只消放船七十里不用通山千百重学子衣冠皆济济先生事业岂容容媿予白首成潦倒春风安得此相从
　　公道【阙】眞赏诸诗见似人衰年只遯迹今月觧伤神浩荡龙江晓淹留鴈塔春心期浑未卜秋梦已频频京兆梁恂
　　彦明王先生为余言慧夫青龙教谕时已向慕且出示张伯雨李五所赠言伯雨故交李与余生同六【阙】今皆不存覧之怆然为赋此诗
　　闻説瞿文学与交皆伟人曹刘不可作张李故相亲已蜕尘中鞅犹存席上珍才名元振厉诗语特清眞顾我思何晚思君妙絶伦平生五经笥他日半通纶小试衣冠掾终期科第臣芝兰居輙化姜桂久逾辛孟浩吟祗苦虞翻相本屯风云同律吕时序异参辰有限月初夕无言草自春能忘正云晤搔首莫江津句章黄玠
　　送瞿君惠夫上青龙鎭学后序
　　夫位卑而责重贤者不患其位而患其责不患其位故无謟谀以求进患其责故无废官而怠事不贤者则反是矣吾友瞿君惠夫为青龙镇学教谕知惠夫者咸曰教谕下初命之士一等其位卑以惠夫贤而多才非所宜居余因觧之曰教谕固小官也在学校其分则师也吾见其尊未见其卑也峩冠大带坐之堂上口诵诗书礼乐以造羣士务使人人抱道执艺小大成器缓急是頼为用其责至重也贤者之心尽吾责而已矣夫庸较其位之崇卑哉不知青龙挂籍凡几户能为士者凡几人吾闻呉淞大江出其旁地气清淑必其间多秀民知读书向义愿为弟子员待惠夫之来唯恐后者惠夫徃焉弦诵之声闻于镇间他日吾亦徃求吾子而乐观之昆阳郑东序
　　送瞿惠夫青龙镇学官二絶
　　山雨萧萧夜转多思君别后定如何帷犀怪底时时动池上东风生緑波
　　云影垂江防晏隂题诗东阁晓寒侵便须骑马迎君去街上青泥三尺深　吕肃















　　书畵彚考卷二十
<子部,艺术类,书画之属,式古堂书画汇考>
　　钦定四库全书
　　书畵彚考卷二十一
　　刑部左侍郎卞永誉撰
　　书二十一
　　元人合卷
　　元名公送虞胜伯卷
　　送虞胜伯序
　　故宋太师虞雍公以雄姿伟畧佐宋中兴出入将相垂二十年其经国大业之着于章疏忠贞气节之形于奏对太史氏所録盖班班焉有志之士闻其风者犹足以兴起而况覩其全书者乎其书旧刻蜀中已而燬于兵四世孙通判寳庆府君将复刻之湖南弗果五世孙参政当国初犹笃意于此防故人眉州史孝祥守兴化闻黄伯固家实有之求之不能得至六世孙学士遭逄盛际复以文章致位通显其侍书奎章阁时尝属闽校官谢中物色之中至闽适闽武官有购得之者将资以见学士未几学士归田里防捐舘舍自是书存亡无复以为意者已与予友者曰戡字胜伯于公为八世孙一介布衣困穷无聊自胜伯以上居呉呉子弟与胜伯侪軰者徃徃厌弃笔研不屑事父兄书自负以班仲升者无虑以十六七否则亦窃自縁饰为公孙子不成其弊犹足以舞文巧诋与乡里少年争长雄胜伯之计顾不出此独折节以绍隆家学经纪遗书而已闲闻松江俞子中为呉理官时得其书于鲁人贾景荘氏将规徃求之斯行也天其或者未防斯文乎吾闻之君子之泽五世而斩胜伯去公八世矣斯文也犹将頼胜伯以弗坠韩愈氏有言莫为之后虽盛而不传胜伯所谓善为人后者非耶于其行呉之能言者咸赋诗以相之属予序之至正十七年冬十月乙未临海陈基序送虞胜伯之松江求先雍公遗文
　　川谷沄沄逝水波雍公勋业未消磨况当异代求文字尚有闻孙校舛讹京国不闻収汗马草莱终见没铜驼谁陈圣主贤臣颂奈尔隂山敕勒歌
　　虞胜伯徴君隠居行义居甫里垂二十年不以姓名求知于时之闻人道园先生其从叔祖也先世雍公遗文道园先生欲求而不可得胜伯必欲以意购取之可谓有志而不忘其所自矣闻此书藏松江俞子中推官宅推官没已久而子俊州尹其弟能假以归胜伯非仁人义士之存心乎州尹吾故人也因书以为之请陶篷大尹见之当有以教我也倪瓒
　　赠虞胜伯序
　　宋丞相雍国虞忠肃公其八世孙堪胜伯请于遂昌郑元祐曰先丞相有大功大徳于髙孝两朝其行事章章概已着乎信史始终本末要与唐裴晋公齐名若夫言语文字特先丞相立徳立功之绪余然有徳者必有言丞相六嵗诵九经七嵗能属文已而登进士第累选官南宫便已悉完顔亮之奸诈和议必不可久及亮渝盟倾国南下元臣夙将多殒于权奸丞相方参谋江淮军事乃能以激烈忠义将帅遂成采石之功当时刘四厢至谓朝廷飬兵三十年而今日大功成于一儒者我軰愧死矣已而出将入相以身系天下安危夫如是又何必言语文字然后增重于丞相哉然有徳者必有言则先丞相遗文集録旧若干卷先叔祖侍讲来东南念文集不传所至购募皆不可得堪也近见鲁人贾景荘言其家旧藏丞相文集今转致于松江俞氏家堪虽贫将哀鸣伸诉恳款以言之悉力以求之庻几归之堪俟时平定复刋诸梓是丞相立徳立功立言并为不朽元祐按国史雍公尝注唐书五代史藏于家又有诗文十卷经筵春秋讲义三卷奏议二十三卷内外志十五卷行于世富哉言乎三代辅相功徳与文章并传万世者惟周文公两汉以来知名宰辅以徳以功焕暎竹帛者亦多以言语文字为绪余至唐宋乃始兼有之然传之者盖亦甚寡向年侍讲公以文章知名海内求雍公文集而不可得今胜伯乃能求之于艰危困苦之中斯其志过前人逺矣昔孔氏壁藏其家书一时虽蹔晦更久复显列于学宫然则雍公之所着録得贤子孙不至湮没要皆本于立徳立功云至正十八年春元祐造江隂张体书
　　虞君胜伯求先世遗书将锓诸梓作诗以美之
　　前朝雍国虞丞相学有师承道有源采石勲名昭日月淳熈徳业振乾坤隂功久着更生佛家学今传八世孙力购遗书喜重得还令海宇诵名言呉郡沈右
　　丞相遗书何处収百年世事迥添愁曩闻西蜀曾传刻今喜东呉得购求文献一朝徴旧典精诚千古焕嘉猷成都岂有桑田在最爱仍孙学业优呉郡吕桢
　　雍公文字秘深幽夜夜神光彻斗牛盛代固知传不朽贤孙今喜徃相求江风百里松陵雪事业千年采石舟驿路萧条送君去中兴漫説使人愁句呉周砥
　　雍国勋名照古今遗文谁为重追防神呵防风云绕金石摩挲嵗月深坐待明珠还合浦行看寳鼎出汾隂公家今有贤孙子江汉沧浪万里心邹奕
　　雍公文集世珍藏夜夜云间光焰长纵使千金收蜀本也应全璧出俞荘云孙异代心何切阁老重泉志亦偿此日谁为宗社计如公安得寘岩廊丰城余诠
　　雍国多孙子如君已独贤倾嚢看旧物求友访遗编聼鹤云间路烹鱼泖口船遥知沧海月中夜为君圆魏文彞
　　雍国中兴相清名尚凛如逺孙居异代先世有遗书似是神防犹存兵燹余斯文真不朽字字比璠璵防稽韩友直
　　水拍呉江暎緑苹呉帆挂席起江津一船书剑成都客满路湖山上海春贮酒郫筒来地逺行庖海错带潮新雍公余泽千年在更有文章溉后人陶泽
　　师渡长淮宋事危虎臣零落用儒衣初疑葛亮才非武终借刘琨啸觧围百世文章尊谠论一时陈迹羡知几故家代有贤孙子乔木分隂向夕晖髙平范成
　　忠肃文章粲若星百年沦没屡经营青城阁老空遗恨笠泽云孙夙有情放棹长凌三泖晓掀卧看九晴胜逰更可成初志尚觊重刋啓后生张纬
　　南渡诸公已白头深慙采石破狂【阙】功勲不独齐康乐忠义眞无愧武侯相业至今光竹帛文章何日复弓裘道园未就平生志应待虞卿为访求王廓
　　遗藁摇光贯斗牛神呵防几春秋丰城寳剑终须合不是明珠暗里投乙巳嵗春正月五日海陵徐克敬书于云间寓舍
　　赠胜伯贤良表侄
　　雍国文章世不磨昭如星日映山河刻传琬琰岂无待价重璠璵不啻过谩读父书嗟我老竟成先志子【阙】多春风吹緑松江水亦欲东逰理钓蓑临邛魏奎
　　丞相当朝日精诚贯九天文章前代事勲业中兴年赤壁雄今古淮淝属后先云间遗藁在迟子棹呉船鸿山樵吕敏
　　南渡昔闻虞相国白髪当朝愤不摅丹陛九重无上防青云千载有遗书诸孙礼乐流传旧异代衣冠防乱余莫问铜驼卧荆棘五湖烟水正愁予河东王嘏
　　宋室中兴业雄才数雍公一军能却敌诸将耻论功科斗遗文在麒麟畵像空贤孙劳购覔镌刻示无穷蓟丘聂镛
　　编简飘零二百年购求今见子孙贤固无相业当时重要使文名后世传龙气拂云欧冶剑虹光贯月米家船神呵防元无恙只在呉淞若个邉申屠衡
　　扁舟冲雪访遗书雍国文章天下无风动翠帘寒剪烛月明沧海夜还珠百年制作词华盛一战勲名孝行俱送子令人钦世泽苍苍髙木锦江隅句呉王谦
　　胜伯契家过上海求先丞相文集赋此
　　山河一纪战尘昏文献承家几处存传语海隅苏县令好求遗墨付诸孙蜀人王立中
　　春寄胜伯先生【以下赠和杂诗依铁网瑚连卷】
　　病里伤春念昔游杏花天气玉人楼此时惟有防防燕倦对东风説旧愁　防守病三年想故人不得一见因便风以寄邵庵公诗求一册以娯病中之懐黄防主臣
　　诗奉青城先生
　　虞卿落落不羁客端如野鹤混鸡羣兴来甫里一杯酒与扫匡庐九叠云遗史尚求丞相事从孙能辑翰林文杜陵秀句多家法春树初生每忆君
　　此章旧懐缪作因形秽故不及寄辛丑十二月十二日淮南公頴兄自甫里过笠泽溪上防出青城诗承道问讯共与论诗夜分予忽忆旧篇诵之遂欣然冩上唯髙情亮察腊月望日黄章再拜
　　子贞还示佳章见寄因次韵以复克用髙尚先生
　　单子来归自笠泽为説虞君犹遁栖青城从子识丹鳯西郊草堂懐碧鸡后防惊看丝髩改新诗烦向锦笺题絶怜三泖冬无雪肎学山隂夜泛溪邾经上
　　和虞克用见寄诗
　　试拂龙泉剑虚防三尺冰直心忧社稷孤愤泣江陵牧野邨邨雨渔船夜夜灯感君多道气恳款实难冯
　　与金伯祥虞克用清夜聨话【诗末小字自注】
　　浩荡即扁舟纡徐适广路云蔽重隂澄湖漭洄沍客鴈度寒洲渔罾挂荒墅故人欣防面握手出深愫古箧啓竒文防吟发清趣念兹慎勿忘朂哉纪良晤【克用先世乃冠缨相家文章事业铭彛鼎被歌克用袭藏皆鲸珠也故云】陆广
　　凉夜读史拟古録呈胜伯先生知巳裁正
　　王灵靡东周诸侯务兵争六国尚气侠刦制非本情翩翩魏公子南辕北遽轻折节信得士所怙匪尊荣虽云正道媿砥砺多义名叔世骇莫见渇心剧悬旌丈夫一委质便甘同死生岂如江上沤泛然逐春声废书有余叹露下虫鸣友生董在拜手
　　青城虞胜伯顔丘氏小轩曰看帆为赋律诗四首且曰乡情客思共有感焉因书以寄予予不敏勉次韵録奉叔胜徴君彦章髙尚一笑也
　　看帆轩下迥添愁满眼青山忆旧逰防水信来家杳杳蜀江春去思悠悠樯乌暝过渔荘宿风鹢寒随贾客留只尺波涛【阙】相失徃来谁不为身谋
　　目送飞帆若防闲情不与水俱东自居茅屋秋声里如在潇湘夜雨中樯影逺离沧海月櫂歌归趁落潮风由来世道随流转不用空嗟阮籍穷
　　长江波浪雪嵯防险过瞿塘潋灔堆龙防寳珠藏窟宅蜃嘘妖气作楼台依依鸟向沧波没一一船从返照来徐市漫游东入海如何不见一人回
　　风帆已逐归云尽江水何如客意长荏苒嵗华驹过隙飘扬生理鴈随阳从知白髪非春事醉看青山即故乡独笑梦中忘未得落花风起动回樯谢林再拜
　　次韵叔胜先生七言一首録呈伏冀赐教倪瓒再拜
　　朱弦流水冩徽音古意寥寥何处防道力已消金鑛净禅那曾住岭云深毁誉不碍逍遥乐惩室应无忿欲心説与先生【阙】怅恨牛山何日见成林　瓒此三两月方为义士之贤子与二三名胜作为文辞以颂述其徳羙且预为挽诗吊文之类家传而户习或有每夜醉咏一过大笑而登牀者独先生不随流俗衮衮耳如何故赋此以发一笑云乞于韵防中检防埏字一观明日即纳还也匆匆不具瓒啓上
　　重改次韵奉答一首録呈叔胜先生一笑倪瓒再拜
　　朱弦流水冩徽音古意萧寥尚可防道业已消金鑛净禅那曾住岭云深猿猱腾攫初何怪风雨飘摇不动心笑尔自戕成濯濯牛山何日见乔林　此间俊秀子弟习尚不佳为二三不孝义无亷耻之徒诱引而丧其良心以不孝悌为当为以讲论是非毁谤轻薄为政事兰蕙而尚化为茅况中人之才者乎先生以为何如良心沦亡粪壌何异是可哀已十三日瓒啓上
　　虞山人胜伯陈山人惟寅皆为乡里觧后共饮问及仙逰事欲所赋诗未果冩既去仆已醉矣酒醒遂和以答二贤初意此凡四也十八日又録
　　扫除狡狯蓄神机开顶葫芦不置扉人物已从垣外见眞形渐向市中防杯成白鸽冲霄去剑化防龙破浪归自此更无毫髪累緑毛绕体欲成衣
　　独据胡牀醉不移坐深帘露滴髭睂萧萧风水成音乐澹澹星河起鹭鷀语罢欲乗黄鹤去兴来忽使白云驰火龙【阙】傲烹茶【阙】不析扶桑一气炊
　　羃羃松隂布网罗鹤巢松顶吸天河是何道士围碁坐着个樵夫对酒歌看月也知为尔好凭风无奈欲归何送君直过桥西去还记垂杨叶不多
　　送虞胜伯还练　张适
　　相逄相别两悤悤肻放花前酒暂空江渚落残三月雨海潮吹上一帆风客中忆母情偏切贫里题诗语转工日暮思君频怅望水天迢遰送归鸿
　　克用道友作东呉十咏句法深有孟浩然意度超迈绳其武学者未见逹人之言吾道友当悉此意否发呉江
　　一望洞庭秋水相看南浦孤篷江干有兴骚客闲居久约渔翁
　　泛石湖
　　遥接太湖惘然尚留赤壁图景越来溪水东西香雪寒梅飘影
　　游灵岩寺
　　此山胜境赏旧逰今日皆非篮舆林间烟暝烂柯谷口忘归
　　登姑胥山
　　呉王馆娃西子两情防送长流麋鹿泪沾荒草故人汗漫重游
　　泊横塘
　　山寺防茫深渡寒烟苍莽横塘杖梢自挑村酒船头犹带渔榔
　　过盘门
　　将军南镇句呉鱼龙跳下江潮无限吁嗟陈迹怕闻凄凉洞箫
　　懐甫里
　　笻竹依依故里石刋翰墨糢糊厐公力田二顷拾遗扁舟五湖
　　过独墅
　　短棹防风窈窕片帆落日横斜舍傍虽开酒肆牛疲知是田家
　　过车坊漾
　　荡舟沧波万顷摇橹白鸥渚傍不知新月东起回头过尽车坊
　　归阖闾浦
　　极目烟江尽头屈指摇城渡口世人不理曲肱自饷黄鸡白酒
　　元名公翰墨卷
　　余读姚江呉氏三叶墓志文而因知世运之有髙下也始铭南堂老人者唐公震也其言虽涩而犹清狷可喜时葢去乾道中兴未逺也中铭鴈隠人者陈公着也其言萎甚葢宋就衰矣及观铭天台赏官者臧公梦觧也其言约以则蔚乎有古章时则圣元一统已五十年矣于戯文章髙庳与世运推移岂不信哉髙庳弗传求事状不朽难矣虽然缵承义烈使光逺而有耀则在呉氏后人也季章父为三叶后也隠居行谊无忝其先其能光逺而有耀者哉至正丁亥秋一日铁厓山人杨维桢书
　　昔人谓百年之计树之以徳若呉氏之三世行谊其树之也逺矣其枝叶之蕃硕也必矣夫勲旧之家岂无累数叶跻显仕者然徳或不继虽如颍川陈氏犹不免公惭卿卿惭长之讥况其他乎此士君子之所以有取于呉氏也欤永嘉髙明则诚甫谨识
　　南堂三世独传书世禄虽防徳有余莫问几多乔木在海棠已可着巢居灵石山人张雨
　　青山堂上和尚清逺禅师侍者贱迹留小溪三载剧辱宠睠所谓待我以国士者是也临别承厚赆感媿兼极别来四载世殊事异思一防面而不得南望青山未尝不恻怆凄叹去嵗闻从者留宣城复闻青氊复旧喜而不寐但山川阻修音闻夐絶可恨迩来不审起居轻利否世事可忍否众生易度否去年令法眷用章和尚示寂法门不幸良可恸哭近闻宗逺和尚赴五竺之选可为宗社之贺此老别来已二十余年矣虽欲一见其可得乎如防次望引情不尚闲居粗【阙】亦逺庇所及也自前年五月来日念弥陀祈生净土不识他年果如愿否亦欲吾老师知吾近况何如故言及此曾作弥陀赞别纸求教防晤何时临书惘惘惟顗明时保爱为大法寿重不尽元旭顿首奉书谷水二缾附上
　　竹深才五六嵗方从呉兄行之以学予见其骨秀神清知其异时不碌碌也嵗改月易儆斋定斋俱已谢世予寓水北卫史君书塾忽唫僧观西岩见过谈及近日诗人多称竹深予因省记旧游信口一律乗兴拏扁舟偕西岩过石湖适值竹深它之怅然而返今又八九载西岩亦已圆寂矣昨暮偶访曾兄心传而竹深在焉相与道旧欣慨交心因举旧作竹深亦不能无所感力请呈丑就书以赠时元贞乙未仲冬十有九日也谷阳陆定龙顿首
　　永夜无寐起歩阶除明月在天西风入懐凄然知其为秋也輙用髙韵勉赋一章以冩余心以布印可并简座上诸公应元
　　秋髙气清水露石浊潦淤泥俱隠迹感时忽忽夜不寐明月已向东山出出门仰瞻天无云渐觉薄寒防中人须臾清光入庭户炯炯顔色疑如君万物已非前所视慨念荣枯动幽思蝉寂寞噤无声寒鴈噰噰向南至河流洋洋山峨峨朝见花开暮辞柯相思美人隔秋水君兮不知可奈何独立彷徨无所得自惭在君珠玉侧明月西沈愈思忆积余鬰鬰其无极
　　阙款五言一律【前有鲜于伯机书数段失録】
　　修竹深深处人间俗虑消时将碧玉调寄在白云謡雪乳临风防冰花对佛烧思君不可见乗兴动兰桡
　　有感一诗冩奉则敬兄弟贤侄左瞽
　　感尔多堂弟参之同翺翔翩翩西复东昌以鸿鴈行攸居沙渚暖菰蒲生新芳秋风顺节序亦复馆稻粱我独有一弟寘我无谁将念之不可招血泪霑衣裳　撄寜先生见之仁者之念亦不能不为我澘然也朝阳当亦相与兴叹殊可悲耳乙邜十二月在全寿堂书
　　杨子江头十尺庐望中浑是小方诸八籁【阙】含清气一水空明倒太虚邉草不栖青【阙】　露茎真湿玉蟾蜍晋家车如知得安事萤嚢去照书席防山人王逄题于乐意生香之亭时嵗己酉秋八月五日也
　　右顿首拜复颍川教授先生尊座右自十九日因新令尹定役而入城日在县治故未能徃谒为慊昨晚从孟逹亲丈家饮散归领尊翰且承英嗣见过惜不得见顷又木过我问信足仞不遗之盛心呉中缙绅先生求如尊先生文章道徳指不一二屈尚欲以闲暇日与遂昌公诸老过笠泽徜徉数日并聼教诲幸甚僭易就禀区区欲购得欧阳文忠公大全集一部烦因便于旧人家所藏者询及示望分情连日稍凉计尊体纳福闻防恙不克徃问须稍暇专谒屏着以谢不备沈右顿首令嗣甚聪俊必能多读书此先生积徳所致也右也年四十矣甚为寒心右赘言
　　外録
　　瑚网云余又见沈仲説书致叔方教授后云小儿多戒谕感感城中人来对右言小儿朝莫秽语责骂姚媪万乞严训不使肆纵幸幸是仲説四十后得子也盖仲説之室邹有贤徳尝为夫买妾殊羙仲説询知为故人女即择配嫁之其室随育子信食报之不爽哉而不为防犊爱更难矣又云此卷久为先荆翁藏玩前有米防阳山水横幅髙君明水见之即嘱戴老以靖窑坛盏十二求易附二佳箑作装潢资愚父子受盏却其箑竟为居间者所没又有元名翰为张绅张文在程璠鲍恂王东诸人先后被此軰购去尝忆文在句髙公山水赵公书今代何人与比驰及渔父词云我是个不识字烟波钓叟恍然在目也
　　元人题华氏春草轩卷
　　春草轩记
　　华为毘陵望族都事君子举初以才荐得宿卫武宗朝勤敏靖共著称环列一命为功徳使司都事居亡何告病南归归五月而卒年二十有六夫人陈长君二嵗而寡一子防武六嵗二女复防廼自誓不再适屏膏沐躬馈祀其事舅姑尽敬养之孝其待姻族尽惇睦之爱其治家业尽艰难之劳使都事君之绪有引无替而是藐诸孤教抚成立为贤子子复四孙皆崭崭知读书嵗时奉觞前为寿夫人神清气强宴怡以乐州里父老相与叹羙为状其实有司以闻于朝后至元二年中书表其闾有司因名之曰旌节里呜呼天于贞贤之报信必至此而后申之也惟防武每痛先人之蚤世其嗣续几絶防夫人将无以至于今休乃构堂曰贞节轩曰春草堂则夫人居之轩则防武奉亲之所周旋也于是翰林黄公晋卿为铭于堂顾谓是轩不可以无记来谒予文予观夫天地之间芒然而生庑然而滋者唯草为多而为物固防也方其土膏脉发勾拆萌逹孰非春阳之所育辉光之所被而一寸之心亦得夫天地之心以生则是草宜亦有报春晖之心矣彼葵藿之倾太阳君子谓其向之者诚而况人乎况于孝子慈孙乎昔孟东野发兴于慈母之线游子之衣而致意于难将寸草心报得三春晖之语深得古风人之防读是诗者孝感之心葢油然而生矣然以规游子可也今防武家居奉母雍容轩中而犹有取于此则其报亲之心无穷期也无穷期也心果止是乎哉必也孝子洁白如雅之白华使其身立其名掦其亲显所以期于防武者又在乎此不既重且逺欤防武起谢曰然遂为之书防武字彦清至正七年立夏日应奉翰林文字登仕郎同知制诰兼国史院编修官河东张翥记
　　春草轩诗序
　　春草轩者梅里华防武彦清奉母夫人之所也夫人陈姓归华氏甫五年其父子举入京为都功徳使司都事以疾归而卒夫人誓守志不移后廿年朝廷从有司请为表其宅里至是夫人年已逾五十矣其事具今翰林直学士黄公所为都事府君墓志铭及国子博士张公所着轩记谦客防武所知其本末益详一日值夫人生朝与宴席酒半防武举杯至余以酒酹地为余言防武生六嵗而孤頼吾母至今日今吾儿四人长者年且十八矣今日安得不为吾母罄欢虽然吾又何以报吾母恩余闻之戚然感且叹曰贞哉华母贤哉防武也既缙绅先生咸为咏歌其所谓春草轩者而防武必欲得余文叙其所为作铭意余旧读孟郊诗壮其意其为人甚伟而昌黎韩愈亟道其古貎古心至低头拜东野若愿交而不可得者然及观遗史所讥弃置看花等语则其于荣名得失葢浅之为丈夫居一尉乃不克尽职或假説它吏分俸窘不自容又有如丛书所云者则注措施设宜与平生文翰若见称于韩者不侔每令人惘惘至读游子篇始得其所用心曰忠孝臣子之大节观水有术必观其澜郊之于母如此其肯不忠于君而怠于官茍于得失也耶然则韩子非妄説人明甚而二书之言近诬矣尝试咏其诗仅三数十字而慈母之恩人子之念逺而迩壹而至婉而不诎春阳百草天和周流出于人心之蔼然不容自已者啓之一时而动乎百世虽金铿竹幽不足以冩其情殆所谓一倡三叹有遗音者轶凯风而出其右矣窃恐后之人弗之能继也今防武乃能朝夕于斯酒食餍饫之余炯乎其中质诸神而无昧推此志也其事当出于忠孝不使少有咈于其亲之心百行有原而防通在是葢有郊之誉而无其毁以今视古凡为之形于声诗发于翰墨类非妄説人者已余素喜古乐府正以其得性情之真天机翕张浮慝不作用力少而感人多此古诗人之防趣仅存于千载之下者它日一有感触客衣春草尚能为华氏赋之至正七年三月廿一日呉郡陈谦书
　　春晖羙华孝子也
　　阳春有晖物具是依何独寸草春阳载【阙】菲菲芳草沐沐春阳徳泽之溥寸草之长子之于母其恩莫大鞠育成人恩等覆载儿之出矣念儿衣单为缝为纫惟恐或寒是意之防孰为识者有唐诗人孟氏东野华彦清父奉其母仪春草名轩本乎孟诗嗟彦清父慨亲蚤寡奉母斯轩饮酒伐鼓有孙在膝有孙授室儿在母前诸孙林立母喜谓儿尔父殁时天髙地厚茕茕孤嫠安知今日孙又抱子是皆尔父积庆有此儿闻母言悲喜盈襟歌我声诗以慰母心遂昌郑元祐
　　春草曲
　　春风如水流春草生芳洲逰子有逺志居人无别愁居人伊谁华氏子不出庭闱奉甘防可怜逰子萍相似春愁草緑千万里儿衣母线春风吹春晖满堂草菲菲防子归来慈母喜阶前鬭草争儿戯　余为太常博士归田道出梁溪为彦清赋此于春草轩胡助
　　同胡太常赋春草轩辞
　　春晖庭下春云暖春草轩前草长短中有百嵗宜男花一色青蚨缀枝满青蚨子母不防恩草有灵芝生孝门春晖照人春不老芝草防干芝有孙当时梦生芝草緑琼圃琅玕栖别鹄孤儿日长草忘忧锦绷防儿如防玉春菲菲草油油千金骏马五花裘吁嗟儿兮无好逰铜駞陌上春风愁草萋萋春杲杲逰子归来在逺道庭前何以报春晖身上青袍照春草防稽杨维桢
　　春草辞为华君彦清作
　　当轩不栽花只种忘忧草栽花恐伤春草根草色年年为亲好东方日出芳菲菲堂上阿防堂下儿儿来为寿阿防喜何用逺游千万里春草种易生春晖报难极不将春草报春晖且着春衣舞春日舞春日乐未央阿防寿随春日长教人爱杀防蝴蝶嵗嵗飞来入畵堂临海陈基
　　奉题彦清寿母之春草轩
　　风月无邉家庆里满庭芳草緑芊眠谢家得句元非梦孟母迁邻果尔贤沈橘井中香不防树萱堂北翠相连笑看书带传书种个个莱衣舞寿筵至正七年十二月旦梁溪道舘书方外张雨
　　春草轩诗
　　春草轩前好花柳华君奉母来饮酒吹笙伐鼓歌蝉娟华母奉觞母长寿吁嗟世人皆有母华母苦辛世无有龆年来登君子堂缝紩衣裳事箕帚结褵而后五见春君子去为观国賔尊章已老儿防穉主张门户在一身星霜荏苒嵗年变君子归来命如线文愁絶舞镜鸾绣梁栖防传书燕昼日悲号夜饮泣万感攻中百忧集忍哀茹痛强自持顾防孤儿到成立孤儿成立称华君能诗能礼兼能文凊温甘防具朝夕纯孝之名乡党闻徳音汪濊降天咫桓表亭亭树闾里从此乡人谓华君非有此母无此子华君拳拳返哺情四顾世上丘山轻升堂日诵孟郊句开轩手题春草名春阳一日被百草大丛小丛顔色好华君愿作芝与兰披秀舒英发天藻之为世瑞兰国香采之撷之贡明堂愿言持此报春阳至正七年三月一日书于延陵驿舟汴段天祐
　　春草何离离春阳何迟迟万物沐膏泽百草独光辉光辉被下土天公本无私男儿生身长大贤知母恩未报何用儿为何以报母手中线冬温枕席夏挥扇永嘉李孝光
　　母爱儿比瑶草百花【阙】头春浩浩结緑悬黎总非寳朝居目前暮懐抱顷刻相违作忧恼儿兮劝尔无出逰忍令母心日夜忧纫衣一针一度钩针线不比心绸缪儿嬉鬭草拈春缕緑缛青葱不堪数楚人只觧歌王孙萋萋乃有子母恩徂徕松淇园竹人生长生胜他木千年万年春草緑　右逰子吟一首按古乐府有逰子吟逰子移贞曜葢拟古而作彦清要予赋春草轩诗以实前叙引中语輙为题此而不敢易旧题云作序后三年七月二十日谦书
　　藿藿庭际草皜皜阳春辉淑气播嘉泽勾萌悉荣滋化虽无言寸草心自知常恐霜露零春晖报无时愿言慈母线永托防子衣衣线有零落母恩无终期
　　筑室在近郊开轩向平冈前荣列宾友中房鼔琴簧防服及春日奉觞升华堂醴酒既嘉粟肴蔬亦芬芳流景虽易迈春晖岂能忘竭此寸草心以慰母顔康永嘉髙明
　　龙庭华母长寿考即所轩居种春草寸心初存天地间百叶未与风霜槁草之在山却甚小慈竹清隂防来好锦帷防动博山烟瑶池飞下西王鸟我常登堂拜母毕母言孀居二十七孝经论语亲授儿好礼能诗见今日人生莫不知爱亲君家驩乐难具陈乌鸢蝼蚁方满野膝前鱼笋朝朝新客觞阿母母嘱子有客有儿家不毁儿持寿觞客载歌白髪如心照谿水席防山人王逄敬题
　　春院多緑芳延绵蔚如翦何以比繁蕤青丝染犹浅拂烟轻黛散缀露明珠时物正暄姸景光聿流转亲年当喜惧燕处贵愉惋盍为树樷萱忧来庻能遣
　　青霭浮江郭庭阶草色芳晨晖自緑春雨屐生香弱蔓牵书带修茎矗剑铓緜緜思道路恻恻念衣裳结构懐东野安舆奉北堂岂须三釡养自可百忧忘地近延陵邑门旌孝子乡殷勤张太史为播五云章乃贤华轩结构几经春草色当轩嵗嵗新晓翠溟蒙帘外雨暖香芬馥户间尘金杯饮后慈顔悦防防翻时乐意真为尔题诗倍惆怅天涯多少逺逰人陈逺
　　青阳播淑气百卉生华滋光风一披拂蔼蔼浮云晖幽芳澹露晓秀色含烟霏廼知造化心泽无停机伊人早失怙抚育仰母慈髙门頼扶植况复蕃孙枝清时表宅里巨扁掲华榱门轩俯平緑每懐贞曜诗念兹恩罔极欲报心无涯堂前树萱草堂下罗斑衣愿言勤爱日永与荘椿期京兆宇文公谅
　　卷幔见芳草芊緜如緑云庭阶初过雨时复送余薫晩酌映瑶席春衣迷采文感兹防物意益得奉殷勤宣城贡师防
　　每诵游子吟长懐孟东野寸草媚春晖还如爱亲者莱衣垂五采屡舞对幽芳搴帘窥秀色从履袭防香弱卉本无情犹能感滋殖鞠育天地恩于人意何极嗟予违定省胡乃客天京顾兹慈母线媿尔独含情涂贞叔良髙轩丽春景宻草暖含芳初叶苞新緑纎茎蔓紫纕垂风绚余采袭雾散飞香何能自荣美无乃借春阳但嗟有容质无以报恩光庻愿承余照不见委秋霜南阳谢理
　　春风草色映池台防袖将车奉母来澹澹清晖浮几席霏霏翠雾裛尊罍晴萱更向堂隂树慈竹还从石上栽羡尔长吟东野句天涯游子莫徘徊防稽韩文璵阳光丽羣植奕奕含春晖生成天地徳寸心乃其防躬何为者父母养育之恩深其罔极欲报无穷涯堂中奉慈顔堂下舞防衣堂前生意足春草长萋萋悠哉孝子心百嵗终不移王余庆
　　母恩浩荡似春晖孝子心同寸草防轩上仍题东野句阶前时舞老莱衣光风昼转萱花合翠霭朝凝玉树依嗟我京华成久客归心正尔念庭闱合肥黄师宪草有一寸心人有方寸地华君名其轩中有无尽意阳和遍九垓草舞春风翠大视同一仁与我复何异情性本天然孝子心不匮愿将华子诚永锡及尔类古燕督亢阎相如题
　　元人题华氏贞节堂卷
　　贞节堂记
　　予昔忝朝籍与修辽金宋三书见旧史所载忠臣孝子义夫节妇未尝不起慕起敬玩绎再三然后笔之于册唯恐或有缺遗葢以其有闗于人伦风化也既成书乞谢而归间居里中有尝与予同寮者前婺源州判官华君伯成偕其从子防武过予问无恙外防武拜且言曰防武不天先子由都功德使司都事以疾谒告而归卒于家时防武年未及龀母陈甫廿有八衘哀茹痛勉毕防事母抚防武泣曰吾不幸防吾良人幸而有子保养而成就之俾不坠先业吾之愿也其自誓如此后廿余年始终一节乡里亟称之相与具其事于州若府州若府上之江浙丞相府风纪之司如所举遂闻于朝至正二年二月命下署其门曰贞节华妇陈氏之门里曰旌节里一日母谓防武曰向也吾自誓时尝指尔言是藐焉者其能有立乎指室庐田畆言是轮焉井焉者卒能守而不失乎指所树桑与梓言吾获与遗孤儿其愈久而愈茂乎皆未可知也不自意式克至于今日惟尔之身齿壮而嗣蕃吾抱孙焉尔宅尔田不废且有衍桑之植加多梓之材益伟可不知所自哉庻几念其始图其终而父为不死矣防武谨受教退则以旌其门者名其堂曰贞节求学士大夫表章之今翰林侍讲学士黄公溍辱为之铭独未有记其事者今以季父获奉周旋敢再拜以请予既嘉华妇之节防武之孝重以伯成夙昔之好因不复辞考之西汉治郡有声者非止一人其为政寛猛异施而同归于治葢因时之宜而救其弊焉颍川俗号难治其始也强宗大族相与为奸欺前二千石莫能制则为缿筩钩距之术探其奸而穷治之既而朋党化为敌仇而俗尚告讦矣于是继之者病焉则为立学官导以礼譲而又详其条教人便安之最后黄霸至郡因其迹而大治其终也孝子弟弟贞妇顺孙日以众多郡守声名闻于朝廷身爵赏驯致大用列于史传至今犹想望其风采呜呼休哉无锡呉防伯延州来季子恭譲之地也世道日趋时不古若缿筩钩距无亦尝为长民者累欤今其民类无为之感制者诬陷斥讦习以成风政是以驳民益以难理此非为条教兴礼譲相帅以孝弟贞顺之时耶方今重守令载笔者有待于良二千石久矣吾闻华妇贞节防武亦克孝甚矣有闗于民风也诚有善劝导人如次公者焉必将自华氏子母始若夫母训之严家道之正则防武前所言信而有徴因以记斯堂并告夫今之长民者至正九年春正月望日嘉议大夫礼部尚书致仕干文传记
　　无锡华节妇赞
　　华妇氏陈蚤失所天被服斩衰寅奉几筵嵗歴二纪涕泣涟涟抚其遗孤保厥宅田哀动邻里遵礼弗愆旌门着令徭役斯蠲相尔贞节壸范克全太史述赞百世其传临川危素
　　贞节堂诗
　　清风被芳甸白日照华堂堂中有令母孤贞厉冰霜红顔忽已萎白髪寿而康方伯陈懿范熈朝锡褒章凯风伤卫母柏舟誓共姜皇皇太史书千载【阙】耿光宣城贡师防
　　贞节堂铭【井序】
　　节妇陈氏无锡华君子举之室也子举弱冠登畿未至立年而遽不禄节妇年甫二十有八自誓靡他今三十有五年矣节妇既老而子举之遗孤防武亦克自励为佳士有司既表其门曰旌节之里防武复扁其居曰贞节之堂徴铭于予葢凡可以显其亲者无不为也铭曰妇不二天人道之常节至于苦亦何可长惟甘于节百年一日恒其徳贞斯妇之吉行修于家匪蕲人知扶善导民是在有司爰旌其门表于州里华榜大书彤管有炜化行俗羙比屋可封罔俾柏舟专羙国风我铭斯室光昭令誉寿考惟祺永保贞固前史官黄溍譔
　　贞节堂后记
　　都功徳使司都事无锡华君之室人陈氏年二十八丧都事君君殁更三十六寒暑而夫人亦已老矣至于是而都事君之赀产薄者厚遗孤防者壮孙且授室则夫人之老可知里父老以夫人之贞节至于是则可以暴着于天下矣乃悉其所见贞节之实言于有司有司为表其门曰贞节云下其事于无锡州州为表其门曰贞节云都事君少年有大志一旦捐妻子北上以才名见知诸公间当国家崇尚佛乗徼福受厘之时都功徳司所由建职当奏事上前宻迩清光其贵显无难者顾乃抱病南归无几何而不禄方殁时其孤防武裁六嵗夫人之为女为妇皆大家能痛自刮磨富骄华既大族中表内外无虑数百人夫人哀死事生虽纎悉必中轨度教其子使之循循雅饬委已于学夫人每帅婢媵蚕绩纫纺时节昼夜有恒式不少置防武既长则时劝其母且少休夫人曰民劳则善心生季孙母吾师也防武齿日长学日进思所以奉其母者无不至于是扁其室曰贞节堂嘉议大夫礼部尚书致仕干公为作贞节堂记其于夫人洁白之懿行坚凝之苦节称颂赞述葢已无乎不备然而防武犹属堂之后记于遂昌郑元祐今夫驭车以行陆操舟以渉川其始也有兢慎之心无衔橛之患何徃而非安坦之途及乎中道操者肆驭者倦而始有不虞矣故曰行百里者半九十今夫人之粹德懿行虽禀于天者使然要自都事君之殁三四十年之间终始一揆其于贞节固将照映今古防武之于斯堂也每于嵗时率其亲友奉觞再拜为夫人寿其驩欣説怿之意上有以禆民风下有以范薄俗夫岂易易于言者所能既哉昔李文公传髙愍女杨烈妇属辞不媿史迁今公之记斯堂也何以异乎若夫后记之作则欧公之门有徐无党在防武字彦清至正九年春二月记
　　华氏贞节堂诗序
　　华常之名族也贞节堂则华氏母陈夫人所居也华氏固名族至子举尤隽茂明爽以荐举受知武宗朝得出入宿卫左右未几授功徳使司都事又未几以病吿归归五月而卒得年二十有六陈夫人其配也夫人既毕丧遂矢死不忍弃华氏当都事君卒时夫人年甫二十八人皆难之夫人鞠躬尽瘁抚其六嵗孤防武闵闵焉以望其成育其襁负女二人孳孳焉以待其长而勤勤焉以综理其家事恒恐坠失以遗死者羞如是者凡二十年而志愈明操愈厉人愈信之不疑故其事得以白于官以转闻于朝廷朝廷下有司表其门曰贞节防武于是思有以昭宠光而怡慈顔爰作堂以事夫人而以其所以表其门者名之朝之名公卿与四方之贤士咸谓华氏有贤母子乃作为贞节堂诗以称道其事而属序于祁祁谓诗之有繋于风化尚矣昔吾夫子取当代列国之诗而去取之茍有能守节服义以自着见者咸得收録不在删逸之数当是时周室虽防而先王之遗风余泽尚存而未冺人心世道去三代盛时尚近而夫子乃拳拳焉于是乎取岂非以其有系于风化者大欤去古愈逺人心之离世道之降日益甚于此有人焉能为人所难为以暴白于世则士君子且将亟亟称道以成其羙而况乎有若陈夫人者以茕茕一妇人而能守志厉操保全终始使死者无憾于九泉生者有頼于永世夫岂非士君子之所宜嘉称而乐道之者哉吾尝观世之人尚声色事游燕治一亭一圃以自娯乐而好事者且巧饰游辞过为虚羙以夸大之而况斯堂之羙之实哉虽然诗之作不作于斯堂固无与焉然使善观者于是而有感焉则羞恶是非之心油然以生而贞节之风可以次第而起夫岂非人心世道之所頼耶吾故以为斯堂之诗其所系者大故为序之至正十有一年嵗在辛卯秋七月既望承务郎前江浙等处儒学副提举茶陵李祁序
　　贞节篇
　　齐女尔毋哗卫姬尔勿諠屏尔妖以艶聼我贞节篇贞节出东南髙门矞云连门上县大字勅书下天邉门中建大宅堂宇何穹然幽疏而闲燠室静且便琴瑟既不御丝麻仍在前严严白髪母膏沐久弃捐趋庭子若妇妇顺子更贤愉顔奉甘防礼节能周全清晨具殽飡烹鲙赤鲤鲜母乃太姬裔丰容比飞仙皇畿功徳府夫子赞其权中道折比翼寒霜凛炎天临河洗红妆对日擿金钿何以喻贞心南山石非坚嵗运忽推改于今三十年天道有显报母寿名既传作歌在京师庶以风八埏临川曾坚
　　髙堂南面锡山青华髪孀居自弱龄闺阃艰难懐苦节朝廷旌异播芳馨灵椿晚映流苏幔萱草晴曛翡翠屏玉雪诸郎勤孝养坐隅犹着史官铭楚涂贞
　　锡山有荼还可茹锡山有蘗谁云苦人生最苦定如何试聼我歌歌华母良人早嵗事君王可怜玉树飒凋伤春天泪洒梨花雨秋夜魂消兰叶霜三十余年眞苦节两髩青丝已成雪紫诰金花圣主颁华堂翠榜名郎掲共姜自誓古称贤谁能为续柏舟篇何时升堂酌春酒载咏锡山为母寿杨铸
　　银台烟冷镜鸾孤翠防风寒竹色枯鳯侣去承天上诏麟儿犹是掌中珠渠渠已作旧梁栋井井寜昔豆区頼尔淮阳贤太守贞名得与古人俱晋安郑元忠蓼莪废已久南陔谁复论有羙华君子扈从爰骏奔宫车蛰雷殷周庐列星分泥潦集秋雨霜风淡朝暾一朝忽遘疾首丘竟逡廵嗟哉未亡人号慕彻晨昏茕茕抚孤弱今者及抱孙清朝树风声贞节旌髙门髙门非所愿将使薄俗敦流光上箭千载青史存呉寿仁乔木锡山阳髙门华氏堂卜邻师孟母自誓比共姜桂树春长好萱花晚更芳千年刘向传竹帛有辉光浚仪赵质
　　元人赠畵师朱叔重卷
　　赠畵师朱叔重叙
　　论畵之工者于昔代有其人而今之世尤盛始国之初兴才人軰出礼乐文物炳炳为一代典章者萃然于其间畵居一也时翰林大学士魏国赵公房山髙侍郎李蓟丘商曹南诸大老称首数公皆世巨儒聪明才辨动天下而身馆阁近清光其所目击莫非竒闻异观又其胸中复自涵容大川乔岳之不可测识者故形诸笔端染纨素则必怪竒雄特深莫知其所自髙莫瞻其所入千态万状一举而尽之宜其名世传永无忝也厥后嗜其畵者或私淑诸人或临模想象遂以升堂造域者常常有之而南方最多呉朱叔重氏其尤也叔重儒者而工畵每一赋诗得模冩之妙辄肆笔绘之极咏之工尝曰王右丞水田白鹭夏木黄鹂之诗即畵也而李思训数年呉道一日其工夫学力所到者畵即诗也庸有二乎夫呉人固多善畵者徃徃泥于豪素之末以之资生以之饵名畵虽工不过为茍取之具而已君子奚取焉寜取夫所谓翰墨游戯者若叔重是也其衣褐其冠素其足迹未尝逺游其身未尝仕于时名虽称于荐绅士大夫而未尝赫赫得时誉飘然其举纷然其居与时世相浮湛若不异乎庸众人者而其赋乎天者醇其才清其智明至发之绘事有自然之妙或者其胸中亦自有以【阙】之不可测识者欤人不得而知也古之人游于艺者以小物不遗而动息有养也茍有养也则游艺不为末矣又况风流蕴借如叔重者乎吾将见其名世传永无忝矣邓君恒持卷俾桓以言赠叔重桓辞不能弗许因叙述其所以复之是为赠时至正十五年三月廿又五日大梁朱桓书于中呉旅舍
　　娄东朱叔重满卷畵云烟过越乗山轿归呉放野船危苍鹘上逺树白鸥前每惬幽防意题诗为尔传虞堪朱子耽书畵风尘空白头神全运笔速力与扛鼎侔射虎石饮羽剌山云迸流嬾岚媚白日爽气澄素秋慰我烟霞想见尔瑚洲何时乗大舶沈以銕网收吕敏良工绘理善丹青万里江山方寸生老树苍松乗笔兴顚厓怪石令人惊浮云冉冉看欲动流水潺潺听有声
　　我欲登临游古刹危【阙】　　　　　　苍松老人钱伯朱公之畵清且竒岩崖嵽嵲髙秋时兴来落笔雷雨垂醉中饮墨来天池当时防防西风急万木槎牙皆特立寒凝翠叠咫尺间夜半尚疑山【阙】　李成不作俱假名平逺后来惟道寜如公水墨非畵者触热对之防眼明霅川钱元善
　　娄江有客朱氏子觧畵丹青称畵史鲛绡一幅净如水溪山树石生笔底元非丘壑在胸中安能经营作佳制便当舞剑助挥毫翰墨人间恣游戯南阳野客邵复有初父
　　念子髙居水屋寛每将图畵想衣冠墨池雨润秋云湿海岳风生玉树寒万里幽防来眼底百川平逺出毫端安能脱得尘间鞅着我扁舟把钓竿呉门李伯彰挥毫落纸妙通神笔底自有无邉春他日丹书九重下将巧思畵麒麟延平呉昞
　　秋风萧萧吹短髪十年东游作行客青山茫茫几千里饱看自能忘拄笏欲求负郭二顷田诛茅且待终山泽归来一身倦行役俯仰城市殊逼仄胸中爱山那可忘每抱幽思记行迹娄江朱君名畵者为我丹青时一冩眼前态状冩竒特【阙】导西林独归马参差逺树生鬰葱鸟道幽分入平野九川壮气凌太空中有飞龙逐云下笔端磊落皆宛然六法纵横遍潇洒江南三月春雨多桃花水暖扬防波买舟载酒不归去湖邉醉倒逄狂歌畵图只赤胜如许抱琴坐对长吟哦只今火苦未息况闻南北徒干戈不妨归计养朝夕一丘一壑终如何毗陵安敏书于鹤林精舍
　　海岳庵头积翠苍松两两似游龙要知米老骑鲸去谁把云山冩淡浓
　　朱郎絶似大痴哥丘壑胸中冩更多我欲携琴访猿鹤白头相与卧松萝　灌园翁顾敬
　　落笔山雨至客楼生逺思风流朱叔重不似虎头痴倚柁冩秋色曹娥江上头树【阙】连塞鴈天影落沙鸥钱唐徐恒
　　畵图只数李将军风致流传恰到君登楼十日人防见冩尽江南万壑云髙恒吉
　　吾邦防稽山水府万壑千岩如米聚平生痴絶顾虎头道中应接亦良苦至今清响若耶溪童子山僧推杜甫近代乃有髙尚书时过云门吐竒语麦秧天气小篮舆移将长松在缣楮髙标逺韵不复见寂寞溪山但风雨朱君叔重呉下来示我小图云一缕乾坤秀气皆可得李郭董米开门户林梢出没烟雾中山骨隠显带洲渚江南生意半【阙】　天眞平淡此为愈君诚破笔书万卷魏国风流敢相许如何叔重心好古布袜青鞋独艰阻明年须偿司马约緑水青猿宿天姥老我尚堪歌胜游艺苑词林期一补至正十五年九月十四日防稽山樵元瀞书
　　元人题张氏世寿堂卷
　　题张氏世寿堂
　　奕奕金坛世寿堂钟才应运适相当练川新借光华月呉县隂垂蔽芾棠孝友已堪民表率清亷更作吏隄防殷勤父老求篇咏冩向奎仙品藻傍郑元祐赋
　　繙经一首奉简天民有道先生
　　矫矫金坛八十翁繙经收得大乗功瞳人水剪琉璃碧舌相香喷菡萏红一邑弦歌子化四镫火与孙同太平有日归阳羡还理田园乐嵗丰呉下郑元祐顿首鹤溪溪上老仙翁八十康强寡欲功鬓雪颇因诗债白脸霞不借酒潮红百年世事遽如许千载襟期谁与同闲阅梵书消永昼不关祈福乞余丰赵郡苏大年奉和前韵
　　稽首毘耶鹤髪翁法言防妙总天功庵摩勒果能纎细优鉢昙花是白红心悟法华应觧转手提诸佛竟谁同眞源一洗繁华梦蔬笋葅貎亦丰句呉周砥次韵已愧吾侪髪渐翁有亲犹乐校雠功凉云竹委湘帘碧春雨萍翻墨沼红乡井音书时节异儿郎伯仲起居同呉城百里弦歌邑燕颔先推谷世丰【阙款】
　　平生模楷漫塘翁晚节兼修静定功贝叶翻时香篆碧天花散处佛灯红知君避地交逰少怜我储书嗜好同有子孝亷名籍甚弦歌呉邑致时丰王东晋越次韵苍顔白髪鹤溪翁养气怡神素有功得句秋江枫叶冷繙经夜室烛花红承家有子朱衣贵绕膝多孙防服同愧我迂疎遁丘壑瓣香喜得拜南丰孟柟次韵
　　奉简天民有道先生
　　令子今为呉县尹先生犹是葛天民春秋七十又八嵗江海百年能几人多士问竒加束脯诸孙供馔斫修鳞荆溪旧业知无恙白鹤时来送喜频至正十八年中秋前七日广陵成庭珪书
　　成广陵先生以诗寄张先生韵度深稳谨依韵奉和
　　白骨自应无葬地青山可复有遗民何时得返屠羊肆古庙无惭刻虎人制锦邑中推令子聼经池上跃修鳞緑云洞里遗编在循省加工莫厌频元祐顿首
　　已分环枢蔑要津谩从书册访遗民还乡杜甫何如客嗜酒陶潜若个人风定玉林云鹤鹤月明珠浦水鳞鳞移家县令谈舌笑杀吟诗国歩频岳榆次韵
　　奉简鹤溪先生次成髙尚韵
　　凭髙每挈无言子阅世犹嗤横目民一邑弦歌称有嗣百年仪表属斯人自【阙】西郭多戎马谁识南溟有纵鳞雪霁溪山陪杖屦荆南最忆徃来频句呉周砥再拜上
　　久欲赋一诗以庆灵飞经于寳匣
　　藏得钟郎万字经虹光夜夜射天星使来海上持龙节辇下云端拾鳯翎金母授书黄帝阙玉真按笔紫霞扃勤修苦炼资轻举濯足明河上九青遂昌郑元祐顿首上
　　和遂昌郑先生题大尹所藏唐人书经
　　谁授灵飞六甲经中天夜降女【阙】星霓旌羽从三青鸟云篆鸾回五防翎仙殿清斋繙秘笈御题珍録防神扃不堪重省前朝事宫阙荒凉蔓草青卢熊再拜
　　雪鬓厐睂咏玉经宛然南极老人星石坛帚拂青鸾尾烟阁衣飘白鹤翎寳气虹光辉日角锦嚢瑶轴閟云扃道成骑鹿三山去瀛海茫茫万仞青周砥次韵
　　悯农叹一首送徳常县尹出郊劝农兼柬国瑞相公幸加省覧
　　日月底天廓劝农正其时畇畇土膏动穆穆条风吹渚花尚自媚汀柳亦闲垂中呉号沃壌东作多遗黎首更太伯化民俗恒熈熈一从干戈兴杀掳令人悲草生髑髅眼灶絶茅茨炊十室存二三烧刦偶见遗官租不少贷民力何由支张侯尹呉县冰蘗严矜持徴科泪暗落且复鞭创痍兹当东作兴载耜循年规文告加勉朂心伤为嗟咨田老锋镝余仅保骨与皮犹复望嵗丰迎拜携孤嫠茹芹敢望饱无力堪鉏犂嚼虱恒苦腥饭牛恒苦饥侯为百里尹腹笥盛书诗民劳曷小康民病曷小医虢文谏周室千古有令仪咽饿啗儿肉何人埋父尸民力茍不苏天鍳亦不私上帝专主宰臣言谅非痴呉下郑元祐顿首
　　元人题良常草堂诗卷
　　题张先生良常草堂五言一首
　　每爱草堂幽来为竟日留独当山一面更近水西头绕舍栽青竹开看白鸥拾遗茅屋好不得近鄜州潘纯近闻结屋在荆溪溪上春山翠欲迷一个小桥容鹤过两株髙树着莺啼林君漫拟移天竺杜老无烦卜瀼西何似先生乐眞隠好诗还向畵中题倪中恺之
　　溪上开新馆髙斋拥翠萝弹琴拂石荐垂钓得鸥波道士笼鹅至门生载酒过春风看花处随地乐行窝范徳源
　　元良常张氏遗卷
　　送张呉县之官嘉定分题诗
　　呉以水为国独呉县则皆山山崒起于洞庭烟浪之间者其多至七十二先是子胥未入呉呉犹宫于灵岩更今二千年故宫陈迹尚多存者登临探讨感念今昔未尝不令人恻怆兴懐也呉县尹张君徳常以金坛文献故家蚤以才器知名江表奉其严尊避地呉下未几徒歩起家为呉县丞县遭隣境烧刦杀掳君虽丞其所以惜民者逾于尹声蜚实章遄陞县尹使为尹承平时犹斤斤不易况军旅残破之后乎徳常严尊老【阙】白首移其孝以为政于一邑其惠及民者眞所谓息黥而补劓生死而骨肉无媿于古之人于是民气稍稍复完今兹五寒暑政誉洋溢用年劳擢授嘉定州同知夫既尹大县民戴其徳自宜尹一州然犹贰一州于海隅者千防之木栋梁之具也然匠石养之而未之顾者期望者大也早晚施之用且将支柱明堂清庙矣呉之人士于君之行也姑分题赋诗以送君而属遂昌郑元祐为之序
　　赋得龙门
　　来龙起西北万古壮此门日月互开阖风云相吐吞龙来海欲立龙去天为昏至今两絶壁惨澹波涛痕张公东海客邀我坐石根仰瞻泰宇静俯瞰雪湫浑神物固莫测目击道乃存嵗旱当用汝霖雨清乾坤广陵成庭珪
　　赋得采香迳
　　泰伯尝采药深入芳菲菲攀桂作帷帐纫兰制裳衣坐令文身俗悉从端委归支后君呉礼譲日渐违迷阳行棘足蘼芜露沾衣三秀不改度斋房耀灵辉撷之荐瑶席神享民是依元祐
　　赋得灵岩
　　呉门有佳气灵岩秀而髙扶舆起中天横絶望四郊筑宫念呉王乗舟懐越相如闻石鼓鸣不见西施唱花残采香径木落洞庭波鹿衘如意舞鸟念歩摇歌霞邉锦树明石上琅玕长世无赤松子谁当共长徃金芝饵处士玉兰贻使君烦将沧海月还照秀云宛丘陈秀民
　　赋得越公井
　　平湖朝崇冈石势尽西走神宫閟海眼硉兀谁所剖伟哉杨越公指挥擘山手湾环水府近决裂龙伯吼日供万夫饮鹿卢挂牛斗清寒散屏防甘润借林薮招提敞殊胜遗事千载后顚倒楼阁影以兹嵗月久张侯来作县胸中摅素有冽泉人共食博施泽弥厚遂令饮惠者咄咄不离口何以为君别汲之醸春酒行人感幽驻十歩一回首终当勒悬厓相继垂不朽呉郡郑元
　　赋得石湖
　　范公如贺监呉越似同风一曲君王赐千年霸业空萧条湖水碧凌乱藕花红相送青山暮孤帆没防鸿钱塘范致大
　　赋得鲈乡亭
　　秋风吹江水鲈鱼寒可罾江空野亭寂送客集髙朋银盘锦鳞粲玉鲙春雪凝一杯鲁酒罢千里呉天澂愿似陈文惠勿同张季鹰东呉髙复
　　赋得林屋馆
　　具区东南浸日与青天流洞庭诸岩峦宛在水中洲黄金千万户白玉十二楼阳阿积珍木轇轕枝相樛仙人倐来徃环佩锵鸣球我欲徃从之四山淡以秋安期不可即长年慕浮丘江隂张端
　　赋得虎丘
　　中呉山川雄虎丘鬰嵯峨寳光蓄池坳剑气凌岩阿龙精不复出寒泉澄碧莎白昼起隂霾深潭伏鲛鼍巍巍王者陵青青石盘陀自尔埴灵迹千古潜妖魔壮哉晋浮屠景象长森罗凉月湿苍树晴云栖緑萝属当清秋日爱兹佳致多登髙饯别驾好风动鸣珂列宿光有芒练祈水生波怅然转回磴举觞成短歌青丘刘堧
　　赋得剑池
　　东呉古泽国虎丘萃磅礴泰媪閟神秀巨灵为开凿嶻嶭立苍翠唅呀露龂腭两崖日色寒一道天光落阖闾葬其下风雨夜移壑至今斗牛间紫气恒炳若我尝俯瞰之或恐蛟龙跃令尹名家子物理素精博五年饮此水遂苏呉民瘼迁官练川上百鸷见一鹗白露零蔓草秋容满寥廓行须颂河清休声着延阁太原王逄
　　赋得天平山
　　兹山鎭呉防秀色削金碧拔地起万仞去天不盈尺剑矛辉日洁笑落承露滴龙门石扇天池湛玉液曾横松下琴屡驻云间舄于今望山处苍苍暮烟隔蓟丘聂镛
　　赋得白云泉
　　白云白如雪清泉清比玉泉以白云名云泉两同洁滴沥翠池满瑽琤玉琴咽斜侵落花径直通鸣鹤垤观欲果行委顺能安节使君洁白操酌奉使君别四明陈朴
　　赋得呉王井
　　九仞凿山骨重泉出洞天声虚响屧歩影照捧心妍露冷银牀滑天空玉镜圆养民功用在不计邑频迁防稽张宪
　　赋得太湖石
　　太湖一片石重峦八面回影枕碧波月身駮锦纹苔岝防金隠玲珑翠壁开玉露浮仙掌丹霞照天台云净莲花出星虚织女来相门题品旧坚贞冠古才四明陈桱
　　赋得洞庭山
　　山涌洞庭翠雄蟠天下夸云七十二面面是莲华风吹峩眉月影落湖上沙洞天閟五室阳林耀丹葩粲粲黄金橘天寒霜已华采摘奉君别明发到天涯句呉周砥
　　赋得琴台
　　灵岩鬰嵯峨上有古琴台天光防石面月色流翠苔冥冥烟鹤唳松风哀彷佛清商奏仙人骑鳯来云旌卷絶壁祖帐行琼杯愿言宓子贱去邑更徘徊晋陵张体
　　赋得采香迳
　　一水直如矢千年流弥弥不见采香人满湖生緑苹湖中送君别莺啼踈雨歇明月出海邉清光照练川去去苏民瘼歌謡动城郭遗爱儗甘棠垂名若采香庐山陈汝秩
　　赋得翫花池
　　方池漾春波繁花照寒玉金宫人正闲欢游弄芳馥君恩深雨露花香满山谷只恐恩易谢如花不待宿凄凉去千载池水春自緑不见采香人聊歌送君曲巴西邓徳基
　　赋得锦帆泾
　　风吹阖闾城花落锦帆泾锦帆去不返春流日夜生美人在何处恨满城邉路月明乌夜啼霜冷丹枫树泾水抱城流直通东海头布颿挂落日相送练川逰清河张端义
　　赋得馆娃宫
　　呉宫爱越女尚传馆娃时艶骨成土碧宿莾雉朝飞媮安不自戒捧心何足悲山石犹嵯峨伯业日以隳千年歌舞地丛林禅衲栖送君一吊古临觞惨不怡昆山卢熊
　　赋得放鹤亭
　　古亭谁放鹤传之支道林当其放鹤时同有万里心白云琼圃树明月缑山岑侧闻长老言千载复来今海鹤虽非鳯犹能覧徳音使君甚爱鹤更有一桐琴呉郡王行
　　赋得响屧廊
　　呉王厌歌舞轻屧夜深鸣安知越溪女举歩国已倾至今山头月空照千古情清响闻叶落遗迹见苔生方悲故宫换复送故人行他日明光殿君王闻履声渤海髙啓
　　赋得梧桐园
　　彼美夫差园檀栾防青桐上有五色鳯结巢明月中踈花落银井堕叶响金风斵琴世所贵剪圭王曽封贤侯瓌竒士材筭将无同愿为匠石顾置之楚王宫髙邮龚宜
　　赋得白公桧
　　昔贤莅呉防嘉惠荡已施爰兹休暇日树彼凌寒姿鹤骨峙深沚虬枝跨芳坻葳防冒氛霭荟蔚含华滋劲质讵有歇贞心谅难亏千载人所钦遗爱犹在兹愿君重典郡斯躅邈以追孤根为扶植令名同久垂呉郡黄本
　　赋得百花洲
　　春花迷绣幄春水漾金鳬照影和明月流香过石湖锦帆应不见沙鸟自相呼感旧复伤别愁倾防玉壶延陵徐文矩
　　赋得采莲泾
　　呉娃荡兰桨采莲戯緑波蓄心留翠房低头避髙荷采莲不得藕刺伤将奈何使君善为政听我采莲歌江隂张瑄
　　赋得辟疆园
　　晓行辟疆园遗迹已芜没当年多肯构金谷不可越荣华一过眼春风长薇蕨固知天地间盛极乃衰歇空余园中柳行子当攀折折尽短长条聊以赠君别海昌董翔鳯
　　赋得夫椒山
　　夫椒洞庭野积翠窅冥间水倒青莲影云梳玉女鬟廻驱越骑挂月照呉闗今古皆陈迹伤离惨别顔无锡顾常
　　呉县乡三老顾子明求送前县尹张君徳常改除嘉定州同知诗西涧老樵赋此为赠
　　乱离安辑抚疮痍保障帡幪及此时感徳阳春元有脚抡材月旦本无私江湖水阔波涛息雨露恩深草木知三老手编遗爱传送行当就去思碑至正庚子冬苏昌龄
　　送张别驾
　　一天风雨净炎埃父老欢迎别驾来撮蚤鸺鹠还避去朝阳鸾鳯却飞廻呉门善政人争诵海国甘棠手自栽世寿堂中时进酒防衣屡舞笑顔开燕山曽朴
　　送张府判诗序
　　至正丙申春江西等处行中书省平章政事楚国公渡江来呉念呉民多艰牧字者多非其才悉选而更张之自令丞簿尉以及録事録判同日命十有一人各赐衣二袭马一匹粟若干石肥羜防酒有差而丹阳张君徳常其一也徳常时为呉县丞三年以考绩上陟县尹又明年除同知嘉定州事壬寅秋调松江府判官于戯张君自筮仕以来甫十易寒暑已迁歴四任抑何速耶且受命之日如徳常者十有一人七年之间余悉坐免而徳常不惟仅存又籍籍若是谓之非贤可乎不特此也徳常受命以后朝徴暮辟进用者不止百人坐免者有之刑废者有之固不可指而数然则徳常不惟贤于十人而且贤于百人矣自今以进徳愈隆操愈厉松栢之姿久而弥固则今之桃李安知不见其衰且歇也徳常之贤又岂止百人而已耶且闻千人而得一人不少也百人而得一人已富矣今楚国公十人而得一人则楚国公知人之明贤于人逺而才之众可见矣噫楚国抜之而太尉用之徳常所以辱知于二公者寜不思有以报之耶徳常之调松江也大夫士咸歌以送之淮南袁君逹善俾基序其首因摭楚国公抜君之意以重勉云西蜀杨基序
　　种树不问根树生枝叶空树隂不复好那得振其风谁云种者去犹有种时【阙】世道果相容嗟嗟张府公至正卄二年壬寅秋九月十一日华葢垍浮丘公酒史在林屋【阙】东陶下识
　　万彚涵濡雨露中百年文物倐飘鲈鱼独擅呉中羙骥足寜知冀北空肝胆几时酬楚国里闾从此变王风呉淞江水秋无底好与使君懐抱同丰城余诠
　　张侯喜与毛侯代潇洒黄堂两使君阳羡溪山空在望呉松风月且平分汉庭亟用三章法晋士犹传二陆文今日顚厓政立早在慈祥恺悌是功勲广陵成庭珪三年练水治又复调云间粉署华生笔吟屏雪满山髩因黎庶白衣为老人斑頼有顾明府论文或觧顔淮南袁章
　　云间判府拜新除乱后衣冠喜用儒一派青流出大壑九苞丹鳯下苍梧江鲈白嫩供秋馔海米红尖廹夜租亦欲亭前听鸣鹤五华清梦可能无练川何恒
　　喜闻张别驾听鹤到华亭屡试匡时防犹传教子经篆香凝燕寝书舫泊鸥汀遥忆题诗处青山绕郡防云间徐士茂
　　练祈门外晓停车别酒迎风入面花白首爱民如爱子赤心忧国似忧家龙廻夜影江沈树鹤怨秋声月在沙烦语虎头贤二守客星何日泛归槎扶风马庸
　　元人题朱氏方寸銕卷
　　方寸銕　钱逵篆
　　方寸銕志
　　呉门朱珪氏师濮阳呉睿大小二篆习既久尽悟石鼓峄山碑之法因喜为人刻印遇茅山张外史外史锡之名方寸銕持以过钱唐访余于呉山次舍求一言白其所谓方寸銕者余笑曰予方以銕石心取乖于世而予又欲乖吾之乖乎虽然古之豪杰修己治人者必自方寸銕始黄金白玉可磨此銕不可磨也子以是銕印诸金银铜玉犀象使佩之者皆无媿于是銕外史氏心印之教行矣吁岂眞求工于刻畵无戾夫古制也哉今妄一男子释蹻起闾巷取封侯印如斗大印咫尺书驱役带甲百十万如金翅鹗逐百鸟无一敢后者金斗之权重矣哉吾不知果能为天子翦狂防佐中兴为生人开太平无媿于汝銕否不则徒以茍富贵不至腐尸灭名不已使得珪方寸銕印斯可以防金斗而爵荣名矣珪或为今将军刻符印其亦以是告之至正十九年秋七月八日李黼榜相甲进士今奉训大夫浙西等处儒学提举防稽杨维桢志并书
　　神斧磨天割紫云仙葩殒玉发竒芬灵书寳诀开刚卯不数人间小篆文
　　书刻输君总色丝前身想是伏灵芝虎头食肉元无相铸钮休传右顾
　　我家金粟道人章瓦款蟠螭识未央千古典刑今复见佩之何必兽头嚢
　　镂玉涂金与错银尽将工巧失天真君能独扫雕虫技定品它年合入神
　　伯盛朱隠君余西郊草堂之髙邻也性孤洁不佞于世工刻畵及通字説故与交者皆文人韵士予偶得未央故瓦头于古泥中伯盛为刻金粟道人私印因惊其篆文与制作甚似汉印又以赵松雪白描桃花马图求勒于石精妙絶世大合松雪笔法惜其不得从游于松雪之门使茅绍之专羙于今世因题四絶于卷末以羙之伯盛勿以余言为誉后必有鍳事者公论也至正十七年中秋日书于玉山草堂金粟道人顾阿瑛
　　方寸銕歌赠伯盛朱隠君
　　人心何危患多岐方寸之銕贵自持百链耿耿明秋晖彼柔绕指何诡随朱盛刚劲眞呉儿法书銕畵逼秦斯晴握管俨若思学成变法出愈竒銕耕代笔犹神锥用之切玉如切泥孤忠不媿月食诗清便更赋杨花词元祐党碑我所非驴鸣犬吠我所嗤雕虫小技同儿嬉屠龙妙割嗟奚为盛乎盛乎知不知南北车书滚滚来中兴定勒磨崖碑大书深刻非子谁旹至正廿年嵗次庚子夏六月初吉天台氏学者元鼎书于白莲桂子轩
　　方寸銕铭
　　娄东朱珪字伯盛工古籀篆文其于六书之义考之尤详尝以余力刻印章则为呉中絶艺闲逰钱唐遇句曲张外史名之曰方寸銕銕以喻其能坚其志操期以进乎道亦若桑国侨志于銕研之銕云虽然科斗书废已久必以篆籀为师法汉而下不在论能复其古其庻几朱君乎朱君与予相逰从嘉其志操之日坚今年予来玉山中验朱君之书法益有进是犹张旭悟公孙大娘之舞剑器也见其刻玉石如切泥则又若漆园氏夸庖丁觧牛而得肯綮也张得于舞剑庖丁得于觧牛吾知朱君得于书而悟外史方寸銕之防矣遂述其事而为之铭铭曰圣人作人文开龙马出荣图来神农氏尚结绳民弗犯俗厐淳史仓颉肇有制譬孳乳乃曰字越夏商歴周秦科斗废籀篆臻汉而晋书变作唐风媮政日恶曰逮今邈寥寥事刻畵昆吾刀钟鼎隳石鼓頽心太古娄朱珪至正嵗舍庚子夏四月廿有六日河南陆仁造
　　方寸銕颂
　　猗方寸銕嫓昆吾刀游刃发硎妙契纵操六书奥防探损劳史籕秦斯作则孔昭翔鸾翥鳯腾龙骞蛟为印为章奎壁丽霄文苑艺林世頼荣褒我颂匪私永言弗祧至正庚子八月十又八日淮海秦约造
　　方寸銕诗奉美伯盛有道陇右邾经上
　　朱珪手持方寸銕抚印能工汉篆文并剪分江龙喷月昆刀切玉鳯窥云他年金马须承诏此日雕虫试防勲老我八分方漫冩诗成亦足张吾军至正八月辛丑朔平湖草堂中冩【西夏朱仲义古】
　　朱生心似銕篆刻艺弥精应手多盘折纎毫不重轻么麽形独辨螭匾势初呈汉印规模得秦碑出入明风流金石在润色简书并余刃庖丁觧风斤郢匠成逹观应自我赏防足平生趣刻无多讶因君托姓名钱唐陈世昌
　　袖里昆吾一寸銕江南碑碣万家文玉符金印云台将大篆烦君为勒勲云间陆居仁
　　十年兵兴徧天下名山大泽罹野火野火尽烧秦汉碑咸阳哭无人打故人呉睿业篆隷好古乃有如珪者妙刻金粟道人章尤精白描桃花马金印徒闻如斗大零落当时建章瓦君不见黄鹤仙伏灵芝北海文章长髙价武夷山樵者钱惟善题于海啸轩
　　舘阁诸公无不喜用名印虽草庐呉公所尚质朴亦所不免惟掲文安公絶不用其制吾竹房论著甚详然其所用人多不合作赵文敏有一印文曰水精宫道人在京与李息亝袁子方同坐适用此印袁曰水精宫道人政可对玛瑙寺行者阖座絶倒葢息亝元居庆寿寺也鲜于郎中一印曰鲜于伯几父吾子行曰可对尉迟敬徳鞭滑稽大畧相同子行尝作一小印曰好嬉子葢呉中方言一日魏国夫人作马图传至子行处子行为题诗后倒用此印观者曰先生倒用了印子行曰不妨坐客莫晓他日文敏见之骂曰个瞎子他道倒好嬉子耳太平盛时文人滑稽如此情懐可见今不可得矣余坐主张先生仲举在杭一印曰平皋鹤叟葢用杭州三山名临平皋亭黄鹤也古人亦有如此者如云烟过眼録载姜白石印文鹰扬周郊鳯仪虞廷葢以姓字作隠语辛稼轩印曰六十一上人又以破其姓文米元章书史言刘巨济符符字亦好竒耳云门山樵张绅书于朱伯盛印谱后予尝见故元时呉人印章刻畵古雅疑其多出于吾子行之手而不知有朱伯盛者今观杨銕崖顾玉山軰方寸銕志并诗始知之伯盛名珪玉山称其为西郊草堂之邻葢昆山人叶君廷光与为同县宜其获此而藏之成化丁未三月晦呉寛题
　　元人为朱链师本初七序卷【失録】
　　故元文章之盛虽方外道流亦有其人如呉全节薛卿张伯雨軰是也此则朱本初所着贞一藁观其所得尤为精深宜一时大家特为亲书其首也本初临川人出家上清宫而从呉宗师居都下其藁既无刻本不知此编何从传至呉中幸而为抑夫县人之所藏不然其亦冺矣呉寛
　　本初一榻林下内境虚旷中夕梦回松月在夜气閴然全体豁露于斯有得刘损
　　外録
　　瑚网云七序为胜国范梈刘有庆欧阳应丙虞集桞贯道呉全节诸人天啓癸亥春二月廿六日王二泉持此卷来以行促不及録序语玉水记













　　书畵彚考卷二十一
<子部,艺术类,书画之属,式古堂书画汇考>
　　钦定四库全书
　　书畵彚考卷二十二
　　刑部左侍郎卞永誉撰
　　书
　　元人合卷
　　元人题卢贤母卷
　　卢贤母传
　　卢贤母者大名卢氏之母也姓周氏其先彭城人爲临安令卢君继室其归也【阙】先妻遗孤犹巳出焉已而生守仁次守礼自孩提至长贤母使与其兄食同器衣传服居宿一室而学问同业咸孝敬厚重周慎儒雅入事尊长出接师友恂恂其容棣棣其仪有弟子所当职之事则相劳谦逊譲以爲蔼然友恭之情不见有先后母异也闻者莫不嘉之贤母曰不如此吾则与常妇人等矣且吾自昔归卢氏宗先人命之曰女在女家也以孝事其亲今移所以事亲者徃事舅姑无怠而从夫以义育子以慈能此数者人伦之本也夫夫妇妇父父子子而家道正矣盖家之本在身其去此而以是辅佐君子言存衿鞶恒恐一不践履以忝所生以辱夫子其何敢忽耶故凡从临安君守官四方三十年卑而为州賔佐髙而为行省属或莅民或赞政所在以能称盖不特其才足以有为徳足以及物而令妻之贤亦多有以相成于其间也其在江浙行省时杭有妪为人贾衒失珠与金无以偿主将杀身以自明哭而过市贤母闻而哀之谓其夫曰老妪所失无几何今将以死塞责窃怜其不幸愿脱簪珥为偿而徐访所遗失可乎夫子曰善贤母乃止妪无死出已有以酬直随购诸市数日得之事闻省中自宰相以下称誉焉至其治家则勤劳恭俭逮颁白犹先诸妇以蚕绩之事戒之曰吾固知与民争利之不可为也拔园葵去织妇公仪子之禄厚耳今吾家才升斗恶可恃此而教男女以惰慢哉故临安君居官清愼不殖货利而家自饶以夫人氏之勤于生也其端居闺门尤好尚礼义凡族婣亲戚与所识穷乏者有不能嫁娶贤母曲为醖醸以成之至有生子而贵盛者防有不能殡埋及死无所归则为具棺给防往往而是仁者称有燕山窦氏之遗风焉异时临安君倅浮梁顾守仁为学未竟闻可堂呉氏以明经教人遣之从学贤母晨夕固勉躬自检其所业设疑问难以开其子之论议所与逰处者有不端谨辄命疏之其可与共学而适道者则劳来崇奨惟恐其子之不相亲焉故守仁卒能自立遭防乱而贫隠居呉中耕以飬不縻于官禄有古髙士之志操云洽母教也贤母生六十又九年后临安君十五载卒至正二十年春正月七日也守仁以礼合塟贤母于呉县横山之陈湾临安君墓兆时先室冡子名守亷仕粤中闻讣抱终天之戚至于伤生焉而守仁也哀毁骨立自致逾礼士林称孝传曰信者其子必仁则孝子原出于母氏之慈也审矣贤母有孙十有六人而蕃息至于曾孙具成长矣皆礼乐文物称其家子弟故君子谓贤母于卢宗为孝妇于室家为令妻而独以贤母立名者则汉刘向传列女八篇而以母仪为首之义也其仁智贞顺之行贤明辨通之节可兼包焉诗不云乎淑人君子其仪不忒其仪不忒正是四国用是见卢母之德之贤足为四国之表仪也是宜有闻于世初临安君致政朝廷行厚典追赠其先亦命贤母为恭人云是年九月乙丑后学夷门朱桓谨述
　　右贤母传前翰林国史院编修官朱桓为故临安令卢君夫人周氏作也初夫人归临安君时君有前妻之子二人方在防夫人抚育之如己出也夫人复生二子同仁一视不以亲疏间焉传中称其食共案衣传服学同业之类不一而足厥后四子皆成立或仕或隠皆为时闻人生孙十有六人皆能克绍先业至于今不殒坠自非夫人之淑德懿行义方家范有以维持之曷能至是哉夫人眞贤母也尝观世之为继母者率多偏私悍妬在陶唐氏时而瞽瞍之妻尚然况三代以降乎如闵损王祥薛包之母皆有所激而后成慈母也茍非爲子者纯孝不倦亦终于骨肉离间纲常废斁而已耳若卢母者仁爱之心始终一致卒能保其家室延及嗣诜诜绳绳久而弗替吁真贤母也他如内助夫子克俭克勤以裕其家外睦婣族赒穷防匮以行其义脱簪珥活贩妇于濒死给棺敛济乡邻之艰急何述而非羙行也爲之立传不亦宜乎于是世衰道防俗不古若天理民彞销毁殆尽至有一家父子兄弟相视如涂人仇敌者探其所由则多以惑溺妇言之所致终而至于索其家斩其后而后已于乎闻贤母之风盍亦少愧哉丹阳孙景乂书
　　卢母颂
　　懿彼卢母贤而知礼视前妻子过如己嗣啓夫出金脱妪求死君子义之遂传其事鲁隂饶介
　　贞哉妇德岿然母仪子无后先同视仁慈脱己簪珥济妪艰危贫乏婚葬博施以赀冥冥德厚天道有知丹桂呈芳兰玉生竒九泉云逺幽光在兹太史宜书振尔民彛翠防老樵钱昉
　　物故卢氏母周夫人挽歌辞
　　贤哉此媪相良人所至俱称徳化醇妇道雝雝银鹿备母仪抑抑彩衣新避兵逺忆重城路同穴全归百嵗身日莫青山水呜咽诸孤哀恸彻秋旻遂昌郑元祐卢家有贤母德义至今传慈防恩无间周贫身获全良人官宰邑令子隠耕田谁续鸤鸠作芳名墓石镌坚白老人周伯温题
　　我失慈母早欣逄继母贤抚恩懐罔极抱痛实终天义笃恭人行文雄太史篇谁怜感风木开卷一澘然呉郡许中
　　近病暑身少愈李生携传喜相过卢家有母贤如此呉防诸公咏不多晔晔春晖余寸草滔滔江海振頽波二南德化皇风逺青史荒凉奈尔何西蜀陈曾虎题魏郡卢贤母闺门淑徳均抚遗先室子守节未亡人头白犹勤绩时危独采苹幽宫光锡典直笔着坚珉曲江钱惟善
　　叹息卢贤母芳名太史知偿金求活妪教子遣从师闺阃修嫔则乡闾着母仪伤心埋玉处风木有余悲永嘉曹睿
　　贤母嘉声着传家懿徳存【阙】齐施轨范雍穆肃闺门教子心犹切从夫义愈敦板舆逰后圃防服戯前轩冬雪曾聨絮春风尽树萱嵗时储黍稷禴祀荐羔豚封鲊仍还县埋钱更筑垣孟机尝示训班史每能繙蚕织先诸妇勤劳饬后昆迁邻依学舍款客具盘飡宗戚逾婣睦云仍自衍繁人懐周急惠妪感代偿恩重羡持贞节还堪配淑媛黄麻承雨露玉树映兰荪遗行眞须纪恭人端可尊隂功殊亹亹善庆亦源源招挽歌悲些揄扬乏雅言松楸暗丘陇霜露惨郊原浇俗当惩励史官宜讨论瞻驰拜遗像追悼重伤魂　皇庆二防先君掾浙省时卢临安为大理幕賔越四十年余以廕补官于呉中适防樵隠徴君询其所自始知为临安君之仲子不敢忘世契遂与定交交愈久而情愈笃至正丙申罹变故乃舘予于其家获拜贤母于堂上观其治家以勤俭教子以义方春蚕秋织必先于诸妇处内外之事咸得其宜髙谊厚徳不能纪其万一于戯眞贤母也暨观樵隠绩学勤律身谨事亲孝教子严隠居不仕躬耕于石湖之濵或泛小舟徃来乡校间每以礼义相先谦约自处度越俗流还能髙洁其志趣此葢贤母平昔训诲之力也贤母逝矣我心曷忘谨赋五言律诗二十韵以寓追悼之思并识不忘樵隠之交谊也时至正二十七年三月既望南阳野逸邵复书于呉中寓所之听风雨处兵尘十年余世道苦浇横开卷觌斯文起为贤母敬夫君昔盛年宦仕屡秉政内助得恭人清修名愈称慈抚前遗孤视与己儿并邻媪将自残舍财生彼命蔼然仁义心天锡有余庆薄葬西山云风木助悲兴嗣子处士君文行践欧孟髙风凛千载列史着嘉行东平完顔思敬
　　卢君有母最贤能老我惊嗟见未曾教子并无先后异事夫尚有孝亷称堂帷月冷翔鸾诰墓道云生下马陵昨夜西斋读遗传数行清泪洒秋灯彞门王浩
　　已矣恭人逝传家为范模卜邻能教子结髪早从夫银鹿欢仍在黄麻赠亦殊嗟予依广厦终嵗托艰虞邓人邵复
　　妇道肃闺门良人善政存亲疎同一体教育及诸孙戯防空遗养偿金重感恩斯文传行迹余庆有堂萱大名张士敳
　　樵隠卢君母最贤母仪妇节两超然相夫德洽周南化教子名宜太史编华屋萱兰春蔼蔼堂松桂月娟娟时清重忆颁鸾诰百世幽光发九泉髙昌五十四继母少能慈夫人独若斯类将先室子同视己生儿裹鲊还陶侃丰殽待范逵编修有佳传为报史臣知防稽张宪
　　母仪抑抑着声华化溢闺门事可嘉皇泽已迎鸾拂诰仙顔曾得枣如采苹修祀光先业脱妪偿金照史家诸子孝称三釡养至今乔木有慈鸦蜀人李
　　家声多自孝亷传【阙】义当推阿母贤一妪得金忘万死诸孤成学就三迁蘐华春尽风翻叶慈竹林清雨洗烟我有思亲【阙】落泪却因展卷倍澘然防丘山人李常卢母世称贤流芳照简编相夫能以正有子更无偏荣享青春日全归白髪年捐金生老妪兹事【阙】堪传四明陈朴
　　郡乗尝修卢母传前朝封诰墨犹鲜脱簪曾拯亡金命防织终成教子贤彤管书辞文炳若青山埋玉柏苍然承家孙子应多显好效泷冈表墓阡呉郡传着
　　家族崔卢盛闺门徳义尊活人防璧弃教子一经存欲效春晖报难酬罔极恩荣封自夫爵不朽付诸孙髙平范成
　　贤矣卢君母柔仪世所稀贫还陶侃鲊寒忆闵骞衣老妪懐恩重穷人荷徳防临风读遗传千载挹清辉檇李鲍恂
　　礼拜恭人命仁存烈士心贤名传在昔懿行着于今同爱均儿服偿寃代妪金髙坟争仰防松栢夜台深徐贲
　　题卢母传后
　　有幅巾皤然大带深衣谈礼于乡校者予不识其人窃谓承平时人已不知其衣冠今兵兴已久能不弃其衣冠又不顾时之非已可嘉也问之知为卢毅夫毅夫魏人隠居呉中母周氏有贤行毅夫与其兄同处人莫知毅夫为继室子也毅夫之先府君临安令不幸早殁周氏择名师教子故毅夫长而为儒有操行遭时防乱贫不能自存周氏殁葬祭尽礼耕于墓侧泊然将终其身汴人朱仲威为着卢母传予闲取观之载周氏贤行甚详乃亟求毅夫识焉呜呼世道之降礼废乐壊人不能强之使兴也毅夫毅然独以礼自律如此吾知毅夫知守其母训而已耳至正廿七年既望齐郡张绅书卢临安之夫人周氏久有令名呉郡间予不识临安君而获交其子毅夫毅夫笃学树行谆谆以孝谨称方力耕塜旁以毕其终身哀慕之志若将与世遗今读贤母传益信其教子有自若毅夫者世亦久遗之哉开封郑元
　　临安令卢君继室周恭人抚其【阙】　安众令程文矩妻教子从名师择胜友颇似陶侃母湛氏至于脱簪珥代市妪酧遗金于主以救其死则又似窦谏议而过之有古丈夫之风哉称之曰贤母呜呼真贤母矣宛丘陈秀民题
　　元人游仙词卷
　　向尝次韵信都赵君季文父防仙词亡友虎林张君伯雨父见而爱之亦尝倚韵以属和昆山清真观道士余君复初伯雨爱友也冩所和诗以遗复初复初今年冬款予于呉郡之城南乞予冩昔所和合张君之什并藏之江空嵗晚朋友间能诗如伯雨寥寥絶响因冩旧作不能不兴感云耳今年至正二十年庚子嵗之冬也遂昌郑元祐明德父
　　金碧楼台瀛海东娉婷仙子下瑶空圣凡千古无穷事都在鸾笙一曲中
　　蔼蔼身中三素云朝晖出海共氤氲桃霞沐雨轻匀面桞浪含漪细织裙
　　鳯麟洲上水烟分女伴同祠李少君定易迁宫里籍歩虚携手踏红云
　　煌煌珠树四时春树影玲珑月满身理罢玉笙朝斗去就中谁是避秦人
　　云旗阿母降珠庭母为防成欲授经尘世登真无要诀药嚢辛苦贮参苓
　　才炊松屑饭胡麻又见蟠桃一度花不为灵姝工服食金盘那得枣如
　　窈窕溪眞十二仙灵犀分水夜长然珠宫每按皇人笔较青瑶第几篇
　　寳髻骈云谁最髙花间行数旧栽桃笙洲月出星宫近骑着神鱼舞翠涛
　　紫皇亲驾按寰瀛又见鲸波彻底清仙籍不能无谪降尘縁敢恨有亏成
　　欲采灵芝恐后期鱼逰千里费防师不因悟得长生着一局才终未了棋
　　明德防仙词十首自天柱山传来依韵继作云林道气者观之亦足自拔于埃矣雨上
　　白玉之槃沧海东苍苍下视逺如空请看端正山河影不满坳堂杯水中
　　鸿寳枕函云积叠芝台炉火暖氛氲子能试吃青精饭我亦聊书白练裙
　　夜久扶桑海色分珠宫望拜赤龙君洞庭未省君山在元是昆仑一朶云
　　藤萝石上防长迹金粟图中见小身抖擞几重衣祴看情知不染散花人
　　厌见霓裳舞广庭罢看三十九章经道人腰着金鸦嘴
　　【自】向松根洗茯苓
　　左股清池足沤麻池中肥水是松花早知魏帝一丸药肯信东门五色
　　耻作深山服食仙伐毛洗髓固依然木兰坠露研朱冩只冩南华秋水篇
　　脚底琴生三尺鲤防中阿母一防桃别时劳动凌波袜烂月如银晒夜涛
　　眼中自小薄瀛日月防飞下始清见得明尘彷佛定知草创大丹成
　　玉格金科自有期赤城何待逺寻师壁梭也觧为龙去樵斧如何只看棋　丙戌四月廿日灵石山登善精舍冩
　　银流万里海云东直泛灵槎上碧空仙女踏歌星影里老龙吹笛浪花中
　　金粟天髙碧殿云镜中空影夜氤氲白鸾树下三千女一色龙绡玉雪裙
　　月照旌旗夜未分行宫望拜玉华君众中王母防龙驾飞动神州五岳云
　　令威化鹤已千春华表归来是后身城郭悲歌荒塜在到头应愧学仙人
　　白鹤下啄瑶草庭道士夜读神农经问之长生有寳诀授以松根千嵗苓
　　溪水流香饭熟麻洞中千树玉桃花金盘日日飞仙供勅赐安期海上
　　郁萧台上防羣仙龙烛飞光晓夜然玉殿归来环佩冷白云犹防古苔篇
　　麟洲宫殿五云髙夜赴瑶池宴碧桃借得仙人红尾鳯月中飞影拂波涛
　　钧天按乐召瀛手把芙蓉朝太清一曲霓裳羽衣舞仙家只数董防成
　　长生谁觧问佺期黄石空为孺子师何似山中闲日月松隂自了着残碁　游仙诗遂昌其最优乎贞居仙去不可复得清眞余君复初请予和之以继二妙之后其知言乎昔扬雄作太曰后世有扬子云必好之葢谓作者非难知者为难也复初旧有能诗声予故喜之遂为赋此但不可与不知者言耳太原郭翼识
　　予防侍贞居张君清节吟诗冩字皆渐摩中来贞居已矣予方泊化宫超然有退隠志且辟谷有验偶过玉清真观道士余君出示贞居所继明徳郑先生逰仙词十首明徳复书旧和季文赵君倡句于卷上诵之令人毛骨翛爽予虽不敏思贞居昔日之好而明徳又吾老文伯也敢不援笔续【阙】超然之士能无赏音时至正辛丑夏六月初吉益阳道人陆大本顿首
　　昆仑之墟渤海东下见一壑涵虚空夜深印出千江月何处灵光恰正中
　　秋水为神气吐云兰田种出玉氤氲湘妃为我纫兰佩雅称青霞襞积裙
　　每忆贞居语夜分深期仙迹寄茅君诗篇今落江湖手空向晴检白云
　　圃沧洲日日春含胎链骨渐轻身良宵曾宴飞璚室回首清标恼杀人
　　元命真人谒紫庭三晨授我蕊珠经不知世上长生药嵗嵗松根珀化苓
　　搔痒仙姑本姓麻罗家蕚緑女中花杨娥空到杨王宅不似孙钟【阙】　
　　十洲麟鳯引琼仙喙角连金晓夜然月底【阙】　调玉柱防弦时续紫烟篇
　　云雾阁遇情髙三度能偷几个桃欲把瑚都钓起六鼇海上驾云涛
　　【阙】　方壶万里瀛神仙骨格自然清翻然直到三清境辟谷元来是小成
　　长生小诀问安期大道湏防向上师一粒黍珠灵寳气橘中只着二翁棋
　　霞光闪闪五云东楼观巍巍照碧空忽报夜池催赐宴翠鸾飞景月明中
　　缥缈仙山五色云玉眞飞佩度氤氲不应名字题仙籍犹着唐家旧赐裙
　　一防仙凡两地分防防縧脱赐羊君如何窈窕巫山女只作防王梦里云
　　洞草岩花处处春壶中日月镜中身颷轮飞度麟洲水知是仙班第一人
　　松飘金粉落空庭石上清斋玩易经应笑世人工服食满头垂白采参苓
　　尘寰扰扰事如麻恨我东风易落花阿母蟠桃才一熟人间几度摘秋瓜
　　璚楼十二亚相连楼上仙姝笑粲然青鸟忽烦将逺意紫霞新冩寄来篇
　　青童小队鼓琅璈仙子酣歌咏碧桃下视人寰才汹汹红尘如海涨波涛
　　青鸟衘书降玉京芙蓉金掌露华清深宫无限情縁在不是神仙不易成
　　汉武求仙或可期仙人谁可帝王师山河百二功成在不似松林一局碁　至正庚子十二月望碛里释净圭书
　　鸾书趣燕五城东下视星辰在半空行过瑶台重廻首玉清更在有无中
　　虎豹眈眈守帝阍银湾水气晓氤氲石榴花下霓裳队竞染香云制舞裙
　　城阙芙蓉晓未分身骑金虎谒元君青童不道天家近笑指空中五色云
　　三十六宫丸内春邯郸却忆梦中身将一个城南树去谒仙班十八人【班一作家】
　　飘飘天乐下珠庭又从麻姑降蔡经麟脯鳯脂皆可嚼长镵何必斵松苓【镵一作生】
　　溪头流水饭胡麻曾折璚林第一花欲识道人藏宻处一壶天地小于瓜
　　不到麟洲五百年归来风日尚依然穉龙化作雪衣女来问东华古玉篇
　　春宴瑶池日景髙乌纱巾上插仙桃长桑树烂金鸡死一笑黄尘变海涛
　　髙驾颷车过大瀛神官报道禇三清新裁鹅管银簧涩一曲云鼓未成
　　天府官曹夙有期金盘玉粟赐渔师一弹指顷天台近始悟三生石上棊　此予方外生余善追和张外史小逰仙诗一十觧持藁来予小能加读至长桑树烂金鸡死座客有绕床三呌以为老銕喉中语也又如一壶天地小如瓜虽老銕无以着笔矣故乐为之书至正癸卯春王正月上日銕龙道人在玉山髙处试奎章赐墨书
　　曾访云英弱水东霜石臼满如空只今身外都无物颠倒乾坤子夜中
　　一碧桃花似白云望中仙气日氤氲防成未脱烟霞习却染石榴为绛裙
　　湖绕黄陵夜色分娟娟孤月照湘君梦中只説经行地【阙】过阳台不见云
　　九还丹就气长春身外方知别有身裁渉凡尘便多欲文君莫怨白头人
　　风落长松子满庭胎仙飞下防丹经世人来问三天事自傍云根斸茯苓
　　瑶简璚文似白麻案头手集雨来花中间盛説仙官去不似人间代及
　　瑶池阿母宴璚仙玉齿防防笑冁然应笑有人思献纳退朝空检白云篇
　　碧落风清鹤背髙鬓花飞堕武陵桃湘江亭上山如鳯想见仙人聼夜涛
　　麻姑飞佩入方瀛三见莱浅更清汉武不曾离五柞翼生毛羽几时成
　　楼船何负始皇期黄石曾为汉相师世有嬴刘莫相记商岩山下好围棋
　　西皇春宴百娉婷玉碧桃花满洞扃自饮一杯璚屑露东风吹梦不曾醒
　　银河淡淡月辉辉洞草岩花夕露防笑蹋青鸾作龙马九天凉动五铢衣
　　云牀烟节紫霞裙齐驭泠风集歩虚若受人间尘一长门又属汉相如
　　防成今是五云仙得奏长书玉帝前天上星河春似海人间风雨夜如年　至正壬寅春三月五日过昆山雨留清真观主者余复初出示句曲张外史遂昌郑先生及郭义仲陆徳中所和游仙词诵再过神气超然殆与诸游仙笞鸾鳯相下上碧寥间也因记忆早嵗侍先君库使在信州时尝和郡经歴张率性游仙词四首今廿年矣人事变迁城池墟莾虽欲如曩昔赓歌之乐不可得矧敢觊游仙乐之万一者然句曲仙去矣而其词存则出尘之句有足发予之清兴是亦一乐也复初因徴次韵就书旧作于后冀来者同赏鍳云席冐山人王逢
　　游仙赋
　　夜景兮幽寥莲漏兮迢迢仰桂魄之婵娟兮覧榆星之光昭髩髪飒以风生兮露花洒其祹纵神爽之飞驰兮【阙】九天之逰遨予于是挈仙奈携松醪挟偓佺之佳友兮拉乔晋之知交鸣赤玉之翠管兮吹鸾翼之丛箫驾八鸾之锵锵兮骖九鳯之飘飘凌太窾之虚柔兮羾天门之迢遥若乃予游目以盼睐兮骇玉京之龙蟠狞龙威鳯俨前后兮霛卉异石萦列乎其间予乃且逰且咏再盘再桓防牛女于银潢兮招仙娥于广寒升霞歩于八景兮觌天皇之璚顔凌紫氛之浩浩越金景之烂烂于戯噫嘻此玉京之所以为神仙之居而形槩之胜又不可得而遍观也方其上璚楼着雄文倾沆瀣开霞尊彼偓佺乔晋一笑而相语曰谙三教以一贯之者君也独不闻乎天何言哉四时行焉之载于石经者乎又岂不闻髙明配天悠久无疆之载于中庸者乎且天体之不言而治犹仙道之无为而成而天之所以黙运犹人心之所以经纶也今子违人寰憩髙天驱豊隆御飞亷戴招摇之云旗环华采之翠幨毨栖鹤之霜翎挽毒龙之苍髯纵逸兴之遄飞兮极良夜之游瞻是则吾友之致幸而有天道之不参耶予于是闻斯言也顿然悟廓然啓慨然而为之歌曰繄浑天夫悠悠兮万顷之一碧括羣下而无言兮固眞机之嘿嘿凡纎滓不可得而留兮实上徳之不徳又歌曰嗟大道之无私兮得其眞而故长人能同此眞道兮寄悠久于无疆歌罢星翻汉防残月在树鞭云凤以来归而作游仙之赋嵗甲辰十月既望霅川钱孤云制
　　元人题徐氏耕渔轩卷
　　耕渔轩记
　　古者民有恒产咸食其力而已故农者服田而勤穑商者交易而懋迁工者利器而効役虽劳而弗怠也虽羡而弗辍也果怠而辍何以独善其身哉惟士则不然学成于已行孚于人其大而用天下小而为天下用无不可者茍得其位则天地日星之运行以之而有常华岳河海之流峙以之而不匮【阙】　民物之生遂以之而得宜其发于事业可谓盛矣故万钟之禄不足为其富百里之封不足为其贵而农工商之民不足以班之也虽然弗际可为之时固不能行其道弗得大有为之君亦不能成其功是以豪杰竒伟之士有潜身于农者有寄迹于工商者寜藏器而待时没世而不悔也噫岂特士之不幸哉呉人徐君良辅世家笠泽之陂慕学无所不读凡徃古之成败污隆人物之是非得失莫不周知而有要愈叩而不穷其为人平易以坦夷尊贤而好礼弗矫激以干名弗【阙】媮以趋利予得而友之一日造予曰不肖生居山泽躬耕以具箪食无所仰给于人遭时乂寜野无螟螣之菑乡无枹鼔之警官无发召之役获于田而观黍稷之敛穧缗于水而逐鳣鲔之涪湛而又暇日挟册以学思古人之防以适其适吾于是充然而有余嚣然而自得怡然以尽夫修年而无所觊觎矣因名居室曰耕渔所以寓吾志也敢求文以为记予闻而叹曰士之抱璞蕴贤固不欲自售于世亦不可遗世而弗顾也茍振耀一时而事业不足以堪之又不若独善而食其力也以君之才而所志如此抑岂有待而然欤盖士必有待然后能有所立何独徐君也哉是为记至正二十一年夏五月河南髙巽志谨书
　　耕渔轩説
　　震泽之东有隠者焉朝而耕夕而渔结屋若干楹勌则休息其中题曰耕渔轩穹窿山牧方饮牛水滨乃舍牛而扣之曰尔耕且渔亦知所以耕渔之説乎昔庖牺氏王天下为网罟以渔而人得茹其鲜神农氏斵木为耜揉木为耒以耕以获而人得食其甘此羲农之耕渔也重华侧防耕歴山之阳而人譲畔渔雷夏之泽而人譲居此虞舜之耕渔也桀之时伊尹耕于有莘之野纣之世吕望渔于东海之濵此伊尹吕望之耕渔也羲农之耕渔所以教天下虞舜之耕渔所以化天下伊尹吕望之耕渔所以待天下教天下者立其极化天下者变其俗待天下者辟其乱是数圣人者或以教民或以善身虽穷逹不同而皆有事于耕渔者也千载而下戴髪含齿操耒耜运网罟于畎畆波涛之间者皆羲农之遗教也处圣明之世事耕渔之业以兴揖譲厚风俗者皆虞舜之遗化也逃兵革避祸乱或芸于髙或钓于深以待天下之清者皆伊尹吕望之遗风也尔其守羲农之遗教欤被虞舜之遗化欤不然则逃兵革避祸乱以袭伊尹吕望之遗风欤耕渔子笑曰予耕以粮渔以羞昼作而夜休春芸而秋收不知守羲农之遗教耶非羲农之遗教耶壮者耕弱者息穉者渔耄者食邻里相助沟浍相譲不知被虞舜之化耶非虞舜之化耶金革不闻于耳旌旗不接于目无束帛之招无车马之临亦不知袭伊尹吕望之风耶非伊尹吕望之风耶子饮牛而行饭牛而歌岂所谓箕山巢父之友欤南山扣角之俦欤否则乗蒲鞯挂汉书徘徊而相羊者欤牧者不答防牛而去耕渔子姓徐氏字良辅牧者嘉陵杨基也
　　耕渔轩铭
　　轩以耕渔名非耕渔于斯也耕渔之暇必休于斯则轩之所以休吾之耕渔也轩以休吾之耕渔而直以耕渔名轩可乎轩之人曰吾于田而耕则乐在耕辍耕而休则乐在吾轩矣吾于川而渔则乐在渔辍渔而休则乐在吾轩矣岂轩之乐异于耕渔之乐哉出而耕渔也入而休于轩也其乐同也则名轩以耕渔不可乎或为之铭曰轩之幽释耒而休其乐也由由轩之防投竿以愒其乐也泄泄朝华其宫莫或易而翁昨鼎其食今或脔而骼勿舍予田勿忘予筌于以老吾轩防稽唐肃安乎其庐载耕载渔或以鄙子之迂澹乎其荣载渔载耕或以薄子之【阙】孰鄙孰薄耕渔自乐君子乌乎予以寜其处若吾子者志于道而已尔世孰知其故也耶防稽包大同
　　耕渔轩诗序
　　世之事不可以形迹论也徒论其形迹则失其所以然之意失其所以然之意犹照影而求与之谈对偶人而责其揖譲也得不为狂且病乎昔仲尼射于矍相之圃葢亦欲观盛徳焉而谓其主于皮者不知射者也子产与禆谌谋而适野谢安命驾以出山墅非事乎游观而已也茍以防观而论之则君子何所取哉有人于此焉业庸人之业貎庸人之貎而行则古人之行也直视之以庸人其可乎故君子之论人必自其内而求之自其内而求之则其外者弗较矣东海徐良辅筑室太湖之上以耕渔为业呉之大夫士多赋诗以咏歌之既久而成卷因其友髙君士敏来徴予序于篇端予诵其诗而叹曰今之耕渔者夫岂少哉而独于是咏歌焉岂其所谓耕渔者异于他所谓耕渔者耶岂大夫士偶于是而有所感发耶抑其人之行果有可嘉尚而不可冺焉者耶不然何其羙之者之多如是也葢耕渔野人之事耳以野人之事而得咏歌于大夫士者其必有道矣吾意其耕也足以养其家渔也足以奉其亲在堂有余懽在室有余乐混迹于乡人之涂致意于哲人之言而存心于圣人之道也大夫士求之于其内而嘉其志于道故时而称敭之称敭之不足以尽其贤也故发之于咏歌焉噫是其然也耶其不然也耶茍如是吾益知不可胶于形迹矣然或耕焉以自羙其餐渔焉以自甘其茹弛然而自放也优然而自佚也悠悠然而忘乎蹈道也则不有孤于咏歌者之意乎虽然传有之曰以友辅仁今其友有髙君焉髙君多文而好学良辅既得而友之必不至于怠也审矣则予之所云者葢亦闲其未然之意也至正二十二年秋八月二日介休王行序
　　予既为良夫友契作耕渔图复为之诗
　　邓山之下其水舒舒林庐田圃君子攸居载耕载渔爰读我书唐虞缅邈怆矣其悲栖迟衡门聊得我娯敬愼诚笃徳罔三二四勿是克三益来萃彼溺于利我以吾义彼弃懦顽我以仁智匪今之同惟古是嗜虚徐逍遥隠约斯世倪瓒
　　夙有迈徃志结茅依山泽不辞沮溺劳更慕濠梁逸既耕亦以钓四体欣暂息新稼登丘嘉鱼荐晨夕烝尝无足患喜复留我客野田荒烟翳平湖防景寂开檐睇孤云窅然无遗迹缅维髙世士何尝异今昔识逹理自周情怡虑非易念子属纷紏抗俗愿有适束趋城府愧予尚促戚百年诚艸艸防当从兹役句呉周砥邓尉山中春雨余徐公开轩方读书力田归来饱炊黍持钓相羊多得鱼沧浪水清白石烂歌濯缨兮夜何旦谓我栖栖泽畔行空役长吟嵗将晏隆山
　　幽人薄世荣耕渔夙所喜朝耕西华田莫钓洞庭水浮湛干戈际无誉亦无毁醸秫云翻瓮鲙鱼雪飞几客来具杯酌客去味经史缅懐清渭滨何如鹿门里徃者不复见斯人亦云已努力勤所业庶免素餐耻荆南山樵者张纬
　　一具牛二顷田力耕而食度年年若人之乐无比焉一叶舟五湖水风引钓丝鱼不起闲咏沧浪一乐耳陈寅
　　朝闻孺子歌暮聼梁父吟岂无沧洲懐亦有畎畆心昔贤在泥蟠终当起爲霖钓获溪上璜鉏挥瓦中金兹世方防乱伊人邈难防既迷烟波阔复阻云谷深嗟我岂其偶聊将学幽潜惟子是同抱相期清渭隂渤海髙啓之子徃铜坑人传好事名如何同甲子翻遣昧平生野岸风中钓湖田雨后耕秋天渐凉冷或可赴前盟防阳张羽
　　予过耕渔轩出示耕渔诸作观之真不可得也然殁者既不复见存者犹不能亲展卷叹恨忽读防阳张羽诗而恨书于别纸良辅君俾予书之言后缀于此云
　　荷锸喜逢春雨鸣榔又近黄昏谁道南阳渭水不似桐江鹿门
　　门泊陶朱归棹家住张翰故乡霜落鲈鱼出水秋晴嘉谷登　东海徐贲
　　南山饥牛常待饭而君力田致疎懒北溟游鲲几千里而君垂钓沧浪水髙堂老亲鹤两髩二者本自供甘防禾囷三百既有得鱼可羮而已矣甫田之诗诚足歌犗饵之谈眞浪耳五湖飞涛雪崩奔髙轩却立青山根鱼龙出舞日色死四面緑相吐呑辍耕罢钓来坐卧每与明月争黄昏抽书腰下教儿读等身长锸支柴门有时风雨得頳尾沽酒约客东西村楸树矶头净淘米苹香满席罗盘餐頽然醉饱无一事渊识自许探乾坤鄙夫或问荣与辱笑指浮云无一言主人可能从我请借我开轩对烟暝与君极谈济世畧君抱长防玉在矿借令刖足亦可笑贤圣出处有要领吕望岂意遭周猎伊尹却负干汤鼎吾以吾手奉君锄君以君力为吾骋聊将榔板敲一声蛟鼍局敛风波静清时有才亦如此奚必区区事箕颍鲙鱼飞雪落牛蓑暂赏湖光三万顷呉郡王隅
　　髙人谢尘嚣俯仰忘昏旦兴衰固无繋舒卷任萧散鲜鳞醒莫酣新炊应晨馔羊裘犹近名兹隠发深叹适意好归来江空嵗将晏淮南刘天锡禹玉父
　　白日带经陇上锄夜间放棹泽中渔有米即周邻舍急得鱼逺寄故人书山川雨露桑麻地风月图书水竹居出处不惭徐孺子文华能敌马相如仇机
　　太湖湖上结茅庐尽日耕渔乐有余钓罢一蓑春雨足归来南渚带经锄三山王禋
　　【阙】溪溪上敝庐存随分耕渔乐此身千古清风仰髙节南州孺子彼何人西涧翁
　　风尘眯目独安居耕陇渔溪乐有余试问虎丘山下客当时箕颍果何如坚白叟
　　溪水东西合山家髙下居琴书忘产业踪迹隠耕渔积雨客留宿新晴人趁墟厌喧来洗耳清泚绕前除倪瓒筑室逺尘嚣开轩更清絶间锄南涧云时钓东湖月犊背晚山青船头秋水白安得往从之使我心如结陈宗义
　　朝耕邓山云暮钓具区雪兹焉寄幽悰孰云事髙洁石田虽硗确贡赋嵗不缺烟波空浩荡踪迹讵能灭矧非沮溺俦畎畆耰不辍寜同羊裘子翩翩与世絶林庐颇深幽门巷寡车辙暇日肆防勤追踪古先哲素志谅不违余生自怡悦丰城余铨士平
　　耕渔轩诗后序
　　予居穹窿间年将期然客之来无虚日识之者寡求志相得语相合者尤寡甚常不自乐日有隠君子徐良辅氏峩其冠俨其服翘翘然而来与之揖貎加恭坐于室西隅与之谈言加温敻与向之来者异予私喜之曰不意今日有是子也起辟席偻而问焉曰子来何居也良辅曰某家太湖之滨读祖父之书亲耕渔之业不求知于人不谋庸于世乐乎其心恒犹有余忖乎其巳每若不及既饫其食又燠其裳故吾适其适而不外之也吾以偃休之所名之曰耕渔幸而贤士大夫多为诗文以道吾事遂成一卷子虽浮图而识予初将求子之文以序其后子弗我拒也予然而受其卷披而覧之凡作者多吾友也如勾呉周砥嘉陵杨基防稽唐肃呉郡王隅介休王行渤海髙啓河南髙巽志东海徐贲或规以文或歌以诗若骈贝聨锦烂然错陈而炫人目也予甚嘉之意良辅不求知于人而自适其适何贤士大夫交相赞咏之盛岂非其徳之所感耶况吾友数君子学广而识明行髙而徳厚树期业如古先哲凡毁誉人一弗妄人得其言者亦弗易也今良辅交其人而得其言予以见良辅之贤信不失矣虽然良辅之交于数君子不薄矣然则数君子或出于仕途或羇于异方或处于城郭虽欲适良辅之居叙耕渔之乐不可得也然予浮图也多闲暇又非若数君子之出处愿从荷锄于町畽之间聼鸣榔于烟波之上倦则休于轩醒而歌醉而卧或倚于牀或枕于股冥然出于万物之表者良辅非我其谁与俱乎遂序其末至正二十五年二月十八日古汴沙门道衍序
　　元人为竹林陈氏杂帖
　　宗逺先生复入虚白斋余喜承教有日因成短歌一章以求笑正
　　竹林先生陈夫子白髪鬖鬖垂两耳著书眼似秋月明为文思入青冥里近来学得神仙术欲向山中飡石髓世间自有仙人居何必莱三万里先生一去竟莫廻我尝劝之留不止如何擘破山中云却被茅君强招起至正壬寅立冬日浯溪辱友朱志道再拜书
　　奉和中秋翫月佳什三首録上虚白先生宗逺隠君同发一笑鲍恂再拜
　　昔年为作蟾宫客曾向宫中看玉轮万丈光悬金粟树三更影落绛河津生憎老兔深为窟却笑仙娥不嫁人回首归来旧尘世满天风露一吟身
　　数年不对中秋月月色依然不负秋嬾问仙人修玉树且陪帝子上璚楼斗牛既绕天枢转河汉斜横左界流却望莱宫阙逺几随清影重回头
　　浪説今宵明月好干戈满地几人看惟堪院落清尊赏忍照沙塲白骨寒防笔冩残思缚玉笙吹罢拟乗鸾知君此防非忘世只为良辰一笑难　至正庚子中秋后五日在玩易斋冩
　　次韵刘季章治中邀夏仲信郎中逰永安湖诗二首
　　金粟寺中公廨静白昼事闲如治蒲沙棠为舟穏可泛郎官之湖今岂无啄花鸎坐水杨柳雪藕人歌山鹧鸪日西上马踏归路小队髙呵惊【阙】吾
　　湖上筵开张水戯卷幔凉风吹短蒲大鱼聼乐浪头出小艇卖花城内无丙鼎庚庚识饕餮甲煎斑斑炙鹧鸪酒酣赋诗动海色絸纸楷书能寄吾
　　向曾附字问起居想逹聼司光弼员外诣门下迨今不知何在今因禀从道便敬冩前诗以通近信新民先生有无辜之累政在府上所见不齐之中能无斯文之念转一语为觧纷乎从道公差至彼望吩咐僧房住七五日更望作成早回尤好从道菊坡甚爱其诚谨倘有书附菊坡廷杰托之毋妨鄙藁在銕厓先生处烦讨付从道回幸幸思邈贰府防问道意稍凉往见也六月十八日布衣生顾阿瑛诗帖上子刚判府先生　元璞卧病弗能作书嘱笔申敬
　　金粟道人和刘别驾永安湖上诗有啄花鸎坐水杨柳雪藕人歌山鹧鸪之句此【阙】一出便觉銕雅不得擅【阙】体又徼老銕同韵走笔赓去不能竒也嘿庵虚白两明府共赋必有锦槖中语拈出一竒也
　　秀州城外夗央湖郎官颿开十幅蒲人游玉壶天上下鸟度屏风山有无起舞或呼谢鸲鹆赋诗争传郑鹧鸪酒甘不怕路归晩将军曾识李金吾老銕贞诗帖上和毕烦粘卷送逹金粟所也
　　次韵观帖之什
　　水如燕尾出湖分合入长溪直到门韦杜桑麻元两曲朱陈鸡犬却通村换羊卖马嚢中帖刳瘿悬匏竹里尊昨日烦君来阅赏扁舟短防繋篱根
　　次韵癸邜除夕
　　仰观北斗转遥天春在寒炉爆竹邉夜列粉盘循旧俗晓看罗帕贺新年烧余葶苈生当路雪后梅花开满烟不用鞭灰覔如愿客嚢剰有酒家钱
　　次韵甲辰元日
　　异乡元日身强健儿女欣欣各有家禾秀连茎秋合穗雪裁五出晓分花天开象魏星辰逼地接燕幽道里赊三径不荒松菊在白头且覔醉生涯
　　夜宿三塔次陈元朗韵
　　水落南湖不露沙又牵舫子到僧家春浮大斗涓涓酒寒隔虚櫺薄薄纱半夜塔铃传梵语一林江月照梅花坐来诗句生枯吻指银缾索煮茶
　　海上留别复初长老
　　通寺里逰三日剪剪轻风逗薄寒一树山茶开朶朶五更百舌语般般看山且喜秦川近把酒休歌蜀道难不得携笻上金粟摩挲天册旧碑看　承寄诸作读之不忍释手随即和复适往禾兴失于冩上昨日又辱见和八诗合溪行卷始不寂寞矣鄙作附呈并求窜改顾阿瑛载拜博文先生舘下正月十五日呵冻书于不二室
　　元夕与妇饮
　　问夜夜何其睠兹灯火夕月出屋东头照见琴与册老妇纪节序清夜罗酒席右蛮舞袅袅左琼歌昔昔妇起劝我酒寿我嵗千百仰唾天上蜍誓作酒中魄劝君饮此酒呼月为酒客妇言自可聼为之浮大白　老妇曰人言天孙思妃不如月娥守孤不知羿妇相弃以犇曷若织女相望以久之也録呈子刚节判宗唐秋官一笑竹林先生见此烦缮冩一本到秋官牙仍要光和见教老銕贞再拜
　　頼善卿到嘉禾为予作金粟道人诗使濒行曰金粟吟友为元璞尊者胡为无诗走笔一觧兼柬西白仲铭两宗匠一笑
　　琦公口有绮语债年来不诵西【阙】经宫词在古无师刹野史于今有赞寜刦灰何曾烧汲冡世祚时闻语塔铃林下寜无读书者梦中应见伍乔星至正辛丑立秋日老銕贞在云间清唳亭试郭玘墨
　　唐律一首上寄节判相公尊先生
　　鳯凰亭亭江水长令人情梦忆潇湘坐来深树当春雨舍近分隂到野棠一柱空标玉日月千金难买汉文章壮懐无頼凭诗遣絸纸封霜少府堂　陆掾郎行书此以奉起居语意不工万希赐教余无言扶风马庸再拜上
　　次韵元章先生简奉讷斋判府相公一笑
　　倅车新赴云间幙文采风流有誉髦未许兰纫客佩又承雨露染恩袍浓薫酒渍红螺甲清梦华生玉毫退食郡斋无一事诗成浑似柳仪曹辛丑六月望髙平瞿智书于龙江之通波草阁
　　长句四韵奉贽郡倅相公先生伏干郢削
　　银章朱绂照熊辀特命东呉最上游防笔判花分半虎鸾刀觧节少全牛一官檇李风生幕午夜云间月满楼为报庐江毛孝子故人张奉在南州诸生张枢再拜旧作録呈希过目正之至祝
　　上史右辖廿韵
　　天下中兴日名臣第一功长才王佐畧壮节古人风徳业萧曹并威名李郭同从容三代礼磊落万夫雄阃令秋霜肃牙旗晓日红勒碑因入蔡赐乐岂和【阙】翊戴尊王室勤劳答圣躬防书闻蓟北惠政遍山东淮海民皆仰荆扬贡复通壶浆来父老欢咏及儿童掣电惊神骏穿云射过鸿乾坤今运泰狐兔已巢空衮服三台近麻宣极品崇云台图汉将赤舄羙周公楚塞秋吹雨呉江夜落枫壮懐思附骥吉梦兆非熊素有依刘念将陈报国忠贾生忧世切阮籍叹途穷恩礼多防被周旋誓始终敢从鞍马后拟见赋彤弓
　　送谢参军陈长史一律
　　朔风吹雪满貂裘朝觐寜辞万里逰河水南来依故道闗山北去近神州春明玉殿衣冠盛花覆宫筵礼数优共説中兴汉天子云台今已尽公侯　至正壬寅春三月六日钱方再拜宗逺聘君尊先生
　　元人题杨母贞寿堂卷
　　贞寿堂记【四字篆书】
　　松栢挺于深林兰茂于幽谷根荄柯叶敷畅条逹贯四时敌寒暑不变色不改操者由其性之正气之纯而受于天者异于凡卉也易曰贞者事之干也人之有身犹木之干冬而贞春而元循环无端是故贞者必寿寿者必贞在物犹然况于人乎呉县尹杨彛之母夫人呉氏年八十三吾同郡人也彞迎养于呉甘膬滫髓之奉定省温清之宜怡顔愉色左右如意一日彞踵门再拜请于予曰吾父素贫赘于外氏及禄郡曹家益贫彞也不幸生六嵗而孤有弟曰宜者生才五月耳吾母零丁艰苦躬蚕绩以衣食诸孤外大父呉翁应之尝惑于嬖妾潜令媒妁诱之改适以自存吾母毅然以死自誓曰良人亡而家贫子防命也夫贫食吾力防者有时而长此吾志也吾夫事亲以孝称治吏事奉法循理公而不刻亷而不矫能为人所难天其或者有后也欤古人云一与之醮终身不改若夺吾志则禽兽耳何以生为属呉翁有子早亡无嗣吾母遂以吾兄存礼后之存礼告外大父曰存礼杨氏子也今后于呉者吾母所以报外氏也茍母志不遂存礼逺遁终身不复相见矣翁为恻然而止于是四十又三年矣彞也祗服慈训出职吏牍日就月将幸获禄养惟吾母抗节励行劬躬正家所以承宗祀而覆遗者大矣时迈事邈湮昧是惧愿夫子矜其情表以堂名记以文辞庶有以慰母心而示来裔幸甚勿靳予嘉而诺之遂以贞寿名其堂而次第其言以实其名义焉夫人道之大亲亲为先即家而言造端乎夫妇成立乎父子言父则母在其中矣然为夫为父者立身恒易为妇为母者立身恒难盖托身于人事或不偶柔顺之质类牵于私自非受于天者至正至纯其能持身坚志以全其贞固之行哉夫能自秉贞固行已无忝气充体泰久于其道防稚立而家道成心逸日休安享睂寿所谓生于忧患而佚于安乐者也吾故曰贞者必寿寿者必贞非欤夫人夙罹荼毒之死靡他凛然栢舟之风及其老也幸哉有子燕喜寿母熈然鲁颂之盛称之贞寿孰曰不宜孔子曰临大节而不可夺孟子曰人有不为也而后可以有为夫人有焉其曰存礼者既后于呉试吏上饶调郡曹而卒彞也以才推择由广束郡曹史转茶盐两运司书吏升掾浙东帅府江浙行中书省满考选辟今官莅政亷敏民心翕然宜也亦补吏嘉兴郡曹歴帅府行枢宻院掾今为行院照磨二子皆有能声于时位日进禄日丰养日隆吾知夫人优游髙堂斒斓娯侍怡神悦性以先君之思自勗黄髪儿齿福寿康寜葢未艾也吾尝职太史传忠孝节义取信于天下故因其请而且述之以风厉四方非私于乡党姻旧也噫杨氏子孙其毋忘夫人之徳以有辞于永世至正旃大荒落之嵗孟夏之月哉生明资政大夫江南诸道行御史台侍御史鄱阳周伯琦温父撰并书篆
　　贞寿堂铭
　　呉县尹鄱阳杨彞早孤母夫人呉氏甫中嵗以志自誓抚育彞及彞弟今枢宻照磨宜皆克成立年逾八袠而康寜无恙侍御同郡周公既名其堂而记之矣又属予为铭铭曰易称干徳贞居其四书衍五福寿处其始既贞且寿伊谁克专惟呉邑令母也有旃母实呉女赘为杨妇祚用延嗣有令绪年啬杨永溘先沦亡蕞尔诸防零丁母傍呉弗母察欲夺廼志防母之贞孰全厥义家既多难号寒啼饥载纺载织以食以衣曰彞若宜敬遵母训爰及成人聨翩仕进慈闱防侍甘防具将儿齿鹤髪日康以强谓天葢髙式彰显道匪母之寿曷享厥报噫嘻杨母守节不渝靡靡流俗曾莫母如有翼髙堂于番之涘揣德命名惟周太史申铭座右昭示柔仪庶几来者常目在兹临海陈基
　　贞寿堂诗
　　天道有恒运惟贞故悠久钧陶大化中贞性固难朽菲菲桃李花朝妍夕已丑清霜变朱夏衰飒先蒲柳弱质心易渝苦节难独守菀彼髙岗松霰雪纷错糅苍然嵗寒姿根柢气充厚不为时暂荣磅礴千载后岂独草木然仁者宜有寿夫人呉氏女嫁为杨家妇矢言结髪初生死期不负义同金石坚气合荪兰臭防燕寜独栖结巢丽华构炎颷忽凋落孤飞二雏防霜闺未亡人秋月共宾友载诵栢舟诗芳年濒皓首诗礼训诸孤三迁师孟母良材易成立伯仲允文武仲也拖长缨伯也冠章甫危世方急贤麟鳯在郊薮南服有成命朱紫曵长绶车舆日以髙官崇禄亦阜上堂拜阿母此岂人所授滫髓在彞敦醴齐贮尊卣鸾刀割肥羜嘉蔬进春韭蹒跚膝下戯斑衣晴昼堂前种松柏堂下种萱草松以比贞节蘐以忘忧悄良时乐未央千秋遽云老在昔圣王世此事岂云少风俗日以頽棘心竟谁咎翼翼贞寿堂瓴甓拟琼玖福善天不爽作训戒箕帚王为此诗于以劝嬼妵旹至正廿六年仲秋黄鹤山人王谨书
　　贞寿堂诗三首
　　青青涧畔松嵗晏发华滋众芳日以悴风霜何独宜祗縁一气贞何处有荣衰隂阳虽代序顔色故不移人于万物中寜复不如斯惟坚嵗寒节乃异春花飞所以杨令母髙堂寿期頥
　　呉门尽西垂中有杨母堂龙煤铺作榜嘉名伟煌煌母也劳禄养婆娑寿而康问胡能致之惟贞神所相是行一不然万事易乃常不赓睂寿诗却咏棘心章
　　人生此世中奄忽如奔驹地久而天长几人能与俱只縁本心死蹔荣还复枯惟此堂下木枝叶久蕃敷愿培百尺根芘此千嵗株金华戴良
　　贞寿堂颂【有序】
　　番阳杨侯彞奉其母太夫人居于呉婉顺怡愉备尽孝敬而太夫人年逾八袠耳目聪明克享荣养大夫士皆歆羡景慕以为世希有而莫或知其所自侍御史同郡周公为题其堂曰贞寿且推其本以记之然后太夫人之节行暴白于天下后世而天之报施为不诬矣方番阳君之弃诸孤夫人之死靡适始终不渝可不谓贞乎时丁乱离而夫人安享上寿令名垂于无穷可不谓寿乎然则贞者其基而寿者其效也彞由呉县尹知呉江州事次子宜为行枢宻院照磨侯之遗爱在民蜚声籍籍太夫人之福葢未可量已渐尝辱交于侯则其称颂之也岂为过哉廼拜手稽首而述颂曰奕奕髙堂母氏所居斒斒防衣子孙燕胥髙堂奕奕母氏居只防衣斒斒子孙燕喜母曰汝彞汝惟孝慈愼移尔忠以勗我思彞拜稽首母恩罔报叨禄于朝頼母之教曰小子宜汝从于兄夙夜恪恭为亲显荣宜拜稽首伯也式好愿励朝夕长奉色笑姑曰妇前汝顺汝怜愿汝得妇如新妇贤惟尔子孙绵绵瓞婉娈在目我心则悦宾拜媵爵用陈寿辞母徳母言实惟姆仪人孰无母福则希有母守其贞天与其寿母孰无子甘防靡尝孰如母儿朱紫在旁爰昭颂声匪溢其羙式丕民风徴于太史防稽姜渐
　　翼翼贞寿堂肃肃贤者居堂上鹤髪母霓裳而霞裾贞节四十年寿今八袠余斯堂得佳名请试陈厥初母也实氏呉番有先君庐良人溘先露生计亦沦胥誓言赋栢舟那复咏闗睢志存杨氏祀靡暇防其诸大儿甫六朞小才五月且辛勤立门户寤寐课诗书崭然见头角籍甚多名誉伯为邑大夫仲随李轻车防衣日就养树蘐满庭除兄弟进甘防夫人御板舆自饮呉郡水胜食武昌鱼令德兼寿考此乐复何如瞻彼堂之隂嘉树扶疏上有防鳯雏和鸣自虚徐爵位日以髙禄养日以舒生封有令典宠渥在吹嘘煌煌太史笔暎暎百车渠桓楹俯流水过者式其闾呉郡沙门妙声
　　贞寿堂前风日迟夭夭寸草答春晖儿兮事育心无怍母氏康强志不违后日腰悬季子印只今身着老莱衣熈然鹤髪照緑酒金鸭火温香霭防倪暎
　　贞寿堂诗【书】
　　贞寿堂者番阳杨彛奉其母太夫人呉氏之堂也彛父蚤防太夫人方盛年而嫠居其志确不可夺以能教育其诸子皆克有成彞以材谞发身从事于时仕日逹其弟宜亦腾踏【阙】涂廪廪向用太夫人春秋益髙安享荣飬当世之钜公显人名其所居堂贞寿复记以文士大夫往往托之辞华爲章侈之太夫人之卓节懿行遂闻遐迩彞字好德今自呉县尹超迁知呉江州事翮因与之友善则为之颂诗羙贞寿焉其辞曰
　　有蔚髙堂奕奕甫甫云谁之居杨侯之母瞻彼緑竹其叶青青雪霜弗凌寿母之贞
　　髙堂有蔚甫甫奕奕谁其作之侯惟好徳树以松栢松栢方茂如石如金贞母之寿
　　其贞伊何率礼弗弛谓天无二夫也天只夫之逝矣秉志自矢靡棘不罹覆翼诸子永贞之吉以绥寿祉其寿伊何衎衎耋耄黄髪中处载言载笑祝哽左右祝饐在旁庶殽孔嘉甘防既将式歌且舞宴娯髙堂其堂伊何栋楹盘盘榱桷桓桓维居之安惟杨侯之母以乐以般睂寿攸介上天之赉宜而康而泰则莫有艾至正廿有六年龙集丙午夏五月初九日作于呉门
　　之寓复以隷古书之上元杨翮
　　于皇牺经雷风为恒立不易方妇道是征恒其徳贞妇人之吉其吉伊何惟终从一允仪刑式久于其道明德惟馨寜且胡考粤鄱杨侯母孟母贤遭家不吊夙殒所天父兮不谅母志欲夺夫也天只天胡可越人一其天移天匪人洵兮靡忒誓终厥身志定于义金石弗坚崔崔廿节清风凛然二孤茕茕防在襁褓劬瘁顾复至克有造孟守大邦季赞枢宻聨跻膴仕蜚英王室皤皤夫人背台齿儿锡羡纯嘏戬谷攸宜两侯克孝恪愼养志尊之顺之鞠躬不匮爰崇华构载树以蘐怡愉夕朝夫人宴安呜呼休哉夫人之贞体易之恒匪松栢之青于戯休哉夫人之寿惟贞致之曷嫓乎冈阜之贞之寿自夫人之身日监在上单厚有申既永其年又祚其子昭昭天明不逺伊迩岂伊祚子孙绥方滋绳绳后昆勿替引之柏舟矢诗黄鹄作歌三灵与明泰山同峩惟斯人斯千古髙表猗欤夫人耿介并耀评隲懿绪形容盛徳其风肆好显视女则京口顔肃再拜上
　　南山白鹤辞【有序】
　　鄱阳杨母夫人呉早失所天矢无二志或有讽他适者则视如仇焉勤纺绩以为衣食教育二子成材并登显仕而夫人年逾八袠安享荣养可不谓之贞且夀乎前侍御史周公温父榜其燕居之堂曰贞夀又为之记大夫士从而颂美之呜呼妇徳不出门自房中之歌废战国以下方着于外非妇人之幸也后世俗益媮风益漓遇患难能守网常之正者千百中不一二见其一见之君子以为难必暴白之为千百之所劝此传记歌颂之不可少也余久病文思荒落茍闗于彝伦风教之事辄不能黙焉一日夫人之仲子冝持卷示予故为赋南山白鹤辞一解使歌以夀母或足为薄俗之劝也夫辞曰南山有白鹤兮长松之颠一巢生两雏兮羽衣未全溘然失故雄兮哀哉其鸣可怜慎出入而止宿兮不与同类而蹁跹朝啄青田之紫芝兮夕饮重渊之深泉洁身心以自固兮不肯戴夫二天保二雏非一日兮忽聨舞而共骞飞鸣乎太清之家饮啄乎王母之筵或驭瀛洲之客或驾昆仑之仙将非凡间之享及跱足乎王前日复日兮年复年鹤之夀兮百千母之贞兮子之贤松之居兮完且坚曰其居为贞寿兮孰谓之为非然句呉张适造
　　元人赠宋仲温卷
　　南宫生传　渤海髙啓撰
　　南宫生呉人伟躯干博渉书传少任侠喜击剑走马尤喜弹指飞鸟下之家素厚藏生用周养宾客及与少年饮博遨戯尽防其赀逮壮见天下乱思自树功业乃谢酒徒去学兵得风后握竒陈法将北走中原从豪杰计事防道梗周流无所合遂遡大江游金陵入金华防稽诸山搜覧瓌怪渡浙江泛具区而归家居以气节闻衣冠慕之争往迎门止车日数十两生亦善交无贵贱皆倾身与相接有二军将恃武横甚数殴辱士类号虎冠其一尝召生饮或曰彼酗不可近也生笑曰使酒人恶能勇吾将柔之矣即驾徃坐上座为语古贤将事其人竦聼居尊下拜起为寿至罢防无失仪其一尝遇生客次顾生不下已目慴生而起他日见生独骑出从健儿刀防马踵生后若将肆暴者生故缓辔当中道进不少避知生非懦儒遂引去不敢突冐诃辟明旦同客诣生谢请结驩生能以气服人类如此性抗直能辩好箴切友过有忤已则面数之无留怨与人论议蕲必胜然援事析理众终莫能折时藩府数用师生私防其隽蹶多中有言生于府府欲致生幕下不能得将中生法生以智免家已贫然喜事故在有馈酒肉立召客与饮啗相乐四方游士至呉察其贤必与周旋款曲延誉上下所知有防疾不能葬疗者以告生辄令削椟蔬所乏爲请诸公间营具之终饮其德不言故人皆多生谓似楼君卿原巨先而贤过之久之稍厌事阖门寡将迎辟一室庋歴代法书周彞汉砚唐雷氏琴日游其间以自娯素工草隷逼钟王患求者众遂自閟希复执笔歆慕静退时赋诗见志泊然处约若将终身生姓宋名克字仲温家南宫里故自号云赞曰生之行凡三变每变而益善尚侠末矣欲奋于兵固壮然非士所先晚乃刮磨豪习隠黙自将履藏器之节非有得能之乎与夫不自知反违逺道徳者异矣
　　防稽杨维桢亷夫庚子嵗赠
　　东呉宋仲温工古歌诗尤工诸家书法余有所着必命仲温书之且扁舟访余东海角觞咏数日而别为赋长歌一觧酒余使歌之余和以铁龙之啸不知人间世复有过余乐者不余既醉书此歌复令仲温书遗玉笥崆同两生者和之
　　宋才子玉雪表铁石肠裔出兰台大夫后才似祁庠大小之防郎龙伯国长鲸未筑封豕未屠蚩尤张天天鹘涂白日不照东西隅东相府西将府争致人才出门下宋才子髙歩野鹤不吓腐防喏喏耻仆臣嘤嘤羞妾妇归来闭闗弹五浩歌激烈惊千古宋才子莫论秦莫羙新城中酒薄不醉人防我銕龙东海滨铁龙雄飞雌亦走铁仙九招重入手海水未西倾扶桑未左纽倩尔五色豪饮以酒一斗不书汝祖九辩吊湘累大书銕龙九招传不朽
　　饶右丞介之论书赠仲温丁未嵗赠
　　太白流西荒音响一何切苍精散旸谷光彩烂昭晰灵气垂八芒云汉自兹抉人文既开张象画亦区别防机不自见直待智者发谁能懐初心焉悟皇颉闭门工造车出门即合辙古人有成言得之尽毫髪流形归自然万古字不灭将同造化功岂独在书诀神哉岳渎经炼石补天裂
　　玉笥生张宪思亷赠【四首】
　　大王风息尘涨天邉燐红飞烟剑倚髙穹懒磨刃弓挂扶桑未上冰凝霜沍江南道偃蹇寒梅雨中老铁心不屑作和红杏枝头春意閙宋才子第一人卿宠【阙】奴佞臣姻不谐【阙】　宴不终圉人耻随青袍白马横梁境肯学铜炉铁筯匡徐君登科只许大兄先夺锦已传佳句新宋才子温如玉商之孙子多伶俜能武能文唯尔独唯尔独何不取中尉独擅代成功治太平鼎食开元禄文武名成吾尔録
　　江南羽化张天雨海上神交宋仲温楷法钟繇称独歩草临皇象已专门折钗未坠风前股漏屋先凝雨后痕寄语临池诸俊彦蚓蛇鸡鹜莫须论
　　呉生抱緑绮为我操春江洄洑収沙溆飞涛溅石矼岸低风捩柂船静月窥万派朝宗意钟期信少防兴尽抱琴归江空嵗莫时孤城天拍水长路雪漫岐日月催年事闗河啓梦思胸藏几兵甲能压布帆迟
　　髙啓季廸赠醉歌
　　书足记姓名剑可酬恩雠少学两不就空作澹荡游与君相逢在东州赤气浮面非凡俦驱车欲过公子宅苦心莫伸涕横流黄云已蔽燕国晚白露正满梁园秋天髙海阔无处往借问何以销烦忧千石酒万户侯请君论此谁当优呉门日出花满楼醉眠不须遣客休君留緑绮琴我脱紫绮裘今朝春好能饮否东风吹散江南愁
　　髙季廸奉答感旧五十韵
　　鲁酒且缓倾听君放歌行君歌意何苦慷慨陈平生少爲鬭鸡儿鲜裘夺春明走马出飞弹撇捩夸身轻气服诸侠徒不倚父与兄落华锦坊南羙人理妆迎緑云晚不度楼上鸣瑶筝酒酣迸五木脱防呼输赢及壮家已破狂游耻无成太白犯紫防三辰晦光精金镜偶沦照干戈起纷争中原未失鹿东海方横鲸遂防谷师从之学言兵石室得隂符龙虎随权衡业成事燕将逺戍三闗营岩谷雨雪霏哀兽常夜鸣抚剑起流涕军中未知名竒勲既难集廻临石头城石头何壮哉山盘大江横黄旗歇王气玉树沈歌声晚登临沧观恻怆懐古情覧时识祸机不因忆莼羮飘然别戎府溧水罢东征裸衣佐刺船临危释猜萌归来访乡里乱余掩荆旧宅人已改荒池泉尚清瘦妻倚寒机正叹伊威盈相迎不相笑伏雌爲重烹从兹谢行役闲园事躬耕昔同徒歩人十年拥麾旌鸿毛独未顺蹭蹬违霄程知音竟爲谁四海嗟惸惸齐竿不觧奏楚璞何由呈懒求荐辟书傲然揖公卿衰蕙吊蟋蟀柔桑唤鹂鹒闭门节屡变壮魄空潜惊顾我虽腐儒当年亦峥嵘小将説诸侯捧盘定从盟大欲千万乗献防登瀛洪澜阻川途浮云蔽天京终焉困泽畔日暮吟蓠蘅贱贫此时居复与防乱并何殊九月中严霜折枯茎颇闻君子心道穷贵益诚已志不施安用轩裳荣所以不茍出出则时当平今晨喜逢君百壶对前楹风日初澹沲樱桃作繁英适意不一醉屑屑徒悲萦逹人若相遇大笑絶冠缨
　　云林处士倪瓒元镇所赠三首并序
　　至元乙巳三月廿四日仲温髙士与沈文举共载访余笠泽东渚之蜗牛庐中相从过玉明宅煮茶留坐遂以永日吹笙鼓琴于水光林影间但恨吾子仪逺在数十里外不得同此集也廿五日仲温别余他之漫成长句以冩余懐瓒
　　三月将防春欲夏循檐共看辛夷花阶前防茗香照色坐上吹笙清不哗拄杖偶过公子宅班荆宛似山人家宋玉才情何可得肯抛尘土踏江沙
　　江上欣逢宋仲温萧条古道向君论我居笠泽已十载看竹惟君款我门
　　宋公天下士畵竹能鼓琴来我北渚下相从论古心
　　放歌行赠宋君　汝阳周砥履道【辛丑】
　　今日非昨日今年非去年天地不同老日月岂停旋寸心摇摇顔色改只似秋与夏莲柏梁赋诗不早【阙】长楸走马未得前阊阖九重虎豹守我欲上诉无因縁荆山泣玉徒自苦夷门抱闗谁复贤寳剑夫容拂秋月髙歌对酒声哽咽当时轻意千古事幽愤于今向谁雪兰台公子天下竒心胆岂是他人知荆卿不答鲁勾践项羽肯顾齐安期东呉市上花漠漠相逢意气倾山岳咲説秦闗百二重卷舒风云不盈握一生不识平阳奴况是霍家冯子都明珠白璧等粪壌玉环翠防皆虫蛆甘心廓落事屠钓矫如游龙不可拘宋公子尔弹琴我放歌白昼苦短夜何多黄金台几千尺翳日浮云奈若何
　　放歌赠宋君仲温　云间沈铉
　　宋君旷荡士儒服非狂生笔扫千军陈胸藏数万兵铦豪破纸竟何益按图折御分纵横鱼翼鸟翼谈者易野雉家鸡人目盲当时管乐已黄土白璧往往遭蝇营荒城【阙】啓尘四塞防剑斫地浮云行十年驱走尚豪侠【阙】人一诺千金轻低头拜东野捐官识韩荆苦心爲知巳嗜胆报仇争【阙】　西入闗装刀从北征途穷亦知时不利俛首抑气随将迎萧萧破屋漏星雨妻子顾笑形神
　　清东家小儿袴褶鞍马好西家老【阙】　　　　成尔独胡爲昧生理长躯七尺夸人英城头雨声如建瓴泥污厚地天无晴我留君家醉十日谑浪颠倒呼侬伧请君弃掷几上笔爲君拾留墙角檠眼中世事如转日勿谓贫贱忘交情气酣中热防耳赤细语向人肝胆倾玉壶击缺歌浩浩不作老腐咿嘤声促君起望东南气【阙】泰阶何夕乎我有长防君有长缨危可安乱可寜慎勿轻受虞人旌愼勿虚看处士星丈夫事业须磊落富贵逼君君莫惊
　　诗送仲温先生还呉　沈铉
　　江城萧索西风起行逢故人惊梦里忧深自觉少容顔食尽唯愁拙生理看君白髪何由得白髪相逢更悲喜笔力随年老愈深诗思逼人鸣不已每呼石丈即低头独寳兰亭夸【阙】死近来英气减前时酒量仍非向来比从渠门第沸如羮自保情懐澹如水城南只有髙书记谢官归来接隣里交游散落苦无多世事悠悠竟如此明朝忍去别江头枫叶苹花送行李
　　燕山曾爟蜀人王璲防稽唐愚士洪武廿一年四月既望同观于应天府学之东斋
　　元人赋竹深处卷【内题咏多属明人更考南舟防益知当属明矣今仍瑚绸作元卷】
　　姑苏刘孟功先生性嗜竹种之数万竿蔚然成林孟功日居其中同志者过之辄留终夕或信宿而去廼取杜少陵竹深留客之句顔其所居曰竹深处葢心有以契乎竹也鸿儒硕生咸爲之品题余与先生相知之久因爲之赋以贻之且以爲竹逸之一助云
　　繄予生之好竒负磊落而不羁尝纵懽乎淇水之吊古于嶰谷之蹊过潇湘登九疑斐然武公之想邈焉伶伦之思慨重华之不作二妃徒怅怅以增悲因物懐人屡触乎目惟凛凛之髙风托娟娟之修竹是竹也禀君子之贞抱幽人之独鹤兮斯巢鳯兮斯宿宜雨宜晴宜寒宜燠挺苍烟之万竿散凉颷于三伏夜月筛琐琐之金秋声戛锵锵之玉此其竹之可爱不一而足也者时有种竹主人谓予曰子徒知爱其竹而尝造于竹之奥区乎廼披茸拉榛芜遂探其幽遂闯其虚肩摩足蹑性逸情娯顾枝叶之缤纷觉蹊径之萦纡緑云垂几尺之琅玕素涛拂万籁之笙竽萧萧森森雅雅鱼鱼空翠浸毛骨湛露湿衣裾匪隠者之盘谷实神仙之奥都抗纎尘于朝夕镕百虑于须臾主人于是设枕簟具壶觞于以啸歌于以翺翔或鼓瑟而嬉或击缶而歌或敲棊以剥啄或临流而徜徉不知天壌之大日月之长茫乎桃源之迷杳乎橘林之藏未足以形容其彷佛适所以贻笑其荒唐岂若斯竹之深处廼可以晦吾迹而韬吾光也予曰深乎深乎其竹之处乎昔灵均于兰深乎其君之爱也靖节于菊深乎其身之退也濓溪于莲深乎其道之大也之三子者皆其植物之深而子尤得其所以深眞有以契其古于今所谓不以其迹而以其心者欤主人乃喜而为之歌曰竹之虚中兮惟吾身之容兮竹之劲外兮惟吾行之介兮予续而歌之曰匪竹之容我将奚从匪竹之介吾将奚頼歌毕宾主交欢遂镌其言于竹间钱唐张时
　　髙风【阙】市门植竹千筼筜苍雪下庭砌隂翳齐房晴旭【阙】聚岛鲜飚鳯鸣阳碧滋润简编翠浥浮冠裳披图有眞趣夙抱非羁寓逰踪自南北梦寐还相遇朝哦栖遁词暮诵琳琅句恍即故园居森森竹深处宙亭石宇种得琅玕万个苍满林烟雾似潇湘九秋露滴琴书润六月风侵枕簟凉肯为浔阳留劲节伫看奎府散清香挂冠有约来相访并坐吹笙引鳯凰庐陵王复原乐彼数畆园青青万竿竹中有读书人开轩伴幽独轩前轻隂扫不开轩后繁声疑雨来春风淡荡拂翠羽白露冷冷生莓苔八无尘从不扫吐蓐在地璚花老夜深对月任光防昼永乗风觉凉好有时早起坐石床口中吹笙鹅管长有时枕书卧轩中清兴窅入莱宫莱宫阙几千里红尘不到看书几彩鸾紫鳯情翩翩一段清光照流水昨日我来造竹下主人开门笑相迓山殽满盘酒满壶醉歌一曲为君谢岂不见园中桃又不见道傍柳昔日媚春华今日成衰朽何如此君含彩故青青独向轩楹托根久劝君更种松与梅嵗寒清絶成三友隆谿黄仲瑶
　　万玉深中构草堂风清幽致逼潇湘羣龙垂影秋无际独客髙吟兴正长云压四檐飘翠雨暑消三伏陨霜清芬不许红尘入寒溢苔花满石床三山江辐
　　一室幽偏半榻宜四邉修竹緑漪漪通宵明月无尘到长夏清风只自知每喜王猷同玩赏更从诩共襟期堦前忽见分龙角疑是春雷夜雨时安城彭敷恂碧琅玕下覔幽踪行尽斋居路始通烟敛月梢金琐碎风生云干玉琤琮秋光满座隂长合靛色清神暑自空净扫苍苔夜留客觧衣磅薄兴无穷秀州金灏
　　我爱髙人赋考槃买山结屋种琅玕烟梢影落虚寂风叶凉生翠簟寒已喜秋深存节操更期嵗晚报平安何当吹彻参差玉共看朝阳宿鳯鸾呉郡朱复吉公家种竹一万个已喜此中堪结茅瑚戛玉天籁动翡翠蔽空云气交呼童去防化龙杖留客坐看栖鳯巢何当开径延益友共论大易明羲爻剑江徐畴
　　种得筼筜数百竿筑亭深处伴秋寒危梢滴露清堪掬宻叶笼云翠作团夜月虚涛翻素壁晚风清佩响雕栏漪漪絶胜淇园好防看前宿鳯鸾文江邓资深带雨含烟碧玉枝萧森偏与静相宜风生万壑秋无际月到孤亭客未知逺忆楚山吹笛夜防疑湘水泊舟时此君自昔持髙节长结幽人嵗晚期甫里赵宗文琅玕三径緑成林瑟瑟凉生漠漠隂诩琴尊闲自适王猷车马窅难防四檐苍雪翻鸾彩一榻清风引鳯吟客去浩歌淇澳罢永言同结嵗寒心长洲沈
　　种竹云深处迢迢一径通清隂湘浦月髙韵渭川风节操宜幽客逍遥称老翁晚来丹鳯下栖向緑云中余学防
　　金台名宦姑苏客客里相逢见顔色手持诗卷锦离离珠玉聨篇光耀日自言平昔爱此君手栽十畆呉江濆苍龙起舞淇园夕彩鳯长鸣湘水春客来倒屣邀偕去击筑弹棋不知暑红尘半飘不来好鸟一防向人语逍遥深处深复深等闲防却樊笼心何时买棹东归去愿借繁隂事讨防闽中陈润
　　刘侯爱客仍爱竹种得琅玕满书屋一片湘江雨外青千年嶰谷春前緑三径萦防苍雪深四时晴翠生繁隂过门二仲偏知巳假榻羣公自盍簪元龙逸去眞湖海肯学防常儿女态禄米长捐佐酒赀锦嚢不惜供诗债清心独有此君知摇落冰霜也不移为篱拟防新梢长扫箨应教旧干滋迩来阿阁増光价五彩郇云见挥洒振佩终随鸾鳯羣投闲暂寄风尘下漫説当年六逸溪鸟啼烟草碧萋萋风流文采如君少自有丹崖为品题三山林志书于玉堂之署
　　君家旧住东呉上百畆筼筜绕檐长月明影拂青瑚个个凌云絶尘想宦游南北今十年朝回几立春风前虚心不忘久要好梦魂长役霜筠邉故托髙人冩髙致翰墨淋漓涌空翠屈銕交加篆籀文眞假相资元不异披图浑似故园看枕衾六月生隂寒脱巾露顶聼灵籁铿金戛玉来云端葆羽亭亭鳯鸾翥日上天门不知曙肯容借我洗烦嚣便访君家竹深处元虚
　　万玉萧森蔽草堂惟通鹤径破苍苍繁隂满榻琴长润秋色凝地自凉幽静窅然居物外虚闲浑讶是仙乡一从髙歩清霄上楚雨湘云思茫呉僧涌
　　修竹千竿一草堂幽深偏爱水云乡碧隂满地春帘湿苍雪侵帏夏簟凉诗刻粉筠初觧箨声传茶臼逺飘香宦游十载天南北犹想园林思不忘竹樵
　　呉门烟雨掩荆扉湘楚清分一径防丛【阙】蔽空忘昼永凉生入夜觉寒归王猷疎散人皆【阙】刘向操持世不违儒业已闻沾宠渥休将宦思恋初衣倪维哲
　　先生幽趣在琅玕手种牕前可万竿三伏清隂不受暑一天明月自栖鸾翠涛夜卷潇湘雨苍雪晴飘嶰谷寒珍重鳯池留直节青青常与后人看绍兴王铉
　　华轩潇洒傍林峦万玉扶疎防石栏雨沐风披看舞鹤山空月白听鸣鸾时调焦尾清声逺晓阅芸编緑字寒佳趣可人君独得肯分三径共盘桓天台陈璲
　　髙人适幽趣羡此琅玕清新梢和露滴旧叶迎风鸣结屋住深处时见茶烟横焚香手遗编讵有尘虑萦一自绾章绶梦入呉中行觉来尚幽意满抱凉吹生天水赵次进
　　旧家呉下住万玉俯澄溪翠色连花圃清隂接柳隄稀稠无隙地宛转自成蹊琴就声前和诗从节下题拂云苍干直承露碧梢低佳趣王兼马髙情阮与嵇岂容卑鷃集早见瑞鸾栖斑箨堪冠制玉牙或馔韲林林森畵防矗矗列文犀门有轩车过亭多枕簟携久晴鼯防出积雨鹧鸪啼瞻緑同淇澳分青若瀼西编篱须代篠截杖胜扶藜宻叶萦香篆繁枝防茗畦嫩书蜗畵健枯【阙】蚁行齐新谱凭谁撰遗编必自稽栽培忘嵗月暌别隔云泥得信忻无恙牵思梦欲迷青班聨玉笋何日听黄鹂好乞还山假从容款碧闺同郡释啓
　　分得潇湘数畆隂中藏茅屋徃来深半色净凉偏入一榻声清暑不侵雨长子孙金个个风生头角玉森森此君今向图中见时报平安慰客心方外释冏
　　忆昔山行到竹深緑凝【阙】合昼森森尘衣欲挂应难入樵子兴懐每见防骤雨洗枝添秀色防风翻叶堕清隂笑看来徃驰驱者休息谁从此处唫中呉释鼒
　　客至频留醉僧过只对吟渭川多雅兴淇澳有遗音节操常应在冰霜老更禁七贤堪并美六逸谩同心逰宦今来徃多情忆旧防三衢金闗【瑚网云起有阙文】
　　知君雅性恒爱竹几年封植当华屋此君结根羡得所风雨年年长苍玉緑隂满地防堦墀拂云香叶何参差万竿总含霜雪操数畆尽潇湘姿芸昼啓无俗客秀色时能映缃帙猗猗堪比卫武贤青青差拟王猷宅我来蓟北正天寒雪中无处防琅玕坐想君家最深处便拟敲门试一看庐陵周崇厚书
　　跋竹深处卷后
　　刘孟功甫世家呉山水之间其先大夫退轩公尝植竹数百本于庭清隂劲色照暎几席萧瑟檀栾之声恒接于耳退轩公既捐舘孟功以其竹有先人之遗泽瞻之敬之封之植之竹日以蕃廼掲其宴息之轩曰竹深处示不忘也既而宦游四方虽欲有事于竹而不可得逮扈从北京去竹益逺蔑以舒其婉娈之懐遂属其所交名卿钜儒作爲诗文图书以发其思竹之蕴余得观其卷焉灏灏乎其文之雄也沨沨乎其咏之长也沕乎穆乎不见其端倪也若竹之绵亘杳蔼连畛接町緑云际天一目千顷者也钩章棘句词严义正若竹之宻而不倚疎而不离森然而成阵挺然而列峙振风不能摇其根祁寒不能易其节者也声律清婉格调髙妙若竹之簸弄皓月戛击鲜飚枞然而琳球鸣锵然而韶钧作者也意趣冲澹思致超轶若竹之中虚外直与道消息豊本推枝树德务滋跂之弗可及挠之弗可移者也此诗文之大畧竹固有之矣以书而言之则竹深处三大字去篆而从隷防立槊横戈挥石坠若竹之含贞厉气藏锋蓄鋭毅然而不阿者也以图而言之则爲方弗逾咫而曲尽万竹之幽将不求其象于图中而欲得其意于象外者也以是言之则竹之于人而不爲无遇也夫竹植物也向使生于遐陬僻壌荒闲閴寂之濵虽蕃若渭川盛若淇园音谐嶰谷之律材俪柯亭之椽茍弗遇其人则芜没乎蒸槱之塲芟刈乎樵斧之下槁死乎华实之余澌尽乎朽腐之后者殆弗可以数计也其亦可悲矣乎求欲见遇乎其人而扬厉乎诸君子者讵可得哉然则竹之遇不遇其相去若是之悬殊也推之他物亦不异于竹矣故爲跋其卷末南舟
　　外録
　　瑚网云先子自少昵此君凝霞阁下水石罍盎间遍植公孙竹防稽志所谓髙不盈尺穉翠潇疎可爱允宜几席佳玩每对之展竹深诗赋卷觉空青万余在圃中无风而神籁自韵焉因自称筠居子又称荆筠山人无何余自歴下还东垞庭中紫篠数百个尽爲人所戕而此卷亦失去每念胡介夫句一文没也还留竹四壁萧然不卖琴那禁苔痕藓凉凄耶遂成竹史百防巳诵防山词有二十年来无家种竹犹借竹爲名则卷语存笥正可借竹爲名况余尚有家乎今而后爲髙元之万竹先生可爲许洞门前一竿竹亦可同此王猷兴者请读元贤题竹一过









　　书畵彚考卷二十二
<子部,艺术类,书画之属,式古堂书画汇考>
　　钦定四库全书
　　书画彚考卷二十三
　　刑部左侍郎卞永誉撰
　　书二十三
　　明
　　宣宗
　　明宣庙书御制绿竹引
　　蓟门八月霜华浓何时丛竹能成丛凤城之阳禁东琅玕万树凌青空光摇太液波心月高出三山顶上松祥飊拂拂来天上鸣金戛玉声玲珑蓬莱宫中日如年高柯宻叶霏云烟春阳挺秀百花表秋月増辉仙桂边九夏繁隂覆灵囿祥麟瑞鹤相周旋六花凝寒羣卉老清标转觉生光妍轩黄昔日初制律截筒来自昆仑谷江心蟠石桃竹枝斩根剥皮夸紫玉何如蓬莱宫中竹雨露偏多生意足盘根固节千万年逺胜猗猗淇水澳上林花木照清春灵芝瑞草争芳芬爱此苍苍太古色竹边几度停游轮世云凤凰食竹实又云凤凰栖竹枝凤笙九曲太平曲凤兮凤兮今来仪予将拭目而观之宣徳四年二月十二日御武英殿书赐都督孙忠国初当天兵下徽时朱升请留宸翰以光后圃书屋上亲书梅花初月楼赐之直一洗乾坤【阙】色自后则代擅奎藻万歴间玉应试留都见圣母御笔于瓦棺寺之青莲阁天启间在燕京见神庙御书于李戚畹之清华园今复覩宣皇帝御迹足可压阁帖帝王书也谭子国转运臣砢玉识
　　宣宗御笔一枝花词册【行书洒金黄牋词句朱圈】
　　御笔戏作一枝花
　　一枝花【朱书】西风卷绣帘淡月明霄汉孤房添晚恨双泪湿红顔长夜漫漫对烛影成吁叹想情人何日还闷恹恹多少愁懐望巴巴几番昏眼
　　梁州【朱书】问消息全无白鴈误风流空舞青鸾把佳期暗向心中筭漏长人静枕冷衾寒怎将心事逺寄平安自别来想恩情负少年鱼水交欢向文房从头写忍诉悲酸光灿灿展一张文锦鸾笺露尖尖扫一枝宣毫兔管喷芬芬涨一香麝龙肝千言万语记当时相送河桥畔祝付闲花莫盼怕不是山盟海誓寛负心的私把人谩
　　隔尾【朱书】沈沈的夜将阑剔长檠重爱银灯粲聴高阁从敎【朱圈平声】寒漏残谁想道交颈的鸳鸯也分散望遍了闗山恼乱了云鬟隔万里的海濶天高魂梦逺
　　骂玉郎【朱书】连真带草愁无限更从前仔细看谁人见了不衷肠断两情深双星间【朱圈去声】孤灯伴
　　感皇恩【朱书】薄命多艰何日团圞叙情欢将愁散解眉攅古镜重明连环再完共相擕同笑语倚阑干
　　采茶歌【朱书】临别语记多端伤懐事恨千般空敎【朱圈平声】我常聴鸟鹊向檐间书缄封罢私情懒这的时想像见时难
　　尾声【朱书】恐花残春老朱顔换那败叶踈枝谁肯攀怕东君归去想得是无人管湿鲛鮹泪弹照菱花鬓斑莫要把好景蹉跎敎【朱圈平声】我悔时节晩宣徳三年　月
　　崇祯十一年秋八月伏观有识
　　豳风之亭观彼获者猗兰之谷以求隣雅渊哉圣思周念四野黄华始敷幽人则娱侣松友筠斗室欢呼阊阖阆风何繇曰都如或见之而称华胥谅维圣人烛我海宇恱鸟鸣虫各获其所枣稻薁葵骈受天祜九阍之聴如妇子语于嘑休哉生昌逢时豳猗之余复闻是诗风云日星千春防之小臣黄道周【楷书纸本】
　　懐宗
　　明懐宗翠竹诗帖
　　萧萧翠竹野人家静里经春任物华绿树千章啼百舌香风吹落紫藤花
　　姜　渐
　　姜羽仪义塾序
　　笠泽为虞胜伯创义塾序
　　古者先王之于民也有养焉有敎焉邑居而井受薄其赋税是故无甚富甚贫之民家塾而党序申其孝弟是故多成徳达材之士降及后世兼并之力胜而赋敛日繁学校之实隳而异端竝起士有被服仁义诵先王之言者居无卓锥之地而浮屠氏之宫拟于王者金碧穷于土木而士不饱麄粝噫为今之士亦难矣尚欲空言以排之哉上之人循习其之久茍非命世之才不足与有为也独怪夫下之人爱其子延师而敎之或较锱铢于朝夕而不吝夫千金之施于浮屠以徼福夫士以仁义忠信之言训其人使入以事其父兄出以事其长上以保其身以光荣其祖宗其为福莫大于此彼浮屠氏者宁有是彰彰其着明也哉而昧者作罪于旦旦求福于冥冥而卒不获其报何其性习之相逺而迷惑陷溺之深也往时闽人詹景仁氏买田筑室延京兆杜伯原父为之师以训其子弟其詹之子弟被伯原之敎族日显以大贤者之有益于人如是斯所谓跫然足音旷百世而一遇者也自时厥后盖已寂寥而无闻矣在升平时尚然况防乱之际乎予留中吴识故宋丞相虞雍公八世孙曰戡字胜伯于元故侍学士公为从子学博而文行修而笃虽于今为庶尚论故家文献其流风遗韵有足徴焉其为人蹇蹇有志节不交誉于当世奉其母避地笠泽之上以其所有淑诸其人庶几世济其美者予诚私心爱之间二年予亦以亲故从事于斗升之禄有苕城之役而胜伯足迹不一至城府竟不知所造诣为何如也今年春予谢病得请方外友邓君青阳自笠泽来问疾青阳隐者也能知贤故予首询胜伯则言其学日加富而家日益贫至无所于居且将有它适予愀然曰笠泽唐陆鲁望嘉遯之所也鲁望逺矣其族有曰徳原号静逺者尝为甫里书院以居学者今去静逺之时未久也以虞胜伯之贤而其子孙无有能从之游者则陆之家其不已替乎得不有闻陆之风而兴起者乎青阳又曰有施缙彦绅者陆甥也贤而勇于义慕胜伯之为人欲为义塾以居胜伯使乡之子弟皆有所矜式以力之不足思与乡之同志者共图之而未有因也予复喜曰世复有斯人乎胜伯之于出处去就其蕃之已久其塾之成与留举不足为胜伯喜窃独喜夫彦绅之贤而能知所本也今夫一塾之费视浮圗氏之施特万分之一而其效乃能福于其乡岂不为世道劝哉孔子曰见义不为无勇也传曰有志者事竟成吾知笠泽之子弟又将服胜伯之敎亦日显以大使闽之詹氏不独专美于前矣然詹氏以有余之资延伯原为易施氏以不足之力奉胜伯为难然能假众力以成之则若反有易于詹氏者吾犹恐夫胜伯之不久淹于此也为我谢胜伯曰笠泽之人厚于子无有他适以孤其父兄子弟之心明先王之道以道之使化行于其郷吾于子有望矣辄书其言附青阳归以属于施而速图之以明君子成人之美之意其有乐于义者着于篇至正二十年冬十月防稽姜渐序
　　兴义塾以淑后学斯文风化之幸也有力者优为之人以为难施君奋义而欲为之其难可知已在承平时为之人以为难矧抢攘之际而欲为之其难又可知已非诸贤扶翼相助斯役何以克底于成哉盖不独以喜于胜伯虞君而实有闗于斯文风化也吴客赵郡苏大年伯昌龄父书
　　缙自早岁侍师彭城钱先生之获交于先生之友蜀虞胜伯先生于今十有余年适以世故艰棘胜伯乃挈家于笠泽相与居处相交之久益见其学行之高明守处之端确故凡子弟乐从游而多被化者诚有道之士也缙窃愈加敬之念欲买地筑室以居胜伯乡里子弟得有以受敎而卒成其业奈艰于力之不逮故因循而未能也今年幸逢时康嵗丰之秋而胜伯又将有它适意噫吾志果不足为乎昔者管幼安适辽而辽人化今吾乡固非辽也而先王之道仁义忠信之言有不可一朝夕而不之讲者向之子弟何饱暖而多不知敎其反有甚于辽之初者盖夫虽知学之始而不克遂于其终耳今胜伯一来而从游者众是知学之为要殆将有望于成而胜伯廼犹有难于处而将去之又半涂而废之是重可惜也故缙于是愿留胜伯为义塾以居之使乡里子弟终赖胜伯之敎以敦厚其化庶几为将来美【阙】窃念缙力之不足不能独成焉盖深有望于乡之诸贤相与共为之则斯举之成不难矣然非缙之私也实吾乡之盛事也敢书此以请至正二十年冬十月吴兴施缙书
　　宋克
　　宋仲温诗帖
　　秋日懐兄弟
　　秋至转相忆萧萧木落初如何去乡国不见有音书漂泊全无定存亡半是虚风尘几时靖还似昔同居相别几多时相思泪满衣家贫经难久世乱得书稀作吏诚全拙从军事亦非乡心秋塞鴈尽日向南飞
　　懐何孝亷
　　絶怜何有道老节独居贫孝义今谁及交情久更真清斋将十载小隐欲终身别后音书断相思入梦频　清明前五日宋克书旧诗三首
　　南宫生书韩昌黎杂说【行楷书纸本】
　　世有伯乐然后有千里马千里马常有而伯乐不常有故虽有名马秪辱于奴人之手骈死于槽之间不以千里称也马之千里者一食或尽粟一石食马者不知其能千里而食也是马也虽有千里之能食不饱力不足才美不外见且欲与常马等不可得安求其能千里也防之不以其道食之不能尽其材鸣之而不能通其意执策而临之曰天下无马呜呼其真无马耶其真不知马也　唐韩昌黎杂说盖有为而发者余亦有为书与沈文举之子所谓千载一心于斯见之时庚戌之歳夏四月廿五日四十有四东吴宋克书
　　东吴生书孔文举论盛孝章书【草书乌丝阑纸本小挂幅较原书殊脱数字】
　　岁月不居时节如流五十之年忽焉已至公为始满融又过二知识零落海内殆尽惟防稽盛孝章尚存其人困于孙氏妻孥堙没单孑独立孤危愁苦若使忧能伤人此子不得复永年矣春秋传曰诸侯有相灭亡者桓公不能救则桓公耻之今孝章实丈夫之雄也天下谈士依以声而身不免于幽执命不期于旦夕是吾祖不当复论之友而朱穆所以絶交也公诚能驰一介之使加只尺之书则孝章可致友道可矣今之少年喜谤前辈或能讥平孝章要为有天下大名九牧之所共称叹燕君市骏马之骨非欲以骋道里乃当以招絶足也惟公匡复汉室宗社将絶又能正之正之之术实须得贤珠玉无踁而自至者以人好之也况贤者之有足乎昭王筑台以尊郭隗隗虽小才而逢大遇竟能发明主之至心故乐毅自魏往剧辛自赵邹衍自齐往向使郭隗倒悬而王不解临溺而王不拯则士将高翔逺引莫有北首燕路首【衍字】者矣凡所称引自公所知而复有云者欲公崇笃斯义也因表不悉　右孔文举【下有之字防去】论盛孝章书刘先生以佳纸一番徴余楷书数月之遥不能奉命者情思不佳倦于界行故也今复界纸二张求草书不得辞遂为书之但久废笔墨不能妙也宋克识
　　宋仲温书陶诗并画竹石卷【四体书凡九纸髙八寸长二丈五尺右角下大官印阙半莫辨】
　　晋陶靖节先生诗　吴郡宋克书
　　停云
　　停云思亲友也尊湛新醪园列初荣愿言不从叹息弥襟
　　霭霭停云蒙蒙时雨八表同昏平路伊阻静寄东轩春醪独抚良朋悠邈搔首延伫　停云霭霭时雨蒙蒙八表同昏平陆成江有酒有酒闲饮东窓愿言懐人舟车靡从　东园之树枝条再荣竞用新好以招余情人亦有言日月于征安得促席说彼平生　翩翩飞鸟息我庭柯敛翮闲止好声相和岂无他人念子实多愿言不获抱恨如何
　　赠长沙公族祖
　　长沙公于余为族祖同出大司马昭穆既逺已为路人经过浔阳临别赠此
　　同源分流人易世踈慨然寤叹念兹厥初礼服遂悠岁月眇徂感彼行路眷然踌躇　于穆令族允构斯堂谐气冬暄映懐圭璋爰采春花载警秋霜我曰钦哉实宗之光　伊余云遘在长忘同笑言未久逝言西东遥遥三湘淊淊九江山川阻逺行李时通　何以冩心贻此话言进篑虽防终焉为山敬在离人临路凄然款襟或辽音问其先
　　酬丁柴桑
　　有客有客爰来爰止秉直司聪于惠百里湌胜如归【阙矜善二字】若始匪维谐也屡有良由载言载眺以冩我忧放欢一遇既醉还休实欣心期方从我游
　　答庞参军
　　庞为卫军参军从江陵使上都过浔阳见赠
　　衡门之下有琴有书载弹载咏爰得我娱岂无他好乐是幽居朝为灌园夕偃蓬庐　人之所宝尚或未珍不有同爱云胡以亲我求良友实觏懐人懽心孔洽栋宇惟隣　伊余懐人欣徳孜孜我有旨酒与汝乐之乃陈好言乃着新诗一日不见如何不思　嘉游未斁誓将离分送尔于路衔觞无欣依依旧楚邈邈西云之子之逺良话曷闻　昔我云别仓庚载鸣今也遇之霰雪飘零大藩有命作使上京岂忘宴安王事靡宁　惨惨寒日肃肃其风翩彼方舟容裔江中朂哉征人在始思终敬兹良辰以保尔躬【右行楷书】
　　劝农
　　悠悠上古厥初生人傲然自足抱朴含真智巧既萌资待靡因谁其赡之实赖哲人　哲人伊何时为后稷赡之伊何实曰播殖舜既躬耕禹亦稼穑逺若周典八政始食　熙熙令音猗猗原陆卉木繁荣和风清穆纷纷士女趋时竞逐桑妇宵征农夫野宿　气节易过和泽难久冀缺携俪沮溺结耦相彼贤达犹勤垄畆矧伊众庶曳裾拱手　民生在勤勤则不匮宴安自逸岁暮奚冀儋石不储饥寒交至顾尔俦列能不懐愧　孔耽道徳樊须是鄙【阙董字】乐琴书田园不履若能超然投迹高轨敢不敛袵敬讃徳美【右楷书】
　　命子
　　悠悠我祖爰自陶唐邈为虞賔歴世重光御龙勤夏豕韦翼商穆穆司徒厥族以昌　纷纷战国漠漠衰周凤隠于林幽人在丘逸虬绕云奔鲸骇流天集有汉眷予愍侯　于赫愍侯运当攀龙抚劒夙迈显兹武功书誓山河启土开封亹亹丞相允廸浑【衍字】前踪　浑浑长源蔚蔚洪柯羣川载众条载罗时有语黙运因隆窊在我中晋业融长沙
　　桓桓长沙伊勲伊徳天子畴我专征南国功遂辞【阙归字】临宠不忒孰谓斯心而近可得　肃矣我祖慎终如始直方二台惠和千里于皇仁考淡焉虚止寄迹风云寘兹愠喜　嗟余寡陋瞻望弗及顾惭华鬓负影只立三千之罪无后为急我诚念哉呱闻尔泣　卜云嘉日占亦良时名汝曰俨字汝求思温恭朝夕念兹在兹尚想孔伋庶其企而　厉夜生子遽而求火凡百有生【衍字】心奚特于我既见其生实欲其可人亦有言斯情无假日居月诸渐免于孩福不虚至祸亦易来夙兴夜寐愿尔斯才尔之不才亦已焉哉【右小楷书】
　　怨诗楚调示庞主簿邓治中
　　天道幽且逺鬼神茫昧然结发念善事僶勉六九年弱冠逢世阻始室防其偏炎火屡焚如螟蜮恣中田风雨纵横至收敛不盈防夏日常抱寒饥【原迹颠倒】夜无被眠造夕思鸡鸣及晨愿乌迁在己何怨天离忧凄目前吁嗟身后名于我若浮烟慷慨独悲歌钟期信为贤
　　答庞参军
　　相知何必早【衍字】旧倾盖定前言有客想我趣每每顾林园谈谐无俗调所说圣人篇或有数升酒闲饮自欢然我实幽居士无复东西缘物新人惟旧弱豪多所宣情通万里外形迹滞江山君其爱体素来防在何年五月旦作和戴主簿
　　虚舟纵逸棹复遂无穷发岁始俛仰星纪奄将中南窓罕悴物北林荣且丰神渊冩时雨晨色奏景风既来熟不去【阙人字】理固有终居常待其尽曲肱岂伤冲迁化或夷险肆志无窊隆即事如己高何必升华嵩　宋克书【右行草书】
　　移居二首
　　其一
　　昔欲居南村非为卜其宅闻多素心人乐与数晨夕懐此颇有年今日从兹役敝庐何必广取足蔽牀席邻曲时时来抗言谈在昔竒文共欣赏疑义相与析
　　其二
　　春秋多佳日登高赋新诗过门更相呼有酒斟酌之农务各自归闲暇辄相思相思则披衣言笑无厌时此理将不胜无为忽去兹衣食当须纪力耕不吾欺
　　和刘柴桑
　　山泽久见招胡事乃踌躇直为亲旧故未忍言索居良辰入竒懐挈杖还西庐归人【二字衍】荒途无归人时时见废墟茅茨已就治新畴复应畬谷风转凄薄春醪解饥劬弱女虽非男慰情良胜无栖栖世中事岁月共相踈耕织称其用过此奚所须去去百年外声名同翳如酬刘柴桑
　　穷居寡人用时忘四运周榈庭多落叶慨然已知秋新葵郁北牖嘉穟养南畴今我不为乐知有来岁不命携室【原迹颠倒】童弱良日登逺游
　　和郭主簿二首
　　霭霭堂前林中夏贮清隂凯风因时来囘飚开我襟息交游闲业卧起弄书琴园蔬有余滋旧谷犹储今营己良有极过足非所钦舂秫作美酒酒熟吾自斟弱子戏我侧学语未成音此事真复乐聊用忘华簪遥遥望白云懐古一何深
　　和泽周三春清凉素秋节露凝无游氛天高风景澈陵岑耸逸峰遥瞻皆竒絶芳菊开林耀青松冠岩列懐此贞秀姿卓为霜下杰衔觞念幽人千载抚尔诀检素不获展厌厌竟良月
　　于王抚军座送客
　　秋日凄且厉百卉具已腓爰以履霜节登髙饯将归寒气冒山泽游云倐无依洲渚囘缅邈风水愈乖违瞻夕命良燕离言聿云悲晨鸟暮来还悬车敛余辉逝止判殊路旋驾怅迟迟目送囘舟逺情随万化遗
　　与殷晋安别
　　游好非久长一遇尽殷勤信宿【阙酬字】清话益复知为亲去歳家南里薄作少时邻负杖肆游从淹留忘宵晨语黙自殊势亦知当乖分未谓事已久兴言及【衍字】在兹春飘飘西来风悠悠东去云山川千里外言笑难为因良才不隠世江湖多贱贫脱有经过便念来存故人赠羊长史
　　左军羊长史衔使秦川作此与之
　　愚生三季后慨然念黄屋【衍字】虞得知千载外正赖古人书贤圣留余迹事事在中都岂忘游心目闗河不可逾九域甫己一逝将理舟舆闻君当先迈负疴不获俱路若经商山为我少踌躇多谢绮与角精爽今何如紫芝谁复采深谷久应芜驷马无贲【衍字】贳患贫贱有交娱清謡结心曲人乖运见疎拥懐累代下言尽意不舒岁暮和张常侍
　　市朝凄旧人骤骥感悲泉明旦非今日岁暮余何言素顔敛光润白发一已繁阔哉秦穆谈旅力岂未愆向夕长风起寒云没西山厉厉气遂严纷纷飞鸟还民生鲜常在矧伊愁苦纒屡阙清酤至无为【衍字】以乐当年穷通靡攸虑憔悴由化迁抚己有深懐履运増慨然
　　和胡西曹示顾贼曹
　　防賔五月中清朝起南飔不驶亦不迟飘飘吹我衣重云蔽白日闲雨纷防防流目视西园荣紫葵于今甚可爱奈何当复衰感物愿及时每恨靡所挥悠悠待秋稼寥落将賖迟逸想不可淹猖狂独长悲
　　悲从弟仲徳
　　衔哀过旧宅悲泪应心零借问为谁悲懐人在九防礼服名羣从恩爱若同生门前执手时何意尔先倾在数竟未免为山不及成慈母沈哀疚二才数龄双位委空舘朝夕无哭声流尘集虚坐宿草旅前庭阶除旷游迹园林独余清【衍字】情翳然乗化去终天不复形迟迟将囘歩恻恻悲襟盈
　　饮酒
　　余闲居寡欢兼此【衍字】比夜已长偶有名酒无夕不饮顾影独尽忽焉复醉既醉之后辄题数句自娱纸墨遂多辞无诠次聊命故人书之以为欢笑尔
　　衰荣无定在彼此更共之邵生田中宁似东陵时寒暑有代谢人道每如兹达人解【阙其字】防逝将不复疑忽与一觞酒日夕欢相持
　　积善云有报夷叔在西山善恶茍不应何事空立言九十行索饥寒况当年不頼固穷节百世谁当传道防向千载人人惜其情有酒不肯饮但顾世间名所以贵我身岂不在一生一生复有几倐如流电惊鼎鼎百年内持此欲何成
　　栖栖失羣鸟日暮犹独飞徘徊无定止夜夜声转悲厉响思清逺去来何依依自值孤生松敛翮遥来归劲风无荣木此防独不衰托身亦得所千载不相违
　　结庐在人境而无车马喧问君何能尔心逺地自偏采菊东篱下悠然见南山山气日夕佳飞鸟相与还此中有真意欲辨已忘言
　　行止千万端谁知非与是是非茍相形雷同共誉毁三年【衍字】季多此事达士似不尔咄咄俗中恶且当从黄绮秋菊有佳色挹露掇其英泛此忘忧物逺我遗世情一觞虽独进杯尽喜自倾日入羣动息归鸟趋林鸣啸傲东轩下聊复得此生
　　庚戌九月仆来云间寓于徐彦明氏彦明素慕仆书因仆盘桓甚久遂装此卷徴书乃以真行章草草书四体录陶诗以为赠东吴宋克仲温父识【右章草】
　　竹石小景【画本卷余纸】
　　仆来云间舘徐彦明寓所日夕相与笑谈几逾四旬彦明酷爱鄙字乃以四体书陶靖节诗一卷余纸尚多遂戏冩竹石小景仆素不精此聊复弄笔而尘俗之气一洗尽去虽不入时流之目识者自能辨之庚戌九月廿四日灯下东吴宋克仲温记之【小行楷书】时年四十有四庚戌岁也【行草书】
　　宋仲温手录书法册【见第二卷书评】
　　南宫生七言絶句【章草纸本】
　　昨夕端察时雍村人念其非诳心者则此机防之失当有无涯之憾用敢步来韵再赘下愤作三絶奉去用道求之之难而失之之易以増重其所当怏悒使不释然于懐而将有所归咎也幸勿以草恶见掷是望
　　短墙荒径倚名花游客春来感兴賖何事东风不相惜尽吹香艶落田家　和韵
　　梦落州二十年倾城消息竟茫然如今幸识春风面又作来生未了缘
　　红尘绿鬓送流光四十风情尚茫云雨高唐元是梦后人空自说襄王克
　　高　启
　　青丘子书惜花叹
　　惜花不是爱花娇赖得花朝伴寂寥树树长悬铃索防丛丛频引鹿卢浇几囘欲折花枝嗅心恐花伤复停手毎来花下毎题诗不到花前不持酒准拟看花直尽春春今未尽已愁人才留片蕚依前砌全落千英过别邻懊恼园中妬花女画幡不禁狂风雨流水残香一夜空黄鹂魂断无言语纵有星星在藓衣拾来已觉损光辉只应独背东窓卧梦里相随高下飞槎轩高启
　　宋　濓
　　宋潜溪与仪靖札【行书笺本】
　　濓端肃再拜奉书仪靖老兄执事濓自丁巳春蒙恩放归林下适为旧疾时举夏秋养疴山中山色泉声之外絶所见闻恍若世外人也惟足下相思之切每一念及辄欲命驾读曩时所惠书如觌丰神政恐衰力日臻良晤未可卜也育之过山中云有京口之役是必由仁里托致一函幷近诗数篇土物四种聊以冩心伏冀寒暑自重不宣九月朔日宋濓端肃奉启
　　宋　璲
　　宋仲珩敬覆札【草书纸本内项氏六印不录】
　　璲敬覆别来数日便觉鄙陋顿生苐未知何时可见耳昨日防令侄叔高还伏审尊纳福为慰潜溪外集望即授的当人交还幸勿淹滞恐失落难寻也诅楚文何时可覩游五泄之兴浓甚不知几时可遂否此亦有定数耶呵呵灯下草草不能详尽尚容面既四月三日璲敬覆
　　刘　秩
　　刘伯序题留春轩诗
　　时人看花为花好我独看花被花恼含英结蕊须几时殒紫飘红如一扫人生少小难老成才得老成易枯槁寄言年少好看花莫待花残须及早花残毕竟有开时人老此生难再造何当别置留春轩长使花开人不老苏伯衡
　　苏平仲勤荷眷念帖【小行草书纸本】
　　端肃复书季实隠君先生执事契生苏伯衡谨封伯衡端肃复书季实隠君先生执事罗令至承敎勤荷眷念之厚且审入冬以来起居佳适喜慰不可言书堂记向具藁奉上正欲求正而不示以一字相可否何见外也荐辱命不敢固辞谨用冩去适治行忩忩界画书字皆谬皇恐皇恐盖仆已得告归省度来春可再到此尔传道意有的便率易具此申谢节妇传就纳去三本向日诸公不曽入板偶因字校正而后为之所以居其末也伯康友兄来侍并望致意夏童者已同行矣希知之未间万冀以时加爱不具伯衡端肃复书
　　陈　璧
　　陈文东与时中诗简
　　陈文东谨奉书时中节判宗兄孝次近家信至云尊公下世而吾兄逺廻区区虽在千里病未能兴不觉悲喜交集始兄除授时得书为慰后二年仆承乏解州因有州【阙】送徒至成都之便亦尝令附状仆以丁艰东奔竟不知沉浮相别六年之间出处凶变各如此可为凄断去歳春初期兄必囘冀得一见兄何为淹许时耶日来孝履何似继闻两至舍下存问尤见情至仆病两月甫及愈而司铨者呼入选意者造物使之然耶赋得一诗为寄并在解州时与前歳期待各一首兹并冩上亦以见仆不敢忘故交耳
　　五年不见威州倅万里遥遥有所思亦幸归来那忍语人生出处正难期进牌方愧天官选卧病谁怜送族悲昨夜得书浑不寐枕邉聊咏寄君诗
　　解州官舍梦后一首
　　忆昔君为万里游今年我亦应徴求夜来梦里惊相见半说威州与解州
　　期兄廻一首
　　君家顷有故逺宦亦应归万里闗山逺三年消息稀寄书多不达对酒惜长违相见翻成泣春风定挽衣　兹因子盛还谨具此为问尚惟节哀自爱八月初或当逺离无吝示及动静以慰瞻企力书不尽文东奉书凡见乡中诸友幸为我一一谢之病余未能遍作书耳顾文照附此致意七月廿一日
　　陈文东书杨亷夫赠相子先写照序
　　士大夫写照非画科比而亦非画史所能也杜少陵咏曹将军能写佳士而不幸遭罹干戈之际则移其貌佳士者貌常人矣此将军之冩照亦画史科之庸耳何以为士夫钱唐相子先通文史琴棋冩照其余事也然所交皆海内知名士交之深敬之至者辄退而传其神并其情性意度得之非其人耳其笔虽怵以权贵诱以金玉弗与也则其秉志与曹将军者异矣余以忘年交子先子先冩余老状人皆异之曰画史传老銕貌而子先独得其平日傲兀杰特之气萧散冲旷之懐深出笔墨之外有间不容髪者冩照不许画科比者若是抑余闻宋有苔矶老人落笔有惊人句交湖海竒士必传其神于卷凡若干人虽其人在千里外见于开卷之顷若亲接笑谈洞见肺腑至今传为褒鄂雅事子先冩余照不知得竒士凡几人傥裒以成帙吾当一一为子赞之俾不下于骐麟题功臣者云会稽杨维桢着门人陈文东书
　　吕　敏
　　吕志学梁溪奉别帖【行书纸本内项氏诸印不录】
　　敏启梁溪奉别别期吴中相见以尽余懐因事忩忩急廻溪上竟成差池耳嗣尔夀卿来得敎帖殊慰驰情古心老瞿昙至复审起居安穏古心事已谐必诣报区区亦附问讯曽达否耶【旁注寄夀卿奉去者六字】纸二番转求行翁相公书必深与介意随其得意书也丁宁冩为贱名庶免被它豪夺之故藏葺成帧亦拜尊意复蒙装潢陋容就得付文则兄来极感盛徳可用外封幸甚天气晴美连望杖屦来溪上就去义兴何为竟不行耶文则兄还谨勒此草率不悉吕敏奉书惟明敎授先生契家足下十月四日
　　周　砥
　　周履道诗简
　　对春雪一首
　　璚叶缀圃玉羽翔伊川翻霙九霄下呈芳二月前低佪隔帘翠玲珑入绮钱欲消不自驻已断复成连珠帏凝华洁花池舞影妍相思梁园暮曽赏洛城年
　　昨日赋得此诗写奉元度孝廉一笑王成老苏刻还致二本余以五镮送之复其元值也望彻之春寒佳否砥再拜初月十七日　梅花有便索一枝见惠甚佳砥
　　尚朴斋一首
　　言甘知有吝味旨闲其多居恒属念虑抱朴心靡他淳风返元化至体适平和意胜惟自然道存谅不磨营营彼浇俗机巧滋烦苛身阶百忧长奄忽其奈何
　　风雨一首用高季廸韵
　　贫富不相值衰荣固有时行哉徒自速止尼未为迟﨑岖千万涂辛苦岂要辞风雨羣鸡鸣壊屋起晨炊一日不解醉千古有遗悲如何屠钓人敢为帝者师
　　题吾子行遗墨后
　　立世守兹道毅然生死间奄去同其尽荣辱岂相闗若人固可悲吊溺吾所艰萧瑟见遗墨风雨惨容顔秦唐去我逺二李无时还世传斯有在邈哉不可攀
　　芸阁防集得壑字
　　休沐出自旦腾步非所乐偶兹芸阁赏得遂中林约朱轮交广衢绮丽涉纷错宁复知闲燕飞萝散云壑池鱼可以观幽兰可以握金题耀缃帙粉墨间挥霍览物千古上兴謡契防漠纵纵不复云悠悠付觞酌朋簪既已盍善戏不为虐志适孤兴逺物遣万虑薄于世本何资逍遥每恒若行矣空谷深抚心惭塲藿
　　赠叶秀才一首
　　日暮登高台浮云结逺隂树木何蒙笼野雀噪繁林驱车涉闗塞岐路郁且深借问子何之故乡阻﨑曷不蹔栖息蓬藿非所任隠悯【阙】不发威迟既前临脆管促飞觞鹍弦奋逸音仗剑从此别秋风满懐襟寡立步非窘薄游志不沉防马欲俱去我无当世心
　　送淮南苏同佥赴镇
　　大江洪流若奔马横截中天向东冩吴楚风烟浩荡中海门赤日光相射上将气吞云梦泽猛士声振长平瓦灵旗遥指濠泗间神戈蹔驻狼山下万民不扰农业兴白叟黄童在田野文武之道惟张弛固识贤才天所假去年开阃今复来欢呼动地声如雷愿翻长江作霖雨沛泽何止沾枯荄我钦当时羊叔子岘山之碑传未已清徳九世其在君缓带轻裘自兹始
　　送赵一阳真士归霅上
　　晴湖白鹭飞青山迢递夕岚防闲操桂檝云生腋欲采芙蓉露满衣紫翠房深丹灶暖松杉秋静鹤巢稀明年去覔封君达应驾青牛说息机
　　次韵介之梦山中
　　松花金粉落春晴白鹤看棊如客行疎雨竹窓缘是梦隔林茶臼只闻声繁华久困心何得澹泊相遭思亦清不有鹿门高世志山中几日道能成
　　送李用和之常熟知州
　　落日孤城近海边川流九道直如弦朱幡到邑歌来暮玉帐论兵思去年楚水南廻多贾舶虞山西望少人烟从来惠化同甘雨还使残民得洒然　元度中舍持此纸须近诗谩录如上元度年妙才俊清辞丽翰有足高于人者尚有以取此何哉山野人硬语政自不满一笑耳至正二十年六月八日句呉周砥
　　周东臯与陈惟寅诗帖
　　絶句四首奉答惟寅髙士见赠句吴周砥再拜
　　谁识元方趣高居湖上山诗成不求赏独咏两松间感子相存意兰章缪见推何因石牀月同擥薜萝帷列岫供秋色遥风散水文明当思旧隠归棹一川云真方非任世寡黙自为身养道穷山里何闗习隠沦八月廿一日冩
　　野花疎竹媚幽姿翡翠帘前雨散丝最爱陈琳诗句好玉盘春露捧金芝
　　秋来常掩竹间扉过客谁能识道机惭愧庐山陈处士时来共葺薜萝衣
　　晩风吹雨过林庐柿叶飘红手自书无限萧条江海意一尊相对忆鲈鱼　八月廿一日惟寅徴君踏雨过林馆为留终日因诵近赋絶句三首爱其词致清婉辄走笔次韵如上古道寥寞人以角逐声利为务惟寅独逍遥恬淡之乡时来【阙】之篇章翰墨之事岂易得也哉周砥
　　张绅
　　张仲绅元贤翰劄疏
　　右前海宁州同知杨性所藏先友遗迹一卷凡十一人诗文若干篇性曰先君子字伯振至正间从事淛省一时名大夫士多与往来为诗文性收藏甚富兵火之后徃徃散失此其仅存者且以先友不着字与官爵劣于栁记求余记之以余尝游诸公间也盛熈明字熈明能书辟奎章阁书史着法书考传于世堵简字无傲能书画淛省掾吴溥字溥泉以才识自负结交海内名士兵兴福建守臣承制署为其省参知政事杨维桢字亷夫丁卯进士江淛儒学提举俞氏兄弟者吴人俊字俊平江路推官庸字子中华亭县尹书有晋人风葛元喆字元喆戊子进士翰林编修官髙明字则诚乙酉进士柯九思字敬仲奎章阁鉴书博士刘基字伯温今御史中丞黄溍字晋卿甲寅进士翰林学士諡文献文章为世推重此致政后所书谦恭端谨足为后进取法观之犹可想其仪刑呜呼余尝谓人子欲显其亲至录其所与交若柳子者可谓孝于其亲无所不用其心然所记不过姓名爵里而已能并存其遗文如此可谓有加前人者哉东坡谓先友记六十七人考之于传卓然知名者二十人今杨氏先友十一人其文章事业鲜不载国史者性言其所散去者赵文敏公喀尔库库公仲杨先生众仲陈先生道士张伯雨则又无媿柳记多矣伯振君讳祖成仕至山隂县尹尝从学须谿刘先生性字彝仲学于廉夫少学诗于文献齐郡张绅拜手谨题
　　桂彦良
　　桂右傅敎帖甚慰札【行草书纸本】
　　彦良奉复则贤茂异贤友士安求承敎帖甚慰且知雅况之详何日复得聚首以冩鄙懐前者匆匆叙谢拙作恐未尽意幸勿示人也其弟归聊此答之不宣正月廿五日桂彦良敬奉
　　张　简
　　张仲简寄叔方诗
　　长句一首寄上叔方先生求赐之敎张简顿首
　　卢橘花开梓树疎故人安穏在楼居翠眉狎坐春行酒绛帐悬灯夜读书未必醉来忘简寂只缘老去尚高虚离羣应念任舂者道逺天寒欲命车
　　童　冀
　　童中州书古用轩记【八分书乌丝阑纸本】
　　古用轩记
　　吴兴王生古用寄迹廛市中以善制笔为四方士君子所称道同郡韩介玉为篆古用二字以顔其轩间来请予为文以记之盖吴兴名笔之所自出求其翘出异者亦未之见方赵魏公当笔词林一时号称絶艺者惟冯氏陆氏冯今已无闻陆之诸孙仅一二能世其业则笔信一艺求其至亦未易也生业勤而志专不务简以规速成物其物事其事故其所制皆工致利用且久繇是四方之择艺者必之王氏生益自闭匿人或疑焉生曰是固吾之所以名也夫古者之为艺不贾不近名未尝蕲用于世而世莫之遗也昔吾尝病东家之处子焉泽其膏沐姣其服御日便嬛乎市门公族戚里联镳接轸非不目成而心怿也未闻有委禽者焉又尝见夫南郭之处士矣饰其志节矜其名誉冀钩致乎爵位然而束帛加璧安车蒲轮日将命于四方亦未闻有踵门者焉故版筑之贱采桑之陋乃登庙堂而充后庭士其可以衒名而求售哉矧吾之为术仅一艺尔艺固未尝不蕲用也然吾所以深自闭匿者亦将处夫用不用之间耳予闻而韪之夫夏卣商彛古人所以享郊庙也俾用之今日则必骇众目矣云门咸池古人所以备雅乐也使用之后世则罔谐里耳矣然世虽弗用诚有之亦未尝弗贵重焉生虽负一艺以今之用而寓名于古盖将以自重也而世亦且重之矣使夫名为士者诚以古道自处则世孰得而轻之哉金华山人童冀记
　　卢　熊
　　卢公武敖游阳羡帖【行草书纸本内项氏诸印不录】
　　熊端肃奉书方厓长老禅席自经涉患难遂不相见近知敖游阳羡山中法清胜吴中董惟冥先生仆之故交与公路乃同年友也携古本褉帖访旧就谒坐下万望以平昔好义之心凡百汲引而吹嘘之实至幸也义谿老师虽未识面尤冀引忱申意善权通公向曽一防想住山如旧欲蹑屩去看囤碑未有縁在如有墨本或钞本见敎至妙悤悤不尽鄙懐尚祈葆练不备熊端肃奉书　端肃奉书方厓长老禅席卢熊谨封
　　顾　禄
　　顾谨中陈君相见诗卷
　　陈君相见虞山陲惊诧潜夫麋鹿姿髪白毎怜欺我老酒红聊尔寄顔衰好谀俗子休论相久别故人欣说诗明日归舟风迅顺为传消息慰痴儿畅月廿又七日书海虞赵氏书楼友弟顾禄
　　沈　贯
　　沈希曽赠王古用帖【楷书纸本】
　　使汝出于书契未形之前则太朴【下有未字防去】以淳法度以简人民以治汝笔何所用哉使汝出于书契既形之后则易礼以明诗书以正春秋以脩汝笔之用大矣笔乎笔乎其正尔心直尔锋毋当载以迷毋舞文以欺则吾将望于汝笔矣汝其当为古人用之洪武十二年五月二十三日沈贯书
　　徐　逺
　　徐文穆与雪窝诗简【楷书洒金纸本】
　　逺自获交以来几三十载中间多承眷爱之情楮毫难罄奈何日薄西山又承厚贶何以克当兹因良便谨赋拙句以谢于万一云幸垂顾盼是所望也忝友徐逺载拜雪窝翰相先生契家台席
　　故人天上分天禄白灿珠玑重贝金老病苏时湌一饭不堪秋日挂西岑七月二十日贡
　　桂　衡
　　桂孟平剪灯新话歌
　　山阳才人畴与侣开口为今阖为古春以桃花染性情秋将桂子薰言语感离抚遇心怦怦道是无凭还有凭沈沈帐里昼吹笛煦煦窓前宵剪灯倐而晴兮忽而雨悲欲啼兮喜欲舞玉萧倚月吹凤凰金栅和烟锁鹦鹉造化有迹尸者谁一念才萌方寸移善善恶恶茍无失怪怪竒竒将有之丈夫未达虎为狗濯足沧浪泥数斗气寒骨耸铮有声脱帻目光如电走道人青蛇天动摇不斩寻常花月妖茫茫尘海沤万防落落云松酒半瓢世间万事幻泡尔往往有情能不死十二巫山谁道深云母屏风薄如纸莺莺宅前芳草凄燕燕楼中明月低从来松柏有孤操不独鸳鸯能竝栖久在钱塘江上住厌见潮来又潮去燕子啣春几度囘断梦残红落何处还君此编长啸歌便当酌以金叵罗醉来高枕睡一觉高车驷马游南柯
　　俞贞木
　　俞有立睎顔燕坐诸诗帖【行书纸本】
　　睎顔燕坐事心斋悟道圎融际涯松桂雪霜存节操鸎花云月寄情懐栖迟自得衡门乐隠约谁如蔗境佳水泽游观尽舟楫十年几见换芒鞋
　　峩冠缝掖老儒林卓尔高风识见深白雪阳春传雅致【原迹致旁调字涂去】冰壶秋月见冲襟酒杯揖譲长辞醉诗句推敲不厌吟几见杖藜归较晩牵裾稚子足欢心
　　柳花飞雪夕阳中逝水韶光似转蓬客况惯曽聴夜雨愁懐况复感春风芳林茂树寒云合断岸平田野水通谷雨已过秧未绿时时着屐访田翁
　　家贫薪水孰携持几歳逐贫贫转随辟谷有方期采药卖文无益谩吟诗苍蝇敢慕冥鸿举跛鼈难追逸骥驰自笑无能更多病年来筋力觉全衰　昨以鄙句呈竹园先生先生再用次韵示敎精金美玉愈出愈竒于是复用前韵以谢不敏朽生俞贞木书
　　解　缙
　　解大绅寄胡端方古诗【草书纸本小挂幅】
　　井上梧桐雨防亭卷秋风故人适战胜匹马归山东问君今年三十几能使香名满人耳君不见双峰直上几千仞见君文章亦如此如君兄弟天下稀雄词健笔皆若飞将军金印亸紫绶御史铁冠重绣衣乔生作尉别来久因君为问平安否魏侯校理复何如前日人来不得书陆潭山水佳可赏蓬阁闲时日应【下有长字防去】往自料青云未有期明知白髪偏能长楼头青丝白玉瓶别时相顾酒如倾摇鞭举袂忽不见千树万树空蝉鸣　缙绅书寄端方以寓久别之意云
　　胡端方端祯昆仲为国初伟人子孙凋落余言之石楼徐公彰表其门公赴内召其四世孙胡汝升徳公不置乃出解学士春雨所书寄其先者纳公行李二公为学士门人居室相望是书藏之已久徐氏子孙当知所重矣端方先生旧按浙安知精神不来往兰阳之间乎吏部员外郎同邑后学邹元标敬书【行楷书本身纸后】
　　解春雨书学传授谱【朱丝纸本真行书按王佐云此文后有春雨二字盖先生下锦衣狱时为指挥使纪纲书详见书评】
　　解大绅解祯期合卷
　　大绅书前后赤壁赋【行楷书乌丝阑纸本高六寸长三尺】
　　前赤壁赋【原文不录】
　　后赤壁赋【原文不录】
　　祯期临兰亭叙【小行书乌丝防纸本合前为一卷】
　　永和九年【至】有感于斯文
　　【款书】正统壬戌秋七月十有四日六十一翁解祯期临于金陵石头城之公舘
　　解学士文章翰墨独步一世今观所写赤壁二赋笔法精丽深有晋人风致东里少师谓其小楷第一信然若祯期所书比之王谢家子弟风流似有间耳成化辛丑正月甲午后学吴下李应祯谨识【行楷书】
　　是卷翰墨廼贞襄公所珍爱而时用所宝藏者出以示余把玩不能释手因附姓名嵗月于末治戊申夏五防稽魏瀚拜书【行书】
　　吾吴中前軰人物推范庵李少卿为第一其翰墨珍重于海内犹夫解学士之在江右也其品题数语约而尽予复何言展卷庄诵如覩羮墙耳矣嘉靖丙辰后学张寰识【行书右三防一纸】
　　解祯期
　　解评事临兰亭叙【己见解大绅合卷】
　　罗汝敬
　　罗寅庵书云山诗帖【楷书纸本】
　　云山苍苍烟水浩浩芙蓉九叠沚清泠黛色波光浄如扫水边曲径山下村胜境髣髴桃花源幽居无尘来客少唯有乔林青到门南州公子乌台客十年作官归未得朝囘住笏对新图应念山中旧游迹旧游陈迹安在哉【阙】里金华仙掌开凭谁更向中流置一叶笑指【阙】瀛归去来吉水罗汝敬
　　曽　棨
　　曽子启苏武慢词帖【行书洒金蓝笺本】
　　二十四桥繁华消尽惟有月明如故囘首长安旧都犹在何事独留南土玉树清歌翠娥娇艳缥缈绿窓朱户到如今杨柳春风还似细腰轻舞　曽记得绣幕低垂珠帘半卷对酒缓歌金缕萤火飞残暮鸦惊散肠断缘芜归路鸐背风高龙舟波冷空隔海天云雾待何年来看琼花坐对碧霄凉露　永乐癸巳春二月舟次维祭酒胡公作苏武慢词以寓懐古之意因用其韵赋此云翰林侍讲庐陵曽棨书于北京之卷雨轩
　　曽襄敏赏菊诗序帖【楷书乌丝阑纸本】
　　赏菊诗序
　　予与二王君时彦行俭周君崇述四三人者俱以侍从之职留寓北京其出入必偕志同而气合值休沐之暇必相与出游以需一饷之适率以为常廼洪熙乙巳秋检讨许彬道中言其邻曹敬方乔彦深园多佳菊因相期携酒往观乃九月朔旦丁酉天宇开朗风日清煦朝既退辄联骑而出至则羣花盛发红黄紫白众色间错烂然若云锦之相辉粲乎如霞绮之交暎也因布席花下酌酒尽欢乃相与摘韦应物诗中时菊独妍华之句析而为韵各赋五首诗既成众皆谓予宜为序惟士之既仕必有职任之责奔走之劳思欲为一赏之乐何可得哉今予軰幸际圣明熙洽之世列官禁垣廼获优游休暇以觞咏于秋香老圃之间欢然各极其趣此何其幸也嗟夫昔濓溪周先生谓菊之爱陶后鲜有闻今予軰固皆酷好而二人者他无所嗜独种菊多至数百本其志岂不可尚欤且昔人以四美二难为不能以兼备今兹之防抑庶几其备已乎相与播之歌咏亦宜矣众皆曰然遂录此以为之引左春坊大学士兼翰林院侍读学士兼修国史庐陵曽棨书
　　杨　荣
　　杨文敏久雨喜晴诗帖【行草书纸本】
　　久雨喜晴鄙作录奉吴太史年兄大人和敎
　　侨居正感卢生梦屹坐转伤风雨懐水宿鸡豚迷旧栅土封蚯蚓上危阶疎才敢谓身名晩懒性翻疑俗尚乖犹幸明良修五事依然灵曜退隂霾荣拜稿
　　杨太师郊祀诗二首【行书洒金笺本】
　　郊祀恭侍大驾宿斋宫有作奉呈学士苖先生
　　六合尘清化日熙南郊有事致斋时暖囘玉殿春光早漏转铜壶夜景迟五色云霞依凤辇九天星斗暎龙旂侍臣肃穆惟瞻仰满袖天香近紫防
　　又
　　虎旅龙骧列两阶翠华今夕驻篷莱圣心亹亹祈天眷星象森森拱上台已喜祥光调玉烛更看和气蔼春台礼成明日同称庆歌颂无能愧谫才建安杨荣拜手杨士竒
　　杨文贞山图记帖【行楷书纸本】
　　山旧业图记
　　山旧业图者监察御史徐君原大识其旧隠之地也君子之道岂以世之用舍而变其所守盖有道为之本而世之用不用末事也立志于本者既确乎其不可变则于末之所得者又奚足以变之故世不见用虽穷而在下何损焉世之见用虽达而在上何加焉顔子一箪食一瓢饮在陋巷人不堪其忧使当时用之则必展王佐之才以辅治固不以用而变其未用之志盖原大之所守终始一致而有不可变以之用则可以佐致治立大功不用亦不失其所乐非以道自守而不少变者乌足以言此原大早嵗耕读双之下身虽处于山林畎畆而心独志于用世既而游学庠校卒业胄监事太宗皇帝为监察御史歴官几十年职司风纪位要而任重自世情观之则少时家居山林畎畆岂芥蔕于念虑也哉然此不可以论原大原大忠厚正直恂恂雅澹原其立心盖惟忠君报国于亷洁者之污浊者激之原大之乐也矧今圣天子在位方用贤图治原大益宜尽忠补过以弼亮皇图安能慕彼山林畎畆而违于此哉而不忘少时耕读之所犹命工图之求名以题咏之朝夕披阅于以其心非沈酣爵禄而足以亷贪激薄盖于士类有警【阙】予与原大有一面之雅原大因吾乡友王君时彦求予文以记之予重其可有警劝故为之书永乐二十年嵗次壬寅春三月吉荣禄大夫柱国少师兵部尚书兼谨身殿大学士国史总裁庐陵杨士竒书王　钰
　　王佥事发龙泉诗简【行书纸本】
　　别后至九月尽到任旋即上临江浮吉水经龙泉上犹南抵梅岭东折而径长河安逺瑞金石城宁都兴国上下贑滩入永丰乐安临川建昌南丰广昌望闽闗而囘日日山行数月未已陟危峰缘絶涧入深林穷深极幽无地不到幸承云庇坠处不险险处不坠故得延喘至今此后又未知复能作书问起居否也因发龙泉偶兴故人之思辄成二律录成呈吟席以发一笑俚歌颇多其景趣不过如此不敢一一奉达也旧识王钰拜手冬至至后发龙泉毒雾漫空山际天方讶吹尘暗河县更疑叱马上秦川千峰合处防通鸟万壑分时蹔着鞭遥想掖垣今夜月几人陪直对金莲
　　路入南康山渐低肩舆差可问茅蹊清心暂对千年树侧足惊临百尺溪野水崩沙余虎迹天风动竹见猿啼老懐无那登临兴廻首前村日已西三月廿八日谨书列位师保先生学士先生洎旧寅兄前不敢奉问临
　　楮伥伥而已防间幸叱名致敬钰再拜
　　杨　溥
　　杨文定游正阳门诗帖【行楷书纸本】
　　游正阳门诗录呈学士苗先生
　　列圣经营式廓同幸逢当宁底成功九天日月层楼表万国江山一望中丰水岂徒懐禹绩冀都今喜复尧封清游况值开新霁栁拂金河跨玉虹　右一
　　登楼直上最高层下瞰中原万里平水出西湖环紫禁山连东岱拱瑶京累朝都邑于今盛先帝经营此日成自古臣劳君道逸兔罝千载咏干城　右二南郡杨溥张　益
　　张士谦义训堂记帖【楷书乌丝阑纸本】
　　义训堂记
　　甚矣为人父祖者之爱其子孙也爱之而必训之训之而必以义是则善爱其子孙者欤刑部郎中高公克容苏之练川人也有子焉曰安居于其乡年几三旬有孙焉曰用亦既成童公以其皆不得朝夕聆诲言于左右廼为书以遗之曰惟吾高氏自有厥家以来亦惟诗礼是敦稼穑是务徳善是积吾得有以绍之夙夜恒虑弗称致辱于先故于持身守官罔敢自忽今吾年日加劭汝为吾子要当持立志行而于先世之所敦所务所积者亦恒虑其坠失勉行善道凡乡之老者尊之长者敬之少者弟之与为友者信之贤者亲之不贤者逺之孤贫患难者赒之恤之言非礼者勿出诸口行非礼者勿有于身人以非礼而加汝者则逊谢之人以善道而诏汝者则拜受之邻里用和宗戚用睦读书治农用勤诸御卑下用惠又当宏大其量于物有容充硕其才于时有取吾言如此汝能聴之是吾有后矣吾虽不汝面见心无所忧有若汝之在吾前也汝不吾聴虽日侍侧目将有不眎矣汝子虽幼亦以吾言告之使其长知所向汝其念哉公又曰吾书至时其构堂以义训名之掲吾书于屋壁晨夕瞻【下有诵字防去】视以诵以思以达于行庶几不负吾之深意安既得书拜受即事近奉书以复公曰堂已成愿有文以记之公遂来请予惟父祖之爱其子孙天性也然世之爱者徒欲多置田庐积金玉遗之知训以义盖鲜今观公所训者谆谆之言一本于义人人诵之皆足感起矧于其所亲出者哉谓公善爱其子孙者讵不信乎抑闻孔子有云其身正不令而行其身不正虽令不从岂惟施于政者为然家亦莫不然也公直而能敬亷而有为久治刑狱用法平当名称在人可谓能正其身者矣子孙观是亦足以法尚何待口语哉而公必为言以训之者既使其得于耳目又欲使其熟于口而防诸心也安与其子吾知日就善人之归矣乎故乐为之记云宣徳九年嵗次甲寅夏五月端阳日文林郎大理寺左评事同郡张益撰
　　王　英
　　王泉坡奉秉彝札【行书纸本】
　　王英端肃书奉秉彝侍郎学士先生阁下蔡御史还京尝草草奉状申谢并致意阁中内翰诸老而仆之私心犹未能顷刻而忘南行承赠以言与内相曹先生逺饯城东笃于斯文朋友之谊过厚如此况逺别千里不接言论不觌顔色如之何不惓惓于左右也仆居此碌碌庸庸凡百尚赖示敎去年秋及冬此地少雪祷于神腊月初大雪二日今年正月十二十三至十五日连得大雪土壤沃润宿麦滋长米价不穹人皆和恱此先生所喜闻者敢以报及春暄惟起处清防恩宠加厚深慰下懐无由参侍专奉此申悃简率不恭伏冀亮察不具英端肃正月二十日
　　王时彦幽栖诗帖【行书纸本】
　　絶好幽栖地沈沈万木隂高崖宿雨润古屋暮云深草色含芳意溪光澄素心偏宜宪府客相对日长吟临川王英
　　李时勉
　　李文毅与苗学士诗简【楷书纸本】
　　旧岁残腊承枉顾桥门是夕又至朝房以慰岑寂非爱厚何以至此谩成絶句二首专录奉呈改敎幸甚学士苖先生友兄
　　雪积空庭未扫除病来自觉故交疎不缘知己情偏厚肯冒寒威到敝庐
　　独坐髙楼对烛明忽闻窓外马蹄声从容款语过深夜别是交游一段情老友李时勉拜手
　　李祭酒呈都帅诗简【行书纸本】
　　承示阻雨佳作奉诵再四辞意兼至深用敬叹荒寂中情思不舒辱爱厚不敢以黙聊用和答专录奉呈改敎幸甚都帅汤大人阁下
　　将军志高才且俊好贤乐道多风韵在镇三年一事无阅武廵兵到乡郡山城十日雨不收水满长河泥没胫黄鹂翅湿未迁乔翠竹丛低自遮径独宿村居厌寂寥逺传剡曲乗高兴且将尊酒接欢娱不管长涂有泥泞醉来兴尽忽复归鸟啼花落江村暝相望孤城云不开相思逺水心犹竞忽枉云笺佳句传惊喜逾时未能定开府清新世已闻杜陵雄杰人难竝我惭潦倒无所为隂雨愁来苦多病直待新晴出送君漫写离懐继高咏辱知李时勉拜手
　　李古廉青山诗帖【楷书纸本】
　　青山迢逓带长林山下柴扉野树隂路转清溪多暑气天空凉吹落泉音石牀雨后云犹湿竹径人希草自【下有隂字防去】深我欲与君同寄傲未知何日解朝簪吉水李时勉
　　于　谦
　　于忠肃书落花吟
　　昨日花开树梢红今日花落树头空花开花落寻常事未必皆因一夜风人生行乐须少年老去看花亦可怜典衣沾酒花前饮醉扫落花铺地眠风吹花落依芳草翠防胭脂顔色好韶光有限蝶空忙岁月无情人自老眼看春尽为花愁可惜朱顔变白头莫遣花飞江上去残红易逐水东流
　　陈敬宗
　　陈祭酒古婺诗帖【行楷书纸本】
　　古婺多名山羣峰天际出林宻夕景迟溪静波光溢宛若桃源乡灵岩可潜迹夀命匪松乔披图慨今昔安得与子游防杖招隠逸慈溪陈敬宗
　　徐有贞
　　徐元玉罔极诗帖【行草书纸本】
　　亲有罔极恩子有罔极思思亲莫能报徒抱终天悲吾人同所感景廹桑榆时悠悠风木心永言以相诒惟当崇令徳显良可期天全翁
　　许　彬
　　许道中朝退诗帖【行书乌丝阑纸本】
　　昨承学士高先生有朝退邂逅之作捧诵再四感慰益深因两和其韵发乎情者不能已也谨录奉学士苖先生目入幸幸
　　诗书庆泽绍华簪直道匡时徳量深爱主日边多启沃忧民海内少呻吟金莲照夜论思退红日移砖劒佩临最是同年知素履氷壷秋月絶尘侵
　　垂绅端笏正缨簪徳望中朝眷注深推毂肯留青眼顾弹冠窃效白头吟诗来下里诚难和字出兰亭未易临药笼近闻多异品向阳花木畏寒侵侍生东鲁许彬藁呈
　　丘　霁
　　丘时雍忠烈祠诗帖【行书纸本】
　　复次韵忠烈祠一首录奉李先生求敎幸勿效司马称好也呵呵
　　经济雄才可太平遭逢仁圣也难行共期枢筦还当轴岂料彭城不返旌道启横渠云有乐名齐魏国耻论兵庙顔忠烈祀【阙】土瞻拜仪容俨若生守愚子丘霁稿刘　珏
　　刘廷美寄瀼西诗并柬【行楷书纸本】
　　鄙诗一首用致逺懐录寄瀼西乡兄至契閤下希笑览焉
　　塞鴈南飞日书来见故情大夫新拜宠高士旧知名官简余闲少心劳太痩生春风阿阁上重聴凤凰鸣辱友刘珏　粗帽二方一奉阁下一奉盛兄均希笑领珏又拜
　　张　弼
　　张汝弼栽杏诗简
　　友弟张弼顿首贰敎用亨先生执事礼闱之火区区幸得无恙不胜幸矣秋间事尚未知何如今日企羡执事之优游清适犹跨鸾鹤而翔寥廓也何可得哉火后移舘偶赋栽杏一诗敢敦呈左右用发八千里外之一笑诗曰玉河东畔春坊里借得闲斋寄此身偶见携来山杏好买栽不计客嚢贫孤根元荷乾坤力嫩叶都含雨露春拟醉红云香雾底曲江风景一番新
　　外录
　　瑚网云右本朝名公诗翰一卷为张汝弼徐祯卿聂大年吴原博祝允明陈道复顾麟王履吉陈沂王谷祥今只存汝弼一简尚忆元博句有尘逺笔床临禊帖凉生湘簟理南华也
　　钱　溥
　　钱原溥书饶右丞论书帖【行楷书纸本】
　　饶右丞论书赠宋仲温
　　太白流西荒音响一何切苍精防旸谷光彩烂昭晰灵气垂八荒云汉自兹抉人文既开张象画亦区别防机不自见直待智者发谁能懐邃初心焉悟皇颉闭门工造车出门即合辙古人有成言得之尽毫髪流形归自然万古字不灭将同造化功岂独在书诀神哉岳渎经链石补天裂东吴钱
　　张　泰
　　张亨父防稽山水诗帖【楷书乌丝阑纸本】
　　涂山
　　朝散涂山世屡移越中濠上尽堪疑奠山平土神功逺九域何妨遍禹祠
　　鉴湖
　　万壑千岩一鉴中酒船摇荡藕花风清歌落日思狂客可得风流万古同
　　葛仙井
　　碧树寒岩与世辞丹功惟有冷泉知一般天地飞升去何处仙山日月迟
　　望海亭
　　一掬苍波敛众川雨晴时堕赤防前满亭凉思谁禁得倚杖来吟秋水篇
　　梅山寺
　　高寺多风易落花漫怜空界足烟霞数村荒树山钟外不辨逍遥隠吏家
　　西陵渡
　　津口无风波不兴棹郎将艇劝郎登山明水秀不归去日暮秋涛子细乗
　　若耶溪
　　南风雨过若耶深莲女菱歌乱别心后夜繁霜凋绿盖洞房归去理秋砧
　　飞来峰
　　闻道飞来一夕间琅琊秀色月中看何年肯补鼇峰阙絶顶安身待羽翰
　　曹娥江
　　一江秋水澹无情一曹娥便有名抵死不忘忠孝理有灵须婐屈先生
　　小蓬莱
　　区中不见巨鼇来陆海天成紫翠堆秦帝望仙仙更逺兹山真是小蓬莱
　　禹穴
　　岩洞防防一穴虚禹咨山鬼防藏书皇灵肯念民多事焕启文示古初
　　兰亭
　　内史风流颇放形半酣随笔序兰亭为谁一唱三兴感乐极悲来万古情
　　彭山
　　乐生谁不慕彭籛可是商时好古贤迟死不曾闻大道山中鹿豕亦长年
　　三山
　　俯仰乾坤一啸吟旧游囘首几浮沈三山浪比三鼇岛谁见仙人戏碧岑
　　降仙台
　　宛委山颠古石台苗龙去后少仙才月明昨夜闻清唳白石先生化鹤囘娄江张防
　　赵　辅
　　赵良佐与都堂札【行书纸本】
　　昨蒙盛馔防病躯早食未湌故不能禁此醇酎而先归也负罪负罪正郁郁间忽得白全等防报于信宜又擒斩贼徒数多且得首贼冯公雷等其冯公雷之名闻之甚熟今已获之况又风雨时若两广太平气象不卜可知矣此皆麾下运谋决胜徳孚天心致削平如是之速而雨旸如是调顺乎其陞与赏岂可吝惜而茅冈土兵为之最者何则况茅冈与之他处迟囘一月之久又且功劳倍多而覃仲椿二人当陞其他土兵亦当给赏全望麾下力立主之庶劳逸迟速皆适均也其余仍有许多事件需明蚤面禀议也允则便作稿防陞归心急箭之速人情之常耳恕琐琐辅顿首都堂韩尊兄钧座侯方
　　侯东樵孤松诗帖【草书纸本】
　　孤松隙处漏寒云景山中自有春老鹤踏残枝上月白衣不受世间尘碧隂落落垂书榻金粉飘飘袭醉身劚得茯苓和石煮始知天地有闲人东樵侯方
　　书画彚考卷二十三
<子部,艺术类,书画之属,式古堂书画汇考>
　　钦定四库全书
　　书画彚考卷二十四
　　刑部左侍郎卞永誉撰
　　书二十四
　　明
　　姚　绶
　　姚侍御书溪东篇【行书】
　　贤哉许仲子孝友乃其徳藕花溪水东置此一区宅兄存既能让兄亡心不易岂惟让其居润色可为则朝开溪上窓旭日荡波色暮归溪上舟渚禽飞格格三子森如玉长作芹泮客进道观逝川昼夜穷简册寻将登龙门变化奋六翮仲季事畎畆黾勉勤稼穑春祈歳十千秋取禾三百嬉嬉妇子间启处足衣食闲暇陈八簋邀我话畴昔我在兄弟行年齿髯鬓白醇醪常我醉醉卧月下石情犹不自已临流曽促席惟余母党亲仲子立行特南风藕花开锦云手可摘观鱼倚防槛意趣互闲适相去虽宻迩别去辄驰忆田间固无营欲屡何可得有时来吾村需我以文墨为书溪东篇层空动瑶碧成化甲辰六月二日表兄姚绶书于江南水竹村
　　外录
　　瑚网云此幅先君粘苍石屏后置凝霞阁左时阅而哦之盖我翁天性孝友正与是篇相合也
　　公绶赠金良徳诗
　　御史大夫金豸冠两广节钺得一韩民懐吏畏邉患息信赏必罚严而宽伟哉庙堂梁栋具出将暂作邦家翰万里何曽遗故旧惠扇重若青琅玕扇中画景扫凡俗振然三鹭浴清湍绿杨风高野防阔洁白疑在西雝看将门难弟皎玉雪谓有此弟兄尤难奉仁恵弗敢后嗟予衰病狎鸥鸟无梦阙　鹭与鸾因君保此需白战强顔【阙】　登诗坛成化癸巳六月廿有一日姚绶为金良徳书于天光云影亭
　　姚谷庵书赠菊坡高士诗帖
　　堂偏有地栽丛菊菊外无尘结小亭何处满篱秋烂烂此中清景月防防主人自对多青眼若个相过是白丁能屈王送酒使谩劳陆羽煮茶经重阳定不嫌皆醉举世惟应笑独醒君已种来酬逸兴我将分去对颓龄从敎五栁当门碧忽见南山向晩青须插满头成眷恋篱边开口重丁宁谷间饮水知甘味卷里题诗颂徳馨朝拾落英和湛露夜吟蓬鬓带疎星曽容翠竹陪孤主莫把春光叹易零三径宛存频鴈荡一舟常许度鳬汀风景似仙家山厨飰熟麻恐人知姓氏避地隔烟霞流水一溪雨种桃千树花莫敎渔父识出向世间夸云东逸史杂诗卷
　　东风吹雨不终日东风吹酒不上面送君鼓棹归钱塘问君定在何时见君言清明三月三桃红李白皆相似放舟直抵水竹村醉欲题诗大云寺　酌橘奕于中心堂赠别绶
　　腊尽分擕此水头经春歴夏又逢秋白苹半没来时路绿树重维去日舟沈约病腰多痩痩张翰归兴独悠悠一行一住情何限云影蝉声驿外楼　留别姑苏吴元璧时元璧病酒不得防故于诗及之闰六月二十日绶采药不采芝以芝名药色常来佩兰人亲薰自朝夕种竹多近水取钩曽钓鱼客来知姓氏节下亦堪书右五言絶二首丹丘
　　松门早已为君开何事期君竟不来想是落花泥尚湿嬾移双屐向苍苔
　　一尊欲向竹间开常日愁无好客来独酌有时还独醉碧溪明月照苍苔　初夏招陈惠民游五畆园不果以此柬之姚绶
　　鳬鹥渡口烟蒙树芦荻藂边月暎沙丝竹一船诗共酒风流不羡五侯家
　　竹下幽亭竹外山山中流水日潺湲一弹古调无人爱只有白云相与闲
　　霜落吴江枫叶殷酒船轻荡过前山如何毛骨清如许月在芦花浅水间
　　孤鹜舟边见白苹山横秋气树迷津橹声咿谁家去疑访成都卖卜人　题日者孙翁绶
　　姚丹丘咏物诗册【乌丝阑纸本】
　　片片鳞鳞傅粉初夜来青女定踌蹰鸳鸯披素朝凝惯翡翠生华露结余寒砌檐端先积聚暖梢隟处后消除戴家茅屋山隂雪致客船恐未如　霜瓦
　　儿童嬉戏捻窝成空洞燃膏晃眼明戸外素光随手灭案头虚白带寒生独饶金剪三更冻相似银缸一味清问昔孙康曽用否怜余卒嵗事长檠　雪灯
　　竿老如松可栋梁新烦匠氏结茅堂牖明月散湘云影椽近风飘粉节香酒瓮少时浮沆瀣邻家今日见裘羊凉声撼动秋如此弃置篮舆也不妨　竹屋
　　溪藤剪缀玉生光非幕非帏称我床雪作流苏才得似茧为房舍岂能方招邀梅月情同洁勾引梨云梦独香汉武昔年如见此肯将甲乙漫收藏　纸帐
　　地不多寛仅一方书堆四角卧中央十升为度应难竝只尺于人未可量有酒待需劳妇置无屏能掩倩云防渠渠夏屋潭潭府空为儿孙计肯堂　斗室
　　二尺分光夜照书书窓坐对夜何如新凉可近知秋到继晷相亲是昼余几案过高徒自累文房资助不为虚铜盘绛烛嗟何补不照逃亡照绮疏　短檠
　　铸来便觉类胎仙分颈含香细吐烟立对匡庐当此日飞归华表是何年首山材质终成器坎水鸣飞若闻天警露无因秋夜静炷薫移近枕屏前　铜鹤罏
　　工巧成杯细钑雕物形何事不能逃双螯直立人惊畏八足横行酒动摇乌有先生当用续无肠公子不须招夜深徧席三廵处红烛光中俨上潮　银蟹杯
　　毛自山中短褐来霜锋挥霍别长才足奔月窟非徒尔锥画沙场亦快哉君不中书因老大子能作传重徘徊无由一问江淹事几见花从梦里开　兔毫笔
　　修斵孤桐不记年于今零落又无弦文侵蛇腹交加断穴与龙池只尺连几残徽星散去双驰逸足鴈廻旋牙期相对嗟何及涸尽当时碧涧泉　破琴
　　锻叶为筒窍引声昔人网得借龙名凭金幻出于中巧比竹吹来分外清杨子半酣聊托兴桓生三弄不胜情仙翁约我瑶池去更欲桃花树下鸣　銕笛
　　晨兴初对不能离开匣登台似有期落月在梁非梦见初霜侵鬓是心知唐环婀娜难胜髻张敞风流且画眉莫为日高忘拂拭尘昏安可别妍媸　晓镜
　　锻成双股配柔刚疉就双锋自敛芒巧匠夸工冰雪莹佳人到手歳年长割开素茧还怜蛹裁破文鸳不近鸯恐堕吴淞无网处错敎人认作鱼肠　剪刀
　　雪剪香罗小小裁随人只向袖中来春兼锦字人如玉夜拭银筝月似杯羃首肯嫌膏被髪留痕争怕泪盈腮鲛人亦有闲机杼借织生绡恐致猜　手帕
　　时制为巾重裹头功须挑织线纎柔目张不为忙中减纲举都从顶上收小岸乌纱频照镜轻笼白发淡宜秋共言乞得天孙巧借问佳人果是不　网巾
　　莫剪鸳鸯制合欢帛中栖纩御严寒公孙用布原非俭兄弟同衾亦自安薄暖侵肤春在茧防温塞枕絮成团抱裯相近宵征者星在东栏漏未残　绵被
　　美人丝缕借渠纒百转千囘断复连共处闺房消白日独随刀尺度流年短长有限惟营绕寛窄无多竞取怜至节添功须此出手中应得借余妍　线板
　　东井青丝阅歳年亭深尘静只高悬转来最喜银床滑汲去全凴玉虎牵断响有时秋月下连声无数晓风前九肠为春愁役更似河车不住旋　辘轳
　　编草成襟袖可无剪裁谁个费工夫带烟农父徂畛隰披雪渔翁入画圗鹭羽能添新趣向羊裘不换旧规模得渠便不愁风雨短棹春江独自娱　蓑衣
　　三尺惟凭一缕缗竿头摇飏属渔人近牵杜若舟前月逺系桃花浪里春自分高风能补衮谁言独茧可为纶相持去约任公子用制如山截海鳞　钓丝
　　飞雪无由沾缟袂归途有分失乌衣不随栁絮依稀去常逐梨花自在飞梦断玉楼惊月落愁迷粉蝶送春归黄泥坟上堂存否华发坡翁可暂依　白燕
　　角杂青红刺亦多摘防伤手更如何出湖荡桨风初起分叶移船水不波翻覆谩劳双眼力往廻相趁一声歌夕阳归路携筐筥秋满苹花碧莎　采菱
　　竹半过墙殒在林露梢零落选苔深粉销已识风香逺斑在端疑泪侵入剪且供闺妇手裁冠殊称野人心锦防更锡嘉名号好为堂前稚子吟　笋箨
　　朝露才稀便趁风高低去住任西东舞犹白雪还铺迳系向游丝只在空啄啄江头知鸟雀行行隄上看儿童章台走马春归矣飞逐雕鞍得暂同　栁絮
　　送不须期嗅不消穿帘淡淡忽迢迢雨从曲径开时溅风自中林隙处飘和露上衣惊寝曙薰人到枕可怜宵玉壶若扣鸳鸯事安得虹飞百里桥　花香
　　树底枝头见渐稀纷纷红白苔衣雨中过眼千娇失风外伤心一片飞故态似随蝴蝶化残香疑道晩春归丁宁童仆无轻扫尚把余妍媚夕晖　落花
　　少时尝见先君子松云公诵谢宗可咏物百首亦能记其一二迩来五十余年四方驰逐百事萃心忘去久矣宏治戊申七月因与式之軰晩酌闻其所诵谢诗三首重有感焉即席依韵追次八月四日自苏还扺平望偶自赋三十余首子旬颇鋭志此艺因以此纸作乌丝就其广长书凡二十六首付与见余感今思昔者又将托此以传旬尚勉之云东逸史记
　　又云因余甥伍式之诵谢宗可韵用之为剪刀手帕白燕凡三首公绶
　　姚云东书李商隠诗二卷【小行楷书纸本内多项氏印不录】
　　李商隠诗集【原诗不录】
　　姚丹丘手录项墨林观
　　支梅坡藏
　　嘉靖癸卯五月十又一日徴明与魏君维翰同观于金阊舟中
　　崇祯癸酉春仲支允坚细观
　　陈献章
　　陈白沙书杂诗帖【草书纸本】
　　采菊复采菊严霜下庭木岂无桃李顔畏此天地肃落落枝上英未伤飡者独持赠楚人归投之江鱼腹卷里我能题百首溪篷斟酒不辞深【阙】
　　闭门春雨可怜花谁共花前倾紫霞但放此杯深似海四公肚里得横槎
　　红日花开緑渚浔秋来霜橘又垂金美人家在红云岛【阙】
　　春光澹荡老花浔絶岸回风落碎金一路潺潺烟锁断无人知道此溪深
　　川练萦纡岛上花世间遥望赤城霞僊源不是函闗路老子来时坐一槎
　　手拄藤枝鬓【阙】
　　陈　完
　　陈孟英寸善堂铭【楷书乌丝阑纸本】
　　寸善堂铭
　　吴郡罗原敬名其堂曰寸善志为道也庐山陈完铭以朂之曰
　　善岂有寸寸犹小积由小而为终成大徳心言在仁仁言在爱爱言在公公言徳在明乎其明是之进善求己之功孳孳以践尺有所短寸有所长由寸至寻于寻至常忞忞弗怠匪勇曷以我行我勇圣岂逺尔譬彼于水其盈由科涓涓不止将成江河鉴观于此以守之笃毋懈尔心用规尔朂吴　寛
　　吴文定公懐修竹书隠诗卷
　　春云漠漠雨溟溟假寐书牀午梦醒十载客居便巷陌一时乡思绕园亭繁华照槛知堪赏乱石钩衣忆所经恰有古苔三亩绿都来修竹万竿青当窻好鸟通人语挂树危藤学字形日射韭畦朝可剪香凝防室昼长扃鹿塲旧筑犹存号鹤冡新封未刻铭架上残篇归拟读移文不待北山灵鹿塲居士
　　匏庵赠以岩诗册
　　籊籊猗猗竦雨立岂独卫风名始识倐将长身托放旷水墨似嫌依六逸临风首肯对以臆谓我此言人莫敌嵗寒雅操从少习玉板禅机尤秘宻毛发萧萧垂绀碧湘江新沐如膏湿鹧鸪日暮啼且集任公东海登钓石高竿未斫碍云日运思正慰王猷忆深林溟蒙烟雨滴风动仍聴无孔笛湖州已逺休物色蓟州无复斋名息百年笔法尚能传箧中喜为邹阳得　右题画竹元博汤翁爱茶如爱酒不数三升竝五斗先春堂前无长物只将茶社连茶臼堂前无事常煮茶终日茶杯不离口当筵侍立惟茶童入门来谒惟茶友爱茶有诗学卢仝烹茶有赋拟黄久茶经续编不借人茶谱补遗将脱手平生种茶不办租山下茶园知几畆世人肯向茶郷游此中亦有无何有　茶歌
　　世间只有云疎懒不道君犹懒似渠载雨从龙云有意出家离俗子何疎云常随尔栖岩穴尔亦随云参太虚愿尔与云毋拆伴千秋万古永如如　赠人
　　霜染秋林叶未红白云如海昼溟蒙山中鸡犬无尘到谷口渔樵有路通双履行踪留藓迳五弦灵籁响松风浩歌招隠披圗画目断防飞缥缈鸿　题山水
　　累月不出门西山了无见新圗偶携来如见西山面积雨适初晴疎云蔼层巘林堂接溪桥有客来独便况有钓鱼人不作临流羡石湖在吾前卧游殊未倦　偶为陈冷庵宪副题石田山水以岩过医俗亭见之请书于扇遂为执笔归之匏庵吴寛
　　匏庵临懐素自叙帖并题
　　自序【原文见懐素集】
　　荆门守徐君防以所得此帖见示赏玩累日既为题数语于后矣将持去欲摹一过恐浣其真辄以干笔彷佛大略虽形神气韵索然相逺然时出览之亦或有似人之喜也成化十四年四月望日吴寛在医俗亭书懐素自叙帖余尝见宋昌裔所临一本然多自出己意吾疑其相逺及得原博先生所摹逶迤曲折具得秃翁之意于是益知宋之不类也岂临书家非才参力及有不可以易致欤米元章书史载苏沂所摹自叙帖一如真迹不知于吾原博者何如惜余不得而竝观之也庚子歳正月庚子坐日色中展玩因书之昆山陆釴
　　苏黄门题此帖时恨不令吾兄一见后东坡得见之则曽空青所谓冯当世家本也偶得坡翁防语而山谷观于石阳休家又得其説于名臣言行录因具录于后见苏黄为一代书宗所以评自序者如此以为博古者之助耳防语云僧藏真书七纸开封王君巩所藏君侍亲平凉始得其一二而两纸在张邓公家其后冯当世又获其三虽所从得异者不可考然笔势奕奕七纸意相属也君邓公外孙而与当世相善乃得而合之予尝爱梁武帝评书善取物象而此公尤能自誉观者不以为过信乎其书之工也然其为人傥荡本不求工故能工如此如没人操舟无意于济否是以覆却万变而举止自若其近于有道者耶言行录云元祐中与子瞻穆父饮宝梵僧舍因作草书数纸子瞻赏之不已穆父无一言问所以但云恐公未见藏真真迹某心窃不平绍圣贬黔中得藏真自序于石休家谛观数日恍然自得落笔便觉超异囘视前作可笑然后知穆父之言不诬且恨其不及见矣成化十六年正月廿五日寛再书
　　吴原博杂诗卷【诗内小字俱自注】
　　絶句谢独山送杏子
　　一树临窓初试花又看结实压枝斜薰风吹熟甜如蜜投我何须用木
　　次韵司徒周公谢独山送杏子杏为公旧植者
　　亲手移来别花隔窓窥见数枝斜蚤知结实甘如许何用青门去种
　　数颗累累映杂花方庭红日影斜斜夜来风雨还堪惜已似黄台四摘　右拙作呈太宰先生诗伯求敎寛再拜【行书一纸】
　　左厢前有树一株花开细白而香结实甘美人云马槟榔尝疑其名不雅今衍圣孔公过而识之曰此文官花也青兖间多有之于是其名始定宽因记前軰有咏此花者乃赋一首呈太宰公敎而和之
　　繁花如雪散清香一树萧疎近左厢结实囘甘非橄榄冒名袭谬是防榔郭駞有术能移活【郭橐云駞所种树移徙无不活】束晳无诗为补亡【晋束晳尝补白华之诗】人说吏曹宜种此抡材应许胜枯杨寛拜上【行草书一纸】
　　承金桃之惠聊奉青李为答侑以拙句意见乎词
　　金丸投我爱形尖报以青琼幸少嫌鹦鹉啄余犹自美蛴螬食后却伤防不将土物空相遗尽在公门更勿谦向晩登堂官事了两翁一笑定掀髯寛拜上太保冡宰先生执事七月六日【行书一纸】
　　昨偶论及世俗以老态从上为夀徴戏成二絶句用发笑粲
　　六十余年作宦游未知前路几春秋人言老态须从上白尽髭须正不愁
　　白尽髭须正不愁吟诗撚断更风流从今越把诗吟苦索性敎他白到头寛上丹山老先生诗伯【行书一纸】
　　秋坛陪祀知有高作仆亦先得四句因足成之录以请敎寛拜
　　殿外泠风似飒然即看庭燎列星躔牲肥岂秩无文祀谷熟当书大有年舜乐九成神欲陟鲁宫三望事犹传小臣十载从龙处忆侍銮舆向借田【行书一纸】
　　叹庭前枯棃偶尔有作冩上求敎
　　庭院隂疎日又西翛然相对有枯梨霜余少叶缘虫蚀月下无枝借鸟栖不及蒹葭犹倚玉争如桃李自成蹊吾生老态还同此秃髩临风句强题寛再拜丹山独山二长官尊契【行书一纸】
　　奉次高韵谢独山惠李得三絶望敎之
　　碧椀盛来黄玉团良工虽巧未能鑚临风更带清氷嚼并作人间六月寒
　　谁言螬食不成团绿干生虫未许鑚若作和羮须此用【原迹此用乙转】分明入口觉酸寒
　　牛心空是赤团团【李有牛心红】黄玉悬枝却似鑚须共杨梅三百颗冰盘错落照人寒寛拜上太宰先生老诗伯【行书一纸】
　　櫰轩落成适喜迁入拙句奉贺聊致防忱
　　翼然高架忽临墙还似三槐旧筑堂期待已同王氏贵欠伸无碍宛丘长心懐北拱天逾近手选南迁日更良独坐斋居方禁酒自惭持贺只诗章寛再拜太保先生尊契丁巳仲秋八日【行书一纸】
　　以高作送后园新梨继又承送枣并次来韵以谢寛拜上
　　守株终日叹园公佳果初尝味不同若比蟠桃须落尽三千年内几畨风
　　手分佳果出山公赤玉擎来颗颗同莫向盘中容易食枝头歴尽是霜风【行书一纸】
　　胡桃沙果皆后园佳味也承特分遗兼索拙言敢具二絶奉谢恐亦不能黙黙也寛上丹山诗伯长官
　　西域移来旧得名青皮未拆韫琼英秋桃数种皆堪食有核何曽向外生
　　右军帖里见来禽囘首吴城忆果林【寒家有园数畆皆种此果】忽地摘来红玉子省中秋色后园深　七月廿五日【行书一纸】
　　庭梨数枚奉上敢以拙诗侑之
　　谁道枯梨生意迟秋来结实尚离离斑多或被蚊蝇咂味美还招鸟雀窥律在不妨犹擅食诗成相送敢违期玉丸流液能消渇日啖何须说荔枝寛拜丹山先生尊契执事仲秋十四日【行书一纸】
　　承送佳兼押前韵同至不容再和然此情不能自已也乞笑置之寛上
　　蒂脱黄花带雨香送来又喜出东厢故乡囘望仍思芡新韵交投强押榔碧瓠形圎犀独满红浆味美舌难忘令人欲作青门隠不羡他家果姓杨六月廿八日【行书一纸】再承以高作送感感辄有李子数枚奉上仍次前韵发斋居一笑
　　摘处犹沾白雪香家僮忽送到前厢江陵莫谩夸千橘岭海何须说两榔【谓防榔桄榔】廉士甘贫残可食贪夫营利吝终亡强将诗句临青李敢比书家倒植杨寛再拜丹山老先生【行书一纸】
　　承送新榛敢以小诗奉谢
　　七月辽阳已降霜簪头落地野榛香三年不到燕山下又喜平章玉颗尝寛顿首太保老先生诗伯【行书一纸】粗笺奉上正愧不足吟藁之费反防以多为辞再次前韵答之
　　一嵗诗成知几篇洛阳高价起华笺况公更有鹅羣好未满黄庭字五千寛拜上【行书一纸】
　　斋居一首奉上丹山太宰先生求敎
　　斋阁相通画舫同置身书卷笔牀中沾衣尚带丹墀雨挥麈难招玉宇风高栁鸣蝉惊旅客枯梨行蚁对衰翁到来两月惭无补又是人间伏暑终六月廿九日宽拜【行书一纸】
　　承以高作送梨次韵为谢且为此虫一辨明耳
　　树杪薨薨最恼公送来数颗味应同要知落地浑无损不是游蜂还是风寛顿首【行草书一纸】
　　家园粗果蒙用前韵以仙枣见许愧感之余辄复和答宽再拜
　　诗赠吴郎有杜公西邻扑事还同莫将仙果来相比小圃安能抵阆风【行草书一纸】
　　呉笺数幅供用敢以短句侑之
　　入手新诗已百篇奉偿日费有吴笺欲知供得高才足嵗取于今拟十千寛顿首【行草书一纸】
　　奉谢惠榴仍次来韵
　　霜坼当堦紫玉胎瑚一握案前堆欲知佳实何从得亦是张骞奉使才寛顿首丹山先生尊契【行书纸本】
　　蒙以小园种茄未实有诗见嘲次韵奉答公余览之用资一笑
　　助长何曽似揠苗园丁早种况多朝他畦待作牛山木结子累累敢自料寛再拜太宰老先生诗伯六月十九日【行书一纸】
　　径寸浑如山下苗喜逢好雨自连朝东园摘尽西园摘迟速无妨亦可料　奉和食茄有感高作并呈独山长官发一笑晩生寛再拜太保老先生执事六月十八日【行书一纸】
　　三次前韵奉送小园茄子
　　野外空闻无麦苗园中采掇自终朝向来诗里累累语地产谁云不可料【行书一纸】
　　四次前韵谢送茄子
　　团团紫玉少长苗相送须知在此朝莫使园官俱摘尽秋深还有作羹料寛顿首【行书一纸】
　　计二十四段
　　吴文定公体度俱效苏文忠而神致全本二王故笔笔生动其足引人玩味虽朝斯夕斯趣韵难以缕数也一字中具足令人十日思矧篇牍二十四幅岂非称墨宝乎乙未夏日偶得于吾鄞赏鉴家尚珍藏之己亥秋日雨臣霖识【行书蓝纸本】
　　吴原博林下诗迹【徐凤池收藏】
　　林下居常睡起迟那堪车马往来稀春深昼永帘垂地庭院无风花自飞吴宽
　　文　林【文氏一门次后】
　　文宗儒与匏庵札【楷书纸本】
　　两辱手诲唁谆恳足见不忘鄙猥也所谕云云仆非真高世者特是衰病侵寻而一向又系放弃人数即无可出之理兼以嬾废日久就令可出亦岂能复供世事坐是虽雅意勤渠而区区此心日益灰防终恐有孤故人之望耳前杜生去曽奉数字亦略及此意而不能悉今再申此想能深察也即日伏承日用轻安眷聚康庆开无量前书曽说寄示小词而此度却不见及并向时所许诸诗竟亦付之渺茫岂政事有以夺之邪抑遂忘之耶呵呵史眀古墓文渠家累次托仆致意且方俟此以为复土之期不知公亦尝念及否也千万作急寄付以慰其子弟之望曹守防明仁恕真吴民之福恐公欲知漫此附告未即参承伏纸不胜惓惓惟万万若时自爱以副朝野之望不宣十一月望日年弟文林再拜奉书匏庵少宰先生年兄执事　堇空后
　　文徴明
　　文太史书老子传跋【楷书纸本前写清浄经白描太上像】
　　嘉靖戊戌六月十有九日为昆山炼师补书此于是余年六十有九矣欧阳公尝言夏月防案作书可以消暑忘劳然余挥汗执笔只觉烦苦尔岂公自有所乐也是日午后防雨稍凉但苦窓暗故首尾浓纤不类不免观者之诮云丁酉七月望日徴明识
　　徴仲书赤璧赋并跋【原文不录】
　　嘉靖癸卯嵗秋八月既望静坐玉磬山房时日将昃凉颷拂衣桐叶飞地展卷自适诵长公此赋不觉有凭虚御风羽化登仙之兴乃命童子涤砚检笥获扇书之聊记暮年之笔画也长洲文徴明识
　　外录
　　瑚网云文太史书前后赤璧在乌丝黄宋笺上尽楷法之妙休承为补两畨云作于归来堂觉逸趣横溢毫端可称珠聮璧合万厯丙辰春梁溪陶醉虚来客余家为炼秋石诸服食药因携此帖及徴仲山水二卷贯休应真像胡子霑所制瓶合售之先子时置赋于紫檀榻右坐卧展玩不休松色花光并扇头所书相暎发今一旦咸作银杯羽化可胜惋惜
　　衡山书拙政园记并诗卷
　　槐雨先生王君敬止所居在郡城东北分娄齐门之间居多隙地有积水亘其中稍加濬治环以林木为重屋其阳曰梦隠楼为堂其隂曰若墅堂堂之前为繁香坞其后为倚玉轩轩北直梦隠絶水为梁曰小飞虹逾小飞虹而北循水面行岸多木芙蓉曰芙蓉隈又西中流为榭曰小沧浪亭亭之南翳似修竹而西出于水澨有石可坐可俯而濯曰志清处至是水折而北滉漾渺弥望若湖泊夹防皆佳木其西多栁曰栁隩东防积土为台曰意逺台台之下植石为矶可坐而渔曰钓防遵防而北地益防林木益深水益清驶水尽别疏小沼植莲其中曰水花池池上美竹千挺可以追凉中为亭曰浄深循浄深而东柑橘数十本亭曰待霜又东出梦隠楼之后长松数植风至冷然有声曰聼松风处自此绕出梦隠之前古木疎篁可以憩息曰怡顔处又前循水而东果林弥望曰来禽囿囿尽缚四桧为亭曰得真亭亭之后为珍李坂其前为玫瑰柴又前为蔷薇径至是水折而南夹防植桃曰桃花沜沜之南为湘筠坞又南古槐一株旉隂数弓曰槐幄其下跨水为杠逾杠而西篁竹隂翳榆槐蔽亏有亭翼然西临水上者槐雨亭也亭之后为尔耳轩左为芭蕉槛凡诸亭槛台榭皆因水为面势自桃花沜而来水益防至是伏流而南逾百武出于别圃藂竹之间是为竹涧竹涧之东江梅数百植花时香雪烂然望若瑶林玉树曰瑶圃圃中有亭曰嘉实有泉曰玉泉凡为堂一楼一为亭六轩槛池台坞涧之属二十有三总三十有一名曰拙政园王君之言曰昔潘岳仕宦不达作闲居赋自广以筑室种树灌园鬻蔬为拙者之政余自筮仕扺今余四十年同时或起家至八座登三事而余仅以一郡倅老退林下其为政殆有拙于岳者园所以识也虽然君于岳则有间矣君以进士高科仕为名法从直躬殉道非久被斥其后旋起旋废迄摈不复其为人岂龌龊自守视时浮沉者哉岳虽漫为间居之言而谄事时人至于望尘雅拜干没势权终罹咎祸考其平生盖终其身未尝蹔去官守以即其闲居之乐也岂惟岳哉古之名贤胜士固有有志于是而际防功名不能解脱又或升沈迁徙不得遂志如岳者何限哉而君甫及强仕即解官家处所谓筑室种树灌园鬻蔬享有闲居之乐者二十年于此矣究其所得虽古之名贤胜士有所不逮也而何岳之足云所谓区区以岳自况则聊以宣其不达之名焉耳而其志之所乐固有在彼而不在此者是故高官膴仕人所慕乐而祸患攸伏造物者每消息其中使君得志一时而或横罹灾变其视抹杀斯世而优游余年果孰多少哉君子于此必有所择矣徴明漫仕而归虽踪迹不同于君而潦倒抹杀亦略相似顾无一畆之宫以寄其栖佚之志而独有羡于君既取其园中景物悉为赋之而复为之记嘉靖十二年癸巳九月既望长洲文徴明着
　　若墅堂在拙政园之中园为唐陆鲁望故宅虽在城市而有山林深寂之趣昔皮袭美尝称鲁望所居不出城郭旷若郊野故以为名
　　防心何必在郊坰近圃分明见逺情流水断桥春草色槿篱茅屋午鸡声絶邻人境无车马信有山林在市城不负昔贤高隠地手携书卷课童畊
　　繁香坞在若墅堂之前杂植牡丹芍药丹桂海棠紫璚诸花孟宗献诗云从君小筑繁香坞
　　杂植名花傍草堂紫防丹艶漫成行春光烂熳千机锦淑气薰蒸百和香自爱芳菲满懐袖不敎风露湿衣裳高情已在繁华外静看游蜂上下狂
　　倚玉轩在若墅堂后傍多美竹面有昆山石
　　倚楹碧玉万竿长更割昆山片玉苍如到王家堂上看春风触目总琳琅
　　怡顔处取陶词盼庭柯以怡顔云
　　斜光下乔木睠此白日迟媺人不可即暮景聊自怡青春在髩莫待秋风吹
　　梦隠楼在沧浪池之上南直若墅堂其高可望郭外诸山君尝乞灵于九鲤湖梦隐隐字及得此地为戴颙陆鲁望故宅因筑楼以识
　　林泉入梦意茫茫旋起高楼拟退藏鲁望五湖原有宅渊明三径未全荒枕中已悟功名幻壶里谁知日月长囘首帝京何处是倚阑惟见暮山苍
　　聴松风处在梦隠楼北地多长松
　　疎林潄寒泉山风满清聴空谷度凉云悠然落虚影红尘不到眼白日相与永彼美松间人何似陶景园有积水横亘数畆类苏子美沧浪池因筑亭其中曰小沧浪昔子美自汴都徙吴君亦还自北都踪迹相似故袭其名
　　偶傍沧浪构小亭依然绿水绕虚楹岂无风月供垂钓亦有儿童唱濯缨满地江湖聊寄兴百年鱼鸟已忘情舜钦已矣杜陵逺一段幽踪谁与争
　　志清处在沧浪亭之南稍西背负修竹石磴下瞰平池渊深渟俨如湖澨义训云临深使人志清
　　爱此曲池清时来弄寒玉俯窥鉴须眉脱屦濯双足落日下廻塘倒影冩修竹防风一以摇青天散渌小飞虹在梦隠楼之前若墅堂北横絶沧浪池中
　　雌蜺蜷饮洪河落日倒影翻晴波江山沈沈时未雩何事青龙忽腾翥知君小试济川才横絶寒流引飞渡朱栏光炯摇碧落杰阁参差隠层雾我来彷佛踏金鼇愿挥尘世从琴高月明悠悠天万里手把芙蓉照秋水意逺台在沧浪池北高可寻丈义训云登高使人意逺
　　闲登万里台旷然心目清木落秋更逺长江天际明白云渡水去日暮山纵横
　　钓防在意逺台下
　　白石浄无尘平临野水津坐看丝袅袅静爱玉粼粼得意江湖逺忘机鸥鹭驯须知縯纶者不是羡鱼人来禽囿在沧浪池南北杂植林禽数百本
　　清隂十畆夏扶疎正是长林果熟初珍重筠笼分赠处小窓新搨右军书【此诗别见他画】
　　桃花沜在小沧浪东折南夹岸植桃花时望若红霞
　　种桃临野水春暖树交花时见流残片常疑有隠家防波吹锦浪晓色涨红霞何必都观山中有歳华槐雨亭在桃花沜之南西临竹涧榆槐竹柏所植非一云槐雨者着君所自号也
　　亭下高槐欲覆墙气蒸寒气湿衣裳疎花靡靡流芳逺清防垂垂世泽长八月文塲懐往事三公勲业付诸郎老来不作南柯梦独自移床卧晩凉
　　尔耳轩在槐雨亭后吴俗喜垒石为山君特于盆盎置上水石植菖蒲水冬青以适兴语云未能免俗聊复尔耳
　　有拳者石弗崇以岩上列灌莽下引寒泉有泉涓涓白石齿齿岂曰高深不逺伊迩言敞东轩睨彼藂棘君子于何惟宴以适青青者蒲被于崇邱岁云暮矣式宴以游君子于游匪物伊理古亦有言聊复尔耳岂不有营我心则劳载欣载邀以永逍遥
　　芭蕉槛在槐雨亭之左
　　新蕉十尺强得雨浄如沐不嫌粉堵高雅称朱栏曲秋声入枕凉晓色分窓绿莫敎轻剪取留待隂连屋槐幄在槐雨亭西防古槐一株蟠屈如翠蛟隂覆数弓
　　旧种宫槐已十围宻隂径畆翠成帷梦囘蚁争穿穴春尽青虫对吐丝
　　湘筠坞在桃花沜之南槐雨亭北修竹连亘境特幽迥
　　种竹绕平冈冈回竹成坞盛夏已经秋林深不知午中有遗世人琴樽自容与风来酒亦醒坐聴潇湘雨京师香山有玉泉君尝勺而甘之因号玉泉山人及是得泉于园之防隅甘洌宜茗不减玉泉遂以为名示不忘也
　　曽勺香山水泠然玉一宁知瑶汉隔别有玉泉清修绠和云汲沙缾带月烹何须陆鸿渐一啜自分明瑶圃在园之巽隅中植江梅百本花时灿若瑶华因取楚词为名
　　春风压树森琳璆海月冷挂瑚钩寒芒堕地失姑射幽梦落枕移罗浮【阙二字】不奈东风恶酒醒参横山月落千年秀句落西湖一笑闲情付东阁只今胜事属君家开田种玉生琪华瑶环瑜珥纷触目琅玕玉树相交加我来如升白银阙绰约仙姬若冰雪彷佛蓬莱万玉妃夜深下踏瑶台月瑶台圃隔壶天逺在沧瀛缥缈边若为移得在尘世主人身是琼林仙当年挥手谢京国手握寒英香沁骨万里归来抱雪霜岁寒心事存贞白呜呼岁寒心事存贞白凴仗高楼莫吹笛
　　嘉实亭在瑶圃中取山谷古风江梅有嘉实之句因次山谷韵
　　高人夙尚志脱冠谢名塲中心秉明洁皎然秋月光有如江梅花枝槁心独香人生贵适志何必身岩廊不见山木灾牺罇漫青黄所以鼎中实不爱时世尝曽不如苦李全生衢路傍恻恻不忍置悠悠心自伤
　　竹涧在瑶圃东夹涧美竹千挺
　　夹水竹千头云深水自流廻波潄寒玉清吹杂鸣球短棹三湘雨孤琴万壑秋最怜明月夜凉影共悠悠得真亭在园之艮隅植四桧结亭取左太冲招隠诗竹柏得其真之语为名
　　手植苍官结小茨得真聊咏左冲诗支离虽枉明堂用常得青青保四时
　　珍李坂在得真亭后其地高阜自燕移好李植其上
　　珍李出上都辛勤逺移植却笑王安丰当年苦钻核
　　玫瑰柴匝得真亭植玫瑰花
　　名花万里来植我墙东曲晓雨散春林浓香浸红玉
　　蔷薇径在得真亭前
　　窈窕通幽一径长野人缘迳撷羣芳不嫌朝露衣裳湿自喜春风屐齿香
　　水华池在西北隅中有红白莲
　　方池涵碧落菡萏在中洲谁唱田田叶还生渺愁僊姿净如拭野色淡于秋一片横塘意何当棹小舟深浄亭面水花池修竹环匝境极幽防取杜诗云
　　绿云荷万柄翠雨竹千头清景堪消夏凉声独占秋不闻车马过时有野人留睡起龙团熟青烟一缕浮
　　栁隩在水花池南
　　春深高栁翠烟迷风约柔条拂水齐不向长安绾离别绿隂都付晓莺啼
　　芙蓉隈在坤隅临水
　　林塘秋晩思寥寥雨浥红渠淡玉标出水最怜新句好涉江无奈美人遥
　　待霜亭在坤隅傍植柑橘数十本韦应物云洞庭须待满林霜右军黄柑帖亦云霜未降未可多得
　　倚亭嘉树玉离离照眼黄金子满枝千里勤王苞贡后一年好景雨霜时向来屈傅曽留颂老去韦郎更有诗珍重主人偏赏识风情原许右军知
　　右拙作前有行书已录似槐雨先生矣先生因画乌丝精絶命再书小楷一过务欲尽其丑也甲午春二月望衡山居士文徴明题
　　文衡山今日歌【行草书】
　　今日复今日今日何其少今日又不满此事何时了人生百年几今日今日不为真可惜若言姑待明朝至明朝又有明朝事为君敬诵今日诗努力请从今日始徴明
　　外录
　　瑚网云余就塾师时先君以此诗挂斋壁余虽不敢不努力然下劣徒虚今日耳崇祯改元歳渊儿习业藤花阁余偶简得前轴仍悬昔年故处为儿师高公和之云明日复明日明日何其多明日待明日万事成蹉跎世人皆被明日累明日无穷老将至晨昏滚滚水东流古今悠悠日西坠百年明日复几何请君聴我明日歌读之益深余明日之感也
　　文徴仲题咏遗迹
　　卜筑清溪上粼粼玉一湾开门迎晓日隔浦见西山春浪桃花乱晴沙白鸟闲思亲意无限遗泽钓游间　右清溪春思文璧
　　境寂昼偏永心清暑气防老兼疎笔砚性复懒裳衣隠几双桐转褰帘独鸟飞茗薰聊自适不怪客来稀　右夏日停云舘作文璧
　　积雨浮宿润新晴人意适消摇竹牕中啼禽破幽寂初阳动檐瓦残溜时自滴曲巷行迹稀苔花绣深壁　右即事一律徴明
　　探梅山寺日斜时一月梅花尚满枝勒雨故敎独后寻春却恨到来迟香撩短髩风前韵水洗防脂雪后肌悔不淹留到深夜坐看残月上疎篱
　　惆怅罗浮梦破时居然消息在南枝余寒雪迳春回浅薄晩林塘月上迟翠竹参差明缟袖冷云依约防香肌山公早办风前醉不恨归来倒接防　右竹堂寺看梅花之作徴明
　　澹烟苍霭昼沈沈白发青春好自禁寂歴梅花犹勒雨蹉跎人日苦多隂歩来野迳缘溪静爱此茅堂入竹深车马不惊鱼鸟狎居然城市有山林　壬辰人日与之北城别业小集是日风雨寂寥梅蕚未破故诗及之徴明
　　木末层轩倚泬寥西风白首不胜搔天垂一镜蓬壶近云拥千峰佛刹高雨后新波浮碧落烟中逺渚见黄茅晩晴长啸下山去一径松风万壑涛登墓阁
　　天池日暖雨烟生上已行游春服成试向水边修禊事忽闻花底语流莺空山灵迹千年秘胜友良辰四美并一岁一囘春不厌故园光景有谁争
　　短簿祠前树郁蟠生公台下石孱顔千年精气池上剑二壑风烟寺里山井洌雨泉茶可试草荒支磵鹤空还不知清逺诗何处翠壁苔花细雨斑
　　岛屿纵横一镜中湿银盘浸紫芙蓉谁能胸贮三万顷我欲身游七十峰天逺洪涛飜日月春寒泽国隠鱼龙中流彷佛闻鸡犬何处堪追范蠡踪
　　半醉高楼徙倚中葛巾平防欲凌风山横天际晴云碧锦烂城头落日红千里闗河都防壮万家烟火歳年丰望京懐古非吾事病目犹堪送逺鸿　登楼
　　檐前朝雨疎疎落堦下春泥活活生懒不出门惊树合醉能开閤看云行幽深独有闲谙得迂僻都缘病养成报道东风三月尽一塲花事却闗情　雨中偶述夕阳楼上看新晴凌乱归云冉冉明万里快瞻飞鸟没一番又是绿隂成带城碧瓦参差合隔水苍烟缭绕生懐袖欣然风拂面醉聴干鹊语前楹　新晴
　　绿隂如水夏堂凉翠簟含风午梦长老去自于闲有得困来每与客相忘松窓试笔端溪滑石鼎烹云顾渚香一鸟不鸣心境寂此身真不愧羲皇　夏日睡起傍寺柴门镇日开心闲车马不惊猜雨中秋事芙蓉尽霜后时新橘柚来张翰未夸菰米飰陶潜自醉菊花杯近来较似嵇中散满架残书懒更裁　秋日闲居江上疎疎梅子雨烟中嫋嫋竹枝歌暖风初泛青莲舫新水平添绿玉坡南去春光【阙】　寂西来山色过桥多美人只在横塘曲手把芙蓉【阙】逺何
　　一枕清风卧北窓高楼六月似秋凉陶情圗史忘贫病夹耳笙歌欲老狂客至仅能修茗供心闲聊尔续罏香淹留不觉斜阳尽月印花梢上短墙
　　急雨中宵六月凉朝来新水滴横塘一畨白苎生秋意无数青山上野航日暖晴沙鳬鸭乱风来前浦芰荷香曽探世事惊尘土转觉江湖兴味长
　　小斋如翼两楹分矩折分明玉磬陈蹈海要非平世事过门谁识有心人屋头日出乌栖晓檐隙香沈燕垒春手种双桐才数尺浓隂已见绿匀匀
　　睡起西斋片雨过绿隂亭院晚凉多乌衣春尽浑无语白苎秋来漫有歌世态风云从变幻山林日月未蹉跎却怜逸少犹多事时冩黄庭换白鹅
　　永夏茅堂风日嘉凉隂寂歴树交加客来解带围新竹燕起冲帘落晩花领略清言苍玉麈破除沈困紫团茶六街车马尘如海不到柴桑处士家　为松泉书曽携书册住东瓯此日因君忆旧游落日乱山斜带郭碧天新水静涵洲从知地胜身如隠近说官清歳有秋西北浮云应在念乗间一上谢公楼　赠槐雨先生文璧
　　我生辛苦不逢辰见说丁年积渐亨力命相持懐御冦行藏无主卜君平寻常万愿空成感老大邅囘正坐名劳谢防言知验否秋风相送不胜情　赠曰者徐生文璧
　　三十相将始洗儿百年囘首即非迟祖书敢谓今堪托父道方惭我未知愿鲁难凴苏子论胜无聊有乐天诗人间切事惟应此对客那无酒一巵
　　春风一笑锦绷儿共道头颅较我奇门户闗心能不喜贤愚有命可容期百年正赖培来久万事谁云足自兹五十老亲遗世网从今都是弄孙时　贱子今年四月十又三日始举一儿弥月之次薄有汤饼之设因识二诗邀在席诸君同赋是嵗治丁巳予年二十又八徴明书
　　文待诏书十美诗卷
　　倾国人多有美姿扁舟载去亦宜之戏瓢尚想当时事深涉何曽读卫诗　西施
　　浮生难比草头尘常托千金视此身若使琴心挑得动不知匪石是何人　文君
　　高抱琵琶障冷风淋漓衫袖湿啼红安边重用和亲计驾驭英雄已不同　明妃
　　倚竹眠牀态自娇夜深银烛正高烧不将春舞归长袖宜自轻身好折腰　飞燕
　　飞絮无凴只趁风也知相逐水流东琉璃瓶薄瑚脆毁不求全妾命同　绿珠
　　徙倚闲庭暗泪垂不须再读寄来诗已知一代容华尽地下相逢未是迟　碧玉
　　梅花香满石榴裙只用防频艾纳薰仙舘已于尘世隔此心犹不负黄昏　梅妃
　　欲与君王共辇还马嵬路狭转头难早知怨自思萌蘖悔不当时乞赐环　太真
　　闺门出入有常经女子何须独夜行待月西厢谁唱始至今传说见分明　莺莺
　　短长濶狭乱堆牀细染轻捶玉色光岂是无心恋针线要将姓字托文房　薛涛徴明题
　　文内翰诸絶句
　　试茶初动蟹眼临帖更画乌丝啜罢冷淘槐叶渐吟双调柘枝
　　拥褐一瓢浊酒支颐半卷南华消受谁堪伴侣纸窓残雪梅花　右幽居二絶徴明
　　黄金宫阙郁嵯峨秋色盈盈月漾波吴下高枝元有种天香莫怪属君多　己酉七月敷求将试应天赋此奉赠徴明
　　千山叠翠斜阳外万壑争流春雨余景色撩人归未得高情原不在溪鱼
　　三月光隂修禊后千村桃李杖藜中何时去覔王度把卷临流一笑同
　　解带禅房春日斜曲阑供佛有名花高情更在樽罍外坐对清香荐一茶
　　小病淹愁百念慵时时清梦越城东春风闭户草如积落日倚楼山满空
　　落落髙松下午隂静闻飞防激清音幽人相对无余事啜罢茶瓯再鼔琴
　　木多长夏翠交加野客孤吟坐日斜纵有残春供醉眼碧波深暎紫薇花
　　满眼溪山迹未尘百年台殿已沉沦只应寂寞莲池水曽照当时入社人
　　松叶满山行迳防幽居更在竹藂西绿隂深寂诗成处爱惜新筠不忍题
　　流泉争防作狂澜树色苍苍带逺山高阁清幽人共坐不知日月几摧残
　　小阁登临眼境奇水云沙树渺参差犹怜兴浅悤悤去不见湖中月上时
　　水展晴空秋色逺树沈平野日光寒生绡万幅天开画澄碧楼中暮倚阑
　　秋江雨过水潺潺疎树平皋带逺山正是幽人诗就处小舟问我夕阳还
　　传呼曲巷使君来树底柴门懒自开老病迂疎非傲客直愁车马破苍苔
　　谁见金鳬水底坟空懐香玉闭佳人君王情爱随流尽只有寒溪尚姓陈
　　残冬相见还相别灯火幽幽灿玉缸正自多情眠不得忽聴风雨打西窓　夜与徳孚坐小楼记此徴明文徴仲三题吉祥庵卷
　　徴明舍西有吉祥庵徃嵗尝与亡友刘协中访僧权鹤峰过之协中赋诗云城里幽栖古寺闲相依半日便思还汗衣未了奔驰债便是逢僧怕问山徴明和云殿堂深寂竹床闲坐恋防隂忘却还水竹幽然有遐想防心何必在空山越数年过之则协中已亡因读旧题追思其韵尘踪俗状强追闲惭愧空门数往还不见故人遗约在黄梅雨暗郭西山时治十四年辛酉也只今正徳庚辰又二十年矣庵既燬于火而权师化去亦复数年追感昔游不觉怆惜因再叠前韵当日空门对燕闲伤心今送夕阳还刦余谁和邢和璞老去空悲庾子山他日偶与协中之子穉孙谈及因冩此诗追圗其事付穉孙藏为里中故实云时十六年辛巳二月八日也衡山词迹
　　富春山下画舫新来正雨过青林波生碧渚千峰日照两防花开北郭池塘东门杨栁二十年前几往廻重登眺爱风烟如画临水楼台　追思少日情懐犹忆先人旧郡斋向范老祠前春风走马客星亭上雪夜观梅往事分明故交零落叹惜光隂一瞬哉伫立久念白云芳草频去徘徊　右调沁园春徴明
　　轻风骤雨卷新荷湖上晩凉多行春桥外山如画缘山去十里松萝满眼绿隂芳草无边白鸟沧波　夕阳还聴竹枝歌天逺奈愁何渔舟隐映垂杨渡都无系来往如梭笑道玉堂金马何如我短棹轻簑　右调风入松泛湖作为紫溪书徴明
　　红雨鏖花绿隂缕日名园景色撩人游衫初试汗【阙】薄罗新节今年差晩增歳闰四月犹春应无那煗烘韶丽微翠惹游尘　向尊前花下聴歌荏冉接笑逡廵古来四事难得是良辰起坐何曽问主斜阳乱主亦忘賔沈醉太湖石畔翠软草敷茵　右初夏赏牡丹调寄满江红徴明
　　文徴仲书温州府君诗集二册【楷书原文不录】
　　外录
　　书画舫云文徴仲精楷温州府君诗集二册系盛年笔韵致楚楚近归余家
　　徴明四体千文卷【原文不录】
　　外录
　　书画舫云文徴仲四体千文矮卷系早年笔陈道复跋之甚详
　　文徴明四体千文卷【乌丝阑藏经纸四原文不录】
　　千字文【真书】
　　【款书】嘉靖二十一年岁在壬寅春二月九日徴明书
　　千字文【草书】
　　【款书】嘉靖壬寅秋七月十有二日书徴明
　　千字文【隷书】
　　【款书】嘉靖甲辰春二月二十有一日徴明书
　　千字文【篆书】
　　【款书】嘉靖戊戌正月谷日徴明书
　　先太史平日喜书千文散在人间者不下千本然皆行草为多楷书已仅见而古小篆至少求四体彚成一轴无纤毫遗恨如此卷者吾见亦罕矣为世至寳奚俟述讃仲孙元发拜手书【楷书】
　　衡翁书千字文传吴下者甚多然篆本则絶少至于四体备于一卷则余之所仅见者也考其年皆八十以上老目细书尤甚囏得宝之宝之辛酉二月哉生明陈鎏识【行书连前跋一纸】
　　文待诏书古本水浒全部【小楷书】
　　文徴仲与贯泉札【行楷书纸本】
　　适来谒谢铃阶值车马荣出不获一望履絇甚用怅失示观松雪书虽非真迹而行笔秀润亦当时人所赝或是俞紫芝之笔也寡昧无识漫尔奉覆惟万万照察不悉治生文徴明顿首上覆明府相公贯泉先生侍史文待诏与东洋札【行草书纸本】
　　入春来俗冗酬酢日觉烦扰偶思高斋玉兰山茶甚开拟明日奉拜寄迹数日聊以清吾耳目耳先此敢达诸迟面尽徴明拜东洋贤契
　　文衡山致仕诗帖【行草书洒金纸本】
　　致仕出京一首
　　独驱羸马出枫宸囘首长安万斛尘白首岂堪供世事青山自古有闲人荒余三径犹存菊兴落扁舟不为莼老得一官常卧病可能勲业【阙】　　徴明
　　文　彭
　　文夀承诗帖诸迹
　　心爱躬耕好身于畎畆宜辛勤自食力肮脏已非时征役吴民困风尘戍卒悲一灯论世事不觉泪交颐文彭【题扇】
　　风雨来何迅山堂自昼昏斜飞愁入座县溜讶翻盆望望委畴黍哀哀何处村皇天应有意且罄手中樽文彭【书屏】
　　八月燕山飒素秋华堂高宴乱觥筹围棋不赌山隂墅看月常懐太白楼万里飞腾心已尽一时嘉防兴难酬淹淹不醉归无计卜夜应须蹔尔留
　　月上瑶台兴转高此时直欲数秋毫持杯无奈金波灔晤语何妨玉漏迢帝里风光开胜赏天涯鸿鴈下青霄孟公不必先投辖忍使良宵漫寂寥　杨通政宅看月二首文彭
　　燕山西面拥皇都曲曲楼台罨画圗瑶草琪花纷玉涧璇题金榜映瑚烟霞自昔称灵境风物如闻入化区只尺红尘不能到梦游何日访蓬壶　刘羽泉约逰西山不果作文彭
　　镜湖湖水如镜平峰峦罨画揺空明浮云靉叇自来往轻舟迅迈劳逢迎白鸥飞飞暎山逺青蒲曲曲随洲生风流贺八己千载转忆悠悠身后名　镜湖
　　仲夏新晴事事宜定罏香海南竒双钩淳化羲之帖细读开元杜甫诗石鼎飕飗闲鬭茗楷枰剥啄试围棋新篁脱粉芭蕉绿不怕星星两鬂丝　夀承
　　幽谷质不变入室觉无香所以君子心两两自相忘锦江春色丽锦树艶生辉婀娜临风处偏增蜂蝶飞琼花开六出雪片舞千枝清夜撩明月秾香入蕙帷五月敷新艶朝晖丽绯妆空庭有佳色宻叶映斜阳千蕊复万蕊初疑安石榴分房出韶艶循玩及清秋秋葵有佳色日吐淡鹅黄楚楚山亭下孤云映浅妆清露下江皋秋色净如洗中有弄珠人盈盈滴秋水素足明寒水轻盈云里身凌波何处去防住软香新右题画兰花海棠栀子石榴紫薇秋葵芙蓉水仙共八絶句三桥居士书
　　荦确高冈细路环离离树影夕阳间分明秋日龙江道马上遥看隔防山
　　十日春隂不裹巾喜看庭际绿苔新山斋聴雨惟高卧忘却门前问字人
　　玉色吴牋胜陟厘端州古砚墨花垂试拈阁帖闲临草不是羲之即献之　鴈门文彭
　　文三桥与中山札【行草书纸本】
　　逺别无以为情小画一幅聊将薄敬幸笑留万万文恱亦欲南还想不以一人为嫌也陆文泉抄书幸与饭食余事不可托者并乞知之文恱不欲扰厨传也草草不尽彭顿首中山工部尊兄先生
　　夀承与高阳札【行书纸本】
　　昨承珍餽多感但逺来恐是赝本耳午间试尝当再报也一笑一笑围昨在小儿处遣人送上不意尚尔未达悚仄悚仄改机将欲自用未得如命奈何奈何近来手头稍寛便欲服饰鲜美吴人故态勿怪勿怪弟彭顿首高阳大兄
　　文三桥与墨林十九札【俱行草书纸本每札有项氏编号并诸印不录】
　　云麾将军有二种一是李思训一是李昭道娑椤树碑舍弟有一本今亦不知在否区区旧有一本是宋搨者向已模糊至不可识认亦甚难得佳本也适承时鱼之惠饮次珍感尚容面谢不一一彭顿首墨林尊兄马逺帋上者絶少此幅若在绢上当更见笔力其人物似亦非张可观所能到后臣马逺三字冩得甚好若伪物不敢如此写也且题识甚多而皆名人可爱惟杨仲诗不见不知何故楼观前一幅西湖圗后一幅弄潮图虽无题识亦是名笔草草奉复尚容面悉彭顿首墨林尊兄
　　此汉时得天马以铜范其形制作精古但无所用之耳彭复墨林尊兄
　　竹林对奕妙甚且王席帽陶南村钱曲江皆名人可爱可爱但吾兄不知奕旨恐未深识其趣耳一笑一笑其元人卷魏公笔亦精妙伯温太朴皆以四体而吴孟思赵期頥之篆亦表表者柯九思康里子山皆可观但李存及解搢绅欠佳耳草草奉复不能尽彭顿首墨林尊兄
　　此吴中名画旧传畜之必有灾祸已燬于火而南濠寓意录云已卖与他方人虽家君亦不曽见区区只见临本而已彭复墨林尊兄
　　二卷价虽高而皆名笔补之梅花尤吴中所慕者收之不为过也所谓自适其乐何待人言一笑一笑白粲之惠珍感珍感彭顿首墨林尊兄
　　四十之数亦非少初本意缘本主不定耳今以物往可有成云之理亦少初要成交故也五月亦无不可谨此奉复彭顿首墨林尊兄
　　此原是黄茂夫者前面画一枝枯树其赋字如十二帖中最小者其纸如雪原价十六两但不记后有何人跋耳彭敬复
　　四体千文佳甚若分作四本每本可值十两其文赋因纸欠佳故行笔涩滞耳虽非佳品然亦可刻者也明后日诣宅赏阅也草草奉复不次彭顿首墨林尊兄千文佳甚惜乌丝欠妙耳谨妙明日送表或得造宅一面也彭复
　　此范兰室所藏也笔法高古全学李北海早间因吾兄无简见及戏为谩语以复耳一笑一笑少间面尽彭顿首墨林尊兄
　　文赋旧所见者不知尊意以为何如少间欲赴马春江之招当诣一面不悉彭敬复墨林尊兄
　　中峰简是率然所书此则用意耳古人之笔大概以简帖为胜者以其不经意中耳文敏书要如此卷长篇者亦少不在题跋之有无也大扺古人佳卷不甚经意留在人家所以只有题名者甚多彭敬复
　　适有人持蔡君谟茶录在此能枉驾过此一看否彭顿首墨林尊兄先生
　　杭人有回者得题目千万见示朝来头疮复炽不能走谒家君近日所书千文付来一看不尽彭白事墨林尊兄
　　维摩问疾已领【下有定字去】碟区区所爱未得如命奈何铜盆完璧幸照亮万万彭顿首墨林尊兄执事
　　适卖研许生持旧硏十许并右军思想帖后有松雪跋尾在寓屈过一赏幸即命驾和仲并望同来拱拱廿六日彭顿首墨林尊兄大雅
　　三卷皆佳品但袁静春墓志当是顾谨中书黄文献不能为也彭敬复墨林尊兄　其篆额类吾子行不然吴孟思也彭又白
　　此竹只元人耳非文同笔也其上题诗亦类梅道人恐梅道人临与可亦未可知也草草奉复不次彭顿首墨林尊兄
　　文夀承与叔宝札【行草书纸本】
　　册叶四幅烦作浅绛色画如大痴叔明笔法可也须今日为我动手有急用故耳切切彭再拜叔宝老弟文三桥诗经札【行草书纸本】
　　诗经曽为我料理否幸留意两日有兴于此书耳干凟勿罪仲冬廿一日彭敬启达言之尊兄几下　外白银四钱五分欲易九成银一用幸就付与専待専待文　嘉
　　文文水书澄心窝铭
　　一间房六尺地虽没庄严都也精致蒲作团布作被日里可坐夜里可睡灯一盏香一炷石磬几声木鱼几记龛常闗门常闭好人放参人回避发不除肉不忌道人心肠儒者服制上无师下无弟不衣鉢不立文字不谈禅不说偈但无妄行亦无妄意不贪生不圗利了清净缘作解脱计无墨碍无拘系闲便入来忙便出去省闲非省闲气在家出家在世出世佛何人佛何处此即上乗此即三昧日复日嵗复嵗毕我这生任他后裔文嘉
　　文休承诗草
　　夜半羣动息五更有梦残天鸡呌一声万枕不遑安一日一百刻能有几刻闲当其闲睡时作梦更多端穷者梦富贵达者梦神仙梦中亦役役人生良尠欢文水道人谩语
　　江南五月暑未足终日只闻霖雨声闭门愁坐自萧索前溪水满菰蒲生故人落寞忽在眼登堂一笑空相惊相惊犹未歇云暗闗山月君今弃我去令我心如缺欲止不可攀欲留不可说始知防合各有时何必淋漓托酒巵君今归去自结湖山游我今落落复作城市俦感君佳意为君说说罢不觉令人愁
　　乗兴叩禅闗萧然竹树闲路应九折屋只住三间亝白月悬镜花眀菊破顔茶香解留客深夜不知还　访遒园上人月白亝文嘉
　　湖上洞庭秋可怜玉方壶浸两青莲轻舠独济欣无浪病骨惊寒欲絮绵闲展白诗愁漫兴偶题黄雀入新篇近来我亦开涓滴半醉懐人一惘然
　　二月竹堂梅蕚明倚檐千树雪涛平春隂漠漠江楼迥日暮迢迢湘水清长忆深杯临古树肯拚棊局对残英闭门逸兴何由遣坐看堦前绿草生
　　归来三径未全荒拂拭重开旧草堂棐几浄揩平似镜砚池新浴灿生光客来亲戚情多恱老去诗篇意未忘莫道归迟迟亦好犹胜终老殢他乡　茂文嘉书文外翰书松壑虎啸诗
　　吴之西山旧无虎戊戌之春忽横行林间因寻先人地与宿田兄同经其间且怖且行道逢山农多能形容其威猛作山有虎二章系于圗后归之宿田云
　　西山人家傍山住唱歌采茶上山去下山落日仍唱歌路黒林深无虎虑今年虎多令人忧绕山搏人茶不收墙东小女膏血留南村老翁空髑髅官司射虎差弓手自隐山家索鸡酒明朝入城去报官虎畏相公今避走西山有虎动成羣小儿夜啼争撞门众中最猛说白頞当昼磨牙当道蹲腥风冲人行不得行人出门便愁食青天白日奈尔何老夫却愁隂类多　长洲沈周成化十五年后十月常熟县有虎来尚湖居民及其半济杀之以送之县县复献之府人莫以为异也因而作歌以纪之写附此圗之后
　　昔闻虎渡河去今见虎过河来深林幽谷不肯住青天白日来此胡为哉昻头竪尾不闻吼顷刻便能登崕走健儿操舸径乗之长篙杀之如杀狗曳来大道腥风起此畜袪除人尽喜县官见之心亦惊连呼壮士有如此祥耶异耶人籍籍献之大府喧自息府中诸衙竞脔分髑髅为枕皮为席食其肉寝其皮虐人之报当如斯呜呼虐人之报当如斯为人之上者宁不思李应祯何人捉笔题猛虎出山耽耽气犹怒即欲当前一挺之自笑书生不能武乱山西绕洞庭波山下真虎迹多千年故事刘昆得何日离山还渡河　予书题虎圗实与石田同一感题之意宿田翁语书之予何可辞万厯乙亥仲夏十有一日文嘉录于防白堂
　　文休承与东浦札【行书纸本】
　　连日缘妻祖母弃世驯鹭命仆治防事四五日弗得归昨晩还家始读敎言并领工食诸物今明日即当具上耳唐诗第六十卷家下偶然缺此城中友人家此书亦多容午后借得却送去也人还先此奉复余便别恳嘉顿首东浦先生　须溪集甚艰得家间止有半册今亦无处检寻余书不知可迟得几日否
　　文伯仁
　　文五峰与世重札【行书纸本】
　　香稻米壹斗奉甞乞收入舂欠精再加几杵为妙伯仁稽首顿首世重老兄
　　文仲义
　　文道承诗帖【行书洒金乌丝阑纸本】
　　谢张仲举以旧研见还
　　笑遣端君侍谪仙诗坛从事已三年【下有经字去】摧颓恰似经千载珍重曽将质百钱艺论材终是石书生食力此为田谢君通义能还我依旧山斋续旧缘
　　支硎道中古藤
　　溪头独树古藤垂羃歴繁隂翠陆离不用过桥看竹圃只须因树结茅茨苍根盘郁空山老修带围环近水竒安得移家来此住临流终日赋新诗
　　句容道中梅花
　　山县寒梅吐独迟水边忽见影离离千林腊劲香含树一坞春浮玉满枝雨雪载途如在画风烟触目易成诗因思去嵗城南畔对酒高歌正此时
　　除夕寄京友
　　围炉守歳坐深更想见烟花满凤城千里孤灯君对子一年今夕我懐兄生涯笔研贫依旧老颂椒花句不成南北春风同换嵗输君先聴上林莺
　　润州江楼
　　铁瓮城边夜泊舟孤懐黯黯独成愁双蓬髩作南徐客万里烟横北固秋老骥槽闲空逺志枯桐防下有谁收遥思五马停骖处明月烟花满凤楼
　　夜雨絶句
　　江南三月桃花雨绿暗红稀春欲归鸥鹭即看当槛浴水痕依旧上柴扉　戊午秋八月望日梅湾山人文仲义书于营居斋中
　　文肇祉
　　文开云与凡夫札【行草书纸本】
　　辱吾兄过爱雅意稠疉何以克当昨又叨扰不负佳期古人云四美难并吾侪兼有之曷胜畅畅所委画扇笔砚未涤俟晩间课上不一一肇祉顿首复凡夫四兄至厚足下　承惠帽匣领次容面谢又拜　力四分文元发
　　文子悱与罄翁札【行书纸本】
　　累辱厚谊殊感感承谕家书谨送去乞亲付行人因有要书在内万勿使悮至嘱至嘱弟妇已于廿六夜分免得一男不举今体中已稍愈矣知存记故敢附闻不悉小弟发顿首罄翁尊文先生爱厚下廿九日
　　文懋光
　　文懋光与凡夫札【行书纸本】
　　前因天色将暝廹于归舟不得饫聆麈屑良用耿耿所恳孝女挽章曽一搆思否无端【下有而字涂去】冀获双璧亦不揣之甚或以孝感不厌其凟也贱累一扇乞尊夫人大挥并勿金玉望望敎下懋光顿首凡夫道兄先生记室文虹光
　　文虹光与灵均札【行书纸本】
　　春间拟过山斋一阖宅兴居而弟世中人未免为俗冗碌碌不果可胜浩叹每想足下高居岩壑吸雾餐云不识从何刦修来欣羡欣羡友人俞养甫托弟转恳尊君大笔三纸幸即挥付愧无笼鹅之报奈何临楮惶悚眷弟文虹光顿首灵均妹丈大人至谊
　　文谦光
　　文谦光与灵均札【行书纸本】
　　久不晤驰想驰想郡庙建文昌阁家叔已作疏矣求尊公题前乞致意即挥之若无暇即求尊书落尊公款可也此系功徳事幸即付来手至感至感余容晤悉眷弟谦光顿首灵均姊丈大人　奎宿腾辉
　　文震孟
　　文湛持吴门交臂札【行书红丝阑笺本】
　　吴门交臂相失不胜怅怏嗣后弟为功令所廹黾勉就道则歳云暮矣且欲取道金陵一晤家孟长遂无能于维上谒适接手敎知台翁相念殷懃如尔感可知也从来官以人重地以官清处脂不润酌泉弥亷古固有之今乃复见于台翁矣厘奸裕商以足国用则又能臣作用当不徒以洁己着声已也弟入都甫旬即遘重疾幸而获起扶病入闱竣事又幸而所收者大半皆名下顾殿试则皆不与前列想为座师所累耳仲展名家高才揣摩三年亦复寂寂当亦以座师故要之不满达人一笑也干戈遍于海内水火角于朝端令有志之士无处生活况生平不合时宜如弟者耶本无进心又无退计岂惟小草乃类触藩青山白云何所不可自老而自纒自缚如此哉此则不免达人之笑者也散局清凉悬鱼尘釜未足为喻感雅意之惓惓未能以子墨颂矣肃言附谢不尽防悰新刻硃卷奉览弟名正肃　冲文文起晨间札【行书纸本】
　　晨间仲先奉过曽附一柬想已彻览秋光渐美兄从湖上还正复中秋湖上佳景而武林人不知有月一二画船又皆徽贾无可谈者不如姑苏台畔犹有解月人能共赏也功服小弟震孟顿首
　　文湛持与眉公札【纸本】
　　犹记吴山邂逅今且逾二年矣每闻道驾至金阊相寻辄已后期杜门益深潦倒成癖台翁胸中当不复忆有此頽惰人矣适龙树庵僧济川欲勒圎觉经入石谓不得陈先生压卷则流不胜特丐不肖一言为请龙树在江枫莲泾之间为敝地净居之冠详具受之太史所撰记中非悠悠漫僧也坡公素不甚作楷书而手书圎觉精严妙好千秋焕然倘可援此例恳台翁首肯乎将见龙树之名借陈先生永不独法轮生辉而已临楮翘企未尽欲言晚弟震孟顿首上眉公先生敎下　左毖
　　文文起与凡翁札【红丝阑笺本】
　　弟于沈先生素附于臭味之末岂敢有所差池但春间元音丈于弟界上立官路木牌因累土成甬道稍于理不甚顺故不能无言耳然亦仅于弟界中去其新土而止未尝有削于旧也今俟其来一凴丈处分可矣前不知沈先生数日在山中故失于覔晤顷至松陵欲访其乔梓舟人谓桥有坝迷失道而止复柬中并乞道此意也附复不尽敎下小弟震孟顿首顿首凡翁道丈先生侍史
　　文湛持与凡夫二札【纸本】
　　往索通谱云无处寻覔昨更嘱之不知有以复命否也四传四册欲烦工人一装乞尊使付之并以防值往不知己勾无也此公处曽相闻否似不应太迟又不审彼中消息复何如此中如井底略无所闻有闻希详示之考遗才已在句容阳羡遂成幻矣壶公须别作指挥震孟顿首顿首凡夫道丈先生
　　来契来谕一一领悉俟其来当有以应之奉复也早间有一字相闻想已到矣晤期不逺统须面尽不一一敎下小弟震孟顿首顿首凡夫道丈先生
　　文震亨
　　文启美看桃花诗帖【纸本】
　　杨栁丝青欲系船船头红紫趁人鲜千村暖雾烘茅屋一道晴霞入墓田客醉转思留客雨花深更爱养花天斜阳渡口从相识桃叶桃根不记年　看桃花作似之罘先生文震亨
　　文从简
　　文彦可与文蔚札【纸本】
　　高贤辱临不能以粗粝作半日淹留措大无所施其面目汪汪万顷使人意消一种倾注至今不去于懐邓尉梅花如雪春王青翰北来相携蜡屐湖山景色与名士风流映带成一段佳话望望陈厚甫过贵邑附致八行奏起居厚甫艺人温然有君子风宜先生深加盼睐也渠亦感佩甚切从简顿首再拜文蔚世丈先生词坛先学正草书一幅旧墨二笏香合一枚梅杯二个伴函【阙】　钥
　　【阙】钥与衡山诗【行书纸本】
　　甲子廿四夜即事奉次廿三日鞭春霜押因便录呈博笑
　　腊雪漫漫春意悭儿童爆竹閙庭前昨朝耒耜迎新嵗今夜田蚕卜小年【俗呼廿四夜为小年夜】长饮淘溶情有限短吟消遣兴无边流光可惜还堪赏杨栁柔条半锁烟钥顿首上衡山先生吟伯
　　钱　福
　　钱与谦西湖诸诗帖【行楷书纸本】
　　西湖懐古五章
　　武林名胜此开先再拜荒祠亦惘然诗里滑稽方朔后酒边闲适阮咸前青衫不为江州湿白发犹参九老筵六井寒泉通竹阁至今湖栁映湖烟　右懐白乐天唤起梅魂鹤梦先生踏月雪中来不书封禅骄时宰顿遣鱼樵压上台天子宠颁和靖号野翁呼上子陵台香山居士还多事供佛于今看冷灰　右懐林和靖范老先忧四海知如何荒嵗日游嬉湖山景物能宣郁土木厪劳可济饥志大由来惊俗眼心公端肎避时机纷纷蹙额赒贫者斗粟谁偿二月丝　右懐范文正谁云造物特鸿庞妬杀完名直欲降此老生来持劲节洪钟随处噎防撞于今精彩蟠吴岭当日辞源防蜀江怕读湖州韩庙记后来谁有笔如杠　右懐苏东坡当年许国已忘身敢道枯骸尚几春归死九重心亦幸生怜二庙恨谁伸桧应雠主非仇我人不怨【阙】空怨秦再拜南枝斜日里刚肠舞剑肎沾巾　右吊岳武穆
　　西湖即景五章
　　诗到西湖敢擅长苏翁白老恐寻常九天翠黛开金影万朶芙蓉落镜光缀丹青渔艇乱安排法象化工忙谁将容易看西子纵有蛾眉不解装　湖上作
　　搀将春色报西湖何处江山更入圗百二楼台烟雨合八千甲子皞熙无雪梅封老新更蕊冰梗储陈始样芜帘荡水晶初霁日看花双眼半模糊　陈长史庄阁雨轻隂山益竒山灵不怪我来迟断崖云脚能连续曲磴湖光自委蛇宾主东南真尽美烟花宇宙又撩诗索梅笑罢方成句人景相逢定有时　玛瑙寺道上作宝藏如来忽雨华名山不着遮【原迹遮字去】野花遮金莲捧足当湖曲玛瑙支空镇海涯谩说坡翁留玉带可闻六祖付袈裟毫挥不尽瑚采南北峰头焕晩霞　赠宝华和尚住玛瑙寺
　　苍松夹道拥旌幢逸兴从敎到此降雪竹折枝犹自茁云崕成屋更谁扛眼前山色收归句意外风光纵入窗名胜更饶珠玉满尽看双璧主人江　江学士二弟游石屋乡晩生钱福再拜呈稿
　　钱鹤滩五言絶句帖【行楷书纸本】
　　放鹤滩头水萦廻若有情月明常见底应是发源清观澜到东海汹涌尾闾门囘首昆仑顶千流总一源空谷偏能响青铜多幻形中间若无滓到处是虗明钱福
　　黄　云
　　黄应龙书宋吴大有诗帖
　　两年书问断湖海竟悠悠一见心虽满相看泪忽流彩烟山色暮碧濑月痕秋明日【原作月字去】登程去鹡鸰沙上愁
　　山中多雨水秋晩正妨农病菜和根煮新粳带湿舂拥沙埋废井堕石折枯松寂寂猿啼昼白云藏数峰客行情最苦草草共清尊万水千山路今朝好出门鴈声低度水村深中有人敲月下砧满屋秋风灯欲暗江山千里故园心　右宋吴大有诗四首予爱其有唐季人风韵试书一通壬子七月廿日云书
　　沈　周
　　沈启南谢祝希哲诗卷
　　疎林叶尽秋日晴与子把手林中行萧条此地不足枉贲我一来林壑荣君今文名将盖代踪迹所至人争迎青袍猎猎风满袖知者重者无公卿老夫朽惫人所弃子谓差长加其情临分日落渺野水扁舟南骛迷孤城治甲寅十月廿四日希哲冒寒过访申谢此卷不
　　足罄懐沈周
　　沈石田赠杨子诗帖
　　杨子劝秉良工诗略于琴我劝并二者手弹口还吟琴诗本性情渊渊入人深推自三百篇被乐为雅音雅音宣其文成古复成今悠然南薰词煦矣当舜心
　　石田中秋月诗【行书挂幅】
　　少年漫见中秋月视与常时不分别老来珍重不易观要把深杯恋佳节老人能得几中秋信是流光不可留古今换人不换月旧月新人风马牛后生茫茫不知此年年见月年年喜老夫有眼见还同感慨满懐聊复尔今宵十四已烂然七客賔争天下先庭空衣薄怯露气深檐穏坐仍清圎东风轧云轻浪作蓦把太清渣滓却浮云虽欲忌吾人酒政有律无哗賔递歌李白问月句自觉白发欺青春青春白发固不及且卷酒杯连月吸舒庵与我六十人更问中秋賖四十沈周
　　沈启南看花吟【行草长幅】
　　花下一壶酒人与花酬酢树上百枝花花对人婥妁昨日顔色正新鲜今朝少觉不如昨人若无花人不乐花若无人花寂寞看花不是久逺事人生如花亦难托去年花下看花人今年已渐随花落花且开酒且酌催花鼔板挝芍药醉他三万六千觞我与花神作要约沈周石田书诸歌行卷
　　今日九月九无菊且饮酒明年九月九有菊亦饮酒有花还问酒有无有酒不论花无有好花难开好时节好酒难逢好亲友一杯两杯常在手六印何消金握斗三杯五杯不离口万事莫谈瓶且守瓶云罄矣我即休载欲谋之已无有天应私我身独在天不全人花乃后迟之明日兴还存紫蕚青苞得开否倘看烂熳即重阳借问东墙恼隣叟　九日无菊歌
　　春暖秋凉山边水隈访黄菊寻白梅秋月自与我虑浄春云自与我懐开昼游之地吾蓬莱夕息之处吾夜台以殇视我吾老大以彭视我吾婴孩信夀夭吾何以外请享此见在不乐胡为哉　寻乐行
　　打渔鼔唱道情说生说死说功名唱道情打渔鼔说神说仙说今古仙家自有山中乐凡家自有世间忧年头年尾忧不休今夜又当年尾头唱要高鼔要急主劝賔酌忘拜揖蜡梅烁烁白璧光酒波濯濯青袍湿客莫言辞主须醉多情送年恐不及年送去还复来渔鼔声中白发催白发不可变莫放掌中杯鼔砰蓬杯络绎不知东方之既白旧年已尽客已散门前又接新年客新年别唱贺新郎送旧迎新渔鼔忙　右送嵗歌
　　去之嵗来之年一迎一送灯火边迎新送旧大家事觉与老者偏无缘黄鸡未号霜满天一心百感谁愀然小儿自喜时节至催理靴服夸新鲜固知老者己异趣青春似因儿女妍青春悬老不多地白发红顔俱眼前去之嵗来之年譬如马相络绎又如车轮相囘旋谁从个里饶不【阙】燕气苦苦修神仙我于所去已五十其来百歳亦倘焉使我五十不为夭使我百嵗不为延尚有大而去者与来者在我先后计万不计千其间豪杰梦幻耳冥冥漠漠真堪怜惟有青竹数行墨待来追去名可传劝儿必读牀头编莫惜买书吾无钱男儿所立须及早老夫待尔耕春田　右除夕歌沈周
　　沈启南五言律诗牋
　　结庐城郭逺静胜此溪边鸥鹭分家住烟波入簟眠钓鱼偿酒券卖藕补佣钱只隔斜阳岸经游须倩船旧有读书处杏花深雨中人归发未白春好树仍红富贵浮生外弟兄吾道同眼前千树合屋下两陶翁九十春将半隂隂何日收花含无蝶恋苔湿碍人游树防呼朋鹊檐多逐妇鸠催诗应是酒何必与添愁
　　咏人影
　　爱欲挥杯劝其情有唱随无违起居地尚保死生期明月成三处清波化百时防然通契谊曽莫假言辞石田书七言律诸作
　　扫地焚香习燕清萧然一榻谢将迎坐移白日花间影睡起春禽竹外声心逺不妨人境寂道深殊觉世缘轻问奇尚有前门客却怪青山不掩名沈周书于独墨亭今日都非昨日时红消绿长不容私初惊雨过佳人梦漫送春归老子诗绕树空怜双蛱蝶戏波忙杀小鱼儿明年更有寻芳酒何用临川费所思
　　春风不到小楼前花事防又一年处处插秧梅子雨家家缫蠒竹枝烟荷知有暑先擎葢栁为无寒已脱绵莫道山家无意味鸟声啼破落花天
　　城郭重来秋半过世情看熟嵗应磨后生气大轻人易老者心寛奈事多空自感懐成永叹不如对酒付高歌韩休共是霜颠客松竹相依奈晩何
　　风波境界立身难处世规模要放寛万事尽从忙里错此心须向静中安路逢平处经行穏人有常情耐久看直道世间无悔吝才生枝叶便多端
　　渺渺扁舟入浦云琳宫一到惬前闻春泥夹道萦人迹野水交陂乱鸭羣洞里朝元郭道士城中行乐鲍参军相寻两度俱相失石上留题漫有文
　　上人何事作生涯半是仙家半出家丹灶火红煨白术戒坛烟黒煑硃砂杏林春透菩提树橘井泉涵优鉢花卖药归来无个事月明窗下诵莲花　赠医僧
　　高隐白云深复深阶除晴昼亦生隂山藏暝色迷归鹤窓卷朝岚恐润琴忽尔去留那有迹飘然舒卷絶无心道人只自闲怡恱俗客要来难便寻　右赠顔鲁南隠君之作诗成三年未尝书寄适鲁南持纸来索画卷因系此篇沈周
　　颠毛脱尽野僧如世事多归一懒除欲博晏眠高着枕圗便老眼大钞书屋须矮小茅须厚窓要清虚竹要疎心与陶翁有相得时歌吾亦爱吾庐
　　憨憨无役老人懐春日烘门晏始开游衍太平初试杖安排乐事且拈杯世情花党富家发公道燕均贫户来识字不多强不识小轩聊与物追陪
　　昭明台下芒鞋虞仲祠前石路廻老去登临夸健在旧游山水喜重来雨干草爱相将发春浅梅嫌瑟缩开传取梁前桧神去袖中疑道有风雷　虞山至道观有所谓七星桧者相传为梁时物也今仅存其三余则后人补植者而三株中又有雷震风擘者尤为诡异真竒观也成化甲辰日周
　　烂熳初看蜀锦堆却疑春色隔墙来酒逢知己何辞醉花笑贫家不称开红亚暖风怜弱蒂粉含清露湿重台明朝只恐多零落为转长生托纸胎　辛丑牡丹烂开余与允辉同赏有此诗壬寅开不及往喜允晖亦凭防因书前作以寄孤兴沈周
　　众客廵篱待菊开吾家阿弟足清醅莫嫌蘂小劖先赏若使花残悔后来宿雨尚摇枝上叶新香初入掌中杯头巾堕地秋襟湿不怕傍人笑醉囘　乙卯十月四日赏翼南庄上半开菊因有是咏古梅在坐为录一过沈周
　　谁放春云下曲琼一重薄隔万重情珠光荡日花无语琐影通风吹有声外面令人倍惆怅里边容眼自分明知无缘分难轻入敢与杨花燕子争　咏帘
　　满城风雨近重阳寂寂寥寥破草堂彭泽花枝待晴把云安麯米带生甞梳头发应吾年白润屋金从别姓黄渐与潘郎续遗句沈郎痩不似潘郎　沈周为冷庵先生作
　　满城风雨近重阳车辙何人顾草堂此日衣成聊自授明朝酒熟共谁尝秋深泽国莼空紫霜落洞庭柑未黄底怪白头甘寂寞子云曽是校书郎徴明奉次
　　石田先生寻芳诗【行书长幅】
　　老子寻芳挑酒钱乐哉斯丘青嶂边若敎即死便埋我更是可生还聴天人生一日过一梦花下百壶酬百年还将醉墨寄絶壁风雨不洗山苍然　右题墓上絶壁沈周
　　外录
　　瑚网云先荆翁最喜此幅尝歳朝悬霞阁设梅兰水仙于商彝周鬲间古翠新香作供不以题墓有嫌也又有啓南题磨诗在扇上余尝忆其中聮两象合来分动静一心存处得中庸理趣盎然故寻芳行乐无碍生死深有契于先子耳
　　沈启南杂题絶句
　　湖北归来日落扁舟满载西风目送一行白鹭秋懐欲与天空
　　衣冠潇洒本吾儒也学真作钓徒风月一竿休占尽客星昨夜照东吴
　　酒盏诗聮不厌频梅花已报满城春疎灯一夜山窓雨却写乡心与故人
　　不将绿醑醉春寒但把黄庭读夜阑三月溪亭新涨满庐山瀑布卷帘看
　　百尺飞泉木数章茒椒囘互茯苓香白头渔父抛鱼舫结得卢鸿一草堂
　　溪流泯泯带斜汀树色沈沈绿未明大似城南春雨歇碧山浮动晩烟生
　　山路迢迢过翠防枫林斜日映人衣笻枝兀兀藤花去不得诗成且不归
　　树里幽亭久不来田时行径有苍苔溪风四面凉如水袖得葩经手漫开
　　艾叶葵榴乱插瓶虚堂风约虎符灵樽前蒲玉须敎醉溷俗由来忌独醒
　　溪头待渡心不忙日落高人犹偃仰归来只恐到家迟隔防行人岂吾党
　　鸠一声时鹊一声鸠能唤雨鹊呼晴老天亦自无张主半日晴来半日隂
　　春日春山春水流春田春地放春牛春花开在春园里春鸟飞来春树头
　　如来如来太乙裁挂鉢披裟海上来不为一身南北走愿超千众上莲台
　　出入行藏要三思世情更变斗星移常将有日思无日莫待无时思有时
　　富友高亲莫去攀他来问我奉承还钱财入手非容易用去方知来处难
　　自家只道是童儿谁信光隂蓦地移筭来三万六千日总成四十九年非
　　分中自有鱼羹飰意外休编虎口须莫怪老夫为妄语一生梦寐惯江湖【此诗题寄饥馑】
　　杨栁青青江水平闻郎江上唱歌声东边日出西边雨道是无情却有情
　　风前一曲动离愁那个行人不举头手把花枝半遮面不令人见转风流
　　毛窍黄茸嫩似铺颈长高阁玉胡卢老夫此笔非无意留与贤郎学弄雏　甲午春三月望为冷庵宪副作沈渊
　　买书卖画出春城看破青衿白发生四海固无知我者空敎啼杀树头莺
　　吴淞江上老迂疎自笑年来活计无只有砚田耕未了云山还向笔端锄　秋日同友人步虎丘倦坐可中庭上值谈空上人持笔索书漫录旧作二首长洲沈渊【启南大父字孟渊沈渊似非启南也瑚网录沈渊诸诗于启南襍题絶句之末今仍之】
　　饥时思饭倦思眠只在茅檐日晷边此是老夫真活计十年修得在家禅
　　沈石田词迹
　　谁道金强焦亦称两朶芙蓉浸在玻璃镜头白老翁寻此胜过江先尽金山兴　隔水焦山防小凭寄语西风后日来当定白鹤如期骖我乗一声独笑江声静　右春日登金山望焦山有作沈周
　　残叶林梢风瑟瑟秋波照眼通天碧南北东西聊泛宅人不识江湖自有江湖客　袅袅钓竿三百尺金未换鲈鱼白船本窄一般自有容身防　渔家傲
　　天地一痴仙冩尽题诗不换钱画债诗逋忙到老堪怜白作人情白结缘　无兴是今年浪泊茅堂水漫田笔砚只宜收拾起休言但说移家上钓船　右寄南村张处士白石翁
　　柴门晴也喜山意方舒春湖堪冩拄着藤条门外走见打鼔喧村社逐队随行南闾北巷尽趁儿童要强于游宦去乡万里羸马　但愿年康健百年依旧白首甘田野天上多桃根杏柢处处有栽培者侬柘云屯侬秧雨泼未便风斯下将他博换都来各自难舍　暮春试笔和杨仪部念奴娇一阕因录寄徳澂云沈周
　　石田沙弥说偈
　　画在大痴境中诗在大痴境外恰好二百年来翻身出世作怪石田沙弥说此偈于山风溪月楼中汀杨渚蒲一一首曰功徳无量启南
　　沈石田与徴明札【行楷红丝阑纸本】
　　昨承降兼辱厚赐深愧受之不当适盛使至专此奉谢所索拙笔在一两日间已完色矣有言欲告期在后日一防勿悮勿悮沈周拜徴明贤友即解
　　沈启南与少宰札【行楷书纸本】
　　冷庵泊黄汝安约先诣宅拜送缘画事有未足遂迟失二公得罪因汝和至故奉达不宣沈周再拜少宰先生阁下
　　沈石田夀张保州诗帖【行楷书纸本】
　　张公符竹照保州今之太守古诸侯民和物阜政始修何乃便有丘园谋江东莼菜紫丝柔香粳如玉酒如油双溪风月那可留左招赤松右浮丘天子不阻南归舟吴山吴水小瀛洲晴雨雪月俱堪游有诗自倡酒自醻百篇一斗百不忧醉中倒披紫绮裘瑶池桃花插满头笑呼秦女弹箜篌朱帘高启望京楼裴家绿野亚风流张公手持海屋筹人间小住三千秋门生沈周拜稿呈钱同爱
　　钱孔周与阳湖札【行书纸本】
　　芸斋舘晋卿知公先意及之矣但令亲尚寓其地不能进疎以亡亲今永卿已膺徐氏之聘明公可以为之圗矣晋卿昨与草庭偕来勅仆传命窃思晋卿公门厚士何以鄙陋为重轻适以其衷达之令器而晋卿复来仆嫌其太急渠云家口熬熬借此待耕芸斋富室舘舍一虗谋之如市且今有挟势以要求者不早为所恐竟为其所夺耳晋卿情衷廹切仰祈垂体同爱顿首顿首阳湖先生大人











　　书画彚考卷二十四
<子部,艺术类,书画之属,式古堂书画汇考>
　　钦定四库全书
　　书畵彚考卷二十五
　　刑部左侍郎卞永誉撰
　　书二十五
　　明
　　朱存理
　　朱性父贺肤庵诗帖【楷书纸本】
　　奉贺肤庵先生致仕
　　肤翁家近匏翁家二老风流世并夸归已一人今白门无五栁自黄花山林日月爲诗社霄汉星辰逺钓槎莫谓草终寂寞还来旧雨有侯巴侍生朱存理拜藁徐祯卿
　　徐昌谷与惟修札【行楷书纸夲内项氏诸印不録】
　　自徐州别后消息两絶始从楚囘乃闻执事领安吉【下有陆字防去】相去二百里许不能爲故人具扁舟俗况可知也友人朱存理老诗人也室贫如磬二丧不举兹来湖欲求一谒径申小柬以罄区区冬尽趋朝当迎谒道左余不缕缕年生徐祯卿顿首惟修太守先生下吏四月廿二日柬
　　徐昌谷与仁渠札【行草书纸夲内项氏诸印不録】
　　释第六册自廿二卷至廿七卷者不知在君处或在性甫可作柬往取之付叔英抄完极荷令嗣小恙无虞否祯卿顿首仁渠老兄
　　孙　燧
　　孙忠烈律诗四首
　　坐对湖山酒一觞醒时歌舞醉时狂丹砂不是千年药白日难消两髩霜身后碑铭空自好眼前傀儡爲谁忙要知闲处且爲乐光景无多却散塲
　　醉眼昏迷懒得开自斟自酌且舒懐百千万事了不得六七十年容易来得一日时过一日遇三杯满饮三杯世间多少英雄汉南北山头土一堆
　　懒与时人论富强富强原不是良方石崇金谷今安在韩信雕弓昔已藏产置百年终换主气横千里总沦亡不如守分存天理锡福儿孙更久长
　　病中守病要心寛调理隄防有几般强食损脾饥损骨多言伤肺怒伤肝常留肾水消残火把鐡衾防嵗寒有眼如盲耳如聩一些尘事莫相干
　　李廷相
　　李梦弼与鹤松札【行书纸本】
　　寓南都年生李廷相顿首鹤松张年兄大人先生台次不肖南行满拟与年兄一防不意不果至今耿耿人来承惠翰教足仞不遗雅爱中间示老父思念不肖一节不肖读之不觉涕泪交下也盖老父母止有不肖一子不肖又别无一子弟可以侍养南北暌违何日是了以此归志甚决曾有疏乞身又不允许将奈之何耶恃年兄三十年之爱辄敢布之亮必有以教我也人回草草奉复兼伸鄙悃匆冗不能尽所欲言伏惟照亮不具二月十二日寓南都廷相拜啓　使南稿一帙奉览左素
　　周伦
　　周贞庵同年燕集诗帖【行楷书纸本】
　　丙辰己未同年燕集一首録上冡宰白川宗丈老先生请教
　　卅年前共曲江春六百名来止六人一防又将淮海别相看真有弟兄亲风云际合天邉客鬓髪萧疎梦里身累疏乞休休未得不知何以报枫宸侍生周伦顿首藁上
　　唐　寅
　　唐伯虎诗迹
　　人生七十古来有处世谁能得长久光隂真是过隙驹緑髩看看成白首积金到斗俱是闲几人买断门关白日升天无此理自古有生还有死眼前富贵一枰棋身后功名半张纸古称彭祖夀最多八百年后还如何请君听我歌且舞穷通夀夭皆由他
　　都凭乖黠讨便宜我讨便宜只是痴把日繋绳终不住待天倚杵是何时随縁冷暖开懐盏不计输赢伴手碁七尺形骸一棺土任他评我是和非　漫兴
　　措身物外谢时名著眼闲中看世情人算不如天算巧机心争似道心平思量昨日疑前世睡起今朝是再生说与明人应晓得与愚人说也分明　六如居士席地松隂乐有余瓦盆盛酒炙枯鱼心中洗尽闲名利一派泉声应读书
　　一雨江南水接天春山凝翠树浮烟饱看山水归来晩隔岸应须买渡船
　　平日春醪贱可賖春来酒价忽然加山村野店如城市都爲游人赏杏花　晋昌唐寅
　　曲港疎篱野寺邉蓝桥重叙旧因缘一宵折尽平生福醉抱仙花月下眠　丁丑十一月望夕夜宿广福寺前作苏台唐寅
　　唐六如书叹世词八阕【前四首巳刻后四首未刻书于一卷因俱録入】
　　春去春来白头空自捱花落花开红顔容易改世事等浮埃光隂如过隙休慕云台功名安在哉休想蓬莱神仙真浪猜　清闲两事钱难买枉把身拘碍人生过百年便是超三界别无闲计策
　　极品随朝谁似倪宫保万贯纒腰谁似姚三老富贵不坚牢逹人须自晓兰蕙蒿算来都是草鸾鳯鸱枭算来都是鸟　北邙路儿人怎逃及早寻懽乐痛饮一万觞大唱三千套无常到来犹恨少
　　礼拜弥陀也难凭信他惧怕阎罗也难回避他枉自苦奔波回头才自可口是悬河也须牢闭呵手是挥戈也须牢袖呵　越不聪明越快活省了些闲灾祸家私那用多官爵何须大我笑别人人笑我
　　暮鼔晨钟听得咱耳聋春燕秋鸿盼得咱眼蒙犹记做顽童俄然成老翁休逞姿容难逃青镜中休使英雄都堆黄土中　算来不如闲打哄枉自把机关弄跳出面糊盆打破酸虀瓮谁是惺惺谁懵懂
　　有酒无花端的爲省酒有妓不佳也难当做有选妓要班头方才是对手不论酸甜酒须倾一百斗烂醉酕醄通宵不肯走　老头儿非是要出丑世事多叅透一朝那话儿来要耍不能勾想人生有几个到九十九荏苒春光不觉归去早老朽容顔怎能又还少明月尚可邀昨宵难再找緑蚁红裙一刻不可少万事由天何劳空自炒　甜的苦的一般様老甜的多欢乐赴了些有名席睡了些风流觉把一个张揭老儿干罢了一主一賔一个知心表一味一壶一轮明月皎或把话儿嘲或将琵琶扫只唱新词旧曲多丢了只论今番往事多勾倒　今年觉比去年老要着光隂到今日说你忙明日说无钞问先生那一日才是个好
　　竞短争长世事何时已富贵贫穷由天不由已七十古来稀而今岂止你风雨忧愁又常多似喜屈指寻思前途能有几　是防的从今日受用起莫爲千年虑对景且开懐有酒须招妓既爲人须索要爲到底　右调对玉环清江引吴郡唐寅书
　　乐处酣歌时光容易过苦处奔波早晩偏难渡世界号娑婆苦乐平分破佩玉鸣珂生辰不似他戴笠披蓑安闲不羡他　别人骑马我骑驴更有徒行个日月疾如梭天地旋如磨也非过意相摧挫羙竹幽花便是清凉界淡饭粗茶且共萧闲话白日苦喧哗有约来良夜网得鱼虾壶倾问酒家笔走龙蛇诗成付防家　世间祸福乱如麻我也难禁架休言鹊与鸦任作牛和马只教方寸长潇洒覆辙翻舟那个曾回首大剑长矛那个曾丢手无数世间愁凭着人承受拜将封侯是英雄钓钩按簿持筹是愚夫枷杻　休题能向死前休更算千年后歩歩使机关也要天公凑行年五十曾防透皂防丝縧一第犹难料紫绶绯袍一品犹嫌小量尽海波涛人心难忖着翠养翎毛爲谁头上好豕养脂膏爲谁肠内饱　千寻鸟道上云霄何必都经到平地好逍遥高处多颠倒世人只是回头少畵栋雕梁推収纸半张緑髩红妆消除泪几行此事本寻常谩说多魔障百草芬芳须防秋降霜万木萎黄须逄春再阳　假如傀儡一登塲多少悲欢样旁人费忖量兀自生惆怅不知刋定传竒上百瓮黄虀须了今生事一缕红丝须是前生繋人事有推移总是天安置智似灵何常脱死期巧似蜘蛛何常不忍饥　命通若在四更时夜半犹憔悴千年荐福碑九日滕王记劝君且等时辰至铁锁铜关财寳终须散玉液金丹迟速难违限但放此心寛万事从天断不坐蒲团西方掉臂还不戴莲冠南华合眼看　人间苦海黒漫漫送尽聪明汉饥来粥与饘睡要牀和簟此外不湏多缱绻麋鹿山邉终日防弓箭鹦鹉檐前终嵗愁猫犬身在畏途间顷刻忧机变恩爱纒绵多因仇恨縁涕泪流涟多因欢喜縁　白驹过隙难留转何苦又加鞭灵台一寸间簇起冰和炭任教世事如电闪愁多病多早已髩毛皤恩多宠多转入是非窝洗耳听渔歌一一多嘲我漫天网罗方被浮名悮三载沈疴儿被阿爷悮　只今九表向天呼誓不上长安路黄昏梦已徂破衲还堪补聊就人间小结果一粒芝蔴救饥也是他一片黄解渴也是他其余万事赊到了成虚话才说西家杀牛与宰马又说东家钻共打瓦　他们圗甚王和霸一任的闲搭挂待乗博望槎看过天河界那时碌碌才干罢南陌东畴是儿孙马牛赵舞秦讴是欢喜寃讐万事总悠悠劳生何所求一簇眉头算前又算后三寸舌头説强又説丑　饶君一日可千秋空落得多僝僽青山梦里游牝空中守羲皇一梦君知否你防使乖别人也不呆你要钱财前生须来我命非我排自有天公在时该运该人来还你债时衰运衰你被他人卖　常言作法可消灾怕没福难担戴有酒且开懐见怪何须怪一任桑田变沧海右仿唐六如对玉环带清江引王锡爵
　　外録
　　瑚网云弇州评子畏书软熟亦不恶此纸更棱峭可异乃子畏自称江南第一风流才子又曰普救寺婚姻案主者而太原相业伟如生平不二色何叹世词相唱和至此儿渊云唐解元狂者也王文肃獧者也狂獧迹异而心同宜其相契合乎然子畏作风态以逺宸濠未尝不介然自守耳至词调率意纵横有如巵言伯虎其乞儿唱莲花落少时亦复玉楼金埓故复不恶
　　唐六如雨花台诗帖【行楷书纸本】
　　雨花台感昔
　　雨花烟月此时逄台殿虚无古寺中莫问六朝何事业万家砧杵弄秋风友弟唐寅艸上石壁先生吟坛斧政唐子畏醉璚香词帖【行楷书纸本】
　　香闺长日不胜情把春心分付银筝巧弄十三弦间关花底流莺写幽怨緑惨红惊还记得天寳年中旧曲调促音清且移宫换征试奏新声　能弹更羡人如玉玉生香笑语盈盈十指弄纎柔传芳意款语叮咛催象板一任他翠钿零落金鴈纵横恁风流也应未数薛琼琼右醉璚香谱苏台唐寅
　　吴　奕
　　吴茶乡东庄小集诗帖【小楷书纸本】
　　人日偶同诸友东庄小集分韵得诗字呈肤庵尊丈先生改教
　　小庄闲探早春时有客同游不假期聊谓斯辰循故事漫搜佳句入新诗疎梅隔水香飞逺野鸟投林语到迟昼短还思继深夜相逄难复是相知契家侄吴奕再拜上
　　王　鏊
　　王济之与砺庵四札【行草书纸本】
　　鏊顿首自得告还苏未有一字诇问左右旧患肺疢比复何如故乡风土宜人当不药而肥矣甚慰甚慰仆多病早衰近以修书日朝退赴馆过午乃归疲苶不能堪又未能引去奈何奈何闻全卿无事不入城理正当尔然则在家相防恐亦甚少也旧歳小儿似贻乃岳之忧今年忽改行且学作文字矣得一严师督之寸歩不出门也地逺南北不能以时修敬乃复蒙时赐及甚愧甚愧薄币一端少布逺懐余唯倍万自爱不复具鏊再拜砺庵黄门亲家先生阁下
　　得二月十五日书承到官起居佳安眷聚清吉岂胜慰浣仆此百凡粗遣但旧苦脾胃不和日来转甚人事殆废故懐仰惟勤启问殊简亦惟亮之儿向近颇弃旧弄渐知好学但性鲁劣未获寸进幸时赐督教之庶平生知爱之意南京无朝谒之劳有山水之适髙兴所至不惜示及亦足以想见宦署之况若所下问者则平生抱负当必有异于人者仆何足以言之末由瞻奉惟万万自爱不具鏊顿首砺庵黄门先生亲家执事
　　南来甚烦执事沈才羙还始克裁谢疎懒之过也计考满不逺不知何日北辕日瞻望也辱手教岂胜慰浣其始末不及知然得通报数语疾读爲快此亦天下之公义也但人不肯爲耳此后则望少徐之然此非仆所当言也樊京兆之语此仆素行不能信于人甚愧甚愧然仆生平之心执事其以爲何如哉此不敢爲他人道也亦以竢知者耳然浮议不形于下而独出于势位之口则仆宜无愧焉耳置之不足道也语及故复尔匏庵进少天官斯文乡里之光想同之也方震行急灯下作报甚草草懐不能究惟自爱鏊再拜砺庵黄门先生亲家阁下
　　有鹿角三四具在此未知修炼之法欲烦盛价过此指顽童不知何日得暇幸拨冗是祷陈久者亦可用否乎鏊再拜砺庵中丞尊亲家先生阁下
　　居　节
　　居士贞与苇川札【行草书纸本】
　　顷承过临慢去媿罪日来满意【阙】候鳯山因足痛未复儿辈【阙】所者而内外俗事纷扰日无暇时遂尔因仍每或念及未尝不面赧汗流也因感荷鳯山雅存而未获少报万一耳仆固庸碌无一可齿于人缪爲时流推爱而鳯山与仆似有深嬺虽不昌言而心已许之矣连嵗馆宾匪曰不良但因豚儿愚戅不承教令人亦何苦而爲仆谆谆虽名爲从学实虚度嵗月也仆之属意鳯山非一日矣去冬不避诮责辄尔吐辞鳯山慨然许允仆闻语即举手对天称庆而交游知者亦爲仆喜此非虚语也讵意愚父子丁时不辰复有今日事体可胜感叹示二帖足多感戴但一帖有微露舍侄之语甚爲之惊骇不识舍侄何以获罪于鳯山也当询之负荆兄或知其槩何吝见教若馆事必无可解之理若【墨迹若字防去】脱果舍侄有罪则鳯山今日之辞似非实病矣悠悠者喜爲浮词望致意鳯山当勉爲仆父子一行也不日当来相见同载往黄村一笑何如余情种种容靣悉不一一具节弟顿首奉复苇川长兄先生侍史　禹门兄不及另柬同此致声
　　毛　澄
　　毛白斋题也适轩诗帖【草书纸本】
　　奉题也适轩用主人水村先生咏懐之韵
　　烦思剧纷纠闲情澹纡余逹人有张弛岂以形骸拘聊开屋角圃小构花间庐漪鳞集深藻林羽鸣髙株向来车马巷忽若濒海隅石峙势弥耸云孤心与俱于焉足遐想所非细娱忧勤赞邦治反覆窥前书讵效古巢许高言藐唐虞列筵防真率拊景共踟躇清觞发新咏一使客眉舒习池将在此此老山公如太仓毛澄祝允明
　　祝京兆在山记【行书】
　　号琴者曰在山进善琴者希之尔钟子期谓伯牙氏曰巍巍然若泰山时牙志果在高山也夫本吾神明所趋髙而有山山而后有指指而后有弦弦而后有音音而后有耳耳而后有吾之音与弦与指与神明焉以有山于其间将山从志乎将志从山乎将山与志皆必从于弦乎将虚乎实乎当其时必有宫角征商羽半宫半征之调必有散引操曲之章必有疏急修促起止之度左之于徽右之于丝固不以类吾之思其诸有者则将有之乎将无之乎有则此实矣孰从而出是山无则不知何爲必伺乎呜呜而后识也期牙之谈妙今古吾妄意其可疑者在此虽然吴札之论列国风尼父之见文王皆尔矣理必有不可破者吾其未臻故云尔意者説蕴诸周易乎盖曰形而上者谓之道形而下者谓之噐其妙矣乎吾未能以闚焉张文端能琴因问号号以在山所谓进牙而希之且列是讳俾文端他日进焉则举其所得以解我治乙卯重九乡贡进士苏台祝允明记枝山文选书后
　　自士以经术梯名昭明之选与酱瓿翻久矣然或有以著者必事乎此者也吴中数年来以文竞兹编始贵余向畜三五种亦皆旧刻钱秀才髙本尤佳秀才既力文甚竞助以佳本尤当増翰藻不可涯尔丁巳祝允明笔门人张灵时侍笔研
　　文选自隋唐以来莫不习之余昔游南都求监本率多漏缺不可读偶阅书肆获部之半亦非全书也其后赴试京师今少宰洞庭王公出其前帙见示俨然合璧遂留而成之孔周何从得此精好倍余所藏好学之笃又有好书济其求宜有以庆赏杨循吉跋
　　外録
　　瑚网云后题徐祯卿观唐寅披玩余家尚有宋板篆五经左国诸子史汉通鉴文集种种净拭棐几展玩觉古香可爱后苕溪镌五色硃批各书错陈左右牙籖锦函灿烂相暎奚百城之足云
　　枝山书怪语録【有上下册籖俱项子京题】
　　二编成后久倦笔墨然予固东西南北之人也日溢于耳不期而积闲牕试録倐成十卷或疑事以罕怪今多而速若是曷怪爲曰子不校之耳人生一日耳目渉阅几许若试常者皆笔此一编殆数日事耳今以四方之众二纪之永而若此尚何多速之有爲此语以见世之有怪亦理之常乃不足怪且爲洪公解嘲初既称怪聊仍之以第三正徳戊辰允明叙
　　自古才士无不喜怪者是编乃祝希哲所辑昔尝于张士鲁舟中闲坐阅之不觉终帙此日士鲁索跋偶尽一二纸始忆旧读长夏无事即六经诸子岂能与此等书争胜哉癸卯立秋日梦祯识
　　外録
　　瑚网云卷末有守谿太傅笔记正徳间异闻二则爲墨林项氏所珍后归吴功甫太学名显科者功甫去世又归之爱荆府君时得陆象作宣和装极精工友辈欲出重价购求愚父子莫许也万厯壬子秋余应试留都得祝子辠知録附志怪五卷乃曾孙化甫所镌云尚有续编失去而余家竟获之可称合璧也先生前叙以语怪虽不若语常之爲益然幽诡之物固宇宙之不能无而变异之事亦非亽寻常念虑所及今茍得其实而记之则卒然之顷而逄其物值其事者固知所以趋避所以劝惩是已不爲无益矣今余既资先生记载之益复鉴先生楷法之妙欣幸何如苐未及与全録锓行爲欠事每不去心耳
　　祝希哲书月赋卷【草书】
　　陈王初丧应刘端忧多暇緑苔生阁芳尘凝榭悄焉疚懐弗怡中夜乃清兰路肃桂苑腾吹寒山弭盖秋坂临濬壑而怨遥登崇岫而伤逺于时斜汉左界北陆南躔白露暧空素月流天沈吟齐章殷勤陈篇抽毫进牍以命仲宣仲宣跪而称曰臣东鄙幽介长自丘樊昧道懵学孤奉明恩臣闻沈潜既义髙明既经日以阳徳月以隂灵擅扶光于东沼嗣若英于西引兔于帝台集素娥于后庭朒朓警阙朏魄示冲顺辰通爥从星泽风増华台室彩轩宫委照而吴业昌沦精而汉道融若夫气霁地表云敛天末洞庭始波木叶微脱菊散芳于山椒鴈流哀于江瀬升清质之悠悠降澄晖之蔼蔼列宿掩缛长河韬映柔祗雪凝圆灵水镜连观霜缟周除冰净君王乃厌晨欢乐宵宴収妙舞弛清县去烛房即月殿芳酒登鸣琴荐若乃凉夜自凄风篁成韵亲懿莫从羇孤逓进聆臯禽之夕闻听朔管之秋引于是弦桐练响音容选和徘徊房露惆怅阳阿声林虚籁沦池灭波情纡轸其何托愬皓月而长歌歌曰美人迈兮音尘絶隔千里兮共明月临风叹兮将焉歇川路长兮不可越歌响未终余景就毕满堂变容回遑如失又称歌曰月既没兮露欲晞歳方晏兮无与归佳期可以还微霜霑人衣陈王曰善乃命执事献夀羞璧敬佩玉音服之无斁　九畴酒次铺宋经笺索书烂漫爲此试庄氏笔甚佳然而旧牋有尽书学此止矣九畴谓何乙酉七月枝山居士六十六歳书
　　吾乡前辈书家称武功伯徐公次爲太仆少卿李公李楷法师欧顔而徐草书出于颠素枝山先生武功外孙太仆之壻也早歳楷法精谨实师妇翁而草法奔放出于外父盖兼二父之美而自成一家者也李公尝爲余言祝壻书笔严整而少姿态盖不及见晩年之作耳昔人评张长史书惊蛇入草飞鸟出林而郎官壁记乃反严整世固无有能草书而不能正书者因观九畴所藏枝山月赋爲拈出之征明题
　　祝京兆书法当时无辈而或者评其不出正锋盖谓此老目视短不能悬笔运肘耳此卷藏毛氏不克见尝见其刻本细騐于画间皆正锋也丙寅冬获观手迹窃谓所鉴不谬因识其末周天球题希逸此赋真江左琳琅一时脍炙人口然不无穉语希哲生书法波靡时乃能用素师铁手腕参以双井逸趣超千载而上之尤可贵也余尝谓希哲如王谢门中佳子弟虽偃蹇纵逸而不使人憎跳荡健鬭如祭将军而有雅歌投壶风味识者以爲知言此卷爲故毛光禄书光禄尝刻之石而其家贸以供何颍考两日费今年春与张中丞肖甫阅之时陆叔平在坐曰此赝本也真迹在故毛光禄所余笑谓叔平曰子知光禄之有此赋而不知此赋之不爲光禄也耶叔平悟乃谛视之而笑嗟乎人阅物物亦能阅人聊以寓吾一时目而已万厯癸酉秋日王世贞题
　　枝山书偕美赋并叙【赋内小字自注檇李汪氏鉴藏】
　　妻子好合如鼓瑟琴
　　锦谷笑仙黄璋秉叔锦衣令公一江之仲氏其配锦丛坐僲童令人小字静娥大宗伯枕肱先生之令息也联徳嫓年双璧合一秉叔生以秋仲五日令人后一月其日同秉叔道于予爲缀八韵美而祝之
　　润玉佳倩玭珠令妻较才华而允匹问日月而仍齐俊杰豪英拔千人于艺苑工容言徳畅四美于兰闺金乌曜东玉兔望西秋水之芙蓉并蒂春塘之翡翠双栖圃蓝桥玉杵琤琤而夜捣仙源流水桃花片片以春迷门竝弧帨光连壁奎偕老之篇既赓迭爲遐祝窈窕之章姑阕看此新题
　　温温淑人少保之子宛宛灵修金吾之嗣女也同心兮式谷尔似士也合志兮云胡不喜闺仪幼美有徳而有容华风日腾果何彼而何此追汉津之帝孙逐秦台之箫史兰襟婉防以相依霞袂连娟而互倚绮閤乃移来之圆峤鳯舞朝阳洞房有幻出之瀛洲鱼游春水听尔话言和哉情抱雎鸠偶语于河洲鸾鳯协鸣于岛虽或黙或语之际必也雝雝在一嚬一笑之间何尝草草芳词出口啭关关春栁之莺丽语成章掞翠翠秋江之藻助成君子之徳惟善是寳倡随夫妇之宜永以爲好适逓启其初辰肆交陈于善祷抚松篁而胥庆百福攸宜捧壶觞以互酬君子偕老
　　人亦有言天作之合试权度其工能信宫商之应答朝爲百赋铿韶奏之九成暮就七襄粲组文之五杂朱墨交横篇章合沓金声振相如之馆瑶响满易安之閤吟从防课妙传蛱蝶之琼词【宫保自幼日课一诗拟题甚繁其咏春燕等篇尤脍炙人口】秀自少成俊出鳯凰之珠蜡蔼五云兮刺绣陆离绾秋蛇兮札牍纷遝裁霞作性三芝生九窍之香镂月爲情七寳借双纎之合
　　工则尔矣容也何如讶灵鹣之比翼羡文鸳而乗居炯秋冰兮湛壶寒煇宻透粲朝霞之暎日绚彩徐舒三生结合二妙相胥百艶争竒夺冰蚕五色之锦一清相照涵摩尼九曲之珠春风濯栁夕露笼蕖撷芳兰之仙佩珥瑶碧之华琚倾国倾城信琼肌之宜象服如圭如璧当玉带以挂金鱼
　　征彼足缕借此斤斧寜惟才貎之兼具实乃襟情之合矩春城紫陌同吟御栁之青烟暮日朱帘共醉桃花之红雨静几谱双闲窓格五孟徳曜三时俎案争道齐眉张京兆一防黛防竞様妩时歌彤管之旧章戯续霓裳之新谱赏月峰上追防鸾以遇文箫乞巧楼头笑天孙之嫁河鼓惟仙家之双逸谪人间而妙匹乐只君子宜其家室英英稚齿都未逾花歴之三脉脉芳情尚不忘摽梅之七金舂玉应兮和瑶琴于锦瑟声应气求兮投鸾胶于凤漆载颂渊渊之鹤算五福斯全矧有嶷嶷之麟儿万事既毕其颂则和后简有述
　　诞朝聿临春酒载斟乐而不淫续彦先相赠之句求之既得抚文王旧友之琴为此俪辞相尔一心请祈祉于方来爰征效而自今徳与位以齐升诰同封而章同服年将情而并久山其髙兮海其深毋嫌绮语式播徽音维皆美之自天温其如玉试一举而掷地声必成金　治十五年壬戌八月一日苏台祝允明在秦淮东书院冩枝山翁书为当代第一然质性豪爽不耐拘检故其作书多狂草大帧至于小楷则仅一见之此卷结构精宻而笔力矫健微测其里似从衞夫人发源真不媿逸少矣嘉靖辛卯春三月六日王宠
　　外録
　　瑚网云此卷前绘锦丛坐仙童小影如慧月天人坐花隂翠茵凭石几含毫构思一侍儿跽向磨墨红纎倒防緑莎设色秾艶而无款后见大轴白描黄金吾像枝山书传其上售者云像亦枝山笔也余时匆匆在舟不及细阅复见枝山书异犬记即作墨犬于下宛然吠走则静娥之真或先生所写乃丙辰冬是卷与诸玩好入盗手未几爲松陵汝姓者缉至邑尊刘玉受见偕美赋殊叹赏今仍归乌有矣
　　祝希哲懐知诗帖【急就小行草书藏经牋本题下有小字者系自注】
　　懐知诗
　　卧病泊然缅懐平生知爱遂各爲一诗少长隠显逺近存没皆非所计祗以心腑之真凡十有八人共诗一十九首
　　嵗寒十人
　　顾明府荣夫
　　鸡山燕市每依依此日都抛入洛衣家近郁林公旧隠门如彭泽令初归空怜旧社惟君宻却笑无车访我稀最爱沧浪池水好嵗时同坐一方矶
　　钱太常元抑
　　入室芝兰始见薰也知孤陋合离羣烟霄本自防黄鹄城市安能驻白云震泽晩山青歴歴漕湖秋水碧沄沄相思只借中天月防把清辉两地分
　　王文学履吉【二首】
　　七十看花歳已残始怜梅蘂照衰顔河清可道遭逄易驾俗深惭防合难锦绣【阙】闲藏黼黻骊龙珠抱媚江山欲留光彩无穷事心绪悠悠竹素间
　　我居廛陌子沧洲望隔江城各倚楼共惜贾生违汉室岂知王粲重荆州青云尚恐终难附白璧空懐未尽投十载三都墙壁满不堪晏思悠悠
　　葛隠君汝敬
　　独承华绪振芳尘想见先公气魄新开口只传前辈事存心不共此时人城中紫陌藏巢许门外青山是主賔布褐一逄埃土尽谁言叔度贱还贫
　　汤征君文守
　　舞勺歌诗把袂俦白头俱换旧乌头深怜武库丰懐寳却羡名宗独缀旒撃壤舍君谁作伴看山无我不成游高吟李白襄阳曲掌上隋珠国已収
　　谢处士元和
　　薫茗清谈午夜陪诗筒拂旦又飞来应怜去日多来日却见千回似一回槐院定酬王祐志兰庭休起卜商哀红芳落尽青青在始信松筠是徳材
　　表弟蒋允晖
　　风雨牀空坐烛防分襟两见物华残萧条鸥鹭江湖迥寂寞宫商草树寒王谢风流吾子在武功中外老夫单懐君有句君应笑不向沧浪共钓竿
　　施侍御聘之
　　行藏踪迹只云萍一种神襟尔我形清角痛悲鸣晋鄙黄钟力挽向虞廷丹山鳯去尼丘叹紫府龙归霅水灵昨日书来泪盈把南溟心事到东溟
　　朱提刑升之【楚州】
　　渚萍漂泊合江蓠并逐东流更不移曾指松筠能晩节共抛簮绂向明时烟霞草树春容与河汉星辰夜陆离慙愧逄人説桑梓只如黄卷对光仪
　　张秀才天赋【惠州】
　　文征屡北道空南云锦才华织女惭宗庙岂能瑚琏舍蛟龙未许土泥弇襟期天合胶投漆光彩神惊玉在函不见书来诵书序相望浑欲泪毵毵
　　先露八人
　　吴文定公
　　穆穆文定渊渊金玉风被四逺誉髦归淑伊余小子钦承在夙籋云骏附潜泥蠖伏　词林衔恤閟息茅庐扣户请益拱肃趋隅教曰朂旃竭景劬书黙尔富获单辞靡余　选曹展丘俾书皇纶山房接夕返檝同津永言夙好旁【阙】前闻虚膺祗受充然万珍　公耆后先三四及门一瞻百益【阙】诵终身望之如日就之如云大雅既防悼霣徒纷
　　王文恪公
　　肃肃文恪有严我师扣竭空鄙博约兼资片语必法寸履皆规甘雨中含滋浃时熙　屡踬于征靡辞有戚公荐以升黄阁有职援呼昼三导掖漠百嗟予不肖鼎冶负徳　邦作封吏来相予总谓言冢君车迎馆奉襄懐报寜公戾上众往趣成旁诮厐莫诵公闻斯愠命我专统谓守载属同羣答汹终亦靡克公忾滋勇有矢毕命卒队兹恐　公归在堂复传函丈三变泰如休弥畅湖山奠高风霆下上嗟予懦与弗从以往中星载回遄失几杖梁木既壊吾将安放
　　韩尚书
　　司徒岩岩四海具瞻孰不敛袵植偃礲顽蒙逖以卑霄丽泥蟠讯之招之令之曰前旭日垂熙温诲孔殷　昔我先公政于晋阳知公于童拔立序庠范之徳行训之典章古道世用启迪游扬声诗书畵亦靡不详曰尔国器必成用光公曰于乎前徳不忘　乃共之食乃赐之帛严威俨恪靖庄允塞拜赐必诚餐徳必实一望弗再有啣以讫
　　沈周先生
　　有华东阳于吴门古有遗高展也兹存孰爲先生秀降三辰胷集万寳手挥五云九渊淑暎千茝齐芬鹤跱霄逵抗首风尘　维予二祖式契且姻亲公自髫属于夕昕齿惟父子视犹季昆聚晤员员援推勤勤谓子良史左丘马班谓子鹏运直举横鶱安知乗马班如迍邅终需于泥以卒嵗年　予既暮矣公犹岿然于何不臧自遐不因一往不复追悔空辛岂念平生我思古人
　　本郡使君南海林公
　　昌哉我牧百夫之特瞬洞万棼平呑四渤经库储学智嚢韬识鸾刀一振不截以讫吴材总升胡特我特载笑载言载永以绎有作斯属惭孤善述留灵逝奚赎身百九京有知有茹阗臆
　　陆冢宰
　　陆缔于我好也奕世中丞汪汪视实兄弟翔泳殊然逵磐别致川梁无接鑘镡遥契南都于遘日以文防朂哉进修驩然游艺鸥鹭先盟江湖结气　公绩平冦尚克铭纪首聚须臾夙约载厉迨登掌武爰均四海迹用地隔礼由嫌废穹渊契阔怳若越世　恩谴公被不才余弃聚散忽再幽明永异终则羣疑始亦何讳丹诚寸积悠悠两在天吴昼掠鼇波夕沸茫茫大壑魂兮何寄
　　朱孝亷性甫
　　秀矣孝亷名驹在吴白玉清冰碧梧翠竹少游诸老孤莺乔木余家日见匪暝维夙黄庭晋度朱弦汉曲羣公星落长庚尔独后生更仰离羣昂鹄頽然顺化行阅沧陆修年黙逝亦可世哭雅能君断更莫彼续来英日富风流絶目前修履践流膏醉馥嗟子勤哉堆箱叠腹繄我与君髧皓相逐今我视众如君我瞩余霜犹几三叹不足
　　朱文学尧民
　　葑亦多彦哿矣两朱昆丘连璧峄阳双梧子出最后遗风爽如寒泉冬洁菉竹秋癯积百媚学孰俪君劬宵闻片籍屏寐以须先之皇皇获之愉愉抛裘喷炙投玉捐珠珍香寳茗法绘名书清谈晏对日坐仙区爱我维笃弃我亦除怅其邈矣临风永吁　余既作此诗未及书遗诸君【阙】　首出纸索録遂勉笔归之他固不能悉然当各写所赠本篇投之耳允明识
　　此京兆祝先生所书懐知诗深得钟王笔法然停云之思出自心腑之真前辈风流岂特词翰间已也门人黄姬水敬识
　　外録
　　瑚网云此卷爲项氏物后识其值二十金购于文文水氏嘉靖甲子年重装崇祯初余获一观録其诗竟失去并逸嵗寒十人名姓先露八人则吴文定公寛王文恪公鏊韩襄毅公雍沈先生周东郡使君南海林公世逺陆冢宰完朱孝亷性甫朱文学尧民
　　枝山书古诗帖【楷书】
　　晋阳起唐祚王明绍巢封垂统已如此继体宜昏风麀聚嬻天伦牝晨司禄凶朝纲一以坠天枢遂崇崇滛毒秽宸极虐熖燔苍穹向非狄张徒谁辨取日功云胡欧阳子秉笔迷至公唐经乱周纪凡例孰此容侃侃范太史受説伊川翁春秋二三策万古开羣
　　朱光遍炎宇微隂藐重渊寒威闭九野阳徳昭穷泉文明昧谨独昏迷百开先几微谅难忽善端本緜緜掩身事斋戒及此防未然闭关息商旅絶彼柔道牵
　　微月堕西岭烂然众星光明河【阙】未落斗柄低复昻感此南北极枢轴遥相当太乙有常居仰瞻独煌煌中天照四国三辰环侍旁人心要如此寂感无边方
　　放勲始钦明南面亦恭已大哉精一传万世立人纪猗欤叹日跻穆穆歌敬止戒傲光武烈待旦起周礼恭惟千载心秋月照寒水鲁叟何常师删述追圣轨
　　吾闻庖牺氏爰初辟乾坤干行配天徳坤布协地文仰观浑周一息万里奔頫察方仪静隤然万象存悟彼立象意契彼入徳门勤行当不息敬守思弥敦
　　大易图象隠诗书简编譌礼乐矧交丧春秋鱼鲁多瑶琴空寳柙弦絶将如何兴言理余韵龙门有遗歌顔生躬四勿曾子日三省中庸首谨独衣锦思尚防伟哉邹孟氏雄辨极驰骋操存一言要爲我挈裘领丹青着明法今古垂焕炳何事千载余无人践斯境
　　元亨播羣品利贞固灵根非诚谅无有五性实斯存世人逞私见凿智道弥昏岂若林居子幽探万化原　枝山祝允明书
　　外録
　　瑚网云本朝名公楷法余家彚成一函首此希哲书古诗嗣爲征仲书阿房宫赋雅宜书唐宫词隆池书纪游诸帖亦伟观也徽友程松萝竟以汉玉兕镇玛瑙辟邪青緑小鬲易去惜哉
　　祝京兆书闻弦诗【挂幅】
　　舟泊衢州城下暮赤脚苦蚊眼欲瞀逡巡就枕忽闻弦已觉再听还恐误披衣起见灯影红柔指莺喉暗轻度初闻乃是三弦语寂歴空江烟落雾少年惯向醉中听老大闻之犹起妬须演入琵琶弦指拨声清不似前疑是小璚更大封移宫换羽各争妍斯时夜静弦愈急潜鳞出浴栖羽寒珍珠错落玉盘浄铁骑跂东封可悬老夫听久毛髪竪恐有蛟龙来搏船　右闻弦一首书于虎丘梅花楼枝指道人【中有疑句俟考】
　　外録
　　瑚网云余尝携此幅于白下戊午春悬三山草堂小集诸工音律者爲关中姜还朴七弦娄水张聘夫三弦苏台徐贺世二弦及陈玉素四弦东曲大小雪二十五弦一时声传九陌余因歩祝韵纪之及追忆犹自盈耳
　　枝山诗草
　　长安昔日在关中洛阳浙右亦相同江东自古帝王宅周秦已见气葱葱长安石城如虎踞长道钟阜似蟠龙千年王气浮天表一日真人建法宫天府天开天阙起五门三殿当中峙五鳯楼前栁似烟奉天门外天如水金陵金阙胜金城玉陛连天接玉京星散羽林霜气肃天临华盖日华明十二飞楼石门缭百万豼貅屯八表寳刹天花和月飞郊坛神乐穿云霄【叶】御史当街百骑骢将军纳陛罗霜五侯甲第遥迷雾七贵前驱响鬭风鳯凰台上鳯凰游武湖中水似油万户莺啼花里晚千家砧捣月中秋会同馆外白雉多包茅楛矢交经过重译来宾醉卉服轻烟淡粉列青蛾六楼六馆鬭倡妍日日新声沸管弦狭市斜街迷错络曲房洞户暗钩连吴下书生好逺游抱书来看帝王州那知髙卧西风邸眉萧飒长安秋　右余所赋长安秋一首爲希百书之允明
　　东南大泽名具区中有洞庭相对峙七十二湖上浮万顷汪洋五湖水仙人隠士住髙青天罗列金芙蓉岩窟巉岏蹲虎豹渚宫幽閴潜蛟龙山人茅屋翠微里鸡犬声遥白云起昔闻绮皓留此山今日高风亦相似湖山横黛畵中开湖水浮蓝镜中止还疑海上驾瀛岂识人间有朝市朗然吟啸入烟霞山中万树开桃花问津那许渔郎到伐木不知渔父家时见青崕麋鹿走朝出爲羣暮爲友我欲共君歌紫芝借问山中何所有赠洞庭张山人允明
　　独爱无人处幽栖不用名竹鸡啼午寂松鼠落枝轻芳草初平路春深欲上城萧然吾亦得扰扰自劳生　右题畵一首枝山
　　西望崚嶒拥国门秣陵秋气动乾坤清江故有蛟龙窟白日元疑虎豹蹲日满荒城生野色云来别渚浸山村莫愁玉质归黄土遮莫轻招月下魂允明
　　春山雨新沐掩霭结浓緑一叶金芙蓉粲粲迎朝旭江亭小于艇松子落满顶尽日无人来流水抱虚影右二首题子昻畵允明
　　白云媚苍山寂寂太古春窅霭林薄中一区宅无邻子并清净闭门了文两生勿轻过惟通问字人客子欲何归中林犹独歩幸有苍苍松爲辨去来路季冬雪里积十日竒寒沍啁啾閴不闻葱蒨失其故梧桐滴夜雨客乡秋可怜尽是离人泪声声落枕边右五首题畵幅枝山
　　落日采薇归萧萧两布衣迩来人采少春雨长顽肥吴巗好个景凿得不成山人自要头白山头也防斑右杂作二首枝山
　　闲云寂寂锁龙宫万顷春湖洗碧空惟有白猿聴讲后向人长啸月明中　呼猿洞作支山
　　吟诗写畵似叅禅不向他人被里眠生公堂前防头石天平山上白云泉
　　秋浸具区天地寒老崖垂脚怒龙蟠仙人夜半骑鹤去木客潜窥古灶丹
　　云母薄梳青石髪水花肥防碧荷钱树根一坐空山老不许时人问嵗年
　　寒光交逗眼苍然半夜人间别有天想得非仙亦非四山风雨拥孤眠
　　满地松隂六月凉采芹归去担头香相逄夕照谁家子倚树喃喃话正长
　　身在云西梦想间松头鹤影枕屏间一声隠隠啼花雉信手推窓满眼山
　　朝云乍起千冷暮雨初収万壑鸣此地烟霞谁领畧却输痴老笔纵横
　　腰刀帕首报君恩初事将军出鴈门无限家门儿女念秋风吹上五陵原
　　费却青钱换戏资世人多道小儿痴不知世事谁非戏争得长年作小儿　右九首题畵支山
　　扇功本在驱炎上不似屏风只好看算得题诗真拙计郤供双眼失清寒　题箑允明
　　外录
　　瑚网云本朝法书首推希哲其狂草有不可以素旭拟者项又新尝过余煑霜鲈夜话索所藏扇册展玩见祝书身在云西一首运笔如烟云变幻莫测越明又新复过余云思竟夕得之矣出手録片纸对之相与抚掌叫絶又先君每抚松撃竹哦枝山句客香秋可怜想得非仙亦非松涛竹籁答响清冷不复知有人间俗务今思之恍如隔世可胜浩叹
　　祝京兆词迹
　　灯火三更把筭筹风沙万里覔封侯蚕儿作茧生难罢蛾子亲灯死却休　身外苦梦中忙浑无些子爲吾谋世间富贵真何物赚得英雄白了头　调鹧鸪天南阜小亭台薄有山花取次开寄与多情熊少府晴也须来雨也须来　随意且啣杯莫惜春衣坐緑苔若待明朝风雨后人在天涯春在天涯　调一剪梅
　　祝枝山临黄庭经册【乌丝阑纸本】
　　黄庭经【原文不録】
　　【款书】正徳庚午八月二日雨窓孤坐戏临一过枝山祝允明
　　祝希哲临黄庭经并记【宋黄蜡笺本原文不録】
　　昆山魏诚甫逺谒乞书黄庭此非抱病老人所办也诚甫意极恳且欲坐守急回遂以六十七嵗久病初闲却药执笔半日间了千三百余言可谓老人多儿态矣自亦不堪属目以狥爱情而已览者若以作字视之尚大笑况谓临帖乎丙戌十月枝山老樵祝允明记
　　予尝见赵文敏所临黄庭经刻本虽时一露妩媚而右军堂室已称优入盖不啻爲叔敖之优孟中郎之虎贲而已此卷爲祝京兆晩年所书不必防画惟肖而结构疎宻转运遒逸神韵俱足要非得书家三昧者不能苐令右军复起且当颔之矣岂独追踪文敏哉设有好事儒者摹勒登石以嗣王赵二帖即以搨本一纸易一鵞谁曰不可万厯甲辰孟冬八日张鳯翼跋峕年七十有八
　　古今临黄庭者不下数十家然皆泥于画形似钩环戈磔之间而已昔贤所以有脱墼之讥也枝指公独能于榘矱绳墨之中而具豪纵奔逸之气如丰肌妃子着霓裳羽衣在翠盘中舞而惊鸿游龙徊翔自若信是书家絶技也大原王穉登书于快雪亭上
　　祝枝山书庄子逍遥游【行书】
　　惠子谓庄子曰魏王贻我大瓠之种我树之成而实五石以盛水浆其坚不能自举也剖之以爲瓢则瓠落无所容非不呺然大也吾爲其无用而掊之庄子曰夫子固拙于用大矣宋人有善爲不手之药者世世以洴澼絖爲事客闻之请买其方百金聚族而谋曰我世世爲洴澼絖不过数金今一朝而鬻技百金请与之客得之以説吴王越有难吴王使之将冬与越人水战大败越人裂地而封之能不手一也或以封或不免于洴澼絖则所用之异也今子有五石之瓠何不虑以爲大樽而浮乎江湖而忧其瓠落无所容则夫子犹有之心也夫
　　惠子谓庄子曰吾有大树人谓之樗其大本拥肿而不中绳墨其小枝卷曲而不中规矩立之涂匠者不顾今子之言大而无用众所同去也庄子曰子独不见狸狌乎卑身而伏以候敖者东西跳梁不避高下中于机辟死于罔罟今夫斄牛其大若垂天之云此能爲大矣而不能执鼠今子有大树患其无用何不树之于无何有之乡广莫之野彷徨乎无爲其侧逍遥乎寝卧其下不夭斤斧物无害者无所可用安所困苦哉　嘉靖改元初夏五日枝山祝允明在寒緑堂写
　　读庄子逍遥游二首
　　惠施五石瓠弥大弥无当呺然莫与京不任盛水浆掊弃谁顾惜胡由效所长幸遇漆园叟昌言爲阐大樽堪取材江湖一苇杭浩荡凌万顷寥廓共徜徉平生诵此篇心旷超八荒乐哉逍遥游千古仰蒙庄于今所见殊却笑予更狂璠璵韫在璞奚必爲珪璋儵忽凿浑沌报徳反致戕试问不手何如袖手康澼絖裂地封臧谷均亡羊欲识大瓠真请从最初详弗剖天质全块处神自王惟大似不肖老氏言孔彰镇以无名朴朴散器始张有用以爲用锥刀竞夭伤无用以爲用伎俩未尽忘寜如竟勿用藏用孰可量我愿寳斯种艺之寂寞塲瓠成复何事畵前问羲皇
　　樗大苦不材匠石过弗视树彼无何乡彷徨无所事颇疑梦蝶翁与世太相避曳尾泥中龟岂希留骨贵吾观闽有榕一筹蔑可试祗广长防亭亭毎匝地既为居人依复为行人施暍者頼以凉惫者頼以憩本无心利物物乃其利借令中绳规斧斤早应被焉能磨嵗月而成此大庇勿用用乃全用即不可继寝寤独逍遥逍遥未为至双林利自他樗也何敢企旹万厯己丑春日巢居子张应文书附祝京兆
　　真迹卷后
　　外録
　　书畵舫云吾家世传希哲京兆行书荘子逍遥游师虞世南后有茂实府君古体诗二首
　　祝京兆书离骚九歌并孔雀东南飞二卷【九歌行楷书孔雀东南飞行草书原文不録】
　　外録
　　书畵舫云祝京兆楷行离骚经九歌行草孔雀东南飞二卷并藏中吴王氏是盛年妙迹在吾家庄子逍遥游卷之上用意购求卒未得记此以当铭心
　　又云祝希哲京兆书法入神真草皆絶代四方饼金収购声价不减松雪翁或云过之向见王氏小楷黄庭经袖卷笔意全斆钟繇后作绳头章草跋语殆百余字尤爲佳絶不知今尚存否予家藏翁小草懐知诗十九首爲守斋书跋又藏翁行书离骚经九歌共一卷并能融化羲献逸趣翩然兼字形圆浑精采动人见者称爲皇明书法之冠不妄耳寻遇好事家宛转购去迄今惋惜尚往来方寸间也
　　希哲书草堂诗余全部【小楷书原文不録】
　　外录
　　书畵舫云锡山华氏寳藏希哲小楷草堂诗余全部师钟元常履吉正书尚书毛诗全本师王逸少足称双璧而希哲尤沈着痛快又闻陆氏藏希哲小楷北西厢及琵琶记书法极精未及见之
　　希哲书秋轩赋【楷书原文不录】
　　外録
　　书畵舫云希哲楷书秋轩赋爲石田翁作虽循规矩大饶风趣后有古诗一帖乃是写赠朱野航者亦佳迹也
　　祝枝山吴中胜景诗【行书原文不録】
　　外録
　　书畵舫云祝希哲吴中胜景诗卷宋经笺上行书全学王大令
　　又云祝希哲小楷楞严经十卷孙武子十三篇行书曹子建诗草书马异结交诗前后并见之而书法各各不同真大家也
　　祝希哲书千文【草书藏经纸本】
　　千字文【原文不録】
　　余笔虽拙素不书此癸未闰四月望后过云庄楼酒次出经纸索书千文余与云庄谊厚勉爲书此诚爲贻笑于大方也　枝山老樵祝允明
　　祝枝山书东坡记游卷【楷书粉牋二纸高四寸长八尺余内项氏李氏印不録】东坡记游
　　元丰六年十月十二日夜解衣欲睡月色入户欣然起行念无与乐者遂至承天寺寻张懐民亦未寝相与歩于中庭庭下如积水空明水中藻荇交横盖竹栢影也何夜无月何处无竹但少闲人如吾两人耳
　　黄州东南三十里爲沙湖亦曰螺师店予买田其间因往相田得疾闻麻桥人庞安常善医而聋遂往求疗安常虽聋而頴悟絶人以指画地字不数字辄深了人意余戏之曰余以手爲口君以眼爲耳皆一时异人也疾愈与之同游清泉寺寺在蕲水郭门外二里许有王逸少洗笔泉水极甘下临兰溪溪水西流余作歌云山下兰芽短浸溪松间沙路净无泥萧萧暮雨子规啼谁道人生无再少君看流水尚能西休将白髪唱黄鸡是日剧饮而归
　　绍圣元年十月十二日与防子过游白水佛迹院浴于汤池热甚其源殆可熟物循山而东少北有悬水百仭山八九折折处辄爲潭深者磓石五丈不得其所止雪溅雷怒可喜可畏水涯有巨人迹数十所谓佛迹也暮归倒行观山烧火甚俯仰度数谷至江山月出击汰中掬弄珠璧到家二鼓复与过饮酒食余甘煮菜顾影頽然不复甚寐书以付过
　　仆初入庐山山谷竒秀平生所未见殆应接不暇遂发意不欲作诗已而见山中僧俗皆云苏子瞻来矣不觉一絶云芒鞵青竹杖自挂百钱游可怪深山里人人识故侯既自哂前言之谬复作两絶云青山若无素偃蹇不相亲要识庐山面他年是故人又云自昔忆胜赏初游杳霭间如今不是梦真个是庐山是日有以陈令举庐山记见寄者且行且读见其中云徐凝李白之诗不觉失笑旋入开先寺主僧求诗因作一絶云帝遣银河一沠【下有来字防去】埀古来惟有謪仙辞飞流溅沬知多少不与徐凝洗恶诗往来山南十余日以爲胜絶不可胜谈择其尤者莫如潄玉亭三峡桥故作此二诗最后与总老同游西林又作一絶云横看成岭侧成到处看山了不同不识庐山真面目只缘身在此山中庐山诗尽于此矣
　　余尝寓居惠州嘉祐寺纵歩松风亭下足力疲乏思欲就林止息望亭宇尚在木末意谓是如何得到良久忽曰此间有甚么歇不得处由是如挂钩之鱼忽得解脱若人悟此虽兵阵相接鼓声如雷霆进则死敌退则死法当甚么旹也不妨熟歇
　　己夘上元余在儋耳有老书生数人来过曰良月佳夜先生能一出乎予欣然从之歩城西入僧舍歴小巷民夷襍揉屠酤纷然归舍己三鼓矣舍中掩闗熟寝已再鼾矣放杖而笑孰爲得失问先生何笑盖自笑也然亦笑韩退之钓鱼不得更欲逺去不知诲者未必得大鱼也
　　在徐州时王子立子敏皆馆于官舍而蜀人张师厚来过二王方年少吹洞箫饮酒杏花下明年余谪黄州对月独饮尝有诗云去年花落在徐州对月酣歌美清夜今年黄州见花发小院闭门风露下盖忆与二王饮时也黎醇字希声治春秋有家法欧阳文忠公喜之然爲人质木迟缓刘贡父戏之爲黎子以爲指其徳不知果木中真有是也一旦联骑出闻市人有唱是果鬻之者大笑几落马今吾谪海南所居有此霜实累累然二君皆入録坐念故友之风味岂复可见刘固不泯于世者黎亦能文守道不茍随者也昔爲凤翔幕过长安见刘原父留吾剧饮数日酒酣谓吾曰昔陈季弼告陈元龙曰闻逺近之论谓明府骄而自矜元龙曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元逹博闻强记竒逸卓荦吾敬孔文举雄姿杰出有王霸之略吾敬刘徳所敬如此何骄之有因仰天太息　癸酉八月十二日歩月宿东禅寺书此枝山祝允明
　　辛巳八月廿又二日王宠观于清贤堂【小楷书本身纸尾】我朝善书者不可胜数而人各一家家各一意惟祝京兆爲集众长盖其少时于书无所不学学亦无所不精此卷乃全法钟太傅而用笔遒劲伟丽出入清臣诚悬间盖能用太傅指于大令腕者也三桥文彭【隷书】
　　祝京兆书清圆秀媚在大令下北海诸君之上然草书易得而真楷不可多见余尝于文休承所见其十九首心窃爱之闻以桂玉故鬻之他人每恨明妃嫁呼韩今见此卷不觉雄心勃勃置之几案间可当阮公数斗美酒琅琊王世贞跋【行书】
　　曩见钟元常荐季直表笔意自篆隷来及观祝希哲夜坐记则知得之季直表者爲多若此卷亦夜坐记类也元美性好酒而以数斗美酒当之固宜长洲张鳯翼【行草书】
　　二十年来内府真迹流落人间自右军以下至于子昻伯几所见五六百卷大有古今不相及之叹京兆正书力追魏晋乃尔可谓頽波一柱然其他行草殊不尽然而世又酷重之此古法终不可复也庚戌仲冬日檇李曹溶【行书】
　　钟司徒书法惟宋仲温窥其堂奥希哲此卷俱从季直宣示诸帖神明变化良足寳也越州罗坤【行楷书连前四跋一纸】
　　山隂张陛观于广陵客舍辛亥四月浴佛日谨识祝京兆书法推爲明朝第一此卷极摹钟太傅季直表字无纎毫遗憾洵足并美晋唐诸名家世具只眼者当自有共鉴也登子陛再记【张二跋行书蓝纸本】
　　祝枝山中酒札【行书花笺本】
　　昨中酒矣今日又邀花下耶闻请如听令固措大家风不须再促也允明拜复
　　祝希哲与秋田札【草书纸本内项氏诸印不録】
　　专请今午过舍看种榴树使此等辈莫敢欺于仆也万希勿距感荷感荷眷生祝允明顿首秋田表弟爱下枝指生与子行札【草书纸本内项氏诸印不録】
　　早间承王侍御送红白江梅二枝特此到宅专借向者执事所言花缾一用对此先春之景焉能扼其不赏之意乎若尊肯顾乞降爲慰三日祝允明顿首子行表弟亲谊
　　祝枝山与在野札【草书纸本内项氏诸印不録】
　　明日请过观畵恐尊他出敢此预期勿距万万眷生祝允明顿首在野贤妺丈执事
　　祝京兆书五言排律帖【楷书纸本】
　　岭海元勲【阙二字】琅琊【原迹琅琊圈去】都世望豪山河髙祖誓龙虎太公韬培植归瓞骞腾见鳯毛都台知独早列校柄专操烈烈平蛮绩遑遑定国劳东通越裳雉西郤旅人獒玉帐抽竒策牙旗偃怒涛频烦膺重寄稠叠受恩褒鱼水寻常愿风云二五遭两江严副钺五府侑枢曹特命司符钥元戎总节旄风生新草诏光动旧花袍拔浪鲸鱼振横秋空【原迹空字圈去】雕鹗翺诸侯惟敬梓大雅在挥毫再拜歌崧岳宣王百代髙治生祝允明顿首再拜稿呈
　　枝指生书宋人品诗韵语卷【楷书绢本】
　　诗有二十四品偏者得其一能者得其全防其全者惟李杜二人而已其曰雄浑者大用外腓真体内充返虚入浑积健爲雄具僃万物横絶太空荒荒油云寥寥长风超以象外得其环中持之匪强来之无穷曰冲淡者素处以黙妙机其微饮之大和与鹤独飞犹之蕙风超以【原迹超以二字防去】苒苒在衣阅音修篁羙曰载归遇之非深即之愈稀脱有形似握手已违曰纎秾者采采流水逺春窈窕深谷时见美人碧桃满树风日水濵栁隂路曲流莺比隣乗之愈往识之愈真如将不尽与古爲新曰沈著者緑杉野屋落日气清脱巾独歩时闻鸟声鸿雁不来之子逺行所思不逺若爲平生海风碧云夜渚月明如有佳语大河前横曰髙古者畸人乗云手把芙蓉泛彼浩刼窅然空踪月出东斗好风相从太华夜碧人闻清钟虚伫神素脱然畦封黄唐在独落落宗曰典雅者玉壶买春赏雨茅屋坐中佳士左右修竹白云初晴幽鸟相逐眠琴绿隂上有【阙】瀑落花无言人淡如菊书之嵗华其曰可读曰洗链者犹鑛出金如铅出银超心链冶絶爱缁磷空潭防春古镜照人体素储洁乗心【原迹心字防去】月返真载瞻星辰载歌幽人流水今日明月前身曰劲健者行神如空行气如虹巫峡千寻走云连风饮真茹强蓄素守中俞彼行健是谓存雄天池与立神化攸同期之以实御之以终曰绮丽者神存富贵始轻黄金浓尽必枯浅者屡深露余山青红杏在林月明华屋畵桥碧隂金尊酒满伴客弹琴取之自足良殚美襟曰自然者俯拾即是不取诸隣俱道适往着手成春如逄花开如瞻嵗新贞予不夺强得易贫幽人空山过水采苹薄言情悟悠悠天钧曰含蓄者不着一字尽得风流语不渉难已不堪忧是有真宰与之沈浮如緑满酒花时返秋悠悠空尘忽忽海沤浅深聚散万取一収曰豪放者观花匪禁吞吐大荒由道返处得以强天风浪浪海山苍苍真力弥满万象在旁前招三辰后引鳯皇晓看六鳌濯手扶桑曰精神者欲及不尽相期与来明漪絶底竒花初胎青春鹦鹉杨栁碧台山人兴来清酒深杯生气逺出不着死灰妙造自然伊谁与裁曰清竒者娟娟羣松下有漪流晴雪满汀隔溪渔舟可人如玉歩屧寻幽载瞻载止空碧攸攸神出古异淡不可収如月之曙如气之秋曰委曲者登彼太行翠绕羊肠香霭流玉悠悠花香力之于时声之于羌道不自噐与之圆方曰悲慨者大风卷水林木爲摧意苦欲死招憇不来百嵗如流富贵冷灰大道日防若爲雄材壮士拂剑浩然弥哀萧萧落叶漏雨荒苔曰实境者取语甚直计思匪深忽逄幽人如见道心晴涧之曲碧松之隂一客荷樵一客听琴情性所至妙不自寻曰形容者絶伫灵素少迥清真如覔水影如写阳春风雪变态花草精神海之波澜山之嶙峋俱似大道妙契同尘曰超诣者匪神之灵匪机之微如将白云清风与归曰飘逸者落落欲往矫矫不羣缑山之鹤华顶之云高人惠中令色絪緼曰旷逹者生者百嵗相去几何欢乐苦短忧愁实多何如尊酒日住烟萝花覆茅檐疎雨相过到酒既尽杖藜行歌孰不有古南山峩峩曰流动者若纳水輨如转丸珠夫岂可道假体遗愚荒荒坤轴悠悠天枢载要其端载同其符超超神明反之无来往千载同归殊途曰缜宻者是有真迹如不可知意象欲出造化已竒水流花间清露未晞要路愈逺幽行爲迟语不欲犯思不欲痴曰疎野者唯性所宅真取弗羁拾物自富与率爲期筑室松下脱防看诗但知旦暮不辨何时倘然适意岂必有爲若其天放如是得之　故障箬溪先生嵗丙子秋佥岭南按察事公余歴览诸胜纪全广风物之作于魏晋诸家无所不诣日抵罗浮葢累累联翠穿云树杪竒絶足爲大观及归便崇报禅院时天空云净暮山碧了无一防尘埃侵有僧幻上供清茗叩先生解带出新酿麻姑先生辄秉烛谭古今兴灭事坐久赋诗有云名山昔日来司马不到罗浮名总虚又云不妨珠玉成千言但得挥翰笺麻传顷出摘翠编所述种种诗法如紫芝秀色可餐诚词坛拱璧世不多见者遂爲先生作行楷以纪时事云长洲祝允明
　　本朝书法推祝希哲先生爲首楷书尤佳或以爲当在赵魏国上余向有牡丹帖甚精归之亡友项氏逸廿余年不入目中矣此日放舟呉阊凌房出示先生所书宋人品诗韵语几千余字葢赠顾箬溪先生者跋语学季直表书法尤劲所云焕若神明顿还旧观者喜而书此万厯癸卯仲春日冯梦祯书
　　祝京兆书陶靖节田居诗并题【行草书藏经纸凡四诗六首不録】
　　梁昭明太子云有能观渊明之文者驰竞之情遗鄙之意祛贪可亷懦可立仁义可蹈爵禄可辞何渊明之见重若此哉余领京兆如逆旅寄寓未尝一日忘归田也偶过石湖僧寮见儿上有渊明集举未竟而恬澹止足之意有先后同符者矣遂録其田居六咏以见志云时正徳庚午秋八月既望枝山祝允明识
　　王守仁
　　王阳明上父亲二札【行楷书纸本】
　　男守仁百拜父亲大人膝下防稽易主簿来得书僃审起居万福爲慰男与妺壻等俱平安但北来邉报甚急昨兵部得移文调发鳯阳诸处人马入援逺近人心未免仓黄男与妺壻只待满期即发舟而东矣行李须人照管祯儿辈久不见到令渠买畵绢亦不见寄来长孙之夭骨肉至痛老年懐抱须自寛释幸祖母康强弟辈年富将来之福尚可积累道弟近复如何须好调摄母贻父母兄弟之忧念钱清陈伦之回草草报安小録一册奉览未能多寄梁太守一册续附山隂任主簿廿八日男守仁百拜
　　父亲大人膝下毛推官来【阙】大人早晩起居出入之详不胜欣【阙】弟恙尚未平而祖母桑榆暮【阙】不能【阙】爲杨公所留养病致仕皆未能遂殆亦命之所遭也人臣以身许国见难而退甚所不可但于时位出处中较量轻重则亦尚有可退之义是以未能忘情不然则亦竭忠尽道极吾心力之可爲者死之而已又何依违观望于此以求必去之路哉昨有一儒生素不相识以书抵男责以既不能直言切谏而又不能去坐视乱亡不知执事今日之仕爲贫乎爲道乎不早自决将举平生而尽弃异日虽悔亦何所及等语读之良自愧叹交游之中往往有以此意相讽者皆由平日不务积徳而徒窃虚名遂致今日士夫不考其实而谬相指目适又当此进退两难之地终将何以答之反已自度此殆欺世盗名之报易所谓负且乗致冦至者也近甸及山东盗贼奔突往来不常河南新失大将贼势愈张边军久居内地疲顿懈弛皆无鬭志且有怨言边将亦无如之何兼多疾疫又乏粮饷府库外内空竭朝廷费出日新月盛养子番僧伶人优妇居禁中以千数计皆锦衣玉食近又爲养子盖造王府番僧崇饰塔寺资费不给则索之勲臣之家索之戚里之家索之中贵之家又帅养子之属遍搜各监内臣所蓄积又索之皇太后皇太后又使人请太后出饮与诸优杂剧求赏或使人绐太后出游而宻遣人入太后宫检所有尽取之太后欲还宫令宫门毋纳固索钱若干然后放入太后悲咽不自胜复不得哭又数数遣人请太后爲左右所持不敢不至至即求厚赏不已或时赂左右间得免请爲幸宫苑内外鼓噪火炮之声昼夜不絶惟大风雨或疾病乃稍息一日二日臣民视听习熟今亦不甚骇异永斋用事势渐难测一门二伯两都督都指挥指挥十数千百户数十甲第坟园店舎京城之外连亘数里城中卅余处处处门面动以百计谷马诸家亦皆称是榱桷相望宫室土木之盛古未有也大臣趋承奔走渐复如刘瑾时事其深奸老滑甚于贼瑾而归怨于上市恩于下尚未知其志之所存终将何如春间黄河忽清者三日霸州诸处一日动地十二次各省来奏山崩地动星陨灾变者日日而有十三省惟吾浙与南直无盗近闻【阙】中诸【阙】颇黠桀按兵不动似有乗弊之谋而各边谋将又皆顿留内地不得归守疆场是皆有非人谋所能及者七妺已到此初见悲咽者久之数日来喜极病亦顿减顔色遂平复大抵皆因思念乡土欲见父母兄弟而不可得遂致如此本身却无他疾兼闻男有南图不久当得同归又甚喜其恙想可勿药而愈矣又喜近复懐姙当在八月间曰仁考满在六月间曰仁以盗贼难爲之故深思脱离州事但欲改正京职则又可惜虚却三年歴俸欲迁陞则又觉年资尚浅待渠考满后徐图之曰仁决意求南此见亦诚是男若得改南都当遂与之同行矣防庵近日亦苦求退事势亦有不得不然葢张已盛极决无不败之理而防之始进实由张引覆辙可鉴能无寒心乎中间男亦有难言者如哑子见不能爲傍人道得但自疑怖耳西涯诸老向爲瑾贼立碑槌磨未了今又颂张徳功畧无愧耻虽防老亦不免禁中养子及小近习与大近习交搆已成祸变之兴旦夕叵测但得渡江而南始复是自家首领耳时事到此亦是气数家中凡百皆宜预爲退藏之计弟辈可使读书学道亲农圃朴实之事一应市嚣虚诈之徒勿使与接亲近忠信恬淡之贤变化气习专以积善养福爲务退歩譲人爲心未知三四十年间天下事又当何如也凡男所言皆是实落见得如此异时分毫走作不得不比书生据纸上陈迹腾口漫説今时人亦见得及但信不及耳余姚事亦须早区画大人决不须避嫌但信自已恻怛心平直心退歩心当时了却此最脱洒牵纒不果中间亦生病痛归侍虽渐可期而归途尚尔难必翘首天南不胜瞻恋男守仁拜书　外山巾及包头二封
　　王文成公与弟伯显二札【行书纸本】
　　比闻吾弟身体极羸弱不胜忧念此非独大人日夜所防惶虽亲朋故旧亦莫不以是爲虑也弟既有志圣贤之学惩忿窒欲是工夫防要处若世俗一种纵欲忘生之事已应弟所决不爲矣何乃亦至于此念汝未婚之前亦自多病此殆未必尽如时俗所疑疾病之来虽圣贤亦有所不免岂可以此专咎吾弟然在今日却须加倍将养日充日茂庶见学问之力果与寻常不同吾固自知吾弟之心弟亦当体吾意母爲俗辈所指议乃于吾道有光也不久吾亦且归阳明当携弟辈入山读书讲学旬日始一归省因得完养精神薰陶徳性纵有沈疴亦当不药自愈顾今未能一日而遂言之徒有惘然未知吾弟兄终能有此福分否也来成去草草念之念之长兄阳明居士书致伯显贤弟収看
　　此间事汝九兄能道不欲琐琐所深念者爲汝资质虽美而习气未消除趣向虽端而徳性未坚定故每得汝书既爲之喜而复爲之忧葢喜其识见之明敏真若珠之走盘而忧其旧染之习熟或如水之赴壑也汝念及此自当日严日畏决能不负师友属望之厚矣此间新添三四友皆质性不凡每见尚谦谈汝辄啧啧称叹汝将何以副之乎勉之勉之闻汝身甚羸弱养徳养身只是一事但能清心寡欲则心气自当和平精神自当完固矣余非笔所能悉阳明山人书寄十弟伯显収看印官与正宪读书早晩须加诱掖奬劝庶有所兴起耳




　　书画彚考卷二十五
<子部,艺术类,书画之属,式古堂书画汇考>
　　钦定四库全书
　　书畵彚考卷二十六
　　刑部左侍郎卞永誉撰
　　书二十六
　　明
　　王　宠
　　王履吉祝吴遯庵诗【旧标题赋得抚孤松而盘桓】
　　忆昨玉山阳恭陪锦袍宴明公降顔色腐儒畧疎贱楼云端花满川际甸逶迤匝金巵徙倚银箭归来卧蒿斗柄忽三转惟公杰魁人嶷立端华弁深山钜谷间龙虎腾雄变天开栋柱姿扪腹藏组练雪阻岷蜀浊河绕徐汴腰悬朱雀符手弄白羽扇赤心日月傍青草郊原徧未拜黄覇征俄拥疏公饯焚鱼饱天和解带酣清燕廓落得翺翔与时而舒卷烟霞散玉质潇洒江湖面千载永游遨松乔何足羡正徳丁丑八月朔旦爲大参遯庵吴公七十有五诞辰敢献短章揄厥美晩生王宠谨书
　　王履吉还山诗【行草书】
　　久欲归西山嚣喧漫鞅掌当阳丽江皋菰鴈独欣赏岩余白云停水接红霞上地轴隠坟彝天池汇泱鲛人鼓安流牝遗清响秀色溢层峦虚光涵万象川原信沃膴景物初骀荡览化自靡穷遵性非外奬彼美丘园贲眷言兴我想
　　恭承休明日九轴今一家进则绾玉退则蛰龙蛇吾道久不亏安用事咄嗟山川日闲旷土风颇清嘉躧歩陵孤岘流目翫归霞鸣嘤蔼以豫阳林荑渐花风光枝上汛日采水中华感物眷弥结悟空理已遐永言彻元寂聊以遣纷拏
　　环洲信珑灌莾何葱蒨中有方丈室聊以酬清燕对岭屯白云旁林绕碧栫时闻樵采音日览湖山变緑蚁忺独持道书慵不卷言谢丹毂散发却琼弁颇懐康乐忧幸乏子牟恋寄言赏心人嵗晩同兹眷　己丑上巳日雅宜山人王宠书于石湖禅院
　　王雅宜题咏诗迹
　　秋水百川灌云帆楚翼飞大江离地纪旭日对天扉表里黄图壮东南紫葢非英雄徂落尽霄汉仰垂衣右渡江瓜歩临江出钟山不论云风芦吹淅沥沙鸟拂氤氲北控淮徐阻南瞻斗极分轻帆移过穏把酒玩峯文　右歩山
　　玉垒疑连汉牙旗认插云楼船横海出斧钺自天分紫翠中原气山河大地文我皇开日月万古净妖氛　右石头城
　　昔诵北山文今栖钟阜云秋林时夜啸天乐忽空闻弟子胡麻荐头佗罽席分那知江海客不乱衲衣羣　右鸡鸣寺
　　万木黯成雨千崖殊欲秋鱼龙成水戯岩壁乱云流累栖穷士天心共海鸥侯生居与汝吾道付沧洲　右山居山中有流水借问不知名暎地为天色飞空作雨声转来深涧满流出小池平恬淡无人见年年长自清　右咏泉王宠
　　王履吉题畵诸迹
　　过雨山堂蒸翠云四檐藤竹鸟声闻青天不动文坼锦石相鲜磵道分流水桃花真隔世草衣木食自为羣笼鹅写帖闗幽兴却忆风流晋右军
　　僧到清斋礼佛客来豪饮谭天但得闲消长日何须苦计千年
　　生平最耽懒漫病后休苦支持或素或荤度日不巾不栉随时
　　有客别离许久缄题相讯如何落得北髙卧起来醉茗狂歌
　　梦里却忘家累病中始信身闲得句微吟抱膝有时枯坐闭闗
　　客自豫章逺过使从燕市初来为语礼文寛放应怜书劄懒裁
　　我爱僧家不二僧还让我羲皇勘破应无妄想知足便是良方
　　扫迳贪看松竹攀缯喜得鱼虾恐説牀头瓮倒不觉林间日斜
　　杨栁村边小艇荷花池上清樽已遇田夫野叟何来公子王孙
　　逺岸疎林斜日外春风碧水草堂前匡庐突兀开屏障坐看银河一道悬
　　石湖春色逐人来试问东林老万回何处梅花承雪吐谁家栁色弄烟开
　　夹岸青山挂玉壶桃花流水入虚无何时天上偕微禄防向君王乞镜湖　王宠
　　王雅宜石湖八絶句【楷书】
　　石湖春色太可怜却似美人明镜前锦甸平铺鸭緑水白云飞动蔚蓝天
　　星桥北挂泻春流映出黄山水面浮霞石天青飞练鹊桃花气暖醉轻鸥
　　春山面面翠屏开尽绕吴王百尺防一代霸图怜烬灭五湖流水恨东回
　　三月莫春春服成含风叠雪越罗轻生憎乳燕撩春色转遣飞花荡酒情
　　越来溪上栁千丝畵鼓游船晩更移一曲紫云歌粤女双鬟白雪舞吴儿
　　数松磊落千尺强恰如天际羣龙翔吟风啸雨中琴瑟大泽深山藏栋梁
　　古木朱藤疎着花淡云斜日静江沙黄金防上无推毂白石山中有歳华
　　登山临水春将归独树桃花犹未飞玩世繁华真倐忽后时顔色转霏微　王宠
　　王履吉书枚乗七发卷【草书乌丝阑藏经纸十一幅长七尺许每幅俱有辛夷馆印原文不録】
　　【款书】丁亥夏五与【阙二字】昆仲同寓石湖精舍山窓燕坐爲写此卷雅宜子王宠识
　　外録
　　书畵舫云城南陆氏藏王履吉草书枚乗七发仿十七帖又一好事家収文征仲小楷古本水浒传全部法欧阳询未及见之
　　王履吉书离骚并太史公赞卷【草书藏经纸九接高一尺长二丈经文不録卷内项氏印不具録】
　　璇【项氏编号卷尾再见】
　　屈平疾王听之不聪也谗谄之蔽明也邪曲之害公也方正之不容也故忧愁幽思而作离骚离骚者犹离忧也国风好色而不淫小雅怨诽而不乱若离骚者可谓兼之矣其志洁故其称物芳其行亷故死而不容自疎濯淖污泥之中蝉脱于浊秽以浮游尘埃之外不获世之滋垢皭然泥而不滓者也推此志也虽与日月争光可也　丙戌秋七月廿一日雅宜山人王宠书
　　明嘉靖乙卯歳月正元日古檇李墨林山人项元汴拜观于博雅堂中时梅芳兰吐甚有兴趣【行书】吴门王雅宜行草书楚屈平离骚檇李项墨林山人家藏幽赏求书银十五两明嘉靖卅二年二月得于池湾沈氏时加五两共廿两
　　王雅宜千文【楷书乌丝阑纸本】
　　千字文【原文不録】
　　【款书】嘉靖壬辰夏日雅宜山人王宠书于石湖别业王履吉与五岳札【行草书纸本内项氏印不録】
　　十一【书项氏编号帖尾再见】
　　仆闻溧水无轿可顾今日发舟已江行矣专此奉约幸早命驾侍弟王宠顿首五岳尊先生执事
　　王履吉与子重札【行草书纸本】
　　石湖风景颇佳芦荻渔舠防缀秋色足下何不拉征仲丈过我况菱角鸡头可供也一咲王宠顿首拜子重社兄
　　王雅宜向者札【草书蓝笺本】
　　向者墓之行知减等官至不曽来相约山水佳胜处每恨吾弟不同游也尊事竟何如承逺惠多品甚荷多谢令祖隠君山中风景殊佳几时能至耶悬冀悬冀宠顿首
　　雅宜山人即刻渡江札【草书纸本】
　　即刻渡江嚢空痴重故不能如命耳柰何奈何此复宠顿首
　　王履吉诗帖【草书纸本】
　　锡山舟中对月
　　春水无边濶帆月窟逰烟花迷四顾杯酒谑中流川势分襟带樯标犯斗牛平生摇荡兴长啸下沧洲
　　郑博士官舍夜集
　　久别情何限相逄各惘然夜堂人影寂春梦烛花燃纵饮杯无算重临月正圆百年萍梗迹江海蹔牵连
　　白氏园燕集
　　金谷王孙燕名园选日开地藏南国岨花借上林栽势三台象賔逰四海来玉杯淹坐久深媿邺中才
　　晋陵夜泊懐郑博士
　　入舟浑不乐追忆转苍凉帆带春鸥没江连夜雨长百年双旅髩一日九回肠冯借闗门水西传泪几行
　　惠山酌泉作
　　鼎食非吾事泠泠冰雪肠煑茶师自得折屐兴偏长花气熏泉窦山形拱石堂江湖自有乐高咏和沧浪王宠书似东桥先生教正
　　王雅宜书楞伽吊古诗帖【草书纸本】
　　楞伽吊古诗四章
　　郊台
　　长啸登髙台穹然半空倚夫差昔郊天传闻于此地当时英雄心北望眈虎视正朔尚周官孟冬日初至金舆戾行宫龙旌托千骑维王御大裘佩玉垂赤屣瓒采将奉间翼翼礼则僃尝闻古人言斯固万乗事天王在洛邑子国何禋祀彼苍岂福谄骄纵帝之弃寜知防稽山剑防已堪试观此亡国君千秋可铭识
　　吴王井
　　西施自矜色曽照当年井至今碧桃花尚落娇娥影我来得蹔窥千春一交颈愿爲双鸳鸯白首相与永佳人难再得此乐何由骋长歌激悲风落叶银牀冷安得青铜瓶系之千尺绠或有鳯皇钗沈沦拭光景
　　越来溪
　　五湖何漫漫緑水从空来经过百花洲却绕姑苏台吴王全盛时日夕此杯玉箫天上落锦泛镜中开云是子夜歌曲度清且哀一朝越兵入千里如奔雷旌旗绕碧山满目飞尘埃朝爲黄金阙暮作青草莱千古霸圗尽英雄安在哉不见东逝流几时得西回秋风吹我衣但可倾金罍兴亡互起伏此理谁能推
　　御书亭
　　范公江表英功成拂衣起飘然五湖舟再见鸱夷子蛟龙有遗迹千春照緑水当时君臣间相得乃如此中原尚虎鬭黄鹊遽逺徙将非矰缴繁小人之所使有才不能用自贻多垒耻【阙】马饮河津黄屋雨金矢恻怆范公灵此心安得死　呈东桥先生王宠顿首
　　王履吉书蓟丘览古并酬晖上人诗帖【草书纸本】
　　蓟丘览古
　　轩辕台
　　北登蓟丘望求古轩辕台应龙已不见牧马生黄埃尚想广成子遗迹白云隈
　　燕昭王
　　南登碣石馆遥望黄金台丘陵尽乔木昭王安【下有用字防去】在哉霸图怅已矣驱马复归来
　　乐生
　　王道已沦昧战国竞贪兵乐生何感激仗义下齐城雄圗竟中失遗叹寄阿衡
　　燕太子
　　秦王日无道太子怨亦深一闻田光义匕首赠千金其事虽不立千载爲伤心
　　田光先生
　　自古皆有死狥义良独稀奈何燕太子尚使田光疑伏剑殊已矣感我涕沾衣
　　邹子
　　大运沦三代天人罕有窥邹子何寥廓谩説九瀛垂兴亡已千载今也则无推
　　郭隗
　　逄时独爲贵歴代非无才隗君亦何幸遂起黄金台
　　酬晖上人秋夜山亭有赠
　　皎皎白林秋微微翠山静禅居感物变独坐开轩屏风泉夜声絶月露霄光冷多谢忘懐人尘忧未能整戊子二月望日夜坐石湖山房写此雅宜子王宠
　　李梦阳
　　李献吉春日东庄帖【草书绢本】
　　春日宴豫齐王孙之第
　　紫宫华宴敞春风宻树初花日映红向暮酒阑香不断始知春在绮罗中
　　回廓曲树称春游酒緑花红白玉瓯借取游丝系西日晩风吾上海棠楼
　　东庄送杭太卿兼呈其兄泽西年友
　　冬郊日白无风沙羣饮送客游琅琊到时定生韦涧草有谁同醉欧亭花我今五十半潦倒君日高贵元才华至乡爲问泽西子老吟何处多烟霞嘉靖四年十一月也空同山人
　　张　潮
　　张玉谿方塘翁帖【行书蓝丝防云边纸本】
　　方塘翁便人赍赐执事疏草谬及不才何徳以承之况贤俊满朝日侍宠光何有于山林疎拙孤逺一鄙人哉恐负知爱亦不敢不自守爲知已辱也嵗时强半在山入秋稼获妻孥得饱饘粥明公之惠亦厚矣又何敢有他冀便中草草裁谢不能颛人亮原幸甚不具七月十日潮再拜
　　夏　言
　　夏桂洲五言絶句帖【行书洒金纸本】
　　萧萧溪上竹湜湜溪中水何处访幽人只在溪云里曽渉清溪曲林深路转迷几时还载酒看竹到溪西桂洲夏言
　　方　鳯
　　方时鸣北固山诗柬【行草书纸本】
　　久以多事逺【阙】　承候杖屦此中抱歉登润州北固山甘露寺得诗二首呈上请教且以致殷勤云
　　南归多览眺北固始经行殿古丹青剥岩深草树平佛香幽自散塔火昼还明共有纷华念无人此系情独上平台立飘然眼界寛金焦双砥柱江海一杯盘抚景容孤啸披图纵大观归舆山月上诗骨不胜寒晩生方鳯顿首秋汀老先生尊丈　日来秋暑肆酷贵体万万调防以全百年之算至愿至愿
　　顾可久
　　顾与新度辰海谣二诗帖【行草书纸本】
　　十月廿日度辰作
　　繄兹孟冬日昧爽曰余降修期若恒度歴年叹渐崇少壮忝通借老大植等功乃者南海堠三载更已终履危过折阪飘迹类飞蓬岂伊生有役寜云道斯穷圣泽本汪濊游泳咸从容片言华衮服一朝右鼓钟疲薾自偃蹇嘉防曷茍逄迨今歳将莫揔辔旋我躬　右近作呈海谣四章再呈司成瑞泉老先生发笑
　　谁谓海险可以乗桴【叶】谁谓沟小可以覆舟彼人之恚兮将执天子之吏兮
　　谁谓海险波则突之谁谓沟小风则汨之彼人之拒兮将拒天子之命兮
　　谁谓海险曽不挠济谁谓沟小曽不容治珠崖之捐兮畴昔然兮
　　谁谓海阻天罔弗知谁谓沟逺民罔可欺谓予不恤兮有如皦日兮　侍生顾可久顿首拜稿四月十二日寓南雄勒具
　　顾与新谒张公词诗帖【行草书纸本】
　　出大庾岭谒张公祠下作
　　驱车出粤闗今日是生还巨海尚容易一沟何阻艰蝮蛇沮泽逺云树洞林闲来谒公祠下増生烈士顔右拙稿敬録呈　泉吾老先生契史求逺敎侍生顾可久顿首四月廿二日寓南浦具
　　都　穆
　　都敬与存礼札【行草书纸本】
　　使节道苏偶以逺出不得一靣殊爲怏怏所云石鼓文等因与李后主墨竹及他碑帖等物同典其银颇多一时不能取赎明年夏间欲将鼓文翻刻搨以传世此亦存礼之志也武氏祠堂畵像仆有其【阙】字刻已及之但急欲秘藏者録本一挍对耳鴈塔题名乃金薤中不可少者如欲留原本乞次第其岁月名氏急録寄示幸甚幸甚汉度尚魏夫子庙二碑及金薤一册奉将逺意苦寒惟以道自爱蜡月廿三日穆拜手存礼吏部大人老弟侍右　施子中収碑银四两余二两纳去彼云碑不用原价可索也灯下目昏作字潦草恕之　余素南濠居士宿天王禅院诗帖【行草书】
　　宿天王禅院赠西洲讲主南濠居士
　　槛秋山【原迹山字勾在槛字上】光落经卷土冈高竹晩増幽煑茶烧笋能延客欲去因君复少留
　　张　衮
　　张补之与宫翰帖【行书洒金纸本】
　　侍生张衮顿首顿首宫翰与槐老先生乡望秋中东坦至乃承教劄雅念惓惓何以堪之感感戢戢伏读尊翁遗稿琅琅大雅之音实东吴第一名家惜衮小子未之及见也东桥公志铭足以发其传必矣南畿典试满拟便归故里得接言咲何以独辞此劳有懐欲吐惟空驰想而已飘泊贱资白髪种种回思昨事真如梦中不尽不尽　石城先生防间乞呼贱名上覆十月七日衮再拜　余素
　　杨廷和
　　杨介夫长小儿札【行书纸本】
　　长小儿因食后冐风停滞未消复食生冷过多昨日及今日作泻前后连共四五次乞斟酌赐煎剂一服或丸剂一二服区区马舍弟骑出不及躬造不罪不罪廷和再拜陈大人先生国手　药金一钱保安丸亦乞一二丸
　　杨　慎
　　杨用修太史词草
　　弓鞋一掬凌波回冉冉盈盈羞顾影擎茶歩缓乳花凝鬭草归迟苔露冷　雪皱云松倩郎整罗帐灯昏莲瓣暝掌中无力搦琼枝渴思半消残酒醒　右题情木兰花升庵杨慎
　　杨升庵禹碑歌卷【行书纸本高一尺长一丈三尺】
　　禹碑歌
　　序曰慎少好古文篆籀求遗刻逸迹罔不徧尝读刘禹锡寄吕衡州化光诗云传闻祝融上有神禹铭古石琅玕姿秘文龙虎形以爲碑刻莫古于此然刘实未之目见葢意之耳又读韩退之岣嵝山诗云岣嵝山尖神禹碑字青石赤形模竒科斗拳身薤倒披鸾漂鳯泊挐虎螭事严迹閟鬼莫窥道人独上偶见之我来咨嗟涕涟洏千搜万索何处有森森緑树猿猱悲据其诗语虽至其地亦未获一见也宋朱晦翁与南轩二公游南岳搜竒访异形于诗文未有一言及于禹刻者使其见之岂应遗之其后朱子注韩文遂谓衡山实无此碑予以兹益以爲剥泐无迹徒致畵饼之惋耳吾友碧泉张子自楚宪拜表过家相晤执手谓予曰吾新得神禹碑刻子岂愿见之乎出墨本巨轴则整然无刓起而展之笑与抃防其字方广几八寸其文云承帝曰嗟翼辅佐卿水处与登鸟兽之门参身洪流而明发尔兴久旅忘家宿岳麓庭智营形折心罔不辰往求平定华岳泰衡郁塞昬徙南渎衍亨衣制食备万国其寜窜舞永奔字画既竒文辞又古然好古如韩刘两公不获一见而欧阳永叔作集古録赵明诚着金石録郑渔仲编金石考【原迹考字防去改畧】夏英公稡古篆韵未得収録以篆学专门如杨桓张有周伯温赵古则并其名未之省识予也生三千余年之后得见诸公所未见以耳瑰目亦厚幸矣哉乃知古人竒书石刻咸以爲亡者未必亡而好古之士不必以晩生于世爲恨也已往年在京得石鼓文完本今又得兹碑斯文在天地间真有神灵怪呵防保持之而显晦亦自有时非人力欤赏叹之余作禹碑歌一首虽不腆之辞不足望韩苏二公之石鼓歌万一然极是刻之仰止尽此碑之显晦非予其谁宜爲者且禹功倍蓰乎宣王而禹篆又超絶乎史籀附骥假龙于千古腾价争光于二公实倩兹乎神禹碑在岣嵝尖祝融之淩朱炎龙画傍分结构古螺书匾刻戈锋铦万八千丈不可上仙扃鬼闭幽以潜昌黎南迁曽一过纷披芙蓉褰水帘天柱夜瞰星辰下云堂朝见阳煇暹追寻夏载赤石峻封埋古刻苍苔黏拳蝌倒薤形已近鸾漂鳯泊辞何纎墨本流传世应罕青字名状人空瞻永叔明诚两好事集古金石穷该兼胡爲至寳反弃置捃摭磨蚁捐乌蟾又闻朱张游岳麓霁雪天风彯裾搜灵索秘迹欲徧舂倡撞和诗无厌七日﨑岖如有觌一字不道那容谦非闗屐齿阻险絶定是藤葛迷窥觇好古予生恨太晩拜嘉君贶情深忺老眼増明若发覆尺喙禁齘如交箝华岳泰衡仅剖析郁塞昏徙尤森严七十七字挐螭虎三千余岁樷蛇蚺文章显晦由真宰风雷呵防从黔嬴【原迹嬴黔乙转】君不见周王石鼓半已泐秦家诅楚全皆殱此碑虽存岂易得祗恐羽化难留淹欲摹拓本镌岩壁窃号小岣分别著书重订金石考装帖新耀琼英籖烟华轻翰蝉翄搨烦君再寄西飞鹣
　　跋禹碑
　　晋志云禹受緑字墨薮云禹作钟鼎书尚书纬云元负文列于背神禹第之成九类任昉述异记云崆峒山有禹碣今淳化阁帖卷首有禹书十二字呜呼禹功非惟万世永頼其制作亦文字之祖乎
　　再跋禹碑
　　刘禹钖韩退之体状禹篆之形曰琅玕龙虎曰拳科倒薤曰鸾漂鳯泊皆未经目而徒想像之辞如唐人评右军字独鹤游天羣鸿戏海之语泛而不切夸而无实予独爱唐崔融云于铄大禹显允天徳龙画傍分螺书匾刻非亲见此碑深晓篆窟不能爲此言所谓匾刻尤得其神南唐徐楚金谓篆书以螺匾爲难即螺书之遗法也非久于墨池笔塜间者亦不能赏予此鉴耳
　　三跋禹碑
　　禹碑释文第十六句旧读作南暴昌言予疑文义不贯字形亦不类思之不得是夕梦见鱼首黄衣人指谓予曰此南渎衍亨四字也寤而观之形义两协其所谓思之不通神通之耶博南山人杨慎
　　杨用修石马泉亭诗帖【行书洒金纸本】
　　九月廿六日始防于石马泉亭二首
　　胜地荒芜久华亭结构新清泉分马颊白石动鱼鳞玉泻琴中韵花摇镜里春还将濯缨意拟问钓璜人苍霭环城下红云指海东登薠临逺水摇蕙感回风归望微茫外生涯烂醉中故园千万里秋色可能同升庵杨慎
　　杨升庵客途崇圣寺二诗帖【行草书洒金纸本】
　　奉次九日客途韵一首
　　两年九日客中行泛宅浮家水上萍鸿鴈未传滇海信茱萸偏动蜀山情空庭露白羣鸦散古木霜黄独鹤惊樽酒相思摇落地江湖不隔梦归程
　　崇圣寺
　　尘劫非人境烟霞是佛都山开银色界海涌玉浮图追蠡形犹壮伽蓝迹已芜经凾飘粉蠧画壁剥天吴零雨頽垣草惊颷废井梧禅心同夜寂旅望对秋孤逺目穷千里狂歌倒百壶凭阑意无极感此岁云徂升庵杨慎稿上时川先生词伯改教
　　蔡　羽
　　蔡林屋诗翰
　　老去倦茅屋五日头不沐侵晨东家子邀我看新竹东风吹梅落忽见烧痕緑上山云推人下山泉涌足苍鼠剥古栗白羊窜深谷丹灶虽生苔紫巗尚堪宿哉人间世千载见遗躅当时僧不知今日吏催促但恐有高节无处着松菊七十二防青对酒聊一掬　右春日到鹿饮泉赋此书似尚之林屋蔡羽
　　人龙未逄时林卧观元化抗馆碧山隈伏槛沧浪泻连岩象云壑嵌空纷石架明霞丽壁珰溅瀑飜甍瓦其隂负缥缈其阳展销夏山川恣凝緑乾坤莽高下端居慰营魂散帙丰逸暇觚管闲时操觞酌巡筵防我躬自忘疲乐客穷元夜时哉秉烛欢合坐同所借　右元秀楼与诸友宴集蔡羽书
　　短景仍多湿残年畏客归白云溪上冷红树雪中稀久住应难别重逄寒蹔违凭人问林屋烟雾满征衣　徳宇与余两年往还颇宻忽欲解馆归越不能爲情话别之次赋此正徳丁丑闰腊日林屋蔡羽
　　盈盈金屋旧时纨自小题名唤合欢照夜巧凭萤防缀赛秋还与月团圞昭阳爱絶遮羞怯长信宫深滴泪寒抛弃从人承素在桃花残影自堪看　右题纨扇蔡羽陆　深
　　陆子渊白鴈诗卷【行书纸本高一尺长二丈】
　　比日邑中文士并赋白鴈之诗鴈介禽也天序而一节予感焉因有斯作一以寄东石一以寄鹤津
　　秋传孤鴈过潇湘人在南楼望故乡顔色总疑新变态羽毛错认旧随行关山雪后云无影禾黍风前夜有霜赢得光辉照尘世久从灵沼近文王　一首感始遇也粉烟和月下三湘呌断天涯云水乡岂爲苍蝇衣尽化徒懐白璧夜分行北书不到劳清梦南地初寒带蚤霜飞近巫山甘白首肯随行雨赋襄王　二首背时好也澄波照影度衡湘回鴈高近帝乡星阵望穷云半没雪翎风急字斜行萱花深处惊逄火木叶催时防晓霜南去北来秋色里大开三面忆先王　三首乐寛大也白鴈是唐世相所蓄诸作祗鴈耳再爲之和用僃斯义一爲冰姿岁浣湘不烦尺素寄江乡爱鹅池畔聊同浴放鹤亭前不作行老去西风闲落日啼来午夜报清霜主人恩重终堪恋燕子犹知旧谢王　四首懐故主也哀怨何须更吊湘翻翻来自白云乡新笼鹦鹉堪同伴旧日鴐鵞不共行半畆水痕供睡月满身凉意衬啼霜凭将缟素明心事不作禽荒有圣王　五首美圣徳也絶云缘影堕清湘足有音书出异乡可是岁深能变色祗缘形化遂离行阶除印迹偏宜雪毛羽生寒本耐霜记得上林栖宿处却因彤矢识君王　六首识荣遇也来从星汉下潇湘妆防枫林入醉乡锦字传情通万里银筝移柱送斜行溶溶月色怜孤影归心滞晚霜堪咲雄头尽白重将羽猎责君王　七首悔末技也秋深池馆拗江乡白鴈驯来即故湘留取碧波频照影蹔辞云路旧排行风光最好连宵雨月色浑疑满地霜敢向劬劳怨憔悴且将诗句颂宣王　八首颂中兴也今世诗人之敏捷者予尝以谈子东石爲第一海内能与之敌惟棠陵方子窃比爲二难然以予之钝而二公辄不予鄙也予每行归东石得与周旋出游时与棠陵追逐于班行之末甚乐也今岁复知有鹤津谈子者葢不徒以敏捷爲事而尤以古雅爲工骎骎乎诗人之阃奥矣顾予方以是竒鹤津诚有口之不置手之不释者矣恨予老去恐无以起鹤津暇日漫书此复寄鹤津俾世知鹤津与棠陵东石亦足以称三絶云嘉靖丁亥九月之吉俨山人陆深子渊父试东坡藏研书于卅六之卷懐堂时年五十有一
　　文裕公尝云我与松雪翁同参李北海其自负如此然实从吾乡沈学士得来故梁叔寳之与先世墨迹并藏不作野鹜视也若白鴈诸诗气骨髙迈变化感怆直可平抗海叟矣陈继儒题【行书纸本】
　　陆文裕夜燕诗帖【草书纸本】
　　七月十六夜燕澄懐阁次韵答时望文学
　　满天云月逓亏明又送秋风过海城一上小楼无限好不须永夜十分晴江山自觉神爲助竹树真疑畵不成况近松陵多倡和更于何处覔同声四酉斋试笔俨山老人深稿拜
　　陆俨山望夫石乐府帖【行书纸本】
　　过车驿赋望夫石
　　望夫处近青天天髙髙山连连妾身化爲石夫归是何年　夫不归妾谁怜夫归石能前夫有父与母高堂意双悬妾不能前谁炊防烟　自唐人山头风雨之作而此题目盛有咏制予亦尝有拟作【原迹下有余字防去】爲补古乐府一篇要止于义理焉乗楫子俨翁己丑八月三日陆子渊书南山野倡记【楷书乌丝阑纸本】
　　舅氏南山先生以厚徳从政长才从政当其华润之融结勲绩之底咸往往溢出一寄之篇翰兼是者可以爲难矣还自临安爰得江山之助是时春秋八十余矣陶物写灵日増月益尤足以騐素养之深厚卜来算之緜遐也近世号称诗人者尤所难及间集其诗云南山野倡凡若干首深请而刻焉少获从先生游得闻春秋谨严之防然先生爲人坦恕毋取于传家刻核之论而独求圣人之心以显逹宏正爲也故其诗亦复似之览者可以槩矣夫古人之诗务得性情不假雕刻而后工后世藻缋胜而法禁宻矣其于古道何如也昔王辅嗣好易其学传之外族人都称通解今先生诗道逺过弼易而深则有媿王氏之诸甥也虽然若洪驹父之于黄太史陈履常之于郭大夫亦安敢诿之无从得焉而自弃也哉病少间因记所私于简末以告成事云正徳十年乙亥闰朔日翰林院编修文林郎兼经筵官同修国史门甥陆深撰
　　陆文裕藏书目序【楷书乌丝阑纸本中线书序一序二】
　　江东藏书目录序
　　余家学时喜収书然覼覼屑屑不能举羣有也壮游两都多见载籍然限于力不能举羣聚也间有残本不售者往往亷取之故余之书多断缺缺少者或手自补缀多者幸他日之偶完而未可知也正徳戊辰夏六月寓安福里宿疴新起命童出曝既乃次第于寓楼数年之积与一时长老朋旧所遗歴歴在目顾而乐焉余四方人也又虑放失是故录而存之各系所得傥后益焉将以类续入是月六日史官江东陆深识
　　夫书莫尚于经经圣人之书也后有作焉凡切于经咸得附矣故録经第一
　　理性之书倡于宋而盛之然经之流亚也故録理性第二语曰经载道史载事故録史第三
　　书作于经史间而非经史可附者槩曰古书故録古书第四
　　圣辙既逝诸子竞驰故録诸子第五
　　质渐趋华而文集兴焉故録文集第六
　　四诗既删体裁益衍按厥世代考髙下焉故録诗集第七山包海汇各适厥用然妍错焉类书之谓也故録类书第八
　　纪见闻次时事而掌不在官通谓之史可也故録杂史第九
　　山经地志具险易序贡赋寓王政矣故録诸志第十声音之道与天地通礼乐所由出也故録韵书第十一夫不幼教者不懋成不早医者不速起其道一也故録小学医药第十二
　　方艺伎术故有成书者孔子曰虽小道必有可观焉故録杂流第十三
　　圣作物覩一代彰矣宣圣従周遵一统故也特为一録以次宸章令甲示不敢凟云目曰制书
　　陆俨山吊刘生赋【楷书乌丝阑纸本】
　　吊刘生赋【有序】
　　唐士刘蕡燕产也感激殷忧有蓟丘易水之余烈以直言废故有祠祀直言也在今昌平皇明正徳六载日南至史官深共承陵祀道出祠下顾瞻徘徊乃述赋焉洵刘生之瓌伟兮已亮夫言出而旤随诞树虚而贾实纷振古之共悲测彼苍之倚伏嗟生独罹乎此时也当明庭而铺词既已谢乎无媒也茍忠信之自卬又奚必开金石而称竒愿韬卷以有俟恐岁暮之难期凌冰雪以北渡敬吊生之芳祠空苹藻于寒冱怅瞻遡之迟迟吁防合其犹然羌昧已而前之塞河决于微穴当狂澜之既頽貔虎逸而负嵎欲徒手以径批临深渊而莫戒耸旁观之屡疑佩宣王之昭训亦有道而言危曰余既知夫隠衷冀身却而道垂谓将来之可恃竟陈言之谁施謇歴生之故墟睇西山之崔嵬寻采薇之旧踪路逶迤而多岐风号寒而木怒恍有遇于斯须情抑郁而欲语魂靡靡以难持傥决机于转圜曰独生之所私
　　许　初
　　许元复去嵗札【行草书纸本】
　　去嵗华札盛情虽尝具谢然曷以罄报徳万一窃深铭刻而已鹤梁归时即审起居强胜尊嫂子舍令孙皆清吉爲喜诸兄有书见及者鹤梁至淮被刼去竟莫知书中有何愿闻者怅怏奈何小弟自去年夏秋患痰火困郁无聊今春复发疥癞日夕爬搔畏出门户北往之计茫然可嗟将以庐付人则家小何所安顿欲贷则无主欲贸则无物虽颇安命如负故人知己之望何小川久不能出方欲勉酬老先生美意强行何期新例适严禁革闗文买舟不赀益算不就且作迟局矣篠澳报虽阕久尚又缓于乃兄也屈指故旧时复雕残若京洲兄以去年三月抵浔州不半载即病淹滞至今春二月十八日捐禄可伤也嗣子随任尚稚其仆信来四月间才起程水陆南北未定家具粗重封锁后堂楼库者其次弟久已窥伺今悉分取所有南宅四官之子名虽立嗣亦不得专所分者十无一二讣音才至而顷刻罄然葢有嫉立嗣者纵横其间乃至于此鹤梁能言之也以京洲之存心制行岂应若是官逋私负多不可言所存大宅计亦难支立嗣者亦虚名耳可悼可怜可悼可怜兄在知厚漫一及之里中诸故旧承念者皆安尤可喜者王静以六月十九日寅时侧出一子云颇竒伟可爲履吉有孙之庆衡翁愈健亦见丘孙矣明冬九十可无诗寄贺耶小弟向年出京伏老嫂以兰竹便面书女史箴缄赐荆妇荆妇村俗不敢忽易挥展况上有许夫人之称愚见谓至寳郑重宜付之得人尝闻许少华老先生夫人识字解文义因少华公寓京时加惠于仆甚渥遂以此爲献取姓之相符尔公得扇感甚而又夫人之逝遂成一诗逺寄来谢初已答云必録以献吾兄嫂以见识者自知所重永传爲一佳话也列于别纸愿一鉴之或有兴作一诗寄少华公亦妙此间陜客时有便也左右新有所闻不惜随笔记示无【阙】拘文成叚爲妙中元之日初弟顿首浮丘老长兄先生知厚
　　徐献忠
　　徐伯臣与子元札【行草书纸本】
　　湖行弥月未得谒吊近因令叔事将谒宜庵先生并可见足下也昨见令叔甚潦倒腰疼脚软不得行坐其状可怜足下何不两劝使得寜家调理以安暮年想其心亦非好外逰者足下啚之尊堂小像已成谨奉去想足下日来孝思深切得无伤情否古人以理制情自是至论幸多思之何叔毗近笃疾入死路者再其内人宋氏誓守贞愿死夫前使得见心此亦人间大竒事何子道义行于妻子此亦可见因并奉知友生徐献忠再拜子元孝子足下
　　徐长谷五言律诗帖【行楷书纸本】
　　善拳洞
　　玉洞踈仙宇丹光掩曙云【阙二字】大泽气石绣紫霞文束峡泉流细凭虚阁道分髙人留内景遥贶洞庭君
　　张公洞
　　洞壑开层嶂悬岩俯碧流惊泉飞雪涧灵石起霞楼玉笈千年閟丹光五色浮昔闻招隠去今见结庐幽
　　秋日阳羡舟中
　　秋序生江甸谿凉散午薫艶将莲采近清有竹声闻出字重峦接人文联鴈分寻常办水错鲜鲙落波纹　长谷山人徐献忠书嘉靖丁未之子月
　　王谷祥
　　王酉室诗草
　　兰若閟林丘花朝共此游风传铃阁响雨益剑池流俯瞰千人石髙凭百尺楼当歌还对酒恋赏未囘舟灵阜枕通波方舟薄晩过雨声希涧谷霁色映松罗秉烛还更酌飞觞不住歌归家踏清影微月在檐阿右游虎丘二首谷祥
　　横塘别墅敞危楼结夏乗风此度游屏列苍山开竹径帷齐碧树舣兰舟阮浑视我仍青眼王粲违时已白头对酒欢悰何以减山阳吹笛正悠悠　游宴
　　逃暑应能暂闭闗未消多把古贤攀欲抛杯酌方爲懒少事篇章恐碍闲风堕一庭隣寺叶云开半面隔城山浮生只説潜居易隠比求名事更艰　右闲居秋日禄之王谷祥书
　　钱师周
　　钱君辅承爱帖【行草书纸本】
　　侍爱生钱师周顿首拜啓上承爱逾骨肉谆复欵曲非语言所能尽第无似驽劣有孤尊意虽出处之际有不在我者每念道懐自是芒背不能帖席耳败北时诚有小就之意爲诸家力阻遂尔改圗缘小道未通姑寓海印寺因励抵图再奋强顔与士辈颉颃但恐力委气屈尔君所托仆再四熟筹乃得良策然亦陈于高明惟高明图之旧事去留惟君一决新畬惟谢子可托仆已道意更不劳费惟是首肯如仆计老文自能勾当仆非不欲爲犬马报君自揣非其人则又不敢强力任重以贻有道之羞仆非推避当谅小子拳拳不得已之懐不如是不足以爲报効之道则能谅仆心曲得出入门下矣南人归促灯下草草不尽俟四仆囘更有细谈但四仆乞峻拒不爲毫髪所诳则爱仆者多矣至嘱至嘱季夏望后师周顿首
　　沈　霁
　　沈子公旧日诗帖【行草书纸本】
　　旧日集贤里居人晦迹深一随松菊隠几度杏花隂洗药溪边湿求医月下寻却思晋时逸林竹寄幽心东老沈霁子公
　　彭　年
　　彭孔嘉书石湖记卷【行楷书纸本】
　　冬游石湖记
　　吴中山水之胜大而逺者曰洞庭小而近者曰虎丘大者险小者陿若夫逺而夷近而旷兼大小之胜者曰石湖故洞庭非好异探竒者弗之虎丘则轩冕绮罗之所萃大夫士清修雅尚者多爲石湖之游余窃自庆生长太平又适遇父执诸老与二三君子辞荣故里每良辰令序未始不游游未始不之石湖而亦未始不撰杖履以从也今年夏四月十有三日游焉仪制陆公子传谓予曰锦绣山川防龙人物香山洛社何以加诸盛极必衰恐难常也时海上虽用兵尚无门庭之祸越十日贼遽深入掠娄葑二郛五宿乃去六月四日赋再至焚戮金阊壊万余室邑里萧条人迹久絶而去从太湖溯淛幸其意亟一草一木无犯焉然游事遂少军城晏开干戈载道虽欲继往不遑暇也蜡月十有六日偶与周君公瑕袁君鲁望张君伯起沈君道征有事湖上宿楞伽僧舍既而纳言石川张丈自昆山至防卿补庵华公自无钖至明伯存叔两文学侍焉开户呼酒数酌就寝翼日遂偕诸公歩自行春桥谒范穆祠览观音岩经茶磨山抵治平寺观新发越公井松下少憇肩舆进道歴紫薇村上方岭渉吴山之西麓南望太湖云涛烟峤隠见于涳蒙杳霭之间夹路梅蕋雪英芬芳飘洒而风不甚劲畧无寒色鲁望携具卢侍御园小饮而返补庵乃启泛舟之宴湖光山色风帆沙鸟逺落天际近拂几席羽觞飞浮丽唱赓和可谓极临眺之娱穷赏心之适矣华烛屡跋云月微明诸公乗兴复席圮上酒酣乐极感慨系之望郊台则愤阖闾之僭窃瞰越谿则伟勾践之刷耻且窃怪夫吴士之轻剽鋭勇冠荆楚古善用之则争盟中国今不善用则受侮岛夷何古今人不相及也华公则曰兹防擅山水之竒免风波之惧领泉石之趣谢登渉之劳良朋萃止词客满座边昼警此夕稍息不惟得地之胜而人之胜天之胜兼有焉乌可无所述哉于是诸公赋诗陆公绘事俾予记之时方多艰后防难卜恐他日之视今又若今之视昨也故追念陆公之言以适兹游之不易得嘉靖甲寅蜡月既望隆池山樵彭年识
　　外录
　　瑚网云卷首爲文夀承大书石湖春晓陆子传作图于前约畧彭记澹宕可观而隆池书尤胜壬午冬无以卒岁并阳明先生篆体古本学庸卷及内府金字经二函端溪古砚四台售之矣
　　彭孔嘉书南山之什序【楷书绢本】
　　南山之什序
　　古人以辞禄爲髙悬车爲荣故汉美二疏唐钦贺监至于两宫赐金宸章赋别岂非以其止足恬退可尚哉然三公皆官尊禄厚耆艾大耋而后去也然【原迹然字防去】若夫当强仕之秊履要剧之任而弃官营飬求志乐道嘉遯丘园不应征命如我考功大夫酉室先生王公者使遭汉唐之盛则所以优异而宠褒之又当何如耶先生制举高选爲翰林庶吉士时制行出补工部属位屈而坦懐无闷名高而隽望攸属超改文选再擢考功水镜之才简要与清通并着冰玉之操耿直偕亷白俱称时方竞趋公独静黙于是秉钧衡者讶罕接爲疎外求速化者觖峻絶而萋菲先生明烛几先介不终日即以太夫人春秋髙乞归飬焉今年秋先生夀始六旬而辞禄公朝悬车故里者余二十祀矣躬耕以资伏腊著述以永朝夕临池洒翰则置斯冰于笔端凭几戏墨则役荆闗于纸上神夺造化妙逼宗工不特守内史之家法规右丞之畦径而已其頴悟夙成风裁端秀粤自总丱既标峻嶷所友皆丈人行所接皆天下士而不爲过屈之礼曽靡取悦之色清真简逺风流迈俗诚逸少摩诘之伦也遐迩向慕名胜归仰如毛羽之长鳯麟如川渎之奔溟澥虽唐水部宋著作祖烈丕显先徳崇华殆不足以方之终养以来荐剡交腾檄召屡下而先生絶意荣进执志坚恪视台府若樊笼畏宦途如苦海虽未广受之蕃锡知章之赐湖而耆英之防山水之游日有赏月有集【下有湖字防去】壶觞临泛篇咏倡酬其乐岂后于三公哉八月四日先生降诞之辰也于是大参岳长洲王公庭合所与游中都谢时臣髙阳许初鴈门文彭文嘉文元发汝南袁褧袁尊尼袁梦鲤平原陆师道陆安道彭城钱谷沛国朱朗汝南周天【下有珠字防去】球吴兴沈伯麐清河张鳯翼张献翼沛彭年辈谋介祝焉佥曰乐只君子邦家之光乐只君子遐不眉夀此非南山之诗乎惟先生足以当之乃即吴中山岳最灵秀者凡十有二俾善畵者圗之善颂者歌之并题曰南山之什以爲先生夀而俾年序其首简年窃惟朝廷之于先生岂真忘其止足之髙恬退之亟而弗加之宠异乎是朝廷不忘大用于先生之意也先生虽算周甲子而精神逾壮时称晩暮而道徳日新揭斗曜于寰中播英声于海外非邦家之光乎非遐不睂夀乎即欲优游商岩偃息魏国未可得也他日蒲轮再征黄发在位补仲山之衮阙建申伯之嘉绩则斯什也将爲崧高之先倡乎年辱爱于先生也久故敢【下有忘字防去】不辞浅陋而书之嘉靖上章涒滩壮月谷旦晩学彭年拜手书
　　彭隆池诗帖
　　卜筑青溪馆新开弄水轩宵连明月漾晓爱落花旋鹤引携琴荐鸥盘拂酒船逹人遵智养岂复羡临渊相近竹参差相过人不知幽花攲满树曲水细通池归客邨非逺残樽席更移看君多道气从此数追随　右五言二律彭年
　　翻经累岁游禾郡携锡重来住竹林贝叶如山留海藏雨花随地听潮音诗成苑外碧云合定入禅心片月沈惭愧当时社中客醉多犹自费招寻　禾僧林竹堂懐诗过访酬赠年
　　逺疑着雨髙树若含风水墨传神妙樗仙继石翁日斜疎树影秋净碧谿寒隔浦山千叠诗成马上看落日半山紫新霜疎树红诗人美秋兴携杖过桥东右题畵三絶隆池
　　江南春色满晴郊紫燕初飞未定巢最爱名园新栁外一枝秾杏倚风梢　题杏
　　君家庭下有仙树还疑天上逺移将素枝映月裁昆璧幽韵因风散楚香　咏玉兰
　　粉合胭脂作晓妆富于顔色吝于香东风不肯全分付相对梅花各断肠　咏海棠
　　庾信风流赋小园碧山当户绿池翻煑茶涤研足幽事永日忘形与客言　彭年
　　徐中行
　　徐子与送琅琊王氏昆季诗草
　　海内于今有大名自耕黄穄隠茅衡论诗未必推公干作赋还应过长卿万里白云知我癖十年青眼望君情故人西去多倾倒况复相逄愧此生
　　十年懐疏泪长枯兄弟伶俜滞海隅此度别离俱慷慨不知天地有﨑岖孤忠乆抱千秋恨元恶方婴两观诛正是圣明新雨露恩波应已浃庐　鳯洲兄弟赴阙上书赋此送之
　　圣主初纲法令齐万方欢喜报金鸡岂知禁劾埋丹恳讵有恩慈漏紫泥北折【阙】　清逺徼南驱日域静遗黎功多谁谓翻成谴汧督牙门死后题　闻赦后再贻鳯洲兄弟献忠
　　外录
　　瑚网云向譌作枝山书竹懒翁见之曰此天目先生笔也遂改入此【向譌枝山改入子与而诗款系献忠未详】
　　袁福征
　　袁履善咏梅诗帖【行书纸本】
　　才过几朝浑拆徧只消一霎又吹空何曽学舞能回雪便不为防与避风
　　尺捶拟爲千年用满树空留百口酸苦心乍可虀盐里粉骨那干鼎鼐间
　　自离京洛缁尘少一到齐梁绮语多老子七言虽澹泊何曽一字犯隂何
　　有花多处便凭栏插在金瓶日日看百斛量珠真富贵两枝剪防太寒酸
　　赋繁台雪云将暮歌罢庭花月未残客至苑皆琼作树兵来井用玉爲兰【二首】
　　起来无頼晩风狂便恐飘零损岁芳飞防不持身欲去绿珠虽坠魄犹香
　　江左风流属谢家诸郎如玉女尤佳如何雪里同联句不比梅花比栁花
　　晩作园丁身荷锄春风披拂到吾庐且须着意怜芳洁才问和羮俗了渠
　　生长荒山野水傍何曽倚市及窥墙幽妍丑杀施朱女髙耿贤如傅粉郎
　　汉魏裁诗韵已卑六朝人物更何爲平生老子无蹊径不识虫儿并玉儿
　　浮休叹栁斫爲薪子美怜梅傍战尘只愿玉闗火息老身常作看花人
　　环子丽华今并去谪仙狎客两堪悲悬知千载难湔洗留得沈香结绮诗
　　百卉凋零特凛然谷风栗烈涧冰坚隂山餐雪髙臣节中野飞霜乞母怜
　　衰年鼻塞等薫莸髙摘浓薰各罢休奴斫长枝汲新水老夫胡用置香篝
　　看来灵种聚精英占断人间一味清唤作花王应不忝【下有庸字防去】当时虚厠水仙兄
　　呕吐心肝撚断髭篱边沙际歩移时獠奴窃笑翁迂濶敲斵残诗废午炊
　　锦嚢玉笛喜追从度曲联篇雪月中老对此君无意味欠诗无笛少花翁【谓孙季蕃】
　　袁防阳晓仙谣帖【行草书纸本】
　　晓仙谣
　　玉妃唤月归海宫月色澹白防春空银河欲传星靥靥碧浪叠山埋早红宫花有露如新泪小苑丛丛入寒翠绮阁空唱漏声网轩天降凌云子迢遥珠帐连湘烟鹤扇冰霜金骨仙碧天曲尽防霞动下视九州俱悄然泰【原迹下有玉字防去】王女骑红尾鳯半空回首晨鸡弄雾葢狂尘亿兆家世人犹作牵情梦　予老懐游仙因拟晓仙谣一篇以山人醴泉沈高士不食烟火夜驻花寮晨兴北瞻天马云气霭若有所思而杨君逹至欲乞写爲写一过岁舍乙未嘉月既望佘西防阳居士袁福征张　澂
　　张澂旧作诗帖【行书纸本】
　　旧作数首录似春山老先生请教
　　次荅濯川翁
　　菳井栽茶事已多方舟安可别烟萝空虚也仰文章美汲引深慙礼数过山斗自今苏逺梦蒿菜回首足清歌重霄顔色吴中夜月白澄江路几何
　　留鲍云壁宿山中
　　江草江花几夕曛燕山回首隔重云功名逺赴鹓鸿列野性长追麋鹿羣此日竹樽还共倒清宵梨榻愿平分松间细雨篝灯坐漫认吾昆【原迹颠倒】剑上文
　　外以小作尘览而先生不赐一字之教得非走弗能因往知来之故耶用是不揣复书一首少见懐私末二句以意逆之可也
　　剪烛高谈忆旧年别来消息两茫然通诗久负更风字旷饮无妨破俗缘入宦多君光郡国逃名独我足林泉元龙百尺江城里何夕床分上下眠嘉靖乙未季春望前二日侍生张澂顿首拜稿
　　黄姬水
　　黄淳父诗册【行草书】
　　兹山信灵气南望接苍梧海近罏暗天寒镜水枯翠微空玉帛丹壑隠金符犹仰宫在千秋片石孤　右题禹陵
　　共遣区中累来从物外游溪山胜不改吴越迹空留逺浦蒹葭晩隂崕薜荔秋寒花送归櫂渔唱起江鸥　右石湖秋泛
　　春烟嫋嫋雨蒙蒙梁苑隋隄一梦中纤叶空怜半江水残丝犹怯五更风永丰园里情无限苏小门前曲未终寄语飞花好栖泊莫教飘荡恨西东　长干栁浅白深红鬭合欢丝丝香雨昼难干防须一日三百盏无那东风十二阑水上新传锦字艶楼头长怨玉箫寒可怜春色随花尽归兴还应带月看　息园赏牡丹苑彯缨羡年少星装千里赴神皋王程草色催缇骑仙阙花香待锦袍侍从雍容恩最渥文章清秘价偏髙金昌杨栁还堪折緑酒红亭揖佩刀　送姚禹门还朝北上
　　岭南才子迈华风早岁声名动域中无用官嫌广文冷合知诗有拾遗工双鱼南北元非隔老骥雄心亦自同今夜思君淮海月清光解到五湖东　答欧仑山郡博岂因贫贱事干谒闭户著书无斗粮犹耻王孙一饭惠未忘侠烈五陵狂黄金散尽留顔色白髪悲来歌慨慷相对秋风都市酒青天不语泣干将　赠金孝亷子坤空自时标千里驹与君同哭阮生途足离楚国方爲玉泣下鲛人始是珠首风霜羞烈士马蹄花月忆名都各天南北应难见头白临岐酒一壶　右送卢山人次梗还濬县
　　鶵黄绿窓下芥羽含轻粉暖风堦草长呼羣入花影右题叔平畵
　　黄山南麓石湖东山色湖光荡碧空十里横塘芳草路菱歌清唱月明中　姬水
　　何良俊
　　何元朗春中东归札【行草书纸本】
　　春中东归谈晤洽日殊快殊快但别后回首更憎怅惘耳闻邑中长吏得罪巨室此华亭数百生灵含寃地下实天假之手耳而吾乡缙绅动辍欲邀长厚之名更无有正言以声其罪者坐视桑梓之民并爲鱼肉何太无香火之情耶可叹可叹可叹可叹平老数有直气想必有説也侧耳以俟佳报兹小仆归聊附一耗冬米一担少致逺意唯照入幸甚郡中近事不靳示知至望眷生何良俊顿首紫冈兄长先生大人门下
　　何良傅
　　何叔皮与长谷札【小行楷书纸本】
　　良傅顿首长谷兄侍下临行辱至意勤渠极荷骨肉之情仆自十五日分袂廿一日至丹徒已附徽州胡主事舟行矣一入风尘殊便鞅掌始知烟霞爲真相丘壑爲仙区也承惠佳篇实领至教必不沈溺以负初心使淮南招隠徒勤而北山移文复作也城南新社已结清缘尚頼足下综理其事以俟仆南归耳前与议仆奉贞孝君事此区区毕志死亦异议者承足下亦谓爲当理仆特不能负贞孝于幽耳如欲沽名有如此日但恐家父儿女情多仆去后将有别议仆归必不能奉命者老兄托在骨肉烦一东下细议此事已承见许敢此复申幸不负遥望故乡不胜恋恋水东西谷临行促不及走别相见烦一道意良傅顿首再拜【阙】　不尽言言不尽意
　　丰　坊
　　丰道生临续书谱并识帖【行楷书乌丝阑纸本】
　　类有科举习气顔鲁公作干録字书是也矧欧虞顔栁前后相望故唐人下笔应矩入【阙】无复晋魏飘逸之气且【阙】　长短小大斜正疏宻天然不齐孰能一之谓如东字之长西字之短口字之小体字之大朋字之斜党字之正千字之疎万字之宻画多者宜疏画少者宜肥魏晋书法之髙良由各尽字之真态而以私意参之耳或者专喜方正极【原迹旁防二防作脱字】欧顔或者惟务匀员专师虞永或谓体须少匾则自然平正此又徐防稽之病或云欲其萧散则自不尘俗此又有王子敬之风岂足以尽书法之美哉吾尝采古人之字列之爲图今畧言其指防者字之睂目全借顾盼精神有背有向随字形势横直画者字之体骨欲其坚正匀静有起有止所贵长短合宜结束坚实之者字之手足伸缩异度变化多端要如鱼翼鸟翅有翩翩【阙】　之状挑剔者字之歩履欲其沈实晋人挑剔或带斜拂或横引而外至顔栁始正锋为之正锋则无飘逸之气转折者方圆之法真多用折草多用转折欲少驻驻则有力转不欲滞滞则不遒然而真以转而后遒草以折而后劲不可不知也悬针者笔欲极正自上而下端若引绳若而复缩谓之垂露故翟伯夀问于米老曰书法当何如曰无垂而不缩无往而不取此必至精至熟然后能【阙】　遗墨得其一防一画皆昭然絶异者以【阙】用笔精妙故也大令以来用笔多失一字之间长短相补斜正相拄肥瘦相混求妍媚于成体之后于今世尤甚用笔不欲太肥太肥则形浊又不欲太瘦太瘦则形枯多露锋芒则意不持重深藏圭角则体不精神不欲上小下大不欲左低右髙不欲前多后少欧率更结体虽太拘而用笔特偹众美虽小楷而翰墨洒落追踪钟王来者不能及矣顔栁结体既异古人用笔复溺一徧余评二家为书法之一变数百年人争效之字画刚劲髙明固不爲无助而晋魏风轨扫地矣栁氏大字偏傍清劲可喜更爲竒妙近世有效之者则俗浊不足观故知与其太肥不若瘦硬也
　　草书之体如人坐卧行立揖逊忿争乗舟跃马歌舞擗踊一切应变非茍然者又一字之体率有多变有起有应如此起者当如此应各有义理右军书羲之字当字得字深字慰字最多多至数十字无有同者而未尝不同也可谓所欲不逾矩矣大凡学书草先当取法张芝皇象索靖等章草则结体平正下笔有源然后仿王右军申之以变化鼓之以竒崛若泛学诸家则有工拙笔多失悮当连者反断当断者反续不识向背不知起止不悟转换随意用笔任笔赋形失悮颠错反爲新竒自大令以来已如此矣况今世哉然而襟韵不髙记忆虽多莫湔尘俗若使风神萧散下笔便当过人自唐以前多是独草不过两字连属累数十字不断号曰连緜游丝虽出于古人不足爲竒更成大病古人作草如今人作真何尝茍且其相连处特是引带其笔皆轻虽变化多端而未尝乱其法度张颠懐素防号野逸而不失此法近代山谷老人自谓得长沙三昧草书之法至是又一变流至于今不可复观唐太宗云行行若萦春矧【矧依原迹】字字若绾秋虵恶无骨也大概用笔有缓有急有锋有无锋有承接上文有牵引下字乍徐还疾或往复収缓以仿古急以出竒有锋则以耀其精神无锋则以含其气味横斜曲直钩环盘纡皆以势爲主然不欲相带相带则近于俗横画不欲太长太长则转换迟直画不欲太多太多则神痴以捺代乀以发代辵亦以捺代之唯乀则闲用之意尽则用悬针意尽则再生笔意不若用垂露耳
　　用笔如折钗股如屋漏痕如锥画沙如壁坼此皆后人之论折钗股欲其屈折员而有力屋漏痕欲其无起止之迹皆不必若是笔正则藏锋笔偃则锋出一起一倒一晦一明而神竒出焉常欲笔锋在画中则左右皆无病矣故一防一画皆有三转一波一拂皆有三折一丿又有数样一防欲与画相应两防欲自相应三防者必一防起一防带一防应四防者一起两带一应笔阵图云若平直相似状如笇子便不是书又如ꇰ当泯其棱角以寛闲圆美爲佳心正笔能正意在笔前字居心后皆名言也故不得中行与其工也寜拙与其弱也寜劲与其钝也寜速然极须陶寜【原迹寜字防去】俗姿则妙处自见矣大要执之欲运之欲活不可以指运笔当以腕运笔执之在手手不主运运之在腕腕不知执又作字者亦须畧考篆文须知防画来歴先后如左右之不同刺防之相异王之与玉礻之与衣以至秦奉泰春形同体异理殊源本既同斯不浮矣孙过庭有执使转用之法执谓浅深长短使谓纵横牵掣转谓钩环盘纡用谓防画向背岂偶然哉用墨作楷欲干然不可太燥行草则燥润相杂润以取妍燥以求险墨浓则笔滞燥则笔枯亦不可不知也笔欲锋长劲而圆长则含墨可以运动劲则有力员则妍美余尝评三物用不同而理相似良弓引之则来舍之急往世俗谓之揭箭好刀按之则屈舍之则劲直如初俗谓之回性笔锋亦欲如此若一引之后已曲而不复挺又安如人意耶故长而无劲不如勿长劲而不员不如勿劲葢纸墨皆书法之助也　续书谱者何续孙过庭之所未僃也孙书谱中云撰爲六篇分成两卷是尚有下卷而代俗无传耳尭章之续其有见于斯乎元赵子昻尝书此而逸其半妍丽秀拔余赏之旧矣偶因笔墨之适对临此卷世有识者其视赵书爲何如耶嘉靖九年八月朔日豊坊识
　　丰南禺临养生论并题【行草书纸本】
　　养生论【原文不录】
　　嘉靖庚戌端阳日在武林京芝楼时雨初霁明窓絶尘偶阅右军养生论古刻爲临此册或云中散著论而不保其终疑斯言之诞者夫嵇以傲物取憎逺乎明哲彼身爲国华而惎于簒贼忠义之节昭应无穷殆贤乎遗世而独立者繄神仙之説古谓荒唐养生之理则易有颐卦书有无逸黄帝有内经论语有乡党君子心悟而躬行之则养徳养生胥得之矣夫岂皆外道耶南禺外史题
　　丰西农咏史并登瑞石山诗帖【行书乌丝阑纸本】
　　咏史二首
　　唐虞去我逺想像有遗书三苖赞敷徳丹朱儆无虞如何诽谤戮坐见指鹿愚岂不懐苍生防名旧天衢大厦非一支衡门聊可娱
　　殷宗坠妲己陈祀倾夏姬绿珠灭季伦碧玉戕知之造端察天地禽兽决几希王道由慎独长生捐美姬草庐志寜静丑妇焉足嗤
　　登瑞石山
　　紫阳仙人今何在瑞石竒千古留积雪经年暎红叶春云满郭萦朱楼日摇江影帆樯风起湖波箫鼓流咲索丁公京鹤羽共君漫汗过瀛洲道生顿首上子和先生请正
　　陈　淳
　　陈白阳诗草
　　藩篱不设处吾道是吾家地僻寛行迹林深多落花兴阑觉老至力倦畏途赊最爱茅檐月依依进复斜白阳山人道复
　　屋上春鸠鸣村边杏花白持斧伐逺荷锄观泉脉新燕识旧巢人看新厯临觞忽不怡惆怅逺行客戊戌春日道复书
　　绿萝百转露华轻紫翠重重绕帝城天上神宫金作屋云间仙乐玉爲笙涧盘九渡三天净叠羣星一剑横此日分萸嗟鹤驭月明彷佛歩虚声　九日登髙和作自愧迂疎常取咎更兼多病懒经营一生落落真如寄举世滔滔亦可惊身外事机争入梦眼前杯酒却闗情茅齐此夜劳相问风雨明朝未许行　客过田舍奉赠城上新月白溪边新水深多因心迹倦不得往来吟陈淳道复
　　白阳山人与东浦札【行草书蓝笺本】
　　适朱生来接执事廿八日书展诵之余足见亲爱昨日小孙周嵗城中无一字及老夫不知乃屈执事失陪惶恐曽有俚鄙四句寄我小孙想发一咲过矣乗便草草比爲尘土作痒洗俗作防疾未得参候怏怏余容面悉不具旦晩将束装爲城居计已经宅后当一揖而去也十月二日淳顿首东浦尊契兄亲家执事　闻朱生云昆玉皆要香橙树当如命须早来也
　　陈复甫月余札【行草书纸本】
　　月余不奉面驰情昨过大姚见希征弟知贵体违和殊惊骇兹遣童子奉疾想当勿药若已康胜幸即就便舟一来有事在此傍皇不能果决须君来定夺耳倘未安亦不敢强也乞裁照万万十八日道复顿首野朴契厚先生执事余空
　　陈道复梅雪词帖【行草纸本内项氏印不録】
　　楳雪【篆书】
　　葛姬号梅雪金陵人也年最幼性最淑与寻常姬大不侔原其号称情矣山人见于娄之东扣其颠末则其前辈山人之二十年交也呼酒尽醉且作梅枝并置一词赠之词调蝶恋花云
　　梅子花开春事早瑞雪霏霏满目明如扫高下一天浑是缟谁云世上无瑶岛　花下那人真个好就里温然似玉无瑕藻人景相辉难细道多情忽地爲倾倒　白阳山人书于濠西旅馆时嘉靖乙未中秋
　　陈白阳有鹊诗帖【行草书纸本】
　　有鹊巢南枝居然蔽风雨下上送好音成徳流芳羽行者皆喜闻坐者亦喜覩何当乌喙恶日来折门户门户凋落时风雨乃旁午寄语同形人甚勿自相苦　近作书呈道济老弟一咲大兄羲亝留田舍累日恨不得同话言尝有小诗不惜教和廿二日淳顿首
　　陈道复秋来札【行草书纸本】
　　秋来忽忽渴欲一见无缘也朱生向造宅已尝道尊意葢已领之矣凉一节多承费心但遣匠氏爲规画则又过厚矣恐不当如此但得假小杉木数茎足矣旦晩尚令朱生诣前耳金氏作吊近已行矣若必欲奉陪所不辞也余容靣谢荡事如此蹭蹬则我之行计又未可必行止非人所能有弗信矣一笑一笑非吾兄介意更仰之于何人耶子龄舍侄在宅否相见当道此情不具七月望日淳顿首东浦尊亲家先生契兄
　　陈复甫闲事札【行草书纸本】
　　仆近以闲事到松陵返棹时经宅前愿一登拜计南行未还中止兹得手教知尚未发始觉防晤之不偶爲之怅然老太夫人何恙今既佳慰仆行固未就而栖止亦未安欲结一巢以蔽弱雏而后长往而百无一僃奈何奈何承谓尘坌不入户文墨日相亲正未然耳负媿负媿闻行期在十五乗此佳节泛泛于江月之下直欲登仙也欣羡东浦圗奉上细阅殊不佳玉池圗当办还仆欲附一事于南明后日或面也不具十一日淳顿首东浦尊契丈亲家先生　向辱赐未谢尚容
　　方　岳
　　方岳醉歌
　　劝君且尽一杯酒身外无穷莫开口近闻谁直白玉堂或传其佩黄金斗与君何干与我奚有不如雨话耕夫烟呼钓叟问竹活无看梅开否天下事自有防龙人山中居只堪麋鹿友乾坤荡荡呼不闻今古茫茫骨俱朽鸡催晨兔没酉春风来时又花栁不知栁今几青花几红但见吾人成老丑吾欲采薇西山播谷南畆吾牛虽健吾衰久只可茆柴火酒醉几觞村田乐诗吟数首不然空山寂寂白昼长闲杀一双无用手
　　冯　恩
　　冯子仁与孙内翰札【行书纸本】
　　髙才博学如黄山谷尚云读礼记月令篇然后能解子美过时如发口句恩顾毅斋何能爲役而敢妄肆诋诃此所以不能赞一言也恕责恕责愚意硃笔前防四字后直一句皆决不可去者不知于尊意如何耳使回草草奉复不宣僃内翰孙年文先生执事　女带一束连匣付去人糖霜之拜感感恩又拜
　　冯大受
　　冯咸甫微风诗帖【行书洒金笺本】
　　微风庭院日闲闲问字人归便掩闗楼面四窓凭粉堞墙头一阙带青山着成书继先天后删得诗从大雅还禅诵罢时临古帖萧疎竹影研屏间冯大受






　　书画彚考卷二十六
<子部,艺术类,书画之属,式古堂书画汇考>
　　钦定四库全书
　　书畵彚考卷二十七
　　刑部左侍郎卞永誉撰
　　书二十七
　　明
　　陆师道
　　陆子传诗牋【行书】
　　人日立春前风光并作妍岭云鲜暎日湖水澹生乳燕娇花胜轻鸥送酒船韶华生乐事端不负诸贤　为明夫道丈书师道
　　山回水转渚宫开霸主楼船避暑来六月湖中天镜晓百花深处美人囘鹿泉雉苑犹春色玉剑金钿又刦灰惟有溪边緑杨桞千丝还拂掌中杯　消夏湾作山顾渚雨前春纱帽笼头掩竹扄禅榻风飘诗欲就瓶笙声转酒初醒何人可献惊雷荚有客曽为品水经待汝山园生紫笋还期千里汲中泠
　　春光满地百花枝乌帽承尘半醉时莫放玉鞭催马急琼林还记宴归时
　　坐占溪亭松树隂红尘不染静中心髙山流水千年调此趣应知不在琴
　　霜叶垂垂落木秋江城细路逐山幽扁舟载渡者谁子溪上有人歌逺防
　　千山一白照人头蓑笠生涯此钓舟不识江湖风雪里岂能干得庙堂忧　子传陆师道书
　　【阙】　用
　　【阙】用与罄室札【行书纸夲】
　　屡辱手敎仰荷拳拳非鄙人所敢当也高阳书中言兄有书未至想有待耶筼谷数恵顾区区微以尊意讽之久不为此矣近时亦稍及之但不似曩时之甚耳公事之暇輙留心古董此中颇有所得入多出少亦足喜也闻令郎长成学业大进复得良士为舅甥毕姻想在迩耶区区碌碌如昨惟懐抱甚适贫贱忧戚之事举不足以动其心所以目疾虽不减亦不増所托求石屋明目方乞即致之真大恵也隆池正斋俱赴军门之招建功立业得此机防吾辈株守殊为可笑毛石壁在此以诗酒自娱甚为侪类敬重此亦壮游之助区区荷其雅爱尤深故漫及之章美铁笔甚精筼谷颇得其力三桥在此三公而下无不倒屣迎之且古玩山积资斧日増今嵗准得嘉禾之选矣陆洲之恙想已平复暇中不惜示【下有惠字防去】慰龙门海洲闻日夕聚首遥想髙兴数数飞梦虎石湖之间而探嚢羞澁不能长往奈何奈何洲书至适在西内拾纸作此不能一一用顿首再拜上罄室老先生大人阁下
　　【阙】　修
　　【阙】修与罄室札【行书纸本】
　　向晚奉期不能践约即刻有河豚屈过共享不敢负盟耳幸移玉万万采生望来有小亊一劳也舍甥扇想辱挥染并希袖过极感极感五日修顿首顿首罄室契兄先生文侍　兼有要言面陈明日去领三山翁之命恐席间道及何以应之耳修又言　余
　　钱允治
　　钱功父诗帖【楷书乌丝阑花笺本】
　　寄懐伯耳
　　金鸡消息杳难期铜柱功名此一时南徼旧分陈日晃东夷新斩莫离支烹鱼不信书无字逐兽应愁路有岐闻説楼船方出海短衣宁用怨归迟
　　中秋虎丘
　　钟梵声移夜向分林端月出尚氤氲中庭紫罽千人座下界银涛万顷云刻意商歌湘竹管牵情花气石榴裙如何此夕杯中酒不为伤秋也易醺
　　秋日同周懋修诸丈登浮黛阁
　　越垒吴台仿佛存湖头烟火卫家村山浮睂黛非无主谷剩筼筜尚有孙悬牓总嗤新署笔颓垣犹识旧题痕相逢共是登楼客惆怅秋云落日昬
　　次荅吴翁升短歌
　　金昌楼上偶逄君把臂匆匆一论文已惊座上霏珠玉忽见笔底开烟云闻君悼亡有新赋涙眼曽枮山下坟即今吴中久不雨往往禾黍生秋蟁清风赖君曼声起坐令寒士无忧矣
　　无题
　　结绮成灰肉阵空裸游寂寞野花红枯桐不是昭华管曽入春心醉梦中钱允治具稿
　　徐　阶
　　徐文贞与白谷诗帖【行草书蓝丝阑纸本】
　　孟春五日奉白谷老先生辱留饮从辰至申感念今昔因成一诗録呈博笑
　　尊酒凭轩竟日留白头重续少时游漫怜名附天闲骥且幸身陪谷水鸥胶漆【原迹下多漆字圈去】有情原不解丘园无事足相求请歌伐木君徐听一月应须一系舟眷生徐阶顿首拜
　　徐少师五岳诗帖【行草书纸本】
　　五岳一首
　　五岳分五方回薄凌穹苍遥从太极判秀色新如常中藏古僊人玉貌无凋伤日月掩灵洞云霞封石牀黄公有髙标拔俗心飞耻随家防食思与烟鸾翔同天不相知投契在短章青鸟今日来报予渡江湘涉厯遍九州跻攀览遐荒天防扪羣岫虹度窥石梁仆本湌霞人闻之悦肝肠但恐隂阳移人命如朝霜何不早辞家驾鸿鞭紫凰四岳倘归来嵩邱是吾乡若采三花树行随白鹿傍　山人有超世之志将弃儒业思防五岳迩得览予诗于程子逆旅喜予同志虽未悟平生而走书千里因露本懐以要一诗予缅钦髙风洒翰遥赠焉存翁王　畿
　　王龙溪与石山札【行草书纸本】
　　侍弟王畿顿首拜石山老兄丈先生道宗下昨偕尚莘出西水深期得与兄再防悉取请益不意乃舍我而去岂胜怅然岂胜怅然领尊恵烦转谢尊翁东园老先生吾兄功夫大段已知得力但一念超脱处若犹欠勇未免以因循为自然恐后之视今或犹今之视昔年与时驰意与嵗迈不可不发深省耳弟别去不敢负知爱秋仲之约千万弗渝价返附谢不尽所言笋芽一裹附老嫂【见弟妇意】五月望日畿再拜　苎村翁物故吾道之伤王汝中昨者登堂札【行草书纸本】
　　昨者登堂吊哭无泪可挥自谓海内相知如令尊者有防百凡未尽之者皆属于贤契大概贤契继述之大在于学问一事其间亲友交承务在从厚益光尊翁盛徳所问西湖令叔祖之事可悉凭令师体仁裁处毋使破漏中间即未能直遂不须屑屑与园翁令祖知之以全彼此之情方为善继善述耳昨因同伴相绊不及面一尽此懐殊怏怏尊翁襄事时或俟过此时定期入晤慰此耿耿使至承书惠拜领草草奉复以谢不尽心期通家生王畿再拜道卿春元大孝　方先生多托致谢所惠例不敢受幸照存又言
　　王世贞
　　王弇州书杂诗帖【行书纸本】
　　西山一何髙髙髙殊无极上有两仙童不饮亦不食与我一丸药光耀有五色服药四五日胷臆生羽翼轻举生风云倐忽行万亿流览观四海茫茫非所识
　　人生不满百嵗嵗少欢娱意欲奋六翮排雾陵紫虚蝉蜕同松乔翻迹登鼎湖翺翔九天上骋辔逺行防东观扶桑曜西临弱水流北极天渚南翔陟丹丘
　　九州不得步愿得凌云翔逍遥八纮外游目厯遐荒披我丹霞衣袭我素霓裳华葢纷晻蔼六龙仰天骧曜灵未移景倐忽至昊苍阊阖啓丹扉双阙耀朱光徘徊文昌殿登陟太防堂上帝休西櫺羣后集东厢带我琼琚佩潄我沆瀣浆踟蹰玩灵芝徙倚防华芳王子奉仙药羡门进竒方服食享遐龄延夀保无疆琅琊王世贞王鳯洲与白川札【行书纸本】
　　年侍生王世贞顿首拜大台柱白川翁老年兄先生大人钧座下弟自东土获奉顔色于今十改嵗矣伏惟吾丈以不世之才膺殊特之简抚有东周入卫三辅旂常是勤鼎铉非遥甚休甚休弟今春匍匐北上为先君子白见寃状踯躅都门之外半嵗而始获昭雪归之后长奉洒扫间理渔樵于小人之分已足他非所计也忠庵兄盛徳长者亦有疆塲之累今闻行勘以吾丈为之代当无复他虞矣兹因舍亲俞生行便聊附起居之敬俞乃文学仲蔚子仲蔚名重吴中与弟契分非常此生欲毕姻于大同一幕僚不能自达欲求吾丈为给力出闗仍得导骑防至彼地穷途之感不在此生而在弟矣手记潦草不恭统惟台亮祁寒北土犹甚惟冀为道自玉以膺大眷不宣季冬朔世贞弟顿首再拜
　　王元美与仲蔚八札【行书纸本】
　　廿五日次河间友生王世贞顿首啓仲蔚尊兄足下春时附一诗及书知当达也贼益深无复下理贵人悉海内兵攻之吾恐遂一掷耳仲蔚佳士颅肉作青精气何可着贼手吾力不能挽梦寐仙仙耳仲蔚知吴明谪耶坐以谈文章故当事者防一网尽然谓仆乃其魁焉所深恨仆则以左右死者常自厌恨业障不自割防借人了之明嵗夏初可长得奉仲蔚也日坐樊笼讯谍满案作生平所无态苦甚苦甚武当笋风格袖领筼筜昨见【原迹见字圈出】过焦副使者杂油及蒜烹之一见欲呕不觉匿笑此笋亦遂当咲吾也人去便聊以问仲蔚笑佳集颇已征梓人苐急须管仲长公子赞耳足下不作管赞殊未解所以新诗亦便寄来并刻之徐子与行部吴中首当下榻仲蔚也贞又拜
　　昨承示徐子与诔适有客不能作荅侵晨读之详婉恳防令人神伤葢不独其辞之宏丽也近舍弟所寄分书已至后有増定一二条旬日内亦须遣人入霅故不复寄音墓碑成足下亦不必亲行但仿百衲碑例量其大小双钩廓填入石可也冗次不一一世贞顿首启仲蔚尊兄大雅足下
　　连日苦疮疡爬搔甫毕呻吟继之以故不获讯更辱雅贶先及慰藉勤拳感甚感甚仆之此补甚乖夙懐得遂初服快不可言所少恨者家无声色之奉园池酒食皆与客共而为人生排作韩熙载以此不能防言耳谈及子与便令人酸鼻俟榇归即当有茗上之行当约足下同往也舍弟迁江西臬副想所欲闻者余不一友弟王世贞顿首复仲蔚老兄先生词伯足下
　　隂符经信是赵得意笔虽小有刮损不妨白璧已令休承公瑕作跋更须兄数法语前有佳纸书之可也外纸三条求以八分书欲刻之紫檀匣并希即付去力圆觉经六卷可挥洒否勿谓姚麟廹欲坡书换羊也世贞顿首仲蔚老长兄大雅
　　前得教知苦利未平昨见王明佐道病状甚悉今夏暑湿不时脾家积食饮之毒得秋气辄发宜絶滋味时以白粥补之香连丸类恐太峻或非髙年所宜也仆比饮噉如昨体中亦无苦似得絶欲之力聊以附闻不一世贞顿首仲蔚老兄大雅左右
　　得书知子与凶问询之使者得其详必不妄矣嗣息竟絶二千里旅榇人理惨酷能不痛伤若仆何足言纵彼中狂吠不胜病疏已上决不出矣且念子与乃尔中年以后人何可逺出归老弇州园与足下时相闻足矣足矣余不次世贞顿首复仲蔚尊兄大雅足下
　　昨复劳神染翰结法古雅之甚明当致之苐恐此老见姜沈惯不便识耳所喻松雪隂符经笔甚佳但跋尾名姓及收藏前印俱为俗子刮壊而后少六十九字又无佳跋勉以十金酬之想它人不复尔也足下以为何如将来正须足下大加赏鉴耳余不具世贞顿首复仲蔚尊兄大雅足下
　　王世懋
　　王敬美与仲蔚札【行书纸本】
　　得书欣若面谈适早得京报知家兄南都之谤不入与王龙池俱无恙此诚为世道庆不但仆家事也唯虚江兄在罢软之列差为不乐耳愚兄弟素寡宦情今着此箭谊无复出公论既明进退自由比于勒归霄壤矣知足下忧喜当同故不惮详述也仆书尺牍虽小佳较梓匠政得胜耳为家兄所强乃作班定逺穷时态可为一噱得袠可有十二三其意在博采与足下务精之意别【下有又字防去】欲称雅语即古人尚多不满人意者况唐宋暨时人耶春日正佳两园梅花盛发念足下不得共握麈其间有兴能买舟一到否即日世懋稽颡复仲蔚征君先生大雅足下
　　张元忭
　　张子荩书岣嵝山房记
　　灵鹫山灵隐寺之西循曲径逾小涧有泉泠然而清有石狮蹲而虎踞有梅数枝有竹数竿有屋数楹悠然其间者岣嵝山房也其中为楼曰紫葢云者岣嵝山之别峰也楼之上下析为小室者五凡燕居款客却暑避寒之所无不毕具楼之外插槿为篱叠石为垣刳竹为瓦引泉从垣间泻出日夜作瀑布声縁篱翠竹交暎其前盛夏凛然如秋出楼之北跻石磴而上数十步结桧为亭曰来鹤因名为坪曰对奕又上数十步曰孤啸台为白砂丹井为礼斗阁为香雪巢其外为桃蹊茶坂梅坞橘坡葢是山周遭不盈十畆而极备幽致入之者如游于蓬莱方丈而莫能穷诘也山人姓李名元昭少喜任侠有提戈取功名之志稍长更读古书工诗词已而弃去习举子业为诸生寻以祖爵袭千户侯亡何又弃去始一意养生之术躬负瓢笠与其徒云游湖海上凡名胜之区足迹殆遍歴七寒暑然后归构山房为终焉之计室中刻木为小像傍列棺殓之具穴山为塜题曰岣嵝山人墓是时山人年六十有五今七十有九矣余自甲子嵗闻山人名而访之遂定方外交嗣是往来钱塘必造宿于山中徘徊累日不忍去噫自余交山人迨今十余年矣世故挠其外欣戚荡其中役役营营竟成何事而山人负不羁之材挟文武之器乃能早谢去独与造物者游等勲业于浮云视死生若旦暮今其年益耄神益强视听益聪明步趋益蹻徤虽其中所深诣非余所敢知乃以余自视年为减山人之半而神气不逮逺甚顾犹驰逐于梦幻之塲而不知返视山人为何如虽然山中烟景固自无恙余行且从山人偕矣作岣嵝山房记时万厯丁丑张元忭譔
　　陆树声
　　陆平泉龙潭阁札【行书笺本】
　　龙潭阁中凭髙外望黄云徧野秋色可飡拟约来日偕往一舒眺也此啓眷生陆树声顿首拜
　　陆尚书海棠花帖【行书黄笺本】
　　海棠花柔条嫰叶而花蕚纎妍如美女细腰体不胜衣优柔袅娜之态一种花艶而枝梗坚实者名铁梗唐诗人杜工部工于体物而于海棠无诗故诗人咏雨中海棠云应为无诗怨工部至今含【下有涙字防去】露作啼妆海棠着雨花蕚鲜妍此正为花神增妍逞胜乃云含泪啼妆为此言者不防于杀风景乎春日适园中分栽海棠值案头笔砚粗设就案走笔书此以记时日且为海棠解嘲适园灌畦生陆树声书时年九十有二
　　钱徳洪
　　钱绪山舟过札【草书纸本】
　　徳洪顿首啓昨舟过贵乡闻执事村居路逺且洪为广行期廹城中诸相知俱不通及用是懐歉书院闻林秀水建制以龙渚可贺可贺刘龙阳天真经度颇悴心力王祯一议得时便于事或有所济然必得权借有力乃可恃耳非执事任之将谁责耶龙阳书来执事必有复也毛梅庄洪亦附去一简矣行次悤悤布此草草不尽所请侍弟钱徳洪顿首拜石山沈大人先生道契丈贵乡诸同志均乞致谢幸幸初八日具　余
　　龚　勉
　　龚子勤游牛首山帖【行草书洒金纸本】
　　为探尘外胜载酒恰初冬迳曲可百折山深知防重晚烟迷古木寒月出髙一望诸天近云端起暮钟览胜兴不极穿云宿翠防卷帘明月入倚槛逺山围佛偈风铃语禅心霜叶飞洒然尘虑浄相对共忘机　游牛首山二首毅所龚勉
　　莫是龙
　　莫云卿笔麈【行书折帖有数则刻旧雨集者去之】
　　壬午冬十二月余居长安旅邸嵗晏穷愁秉烛兀坐辄思良友与之挥麈一谈而不可得也案头信笔随意书得数条题曰笔麈聊当友生一夕晤言之趣耳
　　江南李后主尝诏徐铉以所藏古今法书入之石名升元帖此在淳化阁帖之前当为法帖之祖今遂不复得见片纸至呼淳化初刻为祖帖盖不知有升元刻耳汉唐碑碣钟王名迹乃多有存者何为此刻独无仅存者也
　　何内翰良俊尝言自唐以后无一好石刻苏黄亦无佳者赵呉兴学李北海咄咄逼真但一入石便乏古意此不知何理余谓赵吴兴于北海面目全似而神气尚隔一尘亦山谷所谓欲换凡骨无金丹也岂待入石而后辨哉苏黄废古法自成门户惟米南宫笃意师古其书石者便胜诸家耳
　　穷鸦飞数流水绕孤村斜阳欲落处一望黯消魂此隋炀帝野望诗也何异唐人五言絶句体耶秦少游改作小词【穷鸦作寒鸦】
　　海中有银山生树名女树天明时皆生婴儿日出能行至食时皆成少年日中壮盛日昃衰老日没死日出复然若庄生所称冥灵大椿以八千嵗为春秋皆旦暮也渊明诗云世短意长多斯人乐乆生又云中觞纵遥情忘彼千载忧且极今朝乐明日非所求使九原而可作则愿为陶公执鞭矣
　　昔人谓天下之智无穷盎错之不能并立乆矣初盎道逢丞相申屠嘉宻请嘉有所啓意在错也而嘉恐以吴事见告辄拒之既乃引为上客而请闲之説得行相从容燕侍力陈错恶异时嘉奏请诛错奈何帝以错言先入嘉奏沮格发愤而死及七国之变盎又请闲而错遂不免盖其为计甚宻故卒遂其所图是错计出嘉上而盎计又出错上信乎天下无第一手也吾于时事观之益信然
　　行恶见乐为恶未熟至其恶熟自见受苦行善见苦为善未熟至其善熟自见受乐又云于可乐中生不乐想于不乐中生可乐想于乐不乐能行舍想此等语大有名理
　　宋孝宗问天竺僧云既是飞峰何不飞去荅曰一动不如一静又问观音手中数珠念甚曰念观世音菩萨又问自念自号作甚曰求人不如求已大抵禅宗机锋决捷入理最深故文殊师利称维摩大士辨才无滞智慧无碍诸佛秘藏无不得入吾儒中多从文字智解得来非复圣贤心性学术所谓不如诸夏之亡也
　　古人下笔先求合已次乃求之法度今人下笔先求合人次乃求之枝叶
　　文章闗气运自是千古定论方在气运中人自不觉及异代观之毫发不能掩如唐人未尝不学汉人文章韩柳欲振六朝之衰今其文置之迁固间有不可辨者乎唐人未尝不学汉魏诗法李杜遂欲慿陵陶谢今其诗置之汉魏间有不可辨者乎惟宋诸名人于古法多不甚句字摹拟纵其才具各成一家至谓子固本六经皆虚谈也独我朝号为复古文师左国两汉诗必唐人铢铢而求寸寸而度今以为驾唐宋矣不知异代观之竟作何状岂唐人之不能及汉宋诗之不能及唐其才识皆出我朝诸公之下吾不信也然则不当师古哉曰非然探古人之理窟用古人之法律纵吾心匠以合一代之气运而无徒铢铢寸寸若优孟之为叔敖其将有竢于命世之杰者乎
　　山谷墨迹一帖云近有佳防率以故不得往岂食料禁不批放耶
　　又一帖云花四枝漫送余春可赏否戴花人安否米南宫书研山铭一帧后书云寳晋亝前轩书铭云五色水浮昆仑潭在顶出云挂龙恠烁电痕下震泽【阙】极变化阖道门语亦竒丽可诵余甚爱之时时彷
　　其笔意书以示识者
　　渊明诗云故人赏我趣挈榼相与至班荆坐松下数斟已复醉父老杂乱言觞酌失行次不觉知有我安知我为贵悠悠迷所留酒中有深味此老可谓酒中见道夫至于人我俱忘宁复有富贵贫贱得失之故可以动其中耶
　　昌黎公晚年遂有声乐而服金石张籍祭文云乃出二侍女合弹琵琶筝既而遂曰公疾日浸加孺人侍汤药白乐天思旧诗云退之服硫黄一病讫不痊微之链秋石未老身然退之尝讥人不解文字饮而自败于女伎乎作李博士墓志戒人服金石药而自饵硫黄乎何次道往瓦官寺礼拜甚勤阮思旷语之曰卿志大宇宙勇迈终古何曰卿今日何故忽见推阮曰我圗数千户郡尚不能得卿乃图作佛不亦大乎今士大夫身享富贵临老便思生天作佛鲜不为阮咲矣
　　近时有善召乩仙者术甚竒余偶过海上潘方伯家方伯以他事召仙而余适入坐然余未有意求问也方伯强余叩之因焚香稽首甫毕而仙至运乩大书曰云卿前揖生欲接浙何以罄悃莫生能为右军防画左氏文章扪虱髙谈宛王景畧之玩弄围棋遣兴防谢安石之风流眼底当服何人今乃拜手教欲知生前因乎生原玉帝右史为酒中草勅待罪数年得谪今世余问何勅曰便是立世宗勅还能记否生酒中所草者词极佳子但不应酒中撰代子一传何如玉皇上清帝主勅明天子某高帝开绪景运中天行庙多廵承祧偶乏昔黄河清澈曽开圣世之征安陆分藩亦是民间之养兹遣岳渎之神定尔山河之主呜呼表隆天日足备聪明但年富春秋首存钦恤速图警跸母让渭桥钦此书毕便去此文警防简洁似不从人间来今余乡士夫传诵以为竒事
　　昙阳事大有助名教第不幸生富贵家遂令张大声息所称弟子者又多非其人恐昙阳既志后必自懴悔人居城市无论贵贱贫富未免尘俗諠嚣仰事俯育自有亲朋交际宁可絶人逃世一事不复料理吾愿出郭数里择溪山清嘉林木丛秀处结庐三畆置田一区往返郡邑则防蹇从之良友相寻款留信宿不见县官面目躬亲农圃之役伏臈稍给尊爼粗供啸歌檐楹之下以送余年其亦可矣
　　肥甘可省蔬食可乐独酒不圣则神理多恶茗不精则腥羶不化每赴招携酒茗不备即九鼎八珍之馔皆为长物人乆御肥甘炮炙之味不独令肠胃受伤重令人心气昏浊每三日一斋素可以养生可以养心
　　夫富贵之士则营名利贫贱之士则营衣食鼎鼎百年内营营以老不知此生身心俱旷饮水自适放恣形骸之外盘礴溪山之间俯仰无累于情起居咸顺其欲语嘿不碍于俗视听无逆于中有防何日哉是造物者所最吝惜也古惟巢居之徒濠濮之侣能蝉脱尘造物不复能为之拘可谓遁天之民故曰不是闲人闲不得闲人不是等闲人信夫
　　名利喧嚣之地趋之者众与人惟恐不多山川岑寂之间知之者希与人惟恐不少王摩诘诗云乗兴每独往胜事空自知此语识霞外之理余尝呼童子入深山中择清流茂林人迹不到处危崖断磵借草踞石竟日独坐稍忍饥渇吞气纳津差不甚苦便谓此身与世俗了不相闗忽闻樵牧隐隠出没逺近妄意武陵桃源非逺他时或在朝市尘劳或应接俗子愤懑无绪辄念此一段幽絶之景移置目前觉心地清凉矣
　　经史子集之外博闻多知不可无杂记录今人读书而全不阅览小説家终是寡陋俗学宇宙之变名物之烦多出于此第如物妖魅之説如今之燃犀录暌车志幽恠录等书野史芜秽之谈如水浒传三国演义等书则焚之可也
　　今富贵之家亦多好古玩然亦多从众附防而不知所以好也且如蓄一古书便须考校字様譌谬及耳目所不及见者真似益一良友蓄一古畵便须如宗少文澄懐观道卧以游之其他如商彝周鼎则知古人制作之精方为有益不然与在贾肆何异今世所见古器有商金银及文王鼎罇匜古制便谓商周之器更无为之辨证者盖汉人好制作今之玉器在汉人制者极为精巧且其人近古或以三代之物用其様式为之遂各因其代名之耳岂必尽谓真商周耶间有为盗发古塜而出者亦如沅江九肋鼈矣此好古博雅之士所当知也汉人器如博山罏之类以其无青绿遂谓汉铜器不为古岂知三代殉之物甚多而汉人鲜用故入土者少若汉物入土其青绿去三代当不甚相逺今玉器血侵尸古尚是汉代所出何铜器入土反无古色耶此可不辨而明也
　　古器得土气多者多青得水气多者多绿水土杂者青绿间发葢惟古帝王之陵墓造作坚固不为水所入或置石几上几不腐壊而器常悬虚其得土气最清且无泥污故有纯青翠者此上品也其他民间或卿士大夫之家椁中不能无土且不能无水沁故青绿闲发者多纯緑者则自江海大津中或水若无土者故金银器絶无古者为世道流通致用之物故也可以知古今人嗜利之心同矣
　　古今人不相及岂但徳慧术智文章而已哉即百工技艺一代不及一代矣
　　歴观前代诸史惟善恶贤不肖自开辟以来人情想不甚相逺春秋战国人心之倾危隂贼在卿士大夫中最多葢有甚于今日者至谓人渐浇漓未为笃论余尝谓世道之淳漓惟有一代之兴则有一代之今古如我高皇帝造草昧时风气尚朴今复渐漓即以一人试观之其为儿时以及皓首其间变幻数易人情不同甚矣况防百年之相去乎盖世道至于浇漓之极太朴尽防则天生真人为之涤除一番使气运再复旋环无端所谓百世可知即此説也盖一代自有一代之淳漓古今宇宙自有一大气运之淳漓苐观一代之淳漓最觉较此明白易见
　　廷韩作防语有苏黄之致书法米颠亦咄咄逼人此数则乃得之不经意草草者而天真朗然中载天上立世宗勅尤为竒话晴窓一展为之拍案竹懒李日华识
　　云卿与刘生手简
　　昨夜坐偶得佳兴写小行书一纸颇有前人法度目中无知书者苐可与足下相赏耳今奉去以偿久负行书欲令运笔不暂留滞痛去俗病自能合作学古本圣教序不如学新本兰亭此语大有防心也褚河南笔趣絶羣离类枯树赋新絶竒古便与二王抗行愿足下留意焉习举业倦时不妨游艺此道此道若大成纵横一时可令青紫夺气
　　莫廷韩诗词墨迹
　　小阁带溪流山深事事幽应知草阁寂寞向沧洲羽客不可寻烟云自来去时时神鸽飞谁辨丹成处明月来何时花深露华冷酒醒去空阶佳人弄花影晓露防金液翠旗千叶开羽经堪自着客第品泉来为懐荆汪丈书于龙潭舟次是龙
　　十年裘马熟长干飞梦随君去不难桃叶渡头歌旧叶木兰舟上采芳兰谁家明月酣春卧京兆梅花犯雪看愁絶倚楼娇眼在粉啼容易傍人弹云卿
　　乍出兰盆倦晚妆轻绡不掩雪肌香新纒罗袜勾春兴何用双飞小鳯皇　咏理纨美人
　　涂香莫惜莲承步长愁罗袜凌波去只见舞回风都无行处踪　偷穿宫様穏竝立双趺困纎妙説应难须从掌上看　右东坡咏弓足词调菩萨蛮并书旧雨堂中是龙
　　碧山樵临帖论文合卷
　　癸未三月既望云卿临钟王帖于长安寓中
　　雪寒想胜常得张侯书贤从帷帐之悼甚哀伤不可言疾患自宜量力不复具
　　得长风书灵柩幽隔卅年心想平昔痛慕崩絶岂可居处抽裂不能自胜谢书已言日安厝即其情事长毕柰何松等陨恸哀情顿泄亦难可言郗还未卜聊示墓田丙舍欲使一孙于城西一孙于都尉府此繇家之嫡正之良者也兄弟共哀异之哀懐伤切都尉文岱自取祸痛贤兄慈笃情无有已一门同恤助以凄怆如何如何
　　旦极寒得示承夫人复小欬不善得眠助反侧想小尔复进何药念足下犹悚息卿可不吾昨暮复大吐小噉物便尔旦来可耳知足下念
　　日月如驰防弃背再周去月穆想大祥奉瞻廓然永惟悲摧情如切割汝亦増慕省诸酸感
　　近得书即日又得永兴书甚慰想在道可耳吾疾故不沈滞忧悴解日面近不具
　　追寻伤悼但有痛心当奈何得告慰之吾昨频哀感便欲不自胜举旦复服散行之益顿之推理皆如足下所诲然吾老矣余愿未尽惟在子辈耳一旦哭之垂尽之年将无复理此当何益冀小却渐消散耳省卿书但有毁塞足下念顾言防所豁多也羲之顿首
　　思恋触事弥至献之既欲过余杭州将若比还京必视之来月十左右便当发奉见无复日比告何喻愿复尽珍重理
　　卫军犹未平和而哀劳殊未得尽消息理常以不宁仆射得散力甚慰表解台职不知得恕不复冠军告悬企新妇服地黄汤来似减眠食尚未佳忧悬不去心君等前所论事想必及谢生未还何尔进退不可解吾当书问也昨遂不奉面怅恨深体中复何如弟甚顿匆匆不具献之再拜
　　不审尊体复何如昨夜眠多少愿尽寛喻理忧驰可复言若得消息者
　　防等承更恶不审顷痊复不必须防时终得力耶此药甚佳想姊举体不能行履服遂差安西且无恙府君属有和稀久滞行路同人絶得此心故当携其长糿诣汝上下知彼络绎有书示否足以慰吾意耶冬间必欲至足下所居承使君明练不谓渐有胜也君数集聚然其大都可耳吾止于月半间耶
　　钟王书法妙若天成学者一日不在心手间下笔辄无佳趣矣偶得精楮杂临帖如右恨为世代所限不能追古徒然三叹云卿【行书乌丝阑一纸】
　　臣违逺坟墓奄冉五载防极之思实结于中前去郡已具陈闻尔时圣恩垂矜甚欲申其情事但以被征有大例故令曲成之仁不遂臣于朝职不同并急之制今欲特乞假百日以泄私情犹复欲与中表少叙分张之懐又臣姊刘氏在余杭当蹔过省若不得此不容回展伏惟天慈物通其志必听许以私上闻伏用祗悚臣言外出谓公私可安耳勲赏既凑亦已息望但使明公不遗有防不忘亦何忧便餧耶民志慕不【原迹慕不乙转】髙情不忘荣恳恳祈诉唯愿离今任耳余无所择伏度朝防不过存愍故旧使蓬莤与兰蕙齐荣耳明诏爰发防已被矣荣实厚矣必何【原迹必何乙转】须拜而治顺许而弛今日君臣之际差可得适愿乐也若民有纤芥少禆圣化亦当求自防效而能临殊宠必欲免耶思之实熟万无此理古来亦未有量力而致深罪者蔡司徒立帝主于御床诏驿数反其不祗顺正止于免黜耳此外希不矜体者违命诚为深愆曲从实复过此伏度天海容纳必当哀许仰凭仁眷惟愿垂救动成尘秽转难为顔乃欲觐谒忽患齿痛疼惨无頼语廹防知所厝冐复啓诉谨草上呈磬谒款实谓为粗尽一豪虚矫神明殛之若民可作尚书令而使四海摧懕者亦人谁不堪勲德葢世尚当有让况民凡鄙而可冦窃耶王懐祖先辈名流作此軄可谓佥允桓宣武窥尚书门犹言此中无人固知当之未易也劄既不便弥不自宣故寄之翰墨益增繁忤饥渴还防愿不作悠悠常诲耳献之死罪州民王献之呈卫军犹未平和而哀劳殊未得尽消息理常以不宁仆射得散力甚慰表解台职不知得恕否复冠军告悬企王大令开张爽朗风骨髙逸此三帖在真行之间结
　　体尤妙【行书乌丝阑一纸】
　　司马相如曰合綦组以成文列锦绣而为质一经一纬一宫一商此赋之迹也赋家之心包括宇宙总览人物致乃得之于内不可得而传
　　魏文帝曰文章经世之大业不朽之盛事年夀有时而尽荣乐止于一身二者必至之常期未若文章之无穷陆机曰其始也收视反听耽思旁讯精骛八极心逰万仞其致也情曈昽而弥宣物昭晰而互进倾羣言之沥液嗽六艺之芳润浮天渊以安流濯下泉而潜浸又曰体有万殊物无一量纷纭挥霍情难为状辞程才以效伎意司契而为匠在有无而僶俛当浅深而不让虽离方而遯圆期穷形而尽相
　　摰虞曰假象过大则与类相逺造辞过壮则与事相违辨言过理则与义相失靡丽过美则与情相悖
　　钟嵘曰诗有三义酌而用之干之以风力润之以丹彩使味之者无极闻之者动心是诗之至也若専用比兴则患在意深意深则辞踬専用赋体则患在意浮意浮则辞散
　　刘勰曰诗有恒裁体无定位随性适分鲜能通若妙识所难其易也将至忽之为易其难也方来
　　江淹曰楚謡汉风既非一骨魏制晋造固亦二体譬犹蓝朱成彩错杂之变无穷宫商为音靡曼之态不极沈约曰天机啓则六情自调六情滞则音韵顿舛刘禹锡曰片言可以明百意坐驰可以役万景工于诗者能之风雅体变而兴同古今调殊而理一达于诗者知之
　　殷璠曰文有神来气来情来有雅体有野体鄙体俗体能审鉴诸体委详所来方可定其优劣
　　李德裕曰譬诸日月虽终古常见而光景常新
　　梅圣俞曰思之工者写难状之景如在目前含不尽之意见于言外
　　莫子曰观前人之论如是则缀学操觚之士岂可易言哉虽其解悟人殊取裁各异譬之探竒渊海防目五都无非珍者可谓尽文章之变泄鬼神之秘矣暇日偶録数条贻之行甫行甫于艺事无所不好能于此用心焉当必进乎技矣壬申仲冬是龙书于藻斋中【行楷书洒金一纸】
　　莫廷韩真行合卷
　　花前丽色赋
　　若夫累榭搴云层台避风真霞万丈文锦千重烟光熹微夜色珑度修廊以屡折廵曲墄其难穷明星皎兮河汉雕烛灿兮房栊孤亭孑兮环翠众卉绽兮呈红悲飘零于素节余芳馥于晩丛何其夕之未央感彼羙兮来通忆横陈于楚巫俨明妆兮汉宫奋长袖以延伫开旷襟之冲融激清泠于皓齿送妖妙于卢瞳花无情而欲语人解妬而羞容岂求妍于粉黛将售媸于化工借丽春于上阑鬭羣玉于阆峰尔其贵出五侯豪倾四公西第车旋南皮宴终客散席左儛罢池东寳瑟收兮黯无韵瑶华寂兮俱谢空廼为歌曰洞户秋尘起盛色变衰青霜日摧廹谁能久鲜秾自古尽然有怨何庸秋夜与诸子集西宁邸第芳菊烂熳觞行甚欢未防二丽人掩袖而至曼声而歌徘徊烛光容与花态李公子属余作花前丽色赋黄子占韵袁生起而觞余宋侯给笔札命童子刻烛以竢余辞觞而受札因缀斯篇云耳莫云卿【赋字中楷书跋字小楷书乌丝阑纸本】
　　南唐李后主有研山一座其广不盈尺前耸三十六峰左右引两阜坡陀而中凿为研后主深贵重之南唐亡后此研流转数处竟为米老元章所得米之归丹阳也意将卜宅久而未就时苏仲恭学士之弟号称好事有甘露寺下并江一古基竹木丛秀晋唐诸名士避地多居之既米欲得宅而苏觊得研于是羣贤共为之和防苏米竟相易米后筑宅号海岳庵者是也研山藏苏氏未防索入九禁矣　此研山事始末见铁围山丛谈研山为米氏所重尝与苏氏易宅后苏相易简即其后也又数传而归吴兴戴氏民家　此段出胜国周宻烟云过眼录宻字公谨胜国名博古洽闻之士云卿书【行草书纸本】
　　周天球
　　周幼海诗草
　　山尽云边路林窥湖上天身疑出宇宙目已极风烟幻迹虚舟外闲情短防前桃花春更好为忆避秦年三月淹归孤帆待好风稽山望不及落日思何穷水阔光外天低树影中江蓠不能赋诗客旅愁同扶病看山出同人载雨过寒生幽谷早暝入乱峰多孤塔摇层霭长桥拒逺波将寒湖口胜拚为借渔簑岩际破云栖髙寒梦不迷数峰孤枕上片月大江西度壑钟声小垂檐象纬低褰裳防未足何处报晨鸡　右旧作四首天球漫书
　　城上髙台半切云平临睥睨送斜曛西山曲抱神京紫北斗中悬帝座文晩色千门双杵动【阙】天万里片鸿分黄金已改当年筑防笔何须太史闻
　　扶桑一碧琉璃春水溶溶漫拍隄两岸緑芜飞白乌半红日唱黄鹂矶头雨歇寻渔具桞外风吹行杖藜自爱尘缨歌濯处凭将诗酒乐幽栖
　　醉倚髙台云防重青山厯厯见江东天风忽向阑干度一片芙蓉落掌中　牛首层峦
　　卢鸿石榻寄嵩山竹雪松云共洒然我欲逃名岩石去无如此地隔风烟　山居
　　小秋色满庭阶寂寞无营自煮茶赖有短墙芳草积不敎蝴蝶过邻家　秋色
　　绣岭春云拂翠文绿轩春酒醉兰芬不知门外尘埃满惟挟山中鸾鹤羣　周天球书
　　徐　渭
　　徐文清书李杜诗帖【草书纸本帖中皆书李诗标题依原欵】
　　汉帝宠阿娇贮之黄金屋咳唾落九天随风防珠玉宠极爱还歇妬深情却疎长门一步地不肯暂回车雨落不上天水覆难再收君情与妾意各自东西流昔日芙蓉花今成防根草以色事他人能得防时好
　　马上相逄揖马鞭客中相见客中怜欲邀击筑悲歌饮正值倾家无酒钱江东风光不借人枉杀落花空自春黄金逐手快意尽昨夕破产今朝贫丈夫何事空啸傲不如烧却头上巾君为进士不得进我被秋霜生旅鬓时【下有人字防去】清不及英豪人三尺儿童重廉蔺匣中盘劒装防鱼闲在腰间未用渠且将换酒与君醉醉归托宿吴専诸
　　黄云城边乌欲栖归飞哑哑枝上啼机中织锦秦川女碧纱如烟隔窓语停梭怅然忆逺人独宿孤房泪如雨姑苏台上乌栖时吴王宫里醉西施吴歌楚舞欢未毕青山犹啣半边日银箭金壶漏水多起看秋月坠江波东方渐髙奈乐何
　　闺里佳人年十余颦蛾对影恨离居忽逢江上春归燕衘得云中尺素书玉手开缄长叹息狂夫犹戍交河北万里交河水北流愿为双鸟泛中洲君边云拥青丝骑妾处尘生红粉楼楼上春风日将歇谁能揽镜看愁髪晓吹龙管堕落花夜戎衣向明月明月髙髙刻漏长眞珠帘箔掩兰堂横垂寳幄同心结半拂琼筵苏合香琼筵寳幄连枝锦灯烛荧荧照孤寝有使冯将金剪刀为君留下相思【下有瑚二字防去】枕摘尽庭兰不见君红巾拭泪半氤氲明年若更征边塞愿作阳台一段云
　　南【下有东字去】威西施共处于一堂即郑袖骊姬犹知避之而况于嫫姆无盐乎然诸娣羣姑廹之不已或牵其臂或曳其则朱粉而逡廵其间者容亦不免矣陈子令予书李杜之什而必欲附我于尾辞不得也其殆类是徐文长书大江东去词帖【行楷书纸本】
　　大江东去浪淘尽千古风流人物故垒西边人道周郎赤壁乱石惊【衍字】穿空惊涛拍岸卷起千堆雪江山如畵一时多少豪杰遥想公瑾当年小乔初嫁了雄姿英发羽扇纶巾指挥间樯防灰飞烟灭故国神游多情应笑我鬓添华髪人生如梦一尊还酹【原迹酹字脱补书诗后】江月徐文长评字手迹【见第二卷书评】
　　青藤道士诸诗帖【行草书纸本帖内小字自注钤缝有酬字堂运昌二朱文印不录】书箑赠顾鸿胪
　　廿载神交后尺书长跪辰涸鱼幸不死闰月亦徒春碧桞深髙舘红云近侍臣相过不能数叔夜懒方真
　　赠刑部沈君
　　人多骢马客君惬白云司棘署了公事梅花作雪枝带寛知懒在马重觉尘随颇忆洞庭否烟波十二时
　　任琴篇为赵子赋号
　　岂无兰蕙好独结峄阳桐访友必囊去焚香足对侬风雷悬一壁山水伴千重一作梅花弄都令雪满空赋得梨花一枝春带雨乃是一丽人为所私留绊不得渡桃叶而啼座上并赋
　　阿娇不含笑西子却宜颦脸湿双啼月花滋二月春拭绡归翠袖溜粉到朱唇欲得千金倩【谓笑也】还渠桃叶津
　　纳妾诗
　　角枕覆衾长新香异旧香昔年曾射雉此日复求凰玉靥当明镜金陵数妙妆夫君莫早起初日未髙梁
　　宫人入道
　　昭阳队里混鉊华垂老参师日未斜不向秋风怨扇却教明月进琵琶朝留楚簟身为雨夜绣茅君线作霞笑杀缑山闲姊妹尚论恩宠旧谁家
　　清风岭
　　赤霞城畔女郎身曽将罗袖障【阙】尘半巗竹泪犹啼月一水菱花解照人那取藁砧还破镜祗持完璧碎强秦【阙】天风雨来何急似觉诗成泣鬼神
　　宿长春祠眺月百八仙台
　　长春明月夜阑干起视当眉尺五间千里林光俱趋水一杯江气亦浮山【南望钱塘仅一掬】似闻隔岫吹长笛欲唤真官语大还忽忆广寒清冷甚有人孤佩响
　　朱四
　　昨宵闻汝乐今日聼莺喉何事朱唇里能为白雪流迢迢凉夜永脉脉故乡愁数付梅花落梁尘绕未休
　　访王山人于吴门
　　十季多患难此日一牵裾幸免清霜委难辞白发俱半生三四见晩饭一双鱼复作匆匆别临岐各黯如
　　陆孝子诗
　　一叶随流去不还【阙】君号向大隄看阿翁风浪今如此少妇箜篌枉自弹古柏隔祠江浩浩【谓曹蛾祠也】愁云塞防海漫漫昨宵醉里披图畵泪落风前共烛残
　　方封君七十其子刑部郎索【住山中白发长七尺】
　　方山先生今七旬学道吟诗乡里闻自【下有身字圜去】脱青山还举子不栽黄橘比封君发长七尺朝梳雪门对千峰暮扫云既逺尘寰如此相不愁鸾鹤不为羣
　　天池山人书太白诗【草书纸本】
　　将军出使拥楼船江上旌旗拂紫烟万里横戈探虎穴三杯拔剑舞龙泉莫道辞人无胆气临行将赠绕朝鞭风吹桞花满店香吴姬压酒唤客尝金陵子弟来相送欲行不行各尽觞请君试问东流水别意与之谁短长天池山人渭书于水鉴堂
　　金　銮
　　金在衡橙墩隠居行
　　隠居行为橙墩武翁夀颂　金銮书
　　庞公隠鹿门鲁连蹈东海从古称达人髙风振千载先生有官不自居清时耻曵王门裾先生有财不自蓄散与儿孙买书读闲来一局棋兴到三杯酒慷慨发长歌从容开笑口眼看住世七十年家有园池野有田轻将意气向人吐落得风流薄海传我本逃名君避世自谓平生心胆契忆昔青春今白头分明异姓如兄弟君家作徳昭苍防防人福夀康而宁披圗致颂何所愿但愿南山相对长青青
　　野草舞无落闲庭阅嵗华怜伊幽且写意伴烟霞陆原博
　　项元淇
　　项子瞻与三弟六札【行草书纸本前有世昌白文半印诸札前后各有项氏印不録】
　　心静养客中岂真为恶耶赠行诗新年须成册寄去张王屋嵗暮旅泊无所事亦是为贫驱使向日豪纵竟成春梦而反奔走干谒何哉昨雪颇有佳兴恨嵗例俗态累人不能有防细糖一盒干腊四肘遣意淇再拜三弟二官往杭何日还老灶从行否屠尚书房子卖成陆
　　堂此近为异闻钱海石复报书闲中来防一咲
　　六朝诗遣还俗辈无可与语且向兰借间求良友也病中不敢抽思无所制作俟晴要仰观来发一竒兴淇拜三弟
　　才到家阻雨峡石二宿但不如雪耳应山在此即来一谈想连日雨孤懐亦不畅且共咲防淇拜三弟
　　今日颇凉爽新竹清防良可憇谈下午相期一过欲要仰观恐妨下帷未必肯来虚意不若止也六朝诗十帙遣归共前廿帙折处宜以朱防如未录勿即伸展亦数日之劳也淇拜三弟
　　晴霁则苦蒸热凉爽则苦风雨适意时岂得多耶才自乡还刘鼻去未过一清谈何如六朝诗看毕初兴欲手录目昏竟嬾恐成虚想耳得善书者了此亦嘉事也淇拜三弟
　　香饼二十不能多恶况兼之隂寒天道人事无一而可独坐则无聊披帙则防然欲行无地欲语无人何以排此伊郁淇白三弟
　　少岳山人施事札【行草书纸本内项氏诸印不録】
　　施事昨已供上杭有日矣湖山春色当有待也因而得赏俗累岂真俗哉昨暖南圃稍动此意今又隂寒矣良辰诚难所遇皆俗陋不可堪处无可共一言者况相契分者哉唯尚友于简编婴情于耕植耳闲过园一坐少息劳扰淇拜
　　项子瞻兰蕊札【行草书纸本内项氏印不録】
　　姚士成兰蕊蓄得甚少以今计之岂止五分一钱耶用之当爱重此不足与不知者道也惜哉士成花较昨更精神因狂飇已有先零者矣荣盛何可久先来烹茶淇拜　一钱者二五分者一
　　少岳南园杂咏诗帖【行草书纸本内项氏印不具录】
　　南园杂咏
　　深林既杳霭修竹复缤纷浊酒可自适鸣琴谁与闻缭绕植疎竹间以百花重虽无雕绘饰聊用代垣墉槁梧据混防吾亦忘吾形停云抱虚牖清吹来空庭晚凉风色和日落浮云多鸟喧乱丛薄鱼戯动新荷夏夜敞轩屏蕙茝有余馨一双巢幙燕数照书萤游心假翰墨晦迹托林埛品水思删谱评茶拟续经种竹深林中竹生日以广讵拟千户封但资三迳赏防樾如垂幄巢林当结楼寄言麋鹿友卒嵗尔同游时流好年少士籍弃防寒白发何由变尘冠不复弹萱草树堂背合欢生阶前防心与物化忧愤自相捐良木材先伐猗兰芳见锄芭蕉独无心随时自卷舒鸟声百种啭蝶思杳然迷隂隂桃李树其下自成蹊席门翳委巷几榻凝缁尘不见乗轩者还来存故人右凡十四首闲居寡欢风雨萧然兴言成章曽无诠次聊书之以遗知者耳少岳山人淇三弟
　　学圃理荒秽抱瓮汲寒泉黾勉戒余隙泛览无生篇前失録补之
　　项少岳送严少渠诗帖【草书纸本】
　　抗手弹冠易别离天长日逺未云疲路连燕蓟平如砥水下清淮疾似驰寒鴈防羣冲塞起秋蓬千里信风吹知君亦是悲歌者慷慨行防及尔时　严子少渠北防既发二日诗乃成岂情深不能言耶项元淇
　　少岳山人与二上人札【行书纸本】
　　兰亭禊帖廼赵松雪所跋定武佳本奉定湖上人又赵魏公书纨扇咏史诗赋帖此奉慧空者兹审好尚故致左右湏当心摹手追方得此中三昧昔赵文敏欲与独孤结一重翰墨縁余亦尔耳顷过西丘余留面指项元淇拜二上人足下
　　项子瞻惠泉札【行书纸本】
　　惠泉一坛专力遣贮徐俟袖茗过院共相品试直须舌根上讨出本来无味主公方许入曹溪一派项元淇饶舌定湖慧空二上人
　　项少岳与定湖札【行书纸本】
　　适从吴门还为得赵文敏简中峰帖一册此书学人不可无者特此奉具【下有古语二字涂去】山谷云字中有笔如禅句中有眼须一毫头上下工夫始得余留面赋淇草拜定湖法座
　　项徳纯
　　贞道人近作诗帖【行草书纸本】
　　夜圆浄无语上方鉴羣形浮云滓碧空万象忽防防风起浮云去依然见太清人心洞无物情欲障明灵恬澹忘欣戚胜理自常惺
　　月下步虚辞
　　形从圆后减光自暗中生减减到光暗生生复圆形盈缺本禅代暝照系潜升一气布万象化机无停軨寂寂悟虚悠悠保性灵不须假羽翼轻举跨青防　近作三首项徳纯书上云麓丈时年四十六也
　　项贞书折杨桞诗帖【草书纸本】
　　折杨桞词
　　山髙巫峡长垂桞复垂杨同心且同折故人懐故乡山似莲花艶流如明月光寒夜猿声澈防子泪沾裳杨桞乱成丝攀折上春时叶宻鸟飞碍风轻花落迟城髙短箫发林空畵角悲曲中无别意并是为相思嫋嫋河隄树依依魏主营江陵有旧曲洛下作新声妾对长杨菀君登髙桞城春还应共见荡子太无情万里音尘絶千条杨桞结不悟娼园华遥同故岭雪春心自浩荡春树聊攀折共此依依情无奈年年别万里边城地三阳杨柳节叶似镜中防花如闗外雪征人逺乡思娼妇髙楼别不忍掷年华含情寄攀折倡楼啓曙扉园桞正依依鸟鸣知嵗隔条变识春归露叶凝啼脸风花乱舞衣攀折聊将寄军中书信稀　贞道人项徳纯书述
　　贞道人元旦诗帖【行书纸本】
　　过去虽云増将来渐以减炎凉恒摧新嵗命不再返年壮恣轻肥老大徒悲感浮生多坎轲大道何夷坦青阳品彚熈所遇欣仰俛寂保真虚化机同舒卷　戊戌元旦作贞纯
　　项徳新
　　项又新欲坐花前札【行书纸本】
　　极欲坐花前领清话偶以冒寒而止专此辞谢暇刻当久坐髙斋不虚兄念也谅之谅之制教下弟徳新稽颡项良枋
　　项良枋秋夜诗帖【行草书笺本】
　　秋夜同仲醇宿舷师房
　　黄花露未收闻雁五更头此夜不聨榻一年虚度秋良枋
　　项良枋九日诗帖【行草书纸夲】
　　九日李信父携酒雨花台
　　九月九日雨花台片片青山落酒杯青山万古青不尽曽见六朝歌舞来
　　莫道重阳无菊花与君烂醉各天涯白云似解游人意遮却东南不见家　项良枋具草请政
　　项　眞
　　项不损临东坡墨妙亭诗帖【金笺本】
　　兰亭蠒纸入昭陵世间遗迹犹龙腾顔公变法出新意细筋入骨如秋鹰徐家父子亦秀絶字外出力中藏棱峄山传刻典刑在千载笔法留阳冰杜陵评书贵瘦硬此论未公吾不凭短长肥瘠各有态玉环飞燕谁敢憎吴兴太守真好古购买断缺挥缣缯趺入坐螭隠壁空斋昼静闻登登竒踪散出走吴越胜事传説夸友朋书来乞诗要自冩为把栗尾书谿藤后来视今犹视昔过眼百世如风灯他年刘郎忆贺监还道同时须伏膺题孙莘老墨妙亭苏轼　天啓癸亥七夕甓园项真临项不损毗陵道中诗帖【行楷书纸本】
　　篱疎从緑槿檐乱任黄茅压酒移溪石煎茶拾野樵静牕悬雨笠闲壁挂烟匏支遁今无骨谁为世外交　书于毗陵道中项真
　　邢　侗
　　邢子愿书诗句
　　山中习静观朝槿松下清斋摘露葵　石阙在口中悲不能语　子愿戏冩
　　邢太仆云破句帖并柬
　　云破月驶舟行岸移　秦公厥有深指乞作中露一聨紧切语如此意如何侗顿首
　　邢子愿评祝京兆帖
　　祝京兆初昉钟太傅隷中时挟古隷我朝无双技也邢侗评
　　邢子愿与昭甫札
　　上賔过此不能具酒赀殊愧殊愧今以一扇易得青钱百文足下持至市上垆头试与许孟舆共醉也昭甫年家兄侗顿首
　　邢来禽醉记帖
　　子昻尺牍行狎妙有羲献法但小作中峰和尚气不免蔬茹一段也文太史便觉生疏无员滑处一解不如二解信然来禽醉记
　　邢太仆送髙征君诗
　　百粤牵乡梦燕游事事难鹔鹴经嵗敝风雨去途寒度岭梅初发还家腊已残故园鱼稻美天末忆加餐送髙征君
　　邢来禽五月即事诗
　　五月廿九日同昭甫座间即事
　　避炎楼阁昼长闲与尔开尊面逺山瓜本邵平浮素盎巾犹郭泰折青纶天朝命相初宣制人世还山且驻顔湖海茫茫闗底事视君腰铗有缑菅来禽侗顿首具稿李　贽
　　李卓吾客冬札【小楷书纸本帖前有长方白文固宻二字印】
　　客冬赐俸本为刻书而书藳未定将俸葢成药师佛殿一所朔望律僧数辈持诵药师真经以为诸丈念福亦不虚也兹正油漆得来赐即告成矣并以附谢李氏四书一册附上请教近况如此亦可知清福之不易受也余具讱庵书中不敢多及四月廿七日贽生顿首　余敬
　　黄　辉
　　黄昭素宣圣赞
　　大哉宣圣斯文在兹帝王之式古今之师志则春秋道繇忠恕贤于尧舜日月其誉维时载雍戢此武功肃昭盛仪海宇聿崇
　　黄平倩书端正好词
　　碧云天黄花地西风北鴈南飞朝来谁染霜林醉总是离人泪恨相见得迟怨归去得疾桞丝长玉骢难系恨不得倩疎林挂住斜晖马儿迍迍行车儿快快随却告了相思廻避破题儿又早别离报道一声去也松了金钏遥望见十里长亭减了玉肌此憾谁知　招隠园歌者歌此词随笔书之黄辉
　　黄少詹题桃源图
　　罗浮之山桃株藂焉隂浓香馥游者折其一枝一干树之恒山大川吐蕚鲜美落英缤纷见者诬以为罗浮焉何者以其景之一也夫景之一者无论真假即其墨机挥染髙者峰头竞秀下者浅涧争流屋舍俨然桑田具在男女杂沓童叟憘怡恍惚如生尝览武陵人事千载下犹有余慕焉今阅桃源图古木森森怪石磊磊恨予不能作武陵渔人追寻旧迹至今慨无问津者黄辉陈夀曦
　　陈撄宁书姚银台赠汪玉水序
　　盖闻山与水同源山起于昆仑水亦出于昆仑固也而终莫识其所自予敶夏书熟记山水之源并习禹本纪言水出昆仑去嵩髙五万里外又读尔雅云水出昆仑墟色白并千七百川色黄已读山海经云昆仑之丘河水出焉东南流注于汜天之水已又读淮南子云昆仑之墟河水出东北陬然则水之源乌可定乎余乃纵观汉使穷河源之篇谓出于阗其山多玉石采来天子案古图书名其山为昆仑然则古所谓昆仑也因再索禹本纪言昆仑其髙二千五百余里上有金台玉阙鸿烈解载昆仑之上有木禾珠树玉树悬圃阆风十洲记谓弱水绕之下有泻珠喷玉之竒种种神怪直可眙而水源之出于是大都不诬也要皆揣摩遥度云尔去嵗之官奉朝命出按诸边境厯滨海登莱等郡而见其砯礹鼓作漰湱泶灂防防溃濩漷而出没于潏湟淴泱防防防瀹之中旋复往还于浟湙防灔浺瀜沆瀁之内而渺弥湠漫也乃知昆仑在西北河水出其东北陬东南流入渤海其一源出于阗之南山北流与防岭合东注蒲昌海而有珕珋璿瑰水碧潜瑉之异防可识哉顷予持节便道归故里访汪君尊人爱荆公因识君于凝霞阁君讳国润年未及弱而流奕清举测其胸次洸洸若千顷波洵吾乡竒士也方今圣天子在上海晏河清目不睹波而耳絶瓠子之歌三十一防矣间者霖涝为沴暴涨河洛茶城古洪等闸淤塞四百余丈当事者辄嚄唶不得其源而理之余甚悯焉汪君诚厚自渊沈应贤良之诏当一出而为国珪璋中流砥柱岂异人任哉予拭目以竢汪君诹吉甫冠因号玉水而字则源昆也予特为之溯流穷源之论如此是为序
　　外録
　　瑚网云余年十三四时文防于天宁之毘卢阁凡六载一时社友善书者为陈撄宁夀曦张华平永昌欧怪禇妍戞戞不相下也余十七而冠值万厯癸卯季冬谷旦有故旧银台姚公欲遗赠言因凂撄宁代草并书陈君儒雅风流健笔应驱风雨惜久作若敖之馁每念之怆焉兴感志此式后
　　何三畏
　　何士抑送友南游诗帖【行书洒金笺本】
　　行行送子将秋天秋风先到木兰船酒酣慷慨时扣舷自言男儿当勉防拟经方逾雄年枕戈誓着祖生鞭子有令名元无前致身直上云霄邉公车奏牍常三千新词夺得金花笺不枉讐书藜杖烟秦淮渡头水势便凤凰台上月华鲜此时得意如登仙正与公子同翩翩送友人南逰之作为楚庵先生书何三畏
　　顾应阳
　　顾同知与后朋札【草书纸本】
　　往嵗拙作偶见此纸録一过呈上请教昨小啓请订一日少展夙念至望至望衰朽平生所酷好者琴耳尝刻谱以传近欲诸兄之髙才雅致者得跋数语以彰区区一时好尚在此而不在彼如兄超凡頴拔髙出流俗万万者可吝此数语以垂爱于不朽耶感刻感刻何如何如北游仙舟发兴未为晚也草草右啓大元后朋契兄先生契我廿六日眷生顾应阳顿首拜
　　唐文献
　　唐元征与公觐札【小行书笺本】
　　别后见邸报知翼庵兄已请告矣凡铨部请告者疏一下即行例无覆也弟以为书可无作昨舍甥道殷丈意谓仍须备一书正与来教同顷当即修一椷附之岂敢误也弟病体殊不堪不止雨况凄其耳奈何公觐老年丈侍史文献弟顿首
　　王穉登
　　王伯谷诗卷
　　万里还家一草堂佩刀犹在问王祥心同玉女寒潭水髩着铜官晓岫霜中圣且敎田种秫长生须待海成桑春风倚杖柴门下无数南山近女墙
　　千里山川命驾行鹖冠鱼服暂藏名词人尽讶青云待闗尹遥瞻紫气迎吴游丝三月絮苏隄芳草六桥莺还家载得诗盈箧莫道扁舟似叶轻　广长庵作二首东山别墅半桑田梦草诗成忆惠连隔岸晚烟千嶂绿当楼明月一洲圆林中竹叶人人酒渡口芙蓉日日船此地不妨云共卧戴逵谁送买山钱　范仲昭别业虎山桥外水如烟雨暗湖昏不系船此地人家无玉厯梅花开日是新年　为爱荆先生书王穉登
　　龙须蔓引青油幕玛瑙珠倾碧玉柈日午汉宫开暑殿佳人共嚼水晶寒　右题葡萄太原王穉登书
　　丁云鹏
　　丁南羽诗帖【楷书乌丝阑纸本】
　　巾车指日赴神京千户欢歌载道行咸谓荥阳推异政岂从修武得能名贡贤不为眈髙赏抱玉终非报主情首课论功称内治一时帝里动清声
　　万方玉帛防幽燕报政无如茂宰贤燕飨承防歌湛露簿书上计谒甘泉王春欲动宫墙桞客夜聊挥单父弦何日刀环仍赐返三农置酒乐尧年　送祝明府入计二首
　　极目凭陵思不禁重云覆槛昼隂隂黄金久失燕台色明月长悬国士心秋尽蓟门霜树绕寒生易水露华深应图腰腾骧入谁向天闲叹陆沈　赋得黄金台送祝明府北上
　　嵗暮山寒冰雪深髙轩千里托云岑春回榛莽延佳色腊破梅花伴苦吟涤耳繁声鸣急溜侵檐薄霭防平林无论寂莫眈草时许侯芭载酒寻　冬暮携尊过访臧国博晋叔山居丁云鹏
　　杜大绶
　　杜子纡望里烟生诗帖【草书纸本】
　　望里烟生是子家草堂应近鹡鸰沙江汀每恨无舟渡野店空怜有酒赊半雨暮成风外雪孤楼春动臈中花相思尚隔前村逺独倚柴门数去鸦杜大绶书似之罘世丈








　　书畵彚考卷二十七
<子部,艺术类,书画之属,式古堂书画汇考>
　　钦定四库全书
　　书畵彚考卷二十八
　　刑部左侍郎卞永誉撰
　　书二十八
　　明
　　钱龙锡
　　钱稚文别来札【行书纸本】
　　别来想姑娘起居康胜骨肉尊亲此时更无多人不能不悬悬也弟近来所业何事古人士农工商各居一业村教虽清苦若修业有恒犹胜浮防奔逐耳代仪四金致姑娘充茶果之需转呈是望诸不一一表兄龙锡顿首
　　徐光啓
　　徐子先壎吹萝附帖【小行书纸本】
　　本以壎吹幸从萝附春月小儿书来伏老亲家俯从所请弟与荆人俱不胜感戢弟闰月出都蹔驻津门拟在望前后解维行矣去国之身不能躬陈谢悃欲遣一介为未见小儿报言未敢造次乃辱台劄先颁且隆仪优渥既感以愧无能为心小儿书中屡言贫家无以为礼乃老亲家垂神优厚尤为不安耳【阙】　之初识者知有今日即弟通籍之初为当事者陈説亦言当有今日所以自弃于日月之侧哓哓多口冀万一之用乃古来必然之画多待祸乱数年而后用弟欲以一人之力欲弭滥觞而遏滔天想造物者或未之许也老亲家初至遽值此念无事任于时稍迁附近何害耶西山中斋堂一路多有深岩幽谷良田广宅清泉茂树可以避世昨嵗颇为都人所物色天气清和老亲家或于彼中覔一佳处甚善万万不宜出东南来也或房山涞水易州亦有佳山水处可居耳厚赐借将芹意伏惟鉴存容日耑陈微悃不庄不悉弟光啓又顿首上
　　徐文定夏初札【小行书纸本】
　　夏初一书寄还不知小儿曾展送未也郡幕黄公祖复得老亲家手书兼拜珍縠之赐且媿且感迄今行矣度抵家时正秋风扶摇鹏搏九万里之日也弟既未能亟归计犹得把臂长安道中耳时局日新甚至典试诸公久未奉俞计入塲期日未免易常期矣他事尽然未知究竟若何奈何哉感时触事忧结良深胸中亦有郇模字抑郁当谁告语唯待来兹言返初服则已耳知究竟何如有便乞一相闻尊价北来不唯有慢兼复劳其管顾极不能安拙刻农遗前三叔太欲刻弟以乗便自刻之今恐郡中欲翻刻则尚有増定乞一徐之当寄回也使还率此附谢老太翁三叔太乞叱名致意诸容嗣展不尽阳月十四日弟光啓又顿　冲
　　徐子先自笑札【小行书乌丝阑笺本】
　　窃尝自笑且自恨世间之阘葺未有过于弟者也而年来尤甚应酬之书堆案盈几必使人敦廹至再至三即黾勉作答稍无人来剥啄即日复一日乃至迁延嵗月耳迁延既久愧负既积更难伸纸如书生赖学愈久愈怖也即如老亲家濒行雅爱超逾常格入都已来再承手翰申以重贶然自张年兄使者却还尔时一失便日延一日以至于今所以然者嵇叔夜只是一懒而弟又益之病与冗焉夙昔多疾疢至今始衰更非畴昔昨嵗偶以多言之故谬用厯法见推初意亦知其难苐此事三百年来无人讲究如偶有所见而复尔推委似非古人进不隠贤之义是故有相谘问者不敢不竭尽底里自后又不得不向此中一研究而精力未及又无佐史可分益令万事都废自惟欲遂以此毕力并应酬文墨一切迸除矣何者今世作文集至百千万言者非乏而为我所为者无一有厯虽无切于用未必更无用于今之诗文也况弟辈所为厯筭之学渐次推广更有百千有用之学出焉如今嵗偶尔讲求数种用水之法试一为之颇觉于民事为便今为二三相知所廹已付梓人尚未及卒业请教耳小儿处有一稿亦略晓其法尚未能全谙也此等事非老亲家夙昔同志岂敢发此狂僭之言乎万惟秘之弟年来百端俱废者大半为此事所夺然此事毕竟浩非有同志同业数辈益以书佐未易得了弟姑为所得为以俟其人如老亲家暨三太翁则所日夜冀望北来者也料今秋必奋图南之翮秋冬之交可得握手道故矣
　　董其昌
　　董文敏书严君平传卷【行书纸本高八寸长七尺】
　　严遵字君平蜀人也隠居不仕尝卖卜于成都市日得百钱以自给卜讫则闭肆下帘以著书为事雄少从之逰蜀有富人罗冲者问君平何以不仕君平曰无以自发冲为具车马衣粮君平曰吾病耳非不足也我有余而子不足奈何以不足奉有余冲曰吾有万金子无担石何谓有余君平曰不然吾前宿子家人定而役未息画夜汲汲未尝有足今我以卜为业不下床而钱自至犹余数百尘埃厚寸不知所用此非我有余而子不足耶益我货者损我神生我名者杀我身故不仕也时人服之董其昌书
　　每欲书严君平孙思邈二小传所谓圣人必隐于医卜间适有茧纸莹洁可爱以李北海徐季海笔法书严传每一披之知箕颍不逺吾所可勉事者其昌自题【小行书本身纸尾】董思白书陆处士传卷【楷书乌丝阑册今装横卷髙八寸长丈余】
　　陆处士传
　　钱塘陆处士讳琼字思佩结茅西溪因自署曰宇溪处士八嵗母屠卒号踊不欲生见者异而哀之适倭奴躏海上公【下有及字去】父水村翁独身守里庐公以童子依继母贾避仇倪氏出肃賔客如成人又时时跳身侦水村翁耗问以为忧喜退从里中师读书不再阅屈其曹偶水村翁笑曰儿虽慧非逐贫防也使习计倪书公有心计善观时变推诚任物羣贾皆乐为之用既娶配张孺人拮据同心家益起水村翁病痿公扶掖爬搔肤袒相属巫史纷若不告疲执防憔悴悉絜礼家言耽耽者犹狎公年少可卵而碬也防有客醉鬭时半移尸公门遂縁此欲酿公罪公挺辨数日得白里中豪心惮之外棼稍解而公壹意事继母卒哭如屠孺人垂十余年始与伯兄弱弟析箸而居然嵗时朋好吉凶之防未尝不出入与偕也江陵丈田议起有司下檄督促公词甚峻公走阡陌间纵横尺寸手营心计及期告成令大喜公志益发舒大拓故赀与张孺人为徳于乡甚力四方贾慕义来归视其朴谨者厚畀之母钱使规逺大其次赤手贷者百金若取诸寄方某欲置宅防有逺行谋于公公心诺之比归居已鼎新且倍值矣沈嫠妇以田园减值售公公曰吾与沈公生而把臂死而居其室不忍也族子不振屡给之不责偿即前贾负而多者燔其劵竝不记其姓氏王氏子中仇防陷死法公捐金脱于厄自此人人诵公长者里有烦言多质成就公公所不直若挞于市而公居恒以不得竟儒为恨每遇子墨胜流辄扫门下榻倾其家醸性好吟诗与诗人莫公逺相唱和百钱挂杖为湖山信宿之防二子甫垂髫遣就舅张公课业于吉安郡邸曰我父而代母孰若舅而代师也张公葢吉安守鸣鹗张孺人弟云孺人操家恭俭甚有徳音中年鼓盆伤心成疾数月盥沐诵佛号而逝享年五十有三公孝友淳至早嵗痛母屠见背祭必欷歔又饩养屠翁方媪以康乐终娣死抚其遗孤如己出继母生子防而瘵公周旋调防病为之起终身友爱无间言公多防徳有天幸当堂构时巨斧从楣柱堕巾帻无少伤有无赖子置毒衣带间来索衅公酒食慰劳之不忍发去与他閧立死人皆谓盛徳之报焉董子曰予与张参知同举于南宫参知为诸生时不问家人生产赖陆公与张孺人经营家事得耑心公车言故孺人没而参知絜二子教之官署盖还以报公也今二子文行帜士林超挂青衿母不见而公及见之越为郡诸生即公且防岱久矣愿为人兄越痛更甚两兄弟语至此黯然呜咽不能成声嗟乎徴予文者多矣讵见亲死廿年而儿子眼泪可洗面者乎防独二子权厝祖茔之次有过而揖者有老而凄然以泣者一布衣耳何以得此于身后哉公之隠德觇矣二子从予逰既为公作埋志复次予友陈仲醇之记作陆处士传旧史董其昌书
　　此传陈仲醇笔余稍润色而书之然不敢没其实也癸亥夏五重题其昌
　　陈子野而史董宗伯衮而史皆抚陆处士之实而惇记之笔无泚矣陈继儒题【行书本身纸】
　　董思白书潘安仁秋兴赋卷【行楷书纸本髙八寸长五尺余】
　　秋兴赋　潘安仁
　　晋十有四年余春秋三十有二始见二毛以太尉掾兼虎贲中郎将寓直于散骑之省髙阁连云阳景罕曜珥蝉冕而袭纨绮之士此焉防处仆野人也偃息不过茅屋茂林之下谈话不过农夫田父之客摄官承乏猥厠朝列夙兴晏寝靡遑底宁譬犹池鱼笼鸟有江湖山薮之思于是染翰操纸慨然而赋于时秋也故以秋兴名篇辞曰
　　四运忽其代序兮万物纷以廻薄览花莳之时育兮察盛衰之所托感冬索而春敷兮嗟夏茂而秋落虽末事之荣悴兮伊人情之美恶善乎宋玉之言曰悲哉秋之为气也萧瑟兮草木摇落而变衰憀栗兮若在逺行登山临水兮送将归夫送归懐慕徒之恋兮逺行有羁旅之愤临川感流以叹逝兮登山懐逺而悼近彼四慼之疚心兮遭一涂而难忍嗟秋日之可哀兮谅无愁而不尽野有归燕隰有翔隼游氛朝兴槁叶夕陨于时乃屏轻扇释纎絺借莞蒻御袷衣庭树槭以洒落兮劲风戾而吹帷蝉嘒嘒以寒吟兮鴈飘飘而南飞天晃朗以弥髙兮日悠而浸微何防阳之短晷兮觉良夜之方永月朦胧以含光兮露凄清以凝冷熠燿灿于阶闼兮蟋蟀鸣于轩屏聼离鸿之晨吟望流火之余景宵耿介而不寐兮独展转于华省悟时嵗之遒尽兮慨俛首而自省斑鬓彪以承弁兮素发飒以垂领仰羣隽之逸轨兮攀云汉以游骋登春台之熙熙兮珥金貂之炯炯茍趣舍之殊途庸讵识其躁静闻至人之休风兮齐天地于一指彼知安而忘危兮固出生而入死行投趾于容迹兮殆不践而获底阙侧足以及泉兮虽猿猴而不履祀骨于宗祧兮思反身于绿水且敛袵以归来兮忽投绂以髙厉耕东皋之沃壤兮输黍稷之余税泉涌湍于石间兮菊芳乎崖澨澡秋水之涓涓兮玩游鯈之潎潎逍遥乎山川之阿放旷乎人间之世优哉防哉聊以卒嵗　久不作小楷今日阅友人所示宋搨子敬洛神十三行遂书此赋孙过庭所谓偶然欲书者也其昌【楷书金牋装赋后】
　　董文敏花开携酒诗【大行书纸本小挂幅】
　　浅深红白宜相间先后仍须次第栽我欲四时携酒去莫教一日不花开其昌
　　董思白曹公生祠碑册【行书金笺】
　　大中丞少司马曹公生祠碑
　　皇上励精图治修祖宗平台召对故事史不絶书朝无虚月而抚臣特召今有江南开府中州曹公于是公严程行矣镇臣赵将军世臣尚将军廷栋等感知懐徳畵像作祠以金石之事请于旧史固辞不获予闻之军志曰威克厥爱允济乃兹读公抚吴疏草与檄草而知公惠爱之深也盖以严得之云公驭吏严故储所颁二月为期画一絜令即际三空称四尽必不防移以果胥史之腹公驭将严故询察所及狼贪必剪驽乘必汰即借先容慿请托而必不以姑息逭败类之驱公律己严故牙纛所至二簋无加兼珍弗御即冒霜雪絶波涛必不以供帐开干没之窦意尝欲使国家有余力以养兵士卒有余力以养气所谓视之如婴儿故可与之赴深溪者此物此志也我吴荷殳持防之士守在海壖门庭间二百年余无长征之役公骤闻【阙】警饮血誓师曰战阵无勇不得比于孝子捐躯报知乃可齿于侠夫自古开幕府谓之凿凶门此何时乎束甲疾趋敌王所忾义无反顾矣诸将士曰敬如公命于是旌旗猎猎骊驷骎骎渡江而前压滹沱而阵他方应援者或望屋食或鸟兽散或鸱张鼠窃防激为泾原而吴军独否防【阙】骑先退不得一当见长天子闻而嘉之有诏归伍公当杕杜之还复厪北门之恤向所厚给近于可追者一无所问苏轼曰天下之事成于豁逹大度之君子而败于寒陋之小人者谓是耶公所居唐邓间即忠武侯抱膝南阳故处武侯以严治国者惟其澹淡自将故能平心如枰开诚广益虽李平廖立不忘殉知况受知者公之治吴与武侯治蜀恩威无异此方将士尸而祝之社而稷之者又宁有异也公对平台必以夹袋所储戎防已试孰可建威万里孰可独当一面悉数于上前以备鞭挞东夷之用我东南亦有荣施焉屹然一片石不足表东海乎哉赐进士出身资善大夫南京礼部尚书前礼部左侍郎兼翰林院侍读学士詹事府少詹事掌南翰林院学士事修实录副总裁经筵讲官治生董其昌撰并书文敏此记耑师李北海间有似顔尚书徐季海者葢系晚年之笔变化古人独出机杼不规规形似为也【阙】　博雅嗜古搜罗墨寳不遗余力所藏文敏眞迹甚伙此尤其神妙者漫识数语以附不朽康熙丁未中元后八日华亭沈荃【行书】
　　董思翁法书名畵册
　　顔鲁公朝廻马病帖直与子敬抗行每举笔便当念之自不落俗韵
　　借米帖亦极秀拔
　　右军霜寒帖快雪帖丙舍帖青李来禽帖俱正行之祖也官奴玉润与兰亭无异大令中秋帖徽之新月帖皆须拈出朝夕观览沈酣之久与之俱化矣
　　宋人书不可不看以其有脱去结习处不可辄学以其有自立门庭处东坡犹不免偃笔之病米元章取态失淡古之趣蔡君谟绳束不能自如皆非顔桞之比也米元章云顔鲁公真书近俗行书可教一何诞乎鲁公蔡明逺叙刘太冲叙借马帖鹿脯帖争坐位帖祭侄文各自一法不似米元章之一成不变如出一手也真书虽非右军正泒乃以八分为宗其最佳者中兴碑家庙碑宋广平碣吾家所刻自书告身一洗六朝间衰飒之气东坡云书至于顔鲁公诗至于杜子美不可得而加之岂非以忠义之气郁勃笔端自然超出欧虞诸公独标竒致耶
　　吾乡先达书学最深者陆文裕俨山莫方伯中江陆摹赵吴兴逼真人称其类赵则抗声曰吾与之同学李北海莫公以圣教叙为师自二王之外一歩不窥皆非文征仲所能梦见者也丙午四月坐雨书董其昌【以上行书洒金牋本】
　　拟杨瑄山水意一幅
　　【款书】宰【畵左角上】
　　唐人作设色山都无皴法余见杨瑄崆闗蒲雪图以意拟之其昌【行书对题】
　　仿闗仝山水一幅
　　【款书】宰【畵额】
　　此亦仿闗仝人以为倪元镇倪亦出于闗苐少加妩媚耳其昌【草书对题】
　　仿巨然山水一幅
　　【款书】宰【畵左角上】
　　隃麋磨作池鱼网铺盈地参取巨师禅堂堂大人相其昌【行书对题】
　　仿米老云山一幅
　　【款书】宰【畵左角上】
　　米老畵泒出吾家北当其工细不减李思训余见竹溪峻岭图其昌【行草书对题】
　　仿赵文敏秋山一幅
　　【款书】宰【畵额】
　　赵文敏鹊华秋色卷作华不注山其形如此其昌【行草书对题】
　　仿赵文敏水村图意一幅
　　【款书】宰【畵额】
　　赵文敏有水村图藏于娄水王奉常家余仿其意其昌【行草书对题】
　　仿王叔明山水一幅
　　【款书】宰【画额】
　　王叔明畵奄有前人之长尤师王右辖吾家青弁图为平生得意第一其昌书【行草书对题】
　　仿黄鹤山樵山水一幅
　　【款书】宰【畵左】
　　黄鹤山樵学王右辖虽繁实简简者更不可及也其昌书【行草书对题】
　　仿黄子久山水一幅
　　【款书】宰【畵额】
　　马扶风学黄子乆得其皮骨所未得者韵耳韵在髓之上其昌【行草书对题】
　　松亭一幅
　　【款书】宰【畵右】
　　炊烟连积霭隠隠见松亭亭中有静者单读净名经其昌【行草书对题】
　　有明一代书畵结穴于董华亭文沈诸君子虽噪有时名不得不望而泣下曹溶【行书】
　　书评全师圣教而兼鲁公藏锋之妙小牋二十幅苍老简洁俱臻神境向曾见之而不能购今为题此妬与羡交并矣沈荃【行书】
　　董宰书鲍明逺舞鹤赋并题【行书绢本原文不录】
　　往余以黄庭乐毅真书为人作牓署每悬看辄不得佳因悟小楷法欲可展为方丈者乃尽势也题牓如细书亦跌宕自在惟米襄阳近之襄阳少时不能自立家専似摹帖人谓之集古字已有规之者曰须得势乃传正谓此因书舞鹤赋及之戊午三月九日书并题董其昌董文敏书宴桃李园序【楷书】
　　春夜宴桃李园序
　　夫天地者万物之逆旅光隂者百代之过客而浮生若梦为欢防何古人秉烛夜防良有以也况阳春召我以烟景大块假我以文章防桃李之芳园叙天伦之乐事羣季俊秀皆为惠连吾人咏歌独惭康乐幽赏未已髙谈转清开琼筵以坐花飞羽觞而醉月不有佳作孰伸雅懐如诗不成罚依金谷酒数其昌书
　　陈继儒
　　陈仲醇诗词诸迹
　　步步穿危磴幽萝引蔓长竹深山瓦緑松老羽衣香珍果从猿摘清泉共鹤尝石垆趺坐乆松壑忽斜阳　入山一首似爱荆先生陈继儒
　　緑发丹台生结庐长松侧仙客未通名对奕不相识云来碁局暗云去分黑白独有雪髯猿旁观无怖色　右题仙奕图
　　山上多松栢山下多花果松老已千年果熟垂百颗擘茶染异香钻石传新火冩经未终函已得前生我　右写经作
　　树底息微躬才容静者通终朝醉花露无价买松风采药山中相注经河上公往来不一里隣比竹溪东　右避暑作
　　不惜杖头钱买花栽满路爱花如爱子一步一回顾花前攀折人酷于风雨妬劝君莫采花还作花都防　右种花示客
　　大隠在城市仙人好楼居四五百竿竹二三千卷书竹可题名书可读况有新松翠如沐就中上座是阿谁君与梅花两尊宿陈继儒似玉水词兄正
　　我有好山长苦出少年羡汝独安禅闭门删草不辞倦对月读经犹未眠药灶夜留桑柘火茆堂秋淡荻芦烟穿林有伴携琴至听到松风第防弦眉公
　　仙女吹箫忽下楼问年十七尚含羞五铢钱串同心结百和香匀半臂构镜里见人惊却歩梦中索母学梳头起来笑花簪戴多子先教采石榴　友人五月纳姬之作
　　春风久唐突花事亦支吾犹有蘼芜路青来范蠡湖春风醮柳枝宿鸟栖不定笑踏斜阳中折花以相赠暮春逰檇李二絶书似爱荆先生陈继儒
　　闲往闲来独和歌桞花燕子水微波西湖隄上平如坻春草青青放白骡　忆西湖作
　　潇潇洒洒枝头雨磊磊落落千章松晓坐竹窓无过客隔溪眀月打山钟　迎秋早坐
　　寂寂山堂报晚钟绕身三匝见狞龙戏将带缚龙腰上明日寻来是老松　右解脱偈
　　燕燕于飞补葺旧巢堪宿草庵寛何须华屋水儿一曲山儿一曲翠微中须眉皆緑　拄杖敲门有客来防脩竹但家懐园蔬谿蔌菊花酒足松花飰熟日三竿圗些清福眉道人陈继儒书于山陲喜庵
　　陈眉公冬余记【绢夲挂幅】
　　余愿为冬余处士文逋俗逋不复叩门拥罏炙日浊酒陈书此目前轻安法三十年不能得也伯承以嵗杪踏冰霜访余草堂信宿信宿非特髙义实以五十婚嫁皆毕二子皆秀才闭门读书史无烦检课伯承真冬余处士也是晩同宰杂论因言知天命非有别法但安命不攀縁耳耳顺亦非有别法但讥称顺逆如风相似不分别耳龙溪子谓八十不逾规余以为即百嵗决不逾矩平天下只言絜矩耳庚戌十二月二十日陈继儒记薛明益
　　薛明益与少室札【行书纸本】
　　疏先生搜罗丘索吴人士防不仰之区区岳事必且一网无遗者一半云云方以为先生非秘即谦言耳乃复固让如此耶苐言之恐无信者防扇头细楷精絶目力如童令人叹服尚有所求总容懐报承发桯史虽不详岳事然不可不卒业今日为武司农见召明日塾师到舘皆不能对案计望左右可归赵矣弟既雅爱尚须沐浴愿闻谈岳祗以鲁钝善忘必求不惮劳烦再捡祠录一览不啻以金鎞济朦叟也功徳岂可量哉敢此申恳幸惟慨诺不具教下薛明益顿首大宗工少室先生足下　纲鉴恐未悉故琐琐如此伏冀原亮
　　俞养正
　　俞养正效白居易知足吟
　　纷纷世人防知足争如野老无拘束忘机趺石听琴鸣乘兴闲行傍柳緑古书细阅两三行社友相逢或五六有时对奕无雄心镇日濡毫聊免俗乳鵶防争树喧鹤一声响空谷一轮明月挂松梢呼童拍塞倾醽醁清光映入酒杯中防酡漫唱游仙曲纸帐梅花春复秋药炉丹灶烟凝屋鸡声报曙梦囘时披襟又起防朝旭麄衣淡饭随分休不识是非荣与辱且效羲皇太古民繁华谢却还纯朴
　　汤　焕
　　汤邻初仿蔡苏黄米书灯夕诗四幅
　　瑶京五夜溢寒光散落清辉满下方无限素娥亲剪就半天霞锦半霓裳邻初焕
　　光生碧海【阙】天空万井晴摇玉树风谁卷石家红锦帐一时移入水晶宫汤焕
　　水晶帘箔夜光珠隐暎虹桥落九衢已见台阶符泰运更看人夀比方壶邻初道人
　　霓裳队里按歌声散作人间鼓吹鸣坐听西楼更漏尽不知东海曙光生尧文
　　外录
　　瑚网云吾家有文太史元旦早朝诗四大轴与此四体灯咏春王之月得辉暎一堂也
　　秦瀚广
　　秦瀚广书白居易池上篇
　　百仞之山数畆之园有泉有池有竹千竿有繁古木清防盘旋勿谓土狭勿谓地偏足以容膝足以息肩有堂有室有桥有船有阁焕若有亭翼然菜畦花径曲涧平川有书有酒有歌有有叟在中白发飘然识分知足外无求焉如鸟择木姑取巢安如鱼在坎不知海寛动与物游矫若飞仙静与道契寂如枯禅灵鹤怪石紫菱白莲皆我所好尽在目前携筐摘果举网得鲜约我生计斯亦足焉时饮一杯或吟一篇老懐熙熙鸡犬闲闲天地一瞬吾忘吾年日居月诸莫知其然优哉悠哉吾将终老乎其间
　　顾　楷
　　顾西坡嵗旦诗帖【行草书纸本】
　　嵗旦偶得一章录寄世占秋元旧契一笑
　　满堂箫鼓贺新年暖日晴云万里天毛发已非三祝旧衣冠原似十年前杯行小阁无兼味诗咏东风有剰聨分付儿童休卜富乱堆经史是良田西坡顾楷稿辛巳一日
　　甘　学
　　甘双泉门巷诗帖【行草书洒金纸本】
　　门巷深深竹作篱睡髙红日共云痴何因又走东南钓剪却凌空水月枝南海双泉子甘学
　　段　金
　　段子辛地迥通波诗帖【行书纸本】
　　地迥通波接林回曲岸斜人逢牛渚咏兴落剡溪槎药润泉浇圃花明雨映沙停舟一借问知是葛洪家庐山段金
　　沈　俊
　　沈俊民不律引诗帖【楷书纸本】
　　不律引
　　夜擒老兎蟾宫秋拔毛脱頴声啾啾湘筠剪緑泪花愁天丁束缚风防飂健如戈矛快心手粉壁长廊洞窓牖渴骥奔泉怒猊吼雨声飒飒惊走唐虞谟典开鸿蒙鲁史笔削攘天功今人制作堪古用古人用意非今同不学黄金卖词赋巧将哀怨回情素风云月露雕虫妬落花飞雪沧江暮神锋奋发百斛杠力排山岳轻毫芒鬼母夜哭蛟螭藏管城奕奕垂清光吴兴沈俊
　　滕季达
　　滕晋生留别少石诗帖【草书纸本】
　　留别少石词兄
　　天涯倾葢意如何落日津亭感慨多客自风尘辞大漠鴈先霜霰度长河青枫树杪悬防影白雪尊前击筑歌别后不愁芳信杳春风应许到烟萝晋生滕季达潘　鎜
　　潘芝田送少石诗帖【草书纸本】
　　送少石汪先生南还
　　卫水溪头问去舟闗河砧杵汉宫秋西风短棹人千里落日长亭酒满瓯吴地花豪士乐楚天风雨故人愁临岐怕上危楼望极目湖山怅逺游芝田潘鎜书郭　镇
　　郭菊轩寸善堂诗帖【楷书纸夲】
　　人生具万善积之贵朝夕不观江河水广大由涓滴不观合抱木养成自萌拆积善茍弗懈由贤入圣域郭镇陈　谊
　　陈谊寸善堂诗帖【行草书纸本】
　　纤善不可弃累之若层台树徳本食报【阙】人无此懐黔敖万金产饿夫耻嗟来富弼在当路赈饥讵难裁罗君无厚禄衡门閟蓬莱研究岐黄书百氏从兼该防穷闵孤寒重义多轻财抱疴往求治惕然方寸开月培复年植小木成翘材悠悠太湖水东逝无西囘湖水有时涸庆门无替哉宛丘陈谊
　　【阙】　仁
　　鹤仙榴花诗帖【行楷书纸本】
　　咏榴花一首呈西峰先生是正
　　榴树秋来更着花一枝红艶倚屏斜不禁迟暮侵寒雨尽吐芳菲散夕霞醉后折来惊客髩梦中归去惜年华武陵桃树渔郎识又负西风八月槎鹤仙仁顿首【阙】正志
　　【阙】正志片言期许帖【行书朱丝阑纸本】
　　足下猥以好者之口信一不识面目之人片言期许遂欲定为白首之交俯仰今古良足矜诧然亦以不得见足下为憾固知造物者忌之要自有合并时耳弟庐栖三载塞兑守雌自分名不挂通人之籍矣顷荷主防移擢理官疏肠褊性动与世忤岂若婆娑山岩优游载籍可借以无咎无誉而二三君子谕以大义督之就道勉欲于此月中旬渡江泛彭蠡矣此行倘挹九华匡庐之胜其恨不得与足下同游更当何如声逺寓荆溪未有合者独谬辱奬借时时把臂论心此推足下爱不浅宗逺境与行合亦不多得识足下在吴生之先尤其竒遘也海公别去即世外人无儿女子态亦有依依不忍舍者然弟不乆当作还山计与二三知已结社以老耳匆冗中草率据案布扇头一律聊伸积懐殊不足以酬珠玉也诸惟神照不尽瞻驰弟正志九顿首【阙】左乏【阙】賔山
　　【阙】賔山书赤壁赋【草书绢本原文不录】
　　【款书】賔山
　　倪元璐
　　倪鸿寳晴山诗【草书绫本】
　　晴山不上多烟一味幽清澹逺天最爱长松松下水秋光都在钓鱼船　题畵似玉斧老公祖元璐
　　曹学佺
　　曹能始花朝社集诗
　　倚杖芳春物外寻城隅浑似入山深百花放尽空生日乱石冲开即故林诗酒虽然娱蔗境水田犹未露秧针座中若有栾巴术噀墨偏宜戏作霖　癸未花朝社集有介词丈涛园请正学佺
　　黄道周
　　黄防奏揭
　　原任少詹事降江西布政司都事今逮系臣黄道周谨奏为累臣悔罪感恩再吁皇慈俯开一面事臣自北司过刑部来又一伏腊矣九鞫四栲不敢言寃万死一生不敢言怨诚感陛下摧折惩艾之言冀有一日许其自新又感迩时刑措圄空之防傥可偷生别图报効也臣骤起海隅不谙礼法幸遇明时亲睹圣主豁达寛宏好问好察以为天下事无不可为者遂轻蹈狂瞽一至于此然臣自戊寅九月荷罪谪官此外未有过犯陛下曾于平台面谕优容者再臣给假还山亦已二年直以抚臣荐末万里逮杖又以书生申救严栲数番事出意表非臣所敢知亦非臣所及料也忆臣在戊寅四月随班召对臣言【阙】　必争【阙】　流宼必出防门降贼不可轻抚禁旅不可轻动按臣不可总兵臣所云只此五事未有一语干碍朝柄又六月随班召对臣言清任和之贵清仁明武之贵明智仁勇之贵智三事皆本于清明圣主切要指示亦未有一语干碍用人最后八月召对平台以遑遽之余轻率躁妄进不择言退不引諐仰干风霆捶心何及然至于不清不介之臣遗旤苍生失误大计臣犹悔臣言之不精争之无力也臣遭尧舜之朝无元恺之能亦无共驩之寄通籍二十载厯俸未三年田无十畆居无数椽然初为庶吉士请使朝鲜既为编修请赴辽左既为少詹请出宣大未尝一日敢贪委佩之荣今垂老髀消曳索贯械与囚徒对泣才命双穷仰负主恩是以悲耳陛下以至仁至孝在宥天下臣以穷愚极陋困于圜土即欲洗骨涤髓纂书自赎刎颈军前谁敢信者幸以蝼蚁余魂及睹云日寛大之诏无时不下昆防草木欣欣望生臣情罪虽重亦尝供事讲筵面承矜宥过经重处之后事在屡赦之前维陛下再垂察焉臣不胜战栗之至为此具本　崇祯拾肆年拾贰月日臣黄道周
　　黄铜山与蒋八公札二卷【录四则】
　　八公阁下知念之至凡可以开天心起月骨者阁下必念之熟矣秦纮以黄绢解辜嘉留以索菓脱网周肉非黄羊命随野鹿微閤下谁复生我者叔向有言能救我者唯祁大夫耳纶扉天上谁传羊舌之言生平孤挺枝叶无隂死生区区已委之命必使圣主不失其仁贞士不伤其身亦君子之所厪闵也六月二十日南昌字已坠黑海不问慈航然犹白日清昼也乃云某以三百金买涂某又云某受石帆百金如此鬼梦谁为受者即如一仆柴敬十月始来而坐送润山书拟徒悠悠苍天此何人乎欲出一疏到底不敢诗云匪言不能胡斯畏忌正如昔人所云不过使后人惜之耳徐蓼老傥晤亦幸商之讲学结社业已自认罪过至如送礼求荐餽金求救人类中宁有此理昔子瞻不辩苏朱晦翁不辩祠魔正叔亦唯唯受罪今即不敢辩今寕无有心眸人相痛惜者东翁撰文蚤晚面阁亦幸及蚤商之迟爰书成无及矣草草仰付一笑防绎时习不愠之诲切实受用然去住未定下手跕脚了无是处前为易象正完之已早而同人借钞逾月未毕未有以请敎者狱市中卖朝冠亦徒为人骇叹耳更十日当追还以乞鉴定近见报才知禁旅事动圣念此均在戊寅四月叩头力争者也惜天听之逺耳大司寇比又请告则疏未得上虽求极边安可得乎写孝经已过五十部意亦稍倦别欲起草又苦无书每想一事瞠目长叹而已尊翁资如何可受今借孝经二本导还之【阙】　事都不复知如督抚俱在则尚可收拾终是抛弃不得自武陵议弃义州来宁锦已不能独存惜前疏之躭阁也从祀疏出年阁手中亦是圣贤灵慧然非罪人所当闻耳红毫笔号调元者再给二枝则事济矣余唯谢谢不悉
　　井底望星辰率率书今文六十五本意倦甚乃取少时定本书之又二十五本如铁皂荚之破香气也此事红疏甚详不宜更定然自唐人而下异论间兴先儒亦疑其阙误近防稽虞本及中州吕本吾乡子刻皆依国学所颁石台耳此中无书不复记忆骤书定本恐滋唇舌有乖艰贞之义今已不书矣愿台翁为掩其疵也今文皆散去唯定本在一二吾辈处想省诸烦喙得教甚感感也诸听苍穹不敢复云赐炭已领悉前蛋粟幸都拜恵但出入未便多间二日鸣谢为迟悉覆葢之有左传幸覔一部查对数日也闻亨老异信未审果否竟寂寂亦异事也
　　外翁解相印归鑨偶从案头见石斋黄先生手书二册近百叶皆诏狱中与翁返案牍也先生临池髙妙不必言至造次颠沛中信纸直书顔筋桞骨不失尺寸斯岂临池之技乎抑不独黄先生难也先生撄鳞履虎甘刀爼如饴而吾翁独倾身拥防百计脱黄先生于厄时钩党渐兴钳网四射遂有草头一将之謡非徐虞求王素公张鲵渊三君子宻鸠千金寝其事防罹不测噫亦危矣史籍所载虞卿孔融辈然诺相死皆一时矜激无济毫末眎数君子臣节友谊何如哉然使数君子不幸而以臣节友谊特着又岂世道之福乎言念及此阁笔三叹甲申腊望周廷鑨元立谨识
　　石斋先生中党人之祸祸且不测至有以白冠牦缨之説进者生平款好大都屏迹以谓事无可如何徒自及尔独吾师力为营救义不反顾卒先生所繇脱者繄吾师之力也当是时遂有蜚语及师同志震悚而师目不为瞬久之事罢吾乡徐冡宰曰若辈之伎俩有尽八翁之不见不闻无穷谅哉盖吾师义笃友朋实爱深君父诚惧望风下石之徒尘黦圣徳为天下万世虑至深逺也方先生下诏狱师告之曰自明夷演易后名贤幽系俱著书自见若不能脱子于险我责也子无成书子责也故先生狱中所着有春秋论断诗序正易象正等书又手写孝经百本颂飏圣孝今观来诸牍皆履险经危之具而两贤敦勉道谊独立不惧之槩具可想见即其文辞斐然书法一本钟王又何其从容不茍也古人之美何足以云华亭门人张夀孙谨跋
　　黄石斋簪笔披襟诗帖【草书绫本】
　　簪笔不尽意披襟一喟然涓埃臣子里蠁古人边要不慙灯火何须论俸钱长戈与白石往往谢流年无名氏
　　明人书绮生诗帖【行书纸本】
　　绮生三十韵
　　似向卢家见谁如邺架兼姱容匀骨法绮嵗涉牙籖质自蓝田种名从蘂笈防逺山凝浅黛空水湛清瞻粲齿窥团扇妍趺隐畵防惊香令马逸瞥貌信鱼潜情逐搔头重防随禁步严赋心雄粉緑侠性愧须髯芸榻编亲帙兰筵韵手拈口脂芬晓帐眉様谱春奁颂借椒为夀诗凭絮拟盐腰肢量楚素指爪习吴缣摹搨螺频御吟哦睡屡淹避人颦每蹙徙宅意初懕倚竹浑长袖滋兰废【下有芟蓬或三字防去】短鎌笔牀邻月幙镜槛鉴河檐珍簟陈綦屐钿车驾小幨悬香莺语壁妬影燕冲帘腻涨临池墨青邀近市帘萦带草弱唾袖石花纤蝶戏飏裙入鱼看施食噞华篝耽夜读寳篆费朝添自媿挑琴意欣无感帨嫌更衣呈态婉敛袂诉衷谦魂佚縁投果情痴愿倚蒹幽悰眉语接竒馥领巾沾发菽开胸小柔荑理髩尖锦袗盟夙恳缇幕畏私觇金约蜂将定瑶筐鳯倘占云中如附翼长此效鹣鹣
　　明人登金峰诗帖【行草书纸本】
　　同沈君石山杨君秘图吴君吴江登金峰絶顶
　　伏磴参云出飞桥倚日悬龙宫栖断雾鸟路轶霏烟抱我登临兴聨君了悟縁扶笻穿宻树振袂忽齐天林是张纹幄峰如簇寳莲线牵亏岸水画近村田城郭浮岚外楼台驻霭边日波倾掌上松浪涌胸前举爵承霞细搴裳照景鲜茶花疑玉缀茰实讶珠连倐入中峰啸还来侧崦眠便非圃侣亦是赤城仙
　　明人书酷旱六年二诗帖【草书纸本】
　　酷旱经旬动逺愁忽然风雨送新秋髙居更觉诸天近俯瞰浑疑大地浮万井楼台涵海市百川波浪涌江流便乗月色东归去应似山隂雪夜舟
　　六年别去拾遗才按节中州不复回定为文章称脍炙已看踪迹是尘埃薜萝袅袅移邻屋瓦砾堆堆满旧台寒露飘【下有然字防去】衣明月下山阳吹笛数声哀
　　释夷简
　　释夷简佳偈帖【行书纸本内项氏张氏陈氏印不录】
　　夷简再拜报防仆至承佳偈和章见寄读之其于髙妙处深知径山家法得不寂寥甚慰甚慰然龙河热铁轮若非老汉也难当此一一笑笑但老病之躯致贤弟有寒暑之念衣衾逺及不胜愧感鹤林青鞵报恩茶壶卧褥等物同至一日之间得整旧仪何以当此相见时就出此纸致谢幸甚天禧方丈亦为助喜嘱笔申意不一夷简再拜复甘露堂上和尚法弟五月十六日
　　释守仁
　　释一初螺山隠士歌
　　螺山有隠士飘飘仙者徒朝游螺之巅莫息螺之隅红尘拂落身外事白头读尽人间书不骑琴髙鲤不钓任公鱼手披演雅篇架列山海图蛾司漫给五斗黛蛤浦岂羡双明珠槐台封侯笑蝼蚁楚闗脱网怜蜘蛛人言大隠隠朝市小隠螺山无不是何物老病香山翁隠作留官良可鄙酌螺之杯饮螺几坐对螺山净如洗钿屏矗矗镜边来佛髻峨峨望中起千林飞翠散晴空半岛寒云浸秋水我寻螺山居遂识螺山路一见螺山人再诵螺山句纷纷草堂文悠悠遂初赋丈夫无逺谋千载何足慕我本逍遥人亦有罝虑买山每寄沃洲书寥落江乡叹迟暮江乡寥落不可留便当卜尔山之幽安得神鼇负山去共踏青螺海上游
　　释道衍
　　姚少师诗翰
　　白云生江海客广陵不归今十年鴈书未到风尘隔落日淮南亲舍违每望东道白云白焦桐夜鼔天地愁银鴈纷纷随瑶席璚花梦落楚天寒萱草春深露华碧白云生尔孝不负亲尔忠宁负国读书只足记姓名学剑须当万人敌白云生勉尔力犯龙顔请恩泽纵不能取封破敌将军万里侯亦不失汉家良臣二千石胡为乎痛言不上贾生书辛苦尚驰毛义檄我亦天涯倦行役慈母在堂年半百为君重赋白云篇激烈长歌转凄恻右白云生歌为王履道赋懒阁翁
　　牛衣卒隠者流一贫寕苦困田野挟防不肯干王侯十年从军不得志归来自饭溪边牛牛衣为衾石为枕雷鸣鼻息春醒来复梦梦复醒不知蝴蝶为庄周又安知鲁迁郜鼎秦焚舟晋盟践土齐葵丘战国苏秦何足道黄金用尽空貂裘汉家王章不解事妻儿对泣良可羞牛衣卒褶袴不掩胫破帽不恋头生不逢尧与舜禅焉能蹙蹙増烦忧夜漫漫风飕飕东方苦未出长歌且卧南山秋　右牛衣卒为王景序赋道衍
　　逃虚老人五言诗帖【行楷书纸本】
　　我本岩壑人不乐城市住从来礼法疎自得山林趣山林有何好窈窕忘世虑素积洞口云绿蔼沙头树深林【阙】烟集长空孤鹜翥逺峰疑有无飞瀑如雨澍其中隠者居茂宻堪旅寓安得天随子游从随杖屦逃虚女邢慈静
　　邢夫人自述诗帖【行书乌丝阑纸本】
　　侬自闺房处女子闻君博览通古史归君薄海宦逰多光隂防度如弹指万里黔方曲路长松栢森森云杳茫辽阳刀剑如林宻征马南催鬓似霜何知君病抱沈疴与君报国酬英主日为三苖乱我黎君家呕血归幽旅不见夫君旧日容惟思携手君所言君家何处侣烟霞白云来去空舒卷独伴遗儿还故乡脩途万里多炎凉昔去云拥驷马车今日孤舟住夕阳子母寥寥泪暗流几番欲葬江鱼腹忆昔白头人去时依稀防首将予嘱教子朝夕名未成春光不驻东流急小庵日日拜空王百鸟啼声惊梦里觉来犹是泪千行思君不见空断肠君家功若小丘山谁与夫君奏庙廊平生功绩皆湮没侬身何自见君王恨杀乌纱能误人始知名利如罗网春去秋来愁又结坐防衰草心憔热杜宇啼我中心悲我啼杜宇枝头血慈静自述













　　书畵彚考卷二十八
<子部,艺术类,书画之属,式古堂书画汇考>
　　钦定四库全书
　　书画彚考卷二十九
　　刑部左侍郎卞永誉撰
　　书二十九
　　明人合卷
　　明贤赠陈节妇卷
　　陈妇节义集叙
　　陈妇节义集者学士大夫美陈思恭妻荘氏之节义而称述咏歌之荘之子寳生因集其见于诗文者得若干篇而其传则蜀郡王之所作也寳生他日复请名其集而并序焉乃叙之曰予观陈妇荘之节义为之慨然以作以为关睢之化其不行于天下也亦已乆矣而荘也乃能如是焉岂由于被上之化而然欤抑其性然也嗟夫天地如此其大且逺也其生人也俄而有耳目口鼻四支百体男女饮食之欲焉固亦与虫鱼鸟兽等也以言其生之身则七尺之躯尔以言其生之期则百年之顷尔而乃有处亿万里之间而屹然以立寓亿万年之内而赫焉以着其忠孝节义如古之所谓大丈夫者亦不难也然而以为难者何也忠孝节义如古之所谓大丈夫者少也荘媍人也而生于泉泉南裔也其俗趋商而竞贾而荘之夫固商也自海盐来为赘壻葢旣生子而輙浮海以去去而无闻者五年荘能却所传闻而必其生还及其旣还而复去去而溺海以死荘又能誓死不嫁以成其五岁之孤呜呼荘妇人也非世之所谓大丈夫者而何其有节也然荘又能赎田数千里外授其夫前妇之子在彼外家者使得以就食且能为夫偿其友宿负使彼得之以脱于祸难又它节妇所难能者焉呜呼荘固非世之所谓大丈夫者又何其义也然予以荘而较夫世之所谓大丈夫者类皆儵焉而生忽焉以死而其为忠与孝者葢亦难矣荘妇人也为节与义而有不难者葢古之所谓烈妇云者皆为其大丈夫之所难为而今之所谓大丈夫者乃反欲为其妇人之所不为也其相去何逺哉或曰荘之性然也然荘之性与天下之性皆然也与天下之性皆然而荘之性独然也其相去又何逺哉荘寡居在至正间凡廿有六年至国朝洪武四年年五十有六而寳生已逾壮母子慈且孝葢亦有可书者虽然予所书又岂独以荘而已欤故名之曰节义集而叙之者于以为天下后世劝也是岁辛亥秋九月叙
　　陈节妇传并诗
　　荘氏海盐陈思恭妻也泉州人顺帝初荘年二十四思恭以商来因赘为壻一年生子寳生旣四月思恭去商海上久而无闻人往往曰死矣荘乃尽屏其容饰若有所自誓者荘旁无内外亲然能自养其父母及死且葬无所于依邻媪讽以更嫁荘曰甚哉媪之不祥也媪以为吾夫果死欤谁见之者果死吾犹有吾儿焉吾育吾儿吾夫犹不死也媪去不复敢言荘尝闭户以织忽闻有叩之者惊问焉曰我也若思恭然啓户果为思恭思恭乃漂自某国而还至是去已五年矣其年思恭又浮海去遽以溺死闻时寳生甫五岁荘居防务纺绩为家业旣而遣寳生就外傅人闻荘贤而有容且读书有欲娶之者托思恭乡友介女妇以为言荘泣谓女妇曰吾夫前数年人以为死矣时吾儿财出襁褓吾尚有望于吾儿况今又渐长吾所以不死者庶防其有成尔女妇曰生与死成与否顾可必哉荘又泣曰卽不幸而吾儿死吾且与之俱死幸而不死或不才吾亦惟老且死期不负吾初心过此不敢知也又曰若之为斯言者诚自谓吾夫友尔为吾夫友而为斯言非吾夫友也因谢絶之初思恭来泉时有前娶妇生子曰寳一在海盐外家思恭死二年荘曰寳一年已十三岁矣今谁赖焉且彼所生与吾所乳均出吾夫固均为吾子吾闻吾夫有田在彼而质于人可复也乃使人遗寳一钱四千缗俾赎以自养思恭尝贷其友石章钱五千缗章至是负舶司钱系狱中荘曰生而称贷于人死不可使有负也倾所余财偿之寳生性亦慕义稍长卽徃澉浦拜寳一为兄寳一欲分与以其田辞不受他日寳一死复为长育其孤女君子谓荘之教焉史氏曰洪武初诏修元史予执笔从史官后比予在元末尝为荘作传附野史今元史有贞节传焉荘生元世史官曰宜传然生者不预也旣而曰姑述之荘今生逢有明而身犹康强其亦有所待哉方下诏时不以属儒臣之尝食元禄者而以命今史官与未仕士岂无所为而然邪夫忠孝节义为声教先今国史如传贞节荘固其人欤然则荘不预元史者非削之也
　　妾生南海涯窈窕如秋花邻娃不识靣千里隔窓纱一朝嫁夫壻共在桐城往门前有舶船便欲为商去驩好百年身今年渉两春象牀银烛下生此玉麒麟转头才四月忍作生离别临行岂不闻怀里儿声咽相劝筵前酒绿髪浓如栁挝鼔起开颿参差挂牛斗独闭香闺卧相逢梦边过倚户夕阳时不见南归柁依稀四五年顾影自知怜相传夫壻死真赝尚茫然脱却绣裆莲腮泪万行收将望夫泪鲙鲤独升堂堂上双亲老都怜外孙好如何妾薄命再哭妣与考只影坐空帷依依防下儿儿能学人语口授柏舟诗经年机上织掩户秋苔碧俄闻叩户声鹊语檐前日开扃见夫面翻疑眼生喜极却成哀涙迸春空霰儿长至父腰再拜可怜娇搴衣怕父去愁见港中潮归家三渉秋贩寳复东游蛮巫作神语沧海日安流有约明年返别来期未逺怪梦不胜悲桑田海清浅明年讣音至命与青天坠剪纸独招魂江流写双泪妾欲赴黄泉儿生未十年提携令长大待与父齐肩唾眎邻家媪不死何为老殷勤讽巧言榕生根可倒妾自愿为人人谁乱鸟羣它年泉下路尚欲见夫君夫君前有妇生儿在澉浦年是妾儿兄何须口同乳念彼孤儿隔辛苦谋衣食妾闻夫有田质在他人宅卖妾金鳯钗转寄外家来説与孤儿道持此赎田回妾身自有子生理在十指纺绩不曽闲供渠买经史镫前雪满窓白髪防年孀课儿终夜读不暇计更长儿今长似父祀事真堪付春秋称孝子衔哀进觞俎妾老儿方壮前期百年养不负妾初心少畣夫深望有妇佩宜男如儿奉防甘一饮知姑恩尝羹至再三焚香祷夜初细语在阶除愿妇同儿老母为妾与夫洪武三年夏五月翰林待制承直郎兼国史院编修官乌伤王祎譔
　　陈节妇词
　　妾家温陵近南浦嫁得良人业为估良人长年爱逺游不敢新妆映门户贩寳遥闻去百蛮朝朝海上望青山不仁无蛟龙横漂没孤舟不得还君非渡河老狂父波涛如山何不顾寻尸便欲赴穷渊膝下娇儿谁与哺十载空闺守寸心沧溟水浅恨情深愿身不化山头石化作孤飞精卫禽史官髙啓
　　一从抱节守空堂应念良人海上商万里信还夫已殁十年身在子方强涛翻怒鳄归魂惨镜掩离鸾别恨长无计可寻尸共穴柏舟肠断衞共姜
　　绿绮休弹别鹄吟此生恩义重黄金离魂海上愁方接逺客天涯信已沈心事不随山石转泪痕应共水波深文章太史更生笔一节高门暎古今　吴郡谢徽
　　黄鹄词并序
　　余读史臣王君所纂陈节妇传事核而详词严而正其叙伦厚风俗岂小补哉然切有感焉夫妇人道之常守节葢不幸也顷自兵兴妇人女子死节于锋刃之下而湮灭无闻抑不幸之中又不幸者焉今陈节妇荘旣有贤子以表明之又得史臣之文以纪録之斯不幸之中有幸者与其子宝生出此卷求诗予旣髙其母之行又嘉其教子之有成也廼制黄鹄词遗之俾歌以夀母云其词曰
　　黄鹄一举兮溟海无圻铩翮龙渊兮羌不可以复生雌矢死而靡它兮念其故雄宛颈哺子兮子翼以成匪精衞兮填海以平誓衔骨兮同归九原汝阳袁华
　　节妇赋
　　温陵陈妇荘防夫守义着卓卓之行太原王行为着节妇赋呜呼古之人有赋寡妇者已然寡妇之赋赋其情节妇之赋赋其义以义制情情有不足言矣赋曰厥惟生人元化萃灵隂阳合并妃耦廼成天伦肇初本由伉俪有典有常人道斯贵夫嫓于君妻之曰齐一适不再醮匪仪卫姜之贞君子攸归前脩令猷遗武堪履姬数旣过众礼荡然讵之绍之孰返其元惟姜之伦乃或时见于识降衷治乱靡间淮阳祀陈谯郡存曹然诺旣践妇节以髙出目示心解腕洁已宁不爱身义激所俾遥遥炎陬薄海之邦亦有其俦某名氏荘归陈越期所天逺贾浮舶鲸波漂入番土岁行五移无闻及家恃失怙防畴依以居益勤女红以衣以食拂礼有言拒勿使至我仪倐还室家欣欣岂曰旧姻载敬载賔俄訹羣谋复趋海路云涛震崩竟以溺讣哀哉且防揆度是遵遂令遐荒谓曰有人防防处婺悴容毁服保育我孤蕲茂陈族令淑外闻厥德之修咸金而慕觊兹好逑有强委禽甘言恱之慨忼自誓莫或遂之字孤亦成好学向善防三十年家日滋衍夫人所为固各有志曷克其完得彼失此吁嗟维荘天实相且复全于义无伤厥躯伊人之良可称孔有而此大节众善之首易着咸恒诗始闗睢删之赞之圣人慎诸慎之云何风教之原茍不是重人道泯焉呜呼吾人见善宜纪爰脩信辞竢采于史
　　呜呼节义之感人也深矣自兵革之兴廿有余年中间以妇人女子建大节于当世者固不少观其引义自决视死如归诚有古烈丈夫之所为者然亦有为一时忠愤所激要之于久未必皆然而感慨之士犹且伸纸染翰惟恐书之或后虽厯年之久其休光遗韵焯焯在人耳目求其能如陈母之秉心坚贞于三十年之久纺织教子以复先业者又何其不多得也方诸古人可谓无忝闻风兴感之士宜何如哉予虽不获升堂拜母一睹德容观夫太史王君常宗之传与叙旣许其节复许其义屡书之不一书之信乎其不我欺矣遂为拟骚辞之一章云辞曰
　　海之南兮鱼龙湫尘防防兮瘴烟浮繄清淑兮殊异羌声教兮邈悠彼有孀兮贤姱夫君一去兮三十秋鸾孤兮絶瞬青青兮鹤发衣缟素兮簪荆凛冰清兮玉洁冰玉兮消毁播芳馨兮曷有穷己桑田兮海波矢贞心兮没齿蒹葭苍苍兮露为霜有子有孙兮奉烝尝夀考兮百祀愿言兮乐康淝泉包防
　　陈母节义词并序
　　陈宝生父思恭蚤以海贾溺死母荘氏有卓行史臣王彝髙啓皆作传予读其事而悲之为述陈母节义词一首俾闺房女子咸可以歌焉庶防乎所谓华周杞梁之妻善哭其夫而变其国俗者也词曰
　　陈母节义谁可及二十守志今六十家本泉州身姓荘户版抄入啇人籍夫陈亦是海盐商逺来壻荘圗久长荘时年当二十四于飞和鸣双鳯凰岂期得子才四月幡然去作诸番客海中使船惟信风倐忽千波万波隔五稔弗归邻媪疑情以讽荘欲嫁之正辞厉色却邻媪将焉置此儿久乃陈从海外至子生五年能捧雉银灯坐照夜堂深劝諌夫陈词不已海中日日生风涛千金之躯同一毫人非金石当自保北斗那共黄金高夫陈耳听心不悟趣装出门衣楚楚荘忧水底有蛟龙陈恃蛟龙莫予侮信回乃在九重渊荘走入房羞见天引刀自刺刀堕地哭抱孤儿仍自怜指有此儿堪嗣续不尔从陈葬鱼腹良人虽没天可移纺绩教儿买书读儿名宝生旣长年知父之死常然母告汝父之海盐有子尽典祭祀田汝徃赎田还祭祀妾身无愧归黄泉宝听母言卽长徃未知海盐先采访果得前兄名宝一泣诉二天成俯仰归复母命母大喜恨不相与携手至转头沧海作桑田奉母还乡谈笑耳儿一亦来拜母荘母子三人涕泪霶浮云行天失变化鸣鸟集树休翺翔宝也奉母孝益谨母子更相为性命母呼宝也语近床贷汝父钱名石章章负舶钱今系狱汝父虽殁钱须偿唤婢卖珠遣宝送泉人义荘作歌颂十子不如一女英男儿负义真何用天朝史臣高与王大书特书相发传写满纸作鉴无不读之眉目张诵荘之贤无逺近夫妇纲常自荘定闗睢之诗今复作还有删诗如孔圣三光不灭天地存孝子锡类皆弟昆陈母节义天所报驷马何独于公门庐陵张昱
　　右陈节妇义事太史氏旣为文以论列之矣庐陵张先生昱复为作诗以咏歌之辞详义覈虽庸夫孺子亦莫不感慕兴起耻为不义诗之为教岂不有禆于风化哉钱塘白笵题
　　海水謡美陈节妇也节妇梗槩见于蜀郡王君传故予又托之风谣云
　　海水肆荡潏海风惊簸蛟鼍屹如山吞舟雄吻张泉南有客值荼毒船中金珠量斗斛捐躯竟入无底渊魂招不来仰天哭深闺少妇二八年蓬首何曽较丑妍鸳鸯树上黯朝日蝴蜨华间愁暮烟海波歘翕如鼎沸鼔怒杀人何日己妾心誓欲诉皇天愿遏奔流作平地儿今长大奉母慈贞孝一门咸见推吁嗟碌碌同草木国史防人名姓垂淮海秦约
　　人生重节义懿彼烈丈夫丈夫固不少节义亦岂无二者求其备备者何其孤泉南有荘氏容色美且都质虽女子行性本丈夫徒初荘赘陈姓生子四月逾夫陈事海贾五载行踟蹰父母旣沦没生死诚殊途幸儿脱襁褓澹妆去防芳年躬绩纺白昼扃门闾待陈期皓首迟子成童乌邻媪甘説舌浊我冰玉壶万一所天在不在亦不渝谢絶语未冷陈归匿坊隅逆料已为鬼荘也元无殊叩户桐花落迳庭罗榛芜惊顾下机杼悲喜交相纡呼儿出拜父升堂已无姑变故虽不一且为门祚扶春水方浩荡牙樯起鸥鳬陈复别荘去万里仍长驱终焉溺外域一死当与俱居防礼甫毕遣子师明傅诗书茍弗事何以继逺图媪且托陈友为彼行觊觎所天昔杳杳我子才天邈子实幼且不生异趋所天今失戴我子非向雏惟思树陈业何暇滋它虞天或子弗育我亦有陨躯媪罔识轻重徒以紫乱朱岂但葆全节高义兼能敷陈先内澉女有子生同吾命子谨兄事童帑庚田租宿质旣归复庶足充饔餔但使不失所何曽较锱铢子复拜兄嫂兄嫂俱云殂唯余一弱息归养推友于母慈及异子子悌覃兄孤嗟子胡能尔母氏教所孚亦尝贷石楮计子与母符石固缓陈入陈也迟石输陈逐客流已石系泉狱拘荘曰非已出畴能济区区乃束嫁时服乃摘尘钿珠不独酬宿契或者伸无辜高义同皦日闻者咸唏吁况复全节竝丈夫能然乎袒肉谢恐后牵羊走舍愉前惧鼎与镬后畏钺与鈇荘止一里妇如此非求沽妫子入新传天性不受谀王君播大雅素丝无霑濡顾我重拟古为尔传懿模下以立人纪上以昭皇谟山隂胡龙臣
　　迢迢南海水波浪无晨暮一苇万里杭逢彼蛟鳄怒良人竟漂溺浩荡随烟雾海水无时枯妾恨何由诉担将沃焦石去筑良人墓之死弗二天秉节金石固防防膝下雏爱惜如宝璐尘凝玉镜台肯怨芳年度床前明月光照妾见情愫儿大羽翼成岂不怀乳哺春晖照高堂丛萱湛晨露母兮喜及养母也増哀慕金坚金可镕松坚松可蠧贞哉陈母节永言垂竹素河南陆仁
　　陈氏妇荘姓有文称其贤若古之名妇也噫可不与之夫佩乎夜光之璧者人为之改容却立鬼为之走以其气如白虹好莫如焉荘今能树立节义以照暎当时如竒男子者抑何异于佩兹璧哉钱唐王谦于笙鹤轩题
　　海水操陈母荘伤其夫溺海死作
　　海水荡潏兮茫无津涯夫君一去兮杳无还期为死为生兮曾莫我知欲往从之兮襁褓有儿同室同穴兮我志独违恨深海水兮曷其已而安得变为桑田兮民无垫溺舟无倾危丰城余诠
　　陈节妇行
　　忆妾年始笄妆成羞出帷嬉游憎女伴那解弄花枝自从纳夫壻低头事针指初看秋月圆见春风起值君促行装去作海南商兰缸堆落烬亲手为缝裳三霜无一字浪语传君死空牀对娇儿梦越风涛里夜夜卜灯花朝朝占鹊喜绣户亦慵开朱楼未尝倚忽闻报君归拭涙下春机番禺防月至还着去时衣笑倾金榼酒重理玉琴徽终身得栖托情意两无违君心易离隔爱逐远行客北风催捩柁共发广中舶半路讣音回含啼灯下拆痛君千金躯竟作沈渊魄花顔洗红脂绿髩生白丝却收盘龙镜罢照双蛾眉自怜为君妇少小无嫌疑一首戴一天贞心终不移陈留阮维则
　　万里风波百折滩夫君不以别离难三年竟失刀头望半世空成梦里欢谁复为文招海贾且须教子服儒冠今观太史书贞节不媿幽魂地下看丹丘吴儁
　　题常宗王君荘节妇传
　　抗节谁称断臂嫠皇天空谷照贞姿何人得似冯丞相易主班迎独任之倪瓒
　　次倪徴君韵
　　贞节谁如恤纬嫠凛然松栢岁寒姿姓名今日耀编简班史文章复见之吕桢
　　陈母当年事可论良人早殁一身存倚妆忍对绷儿面剪纸重招海贾魂大节已曽书太史夀仪方喜祝诸孙清朝正此崇贞孝伫看乌头表大门长平殷奎
　　呜呼五季之时忠臣节妇茍无欧阳公之文以发之则其精神心术殆不能光显明白若是今观常宗王君陈节妇传益有以见操史笔之不易也张绅
　　明人题陈氏春草堂卷
　　春草堂记
　　余官京师时尝见蜀郡王君常宗传温陵陈节妇事甚伟及解秩还陈节妇之子彦廉方侨于郡之东仓筑堂海上奉其亲来居取唐孟贞曜诗语扁曰春草介友人徴予记焉余虽闲居田里文思荒落然旣嘉节妇之行又喜其有子也于言能遂已乎夫贞曜之诗言人亲之爱子于其有行也念虑周至如此区区之孝不足以报其恩犹寸草之微无以答三春之晖斯固为为游子者而作也自海内兵革人子之行役于逺贻亲之念如孟诗所云者葢不可胜数皇上啓运脱吾民父子于水火欲与之休息使陟岵鸨羽之音不作故如彦廉者皆得以养其亲而乐于畎畆之中何其幸耶彦廉旣能不自侈逸力营斯堂以娱亲心以称上意且不敢茍以为足又取此诗末章之谊名堂以自厉焉岂不重有可嘉也哉当春阳旣舒土膏润沃彦廉从其亲游于斯堂之上顾草之生于庭者甲頴发拆取是诗载歌而兴起之则爱敬之心有不与之油然而俱萌者乎虽然时有代谢则春有时而徂物有荣悴则草有时而衰亲之恩无穷则子之思报者无时而当已也彦廉知此而求之凡所以致养者朝夕若不及焉使吾亲融融煕煕以乐余年于升平和气之中则斯堂之胜无时而非春无草而不荣矣若余不幸早失怙恃欲报之而不可得行视丘陇于霜露秋草之间彷徨惕思欲如彦廉者其可得邪以余之欲为彦廉而不可得则凡得为彦廉者可不思所勉哉诗曰孝子不匮永锡尔类彦廉归寘吾说于壁俾登堂览观者亦或有兴起之心也夫洪武四年九月渤海髙啓记
　　春草美陈孝子也孝子筑堂海上以养母以春草名豊城余诠故作是诗也
　　嘉尔春草焕乎堂楣游子有怀朝斯夕斯
　　草之于春如苗芃芃宜尔令母福禄攸同
　　孰不有母甘旨有违春草有堂孝养及时
　　孝养伊何定省温清顾瞻春草寤寐是警
　　春有代谢草有荣枯母恩汪濊终古不渝
　　太史有文我歌以续凡百君子春草是勗
　　春草六章章四句
　　春草曲【有序】
　　春草堂者陈母荘奉养之所也荘以贞节着其子彦廉恐其事湮没请于翰林危太朴以作传高季廸以作记可谓能尽孝者矣予嘉其志遂作春草曲一解使歌以悦其母之心是亦古风人之旨也
　　春草堂前春日好春阳才动勾萌早裙腰一带湖上隄今见罗生堂下道鸟衔树中颠倒植犹托孤根土膏抱萋迷绿色宛如罽雨露滋荣不枯槁堂中阿防鹤髪垂兰佩茝缨珠络褓草心游子念恩爱坐挹春晖祝难老祝难老愿莫违合驩忘忧岂殊种蝴蝶忽来飞上衣春明芳草履綦迹一度春风一度宜淮海秦约
　　春草说
　　春之为令始四令也三令之气皆所以终春之气不有其始曷于以终春之气也葢亦博且大矣凡物一受春之气而草木其易生者草之为物一昔而蔽原隰信宿而穷莽苍其尤易生者乎以易生之物而受博大之气天地之间无隟壤矣然春之生物也不自德而受其生者则不可不德之也天地者万物之父母而春者父母之生气也受其气则当知其所自出一草之微犹然非草之微者其谓何哉人之于天地之间犹草之盈壤地也草之盈壤地无知也犹当不忘其所本人之于天地之间亦灵矣顾可忘其所本乎天地者吾祖之所本吾祖者吾亲之所本而吾亲吾之所本也吾之所本报之宜如何耶卽其能为而为之不遗其余得为而为之不至于过亦足谓报之欤古人所以兴寸草之心难报三春之叹也乌乎昊天罔极终能遂其报哉虽然尽其道以自治存其心而不懈亦孝子之善处矣温陵陈彦廉氏题其奉亲之堂曰春草徴予申其义也为是说以贻之太原王行
　　春草辞
　　陈母荘早寡以贞节着闻其子宝生字彦廉能养尝作堂奉母且自谓母恩无穷而难报因取孟贞曜游子诗语扁其堂曰春草高太史季迪旣着为记予复为作春草辞使歌以寿母葢欲子之心与母恩同无穷也其词曰
　　春草兮青青罗生兮满庭望王孙兮不归纷百草兮愁人【叶如之翻】结幽兰兮佩之采莫采兮江蓠东风发兮芳渚晞朝暾兮以雨荪亦乐兮有母【叶满补翻】日承顔兮堂下【叶后五翻】把瑶草兮琼英【叶于良翻】日方永兮岁未央羌进拜兮羞予觞春欣欣兮百草生【叶传王翻】草生兮有心【叶思容翻】春复春兮焉穷蜀郡王彞造
　　春草词
　　泉南陈彦廉氏少孤中鲜昆弟作堂于娄之上奉其母荘以居名之曰春草为制春草辞六解俾寘之堂壁或可少勗孝养之意云
　　堂上采衣斑戏舞虞亲顔俯首堂下草生意待春还春还芳草碧子长赖母力草色有枯荣母恩无终极严霜摧老榦弱蔓縁孤根春至青隂满难酬雨露恩旣无池塘梦肯作王孙游愿身化为草根叶镇相樛薫风荃葛儿衣袗绤一缕与一丝咸自母手绩主妇能调膳升堂俱旨甘草蔬郎自饭举案对宜男汝阳袁华
　　春草堂赋
　　夫人之异乎草木者惟心而已矣况春芳之发妍见生物之流靡布阳光之满目溢和气之千里或荄甲之怒生或肖翘之竝起彼敷秀而英皆聨芳而竞美虽小草之含滋亦春阳之所被感弱质之无情念生成之有自时其芳雨旣歇新緑乍摇碧波如剪翠烟未消曳罗裙之一色迎舞防之双飘乍丰茸之旣接忽空蒙之已遥沐晨光于晞露防芳气于微飚烟融暖以薫人日照影而齐腰鸟飞没而青山欲尽人醉卧而紫骝不骄怅王孙兮归未得思美人兮不可招叹金谷之铜驼连别愁之冉冉慨姑苏之麋鹿接废苑之萧萧岂若春霭华堂云连新构高节清风秀眉上寿防帘幙之春晖炫庭轩之白昼暎鹤髪之慈顔承防衣之轻防竝绿笋以俱长偕红萱而竞秀表庆泽而弥芳吐华滋而益茂于是咏白华之句诵柏舟之篇悼严亲之旣没当贤母之盛年抱遗孤而掩泣守初志之弗谖念劬劳而抚育实保防而生全心不移而匪石恩罔极之如天母之恩兮天罔极欲报之兮心靡忒见芳草兮青青益永思夫大德草生兮堂前愿母乐兮高年母在堂兮夀且贤乐承母兮笑言草生兮堂下上堂兮酌醑儿欣欣兮乐且舞愿祝母兮多祜母之心兮载宁堂之草兮载荣母何期于报効草焉知其发生彼孝子之至怀守慈训而服膺谅人心之有托感物类之无情嗟夫古今殊时性情一致念行役者咏北堂思伯之诗赋别情者歌南浦断阳之句池塘梦里之独吟风月庭前之交翠是皆风人之所致辞静者之所取譬惟孝感之无穷仰恩私而弗替常存爱日之诚式副命名之义岂必登三吴陈母之堂然后识千里孟郊之意也耶谢徽譔
　　春草轩中隠几坐中有袁髯闲似我欲浮青海狎羣鸥儗向鸱彝借轻舸二月水满河豚肥子苦留我我怀归半铛雪浪熏香茗扫榻萧条共掩扉麝煤蠒纸齐梁笔宝绘珍题品神逸洗涤古玉龙眠池临搨竒踪净名室红蠡卷碧春将酣防榔蒌叶嚼香甘夜防更鼓湘妃瑟笙磬同音咏雅南别君此去何草草山为回旋海为倒令威白鹤防重来世人胡为易衰老倪瓒　是日袁君子英同集轩中壬子正月九日也
　　春草堂诗
　　维林之隈维水之涘有美斯堂匪华匪侈
　　登堂云谁燕岂之亲下堂何有小草咸春
　　春日晖晖春草离离罔极易报我心伤悲
　　春日煦煦春草薿薿甘旨孔足我心徂熹
　　睠彼春草一岁一荣亲年弗载静焉忽惊
　　日徃斯恻日来斯惜母金玉是宝所宝惟日
　　岂惟安之室庐之崇岂惟奉之口体之豊际地极天其曷能穷
　　百年斯终多罹物迕幸虽有恃永哀失怙愿今终身不难膝下始终厥事靡不由度
　　何辰云良徂跻公堂春酒斯飨以称眉寿以祝具庆林隈九章六章章四句一章六句一章八句一章五句句吴张适
　　綦履佩鸣左右间佳儿佳妇及承欢天回白日临瑶席露洗红萱出畵防小爵注春宜燕适长裾曳翠可高寒升堂拜母俱名士一记何慙在史官庐陵张昱
　　寄题陈氏春草堂
　　青青草色映帘帷寿母朝朝玩緑滋有句不缘春梦得旁人错道谢家池始丰徐一防
　　海宇升平今一统化日煕煕万家共孝子堂前爱景长霞绚晴光浮畵栋东风百草映堦生绿缛幽丛若新种生意应从乐土滋独讶芳心露偏重孤衷未足报春晖陟岵仍怀九泉痛每叹欢情不及施觞俎春秋寄哀恸犹幸庭闱慰母慈孝爱深期百年奉视膳晨昏有旨甘妇馔中防子亲供笋穿寒谷忽抽萌鲤跃冰溪暗消冻承欢已自乐无涯愿得长年两眉纵寿酒倾来拜膝前杯酒椒花春影动慈容有喜正忘忧佳句无人空入梦衣上朝看碧色新母手辛勤表微缝儿生宛似草根芽长养还因昔培壅母今白髪映顔朱贞节传人口争诵题诗谁继柏舟篇太史升堂有新颂陈留阮维则
　　春草堂诗
　　春日迟迟昭明有融茀厥豊草零露浓浓春日载阳休有烈光菶菶萋萋零露瀼瀼父兮母兮怀允不忘念其先人经营四方死生契阔我心忧伤
　　春日迟迟燕燕于飞野有蔓草维叶萋萋母也天只恩斯勤斯长我育我鬻子之闵斯欲报之德如之何弗思庶防夙夜我心不违
　　春春迟迟葛生楚母曰嗟子季行役适彼乐土谁其知之爰得我所有纪有堂筑室百堵自堂徂基于河之浒相其流泉泉源在左于我居处西南其户
　　春日迟迟乃寝乃兴焉得谖草殖殖其庭子兮子兮靡依匪母子有酒食尝其旨否左右秩秩其俎孔硕南有嘉鱼或燔或炙令妻寿母陈馈八簋洽比其邻式燕且喜岂弟君子有孝有德敬慎威仪其仪不忒天锡纯嘏如冈如阜如松栢之茂俾尔炽而昌保艾尔后俾尔耆而艾以介眉寿　春日四章二章章十四句一章十二句一章二十八句集诗句河南陆仁
　　余旣为彦廉记春草堂士大夫多赋歌诗咏之尝出以示余因复赋五言一首记之明年秋七月望也高啓
　　靡靡堂庑草托根近华楹膏露旣濯芳惠风复馨匪阳和力孰使微物荣中天驶景流青节坐易盈但忧德泽违岂惜憔悴并愿言相蔓结嗟彼春逝程寸心虽难报拔去当还生
　　防见东风吹草青一身偏自念初生从今白髪应重緑岁岁春来母子情王彝又题
　　青青堂前草雨露日已滋微风一相过众叶何纷披繄彼堂中人娱养方在兹芃芃生意足蔼蔼春晖迟草荣倐以萎母恩无时衰嗟尔孝子心不为寒暑移忘忧岂无萱爱日亦有葵罗生满庭阶擥玩足自怡奉觞介眉寿百年以为期我歌春草篇为续节妇诗江隂张宣地轴囘阳脉天光变物辉寸荄初被泽尺土尽生肥頴发因微雨萌抽借薄晖匀分行迹黑细带烧痕稀厌浥含宵润茸待旦晞野晴光动目江暖色侵衣不入诗人梦谁怀游子归舜田同冉冉尧日正霏霏报本知心切衔恩愧物微愿生仁孝地柔绿媚庭闱吴郡张委
　　春草堂铭
　　温陵陈彦廉作堂以奉母扁之曰春草葢取唐孟郊诗语也吴郡申屠衡为之铭曰
　　渠渠新堂厥位面阳吾亲来居载燠载凉青青草藂色映窓牖匪兰而芳与萱偕茂念昔天寒繁霜夜零凝隂惨杀枯荄弗萌阳春旣还百卉均被覆以恩光煦以和气或蔓而延或株而连緑柔风偃碧萋烟绵仰瞻阳晖恩深罔极不滋而荣不壅而植寸心之微阳德之溥虽欲报之于晖何补报虽不能奚敢怠忘矧于养亲及兹寿康时以序迁流景易失吾养无违孜孜爱日物以春荣亦以秋悴吾心有恒匪懈于内鼎列肴珍匜浮醴醇融融泄泄无时不春人孰无母母为节妇人孰无子子孝且友池塘有梦王孙不归赋咏虽工风教曷禆凡今之人孰无秉载登斯堂视我铭诗
　　陈氏春草堂记
　　妇以节称尤士以义称美斯叔世之论惟是妇士不可以节义称若不可以一德名者斯士斯妇始不为斯世异故妇以节称非妇之幸也甘节不着乎夫妇陟方不伤乎厘降柏舟之誓圣人独悲之易书之世诗春秋之世莫得而比矣陈思恭妻荘年廿四嫁逾年而生子子生四月而思恭贾海外音问不得闻者四载众谓思恭已死荘悉屏去华饰织纴为养育计或讽之更嫁辄恸哭连日夜行路悲焉亡何父母俱没荘无所依矣尤能抚其子使学不废一日思恭得间归感荘之义为好日笃明年思恭复航海去竟溺死岛中荘居防人不能堪日课女红为食且使子就外傅今生三十有四载矣积学好义以资张大其族大人先生乐与之游荘今五十有八得享其奉安居乡里岁时賔客上堂奉觞莫不咨嗟叹赏以为为善之报闻其风者为之震厉自立兵兴三十年来其乡里妇女以节义动人耳目者不可胜数皆荘之化为然呜呼自气运之降天道变于上矣而日月之失度五纬之错行天有不得而止之地道变于下矣山崩川竭草木禽鱼之夭折地有不得而止之惟人也乃于天倾地覆之时风頽俗败之日独以眇焉一身障狂澜于旣倒支大厦于将倾刀锯斧镬不得以易其守爵禄富贵不足以变其中天道以之而定地道以之而宁人纪以之而立则以节义称之又非妇士之不幸矣太史危氏高氏王氏皆为节妇立传传四方矣余别为序次书之于堂以为记使登者有所观感荘子名宝生字彦廉堂名春草壬子岁十月旣望齐郡张绅记武原陈孝子性禀由自然痛父为海贾身没归九泉母兮志难夺谊不从二天抚育膝下孤辛勤三十年孝子旣成立慕学崇儒先寿母乐且康采裾暎华颠堂前女贞木枝榦金石坚堂背萱草华顔色春光妍女彝鼔天和感物怀其恩色养志母违喜惧心卷卷芳园采冬笋曾冰踊寒鳞撷蔬饭嘉賔道义日讨论墨星灿缃帙琴荐鸣朱兹堂庶永久俗厚风已淳援豪挹娄水赋此春草篇南昌卢熊
　　明人题泉州两义士卷
　　泉州两义士传
　　孙天富陈宝生者皆泉州人也天富为人外沈毅而内含宝生性更明秀然皆勇于为义初宝生幼孤天富与之约为兄弟乃共出货泉谋为贾海外国天富曰尔母一子唯尔吾不忍尔逺尔毋渉海往异域吾其代子行哉宝生曰吾母卽若母也吾卽逺吾母惟君以为母吾行又何忧焉于是两人相让久乃更相去留或稍相辅以往至十年百货旣集犹不稽其子本两人亦彼此不私其有一泉其所渉异国自高句骊外若阇婆罗斛与夫东南诸夷去中国亡虑数十万里其人父子君臣男女衣裳饮食居止嗜好之物各有其俗与中国殊方是时中国无事干戈包武库中礼乐之化奂如也诸国之来王者且颿蔽海上而未已中国人之至于彼者如东西家然然以商贾往不过与之交利而竞货两人者虽亦务商贾人异国见此两人者为人有特异也自王化被海外且及百年中国之人至彼如此两人者亦不多也此两人者乃身往其地而亲其人使其人皆见而信之有切于所传闻者两人异姓也长为兄少为弟如同气然异国人曰彼兄若弟非同胞者吾同胞宜如何宝生之母早寡不载嫁辛苦待其子有成宝生至言其母事则泣天富亦母事宝生母每忼慨为诸国人言其事辄欷歔乃已异国人曰我与彼皆人也人谁无父母夫妇子孙者两人客万里裔【阙】动必服中国礼俗言必称二帝三王周公孔子又能道今国家圣德神功文章礼乐与凡天下之人材异国于是益信吾中国圣王之道海内外可共行也异国有号此两人者译之者曰泉州两义士也中国之贤士大夫闻之亦皆以为然云天富字维善宝生字彦廉今居吴之太仓方以周穷援难为务宝生母事别有陈节妇传
　　妫子曰余读周书王防篇【阙】之国众矣而皆纳贡周邦孔子周人也欲居九夷然未往也今孙陈氏以商贾往且犹义动乎彼岂其读古圣王书慕义而行之邪不然何其居【阙】而能若是也古语云放之东海而准余于孙陈氏见之矣至正二十五年秋八月蜀郡王彝生制汝阳袁华书
　　泉南两义士歌
　　泉南两士陈与孙少小相约为弟昆合疎成戚契谊重异木纒结如同根升堂握手出肺腑交拜二母开罍樽具舟期贾海外域欲度【阙】僰穷昆仑沧溟东望浸天烂飓风恕搅波涛浑天吴恍惚出怖客掀舞蛟鳄飞鹏鹍孙言陈宗惟汝在逺渉巨险吾宜奔汝亲头白倚门切慎弗轻去违晨昏相让不得乃更往挂席遥指扶桑暾望山行覔岛中国卉服通译侏离言寻烟暮投薜荔屋趁虚昼集桄榔村逾年还家喜得宝木难火齐并瑶琨探嚢用取两不较彼我屑屑谁复论急难相援誓终始时节燕庆烹羔豚义风久已动殊俗椎结相见知钦尊我闻同气有争利防墙往往隳家门及看结交喜岁晚盟槃未撤渝情恩管鲍居贫乃共济余耳微势终相吞如兹二子古亦少简牍可使他年存作歌为继王子传薄俗视此应堪敦渤海高啓
　　余行海上孙君止余其舍座上经生硕士连日夕谈说不少厌君长七尺余慷慨负气节家僮力役百人君不急其事独听余论议不食不舍去陈君好蓄古书史图籍能一一辨问其义理隐微常抱卷若帙数十抵余独屡见跋尤亹亹无穷二君皆有母欲归省造大艘如长陵谓余言将伺风海上南抵泉广且游阇婆高句骊诸国访异人采药仙人所居归以为母夫人寿又岂止好义如传所云余方老且数奔走齐鲁燕赵肌肉消于马上欲从二君浮舟求邴宁者休焉二君舍我哉齐郡张绅
　　昔管夷吾少与鲍叔牙游以义相尚尝为贾分财利多自与鲍不以管为贪知其贫也尝三战三走鲍不以管为怯知其有母也管仲尝曰生我者父母知我者鲍子鲍知其贤荐于齐桓为相遂霸诸侯服夷狄春秋既传其事照耀简册而后世以管鲍为美谈至今传诸人口不泯泯也泉南孙氏惟善陈氏彦廉亦皆以义相处共出货为贾杭海外国孙以陈有母在不忍逺去代其行至货集赢羡利百倍一髪不自私亦无锱铢计较于方寸间义声感蛮夷异域称服其美往来万里华裔间皆谈泉南两义士世常説古今人不相及今孙与陈其义岂异于管鲍哉呜呼朋友以义合也余每怪世之人不以义处而以利趋当其同利之时暂相党引同居之际暂相愿慕同饮食笑语暂相追逐拜父母托妻子倾心腹露肝胆指天地鬼神为誓生死而肉骨者疑若可信及至势穷则好絶利尽则交疎一有毫髪利害则付之茫然略不相顾甚乃反相贼害者有焉其愧于孙陈氏者多矣至如人之兄弟同一父母也手足同一气也间生衅隙父母在时视犹涂人亲没酷若仇雠其得罪于名教为何如此孙陈氏交虽异姓义同兄弟者又有间矣余自闽南来游淛东西过吴门适道多梗遂浮海东归邂逅惟善彦廉同舟初相见时未知其为何人及出示袁子英所书王常宗作两义士传信知其倜傥尚义之士也从容间来求余文余抚管鲍之事以表二公之义又以为世道之一慨虽然人之大伦朋友居一不患人之不能交惟患其交而不能久久而此心不移者为难君子慎终如始此全交之道也余又于终篇言之以为赠是岁己酉春二月前从仕郎泉州德化尹永嘉林常伯庸父撰
　　泉南诸山何防清源洞天仙所都赤朋开刦风气舒玉检丹书閟神符重楼复阁山之隅鸟道百折非一涂云旂昼下狌蝯呼钩辀格磔啼鹧鸪松檆吹笙竽芝兰荪蕙春芬敷巴且华黄荔子朱羽人飞行天为徒或跨白鹿骑于菟挟以鸾鹄从双鳬东穷弱水窥蓬壶亦有莆田列仙儒以鞭鞭石石受驱长桥横波龙脊痀下通舟船上轩车琉球一发云外孤蛮蜒出没乗舳舻南金大贝犀为珠川倾山积来委输九夷特立青莲柎秦君屏迹贾不沽闭门著述与世疎有唐宰相陈谏书谪宦南迁鸟在笯室家旣远身乃瘉为卜兹山藏其躯感怀友义増欷歔尚存丹灶亭已芜山川清淑气郁纡维孙陈君生絶殊提孩嬉戏共里闾翻若丹穴双鳯雏下览德辉瑞唐虞又若汗血天马驹奋迅岂与驽骀俱南游百粤北燕【阙】偲偲切切相友于志坚金石矢弗渝管鲍陈雷张范如宁竞锥刀较缁铢朅来娄江住斯须城南新僦宅一区前槐后栁防屋庐草蔬同饭歩同趍慨彼薄俗肆觊觎附势逐利情愉愉刎颈之交汉耳余反面仇敌良可吁以栁易播忠诚孚高风千古敦薄污岁寒松柏知后枯好事绘写开新图我作歌诗匪从谀愿子善保慎厥初　右旧题孙陈岁寒图重书于义士传后汝阳袁华
　　右泉南两义士传蜀郡王彝常宗所制也义士者何孙天富惟善陈宝生彦廉也两人者之事常宗传之详矣余故弗道窃独因义士之名而重有感焉昔者先王之世人有恒业士农工贾列之四民农以资稼穑工以利器用而贾以通懋迁惟士也若无所职于其间葢其服勤乎诗书周旋乎礼乐出入乎仁义而被服乎忠信者殆农工贾之不类然亦不能不与之而俱化也自先王之教不行农失业于稼穑工失业于器用而贾失业于懋迁夫士也于诗书礼乐之化仁义忠信之泽亘百世而不可易者亦相率而防其所守噫四民失其业可胜叹哉今观孙陈氏二子之事有不能不为之慨然者矣夫二人者皆以贾为业然皆能以古道自处不屑屑于货利而帷义是图至使遐陬海壤文身雕题之俗乐闻其风皆以义士称之贤士大夫与之游者亦皆喜谈而乐道之抑何以致多如是耶岂非去古旣逺先王之教防絶有能笃古道于寂寥千载之余君子予之唯恐其或后欤故夫四民各专其业者分之常也昔也士之业农工贾能为之今也农工贾或未失其业而士之业乃并与其心而失之农工贾失其业不害其为农工贾士而失其所守其不为农工贾之所鄙也防希若人者之业固农工贾之一也若人者之心为士者有弗之及也业农工贾之业心士者之心余乃今失之于此而得之于彼矣余闻之名者实之宾也名弗称其实君子所不道也于此有人焉薄财利崇信义不专士之名而有士之实则夫遐陬海壤文身雕题之俗称之曰义士者宜也贤士大夫喜谈而乐道之亦宜也夫旣有关于风化之厚传其可无作乎余惧世之人縁名而失其实鲜不致疑于孙陈两义士也于是乎书呉郡谢徽识
　　泉南两义士异姓乃同心同心而同居利矣能断金不见横海虹梦见海畔路梦随春雪舞回风思逐奔湍向东注娄江之水沄沄其波方舟容与遄归以歌落叶不息飘无踪大风云飞嗟彼断蓬人生乖离式与此同翩翻者鸿飞鸣相随睠彼憸人我心实悲兄弟戕贼室家疮痍背义竞利曾弗之思两士相尚以义其谁似之倪瓒壬子春
　　泉南义士行
　　温陵向南通海舶贩宝诸番共为客经年越险入风涛往返那复计身劳两人一心金可断万里虽遥何足算它人重利不重义翻手风波起平地众中结交非不好中心如面宁可保君家兄弟非一姓肝胆相倾向明镜可怜世上轻薄儿纵为骨肉亦生疑陈留阮维则
　　金石交为孙陈二义士赋
　　金石交金不可折石不可磨泉南二子重义如山河金石虽坚无以过泉南之山若砺而嵯峨泉南之水若带而委蛇念昔髫鬌约为兄弟信誓旦旦生死靡有他义士各有母二母相好母视其子子视其母恩义弗少差岁时具酒食更相为夀乐且和一出一或处或同凌风之舸万里行鳄波南贾真蜡与阇婆东极三韩及暹罗归来分金弗私有况彼义让情尤多呜呼一斗粟一尺布淮南至今民尚哦呜呼时之人兄弟相虐朋友为讐奈尔何金石之交古来有二子之义义甚都可以敦薄俗激贪夫鹡鸰为尔咏伐木为尔歌泉南移家来此娄之阿比邻相接辅车相依二母发已皤石可泐金可磨人心天理无时无猗嗟二子之义可以为世模岂无好事绘缣素写作孙陈交际图樵雪生河南陆仁
　　泉州两义士赞并序
　　余在京师日与太史嵇岳王先生往还邸舘论朝夕弗怠一日与余言温陵陈节妇荘之贤甚详史氏以荘在未可预元史姑述之以俟继而大夫士多咏歌之为风俗励裒成一卷求一言于卷末余以事鞅掌未有以复于先生也及还吴节妇之子宝生持嵇岳所制泉南两义士传示余求赠又知宝生承家庭之训尤能行古道于今之时虽欲无言不可也尝读孟轲氏之言曰义人路也又曰义之实从兄是也则是义乃人所举足而不可离者何世之人舍其路而弗由者滔滔众耶其于所亲尝有物我不肯屈下安知所谓从兄之道乎今观宝生与同郡孙天富初约为兄弟共贾海外国二子恐皆离其亲为忧也乃更相留十余年百货旣集竝不私有一泉其事亲从兄之际曲尽其道周穷恤匮之事咸适其宜较之叔世之事不多有也非特大夫士称其为义至若遐荒远陬之【阙】文身雕题之俗咸称之无异辞焉孟轲氏所谓人路二子不惟行之于其近而且无逺而不到异姓之亲过于同胞其于义之实有不可胜用也传曰不顺乎亲不信乎朋友矣又以见二子平居事亲其有不顺乎哉皆君子之可尚薄夫之可敦也故余旣赋节妇诗复为赞以附义士传后云
　　猗与二士异姓而亲隐居行义冠乎羣伦望之玉润卽之春温允矣君子薄俗可敦句吴张适制
　　古泉州二义士传乃蜀郡王彝制文汝阳袁华古事载甚详观其初约为兄弟谋出货财贾海外国时俱以母在相让渉险葢亦恐其危身以累及其亲是亦可悲也及后更相去留厯诸番国积十余年共财不私感动番国人凡见之不以名必呼为义士是更可尚也今俱以老母在堂迎侍东吴太仓左右就养菽水之欢如一姓焉是以人士之乐善者莫不升堂拜其二母愿从其二子游而母子者方以周穷恤匮为急不贤而能之乎是更不可不敬也且孙陈二士十余年间厯外国渉巨险而身安母健非有隂隲在天则报施善人其能若是之厚也夫庐陵张昱述
　　明人题昆山水节妇卷
　　节妇传
　　节妇李名惠苏之昆邑人水德之妻也幼专靖不妄言笑闻女以贞烈着行者则欣然慕之年十九而嫁嫁二年而寡卽屏去繁饰誓死以守义服阕里人争以礼聘者至十数不为之变媒氏则以言动之曰夫人年少而无子其如衰老无托何节妇毅然曰是诚何言夫天也天何二乎夫不寿子无有命也吾知守义而已安知其他若亟去无污我遂引绳自经頼其姊防之得不死聘者遂止洪武癸丑其宗以事系京狱同产当连坐邑吏之任事者以势要之曰若适人则可存李氏后不然俱蹈祸无为也节妇忿曰若然则礼义可以危急弃也吾志决矣虽万被诛戮无悔也至或有劝其无以居孀对者节妇不之从一以实对上官高其行以闻得防送还家业已没于官无所归矣节妇依贷所亲僦屋而居纺绩缝纫以自给其兄姊之孤女嫁而寡者嫁而失所依者幼而未有归者咸聚而食之闺门雍睦泊如也节妇年若干距夫卒已廿四年矣赞曰吾尝观古节义行事凛在人耳目意谓天地刚正之气流行乎两间其钟于人者固不以古今异也是何今之世独无有哉李氏誓死以守义当流离颠沛之际言论慷慨益久愈坚毅有丈夫气谓非得天地刚正之气可乎彼朝哭其夫而志它往闻李氏行事而不之慙者无人心者也故为传其事以俟观风者采焉
　　右昆邑水德之妻李氏年少夫亡无子守义孀居虽贫穷患难防防无依而志益坚能为其无所为而为可无媿于曹文叔妻令女也世之龊龊屈身茍活者可无媿于李氏也哉钱塘陈先生潜夫为之传而李氏贞节彰矣葢潜夫学行卓卓少许可其言足徴予三复之余并识于后丰城余诠题
　　水德妇李氏节行诗序
　　彝伦风教之所由始也圣人笔之经昭乎若日月之垂天而有目者覩矣然予观乎诗二南之正王道得而政化淳其风浑浑尔也降而至于鄘而下之诗之风之变则有美有刺矣当是时诗亡而春秋作春秋则有褒有贬矣夫妇居室之常婚姻端本之要尤圣经之所慎重而十三国变风之诗其所美者卫荘姜而止耳卫共姜而止耳若墙有茨诸篇抑何其刺多而美寡耶二百四十二年之春秋其所褒者纪淑姬而止耳宋共姬而止耳若孙于齐诸策抑何其贬多而褒寡耶予之感于斯久矣适有以苏之昆邑水节妇传示予者其文则钱塘陈君潜夫为之其播之咏歌者则皆四方之闻人其信而有徴者耶当节妇之蚤嫠邑人争聘之而不二至自缢以絶羣望此与卫共姜之矢死靡他奚以异及其身在胥靡或劝之无以居孀对冀弗与同产连坐者而节妇坚莫之从此与纪叔姬之不归宗国而归于奚以异彼豪犷吏又乗其危詟之以威而利訹之节妇尤慷慨拒于辞色此与宋共姬之宁逮火而死不肯少避火以生者其志亦不大相异也凡此三节者能闻古人之风而兴起有如万一遇夫妇之变尚岂异于卫荘姜之怨怼哉于戏贤矣夫贤而得书春秋之法也贤而宜咏歌之诗人之防也予是以知斯世之不幸而有斯事也予是以知斯世之幸而有斯人也予是以知斯人之不幸而有斯哀也予是以知斯人之幸而有斯名也作节行诗序苏人金文徴书
　　繄节妇李刚而毅伉俪再期所天逝蓬首垢面屏珠珥邻媪媒孽言以说下无儿息旁无恃防然孑立非逺计上指天日矢不引绳自经明已意伯姊往救出死地絶而复苏防浮议荐罹变故投荒裔执言不囘身免窜放还乡闾行益励朝昏纺绩供饮食聚兄姊孤一室内抚育教诏若已出贞哉沈江逮火毙之死靡他柏舟誓悲歌黄鹄以见志礼宗骂贼速尽惠景行义桓旌厥懿缢车刺【阙】刀割鼻剪髪投井斧断臂繄节妇李诚可俪陈子作传庶无媿于乎偷生等犬彘汝阳袁华
　　良人应蚤世贞妇自名门镜缺人亏影兰衰命在根敛容知顇色翻掩啼痕易断生前谊难亡死后恩柏舟诗在昔媿我若为论丹丘吴儁
　　彼美水家妇节行端可许藁砧旣云殁衔哀无告所疎櫺月流光形影相吊与一以贞自守长年事机杼厥志我莫夺矢言惟死拒托身比松柏肎受冰雪沮嗟嗟桃李花酣春媚芳墅朝开暮还落曷能久延伫载歌节妇诗敦风振頽靡吴兴卢焕
　　昆丘故乡邑一别三十年归来访陈迹衰草迷寒烟峨峨贞节门屹立山之前云是水德妇二十失所天黄鹄去不返泣涕徒涟涟之死矢不二节行金石坚吏以威福说媒以笙簧言了若耳不闻此心如井泉机杼玉指寒孤灯照愁眠僦居蔽风雨抚育诸颠连寥寥千载下睹彼节妇贤东阳沈中
　　水家妇李家女生长深闺好眉妩适人未久移所天日日灵前哭如雨百年大义不可孤此心今知鬼是夫萧条白屋风雨夕青灯照影寒蛩呼东家媒娘曾致语诱以黄金百端绮古今一醮无改更妾身念之惟有死寡居纺绩三十年生计粗遣天怜剪发截鼻良自苦柏舟永矢同其贤持家守道非求衒节行贞坚端可羡乡闾啧啧播芳声千古清风着佳传高平范中立
　　水家贞妇蕙兰姿廿载孀居节自持陶女矢歌黄鹄操共姜誓死柏舟诗感时顾影临鸾镜举案伤心对繐帷只恨同生未同穴九原无路不胜悲曲阜孔克让右昆山李节妇传国子学正潜夫陈先生所作节妇年二十而夫死夫死无子守节者廿有四年今年防五十呜呼李氏诚可书也予尝居昆山惟闻有王节妇一人不知有李氏葢王素多赀李甚贫乡里不为之表白故不见称于人人也观李氏之不称于人人天下之无闻于世者多矣是可伤也是可伤也今制天下郡县乡保立申明亭以罚恶继又立旌善亭以赏善予行南北见申明所列姓名甚多而旌善独无一人岂真无其人也人之不乐称人之善善人之不得闻于世岂细故哉虽然李氏节行能使国子先生文之名公卿诗之天理岂不皎然明白邪他日良有司必有能承上旨意列名旌善光表其门者矣李氏之夫水氏名德为赋昆山五章章四句
　　昆山之阳有玉温兮惠也如玉不可焚兮
　　昆山之隂有石俨兮惠也如石不可转兮
　　下有别鹤巢于山松鹤唳皎月松号悲风
　　上有孤鸾栖于山栢鸾翔闲云栢老积雪
　　松柏可摧鸾鹤可伍惟此玉石勒铭千古　齐郡张绅水节妇李能以贞义自誓临难不囘庐陵易恒作诗以纪之
　　厥俗靡义是履孝妇令女事有矣陈子作传迟良史海枯石烂妇不死吁嗟乎节妇李
　　予观节妇临难时小人乗间以利诱其陷于不义妇拒以正论而止固妇之罪人也又能育其族无归之子女五人俾得其所则视世之享富贵而以涂人待族之寒饿者又何如哉尤妇之罪人也吁真可尚也已真可尚也巳时洪武壬戌立春前二日书于强氏之书堂恒又识
　　婉而淑静且宁玉之莹冰之清一与醮同死生早不天守防防矢弗贰遂自经志益厉行益贞事纺绩抚嫠拯頽俗是宜旌淞南法询
　　寒水无波不离井古砖作镜何人信昆山节妇水德妻持镜照心不照影卷下鸳鸯衾掷却鸳鸯枕嗟嗟未亡人所夭身已殒碧梧老去凤单栖半防残灯照孤寝庐陵廖敬先
　　人伦重纲常妇道无二天良人失和声譬断琴瑟弦孀居誓不续风化天下先旣遭里人毁贞立无所偏身比青山石心如古井泉总使外物诱不动亦不迁【阙】旌善分别愚与贤遂令污浊妇尤当思静专虽得秉彝理更用文章宣潜光表淑德万古日月悬淞南张澂古之人以忠孝节义自见者必见録于史官以为天下后世劝否则立言君子以发潜阐幽为事者亦从而书之以告当世诚以天理民彝所系不可得而已也夫岂寻常细故哉昆山李节妇惠水德之配也年二十未有子而寡誓死以守义今廿有四年矣吾师潜斋陈先生实为传其事而节妇之幽光赖已白矣且吾师之言信必传世而行后而一时闻人又播为歌诗以美之节妇虽云不幸而托斯文以传不朽则有甚幸者焉其侄李进伯裒集若干篇装潢成轴以示于余伏覩圣朝崇尚节义使者行部必孶孶以询察咨访为务有以上闻将见龙光下贲表异其门则于天理民彝益所増重矣岂不伟欤故感而为之书洪武十四年十月十日奉议大夫通政使司试左通政余熂题
　　人之有生不可不知其道且夫女事夫臣事君厥志终始无可渝者葢夫乃天也可不尽其道乎同郡水德妇李年少寡居德容兼备纺绩自养或以势利诱之毅然不答则见其志操坚确俨若秋霜烈日不可犯钱唐陈潜夫端友也旣为之传言岂诬哉李氏能守其道而不失其节真可尚矣予虽不文毎读前代节行诸传未尝不掩卷起敬况乎今目击而亲覩之邪嗟时之人徒知有生之荣不知有生之辱大义沦防小德奚足论欤使其知有李氏之风乌得无媿于心乎斯言肤浅尚俟国史采摭以警流俗云娄东曹亨
　　李节妇颂
　　昆有李女淑且贞兮爰配君子鳯皇和鸣兮梦未维熊夫归杳防兮昼哭素帷洒泪盈盈兮夜绩青灯抱影惸惸兮巧言蛊惑欲效雉经兮之死靡他艰险履冰兮终焉永臧天理足征兮义抚孤弱鞠育望成兮岩谷无人兰蕙自馨兮霜雪沍寒松栢独青兮一身秉节千载著名兮孰与为俦共姜陶婴兮旌表可待光表门庭兮彼贰心者腼顔偷生兮鉴以众目泾浊渭清兮老人作颂庶示劝惩兮洪武十六年秋七月旣望司业王嘉防书于彝伦堂
　　周道兴二南之诗为正风汉广白茅上作下应妇无有不由于正者周之教也陵彝之久变风于是乎作焉然则谓之正风者性正而习亦正也上之人能庶之富之而教之也谓之变风者性未有不正而习或变之也上失其道则下失其教非性之罪也故有天命之性不可无修道之教然变风之世去文王之教逺矣鹑之奔奔信丑矣无共姜之柏舟乎株林泽陂信无礼矣无宋伯姬夜不下堂而火乎此性也不与变风俱变者也正变悬絶人品相去逺矣性与习之累耳若夫兵革外驱衣食内迫茍且活性命权宜狥风俗者屡变矣独昆山李氏惠年十九归水德二年而寡且无子邑人争委禽焉誓不夺志于今二十余年乡党以节称而士大夫赞咏之盈轴夫然后知天性之自然有不待于邦国之教嫠妇之【阙】全其良心是可美也
　　壮士在险身或辱妇也秉义洁冰玉昆冈孕秀气清淑脱笄解髢弃膏沐粒聚丝蓄佐不足强速于讼终不从妇也高节烈士同自奋单弱保厥躬怀清台高齐玉峰名与娄水流无穷吴郡周南老
　　李氏女水徳妻生来蕙质多令仪年方十九始择归二十有一身已嫠崩城哭声泪交堕化石望回情转悲掩却嫁时镜愁对孤鸾影蜂媒来往漫自狂净洗红妆容不整岂似春风杨栁花也随蝴蝶过东家誓将守志只如一任自穿墉作鼠牙将老无儿息夜夜挑事机织纵令石烂海尘皦皦初心终不易陈君名乃闻宛胜官书表户门北里西邻羡贞节死别艰难那可説郭子翀
　　彼美闺中质寡居当盛年柏舟曽有誓玉貌忍重妍寒暑频交代坚贞自不迁儒林争颂述文石看新镌金华吴沈
　　节妇诗一首
　　朱丝托寳瑟流萍寄緑水水枯萍尚在瑟碎弦不弛忆昨箕帚初结言共终始锦衾防何时潜寐【阙】不起罗襟为谁开鬒发为谁理蹇脩何为来悲啸发皓齿飞藿不再阳岂无桃与李保此冰玉身见彼黄泉里浔阳张来仪
　　荼生根不移菊谢枝不离妇天一醮终不改天且可改三纲隳伤哉古道久凋防况乃造昧云雷时昔为东邻妇今作西家妻小草有贞性人反禽犊为世无障川手澜倒焉能支彼美节妇李卓卓见所希早岁事良人举案与眉齐一朝破镜飞上天二十四载甘空闺不事冶容妆不着嫁时衣皎皎玉雪操暗室生光辉茧丝麻枲躬绩纺昼响刀尺宵鸣机女红为养不自饱族有嫠女咸相依妪言来簧惑彼宁知秉此心匪石不可转愤怒竟欲以死辞贞义凛莫夺上有天翁知防防之中隂相之介尔景福锡尔遐寿乐哉黄发以为期我歌节妇诗警彼薄俗漓惸惸女子能若斯男儿节义胡可亏乌乎男儿节义胡可亏节义不立非男儿华亭黄章玉山之麓沧海漘清淑气萃生令人西家有妇抱冰节早岁卽伤夫夭折髻螺不整镜鸾空色槁形枯泪成血泪成血心愈悲不比世间生别离生离尚有重来日死别竟无相见时旧业不复存辟纑御寒饥寒饥逼身节敢亏艰难万变志不移清芬蔼江左奕奕无尽期况能薫尔类同作兰与芝山灵啧啧海神喜岂愁人世无人知沧海或可填玉山或可摧贞妇心不可囘淮南石光霁
　　狂澜奔注障者孰节妇李惠名最暴惠归水氏再腊伏倐然一旦夫不禄荆钗布裙休膏沐之死靡他分幽独还诸女侄家穆穆女红惟勤胥勉勗媒氏簧言污贞淑欲使冠裳等禽犊忿然自经兄解缚良人夜台应暝目同宗连坐系天狱佥言饰对罪可赎妇见上官以情告官为上请还乡曲吁嗟节妇义尤笃共姜令女真其属清灯半世守茆屋松柏同操梅同馥皇华不日览风俗东观直笔书汗竹娄江沈丙
　　昆峰李妇世称贤二十孀居失所天冰蘗素持心匪石衰麻忍着涙如泉机窓烛暗霜飞晓镜匣尘昏月下无子营生遭乱里有身甘老未亡前自经不愤媒言惑诉实宁教族祸连已报陈情恩特降即看归里节仍全阖门孤幼能重抚多士词章喜盛传誓比共姜名益着歌谐陶女志逾坚昔年励行应难竝此日观风孰敢先自是纲常千古事好将贞烈续遗编庐陵伍介贞予读共姜柏舟诗未尝不嘉其贞烈而嗟叹也今观昆之节妇李氏葢亦类乎共姜者故大夫士歌咏之若其颠沛之际辞色慷慨与夫事女红以活族之孤嫠者则共姜之所无而李之所有也若其诗见録于圣人而列于三百篇传之天下后世者则共姜之所有而李之所无也如论其志行卓然自守而卒不可摇夺斯二人者葢异世而同符也呜呼礼义之在人心不以盛衰存亡而变易之者于此可见传所谓岁寒然后知松柏之后凋予于节妇亦云洪武丁夘五月八日河东吕昭题鸣睢在河洲飞鸿度河流嗟鸿匪睢属两志能相投睢生有定偶鸿孤无再俦繄彼物情正胡乃人不脩昆峰水德妇志洁澄潭秋新妆识夫面年华才二周良人倐奄逝嫠居终白头持此不二心誓死同一丘玉顔红粉净翠幔兰香收泣血每自志悲思追柏舟世有未亡人朝哭暮歌讴岂惟节妇耻重为睢鸿羞胡涟
　　当涂旣失御典午纷披猖大朴日以漓薄俗徒悲伤孀居惟令女独以礼自防孤贞昭日月雅操凌冰霜悠悠百世下擅美谁聨芳近闻李名惠乃能负刚肠守节志不二临危行尤良事轻鸿毛竝义重金石方抚兹异今昔感叹心难忘缅怀穹壤间同耿光于焉表风化庶足扶纲常长沙谢文
　　昔携箕帚顺民风林末归霞忽堕红字写桐花题品满眼明水碧海云空治平好在共姜竝纺绩今归豳颂中昆玉高寒三百丈山行不与旧时同王起
　　女之事夫犹士之事君当禀天地刚正之气忠节虽殊其分一也予尝怪司马公之作史也游侠者传焉货殖者传焉而不传烈女何耶葢是时去古未逺风节尚存人知守一而已而不知他也降及东汉犹庶防焉虽曹操之奸雄终其身不敢汉皇甫规妻宁死而不负其夫亦可知矣噫世道日降风俗日漓自元迄今得邑中妇之贞烈者三其中亦有幸不幸也其幸者朱虎妻茅氏旌表门闾名昭青史水德妻李氏防名天府播之声诗亦已至矣呜呼其不幸者则太仓周氏女于白刃之下从容就死可谓难矣而采风者遗之独鐡翁一传存焉是可叹也虽然君子尽其在我者而已岂复论其幸哉为臣妇者观此亦可以少助刚正之气矣县人卢彭祖
　　妇以节行旌非古也世弊俗媮情胜礼欲夺义其能以节名者不有以章别之则奚足以振頽靡昭贞烈也节妇李氏事笔于吾友陈潜夫之文言可征也足为世教劝呜呼秉彝在人贞节恒事而世不尽闻者言未足以取征耳深可叹焉洪武壬戌夏六月望日周敏跋孀妇青年志不羣铅华寂寞防经春箫中已断孤鸾曲机上谁分采鳯文甘与寒梅同劲操肯将白璧浣缁尘惟应行义希前古赢得清名表缙绅章贡黄荘
　　礼义在人心耿耿不可灭所以忠烈人之死保名节世降习俗移斯事岂云缺今观节妇行禀操早竒絶景慕节义事临危见贞烈平居尚所难况当值缧絏慷慨出语言丹心更昭晰凛然范薄媮德与古先列昆丘秀而高娄水清且澈先生为作传端厚风教设后学朱吉元氏失其驭纲常日以沦如何儿妇人节义乃纷纭含笑蹈白刃谩骂殒厥身下至里巷间逺迩风化均昆山水节妇赋质婉且淳闺门着慤行及嫁母命申二载失所天哀号感此邻生死不再适愿从泉下人或者讽非义忿然兴怒嗔禽行欲相污雉经岂无因豪吏乗我急要之结婚姻无由得上请戮彼沧江濆连逮获赐宥仰荷再造恩归来家室尽触目皆荒榛僦屋蔽风雨女红度朝昏寒食一盂饭泪洒水氏坟自从防乱来大义久不振屈膝幸茍活多是厚禄臣廉耻道已防临危竟忘君庶防愧此辈正气时一伸圣朝有盛典旌表节行伦皇华采民风愿以行实陈传之史册内炳炳垂千春吴人钱震
　　众人皆有偶孤生独不辰旣笄去亲侧于归毕婚姻克配承君子率德义与仁好合如琴瑟和乐两相亲执手与偕老誓言岂昧陈谁云一朝异中道忽先沦瓶沈伤绠断鉴破惜鸾分空梁吊落月残灯照孤魂幽闺离寒暑独处值苦辛眷眷怀昔时恻怆泪沾巾生同世上匹死愿穴中尘坚秉从一言终此百年身卢儒
　　予观古之君子固乐道人之善然亦未尝有名之而不副其实者诚以天下后世之不可欺也钱塘陈潜斋先生传李氏贞节事厯厯可攷其必因其实而名之者耳不然则何以取信于诸闻人而又从而咏歌之耶呜呼世道降矣节义之人不易得矣若传称李氏者可谓风雨之鸡鸣晦明之日月矣然则士君子不知其实则已知其实又安可不揄之以为薄俗劝哉抑又闻潜斋明春秋必知慎予夺之旨予故书此以表其言之足征若夫叙其事之颠末则见于诸作者屡矣予奚庸赘曲河林钟跋
　　外録
　　鐡网瑚云予游昆山曾过其旌门下岿然双桓不胜感慨就于其地得观节行之卷録之于行橐中不久卷寻为他人所藏是亦得其所也録本计一十二翻
　　明贤题沈氏植芳堂卷
　　植芳堂记
　　余友生沈君复吉授经余门又防习岐黄氏之学于世之名能者治其所居之堂扁曰植芳请记于余欲大其説余谓夫取诸身者莫若喻诸物取诸物者莫若验诸身故志洁矣其称于物也必芳学博矣其游于艺也必芳行成矣其发于言也必芳言达矣其流于后也必芳今欲以植木之术而为此身之喻植得其地而生生则芳且荣矣然则此身之主宰者在吾方寸之地培之养之蓁秽净尽其所得于取物之效者近之事又推之及人何莫而非学也岂世之所云小道者哉昔之语植芳者曰董仙氏曰苏仙氏董氏治人疾疾止俾人植一树杏计实易粟以济诸贫苏氏将仙去语家人植橘凿井曰后此必有疠疠吾人者与人橘一叶水一器卽愈后果验彼二人者以仙术寓医然迹其心亦可谓博施矣故后之善植者必称董苏云今生之植将不在乎此而在乎彼生起谢曰名言也书以为记防稽銕史杨维桢廉夫撰
　　世莫贤于董奉种杏廉于取财予独谓奉之种杏乃其巧于取财也取财于人至于再至于三则已贪矣况不义乎取财于天虽岁取之不以为虐况所推与又一于义得不谓之廉乎二者之取其利一也然世知取于人而不避其贪而不知取于天亦不失于廉此奉之所以髙出千载而人不及之也吴中沈君复吉儒家人也幼嗜书长而精医不惟得董之学而又得董之心然嫌以董自负故榜其居药之所曰植芳而不曰种杏大凡以术鸣未有不严其视瞻高其已能虽司马季主犹不免此惟儒者则不然以是观之吾于复吉知为儒医有不待征于色卜于言而无疑矣加以廉于取财义之声着于人人则其去俗工衒艺以求售者奚啻千百哉虽然名可辞也实不可辞也茍辞其名而并去其实吾恐君之德不竟且不能无于陵仲子之讥则又过矣观銕厓杨先生文故旣美其德而又规以中庸之道云洪武己未八月旣望登仕佐郎国子助敎江隂孙作识于中都国学之西斋
　　植芳堂铭【有序】
　　人贵自树立流芳遗臭皆由己而已兰室鲍肆随所入而吾身之得防荣辱系焉故屈大夫慕芳洁而畦蘅陆内史漱芳润而游艺可谓能自树立者矣彼海上夫遗臭为芳而遂之不止至秽德腥闻过者莫不掩鼻而嗟与栁子所传江湖浪人奚以异哉云闲沈君文举子复吉秀而文文举命其所居堂为植芳旣已勉其自立而流芳于世而乞铭于友人申屠衡以交脩之铭曰孝子显亲在乎植身植之以芳德闻惟馨彼愚无知芳臭莫辨薫莸同藏兰芷亦变其变为何由不能植失身污薉曷以自涤沈氏有子亦旣肎堂孜孜进脩殖学无忘仰止前贤或潄或沐洁已润身以继芳躅
　　植芳堂箴
　　瞻彼万木匪植不芳其植维何毋揠毋荒本浮则瘁肤【阙】则伤朝培夕漑乃蕃乃昌人胡不树望洋驰骛徳义罔修节槩安傅诡随诈谋絺章绘句诞其能曾莫予歩云间多彦复吉乃贤构堂志顔植芳允镌懋学敦行动遵古先复究岐黄胗视了然气运旣明沈疴屡痊橘泉杏实流誉遗编予扩其功奚止蝉聨黎庶謷謷愿起颠连勉焉济百世其传
　　嘉树发幽芳依依自舒荣阳条接隂頴芬馥播前楹之人事高洁坐阅岐黄经探源漱清润溯流承德馨慨彼蚩蚩氓戕贼坏天形捐躯齐草腐遗臭污编青以兹生物【阙】防我恻隠情熙熙布春阳蔼蔼登寿龄流芳被草木因人植嘉名殷弼
　　猗兰被九畹嘉蕙滋百畴荃蘅与杜茝罗生交绸缪俟时茍不利芜秽将谁尤朝吾芟宿莽夕吾漑清流冀兹枝叶茂充子杂佩酧援琴发清商扬舲次中洲美人隔南浦延伫増离忧揽芳结缤纷日暮聊彝犹誓言寄所思川路良邈悠恒恐年不与鶗鴂鸣先秋隂风集中野众芳委林丘兰芷变不芳菉葹漫道周灵均去已久千载谁与俦英英云间彦雅嗜穷防搜蘼芜集逺思再感王孙游何所无芳草子独良好脩愿言閟英采以俟知者求番阳甘瑾
　　植德期后昌种树期后芳钦尔种植心跻【阙】咸寿康良【阙】　在旦原野丽春光种橘惟盈井种杏必连冈橘盛引灵泉杏熟致糇粮羣物广所惠高门屹相望恭承古人意永【阙】福履将越人唐肃
　　高堂新构碧山隅绿发仙人好隠居橘叶秋香浮石井杏隂春暖绕庭除百年种德知能好奕世流芳信不虚老我何时参妙诀东风门巷引柴车越人黄裳
　　翼翼高堂淮水浔亭亭嘉树已成隂芝兰佳气晴薫户金石丹光夜出林投隠且容高士传卫生应得古人心故家乔木今仍在信是当年雨露深云间管讷
　　橐驼善种树深得养人术宋人揠其苖苖槁死尤剧勉彼植芳士鉴兹得与失非加培植功曷及滋蔓力湛湛朝露希蔼蔼春晖白光浮丹杏林香动幽兰室令德拟同芳脩名当自立曾上君子堂微言聊暂述吴郡樊圃高堂何渠渠众芳列前楹罗生杂兰芷碧叶间紫茎苏井谁可比董林安足称若人休文孙芬蔼簪缨厥子肯云构树德承家声羌吾事姱节采秀撷兰英托根一失所不如萧艾荣薫莸世莫辨君子匪攸宁良时难骤得捐佩缅予情闽中王举
　　集陶一首
　　谓人最灵智衞生每苦拙所惧非饥寒将养不得节达人解其防在世无所须羲农去我久空叹将焉如念之动中怀积善云有报药石有时间诗书敦夙好蔼蔼堂前林灼灼叶中花枝条始欲茂春风扇微和弱湍驰文鲂灵鳯抚云舞坐止高防下神渊写时雨尔从山中来相见无杂言赤泉给我饮乃欲饮得仙老夫有所爱养色含津气遥遥望白云苍苍谷中树吴郡金珉
　　春阳被皋陆时雨浃初晨荷锄临前除辟壤当荒榛艺本日成列培根毓竒芬条枝及时荣旉蕚韡以分服防憩嘉防端居离垢氛眷兹世叶繁德馨惟日新兴言用弃秽庶以乐吾真临川李镐
　　秀出东阳裔芳流自百年种来同太史封植岂韩宣术妙医中最名香肘后传满头惟白发【阙】子为重州来朱复
　　植芳堂铭并序
　　吴淞沈复吉氏好脩者也旣稔庭训又熟岐黄书已人疾暇则植众芳堂下芳葩更荣微馨迭浮因扁其堂曰植芳间征予言予【阙】菽粟麻枲用物也必植而后盛众芳玩物也奚植之为哉复吉之意殆谓众芳之托于林谷间者固不假乎人也然而日烁霜饕有幸存焉者有夭折者焉其植焉者自芽茁至于郁茂必培之漑之凉之燠之俾气力固生生之意蔑以息也若是则植而永其生者岂非吾以药石寿夫人之比乎彼自生自育不假乎人者又非人之不仰药石而信夫天之比乎吁复吉其知养生之道者欤至若比德君子特复吉劵内事耳兹不暇论为铭之曰众芳之生靡贱靡贵根柢浅深悉胎元气维此沈氏取而植之顺物之性相土之宜瘁者使荣幺者使硕金之玉之赞天地之德勿爱而过勿忘而捐斯尽夫吾道斯全于彼天四明乌斯道撰沈也江湖豪俊客药术由来妙无敌世人往往推神功转觉流声动京国茅堂雅构淮水濵开林种杏春纷纭香风东来拂曙影芳葩尽防胭脂云当轩自把瑶轸促发兴时时理清曲客来丹实每同湌耻学庐山换斗粟悬壶负局诚足称徒然远引逃空名何如植芳住阛阓奕世树德苏羣生玉尘霞实世罕有活人不吝千金售碎锦丛深酣昼迟青箱每为轩农究我生濩落亦已久弱质忧痒媿蒲栁何当载酒看生红共子幽窓论肘后金华何与
　　雅志慕幽洁莳芳此堂隂端居寡俗好庶得观物心菀彼迳寸苖弱质恐不任灵雨及时降春荣萋以森晨兴荷吾鉏逍遥歩前林俟时冀明采敢使芜秽侵灵均世云远高踪邈难寻兴言遗远者媿匪瑶华音天台林右幽人澹无为植芳探所得萧艾洊锄【阙】芝兰日盈积青阳霁象百汇含秀色时当读书暇适意还杖策馨香袭衣袂笑惙愒盘石岂无遗世姿疗病斯服食遐龄慕松乔长揖谢尘迹于兹生意深终当适其适山隂朱武荷锄破苔碧绕屋莳兰荪时雨脱然至众芳日以蕃清晨纵游目红紫罗缤纷稠花洒零露含光射晴暾丛丛蕴生意叶叶开阳春馨香溢窓户苍翠沾衣巾坐久与物化见兹天地仁乃知遂其性不在灌漑频睠彼南园叟爱过忧太勤爪肤验荣悴摇本观疏繁自谓助之长讵识防其真所以未霜雪徃徃皆湮沦我亦慕闲雅于此颇有闻顾乏尺寸土春来废耕耘岂无抱瓮力目断乡山云何时谢世鞅愿卜尔为邻洪武庚申孟夏七日永嘉林鼎书于□阳官舍
　　东家豪华势薫天名园第宅相钩连竒花异卉看不尽主翁每作花中仙西家买尽膏腴田桑麻极目如秦川所收货利已山积况兼岁岁遭豊年东家一朝成瓦砾西家亦复人无烟争似华亭沈复吉却向鳯阳开药室年来虽读岐黄书尤自胸中好儒术有地不种果与花有田不栽桑与麻常时高掉活人手旬日可到千千家当知种芳乃种德无力栽培有余力倾摧换作旧枝条顦顇还成好顔色植芳只销方寸余万顷田园竟何益我知种者有自来此芳本自前人栽德泽连绵想无己子旣传孙又传子防稽马弓
　　圣制医术功与天壤俱达人识其然昧者徒拘拘沈君文墨士乃是俞扁徒鸿宝秘淮南腾身在天都尝读养生论颇通种树书开径十畆余众芳罗前除日出辄抱瓮兴来时荷鉏封植不爽节生意纷已敷验此草木性悟彼造化枢茫茫六合内有生同一初仁哉轩岐心誓欲跻康衢奈彼韩葛辈但复为身谋乗化遗白云夭札竟接涂我乏经济才念子空嗟吁不知医国士举世当有无楚雨霁南峤春光荡行车神方我欲究明当造君庐天台许伯
　　植芳堂记
　　一元之气播流于万物周运于人身其生生之理未尝有异也故善养生者不观诸已恒有验诸草木其曰彼郁然而畅茂繁然而华实生生之理为之也而吾之身独无生理乎于是调之防之甚谨惟恐一隙之失以夭其生故其气充而容寂虽至老犹如壮盛时平易恬澹邪气不能袭蹈水火不能变如古至人者亦岂它道哉能顺其生而已众人昧昧然莫之或察瘁精神于形欲挫明虚于是非恣纵焦乱使本然之生凛如一发犹草木当春夏之交见戕于斤斧圣人惧焉于是设医药之教方取草木味取甘辛量人之疾而投之以复其生意乌乎其亦仁矣哉惜乎世之医者皆希世茍处不足以尽知圣人之教也使生生之意反见害于草木之性毫毛之失千里之缪果谁之过欤吾未尝不慨然为世太息也华亭沈复吉氏通儒书尤精心于医术穷防索微恍乎有得尝曰医譬如植木也能顺木之生则其性可茂无失人之生则其身可壮故顔其堂曰植芳此复吉之高世之医所以为不及也欤或谓复吉之植芳亦【阙】苏耽之橘井夫人之病有万不同表里轻重邪满虚实各有其证而槩欲以一味之药攻之非惟不足以复其生适足以害其生而已借曰彼神仙幻变之术可也而使复吉蹑其故踪而为之其可得哉人见其事竒怪举以赞复吉之高殊不知医者之高固不在此能勿失人之生则善矣复吉以堂记为请予故乐为书之且以劝世之医者洪武庚申二月初吉将仕郎【阙】　府纪善天台王璞记
　　植芳堂记
　　云间沈复吉来居【阙】中都东市口以三圣人之学鸣作堂以居问名于尊翁文举父文举以植芳扁之予尝过焉见其崇檐层砌高下中度而窓户洞开方席静设足以延广爽而涤尘坌也左右前后芳葩幽防丹红杂而文章烂也淮天晴旭芳馥薫蒸而融液透彻精气入而麄秽除也因起而谓复吉曰此岂求名而弗得者耶夫芳之为言薫也薫与莸对称而不以相入犹小人之不得竝君子也薫莸之莫辨也尚矣矧有知所植芳者哉昔屈大夫着离骚以芳馨为仁为义为君子而恶臭为谗为佞为小人是非取舍固有所分矣然而鶗鴂旣鸣兰芷变而荃蕙化矣纷吾有此内美将焉佩謇吾法夫前修将焉程乎此原所以不忍屈身折志于上官靳尚之徒而甘从彭咸之所居焉乃今圣运休明贤才彚进复吉在辇毂下晦迹不耀而芳香自珍乃若有同于楚大夫之为者意果安在哉噫君子之于世亦观其所处焉尔原以谗见逐者也三后之纯粹原固不得而见之矣而其言一则曰茍得列乎众芳一则曰哀众芳之芜秽忠君爱国之心实拳拳焉乃今沈氏一门父子之贤堂构之重所以命名者若此葢因其济人利物之心丰殖其祚使尽夫人力之至以责效于天耳夫其心之所存道之所存也方之屈大夫其孰多乎哉且夫天地以生物为心风霆之鼓动雨露之滋息有不知其所以然者生物旣遂纷纷总总不能以一端名也有人焉通其理而神其用天地之心在我矣心即仁也仁卽所谓德也植芳斯植德矣德盛则仁熟矣德之盛仁之熟馨香之闻岂特一堂之上哉系之以辞曰岿哉斯堂纷其植兮芎蓍参苓间芷术兮灵厖夜吠变殊质兮天风斯征芬其苾兮孰其撷之篚筥积兮以爚以蒸或炮炙兮匕剂维良起沈癖兮咄彼二竖远避匿兮民吾同跻仁寿域兮神圣在天同日月兮七经有书啓籥兮邈彼化枢生物育兮繄芳之植符尔德兮善植斯获盍自力兮毋怠毋忘毋揠拔兮芬其难亏畅以达兮德音孔昭用不极兮植之培之后无斁兮辞讫复吉以示其尊翁文举父曰懿哉斯言也防于橘颂矣意者先王其以古人望女乎乃使来请书为记洪武庚申夏五月初吉乡贡进士四明郑真书于临淮县学之润斋



　　书画彚考卷二十九
<子部,艺术类,书画之属,式古堂书画汇考>
　　钦定四库全书
　　书画彚考卷三十
　　刑部左侍郎卞永誉撰
　　书三十
　　明人合卷
　　明人赠昙霄上人卷
　　赠内侄昙霄
　　我闻唐宋及近代虞门簪绂纷如云外舅苍梧府君者上继秘监传斯文一女适我有贤德兄弟玉立皆兰芬自从外舅没官所归隔山川鱼鴈阻兵尘浩浩各天涯梦寐中间时或覩老壮死生那得知子孙有无安可期谁料内兄仲氏子一朝谒我来京师入门面目恍莫识头已祝髪衣纯缁细言六岁武昌别别来廿九年华移阖家骨肉旣凋防丹阳芤土郁相向毎嗟流落真可怜石瀬何时得归葬艰危防脱虎狼口幸得为僧在林薮止存一兄作秦赘叔氏之子临安有二人形影相惸惸出家踪迹如云萍远闻姑丈厯清要岂知姑已归幽防须臾言罢泪双堕【阙】痛【阙】风生四座使我闻之倍感伤感伤之后喜无那桑田沧海自古然世家子孙能防贤当时不堪沟壑里必作丐者闾阎边或为奴甘笞辱及遭俘掳罹刑戮孰若尔心不为非落在空门逺尘俗乃知祖宗积德深善庆源源报何速爱尔好文能作诗骊珠紫贝光陆离虞门文业久陵替尔不承嗣当归谁答云十八从佛教年今卅余亦修蹈茹荤饮酒皆不为慈航彼岸终须到临安一兄犹少年有妻有子宗祀传愿庐丹阳坟前以永孝思终残年斯言慰我如醇酎夜谈剪烛过子丑明日辞我飞锡去愧乏橐金表亲厚老怀怅望秋雨晴为尔折断石城桞七十翁詹同书于翰林
　　赠霄上人序
　　吴兴道塲寺主藏霄上人来京师谒翰林学士承旨詹公于寓宅询其所自则公之夫人虞氏仲兄奎之子外舅梧州府君之孙也于是不见者凡二十有九年而夫人之防亦二年矣上人诣几筵哭奠吊慰如礼与公道契阔叙艰危悲恸慨叹有不能喻之于言者葢追忆初别时上人甫六岁公年当强仕才名方盛不数载而四方鼎沸风尘满目音问暌隔不知存亡何似及皇上龙飞江左平羣雄而一海宇制礼作乐登崇俊良公以文学被顾问任天官而持铨衡长词垣而知制诰康宁寿考咏歌太平虞夫人犹及目覩公之荣遇足以慰畴昔艰危之怀而上人游乎方外得以保全性命复相见于今日岂非可喜而又可感者耶上人留京逾月乃请于公曰我虞氏世家防稽自唐永兴文懿公陪葬昭陵遂为雍人传十一世有守仁寿郡者因家焉遂为蜀人又八世为宋丞相雍国忠肃公公之季子大理寺丞卒葬余杭之石瀬镇至我曽祖为玉融令宋亡不降遂死之时祖考梧州府君方七岁育于官及曾叔祖仕元为秘书少监无子因请于朝以府君为嗣后廕官初授光化主簿歴管城丹阳德安尹调湖广等处茶提举陞朝列大夫同知梧州路总管府事卒于官谋归葬石濑未果乃殡于丹阳县南之清水潭墓今久阙展省是行也愿归结茅庵于墓侧朝夕居其间以尽孝思公不忘亲戚之好尚有以教之公乃以其事语赵壎曰我外舅与故奎章学士邵庵先生雍郡文靖公宗系同出于雍国忠肃公子尝游文靖公之门有师友之契霄上人之行不可无文字以赞美其孝慕之诚也噫壎于先生为门人于公为属官又何敢以固陋辞窃尝观于前代世家其以立德立功立言着于当世千载不朽者代有其人然由唐宋及元家谱相承以勲业文章照映史册七百余年远而足征未有若虞氏三公同出于一门者也今逢创业维新之治其子孙虽未有显者然国家政教方隆安知无力学自修以待用者而上人托迹空门怀其世泽切切以祖宗坟墓为念是其孝思无斁过于庸俗人远矣吾辈称扬而乐道人岂不足以为士大夫之劝乎谨以此言复于公退而次第书之以为赠大理公讳杭孙宋阜陵所赐名也秘监公讳应隆在元尝修大一统志今其板本犹存梧州府君讳字舜臣上人旧名容德以丁酉年入乌程何山禅寺礼南洲藻公为师法名昙霄字具瞻虽学佛而通儒书大义葢其家学云洪武七年岁在甲寅秋七月甲午朔翰林国史院编修官清江赵壎序
　　上人昙霄者宋丞相虞忠肃公彬甫之遗裔也其姑归今阁老詹先生同文而上人因与先生有连一旦来谒将还庐墓于丹阳先生请赵翰林伯友为序且令余题其左方西方圣人之教一则曰孝二则曰孝故升忉利天为母説法而所演大报恩经亦孳孳弗倦桑门毎取之以为准的或者谓其絶弃亲属不亦过乎有若上人通儒者而又善诗念家世之非昔祖宗坟冢远在一方凄然有白杨悲风之感缚茅而庐诸墓岂非有合西方之教哉虽然此固足为孝也西方以法嗣续为至要与吾儒甚不异上人能庐墓矣独不念虞氏之乏嗣乎若能幡然改辙归继宗祧之重其孝不尤大哉在家出家同一法门居尘而不染尘浮屠氏之戒也初何伤乎此惟达人大观无所系吝上人尚勉之焉若夫家世之盛赵翰林序之详矣余尚何言史官宋濓
　　明人题崔氏友竹轩卷
　　友竹轩记
　　去县而西百里曰洚溪溪之上有德人崔君谊所居在焉屋前后种竹若干挺幽閴苍薆不啻一筼筜谷也因扁其所居曰友竹葢寓其志然耳君谊当胜国时出宦京师遭时多故旣归田里与竹君雅好如昔终日啸歌其间于世利纷华邈然无闻也厥子龄国朝任刑部主事以清慎称间持友竹诗卷请记予于君谊为通家子弟其敢辞夫竹一植物耳衞诗美其如箦戴记美其有筠葢皆比德于君子故君子而与友也固宜世俗亦以松竹梅为岁寒三友然则松与梅其竹之友乎人之可与竹为友者必如松如梅而后可晋王子猷有何可一日无此君之语是子猷有取于竹而与之友矣唐李太白有开门风动竹疑是故人来之句则太白亦与竹为友焉今君谊旣以友竹名其轩复以为号是与竹深交宻缔死生以之固非反覆手者比顾何以致此哉吾有以知之矣主人清脩葢取诸竹主人疎直亦竹是取主人与竹彼此相忘不知我友于竹竹之友于我也其节其心当有以肩子猷而轶太白不然竹之为竹混于凡草木矣何以表然特立于松梅之间也哉予将径造竹所订三益之盟以从其所乐不知可与否也是为记洪武秋八月户部侍郎吴江莫礼书于钟山之寓
　　猗竹有操君子所尚岁寒挺然与冰雪抗鳯翥龙骞霄汉之上鲜颷度空灵响振荡玉节金奏比德斯鬯维其友之若丈人行嗟彼萧艾何所倚仗轩居笑傲与君同谅载歌淇澳子以自况淮海秦约
　　伊人何潇洒尚友孤竹君平生秉高节独立迥不羣朝轩晴旭乱夜榻清隂分凉颷拂琴张余芳袭炉熏翛然澹相对祗有南山云天台詹曑
　　友道久已防浇风何由淳对面论气谊转足生棘榛断金臭如兰所贵同心人取友古所难此君诚可亲霜风凛高节岁寒相与隣于焉念同志碌碌奚足论河南陆仁
　　平生抱贞节独有此君知心契形神表情将岁晚期钩帘常对酒倚石或题诗何日来轩里吹萧和竹枝东海徐奂
　　种竹山石间江南防风雨爱此青琅玕厯厯皆可数闲持一尊酒托兴为宾主酒酣对竹歌兴至为竹舞竹疎响佩环叶乱落飞羽虽无眼中人友之岂不古譬彼陶渊明采菊东篱下千秋万岁名此意竟谁与淮南潘牧好友不可得索居脩竹林于世旣寡合此君独知心开轩日相对临风时共吟终焉期勿替庶以消烦襟东阳沈敬明
　　下榻碧隂里相与成晤言迹类陋且寡意在薄可敦虽无絶交书俗驾不到门清风天上来空谷跫音存求志谅自得岁晚道弥尊横塘秦昺
　　世人务结托车马纷交驰言笑虽强驩中怀讵相知幽林有君子澹然夙与期虚心两无阻荣悴焉可移行寻披烟迳坐对褰风帷非君此为偶谁共岁晏时渤海髙啓
　　空蒙翠雨湿琅玕绕屋清隂六月寒自是幽情两不厌与君终日澹相看老痴潘谷
　　璚芳絶交亦已久忘形三径相追攀高轩时过翠羽葢美人或赠青琅玕清风慎截鸣鳯琯沧海勿垂钓鼇竿一朝羣才尽登用空山无人同岁寒黄广居
　　古人结交贵相知倾情倒意心不疑片言如山重然诺黄金白璧徒尔为今人结交重豪贵车骑聨翩不相离一朝势尽交亦踈寂寂朱门但空闭羡君种竹吴江濆相忆相看如故人皦皦贞心傲霜雪青青佳色无冬春酒酣对之欲起舞此时无賔亦无主夜深更有明月来不用吹笙下仙侣君心岂与草木同青云之交若飞蓬万里辞家逐名利十年失路随西东君不见古来结交称管鲍千载同心亦同道勿谓今时无此贤达人一日相逢卽倾倒吴郡许善
　　吴下风流斯立家子孙百世更清华庭轩自友平安竹池馆宁栽富贵花长日著书翻鹤露有时把钓共鸥沙此君相与崇高节王谢芝兰未足夸　崔君君谊避地于吴江之上属时扰攘乃讲学于家益励清节名轩友竹葢有慕于衞之君子者古称王谢多佳子弟今于崔氏见焉至正丙午岁之仲冬陇右邾经
　　伐木久不作友道谁能持富贵疎还合贫贱亲亦离善哉公叔论后世良可规咄嗟高节人清风藐难追临轩植脩竹白首相与期悟彼非所俦信此诚足依摵摵芳叶声粲粲芳华垂卑枝拂檐楹长条接虹霓严霜岁寒节苍翠终不移月出照园中乔林郁参差凉颷发天籁属耳心偏怡置酒独相对神交理无遗陶然不知醉此乐当告谁虽云管鲍遇其意莫过之我怀一何深慷慨歌此词匪为众人説冀与达者知八月廿四日吴兴金铉写于贞白轩
　　好客招不至相逢多恶賔世事每如此岁晚谁可亲此君非草木臭味德照邻南数伯个北窓苍翠新猗猗淇澳姿濯濯渭水濵旣禀坚劲操清润复长身三益嗜古道六逸诚天民鸣琴近苍雪酌酒对霜筠崔君本缝掖畊钓甘隠沦誓不竞世【阙】　书忘贱贫过眼鄙桃李爱君如席珍虚心与直节愿保交道淳而我方避俗高哉怀若人蜀郡魏奎
　　我爱此君晚节乃知能友嵗寒相与了无俗气喜闻日报平安汝阳周敏
　　白傅养脩竹高人今作坡世间青眼少池上緑隂多食肉非吾事书裙喜客过临风一遐想鸣鳯在阳阿黄彧
　　友竹轩赋
　　友竹先生雪一巢云半丘眼空八荒气凌九秋骋遐思于千古深景慕于前脩嗟美人其何在藐独行而无俦辟轩居之两楹树筼筜于林幽澹相对于终日矢永好之绸缪方掩关而谢客若将玩世而神游有桂轩防人冠芙蓉服毛博螽谈茧辩麈尾在握长揖先生而进曰友道之重人伦所推试探索于青编名班班其可窥或赠帛而尊贤或命驾而践期或刎颈而忘憾或加足而相知或徳业之深懿或文章之雄竒饮醇酎而春融投胶漆而坚持由道同而神合相琢磨而箴规然徃迹之沦谢所以名愈久而光辉嗟哉竹君草木孔微虽清流之多尚将何益而何禆羡植物而求友竟伐木之奚施此愚蒙之未解请先生之廓疑先生曰友之云贵尚徳是辅淳风旣散劲直谁慕少凉凉而遽斥才翕翕而争附方倾倒而情亲随凌欺而背侮耳哇滛而共听目婵娟其交妬为前哲之深耻俾余心之独苦惟竹君之修洁抱虚心其终古分清隂之半席期岁晚而为伍忝名驰于鹗荐遂挈挈而西骛始暌离于吴越卒周流于齐鲁慨茅屋之荒凉悲琅玕其谁抚怀秋风于渭水吊落月于湘浦赖孤琴之遣兴縆冰而时鼓虽芳荃之盈掬终莫逃予之凄楚幸谢职而南辕获遄归于吾土歌辽鹤之遗响感人民之非故兰敛秀于春皋菊藏香于秋圃篝青灯于夜榻梦旧游之无所酹别斚于松楸读残碑于榛莽欣竹君之无恙独翛然于环堵防苍苔于庭砌留白云于窓户歩虚檐而前觌惊【阙】　而相顾初萧瑟而欲语遂低昻而起舞匪四美之兼并曷金石之同固兹信义之深孚足以勒贞铭于肺腑也散人曰四美可得而闻欤先生曰观其亭亭猗猗不倚不颇才清飚之一拂何灵籁之孔多啼老蛟于隂壑鸣威鳯于阳阿铿宫商之夹奏森剑防而锵磨吹比管于嶰谷之岑走落木于洞庭之波款幽人之吟啸类樵竖之唱歌乍摧折而僛倒【阙】　琤而相和露滴秋林听飞璚之曳佩雨来晓谷【阙】　子之鸣珂此金声而玉振庶资讲学之切磋及顽云凝舞霰集明河冻劲吹急凄独鹤之宵唳惨寒蟾之夜泣萝窓未曙苔阶尽湿悄空山之无荣凛万木之僵立胡霜筠之独秀操坚刚而愈执叶翡翠以羽零干苍虬而鳞袭冰裂石而隂翳月穿帘而影入散晴碧之交辉涌寒青之可吸肤贵黝之不挠项强宣之难屈此贞标而劲节足以濯迁污之陋习若夫冷冷烟梢不蔓不茅迈羣芳之特异盈千尺而弥高实充丹穴之鹓鸾竿掣沧海之鲸鼇杖化龙而难策笔成杠而谁操羞艶华之妖血轻凡芥于鸿毛揖夷齐于首阳之林谷抗巢许于箕山之岩嶅宁相依于松桧岂甘没于蓬蒿扫红尘而披拂干青云而游遨轩独立于物表挺然伊吕之人豪此离伦而絶俗宜从頴拔于英髦且其肥瘠俱荣发育有时奋蛰龙而惊起滋润泽之霑漑藓茵迸紫抽犊角之峥嵘箨锦凝斑露绷儿之鲜彩湿苍烟之满谷蓊春云之如海螺鬟对倚而娉婷霓旌交而晻霭竝森森而玉峙恍多士之如在笃金兰之同气依璚树而交爱聨秀色之晚荣盎高情之春霭欢共庆以弹冠俨相逢而倾葢纷肩摩而袂接岂貌同而心改此多朋之济济直足企防龙于千载也呜呼王以爱着白以养称七贤之同调六逸之齐名或千户之竝贵或三迳之娱情斯为竹君之深鄙又何足流后世之芳声今予辞光华守寂寞我为竹友竹惟我托忘人物而竹我共徘徊而盘礴睨乾坤之无际畴克知予友竹之乐也哉吾子画非与可咏非苏仙镜其所短昧其所全而返以为言乎散人顔色变赤芒背骇汗降阶三揖起而为乱乱曰轩之竹兮苍苍轩之人兮佩琳琅岁旣晏兮孰芳伊友竹兮竹弥光山可梯兮海可航友竹之风兮不可望防稽谢常造
　　友竹轩后序
　　余索居寡畴惟竹君雅有相忘之好轩之南隙地广三席延竹君数植而居之清风入帘明月在牖泊如也鄱阳周公题其顔曰友竹贤士大夫能以诗文鸣者咸有述以为予荣装潢成轴总若干首樵牧之暇时而咏歌之若洞庭之野众乐竝作鱼龙喷跳物怪屏走天籁合而风雨应也若鳯皇览晖鸣高冈而朝日岀也若珩璜佩玉周旋矩度聆音节于太古之域也予于诸贤或素识或未之前识因竹君之好而辱交焉何其幸欤后系官于燕与竹君契阔者四载及归田江上凡长林穹谷俱摧毁于冰霜摇落之余顾竹君玉立依然尚无恙岂偶然哉取是编而读之其人名称班班珠玉晃曜有雄才硕德黼黻皇猷于廊庙之上者有聨乗结驷光华赫奕驰骋于遐邦万里之外者有望青天观白云渔钓溪山以自乐者有碑横野蔓墓木以拱者求如竹君欢晤不可得独抱无涯之思而已虽然微士大夫之文辞弗克宣竹君之雅操非竹君之雅操又畴能承诸贤之赋咏也哉予蹇拙之姿知友于竹不审竹君弃取为何如当砥名励节诵淇澳之章以自警庶不负名言之见与也因书以谢云岁己酉二月十有四日序于轩之右
　　书友竹卷后
　　国初户部侍郎吴江莫士敬记其乡崔君谊之友竹轩淮海秦文仲赋五言古诗一天台詹曑则五言律淮南潘牧甫里高季迪皆五言选邾仲义陇右人黄广居吾郡人各七言律潘谷不详其某地必崔之里曲独七言絶句谢彦铭亦里人赋后作乱佳于前之铺叙君谊自叙于众作后佳甚六世孙澄持来予桐邨乞题识开卷则玉雪坡瘦玉筯篆尤佳葢君谊仕元适土崩之秋归隠西洚溪上慕蒋兖州之遗辙与此君为友诸君子多古氏遗老义君谊之高蹈而为之言固宜莫侍郎之记则君谊之子龄请为之二君子方出仕新朝特手泽是重乡先达之风义可砥砺名节故乞而与之澄笃行力学其益知重矣哉予重其远至宜亦乞不靳也况皆百年前人物词意有足起后辈景仰不容己于逐逐其逸驾也成化癸卯登高后三日八十三翁嘉禾周鼎书
　　旦在庠序时尝缪纂县志于凡古今人物无不备録而登载焉因得以知崔氏者洚溪之旧族也君谊仕为元金玉局副使而其子大年洪武中以人材拜刑部主事与先侍郎同时立朝同日辞禄而又同坐党锢而殁今百年于兹矣主事君之曽孙澄出其先世友竹轩卷见示而记文则先侍郎之所作也不胜今昔之悲感嗟夫吴在胜国时习尚奢靡豪门钜族辟苑囿筑亭台所以藏歌而贮舞者何限孰知友竹之趣哉圣朝更化诛灭无遗百余年来乡之遗基废址悉已易主而吾两家幸而获存于此可以占知世徳矣澄读书尚义远大有期而旦不才不能显有辱先德葢有愧于崔氏为多今观此卷先泽在焉而又有崇明秦侍郎文仲长洲高太史季迪吴江谢征士彦铭诸名笔珠玉森然安得不为之起敬异时解组归休当造君轩上观化龙而览栖凤与君重订岁寒之盟未晚也治元年春王正月初同邑莫旦书于石湖寿朴堂
　　明人娄江胜感接待寺八咏诗序卷
　　近世浮屠出世者以土木营建致声誉人以之为德者不少其能乐空寂淡薄自宜游心于其道又能以诗章发其志意者则不多也茍有之必与之咏而不以其为有德者众皆其然惟君子取之而乐与之游也若王逸少之与支遁习凿齿之与【阙】安陶元亮之与慧远韩退之之与大颠栁宗元之与文郁欧阳修之与秘演其皆因名永世俾人慕之而不泯其迹也今姑苏释有中其主娄江胜感接待寺之法席起芜秽为宝胜彻剥移为轮奂整树艺为乔郁众以为德其不德之辄淡然而怡于其道也寺故有音堂其益以听闻室止息斋含晖楼挹清閤松华堂一掬轩云深处题凡有八其徧咏之又求咏于钜公名士咏于其徒咏于其逸人其传诵于人者葢亦有之由是接待之名称于时而君子乐过之者诚在此也有中乃集众作而刻于石来请序之予尝与有中游者也而可孤其请哉大凡浮屠谓超诣觉路者未尝外于物亦未尝囿于物而物物随物悟之以融其性然非得于音而达于听闻以归其止息者必胶于时又何知含晖而可以喻中之光明者哉又何知挹清而可以喻去浊就洁者哉又何知松华而可以喻歴冰雪时至而芬芳者哉又何知一掬之水其能照今古一方之云其能迷上下者为心之所喻哉有中其将不外不囿于物者哉诚乐空寂澹薄自宜而可友于支遁辈者哉予亦知有中者也或言诗为禅者以诗之妙不在言也得诗之妙者使人诵之则浮屠之禅可无由此而悟耶宣德三年八月望日翰林院五经博士庐山陈继撰
　　云深处　濯庵八咏
　　出门山路迷入寺衣裳冷忽闻钟磬声防地发深省
　　一掬轩
　　此些杨枝水掬之不盈手洒向大千界洗除清净垢
　　听闻堂
　　何所闻而闻何所听而听不听亦不闻方是本来性
　　含晖楼
　　朝挂扶桑枝暮浴咸池水灵光满大千半在小楼里
　　音堂
　　空空本无有若有卽非空耳口俱忘观禅门此是宗
　　止息斋
　　可以止则止可以息则息只此坐心斋何须去面壁
　　松花堂
　　辞树舞香风归根防晴雪老僧坐忘言对此了幻刦
　　挹清阁
　　清气满乾坤小阁真可挹饱湌五浊除卧看双眼碧
　　云深处记
　　苏之城城于平野列阛阓而内外之者鳞集鸡犬之声环动二百余里胜感接待寺者附于城之东距城无百歩有中师名其所栖之所曰云深处吁何哉山川之气为云山川之深云之所出而乌得迷漫山下使人而不知其处哉今曰云深处其名与实何相去之远而不相孚者之若是耶有中学佛视有为者皆为幻幻而又幻岂玩于幻而渎于幻耶将托于幻而不以幻为幻耶抑有寓于云而警于幻者以身治耶有中居人境诱于耳目以移其中者轇轕于外志欲谢之淡然无染于见闻洁其身苦其行以乐其静者故视其地若深山大川超然之身而不为世累其与会合者惟云与之契耳且云之聚防不常去来无迹其薄太空翳林壑瞬息而极其变态者又可以喻心无所着而应用之妙之不测也若有中师者可谓不梏于物矣余何而不为之记也宣德四年岁在己酉孟春望日翰林院五经博士兼脩国史庐山陈继撰
　　满院清香松有花老僧长日坐袈裟吟风弄月知无限不属寻常俗士家北湄
　　僧院乔松片片花天风时复落袈裟一双白鹤高枝唳寰宇清竒作一家
　　寥寂禅关何处寻黯然云色蔽前林悟空傥谢红尘迹更莫泠泠起磬音　北湄王大化
　　傍云构小堂更在云深处堂中人未闲云亦徒为尔野筑傅梦弼
　　杏阁凌霄起丹门傍石开良时不再得秋日共登台古木云烟乱空山猿鹤哀沧洲吾道在相遇且啣杯石迥山门古松野寺幽傀嵬万象出缥孤云留湖近鱼龙起秋深烟雾收登高同眺望何处是沧洲　闽中周仲仁题
　　不见八景胜惟见八景诗读诗想清景宛若逢当时当时景不得宇宙恒在兹何不再品题名胜作后基昆山周纶
　　尽日山中坐尘心顿一清有身终是累无髪可逃名拟撇陶潜绶来寻慧逺盟蒲团与贝叶端足了余生　右娄江志感江盈科
　　明人垂虹别意卷【内吴山塘诗小字自注】
　　诸名公垂虹别意诗序
　　休寜宗弟戴生昭年富质美予教绍兴府学时与其父思端有同谱之好往来情义甚笃然思端业贾什九在外不能内頋昭恐昭废学负所禀因挈来游于吴访可为师者师之初从唐子畏治诗又恐不知一言以蔽之之义乃去从薛世竒治易世竒仕去继从雷雷东以卒业昭为人言动谦密亲贤好士故沈石田杨君谦祝希哲辈皆吴中名士昭悉得与交交辄忘年忘情及昭学渐就绪去家且久不能无庭闱之思将告归众作诗送之君谦诗云垂虹拂帆过因题卷云垂虹别意葢垂虹者吴地石杠之名也送昭必于此地为别使送者可及夕而返故也昭自来请序予曰丈夫立身莫先于学不了则纵富且贵不过血肉之躯耳富则败礼乱俗贵则败政厉下富贵将安用哉死则人皆唾詈不已其所过之地如孤鸿雪泥指爪易灭人亦不齿也惟人幼而能进于学以明其理以修其身故能入孝出弟行谨言信穷则善家厚俗出则忠君泽民生则人化之死则人思之所歴之地人皆称述而歌咏之非私也人心之公道也古今之直道也昭生来防吴中而以明经讲学为务吴之士夫亦乐与游及其去而送之以诗即昭他日所厯而使人思慕之权舆也不然则赠昭之言岂徒然耶昭归以予言谂诸父兄宗族当必以予言为然昭字明甫同予出唐道国忠公胄之后葢徽之双溪世家云正徳戊辰中秋吉旦浙江绍兴府儒学训导长洲戴冠书垂虹不是灞陵桥送客能来路亦遥西望太湖山阁日东连沧海地通潮酒波汨汨翻荷叶别思茫茫在柳条更欲杯迟判袂月明倚柱唤吹箫沈周
　　云外晴虹类石桥送君归省去程遥树声撼地天将雨颿影拖风晩带潮短棹载书维古渡长亭折柳剰残条离愁无限相思意其奈分襟月下箫谢表次韵
　　把手江南竒絶处石阑高拍袂轻分胸中故有长虹在吐作天家补衮文祝允明
　　相逢忆昔自花村今忍相违赋此吟怨鸟啼残归去恨清风歆动抑髙心【垂虹亭上有三髙词】
　　半江寒送苹花雪一路香浮桂子云有约明年重过我不妨杯酒话更深　山塘吴龙
　　乆客懐归辞旧知扁舟江上欲行时多情最是垂虹月千里悠悠照别离长洲文璧
　　相送江头水映空孤舟下垂虹秋深无限江枫思欲赠相思苦未工陈湖陈键
　　栁脆霜前緑桥垂水上虹深杯惜离别明日路西东欢笑辜圆月平安附便风归家説经厯挑尽短檠红苏门唐寅
　　书剑客金阊梧桐叶又黄蛩催归思早江去途长余暑庇山影西风来桂香垂虹拂帆过鳬鴈满银塘　文学戴明父将归新安诣草堂言别辄赋此为赠前进士农杨循吉
　　垂虹桥下碧流长送子明经返故乡道向南归【阙】水流东去过吴江卦爻象着分竒耦交谊情深各惨伤婺邑晦翁生长地邻封英俊有余光頋福
　　秋风振乔柯客子归意扤落日垂虹桥停桡待明发渺渺兮予懐望望兮水濶暌违不足道鄙吝谁我豁吴兴仇复
　　卷束残书上短槎临行不用叹抟沙惟余似水交情在相逐云帆送到家古吴练同悳
　　白首忘年交子乆临期握手思难禁垂虹桥下有流水别意与之同此深八十七翁雪厓陈仪
　　枫落江隄晩带烟行人把买归船溪分野色东西路桥跨【阙】　上下天酒为锦心浇磊磈诗慿玉轴寄留连何时又是逢君日夜雨聨床话昔年东吴厚亝朱侗芙蓉动清秋凉飔拂衣防游子轻别离执手不可又长虹灔灔吴云低阑干插汉天为齐君不见临邛桥柱侈今古相如亦是寻常题吴门陆稷
　　秋江水清兮秋日明送所昵兮将逺行判两兮何怔营指归岑兮云英英羌祖道兮江之程酒拍拍兮满兕觥君再饮延我情射渎徐子立
　　乆客懐乡井阳阳不遂留自知归计好何用别时愁酒尽钟声发诗成夜气浮相逢惜相别犹欲上江楼黄纹秋云随彩动蛟龙才子行踪气贯虹无奈离杯重留恋不禁吹雨冷江枫皋桥浦防
　　一脉情衷发短篷西风飘泊任行踪于今莫问江南事夜月晨钟两地同长洲俞符
　　临流祖席正清秋歌罢新词不自由此日送君和兴去何须风雪夜乘舟练全璧
　　临岐慷慨掷离觞仗剑南归发棹郎情似三忠桥下水逺随君梦过钱塘鲁秦
　　送君归去上垂虹霜落吴江防树枫堂上有人真倚望布帆休挫送潮风太原祝续
　　心懐亲舎逺身上客船忙昧昧情千种匆匆酒一觞江波摇落日枫叶着余霜頋此垂虹影种愁谁短长漕湖俞金
　　送别江枫日已斜倚栏把酒思无涯惊心白髪思乡国触目青山感物华烟波牵客恨迢迢秋浦乱芦花不堪回首天空濶一鹜横飞带落霞吴释徳璇
　　客子匆匆买棹囘临岐相别思悠哉石梁照水垂虹逺泽国涵空鸣鴈哀星斗光铓堪淬剑风霜牢落且衔杯吴门賸有相知在开遍梅花拟复来邢参
　　乾坤上下恣遨游独鹗髙横万里秋剑化延平津水上钓垂严濑石矶头时清不进圯桥履月白曽携赤壁舟不似吕岩空诳世帆飞直过岳阳楼长洲戴冠
　　七泽三湘作胜游楚天凉雨值新秋江湖来往多青眼山水登临半白头赤壁矶荒重吊古武昌城晩更维舟元之虽去清风在复读遗文上竹楼庐山陈仪
　　终岁览江山得得避复游闲云泽国天埜鹤林泉秋予少从亲继为宦急流勇退旋田头足迹天下慨无半犹胜出门莫解舟九垓汗漫拟黄鹄何时叙问城东楼长洲周同人
　　新安十日程足为千里游江湖志汗漫仗剑气横秋昨逢阿戎与之语知君楚尾并吴头不须琵琶浔阳郭泊此书画沧江舟飘然明发向何许长笛一声黄鹤楼长洲朱存理
　　壮懐未易惬直作汗漫游长啸楚江晩浩歌彭蠡秋一函图书随所适相逢谁不甘低头春风帆樯薄南郭飘作咸【阙】神仙舟为问贤郎读书处古濠东畔元龙楼吴郡俞金
　　人生示弧矢志已在大游彼昏罔克知茍延春与秋佳山佳水目未覩种种白髪已满头幡然便欲出门去光景又若逝水舟何如戴君游汗漫朝登楚阁暮秦楼江枫未摇落江水正澄清水色君顔色相思无限情应祥
　　瑟瑟西风透客衣懐乡情与鴈南飞夕阳枫叶吴江上一片秋光送马蹄海观陆南
　　寳带秋波啓别筵垂虹晚日送行船白云似与越山隔明月还同吴地悬后夜相思各杯酒来年重防賸诗篇殷勤再写桥头景江冷丹枫岁暮天长洲朱存理相见无防又送君江枫洒酒话殷勤艣声摇落山头日帆影冲开溪溆云栁剰残枝犹可折词将前意不堪闻归家谈及吴中事挑尽寒灯坐夜分葑泾頋桐
　　重别垂虹秋正云相思从此散鸥盟东南一水分吴越书剑十年如弟兄黄叶不堪风雨路孤舟忍共酒杯情归来有梦君何处明月杭州第防程城南钦遵
　　松陵一水卧长虹多少行人感慨中此日送君无限意萧萧黄叶与丹枫昌谿王俸
　　跋垂虹别意卷后
　　苏徽古吴越地今俱直隶为邻封故徽之客于苏者甚众且久至厯防星霜忘归者必其山川人物可嘉而可乐欤苏多名士善诗赋为诸藩称首戴君明甫与之游获其诗累卷抑明甫之言语事为忠信笃敬可欲而可慕欤不然何客苏者非一明甫别垂虹者亦非一明甫而独能致诸名士重之以辞若是也明甫得此诚知重璠璵矣使徒知重之而不知所以重恐非赠言者之本意惟勉于学慎于徳所谓忠信笃敬者益加修省而精进焉则徽士将不忍与之别而去苏士又不忍与之别而归矣岂非吾徽之光斯卷之华哉窃意赠言者之意固如此余敢附言于卷末者意亦如此也若夫纪述之详勉进之切则橡庵先生之言诚然余复何言正徳甲戌孟冬月既望眷生頋斋汪昱书
　　明人碧筠精舎卷【秀水汪氏凝霞阁鉴藏】
　　天王寺治南洲为精舎竹二亩池倍之阁十寻轩五竹之一客之造南洲先于轩次竹次池次阁还休于轩古器像充焉着之月池于濯竹于中窓于书席于琴于奕閤于风酒食之会则于轩其霁也池明竹明窓明席明而阁又极明城中之台榭城外之云山皆在阁其晦也池暝竹暝窓暝而阁亦暝闻苹藻之声竹之韵而已余之卧是轩也当壬午六月洞心澄览则得之池焉洒襟臆飒毛髪则得之竹焉细书昏诵则得之窓焉冯空御逺观中吴之气云物之变则得之阁焉憩息舒卷守神则得之轩焉弥月居得已乆多使终身居之得又何如也书以为碧筠精舎记嘉靖八年己丑三月廿九日林屋山人蔡羽书于秀楼
　　六月望日过寒翠轩避暑
　　水满清池竹满楼长疑六月是深秋山僧爱客频频到受尽熏罏与茗瓯应祯
　　雨中同李范庵过天王寺看竹二首
　　步来禅榻畔凉气逼团蒲花雨檐前乱茶烟竹下孤乗闲移画卷习静对香炉到此忽终日浮生一事无老禅趺坐处疎竹翠泠泠秀色分邻舎清阴覆佛经萧萧日暮雨曳履绕方庭　吴寛
　　宿天王禅院赠南洲讲主
　　槛外山光落经卷土冈髙竹晚増幽煑茶烧笋能延客欲去因君复少留南濠居士
　　辛巳八月朔过碧筠精舎偶题次韵
　　疎篁今岁似添稠不雨帘前翠欲流莫怪秋来凉思早暑中相过也如秋卢雍
　　坐碧筠精舎
　　高帻短袍云霞光扁舟系缆墅篱傍焚香洁坐了无语山寺闭门春竹长太白山人孙一元
　　陪林屋师雪宴碧筠精舎
　　逺公能爱客髙会兔园才画室香貂满天华寳树开林端迷堑谷象外彻楼台对此复能醉长歌甘草莱雅宜山人王宠
　　日出池光欲上楼雨余脩竹似鸣秋湘帘卷处龙熟坐吸清风翠满瓯　右和范庵先生韵
　　阴敷鸭脚树翠剪虎须蒲境寂心同逺僧闲兴不孤覆碁松下石泼茗竹间罏欲举无生话相忘话亦无雨苔春寂寂风铎昼泠泠有客来看竹山僧自课经经残客亦去林鸟下空庭　右和匏庵先生韵
　　爱此森森竹万头凉阴覆榻草堂幽香销瓦鼎春眠觉何处一声黄栗留　右和南濠少卿韵
　　览胜平生双不借穿林老去一扶留白云每借高僧榻黄叶时寻野寺秋　右和卢师召韵
　　竹影参差漏日光市声不到定僧傍楞严转罢残阳在始觉空门白昼长　右和孙太初韵
　　上相游行地羣贤赋咏才残碑侵藓卧遗迹自花开风递清斋磬鸦鸣施食台故宫愁入望落日满蒿莱　右和王履吉韵
　　征明屡游天王寺未尝作诗戊戌南洲师出示诸贤留题诗卷因悉用韵和之共得七首所谓虽多亦奚以为也文征明识
　　明名公诗翰前卷【凝霞阁鉴藏】
　　野寺垂杨里春畦乱水间美花多暎竹好鸟不归山城郭终何事风尘益驻顔谁能共公子薄暮欲俱还髙阳许初元复
　　青天嗟峨拥髙峰江光倒映千芙蓉长松窅窕昼无日飞泉迸出深林中緑树倚石标仙客吞吐江山与丘壑沈先生丹青手写出意态殊纵横千年不改秋山色万古画苑流芳名淋漓翠黛展此幅身在匡庐与天目济南李攀龙
　　谢却尘凡水上居推筵徧爱八窓虚橹声长襍书声度波影遥连云影疎客至烹茶沽市酒兴来垂钓羡江鱼多君佳趣虽云异终向林泉乐有余刘谦
　　池馆清虚落照红麻衣凉拂蓼花风惊鸥厯乱平沙外老树含牙曲水东过雨山光清似洗涵秋江色碧如空唱桃山女隔山采纤步行云入紫峰琼
　　维津薮漫江东三洲烟雾中云黑蛟龙喷凌薄天青日月度虚空山藏林屋阴符秘水接咸池灏气通防鹢朱旗留胜赏千秋文藻仰名公
　　东南襟带灌羣川汗漫遥将银汉连吞吐云霞朝浴日动摇星斗夜涵天潜蛟乱卷千重雪孤鹤斜冲万顷烟桂树参差瑶草緑浮游真欲接飞仙　右太湖二首王守
　　春湖万顷玉溶溶桥上春山翠扫空神女月明珠返浦仙人云晓笛迎风花枝香覆琳宫外草色青迷紫洞中思挂一颿凌絶顶看图翻愧赋难工
　　踏破万山云言采千岁药归来春暮时杏花防开落木落逺山出天空云似低朝来赋秋兴结社过桥西野鸟穿窓过流云拂座来有时复对月懐抱得无开陈銮书
　　江头春色晓重重万树桃花带雨浓随意寻芳出门去隔溪人语水声中
　　独坐溪亭酒半酣闲看春色在江南沙燕舞风斜日里晴烟漠漠栁　近作二首上禹门仲山王问幽人每爱南村树背郭诛茆结小堂靖节归来存菊径少陵老去卜林塘茶烟冉冉晴当户萝月纷纷夜到床何日杖藜寻酒伴悠然觞咏赋羲皇豫章胡俨
　　长溪东注碧流清观水能令道眼明暖浸桃花浑濯锦净涵星斗若围枰放歌自得林泉趣拂钓相忘物外情泉石徜徉无俗虑年来惟卧白鸥盟我斋沈璐
　　地属无桑流水濵青山白屋一闲人帘钩皓魄先迎月宅近阳和早领春不到西陵无别业自知仁厚有比隣清秋相约荷衣去放棹沧洲探白苹震川归有光逺迹城市间筑室傍林谷西丘俯檐楹流水通淇澳烟霞曳岩穴晨光谢晴旭轩敞见平畴身闻理耕牧鱼鸟日相亲声利不同躅时瞻天际云或逐溪上月车辙往来稀禽言相和续花开绕林春草长縁溪緑世事竟无闻所居乐幽独海濵浦南金
　　溪土风轻云淡溪头栁媚花明借问谁家茅屋长闻鹤唳琴声
　　雪霁瑶林矗矗沙寒白鸟双双臈尽酒香麴瓮月髙梅影陂塘　观察张志撰
　　明光九级尽琉璃为答功讵惜赀地异赤乌寂敎后基同白马碣名时鹫峰直与诸天接凤阙翻从下界窥登罢欲书多寳事奈无江总善题碑　右报恩寺浮图皇甫百泉
　　把酒登楼明月夜交游不似去年亲疎花欲折偏忧雨北鴈初来又送人稼穑有秋烟火少兵车无战羽书频却怜醉里丹枫叶似与吟翁着意春谢时臣
　　日日寻源绕白云也怜童子每辛勤秦郎好事能成约陆羽无嫌许见分汲取岂辞风雨阻往来宁避虎狼羣防囘小集秋林下石鼎茶香涤酒醺谟次作
　　画桨双扶一叶舸常时载酒泛沧波清风明月情无限水色山光兴最多杨栁岸边和雪钓蒹葭影里扣舷歌尘涂扰扰劳形役为乐如君有防何友云
　　舞罢寻芳去花枝借粉香浅红添醉色稚緑助新妆扑蝶闗春恨聴莺去昼长武陵仙路杳何处问刘郎　右赋得花间美人周绳祖
　　湖水满秋碧重桥寳带分人归青草渡帆落洞庭云山倒西南影鲸吞日月文尊前莫辞醉选胜重殷勤　右寳带桥作书于莲石斋商谷居节
　　江碧云轻楚甸秋美人天逺思悠悠可怜空谷孤芳冷緑佩清香无那愁顾问
　　六十年来鬂未丝优游林壑澹无为青山满户樽盈酒此是君家得意时钱谷
　　天寒云冻地欲裂飘风袭人草木折深崖堕冰翻白雪长谿滚滚水如立溪边古树烟火防茅檐重闭无人迹中有老僧太竒絶独舸悠悠自鸣枻笠头垂垂散珠粒衲衣片片沾璚屑短葢那能障囘飚手脚半皴唇齿齧罟舟渔子尽入溆笑杀老僧太痴劣冐险无求自得意举世宁能论巧拙子卿氊食非人愿蔡州半夜真人杰按图令予三叹息灞桥之思今已灭嘉靖癸巳夏至后少华山人复初书于紫芝阁
　　明名公诗翰后卷【凝霞阁鉴藏】
　　柴门寂寂掩青芜空谷音徽聴欲无一水故人通尺鲤九霄仙令拥双鳬河南宅【阙】登龙句郢里人归和雪孤早晚课书传画省于今淑问满新都　答丁明府王世贞
　　玉漏初残曙欲生千官端笏候华清烟消碧瓦参差见月晃金门上下明仙杖乍移双扇合侍臣徐退万花迎孤忠自许酬真主况复簪缨际太平　春日早朝之作丰南禺
　　嵩岳盘云陟处危羣峰那敢向争竒周圭日倒千寻影汉柏霜封万嵗枝野色中原龙战地乡心南国鴈来时西行不散登临慨一与缑山子晋期　中岳一首从中岳之麓西去为缑山故及之莫如忠
　　鸡鸣何如矫矫拂羽东乌未光落月承宇志士反侧闻之起舞此生何为蓬累踽踽振吾衣裳坐以待旦壬午春二月廿一日书于白龙潭舫莫是龙
　　秋日幽寻物外期行行出郭得招提官闲自觉红尘逺地胜何妨白日迟云散空花堪结社凉生别院试围棋皇都车马纷驰逐只隔城闉已不知文彭
　　朝元山髙髙入云青原玉笥连氛氲石莲古铜郁交翠苍苔银榜龙文从来人杰由地灵天降罗公应嵗星胸藏万卷吐竒絶第一胪传趋帝庭帝庭宛转石渠侧脩眉玉颊桃花色云光错落锦袍新瑚出海秋月白丈夫得意须少年少年通预金闺籍忽然兴动碧山栖飘然长往焚银鱼银鱼焚却归莲洞一编闲诵长生书白饭黄精链道真洞门旹挂莲华巾斋房乞鉢饮玉液别有境无纤尘肇也穷途流浪客落魄无闻头已白卅年误落尘网中旹一思公情悒悒当时遇公茂苑边曾惠瑶华灿蓬荜一别迢迢入梦频何时去防卢江濵卢江水逺蓬壶隔商山何处寻遗民相逢古洞受寳诀桃开洞口三千春　嘉靖乙未暮春寄罗念庵石莲洞歌开云文肇祉
　　刺骨清寒病不禁空中牢落强登临尘栖每下穷途泪幽晤难忘入社心竹院静摇斜日影松坛徐拂梵天音朔风吹酒归舟急鼙鼓严城憯冱阴　乱后治平寺作文元发海拥峰头路长松落日前笙歌随处有罗绮照人妍池水和烟碧岩花着雨鲜生公片石在相与话因縁　剑丘近作岐云鲁治
　　龙藏炎氛隔蝉声灌木通征帆指江上浪迹且山中昼永长林日凉分旷宇风秦淮醉花处还忆此游同　虎阜别友口占袁尊尼
　　垂杨夹御河广陌冶游多鸡取当塲鬭人将拾翠歌云间驰画毂花里度鸣珂胜日不为乐其如春色何暎日窥金埒连云峙玉楼豪华纷越绮侠少竞呉钩鸟啭全成曲林香元入瓯欲知丽春赏不减在瀛洲　燕游二首戚元佐
　　湖中日气午氛氲风外歌声洲上闻青天不动阁沈树白鸟下处溪成云浮空草緑春无尽隔浦桥平野欲分临觞此日即脩禊却自亭前忆右军　烟雨楼登眺溪边坐流水水流心自闲不知山月上松影落衣间万竹覆北窓长日睡初觉门前一片石新涨已堪濯中岳元佐书
　　寒风吹暮雨萧飕入檐除灯前花竝落窓外叶同疎雁湿应难度蜗旋疑自书悠悠相凭几云抱石堂虚　赋得虚牕夜雨项元淇
　　永日薫风夏序催西山遥望郁崔嵬空中飞絮撩人去岩畔余花待赏开寳树芳林堪息影清泉碧涧可浮杯与君莫负山灵约早晚移文献诮来　初夏约游西山得杯字同禹门兄作元淇
　　萧疎短髪不胜冠卧起空斋过午餐防种鸟声新雨霁一畨花信朔风寒桔槔学圃于陵子木榻忘年管幼安懒慢不须酬客难酒杯聊欲重交欢　喜所知过南园之作少岳山人书
　　缁衣道者水云家白祫先生醉防斜幽兴不穷清昼永风前笔砚竹边茶墨林项元汴
　　猗猗谷中香冩作琴上曲万古圣人心幽花数枝玉雪居为兰如美人作
　　翡翠成双戏晚汀楚天烟淡属春晴骚人底事多题咏香蕊芳椒共此情心原野夫为兰如姝
　　湖上堂开霁色分湖空风澹水如纹家家燕乳杨花落处处蚕眠柘叶纷脩竹欲滋三径雨养鱼常防一溪云不辞好事频相过时向槎头钓夕曛　南溪别墅漫兴张服采
　　秀色凌云益有神年来养就赤龙鳞和云冩入髙堂上相伴人间住世人　古松咏陈芹
　　已入云林调知无轩冕縁栖枝同息鷃抱叶类鸣蝉永日壶尊尽凉风枕簟偏石防闲种药不是慕长年　长夏园居张鳯翼
　　旅食游南国王程计北燕开襟期此日分手怆何年郎署秋增色儒衣夜泊船逢迎虽不减同调自相怜　寄朱比部张献翼
　　天上佳期近林间暑气收遥怜河北渡正及火西流日暮云连夕星防月在楼七襄才入咏还拟赋悲秋　七夕立秋张燕翼
　　雨收江水緑送别孝廉船陵到虾蟇下矶来燕子前当垆女二八射防士三千赠子鱼肠锷成名在少年　送友金陵应试王穉登
　　欲识林中士言过山外楼诸天容客到尊酒为僧留心镜岩岩晓松涛树树秋从来空寂地不用姓名投三堂杜大中书
　　堂构千峰里云常载雨囘新篁青欲滴古木翠成堆难试谢公屐且倾陶令杯将穷竒絶处端不厌重来杜大绶
　　石上松千尺桥西水一湾杖藜从此去随意看青山呉门张元举
　　闲支角枕暗销魂药碗薫炉昼掩门忽忆天涯芳草路教人低首怨王孙
　　荳蔲香清酒半醒囘头一盼最关情谁能系取西窓月不遗隣鸡报五更　项道民
　　穷髪垂岩度悬丝石蔓扪无风云自幻不雨昼常昏石似三生解人于百战存飘飘任沙【阙】何处出乾坤　登云岫谈壬戌事有感许光祚
　　霜月居然胜开轩面曲池团团青桂树歴歴白榆枝好我如加膝何人不解颐坐来寒漏彻犹道酒行迟　似爱荆词丈李维祯
　　昏黑寻山寺惟聴隔水钟参差流荇藻窅窕削芙蓉十载弥天逺三春片席从祗应同笑语何事隠寒松　访友之作长干杜义钦
　　蔚然苍翠中宛尔真人气石上一跏趺门前双虎踞予赴中侍斋师受天人供试问饱飱时滋味还殊众右祖堂作雪浪洪恩
　　转觉道路难岂料故人惜假我好楼居爱此春湖色湖上梅花出短墙一开半落湖水香春阳羞涩杏花细桃花梨花亦不忙君家有酒藏牀头可怜花月未肯游愿君醉我君亦醉花朝慎勿嗔莫愁房栊窈窕娇欲留懊恨归来纤月流不知此景谁能酬空将好句为君投题项子京楼金华呉孺子
　　瓢杖净如拭白头何处来乾坤无汝竝狂狷有人猜诗句经年鍜衣冠拟古裁每闻秋雨后萧寺看莓苔　赠呉鐡陈继儒
　　真心无防乱他事不须防过去已过了未来何用算宰书于墨禅斋
　　鸥友鲈乡两不猜蒹葭千里散秋懐应怜六代风流地重有青莲赋凤台　右金陵作
　　池边荷叶衣无尽台畔松花拾有余刚被世人知姓氏又移茅屋入深居　为爱荆先生书董其昌
　　明名公防饮聨句诗卷
　　盍簪留咏　奉训大夫礼部员外郎前直文华殿太常寺丞甬东金溥书
　　二月二日成宪宅醼饮聨句二首
　　一酌松醪兴便生【璟】防人吟对烛花明【显】江南别久还风味【铎】阙下交深不世情【音】溪荇采香青入馔【东阳】雨莼烹滑紫浮羹【寛】聨裀坐暖知春早【泰】宿火煨残觉面頳【釴】后阁未开樽未尽【庚】中星初见斗初横【旻】行踪不用金吾问归路何妨月二更【成宪】
　　匆匆四老欲西还【显】无奈东君兴未悭【璟】尊酒尽酣寒月出【铎】帘钩初卷暮云闲【东阳】令严城柝惊心逺【音】坐久牀屏睡思孱【寛】味得呉乡莼荇美【泰】忘嗟客舍髩毛斑【釴】况当羣彦皆金马【庚】岂惜狂夫倒玉山【旻】任是寒家且欢赏百年浑有防开顔【成宪】周庚録
　　刻日相期负友生月中归骑踏空明痴儿故有勤渠态小吏能无夙夜情华席竟劳虚下榻雕盘仍荷逺分羹常愁短鬓忙中白肯惜顽顔醉后頳佳客宴归星聚防新诗看玉纵横欲攀清防嗟何及宫漏声沈烛又更折简相邀往复还佳期欲赴兴非悭邮书忽报三边警王事难偷半日闲羣彦尽来天下杰一夫惟欠座隅孱玉牋诗满松烟湿金剪光寒烛泪斑冰柱才情多翰苑溪毛风味逼家山细赓髙调寻欢伯借得春风上面顔成宪先生宅良防适以公事所縻不与晚归和此泄
　　兴且以谢爽约之过云耳庚子二月四日陆容书不到髙居鲁两生【予与士常同有事不赴】此时望眼一双明得来绣句知多兴未接清尘亦动情座有地僊陪地主味尝呉酒荐呉羹宫袍山月纷流彩鱼尾灯光相暎頳金马人欢方夜静铜龙水滴正参横朋簪莫惜频频合嵗月欺人易改更
　　日中髙防月中还犹恨双丸为客悭俗虑尽抛人境外好懐都付酒杯闲清游把情偏洽白战登坛句未孱翠釡稻烹鹦鹉粒鸭炉香屑鹧鸪斑筵前已共欢车老眼底惟应忆后山折简明朝重有召却同李白醉顽顔【明日予与士常同赴宴】长洲陈璚奉同
　　璟泰和罗明仲司经局洗马显山海萧文明兵科给事中铎黄岩谢鸣治音莆田陈师召东阳长沙李賔之皆翰林侍讲寛长洲呉原博泰太仓张亨父釴昆山陆鼎仪皆修撰庚古呉周原己太医院御医旻昆山朱希仁石首县学教谕聨句既成成宪既请原己登卷复欲予缀数语于后予无以复也特为注其人而还之后三人之作皆以事不赴补和者容文量兵部郎中邑同鼎仪璚玉汝官同文明经士常监察御史姓邑自见不复注明年辛丑四月八日寛书
　　逺来东郭访先生槐巷风清竹牖明骑马十年京国梦披衣一笑故人情邻家恰送鸡心儿子能调玉糁羹八韵诗成须半白三杯酒后耳双頳离筵黄叶尊前堕归路青山马首横食诸侯无寸补孟轲端是愧彭更阙下诸公旧往还竞将险句破天悭全收天地山川秀不放风云日月闲诗卷集成知子好带围减尽笑余孱凌云敢遂骥千里窥管时惊豹一斑暗里年光飞似箭静中仁者兀如山书滛画癖前贤戒真乐还寻孔与顔甲辰秋予访成宪于长安里第留小酌且出此卷见
　　示因用前韵赋此但愧续貂可笑耳沈晖识
　　尘途役役苦劳生良防空闻对月明终日驱车酬俗务隔宵折简见多情通名误冩门前刺染指能忘席上羮豪饮也应怜蚁緑端居宁复叹鲂頳旧知愧我盟偏爽白战何人气独横他日龙门还啓宴敢辞泥醉入深更交谊非徒重往还平生杯酒未曾悭絷驹投辖无遗筭命酒征歌不蹔闲賔座羣公应具美诗坛杰句岂容孱谪仙豪宕杯倾斗狂素淋漓笔扫斑爱客更谁如北海携姬肯自比东山腐儒独愧常多事不共尊前一解顔成宪席上诸公有聨句之作余以他故负命因和补
　　之形秽之诮亦自知其不能逃也防后十有二日上谷李经识
　　饮成宪府博宅复取席间食物各赋一诗为乐非所以为饮食之人也予得火肉而诗先成遂首引之辛丑嵗八月十八日呉寛引
　　竹烟冉冉暗中浮佳味谁将制法求熊掌不劳重宴客羊头何用亦封侯黒臋彷佛逢公子白蹢分明出婺州饱后人还细聂一盘红玉荐新篘
　　笋脯
　　长铗休歌食有鱼箨龙新脯出兵谁怜老可清馋久已是东坡大嚼余炮凤省供豪客燕擘麟空诧列仙书旧芦服堪为鲊一味香鲜恐未如东陵邵珪
　　赤枣
　　秋老疎林采剥频酒筵登荐贵时新丹霞晕脸心同醉火齐堆盘颗更匀介夀却怜豳俗厚恤嫠还念杜陵仁烦君为覔如瓜者持赠文园病渴人海虞李杰
　　木桃
　　海东子熟压枝低王母堂中夀域跻设具岂容先饭黍托根应见早成蹊共夸弟子投岩手不数先生钉坐梨饱啖何须频窃取坐看衰鬓反孩提长洲陈璚
　　月饼
　　新様嫦娥魄未藏玉尘描向后厨妆将瓶自吸寒泉冷入手齐分翠釡香灔灔云头空落句嗷嗷海口略充膓诗坛老将餐罢力尽无烦更裹粮尹峰徐厵
　　蠏羹
　　斫雪双螯剑防齐天然风韵出盐醯深汤沸鼎旋生眼小筯供筵已破脐白雪流脂同石髓黄中含润杂金虀人间佳味无逾此莫惜青钱付酒奚呉江赵寛
　　消梨
　　秋堂供客饤消梨浪説河中有凤栖一种香甘尝蜜齐满盘明莹见玻广都分食名还诧御宿根事可稽到口直能消我渴纪时宜与共留题海虞钱承徳
　　蕨芽
　　雨后新丛入筯肥筠笼小摘到柴扉灌畦不解山人拙抱瓮曾为世俗讥白白嫰于南涧韭纤纤清比首阳薇书生自道全知味肉食谁能早觉非东昆丁镛
　　朝廷清明四方无事士大夫燕防多以文字相娯乐更唱迭和动成钜卷其聨句则惟城西李侍讲辈为盛予去京师五年不意城东聨句为尤盛葢同乡多聚于此而匏庵病逸石城诸公又才气相敌故防则以此为欢所谓箫鼓琵琶合着一家者而吾成宪于其间号为翘楚尤可爱予也潦倒无能将欲防诸君兴剧豪吟之际从旁防手以观勍敌或者求济师亦得以赞一着今成宪遽有千里之行念盛时之难遇叹朋游之不偶因其出示兹卷辄书以识成化十八年秋季月十七日呉郡李应祯
　　余方在至和塘畚臿烦猥之间而王君以此见示且命之题忽忽披诵辄复舍去虽欲如君谦之顿还故兴亦不可得矣文灏识
　　累日尘土中无复知有文字之乐及读此卷顿还故兴呉门杨循吉奉题
　　读诸公倡和之作犹昨日事而其间存亡离合已有不胜其可感者矣王鏊
　　予至京师造府博成宪乡先生所坐话移时蒙示与故交诸君子聨句一大卷时晚莫不暇观因防归街东寓舍观自灯下卒未竟倦且卧明日观始竟怳若阅府【原迹府字防去】武库甲兵光彩森然夺目噫敌真可畏矣哉莫复自它归灯下技痒不可耐乃不自量追次卷首二韵藁成而卧又明日始填寘卷尾畏而避之固不趐三舍而已也借使府博复后会举故事或一招引予将量敌后进未省敢操戈入室否而于我乎扶倾济弱尚有望于府博焉幸无靳
　　江湖犇走二毛生正值车书属圣明行李又为燕市客羁囚频动楚乡情故人辱爱遗长卷滋味能甜胜大羹把玩孤灯烟熖碧懐慙双颊肉皮頳漫空笙籁商声沸满纸龙蛇笔阵横欢剧睡魔潜退聴披衣兀坐了残更
　　嵗逐东流不复还无情造物一何悭每嫌白髪来催老那就红尘暂乞闲游宦从教家在别哦诗得骨都孱坐娯孤馆苔凝緑梦忆诸儿袖舞斑文轨混同全盛世云霞缭绕太行山皇恩许大难为报三复低眉愈厚顔　寓金陵苏人沈钟丙午九月廿六日
　　明名公石湖夜泛诗卷【洒金纸本内殷诗小字自注】
　　夜泛诗引
　　吟啸孙君挟诗自闗中来游于呉自视山川风物皆客程邮传以供吾诗料也髙步雄谈傍若无人谓予曰子知诗欲知我夜泛云者乎乃掀髯朗诵声振林木其豪气逼人座客为之敛祍余曰请从隗始岂有倡而无和者哉遂和云云既而休宁程师鲁余姚闻人汝辈皆嗣响连音得若干首常熟呉瑞卿绘为图系书成卷孙君复自和以泄其不下之豪不屈之强座客亦各自讽为乐侑之以酒觥筹相错以泊一日之胜孙君曰古人于一晤合顷多纪有词章示有以也然不在乎其人又在乎其言余鄙人也言亦鄙矣孙君曰徐凝一恶语尚传如君者防何人哉相顾发大笑推余老以引诗篇之首云正徳己巳六月一日沈周
　　望望苍茫里闲云度渚田山空偏受月水阔不分天酒琖初侵夜星河半在船白袍江海上樗防自年年闗西孙一元
　　夜游同白日波静似平田拨桨水开路洗杯江动天诛求思乐土谈笑有吾船明月代秉烛老懐追少年长洲沈周
　　有月称良夜无风水似田遨游如两日俯仰一般天鸣鹤惊吹笛眠鸥避过船何须论赤壁壬戌认今年休宁程曾
　　晓风吹落木鸿鴈下湖田萧索江南路苍茫嵗暮天聊对长康酒难忘范蠡船石川茅屋在归去是何年【时同年顾九和为东道主故云长康】游太湖用太初泛月韵夀张殷云霄湖波含暝色望望逺连田趁月忙移棹乗风穏坐天继苏还有笛后米岂无船游实平生冠诗篇特记年海虞钱仁夫
　　入夜清溪泛残汀水接田露华凉枕簟月色净江天浩荡坡翁兴飘摇太乙船游人恣吟啸消受太平年钱承徳
　　烟敛依依树鸥飞漠漠田短箫吹夜月髙兴落江天逺火摇轻浪跳鱼惊过船良辰不易得吾敢卜明年文璧奉同
　　微茫风日暮归鸟下青田暝色遥吞树波容澹写天豚鱼不吹浪菱叶故迎船笑杀鸱彞子浮家不记年一元次
　　牢落风尘际空余种玉田海潮生子山月在庚天道眼横秋水惊风簸客船桃花春玉洞一笑已千年昆山顾鼎臣
　　鼓枻呉门夜豪吟访石田举杯催吸月得句恐惊天賔从争分韵鱼龙欲避船重游定何日陈迹付他年聿庵彭泽
　　漫漫五湖景役役百年客霜容舍广墟申椒不堪摘葭管复气侯幽人事薫塞遥山为谁青逺水伤心白燕台黄金重县圃丹霄隔终当吸沆瀣迟囘结松柏　壬申冬十月廿日余与顾九和孙太初殷近夫顾与成游太湖赋此太初极谈昔年夜泛之乐出此卷应书其末志同调也粤郑善夫
　　野泛值秋暮霜悴荷田田江晓月堕地波明人坐天河影淡入酒鴈行低近船壮游除此乐湖海漫经年仁和张杰次韵
　　明女玉台翰墨余芳【万厯间名媛】
　　洞天人去九万里凉风吹云天似水珠扉髙啓赤霓翔冰帘漾中素练举碧花瑶草簇防干张君危坐聴啼鸾翠蜃吹涎作楼阁青田小龙耕晓烟璇宫桂花秋露滑呉刚玉斧香凝屑绛节髙飘阿母来藕黄衫子翠罗鞋晏香鸣筝婉华舞笙歌沸空拥吹台自向东王一巵夀啾啾白麟天半走贝阙人归龙夜吼　右天上謡东海徐媛小淑氏
　　鸣蝉寂无声闲夜凉飚发薜荔覆檐楹叶际见孤月流光入房栊徘徊照华髪抚景一长嗟终古谁不没弃世学神僊徒劳錬金骨寒山赵氏陆
　　华衮轻于一字褒侬家姊妹出蓬蒿媿无芳躅追彤史浪得虚名动彩毫广陵云涛烟鬟氏
　　花牋处处有侬名欲动春风欲啭莺对月瞻云吟秀句幽闺一倍使人清适楚月液纤黛氏
　　绮牕得聴梅花弄至今暗香犹袭人也小女朐姝告借秋鸿新谱特遣婢子顾影叩领赠戴氏二姬一絶附正云鬟月面两相宜涛作秋波液是脂我见犹怜而况若江妃汉女莫猜疑　外曲中衞宛若杨三秀作容録呈一品题之眉社女弟张徽卿
　　计都门分袂抵家无日不思念贤姊暨令爱辈想吉人有天相自多获福为慰夏初准望吾姊东归妹在金阊奉迎以倾积懐近闻吾姊为夫君纳宠徳望斗山矣兹因鸿便聊附八行恭候归杨门呉氏敛袵
　　近代名阃以书表著者呉中为范夫人徐小淑赵大家陆卿子清漳为柯孝亷配张徽卿卿寓白下有女弟子云涛月液与余清瑶君投分所遗诗札翔鸾舞凤岂仅鹦哥矫也清瑶亦有赠言及涛液其一云妙橅乐毅衍波残铁画银钩字様圆姊正临池洗端石妹先题叶弄轻烟更娄东杨棘丞夫人尤与清瑶子善别后发其邮筒穆若清冰防玉壶焉时秦淮女郎杨蕙娘晓英精黄庭小楷沙宛在彩姝擅兰亭郝艺娥婉然工宣示杨叔卿婉素喜作麻姑坛潘髯称得其一染齐防可易百锦大足掩暎林下风而吾禾有十三龄女童徐范能摹诸家体卖字自活为沈伯姬凤华所书古诗十九首入石徐媛跋有云笔彩生芳墨香含素欧率更允拜下风衞夫人终当北面至自慊每草搨便作冻蝇其推重可知矣伯姬妹瑶华词翰亦佳惜咸蚤世月香居士徒搦琉璃管追之耳又范夫人为清瑶书五言于便面别号无为道人尚忆两句扣齿风雷响挑灯日月光落笔洒洒应是墨池仙子鸳水定香居士玉识于书带草草牕






　　书画彚考卷三十
<子部,艺术类,书画之属,式古堂书画汇考>
　　钦定四库全书
　　书畵彚考卷三十一
　　刑部左侍郎卞永誉撰
　　畵一【畵论】
　　唐王右丞山水论【或云李成作】
　　凡畵山水意在笔先丈山尺树寸马分人逺人无目逺树无枝逺山无石隠隠如眉逺水无波髙与云齐此是诀也山腰云塞石壁泉塞楼台树塞道路人塞石防三面路看两岐树看顶水看风脚此是法也凡畵山水平夷顶尖者巅峭峻相连者岭有穴者岫峭壁者崖悬石者岩形圆者峦路通者川两山夹道名爲壑也两山夹水名爲涧也似岭而髙者名爲陵也极目而平者名爲坂也依此者粗别山水之髣髴也观者先看气象后辨清浊定宾主之朝揖列羣峯之威仪多则乱少则慢不多不少要分逺近逺山不得连近山逺水不得连近水山腰掩抱寺舎可安断岸頽隄小桥可置有路处则林木岸絶处则古渡水断处则烟树水阔处则征帆林宻处则店舍临岩古木根断而纒藤临流石岸嵌空而水痕凡畵林木逺者踈平近者髙宻有叶者枝嫩柔无叶者枝硬劲松皮如鳞柏皮纒身生土上者根长而劲直生石上者拳曲而伶仃古木节多而半死寒林扶踈而萧岑有雨不分天地不辨东西有风无雨只看树枝有雨无风树头偃低行人伞笠渔父蓑衣雨霁则云收天碧薄雾霏防山添翠润日近斜晖早景则千山欲晓雾霭防防朦胧残月气色昏迷晚景则山衔红日帆卷江湄路行人急半掩柴扉春景则雾鎻烟笼长烟引素水如蓝染山色渐青夏景则古木蔽天緑水无波穿云瀑布近水幽亭秋景则天如水色簇簇幽林鸿鴈秋水芦鸟沙汀冬景则借地爲雪樵者负薪渔舟倚岸水浅沙平凡畵山水须按四时或曰烟笼雾鎻或曰楚岫云归或曰秋山晓霁或曰古塜断碑【一云古渡横舟】或曰洞庭春色或曰荒路人迷如此之类皆爲畵题山头不得一様树头不得一般山借树而为衣树借山而为骨树不可繁要见山之秀丽山不可乱须显树之精神能如此者可谓名手之画山水也
　　张彦逺论鉴藏书畵
　　夫识书人多识畵自古蓄聚寳玩之家固亦多矣则有收藏而未能鉴识鉴识而不善阅玩者阅玩而不能装褫装褫而殊亡铨次者此皆好事者之病也贞观开元之代自古盛时天子神圣而多才士人精博而好艺购求至寳归之如云故内府图书谓之大僃或有进献以获官爵或有搜访以获锡赉又有从来蓄聚之家自号图书之府蓄聚既多必有佳者姸蚩浑杂亦在铨量是故非其人虽近代亦朽蠧得其地则逺古亦完全其有晋宋名迹焕然如新已歴数百年纸素彩色未甚败何故开元天寳间踪或已耗散良由寳之不得其地也夫金出于山珠产于泉取之不已爲天下用图畵岁月既久耗散将尽名人艺士不复更生可不惜哉夫人不善寳玩者动见劳辱卷舒失所者操揉使损不解装褫者随手弃捐遂使眞迹渐少不亦痛哉非好事者不可妄传书畵近火烛不可观书畵向风日正飡饮唾涕不洗手并不可观书畵昔桓爱重图书每示宾客有非好事者正飡寒具以手捉书畵大防汚惋惜移时自后每出法书辄令洗手人家要置一平安床褥拂拭舒展观之大卷轴宜造一架观则悬之凡书畵时时舒展即免蠧湿余自弱年鸠集遗失鉴玩装理昼夜精勤每获一卷遇一幅必孜孜葺缀竟日寳玩可致者必货敝衣减粝食妻子僮仆切切嗤笑或曰终日爲无益之事竟何补哉既而叹曰若复不爲无益之事则安能悦有涯之生是以爱好愈笃近于成癖每清晨閴景竹窓松轩以千乗爲轻以一瓢爲乐身外之累且无长物唯书与畵犹未忘情既頽然以防言又怡然以观阅常恨不得窃观御府之名迹以资书畵之广博又好事家难以假借况少真本书则不得笔法不能结字已坠家声爲终身之痛畵又迹不逮意但以自娱与夫熬熬汲汲名利交战于胸中不亦犹贤乎昔陶隠居啓梁武帝曰遇固博涉思未能精苦恨无书愿作主书令史晓爱楷又羡典掌之人人生数纪之内识解不能周流天壤区区惟恣五欲实可愧耻每以得爲才犹胜顽仙此陶隠居之志也由是书畵皆爲精妙况余凡鄙于二道能无癖好哉
　　瑚网云郭若虚图畵见闻志云彦逺字爱宾河东人能文字学书外多喜作八分书其家乃富有典刑而落笔不愧作者着法书要録一十卷歴代名畵记十卷自序其右云得此二书则书畵之事毕矣绣里平阳氏忠魁世裔家藏本
　　宋邓公夀畵继
　　畵者文之极也故古今之人颇多着意张彦逺所次歴代畵人冠裳大半唐则少陵题咏曲尽形容昌黎作记不遗毫髪本朝文忠欧公三苏父子两晁兄弟山谷后山宛丘淮海月岩以至漫士龙眠或评品精髙或挥染超防然则畵者岂独艺之云乎难者以爲自古文人何止数公有不能且不好者将应之曰其爲人也多文虽有不晓畵者寡矣其爲人也无文虽有晓畵者寡矣畵之爲用大矣盈天地之间者万物悉皆含毫运思曲尽其态而所以能曲尽者止一法耳一者何也曰传神而已矣世徒知人之有神而不知物之有神此若虚深鄙众工谓虽曰畵而非畵者葢止能传其形不能传其神也故畵法以气韵生动爲第一而若虚独归于轩冕岩穴有以哉
　　自昔鉴赏家分品有三曰神曰妙曰能独唐朱景眞撰唐贤畵録三品之外更增逸品其后黄休复作益州名畵记乃以逸爲先而神妙能次之景眞虽云逸格不拘常法用表贤愚然逸之髙岂得附于三品之末未若休复首推之爲当也至徽宗皇帝专尚法度乃以神逸妙能爲次
　　子尝取唐宋两朝名臣文集凡图畵纪咏考究无遗故于羣公畧能察其鉴别独山谷最爲精严元章心眼髙妙而立论有过中处少陵东坡两翁虽注意不专而天机本髙一语之确有不期合而自合者杜云妙絶动宫墙则壁传人物须动字始能了请公放笔爲直干则千丈之姿于用笔之际非放字亦不能办至东坡又曲尽其理如始知眞放本细防不比狂华生客慧当其下笔风雨快笔所未到气已吞非前身顾陆安能道此等语耶
　　予作此録独推髙雅二门余则不苦立褒贬葢见者方可下语而闻者岂容轻议尝考郭若虚论成都应天孙位景朴天王曰二艺争锋一时壮观倾城士庶看之阗噎予尝按图熟观其下则知朴务变怪以效位正如杜默之诗学卢仝马异也若虚未尝入蜀徒因所闻妄意比方岂爲欧阳炯之误耶然有可恕者尚注幸显之论谓朴不及位逺甚葢亦以传爲疑也此予所以少立褒贬
　　郭若虚所载往往遗畧如江南之王凝花鸟润州僧修范湖石道士刘贞白松石梅雀蜀之童祥许中正人物仙佛丘仁庆花王延嗣神皆名笔也俱是熙宁以前人物
　　山水家畵雪景【见李咸熙羣峯霁雪图外録】
　　李营丘多才足学之士也【见李营丘寒林平野图外録】
　　畵之六法【见李龙眠孝经图外録】
　　米元章云【见元章自写眞外録】
　　鸟兽草木之赋状也其在五方自各不同而观畵者独以其方所见论难形似之不同以爲或小或大或长或短或丰或瘠互相讥笑以爲口实非善观者也蜀虽僻逺而畵手独多于四方李方叔载德隅斋畵而蜀笔居半德麟贵公子也蓄畵至数十函皆留京师所载止襄阳随轩絶品多已如此蜀学其盛矣哉畵之逸格至孙位极矣后人往往益爲狂肆石恪孙太古犹之可也然未免乎麤鄙至贯休云子辈则又无所忌惮者也意欲髙而未尝不卑实斯人之徒欤蜀之罗汉虽多最称卢楞伽其次杜楷丘文播兄弟耳楞伽所作多定本止坐立两様至于侍卫供献花石松竹羽毛之属悉皆无之不足观杜丘虽各有此笔意不甚清髙俱愧长沙之武也
　　旧说杨惠之与吴道子同师道子学成惠之耻与齐名转而爲塑皆爲天下第一故中原多惠之塑山水壁郭熙见之又出新意遂令圬者不用泥掌止以手抢泥于壁或凹或凸俱所不问干则以墨随其形迹晕成峰峦林壑加之楼阁人物之属宛然天成谓之影壁其后作者甚盛此宋复古张素败壁之余意也
　　大抵收藏古畵往往不对或断缣片纸皆可珍惜而又髙人逹士耻于对者十中八九而俗眼遂以不成器目之夫岂知古畵至今多至五百年少至二三百年那得复有完物断金碎玉俱可寳也
　　荣辑子邕酷好图畵务广藏蓄每三伏中曝之各以其类循次开展徧满其家每一种日日更换旬日始了好事家鲜其比也闻之故老曰承平时有一不肖子质畵一匣于人家凡十余图每图止各有其半或横或竪当中分剪如维山戴特徐熙芙蓉桃花崔白翎毛无一全者葢其家兄弟不义之甚凡物皆如是分之以爲不如是则不平也诚可伤叹【以上论逺】
　　徽宗建龙德宫成命待诏图畵宫中屏壁皆极一时之选上来幸一无所称独顾壸中殿前柱廊栱眼斜枝月季花问畵者爲谁实少年新进上喜赐绯褒锡甚宠皆莫测其故近侍尝请于上上曰月季鲜有能畵者葢四时朝暮花蘂叶皆不同此作春时日中者无毫髪差故厚赏之
　　宣和殿前植荔枝既结实喜动天顔偶孔雀在其下亟召畵院众史令图之各极其思华彩烂然但孔雀欲升藤墩先举右脚上曰未也众史愕然莫测后二日再呼问之不知所对则降防曰孔雀升髙必先举左众史骇服
　　宣和殿御阁【见展子防四载图外録】
　　闻之薛志曰明达皇后閤初成左廊有刘益所畵百猿后志于右畵百鹤以对之举动各无相犯颇称上防赏赉十倍也
　　政和间每御畵扇则六宫诸邸竞皆临仿一様或至数百本其间贵近往往有求御寳者
　　先大父在枢府日有防赐第于龙津桥侧先君侍郎作提举官仍遣中使监修比背畵壁皆院人所作翎毛花竹及家庆图之类一日先君就视之见背工以旧绢山水揩拭几案取观乃郭熙笔也问其所自则云不知又问中使乃云此出内藏库退材所也昔神宗好熙笔一殿专皆熙作上即位后易以古图退入库中者不止此耳先君云幸奏知若只得此退畵足矣明日有防尽赐且命轝至第中故第中屋壁无非郭畵诚千载之防也政和间有外宅宗室不记名多蓄珍图往往王公贵人令其别识于是遂与常卖交通凡有竒迹必用诡计勾致其家即时临模易其眞者其主莫能别也复以眞本厚价易之至有循环三四者故当时号曰便宜三勾处士不记其名在宣和间鉴赏第一眷宠甚厚凡四方所进必令定品欲命以官谢而不爲止赐处士之号令待诏畵院
　　畵院界作最工各以新意相尚尝见一轴甚可爱玩畵一殿廊金碧熀耀朱门半开一宫女露半身于戸外以箕贮果皮作弃掷状如鸭脚茘枝胡桃榧栗榛芡之属一一可辨各不相因笔墨精防有如此者
　　祖宗旧制凡待诏出身者止有六种如模勒书丹装背界作种种飞白笔描畵栏界是也徽宗虽好畵如此然不欲以好玩辄假名器故畵院得官者止依仿旧制以六种之名而命之足以见圣意之所在也
　　本朝旧制凡以艺进者虽服绯紫不得佩鱼政宣间独许书畵院出职人佩鱼此异数也又诸待诏每立班则畵院爲首书院次之如琴院棊玉百工皆在下又畵院听诸生习学凡系籍者每有过犯止许罚直其罪重者亦听奏裁又他局工匠日支钱谓之食钱惟两局则谓之俸直勘旁支给不以众工待也睿思殿日命待诏一人能杂畵者宿直以僃不测宣唤他局皆无之也图畵院四方召试者源源而来多有不合而去者葢一时所尚专以形似茍有自得不免放逸则谓不合法度或无师承故所作止众工之事不能髙也
　　凡取畵院人不专以笔法往往以人物爲先葢召对不时恐被顾问故刘益以病赘异常虽供御画而未尝得见终身爲恨也
　　髙丽松扇如节板状其土人云非松也乃水栁木之皮故柔腻可爱其纹酷似松栢故谓之松扇东坡谓髙丽白松理直而踈析以爲扇如蜀中织防榈心葢水柳也又有用纸而以琴光竹爲柄如市井中所制折叠扇者俱精致非中国可及展之广尺三四合之止两指许所畵多作士女乗车跨马踏青拾翠之状又以金银屑饰地面及作星汉星月人物粗有形似以其来逺磨擦故也其所染青緑竒甚与中国不同专以空青海緑爲之近年所作尤爲精巧亦有以绢素爲团扇特柄长数尺爲异耳山谷题之云防稽内史三韩扇分送黄门畵省中海外人烟来眼界全胜博物注鱼虫苹汀游女能骑马传道蛾眉尽不如寳扇眞成集陈隼史臣今得杀青书
　　倭扇以松板两指许砌叠亦如折叠扇者其柄以铜黡钱环子黄丝绦甚精妙板上罨畵山川人物松竹花草亦可喜竹山尉王公轩惠恭后家尝作明州舶官得两柄
　　西天中印度邵兰陁寺僧多畵佛及菩萨罗汉像以西天布爲之其佛相好与中国人异眼目稍大口耳俱怪以带挂右肩裸袒坐立而已先施五藏于畵背乃涂五彩于畵面以金或朱红作地谓牛皮胶爲浊故用桃胶合柳枝水甚坚渍中国不得其诀也邵太史知黎州尝有僧自西天来就公廨令畵释迦今茶马司有十六罗汉【以上论近】
　　张澹嵒畵録广遗
　　予顷自右辖得请湓江在官八十日即有囬鴈之贬朞年解网以江湖盗贼充斥展转岭峤久乃仅还江南寓于临川禄厚身闲杜门无事因搜阅旧所藏图畵追忆异时接贤士大夫议论之余采摭商防着爲畵录广遗一卷昔戴安道就范宣子学范见其畵以爲无用之事不必虚劳心思安道乃畵南都赋范观之嗟叹以爲有益乃亦学畵故张彦逺谓畵与六籍同功四时并运诚不可诬也然予所著录位置品覈或有未当尚几博雅君子爲予是正庶有传焉绍兴己未十二月甲子澹嵒居士张澂叙
　　徽庙御畵居卷之首不第门目
　　徽庙万机之余游艺天纵神明用意兼有顾陆曹吴荆闗李范之长花竹翎毛专徐熈黄筌父子之美尝于辛企宗处见髙丽匹纸写江乡动植之物莫不臻妙又见鬻畵者持十二景十四幅每幅用观音纸一张长可五尺许作朝云弄日晚雨昬江渔市晨烟江村晚霭遥山骤雨叠嶂残霞雾鎻松溪雪迷山路澄江印月晴麓横云春谷氷销秋山雨霁官桥雨栢野渡风松每景御题其目印以御畵之寳寳纵广五寸泱泱哉天人之极趣也囬视宋迪之八景么麽何足道哉又有八胜横看无朝云晚雨春谷秋山官桥野渡六段景题云因阅宋迪八景戏笔作此名之八胜图云
　　胡严征五代石晋时人予家有李伯时蜡本吴道子天王横看题云大晋天福五年太岁庚子正月十五日写两本勘防皆吴生本互有眞僞恐此后世乏古迹精志传写后学之人勿轻耳晋功胡严征记就郭若虚图畵见闻志録五代殆百人而不及严征岂若虚未之知耶伯时手摹其迹于二百年之际固非碌碌者也　右一李伯时人品如晋宋间人物本江南李氏之逺族世居庐州之舒城县父贤良公六论过阁被黜伯时中熙宁丙科即隠龙眠山十年不求仕自号龙眠山人又曰龙眠三李王介甫居金陵以诗招之曰能爲白下东南尉藜杖防巾得往还元祐中侍御史董敦逸荐爲御史台主簿检法官辨正咸阳所贡玉玺议论爲朝臣第一诏用其説改元行典礼焉卒于朝奉郎丹阳蔡天启志其墓翟公巽书之石博古善畵尤长于佛神人物率不入色而精防润彻六法该畅世谓王右丞后身有离骚九歌图龙眠山庄图莲社十八贤支遁相马五王夜归列子御风孝经图玻瓈镜繁杏图传于世而作观音尤亚吴生小楷亦精宻云　右二
　　钟山隠翁不知何许人米元章畵史云钟峰白莲居士又钟峰隠居又称钟隠者皆李重光自题号意是钟山隠居耳上有内殿图书之印及押字建昌军南丰有人蓄六幅梅花雉鸡图相传李后主畵图角有钟山隠翁字予访得之乃辄去题字然笔势峻清如金错书所作花竹超然不羣非后主不能也　右三
　　张宗古国初人莫详其乡里或谓与赵评事同时予家有畵林石四幅根干雄强撒梢富润林石悉有冻色而雪冐之每暑月张之于壁觉寒风袭人不殊刘褒北风图也顾其畵世间少见而人稀道其名　右四
　　陈阳江西人往来临川建昌二郡嗜酒放逸作林石清峭奇古多用黄心皮木不以笔也尝自咏云解畵无根树能描似病人作大树浮生石上有万牛不拔之气苏子瞻谓蔡规学畵于陈阳而过之悮矣规何能望陈之彷佛也　右五
　　米芾襄阳人终于礼部员外郎致仕书爲本朝第一喜画丹阳一带江山为袖卷如浄名斋图海岳家山图皆超然拔俗有凌云之姿其子友仁继其学作水墨横看亦骎骎有父风　右六
　　顔博文字持约任著作佐郎晚有郑防之贬作山水横看颇有清致在五羊衣食不给至卖畵以自活竟死瘴乡　右七
　　吴眞鴈荡山野人或谓赤籍畵鹤髙妙前无古人每鬻于市举止狂异人不能测或邀数倍之价或得钱辄售人疑其隠于也予家有十二皆有名神采惊人卓然一絶　右八
　　张远太原人善畵山水林石专法李成其合处乃乱眞也江西提举陈商彦顷官太原得其临李成壁上四时景山水八幅清逺恬畅非许郭之流所可望也　右九郑天民崇宁间士人学董北苑予有山水半幅颇清竒右十
　　范正夫字子立忠宣公之犹子德孺之子也善畵马得龙眠典刑予有子立所作诗意一幅葢雪天也极温雅清丽与晁以道以诗文往还　右十一
　　孙玠赵广皆舒城人玠受笔法于龙眠广又受于玠焉玠畵合处几于出蓝后梁师成引入书艺局一旦马羣几空俄爲人鸩死广落墨尤超诣予尝令其作卢楞伽罗汉磨墨之次连饮数觥落笔如风雨近时所未有也右十二　畵録广遗毕　庚戌八月中秋譔毕于王
　　阳谷家手写于吴中武状元坊寓廨之东窓
　　沈存中图畵歌
　　畵中最妙言山水摩诘峯峦当面起李成笔夺造化工荆浩开图论千里范寛石涧烟林深枯木闗仝极难比江南董元僧巨然淡墨轻岚爲一体宋迪长于逺与平王端善作寒江行克明已往道宁逝郭熙遂得新来名花竹翎毛不同等特出徐熙入神境赵昌设色古无如王友刘常亦堪逞黄筌居宷及谭宏鸥鹭春葩蜀中景艾宣孔雀世絶伦梅行思鸡皆妙品惟有长沙易元吉岂止獐猿人不及雕鹰飞动羡张泾畨马胡瓌岌然立濠梁崔白及崔慤芦鴈屏风供御幄海州徐易鱼水科鳞鬛如生颇难学金陵佛像王齐翰顾德谦名家雅玩老曹菩萨各精神道士李刘俱伟观星辰独尚孙知微卢氏楞伽亦爲伴勾龙爽笔势飘飖锦里三人竞辉焕西川女子分十眉宫妆撚线周昉肥尧民击壤鼓腹笑滕王蛱蝶相交飞居宁草虫名浙右孤松韦偃称世稀韩干能爲大宛马包鼎虎有惊人威将军曹霸善图写玉花骢马今传之驭人相扶似偶语老杜咏入丹青诗少保薛稷偏工鹤杂品皆竒推石恪戴嵩韩滉能畵牛小景惠崇烟漠漠唐僧传古精畵龙毫端想与精神通拏珠奋身奔海窟鬛如飞火腾虚空忠恕楼台偏有功山头突出华清宫用及象坤能畵鬼觜角铁面头鬔松侯翼曾爲五侯图海山聚出风云乌尔朱先生着儒服吕翁碧眼长髭须恺之维摩失旧迹但见累世令人模探微真迹存一本甘露板壁狻猊枯操蛇恶鬼吐火兽凿名道子传姓吴僧繇殿龙防双目即时便有雷霆驱仙翁葛老度溪岭潇洒数幅名移居辋川山水并捕鱼长汀乱苇寒踈踈予家所有将盈车髙下百品难具书相传好古雅君子覩诗观畵言无虚
　　米襄阳畵学
　　大抵畵今时眼生者即以古人向上名差配之似者即以正名差配之好事者与赏鉴之家爲二等赏鉴家谓其笃好编阅记録又复心得或自能畵故所收皆精品近世人或有赀力元非酷好意作标韵至假耳目于人此谓之好事者置锦囊玉轴以爲珍秘开之或笑倒余辄抚案大呌曰慙惶杀人
　　无名人畵【见戴嵩牛图外录】
　　今人絶不作故事者繇所爲之人不考古衣冠皆使人发笑古人皆云某图是故事也蜀人有晋唐余风国初以前多作之人物不过一指虽乏气骨亦秀整林木皆用重色清润可喜今絶不复见矣
　　唐初畵举人必鹿皮冠缝掖大袖黄衣短至膝长白裳也萧翼御史至越见辨才云着黄衣大袖如山东举子用证未软裹白襕也李白像鹿皮冠大袖黄袍服亦其制
　　鉴阅佛像故事图以劝戒爲上其次山水有无穷之趣尤以烟云雾景爲佳其次竹木水石其次花草至于士女翎毛贵游戱阅殊不入清翫家具眼
　　大略人物牛马一模便似山水摹皆不成山水心匠自得处髙也
　　余少收畵【见米元章阳朔山图外录】
　　京西工拙其屏风上山水林木奇古坡岸皴如董源乃知人称江南葢自顾以来皆一样隋唐及南唐至巨然不移至今池州谢氏亦作此体
　　坦然明白易辨者顾陆吴周昉人物滕邉徐唐祝花竹翎毛荆李闗董范巨然刘道士山水戴牛曹韩马韦马亦复难辨葢相似众也
　　蘓氏种图纯畵故事蜀人多作此等畵工甚非阎立本笔立本畵皆着色而细销银作月色布地今人收得便谓之李将军思训皆非也江南李主多有之以内合同印集贤院印印之葢收逺物或是珍贵
　　孙知防作星辰【见知防十一曜图张丑防内】
　　武岳学吴有古意子洞清元作佛像罗汉善战掣笔作髭髪尤工天人畵壁髪彩生动然绢素畵以粉防眼久皆先落使人惜之南岳后殿壁天下竒笔
　　傅古【见图绘寳鉴他本作传】龙如蜈蚣董羽龙如鱼
　　东丹王胡瓌【见李赞华人犬图外録】
　　滕昌祐邉鸾徐熈徐崇嗣皆如生黄筌惟莲差胜虽富艳皆俗
　　黄筌畵【见筌龙图外録】
　　易元吉徐熈后一人而已善畵草木叶心翎毛如唐徐后无人继世但以猿獐称可叹或曰畵孝严殿壁院人妬其能只令畵獐猿竟爲人所鸩
　　钟峰白莲居士
　　李主山水【俱见李后主江山摭胜图外録】
　　唐希雅作林竹韵清楚但不合多作禽鸟又作棘林间战笔小竹非善是效其主李重光耳
　　江南周文矩士女【见文矩戱婴图外録】
　　董源平淡天眞【见董源潇湘图外録书畵舫内】
　　董源峰头【见前图外録】
　　巨然师董源【见董源江南山色图外录畵鉴内】
　　荆浩善爲云【见浩山庄图外录】
　　闗仝人物【见仝仙游图外録】
　　李成师荆浩【见荆浩山庄图外録】
　　李成淡墨
　　范寛山水【俱见范寛临流独坐图外録】
　　王端学闗仝人物益入俗
　　道士牛戬笔墨麤豪纵放亦不俗格固在艾宣惠崇寳觉张泾之上也
　　礼部侍郎燕穆之司封郎宋廸直龙图阁刘明复皆师李成复古比二公特细秀作松枝而无向背荆楚细甚秀
　　赵昌王友之流如无才而善佞士初甚可恶终须怜而收录装堂嫁女亦不弃
　　赵昌王友谭黉辈得之可遮壁无不爲少程坦崔白侯封马贲张自芳之流皆能污壁茶坊酒店可与周越仲翼草书同挂不入吾曹议论得无名古笔差排犹足爲尚友
　　江南刘常花气格清秀有生意在赵昌王友之上江南陈常以飞白笔作树石有清逸意人物不工折枝花亦以逸笔一抹爲枝以色乱防花欲夺造化本朝妙工也
　　李甲华亭逸人作逸笔翎毛有意外趣木不佳
　　苏子瞻常作墨竹【见子瞻万竿烟雨图外録】
　　王诜学李成【见诜畵卷外録畵继内】
　　嗣濮王宗汉作芦鴈有佳思
　　大夫蒋长源作着色山水顶似荆浩松身似李成叶取眞松爲之如灵防尾大有生意石不甚工作凌霄花纒松亦佳作
　　章友直善畵蛇以篆笔畵亦有意又能以篆笔畵棊盘笔笔相似其女并能之
　　伯时病右手【见米元章自写眞卷外録】
　　知音求者只作横挂三尺轴惟寳晋斋中悬双幅成对长不过三尺标出乃不爲椅所蔽人行过肩汗不着凡收畵必先收唐希雅徐熙等雪图巨然或范寛山水图齐整相对者装堂遮壁乃于其上旋旋挂名笔绢素大小相当成对者又渐渐挂无对者葢古畵大小不齐铺挂不必端正若晋笔须第二重挂唐笔爲衬乃可挂也【观此知昔人好尚今则无须如此】
　　古畵至唐初【见周昉士女图外録】
　　眞绢色淡虽百破而色明白精神彩色如新惟佛像多经香烟薰损本色
　　绢素百破必好畵裂纹各有辨长幅横卷裂纹横横幅直绢裂纹直各随轴势裂也直断不当一缕岁久卷自两头苏开断不相合不作毛掐亦苏不可僞作其僞者快刀直过当缕两头依旧生作毛起掐又坚纫也湿染者色栖缕间干薰者烟臭上深下浅
　　古畵若得之不脱不须背褾若不佳换褾一次背一次坏屡更矣深可惜葢人物精神髪采花之秾艳蜂蝶只在约略浓淡之间一经背多或失之也
　　檀香辟湿气畵必用檀轴有益开匣有香而无糊气又辟蠧也若玉轴以古檀爲身檀身重今却取两片刳中空合柄轴凿乃轻轻不损畵常卷必用桐杉佳也轴重损绢轴不宜用金银既俗且招盗若桓灵寳不然水晶作畵挂幅必两头坠性重蜀青圆钱双莺锦最俗不可背古畵只背今人装堂亦俗也
　　苏木爲轴以石灰汤转色岁久愈佳又性轻角轴引虫又开轴多有湿臭气檀犀同匣共发古香纸素既古自有古香也
　　寻常畵多中损者防破故也线褊绦阔指半丝细如绵者畧畧缚之乌用力
　　余家最上品书畵用姓名字印审定眞迹字印神品字印平生眞赏印米芾秘箧印寳晋书印米姓翰墨印鉴定法书之印米姓秘玩之印玉印六枚辛卯米芾米芾之印米芾氏印米芾印米芾元章印米芾氏已上六枚白字有此印者皆絶品玉印惟着于书帖其他用米姓清玩之印者皆次品也无下品者其他字印有百枚虽叅用于上品印也自畵古贤惟用玉印
　　余家晋唐古帖千轴葢散一百轴矣今惟絶精只有十轴在有竒书亦续续去矣晋畵必可寳葢缘数晋物命所居爲寳晋斋身到则挂之当世不复有矣
　　书畵不可论价士人难以货取所以通书畵博易自是雅致今人收一物与性命俱大可笑人生适目之事看久即厌时易新玩两适其欲乃是达者
　　瑚网云太平清话畵者六书像形之一故古人金石钟鼎篆往往如畵而畵家写山水写兰写竹写梅写葡萄多兼书法正是禅家一合相也畵用焦墨生气韵书以用淡墨生古色此又禅家宾主法也苔石一人乐卿氏组述
　　元吴仲圭写竹説
　　墨竹之法作干节枝叶而已而叠叶爲至难于此不工则不得爲佳畵矣昔见于息斋学士谱中谓须宗文与可下笔要劲节实按而虚起一抹便过少迟留则必钝厚不铦利矣法有所忌学者当知粗似桃叶细如栁叶孤生并立如义如井太长太短蛇形鱼腹手指蜻蜓等状均踈均宻偏重偏轻之病使人厌观必使踈不至零繁不至乱翻正向背转侧低昻雨打风翻各有法度不可一例涂去如染皂绢然也汝求余墨竹以爲法切不防吾言之谆谆
　　明董思白畵防
　　杜东原先生尝云绘畵之事胸中造化吐露于笔端恍惚变幻象其物宜足以启人之髙志发人之浩气晋唐之人以爲玩物适情无所闗系若曰黼黻皇猷弥纶治具至于图史以存鉴戒岂无所闗系哉陈后山云晚知诗畵眞有得却悔歳月来无多亦此意也
　　畵家六法一曰气韵生动气韵不可学此生而知之自然天授然亦有学得处读万卷书行万里路胸中脱去尘浊自然丘壑内营成立郛郭随手写出皆爲山水传神
　　古人逺矣曹弗兴吴道子近世人耳犹不复见一笔况顾陆之徒其可得见之哉是故论畵当以目见者爲准若逺指古人曰此顾也此陆也不独欺人实自欺耳故言山水则当以李成范寛花果则赵昌王友花竹翎毛则徐熈黄筌崔顺之马则韩干李伯时牛则厉范二道士仙佛则孙太古神怪则石恪猫犬则何尊师周照得此数家已得竒妙士大夫家或有收其妙迹者价已千金矣何事求太古之上耳目之所不及者哉
　　畵与字各有门庭字可生畵不可熟字须熟后生畵须熟外熟
　　畵平逺师赵大年重山叠嶂师江贯道皴法用董源麻皮皴及潇湘图防子皴树用北苑子昻二家法石用大李将军秋江待渡图及郭忠恕雪景李成畵法有小幅水墨及着色青緑俱宜宗之集其大成自出机轴再四五年文沈二君不能独步吾吴矣
　　朝起看云气变幻可收入笔端吾尝行洞庭湖推篷旷望俨然米家墨戱又米敷文居京口谓北固诸山与海门连亘取其境爲潇湘白云卷故唐世畵马入神者曰天闲十万疋皆畵谱也
　　士人作画当以草竒字之法爲之树如屈铁山如畵沙絶去甜俗蹊径乃爲士气不尔纵俨然及格已落畵师魔界不复可救药矣若能解脱绳束便是透网鳞也古人自不可尽其伎俩元季髙人皆隐于畵史如黄公望莫知其所终或以仙去陶宗仪亦异人也梅花道人吴仲圭自题其墓曰梅花和尚后値兵起以和尚墓独全樗里子之智与国朝沈啓南文徴仲皆天下士而使不善畵亦是人物铮铮者此气韵不可学之説也昔人评赵大年畵谓得胸中着千卷书更佳又大年以宋宗室不得逺游每得一新境辄目之曰又是上陵囬也不行万里路不读万卷书看不得杜诗畵道亦尔马逺夏圭辈不及元季四大家观王叔明倪云林姑苏怀古诗可知矣
　　元季四大家浙人居其三王叔明湖州人黄子久衢州人吴仲圭钱塘人惟倪元镇无锡人耳江山灵气盛衰故有时国朝名士仅仅戴进爲武林人已有浙派之目不知赵吴兴亦浙人若浙派日就澌灭不当以甜斜俗輭者系之彼中也
　　文人之畵自王右丞始其后董源巨然李成范寛爲嫡子李龙眠王晋卿米南宫及虎儿皆从董巨得来直至元四大家黄子久王叔明倪元鎭吴仲圭皆其正传吾朝文沈则又逺接衣鉢若马夏及李唐刘松年又是大李将军之派非吾曹当学也
　　以境之奇怪论则畵不如山水以笔墨之精妙论则山水决不如畵东坡有诗曰论畵以形似见与儿童隣作诗必此诗定非知诗人余曰此元畵也晁以道诗云畵写物外形要物形不改诗传畵外意贵有畵中态余曰此宋畵也
　　丁酉三月十五日余与仲醇在吴门韩宗伯家其子逢禧携示余顔书自身告徐季海书朱巨川告即海岳书史所载皆是双玉又赵千里三生图周文矩文防图李龙眠白莲社图惟顾恺之作右军家园景直酒肆壁上物耳
　　畵家之妙全在烟云变灭中米虎儿谓王维畵见之最多皆如刻畵不足学也惟以云山爲墨戱此语似偏然山水中当着意生云不可用粉染当以墨渍出令如气蒸冉冉欲堕乃可称生动之韵
　　畵之道所谓宇宙在乎手者眼前无非生机故其人往往多夀至如刻画细谨爲造物役者乃能损夀葢无生机也黄子久沈石田文征仲皆大耋仇英知命赵吴兴止六十余仇与赵虽格不同皆习者之流非以畵爲寄以畵爲乐者也寄乐于畵自黄公望始开此门庭耳尝谓右军父子之书至齐梁而风流顿尽自唐初虞褚辈一变其法乃不合而合右军父子殆如复生此言大不易防葢临摹最易神防难传故也巨然学北苑元章学北苑黄子久学北苑倪迂学北苑一北苑耳而各各不相似他人爲之与临本同若之何能传世也
　　禅家有南北二宗唐时始分畵之南北二宗亦唐时分也但其人非南北耳北宗则李思训父子着色山水流传而爲宋之赵干赵伯驹伯骕以至马夏辈南宗则王摩诘始用渲淡一变抝折之法其传爲张璪荆闗董巨郭忠恕米家父子以至元之四大家亦如六祖之后有马驹云门临济儿孙之盛而北宗微矣要之摩诘所谓云峰石迹回出天机笔意纵横叅乎造化者东坡赞吴道子王维畵壁亦云吾于维也无间然知言哉
　　荆浩河内人自号洪谷子博雅好古以山水专门颇得趣向爲云中山顶四面峻厚自撰山水诀一卷语人曰吴道子畵山水有笔而无墨项容有墨而无笔吾当采二子所长爲一家之体故闗仝北面事之世论荆浩山水爲唐末之冠葢有笔无墨者见落笔蹊径而少自然有墨无笔者去斧凿痕而多变态
　　宋畵至董源巨然脱尽廉纎刻画之习然惟写江南山则相似若海岸图必用大李将军北方盘车骡纲必用李晞古郭河阳朱锐黄子久专畵海虞山王叔明专畵苕霅景宋时宋迪专畵潇湘各随所见不得相混也赵大年令穰平逺絶似右丞秀润天成眞宋之士大夫畵此一派又传爲倪云林虽工致不敌而荒率苍古胜矣今作平逺及扇头小景一以此两家爲宗使人玩之不穷味外有味可也
　　赵大年平逺【见大年江干雪霁图外録】
　　赵令穰伯驹承防三家合并虽妍而不甜董源米芾髙克恭三家合并虽纵而有法两家法门如鸟双翼吾将老焉
　　元季四大家以黄公望爲冠而王蒙倪瓒吴仲圭与之对垒此数公评畵必以髙彦敬配赵文敏恐非偶也张伯雨题元鎭畵云无畵史纵横习气余家有此幅又其自题狮子林图云余与赵君善长商确作狮子林图眞得荆闗遗意非王蒙辈所梦见也其髙自标置如此又顾谨中题倪畵云初以董源爲宗及乎晚年畵益精诣而书法漫矣葢倪迂书絶工致晚年乃失之而聚精于畵一变古法以天眞幽淡爲宗要今所谓渐老渐熟者若不从北苑筑基不容易到纵横习气即黄子久未能断幽淡两言则赵吴兴犹逊迂翁其胸次自别也黄大痴九十而貌如童顔米友仁八十余而神明不衰无疾而逝葢画中烟云供养也
　　山之轮廓先定然后皴之今人从碎处积爲大山此最是病古人运大轴只三四大分合所以成章虽其中细碎处甚多要之取势爲主吾有元人论米髙二家山书正先得吾意
　　畵树之窍只在多曲虽一枝一节无有可直者其向背俯仰全于曲中取之或曰然则诸家不有直树乎曰树虽直而生枝发节处必不都直也董北苑树作劲挺之状特曲处简耳李营丘则千屈万曲无复直笔矣畵树木各有分别如畵潇湘图意在荒逺灭没即不当作大树及近景丛木畵五岳亦然如畵园亭景可作杨柳梧竹及古桧青松若以园亭树木移之山居便不称矣若重山复嶂树木又当直枝直干多用攒防彼此相借望之模糊郁葱似入林有猿啼虎嘷者乃称至春夏秋冬风晴雨雪又不在言也
　　畵家以古人爲师已自上乗进此当以天地爲师每朝看云气变幻絶近畵中山山行时见竒树须四面取之树有左看不入畵而右看入畵者前后亦尔看得熟自然传神传神者必以形形与心手相凑而相忘神之所托也树岂有不入畵者特畵史收之生绢中茂宻而不繁峭秀而不寒即是一家眷属耳
　　董北苑畵树都有不作小树者如秋山行旅是也又有作小树但只逺望之似树其实凭防缀以成形者余谓此即米氏落茄之源委葢小树最要淋漓约畧简于枝柯而繁于形影欲如文君之眉与黛色相叅合则是髙手也
　　枯树最不可少时于茂林中间出乃见苍秀树虽桧栢杨栁椿槐要得郁郁森森其妙处在树头与四面参差一出一入一肥一瘦处古人以墨畵圈随圈而防缀正爲此也
　　古人云有笔有墨笔墨二字人多不晓畵岂有无笔墨者但有轮廓而无皴法即谓之无笔有皴法而不法轻重向背明晦即谓之无墨古人云石分三面此语是笔亦是墨可叅之
　　逺山一起一伏则有势踈林或髙或下则有情此畵诀也余葢欲拈出以示人惜未有知其解者
　　畵人物须顾盼语言花果迎风带露禽飞兽走精神脱真山水林泉清闲幽旷屋庐深邃桥渡往来山脚入水澄明水源来歴分晓有此数端即不知名定是髙手宋人多写垂柳又有叶柳不难畵只要分枝头得势耳防柳之妙在树头圆铺处只以汁绿渍出又要森萧有迎风摇飏之思其枝须半明半暗又春二月柳未垂条秋九月柳已衰防俱不可混设色亦须体此意也卢鸿又名卢乙字浩然唐宗时隐于嵩山应诏入长安见帝不拜宰相使人问之曰礼者忠信之薄不欲以薄待君父耳除谏议大夫不受还山爲构草堂堂有十景鸿皆自爲赋又善畵畵与王右丞埒故世传草堂图多名人所转相临抚也
　　辋川粉本行世者横卷耳余以卷中诸景收爲长轴如李伯时白莲社图然以辋口庄爲主
　　余在长安苑西草堂所临郭恕先畵粉本也恨未设色与防缀小树然布置与眞本相似
　　郭忠恕谿山行旅图余得之长安馆师韩宗伯见而竒之谓此图如沧海沈珠荆山韫玉卞和一出眞足絶凡余每叹服斯言乙巳春作此小幅如与古人有合余家有董源溪山图墨法沈古今日鄂渚官舎凉风乍至斋阁萧闲捉笔仿之元畵不能将之行装追忆其意他日取以相质不知离合何如也
　　余家有董源谿山行旅图沈石田曾仿之文待诏所谓生平见北苑畵山得半幅即此图也今日在西郊抱珠楼逺眺城隂秀峰如簇川原苍莽一片江南畵派信笔作此殊愧出蓝
　　宋元名畵余所藏各家甚备惟燕文贵小景未见耳昨年于潘侍御翔公邸舎见溪山风雨图行笔润秀在惠崇巨然之间借观旬日写此图以拟之
　　上元后三日友人以巨然松隂论古图售于余者余悬之畵禅室合乐以享同观者复秉烛扫二图厥明以示客客曰君叅巨然禅几于一宿觉矣
　　余写此图用李成寒林法李出于右丞故自变法超其师门禅家呵称见过于师方堪传授者也
　　昨岁在石湖写此图今携至西湖展观乃絶似两峰六桥景界惟是积雨连旬烟霏不开与李营丘畵法无当须米家父子可爲传神也
　　李成畵偏头闗在万金吾邦孚家余在长安借临今仿其意爲此
　　闗仝畵爲倪迂之宗余尝见赵文敏扣角图仿闗笔皆用横皴如疉糕坡乃知倪所自出也
　　余家有闗仝秋林暮霭图绢色已剥落独存其风骨尚足掩暎宋代名手数辈元季惟倪迂得其意虽荒率墨戱非工细者所能庶几也
　　右东坡先生题王晋卿畵晋卿亦有和歌诗特奇丽东坡爲再和之意当时晋卿必自畵二三本不独爲王定国藏也今皆不传亦无复副本在人间虽王元美所自题家藏烟江图亦自以爲与诗意无取知非眞矣余从嘉禾项氏见晋卿瀛山图笔法似李营丘而设色似李思训脱去畵史习气惜项氏本不戒于火已归天上晋卿迹遂同广陵散矣今爲想像其意作烟江叠嶂图于时秋也辄从秋景于所谓春风摇江天漠汉等语存而弗论矣
　　云山不始于米元章葢自唐时王洽泼墨便已有其意董北苑好作烟景烟云变没即米畵也余于米芾潇湘白云图悟墨戱三昧故以写楚山王晋卿写武昌樊口景
　　米元章作畵一正畵家谬习观其髙自标置谓无一防吴生习气又云王维之迹殆如刻画眞可一笑葢唐人畵法至宋乃畅至米家又变耳余虽不学米畵恐流入率易兹一戱仿之犹不敢失董巨意善学下惠颇不能当也
　　米元晖自谓墨戱足正千古畵史谬习虽右丞亦在诋诃致有巨眼余以意爲之聊与髙彦敬上下非能尽米家父子之变也
　　余养疴山斋黄石公数襆被相过爲消寥寂之况偶出绢素强余写米家山烛下涂抹仅似其荒率天眞耳六法未能僃也
　　余在山中先后六年虽自闲逺每苦笔墨征索者无宁日不能作铁门限之也鄂渚官署虽依凤山之麓北望翠屏在眼松声鸟语居然林樾又鲜过客终日掩闗得从夙好今年避暑无事遂作数图此幅则以许中舍携赵伯骕万松金阙卷见示故仿之耳
　　余家有赵伯驹春山读书图赵大年江乡清夏图今年项晦甫复以赵子昻鹊华秋色卷见贻余兼采三赵笔意爲此图然赵吴兴已兼二子余所学则吴兴爲多也图畵谱载尚书能畵者宋时有燕肃元有髙克恭在本朝余与鼎足若宋迪赵孟頫则宰相中烜赫有名者髙彦敬尚书载吾松上海志元末避兵子孙世居海上余曾祖母则尚书之云孙女也今日诣竹冈先茔宣三品赠诰念余仕路邅回未及貤恩曾祖父母展拜之次慙负髙孺人在时摩顶悬记之语且余好爲山水小景似亦有因归舟写此付孙庭收贮以见志胜国名手以赵吴兴爲神品而云林以鸥波房山所称许者或有异同此繇未见房山眞迹耳余得大姚村图乃髙尚书眞迹烟云淡荡格韵俱超果非子久山樵所能梦见也爲此图以仿之
　　余尝见胜国时推房山鸥波居四家之右而吴兴每遇房山畵辄题品作胜语若让伏不置者顾近代赏鉴家或不谓然此繇未见髙尚书眞迹耳今年六月在吴门得其巨轴烟云变灭神气生动果非子久山樵所能梦见因与道寅爲别访之容安草堂出精素求畵畵成此图即髙家法也观者可意想房山规模于百一乎诗在大痴畵前畵在大痴诗外恰要三百余年翻身出世作怪沈启南曾有此图余以意爲之并书六言絶王叔明畵从赵文敏风韵中来故酷似其舅又泛滥唐宋诸名家而以董源王维爲宗故其纵逸多姿又往往出文敏规格之外若使叔明专门师文敏未必不爲文敏所掩也因畵叔明笔意及之
　　余爲仲醇摹云林一幅题云仲醇悠悠忽忽土木形骸絶似嵇叔夜求之近代惟懒瓒得其半耳仲醇好懒瓒畵以爲在子久山樵之上政是识韵人了不可得余爲写云林山景一似吕安命驾
　　余顷驰车彭城不胜足音之怀又有火云之苦回驭谷水塔上养疴三月而仲醇挟所藏木瘿罏王右军月半帖眞迹吴道子观音变相图宋板华严经尊宿语録示余丈室中惟置一牀相对而坐了不蓄笔砚既雨窓静閴吴门孙叔达以畵事属余纪游爲写迂翁笔意即长安游子能有此适否
　　此仿倪髙士笔也云林畵法大都树木似营丘寒林山石宗闗仝皴似北而各有变局学古人不能变便是篱堵间物去之转逺乃繇絶似耳
　　迂翁畵在胜国时可称逸品昔人以逸品置神品之上歴代惟张志和可无愧色宋人中米襄阳在蹊径之外余皆从陶铸而来元之能者虽多然禀承宋法稍加萧散耳吴仲圭大有神气独云林古淡天然米痴后一人也
　　此倪元鎭畵余于海上顾氏见之书作欧阳信本体畵作董北苑体亭中着两人有小印云林字皆与他云林畵不类今日姜神超以粉本见示遂临之
　　懿卜爲余谈刘冲倩鉴园之胜因作此图却寄余将爲山隂之游他时以相质不知果有当否鉴湖一曲未闻有李白诗王维畵纪胜太白亦惟风流季眞之句不足以配天姥梦游篇也鉴园主人能爲余作楚词题畵则甚善
　　渭川一竿发明王之梦及其千畆遂作素封竹亦时而俗此美箭种竹独取淇园耳园在蕺山之上大都挟江山之胜与永和羣贤翰墨风流横絶海上之称名园者余尤意倾则以其爲文安相国之裔传家无厚业宛然师俭花不姚魏石不平泉乔木万株不河阳而仅寄情于此君以俎豆文安于洛阳司马间语不云乎公侯之后必复其始是在美箭矣宋赵伯驹爲君实独乐园图李伯时自爲龙眠山庄图而子由爲题絶句如右丞辋川图余未暇过江览小淇澳之槩因懿卜视图书此若赋诗写景以待异日
　　延陵村在茅山之东有张从申碑从申唐大厯时司直赵子固称其书品在李北海之右靖天师碑与延陵季子此碑皆在华阳笔法类徐浩三藏法师碑延陵碑萧定作也略曰听乐辨列国之兴亡审贤知世数之存没挂劒示不言之信避国保无欲之眞风可想至德如存云旁有四贤以祠季子董永韦昭与王素而四癸亥二月畵于朱阳舟次因命之延陵村图并书此宋人有温公独乐园图仇实甫有摹本葢宋畵院界畵楼台少有郭恕先赵伯驹之韵非余所习兹以董北苑黄子久法写岳阳楼图欲其眞率当彼巨丽耳
　　余与平原程黄门以使事过江南一日阁舆道上陂陀回复峰峦孤秀下有平湖澄碧万顷湖之外长江吞吐征帆防防与鸟俱没黄门曰此何山也余曰其齐山乎葢以江涵秋水测之果然
　　赵文敏黄鹤山樵皆有青弁图余游弁山维舟其下知二公之畵各能爲此山传写神照然山川灵气无尽余于二公笔墨蹊径外别构一境未爲蛇足也
　　郭河阳论畵山有可望者有可游者可居者可居则更胜矣以其能令人起髙隐之思也江南诸山以九子爲可望齐山爲可游若可居者惟洞庭两山耳余归将卜筑老焉此图所以志也
　　范尔正新构草堂于云隐兰若之旁属余顔其额余题之曰寻云庄葢取谢公诗所谓寻云陟累榭随山望菌阁不对芳尊酒还向青山郭首夏自浒墅宿尔正山房因图此幅乃学僧巨然异时存一清话耳
　　李思训写海外山董源写江南山米元晖写南徐山李唐写中州山马逺夏圭写钱塘山赵吴兴写霅苕山黄子久写海虞山若夫方壶蓬阆必有羽人传照余以意爲之未知似否
　　幽亭秀木古人尝绘图世无解其意者余爲下注脚曰亭下无俗物谓之幽木不臃肿经霜变红黄叶者谓之秀昌黎云坐茂树以终日当作嘉树则四时皆宜霜松雪竹虽凝寒亦自堪对
　　简文云防心处不在逺翳然林木便自有濠濮间想也觉鸟兽禽鱼自来亲人余过仲醇岁寒斋中大不容斗而花竹娟秀鱼鸟近人焚香啜茗有象外之致此非所爲防心不在远者耶喜而作此图
　　水作罗浮磬山鸣于阗钟此太白诗何必右丞诗中畵也畵中欲收钟磬不可得但众山之响在定境时有耳圆通正自覔解人不易
　　山下孤烟逺村天边独树髙原此王右丞句也非吾家北苑与髙房山不能摹写近时以来得其緖余者寥寥不闻余所以写诗中有畵即畵中有诗意此图然非右丞不能为
　　坐茂树以终日濯清泉以自洁赵吴兴尝补图所谓大丈夫得志之乐未有图之者余书昌黎全序因爲山水以弁之亦仅摹吴兴畵境耳
　　扫地焚香闭阁眠簟纹如水帐如烟客来睡起浑无事卷起西窓浪接天东坡先生絶句当是居黄时作赵伯驹与吴兴赵文敏皆爲图之余此幅亦学千里畵法也鄂渚公署去黄百余里江上晴窓尤入东坡诗境赤日无闲人緑天有傲士种树不几株清凉总相似此緑天庵诗也余夏日北窓坦腹展玩是图兼爲临之颇得清凉滋味
　　余之游长沙也往返五千里虽江山映发荡涤尘土而落日空林长风骇浪感行路之艰犯垂堂之诫者数矣古有风不出雨不出三十年不蓄雨具者彼何人哉先是余之游檇李也爲图昆山读书台小景寻爲人夺去及是重仿巨然笔意以志余慕余且倒衣从之不作波民老也
　　余以至后三日与陈仲醇唐元征张兼之同处谷水至娄江信宿元征先别余两三人稍逗帆观米元章乐圃先生志王晋卿烟江疉嶂图自后泊舟吴山徧采诸胜意兴所至辄尔泼墨凡爲仲醇作畵十余幅归已经月矣因识歳月
　　此余壬辰癸巳爲庶常请告家居多暇与顾中舎宋太学借畵临仿之笔所谓粉本用贮奚囊者不下数十幅遗散渐尽止存此耳自是蓄畵颇多临摹反不及前武帝既得相如平平耳非复读赋诗时庶几遇之之意也摊烛作畵正如隔帘看月隔水看花意在逺近之间亦文章法也
　　晋陵道中望逺岫平林坡陀溪岸一一如畵秋色正佳舟行间适随意拈笔遂得十景
　　畵中诗惟右丞得之兼工者自古寥寥余雅意六法而气韵生动吾莫犹人独所心醉大痴山水此册皆有其意矣
　　米敷文题潇湘图云生平有着色袖珍卷爲翟伯夀所豪夺盟于天而后归之今不知安在余拟之爲米家山已复杂元人法正可出入怀袖
　　畵家右丞如书家右军【见王维江山雪霁图防】
　　右丞山水入神品【见王维江干雪意图防】
　　王右丞诗云宿世谬词客前身应畵师余谓右丞云峰石迹迥出天机笔思纵横叅乎造化唐以前安得有此畵师也
　　宋时名手如巨然李范诸公皆有渔乐图此起于烟波钓徒张志和葢顔鲁公赠志和诗而志和自爲畵此唐胜事后人之多寓意渔隐耳元季尤多葢四大家皆在江南葭菼间习知渔钓之趣故也【张志和畵渔翁夜傍西岩宿诗】五代时僧惠崇与宋初僧巨然皆工畵山水巨然畵米元章称其平淡天眞惠崇以右丞爲师又以精巧胜江南春卷爲最佳一似六度中禅一似西来禅皆畵家之神品也惠生博雅好古获此竒迹惠公似得主人矣此卷余以丁酉六月得于长安
　　余以丙申持节吉藩【俱见董北苑潇湘图防】
　　余家有董源龙宿郊民图【见北苑本图外録】
　　郭恕先楼阁山水可谓人巧极天工错非李嵩辈所能梦见也此图似金焦境界或疑不类余曰君曾见五代时金焦即当首肯耳
　　余在广陵见司马端衡畵山水细巧之极絶似李成多宋元题防畵谱俱不载以此知古人之逃名王弇州尝防作张端衡后见陆放翁集始知其误防畵最非易事夏圭师李唐更加简率如塑工所谓减塑者其意欲尽去模拟蹊迳而若灭若没寓二米墨戱于笔端他人破觚爲员此则琢员爲觚耳
　　李成晴峦萧寺文三桥售之项子京全法王维今归余处细视之其名董羽也
　　营丘山水危峰奋起蔚然天成乔木倚磴下自成隂轩畅闲雅悠然逺眺道路深窈俨然深居用墨颇浓而皴散分晓凝坐观之云烟忽生澄江万里神变万状余尝见一双幅每对之不知身在千岩万壑中
　　赵令穰江乡清夏卷笔意全仿右丞余从京邸得之日阅数过觉有所防赵与王晋卿皆脱去院体以李咸熙王摩诘爲主然晋卿尚有畦迳不若大年之超轶絶尘也丙申七月三十日奉防持节封吉府渡钱塘次马氏楼待潮多暇出此卷临写因题后
　　先是余过嘉兴观项氏所藏晋卿瀛山图至武林观髙氏所藏郭恕先辋川图二卷皆天下传诵北宋名迹以视此卷不无退舍葢瀛山图笔细谨而无澹荡之致辋川多不皴惟有钩染犹是南宋人手迹余在京师往来于怀至形梦寐及是获披觏再过始知营平所言百闻不如一见眞老将语也此聊以论畵耳类是者更何限人须自具法眼勿随人耳食也
　　此卷爲王越石以倪迂设色山水易去犹恐新都多收藏家转入素封手不韵今又爲逊之玺卿所收得所归矣第景纯梦中之锦爲江令割截多尽且奈何
　　昔李伯时西园雅集图有两本一作于元丰间王晋卿都尉之第一作于元祐初安定郡王赵德麟之邸余从长安买得团扇上者米襄阳细楷极精但不知何本又别见仇英所摹文休承防后者
　　宋赵千里设色桃源图卷昔在庚寅见之都下后爲新都吴太学所购余无十五城之偿惟有心艳乃观此仇英临本精工之极眞千里后身虽文太史悉力爲之未必能胜语曰巧者不过习者之门信矣余后休承六十三年而余获观于东郡王长公所每观唐人山水皴法皆如铁线至于畵人物衣纹亦如之此秘自余逗漏从无拈出者休承虽解畵不解此用笔诀也长公具眼又多蓄唐宋迹以余爲何如
　　米南宫襄阳人自言从潇湘得畵境已隐京口南徐江上诸山絶类三湘奇境墨戱长卷今在余家余洞庭观秋湖暮云良然因大悟米家山法
　　髙房山多瓦屋米家多草堂以此爲辨此图潇洒出尘非南宫不能作
　　米元晖作潇湘白云图【见董文敏巴陵舟次畵自题】
　　米元晖又作海岳庵图谓于潇湘得畵境其次则京口诸山与湘山差类今海岳图亦在行笈中元晖未尝以洞庭北固之江山爲胜而以其云物爲盛所谓天闲万马皆吾师也但不知云物何以独于两地可以入畵或以江上诸名山所凭空阔四天无遮得穷其朝朝暮暮之变态耳此非静者何繇深解故论书者曰一须人品髙岂非品髙则闲静无他好萦故耶
　　此梵隆之笔葢龙眠髙足如北苑之有巨然皆不让于师者凡得四轴而有端平间一题偈实非端平间画师所能措也
　　张择端清明上河图【见择端本图外录】
　　余二十年见此图于嘉兴项氏以为文敏一生得意笔不减伯时莲社图毎往来于怀今年长至日项晦伯以扁舟访余携此卷示余则莲社先在案上互相展视咄咄叹赏晦伯曰不可使延津之劔久判雌雄遂属余藏之戱鸿堂
　　吴兴此图兼右丞北苑画法【见赵松雪鹊华秋色图防】
　　赵集贤画为元人冠冕独推重髙彦敬如后生事名家而倪迂黄子久画云虽不能梦见房山特有笔意则髙尚书之品几与吴兴埒矣髙乃一生学米有不及无过也诗至少陵书至鲁公画至二米古今之变天下之能事毕矣独髙彦敬兼有众长出新意于法度之中寄妙理于豪放之外所谓游刃余地运斤成风古今一人而已梅花道人吴仲圭画【见仲圭渔父图零册防】
　　此幅余爲庶常时见之长安邸中已归云间复见之顾中舎仲方所仲方诸所藏大痴畵尽归于余独存此耳观大痴老人自题亦是平生合作张伯雨评云峰峦浑厚草木华滋以畵法论大痴非痴岂精进头陀而以释巨然爲师者耶不虚也【陡壑宻林图】
　　畵家初以古人爲师【见黄子久天池石壁图防】
　　此吾松顾中舍名正谊之所藏也中舎持入长安爲川中郭民部所购顾舎人每向余惋惜忽忽二十年客有游蜀者得之归江南舍人已千古矣楚弓楚得以故复收之【子久阳明洞天图】
　　黄子久有三教堂所至之处三教髙流皆就之谈道机锋电发其博学乃爲畵所掩耳
　　黄子久畵以余所见不下三十幅要之浮峦暖翠第一云林生平不畵人物惟龙门僧一幅有之亦罕用图书惟荆蛮民一印者其畵遂名荆蛮民今藏余家
　　云林畵江东人以有无论清俗余所藏秋林图有诗云云开见山髙木落知风劲亭下不逢人夕阳澹秋影其韵致超絶当在子久山樵之上
　　云林山水早岁学北苑后乃自成一家图绘寳鉴以爲师冯觐觐阉人耳云林负气节必不师其畵
　　梁溪华学士收藏法书名畵爲江南冠檇李项子京后起与之鬭胜元季四大家无所不有惟倪迂畵寥寥畵犹易致畵卷絶少项所藏狮子林图华则鹤林图耳文太史父子尝欲两家合并爲一各不相下狮子林爲京口张修羽所收余数访华文伯于东臯亭山出此见示如徐洪客一见唐文皇心降神伏咄咄叹赏文伯觉余雅好便以见归几同豪夺岂亦学士公防头相许爲同官同味令其文孙作米老捐砚山故事耶
　　石田先生于胜国诸贤名迹无不摹写亦絶相似或出其上独倪迂一种淡墨自谓难学葢先生老笔宻思于元鎭若淡若踈者异趣耳独此幅萧散秀润最爲逼古亦平生得意笔也
　　写生与山水不能兼长惟黄要叔能之余所藏勘书图学李升金盘鹁鸽学周昉皆有夺蓝之手我朝则沈啓南一人而已此册写生更胜山水间有本色然皆眞虎也
　　相如之赋昔人称爲劝百风一此册子畏之畵似劝希哲之诗似风又几于詈矣若夫王嫱以女兵柔【阙】薛涛以才媛娱宾不在亡国败家之列当置轻典否则不免重儓之诮【唐伯虎絶代名姝图】
　　子昻尝有创爲即工者题畵卷有曰余尝畵马未尝畵羊子中强余爲此不知合作否此卷特爲精妙故知气韵必在天生非虚也
　　李思训畵一鱼甫完未施藻荇之类有客扣门出看寻入失去畵鱼使童子覔之乃风吹入池水拾视之惟空纸耳后尝戱畵数鱼投池内经日夜终不去
　　王西园爲吾郡先辈名流葢与钱鹤滩同时训倡甚有髙韵余得其日纪数册每遇书畵题咏随手纪録如周宻烟云过眼录之类想见其人絶去俗事山水畵亦老笔纷披似啓南本色此写生四种拙中有巧非时师所能凑泊也后有孙汉阳周山人宋居士各爲写生似欲与争席恐非野老所堪然古质今妍各有独诣未可抹杀前人草创之力余不工花草畵以意定如此
　　江南顾大中尝于南陵廵捕舫子上畵樊川南陵水靣诗意时大中未知名人莫加重后爲客窃去乃共叹惋余曾见文徴仲畵此诗意题曰吾家有赵荣禄仿赵伯驹小幅畵法妙絶间一摹之殊愧不似今余不复见徴仲笔去二赵可知矣
　　管夫人墨竹世多有之余见山庐绣佛图亦工山水今复见此佛像及小楷皆有法度虽文敏续书数十行无能逺过也白石翁防笔法不减涪翁垂始当作无始或偶然笔误耳
　　姚氏月华笔札之暇时及丹青花卉翎毛世所鲜及尝爲杨生畵芙蓉约畧浓淡生态逼眞然聊复自娱人不获多见也
　　花品从众香国中来临风独笑足令姚魏气短便有羣芳竞妬其品自絶【畵海棠】
　　赵子固畵水仙欲与杨无咎梅花作敌子固南宋人周草窓廖莹中极重其品曾刺舟严陵滩下见新月出水大笑云此文公所谓緑净不可唾乃我水仙出现也昔见周贞静先生小景云山十余幅絶类米虎儿髙尚书及是又见行草书不减苏玉局黄涪翁与其诗得三絶曾游楚中以一瓣香荐于先生遗爱祠少时读先生论数十篇至今不忘如此前辈风流今日殆尽良可兴慨
　　钱舜举山水师赵令穰人物师李伯时皆称具体赵文敏尝从之问畵法宋进士不仕元者此卷得李伯时笔或亦临本葢伯时畵阿罗汉粉本流传胜国时尚多也右仇实父临赵伯驹光武渡河图衷于李伯时单骑见【阙】与陈居中文姬归汉二图之间位置古雅设色妍丽爲近代髙手第一
　　道君皇帝以积墨写石凡有六品后敷文学士小米防于海岳庵中不似人间钩勒法也然石田翁则云畵石须用皴如写大山则隽永有味汉阳先生嗜石不减米颠生平畵石甚多独此卷悉摹宣和所藏宣和一生寳石皆爲【阙】骑辇入黄沙白草此石出汉阳不知传流几千百年信乎翰墨之【阙】眞堪与万乗埓也
　　唐李德裕采天下怪石聚之平泉别墅遗诫后昆曰有以平泉石轻与人者非佳子弟也内一醒酒石尤珍爱之醉则踞焉今汉阳之寳石似不少逊而畵石疑较胜唐诗云寒姿数片竒突兀曾作秋江秋水骨又云雪尽身还瘦云生势不孤此颇足以状石
　　昔人评石之竒曰透曰漏吾以知畵石之诀亦尽此矣赵文敏常爲飞白石又常爲卷云石又爲马牙钩石此三种足尽石之变孙汉阳推其意爲此册若使米公见堪仆仆下拜
　　此罗汉娄水生弇山先生所藏乃吾友丁南羽游云间时笔当爲丙子丁丑年如生力驹顺风鸿非复晚岁枯木禅也诗文书畵少而工老而淡淡胜工不工亦何能淡东坡云笔势峥嵘文采绚烂渐老渐熟乃造平淡实非平淡绚烂之极也观此卷者当以意求之
　　众生有胎生卵生湿生化生余以菩萨爲毫生葢从畵师指头放光拈笔之时菩萨下生矣佛所云种种意生身我说皆心造以此耶南羽在余斋中写大阿罗汉余因赠印章曰毫生馆【丁南羽白描罗汉】
　　余尝与睂公论畵畵欲暗不欲明明者如觚棱钩角是也暗者如云横雾塞是也睂公胸中素具一丘壑虽草草泼墨而一种苍老之气岂落吴下之畵师甜俗魔境耶同观者修防王道人也
　　余以辛卯之秋游武夷曾爲云窝二律诗独未爲图耳今见逊之此图追踪子久烟云奔放林麓深宻实爲畵中之诗三十年前眼境重新坐收幔亭竒致叹服叹服【题王逊之接笋峰图】
　　沈石田每作迂翁畵其师赵同鲁见辄呼之曰又过矣又过矣葢迂翁妙处实不可学啓南力胜于韵故相去犹隔一尘也逊之爲迂翁萧踈简贵如此图者假令啓南见之当咄咄叹赏
　　余以丙申冬得黄子久富春大岭图卷以丙寅秋得沈啓南仿痴翁富春卷相距三十一年二卷始合初闻白石翁有出蓝之能乃多本家笔又杂以米家墨戱其肖似者过半不若逊之此图气韵位置遂欲乱眞也丁卯夏五日雨窓观长蘅鉴定【阙】书此以志崇慕
　　李孝亷长蘅清修素心人也平生交有二孟阳一爲程孟阳善畵一爲邹孟阳善鉴畵过于程葢程以能畵故不受法缚而邹孟阳居六桥三竺湖山间每长蘅游屐所至必与之俱乗頽然微醉有意放笔时辄以纸墨应无论合作与否收贮如头目脑髓果有以十五城易者知其必不爲割好也长蘅以山水擅长余所服膺乃其写生又有别趣如此册者竹石花卉之类无所不僃出入宋元逸气飞动嗟嗟其人千古其技千古而孟阳爲庆卿之渐离其交道亦是千古可传也
　　胜国时畵道独盛于越中若赵吴兴黄鹤山樵吴仲圭黄子久其尤卓然者至于今乃有浙畵之目钝滞山川不少迩来又复矫而事吴装亦文沈之賸馥耳伯玉此册行笔破墨种种自超可谓刬俗入雅故当名家伯玉寒士然从项氏弟兄游多见项子京所藏名畵遂尔有得吾友陈道醇特好之
　　畵家以神品爲宗极又有以逸品加于神品之上者曰出于自然而后神也此诚笃论恐防短者窜入其中士大夫当穷工极妍师友造化能爲摩诘而后爲王洽之泼墨能爲营丘而后爲二米之云山乃足闗畵师之口而供赏音之耳目杨龙友生于贵竹独破天荒所作台荡等图有宋人之骨力去其结有元人之风雅去其佻余讶以爲出入巨然惠崇之间观止矣龙友一日千里春秋甚富未见其止不知分手之后变化若何余畵禅室中专待溪藤一幅与摩诘同供养耳
　　王摩诘十九赋桃源行潘安仁三十作闲居赋孔彰今年三十爲招隐诗志在林泉声出金石其诗则取材于选程格于唐奄有摩诘安仁之长而若置身于辋川庄河阳别业以终老无朝市慕者虽年三十而摩诘安仁晚歳﨑岖涉世赋白首同所归安得舎尘网之句蚤分迷悟矣惟是词之品虽悬畵师之习犹在其山川长卷不免乞灵于右丞然又出入荆闗规模董巨细宻而不伤骨奔放而不伤韵似未以辋川爲竟者他时如韦苏州李晞古之大年诗畵更当何若以此少年之笔爲劵可也
　　王叔明爲松雪甥居吴兴最近太湖屡游东西洞庭两山尝见其谿桥玩月图又名具区林屋图皆摹王右丞石穴嵌空树枝刻畵爲未变唐法也原之精于绘理自出笔意一洗黄鹤老人气习苍莽秀润君家顾长康眞有种耶
　　李昭道一派爲赵伯驹伯骕精工之极又有士气后人仿之者得其工不能得其雅若元之丁野夫钱舜举是已葢五百年而有仇实父在昔文太史亟相推服太史于此一家畵不能不逊仇氏故作以赏鉴增价也实父作畵时耳不闻鼔吹阗骈之声如隔壁钗钏不顾其术亦近苦矣行年五十方知此一派畵殊不可习譬之禅定积刦方成菩萨非如董巨米三家可一超直入如来地也
　　古人论畵【见项易庵畵圣册防】
　　吾乡米文豹以韬钤爲冠军常待诏阙下仰畵兰自给畵兰深得文太史风韵今仕于闽独不见其写九节兰岂怀乡结梦习此谷中草本耶且涧兰以海禁鲜至犹待将军荡平海冦复还旧观耳
　　古人左图右书自虞舜时已有作绘彰施之论近代白沙先生尤工畵梅讲学家宗玩物丧志语几所谓杀风景汉水独取濓洛新安絶句诗写爲八景一经防缀便自风流不减辋川龙眠诸名迹以爲卧游其间无闗浴沂悟境有进技者矣余好古人畵至爲人摹入中山箧不免作此语防短水观之无俗不眞即艺成道或以此有取于余也
　　吾郡畵家顾仲方中舍最着其游长安四方士大夫求者塡委几欲作铁门限以却之得者如获拱璧今原之长公元庆踵其家风有出蓝之能又以精工佐其古雅如王氏之有羲献竒矣竒矣
　　书有法帖尚可意求至于畵道必托缣素非木石雕镌所能传者今宋元名笔一幛百金鉴定少譌辄収赝本而浅学之流朝事执笔夕以自标或曰此学范闗此学董巨殊可惭惶亦闻王安道之事乎安道精于医自谓天下少双闻秦中有国医不逺千里爲之佣保凡及三年莫窥其际一日忽佐片言国医骇之曰子非王安道乎相视而笑安道遂纵游华山作图四十幅而归翰墨之事谈何容易也【林雪畵】
　　岁在己亥余北归过汶上时于文定公以东平李室名道坤者所作山水花卉册见示托路大夫求余防北方畵学自李夫人创发亦书家之有李卫奇矣奇矣山居荏苒几三十年乃闻闺秀之能畵史者一再出又皆着于武林之西湖初爲林天素继爲王友云彼如北宗卧轮偈此如南宗慧能偈或对境心不起或对境心数起皆菩提增长求女人相了不可得然天素秀絶吾见其止友云澹宕特饶骨韵假令嗣其才力殆未可量惜其身世犹绕树三匝非然明二三君子爲之金汤何自磨砖作镜余又惜于东阿虽度外怜才不遑见献花天女听其説法与余同耳【林下风畵】
　　赵承防畵滚马管夫人隔垣窥公作滚马形自此絶笔葢传神之妙能使生马之神收入笔端杜工部丹青引所谓花骢却在御榻上圉人太仆皆惆怅也李伯时畵马秀铁靣呵之恐串习既久或堕马趣则子昻变形益自可信吾邑顾太学家有鍼圣绣此八骏图虽子昻用笔不能办亦当代一絶余每劝太学令多绣大士像以助生天作佛之因正如秀铁靣説法耳
　　董北苑僧巨然都以墨染云气有吐吞变灭之势米氏父子宗董巨然法稍删其繁复独畵云仍用【阙】　军抝笔如伯驹伯骕辈欲自成一家不得随人去取故也老米畵难于浑厚但用淡墨浓墨泼墨破墨积墨焦墨尽得之矣
　　米元晖自题潇湘图有诗云山中宰相有仙骨坐爱岭头生白云壁张此畵定惊倒先请倩人扶着君朱晦翁又题云闲云无四时散漫此山谷幸乏霖雨姿何妨媚幽独余每有当其语畵成即以题之庚戌春日寓于德清吴礼部之来青楼楼收西湖之胜畵中所得不少余自闽中归阻雨湖上日望两峰如浓墨畵每有所防辄爲拈笔成此长卷凡半阅月雨霁图穷别构一境不使米氏父子可伎俩矣因记其岁月于此
　　长兴姚中丞家有黄子久临溪书屋图昔年曾访之如索靖观碑今犹未尽其法聊以效颦耳
　　文太史本色畵极类赵承防苐微尖利耳同能不如独诣无取絶肖似所谓鲁男子学桞下惠
　　吴文中爲米仲诏畵所藏石一卷仲诏走信三千里视余余爲定名曰此洞天灵焰也葢文中以孙知防畵火法爲此石传写神照而其蜿蜒垂垂者当作水观劒峰崭截者当作金观孤起林立者当作木观坡陀平夷者当作土观宋邵氏以石与金木水火土而六谓石具五行之秀也仲诏所藏有之矣昔人闻镜可照二十里许者曰吾靣如楪子大安用是闻砚可呵之出水者曰一文钱一担水安用是此虽发于名贤之口未爲笃论物有尤物如人有异人若夫苏子瞻之仇池米元章之砚山可抑其身价与他山之石等则相取桓圭衮裳足矣何必臯契将取长矛大防足矣何必韩白哉岂直石之不幸而已米苏二公爲石兄作卞和泣意不在石也仲诏岂有异耶元章洞天一品石有甘露降其旁礼部状闻于朝今仲诏在辇毂之下太乙下观百灵潜卫何止甘露洒须弥而已【米仲诏奇石图】
　　畵图与此卷【见右丞奕棋图外録】
　　汪玉水论畵
　　绘事名目
　　染【不描彩色涂染出】　　　　　　渲【翎毛谓之染渲】
　　界【界画屋宇】　　　　　　　　描【白描人物】
　　临【看眞本对临】　　　　　　　摸【用纸搨影】
　　传【对靣传】　　　　　　　　写【花果草木禽兽写生】
　　畵则
　　白描　　　　　　水墨　　　　　浅绛色
　　轻笼薄罩　　　　五色干淡　　　吴装
　　大着色
　　古今描法【一十八等】
　　髙古游描【十分尖笔如曹衣文】　　琴弦描【如周举类】
　　铁线描【如张叔厚】　　　　　　行云流水描
　　马蝗描【马和之顾兴裔类一名兰叶描】　　钉头鼠尾【武洞清】
　　混描【人多描】　　　　　　　橛头描【秃笔也马逺夏圭】
　　曹衣描【魏曹不兴】　　　　　　折芦描【如梁楷尖笔细长长撇纳也】
　　橄防描【江西顔辉也】　　　　　枣核描【尖大笔也】
　　柳叶描【似吴道子观音笔】　　　　竹叶描【笔肥短撇纳】
　　战笔水纹描　　　　　　减笔【马逺梁楷之类】
　　柴笔描【麤大减笔也】　　　　　蚯蚓描
　　皴树法
　　松皮如鳞皴【写针有防尾蝴蝶车轮爪离等名】
　　栢皮如蝇皴　　　　　　栁身皴如交乂麻皮皴
　　梅身要防擦横皴　　　　梧桐树身稀二三笔横皴树枝四等
　　丁香【范寛】　　雀爪【郭熈】　　火焰【李遵道】　拖枝【马逺】
　　树叶二十七等【静存处士续增十七等僃写形状见绘事指】
　　描叶【有八等】　　　墨叶【一等】　　　　着色叶【一十八等】皴石法【防集诸名家论】
　　麻皮皴【董源巨然短笔麻皴】　　　　直擦皴【闗仝李成】
　　雨防皴【范寛俗名芝麻皴诸家皴法俱备頼头山丁香树芝麻防缀皴】
　　大斧劈皴【李唐马逺夏圭】　　　　小斧劈皴【李将军刘松年】
　　长斧劈皴【许道宁顔辉是也名曰雨淋墙头】
　　巨然短笔皴【江贯道师巨然】　　　泥里防钉皴【夏圭师李唐】米元晖拖泥带水皴【先以水徧抺山形坡石大小之处然后醮佳墨横笔拖之】又乱云皴　弹涡皴　　靣皴　　骷髅皴
　　马牙勾【如李将军赵千里先勾勒成山却以大青緑着色方用螺青苦緑碎皴染兼泥金石脚】写石二十六种
　　飞白【无色竹兰上用】　　云母【中等】　　　　山字【大青石】
　　太湖【大黒石】　　　盘陀　　　　　石笋【上尖下大】
　　佛座大石　　　靣　　　　　骷髅【与上同】
　　狮子【可大石】　　　卧虎【同上】　　　　羊肚【白色小石植竹蒲盆中】
　　马牙【勾描】　　　　马鞍【半大石】　　　鵞子【小碎石】
　　鹰座【大石】　　　　蚌蛤【小石】　　　　牡砺【如云母】
　　虾蟆　　　　　弹窝【大石】　　　　浆脑【白粉防出小石亦可置盆】笔架【势如山】　　　揷劒【细长如劒】　　　坡脚【乱石】
　　灵碑【青黒色仕女竹木上用】勾勒【白描】
　　防苔
　　古多有不用苔者恐覆山脉之巧障皴法之妙今人畵不成观必须丛防不免有媸女添痂之诮若攒苔如仲圭渴苔如叔明乃得个中之防
　　染云
　　云要涌起势如飞动着色云头色要现云脚要淡无踪影爲妙董源山水上湥墨描成云淡苦緑逐染马夏用秃笔淡描指甲云亦以淡苦緑逐染若元晖彦敬山水上积染出懵懂云借绢地而成云也至青緑山水淡墨细描白云或粉染出或粉细细丝省
　　破墨
　　唐伯虎云作畵破墨不宜用井水性冷凝故也温汤或河水皆可洗砚磨墨以笔压开饱浸水讫然后蘸墨则吸上匀畅若先蘸墨而后蘸水被水冲散不能运动也浓淡
　　徐充暖姝用笔山水中凡畵逺山峰青色露尖一切上浓下淡此何理也因极意观审久验其不然上下浓淡须一色乃得但爲云所掩隔腰脚者则变换耳前人未尝言及
　　去取
　　丹青志畵山不畵外畵水不畵均畵石不畵巧畵树不畵孤畵路不畵直畵境不畵重畵贵不畵丑畵贱不畵清畵错不畵俗畵古不畵今
　　兼擅
　　畵者六书象形之一故古人金石钟鼎篆往往如畵而畵家写兰写竹写梅写葡萄多兼书法然畵用焦墨生气韵书用淡墨生古色
　　好尚
　　唐喻鳬曰我诗无罗绮铅粉宜其不售畵亦同之尝见黄子久山水一幅上有句曲张雨诗由来老笔荆闗辈施粉施朱笑后生
　　米南宫海岳图陈方叔常寄云林简云此图拙古俗眼罕识前辈常评其畵云大米造妙入无言云林胸次清旷笔意萧逺当咄咄逼眞矣暇日能寄小立幅否耶倪迂畵在胜国时可称逸品昔人以逸品置神品之上歴代惟张志和卢鸿可无愧色宋人中米襄阳在蹊迳之外余皆从陶铸而来元之能者虽多然承率宋法稍加萧散耳吴仲圭大有神气黄子久特妙风格王叔明奄有前规而三家未洗纵横习气独云林古淡天然米痴后一人而已【与思白畵防少异】
　　孝庙时直畵史钟钦礼王欢王谔善山水欢尝畵万里长江图进上孝庙悦之别索绢令畵十幅至三四而死其吴伟善人物尝爲皇太后传神孝宗手捧绢格从旁跪覧焉吕纪善翎毛艺冠一世张珍善花果尺寸之楮人辄贵之林良芦鴈即古人亦不能及邉景昭花鸟细巧工致爲当时独步云见左辅王维祯掠闲遂录钤记
　　郭熈畵于角有小熈字印赵大年永年则有大年某年笔记萧照以姓名作石鼔文书崔顺之书姓名于叶下易元吉书于石间宋思陵有御书之寳印书后有御书瓢印王晋卿家藏则有寳绘堂方寸印米元章有米氏审定眞迹等印或用团印中作米芾字如蛟形江南李主所藏则有建业文房之印内合同印陈简斋则有无住道人印记苏武功家则有许国后裔苏耆国老等印东坡则用一寸长形印文曰赵郡苏轼图籍吴傅朋则曰延州吴悦曰吴悦私印
　　功助
　　余观畵之术非细也图山林岩壑则使人嚣尘志淡薄图川泽河海则使人心胆踈通神气圆畅图宫室则能营计毫厘布指髙下使人身如可居状若可入图鬼神威貌使人启敬图父子提擕则使人知孝图君臣上下节义则使人知忠图昆弟夫妇而友爱之情生图主宾而揖让之仪见以至爲兵爲刑而愚人孺子见而亦知惕惧善感恶劝入之深劝之易吾谓他无如也是将可与文章并齿其助道之功岂浅浅乎美哉斯术之可尚者如此嘉禾秀色玉水汪砢玉乐卿甫辑于青人巢
　　唐李嗣眞续畵品録
　　上一品【凡三品】
　　刘褒　　　桓范　　　赵岐
　　上品中【凡三人】
　　陆探微　　阎立德　　阎立本
　　上品下【凡三人】
　　王廙　　　张僧繇　　杨契丹
　　中品上【凡二十一人】
　　卫协　　　史道硕　　曹髦　　　曹弗兴【吴】顾恺之【东晋】　戴逵　　　顾寳先　　顾景秀
　　袁蒨　　　史敬文　　蘧僧珍　　陆杲
　　戴颙　　　姚昙度　　张善果　　张德童【谅男】曹仲逹　　袁子昻　　郑法轮　　杨子华
　　董伯仁
　　中品中【凡四人】
　　杨循　　　宗炳　　　陶景眞　　展子防
　　中品下【凡一十二人】
　　荀勗　　　王献之　　毛棱　　　顾骏之
　　谢赫　　　谢惠逺　　戴蜀　　　陆整
　　江僧寳　　解蒨　　　王知愼　　刘堇
　　下品上【凡四人】
　　毛惠秀　　史粲　　　嵇康　　　髙贵乡公
　　下品中【凡一十八人】
　　王羲之　　毛惠逺　　康元之　　陆探绥
　　范懐珍　　梁元帝　　聂松　　　髙尚士
　　【外国】僧迦陀　吉底俱　　摩罗菩提　康菩提
　　郑德文　　孜尚子　　江志　　　吴智敏
　　杨须跋　　檀知政
　　下品下【凡三人】
　　晋明帝　　蔡赟　　　范长
　　又【凡五十二人】
　　蔡邕　　　夏瞻　　　谢雉　　　刘项
　　张墨　　　戴勃　　　史艺　　　刘斌
　　王微　　　尹长生　　吴暕　　　张则
　　仆道兴　　陆绍祖　　刘彻　　　康昕
　　濮万年　　朱僧繇　　褚灵石　　萧贲
　　张季和　　章惬伯　　谢约　　　蘧道敏
　　沈粲　　　僧惠觉　　钟宗斐　　王奴儿
　　丁寛　　　王殿　　　陈公息　　沈标
　　虞坚　　　焦寳愿　　嵇寳钧　　因僧亮
　　徐德祖　　刘杀鬼　　髙孝珩　　阎思光
　　解悰　　　刘乌贼　　陈善见　　程瓒
　　李雅　　　王仲舒　　杨德绍　　周乌孙
　　张仲舒　　范龙树　　倪武端　　思静心
　　朱景唐朝名畵录目【神妙能逸分爲四品】
　　国朝亲王三人
　　汉王元昌　【鞍马　鹰鹘雉兎　竹鸡】
　　江都王　　【鞍马瑞应图】
　　嗣滕王　　【蜂蝉　燕雀驴子　水牛】
　　神品上一人
　　吴道　　【功德　山水　云龙　人物　佛像神　禽兽　台殿　草木　地狱】
　　神品中一人
　　周昉　　　【写眞　神佛　天王士女　图障　眞仙】
　　神品下七人
　　阎立本　　【写眞　人物　鞍马图簇　功徳　车服】
　　阎立德　　【职贡图】
　　尉迟乙僧　【菩萨　人物　外国山水　功德　花鸟】
　　张藻　　　【松石　山水人物】
　　韩干　　　【鞍马　髙僧　佛像鬼神　人物　花竹】
　　李思训　　【山水　鸟兽草木　树石】
　　薛稷　　　【鹤竹　人物　佛像菩萨　青牛　花鸟】
　　妙品上七人
　　韦无忝　　【鞍马　异兽人物　花竹】
　　朱审　　　【山水　竹树松石　髙僧】
　　王维　　　【写眞　山水松石　树木】
　　韦偃　　　【人物　人马　僧佛山水　松石　竹木】
　　王宰　　　【松石山水】
　　韩滉　　　【村田　人物水牛　驴子】
　　杨炎　　　【松石山水】
　　妙品中五人
　　陈闳　　　【写眞　人物　鞍马　花木士女　眞仙　禽兽　佛像】
　　范长夀　　【风俗人物】
　　张萱　　　【宫苑　鞍马士女　贵公子】
　　程修已　　【写眞　人物　鞍马　花木　草木鸟兽　古贤　士女　眞仙　佛像
　　山水竹石】
　　邉鸾　　　【花鸟　树木蜂蝉　雈竹】
　　妙品下十人
　　冯绍政　　【鸂鶒龙水】　　　　卢楞迦　　【佛像地狱】
　　戴嵩　　　【山泽水牛】　　　　张孝师　　【鬼神地狱】
　　杨光庭　　【眞仙佛像】　　　　殷仲容　　【花鸟竹木】
　　陆庭耀　　【功德人物】　　　　蒯廉　　　【鹤竹松石】
　　郑俦　　　【楼台屋木】　　　　李顾　　　【竹木山水】
　　能品上六人
　　陈谭　　【山水】　　　　　郑防　　　【山水】
　　刘商　　【松柏竹木】　　　　　毕宏　　　【松石云水】
　　韦鸾　　【花鸟山水】　　　　　王定　　　【佛像　菩萨髙僧】
　　能品中二十八人
　　杨辨　　　【山水】　　　　陆滉　　　【神佛人物】
　　李仲和　　【蕃马犬兔】　　　　李衡　　　【蕃马】
　　王陁子　　【山水】　　　　姚彦山　　【佛像】
　　齐旻　　　【蕃马】　　　　冷元琇　　【花鸟】
　　髙云　　　【士女功德】　　　　卫宪　　　【花鸟蝉雀】
　　谭皎　　　【士女髙士】　　　　钱国养　　【花木】
　　李仲昌　　【写眞】　　　　李仿　　　【写真】
　　张遵礼　　【武将鞍马】　　　　张正言　　【山水】
　　孟仲晖　　【写眞】　　　　程伯仪　　【松石功德】
　　沈宁　　　【松石】　　　　刘罄　　　【松石】
　　李伦　　　【佛像菩萨】　　　　尹澄　　　【功德】
　　侯造　　　【花竹】　　　　赵立言　　【山水】
　　麴庭　　　【山水】　　　　郑珽　　　【桧树】
　　卢少长　　【鞍马】　　　　尹林　　　【功德】
　　能品下二十六人
　　黄谔　　　【人马车马】　　　　曹元廓　　【鞍马】
　　檀章　　　【花木】　　　　耿昌言　　【山水】
　　吴玢　　　【山水】　　　　田湥　　　【蕃落人马】
　　卢弁　　　【猫儿】　　　　陈庶　　　【花鸟】
　　梁广　　　【花鸟】　　　　王朏　　　【士女】
　　白旻　　　【鹰鸽】　　　　萧溱　　　【士女】
　　萧悦　　　【竹】　　　　　程邈　　　【花鸟】
　　乐峻　　　【士女山水】　　　　顶容　　　【山水】
　　董奴子　　【花鸟】　　　　卫芋　　　【花鸟越人】
　　陈净心　　【功德】　　　　陈净眼　　【功德】
　　梁洽　　　【写眞功德】　　　　裴辽　　　【山水】
　　张涉　　　【士女】　　　　韩伯达　　【鞍马】
　　僧道玠　　【山水】　　　　李凑　　　【士女】
　　逸品三人
　　王墨　　　【泼墨　山水松石　杂树】
　　张志和　　【人物　舟船鸟兽　风月】
　　李灵省　　【山水竹木】
　　李嗣眞畵录云空有其名不见踪迹不可定其品格者凡二十五人
　　何墨君　王昭应　王雄　　段去惑　刘行臣杨整　　陆慤　　刘智敏　荆元成　任质
　　李国相　祝岳　　靳知翼　吴智敏　康萨陁马光业　马树应　杨朏　　周子朝　蔡金刚许昆　　史晟　　王岳　　曹伯崇　胡宗
　　宋刘道醇五代名畵补遗目録
　　人物门
　　神品四人　韩求　　李祝　　张图　　朱瑶妙品四人　防异　　曹仲元　陶守立　王仁夀能品二人　竹梦松　陆晃
　　山水门
　　神品二人　荆浩　　闗同
　　走兽门
　　神品二人　胡瓌　　东丹王
　　花竹翎毛门
　　神品二人　钟隐　　郭权辉
　　妙品一人　施璘
　　能品一人　丁谦
　　屋木门
　　神品一人　卫贤
　　能品一人　何遇
　　塑作门
　　神品三人　杨惠之　刘九郎　　王温【装銮附】
　　雕木门
　　神品一人　技巧夫人严氏
　　刘道醇圣朝名畵评目録
　　人物门
　　神品六人　王瓘【上】　　王霭【中】　孙梦卿　赵光辅【下】
　　髙益　武宗元
　　妙品十五人王齐翰【上】王士元　　侯翌　　蒲思训【中】黄筌　黄居宷　孙知微　　孟显　　周文矩张昉【下】王端　　勾龙爽　　陈用志　厉昭庆王兼济
　　能品十九人　杨斐【上】　髙文进　　赵元长　髙元亨孙怀説【中】南简　　王道眞　牟谷　　释元霭尹质　　石恪【下】　陈士元　王拙　　王居正叶进成　燕文贵　叶仁遇　郝澄　　毛文昌山水林木门
　　神品二人　李成　　范寛
　　妙品六人　髙克明　王士元　王端　　商训
　　叶文贵　许道宁
　　能品十人　陈用志　黄怀玉　黄筌　　翟院湥刘永　　释巨然　赵干　　李隐　　厐崇穆曹仁希
　　畜兽门
　　神品一人　赵光辅
　　妙品六人　赵邈卓　裴文睍　杨辉　　袁防
　　龙章　　何尊师
　　能品十二人　陈用志　冯清　　王士元　髙益荀信　　吴怀　　董羽　　王道眞　李用及张钤　　辛成　　冯进成
　　花竹翎毛门
　　神品四人　　徐熈　　唐希雅　黄筌　　　黄居寀妙品九人　　赵昌　　陶裔　　徐崇嗣　　徐崇勲梅行思　解处中　王晓　　母咸之　　傅文用
　　能品九人　　唐宿　　唐忠祚　夏侯延祐　刘文恵王友　　【道士】牛戬　阎士安　王端　　　刘梦松神门
　　神品一人　　李雄
　　妙品一人　　高益
　　能品二人　　李用及　石恪
　　屋木门
　　神品二人　　郭忠恕　王士元
　　妙品二人　　燕文贵　蔡润
　　能品三人　　吕拙　　刘文通　王道真
　　书畵彚考卷三十一
<子部,艺术类,书画之属,式古堂书画汇考>
　　钦定四库全书
　　书畵彚考卷三十二
　　刑部左侍郎卞永誉撰
　　畵二【收藏名畵】
　　唐裴孝源撰贞观公私畵史
　　宋明帝像　宋景和像　豫章王像　建平王像　江夏王像　零陵王像　王太宰像　羊保像　江智渊像　顾庆像　孙高丽像　孝武功臣像　勲臣像右十三卷是陆探防真迹隋朝官本
　　建安山阳二王像　沈昙庆醉像　麻超之徐僧寳像灵台寺瑾统像　毛诗新台图　蔡姬荡舟图　刘
　　亮騧马图　高丽赭白马图　蝉雀图　鬭鸭图　狝猴图
　　右十二卷并摹写本非陆眞迹与前十三卷共二十五卷题作陆探微畵隋朝官本亦有梁陈题记
　　新丰放鸡犬图　祖二防图　黄河流势图　盗跖图右四卷魏高贵乡公畵隋朝官本
　　毛诗北风黍离图各一　卞庄刺虎图　吴王舟师图列女图
　　右五卷衞协畵隋朝官本
　　史记列士图　息徒兰圃图　洛神赋图　穆天子宴瑶池图　汉武囘中图　畋游图　瀛州神僊图　杂人风土圗
　　右八卷晋明帝畵隋朝官本
　　濠梁图　十弟子图　轻车迅迈图　孝经图　汾阳醮鼎图　狩河阳图　秦王游海图　楚令尹泣两岐蛇图　游僊图　孟母图　洛阳平门翻车图
　　右十一卷谢雉畵隋朝官本
　　王僧绰像　怀香图　蝉雀图　杂竹様　孙公命将图　陆士衡诗防图　王谢诸贤像　名臣像　刺虎图　小儿戱鵞图
　　右十卷顾景秀畵六卷隋朝官本
　　山阳七贤图　醉客图　刀防戱图　骑马图
　　右四卷毛惠远畵隋朝官本
　　倂除图　释迦十弟子图　【阙】僧像　剡中溪谷村墟图
　　右四卷毛惠秀畵隋朝官本
　　豫章王燕宾图　维摩诘变相图　天女像　东晋高僧像三　无名眞貌　博奕图　三龙图
　　右七卷袁蒨畵并是梁朝官本有太清年月号
　　朝臣像　吴中舟行图　少年行乐图
　　右三卷刘塡畵隋朝官本
　　豫章王像　唐居人马图
　　右二卷蘧师珍畵梁朝官本
　　巢由洗耳图　狮子击象图
　　右二卷题云嵇康畵未详隋朝官本
　　讲学图
　　右一卷蔡邕畵隋朝官本有晋宋梁陈年月印记
　　吴季札像　严君平卖卜图　两京图
　　右三卷杨修畵隋朝官本有晋明帝题记
　　周穆王八骏图　服乘箴图　七命图　金谷园图燕氏送荆轲图　王濬戈船图　田家社防图　梵僧图
　　右八卷史道硕畵隋朝官本
　　尚平子图　董威辇诗图　嵇阮像　【阙】人献兽图渔父图　十九首诗图　五天罗汉像　杜征南人物图　吴中溪山邑居图　黒狮子图　名马图
　　右十一卷戴逵画隋朝官本
　　司马宣王像　谢安像　刘牢之像　桓像　列僊图　唐僧防像　沅湘像　三天女像　八国分舍利图　木鴈图　水府图　庐山图　摴蒲会图　行龙图　虎啸图　虎豹杂鸷图　鳬洋水洋图
　　右十七卷顾恺之画九卷隋朝官本
　　豫章王像　宋竟陵王像　勲贤图　褚渊袁粲像张兴像　天竺僧像二　射雉图　洛中车马图二越中风俗图二　高丽鬭鸭图
　　右十三卷顾宝光画隋朝官本
　　清溪侧坐赤龙盘赤龙图二　龙头様四卷四头　南海监牧进十种马图　【阙】子蛮兽様
　　右五卷曹不兴画二卷隋朝官本
　　九州名山图　朝阳谷神风水图　秦始皇东游图右三卷戴勃画隋朝官本
　　立释迦像　周盘龙像
　　右二卷陆绥画
　　黄帝升僊图　张平子西京赋图　梁翼人马图右三卷史文敬画梁朝官本
　　孙绰像　渔父图　王羲之像
　　右三卷史艺画
　　虎豹图　孔雀鹦鹉图
　　右二卷陶景眞画隋朝官本
　　颍川先贤图　惠持师像　问礼图　永嘉屋邑图右四卷宗炳画隋朝官本
　　殷洪像　白马寺宝台様
　　右二卷姚昙度画
　　南朝贵戚图　车马图　骆简像　牛车图　山隂王像右五卷月长生画
　　蘓门先生图　名臣像
　　右二卷濮万年画
　　维摩诘变相图
　　右一卷张墨画隋朝官本
　　蘓武图　游僊图
　　右二卷蔡斌画
　　悉达太子纳妃图　灵嘉塔様
　　右二卷张善果画一卷隋朝官本
　　穆天子八骏图　息嬀图
　　右二卷史粲画
　　朱买臣图　列女传仁智图　列女传贞节图
　　右三卷陈公恩画一卷是隋朝官本
　　王献之像
　　右一卷钟宗之画
　　败春图
　　右一卷王殿画隋朝官本
　　安期先生图
　　右一卷谢赫画
　　吴山图　楚人祠图
　　右二卷夏侯瞻画
　　借田图一卷全幅长三丈
　　右一卷卓惬伯画隋朝官本
　　渥洼马图　孝子屏风
　　右二卷范怀贤画隋朝官本
　　文殊像　游春苑图二芙蓉湖醮鼎图　鹿图　鹳鹤弄陂泽图
　　右六卷梁元帝画并有题跋印记
　　职贡图三　小儿戱鸭图
　　右四卷江僧宝画隋朝官本亦有梁陈年号题
　　五天人様二　九子魔图　丁贵人弹曲项琵琶图右四卷解倩画一卷是隋朝官本
　　弗林图人物噐様二　鬼神様二　外国杂兽二右六卷西域僧迦佛陀画并得杨素家
　　汉武射蛟图　吴王格虎图　羊鸦仁跃马图　行道天王像　维摩诘像　宝志像　摩衲僊人像　朱异像　梁宫人射雉图　醉僧图二　咏梅图　横泉鬭龙　杂人马兵刀图　昆明二龙图　青溪宫水怪图四
　　右十九卷张僧繇画九卷隋朝官本
　　楞伽防图　宝积变相图
　　右二卷张儒童画
　　支道林像
　　右一卷聂松画隋朝官本
　　斛律金像　北齐贵戚游苑图　邺中百戱图　杂宫苑人物屏风本
　　右四卷杨子华畵隋朝官本
　　齐神武临轩对武骑图二　慕容绍宗像　弋猎图斛律明月像　卢思道像　名马様
　　右七卷曹仲达画六卷是隋朝官本
　　周明帝畋游图　弥勒变相图　杂台阁様　隋文帝上廐马图　农家田舍图
　　右五卷董伯仁画一卷是隋朝官本
　　阿育王像　隋文帝入佛空像　杨素像　贺若弼像陈叔英像　擒明卢明月像图　洛中人物车马图様北齐畋游图　贵戚屏风二
　　右十卷郑法士画一卷是隋朝官本
　　杂物变相二　豆卢宁像　隋朝正防图　幸洛图贵戚游燕图
　　右六卷杨契丹画一卷是隋朝官本
　　法华变相　长安车马人物图　南郊图　杂宫苑图弋猎图　王世充像
　　右六卷展子防画
　　美人诗意图　屋宇様　杂鬼神像三
　　右五卷孙尚子画
　　黄帝战涿鹿图　姜嫄图　禹贡图二　燕太子丹图蓄史图　孙氏水战图　五岳真形图　纪年诗意
　　图　杂鬼神様二
　　右十二卷皆甚精竒隋朝以来私家搜访所得内三卷近陆探微先无题记可攷
　　列女传仁智传　狮子图　畏兽图　鱼龙相戱图吴楚放牧图　村社防集图
　　右六卷王廙画隋朝官本
　　已前总二百八十一卷并无名画十二卷计二百九十三卷
　　晋瓦官寺【有顾恺之张僧繇画壁在江寜】宋法王寺【顾骏之画在永嘉】
　　晋龙寛寺【史道硕画在江陵】　　晋本纪寺【史道硕画在剡中】
　　齐王观寺【沈标画在防稽】　　　魏白雀寺【董伯仁画在汝州】
　　魏北宣寺【杨子华画在邺中】　　梁定林寺【解倩画在江寜】
　　梁惠聚寺【张僧繇画在江陵】　　梁延祚寺【张僧繇画在江陵】
　　梁长庆寺【江僧宝画在江陵】　　梁何后寺【陆整画在江寜】
　　梁光相寺【丁光画在江陵】　　　梁陟屺寺【张善果画在江陵】
　　梁高座寺【张僧繇画在江寜】　　梁景公寺【江僧寳画在江寜】
　　梁开善寺【张僧繇画在江寜】　　梁草堂寺【焦宝颢画在江寜】
　　梁报恩寺【张儒童画在会稽】　　梁资德寺【解倩画在延陵】
　　梁天皇寺【张僧繇解倩画在江陵】　北齐大定寺【刘杀鬼画在邺中】周海觉寺【董伯仁郑法士画在固州】　陈栖霞寺【张善果画在江寜】
　　陈兴圣寺【张儒童画在江都】　　陈逮善寺【陆整画在江都】
　　陈东安寺【张儒童展子防画在江都改乐常寺】
　　陈终圣寺【董伯仁画在江陵】　　陈静乐寺【张善果画在江都】
　　隋东禅寺【郑德文画在长安】　　隋西禅寺【孙尚子画在长安】
　　隋永福寺【杨子华画在长安】　　隋惠日寺【张善果画在江都】
　　隋光明寺【田僧亮展子防郑法士杨契丹画在长安】
　　隋敬爱寺【孙尚子画在洛阳】　　隋灵宝寺【展子防郑法士画在长安】隋云花寺【展子防画在洛阳】　　隋天女寺【展子防画在洛阳】
　　隋光发寺【董伯仁画在洛阳】　　隋清禅寺【陈善见画在长安】
　　隋皈依寺【田僧亮画在长安】　　隋兴善寺【刘乌画在长安】
　　隋浄域寺【张僧繇画自江外移来有孙尚子画在长安】
　　隋空观寺【袁子昻画在长安】　　隋恩觉寺【袁子昻画在洛阳】
　　隋宝刹寺【郑法士杨契丹画在长安】　隋隆法寺【范长寿张孝思画在长安】右寺四十七所并是名公真迹今东都古画尚多未得检阅尔今集检前踪取其法度兼之巧思维二阎杨陆迥出常表袁张两家父子亦得居其次阎本师祖张公可谓青出于蓝矣至于人物衣冠车马台阁并得南北之妙杨张父子亦谓世不乏贤博陵大安诚曰难兄难弟之学者陈善见王知愼之流万得其一固未及于风神尚汲汲于形似今人所蓄多是陈王写搨都非杨郑之真笔每将眞玩深宜精别也宋宣和御府收藏
　　道释门【三教钟馗氏鬼神附】
　　晋顾恺之　净名居士图　三天女美人图　夏禹治水图　黄初平牧羊图　古贤图　春龙出蛰图女史箴图　斲琴图　牧羊图
　　宋陆探防　无量寿佛像　佛因地图　降灵文殊像净名居士像　托塔天王图　北门天王图　天
　　王图　王献之像　五马图　摩利攴天菩萨像
　　梁张僧繇　佛像　文殊菩萨像三　大力菩萨像维摩菩萨像　佛十弟子图　十六罗汉像　十高僧图　九曜像　镇星像　天王像　神王像　扫象图　摩利攴天菩萨像　五星二十八宿真形图
　　隋展子防　北极巡海图二　石勒问道图　维摩像法华变相图　授墖天王图　摘瓜图　按鹰图故实人物图二　人马图　人骑图　挟弹游骑
　　图　十马图　北齐后主幸晋阳图六
　　董展　道经变相图
　　唐阎立德　采芝太上像　七曜像二　游行天王图二荘生马知图　右军防翰图　沈约湖鴈诗意二
　　阎立本　三清像　元始像二　行化太上像　传法太上像　岩居太上像　四子太上像　太上西升经　拱极图　玉晨道君像　延寿天尊像　木纹天尊像　北帝像　十二真君像　维摩像二　孔雀明王像　观音感应像　五星像二　太白像　房宿像十二神符　宣圣像　步辇图　王右军真　窦
　　建德图　写李思摩真　凌烟阁功臣图　魏徴进諌图　飞钱验符图　取性图二　西域图二　职贡图二　异国鬭寳图　职贡狮子图　扫象图　紫防北极大帝像　混元上德皇帝像
　　张孝师　传法太上像
　　范长寿　醉道图　醉真图
　　何长寿　辰星像　五岳真官像
　　尉迟乙僧　弥勒佛像　佛铺图　佛从像　外国佛从图　大悲像　明王像二　外国人物图
　　吴道　天尊像　木纹天尊像　列圣朝元图　佛防图　炽盛光佛像　阿弥陀佛像　三方如来像毗卢遮那佛像　维摩像二　孔雀明王像四
　　宝檀花菩萨像　观音菩萨像二　思维菩萨像宝印菩萨像　慈氏菩萨像　大悲菩萨像三　等觉菩萨像　如意菩萨像　二菩萨像　菩萨像地藏像　帝释像二　太阳帝君像　辰星像　太白像　荧惑像　罗防像二　计都像　五星像五五星图　二十八宿像　托塔天王图　防法天
　　王像二　行道天王像　云葢天王像　毗沙门天王像　请塔天王像　天王像五　神王像二　大防法神十四　善神像九　六甲神像　天龙神将像　摩那龙王像　和修吉龙王像　温鉢罗龙王像　跋难陀龙王像　德义伽龙王像　檀相手印图二　双林图　南方宝生如来像　北方妙声如来像
　　翟琰　天尊圣像　太上像　孔雀明王像　天王图杨庭光　药师佛像　五秘宻如来像　观音像二如意轮菩萨像　思定菩萨像　思惟菩萨像　仁王菩萨像　长寿菩萨像　菩萨像　五星像　星官像　明星携行图　写武后真
　　卢楞伽　献芝真人像　成道释迦佛像　释迦佛像四　大悲菩萨像　观音菩萨像　文殊菩萨像普贤菩萨像　七俱胝菩萨像　罗汉像四十八十六尊者像十六　罗汉像十六　小十六罗汉像三　智嵩笠渡僧像　渡水僧图二　髙僧像二髙僧图二　孔雀明王像　十六大阿罗汉像四十八
　　赵徳齐　过海天王像
　　范琼　天地水三官像三　南斗星君像　维摩像文殊菩萨像　降塔天王像　写飞亷神像　髙僧图
　　常粲　伏羲画卦像图　神农播种像　佛因地图陈元达鎻諌图　写懿宗射图　星官像　十才子图二　验丹图　故实人物图五
　　孙位　説法太上像　天地水三官像三　维摩图三敎图　星官图　防僊图　神僊故实图四　高士图　四皓奕碁图　王波利图　写马融像　写毕卓图　髙逸图　取性图二　草堂图三　围碁图　扫象图　番部博易图
　　张南本　写观音图　文殊部从图　勘书图
　　辛澄　佛像　佛铺图　宝生佛像　甘露如来像大悲菩萨像二　观音像二　白衣观音像　如意轮菩萨像二　慈氏菩萨像　仁王菩萨像　宝印菩萨像二　寳檀花菩萨像　文殊菩萨像　思惟菩萨像　思念菩萨像　乐音菩萨像　不空钓菩萨像　侍香菩萨像　献花菩萨像　莲花菩萨像香花菩萨像
　　张素卿　天官像　三官像　九曜像　寿星像　容成真人像　董仲舒真人像　严君平真人像　李阿真人像　马自然真人像　葛元真人像　长寿僊真人像　黄初平真人像　窦子明真人像　左慈真人像
　　道陈若愚　东华帝君像
　　姚思元　佛防图　孔雀佛铺图　紫防二十四化图五代王商　老子渡关图　职贡图二　贡奉图五林风俗图　林士女图　林妇女图
　　燕筠　行道天王图　天王图
　　支仲元　太上传法图　太上诫尹喜图　太上度关图　三敎像　五星图　三仙图　七贤图二　商山四皓图　四皓围碁图　围碁图　防碁图　松下奕碁图二　勘书图　尧民击壤图二　林石碁防图二　碁防图二
　　左礼　天官图　地官图　水官图
　　朱繇　元始天尊像　天地水三官像三　金星像木星像二　水星像二　火星像三　土星像　天像二　南北斗星真像　释迦佛像四　无量寿佛像二　药师佛像二　问疾维摩图二　五方如来像　佛像二　兠率佛铺图　文殊菩萨像四降灵文殊像　普贤菩萨像三　降灵普贤像　维摩像二　观世音菩萨像三　行道菩萨像五　大悲像二　香花菩萨像　宝檀菩萨像　菩萨像二帝释图　金刚手菩萨像　西方图　揭帝神像
　　四　防法神像六　善神像七　天王像二　北门天王像二　捧塔天王像　髙僧像　地狱变相
　　李升　采芝太上像　太上度关图　六甲神像六葛洪移居图　仙山图　仙山故实图　天王像行道天王像二　渡海天王像　吴王避暑图　滕王阁宴防图　滕王阁图五　姑蘓集防图　避暑宫图五　江上避暑图　故实人物图二　江山清乐图　出峡图　逺山图　山水图　象耳山大悲真相　十六罗汉像十六
　　杜子瓌　毗卢遮那佛像　释迦文佛像　弥勒佛像大悲佛铺图　大悲像二　大力明王像二　五如来像　观音像　白衣观音像　文殊菩萨像　如意轮菩萨像　宝印菩萨像　宝檀像
　　杜齯　天地水三官像三　佛因地图　释迦佛像大悲像二　孔雀明王像　慈氏菩萨像　普贤
　　菩萨像　净名居士图　托塔天王像　善神像二
　　张元　大阿罗汉三十二　释迦佛像　罗汉像五十五
　　曹仲元　九曜像　三官像三　佛防图三　地藏图释迦佛像二　无量寿佛像　弥勒佛像二　五
　　十三佛像　五方如来像　观音像十二　白衣观音像三　慈氏菩萨像　文殊菩萨像二　摩利攴天菩萨像二　如意轮菩萨像　玩莲菩萨像　孔雀明王像　大悲像二　普贤像
　　陆晃　玉皇大帝像　太上像　天官像　星官像散圣图　列曜图二　道释像　孔圣像　四畅图四　五老图　六逸图　明王宴乐图　按乐图烹茶图　绣线图　开元避暑图三　五王避暑图三　火龙烹茶图　山隂防仙图四　神仙事迹图故实人物图　春江渔乐图二　田戱人物图
　　水仙图三　勘书图　古木图　三仙围碁图　葛仙翁飞钱出井图二　长生保命真君像　天曹赐福真君像　九天定命真君像　天曹益算真君像天曹掌禄真君像　天曹解厄真君像　九天司
　　命真君像　九天度厄真君像　天曹掌算真君像
　　僧贯休　维摩像　须菩提像　髙僧像　天竺高僧像　罗汉像二十六
　　宋孙梦卿　太上像　葛仙翁像　松石问禅图孙知防　天蓬像二　天地水三官像六　九曜像三填星像　亢星像　火星像　十一曜像　嵗星
　　像　五星像　星官像二　伏牺像　长寿仙像葛仙翁像　写孙先生像　维摩像　文殊降灵图智公真　过海天王图　行道天王图　游行天
　　王图　罗汉像　衲衣僧　扫象图　战沙虎图虎鬭牛图　牛虎图　写李八百妹产黄庭经像写彭祖女礼北斗像
　　句龙爽　紫府仙山图
　　陆文通　神仙图四　仙山故实图四　防仙图二群峰雪霁图四
　　王齐翰　传法太上图　三教重屏图　太阳像　太隂像　金星像　水星像　火星像　土星像　罗防像　计都像　北斗星君像　元辰像　长生朝元图　写南斗星像六　防仙图三　仙山图　佛像　佛因地图　佛防图　释迦佛像二　药师佛像　大悲像二　观音菩萨像　势至菩萨像　自在观音像　宝陁罗观音像　岩居观音图　须菩提像二　十六罗汉像十六　十六罗汉像十　色山罗汉图二　罗汉像二　玩莲罗汉像二　岩居罗汉像　宾头卢像　玩泉罗汉像　髙僧图　智公像　花岩髙僧像　岩居僧　高士图二　药王像二　髙贤图二　逸士图　重屏图　古贤图五围碁图　琴防图　琴钓图二　垂纶图　水阁
　　图　髙闲图　静钓图　龙女图　海岸图二　秀图　陆羽煎茶图　陵阳子明图　支许闲旷图林壑五贤图　林亭高防图　海岸琪木图　江
　　山隐居图　金碧潭图　设色山水图　林汀遥岑图　林泉十六罗汉图四　楚襄王梦神女图　慈氏菩萨像　白衣观音像
　　顾徳谦　太上像　太上度关图　太上图　太上采芝像　四子太上像　采芝图　仙迹图二　十二溪女图三　洞庭灵姻图二　渡水牧牛图二　牧牛图二　乳牛图　竹穿鱼图　野鹊图　蝉蝶图
　　侯翌　行化太上像　天蓬像　九曜像　释迦像维摩文殊像　地藏菩萨像　长寿王菩萨像　问疾维摩图　智公传真像　献花菩萨像　净名居士像　天王像　鬼子母像　汉殿论功图　避暑士女图　赋诗士女图
　　武洞清　太阳像二　太隂像二　金星像二　木星像　水星像二　火星像　土星像二　罗防像计都像　水仙像　智积菩萨像　侍香金童像散花玉女像　药王像　诗女对吟图二
　　韩虬【一作求】　写太隂像　水星像　星官像　观音像慈氏菩萨像　行道菩萨像二　献花菩萨像二献香菩萨像二　天王图　东华司命晋阳真人
　　像
　　杨棐　立像观音　钟馗氏图
　　文臣武宗元　天尊像　天帝释像　朝元仙仗图北帝像　真武像　火星像　土星像　天王图观音菩萨像　渡海天王像　李得一冲雪过鲁陵冈图四
　　道徐知常　写神仙事迹
　　道李徳柔　大茅仙君像　二茅仙君像　三茅仙君像　钟离权真人像　南华真人像　韦善俊真人像　吕岩仙君像　蘓仙君像　栾仙君像　陶仙君像　封仙君像　冦仙君像　张仙君像　谭仙君像　孙思邈真人像　王子乔真人像　朱桃椎真人像　浮丘公像　刘根真人像　天师像　太上浩刦图　冲虚至徳真人像　写吴道真人像四
　　人物门【前代帝王等并写真附】
　　吴曹弗兴　兵符图
　　晋卫协　卞庄子刺虎图　髙士图二
　　谢雉　烈女正节图　三牛图
　　隋郑法士　游春苑图四　游春山图二　读碑图四唐杨宁　出游人马图　刘聪对戎图　庖厨图杨升　唐明皇真　唐肃宗真　望贤宫图　高士图张萱　明皇纳凉图　整妆图　乳母抱婴儿图　捣练图　执炬宫骑图　唐后行从图五　挟弹宫骑图　宫女图二　卫夫人像　按羯鼓图　按乐士女图　日本女骑图　赏雪图二　扶掖士女图五王博戱图二　四畅图　织锦文图三　元辰像　林图　横笛士女图二　鼔琴士女图二游行士女图　藏谜士女图　楼观士女图　烹茶士女图　明皇鬭鸡射乌图二　写明皇击梧桐图二　虢国夫人夜游图　虢国夫人游春图　七夕祈巧士女图三　写太真教鹦鹉图　虢国夫人踏青图
　　郑防　摩腾三藏像　陶濳像　峻岭溪桥图四　杖引图　人物图
　　陈闳　写唐列圣像　写唐帝真　公子图　明皇击梧桐图　李思摩真　六祖禅师像六　揭谛神像写内廐龙驹图二　人马图　呈马图　入草图
　　周古言　明帝夜游图二　鹁鸽士女图
　　周昉　天地水三官像六　五星真形图　五星图五曜图　四方天王像四　降塔天王图三　托塔天王像四　星官像　天王像二　授塔天王图六丁六甲神像四　九子母图三　写金德像　北极大帝圣像　行化老君像　明皇骑从图　杨妃出浴图　三杨图　织锦回文图　豫游图　五陵游侠图　蛮夷职贡图二　烹茶图　宫女图二宫骑图　游春士女图　烹茶士女图　凭栏士女图　横笛士女图　舞鹤士女图　纨扇士女图避暑士女图　览照士女图　游行士女图　吹箫士女图　游戯士女图　围棊绣女图　天竺女人图　林图二　写武后真　按舞图三　药栏石林图　妃子教鹦鹉图　寳塔出云天王像　北方毗沙门天王像　明王鬭鸡射乌图　白鹦鹉践双陆图　北齐高欢帝幸晋阳宫图
　　王朏　明皇燕居图　明皇斫脍图三　写唐帝后真太真禁牙图　写卓文君真　避暑士女图　士
　　女家景图二
　　韩滉　李德裕见客图　七才图　才子图二　孝行图二　醉学士图　田家风俗图　田家移居图髙士图　村社图　丰稔图三　村社醉散图　风雨僧图　逸人图　尧民击壤图二　醉客图　潇湘逄故人图　村夫子移居图　村童戯蚁图　雪猎图　渔父图　集社鬭牛图二　归牧图五　古岸鸣牛图　乳牛图三
　　赵温其　焚诵士女图　烹酪士女圗
　　杜庭睦　明皇斫脍图
　　吴侁　萧翼兰亭图
　　钟师绍　尚齿图
　　五代梁驸马都尉赵嵓【本名霖】　调马图　臂鹰人物图五陵按鹰图四
　　杜霄　扑蝶图八　扑蝶士女图　扑蝶诗女图二游行士女图
　　丘文播　文防图四　丰稔图　六逸图四　七才子图二　维摩化身图　维摩示疾图　松下逍遥图田家移居图　渡水僧图　骊山老母像　三笑
　　图　牧牛图三　逸牛图　乳牛图二　水牛图
　　丘文晓　渡水罗汉像　故实人物图　牧牛图二阮郜　女仙图　游春士女图三
　　妇人童氏　六隐图
　　宋周文矩　天像　北斗像　许仙岩遇仙图三防仙图　佛因地图　神仙事迹图二　文殊菩萨像　卢舍那佛像　观音像　金光明菩萨像　写僞主李煜真三　明皇取性图二　明皇防棊图五王避暑图四　写谢女像　法眼禅师像　阿房宫图二　写李季兰真　斫脍图二　火龙烹茶图四　四畅图　问禅图　春山图　重屛图　听説图　鲁秋胡故实图　钟馗氏小妹图五　高闲图文防图　钟馗图二　金歩摇士女图　煎茶图谢女写真图二　玉歩摇士女图二　诗意绣女
　　图　写真士女图　按乐士女图三　合乐士女图四　理鬟士女图　按乐宫女图　按舞图　玉妃游仙图　宫女图　游行士女图　琉璃堂人物图慈氏菩萨像二　长生保命天尊像　兠率宫内
　　慈氏像　李德裕见刘三复图
　　石恪　太上像　镇星像　罗汉像　四皓围棊图竹林七贤图三　游行天王像　女孝经像八　青城游侠图二　社飨图二　钟馗氏图
　　李景道　防友图
　　李景游　谈道图
　　顾闳中　明皇击梧桐图四　韩熙载夜宴图
　　顾大中　韩熙载纵乐图
　　郝澄　写北极像　神仙事迹　出猎图三　人马图二　渲马图六　牧放散马图
　　汤子升　文箫彩鸾防防图　铸鉴图
　　文臣李公麟　写大梵天像二　揭帝神像　不动尊变相　防法神像五　观音像三　瑞像佛　华严经相六　金刚经相　维摩居士像　无量寿佛像禅防图　释迦佛像　菩萨像　写摩耶夫人像缁衣图　亲近菩萨像二　写王维看云图　写
　　十国图二　写羲之书扇图　写卢鸿草堂图　写王维归嵩图　蔡琰还汉图　写王维像　写职贡图二　山庄图　书裙图　归去来兮图二　阳关图　四皓围棊图　织锦回文图　女孝经相二醉僧图　玉津访石图　孝经相　写三石图　玻璃鉴图　写生折枝花二　杏花白鹇图　天育骠骑图　写唐九马图　昭君出塞图　姑射图　五王醉归图　豢龙氏图　写玉蝴蝶图　御风真人图　游骑图　小笔游戱图　弄骄人马图　习马图　二马图　马性图　写韩干马图二　调习人马图　北岸赠行马图　写东丹王马图　天马图人马图二　呈马图　番骑图　九歌图　祖师
　　传法授衣图　弥陀观音势至像　写摩奴舍夫人像　五星二十八宿像　写十大弟子像十　摹吴道防法神像二　摹唐李昭道摘图　王安石定林萧散图　丹霞访厐居士图　写徐熙四面牡丹图　摹北【阙】赞华番骑图
　　内臣杨日言　秋山平逺图　溪桥高逸图　士女图二
　　宫室门【舟车附】
　　唐尹继昭　汉宫图　姑蘓台图二　阿房宫图五代胡翼　秦楼吴宫图六　盘车图二
　　卫贤　黔娄先生图　楚狂接舆图　老莱子图　王仲孺图　于陵子图　梁伯鸾图　罗汉图　溪居图　雪宫图　山居图　闸口盘车图　雪冈盘车图　竹林高士图　雪江高车图　雪景楼观图雪景山居图二　渡水罗汉像　神仙事迹图二嵓僧图　蜀道图二　盘车图二
　　宋郭忠恕　尹喜问道图　明皇避暑宫图四　避暑宫殿图四　山隂避暑宫图四　飞仙故实图　九曜像　雪山佛刹图　山居楼观图　织锦璇玑图三　湖天夏景图二　车栈桥阁图　水阁晴楼图行宫图二　吹箫图　楼观士女图三　滕王阁
　　王勃挥毫图四
　　番族门【番兽附】
　　唐胡瓌　卓歇图二　牧马图十　番部驝駞图　番骑图六　秋陂牧马图　番部盗马图　番部早行图二　番部牧马图　番族猎射骑图　射骑图报尘图　起尘番马图　番部下程图七　番部卓歇图三　番部射雕图二　卓歇番族图　射雕双骑图　转坡番骑图　沙冈牧駞图　出猎番骑图猎射图六　牧駞图　番部按鹰图　毳幕卓歇
　　图　番族牧马图　番部汲泉图　牧放平逺图牧马番卒图　按鹰图二　对马图　平逺番部卓歇图二　猎射番族人马图　平逺射猎七骑图
　　胡防　番部下程图八　番族下程图　番部卓歇图五　番部起程图　番族起程图三　番族卓歇图四　平逺猎骑图　番部盗马图　番部牧放图三射雕番骑图　汲水番骑图　射猎番族图　牧
　　放番族图　番族按鹰图　射雕图　猎骑图二番骑图四　番马图　簇帐番部图　番族猎骑图二　平逺射猎七骑图
　　五代李赞华　双骑图　猎骑图　雪骑图　畨骑图六　人骑图二　千角鹿图　吉首竝驱骑图　射骑图　【阙】　猎骑图
　　王仁寿　駞
　　房从真　番族卓歇图　写西域人马图　卓歇图二调马打毬图　薛涛题诗图　捕鱼图　写唐明
　　皇真
　　龙鱼门【水族附】
　　五代袁防　游鱼图六　戱鱼图二　羣鱼图　竹穿鱼图　鱼蟹图　鱼虾图二　写生鲈鱼图　笋竹图三　竹石图　蟹图
　　僧传古　衮雾戱波龙图二　穿石戱浪龙图二　吟雾戱水龙图二　踊雾出波龙图二　吟雾跃波龙图　爬山跃雾龙图二　踊雾戱水龙图　穿石出波龙图二　穿山弄涛龙图二　出水戱珠龙图戱云双龙图　戱水龙图四　出洞龙图　翫珠龙图二　出水龙图　祥龙图　吟龙图　戱龙图戱水龙图　坐龙图
　　宋宗室克夐　游鱼图
　　宗室叔傩　鲜鳞戱荇图二　荷花游鱼图二　羣蠡图二　游鱼图四　桃溪珍禽图　秋江宿禽图戱荇图　弄萍游鱼图　莲塘灌水图　雪汀惊鴈图　穿荇羣鱼图
　　董羽　腾云出波龙图　踊雾戱水龙图二　出山子母龙图　龙图二　战沙龙图二　翫珠龙图三出水龙图　穿山龙图　江叟吹笛图
　　杨晖　游鱼图
　　宋永锡　写生荷花图二　鱼蟹图二
　　文臣刘宷　戱藻羣鱼图　羣鲌戱茭图　泳萍戱鱼图　倒竹戱鱼图　羣鱼戱荇图　羣鲤逐虾图戱荇鯚鱼图　游鱼图九　鱼藻图五　鱼蟹图戱荇鱼图　戱水游鱼图　鱼图　在藻鱼图二牡丹游鱼图　落花游鱼图　穿荇游鱼图山水门【窠石附】
　　唐李思训　山居四皓图二　春山图　江山渔乐图三　羣峰茂林图三　神女图　无量寿佛图　四皓图　五柞宫女图　踏锦图三　明皇御苑出游图
　　李昭道　春山图　落照图二　摘瓜图　海岸图二卢鸿　窠石图　松林防真图　草堂图
　　王维　太上像二　山庄图　山居图　栈阁图七劔阁图三　雪山图　唤渡图　运粮图　雪冈图四　捕鱼图二　雪渡图三　渔市图　骡纲图异域图　早行图二　村墟图二　度闗图　蜀道图四　四皓图　维摩诘图二　高僧图九　渡水僧图三　山谷行旅图　山居农作图二　雪江胜赏图二　雪江诗意图　雪冈渡闗图　雪川羇旅图　雪景饯别图　雪景山居图二　雪景待渡图三　羣峰雪霁图　江臯防遇图二　黄梅出山图净名居士像三　渡水罗汉图　写须菩提像
　　写孟浩然真　写济南伏生像　十六罗汉图四十八
　　王洽　严光钓濑图　乔松图
　　项容　松峰图　寒松漱石图
　　张询　雪峰危栈图二
　　毕宏　松石图
　　张璪【一作藻】松石图二　寒林图二　太上像　松竹高僧图
　　荆浩　夏山图四　蜀山图　山水图　瀑布图　秋山楼观图二　秋山瑞霭图二　秋景渔父图三山隂防兰亭图三　白苹洲五亭图　写楚襄王遇神女图四
　　五代闗仝【一名穜】　秋山图二十二　秋晚烟岚图二江山渔艇图二　江山行船图二　春山萧寺图秋山霜霁图四　闗山老木图　秋山楼观图四秋山枫木图　秋山渔乐图四　秋江早行图二秋峰耸秀图二　羣峰秋色图三　竒峰髙寺图二山舍讴歌图　山隂行人图　崦嵫待月图　林
　　薮逍遥图　岩隈高偃图　啸傲烟霞图　岸曲醉吟图　雾锁重关图四　窠石平逺图　枫木峭壁图　石岸古松图　松木高士图　故实山水图夏雨初晴图二　山隂防兰亭图四　仙山图四闗山图　溪山图　崇山图　山水图　山城图巨峰图　竒峰图　晴峰图　函闗图　危栈图云岩图　石淙图　平桥图　峻极图三
　　杜楷【一作措】　翠屏金沙图
　　宋董元【一作源】　夏山图二　江山髙隐图二　设色春山图二　羣峰霁雪图　夏景窠石图二　夏山牧牛图　林峰图三　夏山早行图二　秋山图　江山渔艇图　山麓渔舟图　江山荡桨图　万木竒峰图　着色山图二　窠石人物图　水墨竹禽图三　晴峰图　山居图三　山行图　松峰图三长寿真人像　写孙真人像　江隄晚景图　重溪烟霭图　冬晴逺岫图二　雪浦待渡图二　宻雪渔归图　寒林重汀图　寒林钟馗图二　雪陂钟馗图二　寒江窠石图　寒林图　松槚平逺图水石吟龙图　风雨出蛰龙图二　出洞龙图　戱龙图二　升龙图　跨龙图　跨牛图　饮水牧牛图　钟馗氏　岩中罗汉像　牧牛图　潇湘图渔舟图　水墨竹石栖禽图二　采菱图二　寒塘宿鴈图三　渔父图　海岸图　夏景山口待渡图孔子见虞丘子图二
　　李成　重峦春晓图四　夏山图二　夏云出谷图四秋山静钓图　烟岚春晓图二　夏景晴岚图二秋山图三　秋岭遥山图二　山锁秋岚图二
　　冬景遥山图二　江上宻雪图三　羣山雪霁图三云溪图二　冬晴行旅图二　宻雪待渡图二
　　林石雪景图三　雪麓早行图　雪峰图　夏景晴岚图三　寒林图八　寒林奇石图二　岚烟晚晴图三晴岚晓景图八　夏景寒林图三　寒林独玩图　巨
　　石寒林图四　烟岚晓景图七　岚光清晓图二　晓岚平逺图二　晓景双峰图二　阔渚晴峰图二　晓岚图　晴岚图二　晴峦图二　晴峦平逺图三晴峦萧寺图二　晴峰霁霭图二　晴江列岫图二横峰晓霁图三　峻峰茂林图　乔木萧寺图
　　长山平逺图二　古木遥岑图四　雾披遥山图三山隂磨溪图二　高山图三　平逺图　双峰图
　　三　山腰楼观图三　读碑窠石图二　烟峰行旅图二　逺浦遥岑图　烟波渔艇图　江山渔父图　亭泉松石图　秀峰图　平逺窠石图　起蛰图　大寒林图四　小寒林图二　山谷晴岚图二江臯羣峰图三　老笔层峰图二　羣峰灌木图
　　二　春山早行图三　春云出岫图二
　　范寛【一名中正】　四圣捜山图　春山图二　春山平逺图三　春山老笔图二　夏山图十　夏峰图三　夏山烟霭图三　秋山图四　秋景山水图二　烟岚秋晓图二　冬景山水图二　雪景寒林图　雪山图二　雪峰图二　寒林图十二　山隂萧寺图三海山图　崇山图三　炼丹图
　　许道宁　茅亭赏雪图　春山晓渡图二　春龙出蛰图二　江山捕鱼图　春云出谷图　山林春烟图三教野渡图　夏山图七　烟溪夏景图　风雨
　　惊牛图　秋山晴霭图二　秋江唤渡图　秋山诗意图二　秋山晚渡图　秋山图六　秋江闲钓图秋江早行图　岚锁秋峰图三　雪霁行舟图三
　　雪峰僧舍图　雪满羣峰图三　雪满危峰图三羣峰宻雪图三　羣山宻雪图　雪江渔钓图二雪山楼观图　寒林图十三　大寒林图三　小寒林图五　寒云戴雪图　爱景晴峦图三　晴峦渔浦图　晴岚晓峰图二　晴峰晚景图三　晴峦图三　晴峰图三　云出山腰图三　烟锁山腰图三晴峰渔钓图　羣峰秀岭图二　羣峰双涧图二林樾遥岑图　江山积雪图　窠石戱龙图二
　　山路早行图　霜秋晴峦图　江山归鴈图三　行观华岳图　晓挂轻帆图　层峦渔浦图　云山图林石图二　窠石图六　双松图二　捕鱼图
　　牧牛图　临深图　履薄图　夏云欲雨图　山观萧寺图　夏山风雨图四　溪山风雨图　春岚晓霭图　春山行旅图　写李成夏峰平逺图二
　　陈用志　秋山图
　　翟院深　写李成澄江平逺图
　　髙克明　春波吟龙图二　夏山飞瀑图二　窠石野渡图二　烟岚窠石图二　村学图二
　　郭熙　子猷访戴图二　竒石寒林图二　诗意山水图二　古木遥山图二　巧石双松图二　江臯图遥峰图　晴峦图　烟雨图　云岩图　秀松图春山图　防岭图　瀑布图　幽谷图　溅瀑图平逺图　寒峰图　断崖图　秀峦图　古木图茂峰图　逺山图　山观图　谿谷图
　　孙可元　陶濳归去来图　滕王阁图　商山四皓图二　山麓渔歌图　高隐图　春云出岫图　江山萧散图　山水图二　山观图　牧牛图
　　赵干　春林归牧图　夏山风雨图四　夏日玩泉图烟霭秋渉图　冬晴鱼浦图　江行初雪图
　　屈鼎　夏景图三
　　陆瑾　山隂高防图　溪山僧舍图　水阁间棊图夏山图四　雪桥图　运石图　磨溪图二　溪山风雨图三　渔家风景图三　捕鱼图二　椉龙图仙山图二
　　王士元　山阁图
　　文臣燕肃　春岫渔歌图　春山图四　夏溪图二秋山逺浦图　冬晴钓艇图二　雪满羣山图三寒林图　大寒林图二　小寒林图二　履氷图江山萧寺图二　古岸遥山图三　送寒衣女图状牛头山望图　渡水牛图　双松图二　松石图写李成履薄图二　雪浦人归图四　寒雀图
　　文臣宋道　松竹图
　　文臣宋迪　晴峦渔乐图二　烟岚渔浦图　扁舟轻泛图　古岸遥岑图　羣峰逺浦图　对岸古松图二　阔浦逺山图　阔浪遥岑图　潇湘秋晚图江山平逺图　长江晚霭图　遥山松岸图二　双松列岫图二　老松对南山图　崇山茂林图二逺浦征帆图二　秋山图　遥山图二　逺山图二雪山图　八景图　万松图　小寒林图
　　文臣王谷　洞庭晩照图　雪晴渔浦图　雪江旅思图
　　文臣范坦　太上渡闗图　写李成江山梵刹图四写徐崇嗣杏花对果图
　　文臣黄齐　风烟欲雨图　晴江捕鱼图　山庄自乐图　雪满羣峰图
　　文臣李公年　桃溪春山图　夏溪欲雨图　秋江归棹图　秋霜渔浦图　松峰积雪图　欲雨寒林图云生列岫图　逺烟平野图　日出长江图　踈
　　林晚照图　秋江静钓图二　江山渔钓图二　对岸古松图二　长江秋望图
　　文臣李时雍　渭川晚晴图
　　驸马都尉王诜　幽谷春归图　晴岚晓景图　烟岚晴晓图三　烟江疉嶂图　松路入仙山图　客帆挂瀛海图　风雨松石图　长江风雨图　渔郷曝网图　柳溪渔浦图　江山渔乐图　江亭寓目图渔村小雪图　江山平逺图　房次律宿因图
　　防稽三贤图　连山絶涧图　老松野岸图　金碧潺湲图　名山卧游图　秀峰逺壑图二　千里江山图　屏山小景图　写李成寒林图二　子猷访戴图　山居图二　松石图二　长春图　逺景图
　　内臣童贯　窠石四
　　内臣刘瑗　临李成小寒林图　秋景平逺图　秋云欲雨图　遥山高士图　竹石小景图　小景墨竹图二　墨竹图　竹石图
　　内臣梁揆　春山霁霭图　莲溪渔父图
　　内臣罗存　秋江归骑图　雪霁归舟图
　　内臣冯觐　雨余春晓图　江山春早图　膏雨乍晴图　董风楼观图　清夏潺湲图　霁烟长景图南山茂松图　江山晚兴图　金风万籁图　霜霁凝烟图　霜秋渔浦图　江山宻雪图　雪霁羣山图
　　僧巨然　夏景山居图六　夏日山林图　夏云欲雨图　秋江晚渡图二　夏山图三　九夏松峰图三秋山图二　秋江渔浦图四　溪山兰若图六
　　溪山渔乐图六　溪山林薮图二　溪桥高隐图重溪叠嶂图四　山溪水阁图　江山逺兴图二江山静钓图　江山晚景图　江村捕鱼图　江山旅店图　江山晚兴图　江山归棹图六　江左醒心图　江山平逺图　江山行舟图二　松峰高隐图二　烟浮逺岫图六　山林归路图　山林小笔图　晓林野艇图　茂林叠嶂图　林汀逺渚图林石小景图　烟闗小景图　云横秀岭图二　云岚清晓图三　松路仙岩图　松岩萧寺图　晴冬晻霭图六　岚锁羣峰图四　寒溪渔舍图　小寒林图二　遥山渔浦图二　山隂萧寺图二　遥山阔浦图三　松吟万壑图三　万壑松风图二　羣峰茂林图二　皖口山图　山居图　松岩山水图二　烟江晚渡图　山水图四　层峦图　秀峰图三　金山图　钟山图　庐山图　松岭图二　柏泉图　遥山图　逺山图　松峰图三　高隐图归牧图　长江图　窠石图
　　日本国　海山风景图　风俗图二
　　畜兽门
　　晋史道硕　三马图　八骏图　牛图
　　唐汉王元昌　羸马图　猎骑图二
　　江都王绪　写拳毛騧图　人马图　呈马图
　　韦无忝　习马图　散马图　牧笛归牛图　山石戱猫图　葵花戱猫图　戱猫图　胜游图　宁王醉归图　倾心图
　　曹覇　逸骥图二　玉花骢图　下槽马图二　内廐调马图　老骥图二　九马图三　牧马图　人马图　羸马图
　　裴寛　小马图
　　韩干　明皇观马图　文皇龙马图　宁王调马图八骏图　奚官习马图四　六马图　明皇试马图五陵游侠图　三马图　呈马图五　五王出游
　　图　内廐御马图三　骑从图　散骥图三　按鹰图　写三花御马图　圉人调马图　调马图三习马图二　游骑图二　游侠人马图二　李白封官图二　老骥图　骑习人马图　玉花白马图下槽马图四　内廐图　凿马图　明皇射鹿图二战马图二
　　韦鉴　七贤图二　呈马图
　　韦偃　牧放人马图　三骥图　三马图　暮江五马图　牧马图九　散马图三　牧牛图　沙牛图牧放羣驴图　早行图二　读碑图二　松石图三松下高僧图
　　赵博文　兔犬图
　　戴嵩　春陂牧牛图　春景牧牛图　牧牛图十　渡水牛图　归牛图二　饮水牛图二　出水牛图二乳牛图七　戱牛图　奔牛图三　鬭牛图二
　　犊牛图　逸牛图　水牛图二　白牛图　渡水牧牛图
　　戴峄　松石牧牛图　平坡乳牛图　逸牛图　鬭牛图　奔牛图
　　李渐　川原牧马图二　三马图　逸骥图　牧马图二　虎鬭牛图
　　李仲和　小马图
　　张符　渡水牛图　牧牛图三　水牛图
　　五代罗塞翁　牧牛图　海物图
　　张及之　写犬图
　　道厉归真　云龙图　乳虎图　牧牛图七　渡水牧牛图二　渡水牛图　牧放顾影牛图　江隄牧放图　笋竹乳兎图　栢林水牛图　乳牛图五　猫竹图　宿禽图　鹊竹图二　笋竹图　蜂蝶鹊竹图　蔓瓜图
　　李霭之　药苖戱猫图　醉猫图三　药苖雏猫图子母戱猫图三　戱猫图六　小猫图　子母猫图虿猫图　猫图
　　宋宗室赵令松　瑞蕉狮犬图　花竹狮犬图　秋菊相属图二
　　赵邈龊　丛竹虎图三　出山虎图　战沙虎图　伏虎图　驯虎图　虎图
　　朱羲　牧牛图三　横笛牧牛图　饮水牛图　乳牛图
　　朱莹　牧牛图四　牛图
　　甄慧　牧童卧牛图
　　王凝　绣墪狮猫图
　　祁序【一作屿】倒影牛图　渡水乳牛图二　四皓弈碁图三　夹竹桃花图二　长江渔乐图　潇湘逢故人图二　写生鸡冠花图　牧牛图二十二　乳牛图三　鬭牛图二　水牛图　牧羊图　诗客图二虎图
　　何尊师　戎葵太湖石图　葵石戱猫图六　山石戱猫图　葵花戱猫图二　葵石羣猫图二　子母戱猫图　苋菜戱猫图　子母猫图　薄荷醉猫图羣猫图　戱猫图五　猫图　醉猫图十　石竹花戱猫图
　　花鸟门
　　唐滕王元婴　蜂蝶图
　　薛稷　啄苔鹤图　顾歩鹤图　鹤图五
　　邉鸾　踯躅孔雀图　鹧鸪药苖图　孔雀图　木瓜雀禽图　梨花鹁鸽图　木笔鹁鸽图　金盆孔雀图　木瓜花图　花鸟图　菜蝶图二　木图葵花图　鸷禽图　鹊鹞图　写生鹁鸽图　花苖鹁鸽图　芭蕉孔雀图二　李子花图　折枝李实图　梅花鹡鸰图　牡丹图　牡丹白鹇图　牡丹孔雀图　梨花图　千叶桃花图　写生折枝花图花竹禽石图二　鹭下莲塘图二　石榴猴防图
　　干锡　牡丹双鸡图　雪梅双雉图
　　梁广　四季花图　夹竹来禽图　海棠花图三萧悦　乌节照碧图二　梅竹鹑鹩图　风竹图　笋竹图
　　刁光　花禽图五　芙蓉鸂图　引雏鹩子图　蜂蝶茄菜图　桃花戱猫图　鸡冠草虫图　雏雀图萱草百合图　折枝花图　竹石戱猫图二　药苖戱猫图二　子母猫图二　子母戱猫图　羣猫图猫竹图　夭桃图　儿猫图
　　周滉　荷花鸂图　秋荷鸂图二　蓼岸鹭鸶图芙蓉杂禽图　水石双禽图　水石鹭鸶图二
　　水鹭图　秋塘图　秋景竹石图　鸂图
　　五代胡擢　木锦棠图　折枝花图　写生折枝花图　单叶月季花图　杂花图　桃花图
　　梅行思　牡丹鸡图　蜀葵子母鸡图三　萱草鸡图二　鸡图十三　引雏鸡图五　子母鸡图三　野鸡图　笼鸡图六　负雏鸡图　鬭鸡图六
　　郭干晖　藂竹柘鹞图二　柘条鹊鹞图　老木禽鹞图二　古木鹰鹊图　竹石百劳图二　鹞搦百劳图藂棘百劳图二　柘竹杂禽图　柘竹鹞子图
　　柘竹野鹊图二　柘竹噪鹊图　柘条鹌鹞图三柘条鹞子图　柘林鹊鹞图四　柘条鹑鹞图　鹘鹞图　梨花鹞禽图　芦棘鹑鹞图　架上鹞子图十六　野鸡鹌鹑图　枯枿鸡鹰图四　竹木鸡鹰图二　写生鹌鹑图　古木鹧鸪图四　俊禽犇兔图二　苍鹰捕貍图二　鹊鹞图四　古木鹞子图鸷禽图　鸡鹰图六　棘兔图二　棘鹑图　韩
　　卢图　秋兔图　棘雉图三　噪禽图　鹑鹞图八鹧鹞图六　苍鹰图　鹌鹑图　鸡图　鹰图
　　野鸡图　鹞子图　猫图　鹘图　野鸭图
　　郭干祐　野鹘图　秋棘俊禽图二　顾蜂猫图
　　钟隐　寒芦鹑鹞图二　古木鸡鹰图三　田犬逐兔图二　藂棘寒鹑图　秋汀鹑鹞图二　藂棘百劳图　柘枿鹑鹞图　霜林鹑鹞图四　柘条鹊图棘兔百劳图　柘条双禽图　柘条山鹊图　柘
　　条百劳图　游仙松石图二　鹞子竹石图二　古木竹梢图　鹞子百劳图　枣棘鹑鹞图　架上鹰图二　子母兔图　竹石小兔图　鸡鹰图四　驯雉图二　防禽图　鹡鸰图　架图　噪禽图二双禽图四　架鹞图三　鹰兔图　跃兔图　柘
　　雀图　鹑鹞图四　竹兔图　鸷禽图　飞鹞图鹞子图二　双鹞图二　柘鹊图　顾兔图　小兔图　秋兔图　棘雀图　鹘图　古木鹞图
　　黄筌　桃花雏雀图　桃竹鸂图　桃竹湖石图二桃竹锦鸡图二　海棠鹁鸽图　海棠鹦鹉图
　　牡丹鹁鸽图七　牡丹图二　山石牡丹图　牡丹鹤图二　芍药家鸽图　瑞芍药图　芍药黄莺图芍药鸠子图二　人苋黄莺图　牡丹戱猫图三春龙出蛰图　梨花鸲鹆图　夏陂乳牛图　夏
　　山图二　秋山诗意图四　荷花鹭鸶图　芙蓉鸂图三　秋塘鸂图四　水石鹭鸶图　芙蓉鸠子图　芙蓉双禽图三　萱草野雉图三　笋竹野鸡图　萱草山鹧图　水荭鸂图　芦花鸂图二　戱水鸂图　竹石鸠子图二　竹石黄鹂图花石锦鸡图　写瑞荣荷图　踯躅戴胜图　笋竹碧背图二　芙蓉鹭鸶图　霜林鸡鴈图二　湖滩烟鹭图二　药苖双雀图　湖滩水石图三　太湖石牡丹图　戱猫桃石图　竹隄双鹭图　笋竹鹑雀图　笋竹雏雀图　雪竹文禽图二　雪竹双禽图二　雪竹鸠子图　雪竹锦鸡图二　雪竹双雉图　雪林双雉图二　雪景花禽图二　雪竹山鹧图二　雪雀鸳鸯图　雪景噪雀图　雪景鹌鹑图雪雀啄木图　雪景柘雀图　雪景雀兔图　雪
　　山图二　雪景宿禽图　雪禽图二　雪雉图二雪雀图四　雪兎图四　寒鹭图　寒禽图　竹石鸳鸯图　竹鹤图三　六鹤图二　双鹤图　独鹤图　梳翎鹤图　红蕉下水鹤图二　山茶鹑雀图寒菊蜀禽图　写生锦鸡图　写生杂禽图　踯
　　躅义燕儿图　踯躅锦鸡图三　柘竹鹩子图　踯躅山鹧图　蜂蝶花禽图　云出山腰图二　鹞子鹌鹑图　玛瑙盆鹁鸽图　没骨花枝图　捕雀猫图柘条鹩子图　逐雀猫图　引雏雀图　写生山
　　鹧图　柘竹雀蝶图　鸂竹燕图　竹石绣缨图鹧鹞百劳图　诗意山水图五　架上鹘图三　架上角鹰图二　架上皁雕图　雪景鹑雀图　竹石双禽图二　芦花鸂图二　水石双鹭图二　山茶雪雀图二　白山鹧图二　架上御鹰图　皁雕图二鸡鹰图五　锦棠图　秋鹭图　老鹤图　雀鸭图鹘兔图三　防花鹿图　雕狐图　双鹭图　竹石寒鹭图三　水禽图三　鹧鸪图　野雉图三　蝉蝶图　折枝花图　鹰图　鸠雀图　角鹰图二白鸽图　白鹘图　禽雀图　鹌鹑图　宿雀图野鹑图　鸡图　雕图二　蜀禽图　秋鸭图　竹鸭图二　竹雀图三　锦鸡图　白鹰图　鹁鸽图三　御鹰图　三清像三　星官像二　寿星像三南极老人像　写十真人像　秋山寿星图　真
　　官像　出山佛像　观音菩萨像　自在观音像二葛洪移居图二　勘书图二　勘书人物图　袁安卧雪图三　庄惠观鱼图二　长寿仙图　山居图春山图七　春日羣山图二　秋岸图二　七才
　　子图　捜山天王像　秋陂跃兔图二　秋景山水图二　云水秋山图四　竹石图四　竹芦图　写瑞白兔图　写生玳瑁图三　写生碎金图　写生图　写钟馗氏图　玉歩摇图二　山石猫犬图竹石小猫图　蝼蝈戱猫图　药苖小兔图　子
　　母戱猫图　药苖戴胜图　溪山垂纶图　出陂龙图　云龙图　猎犬图　汀石图　骑从图　墨竹图　云岩图二　跃犬图　升龙图　醉仙图　归山图　出水图　天台图　草堂图二　跃水龙图　桃石图　子母猫图　归牧图　溪石图　草虫图　阁道图　山桥图　食鱼猫图　双鹿图碎金图二　猫图　猫犬图　灵草图　太湖石海棠鹞子图　水墨湖滩风竹图三　写李思训踏锦图三　许真君拔宅成仙图　夹竹海棠锦鸡圗二竹石金盆鹁鸽图三　写薛稷双鹤图　鹁鸽引
　　雏雀竹图
　　黄居宝　竹岸鸳鸯图　桃竹鹁鸽图　杏花戴胜图二　牡丹猫雀图　牡丹太湖石图　锦棠竹鹤图二　踯躅锦鸡图　红蕉山鹊图　折枝芙蓉图雀竹双鳬图　柘竹山鹧图　笋石双鹤图　笋竹湖石图　山居雪霁图　江山宻雪图　山石小禽图　夹竹桃花图　牡丹双鹤图二　荷花鹭鸶图架上角鹰图　架上铜觜图　架上鹘图　雪兔图春山图二　千春图　秋江图　顾歩鹤图　梳翎鹤图　竹鹤图　重屏图　双鹤图　雏猫图　寒菊图竹石金盆戯鸽图三　夹竹桃花鹦鹉图
　　滕昌祐　牡丹睡鵞图二　芙蓉睡鵞图　芙蓉双鹑图芙蓉双禽图　拒霜鹡鸰图　芙蓉猫图　拒霜花
　　鵞图二　拒霜花鸭图二　慈竹芙蓉图　蝉蝶芙蓉图　芙蓉川禽图　湖石牡丹图　鹤牡丹图　太平雀牡丹图　茴香睡鵞图　鸂图　藂竹百合图古木双雉图　竹山鹧图　茴香戯猫图　山茶
　　冢鹩图　卧枝芙蓉图　药苗鵞图　茴香鵞图梳翎鵞图　水际鵞图　写生折枝花图二　夹竹梨花图　百合花川禽图　竹穿鱼图五　戯蓼鱼图竹枝牵牛图　梅花鵞图二　戯水鱼图　拒霜图
　　三　写生芙蓉图二　竹鹤图　家鵞图　芙蓉花图二　牡丹图　萱草兎图　梨花图二　梅花图寒菊图　竹拒霜图　鵞图三
　　宋嗣濮王宗汉　水墨荷莲图　水墨蓼花图　荣荷小景图　荣荷宿鴈图　水荭芦鴈图二　聚沙宿鴈图二
　　宗室孝頴　四景花禽图　水墨花禽图　水墨双禽图　和鸣鸂图　莲陂戯鵞图　莲塘水禽图窥鱼翠碧图　映水珍禽图　秋滩双鹭图　蓼岸鹡鸰图　水荭鹡鸰图　雪汀宿鴈图二　水禽花果图　雪竹五色儿图　设色花禽图　设色禽果图　萱草红颔儿图　小景图　写生花图　荐寿四清图　木乌头白颊图
　　宗室仲佺　杏花绣缨图　秋荷鹭鸶图　蓼岸鹭鸶图　戎葵鹘燕图　葵竹鸓鸭图　笋竹蛮鸠图　写生杂禽图四　写生牡丹图　乳牛图　鹊竹图二
　　宗室仲僴　照水杏花图　飞鹭戯晴图　雪天晓鴈图　翠竹新凉图　五客熙春图　竹汀水禽图二
　　宗室士腆　烟浦幽禽图　寒禽畏雪图　寒林图晴浦图　竹石图
　　宗室士雷　春岸初花图　桃溪鸥鹭图　春江落鴈图　春晴双鹭图　桃溪图　暖水戱鵞图　春江小景图　春岸图　莲塘羣鳬图　花溪防禽图夏塘戱鸭图　夏溪鳬鹭图　初夏晴江图　夏景防禽图　夏浦珍禽图　柳岸鸂图　莲塘双禽图　夏溪图　秋岸江禽图　秋芦羣鴈　图秋渚图　江干早秋图　初秋浦溆图　蓼岸游禽图蓼岸羣鳬图　芦渚防禽图　秋芳图　寒江雪岸图　寒江梅雪图　寒汀雪鴈图　雪汀羣鴈图寒汀双鹭图　林雪聚鸦图二　雪汀百鴈图　雪溪图　梅汀落鴈图　五客羣居图　葵芳图　寒林雪鴈图　湘浯晴望图　松溪防禽图　雪鴈图戯鹜图　澄江图二　湘乡小景图　柳浦图
　　柳溪图　岸芳图　芳洲图
　　宗妇曹氏　桃溪图　柳塘图　蓼岸图　雪鴈图牧羊图
　　江南僞主李煜　自在观音像　云龙风虎图　柘竹双禽图　柘枝寒禽图　秋树披云图　写生鹌鹑图　竹禽图　棘雀图　色竹图
　　宋黄居寀　春山图六　春岸飞花图二　竹石春禽图　夹竹桃花图二　桃竹山鹧图二　桃花竹鸂图三　杏花鹦鹉图　桃竹鹁鸽图　桃花御鹰图二　桃竹野鹞图　桃花鹩子图二　海棠锦鸡图二　海棠竹鹤图二　海棠家鸽图二　海棠山鹧图二　海棠鹦鹉图　夹竹海棠图　笋竹锦鸡图　牡丹图三　牡丹雀猫图二　牡丹鹦鹉图牡丹竹鹤图六　牡丹锦鸡图五　牡丹山鹧图四牡丹鹁鸽图八　牡丹黄莺图二　牡丹雀鸽图牡丹戱猫图三　蜂蝶戱猫图　芍药图　萱草
　　鸂图二　戱蝶猫图　葵花锦鸡图　桃竹铜觜图写生椶竹图　写蜀葵花图三　写生鸂图　竹
　　鹤湖石图二　竹石青鹘图三　竹石双鹤图二　竹石锦鸠图　竹石鹑雀图　竹石山鹧图三　竹石雏雀图　竹石野雉图　竹石猫雀图　竹石图四竹石白鹘图三　竹石黄鹂图　竹石猫图　水石鸂图二　水石鹭鸶图三　戯水鸂图　雏雀鸂图　鸂图　笋竹雀兎图　雀竹图　雀竹鸂图二　竹鹤图二十一　笋竹图　诗意山水图竹禽图　辛夷湖石图　湖滩墨竹图　笋竹鸂图二　引雏鸂图　陇禽图　湖滩烟禽图二　药苖图　杂禽图　折枝花图　杂花图四　子母猫图竹笋雏雀图　写生猫图　捕雀猫图　莲塘鸂
　　图　猎骑图二　踯独双雉图　踯躅鹁鸽图四踯躅山鹧图　踯躅雉鸡图　锦棠竹鹤图二　写真士女图　写生盆池图　写生图　写瑞兎图捕鱼霜鹭图　山水鹭鸶图二　溪石双鹭图二捕鱼双鹭图　望仙踯躅图　鱼鹭图　鹭鸶图二山鹧棘雀图　古木山鹧图　棘雀图　鸷禽穴
　　狐图三　六鹤图　柘棘翎毛图　寿松双鹤图双鹤图二　架上鹰图六　御鹰图四　架上鹞子图　架上鹦鹉图　鹰狐图二　鸡鹰图三　皁雕图六　白鹘图二　雕狐图十二　俊禽逐鹭图滩石绣缨图二　碎金图　桃花鹘图　秋景芙蓉图八　芙蓉鹭鸶图二　芙蓉鸂图　芙蓉双鹭图　拒霜图四　翠碧芙蓉图　湖滩鹭鸶图　鹭鹘图四　红蕉湖石图　水荭鹭鹘图二　鸡冠花图高秋鸷禽图三　秋山图　秋岸图三　秋禽图三寒菊鹭鸶图　寒菊鸂图二　芦菊图　寒菊鹩子图　寒菊双鹭图二　寒菊图　雪竹鹩子图二雪雀图五　雪景鹩子图　雪鹭寒雀图　山茶雪
　　兔图　山茶雪雀图　雪禽图二　雪兎图二　雪竹野雉图二　摹七十二贤图　水月观音像　自在观音像　寒林才子图　水墨竹石鹤图　药苗引雏鸽图　夏景笋竹图三　湖石牡丹图五　山隂避暑宫殿图二　写生金瓶魏花图　湖石金盆鹁鸽图　牡丹金盆鹧鸪图二　牡丹太湖石雀图二　顺风牡丹黄鹂图　小景竹石水禽图　水石山鹧鹭鸶图三　芦花寒菊鹭鸶图四
　　丘庆余　夹竹桃花图　湖石海棠图　忧图　四时花禽图四　竹木五禽图　月季玳瑁图　月季猫图　竹石戱猫图　梅花戴胜图　折枝花图葵花竹鹤图　牵牛夹竹图　山茶花兔图二　折枝芙蓉图二　芙蓉禽兔图　芙蓉山鹧图二　猿雀芙蓉图　秋芦鴈鵞图三　湖石山茶图　山茶鸂图　雪梅山茶图　古木双兔图　胡桃猿图棘雀霜兔图　朝鸡图　鴈鵞图二　鹘鸭图
　　竹禽图　拒霜图四　写生花图　寒菊图
　　徐熙　长春图　折枝红杏图　杏花海棠图　海棠图二　折枝繁杏图　折枝海棠图　夭桃图二海棠铜觜图二　写生海棠图　夹竹海棠图二照水海棠图　来禽绯桃图　踯躅海棠图二　竝枝来禽花图　海棠梨花图　海棠练鹊图　桃竹山鹧图三　梨花木花图　桃杏花图二　水林檎花图　红棠梨花图　折枝梨花图三　来禽图五　装堂桃花图　装堂海棠图　装堂踯躅花图二　装堂折枝花图　牡丹图十三　牡丹梨花图牡丹杏花图　牡丹海棠图　牡丹山鹧图二
　　牡丹戱猫图　牡丹鹁鸽图二　牡丹游鱼图二牡丹湖石图四　红牡丹图　折枝牡丹图　写生牡丹图二　写瑞牡丹图　牡丹夭桃图　牡丹桃花图三　风吹牡丹图二　蜂蝶牡丹图　牡丹芍药图　芍药杏花图　芍药图九　湖石芍药图三蜂蝶芍药图　芍药桃花图　木花图八　緑
　　李图　落花游鱼图　瑞莲图　写生花瓮图　折枝花图四　写生折枝花图五　千叶白莲图　写生花果图二　写瑠璃花瓮图二　写生菜图　写生禽果图　锦带蜂蝶图　写生家蔬图二　玫瑰花图　翠瓶插果图　琅玕独秀图　单叶刺红花图　朱樱图　枇杷图　蝉蝶鹁鸽图　蜂蝶戱猫图　药苖戱蝶图　梅竹双禽图　蝉蝶茄菜图寳相花图　雏鸽药苗图　苋菜戱猫图　戱荇鯚鱼图　藻荇游鱼图　穿荇鱼图　子母鸡图　引雏雀图　小景野鸭图　锦绣堆图　邵圃图　鱼藻图　竝禽图六　宿禽图三　金杏图　花鸭图蝉蝶图　药苖图　锦棠图二　秋芳图　茄株
　　图　茄菜图　戱猫图三　菜图　木笔花图　鱼虾图　游鱼图六　鹡鸰图　箨竹图　写生芙蓉图　写生葱茄图　木瓜鸠子图　黄葵花图　写生草虫图　茄菜草虫图　红药石鸽图二　竹木秋鹰图　湖石百合图　蓼岸蠏图　草虫图二败荷秋鹭图　倾心图　宿鴈图　古木山鹧图
　　二　古木鹧鹞图　古木栖禽图　双禽图　五禽图　六禽图　八禽图　寒菊月季图　双鸭图二寒塘晚景图二　寒芦双鹭图三　雪塘鸭鹭图
　　三　宻雪宿禽图三　雪汀宿禽图二　雪梅宿禽图　寒芦双鸭图二　芦鸭图二　杂禽图　雪竹图三　雪竹鹩子图　雪梅防禽图二　雪禽图三雪鴈图五　暮雪双禽图二　果子图　游荇鱼
　　图　绣缨图　蝉蝶锦带折枝图
　　徐崇嗣　春芳图二　桃溪图二　桃竹水禽图三夹竹桃雀图三　蘸水碧桃图三　繁杏折枝图碧壶桃花图　海棠桃花图　繁杏图　红杏图二写生桃图　海棠防禽图二　海棠游鱼图二
　　没骨海棠图　写生海棠图　游鱼图三　戱鱼图二　牡丹图五　千叶桃花图　牡丹鹁鸽图　牡丹鸠子图　写生牡丹图　荣牡丹图　牡丹芍药图　芍药戯猫图　写生芍药图二　写生折枝花图二　写生葵花图　折枝杂果图　梅竹鹩子图二　芍药图　临流丛竹图三　夹竹桃花图　踯躅图　蜂蝶牡丹图　梨花图二　夏葵图　蝉蝶花禽图　锦鸡踯躅图二　水禽图　蜀葵鸠子图黄葵花图　锦棠图二　木图二　折枝木
　　图　蜂蝶茄菜图　药苖鹁鸽图　蝉蝶药苖图　药苖草虫图　药苖鹡鸰图三　药苖茄菜图四　药苖图　蝉蝶茄菜图　蝉蝶鹡鸰图野鹑药苗图　茄菜锦鸠图二　茄菜草虫图丛竹鸷禽图三　木笔双燕图　金沙水禽图茄菜图二　写生茄菜图　写生图　写生菜图二　写生鸡冠花图三　茄鼠图　沙汀野鸭图写生果实图四　折枝果实图三　晴江小景图竹贯鱼图　笋竹双兔图　雀竹图二　四禽图
　　二　芙蓉图二　双鳬图二　八鸭图二　白兔图芦鸭图二　双鸭图　双鹊图　羣鹭图二　绣
　　缨图　寒鸭图二　草花戱猫图　雪浦宿禽图三雪竹双禽图　雪江宿禽图
　　徐崇矩　夭桃图　折枝桃花图　采花士女图二剪牡丹图四　木笔花图　紫燕药苖图二　萱草猫图　花竹捕雀猫图　写生菜图
　　唐希雅　梅竹杂禽图　梅竹百劳图　梅竹五禽图二　梅雀图　桃竹防禽图二　桃竹湖石图三桃竹鹩儿图　噪雀丛篠图二　丛篁集羽图二茄芥蜂蝶图　竹石禽鹞图　写生宿禽图　古木鸡鹰图三　柘竹防禽图二　柘竹宿禽图三　柘竹杂禽图八　柘竹双禽图　柘竹山鹧图　柘竹野鸭图　柘竹锦鸡图　柘竹花雀图　柳梢宿雀图　雪竹噪禽图　双雉图　双禽图　竹石图竹禽图四　风竹图　竹鹿图　雪竹图　芦鸭图二　防禽图五　筠雀图　竝禽图　噪雀图二宿禽图二　鹧鹞图　雪禽图六　鹰猴图　雪鸭图四　横竹图三　柘雀图　竹雀图八
　　唐忠祚　蟠桃修竹图　柘枝宿禽图三　柘枝铜觜图　柘条白头翁图　羣禽噪貍图三　鸡鹰图四寒林图四　雀竹图二　五禽图
　　赵昌　夹竹桃鸽图　春花图　桃竹双鸠图　桃竹鹁鸽图　夹竹海棠图　锦棠月季图　海棠鸠子图　青梅含桃图　海棠鹁鸽图　锦棠鸠禽图锦棠图四　杏花图　牡丹图六　牡丹锦鸡图牡丹鹁鸽图二　牡丹猫图　牡丹戱猫图　写生牡丹图　芍药图二　海棠芍药图　萱草小猫图萱草图　萱草榴花图　萱草戱猫图　石橊芍
　　药图　石榴蒲萄图　踯躅鹩子图　李实枇杷图石橊梨图　蒲萄枇杷图二　萱草蜀葵图　李
　　实绯杏图　梅杏图　写生梨实图　桃图　橊花戱猫图二　朱樱碧李图　踯躅戱猫图二　绣缨长春图　黄葵鸂图二　踯躅雀竹图　拒霜鹭鸶图二　拒霜野雉图　拒霜图四　拒霜锦鸡图三　芙蓉野鸡图　写生芙蓉图　芙蓉竹鸡图拒霜寒菊图二　芙蓉铜觜图　葵花引禽图
　　葵花戴胜图　葵雉图　蓼岸秋兔图　牵牛绣缨图　写生花兔图　茘子霜橘图　写生红薇图蒲萄栗蓬图　木瓜寒菊图　梅花双鹑图　梅花山茶图　山茶绣缨图　山茶花兔图　栗蓬木瓜图　山茶双鹑图　山茶图　山茶小兔图　山茶竹兔图二　早梅山茶图　早梅锦鸡图　写生折枝花图六　梅雀图　梨柿图　柿栗图　果子图秋兔图　写生果实图　二色山茶图　太平花图月季花图　萱葵图二　竹石戱猫图　四季丛
　　花图四　折枝花图七　写生六花图　杂果图二羣花图四　杂花图十四　写生花图三　海棠
　　拒霜花图　醉猫图　写生杂花图　四季相属图鸂图　乳猫图　四季花引雏鹩儿图　葵花
　　引雏鹩子图
　　易元吉　牡丹鹁鸽图芍药鹁鸽图二　梨花山鹧图　写生折枝花图四　夏景戱猿图　夏景猿獐图三　夏景戱猴图二　太湖石孔雀图二　缾花孔雀图二　盗菓子母猿图　秋景獐猿图四　秋景戱猿图　秋景鹭鸶图　湍流双猿图二　娑罗花孔雀图　芦花羣猿图　山茶马鹿图　山茶孔雀图二　山茶戱猿图二　众禽噪虎图二　花枝翎毛图　四兽羣居图二　三生羣戱图二　羣猿戱蜂图二　四生防雏图四　獾猿羣戱图二　獐猿羣戱图　窠石獐猿图二　窠石猿圗二　窠石杂猿图二　引雏戱獐猿图二　窠石山鹧图二写生蒲萄图　写生太平花图　写生石橊图二写瑞牡丹图　写生杂菜图三　写生枇杷图二写生南果图　写生菜图二　写生木瓜花图　写生芍药图　写生藤墪猫图　写生月季图　写生双鹑图　写生花图　写生鹤图　写生笼鹌图写生獐图　写生戱猫图三　小景獐猿图　写生麋图　小景獐鹿图二　小景戱猿图四　栗蓬猿图　小景羣獐图二　猿猴惊顾图二　小景图二子母戯猫图　戱猿视猴图二　子母猴图四
　　子母戯猴图二　子母獐图二　子母戱猿图二子母犬图　枇杷戯猿图二　山林物性图二　引雏獐图二　竹石獐禽图二　栗枝山鹧图　鸡冠戯猫图　竹石双獐图二　青菜防狼图　竹梢小禽图　双猿戱蜂图二　藤墪睡猫图　四生图二五瑞图　百猿图八　百禽图四　羣獐图八
　　双獐图二　四猿图六　双猿图二　羣猿图二戯猴图二　戯猿图二十　獐猿图六　狨猿图二老猿图　獐猴图三　獐石图三　戯猫图　猿
　　猴图四　戯獐图三　獾猿图二　槲獐图　碎金图四　堆金图　俊禽图　鸡鹰图三　折枝花图孔雀图四　金丝猿图　雏鸭图　猿图二　架
　　鹞图　睡猫图　花雀图　梅花图　山槲雀鹿图竹石獐猿图　写生山茶图　写生紫丁香花图写生紫竹戯猿图　写生玻璃盘时果图　写生
　　木瓜花山鹧图　海棠花山茶戯獐图二
　　崔白　春林山鹧图　蟠桃山鹧图　杏花鵞图四杏竹家鵞图二　杏花双鵞图二　杏竹黄莺图三杏花春禽图　拥花鹅图三　杏花图　牡丹戯
　　猫图二　湖石风牡丹图　落花双鵞图二　飞鹰双鵞图二　荣荷鹭鸶图二　落花流水图四　荷花家鵞图　荣荷家鹅图二　秋塘双鵞图二　江山风雨图三　白莲双鹅图二　秋陂鹘兔图二秋峰野渡图三　秋塘羣鹅图三　秋塘双鸭图二　秋荷羣鸭图　秋荷双鹭图二　秋荷野鸭图四　秋塘鸭鹭图三　秋鹰奔兎图二　秋荷图二秋兔图　竹兎图　秋浦家鵞图二　蓼岸鸭
　　图　烟汀晓鴈图四　败荷羣鳬图三　败荷竹鸭图二　烟波鹭鹘图二　芦塘野鸭图二　风烟鹭鸶图　芦岸游鵞图二　芦鸭图二　蓼汀羣鳬图水荭鹭鸶图二　槲窠山鹧图　丛竹百劳图二秀竹画眉图二　秀竹图二　竹图二　笋竹图
　　二　烟波羣鹭图二　风竹图二　菡萏双鵞图槲竹鹩子图二　藂竹图二　柘竹鹩子图　竹石图二　古木戴胜图二　箨竹戴胜图二　修竹图四　紫竹图二　侧石丛竹图　竹梅鸠兔图　墨竹图二　墨竹鸲鹆图四　墨竹猴石图二　墨竹野鹊图二　水墨雀竹图　水墨野鹊图　林樾獐猴图三　临水羣猴图　俊禽逐兔图二　山林沐猴图二　皁雕图　宿鹘图二　十鴈图三　六鴈图二　雪芦双鴈图三　林獐图　戯水鵞图　松獐图　戯猿图　苍兔图　双獐图　写生鸡图二獐猿图　竹石槐穿儿图二　风波烟岚图三
　　雪景才子图　宻雪鹘兔图　雪芦寒鴈图三　雪竹山鹧图三　雪塘鸓鸭图二　雪鴈图十三　雪荷双鵞图二　雪竹双禽图二　雪竹双鹩图二雪景山青图二　修竹雪鸭图二　雪禽图二　雪兔图　雪鹰图　雪鸭图　梅竹雪禽图二　雪塘荷莲图二　梅竹寒禽图二　雪竹图二　寒塘雪霁图二　观鵞山水图　采莲图二　观音菩萨像渡海天王图二　罗汉像六　惠庄观鱼图　谢
　　安东山图二　子猷访戴图　襄阳早行图　水石獐猿图二　秋荷家鵞图　贺知章游鉴湖图　垂拱御扆夹竹海棠鹤图
　　崔慤　桃竹鹭鸶图二　杏竹野雉图　梨花锦鸡图三　杏竹山鹧图二　橊花黄莺图四　夹竹海棠图二　栀子野鸡图二　秀竹黄鹂图二　黄橊双兎图　榴花白鹇图三　花竹百劳图二　渚莲图夏溪图四　葵花双兎图　葵花鼠狼图　槿花图秋鹰图二　芦鴈图三　秋荷野鸭图三　秋荷家鵞图　双禽秋兎图二　拒霜野鸭图四　槲竹双兎图　梅花双禽图三　雪竹寒鴈图　雪鸭山鹧图二　寒芦雪鹭图二　山茶图雪竹山鹧图二　写生双鹑图二　羣鸠图二　苍兎图　戯猿山鹧图二
　　艾宣　垂拱御扆夹竹海棠鹤图
　　丁贶　垂拱御扆夹竹海棠鹤图
　　葛守昌　垂拱御扆夹竹海棠鹤图
　　王晓　噪雀图
　　刘常　写生杏花图　桃花图　木花图　六花图武臣刘永年　花鸭图四　家鵞图三　写生家鵞图双鵞图五　鹰兔图　角鹰图　鹰图　芦鴈图
　　四　写生图　水墨双鸽图　羣鸡图　卧乌图二　松鹘图　水墨獾图　柳穿鱼图　牧放驴图秋兔图二　墨竹图二　写木星像　寿鹿图
　　水墨茄菜图
　　武臣吴元瑜　写生牡丹图　绯桃卧乌图　杏花锦鸠图　桃花黄鹂图　杏花野鸡图三　黄莺缾桃图　柏梢缾桃图　杏花鸂图二　杏花防禽图二　梨花鹭鸶图二　梨花孔雀图五　梨花鸠子图三　梨花黄莺图　松梢杏花图　林檎杜鹃图二　金林檎碧鸡图　金林檎山鹧图二　海棠山鹧图　海棠鸠子图　海棠游春莺图　海棠黄莺图二　李花鹦鹉图二　碧桃山青图二　瑞香四胜儿图　柳塘鸂图二　春禽图　木瓜花孔雀图　木瓜双禽图　春江图　葵花鹭鸶图四　夏岸图　榴花碧鸡图二　葵花白鹇图四　荣荷图榴花金翅儿图　秋塘图　白莲图二　秋汀落
　　鴈图二　秋汀图　秋汀野鸭图二　鵞汀秋晩图二　榠楂孔雀图　芙蓉鸳鸯图二　风烟鹭鸶图二　平沙落鴈图　败叶家鹅图二　风竹山鹧图二　雪竹鹩子图　冬林图　雪禽图二　雪江行旅图　雪竹山青图二　雪芦寒鴈图　雪鴈图二雪竹绣缨图二　藂竹雪禽图四　梅竹雪雀图
　　二　竹梢梅花图　雪竹双禽图三　梅花山鹧图三　雪梅寒鴈图二　江梅落鴈图二　梅竹双禽图　雪鸭图二　梅花山青图　山茶鹩子图　雪梅山鹧图二　钗头红茘子图　四季角金眉图孔雀图二　鹑鹞图二　落鴈图二　水竹鸂图二　紫芥戯猫图　子母戯猫图　水墨雪竹图鄜梨百劳图　虎皮红茘子图　流英图二　方红茘子图　墨竹图六　玳瑁红茘子图　粉红茘子图　写生香桂图　朱柿茘子图　琼花孔雀图柘竹紫燕图　牛心茘子图　蚶殻茘子图　眞珠茘子图　丁香茘子图　十一曜像十四　天尊像真武像　四方七宿星像四　释迦佛像　观音
　　经相　水月观音像　观音菩萨像　陶濳夏居图写徐神翁真　烟寺晚钟图　瑶池图三　駉牧
　　图　水阁闲碁图　六马图　考牧图　玩珠龙图杏花鸠子图　番族图二　林檎花游春莺图
　　栀子乌头白颊图
　　内臣贾祥　宣和玉芝图　写生玉芝图　梵阁图湖石紫竹图三　写生竒石图七　寒林雊鹆图小笔一册　戯猫图　写生水墨家蔬图
　　内臣乐士宣　栢梢黄鹂图　银杏白头翁图　羣鳬戯水图　秋岸芦鵞图　秋岸鸂图　柘竹戴胜图　梅竹雪禽图二　牡丹鹁鸽图二　金林檎山鹧图　秋塘双禽图二　菊岸羣鳬图　古木防禽图　蓼岸鸂图　写生鸂图三　写生葵花图秋塘图三　鹡鸰图　练禽图　雀竹图二　水
　　墨秋塘图二　水墨竹禽图　水墨松竹图二　水墨野鹊图　水墨太平雀图　水墨杂禽图　墨竹图　水墨鸂图四　水墨山青图
　　内臣李正臣　柘竹杂禽图　梅竹山禽图　鹌鹑图
　　写杂禽图二　棘雀图
　　内臣李仲宣　寒雀图　柘雀湖石图　柘条雀图
　　墨竹门【小景附】
　　五代李颇【一作坡】　丛竹图
　　宋亲王皇叔端宪王頵　箨笋荣竹图二　箨笋小景图　带根笋竹图　劲节笋竹图二　折枝嫩梢图折枝秋梢图　折枝古竹图　荣竹图　竹图蒲竹图二　写生鸭脚图二　水墨丛竹图四
　　水墨荣竹图二　水墨芦竹图二　水墨宿竹图二水墨老竹图　水墨紫姜图　水墨笋竹图二
　　墨竹黄鹂图二　墨竹小景图二　墨竹图三十墨竹春梢图二　折枝墨竹图　四景墨竹图　墨竹春梢凝露图　墨竹孙枝蘸碧图　墨竹挺节凌霜图
　　宗室令穰　墨竹双鹊图二　柘竹双禽图二　四景山水图四　小景图二　风竹图　溪山春色图夏溪行旅图　秋塘羣鳬图　寒滩宻雪图　江汀集鴈图　水墨鸲鹆图二　怪石筠柘图二　雪江图　雪庄图　逺山图　访戴图
　　宗室令庇　墨竹图
　　亲王端献魏王頵妇魏越国夫人王氏　写生墨竹图二
　　驸马都尉李玮　水墨蒹葭图　湖石图
　　刘梦松　雪鹊图二　防竹图
　　文臣文同　水墨竹雀图二　墨竹图四　折枝墨竹图　着色竹图　踈竹生青壁图　古木修筠图二
　　文臣李时敏　诗意图
　　阎士安　墨竹图　折枝墨竹图
　　武臣梁师闵【一作士闵】　柳溪新霁图　芦汀宻雪图僧梦休　风竹图十四　笋竹图七　丛竹图六　雪竹图　雪竹双禽图
　　蔬果门【药品草附】
　　陈顾野王　草虫图
　　五代唐垓　生菜图
　　丁谦　写生莲藕图　写生葱图二
　　宋武臣郭元方　草虫图三
　　武臣李延之　写生草虫图十　写生折枝花图　金沙游鱼图　双鹤图　双獐图　双蠏图　喓喓图
　　僧居宁　草虫图
　　宋宣和癸卯御府藏画目【鐡围山丛谈见书画舫】
　　御府所秘古来丹青其最高逺者以曹不兴女授黄帝兵符图为第一曹髦卞庄子刺虎图第二谢雉烈女完节图第三其余始数顾陆僧繇而下不兴者吴孙权时人曹髦乃髙贵乡公也谢雉亦西晋人烈女谓緑珠实当时笔又如顾长康古贤图戴逵破琴图黄龙负舟图皆神絶不可一二纪次则郑法士展子防有北齐后主幸晋阳宫图文书法从图之属大率竒特甚至唐人图牒已不足数然唐则度人经者乃褚河南书字而阎博陵绘其相类多有此于今恨眼中亦无复兹覩矣每令人短气葢自政和间既好尚一行世因为之货赂亦为时病此则良过矣
　　宋秘书省藏画目【周公谨游记见瑚网】
　　董源作孔子见虞丘子图　唐摹顾恺之洗经图　李成重峦寒澑　孙太古画志公　展子防画伏生　无名人三天女　燕文贵纸画山水小卷　士雷小景符道士隐山水　闗仝山水　胡瓌马　陈晦栢　文与可古木便面
　　记云乙亥歳秋监丞黄汝济以蓬省勾防邀余偕行予于是具衣冠望拜右文殿然后游道山堂堂故米老书扁后以理宗御书易之著作之庭胡邦衡所书曰蓬峦曰羣玉堂堂屏坡翁所作竹石相传淳熙间南安守取之长乐寺壁间去其故土而背施髹漆匣以持献曽海曽殂复献韩平原韩诛簿录送官左为汗青轩轩后多古桂两傍环石柱二小亭曰蓬莱曰濯缨曰方壶曰含章曰茹芝曰芸香射亭曰绎志曰采良门采良二字莫知所出登浑仪台观铜浑仪绍兴间内侍邵谔所爲精致特甚色泽如银如玉此器凡二一留司天台一留此以僃测騐最后歩石渠登秘阁两傍皆列龛藏先朝防要及御书画别有朱漆巨匣五十余皆古今法书名画也是日仅阅秋收冬藏四匣画皆以鸾鹊绫象轴为饰有御题者则加以金花绫毎卷表里皆有尚书省印防闲虽甚严而徃徃以伪易真殊不可暁其佳者如前所列余悉常品不满十焉暇日想像书之以之平生清赏之冠也
　　米海岳画史【依珊瑚网録】
　　顾恺之维摩天女飞仙长二尺所谓小身维摩也恺之净名天女【见本图外録】
　　顾笔女史箴【见本图外録】
　　戴逵观音在余家天男相无髭皆帖金家山乃逵故宅其女舍宅为寺寺僧传得其相天男端静举世所覩观音作天女相者皆不及也
　　王献之画符神【见本图外録】
　　苏氏古贤像十人一卷衣纹自非晋笔
　　涟漪蓝氏收晋画浑天图直五尺素画不作圈势别作一小圈画北斗紫极亦易于防阅又列位多异于常图北史人物衣冠乘马甚古在苏之孟家
　　蒋长源收姜后免冠諌图宣王白帽此六朝冠也王戎象以懐素帖易于王晋卿家以上皆顾恺之笔梁武翻经象【见张僧繇九曜象图外録】
　　宗室仲仪收古庐山图一半防是六朝笔位置寺基与唐及今不同石不皴林木格髙舟制近古
　　王球有两汉而下至隋古帝王象云形状有怪甚者恨未见之此可访为秘阁物
　　端州有陈髙祖之后收陈世诸佛帝真白画唐使一御史姓韦作记顶幅巾不冠后主作醉舞状
　　李公麟家展子防朔方行小人物甚佳韩马破裂四足如渉水中皆南唐文房物
　　宗少文一笔画唐人摹绢本在苏之孟家
　　润州节推庄鼎收麻纸尔雅图衣冠人物与苏氏同蔡子骏家收老子度闗山水林石车从闗令尹喜皆竒古老子乃作端正塑像戴翠色莲华冠手持碧玉如意此葢唐为之祖故不敢画其真容汉画老子于蜀郡石室有圣人气象想去古近当是也
　　余家收唐人麻纸画扬子云腰下悬一兕觥细转绦索蒋永叔收古铜兕觥其形势骨髗凹凸全偹转旋绦索一如余家画遂以帖易去以证谓之子云觥
　　唐画稽康广陵散松石逺岸竒古所书【阙】字空民字世未见同品画真佳作也
　　宗室仲爰收唐画陶渊眀归去来其作庐山有趣不俗杨崇收唐画村田踏歌乐上题广政年入御府人物亦佳宗室君发【见阎立本歩辇图外録】
　　蘓洎收古茴香一枝题为阎令画
　　王球收西域图谓之阎令画褚遂良书与冯京家同假名耳
　　道徳经一卷出相不知何人画绢本大小不匀真褚遂良书在范相尧夫家与冯当世家西升经不同虽有裴度柳公权跋非阎令画褚笔唐人自不鉴尔
　　冯永功有日本着色山水南唐命为李思训作
　　宗室仲忽收孙可笠泽垂钓图亦不俗然世无可笔又收唐出相道德经人物三寸许皆如吴画
　　蘓子瞻收吴道子画佛【见吴道子天龙八部图外録】
　　张修家辟支佛【见王维圆光二水图外録】
　　王维小辋川摹本【见郭忠恕摹摩诘辋川图外録】
　　荣咨道收雪猎图【见王维圎光二水图外録】
　　蘓子美毕宏山水
　　沈括收毕宏图【俱见毕宏山水外録】
　　张友正收古柏【见韦偃古柏图外録】
　　钱藻收张璪松【见璪松石图外録】
　　唐画张志和顔鲁公樵青图在朱长文处
　　杜牧之摹顾虎头维摩百补在颍州公库精彩照人苏州丁氏五星图宗叔盎家金星一小帧并真迹也沈括收周昉五星与丁氏同
　　沈存中收唐人壁画两大轴或一手一面或半身是学者记其难处遂题为真
　　马本所见髙公绘二马一龁草一嘶王诜家二马相齩是一本后人分开卖蘓激家三疋王元规家一疋宗室令穰家五疋刘泾家三疋皆笔法相似并唐人妙手也刘所收白子母牛王仲修家令穰家黒牛皆命为戴甚相似贵侯家多不同亦命为戴不可数
　　刘巨济收唐人画脱殻笋如生
　　曹仁熙水今古无及四幅图内中心一笔长丈余自此分去髙邮有水壁院
　　李师端收薛稷二鹤【见李升林泉高隐图外録】
　　王敏甫收李重光四时花卷【见李后主江山摭胜图外録】
　　南唐顾宏中画支许王谢同游山隂图【见宏中韩熙载夜宴图外録】余家董源雾景横披【见源潇湘图外録】
　　李冠卿收双幅大折枝棠梨千叶桃向背各五百余花命为徐熙余细阅于一花头下金书臣崇嗣上进又收两幅楼台甚古上有三十余宫人唐妆约略行笔法彩生动
　　徐熙大小折枝
　　蘓汶江南暝禽图【俱见徐熙碧槛蜀葵图外録】
　　黄筌画狸猫
　　蘓子美藏黄筌鹡鸰图【俱见筌临邉鸾葵花图外録】
　　余收易元吉逸色笔作芦如真上一鸜鹆活动晋卿借去不归
　　艾宣张泾宝觉大师翎毛芦鴈不俗宝觉画一鹤王安上见以谓薛稷笔取去
　　杭士林生作江湖景芦鴈水禽气格清絶南唐无此画可并徐熙在艾宣张泾寳觉之右人罕得之
　　赵叔盎家旧有出蛰图江南画鱼虾相随山石林木人物如董源佳作也是龙吞珠图
　　王晋卿收江南画小雪山二轴易余岁余小木一笔纒起作枝叶如草书不俗后易书与蘓之交
　　王士元作渔村浦屿雪景类江南画
　　范士珪有折枝梨花古笔非江南蜀画
　　杭僧真慧画山水佛像近世出品惟翎毛墨竹有江南气象写大牛大数尺形似虎
　　苏郎中祖道有花下一金盆盆旁鹁鸠谓之金盘鹁鸠岂是名画可笑又收吴王斫鲙图江南衣文金冠右袵红衫大榻上背擦两手吴王衣不当右袵
　　池州匠作秋浦九峰师董源
　　闗仝真迹见二十本范寛见三十本其徒甚多滕昌祐邉鸾各见十本丘文播花木见三十本祝梦松雪竹见五本巨然刘道士各见十本余董源见五本李成真见两本赝见三百本徐熙崇嗣花果见三十本黄筌居宷居宝见百本李重光见二十本伪吴生见三百本山水李成
　　宝月收李成四幅
　　余收李成至李冠卿大扇【右俱见成寒林图外録】
　　余以范寛图易僧梦休雪竹一幅巨石倒影下落叶数片浮水面旁一枯木亦倒影后易韦马于蒋长源凡去十一种物方得蒋后易与王诜今蔡胜道有六幅长丈余竒甚大屋梁方可挂森森如坐竹下
　　张退传丞相孙德淑收仁宗画黒猿上有小御宝旁一印胡卢王素字画竒甚
　　宗室令穰作小轴【见令穰墨鴈图外録画继内】
　　钟离公序收燕公画一幅题曰礼部侍郎燕穆之画付女五娘气格如此
　　余尝与李伯时作子敬书练裙图【见米元章云山图外録】
　　米南宫秘玩名画目【见书画舫】
　　曹不兴如意轮　顾恺之净名天女　戴逵观音　六朝人画英布像　王戎像　薛稷二鹤　王维雪图六幅　山居图小卷　韩干调马图短卷　张萱画韦侯故事六幅　唐人画子云像　李升危峰茂林　荆浩夏山图二幅　闗仝仙游图行卷　董源雾景横披李成松石　徐熙折枝四幅【双桃甜榴牡丹海棠】　李煜翎毛
　　四片　范寛秋山瀑布　巨然海野图长卷　易元吉芦苇鸲鹆
　　润州苏氏藏画目【淮海张邦基墨庄漫録见珊瑚网】
　　顾凯之雪霁图　望五老峰图　北齐舞鹤图　阎立本醉道士图　吴道子六甲神　薛稷戯鹤　陈闳蕃马　韩干御马　戴嵩牛图　王维卧雪图　边鸾鹤竹　李将军晓景屏风　李成山水　徐熙草虫　黄筌墨竹　居宁翎毛　董羽龙水　刘道士鬼神　刁处士竹石　钟尤乳兔
　　物之尤异者有明皇赐苏小许公四代相玉印赞皇父子石研石兎竹拂连理拄杖陈后主宫娃七宝束带雷公斧珊瑚笔架玉连环皆希世之宝后皆散逸或有归御府者今不知流落何处
　　贾似道家藏【悦生别録见书画舫】
　　卫协毛诗图　史道硕八骏图　梁元帝番客入朝图顾野王古贤像　郑法士读碑图　杨宁刘聪对戎
　　图　薛稷二鹤图　何长寿西域图　张諲春山游赏图　杨升没骨山水　曹覇玉花骢图　江都王马图孙位春龙起蛰图　张志和渔父词图　韦偃岁寒
　　图　范琼大悲观音像　李渐三马图　张南本文殊部从图　张十六罗汉图　赵公祐正坐佛　钟隐角鹰图　勾龙爽髙士图　支仲元佛防图　释贯休大阿罗汉图　杜子瓌寳檀菩萨像　滕昌祐满堂春张图紫防朝防图　罗塞翁画羊　王齐翰勘书图惠崇江南春图　张训礼出猎图　王居正纺车图杜霄吴王避暑图　武宗元朝元仙仗图　邓隐白
　　描十二国图　石恪维摩说法图　丘文播田家移居图　王士元渔村暮雪图　侯翌问病维摩图　吴淮龙水图　燕文贵舶船渡海图　刘常杏林春色图厉归真江隄放牧图　孙梦卿松石问祥图　李得柔南华真人像　唐希雅竹禽图　赵邈龊战沙虎　易元吉子母猿　刘宷落花游鱼　王谷洞庭晩照图李时雍渭川晩晴图　晁补之莲溪图　冯觐金风万籁图　梁楷莲经变相　童氏六隐图　李嵩龙宫海藏图　僧梦休风竹图　艶艶春山图
　　王子才英孙号修竹家藏【周公谨云烟过眼録见瑚网】
　　童氏六隐图一卷【着色山水絶类小李将军髙宗跋】　司马相如入蜀图【二双幅絶类郭熙后题御前待诏孙沈水支慤其祖疑支仲元仲元五代人】　郭熙闗仝各一幅【为贾氏物颇佳】
　　乔达之篑成号中山家藏【见瑚网】
　　卫贤高士图【上作楚狂接舆下伯鸾孟光妙品】　吴道子火星像　李思训溪山【满卷皆小景】　王维画维摩居士　张萱弹琴宫女图　董元山水图　张符牧牛图　贯休画阿罗汉巨然画溪山【四人撑一舟佳甚】　郭忠恕飞仙故实【界画粗山水佳】胡瓌番骑卓歇【右各有宣和御题及宣和大观印睿思东阁大印其后入金章宗或剪去旧印用明昌御府明昌中秘明昌珍玩明昌御覧大印轴杆多檀香融合成葢使其久而不蚀故也贉卷皆髙丽纸后有大金宻国公樗轩收附题字】　陆探微降灵文殊【高宗御题】　李思训江山渔乐图【金章宗题】　米元晖画石　李唐晋文公复国图宋宗室兰坡赵都承与懃家藏【云烟过眼録见书画舫】
　　曹弗兴兵符图　顾恺之初平起石图　列女图　王献之渥洼马图　戴逵古诗十九首图　谢稚三牛卫协述古图　梁元帝番客入朝图【即名画记所载职贡图】　陆探防降灵文殊【乔仲山】　尉迟乙僧兹舞女　张僧繇大力菩萨　五星二十八宿　摩利攴天菩萨　髙僧像　展子防五星　董伯仁杂画台阁様　唐阎立本太宗歩辇图　神骏图　维摩像　阎立德扫象图【冯子卿】　薛稷鹤　唐人明皇宴游图　王维异域图　渔父　孟浩然像【焦达卿】　行道僧【周昉】　天官像【与可】　横笛士女　龙女问道　五星【王子庆】　卢楞伽维摩像　浑侍中宴鱼朝恩图　张萱虢国夫人夜游图　乳抱婴儿　戴嵩牛　春景牧牛　牧童奕棋　韦偃牧马图陈闳二骏　韩干骑从图　五陵游侠图　子昻双
　　马　马图　周文矩高闲图　钟馗像　火龙烹茶【乔仲山】　韩熙载夜宴图　桓温鉴容图　朱繇文殊像边鸾芭蕉孔雀　啭禽图　胡瓌猎骑　牧马图　李升春山图　行化佛　李景道防友图【道一作元】　刘商十八拍　胡防番部卓歇【曹氏】　张符牧牛　牛图　李思训射雉图　李昭道摘瓜图　春山游赏　韩滉飞泉出峡图　尧民撃壤图　张志和渔父图　孙位水官像　顾徳谦防犊图　支仲元四皓【张受益】　勾龙爽醉道释士　闗仝深岩溅瀑　赵德进江山清润　艾宣写生　王齐翰高士图　药王像　修史图　仙山图郭干晖架上鹞子　山鸦噪鹰图　乐士宣鹡鸰
　　刁光蝉蝶茄菜【一本无字】　陆文通雾鎻秋林　张嘉写照【谢自然】　常粲佛因地　贾祥阅梵图　陆瑾水阁闲碁【张受益】　孙可元山寺晚照　陈垣丰年图　巨然江山平逺　江山晚兴　王士元山水　梁揆莲溪渔父　陈虑枯木山水　李延之双蟹　徐熙杏花　折枝梅花　徐崇嗣竹梢小禽　李后主江山摭胜　张训礼调矢图　黄筌王母防仙　惠洪秋塘　黄居宷写生　董元溪岸图【王子庆】　烟岚重溪　宗妇曹氏烟滩牧羊　范寛雪山　雪霁僧归　秋山图　郭熙溪山　晚秋平逺　唤渡图　李德柔眞人　许道宁渔歌唱晚　层峦渔浦　宋迪清江叠嶂　燕肃秋山旅思　牛头山望图　寒溪独钓　易元吉竹石双【子昻】写生杂菜　蚁阵图　羣獐　子母　獐图　槲
　　叶喜　子母喜　王晋卿烟江叠嶂【戴祖禹】　连山絶涧　层峦古刹　溪山胜赏　四景图　李成雪山行旅　崔白鱼【白一作慤】　范道士牛　滕昌祐鵞　袁嶬游鱼　黄居寳秋塘聚禽　蔡天启三马　李伯时天神像　天育骠骑　村歌社舞图　西旅献獒【王子庆】西帝宸游　飞骑习射　嵩岳降灵　李白烟波风月临顾恺之女史箴　于阗师子【王子庆】　阳闗图【霍清夫】归去来　九歌图　五马【王子庆】　临周景髙桂岩图山庄图【一名山居】　冀缺图　五王醉归图　三马【东坡书赞】防仙图　慈孝故实图【子昻】　天马图【王子庆】　家宅图张果老　乔仲常兰亭图　髙僧诵经图　米元章
　　壮观图并诗赋　九老图　海岳庵图【王介石】　潇湘寺观图　南山万松图　苏东坡断山丛篠　平岸古木兰竹苍崖　米元晖山水　江山霁日　湖山春晓
　　【湖山一作苕溪】　潇湘妙趣　逺岫晴云　村歩晓峰　赵大年小景　五柳图　赵千里扇暍图　送刘宠图　长江六月图　白鹿木犀　赤壁图　溪山晩照　乘鸾女　僧梵隆阳闗图　十哲图　卞庄刺虎　防法神明皇夜游图　掷果图　三马图　东坡海神图
　　清旷图　归去来图　惠崇汀柳家鵞　李唐长夏江寺　晚霞横月　清晓卷舒　烟林春牧　江隄呼渡江天暮雪　列子乘风　采薇图　贺监游湖　雪
　　溪停棹　卢仝煎茶　李公年踈林晩照　竹石吴牛【薛绍彭跋】　诸国史相貌图　杨补之写推蓬图
　　云烟过眼録云已上书画止是手卷大者不在此数其中多佳品今散落人间者往往皆是也
　　赵左丞仁荣家藏【仁荣伯昻兄字伯华后为平章以下见瑚网】
　　周文矩作韩熙载夜宴图【纸本长七八尺前有苏国老题字内题不如归去来江南有人忆两句】
　　徐埃午方容斋家藏
　　王晋卿烟江叠嶂图【防二丈后有与东坡唱和诗各二首及王驸马花押收附并记】高彦敬克防房山家藏
　　赵昌画折枝花【四叚作一卷踯躅鸡冠木瓜海棠有老米诗及蔡元度章子厚林摅林希刘原父王晋卿徐兢诸人题跋官印凡十数为杨和王家故物有杨倓名印后有周益文忠公必大及萧然隣燧等题名】
　　郝清臣清浦家藏
　　李伯时白描阳闗图【后有所题诗跋及书王右丞一诗薛绍彭跋并三凤后人等印又有二卬忠恕而已及闗西伧父不晓何人印也】
　　张谦受益号古斋家藏
　　唐人画三官　阮孚蜡屐图　周昉临六朝人画天官挥扇图【高宗御题】　李景元古木雀鹞　董源山水二幅张萱仕女戱猫图　着色山水三幅　黄筌独钓图
　　【山峰刻峭】　李成看碑图【成画树王崇画人物】　范寛雪景五幅【阔景甚伟】归去来图二幅【三阔幅唐人】　徽宗橅李昭道摘瓜图
　　赵昌樱桃枇杷二幅　易元吉狝猴择虱图【东坡题】　纸上子母猿【二十余枚自题潭散吏易元吉】　边鸾葵花【花心数蜂如活】　邓隐白描十二国图【赵昌押字】　袁嶬游鱼【高宗题后有贾师宪封字印】　寳觉大师二鹤图
　　王子庆家藏
　　吴道子画帝释　邉鸾海棠【上一蝶】　易元吉羣獐图又二猿【有吴越之钱印】　黄筌雕扑双狐　李成山水双幅曹元蔼画太宗御容　燕文贵清江九华图　李公麟孝经图并书　山隂图【有睿思殿小玺米老书缝并印】　伯时画归去来辞【薛绍彭逐段书】　白描于阗国贡狮子图　龙眠居士天马图　杨补之梅二纸　赵大年水墨芦鴈【上题令穰二字】王介石虎臣家藏
　　吴道画药师佛　纸上粉本天王【仅盈尺】　朱繇立神竒鬼天女【竒诡之甚双阔幅】　王维画孟浩然像　捕鱼图【小直幅上冈阜古木下渔舟】　范长寿醉道士图　丘文播渡水僧【弱】尉迟乙僧天王小像　杨光庭大力士变相【雄伟甚】
　　张璪花石【高宗题】　唐临六朝人画七贤【郓王题】　陈闳天师像【衣身鱼鬛衣皆硃砂】　画马【有秘书省印】　东丹王番部行程图【宣和御题】　李成风雨图　范寛雪景　宗子敬滩画鱼王晋卿临小李将军山水　米老自画东山朝阳岩海岳图【后书海岳赋并五诗】　丁晞顔画孝经【米元章跋】　吴元瑜纸画翎毛四片
　　郭祐之天锡号北山家藏
　　后凉徐麟山水　阎立本西旅贡狮子图　卢楞迦罗汉【李后主题字花押】　韩滉归去来图　双牛　边鸾踯躅孔雀　勘书图【有元康二印】　张萱抱婴仕女图　易元吉双孔雀【槲树上有鸲鹆黄莺】　汤子升轩辕铸镜图【李后主题】　胡瓌啗鹰图　董元绛色千岩万壑　张受益作阮孚蜡屐图荆浩山水【所画屋檐皆仰起而树石极粗】　王端撃壤图【徽宗题】　黄
　　筌时苖留犊双幅　琴高故实　董羽画龙　李成晴峦叠嶂小幅四轴　范寛雪景　王诜长江逺岫　李伯时白描维摩　赵林豫章故人双幅【宣和末人】
　　司进德用家藏【云烟过眼録见书画舫】
　　王维捕鱼图【单行小直幅徽宗题前有双龙圆印后有大观政和二玺明昌七印上作冈阜古木全如李成所作下画数舟阅溪取鱼人物甚佳】　尉迟乙僧天王小像【佳】　范长寿醉道士图【好至正甲辰文璧见此画】　杨光庭大力菩萨变相【雄伟】　丘文播渡水僧【弱】　范寛雪景【后有逺山重叠】　傅古画龙　韩滉归去来图　双牛图【佳】　卢棱伽过海罗汉【古】　边鸾踯躅孔雀【平】　李伯时白描维摩经相　勘书图【有元康二印平】　张萱抱婴仕女图【佳】　黄筌时苖留犊双幅二轴【癸巳冬月见之困学斋】　琴高故实　火星一轴【云是吴生徽宗御题】　王端人物【徽宗题】　击壤图【古】　董羽龙　王诜长江逺岫【北方物】　李成晴峦叠嶂山水小幅四轴【内一幅佳】卢棱伽罗汉十六【徽宗题有李后主题字花押】　董元绛色山居
　　图【千岩万壑下有小屋村市中间小人物不类寻常所见者今归庄蓼塘矣】　胡瓌啗鹰图【佳】　汤子升轩辕铸镜图【徽宗题后有李后主书字作屠龙杀虎之类神狞甚】博古图【佳】　荆浩山水一轴【所画屋檐皆仰起而树石极粗与尤氏者一类】
　　【不知果为荆画否也】　易元吉孔雀【一槲树甚佳上有鸲鹆黄莺粟黍之类下作双孔雀有院体元王井西物】　赵林所作豫章逢故人双幅【林宣和末画人】　阮孚蜡屐图【草中坐上裸止着犊鼻手执双屐旁有一人侍立手持貂尾并冠葢孚所戴者书帘中书五卷酒一壶杯一盎恐是唐人画比之张受益者尤佳张是小帧此乃卷子也】　阎立本西旅贡狮子图【狮子墨色类熊而猴貌大尾殊与世俗所谓狮子不同闻近者外国所贡正此类也】　山水一轴【甚古上有五小字云后凉徐麟笔画谱中未闻其名然以余观之前凉张轨后凉乃吕光正如前汉后汉前唐后唐之类在当时未尝自称为后凉殊可疑也】
　　困学斋録画见闻目【见书画舫】
　　李成樊川捕鱼图【长三丈徽宗御题行台右丞李公家藏】　王右丞山水董元河伯娶妇【吴兴赵子昻家藏】　阎令画锁窦建徳图【褚河】
　　【南书传济南杨从周家藏】　妙胜如来　惠崇巨幅【小景】　巨然山水伯时阳闗图　元章自写真【济南张与可家藏】　着色郭熙
　　山二幅　巨然山水横披　伯时拂林天马　唐人仙山故实　周昉临六朝天官　韩干圉人调马图　边鸾木瓜花【霍治书清臣家藏】　巨然秋江晚渡【明昌】　李思训江山渔乐【南唐明昌】　陆瑾溪山风雨【明昌】　郭忠恕飞仙故实【宣和樗轩题按樗轩金人此云宣和不知何故】　董元寒林【明昌内合同】　贯休大阿罗汉【明昌】　伯时女孝经【明昌】　卫贤高士图【宣和】　郭熙松石二大帧　李成重峦秋晚　吴侁萧翼赚兰亭图【宣和】　张符牧牛图【明昌宣和睿思东阁】　张萱鼓琴士女图【明昌宣和】尉迟乙僧有余菩萨【南麓跋】　巨然岁寒图　崔白读
　　碑窠石图　董元烟峦重溪　王齐翰行化佛图【王诜宝绘太原珍玩玉】　观音像【同上】　王维维摩示疾图【宣和明昌睿思东阁】韩滉乳牛【睿思东阁】　黄华雪山写照　胡瓌番部卓歇【大观宣和睿思东阁】　郑广文溪桥峻岭图　唐张藻松石防流图【高宗题籖】　李伯时陶景像【高宗题】　李唐晋文公复国图【笔意竒古虽近代人实有古人之风行书亦佳】　傅古戱水龙【高宗题】　刘寀戱藻鱼【高宗题】　唐朱繇文殊像【竒古】　唐人大悲像【元彦礼】大年墨鴈　范寛雪峰萧寺　宋迪逺浦归帆　王维秋山萧寺【乔仲山家藏】　边鸾孔雀　易元吉獐　崔白荷花鸭子　董元雪景二帧　庐山图【临阎令】　胡瓌啖鹰图【仲山云防笔也】　王诜长江逺岫　韦偃松　张希顔四时写生　卢棱伽罗汉　李成松石平逺　闗仝大帧山水　韩滉归牧图　醉道图　郭熙山水二帧　汤子升铸镜图　吴道火德真君　徐熙红踯躅　郭干晖竹雀　世宗羣鹿【阙】马　黄筌竹鸽图　王端人物【司徳用家藏】　陈闳写御廐马【宣政收附】　吕洞宾自写真　李成二大帧　吴生坐神文殊【未见】　烈女箴　米元晖楚山清晓　韩滉尧民击壤【郭北山御史家藏】　柳经西域图伯时五马图　闗仝早行图　李成看碑图　顾恺之初平叱石为羊【王子庆家藏】　唐人文殊像　七俱胝佛唐大悲像【吴门季宗元家藏】
　　尤氏家藏【以下见瑚网】
　　顾恺之水阁围棋图卷　支仲元四老围棋图【高宗题】卢楞迦妙声如来【乾卦绍兴印记】　杜子瓌宝檀菩萨【并玉印】王齐翰过海天王　周文矩绣女卷【高宗题】　黄筌牡丹轴【后有奉华二印刘贵妃物】　戴嵩牛　胡瓌番马　易元吉子母【宣和大玺】　袁嶬蟹图【高宗题】　厉归真牛【题云庚辰十月锦溪迂踈子作】闗仝山水【宣和大玺高宗题】　荆浩渔乐图二【柳体书渔父词数首】
　　郭熙秋晚残霞　李营丘山水　宣和御墨子母雉鸡古松荷花【皆有御题并印】　赵千里访戴图【有绍兴玺】　赵希逺
　　汉武蟠桃图　大树桃
　　庄肃蓼塘家藏
　　杨光庭水月观音【徽宗题】　吴生过海骑马天王【高宗题】孙太古上真【上作山水甚古怪神坐石上侧有捧剑天女下瞰海题云彭山孙知防笔】　李思训巫山神女图　戴嵩戯牛图【宣和题】　顾闳中画明皇击梧桐　张萱弹琴士女【明昌御题并前后印】　周昉挥扇仕女图【高宗题上张受益文璧与士文观于张松谷家】　张南本勘书图【思陵题上】徐崇嗣花二幅　孙梦卿松石问禅【双龙玺宣和印】　唐画戈船二只【甚佳】　陆滉画鹿人车　捕鱼单条【二鱼全类人有明昌题】荆闗山水【明昌题】　董元溪岸图【思陵题】　着色山居图
　　【思陵题至正癸　正月文璧与士文同观于廼岳张松谷家】　周文矩写李季兰真【思陵题】　范寛山水【纸上极细】　郭忠恕飞阁晴椒【四角皆有欵】李伯时绛色山居图　王晋卿着色长江逺岫【中题杜句门泊东吴万里船前后蔡京书山东转运司印】　册叶十二册【内有赵希逺赵千里共一册马和之一册画院十册皆精】
　　廉希贡端甫号芗林家藏
　　唐人画大士像　锦褙阮谱七册【有图又红叶大阮二】　东坡写竹石【小壁一堵元和书省汗青轩物也】
　　游氏家藏
　　陆探防摩利攴天喜菩萨【青地细描三首四臂徽宗题四角宣和政和印金书】王端出山佛　许道宁山水　边鸾五色葵花【花心皆突出蜂抱花心有如活动真竒物也元系杨中斋物今归张受益】　闗仝山水图　滕良佑拒霜野鳬【上有大蝉】　黄筌秋山诗意【上写唐诗八句】　厉归真牛一　黄居寀海棠折枝　徐熙山水人物【神宗飞白题款】　崔白猫鱼各一　郭熙松石二幅【麄甚】　赵千里大双幅作范蠡西子图　马和之倚树观音二　赵希逺夜景二松江镇守张万户家藏
　　王维渡水僧【高宗题】　冯觐层峦叠嶂　顾德谦乳牛图【凡三牛二犊一牧童竒甚祐陵题】　陶缜诸色菜【凡二十种上题金陵陶缜笔】　崔白五雀图【其间一印曰贤者而后乐此张万戸所收唐卷甚多皆御府故物无非妙品此皆贾氏悦生堂物也】
　　胡咏存斋家藏
　　范长寿西域图【长三丈余徽宗题签】　展子防春游图【徽宗题一片上凡十余人】
　　杨彦德伯嵓号泳斋家藏
　　宣和御画四幅【各有御题宣和小玺】　易元吉羣獐图【高宗题乾卦绍兴印】胡璀折枝桃花【高宗题印】　郭干晖架上细胫【应有鹰字】　巨然山
　　水二双幅　刁光睡猫【高宗题】　勾龙爽避秦毛女便面【细如丝髪而精彩炯然】卢鸿草堂十志诗图林彦祥所临伯时本【遗草堂樾舘二图】
　　李倜士号员峤家藏
　　许道宁华山三峰双幅　董羽子母出水龙卷【徽宗题】闗仝山水四幅【雪景尤妙】　郭熙山水双幅　双幅雪景王晋卿着色楚江清晓图【有万寿无疆之印】
　　髙铸仲噐家藏
　　韩滉渔猎图　艾宣鹌鹑　易元吉草虫小幅　郭熙效李成山城图　山水双幅
　　申屠大用致逺号忍斋家藏
　　唐佛　又寿星一　吴生大辨才炽胜光佛　韩滉双弹琵琶观音【恐非观音】　又照月白　董羽子母出水龙戴嵩子母牛　周昉弹筝仕女　黄筌緑竹红叶花雀图　王齐翰罗汉　徐熙牡丹
　　马子卿号性斋家藏
　　古画天王托塔图　阎立本扫象图　又骆驼　陆滉初平起石图【高宗题】　张萱横笛女士　杨宁出游人马【思陵题】　黄居寀拒霜兔【明昌题】　胡防番部卓歇人马【思陵题】　徐熙牡丹鸽【明昌题】　董北苑松峰图【双幅重冈叠巘甚竒玉池上有萧蔡门诸题】
　　崔彧中丞家藏
　　阎立本职贡狮子图【大狮二小狮数枚虎身而熊身色黄而褐神彩灿然与世所画狮子不同　王倨坐甚武旁有女伎数人各执　琴之类傍有执事十余人皆沈着痛快高宗题签前有睿思东阁大印】
　　天台谢奕修浩斋家藏【依珊瑚网书画舫参録】
　　唐画二佛　郭熙雪猎图　李伯时九歌【曹纬吴傅朋跋】　张萱煎茶图　胡防猎骑　韩滉子母牛【有钱氏合章大印】　戴嵩着色饮水牛【高宗题乾卦印】　唐日本大荒西经图　徐熙出猎图　赵昌梨花　李后主画戯猿【后有建业文房之印凡三十五卷并贾师宪故物】　杨补之四清图　东坡救月图并赞【毕良史印小米攻媿斋跋】　米老自作宅图　米老亲书楷书画法并青山白云图
　　陈氏家藏
　　顾恺之吴王斫鲙图【纸画后有元祐戊寅四字卦印】　顾虎头初平叱起羊石图【高宗题乾卦绍兴印】
　　赵待制菊坡与所家藏
　　唐画人物二　梅枝上鹰一　韩滉作嵇康像　孙知防九曜图　石恪作帝仙对奕【上有飞鬼下有神马】　钟馗图五丁开山图　易元吉乳猫图　黄筌雪鹘【高宗题】　梅竹白鹇　艾宣野鳬二　崔白野鳬双幅　又纸上草虫香薄荷　徽宗画水墨草虫【后题紫宸殿防戯并御押大印】
　　赵孟頫子昻乙未自燕回收画目
　　吴生观音【剔青地子昻同张伯雨题】　魏元君受经象【剔青地】　韩干五陵游骑图　易元吉竹石獐【高宗题】　董元山水一卷【长丈四五絶佳乃着色小人物为娶妇故事】　作弄虎人物　龙水石【髙宗题】　黄筌唐诗故实　脱箨新篁剪金雏雀双鹌鹑王齐翰岩居僧【甚古作一　僧莞尔凡口鼻皆倾斜随耳所向作快适之状有徽宗题】朱熙牛一卷　徐熙戴胜梨花　崔白兎二轴【作柴棘小丛】徽宗画古木寒鸦竹【有御玺押】　王诜连山絶壑图【髙宗题】赵希逺蟠松双兎　赵子固效汤叔雅霜入千林图作水仙【一百一窠中一枝最大号曰百花朝王自跋云效汤所为流落北方子昻得之】
　　赵松雪云北方好事者收绍兴稽古録二十册皆髙宗时所收三代古噐各图其物或青或緑或红各橅其款于右亦各有考证如宣和博古图加详近世诸公所收者多在焉
　　弁阳老人周宻云先子向寓杭收竒异书太庙前尹氏尝以粉画三辅黄图求售每宫殿各绘成图甚精近左帑藏库有出相采画本草一部极佳
　　又云余家有墨妆图不知所出后见周宣帝传位太子自称天元皇帝禁天下妇人不得粉黛自非宫人皆黄眉墨妆方知所出
　　张伯雨先人似之家藏【研北杂志见书画舫】
　　王齐翰仙山图　徽宗画上清杨真人像　常粲佛因地图【此卷今在倪元镇处】　范寛三幅雪山二帧　僧巨然夏山过雨　许道宁溪山待渡图　李渐二马图　李伯时于阗师子三马图　黄筌栀子孔雀芙蓉鹭鸶二图赵昌写生月季　黄居宷竹鹊　唐希雅棘雀　赵大年聚沙宿鴈图
　　总管太中滦阳赵伯昻仁举藏【云烟过眼续録见瑚网】
　　杨光庭下生如来像【朱衣坐圆光内思陵题乾卦印】　吴元瑜瑶池图二卷【详载本图外録】　吴元瑜梅竹雪雀图一【明昌七印】
　　祝君祥永昌家藏【见瑚网】
　　赵千里释迦佛行像一【下有细字云臣伯驹奉圣防画其像广目深眉螺髪大耳耳垂二大金环螺髯而髪顶有肉髻左眉放光一道衣纹腹腿隐隐可见】
　　倪云林清閟阁藏画目【见书画舫】
　　张僧繇星宿图　吴道子释迦降生像　常粲佛因地图　荆浩秋山　李成茂林逺岫　董北苑河伯娶妇米南宫海岳庵图　马和之小雅六篇图
　　施氏家藏【以下见瑚网】
　　汉王元昌羸马图【手卷锦裱上写广阙元年七月奉圣防检入汉王元昌画臣严款之陈浄心进上有双龙印绍兴印乾卦七印】
　　逢泽汤允谟仲谋所见画目【汤氏即着云烟过眼续録者】
　　赵雍家有阎立本作十八学士虞世南房龄最佳余家旧藏林邑进鸡鵞图葢唐贞观时经进太宗以其思归并二女皆送还国乃阎立本真迹也
　　宋徽宗御笔作一【阙】鴈红緑皮圈足前有一马夬足栗殻色甚竒特
　　又滕王双蝶穿花上有一押印亦真迹也
　　图书志云张文懿某有古玉画太史杨瑜山居有竒石子色青而质相大如鵞蛋形差匾上有兠率观音像天然如画或加磨洗精神愈见
　　明内监家藏【见沈石田客座新闻】
　　小李并大李金碧各一卷　王维雪景一大卷【三四丈】阎立本锁諌图　顾宏偃松轴　韩滉班姬题扇　惠崇鬭牛　韩干马五卷　黄筌醉锦图　又聚禽图周昉对镜仕女　董范巨然等卷　李景瑞应图成化末太监钱能王赐在南都每五日舁书画二柜循环互玩御史司马公垔见多晋唐宋物元氏不暇论矣并收云南沐府物计值四万余金
　　雍熙寺僧秘藏【见都元敬寓意编】
　　宋徽宗画猫【上书赐贯有御印】　东坡笠屐图小轴　宋迪潇湘八景图【毎幅有印文曰云谷寓物】
　　常熟刘以则家藏
　　小李将军落照图【宋秘府物】　释梦休风竹图【徽宗御题】　赵子昻秋江待渡图【青緑长幅旁细书官防上有张伯雨诗为虞山陈原钖物】
　　濓溪坊周氏家藏
　　文潞公半身像　周元公半身像　文文山半身像【上有吴孟思篆书文山自题】　倪云林小像【坐床上冯几左一童子奉朱拂右侍姬提盥颒之噐】杭州董氏家藏
　　宋南薫殿屏幛　李龙眠着色西园雅集图
　　苏郡汤氏家藏
　　南唐董源风雨出蛰龙图【宋秘府物尝入贾丞相家】　宋李嵩龙宫海藏图
　　松江曹泾杨氏家藏
　　唐韩干神骏图　南唐王齐翰勘书图【上有李后主建业文房之印徽宗题眉山两苏王晋卿跋】　宣和翎毛写书图【横卷长防一丈】　夏圭千岩竞秀图　元钱舜举竹溪六逸图　赵子昻作袁安卧雪图
　　阳山顾大有家藏
　　江贯道百牛图卷【上有虞伯生邓文原仇逺诸公跋曽见邓尉山寺中】
　　袁泰戒卿家藏
　　杨补之自书咏梅柳梢青词十首补之门人徐禹功画梅赵子固跋并元人诗跋共一卷【原为宜兴僧寺物】
　　王医士家藏
　　其逺祖唐水部郎中棨宋著作先生苹画像【著作程门髙弟】米老苕溪春晓图　燕穆之楚江秋晓图
　　张太守起韶家藏
　　王叔明摹王维劔阁图【小幅甚佳】
　　李少卿家藏
　　文与可画竹【上坡翁诗一律后元人跋】
　　陈湖陈大理家藏
　　小米山水横幅【上题云霄壤千千万万山东南胜地孰跻攀古人作语咏不得我寓无声缣素间绍兴己未除守琅琊待次平江寓居大姚村妹家戯作城中沈氏尝有大姚村图亦小米笔成化壬寅为中官取去按米氏襄阳人而宋史以为吴人观海岳撰乐圃墓表云予昔居郡与先生游今观画跋则米老父子皆尝居吴故其女嫁大姚其实非吴产也】
　　陈处士孟贤家藏
　　黄大痴天池石壁图真本【上有柳道传诗下钱翼之收藏印】　王叔明岱宗宻雪图【后二十年归嘉兴姚侍御公绶旋遭回禄】　陈惟允僊山图【青緑有倪云林跋惟允为张氏参谋此寿其壻潘左丞者】　又秋霁图卷【元人诗跋甚多孟贤乃惟允诸孙云】
　　无锡邹氏家藏
　　许道宁秋山晴霭图【柯九思物】　李后主重屏图【宋人书白乐天诗】赵千里明皇幸蜀图　易元吉猿【二画为江隂葛惟善物】卢廷璧家藏
　　小李将军踏锦图【长幅上有小款】　范中立临海天落照图文与可墨竹三幅【绢上】　米元晖湖南烟雨卷【廷璧尝蓄元僧讵可庭茶具十事时具衣冠拜之】
　　吴侍郎原博家藏
　　唐许道宁溪山风雨图　南唐周文矩诗意图　宋人德星图【有朱子门人胡咏跋】　聚禽图【后有绍兴小印】　元钱舜举秋岩行旅图　赵子俊作萧翼赚兰亭图
　　刘佥宪廷美家藏
　　僧巨然赤壁雪屋防琴二图【有金赵闲闲诸人诗】　髙克明山水卷【宋秘府物后归沈氏葢佥宪长子石翁之妹壻也】
　　沈石田家藏
　　谢康乐半身像【碧玉冠衣】　五代胡繁番族图　郭忠恕雪霁江行图【上有徽宗御书标题恕先真迹十字】　李龙眠画女孝经四章【毎章亦龙眠书】　宋人摹周文矩宫中图卷【有绍兴间张澹岩跋】　赵子昻临伏生授书图【白描邓侍郎程雪楼徐子方卢踈斋诸公跋】
　　吴江史明古家藏
　　陆晃昭君图　僧巨然山水大幅　韩熙载夜宴图李龙眠九歌图卷　郭熙祝寿一望松图【长幅】　陈居中五马图　赵千里春江待渡图【小幅】　福禄寿三星图【此图长幅】　宋人画文姬归汉　温日观葡萄　赵子昻人马图【自有跋并元人诗题】　秋江烟霭图　钱舜举画垂丝海棠班姬题扇图【舜举皆赋诗其上】　吴仲圭拟范寛云峰萧寺图【长幅】　黄大痴溪山图【有王国噐词倪云林跋】
　　金阊都南濠穆家藏【见寓意编】
　　吴道子鱼篮观音像　王蓝田辋川图　范华原袁安卧雪图【穆自髙祖南山翁以来好蓄名画闻以上皆妙品惜今不存】　唐人作牛图【有滕玉霄白廷玉诗以下云己所收】　李升作杨通老移居图　龙眠画君臣故事【八事虞伯生题】　马兴祖【阙】人雪猎图　【阙】人击毬图　马逺折枝榴花栀子【小帧】　王珏画芦鴈　李唐春江不老图【小幅上有双龙瓢印】　宋人画福星图【自云皆往往为好事者所得不防意也】
　　蜀圣慈寺画壁记
　　李之纯云举天下之言唐画者莫如成都之多就成都较之莫如大圣慈寺之盛俾僧司防寺院之数因及绘画总九十六院按阁殿塔防堂房廊无虑八千五百二十四间画诸佛如来一千二百一十五菩萨一万四百八十八帝释梵王六十八罗汉祖僧一千七百八十五天王明王大神将二百六十二佛防经验变相一百五十八诸雕塑者不与焉
　　梁溪华氏真赏斋画品【见丰道生赋】
　　王右丞辋川图【曽入秘府治间黄休伯叔赐剥古漆墩得之】　郭恕先雪江图【徽宗题字有李文正吴文定程篁墩张沧洲诸名公题句】　米兵部潇湘景【元晖云山长卷】　阎次平积雪图【上题淳熙辛丑阎次平画寒岩积雪】　刘松年九老图【有吴匏庵邵二泉诗】　马麟四梅【晴雨雪月】　髙彦敬绛色长卷【赵子昻邓善之柯九思倪云林及吴元博诸人跋】　又一直幅【倪云林为彦清题彦清华中甫八世祖】　赵子昻溪山仙馆　秋郊饮马　逸二羊　设色山水图　夜景【夹对题云翛然茅屋一青灯两岸蛙声彻夜鸣最是幽人眠不得扶笻起就月明中】　松雪漂母图　王叔明青弁隐居小幅【为赵氏作】　倪元镇惠山图【云林自题并陈方子诗】　春霁图【倪为宗晋题赠有叔明和诗】真赏斋有防苍石屏其一春景晴峦云气吞吐内凡七十二峰其二秋岩积翠山青云白三逺毕具为伏溪徐文靖物又小屏二潇湘雨晴逺岫凝緑最胜者一面云峰石色浓淡悉分非笔墨所能彷佛一面春龙出蛰头角爪鬛悉僃目精炯然防欲飞动旧藏京口江氏因忆吾家大理石昔年亦颇胜在西垞凝霞阁有大屏五座小屏十数座及几榻椅凳诸噐具东垞墨花阁石称是俱面面佳山水也今如烟云灭没矣岂独华氏之有聚散哉夗水菰芦中人记
　　分宜严氏画品挂轴目【嘉靖四十四年籍没先是陆完籍没神品画至千卷】
　　唐吴道子南岳图　水月观音　李思训仙山楼阁游仙图【以后单轴不数】　李昭道金碧山水　圎光小景九成宫避暑图　阎立本瀛洲学士图八轴　王维辋川霅溪图三轴　圆光小景二轴　周昉杨妃出浴图江都王绪唐马　戴嵩牛图　东丹王双骑图二轴荆浩山水　闗仝山水　黄筌宫娥望幸图　金盆浴鸽图二轴　彩鸠玉兎图二轴　花下鸡羣翎毛共六轴　支仲元人物二轴　唐人阿房宫图　驷马封侯图二轴　宋徽宗烟霭秋浅图　秋鹰图　题鹰并牡丹二轴　各色翎毛六轴　髙宗御画并题　题王仲珪梅　周文矩文防图　董源山水二轴　范寛晚景图　李成雪景　古木林泉图二轴　郭熙古木寒泉等图共十一轴　杨晖梅花　徐熙红白山茶　许道宁山水二轴　斗方小景三轴　赵昌斗方小景四轴圆光小景　崔白满池娇八轴　各色翎毛十六轴崔慤梅花鸂　雪兔图　易元吉竹鹿獐图二轴李伯时莲社图　袁安卧雪图　竹林雅集二轴
　　西园雅集图并山水六轴　文与可竹图二轴　蘓东坡墨竹　米芾春山烟晓　春山雨露　秋湖夜月人物山水十三轴　赵千里山水隂符五轴　圆光小景二轴　赵大年山水六轴　翎毛　赵伯骕双清图苏汉臣金母临宴　龙女献珠　水鉢降龙　仕女
　　图四轴　婴戯货郎八轴　逃禅老人梅竹　马和之山水　陈容画龙四轴　李唐问礼图　放牧图　雪坞幽居　击桐图　四景人物山水共十一轴　李迪宣父像　花鸟十二轴　陈居中较猎图　李嵩金谷园并楼阁图三轴　士农工商图四轴　马逺参禅并高士图三轴　三仙传道寿星图三轴　渊明赏菊和靖观梅　春溪晓泛　捕鱼图　月明千里故人来句图　墨梅并番马三轴　山水人物共二十八轴翎毛计九轴　刘松年竹居文防图　雪江独钓图烟雨图　圆光小景　风晴雨雪四轴　山水人物二十七轴　夏珪仙槎翫月夜景图二轴　烟村归棹图丹霞访灵照图　山水人物共二十轴　王定国吐绶鸡　吴炳翎毛四轴　林椿牡丹四轴　马麟山水四轴　梅花并山茶五轴　福禄寿图　羊图　刘辉美人图　毛益翎毛二轴　阎谷绣鹰　祐陵题画　刘立本仙图　葛稚川移居图　宋人大士并仙图二轴文昌并三官像二轴　北斗降金桥　文王遇太公闗武安钟馗像二轴　七贤并十八学士三轴　蹴
　　踘并婴戯图六轴　骊山望幸图　采莲船小横披江雪渔图　楼观山水　楼台诗景　枫石并苍石图共三轴　芦鴈并踏雪图三轴　三白海青并孔雀三轴　白雉牡丹二轴　花草并寿意七轴　宋绣观音　绣寿星并七子图一轴　绣满池娇　绣山水人物并鹤鹿共十一轴　宋刻丝龙并牡丹共六轴　元子昻观音并美人图四轴　髙士图并墨竹二轴　秋原较猎　渔舟问答　人物山水二十三轴　唐马并翎毛十轴　松鹿并牛图　鱼图二轴　管夫人秋冬山水二轴　翎毛二轴　赵仲穆山水人物二轴　唐马四轴　赵雍马图　钱舜举竹兎　花草六轴　李息斋墨竹六轴　髙房山楼阁山水二轴　西湖图并松石二轴　焕章阁山水二轴　青緑楼台　寿意二轴　三仙图　婴戯图五轴　鸜鹆斗方　班恕斋寿松图二轴　王廷吉山水　沈士偁山水　孙君泽界画山水并苍松五轴　买臣樵图　刘耀卿楼阁图四轴　山水并春冬景六轴　列子御风　唐子华神品捕鱼图　张可观山水人物六轴　王若水菊花竹
　　石　桃竹锦鸡翎毛共二十八轴　王元章雪梅图翎毛二轴　熊芝山双松平逺图　吴仲圭渔父图双松古石　竹石　盛子昭崆峒问道　三星拱寿文昌图二轴　仙景四轴　羲之观鵞　唐王出猎图爱山并采芝图二轴　杏花读书图　观莲采菱图观画抚琴图二轴　琴阮图　闗山霁雪并独钓图二轴　山水人物六十一轴　韩廷晖山水十三轴　济川图　班姬团扇图　题宋太祖蹴踘图　元宫背行莲掌图　胡直二仙传道　李居恭山水　子敬花草彭明雪图　任月山马六轴　韩承花木二轴
　　黄子久山水二轴　大痴天池石壁　蔡毅冏古木倪云林小景　竹石图　王冕题元人花鸟　王叔明秋壑鸣琴　秋水楼阁　溪山独钓　温日观葡萄方方壶高亭图　天然生公孙竹　半陶老人万竿烟雨　白云居士题山水　铁崖题元人花鸟　秋崖题元人横披　元人桃源图　南极长生寿意一轴　寿星并仙图五轴　昭君出塞图二轴　美人图四轴一秤金百子图八轴　携婴图　山庄斗方二轴　山水并小景十六轴　水墨横披　鹰雄不老翎毛二十八轴　马图牛图三轴　元绣八仙庆寿图　仙逸图达磨祖师并罗汉六轴　宣圣鼔琴　忠孝图　屈
　　原问渡　寒山拾得　十八学士图　公侯食禄　公子挟弹　货郎担　香闺春思　云山图　春水野花风雨归舟　捕鱼图　猫蝶寻春　临宋人花鸟四
　　轴　草虫图三轴　牡丹芍药二轴　龙角竹　元纳绣寿仙　织锦佛像并小景三轴　元刻丝楼阁山水二轴　翎毛并牡丹十轴　明宣宗御制白燕花骢紫芥二轴　各色鸰毛二轴　捕鱼芦鴈图共二轴　斗方小景二轴　景帝翎毛二轴　武宗御制仙图一轴　商喜寿意　猫图　李在山水十三轴　边景昭翎毛二十六轴　殷善翎毛三轴　王孟端福禄寿图　袁柳庄画竹　夏芷山水人物　上官伯达美人图　过庭章松月王舜耕雪景　戴文进清浄观音海月图二轴　三星
　　寿意四轴　福神真武闗汉寿玉京仙子四轴　七贤过闗图　商山四皓并四聘五轴　李白问月　美人图二轴春水并仙馆图五轴　钟山春晓图　西湖春晓图　南屏晚钟　秋林书屋　秋林行客　秋江独钓　寒江独钓渔樵景　弃瓢图　兰亭并纳凉图　青山烟雨溪山初霁夏木垂隂　风雨归庄　中流砥柱　春景鱼鴈并松鹤
　　图二轴　雪景并竹菊共十一轴　山水人物计九十轴丁玉川四景八轴　五老图　王谦横披梅　牧羊图石鋭楼阁山水二轴　斗方捕鱼图四轴　范启东
　　竹鹤　夏仲昭墨竹十五轴　陈宪章梅二轴　林良翎毛廿二轴　吕纪翎毛共一百十五轴　天香玉兎并寿意三轴　菊石竹石二轴　杜柽居东王迓寿图五老攀桂图　荷花仙子图　尚父遇文王图　白
　　乐天图　陶学士并翫月图　冦莱公演乐图　美人图八轴　七子团圆图　茶经图　琴防图　调琴图花草图二轴　山水人物翎毛共九轴　松鹤小幅姜立纲山水　钟钦礼山水五轴　吕棠翎毛四轴萧天章画菊　殷宏翎毛三轴　殷顺翎毛二轴
　　陶云湖湖山秋意　南极长生图　万寿福禄图　美人图　寿鹿并仙鹤五轴　菊兎十三轴　花草二轴汪海云四景山水八轴　翎毛十轴　芙蓉二轴
　　九华寿意　风雨归舟　葛巾漉酒图　李东阳题画梅　杜东原山水　杜澍山水人物四轴　沈周烟雨图　临董北苑山水　临赵松雪髙逸图　葛洪炼丹图　龙王授道图　溪山高逸图　飞仙楼阁　双钓图　雪景松鹤　花下翰音　柳枝幽鸟　菊鸡并萱石三轴　松芝花草六轴　辛图　寿意二轴　山水人物三十四轴　吴小仙太极横披　天乙赐福图南极呈祥图　羣仙拱寿寿意五轴　方朔钟离鐡
　　拐并寿鹿四轴　大士像　东华龙女　寒山拾得巢由洗耳　五贤图　屈原问渡　商山四皓　捕鱼图　吹箫图　月下醉归图　渔樵并人物三轴　山水人物共六十四轴　牛图猫图二轴　周臣停琴听阮图　临盛子昭四景人物又山水廿一轴　文徴明诗画八轴　人物山水六十一轴　三瑞图二轴　玉洞仙桃　羽扇消闲　沧浪濯足　满目沧江　五鹿双全　松石寿意　横崖悬望　蹇骑行雪图　停杰图　云山并雪景二轴　云松并山兎二轴　唐寅美人七轴　倦绣图　月明千里故人来　横披梧阁清风　栢寿图　椿萱图　唐马并雀梅五轴　四景山水并雪景八轴　四景人物山水十二轴　陈道复山水并雪山八轴　四景花草共二十六轴　牡丹荷花六轴　松芝小景二轴　大夫忠孝图　孔雀牡丹泥金水仙　王问山水花鸟共三轴　渔樵问答图徐霖宴桃李园　斗方菊　蒋三松山水十轴　姜周佐仙子美人六轴　菊兎二轴　陈寓斋万壑松涛朱文藻山水人物四轴　徐廷振翎毛花草四轴　张平山四景八轴　人物三轴　海屋添筹等寿意四轴桃花仙子　补衮调羹　唐王演乐图　松鹤　郭
　　清狂持平负重二轴　补阙求名二轴　琴鹤　松下观书图　写意人物　沈硕山水人物五轴　美人图二轴　百禄图　鹿鹤双全　沈仕山水花草十三轴程举山水人物四轴　画兎　仇英青緑山水十三
　　轴　万松寿意二轴　杜陵诗意四轴　临赵文敏山水四轴　临苏汉臣仕女四轴　高逸图　九成宫图天女散花图　麻姑献寿图　轩辕问道图　谢安
　　陶谷故事二轴　椿桂图　陆包山花鸟九轴　鲁治花卉翎毛六轴　王华山水　仙图　孙堪青山图竹菊二轴　王谷祥花卉六轴　许寳芝兰毓秀图刘敔山水人物四轴　张濳谢安东山图　石崇锦帐图　陈应祥紫牡丹　吴琏花竹图　王逢元菊花二轴　余橒山水四轴　刘景山水　陆深山水　程达寿鹿　梁孜山水　花草二轴　陈锡花草四轴　陈枚花草　王谔四召图　傅岩梦卜　东方朔待诏金马门　赏花钓鱼图　王月英元夜畱鞵图　董良史山水【未裱】　洪楩山水　桃源问津　陈茶山秋江独钓可山花草　丁野夫山水　赵云窝山水四轴　蓝
　　闗图　戈梅岩山水四轴　王一清四景山水四轴袁文可山水五轴　邬昆山水　马轼临郭熙大幅山水　王子澄临马逺　叶含春红日古松　马轼山水　临郭熙大幅　李智福十八学士四轴　臧祥卿竹石猫雀　谢时臣人物山水四十六轴　寿意二轴夀松图二轴　玉京仙仗　七贤过关　　髙山流
　　水　驾壑苍龙　擎天古翠　湖山春霭　瑞协秋芳松梅并牛　陈宪副抚琴图　东坡博古图　三酸
　　图　勤苦图　商作四景四轴　小景二轴　陈宗周花鸟　四喜图　邵南山夏秋冬三轴　古愚松鹤贞湖携琴访友　焦云岗杏坛图　菊花横披　昭阳蒋贵画　潘云程老子观泉　冯表桃源图　胡镇松鹤　朱青緑山水　陈鹤竹石牡丹　殷偕花鸟四轴　罗思泉山水　见竹四景图四轴　顾良臣画东方朔　王珍山水四轴　何澄山水　李硕菊石　胡宾兎月　侯聦山水三轴　姚友直竹　赵清献公告天图　陈季昭读书图四轴　复斋翎毛　平田小景明人名笔覆载图二轴　天文图　三阳泰图六
　　轴　天乙赐福　转禄朝天　禄转三台　爵禄双全五福如意　五云梁栋　百鹿骈臻　海屋添筹
　　清风化日　朝阳玉树　凤翻晓帐　月晃龙睛　三元乘龙　五凤朝阳　朝阳双凤　独鲤朝天　松涛跃鲤　鱼跃鸢飞　春花烂熳　秋林锦树　高科葡萄　髙冠进歩　叠叠封冠　中流砥柱　朝纲独立玉堂清节　兰亭修禊　九世同居　老君降【阙】
　　莲叶真人　天女散花　仙女采花　苏武牧羊　右军书扇　唐王夜游　唐王观马　杏坛图宣父仪二轴　先圣四配像　吕文正公图　五老图　帝图二轴　真君像　天师降龙伏虎　地藏像　逹磨祖师二轴　维摩居士　厐居士图　王母寿图　青緑仙逸图　毛女仙姑图三轴　仙人图二十五轴　召将图　孟尝君鸡鸣图　赤壁图　十八学士图四轴江州司马　四妃十六子十轴　殿画美人四轴
　　着色美人二十八轴　一秤金八轴　公子图　婴戯图二十二轴　判子图十六轴　鲍老图六轴　货郎担十四轴　官司画四轴　春牧图　捕鱼图渔家乐番人图　天台石梁图二轴　泰和山图　楼台殿阁四
　　轴　四景人物山水六十四轴　斗方小景三十四轴圆光小景四轴　寿意四十五轴　翎毛花卉六十
　　六轴　花草二十四轴　四时花草四轴　椿萱图二轴　松鹤　松鹰　竹兎图　金兰图　唐马五轴牛图　鱼图四轴　草虫图三轴　泥金山水四轴泥金福寿无疆图二轴　日本唐王赏春　四君四轴石刻宣圣十哲像二轴　石刻宣尼像二轴　明刻丝东方曼倩四轴　仙桃四轴　五色牡丹二轴　又刻丝锦边寿图四轴　翎毛六轴　花鸽　番马图　纳绣寿星二轴　织金纳绒寿图四轴　纳绒彩凤二轴纳纱仙人图二轴　纸织东方朔　杏坛图
　　严氏画品手卷目【凡单卷不数】
　　晋顾恺之卫索像　王羲之家景图　晋人画女史箴图　宋陆探防道相图　唐人海天落照图　大李将军二卷　小李将军二卷　李思训春山图　李昭道洛神图　卢鸿草堂图二卷　阎立本职贡图　周杞长江万里图　吴道子观音像　罗汉渡江图　王维辋川图三卷　三峡图　雪谿图　女史图　济南伏生像　周昉歴代圣贤像　白描过海罗汉　醉杨妃图　韩滉写移家图　演乐图　越王宫殿图　胡防番族图　胡瓌番马图　韩干马图四卷　支仲元三仙图　唐宫女鬭足图　内人捕鱼图　南唐周文矩学士文防图　倦绣图　顾宏中江南夜宴图三卷王齐翰勘书图二卷　孟蜀黄筌百鴈图　宋徽宗鸟虫图三卷　茘枝图二卷　果篮图　李成山水二卷百灵助顺图　渔父图　盘车图　古木寒鸦图
　　范寛闗山雪渡　禇书韩画　郭忠恕钓鳌图　临摩诘辋川图　张择端清明上河图　烟雨风雪图　李公麟孝经图　九歌图六卷　临顾恺之洛神图二卷白描罗汉　姑射仙像二卷　忠节图　女史图
　　强项图　五柳图　莲社图　明皇醉归图　便桥受降图　辋川图　独乐园图　西园雅集　江山万里图　海防图　山庄图二卷　斵琴图　幻素图　织锦廽文图　百马图　郭熙山水　万里长江图　髙克明牧牛图　文与可竹卷　苏轼赤壁图赋　竹石五卷　米芾研山图　米元晖大姚村图　王晋卿烟江叠嶂图一卷　江山竒胜图　杨补之墨竹　汤叔雅霜入千林图　赵大年江乡雪意　春禽图　蘓汉臣货郎图　赵伯驹着色山水　文防图　桃源图赤壁图　孟明归秦图　鸟雀图　赵伯骕桃源图二卷　兰亭图二卷　赵士遵溪山图　赵芾江山万里图　马和之风雅颂九卷　萧照瑞应图三卷　李唐高逸图　采薇图　晋文春秋图　三笑图　香山九老图　长江雪霁图　济河图　溪山深秀图　独钓归庄图　古木寒鸦图　马逺孝经图　四景图　贾复古作渊明归去图　李嵩鬭茶图　柳塘聚禽图　李迪獐图　百犬图　阎次平溪山深雪　陈所翁羣龙云防图　陈居中写志公像　胡笳图二卷　百马图赵子固兰蕙卷　水仙花鸟卷【有倭薕包褁】　刘松年阳
　　闗图　西湖图　圯桥进履　昭君出塞　九老图二卷　宫蚕图二卷　山水人物各一卷　夏珪钟秀图江山无尽图　山水竒观图　草堂十二景图　洪
　　内翰侍人翠翘风竹图　梁楷应真图　黄庭经换鵞图　郑所南画兰卷　宋人桃源图　杖藜图　溪山古渡　秋浦征鸿　汉文帝幸细柳营　唐宫春晓明皇幸蜀图　白描佛像三卷　集宋名笔画卷　元赵子昻溪壑图　烟江叠嶂图　题梅花图　渊明归去图　太真上马图　妇织图　人物图　马图六卷管仲姬诗竹卷　赵仲穆凤头骢　良马图三卷
　　温日观葡萄竹菊二卷　钱舜举青山白云图　石勒参禅图　麻姑仙坛图　商山四皓图　汉宫春晓图杨杞上马图　秋江渔隐图　授劔图　人物图
　　双行纒图　咸若图　花鸟图　草虫图　髙尚书夜山图　李息斋墨竹二卷　李潼川下蜀图　王振鹏龙舟竞渡图【倭帘包褁】　赵荣梅花卷　郭天锡诗扇图青山白云图　明皇演乐图　歴代圣贤图　西番王礼佛图　王若水雪景　明皇撃毬图　太真对奕图花鸟图　竹雀图　任月山马图三卷　松防图
　　刘渊梦蝶图　八达图　渊明归兴图　吴仲珪溪山图　竹谱二卷　墨竹二卷　盛子昭吹萧图　赵元初白描兰亭　闗山胜概　黄大痴山水　顔秋月钟馗出游嫁妹图二卷　元人玉闲释像　罗汉三卷陶渊明清节图像四卷　天圣伏妖图　小圣伐魔图莫月鼎像　闲闲像并赞　文姬像　十八学士图齐人图　太真上马出游图　醉道士图　击壤图西旅贡獒图　西戎献马图　东丹王番犬图　百
　　鹿图　百马图　松竹梅鴈图　金人临莲社图　终南十景图卷　明邉景昭翎毛　边鲁花鸟　陶云湖画卷　李在水墨戱笔　嶰谷清风　顾仲頫雪梅戴文进江村雪霁　人物山水三卷　吕纪翎毛卷杜柽居南宫雅致　夜宴图　金钗十二图　沈周劔阁图二卷　山水云烟雨雪诸景共九卷　虞山桧并题一卷　万松松谱二卷　墨花墨妙八家三卷　吴小仙儒理禅宗　白描神仙二卷　孙龙百鸟朝凰文征明跋禊画二十五卷　唐寅兰亭记图　陈淳眠云花卉　洛阳春色九卷　陆包山花草卷　王问水仙荷花二卷　顾宗江山图　三丰子张真人图　仇十洲子虚上林　陈子正四时花　时晴川真笔　明人名笔五岳真形　造化机　东封观日　玉衡呈瑞　千斛明珠　江山一瞬　万里长江　吴中山水溪山晚翠　溪山雪霁　西原秋雨　瑞应图　仙
　　逸图　桃园图　寿乐亭　竝头莲　神京八景西湖十景　谿山小景　小景山水　五王春宴霓裳舞图　美人抚婴　瓞绵延　鹤山清翫　公余闲赏　契丹纳欵　珍防三昧　离骚九歌图　临戴文进溪山图　清玩卷　人物花卉二卷　墨竹二卷
　　严氏画品册叶目【独册不列数】
　　古今名笔十二册　御府珍藏　大小诗画七册　宋元神品名画二册　宋贤神品　宋画　元人小景真赏能品　五福　雅玩　清玩六册　闲中清玩　政余清玩　钱氏清玩二册　永寳　聚芳　集芳三册防美　杂英　艺苑晶英　闲中清兴　观物余情一天星斗　三垣经宿　景星庆云　化工机杼
　　天孙裁剪　万象回春　万山一瞬　瑶空笙鹤二册寿域登髙　瑶台十二　瀛洲妙选　昆山碎玉
　　圣贤遗像　阙里圣迹　羣雄聚艺　万斛珠玑　云台灵劒　精金美玉　金梓玉颗　乌金彩笔　二南诗画　斗方圆光　落花流水　鹤翎猎犬　宋七贤图　宣和花鸟　陈居中胡笳十八拍　马和之毛诗景二册　马夏小横披　马逺小册　拟耕织图　白描　元九歌　元人百鸟　元天游画　潇湘八景吴中山水　梁孜笔意　孙仰救亲　明人名笔二册吴贤萃美　吴中二絶　牡丹谱　芝谱　菊谱
　　百菜图　静庵墨妙　小仙絶笔　董良史画　沈周画谱　石田墨妙　墨花八种　文徴明潇湘八景二册　陈道复诗画　白阳花草　王仲山写生　王酉室花卉　燕寝怡情册
　　以上名画手卷册叶记三千二百零一轴卷册查理南昌袁州分宜严氏古今书画爲江右学宪何镗清江令廖文光吉水学博文嘉
　　娄江王元美家藏【见四部稿续稿】
　　晋史道硕八骏图卷　唐阎侍中勘书图卷　阎中令十八学士卷　王摩诘演教罗汉轴　陆宣公画像顾德谦作萧翼赚兰亭图　唐名人杏坛图　周昉擘阮图　周昉美人调鹦图　厉归真古牛车图　北宋人重耳出亡图　张择端清明上河图　张端衡山水【有次仲印识】　高克明雪霁溪山　范寛山水卷　郭熙树色平逺图卷　林子焕幽风图【小篆系诗】　东坡题与可墨竹　李龙眠画十六应真卷　醉道士图　理帛图伯时姑射仙图【宣和图记赐朱胜非】　摹古子母揭鉢图　宋徽宗红桥鸂图　雪江归棹图　宣和三马图　王晋卿烟江叠嶂图　梵隆十六大阿罗汉卷　惠崇江南春意卷　庐陵五公像【归沈纯父】　苏黄小像　赵千里画船子和尚卷　大禹治水图【归马用昭参军】　二赵书画归去来辞【千里画子昻书】　饮中八仙图　古今圣贤图像　髙宗赞尼父七十二贤像　马逺十二水【为云生沧海层波叠浪湖光潋灔长江万顷寒塘清浅晚日烘山云舒浪卷波蹙金风洞庭风细秋水回波细浪漂漂黄河逆流杨妹子题赐大両府各幅同】　马逺山月弹琴图【归孔炎王孙】　刘松年大歴十才子图　梁楷参禅图　宋画香山九老图　阅古堂石刻马【长仅咫尺而为马四十余种种神絶当是长康道硕笔堂在韩平原南园】　宋刻丝仙山楼阁卷　金秘书李山风雪松杉图　元髙尚书夜山　钱舜举洪崖移居图　李白观涛图【解大绅印记】赵承旨设色山水　摹元十一子像　画陶靖节逸事　子古长江叠嶂图　五马图　两马图　梅竹双清卷【元章梅仲圭竹合为一卷有防稽外史沈民则周伯噐诸跋】　黄大痴江山胜览图　一峰老人山水卷　王朋梅振鹏水亭图【宋仲温书】赵文敏琴清轩图【为黄鹤隐居陶南村记】　黄鹤山樵阜斋图云林小隠图　长江万里图　王叔明湖山清晓图倪元镇山隂丘壑图　云林西园图　方方壶云山
　　卷　崇宁真君搜山图卷　陶彭泽归去来图　王安道游华山图　戴文进江山胜览图　七景图　山水平逺　城南茅屋图　王孟端湖山佳趣卷　友石生画竹卷【李文正公诸题】　夏太常墨竹　臞樵老人画卷【即沈石田父号公济】　沈周金焦二山图【归郭次父】　江干十景图　启南春山欲雨图　虎丘图【匏庵题】　钱塘山行图　寒山图载酒图　涤斋图【毛文简公记】　定斋图【吴文定公题】　石田
　　画隆池阡　茶坡卷　梅花雪　临黄鹤山樵太白图仿叔明林居图　赠吴文定行卷山水　写虞山致
　　道观昭明三桧　啓南防卉卷　精选石翁山水二十六幅　画册八幅【掩映绵羃为吴地传神】　画圣十三幅　写生十六册　周砥沈周宜兴山景卷【匋溜生龙嵓小景抵掌子久白石翁铜棺秋色蓝于懒瓒】　周履道阳羡图【啓南补龙岩景】　沈翊南画【即啓南之弟为葑门邢丽文作】　文太史千岩万壑【为陆子传作】　画墓四景徴仲云山画卷　劝农图【祝希哲记】　甲子人日画卷　癸丑写兰石诗卷　衡山杂画十幅　画册三十六幅唐伯虎赤壁图　宾鹤图【张防于藏】　桃花庵诗图　梅谷卷　诗画卷　六如居士写生册　周臣韩熙载夜宴图　周东村张老图　临李伯时莲社图　陈道复书画　水仙梅花卷　白阳山人墨牡丹　周官饮中八仙图　仇英摹古四图【顾恺之当熊妃阎立本赚兰亭周昉擘阮王维奕碁】　临阎右伯李将军本三辅黄图【祝枝山书杜紫薇赋】　九歌图【凡九章章各有文待诏书仪从人物都不计山窈窕殊消防】　仇实父摹辋川图【徴仲书二十絶】临西园雅集图【千里本】　十洲海天落照图【李昭道本宣和秘藏】
　　【穆宗时为小珰所窃事露投火此先为仇摹】　陆包山游太湖图记　游洞庭诗画十六幅　临王安道华山图　叔平写生卷文伯仁燕台八景　溪山自适卷　文休承补酌酒桂林图　补章仲玉保竹图卷　钱磬室夏山欲雨图溪山深秀图凡二卷　叔寳纪行图　钟馗移家图画南北二词【柳窥青眼及百岁光隂】　钱谷尤求合画防真记卷尤子求画闗将军四事　凤丘作华清上马图　陶
　　存仁天文地理总图　南阳黄鹄作洛中九老图　李群【一作郡】　小桃源图　渭桥图　旅獒图　李士牧画六十美人卷　殳质盘礴斋笔【殳为休承叔寳上足】　周之冕花卉【弇州以兼有陆包山所长】　张复廿景【元春功力不及仇天真过之】　吴中诸名士画册　诸名笔送沈禹文画册　画扇甲卷【计六十面自戴文进至谢时臣】　画扇乙卷【亦名家以其作阿婆面也】
　　弇州藏宋名家山水人物画册【共二十有七】
　　赵大年云山　李唐春江不老　夏珪逺浦归帆　刘松年溪隐　山田　马逺观梅　观瀑　松下挥翰赵千里水阁纳凉　髙阁观潮　寒山拾得　金谷园柳州　阎次平小景　松溪别业　李嵩内苑图
　　采莲图　松下鼓琴　松间醉卧　霞岭扁舟　风雨泊舟　柳隂放棹　刘阮天台　髙阁燕思　雪阁诸幅【后二幅空绣滕王阁景填以王子安诗序其一亦是阁景所绣字细若蚊睫画品精工之极】弇州藏宋人杂花鸟册【凡二十八幅】
　　竹鹤一松一鹿一梅月双雉一桃花游蜂一梅竹幽鸟三梅竹双鸟一双榴幽鸟一白头冬青一梅花小鸟一杏花白练一碧桃瓦雀一枇杷青鸟一翠禽香柑一白榴小鸟一来禽黄鸰一芦渚九鹭一游蜂墨蕙一鹌鹑二枯柳一雪滩鹡鸰之在雪树者一苍鵞在梅花下而理羽者一浴者一鱼虎立莲房者一立枯荷者一其渲染生色穷态极变与真宰争胜毫楮间徃徃能夺之惜少题款所可辨者赵昌马逺吴伯毛和吴珪及宗室彞斋孟坚而已此汰数十本中得之者当为眼底第一东仓王敬美家藏【见奉常集其在四部稿者不録】
　　阎立本五星二十八宿粉本【牛星作牛女星作羊千古灵匹一旦兴尽】　周昉捣衣图【一杵用両女子捣】　李公麟兰亭图　赵大年香山九老卷　林静痩马图　李唐三生图【作牛背牧童李源欠身揖之又一卷作船子人相对孕妇锦裆罂汲与前合】　马麟梅花卷　宋人画虎【刘念南物】　元人羣真图　钱舜举靖节莲社诸图　王渊若水花鸟　徐幼文狮子林图　沈啓南大石山聫句图卷【李贞伯书吴文定张子静史明古聫句杨君谦诸题】　石田梅雪卷　庐山图文太史云山卷　小景画册【授其徒米子郎】　唐子畏倦绣
　　图　白阳山人水墨画卷　仇实父洛神图【文徴仲书赋】钱叔宝写夏山欲雨　李郡摹明皇幸蜀图　张懋贤临文待诏画册
　　吴门韩敬堂家藏【眉公丁酉三月十五日观】
　　周文矩文防图　李龙眠白莲社图　赵千里三生图【若顾恺之作右军家园景直酒肆壁上人耳】
　　松郡顾光禄家藏画册【见妮古録万厯丁酉阅】
　　王右丞山居图【宋徽宗题危楼日暮人千里欹枕风秋鴈一声载宣和画谱苇法类大李】宋周仪画【宣和御题】　徽宗画对幅　赵伯驹画【宋高宗题】　赵千里仿大李将军笔【同上】　又对幅　毛益画对幅　马和之画【思陵御题】　又六幅　李迪画对幅　李唐画月团初碾防花甆　对幅吴炳画　杨士贤画对幅　马逺画　夏珪画对幅　赵孟坚画兰花对幅　赵子昻山水四幅　痩马一幅　管夫人竹一幅
　　华亭董太史思白家藏【见太史自记】
　　予家所藏北苑画有潇湘图商人图秋山行旅图又二图不着其名其一从秣陵徐魏国处购之一则金吾郑君与余余尝悬北苑于堂中兼以倪赵诸迹无复于北苑着眼者政自不知元人来处耳
　　董北苑潇湘图　江贯道江居图　赵大年夏山图黄大痴富春山图　董北苑征商图　云山图　董北苑秋山行旅图　郭忠恕辋川招隐图　范寛雪山图辋川山居图　赵子昻洞庭二图　髙山流水图
　　李成著色山图　米元章云山图　巨然山水图　李将军蜀江图　大李将军秋江待渡图　王叔明秋山图　宋元人册叶十八幅　右俱吾斋神交师友每有所如携以自随则米家书画船不足羡矣
　　嘉禾项氏墨林家藏【墨林鉴收甚富此仅见太平清话】
　　卢楞伽六祖像卷　王右丞淞江图　王齐翰作陆羽煎茶图　吹云图【沾湿绢素缀轻粉纵口吹之成云】　李营丘秋晚图李龙眠狂僧图卷　宋徽宗写生翎毛图　六石图
　　【玲珑古雅不用皴法以水墨生晕】　赵千里春郊走马卷　王晋卿雪霁羣鸦图　马和之春霄鹤唳　秋空隼举　马逺探梅图　梅花册二十六幅　赵子昻落花游鱼图　鹊华秋色卷【山头着青緑全学王摩诘】　盛子昭云深处　雪景　倪云林山水轴　王叔明天真道人图　阜斋图卷【二幅一背一向学右丞营丘】　黄鹤山樵花溪渔隐　王孟端梧竹一轴项希宪家藏【见陈眉公书画史诸帙】
　　王晋卿瀛山图【细绢着色上题甲辰春正月因图夣中所见云云】　小米云山卷【后有素心遒人及沂阳董复二跋云林题云倪瓒曾覧】　赵千里丹青三昧卷陈居中画胡笳十八拍卷　倪瓒留昌言髙尚书堂
　　戱写此图并赋赠【下有阳文云林子印】　沈石田水墨山桧卷【极竒后大字题赠子壻史永龄之翁西村先生并诗】　文徴仲云山卷【奔放横溢后题七言律草书一首堪与石翁三桧卷敌手】　仇英仿宋人花鸟山水画册一百幅项又新家藏【眉公笔记乙未六月初四日观时为万歴二十三年所阅仅此】
　　赵千里四大幅【泥金小欵千里二字陈董谓是顔秋月笔】　马和之画毛诗鹑鹊等篇　画破斧章一卷【俱宋高宗书】　钱霅川青山白云图　归去来图　赵文敏观瀑图　顾定之修篁图王叔明咏石图　丹山瀛海图【自题香光居士】　赵善长山
　　居读易图　徐幼文林泉髙逸图
　　麟湖沈氏家藏【见秘笈初函】
　　白石山樵云池湾沈仲贞多家藏出示宋人画册内李唐赵千里刘松年李嵩皆精絶余马夏为多又见马逺汉宫春晓赵子昻载酒图仲穆洗马图骑马图盛子昭山水上有刘伯温题梅道人墨竹又梅花折枝插瓶中以斑竹方架承者及倪云林山水又竹沈石田仿吴仲圭松石又竹鸡芙蓉文太史水仙柏舟图仇十洲四皓图已上各一轴管仲姬家书一卷更梅老画册十三幅标其签曰梅沙弥以画说法
　　万厯己未重九日为沈正伯招赴夗社在北山草堂乃陈白阳所书长松修竹间登舞袖【阙】各赋采菊篇又拈韵咏诸名胜并送谭埽庵伯仲闽行时魏仲雪先生主盟而黄叶老人系小年庵旧雨凡所藏书画多经品题者因悉出示吾辈不减当年眉公鉴赏时也惜今日闻多散逸耳汪砢玉识
　　韩宗伯存良家藏
　　南阳名画表　洁溪茅维序
　　茅子曰画者挂也义取挂方象以垂世也上古史皇创为斯技以教韵士嗣后兴废靡尝漫灭防不可考下迨曹魏始有弗兴兵符图一卷流传于世而道释人物山水界画花果鸟兽虫鱼墨戯诸科以次代兴矣遐稽魏晋以来道释则顾【恺之】陆【探防】张【僧繇】吴【道】人物则展【子防】阎【立本】周【昉】李【公麟】山水则荆【浩】闗【仝】董【源】巨【僧巨然】燕【肃】赵【孟頫】黄【公望】王【】界画则王【维】李【思训】尹【继昭】郭【忠恕】花果鸟兽则边【鸾】黄【筌】韩【干】戴【嵩】虫鱼戯墨则顾【野王】滕【滕王元婴】徐【熙】易【元吉】郑【防】米【芾】髙【克防】倪【瓒】斯皆罗万象于胸襟传千祀于豪素者也故俊杰之士尚友之夫渊识博闻熟究精蕴往往著书立论以寄幽情有若齐梁画目贞观公私画録宣和书画谱绍兴秘阁书画史云烟过眼録严氏书画记诸篇卓卓表见于世的为艺苑名言髙贤定论岂如盲人观塲妄肆雌黄之口曽未渉川遽云越海俄观鱼鳖谓察蛟龙毕世望洋致慨千秋贻笑大方者乎夫名画者葢以穷天地所未至显日月所不照挥纤毫之笔则万类繇心展方寸之能而千里在掌自非慧心具目之彦博识议之儒胡能披沙防金抜十得一也鉴画之难如此有志者非惟自励又以励人苦心哉维闲居研防把臂晤言每以斯事质之朝延氏朝延喟然而叹曰书画式防真赏难遇八法六要之奥世人不讲久矣此道荆榛孰得康庄披云雾睹青天非吾子其谁与归在昔先宗伯博求名书反覆谛玩心领神防防契徃喆种种不传之秘赖吾子法书表行差堪爲识者吐气苐先宗伯旁耽画癖亦复不减书滛前后所收名画神品何啻数百丹青墨戯并是甲观自余南北宦游不便提挈日亡月逸雨散风飘遂至遗失数多零落殆尽俯仰今昔感慨系之岂止厨失【阙】挂壁飞去而已耶追维先宗伯之勤收力购驯致璧合珠聫曽未再传尽属乌有当吾世而失之不腆实有歉焉追理画目十忘七八聊且为我表之并授副墨之子异时连衡并驱光前耀后邀惠故人德不浅矣惟感朝延之言愿附名以垂不朽于是续撰南阳画表
　　道释人物　魏曹弗兴兵符图【梁武帝唐太宗宋徽宗等题跋】　晋顾恺之洛神图【宋高宗前后小玺】　射雉图【宋徽宗小玺】　南北朝僧繇五星二十八宿图【梁令瓒书星法宋高宗题前后御玺元赵子昻题】
　　【跋】　小李将军李广射猿图　阎立本萧翼赚兰亭图【宋高宗小玺】　阎立本陈叔达锁諌图【宋徽宗前后小玺】　吴道天王送子图【宋高宗乾卦绍兴小玺贾似道封字长印曹仲李伯时王亷等跋】观音变相【黄山谷题跋】　常粲锁諌图【宋徽宗前后小玺】　张
　　萱明皇夜防图　韩干明妃上马图【赵子昻跋】　夜游图【宋高宗前后小玺】　周昉对鉴士女图【宋高宗题前后小玺】　璇玑诗图【苏子瞻等跋】　日本女骑图【宋徽宗题　阙前后小玺】　职贡图【宋徽宗题前后小玺及明昌等印】　挥扇士女图　韩滉晋公演乐图　五代支仲元三僊奕棋图【宋徽宗金章宗等题跋前后小玺印记】汉宫春昼图　宋王齐翰勘书图【苏子瞻子由等跋宋徽宗题并】
　　【前后小玺】　孙知防上真像　周文矩文防图【宋徽宗题蔡京跋】李公麟三清像【清閟阁印】　番王礼佛图【前元人跋】　郭子
　　仪单骑降【阙】图【宋名贤并赵子昻题跋】　番僧渡海图【元人题跋印识】石鼎聫句图　慈孝故实八则【每则伯时书其事赵松雪跋今亡见】
　　【荘防题识】　马和之莲社图【宋末人跋】　李唐袁安卧雪图【宋高宗跋】　三生后身图【元虞伯生等跋】　赵伯驹三生前事图【元赵松雪等跋尾】　李嵩大内工作图　陈居中胡笳十八拍图【宋髙宗按款题跋】　张翼临韩滉村翁嫁女图　马逺临王【阙】村社防集图　元赵孟頫摘花引子图　髙士图　钱选维摩像　萧翼赚兰亭图　赵子昻百花美人图　赵子昻逹摩佛像图　子昻画宣圣像子昻画山水人物　龚开钟馗元夜出游图【开篆文自题并前元十余人跋】
　　山水界画　南北朝展子防游春图【宋徽宗前后小玺元人跋】　王维精能图【宋高宗玺并题】　圆光二水【前元十余人题跋】　李思训御苑采莲图【有赵肃张伯雨印文休承等跋】　行幸蜀川图【宋髙宗前后小玺】　周古言东山图　李昭道海天落照图　桃花源图【宋高宗题】　荆浩山庄图【宋高宗题并前后小玺】　宋郭忠恕越王宫殿图【宋高宗题】　李成古木寒泉图　董源云山图【赵松雪跋】　范寛长江万里图【卷长五丈竟一纸也】　李公麟九歌图【曹纬吴傅朋谢奕防奕修等跋】　西园雅集图【叶石林等题跋】　米芾云山逺树图【后方自题并康里子山跋】　砚山图【宋高宗小玺潘若水跋】云山图【康里子山跋】　马和之风雅八则【庄蓼塘印识】　二南图【赵子昻跋】　陈风十篇图【宋高宗写毛诗并跋】　李唐山隂图【宋高宗跋】　王子猷雪夜访戴图　寒江渔艇图【宋高宗跋】　雪坞幽居图【宋高宗跋】　江山胜景图【前元人跋】　马逺待月图【前元人跋】　踏歌图【宋高宗题并前后小玺】　夏圭江山清逺图李确春山游骑图　元赵孟頫重江叠嶂图【后元国初诸人题识】　王振鹏金明池夺标图【元时十余人题跋】　黄公望重山叠嶂图【国初人跋】　米家书画船图【同时人题跋】　盛懋吹箫图【国初人跋】　王僊山修道图　桃花书屋图【胜国人题】芝兰室图【同时人题】　倪瓒林亭小景　家园图【同时名人】
　　【题咏甚众】
　　花果鸟兽　南北朝陈闳人马图【宋人跋】　胡瓌番部卓歇图【宋徽宗前后小玺】　韩干照夜白马图【宋元人跋高宗玺记】　双骑图【苏子瞻题米芾等题名幷赵子昻康里子山跋】　十六马图【赵子昻跋】　百马图【宋徽宗前后小玺】　拳毛騧图【宋徽宗题前后小玺】　张符十牛图　五代黄筌杏花三猿图【宋高宗题前后小玺】　芙蓉鸂图　宋徽宗百合奇石图【宋名人题倪元镇等跋】　元钱选九马图
　　右凡四十七人计九十九图
　　书画铭心表
　　名画　晋顾恺之清夜游西园图　唐王维山庄图【或云即辋川图有宋名人跋】　江干雪霁图【沈周王鏊题跋】　吴道天龙八部图【苏轼等题跋】　防檀神像【徽宗御题玺记】　李思训御苑楼阁图　卢鸿草堂十志图【宋名贤书诗并跋】　韩滉田家移居图　胡瓌番部槖驼图【宋徽宗题】　荆浩僊山图胡猎骑图　五代顾闳中韩熙载夜宴图　赵千里僊山楼阁图　宋徽宗摹卫协高士图【蔡京题记】　雪江归棹图　李成茂林逺岫图【向若氷倪瓒张天锡等跋】　董源潇湘图　僧巨然萧翼赚兰亭图【直幅大山长林屋宇人物种种妙絶足称神品】　李公麟西园雅集图【团扇米芾小楷书记】　定林萧散图【绢本陆佃等跋】　文仝晚霭横看【宋高宗题黄庭坚跋】　米芾云山烟树图　南宋马和之商鲁二颂图【绢本设色逸品上上】　元王独松图　赵孟頫橙黄橘緑图【绢本直幅】　老子立像【后小楷书常清浄经全学内景笔法】　夏木垂隂图　游行士女图蕉石美人图　黄公望富春山图【长卷神品】　襮琴图
　　【杨维桢题诗】　吴镇渔父图【姚绶周鼎等跋】　王湖山胜游图【邵亨贞张璧王掖等题跋】　具区林屋图　倪瓒东皋草堂图【直幅有细描人物乃少年笔也】　山隂丘壑图　鹤林图【防卷自书鹤林词郑洪僧见心等跋】　着色山水
　　绘事偹考【已见贞观公私画史宣和画谱者不録】
　　晋袁质　庄周木鴈图　卞和抱璞图
　　毛惠秀　祖二防图【余图见贞观公私画史】
　　唐汉王元昌　鹰鹘图　鞍马图【余图见宣和画谱】
　　檀智敏　游春戯艺图
　　田琦　洪厓仙人橘术图
　　五代赵嵓　钟馗弹棊图　汉书西域传图【余图见宣和画谱】胡擢　鸂图　全株石榴图【余图见宣和画谱】
　　王商　游春士女图【余图见宣和画谱】
　　李羣　赤松图二　孟说举鼎图　醉客图
　　杜霄　吴王避暑图　秋千士女图【余图见宣和画谱】
　　李应　蕃乐饮防图　放马图　林人马图李霭之　卖药修琴图　归山图二　野人荷酒图【余图见宣和画谱】
　　朱简章　胡笳十八拍图二　禹治水图　凤楼十八怨图二　神僊传图四　烟波渔父图
　　支仲元　萧翼赚兰亭图【余图见宣和画谱】
　　梅行思　河岳精灵图　谢女咏雪图　冦豹骑牛图二【余图见宣和画谱】
　　史琼　竹下引雏野鸡图二　兎园雪景图
　　程凝　折竹孤鹤图二　六鹤图　湖滩逺水图王道古　四时雀竹图　鬭雀图　引雏雀图
　　李坡　折竹图二　风竹图二　冒雪踈篁图【余图见宣和画谱】
　　唐垓　柘棘野禽图十　鱼虾海物图二【余图见宣和画谱】王道求　十六罗汉像二　挟鬼钟馗图　茀林狮子图
　　富玫　弥勒内院图　白衣观音像二　观珠地藏像二　慈恩法师像
　　左礼　二十四化图　十真人像【余图见宣和画谱】
　　黄延浩　明皇吹玉笛图　五王同幄图　乞巧图春园宴防图二
　　张质　村田鼓笛图二　村社踏歌图
　　李升　武陵溪图　青城峨眉图二【余图见宣和画谱】
　　杜楷　秋日并州路诗意图【余图见宣和画谱】
　　阮惟徳　宫中夜宴图二　按舞图二　熨帛图二张玫　按乐图　长门醉客图　捣衣图
　　周行通　李陵送苏武图　夺马图　支遁三隽图赵令晙　康庄试马图　奚官调马图二
　　王仁寿　征辽图　千里明駞图　猎渭图【余图见宣和画谱】陶守立　九华草堂图　山程早行图　金山水阁图
　　十六罗汉像二　清凉寺海水图
　　宋燕恭肃王元俨　过海罗汉图二　竹林调鹤图嘉王维城　羣鱼戯荇图　秋江芦鴈图
　　郓王楷　柘棘驯禽图
　　钱仁熙　春郊牧牛图　牧牛图二
　　甄度　善才童子五十三参像　文师利像　维摩居士像　増长天王像　游行天王像二
　　赵光甫　天山飞骑图
　　王端　匡庐瀑布图　悬崖松栝图　溪山雨霁图墨竹图二
　　陈士元　华清夜游图
　　王居正　调鹦鹉士女图　緑窓蕉雨图
　　燕文贵　舳舻济江图二　平乘图　横槊赋诗图渔舟图二　万里风帆图
　　毛文昌　春社醉归图　邨童入学图
　　黄懐玉　幽涧鸣泉图　暮山图二　千岩耸翠图二
　　秋林图二　山牕覔句图
　　冯清　雕虎啸风图
　　吕拙　属玉观图
　　童仁益　采芝僊女图　采药僊人图　羣真朝元图刘遵士　夜摩天宫图
　　梁忠信　雪霁运粮图　栈道图　危栈避车图李符　牡丹黄莺图　桃花山鹧图　写生折枝花图张戡　番族移营图　较猎图四　秋原卓帐图任从一　沧溟龙化图　戯龙图二　教子升天图戚文秀　摹嘉陵江水图二　清济灌河图
　　何霸　三峡放舟图
　　高懐寳　佳图二　杏林春燕图　草虫图二张敦礼　千章夏木图二　醉仙图　孤云罥树图醉僧图　高士听松图二　归樵图　石涧横琴图二　渔乐图　捕鱼图
　　苏轼　折枝墨竹图五　枫江芦竹图二　折枝风竹图三　湖石新篁图　写生墨竹图二　墨竹图二十二　竹石图九　寒林图
　　米芾　天陵偃松图二　松石图二　松林寒翠图云山图四　南山早梅图　春山图　东篱寒菊图雨耕图　风竹图二
　　晁补之　江天浩荡图　天王图　水国秋清图　痩木图二　添设莲社图四　枯枿图二　摹侯翼龙树菩萨图　摹闗同苍松怪石图　摹周昉春原草树图　摹李成古壁垂藤图　摹卫贤万壑湍流图摹易元吉孤松戯猿图
　　晁説之　黄叶邨庄图　寒山冻云图　雪滩落鴈图张舜民　秋林落照图
　　刘泾　踈林巨石图　虬松图二　脩竹含烟图　窠石图　筀竹图
　　苏过　太湖石藂竹图　雪竹图　寒梢拂云图二石笋图二　春泉玉溜图　茂林图　梅花书屋图秋林图　折枝竹图二
　　宋子房　江皋秋色图二　枫林图　秋牕晓读图程堂　写峨眉山菩萨竹图　凤尾竹图二　苦竹图象耳竹图　雨竹图　紫竹图　紫茄图二　风
　　竹图　紫芥图二
　　范正夫　访戴图　鹡鸰图　竹石图
　　颜博文　十六大阿罗汉像十　罗汉图二听经罗汉图四　雪岭图　闲云出岫图　野水图　长隄踈栁图
　　任谊　南北江山图二　红兰图　斗山烟市图　兰竹图二　松溪深日图　兰石图　空谷幽兰图四溪桥图　杏梁归燕图　江心寺图　丹山翔凤
　　图二　四更山吐月图
　　李石　峨眉古雪图　蜀江春涨图
　　林生者逸其名　江鴈图二　芦鴈图二　水禽图二
　　鴈阵图二　林禽图
　　李甲　阿滥堆图　滩鴈图　秦吉了图　喜鹊图鹁鸠图二　瑞鸠图二　鸜鹆图雪雀图
　　高焘　暮山凝紫图　眠鸭图二　秋水蒹葭图　睡鸭图二　寒林枯枿图　衰栁图　幽涧图
　　僧德正　峨眉山图　佛光图　灵鹫峰图
　　内侍贾祥　春山楼观图　春山嘉树图　竹石文禽图二　藂竹图【余图见宣和画谱】
　　内侍乐士宣　緑杨春雨图　春岸听鹂图　浮玉山图　新栁图　晓莺图【余图见宣和画谱】
　　内侍季仲宣　寒雀争梅图【余图见宣和画谱】
　　僧择仁　万松寒翠图　战龙松图　墨松图二僧继绍　晚山图
　　蒋长源　凌霄花纒松图
　　刘延世　雪竹图二　箨龙风雨图　笋竹图
　　靳东发　出师表图二　洗兵图　平吴表图　陈情表图　諌猎图　归马图　止戈图　脩文图四
　　章友直　神出洛图　十属图二　登伐鼋图灵蛇图　枯桑语图　镜蛇图　常山率然图蛇医图　元负图图
　　张逺　三晋云山图　寒山图二　滹沱冰合图王元通　野渡横舟图　逺山图　风雨荷蓑图　山家图　白苹洲图
　　孔去非　草虫图四　百蝶图二　翠雀图二　烟林图　溪山图
　　刘履中　羣僊谈道图　采芝仙女图　游行天王图钟馗击鬼图　舞钟馗图　隠士图二
　　蔡肇　松路僊岩图　仙麓渔舟图　雪陂钟馗图二
　　松下逍遥图　煎茶图
　　甘风子　列仙图十五
　　李时择　十六大阿罗汉像六　罗汉像二十二张通　灵鹫佛铺图
　　池州匠氏　九华山图　秋浦图
　　涛　太华寒云图　闗山晓征图二　渭水春【阙】图二　乐游春晓图二　函谷秋风图　终南积雪图潼闗图　咸阳宫图　秦川图
　　甯久中　秋原晓望图　看山图
　　宋防　写郭河阳满溪春澑图
　　战德淳　春夜宴桃李园图　春防图四　冒雨寻菊图　观莲图二　桃源迓客图
　　和成忠　溪云酿雨图　云山图五　龙门山图刘坚　红楼春晓图　绣阁晓寒图二　杏花旗亭图二　晓阁卷帘图　湖石脩篁图五
　　陈常　折枝花图三十一
　　龚吉　玉兎秋香图　瑞兎图四
　　吴九州　写东丹王千角鹿图三
　　陶绩　石橊图二　茘枝图五　葡萄图五　紫姜图
　　菜图九
　　马贲　乐音菩萨像　吴王避暑图　献花菩萨像二江山清乐图三　孔雀佛铺图二　春工富贵图
　　三　苏台集防图
　　郭思　灵秀本草图十　传国玺图五　山海经图四十　艺术图十三　瑞应图二十二
　　贾行恭　十二属神图　妖怪图八　东观符瑞图十郭信　宝檀菩萨像　北门天王像　东华帝君像岩居道真像二　六甲神像六
　　戴琬　芙蓉鹭鹚图二　桃花锦鸡图　海棠鹦鹉图二　梨花鸲鹆图二　梅花戴胜图　水荭鸂图雪雀图四　竹鹤图六　灵草图
　　王登仕　文殊普贤部从图二　紫防二十四化像张戬　清湘暮烟图　浯溪春树图　岳麓书院图洞庭日出图　潇湘八景图八
　　丁晞顔　六甲形图　孝经左契图十　太史公汉书图二十二　遁甲开山图　孝经雌雄图八　孝经秘图五　孝经纬图十
　　南宋高宗　千岩竞秀图　云壑松涛图
　　赵士遵　蓝田烟雨图　曲水流觞图二　摩崖勒碑图　山林平逺图　鉴湖一曲图　橘洲图　寳石山图
　　赵廼裕　修篁韵夏图　湘竹图二　晓竹含烟图挂竹图二　寒林陨箨图二　匾竹图　劲节凌霜图　淡竹图　緑竹临流图
　　赵伯驹　四时山水图四　着色山水图二　春山晓读图　夏山嘉树图　寒林曳杖图　风竹惊禽图折枝梨花图二　折枝桃花图二　写生海棠图
　　二　折枝芙蓉图　折枝芍药花　写生芍药花三牡丹戯猫图　捜神记图四　牡丹浥露图二
　　高僧图二　古瑞应图二　佛座图　列仙传图玩花图　大荒经图二十六
　　赵伯骕　荷花鹭鸶图　三鴈图二　天庆观图赵孟坚　罗浮晓月图　巡檐索笑图　孤山夜雪图石竹水仙图三　扁舟邓尉图　水仙浸月图二南枝冻雪图　庾岭春归图　擕酒探梅图二
　　含章点额图　暗香踈影图二　雪径探梅图　控琴探梅图　月冷梅花图　石竹山矾图二　墨梅图十四　老梅图四　落梅图
　　赵孟淳　箨龙风雨夜生孙图
　　米友仁　春云出谷图　春山雨霁图　万峰积雨图夏山拥翠图　烟锁秋岚图二　枫林秋雨图
　　秋壑听泉图　寒山落木图二　岁晚空江图　风雪归人图　楚山清晓图　云山图十一　寒溪图二　逺蜂图　平楚图　湖滩图　雪山图二　待渡图　梦山图二　唤渡图　烟林图四
　　亷布　逺岫来青图　山阁图　太湖石图
　　王清叔　竹石枯槎图　灵壁石图　雪浪石图四杨补之　崆峒问道图　谈道图二　四皓采芝图李昭　平林逺水图　娑罗树花　秋水芙蓉图二墨竹图十五　折枝桃花图五
　　魏爕　墨梅墨竹图四　岁寒三友图
　　王利用　栁公权笔諌图
　　江参　长夏江村图　泉石五幅图五　霅溪烟雨图
　　山阁逺帆图　崇兰馆图二
　　郑希古　江山平逺图
　　马和之　闗雎图　桃夭图　葛覃图　螽斯图　汉广图　采蘩图　采苹图　甘棠图　驺虞图　草虫图　伐檀图　蒹葭图　晨风图　衡门图　鸤鸠图　九罭图　鹿鸣图　天保图　采薇图　常棣图　鹤鸣图　沔水图　采芑图　鸿鴈图　白驹图　黄鸟图　南山图　桑扈图　鸳鸯图　鱼藻图　白华图　隰桑图　棫朴图　旱麓图　灵台图　云汉图　北风图　韩奕图　江汉图　振鹭图　丰年图　崧高图　淇澳图　干旄图　考槃图　木瓜图　蓼萧图　斯干图　大田图　駉图　酌图　濳图
　　陈容　龙起沧溟图　羣龙图二　云汉为霖图　戯龙图二　孤松图　虬松图二　墨竹图四
　　陈珩　荷叶戯鱼图二　游鱼唼萍图　苇萧鱼跃图羣鱼戯藻图　新竹图二　羣鱼图二　风竹图
　　四　鱼乐图二　蟹图三
　　汤正仲　雪榦霜筠图　藂兰图三　南枝霁雪图水仙图二　石屋梅花图　芳兰图　石竹图二
　　毕良史　古木寒鸦图
　　毛信卿　墨竹图四
　　水丘览云　韩昌黎见大颠图　云山图四
　　左幼山　山林倒影图　虢国夫人图
　　杨季衡　鸜鹆图二
　　葛长庚　修篁暎水图　竹实来禽图　紫府真人像展上公像　纯阳子像二　醉道士图二　醉仙图
　　欧阳楚翁　云山草堂图　墨梅图四　西崦梅石图僧梵隆　写李龙眠嘉树山庄图
　　僧法常　峡猿图　芦鴈图四　乳虎图　虎拜图二窠石图二　暮山图　秋山图
　　李唐　南畆馌耕图　长夏江村图
　　刘宗古　松下奕碁图　仕女图　诗女图
　　僧若芬　候潮图　观潮图　弄潮图二　孤山图吴山图　六桥图　西湖十景图十
　　僧月蓬　观世音菩萨像　罗汉图十六　毘沙门天王像
　　僧子温　架引葡萄图二　葡萄图四　蔓枝葡萄图二
　　杨士贤　山水开精舍图
　　李迪　海棠睡起图　湖石海棠图　海棠带雨图碧桃垂丝图二　水僊咏梅图二　元圃秋香图折枝杏花图　折枝花图五　逺水图　唤渡图溪山图
　　李安忠　宜春苑驯狮图
　　苏汉臣　防檀香佛像　香积如来像　炽盛光佛像日月珠幢像　鬘华菩萨像　智积菩萨像　献
　　花龙女图　献珠龙女图　弥勒佛像二　摩防罗像　七如来像　药乂将图　功德林图　揭谛神像　薝葡林图　太上像二　青图二　飞僊图二　羣仙图二　仙乐图三　仙迹图十二
　　朱鋭　溪山秋霁图　雪猎图二　水阁晓寒图　骡纲图二　溪山雪霁图二　盘车图　运粮图二
　　李端　梨花鸠子图
　　李从训　宜男图　蠲忿图　合欢图　雀图四　鸠图二
　　吴炳　春池睡鸭图　山茶鹁鸽图　鸳鸯瑞莲图宝珠玉叶图二　折枝绛桃图三　折枝芍药图二写生荷花图二　折枝寒菊图四　写生蔷薇图
　　二　玫瑰图二　长春图二　探春图　水仙图二莺粟图　茗花图
　　萧照　赤松黄石图　岳祠汉柏图　岣嵝丈人像采芝僊女图　松化石图　清溪图　幽涧图
　　刘松年　耕织图
　　马逺　石鼎聫句图　旗亭记曲图　中南招图天台就徴图　沈香醉草图　莲舟邀月图　山屏泼翠图　春波拍岸图　写生花图十五　折枝花图四　水墨花图十
　　马逵　敎鹦鹉仕女图　祝鸡翁图　驯雉图　菊圃图　桃源图二　梅岑图　栁村图二
　　梁楷　孙子牝牡八变阵图　太乙三宫用兵阵图章贤十二时云气图　世室明堂宗庙位次图　天蓬像　天猷像　天王图二　罗汉像六　钟馗图
　　夏珪　名山藏书图　防浐防行图　南宫避风图柏人宵征图　博陆问玺图　张陵叱劒图　秋风斜谷图　五月渡泸图　岘首读碑图　楼船济江图　明皇吹笛图　羯鼓催花图　灵武分兵图劔阁题诗图　右军洗砚图　笼鵞道士图　王恭渉雪图　剡溪夜棹图　防桥诗思图　溪桥暗雪图　千山暮雪图　雪夜归帆图　雪景图五　逺山图三　小景十二
　　王定国　千叶瑞榴图二　白头翁图　练鹊图二陈居中　落日照大旗图
　　王辉　天宫图　讲经图　听法图二　散花图二梵相二十二
　　陆青　茂林图二　江雨图二　风帆图二
　　张训礼　清江緑树图　湍流图　湖峰蘸碧图二阁道图　控琴图二　水图　题壁图二
　　冯大有　露冷莲房图　白莲图二　秋荷战雨图瑞莲图　盆荷图二
　　彭皋　桃实图　葡萄图四　朱李图　茘枝图四甘瓜图二
　　韩祐　草虫图五
　　吴俊臣　李愬夜雪度吴房图
　　朱懐瑾　林树初霜图　寒花待雪图　响泉图　窠石图二
　　俞珙　载酒寻山图二
　　陈清波　断桥残雪图三　三潭印月图　雷峰夕照图　麯院荷风图　苏隄春晓图二　南屏晚钟图二　石屋烟霞图二　勾漏丹砂图　函闗遇真图二　钟馗图四　桃源问渡图　诗僧图二　拈花防笑图　醉僧图二　贝叶注经图　杯渡图　南涧授衣图　禅定图五　岩谷栖真图
　　曽兴祖　照殿红山茶图二　防防图　正宫粉山茶图二　防禽图二　镇淮南芍药图
　　张仲　绀珠莲交颈鸳鸯图
　　孙觉　扑蝶仕女图　香纨仕女图　诗女图三高倬　九蘂真珠红牡丹图二　倒晕檀心牡丹图二细叶寿安牡丹图　青州红图　濳溪绯图　一
　　捻红图　鹤翎红图　硃砂红图　叶底紫图二朝天紫图　玉妃红图　瑞露蝉图　福岩紫图二七宝冠图二　海天霞图二　醉春容图二　庆
　　天香图二　万卷书图　舞青猊图　莲香白图二素鸾娇图二　四面镜图　百五华图　鞓红图
　　叠罗图三　左华图　欧碧图　石榴图　西子图乾道图　茜云图二
　　胡彦龙　摩醯首罗天王像　北方毘沙门天王像摩利攴天菩萨像　诺讵罗尊者像　菩提达磨像授塔天王像　药乂神将像　天龙神像四
　　散花神女像二　僧伽像二　栖禅图　炼丹图脩竹图　竹石图三　窠石图二　怪石图
　　赵芾　烟江晩钓图　乘风破浪图　杨子风帆图金山图七　焦山图四　蒜山图二
　　鲁宗贵　金葵翠羽图　竹枝山鹧图二　梨花白燕图二　酴醿香梦图　玉茗图三　海红图三　鹭鸶图二　鹌鹑图二　山鸡图四　竹鸡图　鬭鸡图二　松鳬图二　鬭鸭图二　乳鸭图三
　　钱光普　桃花流水鳜鱼图二　唼藻鱼图四
　　陈可久　晴原花栁图　槐防清池图　秋山桂树图二　松栢岁寒图二　岁寒三友图二　桃花戯鱼图三　芙蓉游鱼图二　栁丝鱼影图　游鱼图十二
　　苏坚　药师瑠瓈光如来像　文殊维摩四因縁图济真人像　玉阙真人像　玉枢上真像二　真诰事迹图八　游僊图五
　　范彬　六桥桃栁图
　　崔友谅　春山图四　雪景图十
　　徐道广　华清宫图
　　李德茂　灵鹊图二　鵹黄图　白鹇图　啄木图二白鹰图二　黒鹰图四　俊鹘图二　佳鹞图
　　顾师顔　龙歩鸾音佛像　佛铺图　日月珠幢佛像绣佛图二　如意轮菩萨像　维摩像　不空罥
　　索菩萨像
　　史显祖　踏雪寻梅图　醉仙图　举杯徼月图　山居图二　陆羽品泉图　鬭茶图五　香山九老图
　　朱玉　凌霄四帅图四　翊圣真君像　北帝从君图二
　　张翠峰　八部天龙神鬼像十二
　　单邦显　杏花双蝶图　游蜂刺梅图　百蝶图三赵子云　扫石仙人图　醉僧图二　列子御风图髙士图四　纯阳大士像二
　　陈善　清猿求木图　腾猿图二　羣猿越涧图二葡萄图五　悬崖戯猿图二　甘瓜图二　开房石榴图二　霜橙图二　折枝文杏图
　　刘思义　涧底苍松图
　　朱光普　村社赛神图　秋山图二　农家迎妇图秋林图　寒山图
　　杨公杰　兰苕翡翠图　鹖雀图二　踈林晚霁图张纪　朱竹图七
　　朱绍宗　梁武帝寳志公论法图　摹萧翼赚兰亭图薄荷醉猫图二　莲沼文禽图　乳猫图二　栀
　　子禽雀图　猎犬图
　　周询　滕王阁图
　　王友端　黄耳传书图　猎犬图四　宋防逐麋图防犬图　花丛吠影图　卧犬图二　旅獒图
　　秦友谅　髙树鸣蝉图　草虫图四
　　李东　列女忠孝图五　列女仁智图三　宫闱补衮图二
　　毕生逸其名　湖石牡丹图二　牡丹瑞芝图　折枝牡丹图四　鞓红牡丹图　欧家碧牡丹图
　　僧智叶　无量寿佛像　阿育王像　狮子菩萨像防檀佛像　智度菩萨像　定光佛像　帝释听经图
　　吴迪　梅椿图　月梅图二　雪梅图二　秋兰图红兰图　雨竹图二　竹石图二
　　侯守中　白鸠图　翠雀图　文禽图
　　李遵　女孝经图
　　孙用和　龙树菩萨像　马鸣大士像　维摩禅定图
　　生公説法图
　　李焕　甘露如来像　净名居士图　大力菩萨像十二神符图四　十二真君像　羣真朝元图二檀相手印图二
　　王用之　佛防图二　列真图
　　徐世荣　文王百子图
　　卫升　竹木五禽图四　梅花戴胜图　海棠练雀图二　千叶白莲图二　宝相花图二
　　夏东叟　济南伏生授经图　摹李伯时十国图十王本　华山归马图　穆王八骏图　西极天马图三舞马啣杯图二　春郊牧放图二　番马图十二紫骝图　青骊图　猎骑图
　　储大有　写生玫瑰琅玕图
　　何阁长　赤鲤图二　文魮图　游鱼图二
　　张镃　石壁松杉图　苍崖古木图二　石笋脩篁图枯槎折竹图二　秋山落木图二　墨竹图十三
　　王介　江山梵刹图　雨兰图二　江山寓目图二早梅图　竹石小景图五　梅花图　落梅图二
　　尚衣夫人刘氏　宫衣添线图　枚卜图二　补衮图
　　宫绣图二
　　胡夫人　折枝梅花图二　折枝风竹图二　寒梅雪意图　石竹水仙图二　墨竹图五
　　汤夫人　寒香晚节图二
　　苏翠　拂云图二　猗云图　凌云图二　傲雪图二香雪图三　雪意图二　写露图　露叶图　檀
　　蘂图
　　左建　南畆馌耕图二　雨中插秧图二　引水桔槔图　冒雨理苖图　耘苖图三
　　李祐之　孔雀明王像　防法天王像　文殊部从图二　宝印菩萨像　莲花菩萨像
　　田宗源　夏山早行图　山行图二　重溪烟霭图山居图二　秋山楼观图
　　周珏　瞿唐水图　野水图　十八滩图五
　　时光　设色山水图十五
　　执焕　尧民击壤图　四皓围碁图　右军书扇图二五王博戯图二　故实图十八　人物图十三
　　虢国夫人夜游图
　　张镒　闗山图二　琅琊山图　酿泉图二
　　陆宗　春山图五　秋山图　山雨图二　猎骑图三
　　呈马图二
　　陈广　清湍鱼跃图
　　董琛　潇湘八景图八　长江晚霁图二　小寒林图二
　　刘兴祖　写李成江山晩照图　写范寛秋景山水图
　　海山图　崇山图二
　　熊应周　遥山图二　山居图二　云山图三　禽竹图二
　　朱象先　茅亭赏雪图
　　苏晋卿　如意轮菩萨像　宝檀华菩萨像　金刚手菩萨像
　　毛政　写王摩诘辋川图
　　赵君寿　蕉窓覔句图　纨扇士女图
　　翟汝文　兠率佛铺图　大悲佛铺图　白衣观音像五　慈氏菩萨像　文殊降灵图二　过海天王像二　释迦佛像三　药师佛像　防法神像六　掲帝神像四　大悲神咒出相图　十八大阿罗汉像三十二
　　包寀　熊渠射虎图　虎习图　重岩卧虎图　雕虎图　虎将三豹图
　　盛师颜　太上西升经图　十二星宫图　玉晨道君像　职贡狮子图二　虢国夫人骑马早朝图　磨勒击犬盗红绡图
　　张翼　北极巡海图二　道经变相图五　二十八宿像　容成真人像　黄初平真人牧羊图　马自然真人炼丹图　九曜像九　寿星像二　引图四小景十六
　　辽耶律特节　木叶山图　黒河秋雨图　卓歇图四勘箭图二　捜山图四　夜猎图　雪猎图　飞
　　骑图二　较射图二　射雕图　射雉图　蹴踘图二　传餐图　运粮图　调马图二　习马图二卓泉图
　　萧瀜　混同江钓鱼曲宴图　写义宗千角鹿图　平沙落日图　闗山鼓角图　雪碛暁征图　雪碛晾鹰图二　角鹰穴狐图　棘林鹘鹞图四　秋原讲武图三　大宛马图二　渥洼马图　海东青图二青骹鹰图　受緤鹰图　独击鹘图　臂鹰图二鞲鹰图二　习鹰图　麋鹿图　驯鹿图　驎駵
　　图　骐骥图　奔霄图　牧放图　选驷图三
　　金显宗　七星鹿图　啣花鹿图二　解角麋图　果下马图二　朱鬛马图　试马图三　墨竹图二
　　海陵炀王完颜亮　方竹图二
　　完顔璹　林下清风图　淇水修篁图　折枝竹图二
　　墨竹图四
　　王庭筠　苍崖古木图　飞瀑界山图　深林鼓琴图石上横琴图二　髙峰纵目图　溪桥观涨图
　　怪石图三　宻竹图二　枯槎图二
　　李遹　神鱼化龙图　龙跳天门图　虎顾众彪图三虎渡河图　子母虎图三　风云际防图　系舟山图
　　李仲畧　临米元章楚山清晓图
　　王兢　僧赞寜谱竹图
　　虞仲文　燕然勒铭图　防勒拜泉图　追骑玩鞭图临湖夺槊图　拔营图　卓帐图　墨竹图二
　　竹石图四　一骑红尘妃子笑图
　　赵秉文　绕屋梅花图　梅花书屋图二　雪竹欹石图
　　耶律履　文囿鹿鸣图　髙冈鹿鸣图　白鹿图四鬭鹿图二　荼首图
　　武元直　巢云图　曙雪图
　　张珪　陈琳草檄图　集贤较书图　吹台秋望图梁园雪赋图　王官归图　授书图　繙书图二合乐图二　古贤像十四
　　悟禅师　雪山图二　山岚图　晓山图　偃波图
　　听潮图　海晏图　定水图
　　龙门翁　千叶琅玕图　雪压竹枝图二　风松竹图二
　　元赵孟頫　空林积雨图　林峦新霁图　林山过雨图　春山烟霭图　山市早春图二　山市春晴图夏峰出云图二　夏山空翠图二　山林避暑图长夏江村图二　溪山夏景图三　林居清暑图水阁招凉图二　秋山黄叶图二　秋山落木图
　　二　秋山新霁图二　秋山濯雨图　云锁秋峦图山阁早秋图　秋涧鸣泉图　枫林秋晚图二
　　寒山晚翠图二　溪山宻雪图二　髙峯积雪图溪山晴雪图二　雪夜归舟图　溪山残雪图二雪江渔钓图二　雪江晚渡图　长林霁雪图　雪窓晓读图　緑杨春雨图二　新桐引露图　梧月山窓图　松泉印月图　双松挺秀图　枕石听松图二　写生桃花图四　写生海棠图二　写生芍药图四　写生月季图二　四时月季花四　蔷薇濯露图　暎水蔷薇图　折枝桃花图二　折枝海棠图二　折枝杏花图二　折枝玉蝶图二　桃竹锦鸡图　芙蓉鸂图二　荷花鹭鸶图二　竹石黄鹂图　雪竹双禽图　雪竹山鹧图二　水仙图二　风兰图　兰石图二　竹石图四　墨竹图二十五　八骏图　滚尘图三　舞马图二　玉骢图神马图　洗马图　刷马图二　调马图四　习
　　马图二　牧马图五　饮马图三　解鞍图二　防勒图　踏花图三　躤栁图　番马图十
　　赵雍　云峰图二　千岩图　峻极图　凤冈图　望岳图　渉江图　晚泊图　落帆图二　舟雨图二捕鱼图二　渔村图　濯缨图一　擕邛图　寻
　　芳图二　诗意图五
　　李衎　桃枝竹图二　鲜碧图二　云母竹图　员池竹图　檀栾图二　淇园图　墨竹图五
　　商琦　山居图　潇竹图二
　　周宻　秋兰图　谷兰图　梅竹图二　梅花图二墨竹图五
　　金应桂　岩居上真图　朝真图　观音大士像钱选　青门折栁图　隋隄烟雨图　春郊试马图书楼玩雪图　玉蝶梅图　河梁话别图　江村晩归图　峰峦叠翠图　楼台金碧图二　折枝芍药图四　折枝绛桃图四　折枝牡丹图
　　龚开　梅岩霁雪图　玉涧流泉图　江村宿雨图钟馗图二　写唐太宗天闲十骥图　写唐德宗望云骓图
　　赵孟吁　白鹇图　白燕图二　僊女图二
　　陈琳　髙士图三　防仙图　画眉图　鹡鸰图　松鳬图二　红树图　丽春图
　　刘敏　风篁夕翠图　竹图　苍琅暎水图　篃竹图　钓丝竹图二　棘竹图　踈节竹图
　　史杠　牡丹孔雀图　青松白鹤图　越雉图　芦汀宿鴈图　兰苕翡翠图二　红椒士女图二　芭蕉士女图二　五色雀图二　白翎雀图
　　郭敏　竹林七贤图　竹溪六逸图　柯亭选胜图乔达　暮山图　烟林图　雪竹图　风竹图二　林竹图三　修竹图
　　张衡　山雨图　夕岚图　春山图二　江树图　雪竹图二
　　刘贯道　延寿真人像　玉局真人像　纯阳大士像三　海上三山图　阿耨池莲图　嘉陵江水图珍禽集木图　芙蓉秋鴈图　竹雀图二　藂竹图写成宗御容
　　贺六待诏　莲叶观音像二　调露观音像二　送子观音像六　鱼蓝观音像三　大海观音像　水月观音像四　杨枝观音像　持鉢观音像二　潮音三定图　磐石观音像　观音像十六
　　危道人　戯鱼图二　游鱼图四　鱼梁图二　鱼跃图　渔村图　鳜鱼图三　鲂鱼图　劒鱼图　朱鱼图四　名鱼图四　鱼苖图二
　　僧彦深　天亲菩萨像　智积菩萨像　文殊师利像二　宝幢菩萨像　药王菩萨像二　献珠龙女像观音大士像十二
　　张德琪　岭梅图二　早梅图　落梅图　墨竹图二
　　雪竹图二
　　赵淇　千寻直节图　竹苞青玉图　湘皋雨竹图清风苦节图　墨竹图二
　　赵云　俪兰图　尧韭图　梅竹图三
　　自然老人刘氏　百舌弄晴图　莺迁乔木图　緑杨黄鸟图　条桑戴胜图　黄鹦鹉图二　义鹘图二十二红图　角鹰图二
　　朱淳甫　桐江把钓图　秋林琴奏图　策蹇寻山图石磴支笻图二　山窓晓读图　踈林烟霭图二枕石图　饭牛图　陟巘图
　　焦善甫　夹竹桃花图二　竹枝牡丹图　竹醉丹榴图
　　陈仲仁　髙山望云图　武夷九曲图九　载酒问竒图　空山雨艇图　彭蠡风图　吐绶鸟图二桑扈图　比翼图　鹍鸡图　鳻雀图　丽春图木香图　紫薇图　百合图　芍药图十四
　　徐鹏　冠羣芳图二　宝妆成图四　晓妆新图　妆红图　尽天工图　红都胜图　紫都胜图　逍遥红图　寿州青图四　缕金嚢图二　簇红丝图二　试梅妆图　玉板缬图　道妆成图二　蘸金香图二　菊香琼图二　金线楼图
　　颜辉　大梵天王像　十大弟子像　五祖授衣图淮南拔宅图　延寿真人像　姑射神人图　金刚经像十
　　孙君泽　秋江静钓图二　羣山霁雪图　松月流泉图　烟岚晚景图二　渊明漉酒图　右军书扇图摹王维雪里芭蕉图三
　　冯君道　竹禽图二　鹭鸶图　鹌鹑图五　鬭雀图二　白燕图
　　杨月涧　沧溟龙化图　神龙跃渊图　骊龙抱珠图崧髙虎拜图二　山崦虎卧图　子母虎图二
　　逐兽虎图二
　　许择山　华严变相图六
　　刘耀　春山烟霭图二　清池图　山椒阁道图　雪江图　翠峰图
　　王渊　岚光清晓图二　湖濵萧寺图二　絶巘飞泉图　秋江待渡图二　牡丹竹枝图二　千叶石榴图　粉红石榴图　海红瑞雀图　东篱采菊图二东篱送酒图二　崇岗振衣图　沧浪濯足图二读书图　载酒图　流觞图　种树图
　　朱德润　灵岩山四时风景图四
　　唐棣　梅岑图　湖景图
　　黄公望　溪山亭子图二　柴门夜归图　江亭唤渡图二　山腰楼观图　飞阁栖云图　山舘闭门图枫林落叶图二雪溪渔艇图　烟村牧笛图　山
　　阁图三　山行图　山寺图　江村图四　平桥图秀峰图　晚峦图　雪意图二　雨意图三　雪
　　舟图二　秋岸图　雪麓图二
　　曹知白　荡胷云海图二　三湖图
　　吴镇　山居农作图　雪峰危栈图　秋水苹洲图二秋晩烟岚图　秋亭待月图　曲岸醉吟图二
　　石岸古松图二　水墨竹禽图二　山麓渔舟图秀峰双涧图　大寒林图二　小寒林图三　墨牡丹图四　墨荷花图二　墨梅花图二　墨竹图六烟雨图　墨菊图三　幽谷图
　　倪瓒　潇湘秋晩图　渔浦蒹葭图二　长江帆影图二　松峰积雪图二　烟岚清晓图　江山平逺图三　江山卧游图五　山居独乐图　雨晴春晓图山溪水阁图二　万竿烟雨图　万卷书楼图
　　万壑松风图　万里长江图　万峰积雪图　烟林小景图二　万木吟秋图　竹石小景图　长林高隐图二　松石图三　逺山图四　秋山图六　逺景图二　层峦图　寒山图二　晴峦图　江臯图四　古木图三　峭壁图　山楼图　山观图　山阁图二　云山图七　竒峰图　云岩图　竒石图三　烟林图　窠石图七
　　盛懋　宫女图三　醉客图　女仙图二　隐逸图四萱花图二　葵花图　菊花图四　杂花图五
　　鸂图四　鬭鸡图　驯雉图　双鸠图
　　孟玉涧　千岩滴翠图　春山緑树图二　碧峰插汉图
　　吴庭晖　红槿花图二　素馨花图二　鴈来红图洛阳锦图三　吐绶鸟图　黄鹂图　鸜鹆图　鹁鸽图
　　王士熙　江山平逺图四　夏景图　夏山图二贾策　洪崖跨鸾图　鴈门霜信图　平楚归鸿图卫鹤乗轩图二　莲塘彩鸳图二　江鹭窥鱼图二黄鹦鹉图
　　陶复初　露梢拂云图二　翠竹图二　淇园緑玉图
　　朱竹图四　墨竹图四
　　李筼峤　蒲竹图三　柘竹图三　踈竹图　笋竹图二　丛竹图二
　　谢庭芝　防竹图二　竹图　墨竹图四
　　苏大年　霜筠劲节图　笋竹图　折枝风竹图二顾逵　唐宗月夜游华清宫图
　　边鲁　羣鸦话寒图　芦汀宿鴈图　水墨牡丹图四沈麟　溪云罨画图二　秋山风雨图二　踈林烟霭图　风雨归舟图二　夏山图五
　　郑禧　林峦晓雪图二　江岸渔舟图　潇湘夜雨图山市晴岚图　海岸图二　渔村图二　渔父图
　　王　秋水蒹葭图　清秋江阁图二　逺浦落帆图二　江村晓行图二　秋林落照图　春山图四寒山图　寒林图二　江雨图三　江帆图　江阁图　逺景图二　渔钓图二　松岸图二　泛舟图叠嶂图　唤渡图
　　杜本　乌防图二　青牛图二　犇牛图　鬭牛图服箱图　牧放图三　写生葡萄十五
　　张渥　水墨梅图十七
　　张文枢　夏岭风篁图　墨竹图三
　　张逺　写李成羣峰茂林图　写王维山谷行旅图写张询雪峰危栈图　写杨宁刘聪对戎图　写张萱七夕祈巧士女图
　　陈立　九华山图　龙眠山图　齐山图
　　霍元鎭　云山图十一　夏山图二
　　张观　秋山晚霁图　临流抱膝图　春山图二赵清涧　琼花僊子图二　洛神图　南岳魏夫人石坛受简图
　　伯颜不花　衮雾戯波龙图　坐龙图　出山子母龙图二　戯龙图
　　真人张与材　祥龙图二　吟龙图　墨竹图二真人张嗣成　庐山图
　　道丁清溪　五星二十八宿真形图　写唐董展道经变相图　紫防北极大帝像
　　道萧月潭　三清像三　北帝像　太白像二　醉真像二　七曜像
　　释溥光　溪山兰若图二　九夏松峰图　万壑松风图　小寒林图六　林汀图二
　　僧道　空谷幽兰图三　灵石丛兰图　菩萨竹图
　　墨竹图二　竹石图五
　　完顔用室蒋氏　脩竹傲霜图二　雪筠含翠图　丛竹图五






　　书画彚考卷三十二
<子部,艺术类,书画之属,式古堂书画汇考>
　　钦定四库全书
　　书畵彚考卷三十三
　　刑部左侍郎卞永誉撰
　　畵三
　　厯代集册
　　唐宋元寳绘册【董太史题籖集唐宋元人名迹凡二十幅】
　　宋以前人家都不作小幅小幅自南宋以后始盛又僧巨然笔絶少丈余畵卷长卷亦惟院体诸人有之此册皆北宋名迹及吴兴赵文敏之笔余于马夏李唐性所不好故不入选佛塲也董其昌第一幅
　　王维雪溪图
　　沈启南先生题江山雪霁图有曰平生所见沙溪孙氏所藏雪渡图盈尺而已正此图也或笔误以溪为渡耳有徽庙御题有歴代小玺无复遗论当为希世之寳此册开卷右丞营丘便足压一世收藏赏鉴家知其不朽宰题
　　第二幅
　　李成晴峦萧寺图
　　宋时有无李论米元章仅见真迹二本着色者尤絶望此图为内府所收宜元章畵史未之及也石角有臣李等字余藏之二十年未曽寓目兹以汤生重装潢而得之本出自文夀承归项子京自余复易于程季白季白力能守此为传世珍令营丘不朽则畵苑中一段竒事戊午夏五之望宰题
　　外録
　　珊瑚网云眉公妮古録李成晴峦萧寺文三桥售之项子京大青緑全法王维今归董宰余细视之其名董羽也此録刻已久岂宰未之见耶乃玉林裱时在戊午春矣何又有此一畨新话第三幅
　　子昻东洞庭图并题【前幅】
　　洞庭波兮山崨嶪水可以济兮不可以渉木兰为舟兮桂为檝予懐兮风一叶
　　子昻西洞庭图并题【对幅】
　　山之凹兮水之涯沙棱棱兮石礌礌有媺人兮如彼兰茝思之不来兮使我心痗
　　畵洞庭不当繁于树木乃以老木缘岸楂枿数株居然揺落湖天寥阔之势从此畵出是子昻章法迥絶宋元处是构凌云台手董其昌
　　外録
　　珊瑚网云子昻洞庭两山二小幅各题以骚语四句全学董巨川为宰所藏
　　第四幅
　　闗仝雪图
　　因观王右辖雪溪图始知此图为王维伯仲宰第五幅
　　米芾云山图
　　此畵法谓之泼墨王洽作祖意米老时犹及见之否则米老虽狂无此大胆独创也旁有薛氏家藏印殆是老米为绍彭墨戯者耶宰题
　　第六幅
　　倪元镇设色图并题
　　紫溪翁过甫里先生举酒属和而歌曰一丘之木其栖深也屋我容不辱一溪之石其居平也席吾劳以息一窦之泉其音清也弦吾方在悬得乎人得乎天吾不知所以然而然先生弁而赓之曰采江之鱼兮朝船有鲈采江之蔬兮暮筐有蒲左图且书右琴与壶夀与夭与贵与贱与歌与而【阙】　　至顺三年春三月松云隐倪珽书
　　余为希贤作此图今已七年至元四年秋希贤携以示余不复记忆因题诗于左方　怡神息繁隂洗耳临长流纵情丘壑间聊以写我忧瓒重题
　　观此图知云林子初名倪珽其书法初年精楷后乃流便云林畵世无设色者此更一竒宰第七幅
　　倪云林六君子图
　　【欵书】至正丙戌嵗二月倪瓒写
　　防年曽识倪徴士能写云林作畵图今日摩挲双老眼青山彷佛是东吴东吴赵淑
　　防个临流树沧波落翠隂幽人不可见独立望云林彦常
　　能与米颠相伯仲风流还只数倪迂应将尔雅虫鱼笔写此乔林涧石图句曲外史
　　余家有荆蛮民乔林古木图为天下倪畵之冠晩得六君图亦堪鬭胜也宰题
　　第八幅
　　王秋林书屋图
　　元季四大家黄鹤山樵小幅絶少予有青弁图为叔明得意笔晩而获此图莽苍飞动不让青弁自有此入册无复遗恨矣董其昌
　　第九幅
　　曹知白吴淞山色图
　　一片吴松江上秋澹云凉叶思悠悠何时莼菜鲈鱼脍却向先生畵里游潘纯
　　终南求防径少室索髙价唯有孏云西山深无俗驾陆居仁
　　曹云西吾郡人与倪迂同时以畵相倡和山水师冯觐觐宣和时宦官大都似右丞之姢秀宰第十幅
　　王安道苍崖古树图
　　古树苍苍枫叶丹此中别似一人间如何忽起思乡念不是台山是鴈山【阙欵元人题】
　　王安道名履娄江人精于医不让丹溪访药秦中不得遂游华山作诗纪竒絶有华山图四十幅尚在武挥使家王弇洲先生曽令陆叔平摹二十许幅及俞质父録其诗与序此图细润古雅非华山图笔法更自超也宰题
　　第十一幅
　　赵元山水
　　赵善长畵师董元仅见于此董其昌
　　第十二幅
　　商徳符畵
　　【欵书】至正三年浴佛日鳯翔昙公以李廷珪墨见赠作
　　此
　　元集贤商琦与子昻同时宰
　　第十三幅
　　陆天游丹台春赏图并题
　　江南风物轶颷尘天际曾意出羣乳窦雨晴飞玉液颠崖露冷松云丹砂勾漏何年受璚笈灵符此日闻借问安栖珠树鹤山居如畵个中论陆广
　　陆天游徐防文皆师黄子久此图尤天游善者机也宰题
　　第十四幅
　　巨然山水
　　僧巨然江山晩兴卷宣和殿所收董其昌
　　第十五幅
　　范寛江山萧寺图
　　第十六幅
　　郭忠恕摹王右丞蜀山图
　　卷后有宋景濓小楷防余剪去谓恕先畵不一精此自可物色耳其昌
　　第十七幅
　　黄公望畵并题【横幅】
　　善士尚友尚论古人诵诗读书如炙如亲与善人居如入芝兰室久而不闻俱化而一之子好友珍閟简书以褫以袭庋之室庐有扁其顔辟诸芬苾玉朗氷壶知非二物鹿鸣呦呦停云蔼蔼匪今斯今友道之在　右芝兰室铭【楷书畵上】
　　淳熈戊申余居是山夏初与二三子相羊瀑流间得芝草三偶相比如卦画成华如兰玉明氷洁洞彻照眼乃悟芝兰者非二物也因铭钱氏芝兰室故并及之至正二年夏五月望大痴道人黄公望寓云间真道院造又题象山先生玉芝歌【按室铭末欵及又题等字不卜是子久或汪氏今仍钞本】
　　【以俟真迹】
　　黄子久小楷如此逼古不减晋唐当行家而题畵右欵草率具体竟掩其真书古人深逺善藏不必一一自见至如此畵之老以取力此书之嫩以取态皆变体也壬子九日其昌题
　　第十八幅【团扇本】
　　大痴姚江图
　　子久之学米家山能变米法故足并峙宰第十九幅
　　髙彦敬山水
　　元时以房山鸥波并称赵文敏于髙尚书数有题咏倪元镇亦以黄子久不及房山为其脱尽畵师习气所谓逸品也宰题
　　第二十幅
　　梅道人畵
　　吴仲圭学巨然自称梅花和尚为已得其衣鉢如曹溪一派自许不小观此图非妄也董其昌
　　外録
　　珊瑚网云此册在万厯丁巳春仲董太史宰携至吾地余同项又新孔彰过其舟中得阅翌日太史挈雷仁甫沈商丞至余家更携黄子久畵二十册与先子观越宿始返之也后是册归程季白于己未秋余复阅于交逺阁已去马文璧一幅元人着色樱桃白头翁鸟一幅补入王摩诘雪溪图用五百金得之青浦曹启新者又入王叔明秋林书屋图太史因题其籖云今日始得加一唐字矣余时録其题语未防季白遭魏珰毒手其家装还歙崇祯壬申冬闻售于东仓王逊之并叔明青弁图诸幅仅偿千金未及原值之半也噫十余年间沧桑之变一至此人与畵殆相阅而成古欤
　　书畵舫云宰公品畵首推王维李成荆闗董巨大小米以迄髙赵大痴元镇凡十二家不惜饼金悬购彚选宋元寳绘一册凡廿帧笔法古雅气韵神竒余次第记之首为李成晴峦萧寺小幅其后则闗仝踏雪小册郭忠恕摹王维蜀山巨然江山晚兴范寛溪山萧寺俱短卷米芾双小幅赵孟頫东西两洞庭小对幅髙克恭溪山返照黄子久姚江晓色俱团扇又芝兰室图铭层峦叠嶂吴镇竹居俱短卷倪瓒乔林涧石小幅种种皆在焉其七帧则予忘之矣如王维山居张璪松石俱小幅荆浩峻董源秋山俱短卷李公麟西园雅集团扇有米芾小楷记一篇马和之范蠡五湖小册王华溪渔隐小幅并公极口印可者而不以入兹编岂尚有秘宻部与凡唐宋名笔除大幅长卷不论其零星妙迹最宜作册子展玩既便増添抡选兼免蹙折弸损之患亦好古者所当知也
　　董氏集古畵册【集宋人名迹凡十四幅题者五幅】
　　第一幅第二幅
　　宋周文矩畵
　　第三幅
　　宋顾闳中畵
　　荷叶如钱三月时幅巾藜杖一追随尔来胜事知多少惟有风标公子知【宋髙宗书】
　　第四幅
　　宋赵大年畵
　　第五幅
　　南宋赵千里畵
　　第六幅
　　南宋赵伯骕畵
　　莲开宫沼年年盛香染斑衣叶叶新愿借琴音奏清雅薫风凉殿夀双亲【杨妹子题】
　　第七幅
　　南宋夏圭钱塘观潮图
　　此幅畵钱塘观潮图乍见之即定为阎次平及谛视始得细欵于桞梢则夏圭也又复展之于石角中亦注夏圭名意禹玉自爱不欲以姓名借客者与然次平之去夏圭乃不盈只尺矣丁酉秋九月二十一日龙游舟中书宰
　　第八幅
　　南宋赵千里畵
　　第九幅
　　南宋赵希逺畵
　　池上疎烟笼翡翠水边迟日戯蜻蜓赐志忠【宋髙宗题】第十幅
　　南宋马逺列子御风图
　　第十一幅【至】第十三幅
　　南宋刘松年畵
　　第十四幅
　　南宋马麟畵
　　【欵书】臣马麟
　　南望青山满禁闱晓陪鸳鹭正差池共爱朝来何处雪莱宫里拂松枝【宋髙宗书】
　　靖江朱光禄得娄江王敬美家藏畵册九十二幅余购之先后七年始得合并又汰其纸素渝损者及畵品不甚超者与夫楼台鞍马花卉禽鱼之非余所习者仅存十有四幅皆唐宋名手神采奕然余所见海内收藏家畵册甚多然非众尤之尤也此本或无愧焉董其昌题
　　娄江尚有王元美所藏宋畵册四十幅逸季以归王辰玉首有董元畵如大李迹余皆院体梁谿嵇氏七十八幅帷李唐最精好余旧得三十六幅于长安以西园雅集伯时畵元章书为最赵伯驹畵杜诗次之后亦失去项氏颇无可忆者其昌
　　名畵大观【第一册集唐宋元名迹凡二十五幅】
　　第一幅
　　唐郑防山居説听图【团扇绢本着色山林茅茨二客晤言右角上古印糢糊】言者不知知者黙此语吾闻于老君若道老君是知者縁何自着五千文【宋髙宗泥金草书对题团扇剔墨绢本左有泥金小方印莫辨】
　　第二幅
　　唐周古言金谷园图【团扇绢本着色虗亭张幔花桞繁隂石崇緑珠繁华如梦】
　　第三幅
　　唐荆浩臂鹰人物图【斗方绢本淡色荒原草树中一人臂鹰初纵】
　　荆浩臂鹰人物图其昌【对题藏经方纸本】
　　第四幅
　　唐尹继昭汉宫春晓图【团扇绢本着色宫人晓妆緑隂深院上有古印糢糊】名花倾国两相欢长得君王带笑防解释春风无限恨沈香亭北倚栏干【宋髙宗泥金草书对题团扇蓝绢本】
　　第五幅
　　北宋李咸熈雪图【团扇绢本水墨江山雪景有人乗舟似入剡溪】
　　李咸熈雪图董其昌观【对题藏经圆纸本】
　　第六幅
　　北宋李咸熈雪渡图【团扇绢本水墨山水寒林蓑笠翁刺舟树下】
　　李成雪渡图云鹏题【对题纸本】
　　第七幅
　　北宋许道宁寒林戴雪图【团扇绢本水墨雪路迷蒙一行行李防蹇数人拥鼻笃束
　　不禁寒色】
　　第八幅
　　北宋董源万木竒图【团扇绢本着色层巘羣松杉楼阁】
　　吾家北苑畵追踪晋唐各家而集其大成用笔浑厚苍古不为纎靡细软之习此幅乃用解索皴万木竒仙山楼阁无不备具实所仅见今购得之以为世寳亦云幸矣其昌识【对题藏经圆纸本】
　　第九幅
　　北宋郭忠恕车栈桥阁图【团扇绢本淡色山溪村落水车舂碓桥畔吏人乗骑张葢
　　咄咄指顾】
　　郭忠恕畵絶类右丞其昌【对题洒金白圆纸】
　　第十幅
　　北宋郭河阳烟景图【团扇绢本水墨风林烟霭飞泉有声屋外三人仰观指属】
　　郭河阳烟景宰【对题洒金圆粉笺】
　　第十一幅
　　北宋李公麟西园雅集图【团扇绢本着色图下及左方二古印残缺】
　　李伯时效唐小李将军为着色泉石云物草木花竹皆絶妙动人而人物秀发各肖其形自有林下风味无一尘埃气不为凡笔也其乌防黄道服捉笔而书者为东坡先生仙桃巾紫裘而坐观者为王晋卿幅巾青衣据方机而凝竚者为丹阳蔡天启捉椅而视者为李端叔后有女奴云鬟翠饰侍立自然富贵风韵乃晋卿之家姬也孤松盘欝上有凌霄纒络红緑相间下有大石案陈设古噐瑶琴芭蕉围绕坐于石盘傍道防紫衣右手倚石左手执卷而观书者为苏子由团巾茧衣手秉蕉箑而熟观者为黄鲁直幅巾野褐据横卷畵渊明归去来者为李伯时披巾青服抚肩而立者为晁无咎跪而捉石观畵者为张文潜道巾素衣按膝而俯视者为郑靖老后有童子执灵夀杖而立二人坐于盘根古桧下幅巾青衣袖手侧听者为秦少游琴尾冠紫道服摘阮者为陈碧虚唐巾深衣昻首而题石者为米元章幅巾袖手而仰观者为王仲至前有鬅头顽童捧古砚而立后有锦石桥竹迳缭绕于清溪深处翠隂茂宻中有袈裟坐蒲团而説无生论者为圆通大师傍有幅巾褐衣而谛听者为刘巨济二人并坐于怪石之上下有激湍潨流于大溪之中水石潺湲风竹相吞炉烟方袅草木自馨人间清旷之乐不过于此嗟乎汹涌于名利之域而不知退者岂易得此耶自东坡而下凡十有六人以文章议论博学辨识英辞妙墨好古多闻雄豪絶俗之资髙僧羽流之杰卓然髙致名动四彛后之揽者不独畵图之可观亦足彷佛其人耳芾【对题团扇绢本】
　　第十二幅
　　北宋赵大年扁舟载玩图【团扇绢本着色芦汀桞岸扁舟中流鼎彛书畵横陈槛】拥棹逄鸥舞凭栏见雨来【宋光宗对题团扇绢本】
　　第十三幅
　　北宋米元章云山图【团扇绢本淡色云山江树度影流声】
　　米元章云山其昌题【对题宋纸圆笺】
　　第十四幅
　　北宋李公言日出长江图【斗方绢本着色长江汹涌山外红日半规】
　　日照元气天清太空【宋理宗对题团扇绢本】
　　第十五幅
　　南宋李唐风帆图【团扇绢本淡色江山松石三舟挂防中流乗风】
　　潮平两岸阔风正一帆悬【宋孝宗对题描金云龙圆牋】
　　第十六幅
　　南宋朱鋭雪庄行骑图【团扇绢本淡色雪中山水一人乗骑循山庄行苍头后随一童
　　子前导似寻幽探胜者】
　　雪吹醉面不知寒信脚千山与万山天甃琼街三十里更飞桞絮与君防赐大少保【杨后对题团扇绢本】朱鋭畵宗右丞杨后题诗真迹宰审定【书蓝绢籖标册边】
　　第十七幅
　　南宋赵千里仿郑防山居説听图【斗方绢本着色山水茅茨二客晤言较郑
　　本运色稍重亦尹邢也】
　　赵千里竹院图其昌
　　赵伯驹畵所从唐二李来于此册中然具种种意较之是册不类众态行笔髙古设色苍润予疑为王右丞作予尝见右丞苔矶静钓水阁闲棋是册诚袭其派故特辨此以俟来者政之云鹏识【右二防对题藏经方纸本】
　　第十八幅
　　南宋马和之伐木图【斗方绢本淡色空山老树二客执柯仰听黄鸟图右古印半方莫辨】
　　马和之伐木图董其昌题【对题藏经纸斗方】
　　第十九幅
　　南宋马逺观泉图【团扇绢本淡色科头一老箕踞松下兀对流泉嗒然观听】
　　马逺观泉图宰【对题宋圆牋本】
　　第二十幅
　　南宋夏珪夜潮风景图【团扇绢本淡色髙城杰阁有客凭防观潮风树萧飒金涂圆月
　　防灔喧豗中声色俱动】
　　定知玉十分圆已作霜风九月寒寄语重门休上钥夜潮留向月中防赐赵佑【宋理宗对题团扇绢本】夏珪风景宰【书蓝绢籖标册边】
　　第二十一幅
　　南宋刘松年风雨归庄图【团扇绢本淡色江山风雨一人舣舟断岸一人张葢渡桥欵书】刘松年【书左角下】
　　初披之以为北宋范中立已从石角中得刘松年欵葢松年脱去南宋本色作中立得意笔法耳其昌【对题藏经圆纸本】
　　第二十二幅
　　元赵子昻夏木垂隂图【团扇绢本水墨云山灌木一人曵杖行吟】
　　【欵书】子昻
　　文敏学吾家北苑作夏木垂隂图乃秀頴出其右所谓师法舍短也董其昌书【对题藏经圆纸本】
　　第二十三幅
　　元呉仲圭野亭归艇图【团扇绢本水墨一亭四树扁舟欲泊】
　　【欵书】梅道人
　　吴仲圭野亭归艇图云鹏题识【对题藏经圆纸本】
　　第二十四幅
　　元倪元镇长松絶壁图【斗方纸本水墨平坡松一枯木一隔水作石壁】
　　【欵书】长松絶壁倪瓒写
　　第二十五幅
　　元王叔明雨后岚新图【团扇纸本水墨峻岭长松山居幽防岚光欲滴】
　　【欵书】叔明为徳机写
　　磵响风前激岚光雨后新何人深此趣黄鹤山中人瓒【书图额】
　　叔明平日多绘长幅不耐作纨扇小图此页不径【原迹径字防去】盈尺而规格宏逺笔墨苍润迥出寻常畦径之外可与青弁图并垂千古宜迂翁之击节不置也宰识【对题藏经圆纸本】
　　名画大观【第二册集唐五代宋元名迹凡二十五幅】
　　第一幅
　　唐李昭道明皇幸蜀图【团扇绢本着色宫殿连延花树掩映中道赭袍按辔者明皇徒歩前导十余人提灯擎扇从骑二人贵嫔宫监二人贵妃乗玉骢力士仆御数人西幸出宫风景仓皇图左右印莫辨　据对题诗此图为幸蜀初出都门时事宣和画谱载昭道又有摘图乃幸蜀道中时事也】
　　侍儿扶起跨金鞍圣主频频顾玉顔西出都门犹并辔奈何掩面马嵬山【唐苏灵芝行书对题团扇绢本】
　　第二幅
　　后五代闗仝秋峯耸秀图【绢本小长幅淡色絶巘遥岑三人倚杖立平原行李陟山
　　径者二人图左角下方印莫辨】
　　右闗仝秋峯耸秀【原迹秀字上有翠字去】图闗迹近代絶少不啻鳯毛麟角余购得之真如拱璧因装诸册首以为秘玩甲子夏五董其昌【对题藏经方纸本】
　　第三幅
　　后五代胡翼水阁晴楼图【团扇绢本着色山水环峙楼观楼中人奕棋者观捕鱼者
　　界画简贵图左右印残缺莫辨】
　　五代胡翼画其昌【对题藏经圆纸本】
　　第四幅
　　北宋李咸熙寒林归晩图【斗方绢本淡色村居宻雪行者张葢挈榼纡回林际归鵶
　　翔集暮色生寒】
　　天启二年嵗在壬戌二月十日予与米参知仲诏同观于晋陵舟次昔白香山守杭元微之以守越州过杭都人士聚而观者如堵墙曰非欲观相公欲观世所谓元白者耳余与仲诏皆有烟霞之癖世有南董北米之称或不愧元白故事收藏者新安程继白亦以雅道为东南顾阿瑛曹云西辈人也董其昌题
　　自米海岳时已欲作无李论营丘真迹之难得久矣余此帧乃潘光禄家藏前后有名人题防本作一卷自余获之遂割去题防装为册叶以冠诸画丁酉秋九月二十一日典试江右归次兰谿舟中题宰【对题藏经方纸本】
　　第五幅
　　北宋李咸熙双骑冲雪图【团扇绢本淡色深山古木两骑冐雪度桥】
　　李咸熙双骑冲雪图丁云鹏【对题藏经圆纸本】
　　第六幅
　　北宋范寛雪景寒林图【团扇绢本淡色苍松石壁一人踏雪行转山坳】
　　范中立雪景寒林图宰【对题藏经圆纸本】
　　第七幅
　　北宋许道宁暮山行旅图【团扇绢本淡色山行晚景一人引四骑度林麓道傍小篱
　　落髣髴旅泊处】
　　第八幅
　　北宋董源采芝图【斗方绢本着色青山缥缈白云莹净道人置锸洞口采芝云中孤鹤蹁跹
　　髙举】
　　家北苑采芝图笔意从小李将军得来其昌拜识【对题藏经方纸本】
　　第九幅
　　北宋赵干北窻髙卧图【方绢本淡色松亭卷帘一人北窓髙卧童子倚防防鹤右角有
　　缺印莫辨】
　　林间无事可装懐昼睡功劳酒一杯残梦不能全省记半随风雨过东街【宋髙宗对题方绢本】
　　第十幅
　　北宋燕文贵桞庄观荷图【方绢本着色緑桞村荘红莲浦溆菰芦中人倚舷吟眺】万片緑荷流水西乱风飘雨湿人衣前村竹树田家宻时见軥辀屋后飞【宋髙宗对题方绢本】
　　宋髙宗题燕文贵图【董文敏籖题册边】
　　第十一幅
　　北宋王诜幽谷春归图【团扇绢本着色山水间梅花篱落二客从苍头挈榼提壶度桥
　　西去】
　　晴野花侵路春陂水上桥　赐蓝大正【宋光宗对题团扇绢本】
　　第十二幅
　　北宋赵大年秋塘羣鳬图【斗方绢本淡色荒树寒塘羣鳬唼喋林外归鸦数行】
　　赵大年秋塘羣鳬图宰【对题藏经方纸本】
　　第十三幅
　　北宋郭思散牧图【团扇绢本着色绿树平燕散牧四马一脱覊滚尘一回顾一啮草一隔岸
　　饮水】
　　此郭思散牧图也思为河阳令子不愧家学上有宋代寳玺董其昌【对题藏经圆纸本】
　　第十四幅
　　北宋陆瑾渔家风景图【方绢本淡色茅茨酒家扁舟泊岸老渔携鱼换酒】翠岚迎歩兴何长笑领渔翁入醉乡日暮渚田微雨后鹭鸶闲暇稻花凉【宋光宗对题方绢本】
　　第十五幅
　　北宋巨然烟江晩渡图【团扇绢本淡色溪山村市渡口横舟岸上人语欲响】
　　僧巨然画其昌【对题洒金圆粉笺】
　　第十六幅
　　南宋杨士贤遥岑烟霭图【团扇绢本淡色江山村防有乗骑者捕鱼者荷戴度桥者
　　上方遥岑烟树隐隐梵刹】
　　杨士贤遥岑烟霭图坐对终日方知古人用笔之妙直拟化工宰【对题藏经圆纸本】
　　第十七幅
　　南宋朱鋭访戴图【团扇绢本淡色雪后江山村庄萧瑟一客窓引望若指挥长年发棹图
　　左右角下长圆朱文印莫辨】
　　【欵书】朱鋭【书图左】
　　朱鋭学王右丞多雪纲盘车之属此图笔【真迹笔字上有虽字防去】法髙简非李唐所能梦见董其昌【对题洒金界画圆粉笺】
　　第十八幅
　　南宋马和之柳堤待渡图【团扇绢本淡色一人立桞下待渡童子勒马临流中流一
　　舟帆风势甚驶】
　　马和之画其昌【对题洒金圆粉笺】
　　第十九幅
　　南宋马逺夜山图【团扇绢本淡色絶壑奔泉红梅翠竹间一鹤立石窥泉一鹤云中欲下】
　　马逺夜山图其昌【对题洒金圆粉笺】
　　第二十幅
　　南宋刘松年竹楼説听图【团扇绢本着色松竹茂宻篱落山居一翁与老衲黄冠围
　　炉对谈隔溪山树人家云烟晻霭】
　　小书楼下千竿竹深火炉前一盏灯此处与谁相伴宿烧丹道士坐禅僧赐林恕【宋髙宗对题团扇绢本】第二十一幅
　　南宋戚仲雪麓蚤行图【团扇绢本淡色寒林雪堈行人笃束驴后】
　　【欵书】戚仲【二字反书石根】
　　第二十二幅
　　元盛子昭清溪垂钓图【方绢本着色云山丛树一舟坐钓溪边】
　　第二十三幅
　　元黄子久深山亭子图【方绢本淡色春山半壁山椒一亭右角下古印莫辨欵书】大痴【书图额】
　　深山亭子曙光迟萝茑萧森蔽四垂大木百围隂渗漉青谿千仞碧淋漓政须润色烟岚语为洗苍顽林壑姿祗忆莆田陈应奉争墩防有寄来诗张天雨【对题宋纸本】
　　第二十四幅
　　元吴仲圭双松图【团扇绢本水墨长松二树倚石临流】
　　【欵书】梅道人戯墨
　　吴仲圭山水小景可为册者絶少此二幅竒古秀润足称逸品其昌【对题藏经圆纸本】
　　第二十五幅
　　元马文璧佳意图并识【长方纸本水墨嘉树同岑白云绕屋】
　　至正癸卯元日信笔乱涂颇有佳意因忆子肃索畵遂以此寄之扶风马文璧识【题左额】
　　老树如龙石如虎长防书声出翠微一片闲云未为雨时时来傍屋头飞王文麟【题右额】
　　名画大观【第三册集梁唐五代宋元名迹凡二十五幅引首二幅】
　　引首一
　　宋刻丝香橼秋鸟图【蓝地长方本组织如写运色简贵树果生香栖鸟欲起】克丝作盛于唐贞观开元间人主崇尚文雅书画皆以之为标帙今所谓包首锦者是也宋仍之靖康【阙】难多沦于民间好事者见光彩绚烂缋缛精致虽绘事所不逮遂缉成卷册以供清玩元人尤工之有裁为衣衾者我圣祖见其似作滛巧始禁之而人间乃为罕物矣此幅方尺余其体表皆纎细犹引单蚕丝具五彩游缀委曲出乎天巧其鍼工之良哉定为宋制无疑已练川刘廷噐获而装潢成卷奚但供览正以思古人不可得而见见其制作犹之见古人也其好古道类此可嘉用书而归之治柔兆执徐如月朏吴门张习志【对题方纸本】引首二
　　宋绣石榴飞蝶图【素罗方本绣石榴花二枝一蝶集花上一蝶栩栩飞来四角项氏印不録】
　　第一幅
　　梁张僧繇月仙图【团扇绢本着色仙女跨鳯月中含桂影】
　　第二幅
　　唐胡瓌奚官习马图【团扇绢本着色奚官坐树下马三一背立一正面立一囓草】
　　第三幅
　　后五代袁防蠏图【方绢本淡色沙石苇藻中一蠏举螯露脐索索如生】
　　第四幅
　　后五代黄筌橙黄橘緑图【团扇绢本着色涧石间橙橘二树鸣鸟栖枝枯荷折水】
　　第五幅
　　徽宗桃莺图【团扇绢本着色桃花黄鸟以墨漆睛浮动缣素】
　　【欵书】御笔　押
　　第六幅
　　徽宗笼鹞捕雀图【团扇绢本淡色翠縧笼鹞踞爪雀背双睛下注力满于身杀牺勃勃四角
　　项氏图书不録】
　　第七幅
　　北宋周文矩合乐士女图【团扇绢本着色树隂石畔二姬并坐一姬鼓琴小鬟侍侧】今夜调琴忽有情欲弹惆怅忆崔卿何人解爱中徽上秋思头边八九声【宋孝宗对题团扇绢本】
　　第八幅
　　北宋赵昌虞美人花图【团扇绢本着色虞美人数枝施粉调朱盈盈绰约】绮霞初结处珠露未稀时　赐赵思恭【宋光宗对题团扇绢本】
　　第九幅
　　北宋徐熙夏葵图【团扇绢本着色红粉蜀葵翠叶掩暎灼灼如生】
　　第十幅
　　北宋徐崇嗣没骨牡丹图【团扇绢本着色正面紫牡丹一枝周邅緑叶拍塞满幅】已过谷雨十六日犹见牡丹鬭浅红曽不争先及开早能陪芍药到薫风【宋光宗对题团扇绢本】
　　第十一幅
　　北宋易元吉引雏戯猿图【团扇绢本淡色乔木鹭巢三猿戯雏老鹭飞鸣而下】
　　第十二幅
　　北宋崔子西杏花双鹅图【方绢本着色杏树下一鹅欲鸣一鵞临流唼花片】
　　第十三幅
　　北宋刘宷芙蓉桃花图【团扇绢本着色桃花数枝緑叶纷披游蜂下上】
　　第十四幅
　　北宋赵仲佺柳燕图【团扇绢本着色春柳迎风乳燕双栖】
　　第十五幅
　　北宋乐士宣银杏白头翁图【方绢本着色倒垂银杏一枝上立白头翁】
　　第十六幅
　　南宋马和之风柳蝉蝶图【团扇绢本着色风柳萧萧蝉坐枝间蝶飞叶底】
　　第十七幅
　　南宋阎次于梅林归牧图【方绢本淡色野梅数树牧童拍歌牛背】
　　【欵书】阎次于笔
　　阎次平画其昌【对题方纸本画欵次于次平弟题误】
　　第十八幅
　　南宋苏汉臣婴儿鬬促织图【团扇绢本着色桂树菊花石防外婴孺四蹲踞鬭蟋
　　蟀天机烂熳】
　　第十九幅
　　南宋毛松山茶双鸟图【团扇绢本着色山茶一枝白花緑叶双鸟交栖图右白文古印
　　残缺】
　　第二十幅
　　南宋杨补之红梅图【方绢本着色红梅一枝踈花细蕋嫣然】
　　去年枝上见红芳约畧红葩傅浅籹今日亭中足颜色可能无意谢东皇赐贵妃【宋光宗对题方绢本】
　　第二十一幅
　　南宋林椿杏实图【方绢本着色杏实四枝紫色烂然虫穿緑叶极写生之妙】
　　【欵书】林椿【书图左角下】
　　第二十二幅
　　南宋李廸枸杞鹡鸰图【方绢本着色带雪枸柅朱实累累草际鹡鸰翘翘欲起】
　　第二十三幅
　　南宋吴炳水红野鸟图【方绢本着色菱藻间亭亭红蓼水鸟下上】
　　第二十四幅
　　元赵子昻猗兰图并题【长方纸本水墨猗兰一丛茎叶翩翩花蕋简贵极力写根似寓
　　怀土之义】
　　【欵书】子昻戱作【书图右角下】
　　猗兰在深谷緑叶何青青春风长新茁葳防三四茎涪州黄太史终焉爱嘉名纫佩香益乐彼幽人贞松雪道人【对题浅緑花绫本】
　　第二十五幅
　　元管仲姬修竹图【团扇绢本水墨陂陀修竹秀色如沐】
　　【欵书】道升【书竹干】
　　名画大观【第四册集唐五代宋元名迹凡二十五幅引首二幅】
　　引首一
　　南宋朱克柔刻丝山茶图【蓝地方本织水红山茶绿叶掩映一蝶飞来针神絶枝足
　　使黄徐阁笔】
　　朱克柔云间人宋思陵时以女红行世人物树石花鸟精巧疑工品价髙一时流传至今尤成罕购此尺帧古澹清雅有胜国诸名家风韵洗去脂粉至其运丝如运笔是絶技非今人所得梦见也宜宝之鴈门文从简书【对题方纸本】
　　引首二
　　宋绣海棠戯禽图【素绫方本绣西府海棠两禽飞动验其表里组织如一鸟起花明了无端
　　绪殆神针工矣】
　　第一幅
　　唐张萱游行士女图【长方绢本着色碧山云树中仙媛撚枝花来迟图下项氏二印
　　不録】
　　闲来洞口访刘君缓歩轻擡玉线裙细白桃花掷流水更无言语倚彤云【宋光宗对题方绢本】
　　第二幅
　　唐戴嵩归牧图【方绢本淡色林野间牧童骑牛弄笛一犊逐后意象荒逺】
　　雨晴緑野黄昏月短笛一声风满林【张旭对题方绢本】第三幅
　　唐周昉梅花神女图【团扇绢本着色碧天圆月梅竹临波美人倚树凝眸】
　　周昉梅花神女图云鹏鉴赏【对题圆纸本】
　　第四幅
　　后五代黄筌雪竹文禽图【长方绢本着色雪竹风枝枝上并栖双雀】
　　素庵【书图额】
　　第五幅
　　后五代黄居寳寒菊图【团扇绢本着色菊一本黄英緑叶具凌霜傲雪之致】金风飘菊蕋玉露萸林　赐穆之【宋光宗对题团扇绢本】第六幅
　　徽宗樱桃黄鬬图【方绢本着色樱桃一株盈盈朱颗枝门黄鬭偷窥葢墨漆防睛云】
　　第七幅
　　徽宗雪柳鸲鹆图【团扇绢本淡色雪中枯柳立鸲鹆掉头欲语寒羽毵毵】
　　第八幅
　　北宋丘庆余木香图【团扇绢本着色木香一株素花緑叶宛转游蜂】
　　第九幅
　　北宋陶裔柳雀图【方绢本着色垂风弱柳枝间小鸟窥过蝶振羽欲捕】
　　第十幅
　　北宋徐熙夭桃图【团扇绢本着色桃花满树游蜂栩栩】
　　活色生香第一流手中移得近青楼谁知艶色终相负乱向春风笑不休子昻【对题团扇花绫本】
　　第十一幅
　　北宋崔子西秋塘双鹅图【团扇绢本着色红蓼清波双鵞游泳】
　　蓼岸飞寒蝶汀沙戱水禽【宋光宗对题团扇绢本】
　　第十二幅
　　北宋崔慤枯荷鹡鸰图【团扇绢本淡色枯荷一茎叶上鹡鸰捕啄青虫】
　　第十三幅
　　北宋吴元瑜白牡丹图【方绢本着色白牡丹一枝緑叶翩翻图右古印莫辨】
　　第十四幅
　　北宋刘宷戯藻羣鱼图【方绢本淡色藻荇纷披羣鱼游泳】
　　第十五幅
　　南宋韩祜山查白鸟图【团扇绢本着色山查小树垂垂红颗白鸟窥枝】
　　第十六幅
　　南宋毛益柳杏山鸟图【方绢本着色垂柳外红杏一枝枝头山鸟临风弄语图右角下
　　朱文方印莫辨】
　　【欵书】毛益【书柳梢】
　　第十七幅
　　南宋林椿芍药图【团扇绢本着色红药一枝翠盛暎图旁项氏四印不録】
　　【欵书】林椿【二小字书图下叶底】
　　第十八幅
　　南宋林椿戱禽集果图【团扇绢本着色花红一干四实烂熳小雀啄残惊飞欲起】
　　林椿戱禽集果图云鹏题【对题洒金黄笺】
　　第十九幅
　　南宋李廸古木竹石图【方绢本着色緑隂高树石竹丛生】
　　【欵书】李廸【细书木石间】
　　第二十幅
　　南宋李廸鹰熊图【方绢本浅色峭壁荒岩鹰熊顾盼隐隐动犄角之僟图右古印莫辨】李廸写花木鸟兽尤出人意表此图是矣其昌观【对题方纸本】
　　第二十一幅
　　南宋李廸寒塘鸂图【方绢本着色梅花修竹掩暎山塘石上鸂枝头小鸟隐约飞
　　鸣】
　　【欵书】李廸【细书角下】
　　李廸寒塘鸂图云鹏【对题洒金黄笺】
　　第二十二幅
　　南宋赵孟坚水仙图【方绢本水墨水仙一丛玉英香粉凌波宛在】
　　第二十三幅
　　南宋楼观映月梅花图【方绢本着色梅花如雪明月悬枝清光一轮恍如持照欵书】臣楼观【细字书梅枝隙处】
　　芳意饶呈瑞寒光助照人【宋理宗对题方绢本】
　　第二十四幅
　　元钱选榴花戴胜图【方纸本着色白榴一枝栖戴胜令人对之感怀物候】
　　第二十五幅
　　元贾策棘鹑图【方绢本着色草花棘刺中两鹑一立一梳翎振振跃动】
　　唐宋元人画册【凡十四幅宰鉴定】
　　第一幅
　　戴嵩驱牛图
　　春雨乌犍破緑畴牧童牵饮傍松楸而今洗耳无巢父千万休教饮上流俭斋
　　第二幅
　　李赞华人马冲雪图
　　第三幅
　　徐熙文禽戱水图
　　第四幅
　　巨然平湖舟泊图【绢素本】
　　遥岑矗矗水潺潺茆屋松风昼掩闗落日钟声来逺寺行人初向石桥还适斋
　　第五幅
　　宋徽庙茘枝图【对幅】
　　第六幅
　　李伯时毛女图【对幅】
　　第七幅
　　赵千里卧雪图
　　疎林茅屋掩闲云瀑雪悬崖霁色新好是杜陵诗兴逸蹇驴随意乐行春适斋
　　第八幅第九幅
　　刘松年田园乐图【二幅】
　　第十幅
　　马逺观瀑图
　　第十一幅
　　马麟奕棋图
　　第十二幅
　　赵松雪山水
　　【欵书】子昻
　　陆瑾有山隂髙防图吴兴此小景是临陆瑾者吾松朱象司成家物董其昌观
　　第十三幅
　　盛子昭溪山曳杖图
　　积水濳通渭连村不近城青云浮野阔春气与人清鸎响出幽谷琹歌非逺征客心在三益山木向人鸣云庄吴炳
　　第十四幅
　　盛子昭停舟观鴈图
　　秋色澹江【阙】晴林风未凋逺村云际拥孤岛沼中揺鴈影双翻水渔歌半倚潮停桡正回首霜信晚迢迢云庄吴炳
　　墨花阁霞上寳玩册【集唐宋元名迹凡二十幅汪氏甲品内防无欵者系玉水题】唐诗绪言霞上开夫玉屑霏霏尚有天际真人之想况绘事泄胷中造化恍惚变幻不啻赤城上动金光沈緑绮夹月贯日绮散烂不收也玩之允宜寳之
　　第一幅
　　荆浩交泰图【绢本细腻如南朝官纸】
　　世论洪谷子画为唐末之冠此幅得之于髙友明水树石苍古三羊有生动之趣因相传为交泰图真有笔有墨不独善为云中山顶以山水专门也砢玉识
　　第二幅
　　周昉采莲图【缣本古色闇然】
　　称仲朗长安人传家阀阅善属文善画贵游人物乃此双女采莲有秾丽之致而无豊肥之态是穷丹青之妙者也家藏已久尚有昉作折桂美人玉水题
　　第三幅
　　郭忠恕寒岩积雪图【团扇绢本】
　　雒阳郭恕先虽善画师闗仝然少能属文能篆是非寻常工艺所及也在周为博士在宋为监簿夫亦曼倩陆沈金马意乎卒之忤防流登州中道便尸解去矣吾于所作寒岩积雪毎想像其丰神不已玉水
　　第四幅
　　黄筌八仙花图【绢碎惟存花朶枝叶】
　　孟蜀待诏黄要叔画资诸家之善而兼有之故即一花而千年神彩依然不脱葢其花竹师滕昌祐也然鹤师薛稷而时谚云黄筌画鹤薛稷减价筌尝画四时花鸟于八卦殿鹰见画雉连连掣臂葢疑于神矣卒之随孟昶诣宋阙虽恩赏不替而伤心黍离竟至不起其人品岂诸画师所能及哉乐卿题
　　第五幅
　　崔白花下鵞羣图【绢本微染征白】
　　余既有崔子西横幅为桃涧雏黄极傅染之妙此册则花枝红防间一鵞雄者鼓翅相对呼其羣一鵞雌者伏地仲颈引其雏一雏唼母喙欲食二雏蹲倚若俟生动之趣俨然画史谓白长于写生尤工于鵞诚然哉余何幸获此双璧砢玉防于三山草堂
　　第六幅
　　李营丘江山雪眺图【绢素斗方】
　　绘雪者无非在峯头树杪积粉堆素而已斯则渍焦墨成黯淡之色觉雪意恍然一云古人最喜画雪如王摩诘林亭雪岫赵干江行初雪闗仝闗山积雪宋徽宗雪江归棹黄大痴九峯雪霁现在人间皆守常法惟李营丘作峯峦林屋皆以淡墨为之而水天空处全用粉填此其超众长而独自标竒即吾家江山雪眺变局也故当年吴功甫极珍此册价颇不赀乐卿
　　第七幅
　　朱羲桃村雨牧图【绢素斗方】
　　北宋朱羲江南人画牛得名作斜阳芳草村落荒闲之趣虽望戴嵩不及亦自名家此为桃花村舎烟雨中緑蓑牵犊而过正羲得意笔也桃花潭水人防
　　第八幅
　　徐熙花鸟图【纸本设色】
　　人言道院属江西古一真人卧水湄可是瑞莲花叶大载他书册泛涟漪【思陵御书对版】
　　论画者谓黄筌之画神而不妙赵昌之画妙而不神兼二者一洗而空之庶徐熙欤熙所作荷枝水禽于叶觔翎毣俱用金泥染倩残芰焦色俨然奕奕生动真妙夺造化宝鉴以其画多在澄心堂纸上乃此帧莹净腻细所谓南朝官纸女儿肤也万厯甲寅重九后余设汤饼防坐客出是册为吴功甫物余以玉巵一犀觥二易之项又新程季白俱欲此前后数幅而未能夺予好也玉水记
　　第九幅
　　宣和帝御绘稻雀图【绢本】
　　徽庙好书画兴学较艺如取士法繇其天纵之妙得晋唐风韵尤注意花鸟是册稻穂垂垂寒雀啄食防睛以墨漆隐然豆许髙出缣素防欲活动一云用李廷珪墨所谓百年如石一防如漆也押字用天水葫芦御画小玺此幅亦功甫物先君用兼金得之砢玉
　　第十幅
　　赵子固水仙图【纸本】
　　翠带悬珰重凌波歩歩轻春深不成怨锦瑟夜无声翠屏道人
　　冰肌玉骨照清波瑟瑟尘生袜底罗自是仙娥招不得满江春雨夜如何孟载题
　　避风无语歩凌波翠压轻绡郁绮罗江上醉归环佩重玉英香褪粉防多郑升
　　玉骨冰肌不染尘霜风凛凛倍精神凌波翠袖轻移歩彷佛桃源洞里人金溪陈妥
　　良工笔意夺天工写出仙葩玉一樷窅窕凌波何处去却将余种媚冬风玉阜性闲
　　防日东风雨乍晴独骑官马绕湖行诗成酒力都消尽人与仙花一様清松轩【右诗俱对题】
　　外録
　　珊瑚网云此系挂幅用价二十金得之冯氏装册时无端中截凑入其诗题满纸不能尽留至今追悔不已【截去诗録于左】
　　翠袖金钿白玉姿芳心无奈雨云时陈王不作襄王梦解佩江头欲赠谁
　　盈盈罗袜凌波净淡白光含月色新香散蘃珠春寂寂却疑姑射是前身　徐贲
　　淡墨轻风玉露香水中仙子素罗裳云鬟雾鬓无纒束不是人间富贵妆厯山老人
　　金钿玉质緑罗衣素袜凌波月下归解道仙人谁可伴水晶琼树两依依倪辅
　　第十一幅
　　李公麟湘君湘夫人图【纸本白描有对版】
　　伯时作画多不设色此白描湘君湘夫人绾髻作雪松云绕更细如针芒佩带飘飘凌云云气载之而行真足照暎千古对题即书骚经二则欵为嘉靖丙辰正月谷旦长洲文徴明篆于玉兰堂乐卿记
　　第十二幅
　　李晞古秋山策蹇图【团扇绢本】
　　遥山耶逺水耶吾望其色浮浮然玉水题
　　第十三幅
　　李唐青林盘礡图【团扇绢本】
　　髙宗尝题其画云李唐可比唐李思训观此信然砢玉
　　第十四幅
　　李河阳携琴访友图【团扇绢本】
　　称李老笔意不凡年近八十犹待诏画院是烟云供养亦可作地行仙也乐卿识于药房
　　第十五幅
　　夏圭山雨欲来图【圑扇纸本】
　　溪云初起日沈阁山雨欲来风满楼其景象尽于禹玉笔端矣西吴菰芦中人
　　第十六幅
　　马逺松涧盘桓图【缣素本】
　　松身墨痕堆起应用易水轻烟也画法臻妙不必言
　　第十七幅
　　李廸枫林石壁图【小斗方绢本】
　　廸在孝光朝大有时名观此何山水小景有不迨耶
　　第十八幅
　　吴仲圭北固风帆图【绢本】
　　杨子北固为米氏留意处乃得入梅花老手觉江山胜槩在几席间矣千顷生识于采石矶边第十九幅
　　夏九山沧江钓叟图【团扇绢本】
　　沧江钓叟【书图前】　至正庚寅九月七日九山夏考昌写觚不觚録以画当重宋而近忽重元价骤増十倍葢取其气韵胜也此幅气韵大似倪迂
　　第二十幅
　　王孤云龙舟图【绢本挂幅截入册】
　　【欵书】至治辛酉夏月孤云居士笔
　　界画细整至王孤云而极第龙舟为顺帝所创乃至治间何以有此乐卿赘言
　　东坡云凡事不欲胜人而惟书画当为胜事愚父子于万厯间集诸名画半出家藏半易诸友内得之吴功甫为多合选各自成册自谓颇殚心力乃求其精妙如霞上寳玩者能防何哉然东坡又云我操其胜则诸画家皆负矣擕李罨画居士汪砢玉识
　　韵斋真赏册【集唐五代宋元凡二十幅汪氏家藏甲乙品内跋无欵者系玉水题】画之鉴赏在人心目所防各有去取若此册品别有我以为甲而人以为乙有我以为乙而人以为甲似未可定然总属真赏中无妨于甲乙之也画册向藏月香居右为自韵斋取风来弦自韵句内人于此习琹今藏东雅堂后为韵石斋竹懒翁以题所供灵壁总之为韵斋耳故名焉然竹松花影亦自写韵不尽
　　第一幅
　　闗仝春郊游骑图【团扇绢本古色闇然】
　　山含嫰绿水拖蓝桃李隂隂如欲酣矗矗渔村舎酿画桥香迳且停骖砢玉题闗穜团扇小景第二幅
　　戴嵩牧防笼禽图【绢本树隙小欵存半】
　　画牛自韩滉后为戴廵官及厉归真裴文睍然裴寡合之性孑立于当年厉掉尾之图见嗤于田父斯牛鼎足背立回顾俨若足为大武君传神而童防舎牧登树以笼接蓄禽嵩乎野趣悠然不独尽牛野性也
　　第三幅
　　刘松年秋林访道图【斗方绢本】
　　结庐在山水访乗秋气新岂知读易者抑亦草人
　　第四幅
　　赵令穰荷亭美人图【团扇绢本】
　　柳亭面面扑香风无暑冰肌花暎红故是大年柔嫰笔荷乡清夏得无同月香居士题
　　第五幅
　　赵昌薝卜画眉图【绢本】
　　画史称昌之所作不特取其形似直与花鸟传神也
　　第六幅
　　赵子固三香图【绢本】
　　彛斋居士善水墨白描斯作水仙梅花瑞香清而不凡秀而雅淡望而知其为孟坚笔也天门扫花人
　　第七幅
　　陈居中絶塞嬉春图【绢本】
　　嘉泰画院陈待诏专工人物番马此又多山坡绿野
　　第八幅
　　杨士贤秋山松屋图【团扇绢本】
　　杨待诏多作小景劲挺可取是图石壁古松偃葢屋宇幽人两两对坐广除竹树萧疎间悬泉萦阶下而逺山一抹外长空极目无尽谁云雄伟不逮郭熙耶玉水
　　第九幅
　　李唐山斋幽话图【团扇绢本】
　　竹扉临石涧红树隔虚亭危岫如云压选骚对坐听
　　第十幅
　　萧照松壑清隂图【团扇绢本】
　　萧濩泽本知书善画值靖康中失身绿林尝掠李唐简其行槖惟粉奁绘笔因叩知其性氏雅闻唐名即辞党随之南渡唐感其生全尽以所能授焉绍兴中待诏画院赐金紫繇妙得唐之神也是图森松絶壑梵宇髙下其间遥山在天末如层波真景防意先笔游象外者乎夗水松隐子防于青人巢
　　第十一幅
　　夏禹玉潇湘晚渡图【小斗方绢本】
　　髙低醖借笔写出潇湘色竹浪晚山横归帆不可息
　　第十二幅
　　马逺独酌吟秋图【绢本】
　　马氏世擅丹青逺在院中尤称独歩观此作墨气淡荡洒然尘外足徴家学之妙
　　第十三幅
　　马麟髙山流水图【绢本】
　　人谓马麟之画不逮父犹夏森之于珪也逺爱其子多于己画上题作马麟此幅则为麟自欵作抚琹者于髙山流水间一松横偃如虬龙蟠空笔意髙古奚必借重阿翁延誉耶平阳里不因人热者防
　　第十四幅
　　马骙卿芦汀泛月图【绢本】
　　骙卿不见画苑而在宋元名绘册内为吴功甫鉴藏岂即兴祖后裔耶浅黛如约眉回澜若截銕篆写千芦景悬一月的是胜国以前笔也千顷生识第十五幅
　　钱舜举得子图【纸本】
　　髙悬碧玉枝得子是鳯实用贤则生蓍霅川笔写出
　　第十六幅
　　管道升竹石图【纸本有沈周宝玩印章】
　　魏夫人又再当年疏绮风情苔石烟浓淡墨痕眉妩様身依修竹总婵娟【仲姬封魏国夫人】方流玉水子【小字自注】
　　第十七幅
　　梅道人溪山偕隐图【绢本】
　　余防时习业藤花阁欲糊屏幛风父执沈澄甫以吴仲圭山水边景昭花鸟二幅见遗俱碎如冰裂边画即遇飚成乌有仲圭画久淹废纸内矣厯三十余年始简装入册依然梅老复生也画亦有幸不幸欤乐卿
　　第十八幅
　　黄子久江村渔乐图【绢本】
　　渔船相问欵中流细语风吹上逺楼不为江头虾菜事星辰昨夜应羊裘为魏塘徐舜举题秀水吕防
　　第十九幅
　　王若水秋塘鸂图【纸本小斗方】
　　澹轩花鸟竹石称当代絶艺则自糿得赵文敏指授也观渊此册天机逸发肖古而不泥古者乎脉望生
　　第二十幅
　　吴瓘梅雀图【纸本】
　　吴莹之为吾禾人多藏法书名画写梅学杨补之颇有逸趣其寒雀爪喙更生动宛然不下钱玉潭也
　　外录
　　珊瑚网云崇祯戊辰春为先人窆厝费因出家藏书画宋元昭代名迹各百余册卷轴称是并虎耳彛雉卣汉玉犀珀诸物易赀襄事而古绘两函尤时在念也至甲戌秋黄越石忽持前二册来云得之留都俞鳯毛已售去十余幅为王右丞团扇小景许道宁绘池草鸣禽句张择端作兴庆宫五王奕棋图周昉折桂羙人黄筌红蜻淡竹花赵干梨花赵昌月上海棠苏汉臣货郎担其闺人两两妆束即宋词平头鞋子双鸾小也又二婴鬬促织三孺子放风筝从训养子石壁松亭界画极工致柱上细欵三朝供奉李嵩钱舜举牡丹双枝梅道人折竹诸册时越石欲余贯休应真卷为宋王才翁题偈马和之破斧图思陵楷毛诗吴仲圭写明圣湖十景册及本朝诸名公画二十幅文沈落花图咏长卷青绿商鼎汉玉兕镇诸件余遂听之易我故物即汰去其半不但顿还旧观幅幅皆胡麻飰仙子矣












　　书画彚考卷三十三
<子部,艺术类,书画之属,式古堂书画汇考>
　　钦定四库全书
　　书画彚考卷三十四
　　刑部左侍郎卞永誉撰
　　画四
　　厯代集册
　　六法英华册【集梁唐宋元名迹二十幅汪氏漱六斋甲品内无欵者俱玉水题】谢恭论画有六法而首贵气韵生动葢骨法用笔非气韵不灵应物寓形非气韵不宣随类傅彩非气韵不妙经营位置非气韵不真传模移写非气韵不化又前贤论画有神逸能雅之悬以定品格有轩冕岩穴之辨以防气韵乃所谓气韵者即天地间之英华也六要六长俱寓其间矣余故取之顔首云
　　第一幅
　　梁张僧繇龙图【缣素方本】
　　余得水墨游龙一幅头角峥嵘云气泱漭绢素腻于纸防如古髹断纹宰太史见之曰此僧繇笔也所谓一防睛即欲飞去者葢僧繇在天监中以右将军守吴兴丹青驰誉于时此真骨气竒伟规模宏逺与顾陆争先者矣禾兴汪砢玉乐卿甫识第二幅【至】第五幅
　　唐李昭道金碧四景【俱缣素本】
　　余堕地时先大父明甫在松郡得此图擕归尘翳不可辨先君世贤即付装潢善手澡以沸液丝理犹聨鲜彩顿复旧观凡山川林麓楼台人物在烟霞缥缈间用金碧辉暎昭晰四时之景赏鉴家见之无不曰非小李将军安得有此一种家法砢玉记
　　第六幅
　　李升林壑髙贤图【绢本】
　　成都李升五代时以善画著名此幅林壑幽闲人物髙古杰作也玉水子题于凝霞阁南之钓雪舫第七幅
　　周文矩修竹美人图【缣素团扇有对版】
　　羽服翩翩缟袂新桃花如面玉为神若非解佩湘中女应是天台第一人禹泉夏曰瑚【应是宋元人】画史称周句容行笔瘦硬战掣葢学其主李重光书法至画仕女则无颤笔大约体近周昉而纎丽过之此图是已乃南唐保大五年元防大雪别展曲燕李建勲徐铉以下皆有倡和太弟集为曲燕图御容髙冲古主之太弟以下侍臣及法部丝竹周文矩主之楼阁宫殿朱澄主之池沼禽鱼徐崇嗣主之雪竹寒林董元主之无非絶笔是人物尤周待诏所工也砢玉防
　　第八幅
　　黄要叔锦葵图【缣素团扇】
　　余有黄少府所画牡丹极傅染之妙兹锦葵一枝又灼灼如生岂师滕昌祐笔耶抑资诸家之善而兼有之也倾国名花与临砌小艶有各极其致耳玉水
　　第九幅
　　米友仁山水【缣素团扇】
　　元晖擅家学故烟云变灭林泉缀草草而成不失天真葢意在笔先正是古人作画妙处乐卿识第十幅
　　夏禹玉寒山行旅图【绢本】
　　禹玉笔法苍老而墨色如傅粉之色观此良然玉水
　　第十一幅
　　马和之鹑奔图【绢横披】
　　马侍郎写卫风鹑奔章不写宣姜妷事但写鹑雀奔彊树石动合程法览之冲然繇其胸中自有风雅也
　　第十二幅
　　马和之定中图【绢横披】
　　登丘相度得文公营徙之状子来趋事得国人悦复之象其苍莾攸鬰则树之榛栗椅桐梓漆也定宿在中于以作室可想见矣此真千古句图乐卿第十三幅
　　马和之干旄图【绢横披】
　　孑孑干旄建于车后两服两骖而维之正见卫大夫见贤之勤而彼姝者子罄折且前是欲以畀之之气象耳衣折作马蝗描古法昭灿如覩商周法物乐卿
　　第十四幅
　　马和之载驱图【绢横披】
　　许穆夫人本无唁卫事故不作驱马悠悠惟指其忧心焉而已乃犹作许大夫来告则以是夫人意中事故不妨象外描写若马工部之落笔飘逸仿吴装法也右四册向为项又新所藏闻当时价值百镒砢玉
　　第十五幅
　　马待诏春郊牧放图【绢斗方】
　　蹀无须锦障泥柳丝不绾且长嘶落花好倩连钱色写出萧萧散牧蹊平阳龙惕子题
　　第十六幅
　　杨妹子菊花图并题【绢横披有对版】
　　莫惜朝衣准酒钱渊明身即此花仙重阳满满杯中泛一缕黄金是一年赐大知閤
　　杨娃为宁宗后之女弟故称妹子以艺文供奉内庭凡颁赐贵戚画必命娃题署故称大知閤然印文擅用坤卦人讥其僭越王弇州以其字柔媚而有韵乃此画亦清妍而有致苐画记稗乗独遗之不得与建炎刘夫人希并垂为欠事希掌内翰文字善画师古画上用奉华堂印玉水
　　第十七幅
　　李蓟国墨竹图【缣素团扇】
　　人谓息斋之竹真而不妙乃此则真而妙者也玉识
　　第十八幅
　　赵松雪古木竹石图【绢本水墨飞白】
　　外録
　　珊瑚网云此幅得之于项氏为挂轴下有子京题云元赵孟頫子昻枯木竹石明嘉靖四十年秋八月购于吴淞张氏项林真赏敝字号
　　第十九幅
　　柯博士山水【纸本小单条山水嶙峋淹润】
　　【欵书】至正三年夏五月既望作于香光精舎丹丘柯九
　　思
　　第二十幅
　　盛子昭赤壁图【绢素团扇有对题】
　　白露横江水接天百年余兴尚依然只今惟有江心月曾照坡仙载酒船虚庵
　　虎豹虬鼍自满胸却乗孤鹢泛秋风絶胜绕树乌三匝惊散江心一炬红荷锄散人
　　天地间自然之文惟画能寓其形而并载其理故自舜妹嫘始封膜继焉形理无穷写之不尽代不乏名家也余自霞玩韵赏后复振旧藏搜新得成册正见画无絶笔耳然欲出则子美囊空欲处则渊明瓶竭有如昔人所云饥不可以当食寒不可以当衣者夫亦以左图右史形理攸闗不难更书痴作画痴乎漫仕汪砢玉识
　　丹青三昧册【集唐宋元名迹凡二十幅汪氏家藏甲乙品内题无欵者俱玉水题】杜东原先生云绘画之事胸中造化吐露于笔端恍惚变幻象其物宜足以启人之髙致发人之浩气葢繇丹青中得厥三昧耳余尝见赵伯驹画卷自题标之遂于六法英华后复将丹青剔三昧焉第一幅
　　王右丞雪图【缣素小单条上旧题此欵】
　　偃曝余谈山水画自唐始变古法葢有两宗李思训王维是也李之传为宋赵伯驹伯骕以及于李唐郭熈马逺夏圭皆李王之传为荆浩闗仝董源李成范寛以及于大小米元四大家皆王李粗硬无士人气王虚和萧散此又慧能之禅非神秀所及也至郭忠恕马和之又如方外不食烟火人另具一骨相者是摩诘雪图足以冠斯册矣绣水汪砢玉
　　第二幅
　　江贯道霅川秋意图【绢本团扇】
　　霅川为江参所居深得湖天之趣平逺旷荡尽在方寸此则兼层峦叠嶂秋意无穷不下三衢崇兰图也
　　第三幅
　　贯道霅川雪景图【绢本团扇】
　　江郎形貎清癯嗜香茶以为生其写彼中雪景髙洁之况可想见其抚弦不弹时矣夗水菰芦中人第四幅
　　刘松年长乐清吹图【缣素斗方】
　　钱唐暗门刘在宁宗朝以进耕织图称防赐金带此作宫中歌吹景纎悉在目未识曽经宸览否乐卿
　　第五幅
　　刘松年未央捉麈图【缣素斗方】
　　刘待诏师张敦礼工人物山水精妙过于师如此图焉乃有以刘梦松刘松老混之不知梦松所长水花鸟也松老所学东坡竹枝也二人各自成家耳
　　第六幅
　　黄居宷笋雀图【缣素斗方】
　　伯鸾为黄筌季子能世其家学作花枝翎毛皆妙得其真写怪石山景徃徃过其父宋太宗朝授光禄丞委之摉访名画诠定品目当时较艺者视黄氏体制为优劣去取是所写笋雀特其一斑不足窥全豹也
　　第七幅
　　苏汉臣子卿持节图【缣素斗方】
　　开封苏承信画师刘宗古制作极工人物尤着色鲜润体度如生而有嫌以笔端微滞者岂但见其写意草草如此图者耶
　　第八幅
　　鲁宗贵黄莺海棠图【绢本】
　　绍定鲁待诏善画花鸟窠石描染极佳是幅正所长
　　第九幅
　　陈珏观瀑图【绢本】
　　钱塘陈桂岩寳祐年待诏善着色山水人物如此图
　　第十幅
　　赵彞斋水仙图【绢横披设色】
　　潇踈竹径浥香寘疑雪疑梅冷韵妍冉冉碧烟笼玉蘂盈盈白月泻金钿不禁清露翩跹态毎迩回风绰约前自是凌波拾翠种倚闱幽伴恰相怜咏水仙花此砢玉髫年韵语也见子固笔偶忆得题之
　　第十一幅
　　钱玉潭薝卜画眉图【牋本】
　　舜举花木翎毛师赵昌此幅工致中有老意第十二幅
　　吴仲圭山水【纸横披】
　　【欵书】至正三年春三月梅花道人戱墨【草书】
　　楳花庵主是吾师水墨微踪一一竒此纸拾他余馥去淡烟踈树晚离离沈周【小字书画上】
　　第十三幅
　　黄子久山水【绢挂轴因壊其上遂截入册】
　　一峯毎作画必登楼观云气变幻以为布置仙笔也
　　第十四幅
　　商集贤升平宴息图【纸团扇】
　　四海一兮烟尘清休征至兮品物亨原田兮膴膴灌木兮青青振鹭于飞兮肃肃黄鸟和鸣兮嘤嘤斯民兮何幸际时兮休明瞻彼乐土兮岂独辋川乃知开元兮不为升平家给兮人足既安兮且宁以游兮以息有观兮有亭景山可仰兮流泉可听朝夕晏晏兮逍遥百龄欲观风兮此其征猗欤帝力兮孰得而名苏伯衡【书图上】
　　第十五幅
　　倪云林竹石图【绢单条】
　　此浄名庵主墨妙也与吾家旧藏篝灯听雨图相似
　　第十六幅
　　曹贞素寒林白石图【纸横披】
　　【欵书】至正戊辰九月作于常清浄斋云西老人曹知白
　　第十七幅
　　盛子昭秋林垂钓图【绢本】
　　【欵书】武塘盛懋
　　魏塘盛洪甫善画懋其子也世其家学而过之第十八幅
　　林塘生竹石图【绢斗方对题失去诗録存】
　　翠羽风前叶秋声雨一枝诗题春粉节绷脱玉婴儿
　　第十九幅
　　陆天游破牕风雨图并题【纸横披】
　　四檐风雨昼昏昏小纸斜牕破痕翻得杜陵巫峡语归云拥树失前村陆广
　　第二十幅
　　倪仲正牧羊图【绢团扇一对合裱】
　　髙友明水尝得宋元人画册内倪迂山水一方是最得意者即掲出独装一卷余悉作交易去余因得其倪端二幅颇工致然端国初人也聊以殿此玉水
　　厯代名画大观髙册【集唐宋元名迹凡二十九幅】
　　第一幅
　　唐王摩诘雪堂幽赏图【长方绢本着色山居雪霁髙士兀坐木榻童子捧茶侍堂外松
　　竹萧森梅花烂然堦有孤鹤】
　　题王摩诘雪堂幽赏
　　雪堂有髙士踞榻孰可拟若非磨镜客定为袁安氏门僻絶车马庭闲饶众美三友映四清孤鹤充小史竒峯玉琢屏寒涧琴调水谢庄赋缺然左思招未已千秋雪未消当年人弗起郢曲不堪闻况乃听下里热心既成冰冷眼须留此半棹剡溪兴却落右丞指摹出无声诗翩翩压小李圃人如玉鵞湖绢似纸一段辋川情借兹发长技既堪夜读书又合嵗寒防防蹇殊多事长卧亦太诡悠哉兀坐翁太素具尺咫崇祯庚午孟夏十又一日清癯外史朗白徐守和
　　此为右丞真迹生平仅五见之然实深幸矣壬申清和之望董其昌观并识【右俱对题藏经长方纸本】
　　第二幅
　　唐吴道子佛像【唐硬黄纸本水佛相半身被髪衣蒲偏袒手捧经帙面目容貌备极庄严服
　　式衣纹既古且雅印四方模糊残缺莫辨】
　　披髪编蒲浄法身手持经卷现童真法门不二无言説惭愧毘耶彼上人大乗山比丘志恩拜赞【行书图上】　　芾【图左角下】
　　第三幅
　　唐曹霸玉花骢图【方绢本着色玉花骢跨朱衣奚官】
　　千里骁腾思欲驰奚官相对不相知天闲十二春深处正是尘清瀚海时临江习嘉言
　　苜蓿春深马力强奚官牵挽势腾骧太平无事边静散牧优闲乐嵗康海昌王賔
　　第四幅
　　唐张萱蕉石士女图【长方绢本着色髙髻美人捉团扇凭珑大石石后绿蕉数本雪描
　　探身出蕉隂】
　　第五幅
　　苏东坡题唐崔徽自写真【唐纸本着色崔徽自写真乌云欲坠秋波凝愁珠饰绀衫
　　春尖横指虽貌丰肌润而有惨淡懐人之意】
　　【欵书】崔徽病中写寄裴使君但徽不及卷中人矣玉钗半脱云垂耳亭亭芙蕖在秋水当时薄命一辛酸千古华堂奉君子水边何处无丽人近前细防丞相瞠不如丹青不解语世间言语元非真知君被恼更愁絶卷赠老夫惊老拙为君援笔赋梅花未害广平心似铁　谢章质夫见恵崔徽真【东坡行书题宋阔帘纸本装图上】
　　第六幅
　　北宋僧巨然山居鼓琴图【绢本水墨淡色茅屋数间古树暎带外围篱落有石峙焉屋中一人膝琴自鼓萧然髙寄逺山叠树楼阁重重一人负担山隈似有入林之状其布置精宻笔底豪健真为巨僧上品】
　　【欵书】巨然【小楷书凡四见在图右石壁上者二在图左角下者二】
　　第七幅
　　宋李成秋山静钓图【长绢本淡色秋山踈树重溪两舟垂钓】
　　第八幅
　　宋范寛秋山行旅图【长方绢本着色山水秋林行人防蹇】
　　第九幅
　　宋僧继肇溪山静钓图【纸本淡色青松丹树耸立溪边舟坐一人绛衣垂钓而溪山人物文秀闲雅真令人置身烟霞间葢同时巨然可资继起叔明实得力于此】
　　第十幅
　　宋赵昌杏花图【长方绢本着色杏花一树嫣然明媚】
　　第十一幅
　　宋崔子西喧晴图【长方绢本着色垂柳数枝翻飞二雀】
　　【欵书】天圣甲子秋日濠梁崔白画喧晴图【书图左】
　　押【髙宗书】
　　黒头禽笑白头禽头白多因计虑深栖向柳条尤不稳从风斜折更闗心草庵居士胡安国【书右角下】第十二幅
　　宋李希成映雪读书图【绢本水墨淡色一阁当中湘帘髙揭一人端坐匡牀几摊书卷阁外崇山积素虬木凝寒一仆倚镵呵冻葢孙康映雪读书图也景明笔浄入目莹然是学营丘而酷肖者】
　　第十三幅
　　南宋米元晖云山墨戱图【长纸本水墨云山重叠烟树迷离】
　　【欵书】友仁【书右角下】
　　此幅余见之海上顾中舎家笔墨淋漓气运生动元晖自谓墨戱足正千古谬习信不诬也甲戌仲春既望其昌题【对题绢本】
　　第十四幅
　　南宋林椿桂竹翠鸟图【长绢本着色桂花竹叶游蜂下上翠鸟偷窥振羽欲趂】
　　第十五幅
　　元赵子昻采莲图【长绢本着色松坡柳堤女伴方舟采莲岸上乗马官人迟回目送欵书】延祐二年夏日写赵孟頫【书左角上】
　　谁道鵞儿黄似酒对酒新鵞得似垂丝柳松粉泥金初染就年年春雪消时候　一缕柔情能断否雨重轻烟无力萦牕牖待防溪南隂十畆落花都聚红云帚张雨【长方纸本】
　　赵吴兴采莲图王弇洲先生家藏物精工类赵伯驹而气韵萧逺有出蓝之能足称神品董其昌题【藏经纸本右俱对题】
　　第十六幅
　　赵子昻兰石图【长纸本水墨崖石侧兰花一本小草丛棘交映】
　　【欵书】大徳九年春松雪为叔明甥【书左角上】
　　第十七幅
　　赵子昻竹石图【长方纸本水崚嶒一石石背修竹四竿枯者一坡尽处更出短梢欵书】子昻【书图左】
　　第十八幅
　　元钱舜举林檎白头翁图【长方纸本着色林擒一枝八实二乌鸣啄生意俨然】
　　第十九幅
　　元髙彦敬山水【长方纸本水云山苍莾林木荒率山径行人树杪古寺】
　　此髙尚书真迹师大米而以吾家北苑法参合之者君俞年侄深于此道知有同鉴也董其昌丁卯长至日观因题【对题纸本】
　　第二十幅
　　元黄大痴春山图【长绢本着色春山叠翠树木隂郁小桥幽居掩映林壑右角下古印残缺欵书】大痴学人【书左角上】
　　第二十一幅
　　元吴仲圭在竹图【长方纸本水墨溪山丛竹篱落村居一老扶杖度桥】
　　【欵书】至正二年秋日张兄来仪访予醉李因写在竹图以赠之梅花道人【书右角上】
　　第二十二幅
　　元倪云林碧梧翠竹图并题【长纸本淡色茅亭双树丛竹清隂澄澈心目】翠竹萧萧倚碧梧一亭聊以赋闲居浮杯乐饮思潘岳藻思春江濯锦如辛亥嵗三月二日写寄赠仁仲医师并诗云林生
　　梧竹聨隂翠欲飞茅亭云散客初归谁能为我擕焦尾操作清风满布衣永嘉陈亢宗
　　亭亭梧竹白沙间家在云林近锡山今日乡人对图画尚怜风趣有髙闲吴下梁用行
　　第二十三幅
　　元王叔明仿右丞湖山雪霁图【长纸本着色崇山积雪湖水拖蓝渔父垂钓游
　　人乗骑俨有出蓝之致】
　　【欵书】王维湖山雪霁图黄鹤山人王临【书右角上】
　　第二十四幅
　　元曹云西秋水钓舟图并题【纸本长二尺阔一尺余水墨屏山悬瀑野水踈林乗
　　舟把钓真秋湖风月中人也】
　　秋水拍湖鱼正肥钓舟还好趁斜晖晚风拂面酒未醒新月流光又上衣　至正辛丑夏五月云西老人曹知白【行楷书右角上】
　　第二十五幅
　　元曹云西平逺松亭图【长方纸本水墨平坡古松茅茨小亭卓于松下】
　　【欵书】洼盈轩为良常草堂作【书左角上】
　　第二十六幅
　　元唐子华风微笛逺图并题【长纸本水墨长松古木一客放舟吹笛中流】雨过山色清风微笛声逺【原迹逺字下写一青字首句清字防去】至正二年二月八日舟过楚湘牕无聊作此以遣孤闷子华【书右角上】
　　第二十七幅
　　元郑禧林泉髙蹈图【纸本水墨山深林茂长桥流水溪边有亭数楹兀坐人一林下两人
　　散歩似访水亭中人笔雄墨老觉有不尽之藏】
　　林泉髙蹈
　　戊辰早秋画于闲闲室郑禧【行书图左角上】
　　第二十八幅
　　元马文璧春山晚翠图【长方绢本淡色重山白云柳堤水閤】
　　【欵书】至正十三年五月马文璧为齐贤学博写春山晩翠图【书左角上】
　　第二十九幅
　　元方方壶疎山图【长纸本着色苍山古寺云烟缥缈】
　　【欵书】金峯上人来为疎山第一座访予山中作此为赠金门羽客方方壶【书左角上】
　　歴代名画大观大推册【集宋元名迹凡九幅】
　　第一幅
　　宋李伯时扫象图【推纸本着色白象两奚奴执帚运水洗刷大士二朱衣卓锡旁观一僧
　　执杖一僧捧巾威仪肃然图左右多项氏印不録乂三角各有古印莫辨】
　　稽首普贤真大士愿海宏深知莫测誓度羣迷防有流万行周圆妙严饬善摄超诸方便门刹尘徧入无穷极变现身出毛孔香法界薫闻百千亿游戱亲乗白象王无染示同纯一色灵山赞化释迦尊演清浄成十力伟哉龙眠古画师幻理丹青状殊特锦幪新卸上方回微汗初干来浣涤肉山磊磈雪毛茸指顾奚奴轻拂拭飞龙蹴踏见雄姿渡河马那能识善来居士号如心珍袭此图窥圣迹自非力建精进幢法王大寳何由得我今赞述妙言词礼敬十方诚靡忒愿同一切诸有情如是常称佛功徳　如心居士寳藏此卷久矣今出示于予求志一言予嘉其诚谨述长偈赞之如右前大芦退牧道人四明昙锽【横题推纸本】
　　第二幅
　　南宋赵子固嵗寒三友图【推纸本水墨折枝松竹梅各一花叶参错各自分明笔
　　画清劲绰有余姿】
　　第三幅
　　南宋丁野堂道塲山图【推绢本水墨云山竹树平坡间二客对坐一人度桥来水浒
　　扁舟拨棹将泊】
　　【欵书】野堂【书左角下】
　　道塲山顶何山麓上彻云下幽谷我从山水窟中来尚爱此山防不足陂湖行尽白漫漫青山忽作龙蛇蟠山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山回望翠云鬟碧瓦朱甍缥缈间白水田头问行路小溪深处是何山髙人读书夜逹旦至今山鹤鸣夜半我今废学不归山山中对酒空三叹子昻【对题推纸本】
　　第四幅
　　元赵子昻天马图并题【推绢本着色一马鞯覆黄帕朱衣奚官控辔前导】吾闻天子之马走千里今之画图无乃是是何意态雄且杰骏尾萧梢朔风起毛为绿缥双耳黄眼有紫焱两瞳方矫矫龙性合变化卓立天骨森开张伊昔太仆张景顺监牧攻驹阅清峻遂令大奴守天育别养骥子怜神俊当时四十万匹马张公叹其材尽下故独写真传世人见之座右久更新年多物化空形影呜呼健歩无由骋如今岂无腰褭与骅骝时无王良伯乐死即休比嵗为容斋学士画天马图忽已数年矣复索余写杜拾遗天育骠骑歌于后予因奉使开平日久不能应命兹偶于舟中检出为篆书之惜不能工也延祐四年九月既望吴兴赵孟頫识【乌丝推纸本篆书】
　　第五幅
　　元钱舜举石勒问道图【推纸本着色佛图澄倚蕉隂石屏闭目坐定右袒露肩左手支頥旁一童擎杖杖挂一拂注视石勒作揺手状勒金冠朱衣俯首执恭后从武士二人捧符玺】
　　【欵书】吴兴钱选舜举【行书图后】
　　钱舜举画法多出唐周昉好作古仙释君臣髙贤【髙贤二字墨迹傍注】故实如明皇弹琵琶洪厓移居张果白驴及石勒问道竹林七贤等图余徃徃从好事家见之不一而足此卷用笔纎劲设色古淡石虎英雄之气佛图禅澄【澄字墨迹剔上】定之容皆超超着非近世仇英辈所得彷佛也万厯丙申二月二十又二日舟出垂虹亭下题王穉登【行楷书】
　　季龙【阙】儿雄略类汉髙祖视刘聪辈犹孤豚乃屈节一比丘奉命惟谨意者杀机太炽生灵肝脑涂地世尊怜悯众生假此髠神通特制之耶是日次尹山重题【小行楷】
　　虎合掌欲前僮子作揺手状止之乃知不独图澄以虎为海鸥鸟【因测丹青用心精苦重题】
　　勒状防不作河朔氊裘【裘字墨迹傍注】相乃类中原伟丈夫钱翁非以意为之必有所本二月春分日穉登书于松院【行楷书】
　　又一卷亦钱作自题诗云磊磊为人天下竒来参佛法始知机一言能悟圆通理却笑刘聪事事非后有黄文仲字中二诗不録登记【小行楷】
　　图澄先勒后虎二石皆以澄故多所全活此卷本画勒乃悮作虎老人多忘事不觉自笑季龙即虎字是嵗四月初六日栟榈舘又题登【行书】
　　第六幅
　　元柯敬仲古木寒梢图【推纸本水墨古木一株竹梢数叶萧踈其下】
　　【欵书】敬仲【书图左】
　　短日虚牕俯逺郊髙林古木见寒梢春风一去支离久无复丹丘防鳯巢刘堪【书右角上】
　　柯敬仲为鉴书博士内府厯代真迹皆得题评故行笔有北宋人风致虽然右军墨池有识者曰假令寡人耽之技不止此亦别具眼人语也其昌题【对题推纸本】
　　第七幅
　　元张子正鹡鸰图【推篷纸本水墨鹡鸰二一飞一立石上石下水荇浮叶极清旷之观欵书】至正庚子张子政作【行书图后】
　　物色晩萧森岩崖秋水深鹡鸰在原意兄弟友于心防画思边景懐归动越吟行防逐轻翼飞棹适江隂安成周子冶【行书】
　　桃李纷华莺乱啼争如原上鹡鸰飞日长一曲埙防乐橘刺藤梢半掩扉金陵端木智【行草书连周防一纸】秋风原上鹡鸰鸣碧花【墨迹花字防去】草寒华夕露清写入画图防更好古今不尽弟兄情史官吴勤【行书一纸】双飞来去即相呼不是寻常燕雀徒人世弟兄忘孝义试防原上鹡鸰图钱唐髙让【行书一纸】
　　西风沙际鹡鸰鸣一歩相呼掉尾行周怅防墙燃豆者可能无愧在原情博士钱仲益【草书】
　　雨晴原草碧萋萋二鸟相随不暂离急难相从思阿弟披图三复不胜思宪佥李显【行草书连钱防一纸】落落平原两鹡鸰行时掉尾复飞鸣物情当有急难意何况人间好弟兄越人茂题【草书一纸】
　　第八幅
　　元方方壶恵山舟行图【推篷纸本水墨髙山阔水苍茫烟树隐见三舟一扬帆中流二
　　则舟子过桥挽防树杪露出两桅足想恵山境界】
　　【欵书】至正戊子十月过访白雪先生舟次恵山作此奉赠碧溪道友方方壶【行书图右角上】
　　甘河当日逄仙客七朶莲花变金色洪崖得道隐山东夜夜神光丹室白
　　圣元立极黄河清崆峒清问通神明作者七人不可作道非常道名难名　门后学龙虎山人吴全节【行书藏经纸本】
　　第九幅
　　徐幼文眠云轩图并题【推纸本水墨云山逺近林木髙低中横一桥石泉滚滚左有
　　山屋数间一人兀坐其领略烟霞者耶】
　　谷口髙人宅晴云自卷舒闲眠好天日清梦到华胥幼文画并题【行楷书图额】　驾【项氏编号字在图前角下前后钤缝项氏诸印不録】
　　眠云轩记
　　余旧业九龙山山有石窦深叵测窦傍有湫渊黒险絶相传龙宅其中无寒署隂霁而云生焉读书之暇柱颐坐石防云去来其出也若有期还也若有归儵尔散也如防而离俄尔合也如附而依不知云之果有知果无知耶陟其髙滃然在足凭其虚薆然在腋余固不期于云云亦不自知也甞名其室曰留云复自笑曰余留云邪云留余邪云不余留而余为云留【留字迹傍注】邪淮浙兵起奔走辟乱与云别且二十年毎懐留云之乐杳不可得而陵谷迁变湫溷窦塞云之兴亦不复如曩时矣于戱云为山川灵气嘘吸变化莫可窥测而犹与时盛衰余独何悲哉思欲即所居构小轩顔曰懐云以倥偬未暇而吴门施君可堂以眠云轩记属余为文噫君其得我心之同然者欤抑亦厌世纷慕旷逸而将与天游也君居城郭去山辄数十里几榻户牖未尝与云接然而君以医济人其利物之心油然以生勃然以兴飘飘乎如御风凌虚于偃息之顷云非云何计耶他日余将归理旧业辟留云之室于山下悬一榻以待君君能为我来乎君来云将留君矣至正丙午秋八月既望嘉陵杨基记【行书一纸】
　　古弁一髙士白云与之俦性懒复好眠招云宿林丘下云作簟席上云作衾裯云去稍舒膝云来正头一生无心梦与云两悠悠自古眠云乐世无一可侔浩然身欲飘若乗无倪舟朝至乎帝乡夕返乎僲洲宁知日月旋但觉乾坤浮□鸡呌不醒窅窅空岩幽我观山川气出入不可求或逐鸾鹤翔或从蛟龙游或为风伯驱狼籍不得收或遭雨师怒奔走无停休小生肤寸间大覆徧九州变化实多状欲算苦费筹奈何一室间尔独解使留我行尘雾区愿出久未由举足常防危开眼即见愁不如闭户眠徃寻孔与周愧无山中縁云肯相随不唯当去从尔一梦三千秋勃海髙启【行楷书一纸】元末国初名流羣起以诗文著称者髙太史季廸启杨宪使孟载基张太常来仪羽徐方伯幼文贲时称髙杨张徐四大家而季廸之诗尚矣三公后精绘事孟载兼善书是又不特以诗文见长也此卷有烟岚杳霭之致为幼文真迹无疑杨之记书法直入二王之室髙之诗迹尤世罕觏皆为眠云轩而作图咏文翰于焉备美可称四絶真竒寳也石云居士题【行书一纸】
　　厯代寳绘推篷册【集隋唐宋元名迹凡十幅】
　　第一幅
　　隋郑法士读碑图【推绢本水孟徳观碑故实杨修拱立于后二武校倚马一人抱文卷
　　来】
　　第二幅
　　唐韦偃双骑图【推渍墨绢本着色二人骑马鞭控勒驰骤有神】
　　【欵书】唐贞观季春韦偃画【书图左角】
　　第三幅
　　唐戴峄逸牛图【推绢本水墨二牛前者矫首奔逸后者曵索从之力仆万夫势不可遏】
　　第四幅
　　唐张萱明皇合乐图【推篷绢本着色明皇卧榻上吹箫妃子坐绣墩垂鬟度曲侍姬三一
　　拍手节歌一持白团扇一欠身擎壶觞】
　　第五幅
　　宋黄齐烟雨图【推纸本水墨平山苍茫丛树秀润恍然烟雨之色】
　　第六幅
　　元髙房山云山图【推纸本水墨云山烟树彷佛南宫鹘突图】
　　大徳初元九月十九日清河张渊甫贰车防髙彦敬御史于泉月精舎酒半为余作山村云隐八册顷刻而成元气淋漓天真烂熳脱去画工面目而苍石危桥白云乔木恨不能移家寄身于此余方栖迟尘土无山可登展玩此图为之怅然南阳仇逺【对题推纸本】
　　第七幅
　　元倪云林庆云寺图【推纸本水墨山椒古寺江上逺帆萧疎简逺】
　　庆云寺【书右角上】
　　第八幅
　　倪云林江云舘图并题【推纸本水墨江上人家逺山疎树】
　　江云舘
　　至正十五年清明后一日风雨阻中寂寥偶客囊检出米友仁江村读书作诗十二首偶补图以纪之瓒【书图左】
　　倪元镇补米友仁江村十二景用笔清劲势如削铁云林在舟中所作意趣甚浓故此册之工细者也笔底荆闗墨色清润余得此册于京师以为寳玩但恨失去米书无刻不想不意中复得米书合为一卷尚为寳藏之唐顺之识【书图右】
　　第九幅
　　元张子正防蹇山行图【推纸本水墨山树行列树杪小亭山腰城阙一翁防蹇行山
　　下蓬头儿后从髣髴写少陵蹇驴防醉状】
　　拾遗流落锦官城故人作尹眼为青碧鸡坊西结茅屋百花潭水濯冠缨旧衣未补新衣绽空蟠胸中书万卷论道欲过羲皇前谈诗未觉国风逺干戈峥嵘暗宇悬杜陵韦曲无鸡犬老妻稚子在眼前弟妹飘零不相见此翁乐易真可人园翁谿友胥卜隣隣家有酒邀皆去得意鱼鸟来相亲浣花酒船散车骑野墙无主防桃李宗文守家宗武扶落日蹇驴防醉起愿闻解鞍脱兠鍪老身不用万户侯中原未得平安报醉里眉攒万国愁生绡铺墙粉墨落平生忠义今寂寞儿呼不苏驴失脚犹恐醒来有新作长使诗人拜画图煎胶续弦千古无黄鹤山樵书【行书对题推篷藏经纸本】
　　第十幅
　　元曹云西逺山疎树图【推纸本水墨逺山一抹林木层层笔墨苍秀】
　　【欵书】至正二十又二年作于常清静斋知白【书左角上】画苑大观册【髙头大册集五代宋元名迹凡二十五幅亦有横披可作挂轴者黄越石物也】第一幅
　　五代闗仝溪山烟树图
　　第二幅【至】第七幅
　　宋人山水【六横幅俱无欵】
　　第八幅
　　赵昌鸜鹆图
　　第九幅
　　南宋李唐采薇图
　　第十幅
　　马逺松岸髙逸图
　　第十一幅
　　元钱舜举仿赵昌栢隼图
　　第十二幅
　　王叔明秋晖闲眺图
　　第十三幅
　　张伯雨仿李龙眠四贤图
　　第十四幅
　　黄子久云壑幽居图
　　【欵书】至正四年春日黄公望送伯雨链师归句曲山州别驾郁巃嵸满谷闲云防万松痴老留图琼笈秘隐居悬诰玉函封张肯题
　　第十五幅
　　方方壶仿僧巨然山水
　　【欵书】雨牕谈易方壶道人作于龙虎山东方丈也【介山而书
　　一行在山内二行在山外】
　　第十六幅
　　呉仲圭在竹图
　　【欵书】至正二年秋日张兄来仪访我醉里因写在竹图以赠之梅花道人【一见名画大观髙集册第十七幅作访予醉李】
　　第十七幅
　　倪元镇乐圃林居图
　　【欵书】甲寅六月十日倪瓒
　　第十八幅
　　徐幼文浒墅草堂图【仿董北苑】
　　【欵书】西蜀徐贲作
　　第十九幅
　　陈仲美仿夏圭竹岸渔翁图【陈琳字仲美山水人物花鸟无不各臻其妙多所资
　　益于赵魏公】
　　第二十幅【至】二十五图
　　云林画【六幅】
　　白髪萧萧迂懒生毎将残墨记经行名家孙子留得半纸千金不敢轻　韩若东斋头得世传倪懒小册因为赋之时正徳壬申中秋晋昌唐寅书
　　外録
　　珊瑚网云前黄规仁持大册来只十一幅后黄越石又持是册来则多北宋人六幅倪云林六幅及赵昌马逺二版也余欲易其半垂成而不果
　　厯代名画髙册【集宋元明名迹凡二十三幅】
　　第一幅
　　宋徽宗桞杏白燕图【长方绢本着色嫋嫋新桞中白燕翩跹杏花娇吐春色化工嫣然尺
　　幅】
　　押
　　第二幅
　　宋绣尊者观鹤图【素绫长方本绣桃花树下尊者坐石上仰观飞鹤一侍者拊鹤一童子饲
　　鱼】
　　第十七尊者临水侧坐仰视飞鹤其一既下集矣侍者以手拊之有童子提竹篮取果实投水中喂鱼【绣小楷字于绫左】
　　第三幅
　　宋绣花草蜻蜓图【素绫长方本绣海棠蒨丽若初放倒垂牵牛花一枝蜻蜓二衔尾相接】
　　第四幅
　　南宋马逺观泉图【长方绢本淡色竒壁立飞泉直泻双松下一客仰观童子二抱琴持钓
　　具】
　　第五幅
　　元赵子昻富春垂钓图【小长方纸本水墨山林村落子陵临溪垂竿】
　　【欵书】孟頫
　　富春垂钓【书图左角上】
　　第六幅
　　赵文敏老子像【绢本淡色蟠木为椅借以兽皮老子趺坐其上双舄置前深得恬熙气象神
　　大似李伯时】
　　【欵书】大徳五年弟子赵孟頫制【小楷书右角下】
　　第七幅
　　元髙房山云山双鹤图【长方纸本水墨云山涧壑中二鹤并立】
　　第八幅
　　元曹云西幽篁古木图【纸本长一尺五寸阔一尺水墨山水竹木间一客茅斋把卷想
　　见山空月夜之致】
　　【欵书】云西老人作【行楷书右角下】
　　山空明月夜寂寥幽篁古木风萧萧安得仙人王子晋时吹鳯管下云霄至正辛丑三月题于上清方丈句曲张雨【行书图额】
　　第九幅
　　元王若水穂雀图【长方绢本着色谷穂一枝小雀抱穂鸣啄芣苡草翠色侵人】
　　第十幅
　　元方方壶山居图【长方纸本水墨云山溪壑丛树中山居数楹人迹幽閟】
　　第十一幅
　　元王叔明寄情图并题【纸本长一尺七寸阔九寸淡色悬泉注溪秀峯列障防树古松
　　数间茅舎真足息烦襟而寄幽情】
　　独坐古松下萧条遗世心青山引屏嶂流水奏鸣琴安得忘机士与我息烦襟幽情寄豪楮跫然闻足音黄鹤山中樵者王画并题
　　第十二幅
　　明商喜秋山晩照图【长方绢本着色秋山枫树溪阁渔舟山外明霞暮鸦翔集】
　　第十三幅
　　明文衡山髙人燕坐图并题【长方纸本淡色晚山如沐疎树坡陀兀坐髙人秋思
　　满目】
　　瑶溪涵素秋夜雨洗郊陌渔梁不通市悠然屏尘迹髙人燕坐中平坡浄于席疎树不遮山斜阳乱寒碧　正徳戊辰六月朔与震方山斋对语颇兴秋山行乐之兴【原迹兴字作思字复改兴字】因写此寄意文璧【书图上】
　　陋室铭
　　山不在髙有仙则名水不在深有龙则灵斯是陋室惟吾徳馨苔痕上阶绿草色入帘青谈笑有鸿儒徃来无白丁可以调素琴阅金经无丝竹之乱耳无案牍之劳形南阳诸葛庐西蜀子云亭孔子云何陋之有周天球书【对题长方纸本】
　　第十四幅
　　文衡山疎林雨后图并题【小长方纸本水墨疎树修篁萧然淡逺】
　　平生最爱云林子惯写江南雨后山我亦雨中闲防染疎林落日有无间征明【书右角上】
　　第十五幅
　　明董文敏鲈乡秋霁图【长方绢本着色青山枫树芦港扁舟秋气萧然满目】鲈乡秋霁　壬子十月二十二日写赠仲醇征君董宰【书右角上】
　　第十六幅
　　明无名氏南极图【长方绢本淡色南极翁持卷轴身首相半眉目苍苍衣纹简静】良辰开夀域南极为増龄一卷賔云曲祝之冈与陵秦鸣雷【书右角上】
　　第十七幅
　　明侯夷门擕琴访友图【长方纸本淡色仿郭河阳笔意疎树山家小桥流水童子抱琴
　　二客偕徃】
　　【欵书】吴门侯懋功写【书右角下】
　　第十八幅
　　明仇十洲雪后山茶图【长方绢本着色仿宋人笔意枯干柔枝红花胃雪力弱不胜傍
　　以朱竿扶植内项氏四印不録】
　　第十九幅
　　仇十洲芍药图【长方绢本着色仿宋人笔意芍药一枝花嫣叶痩内项氏五印不録】首夏薫风发幽花赤玉开芳根何处得汉使自西来谷祥
　　艶朶娇春日新梢刺晓烟隔帘风暗度疑有麝煤然周天球【右俱书洒金笺装画额】
　　第二十幅
　　仇十洲秋兰图【长方绢本着色丛兰满幅花瓣正反偏侧临摹宋人极致内项氏三印不録】秋风楚畹暮云深斜日幽香苦竹隂相对碧牕増感慨似听清操入孤琴西园【对题长方纸本】
　　第二十一幅
　　明谈思重墨荷翡翠图【长方纸本水墨荷叶荷花上立翡翠具迎风拂水之致欵书】丙戌春日写似慕江兄志伊【书图左】
　　第二十二幅
　　明薛素素春兰图【长方纸本水墨春兰一丛花态翩翻叶条飘动】
　　【欵书】辛丑初秋日写薛素素【书右角下】
　　纯是君子絶无小人深山之中以天为春钱贡题风前碧玉树谷口国香闻欲纫为长佩相思隔楚云张永昌
　　风摇冉冉香雨洗亭亭玉何处覔幽人幽人在空谷周之冕
　　细佩江干制楚衣东风桃李正芳菲不知蜂使縁何事竞取花心向垒归荆明璋题
　　深山之中髙岸之侧无人自芳使我心恻吴门陈焕题
　　光风泛泛转春阳碧叶红英吐国香不是玉阶无地植美人空谷久相忘马鸣霆
　　第二十三幅
　　噶喇巴国人画本国风景图【长方纸印本如乌丝罗文髙树宻林林中人物狰狞变幻衣履刀械种种殊异袒裼者披衣者裹衣若介胄者被髪者冠者纒头者男女老少朱髪碧睛宛然在目虽非六法正宗用以示观览者识职贡之一右角下横书本国字欵】
　　宋元名图册【凡二十幅】
　　第一幅
　　李龙眠画臧孙之母诲子
　　第二幅
　　李伯时画子皮之姊諌弟
　　第三幅
　　米襄阳仿董源笔
　　第四幅
　　阎次平小景
　　西来白水满南池走马池边日暮时桥底荷花无限思清香乞与路人知【髙宗题】
　　绕池曳杖擕双鹤架水浇花课小奴【髙宗又题】
　　东风双鹤啄苍苔杖履从容一径开分付浇花莫多水韩郎昨日染根来汴荣题
　　外録
　　珊瑚网云观汴句非阎将仕笔明矣殆石城韩祐耶祐为绍兴画院祗候又善写生染色可并石桥王也
　　第五幅
　　马和之弃瓢图【陶九成题失録】
　　第六幅
　　刘松年耕织图【董宰题学丘文播】
　　第七幅
　　髙房山画【李蓟丘题失録】
　　房山古人其子避居吾松宰
　　第八幅
　　赵子昻马图
　　王孙曽骑天厩驎毎忆龙驹便写真曹霸祗今那复得丹青剥落泪沾巾尚左生题【余为徐贲诸人所题失録】第九幅
　　赵吴兴山水
　　第十幅
　　陈赵合作并题【水鳬小景殊佳】
　　陈仲美戯作此近世画人皆不及也子昻题
　　大徳五年辛丑秋仲仲美访子昻学士于余英松雪斋霜晴溪碧作此如活使崔艾复生当让出一头修饰润色子昻有焉昔人有以千金换能言鸭者此虽不能言亦非千金而轻与是年除夕题于躬行斋南阳仇逺防
　　良工苦思可心降底事文禽不解双欲采芳华波浪阔芙蓉朶朶隔秋江
　　第十一幅
　　梅花老人渔舫图
　　第十二幅
　　黄大痴溪山髙逸图【阔幅不甚真】
　　第十三幅
　　曹贞素乐陵溪山图【此幅系真迹】
　　世治多福人时危多贵人贵人乃鬼朴福人真天民缅维曹云西生死太平辰髙秋下孤鹤想见美丰神菀菀露榉间幽幽水石濵桨打甫里船角垫林宗巾徃访赵松雪满载九峯春【酒名】斯图作何年援笔为嘅呻池废余野鸨井渫揺青薲梧溪长老题
　　第十四幅
　　贯酸斋松图【此幅未确】
　　第十五幅
　　元元仪仿李营丘笔【对版人物极似梁楷】
　　第十六幅
　　盛叔章山水
　　第十七幅
　　倪迂写云石古槎图【此幅真迹】
　　第十八幅
　　方方壶作天荒落图
　　第十九幅
　　方壶黄絪緼图【不见佳松两老人题失録】
　　第二十幅
　　张观山水
　　外録
　　珊瑚网云欵题树身葢国初人也
　　又云崇祯四年九月十六日徽友黄规仁擕册共唐搨临江帖来赏菊夜话因留册逾日饱观
　　宋元名家画册【凡二十幅董宰太史集】
　　李成小卷得之光禄潘云鳯赵大年对幅得之刘金吾禧荆浩一幅得之靖江朱光禄在明郭忠恕二幅得之顾中舍正谊赵吴兴垂钓图得之朱司成象家名大韶余最爱吴兴公及伯驹小景皆闻而购之共得百幅防之众尤得此廿幅犹欲去朱鋭曹云西未有可易者二十年结集之勤亦博得闲中赏玩人间清旷之乐消受已多东坡云我薄富贵而厚于画岂人情哉然授非其人能不靳固瑞生有画才少年笃嗜非耳食者因以归之他日画道成为余图五岳不负衣佳话庚戌十月其昌题
　　天启壬戌元日至十有三日无日不隂雨冰雪戚友相过皆嘘呵瑟缩无少欢绪因发猛思拉徐润卿汪玉水同儿亨过程季白斋楼煮茗团坐出观董氏画册一一评赏营丘古澹萧瑟赵大年对幅一作近景林樾环绕一陂陀冈拾级而上作苫茅廊房通髙阁可以眺望而下止沙岸平桥不知何适其一作逺景平林漠漠之下有三子母牛一饮水一伸项垂胡瞪视一蔽翳丛薄间极有态而隔水仍是半边圯桥或云二幅相凑然无接纫处葢迹分而意合当时直写所到与所见耳天真之趣虗搏之则散漫不属实据之则逼塞可厌妙处正在虗实相构有意无意间昔人嘲大年守宗禁不能逺适有所貎染以为定是朝陵回也然妙境防心岂必在泰山乔岳哉苏米辈直用相嘲耳非笃论也王晋卿梧庭霜樾四五碧梧叶已脱尽緑榦髙挺与石烟莎雨共结空寒之韵真竒作也伯驹花溪渔隐设色鲜润子昻青山白鹭意象髙华朱鋭雪中驴堈种种纎备黄子久苍率浑成董宰疑为北苑余谓未必曹云西王叔明倪元镇俱未确皆宰所欲去而未能者畨覆谛观间遂令神情酣畅如昔人暮春修禊清夜游园各各满志无复隂寒凝沍之叹即黍谷召和不是过也吾辈乐此乃至不为寒暑所困岂复有疲厌哉李日华识
　　外録
　　珊瑚网云唐宋元寳绘册髙头此册减半向在董处有大小册之称
　　元季十二名家册【凡二十幅庚申春仲烟谿堂重装图名下小注俱汪玉水记】神游目赏【八分书引首】九十七翁殳忠
　　第一幅
　　赵文敏山水并题【大幅写高松一双小树二幽人防杖过桥逺水抹遥山一带淡墨萧疎而
　　腴泽故子昻得意笔也】
　　山重水复路萦回杖防危桥暝色开定向月中寻贺老酒船何事未归来【下改月作越字】
　　第二幅
　　管夫人长明庵图【庵居旷野垣内有屋三层横廊通门径竪竿悬一灯所谓长明也傍有石莲台作施鸟食者垣外二长松下防又一树参之门外坡临水际水间复有坡树气髙古无儿女子态比丘尼妙湛诗小行书题其上此尼想即庵画中人也】
　　【欵书】大徳九年冬十一月廿又五日仲管道升作松树隂隂落翠岩一灯千古破幽闗也知诸法皆如幻甘老烟霞水石间比丘尼妙湛
　　第三幅
　　赵仲穆山水【着色山水一朱衣人坐鹢首舱内列图书茶具帏间悬葫芦童子踞梢烹茗舟横丹
　　枫残緑之下水草丛丛逺山叠叠坡作浓翠色絶无寒酸气】
　　【欵书】赵雍为如泰作
　　第四幅
　　仲穆涧树图【泼墨成五树森森临涧又是一格】
　　第五幅
　　黄鹤山樵为贞素写句【写闭户著书多嵗月种松皆作老龙鳞之句淋漓酣畅足尽王
　　叔明逸致】
　　第六幅
　　云林枫林亭子图并题【画间层山四折中露旷地外绕七树向水纎劲淡得未曽有】旷逺苍苍天气清空山人静昼暝暝长风忽度枫林杪时送秋声到野亭壬子七月十又六日写于枫林亭中东海农倪瓒
　　第七幅
　　一峯道人笔【重山叠嶂间溪桥断续屋树团簇真欲界之仙都也】
　　第八幅
　　黄子久山水【着色较前幅殊空旷征帆片片暎带间大有气韵】
　　第九幅
　　子久山水【浅色较前幅尤空旷青林红树防缀其间山上一径有浮图矗起宛然句曲道中光景欵书】大痴学人
　　第十幅
　　子久雪景图【山前汀树极萧瑟阅之光揺银海】
　　第十一幅
　　子久山水【设色山水絶似髙房山山中屋宇相向流泉山凹有兰若作霞】
　　【欵书】大痴辛丑七月写于子茂清玩
　　第十二幅
　　吴仲圭林峦古刹图【林峦古刹杖藜者度石梁向虗亭墨气淋漓满意】
　　【欵书】至正元年春三月梅道人戯墨
　　第十三幅
　　仲圭竹下泊舟图并题【岸竹纵横如风树竹下泊舟坐一人大是荒率草莾】涓涓多近水拂拂欲宜山吁嗟此君子何地不容闲梅道人戯墨也
　　第十四幅
　　曹贞素画【着色髙山藏梵宇下临松巘山凹内石路层层外为溪桥一人防马而来有奚奴相随欵书】云西老人作于常清静斋
　　第十五幅
　　柯敬仲山水【山水间疎林小寺殊简旷】
　　【欵书】甲申人日过白雪牕观雪坐中可如道人征画遂试綉儿墨为之
　　第十六幅
　　敬仲秋林晓色图【画秋林晓色絶壁半入天际下为重林林内一亭旷如也】
　　第十七幅
　　马文璧仿马和之新桞钓船图【新桞濯濯可爱红衣人坐钓船水边嫰绿初放
　　宛然早春景色】
　　第十八幅
　　马文璧山水【着色山水楼台隐见冈麓相吞泊二贾舶小欵落岭侧】
　　江阁临江夜泊船波光澹荡逺生烟萧萧落木砧声里翘首天涯月正圆张宪题
　　第十九幅
　　方上清仿小米云山图并题
　　石路絶经过山云自来去欲共麋鹿羣当在幽深处方方壶为华林先生写
　　第二十幅
　　盛子昭山水【武唐盛懋着色山水大松二株偃葢石径松下一曵杖人童子迎其前舒手似报幽
　　事者坡外水纹萦回境界絶可想】
　　余丱角时遂好绘事不减梁简文诗癖尝从先君过顺甫钱先生家纵观名画顺甫乃谓余曰收藏图画宋人不如元人之文采绢本不如纸本之绵逺卷轴不如册叶之便览今好事者所收册叶皆绢本即马夏刘李之辈难脱画院俗气余耽之者胜国名家恨不多得此册余昔年在金陵时始得黄王者五幅后遇诸名公真迹善价收之迄今三十年来彚成百幅内有绢素神脱者摽出名次者摽出人物无丘壑者摽出翎毛竹石摽出有俗态者摽出所择者凡赵松雪以下十二家总二十幅为一册可为胜国羣贤之寳也赵松雪近宋撮诸家之妙运于毫端有李营丘遗意笔法精微骈丽圆融管仲长明庵图发景外之趣可谓运斤成风其子仲穆二纸落笔肖乃翁诚一门三絶千古伟人黄子久四幅皆仿董源毫锋頴脱灿烂逼人絶代笔也后一幅古气苍然令人可爱王叔明著书图大似赵氏之遗风无一毫尘相倪元镇枫野亭疎林旷逺清气若秋水之神吴仲圭二纸墨晕神竒敻越缋表乃巨然之门户也曹云西着色雅淡意趣有余柯敬仲二纸笔超轶潇洒天然马扶风二幅大幅拟仿于和之小幅近唐人而髙逺盛子昭逼松雪之神方道士气韵生动前诸名家真凌跨百代可望而不可及也癸巳十一月廿又七日渔隐主人金文鼎识
　　绘妙自余平生乐事虽不能歩武古人亦能咀嚼个中防味其二十幅想仅有而絶无者余徃时一闻胜国名画辄多方覔购常有赝本不值一笑者亦有好事家与余鬬胜致酿成非者此常明庵图乃吴郡髙叔寳之物甚有厥名昔青城王道夫与余争售成讐后其子汝玉与家儿同榜忝于年家后防间两觉汗颜而已曩同俞乐泉过武林获赵松雪柯丹丘画及还舟次横塘晚遇戒心游资罄失囊中无半文幸画无恙欣然而归过魏塘于胡长卿处称贷长卿同余所好留榻连旬出示名公书画评隲真伪各半此长卿短于只眼也是日征余写渔舟图淋漓盈卷稍有得意处长卿已故此卷不识归何人矣品藻最不可轻视徃徃有髙手伪作苐观其气韵然必须多蓄古人真迹披览或自能动笔或濳心叅究深知防趣方可赏鉴迩来好事者多耳食一见有名书画不审而图之可笑可笑此册选元季十二名家自余生平寳爱之师愧不能追其万一当为后来宗法者也次年端阳前一日文鼎重题
　　金文鼎先生淞江人永乐中以绘事名海内风流博古髙尚不羣尝见先生图画大得元人笔意余亦宗之此册先生所选凡十二家二十幅各各品定无不臻妙先生目力髙也今为御史徐同美所藏同美乃先生郎君礼部之壻擕来见示可为胜国名家一时之赏防良足快也长洲沈周
　　画册以元季四大家为难予家藏百幅仅防其尤物十八幅耳又有沈纯父司马之子久二十幅汪太学景纯太学冲凡二册宋元各半皆为画苑之竒寳今又见此册原为吾乡金文鼎所藏文鼎画入能品宜其具择法眼差觉盛子昭柯丹丘未能作诸公把臂入林侣耳然已海内不再得矣董其昌题【右四防装册后】
　　外録
　　珊瑚网云崇祯甲戌重九日歙友黄越石擕是册至余家留阅再宿并示白定小鼎质莹如玉花纹粗细相压云雷蝉翅蕉叶俱备两耳亦作盘螭圆腹三足罏顶用宋做白玉鸂乌木底有篆书云夏鼎九象殷周禀焉小大备物用知神奸孰是愈籖儿玉埏夔龙饕餮咫也序防载其馨飨庸永日宣东阳识底后镌曲水印章越石云项子京一生赏鉴以不得此物为恨索价二千金吾里有偿之什百不肯售真希世之寳也其挂幅有李营丘雪景十袭珍重殊甚然视吾家山水寒林犹伧父也米敷文云山屋太糢糊王叔明一梧图亦赝物南村草堂图更恶甚惟文征仲仿小米钟山景大轴有气韵上题云君家住近青谿曲流水隂隂緑树多最爱钟山疎雨过白云千叠拥苍螺时越石欲余斋头灵壁为漫兴中名听经鵞者以文画相易余不割舍渠谓米家书画船不可少此物遂强持去复示我宋搨阁帖硃绣白端砚坡仙雪浪斋緑端砚哥窑彛及乳罏种种曰此皆定鼎之媵也噫昔沈不疑寓金陵杏花村有破定彛朱兰嵎宗伯因名其斋曰寳定今越石之舟亦可名寳定而余新得旧藏唐宋元画册端可如苏长公以寳绘名晋卿之堂也哉虽然阅世愈深当如玉局作粪土视之而壶诸胜乃是我师耳
　　元明名绘大方册【删存六幅】
　　第一幅
　　元钱舜举山茶图【方纸本着色山茶一枝朱花緑叶妮人艶绪】
　　【欵书】大徳二年夏日画吴兴钱选舜举【书右角上】
　　第二幅
　　元吴仲圭墨竹图【方纸本水墨雨竹二枝潇潇尽致中有项氏三印不録】
　　【欵书】梅花作雨意【书左角】
　　第三幅
　　元王叔明古木竹石图【长方纸本水墨窠石古木新篁苍然掩映】
　　黄鹤山人多意气真是髙亭老仙士挥毫髣髴如有神怪石嶙峋笔端起琅玕玉树生云烟画图夺得江南春尔来遨游东海上持赠玉崖之髙人两翁相对遂倾倒醉里不知天地老持竿共结沧洲期一钓犹嫌六鳌小铁笛道人题【对题方纸本】
　　第四幅
　　明宣庙竹树双鸟图【方纸本水墨疎竹寒枝侧出小鸟并栖令人追思光霁之辰欵书】宣徳戊申御笔戱写【书图右】
　　第五幅
　　明边景昭枯荷鹡鸰图【方绢本着色枯荷鹡鸰笔意髙寄原上之诗起予观瞩欵书】边景昭写【书右角上】
　　枯荷残蓼意萧森原上秋风感二禽急难独怜兄弟少见禽无处不伤心双崖
　　荷叶萧疎秋已防水清沙白鹡鸰寒自从兄弟凋零后老去防图思万端颐庵
　　淮南尺布义多违共被姜肱世转稀偶过西湖追徃事翠荷秋去鹡鸰归纯一
　　第六幅
　　明闗何思草龛读易图【方金笺水墨山水松竹间卓龛如笠一老摊书其中】草龛读易【书】虚白道士思【书左角上】












　　书画彚考卷三十四
<子部,艺术类,书画之属,式古堂书画汇考>
　　钦定四库全书
　　书畵彚考卷三十五
　　刑部左侍郎卞永誉撰
　　畵五
　　宋零册
　　李世南畵
　　野水参差落涨痕疎林欹倒出霜根扁舟一棹归何处家在江南黄叶村【东坡书】
　　小米云山图
　　襄阳松沈未曾干千里潇湘五尺寛樵径不禁苔露滑渔蓑长带水云寒澄澄僧眼连天碧澹澹蛾眉隔雾看恐为醉翁当日冩平山堂上雨中观希哲题
　　崔子西鹅图
　　雨后菰蒲翠色分水边舒鴈已离羣杜陵对酒吟诗爱更忆山隂赠右军静学题
　　赵千里写山【团扇本】
　　谁见解衣作盘礴卷懐云烟归掌握春雨溟溟江水波竹间日暮衣裳薄零落王孙翰墨余越王台殿久荒芜要知人好畵亦好爱比当年屋上乌题赵千里扇上写山用郑山人元韵倪瓉
　　赵千里月宫图【团扇本】
　　淸凉境界火云藏但觉仙家日更长千嵗夀松谁宴坐星君午夜吐光芒赐王都提举【思陵题】
　　刘松年畵【团扇绢本】
　　南山晴翠入波光一派溪声绕路长最爱早春沙岸暖东风轻浪拍鸳鸯【思陵题】
　　松年畵【团扇绢本】
　　荷叶如钱三月时幅巾藜杖一追随尔来胜事知多少惟有风标公子知【思陵题】
　　马远畵
　　髙山流水意无穷三尺云弦膝上桐此时谁防得坐凭江阁看飞鸿【思陵题】
　　马远畵
　　不祷自安縁夀骨人间难得是淸名浅斟仙酒红生颊永保长生道自成【思陵题】
　　外録
　　唐寅识云是畵竹下有冠者道士持酒杯侍以二童一鹤烟泉之间赐王都提举为夀上有辛巳长印下有御书之玺
　　李希古畵
　　月团初碾防花甆啜罢呼儿课楚辞风定小轩无落叶青虫相对吐秋丝【思陵题】
　　元零册
　　赵松雪山水
　　【欵书】子昂
　　赵文敏山隂髙防图
　　【欵书】子昂
　　陆瑾有山隂髙防图吴兴此小景是临陆瑾者吾松朱象司成家物其昌观
　　钱玉潭仇书图并题
　　两两挟防游康衢聚戏不异同队鱼忽然儿态起争竞捐弃箧笥仇诗书吴兴钱选舜举畵并题
　　吴仲圭山水并题
　　古藤隂阴抱寒玉时向晴窓伴吾读靑靑不改四时容絶胜凌霄倚凡木梅花道人戏作并题
　　仲圭渔父图并题
　　红叶村西夕照余黄芦滩畔月痕初轻拨棹且归欤挂起渔竿不钓鱼梅老戏墨
　　靑山照水光飞飞寒鴈背人忙冲小浦转横塘芦花两岸一朝霜
　　醉倚渔舟独钓謡等闲入海即乘潮从浪摆任风飘束手懐中放却桡
　　梅花道人畵师巨然多以船子和尚川拨掉诗题之吴门王文恪家藏其渔乐图入妙品本与盛子昭比门而居四方以金帛求子昭畵者甚众而仲圭之门閴然妻子颇笑之仲圭曰二十年后不复尔果如其言盛虽工实有笔墨畦径非若仲圭之苍苍莽莽有林下风气所谓气韵非耶宰题
　　曹贞素疎林寒色图
　　【欵书】泰定乙丑十月云西曹知白
　　晴窓偶阅云西畵今昔相殊感慨多桃李上阳春寂寞何如古木老岩阿子舆
　　铁石根柯螭虬资质风雷忽来变化莫测志古斋云西山水师冯觐亦似郭河阳家赀富盛而文采有余尝筑台以银粉涂之名瑶台月夜擕客痛饮倪王诸名士时为下榻以书畵相赏防世贤子
　　云林春山图并题【过版】
　　狂风二月独凭阑靑海微茫烟雾间酒伴提鱼来就煑骑曹问马只看山汀花岸桞浑无頼飞鸟孤云相与还对此持杯竟须饮也知春物易阑延陵倪瓉壬子春倪迂今已矣真迹在人间无限天然趣白云满逺山杨士竒题
　　倪高士山水【小帧】
　　【欵书】云林子畵丁未八月【书纸右方】
　　外録
　　书畵舫云倪高士山水小册一帧拍塞满纸笔墨清竒右方题欵两行别有文徴仲太史一诗冩作对题可覔元镇诗帖改装袖卷展玩也
　　李仲宾墨竹图
　　石根夭矫出寒梢明月空山舞翠蛟防作江湖墨风雨曾随海浪过南交【仲宾曾使交趾故云】大徳二年春巴西邓文原题于寓意斋【小字自注】
　　钱舜举水仙花图并题
　　帝子不沈湘亭亭絶世妆晓烟横薄袂秋瀬韵明珰洛浦应求友姚家合让王殷勤归水部雅意在分香钱选散罢天花下紫坛露横秋袂水鸣环凌波欲接君王去又恐繁霜不耐寒
　　八斗才中畵洛神翠罗轻飏袜尖尘霅溪老子真能事更比陈王写得亲允明题
　　赵子昻归来图
　　勇决端为士论怡青松黄菊是归时心中惟有方寸赤巾下可无双髻椎句曲外史
　　柯丹丘山水
　　木叶萧萧半欲空竹竿袅袅不成丛絶怜意匠经营处都在风烟惨淡中王绂
　　黄鹤不得意来栖珠树中仙峤隠光辉万里空天风东海徐宪
　　吴仲圭山水并题
　　闻有风轮持世界可无笔力走山川峦容尽作飞来势太室居然掷大千吴镇
　　苍洲老树碧山前秋水茫茫一钓船昔日畵师非俗士东菑庄子在蓝田云东逸史
　　梅道人竹枝图并题
　　有竹之地人不俗而况轩窓对竹开谁谓墨奴能倒景一枝独上纸屛来梅道人
　　淇园一枝春雨足渭川千畞秋风高先生青眼对君子撚落吟须如凤毛允明题
　　仲圭竹图
　　淡墨淋漓粉节香淸风彷佛见潇湘一般红杏沾恩泽别有浓阴葢草堂【徴仲和詹仲和题】
　　湖州逸法共东坡友石于今不可过一段天机真假际詹公妙手即詹何【枝山和詹仲和题】
　　吴仲圭畵
　　树欲化龙先带雨泉将归海已如涛直恐化人移幻境莫夸墨沈与霜毫祝允明
　　陆天防畵
　　林木森森枝叶交小亭寂寂似书巢手中一卷羲皇易读到先天第防爻京兆杜琼
　　倪元镇畵幷题
　　石径过云栖鹤冷松堂留客煑茶香瓒
　　王叔明竹石图
　　谁斸岩岩华岳根幽竒又见竹成文急呼米老拜石丈更唤坡翁友墨君海渔
　　僧觉隠畵幷题
　　花下抛书枕石眠起来闲嗽竹间泉纸窓石鼎灰犹暖残烬时飘一缕烟
　　无名氏竹图
　　湖州昔在陵州日日日逢人写竹枝一段枯梢三作折分明雪后上窓时顾阿瑛题
　　无名氏畵
　　西门春如东门春九山凤凰刺眼新黄娘人家花似锦白衣参府酒如银亷夫
　　元人山水
　　野市骑驴久凉风席防人逍遥甘避地不肯问通津钱惟善题
　　元人梅图
　　老树重开雪里花倚风临水见横斜马蹄踏遍西湖路谁识林逋处士家陋斋
　　元人畵
　　江阁披风溽暑降莲歌隔水送新腔小姬且莫遮团扇老我悬眸正倚窓海西逸叟费昌
　　仙女图
　　缥缈霞衣玉女裁佩摇华月下仙台庭闱自是阳和早嵗晚碧桃千树开【阙欵】
　　渔笛图
　　山中老树秋还青山下渔舟泊浅汀一笛月明人不识自家吹与自家【阙欵】
　　元人古木竹石图并题
　　竹树色依稀苍苍拥翠微枝头应带润疑是泣湘妃古木昻藏怪石傍湘筠防个色苍苍嵗寒共守氷霜操絶胜春花鬭艶阳寻乐
　　云根磥砢紫苔封老树苍苍倚碧空相友此君同嵗晩不随凡卉閙春风麟斋
　　元人竹图
　　凤凰刷羽压晴峯过雨湘江迥不同一日风云从地起化龙飞在九霄宫翰林倪谦
　　元人兰图
　　月白湘江寒风生怅幽独何处结同心情人在空谷季廸髙啓
　　元人梅月美人图【团扇本】
　　三弄吹残集有仪霓裳缥缈玉参差月明花下如相见好似罗浮梦里时巢云子
　　元人山水
　　半生无事傍烟霞防杖来追隠者家百舌鸟鸣山逺近数声人语路横斜郁葱佳气春长晓靉叇祯云锦又华尽日凭阑天外看水光山色嬜仙划豫章巢云子
　　元人山水【团扇本】
　　可人山外更加山望逺朝朝凭玉阑楼外垂杨条又緑东风浑不放春闲崆峒太史
　　柳隂楼畔好青山拂拂南薰入畵阑一防红尘飞不到清凉世界玉人闲歩蟾子
　　楼台突兀柳隂中楼外青山圗畵同此景不知何处是凭阑我欲纳凉风艮斋
　　唐独册
　　阎令胡笳十八拍圗册
　　外録
　　书畵舫云朝廷近示阎令胡笳十八拍圗巨册每拍皆虞永兴书其书藏锋蕴借极得永禅师法画作大刷色古雅不凡惜首尾二帧破损略存笔意耳
　　五代独册
　　刁光画册【团扇纸本凡十幅对题金龙笺俱宋孝宗御书】
　　双飞蛱蝶圗【着色桃李大小四株有平台翠石石傍双勾野草草上五采双蝶栩栩翩翻又空勾一树不用皴笔疎落防染左方有御府钤印】
　　【欵书】刁光【飞白书石上】
　　融融风日杂花开一雨凋残满緑苔倘有红妆来拾翠无端蝴蝶鬭飞来御题
　　五羊圗【泉石坡岫设色浓厚枯木二株焦墨写成中间畵羊五一羯靣山背立一子羊隠身石畔一纯白老羝顾之一跪草间作咩一龁草各有生气右方有御府图书钤印】
　　【欵书】刁光【飞白书石上】
　　霜风不动节毛尘同沐中原水草春苏武还朝典属国一时髙爵岂庸人御题
　　葵石圗【着色秋葵五本花则粉瓣丹心叶则緑晕墨渍粉笔勾勒下倚玲珑一石小草蒙茸右方有御府钤印】
　　【欵书】光【飞白书石间】
　　中央正色殊堪重况复丹心向太阳可信化工深意在只教此本染宫黄御题
　　雪松图【幽泉怪石布置左右中间一松槎枒盘郁松傍苍色一偃然跧伏皆用粉笔衬托间以渍墨染成望之知为深山雪境内无名欵亦无钤印】
　　梦中衣褐定何祥明眎由来世泽长谁拟前身是韩子为他毛颖着文章御题
　　竹菊图【石坡峭立流泉蜿蜒竹作飞白菊标五色纷披掩映秋容致佳左方宣和御寳押字右方有乾卦圆玺系徽高卬识也孝宗御笔对题葢三朝共寳之】
　　【欵书】刁光【飞白书石上】
　　赋得闲情思独工想擕巵酒对芳丛铅华不为春争艶留得先生醉颊红御题
　　蜂蝶戏猫图【桧树海桐各一株树傍为叠石下布平坡蹲踞一猫身纯白头尾间黒若伺蜂蝶之状右方有御府印】
　　【欵书】刁光【飞白书石上仅存其半】
　　白泽形容玉毛纷纷鼠辈命难逃后邨诗与涪翁咏未及崔公一议高御题
　　雪里山茶图【着色山茶一本碧叶丹葩石上渍粉余地染墨雪境中自尔焜燿夺目右方有宣和长方御玺】
　　【欵书】光【飞白书正中石上】
　　一枝残雪照山城春意原非复后生羞把红顔媚儿女梅兄知我嵗寒情御题
　　江南风景图【蔷薇一枝鲜红可爱更垂弱柳数条蜻蜓上下其间巗石青苍约畧佳丽左方御府钤印】
　　【欵书】刁光【飞白书稍磨灭】
　　秋雨池塘透晚凉蜻蜓飞处白苹香江南风景堪图畵怪得先生一【阙】长御题
　　雪景水仙图【水仙数本离披于带雪文石之下姿致清絶图中有宣和长方玺幷宣和押字】
　　【欵书】光【飞白书石间】
　　黄冠翠帔玉为姿何处春风一见之未到湘江淸絶地试看山谷老人诗御题
　　芙蓉泉石图【临水芙蓉一树花叶都雅下有碧石苍苔増其韵致左方御府钤印】
　　【欵书】刁光【书石上】
　　托根不与鞠为双厯尽霜风未肯降本自无心那有怨年年淸艶照秋江　乾道元年仲春御题
　　宋独册
　　宋院畵册【凡五幅】
　　第一幅
　　瑶台无信托青鸾一寸芳心思万端莫向东风倚脩竹翠衫经得防多寒　右脩竹士女图【徽庙题】第二幅
　　消受南薰一味凉藕丝新织舞裙长临池试展凌波步只恐红莲妬艶妆　右荷花士女图【徽庙题】第三幅
　　罗袜生香踏软纱钗横玉燕髩松鸦春心正是芭蕉叶羞见宜男竝蒂花　右芭蕉士女图【徽庙题】第四幅
　　软绣屛风小象床细风亭馆玉肌凉含情学写鸳鸯字墨洗蕉花露水香　右涤砚士女图【徽庙题】第五幅
　　浓黛消香澹两蛾花阴试步学凌波专房自得倾城色不怕凉风到扇罗　右圑扇士女图【徽庙题】
　　无名氏花草四册
　　第一幅
　　香蜜裁葩分外工疎枝防防纵雏蜂娇黄染就宫妆様香暖尤宜爱日烘　右蜡梅【思陵题】
　　第二幅
　　寒花婀娜露凝香风叶摇秋凤尾凉梦入畵堂银烛下翠屛深处隠红妆　右脩竹芙蓉【思陵题】第三幅
　　墨花垂颖千古尚淋漓翠羽风前叶秋声雨后枝诗题春粉节绷脱玉婴儿湘浦人何在空闻鳯管吹　右墨竹【思陵题】
　　第四幅
　　名出本南山来倚琼苑间陈主歌前树杨妃醉后顔为嫌脂太赤故着粉微斑共言攀折处已获寳枝还　右雪中山茶【思陵题】
　　元独册
　　高彦敬临米元晖畵册【纸本凡十叶水墨】
　　【欵书】大德乙巳孟秋上吉房山道人高克恭彦敬畵辩章荣禄公平日乐山水既得高侯彦敬所临元晖墨本总为巨袠以便阅玩每幅为图图目廿各系小诗字如图数峰峦林莽烟云洲渚楼观舟梁高下逺迩如示指掌信乎其能鸣于今昔也于戏自圣人以动静乐夀取喻仁知公卿士夫肆以斯鸣多矣辩章心圣学必当独得于图畵之表至正辛巳日端午葵轩文礼恺谨识
　　乌乎泉石膏盲纒绵予心甚久徧阅神医终弗能差及闻江南山水甲天下恨未一到厥疾转剧今贡士孟仁致云南平章相国公命恳跋家藏房山家寳廿题幷图试为一披彷佛歴歴如躬到其处阅其胜槩江之南山与水弗劳足力尽堕吾目中矣披览既周脱然不觉沉疴之去体也或言陈琳檄愈头风杜甫诗愈疟疾而今而后始知前言信不诬矣诗律之深严模写之竒伟邓翰林文员外自有成説予何容置喙然谨识观畵之嵗月以塞諈诿雅意至正新元月届防宾蓂生十有五叶西都小儒李克敏拜手书于楮箬亭
　　笔架山边蒙鸿云元晖家法妙通神有声图畵无声句青出于蓝更可人京兆王弁题【按蒙鸿字皆去声】墨妙传心妙居然老更成烟云无尽藏泉石有余淸雅意形新帙前修益旧名相君常寳此时一快高情张冲顿首敬书
　　吴仲圭明圣湖十景册【缣素本】
　　此册曾见项又新斋头又新墨竹师法仲圭得其手写竹谱廿幅天真烂漫真竒品也仲圭山水不多见一松石泉壑在余处一重林渔汀在池湾沈氏此册又新不知从何得之苍率简易大都规模巨然岂挥洒风枝风叶之后弄其余沈耶又新墓木已拱偶于玉水处展阅不能无黄公酒垆之感也崇祯己巳四月雨窓漫识竹懒李日华
　　外録
　　瑚网云天啓丁邜嵗余自歴下归至冬得册于又新家偶观冯开之快雪日记有云己邜四月廿九日看项氏所藏法书名畵有赵千里丹靑三昧图马和之毛诗十二段闰四月初一日看吴仲圭西湖十景册文与可晚霭横看高卷则斯册见重于当时可知得后至癸酉春余往娄江访故抵苏门顾友靑霞招饮汗漫亭偶携是册在舟索阅欲得之而未果乃以易还故物为霞上寳玩竟幷去此册及今念之犹悒悒也
　　梅花道人水墨册
　　外録
　　书畵舫云吴可文携示梅花道人水墨册前为山水者六后为松竹者十书画纵逸絶伦其真本藏沈啓南家此特其临本耳而颇能动人想像真迹之妙又当何如也
　　明独册
　　沈石田畵赠世光幷题册
　　余早以绘事为戏中以为累今年六十眼花手颤把笔不能久运运久苦思生至疎花散木剰水残山东涂西抹自亦不觉其劳矣此册于西山展墓囘途中拂拭且写且行风淡波平荡舟如坐屋底抵家喜遂成因题其后成化丁未春三月长洲沈周为世光贤侄赠并题石田畵幷题小册【凡十二幅各一絶句】
　　虚亭不碍秋落叶直入座可人招不来幽事如何作独行殊寂寂秋尽过桥时忽被风吹袖山花亦不知石丈有芳姿此君无俗气其中佳趣多容我自来去扁舟不可泊任随流水流东西与南北人物两悠悠山木半落叶西风方满林无人到此地野意自萧森溪静风不过树深啼鸟知山人未来处云气入茆茨靑山间碧溪人净秋亦净虚亭藏白云野鹤度幽径独过溪桥去闲寻佳句行山亭虚白日客思与秋淸緑树迷昏雾靑山生晓云自天为此乐平与畵家分钓竿七尺玉夕阳千叠山山容恰好晩正及鸟飞还野树脱红叶回塘交碧流无人伴归路独自放扁舟湖北归来日落扁舟满载西风目送一行白鹭秋怀欲与天空
　　右小册十二翻皆拙笔也宿田老兄索遗孙宗福葢宗福侍父世资官于崇藩以将逺念而已畵皆江南所有宿田命之也其为命将俾宗福见而有所思大胜含饴而弄之矣成化二十三年季冬十有三日沈周
　　沈啓南畵幷题册【凡十六幅】
　　门前照溪影墙后交竹枝屋瓦多破碎落叶相蔽亏贫贱客不弃堂中罗屦綦有酒愿客醉此外无所知
　　其二
　　眺逺累登顿乔梢拂双鳬江长要天接云懒欲风扶落日在溪山秀水横眉须台高兴亦超空歌澈淸都
　　其三
　　鱼轩鹤影共淸溪细水桃花一树低鹤钓鱼仙者事尽将风致倩人题
　　其四
　　流水无停迹静者临其傍跳珠石触起霏花衣沁凉静入希声再潄空膏粱淡然与心契岂复嗟望洋
　　其五
　　白云或改青山色黄叶还惊碧树秋抱膝长吟人不识夕阳西下水东流
　　其六
　　路迂境自僻遂与尘世防回溪门次澄波含石庭悬厓引平圯因以开新亭丛蕉暎人緑竹吹亦泠泠时复作孤往抱琴倩僮丁终少何标榜聊自安此生
　　其七
　　君舟我舫忽相逢江上斜阳暎碧峯且钓且谈情未尽白鸥飞处水融融
　　其八
　　林木萧条山水淸长滩浅瀬互纵横何人晏坐心无事静看秋云隔峤生
　　其九
　　回溪濯玉波声破人影翛然树影外诗迟步缓自腾腾况有凉飔写微醉但教行乐清趣足不在红妆恼山谷
　　其十
　　山罨畵水挼蓝路縁林麓北人过野桥南个是阿谁能散逸褁茶前坞试泉甘
　　其十一
　　扁舟系缆淸溪侧步入云山路欲迷林静跫然足音响藤花零落竹鸠啼
　　其十二
　　松阴葢路日迟迟一蹇防诗独去时记得游仙有潘防三峯回首畵中竒
　　其十三
　　黄鹤矶头秋水落故人蓦地相逢着十年短鬓结吴霜是非不暇论城郭楚江萍实待谁甞老矣吾侬思故乡
　　其十四
　　山叠叠兮云浮浮石磷兮草木殒秋泛扁舟兮独往采芳芝兮长洲洲何长兮不可以即聊短歌兮薄唁我忧
　　其十五
　　驱云喷雾倐哉神工负山缩地怪哉愚公巃巃嵸嵸开此华嵩淋淋漓漓元气攸通回视吾笔眇在握中
　　其十六
　　溪深将谓人静携壶问字忙忙两翁方揖道上一叟又过桥傍　沈周
　　石田写生幷题册【凡二十二幅】
　　老梅谁写小江南太极心香个个含淡月半笼淸絶处恍疑仙子谪尘凡【梅花】
　　芳姿着酒殢枝头行客村前醉不休斜出短墙春正防不施朱粉自风流【又梅】
　　翠条多力引风长破银花玉雪香韵友似知人意好隔阑轻觧白霓裳【玉兰】
　　老矣东风白髪翁怕沾粉白与胭红洛阳三月春消息在我浓烟淡墨中【牡丹】
　　仕女铅华面仙人粹白裘玉楼相见处月色向人流【白毬】荆棘丛中鬭冶容含风浥露淡交浓更夸独得春香首都让纎纎紫艶红【蔷薇】
　　雪魄氷花凉气淸曲栏深处艶精神一钩新月风牵影暗送娇香入画庭【薝□】
　　谁道红葩夏日芳独留黄种吐秋光五尺竹阑闗不住还将一半露宫妆【秋葵】
　　丹桂迎风蓓蕾开摘来斜揷竟相偎淸香不与羣芳并仙种原从月里来【桂花】
　　高攀才子沾衣緑争揷佳人压髩黄谁向蟾宫分得种年来人月满庭芳【又桂】
　　江上秋风花及时抱霜挹露见新枝东家桃李无言语却悔先荣不逮迟【芙蓉】
　　秋满篱根始见花却从冷淡遇繁华西风门迳寒香在除却陶家到我家【菊花】
　　犀甲凌寒碧叶重玉杯擎处露华浓何当借寿长生酒只恐茶仙未肯容【白山茶】
　　老叶惊寒壮嵗华猩红雪中葩愿希葵藿倾忠胆岂是争妍富贵家【红山茶】
　　张骞带得西来种中秘千珍及万珍一个臭囊藏不尽又从身外覆精神【石榴】
　　秋棚昨夜黑风呼泪瀯瀯泣不枯明日担夫晓街上一筐新味赏明珠【葡萄】
　　谁铸黄金三百丸弹胎微湿露溥溥从今抵鹊何消玉更有饧浆沁齿寒【枇杷】
　　三千年后实成时玛瑙高悬碧玉枝王母素无容物量却言方朔是偷儿【桃子】
　　老松屈曲舞苍虬万壑泠泠泉自流堪羡主人多逸趣逍遥物外几春秋【古松】
　　亭前緑玉宻成丛凤宿枝头烟雨空箫管一声人未寝满林明月浸清风【丛竹】
　　万里随阳出塞长空江菰米绽秋香芦花月白啼更罢啄尽寒汀一夜霜【芦鴈】
　　芳入平芜小院幽緑波江雨半溪头无情瓦雀喧春色不觧飞花防防愁【野花麻雀】
　　正喜羣芳压树稠忽惊红紫一时休老来诗笔如神助春去花枝似偷千尺游丝萦暮景一杯芳酒浣离忧杜鹃声里东风恶满地杨花防防愁【花鸟】
　　老我招邀即墨侯生生都是手中求无人领取春风意白髪先生笑下楼　沈周【总题册后】
　　石田花果图幷题册【凡十三幅】
　　信知天上无双品独占人间第一春【梅花】
　　一朶重帘玉春风百寳栏【牡丹】
　　薄雾迷龙蔚凉颷洒佩环【兰】
　　数颗黄金弹枝头骇鸟飞【枇杷】
　　高棚一夜雨泪泣秋风【葡萄】
　　累累枝上实满腹饱珠玑【石榴】
　　薰风吹结子白玉啣新花【栀子】
　　高冠红突兀独立似晨鸡【鸡冠】
　　秋风吹泠艶晨露湿新妆【芙蓉】
　　千古陶彭泽篱边有此花【菊】
　　雪后无顔色凌寒见此花【山茶】
　　淩波仙子佩湘浦梦中遗【水仙】
　　紫蕚破新粉青绶剪繁英【瑞香】
　　沈石田山水畵册【凡十一幅】
　　外録
　　书畵舫云管卿藏啓南盛年山水畵册计十一帧其高皆尺有半阔几倍之一一仿效名家水墨浅绛悉偹而结尾采药一图全法董源笔细尤为卓絶兼小楷诗跋极胜不减郑防三絶也诗跋大如菽颗结构精谨与采药同幅更竒録之以传好事者
　　上马捉马鞭行及半夏时赠子金钗股苦心两相知今当天门冬百草霜后死防风思寄衣亦有书附子莫言早休兵收此巨胜功相思益何事只作白头翁　结束务逺志勤王不留行突厥白登外险地不容兵兵事未及己岂子当归日望望天南星牵牛正无匹闗山何由跋妾身非木兰罗裙郁金带那能结合懽　靑海带西北忍冬战天山报国心不艾寄生戎马间腰间佩赤箭大防手中执转战百合过长驱千里及杀人等剪草斫营闻夜呼生擒大腹子寜数刘寄奴　我军长蛇合列当靑野中冦如狼跋胡踯躅势已穷冦穷再逐北龙沙在只尺白敛识雪消黄连见云积誓死无独活百部同一谋功成蹀血余无患子不侯　右征妇词四章戱效山谷荆州即事体为之独克瞻贤弟见爱求书因附丑图之末可谓卖剑遇烈士矣一笑成化甲午四月十日沈周
　　啓南山林树石图册【凡四幅】
　　外録
　　书畵舫云啓南水墨山林树石册四帧高仅六寸阔四寸内一帧题天浄鸟飞逺路幽花自香也
　　啓南东庄图册【凡十三景】
　　外録
　　书画舫云文休承藏启南翁东庄图册凡十三景每景仿效一名家复构小诗对题之品格尤为佳絶更兼收藏得地纸墨如新真天地间一名迹也今在琅琊王氏
　　沈石翁冩韩锦衣园林六景图并题册【纸本高九寸阔一尺三寸余设色林泉台树花木人物衣饰皆极精谨葢早年匠意之作每幅题诗亦皆小楷】
　　缓带垂杨下观鱼流水中江湖人不逺尺素几时通沈周
　　大将心忠赤栽花亦向阳扪心对花坐彼此共恩光沈周
　　槐影张高幙林亭泼緑油将军读韬略六月气如秋沈周
　　鸂荷花影蜻蜓靑竹竿还知掣鼇地东海始为寛沈周
　　有月来靑天落我酒杯里酒尽忽不见天上长如此沈周
　　老圃韩公第新亭上将家秋风吹白酒无事醉黄花沈周
　　右石田先生画册六幅葢为韩襄毅公之子锦衣君作精妙无比不知何縁流落至此余寓京师偶尔得之喜不自胜坐卧必观殆忘寝食昔嘉弟藏有石田畵册每以诧余余将归而夸之不能自秘汝所一见遂豪夺而去盖其好又有甚于余者因思楚弓之义更不必论其在彼在此也题而归之汝所其谨藏不可更为人豪夺也坐客皆为之一笑嘉靖辛酉腊月望日文彭谨题
　　沈啓南九段锦画册【纸本第一段镜靣笺高八寸阔尺许后八段俱高五寸阔尺余计共九叶】
　　第一段【着色茅亭琴书一人自适亭外古松疎竹红叶细卉纷相萦拂欵书左方葢以啓南印】
　　第二段【溪傍岸侧有桥中横一人携琴欲度意态容与更有青苍三松藤萝萦绕入目皆成秀色】
　　第三段【水墨山水路入深山樵归逺岭树古林深苍翠欲滴】
　　第四段【夏畦作苦妇馌夫耕平畴之外树里人家村中鸡犬井如晏如一叟扶杖逍遥悠然独适】
　　第五段【门掩青山亭临流水竹径烟笼松林风起有人独往如闻隔篱犬吠之声】第六段【水墨树木蔽亏溪桥隠见野客来自林间徘徊停步更以设色蜀葵防缀水墨意境一新】
　　第七段【江空日晚小艇将归舟中一人凝立遥望野竹寒林之际草舍孤村】
　　第八段【两山相对积雪如银林成玉树水结坚氷驴纲行人板桥过客皆有凛栗之态】第九段【设色日景向晡山光未夕桞隂有亭俯临汀渚三五菱舟靓妆美女素手纎纎与波上下】
　　苕溪秋高水初落菱花已老菱生角红裙緑髻谁家娘小艇如梭不停泊三三五五共采菱纎纎十指寒如氷不怕手寒并刺损只恐归来无斗升湖州人家风俗美男解畊田女丝枲采菱即是采桑人又与夫家助生理日落靑山起暮烟湖波十里镜中天淸歌一曲循归路不似耶溪唱采莲　继南出其兄石田生所畵采菱图求诗一时不能即就因书旧作如上然图景与诗意颇合亦云可也成化七年辛邜阳月望鹿冠老人杜琼书时年七十又六【小楷题第九段图上】
　　往在王闲仲斋头纵观太常公所藏名迹惟白石翁畵未见竒絶闲仲又借子颙沈册曰九段锦乃兼元季四大家及赵吴兴莆阳惠崇诸体真快心洞目之观如北朝人见庾信诗不胜叹服今落季鸾手余甚妬之季鸾亦有约待笔端収拾石田一片云仍以与余换古畵是可以嵗月计耳庚午夏五董其昌
　　陈白阳花卉图幷题册【删存八幅】
　　酒香茆店日人醉玉楼天烟花提防题【杏花】
　　采之遗所思美人在空谷【兰花】
　　淸香疑紫玉何必数蔷薇【玫瑰】
　　夜深香满屋疑是酒醒时【百合】
　　结果多佳子甘酸合鼎调【石榴】
　　夜深宫漏永和月暎彤墙【紫薇】
　　絶无脂粉态独有向阳心【秋葵】
　　千载白衣酒一生靑女霜【篱菊】
　　白阳墨花图并题册【凡八种】
　　梅花当盛日犹自勒春寒几树霏香雪偏宜竹外看【梅花】荒圃淑气回寒柯发光泽下有白玉花玲珑暎深碧【水仙】堂背宜男草花闲叶复柔应须好培植见説解忘忧【萱花】薝卜花开日园林香雾浓要从花里去雨后自扶笻【栀子】蜡蔕圑頳玉文英簇绛绡秋来结佳果珍味不须调【石榴】月上墙东阿秋光照庭戸幽葩向人明以泠泠露【秋葵】秋令士气肃桂子正流芳金碧辉煌处遂饶万斛香【岩桂】丹葩间碧叶雪中自重叠山人倚醉时奈可映頳颊【山茶】嘉靖丙申春二月淹留累日独坐静寄庵戏作墨花八种灯下戏题八絶句以形索影以影索形模糊到底耳道复
　　白阳漫兴图幷题册【凡二十二幅分为二】
　　前半册
　　漫兴【引首二大字】
　　庭中老梅树雪后见花开自笑不如梅春风何日来【梅】雪里呈娇态风前逞素姿香魂何处覔淸梦寄相思【又梅】萧萧碧玉枝挺挺淩云节白日引淸风良宵弄明月【兰竹】翠带何飘飖紫茎多馥郁佳人千里心日暮倚空谷【幽兰】东风日夜发桃李不禁吹检浓华事辛夷落较迟【辛夷】春光何烂漫桃花发满谿武陵香万树寜不放人题【桃花】
　　后半册
　　三月韶光好名花説海棠娇娆看已足何用复闻香【海棠】洛下花开日妆成富贵春独怜雕落易为尔贮丰神【牡丹】东风吹琪树幻出氷雪姿虚亭落淸影夜半月明时【绣毬】色与香同赋江乡种亦稀邻家走儿女错认是蔷薇【玫瑰】薝卜含妙香来自天竺国笑杀葵与榴空斯好顔色【栀子】未摘露前实先看雨后花名应出西海顔岂论东家【石榴】浴起月到槛柔枝方可折薰风如有情吹帘散香雪【茉莉】波靣出仙妆可望不可即薰风入坐来置我凝香域【荷花】素质倚秋风向人浑欲语春花莫相笑丹心自能许【秋葵】纷披多碧叶秋至乱抽苖细蘂垂垂处春棠未足娇【秋棠】金粟花开日天香防玉墀嫦娥解人意折赠最高枝【桂花】江水秋弥洁潆洄玉有文芙蓉向风合花影对缤纷【芙蓉】淸霜下篱落佳色散花枝载咏南山篇幽懐不自持【菊花】穷冬多雪霰柔脆已先摧不是丹沙质寜能醉后开【山茶】玉靣婵娟小檀心馥郁多盈盈仙骨在端欲去凌波【水仙】秾香折麝脐细蘂秀鹤顶东风故飘荡薰人醉不醒【瑞香】嘉靖秋七月望日道复作于五湖田舍之浩歌庭外録
　　瑚网云册首漫兴二大字余钩勒眉于韵石斋以后半册遗一知己
　　白阳生意满前图幷题册【大幅凡十二过版】
　　朝曦山阁顿忘寒锦树重重覆曲栏独有梅花似相识暗香撩我隔帘看【梅花】
　　江村三月花如锦流水一溪春可怜若见渔郎倘相问寰中自古有神仙【桃花】
　　最爱野花当路香家家涂抹冠新妆若还不解撩人意刺史如何亦断肠【海棠】
　　粉态含香露未干冰肌犹怯晓宫寒沈香亭北人如玉一笑东风半倚阑【白牡丹】
　　花开不是辛夷种自得凝香饶紫苞昨夜月明庭下看恍疑罗袖拂琼瑶【木笔】
　　竹篱新结度浓香香处盈盈雪色妆知是异方天竺种能来诗社搅新肠【栀子】
　　茉莉开时香满枝钿花狼籍玉参差茗杯初歇炉烟烬此味黄昏我独知【茉莉】
　　露湿轻纨波不摇珠房云冷细香飘也知巧作红顔好只恐红消倍寂寥【荷花】
　　长门秋晚露凄凄双袖轻翻旧赐衣自笑不如桃与李春风吹向上林飞【秋葵】
　　小窓秋色满庭堦寂寞无营自煑茶赖有短墙芳草积不教蝴蝶过隣家【秋色】
　　幽柔宻意诗中见萧瑟畵图犹自看谁道别来知己少云廊水殿总生寒【水仙】
　　露下芳苞拆紫英夜深香霭近人清援琴欲鼓不成调一片楚江空月明【幽兰】
　　王吏部分香图并题册【凡十二幅汪氏凝霞阁藏】
　　分香【八分书二大字引首】
　　风引上春香雪弄江南色为有惜花心楼中莫吹笛【梅花】深山残雪后何处覔梅花酒醒香似水枝横月已斜【又梅】皎皎玉兰花不受缁尘垢莫漫比辛夷白贲谁能偶【辛夷】佳人半醉后玉脸微生酡婀娜春风里销魂可奈何【桃花】高烛照初睡轻风度晩妆长门无个语只是待君王【海棠】雕槛特藏春瑶台侍太真香车倾一顾惊动洛阳尘【牡丹】六出吐竒葩风清香自逺树如天竺林人在瑶华舘【薝卜】榴房拆锦囊瑚何齿齿试展畵图看慿将颂多子【榴花】玉儿本来洁新妆不爱浓秋风罗袖薄飘飏若为容【秋葵】飒飒金风度嫣嫣秋色妍白衣还自至靑女更相怜【菊花】仙卉发璚英娟娟不染尘月明江上望疑是弄珠人【水仙】瑶环月下鸣翠带风中举胡然洛浦神胡然汉滨女【又水仙】
　　酉室王谷祥
　　陆子花卉图幷题册【凡十二幅】
　　微风约佩环楚江晴落硏屛间玉人心逺瑶琴歇一卷离骚对掩闗【玉兰】
　　风裾月佩紫霞绅秀质亭亭似玉人要使春风常在目自和残墨与神【兰花】
　　花名婀娜怯东风色染胭脂别様红今夜碧天明月好不须高烛绛纱笼【海棠】
　　娇娆万态逞殊芳花品名中占得王莫把倾城比顔色从来家国为伊忙【牡丹】
　　夜合花开香满庭翠枝拂槛玉娉婷诗人賸有高阳兴相对泠然宿酒酲【夜合】
　　江南五月緑枝匀剪剪轻罗簇绛新珍重东君怜寂寞故将秾艶缀余春【榴花】
　　向日层层拆深红间浅红无心驻车马开落任薫风【蜀葵】炎艶秋来故改妆薄罗闲淡试鵞黄倾城别有檀心在依倚西风送夕阳【秋葵】
　　三径秋容菊有芳九华佳色媚重阳金精炫彩藂栖露玉质含贞独傲霜【菊花】
　　林塘秋晩思寥寥雨挹仙姿淡玉标出水最怜新句好涉江无奈美人遥【芙蓉】
　　锦屛丛鹤顶璚圃耀丹葩灼灼春工早东风几度花【山茶】曾到孤山处士家六桥飞影入晴霞东风未放闲桃李先发江南第一花【梅花】　五湖陆师道题
　　仇实父西苑大观图册【凡十景文太史题已刻集中不録】
　　万嵗山　　　太液池　　　璚华岛
　　承光殿　　　龙舟浦　　　芭蕉园
　　南台　　　　乐成殿　　　园
　　平台
　　外録
　　瑚网云徴仲首书西苑大观与项氏所藏帝王图为十洲作以进御者同一粉本也藏吾家久矣
　　仇十洲丘壑赋彩图册【摹本凡二十幅】
　　碧嶂看云　　　　　　秋林读书
　　毛诗写意　　　　　　昭君渡黑河
　　蔡琰胡笳　　　　　　太真试骑
　　宫娃戏婴　　　　　　范文正小学
　　银烛秋光　　　　　　闲敲棋子
　　胡姬调鸟　　　　　　闺孺争金鱼
　　草花蜂蝶诸虫【八幅】
　　绘事家必胸中具有丘壑而后能染彩色与古人合辙此册虽中多艶致然要其笔底亦带烟霞气韵岂仅仅优孟而已乎平阳自韵子跋
　　杜陵内史形象流辉图册【摹本凡二十幅】
　　渔父【张志和】　　　观梅【林和靖】　　　移居【葛仙翁】听弦【韩熙载】　　　三酸【蘓黄辈】　　　奕棋【赵松雪原本】
　　仇书图　　　　货郎担【二幅】　　　访故【月明千里】
　　钟馗花月驱妖　竹雀　　　　　查羽
　　玉兰　　　　　海棠翠羽　　　白燕梨花
　　荷花　　　　　牡丹　　　　　子鵞緑芜公鸡秋色
　　畵诀有应物写形今工此道者鲜矣是册积厚流光恢恢乎有余地也夗水千顷生题
　　淸晖胜赏图册【摹本凡二十幅】
　　秋林锦绣　　　竹蕉茅舍　　　春山防杖林壑飞锡　　　秋岑幽居　　　雪窓把卷桞堤垂钓　　　芦汀看云　　　芙蓉闲泛秋航把卷　　　野渡孤舟　　　寒林落叶
　　夏潦图　　　　秋熯图　　　　雪狮猫梨花海棠　　　雪景横披　　　梧月美人梁楷雪桞【二幅】
　　外録
　　瑚网云册内雪猫有徐幼文题云家有猫山有虎皮毛牙爪同所异大小耳虎食人猫食鼠食人不仁哉食防良义矣义能保我禾苖与衣食不仁伤人父母及妻子君不见高官虐民一路哭卑官爱物十室喜寜卑不悔人比猫虽高逺耻人虎比呜呼状同心异俱谓人皮肉相谩不知里
　　陆包山临王安道华山图册【凡四十幅陈鎏题册首】
　　余旣为武侯跋王安道华山图意欲乞钱叔寳手摹而未果逾月陆叔平来访难其老侍之至暮口不忍言摹畵事也陆丈手其册不置曰此老遂能接宋人不至作胜国弱腕第少生耳顾欣然谓余为子留数日存其大都当更为究丹靑理也陆丈画品与安道同故特相契合画成当彼此以意甲乙耳不必规规骊黄之迹也吾友人俞仲蔚周公瑕莫云卿辈特妙小楷吾悉取安道叙记及古近体诗托仲蔚唐人杂记并诗托云卿李于鳞一记六诗乔庄简一记一赋托公瑕都敬一记托程孟孺别书一册附于后此册成安道有灵不免作卫夫人泣矣甲戌夏日琅琊王世贞题
　　陆叔平花品图幷题册【着色凡十幅】
　　色与玉同洁香将兰共芳寜知璚树上别有白云妆【玉兰】一种天香异千株国色倾应怜花似脸半醉倚华淸【牡丹】春色归红药芳菲满碧栏试歌溱洧赠何似省中看【芍药】丛藂攒白玉朶朶簇璚妆露浥湘筠架芳英缀木香【木香】露蕊娇春日烟梢刺晓风香因龙脑重色借凤绡浓【玫瑰】向日承阳燧然空烂绛霞流丹染繁緑故自压春华【石榴】淡埽复浓妆交花不断香适情聊玩物次第领风光【秋葵海棠】
　　爱此瑶阶下花开白玉簮髩云斜亸处不数鳯翘金【玉簮】芙蓉独立处江月向人斜淡与秋相合春风别自花【芙蓉】孤山一片雪春色在西湖诗到不吟处方知香影无【梅】吾友陆叔平于举业之余好游衍此艺輙得古人三昩法是作花品设色鲜花种种臻妙境虽拟之黄徐间亦不多让也沛彭年题
　　文徴仲金陵十景册
　　外録
　　书畵舫云文徴仲金陵十景一册畵法精细古雅详其笔趣盖盛年作也
　　徴仲太史拙政园图册【凡十二幅】
　　外録
　　书畵舫云徴仲太史拙政园图一册计十二帧精细古雅为敬止侍御作今在顾氏
　　文五峯山水图册【凡八幅】
　　云壑飞泉　　　楚江春晓　　　春山觅句松阴濯足　　　闗河夜雨　　　秋溪晩适千岩积雪　　　灞桥逸兴
　　文休承花卉图并题册【凡八幅】
　　风传玉国香雪弄瑶台色还愁一片飞闗山起孤笛【梅】淸风从东来幽香忽西去欲以寄所思所思在何处【蕙】庭院緑隂稠萱英色更幽清闲无个事相对可忘忧【萱】开花酷日中结实秋风里谁言结实迟迟结偏多子【榴】砌下玉簮花淸姿洁更幽何当晩妆罢斜揷玉人头【玉簮】月上墙东阿秋光在庭户幽葩照人明坐下泠泠露【秋葵】把酒寻寒菊不知三径荒醉中逢妙品能作澹然妆【菊】嵗宴颇寂歴茆斋亦淸寒何物供吟目山花一树丹【山茶】文文水写生逸致图并题册【凡九幅汪氏凝霞阁藏】
　　梅花
　　瑶篇曾览梅妃传素箑新窥额图不是孤山浑寂寞横斜疎影照西湖
　　兰花
　　奕奕幽兰傍砌栽紫茎緑叶向春开晩晴庭院微风发忽送淸香度竹来
　　杏花
　　三月曲江微雨干东风一日遍长安围烟簇粉春如海总待新郎马上看
　　荷花
　　一枝出水本天然异种红黄更可怜不是采珠临洛浦英皇聫袂下湘川
　　木樨
　　黄金宫阙郁嵯峨万斛淸芬散绮罗吴下高枝原有种天香莫怪属君多
　　蒲石
　　淸水涉泠泠白石复齿齿谁将白玉盘置此淸冰里高堂六月生昼寒彷佛耳畔闻淸湍翠蒲冉冉露珠攒烦君更植靑琅玕
　　古松
　　怪石离竒蚀藓干千年古木翠虬抟钩帘相对坐不语落日空庭自嵗寒　文嘉题
　　竹【二幅竹隣分题】
　　陶水暖墨花春扫出琅玕覆石根却怪旧游曽见否冻云晴雪渭南村竹隣
　　鹧鸪声里雨萧飕苔石根边水暗流竟日过门无俗客炉薰淸对数竿秋竹隣
　　项子京花鸟常春图册【凡二十四幅】
　　花鸟常春　长洲吴继题
　　写生至宣和殿畵院诸名手始具众妙亦由徽庙自工此种畵法能品题甲乙耳元时惟钱舜举一家犹古法吴中虽有国能多成逸品墨林子醖酿甚富兼以巧思闲情独饶宋意此诸册如入山阴道应接不暇也董其昌题
　　己未春项又新邀余防董宰先生于读易堂出书畵评翫至子京花鸟册宰叹赏久之扈虚因云吾叔祖平生多水墨写意若此渲染工致又无欵识耳食者定不信也又新答云此先泽淸芬允为家寳若题语为诗思着忙徂化未及耳况有水月墨兰一纸是世人常见笔法奚必雅俗共鉴哉宰遂跋于后未几又新谢世玩好迸逸余得购斯册重装披阅之余松风如故罏香不絶聊见当年一时雅集云砢玉记
　　周服卿名花图册【凡十二幅】
　　玉兰
　　孤根疑是木兰堂怪得人呼作女郎绕砌春风怜谢傅一天明月梦唐昌冷云未放淸香浅深怨谁窥缟袂长谩説辛夷有瓜葛后开应是愧浓妆鴈门文从先
　　梨花
　　剪水凝霜妬蝶裙曲栏风味玉淸温粉痕浥露春含泪夜色笼烟月断魂十里香云迷短梦谁家细雨锁重门洗妆见説淸明近检春衣置酒樽文从龙题
　　秋海棠
　　秋风用意匀顔色销得携觞与赋诗艶丽最宜新着雨妖娆全在欲开时莫愁浅黛临妆懒果信丹靑笔迟朝醉暮吟看不足羡他蝴蝶宿深枝文宠光题
　　粉红桃花
　　温情腻质可怜生浥浥轻韶入粉匀新暖透肌红沁玉晩风吹酒淡生春窥墙有态如笑对靣无言故恼人莫作寻常轻薄看杨家姊妹是前身胡师闵题
　　西府海棠
　　渡江东下指苏台邂逅逢君放棹来客到正当三月上夜深先看海棠开燃灯小阁皆新火泻酒芳樽是旧醅莫遣红英攀折尽须教移入曲栏栽王穉登题
　　蛱蝶花
　　序入清和日渐长菁葱爱尔绕堦芳开时恍见庄生梦谢处疑褰越女裳共讶临风仍解舞还看承露更敷香前生为重探花业幻向枝头未改妆薛明益题
　　莺粟花
　　庭院深沈白昼长阶前仙卉吐羣芳含烟带雨呈娇态傅粉凝脂逞艶妆种自中秋须隔嵗开于初夏伴倾阳更夸结子累累硕何必污邪满稻粱吴幼培题
　　蜀葵花
　　爱尔园葵十尺强不须培植自成行品题未必从巴蜀黄紫何劳竞洛阳漆室漫忧吾独乐公仪应抜我何伤由来卫足还称智却胜娇姿只断肠张凤翼题
　　芙蓉花
　　江浦波心千叶残江干木末万花酣夹城含露辉天仗高堞垂霞防锦官欢似美人临镜坐愁如思妇怯衣寒幽怀一片凭秋月桃李如今梦已阑陆士仁题
　　水仙
　　玉貌盈盈翠带轻淩波微步不生尘风流谁是陈思客想像当年洛水人
　　灵雨蒙蒙幻态轻惊魂想像逝怀倾愿将玉佩遥相逐脱骨逍遥水上人　杜大中题
　　山茶花
　　靑女行霜下晓空山茶独殿众花丛不知在外千林缟且看杯中一本红性晩每经寒始拆色深却爱日微烘人言此树尤难养莫灌晨浇自课僮钦穆题
　　落梅
　　不因春事独心惊亦笑江梅比瘦生取次繁华竞红紫若为疎影自参横香消满地鱼鳞薄风起回塘蝶翅轻试问靑靑树头子糁盐何日副调羮杜大绶题
　　外録
　　瑚网云先君早年即交吴下诸君子征其书畵已有桂苑丛珠及诸卷轴便靣兹有所余金叶牋为周服卿绘名花十二其着色之妙真赵昌复生也题咏则苏台诸家各逞体法如兰亭出世百花尽开光景戊辰春徽友吴集之来斋头欲得丛珠册及少谷休承二册幷他玩好余时为先慈防事费不能秘作世又苍石屏名春山欲雨者共古梅两大树悉售之可念也
　　董宰山水小景幷题册【凡九段】
　　第一段
　　荒率莽苍即为墨戏
　　第二段
　　米氏父子畵徃京口望江山即为粉本
　　第三段
　　海岳庵图自言楚山淸晓于南徐见之
　　第四段
　　云林学闗仝用侧笔如东坡学徐浩用偃笔
　　第五段
　　云林畵有婀娜如美人者有泼頼如猛士者
　　第六段
　　此所谓一笔畵大轴能尔即自佳
　　第七段
　　黄子久得之虞山与天池山
　　第八段
　　此新安江道中所见
　　第九段
　　气韵生动必在生知非学所及然大要以淡为主所谓淡者天骨自然脱去尘俗若有意为淡去之转逺项易庵畵圣册【凡二十六幅】
　　古人论畵以取物无疑为一合非十三科全备未能至此范寛山水神品犹借名手为人物故知兼长之难项孔彰此册乃众美毕臻树石屋宇花卉人物皆与宋人血战就中山水又兼元人气韵虽其天骨自合要亦功力深至所谓士气作家俱备项子京有此文孙不负好古鉴赏百年食报之胜事矣乙丑秋董其昌题
　　第一幅
　　山水【水墨入细笔】
　　第二幅
　　山水【着色入细笔】
　　山深林宻虚无人焉何也吾独与大酉结庵采药于此中矣白石山樵陈继儒
　　第三幅
　　松舟雪景图【冯三峨题失録】
　　李营丘冻泉图具此靣目王蓝田雪冈卷展此神情孔彰添作两松一艇则裴楷颊上三毛也日华第四幅
　　鹤巢偃松人在杰阁图
　　仙山楼阁惟伯驹恕先独得霞外之景是图所以自出也眉道人
　　第五幅
　　夜雨孤檠图
　　此幅全法赵令穰比之二米反觉风流眉公一室十圭寒蛩声喑折脚铛边敲石无火雨气方酣灯魂未灭揽衣独坐如游皇古此景界非孔彰兄笔端不能拈出冯鉴
　　外录
　　瑚网云烟树模糊中有一室红影淡淡而已第六幅
　　写杜少陵句
　　信宿渔人还泛泛淸秋燕子故飞飞戚廷祯书萧萧疎疎而马和之神韵俱在继儒
　　槐阴未断鴈信初来桞丝燕子落日半啣酒生涯诗世界尽于此中有防鉴
　　黙然消受者不是忙人来争世界者止有鹭子竹懒
　　第七幅
　　万松深处图
　　福庵老人栽松图诗书此乞蓝田图之天启二年春智舷
　　万松深处恨不携我方牀石枕来日华
　　第八幅
　　秋景图
　　碧山孤阁倚嶙峋俯仰林泉迹易尘惟有白云与红树秋深霜老倍精神智舷
　　第九幅
　　叠嶂浮岚图
　　山雾溪云淡扫开层层峭壁緑于苔有条蹊径通顶不访吟僧莫上来黄叶老人
　　第十幅
　　钓图
　　江水悠悠白鹭飞风埃吹不上荷衣纶竿収起心无事贪看靑山忘却归苇如
　　江风醒酒具江月钓诗钩舴艋无香火能容天地秋竹懒李日华
　　第十一幅
　　石门涧补图
　　为秋潭送谷响上人入匡庐石门涧补图天啓二年春二月作
　　第十二幅
　　桞下渔舟图
　　数笔垂杨数笔山为渠图个钓鱼湾山当淸絶松犹恨不写吾家黄叶闗智舷
　　第十三幅
　　雪景图【秋潭题为氷上人煑雪】
　　破衲头煑雪僧不知寒涕冻成冰罏中活火常防死未夕茒庵先灯
　　四顾寒林空寂然雪中僧舍起孤烟悬知煮雪烧红叶不放卢仝抱蝶眠　智舷
　　第十四幅
　　仿黄鹤山樵笔
　　【欵书】仿黄鹤山樵笔于玉河旅舍戊辰秋七月
　　苎袍沾杏雨兰棹拨苹花三峨冯鉴题
　　第十五幅
　　竹篱茅舍图
　　心淸槛底潇湘月骨冷禅中太华秋眉道人久约樵翁共结隣靑山如待早归人竹深有个茅亭子饱聴秋声起涧滨鉴
　　第十六幅
　　山水【狭长斗方本入细笔】
　　第十七幅
　　寒林堕叶图
　　以李营丘寒林图写出亭臯木叶古人思路不到此所谓跌下秋声也继儒
　　第十八幅
　　听秋图
　　听秋【眉公题】
　　恍疑身在緑天庵风雨来时忽卷帘湿翠压檐云暗壁幽人还道黒方甜秋潭老人
　　第十九幅
　　兰石图
　　门前客不来石畔兰长满鉴题
　　第二十幅
　　海棠蛱蝶图【着色】
　　第二十一幅
　　緑蕚梅白碧桃西府海棠图【设色新靓】
　　第二十二幅
　　渔人归径图
　　第二十三幅
　　芦中人图
　　此老蟠胷气若虹抛竿终日坐溪东太公出后伯夷笑逃入畵图芦苇中眉公题
　　第二十四幅
　　美人图
　　意中已解眼中怜谁道焚香不有縁珍重花时防风雨相逢得意畵楼前三峨题
　　小妇顔如玉妬心无奈劲忽见镜中人扑碎妆台镜眉公题
　　第二十五幅
　　甲子夏水图
　　第二十六幅
　　乙丑秋旱图
　　水旱二图有藿衣蒿目之忧更进于畵所谓山林经济使伯时见此必头道好其昌
　　披水旱二图使人欲涕此郑侠流民遗意也图中赈饥使者何在请质之畵谏孔彰继儒
　　外録
　　瑚网云易庵初年为余作鸳社图气象已不可一世
　　鲁孔孙万玉林余册【墨竹八幅有题者三】
　　凡写竹干如篆固矣而踢枝用行草法则参差生动古人能事惟文苏二公松林唐希雅得其要妙元时王澹游梅和上松雪丹丘而已我国朝宋仲温王孟端其庶几乎近代作手吾未之见也鲁得之
　　畵竹须腕中有风雨苏子云当其下笔风雨快此真得写竹上上乗若于墨沈中求之正坠个中云雾
　　余曾见丹渊先生古木竹枝笔气雄逸有天成之趣米元章题之可谓世寳甲戌秋友人见示宋元墨竹七段共一卷其中有柯九思补文竹枝而不见古木想为鬻古者割去致古人精神不贯深为扼腕今以当日所见想而成之然亦不作古木即奎章之意耳丙子腊月钱塘鲁得之识
　　外録
　　瑚网载鲁孔孙畵竹诗云竹最菁竹善阴对有流泉声泠泠风来飕飕凤凰鸣六月张此暑气淸何须结庐渭川滨壬午长夏为玉翁老词盟写并题政
　　洋州竹派至今鲁孔孙而得其传且为墨君着题语语语是石室中意景焉孔孙甞赠我竹石八帧有题者仅三幅诗又其后遗也余意未厌尚欲尽发其自藏万玉林故以此册为余耳
　　李珂雪研池墨雨图册【凡十一幅】
　　硏池墨雨【自题册首】
　　第一幅
　　林塘落日照扁舟柔橹声摇睡正稠料得淸酣无俗梦鸥天渔国恣遨游辛酉秋日写于唐栖舟次肇亨
　　第二幅
　　水纹轻似縠山色醉于茶晓日春江路芒鞵踏软沙戏仿文敏笔
　　第三幅
　　云闲变石姿涧响闻山语我欲坐松根寂寞待仙侣辛酉秋日写
　　第四幅
　　空山落叶庚申九月写
　　雨后闲窓秋兴发偶然拈笔寄沈沦几分摹得萧疎致也学倪迂不畵人高松声题
　　第五幅
　　仿子久笔庚申秋晩
　　日落云争起山空鸟絶飞江村霜色满一棹夜横溪
　　归鸦有常期白鸥无定处叶落风萧萧夕阳在溪树沈中畏题
　　第六幅
　　千峰堆蓝书蔼蔼乱云擘絮秋纷纷槲叶短桥沙草岸不分晴雨日氤氲仿米云山庚申秋日防嘉
　　第七幅
　　高树疎疎着叶遥山小小藏尖一半夕阳江靣满亭野色寒烟仿幼文笔肇亨
　　第八幅
　　渔村晓色用白阳笔意
　　第九幅
　　枯木竹石图
　　第十幅
　　梅枝图
　　第十一幅
　　水仙图
　　柔花与柔叶似不耐冰霜最喜开时节冲寒独自芳黄叶老人题
　　外録
　　瑚网云畵册便于展玩赏鉴家多好之然一失其所即不可得而保也戒庵老人漫笔常熟杨宪副五川藏书甚富后尽弃于不肖子至以绣囊宋墨供木工以祖父勑命纻靣与家人妇作鞋成洪间葛维善为园亭于定山之上一时名流咏胜成巨卷后流落于石桥赵氏其从嫁女奴携为糊鞋衬具余知而亟索之已毁矣昔梁溪嵇氏有北宋名畵册主人去世后其妾竟剪畵作鞋様一厮养妇偶拾弃余付女为夫所见知是家珍即命妇以糊纸进易仅得其半获价不赀噫彼涂鸦自好者宜以此报焉若収藏家当以书畵金汤尽一室之人而时喻之庶免此俗刼乎


　　书畵彚考卷三十五
<子部,艺术类,书画之属,式古堂书画汇考>
　　钦定四库全书
　　书画彚考卷三十六
　　刑部左侍郎卞永誉撰
　　画六
　　明独册
　　王　履
　　王安道游华山图并记诗序册【内小字俱自注诗记字句疑者讹者依原钞本俟访善本订正】
　　游华山图记诗序
　　图传神记志事诗道性情此三者所以不能已于太华之游也太华天下名山之冠也故古人以得游为快以不得游为恨余也恨于昔而快于今可无图欤无记欤无诗欤僃三者矣叙焉者谁耶夫叙叙其实也文而弗游将以余为诞游而弗文异乎吾之所得故复自叙以待其人志山者曰山高五千仞直上四十里余之登也但知喘息随之数步一息而已安能计其几仞几里又曰凡峯岩洞谷池潭台殿井坛之属之著名者逾百余之览也当世逺事殊地荒人散之后知名不靣见靣迷名又安能尽挹其胜以全其所快虽然神防心得固不在于无遗也故秀而不可不图者图之不以无名而弃常而可以不图者已之不以有名而取夫然其不谓之神防心得矣夫余今年五十有二嵗矣惰与老俱至气与病相靡一游已不胜其难况再嗣而徃首越北辕耳然则是图是记是诗其可离乎故笥之左右以玩于乎文且游者其何人乎哉洪武十六年嵗次癸亥秋九月十有二日畸叟
　　始入山至西峯记
　　寓长安之逾年新丰丘丈来偶谈登华山所得且从臾余遂诺焉时暑溽期秋初偕余再登七月十又八日至丘丈所而丈适病余尚困命其外孙沈生相余骑驴行并以日夜二十日暮抵华阴递运所托宿焉大使黄某具酒肴待因以所登难易为问曰官此六年去山仅数里惧弗胜兴作随止闻游者及靑柯平仰瞻多有沮而退以故卒不敢往遣其仆惯登者二人予导翌日早食业行近山口泉声琅然稍入殿角出灌木中仆曰此玉泉院也至院外观希夷先生塑像熟睡如生立淸樾中风泠泠来髩须动摇而尘垢之靣如濯诸道士出迎具茶果言縁险难甚草木交防不可以礼服赠余一杖谓扶到青柯平而止以上则不可杖矣于是冠履外服等悉留院中惟幅巾短衣行縢草屦而已沈生健善步跣以行二仆前导傍山对开神意飞动未遽行且揽其槩于时宿云在巅羣峭未出余烟自旁山上褰朝阳射其端壁立之妙荏苒可得风触壁一鸣翏翏焉而徃调调焉而不知其所穷余善画相契特深遂凝立四人已及逺呼余且趣急登而安知余之所得不在急也地多樲棘且翳荟不见路二仆余离辄误岐之他槸相错稍不谨视则触靣罥髪局且蹐杖攀以进予素不善步骤登累息不能制必竢定始行余时以纸笔自随遇胜则貌故行视四人愈迟四人常先若犹豫然然沈生知予闲予防余憩亦憩予僮虽不解画颇解吾癖遇竒树竒石即报亦颇慧貌不能尽者俾记之及涧而斧斤声杂蝉鸣鸟哢中出辍策聴之謌伐木丁丁鸟鸣嘤嘤诗以过泉淙淙然如琴如筑如佩环不少休其停汇处澄澈如镜微涟动摇日影上壁中多红白砾余盥颒淸寒透骨试尝焉甚甘美忆乡年饮吾乡阳山泉不知去此几十倍涧北絶径处实如柚者下垂僮以为橘越险而撷之蜇口畧不可食弃去峛崺西转至小口洞洞外平石如枰中可参坐恨不携本道辈弦琴于兹以写幽抱既而坐枰上书所赋诗而东岩方洞适与之对意灵诡内濳遂相率以入仆曰此希夷匣尔葢其塟处也棘梗道不得近因疑匣为函恐指所盛蜕者而俗谓之匣欤辰巳许及上方峰峰直立铁鏁下垂望峰端漫不辨何似但峰腰杂树倒悬斜倚而幽意可人鏁两畔多小坎从下达上深可二寸仅容履端葢登则縁鏁以托足者仆曰上有道士王友岩居之不下峯葢玉泉一二道士时裹粮往鏁尽处乃石罅号西门此峯盖唐宗妹金仙公主驾鹤升仙之地而门则宗觅金仙以凿焉者也从门入屈曲以上盘折数峰顶始及友岩所居南望连山不知止于何所上无杂草惟细辛一方不多产余虽摇中而怗荼勿敢进坐峯根桫罗树下瞻怅者久之由峰根北折度狭径容仅一人径外则壑谷类也地不生草皆败叶所覆行叶上不知窊隆蹑空辄仆余误蹑径侧一失脚几堕崖下偊旅中迹幽翳中古藤蟠屈可畏正蹑树根进叶卒然鸣疑以为蛇也注视三樵人适从上来余问青柯平逺近不对唯放歌唱答而去出树外大石突立中豁若斧劈然仆曰此第一闗也乡兵乱时民逃入山叠石絶此遂全余视闗内尚乱石旁聚无数闗右二黑石虎踞因坐摹之忽不知四人所在厉声呼不应迹之半里所则皆坐涧边投石子涧中以戏此处水深路絶当蓦涧赖涧石参错不逺躐过既过回视其澴瀯衍漾砅冲之态而吾意适永不能以遽释几失吾主涧外瀑布正悬南崖端下激树干飞沫成雨因风容与久而复坠又伯余步则第二闗也类天作亦似人为视第一闗壮虽不逮而险则过之闗中阴风劲甚不可留促歩出返顾所来则一靑霭尔复登顿防宻以行诘屈数百折见平緑蔼然林端旣至乃青柯平也山恰半从入山来悉﨑崟侧塞夷者惟此草长过人冈之上有神祠焉础余瓦缺像设多坏祠旁小室中敝灶犹存知旧有所主也日平午少饥初拟假防于此不意荒寂若是幸持果饼脯分食之汲祠畔井止渴日渐热足软不可支卧祠前石堦上适二道士自上下问焉葢玉泉之侣从西峯还也与之语虽无所竒亦善遗世者自山口至此其石之奔突倚伏出林翳树者殊形诡观殆不能以物拟祠西南则始攀鏁处也置杖草间闻松风飗然此以下皆杂木无松以上则纯松矣蝉鸟遂絶诗人谓山深无鸟声信然鏁曵危石上仆先进余亦攀过路萦纡并石根极隘瑟缩以行路断接以木行则摇少选一峰前障不甚峻上大下小所谓巘也无草树黒黄白相间上有赤白二圆形仆曰日月岩也岂生成者欤复行余二百步直崖崭立有短橛阁崖罅为级如梯鏁旁垂问之乃百尺撞也【撞直绛切自下突上之义盖闻之山中道士云】级每腐或缺由级以上先登蹑试之然后寘足过此又有类是而愈长者千尺撞也缺腐亦然纵仆辈欲援何以为力旣上凡石之如峤如扈如岿如岊者视不可数抵前崖迳忽断崖峻削无可为径者即崖腹缀小木如彴当絶谷之上凡三接始及径鏁亦横缀崖腹余目焉迹未及而先痿矣遣四人前度虑逼吾后以振也余趦趄握鏁寸进之闭聴壹视步歇半木伊轧鸣东野登阁尚称脚脚踏坠魂吾今何称哉因自咎以亲肢履此险其孝安在昌黎恸哭遗书以诀者即此非欤半时许乃得过问诸仆仆曰老君离垢也信仙凡之隔如是复斗折道松林中翳不见日毛髪为之耸然沈生谒山神祠有祷惧苍龙岭之迅风也旣至老木赤立惟东南一枝仅存微有叶根乱布石上若万小蛇攒缀蝡动余骇焉貌其大较因思平日画树虽搜竒猎怪致巧寜得似此所谓画不神于所仿而神于所遇也然而望蜿蜒入云势未知何以处此尝闻登者言度岭慎勿旁视视则恶风至危不可度岭凡两折中突旁杀如背色正黒鏁当背上并鏁皆小坎亦犹上方峯所托足者二仆先【句】示所以登余匍匐踵其后以式大喘不自禁因四布伏岭背窃窥其旁则深不见底安知其几千仞但松头濈濈出没苍烟中万峯罗拱向背高低斜正起伏若翠浪汹涌相后先秀不可状风防尔有声众籁齐作沓荡奔激逺近胥应忆登者言遂胆掉股栗不能动去上折无几视若天渊然风稍止寻进而仆已过上折矣余强勉尽一折日少昃愈热余裸上体犹流汗不止行上折觉稍便渐熟故也自岭下仰观将谓顶絶无复过此及岭端则峯头揷云尚不知有几里由是筋骨如脱喘促弗暇出一语倚树息四人则相语角健若贾勇于余者时云方滃然进退开合若相与若相背往来四峯端悠扬不已余神凝其间忘所以事事者仆辈弗是喻促以西峯尚逺勿稽遂作以行至此则少土皆径于石鏁纵横防无鏁者又越五六险始及镇岳宫宫在西峯顶东诸神列坐不辨何谁松罅间金碧参差与日争炫者岳帝庙也庙后松极森邃风一振之掩苒之形纡徐之韵由松端倐尔东骛接之既泯忽又如在余行迟常殿四人已及庙笑语未竟而曼声速余至则烹茶熟矣道士王老师欵坐庙之前则其居也四壁萧然余意其以一身而处于荒冷僻絶之区无所畏无所悔者非有得其能尔耶茶罢徐叩所有则平平焉耳乃知其不得于见道而得于寡欲者窓在西壁【句】隙有光开窓而其居则之悬崖之上俯瞰浚谷不见所极惟松顶麻萃斜踞窓二丈许峯壁峻抜自浚谷直上霄外略无突防真所谓削成者壁上一松寄之璺间根直下如悬死蛇枝梢正拂窓手可接松实累累余提以断甓弗中坠【句】下触石且坠且触声如从瓮中来良久始息至是则頺阳向微霞彩渐发倚窓望西北平田无际荒烟莽然中有渭水委蛇如龙日光射水中金闪烁不敢正视居之南乃大冈颇类背色黒如粗澁冈下羣峯如攅剑如束笋无一浑然者予将摹之而岚霭迷漫弗果东望玉女峯殿正在峰顶雪壁烁日殿旁有物似人非人往还松树间逺不可辨冈稍南大迹一冈上深可三寸长四尺余旁镌巨灵足三字窃谓力能擘山其足迹仅如此得微不能载其形乎且东峰掌形自峰端达峰底假使所果然则如彼之大手而配以如此之小足有是理耶东则东峰玉女峰昆季相倚惟南峰嶻焉独出侄视三峰薄暮不及往遂宿焉风怒号御裌犹冷视苍龙岭裸体其寒暑之异乃尔哉
　　上南峰记
　　拂旦起王道士出华山记相示自峯崖洞谷池潭外其宫观古迹等不可计道士虽老而兵余湮毁不甚识又龙钟弗能余偕故无以为考食已纎云不痕旭日初吐露未晞具行縢草屦以敌南冈外皆松林也裁入笙簧盈耳既不见天寜复有露但叶声随足僁屑可聴屈行林中迤逦渐高境意交至弗暇接将谓地升恍不记自西峰来也松皆合抱森若笋擢葢以险而存非如他木之得全于拥肿也寒不生陵苕惟萝薜靑靑以与松永神则有之而樵斤不及余感其得所凄焉于吾中乆依依不能去行二三里稍疲坐松根养力而四人已在石梁外高唱曰南峰至矣起而前仆曰此希夷避诏岩也余行凡以目昏不敢流盼竟不知已逹岩底因仰首怪状可愕岩上覆如屋似蜂窠然颇类太湖石或类涛波荡潏所为淡黒津津焉余坐观不厌自谓不世竒逢细貌之仅得彷佛西南角一罅明透可侧身入余命僮掖入之及罅半见罅外树梢动摇日影流罅中闇稍分上滴如雨阴气挟罅风扑人巾服皆润下湿不敢进僮曰壁有镌字四行不识字不辨余眊亦弗之识俄罅外喧声意游者相与仆曰吾之伴三人也僮因呼其名答在朝元洞待由是自岩底北旋峣兀中度小又度架枝代者三若波舟之所摇荡古松一根抜卧岩上阏道勃窣逾松上过得真武祠遂入谒蛇在前记晦翁谓其本北方武宿非实有此神葢其教中设为形像以神之耳余谓干鱼朽木题以大王居士便能威福此何足怪从祠畔上磴挟石阑转峰角皆石版布道阑外临絶谷试微瞰怵然神凚瘁不可当闭目低首倚壁始定峰南面上下壁削亘东西皆阑也异焉伏石版下觇葢镵壁成以叠石置阑靣之中窽石以入则所谓朝元洞也深可四丈广近之高又倍焉纯白如雪中设三淸像诸神旁防凡供奉之具咸备余问故于主者岳师师曰昔贺老师营此四十年虽凿焉而不敢碎石下坠坠则雷动龙故也自尔且凿且运不胜其劳功未就而师亡继以其徒甫就洞外西数歩师又穴石版鏁以下达西转则师之避静处也沈生等跃然往予不敢从倚阑待二时许还生曰穴之下则鏁双垂鏁尽则版道也穴道相距不知几十丈石杙插壁以当其中缒鏁下至石杙少息复缒至版道又少息然后攀鏁西行数十步渐高又数十步始及避静处回视版道则载之铜杙之上而铜杙则插之峻壁之中外虽有阑木久多腐以鏁是頼掩其振摇石杙一铜杙十七竟不知作时于何所置足阑之外下见松顶如灌莽在杳中师去此几时其室其防所犹在然非慿土慿于块石之突崖耳室畔石洼不深水则满岂师借是以食饮者欤室又西则别岩也岩类俯首形遥覆室上上镌全真岩三大字赤色以实之虽知人所为然上不可下下不可上其履虚而作之耶何其神也吾版道之初蹑也知有版道而已奚暇他及旣至而得其所以危是心也始不知止于何地我辈壮年恃力不少怯今精夺于此矣去洞沿故路东行降八九折縁磴复升巨石错峙石分处如甈下视类井底防不见物然两木倚石可下问之仆仆曰安真人肉身所沈生率三人下观余坐石上及还谈真人坐石盒不壊具衣履如生人抑坐逝处耶跻石以望见峰顶羣松如沃峰背类覆盂麄皵如砺可纵步四人争先若飞余至此已攰甚足不吾许殆见巅憩龙潭傍掬潭水颒靣潭有三深浅不等深者不过二三尺仆言虽大旱此弗枯窃意龙深渊恐未必在此然神物固不可以常理推也志虽称顶有池生千叶莲覔之不见不知当时骑茅龙天飞者其由此非欤最高处一松孑立余倚松望信乎诸峰罗列似儿孙矣云适生从玉女峰东峰两间出倚风作嬾态歘突然北涌似颠崖状既而复还渐幔于松巅不动如憩而山北所见皆漫漶不可识意彼或仰瞻吾固在云表也靑莲居士谓呼吸气相通帝座非此而何尼父登泰山小天下彼果及此耶既下又东行至龙神祠祠之外小碑一辞翰具美有道涣而为气气运而为精精变而为神神化而为灵等语因爱而再诵忽祠畔二小鸟下上峰壁不鸣靑灰色颇类脊令尾稍短不知其何名岳师曰此鸟相与久矣饭熟则乞食于我食已即去或寘粟掌中亦跃以就啄师年八十五矣两目俱昩然往来祠洞两间陟降如睹非有道者欤不然安得人鸟相忘如此
　　过东峰记
　　由祠北降而东取道松间忽有物行松上大如防尾芃芃然闻人声瞿视不复动仆辈拊掌激之越树去行二里所至祠山祠入观焉山水画满壁颇似范寛家法而浑不及化余笑曰此中着此画作者固无足责命之者谁欤老君殿中居杨师迓予谒之予再拜因思吾夫子谓见之犹龙口张而不能嗋吾安敢不拜师出果茗松花粉供余并以万年松数十本为赠葢卷栢之属而不屈者虽有松栢名不过石上小草耳卷栢亦以万嵗见称于本草则知二物固皆槁而不死者矣大松蔽峰顶淸悄幽阒殆不可为情然过靑柯平来松弗他杂惟白杨一二间之每风韵松林杨叶作策防声如按如节彼吹竹弹丝敲金击石者其近欤余偃仰是间意风味未减贞白殿之东则东峰尽处也下望平野襟懐洒然逺近诸山相闯于烟芜云树之表黄河隠显东迤如带潼闗冈垄积苏于河滨遐览未周云倐隂渐黒平野交晦予疑雨东向立风防然自西南来万松皆鸣松实交坠日斜透云罅出云影渐北逝遂防余与沈生磔松实啖之索苦茗于师以助其胜俄林中有声若陨物然予怪而觇之仆辈乃在松杪摘实以乱掷也于是俾沈生囊顿以备骑驴疲困之用稍南一炀突出松底下磴迹之得石室焉旷朗可容四五十人都灶湢所等举不敝乃知居者固盛于昔今惟一人者荒凉无养故尔禽声不上青柯平虽因于高寒而亦因于无养也闻是峰可翫日于天下未明之际而粮少不敢居惟问师仙掌何在师指在峰侧而玉女峰可迫观于是别去
　　宿玉女峰记
　　降而西可二里许东折渐上时正午稍热渴且饥遂团坐松阴中食所携新枣至是无磴多倚木于石代之危且弗固因枝痕为级皮脱滑不可登五人相与援推以进凡二十余处既尽则玉女峰顶也尝闻女冠杨氏名妓也少年入山今耄矣初食松皮八年始火食或絶火则枵腹坐偶大雪不粒者七日亦无恙竟日夜弗卧余心敬焉因访之石室中尸坐如寐见予起相见具客主礼笑曰此山防闻人声或闻之林中则指以为异君何来之异耶余以所癖所偶为对就问其入山时则三十有七嵗也今已七十有二矣自云一生无疾观其顔虽非丹而精神灿然步甚健固知其有所飬也初见未敢扣引余步松间风适来激峰壁直下如箭寻穿于林中松叶皆沸鸣度壑而去相与立隒端目送其披靡者因指西峰东靣窊隆如莲花谓余曰此正所谓西岳莲花峰也安有峰头池井之产予疑焉未之决至玉女殿道玉女所由观洗头盆葢石上一圆坎尔水绀碧不干集仙録称有五石臼不知何据之殿右观韩姑姑遗蜕遣僮撤所障乱甓启棺葢窥之卧棺中如初殁者杨氏曰殁几三十年矣惟槁不腐以杖摘其足亦不僵有道者乃如是葢杨氏师也大石如殿正坐上而杨氏石室则借腹为之覆余问以昨之所不能辨乃杨氏采薪以虞雨雪之或及也由殿前逾石梁北眺崇冈廓然然貍豸不能进冈半有大璺焉杨氏曰唐宗祷雨抛简处也下通黄河虽未必果然恐或有自复旋至石室前指以迫观仙掌所在余与四人循东峰北行斯须林断豁然乃东峰之西北壁而玉女峰之东北岩也岩西努如鸟喙距东峰不逺上丰下缩瞰即魄褫努处小松一生附岩侧不见根【句】出岩上者三之二中无鳞而光仆曰此舍身树也游者抱树转数匝则获福予僮闻即抱之转不休峻遏乃止岩正当仙掌可察遂坐忆王涯仙掌辨谓峰有五崖比壑破岩而列自下逺望偶为掌形俗则曰巨灵擘剖掌迹犹存余因思之涯之所辨又似得于闻使果见之寜作是语不然则亦逺望而已未甞如吾之廹观也殊不知膏出于璺溜以渐淡黄微白间之黒壁中上则五岐下则片属岐者如指属者如掌复有细溜无数杂五岐间逺望之则片属岐大者故五岐如指耳寜有五崖比壑破岩而列哉由此观之俗故非涯辨亦未得为是且膏所溜处比比皆有岂惟此掌为然山石本黒其或淡黄微白者皆膏之所溜使然也此掌外惟日月岩最多其次则东峰西壁近于杨氏之石室者其色其状与此掌溜痕絶无少殊但彼不类物形故不以为异而不称耳虽厯代硕儒其诗赋等作举同然一辞于巨灵之擘而不之究何也然则天下古今贵耳贱日讹以承讹者安知其几多耶将暮假榻杨氏石室中坐定微请所有则畣以待尽而已再请亦然余知其弗襮不三歘有光如灯度室前松林中仆辈惊指杨氏徐掩其户曰与尔何预岂记所谓昭明者欤此亦可见杨氏之定力矣北牖渐明余出望月然隠于东峰未之见乃与沈生步殿前以待之二更许光射万松中碎影满地风飔飔然自歴三峰来松声外絶无他音淸固不胜寂亦难处因退寝夜若半大声叠阵如涛雷然孔隙皆唱喁明处寖黒知云风欲酿雨也然仅防三日粮遂惧数视聴竟不得翕目殆晓风幸息曙光复来趣具饭下山至都土地祠仆还指南峰端如练者曰水帘洞也以昨之弗知小立祠畔以聴杳不得所闻诵徐凝恶诗一噱而去午及靑柯平覔所置杖亡矣然降比登颇易步可与四人敌因思宫殿林木得全于上者险是頼耳然【阙】不知铁鏁之所经始路何以识人何以登鬼欤仙欤皆不可测已余学画余三十年不过纸绢者展转相成指为某家数某家数以剽其一二以袭夫画者之名安知纸绢之外其神化有如此者始悟笔墨之不足以尽其形丹碧之不足以尽其色然是游也亦非纸绢相承之故吾矣箕踞石上若久客还家而不能以遽出也三步回头五步坐乃于我乎见之虽知毛女峰邻于上方而不识其处仆言王刁三洞山外之西及玉泉院时日已在西南隅矣弗果往午饭已热如炙假籧篨卧院前亭上绕亭皆泉声咫尺不辨人语因惫竟睡去二时许始醒诸道士索留题爰口占书希夷像之壁间以出呜呼生太华之方由太华之侧古及今安知几许然爱焉者亦每以艰险自画而不之遂虽少陵枕藉闗中亦望焉而止耳天下竒絶处固有系乎縁之偶不偶也郗诜谓山行洗尽五年尘土肠胃吾尘土五十年不意中得此行虽遘一遗十而秀抜之神雄特之观亦足以畅夫一生之拳局矣昔人言会心处不必在逺窃意未得至此恐未可谓之会心余子平之累已向毕而遐蹈未能者以母氏之頽暮故也掇其大都以志竒遇
　　重为华山图序
　　画虽状形主乎意意不足谓之非形可也虽然意在形舍形何所求意故得其形者意溢乎形失其形者形乎哉画物欲似物岂可不识其靣古之人之名世果得于暗中摸索耶彼务于转摹者多以纸素之识是足而不之外故愈逺愈譌形尚失之况意茍非华山之我余余其我耶既图矣意犹未乎满由是存乎静室存乎行路存乎牀枕存乎饮食存乎外物存乎聴音存乎应接之隙存乎文章之中一日燕居闻鼓吹过门怵然而作曰得之矣夫遂麾旧而重图之斯时也但知法在华山竟不悟平日之所谓家数者何在夫家数因人而立名既因于人吾独非人乎夫宪章乎既徃之迹者谓之宗宗也者从也其一于从而止乎可从从从也可违违亦从也违果为从乎时当违理可违吾斯违矣吾虽违理其违哉时当从理可从吾斯从矣从其在吾乎亦理是从而已焉耳谓吾有宗欤不局局于专门之固守谓吾无宗欤又不大逺于前人之轨辙然则余也其葢处夫宗与不宗之间乎且夫山之为山也不一其状大而高焉嵩小而高焉岑狭而高焉峦卑而大焉扈鋭而高焉峤小而众焉岿形如堂焉宻两相向焉嵚陬隅高焉岊上大下小焉巘边焉崖崖之高焉岩上秀焉峰此皆常之常焉者也不纯乎嵩不纯乎岑不纯乎峦不纯乎扈不纯乎峤不纯乎岿不纯乎宻不纯乎嵚不纯乎岊不纯乎巘不纯乎崖不纯乎岩不纯乎峰此皆常之变焉者也至于非嵩非岑非峦非扈非峤非岿非宻非嵚非岊非巘非崖非岩非峰一不可以名命此岂非变之变焉者乎彼既出于变之变吾可以常之常者待之哉吾故不得不去故而就新也虽然是亦不过得其彷佛尔若夫神秀之极固非文房之具所能致也然自是而后步趋奔逸渐觉已制不屑屑瞠若乎后尘每虚堂神定嘿以对之意之来也自不可以言喻余也安敢故背前人然不能不立于前人之外俗情喜同不喜异藏诸家或偶见焉以为乖于诸体也怪问何师余应之曰吾师心心师目目师华山
　　披图喜甚复戏赋此
　　山林天地间岂独栖百灵许作欲海岸而乃落落星我生素蟠霞外情广斥万结千复萦但闻喧豗喷激动地之怒霆不逢巃嵸旁魄插天之翠屛塌翼铩翮蒿鷃幷从它九万趋南溟断蓬一旦挽我伴遐征翕忽迸落北斗城招拒宛似宿有盟期吾气达靑云之上京勇贾未数腰带鞓何必直蹑凤凰翎乃知不待龙峤经羽人幽子纷相迎烹芝采薇敞岩扄未暇云惚恍泉珑玲存防注险抉至精步不在趾意以行五十二年滓秽羶且醒电飞泡灭霜叶零谁为拥肿木谁为浮游萍左招呼子先右招卫叔卿茅龙白鹿羽葢霓旌南峰上头如幔亭须臾泮防入杳防万松拥翠风泠泠归寻故吾了无形惟见攒峦丛偪塞绛宫之虚明深青浅靑秀难名彼承此接不可胜拟烦夸娥二子未敢以使令醉呼元鋭处晦及陶相与舁送楮先生
　　图未满意时欲重为之而精神为病所夺欲弗为之而笔力过前逺甚二者战之胸中久不决弟立道谓此古今竒事不宜沮力激之由是就卧起中强其所不能者稍运数笔昏并至即闭目敛神卧以养之少焉复起运数笔昏同之又即卧养如是者日数次劳且瘁不可言几半年幸完呜呼意于是乎满矣然傅色将半忽精神顿甚欲毕焉而掖与推举不足用思满城风雨近重阳一句尚可寄人况此乎遂罢弟立道儿子绪皆酷好画惜不暇习吾心思目力已竭于此矣再可强耶因授焉以慰其所酷好既授矣珍之亦可忽之亦可私之亦可公之亦可用为睹物思人之具亦可视为手泽使后子孙相与慎惜亦可贻诸好事亦可吾不能效平泉石为身后计也
　　诗
　　入山
　　庐山秀在外华山秀在里要识真靣目即彼铁鏁是铁鏁悬当云上头纵横曲直是谁谋吾今判着浮生去不见神竒不罢休
　　玉泉院
　　百道泉回靣靣幽琮琤音韵寄防搜兵余道士浑随俗火后堂基独占秋尘迹未縁幽磵转野情先绕上峰流院前洞有扶摇在笑问如今得睡不
　　瀑布
　　白练银河与白龙竞搜幽语鬭新工我心要鬭无搜处移入玲珑窈眇中
　　镜泉
　　微涟不动见容成忘却蝉鸣与鸟鸣忽有小风轻飐过暗移靑影上岩屛
　　石闗【即第一闗】
　　裂石为闗似洞门天悭神秀此相分不曾临涧先眠石未暇登峰且看云鸟哢只从中界断松声专许上方闻谁人更似周徴士不怕中山孔氏文
　　上方峰
　　鐡鏁高悬直壁青上方形胜杳冥冥西去空通隔世路金仙已跨摩云翎觱沸音中怅年晩娑罗影里问谁经爱河未上超然岸只到峰根看画屛
　　靑柯平
　　不识靑柯义﨑崟独此平正当攀鏁处微觉有松声古殿云来往游人鸟送迎神只香火断连我困肠鸣
　　日月岩
　　何年斧凿双形虽不流光却有名忽悟此身浑旷在带将幽愧上岧嵉
　　千尺撞百尺撞
　　千尺亭亭百尺连只縁竒观在层巅敧斜朽级难为步飘忽飞魂只看天云谷可探神未许松风宜聴耳无权老夫敢向危中过不是真仙也近仙
　　老君离垢
　　缀木悬崖作径通下临无底翠朦胧丹元未上靑琳舘龙曜先离紫极宫下界红尘终在地上方淸气却随风崄巇难断慿陵辈惊得幽人满靣红
　　苍龙岭
　　岭下望岭上夭峤婉蜒飞背无一仞阔旁有万丈垂循背匍匐行视敢纵横施惊魄及坠魂徃徃随风吹午日晒石热手腹过蒸炊大喘不可当况乃言语为心急足自缚偷眼羣峰低烟烘浪掩掩日走金离离松头宻如麻明灭无断期谁知万险中得此希世竒真勇是韩愈乃作儿女啼
　　镇岳宫
　　万松深处敞彤扉绕殿笙簧步嬾移忽见满庭金碎一齐忘却聴声时
　　西峰
　　渭水载残日金蛇烂西游分光到岩阿我在岩之幽平田豁万里紫烟日边浮参差野人居明灭芦花州复岭下回抱攒峰上森稠大松纷仰干数至几万休崇冈草一无鼇背阔且脩扶藜立背端烈烈长风遒郁勃当此时尚待随风流壮观不可言何山敢同仇西方金屈蟠气发难自收化作神秀区厌低四岳头吾今幸何深顿惬半世谋明当过南峰今宵且夷犹寻诗志所歴一毛于九牛
　　西岳宫
　　东岳行宫每每分金方元气秖孤尊千秋像设严谁渎万刦兵残岿自存肃肃阴风秋倍早沈沈云树日长昏杜陵老子何多累空忆真源只漫论
　　巨灵迹
　　掌形虽谬自天成足迹镌来益可憎真妄恼人禁不得步将林里聴松声
　　避诏岩
　　希夷先生爱睡者睡去那知有晨夜胡为留迹与留声惹得丹靑到林下到时却避无乃迟声迹既留能致之然非卖畚扪虱汉解识九五真龙飞真龙未飞良有以元元之依竟谁是笑声忽动堕驴时径入深山白云里安期固是神仙伦预项干镏能忘秦未忍乗龙自长徃闲将瓜枣试时人
　　朝元洞
　　石壁天所成洞以人力制平处岂不多取难非取易老师若常侣安得有此异不知经营时顿足在何地工搜神僻妙磔造化秘既非茍且为知厯几百世设使容易隳再有谁可继我来覔幽胜乃得理外意防慿无底谷丈尺岂可计松头乱壁脚插翠气扶防试小瞰神宅歘鼎沸只为定力微惹彼林磵愧古训衡不骑我却自买畏闭眼待神归从容问何味
　　贺师避静处
　　窍石石防里缒鏁索险极凿崖种铜橛载板以西适置屋何所慿慿向突壁石虽曰恃鏁过朽板未我惜上视不敢伸下视不敢息满山皆静处何故作此癖师去今几年犹余损神迹我怯固不徃闻言也心惕托彼毛文峰定作半靣识
　　安真人肉身
　　块石中分瞰底深栾栾遗槁坐岩隂如何不似子先辈风淡月明无处寻
　　龙神祠旁二鸟
　　祠边两小鸟相依道人室防中炊饭香即至不一失啄粟就掌内了无猜与栗嵗月知几何相忘只如一乃知啄鱼信固自我所出幽幽入静极籁尽山空虚我辈若不来鸟外其谁欤形性本不同形性本不异回首看流云悠然似吾意
　　南峰顶
　　搔首问靑天曾闻李谪仙顿归贪静客飞上最高巅气吐鸿蒙外神超太极先茅龙如可借直到五城边
　　龙潭
　　二三浅坎在松根説濳龙或上云直到虎头来战汝蚤从南畆看飞尘
　　水帘洞
　　隠在南峰背如嫌世俗知偶从靑荫里微见白光垂飞溅随风逺琮琤上谷迟众仙闲出洞可有在钩时
　　东峰
　　此峰佳胜减三峰不断幽期只有松拜罢老君无托处卷将余意坐峰东
　　仙掌
　　崖璺泣膏脂俄然掌似之不穷亲到实那识旧疑岩壁何曾破河流本自驰是非无尽极搔首看风枝
　　舍身树
　　絶谷抽岩直透云小松倚壁寄危根要吾也似轻生辈待取它年问伯昏
　　抛简处
　　大地焦枯雨泽空往曾抛简震潭龙只今无限焦枯地汝却昏昏诈耳聋
　　洗头盆
　　洼水含淸照面光不妨阳亢与风狂游人若待仙人杖先覔长生不死方
　　宿玉女峰
　　假榻玉女峰主人有深意谈出无语妙悟入不计澄明纵横发沕潏左右至不言求生难但曰待死易色境透闗过总是平穏地优游卅五年何曾有颠踬随时烟火食无即行坐憩既识上山真寜迷下山伪顔虽不桃花亦不霜草悴要之非矫亢只是不出位我生日竒蹇未觉久自弃一雨悟无学恇然莽无寄松林延幽风倐忽天乐沸如此有余中肯作希夷睡
　　玉女峰待月
　　万松林里夜萧萧月影来时转寂寥试看影从何处起正东峰上水波摇
　　月下观诸峰
　　月下看山夜色多剖藏无奈月明何精神正在微茫内不道龙蛇满眼过
　　枝梯
　　如此为梯也可猜不施工巧故危哉知师拟判仙凡路已过苍龙岭上来
　　玉女殿
　　太极总仙天明星入道玉浆含羽翰璇葢荡云烟龙马真随化神也得仙满庭松荫好匡坐聴风弦
　　石
　　巴西宴后几春秋宴里张鋋见汝不岂怕子明饶舌辈闭精行气上山头
　　韩姑姑遗蜕
　　云窓雾阁幔重重靑鸟丁寜是浪通未是淸风连蜕在百千年后满函中
　　西峰东面莲花形
　　玉井十丈花欺我亦已久巅池千叶莲寻池复何有果是莲峰望或开记者之辞又爲谬闻不足信托意不足慿窊隆偶尔如花形便谓此山縁此名我来觅胜胜已盈谁真谁伪何须徴世间图牒多耳聴未如吾眼真搜防我诗通我懐不为稽考作且看鳞甲动山来化作笙钟满林壑
　　女道士室前夜见流火
　　光明俨如燐流过松林间神乎乎那可知睢盱睒睗惊仆眠东坡定力人胡乃空茫然我虽未至见道边固知神与人非悬存亡本常事已付于不言女冠掩户何爰爰脱略之语复谁肩此或摇其中安能块独三十年
　　入夜闻声疑风雨大作不敢睡
　　松底踏碎月过淸寒不支窈哉石室深矮榻聊自宜大声忽怒涛拉此窓与扉初疑雷雨交挟以羣龙飞又疑度朔辈夜半窟宅移藓磴傥霡霂那识吾是谁止持三日粮有计安能施辗转不可当两目无合时所頼窓底明未受烟雾欺久之声渐吞喜报幽田知魄妖方拟过壁隙光陆离起视东峰端日色已满枝布袜靑行纒尚可迂阔为趣饭谢主人厄陈闻仲尼七日枵腹坐更有谁能之
　　都土地祠
　　香火萧然栋宇卑满山松树送灵吹虚名止占都祠在酹酒刲羊让与谁
　　坐松声中了无它音
　　一味松风外何曾寄杂聴空闻归淡漠悟透沈防雷岂坤余转萌非腊后靑有诗持换【阙】来制白云亭
　　铁鏁
　　不似区区子午间长教虞吏断登攀伯梁度世无寻处卷取松风独自还
　　凡铁鏁乃凿石为窍种大钉缀鏁其上故能久而无朽然或间有缀于木橛者回思始来葢掩于不知而不栗耳
　　目力在云表见金不见人入齐流沫地何处索形君林中遥见白物如兽上下跳逸从者疑是野羊余因记韩众卫叔卿之流皆常乗白鹿寄迹是山此或然欤
　　有鹿无仙鹿自奔似骑黄鹤上秋旻何当快与刘根约白玉牀前看紫云
　　下山及苍龙岭囘瞻四峰端视始上时虽无云然不能优劣也
　　四峰参差兄弟相保有云固佳无云亦好其中妙意惬我懐抱来虽匆匆去不草草眷恋难舍似得至寳天台鴈荡仅可舆皁岂料不意惠此幽讨丹靑摹之寜合天造谢朓诗雄固是竒藻吾今神未怕压倒擕双淸还于以终老
　　岭下枯木
　　赤立已如神东南一枝緑名称未能辨竒怪不可读繁根万蛇拥石为何罪束曾无九方歅驻彼遗外目只欵夜雷风窜入天飞族濡毫状彷佛偹一百不足持向画家流休夸闭门独
　　岭以上絶无鸟音寂閴不可胜既下忽闻喜而有作
　　相命相求万緑中如何不敢过苍龙闗闗一进兠国便有双柑斗酒风
　　初至岭下时沈生预祷山神祠及还憩祠畔其侮心形于动静间以此讥之
　　行抵苍龙顿怯心殷勤祠里致辞深如今裸袒当门卧止见靑松满地阴
　　近日月岩处有大石如蒸饼状无突陷可顿足然凿石上为小坎托足端恃鏁降登疑众经始时不知何法先登以制坎鏁
　　半规盂覆断攀援林底林端接翠烟莫向鏁中寻混敦崇墉高处有防筌
　　下山近靑柯平
　　竒秀掩巑岏休论五十盘半生贪偃蹇从此解媻跚一涧破秋寂万松嘘昼寒自知淸太重不敢再囘看
　　至靑柯平覔来所置杖已失去
　　不是江心蟠石种何縁无水也通神只愁徳裕真龄见谈着方兄与铁君
　　靑柯平祠旁井
　　与山俱生天所造伯益前身此中老云安热恼正纷纷寥落寒淸闭秋草
　　路断处以小枝横阁危石上接过
　　长有木彴惧况此枝桥艰目走﨑崟外神沈杳霭间玉浆寜易许熊果未轻颁傥然虀粉去何物尚浮环
　　第二闗其中风烈太甚不少息
　　阴风一何劲箭发无停机阳光虽回环不敢闗内窥岂以尘躅来俗尘与之飞吾今洗心入饱贮羣淸归入既不我嫌归胡尚余威老懐亦自坚未伏十八姨披襟扫苔卧故待秋阳西
　　第一闗所储乱石
　　阴气满深谷未闻松栝枯有谁曾摆落规此小成都闗下林中二石如虎竒不可状于是悟画之所以然
　　描貌三十年接折纸绢里槃礴谢斑寅微风走秋水初上山时过上方峰逢樵子余问靑柯平尚悬几里唯放歌去不吾对及吾下山至石闗而数樵过樵问余来处曾见伐木者否余亦笑而不答戏赋六言诗高唱而下
　　昨问靑柯逺近长歌一笑无闻欲验朋从何处请君自上重云
　　逢云归可爱
　　一朶归云静徘徊正好看匆匆恐惊散不敢上林端因树木翳宻不能冠巾但科头上下然时被罥髪
　　如此头颅已自休但知疎嬾送春秋聊曾章甫趋南越依旧华阳老故丘暴露不愁萧詧见钩牵还动管寜羞明朝试问卢蒲嫳也过名山树下不
　　适一峰在众峰中特秀然不识其名
　　物不自名名于人有名何似无名真此峰偶尔忘主宾桓伊吹笛王猷闻我今别汝汝不语却肯相随与相处傥然有客问何名请上山头自寻去
　　经昨所蓦之涧反有怯不自胜之意
　　礧礧布渟琤潺四靣幷试寻来处熟忽动老心惊石势熊渠虎风声永固兵自怜人我杂无语看云行
　　隔林泉声随风出不得见
　　窈窕锵鸣不见形两情相倚进无声闲云忽似神交意行到声边再不行
　　古藤疑为蛇惕然
　　神伤山行深杜子岂欺我古藤屈蟠处欲进还不可李广石饮镞于兹见么麽绛宫一方寸天渊复冰火可系竟何时含羞涧边坐
　　山中无竹
　　乾坤淸气浩莫主入兹山秀如许淸中犹带镜泉寒无乃虚心苦难处渭川川上隙地多龙飞一夜风雷过微形余迹了不见闻我武公淇澳歌
　　山口神祠不知谁氏将出山辞以谢之
　　香烟与灯焰棼然咽昏晓岂其威灵深能致愚民祷胡为都土地凄凉闭山表同方不同福谁谓神为少縁非偶尔得未闲幽明道吾生济胜具不似许掾好将非神我资一洗寰区扰未暇与民同题诗谢幽
　　闻王刁三洞在山外西崖上中藏古书甚多然无由至
　　幽经秘箓弱水外何以得到兹山中傥逢叔夜能相许防伴长休学御风
　　出至山口别山
　　出山何如入山时得则欢喜失则悲既非长徃胡不归有形虽逺无形随同行之伴各有宜故吾未辨今吾谁图中索骥徒尔为骊黄牝牡神持机旁人不信微乎微丹靑咏歌还相知不诗与图形乃遗诗之图之形非迷自赏未已复自嗤欲言不言忽忘之五十二嵗气日羸今当与尔长别离西风萧萧吹征衣
　　玉泉院前亭上睡觉将治行而黄翁已遣僮以驴相就宿其家戏题此于壁谢之
　　虚亭梦初断落日在林杪行縢草屦正经营山口宏声递空杳亭边引领感相慰君意何多世何少掀髯岸帻掉鞅出淡淡荒烟送归鸟玉川吃茶尚生两腋之淸风何况吾胷满贮三峰之大好不妨吐出与君看但恐君家容不了
　　黄翁置酒问所见
　　六年官此怕登峰虽与山隣似不逢一让老夫判死去却探吾趣酒杯中
　　初拟下山谒华阴庙归兴急不果
　　东靣神飞西靣还一心双系茫间却随驴子长鸣去竟是真闲是假闲
　　华阴驻马桥见泉而思其源自山中出
　　一派泉过驻马桥意中寻到华山椒明朝背汝西边去莫放潺湲恨里遥
　　骑驴行食所携松实桃枣以适
　　灞桥风雪防诗处可似携清啖果时説与小僮浑未识徐徐分付与斜晖
　　华山西北夹路皆荷花望不知其顷之为几大石小石错杂乎中边询之涂人有老者云此地本山址昔因崩而下陷故水聚荷生
　　池莲井莲俱无徴上峰下峰空复靑山崩地陷忽露形烂漫化作千娉婷水晶之宫秋防緑娟红腻琉璃屛俊驴健仆风泠泠欲行不行杳难名汉皋洛浦方合幷野人觧唱江南声
　　至罗纹桥卖酒家作早食所正与少华相对
　　二华兄弟行弟能如乃兄与兄金兰采见弟寜无情今将总相背欲説谁解聼仆夫往晨炊孤立难自胜高树方掩冉幽泉亦珑玲携之乃西还云尽秋防防
　　就华州市民家造饭靣少华而食
　　对山湌饭也风流错认云端是旧游一阵野风尘卷地却疑相近庾公楼
　　过郭汾阳庙入观
　　幽淸涵虚怀山阴转长道穹碑逺烟外忽堕靑林表【阙文】外门戚戚复依依遥指南山云西风忽东驰直至沧海滨云东有西日见汝将何辰斜阳射车中秋色含逺村茫然谢君去杳杳轮音闻
　　过渭南
　　挂冠寻竹渭南村那识无人与有人但怪此心笼不住时时飞上华山云
　　罗纹桥少憩
　　行到罗纹两华昏似怜重见故披云惊风忽自知吾意拔取微靑却袂分
　　白铺对少华
　　风劲白邮高杨满树秋趣从危叶堕心与断云流自判终南【阙】
　　初来穿林误蹑狭径旁几堕崖去及还见之作此自慰
　　覆舟无伯夷祸及向谁咎重经蹉跌处翕忽神不守除却夏侯公谁复闭目走垂堂岂无识其奈摇中久安知如芸夫蚩蚩老南畆为眼不计脚聊随简斋后探幽非离羣契妙似独有渊乎真竒逢可谓不吾负神交自兹往盟作忘年友何必强求仙直要骑茅狗所困良匪薄所惊亦复厚持以问东坡河豚此同否
　　希夷匣棘梗不得入
　　攒棘拦人不许亲岂嫌吾迹带嚣尘张超傥与诛茅地突破门前五色云
　　石棊局
　　奕仙何处石枰空细细松阴婉婉风岂为商山难固蔕共呼风雨上飞龙
　　摘涧上似橘者于上山之时然酸苦不可食有感于中下山重逢复摘之以翫因赋
　　似橘未挟霜靑靑照泉水长安不相见触下寜不喜如何洞庭实忽吐兹山里平生笑汝阳涎流于麴车乃知老饕心不掩闲中跨踞石觊大嚼慰我燥且渴童子撷得来竟为蜇惨遏取貌失子羽信言迷宰予把之行且看于以惩其余
　　樵声蝉声相杂
　　悠飏樵声窅窱中似将律吕与蝉通出山一片皆平地尚待朝南暮北风
　　小棘匝地掩径挽衣歩不得少纵
　　纵横攒丛如短莎高低迎风摇翠波抠衣蹐步犹我拕探幽欲急反蹉跎尔胡不去吴王宫里伴蓬科又何不去洛阳城内埋铜驼岂来此山牵制畸人野客之经过我生之余知几何一到不再从尔多傥或考槃为尔当和丁丁歌
　　覔毛女峰不见
　　不见其峰见别于喁呼恨满山风因思珠翠逃秦日拄扙看云自热中
　　曾寻落鴈峰不知所在疑即南峰异名至此见峰因而思峰
　　呼吸通帝座峰指落鴈尊我已极其高不见南峰隣南峰之上天可扪淸都有无吾未闻忽逢征鴈急缥缈注目送入南峰云
　　老君炼丹炉志虽载而不见
　　朱雀河车入道梯聃翁何故也为之暮年岂有筌蹄累付与刚风一阵飞
　　始至玉泉院时从院外西转将上因目击动中稍立以挹其槩欲赋诗未暇今还至所立之地却赋此以补之
　　昨转希夷洞傍山两画屛宿云滃白微峭吐寒靑初晰雄嘘彩余烟小遯形劲风逺势连树报繁聴苔径阴长防云闗窅不扄气从当夏肃叶趂未秋零化韬空曲神机注防地闗才小试灵景顿孤醒真秘怀招拒浮辞忽巨灵茅龙将几化船藕是何龄麽醯中蠓浮游水面萍未麾儿女恋那得凤凰翎一任悬危鏁须当到絶陉只今酧愿毕诗以记曾经
　　玉泉院中谒老子像
　　呼马呼牛只旧情我来不借仲尼声悬知苦厌支离説安敢重繙十二经
　　玉泉道士携游果园
　　淸旷满虚襟飘飘正不任道人初未晓邀看桃林幽鸟窥红颗冷风进緑阴匆匆难大嚼双袖似囊深
　　道士汲泉烹茶摘胡桃以供
　　淸泉鲜果醉仙风活火旗枪韵里通坐久忽惊吾防我安知何处是方蓬
　　小峰当玉泉院前道士云此白鹤峰也昔金仙公主始居于此因宗迹之遂跨鹤飞上上方峰故名
　　金仙曾此栖必有竒胜处我初入山口意向三峰注还时气萧防只可亭中住神凝目力聚并上峰头去流云忽相知油然满峰树
　　赠玉泉道士
　　五十余年扰扰间每逢山处似无山嵌岩窟里寻三昩神秀丛中见一斑既解梯飚乗猛进何须咋齿悔狂攀它年傥许重相见防向师前问九还
　　卧玉泉院前亭上
　　危石戴脩亭流泉面面声便从深樾底闲趁好风淸支体虽攒聚精神正杳防籧篨知此意陪到日西倾
　　书希夷卧像洞壁
　　四百余年睡未苏得非忘我更忘吾近来片石蓑衣上还想张良范蠡无
　　示沈生时生将还余姚
　　不及尔健歩可知我防心傥非援防便那极闭藏深百语寜真契无言是至音故乡归去也何处忆蓍簮余僮张一颇慧闻余有登山之谋力劝行及入山乃能体吾爱画之癖当摹冩时每索竒石怪树以报逮余还家为图间有忘者又能以其所记裨余余喜其勿俗也为絶句以赏其异
　　只道余成解析薪岂知清思也能分子渊虽是吾宗族断不依他制约文
　　游华淸池
　　胏浮山与华山隣不敢同淸却占春拟傍石莲花畔浴只疑犹带范阳尘
　　丘丈云灞桥东村墅陈用彬吾故人且爱客好事可一访以资午食及欵门通姓竟托病弗接
　　坚忍黄肠虚灞桥访仁轨斜阳欲堕地门闭睡不起囊空去家逺鱼待西江水尝闻字难煑岂意今在已无边华岳秀总聚襟怀里如此又同人宜乎涧林耻
　　还入长安城东门
　　峨峨长安城落日游子入东风卷淸气欲进还自立行人不相知竞逐短影急纡余松声窅泱漭岚气湿归赢纸窓明拈毫以収拾
　　至家以山中所得松实万年松分遗友人翌日皆见过请谈所遇
　　偶携山物馈诸公明日都来问所逄心口未曾期吐露图诗先已解形容玎玲环佩高低涧缥缈笙簧逺近松正御风将还白鹤忽随云又上苍龙当门攒秀靑巉絶绕屋流阴素叠重岂念頺龄蟠防思故将竒遇送萍踪虽难似我飘翩步还可平君芥带胸语罢忽通南郭子不知宾主更何从
　　余从山回友人王橘洲以鵞酒见饷期共饮问所得诗以酬之
　　我自登山看白云鵞羣何事特相分此襟不许肥羶污明日淸茶説与闻
　　乡人徐仲瑜见访谈其曾至上方峰所见之详因有失机之憾
　　直壁无因鏁厌人宫佳胜似迷津不知商岭真忘汉将谓桃源独避秦逺树摇情低野甸断云携恨卷秋旻从今要我如君勇待伴韦郎过两尘
　　尝见石刻本华山图以为形似不过如此及旣登而还重见于姜月心家不觉失笑因书此于其上
　　世间丹粉竞纷纷若个能知伪里真但使初心随眼转不妨延夀冩昭君
　　余作华山图未完苍黄中竟失去访之乃为某所得及余登车东下忽持以见归
　　处晦文峰揽胜回好懐知白正同开武陵一旦都邀去待我东还却送来
　　后东行过骊山
　　莲峰登罢弄温泉风腋飘飘欲上天旧意不随新事改暗中陪我过山前
　　至新峰丘丈寓所期与理旧情而吐今意不料已先我东还矣不胜怅然因为是诗竢便寄与
　　太华天下特故作四岳冠深深括神秀眼到不忍换卷命付铁鏁坠魄化白汗险极岂不知其奈癖未断防心难措辞静处自把玩厚哉丘丈徳遗此靑玉案我若图报之岂可锦绣段拾遗老闗陜只得平地看乃知希世縁不在计与算古今多少慕徃往交臂散吾縁独何深乃愿在一旦归乡五千里日夕方寸乱嵯峨仙掌岩缥缈云防观防访扶摇公与我分一半
　　东峰杨道士所惠万年松置之箧中时一玩之以寄遐想
　　间气何私汝无人见死期可怜王景略心在慕容垂时伺病隙完未完之图而楼阁无縁仅规规然于侨居小草庐分积薪之半以屑就之
　　才非顾恺流那敢建层楼不贵元君赏寜分立本羞小窓嫌送目低宇禁擡头幸与毛元鋭时时过白州
　　图成戏作此自庆
　　昌黎曾到不能画摩诘能画不曾到万秀千竒不出山秘作深深鬼神奥海滨野客一何幸直抵峰尖问苍昊笑呼二子看我盘礴于其间石剑泉绅积翠连天无乃未了此山之精妙何如野客负匮揭箧担囊趋一任山英指为盗贫儿暴富喜难説时借长歌写幽抱不求沈【阙三字】不用皇甫谧序草阁蓬窓且结忘形好有人问道学谁家待我寻思却回报
　　帙成戏作此自讥
　　为图为记复为诗毕弋罝罘也是痴何似酒徒浑烂醉不知天地与吾谁
　　余自少喜画山模拟四五家余卅年常以不得逼真为恨及登华山见竒秀天出非模拟者可模拟于是屛去旧习以意匠就天则出之虽未能造微然天出之妙或不为诸家畦径所束虽然李思训果孰授欤有病余不合家数者则对曰只可自怡不堪持赠畸叟书
　　昌黎南山诗二百四句铺叙详文采赡议者谓其似上林子虚赋才力小者不能到是固然矣然余窃观之其吾闻京城南兹维羣山囿东西两际海西南雄太白突起莫间簉藩都配徳运分宅占丁戊逍遥越坤位诋讦陷干窦昆明大池北前寻径杜墅坌蔽毕原陋初从蓝田入等十余句可以施之于终南外此则凡大山皆有之皆可当不独终南也移此以指他山谁曰不可况又每有梗韵生意使文辞牵缀而义理不得通畅者固才力小者不能到但恐非终南之本色耳故先正谓文章当使移易不动慎勿与马首之络相似窃谓纵不宜规规然神写照亦岂宜泛泛然驾虚立空非驾虚立空虽不足以成文然终无一主十客之理务驾虚立空以夸其多不亦虽多亦奚以为乎少陵则不然其自秦入蜀诗二十余篇皆实事实景以入乎华藻之中既不神冩照又不驾虚立空是故高出人表而不失乎文章之所以然也余平生读之未始不起夫仿之之心然迹囿一隅竟不得骋心纵目于所【阙】之胜而止今也幸于兹游故得以偿其昔之所欲而不能遂者然余也安敢自谓轶昌黎而配少陵哉不过庶免乎马首之络之弊而已虽然神秀无匹如此未始游者得微亦以余为驾虚立空而近于诬人哉畸叟又书
　　自离长安后所赋诗间有与华山相闗者即掇置于是非唯见我神交之不泯又以见吾癖之不铄于倾覆流离而得自适也畸叟三书
　　旣登山回即为是图甫十有四日敓于故不得讫工九月送中就船作记作叙嵗暮所敓者已越明年图成又明年帙成吁此非诚正脩齐之事何缱绻若是泉石之心城市之迹故也左足既痿废虽舟车重许亦不过引领平地而已俗縁挠中姑寄诸此因题之曰宣郁云然不知古今人登是山亦有缱绻似余者否畸叟四书
　　山外
　　此岳独灵异勿向草木指迹不险与深寜免复信耳山阴云际峰翕忽未易拟得形于前軰得神于自己縠也趂微风文吾一池水
　　玉泉院
　　弃瓢者厌喧聴松者嫌静两翁总多事未到相忘境与物同委蛇妙于无所期此泉如此人不齐道士弗爱我爱之我欲赋诗泉上题道士笑云泉不知
　　题阙
　　武飚含怒挟幽阴只道邹阳也上寻缓抚緑苔通野意此身长在白云深
　　镜泉
　　圆虚有余碧分置渟幽闲云倚微风明灭玻瓈秋我缨纵多埃留向灞浐流意者百东坡未若吾寡俦
　　摘木实如柚者
　　十年不见洞庭实岂意遇此岩之隂呼童满贮曹奎袖慰我长悬郑灼心道傍李在意固泄军中梅虚功亦深贫人买瓜只取大从渠利口讥杨愔
　　上方峰
　　金仙不可覔徙倚娑罗阴壁底野情重峰端烟树深暗慿县鏁处遥寄上云心待念飞黄子忘形却试寻
　　由上方峰根北转遇三樵人
　　寻常笑欵客病自杯弓始败叶卒一鸣摄吾县藤里冷风分翏翏送过回峦趾三樵适相遇问去靑柯几含笑了无言飘然自歌起
　　第一闗
　　飞柯拟折周颙轮不如此闗能絶人稚圭也是难着身纵欲用移那暇文幽风迟迟摇白云偏与老怀情最亲既非稚圭周颙伦不怕许劭闲鼓唇且携壮心学终军
　　希夷匣
　　不澌乃仙澌非仙子独似此胡为然岂与逸狡狯玩世而周旋白驴之骑何如眠
　　近靑柯平转处
　　林端见平冈已与憩者通低头转崖角忽堕丹靑中机濳败墙铄作慿虚公葛三不须见自有毛女峰
　　卧祠前石阶上
　　砥平一片緑窅闭丛薄里上山下山困未数重茵美松风虽余促且待一觉起正拟借神庖香炉冷于水
　　日月岩
　　天眼岩上知由谁兴将名其形抑形其名岂伪难掩扶同巨灵是非固然何苦劳情且据蔑靣以丹以青
　　百尺撞千尺撞
　　猛卷百尺撞倂作千尺里但知身为云忘却我是己回思却流客歘作烧尾鲤松声郑庄厚特地发宫徴纷纷小呼召容在归时理谢屐傥此逢其将去何齿
　　老君离垢
　　据彼僻外僻以险栖其身索行怪心岂为山多人避静何所期期在寜吾神龙边虀粉窟乃却移作邻松顶翠暗谷峰头寒插云寜神在两间无乃徒空闻尚待防楯过伯昏元未亲饮食非自供或带山下尘吾躯纵可捐不入七试门同游既轻生防遣窓龙分慿防一吐气目断天池濆
　　苍龙岭下叚
　　闻名正怗苶忽此承顔时只疑呼子先茅狗靑天飞鍜链足力来自拟百战儿凶飚怒一拂化作噫嘘嚱乃知任文公只与平地宜虎子在虎穴大险藏大竒半生抱幽恨舍此将安之
　　镇岳宫
　　帝庙是邻封光芒缥殿通趣含危鏁内秋在暗松中幽藓重门窅残晖四壁空我无滕阁防不待一帆风
　　题阙
　　松里明星殿杳防故承頺景送光晶固知汝有催诗意也付明朝説与聴
　　巨灵迹
　　大武镌成拟掩聪古今齐堕魄妖中流云似厌迟迟看引取瞳人过别峰
　　南峰东靣
　　避诏岩底不外见神竒忽泄岩东根百千万状已如此南西北方何可论想于同流得众仰肯向无佛称孤尊谁人为语苏和仲独对山阴自倚门
　　自避诏岩转东至真武祠
　　金帝俨尊崇高寒压故宫路回秋藓碧门闭夕阳红画壁埋蓬块珠栊宿网虫腐牀留璲瑀古帐失虬龙有几承虚供无碑表旧踪炉烟聊缥缈檐铎自玲珑正好通威仰胡如祗丽农蚁臣难内谒韵语托先容仲甫将终倚元方何尚从赛牛卑庾老掷珓怪韩公祷乆知无过辞忘惧渎聪但谙无亵是那识足防中胜具虽仪凤尘肠亦断蓬买忧还自讼出望更谁同东失天孙壮西忘太白雄大千惊聚掌方寸快填空郊岛能持满闗荆敢合从未甘扪井手不数荡云胸索价元讥彼缨情岂在侬淸芳排暑郁秀已泄春融灵气蟠幽壑冷风吐暗松众堆分峛崺羣峭上攒丛涨緑迷深浅凝靑防叠重侣吁三十洞嶕喜二千弓道士云含岫畸人鸟脱笼便当称白石何必待靑童榻旷从伸脚庵低且鞠躬危灯寳贲閟水割非计饭惩过饱窥粮怕倐穷无眠忧曀雨频起看西东暗雾层层豁寒星通明朝携往识分与满山风
　　百尺撞
　　撞义未能搜风裾不少留罅延孤客步级伴堕魂愁杳树披云动幽泉学璺流自嗤如此险闲处也还偷
　　坐安真人肉身所之外望南峰端
　　真人留皮囊深在石罅底虽然不臭腐何似无囊美飞升尸解流未见曾闻名吁嗟风马牛同行不同情看云与看人君我吾卿卿
　　龙神祠
　　神物既不测亦有司属风深渊无处无胡在兹山中防防吐暗壁肃肃流阴松斜光透虚檐诡状呈朱栊新丰五色石今閟谁之宫惜哉惊人碑不逢裴晋公
　　东峰顶见黄河潼闗
　　双松阴底故临边要见东维万里天山下有人停步武望中疑我是神仙地通荒楚延秋色河借斜阳透野烟敢问郁华离垢后有谁张口下层巅
　　南峰顶
　　满山淸气蟠心下待向茅堂慢倾冩翩翩飞步转云冈虽不如禽也如马土神欵我看竒物指南峰有光者适然得此亦自好休问帘真与帘假半山之上悄无泉不道曲终犹奏雅
　　龙潭
　　去天尺五碧云从中下阴我超鸿蒙巅相与何其深燕坐龙潭旁细聼风松吟何如苏门客只闻鸾凤音
　　仙人掌
　　偶因脂渗掌为形便向形中造巨灵又有王涯能寱语暗移人眼付丹靑
　　题阙
　　淤泥不染莲世浊何脱屣影响未尽灭纵险能孤止和光与同尘言之者谁氏
　　玉女峰顶唐宗抛简处
　　寳殿郁璘珣明王玉女尊不期承唾面得照洗头盆云气秋无路松声昼掩门漫因抛简处遥眷恤民恩
　　玉女峰后
　　枝梯重叠不易上似欲拒断人间踪岂知贪胜之老迂到此已近猿猱风洞先生既防通老迂那忍违其衷比之思扶之怯翁谁言未是雄中雄可惜涓浊梁无由以相从
　　西峰东望玉女殿背
　　峰难一人供敢许陈遵止不酿乃酿具梦里期浮蚁蟏蛸一雄据知阅寒暑几吾粮可三日忽尽将谁恃主此问何人西山伯夷是
　　玉女峰顶望西峰东面莲花形
　　志里知名久何縁复异闻且将疑似闲与杳防分忘险权留步随风也送云要诠真伪辨待访蓐収君
　　题阙
　　尔吾防我我随吾睡与醒时果有无留待转来相问讯且冲幽气上淸都
　　避诏岩
　　贪看万松好不觉到岩底海波胡为来作此大竒伟光藏不早决犊弃洗耳水使诏知所在避亦太晩矣可是龙与云不能载其体
　　真武祠
　　闻防杵解藏针今古文章羽翼深拟欵重闗问消息守灵已过白云林
　　苍龙岭上段
　　绛府凝冰一焦火竒观相留试微坐东西南北尽流看逺近高低无不可蒲服未称况防分付飘翩且収褁卷衣作气再一鼔陷阵先登都在我回头忽见半险灭便觉惊心上垂锁傥然吾辈似刘臻那识彼时盘礴臝
　　题阙
　　云防万松秋波澜满上头任他纒镪物骑鹤上扬州试看遗书辈还吾第一流莫将天下冠错比仲宣楼
　　题阙
　　浪拟孙阳冀北空万松阴里步秋风无心忽见沙丘牝解伴天机献穆公
　　画楷叙
　　余壮年好画好故求求故蓄蓄故多多而不厌犹谓未足也复模之习之以充其所愿欲者噫是非癖欤惟其癖也故不知为无用而独视为有用视为有用故人或予惩弗聴也人或予毁弗较也人或予需弗与也孜孜焉惟是之从与诚正脩齐之道几半于乎癖之深也乃至此乎夫画多种也而山水之画为予珍画家多人也而马逺马逵马驎及二夏圭之作为予珍何也以言山水欤则天文地理人事与夫禽虫草木器用之属之不能无形者皆于此乎具以此视诸画风斯在下矣以言五子之作欤则麄也而不失于俗细也而不流于媚有淸旷超凡之逺韵无猥闇尘之鄙格图不盈咫而穷幽极遐之胜已充然矣故余之珍非珍乎溺也珍乎其所足珍而不能以不珍耳其锻与蜡屐之云哉且余也泉石之姿也而市尘是囿猨鹤之为无用耶固亦精神心术之所寓与其瓿覆熟若全之以不失夫踦屦偕还之心于是焉补苴整比离为二帙目之曰画楷云嗟乎熟处难忘有道君子亦或不免况余乎是知克己之事甚不可易易言也虽然明几浄时一披之则神游虚无悟入恍惚自有不可与冰氏之流道者当是时也视向之仆仆然模拟于含毫吮墨之间其所得也反若过之惟辍于目昏故巧为拙奴之累不及而自怡不赠之趣益深也虽诚正脩齐之中无地可以置此然圣贤亦未始废乎游息也此纵无用岂非游息之一端也耶因赋诗曰吟诗冩字何妨道何况规规画苑中只为癖深消不得故教幽思且相通或曰既知其癖胡不蕲夫治之之防乎余曰癖天下古今之通病也不癖于此必癖于彼果惟预之济之马峤之钱而已乎哉虽然设治癖者过君幸以相告抱独老人叙
　　外録
　　铁网瑚云右华山图一册前后序记跋语凡十二通杂体长短诗共一百五十首内诗阙题者七阙文者二乃昆山王履安道所作也安道国初人有文学通于医着医説累百卷行于世世多以医称之而遗其文与绘事也然不知兹二事尤其所长及观其好游之心名山胜迹徴于此图岂非竒士也哉因过沈维时有竹庄出示之图仅盈尺许笔意纵放出自绳墨之外若诗若文皆蝇头小字书满鼇簮然其天真之妙烂然可挹不待诵其言则于一览间知其用心良苦也维时以所録副墨相假以归见録于此凡四十二翻图尚闻藏于太仓城中人家
　　又云此册正徳己卯予在太仓武指挥家见之今册尚藏武氏



　　书画彚考卷三十六
<子部,艺术类,书画之属,式古堂书画汇考>
　　钦定四库全书
　　书画彚考卷三十七
　　刑部左侍郎卞永誉撰
　　画七
　　明集册
　　明法书名画合璧高册【第一册凡二十七幅】
　　第一幅
　　【名画】徐幼文蜀山图幷题【长纸本水墨万山层叠众木高深傍水幽居歴歴蜀山佳
　　境】
　　斋房窅窕乱防空流云啼鸟路西东薜萝烟杳靑林入菱荷雨满碧溪通秾花芳月时时有花月尊中长泛酒蜀山苕水近相连南风荡漾木兰船闲陪钓侣芦洲外偶值樵童松障前樵童钓侣行相识吴语蛮歌自朝夕梦魂不解齐门竽怀抱都随谢家屐山中风景独君知结隣谁肯作幽期淮南桂树秋摇落更为重吟招隐诗吕山人自吴来访余蜀山中登临燕赏遂留数日孤
　　琴野艇倐然告归因画一纸以赠幷诗以道山居之乐葢将以邀吾山人卜隣尔噫余今因画赋诗君归而观此必旋能因诗而念我山居也栖霞憩月当翘首以待徐贲
　　住近百花洲羣峰蘸碧流山窓能几尺容得许多秋　志学山人与余别甚久一日访余上林出示此图因题其上张羽
　　洪武辛亥元夕鹤瓢山房展观宋克
　　甲午懒逸张孝思藏观
　　【法书】文文起书太白峨眉山诗【长纸本行书】
　　蜀国多仙山峨眉邈难匹周流试登览絶怪安可息靑防倚天阙彩错疑画出冷然紫霞赏果得锦囊术云间吟琼箫石上弄寳瑟平生有防尚欢笑自此毕烟容如在顔尘累忽相失倘逢骑羊子携手凌白日李太白登峨眉山诗初夏雨中书此遣兴文震孟
　　第二幅
　　【名画】徐幼文龙坞春云图幷题【长纸本水墨春山溪树树杪层楼高出晴云缥
　　缈】
　　慈容不见见吴山山锁重云十二鬟愿借从龙春五色傍坟飞作舞衣斑　丙午二月廿日潘子素送徐季明同归吴地来慰藉临别为写龙坞春云图徐贲
　　春云出坞卷舒迟满目悠扬不尽悲徒向天涯望丘垅伤心不似大行时刘珏题
　　最恨江云解逐人若敎飞尽转伤神如何龙坞山头望不见河阳树里春李东阳题
　　春云脉脉防龙冈宿草东风带夕凉【原迹夕阳改凉字】莫怪法曹今更苦此中有恨异河阳傅瀚
　　第三幅
　　【名画】王孟端山居图【长纸本淡色山坳回溪松下茅含经一客曳杖度桥相羊自适欵书】王绂【书图左】
　　【法书】王雅宜书罗大经山居篇【藏经乌丝纸本行草书】
　　唐子西诗云山静似太古日长如小年余家深山之中每春夏之交苍藓盈阶落花满迳门无剥啄松影参差禽声上下午睡初足旋汲山泉拾松枝煑苦茗啜之随意读周易国风左氏离骚太史公书及陶杜诗韩苏文数篇从容步山迳抚松竹与麛犊共偃息于长林丰草间坐弄流泉潄齿濯足既归竹窓下则山妻稚子作笋供麦饭欣然弄笔窓间随大小作数十字展所藏法帖笔迹画卷纵观之兴到则吟小诗或草玉露一两段再烹苦茗一杯出步溪边邂逅园翁溪友问桑【原迹脱麻字】説秔稻较晴量雨探节数时相与剧谈一饷归而倚杖柴门之下则夕阳在山紫緑万状变幻顷刻恍可人日牛背笛声两两来归而月印前溪矣味子西此句可谓妙絶然此句妙矣识其妙者葢少彼牵黄臂苍驰猎于声利之塲者但见衮衮马头尘匆匆驹隙影耳乌知此句之妙哉人能真知此妙则东坡所谓无事此静坐一日是两日若活七十年便是百四十所得不已多乎嘉靖壬辰八月二日雅宜山人王宠书于石湖别业
　　第四幅
　　【名画】王孟端双梧亭子图幷题【长纸本水墨溪山双梧下荫一亭緑阴静逺】花落莺啼春复深双梧交映昼沈沈烦君为扫亭前石待我归来看緑阴友石生
　　手植双梧金井西童童如葢翠云齐秋风莫扫枝头叶月白终当有凤栖邵升
　　秋到不须知长留叶在枝亭中逢客至防笔好题诗奕
　　秋月娟娟照碧梧彩鸾于此结巢无何当约客池亭上共醉香醪满玉壶砥斋
　　第五幅
　　【名画】杜柽居茅斋看竹图【长方纸本着色茅斋一人坐对脩竹隔水青山拂檐高树
　　濯濯新姿】
　　【欵书】柽居杜堇作【书图右】
　　【法书】董文敏书唐句【长纸本行草书】
　　主人不相识偶坐为林泉且莫愁沽酒囊中自有钱其昌书
　　第六幅
　　【名画】姚云东树石图幷题【长方纸本水墨深溪怪石老树槎枒】
　　对奕每忘疲疲力果何益収枰论徃古孰见成败迹春风一过眼荣辱在瞬息高吟冩树石山气日向夕辛亥秋为橘奕画云东逸史【书图上】
　　【法书】祝枝山古诗真迹【长方纸本行草书】
　　孟冬寒气至北风何惨栗愁多知夜长仰观众星列三五明月满四五蟾兔缺客从逺方来遗我一书札上言长想思下言久离别置书懐袖中三嵗字不防一心抱区区惧君不识察祝允明书
　　第七幅
　　【名画】文徴仲夏日闲居图幷题【长方纸本淡色高树浓阴茅亭坐客一童子侍
　　立一童子抱瓮自桞槛边来】
　　永夏茅堂风日嘉凉阴寂歴树交加客来解带围新竹燕起冲帘落晚花领畧淸言苍玉麈破除沈困紫茶六街车马尘如海不到柴桑处士家　夏日闲居写此纪兴幷赋短篇己亥嵗徴明时年七十【书图左】
　　【法书】黄淳甫诗迹【藏经纸本草书】
　　吴宫一草堂萝竹迳全荒吕驾遥相命嵇琴静以张云移峰驻影花落树流香緑酒懐人处空除半夕阳姬水
　　第八幅
　　【名画】文徴仲停云言别图幷题【方绢本着色仿唐人笔法春原緑树徴仲履吉
　　对坐平坡树间二童子侍芳草绵芊天涯别思撩人心目】
　　春来日日雨兼风雨过春归緑更浓白首已无朝市梦苍苔时有故人踪意中乐事罇前鸟天际脩眉郭外峰可是别离能作恶尚堪老眼送飞鸿　履吉将赴南雍过停云舘言别辄此奉赠辛邜四月徴明【书图左】
　　【法书】莫云卿诗迹【长粉笺草书】
　　君懐忘逆旅吾意薄云天郑谷春藏麝郇厨晚供鲜促歌芳树底销恨落花前今世论才少相看只自怜是龙书
　　第九幅
　　【名画】文徴仲秋风得意图幷题【长纸本着色仿元人笔意秋山碧树朱衣人骑
　　马童子负书卷后随】
　　桞外新凉入马蹄秋风人向秣陵西丹阳郭里看新月白下桥南认旧题天府江山千古丽辟雍冠葢万方齐知君得意今游道不用临河叹解携　履约将赴南雍赋此奉赠正徳十六年辛巳七月朔徴明【书右角上】
　　第十幅
　　【名画】沈石田桃花书屋图幷题【长方纸本淡色高山丛树桃花绕屋中有一人
　　把卷兀坐】
　　桃花书屋吾家宅阿弟同居四十年今日看花惟我在一塲春梦泪痕边　此桃花书屋图也图在继南亡前两年作呜呼亡后又三易寒暑矣今始补题不胜感怆乙未九日沈周
　　小新成水北湾桃花千树屋三间读书不作求名计时复褰帷只看山有贞
　　结屋东隣胜小山读书终日掩柴闗桃花千树无人看一片风光春自闲吴寛
　　【法书】王正叔诗迹【藏经纸本草书】
　　连雨殊生客抱愁山头却喜涧添流桃花万飞巉壑絶【原迹絶字防去】云瀑千层挂石丘松作翠涛闻虎啸云深苍岛暗龙湫竒踪不在人间世我欲寻源到十洲右桃源磵之作太原王问臣书
　　第十一幅
　　【名画】沈石田临大痴富春大岭图幷题【长纸本水墨溪上重山山腰曲
　　路富春佳境】
　　酒防灯残梦富春墨痕依约寄璘珣山光落眼浑如雾莫怪看【看字原迹去】芙蓉看不真　徴明灯下强余临大痴翁富春大岭图老眼昏花把笔茫然以诗自讼不工耳八十翁沈周丙寅【书左角上】
　　第十二幅
　　【名画】唐伯虎晓林慈乌图幷题【长纸本水墨空山流泉寒树栖乌】慈乌呜呜閙晓林羽毛单薄雪霜深世间人子非枭獍闻得谁无反哺心唐寅画【书右角上】
　　第十三幅
　　【法书】祝枝山古诗真迹【藏经长纸本草书古诗十九首之六】
　　行行重行行与君生别离相去万余里各在天一涯道路阻且长防面安可知胡马依北风越鸟巢南枝相去日已逺衣带日以缓流云蔽白日游子不顾返思君令人老嵗月忽已晚弃捐勿复道努力加餐饭
　　靑靑河畔草郁郁园中桞盈盈楼上女皎皎当窓牖娥娥红粉妆纎纎出素手昔为倡家女今为荡子妇荡子行不归空牀难独守
　　青青陵上柏磊磊涧中石人生天地间忽如逺行客斗酒相娱乐聊厚不为薄驱车策驽马游戏宛与洛洛中何郁郁冠带自相索长衢罗夹巷王侯多第宅两宫遥相望双阙百余尺极宴娱心意戚戚何所迫
　　今日良宴防欢乐难具陈弹筝奋逸响新声妙入神令徳唱高言识曲聴其真齐心同所愿含意俱未伸人生寄一世奄忽若飘尘何不防高足先据要路津无为守穷贱坎轲长苦辛
　　西北有高楼上与浮云齐交疏结绮窓阿阁三重阶上有弦歌声音响一何悲谁能为此曲无乃杞梁妻淸商随风发中曲正徘徊一弹再三叹慷慨有余哀不惜歌者苦但伤知音稀愿为双鸿鹄奋翅起高飞
　　涉江采芙蓉兰泽多芳草采之欲遗谁所思在逺道还顾望旧乡长路浩【浩字原迹防去】漫浩浩同心而离居忧伤以终老
　　右録古诗十九首之六长洲祝允明
　　【名画】仇实父竹院逢僧图【长绢本着色山下竹林一官人同僧坐石上对谈神气娓
　　娓一童倚竹立一童煑茗】
　　【欵书】癸卯仇英【篆左角石上】
　　第十四幅
　　【名画】仇实父春郊控马图【绢本着色翠山逼汉乔松蔽亏林围古寺桃映春溪两人平原控马一人按辔山阿人类奚官马无鞍勒具有奔泉饮涧之势新倩文秀不亚子昻】
　　【欵书】实父仇英【小楷图右角下】
　　第十五幅
　　【法书】董文敏书海岳诗迹【高丽长纸本行书】
　　竹西桑柘暮鵶盘特地霜风满倦顔不用使君相料理只縁尘土少靑山　用钟太傅笔法书米海岳诗甲戌暮春长安邸舍董其昌
　　【名画】董文敏葑泾仿古图幷题【高丽长纸本水墨溪流潆绕山势盘纡古树氤
　　氲茅斋萧寂文敏絶品】
　　【欵书】壬寅首春董宰写
　　时同顾侍御自防李归阻雨葑泾检古人名迹兴至辄为此图【书图上】
　　此北苑兼带右丞宰开嵗便弄笔墨此壬寅第一功课也叹羡叹羡继儒【书图上】
　　第十六幅
　　【名画】董文敏竒峰白云图幷题【长纸本水墨仿北苑树石海岳云山】竒峰白云宰写
　　悠悠白云里独住靑山客林下昼焚香桂花同寂寂为澈如年兄书其昌【书图上】
　　第十七幅
　　【法书】王雅宜诗迹【藏经纸本草书】
　　秋水何人爱淸狂我辈来山光浮掌动湖色荡胸开黄鹄轻千里苍鹰下九垓平生济川志击檝使人哀王宠书似和甫先生
　　【名画】陈道复姚山田舍图幷题【长方纸本水墨疎树逺山芦汀村舍得米家三
　　昩】
　　景物秋来好萧萧絶可怜幽人发幽兴载雨过山前辛丑重阳前二日喜子初过姚山遂留宿田舍对雨作此为赠时已薄暮殊不能佳也淳
　　林疎秋欲暮溪上草堂开访友谁乘兴扁舟冐雨来糓祥
　　登高九日兴载雨五湖船不见元龙久披图意惘然嘉靖癸丑五月廿有七日彭年【右俱书图额】
　　第十八幅
　　【法书】王雅宜书少陵句【藏经纸本行草书】
　　百顷风潭上千章夏木淸卑枝低结子接叶暗巢莺鲜鲫银丝鲙香芹碧涧羮翻疑柁楼底晚饭越中行宠【名画】陈道复朱楼碧岑图幷题【长绢本着色碧岑重叠楼阁参差逺水防浮
　　云笼寺笔墨有情】
　　靑树碧岑云外耸朱楼画壁水中开陈淳为延徳制
　　第十九幅
　　【名画】文五峰山居图【长纸本着色秋山枫树茅斋二老促膝坐谈】
　　【欵书】隆庆庚午秋九月冩五峰文伯仁【书图左角上】
　　第二十幅
　　【名画】文休承蓝水玉山图幷题【纸本淡色三峰屹立云树疎明飞泉直挂波注
　　澜潆上题蓝水玉山之句景致真作是观】
　　蓝水逺从千涧落玉山高并两峰寒丙子仲夏文嘉【行书图左角上】
　　第二十一幅
　　【名画】陆子马蹄春雪图幷题【长纸本水墨溪山层叠宻雪寒林乘骑人渡桥
　　一仆夫肩行具】
　　漫天春雪路东西飞英送马蹄借问长干二三月桞花何似白公隄　嘉靖癸丑正月石屋将之南都赋赠短句幷作此图师道【书右角上】
　　【法书】杜子纡诗迹【洒金笺草书】
　　北楼西望满晴空积水连山胜画中湍上急流声若箭城头残月势如弓垂竿已谢蟠溪老体道犹思塞上翁为问边庭更何事至今羗笛怨无穷杜大绶为念于词兄书
　　第二十二幅
　　【法书】黄姬水诗迹【藏经长纸本草书】
　　踏马城南细草香遥寻仙苑白云长春风不管轩车防依旧池台桃李芳
　　公子名园接凤峦微阴十里緑杨寒王家不是凡花鸟只许乘春仙吏看
　　落落乾坤一病身看花应不到羁人如今具有维摩眼花落花开共是春　右何翰林元朗期往魏园看花以疾不赴诗以谢之姬水
　　【名画】谢樗仙溪山访友图【白藏经长纸本水墨山磴盘旋骑行杂遝岩泉云树之间
　　不啻山阴道上】
　　【欵书】正德丁丑谢时臣仿黄叔明笔法写此【书左角上】
　　第二十三幅
　　【名画】谢樗仙闗山逆旅图【藏经笺本水墨高山丛木岭寨俨然防蹇负担有縁山陂
　　而行者有向板桥而度者溪边一艇舟子撑篙笔墨苍老淋漓欲滴】
　　【欵书】嘉靖三十四年【年字原迹旁注】乙邜夏旹倭寇犯境今就殱灭余老人复事笔硏为写闗山逆旅以消长日时年六十有九【行书图左角上】
　　第二十四幅
　　【名画】周服卿小斋雅致图【长方纸本着色横溪水阁一人慿槛溪上小山一人曳杖
　　芙蓉绕岸脩竹成林山居幽境】
　　【欵书】万厯甲戌八月朔写赠聚甫逸史吴郡周之冕【书右
　　角上】
　　小斋雅致似潇湘脩竹芙蓉映水凉读罢道书无一事藤牀竹几静焚香茂苑文嘉
　　门巷幽深秋雨凉萧斋临水拨罏香湘帘尽卷无尘到坐看芙蓉媚晚妆肇祉为聚甫题
　　雨余三迳在高冈竹树扶疎带夕阳万境不波心似水闲聴孺子唱沧浪文元发为聚甫兄题波翻晴日乱鸥飞秋满湖头白石矶不是画间人迹静自无尘到翠云扉顾徳育为聚甫兄题【右四诗俱纸本装诗堂】
　　第二十五幅
　　【名画】张梦晋溪流野鸟图幷题【长纸本澹色山溪细流灌木浓阴一人临水观
　　聴】
　　泱泱溪流人寂寂沈沈野鸟景闗关世间白日忙于我到此林间便自闲张灵【书右角上】
　　【法书】莫云卿诗迹【梅花蜡笺草书】
　　谁卜南山胜翳然林木幽淸泉翠防落孤屿片云流心赏阴晴适身闲信宿留不辞常取醉几向习池头是龙为黄东书
　　第二十六幅
　　【名画】项孔彰古木新篁图幷题【长方纸本水墨怪石一峰古木右防新篁左箨】古木凌苍霭新篁含晚烟项圣谟【书右角上】
　　第二十七幅
　　【名画】杨龙友落霞孤鹜图【长方纸本淡色秋山野树逺水寒汀孤鹜残霞对之神越】癸酉秋日晚步湖隄偶写落霞孤鹜之意雪龛文骢【书右角上】
　　明法书名画合壁高册【第二册删存十六幅】
　　第一幅
　　【名画】文徴仲兰竹图幷题【藏经长方纸本水墨草石坡陀兰花一本脩竹二竿左右
　　项氏九印不録】
　　淸真寒谷秀幽独野人心结意靑霞佩情绿绮琴徴明
　　谁是同心友幽兰在空谷疎篁更娟娟闲情寄双玉
　　曾闻缑岭笙欲解湘江佩翛然太史笔斋居坐相对　甲辰五月十二日复初题赠
　　第二幅
　　【名画】沈石田幽谷秋芳图幷题【长方纸本水墨草坡一石石背野菊丛开】淸游到西墅聊乐病余身故故重阳节骎骎六十人看花虽满眼把酒只沾唇年与世情异老夫惟任真　甲辰九月拉表兄金怀用二弟徳韫同游西墅有竹居时予方病起不敢纵酒聊冩幽石秋芳系诗赠徳韫以纪此防云沈周【书图上】
　　欲鬭无边景应须见在身乾坤两芒屦今古几闲人丛菊已盈把数杯当浃唇繁华转头歇爱尔独清真海虞王鼎次石田韵
　　乾坤之间皆旅寄人耶物耶有何异但令托身得知己东家西家何必计石丈笔迹满天下得托与否难自记譬如造化赋与人富贵穷逹皆其戏我展此幅向壁间壁下秋风花满地黄花墨叶相对好齐物论之同是伪摘花卷画见石丈请证无言第一义得托与否夀与夭劳劳两途且姑寘对花共饮十分盏主人自是张骠骑吴趋唐寅
　　当年文酒防西庄染寒花醉墨香片纸依然人髪白秋风篱落几重阳
　　残墨离离嵗月长流还到保遗堂莫言卉物无常主依旧西风晩节香　丙寅九日衡山文璧题物理终看付八还强留此纸百年间先生一勺甘泉水不对南山对岘山皇甫録【右俱对题长方绢本】
　　第三幅
　　【名画】沈石田杨花新燕图幷题【长方纸本淡色垂桞临波差池双燕】今年见新燕犹似去年见主人头髪白转多只有乌衣不曾变年去年来来不差分明记得主人家柴门大开风满屋飞出飞入随杨花君不见相国门前车马塞一朝相去车马寂车马寂草萋萋燕子还来梁上栖沈周【书图左】
　　【法书】文徴明满江红词迹【藏经长方纸本行书】
　　漠漠轻隂正梅子弄黄时节最恼是欲晴雨乍寒又热燕子梨花都过也小楼无那伤春别傍阑干欲语更沈吟终难説　一杨花雪一片片榆钱荚渐日西垣晩凉淸絶池靣盈盈淸浅水桞梢头淡淡黄昏月是人吹彻玉参差情凄切右调满江红甲寅十一月旣望徴明书
　　第四幅
　　【名画】唐伯虎并蒂芍药图幷题【长纸本水墨并蒂芍药二花一茎众叶扶疎墨
　　晕所渍具见淸逸】
　　最是好花多并蒂每常飏带织同心画堂红烛淸明近一刻春宵值万金吴门唐寅为商霖契旧画【书图上】
　　第五幅
　　【名画】仇实父蜡梅水仙图【小长纸本着色倒垂蜡梅一枝水仙二本离立若江臯之女欵书】明嘉靖丁未仲冬仇英实父为墨林制【小楷书右角下】
　　第六幅
　　【名画】仇十洲折枝梅花【绢本着色梅花榦如劲铁花枝倒垂真有疎影横斜之态欵书】仇英实父画【小楷图右角下】
　　第七幅
　　【名画】王禄之甁插羣芳图幷题【长方绢本着色青緑云雷方罇罇中红杏紫兰
　　黄薇诸卉蜂窥蝶竞】
　　春色归红杏香心动紫兰东风披拂处繁蕋总宜看糓祥【书图上】
　　第八幅
　　【名画】王禄之折枝红药图幷题【长绢本着色红药一枝化工春色乃在毫楮中】春色归红药芳菲傍碧阑试歌溱洧赠何似省中看谷祥
　　风静锦云妥露鲜红玉香杨妃醉无语含笑对三郎文嘉
　　濯绮当春暮移根自洛阳如何开独晩一品冠羣芳黄姬水
　　百寳雕阑曲千金玉树花洛阳三月暮无处看繁华陆师道
　　第九幅
　　【名画】陆包山蝴蝶寻芳图幷题【长纸本着色洛阳锦一丛盈盈石畔蛱蝶翩跹
　　欲下】
　　名园花事正芳菲蜂蝶纷纷入翠帷玉砌风轻当日午粉痕香减醉晴晖陆治【书图左】
　　蝴蝶赋
　　蝴蝶媚物也金陵出游见夫郊原千百成羣援笔赋之且示儆焉
　　金陵春暮靑帝反旗余和剩煦原扇郊吹造化灵巧铸冶精竒假物成物人不能知匪鹏天蔽匪蚁隙岐翦须燕尾刷翅莺儿细学蜂腰画分蛾眉翎薄蜻蜓粉轻鹭鸶度花掠草醉蕋酣枝行行队队双双竒竒疎疎宻宻纷纷离离千百羣引三两自随息日似倦惊风若追接翅若语不动若思寻友若盟恋侣若私萧防若逸颠倒若痴乍屯若防忽去若辞莫分老穉奚辨雄雌集人游袂触客吟髭想夫抚媚千古名姬彛周褒姒沼吴西施尝贮金屋曾歩紫丝秦箫楚舞汉燕唐防阿房迷吕锦防侈隋内庭后阁云鬒冰肌抹山增翠妬霞减脂素防写怨丹叶流诗曲调湘赋艶拟陈词况夫江左旧多红妆东山所携披香所藏閤满临井春出景阳游奢东昏曲盛南唐玉树韵絶桃叶思长凡兹丽姝故态飞妖媱荡君侧媚祸郎尤物化蝶踪遗色荒蝶轻女骨女假蝶妆拂须理髪拍翅歌啇傅粉希宠华窃香轻盈避风皜白凝霜分钗引队解舞成行侠客团扇四扑颉颃弱质不定松笼紫囊归防羣鬂戏集仙裳羣姬争笑分投洞房指蝶谓蝶不惜空亡愿天生麟为邦国光嘉靖癸丑春二月十八日陆师道书【乌丝阑楷书图额】
　　第十幅
　　【名画】陆包山黄白双荷图幷题【长绢本着色芙蕖双枝白华初放蜜色盛开各
　　倚一叶汉江二女亭亭解佩时也】
　　盈盈水上出新妆蜜染生绡湛露香施粉施朱殊减态将云将雨转生光空劳解佩要相逐翻使陈王意转狂我欲炼形轻似叶乗风飞举渡潇湘包山陆治【行楷书左角上】
　　第十一幅
　　【名画】周公瑕兰蕙图幷题【藏经长方纸本水墨草石间兰蕙各一本深浅逺近接叶
　　交枝】
　　芳园桃李盛春阳不待秋来委【原迹多一委字去】路傍兰蕙长荣楚江曲淸风无日不吹香辛巳冬日周天球作于观真处【行书右角上】
　　第十二幅
　　【法书】谈思重槿花彩蝶图【长方纸本着色木槿枯枝中放朱花平坡野卉俱没骨体
　　一蝶飐飐若逺若近】
　　【欵书】癸丑四月望日写志伊【楷书图右】
　　第十三幅
　　【法书】文衡山秋月词迹【藏经长方纸本行书】
　　灔灔【原迹灔字下多盈字去】溶溶缺又盈秋淸寒重转分明玉闗羇鴈年年度桂殿寒潮夜夜生横玉气溢金精照人离别更多情长风不断吹秋色何处江楼有笛声　右咏秋月徴明
　　【名画】王声惊秋图【长纸本着色月下梧竹慿砧一女罗袖怯寒傍置双杵地坠梧叶】惊秋图【书】王声画【书右角上】
　　第十四幅
　　【名画】项又新仿梅道人竹石图幷题【长纸本水墨石壁下脩竹三竿】苍藓挂翠壁脩篁动素风项徳新仿梅道人笔【行书左角下】
　　第十五幅
　　【名画】项孔彰兰竹图幷题【长纸本着色石坡兰竹】
　　春风从东来幽香忽西去欲以遗所思所思在何处此赵松雪作也偶在记忆时不觉拈出项圣谟【行书左角下】
　　第十六幅
　　【名画】赵氏端容文石良姜图【长绢本着色二花一石彩蝶孤飞】
　　【欵书】辛未仲夏天水赵氏文俶画【书右角上】
　　明君臣山水人物方册【凡二十二幅】
　　第一幅
　　宣庙梨花图【方纸本着色梨花一枝珠辉玉润化育春工】
　　【欵书】宣徳六年御笔【书图上】
　　第二幅
　　三城王莺粟花图【方绢本着色大红莺粟花一枝宛若当春】
　　【欵书】痴懒老人【书图上】
　　第三幅
　　王孟端竹石图幷题【方纸本水墨石间小竹数丛潇潇风日】
　　【欵书】王绂【书图左】
　　尝见东坡有此石本赵松雪曾儗作之后倪云林亦【原迹亦字旁注】作一纸藏于惠山禅室较之石本但无荆棘而竹石尤淸润自有一种高风逸韵出人意表一日过惠山长老松庵师出【原迹出字下有之字去】纸命仆效颦此幅是也时有山人韩庵在席见而爱之遂归于韩今二十年矣而山人之弟院判公达出以示予予切有感焉凡曩昔所见前辈遗迹一见后莫知所存而拙作鄙庸廼为韩氏寳藏若此葢以山人所爱重故也且仆自出山中来游宦京师初闻松庵师上虎丘示寂未几山人又复仙去今吾与公达同仕于朝追念旧游存没之感不能不怆然于怀也永乐甲午长至日从仕郎中书舍人王孟端识【楷书对题藏经方纸本四角项氏六印不録】
　　第四幅
　　王孟端竹树山居图【方纸本水墨云山回合溪水涟漪茅屋数间柴门鸡犬门外一舟泊
　　桞下山居佳境也】
　　第五幅
　　沈啓南积雨小景幷题【小方纸本水墨野岸平林烟岚蒸郁村居雨色起人愁思】久雨阴连结靑天安在哉大由云所子浩及水为菑羣叶无情尽么花借湿开寂然泥淖地苦忆旧人来茆檐何日霁溜响谩沈沈气郁惟添睡愁多亦怕吟新塺沾卧榻积润变鸣琴安得东轩月皓然当我襟　乙未九月积雨作雨闷二首复作此景书之是日忽晴吾意彼苍亦闻颠崖赤子私讽之语而见悯邪念七日周【书图左】
　　春来不独东风颠以阴以雨仍连连岂惟元日到人日又复上交下甲子嵗朝闻好语东南民力待丰年天时人事有如此北望朔云增嘅然过有竹居维时出示乃翁小图有闵雨之意为书近作于上戊戌嵗二月十八日记匏系庵主【书图右】第六幅
　　唐伯虎歌风台实景图幷题【小方绢本水墨遥山带水周垣古屋乔木交防当阶
　　一井穹碑草际对之兴怀古之思】
　　正徳丙寅奉陪大冡宰太原老先生登歌风台谨和感古佳韵倂图其实景呈茂化学士请教唐寅
　　此地曾经玉辇巡比隣争覩帝王身世随邑改井犹在碑勒风歌字失真仗剑当时冀亡命入闗不意竟降秦千年泗上荒台在落日牛羊感路人【小楷书图额】
　　鸾舆翠葢始东巡隆准依然泗上身父老尚疑丰沛旧尘埃谁识帝王真八千子弟空歌楚百二河山竟去秦闻説四方须猛士商顔闲煞采芝人过歌风台赋王鏊【行书对题藏经纸本】
　　第七幅
　　仇实父采芝图【方绢本着色一人傍松抚石看隔溪童子采芝洞口神韵闲雅】
　　【欵书】仇英堇制【书左角松根】
　　松间露重朝湿洞里云深夏寒倚石振衣长啸采芝下箸加餐有涧只堪洗耳无尘何用弹冠久矣忘情轩冕客来莫问长安　仇实父采芝图精妙絶伦不下赵千里非近世丹靑之士所得梦见也秋雨新霁松窓寂然焚香展阅若置身淸虚碧落间因题甲辰中秋后七日王穉登【行楷书对题金笺】第八幅
　　仇实父草虫图【团扇绢本着色一蝉二蚱蜢二促织趯趯于石竹稍头牵牛花畔欵书】仇英临【楷书图右角下】
　　第九幅
　　仇实父萱花小鸟图【团扇绢本着色萱花一本花边小鸟飞趁游蜂】
　　【欵书】仇英制【楷书图右角下】
　　第十幅
　　周东村桞庄风雨图【方绢本浅色杨桞村庄迷天风雨簑笠归来者升高葺茅茨者奔趋
　　匆剧形容毕尽】
　　【欵书】东邨周臣【书图左角下】
　　第十一幅
　　董文敏野色遥岑图幷题【小方纸本着色逺山平峙云树隂浓力冩痴翁笔意】野色防遥岑繁隂带平楚大痴未是痴老我仍学我其昌【行楷书图上】
　　第十二幅
　　董文敏山松小景幷题【小长方纸本水墨松竹成行飞岩下临尺幅巨观想见笔中品
　　地】
　　【欵书】宰【书图左】
　　纵心空洞津耸辔防朱輧其昌【对题小长方纸本】
　　第十三幅
　　董文敏仿米家山图【小方绢本浅色重山众树一烟云】
　　【欵书】仿老米云山宰【书图上】
　　第十四幅
　　赵文度秋林小景【小长方纸本着色靑林红树渲染秋光】
　　【欵书】赵左【书图上】
　　第十五幅
　　赵文度荷乡淸夏图【方绢本着色茂林高阁消受荷风企足北窓逊其慿眺欵书】仿赵大年荷乡淸夏华亭赵左【书图上】
　　第十六幅
　　王酉室梅枝水仙图幷题【方纸本水墨水仙一本疎梅一枝氷玉之姿高寄心目】春色到家园树树梅如雪仙卉复争姸淸香徧林樾谷祥【书图右】
　　朝看姑射云夜对罗浮雪臯禽相与闲长鸣振淸樾彭年次【书图右】
　　汉臯委佩碧琳琅更着琼枝玉雪香【原迹香字下多今字去】大似孤山贫处士寒泉配食水仙王徴明
　　娟娟冰玉姿两两妆初就何处断人肠春雪消时王守
　　罗浮士女蕋宫仙瑶阙相携乗紫烟并戴琼英行绰约双垂明月鬭婵娟师道
　　第十七幅
　　项孔彰溪山古木图【小长方纸本水墨高山野水林木静深茅屋数间窅然人境欵书】项圣谟【书图右角下】
　　第十八幅
　　宋石门山居图【小长方纸本着色山陂茅亭主宾兀对桥外隣翁曵杖招寻山居之乐如是欵书】石门山人宋旭【书图右】
　　第十九幅
　　靑炜仿荆闗笔意【小长方绢本淡色水村烟树笔简意逺】
　　【欵书】宋石门为眠佛寺僧临荆闗之【原迹疑脱一字】余亦背仿靑炜【书图上】
　　第二十幅
　　王声春山骑马图【方绢本靑緑小山曲迳士人乗马童子抱琴挈榼聴鸟看云欵书】王声画【书图右】
　　第二十一幅
　　马氏湘兰兰花图【洒金方笺着色一花数叶弱态不胜】
　　【欵书】庚午夏日湘兰为龙池兄戏笔【书图右】
　　第二十二幅
　　薛氏静君秋色图【洒金方笺着色秋叶二本一蝶二蜂萦香扇粉】
　　【欵书】涛如【书图左角上】
　　盘礴漫兴册【凡六十幅汪氏凝霞阁藏内无欵者系玉水题】
　　吾家凝霞阁向藏当代诸名画为册约半千可供嘉客累日之翫自余为东西南北之人先子登太白峰而仙去归来处闷天枯海中仅存此彚册犹足侈夜郎王也因缀册首曰不薄今人爱古人
　　宣庙九鸶图【着色缣素本】
　　【欵书】宣徳年制【书图上中央有御府图书】
　　宣庙芦鴈图【着色缣素本】
　　【欵书】宣徳年制【书图上中央有御府图书】
　　淸赏録云我朝宣庙宪庙孝庙皆善画宸章辉焕皆在能妙之间特设仁智殿以处画士寳鉴云章皇帝圣能天纵一出自然若化工之于万物因物赋形不待矫揉而各遂生成也敬观二图桞丝鸟毣虽细过于髪乃一种生动之致又居然写意家神逸品信有若前所云云者臣玉
　　王孟端竹石图【绢本】
　　边景昭花果翎毛图【绢本】
　　王西园扁舟渔笛图幷书【后图四幅俱纸本自书杂诗四纸装对版】
　　问吾何处是吾家家在山中路不赊洞口一方青玉案门前万树碧桃花吹笙跨鹤游尘海煑石餐霞度嵗华昨夜蘂珠宫燕罢满天碧月浄无瑕　仙兴
　　西园芦中丈人图幷书
　　苑花浄尽緑阴长池上淸筵为客张满树苦无弥月好残枝犹有一分香耳边歌板将春恨掌上琼舟借醉狂説与东风还定约明年春早放轻艭　恨花落春归晚饮故人台榭
　　西园园景图幷书
　　行李入城经两月树头杏子已全黄閙中每恨光阴速天下其唯朝市忙今日尊前僛舞袖明朝海上放归航年将半百身无恙去去何愁道路长　己未嵗游金台将归留诸友
　　西园负薪行吟图幷书
　　城中寸土不可得新拓二畆真良畴浄水荷池堪洗砚淸风栁岸可梳头枇杷摘尽金籯满醁新开緑蚁浮常笑机云无伎俩何须苦向洛阳游　丙辰嵗拓园地二畆
　　西园墨竹图幷书【凡四幅俱纸本对版书杂诗者三末幅玉水记】
　　草堂住近白鸥汀野老孤笻试一登旧事欲谈终未已主人不卧坐能听灯残紫焰金虫细槛落清风玉麈轻知是别来曾梦笔江淹才思十分增　拟过友人朱汝执新庄
　　此山迥与他山别丹崖翠壁皆下风天地有意存太素东西无物能争雄峰头玉井诗句里江上香炉图画中人物两般并玉立声价万古谁终穷　岁己未游金台题考功乔希大白岩卷
　　吾家小园五畆强种蘜开花鬭晚芳不信生无看花福年年客里过重阳　辛酉游金陵居太学中年余复上北都劳劳风尘中自春及冬无时遑息舟中感怀戏书一鹏司训王一鹏字九万号西园诗宗元白淡雅成一家言人复潇洒出尘有晋永和风致工书工画每为人题署尾必曰西园故西园之名特着有王西园志见松郡乗一云国初人也此对版诗虽非题画而韵语书法俱佳因悉存之玉水记
　　孙都痴墨虾图幷题【绢本】
　　春波浮藻叶晴日戏虾须
　　都痴郭索图幷题【绢本】
　　一甲雄天下横行遍海涯
　　孙隆号都痴毘陵人开国忠愍侯孙生而頴敏有仙人风度写禽鱼草虫自成一家号没骨图
　　姜廷宪画幷题【绢本】
　　竹风敲韵来书案花月筛香入砚池
　　沈石田山水【二幅俱无题有印记一仿黄子久笔】
　　石田写生【二幅俱纸本一作带花丝瓜一作豆荚】
　　无名氏画【无欵意是刘完庵】
　　天涯偏感物华新灯下闲吟意转亲风雨满城春寂寂不知谁是画中人匏庵吴寛
　　姚云东墨梅图幷题【纸本】
　　晓起轻寒细雨吹春回一月半开梅重门未啓金鱼钥风送鸟声何处来二月晓寒作赠橘奕绶
　　文衡山秋塘钓艘图幷题【绢本】
　　断苇依塘秋满川晚晴倚树一汀烟靑山最是供诗料忽共斜阳落钓船徴明
　　徴仲仿巨然山水【绢本水墨细入无欵】
　　唐六如写生幷题【绢挂幅截字作对版入册】
　　草率杯盘试踏靑虎丘山上可中亭日斜客散僧催扫蔗节莲房满石庭吴趋唐寅与饮五台作此戏墨仇实父栁浪鸥羣图幷题【绢素极工致汪玉水得之高明水】
　　鸥羣云水伴栁浪系轻舠飞瀑靑山处满肩书册桃陈白阳牡丹图【纸本着色】
　　白阳蛱蝶花图【纸本着色】
　　王禄之仿赵松雪萱花图幷题【剔青地着色后三幅仝】
　　叶展靑鸾尾花开鹄嘴黄小庭多树此相对使忧忘禄之芙蓉图幷题
　　碧江烟水无津溪畔芙蓉晚更新照水亭亭还自爱相看浑似浣纱人谷祥
　　禄之山茶图幷题
　　叶舒犀甲厚花放鹤头丹嵗暮饶冰雪朱顔不改观禄之丹桂图幷题
　　秋风昨夜始吹开万斛天香金粟堆两驾仙郎岂凡手月中亲夺一枝来酉室王谷祥
　　陆叔平山水【凡四幅纸本金山北固劒邱垂虹四境】
　　叔平折枝水仙梅花图【纸本水墨】
　　朱靑溪天池石壁图【名朗为衡山先生高足】
　　尤凤丘山水人物图【凡六幅俱缣素斗方着色凤丘名求为仇英之亚】
　　舜耕厯山　　　　　　版筑求贤
　　鲁义姑　　　　　　　浣纱女抱石
　　曹孟徳观黄绢幼妇碑　宋艺祖雪夜访赵相
　　凤丘临勾龙爽避秦女图
　　凤丘临唐女冠李季兰真
　　钱磬室摄山图
　　【欵书】戊寅五月七日写赠慧空师钱谷
　　摄山吾未到羡尔独能游画已钱君得诗将王子求风烟原歴歴云水自悠悠千里诚难别新吟漫尔留万厯戊寅仲夏八日送慧空上人往摄山茂苑文嘉
　　文休承前赤壁图幷书赋【纸本】
　　陈子正仿大痴山水
　　子正花草图【凡八幅俱文寿承题】
　　朱文石太室雪图
　　侯懋功山水【二幅】
　　项子京蕉石图幷题【纸本水墨对版为女郎徐安生泥金竹枝】
　　叶如斜架纸心似倒抽书此联殆与蕉写容非非而是是是而非吾不知其非亦不知其是是非无定书画足徴项元汴
　　名绘大册【删存十幅汪氏自韵斋藏】
　　此册前十五帧为用嘉石田云东白阳诸笔乃余中表家物也余弱冠读书白苎尝假以自随迨余江州归询之不可复得葢三十年矣今得再观于玉水自韵斋如逢故人其愉快可知也竹懒李日华
　　杜东原山水【过版纸本】
　　杜柽居人物图【二幅俱过版有小欵止一堇字】
　　杜古狂堇写陶靖节白乐天二像靖节曳杖五栁之下乐天逍遥步履似对永丰坊垂栁皆衣冠雍雅神韵静深望而知其为有道名公也君实
　　姚云东竹石图幷题
　　石不可移移则匪贞竹不可挠挠则匪淸淸如夷齐贞比绮角维竹维石乃金乃玉公绶写幷赞
　　秋来未到阖闾城水竹村深逺梦生有客问予将册去澹烟疎雨正闗情　公绶因张用节茂才之便附其同宗士行画册以还又因竹之解雨以致想也戊辰八月云东松图幷赞
　　为栋为梁匪松之福惟曲而寿乃松之贞是以君子欲逃其名公绶写松幷赞
　　秦有爵封斯为尔福嵗有寒虐乃见尔贞维福维贞作诗美名浦正
　　云东古树栖乌图幷题
　　昔乌巢我树母在喜乌来无母今何恃惟増返哺哀绶书于三牌之下戊戌五月
　　乌有孝子情母胡去而来旧巢栖未穏啼向月中哀浦正
　　云东秋葵图幷赞【着色】
　　葵心一寸赤岿然独倾阳其中含盛美无怪炫黄裳蕞尔凡卉木杂沓竞芬芳请观高士类能几登忠良猗与此葵花合上君子堂成化戊戌五月八日公绶赞云东鸡冠花图
　　绛帻曾闻报晓筹曈曈日色暎龙楼我家茅屋疎篱下摇落西风玉树秋莲花峰上闲人题
　　云东荔枝图幷题
　　未能生擘闽南荔説着红尘也动愁雨后紫绵毛颗颗不知宜夏却宜秋　闻闽荔食至七月后方已故有宜秋之言云东老仙徒惆怅南望为此品写小像耳云东枇杷图
　　一树酣黄熟烂金不须铃索防山禽行防载酒西园去卢橘休夸贡上林东吴陈天定题丙申夏季
　　外録
　　瑚网云是册云东而下即石田白阳诸画九疑翁所云十五帧也后为徴仲伯虎诸笔又几十五帧欵题未録其墨林梅花幅有竹懒水边林下跋已刻集中矣余时得周服卿花鸟六版足掩宋人色韵因附入之天啓丙寅秋余在都门闻先子以此册共诸玩好质于珂雪姻家内有白玉大士高尺余两玉侍高半之琢緑松作岩座乃宋做最精工者太仆公尝云玉像系冯具区先生所珍供焉迨余东归费繁竟不及取赎殊轸念也然犹幸不落生面人及俗汉手
　　艺苑闲情册【凡二十四幅汪氏家藏】
　　艺苑闲情　古秀州蒋藻书
　　亭寂寞浣花多暇淸白仅此家风雅借斯情洽得先辈为命名合时贤而揽胜亦游艺之一适也玉题
　　姚云东赠许民式画幷题
　　石壁空靑带断云碧萝悬树篆蛇纹人家尽向钟南住谁肯林泉覔隠君　许生民式顷自都下归谒予于云东仙舘求画且请赘数语漫尔写此以赠己酉十月大云姚公绶制
　　蒋文藻竹枝图幷题【对版行书后诗】
　　门掩靑山少见人梅花霜鹤自为隣只今玛瑙坡前月唯暎巢居阁下尘
　　外録
　　瑚网云文藻与姚丹丘同隠大云执师资之礼书画步趋丹丘为酷肖
　　杜靑霞醉仙图
　　靑霞靖节先生像
　　靑霞倪幻霞遗照
　　沈石田鸡冠花图幷题【水墨写意】
　　秋丛轧露应晓欲鸣沈周
　　文徴仲渔舟图幷书【绢本重着色】
　　罢钓归来不系船江村月落正堪眠纵然一夜风吹去只在芦花浅水边徴明书【宋笺本对题】
　　陆叔平芙蓉图幷题【纸本小单条着色】
　　江水秋弥溸潆回玉有文芙蓉向风立花影对缤纷唐六如云闗雪栈图
　　陈沱江仿徐熙滑法菜花图
　　陈柱樱桃雀图幷题
　　甲子新夏客有餽樱桃者兼遗一雀名曰樱桃雀遂图之以纪兴云陈柱
　　居士贞龙湫高隠图
　　【欵书】为储封夏先生制居节
　　文休承写意幷题【横幅】
　　挥毫试拂古龙尾醒酒更烹新凤团文嘉
　　董思白千秋钓舸邀明月图
　　陈眉公仿米老云山图【对版为文寿承书山静日长篇】
　　项又新竹枝图幷题【小单条】
　　偶得残楮即以砚头余墨作雨枝用墨如用金矣徳新漫兴
　　马湘君兰花竹石图【缣素水墨】
　　【欵书】戊寅菊月晦日子为文茂契君写马湘
　　薛素君梅花蛱蝶图幷题【纸斗方】
　　不愁春信断为有梦魂来素素
　　素君水仙图【金笺横披】
　　幽姿闲静倚新妆暗里时闻度异香不是来从神女步何因渉水湿罗裳其昌
　　素君兰石图【金笺横披】
　　淸风从东来幽香忽西去欲以遗所思所思在何防其昌
　　赵内文叔写生【二幅】
　　徐女郎安生墨竹图【二幅】
　　墨花阁鉴藏另册【凡二十二幅】
　　沈石田轩窓虚浄图幷题
　　白日偏于静处长轩窓虚浄觉风凉两人清话当何事水志山经细较量
　　石田碧水丹山图幷题
　　平头艇子镜中过髩脚萧骚影细波碧水丹山尽堪饱惠州强飰笑东坡沈周
　　石田菜图幷题
　　东园昨夜雨肥胜大官羊党氏销金帐不知滋味长息斋似而不逸松雪逸而不似
　　陈白阳百合花图幷题【水墨】
　　玉瓣开和璞香须泛紫檀
　　王酉室兰图幷题
　　緑叶转光风紫英泛清馥不受当门鉏托根在空谷酉室菊图幷题
　　翠竹迎风舞黄花浥露开东篱刚命赏送酒白衣人陆包山绣毬图幷题
　　叶翠罗为幄花香玉作毬翩翩尘不染更喜态风流包山菊花图幷题
　　晩嵗事老农闲来兼学圃不读邵平书亲陶令谱包山水仙海棠图
　　边庭栁暗金微雪御苑花开玉垒春蝴蝶飞来疑入梦凌波还见洛川神彭年题
　　文五峰梅图幷题
　　暗里漫焚香雪中本无色陇头音信稀只有隣家笛院落沈沈夜色防月华偏与浄妆宜难明緑树枝头雪且续梅花梦里诗文彭
　　文休承水仙图幷题
　　雨歇风淸一棹横防唫自爱晚潮平夕阳西下山千叠木落空江生逺情
　　休承墨竹图幷题
　　古木挺虬榦丛篁低碧枝湘江何许梦石上雨来时文肇祉桃源图幷题
　　咫尺桃源路更深神仙从此隔溪云笑他秦帝空求术谁信尘凡已自分
　　路入桃源深更深溪中流水洞中云岩居别有尧天在只许渔郎占席分申时行题
　　桃花何事隔人羣一半靑山一半云世上成蹊都浪説仙凡回首路头分张凤翼和
　　董思白仙山读书图幷题
　　绿谿靑嶂是秦余灵境今归藏史居素友讵迷初得路顽仙寜读未焚书其昌仿黄子久笔意
　　宋石门雪景图
　　江上云深合深深埋逺村曾无尘迹到止许钓舟横周公瑕题
　　孙华林招隠图
　　幽篁鸣春风村深惬招隠振衣停兰桡烟波逺山暝张伯起
　　张方洲画幷题
　　山共人闲水共淸满林松籁助秋声十年中外红尘骑何似斜阳防杖人
　　闲闲三径少行客寂寂中林有落花人世迥于桥外隔松萝隠暎即仙家袁尊尼
　　周少谷玉簪花图
　　展叶类衣罗合葩似簪玉佳人明月中悮将敲砌竹王伯谷题
　　王延陵水仙图幷题
　　出门大江横银涛数千顷仙子御轻颷环佩摇虚影中宵月无光天地冰壶浄轻盈何所之飞梦西湖泠张湖山梅竹图幷题
　　梅花吹欲白竹影拂云碧翛然暎长林为君鬭竒色湖山玫瑰花图幷题
　　春腴红玉软香透紫茸温材美名应称终承雨露恩文衡山竹图幷题
　　脩干挺寒节疎阴生嫩凉溪南一尺雨髣髴见潇湘日暮黄陵庙春深片雨晴怪来靑凤尾冉冉过墙生靑箱蕴玉册【凡七十幅对题俱南中书家以非题画不録】
　　靑箱蕴玉　朗哉顾愿题
　　王道父为酉室吏部从孙年十四失怙恃故幷失其故家青氊遂游休承先生门下见休承诗画则啧啧称赏不已引伸触类于此道中恍然若有得也亡何为广文从祖携至溧水因入秣陵时可弱冠里中亲友相过道父遂遍徴其书画云周几
　　王禄之牡丹图幷题【水墨】
　　香凝金掌露妆艶玉楼春若比名花色沈香亭北人谷祥
　　禄之绣毬图幷题
　　朶朶冰镂就团团玉簇成水晶帘影外相暎太分明谷祥
　　文休承山水
　　【欵书】乙夘春日似道甫老契
　　谈思重花石图【水墨纸本志伊号学山无锡人】
　　孙雪居蜡梅图【着色】
　　朱兰嵎杉禽图
　　【欵书】癸丑新凉为道行兄写
　　王舜之金莲法相图
　　【欵书】为晴峯先生写于南都览阁
　　淳之兰花图　　　　　周之冕石榴图
　　朱之士水仙兰花图　　吕芝人物图
　　周天球墨兰图　　　　金士龙水仙梅花图
　　冯晓人物图　　　　　陆仪吉菊花图
　　王中立秋海棠图　　　戚仲陞芦鴈图
　　唐士良梅花图　　　　顾时啓佛手柑图
　　金如初芦鴈图　　　　王异荔枝图
　　吴时培花鸟图　　　　蒋羽化鬭鸡图
　　吴彬柑鸟图　　　　　陈士花鸟图
　　金爵树石羣鸥图　　　王桃源图
　　孙世良桃源图　　　　孙有知雪景图
　　山水诸册
　　古吴孙玮　孙枝　　　蒋干　　　钱贡
　　吴习　　　朱竺　　　张复　　　陈祼
　　袁　　　王彬　　　陶冶　　　戴缨
　　文室　　　袁源　　　浦鲸　　　姚贞
　　陈焕　　　吴冠　　　吴稚　　　浦融
　　戴云　　　姚俊　　　李绍箕　　李士达杜冀龙　　朱达　　文从先　　许九枝汤时倬　　姚元治　　朱俊　　魏之璜戚伯坚　　盛茂曅　　王祖槐　　邹之孟杜礼　　袁丽明　　谢道龄　　陆士仁文从昌
　　外録
　　瑚网云吴门王道甫乃选部禄之公仲孙郧樵保御之仲子为张幼于中表一云道甫即顾静甫称道行其所徴书画俱隆万间人共百四十家亦一时之盛也
　　明人诗意图册【蔡亏父彚凡二十幅】
　　右丞诗意　张凤翼书
　　王中允之诗诗中有画吴下诸君之画画中有诗亏父携以自随如日坐少文之室聴众山皆响也万厯己亥二月既望王穉登书
　　行到水穷处坐看云起时丙申春张复
　　水穿盘石透藤系古松生钱序
　　山临靑塞断江向白云中陆士仁
　　大壑随阶转羣山入户登吴习
　　白云回望合靑霭入看无孙枝
　　隔牖风惊竹开门雪满山蒋干
　　时倚檐前树逺看原上村钱贡
　　江流天地外山色有无中强存仁
　　緑艶闲且静红衣浅复深周之冕
　　梵宇聊慿视王城遂然微宻
　　磵芳袭人衣山月暎石壁文从昌
　　登高万井出眺迥二流明沈咸
　　寒塘暎蓑草高舘落疎桐长洲沈继祖丁酉九月旣望偃卧磐石上翻涛沃微躬句吴真语
　　独立何防褷鱼古槎上长洲张存仁
　　山中一夜雨树杪百重泉朱竺
　　独树临闗门黄河向天外刘原起
　　靑臯丽已尽緑树郁如浮汝南周之冕丙申春日兴阑啼鸟换坐久落花多郁乔枝丙申春日
　　空山新雨后天气晩来秋张元举乙未四月八日昔人嗜白乐天诗见之而喜有见之而哭有为之刻肌要皆嗜好然也吾友蔡亏父嗜王右丞诗咏歌之不足付之丹靑状貌几于刻肌矣咫尺之内便觉万里为遥然右丞最深于禅理而亏父方外之怀适与相契所谓身外身义中义则当得之象外可也可一居士张敉
　　摩诘句图【汪玉水征册凡三十幅】
　　余尝得蔡亏父所彚画册俱写右丞诗意以摩诘诗中有画也乃吴下诸先哲则画中有诗矣因忆都中数年每见吾禾诸君子染之妙窃谓东吴一带不能专媺余不揣敢遍求钜笔一鬯辋川遗韵絶胜嗜白香山者刻句盈肌乎借是以开檇李崇祯画社庶令梅道人姚侍御诸公不至久落寞也勿靳吮毫而夷鄙人之请幸甚社走汪砢玉拜徴时戊辰改元之秋
　　借草飰松屑焚香看道书竹懒李日华
　　秋山一何浄苍翠临寒城叔祥姚士粦
　　淸夜何悠悠叩舷明月中啸海朱瑛【原本瑛字旁列实字】
　　逺树蔽行人长天隠秋塞康侯戴晋戊辰十月
　　静言深谷里长啸高山头珂雪李肇亨
　　空山新雨后天气晚来秋防嘉戊辰冬仲
　　明月松间照清泉石上流项圣谟画时己巳春分二日之夕斋头七松风不絶声甚助笔兴
　　独坐幽篁里弹琴复长啸易庵二年二月晦补图古木无人径深山何处钟陈墉己巳二月望后写吴仲圭笔意
　　残雨斜日照夕岚飞鸟还徐荣
　　啼鸟忽临涧归云时抱峰徐伯龄
　　湖上一回首青山卷白云孔昭姚潜己巳二月试小道士墨
　　草色摇霞上立春前三日写【亦孔昭画无欵】
　　松声泛月边时闲照轩漏下三鼓矣陶庵姚潜
　　月出惊山鸟时鸣幽涧中君与朱大定
　　谷静惟松响山深无鸟声元嘉万祚亨
　　白水明田外碧峰出山后涵碧吴猷
　　悠悠西林下自识门前山叔符吴必荣戊辰冬日荒城临古渡落日满秋山赵珂
　　草际成棋局林端举桔橰周志
　　细枝风响乱疎意月中寒陆海
　　靑苔石上浄细草松下软沈
　　深林人不知明月来相照公亮范明光
　　屋上春鸠鸣村边杏花白褚素民
　　总向秋园里花间笑语声王烈己巳春孟
　　倚杖柴门外临风聴暮蝉驾翁项毂
　　园庐鸣春鸠林薄媚新栁　湛一　寂澜【同题各画】
　　竹喧归浣女莲动下渔舟玉洲仇世祥【实甫之孙】
　　积翠纱窓暗飞泉绣户凉皆令黄氏媛介
　　香气空满妆华影箔通九畹孙氏兰晖
　　外録
　　瑚网云有檄徴得百余帧大约人各二题乃并存者无几姑置者过半而续至未已也
　　又云余幼见先君选古文辞可图者索姑苏诸名手书画于泥金牋上曰桂苑丛珠较此更光彩陆离也









　　书画彚考卷三十七
<子部,艺术类,书画之属,式古堂书画汇考>
　　钦定四库全书
　　书畵彚考卷三十八
　　刑部左侍郎卞永誉撰
　　畵八
　　呉
　　曹弗兴
　　曹弗兴兵符图卷
　　外录
　　畵鉴云曹弗兴古称善畵人物衣纹皴皱畵家谓曹衣山水呉带雷风宣和内府刻意搜访不过兵符图一卷余尝见于钱唐人家上有绍兴题印笔意神采疑是唐末宋初人所为也
　　书畵舫云兵符图一卷曹弗兴畵旧藏韩太史存良家绢本破碎笔意竒絶兰坡赵都承故物也兰坡宋宗室富于书畵收罗不下千本名卷多至三百外其目首载云烟过眼録
　　弗兴龙图
　　外録
　　名畵录云呉赤乌元年冬十月帝游青溪见一赤龙自天而下凌波而行遂命弗兴图之帝赞曰赤乌孟冬不时见龙青溪深涧奋鬛来空有道则吉无道则凶匪兼云雨靡带雷风弗兴畵笔未赞竒工我因披阅蕴隆忡忡至宋文帝时累月亢旱祈祷无应乃取弗兴畵龙置于水上应时畜水成雾经旬霶霈其灵异不能尽述
　　晋
　　史道硕
　　史道硕八骏图
　　外录
　　图畵见闻志云旧称周穆王八骏日行三万里晋武帝时所得古本乃穆王时畵黄素上为之腐败昬溃而骨气宛在然逸状竒形葢亦龙之类也遂令史道硕模写之宋齐梁陈以为国宝隋文帝灭陈图书散逸此畵为贺若弼所得齐王陈知而求之答以骏马四十蹄美锦四十段后复进献炀帝至唐贞观中勑借魏王泰因而模于世
　　书畵舫云此图赵子昻有摹本在王元美家奕奕有神
　　东晋
　　明帝
　　明帝穆天子燕瑶池图
　　外录
　　贞观公私畵录云史记列士图息民兰圃图洛神赋图穆天子燕瑶池图汉武回中图畋游图瀛洲神仙图杂人物风土图八卷晋明帝畵隋朝官本书畵舫云朱忠僖家畵本以穆天子燕瑶池图第一神品上上系明帝真笔乃隋朝官本即贞观公私畵史所载也明帝畵本师王廙而沈着过之其图止有一卷至宋武臣呉元瑜演为三卷
　　谢赫古畵评云晋明帝讳绍元帝长子师王廙虽畧于形色颇得神气笔迹超越亦有竒观
　　书史防要云明帝讳绍字道畿元帝长子有识鉴善书畵
　　王献之
　　王子敬渥洼马图卷
　　外录
　　名畵录云大令渥洼马图一卷白麻纸本有梁陈唐宋年月印记按李嗣真续畵品王献之列中品下固宜风神超越也
　　王大令符神图卷
　　外录
　　米氏畵史云海州刘先生收王献之畵符及神一卷咒小字五斗米道也李伯时只一见求摹不许其子居金陵与王荆公连袂陈元舆帅金陵余托访之云乆为一贵人取去
　　顾恺之
　　顾长康女史箴图横卷
　　班姬有辞割欢同辇夫岂不懐防微虑逺道罔隆而不杀物无盛而不衰日中则昃月满则微崇犹尘积替若骇机人咸修其容莫知饰其性性之弗饰或愆礼正斧之藻之克念作圣出其言善千里应之茍违斯义同衾以疑夫言如微荣辱由兹勿谓漠灵鉴无象勿谓幽昧神听无响无矜尔荣天道恶盈无恃尔贵隆隆者坠鉴于小星戒彼攸遂比心螽斯则繁尔类欢不可以渎宠不可以专专实生慢爱极则迁致盈必损理有固然美者自美翻以取尤冶容求好君子所仇结恩而絶实此之由故曰翼翼矜矜福所以兴静恭自思荣显可期女史司箴敢告庶姬顾恺之畵　押
　　外录
　　米氏畵史云顾笔女史箴横卷在刘有方家人物三寸余笔彩生动髭发秀润太宗实录载购得顾笔一卷今士人家收得唐摹顾笔列女图至刻板作扇皆是三寸余人物与刘氏女史箴一同戯鸿堂帖跋云虎头与桓灵宝论书夜分不寐此女史箴风神俊朗欲与感甄赋抗衡自余始为拈出千载快事也
　　顾虎头黄初平牧羊图
　　外录
　　东坡全集题顾恺之畵黄初平牧羊图赞云先生养生如牧羊放之无何有之乡止者自止行者行先生超然坐其旁挟防读书羊不亡化而为石起复僵流涎磨牙笑虎狼先生指呼羊服箱号称雨工行四方莫随上林芒屩郎齅门舐地寻盐汤广川畵跋云牧羊图本曽鲁公子纡以辠没入秘阁畵羊皆作异状如坟墓间蹲羊伏兽牧者乃羽服道士初未有赏者以是不入校录明年少监罗时始令工者就装轴列畵录中同舍方防畀工图之既成三月有诏取入留禁中或疑其名余曰此金华牧羊儿也昔初平牧羊道士见之将入石室四十余年其兄索得问羊何在曰山东兄往视之但见白石平乃往言咄咄羊起于是白石皆起成羊众曰然请书之
　　顾常侍浄名天女图
　　外录
　　米氏畵史云余家顾浄名天女长二尺五应名畵记所述小身维摩之数唐镂牙轴紫锦装褾李公麟见之赏爱不已亲琢白玉牌鼎铭古篆虎头金粟字皆碾云鹤以结缘也
　　长康清夜游西园图卷
　　外录
　　图畵见闻志云清夜游西园图者顾长康所畵有梁朝诸王跋尾词云图上若干人并食天厨唐贞观中褚河南装背题处具在图本张惟素物传至相国寺张靖家靖元和中忽奉诏取之是时并钟元常书道德经一部同进入内后中贵崔潭峻自禁中将出复落人间有张惟素子周封泾川从事秩满居京一日有人将此求售周封惊异之遽以绢十匹易经年忽闻欵门甚急问之见数人同称仇中尉愿以三百索易公清夜游西园图周封惮其廹胁遽以图授之翊日果赍绢至后方知其伪乃是一豪士求江淮大盐院时王涯判盐铁酷好书畵谓此人曰为余访得清夜游西园图当遂公所请因为计取之耳及王家事起后流落一粉铺家未防为郭承嘏侍郎阍者以钱三百市之以献郭公郭公卒又流传至令狐相家一日宣宗问相国有何名畵相国具以图对即时复进入内董逌书清夜游西园图云王逸少兰亭世称笔墨诣絶唐诸子翻搨其书至众逮今兰亭真本不见传于世者皆临摹之遗也然世犹以此书至矣岂典刑未泯蹈防循矩可以移夺之故自有佳致哉观郑彦庄所得西园图此殆善于摹搨为工者不知其取自何年而粉丹皆尽惟卷墨仅可见笔法竒古摆脱俗韵其在人物态度犹是当年风流气习可以想见顾后世畵工笔力不能到也顾长康初以曹子建诗为此图在梁朝入録为第一逮唐褚河南得之后入张惟素家至靖进入其后崔潭窃出张周封得之又为王庶人所藏涯亡此畵入民家郭承嘏以重金购得之而令狐楚复得以进唐末兵乱遂失所在非頼摹传将遂泯灭无见也
　　顾虎头洛神图卷
　　外録
　　瑚网云长康畵宓妃卷重着色人物衣折秀媚树石竒古绢素破裂尚是宋裱世称虎头三絶允为绘事珍秘长康又有卫索像
　　图畵见闻志云古之秘畵珍图名随意立典范则有春秋毛诗论语孝经尔雅等图上古之畵各遗名姓其次后汉蔡邕有讲学图梁张僧繇有孔子问礼图隋郑法士有明堂朝防图唐阎立德有封禅图尹继昭有雪宫图观德则有帝舜娥皇女英图【亡名氏】隋展子防有禹治水图晋戴逵有列女仁智图宋陆探微有勲贤图忠鲠则隋杨契丹有辛毘引裾图唐阎立本有陈元达锁谏图呉道子有朱云折槛图髙节则晋顾恺之有祖二疏图王廙有木鴈图宋史艺有屈原渔父图南齐蘧僧珍有巢由洗耳图壮气则魏曹髦有卞庄刺虎图宋宗炳有师子击象图梁张僧繇有汉武射蛟图写景则晋明帝有轻舟迅迈图卫恊有穆天子宴瑶池图史道硕有金谷园图顾恺之有雪霁望五老峯图靡丽则晋戴逵有南朝贵戚图宋袁倩有丁贵人弹曲项琵琶图唐周昉有杨妃架雪衣女乱双局图风俗则南齐毛惠逺有剡中溪谷村墟图陶景真有永嘉屋邑图隋杨契丹有长安车马人物图唐韩滉有尧民鼓腹图　已上图畵虽不能尽见其迹前人载之甚详但爱其佳名聊取一二类而録之
　　谢　雉
　　谢宁朔三牛图
　　外录
　　赤牍清裁载子昻与伯机柬云都下近见晋人谢雉三牛图妙入神非牛非麟古不可言
　　南朝宋
　　陆探微
　　陆探微姜后免冠图卷
　　右免冠进谏图周宣王姜后故实也刘宋时呉人陆探微所作其法遒劲傅色清润人品端庄神气超越六法俱备出乎天成葢世传探微乃畵中之圣者也此卷希世之珍畵入神品其故实诚有补于风教观之者使齐家治国咸有助焉驸马都尉公当以十袭珍藏使子孙永保珍贝珠玉不足贵也元祐三年八月提举太平兴国宫赐紫金鱼袋王至跋
　　探微降灵文殊像卷
　　外録
　　畵鉴云陆探微与顾恺之齐名余平生止见降灵文殊真迹部从人物共十八人飞仙四各有妙处内亦有番僧手持髑髅盂者葢西域俗然此防行笔紧细无纎毫遗恨望之神彩动人真希世之宝也今藏秘府后见维摩像观音像摩利攴天像皆不迨之张彦逺谓运笔遒举风力顿挫一防一拂动笔新竒非虚言也
　　书畵舫云朱忠僖家降灵文殊像妙入神见之云烟过眼録中即乔仲山藏本真迹神品上上按探微本呉县人以善畵事宋明帝六法咸备前无古人也探微又有道相图
　　陆探微师子图
　　外录
　　东坡胶西葢公堂照壁畵赞并引云陆探微畵师子在润州甘露寺李卫公镇浙西所留者笔法竒古絶不类近世予为露寺诗有云破板陆生畵青猊戯盘跚上有二天人挥手如翔鸾笔墨虽欲尽典刑垂不刋者也熙宁九年十一月十五日命工摹置胶西葢公堂中且赞之云髙其目仰其鼻奋髯吐舌威见齿舞其足前其耳左顾右盼喜见尾虽猛而和葢其戯置之髙堂防燕几啼呼颠沛走百嗟乎妙哉古陆子
　　南朝梁
　　陶景
　　陶隠居山居图
　　外录
　　书畵舫云隠居畵品超迈笔法清真惟南阳宗少文范阳卢鸿一其遗迹名世差堪鼎足云
　　张僧繇
　　张僧繇五星二十八宿真形图卷
　　外录
　　书畵舫云张僧繇五星二十八宿真形图状貌竒诡笔墨精微尤是设色浓古位置尔雅品在阎立本呉道子上此卷畵固竒絶而篆文星法更妙故松雪翁跋极称许之旧为赵兰坡所藏今在韩宗伯存良家故予得一见僧繇又有摩利攴天菩萨像
　　又云右图原系上下二卷今五星幸全其二十八宿止存起角讫危十二位后有本身空绢识以宣和大玺丑按篆文星法梁令瓒上也
　　又云续按图绘宝鉴以此卷为令瓒畵且云瓒蜀人梁其姓以善畵人物知名唐开元时按李伯时云令瓒畵甚似吴生
　　又云星宿图是张僧繇真迹故松雪翁极推许之董太史评为吴道子笔非也吴笔放逸不似此图之沈着丑按唐刘长卿撰张僧繇畵僧记事渉语怪所当存而不论者也
　　又诗云拭目观星宿惊心十七躯【张图原分为两今止存其上卷】天皇空记载【天皇寺柏堂壁有卢舍那佛及孔子像今皆无之见宣和畵谱中】露困泥涂【甘露寺有四菩萨板元符末为火所焚见米氏畵史】梁世名偏重明时色未渝渊源从顾陆霑丐及阎吴腾骤齐龙壁庄严类佛图佑陵精较录文敏赖传模老宿争嗟赏儿童共嗫嚅千金何处覔妙迹震寰区
　　张吴兴九曜象图
　　外录
　　书畵舫云张僧繇九曜象在震泽王氏真笔上上乃吾家孙太古十一曜所从出也
　　神异记云张僧繇呉人仕终呉兴太守尝畵金陵安乐寺四白龙不防睛每云防睛即飞去人以为妄诞固请防之须臾雷电破壁两龙乘云腾去上天二龙未防睛者现在
　　米氏畵史云润州甘露寺张僧繇四菩萨长四尺一板长八尺许又陆探微神面黄口角露二向上齿金甲手持幡下一白师子神彩惊人殿梁天监中葢拱明间有二吴道子行脚僧吾移置行脚僧于净名斋以避风雨已上并防昌中废寺于本道合毁寺处移来于此寺其殿中置明皇铜像因得不废元符末一旦为火所焚六朝遗物扫地江左更无一晋笔藏经是六朝所书卷末晋王总持炀帝小字也隋平江南鸠集置寺题跋具存李卫公祠手植桧亦皆焚荡寺后重重金碧参差多景楼面山背江为天下甲观五城十二楼不过也今所存惟卫公铁塔米老庵三间余作诗悼之云色改重重构春归户户岚槎浮龙委骨畵失兽遗耽神防卫公塔天留米老庵柏梁终压胜防副越人谈又云梁武翻经象亦假顾天帝释象皆僧繇畵张笔天女宫女面短而艶顾乃深靓为天人相武帝作居士服反唇露齿宫女四人擎花后四武士持戈剑髪如神
　　隋
　　展子防
　　展朝散长安车马人物图卷
　　外录
　　书畵舫云展子防者大李将军之师也畵品入神秀润无比王氏藏其人物一卷最为竒古品在春游图上即贞观公私畵史所载长安车马人物图一卷山谷集中七言絶句云人间犹有展生笔事物苍茫烟景寒常恐花飞蝴蝶散明窓一日百回看其为前人许可如此
　　又云唐宋人书畵不可日色中展玩多至损壊即微有蒸湿只须风日晴美时案头舒卷亦得因读山谷集题展子防畵絶句雨漫笔
　　展子防春游图卷【宋徽宗瘦金书签】
　　冰解泥融生水澜初葩浓艶未应残夭桃喷火栁金嫰深谷莺啼听且看花影淡梳燕粉媚春暖野郊风细细游人醉以天为幕酩酊隂浓春意被行来树下实相参瞑目无言心自慙黄蝶逐风翻上下赏花此处更停骖洪武十年孟春观于奉天门因和冯子振韵宋濓书【书隔水黄绢上】
　　春漪吹鳞动轻澜桃蹊李径葩未残红桥瘦影迷逺近缓勒仰面何人看髙岩下谷韶景媚瑟瑟芳菲韵纎细层青峻碧草树腾照野氍毹摊绣被李唐嵗月脚底参杨隋能事笔不惭东风晴陌苕复颖浓绿正要君停骖前集贤待制冯子振奉皇姊大长公主命题
　　暖风吹浪生鱼鳞畵图彷佛西湖春锦鞯诗人两相逐碧山桃杏霞初匀粉阶朱槛眼欲醉垂杨浅试修蛾颦人间别自有蓬岛仙源之说原非真危桥凌空路欲转飞流直下烟迷津畵船亦有诗兴好娟娟未必飞梁尘两翁隔水俯晴渌韶光似酒融芳晨望中白云无变态我欲乘风听松濑落花出洞岂世知瑶池池上春千载赵岩
　　东风一様翠红新绿水青山又可人料得春山更深处仙源初不限红尘中书平章政事张珪敬题展子防笔世所罕见曾从舘师韩宗伯所一寓目嵗在庚午再见之朝延世兄虎丘山楼敬识嵗月董其昌
　　外录
　　书畵舫云展子防游春图近归犹子诞嘉余时得而较阅之足称十美具焉隋贤一也畵山水二也小人物三也大刷色四也内府法绢五也名士题咏六也宋装褙如新七也宣和秘府收八也胜国皇姊图书九也我太祖命文臣题记十也韩朝延谓此卷为天下畵卷第一信然哉
　　展生四载图
　　外录
　　畵继云宣和殿御阁有展子防四载图最为髙品上每嗳玩终日不舍但恨止有三图其水行一图特补遗耳一日中使至洛闻洛中故家有之亟告留守求观既见迮愕曰御阁中正欠此一图登时进入所谓天生神物必有防合时也
　　畵鉴云展子防畵山水大抵唐李将军父子多宗之畵人物描法甚细随以色晕开余尝见故实人物山水犬马等图又见北齐后主幸晋阳宫图人物面部神彩如生意度具足可为唐畵之祖
　　唐
　　李　绪
　　江都王马图
　　外录
　　范公称过庭录云忠宣旧藏一江都王马往年自庆赴阙李伯时自京前路延见求观忠宣云某非吝但道路难为检寻俟至阙未晩李日夕恳之甚力寻出李见之称叹失措借归累日用意模写竟不能下手复还之但以粉牌牓其上云神妙上上品江都王马云某看之累日不能下笔聊留数字以见归向之意时米元章作郎每到相府求观不与言唯绕屋狂呌而已不尽珍赏之意然绢地朽烂为数十片无能修之者李因荐一匠者酬庸值四十千就书室背之乃以畵正凑于卓上畧无邪侧用油纸覆微洒水以物砑之着纸上毫厘不失然后用绢托其背遂为完物崇宁初归尚方矣
　　韦　偃
　　韦少监红鞯覆背骢马图
　　外录
　　畵鉴云韦偃工畵马松石更佳世不多见其笔法磊落挥霍振动杜子美诗所谓戯拈秃笔写骅骝倐见骐驎出东壁者余尝收红鞯覆背骢马图笔力劲健騣尾可数如顔鲁公书法往嵗鲜于伯防见之惊叹累日尝赋诗曰渥洼产马如产龙韦偃畵马如畵松竒文也惜不成章而卒
　　韦侯松图
　　外录
　　米氏畵史云蒋仲永收韦侯【名鶠】松一幅千枝万叶非经嵗不成鳞文一一如真笔细圆润楳泽有张璪涧底松葛氏物余托购乃自取之
　　韦少监嵗寒图
　　外录
　　硏北杂志云赵忠简公家藏故韦偃畵松絶妙上题韦偃嵗寒图广政二年十月七日奉防将仕郎守将作监臣黄居宷识旁有小古印及得全堂诸印忠简在贬所尝失之其孙盛后于他书畵得之至今藏其家云
　　韦侯古栢图
　　外录
　　米氏畵史云张友正家收古栢一株枝枝如龙蛇糺结甚异石亦皴澁不凡题为韦侯
　　尉迟乙僧
　　尉迟乙僧天王像卷
　　神品上
　　臣张金界奴上进
　　内畵库明道元年十月十日奉圣防秘阁防取到唐外蕃尉迟乙僧畵天王一轴字号系能品下装褫成卷
　　入内内侍省内西头供奉官朝奉郎守内侍省内侍伯勾当内畵库防军臣卢道隆
　　入内内侍省内东头供奉官朝奉郎守内侍省内府局丞勾当内畵库上骑都尉臣邵从偓
　　银青光禄大夫检校太子宾客兼御史大夫充上御药供奉勾当内畵库上骑尉臣任守忠
　　银青光禄大夫检校太子宾客兼御史大夫充上御药勾当内畵库上防军臣杨懐忠
　　唐尉迟乙僧吐火罗人贞观初其国以善畵荐中都授宿卫官封郡公父跋质那时人呼为大尉迟乙僧为小尉迟父子皆擅丹青其用笔之妙遂与阎立本相抗衡自宋秘府所藏止是天王一轴留至于今散在人间千百余禩阅歴多代此亦人之罕覩者乃絶无仅有之珍不可易得敬袭保防以传乆逺俾人具瞻亦足兴起庄严以惩创恶念勿谓浮屠异端无裨于世教而忽之时万厯十载孟冬至日墨林山人项元汴谨识
　　题尉迟乙僧着色天王小像
　　秘箧吴生释伽降生图为有唐人物第一无论落笔神竒特立一世即其纸墨收藏亦非余图之可企及耳崇祯己巳清和八日复得小尉迟设色天王于檇李项氏其行笔赋色全法吾家僧繇星宿图而装褫印记又在吴生卷上顿令寳晋斋中维摩观音不得专美于前岂非千古大快事乎苐恨法书卷中百计勤购仅获士衡平复逸少此事两帖而已乃逸少廿字旋为犹子诞嘉豪夺迄今尚在梦想的闻子敬麻牋洛神十三行在锡山安氏近始得见真足压倒右方书迹未知何时成购此书函谷一丸泥差堪为鍳家吐气耶记此以俟玉峰张丑广德父书于真晋斋
　　唐尉迟乙僧大刷色天王像其值肆拾金明墨林道人项元汴敬袭
　　外录
　　书畵舫云尉迟乙僧之畵近世罕覩其踪故于晋唐道释部中不复甲乙近始购藏宋褙着色天王像卷欣羡无已得之最晩知之最深若非目覩真迹防失一国士矣为述赞云乙僧善冶笔法清圆天王小像穷工极妍顾陆为友阎吴比肩焚香展阅翩然欲仙向后吴道托塔天王云葢天王并从此本翻出其沈着处殆不及耳立轴作袖卷装自北宋始
　　名畵记云尉迟乙僧于阗国人父跋质那乙僧国初授宿卫官袭封郡公善畵外国及佛像时人以跋质那为大尉迟乙僧为小尉迟畵外国及菩萨小则用笔紧劲如屈铁盘丝大则洒落有气槩僧琮云外国鬼神竒形异貌中华罕继窦云澄思用笔虽与中华道殊然气正迹髙可与顾陆为友唐朝名畵录云尉迟乙僧者吐火罗国人也贞观初其国王以丹青竒妙荐之阙下或云其国尚有兄甲僧未见其畵踪也乙僧今慈恩寺塔前功德又凹凸花面中间千手眼大悲精妙之状不可名焉又光泽寺后七宝台后面畵降魔像千怪万状实竒踪也凡畵功德人物花鸟皆是外国之物像非中华之威仪前辈云僧尉迟阎立本之比也品第无异景尝以阎畵外国之人未尽其妙尉迟中华之像抑亦未闻由是评之所攻各异其畵故居神品也
　　畵鉴云尉迟乙僧外国人作佛像甚佳用色沈着堆起绢素而不隠指平生凡四见真迹要不在卢棱伽之下
　　杨升庵集云尉迟乙善绘凹凸花或云乙是僧又张僧繇畵于一乘寺逺望眼晕如凹凸近视即平书畵舫云思陵秘府书畵其装褾裁制各有尺度印识标题具有仪式详载癸辛杂识内云一应古畵如有宣和御书题名并行拆下不用别令曹勋等定验另行譔名作畵目进呈取防其言如此余家收蓄尉迟乙僧天王现有宋仁宗徽宗髙宗三朝御玺题记并金章宗贾秋壑及元文宗印记则周公谨之言殆不然也
　　又云书畵中有宣和印识而谱不载者非赝也乃谱成以后续收之本
　　畵鉴云唐人畵卷多用碧绫剜背当时名士于防道上题字自经宣和绍兴装饰尽用拆去古迹邈不可得矣
　　阎立本
　　阎右相洪崖仙图卷【此图书畵舫作吴道铁网瑚作阎立本并载俟考】洪崖先生不知何许人也姓张名蕴字藏真风神秀逸志趣闲雅仙书秘典九经诸史无所不通开元中已千嵗矣葢古之髙仙明皇仰其神异累诏不赴多游终南泰华或往青城王屋与东罗二大师为侣每述金丹华池之事易形链丹之术人莫究其微妙焉先生戴乌防衣红蕉葛衫乌犀带短靿靴仆五人名状各怪曰橘术粟葛拙有白驴曰雪精日行千里复有随身之用白藤笠六角扇木如意笻竹杖长盈壶常满杯自然流酌每跨驴领仆游于市廛酒酣笑傲自若明皇诏图其像庶朝夕得瞻观之元祐四年东坡苏轼书
　　余往年每见钱舜举龚翠岩畵洪厓图其人物与此卷畧相似而笔路染色各自不同今观此图制作皆有唐人法度非钱龚二老可及诚旧物也其出处已详于坡仙之跋兹不复赘至正甲申十月廿八日大痴道人题时年七十有六
　　阎令职贡师子图
　　外录
　　云烟过眼录云崔中丞彧所藏阎立本职贡师子图大师子二小师子数枚虎首而熊身色黄而褐神采粲然与世所畵师子不同胡王踞坐甚武傍有女妓数人各执胡琴之类并执事者十余皆沈着痛快髙宗题云阎立本职贡师子图前有睿思东阁大印
　　阎立本文殊诣维摩问疾图
　　外录
　　书畵舫云金阊史氏示余阎立本文殊诣维摩问疾图绢本大着色树石古雅人物生动丑按立本畵迹当时号为丹青神化真不虚也苐阎笔传世不多生平所见仅此闻有阎畵扫象图未及见
　　阎右相渭桥图
　　外录
　　广川畵跋云渭桥图汉受呼韩邪朝正月于渭上者也绍圣三年邵仲恭出其图且访其畵长阔逺近或不可料至芙蓉李杏亲见一时人马屋木全失形似大不与今世畵上所见相类此其理何哉余曰世之论畵谓其似也若谓形似长说假畵非有得于真象者也若谓得其神明造其县解自当脱去辙迹岂嫓红配绿求象后摹写卷界而为之耶畵至于此是解衣防礴不能偃伛而趋于庭矣恐时人未能以此求其下笔时也立本世以畵显当在荆州时得张僧繇畵初犹未解曰定得虚名耳明日又往曰犹是近代好手明日又往曰名下定无虚士十日不能去寝卧其下对之夫畵至于出辙迹者其难悟如此后人畵未能辨笔画而学不知形象所主见解又非得若立本极其功用至于论畵一望而县断是非得失者妄也但恐世之所论非真得诸絶而不留者当是平平者尔若在四五间者犹可意识求之其过于什一者果可辨其真伪哉若谓出于一二而得非数者恐非立本不能言
　　阎立本诸番图卷
　　阎立本总章元年拜右丞相封博陵县公有应务之才兼能书畵时天下初定异国来朝诏立本畵外邦人物此图是也李嗣真云自江左陆谢云亡北朝子华长逝象人之妙号为中兴至若万国来庭奉涂山之玉帛百蛮朝贡接应门之叙位折旋矩度端簪奉笏之仪魁诡谲怪鼻饮头飞之俗尽该毫末备得神情故朝廷号为丹青神化与兄立德同在上品云临汉魏泰道辅记
　　右图起武兴止狼牙修计国二十六为人二十八具列国状貌道辅尝有东轩笔记行于世【阙】
　　阎令歩辇图
　　外录
　　米氏畵史云宗室君发以七百千置阎立本作太宗歩辇图用熟绢通身背畵经霉便两边脱磨畵苏落
　　畵鉴云阎立本畵三清像异国人物职贡图传法太上像五星像皆宣和明昌物余并见之及见歩辇图畵太宗坐歩辇上宫女三十余人皆曲睂丰颊神采如生一朱衣髯官执笏引班后有赞普使者服小团花衣及一从者赞皇李卫公小篆题其上唐人八分书赞普辞婚事宋髙宗题印完真竒物也
　　阎右相西域图
　　外録
　　畵鉴云王芝子庆家收阎令畵西域图为畵品第一赵集贤子昻题其后云畵惟人物最难器服举止又古人所特留意者此一一备尽其妙至于发采生动有欲语状在虚无之间真神品也
　　书畵舫云阎令以畵显太宗时所制职贡图前元时在齐斋赵与懃家或云即王防图也其畵宋世藏尚方按董逌广川畵跋第二卷有上王防图叙录一篇防文索畵想其真迹神妙殆胜西域图云
　　卢鸿一
　　卢浩然草堂十志图
　　外录
　　石林避暑录云卢鸿草堂图旧藏中贵人刘有方家余往有庆厯中摹本亦名手精妙犹记后载唐人题跋云相国邹平叚公家藏图书并用所厯方镇印记咸通初余为荆州从事与柯古同在兰陵公幕下阅此轴今所歴嵗时倐逾二纪荐罹多难编轴尚存物在时迁所宜兴叹丁未年驾在岐山涿郡子謩记乂书己酉嵗重九日专谒大仪遂载览阅累经多难顿释愁襟子謩再题邹平公段文公也柯古其子成式字也子謩不知何人涿郡葢亦卢氏望兰陵公或云萧邺其罢相出为荆南节度使咸通初成式终太常少卿则所谓大仪也丁未僖宗光啓二年己酉昭宗龙纪元年此畵宣和庚子余在楚州为贺方回取去不归当时余方自许昌得请洞霄思卜筑于此山之下视图中草堂樾舘桃烟舘幕翠庭等渺然若不可及今余东西两岩略有亭堂十余所比年松竹稍环合每杖防登山竒石森耸左右诘曲行云霞中不知视鸿居为何如但恨水泉不壮无云锦淙金碧潭耳书畵舫云范阳卢鸿一字浩然隠居嵩少间清真絶俗人伦师表开元中以谏议大夫召不就喜写山水笔墨峥嵘所作草堂十志图旧藏段成式家下逮宋元显晦不一向后严分宜购得之载之书畵纪按文休承笺注云十图既精妙而诗辞又作十体书之乃金陵杨氏物后归苏门袁氏复在丹阳孙氏米元晖诸公所录已逸其二今十志皆全又有杨凝式周必大跋语尤为可宝或云十志既逸其二焉得复全余谓神物离合固自有数子勿疑也
　　又云往者伯兄以绳见古迹卷中有丹杨蔡肇署名以为拟书者之失余曰否否考晋地理志谓山多赤栁故曰丹杨非误也此如汉郭究碑书仲尼为仲泥系假借字例别有昊苍为浩仓天地为坠鹤爵为寉□互易増损用之无害因思古人姓名字号其曹不兴为弗兴字异义同卢楞伽为棱伽文同为仝米黻为芾夏珪为圭倪瓒为郳伯虎为柏古文通用陆珫为统又为陆玩以字形误之张璪为藻闗穜为仝董源为元以声音误之王洽为墨则因泼墨而得名范中立为寛则因性缓而起号庄周为严荀卿为孙魏征为证呉道为道元丙审为景审并属避讳朱防为夏陆堇为杜葢表出姓文壁为征明陈淳为道复则以字行非如卢鸿一为卢鸿记载讹谬米尹仁为友仁徐珵为有贞前后更定后学不可不究心也
　　曹　霸
　　曹将军玉花骢图
　　杜工部赠曹将军丹青引【原诗不录】
　　元祐戊辰获观于才翁之子及之对紫金浮玉书米黻【小行草书】
　　广平程钜夫观
　　髙秋风起玉闗西踣铁归来十万蹄貌得当时第一匹昭陵风雨夜闻嘶雍虞集题
　　外录
　　畵鉴云曹覇畵人马笔墨沈着神采生动余平生凡四见真迹一奚官试马图在申屠侍御家一调马图在李士家并宋髙宗题印其一下槽马图一黑一骝色圉人背立见须睂髣髴竒甚其一余所藏人马图红衣美髯奚官牵玉面骍绿衣阉官牵照夜白笔意神采与前三畵同赵集贤子昂尝题云唐人善畵马者甚众而曹韩为之最葢其命意髙古不求形似所以出众工之右耳此卷曹笔无疑圉人太仆自有一种气象非世俗所能知也集贤当代赏识岂欺我哉
　　李思训
　　云麾将军御苑采莲图卷
　　右唐李思训采莲图内有宫殿台阁赤栏桥青龙舟葢写禁中景物非泛然图江湖之笔也按思训有唐宗室官至左武卫大将军妙极丹青最为当时所重其设色布景皆极超絶得烟霞缥缈难写之状时其子昭道亦善畵故人有大小李将军之称大则思训小谓昭道予前在豫章屡见其父子之笔然昭道不及思训此卷可珍重也万厯乙亥春正月观于归来堂中因题其后茂苑文嘉大李将军采莲图一卷楼观房栊衣裳舟檝精巧细宻妙入毫芒而山光掩映湖波浩朱华冒水绿树羃云又有濠濮之思唐人去晋未逺犹有顾陆遗风非后代畵手所能彷佛也此卷本赵宋尚方间物思陵好古图史而鉴定乃出曾觌龙大渊辈名流题识往往剪削不留一二若此图者嶷然独立如鲁灵光使览者不胜扼腕耳太原王穉登书
　　书云麾将军御苑采莲图卷后
　　金碧山水始于唐之李将军父子李故帝王苗裔生长富贵喜写般游宫殿等图其用绢则祖吴道子法皆以热汤半熟入粉捶如银版故作山水人物精彩入笔五代以来此法中絶矣后人收李畵必以绢辨其纹麄者非是今按采莲图一一合格故知其为名迹耳又按思训畵本能于遒劲内备极古雅清逸之趣是以妙絶古今昭道则一味板细相去葢星渊也休承先辈品定于千载之下在彼而不在此者其得之心鉴与长洲后学张丑谨识
　　余向见两贤共咏云麾将军着色山水诗一纸失去图引详味之乃是题其采莲图卷大索不获追录于此张丑识
　　楼阁参差霞绮开峰峦重复水萦廻赤栏桥外垂杨下歩月看花向此来倪瓒
　　南风吹断采莲歌夜雨新添太液波水殿云廊三十六不知何处月明多王
　　外录
　　书畵舫云大李将军思训为帝室之胄而能以战功显于当世故李北海邕为之书碑所谓云麾将军者其生平大节悉具碑中无事赞述若夫丹青之妙尤为独歩古今第人间遗迹日少得者真如鳯毛麟角云向后其子昭道宋王诜赵伯驹元冷谦辈皆刻意师法之无不以着色山水擅名于时斯其所造之极不言可知矣云上人购藏御苑采莲图小本绍兴御府故物复为胜国张雨收藏前后用句曲外史印金碧绯映古雅超羣则云麾将军絶诣也惜后倪元镇王叔明二诗今不存耳丁巳中秋日记
　　又云麾将军采莲图铭云黄者金青者碧图成采莲大李新格匣而藏之如拱璧
　　又云寓意编载卢廷璧藏大李将军踏锦图长幅上有思训小字与陈湖陆氏春山图笔法相类皆宋秘府物也又闻节斋刘公【节斋刘珏廷美初号】亦藏思训江山渔乐图卷本乔仲山故物有金章宗题签明昌诸印记后归之沈氏
　　大李将军明皇幸蜀图
　　外录【按宣和畵谱载李思训畵无幸蜀图其子昭道有摘图思训卒在开元八年前不及幸蜀之时岂以小李而误耶】
　　石林避暑录云明皇幸蜀图李思训畵藏宗室汝南郡王仲忽家余尝见其摹本方广不盈二尺而山川云物车辇人畜草木禽鸟无一不具峰岭重复径路隠显然有数百里之势想见为天下名笔宣和间内府求李畵甚急以其名不佳故不敢进明皇作骑马像前后宦官宫女导从略备道傍圃宫女有即圃采者或讳之为摘图而议者疑元稹望云骓歌有骑骡幸蜀之语谓仓卒仪物不应犹若是盛遂欲以为非幸蜀时事者终不能改也山谷间民皆冠白巾以为蜀人为诸葛孔明服所居深逺者后遂不除然不见他书
　　畵鉴云李思训畵着色山水用金碧晖映为一家法其子昭道变父之势妙又过之故时号曰大李将军小李将军至五代蜀人李升工畵着色山水亦呼为小李将军宋宗室伯驹字千里复仿效为之妩媚无古意余尝见神女图明皇御苑出游图皆思训平生合作也又见昭道海岸图绢素百碎粗存神采观其笔墨之源皆出展子防辈也
　　李昭道
　　小李将军落照图
　　外录
　　都敬文跋云落照图宋秘府物尝入贾丞相家洪武中昆山有道士黄微者宝秘是图今藏琴川刘氏唐人畵之入神品者若阎立本大小二李王摩诘吴道子其真笔予皆尝见之是图厯年数百而气韵不失当为唐人第一名畵神品上上宋范中正尝有临本亦入神品予亦尝见之
　　艺苑巵言云畵家称大小李将军谓思训昭道也畵格本重大李而举世只知有小李将军不得其説吾尝于徐封所见小李海天落照图真是妙品后一辱权门再入内府闻已就燬矣大抵五代以前畵山水者少二李辈虽极精工微伤板细右丞始能发景外之趣而犹未尽至闗仝董源巨然辈方以真趣出之气概雄逺墨晕神竒至李营丘成而絶矣营丘有雅癖畵存世者絶少范寛继之奕奕齐胜此外如髙克明郭熈辈亦自卓然南渡以前独重李公麟伯时伯时白描人物逺师顾吴牛马斟酌韩戴山水出入王李似于董李所未及也
　　李中舍汉武帝柏梁联句图卷
　　外录
　　书畵舫云柏梁联句图一卷在城西王氏界畵精好人物生动不让云麾之作后有思陵行书柏梁联句诗葢行卷中之絶品无对者
　　郑　防
　　郑弱齐竹溪六逸图卷
　　外录
　　书畵舫云荥阳郑防开元天宝间名士杜文贞吟友也其颠末详八哀诗中生平书法钟王畵登神品而其遗迹传世絶少新都黄氏藏防竹溪六逸卷纸本浅绛色极佳后有苏子瞻题跋米元章鉴定绍兴御府等印记渇欲一见而不可得近幸获观钱舜举摹本笔趣潇洒足供卧游想其真迹之妙更何如也
　　畵鉴云古人以畵得名者必有一科是其所长如唐之郑防蜀之李升并以山水著名宣和畵谱皆入人物等部畵目称其能山水而所收止人物神仙耳其他不可枚举仆凡欲条宣和畵谱者数矣惜未得遂所欲也
　　张　萱
　　张萱汉宫祈巧图【绢本挂幅长四尺七寸阔三尺二寸唐张萱真迹流传者絶少此图乃其尤最者向蔵宣和御府所作朱防碧瓦曲折工丽极尽六宫之胜几筵盘盂种种臻妙宫嫔三十一人晚妆妍靓端雅丰厚各具意态至于庭柯掩霭俨然夜色洵非神手不办也】
　　吴道
　　吴道子钟馗元夜出游图
　　【书】臣呉道奉防畵
　　君不见元宵春夜玉京口魑魅陆离山怪吼髯夫当前黧媍后娇姿百媚门楣秀大跳梁小波毬灯百戯舞且歌欢声腾沸笑声杂月光莹白灯光多腊鬼作粱负驱虹霓可驾雷可车云奔雾集效劳勚峥嵘齐力彊肩舆旗鎗散漫非寻常人间此夜乐未央金吾不敢禁行迹乃知馗心方且刚斩馘妖邪祛瘴秽惊散魂心胆碎乾坤清谧正气淳一睹仪容生者畏想当唐室梦见时道子丹青亲写之披览此图殊慷慨醉里挥毫为赋诗青城山人
　　终南老馗状酕醄虎靴乌弁鸭色袍青天白日不肯出上元之夜始出为游遨鬼门闗头月轮髙乌犍背穏如駼駣媍涂两颊鬼子垂一髦徒御杂沓声嗷嘈以灵姑旗翼以大食刀荼垒左执鞭质矫右属櫜方明前持漆灯张若后拥犛旄离未罔两不可一二数肩担背负手且操竒形狞色使人怕一似防骏枭獍兼猿猱战塲人血化燐火各出照地防防如焚膏隂风飒飒笑荒皋百怪屏气不敢号汝辈逺遁莫我遭我欲饮汝血甘如饮醇醪我欲啗汝肉美如啖羊羔肯容汝辈在世长贪饕吁嗟乎老馗真为百鬼中一豪所以唐皇想其像诏令道子写以五色毫吾尝疑其事展图再把短发临风搔忆当天宝年左右皆鬼曹太真宫中逞狐媚禄山殿上作虎嗥当时便有老馗者安得纵彼二鬼逃便须缚以苍水使者之赤縧献于天阍尸诸兽牢寝其皮拔其毛效尔一日驱驰劳坐令温泉生污泥骊山长蓬蒿上除唐家百年害下受唐史千年褒却来上元夜任尔烧灯竝伐鼛长洲吴寛
　　君不见昔日开元全盛时君王图治世清夷絶地天通幽明逺举朝尽是皋与防天宝已后君心惫梦寐时时见妖怪当时玉笛最所欣有盗之君独聆终南进士名钟馗蓝袍破防真黄睂自言能除虚耗鬼刳目劈啖如疗饥奔魑走魅驱罔两土逐羵羊水罔象千妖百怪匿其踪遂令道子图其像嗟哉此图更竒特不比当时旧遗墨如何却作上元游醉眼摩娑诸侧青阳转春东风迟风和月白流春澌玉花老梅含野姿垂杨拂水摇烟丝属族相随恣欢笑上下灯光炯相照魔腾鬼趯不得寜牛背穏骑无我观此图诚荒唐陈君得之奉髙堂但祝除君虚耗何须问其擕家出游有无之行藏姑苏顾余庆
　　吴道子钟馗图衣纹笔势皆有顾虎头陆探微法东坡所谓笔所未到气已吞真竒品也董其昌观因题
　　内教博士势至像
　　外录
　　瑚网云世称道子笔法超妙为百代畵圣早年行笔差细中年行笔磊落如莼菜条人物有八面生意活动其傅采于焦墨痕中略施微染自然超出缣素世谓之吴装观此大势至像信然
　　吴道子送子天王图卷【一名释迦降生像水墨纸本凡四叚系白麻真迹神彩生动畵迹如新】
　　右送子天王吴生畵甚竒建康曹仲拜阅时升元二年夏五望日也
　　瑞应经云浄饭王严驾抱太子谒大自在天神庙时诸神像悉起礼拜太子足父王惊叹曰我子于天神中更尊胜宜字天中天【张丑跋云此为李伯时小楷书卷尾】括苍王防以陜牧述职于朝因获观于天界之禅室洪武乙丑三月既望防识
　　泰昌纪元八月之望获观韩氏送子天王图为唐吴生笔是天下第一名畵存良太史故物也卷尾瑞应经语为李伯时小楷伯时畵师道子宜其珍重乃尔前后用乾卦图书绍兴小玺出宋思陵睿赏曲脚封字印悦生葫芦图书实贾秋壑之秘藏中间慧辨此山魏国朱芾四印慧辨乃子固老友此山则子昻硕交皆方外名流也魏国属仲穆所用朱芾系孟辨之章皆艺林宗工也以至安阳老圃虞杼基本初重鼎三印见钟太傅季直表中并为故家韵士其他印识尚多虽未能详悉亦一时真赏云载按此图落笔竒伟形神飞动是吴生擅场之作岂仅如沈括图畵歌云操蛇恶吐火兽凿名道子传姓吴而已爰述赞曰道畵本才髙气传播万古于唐有光嫓美顾陆齐名卫张展观送子日觐天章越三日清河张丑在宝米轩审定真迹秘玩
　　外录
　　书畵舫云呉道送子天王图一名释迦降生像纸本水墨真迹谨按浄饭王为释迦文佛之父是韩氏名畵第一亦天下名畵第一也
　　又云悦生葫芦印贾相似道所用都敬云悦生乃其堂名也似道收蓄书畵妙絶古今不特搜访详备尤是目力过人葢其相业虽属误国而鉴赏则称独歩矣吾衍云宋贾师宪所藏书畵皆有古玉一字印相传是封字又谓之屈角封乃长字也印大将及二寸其篆法用李阳冰新意盘屈成文前无此体当是唐时所作
　　吴道子南岳图
　　外录
　　书畵舫云宣和秘府藏吴道子南岳图系晩年之笔今在城西王氏
　　吴生水月观音变相图
　　外录
　　书畵舫云严氏水月观音变相真迹其衣纹面部与韩存良家送子天王笔法一类乃其盛年作也吾家彦逺畵评云顾陆以降畵迹罕存难悉言之惟观道之迹可谓六法俱全万象必尽神人假手穷极造化也其推尊之者至矣
　　吴生洪崖仙图【此图铁网瑚作阎立本书畵舫作吴道并载俟考苏黄二跋详见阎本】
　　外录
　　书畵舫云吴生洪崖仙图后有苏东坡黄大痴跋尾是茂实府君宝玩絶品寻为时贵购送严分宜而书畵记不载则知籍没时遗失者多矣洪崖葢张姓故府君购以自况云
　　吴道子毘沙门天王图【小直幅】
　　外录
　　书畵舫云震泽王氏藏吴道子毘沙门天王小直幅绢本着色全学张僧繇凡为天人大小共三十异兽二中间旌旗器具一一古雅且竒伟也尤是烟云水石山头屋宇逺近布置竒特上方具唐吴道子述五字思陵书也并有乾卦图书御书小玺曲脚封字等印与韩存良家张僧繇五星二十八宿卷笔法若合符节是呉生盛年畵不疑耳闻其家尚有李成烟波渔艇笔法尤异未及见之
　　内教博士水墨天龙八部图卷
　　此呉道子本深爱之故为后人所爱也予钦呉道子畵鬼神人物得面目之新意穷手足之变态尤妙于旁见侧出曲折长短之势精意考之不差毫毛其粗可言者如此至其神妙自然使人喜愕者固不可言也今长安雷氏所藏乃其真迹世称道子至以为畵圣不如此不称其名人多假其名氏者观此乃知其非是旧説狗马难于鬼神此非至论鬼神非人所见然其歩趋动作要以人理考之岂可欺哉难易在工拙不在所畵工拙之中又有格焉畵虽工而格卑不害为庸品熈宁三年正月廿二日赵郡苏轼子瞻书
　　濮阳呉仲庶尝观
　　逸安安老【篆文】
　　济宁于汲思祖括苍周兊説道建安丘括公度济北王渊长卿庐陵彭卫明征同观于歴阳使圃之连云观绍圣丁丑初伏日卫题
　　仲忱惇谊同观
　　天龙梵释等无量诸身云而于一毫端示现大神变当知妙起处不落真妄中丁未六月旦信安程俱书
　　是嵗八月丁夘赵子崧陈鼎同观丹阳楼
　　宋防向子諲同观
　　扶风马开明仲尝观
　　番阳汪藻毘陵胡交修丹阳洪拟福清林遹信安程俱河南程与义衡山侯延庆洛阳席益绍兴辛亥季秋大飨致斋观于竞秀阁
　　伯镇供奉见过携示呉道子所畵得见妙笔崇宁丙戌九月三日南徐苏元崇题
　　绍兴壬子秋赵淑问出此畵相示因得留观于家过时未还冬十二月甲午夜大火所居被焚书室中物皆不及收一老兵独携数卷轴来此畵在焉信神物所防持者耶綦崈礼叔厚
　　逸安安老
　　得观此畵出诸公之后未为晩也豫章徐俯淑问出此金坛之新兴僧堂获观于兵火扰攘之后何其幸也荆溪虞謩
　　先君有博古之名丙戌秋游相蓝于资圣阁后畵肆获呉生夷部才一幅耳水墨成之细如丝硬如铁者与此政相类葢不如此不足擅塲也绍兴乙丑九月廿有二日邯郸李廷瓘
　　襄阳张舍人笔法出其家存诚子先君甚爱之而世莫之贵也因览遗墨不胜悲叹熹谨书
　　少年游汝海佛寺观呉畵文殊问疾略不记其笔法复于族祖公美处观弥沙神周洵子直家观过海天王稍能记之及今得观此本于兵火流落之余不易遇也葢数日手不舍云绍兴乙丑十一月旦书于峰堂襄阳张嵲巨山
　　呉生之笔法两苏之行草知名士之识跋可宝者非一观者宜无异辞绍兴己巳孟秋二十有四日东莱辛次膺看过
　　道子鬼神精侔造物两苏行草顔筋栁骨宝重璠璵光照缣帙燕懿有孙世藏十袭绍兴己巳秋社鄱阳程瑀伯寓
　　道子遗笔观梵释尽天神自在之相鬼神极隂威变化之容兹非入神之妙欤绍兴己巳中秋十有七日大梁陈汉
　　仆生于西都游于秦魏见呉生真迹以百数古顾陆杨郑不复见断自开元呉生之笔无出其右者渡江来眼中寂寂今观遗墨真所谓忽若神明顿还旧观绍兴丁丑重阳前一日朱敦儒题于嘉禾岩壑
　　沂出守涪陵驹文自嘉禾来款聚于仁和官舍懐昔话别有甚不堪者展玩名畵得以忘情天用长吉尽思咏之同观
　　顷年见张敬夫家藏呉畵昊天观壁草卷与此絶相类但人物差大耳此卷用纸而不设色又有补畵头面手足处应亦是草本也张氏所藏本出长安安氏后有张芸叟题记云其兄弟析产分而为二此特其半耳顷经临安之火今不知其在亡而此卷断裂之余所谓天龙八部者亦不免为焦头烂额之客岂三灾厄防仙圣所不能逃耶是可笑也呉笔之妙冠絶古今葢所谓不思不勉而从容中道者兹其所以为畵圣欤季路所藏书法名畵甚富计无出其右者既以得观为幸因记嵗月于其后时庆元丁巳十月己卯也朱熹仲晦父乾道七年见此畵于赵氏四十载矣平日见畵未有过此者兹复见之辄题唐律一篇
　　妙絶天龙八部图细看真不失锱铢声名自足髙千古题品尤难遇二苏旌斾冕旒犹可想鬼神人物亦何殊君看坐位兰亭草费尽工夫学得无嘉定三年上巳四明楼钥
　　唐呉道子畵天龙八部图宋元先儒皆有题识此畵流落人间八九百年累经兵燹而烂然若新葢灵物所在自有鬼神防之耶正统戊辰七月既望邯郸贾铨秉钧庐陵曾鼎复铉建安郑以诚彦思西昌萧暄仰善东呉姜濬子澄鳯阳陈璇汝衡剑江杨翰士宪闗中李瓘廷璧巴渝张清子澄钱唐郑颙士昻同观于挥使沐公廷章之凝清堂
　　外录
　　书畵舫云呉可文携示唐呉道子天龙八部图卷楮纸真迹乃水墨善本以较韩氏送子天王笔法畧觉端楷虽云位置巉岩动人稍乏竒伟之气后有楼攻媿等二十七跋而朱元晦定为道子藁本良是故中间有畵未完处且云中分为两今存者略有其半皆确语也其题跋首为隔水绢上两行草法尤精而款识颇属难解想亦大名公也或云此跋似不全又按东坡楷跋在熙宁三年写其字有拘局未化处按是歳公年三十有五故字瘦劲不类其平时若非后贤推许亦难信俗目然细玩之终不失为真迹云第畵迹前一纸破损十去其三四后方皆奕奕动人是宜沐璘廷章之珍秘爱防也
　　又云天龙八部图畵本身有秘府双龙方玺御书殿宝尤氏家玩钱氏素轩沐璘廷章及继轩等印其畵本尽处有一极细阳文印系唐末五代人印文譌莫辨
　　名畵记云或问余以顾陆张呉用笔如何对曰顾恺之之迹劲联绵循环超忽调髙格逸风趋电疾意存笔先畵尽意在所以全神气也昔张芝学崔瑗杜度草书之法因而变之以成今草书之体势一笔而成气脉通连隔行不断惟王子敬明其深防故行首之字往往继其前行世上谓之一笔书其后陆探微亦作一笔畵连绵不断故知书畵用笔同法陆探微精利润媚新竒妙絶名髙宋代时无等伦张僧繇防曳斫拂依卫夫人笔阵图一防一画别是一功钩防利劒森森然又知书畵用笔同矣国朝呉道古今独歩前不见顾陆后无来者授笔法于张旭此又知书畵用笔同矣张既号书颠吴宜为畵圣神假天造灵英不穷众皆宻于盼际我则离披其防画众皆谨于象似我则脱落其凡俗弯弧挺刃植柱构梁不假界笔直尺虬须云鬓数尺飞动毛根出肉力徤有余常有口诀人莫得知数仞之畵或自臂起或从足先巨壮诡怪肤脉连结过于僧繇矣或问余曰吴生何以不用界笔直尺而能弯弧挺刃植柱构梁对曰守其神专其一念造化之功假呉生之笔向所谓意存笔先笔尽意在也凡事之臻妙者皆如是乎岂止畵也与夫庖丁发硎郢匠运斤效颦者徒劳捧心代斵者必伤其手意防乱矣外物役焉岂能左手划圆右手划方乎夫用界笔直尺是死畵也守其神专其一是真畵也死畵满壁曷如圬墁真畵一划见其生气夫运思挥毫自以为畵则愈失于畵矣运思挥毫意不在于畵故得全于畵矣不滞于心不疑于志不知然而然虽弯弧挺刃植柱构梁则界笔直尺岂得入于其间哉又问余曰夫运思精深者笔迹周宻其有笔不周者谓之如何余对曰顾陆之神不可见其盼际所谓笔迹周宻也张吴之妙笔才一二像已应焉离披防画时见缺落此虽笔不周而意周也若知畵有疎宻二体方可议乎畵或者颔之
　　东坡集书呉道子畵后云智者创物能者述焉非一人而成也君子之于学百工之于技自三代歴汉至唐而备矣故诗至于杜子美文至于韩退之书至于顔鲁公畵至于呉道子而古今之变天下之能事毕矣道子畵人物如以灯取影逆来顺往旁见侧出横斜平直各相乘除得自然之数不差毫末出新意于法度之中寄妙理于豪放之外所谓游刃余地运斤成风葢古今一人而已余于他畵或不能必其主名至于道子望而知其真伪也然世罕有真者如史全叔所藏平生葢一二见而已元丰八年十一月七日书
　　又答宝月禅师云有呉道子绢上畵释迦佛一轴虽颇损烂然妙迹如生意欲送院中供养如欲得之请示一书即为作记并求的便附去可装在板子上仍作一龛子此畵与前来菩萨天王无异但人物小而多耳
　　图畵见闻志云开元中将军裴旻居防诣道子请于东都天宫寺畵鬼神数壁以资助道子答曰吾畵笔乆废若将军有意为吾纒结舞劒一曲庶因猛厉以通幽旻于是脱去缞服如常装束走马如飞左旋右转掷劒入云髙十余丈若电光下射旻引手执鞘承之观者数千人无不惊栗道子挥毫图壁飒然风起为天下壮观道子平生绘事得意无出于此
　　广川畵跋云庐山归宗寺刻呉道畵地狱变相无为杨次公叙其后云张孝师入得识所见为畵隂刑阳囚众苦具在酸惨悲恻使人畏防呉生就其畵增益成此图世或疑之谓自西方之学入中国乆矣梁大同寺图诸经变并呉人张僧繇为之自是地狱之説繁然滋蔓前世畵工如陈浄眼传于宝教卢楞伽传于化度畵在呉生前其后张孝师畵于浄法寺孝师在唐以畵知名谓鬼神地狱可入能品自与当世名手并不可谓畵不工而道改而成此岂不知呉生与孝师并以此显于唐哉况陈卢又或先此百年矣此可谓其始孝师耶景公老僧传云亲见呉生畵时京师屠酤鱼罟之辈见者亦皆惧罪改业人谓此于世教有助校其时孝师迥出呉生后此似不知考也【杨杰摹地狱变相董逌为王道辅跋　按书畵舫云楞伽为呉生弟子而云在呉生前语误】
　　苏长公外纪云老杜自秦州越成都所歴辄作一诗数千里山川在人目中古今诗人殆无其比又明皇遣呉道子传畵蜀道山川归对大同殿索其畵无有曰在臣腹中请匹素写之半日都毕后明皇幸蜀经其地无不与畵合固知道子之神竒也
　　畵评云卫协白描细如蛛网而有笔力其畵人物尤工防睛顾恺之自以所畵为不及也呉道子畵早年全师法之
　　笔谈云名畵录载呉道子尝畵佛留其圆光当大防中对万众举手一挥圆中运规观者莫不惊呼畵家为之自有法以肩倚壁尽臂挥之自然中规其笔画之粗细则以一指拒壁为准自然均匀此无足竒道子妙处不在于此徒惊俗眼耳
　　畵鉴云呉道子笔法超妙为百代畵圣早年行笔差细中年行笔磊落挥霍如莼菜条人物有八面生意活动方圆平正髙下曲直折筭停分莫不如意其傅采于焦墨痕中略施微染自然超出缣素世谓之呉装当时弟子甚多如卢楞伽杨庭光其尤者也五代朱繇亦能彷佛终不甚似览者当自得之尝见道子荧惑像在烈焰中神像威猛笔意超动使人骇然上有金章宗题印秘在内府又见善神二防摩利攴天像帝释像木纹天尊像及行道观音托塔天王毗沙门神等像行笔甚细恐其弟子辈所为耳
　　又云人物于畵最为难工葢拘于形似位置则失神运气象顾陆之迹世不多见唐名手至呉道子畵家之圣也照映千古至宋李公麟伯时一出遂可与古作者并驱争先得伯时畵三纸可敌呉生畵一二纸得呉生畵二纸可易顾陆一纸其为轻重相悬类若此
　　又云唐畵龙图在东浙钱氏用绢十二幅作一帧其高下称是中止畵一龙头一左臂云气腾涌墨痕如臂笔迹圆劲沈着如印一鳞如二尺盘大不知当时用何笔如此峻利上有呉越钱王大书曰感应祈雨神龙并书事迹旧作呉道子要之唐人无疑也
　　太平清话云朱紫阳畵深得呉道子笔法林和靖亦善绘事
　　米氏畵史云苏子瞻收呉道子畵佛及侍者志公十余人破碎甚而当面一手精彩动人防不加墨口浅深晕成故最如活王元规家二天王皆是呉之入神畵行笔磊落挥霍如莼菜条圆润折算方圆凹凸装色如新与子瞻者一同李伯时家天王虽佳细弱无气格乃其弟子辈作贵侯家所藏率皆此类宗室令穰处天蓬亦真吴笔周穜字仁熟家大悲亦真今人得佛则命为呉未见真者唐人以吴集大成而为格式故多似尤难鉴定余白首止见四幅真笔也
　　书畵舫云古今书畵名家而得仙者郗鉴为南门亭长陶景为莱都水大监萧子云为洲长史杨义为东华上佐唐宗为太阳朱宫仙人李白为东华上清监吴道跃入畵中遨游洞府杜甫为文星典吏顔真卿归塟惟空棺亦云尸解白乐天为海山院主呉采鸾夜领水府事宋徽宗为东华帝君郭忠恕流窜海岛蜕形仙举米芾从众香国来临终乃悟石曼卿为芙蓉城主宋髙宗乃元载孔升天帝下生杨廷秀为莲花博士冷谦晚有畵鹤之诬隠壁仙去斯皆灼灼有据杂见传记者也
　　又云胜国陆友得卫青古玉印着印史传世丑近购陆机平复帖王羲之此事帖尉迟乙僧华葢天王吴道送子天王苏轼三马图赞米芾宝章待访录王南村真逸沈周仙山楼阁因之造清河书畵舫其揆一也
　　卢楞伽
　　卢生过海罗汉图卷【书畵舫定为卢生本仍之俟考】
　　过海罗汉龙王请斋乃唐道子笔本昔佛在世特勑请诸大阿罗汉不入涅槃天上人间为诸施主作大福田化运神通显扬教法宝斯像者灵山一防俨然再见今日瞻仰者当自证知泉日圣题米南宫云李伯时畵如春蚕吐丝法宗顾陆张吴论者又谓鞍马逾韩干佛像追呉道其山水人物则专仿李思训韩滉兼得潇洒之致求之前古得未曾有今观此图南宫之言信不诬矣必大出方广洞法海茫茫本无色相作如是观神通妙用般若慈航十方世界一大涅槃古洪西山许次孟赞
　　真无般若航开眼一梦幻参透后三三究竟登彼岸紫阳樵人
　　大地山河境界寛重重妙入一毫端乾坤仗飞来去巨海舁盂势往还伏虎降龙霞霭霭腾空履汉路漫漫唐吴写出声闻迹妙用神通几万般白云山埜衲义金
　　无际洪波接逺空神机宻运访龙宫旌幢出迓烟霞重此事荒唐竟莫穷
　　右一
　　超尘何必眷情交弃却禅心蹑海涛来往不殊商贾虑瑶池又恐宴蟠桃
　　右二　嘉禾王循
　　题过海罗汉图卷后
　　永乐庚子懐逺将军冯公世贤出家藏罗汉图卷求予题逾年无以复公之命非敢久缓葢乏超特之见格致之学也闲展卷细阅昆虫动植之物珍寳杂用之器皆曲尽其妙匪近时畵工可及前忍辱王先生品题为过海罗汉图乃唐呉道子旧格宋龙眠居士李公麟所重摹先生为文记之立言运思状形写物纎悉弗遗实仿韩退之畵记而作也昔退之在贞元间客京师同居有独孤生申叔者因与弹棊较胜负退之遂得独孤杂古今人物小畵一卷爱甚虽百金不愿易也明年出河阳与二三客论畵品格因出而观之座有赵侍御者戚然若有所感谓亲所摹也游闽中亡之且二十年矣退之感赵君事遂赠焉作畵记以自观覧后秦少游谓退之此记序事该而不烦故仿之而作罗汉记忍辱此作质而不华详而有纪汪洋大肆奕然可观岂非近取于秦而逺仿于韩者欤忍辱名髙当代雄视千古绩文种学博洽老成尚至如此况予小子学无成就岂敢同驱并驾故其久无以复懐逺公之命也卷中罗汉已下总若干人出者迎者伸者赴者昂者俯者渉者荷者伺者慕者回顾而前盼者瞻礼而起敬者形虽不同要皆腾蹑于波涛瀚漫空阔无涯之际也所乘之物若鱼龙螭与夫虾蟾之属皆鳞虫也虎猴鹿豚师子犀马皆毛虫也植物则为松树芭蕉栖息则有宫藏之所戴于首曰笠履于足曰屦以至锡杖道具明珠挥扇麈尾如意浄瓶旗幢斧钺之属亦皆手中所执之具以备其仪者也説者以为人各显其神通儒者所不道然呉作之于唐而李摹之于宋此畵之上品也退之记之矣非为此而作也而少游忍辱复效之于百世之下皆文之足以于无穷也懐逺公由武而文博雅好古声色之不迩金玉犬马不萌于念虑酷嗜图畵文墨亦可谓难能者欤忍辱此记作于丁酉十一月越明年先生物故矣予抚斯卷不觉为之慨然于是乎书永乐十九年歳在辛丑春正月赐进士出身翰林庶吉士嘉禾朱孟德书
　　龙王请斋过海罗汉图一卷乃宁夏卫指挥同知冯杰世贤之家藏也褏出示予而速记予熟阅之罗汉一十六人惟荷笠搘笻出自岩洞者不阐其神通余皆阐其神通者也一人松下结伽趺坐举臂欠伸未行有鹿在旁延伫以俟之执麈尾骑哮吼虎者一人前有猴奉鉢导之后有浄人以锡杖肩道具随之临海一人以竹杖止龙右足已蹑其背左足犹在岸也其势活动可骇披袈裟持竹杖者一人踏螭水中浩瀚无涯一目万里乘锡杖擎明珠以引在天飞龙者一人有浄人践蟾蜍瞪视欲其辄来下也褊袒右肩脱二屦踞豚者一人有践鱼童子侍焉波纹縠皱叶泛芭蕉上乘一人捻数珠若念佛者一人蓬头乘拄杖左握扇右指中流浄人顶道具以示念佛者若微笑也脱防障日乘鉢者一人一人左扶拄杖右拥童子并三狻猊回顾乘鉢者若有言也踏犀牛者一人戴防而背军持踏者一人服袈裟而持如意俯首示敬而乘笠者一人放光鉢中而踏马者一人一人睂长过膝展尼师坛坐者有四鬼舁其四隅驰走如飞惊涛为之卷雪有浄人践虾以竹杖肩道具急尾其后也既而幽境深入一鬼旗导前衣执圭恭敬出迎者请斋龙王也束带抱文书者判官也树宝幢操金钺者二甲士也云霞顿开宫殿呈露于跳虾之际者水府也是为请斋罗汉之所也以上罗汉凡一十六人童子二净人四凡六人龙王一人判官一甲士二鬼五凡八人龙虾各二螭鱼蟾蜍各一凡八虫虎猴鹿豚狻猊犀牛马各一凡七兽笠防锡杖拄杖屦各二竹杖四道具三明珠数珠扇麈尾如意军持尼师坛旗幢钺各一凡二十七器用松芭蕉各一凡二种宫殿一区合人虫兽器用等共七十五数宫殿一区不与其数也予阅此图下笔一一精微曲尽其妙实畵之神品也或谓唐呉道子笔以予辨之纸非唐纸葢呉旧本而重摹于宋李伯时者也窃叹道子于诸罗汉皆畵其蹑龙骑虎等状得以阐其神通而惟荷笠罗汉不为畵其得以阐其神通之状者何欤岂其有感于当时而托之以寓其意乎不然若诸罗汉以阐其神通宜见恭敬出迎于龙王若荷笠罗汉虽不阐其神通然亦及于请斋者又何欤予于是知龙王诚有其佛眼尤加恭敬于若人者非有惩于昔之耆域王乎昔佛在罗阅城耆域王请斋佛及五百比丘而不及罗汉般特耆域进清浄水而佛不受曰尔奚不及般特也耆域即致般特佛命阿难进水于般特且使不起座而遥授其鉢于佛手中耆域异其神通以慢贤圣懴悔也以今龙王尤加恭敬于若人者非有其佛眼而能如是哉茍佛见之必大欢喜恶有不受清浄水于耆域而曰尔奚不及般特也耶然则道子托之以寓其意者非感当时亦有耆域之侮慢于般特者乎此予之所以窃叹也书之为记世贤其宝之永乐十五年十一月日南至庆府伴读文林郎前知河南长葛县事金陵王逊书时年八十一
　　跋过海罗汉图卷后
　　余得古过海罗汉龙王请斋白描图一卷题赞诗记儒释相杂而儒为多观金陵忍辱王先生一记为最而嘉禾朱吉士次之余亦有可取者其中论畵之妙品评尽矣不容置喙第因以为呉道子笔本首泉说而忍辱以为重摹于李伯时又云纸非唐纸窃有疑焉披玩嵗乆考校日深或得其一二葢前方长二图书一则为善卿一则为敏东后一香鼎图书又为岐山要之岐山为周敏东为日出东方敏速之意孟子曰鸡鸣而起孳孳为善者舜之徒也其昉字之意乎传曰周昉穷丹青之妙又曰昉畵士女为古今冠絶在唐为长史尤善传神能得人之神气情性虽韩干莫能优焉则此为昉之畵无疑矣谓道子者非也谓伯时重摹者亦非也其纸则竪纹竹纸止髙一尺许而长尺有半葢晋物收藏于唐人者也宋岂有此哉赏鉴家当知所择矣今观此畵重经褙褾者几矣烛之以日破碎过半纸更烂脆非唐世代云迈何以至此乎其碧云春树一笺则蚕蠒粉笺宋代物尔呉为唐之畵圣李为宋畵中第一非次于周者但博洽之学乃格物之一端而铨定之功亦游艺之一验也故闲中手自装补又信笔跋之于后永为家宝不知后之观者复以余为何如旹嘉靖戊子二月上旬之吉五江散人廖俊书于郇墟清隠之精舍白描过海罗汉一卷细润古雅流动活泼原系卢棱伽笔自唐初迨今相传八百余歳矣卷中品题者九人有类聚讼未能画一独齐郡周宻公谨慧眼精鉴载之云烟过眼录中【旧是司徳用进所藏行间印识见存今刻本误列郭北山祐之名下非也】而不为作跋岂尚惑前人之语耶万厯丙辰重九亭午有客以此见示后学张丑倾囊购取之越三日始克穷其妙趣为之改评述赞所谓虽违众吾从周也赞曰棱伽畵法逺从晋过海罗汉技无賸泉必大皆错认好竒又见皇明俊南渡珍藏许次孟转眼重归司子进岐山却是公谨印品题到丑论始定百世不惑以俟圣丈六白麻抵瑜瑾御李斋东厢展玩书【小字自注】
　　外录
　　书畵舫云元僧泉载记明书方知益公跋语后人妄益无疑昉字景元一字仲朗见名畵记进字徳用别字善卿与韵解合此又灼然无疑者又云髙深甫尊生八牋叙唐人名畵止六人共八图而周昉过海罗汉品第六郑重如此乃不知出自卢生谬矣
　　又云卢楞伽者吴道弟子也道畵格多种称难鉴定故气格笔力楞伽悉让其师而面相衣纹精细过之至佛像经变尤其所长前元司进德用家藏罗汉二卷周宻公谨并载云烟过眼录中真希世之宝也余好古成癖不惜破产以求唐宋书畵然亦有天幸时致一二名卷近获卢生过海罗汉乃是白麻纸真迹为何新藏本畵品在吴道下李公麟之上不甚难辨后世品题者因见渊源类呉品定为呉笔又见描写类李改题为李畵而好竒之廖俊不谈六法过信三印至跋为周昉遗迹此皆臆度之言岂赏至论与展阅再三见其意度简古笔法圆成一一出自卢生【细阅开卷一松而不定为唐人手笔者不足与之言畵矣】而行间司子印识又与公谨文合特定为楞伽所作无疑虽获罪于诸先辈所不辞也尚冀具目之士赏余知言云
　　又云白麻过海罗汉的属楞伽真迹乃泉义金例以道子目之犹是认陶作阮也至忍辱吉士又以龙眠题之比于买王得羊耶近有一妄人窜入益公伪跋于是左袒王朱者牢不可破师生之传不絶如线矣故表而出之以为卢氏金汤
　　又云蜀畵罗汉虽多当以卢楞伽为第一释贯休孙太古不及也而邓椿畵继称其所作多定本止坐立两样至于侍卫供献花竹羽毛之属皆无之不足观是亦未为确论葢未覩全能也此如黄鲁直评杨凝式遗迹病其少规矩不善楷书者同律按凝式工正书刘夀臣为留台得其自书假牒十数纸楷法精絶见邵氏闻见录乃鲁直仅以行草许之何也



　　书畵彚考卷三十八
<子部,艺术类,书画之属,式古堂书画汇考>
　　钦定四库全书
　　书畵彚考卷三十九
　　刑部左侍郎卞永誉撰
　　畵九
　　唐
　　王　维
　　王右丞弈棋图卷
　　摩诘弈棋图【绢本李西涯篆书五大字引首钤缝有政和宣和二方印】
　　摩诘本诗人精思诣元化绪余臻畵妙遂方呉子驾写成三士奕棋图意态萧然各闲暇儒冠羽服对纹楸老僧傍睨诚可诧形如槁木心死灰岂识枰中有机擭抑亦至人聊自适肯效浇风生变诈歴唐黙计五百年一着指间犹未下樵丁不独烂斧柯阅世纷争几王霸乃知非人看畵畵看人今古滔滔等晨夜俯仰迹已陈电掣明鏬宣和殿中尝寳玩题品愈重千金价当时内府收欲观谁敢借流落长存天地间在在防持宜有神物为慿借汉郡蒲道源
　　鼎立门庭理一同何须局面互争雄谁知夺角冲闗事都在山僧冷眼中吴僧白云英
　　外录
　　董思白容台集题呉周生藏王右丞奕棋图云畵图与此卷余见之长安髙邮杨州守家正合劒时也忽忽三十年又为新都呉周生所得陈太常所谓见诗者不能见其图亦属缺陷虽然以畵法论恐右丞之迹北宋犹如星鳯安能传至近代绢素如新或后人得诗卷而拟作以配者周生可无遗憾矣
　　摩诘雪溪图
　　王维雪溪图【宋徽宗题籖】
　　蓬莱道山人间风日不到玉笥金钥典秘甚严有平生畜眼未见者天旋地转散落委弃故人李君祥得之出以示余其犀玉已被剔取所幸畵无恙耳展玩之余不觉涕泪阑干葢叹是图之不遭也请靳固之以待异日万金之购云蓬山道人刘诩题
　　治平二年正月十九日沈遘章岵晏崇金山同观
　　外录
　　项子京云余三十年前获观右丞此幅仅盈尺有咫设色髙古位置幽逺有刺篙济渡者有牧奴驱豕而归者神彩溢目余所见皆优孟也今在一友处命庸工装一时粉墨狼藉神气索然偶复见之惋怅累日
　　瑚网云此卷归程季白入唐宋元宝绘册二跋俱截去
　　王右丞江山雪霁图卷
　　畵家右丞如书家右军世不多见余昔年于嘉兴项太学元汴所见雪江图多不皴染但有轮廓耳及世所传摹本若王叔明劒阁图笔法大类李中舍疑非右丞畵格又余至长安得赵大年临右丞林塘清夏图亦不细皴稍似项氏所藏雪江卷而窃意其未尽右丞之致葢大家神上品必于皴法有竒大年虽俊爽不耐多皴遂为无笔此得右丞一体者也最后复得郭忠恕辋川粉本乃极细谨相传真本在武林既称摹写当不甚逺然余所见者庸史本故不足以定其畵法矣惟京师杨髙邮州将处有赵呉兴雪图小帧颇用金粉闲逺清润迥异常作余一见定为学王维或曰何以知是王维余应之曰凡诸家皴法自唐及宋皆有门庭如禅灯五家宗派使人闻片语单词可定其为何派儿孙今文敏此图行笔非僧繇非思训非洪谷非闗全乃至董巨李范皆所不摄非学维而何今年秋闻金陵有王维江山霁雪一卷为冯开之宫庶所收亟令人走武林索观宫庶珍之如头目脑髓以余有右丞畵癖勉应余请清斋三日始展阅一过宛然呉兴小帧笔意也余用是自喜夙世谬词客前身应畵师余未尝得覩其迹但以想心取之果得与真有合岂前身应入右丞之室而亲揽其盘礴之致故结习不昧乃尔耶庶子书云此卷是京师后宰门拆古屋于折竿中得之凡三卷皆唐宋书畵也余又妄想彼二卷者安知非右军迹或虞禇诸名公临晋帖耶傥得合劒还珠殊足办吾两事岂造物妬完聊畀余于此卷中消受清福耶万厯廿三年岁在乙未十月之望秉烛书于长安客舍董其昌
　　甲辰八月廿日过武林观于西湖昭庆禅寺如渔父再入桃源阿閦一见更见也董其昌重题
　　外录
　　瑚网云冯开之快雪日记云呉昆麓夫人与予外族有葭莩之亲偶携此卷见示述其先得之管后宰门小火者家有一铁枥门闩或云漆布竹筒摇之似有声一日为物所触遂破堕三卷此其一也然双槐岁钞有云纯皇好玩名畵古器南京西华门旧有二黑漆圆椟振之则中空有声葢国初巨室之籍入者以不可啓视故弃于此守阍小内史张本穴而窥之则畵帧存焉一为王维傅色山水约三丈余一为苏汉臣所绘宋髙宗瑞应图本以王畵送安宁苏畵送黄赐皆太监坐厰守备者未几宁死赐攘得之并以献上赏赉甚厚益加宠任是二事何相符至此然雪霁图有沈石田跋或即张本所得而流传至北好事者重扄闭之偶入小火手耶此卷海内推为墨王自有神物防持之也
　　古畵评云冯开之太史云予每展江山雪霁图卷便觉神峰吐溜春圃生烟真若蚕之吐丝虫之蚀木至于粉缕曲折毫腻浅深皆有意致信摩诘精神与水墨相和蒸成至宝
　　书畵舫云禾兴冯开之祭酒博雅好古与从兄烈愍公字季修有国士之知自述其家藏唐宋名迹颇多而王维江山雪霁图尤为冠絶原系大元内府故物曾经赵子昻鉴定者虽水墨短卷而有无穷之趣兼近人题跋复得啓南翁笔海内称为墨王下妄也
　　王摩诘小簇山水
　　唐宗既命李思训呉道子各图嘉陵山水于大同殿壁王维又别用绢素写之谓之小簇兹所图山水具嘉陵三百里之势正小簇法也一室之内觉江山万里非遥自韵子砢玉识
　　王右丞钓雪图
　　外録
　　妮古录载董宰云王右丞畵余从檇李项氏见钓雪图盈尺而已絶无皴法石田所谓草树凌竞人局蹐者最后得小幅山水乃赵呉兴所藏颇类营丘而髙简过之又于长安杨髙邮所得山居图则笔法类大李有宣和题危楼日暮人千里敧枕风秋鴈一声者然总不若冯祭酒江山雪霁图具有右丞妙趣予曾借观经岁今如渔父出桃源矣
　　右丞花树云山图【小帧】
　　外录
　　书畵舫云传闻右丞花杂重重树云轻处处山小帧在文徴仲太史家纸本浅绛色布景极异落笔精微以较冯氏所藏江山雪霁图可方驾也此畵原系矮直幅太史恐其日乆愈壊命工补缀为短卷有诗题其后云维又有维摩示疾图辋川图
　　王右丞江干雪意图卷【绢本髙九寸长七尺上有御前之印内合同印奉华堂印揭徯斯印】
　　城中十日暑如炙头目花尘土塞僧楼今日见此卷雪意茫茫寒欲逼古柟修栁枝嬝矫下有幽篁厠丛碧隔溪胶艇不受呼平地贯渚无人迹西风翻鸦忽零乱逺鴈迷云犹呖呖笔疎墨淡精神在收阅千年若完璧宛然一段小江南三逺备全能事毕维名依稀半未漶老眼再摩初认得所存亦是天假借名手当时重唐室吴中人家宝古迹自宋及元髙尔直若教见此风斯下倒橐定应无恡啬锦标内帑固自有人间闲出鳯五色老余尺素见雪渡草树凌竞人局蹐仅有方尺不尽意何如此图长数尺太丘子孙具法眼金璧收藏加袭百我将拙语敢印正聊写心知并目识　王右丞之笔神妙之致悠逺之代见亦罕矣余于沙溪陈氏获观雪渡图盈尺而已今又于以岩所阅此脩卷深幸老年击此于目敬题之治壬戌之中秋日后学长洲沈周
　　呉生落笔风雨快坡翁第一推神怪尤于维也无间言闲逺当求之象外京师忆见辋川图孟城鹿柴相萦纡头风恍尔顿失去古迹皆云絶世无元龙孙子好事者授我矜如珠满把谓言无意意独深诗里陶潜琴贺若问君何从得此图破箧蛛丝知者寡我从见之加什袭气压营丘并马夏寒林昬鸦栖复惊平墅惨淡烟云生湖光涔涔月未起雪白芦花天隔水鴈飞呖乱行且鸣下瞰平沙如欲止欲止未止还自疑水碧沙寒愁莫对潇湘两峰有如此昔读维诗今见之翻思盘礴谁所丐桓寒具油仍在千年晦剥一朝完临卷摩娑发长慨震泽王鏊题
　　右丞山水入神品昔人所评云峰石色迥出天机笔意纵横参乎造化李唐一人而已宋米元章父子时代犹不甚逺故米老及见辋川雪图数本之中惟一本真余皆临摹几如刻画且李营丘与元章同是北宋当时伪者见三百本真者止二本欲作无李论况右丞迹乎余在长安闻冯开之大司成得摩诘江山霁雪图走使金陵借观冯公自谓宝此如头目脑髓不违余意函致邸舍发而横陈几上斋戒以观得未曽有又应冯公之教作题辞数百言大都谓右丞以前作者无所不工独山水大帧传写犹隔一尘自右丞始用皴法用渲运法若王右军一变钟体鳯翥鸾翔似竒反正右丞以后作者各出意造如王洽李思训辈或泼墨澜翻或设色娟丽顾蹊迳已具模拟不难此于书家欧虞禇薛各得右军之一体耳此雪霁卷已为冯长公游黄山时所废余往来于懐自以此生莫繇再觏顷于海虞严文靖家又见江干雪意卷与冯卷絶类而沈石田王守溪二诗亦同焕若神明顿还旧观何异渔父入桃源骇目动心书以志幸董其昌题
　　摩诘精能图
　　外录
　　书畵舫云王维作精能图在韩氏绍兴秘府本极佳前有思陵御题乾卦绍兴小玺并真其后曲脚封字印系后人伪刻用之按精能者名山之目也或曰品题畵语亦得此畵绢本细山水备极水墨兼行笔法云余熟辨之不过荆闗遗迹终非右丞家法尔近闻一大老以三百千置之卒以殉葬则惑矣
　　王右丞山隂图卷
　　外录
　　书畵舫云檇李项氏旧藏王右丞山隂图卷余曾两阅之畵属赵承防手笔左方李孝彦呉继赞仲元臧似矩等前后题名虽属古笔并从他处移来其贾洵识尾殆好事家补造増入犹是无大决裂也阅至米礼部题不觉失笑喷饭满案葢跋语为苏文忠评燕龙图山水者后人仿米体书之止易燕公作王公耳礼部乃崛强人必不屑全录他人著述作自巳结撰尔鉴定书畵须是细辨真迹改造以定差等多见俗子将无名古畵乱题款识求售或见名位轻微之笔一例剜去题识添入重名伪款所以法书名畵以无破损为上间遇破损处尤当潜心考索毋使俗子得行其伎俩方是真赏
　　右丞畵本
　　外录
　　书畵舫云今世相传右丞畵本有人家在仙掌云气欲生衣以为出右丞盘礴丑按张承吉诗有山光全在掌云气欲生衣特本此耳
　　右丞圆光二水图卷
　　外录
　　书畵舫云右丞圆光二水卷在余家绢本水墨形如织成后有前元诸贤跋韩朝延故物也
　　米氏畵史云张修家有辟支佛下畵王维仙桃巾黄服合掌顶礼乃是自写真与世所传闗中十大弟子真法相似世俗以蜀中畵骡纲图剑门图称王维甚众又多以江南人所作雪图为维但见笔清秀者即命之
　　又云荣咨道收雪猎图命为王维不类张氏辟支佛畵合掌像林木类蜀人笔雪山精好是唐物维则未也
　　毕　宏
　　毕京兆山水
　　外录
　　米氏畵史云苏舜钦子美家有毕宏一幅山水竒古题数行云笔势凶险是也
　　又云沈括收毕宏畵两轴一幅上以大青和墨大笔直抹不皴作柱天髙半峰满八分一幅至向下作斜凿开曲栏约峻崖一瀑布落下两大石塞路头一幅作一圆平山半腰云遮下碛石数块一童抱琴由曲栏转山去一古木卧倚石竒古沈谪秀日见之及居润问之云已易与人竟不再出至今常在梦寐
　　戴　嵩
　　戴廵官牛图
　　外録
　　襄阳志林云元章在涟水时客鬻戴嵩牛图余借留数日以摹本易之不得客谓原本牛目中有牧童此则无也
　　又云无名人畵甚佳今人以无名为有名不可胜数故谚云牛即戴嵩马即韩干鹤即杜荀象即章得是也
　　戴嵩鬭牛图【绢本中挂幅着色两牛抵触二童子抛掷戯具避匿树窦震撼之声惶惧之色奕奕绢素间】
　　张　璪
　　张文通松石图
　　外录
　　畵鉴云张璪松石清润可爱平生尝见四本并佳后得山堂琴防图赵子昂见之欲得不与因题云张璪松人间最少此幽深平逺如行山隂道中诚宝绘也
　　唐朝名畵评云张璪员外衣冠文学时之名流畵松石山水当代擅价惟松石特出古今得用笔法尝以手握双管一时齐下一为生枝一为枯枿气傲烟雾势凌风雨槎枒之形鳞皴之状随意纵横应手间出生枝则润合春泽枯枿则惨同秋色其山水之状则髙低秀丽咫尺深重石尖欲落泉喷如吼其近也若逼人而寒其逺也若极天之尽所畵图障人间至多今宝应寺西院山水松石壁是也亦有题记精巧之迹可居神品云
　　米氏畵史云钱藻收张璪松一株下有涧流上有断句云近溪幽处湿全借墨烟浓髙公绘亦有张璪涧底松
　　书畵舫云唐人畵本如王洽之泼墨山水张璪之松石新图一则羣品称逸一则众论称神皆可宝藏苐洽笔近世絶响余仅见其云山图卷墨气臻妙自然天成璪畵犹及见两本琅琊王氏秘藏涧底松小帧后有宋髙宗题识笔法頴异真絶品也
　　周　昉
　　周昉士女图卷【泥金字标题】
　　【款书】臣周昉进
　　外録
　　瑚网云防为宋秘府所藏前立一女官紫袍束带翠靴尖利如鞋弓两手横扇柄扇坐者应是妃嫔行载碧玉莲冠蝉纱暎晳肌俨海棠初放按纨若有所思一侍女侧髻若羊角手捧操瓶素裳赤襦绿舄作岐头样一侍女圆髻若盂鉢花衫緑裠紫舄如前女式持帨于左一侍女拖髻若悬壶白袄紫襌红舄亦如前女式抱琴俟抽抽者为垂鬟女子淡红袍硃束纷红幇更纎蹻也其抽琴囊甚力一姬以手拥髻体殊媻姗衣锦却立一裹唐巾后垂二带红袍系鞓上下花补子握镜向姬一姬髻顶覆如意插半月小梳凡三持小团扇倚绣床支颐生倦态一姬髻分心披后如巾幅着花半臂拈鍼引线向绣棚一作堕马髻紫花帨围腰对前姬刺绣一堆髻向頞俨宓妃妆绿衣红裆背坐挥小纨一髙髻大于面文绮殷烂着绿丝屩和身靠桐树凡十三人惟二女官及两小鬟身小余俱肥大腰腹无异懐娠而肩则坦削具秾丽状如畵史所载吾禾项子京即以所载跋后焉又项氏有虢国夫人行游图为周昉笔素地尽已烂去惟人马独存仅八骑也容体较前图殊清俊
　　书畵舫云周昉挥扇士女卷在韩太史家原系宋思陵题张受益故物也其畵细描重着色前后凡十三人为妃后者四图穷有树一株虽绢素破故而神采奕然真竒迹也苐恐更百年后褙久脱落无复神踪可寻一味按籍品较何殊捕风击影耶又见景元春宵秘戯四段人物古雅设色沈着近为好事家分藏亦竒迹也
　　米氏畵史云古畵至唐初皆生绢至吴生周昉韩干后来皆以热汤半熟入粉捶如银版故作人物精彩入笔今人收唐畵必以绢辨见文粗便云不是唐非也张僧繇阎令畵世所存者皆生绢南唐畵皆粗绢徐熈绢或如布
　　周景元袁安卧雪图
　　外录
　　书畵舫云丁晋公始典金陵陛辞之日真宗出周昉袁安卧雪图曰付卿到金陵可选一絶景处张此谓遂张于赏心亭云事见郭若虚图畵见闻志此图今在严分宜家近见子昻袁安卧雪卷先后题咏者凡十八人皆一时韵士葢为袁通甫作也又都敬寓意编自言收得范寛袁安卧雪图卷笔法妙入神不知今在何处须留心细访之
　　周仲朗按筝图
　　外録
　　广川畵跋云龙眠居士知自嬉于艺或谓畵入三昧不得辞也尝得周昉畵按筝图其用工力不遗余巧矣媚色艶态明眸善睐后世自不得其形容骨相况传神写照可暂得于阿堵中耶尝持以问曰人物丰穰肌胜于骨葢畵者自有所好哉余曰此固唐世所好尝见诸说太真妃丰肌秀骨今见于畵亦肌胜过骨昔韩公言曲睂丰颊便知唐人所尚以丰肌为美昉于此时知所好而图之矣
　　周长史惜花士女图
　　外録
　　书畵舫云周昉惜花士女图在韩氏精采生动所见昉畵宜为冠
　　周仲朗西域职贡图卷
　　外録
　　书畵舫云茂实府君旧藏周昉西域职贡图一髙头短卷前有宋徽宗瘦金标题后有明昌等印记归之韩太史余尝按宣和明昌二帝题签法书用墨名畵用泥金又宣和天水双龙印有方圆二样法书用圆名畵用方也
　　又云髙宗御府手卷畵前上白引缝间用乾卦圆印其下用希世藏小方印畵卷尽处用绍兴二字长印墨迹不用卷上合缝卦印止用其下希世小印其后仍用绍兴小玺
　　又云古人题畵书于引首宋徽庙御书题跋亦然故宣和间褙书畵用黄绢引首也近世多书于畵首赵松雪云畵至元朝遭一刦也
　　周仲朗五星真形图
　　外录
　　研北杂志云张与可家有周昉五星真形图昉为宣州长史日所畵其星法亦昉手自书
　　周长史托塔天王像
　　外录
　　书畵舫云周昉托塔天王像大着色与韩氏挥扇士女卷相彷神采动人当是真笔
　　周景元白描过海罗汉图卷
　　外录
　　书畵舫云周景元白描过海罗汉图卷见严嵩抄没籍中后归武林髙深甫家载之尊生八牋品为天下名畵第六不腆评定为卢楞伽者乃是也文休承严氏书畵记亦列周昉名下葢沿习之误耳
　　景元春院鬬鸡图
　　昔郭汾阳之女谓周昉貌赵并得其神情今观此春院鬬鸡图闺人具秾丽丰肥之态稚子得嬉笑襁负之状介羽腷竦身悍目昂尾矫兴蹀髙举正在阿堵中也更竹树花石种种咸臻六法应出仲朗手然欤时维流火之初南枝蓓蕾作一二花夗水方流玉水子记于凝霞墨花二阁书畵笥
　　仲朗欠伸美人图【绢本挂幅长三尺三寸余阔一尺六寸淡色美人长尺许背立廻身畧呈半面举手欠伸体态绰约淡妆逸韵芳香袭人石畔辛夷花一株着色鲜润本身绢上有内府图书建业文房之印葢厯代所珍秘者旧有东坡一跋今不存赵松雪尝有临本】
　　微歩柔桑陌上尘辛夷花下一酸辛何人敢与千金赠独背春风畧欠伸句曲外史张雨题
　　日长睡觉牕深偶向花前一欠伸却忆行云无覔处梦中心事付何人光弼
　　韩　干
　　韩左军马图卷
　　干马图【三大字引首】止庵书
　　吾自小年便爱畵马迩来得见此韩干真迹乃始得其意云子昻题
　　山隂王怿家藏
　　唐人畵马如相马不在骊与黄天机入神即挥洒气脱毫素先腾骧昔年曾畵穆王游八极八龙之骏云五色后来又写越影超光脱丹碧后来又写汉武穷渥洼复见神驹来汉家势走灭没开风沙壮哉此马健且雄玉花徧身云满鬃首如渴乌眼如电皎如疋练横晴空使之陷阵当破敌万马不敢先秋风如何解鞍脱其馽纵尔俶傥如游龙君不见四海罢征战九夷尽梯航方将却尔宛水之西归尔华山之阳幸逢韩供奉写尔神杜拾遗歌尔良赠尔支道林爱尔神骏悬髙堂陆游题龙媒神飞影在纸双曈墨湿电光紫乌首昂昂渴奔水青鬃迎风拂不起逸气难居皁枥底势欲陪龙走千里月支真马有如此落笔一与王生似云是吾州韩畵士长安赵说题
　　韩公畵马称神笔矫首昂藏山鬼泣眼明见此饮马图乃知榘度不可轶定嫌昔日徐庾体渴骥奔泉超法律骐骥骅骝志千里屹立天闲甘伏枥气势相宜适操纵肉骨兼匀称肥瘠世人但以骊黄求翠驳玉花烦剪剔若论右军爱鵞趣支公爱马应成癖山隂道士不换经已悟黄庭养生术持将此卷参马祖待须一口西江吸江陵吴觌题左辅周垣隠白沙龙媒絶种进天家骄嘶玉勒怜丰草渴饮冰泉带落花西狩还经千里栈东廵防驾五云车权竒灭没犹惊电漫许拳毛世特夸岑津
　　圉人唐衣冠天闲畜神骏虽非金日防不忝张景顺饱食无嫌身贱卑时其渴燥张饮之长年牧养瘠者肥龙鬐鳯臆夸权竒韩干仙翁挥翰手毫端幻出渴乌首气不凋丧骨肉匀艺精端继王裴后遥想腾骧析木津衘勒难拘自在身斗水底用求他人渌波沄沄易水春呉兴谢采
　　奚官小臣职奚为马饥则秣渴饮之龙媒八尺千里姿雪花被身云陆离洼之异种来天池乗舆重惜闲驱驰河清海晏无盘嬉壮士老死不得骑御栁春深白日迟寒甃浄汲冰花漪目光注电吻沫脂振迅欲掣青络丝奚官小臣谨厥司犹恐若后呵谴施不必前身作马通马语人心物性在善推呜呼奚官小臣身贱卑马不如人愚亦知奈何为人牧重爵厚禄不防民渴饥刮膏血剔肉肌坐令沟壑转老羸今之龚黄卓鲁谁云林藂社时所师为出马图陈诗为淮隂龚复题
　　韩公胸次有神竒写得天闲八尺驹曾为岐王天上赐不随都防雪中驱霜蹄奋迅追飞电鳯首昻藏似渴乌春草青青华山曲三边今日已无虞呉兴钱选舜举
　　何年供奉仙写此真乘黄矫矫天骨起烂烂隅目光岂无万里姿御者非王良青衫老奚官肉眼空伥伥饮秣不以时羁馽无繇骧昂首思渥洼浩荡充虚肠何来斗斛水似是出尚方虽霑金井恩未效和鸾锵蹭蹬十二闲何异古道傍回首万驽骀饱食驰康庄朝饮华清流暮垂紫游缰此马独弃捐物理良可伤君王倘惠养请试苜蓿长石林道人吕量
　　渴乌项领紫驼峰跑地求泉鬛上冲不敢牵来向江水预防踊跃学蛟龙天台髙翔
　　圉人扈从温泉宫晓汲清波浮落红骅骝觧语意相得肉騣振动嘶春风天子临轩催羯鼓绣茵檀板登牀舞美人盼睐相辉光那复临边思报主潼闗夜半烽火明锦绷儿来坐大廷此马弃捐何足道顾影长城厌水腥丹丘柯九思赋
　　天廐马神龙姿目如明星耳如锥拳花鬉毛云陆离鬐掉尾頳虹飞天廐马闲且骄絷以青丝勒以镳渴不得饮瑶池泉饥不得食琼田苗豆粟不满肠胃枵口不能语足屡蹻天廐马壮且武食主之食须报主莝秣失时罪在牧圉无如宋庄不得嚼咀弃其国人仇敌是与天廐马尔不闻赵时亷将军一饭斗米肉十斤披甲踞鞍走若云破斩栗腹杀剧辛北摧燕【阙】西却秦至今万古称良臣又不闻汉季刘荆州有牛千斤角曲觩啖食十倍于常牛负重不若一牝麀老瞒渡江俘楚囚骨肉解割庖刃游天廐马饱尔食草间豺狼逭诛殛威弧拨剌矢末直嗟尔神骏须尽力他年定遇田子方枥上优游感恩徳括苍刘基
　　龙性难驯万里姿骎骎只欲望风驰奚官毋惜斗升水要载君王问具茨呉郡姚道昌
　　五花云散紫电光絷维未许飞龙骧垂头欲就圉人饮渴乌作势吞银潢长安畵史擅笔力万里猛气收毫芒羽人乘风倦鞍勒一笑收拾藏巾箱世人不识真骕骦顾影尚尔分骊黄放鹤峰前有遗意神骏政可夸支郎韩性
　　将军西征过昆仑战马渴死心如焚防勲脱鞍泻汗血一饮瑶池三尺雪身如飞龙首渴乌白光照夜瞳流月长城冻合霜草干骏骨削立天风寒木牛沈絶粮道阻中军饿守凾谷闗太平此马惜遗弃往往驽骀归天闲区区刍粟岂足豢忠节所尽人尤难摩挲畵图不忍看万古志士空长叹雷门唐珙
　　当时四十万匹中出羣意气偏豪雄三騣剪花蹄削玉拳毛一团如旋风飞腾射猎南山下踏雪归来汗犹赭奚官乍卸紫防鞯解渴汲与华清泉鳯头青丝掣欲断一口拟吸天池干日奔千里如电走饮秣翻落驽骀后东家蹇驴钝莫驱热浴冷水饥龁刍贤愚否泰亦如此抚膺叹息良马图防稽郑嘉
　　韩公畵马得马趣落笔宛有卢遵风腯肥不见筋骨露腾骧始知气力雄朝逢圉人汲秋水精神炯炯双方瞳卷中题诗十五客唯有括苍留古色卷舒雪涕忆前修太息后来那可识越城战鬭白日昬故物纷披横道侧子云持来慰愁寂如造长安供奉堂前年沙漠射黄羊我马飞行云雪空谁挽天河洗兵甲但骑款段还家乡临川危素题宛国来廷日荥河贡篚年赤墀腾紫电金埒防非烟表自殊方进恩从上国宣雄姿王绪识神骏九臯怜蜀锦新裁韂秋金旋铸鞭歩应先八骏羣许压三千试处岐王跃看时太仆牵清泉来碧甃瑶草献琼田弄影春芳里骄嘶御栁边听歌长踊跃教舞每蹁跹羯鼓声逾壮銮舆势欲迁腥风摇太液烽火逼温泉幸蜀谋非晚殱【阙】计失先潼闗宁赴敌渭水肯游畋杀气横西苑房星隠旧躔长安悲汗血仍为写真传瞿祐
　　汉家天马来西域项若啼鸡身八尺秋风嘶雨入昭陵旧苑空余烟草碧当年逐【阙】向沙塲千里万里行冰霜百战归来汗沟血斗水安足充枯肠食君之禄为君使背义偷生真可耻临川老客独伤心把卷看诗泪如水周景升
　　掉尾玉骢金络头骄嘶腾踏汲寒流莫敎重过长城窟水月光中漾髑髅张士竒
　　云间凌嘉同松陵张元道马成龙观于东郭草堂右唐韩干用黄麻纸畵饮马图真迹畵马开元中独称江都王绪曹髦之父子得骨肉匀停法于戯笔处称裴绛州天宝间虽陈闳名擅一时而韩干不肯师谓其徒摹写形似唯曹家沈着神采生动有自然风格所谓竒也惟元朝赵松雪深得曹韩之法今观此图风致纵横随意所如称为神手且题识盈卷极诸名公钜儒珠玉锦绣云蒸雾蓊诚为希世宝也永乐丁酉仲秋月朔庐陵周岐鳯题吴兴陆遂观于四宜楼
　　韩公双马图
　　马中神骏【书图前】
　　元祐戊辰正月获观于才翁之子洎米黻记太平兴国翰林苏氏
　　宝宁赐第观绍彭
　　太原王尧臣　杜绾　辙从观　秦观　黄宗元赤髯碧眼老鲜卑回防如萦独善骑赭白紫骝俱絶世马中岳湛有余姿睂山苏轼题
　　右唐韩干所畵二马今藏松江一士人家后有米元章王尧臣薛绍彭苏子由秦少游诸名手题名及东坡翁絶句坡诗今见集中但集本以余姿作妍姿为不同耳近予又于冡宰石淙公处见干马性图亦是真笔惜无题识葢世之售书畵者或为赝本必移题识以规厚利若书畵既真人览之自知虽无题识可也吴郡都穆敬父
　　外录
　　书畵舫云绢本韩干双马图旧藏曹泾杨氏前题马中神骏后有米黻等题名并东坡絶句皆真迹妙絶余近收松雪翁摹本题云韩生双马图子昻为晋之临神采飞动宛然韩公笔也韩又有圉人呈马图
　　又云丑按干尝畵下生嗔弥勒精妙入神则干又善为道释像不独工畜兽也
　　畵鉴云韩干初师陈闳后师曹霸畵马得骨肉停匀法遂与曹韦并驰争先及畵贵游人物各臻其妙至于染色入缣素余尝见其人马图在钱唐王氏二奚官引连钱骢燕支骄又见一卷朱衣白帽人骑骝五明马四蹄破碎如行水中乃李伯时旧藏在京师见明皇试马图调马图五陵游侠图照夜白粉本上有干自书内供奉韩干照夜白粉本十字要之唐人畵马虽多如韩曹特其最著者后世李公麟伯时畵马专师之亦可谓优入圣域者也
　　韩　滉
　　韩太冲五牛图卷【绢本矮卷项氏家藏】
　　余南北宦游于好事家见韩滉畵数种集贤官畵有丰年图醉道士图最神张可与家尧民击壤图笔极细鲜于伯防家醉道士图与此五牛皆真迹初田师孟以此卷示余余甚爱之后乃知为赵伯昂物因托刘彦方求之伯昂欣然辄赠时至元廿八年七月也明年六月携归呉兴重装又明年济南东仓官舍题二月既望赵孟頫书
　　右唐韩晋公五牛图神气磊落希世名笔也昔梁武欲用陶景景畵二牛一以金络首一自放于水草之际梁武叹其髙致不复强之此图殆写其意云子昂重题
　　此图仆旧藏不知何时归太子书房太子以赐唐古台平章因得再展抑何幸耶延祐元年三月十三日集贤侍读学士正奉大夫赵孟頫又题【卷后有鲁孔克表一跋失录克表字正夫】
　　外录
　　渭南集跋韩晋公畵牛云予居镜湖北渚每见村童牧牛于风林烟草之间便觉身在图畵自奉诏防史逾年不复见此寝饭皆无味今行且奏书矣奏后三日不力求去求不聼辄止者有如日嘉泰癸亥四月一日陆游书
　　米氏畵史云世俗见马即命为曹韩韦偃见牛即命为韩滉戴嵩甚可笑唐名手众未易定惟薛道祖绍彭家九马图合杜甫诗是真曹笔余唐人大抵不相逺也又金陵有唐人韩滉畵牛今人皆命为戴戴葢差瘦也
　　韩晋公五牛图卷【明顾氏芸阁蔵黄麻纸本】
　　外录
　　瑚网云公讳滉字太冲休之子史称其在德宗朝鬷嘏无言深得相体矧出将又得统镇之制此全人矣书法张颠畵师陆探微尝自言不能定笔不可论书畵岂寻常笔墨所能彷佛哉牛图黄麻纸上徽庙金书标题辛未嵗余得是卷适项孔彰来见之即取案头宣德纸影去自此临本不少其赵松雪三跋孔克表一跋为竹懒翁刻六砚三笔而卷已旋售真如烟云之过眼然余所存戴嵩牛牛目中有牧童影犹足侈夜郎王也
　　韩太冲田家移居图
　　外録
　　书畵舫云韩滉田家移居图明昌秘府官本天顺成化间跋者三人今在武林髙深甫家笔法竒妙绢素完好乃严分宜之故物也史称滉忠勤王室相业可师复能留心绘事笔墨神竒抑何多才艺耶
　　又云韩滉畵品妙絶古今同时有山人戴嵩者色色师滉而牛则称独歩矣
　　太冲明皇演乐图
　　外录
　　书畵舫云唐畵明皇演乐图大幅亦在韩太史存良家无名人畵极佳上有晋府收藏印或云韩滉笔也滉为中书令封晋国公諡忠肃工于书畵畵体生成之踪书合自然之理其遗迹世颇有之按文休承严氏书畵记载晋公演乐图一其真是耶畵鉴云韩晋公滉工畵人物及牛图佳尝见其田家移居图村童螘戯图醉客图鼓腹图醉学士图及牛图数本人物源流顾陆牛图是公所长戴嵩得其绪余有名于世此葢人物不及而牛独过之也
　　顾　况
　　顾逋翁江南春图袖卷
　　外录
　　书畵舫云昔闻琴川刘以则孙某秘藏顾况江南春图袖卷后有宋元名贤题跋笔法潇洒天真烂然近始见之项氏昔人评况畵品入神源出王洽而秀润过之殆非过许云况又有茅山图
　　又云呉邑顾况人品清逸能诗畵工真行书前惟荥阳郑防后惟孤山林逋庶几近之外是三絶或可继响而人品固难乎其为同调矣咏顾处士江南春图小本诗逋翁诗酒外妙写江南春清逸不火食堪为摩诘邻
　　名畵记云顾况字逋翁呉兴人【一云呉县人】不修检操颇好诗咏善畵山水初为韩晋公江南判官入为著作佐郎久次不迁乃嘲诮宰相为宪司所劾贞元五年贬饶州司户居茅山以夀终有畵评一篇亦为精当也
　　畵录云江南春图始于顾逋翁皇宋惠崇袖卷更竒胜国倪迂亦尝仿效作之并题诗二首后人和章极多好事家编为江南春集镂板行世亦可传也
　　书畵舫云惠崇江南春图纸本小袖卷清逸之极不让顾逋翁手笔今在王氏董宰太史极称许之自非庄列髙风畵卷可拟议也闻有秋塘聚禽图笔趣更胜
　　王　洽
　　王洽畵
　　外録
　　名畵记云王洽【或云名黙】畵师项容风颠酒狂能以头髻濡墨作畵亦一竒也洽蚤年受笔法于郑防落笔便有竒趣后以笔法授顾况颇为雄壮贞元末洽卒于润州举柩若空时人皆云化去矣
　　书畵舫云王洽泼墨成图扫尽俗工刻画陋习足称米髙鼻祖惜其畵本罕存防为乌有先生良可太息
　　赵德齐
　　赵待诏瑶岛防真图【双幅绢本髙六尺共阔三尺六寸大青绿仙山右耸蓬海左环横空楼阁掩映珠帘帘外女侍二翠树离立中庭各垂璎珞从阁而下一路曲磴回阑白云隠见转左虬松三株松下仙妃缓歩左右扶行女童各一前导捧香花者各一后从女侍十三有持羽扇者有擎幢奉壶抱琴携具者逺近翩跹似赴羣真之防其笔踪青绿盈帧金粉溢目一归恬朴古致絶非宋后名家可及】
　　胡　瓌
　　胡瓌番部卓歇图卷
　　外録
　　书畵舫云绢本胡瓌番部卓歇图尘垢破裂神彩如生明昌中袐物也今在韩氏此卷云烟过眼录困学斋纪闻并详载之
　　胡范阳番部橐駞图
　　外录
　　书畵舫云范阳胡瓌工畵橐駞番马用笔清劲渲染有法近于文氏获观番部橐駞图前有政和宣和两玺后有徽庙痩金书御题胡瓌二字虽绢素百破而设色如新人马皆有生气逺胜东丹王家法也乃王征君百谷跋语云此图既非出猎又非入贡不知云何岂亦未识其名耶
　　胡　防
　　胡防秦人汲水图
　　外録
　　书畵舫云胡防秦人汲水图笔法古劲大有父风都敬有跋真迹也
　　荆　浩
　　洪谷子山庄图
　　外録
　　书畵舫云河内荆浩博雅好古善畵山水值五季多故隠于太行山之洪谷自号洪谷子着山水诀行世所制山庄图简古劲健在李公麟上传世之珍也旧传邺都青莲寺沙门大愚尝乞畵于浩寄诗以达其意云六幅故牢健知君恣笔踪不求千涧水止要两株松树下留磐石天边纵逺峰近岩幽湿处惟借墨烟浓后浩图成亦以诗答之云恣意纵横扫峰峦次第成笔尖寒树瘦墨淡野云轻岩石喷泉窄山根到水平禅房时一展兼称苦空情其为人风流文雅如此浩又有古松图峻峰图襄阳畵史云范寛师荆浩浩自称洪谷子王诜尝以二畵见送题勾龙爽畵因重背入水于左边石上有洪谷子荆浩笔字在合緑色抹石之下非后人作也然全不似寛后数年丹徒僧房有一轴山水与浩一同而笔干不圜于瀑水边题华原范寛乃是少年所作却以常法较之山顶好作宻林自此趋枯老水际作突兀大石自此趋劲硬信荆之弟子也于是以一畵易之收以示鉴者荆浩畵毕仲喻将叔处有一轴段缄家有横披然未见卓然惊人者寛固青于蓝
　　又云李成师荆浩未见一笔相似师闗仝则着叶树相似
　　又云荆浩善为云生山顶四面峻厚
　　畵鉴云荆浩山水为唐末之冠闗仝尝师之浩自号洪谷子作山水为范寛辈之祖
　　洪谷子寒林图【绢本小挂幅水墨岩石防岏古木槎枒雪景迷蒙瀑流斜喷兀对长夏寒色森森不啻北风图也】
　　无名氏
　　香山图卷
　　七人五百八十四拖紫纡朱垂白颅囊里无金莫笑叹尊中有酒且欢娯吟成六韵神还旺饮到三杯气尚粗嵬峩狂歌教婢拍婆娑醉舞遣孙扶天年髙过二疏传人数多于四皓图除却三山五天竺人间此防且应无俞和
　　碧树丹崖处处春幅巾藜杖总闲身乾坤纳纳如许大一代风流只九人方和谢雍
　　捕鱼图卷
　　外録
　　书畵舫云锡山华氏藏唐人捕鱼图一卷运笔古雅无名人畵更佳好事者谓为王维极谬维畵原系单行小直幅元时在司进家见之云烟过眼录有宣和明昌御题玺记也
　　毛女图【绢本着色】
　　结草为衣类鹤翎初来一味服黄精宫莺几处啣花出犹向山中认得声粤人谢翺
　　秦宫一别竟忘还饮露餐风驻玉顔却笑祖龙仙分薄蓬莱空望海边山清江敖英
　　宝瑟无弦尚自随秦声那复记当时山头剥枣分猿吃云里巢笙唤鹤骑见说刘郎驱阮籍空劳徐市覔安期华隂万树长松叶却笑君王未得知祝允明【右三诗书斗方装后】
　　白云堆毛女一双丰姿端丽错着防缯树皮背绊筠篮插花枝纷披如幕咸握一偃月钩其亭亭玉立者丰趺着草兠其皎皎傲雪者系袜至胫穿芒鞵殊偪绢素细裂古色黯然殆唐人笔也或问何以无彼时题者余举唐诗曰曽折椶枝为寳栉又编槲叶作罗襦有时问着秦宫事笑撚仙花问太虚是即为嵩华女写照焉然有独处者如玉姜辈苏文忠公云雾鬓云鬟不着衣山川良是昔人非祗应闲过商顔老独自吹箫月下归乃斯并肩者其鱼氏道超道逺为秦时女真人欤杨铁崖所咏华隂毛女藏双鱼餐松啖栢留春容若为此图设矣绣里脉望生识





　　书畵彚考卷三十九
　　钦定四库全书
　　书畵彚考卷四十
　　刑部左侍郎卞永誉撰
　　畵十
　　后五代
　　赵　岩
　　赵鲁瞻神骏图卷【一名调马图】
　　南山之下汧渭之间想见开元天宝年八坊分屯隘秦川四十万匹如云烟骓駓骃骆骊骝騵白鱼赤兔骍皇鞯龙颅鳯颈狞且好竒姿逸态隠驽顽碧眼奚儿手足鲜岁时翦刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍众工舐笔和朱铅先生曹霸弟子韩廐马多肉尻脽圆肉中畵骨夸犹难金羁玉勒绣罗鞍鞭棰刻烙伤天全不如此图近自然平沙细草荒芊绵惊鸿脱兔争后先王良挟防飞上天何必俯首服短辕　赵岩所畵此图深得曹韩笔法余亦好畵何能及也故以杜子美诗书之大德五年菊节子昻
　　右调马图乃后梁驸马都尉赵岩笔也岩喜丹青工于人马而胸次不凡能脱去笔墨畛域故其所作与寻常畵手不同图后松雪所题笔法精谨异于他书岂亦重其畵而然耶此图旧藏余友何翰林元朗处今始见之因题其后时万厯丁丑三月廿日茂苑文嘉
　　赵岩畵人马余不多见仅见此卷其笔法髙古犹有曹韩遗意盖梁人去唐犹未逺耳赵魏公得畵马三昧者故深加赏叹録杜拾遗长歌于其后微此歌此书不称此畵矣然拾遗集无此作魏公何从得之古今词人之作散逸不传者多宁独此歌而已余按图索骏乃竝得诗恐非天廐真龙不传老杜雕龙也壬戌中秋后五日太原王穉登题
　　丘文播
　　丘文播文防图【大挂幅绢本一幅有半青緑冠带坐饮者九人扶杖倚树对谈者二人捧匜斚执侍者九人共二十人磅礴榆栁松竹之侧几席盘盂古致陆离桃李莲房花果香鲜可擘座中歌者按板者拱而听者酕醄者一一呼之欲下】
　　李赞华
　　东丹王人犬图
　　畵人物以得其情性为妙东丹此图不惟尽其形态而人犬相习又得于笔墨丹青之外为可珍也子昂题
　　唐胡瓌用笔清而圆防得笔于父熟而劲但清圜微劣于父尔五代之赞华深于形似盖自土风之习前辈论笔乏壮气信然今诸赏鉴多以东丹防防大与谱叙不相表里吾故表而出之大德九年九月二十日无闲民云
　　外录
　　襄阳畵学云东丹王胡瓌蕃马见七八本虽好然非斋室清翫
　　李　升
　　李升林泉髙隠图卷【一名髙贤图】
　　自古云林多隠者扶笻垂钓思悠然不妨濯足溪流畔畵里相看认古贤子昻
　　为厌繁华爱好山幽栖赢得此身闲生平已足林泉兴留取髙名满世间京口郭天锡
　　有客垂钩还展卷何人防杖且观云掀髯濯足应髙士一种风标似不羣虞集伯生
　　山青云白万林秋中有隠者心天游行来濯足天池阔不与世俗同朋俦吴郡王希白顿首
　　拄杖寻幽问草堂独看濯足向沧浪展书把钓何为者又用闲心静里忙无碍居士
　　外録
　　书畵舫云项氏收藏李升高贤图一绢本大着色行笔极古布景尤异真有山顶茸木身圆挺之势升蜀人写彼土草树米老称其种种木叶古未有伦不虚也卷前有宋思陵御题竝绍兴小玺后有赵子昂等五诗书畵两优其为絶世名迹信矣又云李升畵本细润中有气韵极为米南宫所赏识檇李项氏藏其髙贤图一卷苍茫大类董源而秀雅絶似王维或谓升畵彷佛李思训殆拟非其伦矣升又有潇湘烟雨图杨通老移居图
　　米氏畵史云余昔购丁氏蜀人李升山水一帧细润而秀上危峰下桥渉中瀑泉松有三十余株小字题松身曰蜀人李升以易刘泾古帖刘刮去升字题曰思训易与赵叔盎今人好伪不好真使人叹息
　　又云李文定孙奉世子孝端字师端收薛稷二鹤唐李升着色畵三轴其一幅山水舟舫小人物精细秀润其二幅畵长林石岸茅亭溪水数道士闲适人物差大反不工于小者木石天成都无笔踪其三幅峰峦秀拔山顶茸松林层际木身圆挺度非岁月不可了一畵人间未见如此之细且工虽太茂宻林中不虚而种种木叶古未有伦今固无有与余得于丁氏者无异也
　　小李将军太上度闗图
　　外录
　　书畵舫云李升太上度闗图笔法古劲定在吾家刘松年卷上为真无疑
　　又云李升畵品神化尔雅足称董北苑黄鹤山樵之鼻祖即悉力儗效仅能得其彷佛不知者谓升畵源出李思训此盖谬论按思训遗迹行笔精细其尖锐若有余浓古者则未之见也
　　阮　郜
　　阮郜阆苑女仙图卷【绢本髙一尺三寸长五尺余隔水绫上有内府合同养字十九号字一行及宣和收蔵诸印按宣和畵谱御府所蔵郜畵有四此其一也树石皆用金碧间以瑚琅玕之属景物瑰丽望而知为仙境仙姬五人侍从者十六人皆古衣冠翺翔往来为态非一邓子方所题得其髣髴也】
　　阮郜是五代人仕太常以善畵人物士女鸣于当时葢多习于唐周昉王朏笔法世传不多得今观此女仙图有纤秾淑婉之态瑶池阆苑风景霓旌羽盖飘飘凌云蕚緑双成可以宛见令人玩爱不肯释手而此曾入宣和内府复克传至于今诚为珍宝当什袭之重于白珩也时元统甲戌重九日观于崇真万夀宫之承庆堂商挺题
　　阆风圃仙女居阮生写作羣仙图苍松根老琥珀伏海波突起瑚株翠树瑶华纷逺近细草若展青毺楼台迥隠五云表别有世界非堪舆仙姿缥缈各有态絶食烟火餐琼蔬两仙拈笔防花露长者晏坐看琅书一仙倚石闲摘阮一仙偃蹇披长裾其中一仙速相就佩声微响如云趋羽扇云环尽婀娜忽见龙鹤来天衢翩然复有一仙至乘飚御气三从俱我疑数仙天帝女帝傍暂别游清都俯视尘网中秽浊何纷如人间光景疾如箭壶中日月无居诸舞白鳯歌且謡有耳只解闻云韶永超刦外何逍遥紫阳真人特勿骄竚当来迎共食瑶海桃上清邓宇题于神乐方丈
　　闗　仝
　　闗仝春山谿閤图
　　外録
　　瑚网云山色浓绿如泼树屋以墨染之笔愈简而气愈壮景愈少而意愈长畵史称其师荆浩晚年有出蓝之美余后得洪谷子云壑图真有笔有墨者畵家竞多荆闗余何幸获此双璧
　　闗仝仙游图卷
　　外录
　　书畵舫云张伯起自言少时颇有畵癖购藏闗仝仙游图行卷甚竒米海岳故物也真赏等印具存其先出丁相家亦见德隅斋畵品笔法淳古渐近自然正如太羮酒不以饾饤为工者相传仝生平不善畵人物多求胡翼为之此后世畵人合作之始
　　德隅斋畵品云仙游图唐关仝所作故相国丁公印章在焉仝畵山水入妙然于人物非工每有得意者必使胡翼主人物此图神仙翼所作也大石丛立屹然万仞色若精铁上无尘埃下无粪壤四面斩絶不通人迹而深岩委涧有楼观洞府鸾鹤花竹之胜杖履而遨游者皆羽毛飘飘若仰风而上征自非仙灵所居而何石之竝者左右视之各见其圆鋭长短逺近之势石之坐卧者上下视之各见其方圜广狭薄厚之形笔墨略到便能移人心目使人必求其意趣此又足以见其能也米氏畵史云关仝人物俗木石出于毕宏有枝无干
　　关仝雾锁山关图
　　外録
　　畵鉴云关仝雾锁山关图差嫰是蚤年真迹在京师人家
　　畵系云长安关仝畵师荆浩而源出毕宏晚负出蓝声价喜作秋山寒林渔市山驿使夫观者怳疑身在防桥风雪中闻猿三峡不复知有尘俗状盖一时之絶云仝之为畵脱略毫楮笔愈简而气愈壮景愈少而意愈长深造古淡如诗中渊明琴中贺若非碌碌畵工所能及也
　　关仝夏山欲雨图【一名谿山林木图】
　　外录
　　书畵舫云关仝山水下笔辣甚锡山顾氏藏其夏山欲雨图小帧一名谿山林木上有天厯之宝苍古简淡云物粲然也又琅琊王冏伯亦尝购得山水一本树石极粗皴法疎逸不知果为关畵否耳又云关仝工于枯木笔粗李成妙于寒林笔细粗者竟当让细亦定论也向见仝畵袁安卧雪短卷笔意简逺所谓不患臣无二王法亦患二王无臣法者
　　张　戡
　　张戡猎骑图卷
　　张戡居近燕山得猎人形骨之妙尽戎衣鞍辔之精故入神品此卷非戡不能到余甚爱之宜什袭珍藏呉兴钱选舜举
　　一犬前趋五马随赭袍公子跨乌骓壮游却忆飞狐北正是清秋出猎时文水髙若鳯
　　戎王小队猎秋野豹尾服弓金络马苍髯奚官喜追逐隔马相呼意闲暇鞭梢生风箭飞雨乌骓如龙犬如虎沙平草浅狐兔肥穹庐月寒归未归晋安林泉生
　　张戡者朔方人也当五季之世与胡瓌父子李赞华房从真俱以善畵番部人马之属名于时其畵以狼尾制笔盖必有所取焉今观戡所畵猎骑图一卷其间人物犬马弓矢服饰之类毫分缕析曲尽其妙观其揽辔疾驰宛然有沙漠万里之态于是知戡畵法精絶与胡瓌辈不相上下也吴郡沈右识
　　张戡妙笔最能写写出平沙好人马赭衣壮士挟弓矢清秋出猎山之下山林霜后百草枯走犬前驱愁兔狐斯人往矣不可见抚时懐古披斯图王庭松谨题
　　燕角斜弢虎防中将军骑气正骁雄前锋纵有韩卢技指示犹居第一功东南生谨题
　　黄　筌
　　黄要叔芙蓉图
　　照水枝枝蜀锦囊年年泽国为谁芳朱顔自得西风意不管千林一夜霜【宋思陵题】
　　黄副使富贵春图
　　牡丹为富贵花王绘之往往落俗古惟蜀待诏黄筌能工此种是畵设色布置神气迥别至缣素碎脱而花办枝叶无少损定出要叔笔也售之者云有四幅今只得其二彼无限春风阿谁带笑看耶又题云疎帘古畵展春光叶叶枝枝富贵香自觉嫰晴天气胜千年尚袭锦江黄鸳水汪砢玉
　　要叔临边鸾葵花图
　　外录
　　书畵舫云黄筌写生富艶生动旷古无对予尝见其临边鸾葵花一幅花心数蜂如活
　　畵鉴云唐人花鸟边鸾最为驰誉大抵精于设色秾艶如生其他畵者虽多具有得失歴五代而得黄筌资集诸家之善山水师李升鹤师薛稷龙水师孙位至于花竹翎毛超出众史筌之畵可齐名者惟江南徐熙熙志趣髙尚畵草木虫鱼妙夺造化非世之畵工所可及也熙畵花落墨颇重中略施丹粉生意勃然黄之子居宝居宷熙之孙崇嗣崇矩各得家学熙之下有唐希雅亦佳多作颤笔棘针是效其主李重光书法后有长沙易元吉作花果禽畜尤长于獐猿多游山林窥猨狖禽鸟之乐图其天趣若赵昌惟以傅染为工求其骨法气韵稍劣也又如滕昌祐丘余庆葛守昌崔白艾宣丁贶之徒皆得其绪余以成一家要之花鸟一科唐之边鸾宋之徐黄为古今规式所谓前无古人后无来者是也
　　米氏畵史云蒋长源以二十千置黄筌畵狸猫颤葧荷甚工
　　又云苏子美藏黄筌鹡鸰图只苏州有三十本更无少异今院中作屏风畵用筌格稍旧退出却无处可辨
　　黄待诏独钓图
　　外録
　　书畵舫云云烟过眼録载黄筌独钓图山峰刻峭前元时在张受益处筌山水师郑防知名孟蜀间真良史也同时伪翰林学士欧阳炯尝撰蜀八卦殿壁畵竒异记见之益州名畵録盖边鸾之后一人而已
　　黄要叔龙图
　　外録
　　东坡与钱济明书云家有黄筌畵龙防起两山间隂威凛然旧作郡时以祈雨有应今夕具香灯试祷之济明虽家居必不废闵雨意可来燔一炷香否
　　畵评云黄筌畵古木信笔涂抹畵竹如斩钉截铁至京见二幅信天下竒笔也
　　书畵舫云黄筌善为没骨畵凡花果多不落墨惟用五彩布成其花色如初开极有生意信妙絶也噫亦竒矣
　　释贯休
　　释贯休应真髙僧像卷
　　不由文字见真机直指人心意亦微多少老人迷未悟西来何事又西归　达磨
　　择火拈香还作麽道塲原在一身中人间万事休过分歩歩相随是此公　志公
　　化成殿里赴斋时自是神交匪夙期无量刦来化了南归一笑已先知　言法华
　　布囊破席任吾真卧雪当街待个人争奈时人多不识百千弥勒此分身　长汀老子
　　饭牀踢倒尽由渠佛法何分细与麤临济将来木直裰全身脱去也如无　普化禅师
　　东家人死西家哀世上何人识破来只为丰干太饶舌至今岩罅不曽开　寒山拾得
　　拄杖请师权放却外通消息不须猜【阙】知识破长沙悟三圣将何抵对来　善导和尚
　　翻身跃入毒龙湫吓得慈明半死休直待他年六月下西归一笑不回头　泉大道
　　杖藜至处自悠然手托猪头不是颠成佛若还因吃菜世间驴马也升天　金华使者
　　鰕蚬充饥困即眠长披一衲过炎天人问西来祖师意酒台盘在庙神前　鰕子和尚
　　岁癸卯长至后八日山隂王英孙赞
　　此卷相传为十六罗汉及观题偈皆初祖以后应真髙僧作者岂深于禅宗不屑果位者耶畵法亦非伯时以后有也贯休之徒方能为之董其昌题面目手腕描法如春蚕吐丝衣折用玉筯篆也王子才亦参禅有得者　梵隆十散圣衣纹用水荇描法气韵古澹余最喜其颂金华圣者云李日华又跋
　　此卷余得之梁溪华氏丁巳花朝董太史宰过余墨花阁题之后君实翁两跋焉因攷英孙字子才号修竹宋季人所藏有雪窦和尚卷云有无尽是两头语诸祖因不立言诠末代儿孙立户牖一花五叶失真传又永嘉虽问曹溪路毕竟惟闻自巳禅根噐警拔诚难遇凿透髙原始及泉观此则应真诸赞深有得乎雪窦者矣余更有对月了残经为姜氏德隠真笔其古朴逊前卷然不类世间所传也砢玉识
　　贯休十六罗汉像并题卷
　　信州懐玉山十六罗汉广明初于登髙安和送十身西岳贯休作以干宁初冬孟十三日于江宁再续前十本相去已十六年□旹景昭禅人自□来请见当年将归怀玉
　　外録
　　书畵舫云寒山寺僧世传释贯休大阿罗汉一卷原系贾师宪故物笔迹狂逸树石幽竒前有明昌题识后有乔氏印记周公谨鲜于伯几题名左方连亚栖草书赞文一篇则后人配上者非其故也伪翰林学士欧阳炯有禅月大师应梦罗汉歌见益州名畵录
　　东坡集与大觉禅师琏公书云人至辱书伏承法候安裕倾向倾向昨奉闻欲舍禅月罗汉非有他也先君爱此畵私心以为舍施莫如舍所甚爱而先君所与厚善者莫如公又此畵颇似灵异累有所觉于梦寐不欲尽谈嫌渉怪尔以此益不欲与俗家收藏意只如此而来书乃见疑欲换金水罗汉开书不觉失笑近世士风薄恶动有可疑不谓世外之人犹复尔也请勿复谈此某比乏人可令赍去兵卒之类又不足分付告吾师差一紧干小师赍笼仗来迎取并古佛一轴亦同舍也钱塘景物乐之忘归舍弟今自陈州得替当受东南幕官冬初恐到此亦未甚的诗笔计益老健或借得数首一观良幸到此亦有拙恶百十首闲暇当録寄也
　　南唐
　　李　煜
　　李后主江山摭胜图卷
　　外録
　　书畵舫云范庵李贞伯旧藏南唐李后主江山摭胜图水墨短卷笔趣深长兰坡赵都承故物也丑按后主畵宣和秘殿收九本有杂迹而无山水故作谱者仅列之花鸟门亦何异井蛙之论欤后主又有竹梢寒禽图
　　襄阳畵学云锦峰白莲居士又称钟峰隠者皆李重光畵自题号意是钟山隠居耳每自畵必题曰钟隠笔上着内殿图书之印及押用内合同集贤院墨印有此印者是典于文房物也内合同乃其玺唐室皆用内合同为御印至梁髙祖始用御前之印也钱氏以内院仿之封函曰制姓名内曰制公某人可某官官上用此印日月用国印
　　又云李主山水唐希雅黄筌之伦翎毛小笔人收甚众好事家必五七本不足深论
　　畵史云王敏甫收李重光四时纸上横卷花一轴每时则自写论物更谢之意文一篇畵一幅字亦少时作花清丽可爱
　　图畵见闻志云李后主才髙识博雅尚图书蓄聚既丰尤精赏鉴至今内府图轴暨人家所得书畵多有印篆曰内殿图书内合同印建业文房之宝内司文印集贤殿书院印集贤院御书印【此印多用墨】或亲题畵人姓名或有押字或为歌诗杂言又有织成大回鸾云鹤练雀锦标饰今绫锦院仿此织作题头多用织成縧带签贴多用黄经纸背后多书装褙人姓名及所较品第又有澄心堂纸以供名人书畵
　　李后主墨竹
　　外録
　　都敬文跋云昔之畵墨竹者称苏学士文湖州二公之笔可谓妙矣予犹恨其形似之拘也此幅予家旧物骤而阅之但见其老干霜皮烟梢露叶而离披偃蹇若古木然谛玩久之始知其为竹也世之评畵者谓后主墨竹清爽不凡别为一格殆得之矣
　　南唐人合卷
　　李后主与周待诏合作重屛图
　　外録
　　书畵舫云重屏图旧藏汝隂王明清家图中正坐者为南唐李中主也此图与周文矩同作【中主名景后主】



　　书畵彚考卷四十
<子部,艺术类,书画之属,式古堂书画汇考>
　　钦定四库全书
　　书画彚考卷四十一
　　刑部左侍郎卞永誉撰
　　畵十一
　　宋
　　徽宗
　　宋徽宗雪江归棹图卷【绢本横卷长五尺】
　　雪江归棹图【痩金书题首上有双龙小方玺半边字】
　　宣和殿制【痩金书上有御书瓢印下有天下一人御押】
　　臣伏观御制雪江归棹水逺无波天长一色羣山皎洁行客萧条鼔棹中流片帆天际雪江归棹之意尽矣天地四时之气不同万物生天地间随气所运炎凉晦明生息荣枯飞走蠢动变化无方莫之能穷皇帝陛下以丹青妙笔偹四时之景色究万物之情态于四图之内盖神智与造化等也大观庚寅季春朔太师楚国公致仕臣京谨记宣和主人花鸟鴈行黄易不以山水人物名世而此图遂超丹青蹊径直闯右丞堂奥下亦不让郭河中宋复古其同云逺水下上一色小艇戴白出没于淡烟平霭间若轻鸥数防水穷骤得积玉之岛古树槎蘖皆少室三花快哉观也度宸游之迹不能过黄河艮岳一舎许何所得此景岂秘阁万轴一展玩间即晓本来面目耶后有蔡楚公元长防虽沓拖不成文而行笔极楚楚与余所藏题听阮图同结构一时君臣于翰墨中作俊事乃尔令人思艺祖韩王椎朴状琅琊王世贞题
　　据蔡楚公题有四图此当是最后景耳题之十又六年而帝以雪时避【阙】幸江南虽黄麾紫仗斐亹于璚浪瑶岛中而白羽旁午更有羡于一披簑之渔翁而不可得又二年而北窜五国大雪没驼足缩身穹庐与餐氊子卿伍吾尝记其渡黄河一小词有云孟婆孟婆你做个方便吹个船儿倒转于戯风景杀且尽矣视雪江归棹中王子猷何啻天壤不觉三叹世贞又题
　　朱太保絶重此卷以古锦为褾羊脂玉为籖两鱼胆青为轴宋刻丝龙衮为引首延吴人汤翰装池太保亡后诸古物多散失余往宦京师客有持此来售者遂鬻装购得之未几江陵张相尽收朱氏物索此卷甚急客有为余危者余以尤物贾罪殊自愧米顚之癖顾业已有之持赠贵人士节所系有死不能遂持归不数载江陵相败法书名书闻多付祝融而此卷幸保全余所乃知物之成败故自有数也宋君相流翫技艺已尽余兄防中廼太保江陵复抱沧桑之感而余亦几罹其衅乃为记顚末示儆惧令吾子孙毋复蹈而翁辙也呉郡王世懋敬美甫识
　　宣和主人写生花鸟时出殿上捉刀虽着痩金小玺真赝相错十不一真至于山水惟见此卷观其行笔布置所谓云峰石色迥出天机笔意纵横参乎造化者是右丞本色宋时安得其匹也余妄意当时天府收贮维画尚伙或徽庙借名而楚公曲笔君臣间自相倡和为翰墨塲一段簸弄未可知耳王元美兄弟藏为世宝虽权相迹之不得季白得之若遇溪上呉氏出右丞雪霁长卷相质便知余言不谬二卷足称雌雄双劔瑞生莫嗔妬否戊午夏五董其昌题
　　外録
　　瑚网云董防吴瑞生所有王右丞江山雪霁卷后竟归程季白季白与余善故获覩其珍秘书画舫云王敬美氏尝以百千购藏宋徽宗雪江归棹图卷绢本细着色御题玺押全其布景用笔大有晋唐风韵当为宸翰中第一向曾质长兄伯含所丑从府君东归屡经拜阅帝又有果篮图
　　宋徽庙模卫协髙士图卷【痩金书题签着色极沈着可爱】
　　晋卫协所作世人莫能及故模冩其本然行笔用意不可得其万一数百年间未有继者伏宣示圣作妙笔神智出于自然不见施为之迹协岂足尚哉臣京谨题
　　徽庙画卷眞迹皆命蔡京防于卷末余所见非一二若雪江归棹图其一也蔡书米海岳谓为得意笔未可赝作此卷真迹无疑董其昌题
　　道君集古今名画一千五百件列为四门题曰宣和睿览喜冩山水花鸟不谓于人物至此模画追法晋唐即比时五岳观诸博士宝箓宫授题应制者皆不能其纎毫彷佛如临卫协此卷是也乙亥五月得观于顽仙庐眉道人陈继儒题
　　徽庙模唐人明皇训子图幷防卷
　　唐人所画训子明皇图喜其画法工巧神采奕当时丸熊过庭之意描冩殆尽机暇彷佛成卷求之骊黄牝牡之外可也宣和殿制
　　宣和帝手摹唐人明皇训子图设色不甚深而人物古雅笔意精巧图中隠几而坐者天顔肃穆目力注视奕奕有生气重子媚好静秀展卷畏笃一武将拱立丰下而谨若不敢肆者然可想其搴旗杀将之力余一侍童二介士皆各得其意风神态度可与顾陆争衡眞英笔也后防亦出手书所谓瘦金体天骨遒美逸趣蔼然细玩之信不在李重光下诚足珍矣元贞四年八月既望呉兴赵孟頫书
　　至正壬辰青溪野史邵亨贞宝藏
　　郑元祐敬观
　　外録
　　研北杂志云徽宗御题图书字内从口章宗书图字内从厶可验以知其书也
　　宋徽宗山水【大着色思陵题籖防灭不知图名前有谢常一诗甚长失録】
　　画以人物花竹鸟兽禽虫为神妙宫室台榭园池器用为精巧独山水清雄竒富变态无穷为难九重之笔浑然天成粲然日新已离画工之度数而得诗人之清丽也绍兴九年五月二日襄阳米友仁书
　　尝见雪江归棹长卷暨此图皆大设色彷佛唐人其铺叙经营超轶画家矩度要非画流窥其堂奥也惜皆破如鱼鳞神采犹在叹赏弥日子京
　　宋徽宗竹禽图卷【绢本重着色双钩竹二鸟集竹上】
　　道君聪明天纵其于绘事尤极神妙动植之物无不曲尽其性殆若天地生成非人力所能及此卷不用描墨粉彩自然宜为世宝然蕞尔小禽圣人所録抑何幸耶孟頫恭跋
　　玉几横笺写小禽珍藏世永价千金要知微物沾光渥披卷深详孟頫吟西淮武夫黄中
　　徽宗万机之暇雅好书画兴学校艺如取士法丹青卷轴眞天纵之妙有晋唐逸韵尤善墨花藂密处微露白道自家成趣不履袭古人轨辙极注思花鸟睛每用墨黑漆隠然豆许髙出缣素间几欲飞动画中押字天水及宣和政和小玺或用瓢印虫鱼篆文汴也重购得此竹禽图展玩不忍释手为其有生气惜乎不喻致中和参两化育惟以微技游戱卒归北狩哀哉后之览者亦将有感于斯明墨林主人项元汴谨题
　　外録
　　画继云徽宗皇帝天纵将圣艺极于神即位未几因公宰奉清闲之宴顾谓之曰朕万几余暇别无他好惟好画耳故秘府之藏充牣填溢百倍先朝又取古今名人所画上自曹弗兴下至黄居寀集为一百帙列十四门总一千五百件名之曰宣和睿鉴集盖前世图籍未有如是之盛者也于是圣鉴明悉笔墨天成妙体众形兼备六法独于翎毛尤为注意多以生漆睛隠然豆许髙出纸素几欲活动众史莫能也政和初尝冩仙禽之形凡二十名曰筠庄纵鹤图或戯上林或饮太液翔凤跃龙之形惊露飞风之态引吭唳天以极其思刷羽清泉以致其洁竝立而不争独行而不倚闲暇之格清迥之姿寓于缣素之上各极其妙而莫有同者焉已而又制奇峰散绮图意匠天成工夺造化妙外之趣咫尺千里其晴峦疉秀则阆风羣玉也明霞纾防则天汉银潢也飞观倚空则仙人楼居也至于祥光瑞气浮动缥缈空明之间使览之者欲跨汗漫豋蓬瀛飘飘焉峣峣焉若投六合而隘九州也五年三月上已赐宰臣以下燕于琼林侍从皆预酒半上遣中使持大杯劝饮且以龙翔池鸂图并题序宣示羣臣凡预燕者皆起立环观无不仰圣文覩奎画赞叹乎天下之至神至精也其后以太平日久诸福之物可致之祥奏无虚日史不絶书动物则赤乌白鹊天鹿文禽之属拟于禁籞植物则桧芝珠莲金柑骈竹花来禽之类连理并蒂不可胜纪乃取其尤异者凡十五种写之丹青亦目曰宣和睿鉴册复有素馨末利天竺娑罗种种异产防其方域穷其性类赋之于咏歌载之于图绘续为第二册已而玉芝竞秀于宫闺甘露宵零于紫闼阳乌丹鹦鹉雪鹰越裳之雉玉质皎洁鸑鷟之雏金色焕烂六目七星巢莲之龟盘螭翥凤万歳之石并干双叶连理之蕉亦十五物作册第三又凡所得纯白禽兽一一冩形作册第四增加不已至累十册各命辅臣题防其后实亦冠絶古今之美也宣和四年三月辛酉驾幸秘书省讫事御提举防事再宣三公宰执亲王使相从官观御府图画既至上起就书案徙倚观之左右发箧出御书画公宰亲王使相执政人各赐书画两轴于是上顾蔡攸分赐从官以下各得御画兼行草书一纸又出祖宗御书及宸笔所模名画如展子防作北齐文宣幸晋阳等图灵台郎奏辰正宰执以下逡巡而退是时既恩诏分赐羣臣皆断佩折巾以争先帝为之笑此君臣庆防又非特币帛筐篚之厚也始建五岳观大集天下名手应诏者数百人咸使图之多不称防自此之后益兴画学教育众工如进士科下题取士复立博士考其艺能当是时臣之先祖适在政府荐宋迪犹子子房以当博士之选是时子房笔墨妙出一时咸谓得人所试之题如野水无人渡孤舟尽日横第二人以下多系空舟岸侧或鹭拳于舷间或栖鸦于蓬背独魁则不然画一舟人卧于舟尾横一孤笛其意以为非无舟人止无行人耳且以见舟子之甚闲也又如乱山藏古寺魁则画荒山满幅上出幡竿以见藏意余人乃露塔尖或鸱吻徃徃见有殿堂者则无复藏意矣乱离后有画院旧史流落于蜀者二三人尝谓臣言某在院时每旬恩出御府图轴两匣命中贵押送院以示学人仍责军令状以防遗坠渍污故一时作者咸竭尽精力以副上意其后寳箓宫成绘事皆出画院上时时临幸少不如意即加墁垩别令命思虽训督如此而众史以人品之限所作多泥绳墨未脱卑凡殊乖圣王教育之意也
　　宋道君鸂图卷【绢本着色】
　　御笔【书图前下有天下一人押】
　　鸂滩头狎浪随君王缣墨惯娯嬉凄凉晚歳鸳鸯泺漠雁沙鸿未必知前集贤待制冯子振奉皇姊大长公主命题
　　宣和双鹊图【纸本水墨】
　　外録
　　瑚网云宋帝水墨双鹊栖山查枝上极生动之趣余向见项又新家后归呉友叔符举以易无尘墨余因得之竟为竹懒翁所有乃宣和初何文缜为中书舎人帝以御画双鹊赐之苍时为校书郎赋诗二章曰君王妙画出神机弱羽争巢并占时想见春风鳷鹊观一双飞上万年枝又舎人簪笔上蓬山辇路春风从驾还天上飞来两乌鹊为传喜色到人间
　　宣和双蟹图卷【绢本浅色】
　　讲余几暇諌书空艮岳江湖入眼中郭索能令天一笑画图何必面春风己未前史臣刘辰翁游罢神霄乐意浓香飘小殿菊花风挥毫想见留情处只恐双螯画未工武林瞿佑
　　道君善画花鸟尤善昆虫此图冩蟹腹背两面飘逸若神固不徒形肖已也刘须翁题亦佳卷内装池尚是宋手曽入晋藩邸印识可验足珍已项笃夀识
　　外録
　　瑚网云画绢素上浅色水草小横卷首押字用御书瓢印钤缝政和御玺前有晋国奎章朱文大方印后有晋府图书朱文大印为吾禾项宪副少溪所藏后归其侄孙公定丙寅秋曾留余处时与公定把盏持螯余因谈徽宗即南唐李煜神祖幸秘书省阅江南李主图见其人物俨雅再三叹讶继而端邸生所以文采风流过李主十倍及北狩【阙】　用江南后主见艺祖时典故坐中沈姬怃然曰两主有如此才而不能横行海内反不若无肠公子矣遂引满大嚼
　　宋道君瑶池马图
　　黄之池其马歕沙黄之泽其马歕玉龙种之与世马不同如此仰惟陛下托于笔墨记其骨相具存太之遗种不在探前趹后蹄间三寻此殆得于歴昆仑宴瑶池上之时耶非摹拟展子防曹覇辈以见巧也臣逌幸得识之敢不谨书
　　外録
　　萤窻丛谈云徽宗政和中建设画学用太学法补试四方画士以古人诗句命题不知抡选几许人也尝试竹鎻桥边卖酒家人皆从色相形容无不向酒家上着工夫惟一善画但于桥头竹外挂一酒帘书酒字而已便见得酒家在竹内也又试踏花归去马蹄香何以见得亲切有一名画但扫数蝴蝶逐马后而已便表得马蹄香出也果皆中魁选夫以画学之取人取其意思超防者为上亦犹科举之取士取其文才角出者为优二者之试虽下笔有所不同而于得失之际只较智与不智而已
　　徽宗自画梦游化城图
　　外録
　　画鉴云徽宗自画梦游化城图人物如半小指累数千人城郭宫室麾幢鼔乐仙嫔眞宰云霞树石禽畜龙马凡天地间所有之物色色俱备为工甚至观之令人起神游八极之想不复知有人间世奇物也今在嘉兴陈氏
　　徽庙荷鹭惊鱼图
　　外録
　　书画舫云徽庙荷鹭惊鱼图有邓杞防全仿江南落墨冩生遗法其百合竒石图尤妙乃宣和年间紫宸殿御笔卷后有倪瓒张绅等跋右图运笔竒伟设色如生眞异制也
　　宋道君百合图【粉纸本髙一尺阔三尺七寸】
　　升平丰歳卖珠楼日月晶明雨露柔紫殿洒金横轴在宣和天子极风流
　　绛蜡青烟素识名保和祈殿燕臣京枝枝浓緑春风面故与羣公象太平宋渤
　　宣和衰政自崇寜沈陆神州已兆形地下若逢渠艺祖为言臣技进丹青
　　五国城邻海一涯讴歌狱讼隔中华当时携得金牋在好冩春风野草花姚队
　　上林华鸟日相催宫使新百合开二十四番春信晚不知风自楝花来齐郡张绅
　　湘妃竹下泪斑斑此日重瞳去不还百合幽禽苔石畔春光不似纥干山倪瓉
　　百合花残六合尘汴京啼鸟怨无人不知风雪龙沙地还有图中此様春渤海髙啓
　　天开艮岳故饶春花鸟多情识道君偶为美名图百合不知南北已分稽岳王彞
　　宋徽庙御笔十八学士图并题长卷【绢本长一丈七尺余高八寸八分着色卷中有亭翼然池桥阑槛前后错列学士十八分布其间有对谈者有观书者有作字者有欠伸者有坐者有闲歩者有解帯者有张筵饮酒者有醉扶者有作乐者衣裳冠舄种各不同并具洒洒生动之致执事傔从实繁有徒其花树有荷有蓼有竹有栁有桐桂之属其器具有屏有帘有牀有防有席有丝管之属飞走者冇马有驘有犬有鹤有鳬有雁有鹰刻画物色各致精妍真上上神品】
　　唐十八学士图【徽庙御题鵞溪黄绢隔水上】
　　有唐至治咏康哉辟舘登筵经济才廱泮育贤今日盛彚征无复隠蒿莱【行楷书本身绢尾】御笔
　　唐十八学士
　　杜如晦　　　房龄　　　于志寜　　　蘓世长薛　收　　　禇　亮　　　姚思亷　　　陆徳明孔頴逹　　　李元道　　　李守素　　　虞世南蔡允恭　　　薛敬　　　顔相时　　　许敬宗盖文达　　　蘓　朂【墨迹九行每行二人】
　　儒林华国古今同吟咏飞毫醒醉中多士作新知入彀画图犹喜见文雄大观戊子歳御笔【行楷书】
　　唐太宗得杜如晦房龄等十八人佐命兴邦臣考其施为皆不能稽古立政然终致其君至太平者盖唐乗大乱之后饥易为食渴易为饮故事半古人功已倍之也太宗尝曰秦汉不足袭三代损益如何房杜不能对遂命魏征与龄等宿中书省讲议终不能定太宗曰礼废乐壊朕甚闵之有志不就古人攸悲对曰非陛下不能行乃臣等无素业何愧如之征与龄如晦慙栗而出龄相谓曰有元首无股肱诚可叹也盖龄如晦学非尧舜三代其所操知秦汉蹇浅卑近使太宗无乡举里选制礼作乐之功后之学者未尝不掩卷太息今天下去唐又五百余歳皇帝陛下睿智生知追述三代于是乡举里选制礼作乐以幸天下足以跨唐越汉犹慨然缅想十八人图其形寄意于诗什有廱泮育贤今日盛彚征无复隠蒿莱之句求贤乐士可见于此则成人有徳小子有造当如圣志十八人不足道也大观庚寅季春望太师鲁国公臣京谨记【行书连徽庙御书十八学士姓名共高丽纸三接长六尺五寸高九寸五分】
　　周文矩
　　周待诏唐宫春晓图卷【一名宫中图】
　　外録
　　澹嵒居士张澂题宫中图摹本云周文矩宫中图妇人小儿其数八十一男子冩神而装具乐器盆盂扇椅席鹦鹉犬蝶不与文矩句容人为江南翰林待诏作士女近周昉而加纎丽尝为后主画南庄图号一时絶笔他日上之朝廷诏籍之閟阁宫中图云是真迹藏前太府乡朱载家或摹以见馈妇人高髻自唐以来如此此卷丰肌长襦裙周昉法也余在峤南于端溪陈高之裔见其世藏诸帝像左右宫人梳髻与此畧同而了鬟乃作两大鬟垂肩项间虽丑而有眞态李氏自谓南唐故衣冠多用唐制然风流实承六朝之余画家者言辨古画当先问衣冠车服盖谓是也绍兴庚申五月乙酉澹岩居士张澂题
　　周文矩蘓若兰话别防合图卷【一名织锦回文图】
　　外録
　　画系云周文矩画蘓若兰话别防合图卷后有李易安小楷织锦回文诗并则天璇玑图记书画皆精观于陈湖陆氏此本旧为元素府君购藏余感其事为着字字锦竒行世
　　书画舫云崇祯戊辰暮春之望过项氏获观周文矩织锦回文图卷备冩送别防合情景人物树石皆佳前有凌晏如题署后有宋人细书璇玑图诗则天皇后御制记文或云李易安笔也
　　文矩村翁嫁女图卷
　　外録
　　书画舫云周文矩村翁嫁女卷所画人物极异龚开临本亦自佳
　　周待诏倦绣诗意图卷
　　外録
　　书画舫云文矩行笔痩硬战掣全从后主李煜书法中得来严分宜藏其倦绣诗意图卷呉原博先生故物也当时后主题其左方云辽阳春尽无消息夜合花开日正西此本书画皆精妙今归韩太史存良家余屡见之
　　又云朱希孝太保承袭累代之赀广求上古名笔属有天幸防折俸事起颇获内府珍储由是书画甲天下而韩存良太史素号博雅于朱公称石交朱寻卒书画悉归之太史名物防合信有数哉
　　文矩阿房宫様图卷
　　外録
　　书画舫云阿房宫様一卷南唐周文矩笔今藏震泽王氏树石茂宻人物古雅前后界画楼阁尤精细迥出恕先避暑宫殿上乃是仿效唐人之作诚絶品云
　　广川画跋云宣徽南院使冯当世得阿房宫图见谓絶艺绍圣二年其子翊官河朔携以示予考之此殆唐世善工所不知其经意致思还自有所出哉将发于心匠者能自到前人规矩地邪然结构密致善于位置屋木石甓自有尺度可求无毫髪遗恨处信全于技者也按始皇以咸阳人多先王之宫庭小丰镐间帝王之都也乃营作朝宫渭南上林苑中先作前殿阿房东西五百歩南北五十丈上可坐万人下可建五丈旗周驰为阁道自殿下直抵南山表南山之巅以为阙为复道自阿房渡渭属之咸阳以象天极阁道絶汉抵营室三秦记咸阳之旁三百里内宫观二百七十复道相连帷帐钟鼔不移而具天下以其作宫阿房基傍阿房今梵语有之盖当周末人言也故名如此逮二世时诏谓先帝为咸阳宫庭小故营阿房为室堂未就于是复作阿房夫秦以再世事此宫极天下之力成之其制作恢崇嚣广宜后世之侈靡未有及之者此图虽极工力不能备冩其制至于围绕骊山驾谷凌虚上下相连重屋数十相为掩覆与史所书异矣此疑其为后宫备游幸者也杜牧赋阿房谓二川溶溶流入宫墙五歩一楼十歩一阁廊腰曼回钩心鬬角钉头磷磷瓦缝参差与此图相合彷佛可以见也岂牧得见图像而赋之耶
　　周待诏戯婴图卷
　　外録
　　书画舫云周文矩戯婴图卷为绍兴秘本后有钱舜举诗及文休承等跋休承定为眞迹乃呉可文携示者与韩氏村翁嫁女卷不类当细辨之画鉴云士女之工在于得其闺阁之态唐周昉张萱五代杜睿周文矩下及蘓汉臣辈皆得其妙不在施朱傅粉镂金佩玉以饰为工余尝见收宫女图文矩笔也置玉笛于腰中目视指爪情意凝伫知其有所思也又见文矩画髙僧试笔图在钱唐民家一僧攘臂挥翰旁观数士人咨嗟啧啧之态如闻有声眞奇笔也
　　襄阳画学云江南周文矩士女面一如昉衣纹作颤笔此盖布纹也惟以此为别昉笔秀润匀细
　　李　成
　　李咸熙寒鸦图
　　余观此画林深雪积寒色逼人羣鸟翔集有饥冻哀鸣之态亦可谓能矣子昂
　　饥冻哀鸣不忍观使余一见即心酸明年丰稔春风暖逺举髙飞羽力寛贯云石题
　　老树枯苔雪乍晴饥乌飞集噤无声蒺藜沙上花开早且让春风与燕莺延祐元年七月山村人仇逺
　　残雪羣乌下草莱林栖不定自鸣哀画工笔底天机熟只欠遥空独鹤来恕斋班彦功
　　雪后寒林玉压枝饥鸣翔集不成飞世间多少无知物不似羣乌预识机行斋陈迈
　　李营丘山水寒林图
　　山水寒林李营丘神境也其位置盘礴自得其气韵飘渺欲僊其骨力矫矫如游龙其神彩霏霏若翥凤迹简而意淡登顾陆之堂细密而精微入展郑之室风日晴美时清心展阅恍置身在寒泉古木间耳世贤子
　　外録
　　瑚网云万厯癸卯秋歙客质绘册于先子高君明水来见遽持去后再期明水以逾期不听赎巳濡墨缀竹树客诉非巳物将奈之何惟所携李咸熙画一轴原值二百五十近付善手汤氏装潢甫完无已将此画典偿之耳泪潸潸下先子恻然称贷多金存其画客一去杳然未几董太史宰过舎极鉴赏是幅正欲跋其上防兵宪邀宴连速不果先君遂自题数语至崇祯己卯夏竟被姑溪友人赚去余不惮千里追返内人叹曰世已为无李论君何必作有李论而役役如此余笑曰不知其人视其画诚如东坡所云缥渺营丘水墨仙乎因述当年典画事尔尔
　　又云名画李成以山水供奉禁中然以子姓饶赀为宫市珠玉大商不易为人落笔惟性嗜香药名酒人亦不知独相国寺东宋药家最与相善每徃醉必累日不特纸素挥洒盈满箱箧即铺门两壁亦为淋漓泼染识者谓壁画最入神妙惜在白垩上耳此宋时百歳袁老枫窻小牍所载掇之用补画史
　　营丘江山招隠图卷【绢本】
　　健枝无冗笔树外来江山洲渚芦荻空斜阳淡烟鬟归鞍倦危桥短蓬止荒湾业渔古云乐寜论晋宋间菰米莼菜羮妻儿有余间坐令王李辈濡毫破天悭展玩不去手緑隂掩柴闗浩歌沧浪辞濯我尘土顔悠悠江湖梦隠者招不还朱方郭畀题
　　李咸熙暮林叠岫图
　　桑苎未成鸿渐隠丹青聊作虎头痴乆知图画非儿戯到处云山是我师泽民朱润
　　李光禄雪溪待渡图
　　外録
　　书画舫云韩朝延家雪溪待渡巨幅上有希蘧庵题咏虽未必真犹是郭熙以上手笔
　　营丘寒林图
　　外録
　　书画舫云福建林公兆家咸熙画本上有跋云太师文公家藏李成寒林图用笔神妙意度清奇有宰相吕大防范纯仁宗伯判陈仪郎李公麟蘓轼同观执笔轼也按咸熙画迹宋时较少故米老有无李论此帧兼有魏了翁书题识神品上上归田録云近时名画李成巨然山水包鼎虎赵昌花果成官至尚书郎其山水寒林徃徃人家有之巨然之笔惟学士院玉堂北壁独存人间不复见也包氏宣州人世以画虎名家而鼎最为妙今子孙犹以画虎为业而曾不得其髣髴也昌花果冩生逼真而笔法輭俗无古人格致然时亦未有其比
　　画系云宋人画山水者例宗李成笔法许道寜得成之气李宗成得成之形翟院深得成之风后世所有成画多此三人为之
　　朱氏画史云山水李成只见二本一松石一山水四幅松石出盛文肃家今在余斋山水在蘓州寳月大师处秀润不凡松劲挺枝叶鬰然有隂荆棘小木无一冗笔不作龙蛇鬼神之状今世贵侯所收大图犹如顔栁书药铺牌形貌似尔无自然皆凡俗林木怒张松干枯痩多节小木如柴无生意成身为光禄丞第进士子祐为谏议大夫孙宥为待制赠成金紫光禄大夫使其是凢工衣食所仰亦不如是之多皆俗手假名余欲为无李论【按寳月本蜀郡人蘓氏子也而云蘓州盖属语误或云寳月游寓蘓台故来称之】
　　又云寳月收李成四幅路上一才子骑马一童随清秀如摩诘画浩然成作人物不过如是他图画人丑怪赌博村野如伶人者皆许道寜専作成时画
　　又云余家所收李成至李冠卿大扇爱之不已为天下冠既购得之背于眞州昭宣使宋用臣自舒州召还见之太息云慈圣光献太后于上温清小次尽购李成画贴屏风以上所好至辄玩之因呉丞相冲卿夫人入朝太后使引辨眞伪成之孙女也内以四幅为真拆奉上别购补之勅用臣背于内东门正与此类因语然嘱吾爱惜余亦甚珍之及得盛文肃家松石片幅如砥干挺可为隆栋枝叶凄然生隂作节处不用墨圈下一大防以通身淡墨空过乃如天成对面皴石圆润突起至坡峰落笔与石脚及水中一石相平下用淡墨作水相凖乃是一碛直入水中不若世俗所效直斜落笔下更无地又无水势如飞空中使妄评之人以李成无脚盖未见眞耳刘泾自以李成眞笔多于是出示之良乆乃曰此必成师也
　　李营丘茂林逺岫图
　　曾祖母东平夫人实申国文靖公之孙枢使恵穆公之女也右李营丘成所作茂林逺岫图即曾祖母事先曾祖金紫时奁具中小曲屏大父少卿靖康间南渡与赵昌徐熙花携以来今皆保藏敬书所自以诏后世嘉定己卯歳冬至日古汴向亖若氷因再装池以示友人姚子晦徐元海夏齐卿朱仲几刘宋儒【韩侂胄阅古堂图书皆出于向若氷鉴定】
　　李营丘平生自贵重其画不肯轻与人作故人间罕得米南宫至欲作无李论盖以多不见眞也此卷林木苍古山石浑然迳岸萦回自然趣多类荆浩晚年合作至正乙巳六月廿日呉城卢氏楼观延陵倪瓒
　　李营丘作茂林逺岫图倪云林评其有浑然天趣者也东平夫人之曾孙尝识其曾祖金紫时小曲屏之具今观其峰峦叠翠草木聮青舟车徃还亭舘森鬰有无限眞赏良可嘉也内监呉公用诚得之不啻拱璧余特识之如右云时治三年秋八月廿五日也文华殿直之暇云间张天骏
　　外録
　　书画舫云李成山水妙絶古无其人米元章刻意捜访生平只见二本至欲作无李论一山水四幅在寳月大师处一松石在盛文肃家其后元章购得之着于画史成之为画精通造化笔尽意在扫千里于咫尺写万趣于指下峰峦重叠林木萧森凝坐观之恍疑身在丘壑中矣余向见成茂林逺岫行卷晴峦叠嶂小幅笔法秀润精熟皴斮分晓其妙乃有语言文字形容不尽者何幸生数百载后得见元章所未见耶李成又有晴峦萧寺图又云茂林逺岫在项氏向若氷等有跋廼文夀承鉴定也近复得阅成画为人拆去别购补之故封字印不全云
　　李咸熙读碑窠石图
　　神品上上洛阳范坦评
　　读碑窠石图李唐宗室成所画也予谓笔墨备有神妙两到于此本见之矣前人称画山水者必以成为古今第一信不诬矣宜乎评者以此本第居神品上上云成字咸熙五季艰难之际避地北海遂为营丘人凡画家至不名而曰营丘者是也柯九思
　　炎汉乾坤逆已移可怜匡复属于谁君臣父子同天性空向荒祠解读碑呉郡陆修正
　　草昧乾坤气鬰森同过祠下读碑隂可怜英识机徒敏不料斯人伏祸心戴有南
　　孝娥祠下曹瞒过立读碑隂八字中较智何须三十里披图千古笑奸雄云松子黄斌
　　何事碑隂较滑稽射机迟速孰能齐后来人不前人鉴犹咏空梁落燕泥石屏后人戴益
　　咸熙羣峰霁雪图
　　外録
　　营丘画目云李咸熙羣峰霁雪图在震泽王氏唐伯虎尝临摹之文恪公大加称赏作一诗题其上诗载震泽集中
　　画继云山水家画雪景多俗尝见营丘所作雪图峰峦林屋皆以淡墨为之而水天空处全用粉填亦一竒也予每以告画人不愕然而惊则莞尔而笑足以见后学之凡下也
　　营丘雪岩寒溜图
　　外録
　　书画舫云李成雪岩寒溜图绢本小直幅上有宣和御题并小玺细阅之此本甚眞而画谱不载亦一难解事或云即云烟过眼録中重峦寒溜图宋秘书省故物也未知然否
　　李咸熙偃松图
　　外録
　　书画舫云李成偃松图今在秀水项氏云是邵泽民故物未及见之
　　营丘寒林平野图
　　外録
　　书画舫云李成寒林平野图文征仲太史题以长歌许可之极眞迹神品上上又倪瓒文舘读书图征仲亦有题跋右画为二公絶诣故太史前后皆摹之宛然虎贲之似中郎矣
　　东坡集与滕达道书云承差人借示李成十幅图遂得纵观幸甚幸甚且暂借留令李明者用公所教法试摹看只恐多累笔耳此本眞竒絶月十日后当于徐守处借人赍纳令専爱防也
　　画继云李营丘多才足学之士也少有大志屡举不第竟无所成故放意于画其所作寒林多在岩穴中裁劄俱露以兴君子之在野也自余窠植尽生于平地亦以兴小人在位其意微矣宇文龙图季云宣和御府曝书屡尝预观李成大小山水无数轴今臣庶之家各自谓其所藏山水为李成吾不信也
　　艺苑巵言曰气象萧疎烟林清旷毫锋頴脱墨法精微者营丘之制也石体坚凝杂木丰茂台阁古雅人物幽闲者关氏之风也峰峦浑厚势状雄强抢笔俱匀人物俱质者范氏之作也此语亦似得其略矣
　　范中正
　　范寛烟岚秋晓图
　　范寛本名中立其为人简率故人以寛名之所画山皆冩秦陇峻防之势大图阔幅山势逼人眞古今絶笔也子昂题【按宣和画谱图绘寳鉴俱载范寛名中正字中立】此既言为中立笔不在大松雪翁犹言其大图阔幅者殆是雄览中原即高求深更欲尽寛能事耳今夫山一卷石之多及其至也翁当以为何如龚璛
　　范寛墨法似营丘散落人间二百秋只尺画图千里思山青水碧不胜愁王
　　范寛作画絶代无岩壑交错青瑚玉堂仙人妙题品千载见题如见图乱后图书尽狼籍奇珍委地无人识萧条锦褾世间稀拂拭墨痕三叹息嘉兴叶广居
　　范寛笔法天下稀峰峦峭防尤崛竒龙翔凤舞入霄汉白昼惨淡隂云垂玉堂仙人挥翰手彩笔留题世希有祗今流落百余年满纸龙蛇欲飞走蜀郡刘元佐
　　魏公善书亦善画秘阁图书惯临冩归来见此双眼明品题即重千金价法书名画两入神当时好事无存者旧图拆裂悬髙堂半纸云烟自潇洒何年神品乆复合二妙俱千载下西江张附凤丘壑胸中起龙蛇笔底生斯人皆没世羡尔独钟情未识真为幻徒闻画有声谁能冩庐阜翠色到窻楹陵阳牟鲁
　　范中立长江万里图卷
　　昔在苑西有呉太学持范中立长江图见示位置正如此卷犹心疑为裴旻之虎今见真本快心洞目之观始信鉴裁不谬史官董其昌
　　外録
　　瑚网云余有范华原雪景山树依稀世号范腊棃云
　　范华原秋山图卷
　　外録
　　书画舫云玉田翁藏范中正秋山图一曾经刘西台鉴定犹记卷尾手柬云仰间承见示范寛秋山图观其石润林深笔力苍老纵横满幅眞有古意【与家间所藏引首无二致】虽未敢必其为亲笔然善人吾不得而见之矣得见有恒者斯可矣敢以是覆之不识以为何如若夫论其直则在乎弃者不识收者多幸虽至寳若敝屣不然以白金五两亦未易以易之也因盛价回略此为复并以八咏图奉观不宣珏端复玉田贤亲待聘夫刘沈二公并号具目当时得一小图犹且互相商防如此前辈虚心可想也按秋山图本赵兰坡故物而玉田者启南之初号云寛又有溪山萧寺图
　　范寛山水图
　　外録
　　广川画防题王晋卿待制所藏范寛山水图云伯乐以御求于世而所遇无非马者庖丁善刀藏之十九年知天下无全牛余于是知中立放笔时盖天地间无遗物矣拂隆施所从自来忽乎太行王屋起于前而连连若不可掩计其功当与夸娥争力吾尝夜半求之石破天惊元气淋漓谓蒲城之所过而问不可求于冀南汉隂矣
　　范中立袁安卧雪图卷
　　外録
　　书画舫云范寛袁安卧雪图卷后有东坡题防其妙不减周昉画学不以时代为限信然哉
　　范寛临流独坐图【绢本大挂幅淡着色峦壑蕴借云烟浮动飞瀑有声孤舟横渡秋林老屋之侧一叟临流倚琴箕踞眞得山静日长之意】
　　茅堂结构背江干日日爱防江上山箕踞盘陀吟未穏不知身在画图间何权
　　亦有名贤逺市朝萧然环堵住山椒虚亭未足容清气据石临流兴自饶杨升牖
　　藐石林兮熹微望佳人兮不归目眇眇兮愁絶怅青山兮夕霏王闲
　　年来深媿窃时名争似无官去就轻李渤自甘居少室谢安应不念苍生小桥曲径孤村逺茂树清泉一雨晴何日风流成二老青鞵布袜遂幽情时洪武丙辰五月既望太末徐克谐题于邑庠之论堂
　　大山合沓横阵云小山窕文分大山小山谁凿断回溪中有波沄沄扁舟长系太古石略彴遥通何处村数间茅屋少人住万壑松风多画闻临流独坐者谁子防然已似忘昏昕逍遥时咏池上作酩酊自倒林下尊时来好作东山起麋鹿焉可同其羣眉山蘓伯衡
　　峰峦兮崭岩溪谷兮潺湲乐哉幽居兮敻隔乎尘寰吾将抱琴兮相从乎泉水之间伯善
　　画工能画山不识山之眞泉石阿谁曾着身天机精到若有神高低逺近随所置心与造化功无二防布众翻墨浪匀迅扫尖排笔锋利翠岚红树满秋山断厓水落当松关松下丈人坐不去似讶此境非人间君不见李将军王摩诘一幅千寻妙难述崩石惊涛耸观目潇洒充君眼中物庐山五老雁宕峰芒屦杖藜何日同佳境满堂秋色动山要隠隠来清风池裀
　　轻绡水墨横秋色一曲溪山似辋川柳浪欹湖俱在眼何时花落醉犹眠吕荧
　　自西南兮遐观江漫漫兮峰巑巑云防防兮上覆溪纡回兮中盘吾不知其为何所兮抑池阳之羣山九华崒嵂以前列兮浮图依约乎崇峦望谪仙兮不见觉天宇之空闲青松白日以晦昩兮碧巘倒浸乎苍湾石惨惨兮玉润枫萧萧兮霜殷路崎岖兮直上欲南接乎荆蛮渺夫人兮独处超逍遥兮盘桓人间岂不有异境兮嗟身纡兮青纶安得羽翼极八表之外兮驾黄鹄兮徕还张彝
　　曹君手持山水图墨色黯淡云糢糊请我试作山水歌对之神思驰八区忆昔薄游齐楚间不见好尽常见山匡庐巫峡千万仭江水下注声潺潺泰山三峰倚天碧徂徕皆辟易上登絶顶俯日月元气鸿蒙阖且辟此图恍惚欲相似更有高阁清江里何人最得隠者趣行到水穷望云起千林高树动寒风半崖飞瀑走玉虹轻舟长向古渡泊小迳自与仙源通曹君爱画意无极此画千金未可得明朝肯作鹿门期布袜青鞋踏秋色桑以时
　　外録
　　米氏画史云范寛山水嶪嶪如恒岱逺山多正面折落有势晚年用墨太多土石不分本朝自无人出其右溪谷深虚水若有声其作雪山全师世所尚王摩诘
　　又云李成淡墨如梦雾中石似云根多巧少眞意范寛势虽雄杰然深暗如暮夜晦冥土石不分物象之幽雅品固在李成上
　　许道寜
　　许道寜山水图
　　外録
　　黄豫章集答王道济寺丞观许道寜山水图诗云徃逢醉许在长安蛮溪大砚磨松烟忽呼绢素翻砚水乆之下笔或经年异时踏门闯白首巾冠欹斜更索酒举杯意气欲翻盆倒卧虚樽将八九醉拈枯笔墨淋浪势若山崩不停手数尺江山万里遥满堂风物冷萧萧山僧归寺童子后渔伯欲渡行人招先君笑指溪上宅鸬鷀白鹭如相识许生再拜谢不能元是天机非笔力自言年少眼明时手挥八幅锦江丝赠行卷送张京兆心知李成是我师张公身逐铭旌去流落不知今主谁大梁画肆阅水墨我君盘礴忘揖客蛛丝煤尾意昬昬几年风动人家壁雨雪涔涔满寺庭四围冷落壊丹青笑酬肆翁钱十万卷付骑奴市尽倾王丞来观皆失席指防如见初画日四时风物入句图信知君家有摩诘我持此图二十年眼见緑髪皆华颠许生缩手入黄泉众史弄笔摩青天君家枯松出老翟风烟枯枝倚崩石蠧穿风物君爱惜不诬方将有人识
　　道寜秋山晴霭图
　　外録
　　书画舫云无锡邹氏藏许道寜秋山晴霭图元柯九思家物笔法劲伟奕奕有神今犹及见白石翁摹本呉原博为作长歌褒美之眞有出蓝声价古人称半面交者此类是已
　　许道寜闗山密雪图【大幅双绢本淡着色山林密雪重闗复岭一人负戴自磴道下山外逺峰沙溆景物萧寂树木俱作积雪凹凸浮动霏霏苍翠欲湿人衣】
　　【欵书】许道寜学李熙关山密雪图【书左角上】
　　顾宏中
　　顾待诏韩熙载夜宴图
　　顾宏中南唐人事后主为待诏善画独见于人物是时中书舎人韩熙载以贵游世胄多好声妓専为夜饮虽賔客揉杂欢呼狂逸不复拘制李氏惜其才置而不问声中外颇闻其荒纵然欲见樽爼灯烛间觥筹交错之态度不可得乃命宏中夜至其第窃窥之目识心记图绘以上之此图乃宏中之所作者也其不化为神物也幸矣宜寳藏之泰定改元仲秋既望天水赵升识
　　熙载眞名士风流追谢安每留宾客饮歌舞杂相欢却有丹青士灯前密细防谁知筵上景明日到金銮遂昌郑元祐
　　长夜留賔饮平生气亦粗灯前倾国貌一笑总欢娯李煜非英主韩郎欲自汚谁知偷眼客明日进新图白羊山人张简
　　绛烛金杯满席春红妆歌舞乐逾新堪怜此际欢无极岂顾堂前有瞰人句曲外史张雨
　　人物风流独占魁娯賔清夜绮筵开醉眸频防红妆舞疑是姮娥月里来江右山林何广
　　银烛金炉夜若春红妆一顾一回新观图不独丹青美又必知其绘画人玉山顾瑛次韵
　　右夜宴图乃顾宏中之所作而冩韩熙载之豪侠吁闳中名笔熙载名士可谓聮璧矣而况得参政赵君之题识益增其声价焉至顺癸卯冬十月六日月山道人书
　　观熙载邮亭之计可以赚陶谷之多欲而熙载之荒于夜饮又岂可逃乎后主之觇哉所以君子必愼其独也故跋至正二年三月既望曲江钱惟善
　　外録
　　米氏画史云南唐顾宏中画支许王谢仝游山隂图三呉老僧寳之不肯借余与伯时说伯时率然弄笔随所说想像作之潇洒有山隂放浪之思
　　董　源
　　董北苑溪山风雨图卷
　　右溪山风雨图一卷无题识有私印曰容斋清翫官印曰绍兴省试总辖诸司印按宋洪迈号容斋在理宗初以奎章阁学士知绍兴府此卷有绍兴人王某题称知府相公所藏意者为洪氏物又有皇姊图书印冯子振诗奉大长公主命题子振吾长沙人号海粟又号怪怪道人今私印所篆者仕元为集贤待制所称皇姊为元公主则此卷又为元外戚家物又有李氏珍藏印不审为何人今为庶子呉君元博所藏也尝记容斋随笔称画之妙者人必以为似眞江山之妙者则又以为似画此世间常语今观此图凡谿山草木人物噐具皆风雨也论画者殆将以为眞乎使其固幻然厯二代数百年宋元之江山皆不能有而此图方入盛世为大夫君子所藏玩观物者不以眞幻为轻重可也长沙李东阳
　　外録
　　瑚网载竹懒云洪谷子故有溪山风雨图余尝见王叔明所临卷较此尚长二尺余而景物更有归僧叩寺门牧儿逐堕笠与浮鼻之牛守门之犬而此俱无之则西涯所云断烂收拾不独楮素脱落印章不全而已然则笔气浑厚人物精采所作客舟倚树搭盖蓬席一妇一童子目睛仰注如生山樵有不能不逊歩者専车一节想见伟人不可忽也此卷向藏余家今归李氏清樾堂矣
　　董叔达溪山风雨图短卷
　　外録
　　书画舫云溪山风雨图短卷乃董北苑画眞迹神品上上今在甫里马氏陆全卿太宰故物也后有俞焯蘧庵跋尾沈啓南呉原博和韵诗皆极称许之惜为庸工装背神彩十去三四矣
　　又云北苑画本昔人以着色山水称絶笔尤是风雨雾景为佳此等制作皆与造化同流非荆闗范巨所能彷佛也甫里马氏以溪山风雨卷向余质钱未遂其愿卷还之为此惘然者经月
　　又云北苑夏山少逊风雨图卷并阅优劣自见暇日漫缀小词题其溪山风雨云雨零风漾叔达模眞様展玩如闻澎濞响杰出云麾画上　渔郎理网船开山僧负衲归来村店重茅被卷仓皇惊动裙钗　右调清平乐歩孙夫人韵泰昌元年八月十日词防前半评画后半叙景皆实録也
　　北苑秋山行旅图
　　董其昌观因定
　　北苑画米南宫时止见五本予家所藏凡七本以为观止矣都门又见夏口待渡卷呉阊泊舟又见此本皆世之罕物其昌重题
　　外録
　　妮古録云皴法董源麻皮皴范寛雨皴【俗云芝麻皴】李将军小斧劈皴李唐大斧劈皴巨然短笔麻皴江贯道师巨然泥里拔钉皴夏圭师李唐米元晖拖泥带水皴先以水笔皴后却用墨笔
　　叔达夏山图
　　外録
　　画鉴云董源夏山图见在史崇文家天眞烂漫拍塞满轴不为虚歇烘鎻之意而幽深古润使人神情爽朗古人云山隂道上行应接不暇岂意数尺败素亦能若是耶
　　北苑龙宿郊民图
　　外録
　　容台集云余家有董源龙宿郊民图不知所取何义大都箪壶迎师之意盖宋艺祖下江南时所进御者画甚奇名则謟矣
　　书画舫云董源龙宿郊民图系进呈本乃是冩宋太祖登极事者大竒大奇
　　董叔达夏山林木图
　　外録
　　书画舫云董叔达夏山林木小直幅纸本水墨神品惜收藏未善不称神明焕然耳
　　北苑仙山楼阁图
　　外録
　　书画舫云河南俞氏藏董源仙山楼阁图一轴绢本浅绛色用笔最为疎逸不惟树石古雅人物生动而中间界画精妙不让衞贤郭忠恕辈余每展玩如从山隂道上行令人接应不暇始知汤垕评源夏山图者端非虚语乃沈括存中云北苑多冩江南眞山不为奇峭其用笔极草草近视之几不类物象逺观则景物粲然是未许其秀润也岂亦未覩其全邪
　　董北苑风雨出蛰图
　　外録
　　书画舫云董源绘事冠絶南唐不特山水入神兼工画龙郡城汤氏藏其风雨出蛰龙图宋秘府物尝入贾丞相家有悦生封字二印的系眞迹好事者谓为董羽笔非也
　　叔达江南山色图
　　外録
　　书画舫云闻叔达江南山色巨幅双軿绢本止存半帧原系沈啓南故物今藏董宰家品在画史所载庐山图上眞絶笔也
　　笔谈云江南中主时有北苑使董源善画尤工秋岚逺景多冩江南真山不为奇峭之笔其后建业僧巨然祖述源法皆臻妙理大体源及巨然画笔皆宜逺观其用笔甚草草近视之几不类物象逺观则景物粲然幽情逺思如覩异境源尝画落照图近视无工逺观村落杳然深逺悉是晚景逺峰之顶宛有返照之色此妙处也
　　画鉴云董源天眞烂漫平淡多奇唐无此品在毕宏之上此米元章议论唐画山水至宋始备如源又在诸公之上树石幽润峰峦清胜蚤年矾头颇多暮年一洗旧习余于秘府见春龙出蛰图孔子哭虞丘子图春山图溪岸图秋山图及窠石二帧于人间约见二十本皆其平生得意合作源之后有钟陵僧巨然及刘道士刘与巨然同时画亦同但刘画则以道士在左巨然则以僧在左以此为别耳要皆各得源之一体至米氏父子用其遗法别出新意自成一家然得源之正者巨然为最也
　　董叔达江山渔艇图【双绢大幅设色羣山左峙巨浸古涵梵刹云外林壑孤深中间亭阁掩映灌木沙溆渔舟三二舟并泊一人停桡回顾一人垂钓一舟半藏芦渚渟萧寂人间世似罕有此鱼乡】
　　董北苑潇湘图卷【绢本髙一尺六寸长四尺许用花青运墨淡着色画洞庭张乐地潇湘帝子游诗意笔在象外画中墨寳】
　　此卷余以丁酉六月得于长安卷有文三桥题董北苑字失其半不知何图也既展之即定为潇湘图盖宣和画谱所载而以选诗为境所谓洞庭张乐地潇湘帝子游者耳忆余丙申持节长沙行潇湘道中蒹葭渔网汀洲丛木茅庵樵径晴峦逺隄一一如此图令人不动歩而重作湘江之客昔人乃有以画为假山水而以山水为真画者何颠倒见也董源画世如星凤此卷尤奇古荒率僧巨然于此还丹梅道人尝其一脔者余何幸得卧游其间耶董其昌题己亥首夏三日【书蓝笺装图前】
　　舟行诸岩欲动云吞雨吐时霡霂微下未审有渰之声在檐石欤在绢素欤为石袁亲家亲家收藏如此至寳葵丘城堕家失有此数帧不宜郁宜快也王铎【书卷后隔水绫上】
　　余以丙申持节吉藩行潇湘道中越明年得此北苑潇湘图乃为重游湘江矣今年复以校士湖南秋日乗风积雨初霁因出此图印以眞境因知古人名不虚得予为三游湘江矣忽忽已是十年事良可兴感万厯乙巳九月前一日书于湘江舟中董其昌
　　万厯癸丑射阳湖舟中阅四月十七日【右二题纸本装圗后】
　　外録
　　襄阳画学云董源峰头不工絶涧危径幽壑荒迥多真意
　　又画史云余家董源雾景横披全幅山骨隠显林梢出没意趣高古
　　鲜于伯几题董北苑山水云爱山不得山中住长日空吟忆山句偶然见此虚堂间顿觉还我沧洲趣隂厓絶壑雷雨【阙】苍藤老木蛟龙怒岸石荦确溪涧濶知有人家入无路一重一掩深复深危桥古木依云林是中宜有避世者我欲径去投冠簪源也世本膏梁子胸中丘壑有如此后来仅见僧巨然笔墨虽工气难似想当解衣盘礴初意匠妙与造化俱官闲禄饱日无事吮墨含毫时自娯谁怜龌龊百僚底双鬂尘埃对此图
　　画谱拾遗云董源山水有二种一様水墨矾头疎林逺树平淡幽深山石作麻皮皴一様着色者皴纹甚少用色浓古人物多用青红面施粉素皆佳作也
　　妮古録云宰携示北苑一卷谛审之有二姝及鼔瑟吹笙者有渔人布网漉鱼者宰曰潇湘图也盖取洞庭张乐地潇湘帝子游二语为境耳卷长丈许神彩焕然又云余曽游潇湘道上山川奇秀大都如此图而是时方见伯时潇湘卷亦复效之作一小幅今见北苑乃知伯时虽名家所乏苍茫之气耳宋宣和谱有北苑潇湘图云
　　又云董宰云余家所藏北苑画有潇湘图秋山行旅图又二图不着其名【按图即宣和谱中夏山秋山二图】一从白下徐国公家购之一则金吾郑君与余余尝悬北苑于堂中兼以倪黄诸迹无复于北苑着眼者政自不知元人来处耳
　　书画舫云董宰太史酷好北苑画迹前后收得四本内惟潇湘图卷为最至以四源名其堂云按米氏画史曰董源平淡天成唐无此法在毕宏之上近世神品格髙无与比也峰峦出没云雾显晦不妆巧趣皆得天真岚色郁苍枝干劲挺咸有生意溪桥渔浦洲渚掩映一片江南也董源又有秋山图河伯娶妇图
　　又云董宰题叔达巨幅云魏府收藏董北苑画天下第一真极笔也此画与宰家藏潇湘图巨然秋山图二卷皆是无上神品
　　画鉴云山水之为物禀造化之灵秀隂阳晦防雨晴寒暑朝昏昼夜随形改歩有无穷之趣自非胸中丘壑汪洋如万顷波者未易摹冩如六朝至唐初画者虽多笔法位置深得古意自王维张璪毕宏郑防之徒出深造其理五代荆闗又别出新意一洗前习迨于宋朝董源李成寛范三家鼎立前无古人后无来者山水之法始备三家之下各有入室弟子两三人终不逮也
　　董北苑溪山行旅图【绢本水墨挂幅实半幅也长三尺四寸濶一尺六寸旧称江南有半幅董源眞迹指此】
　　余求董北苑画于江南不能得万厯癸巳春与友人饮顾仲方第因语及之仲方曰公入长安从张乐山金吾购之此有眞迹乃从吾郡马耆清和尚徃者先是余少时于清公观画犹厯歴在眼特不知为北苑耳比入都三日有徽人呉江邨持画数幅谒余余方肃客倦甚未及发其画首叩之曰君知有张金吾乐山否呉愕然曰其人已千古矣公何谓谒之亟也余曰吾家北苑画无恙否呉执图以上曰即此是余惊喜不自持展看之次如逢旧友亦有防数云辛丑五月廿六日记
　　此画为溪山行旅图沈石田家藏物石田有自临溪山行旅用书题欵亦妙手也宰【小楷书画绫两旁】
　　石　恪
　　石子専维摩图
　　外録
　　东坡集譔石恪画维摩颂云我观众工工一师人持一药疗一病风劳欲寒气欲暖肺肝肾胃更相克挟方储药如丘山卒无一药堪施用有大医王抚掌笑谢遣众工病随愈问大医王以何药还是众工所用者我观三十二菩萨各以意谈不二门而维摩诘黙无语三十二义一时堕我观此义亦不堕维摩初不离是説譬如油蜡作灯烛不以火终不明忽见黙然无语处三十二说皆光焰佛子若读维摩经当作是念为正念我观维摩方丈室能受九百万菩萨三万二千师子座皆悉容受不迫迮又能分布一鉢饭餍饱十方无量众断取妙喜佛世界如持鍼锋一枣叶云是菩萨不思议住大解脱神通力我观石子一处士麻鞋破防露两肋能使笔端出维摩神力又过维摩诘若云此画无实相毗耶城中亦非实佛子若见维摩相应作此观为正观
　　赵　干
　　赵干江行初雪图
　　江行初雪　画院学生赵干状
　　外録
　　书画舫云赵干江行初雪图是明昌秘府藏本眞迹神品上上皇元天厯二年十一月日进入御府中间有文宗御题玺记卷尾具奎章阁诸臣张景先柯九思虞集等十一人衔位虽南唐名手而具胜国气韵又一竒也通卷洒粉作雪轻盈飞舞足称前无古人后元王岱宗密雪图实祖述之不知者谓其法始于黄鹤山樵殆非也又干自题名云江行初雪画院学生赵干状凡十一字字体竒逸足称两絶云嘉靖间归分宜权相家引首闗防具存今在松陵呉仲庚所余尝再阅
　　王齐翰
　　王待诏挑耳图卷【一名勘书图】
　　外録
　　书画舫云王齐翰挑耳图卷前有徽庙宸翰曰勘书图又有睿思东阁大印御书葫芦印后有宸翰曰王齐翰妙笔又有御书方印建业文房之印秘府葫芦印所画屏障间细山水全仿王摩诘至人物衣纹宛然呉道子法也后有眉山两蘓及王晋卿防不能悉録今在锡山安氏妮古録云李伯时笔非也
　　燕文贵
　　燕文贵秋山萧寺图卷【绢本髙九寸余长九尺一寸余水墨浅设色林峦屋宇人物舟骑细且工矣傅色虽淡而苍然秀气入眼自尔殊观前后宋元人并项氏収藏诸印不録前有项氏编号小治字】
　　【欵书】燕文贵画【小楷书图尾】
　　浔阳江上山如绣挟策追游忆徃年柿叶霜黄秋满壑芙蓉波冷月临川钓舟个个来沙曲梵宇层层倚树颠白髪田园归计晚断肠西望夕阳边钟陵余复【八分书】
　　为爱前朝寺披图忆旧游醉骑支遁马闲覔海翁鸥落涧松林月悬崖瀑布秋媿无栖隠地吟咏到沧洲樗庵屠文
　　野棠花落过清明春事匆匆梦里惊倚棹幽吟沙际路半江烟雨暮潮生　己酉二月廿一日为清明日风雨凄然舟泊东林西浒歩过伯璇徴君高斋焚香瀹茗出示燕文贵秋山萧寺图展玩既乆因冩是日所赋絶句于上倪瓒
　　漫浪遨游五十年髙崕絶巘出云眼明恍识图中意江峡曾乗万里船天游生陆广
　　忽见燕侯画令人忆旧游千岩开太古万木耸高秋石路驱轻骑江风送逺舟人间无此景舒卷不能休曲江居士钱惟善
　　己酉歳仆客沈隠君伯璿家观燕文贵精妙入神画不敢缀辞沈君索诗书卷后勉赋四语后二载复观斯卷诸公沛然吟长篇沈君复索鄙诗故有是作
　　长风吹船过彭蠡缥缈云峦矗天际天柱峰回玉笋遥金掌芙蓉半空起汴宋先后多画师回斡天机谁比拟燕侯文贵世罕得染清妍才擅美斯图拂拭双眼明幽讨直须论万里箾槮络石亏云根鐡壁苍崖彻涧沚绀殿珠楼佛寺中丹台玉室仙境里水边沙际市桥通野店人家茅屋底令我忆旧游心迹追冥捜华星辉丹壑防杖凌洲安期羡门子招邀指蓬丘回视句呉山培塿一土坏载复观斯图慷慨兴歌讴天游生陆广
　　萧寺久寥落燕侯为发山横红树晚殿鎻碧云凉杖策情仍在乗舟意不忘独懐前代事抚景暗悲伤　右萧寺图乃燕侯文贵所作按梁武帝造佛寺令萧子云飞白大书萧寺二字故名今览此图不胜感慨漫赋是诗书识于后环中老人鲍恂野性乐山水防居违素心萧然困疲役胡能遂幽寻恒思惬所适胜概恣登临秋清景尤旷苍翠列遥岑霜余委蔓草孤秀爱云林畸人寡谐俗结宇丹崖隂浮念不烦遣寂寞契冲襟况复迩萧寺禅诵有遗音箪瓢足自老簪组知难任披图忆所厯阅歳兹已深景物匪殊昔但伤华髪侵何当脱尘躅归休期自今河南髙巽志题于秀水隠居秋山望不尽萧寺意无穷岩壑飞霜月楼台落水风待船茅屋近乗骑野桥通神防燕侯得当时孰与同前东塔住山若允
　　长江浩荡秋波碧待渡行人立沙侧望中烟树翠糢糊夹岸层峦几千尺禅宫梵刹山逺林林间曲迳归僧寻也知画史眞善幻一幅生绡至今吟啸生罗纮
　　六月闲居尘事寡故人相访衡门下示我秋山萧寺图云是燕侯之所冩燕侯画癖人共知苦心毫素鬓成丝江山楚越曾徧览援笔絶境移于斯千岩万壑气森爽木落天虚百泉响翠碧含风薜荔悬青林积雨莓苔长磵谷金银佛寺开五云楼殿影崔巍听经鹤绕多罗树卫法龙趋七宝台秋涛江上兼天涌浦溆联绵山纵幽人乗暇唤舟航逋客还寻蹑坡垅野骑防捜渡小桥水边林下逢渔樵烟岑猿啸清袅袅芦洲雁起轻飘飘乃知异境不可得汨没人间看遗墨布袜青鞋兴浩然尘容白首归犹惑依稀云气上衣襟动我登山临水心山中故人倘招隠结茅拟旁苍崕隂长沙萧规下舆酌清泉歩自山南陲跻攀得幽胜超摅遂忘疲依岩结净宇面海啓髙扉振衣虚台迥窥窦隂云迷佛镫昼荧荧翻经惟老缁竟日无啸语适闻林鸟啼谓非隔人世静趣寜若兹久思脱尘网负累势莫遗所遇惬遐思何能即幽栖射利念已絶狥名心更违终寻烟霞侣同赴沧洲期　八月十三日过顾子羽东溪小隠羽为伯璇求题萧寺图时予匆促理櫂不得思索遂冩题海云兰若诗于其右彭城刘堪识
　　回崖列岫郁相连兠率楼台际碧天飞鸟已还秋色里疎钟犹在夕阳边溪桥缓辔官人马野饭维梢客子船记得宦游逢此景披图不觉思茫然莆田黄守
　　燕文贵呉兴人初师河东郝恵徃来京师市画于天门道上待诏高益见而竒之闻于宋太宗命冩相国寺树石端拱中勅画臣面进纨扇上赏其精笔曾画舶船渡海像七夕夜市图工丽无比神庙时又有燕文季画院谓之燕家景终不及文贵此卷萧寺图也张无奇出示于白石山房客有谓其南宋者余故拈此题于卷后天啓二年十二月望日呵冻书陈继儒题
　　外録
　　书画舫云檇李项氏有燕文贵秋山萧寺短卷极精乃宋秘书省官画也今归张修羽家
　　燕文贵七夕夜市舶船渡海二图
　　外録
　　画系云燕文贵呉兴人善画山水精细之极尤为太宗所重文贵尝画七夕夜市图自安业界北头向东至潘楼竹木市井尽存状其浩穰之所至为精备又富商髙氏家有文贵画舶船渡海图其本大不盈尺舟如叶人如麦而樯帆篙橹指呼奋勇尽得态度至于风波浩荡岛屿相望蛟蜃杂出咫尺千里何其妙也二图详载圣朝名画评云
　　郭忠恕
　　郭恕先升龙图卷
　　建武神僊事渺茫西池王母惜刘郎赤龙一去无消息儿子东方御榻旁
　　万户千门筑汉宫巍峩井干与天通青禽当日衔书降从此瑶池碧树红冯子振奉皇姊大长公主命题
　　海上参差十二楼阆风圃防云浮神仙尚厌人间世故作乗龙汗漫游
　　建章宫阙漏沈沈翠辇春游接上林未识嫦娥天上乐广寒丹树五云深邓文原
　　云旗昼下觌仙姿汉殿隂隂碧潄池眼见赤龙腾踏去穆王八骏不能追赵岩
　　郭主簿越王宫殿图卷
　　外録
　　书画舫云越王宫殿图卷郭忠恕画曾入严分宜家其后籍没朱节庵国公以折俸得之流传至董宰处其长三丈有余皆没骨山也全图法度森严亦复清逸之极细检乃画钱镠王宫殿非于越也此卷系宋禙収藏如新予尝再阅
　　又云恕先界画原本尹继昭尝见继昭姑蘓台阁图行笔古雅渊源盖有自矣
　　画系云五代郭忠恕状貌奇伟卓荦不羣自柴世宗时以明经中第厯官周易博士入国朝太宗喜忠恕名节特授国子监主簿后坐事迁谪竟尸解焉忠恕工篆凌轹晋魏以来字学其画尤精宫室界画髙古置之康衢世目未必售也厯百歳方有知者至目之为逸品政如韩愈论文以谓似古人必大怪之时时作应俗文字示人则以为好矣古人难知如此予于忠恕画本亦云
　　郭主簿模摩诘本网川图卷
　　【欵书】河北郭忠恕奉命复本【书图后】
　　王右丞辋川图与予昔在杭苕故家见者一様前有集贤院御书印内合同印题摩诘本后书河北郭忠恕奉命复本则知为江南李后主时临本也虎贲中郎更无辨处郭亦妙笔矣右丞唐开元天宝朝士名维字摩诘工诗画辋川其所居自冩为图精密细润在小李将军着色山水右今如鲁宝玉大弓絶无仅有吾昂霄珍之重之携上天京名公相一见赏识鉴定价增十倍大徳戊戌冬至庐陵民八十叟李旺元晖防又诗
　　园图亲画早流传已是人间五百年凝碧池头秋句在当时几负此林泉
　　辋川图有二本此从矮本所临画格高絶观此犹有生意为赋短句袁桷
　　诗中传画意画里见诗余山色无还有云光见复舒前溪渔父宿旧宅梵王居千古风流在披图俨起予
　　摩诘尝与裴迪倡和廿絶纪辋川之胜至今读之如身游其间此本甚精致尚可想见其景与诗防之时也因追而和之
　　孟城坳
　　春风孟城坳年年自花柳当日倦游人何处谈空有
　　华子冈
　　蜿蜒浮逺空惨淡凝古色出云亦何心既雨返无极
　　文杏馆
　　种杏白云间因之葺茅宇莺声烟中曙虎迹夜来雨
　　斤竹岭
　　苞竹秀孤岭虚籁涵清漪秋风何时实凤饥竹不知
　　鹿柴
　　崖蹙石林稠谷静山泉响麕麚囿其间攸伏息下上
　　木兰柴
　　手折木兰花心忆懐沙侣坠露玉可和金盘羞帝所
　　茱萸沜
　　茱萸绽紫粟白云封不开似待陶元亮共把菊花杯
　　宫槐陌
　　屯云防广陌零露湿古苔中街日亭午四面风徐来
　　临湖亭
　　积水涵倒影万象凌虚来鱼在山中泳花从天上开
　　南垞
　　亭亭一风榭脱屦席可即阶前双白鹤相迎似相识
　　欹湖
　　岸巾临水澨酒醒呼隠君収缗玉梭起摇荡空中云
　　栁浪
　　年年黄金缕照影麴尘漪谁为南浦赠纫佩扈江蓠
　　栾家瀬
　　凿凿沸白喧浩浩空青防渔翁互相呼放船莫轻下
　　金屑泉
　　洗耳山下泉永念童歳敢希作圣功事心如事帝
　　白石滩
　　湍驶风逾清水明石可把倚杖独移时白鸥翩然下
　　北垞
　　波影媚松樾山色丽石阑留连南川月不肯下云端
　　竹里馆
　　此君俨相峙清坐一晤啸天风振空声万境通寂照
　　辛夷坞
　　迎春发苍柯映日在琼蕚欣欣各自私先开还早落
　　漆园
　　黾勉殉世名鞅掌婴俗务漆以津自枯不如樗栎树
　　椒园
　　申椒芳声逺秉徳类幽人时来荐瑶席愼勿佞夫君
　　天台杨敬悳
　　蓝田可胜宋家庄认作伊家华子冈身后不知谁是主漫留副墨至今香
　　食淡衣麤识幻身如何幻境却留神早知大地非眞有已了前生不二因　呉澂
　　开元宇宙承平日华子冈头曾晏适至今自貌辋川图下有幽人交莫逆辛彝坞外萸沜隔亦复扁舟春荡潏竹君氷霰歳寒傲未便申椒能辨屈平生雅志厌朝市醒醉悠哉睠泉石是间山水无限趣况乃佳賔得裴迪规模想像郭忠恕垂四百年留妙迹莺啼花落香句在谁信长安叹凝碧后来拊卷意迷茫且复追维三太息　海南金元帅出此图与余三十年前张子有家观摩诘眞卷无不似者则忠恕殆神仙者流信名下之士不虚也海粟子振
　　猪龙儿嬉锦绷好三郎歳晚欢娯老阿环姊娣拥华清朝士宫前谁敢到右丞脱却尚书履布袜青鞋弄烟水蓝田别业堪画图矮本丹青自游戯华子冈辋口庄湖亭竹舘遥相望小桥折转青红窻树窠厯厯烟苍苍栾家瀬前两舟上栁浪一尺春风狂诗成与和者谁子我外裴迪谁能双丘壑风流妙如此安知画外凄凉意凝碧池头天乐声白髪累臣泪如雨乱后归来旧第中墙緑户老秋风人生过眼皆梦境乞与山僧开梵宫半幅呉绡如传舎俟谁得此千金价客来寒具莫匆匆四百年前御橱画　按维本传辋川乃宋之问别墅在蓝田后表上为清源寺临江李核
　　外録
　　米氏画史云王维画小辋川摹本笔细在长安李氏人物好此定是眞若比世俗所谓王维全不类或传宜兴杨氏本上摹得
　　郭恕先避暑宫殿图【一名钓鳌图】
　　画家宫室最为难工谓须折算无差乃为合作盖束于绳矩笔墨不可以逞稍涉畦畛便入庸匠故自唐以前不闻名家至五代衞贤始以此得名然而未为极致独郭忠恕以俊伟奇特之气辅以博文强学之资游规矩准防中而不为所窘论者以为古今絶艺此轴水殿图千榱万桷曲折高下纎悉不遗而行笔天放设色古雅非忠恕不能也宣和御府所藏三十四种有明皇避暑宫图四此岂其一耶旧传此为钓鳌图按赵与时賔退録载唐人酒令有钓鳌图一卷刻木为鳌鱼沈水中钓之以行劝罚此图有鳌鱼之类浮水面岂避暑时用以行酒耶其事不可考而此图则避暑宫无疑矣忠恕字恕先洛阳人通九经尤精小学仕汉为湘隂令从事谢去周世祖召为周易博士贬干州司户秩满不仕宋初复召为国子监主簿后竟尸解事具东坡集而画谱称忠恕字国宝不知何许人与坡集所记不同要为怪诞不经之人然其画法之妙则不可掩也中书舎人王君子贞出以相示遂为记此正徳十四年己卯七月既望文征明书
　　外録
　　书画舫云文休承严氏书画记首载郭忠恕钓鳌图一真笔上上即呉中王氏所藏衡山太史题为避暑宫殿图几是乎图皆界画楼阁精细之极其间树石尤为古雅且设色超絶石脉虚和唐人画法至此又一变矣岂真仙笔趣与凡笔自是不同耶忠恕又有雪霁江行图
　　恕先楼居仙图卷
　　外録
　　徳隅斋画品云楼居仙图郭忠恕恕先所作中书令赵韩王普思黙堂印相国冀公钦若太原钦若图书作石似李思训作树似王摩诘至于屋木楼阁恕先自为一家最为独妙栋梁楹桷望之中虚若可提足防楯户牖则若可以扪歴而开阖之也以毫计寸以分计尺以寸计丈增而倍之以作大宇皆中规度曾无小差非至详至悉委曲于法度之内者不能也然恕先仕于朝跅不覊放浪玩世卒以傲恣流窜海岛中道仆地蜕形仙去其图写楼居乃如此精密非徒精密也萧散简逺无尘埃气东坡先生尝为之赞长松参天苍壁揷水缥缈飞观凭栏谁子空蒙寂歴烟雨灭没恕先在焉呼之或出非神仙中人孰能知神仙之乐而审于画也予尝见恕先清泰元年所作盘车图粉本水磨大图今幷此图最能知其妙处孔子所谓从心所欲不逾矩庄子所谓猖狂妄行而蹈乎大方者乎其为人无法度如彼其为画有法度如此则知天下妙理从容自能中度使恕先规度量而为之则亦疲矣恕先亦为是乎
　　书画舫云近见郭忠恕仙居图一卷界画奇妙树石高古或云即李廌徳隅斋画品所载楼居仙图也果尔当为恕先第一品云恕先工篆尤精楷法石刻小字说文字源即恕先笔也丑按五代干戈之际风流扫地是为君子道消之时然犹有恕先者以书画擅名于世亦可谓卓然特立者矣
　　郭恕先寒林晚山图
　　外録
　　广川画跋书郭恕先图后云龙门李偃藏郭恕先寒林晚山图虽托李咸熙旧本自出新规胜槩风干木老沙明水净烟开雾合盖是江臯旧游使人有忧愁穷悴之叹也笔迹夭放不入畦畛然气摄万山随意取之徃徃得于形似外人以见有而索之恐不得尽也此画虽与长安寒林大小并行而各有至到处恐不能伯仲间譬若转昆仑而陵九坂不尽一级虽是未极五山然既已穷河源也野老纪闻云或问新唐书与史记所以异余告之曰不辨可也唐书如近世许道寜辈画山水是眞画也太史公如郭忠恕画天外数峰畧有笔墨然而使人见而心服者在笔墨之外也
　　孙知微
　　孙太古十一曜图卷
　　孙知微画十一星君奇古絶伦呉道之宗也道有二十八宿与眞武像余曾见之馆师韩宗伯家或命之僧繇皆一家眷属其昌
　　防十一曜象卷后
　　右十一曜象一卷未审为何人所作考之宣和画谱赵宋孙知微有十一曜象图然知微之画于世者盖鲜此盖未敢必其为知微真迹然笔法之精妙可尚已按十一曜上古止称七曜故书云在璇玑玉衡以齐七政所谓七政者日月水火木金土是也迨及唐李弼干加以紫气月孛罗防计都四星始推为十一曜我朝宋太史谓弼干乃西域婆罗门伎士而罗防计都亦竺干之语其术盖出于西域为无疑又青萝厯载紫气等四星无形皆隠而不见然则日月五星悬象于天为天之七纬而古今善观乾象者第仰其光象而已紫气等四星既无象可见况其形乎而绘事者不知其何据何见而一一肖其形象而图之哉此盖不可以正理论也间尝见释老二氏俱有十一曜经卷中之象与释氏经中所图者颇类此盖出于释氏之作益明矣予每展玩而珍重之或曰释老之学儒者所不谈而其图象神又可玩耶予谓古人论画以道释神为首称人物山水次之何也盖神无常形人不可得而见千变万化极难形容故得其奥趣者代不数人此予之所以怡玩于心目初非尚其诞异也予家旧有唐呉道子龙天八部象一卷紫阳朱夫子两识于后以为难得噫朱夫子岂好谈鬼神者欤抑喜其诡态异状而寄其戯玩欤将以艺之精笔之妙者为世之尤物而重之欤予之所以珍重者良在于是庸书以识于卷末云时【阙】　纪元孟冬朔东楼居士书
　　古今图星宿者自吾家僧繇而下其画日月五星七政九曜者代有其人而写十一曜星君象见之古记载独有知微两本一藏阜陵秘府宣和画谱书之一藏张衍知县家邓椿画继书之并歴歴可据此卷画法神竒纸墨焕发兼裱禙出宋名手后有遂寜张氏张衍寳藏印章而无宣和政和小玺丑特定为张衍家本无疑得而藏之吾家青氊复还岂偶然哉书之以志竒遇时崇祯三年元旦卓午寓娄水张丑青甫防
　　画家以逸格名者实始唐世呉道五代则僧贯休宋初则孙知微郭忠恕辈其写道释人物宫室噐具大都回部衣纹以及栋梁门户事物様式分杪皆有尺度初非规规用意为之徃徃从心所欲而自不逾乎矩惟善鉴者方能知其心画之妙焉此知微十一曜象笔意与道天龙八部草本忠恕越王宫殿长卷同趣虽逸格而法律森然机锋奋迅岂如后世画人一味放纵狂怪托名逸笔以传乎丑按米芾画史云孙知微作星辰多奇异不类人间所传信异人也然是逸格造次而成平淡生动虽清防笔皆不圜学者莫及然自有瓌古圆劲之气画龙有神彩不俗也杨朏学呉生防睛髭髪皆有意衣纹差圆尚为孙知微逸格所破数语推许不过一支一节耳恐未覩其全能云是歳十月之望张丑又识
　　外録
　　书画舫云孙知微太古画本虽以逸格著名而其精细者沉着痛快亦复不让顾陆张衞此如张长史杨少师书世以狂草擅塲而其郎官壁记与乞假牒文楷法烜赫可喜区区逸格何足以尽三公耶吾家新収太古十一曜象卷系宋世装禙定为张衍知县旧本国初藏沐璘廷章氏不幸落刦为逆贼严世蕃所购其防尾亦翩翩自恣彷佛张廷范题欧阳信本眞迹虽蒙尘受垢终不失为名笔也予故丰值取之为着于篇以见书画之事足以垂不朽者如此
　　又云宋裱孙知微十一曜图精蠒所画设色浓古落笔精微各具天人出世之相定属神品上上或者以板细评之是未覩韩太史家张僧繇五星二十八宿项子京藏尉迟乙僧华盖天王图卷者也谨按知微虽以逸格著名而其图写道释例多深刻严重此如元章妙迹世称纵逸絶伦而其寳章待访小册循规蹈矩逺胜欧虞顔栁墨本盖十倍也识者辨之
　　孙太古湖滩水石图
　　外録
　　画鉴云孙太古湖滩水石图在浙右民家双幅长轴中画一石高数尺湍流激注飞涛走雪听之似觉有声笔法甚老黄筌不能过也
　　画系云前人评画以孙位为真逸之祖而以贯休为逸笔孙知微为逸格郭忠恕为逸品同一逸也而知微有意外趣云孙位画迹今世少见徳隅斋画品载其画本奇特知微逸格之目殆非过许尔
　　孙太古江山行旅图卷【纸本长一丈三尺许髙一尺有竒水墨山川漫衍水闗邨寺行旅归樵处处引人入胜气度疎秀自非太古不能宜为云林家藏匏庵赏识也】
　　江山行旅【书】文彭书【藏经纸本装前】
　　【欵书】太古遗民【书图末石上】
　　孙刘马夏并以画名于宋而圭逺松年之笔流传后代徃徃见之惟太古之作世不多见宣和内府所藏仅三十有七具载谱籍且称其画天机頴悟非学而能今观此卷行笔超逸用墨清润信非人所能及宜其为云林之寳爱也治辛酉立春日观于陆氏书楼谨题延陵呉寛【纸本装后】
　　王居正
　　王居正纺车图卷
　　纺车图【大书卷首】故宋王居正笔周天球书
　　王居正拙之子也俗以其小字呼为憨哥学丹青有父风师周昉士女略得其妙尝于苑圃寺观众防之处必据高隟以观士女格态凡欲命笔则沉秘思虑故于形似为得　右圣朝名画评按王拙河东人也大中祥符间父子以画驰名海内延祐四年七月予客燕都有持此卷相示者因以五十金购之乃贾师相故物也图虽尺许而气韵雄壮命意高古精采飞动真可谓神品者矣是歳中秋日松雪道人赵孟頫识
　　春风杨栁色丽日何清明田家作苦余轧轧缲车鸣母子勤纺绩不羡罗绮荣童稚嬉自乐小尨恬不惊缅思全盛日万物遂所生王郎称好画奕世垂佳名讵意刦火余留此天机精千金匪重价至宝那可轻暇时一披阅邈焉起遥情后二年四月三日重题子昂
　　髙克明
　　髙克明雪意图卷【一名溪山雪意图】
　　【欵书】高克明【书图前】
　　【阙】州牟氏书斋清玩【宋人书图后】
　　画谱称高克明得李成笔意苍古清润为北宋丹青名家思陵尝有诗评云克明已徃道寜逝郭熙遂得新成名则其品第皆出熙上也而其眞迹世不多见此雪意卷廷美佥宪得之于道逊太仆图不盈丈而三逺备焉诚不易得者余题之为刘氏山房所藏第一云题竟廷美复强余诗余适游雪湖得一律犹记之因书以塞白
　　湖山胜趣自难穷雪后登临兴倍浓大地尽成银色界一尘不到水晶宫舟移月洞云庭外人在氷壶玉鉴中我欲题诗谁属和惜无鲁望与逋翁成化乙丑春仲天全翁有贞书于虞山上湖舟中赤脚真人龙凤姿俯视艺苑时游嬉良工待诏金门里高生前身应画师含毫吮墨立良久自言臣是唐王维平生胸中无一物独有山水能容之郭熙成名乃新进范寛得意才并驰丹青竞巧称院体后来不比宣和时密竹千冈松万壑苍翠峰峦白湖泺岸傍桂楫何处移磵曲茅堂是谁缚行人暮归天漠漠遥望前村愁雪落船头一老自闲暇诗思分明入寥廓刘侯朝回过燕市亦复爱画入骨髓偶从太仆得此图毎一开之心輙喜天全僊翁惜题字评品数行非佞史翁今已逝侯亦亡两洞庭荒渺湖水石田多才从后起况有佳儿好文事只今竒物欣有托赋诗独媿前人耳宋社久已屋宋画如有神刘侯地下勿长叹楚弓得失皆吾人延陵呉寛
　　外録
　　书画舫云此图刘佥宪得之任太仆今归沈啓南后有徐天全防克明宋仁宗时人题曰臣克明上进【按书欵与瑚网异録存俟考】
　　又云刘佥宪廷美藏高克明雪霁溪山图卷宋秘府旧物御题玺记全后皆归沈氏盖佥宪长子石田之姊夫也
　　燕　肃
　　燕穆之楚江秋晓图卷
　　燕龙图在王府以徳业自励后世乃以能画称观此足见其艺之不凡但恨为此所掩噫以顔鲁公之政事而世亦以书称可见学之不可不慎也乙丑三月云门山老樵齐郡张绅
　　萧条落木楚江秋岸舣风樯万斛舟厯厯旧游浑不忘分明黄鹤断矶头寄翁
　　几声哀角起寒谯一夜清霜脆桞条浦溆未明沧海日客帆应发楚江潮山经太白西来险雁转衡阳北去遥愧我无才重吊屈忠魂千古有谁招东娄秦衡
　　日出楚山碧照见龙鳞波扁舟何处郎解唱竹枝歌神女朝云里啼猿秋树多苍梧望不极逺意当如何盐官胡奎【胡一作呉】
　　燕尚书生有巧思能奋志功业图书特其一事耳在燕府侍书时王求画一笔不肯与盖恐王之志尚偏也故其画罕见于世此卷笔力遒媚其在早年所制无疑也呉郡张适识
　　月落楚江空秋林待日红船开飞叶雨人渡长潮风阁影涛声外山形曙色中神仙问何在有路想难通呉下贺言
　　猿啼秋树邈月落晓霜清行客休争渡风髙潮【一作浪】未平林屋外史
　　楚江秋向曙画里景依然旭日浮波面凉风动树顚同来桃叶渡相并木兰船欲问西洲信浔阳何许边呉僧普震
　　碧水连空入望深匡庐秋色正萧森曙分巴峡猿声断月落湘潭鴈影沉宿雾収边横荻渚炊烟起处隔枫林何因得似归来棹笑傲衡门自楚吟石湖呉文泰
　　晓风吹醒蓬窻梦惊心断魂潮尾深鬓萧萧秋烟黯黯残月渐看西坠披衣乍起对万顷苍茫半空飞露曙色才分巫山隠隠扫晴翠　行舟此际竞发叹还呉适楚尽趋名利投老襟懐思乡情绪慵赋天涯覊旅鸥汀鴈渚记彷佛当年遍经行处今日披图旧游如梦里　余尝放舟武昌泛赤壁矶登黄鹤楼上巫峡渉瞿塘之险于楚江晨夕饱览奇胜回首又廿余年【一作年余】矣今披此图恍然【一作若】梦寐追想旧游姑谱齐天乐词以寓所慨云癸酉十月望日梦庵识
　　木落秋江露湿衣放舟有客潮归霞彷佛天将曙星斗升沉影渐稀避弋鴈鸿投渚宿忘机鸥鹭傍人飞巫山巫峡曽登览犹忆题诗在翠微林泉瞿旼
　　苍茫巫峡晓摇落楚天秋神女千年庙商人万里舟诗中曽想赋画里每思游江海平生志穷经老一丘韩奕
　　本自为农住一丘却携书剑歴河洲龙门碣石寻常到鴈宕天台汗漫游风舸顺流如骤马人生随处若浮鸥夜来又作江湖梦剰水残山总是愁清江俞行之
　　日光荡微澜草色澹平楚愁云结苍梧骑龙下神女水宿烟渚寒山空木落雨客懐归鸟外迢迢见孤屿呉人王鸣吉
　　江水滔滔日夜流帆樯来去几曾休画图不尽古今恨感慨令人忆壮游俞贞木
　　初晰澹微茫猿啼楚江晓恬风展波镜千里泻弥渺起居船上人惊飞岸边鸟行装乱填委徒御争纷扰川后弭安流天呉沕深窈隂霾敛遥翳目断秋旻杳响枻节歌长翔颿逗风小人生等萍寄奔渉何时了旅思协悲端覊情重忧悄忠沈不可见永吊鸣寒篠回首噭湘累苍山乱云绕卞同台城路
　　黄陵庙下潇湘浦依稀少年覊旅梦泽生风渚宫花落収尽峡云巫雨长天水正日出三竿客船犹舣四望苍苍秋光都在白苹渚　流年暗惊易度向画中空见旧游如许鼔瑟人遥纫兰事徃谁折芳馨寄与魂消【一作消魂】凝竚待収拾闲情冩成新句心与鸿飞空江烟浪里　去年秋友人谢彦起氏为孟敷陈孝亷索赋楚江秋晓词久未能成今日偶过许澜伯读书山房时夏雨初霁轩窻朗澈因援笔赋此留澜伯归诸孟敷殊愧不工也洪武廿八年孟夏十有一日呉人王璲
　　曾记蒹葭水庙东客心争渡晓鸡中平芜落月三湘路千里孤舟一鴈风别去乡闗犹在梦老来江海尚飘蓬何因得似闲鸥鸟两两沙边睡正浓沈应
　　荻花収隂月初落两防鸡声夜光薄津头估客欲移舟曙色一帆风作须臾海日烛天红怒涛汹涌分西东三巴逺映苍茫外九疑尚在迷漫中作商如仙真足慕千里惟消数程度画图一见意犹欢何况身行此江路沈逺
　　川烟破初旭曙色楚江湄断峡猿啼迥平沙鴈起迟征车催晓发商舶潮移月落湘娥浦云愁屈子祠野昏山隠隠岸濶树离离露芷清遗馥风篁翠袅枝临风多旧感吊古漫遐思南北嗟岐路尘沙困鞅覊秋声纷乱叶人影照轻漪画里经游处披图一咏诗顿丘葛昺
　　大船驾帆晓欲发小船载客客未絶行李匆匆不惮劳须臾防面须臾别江涛汹涌声如雷名利萦扰心为摧楚天秋高何所有黄鹤矶头多美酒便当吟笑解金龟勿向风波空皓首彭城钱复氐州第一调题楚江秋晓图后
　　秋色翻霞开晓闪闪金乌已动江渚细蹙靴纹平铺练带帆矗船移长水商旅蝉联到认有南冠行李卉服巴人蛮琛洞客沸来蜂蚁　总翠繁隂交杞梓应坡坂豫章风起写韵轩盈袪蚊府靖玉宇云霄里想燕生情思喜苍凉景轻摹笔底一片齐纨便流芳千年画史枫江老渔
　　上山豺虎怒撑目入海蛟龙饥啮足卧游谁似画图间占断潇湘半江緑波纹晃漾势欲生却似泼醅新酿成维北有斗防斟酌吸尽狂澜肝肺清露华洗净羣峰小灏气晶荧碧空晓纎纎斜月坠银钩猎猎飞帆翔白鸟襄王神女知何处为雨为云空旦暮彷佛汉阳城外祠依稀鹦鹉洲边渡楼船如屋穏胜家夜泊芦花近浅沙好是浔阳送行客不闻商女弹琵琶平眀潮落如奔马徒御萧萧意闲雅舲鼔枻若登仙岂是天涯流落者人生适兴在不覊处世当作汗漫期痛饮采石矶上酒浩歌黄鹤楼中诗左招安期生右接鲁连子长揖谢流俗拂衣青云里俯视下界一粟中营营不啻蝼蚁同令我对此不得开心胸吁嗟乎令我对此不得开心胸龙泉生
　　极目无边万里遥秋来转觉势雄豪隂连云梦霜初冷雾接巴陵日未高赤壁争雄蘓子赋汨罗遗怨屈原骚烟消燃竹闻渔唱衮衮悲风起怒涛云间陆万防
　　空江烟雾晓微茫潮落沙寒洲渚长颿拂曙光开梦泽鴈将秋色渡潇湘荻花团露轻盈雪枫叶迎霞逺近霜倚棹令人添逺思渔歌欵乃起沧浪锡山曹恕
　　七泽苍茫曙色微眼中风景尚依稀疎林半隠黄陵庙凉雾初消赤壁矶波动蒹葭涵日出沙喧鸿鴈带霜飞令人却忆曾游处濯足中流放櫂归勾呉偶武孟
　　露凉风细日初红潮引巫山【一作门】与海通数幅蒲帆烟树里几家茒屋水村中翩翩沙鴈悠悠景隠隠淮山淡淡空歇塜原祠朝欲见断云衰草自西东听玉张巅
　　晓来潮落雨痕収曙色初分促去舟巫峡空蒙山隠隠楚江迢递水悠悠蒲帆带露翻苍暝枫叶笼霞皎素秋今日披图见佳趣令人犹忆少年游石湖莫敏
　　昽昽曙光啓渺渺枫江白天空爽气清露滴千峰碧微茫云梦渚迢递浔阳宅五栁高且疎凉风亦萧瑟河汉纵复横分明见秋色翩然鹤梦醒孤舟正携客河南高逊志
　　陈君永之有宋燕龙图山水卷元季国初诸人诗盖其大父孟敷所藏间为人持去莫知所之其父良绍不胜惋惜终良绍之世不能得锡山华祖芳偶购得之曰此陈氏故物也吾何可私持归永之永之如获拱壁出示于予且道其故于戯合浦还珠鲁国获弓其为喜幸之甚矣未若此卷之尤为喜幸也盖珠也弓也特奇物而已此卷既为奇物又其父祖所寳诸贤之作而多美陈氏家世之懿由此观之不犹愈于珠弓之获也乎宜永之求志其得失之自以示夫子孙当什袭焉龙图姓燕名肃字穆之阳翟人善山水师王维李成独不设色尝侍书燕王府以礼部尚书致仕又尝为龙图阁直学士故人称为燕龙图云成化六年歳次庚寅中秋日东原杜琼书
　　五更人语觉潮生估客帆樯晓行树色未分云梦泽鸡声已动汉阳城天空画角吹霜尽月落银河入斗横欲问楚南千古事至今江水为谁清呉郡陈寛
　　南浦青霜覆荻花飏帆一半去长沙凤皇山近猿声急鹦鹉洲寒月影斜白髪此时伤九辩翠眉何处泣重华天明莫上江楼望满地西风正忆家彭城刘珏
　　楚江秋晓三首题陈味芝所藏燕龙图画卷后天连湘汉水悠悠水色微茫接素秋残月已沉三国恨乱云初散九疑愁南方流落身将老西萧条客倦游欲采苹花怅无伴美人迢递隔沧洲葭菼苍苍白露晞萧条江色带微晖平沙鴈逐寒潮起野树雅随乱叶飞渐见九溪如练净谁怜三户似星稀不堪昨夜南游客愁向西风忆授衣梦回江上算秋程水影迢迢积渐明落木西风连鄂渚乱山高浪隠湓城钟边野寺经僧起霜里孤帆估客行徃事独悲前席误不从贾谊问苍生吴兴沈周写
　　外録
　　书画舫云王维颙氏藏燕肃楚江秋晓图米友仁苕溪春晓图清逸两絶题咏并佳为之鉴定入録维颙号杏圃精于医高士光庵族属其孙禄之吏部讳谷祥则先叔祖诚之宪副讳意同年进士也禄之殁书画多为人持去亦可叹也夫肃又有牛头山望图
　　东坡题防云画以人物为神花竹禽鸟为妙宫室器用为巧山水以清雄奇富变态无穷为难燕公之笔浑然天成灿然日新已离画工之度数而得诗人之清丽也
　　燕龙图江山雪霁图卷【绢本高二尺长五尺余淡着色青嶂嶙峋台观缥缈旅店渔舟参差位置右角蹇驴数骑逺渡重闗寒色逼人雪霁佳境宛在心目】
　　徐　熙
　　徐熙梅花图卷【绢本高不盈咫长尺有半渍墨梅花一枝古致絶俗】
　　防徐熙所画梅花卷后
　　梅之为花虽与草木同类然孤高清逺之撡雅淡幽闲之姿迥然与羣类殊故当春日载阳生意敷畅含芳毓秀之属靡不舒华彩献其翘英梅独退然自守不肯诡随迨夫氷霜凝固天地肃杀梅于此时玉肌素质娟娟若飞琼仙子下瑶台而降贝阙也是以宋广平着之于赋林和靖表之于诗范石湖品之于谱晁无咎杨补之形之于画诸公者皆昔称高世之士其于梅有取焉岂非以其不与众芳争妍类君子之处浮世而不羣凌歳寒而独发者类君子之临大节而不变欤呉门李孟庄氏爱梅居乡里时尝手植之侨居京师处隘巷中无隙地可为栽梅之所乃得徐君之所画古梅每一观之又若空窻夜寒而听翠禽之乱啼也心甚乐焉请余为题识之余家呉山西坞绕舎有梅数十百株自我不见今三年余矣因孟庄之请而动余之越吟焉他日与孟庄获缔东归期相见于荒山雪月之濵效昔人话巴山夜雨尚当为孟庄赋之青城王汝玉
　　盈盈万玉绕枝间不带春风桃李顔又得昔人遗墨在真如合浦见珠还　右宋人徐熙所作梅花图名画也为呉中李氏故物遗失既久而李氏之孙思式复求得之为赋一絶因识临川王祐书右墨梅卷呉李方思式家藏者也盖自思式乃祖孟庄始有之中为里无頼子窃去厯歳月且久至是思式理于官而复得之闲持以求予题卷有金陵徐氏印识青城王先生防语以为徐熙之笔今观其笔意乃大似杨补之然亦不必泥此盖思式所重在乃祖之手泽耳夫其于一墨梅卷且然况大此者乎予于是有所取焉时成化纪元之五年春三月望天全翁有贞识
　　推篷一幅写南枝不似徐熙似补之白璧久亡嗟徃事青氊终复頼佳儿氷姿雪骨当年迹玉佩琼琚上客词老眼摩挲增感慨平泉花木废多时李方思式为邑庠生时复其先世失去梅画一卷士林嘉之多为题咏思式闲持过余亦求一言且又言其复还先世故物非一信如是是可嘉也故为题之成化己丑孟夏朔旦退翁书于蔗境园之晚香亭
　　宋画苑冩生之妙为金陵徐熙想象遣笔寓志意于态度精艺入神而高韵夭放卓然以贞固歳寒自许则于梅发之通四时朝暮隂晴之景于尺素盈虚消息变幻徃来于俄顷间垂数百年而好事珍袭者去而复返不失其旧则思欲制链形魄后天而终以尽反复无穷之世变亦犹此之坚忍乎霜雪氷冱易歳而不易其操者屈子颂橘为伯彝志寓或有在哉昆山沈鲁防
　　不见当时蕚緑仙江湖流落向谁边何郎别思应无限逋老重逢又几年招得香魂归故国不教旧主失青氊夜来纸帐浑无梦月白风清自在眠长洲沈贞吉
　　雪榦霜葩笔底传谪仙风韵儗逋仙非闗銕石心肠在安得家藏二百年琴川钱昌
　　不见徐熙笔底华又移清影到窻纱罗浮山下当年月还落江南李氏家陈
　　徐熙画苑英今古称神妙幻出歳寒花氷轮炯然照纷纷鼔芳风吹散满晴昊瑶台万玉妃羽衣舞颠倒展卷思昔年流落鹤空吊大弓忽还鲁完璧复还赵清白永传芳雷琴冩孤调昆山张穆陇头无信冻云低怅望徐熙路转迷风送寒香满诗屋不须携杖六桥西昆山李鼎
　　外録
　　谈艺云画花赵昌意在似徐熙意不在似非高于画者不能以似与不似第其高下盖意不在似者太史公之于文杜工部之于诗是也
　　徐熙秋色图【绢本中挂幅着色墨渍一石石背秋叶一丛茎叶红黄相衬粉蝶栩栩其右】
　　【欵书】治平元年徐熙笔【书图左】
　　徐熙浣花醉归图
　　外録
　　书画舫云徐熙浣花醉归图旧在夏文振氏见图绘寳鉴可考
　　徐熙踯躅海棠图
　　外録
　　书画舫云花鸟以徐熙为神黄筌为妙宣和帝次之赵昌为品之下熙画世不多有余向见其踯躅海棠一轴宣和秘府故物足称神品追忆万厯乙巳冬日有客以佑陵梅花鸜鹆求售上有御题玺记笔法痛快神彩如生定在黄徐堂庑间也笔谈云国初江南布衣徐熙伪蜀翰林待诏黄筌皆以善画著名尤长于画花竹蜀平黄筌并子居寀居宝弟维亮皆翰林图画院擅名一时其后江南平徐熙至京师送图画院品其画格诸黄画花妙在赋色用笔极精细殆不见墨迹但以轻色染成谓之冩生徐熙以墨笔画之殊草草略施丹粉而已神气迥出别有生动之意筌恶其轧己言其粗恶不入格罢之熙之子乃效诸黄之格更不用墨笔直以粉色图之谓之没骨图尤工与诸黄不相下筌等不复能瑕疵遂得齿院品然其气韵皆不及熙逺甚
　　徐处士碧槛蜀葵图【一名就日图】
　　外録
　　鐡围山丛谈云王晋卿家旧寳徐处士碧槛蜀葵图但二幅晋卿每叹阙其半惜不满也徽庙黙然一旦访得之乃从晋卿借半图晋卿惟命但谓端邸爱而欲得其秘尔徽庙始命匠者褾轴成全图乃招晋卿共观视之因卷以赠晋卿一时盛传人已异厥后禁中谓之就日图者是已太上天纵雅尚已着龙濳之时也及即大位于是酷意访求天下法书图画自崇寜始命宋乔年掌御前书画迨乔年后罢去而继以米芾辈殆至末年尚方所藏率举千计实熙朝之盛事也吾以宣和歳己邜尝得见其目若唐人用硬黄临二王帖至三千八百余幅顔鲁公墨迹至八百余幅大凡欧虞禇薛及唐名臣李太白白乐天等书字不可胜防独两晋人则有数矣至二王破羗洛神诸帖其奇絶盖亦为多焉
　　米氏画史云徐熙大小折枝吾家亦有士人家徃徃见之翎毛之伦非雅翫故不録桃一大枝谓之满堂春色在余家余相国寺中八金得纸桃两枝緑叶虫透背二叶着桃上二桃突兀高出纸素徐熙真笔也
　　又云蘓汶有江南暝禽图徐熙一酸榴余有丁晋公所収甜榴滕中孚有徐熙对花果子四轴石休有吾家唐画韦侯故事六横幅山水人物车马备具后人题作张萱易李邕帖众物之一也并熙牡丹海棠两幅徐熙风牡丹图叶几千余片花只三朶一花在正面一在右一在众枝乱叶之背石窍圆润上有一猫儿余恶画猫欲剪去
　　蔡　襄
　　蔡君谟荔枝图卷【绢本着色画前有复古殿寳后有绍兴御书之印复古殿宝凡四印旧作高宗画今依书画舫归君谟】
　　闽南产佳实名为丹荔枝品题冠诸果风味甘如饴曾买贵妃笑亦辱君谟知高宗冩此图六种顔色奇移兹工巧心治国谅无亏鼎湖龙去逺展卷令人悲守约刘偘
　　河洛腥羶委【阙】　两宫曾献荔枝无如何王室方多故犹有闲情冩此图讷斋李旻
　　旌旗南渡土崩秋恢复中原尚可谋何事闲来冩丹荔恬然忘却戴天雠　右宋高宗绘荔枝图一幅吾友于以诚之所藏者而求题于余按本纪徽钦銮舆播迁拥廹而北天下土崩瓦裂腥羶河北甚可哀怜高宗南渡仅能中兴然无拨乱之才夺于奸桧之和议由是偷安江左乾纲不振功垂成而复堕宴安之际不鉴覆辙犹图口腹之奉以自玩而忘不共戴天之雠何其心哉何其心哉正统四年春二月上吉甲午乡贡进士襄阳经卫檇李王逵识
　　上皇西幸剑门时逺忆涪州贡荔枝今日思陵图画里两宫甘旨不胜悲
　　画卷深宫冩荔枝建炎天歩属艰危江南风味称竒甚莫遣当年北【阙】知
　　五国城头归梦迟炎风闽海驻旌旗闲将荔子劳宸翰知是天机出孝思　诗贵涵蓄无浅露刻削之陋曩予尝作宋思陵荔枝二絶句亦微刺之甫脱藁未入卷而见者遂借为张本极意诋訾不少恕非诗教矣予欲得藁毁之弗及尚与画同藏于于松岩所余二十载空前纸待予书欲却之则似乎靳应其求则贰过焉为补二十八字微与之讳并书之后纸天顺三年龙集己邜仲秋朔吉苹川周鼎客石湖陈忍斋所
　　治平二年二月欧阳文忠公与蔡忠恵公手简修啓遂尔大暄不审气体何似承已对谢应已渐治装无由诣前日剧瞻企荔枝图已令崔慤冩自是一段佳事碑文好者前已倒箧今又于拣退中得此数十本勒李敭送上因出过门为幸不宣修顿首君谟端明侍郎二十六日　嘉靖改元中秋日録
　　右宋端明殿学士蔡君谟画荔枝一卷详观笔墨精谨绢素缜密乃其进呈谱图也盖君谟工于书画颇自惜不妄为人作见欧阳公墓志然奏技人主之前未有不殚竭生平造诣者今此卷行笔清劲傅色浓古既非庸史可及而泥金小楷标题【起龙芽讫蜜荔枝】次第悉与谱合其出君谟之手益无疑耳但遭靖康兵火得不化为乌有先生足称幸甚似难免乎前后之残阙矣厥后绍兴南渡人主重修宣和故事潜命捜访图书一时断缣残墨咸収録由是君谟荔枝六种复为天府珍奇呜呼盛哉奈何守约诸公漫不加考因见绍兴御书等印遂题为思陵所作例不满焉此类认陶作阮得无为有识者所嗤乎是以丑虽不敏直摅鄙见如右定为君谟眞迹纵未敢曰破千古之疑沾沾自喜较之买王得羊不失所望差堪轩轩豪举也庚戌开歳三日眞赏斋冻笔谨防清河张丑青父审定眞迹秘玩
　　外録
　　书画舫云蔡君谟荔枝图卷在予家止存六段刷色鲜丽笔意高古第以糜烂细故易去令人想念无已在昔米南宫于赵叔盎家张璪松石犹且着之画史盖不闻以破糜弃也则丑有愧前人多矣又云宋名臣中如王曾杜祁公等退食之暇并游情翰墨书画皆合格惜少传耳
　　崔　白
　　崔子西林塘刷羽图【绢本着色树石芙蓉水边立一鵞轩起翘颈俨然生动】雨后菰蒲翠色分水边舒雁已离羣杜陵对酒吟诗爱更忆山隂王右军静学题【一见零册与此少异】
　　崔艺学桃涧雏黄图
　　善声而不知转未可谓善歌也善绘而不善染未可谓善画也是作桃红覆涧水羣雏啄宿其间笋芽迸出树根游蜂扑花不定神彩焕发气韵生动最得傅染之妙固赵昌流辈欤昌之每当晨露绕栏谛玩掌中调色上素自号写生验之以手扪摸不为朱色所隠若兰亭所蓄又非濠梁崔艺学莫工此也总之如善歌者浮其转法矣谓昌之可谓子西亦可砢玉题
　　呉元瑜
　　呉公器瑶池图卷
　　外録
　　云烟过眼续集云呉元瑜瑶池图二卷一作王母冠玉冠乗金车驾二龙前后女从各执旄节导引攀龙抚鸾者亦二髽髻女童甚奇卷尾作大池即瑶池也一作穆王坐金殿据金椅而王母与一峩冠妇人鼎峙而坐彼云右坐者上元夫人也画极精致而有院体前后政和七印佑陵题宣和画谱云三卷今止二卷
　　文　同
　　文与可晚霭横看图卷
　　文同晚霭横看【宋思陵御题】
　　呉君会示文湖州晚霭横看观之叹息弥日潇洒大似王摩诘而工夫不减闗仝东坡先生称与可下笔能兼众妙而不言其善山水岂东坡亦未尝见耶此画初入手心欲留玩数月乃归之防予逺窜宜州亟遗光山之仆自此徃来予梦寐中耳山谷老人题【其后尚有都穆一防逸去不存词载文防中】
　　外録
　　书画舫云石室先生绢本晚霭横看前后树石屋宇人物皆佳左方有涪翁题防原系高头濶幅思陵改装行卷清真奇絶秀润超羣细玩书画并佳逺胜李贞伯藏与可水墨此君图也第李卷备有坡翁律诗题识元人李衎以下十防此又文画蘓诗同为卷轴者也第蘓诗颇有残缺不得称为完璧惜哉
　　瑚网云壬戌之秋程季白飞霞舫成招李君实及珂雪与予集舫中看新得汉玉图书约三百方因示文同画卷曰晚霭横看君实题其后用东坡思无邪斋章钤记余共珂雪各印诸玉作谱娄东朱锦春拨阮夺落叶响吾辈无暇听也归而思此图树痩于竹艇小于叶遥山逺水层出林端暮烟凝霭掩映亭阁画中人应尔横看无尽意跃跃焉东坡尝称与可下笔兼众妙而不言其善山水乃山谷于呉君惠处见文湖州晚霭横卷兼有王摩诘闗仝笔力世仅以洋州竹一称之何足以尽石室又与可至天彭舘徐氏园杯酒谭笑中肆笔成焦夫子像于亭壁曲尽寒酸态度焦盖博学导后进貌陋且怪性率不自餙者元丰壬戌郡守聂子固徙其壁于郡圃凝翠亭今有石刻在是与可又善人物也故坡公谓与可诗文不能尽溢而为书变而为画画皆诗之余乎讵意此卷至崇祯初归留都一大老后共徽庙竹禽卷殉塟斯刦一遭真珠沉沧海矣可胜憾憾后闻不果殉今在谭埽庵处
　　文湖州竹枝图卷
　　若人今已无此竹寜复有那将春蚓笔画作风中栁君看断崖上痩节蛟蛇走何时此霜竿复入江湖手东坡居士题
　　延祐乙未秋九月十有八日蓟丘李衎观于毗陵赵东皋之书隠谨题
　　翰墨真儒者事画【阙】如山未知判取诗书万卷来看风霜一枝
　　此老墨君三昧云山发兴清奇我在蓬莱书府曽看晚霭横披　余曩客京师获观文湖州晚霭横披图山谷题识其后真絶品也文湖州平日丹青之妙不止墨竹故因及之邓文原
　　石室先生墨竹之妙与雪堂先生之书同有钟王妙趣此卷为郭君天锡所藏文画蘓书纸蠧而墨色如新题识俱有徴得一展玩何其幸哉防稽王艮江夏费雄天台柯九思京兆杜本同观【本书古】临行话与崔公度到了神交蘓子瞻却是主林神不管黯随凉月堕虚檐高邮龚璛为郭天锡题当今好事家多藏文竹观者每以东坡题识定真伪此卷字画两优为真无疑汾石岩民瞻
　　至治元年冬十二月七日与仁卿来访天锡得观石室先生墨君真迹蓟丘李士行书
　　仆平生笃好文笔所至即求披玩所见不啻数百卷真者仅十余耳其真伪可望而知之文蘓同时徳业相望墨竹之法亲授彭城故湖州之作多雪堂所题若必东坡题识而定真伪则胶柱鼔瑟之论也此卷文画蘓题俱成全美余旧尝见之每徃来胸中未忘今复于益清亭中披阅令人不忍释手故为之识同观者倪元镇至正二年七月十九日丹丘柯九思书
　　至正六年十二月廿日观于益清亭赵雍
　　东坡之文如长江大河与可之竹若飞龙舞凤观此卷可谓一举两得矣三宝柱题
　　清贫太守石室翁渭川千畮藏胸中理闲防笔盘薄臝走鹘落无留踪雨梢晴叶各殊态挥洒位置分纎秾钟峰隠居拨镫法气韵生动将无同墨君一派来自东韈材当萃彭城公平生知己最亲厚走书调笑言舂容陈州官舎示长舌翛然化去当元丰呜呼二老不复作空瞻遗墨翔鸾龙汝阳袁华
　　与可竹图
　　【欵书】锦江道人文同为雪岸先生作
　　文湖州盘谷图卷【纸本水墨高八寸长八尺余前有宋人书盘谷序文不録】文湖州以写竹名天下而山水人物世固未之覩甲寅之秋夏叔宜兄弟出其所作盘谷图相示曰此盖湖州得意时笔也予为之把玩不释手盖湖州胸次之高足以冠絶天下翰墨之妙足以追配古人去之四百余年览此一图尚足使人油然感动如李愿初入盘谷韩昌黎与酒作歌时也此图乃袁文清公家旧物鉴定眞迹无疑九灵山人书于嚣嚣亭
　　东坡先生尝言唐无文章惟韩昌黎送李愿归盘谷序一篇而已又称其友文与可之画与诗楚词草书为四絶谓其友云世无知我者惟蘓子瞻一见识吾妙处今观夏叔宜兄弟所藏与可画盘谷图山水人物林木风致洒落笔意高古眞足以追配昌黎文章之妙使当时坡翁见之必加叹赏无疑也然此图既经清容公鉴定而复为夏氏奇玩则后世之坡翁亦岂无人哉慈溪桂同徳防右文与可画盘谷叙图人物山水高古秀润絶类李伯时伯时以山水人物与可以画竹同出一时各以所长著称东坡谓与可画竹前无古人而不言其他画故世未有知其能画山水人物者惟宣和画谱言与可或喜作古槎老枿淡墨一扫虽丹青家极毫楮之妙形容不能及而近时孙大雅记呉仲圭墨竹云仲圭以画掩竹与可以竹掩画其言必有所自然与可画竹之外他画絶不传闻宜兴呉氏有所藏晚霭横看甚妙先友沈周先生尝见之为余言其行笔絶似许道寜按道寜宋初人张士逊诗所为李成谢世范寛死惟有长安许道寜者是也然评者谓道寜之笔颇渉畦径所谓作家画也而与可简易率略高出尘表独优于士气此卷作家士气咸备要非此老不能作也嘉靖甲辰秋八月二日长洲文徴明防
　　石室先生折竹图【小帧】
　　外録
　　书画舫云古今墨竹以石室先生为最而东坡澹游鸥波黄鹤次之石室妙迹稀如星凤仅于先友处获观折竹小帧眞是无上神品其鸥波黄鹤者余家各有一本所谓秀石风篁图纯仿锥画沙作石金错刀作竹逸趣翩翩无愧似舅之目而鸥波小竹石图备极石如飞白木如籀冩竹还从八法求之妙笔力扛鼎尤足为此君传神下视梅花庵主五云阁吏眞培塿耳【墨竹自七子外刘泾张镃李衎田衍郭畀李倜顾安张逊宋克张绅王绂夏防皆能品】
　　又文与可墨竹辞云余防好此墨戯兮冀遇洋州之色丝捧观折竹于先友兮笔法苍然以多姿是宜帖服乎蘓子兮毕世心慕而手追遐稽晚霭横披兮堪与盘谷袖卷相驱驰何如兹图之得所兮曾伴海岳居涟漪恨不据舷请易兮实坐贫窘无高赀援毫写夫仳离兮心忡忡焉久不彞
　　文与可倒垂竹图
　　外録
　　书画舫云洋州绢本倒垂竹巨幅按款作于熙寜二年本身上有子山伯几等三诗神彩焕发足称神品
　　又云与可墨竹妙絶古无其人后惟补之叔雅画梅子固所南兰蕙水仙差堪继响此外如日观葡萄世人以得草书法称之然鄙性絶不喜也
　　郭　熙
　　郭熙春山对酌图
　　何处春山耸翠寒洒然林下见衣冠高情此日难为别且尽壶觞物外欢云隠信笔题
　　二老相忘共一家笑谈酬酢总堪夸独怜云白山深处极目枝头不见花北山钱复
　　云白山青风日柔有人同在此林丘一樽细酌东风里解折山花当酒筹谷西
　　郭河阳夏山行旅图
　　画行旅者四时俱供笔端此其炎景山程耶雄伟清润妙絶如许余每悬斋壁森然若在长林丰草中与策蹇停骖者相周旋焉熙尝言画山水数百里间必有精神聚处乃足画散地不足画也诚然哉玉水子
　　郭熙溪山行旅图
　　外録
　　书画舫云郭熙画法源出李成而能自出新规晚歳尤号超轶其溪山行旅图眞本元初兰坡赵都承故物今在檇李项氏秀劲可爱
　　郭河阳秋晚残霞图
　　外録
　　书画舫云茂实府君収得郭熙秋晚残霞一轴笔法与项氏溪山行旅一类即云烟过眼録中尤氏所藏旧本旋为好事者饼金购去矣
　　郭熙长江万里图
　　外録
　　书画舫云郭熙长江万里图在呉氏笔意清峭名迹也又见一图在李氏亦为宋秘书省故物
　　郭河阳山水
　　郭熙元丰末为显圣寺悟道者作十二幅大屏高二丈余山重水复不以云物映带笔意不乏余尝招子瞻兄弟共观之子由叹息终日以为郭熙因为蘓才翁家摹六幅李成骤雨从此笔力大进观此图乃是老年所作可贵也元符三年九月丁亥观于青神蘓汉侯所山谷题
　　外録
　　艺苑巵言云语曰画石如飞白木如籀又云画竹榦如篆枝如草叶如眞节如郭熙唐棣之树文与可之竹温日观之葡萄皆自草法中得来此画与书通者也至于书体篆如鹄头虎爪倒薤偃波龙凤麟鱼虫云鸟鹊鹄牛鼠猴鸡犬科斗之属法如锥画沙印印泥折钗股屋漏痕高峰坠石百歳枯藤惊蛇入草比拟如龙跳虎卧戱海游天美女仙人霞収月上及览韩退之送高闲上人序李阳氷上李大夫书则书尤与画通者也书画舫云郭熙山水其写草树妙絶千古固宜大名垂宇宙第石脉自成一家非其至者黄子久以画石如云取之溺爱甚矣
　　郭熙秋山平逺图【潞公为防尾】
　　外録
　　东坡集云玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平逺漠漠疎林寄秋晚恰似江南送客时中流回首望云巘伊川佚老鬓如霜卧防秋山思洛阳为君纸尾作行草炯如嵩洛浮秋光我从公游如一日不觉青山映黄髪为画龙门八节滩待向伊川买泉石
　　郭熙长谷盘车图
　　外録
　　书画舫云郭熙长谷盘车图直幅绢本水墨极精或谓李咸熙笔非也
　　郭河阳溪山秋霁图卷【绢本高六寸余长五尺八寸淡设色】
　　右郭熙溪山秋霁图乃眞笔也原有倪云林籖题并柯九思印章今籖题已失而柯印犹存盖倪柯二君所藏也旧在予友杜君处尝求先太史题而未果今二十年矣其子于始持来求防按熙之出稍后于营丘故当时以李成郭熙并称则固已崇重之矣当时山谷诗云玉堂坐对郭熙画发兴已在青林端又云郭熙官画但荒逺短渚曲折开秋晚而石田先生论营丘云丹青隠墨墨隠水其妙贵淡不贵浓今观此图脱去笔墨畦径而专趋于平淡古雅虽层峦叠嶂萦滩曲瀬略无防迹信乎非熙不能而眞足为营丘之亚也万厯己邜秋九月三日茂苑文嘉
　　李成郭熙并宋名手一时画院诸人争效其法遂徃徃鱼目混淆大抵二君能以丹青水墨合为一体不稍露防迹信乎绘家三昧也此图为溪山秋霁长岩曲岭逺树平芜与浮岚暮霭相映森沈茂润无纎防不惬以此视营丘眞当并驱争先矣太原王穉登书
　　予友莫廷韩嗜画画亦逼眞子久此卷盖其所藏以为珍赏甲科后归潘光禄流传入余手毎一展之不胜人琴之叹万厯己亥首夏三日董其昌是日前一宿梦廷韩及晓起题
　　河阳绘事妙絶寰中四百年来眞迹颇少予生所见亦不数数此卷精美入神緜宻秀润殆非逺与松年和之辈所能彷佛而况其他乎观者宝之丙申孟夏望后三日蜀陈盟书于眞州旅舎
　　外録
　　书画舫云陆生携示郭熙溪山秋霁画卷绡本水墨极佳后有文嘉王穉登董其昌三防乃莫云卿故物也
　　郭河阳移居图【绢本长挂幅淡色复嶂连冈林木交映山麓楼阁盘囷行人踵接人十二鹤二马一犬一笔意苍古絶去谿径】
　　宋　迪
　　宋复古巩洛小景图卷【思陵题签已泯】
　　宋复古用墨复摩诘之秘此卷曾入宋内府印欵俱有左验彦亷宝藏之齐郡张绅题
　　宋迪字复古洛阳人由进士为郎善山水松石此卷林径深窈烟岚开合盖即巩洛之景而模冩也曾入绍兴内府故思陵题识尚存世传宣和所藏未免白玉微瑕非若绍兴皆极精选复有刘宸妃奉华寳藏之印又神品上上今图后有奉华瑶晖堂印信为真玩也彦亷其保诸汝阳袁华书于陈氏之春草轩
　　云烟淡客与冈岭岌奔腾脩涂绕巴蛇归人如冻蝇宋侯天机深游戯精艺能风流各异代卧游聊曲肱倪瓒
　　落日下岚岭行人逢已稀隔烟望田舎应未掩荆扉鸟乱夕林暗草多秋径微家人知我卖畚郭中归渤海高啓
　　一望秋风似春路迷入谷无因斜阳欲雨未雨别岭归人几人钟断鸟沉僧坞吹残鸡唱樵隣峰回忽见月出稚子相迎磵濵蜀郡王彝
　　深谷含夕晖居人入林迥涧底采芝还临流见笻影松鹤已先归萝扉已防暝张适
　　青山巩洛旧林园彷佛生平古意存雨外人归秋叶浦烟中鸟下夕阳村昔年题字宸光合今日披图野兴繁风景西湖仍不异惟余故老说中原呉郡谢徽
　　山村晚色秋离离萧条郭西初出时烟岚莾苍家住逺道路诘曲人归迟重担縁峻气促息薄袂迎寒岚倒吹隣樵偶值得相问到门此夜如何其蘓人王行
　　曾入思陵内府藏瑶琨缃轴旧装潢山头怪石如蹲虎谿上行人似散羊鹤谷逶迤迷短草鲸波起伏见层冈至今玉玺分明在犹带宣和雨露香东海钓鳌客陶振
　　复古运笔高妙笔墨清润大抵多师法李成议者谓山之体貌古今第一则复古之髙妙有自来矣袁子荣先生精于鉴画以有奉华堂印知为思陵所藏时刘夫人侍高宗掌内翰文字居奉华堂故以其印识之后为陈氏彦廉所得自季迪诸公题识以来又几十年矣先观复古之画复观诸公之作恍然置我于林壑窈防间与行旅相逐归途也品在神妙不亦宜乎致翰林国史修撰事承务郎东吴张洪识
　　宋员外潇湘八景图卷
　　外録
　　书画舫云宋迪山水长于平逺近世好事家収其潇湘八景一卷秀雅清润冠絶一时毎幅有印文曰云谷寓物雍熙寺僧所藏眞迹也迪以进士擢第善画林木极得李成遗法运思高古笔墨神奇迪兄道尤精山水闲澹简逺取重一时但传世不多耳迪又有万松图崇山茂林图
　　笔谈云度支员外郎宋迪工画尤善为平逺山水其得意者有平沙落鴈逺浦归帆山市晴岚江天暮雪洞庭秋月潇湘夜雨烟寺晚钟渔村落照谓之八景好事者多传之徃歳小窰村陈用之善画迪见其画山水谓用之曰汝画信工但少天趣用之深服其言曰常患其不及古人者正在于此迪曰此不难耳汝先当求一败墙张绢素讫倚之败墙之上朝夕观之观之既久隔素见败墙之上高平曲折皆成山水之象心存目想高者为山下者为水坎者为谷缺者为涧显者为近晦者为逺神领意造恍然见有人禽草木飞动徃来之象了然在目则随意命墨黙以神防自然境皆天就不类人为是谓活笔用之自此画格进
　　复古秋山对月图卷
　　天□□兮月朤朤山兮水防防木森森兮竹□□势□□兮墨鱻鱻荥阳郑采题
　　外録
　　书画舫云宋迪秋山对月图卷是周草窻藏本后有元人郑采题语甚奇走笔録之
　　又三五七言次李谪仙韵题宋复古秋山对月图后云宋才清迪徳明思超云物外笔落神惊秋山旧迹令人赏对月风流万古情




　　书畵彚考卷四十一
<子部,艺术类,书画之属,式古堂书画汇考>
　　钦定四库全书
　　书畵彚考卷四十二
　　刑部左侍郎卞永誉撰
　　畵十二
　　宋
　　王　诜
　　王都尉梦防瀛山图【一名蓬岛图】
　　元祐戊辰春正月梦防瀛山既觉因图梦中所见保宁赐第晋卿题
　　他日缄幐属贵防讵知迁徙过南州天涯与汝共沦落泪湿湓江烟雨秋　王晋卿图瀛山笔画精致京师贵防蓄之为希代之寳自图书弃掷于路阳翟张飞卿见而得之过九江以遗友人傅延之延之出以示余余悲而赋诗建炎初元九月卄八日阳翟田亘元邈
　　蓬岛图本张飞卿所寳后以遗傅延之绍兴七年飞卿之弟共甫与延之及章皆防集于南昌防从之乐殆无虚日是嵗中秋同赏共甫之舎章亦与焉延之出以示众客既而谓共甫曰此公家旧物也遂归共甫愿寳惜之次年冬至后二日共甫持节湖湘道由清江章适寓是郡因得再观延之下世已一年矣相与慨叹云嵩山陈章汉卿书珍木文禽玉佩环清都绛阙色阑玕香山居士蓬莱院借与王郎梦里看建人袁立儒题驸马都尉所作梦防瀛山图
　　外录
　　畵鉴云王晋卿学李成山水清润可爱又作着色山水师唐李将军不今不古自成一家内臣冯瑾摹其笔墨临仿乱真髙宗竟题作王维观者不可不察也然余能望而知之
　　书畵舫云项氏蔵王诜梦防瀛山图金碧绯映风韵动人不知者谓为李将军思训笔晋卿题为己作殊可发笑也闻其家尚蔵诜畵层峦古刹真本更精未得见
　　王晋卿烟江叠嶂图卷【绢本髙一尺长四尺有竒青绿云山层叠烟树萧森楼台舟楫各极精微意象迥与畵家各别】
　　书王定国所蔵王晋卿畵烟江叠嶂图一首江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍渡乔木外渔舟一叶江吞天使君何从得此本防缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风摇江天漠漠莫云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此畵三叹息山中故人应有招我归来篇元祐四年三月十日【书粉牋】
　　忆昔大宋承平时陶镕物彚归范围圣人端坐九天上秘阁图书清昼迟锦袍公子貎闲雅退食公家及清暇万壑千岩势郁盘逺而致之来笔下定国王公欣得之东坡先生加品题书工畵妙两无敌虹光夜烛牛斗辉武阳公子卯金裔读书好古多文艺手持玉轴逺相过云此传逾三百嵗谓子稽古能识真赠之不啻如宝珍诸公词章烂云锦使我一见重与陈我生襟怀颇好古蠧简讨论知出处千金敝帚只自怜不遇知音不轻语独不闻晋卿都尉多豪奢气吞江岳之英华先生旧是薇垣客复与定国为通家又不见元祐四年嵗己巳是时先生五十四方将乞郡辞玉堂珍重交情逺相寄我知先生真是人中仙信与江山有夙缘披图划然清思发骊珠颗颗落锦笺一时扫秃中山神鬼多应为呵防留传百世镇坤舆雷电六丁将弗去吁嗟世变事已殊人间不复留此图江山清絶欲见无长吟此诗想此景功与造化争先驱家鸡野鹜分优劣春蚓秋蛇空绾结呼儿擘破古锦囊收拾江湖旧风月行简老人
　　玉堂学士神仙伦文章翰墨谁能羣今日披图见真迹不让当年王右军书法极精妙诗意亦萧散至今片纸落人间千载辞林作清玩东山老人辞华簪父子书畵兼留心青田刘郎出为赠宝之重若防南金命子持来逺相示满幅龙蛇动云气摩挲三复仰髙风勉赋狂歌为题识梧山遗老老苏文业髙山岳妙札精严孰与齐卧虎势排王逸少家鸡气压庾安西试开绣口题烟嶂为写雄篇寄剡谿千古珍藏同郜鼎越奴欣婢莫轻诋叶圭
　　千涛跃江千叠山晴烟笼山山吐烟与君拄笏聊骋望但见一气长苍然细看云腰出矮屋复有木末奔寒泉渔网迎阳罥小港布帆吹籁弥平川王家禁脔得此景骨格迥出荆闗前胸中八九小云梦笔底万顷沧浪天眉山学士髙兴发秀句欲夺春江妍以兹不爱玉堂羙去买阳羡山中田此图此歌有神防小住人间四百年摩挲卷素开黯澹飞舞醉墨藏便娟卧防斋头一展看恍若身对湘巫眠鼎湖髯挂都尉去学士亦作芙蓉城内仙邹阳后身薄自晓舍我谁结三生缘呜呼江烟幻灭在俄顷万古不废王苏篇　余既已和苏长公韵题此卷后续览宣和畵谱目有秘藏晋卿烟江叠嶂图及攷圣朝名畵评则又称烟江叠嶂图行于世然则晋卿作此畵有二本其行世者为王定国畵而长公作歌者也当宣政间诏天下断公文及墨迹进御之本岂应复留公歌于后而畵首乃有秘殿图印盖定国之本仅余公墨迹而畵已失矣御藏晋卿别本又有江山平逺及千里江山图安知不流落人间好事者取以配公书为一卷作艺林竒翫耶若以为延津之合则吾未敢盖歌辞与畵境小抵牾耳至于分布结构纡徐掩映之状妙极工致断非南宋胜国人所能办而苏长公笔法精纯古雅为平生冠又不当参置蜉蝣之足也书此以俟夫真赏鉴者琅琊王世贞识
　　辛卯七月徐益孙陈继儒鉴记
　　万厯乙亥春晦张九一九二观于元羙御史府中隆庆壬申孟冬卄日南海梁孜共观于心逺堂万厯癸酉孟秋一日颍川陈演同黄润甫姚大有敬观于大江之清谿
　　苏长公此书极醇古妙在藏锋而秀气又自不可遏乃至大令辞尚书永兴孔子庙堂法亦时时见之岂定国晋卿皆公所深爱而晋卿畵又足发之耶时万厯改元初秋宣城道中展此卷觉九九子诸江山各出所有来争胜也王世贞
　　万厯丙子夏五月王世懋载观于郧之清美堂丙申六月望前曹子念重观于碧鲜舘
　　王晋卿烟江叠嶂余凡见两本其一在昆山魏氏其一在金陵姚氏皆无苏诗姚后覔得松雪所书配入而景象竒妙与苏诗甚合今已归秘府矣魏是纸本而设色行笔政与此同此本气韵清雅坡书神妙与他书迥别为可宝耳万厯丁丑仲夏文嘉跋
　　生绡六尺千重山山头隠约生云烟倦防展此忽惊眼恍复行役心茫然初疑蓬窓梦五姥彷佛倒挂匡庐泉又疑黄河放舟檝顺流百折沿长川浮屠嵯峨防云表人家髙下苍崖前得无蓬山与海峤凌波别有壶中天王郎丘壑出毫末丹青金碧相争妍分明秦源入晋世变幻沧海成桑田长公爱此作长句纸尾题之元祐年中丞怀贤喜步武玉环飞燕俱婵娟枕中抽书纳此卷陶然枕石江干眠东山自足老谢傅北阙何劳呼谪仙鳯廷赓歌麟阁畵暂寄物外成清缘烟峦可攀亦可望岂若宋君怅恨明河篇　元美中丞示予烟江叠嶂卷卷中苏文忠有诗而中丞和之率尔次韵虽欲步步趋趋而走笔漫成知不免邯郸之诮也长洲张鳯翼
　　晋卿畵烟江叠嶂图及子瞻诗歌昔尝观于张银台所今王大理元美购得之属余附题其后其辨论始末元美与文休承最为详委然晋卿之笔势秀润绵逺子瞻之兴寄宕逸以至书法醇古竝足使人目畅神怡而脱落于尘嚣之外者矣安得日置此于几席之间耶万厯丁丑夏俞允文
　　万厯壬辰孟冬望后一日长洲章藻鉴记【凡十五跋俱纸本装东坡诗末】
　　王荣安烟江叠嶂图卷
　　江上愁心千叠山【全诗见前卷诗前无书王定国所蔵以下十七字诗后无元祐以下八字】
　　王晋卿作烟江叠嶂图仆赋诗十四韵晋卿和之语特竒丽因复次韵不独纪其诗畵之美亦为道其出处契阔之故而终之以不忘在莒之戒亦朋友忠爱之义也
　　山中举头望日边长安不见空云烟归来长安望山上时移事改应潸然管弦去尽宾客散惟有马埒编金泉渥洼故自千里足要饱风雪轻山川屈居华屋啗枣脯十年俯仰龙旂前却因病痩出竒骨盐车之厄宁非天风流文采磨不尽水墨自与诗争妍畵山何必山中人田歌自古非知田郑防三絶君有二笔势挽回三百年欲将岩谷乱窈窕眉峰修嫮夸连娟人间何有春一梦此身将老蚕三眠山中幽絶不可久要作平地家居仙能令水石常在眼非君好我当谁缘愿君终不忘在莒乐时更赋囚山篇【桞子厚有囚山赋右俱东坡书无款】
　　外录
　　东坡集云次韵子由书王晋卿畵山水一首而晋卿和二首　误故教同子敬杂篇直欲拟汤休垅云寄我山中信雪月追君溪上舟防看飞仙虎头箧却来颠倒拾遗裘【子羙诗云天吴与紫鳯颠倒在短褐】王孙办作真子细雨斜风不湿鸥　此境眼前聊妄想几人林下是真休我今心似一潭月君己身如万斛舟看畵题诗防鹤鬓归田送老一羊裘明年兼与士龙去万顷苍波没两鸥
　　东坡手柬答宝月大师云屡寄纸一一愧荷驸马都尉王晋卿畵山水寒林冠絶一时非畵工能髣髴近得一古松障子奉寄非吾兄别识不寄去也幸秘蔵之亦使蜀中工者见长意思也他甚珍惜不妄与人
　　书畵舫云元美公蔵王晋卿烟江叠嶂图卷笔意古雅墨晕精微极得唐人遗法后有东坡长歌一篇淋漓委曲尤为遒劲刺眼原系严分宜故物书畵皆佳第不知较徐容斋旧本可颉颃否耳又云东坡集中有题王晋卿畵诗四其一曰山隂陈迹其二曰雪谿乘兴其三曰四明狂客其四曰西塞风雨
　　王晋卿烟江叠嶂图并诗卷【绢本水墨长四尺余髙八寸图尾有方圆二印莫辨】
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍闇绝谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍渡乔木外渔舟一叶江吞天使君何从得此本缀毫末分清妍不知人间何处有此境径欲往买二顷田君不见武昌樊口幽絶处东坡先生留五年春风摇江天漠漠莫云卷雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此畵三叹息山中故人应有招我归来篇　右书晋卿所畵烟江叠嶂图一首元祐三年十二月十五日子瞻书【内境字上原迹有景字去】
　　帝子相从玉斗边洞箫忽断散非烟平生未省山水窟一朝身到心茫然长安日逺那复见掘地宁知能及泉几年漂泊汉江上东流不舍悲长川山重水逺景无尽翠幙金屏开目前晴云羃羃晓笼岫碧嶂溶溶春接天四时为我供畵本巧自増损媸与妍心匠搆尽逺江意笔锋耕徧西山田苍顔华发何所遣聊将戯墨忘余年将军色山自金碧萧郎翠竹夸婵娟风流千载无虎头于今妙絶推龙眠岂图俗笔挂髙咏从此得名因谪仙爱诗好畵本天性辋口先生疑宿缘防当别写一匹烟霞境更应消得玉堂醉笔挥长篇　右奉和子瞻内翰见赠长韵【右二跋小行书绢本】
　　晋卿作烟江叠嶂图仆为作诗十四韵而晋卿和之语特竒丽因复次韵非独纪其诗畵之羙亦为道其出处契阔之故而终之以不忘在莒之戒亦朋友忠爱之义也
　　【阙九句零十一字】龙旂前却因病痩出竒骨盐车之厄宁非天风流文采磨不尽水墨自与诗争妍畵山不独山中人田歌自古非知田郑防三絶君有二笔势挽回三百年欲将岩谷乱窈窕眉峰脩嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁缘愿君终不忘在莒乐时更赋囚山篇闰十二月晦日醉后写此
　　子瞻再和前篇非惟格韵髙絶而语意郑重相与甚厚因复用韵答谢之【原迹之谢钩转】
　　忆从南涧北山边惯见岭云和野烟山深路僻空吊影梦惊松竹风萧然杖藜芒屩谢尘境已甘老去栖林泉春篮采术问康伯夜灶养丹陪稚川渔樵毎笑坐争席鸥鹭无机驯我前一朝忽作长安梦此生犹欲更问天归来未央拜天子枯荄敢自期春妍造物潜移真幻影感时未用惊桑田醉来却畵山中景水墨想像追当年玉堂故人相与厚意使嫫母齐联娟岂知忧患耗心力读书懒去但欲眠屠龙学就本无用只堪投老依金仙更得新诗写珠玉劝我不作区中缘佩服忠言匪论报短章重次木瓜篇　元祐己巳正月初吉晋卿书【内自字原迹旁注右二跋中行书绢本】
　　坡公标格卓越千古诗若字若畵咸克副焉昔获其片幅不啻径尺之玉然王晋卿则当日风云契也曾于王定国家赏其烟江叠嶂图书十四韵为题赠晋卿步韵和之又赓又和各各长篇金石递应岩谷皆响殆所谓诗中有畵畵中诗耶余每读其诗辄心醉其图意陵谷递易剥而竟蠧乎妙而通神乎云际缥缈已耳迨宦防金陵客有云此图尚在人间噫帐中秘莫瞷其蔵紫炁斗间更谁能为合者一日兀坐闲斋有老秃执此卷求售披阅间烟云生动墨舞笔歌恍惚二公悟对喜不自持急罄羞涩囊中应之呈诸赏鉴家咸郑重钦为至寳直欲觞而夀之余亦恐久而湮也重付名手装潢精彩尤觉光怪愈有感乎时代变迁神物离合各有数存乎其间有几百值求之不得者数十值得之几大家谋之不得者村野得之几十年望而见之不得者忽忽瞬盼间得之其天耶人耶余坦率絶少沈癖惟于此道如嵇生之癖于鍜阮子之癖于屐或于【阙】此癖而有忽逢则亦天人互合之一也低徊时代恐后之视今犹今之视昔神物之逢不偶善守则全在人焉因附数言于卷末以告后之子若孙知予郑重二公洵逾径尺之玉珍而防之勿替有之毋以篇中有天耶人耶之语而漫以得失存毁之故颛委之于数丁亥腊月惠云主人识友人廫霩敬书
　　晋卿平逺图
　　外録
　　黄豫章集题王晋卿平逺云风流子晋罢吹笙小笔溪山刮眼明相倚鸳鸯得偎映一川风雨断人行
　　洞天清録云唐大小李将军始作金碧山水其后王晋卿赵大年近日赵千里皆为之大抵山水初无金碧水墨之分要在心匠布置如何耳若多用金碧如今生色罨畵之状而略无风韵何取乎墨其为病则均耳
　　王晋卿畵卷【烟江叠嶂图别本依瑚网録】
　　两峰苍苍暗石壁中有百道飞来泉人间何处有此景便欲往买二顷田东坡题
　　外録
　　瑚网云壬戌春正十三日雨霰杂冰予为程友季白所招时李九疑翁暨长公珂雪徐君润卿在坐出书畵鉴赏首展一卷即王晋卿烟江叠嶂是当年吴功甫故物今一再见如防夷子皮重挹夷光肤采也
　　畵继云王诜字晋卿尚英宗女蜀国公主为利州防御使虽在戚里而其被服礼义学问诗书常与寒士角平居攘去膏梁黜逺声色而从事于书畵作宝绘堂于私第之东以蓄其所有而东坡为之记东轩亦赠诗云锦囊犀轴堆象床文笔连幅翻云光手披横素风飞卷舒终日未用忙防意澹泊心清凉属目俊丽神激昻其所畵山水学李成皴法以金碌为之似古今观音宝陀山状作小景亦墨作平逺皆李成法也故东坡谓晋卿得破墨三昧有烟江叠嶂图房相宿因图及山隂陈迹雪溪乘兴四明狂客西塞风雨着色山水等图于世
　　李公麟
　　李龙眠孝经图并题【纸本】
　　鳯阁舍人杨公雅言孝经闗键六艺根本百行在世训所重谓龙眠山人李公麟曰能图其事以示人为有补元丰八年六月因摭其一二随章而图之
　　龙眠居士图孝经虽曰随章摭其一二然自天子以至于庶人威仪动作之节与夫郊庙之规模闾里之风俗器物之制度畜产之性情亦略备矣东坡谓其神与万物交其智与百工通者览之可想虽然龙眠畵赞者多矣至于书史称妙絶而见者不多今覩其笔势若清庙既陈而君子佩玉趋跄于其间清和简肃犹有晋宋间人气韵当时以书名者未必能如此也吾得此卷不徒爱其畵而尤爱其书特珍蔵之毎纸压缝有防龙团印末有绍兴字乔氏私印盖曾入南宋御府而又为乔仲山所藏云水村居民陆完
　　龙眠孝经图尝载云烟过眼録藏西人王芝子庆所余后草窓周先生三百余年往往获覩其品过物是何多幸也子京
　　外録
　　畵继云畵之六法难于兼全独唐吴道子本朝李伯时始能兼之耳然吴笔豪放不限长壁大轴出竒无穷伯时痛自裁损只于澄心纸上运竒布巧未见其大手笔非不能也盖实矫之恐其或近众工之事
　　李伯时吴中三贤像
　　已将勲业等浮鸥鸟尽弓藏见逺谋越国江山留不住五湖风月一扁舟　范蠡
　　西风淅淅动髙梧目送浮云悟卷舒自是归心感秋色不应髙兴为鲈鱼　张翰
　　杞菊萧条绕屋春不教鵞鸭恼比隣满身花影犹沈醉真是江湖一散人　陆
　　览梦得所藏吴中三贤因各书絶句郓王　押【王即徽庙　按徽庙始封端王郓王名楷非徽庙也本注有悮】
　　李检法汉髙等六图卷
　　眉公跋云李龙眠患右手米元章始学畵当时已推重如此是不然也龙眠细入元章写意各不相袭余昔有此卷为东仓杨汝迈所惠先君即以赠华亭薛氏后转入王越石手天启三年冬十一月廿三日同李九疑太翁观于春波舟次龙惕子汪砢玉
　　李龙眠华严变相图卷【纸本髙尺许长二丈二尺淡设色人物长六寸其上各以楷书标识名目】
　　龙眠居士畵华严变相岂独笔力超逸然此公性理皆通诚可叹服也庠谨书
　　龙眠居士宿慧通亲覩华严法界观手畵毘卢妙相好灵知所现非幻作诸神勇识以次来衣冠缨络严饰具乃至诸天诸大天福徳贵神八部等威慈并承佛恩力各随因地见形势我思法云顶中宝紫金光聚超众地一毫孔中一切见半月满月诸宝王香云鬘云宫殿云重重单复互含摄悲愍众生故在世今我愚得瞻仰愿如童真法王子弹指开门入宝阁普礼普赞尽未来与佛长住金刚定邵庵道人虞集生赞
　　前一题乃后湖居士丹阳苏飬直书惜此图为旧人摹本其铺叙诸天八部龙神之妙不知真迹流落何许得一瞻礼此生之幸也墨林
　　外録
　　书畵舫云李公麟白描华严变相长卷白麻笺真迹系宋秘府官本后有苏庠虞伯生跋尾在吾家维摩经相之上以较吴生天王送子天龙八部两卷未免少避三舍古今人不相及处微特学力夐絶抑亦天分有限此图今在吴城顾氏余谛观之佛事庄严笔力清劲真名迹也此卷用铁线白描而人物靣部用赤朱细染气韵生动逸趣翩翩亦异制也
　　石林避暑録云李伯时初喜畵马曹韩以来未有比也曹辅为太仆少卿太仆视他卿寺有廨舍国马皆在其中伯时毎过之必终日纵观有不暇与客语者法云圜通秀禅师为言众生流浪转徙皆自积刦习气中来今君胸中无非马者得无与之俱化乎伯时惧乃教之使为佛像以变其意于是深得吴道子用笔意晚作华严经八十卷变相李冲元书其文备极工妙不及毕而以末疾废重自太息既不复能畵乃反厚以金帛求其所畵在人世者藏之以示珍贵宣和间其畵几与吴生等有持其一二纸取美官者踵相继而伯时无恙时但诸名士鉴赏得好诗数十篇尔
　　李龙眠毘邪问疾图【一名维摩经相图】
　　维摩大士身不有云何文殊来问疾惟其维摩身不有故能一念示于有惟其维摩未尝病故感文殊来问疾不二法门共谈演不在黙与非黙处三万二千师子牀恒河沙数香积国众生重説不二门畵出人间贝多叶若作畵与非畵见则有黙与非黙异当知未曽开展时维摩文殊尝说法风花云叶水重重踞公道人如是说至大二年三月廿日枯木岩比丘行魁拜赞
　　文殊如是设问太煞老婆心维摩如是酬答靣皮厚多少防检将来总未勦絶居士原非病文殊谩诘征无人知此意特地覔图形至顺壬申吴城北山若舟
　　一生只解弹人短自病元来不防医非是曼殊来勘破从前败阙少人知慧云沙门善庆
　　靓妆士女何足观此卷宜尊为畵圣老学庵居沙门天泉
　　濡首舌头尖似钻净名心地曲如钩二千三百年前事今日无言倚石楼洪武十二年知足山翁清濋
　　真病何忧不易治原来假病极难医是真是假无人识惟有文殊一个知径山心泰拜书
　　李龙眠作毘邪问疾图前代诸硕师多着语于左中天民应上人得而藏焉洪武甲子防稽溥洽在吴门雨花堂写
　　李伯时维摩说不二法图余曾见之项氏二十余年矣今日重展于苏门舟次一弹指顷无去来今谓是耶丙辰夏日董其昌观
　　外録
　　书畵舫云项又新夸示李伯时畵维摩经相乃用铁线描法非公莫能为也本身上有吴僧应天民印及郑氏宝藏汉中赵氏等印其后元僧行魁善庆可了若舟余泽本复清濋心泰溥洽九跋并董宰太史题识三行皆真迹可喜图末原无伯时印欵不知何时为妄人畵蛇添足差堪短气不腆酷嗜李畵宛转贸易遂成购云龙眠书法古雅山谷谓其畵之闗钮透入书中其款岂可伪耶又云伯时维摩诘所说经相在项氏有释行魁暨溥洽等九跋其铁线描法尤异不类番王礼佛行笔乃释天民故物今归余家
　　龙眠临王摩诘辋川图卷【绢本髙宗书图前】
　　李龙眠所临王摩诘辋川图畵法气韵咄咄逼真卷首有思陵所题诚可宝也但所藏不谨想失去元祐间诸公跋语深为惜哉至大三年正月既望赵孟頫敬题
　　甲寅重九日得此卷子汤玉林云龙惕子记
　　外録
　　艺苑巵言云郭若虚有云佛道人物士女牛马近不及古山水林石花竹禽鱼古不及近何以明之顾恺之陆探微张僧繇吴道及阎立徳立本皆纯重雅正性出天然吴生之作为万世法号曰畵圣张萱周昉韩干戴嵩气韵骨法皆出意表后之学者终不能到故曰近不及古如李成闗仝范寛董源之迹徐熈黄筌居寀之踪前不借师资后无复继踵者借使二李三王之辈复起边鸾陈庶之伦再生亦将何以措手其间哉故曰古不及近此语亦定论也然人物以吴生为圣山水以营丘为神由此推之则仲宋当推伯时元初必让子昻盖二公虽不能凌吴蹈李而能兼撮二家之长故也
　　李伯时三教图卷【纸本】
　　祖师西来亿刦谁伍眷焉摩尼烛此下土沧海津梁脱离幽苦至哉流宗以振聋瞽
　　丈人之徳藐焉犹龙吐纳新故婴儿在中鼎水静绿飞丹夜红大徳不徳河上遗踪
　　素王峩峩万世所师太和元气逝者如斯吾侪小人有喙何施稽首顿首念兹在兹　靖康丁未春二月朔邵武李纲拜书
　　岳珂许观焚香拜观
　　闻王诜家旧藏李公麟三教图卿可取进来一阅廿二日付孔玠　□【宋髙宗御札并押】
　　三教何志本也本虽三一而已矣人知其所以一则不惑于三知所本虽万犹一也矧三乎哉吾知吾之所宗则彼二宗犹是也若后世流入于技能幻妄者其果本之使然乎许衡
　　右三教图一卷李伯时畵忠定公赞宋髙宗札许先生跋其超凡入神之笔驱今迈古之文龙飞鳯翥之字辟邪卫正之心萃在斯卷矣愚小子敢肆言哉至正元年花朝日黄公望谨沐手书
　　京兆杜本太末周佩同观于安雅堂
　　余在史舘见龙眠所作孝经精彩暎目蔚然可观以为天下更无匹体近覩三教图又出孝经之上何龙眠之多能耶忠定公之赞语意典则笔法苍老为宋朝第一人豪故有宋朝第一文字其为髙宗之所赏叹夫岂虚哉按陶宗仪语録云三教图在驸马都尉王晋卿家正与髙宗御札符契想此图在靖康已流落民间其幸而不煨烬者是神物定为诸龙守防也余过锡山见于李髙士家髙士故笃志好古者也余德其人乃作数语令藏之时洪武二年九月望日金华宋濓再拜题
　　龙眠山庄图
　　此心初无住每与物皆禅如何一丸墨舒卷作山川
　　右墨禅堂
　　清谿便种稻秋晚连云熟不待见新春西风芗自足
　　右云芗阁
　　苍壁立精铁悬泉泻天绅山行见已久指与未来人
　　右陈彭澄
　　白龙昼饮潭石壁脩尾挂幽人欲下看雨雹晴相射
　　右玉龙峡
　　层崖落飞泉微风动乔木坐遣谷中人家家有琴筑
　　右泠泠谷
　　团团宝华岩重重防珍木归来得商鼎试浴溪边渌
　　右宝华岩
　　倚厓开翠壁临潭置苔石有所独无人君心得未得
　　右观音岩
　　岩花不可攀翔蘂久未堕忽下幽人前知子观空坐
　　右雨花岩
　　溪深鱼骄石痩椿楠劲借子木兰船寛我芒鞵病
　　右鹊源
　　山开稍有路水放不成川逰人得所息真言才澹然
　　右发真坞
　　山居少华丽牵茆结净屋此间不受尘幽人亦新浴
　　右芗云坞
　　未见垂云沜其如归兴何路穷防足热为我洗盘陀
　　右垂云沜
　　伯时作龙眠山庄图由建徳舘至垂云沜着録者十六处自西而南凡数里岩隠见泉源相属山行者路穷于此道南溪山清深秀峙可逰者有四曰胜金岩宝华岩陈彭漈鹊源以其不可绪见也故特着于后子瞻既为之记又属辙赋小诗凡十二章以继摩诘辋川之作云
　　李公麟字伯时舒城人也举进士用陆佃荐为删定官又用御史荐为检法官公麟博学好古多识竒字绍圣五年朝廷得玉玺下礼官诸儒议言人人殊公麟以为秦玺用蓝田玉今玉色正青其书以龙蛇鸟令为文着帝王受命之符真秦李斯所为也议由是定公麟能行草书善畵尤工人物比顾陆云元符三年既归老肆意于泉石间作龙眠山庄图为世所宝藏其为文清婉工于诗而一时多称誉焉【阙款】
　　右龙眠山庄图宋李公麟伯时畵伯时举进士入官以博学好古有盛名其畵盖取晋唐诸名家所善以为己有论者谓鞍马过韩干道释追吴道山水似李思训人物似韩滉潇洒如王摩诘在宋当为第一手元符间归老山中作此图其景由建德舘至垂云沜十有六又道南溪得胜景之可赏者有四皆山水清秀竹树茂美喧嚣尘俗之所不到东坡先生为之记颍濵又为赋咏盖妙絶一时人所宝爱不啻拱璧夫景以畵而传畵则以人而重东坡先生髙风大节百世之望也凡词翰之所贲及者天下其谁不重之然则龙眠山庄岂独頼畵而显哉先生尝言君子可以寓意于物而不可以留意于物寓意于物则物长为吾乐留意于物则物足以为吾病伯时之矻矻于此盖留意之病也先生之文出于天纵以状物适情如风发霆震歘然变化于俄顷之间于其所当止而止焉非所谓寓意于物者乎今数百年龙眠山川固在也其所经营缔构不可得而见也矣所可见者文章图畵而已则文章图畵固可以为不朽之托哉虽然亦有时而弊也特聊以寓意焉耳文选郎中龙士郁得此巻以求余言因题其后以归之士郁求题余许之久矣不欲孤其意勉缀数语既授之藁又欲亲书及其半而苦之盖满眼黑花不能成字遂阁笔至次日乃毕此亦余留意之病也景泰四年八月八日抑庵老人王行俭书于吏部之南轩是年七十五矣
　　外録
　　书畵舫云李伯时山庄图在严氏树石竒古或云李工道释人物山水次之恐非确论
　　李龙眠杨太真瑶台醉归图卷
　　宴罢瑶池跨彩鸾天风吹堕碧云端侍儿扶起娇如醉彷佛春心上绣鞍西林
　　云髩鬅鬙玉鳯攲攀鞍欲上意迟迟酒防微涴胭脂色疑是瑶台宴罢时希古
　　为厌昭阳昼漏迟闲乘玉勒鞚青丝可怜鼙鼓南来日不得从容唤侍儿兰谷
　　方侍天顔醉玉醅腰肢无力下琼台临归恐有重宣勑斜倚金鞍首复回梅庄
　　谩控青骢欲上鞍翠翘斜亸髻云寛半酣娇态花无比赢得三郎着意看友梅
　　霓裳舞罢酒微醒一笑春风百媚生纵使君王看不已都门回首鼓鼙声畏翁周寅
　　温泉浴罢宴昭阳扶醉乘骖乐未央谁道翠华西幸日海棠红委马蹄香梦草
　　唐家宫阙骊山头琼台相暎华蕚楼君王荒淫惟酒色日日放浪花间逰杨家姊妹白如玉并肩围坐芙蓉褥一时専宠无与俱买笑岂辞珠百斛沈香亭畔奏管弦清声溜滑疑钧天纒头一赐轻数万何惜狼藉遗金钿虢国夫人偏婀娜倾城顔色欺娇朶醉归跨马因无力懵腾欲上香鞯坐侍儿羣拥弱难扶执鞭俯首失奚奴和羣穿镫强攀杌未能缓辔行前途呜呼后人观此当深念女色于人致昏垫早知蜀道苦凄凉亦拟帐中挥利剑故鄣吴珫
　　宴罢琼台日暮还侍儿扶醉上金鞍应缘玉貎花难比承得君恩分外寛
　　手揽雕鞍故上迟髩云斜亸翠眉低玉骢似识娇羞态鞚向东风不敢嘶竹隣
　　宴罢承恩出九重半酣欲上玉花骢嫣然一笑东风里粉黛三千总失容友竹
　　金鞍欲上更迟迟满镫春风拥侍儿一种余酣消未得渔阳醒眼却多时疑舫
　　髙人卜宅鸳湖畔雅趣平生多清玩龙眠居士此图见之不惜千金换初看恍惚杨太真宝冠金鳯緤鸦云防成小玉侍娇醉骑边执勒髙将军又疑日暮湘江曲灵妃倚马愁红玉帝子南廵去未归颦睂望断苍梧绿细覩仙妹多绰约宛然笑【阙】东方朔霓裳舞罢蝉鬂斜始知宴下瑶池乐西林学士披卷时雄文健羡仍留诗才人畵史不易得留作人间防絶竒【阙款】
　　百花正芳艶迟迟春日长梨园笙歌靡十斛葡萄香美人睡初觉起来整新妆醉后娇无力东风吹海棠侍儿控花骢欲上犹徜徉龙眠驱造化幻出非寻常翰苑羣公覩争摛月露章休文后裔贤重之加宝藏使我亦披览裁诗并发养素
　　李龙眠醉僧图卷【纸本】
　　【款书】李伯时畵
　　人人送酒不曾沽终日松闲挂一壶草圣欲成狂便发真堪畵作醉僧图　老泉书怀素诗并仿其草法
　　唐僧怀素以草书名天下唐贤善书者亦推重之素有自序一篇备载诸人之词素深喜绢书吾家前后所得数轴了无纸上一字最先所得乃人之送酒诗也老泉山人学书垂四十年毎爱此诗时时写之不下数十张矣龙眠李伯时因是诗遂作此畵颇能状醉僧之态而老泉所书自成一种风格所谓二妙图耳东邨闲居方外堂字书余尝见李龙眠山庄图用墨妍秀设色精工真入摩诘之室若其畵人物佛像如以灯取影逆来顺往若逰丝回还无迹虽吴道子顾虎头不能过于此巻可见此巻因老泉先有醉僧诗伯时乃为补图正所谓合之防美也董其昌观于惠山舟次
　　龙眠居士李伯时五马图卷【黄太史笺题】
　　右一匹元祐元年十二月十六日左骐骥院收于阗国进到鳯头骢八嵗五尺四寸
　　右一匹元祐元年四月初三日左骐骥院收董氊进到锦膊骢八嵗四尺六寸
　　右一匹元祐二年十二月廿三日于天驷监防中秦马好头赤九嵗四尺六寸
　　元祐三年闰月十九日温溪心进照夜白
　　右一匹青花骢【原无笺恐即是满川花也】
　　余尝评伯时人物似南朝诸谢中有边幅者然朝中士大夫多叹息伯时久当在台阁仅为喜畵所累余告之曰伯时丘壑中人蹔热于声名傥来之轩冕此公殊不汲汲也此马驵骏似吾友张及潜笔力瞿昙所谓识鞭影者也黄鲁直书
　　余元祐庚午嵗以方闻科应诏来京师见鲁直九丈于酺池寺鲁直方为张仲模笺题李伯时畵天马图鲁直谓余曰异哉伯时貌天廐满川花放笔而马殂矣盖神骏精魄皆为伯时笔端取之而去实古今异事当作数语记之后十四年当崇宁癸未余以党人贬零陵鲁直亦除籍徙宜州过余潇湘江上因与徐靖国朱彦明道伯时畵杀满川花事云此公卷所亲见余曰九丈当践前言记之鲁直笑云只少此一件罪过后二年鲁直死贬所又卄七年余将漕二浙当绍兴辛亥至嘉禾与梁仲谟吴德素张元览泛舟访刘延仲于真如寺延仲遽出是图开卷错愕宛然畴昔拊事念往逾四十年忧患余生岿然独在彷徨吊影殆若异身也因详叙本末不特使来者知伯时一叚异事亦鲁直遗意且以玉轴遗延仲俾重加装饰云空青曾纡公卷书
　　此卷已载云烟过眼録三百年来余生多幸得获覩焉畵于澄心堂纸上笔法简古步骤曹韩曾入思陵内帑玺识精明真神品也近日摹数本于吴中自能辨之子京
　　外録
　　瑚网云先大父怀荆公逰云间得赵文敏临此本及琥珀盏官窰吐壶携归今仅壶存耳
　　畵鉴云伯时宋畵人物第一耑师吴生照映千古者也畵马师韩干不为着色独用澄心纸为之惟临摹古畵用绢素着色笔法如行云流水有起倒作天王佛像全法吴生士人乔仲常専师伯时彷佛乱真至南渡吴兴僧梵隆亦师伯时但人物多作出水纹稍乏神气若畵马则全不能也伯时暮年作畵苍古字亦老成余尝见徐神翁像笔墨草草神气炯然上有二絶句亦老笔所书真是佳作又见伯时摹韩干三马神骏突出缣素今在杭州人家使韩复生亦恐不能尽过也
　　云林集题李伯时畵云飞仙防骑龙眠畵貎得形模也自竒句曲真人亲鉴定不须言下更题诗
　　李龙眠九歌图卷
　　离骚九歌图
　　九歌者屈原之所作也昔楚南郡之邑沅湘之间其俗信鬼好祠作鼓舞以乐诸神原既遭放逐含怀忧恚见俗人祭祀之礼歌舞之乐其辞鄙陋因为作九歌之曲上言事神之敬下寄见黜之情以讽焉九者阳数之极自谓否极取为歌名矣吉日兮辰良穆将愉兮上皇舞长劔兮玉珥璆锵鸣兮琳琅瑶席兮玉瑱盍将把兮琼芳蕙肴蒸兮兰借奠桂酒兮椒浆枹兮拊鼔疏缓节兮安歌陈笙竽兮浩倡灵偃蹇兮姣服芳菲菲兮满堂五音纷兮繁防君欣欣兮乐康东皇太一
　　浴兰汤兮沐芳华采衣兮若英灵连蜷兮既留烂昭昭兮未央蹇将憺兮夀宫与日月兮齐光龙驾兮帝服聊翺逰兮周章灵皇皇兮既降焱逺举兮云中览冀州兮有余横四海兮焉穷思夫君兮太息极劳心兮忡忡　云中君
　　君不行兮夷犹蹇谁留兮中洲美要眇兮宜修沛吾乘兮桂舟令沅湘兮无波使江水兮安流望夫君兮未来吹参差兮谁思驾飞龙兮北征邅吾道兮洞庭薜荔拍兮蕙绸采荃桡兮兰旗望涔阳兮极浦横大江兮灵灵兮未极女婵媛兮为余太息横流涕兮潺湲隠思君兮陫侧桂櫂兮兰栧斵氷兮积雪采薜荔兮水中搴芙蓉兮木末心不同兮媒劳恩不甚兮轻絶石瀬兮浅浅飞龙兮翩翩交不忠兮怨长期不信兮告我以不闲朝驰骛兮江皋夕弭节兮北渚鸟次兮屋上水周兮堂下捐余玦兮江中遗余佩兮澧浦采芳洲兮杜若将以遗兮下女时不可兮再得聊逍遥兮容与　湘君
　　帝子降兮北渚目眇眇兮愁余嫋嫋兮秋风洞庭波兮木叶下白苹兮骋望与佳期兮夕张鸟萃兮苹中罾何为兮木上沅有芷兮澧有兰思公子兮未敢言恍惚兮逺望观流水兮潺湲麋何食兮庭中蛟何为兮水裔朝驰余马兮江皋夕济兮西澨闻佳人兮召余将腾驾兮偕逝筑室兮水中葺之兮以荷盖荃壁兮紫坛播芳椒兮成堂桂栋兮兰橑辛夷楣兮药房罔薜荔兮为帷擗莲櫋兮既张白玉兮为镇疏石兰兮以为芳芷葺兮荷屋缭之兮以杜蘅合百草兮实庭建芳馨兮庑门九疑賔兮并迎灵之来兮如云捐余袂兮江中遗余襟兮澧浦搴汀洲兮杜若将以遗兮逺者时不可兮骤得聊逍遥兮容与　湘夫人
　　秋兰兮麋芜罗生兮堂下緑叶兮素枝芳菲菲兮袭余夫人自有兮美子荪何为兮愁苦秋兰兮青青緑叶兮紫茎满堂兮美人忽独与余兮目成入不言兮出不辞乘回风兮载云旗悲莫悲兮生别离乐莫乐兮新相知荷衣兮蕙带倐而来兮忽而逝夕宿兮帝郊君谁须兮云之际与汝逰兮九河冲飚起兮水波与汝沐兮咸池晞汝发兮阳之阿望羙人兮未来临风怳兮浩歌孔盖兮翠旌登九天兮抚彗星竦长劔兮拥幼艾荪独宜兮为民正　少司命
　　若有人兮山之阿被薜荔兮带女萝既含睇兮又宜笑子慕予兮善窈窕乘赤豹兮从文貍辛夷车兮结桂旗被石兰兮带杜蘅折芳馨兮遗所思余处幽篁兮终不见天路险难兮独后来表独立兮山之上云容容兮而在下杳防防兮羌昼晦东风飘兮神灵雨留灵脩兮憺忘归嵗既晏兮孰华予采三秀兮于山间石磊磊兮葛蔓蔓怨公子兮怅忘归君思我兮不得闲山中人兮芳杜若饮石泉兮防松栢君思我兮然疑作雷填填兮雨防防猿啾啾兮狖夜鸣风飒飒兮木萧萧思公子兮徒离忧　山鬼
　　壬午仲夏廿四日余寓吴房防子明故人出李伯时所畵离骚九歌求余书其词于每篇之后余谓李畵格韵髙妙当与唐王摩诘辈并轸非今世舐笔和墨畵史所能造也又子明好事蔼然不凡故余乐为书亦欲托于畵以自列云颍昌曹纬元象题
　　先君故物盗敓之余偶复得之说题
　　先君谏院崇宁间侨寓涟水得此轴于廵检刘昌公子明飘泊干戈之余书畵无复存者而此轴再获今以归元象贤良犹子上閤承宣功显巾笥功显好竒尚古种学绩文克肖诸父诗曰维其有之是以似之功显有焉绍兴二十六年嵗在丙子七夕钱唐吴説题后
　　张浚观
　　吴师礼安中王广陵之聓建中靖国间临池擅美耻于自名学士大夫有求者面辄发赤或继以怒虽其家仅藏数十帖尔想眼髙余辈介不妄可傅朋安中子也出故物归忠靖曹公题字于后益知元象龙眠取重当时艺云艺云书畵云乎哉元载词源衮衮文献所萃当克继之淳祐壬寅暮春十九日临海谢奕恭书于妹倩卷末
　　是嵗首夏五日谢奕修借临于青屿且躬自抚写皆仅得其一二耳
　　右李伯时所作九歌图宗叔本与张公所藏也屈原抱忠谏不遇其愤惋之情形于词亦宜况状乎鬼神者非无愧有激而能哉伯时畵世颇多大率意态相类真伪亦莫之辨也然至灵善知鬼神情状阅此必有以发之是所珍也敬为题嵗黓涒滩阳月晦日蓍山道者识
　　李检法九歌图并曹吴以下六跋刘珏鉴定谨识李伯时作九歌图余所见非一此卷尤精宻遒劲用笔如屈铁丝盖得意之作曹纬元象无书名而书法乃清疎有致若此士岂可但狥耳食哉吴傅朋善署书宋思陵欲易九里松额屡书皆罢去自叹以为不及也竟不易其书亦不多见仅见此跋耳阅一名畵而得两法书余亦何幸哉长生舘主王穉登题
　　王元美説部云吴李以前畵家实而近俗荆闗以后畵家雅而太虚今雅道尚存实德则病又云董源巨然之迹气槩雄逺墨晕神竒虽以真趣出之然犹未若李成之絶伦此公谈艺三昩语也又云赵子昻近宋人人物为胜沈启南近元人山水为优二子之于古可谓具体而微又云唐王右丞维能发景外之趣而犹为未尽宋李检法公麟白描人物逺师顾吴牛马斟酌韩戴山水出入王李似于董李有所未及斯言过矣夫右丞检法畵圣也子昻启南奕奕齐胜借令四家出其长技以与荆闗董巨李成辈一时角逐中原未知鹿死谁手是可訾议之乎但检法畵品在四家中为不易识得其门者盖寡自非具慧眼者何能品题下一语也闻检法博学精识出刘贡父上官京师数年不一迹权贵之门佳时胜日载酒出逰坐石临流翛然终日山谷谓其风流文雅不减古人而为畵所掩其为当时推许如此及观检法之畵笔法如春蚕吐丝云行水流初看甚平易细玩则六法兼备有不可以语言文字形容者焉然流日久真迹罕存以故赝鼎满天下至有老死未尝染指一脔者可慨也即今孝经九歌山庄归去来图摹仿不下千百翻成恶道令人起厌殆是检法之罪人乎尚頼一二真迹世其描写位置深得古意大为鉴家所赏差堪吐气耳此九歌图卷定为检法真笔无疑其畵止六段实全本也按检法九歌图有二一卷凡十一段乃检法自书是曾经宣和睿赏者【宋末藏赵与懃家止白描神鬼之像而无景界】近世摹撮本皆祖此真迹至成化间为吴江史明古所得语具都穆寓意编中此卷则检法别本未知作于何年而笔迹极精细其在皇宋元丰之初乎向后廿余年而曹纬书词与跋实徽宗崇宁壬午嵗也纬书前有序后有跋词悉同昭明文选而绢素完好中问无断缝固知其为全本耳然亦因词非灵均之旧坐是不入宣和御府以免靖康之难斯又不幸中之幸者与其后五十有四年而吴说题后实髙宗绍兴丙子嵗也说字傅朋为宋小楷第一墨迹世絶少仅见防丝书律诗与此跋为二真可宝已乃张浚题名畧无年月可考或在放逐之嵗乎其后八十有六年而二谢书跋宝理宗淳祐壬寅嵗也二谢天台人兄曰奕恭弟曰奕修并好古成癖尝建养浩斋以藏法书名畵详载周宻云烟过眼録録中称李伯时畵九歌曹纬吴傅朋跋者指此其后百五十年而嗣四十三代天师【师名无为】为叔本舆公识尾实髙皇帝洪武壬申嵗也师书体婉丽源出羲献可与倪瓒并驱第首行五字的系磨改不知何故又其后篆跋为刘珏佥宪笔佥宪以畵著名天顺中上距皇宋元丰之初几四百年矣斯皆歴歴可考证者也是后不着相之次直至韩存良太史获此卷于朱太保家为着跋语甚详暇日夸示先府君极为府君所忻慕比时请以宋髙宗真迹字卷告易弗就寻为僮仆藏匿割去太史跋语以售王征君百谷【巻首尚存太史书签】故百谷题识仅叙检法曹吴书畵之妙余皆莫及云壬子冬百谷赋白玉楼其所藏书畵亦颇有散失者窃计检法此卷向为府君所留意奚可任其去来因备物易归并志韩朱以下相之防以示后人而此巻之珍异又可知已云间董宰太史留心畵学初从长安邸中买得团扇上李伯时西园雅集图兼有米襄阳细楷极精移书报陈仲醇云为此橐装澁矣又云向见伯时潇湘畵卷最为妙絶及观董北苑所作其间山川竒秀笔趣又复过之乃知伯时虽名家所乏苍茫之气耳夫王董二公皆当世所称具慧眼者而其持论先后一揆如此则信乎检法畵品在四家中为不易识也似反不如沈赵之与右丞人皆知其相鼎足耶余不佞未能闚畵学之奥而愿为检法执鞭者则以九歌图巻板实中有风韵流着内饶姿态其间山水树石人物屋宇形形色色事事絶伦非胸襟丘壑汪洋如万顷波胡能为此擅塲之笔与若董若李方且两相印可顾吴而下无论已昔汉成帝幸合德定情之夕谓为温柔乡间语樊嫕曰吾老是乡矣不能效武帝求白云乡也余于检法此卷亦云时万厯癸丑三伏日古吴张丑在山斋对风消暑重装谨志
　　外録
　　书畵舫云龙眠李伯时为北宋畵品第一宣和畵谱文极称许之所载畵迹多至百本外犹未尽前元时天台谢奕修蔵其九歌图别本有曹纬吴说等跋见之云烟过眼録秘府所无也此卷不止人物擅塲而布景用笔尤为古雅其前后山水树石舟车屋宇龙马鸟兽什物器具无不种种絶伦近从王氏购得之为着跋语以当推毂行将着为家令必择子姓中谨厚者守之庶不为夜壑舟耳又云古贤名笔流赝迹纷纭可厌龙眠九歌别本独以深蔵获免尤足嘉尚云或疑为奕修手笔岂惑于借临等语耶殆是痴人前不得说梦也兹语正与白马寺临同科慧眼定为智永真迹令人转忆海岳翁耳
　　又云余家唐宋胜国畵本共有廿卷近为易李伯时九歌图割去赵子昻小竹石图髙彦敬巢云图黄子久筲箕泉图凡三卷一时元人畵迹如扫亦可叹也夫
　　又云乙卯春客从燕京来自言购得纸本龙眠九歌图卷为李畵之冠计用钱三十万余余往谒请观焉其巻髙头连幅描法极细然笔则未古也布景合并奕修蔵本六段而成其余则缺之第中间稍加润色耳左方亦无题跋仅有篆文九歌一通而已余因大笑而别此卷至今在周敏仲处戯鸿堂帖载米海岳云少时未能立家但规模法帖谓之集古字今观九歌良然左方有伯时畵畵史所称与伯时经营九歌者是已
　　龙眠居士莲社图巻【绢本水墨髙八寸余长一丈三尺余卷中收蔵元印二方陈缉熈家丛书堂文籍印】
　　龙眠莲社图【李西涯篆引首泥金蓝宫笺】
　　龙眠李伯时为余作莲社十八贤图追写当时亊按十八贤行状沙门惠逺初为儒因听道安讲般若经豁然大悟乃与其弟惠持俱弃儒落发太元中至庐山时沙门惠永先居香谷逺欲驻锡是山一夕山神见梦稽首留师忽于后夜雷电大震平旦地皆坦夷材木委积江州刺史桓伊表奏其异为师建寺是为东林因号其殿为神运时有彭城遗民刘程之豫章雷次宗雁门周续之南阳宗炳张诠张野凡六人皆名重一时弃官舍缘来依逺师复有沙门道昺昙常惠叡昙诜道敬道生昙顺凡七人又有梵僧佛防跋陀罗佛防耶舍二尊者相结为社号庐山十八贤时陈郡谢灵运以才自负少所推与及来社中见逺师心悦诚服乃为开池种白莲求预净社逺师以其心乱拒而不纳陶潜时弃官居栗里每来社中或才至便攒眉回去逺师爱之欲留不可得道士陆修静居简寂观亦常来社中与逺相善逺自居东林足不越虎溪一日送陆道士忽行过溪相持而笑又尝令人沽酒引渊明来故诗人有爱陶长官醉兀兀送陆道士行迟迟沽酒过溪俱破戒彼何人斯师如斯又云陶令醉多招不得谢公心乱去还来者皆其事也此图初为石路与清流激湍萦带曲折逾石桥溪回路转石岩一又缭而上石岩一二岩之间有方石池种白莲花岩之傍有石梯度山迤逦而去不知所穷当图穷处横为长云蔽覆树腰岩顶其髙深逺近盖莫得而见也傍石池有髙崖悬泉下潴为潭支流贯池下注大溪激石而湍浪者虎溪也岩之外逰行而来者二人一人登岭出半身者宗炳也一人蹑石磴而下者昙顺也岩中为经筵防讲者六人一人踞牀凭几挥麈而讲说者道生也一人持羽扇目注悬猿而意在深听者雷次宗也一人合掌坐于牀下者道敬也一人相向而坐者昙诜也一人执经卷跪听于其后童子一舒足搔首有倦听之意莲池之上环石台坐而笺经校义者五人石上列香炉笔砚之具一人凭石而坐者刘程之也一人手开经轴倚石而回视者张诠也一人正坐俯而阅经者惠叡也一人回坐拱手傍视而沈思者惠持也一人持如意而指经者惠永也一人捧经笈与童子持如意立其后又童子跪而司火持铗向炉而吹一人俯炉而方烹捧茶盘而立者一人傍有石置茶器又一岩中有文殊金像环坐其下为佛事者三人一执炉跪而歌呗者昙常也一人坐而擎拳者道昺也一人执经卷而坐者周续之也临溪偶坐者二人皆梵僧一人袒肩持短锡者跋陀罗也一人举如意据膝而坐者耶舍也童子一卷发【阙】靣持羽扇立其后一人露顶坦腹仰观悬泉坐而濯足者张野也童子持巾立其侧又蹲而汲者一人石桥之傍峭壁崛起前有僧与道士相捉而笑者逺公送陆道士过虎溪也一人貎怪雄视捉巾瓶而立者捕蛇翁也童子负杖却立而待一人乗篮舆者渊明之迥去也渊明有足疾尝以竹篮为舆其子与门生肩之前者若欲憩而不得后者若甘负而忘倦盖门人与其子也童子负酒瓢从之一人持贝叶骑而方来者谢灵运也傍一人持曲笠童子负笈前骑而行凡为人三十有八马一猿一鹿一器用草木不复以数计人物洒落泉石秀润追千载于笔下萃羣贤于掌中开图恍然若与之接挥麈而谈者如欲悬河吐屑肆辩而未停黙坐而听者如欲屏息杜意审谛而防防沈思者如欲钩深味逺叩闗宅灵府而逰乎恍惚之庭梵呗者如欲转喉鼓舌而有云雷之响与海潮之声行往来者如御风而遐举坐临水者如骑鱼而将去笑执手者轩渠絶倒达于衣冠盖其心手相忘笔与神防而妙出意表故能奴顾陆童仆张吴跨千载而独步非十八人者不足以发伯时之笔非伯时不足以写十八人之趣岂非泉石膏肓烟霞痼疾其臭味相似故形容之工若同时而共处者也伯时于予为从兄实山林莫逆之友为此图凡三十八日而成余得之逰居寝饭其下客来观者或未知莲社事因记其后览者当自得之也图成于元丰庚申十二月二十五日越明年辛酉正月二十六日龙眠李冲元元中记【书绢本长三尺四寸髙九寸凡五十三行】
　　谁写庐山十八贤白头居士老龙眠药囊经卷随行杖如在香炉瀑布前
　　莲社风流逺市朝几人身迹混渔樵陶翁心亊谁能识惟有攒眉似折腰　右龙眠莲社图巻兵侍陆公全卿得之全卿素精赏鉴以为真迹间以示予为题二絶尝疑典午不竞幽人竒士多有托意而逃者盖于陶翁见之而翁于此又有所不屑也因漫及之长沙李东阳宾之识
　　外録
　　书畵舫云伯时莲社图卷与吾家九歌畵法正同陈缉熈故物也
　　李检法女孝经图并书卷
　　昔人论文章不闗世教虽工无益余以为图畵亦然此卷写女孝经四章而其事迹则每章图之初不知作于何人独其上有乔氏半印可辨启南得之定以为龙服笔及观元周公谨志雅堂杂钞云己丑六月二十一日同伯机访乔仲山运判观畵而列其目有伯时女孝经且曰伯时自书不全则知其为龙眠无疑启南真知畵者哉图中为女妇辈所以共职进戒者皆闺门之法家国之利而其容气端庄详雅览之使人竦然起敬足以消其淫媟戯嫚之心非特女子之有家者当为鉴戒也所谓闗世教者此类是已延陵吴寛识
　　外録
　　书畵舫云启南翁蔵李龙眠女孝经四章每章龙眠自书惜不全吴原博先生为之作跋
　　李伯时五百应真图卷
　　【款书】元丰六年八月龙眠山人李公麟【书卷末】
　　外録
　　畵系云龙眠山人之图五百应真也布景不凡落笔尤异前后树色川光松针石脉烟云风日竒踪桥梁殿宇胜槩大非平日可比即其经禅枯坐外或为栖岩渡海或为伏虎降龙或为乗马驾车或为坐师骑象以至麋鹿衔花猿猴献果诸夷顶礼龙王请斋舞鹤观莲之容净发挑耳之相种种不离宗门本色惟是中间分写琴棋书畵四段殆是书生习气未除耶
　　书畵舫云韩氏旧蔵李伯时五百应真图白麻纸真迹树石竒胜人物生动而中间烟云龙水殿宇器具精细之极又复古雅计其成功非穷年累月不能就当为伯时畵卷之冠末有款云元丰六年八月龙眠山人李公麟其书法亦类顔体防后止存黙斋一跋盖永乐间人也
　　李龙眠慈孝故实图并书卷
　　伯时真迹　岭南黎民表书
　　孔子尝独立鲤趋而过庭曰学诗乎对曰未也不学诗无以言鲤退而学诗他日又独立鲤趋而过庭曰学礼乎对曰未也不学礼无以立鲤退而学礼
　　孟轲之母其舍近墓孟子之少也嬉戯为墓间之事踊跃筑埋孟母曰此非所以居子也乃去舍市其嬉戯为贾孟母曰此非所以居子也乃徙舍学宫之旁其嬉戯乃设俎豆揖让进退孟母曰此真可以居子矣遂居之孟子防时问东家杀猪何为母曰欲啖汝既而悔曰吾闻古有胎教今适有知而欺之是教之不信乃买猪肉以食之既长就学遂成大儒
　　公父文伯退朝朝其母其母方绩文伯曰以歜之家而主犹绩乎其母叹曰鲁其亡乎使僮子备官而未之闻耶居吾语汝民劳则思思则善心生逸则淫淫则忘善忘善则恶心生沃土之民不材淫也瘠土之民莫不向义劳也是故王后亲织紞公侯之夫人加以纮綖卿之内子为大带命妇成祭服列士之妻加之以朝服自庶士以下皆衣其夫社而赋亊烝而献功男女効勣愆则有辟古之制也吾冀尔朝夕脩我曰必无废先人尔今曰胡不自安以是承君之官余惧穆伯之絶嗣也疏广为太子太傅上疏乞骸骨加赐黄金二十觔太子赠五十觔归乡里日令家供具设酒食请族人故旧賔客相与娱乐数问其家金余尚有几觔趣卖以供具居嵗余广子孙窃谓其昆弟老人广所信爱者曰子孙冀及君时颇立产业基址今日饮食费且尽宜从丈人所劝说君买田宅老人即以闲暇时为广言此计广曰吾岂老悖不念子孙哉顾自有旧田庐令子孙勤力其中足以供衣食与凡人齐今复增益之以为赢余但教子孙怠惰耳贤而多财则损其志愚而多财则益其过且夫富贵者众之怨也吾既无以教化子孙不欲益其过而生怨又此金者圣主所以惠养老臣也故乐与乡党宗族共享其赐以尽吾余日不亦可乎
　　曾子养曾晳必有酒肉将撤必请所与问有余必曰有曾晳死曾元养曾子必有酒肉将撤不请所与问有余曰亡矣将以复进也此所谓养口体者也若曾子则可谓养志也事亲若曾子者可也
　　老莱子孝奉二亲行年七十作婴儿戯身着五色斑斓之衣尝取水上堂诈跌仆卧地为小儿啼弄鶵于亲侧欲亲之喜
　　淮水出桐栢山东驰遥遥千里不能休淝水出其侧不能千里百里入淮流夀州属县有安丰唐贞元年时县人董召南隠居行义于其中刺史不能荐天子不闻名声爵禄不及门门外惟有吏日来征租更索钱嗟哉董生朝出耕夜归读古人书尽日不得息或山而樵或水而渔入防具甘防上堂问起居父母不慼慼妻子不咨咨嗟哉董生孝且慈人不识惟有天翁知生祥下瑞无休期家有狗乳出求食鸡来哺其儿啄啄庭中拾虫蚁哺之不食鸣声悲傍偟躅踯久不去以翼来覆待狗归嗟哉董生谁将与俦时之人夫妻相虐兄弟为仇食君之禄而令父母愁亦独何心嗟哉董生谁将与俦崔山南昆弟子孙之盛乡族罕比山南曾祖王母长孙夫人年髙无齿祖母唐夫人事姑孝毎旦栉縰笄拜于堦下即升堂乳其姑长孙夫人不粒食数年而康宁一日疾病长防咸萃宣言无以报新媳恩愿新妇有子有孙皆得如新妇孝敬则崔之门安得不昌大乎
　　此畵朱子小学数段皆明伦敬身之事无非欲以所行照此様子不敢失其正者亦可敬也哉或曰此皆小学所载若所谓大学之事则未有一二不知何也嗟乎小学此明伦也大学亦此明伦也小学此敬身也大学亦此敬身也小学之与大学但只大小精粗之间而已岂有异哉赵子昻不知至惟以畵手髙否为论是其所知者惟以畵也惟其所知者畵凡君臣父子夫妇昆弟亲疎内外上下冠履之分俱有所不知故至贪富贵而寡廉耻忘君亲而事仇敌无所不至其视命工绘图使人惕然有所警于君父之间者岂止为可愧死也哉严汝学世宝此卷久矣过余定山求跋汝学之先父【阙】　与吾戚祝信携古畵一卷见示亦此卷也余虽未尝题跋一语而其心则甚耿耿至今汝学之父子亦可谓知所爱哉治八年嵗次乙卯四月八日赐进士南京吏部郎中前翰林院检讨定山居士庄昶在张家湾横河旅次书
　　题李伯时纸本白描慈孝故实卷后
　　尼父庭训　孟母三迁　敬姜儆逸　疏广散金曾参养志　老莱奉亲　董生行义　唐氏乳姑始余得李伯时畵九歌卷于太原王氏乃前元谢奕修蔵本具载云烟过眼録中絶爱之制文千余言跋其尾遂以御李名吾斋并作记而微病其绢本非澄心纸畵九歌系曹纬笔非伯时书尚未号为尽善也嵗丁巳之夏五新安王仲交以伯时书畵慈孝故实八则见示初意盖欲得余跋以为传家清玩耳及余徐阅之见其畵较九歌卷尤细润而古雅每则伯时亲书其事迹且澄心纸本也末用伯时龙眠印章二押字一皆竒伟亦雅胜其平时私心拟购之以自快卒难发诸口居顷之余亦出书畵纵观焉属有天幸仲交极喜余家赵子昻畵卷把玩至不忍去手比时余欲得李图王欲得赵畵座客为之和防彼此竟相易自是御李斋名若益着而伯时妙迹从此无防成有防矣余按古图畵多圣贤与贞妃烈妇事迹皆可以补世道者后人流为山水禽鱼草木之类而古意荡然矣及观米氏畵史云图畵故事可备劝戒品居上之上自近世尚写山乃不复作胡能想其人论其世志其志而乐其乐乎又元镇畵评云伯时畵图种种入圣尤是纸本白描人物为上绢素设色山水次之两者相提而论伯时畵格之髙下居然自见矣今慈孝图卷既属故实所载皆上古圣贤可法可之迹更用澄心堂纸白描笔法颉颃卫协吴道子而每则记事精楷悉从乐毅宣示中来直至卷尾题识犹是子昻承防大手笔其为传世第一品畵无疑矣或者致疑庄昶跋中此畵朱子小学数段等语似不出伯时之经营意谓小学乃仲晦所集伯时在其前且百嵗不应预取为图尔余曰否否伯时图写故实为慈者四次孝亦四并起三代讫汉唐行间人物宫室服饰器具皆寓实学非率易缀者比而又疏节其事书之诚可重也厥后仲晦集小学亦取李畵八事散各卷中仍其文不易乃是仲晦之取用乎伯时而非伯时之有取于仲晦也审矣其子昻承防一跋自当出庄昶上几百倍足称艺林鸿宝奈何严汝学氏漫不加省过听庄昶新题敝帚弃之殆非也岂知道学自修赵不如庄品题鉴定庄不如赵二公互有短长所谓合之则防羙离之则两伤者故与其偏信而独存孰若兼收并蓄为得防耶虽然汝学剪跋一节深可惜也亦可慰也曷故哉夫庄昶者昭代所谓信人也只字不茍片言足为蓍蔡而其跋语如是决非重言以饰伯时畵本者今读其词味其防又何以异于赵跋之具存乎若夫伯时人品之孤髙书畵之神化其时投赠诗篇者则王介甫称颂书法者则赵希鹄陶九成董宰羙其畵寓劝戒者则宣和秘监吴原博许其畵似王摩诘吴道子者则曹元象黄鲁直叶少蕴邓公夀杨亷夫王元羙嘉其集大成具众妙者则苏子瞻李方叔文征仲而载之著述者则米元章董史鲜于枢周公谨曹明仲朱性甫都敬文休承陈仲醇收其卷轴者则赵与懃乔篑成王子庆司德用庄蓼塘霍清臣谢奕修沈启南题其畵迹者则朱伯原王晋卿秦少防薛道祖释仲殊陈太虚释道潜南宋思陵吴傅朋董广川周少隠曾公卷王英伯周美成王震葛邲赵子昻虞伯生张天雨卢处道倪元镇刘廷美祝希哲先后纪述详且备矣并附志于篇末旹端阳日寓吴门庆云里玉峰张丑在御李斋与客饮蒲觞毕酣畅题
　　外録
　　书畵舫云右图每则标题小帖惜今不在尚頼形迹可辨余为补书于后
　　又云御李斋成如笠小图史纷披花竹相环绕三马九歌今絶少珍蔵十袭逾春草【春草者张长史寳帖先世所蔵因以名其堂】慈孝番王存古道慧眼偏怜肉眼还相笑鉴定寥寥心悄悄离骚熟读除烦恼右调寄蝶恋花题御李斋壁和东坡居士原韵
　　李伯时君臣故实图并书卷
　　沛公西过髙阳郦食其为里监门曰诸将过此者多吾视沛公大度乃求见沛公沛公方踞床使两女子洗郦生不拜长揖曰足下必欲诛无道秦不宜踞见长者于是沛公起摄衣谢之延上坐
　　张释之从文帝行至霸陵上居外临厠时慎夫人从上指视慎夫人新丰道曰此走邯郸道也使慎夫人鼓瑟上白倚瑟而歌意凄怆悲怀顾谓羣臣曰嗟乎以北山石为椁用纻絮斮陈漆其间岂可动哉左右皆曰善释之前曰使其中有可欲虽锢南山犹有隙使其中无可欲虽亡石椁又何戚戚焉文帝称善
　　建昭中元帝幸虎圈鬭兽后宫皆坐熊佚出圈攀槛欲上殿左右贵人傅昭仪等皆惊走冯婕妤直身当熊而立左右格杀熊上问人情咸惧何故当前婕妤对曰猛兽得人而止妾恐熊至御座故以身当之帝嗟叹以此倍加敬重焉傅昭仪等皆慙
　　唐明皇尝引鉴黙然不乐左右曰自韩休入朝陛下无一日欢何自戚戚不逐去之帝曰吾虽瘠天下肥矣霍光初辅昭帝政自己出天下想闻其风采殿中尝有怪一夜羣臣相惊光召尚符玺郎郎不肯授光光欲夺之郎按劔曰臣头可得玺不可得也光甚异之明日诏增郎秩二等众庶莫不多光
　　晋永嘉三年山简镇襄阳于时四方防乱简优防卒嵗惟酒是耽诸习氏豪族荆土有佳园池简每出嬉逰多之池上置酒辄醉名之曰髙阳池时有童儿歌曰山公出何许往至髙阳池日夕倒载归酩酊无所知时时能骑马倒着白接防举鞭问葛疆何如并州儿
　　晋王猛字景略丰姿隽伟博学好兵书气度宏逺是以浮华之士咸轻而笑之猛悠然自得不以屑怀遂隠于华隂山怀佐世之志敛翼待时风云而动桓温入关猛被褐而诣之一靣谈当世之事扪虱而言旁如无人温察而异之赐猛车马拜髙官督防请与俱南猛还山唐明皇宠杨贵妃天宝九年忤防送归外第温吉与中贵人善温入奏曰妇人智识不逺有忤圣情然贵妃久承赐顾何惜宫中一席之地上即令中使张韬光赐御馔妃附韬光泣奏曰妾忤圣顔罪当万死衣服之外皆圣恩所赐惟发肤父母所有乃引刀剪发一缭附献明皇见之惊惋即使力士召还　龙眠李伯时畵
　　右李伯时所畵前代故实毫发纎备真若想见古人风度意节髙逺岂徒世玩哉识者当珍袭之青城山樵者虞集
　　此畵或以气节或以任逹或以智略或以情致各极其玅然兴亡之迹黙存于中观者以意论之毋徒以畵品优劣也天厯二年三月望后俞焯题绘畵之事自虞时固已有之若书五采彰施礼绘事后素之类是已后之能畵而入神品不可以一二数近代惟李伯时之笔称絶妙自昔至今殆三百防兵燹屡经而犹存遗墨诚难得也虽然古人以图史日陈于左右盖将以明得失示劝惩也今观龙眠前所畵皆事载史册于人伦日用具有微意寓乎其间善者可法恶者宜惩尚黙识之不徒以为玩好焉可也时洪武乙卯东安袁时亿书龙眠居士畵有神笔意一过皆天真竹帛所纪千万绪故意写此何云云沛中隆准厌儒雅食其不羞人慢骂奋身长揖摩龙鳞肯为君王封广野固知狂客非真儒亦兆文明大运初遂令叔通建绵蕞干戈未暇闻诗书霸陵未识君臣契一语从容得廷尉谁言礼乐犹未遑却防夫人瑟中意建昭人物无英雄翻使纎腰当巨熊始知大柄落外戚帝业移入恐惧中博陆忠贞存逺大夜半何须问妖怪一时臣节颇惊疑喜有郎官符玺在开元相业数韩休镜底问人肥瘦由一自梨园盛歌舞和气氷消华蕚楼尽剪太真云鬟緑难酬西去马嵬羞运回典午闗河易日日习家池上醉疎狂笑杀路边儿可怜大鼎随人去景略褐破虱可扪大义不向刘裕论致身忼慨许诸葛却将长防开西秦缥缃卷舒才只尺千载兴衰着遗迹拭目湘潭看畵时层台寒柏凌云碧钟陵侯复
　　余尝得观杨文贞公家东阳吴希纯所临赵松雪九歌图云出龙眠此卷则吾友钦谟大参所蔵龙眠真迹汉晋唐朝君臣典故可为法戒者八事末有龙眠自署妙絶矣而观龙眠固有志于正君谋国者岂阎立本辈可比哉古所谓工执艺事以谏龙眠之谓欤览者尚敬之哉癸巳冬子月旦叶盛龙眠此卷实与史笔相发明可谓畵家之良史非但工于艺而已盖古所谓图畵者如此此汉晋唐事凡八未暇悉论惟当熊见妬反兆汉业之衰剪发启宠适成唐室之乱使人不能无感于女祸耳后之有天下者宜有鉴于斯成化十五年二月廿七日史官吴寛题
　　外録
　　祝氏集略云伯时父图史事八端其一沛公坐文榻隆冠长裾一手卷按榻厠一手疏其髯意韵凝逺垂两足以洗右一女捧持足左执而濯并鸱蹲姿质窈宨一童佩剑立榻后去稍逺郦生髙视挺立举两手傲对沛公眉目鼻舌皆豁朗须耏飘摇宛然长者情度其二文帝傍瑟缓立垂襟引髭若歌彻而思者慎夫人却立帝后婉防宻倚瑟首张廷尉秉简拜奏座侧岩岩有大臣气其三为孝元据牀熊突而前冯媛飏其躯正靣交手临熊屹立傅氏回身上旁敛唇蹙额四体展布意愬愬将趋避者上一手按膝摄裳一手举向婕妤冯婕妤意亦略似动志者而风神固自安雅也其四唐明皇帝散步中立拂髯握带危巾严裳风态逸甚犹在天府一从官遥捧大鉴对值又三辈在鉴后执杖者二义手者一皆伛偻严畏上后一人抱龙文坐墩一人操钺乃瘠于韩丞相时也其五博陆侯夜将夺玺郎时子孟握剑而来从以六士一士把巨燎以先二夹掖之一髯持旌前后各一人防剑向外前者特骁狞挺臆怒胔刃直冲人反一掌背后将承霍氏之剑俨如肆夺刦之词而索防锷以舞进者郎对立凝顾右手横剑左指抚之僩毅特甚而更谧定于大将军之徒也后一人宻拥之其六骑者寛巾大袍半俯其首醉思漠两足推镫而前左腕犹鞭右肩垂垂一奚在马前肩荷之随行人三其一髽髫负罂其一冠裳想是儿侄辈一童子被发擎一爵以进爵有籍马为乗者髀压其络俛鬛急颈不能以遽驰马前儿四齐开掌奔绕而阑之两脚开者一立一蹻者一曵向后者一将失下跪软不胜者发四垂者覆额者髠者数螺累累者长衫者半长衫者褁者引缚者凡与后四从者悉大笑而形模略不雷同焉此山公也其七二人对坐而谈戴帻曳舄面目疎秀羙髭髯两手叉握按一膝者桓公也褐博垂臂一手入怀臆间潇然沈雅者王景略也老温后髯参短簿偕立以侍一长面趣额一颇丰腯别一执事人免冠加鞟捧剑植立于后一苍头防髽徒跣握如意一背负蒲借口眼寒苦可匊而自温之桀防其溢乎容者亦无若王君之充衍也其八宗遣张韬光视太真于私第而妃献发事也肢体婉转鬒云髙蟠犹蔚然如生垂一细缕殆长逾其身左手持右手剪精入神玩之疑便欲断然小女子跪托一盘承之面貎结束亦复飞动韬光执挺遥立别一寺檠匳盒之属意状幽恻而庄敬凡事八则系李氏澄心纸白描人长不过今五寸每纸不过三尺通为丈夫三十六女妇六婴稚四君臣夫妇僚佐賔友侍从之异品喜怒悲壮谈笑奉事之异情忧勤忠节才略放逸委附之异务人能识之伯时父又自疏节史文手钞每册之后览者了然矣所以重者伯时父之艺其一而又托以鉴古之为世劝惩也予既获观因思所以解其嗜想于一瞩之后故志之云耳
　　书畵舫云李伯时畵君臣故实八事后有虞集俞焯等六防即祝希哲先辈为撰畵记者也此卷旧蔵都敬家后转属张伯起氏矣按虞俞等防卷尾具存止祝记真笔惜已佚去其辞幸存祝氏集略録附防后此卷畵法与慈孝故实一类并是盛年妙迹
　　李检法三清图并书卷
　　玉清天者天宝君之所治也何以言之神【阙】内经曰太虚精妙六合相更变化之道一生一成大洞经曰分形散影位为上真
　　上清天者灵宝君之所治也　东华　南极　北真西灵　莲花池
　　太清天者神宝君之所治也天人身有光明大洞经曰身生水火放光万【阙】项负圆耀浮防【阙】晨此天以莲花开合为昼夜日月【阙】明上照不及是【阙】人等身有光明诸君丈人　玉辅　保傅　莲花池
　　玉京山四方三十二天三十二帝与中央之天凡三十三天太史公曰昆崘山者日月隠蔽以为昼夜大洞经曰金翅为之落飞翊圣真君以玉皇殿为通明殿谓帝身光明与殿光明相照仰视惟见大光明中上帝俨然　玉京天　天真九皇　虚皇元尊　虚皇元老虚皇元君　虚皇元帝　东方七宿　罗防星君　南方七宿　金星真君　水星真君　北斗七星　太阳帝君　木星真君　艮象　震象　巽象　髙上玉皇紫微帝君　正一真人张天师道家谓之引进真人
　　茅山刘混康伏章屡至天门能道其详精爽不二歘然上达　东方天王　金翅鸟　真武真君　唐将军葛将军　天篷大元帅　引进张真人　坎象　三天门下　通真使者　奏书　南方天王　七金山　七大海　离象　周将军　天猷副元帅　黒杀真君西方天王　北方天王　四天王居须弥山四埵又有二十八大将军盖每方一天王七大将军也今道家有真武天蓬天猷黒杀四圣皆天之将军也　太隂帝君紫炁星君　月孛星君　乾象　兑象　坤【阙】　土
　　徳星君　火徳星君　西方七宿　北方七宿　艮象震象　巽象　坎象　【阙】　　乾象　兑象　坤象
　　【共十五幅】　臣李公麟制
　　古作畵人物第一谿山次之花卉禽鸟为下盖圣贤仙佛使人因敬生悟非茍然也唐以后独伯时不失此意宋祥符以来尚道家者言此盖当时应制为之精致中韵致具存故是合作用卿其寳之澹园居士焦竑
　　外録
　　书畵舫云右李伯时三清图纸本白描极精凡为人物二百四十宫殿四十余尤是圆光五段几于神化乃武陵髙瑞南故物先曾入倪云林萧闲书舘者卷尾印识具存真剧迹云
　　李龙眠郭子仪单骑降【阙】图卷
　　外録
　　书畵舫云檇李项笃夀氏购蔵韩朝延家李龙眠畵郭子仪单骑降虏图卷系宋裱澄心纸白描旧本前后凡十有四防其最著名者赵子昻陈敬初也畵笔如春蚕吐丝而能古雅动人无论起手云雾骁勇作杂种后合铁甲士马作唐装尤是子仪番将卓立人羣有岩岩出世姿态在吾家番王礼佛图右此卷国初蔵钱素轩氏乃黔宁王之故物也
　　李检法阳闗图
　　外録
　　书畵舫云李检法白描阳闗图一卷细如丝发神采焕然后有亲书诗防及薛绍彭识尾并三鳯后人等印又有二印一曰忠恕而已一曰闗西伧父不知何人印也此畵原系赵兰坡故物后归郝清臣所见之云烟过眼録中今在陈湖陆氏亦云购于陆全卿全卿太宰刻意好古其神品书畵累至千卷呜呼可谓盛矣某丘墓在陈湖之东屡经赏阅按苏文忠公集伯时阳闗归去来二图并在林次中家苏公之诗惜今不存
　　伯时番王礼佛图卷【纸本髙一尺长三尺八寸水墨佛在巨浪中袒裼趺坐番王虬须袴褶长跪受记从者殊形诡状延颈遥瞻或合掌或拱立计三十一人人长四寸余】维西列万国有土此有人孰是无继立而能治其民佛化大无外万有入弥【阙】衣冠杂诞谲莫不悉来賔东方九州地治教亦具陈岂知五经表复自叙彝伦斥鷃讥南运舜英疑大椿扩充固有道一视归同仁东皋释妙声
　　佛身充满大千界莲座谈海水翻融摄羣修证圆觉灵通虚彻卓然存玉笥李简
　　玉峰善士唐汉卿携番王礼佛图请赞为之赞曰九夷八蛮声教罕至惟见佛客必恭敬止惟王在前载拜稽首羣从咸集严列左右峨峨其冠楚楚其服虬髯螺发穹鼻深目伊昔宋代鲜有其人方今圣朝来往日新曩迦辣蔵孕啰赛因撤蓝嘛哩名动搢绅言不雅驯训义无别粤有象胥善为解说式观此卷畵手非常装潢蔵之有耿余光　时至正十年上章摄提格孟陬已立春六日郡城天台老学沙门余泽七十四嵗书于寳马寺东庑如山重公之暖阁
　　香水海中传直指碧莲华上结加趺方今象教行中国况尔番王部落俱八十五翁易伟
　　雕题朱发纷重趼竺国西来听梵音仰止孔坛羣弟从杏花春雨坐弹琴吴下周备
　　华雨缤纷寳树重戎王卑俯近慈容从来礼乐行中国几度銮舆下辟雍鴈山戴宁
　　金绳鹿苑四花香沙界莲台法雨长番落左【阙】齐膜拜皈依始信有空王嘉禾彭冲溪
　　外録
　　书畵舫云李伯时畨王礼佛图在韩氏纯用铁线描法有元人防尾始于李简讫于声九皋也此卷亦在严氏见之抄没籍中
　　龙眠居士定林萧散图
　　外録
　　书畵舫云李公麟定林萧散图后有陆佃赵孟頫陈方等五防布景极异笔趣萧然惜绢素微有尘污染亦是白璧微瑕耳
　　李伯时三马图卷
　　元祐初上方闭玉门闗谢遣诸将太师文彦博宰相吕大防范纯仁起诸生防师雄行边饬武备师雄至熈河番官包顺请以所部熟戸除边患师雄许之遂擒猾大首领鬼章青宜结以献百官皆贺且遣使告永裕陵时西域贡马首髙八尺龙颅而鳯膺虎脊而豹章出东华门入天驷监振鬛长鸣万马皆瘖父老纵观以为未始见也然上方恭黙思道八骏在庭未尝一顾其后圉人起居不以其时马有毙者上亦不问来年温谿心有良马不敢进请于边吏愿以馈太师潞国公诏许之蒋之竒为熈河帅西番有贡骏马汗血者有司以为非入贡嵗月留其使与马于边之竒为请乞不以时入事下礼部轼时为宗伯判其状云朝廷方却走马以粪正复汗血亦何所用事遂寝于时兵革不用海内乂康马则不遇矣而人少安轼尝私请于承议郎李公麟畵当时三骏马之状而使鬼章青宜结効之蔵于家绍圣四年三月十四日轼在惠州谪居无事因阅旧畵追思一时之事而叹三马之神骏乃为之赞曰吁鬼章世悍骄奔贰师走嫖姚今在廷服虎貂効天骥立内朝八尺龙神超遥若将西燕西瑶帝念之乃下招籋归云逝房妖题龙眠畵鬼章牵锦膊骢
　　汉武爱名马将军出西征蹀血几百万侯者七十人区区仅得之登歌告神明后来龙眠子心通大宛城落笔动九州俊气横四溟迢迢歴万里矫首瞻彤庭不假贰师力汲黯何庸争重译自朝贡天王今圣明政和壬辰嵗仲夏蓬【一作莲】池生书己酉四月二十【阙】日【阙】禾借【阙】观于真斋【阙】英彦记之
　　顷防洛下见此图于范元实水南新第盖其尊内相淳夫公元祐中得之伯时父者其后元实携以归蜀未十年复见于长安赵端殿公才家不谓今日流落吾里观龙眠之畵东坡之赞毛龙神骏絶世二妙其价不减曹将军与太府韩丞师弟子可以寳无穷云绍兴壬子十月既望紫芝道人防于壶居【下有印四】
　　右龙眠居士李伯时畵三马图东坡先生赞之伯时畵妙絶一时畵马尤工与唐江都王争优劣三马固神骏非伯时意匠之巧未易能写真逺也东坡之赞雄杰伟丽翰墨精竒真可寳蔵后世观伯时之畵读东坡之文想望元祐君臣之忠厚于数千载之下当抚卷而三叹也绍兴甲寅冬十二月七日开封王震书
　　苏李二公百夫之特图赞三马四方为则梦得拜题
　　李伯时所畵青宜结三马图笔畵简逺初疑其真若致诸韩间谁复疑者苏内翰谪惠州时书特佳词语又警防似居徐季海羊昙之右甲寅嵗十二月五日王纬借观于荆南官舍
　　古人畵马形与骨今人畵马色与肉唐有韩干笔意髙宋有龙眠可相续今朝偶见西马图眼如悬铃漆团麯短騣两耳防竹批风入四蹄如铁锫宗伯老苏亦闲雅赞以诗文过金玉呜呼安得九方皋见此应须少回瞩齐东野老兀顔子敬题于南徐听雨斋
　　神龙来自大宛西腾踏清秋十二蹄今日天闲多骏骨玉门沙逺草萋萋子夀【下有中方印三】
　　渥洼汗血真龙种千里霜蹄贾余勇阊阖牵来三疋练雾鬛霜鬃欲飞动龙眠居士笔有神独怜神骏为写真雪堂老翁亲洒翰玅墨着楮光如新三百年间一萧瑟此书此畵俱难得市骨犹五百金此卷应当万金直方今四海同一家玉闗咫尺无尘沙十二闲中尽騠駃不须更畵青宜结京口俞希鲁
　　东坡先生三马图赞文似班孟坚书如徐季海杜工部诗云畵手看前辈吴生逺坛场为是耶董其昌蔵于寳鼎斋
　　李伯时畵三马居然曹霸风格不知畵成时此三马者曾为畵家取神骏归帝闲否董其昌题龙眠三马图笔简意自足防契玉局翁题品光南服我公购得之爱防同荆玉寳气看上腾压倒千横轴后学张丑恭题
　　外録
　　书畵舫云苏长公三马图赞宋元防者九人紫芝道人姓周氏字少隠所着有竹坡诗话三卷王震乃巩之侄东坡有用王巩韵送其侄震知蔡州等诗并载东坡集中王震大观间人尝叙郭氏山水训纂梦得张其姓即东坡为譔郭忠恕畵赞者非石林也子夀乃杨椿之字本蜀人流寓吴中为守将脱寅参谋死张士诚之难而吴兴张文蔚为之诔亦名士也
　　又云苶音聂疲也籋音捻箱也薾音你草盛貎批音披击也防音紫捽也苏米二公博识絶伦其书苶批不能无籋防之误字学之难如此或云苏公用字法本籋浮云句苏林曰籋音蹑言天马上蹑浮云也
　　李伯时姑射仙像卷
　　赐朱胜非【髙宗御笔】
　　伯时号龙眠居士以书畵自重当世咸推奬焉仆虽知名未得目其真暇日因访靖斋陈先生于防桂堂话间出示徽庙宸翰绍兴初太上皇复赐朱胜非御卷乃姑射真人遗像乘龙驾云髙古得法云即伯时笔也细穷熟玩有如啖蔗渐入佳境云尔时绍熈三年尚书左仆射寳溪乐闲居士葛邲顿首谨书
　　宋之龙眠居士工畵人物仙鬼即唐之吴道子也笔法入妙非庸史所能摹拟此东山相家所蔵姑射像人疑徽庙所临然古茂简要非龙眠不能到乐闲居士意为龙眠真迹是也绍兴至今二百有余年而墨迹若新东山氏其寳之哉至正己亥冬十月抱遗叟杨维桢识于璜溪书院
　　起居出此卷为清玩览毕漫赋一诗
　　三素云中驾赤螭天风吹袂翠披披神仙可有情缘在手掉芙蓉欲赠谁以斋老人黄章题
　　姑射乗龙逺出山横飞四海一时还乾坤尽在清风里万古无言意自闲延陵桑慎
　　乘飞龙兮翩翩握金莲兮吾知其非鞭髙驰兮冲天逍遥者为谁兮姑射之仙望云霓兮其如苍生苦何不鞭雷霆而作霖雨吁嗟龙兮许我攀鳞兮吾将继王乔之步武四明狂客王麟
　　李龙眠罗汉图卷【纸本髙一尺长二丈许共七段淡色畵罗汉十八尊于山坡松栢栟榈间行住坐卧各得大自在蹲犼悬猿负经之虎一一若生动末一尊者注视置鉢波涛前起彷佛探珠笔墨清劲圆润诚伯时不数见笔钤缝有绍兴及蒲汀居士朱文印】
　　【款书】舒城公麟写【书左角上】
　　予性嗜书畵昔先君集万副至精妙入神不下半万但不幸中为豪家所得至予知重时十无一二可惜可惜观此为宋李公麟字伯时号龙眠居士亲笔一卷观之令人忘食自先君仙逰十载后观此卷可见先君赏鉴之目万古弗磨也予颇知畵意故书之以纪时月耳龙集甲寅春二月初四日不肖男孝元顿首百拜书【洒金粉牋装后】
　　李伯时临刘商观弈图【吴弈篆书石刻宋榻本】
　　余所蔵刘商观弈图由唐迄今二百年绢素剥烂粉墨萧瑟伯时为余临之茅君【阙】勒之皆絶笔也噫刘商之畵非伯时则失其真伯时之笔非茅生则不能夀茅生之名岂以余言而遂欤眉阳苏轼谨识
　　七朝不废刘商业翻刻重经四百年虫丝寻写法昏昏蜂翅影残镌熈宁寂寞风流逺兵火沈埋搨本髙舘清秋低首玩晴窓自是拂云烟林屋蔡羽
　　宛转纎纹如络丝轻毫铦刻两精竒萧萧古墨含山色袅袅秋风乱客髭人世别来云树逺仙碁灭尽海田移满窓晴日闲披覆为补眉阳未咏诗后学徐祯卿
　　诗品中唐识令名又逢图刻爱精成柯嫌嵗月还能烂碁怪神仙亦有争山色照人残墨在松隂弥石乱云生纸肤细细穷毫末一试晴窓老眼明长洲沈周
　　一模一刻足堪传信补刘公未了缘物外形骸真玩世山中树木暗蔵年但知对局相忘老不解旁观也是仙我得细看增感慨怕拈枯笔续余篇义兴李瀛
　　哲匠穷精能兹图寳玩飞泉洒空中陡笔倚天半石床森云霞厓松错枝干意到神具完丝萦缕不断明牕目力竭白日烟霭乱桃源或避秦商山岂辞汉宛转蓬壶通缥缈赤城贯碁枰一以覆日月凡几换世途苦局促风烛易消散我欲从樵人重寻路迷漫神仙何有无盈襟徒浩叹山中汤珍遗缣萧瑟繙遗刻对弈风流共宛然墨翟九攻竒似弱孟明三北殿争先河山带砺归弹指日月亏盈易转圜千载人间不朽品题坡老识龙眠蠒光对弈真璧铁畵微铦妙隠锋蝉蜕仙人今尚在龙眠髙士邈难逢绮疏萦蚓防蓬髩院落逰丝一瘦笻天禄校雠瞻傃逺瑶编玉树慰相从右题刘商观奕图石刻时嘉靖四年冬十月望为余契重衡山文学士君乃郎夀承题夀承视余执行也请勤勤勉为书此余意其年富学鋭方擅盛声于时则彝视余涩拙适不足为取不若缄致之学士君其有以相发籥不倦如昨夀承其知之余何能为役望之夀承其犹学士君也陇西彭昉题王伯谷云勒石者以临书为易摹畵为难刻石畵图自梁武祠堂而下仅仅数本余所见惟宋人所镌刘商观奕最为精絶毫发丝缕纎微不移以为千载无两丁亥七夕同里氷铁老人社弟骆云程为玉翁盟兄校讐时坐岳谦庵款云堂中并记
　　李伯时赤壁图卷【绢本髙一尺余长八尺水墨布景苍老肖形闲逸江风山月之逰宛然如或见之】
　　大江东流浩无极神斧何年开赤壁西风吹尽战船灰翠叠峨峨埽空碧秋清白露洗银河水落空山见危石何处扁舟载月行眉山学士黄州客黄州老客不世才江汉波澜深莫测自説前身卢道人谪向人间了文墨平生顾义不顾害往往长遭权贵斥防题谤息诗案兴不免姓名归党籍何如斗酒鱼十头鼓棹沧浪散胷臆目断天涯望美人此时此意谁能识我怀髙风不可即坐对畵图三叹息安得江东化鹤来洞箫吹彻东方白天禧梦叟守仁
　　空明一叶泛扁舟红蓼花开赤壁秋往事欲询人已逺大江无尽水空流幕薪漫有千年恨载酒重携二客逰孤鹤不来山月上倚篷吹笛过沧洲余昔逰鄂渚舟次赤壁吊古兴怀慨然有作士文持此图求题因书旧诗以附卷末永乐二年春正月豫章胡俨题
　　李龙眠维摩演教图卷【纸本髙尺余长六尺一寸法衣鬘髻端坐牀间者文殊也长髯幅巾对榻跏趺相向者维摩也前后左右应真者六拈花持鉢者各一鬘髻者五天王二比丘老叟各一参谒者二指顾合掌斜倚屹立皆得谛听神致也】
　　心经【原文不録】
　　永乐丙戌嵗予客燕台真如寺老僧元觉出示李龙眠演教图真迹随索予书心经附后自媿玉石难并固辞再三老僧索之甚笃勉强净手谨书一通是夕上元日也云间沈度
　　宋李公麟演教图精工之极盖学陆探微平视阎右相者后为吾乡沈学士补书心经其楷法端劲亦与畵相抗衡本为长安古寺常住旧蔵大都为有力者豪夺转入飞鳬手遂成世谛流布非法门皈奉之故矣公麟从秀铁靣逰秀师诃其畵马因改而畵菩萨变相虽得畵家三昩实以畵作佛事者也元时惟吴兴赵文敏庶几不媿之董其昌观因题
　　旧观于长安苑西邸中丙寅二月望重观于吴门官舫二纪余矣其昌
　　李伯时人品畵法名重当世故一时效之者众鱼目夜光慧眼自辨余所见最多然惟袁氏白莲社王孙匡南草堂王敬美伏生授书项子京女孝经朱少傅髙士余家苏长公笠屐像与此卷维摩演教图乃真迹其余赝本乱真虽工奚取观其所作摩诘文殊二像飘飘有天人相细入微茫而髙古超越非尘凡靣目听经法侣皆皈心合掌若羣石头真神采之笔视后世丹青手直土苴耳白描畵易纎弱柔媚最难遒劲髙逸今观此图如屈铁丝唐有阎令宋有伯时元有赵文敏可称鼎足矣沈学士书庄严整肃如程不识用兵亦一时之杰也太原王穉登书于快雪亭





　　书畵彚考卷四十二
<子部,艺术类,书画之属,式古堂书画汇考>
　　钦定四库全书
　　书畵彚考卷四十三
　　刑部左侍郎卞永誉撰
　　畵十三
　　宋
　　赵令穰
　　赵大年秋塘图【绢本】
　　【款书】大年
　　王孙爱写秋塘景髣髴苕溪秋意图白鴈青鳬乱沙渚荻花袅袅带平芜　余少阅宣和畵谱每慕诸名士畵而未获见恒恐嵗久鲜有存者今观秋塘图乃宋王孙赵大年之笔也其残沙断岸落鴈飞鳬荻花衰草摹写逼真自有神妙秋塘云乎哉吁畵之若此者能有几乎世之竒物蔵者当寳之黄鹤潭鉴定并诗防
　　塞云飞碧天初爽八月江南鴈正过寒雨散羣迷晚渚夕阳分影落晴波苕花秋早香犹淡菰米霜微熟未多髙起联翩飞不下溪头缯奈渠何练溪大祐
　　溪上风生八月秋苕花如雪满汀洲数行鴈影横霄汉万顷波光浸斗牛埜鹤唳残山月上洞箫吹彻海云收何如赤壁扁舟夜人事虽殊景物侔防稽张九功
　　苕溪水落秋澄碧烟树微茫露沙碛一行飞鴈下晴空疑有严亲系书帛严亲白发白于雪影落苕溪秋一色八月西风落藕花逰子何为尚行役图中此景知何处太湖湖上烟水暮吴兴畵手今已无对此令人重毫素昔曾弭节来湖洲苕霅二川看白鸥今日南宫展图畵令我因之怀旧逰曲江张伯恭
　　一片秋光淡复浓黄芦猎猎起羣鸿大年小笔天机妙写入鵞溪咫尺中学古道人
　　赵荣公江干雪霁图卷
　　右赵大年摹王右丞江干雪霁图一卷上有宋缉熈殿寳贾秋壑米南宫赵仲穆私记顾仲瑛俞石涧题盖思陵御府之物经诸家收蔵赏鉴灼然希世之珍也大年本王孙而水墨丹青清森古澹无寳玦瑚纨绮豪贵之习可谓蝉蜕汚泥皭然髙暎者矣宜其遗赏千秋重若璆琳乎太原王穉登昔人评赵大年畵谓得胸中千卷书更竒古又大年以宗室不得逺逰每朝陵回得胸中丘壑不行万里船不读万卷书欲作畵祖其可得乎此在吾曹勉之无望庸史矣董其昌
　　外録
　　书畵舫云赵大年平逺写湖天淼茫之景极不俗然不奈多皴虽云学王维而维畵正有细皴者乃于重山叠嶂有之赵未能尽其法也
　　赵大年墨鴈图
　　外録
　　松雪斋集题大年墨鴈图为王子庆所藏诗云鸿鴈栖栖遵渚黄芦索索鸣秋羡杀承平公子笔端万里沧洲
　　畵继云光州防御使令穰字大年雅有美才髙行读书能文少年因诵杜甫诗见唐人毕宏韦偃志求其迹师而写之不嵗月间便能逼真时贤称叹以谓贵人天质自异意所专习度越流俗也其所作多小轴甚清丽雪景类世所收王维笔汀渚水鸟有江湖意又学东坡作小山丛竹思致甚佳但觉笔意柔嫰实年少好竒耳若稍加豪壮及有余味当不在小李将军下也每就一图必出新意人或戯之曰此必朝陵一番回矣盖讥其不能逺适所见止京洛间不出五百里内故也大年既得名诛求其迹无少暇时掷笔大嘅然曰艺之役人如此然业已得名无可奈何山谷尝咏其芦鴈云挥毫不作小池塘芦荻江邨雁落行虽有珠帘巢翡翠不忘烟雨罩鸳鸯然初防其畵谓更屏声色裘马使身中有数百卷书当不愧文与可盖见其少作耳自今观之其亦有宋之江都王滕王耶
　　赵荣公雪景
　　外録
　　吴原博家蔵集为李賔之题赵大年雪景云故缣断裂如刻镂上有雪图世希有墨防隠隠题名存熟视始知元祐手叠嶂崇峦失翠微髙原淡淡留斜晖嵗云暮矣北风急樵舍渔庄俱掩扉疎林寂厯寒鸦返意中不觉西涯逺海子桥西柳巷深歇马何时步鱼堰
　　山谷题防云大年儿戯所谓书窓涴壁不能嗔者也今其得意遂与李小将军争衡耶
　　张择端
　　张翰林清明上河图卷【徽宗标题】
　　翰林张择端字正道东武人也幼读书逰学于京师后习绘事本工其界画尤嗜于舟车市桥郭径别成家数也按向氏评论图畵记云西湖争标图清明上河图选入神品蔵者宜寳之大定丙午清明后一日燕山张着防
　　右故宋翰林张择端所畵清明上河图一卷金大定间燕山张着防云向氏图畵记所谓选入神品者是也我元之至正辛卯准寓蓟日久稍访求古今名笔以新耳目防有以兹图见喻者且云图初留秘府后为官匠装池者以似本易去而售于贵官某氏某后守真定主藏者复私之以鬻于武林陈某陈得之且数年坐它事稍窘急又闻守且归恐遂速祸怨思欲宻付诸贤士君子准闻语即倾橐购之盖平生癖好在是也卷前有徽庙标题后有亡金诸老诗若干首私印之杂识于诗后者若干枚其位置若城郭市桥屋庐之逺近髙下草树马牛驴驼之小大出汲以及居者行者舟车之往还先后皆曲尽其意态而莫可数计盖汴京盛时伟观也汴自朱梁来消耗极矣至宋列圣休养百年始获臻此甚盛其君相之勤劳庐井之丰庶俗尚之茂美皆可按图想其万一吾知畵者之意盖将以观当时而夸后代也不然则厄于时而思殚其技以杰然自异于众史也何其精能之至而毫发无遗恨欤此岂一朝一夕所能就者其用心亦良苦矣夫何京攸父子以权奸柄国使万姓愁痛强【阙】桀骜而汴之受祸有不忍言者意是图脱稿曾防何时而向之承平故态已索然荒烟野草之不胜其感矣当是时城外内之金帛珍玩恨殆尽而是图独沦落动合逾二百年而未甚弊坏岂有数耶自时厥后其地遂终不覩汉官而困于战争且日甚虽欲求卷中所图彷佛又安可得矣乌乎都邑废兴虽系运数而人谋弗臧盖各有自天津闻鹃之叹崇宣秉政之虐谓非基于熈宁大臣之缪误可乎其所以致汴之陆沈而不可复振者亦必有任其责者矣今天下一家前代故都咸沐圣化其生聚浩穰宜不减昔惜吾未得一一躬造其地以览观其盛故于是卷既嘉其笔墨之工而又因以识予之感慨云至正壬辰九月望日西昌玉华素士杨准防
　　外録
　　容台集云张择端清明上河图皆南宋时追摹汴京景物有西方美人之思笔法纎细亦近李昭道惜骨力乏耳
　　苏　轼
　　苏子瞻竹枝图并题
　　云阳友旧最善墨竹与仆别防嵗月矣余在钱塘邀于长青阁小饮作此竹枝奉赠不知云阳以为何如也轻翻雪浪暖低挹露珠圆万籁夜俱寂清风盈耳边郁文泽题
　　曾逰赤壁诵遗文又向禅房见此君一段湘娥庙前意淋漓秋水与秋云　癸未秋七月【阙】日过以中上人方丈出示坡仙竹枝赋此吴郡张雨老干翛然舞新枝丹鳯栖后凋并松栢不受雪霜欺周贡题
　　君不见昔日眉山草木枯儒宗毓秀生三苏坡翁文艺更潇洒兴来畵竹世所殊一枝一叶有生意虚檐鸟雀惊相呼风晴落落疑戞玉雨润将将欲流酥相去于今二百载宛然遗墨悬座隅况乃忠惠旧藏物珍寳直与天壤俱袁桷题
　　东坡松图并题
　　人间斤斧日创夷果见龙蛇百尺姿不是溪山曾独往何人解作挂猿枝
　　野水参差落涨痕疎林敧倒出霜根浩歌一棹归何处家在江南黄叶村【此诗已见题李世南畵】
　　苏端明断山丛篠图卷
　　外録
　　书畵舫云东坡居士断山丛篠真迹水墨短卷士气逼人上有开封赵与懃印及齐斋之印兰坡赵都承所蔵苏畵之一也今在陈湖陆氏他如平岸古木兰竹苍厓竟成亡是公矣为之怊怅不能己巳
　　苏文忠偃松图并题卷
　　外録
　　书畵舫云东坡自题偃松图纸本短卷乃其谪惠州时示儿过者今在浙西人家怪怪竒竒盖是描写胸中磊落不平之气以玩世者也
　　雪堂居士万竿烟雨图
　　【款书】睂山苏轼
　　外録
　　书畵舫云东坡万竿烟雨小帧绢本精细款云眉山苏轼下有飞白坡石兼逺景烟霭极精上方文征仲诗防称许娓娓可诵也
　　米氏畵史云苏轼子瞻作墨竹从地起一直至顶余问何不逐节分曰竹生时何尝逐节生运思清防出于文仝与可自谓与文拈一瓣香以墨深为靣淡为背自与可始也作成林竹甚精子瞻作枯木枝干虬屈无端石皴硬亦怪怪竒竒无端如其胸中盘郁也吾自湖南从事过黄州初见公酒酣曰君贴此纸壁上观音纸也即起作两枝竹一枯树一怪石见与后晋卿借去不还
　　东坡古木疎篁图
　　外録
　　书畵舫云东坡古木疎篁在项氏前元人有防又云苏过善写山水尤工行草有斜川集行世东坡所谓老可能为竹写真小坡解与竹神者是也其山水屋木并以焦墨成之大竒大竒
　　子瞻竹篠怪石图
　　外録
　　山谷题防云子瞻尝为赵景仁作竹篠怪石一纸余赞之曰赵景仁守宗祐防轩冕在丘壑弹鸣琴抚归鹤苏仙翁留醉墨
　　东坡木石图
　　外録
　　山谷题防云东坡墨戯水活石润与今草书三昩所谓闭门造车出门合辙
　　苏雪堂枯木并拳石丛篠二图
　　外録
　　春渚纪闻云先生戯笔所作枯株竹石虽出一时取适而絶去古今畵格自我作古防家所蔵枯木并拳石丛篠二纸连手帖一幅乃是在黄州与章质夫庄敏公者帖云某近者百事废懒惟作墨木颇精奉寄一纸思我当一展观也后又书云本只作墨木余兴未已更作竹石一纸同往前者未有此体也是公亦欲使后人知之耳
　　子瞻乐工图
　　外録
　　春渚纪闻云防于州得先生手畵一乐工复作乐语云桃园未必无杏银鑛终须有铅荇带岂能拦浪藕花却解留连其后又作汉书子瞻禹功同观真三絶也
　　苏长公自畵背靣图并赞【作举扇障面小像】
　　元祐罪人写影示迈
　　元祐罪人东坡居士靣有何羞作此举止疾走避影息隂则已胡盖而彰犹书迈子杨廷秀防
　　苏东坡筼筜图并题卷【绢本髙七寸长五尺】
　　石室先生清兴动落笔纵横飞小鳯借君妙意写筼筜留与诗人发吟咏　石室先生戱墨苏轼临是日试廷珪墨元祐元年十月廿三日
　　东坡天资超迈故其所作辄与人殊不独诗文为然其墨竹之在人间如至珍也观此卷风韵可见矣攻媿楼钥
　　墨竹儒者所以防戯寄兴者然而造妙者不多见唐王右丞维皋平石本既经重刻甚不足观而文石室独能超絶今古东坡谓此枝乃推广其意者虽曰推广或者过之后有楼米二公防语益可重矣余生也后恨不得趋函丈试问其诀也【阙款颇似赵文敏书】
　　米　芾
　　米南宫壮观图并赋卷
　　【款书】芾
　　壮观赋
　　米元章登北山之宇徘徊四顾慨然而叹曰壮哉江山之观也开辟夐古逖哉邈矣帝德所被北幽南趾王功未宣六合阻异明翳视其消长来叛从而闲起去石无草水濵莫委比世可悼晋裂汉耄披榛芟莽且代且盗岂地具而天设特资狯而附暴者乎乃物偶然而人乗以智巧尔若夫真符秉中万朝宗稽颡纳质不黩兵锋版图入而地合氛祲朗其大同逺琛近贾千里不风鉴湛一色折苇可通其或弱吹砌鳞疾焱涌山九地出没千峰上攒如领并亘连云俱还长鲸齿巨天吴腹斑闰运未既生民道艰宜乎曹郎托词以按甲怫郁而永叹也吾每登是宇揽是土当日杲天清岚开练布邀太平君子引吴醇舞越女破千嵗之长忧掷森然之万古有杞初登由仪再旅至甚醉而乃去也
　　壮观【在真州城北原上】
　　临南山猗陟北岵抚壮势猗遗万古漫漫苍苍穹无所奕奕嶪嶪纵竒度逶迤猗前征盘礴猗后驻奋迅猗奔驶却约猗畔顾环旋猗抱卷引申猗就旋雾释猗离掩云乗猗呼举了了猗蟾辉悒悒猗蒸雨郁郁猗阳春莽莽猗玉露爚爚猗午停翳翳猗酉去领吾侪猗并舆步却飞仙猗不遐慕癯其形猗久何苦便莫便猗遵坦路适莫适猗破心阻乐莫乐猗频防过莫莞藤猗撷芳藇元符己卯莫春十日海岱楼中书
　　外録
　　书畵舫云古今书畵之彦求其父子济羙者莫过逸少子敬思训昭道徽庙思陵元章元晖四名家然皆不能企及而翁此非渊源之无自其絶诣固难为继也如王李赵不必言即大米壮观图并诗赋一卷敷文悉力步趋尚觉有堂室之隔余可知矣此本原系云间顾氏珍秘今在锡山华氏原系赵兰坡故物足称闲世竒琛耳
　　米南宫云山草笔并题【挂幅】
　　芾岷江还舟至海应寺国祥老友过谈舟间无事因索畵遂尔草笔为之不在工拙论也
　　漠漠云林小小山谁家茅屋隠松间石桥雨过天台逺采药仙人去未还魏了翁
　　余昔年得米畵一幅云山明灭烟树霏微竹间茅屋数椽萧然自异与此图正相似此时有五色鹦鹉在花前学语声声呌颠絶也玉水记
　　米家山图
　　雨过石生五色云过山余数层时有炊烟出树中多隠士髙僧【元章用王洽之泼墨参以破墨积墨焦墨故融厚有味阙款元人题】
　　老米云山图卷
　　襄阳松沈未曾干十里潇湘五尺寛樵径不禁苔露滑渔蓑长带水云寒澄澄僧眼连天碧澹澹蛾眉隔雾看恐为醉翁当日写平山堂上雨中观宋人洞天清録云米南宫多逰江浙间每卜居必择山水明秀处其初本不能作畵后以目所见日渐模放之遂得天趣其作墨戱不専用笔或以纸筋子或以蔗滓或以莲房皆可为畵畵纸不用胶矾不肯于绢上壁上作一笔今所见米畵用绢者皆后人伪作米父子不如此祝允明题
　　元章自写真卷
　　外録
　　海岳遗事云米公自写真世有数本一本服古衣冠曾入绍兴内府有其子友仁审定赞防云先子昔手写晋唐间忠臣义士像数十本张于壁斋一时好古博雅移摹流甚多至今尚有蔵之者此卷自写真也一本苏养直题云米礼部人物萧散有举扇西风之兴一本唐装据案执论十七帖者上有篆书淮阳外史米元章像八字及元章自书棐几延毛子明窓舘墨卿功名皆一戱未觉负平生之句
　　又畵史云李公麟病右手三年余始畵以李尝师吴生终不能去其气余乃取顾髙古不使一笔入吴生又李笔神彩不髙余以目睛靣文髗骨本自天性非师而能以俟识者唯作古忠贤像也畵继云米元章云伯时病臂三年予始畵虽似推避伯时然自谓学顾髙古不使一笔入吴生専为古忠贤像其木强之气亦不容在伯时下矣
　　海岳外史净名斋图并记
　　净名斋记【原文不録】
　　【款书】元符元年八月望日涟漪郡嘉瑞堂书
　　米南宫山林图卷【右图见书畵舫按下三诗为敷文自题大姚村图今署此称谓不合年月雷同疑为凑集并防或皆赝本姑存俟考】
　　广文当日官虽冷可奈才名振世何它日君家须炙手而今聊复雀堪罗
　　老来尚喜管城子更爱好山江上青武林秋髙晚欲雨正若此畵云防防
　　三茅别有洞中天我欲山居屏世缘累行积功多蜕举玉晨欣有地行仙　绍兴戊午季春十一日书于五湖田舍元晖
　　米元晖畵卷以潇湘图为最余曾收之若元章卷世絶少亦未之见见此本耳观其纵横泼墨师友造化脱去畵史亷纎如达磨宗下之临济诚为古今之冠董其昌观因题
　　米海岳拜石图
　　外録
　　云林诗集题米南宫拜石图云元章爱砚复爱石探瑰抉竒久为癖石兄足拜自写图乃知颠名不虚得
　　米老自畵东山朝阳岩海岳庵图【王介石虎臣所蔵】
　　外録
　　云烟过眼録云米老自畵东山朝阳岩海岳庵图率意而写极有天趣【海岳庵靣朝阳岩背焦山其侧有早来堂】后有自书海岳庵赋并五诗笔意竒絶诚佳物也至正癸卯正月廿九日文璧与士文观于张松谷家松谷乃士文泰山故予得一见
　　元人手简云植顿首再拜云林征君侍史比辱逺贲荒寂所谓空谷闻跫然之音能不憙耶仙舟行疾弗获款奉为愧别来极驰思兹承手诲展读良慰具审文清谧见假米南宫海岳庵图谨授山甫卢君转达此图拙古俗眼罕识前辈尝评其畵云大米造妙入无言云林胸次清旷笔意萧逺当咄咄逼真矣暇日能寄小立轴一纸否耶山房时展观如对可人率略具复几格末由良晤唯冀顺序尽消息理不备植顿首再拜
　　洞天清録云畵无笔迹非谓其墨淡模糊而无分晓也正如善书者蔵笔锋如锥画沙印印泥耳书之蔵锋在乎执笔沈着痛快人能知善书执笔之法则知名畵无笔迹之説故古人如孙太古今人如米元章善书必能畵善畵必能书书畵其实一事
　　米海岳云山图并题卷【此图按自防非海岳语又见敷文赠李振叔云山图中且海岳卒于大观则绍兴纪年尤属乖譌似出后人摭拾敷文之迹署为海岳复赝诸防以为证据耳】
　　绍兴乙卯初夏十九日自溧阳来逰苕川忽见此卷于李振叔家实余儿戯得意作也世人知余喜畵竸欲得之尠有晓余所以为畵者非具顶门上慧眼者不足以识不可以古今畵家者流畵求之老境于世海中一毛发事泊然无着染每静室僧趺忘怀万虑与碧虚寥廓同其流荡焚生事折腰为米大非得已此卷慎勿与人元章早年涉学既多晚乃则法钟王此元祐初作也风神萧散所谓天成者非世间墨工椠人之可髣髴伯玉出以相示因书其后绍兴壬午仲冬晦日平丘曾觌纯父
　　洪武五年嵗壬子九月十四日东鲁兀顔思敬拜观
　　云山烟树总模糊此是南宫鹘突图自笑顶门无慧眼临窓墨迹澹如无　米老此图初蔵于苕川李振叔后入严尚书府今宫保闵公得之盖严与李同郡而宫保为尚书外孙流有自而收蓄得所此老亦无所恨矣治癸亥九月既望长洲吴寛书
　　米南宫于畵深自秘惜世不多有余平生所见咫尺小幅纸弊墨渝者亦无几焉而此卷长八尺烟云变灭气象晦防正与敷文潇湘图同一机杼纸墨如新真秘寳也墨林子项元汴
　　元章阳朔山图
　　外録
　　襄阳志林云北梦琐言载蘧曾至岭外见阳朔荔浦山水爱之谈不容口尝谓王赞曰侍郎曾见阳朔山水乎王笑曰赞未尝打人唇绽齿折那得见之盖非贬不去也倦逰録亦云桂州左右山皆平地防起竹木茂郁石如黛染阳朔县尤竒四靣峯峦骈立近见钱塘人家有元章畵阳朔山图真是合作
　　又畵史云余少收畵图见竒巧皆不録以为不应如是及长官于桂见阳朔山始知有笔力不能到者向所不録翻恨不巧矣因知范至能所谓平地苍玉崛起为天下伟观第一者真非虚语也
　　米南宫畵本
　　外録
　　格古要论云张静居题米南宫畵本云古之畵法不复见六朝人物留遗谱后来山水出新意二李三王差可覩洪谷之后有荆关营丘浑雄独造古华原处士志竒崛余子纷纷何足数郭熈平逺疑有神北苑烂熳皆天真畵院宣和众史集俗手姿媚非吾伦岂知南宫迥不羣一扫千古丹青尘神闲笔简意自足窈窕青山行白云黄侯黄侯安得此元气淋漓犹满纸晴窓拂拭对髙秋恍惚神逰华山里生平畵癖奈此何为子试作云山歌珍蔵什袭子须记世间名畵今无多　米芾字元章山水学董源天真发露怪怪竒竒子元晖略变父法自成一家烘锁缀草草而成不失天真也畵纸不用胶矾不肯于绢上畵临摹古畵有用绢者书畵舫云杜东原集题米元章畵鲛人水底织氷蚕移入元章海岳庵醉里挥毫人不见觉来山色满江南观此诗则元章无绢畵之说恐不然也艺苑巵言云畵家中目无前辈髙自标树毋如米元章此君虽有气韵不过一端之学半日之功耳然不免推尊顾陆恐是好名未必真合友仁不失虎头吴仲圭差有工力仲圭是从北苑巨然来
　　海岳外史云烟叠嶂图卷
　　外録
　　元诗钞刘梦吉题米元章云烟叠嶂图云笔势咸是阿章短屏山影露微茫苦心只办云烟好不教人呼作米狂
　　书畵舫云绍兴中有赵芾者居镇江之北固畵亦有神韵署名多不着姓后人得其畵本往往误称米南宫云文休承严氏书畵记载芾江山万里图一卷是其证也
　　米元章云山图【绢本大挂幅用花青调墨云树苍茫瀑泉飞洒危峯上插霄汉构景既竒濡墨尽致葢颠翁参北苑家法云】
　　外録
　　米氏畵史云余尝与李伯时分布次第作子敬书练裙图图成乃归权要余又尝作支许王谢山水间行自挂斋室以山水古今相师少有出尘格因信笔作之多烟云掩映树石不取工细意似便已更不作大图无一笔李成闗仝俗气【此实开胜国逸笔为黄痴倪迂之祖】
　　米友仁
　　米敷文楚山清晓图卷【小简附】
　　友仁承録示文字深荷勤意并俟靣谢友仁悚息再拜老树笔间生竒石笔下出浓淡髙低逺近山隂晴一半云烟没　漠漠江天杳杳空不劳施力自然中便于沙际寻归路却忆霜林叶不红子昻防防蒙蒙方寸天不知所以然而然无根老槎湿风烟霾云懜懂栖苍晴囱开卷作三叫看得米家神气小浓兰涂墨幻东西汚我潇湘山色晓海粟老人
　　楚山清晓畵图成滴烟云不乱真被遇光尧名愈震宣和到此防经春永嘉吴沂夫题
　　吴融赋晓人服其妙元晖作清晓图吾知其难况复有楚山耶过庭出此卷狼山五峰蛾眉六合隠见云霭中晨光熹微人行鸟飞不足以尽其形容故咏歌之当与李咸熈岚烟晚晴许道宁秋山诗意同入能品小山
　　蒙蒙烟树楚江湄寂寞渔村防短篱云梦舟中春睡足醉余犹记牧之诗邓文原
　　防笔悠悠阅嵗华白头人竞防尘沙夕阳过尽春风老空使吟笺说旧家【春风作悲风】观复老叟八十八嵗书
　　丙寅季秋七日李夀装
　　外録
　　畵鉴云宋髙宗毎搜访至书畵必命米友仁鉴定题防往往有一时附防迎合上意者尝见畵数卷颇未佳而题识甚真鉴者不可不知也
　　畵继云米友仁元章之子也幼年山谷赠诗曰我有元晖古印章印刓不忍与诸郎虎儿笔力能扛鼎教字元晖继阿章遂字元晖元章当置畵学之初召为博士便殿赐对因上友仁楚山清晓图既退赐御书畵各一轴友仁宣和中为大名少尹天机超逸不奈绳墨其所作山水缀烟云草草而成不失天真风气肖乃翁也每自题其畵曰墨戯被遇光尧官至工部侍郎敷文阁直学士日奉清闲之燕方其未遇时士夫往往可得其笔既贵甚自秘重虽亲旧间亦无缘得之众嘲谑曰解作无根树能描蒙云如今供御也不肯与闲人后享年八十神明如少壮时无疾而逝
　　米元晖潇湘竒观图并题卷【茧纸本髙尺余水墨畵山峯】
　　先公居镇江四十年作庵于城之东髙冈上以海岳命名一时国士皆赋诗不能记翰林承防翟公诗楚米仙人好楼居植桐崇冈结精庐下瞰赤县賔蟾乌东西跳丸天驰驱腹蔵万卷胸垂胡论【阙】　河决九渠掀髯送目【阙】八区欲呌虞舜【阙】苍梧云云余不能记也卷乃庵上所见山大抵山【阙】竒观变态万层【阙】在晨晴晦雨间世人鲜复知此余生平熟潇湘竒观每于登临佳处辄复写其真趣【阙】卷以悦之目【阙】　　　使为之此岂悦他人物者乎此纸渗墨本不可运笔仲谋勤请不容辞故为戱作绍兴【阙】　　孟春建康【阙】　官舍友仁题羊毫作字正如此纸作畵耳
　　右将仕郎米友仁畵潇湘竒观一卷且自识之盖其父元章为礼部员外郎先居太原后徙襄阳过润州羡山川佳丽于是结庵于城东号曰海岳宣和间尝进友仁所畵楚江清晓图上悦因得名当世然其笔意大率图与竒观相似却无畵工习故士大夫寳之嗟乎一门清适自家荐许亦可以见其父子之能矣上清外史薛羲题
　　米家父子书畵擅当世是卷沈着痛快字如其图尤合作也临川葛元喆题
　　米家父子最风流染毫端满纸秋海岳庵前天欲曙瓜洲渡口望沧洲吴匏硕
　　晋安曾环敬观
　　沛郡朱希文观于郑氏愚乐斋
　　甬东边猛生拜观于郑氏飞云楼
　　江南竒观在北固诸山而北固竒观在东冈海岳晴雨晦明中执笔描写非其人胸中先有千岩万壑者孰能神融意适收景象于毫芒咫尺之间哉米家父子何夺天巧之多也宣城贡师泰题此卷友仁真迹无疑山川浮纸烟云满前脱去唐宋习气别是一天胷次可谓自渠作祖当共知者论至正癸卯立夏后五日刘守中书于三山之枕肱行轩
　　细观米友仁潇湘竒观笔墨温粹染浑成信夫钟山川之秀而复发其秀于山川者也其后防语若贡公泰甫葛公元喆刘公守中言之尽矣至于上清外史薛公卿素与吴兴赵松雪评论书畵尤为精到且知其父元章宣和间尝进友仁所畵楚江清晓图为当时称赏况竒观者尤晚年之作也居贞其寳之雪鹤山人邓宇志
　　余家蔵倪迂遗集有与陈叔方书云海岳庵图旦晚临毕即全璧以归而集中复附载陈书云海岳庵图谨授山甫卢君以达云林胷次清旷笔意萧逺当咄咄逼真矣暇日能寄小幅如对可人也因展观録之　小米墨戯余所见潇湘白云图沈启南防云三十年耳闻求一见而主人靳不出晚嵗始得观则无及也其尊重如此此卷亦潇湘之流亚也壬寅至日董其昌书
　　潇湘图与此卷今皆为余有携以自随今日舟行洞庭湖中正是潇湘竒境辄出展观觉情景俱胜也乙巳五月十九日董其昌
　　不知倪云林所临安在定当佳宰
　　外録
　　张青甫墨皇斋即事诗云用拙经营少居闲兴趣长阅书宗海岳展畵得潇湘玩世歌渔父陶情付索郎向平婚嫁毕白首杖恍榔
　　米敷文潇湘图并题长卷【三纸连属计一丈二尺】
　　【款书】元晖戱作【书图上】
　　夜雨欲霁晓烟既泮则其状类此余盖戯为潇湘写千变万化不可名神竒之趣非古今畵家者流畵【一本无畵字】也惟是京口翟伯夀余生平至交昨豪夺余自秘着色袖卷盟于天而后不复力取归往嵗挂冠神武门居京口旧庐以白雪词寄之世所谓念奴娇也
　　洞天昼永正中和时凉飚初起羽扇纶巾雩咏【一作云流】处水绕山重云委好雨新晴绮霞明丽全是丹青戱豪攘横卷誓天应解深秘　留滞字学书林折腰缘为米无机涉世投组归来欣自肆目仰云霄醒醉论少卑之家声接武月旦评吾子凭髙临望桂轮徒共千里　昨与吴傅朋蜀冷金笺上戱作一幅比与达功相遇知亦为此郎夺因追省此词防于小卷后旧曾写寄蔡天任以白雪易其名旧名可谓恶甚懒拙老【一作道】人元晖米元晖作逺山长云出没万变古未有辈安得匹纸以尽其笔势之妙乎至林麓近而雄深冈峦逺而挺防木露干而想髙茂水见涯而知渺弥皆发于笔墨之外此常人所难元晖之所易也达功它日以此示之傥以为知言则当得山川之胜卧以逰之绍兴五年七月二十日防稽闗注书
　　达功下第后便有放浪山水意米元晖作招隠之图仆以为此公【一作君】未宜置丘壑中也谢伋伯思父
　　顷在京师时方允迪尝示仆以和人求米元晖畵楚山清晓图诗恨未见其畵也今观元晖此纸自云夜雨初霁晓烟既泮其状类此岂其所为潇湘千变万化久落人间亦楚山图中之一也防稽韩浒懋遵书
　　畵手自髙前辈云山已【一作尽】属吾曹若防潇湘物色便合醉读离骚籛后人端礼处和
　　丘壑之士久寂寞则起朝市之念朝市之士久喧嚣则怀丘壑之放古今之理也予赞治丹丘虽环郛皆山可以拄颊而霞城云屿亦得驾言穷览然尘缨之所羁束【一作尘缨冗牍所羁束】终不能莹心而醒目米西清所作潇湘图曲尽林阜烟波之胜遐想鸥鸟之乐良不可及绍兴十七年三月廿二日鄱阳洪适书
　　元晖戯作横幅直造巨然北苑妙处开卷恍然如行下蜀栖霞烟雨中益增【一作重】土思之念绍兴丁卯三月壬午南丰曾惇题
　　仆十五年前见此畵把玩不能去手今复开卷恍如梦寐不知老之将至云尔钱端礼书于东阳郡斋绍兴五月十有四日
　　绍兴庚午十一月二十日姑苏曾筠观于平江余氏之西园
　　昔陶隠居诗云山中何所有岭上多白云但可自怡悦不能持寄君余深爱此诗屡用其韵防与人袖卷漫书一二于此其一山气最佳处卷舒晴晦云心潜帝乡者愿作桑波君其一与翟伯夀横披书其上云山中宰相有仙骨独爱岭头生白云壁张此畵定惊倒先请唤人扶着君绍兴辛酉嵗孟秋初八日过嘉禾获再观懒拙老人米元晖书忆年十六时识达功于檇李后七年得词场名第行卷贽谢诸公米老为兵部侍郎谒之之明日亲袖启扣旅舍立须子出乃肯去转眼三【一本三下有四字】十年二君久归山丘余亦老矣观此使人太息淳熈己亥夏四月七日番阳洪迈景卢
　　蔡天启作米襄阳墓志言元符初进其子所畵万里长江图时元晖年尚少其小笔已知名当世矣方此老无恙时诸公贵人求索者日填门不胜厌苦往往多令门下士仿作而亲识元晖二字于后尝自言遇合作处浑然天成荐为之不复相似此卷寂寞简短不过数笔而浅深浓淡姿态横生使人应接不暇盖是其得意笔自其云亡畵益难得矧题识皆一时名胜之士终日把翫不能去手也淳熈辛丑二月中休梁谿尤袤题
　　水际天低岸逺上腰雾卷云铺拟唤松江小艇归来好趁莼鲈建袁説友起岩书于池阳郡斋太湖水入霅溪寒叠嶂连山防万般此景古今无尽蔵总归懒拙一毫端籛后人闻诗书
　　仆昔嵗【一作荆】南逰系舟黄陵庙下适江山风雨叹古今诗人不能赋今观米公山水觉潇湘旧逰隠然似梦绍兴乙丑清明后两日洛阳朱敦儒题淳熈己亥中夏【一作仲夏廿八日】新安朱熹观于江东道院
　　元晖作字作畵深得南宫笔法非特能继其家声亦不负山谷两诗也绍兴丁卯三月壬午南丰曾惇观于丹丘郡斋
　　余尝客毘陵一苇太湖旧矣去之六年风朝月夕每思怒涛裂山澄漪见云梦寐间时一往焉观此恍然所谓逃空谷而喜闻足音者绍兴十七年【一本多三月字】廿二日鄱阳洪适书
　　此畵今为中朝第一诚可寳而爱也己巳中夏钱端礼书
　　元晖写山水真态出人意表观之者如登髙临逺有超出尘外之想绍兴庚午十一月中澣日姑溪曹筠防
　　米元章品题诸家山水得其妙处意谓皆未离笔墨畦迳晚乃出新意写林峦间烟云雾雨隂晴之变以为横披元晖盖传家法也温革叔皮父此轴纸墨俱不甚精而造微入妙乃尔使得妙【一作好】墨佳楮固当益竒善御者羊肠九折亦中鸾和之音端非虚语绍兴丙子春仲三山林仰书东坡云论畵以形似见与儿童隣观元晖此轴则此已【一作可以】参公活句之妙处和父
　　予理圃于番城之西所谓蠙洲者江山横前烟云吐吞晴隂朝暮千变万态有口不能説也谁能起懒拙老人于九原为我写貎耶淳熈六年四月七日野处洪迈景卢书
　　建阳崇安之间有大山横出峰峦特秀余尝结茆其颠小平处每当晴昼白云坌入牕牖间辄咫尺不可辨尝题小诗云闲云无四时散漫此山谷幸乏霖雨姿何妨媚幽独下山累月每窃讽此诗未尝不怅然自失今观米公所为左侯戯作横卷隠隠旧题诗处似已在第三四峰间也又得并览诸名胜旧题想像其人益深叹息淳熈己亥中夏廿九日新安朱熹仲晦父书于江东道院
　　万里江天杳霭一村烟树微茫只欠孤篷听雨恍如身在潇湘
　　淡淡晓山横雾茫茫逺水平沙安得緑蓑青笠往来泛宅浮家　淳熈辛丑中春十八日【一作仲夏十六日】梁谿尤袤观于秋浦
　　余读贾谊度湘水赋其言造托湘流之意悲矣恨未身到也今观米公横卷而吊原思贾使人兴怀愧无健笔以赋之淳熈辛丑三月上巳日建袁说友起岩甫书于池阳清静寮【隷书】
　　雨山晴山畵者易状唯晴欲雨雨欲霁宿雾晓烟既泮复合景物昩昩时一出没于有无间难状也此非墨妙天下意超物表者断不能到故侍郎米公或得之必寳玩珍爱靳不与人与人而又戒其勿它与也淳熈辛丑秋八月吉籛后人闻诗子言书
　　淳熈丁未旻天季月重阳前一日洙泗时佐季雄获观于蕲春郡斋【古】
　　齐郡张绅观于陈氏春草堂
　　潇湘图考
　　故宋兵部侍郎襄阳米公友仁元晖所畵潇湘图一巻其自题识凡两见南渡后诸名胜防语凡若干人而文公朱夫子手泽又先后出也此图之末自署曰元晖戯作且有印文曰元晖其上一字与其父礼部公之字皆从此者盖豫章黄太史尝得此古玉印因命为侍郎字而以授之且作二絶句赠礼部以述此意今见山谷集中图末有别纸侍郎前题自谓夜雨初霁晓烟既泮其状类此盖戯为潇湘写变化神竒之妙而不言其题为何名或曰是即所谓楚山清晓图者然卷内韩懋遵云元晖楚山清晓图恨未见今观此纸亦楚山图中之一则自别有楚山清晓图矣而洪文惠直书此卷曰米西清所作潇湘图则此固自为潇湘图也又侍郎自谓京口翟伯夀昨豪夺余自秘着色袖卷盟于天而后不复力取归者别巻也又自谓昨与吴傅朋蜀冷金笺作一幅比与达功遇知亦为伯夀夺去者又别卷也后题自谓用陶隠居韵作白云诗其一与翟伯夀横披书其上者又别卷也前题不知年后题绍兴辛酉过嘉禾再观则绍兴十一年赴召为兵部侍郎至十五年以敷文阁待制提举神祐观奉朝请盖髙宗好米礼部书而侍郎得其家法故眷遇之厚如此伯夀名耆年参政汝文之子而邢恕外孙也此其人姓字在前后题屡见葢知畵者哉傅朋名说其外大父王逢原逢原妻吴氏王荆公妻之女弟也逢原早死吴不嫁有遗腹女嫁吴思礼而生説即傅朋也以书名当世而元晖乃以古书法作畵傅朋固知之矣然此卷不言为何人作乃曰比与达功相遇诸防语多言达功至朱夫子烛云米公所为左侯戯作横卷则其人盖姓左氏而字达功也卷内谢伯思云达功下第后元晖作招隠图洪文惠亦云忆年十六时识达功后七年得词场名则达功固名进士矣凡诸防语其人大抵皆可攷见
　　闗注字子东防稽人一曰钱唐人尝为太学博士此题绍兴五年则其登进士第时也
　　谢伋字伯思一字景思上蔡人参政克家之子以文名尝为太常少卿
　　钱端礼字处和尝为婺州守此凡三题故其一云书于东阳郡斋其一特书绍兴己巳则十九年也洪适字景伯鄱阳人忠宣公皓之长子乾道元年为左仆射諡文惠两题皆在绍兴十七年三月其一作十五年盖七字已损或妄填写作五字耳是时通判台州至十一月以言者罢去
　　曾惇字谹父南丰人右仆射布之孙也两题皆绍兴丁卯则十七年惇之台州与洪文惠不相能而文惠罢去时也惇尝上诗秦桧称为圣相故有台州之命
　　朱敦儒字希真洛阳人以诗名此绍兴乙丑则十五年也尝仕为舘职矣既告老去至二十五年秦桧孙埙欲学诗因荐以为鸿胪少卿
　　曹筠姑熟人绍兴廿五年殿中侍御史汤举言筠因桧荐为台臣凡有所陈尽出于桧诏夺职罢祠此题绍兴庚午则二十年也
　　洪迈字景卢文惠弟也以博学宏辞赐第仕至翰林学士諡文敏两题皆淳熈六年己亥是时闲居鄱城其一自署其姓名上曰野处者孝宗御书以赐者也
　　尤袤字延之无锡人尝侍光宗春坊官至礼部尚书諡文简此凡两题皆淳熈辛丑二月时通判池州故其一观于秋浦辛丑八年也
　　袁説友字起岩建安人嘉泰三年由同知枢宻为参知政事凡两题其一书尤文简辛丑题后云书于池阳郡斋其一云淳熈辛丑书于池阳清静寮则自平江守赴召后为池守时也
　　钱闻诗字子言此不书姓字但云籛后人者固钱氏也成都人尝知南康军与朱夫子交此两题皆在淳熈辛丑是嵗三月朱夫子自南康东归而此题在八月则子言已上任矣卷内钱端礼亦或书籛后人者子言弟也
　　时佐者字季雄鲁人尝为蕲州守此淳熈丁未书于蕲春郡斋则十四年也
　　又有韩浒者字懋遵防稽人林仰者三山人其字未闻温革【一作萃】者字叔皮不知何郡人云
　　惟朱夫子手泽杰然特出为百世所尊仰前题但云淳熈己亥中夏廿八日新安朱熹观于江东道院后题则自述其建安结茆处云山之胜因记其旧题云闲云无四时散漫此山谷幸乏霖雨姿何妨媚幽独且言今见此卷隠隠旧题诗处似已在第三四峯间其末所书年月姓名及所在书处皆与前题同但此为廿九日而姓名下有仲晦父三字以云谷记考之则其地葢即云谷而结茆处即晦庵也己亥为淳熈六年自去嵗差知南康军辞不允是嵗三月到任此题皆在五月乃到任后其曰书子江东道院者姑熟有郡斋曰江东道院而此自在南康也
　　盖尝歴观卷内年月绍兴五年者赵忠简张忠献并相方欲恢复中原而岳武穆建功时也十一年者秦桧主和议搆害【一本有岳字】武穆时也自是十数年间皆秦桧用事而国势止于东南矣淳熈以来则在汤思退和议既成之后于是东南势定而不复有志于中原矣又厯观卷内人姓名曾惇曹筠皆谄事秦桧者固不足道而朱希真亦不免为桧所起洪氏兄弟虽皆一时重望而亦尝为汤思退门客不免沮张忠献配享髙庙之议若袁説友之参大政乃在韩侂胄禁伪学之日则其【已下阙文】此考为王彝宗常先生叙列先生居昆山又徙嘉定少贫读书天台山中目杨銕崖为文妖后与髙太史启同坐魏观事卒时称其为文精严缜宻于此攷见之矣惜乎失去后一纸不害其为阙文也【阙款】
　　小米潇湘图卷再题自称珍仆从少时稍知慕为杭张氏所蓄髙价而锢吝人罕获见后逰杭两度仲孚亦辱往来但启齿借阅便唯唯而终弗果今七十五年矣意余生与此图断为欠缘亦叹仲孚忍为拂人意事兹廷贵忽尔携至犹景星鳯皇为之熏沐者再得一快覩忽然三湘九疑弥漫尺楮如朱夫子之题象内见畵钱子言畵表求象斯图之妙尽括于二作矣又有王宗常先生一一论疏诸名胜出处之迹无余辞诚为翰墨之寳设使着色袖卷楚山清晓冷金蜀牋等笔尚在恐亦无此烂熳之题信乎仲孚之知重亦可谓之不俗矣后学沈周
　　海岳后人烟峦晓景图
　　昔兄尝赴吴江宰同寮语曰陈叔达善作烟峦云岩之意吾子友仁亦能夺其善昨晚出局过伯新家出近景烟云之状友仁得其意耳襄阳老人米元章题
　　襄阳米友仁作畵但畵意须臾笔研间淋漓走元气雷门唐珙温如父题
　　不见庐山五老峰九江秀色绕云松微茫欲识图中意叠巘层峦翠万重防稽夏泰亨
　　昔米芾尝谒见宋帝于宣和殿帝乃从容顾芾问曰闻卿子复工画然乎否乎芾适置米友仁所笔楚山清晓图在怀袖间因即出以献御览则称善今元章墨帖谓吴江宰同寮语陈叔达善作烟峦云岩吾子友仁亦能夺其善駉遂知元章沈痼于誉儿癖矣至正十五年青龙乙未八月十又二日东原申屠駉敬书子越州寓邸之戒得斋
　　昔时米南宫父子同畵癖油然烟雨态千里入盈尺近代宋尚书笔意妙欲逼置之几格间新旧莫辨识应是前后身神防造化迹鸿蒙迷日月澒洞飞霹雳苍崖晦中断天阙杳髙隔洪澜涨无际龙虎移窟宅农夫恐昏垫樵牧絶行迹破屋两三家揺撼已倾侧得非杜少陵无乃陶彭泽檐茅委泥泞篱菊没狼藉空江无舟檝汗漫安所适披图瞻青防惆怅坐终夕伯温【刘诚意基也诗内髙尚书作宋未详】
　　一曲溪山类辋川何人笔意澹风烟月明镜水秋无影照见长虹贯客船浚仪赵友蔺书于防稽山隂之兰亭
　　江上乱峰生暮烟隔江遥望水云连西风战舰今无数不见米家书畵船钱用壬
　　二王书法翰林所宗米友仁畵见称于南宫老子皆得夫家传之妙者也南宫书不下二王米家书畵此卷兼有之具眼者当知所寳矣严陵汪汝懋过云含雨湿层峦江树和烟晓色寒何似清秋凌絶顶山青云白望长安
　　米家父子擅名流一纸千金未足酬本与苏黄为后进岂知章蔡是同逰京兆宇文公谅
　　米元晖云山图卷【水墨】
　　前山既层叠后山复嶻嶭髙低逺近分好景参差树林樾见深檝【上文疑有阙】若人隠者徒遁世逺车辙或耕谷口云或钓溪头月了知造物长虚幻弹指生成随起灭元晖自是三昧手吮墨金壶足怡悦公去人间防百载遗迹犹存世竒絶玉函锦囊出斯图顿使山林清兴发匡庐武夷彷佛似妙趣经营在毫末东南山水我粗览过眼烟云慨丘垤何当一上最髙顶笑御冷风碧瑶阙素心道人倪瓒曾览
　　海岳山川秀不羣乾坤变态防氤氲向来家寓石门近日日轩窓见白云沂阳董复
　　首楞严经云不知色身外泊山河虚空大地咸是妙明心中之物由是则知畵工以毫端三昩写出自己江山耳不然何曲尽其妙也耶观此图者当作如是观可也玉芝岩老人题
　　米元晖自称有设色袖珍卷为生平第一当时已为翟伯夀所豪夺此卷在水墨逰戱中深入北苑三昩可称神品矣董其昌题
　　米元晖云山图为佑之防短卷
　　所至之地为人迫作片幅莫知其防千万亿在诸好事家矣此幅为佑之何处得出示索防元晖
　　芳草孤舟渡幽居一径通江湖春雨外墟里暮烟中机息鸥先下花飞水自东临流无限意畵史若为工巴陵邓文原
　　米元晖自言所至为人墨戱防千万亿今世寥寥如星鳯余所蔵潇湘白云差为烂熳沈启南借观七十五年不可得晚而见之自叹无益畵道如晚进然其重如此因观此图及之董其昌
　　米西清云山墨戱小卷
　　余墨戱气韵颇不凡他日未易量也元晖书
　　兰隠　至乐轩畵卷　妙品第一　刘珍　庭玉
　　外録
　　瑚网云宋裱畵在澄心堂纸上长丈余云山细润逈出诸卷卷首一圆印朱文芝山二字周敏仲从新安汪景纯家得之崇祯丙子四月望后二日观于舟次
　　书畵舫云古今畵流不相及处其布景用笔不必言即如傅色积墨之法后人亦不能到细检唐宋大着色畵髙米水墨云山皆是数十百次积累而成故能丹碧绯映墨彩晶莹鉴家自当穷究底里方见良工苦心慎毋与率易防染淡妆浓抹者同类而视之也
　　小米云山图卷
　　芳草孤舟渡幽居一径云江湖春雨外墟里暮烟分机息鸥先下花飞水亦芬氤氲无限意畵里识敷文巴陵邓文原【诗较云山短卷小异】
　　外録
　　竹懒云米元晖泼墨妙处在作树株向背取态与山势相映然后浓淡积染分出层数其连云合雾汹涌兴没一任其自然而为之所以有髙山大川之象若夫布置段落视营丘摩诘辈入细之作更严也譬之祝公妙八风舞旋转如鬼物而按其耳目鼻口与人不差分毫也今人効之类推而纳之荒烟郁勃中岂复有米法哉
　　米敷文赠蒋仲友畵并题卷
　　子云以字为心画非穷理者其语不能至是畵之为説亦心画也上古莫非一世之英乃悉为此岂市井庸工所能晓开辟以来汉与六朝作山水者不复见于世惟右丞王摩诘古今独步仆旧秘蔵甚多既自悟丹青妙处观其笔意但付一笑耳霄壤间所有潇湘竒观葢如是也自古文人才士无不为世所挤毁下石无足怪者百世之下方自有公论仆己酉嵗避兵火于金坛继至新昌隠君子蒋仲友舘仆于邨舍者七阅月此畵非大贵人可得亦非大贵者可求实一世之所共知因戱作小诗于畵云乱山深处是烟霞雨暗晴晖日夕佳要识先生曾到此故留戱笔在君家庚戌仲秋建炎纪嵗初七日元晖
　　外録
　　书畵舫云丙申禊日有客携示米敷文畵一卷后有元人国初防弗及録亦项氏物也
　　松雪集题米元晖山水云卧逰渺万里楚天清晓秋初日江上出白云山际浮苍莽迷烟树隠约见孤舟丹青不可作思子徒离忧
　　又子昻题米元晖山水云澄江漾旭日青嶂拥晴云孤舟彼谁子应得离人羣
　　米元晖赠李振叔云山图并题卷【纸本水墨】
　　绍兴乙卯初夏十九日自溧阳来逰苕川忽见此卷于李振叔家实余儿戱得意作也世人知余善畵竞欲得之尠有晓余所以为畵者非具顶门上慧眼者不足以识不可以古今畵家者流畵求之老境于世海中一毛髪事泊然无着染每静室僧趺忘怀万虑与碧虚寥廓同其流荡焚生事折腰为米大非得已此卷慎勿与人元晖
　　云山烟树总模糊此是南宫鹘突图自笑顶门无慧眼临窓墨迹淡如无　右米氏此图初蔵于苕川李振叔后入严尚书府今宫保闵公得之葢严与李同郡而宫保为尚书外孙流有自而收蓄得所此老亦无所恨矣治癸亥长洲吴寛书
　　外録
　　书畵舫云米友仁一名尹仁陶九成书史防要并列之以友仁为尹仁兄葢悮
　　米元晖大姚村图并题卷
　　广文当日官虽冷可奈才名振世何他日君家须炙手而今聊复雀堪罗
　　老年尚喜管城子更爱好山江上青武林秋髙晓欲雨正若此畵云防防
　　三茅别有洞中天我欲山居屏世缘累行积功多蜕举玉宸欣有地行仙　绍兴戊午季春十一日书于大姚五湖田舍元晖
　　大姚去姑苏城东南三十里临诸江湖江则吴淞江姚城江白蚬江小龙江湖则有陈湖叶宅湖车坊漾独墅淹是也大姚地可百畆浮诸水之间有小山髙不满数丈上有古刹依山之巅曰文殊院正殿有文殊坐狮子像甚竒古周围有深渠数匝乃诵经行道之迹也唐宋名公留题甚多皆刻诸石以寘于壁间米南宫弟兄尝居于其地旧址犹可考予别业数椽在笠泽姚城江之北与大姚隔小龙江相望咫尺时复往来焉至正甲申予在燕京忽得此卷因拾以归吴丙申【铁网瑚多之变二字】予避地入闽丁酉归家业一空而此卷仅存戊申中吴复兵燹予亦流离濠梁己酉复归田里故居焚荡荒榛瓦砾不堪举目又复得此卷于野人家事物之遇岂偶然哉辛亥秋七月暇日展卷太息因识于后以记嵗月云耳云浦道人
　　喟然防也宜吾与不利虞兮奈若何鸿鴈欲来风嫋嫋庭前树子落桫罗
　　吴淞江只葡萄緑金井峰仍缥缈青説与弋人何慕我髙飞鸿鹄杳防防
　　大姚湖水生白烟长物都除絶世缘笙鹤不为归鹤怨王仙真是胜丁僊　云浦老人乱后复得此卷感慨今昔观其题字可见辛亥八月十五日来谒云浦出以见示戱笔追和米公三诗以写怀云倪瓒
　　米敷文既防清都遗迹之在人间者日少至若貎江山之胜概发词藻之精英翰墨淋漓同为卷轴者则又加少矣此卷其易得耶王云浦再失而再获之所以为至喜耳然万物有无常竟又归诸沈氏沈氏代为良医而日章尤知玩古常缔予交今亡矣子出以征题见之令人凄断洪武庚午二月澹如王行
　　外録
　　书畵舫云小米大姚邨图真本旧蔵村中陈氏今在顾仲方中翰家亦见严氏书畵记云此卷白石翁尝临摹之赭石甚红葢异制也
　　又云元章实出友仁友智友仁葢字元晖云浦防云南宫弟兄谬甚矣
　　小米山水
　　外録
　　寓意编云小米山水横幅在陈湖陈大理家上题云霄壤千千万万山东南胜地熟跻攀古人作语咏不得我寓无声缣楮间绍兴己未除守琅琊待次平江寓居大姚邨妹家戱作嬾拙翁元晖城中沈氏尝有大姚江图亦小米笔成化壬寅为中官取去按米氏襄阳人而宋史以为吴人观海岳撰乐圃墓表云予昔居郡与先生逰今观畵防则米老父子皆尝居吴故其女嫁大姚其实非吴产也
　　米元晖湖山烟雨图并题卷
　　先子只一同胞姊适大丞相文正李公曾孙黎州使君吾苐九女第复以嫁姑之夫前室子李坦何处得此澄心半匹古纸与女弟因覩与人作字管城氏在手请作戱墨爱此纸今未易得乃乘兴为一挥湖山烟雨当自秘之勿使它人豪夺老嬾日趋于无思无为清净寂寞之域是为冲适妙存自得可乐处岂更复有童心也哉绍兴改元十一月九日流寓建康府溧阳县新昌村书海岳后人时予除守莆阳言者辄以资浅为説罢自改官后已六经堂除矣其资尚浅乎两歴贰车与大名少尹又书局书学也
　　江南旧物澄心纸百数十年谁得此挥毫无复老元章付与承家大儿子展开素幅作湖山防染兴入苍烟间偶然墨云起霮防风雨偃林生莫寒笔端奋迅有疾急雨气淋漓纸犹湿世人蔵畵尚精微到此精微下风立流寓东南谁与邻倾怀付与李家亲忽因缴驳论资格纸上数峰微笑人　湖山烟雨图初装即作此诗久而未写病后眵昏聊试目力嵗摄提格秋暮庐山黄石翁
　　米元晖眼中阁烟雨胸次有丘壑故含毫和墨即澄心堂纸为此图四明袁文清公居舘阁时所尝收蓄者也后为郡人夏叔宜家所得叔宜兄弟争相寳秘每袖以相夸秦割十五城以求璧而荆山之人则用之而抵鹊岂非物以防见为贵世固无定情耶文清久逰京国厌饫富贵之余思欲一覩家山而不可得见夫畵笥所有而收蓄之宜矣叔宜兄弟居江山胜处一开戸牖则千崖万壑不呼而登几格其于是图亦收蓄而寳秘之如此何乃兼人之所好哉九灵山人题
　　外録
　　书畵舫云米元晖髙自称许畵品凌跨而翁向见湖山烟雨图卷纵横变幻神化无穷有元晖自题黄松瀑戴九灵诗防原系袁戒卿蔵本即寓意编所载也元晖又有新昌戱笔图
　　海岳后人苕溪春晓图卷
　　米家名畵可谁伦爱此苕溪春晓村五色昔经虹下贯百年俄与气俱昏酒香春叶文鱼出歌起沧浪白鸟喧料得意行随逺近展图思憩树隂繁山隂胡隆成
　　碧澜堂下看沤波曾记兰舟向晓过满寺白云春树少两溪微雨落花多蒲光暖泛烟光湿草气浓兼水气和欲向畵图寻旧迹老怀无计奈愁何东吴杨基
　　渺渺烟芜漾晓波余不叨禄每曾过帆估客凌晨少击榜渔舟出浦多山寺雨晴云气黯溪亭风暖鸟声和披图好似苍茫意景想前人奈逺何彭城刘敏次韵
　　扁舟昔过江南道两桨吴歌弄春晓野水兰苕月欲低沧洲白苹风不悄阁晴水气尽防防破暝鸡声殊草草人烟苍莽隔朝墟鸥梦微茫堕湖岛轻花吹送客橹遥羣乌惊飜曙钟早初阳忽露何处村曲折青林山寺小见图歴歴旧所逰白髪摩挲媿幽讨前身恐是杜牧之题诗解写江南好陈川銕冠峨峨霜满靣留得当时旧题卷畵图犹见白虹垂诗句鸾翔共蛟篆不到吴兴已十年梦魂长忆苕溪船好山好水写不尽强似宣和十様笺晴波蘸碧瑶峰小翡翠防飞鱼在藻沤波亭上带微醺只合身从此中老晴窓展玩忆当时恨不杨郎同见之兴来且尽一杯酒坐上相看知是谁　仆之不到吴兴者十年于兹矣忽一日继中先生以米元晖所作苕溪春晓图见示而孟载杨公尝题一律于左词工气逸读之不觉怅然也防乩马弓亦效颦云
　　夜听溪上雨晓看溪上山雨歇山更佳尚在空蒙间白云掩疎钟緑树迷逺岛居人想未起隔屋自啼鸟采菊寄遐趣拄笏遗世情悠然昔时意万古同佳盟淡淡水容净防防花气多而此清絶境忽闻渔者歌予亦慕隠沦岩栖夙云尚展图因卧逰翘思碧萝嶂龙泉生
　　南宫米虎生朱方驰名畵史妙莫当墨云翻空太隂黑功夺造化开微茫酒酣放笔情烂熳爱写长林带溪岸昆仑移来豪芒间数防浮青落天半鸭觜滩头沙浦通鲤鱼浪飐苕花风山腰路险不可屐飞瀑倒挂青天虹我忆东逰遡湘沔七十二峰长对面赤壁天髙看洞庭一道澄波泻秋练人生谁无丘壑怀可奈尘土羁长材子陵不遇刘文叔钓台未必髙云台展图颇识旧行处彷佛微钟隔烟树荒尽菱租老未归寄书欲问沙头鹭　继忠示予畵卷谓米南宫笔也余诵旧所题南宫云山图一诗继忠喜之俾书于图左诗虽与畵意不合然畵亦可以形似求之哉因録于别纸以答继忠之请云豫章蒲庵来复
　　海岳庵前真鳯鶵写此春晓苕溪图笔精墨妙淡无迹但见一幅云模糊千舒万卷纸欲毛人家彷佛临江皋市逺不知更防防村深似觉鸡三号苕华流尽余不月何处烟中棹歌发初疑咫尺天苍凉又道微茫水空阔鳯凰山下钱王孙载书泛宅来吴门题诗看畵足賔客长篇短章星斗繁百年耆旧竟沦落此图去作他人物寳剑谁将土花蚀光射女牛寒不没飞堕王郎杏花圃开户得之喜欲舞卷中半是三吴人诗畵一时皆入神却笑桐村老迂牧匍匐后尘追絶躅吁嗟王郎且珍袭不拜犹当下长揖米家石丈诚难遇牧也徒狂惜无补五色天葩雨吾雨欲起元晖与之语　右一卷皆国初诸老为钱继中作粤百载而见之于王惟颙杏圃亭上为续貂者鼎也鼎生也晚慨前辙之不可追岂草草者所能逐逐其万一哉惟颙新装而余纸莹洁可爱聊为填空成化乙巳暮春朔桐村周鼎
　　闻着米图忙促展楮墨依微却难辨皴肤断理慨尘番涣迹漓踪认余剪想从潘谷试烟华惜法曾闻用之浅况是澄心体玉疏好事何时不舒卷流人代多辗转物岂能同嵗相衍请验周宣告猎辞刻石恃存存尚鲜继烛残生九死后得见似人懽且勉或云标题少芾芾绍兴条识朱犹湎君王法眼赏惟精此笔敢当当不防烟耶云耶树色暝洲兮渚兮水光眼中未足许清苕平岘衡沙或湘沔翠霓冉冉天苍凉旗影迷空恍逰辇海岳遗灵已列仙我欲招之愧辞謇长洲沈周
　　古今畵法凡几变顾陆以来宜有纷纷众史后何多丹青防染徒相绚澹然水墨谁所为直以霜毫付星砚谢家林下有清风虢国马前还素靣闲情逸韵觉翛翛岂似长安水边见只今破纸蝉翼如一疋犹胜好东绢楚山清晓别有图当时曾入宣和殿惜哉畵谱弃斯人正坐涪翁党遭谴吁嗟此事亦区区姓名得失何须辨吴中故物存几何近嵗人家豪夺徧王郎乃独能保斯寄我数回看不倦水逺真从天目山烟深难辨乌程县恍然载我江南逰案头喜有春云便吴寛
　　米元晖五洲图卷【推篷纸本长丈余髙三寸防髙七寸用北苑笔法水墨云山烟树具超超千里之势】
　　米虎儿居京口因想楚山逺天长云与潇湘絶类当时有潇湘白云卷海岳庵图卷与此五洲图并墨戱之烜赫有名者此卷独不用本家笔皴染用吾家北苑法尤可寳也本黄美之所蔵收蔵赏鉴为一时最董其昌观因题【蔵经纸本装图前】
　　数笔元晖水墨痕眼前厯厯五州村云山烟树糢糊里魂梦经行古石门海陵尧岳
　　晓窓白髪战西风一笑青云往事空惟有南山是知己相逢多在畵图中汾亭石岩【书】
　　山林佳处屡幽寻畵卷重披意更深莫讶行人少归迹白云纵出亦何心汝南赵仲仁
　　千里云山一水长迢迢烟树共微茫董源僊去何人在信有元晖继阿章懒逸张孝思
　　雨过郊原曙色分乱山元气碧氤氲白云满案从舒卷谁道不堪持寄君京口俞希鲁
　　羣山出没白云中烟树参差淡又浓笔意无穷看不厌天边更有两三峰
　　山势西来万马奔岷江一道泻乾坤扁舟更得长风便我欲东逰看海门南宫磻
　　青山如逰龙云气常隠见下有东逝波奔腾疾于箭水流既不返浮云无定姿悠悠山中人耿耿令我思顾观
　　元晖翰墨妙天下裒卷沅湘世所百折江从银汉落万重山作翠屏连渔村屋傍云中树春水帆移天上船我亦久成书畵癖问君欲假笔如椽杨遵
　　鹘突烟树外水逺山更长天地有如许扁舟何处蔵胡为小逰戱尚欲继阿章当时水贼繁不见此夜光百年乃亡恙怀袖行可将我亦流落者此况惯所尝谁写岷峨雪坐我于其旁　此元晖绍兴辛亥避江淮兵时所作今归之韩竹坡多难余生揽之凄然因题其后山谷诗教字元晖继阿章故云陵阳牟献之　鹘突亦畵家品题
　　坐对晴窓忆壮逰参差烟树五湖秋白云流水知多少不见鸱夷一叶舟三吴张泽之
　　小米戱墨卷【纸本长二尺二寸髙五寸水墨云山烟树靉叇淋漓真以笔墨为戱者】山气轻浮千叠云空中欲雨翠纷纷髙人不到清谿上深掩茅堂校秘文曲江钱惟善
　　羽翼功成别故山开图惟是忆商顔秋风汉辇无消息三十六峰烟雨间宗夏
　　石林云气昼隂隂山下幽人逺俗情恐似读书长白寺秋风窓户暗泉鸣费恂【右三诗俱小行楷书本身图尾】寒云何黯淡老树更婆娑寂寞山村外柴门掩薜萝太白此轩平石题小米墨戯
　　山色过新雨树隂生逺烟襄阳亲父子徒尔姓名无梦
　　山气郁巃嵸流云涨林谷乞我茆三间读书贫亦足　余幼尝记蜀僧北磵题元晖墨戯有曰毫素衣翛然名家髣髴树杪防蒙水涯吾不知山蔵云耶云蔵山耶至正丁酉十二月廿日夜宿慧明精舍为楚山题此因记北磵之语山耶云耶逺莫知烟空云防山依然楚山以为何如为我下一转语宇文公谅【右三防俱行书】
　　晁补之
　　晁无咎自畵留春堂山水大屏
　　外録
　　畵继云晁补之字无咎济北人元祐中为吏部郎中绍圣末谪监信州税流落久之张天觉当国起知泗州不累月下世有自畵山水留春堂大屏上题云胸中正可吞云梦盏里何妨对圣贤有意清秋入衡霍为君无尽写江天又题自畵山水寄人云虎观他年青汗手白头田畆未能闲自嫌麦陇无佳思戱作南斋百里山陈无已独爱重其迹亦尝咏其畵扇云前身阮始平今代王摩诘偃屈盖代气百万入咫尺无咎又尝增添莲社图様自以意先为山石位置向背作粉本以授畵史孟仲宁令模之菩萨仿侯翌天王仿吴道云气松石仿闗仝堂殿草树仿周昉界画楼阁仿郭忠恕卧槎垂藤仿李成岩壁瘦木仿许道宁湍流山岭仿董源骑从鞬服仿卫贤马似韩干虎似包鼎猿猴鹿似易元吉鹤白鹇鸟鼠似崔白集彼众长共成胜事今人家往往临摹其本以世者多矣
　　周　曾
　　周曾秋塘图卷
　　秋秋潇洒清幽人静处水边头波纹细细风色飕飕鸥鹭情相狎鳬鹥乐自由疎苇败荷池沼白苹红蓼汀洲防竿渔钓去已尽一叚晚云寒不收右一字至七字观周曾秋塘图有作琅琊圣与傍水芙蓉照晚妆溪禽沙鸟满秋塘枯荷折苇蒹葭外不着黄花喷晚香集贤大学士赵世延敬题芙蓉满意陂湖秋枯荷折苇林塘幽沙鳬野鸭浮清流霜中鸣鴈寒汀洲黄芦红蓼叶尚抽水石懒倦不自由大年小景方绸缪能事更费千金收潇湘之南买一丘并与梦泽长唱醻前集贤待制冯子振奉皇姊大长公主命题
　　家在东南云锦乡心魂元是水花香哦诗想入秋塘境鸳鹭惊飞一夕忙
　　鲛人初息露香机花覆龙梭鸟自飞莫向西湖问烟水夜凉风露湿荷衣　至治三年季春廿有三日监脩国史长史李泂奉皇姊大长公主教拜手稽首敬书
　　惨澹枯荷折苇间夫容秋水转碕湾鸣鸿飞度江南北却羡溪禽满意闲集贤直学士邓文原敬题泛泛澄波緑满池横塘风景四时宜鸳鸯鸂贪嬉戱春去秋来总不知集贤大学士王约谨题禽鸟虽非性禀全知防犹得气之先鴈鸿有信搀霜去鸥鹭无心狎我眼集贤学士中奉大夫致仕魏必复题
　　荷枯苇折淡秋塘岸侧芙蓉镜里妆水宿云飞禽共乐不须别处覔潇湘中书平章政事张珪敬题芦荻萧萧秋水清拒霜迎日鬭红英防防属玉休惊讶嵗晚江天得共行翰林直学士袁桷敬题水禽容与满晴溪折苇枯荷澹夕晖安得扁舟江上去烟波相对两忘机翰林侍读学士李源道敬题
　　两两幽禽渺渺陂蒹葭荷叶澹相依只愁夜半秋声起满耳西风吹梦归御史中丞王毅敬题沙鸟飞鸣晚未休棹歌声在白苹洲题诗每恨无佳句欲剪横塘一片秋翰林直学士曹元用敬题兴入林塘翠未收锦鸳雪鴈自沈浮敧芦折苇荷香减写作西湖暮雨秋赵岩
　　枯荷容与澹相依芦荻花香拂钓矶一段秋光成霁景何人鸥鹭自忘机翰林国史院编脩官杜禧敬题
　　外録
　　绘鉴云周曾不知何许人与马贲同时差髙于贲尤长山水而贲为宣和待诏畵人物花鸟山水工小景
　　赵士雷
　　赵公震湘乡图卷
　　宗室士雷湘乡小景【宋徽宗题】
　　赵士雷官至襄州观察使此图为宣和秘府所蔵之一也卷髙一尺八寸长八尺有竒畵法二李汀沙树石金碧映带防防鸂计十二种回塘曲渚各臻其妙真佳品也墨林山人
　　刘履中
　　刘坦然采药仙子图【绢本中挂幅长三尺八寸阔二尺四寸着色仙女二各戴云冠繋环佩负花篮右手各执药锄左手一执石榴一执防桃芝葢一羽葢一孔雀一】
　　释巨然
　　释巨然山寺图【一名治平寺图】
　　禅林閟清景云门作重闗幽人不可求邈然在髙山古路何迢迢前尘接人寰虽有楼观髙飞泉望潺湲谁为飞行身践踏紫翠间野渡具舟楫有待终日闲空令垂钓客薄莫听钟还虞集题巨然山寺图
　　老巨三昩笔脱纸作荆闗僧中有此郎宜水复宜山层峦当靣起云气隔尘寰松涛响林谷曲涧杂潺湲风将贝多叶乱落夕阳间老禅不可寻云去山自闲空中闻杖锡应与鹤俱还铁道人在云间七者寮试刘士元经贡墨书
　　髙人造化笔竒槩每相闗羣峰献万状一壑分两山恍疑景外景回出寰中寰胡麻堆紫緑瀑布下潺湲逺碧茸天际晴云眠树间卓哉青城樵冲襟写幽闲手招銕笛仙一去何时还后学钱鼒在交翠轩写时年七十嵗
　　疎林逗晚照际水开柴闗中有方丈室翠纳千重山山路多白云滃然隔尘寰倚笻望崷崪展席听潺湲愿邀巨然老置我水石间忘归饱清晖从此终日闲层峦结暝色不逐樵夫还
　　野岸舟楫登登扣禅闗木杪望飞阁半依茶磨山翻嫌栋宇髙隔林见人寰石湖分一曲殿脚临潺湲老僧阅梵语趺坐寒云间不知城中人暂到非长闲棹歌答空谷沿流月中还　成化丁酉嵗仲冬廿六日予谒先墓还经治平入门寂然盖寺僧皆出而长老琬公阅经室中不知予之至也予既题名壁间而去明日琬公来谢过且挟巨然畵卷求题因为次虞邵庵先生韵复之别作一首以记昔日之意葢巨然此图摹写山寺景物殆预为治平设也戊戌正月十六日书子脩竹书舘吴寛此卷在梁谿华氏家余求之数载不得一观今为公甫所有得展玩竟日其墨法笔法似右丞范寛与巨然平日淡墨轻烟少异葢唐宋人畵派如出一家不可以格数辄校量也卷末诸名手论之备矣余何容赞甲辰六月三日过南湖观因题董其昌
　　外録
　　瑚网云吾乡吴太学功甫谢世后诸珍秘散出时先君得是图又唐镌灵壁石名列翠者及他书畵玩好无何为鬻古辈先后赚去复得无款山水一轴竹懒翁见而题之曰骨格沈古秀郁芊绵的是北宋董巨之笔或云夏禹玉已属貎相矧更引而下乎具眼者自得之懒翁时过叹赏谓即巨然山寺图矣
　　书畵舫云巨然山寺图绢本细山水所谓淡墨轻岚自为一体者乎后有虞集杨维桢钱鼒吴寛沈周陈蒙文徴明诗马愈陈淳同观旧藏治平寺中今归太仓周氏余屡见之
　　巨然秋山渔艇图卷
　　秋鲈春鳜足杯羮万顷烟波两棹横就使直钩随分曲不将浮世钓浮名大德辛丑九月望日渔阳困学民题于寳婺之寓舘
　　湘江霜冷鴈初飞云满君山树影稀秋色天涯元不尽扁舟何事不知归吴兴赵孟頫书
　　晚烟横树转溪湾何事渔舟罢钓还门外秋风吹叶老幽人闲看巨然山虞集
　　巨然运笔如龙变墨气长为雨气酣未让右丞图辋口其犹北苑写江南鸟冲舴艋归秋浦树拥屠苏起夕岚三老留题成四絶晚生有赋不知慙董北苑多畵江南山水得其要领者惟巨然一人耳故其笔意深逺积墨深润防染之间只尺千里正如幽人逸士登髙览逺境接心防与之俱化者岂泥于丹青之流所可同日语哉虞阁老诗云幽人闲看巨然山岂浪许乎此卷缣素缜宻收藏得地故精神具在尤可寳尚也因赋诗以寓叹赏云洪武乙亥三月既望后学易恒志
　　外録
　　书畵舫云巨然秋山渔艇在王氏或云即江山荡桨或云江山晚兴真迹神品上上今转属董宰太史家矣
　　巨然夏山深翠图
　　外録
　　书畵舫云云道人藏巨然夏山深翠图直幅绢本浅绛色迫塞满纸蓊郁幽深为真无疑款识留石脉间神品也
　　巨然僧萧翼赚兰亭图
　　外録
　　书畵舫云丙子阳月望前二日余同朝延世兄访吴能逺氏话间承示宋裱巨然绢本萧翼赚兰亭立轴上有宣文阁印绍兴小玺纪察司印其畵山水林木满幅皆用水墨兼行法止人物屋宇稍为设色笔法竒古渐开元人门户故是甲观
　　释巨然海野图
　　江郊海野坡陀阔林逺烟疎淡天末枰分蓁町暮潮发星列渔乡夜梁湁荆闗大图矜秀防取巧施工亦真絶意全万象无不活维摩老笔巨然夺桥防忽觉来人物接篱肯更图牛羯渊亭浪洑开龙阅汨入瀣翻下鲸决楠盘疑是少陵宅芦深恐有詹何客黄尘蔽天归兴结时向虚斋一开涤楚国米芾书
　　巨然雪屋防琴图卷
　　右巨然畵雪屋防琴图金源氏诸老手题皆可寳藏秉文乃赵秉文字周臣号闲闲大定二十五年进士泰和二年翰林脩譔贞祐四年侍讲学士明年转侍读兴定中拜礼部尚书同修国史知集贤院公奕字季大定廿八年进士累迁著作郎翰林修譔同知集贤院以直学士致仕思文字廷玉明昌五年进士贞祐中歴虢州刺史汝州防御使金安集庆两军节度使召拜礼部尚书金南迁以后杨吏部子文杨吏部之美赵礼部周臣陈司諌正叔与廷玉皆完人终始无玷缺者戊午清明云门山老樵齐郡张绅题
　　外録
　　书畵舫云刘佥宪廷美蔵僧巨然赤壁雪屋会琴二图笔法秀润亦复幽深其防琴卷有金赵闲闲诸人诗元张云门防尾并属真迹极可玩
　　巨然寒山逺眺图【硬黄纸本小挂幅淡色重峦叠嶂浮屠古寺二客立松磴间顾语逺眺水碓急流茅堂转壑童子携酒度板桥山石俱用解索皴法】
　　巨然寒山逺眺【宋髙宗书图右角上】
　　巨然阔浦遥山图【纸本大挂幅水墨层山复水烟霭微茫中间左右山居不一由右遡左石梁横驾携具将度者二人由左达中板桥遥通于林薄此其景也舟船行者二泊浦溆者三运笔清旷温润絶尘的是巨僧上乘不落第二】
　　女艶艶
　　艳艳春山图卷【着色】
　　【款书】艶艶
　　庚子谷日偶从金昌常卖铺中获小袖卷上作着色春山虽气骨寻常而笔迹秀润清逺可喜谛视之见石间有艶艶二字莫晓所谓然辨其绢素实宋世物也越数日检阅畵谱始知艶艶为任才仲妾有殊色工真行书善青緑山水因念才仲北宋名士艶艶又闺秀也为之命工重装以备艺林一种雅制云亭亭山人张丑识
　　外録
　　宋畵録云任才仲妾艶艶本良家子有絶色工真行书善着色山水河南邵泽民侍郎家藏其潇湘八景一册细润清逺真足名世也才仲【阙】钟贼之难不知所在
　　书畵舫云任谊字才仲宋迪之甥善畵山水竹石髣髴笼淡极其清逸可喜艶艶葢学其家才仲云古来闺秀工丹青者例乏丰姿若李易安管道升之竹石艶艶阿环之山水无忝于士气也
　　又云余向购藏艶艶春山图短卷秀润精致当与项氏吴彩鸾唐韵同趣寻为好事家饼金收去

　　书畵彚考卷四十三
<子部,艺术类,书画之属,式古堂书画汇考>
　　钦定四库全书
　　书畵彚考卷四十四
　　刑部左侍郎卞永誉撰
　　畵十四
　　南宋
　　髙宗
　　髙宗人参地黄图幷赞
　　外録
　　书畵舫云崇祯戊辰暮春之望过项氏获观宋元畵册内有宋髙宗人参地黄图赞对幅畵系院人佳品书亦非思陵作细观揠补花押小玺可辨杨妺子题马逺花卉对幅及仇逺等跋又姑苏吴氏文颙宋绣暨沈氏子蕃朱氏克柔刻丝八帧其间山水树石人物花鸟种种精妙罕俦足称针絶丝絶
　　又云思陵字学固当逺胜徽庙第丹青之妙似须让一筹耳然亦不多见也或曰人参地黄图不减黄徐遗法云
　　妃刘夫人
　　刘夫人太眞醉挹花露图
　　太眞在当时惟宿酒未醒晓起傍枝花吸露此景最堪模写是像丰致滟滟睂目楚楚肌色如桃花想玉环红汗浥也把菊盈盈掩绛唇固借以解酲乎信出名笔哉第旧有奉华堂印知为建炎掌内翰刘夫人所绘惜装潢时为庸手剪去然暗中摸索要自宋人挥染万厯丁未重九日醉里汪砢玉题
　　李　唐
　　李晞古秋江图
　　李唐秋江图【宋髙宗题】
　　秋江吞天云拍水涛借西风扶不起断云分雨入江村回首龙沙几千里澹庵老笔揺江声髣髴阿唐惨淡情千秋万古青山恨不见归舟一叶横澹庵刘静修
　　外録
　　畵鉴云宋南渡士人多有善畵者如朱敦儒希真毕良史少董江参贯道皆能畵山水窠石如畵院诸人得名者若李唐周曾马逺夏珪李廸任安楼观梁楷之徒仆于李唐颇加赏阅其余亦不能尽别也
　　格古要论云李唐善山水初法李思训其后变化愈觉清新多喜作长图大障其石大斧劈皴水不用鱼鳞縠纹有盘涡动荡之势观者神惊目此其妙也
　　李晞古伯夷叔齐采薇图卷
　　宋高宗南渡创御前甲院萃天下精艺良工畵师者亦与焉院畵之名葢始诸此自时厥后凡应奉待诏所作总目为院畵而李唐其首选也唐河阳人在宣靖间已著名入院后遂乃尽变前人之学而学焉世谓东都以上作者为髙古良有以夫余总角时见乡里七八十老人犹能道古语谓唐初至杭无所知者货楮畵以自给日甚困有中使识其笔曰待诏作也唐因投谒中使奏闻而唐之畵杭人即贵之唐尝有曰云里烟村雨里滩看之容昜作之难早知不入时人眼多买胭脂畵牡丹可槩见矣至正壬寅余获此于沈恒氏爱其虽变于古而不逺乎古似去古详而不弱于繁且意在箴规表夷齐不臣于周者为南渡降臣发也呜呼深哉昔米南宫嗜畵病世无眞李成乃拟无李论以祛其惑余它日见宋畵亦多率皆抱南宫之憾而此畵者所谓吾无间然者也因书顚末于左且以告夫来者云是嵗九月旣望乡贡进士钱塘宋杞授之记
　　李待诏虎溪三笑图卷
　　余尝游匡山至虎溪未入东林寺首见一亭扁曰三笑因问其故谓晋逺师以陶渊明陆修静且语且别握手相防遂犯送客不过虎溪之戒乃相顾各掀髯而去今覩李唐此图千载遗风具存人生不与路为雠二三子何哂之有绍兴【阙】午季春陈寿题
　　偶然行过溪桥正自不直一笑三人必有我师不笑不足为道人生一笑良难莫问是同是别青山相对无言谿声出广长舌山村老拙仇逺敬书时年七十一
　　元亮缵孔业修静研聃逺公学瞿昙髙居着幽禅人异道岂殊万散一固全目撃辄有得参防各辴然胡为老缁褐笑舞喜欲顚谩道遗其身襟袖犹褊彼酣适酒趣尚不醒者传族史浪自苦窥管持知天永康胡长孺奉题
　　李唐畵
　　恩霑长寿酒归遗同心人满酌共君醉一杯干万春【髙宗题李唐畵赐王都提举并赐长寿酒】
　　李晞古长夏江寺图卷
　　外録
　　书畵舫云李唐字晞古河阳三城人建炎间与马逺夏珪同为畵院待诏赐金带善畵人物山水笔意不凡尤工畵牛得戴嵩遗法所制长夏江寺图卷古雅雄伟今在吴郡朱氏前有髙宗御题后有开封赵与懃印真笔妙品上上如马逺松泉图夏珪溪山无尽图名迹然皆不能及之固宜前人称许云
　　李三城桃林纵牧图
　　外録
　　书画舫云尊生斋收桃林纵牧小幅亦晞古作不知者谓为戴嵩殊可笑也
　　李晞古晋文公复国图上卷【一名晋公子奔狄图】
　　外録
　　松雪集云晋公子奔狄图邀端父御史同赋一首杌陧居蒲日艰难奔狄时天方兴伯者数子实从之嵗乆丹青暗人贤简册悲至今绵上路犹忆介之推
　　书畵舫云李唐晋文公复国图卷在严氏即文休承所谓无名氏畵晋文春秋者也按云烟过眼録云乔逹之篑成号中山所藏李唐畵晋文公复国图一卷失下卷其上有思陵题并三御玺所作人物树石絶类伯时寻常以李唐为院畵忽之乃知名下无虚士也公谨叙次如此而休承云云岂亦未见前书耶
　　朱　锐
　　朱迪功雪景图
　　宣和待诏朱迪功一时畵雪推精工笔踪逺法王摩诘更説盘车妙无敌此图似写穷途客仆马萧萧有羁色冻云压岩岩欲沈乔林封玉寒森森山根灭没迳路絶客子欲行愁雪深雪深云寒不可渡景色苍茫野隂暮谁欤拥葢独临渊岂是行吟覔新句古来绘事不易言正在位置经营间朱君此畵妙有骨一笑千金岂论直徴明
　　萧　照
　　萧迪功中兴祯应图卷【绢本长四丈六尺六寸髙一尺一寸曹勲赞引一图十二幅着色图左各系以赞】
　　【阙】尧寿圣宪天体道太上皇帝陛下【阙】　神武本于生知天德【阙】　　　继绪爰自诞圣以及缵承上天祥应皆前代所未见如靖康【阙】　　　字已符上瑞【阙】夏具悉臣又自【阙】山受徽宗【阙】　诏陛下即大位【阙】　　　得符应皆为瑞验【阙】以【阙
　　阙】　　寳居人上【阙】　　　　瑞【阙】
　　知【阙】北仰【阙】　皇后泊【阙】　　　防宣谕幷【阙】
　　夏【阙】　　　　　感化人心遂日靖四方【阙
　　阙】　　　　　　　防张一【阙】遗臭百代为可骇【阙】今各辑瑞应【阙】　　　稽首顿首繋之以赞少伸臣子之忠【阙】太尉昭信军节度【阙】　皇城司臣曹勲编
　　第一幅【右列长桥池荷分布水亭当中髙宗临盆显仁后中立傍妃扶者侍者十四人亭左一宫二少中坐侍妃凡八亭外妃嫔七婴儿一】
　　【阙】　皇后在【阙】中因徽宗问康邸祥异奏曰【阙】初诞育有金光粲然耀室中幷四圣从行事似非他儿比异日必【阙】大位臣谨赞曰　圣人挺生咸臻上瑞玉质金相气应必贵荣光异色炜炜所以尧母期得天位
　　第二幅【水亭中开显仁后睡梦二神榻傍坐妃二帘外立者七妃亭下荷花布满右列竹林】上未出阁显仁抚爱每赐以所食之物一夕梦神人【阙】显仁曰尔后勿以残物食上戒之甚至显仁惊寤即日严语诸御凡进上之食必取于庖厨不得以残物臣谨赞曰　开先奕奕神化拱极力诲残余勿继玉食母后亦悟天眞降迹固知至尊万灵受职
　　第三幅【左阁一座髙宗立于庭中臂举贮米二嚢左右侍挟佩弓矢者十防手者二观者四人逺张一的树隂下繋鞍马四】
　　【阙】　阁讲学余暇喜亲骑射及以二嚢各贮斛米两臂举之行数百歩人皆骇服以至【阙】　闻之莫不畏仰臣谨赞曰　上或燕闲以力自举臂挟两斛从容百歩逮挽六钧亦不愆素声乃四驰【阙】畏神武
　　第四幅【髙宗乗马出城先后骑而从者十九人歩者四傍观者二十一人有舍有楼树木蔽亏】靖康初金人南下大河失守【阙】抵京城庙堂无策上慨然谓独有增币讲好钦宗乃遣上求成张邦昌副之见二太子阿骨打谓其徒曰上气貌非常恐过河为宋人拥畱不若令易之乃以他意遣上入城肃王果代行臣谨赞曰　惟圣有作异表其臧珠庭日角鳯姿龙章【阙】乃他料为谋之长众固弗识宋德益昌
　　第五幅【髙宗在宫揽辔且乗前二奚官四神后随后与宫人送者二十二女婴一宫外执捧携行具者凡十二人门外先驱二官从者八人更右人十二獒一槖驼二茂林緑栁防缀上下】显仁皇后尝宣谕曰靖康初遣亲王使【阙】所择或未受命上慨然请行钦宗甚悦啓行日显仁懿节送至防事小女奴招儿指曰有四人甚长大或执桧防或持弓劒从王马后众不见也显仁曰吾事四圣甚谨必获保祐臣谨赞曰　帝王有眞毕彰殊应天心旣卜防以上圣凡目莫观母后黙敬至磁无行不堕【阙】境
　　第六幅【一庙在左朱碧辉丽髙宗冠袍升立廊上从臣十六廊下朱轝一马一廊上下人十四右横一桥立者三人桥外攒集廿四人共执一人庙门内外骑者立者凡廿二人林木青葱欝然满目】上出使金国王云副之至磁州忽郡民数万同声请上谒崔庙上翼旦至庙升自东廊见庭中一老人青巾秀异厉声曰王云不得邀王北去时云从上卽有数人持云下寻为民所杀上令捕杀云者甚峻显应勿遣防子马以所乗小朱漆轝令上乗归上曰吾人臣岂敢乗是日非民杀云则云邀上北矣臣谨赞曰　云不知几力邀北驱应王杀之天心所如【阙】民共济乗以公舆天命已兆是为寳符
　　第七幅【一宫居中朱碧焜耀显仁皇后掷棋子盘中侍妃凡七宫之左右树木掩映间以竹栅】靖康丙午京城陷【阙】尽取二圣及天眷在南郊【阙】谓守者云上领兵河北旦夕卽至俾守者闻其言绐寛二圣之心显仁尝以象棋黄罗裹将子书康王字晨起焚香祝曰若掷子在盘惟康王子入九宫者上必得天位掷下果如祝他子皆不入众皆称贺亟奏徽宗大悦且异之臣谨赞曰　宗庙大庆曷论舂陵三十二子干吉允升克应宻祝如叶大便再造王室万福是应
　　第八幅【左为金军人马带甲蜂涌而来凡五十三旗帜蔽空右一茅舍老妇当门二骑策马而去】磁人以王云欲挟上北去民乃杀云庙中上犹驻磁而【阙】骑大集至郡东问路傍老妇【阙】上在磁不妇绐曰前日上已过山东【阙】惊叹追已不及卽退舍臣谨赞曰　上驻滏源号召忠义【阙】如霸府追以精骑问媪期实媪乃左指军候不惊可识天意
　　第九幅【髙阁一座周以回栏阁西一台髙峙髙宗持弓将射从者人十马一宫檐隠见林表台外山水可望】
　　上经郓州舘于州治圃有榭曰飞仙台上宻意有所卜命箭连中牓上三字无偏无侧箭皆在字形中上悦臣谨赞曰　霸府初建英雄林林谋画襍进率罄忠忱上意有卜三箭叶心曷求筮赫然有临
　　第十幅【城郭髙峙郊原平衍髙宗飞马引弓射中白兔骑而从者逺近凡二十人】
　　上驻【阙】州晨起出郊骑军从行马行忽白兔跃起上弯弓一发中之将士莫不骇服然兔色之异命中之的二事皆契上瑞臣谨赞曰　维是狡兔色应金方因时特出意在腾骧圣人膺运抚定陆梁一矢殪之遂灭天狼
　　第十一幅【中横大河髙宗乗马旣渡河氷忽解人凡二十一马十七一没河中首露水上】上自磁州北回时穷冬沍寒李固渡过大河上令扈从马先过独殿其后惟髙公海一骑从行上才及岸冰作大声坼裂回视公海马已陷水中公海惟持马笼头得免臣谨赞曰　塞尘蒙天朔方已隔冰河千里与云同色御骥登岸冰解坼呼沱曷圣惟德光宅
　　第十二幅【髙宗行营帐殿梦见钦宗人凡二十旗帜舆马各具】
　　上受命为大元帅治兵选将应援京城忽梦钦宗如寻常在禁中脱袍以衣上上恐惧辞避之际遂寤臣谨赞曰　靖康之初上为爱弟连将使指【阙】畏英睿解袍见梦授受莫避天命有德中兴万世萧照为李晞古之嫡冡更觉古雅此卷穷工极妍眞有李昭道风节题字为曹勲则行书足为米敷文优孟兹所书小楷乃全学髙宗临永兴足称二絶董其昌观幷题
　　崇祯二年嵗在己巳春仲三日再观于陈生甫之听跃时余不到西湖九年矣同观者陈则梁孙仲鲁冯云将雷宸甫杨彦冲王见可王玉烟其昌书主人陈阶尺收藏
　　不披此图不见我軰生长太平之乐然梦寐之事忧喜交集有一段关切则又偷安者之所不知也观之怃然若夫笔墨之妙董先軰已不啻言之详矣崇祯甲戌清明后一日邹之麟识
　　外録
　　书畵舫云项氏藏萧照中兴祯应图前后共六段笔法原出李唐而沈着过之品在晋文春秋上余见仇英临本亦足名世也按匏庵家藏集中跋尾苐云宋畵祯应图凡十二段段各有赞而不言萧照制至孙鸣岐法书名畵録直云宋高宗祯应图曹勲赞李嵩畵与休承严氏书畵记所载异也又云萧照畵本酷似其师李晞古以墨气厚重者为照家法然人物山水舟车屋宇种种皆精妙
　　江　参
　　江贯道百牛图卷
　　【款书】江贯道戱作
　　海野道人家藏墨牛图因请示仆形势百状奔鸣起卧逼眞自是三昩手之所作而畵工毛颖不可得而及也云月荘叟书
　　我本山阳田舎叟家有淮田数千畆江南倦客老不归此田都爲势家有犹记少年学牧时去时日出归日西我生衣食仰此軰爱之过于百里奚祗今辛苦耕砚席无处卖文长絶食卷中解后黑牡丹相逢喜是曾相识负郭无须二顷田一双栗角能几钱数口之家便可饱要如此图知何年平生富贵非所愿城府近来尤可厌何时倒乗牛背眠东风胜如仰看宣明靣北村八十二歳病叟汤炳龙东阡西陌烟雨青乌犍百尾卧且行引脰饲草仰鼻鸣嗟尔多牛便多事一蓑一笠足归耕晋张翥桃林日夕霁烟浮百个乌犍得自由鞭索已无人已去不知谁放复谁收无所住释善庆漫题百牛图不见典故岂黑牡丹之遗习或江贯道祖百爵百鹿爲之耶后有绍兴二字必经裕陵乙览中兴创残之余生意未复九重防居不以声色自娱乃以原隰耕稼物情态度细入睿思不防田野真中兴英主也延祐改元七月初三山南遗老元熙题
　　几年散放桃林后余四百蹄犹可骑揽镜挂书多事在能骑唯有一凝之白珽
　　逺贾连车晓色昏传声叱叱度溪浑一麾六百闲蹄角可是江南烟雨村伯生题
　　中山人有以百牛图相示予谓宣王考牧于阿于池九十其犉已诧其多况湿湿之耳满二百耶田舍翁每以多牛为富安得一黄犊归耕南山下予所爱一牛耳掩卷一粲山村老农【按山村老农为仇仁近自号】
　　湿湿羣行四百蹄耕犂初罢乐相随春风緑遍川原草回首牧人知是谁邓文原
　　江君畵百牛变态讵能测嵩笔工是师献墨误非式金笼驱可怪桃林放堪则幻乃有生意妙岂在顔色羣犹奚贩售伙或顿滋殖毛攒猬角聚鹿便金计伐蜀尾火阵全墨九十犉无骍八百里多犆湿湿树能化昻昻气难食罢耕释犂挥出囤纵发纆喘月夕乱归眠云午才息止撩鼻担衡御触角横楅夺行歩参差捄鬭进扶服吐舌相罔功枵腹牧废职犊童未驳黄防老渐翻黑腯堪宗庙享瘠俾田翁食坎坑任腾骧坡陀恣超陟后先小随大行次斜复直迅逺千里蹄任重九夫力抵厓疑砺砆傍树犹繋杙逢溪浴清漪遇草啖香艻只鸣或求偶并立似相翼首垂气欲丧尾掉行不亟转如逐磨旋奔若加鞭逼防咂耳掴项疥痒角楷肋驷或学安徐虎反畏刚愎鬭野爲争雄同阑岂相得懒散童莫拘怒奋畴能抑夜饥饭思刍暑渴饮寻湜过岭惊跳梁倒地讶僵踣春隂雨乍歇东事日已卽非尔劳畎畆何以敛稼穑邦兴借后土天产助神稷斯图殊有灵后世讵无识祐陵锡玺书翰苑进文饰愿师勿容易子孙共珍匿吴僧道衍
　　江霅川江山不尽图卷
　　外録
　　书畵舫云董宰买龚氏江贯道江山不尽图全法董巨是绢素本其卷约有三丈后具周宻林希逸跋极爲陈仲醇所叹赏也贯道生长霅川深得湖天之趣平逺旷荡尽归方寸故作畵景造笔下得意外意非他人之比同时有李潼川者工畵山水笔意髣髴贯道殆是同一师承者耶
　　畵继云江参字贯道江南人长于山水形貌清癯嗜茶香以为生初以叶少蕴左丞荐于宇文湖州季矜其能有飞泉怪石五幅图一本笔学董源而豪放过之季欲多取其畵而贯道忽被召去止得此图居以为慊后刘季髙侍郎又寄江居图一卷作无尽景始少慰当贯道被召时尚书张如营知临安贯道到临安日即有旨舘于府治明当引见是夕殂信有命也
　　江贯道江山晚兴图
　　外録
　　书画舫云贯道江山晚兴图在刘氏大元秘府藏本甚佳
　　吴寛跋江贯道江山长卷云予方病齿卧陈太仆明之使小僮持畵卷入廹观之就枕展尺许即知为宋人笔不觉蹶然起称赏至图穷未已葢宋江贯道所作曾入元御府柯博士敬仲所鉴定者也贯道之笔少见况其后有叶石林陈籣斋林希逸诸公题识益可贵重明之好古愽雅此卷得所归矣
　　畵系云巨然师董源短笔麻皴江参师巨然泥里拔钉皴
　　江贯道山隂防真图【大挂幅双幅绢本淡色林中二老倚杖话言峯峦蓊欝飬云閟景行旅出栈道侧絶涧飞泉潺潺有声】
　　【款书】霅川江参作
　　山隂防真【书图左角上】
　　江霅川长江图卷【水墨绢本髙五寸长五尺余右有鍳定印左有其永寳藏印】宗瀛尝徧阅道复同子儋记【书二行在隔水绫上有淳字印寳经堂印】
　　前峰落照明后岭层岚积叶尽露山村潮来没江石遥遥射鴈子惨惨听猨客何处下归帆西陵渡头夕青丘生
　　溪南山曲折舍北水西东樵响千峰雨渔歌五两风烟生寒谷暝潮落晚江空为客经行处悠然此畵中吴郡张适
　　林雨鸣书屋溪流涨墨池终南山远近渭北树参差晴练春云落天绅晓瀑垂只愁当变化雷电取无遗梁溪吕迂
　　风定江声稍息霜清山色逾妍浦桥渔舟夜火沙市人家晚烟徐贲
　　嘉林蔚繁翠翳彼潺湲隈春雨草木长晓晴云雾开髙人采药去野客棹船回抽毫写幽思行吟緑迳苔拙逸子周南老
　　石出夜潮落山明寒雾消江空千里棹村迥一归樵树色连沙屿人家傍野桥还同旧栖地风景日萧萧陶琛
　　岷峨雪消春水急潇湘雨余云树湿迢迢翠屿孤鹤回湛湛珠宫老蛟泣征帆数防风涛中出没不计天西东乡闗杳渺在何处矫首遥送双飞鸿潘伯济
　　风烟万里接清秋展卷令人忆旧游白水西来通别溆青山东去歴诸州鴈离沙塞寒将近龙过云林湿未收徙倚危栏看不尽斜阳冉冉落归舟相人韩宜可
　　每爱江山趣停杯看畵频千峰青不断万里碧无垠云树参差晚鸥波浩荡春扁舟何处客飘泊正愁人金陵杜环
　　大江西南来羣山亦随绕迢遥过荆门浩连蓬岛龙归暮雨深鹤下秋云杳孤怀正无际天空一帆小钱塘宋善
　　峩峩众山髙渺长江白云水何微茫连天秋一色鸟飞欲絶顶浪冲将崩石樵歌林下风渔唱渡头夕我非名利人谁是扁舟客俄然睠此图长慨曾此役姑苏沈琦
　　霜后洞庭浅崖枯不见苔朔鸿南岳去千岭一猿哀楚俗依稀在吴帆浩荡回平生此离抱偏向畵中开稽岳王彞
　　弋罢棹歌回斜阳映衰栁何处最秋多湘南断矶口　飞鴈带秋来汀芦风夕响曽恐钓违时扁舟送潮往黄本
　　断云崩石几山过千里诗情送棹歌牛渚矶头晚风起江声不似树中多张委
　　依微沙际路飘飖江上舟名山少文畵壮嵗子长游挥杯自酣适清咏以消忧且尽兹晨乐明朝非所谋倪瓒
　　霜落半林黄鹤鸣众山静僧寺夕阳邉残钟送孤艇怅望未归人空江淡云影吴郡金问
　　大江来自岷山逺万里东流几深浅洪涛巨浪日舂撞一西随万山转万山峩峩翠黛浮大孤小孤当中流髙城逺出武昌树衰草微连鹦鹉洲茅屋人家住深岛鸡犬不闻人迹少几行归鴈日边来一幅征帆天际小湘南雨歇秋风生落木黯惨哀猿声荆门月出夜潮长九嶷山碧秋云横我生自是优游者足迹何曾半天下长江万里欲神游却喜今朝见图畵畵图再展未能休似有模糊寒具油只恐通仙忽飞去惊絶当年痴虎头吴门钱绅
　　江山望难极树色楚烟微万里来鸿断孤舟去客稀暮云情渺渺春草思依依我亦飘零者看图却念归太原王廷桂
　　我昔少年游江湖发迹姑苏来帝都天开景象人物阜金陵佳丽古今无石头城枕玻璃雪紫金山照玲珑月龙蟠虎踞世所竒四海朝宗兴大业长江发源自岷峩一分流荆楚多层峦叠嶂势回互万里直注翻洪波尝思授职蜀川去后来典教富水住秉文持节廿年余半是平生经歴处曾闻毫素擅江公貌得江山淡复浓明展玩尽快意忽覩此图超化工碧空云收水拖练蛟龙不兴澄镜靣差差宻树望中迷杳杳轻帆天际见仁翁得之乆秘藏珠玉聨翩翰香书畵虽存人已逺临风三叹泪沾裳谩赋长歌一挥冩醉笔淋漓似狂者旧游沦谢今应稀风景依然总潇洒人生飘泊徒纷纭那似闲居屏俗尘殊途别域无由到安分甘为林下人吾独胡为世无补未报君恩奚足数王事驱驰寜惮劳岂敢怀归恋乡土自惭不及子长才游览安能遍九垓未拟清髙踵先哲空负儒名同草莱吴郡陈绍先
　　长江悠悠急于箭一碧无声防晴练寂寞秋容雨后看依稀颿影烟中辨白鸟双飞意自闲茅屋小住长芦湾残霞红明晩天曙落木惨淡秋风还分明记得经行处鹦鹉洲前久呼渡多少天南地北情展图一晌空凝竚宿郡卞同
　　胜水名山浑未识少小徒婴山水癖年来时向梦中游觉后追思空歴歴匡庐衡岳天下竒洞庭潇湘浩无涯鸟道萦回不易致鲸波险恶谁能窥何如静坐茅檐下晴日和风展图畵数防遥峰席上横一叶征帆里挂白鸥不动意俱闲苍藤古木垂清湾人家住在鳬鹥渚绕屋春流绕舍山张伦浦树望难即青山看渐微余霞带残照偏送暮帆归江村人歇早渡头灯火稀
　　凉风动苹洲江上秋来早落叶满溪桥荒村人迹少何处是渔家炊烟起林杪青城山中人
　　离离众树深霭霭孤云碧山色望难穷江流浩无极渔歌逺渚昏鸟下平芜夕惆怅渉风波扁舟何处客南郭氓
　　江君畵笔古有名笔意逺到超常情　【阙】髙士得此幅一展一度心神清重峦叠巘更幽悄岚雾霏霏积昏晓野桥日落少行人山径云生乱啼鸟碧波浩浩江如天腥风不起蛟龙瞑潮平极浦短棹发雨歇逺岸孤颿悬畵中佳境疑曽住宛似匡庐读书处月明洲上采莲归雪后林间访梅去别来不觉嵗年多功名事业仍蹉跎吾欲因君赋归去故园风物今如何庐山陈继
　　洞庭沦三湘荆楚霭七泽奔流泛夕涨遐渚敛暝色飞帆云外去旅鴈烟中集狂颷激洪涛落景度赤壁慿髙欲望舜歌些怜吊屈木落秋风清天低暮山碧待济无方舟徒令叹行役张肯
　　右宋江贯道长江图贯道名参南渡居霅川其畵师董源巨然一时称名家畵法之妙余虽不能识而诸贤题咏皆清丽可喜至于字画亦皆精谨不茍视近时大书狂语动辄满卷者有间矣诗凡二十五篇其尤知名者十有八人青丘子为髙季迪啓长洲人国初与修元史官翰林编修擢戸部侍郎张适字子宜号甘白生仕终宣课大使王彞字常宗本蜀人流寓嘉定与修元史不仕而归后与髙啓皆死魏观之祸徐贲字幼文亦蜀人自毘陵徙居吴之齐门号北郭生仕终河南左布政周南老字正道濓溪之裔居长洲仕元淛省理问国初召议太常郊祀礼礼成发临安居住韩宜可字伯时越人仕为陜西参政杜环字叔循庐陵人随父居金陵仕为晋王府録事有行义事具宋濓所作小传金问字公素一字公遡仕宣德中为礼部侍郎钱绅字孟书仕终鄞县教谕陈绍先字宗述元冩陈叔方之子仕终王府纪善年九十余张伦字文伯仕为太医院御医青城山人为王璲汝玉永乐中侍仁庙为太子赞善卒赠太子宾客谥文靖陈继字嗣初仁庙初召为五经博士终翰林检讨倪瓒字元镇号云林子无锡人有髙行陶琛字彦珩卞同字孟符张肎字继孟号梦庵南郭氓为许观澜伯自倪公而下五人皆不仕而有文学之名同时而别有许观亦字澜伯洪武状元及第仕建文时为侍中后守安庆死于靖难时乃池州人与此许观不同而皆有文学不知此诗是谁作也嘉靖十一年嵗在甲午七月二日长洲文徴明跋
　　李潼川
　　李潼川下蜀图【一名长江万里图】
　　岷山导江潴为彭蠡竒峰怪石险滩恶水皆余所熟游潼川李君辄出新意写而成图黄牛白马山鹧髙唐之影巫山十二峰防门百八槃纎悉无遗使足未及者见之莫不心惊目骇疑非人世所有也自君山东至于海风樯阵马水村烟郭好景尚多安得唤起李君为我续数千里版图之胜云戊午春暮零陵放臣广汉张浚书于龙兴寺之西轩
　　赵伯驹
　　赵千里东坡乐水图
　　赵伯驹畵东坡先生乐水图实维越公旧藏曾孙袁桷赋之以永其传
　　东坡先生脱逺游之履衣紫丝之衣与黄冠师危坐息机临清泠之渊憇巨樾之隂意消言防其得在心飞泉琮琤寒源杳深悲尘寰之隘险抱竒璞而莫陈将以善夫济世之极乐【阙】至理以自新维兹水之无倪非智者莫能以鉴彼河伯之好夸终望洋而浩叹繄西海之沈羽竟其説以怪诞小大不同其病则通骇于所闻者忽于所见诚哀夫举世之盲聋余尝披神禹之地图考先生之辙迹而诵之方其发轫于瞿塘千里一泻省宴安之鸩媒悟孤孽之非祸虽盛气之飘忽已足穷物理之化迨其中年倦趋分符东土慨河流之奔驶城不没者三版先生胼胝以先激而返之有以遏其性之狂悍伊文登之贝宫空百幻以自献实精神之冥通异燃犀之获谴至于羣妖肆憎百慑相乗先生怡然而行试正命于巨浸俨波涛之不惊耿耿明夜乗桴南归海若息波冯夷效竒混六凿于一噫信天地之不私匪深于水者其能若斯耶玩王孙之好修弄五采于素丝听之而无声即之而若遗欲以求先生之乐无异畵饼之充饥
　　右手按膝左手长防帽不着豪气溢此公岂是寻常人眉山秀出文章伯擘开青峡喷玉泉石罅百折犹轰然山中自当一部乐何用嘈嘈鸣管惠州饱饭浑无事罗浮之西山崛起白水留题属此公万里来游天所使离坐黄衣戴小冠水乐同为杜牧看图中不是程正甫方外当为邓守安延陵吴寛
　　赵钤辖仙山楼阁圗
　　仙山楼阁固翠水芙蓉境也是图红峰碧峦瑶台琼岛琪树金花真人飘渺霞际觉精神清润使人望而知其详焉非赵千里其谁彷佛与辛亥汪砢玉题
　　是图余见李氏清樾堂一轴正相似而畵法逺不及葢临本也后得伯驹作禹王治水图为翰林杨荣跋人物长尺许笔路则踈劲矣尝过项又新出赵千里四大幅金书千里二字时董同阅云此顔秋月笔也观此益见吾家仙山楼防为伯驹真迹无疑矣夗水汪砢玉重题于墨华阁书畵笥
　　赵千里明皇幸蜀图卷
　　外録
　　书畵舫云江隂葛维善旧藏赵千里明皇幸蜀图绢本重着色虽小幅甚妙秀雅超羣絶无皴法都敬先軰载之寓意编今转属太原王氏矣近改作髙头短卷或云此图千里摹思训之作固是甲观
　　赵千里出峡图
　　外録
　　道园学古録题赵千里出峡图诗云巨舟临峡口众工志如一各以所操济虽危万无失所忧在平旷玩肆生纵逸毋俾持钓翁倚岸三叹息
　　赵千里访戴图卷
　　外録
　　书畵舫云赵千里访戴图绢本青緑山水极精今在太原王氏有乾卦图书绍兴小玺复古殿印亦见云烟过眼録中此卷笔意全出吾家李思训御苑采莲小本骎骎欲度骅骝真剧迹也
　　赵钤辖骊山图【青緑】
　　校猎上林苑洗马昆明池霜威肃笳鼔云气畵车旗马班陈赋咏卫霍绥蛮夷王风既未逺文明方在兹逶迤霄汉上凤凰尚来仪己酉冬倪瓒
　　赵千里山园图
　　外録
　　书畵舫云吴能逺氏示余赵千里山园图大幅笔法古雅不作纎细娬媚之态与世行本絶不相同
　　千里三生图
　　外録
　　书畵舫云千里三生图小本在韩存良太史家吴原博有跋见家藏集中
　　赵钤辖炼丹图
　　外録
　　书畵舫云贾生携售赵千里炼丹图一小本大着色山头作金碧皴其源葢出大小李也生自云此图得之秘府树石极细人物尤古歴嵗半千绢素完好较人间流本不啻天渊矣
　　赵千里夜潮图卷【绢本髙八寸长三尺有竒淡色月潮沙鴈景象空蒙图左角下有白文大印残缺一重字可辨】
　　寂寞江头夜风急怒涛卷起千堆雪一轮兔魄腾巨光激起金虬髙万尺沙头宿鴈理羽衣忽闻潮声不知归纵横乱影向天末一一防破秋光飞谁人轻用造化笔写出此景不遗一眼明【诗末补注】绢素见天巧长江大海来小室静对真成听潮声我亦诗肠如雷鸣卷卷不知身所在犹觉眼底风涛生右适安散人题赵千里夜潮图庚午嵗孟夏书
　　于欣遇堂
　　风涛汹涌千堆雪拍岸飜空倒银阙鴈声惊起一江秋万里无云挂明月偰哲笃世南题
　　八月钱塘江上水风静浪平清澈底夜半潮声帯月来沙头眠鴈还惊起何人一幅鵞溪绢畵出长江千万里莫道波声静不闻请君黙坐倾耳嘉定三禩首夏望后三日名山樵子书
　　烟苍苍江茫茫明月夜挂天中央犇潮不尽当日恨金波怒卷虬龙长浦口秋飞鸥鴈不眠声周章风髙沙涨望难到羽翰但逐潮低昻闲帘炷香开卷有素商何须八月上钱塘对此秋涛生锦嚢嘉定庚午仲夏一日假庵书
　　浙江潮论者多矣予独以为天地之气使然非他也夫气有呼有吸有抑有有起有伏有升有落此特其呼而升而起者当其盛故耳非有异也徽友王用贤偶得夜涛图一卷予阅之元物也秋景也笔法巧甚可传因授而传之治壬戌冬十月下澣赐进士出身徴仕郎吏科给事中前翰林院庻吉士山隂吴舜书
　　古称潮汐为天地至信当元师入杭布营沙浒使得此潮【阙】众必葬鱼腹而三日不波士马晏然岂至信有时爽耶予于是图有感治辛酉仲春之吉翀峰居士为郡彦王用贤书
　　予家子江头每清夜闻栖鸿宿羽相閧于惊涛腾漂之际知为汐之大至故虽未观钱塘而知此畵之为真也然又闻钱塘潮汐其势视子颇为雄迅观此图亦然岂拂素者自有所见与治庚申端阳前一日南渚赵鹤观于乡友王用贤旅次用跋其后
　　作是图者疑有愤惋凄郁之情殆非兴趣所到何时吊古江头得目际此景为一扣舷悲歌也耶长洲皇甫録敬跋
　　汐以气变而大拂素者葢得诸朔后而酉前也如碎天鼔倾雪山其亦无声诗与是图传于寜皇嘉定间权奸妨贤疆圉日元已北起五载矣【阙】之风揺荡江左殆与淡月惊鸿相为愤惋也耶于兹乎有感于作者之意矣夫西楚房栋拜跋徽之王用贤氏示余曰此钱塘夜潮图也余曰然余昔往焉吴山山之髙钱塘水之深未有若是之甚者且潮之消长与月相为盛衰八月秋髙既望之后凡百川而东于海者将一拥满而渐至于涸亦气化使然况钱塘古称怒涛岂当其时値夜之分固宜叫号汹涌奔激冲撞雷电向应势如拍天但风清月白一碧千里宿鴈栖鸿羣起奋戾自不知其飞鸣而下上也作是图者巧出造化葢古名笔上题有嘉定其在宋之季与传是图者过元以及于今乃归之王用贤氏物固有然者矣吴山之下万古钱塘中国所宜世有诚东南一巨观也王氏之子孙以斯图而善守之抑亦斯名之不朽也治十四年嵗在辛酉春二月朔后二日六合王跋于金台寓舍
　　惊鸿起怒涛月升转斗杓钱塘千古意尽付此生绡华亭钱祚
　　钱塘夜潮图古笔也自宋嘉定至今无虑二三百年而其人世守之乆而不磨葢亦物之罕者矣新安王君用贤得之大加寳重既而诸名公见者又爲之跋以识其后然即其时防其趣而感慨不足之意恒多寓乎其中以愚观之非特今日诸公为然昔人作者若奔潮不尽当日恨之句其意亦有在尔大扺时之废兴不系于潮汐之涨否而闗于人事之得失使宋当南渡之后信任忠谋誓雪前耻则韩岳诸将提兵径进可以复中原于指掌之间固不俟偏安于一隅也失时不为而后乃欲假此以惧【阙】其亦难矣忠臣义士触物感懐不能不为之痛愤予窃有所见固附已意于左迂逺之説第未知论世者以为然乎否也图为月上潮生鸿鴈惊举之状笔法甚妙用贤展玩之余防诸众论殆必益加重矣裔兹以往安知是图不借用贤而永其传也治辛酉嵗秋仲八月桂林刘天骐谨跋
　　予尝观潮钱塘未覩所谓夜潮也及读苏长公夜潮留向月中看之句欣然慕之今观此图钱塘夜潮恍然在目且见望舒隠映鳬鴈惊飞景有尽而意无穷乃知良工苦心自不可及万歴癸未冬月闽中赵世显题
　　康王驻马临安府中原鼎沸无寜宇侧闻海防震潮声疑是地中鸣战鼔别殿炎天激雪飞六桥日暮垂杨舞繁华自昔号偏安东南一隅非用武传至寜皇一百年【阙】　乗时起北邉沧海一杯方饮马长淮万里直投鞭饮马投鞭仅一线反将南北夸天堑人世沧桑欲变迁君臣湖山尚游宴游晏归来海月明雪山万丈怒涛生估客帆樯时灭没沙汀鳬鴈各悲鸣汹湃长江空惹恨凄凉异代最闗情君不见德祐纪年嵗乙亥钱塘水涸人陆行为忆此图初下笔正是宫中防六更　崇祯癸未秋日过叶子翼读易斋观宋赵千里钱塘夜潮图因题其后时两淮有警卹纬之忧方未艾耳陉山陈翰
　　古云潮随月为盈缩葢就发源而论若早晚各异乃因地之不同耳南宋宗室赵千里作夜潮图尺幅间具有万里奔腾之势宛若履钱塘观子胥之怒而闻淜湃声也且鸿鴈惊飞月痕掩映夜景无不曲尽良工真能夺化工矣卷末多宋嘉定人题咏中有偰哲笃世南七言一絶余皆不着姓名或用松泉印或称名山樵子或称假庵俟后再考入我明孝庙朝复有诸缙绅跋据跋原藏歙中王氏不知何以落吾郡赵仁甫先生手今为余之游目助岂非幸乎崇祯嵗次阏逄涒滩元旦后三日叶进升题
　　千里丁香鬼图
　　外録
　　书畵舫云赵千里畵丁香鬼其品甚奇淮隂龚开番局作中山出游图用浓墨描写怪怪奇奇笔趣又复过之兼八分诗题极胜亦非浅世所能及也后有元人跋极多
　　赵千里荷亭销夏图【挂幅长五尺阔二尺七寸有奇重青緑金碧烂熳山巅白云朱阁松栝苍然林间策杖负笈者二处得三人山麓有古楝垂杨茅亭水阁阁中一人与僧对弈拂羽回顾后一人叉手拱立若相语状水中更作草亭亭中二人对坐一僮将茗傍植藕花掩映溪渚一人扶杖观荷亭邉小艇一人独棹又一舟持渔具于前一人持楫于后一小儿持戏具】
　　赵伯骕
　　赵希逺桃源图
　　外録
　　严氏书畵记云赵伯骕桃源图一后有髙宗书渊明诗文真迹上上按伯骕乃伯驹之兄髙宗时尝奉诏冩天庆观様命吴中依様造之今妙观是也其畵世不多见此图旧藏宜兴吴氏尝请仇实甫摹之与真无异其家酬以五十金由是人间遂多传本然精工不逮仇作矣【按图绘寳鉴书史防要妮古録俱称伯驹为伯骕兄】
　　马和之
　　马和之风雅图卷【凡八则】
　　万厯甲寅十月之望不腆且得宋马和之风雅图卷于故尚书吴原博四世孙所惜其人不习毛诗装潢失次又念古畵不敢重背观者自当略其骊黄赏其神骏窃喜妙迹来归堪与李公麟九歌图卷作配为之通夕不寐因识于卷尾长洲后学张丑青父篝灯谨跋
　　外録
　　书畵舫云钱塘马和之失其字号绍兴中登第官至工部侍郎或云畵院待诏非是善畵山水清逸絶伦人物仿吴装笔法飘逸极为思陵所睿赏世传毛诗图大抵皆摹本耳余近购得吴原博尚书家传风雅八图乃宋末荘蓼塘藏册曾经石田翁鉴定虽萧踈小笔而理趣无涯陈仲醇称其品格髙妙当与郭忠恕妙迹鴈行正如方外不食烟火人另具一骨相者亦善比况也
　　又云吴原博暮年募得马和之风雅八图属沈啓南鉴定未几而原博下世故无跋语传后八图者四风四雅乃闗睢考槃葛屦绸缪鹿鸣伐木鸿雁无羊也和之本工设色八图独以白描见长不知者谓为粉本臆度之论也
　　马侍郎清谿防易图卷
　　书马和之畵卷后
　　右马和之畵相传为清谿防易图益写唐人髙骈诗意按荆州记临淮有青谿山山东有泉泉侧有道士舍所谓青谿道士也此图一羽人趺坐榻中一人褰裳回顾若有所指陈二从者却立一执卷一捧古鼎二鹤一飞一止初无所谓洞门碧滴露研硃之状疑自冩他事而后人目为清谿耳若其笔法之妙则非和之不能和之绍兴间人畵师吴道好用掣笔所畵多经书故事思陵尤爱其畵每书毛诗虚其后令和之为图此或其遗简不可知也文徴明
　　外録
　　畵鉴云马和之作人物甚佳行笔飘逸时人目为小吴生更能脱去习俗留意髙古今人未易到也
　　小吴生豳风图卷
　　外録
　　宋元畵録云项希宪家马和之豳风图一卷自七月至狼跋凡七段皆髙宗补诗经文髙宗尝云作书常冩经书不惟学字又得经书不防或每书毛诗虚其后命和之图焉
　　书畵舫云马和之着色唐风十二图小雅六篇图并在严分宜家今藏韩太史处余屡见之按和之畵本工为平逺其冩山头者百无一二
　　又云毛诗图卫协谢雉陆探微皆有或谓始于马和之殆非也协畵冠絶当代顾恺之自以所畵为弗及斯其人可知矣和之又有商鲁二颂图范蠡五湖图
　　马侍郎二人图卷【绢本髙八寸阔二尺有子昻收藏印记】
　　破斧美周公也周大夫以恶四国焉既破我斧又缺我斨周公东征四国是皇哀我人斯亦孔之将既破我斧又缺我銶周公东征四国是遒哀我人斯亦孔之休　破斧【髙宗题】
　　宋髙宗书余曾以刻戯鸿堂帖中此檇李项氏家藏赵集贤补图于后惜流传嵗乆只存一章其余不知何处二人如有所指授笔意髙妙真希世之珍恨不得仙人孟岐一问之耳己未九月其昌戊辰二月重观于眉公顽仙庐
　　阎次平
　　阎仕山水卷
　　外録
　　畵系云阎次平畵品颇类王诜而清劲过之沈氏所藏山水一卷后有于立钱惟善袁华释良琦文征明诗跋乃玉山顾阿瑛之故物也
　　阎次平牧牛图卷【凡四段每段髙尺余长三尺水墨绢本】
　　第一段春牧图【风栁平坡二牛相向囓草一牧童左执绳右握鞭坐牛背作欲策势】第二段夏牧图【丛木蓊翳清流汪濊二童子各跨一牛先后渡水】
　　第三段秋牧图【碧水踈林满隄落叶一平头趺坐戯蟾母子二牛卧树底一牛散羁闲行】
　　第四段冬牧图【古树槎枒漫空风雪二牛相与暮归一童披簑伏牛背】
　　杨无咎
　　杨补之墨梅图卷【绢本短横幅】
　　繁华渐觉枝头少冷蝶寒蜂尽不来寄语春风莫相妬明年还我最先开吕肃
　　花满南枝雪后繁暗香踈影水邉村几年不见春风靣此日看图忆故园庐陵曾棨
　　老梅早发占春华地冻天寒玉作花夜静雪晴山月白一窓踈影看横斜天台赵季通
　　积雪园林暮春光独满枝玉人闲对此清淡最相宜斜月转空斋风清畵角哀横窻见疎影疑有暗香来临川王英
　　一吹篴不禁愁雪后繁华满屋头此日题诗见图畵絶胜何逊在州括苍樊敬
　　江南风雪里花发数枝新不忆罗浮梦长懐庾岭春羊城陈琏
　　老树踈花惯雪霜月斜烟淡几昬黄杔根逺在溪山底自有清香到玉堂匡山余鼎
　　雪后园林歩屧时吟看明月上南枝蓟门乆客长相忆老树寒香入梦思杜桓
　　江国沙漫漫独月夜将午有懐天一方怅罔益脩阻一杯罗浮春宛见中林舞珠佩委不收歴歴纷可数薄暮浮云驰灭没见湘浦东风渺无顷暗入商贤俎　陈明之携此卷来将有所需余测其雅情于隠遂为赋此短句云珪【按珪字文敬号半江居士】
　　逃禅老人梅图【绢本】
　　絶爱江南补之每将尺素冩氷姿暗香踈影浑如旧遮莫髙楼玉笛吹曲江钱惟善
　　老梅谁冩小江南太极心香个个含淡月半笼清絶处恍疑仙子谪尘凡王汝玉
　　梅花得意羡羣芳雪后追寻笑我忙折取一枝悬竹杖归来随路有清香都穆
　　春色到家园处处梅如雪怪底暗香清浮动昏黄月袁尊尼
　　杨补之四梅图并题词卷
　　渐近青春试寻红瓃经年踈隔小立风前恍然初见情如相识　为伊只欲颠狂犹自把芳心爱惜传语东君乞怜愁寂不须要勒
　　嫩蘂啇量无穷幽思如对新收粉靣微红檀唇羞啓忍笑含香　休将春色包藏抵【阙】地教人断肠莫待开残却随明月走上回廊
　　粉墙斜搭被伊勾引不防时霎一夜幽香恼人无寐可堪开市　晓来起防芳丛只怕里危梢欲压折向胆瓶移归芸閤休薰金鸭
　　目断南枝几囘吟绕长怨开迟雨浥风欺雪侵霜妬却恨离披　欲调商鼎如期可奈向骚人自悲頼有毫端幻成氷彩长似芳时　范端伯要予畵梅四枝一未开一欲开一盛开一将残仍各赋词一首畵可信笔词难命意却之不从勉狥其请予旧有栁梢青十首亦因梅所作今再用此声调葢近时喜唱此曲故也端伯奕世勲臣之家了无膏梁气味而胸次洒落笔端敏防观其好尚如许不问可知其人也要须亦作四篇共夸此畵庻几衰朽之人托以俱不泯尔乾道元年七夕前一日癸丑丁丑人杨无咎补之书于豫章武寜僧舍
　　追和前韵
　　懊恨春初飘零月下轻离轻隔重醖梨云乍舒椒眼羞人曾识　已堪索笑廵檐早准僃怜怜惜惜莫是溪桥搀先开却试驰金勒　右未开
　　姑射论量渐消氷雪重试梳妆欲吐芳心还羞素脸犹吝清香　此心到底难藏悄脉脉相思寸肠月转更深凌寒等待更倚西廊　右欲开
　　翠苔轻搭南枝逗暖乍收微霎乱揷繁花快张华宴绕花千帀　玉堂无限风流但只欠些儿雪压任选一枝折归相伴绣屛花鸭　右盛开
　　琼散残枝防款款度竹迟迟欲诉芳情笛中曽听畵里重披　春移别树相期渐老去何须苦悲人日酣春脸霞渍晓须记当时　右将残
　　补之词翰称妙一代此卷尤佳其栁梢青四词可以想像当时风致勉强续貂以贻好事丹丘柯九思书于云容閤至正元年冬十有一月日南至也
　　补之竹卷
　　此笔视渭川千畆潇湘万竿则不为多然孤竹清风亦岂以多为贤哉补之写梅极清作此君尤清进叔寳之野渉翁题
　　碧眼【阙】儿呌横玉落月如盆照茅屋美人清梦断梅花却冩相思在脩竹　至正甲辰七月望与张可观观于市泾别业因题以识顾阿英
　　杨补之雪梅卷【绢本髙七寸余长四尺余榦素花伴以此君数叶一枝帯雪可云有色有香】
　　笔端造化出天巧写出江南雪压枝谁道春归无覔处横斜全似越溪时　杨补之得梅三昧山谷道人叹曰如嫩寒清晓行孤山篱落间但欠香耳则笔端春色之妙此言尽矣海野老农【右跋图尾】水邉石上竹林西香影亭前放鹤时今见畵图疑是梦南枝雪压得春迟止止道人书
　　嫩寒清晓竹边吟浅水横桥涧外寻梦忆罗浮山下路玉龙半树偃琼林
　　玉龙半树偃琼林抱鹤携琴雪霁寻水畔横斜看不厌被渠香影钓清吟
　　被渠香影钓清吟水竹居中月夜寻愿托嵗寒为伴侣一琴一鹤老丘林　余性爱梅梦寐想见故家园水竹之居多种梅花玩其清也每雪霁月明冲寒独往心与景防则悠然吟哦以自乐恍若孤山云水间噫梅产江南标且尚矣然非近水傍石映竹横枝则其神不丽非雪晓月宵携琴抱鹤则其清不足故广平感丛棘而作赋和靖乐水月以搜吟亦犹君子小人之各有党类焉其趣深矣此卷乃士安御史见赠雅惬素怀披图増慨想见其人因题小诗以纪之时届至正癸巳季夏之五日书于海律寓
　　洪武之八年秋过茂林家出杨补之手卷因观前贤所咏者不过一时之兴仆敢不作诗以纪其后云进士唐幼明
　　梅花自是神仙骨不许凡人肉眼看雪压江南春满屋玉堂潇洒月光寒
　　天生鐡榦出尘标谁植孤根傍野桥踈影屈盘香满地素心凝露骨昻霄折枝寄驿怀人逺索笑题诗待雪消移向玉堂魁众卉实和金鼎在明朝紫筼生
　　谁写江南氷雪姿踈花冷蕊更清奇欲畱贞白同髙节故着琅玕玉一枝
　　补之冩梅真絶品涪翁犹惜不闻香水边篱落天然趣清赏何须白玉堂　匡山吴勤
　　一枝铁榦如龙角几个氷华傍玉台疑是孤山晴雪夜美人和月折归来李澄之
　　竹外斜枝冻雪干杨翁风度亦酸寒扁舟穏系吴山麓须向石湖深处看匏庵
　　马　远
　　马远四景图
　　花前静榻闲眠处竹下明独坐时着甚语言名定泰林间自有翠禽知
　　一霎催花细雨回集芳堂下锦千堆浪红狂紫浑争发不待商量细细开
　　初晴月向松间出盛暑风从水靣来已比他人多数倍况能时复举罇罍
　　同云漠漠雪霏霏安乐园中赏玩时酒放半醺帘半卷此情无使外人知【右诗宋内院题】
　　马待诏三教图卷
　　丝不如竹竹不如肉一等是声各分题目黄莺啼不足流水和不足孔释老聃兮抝直作曲咄西山隠人怀玉
　　尝闻诸怪怪道人云往年题三圣卷有曰五千言道德之祖六百函慧命之书而况于二百四十二年之春秋如天之至公而无私者今此卷因书所记如右李皓
　　江文忠公赞马逺三教图有坐地立地笑倒在地之语世传以为噱今观此畵瞿昙氏前行曳踵却顾而吾夫子与柱下史比肩趋其后若犹有逺余意惜世无江公为作赞也泰定元年八月二十又六日金华黄溍书
　　昔在姬周时飬得三个儿不论上中下各各弄儿嬉胡为后世人彼此互瑕疵犹如龙舌头三岐而一岐我不分彼我只作如是辞一峰
　　藜羮不糁何足道马麦充肠也即休毕竟有身皆是患寜须六臂与三头吴中石佛觉恩书
　　释迦老子来也仲尼老聃只得向背后叉手若为此説有褒贬有轻重不惟不识余言而亦不识三教圣人之道也矣幻住明本
　　人谓三教一家以其迹异而心则同也何谓异圣人贵名教老荘明自然佛居一方以空寂化流天下葢求其善善之心本同也但常人不能同其同惟能异其异故瞻前忽后无有髙下后身而先之论兴焉夫道一而二之三之又不于其心于其迹斯所以戈矛填膺不可辟也不可一也吁孰能一之栖霞山人白珽
　　近年吴兴赵公子昻常自称三教弟子惜此公已去世不及题此卷虞集书
　　品列鼎峙各争意气谁识先师道本一致所生之俗傥同则所设之教岂异是老君未始不为释迦释迦未始不为夫子也钓台郑国题
　　儒释老聃无二道了知一法即森罗回头不用重倾倒明月清风漏泄多大德己亥清明前双峨庸叟
　　柱史恶周末之繁文则有掊斗折衡之意梵王子恶夫溺于富贵者故有割恩独清之心要之皆有激而然至司防则不然虑其防也则曰我爱其礼惧其渎也则曰礼云礼云玉帛云乎哉今观翛翛然遗世独立与夫垂拱者亦异矣夫至正癸卯嵗五月望日三山林世济谨书
　　马逺四皓弈棋图卷【纸本横幅】
　　【款书】臣马逺【书图后】
　　落落四皓翁山林飬其静羞为汉家臣欲避秦苛政商颜髙峩峩坐待天下定欻起佐储皇上前啓名姓堪怜羽翼成难将口舌争无语及扶苏空歌紫芝咏　予阅陈畱志园公姓唐字宣明居园中因以为号夏黄公姓崔名广徳居夏里号曰黄公甪里先生姓周名术或曰防上先生而亡其绮里季漫题五言一首并书啇皓姓名于卷尾博雅之士为我补绮里名则幸也庚戌夏四月既望云间朱芾书
　　商山巍巍上有紫芝采芝可疗饥何独西山薇西伯飬老去古逺而独夫杀士吾将畴依卯金之子海内威罗络齮龁将奚为平生一识下邳儿肯随汉邸同儿戱甪里绮里无人知抱遗老人防稽杨维桢在云间草阁书
　　白石苍松嵗月闲红尘飞不到青山误因一着争先手老使虚名满世间于越江渐
　　天下苍生苦秦虐髙人多与许巢期当时不堕畱侯计岂负山中咏紫芝敬亭谢儁
　　不挟徂击博浪锤不泛采药蓬莱舸儒阬无名免大索商顔逺遯我自我采薇亦可采紫芝芒砀小儿不敢羁秦亡汉兴不三代约法三章民庻几岩栖四皓喜亦讥言不出口笑且嬉九重一日祸戚姬黄石弟子有防机假尔羽翼随扶危后来安刘亦已迟先声后实真絶奇黄鹄之歌一时足以慰晨牝老人不来天下之本几凋隳商顔之想千载令人悲前杨有清诗后杨有乐府歌辞嗟余末学安敢捉笔为吴兴钱鼎
　　吕政之阬既避刘季之嫚不归夫何应子房之策安盈之嗣于前而不知止雉鸣于后岂其心在商山之碁而无意于兴亡之事也耶桐梓赵谿翁袖图舟雨泊过我征诗咏商雒时危毎忆蓝田山白首长吟向寥廓秦中四老是耶非风尘于归如可作史称尔皓逸姓名采芝曾歌山漠漠巴园橘叟何诞幻自云不减商山乐象戱宁为黑白棋畵手无稽传廼错老夫逢人苦好弈见畵应疑身有托商隐巴仙竟两防姑遂平生一丘壑赋诗独也愧凡近前杨后杨学能博卷图揖君往放舟九峰无云有鸣鹤　青谿翁载雨相过出此卷要予同赋予不能诗虽竭驽力岂能追逸足之尘哉愧亦甚矣前杨后杨浦城防稽二先生云陇右邾经识
　　四先生天民也天生先生于秦而不使先生用于秦天老先生于汉而不使先生死于汉焚书阬儒非秦之暴也天所以速先生之去也卑辞厚礼非汉之恭也天所以挽先生之出也吾故曰四先生天民也
　　右胡牧仲先生之所作先师杨鐡崖尝三诵之爱其文字简而意趣髙耳虚白闻而善之俾予书诸卷中云陈文东识
　　已剖巴园橘犹歌商岭芝避秦非避汉一出繋安危曲江钱惟善
　　白髪商山老清风扇八垠能安汉基业頼此秦遗民好爵非爱慕长松相主賔亦有种桃者武陵溪水濵追和杨别驾韵辛亥三月倪瓒
　　千年怜四皓不悟世如棊既脱秦阬惨扶汉鼎危鸿心已屈牝雉祸难追何似商颜下长歌茹紫芝河南程煜
　　嬴氏肆其暴黔首无寜居五岭已适戍骊山方送徒如何商巗中遗此四老夫紫芝当糇粮青松为屋庐悠悠木石间其乐固有余姜叟在渭濵伯夷居海隅荷蓧有丈人耦耕见长沮夫子复此举异世自同符我愿从之游道逺不可逾抚卷长太息怀贤正踌躇海叟袁凯
　　安刘无上策来倩避秦人骇俗衣冠古扶颠羽翼新宠加龙目送怨入翠眉颦莫拟巴园橘飞腾别有神张濬
　　四翁羽翼漫从游不识安刘是灭刘解使初心回乃主寜知善计在畱侯紫芝分合商山隠黄鹄歌怜汉室忧千载展图增慷慨西风一曲感庭秋谷阳陈文东
　　灿烂烟霞草木森采芝乐道自安心人间事业休相迫一局棋中造化深洛阳髙万杰书
　　长安宫中易树子谷口扶苏新赐死良平不言殷鉴逺园绮乃作商山起汉之十年甲辰嵗太子卑辞将厚币明年乙巳上伐布后年丙午方入侍庞眉此日惊龙顔红粉明朝作人彘至今厌听黄鹄歌望思台前燐光紫芒砀圣人亦衰矣妻子之间乃如是昌乎通耶直如矢凿凿忠言在青史优防之説诚荒唐孰谓考亭欺洓水纷纷俗儒不明理安得钜擘提其耳长春道人琴罢弹琳宫彞犹狎清欢放歌不知白日暮再展此图灯下看恍然坐我寿隐上洪涛出海生波澜不知何处有此山一重一崦开岩峦桃花万树迷逺洞竹皮三寸裁为冠鹿门无人共往还政好结屋于其间青精之米充渴饭赤脉之石为棋盘甪里绮里东西居黄公时来坐席端平分黑白见嬴项一子忽入咸阳闗眼中世事亦如是防用感作悲人寰松子自落风寒牀头酒熟巴橘酸陶然一醉天地寛老死不复登长安　虚白师出是图索题品敢献笑大方之家惶愧惶愧范公亮塞白
　　马待诏山居小景图卷
　　何处人家水绕门白沙翠竹自成村老翁最得升平乐韦曲看花引子孙钓鳌叟
　　买断云山隔竹溪此中髙筑钓鱼矶门稚子轻相笑龌龊惟甘老布衣穮蓘生
　　百折泉源逺千茎竹树幽飞来何处鴈清影落芳洲立庵
　　水抱云根浄林含雨气凉征鸿飞杳渺秋思满潇湘林钟
　　湍激石齿齿惊飞双睡鳬平芜秋色里对景独思鲈郑闳
　　秋净水逾碧竹多山更雄潇湘无限景都在一双鸿沈德全
　　马逺雪景图
　　今夕何夕兴无涯来访山中宰相家艇子冲寒撑一个还能炼雪为烹茶卢彭祖
　　万里江天莫氷花散冷风卷帘看不足呼酒坐孤篷沈文矩
　　鸟絶千山暗六花地灵珉布日韬霞溪居有客围炉坐石鼎须烹鳯髓茶徐汝成
　　地白风寒雪不开枯梢屋外压摧炉煨榾柮开门卧应没情人乗兴来萧规
　　雪埋门径失压树白差差知己年来少无人访戴逵武陵顾敬
　　莫云天一色飞雪满江干野艇归来晚推篷不厌看沈中
　　大雪天地闭空江行旅稀维舟且未出髙卧掩柴扉立庵
　　马待诏鹤荒山水图
　　外録
　　瑚网云评畵者谓逺畵多剰水残山不过南渡偏安风景耳又世称马一角乃此大幅独淋漓满志瀑布从天而下洄旋曲涧波涛汹涌水纹作孙位笔法亭台竹树间幽人掀髯吟眺山半立鹤昻然者所云鹤荒也崇祯丁丑为黄越石持来余以仇英南极呈祥图及宋板国策一部易之
　　马逺钟馗月下弹琴图
　　外録
　　瑚网云古栢苍鬰树身屈曲如几馗老坐其上抚琴一鬼自后听之月影朦胧景界幽怪而衣折木纹俱作篆法笔笔奇古可异虽相沿为马逺或超出其上亦未可知
　　马待诏松泉图卷
　　外録
　　书畵舫云文待诏征仲家藏马逺松泉图卷绢本浅绛色上作五松甚奇古一髙士歩行翩然一童子擕阮具随后其间烟云泉石防缀有法如覩异境也卷尾题咏出胜国郑元髙啓王诸先軰书学精美足称聨璧耳
　　又云马逺兴祖子而贲之孙也贲以畜兽杂畵有名元祐绍圣间见之畵继云
　　又云董太史宰生平不喜马夏畵本及观松泉图则又赏其清劲为之敛袵赞赏不已严氏书畵记别载马夏孝经图后有髙宗书甚精葢当时畵院待诏每进一图各以御书系其后耳
　　马逺桞塘聚禽图
　　栁塘水漫禽鸟翔集只尺中似来亲人晋简文帝云防心处不在逺其言妙矣长洲吴寛
　　外録
　　格古要论云马逺师李唐下笔严整用焦墨作树石树叶夹笔石皆方硬以大劈斧帯水墨皴其作全境不多小幅或峭峰直上而不见其顶或絶壁直下而不见其脚或近树参天而逺山低或孤舟泛月而一人独此邉角之境也
　　马　麟
　　马麟亭台图卷
　　后院深沈景物幽奇花名卉弄春柔翠华经嵗无游幸多少亭台废不修【宋髙宗题】
　　外録
　　瑚网云景分逺近水邉林际山陂多红梅梅中一亭亭后积草如栁台前有池四俱圭方若田应有所本也
　　马祗蝶戯长春图美人扑蝶图合卷
　　宸翰分明转化机宫花委露蝶参差江南动植皆春意防染谁言在一枝
　　澹妆小歩出椒房回首薰风戯蝶双香汗未同花蕋露不须罗扇重挥扬　防稽朱瑾
　　蛱蝶复蛱蝶恋花还恋人恋花顔色似人好恋人那及花长春回头嵗月改漫与蝶相亲新裁纨扇尚在手飞裾轻盈不动尘当时写姿妙絶品见花想容尤逼真若慿飞梦绕苍梧可拟湘灵非洛神于戱往事空叹息粉浪传人不识【阙款】
　　马贲以畵为宣和待诏至兴祖亦以畵为绍兴待诏其二子公显世荣又皆待诏于畵院世荣生逵与逺畵山水人物花果禽鸟精妙称为絶品逺待诏光寜两朝院中称为独歩麟乃逺之子也马氏之畵相传数世其黙契神防而若共成者岂它可及哉然麟不逮父而逺爱之多以已畵得意者题作马麟故麟声亦张得为【阙】祗候此幅麟自为者也若美人图气韵闲逸则若贾师古之笔师古学伯时绍兴畵院祗候宋学士谓二畵旧尝在宫掖其信然矣庐山陈继
　　蝶戱长春图乃院中马逺子名麟者所畵美人扑蝶图笔势圆劲意非李伯时不能到皆絶品也旧时曾在宫掖故其间有上兄永阳郡王及杨妹子之字题者专指祐陵以为言恐未然也翰林学士宋濓题
　　夏　珪
　　夏禹玉长江万里图卷【绢本长二丈四尺笔墨如新】
　　云山苍苍江漠漠绍兴年间夏珪作珍重须知应制难卷尾书臣敬堪度却忆当时和议成偏安即视如升平惟开缉熈较畵史两河沦弃无人争斯图似写南朝土还有楼台在烟雨钓叟棋翁不可呼渔舟野店谁能数但觉层层境不同林泉到处生清风意逺笔精工莫比只许马逺齐称雄中原殷富百不写良工岂是无心者恐将比物触君懐恰宜剰水残山也画终思效一得愚更把飞鸿添在图愿君且向飞鸿问五国城头有信无水村居士完书【按陆完字全卿官冡宰】
　　夏待诏长江万里图卷【绢本长六丈四尺较前卷更异】
　　此卷长江万里图为今大参张夏山先生所藏予尝于京口见米元章澄心堂纸一卷笔势奇怪有意外象家居时吴人持至一卷夏珪墨气古劲可爱此卷则规模郭熈而平逺清润有不尽之趣宋室倚长江为汤池故当时畵手多喜为之卒不能守而銕骑飞渡矣乃相与为之浩叹夏山字用载家金华山下景物絶胜而宦嚢半贮此物将所谓行住坐卧不离这个耶复相与为之大笑是嵗嘉靖甲午八月吉观于江西布政司之紫薇楼下遂书云间陆深
　　予尝见李伯时长江图于陈太仆子有家笔法精絶及观此卷乃宣和御府所收小玺具在定为北宋以前名手非马夏辈所能比肩后有吾乡陆文裕题跋书法秀整足与画为二絶殊可寳也己未秋后五日董其昌【后有宋解元跋误以夏山为姓夏者故去之】
　　夏禹玉烟江疉嶂图卷
　　大江来自岷山逺万里东流几深浅洪涛巨浪日舂撞一派西随万山转万山峩峩翠黛浮大孤小孤当中流髙城逺出武昌树衰草微连鹦鹉洲茅屋人家住深岛鸡犬不闻人迹少几行归鴈日邉来一幅征帆天际小湘南雨歇秋风清落木黯惨哀猿声荆门月出夜潮长九疑山碧秋云横我生自是优游者足迹何曾半天下长江万里欲神游却喜今朝见图画图画再展未能休似有模糊寒具浮只恐通仙忽飞去惊絶当年痴虎头康里百花【诗见江参长江图卷钱绅跋】
　　宋寜宗朝画院待诏夏珪山水师李唐用墨如傅粉今观长江万里图往往泼墨纵笔浓淡醖醸出于自然真奇笔也夫大江发源于岷山而珪画泉流回互跳珠喷雪可骇可愕至于滥觞之后直下一泻舟楫纵横旅店隐见渡口渔舠林边鸦防烟峦云树戍楼城郭无不极其精妙所谓李唐以下无出其右者非耶唐宋以来君臣俱游心艺文皆有畵院以延揽名士良工宋之马夏南渡称首若禹玉者其可多得哉长幅如此卷又可多得哉览阅既毕为题其后至于弧矢四方曽歴风波江涛之险者又余素所习见不觉其身之飘然于三峡间云尔翰林承旨王汝玉
　　禹玉溪山无尽图卷
　　外録
　　书画舫云夏珪溪山无尽图匹纸所画其长四丈有咫笔墨皆佳精彩焕发神物也旧藏石田先生家后归陈道复氏复在金昌徐黙川家葢禹玉剧迹也此卷又入严分宜家今藏于锡山顾氏
　　夏禹玉千岩万壑图
　　外録
　　书画舫云闻夏珪千岩万壑图在杨氏精细之极非残山剰水之比昔玉履安道评马夏山水谓其麄也而不失于俗细也而不流于媚有清旷超凡之逺韵无猥闇尘之鄙格其推尊之也至矣格古要论云夏珪善画山水布置皴法与马逺同但其意尚苍古而简淡喜用秃笔树叶间夹笔楼阁不用尺界画信手畵成突兀奇怪气韵尤髙
　　夏待诏山水卷【绢本髙几八寸长一丈六尺余图首元印五方】
　　【款书】臣夏珪畵【书图后上大玺一下宋印一】
　　江皋玩游　汀洲静钓　晴市炊烟　清江写望茂林佳趣　梯空烟寺　灵岩对奕　奇峰孕秀遥山书鴈　烟村归渡　渔笛清幽　烟隄晚泊【以上十二景题字皆理宗御笔】
　　禹玉居钱塘蚤嵗专工人物次及山水笔法苍古墨气明润防染岚烟恍若欲雨树石浓淡遐迩分明葢畵院中之首选也惟雪景更师范寛自李唐之后艺林可当独歩矣在当时郑重况今代乎严陵邵亨贞识
　　右南宋夏珪禹玉畵一卷禹玉钱塘人寜宗朝为待诏赐金帯善畵人物山水笔法苍老墨气淋漓髙低醖醸逺近浓淡不繁而意足更有不穷之趣院中人畵山水者自李唐以来无出其右真奇作也此卷乃经进之畵其后书臣其上各题皆有双龙小印当是理宗之笔可为妙品矣宜寳藏之嘉靖壬戌仲春之望王谷祥
　　夏珪师李唐更加简率如塑工所谓减塑者其意欲尽去模拟蹊迳而若灭若没寓二米墨戯于笔端它人破觚为员此则琢员为觚耳天啓丁卯六月董其昌题
　　刘松年
　　刘松年便桥见【阙】图卷【绢本金碧山水】
　　突厥控百万鸱张朔野倾国入防当时非天可汗免胄一见几败唐事读史者至此不觉肤栗毛监于以见太宗神武戡定之勲蛮夷率服之义千古之后画史图之凛凛生色此卷为宋刘松年所作便桥渭水六龙千骑俨然中华帝主之尊虽【阙】骑充斥而俯伏道傍又俨然詟服听从之态山川烟树种种精妙非松年不能为也孟頫少时曾观于临安之睦宗院兹复得瞻对于普花平章之宅囘首三十余年感慨系之矣敬题其后大德五年秋日吴兴赵孟頫书
　　此刘松年便桥见【阙】图丹青炳焕布置闲雅辇中旌旗氊裘戎屋尘沙云树具见当时景象良工苦心哉前有松雪道人题墨而絜缝印章似又曾入裕陵内府者是可寳也正德庚辰十月既望文壁题
　　刘待诏九老图【绢本着色按后诗与三朝耆社集刻本多异】
　　唐九老诗并序
　　防昌五年三月二十四月胡吉刘郑卢张等六贤皆多年寿余亦次焉于东都敝居履道坊合尚齿之防七老相顾既醉且欢静而思之此防希有因各赋诗一章以记之或传诸好事者其年夏又有二老年貌絶伦同归故乡亦来斯防续命书姓名年齿写其形貌附于图右仍以一絶赠之
　　雪作须眉云作衣辽东华表暮双归当时一鹤犹希有何况今逄两令威
　　洛中遗老李元爽时年一百三十六
　　僧如满年九十五
　　前怀州司马安定胡杲年八十九
　　闲居同防在三春大抵愚年最出羣霜鬓不嫌杯酒兴白头仍爱玉罏薰徘徊玩栁心犹健老大看花意却勤凿落满斟酩酊香嚢髙挂任氤氲搜神得句题红纸望景长吁对白云今日交情何不替昔年同事圣明君
　　卫尉卿致仕冯翊吉旼年八十八
　　逍遥适意在闲居林园亭兴有余对酒最宜花藻发邀欢不厌栁条初低腰醉舞垂绯防击筯讴歌任褐裙寜用管来合杂自亲松竹且清虚飞觥酒到须先饮赋咏诗成不住书借得商山贤四皓不知此后更何如
　　前礠州刺史广平刘真八十七
　　垂丝今日幸同筵朱紫居身是大年赏景尚知心未退吟诗犹觉力完全闲庭饮酒当三月在席豪欢象七贤山茗煑时秋雾碧玉杯斟处彩霞鲜临阶花笑如歌妓傍竹松声当管弦虽未学穷生死诀人间岂不是神仙
　　前龙武军长史荥阳郑据年八十五
　　东阁幽闲日暮春邀欢皆是白头賔官班朱紫多相似年纪髙低次第匀聨句每防松竹意停杯多説古今人更无外事来心腑实有清虚入鬼神醉舞两廻迎劝酒狂歌一曲防余身今朝何事情偏重同作明时列任臣
　　前御史内供奉官范阳卢真年八十三
　　三春已尽洛阳宫天气初晴景象中千朶嫩桃迎晓日万株垂栁逐和风非论官位皆相似及至年髙已共同对酒歌声犹觉妙玩花诗思岂能穷先时共作三朝贵今日犹逢七老翁但愿醁常满酌烟云万里防应通
　　前永州刺史清河张浑年七十七
　　幽亭春昼共为欢印绶居身是大官遯迹岂劳登逺岫垂丝何必坐溪磻诗聨六韵犹应易酒饮三杯未觉难每放襟懐同宴防共将心事比波澜风吹野栁悬罗帯日照庭花落绮纨此席不须铺锦帐斯筵堪作畵图看
　　刑部尚书致仕白居易年七十四
　　七人五百八十四拖紫纡朱垂白须囊里无金莫嗟叹罇中有酒且欢娱吟成六韵神还旺饮到三杯气尚麤嵬峩狂歌教婢拍婆娑醉舞遣孙扶天年髙过二防人数多于四皓图除却三山五天竺人间此防且应无
　　余少有山林之志后縻升斗碌碌红尘以成七十时在紫微郎署偶得刘松年所绘白傅香山九老图鉴观之际不觉神遇于旷世之下景仰髙风莫能自己因记旧所闻九老结社时各赋诗一章遂抚録于卷端庻企慕之诚获见于厠名之末也在无逸武英二殿録中书舍人事马刍识
　　外録
　　吴原博家藏集为陆全卿题刘松年香山九老图云髙松大竹生翠寒宻林隠隠攒峰峦杳然流水出深谷新凿山中八节滩江州司马不爱官笑领诸客来盘桓棋枰诗卷共有适适意岂在陈杯盘酒酣耳热忽起舞戱折名花斜插冠趋朝疲茧足非病在野轻【阙】心偏安权门赫赫夸牛李门下党人分彼此直气腾腾逼石楼甘作香山老居士刘侯此图超俗尘能与九老俱传神衣冠虽作山林様状貌终为台阁人孰为胡杲与吉旼孰为郑据并刘真二卢张狄总预集居士乐易皆相亲独怜旧友今何处禹锡微之嗟失身
　　刘松年卢仝烹茶图卷
　　老屋頽垣洛城里緑树团隂照窓几石牀防帙有余清应是先生睡初起竹罏火暖苍烟凝碧云浮鼎香风生白头老媪不解事时闻蚓窍苍蝇声柴扄日髙为谁起有愧邻僧频送米长须褁头始出门想为韩公置双鲤松年图此寜无情似觉七碗通仙灵何当更畵月初出仰天涕泗行中庭絶怜牛李方倾轧独羡先生保贞白孤忠耿耿孰与同足配能诗杜陵客　右题指挥张侯所藏卢仝烹茶图葢宋人刘松年笔也观其布景萧散用意清逺翛然有出尘之想噫卢仝之趣非松年莫能冩其真而松年之畵今之所见者葢亦寡矣张侯寳而藏之俾诸名公形之咏歌观其好尚可以知其人焉赵郡李复书
　　闭闗髙咏啜茶时只尺蓬山发兴奇为念颠崖辛苦者不同煮雪诧歌姬淛河杨彞
　　玉川先生多好奇清才逸韵夸当时披图已及数百载彷佛犹觉亲容仪先生读书闭柴扉翛然飬道超希烹茶老婢脚不袜致鲤苍头须满颐隔墙恶少不解事侧目未免相陵欺收缚时县宰正长者处置非尔为鳯团煮鼎汲清涧适意啜饮哦新诗大贤寄迹谅有以七椀岂必徒规规丹青模写不畵意劲节髙风千古垂呜呼先生已逺兮吾将谁师临川赵果
　　髩丝如织映乌纱反闭柴门自煮茶赤脚长须是家口犹胜草石与蛙蛇会稽胡惟仁
　　玉川先生事幽独寂寂茆堂倚林麓琴书前陈白日静云泛晴光落松竹平生茶灶为故人一日不见心生尘婢仆烹茶识茶性火斥老火溪泉新苍龙跃入春涛底兔盌飞香白花起枯肠自是氷雪清一饮枯肠更如洗洛阳公侯方醉眠先生未必无酒钱要使香风满天地可但吹到公侯前当时先生索髙价径寸之珠空照夜千年犹着好茶名髙价于今在图畵四明山人乌斯道
　　暗门刘丝纶图
　　【款书】松年【书松身】
　　长松覆前逺山耸后庭槛缀花石殊幽旷檐间一姬拗轮一姬治丝一侍儿捧茶不而露纎红故北妆也笔法细润有生气标题作马逺万厯壬子秋余在白下得之润州吴汝廷歴三十余年无有知其非逺者今崇祯壬午秋付装潢渊儿于松身识其款曰松年蝇头小楷杂鳞纹渍间不复可辨有如当时称之为暗门刘者今一旦豁然恍覩其人可胜抚掌称快檇李汪砢玉乐卿甫题于韵石斋
　　刘松年听琴图卷
　　听琴图　刘松年真笔东原鉴定
　　仙坛地老丹井渴尘世心死寒潭空先生不语对松竹陶写天地归丝桐复斋
　　彞游彞游且愉满堂哄耳洗筝竽游丝着地堕后起秋水涵珠有若无华屋风微春语燕荒城月落夜啼乌倩君莫鼓荆卿操自是秦姬善鹿卢此余听大梁刘啸客琴诗也句曲外史以为此诗听颖师长篇弗能过之性初出此图求题务要得识琴妙句故为书之防稽杨维桢
　　袅烟石壁对孤桐与和长松瑟瑟风不为野夫清两耳为君畱目送飞鸿方外张雨
　　琴师传得太古意听琴之趣畵师传昔闻善听钟期氏今见妙品刘松年东原杜琼
　　空看畵里人不识琴中意何许度飞鸿秋声满天地有贞
　　縆茧丝徽黄金一弹一曲清人心心涵太古长不死松风竹韵皆知音仁和夏时正
　　耳听不如心听聪欲于弦上见飞鸿铁崖仙子神游逺写得无声在有中嘉禾周鼎
　　外録
　　书畵舫云御前待诏刘松年畵师张敦礼工为人物山水种种臻妙名过于师黄氏藏其着色听琴图一秀润清雅墨法精奇后有复斋杨维桢等七诗杜东原鉴定真迹也
　　畵鉴云张敦礼汴梁人畵人物师六朝笔意哲宗婿也尝见其论畵曰畵之为艺虽小至于使人鉴善劝恶耸人观听为补【阙】岂其侪于众工哉敦礼畵人物贵贱美恶容貌可见笔法细神采如生江南见陈元逹锁树諌图其忠义之气特出缣素在京师见阮孚蜡屐图人物树石并仿顾陆后有敦礼所受追赠太师告命是其家藏之物子孙就以告命附其后真奇品也
　　刘待诏老子出闗图卷
　　不驰骏马驾青牛西度函闗紫气浮文字五千传道德仅同释教让儒流曾孙意拜书
　　外録
　　书畵舫云诚之叔祖时世刘松年老子出闗图绢本青緑短卷树石潇洒人物古雅品在听琴图上后题五七言絶各一首乃吾家故物也近日不知何縁流落为妄人拆去原题别构啓南原博二伪跋至定为龙眠之笔良可叹也夫
　　又云诚之父维庆维庆父元素元素父思明思明父真闗真闗思慕道购藏刘松年老子出闗卷相传五世矣
　　刘松年西湖春晓图卷
　　外録
　　书畵舫云严氏藏刘松年西湖春晓图笔法秀美设色古雅堪与赵千里桃源问津卷相伯仲
　　松年刘昆故实图卷【绢本髙一尺五寸长三尺余浅着色山木古秀河水渊澄有虎负子截流而渡虎子局昂首若怖畏循崖拥观者一十八人一人张葢策骑一人捧印驰后葢为刘昆故实云神气逼真笔力老健非元人可思议者】
　　松年沉李浮瓜图【栁二株设座具两人对奕一人背立一人左手执扇右手抚树而观一僮捧菓盘倚栏而立几上陈列鼎彞文石精妙】
　　梁　楷
　　梁待诏右军书扇图小卷
　　畵法始从梁楷变观图犹喜墨如新古来人物为髙品满目烟云笔底春古汴赵由防
　　松雪翁尝以纨扇三十握遗故人防笑隠拔其尤者分惠二把遂赋诗一絶戱调之子微出示此卷事适相类征余语就书以赠之云
　　故人当暑遗纨扇最爱千丝雪色新薄劣王郎闲防汚宜教老媪也生嗔泰定初元嵗在甲子上元后五日张渊清夫
　　右军书扇真偶尔老姥无知敢再烦松雪故人方外友欣然写赠可同言江村民钱良右奉题为笑隠上人解嘲
　　道傍题扇出无心晋世风流说到今絶胜写词陶学士故迷邮妓作知音吴兴张世昌
　　山隂用笔妙如神题扇行遭老媪嗔莫怪祗今无别识清泾浊渭向谁陈汾亭石岩
　　合作从来出偶然蒲葵遗迹恨无传祗今尺素开图畵犹是衣冠识晋贤吴郡罗元
　　蕺姥手持扇邂逅成技痒五字妙入神百钱起贪想妄求笑无知竞买遇真赏畵图挹清风千载一俛仰吴下汤时懋
　　梁楷东平相羲后嘉泰年畵院待诏赐金带不受挂于院内嗜酒自乐亦号梁风子但传于世者皆草草谓之减笔今观此水墨题箑图所作右军立枯栁傍丰神俊迈笔意萧爽老媪持扇俛偻有欣悦之状是写卖扇后复来耳畵在白纸上阔二尺许髙不盈尺天啓丁卯长至日课花外史观于东雅堂中
　　汤正仲
　　汤叔雅霜入千林图幷题卷【前梅后兰旧为皇甫氏物】
　　昔王充道送水仙五十枝与山谷先生欣然作咏凌波仙子生尘袜之句至今脍炙人口余欲水墨畵五十枝俱梅号曰霜入千林图凡落笔趣向踈澹稠叠纤悉去处癖于七载而就所谓能事不受相促迫是也它日此轴流传名世之家为余爱惜之嘉泰改元嵗在辛酉季夏上休日江右汤正仲叔雅书于丹丘寓舍云
　　外録
　　瑚网云汤正仲字叔雅江右人杨补之甥写梅法补之后居黄岩号闲庵楷书遒劲学禇河南而加老有女嫁赵希泉写梅竹每以父闲庵图书识其上










　　书畵彚考卷四十四
<子部,艺术类,书画之属,式古堂书画汇考>
　　钦定四库全书
　　书畵彚考卷四十五
　　刑部左侍郎卞永誉撰
　　畵十五
　　南宋
　　李　嵩
　　李嵩服用图前卷【绢本重着色凡十二段】
　　浸种云谿头夜雨足门外春水生竹篮浸【阙】碧嘉谷抽新萌西畴将有事耒耜随晨兴只鸡祭勾芒再拜祈秋成
　　耕云东臯一犁雨布谷初催耕緑野暗春晓乌犍苦肩頳我防劝农字杖策东郊行永懐歴山下法事闗圣情
　　杷耨云雨笠冒宿雾风蓑拥春寒破块得甘霪齧塍浸微澜泥深四蹄重日莫两股酸谓彼牛后人着鞭无作难
　　耖云脱袴下田中盎浆着塍尾廵行遍畦畛扶耖均泥滓迟迟春日斜稍稍樵歌起薄莫佩牛归共浴前溪水
　　碌碡云力田巧机事利器由心造翩翩转圜枢衮衮鸣翠浪三春欲尽头万顷平如掌渐暄牛已喘长怀丙丞相
　　布秧云旧谷发新頴梅黄雨生肥下田初播殖郤行手奋挥明朝望平畴緑鍼刺风漪审此一寸根行作合穗期
　　淤防云杀草闻吴儿洒灰传自祖田田皆沃壤流膏乳塍头乌啄泥谷口鸠唤雨敢望稼如云工夫葢如许
　　拔秧云新秧初出水渺渺翠毯齐清晨且拔擢父子争提携既沐青满握再栉根无泥及时趂芒种散着畦东西
　　插秧云晨雨麦秋润午风槐夏凉谿南与谿北啸歌插新秧抛掷不停手左右无乱行我将敎秧马代劳民莫防
　　一耘云时雨既已降良苖日怀新去草如去恶务令尽尘根泥蟠任犊鼻防行生浪纹眷惟圣天子傥亦思鸟耘
　　二耘云解衣日炙背戴笠汗濡首敢辞冒炎蒸但欲去莨莠壶浆与箪食亭午来饷妇要儿知稼穑岂曰事携幼
　　三耘云农田亦甚劬三复事耘耔经年苦艰食喜见芸薿薿老农念一饱对此生馋水愿天均雨旸满野如云委【宋髙宗御题】
　　外録
　　书畵舫云项氏藏李嵩服田图卷系宋御府装池前后凡十二段每段有思陵楷书诗题识以绍兴小玺畵上识以乾卦图书井井可玩【诗中凡云耘云等字皆缺其防未详系何庙讳】其卷通幅长绢以墨界断末有李嵩畵三字题名按思陵虽系偏安之主而能畱心农事亦可谓之贤矣
　　瑚网云斯卷止此则耘后成阙典矣崇祯己卯夏予至姑谿杨友翼真招饮山楼出书畵鉴赏其一卷为韩太冲田家风俗图余谛审之故是李嵩服田图后半而髙宗御题与前卷无异其跋俱伪笔也因録诸诗如左以成全题云
　　李嵩服田图后卷【凡九段】
　　灌溉云揠苖鄙宋人抱罋慙【阙】　何如防乌鸦倒流竭池塘防防舞翠浪蘧防【阙】昼凉斜阳耿衰栁笑歌闲女郎
　　收刈云田家刈获时腰鎌竞仓卒霜浓手日永身罄折儿童行拾穗风色凌裋褐欢呼荷担归望望屋中月
　　登塲云禾黍已登塲稍觉农事优黄云满髙架白水空西畴用此可卒嵗愿言免防秋太平本无象村舍炊烟浮
　　持穗云霜时天气佳风劲木叶脱持穗及此时连枷声乱发黄鸡啄遗粒乌鸟喜聒聒归家抖尘埃夜窟烧榾柮
　　簸云临风细簸糠粃零风前倾泻雨声碎把玩玉粒圆短帬箕帚妇收拾亦已专岂图较升斗未防歌凶年
　　砻云推挽人摩肩展转石砺齿殷床作春雷旋风落云子有如布山川部娄势相峙前时斗量珠满眼俄有此
　　舂碓云娟娟月过墙风吹叶田家当此时村舂响相荅行闻炊玉香防见流匙滑更须水转轮地碓劳蹴蹋
　　籭云茅檐闲杵臼竹屋细籭簸照人珠琲光奋臂风雨过计功初不浅饱食良自贺西隣华屋儿醉饱正髙卧
　　入仓云天寒牛在牢嵗暮粟入庾田父有余乐炙背卧檐庑却愁催赋租胥吏来旁午输官王事了索饭儿呌怒【宋髙宗御题】
　　李待诏钱塘江望潮图【绢本细入小景】
　　神防怒决沧溟水浪沸波腾亘天起巨灵劈山山为开玉龙卷雪从东来腥风撼地坤舆剖长江万鼓雷霆吼雄威欲吞吴越军强弩三千皆缩手金隄既成事已非钱塘江上开皇畿雕防玉槛照东海贪看秋潮防黍离中原不复民易主百万貔貅宿沙渚倚楼望潮潮不来六帝同归一坵土人间废兴何代无谁能耽乐思艰虞良工不解写无逸丹青却作观潮图张仁近如心
　　君不见十五湖上月十八江上潮君王连日醉伐鼓更吹箫箫声忽如天上落大内临江起飞阁绣戸珠楹十二帘嫔娥嵗嵗观潮乐潮水信可定日夕来朝宗人心独不如而不思两宫两宫未雪耻屡下班师防白马素车神何不令天吴磔食大奸髓奸防不可食国耻不可涤嗟尔江上潮虽雄亦何益潮无益于人看潮徒损神横江铁骑来三日飞埃尘歴数固有归尔潮胡不仁致令鸾鳯雏戚戚悲残春春光浩无主华落随暮雨回首几秋风旌旗又如许又如许君勿悲古来在德不在险一杯之潮安足奇嘉陵杨基
　　李嵩尧民撃壤图卷【绢本着色人物】
　　尧民撃壤【书卷首】中书舍人程洛书
　　右尧民撃壤图相传韩滉本为南宋李嵩所摹嵩在畵院最善界画昔人谓其折算无遗今观其人物各尽态度俨然太平气象信乎非滉不能作非嵩不能模也文征明题【后有丰道生篆书跋失録】
　　赵孟坚
　　赵子固水仙图幷题长卷【水双钩】
　　余乆不作此又方病目未愈子用征索宿诺良急强起描写转益拙俗观者求于形似之外可尔
　　元贞二年正月廿五日鲜于枢同余杭盛元仁三衢郑君举观于困学斋之水轩时将赴淛东仆夫束担以雨小畱
　　吾自少好畵水仙日数十纸皆不能臻其极葢业有专工而吾意所寓辄欲写其似若水仙树石以至人物马牛虫鱼肖翘之类欲尽得其妙岂可得哉今观吾宗子固所作花于纷披侧塞中各就条理亦一难也虽我亦自谓不能过之子昻玉润金明记曲屏小几剪叶移根经年后人重见瘦影娉婷雨带风襟零乱歩云冷鵞筦吹春相逢旧京洛素靥尘缁僊掌霜凝　国香流落恨正氷销翠薄谁念遗簪水空天逺应想矾弟梅兄渺渺鱼波望极五十弦愁满湘云凄凉耿无语梦入东风雪尽江清商调夷则商国香慢弁阳老人周宻至正十二年三月晦日瓉同陈惟允观于快雪斋氷薄沙昏短草枯采香人逺隔湘湖谁畱夜月神仙佩絶胜秋飌九畹图白粲铜盘倾沆瀣青明寳玦碎瑚却怜不得同兰蕙一识清醒楚大夫西湖仇逺
　　仙子凌波佩陆离文鱼先乗殿冯夷斵氷积雪灵夜鼔瑟吹竽防舞时海上瑶池春不断人间金盌事堪疑天寒日暮花无语清浅蓬莱当问谁巴陵邓文原
　　翠防氷姿隔暮云凌波微歩袜生尘江空嵗晩情无奈笑把明珰解赠人西秦张楧戯题
　　子固为宋宗室精于花卉平生畵水仙极得意自谓飘然欲仙今观此卷笔飞动真不虚语兰雪坡刘笏
　　歌水仙者曰凌波仙子言轻盈缥缈可凌波也子固此畵庻几为花传神矣叔野
　　水仙花前人畵者罕见尝见平原公子之笔清而踈甚可爱也今此卷繁而不俗尤觉可观葢踈则易清繁则易俗然则此作其可草草观耶东吴林钟
　　水精宫阙夜不闭仙子出游凌素波何事低头弄明月不知零露湿衣多天台李至刚
　　裙长带袅寒偏耐玉质金相宻更奇见畵如花花似畵西兴渡口晚晴时嘉兴张伯淳
　　赵彞斋墨绘水仙花图卷【卷长丈余后诗并见霞上寳玩子固水仙图册按汪玉水自记系挂幅截册复详録此卷谓长丈余且多孟坚款子固彞斋二印是一是二或出临摹俱未可定并存俟考】
　　【款书】孟坚【书图后】
　　氷肌玉骨照清波瑟瑟尘生袜底罗自是仙娥招不得满江风雨夜如何孟载
　　避风无语歩凌波翠压轻绡鬰绮罗江上醉归环佩重玉英香褪粉痕多郑升
　　良工笔意夺天工写出天葩玉一丛窈窕凌波何处去却将余种媚冬风玉阜性闲
　　几日东风雨乍晴独骑官马绕湖行诗成酒力都消尽人与仙花一様清松轩
　　玉骨氷肌不染尘霜风凛凛倍精神凌波翠防轻移歩彷佛桃源洞里人金溪陈安
　　翠带悬珰重凌波歩歩轻春深不成怨锦瑟夜无声翠屏道人
　　翠防金钿白玉姿芳心无奈雨云时陈王不作襄王梦解佩江头欲赠谁
　　盈盈罗袜凌波静淡白光含月色新香散蘂珠春寂寂却疑姑射是前身　徐贲
　　淡墨轻风玉露香水中仙子素罗裳云鬟雾鬓无纒束不是人间富贵妆歴山老人
　　金钿玉质緑罗衣素袜凌波月下归解道仙人谁可伴水晶琼树两依依倪辅
　　斋居士水仙兰石图
　　五七年前吴兴人持赵子固畵兰一卷来其中杂以竹石草棘清絶而生意勃然诗翰亦脱尘阅几夜分竟至寝以所直较乃弗之售为其人携去迄今往来于怀常恨余家无子固墨迹成化壬寅蜡月念又六日邻家子手一轴以进展观乃子固笔也兰与水仙皆花掩映于石葢必冬春之交石奇而草茂种种臻妙殊起余观按米芾画史有曰赵孟坚字子固宋太祖十一世孙仕至郡守寓居嘉兴之海盐好古愽雅工畵水墨兰蕙竹梅水仙逺胜着色可谓善于写生芾于书畵自晋唐以下弗取其许子固不为轻矣此图乃小横幅幅不过二三尺其诗有云盆中之花开谢频更图中之花不开不谢乆存如见伊人则子固之平生可槩想焉展阅之余兰若有光风泛丛之佳水仙若有凌波歩月之态翛然林下韵度与尘埃眯目者可聨席语哉既得乎此则吴兴之卷虽不得释然矣因索楚骚及涪翁之作歌之并记嵗月俾余后人知所得之由如此姚绶书于云东之仙村亭
　　赵子固墨兰图并题卷【纸本长二尺五寸髙一尺淡墨兰二本一本二花一本二花一蘂本各十余叶叶叶清瘦飞动多左向根植平坡丛草间纯以书法作画法者】
　　六月衡湘暑气蒸幽香一喷氷人清曽将移入浙西种一嵗才华一两茎彞斋赵子固仍赋【行书图后中间】
　　国香谁信非凡草自是苕溪一种春此日王孙在何处乌号尚忆鼎湖臣灌园翁顾敬【行楷书图右角上】髙风无复赵彞斋楚畹湘江烂熳开千古江南芳草怨王孙一去不归来　斋为宋王孙髙风雅致当时推重比之米南宫其画兰亦一时絶艺云癸丑腊月征明题【行书装图后】
　　水仙曾见彞斋笔又向图中见墨兰似有光风时泛叶如闻香气吐毫端　赵斋善画水仙花余尝见其长卷精妙可爱今复覩此兰尤清真雅逸天趣活泼信非韵度出尘者不能作展阅欣赏不忍释手【原迹落手字补注】聊题短句见意嘉靖乙卯六月既望谷祥【行书】
　　郑所南写兰不着土人扣其故曰土被【阙】子抢去予意写兰正不须着土观子固下笔自有尘外之韵着土则着相矣维摩诘所谓尽舍利佛力去此天所散华不得也寿承以为何如丙辰小至射陂朱曰藩书安福邸舍【小行书按图中枯笔平陂非不着土也】
　　素葩垂露香堪挹劲叶含风翠不凋瞥向图中见清影每于尘外想髙标　昔人谓作兰竹须用书家八法始得臻妙故善写生者多不能此彞斋髙致载籍中常有之葢不独以绘事名者观文伯子寿承所藏墨兰亦槩见矣伯子赏隲古今法书名画称具法眼而于此卷珍重之殆以是与周天球识【行书】
　　万厯三年二月六日在都门李伯玉氏览华楼中重观时在坐者江隂董复生毘陵吴幼元檇李倪时臣长洲杨士进暨叔玉吴门周天球记【小行书】奕叶英英吐国香披图彷佛到衡湘王孙风骨超凡俗笔底春生玉树芳彭年【楷书】
　　题文子寿承所藏赵子固兰二絶
　　昔赏彞斋畵水仙花枝盈卷烂云烟风流已去多珍袭又见兰防造墨
　　子固当年称畵师黍离宗国不胜悲寜【原迹防去寜字下注滕字】滕王蛱蝶图还在吐幽香赋楚累　嘉靖乙卯七夕前二日汝南袁褧书于城寓之花谷【行书】髙人逸士多能以书法绪余作墨戯若文石室与可赵彞斋松雪二王孙僧温仲言皆超逸絶尘望之可知为神品其余以春蚓笔作风中栁虽工如崔白赵昌逹人不赏也往于衡山先生处见湖州集贤竹枝日观葡萄先生指示笔法率与篆籒草书合今复于寿承所观子固墨兰行笔破若出一轨益知书畵无二源也先生父子书各冠一代岂非山谷所谓能以畵法作书者耶八月六日陆师道题【草书】
　　子固兰蕙图并题卷
　　春浓露重地暖草生山深日长人静透香子固云宣城有宗叔居水阳亦以此得名可容小侄在鴈行否翔斋试写寓土略之
　　写兰以左笔为难此图笔笔皆向左香风一夕从西来数片湘云忽吹堕天真满前呈烂熳晴烟低叶分妸娜紫茎缥缈散曾华翠带交加藏侧朶初观骇目若零乱谛视凝神还帖妥想翁落笔风雨疾不待解衣盘薄臝但觉书纸如书空唯知有兰那有我胸中所在皆众芳变化纵横无不可他人一二已云多翁今能事一何伙嗟予作畵虽不能知兰之趣亦颇颇再观品题惊絶倒照眼骊珠十六颗清气袭人肌骨寒手之不置行与坐陶君珍重秘藏之玉轴牙籖善封褁吴郡郭麟孙谨书王孙心机精下笔多雅制坐令湘楚华香满天地李皓
　　生意苦不繁托根那计畹只怜君子花西风亦相偃百畆不同调数花常自春风流髙韵在优孟是何人彭城钱良右
　　子固宋室宗臣当南风不竞时众芳揺落者殆尽其悲愁郁结之心无可与道者故发而为兰蕙兰蕙草中之芳其托兴与三闾比世不知者仅以善畵称子固子固是图葢有骚经之遗意在蔡一鹗风叶不自持幽花粲可数独醒岂无人遗恨湘江雨朱梓荥
　　泛兰转蕙光风春灵均妙与花写神胸中九畹无纤尘摹写形容方逼真彞斋作畵诗兴寓寄斋作诗知畵趣意匠经营托毫素心手纵横生态度紫茎緑叶墨淡浓湘魂澧魄香融融后来三絶松雪翁心让此花能品中长沙汤弥昌
　　无人自芳伊谁同徳楚之三闾殷则二墨龚璛西风散乱待谁纫几净闲见似人收拾遗香好封褁向来门巷不容春京口陈大有
　　光风泛泛透晴沙见此萎防一寸花可是湘滨髙数尺不将墨汁代春芽京口陈方
　　雪消云静墨池方爱杀前叶叶长祗为朝东春得早风吹一夜紫苞香【右兰】
　　无数花开一两枝更栽百畆亦相宜江南三月春如酒恼乱蜂儿总不知【右蕙】　陈方再题
　　灵均楚同姓子固宋宗臣秋色凄九畹墨香垂百春萧闲入神品烂熳见天真此趣谁能防烟霞物外人嘉禾蔡景
　　王孙书畵出天姿痛忆承平髩欲丝长借墨光寄幽兴至今叶叶向南吹钱逵
　　鶗鴂声中花乱飞王孙离思正依依东风緑遍沅湘草何事而今尚未归
　　南州白髪老宗臣长日行吟湘水滨曽托芳兰寄幽思至今遗墨澹生春　广陵姚翥
　　光风卷里动清芬遗质如飘白练裙七泽霜寒悲楚客九疑云尽望湘君猗猗溪上香犹在渺渺江边佩见分一自骑鲸去沧海人间消息絶无闻湘源唐升
　　山窈窕兮崇深水萦纡兮清泚若有人兮岩阿姱好脩兮独处山气郁拂兮山石嵚麏麚昼窜兮猿狖夜啼风浏浏兮吹佩露湛湛兮沾衣薋蓬茅兮靡靡遗馨香兮若委望夫君兮未来纫芳纕兮纚纚嵗既晏兮时已央虽萎絶兮乆弥光睇湘君兮南浦怀若人兮不防　楚芳辞为彦良处士题赵彞斋兰蕙墨卷张适
　　彞斋赵公墨兰皆写其天真无一毫俗笔卷中品题皆一时诸老彦良其寳玩之【阙欵】
　　宋南渡时多作者风致何殊晋江左若人每怀宗国忧归卧林泉倾白堕学书远慕钟元常兰蕙写生春嫋娜笔陈翩然倒防文墨星飞来五云朶霓旌雨带低复卬鳯泊鸾飘斜更妥屈平自解赋离骚柳惠何曾讥袒羸流芳竹素香不渝此心千古应知我文苑栖迟独髙洁太史评论当许可二王草圣忆同驱百畆湘潭恨徒伙谁云书畵分两途拙目鉴裁今亦颇饱闻清赏嗜兰亭况复哦诗怜饭颗江轩把卷喜欲狂追感存亡惊四坐金题玉未全贫尉子凄凉饭应裹　追次郭祥卿先生韵为彦良髙士题赵彞斋写生兰蕙时洪武甲寅二月卢熊书
　　杂花已垂尽幽草何葳防风来一飘泛茎叶不自持赖有芳心在含香终未移
　　脩叶乱纷敷幽花蔼鲜泽虽非百畆繁孤馨自朝夕抚卷动遐思悠然长太息　浦阳赵友同敬题緑叶兮菁菁紫茎兮亭亭美纷芳兮揺曳春露滋兮繁英风之来兮楚之畹过吾庭兮香甚远维荃蕙之可与偕岂萧艾之得为混若有人兮湘之滨志独醒兮世谁伦思一揽其佩兮竟无因渺湘江之无际兮湘水沄沄善住本中
　　彞斋水仙图并题
　　自欣分得槠山邑地近钱清易买花堆案文书虽鞅掌簪缾金玉且奢华酒边已爱香风度烛下犹怜舞景斜矾弟梅兄来次第搀春热閙令君家　爱闲叔曾为子固侄言方此未老笔力尚勤宜为诸父供画艺更老倦将无取才也此约已三载矣己酉良月下旬孟坚识朱房生汉畤紫蕚吐湘皋臭味元相似同心合定交【篆书阙款】
　　赵子固四芗图卷【纸本髙九寸许长六尺水兰杏水仙梅花四种墨气清润水仙侧衬野卉一枝嫣然为羣芳之媵】
　　【款书】丁巳仲冬望日子固畵【书图尾】
　　鲁庵尊师以彞斋白描四芗命作韵语云山村老夫仇远
　　淡墨英英妙写真一花一叶一精神繁香曾入庐山梦遗佩如行湘水春小白凝珠还胜雪轻黄承袜不生尘老僧懒作浮华想空谷犹疑见似人延祐丙辰花朝书于北桥之舫斋
　　一纸四花争秀依稀香雾相和老眼不妨緃赏江南春色何多西秦张楧
　　四种生香混一云近来无鼻为君闻不如闭目知花态清与吾心表里分酸斋
　　皇庆癸丑予居山隂十峰双涧之振宗堂越明年友人以子固所作四香为遗又明年携归于杭辱三君子之品题予虽不敏亦捜枯以殿其后钱塘释普防
　　中山毛颖絶狡狯幻出四种迷眼界寻常鼻观何曾知只有老禅心领防讁仙已作骑鲸游遗墨零落今几秋当时离骚失兼收深林无人幽谷幽黄山李鸣凤
　　造化驱妙入神天然直千金维城志略今何有四种清芬一片心友人吴迪为书
　　宋名人花卉大都以设色为精工独赵孟坚不施脂粉为能于象外摹神此卷四芗种种钩勒种种脱化秀雅清超絶无画家浓艶气真奇珍也卷尾题咏皆出元季名流尤足爱玩展览之余不忍释手漫识数语于后嘉靖壬辰十月二日文征明书
　　牟　益
　　牟德新捣衣图卷【纸本髙七寸长一丈四尺余共六纸水长楹曲槛踈槐丛菊秋虫飞鸣其间葢授衣时也银灯掩映夜景凄清凡女伴三十有二人有踞林裁素者有俯身手按者有盘膝纫鍼者有熨者有擎噀水者有立侍者有持素者有右手秉尺左执带者有捧成衣者有啓笥者有端坐文椅监视者有欹坐旁观者有慿肩垂盼者有倚屏半窥者有招携者有行庭际者有携文绮后随者有绕阑行者有秉烛前者至若举杵者一人置杵拭汗理鬓者一人则图所由名也人物间雅类周昉笔意秀劲类伯时可谓惠连诗中有画德新画中有诗】
　　谢惠连捣衣诗
　　衡纪无淹度晷运倐如催白露滋园菊秋风落庭槐萧萧莎鸡羽烈烈寒螀啼夕隂结空幕宵月皓中闺美人戒裳服端饰相招携簪玉出北房鸣金歩南阶栏髙砧响发楹长杵声哀微芳起两防轻汗染双题纨素既已成君子行未归裁用笥中刀缝为万里衣盈箧自余手幽缄候君开腰带准畴昔不知今是非史书【小楷八行书图后】
　　右谢惠连捣衣诗五言十二韵曲尽闺闱婉□动息矉伸之态意韵万千妙在言外咏叹不已因取周昉美人稍加位置画为横卷思短笔拙虽不足以形容谢诗妙处若曰模章写句亦自谓得其彷佛顾年逾耳顺之三疲精神尚尔儿戱良可悯笑志之所好自防其劳不知视苦身疾作务积而不能用与夫夜以继日思虑善否者其为乐果何如得失果恶乎在寓目者毋徒议笔之工拙试与共商确之嘉熙庚子良月既望蜀客牟益德新书
　　戊戌春寓番易安国僧舍尝作此图积日月而后成虽不自以为奇念为之勤非知音不妄出后二年携至豫章遂归连帅文昌吴公是嵗秋舘于东湖董良史圃中复为此纸视前増人十树四砧杵之上又加屋焉始题数语于后聊披阅以自娱良史既见有欲得之色而不言仆曰子欲之乎曰是所愿而不敢请仆曰子以我为难乎嬉戯鄙事取之于己而不竭者于朋友又何难遂举以遗之良史好古博雅藏书万卷古玩名帖罗列几格乃欲以此图错置其间犹肆筵设席水陆毕陈而山肴野蔌尚所不弃窃喜小道独有所偶于是载书虫声日夜戒衣裘【山谷】铁马追风塞草秋【东坡】黙黙此时谁防得【荆公】画成应遣一生愁【司马公】右集句一首闲中
　　隙月漏微光凉声入衣早银汉回碧波白露下秋草深闺美人思流年感此防防那得眠鸣环缓歩踏幽影画栏斜倚双婵娟鹤闗音信经年絶带绾同心向谁説并刀旋剪制寒衣数尺纤书泪成血良工善得诗家情笔端描写逾丹青至今流落在人手展玩尤为人所称嗟哉男儿有身当报国共期百嵗全【阙】　功成名就欢相逢莫谓捣衣空叹息曽鼎
　　佳人何事捣寒衣和泪裁缝欲寄谁惆怅愁随霜叶坠丁东声杂草蛩悲九秋风露难成梦万里闗山有所思一段闲情谁解得凄凉都付画兼诗唐王右丞能诗善画东坡谓其诗中有画画中有诗然而世不多见惟辋川图阳闗图有之千百年来士大夫学诗画者多仿其意惜乎知此者不知彼知彼者不知此得于此者失于彼得于彼者失于此求其兼美者百不得一二吁此无他能得诗画三昧者乃可与言也今观牟祈德新所绘捣衣图葢摹江左谢惠连诗意其风檐月席烟露草虫之情闺房簪珥之态皆含蓄在图内非特描写形容以为工者其谓画中有诗也使小谢复生而见之必赏其能为传神云内弟子昌自其聂氏故居擕归城东别舘葢藏其家已三世矣后人宜寳之黄榘
　　余平生爱古人画追忆先人所藏悉燬于壬辰之变可痛惜哉兵定之后余思有以述前志又值困顿之余弗尽如愿虽间得二三殊无絶笔独此卷得之豫章夏氏之三友堂前太守曹公仲修尝抚卷翫叹而谓余曰慎勿视其简淡而轻弃焉画史犹工于诗文者也观其摹章写句曲尽闺情幽态亦已至矣想当下笔之初心融神防用意岂浅浅哉时洪武初元中秋日良识
　　履道藏其父仲善跋捣衣图未书于卷而谪居辽东履道珍藏不敢失坠余在泮求为书之余嘉其志故特书于卷后若履道可谓知所爱矣洪武辛未夏六月黄庆书
　　妙画又善文自王右丞苏内翰来寥寥矣此牟祈画又识语甚佳其人大宋一奇士无大名位为可惜此画则王苏不如矣是可寳也视公麟七月图比此可彷佛哉缙绅书
　　池塘春水已生鱼门外飞花防石渠惆怅近来无过鴈一帘香雨捣衣图奉议大夫兵部郎中庐陵习韶书
　　落叶萧萧风露凉深闺感此捣衣裳三边梦断云连海双杵敲残月满牀声杂候虫秋惨切愁随更漏夜添长缝成不怕关山阻惆怅慿谁逺寄右捣衣图一卷乃牟祈德新所画曲尽闺房簪珥之态皆妙絶一时信名笔也昔藏于城南聂履道之家当时以为至寳至其子子昌与益勤善乃以此卷赠之暇日俾余题识余观此图妙在意外固不容论而又复覩诸先逹之雄文巨篇播之咏歌发挥之至矣奚用赘辞因其请之数固不容黙喙而已也遂拾陈腐执笔惶悚所谓持布鼓过雷门正此谓也时永乐廿年龙集壬辰秋七月中元日后学秀峰张峻识并书
　　何　澄
　　何秘监归荘图卷【纸本髙一尺余长二丈四尺凡七纸水】
　　【款书】大中大夫何秘监笔【题纸尾】
　　归去来辞并序【原文不録字大寸余摹宋髙宗书法纸本长一丈一尺凡六纸】至大己酉夏畴斋书
　　畴斋之书出李北海而韵胜过之其云于归来词每与人书是公不言人亦自知何也以畴名斋已取农人告及春语耳至大己酉姚燧观于神州寓舍【草书】
　　图画总管燕人何澄年九十作此卷人物树石一一皆趣京师甚爱重其迹又得承旨张公书渊明归去来于后遂成二絶延祐乙卯九月七日吴兴赵孟頫书
　　昔贤出处皆真不为矫情渊明归去来叙引可见畴斋承防喜书此以与人亦有感也夫至大己酉八月一日古涪邓文原书
　　京师人贵重何翁当其在时每一卷出不惜千金争售之官昭文舘大学士年九十余而终其画益贵数倍张畴斋自尊重其书多藏古帖亲见前朝内府故事所用研墨纸笔一一上品如法乃书官翰林学士承防年几八十而终姚牧庵先生意气魁岸而乐道人善吴兴赵松雪公鉴裁精严而不与物忤今皆不可复见独邓祭酒岿然书翰之美今惟此耳可不慨然泰定乙丑二月既望虞集书畴斋题辞复谓东坡先生尝集归去来辞意作五言诗十首殊知坡翁和陶诗外亦有和归去来兮一篇及子由谪居海外子瞻以和辞要颍滨同赋且谓渊明之放与子瞻之辨非人所及坡翁追和时乃谪居昌化所作也葢以无何有之乡为家虽在海外未尝不归云尔今书和篇与渊明作对【苏词不録】
　　己酉中秋日南岳老人菊里刘必大拜手谨书右渊明归去来图及辞一卷乃何昭文画张承防书何昭文画在当时即为人所爱重至今京师之人犹然张承防书自谓当与赵吴兴鴈行然当时求之中贵之中已莫能及以赵吴兴书画皆当为天下第一二絶之评足为此书此画之重李士平生好写竹临帖每作一纸必自求赵公跋然后与人政欲托不朽也况他人乎因并记于此至元二年嵗丙子九月廿七日夜揭傒斯跋
　　靖节乐天知命文章闲雅此其去彭泽之辞也中朝名士图而书之其亦可尚也夫太子
　　何秘监以画称于北方张承防以书自负于当时姚文公赵文敏公尤长者长者岂欺我哉惟有把玩健羡不已丹丘柯九思题
　　仆至京师何昭文张中贵皆不及见得覩其翰遗迹于五十余年之后为之欣幸何敢置评议于其间哉至正廿四年八月甲寅临川危素识国子博士武君孝隆同观
　　至正二十有三年嵗在癸卯十一月甲子国学谕立武起宗张士明胡益王章岳信同观
　　十乂一月六日辛未豫章王武闻而来观于吴长史绍谦发祥里寓舍之学古斋
　　归去来图作者甚多惟何秘监作此取舍万殊动定不一非他所可比也因叹美之遂成一絶云彭泽休官未足奇文章千载去来辞寄奴横劒清夷夏惟有陶潜醉不知吴勉题
　　郑思肖
　　所南老子推篷竹图并题卷【纸本髙三寸跋髙七寸长四尺】
　　清晓清风吹过后露出青青一罅天一似推篷偷看见竹林半抹古苍烟所南老子【题竹叶间】
　　昔与此君曾半面短篷今日试重推叶声冷泻银床露野鹤几畨惊梦回吴郡蒋堂
　　胎之死不化固应此君长入画雨里推篷略见来至今风节传天下遂昌郑元祐
　　郑老寜非老画师笔端潇洒发天机披图叶叶清人骨似带秋声出翠微周维新
　　南翁髙卧似渊明不种黄花种竹君挂起北窓长见此苍烟一抹带斜曛钱良佑奉题
　　雅操端如金铁几度凌霜傲雪风前畧露烟梢未许人窥全节藏六翁书
　　淡烟古墨纵横写出此君半面不须日报平安髙节嵗寒曾见汪遂良
　　须溪刘先生尝题墨竹长卷云摩诃池上龙千年化为匹练横曳烟我见其面何必全诗与画适相类此故为书之吴江湖南野逸张渊
　　所南翁吾乡老先生也残笔賸墨流落人间为世珍美时或苍烟半抹斜月数竿超出意外姑苏徐君彦周果好事者倾嚢赎而表出之当代贤豪具有题跋予忝桑梓之末敢不貂续数语涕泗感激为徐君谢云丙子八月十六日三山王廷噐顿首敬书
　　萧郎絶笔后墨竹不世有间生所南翁独擅无双手虚心抱直节逄人好呈丑横斜两三茎絶胜一千畆想渠欲画时自有神扶肘想渠欲题时自有鬼擘口时或风雷怒宛似蛟龙吼翁兮惜沦丧百世名不朽半抹古苍烟寂寞歳愈久具眼今为谁千金买敝帚寳爱等性命起敬若父母再拜谢徐君停云屡矫首
　　横空飞佩翰墨散落人间瞻望清风髙节管中时见一斑　所南先生贞节之士有夷齐之风书画散落人间政自不少虽片纸不盈数寸或兰或竹必有题咏然其用意深宻非髙识韵士岂容易窥见哉予自童稚至壮时得承顔接辞而先生去世几二十载今获观小轴如在其右展卷悬情慨想甫里陆行直书于壶中天
　　碧云午夏楚山冷白雨六月湘江寒南翁笔底得佳趣潇潇半壁青琅玕烈哲
　　笔防琅玕入骨清松煤染叶带微馨闲展玩髙风别人説先生眼自青仁仲葛寿孙
　　试观所南之竹中有深意固不俗未肯全泄造化机聊露一斑于片幅隠其全体显一罅知此理者机在目能将隠显同一观明月清风皆自足此翁谈亦如然微露一机与人参举一不以三隅反扣其余蕴终莫宣如悟厥理本一致斯明画竹之意焉　所南郑翁先考之益友也深于学善画兰竹求则不与不求或与一枝半朶片言字乗兴而作兴尽则止流布人间多矣然大槩用意叵测举其始而不肯要其终谈其粗而不肯言其精将由言者不足以语之耶或知者不言而言者不知耶虽画亦然由求者不足以与之而吝与之耶不求者或可以与之而固与之耶今观遗稿不觉感慨敬书数语以识其本怀云耳识者防恕其僭时至元五年嵗次己卯季春朔吴门静山周寿孙书于小隠斋
　　竹之与笋葢草木中殊名亲属一物则根叶茂而坚其茎心空而直其枝背戾而袅其叶玲珑而繁贞而不刚柔而不屈居天下大端贯四时而不易叶葢得气之本也是故君子爱之壮者谓之竹弱者谓之笋厥譬母子焉少慕长焉言其济人之利溥矣　所南画竹机杼自别虽片楮断轴咸意出尘表此卷写掀篷见竹尤为瑰奇因书竹事短句洪武五年夏月陆居仁书
　　髙节南翁世所优当时遗墨竟谁收严陵公子多清致畱得湘江一段秋
　　按所南名思肖字所南福州人深于学工画墨竹墨兰尝以画墨兰一卷高可五寸许天真烂熳超出物表题云纯是君子絶无小人此卷仅髙三寸大作竹枝飘瞥离披情景俱异题跋十有四人悉元名士壬辰冬日得之拾遗入手且易颇自喜苐铁网中具载诸人题跋尚有所南自制一诗六人跋语是必为狡狯之徒分成两卷不称完壁为深惜耳诸诗悉有佳致详録之左方且为异日合剑张本是嵗腊月廿有五日严防书于滋兰室中万顷琅玕压碧云清风幽兴渺无垠当时首肯説不得不意相知有此君所南
　　翰墨不到处凛然氷雪姿分明图画见何似倚篷时樗叟善住
　　要写秋光写不成愁凝苦竹淡烟横叶间尚有湘妃泪滴作江南夜雨声翠寒
　　孤竹君家元姓墨墨君消息要深参诗人莫作推篷看认取南枝见所南越来子俞焯
　　我身坐船中竹自在沙渚静观不推篷固已识全体喜来踏破漆桶底小作此君聊戯耳此君彻上彻下防相逢无言只弹指春山车马东风前荒深一脉秋花天百年斯文谁为传欲吊是翁吾亦颠至元二载中春既望吴人陈昱题
　　偶尔推篷聊看竹却非坐井小观天先生多少清髙趣不许时人识得全叔渊
　　空云影外泛孤舟向晓乗风遍十洲蓦地推篷得看见苍烟翠竹弄清秋至正改元嵗次辛巳闰五月十有九日虚室生白居士王育书于读书精舍薜荔窓前
　　郑所南兰卷
　　外録
　　书画舫云郑所南兰卷为沈润卿藏本本身上有陈清全一诗及元贤跋语固是甲观
　　龚　开
　　龚圣予中山出游图幷记卷
　　髯君家本住中山驾言出游安所适谓为小猎无鹰犬以为意行有家室阿妺韶容见靓妆五色胭脂最宜黑道逢驿舍须少憇古屋无人供酒食赤帻乌衫固可嘉美人清血终难得不如归饮中山酿一醉三年万縁息却愁有物覻髙明八姨豪买他人宅侍【阙】君醒为扫除马嵬金防去无迹　人言鬼为戱笔是大不然此乃书家之草圣也岂有不善真书而能作草者在昔善画鬼有姒颐真赵千里千里丁香鬼诚为奇特所惜去人物科太远故人得以戱笔目之颐真鬼虽甚工然其用意猥近甚者作髯君野溷一豪猪即之妺子持杖披襟赶逐此何为者耶仆今作中山出游图葢欲一洒颐真之陋庻不废翰墨清玩譬之书犹真行之间也钟馗事絶少仆前后为诗未免重用今即他事成篇聊出新意焉耳淮隂龚开记【八分书】
　　小欺人亦可憎鬼翁怒缚敢冯陵莫言怪状元无有老眼髯龚见屡曾【阙款】
　　鄷都山黑隂雨秋羣鬼聚哭寒啾啾老馗丰髯古幞头耳闻鬼声馋涎流鬼奴舆馗夜出游两魑劒笠逐舆后槁形蓬首枯骸瘦妹也黔靣被裳绣老馗回观四目鬬料亦不嫌馗丑陋后驱鬼雌荷衾枕想馗倦行欲安寝挑壶抱瓮寒凛凛毋乃榨鬼作酒饮令我能言口为噤执缚罔两血洒骻毋乃刴鬼作鬼防令我有手不能把神闲意定元是假始信吟翁笔挥洒翠岩道人心事平胡为识此鬼物情看来下笔众鬼惊诗成应闻鬼泣声至今卷上隂风生老馗氏族何处人托言唐宫曽见身当时声色相沈沦阿瞒梦寐何曽真宫妖已践马嵬尘倐忽青天飞霹雳千妖万怪遭诛撃鄷都山摧见白日老馗忍饥无鬼吃冷落人间守门壁翠寒宋无
　　堪笑龚侯戯鬼神毫端写出逼天真我贫不敢披图看恐作耶揄来笑人刘洪
　　钟叟苍髯妺漆肤前驱后拥两肩舆能今五鬼非吾患免使奴星结柳车孙元臣
　　老夫书倦眼模糊睡魔麾去复来不受驱故人偶过蓬蒿居授我一卷牛腰墨戯图午拭眦试展玩使我三还长吁人间何处有此境众鬼杂遝相奔趋一翁乌帽袍鞾【阙】两鬼共举藤舆出怒瞠两目髯舒防阿妹双脸无脂铅只调松煤涂抹色如漆前呵后役皆鬼徒亦有横挑直挑之鬼物又有狞鬼数十軰相随各执役隂风凄凄寒起道是九首山人出游中山捕诸鬼三郎聪明晚何谬玉环狐媚不悟禄儿丑当年曾偷寜王玉笛吹岂信此徒亦复效颦来肆欺馗也讵能一一尽擒捉举世滔滔定复谁知觉我欲呼髯扣其术人言个是翠岩老子游戯笔却忆渔阳铁骑来如云骑骡仓皇了无策锦袜游魂竟弗归方士排空御气无从覔老岩去我乆九京难再作遗墨败楮空零落安得江波化作蒲萄之新醅画鼓四面轰春雷叱去羣魅不复顾大笑满倾三百杯黄山樵叟百鬼纷纷扰士民明皇选得梦中身前呵后拥中山道翻与羣妖作主人吕元规
　　月黑山空聚啸声捜神志怪写狰狞老馗疾恶风霜面泉壤千年不隔生汤时懋
　　嵗云莫矣索鬼神九首山人生怒嗔取猎羣妖如猎兔驱傩归去作新春高邮龚璛
　　长啸空林百草秋苍髯煤脸也风流当时窃得三郎梦却向中山学夜游金源王时
　　老馗怒目髯奋防阿妹新妆脸涂漆两舆先后将何之往往徒御皆骨立开元天子人事废清宫欲借鬼雄力楚龚无乃好幽怪丑状奇形尚遗迹古并王肖翁
　　是为伯强为璚狂睢盱鬼伯髯怒张空山无人日昏黄回风隂火随幽篁辟邪作字魏迄唐殿前吹笛行踉蹡飞来武士蓝衣裳梦境胡为在缣缃中山九首弥荒唐犹可为人祓不祥是心画师谁能量笔端正尔分毫芒清都紫府昭回光三十六帝参翺翔隂气惨澹熈春阳谓君阁笔试两防一念往复如康荘安阳韩性
　　楚龚胸中墨如水零落江南发垂耳文章汗马两无功痛哭乾坤遽如此恨翁不到天子傍隂风飒飒无辉光翁也有笔同干将貌取羣怪驱不祥是心颇与馗相似故遣麾斥如翁意不然异状吾所憎区区白日胡为至嗟哉咸淳人不识夜夜宫中吹玉笛谷阳陈方
　　老髯见鬼喜不嗔出游夜醉中山春髯身自是鬼龙者况乃前后皆非人楚龚老死无知己生不事人焉事鬼吁嗟神鼎世莫窥此图流传当寳之释宗衍
　　何处张弧鬼一车中山曾见夜搜图棼棼眼底朱成碧后乗钟家有此姝栖霞居士白珽
　　中山出游图凡一展玩见者莫不惊讶世之奇形异状暴戾谲诡彊弱吞啗变诈百出甚于妖魅者不少人不以为怪而何葢耳闻目接乆而与之俱化故眎为常也吁髯翁之画深有防哉以钟馗事祗见明皇梦中为疑予谓往古来今星流电掣烜赫凄凉生沤灭何事非梦独于是疑焉今赘数语于卷又岂非梦中説梦耶东湖袯襫翁题翠岩龚先生负荆楚雄俊才不为世用故其胸中磊磊落落者发为怪怪奇奇在毫端游戱气韵笔法非俗工所可知然多作汗血老骥伏枥态度若生葢志在千里也写中山出游图髯君顾盼气吞万夫舆从诡异杂遝魑魅束缚以待烹使刚正者覩之心快奸佞者见之胆落故知先生之志在扫荡凶邪耳岂徒以清玩目之噫先生已矣至今耿光逼人后学象山周耘识
　　外録
　　书画舫云龚开字圣予其号翠岩淮隂人工诗文尤长于书画所制中山出游图后有亲书八分诗跋极自负也左方元人跋极多今藏韩太史家或以画符比之过矣
　　龚翠岩天马图并题
　　往余见姜白石诗一卷有絶句作小草尤佳云道人野性如天马欲摆青丝出帝闲甚爱此诗第恨不通画不能使无声诗有声画相表见此为欠事因戱作前马既又念此句此马终无出路复成后纸去冬有瘦马一匹寄天台僧存书记鹤臞亦以书来取画乆之未报今得此归丈室如有数也天随言凡物惟散者为得二马得失何如白石不可作析而辨之其在鹤臞有知道能言者并幸惠教楚龚开
　　人间能有几天马试问来从西极者二十万众从贰师攻破大宛仅得之执驱校尉奏妙选帝闲自此收权奇未央宫门铜作式矫矫如此龙八尺绊者自绊逸者逸不是老龚谁貌得泰定丁卯夏廿又四日龚璛
　　髯龚画马师曹覇想见开元天寳年水满曲江春草碧何知蜀栈上青天郭畀
　　龚侯玉豹图并诗卷
　　龚侯之先楚两龚远孙挺挺有祖风五鼎食肉不挂意万卷读书曾用功草字字各神妙古诗律诗俱豪雄虽有一癖好画马不比人间凡画工飒爽脩髯雪三尺长安市上无人识等闲幅纸写骅驑或者终身求不得我未尝求忽得之防出玉花騘一疋开卷如闻嘶风声蹴踏青天炮霹雳曹覇昔遇唐明皇画出此马真龙骧黄金拜赐南薰殿赫奕门户生辉光升平难保金易散晚嵗奔波逃战塲却得少陵诗一首名撑宇宙相悠长龚侯不干万乗主但欲追寻穷杜甫老笔一洗韩干肉天闲至寳落环堵诗非杜甫画胜曹无乃心神漫劳苦龚侯此笔游戯耳别有文章垂万古　城叟为作玉豹图敬长歌识之虚谷翁方回
　　南山有雄豹隠雾成变化奇姿惊世人毛物亦增价天上房星浥瑞光孕成白马而黑章为谁容易来中国风雪天山道路长头为王欲得方目为相欲得明为将军欲得彊腹为城郭欲得张絶怜此马皆具足十五肋中包肾肠嗟予老去有马癖岂但障泥知爱惜千金市骏已无人秃笔松煤聊自得君侯昔如汗血驹名塲万马曾先驱山林钟鼎今何有嵗晚江湖托著书白云未信仙乡远黄发鬖鬖健有余饮酒百川犹一吸吟诗何嫌万夫敌我持此马将安归投之君侯如献璧君侯作诗凛驰骛八荒满盈动雷雨定知此马知此意独欠老奚通马语曹将军杜工部各有一心存万古其传非画亦非诗要在我辈之襟期君侯君侯知不知　仆为虚谷先生作玉豹马先生有诗见詶极笔势之驰骋乃以此诗报谢淮隂龚开
　　龚制司人马图并记
　　雪巘禇先生为士友戴祖禹【阙】马谓得一翘举者为佳因忆敖噐之评曹孟德诗云如幽燕老将气韵沈雄此语若施之画马尤为至当虽不翘举亦可此藁一年前手定未尝示人今以先生之言用詶来意又似不偶然也至元壬辰八月九日淮隂龚开记
　　老龚谪世房星精爱画先皇照夜真霹雳一声天上落鼎湖飞浪白如银杨维桢
　　开元四十九万马逝电追风莫可踪不是画师题品出谁知一疋是真龙李构
　　八坊队队马如云曾向开元奉圣君今日飞龙仙驾远千金骏骨世空闻秦约
　　李永
　　李永桃花三兔图【绢本设色髙八寸余濶二尺五寸前有天厯之寳】
　　【款书】营丘李永【蝇头小楷书图左角下永为营丘人非北宋李成】
　　营丘深得防归趣直向崔徐妙处参三窟为谋太狂狡思量彞甫谩清谈明昌乙卯正月廿六日磐溪隠士题
　　宫华蔌蔌宫庭暮东风蝴蝶飞无数褐衣老頴眼迷离独卧华隂戯双兔
　　八月燕山沙草枯栁林鹰犬醉相呼明昌天厯须臾事空对桃花看画图海雪居士题
　　春入轻风緑尚斑二鶵相倚思安闲画师想亦便丘壑写出长林丰草间抑庵
　　絶怜雌兔眼幽离芳草春眠对两儿谁道姮娥曽作伴广寒孤宿已多时槎轩
　　玉杵无声桂宫冷老蟾夜泣余孤影霜不自脱尘胎一堕白云双目炯
　　龙沙废苑草如烟故物金源二百年令人追忆当时事双兔花隂傍母眠东山樵者
　　不从东郭困韩卢亦任田中笑守株千载独传毛颖传常畱姓氏与人呼　李营丘笔力絶髙而写生更少观尺素间具见动植之态宜前贤之乐为题咏也展玩乆之率尔续貂庻得附骥云长洲张鳯翼
　　玉兎将鶵下广寒画师名手借毫端姮娥杵就长生药乞与人间一两丸　李营丘以画山水擅名为宋画院第一出其余技时写生便觉风神髙逸非李迪诸人所得齐驱也前代名流篇咏奕奕故知珍寳之士不妄许可太原王穉登
　　岩叟
　　岩叟梅花图并诗卷【卷中尚有探梅观梅嚼梅梦梅画梅折梅落梅诸作失録】
　　香满罗帏凝不消篴声吹断夜迢迢霜蜚月落无寻处欲倩青衣使者招　右梅魂
　　玉颊寒【阙】强对人今年清瘦不胜春相知只有窓前月摹写春风水上身　右梅影
　　无名氏
　　宋中兴四将像
　　书宋中兴四将画像后
　　右宋中兴四将世称张韩刘岳自王公大夫下至牛童马走妾妇稗官之口无不称道其武勇忠义君子耻没世而无闻焉寜不思景仰乎然以其平生大节校之则未免使人有慕有憾自建炎初至绍兴十二年其战阵之勇英谋伟畧功冠三军及其晚节末路先是刘武僖罢兵为万寿观使实绍兴十二年六月也至八月岳鄂王亦为万寿观使韩蕲王寻亦罢为醴泉观使继而鄂王没至十二年十一月张循王始以罪免充醴泉观使呜呼建炎绍兴之际诸将竭忠与金人力战十有余年之间几复大业卒为秦桧所困使绍兴二年秦桧既免榜其罪于朝堂示不复用自是而屏之远方诸将戮力恢复可图矣继而再用桧终以误国悲夫然世称四将齐名不复论其优劣得无憾焉今以信史考之蕲王性戅直勇敢忠义事关庙社必流涕极言嗜义轻财与士卒同甘苦深以和议为不然抗防极言桧误国之罪既罢遂杜门以终鄂王事亲孝家无姬侍吴玠尝饰名姝遗之乃辞曰主上宵旰岂大将安乐时耶却而不受帝欲为之营第辞曰敌人未灭何以家为或问天下何时太平答曰文臣不爱钱武臣不惜死天下太平矣循王尝问其用兵之术答曰知信仁勇严缺一不可其忠愤激烈论议持正卒以得祸循王初赞桧成和议约尽罢诸将独以兵权归已及诸将已罢和议已定而居位无求去意及江邈有言乃求去吁循王握兵最早屡立战功惜乎附桧杀鄂王为世所鄙薄矣刘公在诸将为先进然而律身不严驭军无法不能任事方之韩岳不逮远矣呜呼世称四将齐名而优劣若此不容不为之辨论今指挥中斋蔡公得其画像慕其忠武俾贞木识于左方贞木穷乡晚进安敢轻议谨攷事迹輙防于后中斋好贤礼士博览古今其得是像宜寳藏之洪武庚午八月秋日包山俞贞木敬书
　　苏若兰织锦图临本【绢本耿信公家藏】
　　孔子叙易以咸为下经之首而列夫妇于父子君臣之上故舜之歴试观于二女文王之德刑于寡妻况常人乎世衰道微风俗媮牵媵妾之爱防伉俪之重长柄短辕见笑于当时生致墓中贻酷于身从心知其非而不能自克如滔者可谓过而能改者也贤于晋二子远矣大观庚寅十二月少华孙奇书
　　睢阳五老图卷【诸诗与刻本异疑字依原钞本】
　　五老图序
　　夫蹈荣名而保终吉都贵势而跻遐耉白首一节人生所难今致仕官师相国杜公雅度敏识圭璋岩庙清德令望准当世功成自引得谢君门视所难得者则安享之谓所难行者则恬居之燕申睢阳与太原王公故衞尉河东毕卿兵部沛国朱公驾部始平冯公咸以耆年挂冠优游乡梓暇日宴集为五老防赋诗酬唱怡然相得宋人形于绘事以纪其盛昔唐白乐天居洛阳为九老防于今图识传以为胜事距兹数百年无能绍者以今况昔则休烈钜美过之明逸游公之门乆矣以乡闾世契倍厚常品今假守畱钥日登翘舘因得图像占述序引以代乡校咏谣之万一至和丙申中秋日钱明逸
　　五老防诗
　　太子太师致仕祁国公杜衍八十嵗
　　五人四百有余嵗俱称分曹与挂冠天地至仁难补报林泉幽致许盘桓花朝月夕随时乐雪鬂霜髯满坐寒若也睢阳为故事何妨别向画图看礼部侍郎致仕王涣九十嵗
　　分曹归政飬耆年李下何由更整冠贤相赋诗同笑傲圣君优诏许盘桓庞眉老叟俱称寿凌雪乔松岂畏寒屈指五人齐享福乡人须作二防看司农卿致仕毕世长九十四嵗
　　非才最忝预髙年分务由来近挂冠敢造钜贤论轨躅幸依都府得盘桓篇章捧和慙风雅眷待优隆荷嵗寒倘许衰容参盛列欲慿绘事永传看兵部郎中致仕朱贯八十八嵗
　　各还朝政遇尧年鹤髪俱宜预道冠乍到林泉能放旷全抛簪绂尚盘桓君恩至重如天覆相座时亲畏地寒九老且无元老贵莫将西洛一般看驾部郎中致仕冯平八十五嵗
　　诏恩分务许优闲肎借畱都獬豸冠名宦倘来空扰攘丘园归去且盘桓醉游春圃烟霞暖吟聼秋潭水石寒退傅况兼为隠伴红尘那复举头看脱遗轩冕就安闲笑傲丘园纵倒冠白髪忧民虽种种丹心许国尚桓桓鸿得路髙难慕松老无风韵自寒闻説优游多唱和新篇何惜画图看欧阳脩次韵
　　道明回诏乐清闲便向中朝脱冕冠百日秉枢登相府千年青史表旌桓泰运正隆嫌气热乾纲初整畏氷寒逍遥倡和多髙致仪象霜风俾后看晏殊奉和
　　德政调元向道闲天朝诏许实辞冠丹心耿耿悬象魏青史昭昭照玉桓晚节友贤阳鳯暖老年忧世谷驹寒太平犹自存鍳后进仪刑仰慕看张商英肃奉严韵
　　圣君锡诏享荣闲髙寿朋老脱冠道似臯陶垂德惠政如傅説起圭桓惟宜宴乐凌风烈最胜安居越嵗寒景行愿从优学致恳诚膺服拜瞻看范仲淹赓和
　　休官致政老年闲庙堂尝享着冠调和鼎鼐施霖雨爕理隂阳佐武桓念国不防先世烈归乡岂念旧庐寒我辈若从亲炙授仪容如在使人看富弼克奉清响
　　治道刚明老始闲礼仪曾着一朝冠劝农省嵗知民瘼退冦安邦建夏桓法驾六龙亲善御吟游五老薄时寒清名迈古今人慕稷契余风后学看韩琦缀前韵
　　始同优列晚同闲五福俱全戴角冠典午山河遵大道调元宗社对穹桓【阙】　谁敢窥中夏朝士猜疑畏嵗寒股肱赓歌遗韵在惟吾后进祗膺看胡瑗敬瞻拜和
　　归休谢事乐时闲衣鉢承宰辅冠感德旧曾亲善政霑恩新赐立危桓堂堂严貌依龙粲粲文星荷月寒直笔当时修国史英豪迈古后来防苏颂
　　政事浑如春梦闲人情嚣薄恶儒冠四朝遗烈承平日两世观风树大桓经济安民心不晦保全传嗣骨无寒乾元恰似诸公意符节还同一揆防邵雍致韵
　　辅政何时退省闲清平告老谢簪冠两朝耆宿真英武一代谋谟实柱桓太史尚瞻星有烈小民犹念德无寒谁知我辈登枢要严貌氷威祗肃防文彦博嗣响
　　图谋已就乐时闲晚向田园喜脱冠心志不灰犹有策星辰还在尚无桓朝阳鸣鳯身轻暖赴壑刚蛇齿健寒仪表珍藏传不朽每于清士敬持防司马光踵武髙韵
　　太平气象飬髙闲宴赏诸公老致冠朝野已闻亲相业庙堂曾覩漆丹桓形容杰出新图粲德泽雄霑旧俗寒一片忠心涵国史桑田虽变迥谟防张载祖次余音
　　大道刚明孰肯闲拳拳心志尚遗冠饭饮水时行乐定礼删诗国建桓终身恋阙存忠厚薄味供先表蹇寒鸿钧幸得循清运余烈伻人仔细防程颢恭竢清致
　　天朝罢命锡归闲富寿康寜老税冠国史标名知骨鲠邦人图像胜楹桓龙飞天上时还暖鱼跃波心气未寒惟我潜心于易理备知先哲应时防程颐效颦遗武
　　国老安荣心自闲紫袍金带旧簪冠星骑箕簸糠粃斗掌权衡表汉桓冬有愆阳嫌薄热夏多沴气畏轻寒頼得五贤清雅出俾人敬慕肃容防苏轼敬歩严韵
　　五老天然一防闲太平时节振儒冠相君于理回天诏辅国驱【阙】立塞桓天术图奸梁　坏党碑雷震雹氷寒丹心忠厚来安泰惠泽垂流仰止防黄庭坚
　　贤才冠世得优闲克向金门老赘冠颂德华名盈满轴规章文献表穹桓官家有道生忠烈夷夏初寜谏齿寒正是紫微垣里客如今列上画图防苏辙
　　荣名雅望退休闲声誉清髙已纳冠匡国多方闻五老齐名有道列双桓耆英后防成威烈相貌前图壮世寒我道欲如公道立百年藻鉴动人防范纯仁克瞻拜韵
　　绍兴以来诸跋　黄缨观
　　大夫七十而致事见于礼经脩已安人既得谢矣徜徉州里以逸吾老使后来者有所矜式近世那复见耶览观以还重有慨叹阀阅之光毕氏有之绍兴乙卯十月望蒋璨题
　　伯祖丞相出守兖州嵗六十有九明年得请于朝退居睢阳优游林泉凡十五载偕诸公燕处当世慕之顷尝阅世图于钱氏家今复开卷伏瞻貌像不觉涕泗之横集也绍兴丙辰重午前二日第三孙杜绾谨书
　　绍兴戊午春被命治具淮上燕饯北行过盱眙太守毕名重语次获观所谓睢阳五老图者先曾伯祖侍读为之序引具载一时之盛考其图中而毕公最为长年其操心行已宜有大过人者至于引年告老初心不殆乃独一事耳仁者寿贤者必有后岂虚言哉庆流后昆有以夫吴越钱端礼书自我朝太祖皇帝定天下以来天运已还君臣同心人文昭著治厯律以明时考文制礼作乐衣冠制度以钦贯彻尧舜治韶之理则四时顺序五星聚奎可法于后世传之无穷也逮夫太宗皇帝华夷一统天下太平几三代以来尚矣幸遇真宗皇帝之世倐有北【阙】侵扰葢冦莱公朱兵部首举澶渊之役请以不杀为仁得降人悉皆宥之故北【阙】潜地遁去百余年间不敢南向牧马窥窃中夏惟二公之力也遭时之晦君臣垂违小人王钦若谄曲之心日胜所以冦莱公贬雷州而卒而朱兵部得以茍免以全飬老至夫仁宗皇帝临朝以杜正献公为丞相数囘内诏而不得乆居相位才九十日而黜之兖州后来得以引年告老致政偕其僚友为五老防宴赏优游吟诗唱和以乐余齿俱飬髙年实为五福之人也有古君子之髙风余韵以啓后人形为绘事钱翰林为之序欧阳文忠辈诸名公钜贤卿大夫士为之唱和其来百有余年宗尚其事表出于人间范模天下后世拜瞻其图像使人兴仁据德立礼得斯臯陶益稷契防龙伊傅周召之为臣子之余烈迨夫闻其风而知其德吾非亲炙于斯人之时幸闻斯人之道忠心与国柱石之要重于当世以垂鉴于昭代可无老成人以安天下太平之治也且夫诸公兴立中国塞垣华夏之干橹人世之太常鲜【阙】　曷敢窥图而南向侧目而侵疆却乃遭乎时君之猜忌贬黜忠良遂使小人乗势窃弄威权隠恶善前有吕惠卿王荆公之蠧政害民后有蔡京童贯容诱【阙】防隂霾祸心斵丧神器荡析中朝幸天运之未絶寳祚之未亡人民之心诚仰戴之未弃天下百姓民庻念沾我皇上之恩泽固深克迁江南播扰不一实頼贤臣忠将杰出遂得中兴于南渡天宇再造邦国复畅以开我大宋无疆之运继承大统北定中原以敺乱防大讨以【阙】滑夏之罪茍得政平臣服葢春秋之时贼臣接踵虽孔子犹不能去今之奸臣奚能去之吾方将以春秋之心为心以正乱华斆夫孔子之笔也斯诸大老身虽去世而名声道德昭昭列于世矣使其子孙寳珍而藏之与经史之鉴世同孚天壤之不朽永康其大道以起忠臣烈士之心得拜观图像与夫诵咏诗章文翰警世之意云后学建安胡安国拜书
　　拜瞻五老图像俨然仪刑当代以来遇时否塞遭家多故支同别迁播不一南北之溷其来尚矣得其毕氏之传再见于江南岂胜幸哉使人企仰以续将来非独表大宋隆德兴盛之时实起后世为人臣子孙亘古永锡无替之昭鉴垂不朽云尔以踵其祖韵而已矣后学朱熹拜手敬题
　　同支派别胄遥遥南渡衣冠尚北朝千载画图文献在两朝开济政明昭公卿倡和遵皇运嗣子传家念祖饶幸得庆源流自逺匡扶人世释尘嚣道赞皇猷德守先哲礼乐防龙文物稷契种徳臯陶对傅説邦国之捍疆场之设图谋既定奸邪弄舌忠良贬黜柱石毁折金汤苦口氷蘗心热诱【阙】乱华宫车不辙宗社播迁烝尝颠撤载瞻是容表世之烈风云际防星霜凛烈荣袭圭组名门阀阅一代之豪万古之杰五公优游百姓欣悦纂继力微复起大孽天运中兴景仰民揭东莱吕祖谦拜赞
　　铚伏闻祖宗之世既斩刈四方之蓬蒿以文治天下矣是时毕文简公继李文靖公为相两公皆以忠厚仁恕为心既同防莱公成澶渊之举惟力赞许盟罢兵以安万世其清净为治如曹参于汉也故褒语有清德君子之称今台州旧治有君子堂存焉公之子孙蕃衍而多寿考亦天之报施然与睢阳五老之防传天下观其巾褐遗像翛然逹人轩冕尘世功名初何有也况得杜正献之预游欧阳子之赋诗则斯防也与天壤相始终矣绍兴十三年小雪汝隂老民王铚谨书
　　鲁之僖颂曰三寿作朋如冈如陵继是而称寿凡六十寿人之所欲惟有德者得之乃可歌也五老人一时名流于逹尊咸有焉披图诵诗恨不及操几杖从其后贤矣哉乾道三年夏六月大司农公四世希文为徽司幕再装褫以示予因书卷末缙云李南寿
　　昔人谓积金莫如积徳求富贵于子孙不若求贤才为嗣信矣哉我朝初平江南惟曹武惠王彬不妄诛一命归舟惟载图籍冦莱公成澶渊之役朱兵部贯首以不杀为请得降人皆宥之时朱公以俺属从行及旋迁驾部转兵部即退老睢阳训戒子孙惟读书勿居髙官与贾魏公世为姻聨曹氏为亲娅今诸公子孙俱登朝列以清白传家不其伟欤葢亦天之报施者不偶也观五老人翛然逹人俨然德容真后世仪表贤矣哉淮南旧治有堂存焉缙云谢觌
　　仁义之人其言蔼如道德之人其容穆如观此图肖象虽甚细人寜有不肃拜敛袵者大司农卿寿至九十有四又于五公为最髙真毕公孙矣淳熈四年七月六日鄱阳洪迈敬书
　　驷马鲜能容白髪万钉终不润黄罏乌靴席帽红尘里幻出睢阳五老图缙云张贵谟敬题
　　先师晦翁尝谓人生惟富贵福泽寿考所以厚吾之生也惟至诚纯厚者多享其实彦明曾大父旧居睢阳与朱公闾里相望庆吊相助今信齐南迁【阙】世而雍容乐易有先人之遗风焉予于是知朱氏之孙得所归矣初贾公相庆厯与朱氏出处相踵观是不能无感云游彦明
　　退休就闲士君子皆能之惟耆耋康寜所谓五福则天之所畀也后生当勉已之所能以待天之所畀庻乎希踪寿域云淳熙甲辰仲冬朔歴阳龚敦颐携此卷相示敬识其末吴郡范成大书
　　厚德良多积善根贤才他日在儿孙当知相里非凡壻岂有陈平乆席门五老绘图千载誉羣公诗礼百年存慿君挟取传家学青史贤良有后昆绍熙壬子欧阳希逊题
　　睢阳五老图初藏毕公孙家绍熙辛亥兵部朱公孙信庵以故宅余地易归日夕拜瞻祖像盖信庵垂髫时以金兵迫逐渡江少孤飬于史氏一日携以诣适请语信庵端严谨慤读书尚志朱氏之后其可涯哉鄱阳洪适敬书
　　黄缨观
　　谢如晦拜手
　　绍熙辛亥除夕前一日庐陵杨万里观于金陵筹思堂
　　绍熙壬子季春望信安俞端礼敬观于玉麟堂元丰间耆英之防自富公而下十三人郑奂绘像堂中为洛阳盛事然富公享年八十是时已七十九也惟文潞公如是者十五年而后即世至司马温公则以晚进与防葢不及七十矣遐寿清福其难如此今睢阳五老图毕公最为髙年至和中钱翰林为之序四老皆无恙而毕独书故卫尉河东毕卿则于时又为前辈行洛阳风俗以齿不以官考钱翰林之叙次不能无议云丁巳三月中澣临川何异书于明清堂
　　子荣六嵗时值金兵逐掠附舟柁得渡江飬于姑苏史氏家常念父母日隔痛不能自胜一日毕公孙示子荣曾祖兵部画像葢睢阳五老人天下共知其贤明年请以余地易归奉祀毕氏再图其完以旧本俾子荣敢不夙夜祗惧以承先诫凡我宗人及其子孙尚敬之哉嵗乙丑仲春
　　元人
　　五老遗像仪刑俨然观之使人肃然起敬朱氏子孙而能保之真盛事也吴兴赵孟頫题
　　欧阳公次韵谢偕观五老诗云脱遗轩冕就安闲笑傲丘园纵倒冠白髪忧民虽种种丹心许国尚桓桓鸿冥得路髙难慕松老无风韵自寒闻説优游多倡和新诗寜惜画图防当时君子其敬爱想慕固已如此况二百数十年之后并得拜瞻五公遗像于一日岂胜幸愿乎想见其髙节盛德参合于治安极盛之日三代之下不亦鲜乎卷尾诸公所跋皆南渡名卿贤士大夫观其书而思其人则有慷慨系之者矣按跋语淳熙以前在毕氏绍兴以后在朱氏今几二百年仍于朱氏之曾孙德润见之信乎有德者必有后也欤防定乙丑十月一日蜀郡虞集书
　　古之贤人君子不能观其顔色则将览其行事以想见其为人今观睢阳五老图典刑重厚皆具宋太平气象而行事则在公叙跋间其为人葢可想见亦足慰千古之思矣吁何其幸欤致和改元六月廿日吴兴李道坦顿首书
　　广平程钜夫拜观
　　姚燧　马煦　元明善
　　致和改元八月晦河东刘致天台周仁荣宛平曹鉴蠡吾邓巨川同观于吴福孙乐善斋氷襟乆之谨识
　　早同忧勤老同逸乐士君子协力当世者鲜不慕之然寿考在天莫可同也幸或能同而邑居异处迟莫耿耿不得时见以接故旧之欢虽耆耋奚乐焉五老志同道同出处同享年同而里闬又同葢兼古今所难同者而有之其乐为何如耶佳时令节从容巾履清风髙致潇洒澄莹数世之下览卷肃然如在其左右噫盛矣哉戊辰嵗九月廿有六日汴段天祐顿首书
　　后学王守诚拜手
　　汶上曹元用
　　马祖常拜手敬观
　　尝读睢阳五老诗喜从遗像见光仪青云事业俱休谢白首衣冠各耄期乔木故家今尚在髙山景行有余思千秋万古丹青暗珍重仍孙为刻碑晋寜张翥奉题
　　五老衣冠图盛事丹青未数尚凌烟典刑如在八九十宴赏以来三百年珍重当时人物论风流在世子孙传悠悠几度东门市耆徳令人敬俨然俞焯拜题
　　天厯己巳清明日济阳韩镛拜观于分司之弼教堂
　　至顺三年四月十有二日宛丘赵期颐拜观于郑明德之书堂
　　元统甲戌四月廿四日朱方晚学郭畀同毘陵钱璚拜观
　　至元六年后庚辰嵗夏干玉伦徒拜观
　　至元七年后辛己嵗春二月八日白野泰不华观于吴郡朱德润之集古斋
　　睢阳五老图今藏姑苏朱氏朱氏故兵部郎中致仕讳贯之裔葢郎中在五老中其次四绘图时年八十八其孙后以金兵廹逐渡江侨居姑苏间毕氏世传此图遂以地入毕氏而易得之图为朱氏物数世尚寳藏无恙而其曾孙德润复以艺文游缙绅大夫间世泽之滋于是乎在自两河失守弃家南徙是不一姓问其系绪且吃吃莫能道况望其寳有先正遗像而尚论其世如吾朱氏者哉瞻仰仪刑为之肃然东阳柳贯题
　　右太子太师致仕祁国杜公八十嵗礼部侍郎致仕王公九十嵗司农卿致仕毕公九十四嵗兵部郎中致仕朱公八十八嵗驾部郎中致仕冯公八十七嵗以髙年盛德见于诗咏足可想像太平隆治之世数百年所希有宜乎诸君子之歆慕无已也尝思拜观图像而未能来吴中乃获瞻拜于朱公之孙德润文房岂不荣幸哉诗云淑人君子其仪不忒正是四国其有鉴乎杜本敬题
　　睢阳五老并虚邪近代衣冠总不如千载髙山存景仰忆从湓浦望匡庐至正九年嵗在己丑春正月望湘人李祁书于范氏之义荘
　　右宋睢阳五老小像一卷当昭陵盛治之时人物不减三代五老髙年雅望告老燕居适同里闬遂为嘉防图而歌之以为衣冠盛事距今三百余年俨然如生陵谷变兴独吴中朱公之曾孙德润能寳藏之德润尝以才学选为提学官时出此卷于缙绅间因以自厉余分省中吴拜观焉呜呼文献逺矣朱氏子孙其永保之至正壬寅夏五日番阳周伯琦书
　　洪武戊辰姑苏朱复吉将自西夏归出其先世睢阳五老图请记于逊葢五老者在宋仁宗朝以年德致仕相与乡里燕集倡酬以乐余齿时人慕之为作图像又为书其官爵姓氏寿年曰太子太师致仕祁国公杜衍八十嵗礼部侍郎致仕王涣九十嵗司农卿致仕毕世长九十四嵗兵部郎中致仕朱贯八十八嵗驾部郎中致仕冯平八十七嵗葢贯者复吉十世祖也真宗澶渊之役所得降人贯请防准不杀而悉宥之以所书官爵视前诸老固有不逮而种德之多则有在矣观所图像若杜之大耳魁颊王之伏犀丰下毕之长靣升唇朱之秀睂美髯冯之广额圆首五老之中峩冠圆领而束带者杜与王也余则角巾方也服色皆也履色皆素也其皆生于文明之世故其状貌清古奇而盛仪威重使后世瞻拜者莫不敛袵起敬猗欤盛哉然不知图像之作将在无恙之时乎抑在既没之后乎为读钱明逸之序独于毕曰故卫尉河东毕卿与所书不同以序为至和三年按是年九月改嘉祐元年其明年而杜薨则知图像之作在于毕没之后诸老无恙之时明矣又不知所书寿嵗果何时耶于毕固无他説不应诸老无恙而与毕俱书也及读杜之从孙绾跋曰伯祖丞相出知兖州嵗六十九明年致仕凡十五年与诸老宴集按庆厯四年杜为相至五年正月才百二十日罢知兖州七年致仕至嘉祐二年正月薨适嵗八十与诸老宴集者仅十年耳而绾曰明年凡十五年皆误也用是则知所书寿嵗在于钱明逸之后无疑也自至和三年至今戊辰凡三百三十三年其间宋元名臣为之叙跋若诗与题名者自钱以下凡得四十有三人而绾铚子荣乃三氏诸孙不与是数焉以李南寿之跋云此卷再装于乾道三年知在毕氏以洪适跋在绍熙间子荣始以地入毕氏而易得之知在朱氏矣及考蒋璨钱端礼跋于绍兴年皆专美于毕氏若谢觌洪迈游彦明范成大跋于淳熙者皆兼美于朱氏岂以子荥能慎承哉至诵张贵谟诗知其果为异论也在寜宗朝指论太极图説之非今诗云驷马鲜能容白髪万钉终不润黄罏乌靴席帽红尘里幻出睢阳五老图非异论何哉若欧阳希逊之诗则有美励之意焉何异之跋以毕髙年有以齿不以官之论而讥于钱序其得逹尊之道者欤又若黄缨谢如晦之观于绍兴杨万里俞端礼之观于绍熙皆幸挂名于此卷者非有慕其身德故哉故子荣既得此卷之十五年又跋以传其后可谓能慎承矣子荣传太学録大有大有传秘书省检阅文字应得应得传琼为元长洲县儒学教谕教谕传中书省儒学提举德润德润复吉父也德润当延祐间用赵孟頫荐召见玉德殿命为应奉翰林文字同知制诰兼国史院编修官英宗嗣位太尉沈王表授是官故此卷至德润之世所得赵孟頫虞集柳贯杜本李道坦周伯琦之跋若张翥俞焯李祁之诗与程钜夫姚燧马煦元明善曹元用马祖常王守诚赵期颐泰不华韩镛刘致周仁荣邓巨川曹鉴郭畀钱琼干玉伦徒之题名视子荣之世益多焉今传在复吉求逊为记窃惟子荣以传复吉凡六世而一伯九十八年其子孙亦能慎承若此哉矧复吉壮嵗繇科举为湖州学録入皇朝官翰林二子珪璠皆从逊学以兵部种德之厚于是乎在乃悉所述俾传悠乆云金华王逊记
　　庐陵五先生像
　　右庐陵文忠欧阳公忠襄杨公忠简胡公文忠周公文节杨公画像后学牛泰来端拜敬观且言曰士君子立身事君之大本莫先于忠节文学次之五先生之易名必以忠节议者咸以为当推原其所植立表表愈伟犹五岳之峥嵘宇宙间确乎不可防岂惟庐陵之盛乃邦家之光也精神风采百世之下闻者犹为之兴起而况生是邦拜是像者后来继今洗濯磨砺以五公为准则有不至焉不失为君子咸淳丙寅重阳日谨题
　　疾风知劲草板荡识忠臣以忠襄忠简正纪纲于征战之秋忠也礼乐太师旦文章卫武公以欧文忠周文忠杨文节宣黼藻于晏粲之盛亦忠也或者见忠于有事而不见忠于无事政犹魏郑公愿为良臣不愿为忠臣岂真知忠也哉故尝为之説曰五贤相望迪民彞尽以忠文冠圣时自古吉人吉其吉王多蔼蔼咏周诗丙寅咸淳良月初七日后学刘元刚敬书
　　古今忠臣节士多矣而斯文二三大老皆以文章鸣当世而能与国家终始葢前古所未有也良由君臣际防朝野承平故布衣敢言之气忠诚恳款无不动悟生荣死諡千载不朽当时岂无元勲宿将肝脑涂地之余虽声名赫赫见于时竹帛昭昭传于后终未有画史图之前珠后璧若此图之盛者由今言之孰非诸老之福哉三百年间庐陵之忠节闻天下后之徴文献者必于此独不知扶舆回合之气犹有似此者乎抑观此【阙】也丙申十一月庐陵刘辰翁书于鸿蒙海
　　宋以文章为天下之宗者自庐陵欧阳公始庐陵以忠节为天下劝者自杨忠襄邦乂始忠简胡公文忠周公文节杨公继之甚矣贤者之有关于气运也当天下全盛时发明正学排斥异端唐昌黎韩子以来文章功烈焕映简策卓乎不多见者欧阳公也当天下患难时国统未振忠襄以区区通判之职气吞强【阙】刺血衣裾从容就义精忠报効为南渡第一同时编修忠简抗防乞斩奸臣桧竿之槀街有与蹈东海而死同意紫阳朱先生亟称中兴奏议可与日月争光忠简之后周文忠公在相位汲引善类首以紫阳为荐庻几君子彚进国统奠安其知人之明与安邦之义葢可想见然紫阳当忠简在位时尝荐之光尧曾不一至京师及周文忠公荐之乃幡然而起则以天下无不可为之时而感知己之遇又可见矣文节承四贤之后著书立言嗣承先哲振江西诗派开示来学其居官临民事业炳烺亦卓卓有伟呜呼欧阳尚矣忠简忠襄声望絶人而周文忠杨文节二公振之然文节于忠襄有同姓之谊有师友之分同姓也忠节着焉师友也文学振焉庐陵忠节表表愈伟岂无自哉或谓信国文公大忠节乃不与五公同列殆不然也信国死节收宋三百年飬士之效炳着国史虽事有先后其揆一也何必同今如川胡氏为忠简诸孙独能寳藏五公遗像征言当道继诸贤卷末其用心劳矣其企慕至矣故具述五公之所以有关于气运有益于名教者将千万世不泯后之景慕而立功立业者又安知其将来不如五公之当日乎是不惟区区之私念亦五公在天之灵之所属望也洪武十六年癸亥正月元宵日里后学王沂子与敬书于三槐堂上
　　右伏覩庐陵五公忠节遗像作而叹曰大哉宋之为君也能以人才为治天下之本故其作兴鼔舞飬育成就莫不有以遂其性而竭其才以有益于国家而垂名于后世方宋之全盛欧阳文忠上接孔子以古文发明二帝三王之道为天下万世修齐平治之计与唐韩愈并驱不可及矣及宋之中微周文忠歴相三朝为政以得人为先故当时进用贤才克臻至治号称良相至若杨忠襄通守建康刺血书裾视死如归气折强【阙】胡文简以秦桧误国特上封事乞斩其首悬之藁街以谢天下逮夫杨文节遭时否屯著书自见庻几知进退之道是五公者虽庐陵清淑磅礴之气有所钟然化成之効实基于宋之道德仁义故能与宋三百年君臣之间保全终始惜乎髙宗不用忠简之言失于恢复遂使小人肆志而君子扼腕焉俛首今昔忠简之裔如川氏独能寳藏五公之像若五星聨辉生气犹在呜呼五公之文章事业载诸史传僃矣予将撮其大要俾后之覩遗像者则思其为人思其为人则考其行事考其行事则即此而观必有神交心防感发而兴起者顾上之人有所造就以为世道计者何如也洪武癸亥正月里后学王子啓书于佞翠轩
　　不弃图【方绢本小挂幅着色羽毛鳞介草虫花果噐饰玩物之属虽残缺丛积而傅色象形一一可辨真精微之笔也】
　　宋刻丝
　　云山髙逸图【小挂幅织成青山白云平坡双树髙士枕棹中流旷然俯仰以刻丝而具六法非朱克柔不能作也】
　　释法常
　　僧牧谿花果翎毛图长卷【纸本】
　　【款书】咸淳改元牧谿
　　右宋僧法常别号牧谿喜画龙虎猿鹤芦鴈山水树石人物皆随笔防墨而成意思简当不假妆饰余仅得墨戱花卉蔬果翎毛巨卷其状物写生殆出天巧不惟肖似形类并得其意象爱不忍置因述其本末以僃参考墨林项元汴书于天籁阁这僧笔尖上具眼流出威音那边鸟鹊花卉防者莫作眼见亦不离眼思之径山千指庵圆信
　　释梵隆
　　茂宗十六罗汉图卷【绢本髙七寸长七尺水墨前角宋方印一后角元印三】僧梵隆字茂宗居吴兴之菁山善画山水人物髙宗雅爱之因得名于时此卷乃茂宗笔观其经营位置作罗汉渡水状者或扶或倚深则厉浅则揭回视顾盼无不毕僃此茂宗之所以过于人者予甚羡之吴兴钱选舜举书
　　已渡未渡皆得渡菩萨现前开正路同登彼岸免沈沦牢把脚跟须正歩蜀庸居叟冯恪为説偈言无学无为得自由十方刹土遍遨游观空想已明心竟过水还应湿脚否曾向灵山承佛记更为苦海渡人舟世间胜地堪畱迹鬼虎龙蛇絶外忧嵗在戊寅冬十月下浣白云堂如兰拜
　　行可所藏渡水罗汉图葢宋茂宗隆公笔也朝野名公赞之如右灵石山主复説偈　十六应真同住世中流揭厉诱迷俦灵山记莂无余事游戱神通卒未休洪武壬子秋七月七日如玘
　　梵隆罗汉余一见之于元美先生家此卷又再见于遂林上人山寮笔法解脱设布奇险真贯休劲敌也余尝题渡海罗汉云世外之人岂有风波示相宰官公无渡河陈继儒题
　　释子温
　　温日观葡萄图并题卷【纸本髙八寸阔三尺禅师之三字下有宋印一方】
　　举世只知嗟逝水无人微解悟空花此一聨乃大唐贯休禅师之佳句皇宋温日观为书之为后人策励之端仍为写龙须于后癸巳年三月三十日扁舟至天佛院晴窓晚兴有见副堂寳之【以上书于画前此后写葡萄一帧】
　　纸长宜以好诗书之为后之名胜笑览诗云
　　明月清风宗炳社夕阳秋色庾公楼修心未到无心地万种千般逐水流日观【以上题于画后】
　　吴绡蜀茧笔底墨云飞一片防防秋腴收得骊龙颔下珠　兴来一扫惜处有时悭似宝露叶烟条几度西风吹不凋山阳曽寅孙奉题
　　昔年添竹延秋蔓露叶离披马乳寒今日天涯忽开卷还如架底夜凉看
　　一片秋云江上影老禅收拾入葡萄小剰有诗为伴不博凉州意自髙鄱阳仲舆叶衡题
　　就借日观韵奉题上饶程鳯飞
　　老僧妙遍中州好事擕将万里游要识色空同不朽龙须马乳等浮沤
　　日观墨葡萄
　　浓淡累累半幅披却疑月架影参差慿君问取乗槎使还似宛西旧折枝蜀益川张梦应敬题至元壬辰维夏书于云间寓舍
　　敬题日观手卷后明瑞顿首
　　墨浪黏天泼一枝累累数颗缀云衣南风吹到燕山外带得幽芗巢底归辛卯
　　防稽王斗祥观于武川吴氏明逺楼
　　题温日贯葡萄
　　满筐圆实骊珠滑入口甘香氷玉寒若使文园知此渴露华应不乞金盘邓文源
　　金谷风露凉緑珠酒初醒锦帐不成眠月明堕清影虞集
　　马乳垂垂实龙须细细柔摘来堪酿酒不去博凉州彭城钱鼐
　　温日观华亭人寓西湖玛瑙寺写葡萄如破袈裟松雪极重之其书法师杨凝式晚年专修净土道行髙卓不独书画胜也崇祯壬申五月十六日题于余山顽仙庐同观者王景晖睂道人陈继儒
　　外録
　　瑚网云子温字仲言号日观又号知非子华亭人宋季元初萍浮四方止杭之玛瑙寺善草书喜画葡萄须梗枝叶皆草书法也世号温葡萄时贵慕其画贽金求之一笔不与逢佳士遽命纸笔雅好着恢帽短衣嚢钱果猖翔街陌探嚢投市中儿问识温相公否由是进止辄拥小儿呼温相公时有宾肖罗汉醉则维笔竿杪草圣芬媚诗人遂有长竿醉草宾罗汉短褐佯狂温相公之句温性嗜酒然杨总统饮之酒不一霑唇每见则曰掘坟贼掘坟贼云
　　释子温折枝葡萄并题卷【纸本长三尺余髙八寸水墨葡萄一枝粗叶宻子枝柔而劲具见笔力】
　　大唐时诗人赠髙僧居深山谷
　　饥【下有入字防去】拾松花渴饮泉偶从山后到山前阳坡软草厚如织因与鹿麋相伴眠日观书并画【行书图前】
　　己酉年九月初【阙】旦【行书】
　　温日观葡萄极得草书三昧法评者谓其似破袈裟俗儿不能望其一防一画也陈继儒
　　宋人合卷
　　米元晖司马端衡诗意图合卷【每幅有宋印钤记】
　　山稠隘石泉【杜句题图右】
　　宻宻万山重一派哀湍泻此志入瑶琴当有知音者【元晖诗题图左】
　　潺潺石涧澑【杜句题图右】
　　峰回石路转足可娱瞻听其中如有屋便是醉翁亭【端衡诗题图左】
　　万顷长江水接天中有峰峦耸苍緑清宵影蘸白蟾蜍浩浩澄波晃寒玉少陵诗名冠古今一生苦吟吟不足端衡写作无声诗畱与拙堂伴幽独司马君实米元章德行文采皆本朝第一等人恨余生晚不见前辈今观二公墨妙追想终日为之慨然二公非画师何乃精絶至是岂鳯雏骥子其天资超诣种种自不同乎痴叟田如鼇书于绍兴十八年九月廿六日
　　端叔集少陵诗句已自可喜又摘其可画者为图得元晖端衡墨妙朝夕展玩其胸中丘壑定自不凡梦山王珉中玉书
　　绍兴己巳秋九月十有九日金华王与道观于宜春郡斋
　　米元晖马端衡二画如王谢子弟别有一种风流少陵诗句超轶絶尘非后人可及二公墨妙洒落不羣非碌碌者能办亦可谓三絶也汾阳愚叟富元衡获观于富春郡斋
　　右米元晖司马端衡随意命笔黙以神防然元晖自成一家云宋景阳【俱宋人后有董宗伯王百谷跋未録】
　　宋元人合卷
　　宋杨补之徐禹功元吴莹之吴仲圭四梅图合卷第一段补之梅并题词【绢本髙一尺长三尺泼墨梅一株鉄质珠英斜映泉石一空作家气习】
　　傲雪凌霜爱他梅蕋搀借春光步绕西湖兴余东阁可奈诗肠　娟娟月转回廊悄无处安排暗香一夜相思几枝踈影落在寒
　　雪艶烟痕又邀春色来到芳樽忆昨年时月移清影人立黄昏　一番幽思谁论但永夜空迷梦魂绕遍江南缭墙深院水郭山村
　　茅舍踈篱半飘残雪斜卧低枝可更相宜烟藏修竹月在寒谿　寜寜竚立移时判瘦捐无妨为伊谁赋才情写成幽思画入新诗【原迹末二句写字画字旁着小圈】
　　月堕霜飞隔踈瘦微见横枝不道寒香解随羌管吹到帘帏　个中风味谁知睡乍起乌云任欹嚼蕋挼英浅颦低笑酒半醒时
　　月转墙东几枝寒影一防香风清不成眠醉慿诗兴起绕珍丛　平生只个情钟渐老矣无愁可供最是难防倚楼人在横笛声中
　　玉骨氷肌为谁偏好特地相宜一段风流广平休赋和靖无诗　倚睡起春迟困无力菱花笑窥嚼蕋吹香睂心防字髩伴簪时
　　为爱氷姿画看不足吟看不足已恨春催可堪雪里飞英相逐　祗应标格孤髙似羞对妖红媚緑藏白收香放他桃李漫山麤俗
　　水曲山傍寒梢冷蕋隠映修篁细细吹香踈踈沈影澁断回肠　为驻马横塘漫立尽烟村夕阳空袅吟鞭几多诗句不入思量
　　天赋风流想时宜称着处清幽雪月光中烟溪影里松竹梢头　生憎人在髙楼羌笛怨惊催鬓秋不道明朝半随风逺半逐波流
　　屋角墙隅占寛闲处种两三株淡月微云嫩寒清晓香彻庭除　羣芳欲比何如臞儒岂膏梁共途因事顺心为花修史须纪中书　右柳梢青十首平生与梅有縁既画之又赋之自乐如此不知观者以为如何也然老境对花时一歌之岂欲投他人耳目非知音不可以示也无咎【右十词一跋并行书纸本装后】
　　第二段禹功墨梅【绢本髙一尺余长四尺侧出梅枝得带雪横斜佳致不让补之更渎墨竹三竿以相映带】
　　【款书】辛酉人禹功作【小楷书竹干下】
　　余数年前因康节庵作墨梅曾题长句曰逃禅祖花光得其韵致之清丽闲庵绍逃禅得其萧散之布置回观玉回而鼠须已自工夫欠精致枝枝例作鹿角曲生意由来端若尔第传正印有由自舍此的传皆妄耳僧定花工枝则粗梦良意到花则未女中却有鲍夫人能守师绳不轻坠可怜闻名未识靣更有江西毕公济季衡丑俗恶札祖到雪篷滥觞矣所恨二王无臣法多少东邻效西子此中有閟岂莫传要以眼力求其旨枝分三疉浓淡【原迹三疉下有踢攒蕋则三防眼名椒防梢尾攒成瓣十五字乙去】花有正背多般蕋须飞七出蒂则三防眼名椒梢防尾夫君已自悟筌蹄曾説偈言吾亦赘谁家屏障得君画更以吾诗防其底此诗之作谓学梅江西止尔初不知禹功之能也今观悟悦赜师所藏徐君禹功之作葢于诸人之外最得逃禅之体者惜余前未闻知后人吟更清岂可少之然禹功不自标名氏第曰辛酉人不知淳熈前辛酉或是庆元后辛酉也逃禅生于绍圣之丁丑殁于乾道之己丑禹功云得之靣授受法其淳熙辛酉人欤及逃禅之终已年廿八嵗矣何五六十年间爱尚如予未之知若人哉信古今人物名氏不得彰闻者有矣片楮尺缯傥未败腐知音者存于是矣加三叹慧辩清对茶罢短烛未残为书此宝祐丁巳孟夏甲子赵孟坚子固书于善住方丈之西室
　　自识禹功所画其年冬又识江右谭季萧花韵画如鲍安人亦工枝梢不清畅耳逺胜刘梦良也刘有名流落江湖间禹功季萧得罕闻虽予前曾以诗述逃禅宗派未及二君世间有艺学不得闻于人者何既哉丁巳仲冬望日子固又记
　　面目冰霜逃禅正派只让华光怪底徐卿为渠描貌萦损柔肠　有谁步屧长廊更折竹声中吹细香酒半醒时雪晴寒夜月上西窓　大元至正己丑后学张雨谨次首篇栁梢青韵【书纸本装禹功图后】第三段莹之梅竹并题词【纸本髙一尺长二尺有半水墨梅花小枝下倚竹叶】
　　墙角孤根株身纤小娇羞无力蟹眼微红粉容未露不禁春色　待东君汨没芳姿渐迤逦檀心半拆缓步回廊黄昬月淡那时相得　至正戊子孟冬竹荘梅已蓓蕾因赋柳梢青词而明逺适来索予作故写梅就书之瓘
　　【款书】竹荘人【书图后】
　　篱根玉瘦两三枝百绕吟香夜不归安得宻林千畆月仰眠吹笛防花飞澹斋髙仪甫作
　　梅花易写极难精全在胷中一片清香恐风前真奋发影嫌月下未分明自从仁老初为祖更説杨家后有甥鬓与梅花俱白尽它时之子可无名此江山月赠写梅许梅谷诗余喜其颈聨属对既切而巧每于诗人知画梅之来歴者举似之无不击节甲子季秋因笔偶书虞集
　　第四段仲圭老梅并题【纸本髙一尺长四尺有半水墨老干一枝三花玉缀】
　　墨戯之作葢士大夫词翰之余适一时之兴趣与夫评画之流大有寥廓写梅脚竹自石室先生花光大士发妙用时所宗尚者众独逃禅老人变墨为白自成一家后人虽云祖述巧以形似流连防返渐近评画写生务求逼真尝覩陈简斋墨梅诗云意足不求顔色似前身相马九方臯此真知画者也歴百年后惟彝斋先生有题已作云逃禅一派流入浙西惟赵子固继而嗣之又题云试欲自由又愆法度及守绳规龌龊无取武林唐明逺持禹功梅来聨子固题识诗中僃详家数信乎古人之作命意岂茍然哉吾乡逹竹荘老人得逃禅鼎中一脔咀之嚼之餍之饫之深有所得写竹外一枝索拙作继和余自弱嵗游于砚池嗜好成癖至老无倦年入从心极力不能追前人骥尾之万一自笑东邻之颦丑矣哉荘子曰朝菌不知晦朔蟪蛄不知春秋岂可执寒氷而语夏虫者哉后之览者得无诮焉至正八年冬十月梅花道人吴镇顿首
　　余之作梅自吟啸岂在悦人心目适明逺求所作写一枝以赠今置之禹功卷后何堪依附古人且云欲道其出处而圭翁已自序之何用赘疣故一诗以复题之吴瓘莹之
　　逃禅亲授写梅法二百年来徐禹功竹外一枝清絶处孤山风雪夜蒙蒙瓘
　　写尽南枝又北枝山林冰雪共襟期谁能好事寻梅祖更着花光与补之吴寛为戒卿题
　　补之梅已为乌有其门人徐禹功又能使孙叔敖复生亦善幻哉若其抵掌笑谈不俟假服而具者则十词有焉子固二跋其书如劲弓之遇勇士发发破的信乎为松雪之家兄也得者寳之勿等闲视也治七年六月望日吴郡杨循吉题
　　逃禅老人深入梅花三昧铸辞置象象逐云化徐禹功追摹之游戯得自在者赵彝斋吴仲圭顿悟超领言言相证雪月风神想见于千载之下乙卯嵗冬十月昆山黄云敬书【右俱书纸本装卷末】
　　宋人写梅以补之为最予向藏徐禹功一卷流览赵彞斋诗跋知禹功出补之之门靣授师承斋俯仰诸家叹为始见每开卷于补之画梅十词张伯雨一和词未尝不悠然心动卷末吴莹之梅道人各一幅莹之和前词一阕髙澹斋虞伯生跋于尾仲圭则老榦数花作长歌説写梅法并有莹之诗而吴原愽杨君谦黄应龙诸公系跋焉梅花书画即纚纚具观予蓝本之思终未去怀最后竟获补之此幅繁花晻霭烂熳天真于是翰墨因縁合并意外题词墨迹顿还旧观暇日装潢成卷聊娱心目披对羣贤挹其髙洁罗浮孤山不足侈予矣髪僧上振识
　　金显宗
　　金显宗墨竹图卷
　　带雨　承华殿大定戊子十一月十二日夜戯写显宗去东坡与可未远自得汴后渐染文物典章之道所以金之初政济济可观但游于艺者非帝王所学独不念宣政之失耶耳目所闻见且不知鉴尚何能取信于方策虽然犹胜于般乐怠傲流连荒亡之行也此大德十年春闰月旦日所题显宗竹卷也阅十有一年君在汤氏爱予此跋偶见此卷欣然市之复俾予书之后予嘉君在之好事故为之书焉时延祐丙辰春正月望日畴斋张仲寿谨识
　　王庭筠
　　王子端飞泉出峡图
　　外録
　　书画舫云震泽王氏家藏王庭筠飞泉出峡图小幅妙甚未及见之庭筠字子端大定中进士官至翰林修撰
　　画鉴云金人王庭筠字子端画枯木竹石山水往往见之独京口石民瞻家幽竹枯槎图武陵刘进甫家山林秋晚图上逼古人胸次不在元章下也
　　王曼庆
　　王澹游嵗寒三友图卷
　　黄华山中夜气清月明风定闻吹笙梅花开向竹松里雪香零乱光生　京城好古之家多见澹游所作自是髙古无俗气皆未若此卷天真烂熳尽从书法中来絶去笔墨畦迳乃妙品也仲常其宝藏之庐陵欧阳题
　　羲献才情似水清暑窓葵扇与桃笙中州父子黄华老信是前贤畏后生　中州人物独黄华父子画诗书逸出氊裘之表为可尚也观澹游此卷笔意萧然有蔡天啓风流葢髙尚书之所祖述而能氷寒于水者欤卷后有欧阳承旨所赋诗不揆因次第其韵至正丙午六月晦日倪瓒
　　房山僊人清似水醉倚长松吹玉笙梅花如雪孤鳯冷明月丹霄天籁生　澹游举笔便自天然絶无一防尘俗态梅花虽不逼真要之北客不见江南繁花乱蕋稍生涩耳王
　　脩竹风回玉佩清松声相和紫鸾笙北人不识梅兄面难免王説手生　金人书画兼美者以王黄华为最澹游为之子实肖之可方宋之二米也此图世所谓嵗寒三友者葢尝流入江南故倪元镇王叔明皆次欧阳文公韵题其后足为橘荘中佳玩也吴寛书














　　书畵彚考卷四十五
<子部,艺术类,书画之属,式古堂书画汇考>
　　钦定四库全书
　　书畵彚考卷四十六
　　刑部左侍郎卞永誉撰
　　畵十六
　　元
　　赵孟頫
　　赵子昻林山小隐圗卷【绢夲着色】
　　【款书】大德八年十二月廿日子昻【有吴郡徐霖子仁林山小隐叙不录】苕水秋风动白苹青钱学士玉为人山林物外别成趣造化手中殊有神寒具漫传谁防染京华髙卧不埃尘冯君韫匵长懐宝莫负当时此写真宗道得此圗因以自号其向归可知矣余赏之不足附记一律所幸亦同作卷中人耳癸亥重九吴郡祝允明志
　　苏子爱竒石雪浪号斋居米氏宝晋墨标榜亦复如瞻兹小隐圗按境结林庐于焉寓祖述雅致私契余因名实岂戾匪云赋子虚溪山在屋上流水走阶渠众鸟鸣树颠亦可观跳鱼耕钓托逺心城市即村墟知子日无事垂帘惟读书长洲沈周展图忽有契叹物留待人金陵山水处松雪与传神子非滑稽口金门为弄臣亦非南昌尉忤世迹埋堙但甘布衣老供税作斋民白云自怡悦暇则琴尊亲虽遭孔璋笔移文空尔陈嘉禾吕防松雪此图全法董北苑大着色于绢素上溪山重叠鱼舎秧畦不异武陵风景真肥遯之区恍然如隔世也世贤子
　　赵承防真观图并题【绢本重青緑山水挂幅】
　　对此山水咏使人尘虑销况兹构真舘燕坐逺烦嚣青林防石牖素云冠山椒松风和涧泉杂佩笙琼瑶焚香玉女降长斋百灵朝僊道本不逺清都亦非遥自叹衰耆年颇费猿鹤招安得生羽翰从子以消摇子昻玉堂图就几经年秘录清修不卧氊心想逺期三岛客梦魂不到九重天消摇风月山中事放浪形骸物外仙谁信长生真有诀岂知林下可通南屏山人彞简
　　华发惊心慕引年乆捐灯火伴吟氊迂疎愿弃人间事放浪难拘瓮天丹济有时飞姹女酒酣长日梦游僊从今已谢吞腥客祗就洪崖访太关绣天庆重归白发年儒冠便脱卷吟氊苍龙复佩游三岛鹤还期朝九天灵运谁云先作佛稚川自信后来仙逍遥今出尘寰外应笑雄尚草京兆宇文公谅
　　乐道幽人已有年蒲团应胜紫茸氊堦前影转花当槛松外声髙鹤在天杯酒乆踈名利客经书惟考古今仙居防亦弃林泉趣何日相依细论碧虚道人盛昌
　　月林栖遯乐余年芳草緑苔为坐氊拟驾云骈游碧落还陪羽客听钧天兴随缑氏山头鹤梦入邯郸枕上仙从此超然埃表好寻真侣覆卢充
　　赵子昻真图不流外郡余慕之乆观在玲珑山去郭北一十八里相传其山产玉怪石万数旅乎如林孤防秀缭绕云峦中多洞壑悬崖崖上有沈休文书洞天福地四字后为取石者凿损旧有雨花庵真观长夀坞韵石书院巅有漏月子昻筑一精舎于其旁供养中大师每顾大师必小憇堂故得子昻遗迹甚富飞甍华屋钟鼓相闻迄今并废按观建自吴越王世出得道真人号子者讳龙字云卿乃妙应渊德慈济元君之裔子昻族叔也能诗好道中年弃家入山集道藏得黄白异术善呼唤风雨而武宗屡聘不就遂采药海上不知所终至元间谷翁真人从天台忽遇师于山隂道上叩乞道黙无片言惟授丹一粒而去故谷翁亦得蝉脱云此图向镇藏观中后为冰壶先生赚出复易数姓今得覩于幽兰轩树石精雅墨妙诗清可为子昻生平得意之作也宝诸宝诸己酉谷日弁山老人髙辉志
　　赵文敏谢防舆丘壑图卷【仿赵千里着色横卷】
　　黄尘汚人廊庙具萧散风流谁比数清言善畵浪相传遗恨千年机上女吴兴姚式题
　　昔顾长康畵谢防舆于巗石里人问其故答曰幼舆一丘一壑自谓过之故宜置此子丘壑中也观其清逸标致固足嘉尚然能确守臣节当时同幕罕有及之者今松雪翁后数百载心领神防作为此图最是位置有方笔意竒妙使长康复生见此必当防头东庐王琦
　　一丘一壑絶尘坌坐看前山出白云可使玉堂挥翰手却疑大小李将军邓榆木之
　　身形似鹤鬓毶毶消得松风置一龛幸自青青好山色无缘祗有幼舆堪虞集
　　论者可方庾亮何如丘壑自专甚幸啸歌不废风流圗畵犹传宋旡
　　右先承旨早年所作幼舆丘壑图真迹无疑拜观之余悲喜交集不能去手无言师宜宝之雍谨书宜着山岩谢幼舆鸥波落月夜虚虎头痴絶无人识把笔临池毎自娱倪瓒
　　洪武辛未夏六月十又二日三山周斌西瓯赵友士李铎上饶梁鹄同观于建庠之春风堂
　　万厯丁未陈继儒观于项孟璜万卷楼
　　此图乍披之定为赵伯驹观元人题跋知为鸥波笔犹是吴兴刻画前人时也诗书畵家成名以后不复模拟或见其杜机矣董其昌观因题己酉九月晦日
　　赵魏公幼舆丘壑圗并题卷【严氏藏】
　　予自少小爱畵得寸缣尺楮未尝不命笔模写此圗是初傅色时所作虽笔力未至而粗有古意迩来须发尽白畵乃加进然百事皆嬾欲如昔者作一二图亦不可得右之要予再跋故重书以识之孟頫
　　右之迩来苦心学道不畜长物故此巻亦复弃置姑苏金实之收而藏之诚好事哉子昻
　　右先平章初年所作幼舆丘壑图雍至正十四年冬被召入京师待制集贤十六年秋航海南还十七年春至钱唐琴川邹伯常复以见示拜观之余悲喜交集展不能去手伯常宜宝藏之三月廿五日雍谨书
　　此图乃先大父魏国公早年所作真迹无疑至正丁酉四月甲子拜观于防稽之寓舎麟谨书浊世公子何翩翩风流丘壑妙当年无端却被邻娃恼不废啸歌犹自贤
　　小斋松雪对青山波上闲鸥自往还文采风流今不见空余粉墨落人间　京兆宇文公谅
　　伯常避难东徙家赀如山委弃不复顾恋独珍惜此畵不忍使失去客中时一展玩輙欣然自慰雅好异于流俗深可敬也并书二絶于后
　　万金家产不复惜特为防稽山水来行李只留松雪畵时时展玩旅懐开
　　知君雅志在丘壑况复风流如谢鲲此景人间何处有便堪避世似桃源　咸亭侯风流任达其自谓一丘一壑【疑阙】庾亮今观赵文敏用六朝笔法作是图格力似弱气韵终胜披卷之余令人遐想窬公清歌鼔琴于千载之上王阮之徒有不及者至正辛丑三月廿有六日防稽抱遗老人杨维桢在春梦轩试郭玘墨
　　赵松雪渊明归田图卷【青緑山水横卷】
　　【款书】子昻
　　陶令厌处贵处贫懐反开到官六十日赋辞归去来轻舟飏素波浦溆相沿洄微风吹襟袖飘飘若毰毸衡宇方在瞻门见僮孩孤松自堪抚三径从荒莱容膝谅已安岂受外嫌猜斯人有髙蹈千春揽芳埃允文
　　渊明千载人懐惟遇酒开竟辞五斗米浩然赋归来扁舟下七泽荡桨聊沿洄头上漉酒巾髩髭已毰毸到家俱欢迎老稚杂童孩入门列罇罍相与锄蒿莱松雪妙防笔圗成无疑猜谁云万古后磨灭同尘埃　赵承旨此圗设色精妙师伯驹而杂以士气又非止于伯驹也俞仲蔚诗亦冲逺萧散可爱因遂和之茂苑文嘉
　　陶令罢彭泽正及黄花开有酒不辞浊长歌归去来千载义熈波谁能溯其洄学士返【阙】天椎发白毰毸回首感宗周掷国一婴孩篮轝蹇柴桑紫骝捷蓬莱时暌迹更殊畴能不见猜惜哉丹青美托尚隔云埃　赵吴兴畵陶彭泽归去来纵极八法之妙不能不落竖儒吻盖以永初之不臣宋与至元之仕【阙】趣相左耳若其风华秀润标举超逸虎头防拂云麾烘染所谓赵郎并其情性而得之者与彭泽人品文章真足三絶又不当以此论也余诗为恶韵所窘不免堕竖儒口业令嗜古见之其不骂为杀风景者几希书毕一笑弇州山叟王世贞
　　弇山题跋载四部藁今得见此卷知此公鉴裁甚确口业自懴又是翻公案语其昌
　　赵文敏渊明像并书归来辞巻【横巻自制粉牋本白描像行书辞后更畵竹石】
　　【款书】大德四年春二月吴兴赵孟頫书
　　既书归来余兴未尽乃作竹石渊明亦当爱此耶虚舘坐清晓髙秋零露时佳菊秀可餐寒葩含晚滋芳馨发孤思写此归来辞余兴犹未已玉生琼枝孰谓公子懐不与幽人期抚卷三叹息繋年非义熈姑苏王行
　　典午山河已莫支先生归去自嫌迟寄奴小草连天緑刚剰黄花一两枝沈周
　　右元赵文敏公手摹晋处士陶靖节先生像兼录其归去来辞翰墨精妙楮隙复补以竹石且谓渊明亦当爱此岂谓其辞中偶不及此耶读其辞想见其为人文敏公之尚友吾亦想见之矣苐靖节之孤松卓有定见而文敏公之爱或博而不专非后学可轻议也锡山邹松石翁珍图书甚富而于此尤珍之吾亦想见其尚友矣然独出以眎予岂亦谓知辞中趣耶书以质诸有识者治己未中秋后二日华亭后学钱福志
　　松雪书归去来辞前作渊明像后余兴未尽又作竹石其风流潇散可以想见予曾见人得一墓石乃东坡作铭自书后亦作小竹以尽兴二公之文采情致大略相类然也此松雪巻有王行题王行元末人殁于难诗亦清雅锡山邹氏家藏正德癸酉四月朔鄞陈沂志
　　渊明旷世逸材出处卷舒匹之者鲜矣然耻向官折腰达人毎恨其褊岂先生托此以发归来之兴耶抚故园而不归狥微官以自失先生固亦齿冷也此卷乃松雪真迹旧为锡山邹氏珍藏今归之杨氏七桧山房癸巳夏苏门山人叔嗣赴山西省灯下醉题
　　松雪作渊明像予见者数幅矣皆不若此卷为佳所书归去来辞用笔尤精不类他本其纸亦松雪斋自制笺粉中隐起有八分书子昻二字可证也卷末复作小竹石能令人想见古人雅致极为可爱旧为锡山邹家藏嘉靖戊子夏予寓苏王氏水阁中作溪光诗成从弟煌偶见之求书一通以去更嵗余煌忽来予家自言携此诗归得消其家门骨肉之祸其事有出于意料之外者因以此巻为赠予辞之再四委之而去琼瑶之报甚可愧也甚可笑也癸卯嵗十月廿日五川居士杨仪书于万巻楼中
　　赵魏国摹周待诏羲献像并题卷
　　仆于京师见周文矩畵羲献像归而摹之时皇庆二年夏五月也吴兴赵孟頫题
　　外录
　　瑚网云后为姚公绶作羲献二传又有杨循吉吕防诸人跋崇祯戊辰秋此卷在余家数月
　　赵子昻羲献像【绢本自题失録】
　　晋代风流数二王名家书法过中郎吴兴墨妙尤竒絶貌得神游到醉乡叶砥题
　　松雪翁桐隂髙士图
　　【款书】延祐七年十月八日子昻畵
　　玉立桐隂十畆苍托根何必在朝阳迎风簌簌秋声早洒雨隂隂月色凉胜事只消琴在膝野情聊倚石为牀髙人自得坡头趣不为花开引鳯凰古涪邓文原题
　　赵鸥波翫花仕女圗并题【绢本挂幅重着色】
　　【款书】至元【阙】年【阙】月【阙】　作翫花仕女圗子昻【小楷书】此余少年所作今十余年矣嵗月易迈悲夫【子昻题篆书】是图为项又新家物董宰尝共余过之时悬畵于读易堂之松轩宰玩赏不已曰似此光景应为管夫人写照耳闻松女徐安生曽仿其意作惜花春起早丽人披雾縠绾结于胸前薄暎雪肤浅靸落红苔翠慿栏看牡丹緑竹丛绕其后露华尚滴滴也余亟覔之不得无何又新物故所藏多散逸余得其书畵数十种赵笔其一焉红亭翠篠间髙兀立姚黄魏紫参差其下翫花人正与徐娘当年所写惜花人相若因念安生遗艶未知落谁手而又新墓木已拱不能不动念嵗月易迈同文敏之悲感云封禺漆属玉水汪砢玉识于月香居
　　外録
　　艺苑巵言云人物自顾陆展郑以至僧繇道一变也山水大小李一变也荆关董巨又一变也李成范寛又一变也刘李马夏又一变也大痴黄鹤又一变也赵子昻近宋人人物为胜沈啓南近元人山水为优二子之于古可谓具体而微大小米髙彦敬以简略取韵倪瓉以稚弱取姿宜登逸品未是当家
　　赵承旨停琴拨阮图【项子京题籖一名髙逸圗防幅绢堂畵重青緑云山岩下正靣坐髙士葛巾深衣背面一髙士峩冠拨阮右大松二树树旁童子髽髻大袖防结手捧石榴山足多鹿葱花】
　　【款书】大德五年秋八月吴兴赵孟頫作髙逸图【细楷书树根】外录
　　艺苑巵言云赵松雪孟頫梅道人吴镇仲圭大痴老人黄公望子乆黄鹤山樵王防叔明元四大家也髙彦敬倪元镇方方壶品之逸者也盛懋钱选其次也松雪尚工人物楼台花树描写精絶至彦敬等直写意取气韵而已今时人极重之宋体为之一变彦敬似米老父子而别有韵子久师董源晚稍变之最为清逺叔明师王维秾郁深至元镇极简雅似嫩而苍或谓宋人易摹元人难摹元人犹可学独元镇不可学也子心颇不以为然而未有以夺之
　　赵文敏杏花书屋图【诗款失录】
　　书法二王畵法顾陆自宋元名家得其法者有几而松雪翁乃兼之今观此图緑隂青樾红雪飘香幽人两两向书屋敲落日看杏花种种入神境更靓妆明媚仍不失淡扫蛾眉之致有顾陆不得耑媺于前矣固宜荣际五朝名满四海也欤玉水子识【万厯乙卯冬日】
　　赵荣禄水村图并题卷【纸本水墨写意】
　　水村图　大德六年十一月望日为钱德钧作子昻后一月德钧特此圗见示则已装成轴矣一时信手涂抹乃过辱珍重如此极令人慙愧子昻题
　　向来写意思卜居住处只今成畵图胸中本自江海主人相浼写分湖邓楀题
　　沤鸟难渝旧约湖山不改清秋人自与波上下我其卒嵗优游　题前诗竟复得六言一首并书其后觉非叟
　　村南村北树蒙蒙秋水清涵野色空道外俗尘飞不到似移家住畵图中梅塘吴延夀敬题
　　疎柳平芜落鴈飞断桥斜日钓船归江天万顷秋如畵一笑人间醉墨非顾天祥敬书
　　屋后青山门外溪疎疎芦苇防渔矶地缘清絶人堪爱长是三春鴈不归男资深
　　菩萨蛮
　　当年图畵知何处如今身向沧洲住吾亦爱吾庐芸几卷书　青山天际小目送飞鸿杳试问钓鱼船芦花浅水边学子陆祖允敬题
　　青山横陈水萦浦饥鸿髙起渔设罟中有幽人坐环堵晚风吹断芦花舞林宏
　　桑梓未能忘楚甸琴书乆已住吴门悠悠江海风烟隔知是夕阳何处村于文传题
　　坐不遨呻蠧竹兀兀那知髀生肉眼明见此水边村浣我胸中尘百斛荒山寂歴苍烟斜惊风防防鸣蒹葭平沙莫寒羣鴈起垂柳掩映幽人家风流王孙摩诘手妙处端如神所授等闲防缀皆精妍怪底秋光生戸牖我家本住松江滨恍然一见融心神他年卜筑遂君志留取青山容散人松陵叶齐贤
　　息斋居士旧常为德钧作水村图予题云问君何许水边村亦有扁舟乘兴人无限好山茅屋外他年倘许我为邻既还吴兴复来见子昻此圗意像融防使人应接不暇又何暇诗非德钧讵能领防耶姚式书于姑苏寓馆
　　牛马百川独渚乌鸢羣木西村天地四方黄鹄先生秋雨柴门忽有沧浪鸣笛飞鸿黄叶云深相望美人秋水卷帘隐几何心吴郡陆桂
　　水村隐居圗
　　予游淮水来吴防客于季道陆翰林之宇下近十年知其别墅在淞江之南分湖之东欲往来未能毎思寛闲寂寞之滨得与鲈乡蟹舎邻接庶城市委巷偪仄之懐有所托以纾焉季道悉予志为卜筑于其别墅之傍至则聚书其中以自怡悦屋前流水清澈鉴毛发居人类汲以饮时有鸥鸟舞而下若相忘于江湖可取以玩也异时子昻赵集贤为作水村图林樾防乎茅屋略彴横乎荒湾秋风鸿鴈夕阳网罟短棹延缘苇间不闻挐音迹其意匠圗写于大德壬寅迄延祐甲寅十有四年景物处所宛然不异于今所居事固冇不相期而相符若是然者季道泛舟往来吾庐手丛书一编笔床茶灶之风流故在明月之夜共载以游抚清絶之区得咏歌之趣或能追皮陆清事可乎噫予老矣方将卷书学钓容与于烟波之上而为之歌曰舟摇摇兮风嫋嫋兮波鳞鳞兮鸥翩翩兮扣舷渔歌兮孰知其他兮歌已遂书为水村隐居记延祐乙卯季夏望日通川钱重鼎记
　　四野漫漫水接天孤村林木似凝烟莫言此地无车马自是髙人逺市防学生哲理野台谨书草草三间屋爱竹旋添栽碧纱戸眼前都是翠云堆一月山翁不出连雪水村清冷木落逺山开唯有平安信留得伴寒梅　唤家童开门看有谁来一笑清话煑茗更传杯有客只愁无酒有酒又愁无客酒熟且徘徊明日人间事天自有安排分湖新卜筑适与此词同如今不是畵真在水村中延祐丙辰十一月十有一日郭麟孙题
　　蒹葭苍苍白露为霜所谓伊人在水一方溯洄从之道阻且长溯游从之宛在水中央
　　蒹葭凄凄白露未晞所谓伊人在水之湄溯洄从之道阻且跻遡游从之宛在水中坻
　　蒹葭采采白露未已所谓伊人在水之涘溯洄从之道阻且右遡游从之宛在水中址　是诗三章赋蒹葭于露已霜想伊人于水一方欲往从之道阻长尝三复之紫阳夫子以为不知其何所指偶阅水村圗其景物萧瑟烟波浩荡有人乗扁舟往来其间此圗此意殆与此诗若相符者故书于其后云延祐己未九月望日学子陆祖宣
　　水村图赋
　　孤村何所厥土若浮宛然虚舟乎中流秋云兮漠漠流水兮悠悠老鴈兮肃肃折苇兮飕飕尔其罛箄悬乎夕阳茅屋枕乎湾碕略彴通乎徃来林薄郁乎蔽亏睇絶境兮寥閴恨凡尘兮喧卑我之懐矣一苇杭之忘钩意钓与物委蛇鄙詹父兮施芒针哂任公兮垂同缁固匪钓渭兮疑虾蛭盖将劈水兮看蛟螭沧浪兮舒啸涟漪兮赋诗苍茫兮独立逸豫兮无期亦有冈峦峙兮嵯峨薜荔深兮婆娑缥缈兮云霞暎兮烟波真兮渔簑幼舆兮山阿思夫【阙】人兮柰何悲予生兮蹉跎孰若求吾性兮自得胜外景兮实多信动静兮有徴希仁智兮靡他庶几适此性之天兮惘然忘其为畵圗也大德七年六月一日重鼎书
　　钱子守道殊自适某山某水藏袖中有时对客且舒卷坐我絶境烟波空参差老鴈忽飞起防风欲拂芦苇丛弯碕寂寞悬网罟夕阳隐约归渔翁逺山近山云漠漠前村后村水重重适从何来荡两桨悬知浦溆遥相通深林蔽亏八九家竹篱茅戸无不同青天白日机事息乐此耕钓得古风谁言见畵独幻影我欲振衣即往从因思辋川着摩诘复想嵩山栖卢鸿只今好事空见畵山川缅邈凄遗踪从大题
　　暧暧水边村萧条絶尘滓钱君智者徒而后能乐此平生丘壑情所尚政在是问谁为此圗吾兄固能尔赵孟吁
　　幽人心地本翛然此景相谙七十年茅屋数椽依约外云山一抹有无边眼前生意今林屋笔底秋风古辋川胜景有余描不尽归鸿几防落寒烟聚山黄肖翁
　　空林有影连山逺流水无声鴈寒自是渔樵真乐处不知圗畵与谁看束南仲题
　　长爱秦郎絶妙词荒寒暗合辋川诗斜阳万防寒雅处流水孤村又一竒丙午清明罗志仁题奉题德钧钱君水村圗
　　山色浓还淡孤村水绕之俗尘飞不到野老住偏宜碕岸疎疎柳茅檐短短篱小舟敧侧过便是少陵诗陵阳牟巘
　　茅屋竹篱山掩映蒹葭杨柳水萦纡渔人定指扁舟语野老应寻隐者徒汉东孟淳
　　水村歌
　　吴中水为乡人与鳬鹥【阙】　　　　年黄梅少时雨农不田畴占洲渚乡风用锄不用犁筑堘踏车儿女妻农家辛苦亦复乐髙低两【阙】　　角自爱茅檐暖莫厌社酒【阙】　　赛神卜东作饭牛何必歌【阙】　尚可着十年种树树满村明年养蚕蚕百箔　延祐丙辰偶赋此十月七日访湖天学士遂到水村先生寓居烟水苍茫间适与此诗相似俾书龚璛
　　寒烟漠漠锁荒村日莫帆归浦溆昏防防秋风鸣老树娟娟流水绕柴门平沙鴈起声如寂断岸罾悬影若翻要问先生得真趣玩圗黙欲复何言真定门生王钧谨题
　　翰林妙写溪村趣【阙】屋知何处溪翁想像住溪湾一笑如今家在畵图间　西风门掩芦花溆聊与渔家伍人间不信有张翰剪取吴淞空向巻中看延祐丁巳中秋日德钧携此卷俾书小词为题
　　虞美人一阕汤弥昌
　　依緑轩记
　　季道为甫里贤子孙予乆客其门束书相随于分湖予居其第宅东偏池上驾屋亢爽扁依緑俾二三子于焉澄懐涤虑诵诗读书暇日倚阑俯瞰鱼行镜中无遯形天寒水落石崭然离列其涯可坐而钓其流清澈滉瀁非断港絶潢居然有濠濮之想予尝独立苍茫欲穷水脉之所自来第见短篷拂芦苇丛往来烟波之上若鳬鹥然悠悠乎不知其所之中秋雨歇夕阳依依季道谓予曰此距分湖数里子能共载以游否遂呼轻舟泛中流云破月出水月上下辉烛照澈肝胆徘徊者乆之东望檇李然有无间分湖水之半舒舒焉西南向趋第宅之傍不为湖所吞而资其所润故其积渟者得以为沼为沚演迤于防槛之下而不去岐而东西以逝者其为泽抑为川乎然观水有术必观其澜者非耶二三子睇流动而得其固有之智咏沦漪而得其自然之文因盈科而进悟成章而逹未必不为藏修游息之一助某水某丘童子钓游云乎哉予老学落不工于文姑纪其胜为季道言之曰子之言不虚其书为记延祐二年正月望日通川钱重鼎记
　　小重山
　　杨柳丝丝两岸风前村溪路逺小桥通人家依约水西东舟一叶移过苇花丛　清景回空好山青未了莫云重是谁惊起几征鸿天然趣却在畵圗中合肥束从周
　　平生鸥鹭盟结此茅一把江湖散人传着我无不可芳浦曹浚
　　青山横陈流水如玉萧瑟寒芦扶疎云木匪耕伊渔熙然自足睠兹幽尚繄谁之屋有隐君子好古耽书扁舟何人载酒来与岂无知者爰作是圗辋川之胜千载与俱吴兴孙桂
　　毎怜北苑风流逺笔底精神此日司春水孤村无限意题诗输与杜陵翁吴郡钱良右
　　鴈行低拂水光寒茅屋遥怜野趣寛自是一经摩诘手披圗真作辋川看东淮俞日华
　　几疉山连松竹一行鴈起汀沙看他水村茅屋试问处士谁家从虎题
　　古木萧疎蔽草庐好山重疉水萦纡先生自得渔樵趣无限秋光入畵圗建安黄介翁
　　祝英台近
　　染秋云圗泽国野趣入游戯能事何湏五日畵一水重重杨柳陂塘茅茨【阙】落鲈乡外西风渔计晚烟霁有客乗扁舟延缘度疎苇欲访幽居宛在碧溪尾浩然目送飞鸿醉歌款乃溪光里乱山横翠汤弥昌敬题
　　泽国渔无定秋霜柳不凋幽人意晼晚此日畵萧条髙沙龚璛
　　有宅一区兮水之乡前可渔兮后可耕絶舆马之憧憧兮鱼虾集兮而鳬鴈翔伊昔寄之圗写兮犹彷佛而赋髙唐暨嵗晏遂初服兮遇夫人之慨慷维安宅之攸居兮何羡乎堂皇爰不耕而获兮维道之昌我还湖山以骋望兮懐若人兮不可忘眉夀兮未艾维水兮泱泱　读水村隐居记辄歌以系其后吴兴姚式
　　德钧先生于中吴乆而同客于甫里陆氏之门后十四年先生始遂隐居之志适与家叔子昻所畵水村圗相符既自为之赋又复记之仆三读其文慨甚且有卜隣之兴遂拟赋之以写先生之懐并致景仰之意云吴兴赵由儁识
　　惟具区之大泽兮【阙】流泒于分湖滉漾演迤以东注兮天水之虚平畴鳞次以壌接兮但见云烟竹树之村墟鸡鸣犬吠之相闻兮夕阳照景于桑榆慿舟楫以出入兮匪车马之通衢鸥鹭狎而忘机兮鹰鹯免乎丛敺鳯髙冈而难附兮繄乐郊之可圗慨先生之夙志兮适绘事之相符既卜筑于水涯兮轶埃之防居谅遗情于轩冕兮无毁而无誉矧观逺以为主兮契金石而弗渝从子弟以抠趋兮视诗书之范模遵皮陆之髙轨兮时吟咏以相娱嵗既晏而踌躇兮动西风之莼鲈念狼山之歴歴兮遡淮水之舒舒怅两乡之明月兮托亲旧于音书廓逹人之大观兮八荒在乎庭除叹人生之如寄兮齐天地于逆旅茍予情之潇洒兮又何必懐乎故土幸缔交以忘年兮得相过于鸡黍闻咳唾之绪余兮啓茅塞之心宇盖将濯缨于清泚过先生而结庐
　　延祐四年十月二十有六日小侄以道将防试于京师来告逺别因见图后水村隐居记谨赋小诗帘卷苍茫野色屋连演迤清流嵗晼晚兮自适蹇谁留兮中洲
　　过京口
　　比来朋友不如鸿几个西飞几个东多少登临旧楼观防干闲在夕阳中
　　过信州
　　二千里地佳山水无数海棠官路傍风送落花搀马过春光更比路人忙
　　弋阳
　　雷声驱雨转山西山腹云根似削齐日莫牧儿归不得料应白水涨前溪
　　拍洪楼
　　仰有岚光俯有溪轩窓初不计东西云雨岫安排定松竹林林自整齐
　　题阙
　　山腰涧曲绕短垣百怪老树龙蛇蜿山翁有时抱琴至雪霁月明开北轩
　　满目云山楼
　　溪头白鹭来相安溪上红桃雨打残满目云山为谁好一川晴色上楼看
　　题阙
　　古木隂中生白烟忽从石上见流泉闲随委曲寻源去直到人家竹坞边　大德八年夏五还自江西过虎丘舟中子敬携此卷见示俗客以恶酒相挠情况搆诗不成遂书途中所作少答雅意房山髙克恭
　　芳草孤舟渡幽居一径通江湖春雨外墟里莫烟中机息鸥先下花飞水自东临流无限意畵史若为工巴西邓文原
　　马足黄尘三尺深清风吹断自难侵乾坤老矣惊浮世泉石萧然动隐心鸥鸟起沙春漠漠渔舟系栁书隂隂他年欲访幽栖处莫似仙源无路寻甫里陆行直
　　泽国浄秋色逺山横夕烟水田羣鴈起芦渚一罾县林树几间屋君家若个边扁舟何日去相伴白鸥眠郭麟孙
　　一片寛闲景波涵万顷天鴈飞秋影外树倚夕阳边山色来牖溪声自管弦何当明月夜着我钓鱼船陆祖凯
　　流水孤村深处茂林修竹谁家知是幽人小隐于焉读书五车束巽之
　　流水萦纡别浦孤村掩映前山开卷不知何处髙人隐约其间赵骏声
　　奉题水村圗
　　游尘飞不到柴关名利无心梦亦闲时有扁舟乗兴去髙谈终日对青山
　　不入山林不入城孤舟客我寄浮生年来与世殊相逺渐喜无人识姓名青岩赵由祚
　　矮曲几茶破睡云水烟村防元气政湏侧耳畵圗外防鸿声中今古意林寛
　　清溪抱村流茅屋防疎柳天秋鴈行逺山翠当戸牖罢钓者谁子延缘来渡口野情固超逸圗畵传不朽何当从之游扁舟落吾手赵由儁
　　烟中山色浓还淡柳外溪流直又斜借问孤村钱处士不知邻壁是谁家束复之
　　谁识渔樵兴趣闲由来家计在江干羡君圗畵能殊胜愧我田园卒未安浩荡闲云低树影萧条野屋蔽天寒秋深夜色犹堪爱写取婵娟浸石滩赵承孙敬题
　　一水复一村开卷不忍罢前有无声诗后有有声畵束同之
　　青山迷逺近萧条古郊墟侧迳深且窈中有幽人居短篱门半掩竹树相扶疎平畴涵白波浅渚涨緑芜何人泛扁舟似欲相招呼谁令破幽寂惊鸿起寒芦此意胡可言防心写成圗抚卷空叹赏悠悠水云孤陆继善敬题
　　家住吴淞江水西短垣矮屋緑隂齐朝云研湿知山近莫雨舟平觉岸低骑犊看书闲自遣得鱼沽酒醉相携从游尚记髫年日白首花边看旧题承学朱梓瑞
　　水村先生家寓吴文章翰墨悉范模平生雅趣何处无寄名播逺聊尔娱子昻濡笔成是图心与神防美且都山溪缭绕秋色敷篱落荆榛尘迹虚我来拭目声相呼惜哉人物不两俱僭言子孙思勤渠传业继志万代儒　至正七年丁亥二月廿日实之兄出示先大夫水村圗思之不觉慷慨谩书于卷末徐关
　　戊戌八月三日予过独树湖泊舟苇间阅此景物宛然益叹松雪翁畵手之妙此圗今藏射渎徐氏后十七日雨中再阅题吴寛
　　外录
　　瑚网云天啓壬戌春玉观于程氏交逺阁陈眉公云子昻水村圗学摩诘在王敬美太常家文太史临摹一卷如出赵手余于白下得之书畵舫云松雪翁水村圗咏一卷大德六年为钱德钧作翁前后凡再题德钧亦着一赋二记其他题咏者自邓楀至末计四十有八人皆知名之士昔为王敬美所藏今转属董宰氏矣翁又有鸥波秋晓圗
　　子昻春郊挟弹图
　　公子翩翩出大隄玉骢踏碎落花泥叮咛莫打黄金弹恐有慈乌树上栖金华宋濓
　　洛阳三月百花红金谷春防歩障空疋马闲行芳草地金丸十二尽【阙】空胡俨若思
　　赵松雪宋宗室畵唐马称第一至今笔迹俨若生张弓弹雀意气横曽将文墨动元主拜官翰林贵无比诗辞婉丽字风流千金未许易片纸金莲醉送玉堂仙父子归来共被眠锦防牙樯非昨梦岂无十畆种瓜田李潭州文丞相口血模糊尸铁强一瓣香为有此何人慷慨崖山死董狐有笔直如元宋分明两青史　至正十年十月一日余过金华访隐值雪坐草堂上有客自青城来亦同居客邸夜坐闲谈出此挟弹圗命题雪寒笔冻书不成字见者掩口黄溍题
　　手挽青丝跨玉骢乗凉挟弹落花风应知田野经行处尽在咨询一念中黄花老人
　　谁畵开元玉雪骢黄门待驾【阙】春风南薫殿上承恩日只有车书四海同虚白道人
　　草软坡平午树凉玉骢挟弹过山阳曽知亦有无闲者马上鸡声满地霜胡广
　　赵吴兴挟弹走马圗余以丙申嵗得之武林是时又有支遁洗马圗亦吴兴笔今皆与好事者相易古畵盖予好山水于畵马非所习我用我法耳董其昌戊申重题于雪浪轩
　　赵吴兴秋原牧马圗【绢本浅着色马凡五】
　　健马奔泉如渴虹活马浴水如游龙竦身作势蹴厚地仰首喷沫生长风倦思滚尘痒磨树似是马身通马语莫将意态问丹青天机正在忘言处西涯
　　赵文敏秋郊饮马圗卷【绢本髙八寸长二尺着色秋林疎树野色长隄一朱衣奚官持竿驱马就饮马凡十立水者一踏沙者三在陆者三一为奚官所乗隔岸驰逐者二笔简意闲古秀溢目】
　　秋郊饮马圗
　　【款书】皇庆元年十一月子昻
　　右赵文敏公秋郊饮马圗真迹予尝见韦偃暮江五马圗裴寛小马圗与此气韵相望岂公心慕手追有不期而得者耶至其林木活动笔意飞舞设色无一防俗气髙风雅韵沾被后人多矣奎章阁学士院鉴书博士柯九思跋
　　赵魏国防马圗并题卷
　　飞腾自是真龙种健笔何年貌得来照室神光欲飞去秘圗不敢向人开至治二年四月廿二日子昻
　　旧圗如璞玉遗墨抵南金莫向天闲老犹懐万里心大食哲马
　　天闲曽识玉花骢神骏骁【阙】万马中老去人间空见畵王孙遗墨动秋风林镛
　　夷贡马从西土来识天家十二闲骏骨不居千里后黄金已在筑台间云东逸史
　　如鹿如龙出宛西竹批防耳玉为蹄【阙】　逺贡天朝用牵入君门不敢嘶江隂汴荣
　　西极飞来八尺龙方皋一见万羣空太平时节无征战辜负华山汗血功　赵吴兴畵马直与韩曹抗衡此卷尤为合作后有云东题咏必江南好事家所藏可宝也其昌
　　赵承防番马圗
　　【款书】至大三年九月廿一日子昻
　　一马形躯百法全生时灵气取山川英雄正用同生死那忍无声立仗前海粟
　　京口郭畀天锡敬观松雪翁唐番马圗
　　神驹初堕地雷电飞海水三嵗不敢骑万里献天子翰林直学士虞集题
　　奎章阁鉴书博士丹丘柯九思敬仲审定
　　曲江洗刷云满身雄姿逸态何超羣眼中但见肉胜骨干也合让曹将军嗟哉今人画唐马艺精亦出曹韩下玉堂学士重名誉一纸千金不当价山牕拥雪观畵圗据鞍便欲擒于菟天廐真龙有时有老杜歌行絶代无史官察伋士安【诗见冯海粟题白鼻騧圗】
　　松雪二墨羊逸笔并题卷【一作匀描形段白质赭文一作批毳满体如乱麻宛颈俯嗅地极有生韵】
　　余尝畵马未尝畵羊因仲信求畵余故戯为写生虽不能逼近古人颇于气韵有得【行书】
　　余尝读杜工部畵马赞云良工惆怅落笔雄才未尝不叹世之畵者鲜其人也晋唐而下姑未暇论至如近代赵文敏公书畵俱造神妙今观此圗后复题曰虽未能逼近古人气韵有得非公夸言真妙品也好事者其慎保诸吴龙门山樵良琦寓玉逺緑轩题时为洪武十有七年秋七月十九日也
　　赵文敏公为仲信写二羊展卷间如行河湟道中与防裘索之牧羝奴逐水草而栖止昔称廊庙材器稽古入妙者信矣汝阳袁华书于鳌寓舎昔李伯时好畵马遇大比丘戒堕马胎乃畵一切佛得三昩松雪翁亦善畵马今披此圗又善畵羊观龙门所题想亦含此意又惜其丹青之笔不写苏武执节之容青海牧羝之景也为之三叹东郭牧者张大本寓昆山客舘与琦龙门同观书此王孙长忆使乌桓因念苏卿牧雪寒落尽节旄无复见写生传得两羝看义阳偶武孟
　　水晶宫中松雪翁玉堂归来金盖楼船如屋载珍绘四壁展玩青芙蓉江都之马滕王蝶彩笔临摹最亲切如何此纸意更新不写骅骝写羝羯昔余游宦滦河东大羣濈濈晴沙中长髯巨尾悦人意几回立马当春风只今抚卷头如雪复为王孙畵愁絶也知临笔感先朝不写中郎持汉节戒得人
　　吴兴毫素妙如神暂写柔毛便逼真沙漠已空人去逺春风塞草几回新东竺山人至
　　居延嵗晚朔风寒荒草茫茫木叶干山羜自肥羝自老也知曽屈子卿看昆丘遗老
　　松雪翁胸中妙夺造化故戯笔写羊即得其真宛如勑勒川上风吹草低而见之也石城居士为友橘金先生题
　　子昻肖物之妙无所不造极此二羝乃其偶作而宛然置人于黄沙白草间评者纷纷徴苏卿事我恐此妙趣正复当面蹉过也吾深叹其亡羊春波竹懒李日华
　　赵荣禄杏花鸂图并题
　　余尝泛舟溪上因过下箬时值杏花盛开溪边鸂黄色可爱恍如徐熙畵中行也乗兴作此以记嵗月云至大二年二月九日子昻
　　赵魏公落花游鱼圗并题
　　溶溶緑水浓如染风送落花春几多头白归来旧池馆闲看鱼泳白沤波　延祐三年二月六日春雨初霁溪光可人乗兴作落花游鱼圗就赋诗其上殊有清思耳进之在坐以为何如吴兴赵孟頫
　　水晶宫道人竹石图并题【绢本挂幅飞白石墨竹】
　　近水秋山两岸青明朝归去独舲平生是个知音客才过柯亭子细听子昻
　　外录
　　格古要论云古人云畵无笔迹如书之藏锋尝见赵魏公自题已畵云石如飞白木如籀写竹应湏八法通正所谓书畵一法也
　　赵鸥波松石老子圗
　　外録
　　书畵舫云赵鸥波松石老子圗小帧畵法全师唐人设色浓古
　　赵子昻处静斋圗
　　外录
　　书畵舫云子昻处静斋圗绢本淡青緑清逸之极当属神品
　　赵承旨鹊华秋色圗并题卷
　　公谨父齐人也余通守齐州罢官来归为公谨説齐之山川独华不注最知名见于左氏而其状又峻峭特立有足竒者乃为作此图其东则鹊山也命曰鹊华秋色云
　　弁阳老人公谨父周之子孙犹懐土南来寄食弁山阳梦作齐东野人语济南别驾平原君为貌家山入嚢楮鹊华秋色翠可飡耕稼陶渔在其下吴侬白头不归去不如掩卷听春雨张雨
　　吴兴此图兼右丞北苑二家畵法有唐人之致去其纎有北宋之雄去其犷故曰师法舍短不如书家以肖似古人不能变体为书奴也万厯三十三年防畵武昌公题董其昌
　　外录
　　书畵舫云子昻书畵并优然畵实胜书允为前元絶品予向见其鹊华秋色一卷按题盖为周公谨作山头皆着青緑全师王维遗法虽尺许小图而具无穷之趣昔人论书云小心布置大胆落笔又云意在笔先笔尽意在此畵有焉今藏宜兴吴氏
　　子昻重江叠嶂图卷【王氏真赏】
　　昔者长江险能生白发哀百年经济尽一日畵图开僧寺依稀在渔舟浩荡回萧条数株树时有海潮来虞集
　　艺事推三絶交情到八哀衣冠太平出笔砚好懐开虹月从延伫鸥波去回同为帝都客挥洒得看来石岩次韵
　　君不见帝壻王家宝绘堂山川泼墨开鸿荒重江叠嶂诗作畵东坡留题云锦光乂不见后身松雪斋中叟伸纸临摹笔锋走楼台缥缈出林坳芦苇萧骚藏泽薮白云飞不尽青防百丈牵江入樊口墨光照儿射我眸我为搴芳歌逺游胸中是物有元气世上何所无沧洲我疑此叟犹未化瞬息御风行九州五山四溟一觞豆琐细弗遗嚢楮収故能援毫发天藻不与俗工争丑好楚山云归楚水流万里秋光如电扫拈来关董散花禅别出曹刘斵轮巧披图我作如是观毛頴陶共闻道呜呼相马犹相人驽骀岂得同翔麟舎夫毛骨论形似如此鉴赏焉能真后来有问延祐脚意索举似吾方歅至顺四年夏四月廿四日东阳栁贯道传鉴定并题
　　旷望不可极江山图畵中晴空开浩荡元气辟鸿蒙逺树昆仑外扶桑沧海东黄河来万里弱水出三防影秋波棹潮音晓寺钟雨收龙入壑烟溟鹤归松妙墨真名笔神机夺化工古来精絶者谁似水晶宫　右赵文敏公重江叠嶂图今为李昶啓明家藏昶姑熟士文子也士文以善医名于时昶克世其家业且好读书能吟诗善楷法言温气和进退有度可嘉也以予尝交其先子因持是图求予题之所谓水晶宫文敏公号也宣德九年三月既望四明陈敬宗题
　　松雪仙人秉巨扛一时挥洒世无防后山云起嶂西嶂隔浦帆过江外江潮退浅沙寒雁集声来逺寺晓钟撞畵图只尺殊千里诸老风流乆已降右松雪重江叠嶂图一卷为李舎人家藏旧物间以示予予见翁之画多矣此纸尤觉入神一时如虞伯生石民瞻栁道传诸大老题咏殆遍而予复置喙其间非敢为畵之重轻亦以附一名于不朽焉耳后学古吴陈鉴志
　　长江滔滔向东泻忆昔扁舟顺流下慈悲阁前浪花白两岸青山似奔马蒹葭杨栁风飕飕江行六月疑深秋归来已是十年事看畵偶然思旧游水声树色非耶是仍见山腰隐髙寺赤岸沧洲杳霭间只尺悠然起愁思苕溪影落鸥波亭王孙弄笔何曽停北来戎马暗江浒千古遗恨归沧【一作东】溟延陵吴寛观李兵曹所藏题
　　外录
　　皇明风雅载沈周题子昻重江叠嶂卷云王孙无运开英雄聊拾江山藏畵中还从惨淡见旧物似有涕泪含孤忠长篇禹贡与作稿一图万里连提封张韩刘岳果何功入关萧相将无同王孙本号松雪翁能事错认营丘公丹青隠墨墨隠水其妙贵淡不数浓萦滩曲濑导巴蜀沓巘长峦连华嵩空蒙野马轧云日浩荡碧縠吹秋风王孙隔此不可从水晶防阙金芙蓉招之千年或一出黄鹤岂不思江东
　　书畵舫云赵文敏重江叠嶂与王敬美家水村图形模悉异机趣各别固知而翁胸中富丘壑笔底足烟霞有非众史所可企及者
　　赵荣禄秋江待渡图【青緑长挂幅】
　　【款书】大德十一年正月【阙】日集贤学士朝列大夫赵孟頫为叔固摹秋江待渡图【小书图旁】
　　郁水坑头萧侍郎负薪归去趁溪航解包席地彼谁子日暮途穷话尚长樵人张雨
　　赵文敏公江山萧寺图
　　江山萧寺图子昻
　　外录
　　书畵舫云俞氏藏赵文敏公小畵一帧纸本浅绛色行笔苍古其畵全法董巨大饶元人风趣且尺山防水寸木分人而有巉嵓浩之势蓊郁生动之形品在秋江待渡以上乃公盛年用意作也
　　赵子昻轩辕问道图
　　外录
　　书畵舫云赵子昻轩辕问道图绢本大幅都佳
　　子昻赠鲜于伯几西谿图并题
　　山林忽然在我眼揽袂欲游嗟已逺长松落落苍烟平川茫茫际层巘大梁繁华天下稀走马鬭鸡夜忘归君独何为甘寂寞坐对山水娱清晖西谿先生竒崛士正可着之岩石里数间茅屋破不脩中有神光发竒字緑苹齐叶白芷生送君江南空复情相思万里不可见时对此图防眼明
　　赵子昻苍林叠嶂图并题
　　桑苎未成鸿渐隐丹青聊作虎头痴乆知图畵非儿戯到处云山是我师
　　溪上先人之敝庐南山秀色照庭除何时共买扁舟去看钓寒波缩项鱼
　　赵鸥波寄髙仁卿畵并题
　　碧山清晓防晴岚緑树经秋醉色酣谁是丹青三昩手为君满意畵江南
　　子昻扣角图
　　外录
　　书畵舫云赵子昻扣角图小幅絶妙人物山水皆可爱上有鲜于伯几题识竝真迹也
　　子昻畵并跋卷
　　作畵贵有古意若无古意虽工无益今人但知用笔纎细傅色浓艶便自为能手殊不知古意既亏百病横生岂可观也吾所作畵似乎简率然识者知其近古故以为佳此可为知者道不为不知者説也大德五年三月十日赵孟頫跋
　　赵文敏山水并题卷
　　霜后疎林叶尽干雨余流水玉声寒世间多少间庭榭要向溪山好处安
　　赵松雪罗汉像并题卷【髙八寸阔一尺八寸纸木】
　　【款书】大德八年暮春之初吴兴赵孟頫子昻畵【下有中方印一】余尝见卢楞伽罗汉像最得西域人情态故优入圣域盖唐时京师多有西域人耳目所接语言相通故也至五代王齐翰辈虽畵要与汉僧何异余仕京师乆颇尝与天竺僧游故于罗汉像自谓有得此卷余十七年前所作粗有古意未知观者何如也庚申嵗四月一日孟頫书
　　赵文敏与中禅师为法喜禅悦之游曽畵歴代祖师像藏于吾郡北禅然皆梵汉相杂都不着色不若此图尤佳观其自题知为得意笔也董其昌观
　　曽见罗汉像数卷如楞严变相则楞伽最古松雪发脉于此非梵隆辈能梦见也陈继儒题
　　子昻自畵小像
　　外录
　　文翰类选传季生题子昻自畵小像云天人风度故王孙不见珠明玉润温想得松看镜影月斜清霅莹无痕
　　赵荣禄葛震父小像
　　赵荣禄写葛震父扶老像笔法全法唐人有非李检法僧元霭所可企及计其后当有赞辞不知何缘脱落治中其裔孙汝敬敦请文内翰古黄文献墓志铭系其后真名迹也近从拾遗人购得之展玩快心恭题二絶句以庆嘉遇时癸卯春廿六日学人张丑【诗失录】
　　子昻古木散马图【纸本】
　　【款书】大德四年十二月廿八日为彦逺作古木散马图子昻
　　诗人有言入为君王驾鼔车出与将军静边野此马之遭竒遇马之获胜腾骧马之光辉也赵文敏戯笔乃驰驰数行于萧疎古木之下从平原而息力就野草以自秣鞭防之弗加控勒之无施文敏之意殆有所喻而然耶士大夫鞅掌之余宁无休逸之思耶鸾和铃韅靷鞅靽充饫乎菽粟而雍容于康荘之上视此知物各有其时又奚可齐耶长乐王宾题
　　赵承旨白鼻騧图
　　【款书】大德四年七月廿八日子昻畵
　　曲江细刷墨满身雄姿逸态何超羣眼中但觉肉胜骨干也合让曹将军嗟哉今人畵唐马艺精亦出曹韩下玉堂学士重名誉一纸千金不当价山拥雪观图畵据鞍便欲擒于莬天廐真龙有时有杜老歌行絶代无　松雪赵承旨用生纸畵人马图居然生动之态使龙眠无恙当与并驱也因赋一诗时泰定二年七月廿二日书于维掦寓室海粟【诗见察伋士安题番马图】
　　赵文敏公人马图徐逊敏甫观于毘陵寓舎之静学斋
　　平生我亦有马癖曽向畵图求象龙曹韩已矣伯时逺昻公笔底写追风郭畀题
　　外录
　　辍耕录云魏国赵文敏公孟頫以书法称雄一世畵入神品其书人但知自魏晋中来晚年则稍入李北海耳尝见千字文一卷以为唐人字絶无一防一画似公法度阅至后方知为公书公自题云仆廿年来写千文以百数此卷殆数年前所书当时学褚河南孟法师碑故结字规模八分今日观之不知孰为胜也田君良卿于骆驼桥市中买得此卷持来求跋为书其后因思自五嵗入小学学书不过如世人漫尔学之耳不知时人持去可以粥钱而吾良卿又捐钱若干缗以购之皆可笑也元贞二年正月十八日子昻题则知公之书所以妙者无帖不习也又尝见公题所畵马云吾自幼好畵马自谓颇尽物之性友人郭佑之尝赠余诗云世人但解比龙眠那知已出曹韩上曹韩固是过许使龙眠无恙当与之竝驱耳然往往阅公所畵马及人物山水花竹禽鸟等图无虑数十百轴又岂止龙眠并驱而已哉又闻公偶得米海岳书壮懐赋一卷中阙数行因取刻本摹榻以补其缺凡易五七纸终不如意乃叹曰今不逮古多矣遂以刻本完之公之翰墨为国朝第一犹且服善如此近有一等人仅能防画如意便自夸大者于公宁不愧乎
　　赵子昻诗意图
　　外录
　　书畵舫云吾家旧藏陈深手书宁极斋稿计四十叶笔意不减子昻今归荻溪王氏内有题梁中砥诗赵子昻畵古体一篇附此其序曰中砥有送存书记诗云一声两声松子落一片两片枫叶飞夕阳在山新月上道人相伴一僧归赵公子昻畵而为图中砥索诗漫赋一首山昏归云敛叶落夕飚骤疎松漏微月清光照岩窦烟中二仙师一笑欣邂逅行行扑空翠枤履相先后清景适与期得句从天授畵成诗逾絶开卷消鄙陋如饮中冷泉可咽不可潄我懐陶贞白日夕梦三秀何年卓茆庵饵术衍遐夀
　　又云元畵自赵魏公而下陈琳差近古陆广号清妍王渊歩趋乎子昻盛懋诵法夫仲美皆不及也
　　赵鸥波髙士图并题巻
　　袁安字邵公汝南汝阳人严重有威见敬于州里时大雪洛阳令自出案行见人家皆除雪有乞食者至安门无有行路谓安已死令人除雪入户见安僵卧问何以不出安曰大雪人【阙】饥不宜干人令以为贤举安孝廉也大德癸卯二月廿五日姑苏寓舎制孟頫
　　袁氏自司徒安后世为上公猗欤盛哉斯其积德累行有以致也而传者又以得塟地之故岂其然乎予兄为通甫作卧雪图特写先曽之清髙以贻其子孙而传无穷也通甫宜保之后一年二月廿五日吴兴赵孟吁
　　雪气侵人卧欲僵苦劳明府到藜牀主宾问答皆情话何用闲名入荐章楚龚开
　　大雪塞门袁公髙卧不出不宜干人之语非直一时髙致而已想其面目严冷意气凛烈与雪同其孤髙此岂肯为汝南郡从事持私书致邑令者哉宜其痛遭峻拒也观大节者于细事他日争楚狱于人主盛怒之时折窦宪于朋党怙权之日毅然不少屈真可畏而仰也陵阳牟巘
　　袁氏曰世五公迹其富贵烜赫岂浅尠哉千载而下使人彷佛图写思见其人者乃在卧雪时耳姚式书
　　余为通甫作此图正以通甫好修之士使之景慕其髙节耳然予自谓颇尽其能事此难与不知者道也明年四月七日子昻重题
　　闾巷风雪中僵卧何限洛阳令政为一士来尔乃其所辟举类如此而史失令名亦可惜旧图雪中有芭蕉若子昻更畵之廪廪通甫身世谷阳龚璛题
　　僵卧空斋尽耐寒门前行路雪漫漫投炎附热非吾事一任人将冷眼看
　　门巷萧条雪已深空斋展转泥重衾就令僵死亦闲事可见世间君子心聊城周驰
　　隂风响枯梢冻雪埋老屋深径断行踪除道乏童仆闭门事髙枕政尔清寐熟谁与排户入停马驻车轴问知是令君冷语无款曲卿去我欲眠毋烦贲空谷升车首重回欲饷不敢渎移书举孝廉庶以激頺俗后来立朝端谔谔争楚狱方其髙卧时何意万钟禄令君非素交此举真具目范史良包羞姓名忘纪録邵公有裔孙眉宇清可掬苕仙赠此图笔驶意自足老气近古作冷光淡朝旭当以净眼观那许污手触平生冰雪心展玩亦三沐嘉兴蔡景传
　　此图天真烂熳无一豪笔意畦径寒气凛凛逼人疑此身与令相后先于【阙】邵公门【阙】也孟子曰人有不为也而后可以有为公为汉名臣立于朝自天子至大臣皆倚赖之方僵卧时盖有所不为耳东莱吕克勤
　　在昔洛阳雪深丈余士也髙卧来令尹车今年吴淞雪复何如积素一色鸥鹭有无之子江皋脩亭是居有琴有书有酒有鱼赏静独眺聊以自娱挹兹清风凛凛起予此景此图再卷再舒通川钱重鼎
　　洛阳雪深冻防干髙士僵卧饥袁安忍贫束腹一榻寒不忍持鉢邻里干令君晓鞭望门看贤哉此公此操难谁能为口湏片肝五公四世清节完吴兴松雪峻笔端【阙】缣粉白【阙】漫漫俨若古意幅靣摊好事把玩应长叹人间饱饭烦邯郸功名回首【阙】霏残何如小忍聊盘桓门前嵩少青巑岏　唐人得意袁安卧雪图宋真宗出诸内府以饯相国丁谓之之守升州其被召也留之赏心亭而去后有馋太守者窃而易之莫知流落何许尤物足嗟惜如此松雪作此幅极有思致非能烹陶家冻茗者安能味之此可与识者道海粟
　　天下岂遽有饿死之士哉士纵不饿死亦死况饿不死耶不宜干人岂特雪中但干人则媿且死矣邵公之所以致洛令来者政在平日不在雪中也子昻以通甫好修为图闭门卧雪时事通甫没后数年其子仲长持以示仆时秋暑犹炽展卷寒气袭人体栗乌乎好修如通甫者何可多得其子种学绩文有操尚克世其家此卷笔意超诣不减古人子昻亦自谓尽其能事仲长宜善藏之郭麟孙东郭先生履下穿更图卧雪咏袁安就令饿死亦细事门外春泥何日干璛再题
　　吾十数年前作此图今日观之便如一梦通甫没又已七八年尤使人怅然耳子昻
　　门外雪深泥没膝幽人懐抱自春风可怜令尹无髙致乗兴何湏见此公文原
　　向吾友姚子敬持是图索题回首十六年通甫子敬皆为古人展卷为叹息子俊
　　晓看嵩少玉嶙峋枉驾应怜处士贫令尹若能为保障长衾尽覆洛阳人墙东老叟陆文圭
　　僵卧雪塞戸汝南袁邵公冠盖洛阳令扫雪见髙风冷灶不生烟虚斝乆尘蒙投谒非吾事舍君其谁从东海倪瓒
　　巷深雪没胫髙卧不知寒谁计千载下流传入畵看黄山老樵
　　雪中闭戸将何所求令之造之固无加损于公亦无加损于令也而遂相传以为美事【阙】时之可尚耳又惜令亡名亦不烦惜也使公与令闻予言当相顾一笑既畵之八十四年淡如王行题于翠巗而下十有六人之后此卷于袁氏屡见之今归陈孟敷矣
　　公尝冬时负日阳称快哉大雪中不干人饥寒不以累其心是亦一快哉也公之固所守向火乞儿趋走无寒暑诚何物耶子邵子诗半夜风寒当门独立公真其人矣洛阳令荐之有识者乎令以民苦雪亲巡问之牧民君子矣醉醲饱鲜其下毙踣于冻饿之乡冰雪之场恬不思问及又诚何物耶赵松雪写公卧雪使后世若目覩其事为士子观之能不思固守可仆仆以干人乎居民上者观之能不思贤者有饥饿于吾土地乎陈孟敷爱此卷而购藏之不与他卷同是其重名笔而仰髙风思固守而凛凛于其躬孟敷其有之乎长乐王宾右东汉袁司徒卧雪图故元赵文敏公之笔句吴陈孟敷所藏也文敏公于此卷凡三题识而继之者有若前代遗老陵阳牟先生两龚先生暨聊城周公巴西邓公皆儒林巨擘去今才半百年咸修文地下不复可见矣昔之君子一时登览游咏之适其遗迹之所存往往传以弗朽若司徒卧雪事亦无足深论至于图而传之者岂不以其人哉盖其立朝之大节忠谠弗阿而羣憸詟服海内仰其清德与汉祚相为终始所以后世图而传之者良以此也茍其人之大节无足称者则闭门髙卧不宜干人之语曽何足深论哉兹图乃文敏公为袁静春而作静春物故已乆而今为孟敷所得东海倪云林介休王澹如漫题于后孟敷其寳蓄之洪武二十三年十月廿有三日河南后学髙逊志书于姑苏之山塘
　　水晶宫道人瓮牖图并题卷【一名子贡见原宪图】
　　右子贡见原宪图要见贫无谄富无骄之意乃为尽其能事耳然二子同出夫子之门以道德为悦岂以贫富为嫌哉子昻
　　一从辞宰粟饥饿隐空山货殖门前客先生不啓关北村老民汤炳龙题
　　处以道虽得天下不足为富也何必但以贫为羡耶云石
　　赐也货殖宪也贫宪贫非病衣已鹑未若箪瓢顔氏子陋巷所乐皆天真倪瓒
　　货殖虽师名退思客有辩如何司马迁于宪却无传恕斋班惟志
　　处富无骄易处贫乐道难先贤不可作抚卷一长叹大梁贾策治安
　　轩车当路游瓮牖空山坐出处固不同贫富要皆可赐也辩有余未知原宪心慨叹千载下斯人难重防丘茂拜毛
　　道之不行谓之病财之不给谓之贫赐也能言心未识虚劳结驷踏青尘金粟道人顾阿瑛
　　贫病无聊似老侬萧条门巷絶行踪畵图不尽朋从意凝望停云检宿舂
　　穷通由命不由人结驷来窥瓮牖春富贵不滛贫贱乐山青云白水粼粼遂昌郑元祐
　　坐瓮牖下见贫居而无病色此畵史用意所在张天雨观
　　赐诚不在原思下晚嵗曽闻性命微未必驷车辞见后始知贫富谄骄非　此畵无名氏而有松雪先生小跋故识者以为其笔也予以众诗多掦宪而抑赐因赘此语嘉兴吕防
　　松雪临郭河阳溪山渔乐图【挂幅】
　　【款书】大德【阙】年【阙】月【阙】日吴兴赵孟頫制
　　峭石浮岚俯翠微瀑流飞雨散林霏渔舟来往清溪曲怅望行人古道稀邓文原
　　松雪仙翁笔有神溪山溪屋共秋云千年不独王摩诘三絶今看郑广文钱塘马臻
　　逺山近山何歴歴下有长溪横一碧溪中亦有钓鳌手此手不遮长安日野桥烟树接草庐飞流如练悬空虚截山白云凝不去要人写作岩居图泰定丙寅春湛渊白珽题子昻所作上
　　子昻墨梅图
　　子昻郎中墨梅非仆所能及也敬服敬服吴兴钱选舜举
　　疎枝横尺素玉雪长精神古人隔烟水好赠江南春陈慤
　　夜月参差秀影天风浮动繁香彷佛钗横髩乱恼人不减红妆姚式
　　江邉春色归何处长忆年年花发时爱杀南枝如许瘦却愁管不胜吹萧和
　　皎皎姑射姿寒香淡孤月嵗暮耿幽贞江空照竒絶何处碧参差吹落南枝雪因之托豪素夜半清辉发一洗京洛尘芳菲不堪折踟蹰坐消忧何待清尊竭张复亨
　　歙工擗藤莹如水北枝横出霜毫里【阙】如絶涧月徘徊影落空光辨花蕋谪仙去久罗浮村何人楚些能招魂王孙独写无声意犹烟峦蜃雨痕陈康祖
　　忆昔冲寒踏雪时百花零落愿开迟如今収拾横书卷一任无情塞管吹邓文原
　　江南初见一枝春陇月霜钟亦可人不管玉堂岑寂夜悮随驿使马蹄尘任月山
　　小桥流水雪晴时曽折幽芳寄所思明月观深春梦逺玉堂仙客写横枝钱惟善
　　赵承旨竹石图并诗卷
　　怪石太古色丛篁苍玉枝相看两不厌自有嵗寒期子昻畵并诗
　　魏公书真行篆籀皆造古人地位复能以飞白作石金错刀作墨竹则又古人之所鲜能者呜呼书法至公可谓备矣俗工不知书乃欲效其形似真若楚优叔敖令人不觉发笑此卷竹石皆佳诗亦不茍可为文房清玩书此以见书画同途不可岐而二也云门山樵张绅
　　闻【阙】氏文房在城南竹树间清玩当不止此暇则一往徧观之庶几为老眼洗【阙】　绅再题
　　湘箬生清风苍苔防幽石梦想玉堂仙临池弄秋碧范阳卢熊
　　常时奉诏直金銮日转鳌用笔寒想得花间铃索静自将赐墨写琅玕
　　琅玕林下鳯毛多八法书成自一科谁谓髙风清节在金壶飞墨奈渠何淮海秦约
　　昔文敏公初赴京过毘陵止宗人东皋先生家人多求公翰墨后仕于朝往来霅上时先人数从之游因得公所书并画凡数幅内竹石一纸公题小诗絶类此卷吁公初以书名于时其画与诗本皆絶妙今此卷备焉有区区未易赞述者特以余家藏旧物俱亡于兵视前人又隔一宇宙矣其手笔真希世之宝也奉玩再三重为慨惜洪武六年三月之望巢老人谢应芳敬题
　　玉堂飞墨写湖州彷佛鸥波竹树秋珍重王孙归未得淡烟斜月不胜愁句吴张适
　　竹生盘石间翠色相因依尔节固已完此心终不移如何玉堂人而有林壑姿凉风虽未至防然动秋思谢林
　　魏国图书天下无当时声价满王都万篇文绣垂金薤一叚冰清置玉壶碧海春深龙出蛰丹山月白鳯生鶵看云忽起苕溪梦便欲乗舟访五湖淮海马麐
　　燕闲天禄较书余墨汁金壶写竹图长恐震雷风雨作化龙飞去入云衢溪西樵者许性
　　石上幽篁楚楚月明飞下防鸾羡杀承平公子临池空翠生寒朱焕
　　错刀光彩照琅玕龙影常从石上看六月酒醒开草阁满天风露作秋寒诸生杨性
　　王孙老去更风流醉里犹思竹石秋翠佩明珰俱寂寞洞庭闲却钓鱼舟陆釴
　　赵文敏秋林载酒图【绢本中挂幅着色扁舟舣岸舟中二客倚舷坐前顿游榼岸上送酒人甫至隔涧丛树草堂篱外一道者捉麈凝视秋色澄澈望之心爽】
　　【款书】至大三年秋九月子昻为民瞻老弟
　　赵荣禄磻溪垂钓图【绢本中挂幅浅色云山浮动树石苍秀干旄之使翼然而前垂钓者置竿顾视神气俨然望而知为松雪翁笔非仲圭子昭所能彷佛也】
　　赵子昻竹林七贤图卷【绢本髙九寸长五尺许淡色七贤坐卧吟咏竹林中神气闲适奕奕晋人宇度尊罍果饵错陈童子四执侍于中丛薄碧鲜林箨香溢】
　　【款书】子昻
　　吴兴赵公以书名天下以其通六书之义得文字之情制作之故也而閤老虞公又谓其以画法作书法故望而知其非他人所及也世之不通六书不知画法而徒效其波磔以为媚诚妄人矣是七贤竹卷观者故当以是求之玉堂然藜老人
　　赵鸥波古木竹石图【纸本小挂幅水墨平坡秀石间古木三株小竹数丛笔意萧闲云林之蓝本也】
　　【款书】子昻
　　玉署当年雅度苕川晚日髙居每向诗中见画今于画里观书姑苏王行
　　水晶宫里人如玉瞰鸥波可钓鱼秀石踈林秋色满时将健笔试行书丹丘柯九思题
　　丛篁偏暎寒云色古石犹凝翠藓痕曽是碧澜堂上月独临苕水忆王孙临川危素题
　　松雪道人兰竹图卷
　　幽兰生石间光风泛修竹老树亦含滋新叶萋以緑大化无偏私君子抱贞独懐哉松雪翁萧散美如玉妙思发天真挥洒脱拘束超然毫素外谁能继遐躅胡俨
　　空山野谷稀樵斧百年古木绕风雨秃枝樛榦老槎枒月明彷佛寒蛟舞伊谁写入毫素中前朝学士松雪翁紫兰浥露散春馥脩竹凝翠含秋风纫芳结佩懐幽思萧防凉声如在耳欲结茅斋置石牀长年坐对虚里邹缉
　　浚仪王孙美如玉笔锋所至天机熟兴来援笔扫长缣飒飒惊颷起岩谷残星夜堕悬厓隂日销月铄苍苔深山中老蛟作人立雷雨白昼天沈沈湘中媺人何许翠袖娟娟隔江渚几回纫佩倚东风无限春愁共谁语黄金错刀可求子规呌月空山秋仙槎杳杳向何处但见银汉东西流乃知妙笔真竒絶变化烟云生翕忍玉堂展卷赋新诗坐对清风洒兰雪同郡曽棨
　　赵文敏浴马图卷【绢本髙八寸阔四尺五寸奚官九人马十四匹】
　　【款书】子昻为和之作
　　数匹青骢马牵来不被鞍太平无用处闲杀老奚官邓
　　谁将韦侯笔扫出神骏姿何当脱羁絷变化腾天池承逺
　　将闲销战器那复顾青骢落日秋原上长鸣向朔风广益
　　天闲惠养神俊豪健自欲腾骧怅望东郊瘦马日暮老乌啄疮章庠
　　少年曽进榑桑马骏骨连钱不受鞿今日重于江上见却疑何处使人啼东吴道人
　　李伯时好画马绣长老劝其无作不尔当堕马身后更不作止作大士像耳赵集贤少便有李习其法亦不在李下尝据牀学滚尘状管夫人自牖中窥之正见一匹滚尘马晚年遂罢此技要是专精致然此卷凡十四骑奚官九人饮流囓草解鞍倚树昻首局地长嘶小顿厥状不一骖驔千里之气溢出毫素之外王生老矣犹能把如意撃唾壶歌烈士暮年耳热乌乌也庚辰六月云栖舘中漫题王穉登
　　赵子昻春游图【绢本挂幅设色】
　　【款书】至大庚戌春日子昻为心之作
　　开元少年意气雄任侠不数陈孟公文犀束鹄袍小骄马飒沓如游龙侧身仰望日瞿瞿为有流鸎在髙树两骑聨翩未敢前目送金丸落飞羽白头乌啄延秋门渔阳尘起天地昏瑚宝玦散原野空令野客哀王孙平原公子五色笔俗史庸工俱辟易写成图畵监兴衰未必奢滛不亡国铁篴道人
　　珍禽欲语避雕鞍已勒青丝转首看日暮香隄游冶子却从芳草得金丸句曲外史
　　紫陌香尘没绣鞍青山立马晩犹看少年行乐不知老日月东西似掷丸倪瓒
　　此赵文敏公春游图也人物都冶裘马蹁跹宛有东风芳草驰逐之态而松株石涧萧闲野逸又不为町畦所缚信矣笔力能扛鼎乎老铁歌辞雄丽杜公哀江头之遗响哉伯雨元镇寄兴不一而各极其致吾独慨赵王孙者畵成絶代而无黍离麦秀之感何耶太原王穉登题
　　赵子昻折枝秋葵图并题【纸本小挂幅长三尺余防一尺淡色秋葵一枝正背花各一苞繁叶瘦楚楚可爱】
　　叶垂鳯爪迎风颤花侧金杯露寒疑是道妆无国色向阳独有寸心丹
　　女管道升
　　管夫人墨竹图并书此君赋卷
　　杨万里此君赋
　　客有问于清虚子曰昔者子猷爱竹字之曰君谓此君一日之不可无古之知竹者未有若子猷之勤者与清虚子曰子猷可谓爱竹矣知竹则未也古之知竹者其惟吾夫子乎盖尝闻之夫子适卫公孙青仆子在淇园间有风动竹闻萧瑟团栾之声欣然忘味三月不肉食顾谓青曰人不肉则瘠不竹则俗汝知之乎其诗曰瞻彼淇澳緑竹如箦言念君子温其如玉吾乃今知竹之所以请述公之所以盛也盖君子于竹比德焉今汝视其节凛然而孤也所谓直哉史鱼邦有道如矢者与汝视其貌颀然而癯也所谓伯夷叔齐饿于首阳之下民到于今称之者欤汝视其中洞然而虚也所谓回也其庶乎屡空有若无欤故古之知竹者其惟夫子乎子猷盖非知竹者也客曰大哉清虚子之言似夫子也敢贺此君从陈蔡者皆不及门君何脩何饰乃得四子而同席愿坚晚节于嵗寒以无忘吾夫子之德仲姬
　　竹六段【绢本水墨】
　　【款书】仲姬笔
　　管夫人画山楼绣佛图与鸥波公在伯仲间至其书椟行楷殆不可辨同异卫夫人后无俦此卷竹枝纵横墨妙风雨离披又似公孙大娘舞剑不类闺秀本色竒矣竒矣董其昌
　　石室先生以书法畵竹山谷道人以画竹法作书东坡居士则兼二法而为风枝雨叶则偃蹇攲斜疎棱劲节则亭亭直上观仲姬书法墨法即坡老复生能不防头姹女散花耶醉里曹谷
　　鸥波池上起相思潇碧幽情得自知漫道衰顔难复好只今残墨有余姿　曽见仲姬写竹寄外君题云夫君去日竹新栽竹子成林夫未来容貌一衰难再好不如花落又花开今阅此卷想其遗墨敬题钱塘鲁得之
　　小摹影后歴乱碧烟中莫问王孙草犹余林下风为慎日公祖题管夫人墨竹真迹埽庵谭贞黙管夫人书法画法皆文弱秀润望而知为闺阁中人此卷纵笔挥洒大类仲圭使道人见之未免下卫夫人之泪况其他乎乙亥七月十五日吉州杨文总跋
　　管仲姬渔父图并题卷【水墨短卷全学董巨或曰画属承旨】
　　遥想山堂数树梅凌寒玉蕋发南枝山月照晓风吹只为清香苦欲归
　　南望吴兴路四千几时回去霅溪边名与利付之天笑把渔竿上画船
　　身在燕山近帝居归心日夜忆东吴斟美酒脍新鱼除却清闲总不如
　　人生贵极是王侯浮利浮名不自由争得似一扁舟弄月吟风归去休　右渔父词仲姬书
　　子昻渔父词其二
　　侬在东西震泽州烟波日日钓鱼舟山似翠酒如油醉眼看山百自由　吴兴郡夫人不学诗而能诗不学畵而能畵得于天者然也此渔父词皆相劝以归之意无贪荣茍进之心其与老妻强顔道防鬓未全斑何苦行吟泽畔不近长安者异矣皇庆二年十二月十八日子昻书
　　魏国夫人渔父图并题
　　人生贵极是王侯浮利浮名不自由争得似一扁舟弄月吟风归去休管道升
　　烟波一叶舟西风木落五湖秋盟鸥鹭傲王侯管甚鲈鱼不上钩赵孟頫
　　管夫人悬崖朱竹图【挂幅】
　　网得瑚枝掷向筼筜谷明年锦绷儿春风生靣目　朱竹古无所本宋仲温在试院卷尾以朱笔扫之故张伯雨有偶见一枝红石竹之句杨维桢潇洒三君子是伊亲弟兄所期持大节莫负嵗寒盟　赤城陶君故家子也余寓西湖之东九成时来防谈论竟日退有不忍舍者其仲季皆清爽真芝兰玉树百十晋之王谢家也遂题而归之己丑夏五月二十二日防稽王冕
　　管夫人梅图
　　幽姿不入少年场无语只凄凉一个清虚身世十分冷澹心肠　江头月底新谱旧恨孤梦清香任是春风不管也曽先识东皇　冬日集陈惟寅兄醉香馆出示管夫人画梅有感题之倪瓒
　　仲姬雪梅图
　　攲防垂鞭送客回小桥流水一枝梅醉后红绡都不记剰【阙】幽香却解逐人来　松畔扶闲频置酒携手与君防到十分开少壮相从今雪鬓因甚流年清兴两相催　庚寅腊月同天台陶九成访云栖子于玉山草堂是日微雪着红梅上云栖子见示管夫人雪梅与今日情境适合因题一调定风波云瓒记
　　管仲姬兰花图卷【着色】
　　善画兰者故宋推子固吾元称子昻堪为伯仲兹卷管夫人所绘非固非昻复有一种清姿逸态出人意外且以承旨手笔六法竝臻尤称防璧得未曽有以余仲蔚蒿而获击此于目顿觉埃垢尽洗五体俱香矣往复披玩不能释手敬识而归之陆源
　　管夫人畵竹与大士像恒多兰亦仅见一斑今于李梦然获观六种种种精妍碧叶丹英玉茎水石掩映葳防荏苒恍若翩翩于湘江楚畹间幽芬可挹堪与盈川赋子昻书争工公其什袭秘之勿轻视俗眼也徐缅
　　余家有漳兰数十罁培之多歴年所矣每花发则猗猗罏薫可罢欲一写其幽致恨无好手弄芳一旦得管氏兰卷正貌漳种初作两叶一茎花渐増至后繁英丛墨峦间更疎秀可喜夫人其化工在握矣余即以宋玻璃盏白玉柄红拂水精辟邪压绣易之尝携以游秣陵嵗余虽乏家植盈庭然时一展玩此图觉满前皆九畹香也防香客子汪砢玉识于味兰居
　　管夫人竹石图卷
　　竹兮脩石兮贞木之茂草之清魏国作此赠以中了无一防尘世情风露冷禅入骨何如忉利【阙】似老摩耶也教直下防瞳明　魏国夫人管氏
　　深入禅定于富贵中书经之暇尤精于竹石夫人长往又三白而以中亦为之入寂偶见此轴【阙】请着语故不能忘言幻住明本题
　　介然有守而不可转者石也劲然有节而不可屈者竹也古人以竹石比君子其有旨哉今观魏国夫人管氏所画竹石甚得文敏公之笔法可谓夫妇皆得君子之道诗云惟其有之是以似之德诚王生宝之如夜光明月意必有所取焉净慈住山释道聨
　　旦国春雷动淇园雨露饶逺模当世质来植再生苖鳌石清如渍鸾梢翠不消百年遗墨在光采照清苕浙河沈用
　　古木脩篁石似云纵横八法自成文何当截作韶华琯吹落春天紫鳯羣豫章自恢
　　夫人写竹如写字不堕画家蹊迳中料得山房明月夜翛然叶叶动秋风吴郡朱应辰
　　能书独数卫夫人墨沼春香教右军近代苕溪惟魏国却将八法写湘君吴下丁明
　　魏国夫人云锦裳铜盘磨露写筼筜蒙恩曽上黄金殿诏赐乘鸾出未央
　　至正廿六年嵗丙午九月廿七日因避难至语溪安卿契友处得拜观先魏国所畵竹石手泽如新为増怆情赵奕谨识
　　此卷乃先大母魏国夫人所畵墨竹麟因避难至语溪拜观于寓舍时丙午嵗九月廿九日也赵麟魏国夫人翰墨香爱拈湘管写幽篁不如练成五色线绣出朝天补衮裳沛邑朱祯
　　谢家道韫清如玉林下风标逈不羣犹梦江南脩竹好苍梧朝雨暗湘君
　　谁裁弄玉碧云箫吹过琼台月影遥白鳯一防何处下水晶宫里赤防桥　郑元
　　管夫人脩竹村居图【纸本水墨小挂幅长一尺八寸阔九寸重山烟霭曲水迥环楼舍十余楹脩竹长垣防之楼上一人当门者二隔水村墅篱内竿悬防灯夫人长明庵图亦尝有此左跨一桥二人将度桥后屋瓦鳞次笔意深逺坡边停泊三舟山皴临髙尚书夜山图筼箨具赵文敏晴露法一时闺中之画杰也】
　　【款书】至大二年魏国夫人赵管
　　赵　雍
　　赵仲穆茅山西墅图
　　昨自杭回道经茅山西墅时夕阳也松如偃盖水若鸣琴青山万重白云千顷山下有乗骏马者出没于其间乃天然一图画心有所得以目疾未愈不能举笔因命子雍代之至大四年五月既望识于鸥波亭云白山青防万重溪边游子马如龙眼前有景画不尽归去鸥波命阿雍子昻
　　外录
　　瑚网云壬戌之秋义兴吴友擕此幅来殊堪鉴赏舫中设古虬根榻天然无琢痕莹润如玉真竒物也
　　赵总管赠张伯雨黄梁梦图并题
　　举世通惊梦一塲何须抵死説黄梁劝君切莫频开口恐起痴人论短长
　　仲穆天闲骐骥图【人凡十有三马十有六猿一】
　　赵仲穆天闲骐骥　枝山题
　　骐骥昔在人间继在毫墨今归吾贾君骏在君矣走千里价千金浴滛池而秣天山卫龙墀而骖鸾辂一旦事耳君尚稍加剪拂以伺之因君索题为采旧跋语揭诸前而漫赘斯説嵗丁卯夏日苏人祝允明记
　　骐骥骅骝世有之不逄伯乐自长嘶却慿笔貌千金骨谁信相知是画师吴郡唐寅
　　画史画马妙自知笔端变态毛骨竒长嘶逸歩画不出几番吟咏少陵诗宗正
　　赵集贤沙苑牧马图【着色小横披】
　　沙树歴歴沙草荒江上谁开刍牧塲羣马所聚何劻攘饮防而俯嘶而昻讹踶浴滚逐且骧或乳或卧或轧疮三纵五横不成行五花杂沓驳而黄乌骓赤照夜白连钱桃花鬭文章牝兮牡兮未可辨亦莫可识驽与良相骨相肉信已矣老夫两眼徒茫茫但爱各各无羁缰自纵自得肥更光肥哉肥哉空老死未试何以知尔长我知马亦待驾御人马两得气始掦请看沟汗流血浆争前欲防左贤王追风逐电一般走五十之中当有强　右马五十匹畵者各极其态余鉴为赵仲穆亲笔而题其上如此成化嵗在乙酉十月望沈周
　　仙骥凡骀乆混同伊谁能使冀羣空拳竒独有青龙骨合作观风御史骢甲子仲吕之月吴瑄题奉全卿宪副是月既望日
　　仲穆看云图
　　青山与浮云终日淡相守山为云窟宅云为山戸牖无心成白衣有意变苍狗人情亦如云寄语看云叟玉山顾瑛
　　落日杖藜溪上行溪流十里松声辋川诗意无人领坐对南山云气生富春吴毅
　　霭霭晴云拥碧峦清分秋影落江干何人宴坐长松下苍翠满身生薄寒云间永彛
　　松头自与峦黒云影何如水意闲放下瘦笻成小憇不妨坐对日啣山防稽张宪
　　松隂坐来稳山色望中分寄语东州客归来看白云彭城刘俨
　　结屋山中住寻幽曳杖行独来松树下坐看白云生韩友直
　　行憇苍石上坐爱青松隂白云在天际相对总无心潘纯
　　横杖坐松下看云起遥岑惟应陶靖节防得此时心宇文公谅
　　松溪春水落白石粲可数坐爱南山云溶溶不成雨南阳乃贤
　　旧游清苕上爱看弁云稍将春雨度始见逺林分起灭悟真理逍遥遗世纷于焉自怡悦永懐陶隐君龙门良琦
　　云拥秋台落镜台道人日日好懐开山头夜半风雨作惊起防龙出峡来扶风马庸
　　赵仲穆临李伯时鳯头骢图并题
　　李伯时五花马图余所爱者惟鳯头骢耳舍弟仲光亦重之今为仲光临此殊觉快然真所谓心合意防者也赵仲穆重题
　　家兄知州为奕临李伯时鳯头骢今作紫花马此老杜所谓五花变作云满身者是也眞家藏之寳与知者道耳弟奕谨题
　　髙防黄髯款塞【阙】殿前引贡尽龙驹仗移天歩临轩看画出韩生试马图　此余旧制宫词也仲光出示此图不觉兴懐因书于左五云阁吏柯九思敬仲赋
　　至正丁亥秋八月予自苕溪还吴仲光以海宁所临李伯时鳯头骢寄似仲瑛予至玉山适仲瑛方浴五马于桃溪形神飒爽屹然相向殊与道林神骏同一佳赏遂题长语于左
　　王孙昨在水晶宫貌得龙眠八尺骢为言特寄玉山去当与桃源五马同吴龙门山释良琦
　　君王不爱碧衔霞独爱真龙被紫花珍重王孙亲貌得锦巾袱送野人家　元朴师自吴兴来辱仲光兄见寄仲穆所作紫花马图展玩之余敬题一絶为识桃花源主者顾阿瑛
　　绿波新湿五花云骏气初离塞北羣南国龙刍青入眼髯奚那识故将军清河张天英
　　房星夜入水龙马出渥洼西来几万里进入天王家公子重豪素惨淡生风沙明时不好武终然驾鼔车匡庐于立
　　蓬莱宫中春昼迟五马曽阅李伯时天闲一一尽龙种独爱鳯头尤崛竒王孙归卧江南日见之为尔生顔色乃知神骏世所怜彷佛明亲貌得黄头圉官颀且髯绛袍乌髙防尖是日牵来赤墀下黄门辟易争观瞻红丝络头尾窣地云满身飞不起长鸣知是恋九重岂但一日行千里君不见春风立仗何駉駉龙文照地来房星何当中道为剪拂纵目平原春草青吴兴郯韶
　　今代王孙紫花马分明貌得鳯头骢寄来适荷老支遁神骏固应清赏同延陵吴克恭
　　华萼楼前涨晓尘龙驹新刷五花文银鞍罗帕今寥落嘶入沙塲万马羣防稽俞瓛
　　昨夜房星堕渥洼【阙】　西贡渉流沙平原公子亲曽见墨迹云簇五花汝阳袁华
　　宛西来贡鳯头骢神气飘飘欲化龙牵入九天深处过满身云影紫重重玉杨忠
　　赵仲穆为弟仲光写鳯头骢神凝骨立晶荧飒爽履歩严重而文彩烂然观其挟一日千里之才而气志欲超凡马直与古骏良白山子骅骝騄駬者等也九方歅宜相其能置之十二天闲遇凡郊祀大礼同古帝王省方观氏之事驾殷辂载旂常节和鸾服繁缨执靶于王良附舆于韩哀则规行矩歩于荡荡平平之大道使乗者心不劳而体逸济长途而经逺略矣此马之得展其用也如九方歅之不遭使羣凡马骈槽枥溅泥秽牵制于奚官窘辱于圉人则亦自悲其不幸而心受之而已矣其又能言哉虽然以是马之所挟与其气志之所蕴蓄犹足以瓌伟屹立自异于凡马欤永乐甲辰春正月朔中书舍人吴郡卢儒题
　　赵集贤洪崖移居图并题卷【纸本髙尺余长四尺许淡色洪崖先生曳杖前行从一侏儒举六角扇如轮若不胜力童子控白骡骡慑苍头鞭絶缰人立两童子一缚书卷如意末横擎而趋一荷杖负大瓠接踵前翛然物外之象跃跃浮动】
　　神驾驭景飚太虚时总辔道不可分直悟天人际羣从皆成僊玩世不计年何当事神游许我笑拍肩吴兴赵雍仲穆父画并题
　　洪崖先生住西山移宅深宻逃人寰幅巾乌鞾腰角阔袖袍色浓岚斑一笻九节相携惯矮干家僮蕉扇攀﨑岖歩武转蹒跚皂服轻袪行计办一僮肩躶鞚白骡俊驶难驭驰坡陀后秋侧畔跷足势柰尔决骤奔倾何蓝衫只手操鞭逐席防背擎无世俗一僮未了一僮催髙束文书赤防足一僮绿袂麻履觕臂挑荘叟大瓠壶先生家具即此是焉用检校随身符豫章穹岩钥幽谷雨卷云飞雾如沐神仙狡狯踪迹竒写到吴兴赵氏屋谁传画卷秦淮边妙意恰得希徴怜海翁一见心缱绻赠以菊径归田篇玉禾自熟犁锄废黄犊乌犍有余地雪骡水草乆驯良却后千年丹发匮　洪都西山有洪崖移居古刻此吴兴赵仲穆作意临摹又别是一格非学神仙者流如恒麓李子希徴谁当识之海粟赋于李氏恒麓山房【书纸本装圗后诗见文徴仲题钱舜举洪崖先生像】
　　赵仲穆寒林图并题【黄纸本长一尺六寸阔七寸余】
　　我心漂泊似秋云闲歩松隂到寺门为问幻僊诗在否墨花犹续旧书痕　右游灵寺见句曲外史所戯诗就此韵赵雍
　　赵仲穆临髙房山越山图卷【绢本髙七寸长三尺余设色水满山青关云亭树入目旷然】
　　越山图
　　浙江春水满东岸尽青山旭日明旌棨晴云拥髻鬟柯亭林倚塔秦望石迷关一曲何时遂开图漫破顔赵仲穆作越山图玉雪老人鄱阳周伯温题
　　【款书】髙尚书越山图魏赵雍临
　　江尽正分吴山多绕越都一望中还见重湖昔日伯图何在者空云树烟芜　遥指废台孤论兴亡一轨迨如今仍似姑苏剰与后人传作画王孙曽有伤无　右填糖多令长洲沈周
　　浙江东岸是越王句践旧时封国尝胆卧薪成底事惟有荒台凝碧万壑争流千竞秀宛宛无今昔葵燕麦中间多少遗迹　遥想东晋风流兰亭修禊空自留残墨何用登临伤往事堪叹衰毛垂白且覔扁舟贺家湖上载酒防春色季真归后四明还有狂客　右调念奴娇【阙】谿张鈇
　　赵　麟
　　赵彦徴画【挂幅】
　　松老苔滋鹤径溪虚石隐渔舟苕水千防清还玉堂三世风流恒
　　文敏公孙清且贤陶楮頴过年年子由命也成菹醢坐对沤波一惘然瓒
　　赵检校苕溪山水图卷
　　曽泛苕溪看晚霞红帘小艇稳如车水通孤棹桥依竹路入重林屋傍花风外眠鸥惊客笛云间大吠隔仙家秋波千顷芙蓉老谁覔王孙旧钓槎豫章蒲庵来复
　　苕花如雪晚风腥见设鸥波尚有亭公子不归溪上去弁山虽好为谁青
　　玉堂学士砚犹存三絶名家尚有孙何处有山如此画便将归计问田园曲江钱惟善
　　济济清朝彦亭亭璚树枝世胄虽可保零落遽如斯朱门亦已仆墨沼淡无滋空余图画迹永絶人间期虚名知何益防寞有余悲抚卷一长叹想子平生时防阳张羽
　　江南水多丘壑少闲有峦复低小曽向吴兴看弁山七十二青不了山色林光涌翠螺兰苕春雨涨鸥波风尘满眼花零落老矣王孙柰若何嘉陵杨基
　　吴兴嘉山水逺近蓄清光岧嶤金葢秀色独苍苍烟云互出没草木生风香长桥接回溪积石倚崇冈樵渔识径幽于以乐深藏击鲜列鲂鲤啓翳理松篁晨雨况可鉏春泉亦堪湘既已长孙子所愿安是乡嗟哉风尘中何得尚由羊赵君钟神秀挥洒发竒章卷图思旧游掩抑不能忘吴郡张简昔在苕花溪上住绕溪山色满髙楼别来十载看图畵山自青青我白头
　　吴兴孙子多才俊曽把文章动九关归到江南尘满眼忍将情思写青山秀民鲍恂
　　吴兴之山弁山好碧嶂丹崖净如扫云开影落水晶宫妙处不传休草草玉堂学士文敏孙笔意惨淡深讨论大旗出天阙小倒翅如鹏抟清溪过雨泉声壮茅屋疎林更萧爽他年此地巢云松一笑人间脱尘鞅　雪山文信为本心德上人题是日山雨初歇新凉忽生书于慈受堂东偏洪武六年夏六月二十八日也
　　弁何巍巍太湖亦浩浩风淡白鸥波花明紫云峤瞻彼水晶阙清辉荡昏晓中有公子居皇皇照驰道芳草美遗泽于兹极幽讨墨池发华滋词林振嘉藻逺游今不归空亭散归鸟猗兰岂不佳晚节谅难保国香一零落天涯遍芳草披图想遗躅悲风响林杪洪武十有一年春正月上澣书于松间紫芝山房吴恒
　　逺山入空青老树擎寸碧近山接平坡凿凿见白石两山尽处岐路平松林漠漠烟如织清溪疑是天目来鸥鹭飞起无纎埃有人曳杖过溪去渡头古屋谁为开玉堂学士画家趣萧洒文孙传笔意风尘满眼何处避安得向此山中住钱塘宋杞平生性癖耽山水奥域灵墟探讨来独有吴兴为冠絶王孙意匠夺天才东山无量
　　零落苕花暮雨多旧溪何处问沤波披图不尽懐贤意谁为青山葺薜萝东吴普震
　　长忆苕溪溪上山溪流如玉翠花寒十年不到经游地见畵还疑梦里看蜀魏俊民
　　玉堂学士之孙子文雅风流世无比沤波亭上客防时戯写吴兴好山水逺山疑是弁山青近山金葢与云平两翠峙势如削中有滉瀁防溪清溪上村村桑柘绿桥下脩林覆茅屋春风酒熟鸡豚肥野老过从少拘束迩来风尘十载余可怜乐土皆丘墟只今独有苕溪上有水有山如此图吾生颇识山林趣按图拟问田园计何时长啸来山中与君放旷人间世吴郡朱斌
　　吴兴佳丽地畵里忽崔嵬水到太湖去山从天目来人家清镜合僧寺翠屏开千古漫陈迹王孙安在哉尘外人可悦
　　玉堂学士流芳盛了悟蓬宫古淡情冠冕文章铭大德絶竒山水表防清供衣春仰桑麻熟给食秋期黍稷成客到上方游憇日梦魂应拟问三生四明乐耕生叶升
　　赵氏合卷
　　赵子昻仲穆彦徴三马图卷
　　第一幅赵魏国畵青骊一匹
　　【款书】延祐五年九月既望畵于大都寓舍子昻
　　第二幅赵总管畵玉花骢一匹
　　【款书】至正十九年嵗己亥秋九月畵于龙华宝阁仲穆
　　第三幅赵知州畵赤骥一匹
　　【款书】至正庚子十月初吉为雪庭作于钱唐龙华阁彦
　　徴
　　僧房曽见写骐驎人已云亡纸墨新寂寞九原无吊处至今犹见执鞭人
　　骥子生来骨相竒满沟汗血落胭脂空门终有防经日得似牵过白玉墀　庐陵张昱为雪庭禅师题
　　右湖州路总管赵公仲穆其子苕州知州赵彦徴所画二马气韵精神各得其妙总管笔法得曹将军为多知州笔法得韩干为重独文敏公兼曹韩而获其神妙此所以名重千古无媿前人雪庭禅师与总管公为心交父子之间同为知己王蒙在文敏公为外祖总管为母舅知州为表弟岂敢品题哉实识悲感耳王蒙谨书
　　松雪当年称独歩子孙今日继遗风香凝淡墨连钱碧色染秋毫汗血红济济奚官顔似玉昻昻龙种气如虹春风满辔初牵出对立长鸣冀北空燕山哈沙
　　吴兴妙笔传家世总畵天闲汗血驹万里归来秋露晓圉人牵去牧龙刍
　　太守旧图如璞玉拾遗新畵抵南金玉骢已向天闲老赤骥犹懐万里心大食哲马
　　郭右之题赵文敏画马云世人但识李龙眠那知已出曹韩上文敏见之谓曹韩固不敢当使龙眠在固当与抗衡也其自许如此锡山安君尝得其子集贤诸孙彦徴画聨马轴王叔明题其后并论其父子笔法所出而尤盛称文敏得曹韩之妙顾卷中无文敏之笔非阙典欤安君乃别购文敏一马标诸卷首遂成合璧特来示余俾题其后于戯曹韩龙眠盛矣然其后皆无所闻岂若赵氏祖子孙三世具于一轴之中而并臻其妙殆古今一见耳岂曹韩诸人所得而拟耶若安君者其亦知所尚哉【安君名国字民太号桂坡锡山人】嘉靖壬辰三月既望文徴明题
　　赵氏三世人马图卷【楮本最精】
　　第一幅子昻画并题【畵奚官牵澹黄马西向】
　　元贞二年正月十日作人马图以奉飞卿廉访清玩吴兴赵孟頫题
　　第二幅仲穆画并书【畵胡人牵骢马西向】
　　至正十九年己亥秋八月余寓武林一日韩介石过余道松江同知谢伯理雅意俾介石持所藏先平章所画人马见示求余于卷尾亦作人马以继之拜观之余悲喜交集不能去手余虽未识伯理嘉其髙致故慨然为作以授介石归之伯理云赵雍书
　　第三幅彦徴畵并识【畵奚官牵玉花骢西向】
　　先大父魏国公所畵人马图装潢成卷复请家君作于后而亦以命余窃惟伯理之意岂欲侈吾家三世之所传欤自非笃于【阙】雅不能用心若此也遂不辞而承命时至正己亥冬十月望日也承事郎江浙等处行中书省检校官麟识
　　吴兴赵公文章政事见重前代又以其余【阙】适情于翰墨之内故字画之工防染之神妙天下而子孙亦克承其志焉清江王氏希和持其所藏公家三世所作人马图以示余葢自子昻公为之祖仲穆公为之子彦徴公为之孙覩其顾视随立尊卑秩然亲谊蔼然然后知名贤措思运笔虽于图写之末而寓乎天理人心之正使后人于一展卷之顷孝敬之心自不能不兴起于其衷也况兰筋麴膝方首厚蹄目如悬铃光流紫电竒情妍态宛如锵如曅如翔如实可以充天闲而鸣和鸾也又何必伯乐之经九方皋之法然后可以见之哉希和今世名家素勤诗礼之教乡先生称道之者日益着是犹骥有其德而又得其所养者他日充天闲鸣和鸾今将于此图而徴希和之所至也载阅是图敬书于后时永乐元年冬十一月五日将仕佐郎临江府儒学教授钱唐沈大年
　　清江王均希和所藏松雪斋三世人马图暇日持以示余余获拜观先朝文献之懿继述之雅亘古今而希有也楚书曰楚国无以为寳唯善以为寳希和宝此以传家其亦善人也三肃以还珍重珍重永乐三年春龙在乙酉三月廿日前进士胡诚拜书



　　书畵彚考卷四十六
<子部,艺术类,书画之属,式古堂书画汇考>
　　钦定四库全书
　　书畵彚考卷四十七
　　刑部左侍郎卞永誉撰
　　画十七
　　元
　　钱　选
　　钱舜举浮玉山居图并题卷【小卷长二尺水墨浅色】
　　浮玉山居图　直文华殿四明金湜篆首
　　瞻彼南山岑白云何翩翩下有幽栖人啸歌乐徂年藂石映清泚嘉木澹芳妍日月无终极陵谷从变迁神襟轶寥廓兴寄挥五弦尘彯一以絶招隐奚足言　右题余自画山居图吴兴钱选舜举
　　吴兴公早嵗得画法于舜举舜举多写人物花鸟故所图山水当世罕传此卷盖其自写山居景趣既髙笔墨精妙尤为合作诗亦雅丽非近人语仆以戊子秋七月得于书肆如获古图史云因次韵识嵗月于后
　　秋风动岩树归鸟何其翩我思岩中人何以乐忘年夫君乃词客画手故作妍吴兴图畵薮讵随时好迁上岩云积雪下岩水鸣弦展卷才尺许坐对两无言山泽臞者张雨题于开元静舍之浴鹄湾霅溪翁吴兴硕学其于经史贯串于胸中时人莫之知也独与敖君善讲明酬酢咸诣理奥而赵文敏公尝师之不特师其畵至于古今事物之外又深于音律之学其人品之髙如此而世间往往以畵史称之是特其游戯而遂掩其所学今观贞居所藏此卷并题诗其上诗与畵称知诗者乃知其畵至正八年九月八日大痴学人黄公望稽首敬题时年八袠
　　无官落得一身闲置我当于丘壑间便欲松根结茅屋清秋采菊看南山顾阿瑛
　　余不之水浮玉山仙人来往乎其间珪璋藻思发天巧粉墨绢楮留人间钱翁山居窈绵宻深润山林閟白日翁去而今能几年旧游一变成荒烟惟有墨迹长不泯夜夜白虹光满天遂昌郑元祐舜举偏工着色山如斯水墨畵尤难苍茫树石烟霞外合作营丘老笔看楚石道人题
　　何山西上道塲山山自白云僧自闲至人不与物俱化往往超出乎两间洗心观妙退藏宻阅世千年如一日翁今仙去未百年人民城郭俱飞烟嚢楮题诗留粉墨剑瘗丰城光在天倪瓒次韵遂昌翁所赋庚戌
　　锦城方天瑞英先生后人得白云山居图彷佛桐庐山中隐所钱舜举真迹别是一种风致漫系以诗山村老人仇逺
　　翼翼山千朶萧萧屋数间石崖不可渡门迳几曾关緑树经秋在白云终日闲依稀镜湖曲西到水回环延祐四年九月书于杭城北桥
　　题山居图后
　　卅年前余阅钱舜举山居图于璜溪沈悦梅宅生纸用笔得王右丞家法緑浅墨深细腻清润真与唐人争衡图为张贞居伯雨所得和诗一篇词旨甚逺书法精妙殆非时制余初学贞居书以悦梅为吾壻张训舅氏从其乞得之置古墨林卷中书虽存而图则缺每有神剑异处之叹成化癸卯二月四日悦梅之子志行以义新授承事郎载酒往贺出图赠余兼得黄子乆郑明德琦楚石倪元镇仇仁近诸作展诵之余不忍释手篝灯沧江虹月舟中且阅且和得凡四首惟志所喜罔知形秽不可与古并也虽然古今人未必不可相及故韩退之送杨巨源尝一言之余可无言以附尾耶神剑合并岂非系之天也余之后人尚保勿失后学姚绶记
　　右第一跋初得之为虹月舟物也故志喜以云然为物于虹月知第几哉余又初见之于今之日焉仲夏二日鼎
　　追次诸作附
　　霅溪回羣山山势相聨翩霅翁搆山居往来已多年得趣自写图林壑秀且妍起处与歌歗于此无播迁外有白板扉中有朱丝弦贞居事品藻亮为知者言　右张贞居先生韵
　　展图不独可娱闲妙絶当求古作间长愿眼明如此日短篷随地看佳山　右玉山顾阿瑛韵客常笑我不买山我爱水竹村幽闲石梁平坦行可度吠犬鸣鸡邻舍间昔人养性藏身宻懒出戸庭消永日花开花落罔知年补屋牵动苍萝烟钱公画图好山树一绿交暎如春天　右遂昌郑明德韵
　　山麓沿溪上山居入树间雨香泉决决风细鸟关关僻地真堪住新图不等闲一时诸作手价重玉连环　右山村仇近仁韵　东海倪元镇之作乃郑遂昌韵故不次耳绶记
　　霅钱之竒墨非句曲玉山遂昌云林山村诸大老不能以有声之画相为竒也非吾云东逸史又安能继诸老后尘其不为虹月舟聚竒也耶鼎题山居辞
　　溪有山兮山有居山中之人兮乐何如朝开兮云合暮开兮云舒水循除兮宛转树绕巷兮扶疎防前檐兮髙柳摘南园兮佳蔬社祈年兮饮酒客乗月兮驱车田屡登兮新谷架盈插兮旧书或托友兮麋鹿或混迹兮樵渔咏衡门兮翳翳忘夏屋兮渠渠既理乱兮不知曷庸心兮毁誉山中之人兮乐有余故吾薄世味兮早归欤
　　吾适所安兮维其朝暮吾知止足兮庶几无过山居兮伊何可抱元兮养素啓戸牖兮见彼南山居之安兮意髙闲仁者乐兮在静日自落兮云还猗中山兮有有鹤四时之交兮良不恶起处食息兮于斯难以告人兮吾心之乐
　　考槃磵阿兮硕人之轴独寤歌兮独寤宿瞻菉竹兮淇园叹白驹兮空谷彼写图兮人斯髙世之士兮系以诗百年文物兮予得之覩其物兮予思三月十又九日逸史重题
　　钱舜举画品甚髙人以花鸟见称盖未尝多见其山水故也观此山居图七分用墨三分设色笔法絶类辋川复入顾恺之之域赵松雪素所师资岂真阿私所好哉况贞居于书肆中一见此图而赏识之复和其诗语意冲淡字画清逸无慙是翁大痴云知诗者乃知其画亦名言耶故予大书特书不一书而足也是日绶过石云桥记
　　深墨写山石浅緑敷树林人家足亭榭鱼鸟相浮沈古渡岚霏合平桥野色侵日月尘中客于焉肯幽寻吾乎办此志清世早投簪佳境若真有时携孤桐琴一写山林乐允契千古心　古人得佳畵不限于大小幅或横卷缣楮仙佛古贤花鸟树石龙水之类米芾画史首载晋人顾恺之戴逵不二三幅笔彩生动为不易得比及六朝有唐附以五代如张僧繇王维者盖不多得其人古今一揆余得舜举山居图佳甚何在长幅大轴耶更越数百年即舜举之笔何可得也政犹米芾之于顾恺之王维辈是已贞居谓如得古图史者诚哉是言越三日甲寅过鸳鸯湖书
　　水阁新展卷山居旧写图树阴纷若有岚气逺还无上下峰峦互东西浦溆孤蓝田庄子上单袷可风乎我欲侈清霅沿流借好山尘飞隠几外趣在卜居间新水游鱼动斜阳倦鸟还轻肥五陵内能得几时闲展卷复展卷赋诗还赋诗鸟啼山叶昼人坐野花时暂辍任公钓重墨子丝风流千古事今日予思白里贞居者摛词类古人书当北海妙句逼杜陵眞握笔销清夜开图对好春都将眼前水洗尽半生尘挑灯论书法尚友重文章夜色自烂漫歌声方抑扬茅峰僊梦逺霅水墨波长二百年余物来登逸史堂展阅生新喜吟哦结旧知灯花红靡靡剑锷白差差品藻当居上斯文合在兹邻翁笑予老乐此不为疲晡时书于西丽桥下
　　跋后又和韵四首自为韵骚体三首唐选一首五言律六首喜甚而不已于词由乎物之佳甚而不厌心目口手故也予耄矣心目之不厌聊彷佛吾丹丘一二口手之倦甚则虹月之一冗客况郑倪仇顾可丹丘主人旷世相友岂桐邨牧可秽厠耶八十三翁桐邨周鼎书于武唐舟次
　　山居图歌
　　吾地水竹有独恨青山逺今得山居图诗篇喜盈卷此图何人作乃是霅翁选霅翁山水落墨强畵法骎骎乎晋唐矮屋不类緑野堂怪石絶似黄茅冈白云去来书满床主人偃仰清昼长东菑西瀼无遗老树外小桥迷碧草展圗不复得此翁松雪斋中昔为好斋中尽是捣玉尘等闲不许天风扫人虽已矣卷长留人得文章才夀考吁嗟得图难携上歩虚坛毛骨尽森爽滚滚零露寒零露寒悄无语若山对面相尔汝今年借居拟避暑蔚然深秀閟行旅朝开暮阖穷烟霏谁能来此行采薇愿图幻出一拳石千岩万壑争光辉美哉僊伯贞居子得圗赋诗有如此百年遗吾胜百朋二老之神何日死贞居霅翁生同时时有先后云谁思水竹仙村永为宝星斗射虹光陆离落花茫茫絮漠漠一度披圗一欢乐我尚携登天禄阁　右歌张灯时始于分乡铺成于本觉寺明日古于皂林石门之间非欲夸有惟志爱之无已焉耳三月廿三立夏日逸史绶题记
　　舟中赖此能消日半匹溪藤意趣多霅叟画图凌晋宋贞居诗语逼隂何山回树绕门空设雨过风轻水不波谁个跻攀穷险阻一声长啸出烟萝过语儿溪赋
　　七平长律十七韵
　　苍茫涳蒙还分明诸盘回如天成遥看津头浮虹船徐【阙】空中擎金茎探幽穷竒相攀缘乗凉披纷聊征行东涂西皴殊连延髙张低垂皆轻盈檐阿翚飞凌层霄防干蛇纡围孤坪逶迤分岐村园深依稀穿云桥梁平沧洲汪洋微风吹交疏空虚斜阳横丹青何时消余闲乾坤斯翁留其名蓝田人亡遐吾思茅山仙来増诗情临池挥毫千军摧开图游心双眸清驰驱将追前脩踪咿嚅尤慙羣贤声驽骀恶乎超神驹鹪鹩胡然侪迁莺书题聨翩虽夸多揄优柔难求精孤懐悠悠清辉堂长波汤汤吴兴城并刀裁淞谁之盟余光当分吾诸生　是月廿五日余因访韦庵廉访使假榻于古杭灵芝寺之碧鳯堂对雨无聊捉笔书此逸史记三日不展卷何异隔三秋今日一展之顿然销百忧片纸与只字古人尚见収矧兹美图史契我山居幽林鸟当我啼石濑当我流寄傲倚南濯足弄扁舟回视五陵内轻肥乃浮沤吾生保此卷頫仰尽优游　在碧鳯堂人来索了清逋日纷如也比夜则饥蚊恼懐遂彻灯火无暇展卷四月二日早饭罢题
　　余自辞官来忽忽十五年余有志世外真乐凡于古人图画翰墨有关乎此者辄蓄之今年春既得钱舜举山居图其上有张贞居和章脱去尘土深惬所志不阅月又得羽客惠松雪学士遗扇一握绢素絶不剥烂手书七言四句云古墨轻磨满几香研池新浴照人光北牕时有凉风至闲写黄庭一两章于志又复惬之何幸叠得吴兴二妙竝皆珍重乃兼记耳
　　我能山中行未能山中居他日故园里跂望空踌蹰黛色干云霄相去百里余谁开依林谁钞种树书无山有水竹聊将襟抱舒况得山居图诗什深起予愿言住西湖既樵而复渔　方伯刘阎诸公邀予游吴山之紫阳庵饮至酣畅因得以穷山水之乐明日大参韩公复邀予泛西湖登防于灵隐寺山行凡两日感而赋之逸史记
　　人见余题山居图太多或者笑之或者知余悬悬此图余二十年一旦得之譬诸与一交好者别乆乍见必倾倒不自知言之重且复也此则知余者也士信于知已屈于不知已从古为然何足异哉是月三日西湖书院饮归灯下记此
　　中叚长句二首一三月廿三日舟至本觉寺作一廿五日抵灵芝寺作又七言律一首语溪舟中葢廿四日也五言选二一则四月二日在灵芝一在灵隐不日最后一跋署是月三日则灵隐之作于是日跋于是夕前后凡二十余首亦自讼其太多贻或者笑又自解曰士屈于不知己信于知己予固非真知己者不笑其多爱其敏而瞻也特笑其嗜古成癖有自溺以刦蔡太保之颠欲巧为之解得乎既而强予续貂予欲强分此卷为二物移虹月于桐村上也则怖予以米之颠自许分则死不许焉予亦以其所怖予者怖之坐客眙哄然一噱曰古今痴絶代不乏贤端阳前三日周鼎书前辈风流不可得得见风流在遗墨无声诗数霅溪翁妙句尤能淡无迹黄篾楼中宝藏乆题品曽烦并西叟迂倪跛郑相后先唾落珠玑欲盈斗英有孙白云房又解转藏人所藏回首桐庐好山色也曽仇览栖鸾凰翩翩鹤背羣仙去环佩余音何许神光吹不散罡风斗畔时时夜吐虹云东逸史獬豸衣嗜古急忙如渴饥等闲光怪手可招笔底竒珍皆我归银海波寒荡明月玉池秋水暖生肥对此不觉融心神吐词连连如转机古人今人旷百世前身后身无乃是卷舒舒卷两相忘犹自不能忘梦寐谩将华鸟评吾霅一纸青山落屏几衮衮篇章题未尽痴黄言其学有本苦为诗畵掩其名自古美才天所恡归来乎云东子所逸所劳者何事答言一掬砚池春尽力工夫了于此门外冗尘闲自起方自挥毫扫生纸苕霅二溪同一水安知溪上山峩弁不在鸳湖镜光里明年甲辰春正月乙卯书于云东仙舘时年八十有四鼎识奉次前韵
　　画法师心者难得手与心融脱防墨政如老霅山居图宛宛犹疑见行迹此居依山往来久又如五一置一叟但能容膝自然佳岂怪人嘲小于斗水竹村有吾堂房顷得此图吾宝藏先朝诸老遗赋咏句曲众中孤鳯凰霅溪流水汤汤去并入苕溪知几许诗语长留天地间杂沓春山暖云吐嗟余早制芰荷衣濯足沧浪毎乐饥有时散歩夕阳里芳草野桥随意归桃花柳花次第落万緑绕檐隂自肥渔童聨翩出泛艇织妇伊轧鸣当机我思古人虽异世画絶痴絶今亦是考槃在磵复在阿永矢弗谖于寤寐桐邨老牧光前作展卷大书横棐几乾坤清气流不尽倡和连篇乃张本閴寥短章余附尾才如袜线非余恡便欲招起真子橛头细雨同其事明月太虚今古心掷却浮名皆似此如吾老牧不吝作牛腰之轴还添纸尚伺倾倒三峡水洗尽徐宁尘万斛不使飞来吾社里是嵗二月朔姚绶书于白云枕书窝
　　卷初到卷末文采何翩翩糢糊山水留一纸余百年寘藏云东舘披乗风日妍仙翁爱惜重至老心不迁新题时举笔白云在朱嗟余亦何者亦尾古人言杨循吉拜观并题
　　钱霅川画山居图咏元诸名公品题词翰姚侍御丹丘公墨妙装潢成卷项少溪主人授弟墨林子珍秘
　　钱玉潭桃源图并题
　　始信桃源隔几秦后来无复问津人武陵不是花开晚流到人间却暮春吴兴钱舜举
　　千古仙源境界真桃花别有洞中春桑麻处处隂连野鸡犬家家住接隣不识衣冠诗礼晋但知狂暴虎狼秦渔郎忽见惊相问共説还为避世人豊城孙而安
　　霅川翁山水并题卷【金碧山水】
　　目穷千里笔不到自是余生坐太凡一日兴来何可遏开牕写出碧嵓嵓
　　江南北苑出竒才千里溪山笔底回不管六朝兴废事一樽且向画图开
　　烟云出没有无间半在空虚半在山我亦闲中消日月幽林深处听潺湲
　　胸中得酒出孱顔木叶森森嵗暮残落墨不随岚气暝几重山色几重澜吴兴钱舜举画并题
　　钱玉潭五星形神图卷
　　五星赞【赵子昻篆书原文不录】
　　钱公笔妙天下无写出五星形神圗五星形神不可测赵公书能具其实赵书钱画多絶竒如今世上称难得陈君重价购此卷袭入文房如拱璧闲时开卷一展玩只觉神明还旧观余生何幸得一览耀我双眸光似电一天风云愁凄凄四壁图书翻飞飞忙呼陈公陈公急掩卷形图恐欲升霄汉九龙山人王孟端题
　　钱舜举临龙眠九歌图
　　右九歌图乃龙眠居士李伯时之笔而元吴兴钱舜举所摹然不必计也但楮素洁白而用笔精妙有可爱玩虽然求龙眠而不得得舜举斯可矣其上古且是虞学士伯生所书盖当时虞公以法名天下宜其书于此也万厯戊寅四月六日茂苑文嘉
　　习懒翁洪崖先生像并题卷
　　神驾驭景飚太虚时总辔道不可分直悟天人际羣从皆成仙玩世不计年何当事神游许我笑拍肩吴兴钱选舜举画并题
　　洪崖先生住西山移宅深宻逃人寰幅巾乌靴腰角带阔袖袍色浓岚斑一笻九节相携惯矮相家僮蕉扇攀﨑岖歩武转蹒跚皂服轻袪行用办一僮肩躶鞭白骡俊驶难驭驰坡陀后秋侧畔跷足势奈尔决骤奔倾何蓝衫只手操鞭逐席帽背擎无世俗一僮扶了一僮催髙束文书赤双足一僮绿袂麻作履臂挑荘叟大瓠壶先生家具即是此焉用检校随身符豫章穹岭钥幽谷雨卷云飞雾如沐神仙狡狯踪迹竒写到吴兴钱氏屋谁传画卷秦淮边妙意恰得希徴怜赠以菊径归田篇玉禾自熟犁锄废黄犊乌犍有余地却后千年丹发柜　右洪都西山有洪崖居古刻此吴兴钱舜举临成一卷余辄为语书之徴明
　　钱玉潭竹林七贤图并题卷
　　昔人好沈酣人事不复理但进杯中物应世聊尔尔悠悠天地间媮乐本无媿诸贤各有心流俗毋轻议　右余用唐丞相阎立本法作晋七贤图吴兴钱舜举选画并题
　　吴兴钱舜举作七贤图轻毫淡墨不假丹青之饰似有取于晋代衣冠雅素之美想其仪形摹其乐趣观嵇康之友六人或歌或饮或书或琴仰天席地优游自得吁曲肱饮水浴沂舞雩岂外是哉珍藏之哲马鲁丁载拜
　　叔夜致憎因傲物嗣宗白眼视人间虽逃于酒终已争似刘伶善闭关
　　濬仲公服驾轺车偶过黄公卖酒垆邈若山河忽兴叹竹林还忆旧朋徒牟应龙题
　　林下晋贤凡七人山王犹谓不足云老钱定有笔外意所画如何无此君
　　痴儿毎以形似论如此风致殊萧然此图直可见妙手自是胸中有七贤夏溥题
　　三对一乃独籍始咸以终荷锸事已逹挥意何穷感此闻笛友嗤彼障簏翁笔端有啓事犹累吾山公吴暾朝阳题
　　门巷寡辙迹静对溪南竹溪水净堪染竹色与分绿有时澹相向襟抱如莹玉安得万苍筤遮植青溪曲岂无嵇阮辈遁世尊往躅浩歌日酣燕逹生亦云足　往嵗居建康青溪第一曲与苍筤谷相对忆竹林众君子故有此作今观是图遂书于后湘中刘致
　　七贤游竹林趣向太孤絶山王偶然贵何物遂见黜金谿徐霖
　　钱霅川醉女仙图卷【绢本重着色人物在山水间】
　　右舜举绘诸醉女仙其鸦鬓宫妆者约是玉源夫人辈其披发卉服者殆是华隂宫人辈其晳暴腻者或是女儿宛若辈至頽首舜姿而袍而束而纎靴露其股殊不可解岂天魔舞遗艶耶故相与沈酣红翠耶抑玉潭临摹旧本耶此画正如仙花示幻观者应作蒲团水月观锦窝老人题
　　外录
　　瑚网云余又有宋人作毛女四幅识之者曰此亦钱舜举笔也女形甚伟貌多豊艶或披翠羽或遮锦裈或编瑶草或挂琼叶五彩烂然有络鞮者有靳角者有两两踹骈趾者手各有执为铲为筐为画卷为云母肩各有负为琴为扇为书帙为药物为花果又各有所随为鹤为鹿为猿为貍逸致洒洒焉供之一室中欲行欲止欲笑欲语欲分餐欲赠句宛然软丝幛上南岳夫人也癸酉春效米家书画船访旧于玉娄水间回值鬻古者示方鼎色如翡翠意欲得此四图并名笔妙箑十幄成窑五色盘盂及珀玉种种遂举易之未几嚢空将鼎共宋画百册质姚尚书岱之处意若有所失然四图幸有临本在
　　钱舜举宫姬戯婴图并题【纸本髙七寸余长三尺绿蕉墨石一美人抱儿在杌上手执花一枝一侍女擎纨扇傍立有项氏藏印乂字编号】
　　殿阁森森气自清不知人世有蓬瀛日长无事宫中乐闲与诸姬伴戯婴吴兴钱舜举笔
　　防扇风生月殿秋内家新様玉搔头侍儿折得宫花看笑弄娇雏不自由林伯恭
　　小殿南薫扇影凉鳯雏娇语倚新妆手中折得宜男草雨露深恩到北堂林伯庸
　　金屋春闲午漏迟宁王玉笛罢愁吹婴儿还自可人意索乳看花娇更痴匡山李润
　　日长别院停针线瑜珥瑶环引一双风静绿蕉交鳯尾新凉分得到纱王涣
　　钱霅川竹深荷净图卷
　　李睎古树石李龙眠人物画史中俱列妙品只此图能兼三絶真钱玉潭得意笔也邓文原题予家有玉潭翁三仙对奕图毎明浄几辄与友人展玩觉有生气勃勃兹于民瞻斋中更得覩此恍若置虚舟于渭川泽畔清风习习自涧谷中来也直令人有遗世之想陆辅之
　　吴兴钱舜举画种种臻妙独是卷写少陵诗句务脱铅华归之冲澹竹树扶疎冠裳啸咏而当时一叚纳凉景色宛具笔端诚佳品也昔人谓王右丞画中有诗吾于舜举亦云云间沈粲
　　钱舜举硕鼠图并题
　　尔形可憎无牙穿屋貍奴当前终难饱腹霅川翁钱选舜举笔
　　老穗累累落烧烟不堪嚼啮污残涎玉堂学士存深戒为尔重歌硕鼠篇中书礼部员外郎元永贞翻盆触鼎势纷拏奸黠防盱类不殊暂放田间防野穗絶胜官廪作穿窬儒学提举陈庭实
　　黠吻工馋恣陆梁粟初黄未登塲君看一穗填渠腹可信年年盗太仓前集贤待制冯子振奉皇姊大长公主命题
　　炎日催黄一穗云田间饥鼠已尝新翳行窃歩安能饱红腐仓中粟正陈赵岩
　　古者大蜡迎猫为其食田鼠也禀质于隂窃民食以茍生犹恶而除之彼何人斯剥民肌髓以自奉尤可恶之甚者不抉其党而尽去之民之害不息也噫蔡文渊敛袵敬书
　　七尺长身愧负多清时空食几困禾营营苍鼠才分寸不奈诗人总谴诃翰林直学士袁桷敬题禾黍连云待嵗功尔曹窃食素飱同平生贪黠终何用看取人间五技穷集贤直学士邓文原敬题六月汗如雨谁信农家苦一粒未沾唇先饱田间鼠集贤学士王约
　　华黍如云已报豊止忧鼠穴未能空土风才及迎猫祭想得今年八蜡通国子博士栁贯
　　苦尽谷才黄将収欲上塲农家未到口田鼠已盈仓直贤大学士陈颢
　　诗人连类等丘山着意尤深一粟间九鼎云雷富魑魅也应川泽破神奸监修国史长史李泂尝谓李斯称硕鼠相因红腐岂云多画工不作貍奴捕犹绘防防盗一禾翰林国史杜禧
　　钱舜举草虫图卷【诗多集唐不録】
　　右霅川翁草虫一卷精工絶伦即徐熙易元吉不过以细巧得名不若是之奕奕生动纎纎悉备其殆画笔而兼化工者与荥阳郑
　　钱玉潭瓜蔓图
　　嗟予忆昔少年日仗剑束书随处适一朝游至青门东赤日炎炎何太炙枮肠渴吻难留题眼底幡然遇生客问之不肯言姓名乃是秦侯之子息勤勤拉我临家庭净扫苍苔频拂席冰盘托献家园瓜始信东陵有遗迹不比江南荔子浆无限清凉透胸臆曾将家谱求新题还把中书扫香墨别来已及三十年欲覔他方无处摘今来作客来儒林偶见此图深太息钱公舜举非常伦好把珍藏莫轻掷髙门积德如海深天锡此图宁易得花英簇簇攒金钱瓞蔓绵绵添翠色子孙繁衍如此图万古流芳延世泽携来索我题长歌不管胸中才略窄兴来但觉毛骨轻笔阵纵横风雨疾云西梅屋秋风展蔓熟平原翠叶金花宻更妍忆昔邵平侯去后青门声誉至今传三山陈士竒
　　吴兴画史擅良能笔底生春写八棱寒嚼水晶思老杜味过崖蜜感东陵秋风落刃清残暑夏日和冰解郁蒸瓞绵绵多赋咏子孙宜尔世相承严濑王琼
　　簇簇青枝似锦铺东陵传种入天厨画工写作丹青巧烦暑犹堪赛酪奴蜀山人虞集题
　　东陵遗旧业千古播图看耿耿金花簇绵绵翠瓞攒刃分琼液润齿嚼水晶寒阳节均能守流芳永世安云西蔡瓛
　　外录
　　瑚网云蔓图为王敬美所藏甲寅秋王得之娄友云
　　钱舜举临陆探微金粟如来像幷题卷
　　维摩像　舜举
　　我本太乙之精化身为维摩公真天人也与我有夙契可图吾像选敬承教而图之大德四年六月朢日清曜老人钱选舜举谨识
　　外录
　　书画舫云钱舜举维摩像纸本重着色面相如生舜举自跋其后当为而翁画本第一此卷亦在韩氏当与王征君百谷家子昻画如来相伯仲也卷为犹子诞嘉所购全学陆探微
　　清曜老人弁山雪望图卷
　　外录
　　书画舫云舜举画山当以弁山雪望卷为最后有潘嚞等四跋佳品也其小本归去来图则真而不逮矣
　　霅川翁唐三学士图幷题卷
　　唐三学士粲三英挺挺人才艺术精无事围碁春昼永至今画笔上传名吴兴钱选舜举
　　唐朝内相极淸华出入黄扉掌白麻承诏归来无一事闲寻碁局到昏鸦不二心老人
　　唐三学士卷题辞
　　右此卷钱舜举所图唐三学士吾里好事者谭继先传心得之前进士李一初希蘧先生题之也先生登元统癸酉李齐榜进士第始参议张公起岩尚书宋公诚夫监丞揭公曼硕读其廷对防拟甲是科啓缄乃南士遂改次李齐公平会齐病上表谢恩则先生也城西龙湖干之记验矣初授文林郎应奉翰林文字未上过家拜重庆乡邦荣之已而连丁内外艰改同知婺原州事兴学教民士子骎骎知所向方转儒林郎江浙儒学副提举同寅班公彦功以善书鸣词翰兼工班让能焉既还乡值乱离用广西宪臣荐入风纪佥湖南宪道梗未任养晦里中诸义垒转徙禾川诸诗礼大家争迎致之虽在艰危不忘忠爱时纾思乎吟咏文字之间兵燹后所存惟云阳集而已先生人品髙尚胸次廓然无城府故其为文不事剞劂而縆幅自然诗亦如之评者谓有舘阁气象呜呼已矣九京不可作矣今覩此画此诗宛然鸾停鹄峙之在目也继先什袭惟谨念遗响寥寥不逺湖江数千里介其子以和装池成幅恳识其后意恐先生地下笑里中人为尔寂寂也厚哉继先之用心也余于是益有感矣天之将防斯文吾里也吾不得而知也胡为使先生以垂絶之音声诸阜山之义垒天之未防斯文吾里也吾不得而知也胡为俾后死者获嗣其遗响于今大明朝玉堂之琼署其亦有数也夫其亦有数也夫言之不足载咏歌之其诗曰老钱设色工写真图此学士祗三人其时大开天册府人中妙选皆鳯麟更番无事各退坐华舘方牀锦绣茵手书不看着棋子何以得此逍遥身流传幸得谭隐士题品不用余缙绅前朝学士李应奉防笔落纸如有神今朝翰林刘学士紫薇泚露当清晨李则已矣邈遗响捧心之后难为颦工颦效颦不用辨且看梅花报小春时洪武二十一年苍龙戊辰良月既望翰林学士奉议大夫兼左春坊左赞善里中老契家刘三吾坦坦翁书
　　舜举观梅图并题卷
　　不见西湖处士星俨然风月为谁明当时寂寞孤山下两句诗成万古名吴兴钱舜举画于习懒斋并题痴童臞鹤冷相随笑指南枝傍小溪到处一般香影色孤山只在断桥西　右题和靖先生观梅图无懐上人徴予作愧弗称也至治元年春西湖村民仇逺书
　　钱玉潭五君咏图并书卷【白描】
　　五君咏
　　阮籍
　　阮公虽沦迹识宻鉴亦洞沈醉似埋照寓辞类托讽长啸若懐人越礼自惊众物故不可论途穷能无恸
　　嵇康
　　中散不偶世本自餐霞人形解念黙仙吐论如凝神立俗迕流议防山洽隐沦鸾翮有时铩龙性谁能驯
　　刘伶
　　刘伶善闭关懐情灭闻见鼓钟不足欢荣色岂能韬精日沈饮谁知非荒宴颂酒虽短章深衷自此见
　　阮咸
　　仲容青云器实禀生民秀逹音何用深识防在金奏郭奕已心醉山公非虚觏屡荐不入官一麾乃出守
　　向秀
　　向秀甘淡薄深心托豪素探道好渊观书鄙章句交吕既鸿轩攀嵇亦鳯举流连河游恻怆山阳赋　魏嘉平中阮籍嗣宗嵇康叔夜山涛巨源刘伶伯伦阮咸仲容向秀子期王戎濬冲并居河内山阳县其为竹林之游世号竹林七贤顔延年作五君咏乃黜山涛王戎以其贵显有负初志也余因作五君咏图且书延年诗于卷后清曜老人钱选舜举
　　外录
　　书画舫云吴兴八俊赵王孙称首而钱舜举与焉至元间子昻被荐入朝诸公皆相附取官爵独舜举龃龉不合流连诗畵以终其身传闻所畵五君咏学周文矩王跋极推毂之而公寄意亦髙雅又见公仙奕图和靖观梅二卷一临杨光庭笔一仿李公麟作后有自书诗跋文采风流可挹也
　　习懒翁列女图
　　钱舜举年少时嗜酒好音声善畵髙者至与古人无辨尝借人白鹰图夜临摹装池翼日以所临本归之主人弗觉也今老矣其画益不可得湖之人经舜举指授类皆以能画称然而舜举髙矣此三图舜举所临诚古名本刘向书序记古之列女多矣古人因之以为之图此独取邓曼许穆夫人括母岂非以其识微知逺也耶妇人之于父母夫若子之间不失孝贞亦已多矣今楚魏赵之事未见几防三人者固已言之其言之雠无毫末差若符合谷应渊澄而日出凡于形声之内举不能以自遁则三人者之明其于妇人独不甚贤也哉大德四年龙集庚子七月望金华胡长孺书
　　钱舜举秋茄图并题卷【纸本髙一尺长二尺六寸淡色秋茄一本二花三实秀色可飡老圃生涯撩人抱瓮之思】
　　老圃秋芳【引首横书】原博【黄笺本】
　　忆昔毗山爱写生茄任我笔纵横自怜老去翻成拙学圃今犹学不成呉兴钱选舜举
　　短短树疎疎花西风篱落畔生意自无涯累累结就紫金实晓露凝华耀晴日苕溪貌得画图看一片秋光落神笔云间钱博
　　紫苞凉沁露香新十畆秋光一望匀莫厌此中滋味薄东陵亦是种人东吴陆防
　　林下新开老圃堂繁花不种种秋芳柔枝细簇瑚树嫩叶低垂紫锦囊七月金风吹不老五更甘露湿犹香纷纷甲第夸粱肉淡薄谁知滋味长姚江吴节紫叶低垂紫实新粉痕含蒂露轻匀苕溪后笔能神妙老去翻怜学圃人　钱吴兴画入神品当时工史多假公名故公晩年之作必自题识其后以别之此图系以絶句亦公晚年笔也仁和夏时正落苏和露煑来新味与羊肪太不匀却爱忘机秋圃里逺遗荣辱汉隂人荥阳潘暄和
　　瑚枝缀玉苞新露叶纷敷紫翠匀老圃飡滋味足只愁无酒可邀人古并周瑄次季爵韵为防夫书
　　雨畦芳树若云稠实结累垂紫锦毬爱杀老钱三昩手分明写我故园秋淮阳史敏
　　老圃秋风里疎花独自芳叶稠初覆緑子嫩未成黄香积山僧供茅茨野客尝江南多此味见画忆家乡安丘袁凯
　　紫苞青蒂叶微黄老圃秋深浥露香自是宪台清似水澹中滋味较来长　古今名物可宝者多但其显晦之间亦若有数存者不遇其人虽昌黎之文终为頽壁败箧中物耳况乎楮颖余墨哉是图虽粉黛非故而名卿大夫爱重如此非得其人则亦求汝于醤瓿上尔岂能有是显耶然则今日之吐竒抽秘竞为称掦亦此画之遭也嘉兴伍方识
　　钱舜举山居图【纸本髙八寸长三尺六寸设色粉云丹树翠岫苍苔水面有人行舟翩翩逸致】
　　山居图
　　江上岚光滴翠微江波浩渺荡晴晖石林霜老丹枫树茅屋云深白板扉镜里一天飞鸟尽槎头三尺钓丝归展图无限沧洲兴愧我黄尘未拂衣纪仪
　　桃源起新徴芝岩亦科税剰水残山无寸遗白云梦断归来地晴忽见古画图眼中突兀开仙都圃沧洲宛相似不知尘世皆泥涂芙蓉髙金璧海霞掩映成五色茅堂深开白板扉渔矶隂防青苔石江天镜阔波不惊野树锦列秋无声扁舟载客向何去日暮还防鸥鹭盟如此髙情复谁有烟云空落丹青手卷图三叹意茫然凄风飒飒生林薮纪堂
　　钱舜举秋江待渡图并题【纸本髙八寸长三尺余着色】
　　山色空蒙翠欲流长江清澈一天秋茅茨落日寒烟外久立行人待渡舟吴兴钱选舜举画并题
　　暝色生津树船开莫放迟白头何处客沙上立多时慈谿陈恭【乌丝四行八分书】
　　芙蓉插天金陆离白波倒影摇参差江南西风渡船小山下落日行人迟枫林遥起汉阳思茒屋久负沧洲期渔竿老我底须老归待白发归何时会稽胡惟仁
　　四山回合暝云多嫋嫋秋风吹白波犹有江头未归客荒凉落日奈愁何蛟川朱庸
　　青山植圭璧崇崖耀金紫澄江静无波明霞烂如绮归人望茒茨独立江之渚杖挈来何迟暮色已如此岂不念安居无乃天所俾薄田入几何科差殊未已懐哉鹿门翁足不履城市胡敦
　　山路幽深日易西有人持盖欲何之眼前渺秋江阔隔岸扁舟发棹迟倪可与
　　野日欲低江树寒洪涛卷风吹白菅鱼龙掀舞小舟逺行人目断东南山东南自是神仙窟紫翠含辉冻山骨璚华瑶草长防干翠羽金衣共飘忽土嚢深处开白扉溪流照席寒光微正宜八月粳稻熟岂可一防埃尘飞少待夜深风浪息五色防霞团晓色从容归去主云林歌激清防卧磐石至正二十六年冬十二月既望乌斯道题
　　江上青山如一发宛转林峦翠光滑几家茅屋未开门野渡扁舟迟明发萧萧木叶动秋飔隔江有人歌竹枝江天空阔波浪恶也应待渡来多时正如独客螺江上身作孤云心浩荡拟从双阙觐清光路梗莱不能往倪君置我白玉壶篝灯促迫题画图眼中见此三太息却忆榕闻鹧鸪　予自闽浮海为阻风还抵四明倪君有助出示此卷索予陪春草先生同赋因得以寓其意焉临安刘中
　　神仙洞府何清寒芝兰长处无茅菅灿烂烟霞隔风雨四明遥映天台山沧浪隐现潜龙窟六鳌戴空山作骨方壶员峤自相通一见心亲非倐忽朝京曽觐黄金扉双阙岧嶤云影防万里归来海风健片帆一路天南飞江梅已报春消息空翠沾衣旧山色渡头吟客待多时还坐林间苍藓石　余自京师南还航海至鄞倪君有助以秋江待渡图见示因有所感就次继善乌先生韵以见意云时至正丁未春月临沂王鲁
　　秋江已平秋叶黄有客待渡秋水长停桡切莫歌白苎白苎歌成秋露凉鸿飞防防白日晚客心茫茫愁欲断微波咫尺不可通何况精灵隔霄汉临川逸民邓宇
　　将军有名画爱之如璆琳越罗重袭象为首一展满目秋萧森羣如鸾舞霄汉无奈金碧迷寒林长江流波千顷湛澈独喜同吾心移舟数叟不足惜偶尔遇济江之浔冲闲把钓者谁子永谢尘俗忘缨簪几间茅栋隔潨坞欲与此辈来幽防戴将军竒瑛所藏钱舜举丹青索子题余见卷中前辈诸作皆遒丽新竒如金声玉应非后进窃穷櫩寸晷之功而可以比虽间有一二不快人意盖无钟离春之丑则不足以成西施之美质也洪武癸酉夏四月晦日西河池贞书
　　大江东西路南北轻舟日送劳生客汀沙薄暮风满林未渡支笻看山色山色无古今行人几来往钱公妙笔咫尺间写尽江天足幽赏青华子丹枫映江潮落早斜阳影里鳬鹥小白云飞尽碧天空江鸿一声波渺行人怅望来沙头归心如箭不少留眼前幸尔风浪静舟渡迟迟且莫愁颍川陈琳
　　大江微茫天未晓散绮余霞出云表乱山滴翠露华寒隔树人家茅屋小行人欲发待渡舟垂纶独钓矶上头感时抚卷寄遗意芦花枫叶潇潇秋昌节察伋
　　开卷羣拥金碧万木失翠凝秋色风波竞渡往来人谁似芦花钓鱼客吴山云林叟人
　　秋林日将下秋江水方深舟子不待招似识还家心鸦背见青山遥遥生夕隂浩然赋归去利济吾当任吴门龚辅
　　芙蓉花落飞红雨杨栁条疎见碧波莫谓到家天欲暮济川舟在夕阳多长洲谢表
　　刘贯道
　　刘仲贤应真像卷
　　中山刘贯道画悉宗晋唐故其于应真人物变化态度【阙】雅一展玩间恍然置身入五台国与阿罗汉对语眉睫鼻孔皆动真神笔也虽吴道子王维亦当无忝矣茂苑文嘉题
　　髙克恭
　　髙彦敬仿老米云山图并题卷【青绿】
　　青山半晴雨遥现行云底佛髻欲争妍政恐勤梳洗房山髙彦敬作于云岩精舎
　　空山兮寂歴石气蒸兮茏葱人家兮木末望鸡犬兮云中水流花谢淹冬春兮无穷江亭兮石濑霭霭兮深松山中人兮归来防长啸兮天风　彦敬尚书弄襄阳墨戯作此图沙弥老人仿招仙之辞作此赞白日寒氷手皴拆云川居士应笑我多事饶舌至正戊子正月
　　髙房山烟岭云林图
　　西村元不隔西泠未晚人家戸半扃要覔巢居新阁处试从烟雨唤樵青句曲外史张雨
　　江蓠漠漠水泠泠林下幽人户未扃熟睡不知春雨过起来云外数青徐贲次韵
　　一个茅堂何处小桥古木溪湾但见山青云白不知天上人间奕
　　漠漠层峦障晓岚参差沙树似江南眼明见此房山笔不减当年海岳庵逃虚子
　　尚书生长燕台下惯识风沙草漫野何由得见山水乡烟岭云林逺能写平时四海作宦游髙兴最爱江南秋霅溪清晓剡溪晚闲解征辔防扁舟此中谢屐曽经处半是啼鸦栖鹤树断桥旗下问农归逺寺钟边访僧去风流一没嵗未遥坐览遗迹成前朝何当徧覔画中景圣恩已许作渔樵　髙君彦敬号房山官拜尚书公画山水无不佳者未若此幅大有米家意趣静庵张别驾持此图索余拙作故赋一篇以塞请耳然余老草不工可笑旹洪武庚戌嵗三月五日渤海髙啓题
　　梅之红其色也海棠之香其韵致也画之浓深其神彩也髙尚书泼墨浓淡成山林烟云灵幻神彩飞动其上苑朱梅昌州香海棠乎真散圣安禅自能竒逸万厯丙辰小春初度日西吴汪砢玉题于自韵斋
　　丁巳春余以髙彦敬烟岭云林与赵文敏杏花书屋倪元镇翠竹乔柯王叔明铁网瑚及王元章墨梅同供一室时董宰太史过斋头见之因评房山云此幅墨气絶佳其竒爽过南宫犹唐诗之于文选也余请即题是语会诸客踵至未果后为姑溪友人赚去不惮千里追索不啻珠还合浦也砢玉记于江村
　　髙尚书秋山暮霭图并题卷
　　傍溪草舍隔林中望际云山翠几重长忆雨余闲信马轻鞭遥指两三邓文原
　　芦汀动江色山翠防云衣如何千载后再有米元晖孟頫
　　青山半晴雨色现行云底佛髻欲争妍政恐勤梳洗【房山自题】
　　三代以来推盛世九州之外有斯人君看笔底生秋色尽在潇潇楚水滨丹丘柯九思赋
　　去年弭楫香炉下烟雨漫天失图画只今见画似成痴纸上匡庐美无价晴云恋雨凝不飞芦边鴈影秋离离聨樯髙下森列槊茅屋参差纷置碁防缺处忽见树翠直下疑无路栗里先生杳莫防香山居士今何处桑落渚五老胜境常存梦寐中慿谁唤起髙八座短棹枯笻着此翁檇李李国蕃
　　晴峦掩霭云容薄逺树微茫水气秋如此江山亦竒絶若为着我钓鱼舟文志仁题
　　长江万里流滔滔风平如席静不涛老枫疎栁澹云影攲岸侧岛明秋毫红尘一防飞不到何人结屋江之臯霜清水落沙屿出芦叶瑟瑟鸿南翺一崒嵂耸峩髻俯视培塿如儿曹晴岚朝爽滴空翠树林露沐滋流膏心融造化意惨淡笔挟风雨声萧骚淋漓元气犹带湿收入万象无能逃扶舆清淑聚胸次固应独擅人间豪未容小米诧能事千古且説文昌髙世间神物不易得牙籖玉轴归时髦我来坐疲不遨展卷顿觉舒郁陶何烦蜡屐跻攀劳崦西小红防野桃郭麟孙题
　　层峦叠嶂堆青髻薄雾轻云罨疎木髙侯胸次清絶尘开卷令人观不足陈防
　　逺树含空烟羣缄积翠离离鴈外樯落日来天际髙侯丘壑心防墨悟三昩我欲傲沧洲昼长枕篷睡郭畀
　　房山髙尚书以清介絶俗之标而和同光尘之内盖千载人也僦居余杭暇日防杖携酒壶诗册坐钱塘江滨望越中诸山冈陇之起伏云烟之出没若有得于中也其政事文章之余用以作画亦以写其胸次之磊磊者欤因阅允同文学所藏着色山水一卷后有黙庵赋诗展咏永日遂记尚书公之一二并次韵黙庵诗题画上云倪瓒
　　白云孤鹤暮知还船泊钱塘看越山珍重今朝重展卷吟诗作赋北间己亥六月十八日也髙侯笔法妙天下貌得江南雨后山都是乾坤清淑气兴来移入画图间沈右
　　云山海上千里烟雨江南几村元气浑沦谁化尚书醉墨无痕辛酉嵗秋八月十有九日马治淮南春夜风兼雨空堂萧萧杂人语户曹好客无与娱故展横图慰羇旅大山矗矗如覆釡小山歴歴还聚黍人家隔岸见衡茅艇子随潮知浦溆眼昏莫辨云中树据案呼童执髙炬千里悠悠亦逺游却喜意行无险阻阖闾城中为我家俗事到门多峻拒平生惟有山水缘招我登临无不许忆昨离家始浃旬此物依然入东楚乃知髙侯画有神未让道宁与僧巨愿君从兹慎藏弆对棋宁赌淮南墅　予北上道经淮南过宿故人邵文敬公署承示房山此卷爱而题之成化十五年三月廿八日吴寛
　　春云离离浮纸肤翠攒百叠山糢糊山空云断得流水咫尺万里开江湖依然灌莽带茆屋亦复断渚迷菰蒲冈峦出没互隐见明晦隂晴日千变平生未省识匡庐玉削芙蓉正当面宛转香炉森紫烟依稀梦泽分秋练未遂扁舟梦里游酒醒独展灯前卷问谁能事夺天工前元画法推髙公已应气槩吞北苑未合胸次饶南宫南宫已矣北苑死百年惟有房山尔只今遗墨已无多前把卷重摩挲世间吮笔争么麽扫灭畦径奈尔髙公何徴明为子儋题
　　外录
　　书画舫云古今写山水者流传几及千人惟二米髙倪之迹简淡超逸至使人不可摹真竒絶也近见项氏秘藏秋山暮霭图卷幽澹自然扫尽画工蹊迳的为彦敬絶品得而藏之足可眼空一世矣何必王维李成哉
　　髙文简山村隐居图卷
　　彦敬所作山水真杜子美所谓元气淋漓者耶仁近得之可谓平生壮观也孟頫
　　大德初元九月十九日清河张渊甫贰车会髙彦敬御史于月泉精舍酒半为予作山邨隐居图顷刻而成元气淋漓天真烂漫脱去画工笔墨畦町予方栖迟尘土无山可耕展玩此图为之怅然而已南阳仇逺仁近
　　我家仇山阳昔有数椽屋误落城市间读书学干禄井枮灶烟絶况复问松菊如此五十年一出不可复髙侯丘壑胸知我志幽独为写隐居图寒溪入空谷苍崖压危构白云养乔木向来仇池梦歴歴在我目何哉草堂资政尔饭不足视吾舌尚存吾居有时卜
　　我昔游七闽百岭争嶻嶪白云涨川原深谷如积雪又游天姥岑幽磴缘曲折长林翳寒日十里行落叶转头五十年遐想正愁絶开图意忽动戃怳生内热何当驾松广分我翠一疉弁阳我所庐见谓山水穴漂零愧楸槚嵗月老薇蕨平生既遥集足痹屐齿折何当赋归田初志遂所惬懐哉复懐哉清梦绕林樾弁阳老人周宻
　　南阳先生列仙癯奋往仇山云一隅平生广文官既冷投老故村田已无唯留诗卷在天地清名正似孤山逋我时总角山之徒毎操杖几从宴娱百年岂独前辈尽而我今亦形容枯栖霞岭空悲拱木泉月庵废愁寒芜忽披遗墨重再拜想见五老风流俱人生有情况多感坐念往昔睫欲濡白鸥浩荡不复返黄鹤一举安能呼髙侯笔力安所如前身朱方老于菟故能胸次吐岩壑但怪满纸风烟麤安得好手为一摹着我中间茅屋孤君其宝之勿轻出便是米家惊倒图　右山村图卷故尚书髙克恭彦敬为御史时为仇先生作于月泉精舎精舎乃故宋漳州佥判张逄源渊甫之坟庵渊甫即句曲外史伯雨之大父也先生一为溧阳教授即不仕仇山在余杭溪上因号山村民栖霞岭在西湖北山先生墓焉弁阳则草窓周公谨之别号弁山在武康溪上先生翥师也大德初元年甫十有一常从先生出入诸公间今逾再世矣景宁尚书得此卷以属题伤年运之既迈感事物之非昔怆然于懐以序卷末庶几览者知三四君子文献之可徴也至正昭阳赤奋若夏五之望河东张翥谨书于京师所寓【阙】虚游轩
　　古燕尚书山泽癯风采照耀南天隅平生画笔入神品千金匹练人间无当时求者遍都邑冠盖填门如索逋仇池先生列仙徒握手一见相懽娱醉磨浓墨写丘壑老树幻作蛟龙枯西湖北山莽空阔苍烟白鸟迷秋芜披图感物念畴昔乾坤孰与斯人俱弁阳读书仍博古后来膏馥多沾濡蜕庵虚游老京国峩冠不受山人呼诗穷半世声赫赫西驰白霫东菟吴兴旧是宋宗室奚以丹墨论精麤嗟哉诸公勿复作清赏未觉云泉孤岂无好事扫空翠为我添入庐山图　右髙尚书所画山邨图卷蜕庵张承防题识甚详崆峒外史王溥得之携以见示恸伤前辈凋谢不能无感今懐昔之私蜕庵予故人也遂次其韵附于卷末不足言诗聊记嵗月云耳洪武丙辰长至后五日豫章蒲庵来复题
　　右髙文简公画赵文敏公题识仇山村周草诗皆絶无而仅有者河东张承防尝为赋诗吾友蒲庵复和之余欲效颦老病未能也姑书此以识吾愧金华宋濓题
　　仇山有遗老白首慕林屋尘途谢簪组雅志不为禄谁将西湖水去灌南阳菊旧藏房山图幽意时往复人皆爱毫素此兴渠所独新声世亦少遗响在空谷萧条异代间不独悲草木嗟予亦何心对此还驻目平生不识画赏此一诗足兹山幸吾邻老矣愿终卜　舜臣殿讲藏山水图云髙尚书为仇山村作者仇诗在焉予爱而和之予尝为舜臣题画有与子坐结东西邻之句不一年果协邻卜殆亦非偶然者故于此诗并致意云成化乙巳春三月既望翰林侍讲学士长沙李东阳书于懐麓堂
　　云气蒙蒙绕涧浮眼明谁辨数头深林茅屋依然见应是前村雨脚収
　　邨居隐隐却通舟中有山人旧姓仇二百年来遗墨在令人欲作武林游　元仇仁近先生自号山村髙房山尚书因为作此圗今吾僚友尹君舜臣得之以示予为题其后而识之嵗癸卯七月廿二日长洲吴寛书
　　春山拥春云蓊然失茅屋下有幽贞士防心谢荣禄卓哉渊明志夫岂在丛菊李愿盘中居居深缭而复亦有杜陵翁长镵斸黄独岂无终南迳不博王官谷仇山在何许邨居迷灌木乃令千载下开图见天目青山卧有余白云看不足愿言往从之不疑我何卜　仇仁近名逺钱塘人前元老儒也号山村居士髙尚书为作山村隐居图仁近自题其后颇示不遂隐居之意然易世之后此图遂传为故事则亦何恨哉自大德初元丁酉抵今嘉靖壬寅二百四十五年矣企仰雅懐因追次其韵长洲文徴明
　　彦敬秋山过雨图
　　外录
　　书画舫云彦敬小幅近见秋山过雨纸本浅绛色烘鎻活脱林木森练竒絶竒絶
　　髙尚书夜山图并题卷
　　万松岭畔中秋夜况是楼居最上方一片江山果竒絶却看明月似防常髙克恭为公略作
　　敬题彦敬郎中为公略年兄所作夜山图
　　髙侯胸中有秋月能照山川尽豪髪戯拈小笔写微茫咫尺分明见吴越楼中美人列仙臞爱之自言天下无西雨暗政愁絶镫前还作夜山图吴兴赵孟頫
　　吴越苍茫咫尺间尚书能畵夜看山尘销海市露初下雪积江山潮始还坐上赋诗谁絶唱梦中化鹤或临关髙情久逐年华尽秋树寒波愧妙顔虞集
　　善画尚书髙彦敬能诗学士赵子昻两翁秋兴江海动一尺夜山吴越苍云松雾塔参差见野水寒沙漭长山抚卷应惆怅却忆东坡赋雪堂林泉生
　　静夜江山吴越中髙侯笔力压晴空云开海【阙】波涛壮月照城池气象雄髙阁有人【阙】北极平林落木【阙】西风谁知墨妙留尘世【阙】老风流万古同临川漕山雄觉
　　彦敬郎中髙君读书穷理外留心绘事所谓吴装山水者尤得意焉左右司秩满之后闲居武林不求仕宦日从事于畵心愈好而技愈进虽专门名家有弗逮也行省照磨李君公略性冲澹乐山水寓居吴山之颠南向开小阁俯瞰钱唐江及淛东诸山歴歴可数如几案间物彦敬毎相过未尝不留连徙倚以展清眺公略谓夜起登此阁月下看山尤觉殊胜彦敬闻之跃跃以喜遂援笔而为是图公略持以示予且请着语因赋钱唐夜山图歌一篇书之左方聊为道其梗槩云
　　常人画山皆昼山青天白日摹何难郎中画山作夜景沆瀣满空生笔端云散月皎皎山长江漫漫近山龙虎踞逺山眉黛弯江南与江北碧玉飞孱颜千崖无人万壑静只有谪仙之裔独坐临飞栏幅巾不畏风露冷得句杳在苍茫间会稽秦望道涂近鴈荡金华天地寛穹林罗丛祠曲暗鬼所寰涴涴灯火收唯见烟中竿佛塔如巨灵被甲峨宝冠巍然拄天立威猛恭而安相对兀不语色竝星芒寒似怜骚人孤讵为非类千日入慝将作特来卫诗坛遂觉嵌嵓魑魅魍魉走皆尽摄衣纵歩危巢更可栖鹘攀不知中郎何从得是本只因曽向吴山小阁忍睡观更防天下江山有如此杭州城中人得看人得看知者少竞利争名昏复晓豪家翕翕志歌欢下戸营营急温饱万象横陈弃若遗东门俎豆鶢鶋鸟若非髙李相与拈出付后来暴殄天物诚堪哀至元甲午阳月望日徐琰子方父跋于武林官舍之方润堂【号容斋】
　　世人看山在山下李侯看山向絶顶世人画山画白日髙侯画山摹夜景絶顶看山山更竒夜景摹出人少知逺山苍苍近山黑岩树歴歴汀树微天髙露下暮潮息月明一片寒江迟藏深乐渊潜惊定安林栖耳絶城市喧心息声利机古人无因驻清景髙侯有笔能夺移容翁复作有声画防搜天巧为补遗后来知有李侯之德髙侯画千年人诵容公诗鲜于枢【渔阳人至元渡江始学书字伯机号困学斋】
　　钱唐城中吴山髙右背湖水前江涛江南江北山周遭隐若废堞缘空壕山椒楼居湖海豪昼趋省垣坐郎曹夜归凭栏呼浊醪维时江月明秋毫群动一息沈哗嚣山如聚米树如蒿刹竿离离如桔橰江流无声夜滔滔风帆何处藏千艘下窥万垤埋腥臊政梦膏火相摄身便拟虚空逃东将入海凌鲸鳌昔年采石披锦袍荡兀未免随轻舠近者观潮蹋江臯却恨管钥重门牢何如坐寂不遨一览不费跻扳劳兔蟾西飞首重搔写留尚赖中山毛钜公赋咏追风骚江山动色矜衮褒野客嗜山逾老饕展卷物色分残膏快剪已具并州刀不须汗漫期卢敖虎林盛彪【尝授教官舘于伯机太常家清介可重】
　　人知丽日江山竒月中更竒人不知古今畵手不能畵髙侯能畵兼能诗风流文采乃如此笔意所到神莫窥琉璃宇宙入万象清寒周匝天四垂羣鸦已息露下一鴈不度行云迟龙飞鳯舞又千里一起一伏相追随潮来不见江吸海但见夜壑寂寂舟无遗废宫隐约认孤塔长竿髙下标丛祠俯观下界万屋如鳞次其间醉梦觉者谁金城树老嵗月往昆明刦尽天地移匆匆吴越已陈迹丹青先写兴亡悲虞山禹穴会稽路苍苍凉凉隔烟雾平生惯向图中游老我卧游无胜具昏花疑是雪欲晴剡溪直在无山处何人説与李将军太清岂必留微云豪端巽二肯一扫清光应更余几分天然人境两相值楼头白也思不羣胸中云梦可八九呼吸沆瀣归雄文虎头着我坐岩壑书半席一诣君舟中不须覔谢尚诗成三诵君当闻北村民汤炳龙顿首【淮人居杭授同知以文学名】
　　越山苍苍秋月白江水无声羣动息此时此景天下无缥缈飞楼人独立昔人清赏政尔同苦道丹青摹不得请看此纸如何长卷取素缣三百尺吴兴姚式题
　　李侯登楼见明月清景曾持向人説髙侯忻然为作图剡藤半纸吞吴越西风八月天气凉白露乱下浓如霜万井鳞鳞閟蚁穴羣防防陈鴈行鳯凰翺翔防虎踞斗牛光射潜蛟怒方惊画色辨羽毛尚觉逺林带烟雾嵯峨孤塔撑云霄坐令旺气东南销玉宇璚楼在何许髙低草树寒萧萧隂阳剖割太朴散天地悠悠昏复旦江山千古月千古中秋看月人几换丹青之笔何代无此夜此山应难摹侯能胸次发新意倾泄造化皆无余二公生来不同地燕鲁相望各千里偶然一笑吴山巅城中明日传清事清事城中人得知造化妙处神莫窥唐人兼重广文画辋川况有摩诘诗李侯李侯君宝之钱唐屠约再拜【字存博号月汀杭人尝作教授以诗名】郎潜暇日多防搜夜深独上千尺楼天回海立月政湿风起云涌山疑浮萦青缭白互变灭浮岚飞露寒飕飗潜虬栖鹘声磔磔山鬼木客鸣呦呦城中痴儿方呓语有梦不到千山幽遥岑寸碧目力逺欲遡汗漫凌风游髙侯落笔万象泣写出千古苍茫愁无声诗与有声画一夕异事传南州玉琴在膝酒在手欲写天籁无荘周慿谁为问华表鹤城郭人民今是否弁阳周宻顿首
　　楼据吴山背倚髙寒尘飞不到越山相对老月腾辉羣动息独坐清分沆瀣更满潮声澎湃醉里诗成神鬼泣景苍凉又在新诗外　慿谁妙笔能图绘羡中郎前身摩诘宛然心会拈出清宵无限意半幅溪藤光怪方信有人间仙界云淡天低竒絶处笑僧殊未识丹青在留此轴夸千载庐陵李震敬题
　　吴山靣沧江中秋气飒爽楼居谪仙后公退谢尘鞅孤月出海上髙懐一俛仰佳哉髙侯畵得意超象罔我来秋向晩月色寒莽苍山逺落木净风髙怒潮响奔腾万云气忽驾苍虬上平湖雨翻江渺渺波荡桨回思图畵时嵗月儵已往山川更晦明隂阳递消长人生何独劳局促老穹壌我将乗倒景千载纵清赏松乔遗世人一笑凌烟像巴西邓文原题
　　絶爱楼居卧看山照人秋月入楼寒只今此景那能得时展新图对月看大梁赵孟吁书【字子俊松雪亲弟官至提举】
　　等闲吴越在豪端疉巘微茫月影寒一曲危栏人独倚江山浑在梦中看山隂修竹王英孙【前宋端明殿学士之子仕至监簿】
　　画山昼易工画山夜难状髙侯江海姿落笔势雄放毫芒见神功超忽移物象越冈递起伏浙水尤滉瀁初看浪如山却讶山似浪簸荡烟月间未数溟岛壮兹图歘流传披展神为王何当就谪仙一醉秋阁上南谯张复亨【张刚父先生仕教授赵松雪之友居吴兴】月底江山如昼好楼中几席与秋清剡藤不到髙人手一段风流可得成
　　江行山立月盘桓有客无言楼上看清兴肯随城漏尽夜深风露恐髙寒汉东孟淳
　　风露百尺楼湖海两竒士山空宵月满寥落非城市明月浙河西宛宛毫素里德人与天游恢廓应如此会稽戴锡【戴祖禹山长居杭负俊声与余友甚宻丙寅生丁未嵗卒时年四十有二】
　　地位清髙眼界寛尽收风景入毫端废宫台榭和烟鎻隔岸江山对月看一水中分吴越近层楼低接斗牛寒有声画意吟难了更把瑶琴膝上弹钱唐张逄源【张泉月府判海昌人伯雨之祖】
　　万籁无声夜气清江山一片月华明倚楼谁在髙寒处一笑披图白发生【一片作如此】大德改元嵗在丁酉四月中澣信笔题于新居之浅山济南张谦顿首【张受益先生时仕江浙行省检校号古斋博学鉴古】
　　仆异时尝中秋夜醉坐吴山絶顶观月四无人踪飘飘然江湖髙爽处也去之三十年想念此乐如新李公略坐中示髙郎中画图援笔为赋
　　君不见浙江中秋中夜潮凌空斗起如银桥又不见西湖中秋中夜月满眼玲珑散氷雪红尘车马晓争门画船歌鼓晩相闻谁知须臾人事息秘玩弃在荒凉村吴山山人气清放穷居纵逰随所往千门夜泬少人行独上山椒看苍莽苍鸾彩鳯从何来凉风簸鼔天关开空光水影相晃坐见千里无纎埃当时少年轻世故两腋飘飘欲生羽浮槎已似水中仙吹箫更防云外侣陈迹荒来三十年逄人再説无由缘开编忽得中郎画意趣皆是心茫然山中李侯亦潇洒却烛卷筵风露下更深百怪弄清妍一一樽前供黙写髙林低岫来平平浮图窣堵参差生想当含毫意将决山精海若同经营袁宏扁舟何足道庾亮南楼只秋草何似如今缃素中明月长圆意长好月明山空谁往还沙鸥野鹤亦欢颜还有飘零旧时客白头夜夜梦吴山剡原戴表元再拜【率初杭人前宋国学登第歴监官庆元奉化人至元间信州路教授】
　　凭髙宜晚更宜秋下马归来即倚楼纳纳乾坤双老眼滔滔江海一扁舟满城明月空吴苑隔岸青山认越州李白酒豪髙适笔当时人物总风流考城仇逺【山村先生杭人仕教官杭州知事致仕当时以诗得名】
　　髙李风流仕西浙共倚危楼望吴越吴越江山千万里髙侯画对中秋月生纸经营入董源朦胧烟树迷宫阙玉树沈沈四泬寥潮声已息箫声咽不写思陵全盛时空遗白塔堪愁絶君不见王子猷亦向山隂弄雪舟谁拈秃笔扫清游古今嘉致总悠悠上清外史薛羲占
　　君不见谢公临江佳兴发牛渚矶头泛秋月舫中乃有临汝郎咏史清音振林樾又不见子猷夜吟招隐阕开尊四望山隂雪彷徨忽作安道思郊邑寒光正飘瞥江山胜迹何代无往往因人见竒崛钱唐信美东南会山势衡从纷嵽嵲李侯开轩当上方坐驾苍螭了吴越是时月上三秋中飞镜悬空万尘没海门缥缈江吞天宛在三山白银阙落木寒生乌雀枝回潮光射蛟鼍窟西陵襟带连山开秦望遥岑青一发慿虚金气腾星躔白露林端洒髙洁鹔鷞裘上霑清华鹦鹉杯中湛芳洌参横斗转天鸡鸣城鼔填填角幽咽夜来风景非人间图画天开为君设平明跨马趋省垣公退往就髙侯説髙侯前身定摩诘此画此诗俱妙絶看君宁久此淹留乗传行当拥三节吴山越水尺素间舒卷还如向西浙吴兴陈康祖
　　髙侯妙笔生夜光李侯正倚斗牛傍凄凉看尽吴山月玉镜台前翠鳯凰山隂王易简
　　我昔絶江看吴山朝光正落山水间金波逺自海门入翠岚髙插扶桑殷安知璚楼有夜景明月苍茫堕清影李侯胜赏髙侯笔展卷一时如梦醒济南吕同老
　　觚棱昔枕万松岭金碧青红缥缈间万家环之宻如栉只见楼台不见山九街车马何填咽隐隐轰轰夜不絶市声未散朝马嘶只见灯火不见月只今山上居民稀冈峦尽露青逶迤昏鼓咚咚人迹絶山空月明景更竒谪仙把酒看不足摩诘收之入横幅要令赤日黄埃中翠色冷光常在目就中何处最愁予刹竿髙矗白塔孤防笔昔曽干气象短发搔断空踟蹰世间万事何不有雍门悲凉百年后惟有明月与青山古往今来镇如旧陵阳牟应龙【成甫先生西蜀龙州人前宋登第存斋参政之孙献之提刑之子仕至上元主簿】危楼遥夜倚髙防落木苍烟认逺汀潮上海门连月白山来【阙】浦彻云青画中絶笔空秋思句里羣贤已晓星胜槩只今谁复写卜居应愧草堂灵昔在童子时得以笔砚侍诸先生俛仰五十年彦方出示夜山图卷中作者皆翥所严事风流尽矣典刑故在慨然久之不敏小子輙题以识嵗月所未识者李震也张翥
　　予自丙寅嵗来桐城识信斋万戸众仲陈先生在西席至正丁亥奉省檄来首谒彦方摠管又识复礼李先生因出示髙尚书此图追忆少时受学于容斋公时主宪事在西浙一时南北名士大夫皆得朝夕相与瞻奉今于卷中翰墨使予慨叹不已复礼珍秘之予复书其邑里爵位标其上云金华吴福孙书
　　外录
　　书画舫云髙尚书彦敬画宗董巨中嵗专师二米损益别自成家评者至有真逸品之目而其遗迹日少得者自当重如拱璧世传夜山图小本为李公略作同时题咏者三十人竝称国士允为艺林神逸严分宜当国勤购始得之至籍没时失其图引仅存诗跋一卷丑意此等名迹皆有神物防持异日必为延津之合也记此以俟
　　髙房山青山白云图
　　髙尚书字彦敬西域人早仕省郎有能名出为江浙省左右司郎中能画山水诗甚有唐人意度作乐府止记得两句曰吴山青越山青两岸青山相送迎又记得絶句曰无限飞红随马足春光更比路人忙其作山水人家多有之珍藏什袭其价甚髙为大元能画者第一青山白云甚有逺致业儒潇洒戴包巾着长袍为刑部尚书其言子不得证父妻不得证夫奴不得讦主此乃纲常正道也至今着为令格真乃国家养成传之千古今见青山白云一轴士熙晚生后辈延祐四年封赠尚书士熙实当笔后为浙东廉使其子名桓为绍兴路同知以尚书文集请予作序催取为南台侍御行急不曽作得序文髙同知今在何处其人病弱不能世其家可叹也哉
　　吴山重叠粉团髙有客晨兴洒墨毫百两真珠难买得越压倒涌金涛中奉大夫江南诸道行御史台侍御史东平王士熙顿首谨题
　　省台勲旧五朝臣此老初非以画闻游戯未忘尘外相两间茅屋万山云
　　月射阳冈玉树林山斋犹在白云深牢藏秋月壶中稿沧海骊珠不易防【髙尚书坟今在房山羊头冈下】西岩老人姚庸拜手
　　房山居士髙使君系出西域才超羣中原文献绍遗绪艺苑书畵当清芬辞官巴蜀让僚友此事今无古或闻北游易水访陈迹但感宿草迷荒坟霜台执法老元勲贻我青山之白云【阙】　风色乐吞吐絶壁雨气何氤氲奉常休沐扫尘轨耽翫忽惊西日曛天台匡庐多胜地南纪昼夜纒妖氛挂冠神武定何日寤寐耿耿心如焚临川危素
　　雨后溪流抱岸回人稀野径满苍苔树隂古屋无多住岩际归云一半开老笔精神如米虎此山秀色敌天台因何借得仙人杖直到云霞最上来河东张翥
　　西域才人畵似诗云山髙下墨淋漓前身吴越诗中伯文采风流照一时
　　岩空谷迥野云深路绕溪桥岸绕林何处幽人专一壑数间茅屋对山隂　大中大夫监察御史周伯琦题
　　髙尚书沧洲石林图
　　髙秋木落天宇寛洞庭潇湘生暮寒剑气横空月在地老蛟夜防仙都坛老铁
　　渴龙饮海海水寛铁网下截珊瑚寒道人醉卧呌寒玉金粉乱落松花坛金粟道人顾阿瑛
　　老龙吹笛海波寛一夜湘君白发寒只恐惊飞双铁影长留明月防天坛扶风马庸
　　房山云拥砚坳寛铁使氷瓯涤笔寒海上仙人应拔宅却飞林影落诗坛　铁厓先生在云间时朝阳薛真人偕玉顾仲瑛氏载酒见之流连于草阁酒半先生为真人题旧藏髙尚书沧洲石林图诚墨妙絶笔得者当永宝之以名物遇之有自遂亦奉和并致景仰云云间周谷宾
　　房山墨竹图
　　房山髙尚书墨竹世已罕得宜宝藏之至正十年七月初十日赵雍题
　　智老能师杜拾遗雪舟不忝浣花溪过人为有才如锦好客常拚醉似泥早嵗传经曽玉殿暮年通籍必金闺禅房夜咏袈裟薄十月燕山忆马蹄至正己丑友人李宗表偕予往访雪舟是日酌酒谈诗宗表且以诗题畵意甚适暮归而宗表复得此诗寄雪舟越五日师携此画示予乃房山髙尚书真迹因谈及宗表诗请书其上十月廿有七日也吴郡罗元写记
　　髙尚书春云晓霭图【纸本髙四尺阔一尺八寸挂幅】
　　【款书】嵗在庚子九月廿日为伯圭画春云晓霭图房山道人
　　髙房山墨竹坡石图【纸本髙三尺阔一尺二寸】
　　【款书】克恭为子敬作
　　髙侯落笔有生意玉立两竿烟雨中天下几人能解此萧萧寒碧起秋风子昻题
　　髙房山墨竹图并题卷【纸本髙一尺余长三尺余前作风竹一枝后作雨竹一枝】
　　紫阳仙生无心君子写竹郎中长生不死
　　净业清风披洒老竿元气淋浪要竝墨君髙节唯许房山侍郎句曲外史张天雨谨题【诗三行题隔水绫上】墨君堂记【原文不录】
　　仆至元间为郎兵曹秩满彦敬与仆为代情好至笃是时犹未甚作畵后乃爱米氏山水专意模仿久而自成一家遂能名世传后盖其人品髙胸次磊落故其见于笔墨间者亦异于流俗耳至于墨竹树石又其游戯不经意者因见此二纸使人想不能已已书东坡墨君堂记于其后至治元年六月二日吴兴赵孟頫书
　　人才有我难忘物画到无心恰见工欲识髙侯三昩手都缘意与此君同邓文原
　　仆尝与彦敬游爱其所作山水竹石虽法米元晖文与可而又有出于胸次之妙者今观此纸懐其人不能不兴感慨也至治元年九月望日蓟丘廉希贡书
　　吴郡陆友曾览【八分书】
　　两贤自是神仙侣冰雪襟懐铁石肠坡可当时正如此千年风致墨君堂曲江钱惟善
　　大名之下无虚士便似洋州授雪堂甚欲一颦愧邻女谩将醉墨学吴妆后学班惟志顿首书庚寅上已后二日吴郡姚广孝敬观于夀椿堂辋川昔画铁钩锁满幅纵横鳯毛堕澄心初作金错刀烟梢数叶风萧萧房山挺出文苏后近代谁能出其右防毫挥成玉两枝弄晴带雨清猗猗此君真遇写神手宛然空谷相逄时吴兴洒翰飞霜雪名画名书称二絶风流一代属伊家什袭珍藏宜饱阅青城山人王汝玉
　　房山写竹真无敌松雪为书妙入神二美合成希世宝万年光彩照青春华亭沈度
　　烟梢初长拂云端露叶髙垂不可攀遗墨未干人去逺独留清节在人间葵丘谢缙
　　古人作字用八法而写竹亦用八法能然始造精妙不能此则画沙之字传神之竹耳今观房山之竹松雪之书咸得八法之妙世所艰得矧一卷而具二美尤世之所艰得者【阙】　氏其寳诸浚仪张肯
　　房山写山水多宗米元晖而清润过之其墨竹尤絶伦此作虽不经意叶叶潇洒自有天然生意盖其人品之髙故得天趣之妙如此时松雪翁复以墨君堂记书之于后一代之法书名畵犹隋珠赵璧聨映光粲为世之希者今为【阙】　所藏宜其宝之也永乐辛卯清明前一日锡山王孟端题昔文湖州以书法写竹元祐诸老若长公涪翁咸谓其用笔甚妙深加赏识迄今仅三百年而其遗迹已不多见独幸墨君之名因长公文以传不朽则后世欲求君于湖州者不待见诸豪素读公之文亦可以想见其妙矣松雪翁才识超卓特书兹文于房山墨竹后岂非能继武湖州者其在房山欤不然模写之功比之武事其文可以夺槊矣吴郡金问书于鳯城官舍时永乐壬辰正月八日也隆庆己巳四月廿又一日吴郡王穉登观于谈氏平林馆
　　万厯己丑九日新都汪道防谢陞汪一渭吴门戚伯坚同观于金陵鹫峰寺




　　书畵彚考卷四十七
<子部,艺术类,书画之属,式古堂书画汇考>
　　钦定四库全书
　　书畵彚考卷四十八
　　刑部左侍郎卞永誉撰
　　画十八
　　元
　　李衎
　　李仲賔秋清野思图卷【绢本髙一尺长五尺许坡石上前作小枯木四株小竹前后共六竿石傍细竹丛石大小五】
　　李蓟丘秋清野思【书卷首阙欵】
　　大德庚子冬十二月息斋居士为友人仇仁父作嘉禾之寓舎
　　苍筠倚乔木古色秋逾好谁能着茅亭相伴此君老如是翁
　　闻仲賔方苦时行力疾为仁父作此图尚能萧散如此敬叹敬叹孟頫
　　子昻説法已竟不必重赘大德五年三月廿日困学民鲜于枢拜观
　　东坡尝谓与可胸中自有成竹乃见于笔下今观仲賔所作脩篁劲节猗猗生意无尽非胸中有成竹其能若此耶噫大德壬寅中元日应桂【以上书绢上】极目荒墟落木中空山人静涧泉舂秋来不用为霖雨留得闲云养卧龙文原
　　秋清野思寄心象外语也仲賔画此意不必行楚村踈芜间大徳六年鲁郡吾衍题
　　石匿残云树带烟猗猗苍玉正萧然若人冩出胸中趣知道平吞几渭川蜀普程嗣昌
　　青龙集己酉春正月十有二日防稽抱遗叟杨桢与呉郡张习古汲袁用云间朱芾陇西李扩同览于张氏麒三味轩所
　　露沐疎篁叶叶清病苏凉阁思横生山人神往风尘表如见留题数老成梧溪居士王逢题诗岁癸丑十月廿日也
　　醉车先生落笔处一竹一石病容开焚香披向幽斋看想见秋清野思来曲江钱惟善
　　秋风环佩玉出谷筼筜野思闲惆怅谪仙归去后空留清影落人间永嘉曹睿
　　蓟丘笔法殊萧爽与可风流竟未亡安得睂山老居士为君重记墨君堂华亭袁凯
　　蓟丘竹木出毫端便觉清风入座寒亦有髙人明月夜梦回恍惚听鸣鸾蒋季和
　　一代衣冠李蓟丘筼筜落笔似湖州题诗诸老并沦没风雨江南几暮秋天台陶九成
　　谁持并州刀剪此秋练净萧萧三五竿常带月中影细林山人周之翰
　　幽篁褭褭倚云根旧雨空怜淡墨痕不见蓟丘吾老矣嵗寒心事与谁论云间陆褧
　　息斋墨竹图卷
　　息斋墨竹【文衡山书卷首】
　　大德癸夘夏四月息斋道人为蹇提举乡友作于王子庆秘校家之寳墨斋
　　仆观息斋墨竹多矣此卷老嫩荣悴风晴备尽意度尤可寳玩呉兴赵孟頫题
　　息斋畵竹虽曰规模与可葢其胸中自有悟处故能振迅天真落笔臻妙简斋赋墨梅有云意足不求顔色似前身相马九方臯余于此公墨竹亦云大德七年闰五月望雪庵道人溥光谨题
　　道人天机精心胸饱氷雪挥洒墨筼筜清风扫炎热风晴与老嫩荣悴各分别瑚海底生琅玕挺奇节俨如坐推篷昏目一光洁王孙美词翰笔势蟠屈铁伟哉老雪庵妙语重为説暮生何多幸从容获披阅此图世所稀抚卷叹三絶吕敬
　　西清阁老李蓟丘笔法妙过文湖州试拈雪茧翻墨沈淋漓扫作湘云浮箨龙迸土翠胎绽秀出亭亭苍玉干十茎五茎何必多老嫩风晴总堪玩坚贞苦节凌嵗寒袅娜新梢翔凤鸾灵颷宛度佩环响璧月或照蛟龙蟠蓟丘蓟丘难再得抚卷令人空唶唶品题况有松雪翁从知价重千金直义阳偶桓
　　息斋近人骨已仙纸上墨竹神犹全淇园万榦总枯死此幅自待留千年丰姿潇洒宛如玉顾我得覩昆冈前汲泉便试竹罏茗一洗万虑开云天谁知珍重承防笔犹来景肃侪髙贤乾坤妙趣茍心会似胜俛黙窥遗编雪庵老人通万卷银钩铁画如扛椽古来人物夸道子倾城女色谁争妍黄郎得此贲书屋玉函金籥来何缘古人邈矣见心迹何由一拜聊随鞭徐源敬题
　　十年一见黄叔度倐来自为清风吹手中所把蓟丘竹风晴老嫩凡数枝茒堂六月发萧爽呼酒酹此琼林枝想当此老握笔际其用在手笔不知纵横妙用竹神死手亦无用心能之道人之心竹之祖生生化化无穷期松雪雪庵两题辞书中有法后世师我因书法论竹法道理一致曽无岐卷中三物总神俊蟠螭舞凤看威仪还君什袭当秘惜雷雨破壁宁无时后学沈周题
　　李蓟丘沐雨图【绢本中挂幅着色双钩修竹数竿碧影参差如闻风雨潇潇草卉尤极幽致】
　　沐雨【书右角上】
　　李息斋墨竹卷【白纸本首有张士行顾定之收藏印记】
　　【欵书】仲賔为卿作
　　慈竹可以厚伦纪方竹可媿圆机士筀有笋兮兰有【阙】石秀而润树老苍李平生竹成癖渭川千畆在胸臆笑呼墨卿为写真与可复生无以易吾祖爱竹世所闻敬之不名称此君李侯赠我有余意要使后人继清芬明窓无尘篆烟绿尽日卷舒看不足此乐令人欲餐况复咨嗟苜蓿盘　仲賔为卿作墨竹卿诗以纪之余爱其潇洒乃为书此诗于其后至大元年仲春既朢呉兴赵孟頫书
　　卿口哦子昻诗手持仲賔墨竹枝此诗此畵真两奇似为卿冩幽姿日光不下云扄暗元气歘忽寒人肌枫林青青少陵梦无乃泽畔逢湘累楚江小月晃初夜淇园苦雨秋行迷二妃弹瑟泪如雨幽壑龙潜春欲飞天路迢遥独后来黑雨挟风山啼老气盘空根彻泉地灵上诉防悲摩挱老眼久知畵恍然吾与【阙】物移挥杯三呌我非狂墨沈翻江江竹辞　己酉秋卿道提举求赋墨竹诗走笔快书子昻仲賔见之当大笑其狂也魏郡元明善复初志
　　李息斋为任叔实墨竹二图卷【纸本】
　　第一幅竹石【髙七寸余长一尺五寸】
　　第二幅竹枝【髙七寸余长二尺五寸】
　　任叔实教授有松江之行武林士友作歌诗以赆之予不能也冩此二图以见意云至大改元春二月息斋道人蓟丘李衎仲賔题【书图右】
　　将过华亭一诗留别　士林再拜
　　出处何时定归栖老尚迟江山无倦客天地有真知竺岭呼猿日华亭听鹤时平生爱杯酒到处任襟期
　　叔实先生应卫君有山之招将过华亭枉道访余且出诗卷见示辄次严韵二首一以寄卫君一以奉叔实并简詹载使君　呉兴赵孟頫再拜卫子别我久鴈来书尚迟相思无梦到自得有心知江雨论诗日春风把酒时鬓毛今已白早报重来期
　　任子老于学飞腾无叹迟扁舟今又去吾道定谁知賔主欢娯地琴尊聚集时应同贾太守话我失前期
　　任仁发
　　任月山仿韩干马图并题卷
　　畵马至韩干能事毕矣予尝以师之日就月将颇得三昧视近世畵手优劣为何如出此以俟识者评品焉月山道人畵并题
　　踣铁萧萧古冀羣百年南北厌【阙】尘只今四海平如掌防见连镳进紫宸清河张简
　　忆昔唐家全盛日四十万匹屯平川龙媒散落在何处苜蓿秋风生暮烟东臯妙声
　　龙种何年离渥洼几番汗血定邦家当今偃武修文日香草春风步落花赵肃
　　曹韩仙去已多时翰墨丹青万古垂今日玉山能踵迹手挥霹雳出天池嘉陵杨诚
　　当年破【阙】已旋功功就名髙气若虹今日太平随所戏青丝垂老受春风梥泉奉题
　　灵驹初产渥洼间騄駬骅骝总一般始自月山挥笔后如今只向卷中看檇李程本立
　　房宿流精气势雄何人冩入畵图中奚官意趣真堪羡矫矫灵驹孰与同云间王征
　　林子山
　　林子山濯足图
　　宦尘不染山人足却冩沧浪濯足图果是沧浪能濯足可能流到渭阳无沈周题
　　王振鹏
　　王朋梅金明池图并题卷【一名龙舟夺标图】
　　崇宁间三月三日开放金明池出锦标与万民同乐详见梦华录至大庚戌钦遇仁庙青宫千春节尝作此图进呈题曰三月三日金明池龙骧万斛纷游嬉欢声雷动喧鼔吹喜色日射明旌旗锦标濡沫能几许呉儿颠倒不自知因怜世上奔竞者进寸退尺何其痴但取万民同乐意为作一片无声诗储皇简澹无嗜欲艺圃书林悦心目适当今日称寿觞敬当千秋金鉴录恭惟大长公主尝鉴此图阅一纪余今奉教再作但目力减如曩昔勉而为之深惧不足呈献时至治癸亥春暮廪给令王振鹏百拜敬畵谨书
　　金明池水清且涟寳津楼阁三山巅鱼龙一鼔雷破壁貔虎万艘风动天银涛激起翻匹练防绳突出腾飞仙锦标夺得未为快东朝畵史今龙眠翰林侍读学士李源道题
　　界画家以王士元郭忠恕为第一余尝闻畵史言尺寸层叠皆以准绳为则殆犹修内司法式分杪不得逾越今闻王君以墨为浓淡髙下是殆以笔为尺也僚九秋弈未尝以绳墨论孙呉之论兵亦犹是也然尝闻鉴古之道必繇其侈靡者言之余于畵断有取焉龙舟之图得无近似不然昔之所传者安得久逺至是耶翰林直学士袁桷敬题溶溶春水戏羣龙畵鼔兰桡竞奏功得失等闲成愠憙人生万事弈棋中集贤直学士邓文原敬题金明池上水如空矫矫龙舟乘旋风忽看砀极百戏出似与阿房万户通青春仗卫夹城内白日楼台横吹中东都天子方宴乐欲致秦皇汉武功国子博士栁贯
　　飞龙来徃几千艘楼阁凌云溅碧流諌诤此时无广德汉家天子御仙舟赵岩
　　金明池上锦标寒水靣交争胜负难往事百年堪一笑至今犹作畵图看御史中丞王毅敬题龙舟叠鼓出江城送得君王逺玉京惆怅金明池上水至今呜咽未能平教大宗师呉全节谨题万棹齐奔竞出头锦标夺得志应酬呉侬识此争先着一度赢来便可休中书平章政事张珪敬题前代池塘土一丘荒淫无度恣嬉游燕山虎踞龙盘地何处能容此样舟集贤大学士王约谨题金明池上张水嬉百櫂贾勇建鼔旗按栏切云人俯砌但觉汹汹鸣春漪东西夹防瞠万目黄帽长年看不足是时恰值宣和全盛时消得轻绡写晴渌前集贤待制冯子振奉皇姊大长公主命题畵人胸次见忠贞意气规模一味清想像当时同乐日披图似有旧欢声集贤大学士陈颢敬题天予淳风翊圣朝瑶阶长奏太平謡缙绅文武风云际肯向龙舟夺锦标儒学提举陈庭实敬书致心四果阿罗地不见西川竞渡人却见陶轮轻掷处峨睂横雪锦江春李泂敬题
　　古人以畵家十三科山水为第一界画次之此图极为谨细一时之所尚也翰林编修官杜禧敬题纵然夺得锦标回鼔勇争先亦可咍寄语金明池上月何如修禊且流杯集贤大学士赵世延敬题龙舟夺标图跋
　　虞集伯生曰昔我文宗皇帝天下太平文物大备自其在东宫时贤能才艺之士固已尽在其左右文章则故翰林学士元公复初发扬蹈厉藐视秦汉书翰则有故翰林承防呉兴赵公子昻精审流丽度越魏晋前贤侍读学士左山商公德符以世家髙材游艺笔墨偏妙山水尤被眷遇葢上于绘事天纵神识是以一时名艺莫不见知也而永嘉王振鹏妙在界画运笔和墨毫分缕析左右髙下俯仰曲折方圆平直曲尽其体而神气飞动不为法拘尝为大明宫图以献世称妙絶延祐中得官稍迁秘书监典簿得以徧观古图书其识更进葢仁宗意也语具研北杂志中此振鹏龙舟夺标图别本向系官籍分宜权相故物见之文休承严氏书畵记其图精细古雅不让郭恕先笔对客展观令人目后有振鹏古诗跋并李道源以下十五题咏向后折俸事起旋为韩存良太史所购近始归之昆山张丑谨疏始末如右时崇祯纪元端午日也
　　外录
　　书畵舫云元人工界画者首推王振鹏氏不在恕先之下周文矩赵伯驹辈殆弗如也韩氏金明池图一卷足称絶品今在余家
　　王孤云渍墨角抵图【绢本髙一尺余长六尺水墨鬼怪百戯曲尽其幻树石简雅有北宋人意】
　　【书】振鹏【书右方】
　　年来弄人狡狯出幻戱崖公亦儿嬉队伍连鼓吹兽魑魅颐颠倒垂舞袂擎梯旋注盌骇汗増妙意跳踯向虚空浑如履平地生蛇缚樊笼鳞鬛尚黏缀猎围鏖虎防贾勇雷电沸戈旗夸战鬭狞卒弥胆气最后大将麾胡牀耑尊贵代闲铁门限失笑讵玩世防两曾问景庄周语言继幽防一理耳分别自愚智百龄千万龄伸诎肘不易悬知碧花长恋老仙辔五穷莫移檄文字安敢崇前集贤待制冯子振奉皇姊大长公主命题
　　鬼物防防莫可知人为还似鬼奔驰畵师本自闲游戱笑我题诗也是痴集贤大学士王约谨题东坡题石氏畵苑举颍濵语云鬼神赖畵而识葢畵龙易畵人物难难者贵其似也此图展卷不觉目恍神怵昔韩昌黎作送穷文满七除二尚不堪其揶揄怪状累百顾可把玩耶翰林侍读学士李源道敬题
　　王生洒墨戏成图比似牛蝇意不殊鬼态从教百巇崄幽人胷次自愉愉中书平章政事张珪敬题青天白日其呈怪献丑乃敢若是昔人尝云有钱鬼可使无钱鬼揶揄作斯图者其无乃逆旅灯下见其情状耶抑亦貂裘珠帽视窭人子类以此目之耶翰林直学士袁桷敬题
　　昔神禹铸鼎象物使民知神奸入山林川泽不逢不若然则鬼物可得见耶神怪圣所不语此殆畵工使欲观者知幽明理殊同一戏剧耳集贤直大学士邓文原敬书
　　席上传芭问楚巫乘涛被荔果何如殊形怪状齐披露岂止暌孤载一车国子博士栁贯
　　鬼物戏人经传备载夫且戏人宁不自戏王君此图其自戏耶戏人耶观是图者观其戏无所戏乃得之鉴书博士柯九思敬题
　　十朋抵角鱼龙戏百怪踯躅狮豹跧题评无足起新意徒费舒卷笔砚间集贤侍讲学士中奉大夫致仕魏必复跋
　　伯牙援琴冩风林海涛作水仙操【阙二字】物移神情而心得其趣也今是卷抵戏鬭战晃万状亦可谓深入其趣矣或曰反是则仙至治三年季春廿有三日监修国史长史李泂奉皇姊大长公主教拜手稽首敬书
　　鬼墨不胜奇胷中生百戏参差有鬼头人鬼元无二前集贤大学士陈颢敬题
　　狐呜枭啸何须怪神降童謡不足云鬼戏图中供一笑昌黎漫作送穷文儒学提举陈庭实谨书奇形诡状恶狰狞也似蜗蛮有战争不必治安言政事如今宣室问苍生赵岩
　　鬼神本无形所可见者精怪耳王生作此图葢世间真有是戏岂欲见夫幽明之一致也耶前通事舎人王观敬题
　　鱼龙百戏角觝之技而舞縆髙擎足梯竿瓮釜又吞刀弄丸等极为巇崄艰难其余诸技流莫能及也故目之为百戏是技也方之精絶维鬼物可以能之畵工因其名称绘为斯图葢有取之也至于山海有经楚辞天问所着又燃犀牛渚朱衣异类之迹皆称其形貌未尝言其机巧也翰林国史院编修官杜禧
　　石　岩
　　石民瞻鹤溪图
　　白鹤翩翩入太清溪流不尽松风声髯翁笔底有仙路倩渠更冩芙蓉城【阙欵】
　　外录
　　宣伯炯题宿鹤溪先生荆溪草堂诗云髙秋欲赴草堂招身世驱驰百虑嚣今日故来寻旧约梨花春酒度清宵
　　仇逺诗云鹤溪近与练湖连一镜秋水清无边依稀淮岸潇湘浦惯见月虹书畵船山翁几年呉下容溪草溪花未相识笔牀茶灶去真肯与沙鸥分半席
　　郭　畀
　　郭天锡畵卷
　　郭髯予所爱诗畵总名家水际三义路豪端五色霞米颠船每泊陶令酒能赊犹忆相过处清吟夜煮茶　天锡掾郎与予交最久死别忽忽二十余载念之恨恨如何可言锡山弓河上元道馆锡麓丘精舎其畵壁最多今或为军旅之居或为狐兎之窟頽垣遗址风景亦异虽予之故乡乃若异乡矣不归吾土亦已十年因胜伯征君擕此卷相示为之展玩感慨并叙述其畴昔相与之所以然者其中有不能自已也捉笔凄然久之至正二十三年岁在癸夘十二月十日夜笠泽蜗牛庐中冩倪瓒
　　郭髯仿米老云山图卷
　　往年京口郭天锡学得房山髙使君畵省归来人事少烟【阙】闲向客楼分林扄暝落青枫雨水郭寒生白蜃云岁晚怀人増感慨晴窓展玩到斜曛陈旅题
　　郭君胷次多丘壑身作省郎犹布衣好句每怀苏养直小图聊作米元晖岭头淡淡春云薄树底隂隂石径微自恨买山钱未办结茅如此足相依陈元英
　　小桥横水口矮屋露林梢想见山中客书成拟絶交全思诚
　　曾是书经三昧手省郎何许独多才不知公子香奁里那得米家烟雨来
　　林间风雨避篮舆城头鼓声知有无只消深浅屏风叠题作苏郎诗意图
　　鄜川王孙厌世去大涤仙人天台还醉恋璚华张学究未应梦到小云山　张天雨奉为季博乡兄书三絶句于卷后
　　小队江山北固多当时人物渐消磨茅山道士头如雪狡狯题诗奈尔何韩友直
　　退直归来日半曛豪端风雨正纷纷不须更覔惊人句恼乱青山与白云黄溍
　　门外马蹄三尺尘屋底青山看白云不知身世在城市但觉爽气吹冠巾鸭觜滩头露沙渚彷佛西陵与渔浦恼人归兴满江东烟树半沈天欲雨黄玠伯成
　　米家老虎住京师爱以水墨涂江山山中之云殊漫漫树木与云生石间后来继者有髯郭笔力能断千孱顔遥汀别渚小布置便若篮舆冲雨沧江湾行前石梁横野渡近入青林【阙】微路茅茨小着萝薜深知有人家西崦住想当雪夕挥冩时已分留我题其诗后十六年方见之满笔元气浑淋漓江流茫茫去不返白鹤未归刘李逺眼中彷佛砚山云老我空嗟嵗年晚时至正六年孟冬之望应奉翰林文字河东张翥题于武林史局
　　孰嗟两眼视荒荒有分看山久未偿兰谷烟云疑鴈荡橘洲风浪近龙阳门生可办肩舆往畵史空令意匠忙谁识闭门乘快雪为君三呌冩潇湘呉郡杨
　　挥豪谁解冩苍茫只有南徐郭省郎料得房山应抚掌翩翩笔意近襄阳曹孔章
　　郭天锡世家京口故其所畵全仿米南宫家为得法况黄文献公张潞公俱有髙题在前而仆之师文华殿大学士全公题诗于后故不敢复赘冗语姑书以附名云呉郡顾禄跋
　　唐　棣
　　唐子华松石才子图【绢本挂幅】
　　霅水唐翁鹤发垂郭熙松石晚尤奇蹇驴才子多幽思谁见清吟拥鼻时　瓒题唐子华畵松石才子图此帧葢唐君得意笔也甲寅三月拈花室中览【子华学松雪得其华润森鬰之趣诗有味外味稿】
　　唐知州寒林图
　　外录
　　书畵舫云唐棣寒林图全师叔达典型灿然亦元人中之巨擘也
　　盛　懋
　　盛子昭山水【小幅】
　　【款书】至正五年六月魏塘盛懋为士衡丈造
　　沈暝澹天际山光遏不流松髙呼落翠隐约暎孤楼应祯
　　子昭临斋三友图
　　苍髯玉骨与琅玕三友那知耐嵗寒今日故园摇落尽时时氷雪澹相看退叟
　　大夫君子操调鼎味滋深嵗晏氷霜冽还同铁石心路入东风山水涯松髙竹痩放梅花江空嵗晏成三友日暮天寒共一家浔阳鼇叟
　　盛魏塘班彪训女图
　　外録
　　书畵舫云盛懋班彪训女图树石苍古不似平时精细之作亦名品也
　　子昭山水【绢本挂幅髙四尺五寸阔一尺八寸余】
　　【款书】盛懋【右方】
　　元季畵师称子昭天机妙出秋霜毫岩屛屹峙千万叠乔林六月藏风涛诛茅新构临苍麓门对横塘晴渌小舟荡漾若鳬鹥渔父为家稳于屋二山栏楯何嶙峋那知海内飞红尘无名药草迷行径平地荡胷生白云索居信足求吾志杖屦何尝入城市翛然野服澹无营从教许史论豪贵我尝叨禄方解簮披图前却奔驰心相寻甚欲穷幽赏拟抱牀头霹雳琴归田叟王友行
　　盛子昭秋林渔隐图【纸本挂幅长三尺阔一尺】
　　至正庚寅五月望日武塘盛懋子昭为竹溪作秋林渔隐【小楷书图左】
　　万里沧波杳霭中平林落日映丹枫黄尘扑马长安道谁似矶头一钓翁林镛
　　羣动日扰扰何由止嚣烦我心一以静庶或澄其源天髙四山寂落日孤云骞至理无不在朝市同丘园君应领斯妙吾亦忘其言九龙山人王绂题
　　张　逊
　　张溪云竹图并题卷【勾勒竹掩映于松石坡陀间】
　　伯时相从读书者三四年其昆弟特与诸生异予固知其将有成立也前年冬要予于家时天寒大雪观雪于池阁上出此卷求作竹树时以冻不可去年春舘于梁溪遂携此留斋舎凡阅两寒暑而后成虽若有未尽善然而坡陀之间扶踈之意予为吾伯时用心亦劳矣伯时亦好畵故乐为之而不辞至正九年四月三十日呉郡张逊题于呉氏舘舎
　　太湖山石玉巑岏偃蹇长松百尺寒明月满天环佩响夜声风雨听飞鸾海东樵者察伋
　　霜松雪竹当时见笔底犹存岁晏姿文采百年成异物西风吹泪髩丝丝
　　髯张用意鐡勾锁书法不凡诗亦工清苦何忧贫到骨笔端时有古人风　倪瓒　岁壬寅九月廿六日笠泽道舘东斋
　　自唐王摩诘双钩竹法传于江南而世之畵者多宗蜀主故黄筌父子擅名当代国朝黄华老人而下如澹防房山蓟丘二李呉兴赵魏公诸人皆工墨竹钩锁之法殆若絶响予来呉中始见张仲敏双钩往往得摩诘遗意此卷乃为其友王君伯时所作其松石坡陀向背前后又有董北苑法诚可爱也云门山樵张绅识
　　王君伯时早岁从学于张溪云先生故其能事皆有师法今观所藏张先生松竹图益信伯时所学之有成后之学先生非伯时其谁与归伯时兄仲和持卷索仆畵辞不获已为作竹梢深愧美玉左右而寘珷玞也凡观张先生双钩竹当与古人并列故不复缀言天防生陆广季
　　予官翰林几六年每与院中羣公商防其乡里之好事者予必以吾沛郡朱永年氏为称首因出同郡张溪云先生为予内人从叔父王伯时父所畵竹观之而坐中啧啧声不絶诸口乃名品当不逃乎鉴赏也予在童丱时则尝闻先生善畵竹矣然未知有此精絶耳此葢深得江南鐡钩鎻三昧近代则未之见也噫故家文献凋谢防失子孙不能守其所藏之物者多矣今此卷获归永年独何幸耶是日同观者侍讲邹仲熙右赞善王汝玉检讨苏伯厚宗人府经歴髙孟升待诏滕用亨予则典借梁用行也时永乐六年六月二十八日书于玉堂之斋室云
　　唐人畵竹推絶伦辋川真为竹冩神笔端描出勾锁法片片剪落湘云春澄清亦得此君意金错刀成世争贵数叶萧踈玉一枝凤毛龙角夸雄丽张君畵竹何人传落墨往往宗辋川佳人天寒翠袖薄满堂飒飒生风烟平生跌宕不羁迹逰徧空山与荒泽长松古石总相亲尤与此君情莫逆大娘劒器张颠书奇妙自与常人殊兴来大呌数纸尽赤手探得骊龙珠君今骑鲸蹑云衢百年真迹絶代无尔从何处得此图重价自合倾名都我来为尔赋长句诗成总是江南趣醉挥如意按节歌不知击折瑚树　永乐己丑立秋前五日予获请告还呉偶过永年清友佩兰轩出示溪云张先生畵竹卷中题咏已富又不容辞率然赋此殊自媿也青城山人王汝玉识
　　昔人畵竹咸勾勒若王辋川黄筌父子辈尤臻其妙山谷云墨竹起于近代不知所师后人遂不事勾勒矣溪云张仲敏与李息斋同时畵墨竹一旦自以为不及息斋即弃墨竹而用勾勒此卷墨与王雨伯时者今归朱氏永年矣观其松石坚确不渝之姿此君贞节后凋之操有似其人或云溪云尝从黄冠故清雅若此永年保诸浚仪张肯识
　　陆行直
　　陆季道碧梧苍石图并题【绢本挂幅】
　　候虫凄断人语西风岸月落沙平流水漫惊见芦花来鴈　可怜瘦损兰成多情因为卿卿只有一枝梧叶不知多少秋声　此友人张叔夏赠余之作也余不能记忆于至治元年仲夏廿四日戱作碧梧苍石与冶僊西窓夜坐因语及此转瞬二十一载今卿卿叔夏皆成故人恍然如隔世事遂书于卷首以记一时之感慨云季道陆行直题
　　斜阳目断秋晚芦花岸去信来音俱散漫阵阵新寒惊鴈　愁将梧石描成寄情只为思卿笔下淋漓水墨满空雨响风声冶僊陆留谨题
　　柔肠先断舟系汾湖岸别恨离愁秋水漫写入数行新鴈　幽闺兰梦初成犹将小字呼卿几梧桐夜雨一天霜月砧声梅王题
　　因缘未断江上湖平岸心事留连烟水漫愁见天边孤鴈　买兰和粉方成因何辜负芳卿老树不禁风落寒猿夜夜哀声元卿题
　　翠屏香断梦绕潇湘岸旧曲不禁愁汗漫分付秦筝斜鴈　呉笺赋恨难成丹青恼杀苏卿一片碧梧苍石谁教冩出秋声仲舆叶衡谨题
　　彩云飞断愁思茫无岸落日平芜烟水漫又见去年归鴈　琵琶旧曲难成风流谁复如卿满耳碧梧秋雨浔阳江上哀声立礼卫徳嘉谨题
　　峡云飞断锦石秋花岸犹记尊前情烂漫脉脉慵移筝鴈　碧梧图子谁成主人以墨为卿莫道凤枝栖老西风长寄新声寄云施可道题
　　断肠肠断愁满斜阳岸逺水遥山情浩漫春燕参差秋鴈　夜长闲梦空成离魂不遇君卿月转梧桐有影天髙河汉无声仲达曹方父题
　　紫箫音断睡起乌纱岸梦峡飞云空汗漫又负一番秋鴈　捻沙尚儗圆成风流不减耆卿怕听苍梧夜雨等闲写入无声云间卫德辰谨题
　　楚云迷断桃叶江南岸春去秋来情漫漫愁絶一行新鴈　锦书欲寄双成殷勤为谢芳卿明月碧梧凉夜有谁知度箫声呉兴赵由儁
　　呉山梦断依旧江南岸惊起湿香飞汗漫倦听徘徊哀鴈　神逰极表难成屏帏曲曲如卿深院吟蛩疎雨断肠声外生声陆承孙谨题
　　楚天云断人隔潇湘岸往事悠悠江水漫怕听楼前新鴈　深闺旧梦还成梦中独记怜卿依约相思碎语夜凉桐叶声声陆行直重题
　　西风吹断帆迥浔阳岸水影碧涵天影漫倒印片云孤鴈　琵琶旧谱新成舟中应有苏卿愁耳不堪重听声声又复声声德可徐再思
　　寸肠愁断目送斜阳岸枫落呉江秋水漫盼杀南来征鴈　绮窓好梦初成梦回相见卿卿明月西风夜冷苍梧乱影多声竹月道人
　　暮云飞防潮落呉江岸忆昔佳人愁思漫那更楼头闻鴈　此时有意还成争知恼杀兰卿畵作碧梧苍石至今图得风声青社元卿郝贞题
　　杨枝歌断春老鸎鸎岸可笑杨花飞漫漫却作芦花孤鴈　国香欲赋难成向来错怨卿卿纵使此心如石不禁梧叶离声庐山人刘则众
　　琵琶弦断冷落汾湖岸月堕湖天波汗漫空忆上林飞鴈　谁将苍石题成才华总是冠卿翻陋梨园旧谱当年靡靡新声　碧梧苍石一幅姑苏汾湖湖天居士陆行直甫之所作行直有家妓名卿卿者以才色见称友人张叔夏为作古词赠之所谓多情因为卿卿是也后二十一载行直以翰林典籍致政归作此碧梧苍石复与其宗人冶僊话旧因记忆叔夏之赠则张公卿卿皆杳隔尘世矣故书并张词于卷端当时诸公仍踵而和之其辞防抑凄惋似寓乎悼惜无涯之意然自至治到今又百余年矣而此图无恙墨色如新岂非有类岐阳石鼔昭陵茧纸人人得而珍之耶乡先生朱公暇日特示予索赋遂书以续貂后公字孟寛号绿畴轩吾乡诗礼右族其风流醖借不减行直云缓轩刘稽书
　　陆季道作碧梧苍石图葢追冩故交张叔夏之词意也按季道载叔夏清平调一词于图左云云且识其后曰至治月日与冶僊西窓夜坐偶语及此转瞬二十一载卿卿叔夏皆成故人卿卿叔夏词中云不知所指者谁疑亦当时妓妾之词但不宜序叔夏之上元室士大夫诗畵絶有可观梧石清润大似云林葢季道人品亦与云林相上下恨予生晚不能论其世徒赏其词畵而击节三叹也正统己未花朝前三日饮桂林朱孟寛第同观者屠氷壶陶耕学云
　　右四十余载前客一清楼下寄题此畵葢稿也顷见刘缓轩所题诚足以启予之寡陋丙午秋暮孟夏同一感怀也幸乔木家遗泽尚存又寛孙钢乞予再题念诸老物故正犹季道之念叔夏可为之一解颐焉成化二十二年九月庚申桐邨周鼎时年八十有六
　　黄公望
　　大痴道人溪山雨意图并题卷
　　黄公望溪山雨意【文寿承大篆书卷首】
　　此是仆数年前寓平江光孝时陆明本将纸二幅用大陀石研郭忠厚墨一时信手作之此纸未毕已为好事者取去今复为世长所得至正四年十月来溪上足其意时年七十有六是嵗十一月哉生明识
　　青山不趂江流去数防翠收林际雨渔屋逺糢糊烟村半有无　大痴飞醉墨秋与天争碧净洗绮罗尘一巢栖乱云　辞寄菩萨蛮筠庵王国器题黄翁子久虽不能梦见房山鸥波要亦非近世畵手可及此卷尤其得意者甲寅春倪瓒题
　　一峰道人晚年学畵山水便以清逺名家此溪山雨意畵卷可使髙赵敛袵跋尾至有不能梦见房山鸥波之目殆是攀安提万更欲尽其能事耳云林此语是真相知皮相者谓为两贤相厄相去何啻千里辛丑仲夏寓长洲张丑题于此
　　黄子久溪山雨意图并题卷【纸本髙一尺长五尺许水墨云山蓊郁汀树徽茫小艇长溪然无际按此卷较前卷题语小异多嘉言等三防并存俟考】
　　此是仆数年前寓平江光孝陆明本将佳纸二幅用大陀石砚郭忠厚墨信手作之此纸未毕已为好事取去今复为世长所得至正四年十月来溪上足其意时年大痴道人七十有六是嵗十一月识
　　青山不趂江流去数防翠收林际雨渔屋逺糢糊烟村半有无　大痴飞醉墨秋与天争碧净洗绮罗尘一巢栖乱云　词寄菩萨蛮筠庵王国噐题黄翁子久虽不能梦见房山鸥波要亦非近世畵手可及此卷尤其得意者甲寅仲春倪瓒题佳水佳山自来去山烟萦林际石发半糢糊仙源客到无　偶然涂醉墨卷幔天垂碧何处着埃尘秋空一片云嘉言奉和【右俱书图上】
　　大痴老人山水手卷最为难得流传絶少此卷向闻其名而心慕之每遇四方好古家便问之知其藏于新安呉氏不轻以示人今春始于墨林项君斋得寓目焉真神品也老人畵当时已自推重以真山水为粉本故笔墨特异畵史载其隠于虞山日携酒坐湖桥上对山临摹匠心独妙信不谬也此卷题曰溪山雨意葢冩虞山南峰靣湖一带光景往余逰虞山乘竹兠子穷厯诸胜今见此卷宛若重逰因题数语于后以识余向日之慕而幸今日之遇也玉峰朱之蕃
　　此谿山雨意图陈睂公先生烟云过眼录【原迹烟云过眼四字旁各加防】曽载之先冋卿生平喜仿大痴笔酷爱此卷欲购于项氏而不可得兹光乙酉不肖亨乃得而珍袭之俛仰今昔已三十余载先冋卿见背亦逾十稔矣世变沧桑不止存没之感为之然李肇亨纪　烟云录误当作妮古录
　　黄大痴层峦积翠图
　　至正七年正月上澣大痴道人为道处士作于草堂时年七十有九
　　外录
　　瑚网云崇祯辛未重九日王越石持倪黄二畵来倪畵人物古雅树石苍秀世谓畵人止龙门僧一幅及不用图书殆虚语耳大痴笔法尤古与荆巨颉颃矣
　　一峰道人层峦积翠图
　　【款书】大痴
　　外录
　　书畵舫云汪景淳藏一峰道人层峦积翠小幅笔墨秀润髣髴董源兼大痴二字奕奕轩翥可爱
　　黄一峰骑马看山图
　　参卿昔在西安幙骑马看山时出郭终南泰华势最髙横作秋云扫寥廓秦川汉苑万里开酒醒望逺登荒台日斜渭上归人渡岳暗关中飞雨来此处奇观絶天下何事归来犹看畵畵中小景似江南黄叶渔村见烟舎莫恋江南真故乡莼鲈炊熟酒船香美人不是沧洲客【阙】去宜登白玉堂东呉青丘子题
　　此黄子久学董北苑之笔某家有鐡崖图似之其昌
　　大痴畵独此最称澹荡洗尽畵家纵横习气又在鐡崖上睂公
　　大痴缥缈仙居图
　　玉观仙台紫雾髙背骑丹凤恣逰遨双成不唤吹箫侣阆苑春深醉碧桃　至正己亥三月十五日过张外史山居观此图遂题一絶丹丘柯九思山在白云中草树发青红缥缈神仙居隠现金银宫飞霞隔鸾鹤【阙句】杨载题
　　水纹风绉花影月翻此不染畵世也观大痴畵不当于笔墨中求之壬子夏舟次荷叶江砢玉题
　　外录
　　瑚网云此图余携白下东仓杨汝迈见而爱之别后汝迈遥将紫筠筐一双内盛弇州四部稿正续及敬美奉常稿又古石名磁种种余因举图酬焉
　　黄子久天池石壁图【浅绛色山水】
　　【款书】至正九年四月一日大痴
　　曲曲溪流响夕晖杜鹃啼老落花稀为问连朝何处去箒箕泉下得图归风月福人
　　鸟啄残花汚草庵一春未到两山探忽观痴老图中道南峰翠带北峰岚闲闲
　　畵家初以古人为师后以造物为师向见黄子久天池图为赝本昨年逰呉中山防笻石壁下快心洞目狂呼曰黄石公黄石公同逰者不测余曰今日遇吾师耳观此因追忆书之其昌
　　子久山水
　　井西道人壶中仙拔足昔走江南天一丘一壑写髙古三江三泖来盘旋卢子渡头小茅屋野田堆畔灵芝田能令寸笔涵万化谷城黄石同其传林泉民张梦辰
　　子久论畵凡破墨须由淡入浓此图曲尽其致平淡天真从巨然风韵中来余家所藏富春山卷正与同参也甲寅春三月董其昌题
　　一峰道人秋山林木图并题
　　谁家亭子傍溪湾髙树扶疎出石间落叶尽随溪雨去只畱秋色满空山大痴道人作
　　大痴学北苑多作森梢劲挺之树老杜云请君放笔为直干此图是矣宰观于东雅堂因题
　　黄大痴襮琴图
　　外録
　　书畵舫云黄大痴襮琴图濶幅作浅绛色树石清逸人物生动上有杨铁崖题当是此老得意笔云
　　黄大痴富春山居图并识卷【纸本长二丈髙一尺水墨秋山疎树野水渔舟逰人吟侣或古刹闲行或茅亭晤语想见山居之乐】
　　至正七年仆归富春山居无用师偕往暇日于南楼援笔写成此卷兴之所至不觉亹亹布置如许逐旋填劄阅三四载未得完备葢因畱在山中而云防在外故尔今特取回行李中早晚得暇当为着笔无用过虑有巧取豪夺者俾先识卷末庶使知其成就之难也十年青龙在庚寅歜节前一日大痴学人书于云间夏氏知止堂【行书卷后左角上】
　　大痴畵卷予所见若檇李项氏家藏沙碛图长不及三尺娄江王氏江山万里图可盈丈笔意頺然不似真迹唯此卷规摹董巨天真烂漫复极精能展之得三丈许应接不暇是生平最得意笔忆在长安每朝参之隙征逐周台幕请此卷一观如诣宝所虚往实归自谓一日清福心脾俱畅顷奉使三湘取道泾里友人华中翰为予和会获购此图藏之畵禅室中与摩诘雪江共相映发吾师乎吾师乎一丘五岳都具是矣丙申十月七日书于龙华浦舟中董其昌【小行楷书花绫玉池】
　　大痴黄翁在胜国时以山水驰声东南其博学惜为畵所掩所至三教之人杂然问难翁论辨其问风神疎逸口如悬河今观其畵想见其标致笔法墨法深得巨然之妙此卷全在巨然风韵中来后尚有一时名辈题跋嵗久脱去独此卷无恙岂翁在仙之灵而有所防持耶旧在余所既失之今节推樊公重购而得又岂翁择人而隂授之耶节推莅吾苏文章政事着为名流雅好翁笔特因其人品可尚不然岂无涂硃林绿者其水墨淡淡安足致节推重如此初翁之畵未必期后世之识后世自不无子云也噫以畵名家者亦须防人品何如耳人品髙则畵亦髙古人论书法亦然治新元立夏长洲沈周题
　　右大痴长卷昔在石田处既失去乃想像为之遂还旧观为吾苏节推樊公得之是成化丁未嵗也至治改元节推樊公复得此本诚可谓之合璧矣又为吾取得岂石田所谓择人而授之者耶思重来南京出二卷相示为题其后隆庆庚午四月后学文彭记
　　隆庆辛未中秋后三日敬观于梁溪谈氏澂怀阁太原王穉登
　　百谷阅后四十二日周天球在天籁阁得并观二卷者弥日
　　余生平喜畵师子久每对知者论子久畵书中右军也圣矣至若富春山图笔端变化鼓舞右军之兰亭也圣而神矣海内赏鉴家愿望一见而不可得余辱问卿知凡再三见窃幸之矣问卿何缘乃与之周旋数十载置之枕席以卧以起陈之座右以食以饮倦为之爽闷为之乐醉为之醒家有云起楼山有秋水庵夫已据一邑之胜矣溪山之外别具溪山图畵之中更添图畵且也名花绕座名酒盈樽名书名畵名玉名琴环而拱一富春图尝闻天上有富贵神仙岂胜是耶又闻子久当年元是仙人故遗此迹与问卿逰戯耶国变时问卿一无所问独徒跣而携此卷嗟乎此不苐情好寄之直性命徇之矣彼五岳有真形图而富春亦有之可异也当年此图畵与僧无用近随问卿防持此卷者亦是一僧可异也庚寅畵之题畵人来又适庚寅可异也虽然余欲加一转语焉绘畵小道耳巧取豪夺何必蚤计载之记中也东坡不云乎氷上偶然畱指爪鸿飞那复记东西问卿目空一世胸絶纤尘乃时移事迁感慨系之岂爱根犹未割也厐居士不云乎但愿空诸所有不欲实诸所无嗟乎余言亦太饶舌矣野老邹之麟识
　　外录
　　书畵舫云大痴畵格有二一种作浅绛色者山头多岩石笔势防伟一种作水墨者皴纹极少笔意尤为简逺近见呉氏藏公富春山图一卷清真秀拔烦简得中其品固当在松雪翁上也而云林生云黄翁子久虽不能梦见房山鸥波要亦非近世畵手可及岂元人所重者顾在沈着痛快耶又云黄一峰畵卷自当以富春山图压卷江山胜览次之如三泖九峰图虽有金问沈粲等题品又次之
　　大痴铁崖图
　　【款书】大痴为廉夫畵
　　鐡崖道人吹鐡笛一声吹破云烟色却将写入畵图中云散青天明月白古汴赵奕至正十年嵗庚寅十月廿日书于清胜轩
　　铁龙声吼干将笛毫端写出苍寒色老墨糊天古意多万壑千岩云影白林世贤
　　老子风流似米颠戏拈笔墨亦萧然髙情不逐时人好何处当令识者传潘纯
　　井西道人夸絶笔爱写云烟出没间玉女峰前落奇句老夫亲见武夷山峄山漫防翁孟惟诚一峰道人晚年学畵山水便自精到数年来笔力又觉超絶与众史不侔矣今鐡崖先生出示此图披玩不已当为之敛袵也至正【阙二字】十月十五日呉兴唐棣子华题
　　黄子久浮峦暖翠图
　　外录
　　书畵舫云元人畵本妙絶古今如黄翁子久之山水在四名家中宜为冠所作浮峦暖翠的属第一陈仲醇尚以景碎病之何耶
　　又云品题书畵较之铜玉窑器难易不啻倍蓰故鉴家当具金刚眼力鞫盗心思自然万不失一吾党乍见卷轴切须刻意玩索勿漫许可鉴赏既定自当放胆收录毋惑人言执此以观天下书畵亦可也
　　子久九峰雪霁图
　　外录
　　书畵舫云黄子久绢本九峰雪霁图至正九年春为班彦功作笔法简古理趣无穷足称意在笔前笔尽意在者也
　　又云北宋四名家李成为冠董源巨然范寛次之南宋则刘松年为冠李唐马逺夏珪次之【阙】元则赵孟頫为冠黄公望王呉镇次之而董源黄公望尤为品外之奇如马逺夏珪呉镇鄙性不甚见喜特以前人尊崇之极故并列之篇中耳敢以就正真赏者
　　黄一峰春林逺岫图并题
　　至正二年十二月廿一日明叔持元镇春林逺岫并示此纸索拙笔以毗之老眼昏甚手不应心聊塞来意并题一絶云
　　春林逺岫云林畵意态萧然物外情老眼堪怜似张籍看花圃欠分明大痴道人时年七十四畵
　　外录
　　书畵舫云黄子久春林逺岫小幅在郡城汤氏全斆倪云林清逸可爱上方题咏作蝇头细楷生平罕睹
　　黄子久万壑松风晴峦晚色二图
　　外录
　　书畵舫云黄翁子久万壑松风晴峦晚色二轴并在董宰太史家大幅奇絶与赵文敏公溪山仙舘诚伯仲也
　　一峰道人沙碛图卷
　　外录
　　书畵舫云一峰道人沙碛图纸本低头短卷行笔细润布景清嘉是袖卷中之不易得者复有饶介之等题咏品与倪元镇赠耕云畵卷相后先的为名笔无疑耳惜本身空处钱鼐以恶札污之每阅未尝不痛心也
　　大痴层峦晓色图【一名霅山图】
　　【款书】大痴道人为云林生畵层峦晓色
　　霅上溪山也自佳黄翁摹写慰幽怀若为賸载乌程酒直到云林叩野斋　倪瓒题大痴翁写霅山图以赠山甫卢君至正元年十月四日
　　外录
　　书畵舫云右真迹藏王文恪公家按是年黄翁七十有三倪迂四十有一畵法萧疎诗词清雅足称双璧且收藏得地纸墨如新与春林逺岫同趣完庵刘公尝借摹之增用廷美印章以怀素小草录其题咏亦妙迹也此本今在余家
　　黄子久畵卷
　　本朝畵山水林石髙尚书之气韵闲逺赵荣禄之笔墨峻拔黄子久之逸迈不羣王叔明之秀雅清新其品第固自有甲乙之分然皆余敛袵无闲言者外此则非余所知矣此卷虽非黄杰思要亦自有一种风气也至正十二年三月七日与明道尊师谒张先生因以示予遂得纵观东海倪瓒题
　　大痴道人赠孙元璘畵【中挂幅淡色山水】
　　【款书】至正九年嵗在己丑秋孟大痴道人为孙元璘作时年八十一
　　黄大痴画
　　大痴道人有山癖写似刘元入畵屏鼎湖龙去芝房紫巫峡猿啼枫树青猩猩过桥时脱屐燕燕落纸曽污经海上嘑龙须有约镆耶篴子许君听辛丑冬十一月廿有二日铁篴道人在呉氏桂隠堂试刘士先经贡墨书
　　大痴笔力破沧溟为写巫阳十二屏丹室夜寒霞气赤石牀春雨土华青不辞千日中山酒新注虚皇大洞经近得老杨长铁笛天坛惟许小龙听席帽山人王逢
　　井西道人开畵卷匡庐九叠锦为屏隂厓老树长人立絶磴悬萝雨脚青古洞云深龙正卧野亭春晚客曾经冯谁唤醒防僊梦子晋巢笙带月听寄轩赵镇
　　十年不见青山面一见青山青泼靛青山堆里白云堆白云堆里青山见白云秋逺山万重青山日髙云一片素涛无声涌翠微晴雪飞光来絶巘月明树顶锁浮玉烟断峰腰横匹练道人醉舞青山边云破山光走青电璚楼玉笛按七星沧海桑田几回变洞扪钟乳滑流脂路入苍穹细如线岭上羣羊叱不起松间野鹤飞还倦夜守神丹炼八璚日课黄庭了千卷山青云白两忘机铁篴老仙应作传横云山樵者钱鼒
　　最爱仙居养性灵空山为几翠为屏乱峰雨过云犹合小洞春深草更青对月谩思招鹤咏临池长写换鵞经兴来还解吹箫管有约髙人夜半听鐡厓杨先生词林巨擘也仙去既久词翰犹存一日呉宗道氏持此见示瞻诵之际令人遐想敬用次韵观者宁无效颦之诮云壬午十月三日呉郡周傅书
　　大痴畵并题
　　茂林石磴小亭边遥望云山隔淡烟却忆旧防何处似翠蛟亭下看流泉大痴畵并题
　　山水苍苍飞瀑流白云深处卧青牛大痴胸次多丘壑貌得松亭一片秋云林散人
　　黄子久仿宋人春山叠翠图【绢本小挂幅淡色春山叠翠花树蓊郁以元人用宋法大痴佳境】
　　黄大痴山水图【纸本小挂幅长二尺四寸阔一尺淡色层峦灌木虽拍塞满纸而踈占之气逼人睂宇】
　　【款书】至正九年春三月大痴作时年八十又一【行书右角上】















　　书畵彚考卷四十八
<子部,艺术类,书画之属,式古堂书画汇考>
　　钦定四库全书
　　书畵彚考卷四十九
　　刑部左侍郎卞永誉撰
　　畵十九
　　元
　　吴　镇
　　呉仲圭草亭诗意图并题卷
　　依村构草亭端方意匠宏林深禽鸟乐尘逺竹松清泉石俱延赏琴书恱性情何当谢凡近任适慰平生　至正七年丁亥冬十月为元泽戯作草亭诗意梅沙弥书我友梅花翁巨老传心印脩此水墨缘种种得苍润树石堕笔峰造化不能吝而今橡林下我愿执扫汛后学沈周
　　外录
　　书畵舫云梅花道人草亭诗意一卷畵仿巨然僧纯用淡墨图写左方题五言诗一律而署名称梅沙弥亦甚奇特后有启南古诗题咏备述畵学源流攀元提巨真不诬也
　　梅老秋江独钓图
　　空堂灌木参天长野水溪桥一径开独把钓竿箕踞坐白云飞去又飞来倪辅
　　秋落寒潭水更清钓竿袅袅一丝轻斜风细雨谁相问破帽靑鞋却有情长沙李东阳
　　枫叶芦花送晚晴三江秋气逼靑防相看自信鲈鱼美不为羊裘是客星沈周
　　南山旧宅早来归红叶苍松白石矶今日钓鱼真取适海鸥还讶未机姚绶书于水竹村
　　防防霜林映水丹重重云岫鏁轻寒西风斜日空江暮无限秋光属钓竿匏庵呉寛
　　木落秋容澹江空水气寒长安有尘土不上钓鱼竿隆池彭年
　　梅道人临荆浩渔父图并题词卷
　　洞庭湖上晚风生风触湖心一叶横兰棹穏草衣轻只钓鲈鱼不钓名
　　重整丝纶欲掉船江头新月正明圆酒缾倒岸花悬抛却渔竿和月眠
　　残阳浦漾渔船青草湖中欲暮天看白鸟下平川破潇湘万里烟
　　如何小小作丝纶祗向湖中养一身任公子【阙】伯人枉钓如山截海鳞
　　极浦遥看两岸斜碧波微影防晴霞孤舟小去无涯那个汀洲不是家
　　雪色髭须一老翁欲将短棹拨长空微有雨正无风宜在五湖烟水中
　　緑杨湾里夕阳微万里霞光浸落辉击楫去未能归惊起沙鸥扑鹿飞
　　月移山影照渔船船载山行月在前山突兀月婵娟一曲渔歌山月边　无船【原迹旁汪】
　　风揽长江浪搅风鱼龙混杂一川中藏深浦系长松直待云收月在空
　　舴艋为舟力几多江头云雨半相和殷勤好下长波半夜潮生不那何
　　残霞返照四山明云起云收隂复晴风脚动浪头生听取虚篷夜雨声
　　无端垂钓空潭心鱼大船轻力不任忧倾倒系浮沈事事从轻不要深
　　钓得鲜鳞拽水开绿萍漾漾逐钩来摇頳尾噞红腮不羡严陵坐钓台
　　五陵风光絶四隣满川鳬鴈是交亲云触岸浪摇身青草烟深不见人
　　舴艋舟人无姓名葫芦提酒乐生平香稻饭滑莼羮掉月穿云任性情
　　桃花波起五湖春一叶随风万里身钓丝细香饵匀元来不是取鱼人　余昔喜关仝山水清劲可爱原其所以出于荆浩笔法后见荆浩畵唐人渔父图有如此制作遂仿而为一轴流散而去今复见之乃知物有防遇时也一日维中持此卷来命识之吁昔之畵今之题殆十余年矣流光易迈悲夫至正十二年壬辰九月廿一日梅花道人书于武塘慈云之僧舎
　　渔父图一卷唐帽者六人一坦腹伸一足坐手抚枻而不钓一立而望家欲归一横置枻手据船坐而回顾一俯睡仓口而身在内一睡方起出半体篷下一坐钓而丫角者操枻在尾冠者五【阙】人坦而仰视所事者卧而髙枕篷窓洞开者不钓而袖手坐者坐而钓或钓而跪者愎头而力不胜鱼撑两足掀髯收钓者一人危坐而栧欲急归者一人露防而抱栧坐睡待月而后归者一人笠而栧且髯胡者一人人自为舟独一舟为操者焉人为志和词一凡十六首一首注其旁曰无船吁非无船也崖树掩之耳此梅华庵所畵词亦其所自填匪诚有其人使诚有之而词句则一手出何耶世亦乌有若是之聚而渔皆志和之能言也耶此卷当载之沧江主人舟方称非梅沙弥不能畵非丹丘主人不能有畵中意词中景也卞民部诵坡仙客未佳之句正桐邨牧不在坐耳牧自谓狂不减志和丹丘以为何如立秋后八日桐村周鼎客云东书时年七十有七【后有老友张萱江隂卞荣二跋失录】
　　余昔于戴上舎敬雩所得覩一卷景物与此正合题云姚丹丘临梅沙弥沧洲渔舫烟波浩淼之趣常在梦中葢三十年所矣今得沙弥此卷又云仿荆浩笔而荆浩亦得自唐人乃知绘事惟创意之难如其成就今古相师所不讳也唐人重摩诘辋川皆乞本传写士大夫家有一本惟元人贵气韵而轻位置以为一临仿即失生动耳姚御史名绶别号丹丘子吾郡魏唐人半生云水烟林不为圭组所困吾师也有一舟名沧江虹月故周伯噐跋中及之对此不能不忆姚临为之三叹竹懒日华梅花道人畵都仿巨然此又自称师荆浩葢畵家醖酿顾无所不能与古人为敌乃成名家也其昌梅道人家武塘摹渔翁烟波景色如笠泽丛畵又以荆巨笔力出之遂成大卷就中似有张志和辈呼之不得得此便可共逃名于菰芦之间不复呼渔丈人矣陈继儒
　　外录
　　书畵舫云梅道人纸本唐人渔父词图作于至正壬辰冬凡为渔舟十有五而其题词通十有六一词渔舟以隔山不畵尤髙布景极异笔势纵横乃是广荆浩遗法而成前后题识娓娓旧为姚公绶所藏有张萱卞荣周鼎董其昌跋今在青浦曹重甫家真奇品也
　　又云呉镇仲珪书法光畵师董巨而尤工篇咏故所制笔墨淋漓风流尔雅青浦曹氏藏其唐人渔父词图一防乃是仿效荆浩之作树石奇古辞翰俱精真尤物也按仲珪生时与盛懋同里闬懋畵逺近着闻求者踵相接也然仲珪之笔絶不为人知以坎终其身今则仲珪遗迹髙者价值百千懋图至废格不行古今好尚不同必俟久而论定如此
　　呉仲圭仿荆浩渔父图并题卷【绢本长九尺髙八寸前半卷畵渔舟五分题五词后半卷畵竹树山居末书长跋与前卷异】
　　一个渔【阙】　　　江湖随处载青蓑撑皓月【阙】清波半夜风不奈何【原迹末句落一字】
　　残霞返照四山明云起云收隂复晴风脚动浪头生听取虚篷夜雨声
　　白头垂钓碧江深忆得前身是姓任随去住任浮沈鱼少鱼多不用心
　　钓掷萍波绿自开锦鳞队队逐钩来消嵗月寄芳怀恰似严光坐钓台
　　桃花水暖五湖春一个轻舟寄此身时醉酒或垂纶江北江南适意人　余喜关仝山水清遒可爱原其所以出于荆浩笔法后见荆畵唐人渔父图有如此制作遂效而为一轴流散而去今复见之乃物有防遇时也一日淮中持此卷来【别本淮中作维中】命识之吁昔之畵今之题殆十余年矣流光易谢悲夫至正十二年壬辰秋九月廿一日梅花道人书于武塘慈云之僧舎
　　梅花翁山水并题【按瑚网云止见二幅在绢素上其一题云】
　　奉为太无錬师观静堂作墨戱四幅永为青云山中传诸不朽云至正五年乙酉嵗冬十月梅花道人题梅沙弥水竹山居图并题
　　结茅山隂溪之曲最爱轩窓对脩竹四时谡谡动清风三迳萧萧戛寒玉也知一日不可无彼且恶乎免尘俗夜深飞梦绕湘江廿五清弦秋水绿　梅道人戱作水竹山居至正戊子
　　呉仲圭梅松兰竹四友图并题长卷【纸本六段髙一尺余长一丈五尺余水墨梅松兰各一竹二题俱行草书前后钤缝各项氏李氏诸印不录】
　　第一梅花【按题年月系后补入】
　　至正六年冬至日来见古泉出此卷俾畵梅花一枝以续嵗寒相对之意也梅华老戏墨
　　第二山坡松
　　研池漠漠墨吐汁苍髯呼风山鬼泣涛声破梦铁骨冷露影漙空翠毛湿徂徕百畆老云烟湖山九里甘萧瑟何当置此明窓前长对诗人弄寒碧　古泉讲师索畵松遂书此塞请也梅华道人戏墨
　　第三山坡竹
　　野竹野竹絶可爱枝叶扶疏有真态生平素守逺荆榛走壁悬崖穿石罅虚心抱节山之阿清风白月聊婆娑寒捎千尺将如何渭川淇澳风烟多　至正五年乙酉嵗冬十月四日梅华道人为古泉老师戏作野竹于橡林旧隠梦复窓下
　　第四兰
　　舶棹风下东呉舟桮土移入漳泉秋初疑紫莛攒翠凤恍如绿绶萦青虬猗猗九畹易消歇奕奕百畆多淹畱轩窓相逢与一笑交结三友成风流梅华道人戏墨
　　第五折枝竹
　　与可畵竹不见竹东坡作诗此诗髙丽老茧氷雪古戏成嵗寒岩壑姿纷纷苍雪落碧篠谡谡好风扶旧枝狰狞头角易变化细听夜深雷雨时　梅华道人逰戏墨池间仅五十年伎止于此古泉老师每以纸索作墨戏勉而为之一日出此卷属之欲补于后以供清玩遂作以补之古泉呼童汲幽澜泉防凤髓茶延之于明碧轩焚香对坐终日畧无半俗尘涴人聊书此以识嵗月也至正五年冬十月四日梅华道人书
　　梅华道人尝卖卜于春波里所谓笑俗陋室者彷佛在我家左右也余有小诗以志企慕云先生风格在林丘鹤去云沈几百秋欲识君平曾隠处至今虹月射溪楼此四友图乃作于武水景德教寺幽澜泉畔而又为吾里项氏所藏以及于余得不谓梅华道人清梦犹时时在我春波耶我家旧藏道人为子佛奴写竹谱万玉丛册廿四帧又为可行写竹石谱长卷又为葛可久作中山图卷又写一叶竹又散轴山水竹树十余帧可谓伙矣近复得此于项氏道人与吾家有缘洵不诬耳戊子四月既望醉鸥李肇亨题【行书纸本装后】
　　梅老竹谱并题卷【诗重前题款异】
　　与可畵竹不见竹东坡作诗此诗髙丽老茧氷雪泠戏写嵗寒巗壑姿纷纷苍雪落碧篠谡谡好风扶旧枝试听雷雨虚堂夜拔地起作苍虬飞　梅道人为可行作竹谱时暮春三月憩于醉李春波之客舎因抽架头之纸随笔为此数竿虽出一时兴绪亦自有天趣可行逰研池久矣日来笔力想亦健矣他时观此拙作亦可发笑而已以竹谱言之则吾岂敢至正十年春三月杜鹃花发梅道人顿首可行以为何如
　　嘉靖三十六年春既望墨林项元汴得于呉门文氏
　　仲圭竹图并题卷
　　墨竹位置如畵干节枝叶四者若不由规矩徒费工夫终不能成畵濡墨有深浅下笔有轻重逆顺徃来须知去就浓淡麄细便见荣枯仍要叶叶着枝枝枝着节山谷云生枝不应节乱叶无所归使笔笔有生意靣靣得自然四向团栾枝叶活动方为成竹古今作者虽多得其门者或寡不失之于简畧必失之于繁杂或根干颇佳则枝叶谬误或位置稍当而向背多乖方或叶似刀截或身如板束麄俗狼藉不可胜言其间纵有稍异常流仅能尽美至于尽善良恐未暇独文湖州挺天纵之才比生知之圣笔如神助妙合天成驰骋于法度之中逍遥于尘垢之外从心所欲不逾准绳故余一依其法布列成图庶后之学者不隠于俗恶云梅道人笔【后四段诗各一首】菲菲桃李花竟向春前开如何此君子四时清风来晴霏光煜煜晓日影曈曈为问东华尘何如北窓风亭亭月下防挺挺霜中节寂寂空山深不改四时叶落落不对俗娟娟净无尘缅怀湘渭中嵗寒时相亲呉仲圭为松岩和尚畵竹并题卷
　　枝枝有参差叶叶无限量不根而自生换却诸天想至正庚寅梅沙弥奉为松岩和尚助喜
　　呉郎平生真不俗千畆琅玕在渠腹有时写出与人看叶叶枝枝动寒绿之子爱之如千金袖中戛戛鸣玉音莫教风雨化龙去明日葛陂何处寻洪武二年七月二十一日写于凝翠楼雪山文信题虚心待我不嫌贫斋下从来独此君风送萧骚和雨响月将浓澹向窓分森森碧玉垂苍葆郁郁寒梢拂翠云昼静清隂消溽暑凉生枕簟更殷勤古汴赵奕题
　　梅花庵里散花天翠袖佳人色共妍居士不缘曽示疾此君端解替谈禅睂山派自湖州出淇澳诗从卫国传回首百年成一梦三生莫问旧情缘延陵释彞简题
　　呉仲圭墨竹初学文湖州运笔虽熟而野气终不化此轴为松巗禅师所作巗之族孙宗藏主请题予与仲圭松巗皆故人也天防既久览此不能无慨然宗虽族孙生苦晚而不及见今宝此轴其能永思者欤系之以诗
　　怀人几度咏淇诗空向琅玕节下题想见百年承雨露绵绵防到子孙枝湛然静者惠鉴
　　梅花庵主水石竹枝图并题【纸本挂幅】
　　野色入髙秋寒影逝湘水日午晚风凉清风为谁起梅道人晚兴佳哉
　　外录
　　瑚网云此幅余得之青浦曹氏后以易髙明水乳窑纸槌瓶歴崇祯戊午秋见石刻仲圭墨竹八纸为李氏鉴藏而此其一焉因忆昔年尚有梅沙弥推篷竹亦为先荆翁易呉益之汉玉麻姑仙并去黄鹤山樵双笋图每开帘风动追忆恍然今崇祯壬午秋得梅花老人翠竹黄华真迹觉顿还旧观
　　梅道人广与可笔并题
　　翠羽风前叶秋声雨一枝诗题春粉节绷脱玉婴儿忽见不是画近听疑有声落落不对俗涓涓净无尘吾以墨为戱番因墨作奴当年若莾卤何处役潜夫色经寒不动声与静相宜
　　只为嵗寒心似铁也宜烟雨又宜晴
　　我亦有亭深竹里也思归去听秋声【以上自题】
　　隂凉生研池叶叶秋可数京华客梦醒一片江南雨此鲜于学士题纸上竹爱之故录于此耳至正九年三月廿九日梅道人广与可笔于橡林精舎
　　仲圭墨竹图并题
　　解箨初闻粉节香拂云又见影苍苍凤皇不至伶伦老无奈荆榛特地长
　　长忆前朝李蓟丘墨君天下擅风流百年遗迹畱人世写破湘潭梦里秋
　　愁来白髪三千丈戏扫清风五百竿幸有颖奴知此【阙】时来几上防清寒　五月廿四日竹窓孤坐清兴遄发戏写此枝且看果有文公法否至正十九年也
　　梅花和尚一叶竹图并题
　　谁云古多福三茎四茎曲一叶砚池秋清风满淇澳至元二年冬十月廿七日奉为竹叟禅师戏作梅花道人镇顿首
　　外录
　　瑚网云冯司成具区与客逰魏塘谒道人墓慨然慕其风致有遗迹零落不可多得之叹坐客有言里人藏此竹者公访之遂掇以赠畵旧白牋上长可三尺阔尺许余竹梢从左方倒丛篠纵横笔法清异墨叶一片缀其上长几三寸许真奇作也
　　梅沙弥悬崖松图并题
　　偃蹇支离不耐秋摇风洒雨几时休转身便是青山顶又有岩崖在上头
　　仲圭古涧长松图并题
　　长松生风吹不歇古涧出泉鸣自幽玉屑饭余移白日紫芝歌动振髙秋雨窓秃笔无事而书仲圭
　　梅老菜图并题
　　菜叶阑干长花开黄金细直须咬到根方识淡中味梅道人戏墨
　　呉仲圭墨竹图卷【绢本】
　　外录
　　书畵舫云呉仲圭墨竹卷其前录李息斋畵竹法而后方竹枝数叚叚各有题并奕奕有神
　　梅道人平林野水图并题
　　平林方漠漠野水正汤汤苍茫日欲落辛苦客异乡草店月回合村路迂更长渡头人散后渔父正鸣榔梅华道人
　　鸳湖在嘉禾湖水春浩荡家住梅花邨梦绕白云乡防翰自清逸歌诗更悠长懐图中人看云杖桄榔　元初真士尝居嘉禾紫虚观好与呉仲圭隠君防故得其诗畵为多今年十月余始识元初即出示此帧命仆赋诗因走笔次呉隠君诗韵题于上隠君自号梅花道人云至正廿一年嵗在辛丑倪瓒记
　　浣花溪头车骑发镜湖影里畵图开有客相寻草堂去何人却棹酒船回是处山林有真隠如此风尘无好怀青袍不似黄冠乐二老风流安在哉郑洪
　　外录
　　石田集题梅花和尚之塔云梅花空有塔千载莫欺人草证光妙山遗北苑神断碑犹卧雨古橡未回春欲致先生奠秋塘老白苹
　　梅花庵主秋山图
　　外录
　　书畵舫云项氏藏梅花庵主秋山图绢本巨幅轻描细染不类平时纵逸之笔惜乎无诗仅有款识一行耳
　　妮古录云己未三月十一日得法书通释翰林要诀钞本于武塘市肆因念梅道人戢身撮土市腥相匝反不若此书袭余芸蕙中为洗尘以庆其遭
　　梅道人松图并题
　　幽澜话别汗沾衣飒尔西风候鴈飞我但悠悠安所分谁能屑屑审其微钓竿不插山头路猎网宁罗水际矶独有休心林下者腾腾兀兀静中机　青云山中太道人隠者也时扁舟徃来茜武之上与防从则樵夫野老而已余拙守衡茅橡林有年矣夏末防于幽澜泉山主常师方啜茗盌忽若【阙】气逼怀黄帽催行甚急别后流光迅速惜哉因就严韵戏成四首书于畵松之上且发一笑而别梅花道人
　　梅花道人墨菜图并题卷
　　菘根脱地翠毛湿雪花翻匙玉肪泣芜蒌金谷暗尘土美人壮士何顔色山人久刮龟毛氊嚢空不贮揶揄钱屠门大嚼知流涎淡中滋味吾所便元脩元脩今几年一笑不直东坡前　梅花道人因食菜糜戏而作此友人过庐索墨戏因书而遗之聊发同志一笑也至正己丑
　　肉食固多鄙菜羮元自癯晓畦含露气夜鼎煮云腴春醪时一进林荀与之俱逰戏入三昧披图聊我娯倪瓒
　　墨菜铭【并序】
　　菜草类也其熟否与五谷同丰馑以可食也故羞王公荐神奉賔老供民食防不需是而具然味薄肉食者贱之甘之者必有守有为之士也或者图是亦岂亡意乎云间陆居仁阅而为之铭曰惟土之生厥草万彚可荐可羞乃彚之贵其色病如非有舜华之丽其芳韬如寂甚芝兰之气媺甚漂摇玉食者弃薄甚藜藿尚徳者嗜民固不可一日有此色士何可一日亾此味摘不厌稀者为情亲龁不厌根兮为厉志啜箪菽而饮瓢水者不必具其茹拔家葵而却园钱者奚忍攘乎利坐牖外而致饱于以见其有容食其老而舎心于以存其生意固宜入学者持是以合舞见师者执是以为贽形万乘之瞢寐可以齐九重之玉陛奉宗庙之賔祭可以龢盐湆于硎器菜乎菜乎又孰为至吾将葅之以享上帝
　　江南何有秋末晚菘欲知此味请问周颙　颙其逝矣物犹在是口腹累人幸勿过侈　真率之防莫非耆贤时作菜羮何取腴鲜　黄玠
　　雨苗风叶绿董董纤手青丝出汉宫满眼苍生总如此忍看涂抹畵图中邵贯
　　其甲可食既老而查其子可膏未实而葩色本翠而忽幽根则槁乎弗芽是知达人逰戏于万物之表岂形似之徒夸或者寓兴于此其有所谓而然耶大痴学人平阳黄公望书于云间客舎时年八袠有一
　　晚菘香凝墨池湿畦菜摘尽春雨泣梅花庵中呉道人写徧羣蔬何徳色怪我坐客寒无氊牀头却有买菜钱四时之蔬悉嘉味乃知此味吾尤便有客忽携畵卷至一笑落笔南风前曲江钱惟善用仲圭韵
　　天泻乳膏沐黄壤老圃嘉蔬日应长菁青苣紫韭茁黄白酒初熟与君尝由来此味良不俗清真絶胜庙堂肉酒酣耳热歌采薇倚阑注目江云飞呉璋
　　吾家疏庵瀼水濵老圃生涯不计春食肉何如食鲑好从渠自説庾郎贫曹绍
　　鱼有腥兮肉有羶庾郎滋味正相便山中雨后春云暖饱向松窓搨上眠呉温
　　已有食肉相青菘且自栽丈夫成事业都是菜根来天台自悦
　　小园新雨后旋摘晚菘香尽道羊羮美谁知此味长北禅徳宝
　　嗜味无常珍适口以为美箪瓢与列鼎达者同一视纷纷彼何人奉养务崇侈设具穷水陆解割弊刀几吾闻古昔言厚味有累已羊朶叔牂颐鼋染子公指腹果在一饱过分我何喜幽人富嘉蔬五侯那足比韭葅十八品木鱼三百尾俎豆菊瓯肉食诚可鄙逍遥玩真味澹泊有妙理为问睂山翁元脩无乃是呉郡申屠衡
　　读书南山下朝夕供虀盐鱼肉非不美嗜味将无厌秋风饱畦蔬采掇或得兼学业嗟未成疏食宁不甘华亭倪抠
　　广州刺史甘清淡常食无过菜与鱼雨过小畦供晚摘短苗嫩甲味何如徐达道
　　披卷忆山中故人何日逢隣墙赊浊酒小圃摘新菘防稽王务道
　　只宜滋澹泊安足奉膏粱食肉非无辱何如此味长嘉禾张颙
　　食荠肠独苦食肉众所鄙终当根以嚼罔俾私欲累嘉兴王纶
　　畵法贵形似山水为首科花木与写生自古品彚多难能在兴趣宁论工拙何菜为羣蔬长隽永久不磨所以山林间脍炙不啻过图之匪适目过意期无他艶岂比苑芳秀难并林柯重之在真味甘苦无偏颇对此恒自况澹泊适太和抚卷若有得行当老山阿邵亨贞
　　气含风露满深秋真味由来胜庶羞若使孔融曽见此品题当不到元脩夏文彦
　　嗤彼膏粱徒岂知蔬食乐所以士大夫滋味甘澹泊天台李明复
　　食肉仍易厌菜根滋味长黄虀三百瓮日日是家常永嘉杨孙
　　朱门尽日多珍味贫士终年祗菜羮请语当朝食肉者由来此色在苍生顾舜举
　　厚味生五兵彩色瞽双目所以山林人食菜胜食肉章炯
　　谁识柔蔬味坡仙咏入诗君无此意澹泊见操持啜霭防至
　　茅屋淛江东春深多白菘披图成一笑清味野人同丹丘元本
　　短短青菘菜春风细作花不须夸鼎脔清味在吾家寿智
　　至人多不事膏腴四月山中樱笋厨久客栖园饱风味何如今日又披图谢徳俊
　　淡中风味甚珍羞自分藜羮不外求无限大宛春苜蓿如何祗合饱骅驑叶谦
　　若有人兮山中居朝夕抱瓮灌春蔬春蔬渐长翠羽疏摘入冰壶作寒葅滋味自与肉食殊刳龙肝斫凤腊昨日欢宴今日悲澹泊味久谁能识鹤上仙王贞
　　老呉嗜好素澹泊戏畵晚菘三尺强江南物价正腾踊山中此味偏悠长冰壶立传贵适口碧涧作羮聊塞肠自古食焉难怠事吾儒莫羡大官羊钱应庚
　　青菘淡中味一日宁堪无甘为藜藿肠食肉者不如谢礼
　　彞齐采山薇四皓歌紫芝丈夫乐此味百事诚可为潘应辰
　　时人尽説非甘美咬得菜根能几人莫笑书生清苦意比来食淡更精神蒙古八礼台
　　道人写菜墨犹湿空山雨后山鬼泣秋菘叶老何离离莫使苍生见其色我今京都坐锦氊太仓日给贯朽钱食前方丈固不欲三湌此味吾竟便偶题此卷寄乡友栁花飞堕金门前　佚庵老人自洪武庚午嵗始仕刑部主事吾友忽携梅花道人墨菜过行邸喜爱曲江先生所和诗韵遂步而识之
　　呉仲圭云山竹石图并书【绢本中挂幅水墨云山竹石中佛光上烛童子隔岸瞻礼墨气蔚然苍润欲滴图内多项氏印不录】
　　中峰和上赞云云山竹石水沈沈一道灵光亘古今童子望崖空合掌不知蹉过古观音梅花道人畵并书梅道人临东坡风竹图并书【白纸本挂幅髙三尺濶一尺】
　　东坡先生守湖州日逰何道两山遇风雨回憩贾耘老溪上澄晖亭命官奴执烛畵风竹一枝于壁间后好事者刻于石寘郡庠余逰霅上因摩娑断碑不忍舍去常忆此本每临池輙为摹想而求仿佛万一遂为此作敢以识嵗月也梅花道人时年七十一至正十年庚寅嵗夏五月十三日竹醉日书也
　　呉仲圭松泉图并题【纸本挂幅装作横卷长三尺濶九寸余水墨】
　　长松兮亭亭流泉兮泠泠濑白石兮散晴雪舞天风兮吟秋声景幽佳兮足静赏中有人兮睂常青松兮泉兮何所拟研池隂隂兮清彻底挂君髙堂兮索壁间夜半风云兮忽飞起至元四年夏至日奉为子渊戏作松泉图梅花道人书
　　呉仲圭一代髙士绕屋植梅隐居读易知元之将乱也自称梅花和尚喜畵竹而松尤妙备见孤髙特立之致松泉图向见沈石田临本今见庐山真靣目矣退谷八十一老人记
　　家有小室入冬则居之其中致杨补之所畵竹枝赵子固水仙王元章梅花三卷继得呉仲圭古松泉石小幅长条仿宣和法改而为卷余以八十之老婆娑其间名曰嵗寒五友四贤皆奇特之士余不得见其人数百年后抚其遗墨以为友呜呼嵗寒之友岂易得哉退道人再记
　　柯九思
　　柯敬仲墨竹图
　　石如飞白木如籀写竹应须八法通若也有人能防此须知书畵本来同　柯九思善写竹石尝自谓写干用篆法枝用草书法写叶用八分或用鲁公撤笔法木石用金钗股古漏痕之遗意水晶宫道人
　　丹丘竹图并题
　　生意满孤根香凝粉节痕惊看雷雨夕化取老龙孙故人能写竹标格似湖州静对西窓下清风满纸秋【阙款】
　　奎章阁上恣临摹髙节偏承雨露多泠澹故能追石室萧疎应不减东坡张雨
　　柯博士畵
　　翠竹猗猗山石青慧云寺近浙江亭明年我亦南屏住林下同繙贝叶经维桢
　　又题
　　架壑截流安尺宅客来如入市檐壶百年身外樗蒱局四月山中樱笋厨雉雊烟藂朝日上鱼潜花影夕凉初自余眠食都却更拟求观后世书老铁欲求观后世书吾辈可失目前帙耶乃余虽百拙惟此一勤或亦无愧于古人欤乐卿漫记
　　敬仲寄张徳常竹图并识
　　至正二年壬午九月仆与髙昌正臣防张公洞天张徳常期而不至殊怀其人不禁淸兴故作墨竹以寄之前奎章阁鉴书博士丹丘柯九思识
　　丹丘写竹师老可能写倒影青琅玕张之草堂雪色壁壊叶萧萧烟色寒瓠斋
　　柯公自比米颠子文采照耀青琅玕只今耆旧凋零尽剩得潘君瘦竹寒倪瓒
　　柯敬仲淸閟阁墨竹【纸本中挂幅长四尺余濶一尺八寸水墨竹二竿柯叶扶疏下立文石有苍翠之致】
　　【款书】至正后戊寅十二月十三日畱淸閟阁因作此卷丹丘生题【行书图左中间】
　　柯丹丘古木竹石图【纸本挂幅长四尺五寸濶一尺九寸】
　　【款书】五云阁吏为正臣作
　　木石山中拔旧盟嵗寒不改此君清相期云雾随龙化更待天风引凤鸣静对闻琴宜夜雨闲来攲枕爱秋声老樵自是伶伦手调入黄钟取次成笑隠
　　王　冕
　　王元章墨梅图并题【嘉禾王氏世蔵】
　　朔风吹寒冰作垒梅华枝上春如海淸香散作天下春草木无名借光彩长林大谷月色新枝南枝北清无尘广平心事谁与论徒以铁石磨乾坤嵗晚燕山云渺渺居庸古北无人到白草黄沙羊马羣璚楼玉殿□花绕凡桃俗李争芬芳只有老梅心自常贞姿灿灿氷玉正色凛凛欺风霜转身西泠隔□雾欲问逋仙杳无所夜深湖上酒船归长啸一声双鹤舞王冕元章
　　王山农梅图并题
　　明洁众所忌难与羣芳时贞真嵗华晚只有天地知山农
　　荒苔丛篠路萦回绕涧新栽百树梅花落不随流水去鹤来常带白云回买山自得居山趣处世浑无济世材昨夜月明天似洗啸歌行上读书台　饭牛翁即煮石道者闲散大夫新除也山农近日号老村南园种菜时称呼元章字冕名王姓今年老异于上年须发皆白脚病行不得不防奔走不能謟佞不防诡诈不能干禄仕终日忍饥过畵梅作诗读书写字遣兴而已自喝曰既无知己何必多言呵呵
　　元章赠云峰上人墨梅图并题【绢本中挂幅泼墨倒垂古梅一枝繁花细蕋开展馥然】
　　粲粲疎华照水开不知春意几时回嫩云清晓孤山路记得短笻寻句来丁酉季冬山农王元章为云峰上人作【书图右】
　　王元章月下梅花并题【双幅绢本长挂幅长五尺余濶三尺八寸】
　　平生爱梅颇成癖踏雪行穿一双屐六花散漫飞满空千里万里同一色冲寒不畏朔风吹乘兴来此江之湄繁花满树梅欲放彷佛罗浮曽见时南枝横斜北枝好北枝看过南枝老中有一枝置奇絶万蘂千葩防天巧老夫见此喜欲颠载酒大酌梅花仙仙人怪我来何晚一别已是三千年醉来仰靣卧深雪梦扶飞琼上天阙酒醒起视夜何其【阙】乌啼残半江月防稽王冕元章写朱徳润
　　朱泽民秀野轩图并记卷【纸本髙九寸濶六尺五寸畵四尺本身记序二尺五寸】
　　秀野轩记
　　一元之气生物而得其氤緼扶舆以成其精英淑粹者为秀焉故卿云景星天之秀也崇厓缭溪山之秀也麒麟凤凰羽毛之秀也贤才硕徳人之秀也人介乎两间又能揽其物之秀而归之好乐寓之防息如昔人栖霞之楼醒心之亭见诸传记者不一也呉人周君景安居余杭山之西南其背则倚锦峰之文石靣则挹真山之丽泽右则肘玉遮之障左则盼天池之坂双溪界其南北四山之间平畴沃野草木葱倩卓然而轩者景安之所防息也轩之傍幽蹊曲槛佳木秀卉翠軿玉映于阑楯之间得江浙行省左丞周公题其轩之颜曰秀野以志其美此其是欤嗟乎物有托而传野得人而秀雷塘谢池是已景安居是轩也又将观列史诸书以鉴其事服前言徃行以进其学使它日有伟然秀出于余杭之野者吾于景安有望焉因书以为记至正二十四年嵗甲辰四月十日睢阳山人时年七十有一朱徳润畵并记【行书十六行图末】
　　予昔逰呉中诸山至周氏秀野轩领览天池玉遮之胜今数年矣近归寓轩获观周侍御之大篆朱提学之新图恍然若梦游也景安求予着语聊尔塞责耄余材尽媿无佳语耳
　　我忆天池与玉遮幽轩水木澹清华笙竽逺振风林竹锦绮晴连晓径花山罽敷牀朝看雨涧泉潄石夜分茶番阳大篆睢阳畵不负舂陵处士家至正廿人五年五月既望京口张监天民书时年八十五嵗
　　昔年曾作轩中客今日重题秀野诗四槛彩云晴缥缈绕墙苍雪晓参差雨余山气侵茶鼎风过林香落酒巵念我松楸浑只尺倚防长是不胜思呉郡朱斌
　　屋里靑山屋外溪水流云度坐中知繁花翠竹春来好古木苍藤晚更奇教子读书兼学稼畱人炊黍复烹葵鹿门风景青门趣都在斜阳曳杖时张吉髙士闲门日日开逺山如髪水如苔几时脱却尘中鞅布袜靑鞋屡往来瞿庄
　　琅玕芝草绕轩幽日静帘垂不上钩忆得翫游联玉麈仍同骑鹤赴洲
　　朶朶峰峦拥翠鬟桐隂多处地尤悭居人一览钟神秀霁月光风咏笑间
　　香袅铜奁春昼迟窓分花影覆参差只输我辈烟霞侣恒得凭防歌紫芝
　　霭霭凉云雨后隂抱琴开酒愒中林睂山不独知司马安也还能识我心　北涧生薛穆
　　结茅近东皋清旷接平衍新春微雨过芳草缘如翦携书坐深竹自读自舒卷兴至策杖行初不赖舆辇西陵鸡豚社落日牛羊圈至贵在无求何劳事冠冕嘉陵杨基
　　江晩洲渚交雨晴草菲菲前山霭欲闇罟师渡水归望烟知君家花竹隐半扉乍休田中耒犹响林下机北乡即桃源乱后世有稀开图身已到不知尘境非渤海髙启
　　何处问幽寻轩居湖上林竹隂看坐钓苔迹想行吟嶂月斜明牖渚风凉到琴相过有邻叟应只论闲心剡郡徐贲
　　霁色青芜外开轩此独幽竹深频理径山近不为楼茶兴邀僧共花期报客逰看图怜到晩借屐拟相求寻阳张羽
　　湿翠浮草芽空青散木杪轻舟理横塘归人渡清晓栖鸦返故巢潜鳞跃新藻倒景淡斜晖回颷荡晴昊衡门夜不扄燕坐事幽讨落叶秋自飘残花春渐【一作懒】扫爱此轩中人朱颜常不老我欲往从之税驾苦未早挥手谢孤云去去没苍徼菜薖余尧臣
　　髙舘罢零雨前荣飏微风霏霏碧萝花吹落酒斚中移席俯流水挥度秋鸿遥思独乐意邈哉谁与同太原王行
　　古苔十畆青山麓窈窕幽华映深竹中有髙人昼掩扉袅袅藤梢上书屋清风出谷洒秋香返照穿林破春绿不省睢阳畵里看细路经丘杖藜熟青城王彞
　　东山淑气晓环翠南畆斜阳晚映红物我两天理见欣欣花木总春风徐珪
　　遥遥烟际村村上君家屋杂花映洲绮春山绕门绿所居非鹿门避乱良已足月窓古苔诗松琴渌水曲不记客来多惟当酒恒熟沈纯
　　不识余杭县今知秀野轩溪声长在耳山影正当门人自千钟禄君逰独乐园樵渔还许到车马几曽喧江隂张端
　　积雨初开霁郊扉野色新苍茫连落景迢递映芳春檐树隂方合庭芜绿乍匀岂知多难日独乐有斯人韩奕
　　时雨霭众绿开轩欣景幽烟树笼逺墟风苗际平畴听禽林间户射鸭溪上舟居幽絶俗地宁闻乱离忧髙隅
　　结构分平野开轩挹翠岑轻云生昼暝嘉木霭春隂暧暧烟墟绿森森华竹深明当谢尘鞅杖屦一追寻勾呉樊圃
　　门掩雨余苔时因看竹开客闲碁响罢犬吠屐声来云冷埋琴荐花繁近酒杯髙情与幽思只是覔诗材呉郡田耕
　　闻君溪上结幽居地僻时通长者车山爱夕阳畱几席竹因凉雨润琴书碧香蚁嫰新篘酒白味羮分小艇鱼我亦有家山水窟十年无地着茅庐防稽姜文震
　　涧户掩春隂莺啼晚山寂残花落径多处处迷行迹浑似入桃源令人恨难识桂泉金震
　　秀野轩仆数年前曾为景安茂异赋之恒愧草草尘语不足记录今一展卷诸杰作在前甚觉形窳俛用书此图后日更赋之也
　　秀野轩高瞰水濵无边光景四时新【此用晦庵先生语当是起句】十畆树隂都是雨一庭草色自生春好山似畵开屏障啼鸟如歌送酒巡晴色锦波题不尽幽花脩竹总清真青城山学樵虞堪
　　背郭幽居如畵里断林春水绿回环树连烟外啼猿寺门对湖中过雨山送客马嘶清防去钩帘鸟度乱花还十年奔走风尘际肯借凭阑一日闲周世衡
　　春风十里翡翠屏玉遮对峙峨睂青清泉白石杂花竹天放畵图钟地灵髙人开轩当此景酌酒赋诗白日静四檐风作翠涛声八窓帘卷晴霞影我亦托迹耕渔间结屋读书湖上山抱琴访子从兹始布袜青鞋相往还南州徐达左【八分书】
　　幽居谢尘喧启户瞰平陆东皋夜来雨百卉如膏沐水浮溪霭霭云出谷雉雊麦风暖蚕眠柘烟绿防形絶众累居宠有深辱挥弦对靑山夕阳见樵牧金觉
　　奉题景安征士秀野轩因忆季瞻刘君
　　十年归向山中住每得从容访隐居云气白霏帘外雨竹光晴映案头书凭阑昼静听呦鹿凿沼泉香爱畜鱼因忆轩中旧賔客江湖淸梦未应疎董逺
　　盘盘锦峰阳原陆平如掌中有故人居曾轩起敞绿树幽鸟啼淸沼逰鱼上已知禾黍收更喜桑麻长征输了官赋岂念田园广跻堂寿双亲賔朋时宴飨怡悦心自安坐久絶尘想披图一长吟松风答淸响寄翁
　　四运无停机生意恒相属兹轩俯林园长年得娯目灼灼枝上花娟娟坡间竹雨过泛晴彩霜余净寒绿清芬谢妖靡幽姿逺尘俗心迹淡已安于焉乐贞独四明山人陈朴
　　仰挹天池俯绿畴轩居巧占涧之幽映堦碧草供吟赏排闼青山可卧逰云气飞英如舞袂莺声隔树啭歌喉呼童种竹时须记畱客看花酒旋篘势阻俨同盘谷里地偏不减瀼西头春明拟泛轻舟去徙倚防干一散愁京口张徳常
　　濂溪孙子多清致结屋开据涧浔晴动竹光分昼暝日移花影作春隂出林鹿去饮清泚隔树禽来防好音香静兽炉还自乐推窓更爱看山吟王希白
　　千岩万壑中一径涧西通尘迹无由到风光自不同竹侵书幌绿花映酒尊红若问桃源路何须覔旧踪徐济
　　幽居逺城市寂寞自成村野色还通市春潮直到门竹窓晴晒药花坞晚开尊想象其中趣何由得具论李至刚
　　老去乐幽栖轩居缘涧西扫庭花雨过寻径竹烟迷偈约邻僧説诗求酒伴题我曾逰此地归路夕阳低洪武甲子王忱
　　南阳之南千叠山秀野一轩介其间丹青四合吐晴霭百草吹香春昼闲日照锦峰如翠羽云入真山晴更雨隔林啼鸟自间关万壑松声答人语木作衡门竹作篱茯苓堪食萝堪衣帘开晓日映长槛时见白云生翠微我生落魄诗与酒欲结山中嵗寒友为谢轩中美少年莫取黄金印如斗睢水后学朱复吉
　　开轩俯平园品物竞含秀芳蕤耀春阳丛篁防晴昼嘤嘤鸟和鸣鷕鷕雉朝雊倾耳聆洄湍举目眺逺岫烦襟自兹旷赏心良已遘不见独乐人摛章漫怀旧白鹤山虞本
　　轩宇何清旷凭临散烦襟丛兰蔼幽芬修篁结重隂兹焉惬遐赏逍遥防素心斯诚茍不昧访子西山岑惠祯
　　轩居靣苍岑种树杂花竹竹影昼扶疎花香时馥郁坐对云山髙庭隂桑柘绿石田春雨余幽歌听樵牧冠葢岂不荣谁能受羁束韬嚢琴满牀插架书连屋门前好客来槽头酒应熟张均
　　得览先公笔悠然记昔时松楸先陇近花竹故人稀图畵畱遗迹云山起逺思投闲身未遂感慨一题诗乡人朱吉
　　秀野轩者呉周景安眺览之所也鄱阳周公为题其颜我先公写而图之复从而记之葢轩与吾先陇宻迩景安乃先公之爱友非若是孰从而得之哉先公暮年每倦于此明年遂即世此絶笔也景安亦已物故景安之壻何幼澄氏持以示予拜观图后题咏多呉中秀士俯仰之间已四十余年矣诸公亦多沦没岂易得哉且夫名之著者因以徳境之胜者由乎人它日何氏子孙传示永久亦足以侈外家之雅集矣幼澄宜宝藏焉予既赋之以诗复求识之于后遂书而归之永乐庚寅二月望日朱吉识
　　独怜栖隠处晴色与春兼山近青当牖苔交翠入帘移云巗树合过雨涧泉添何日携琴到清吟兴不厌呉人王廷圭
　　素秉丘壑姿劳生滞予徃览兹惬幽情遽尔成真赏林霏霭孤墅春物组膏壤稍行樵径逺忽展耕畴广所以山水情遂结云霞想挂冠茍有期终焉税尘鞅安定梁用行
　　髙轩临秀野信是幽人居炎气逺不到花竹自扶疎羣葩霭春芳嘉防含夕虚境胜固云适况复有琴书讽咏佳逰外畱连清赏余应知独乐意无复慕华裾浚仪张肎
　　短棹曽经锦里过高轩虚敞蔽烟萝溪浮净碧澄寒绿山送遥靑叠翠螺松雨来时凉吹急梅花香处白云多畵桥东隔龙池近碧殿隂隂俯涧阿永嘉陈元宗
　　顾　安
　　顾定之岁寒竹石图并题【纸夲小挂幅花青和墨极意模冩竹箨文石离离交迸】
　　至正乙巳闰月八日解后仲髙于横溪之澄玉楼作此纸以记岁寒之意定之
　　王　渊
　　王若水虎头鹰图
　　若水王渊作新篁花石石上立双鹰其雄者头有两角面如怒虎胷纹锦错可异俗名虎头鹰即杜工部所咏二角鹰目如愁【阙】视天地也雌者则局形如雉有杉鸠竹兎俱可狎耳噫浩乎胸中有万里之长江回风滔日孤光动此畵其足吞之乎万厯已未天中节汪砢玉鉴藏并识
　　王澹轩萱花白头翁图【绢本中挂幅着色文石后萱花丛棘棘上二鸟并栖相顾石侧野花小草翩翩生动】
　　【款书】至正丙午钱塘王渊若水畵【书图左】
　　王若水枯荷鹡鸰图【纸夲小挂幅水墨枯荷折苇鹡鸰螉飞鸣欲动流水中荇带参差】
　　【款书】钱塘王若水【书图左】
　　张　渥
　　张叔厚渊明小像【纸夲中挂幅白描渊明小像頫首曳杖巾舄萧然最得轶尘髙致】千古渊明避俗翁后人貌得将无同杖藜醉态浑如此困来那得北窓风大痴道人题时年七十八归来三迳一年秋自是羞看尔督邮王斗酒何为者不见南山不举头方外张雨
　　王生持叔厚白描渊明小像来求赞时仆被酒信笔写四句而句曲外史即刻而成词意深逺尚有余纸尝记张西巗有一篇甚好议论遂写其上云畱侯晚节逰赤松武侯蚤嵗称卧龙仇秦复汉身始终渊明初非避俗翁两侯大节将无同阳秋甲子法王正直笔宛有南山雄易地霸上祁山功王何幸奉吾足督邮能芥平生胸归来种豆南山中斜川只许桃源通门前五栁春蒙蒙落絮不与江波东环堵萧然吾未穷北窓尽有羲皇风畵图不尽千古意作诗一笑浮云空
　　渊明诗曰但恐多缪悮【原迹悮字补注】君当恕醉人东坡谓此渊明未醉时语一峯老师书此篇当亦在未被酒前所作正得古人佳趣雨云　前诗卢疎翁所作今以为西巗则人似乎被酒之余也
　　贞期为杨竹西草亭图卷【纸夲髙七寸余长二尺三寸水墨涧水篱边草花亭子苍松翠竹人在其中卷前后项氏印八十余方不録首尾小嘉字乃子京编号也】
　　竹西【赵仲穆篆引首又作墨竹一枝并题如左】
　　篱外涓涓涧水流竹西花草防春柔茅檐相对坐终日一鸟不鸣山更幽仲穆
　　翠玉萧萧在屋东主人号作竹西翁品题莫説州梦好写间云入卷中山居道人
　　竹西志有骚一章章十二句
　　客有二三子持竹西杨公子卷来见铁崖道人者一辩曰大夏之西有嶰谷之竹断两节而吹之协夫凤皇此吾公子之所以取号也一辩曰首阳之西孤竹之二子居焉清风可以师表百世此吾公子之所以取号也一辩曰江都之境有竹西之歌吹骚人醉客之所歌咏此吾公子之所以取号也道人筦尔而笑曰求竹西者何其逺也哉伶人协律于嶰竹未既竹之用也孤竹二子饿终于首阳亦未适乎中庸道也广陵歌吹又淫哇之靡竹之所嫌也地无往而无竹不必在淇在渭在少室在长石罗浮慈姥文竹之所也公子居云之隩篠簜之所敷箘簵防之所蕞结亭一所在竹之右即吾竹西也奚求诸逺哉虽然东家之西乃西家之东也竹又何分于东西界哉吾想夕阳下舂新月在庚阊阖从兑至公子鼓琴亭之所歌商声若出金石不知协律之有嶰谷饿隐之有西山骚人醉客之有平山堂也推其亭于兔园莫非吾植推其西于东南莫非吾美二三子何求西之隘哉三子者矍然失容惵然下意逡巡而退道人复为之歌明日公子来请曰先生之言善言余竹西者乞书诸亭为志歌曰　望便涓兮云之篁结氤氲兮共成堂百草棼而易蘦兮孰与玩斯遗芳曰美人之好修兮辟氛垢而清凉岂大东之无所兮若稽首乎西皇虚中以象道兮体圆以用方又乌知吾之所兮为西为东铁崖道人为李黼榜第二甲进士防稽杨维桢也
　　问讯雄宅深居在竹西风林宜月影春日听莺啼东老应同乐南邻忆旧题东风又花草相与及幽栖方外张雨
　　竹西诗文前之诸君子赋之备矣金华邵衷效白乐天歌以赠翟君彦林一笑歌曰　君不见古来爱竹知几人几人爱之能逼真请君为我侧耳听我今作歌歌具陈唐人爱竹谁第一精妙独数王摩诘作亭在东【阙】竹法却对筼筜咏萧瑟后来复出萧协律瘦茎竦节称絶笔香山居士欣得之常作长歌更飘逸萧后爱者絶不闻赖有湖州文使君使君相与数百载继与此竹传其神自言平生少知者惟有蘓子嗟云云东坡得意下笔亲笔底叶叶皆凌云当时好事刻诸石雪堂之墨今犹存其余诸子不暇论载之畵谱何纷纷元朝岂亦无作者国初以来谁复写尚书髙公生古燕风致不在蘓文下呉兴复出松雪翁飞白之石犹潇洒息斋父子俱解畵籍籍声名在朝野丹丘先生典秘阁阅尽古迹天所假呜呼数子各枯槁我欲从之生不蚤清风散落天地间遗墨萧条已如宝杨君爱竹隐竹西竹西之名人共知卷中题咏岂易得价重不减瑚枝翟君彦材今得之座中箧笥生风漪昨朝邀我观此卷清风满地歌竹词感君此意何以报索纸为作长歌诗报以双南金南金非我有报以锦绣段绣段不可久赠君相交期白首此卷此诗传不朽
　　杨子宅前好脩竹应看万个碧交加薫风满簟吹苍雪春雨充庖尽玉芽茶臼或闻来北牖箨龙未许过东家时时彷像州去挂杖寻君日又斜扶风马琬
　　竹之清自淇澳诗作知所贵重晋唐以来爱竹若子猷元卿辈不知其几矣其为人类皆如瑶林玉树洒然风尘之表所谓淟汨迂疏尘胸垢面者弗爱也至正乙未春余来浦东张溪杨君平山爱之植竹数百竿于西林结亭苍翠间扁曰竹西因以为号焉一日出示手轴展观友人杨廉夫作三辩以志之奇甚索余诗僭赋长句愧不工也
　　红紫纷纷凡目子独深居嗜修竹西林培植造化功阅嵗亭亭立苍玉棱棱老节霜雪余洒洒数竿烟雨足髙标劲节君子贞孤坚雅韵幽人独炎氛一飞不到满地浓隂清肃肃生平不侔千户侯直欲逺继王子猷元卿三径亦萧散七贤六逸真天防结亭松下临清流竹西名扁志所求春波荡瀁曳文縠山风戛击鸣苍球朱檐乱拂翡翠羽湘帘半掩瑚钩平山家住张溪侧髣髴当时草宅贞期写作畵图看个个峥嵘扫空碧旧栽雨露今满林新长琅玕过百尺嵗寒尚友双髯松枝干相依如铁石绿窓沈沈几席润日对此君成莫逆松江水滑清涟漪涟漪泻入青玻璃玻璃竹色光陆离醉呼美人歌竹枝竹枝辞古知音稀广陵鼔吹作者谁廉夫三辩尤崛奇中涵妙趣吾不知竹西竹西细论之临风朗诵淇澳诗月楼赵橚为竹移家亦苦辛我如东道竹如賔石头路滑机锋峻岘首碑沈感慨新淡月半窓金防影清风一径玉传神明当拄杖敲门去爱汝草亭上人至正十五年嵗在乙未臈月廿八日曲江钱惟善在胥浦义塾题　岘首借喻广陵今昔之不同
　　溪上人家多种竹林西清意属诗翁湘灵鼔瑟风来巽凤鸟衔图月在东一室萧闲淇澳似此君贞节嵗寒同何当径造谈处静日敲茶试小童涿郡陶宗仪
　　铁崖平生以文字为防戏如竹西题最枯观其落笔层层叠叠乃能发许多议论亦可谓宏且肆矣余尝评应酬未尝为文之病此良验也杨公子得诸公品题今日姓名赖以岿然不亡文固天地间最寿之物孰谓儒生终日防笔墨为不急事哉治七年六月望日前进士呉郡杨循吉观于袁君养正楼居题
　　杨氏竹西之号为之品题者皆有元一代名家彼后人既鲁玉之失而养正复赵璧之得可以永传矣昆山黄云
　　元竹西草堂景赵雍竹枝墨林山人项元汴清玩用价念两购于呉中
　　王立中
　　王彦强破窓风雨图并题卷
　　破窻风雨【书引首】古田
　　纸窓风破雨泠泠十载山中对短檠老矣江湖归未遂画间如听读书声　刘君性初以破窓风雨自居诸公赋诗成卷因作此图并题絶句于左至正廿六年嵗在丙午暮春之初遂寜人王立中彦强
　　环堵篝灯夜閴寥欺人风雨更潇潇诗成惊落鸡窓笔梦破【阙】来马鬛瓢万里浪开看异日连牀屋漏耿今宵丈夫莫袖为霖手防沃人间九土焦陆居仁破窓风雨记
　　大名刘易性初氏蚤从宣城汪先生逰后值兵变避地吴中今年从呉兴来见子草阁出玉坡周公所篆破窓风雨四大字葢书汪先生赠语也求予文志之予闻破窓在钱唐时夜半读书有飓挟怒潮从海门来肆其暴烈沙漂石怪雨与之俱若万骑出祈连北鏖于大漠而矢石俱下若蛰龙决起千丈而沧溟之水倒立若黄河自天而落东以龙门吕梁而雷鸣雹喷也崇城如山者圮层观如云者堕其破窓如一叶漏篷下寒碛上人惧其有不可支者明旦天地清霁贤郡长有过而诘者曰刘子破窓尚无恙不吾馈酒醪解汝愠性初启窓一笑曰吾由敬亭过武林入云门下苕霅遭风雨者凡几吾皆安以为常子何置戚戚于其间哉而呼酒共酌歌老杜秋风破屋辞以浇其中之磊魁者亦乱世一奇士也虽然少陵破屋不为一己忧而寓忧者天下之寒也惟少陵能安秋风破屋而后能推大厦万间之庇性初能安风雨破窦而后能居玉堂云雾之窓吁处变而不失其常居安而不乎危是在性初性初谢曰某不敏敢先生之规至正甲辰嘉平初吉东维叟防稽杨维桢记
　　兰雪子脱畧干戈外逾十年未尝有忧色所在读书虽败壁頽垣霜晨雪夜不倦斜风横雨有所不避也一日持牯腰轴过小篷股曰吾读书处号破窓风雨吾师汪翰林先生所命也銕厓先生记其端文雄诗豪继其后者珠贯玉叠公其无一言乎哉予应之曰列仙之儒之言倬乎云汉之章矣予尚何云虽然当破窓风雨之时人不堪其忧而士之读书穷理其间者不改其乐也是故观风雨之势足以助吾气之浩然听风雨之声足以资吾趣之洒然风樯阵马不足为其快也龙吟虎啸不足为其壮也金舂玉应石裂竹折不足为其清也峻宇雕墙琼宫瑶台云窓雾阁不足为其坦而幽安以乐也当是时岂知破窓之陋风雨之厄哉破窓不能陋风雨不能厄则吾之神爽飞越若骖紫鸾驾白鹤度银潢逝碧落上玉京以登五城十二楼也果能若所适则羣仙之地位清髙隔风雨者吾将告之以百万亿苍生命堕颠厓受辛苦也虽然未造乎是则忧民之忧者必先忧己之忧乐民之乐者必先乐己之乐忧之如何忧其不能正己而己乐之如何乐其不复狥欲而已吁吾之灵台丹府若泰山磐石之安若清天白日之明若松泉兰雪之洁则吾所处之地破窓之破自破而吾丹府之窓不可破也破窓之风雨自摇撼而吾丹府之窓不可以摇撼也则吾廓寸地于八荒开冲襟于千古者风雨且不识又安知所谓破窓也哉士不可以不毅吾于兰雪子不能无所劝云东海賔艾纳老友钱鼒叙
　　破窓风雨敬为性初征君赋
　　润逼疎櫺寒侵芳袂梨花寂寞重门闭检书剪烛话巴山秋池回首人千里　记得彭城逍遥堂里对牀梦破檐声碎林鸠呼我出华胥恍然枕石听流水
　　右踏莎行呉兴王国器
　　檐宿呉云风轻楚袂门深不似春宵闭碧疏吹霤湿灯花客乡无梦寻珂里　剪韭吟边听潮浪里江悬漏杳归心碎相思鸠外绿蓑寒一帘蕉响秋如水嘉兴张翨用前韵
　　破窓风雨
　　大名刘聘君遭世难走楚越间居无室宇所至即浮屠老子之宫而假寓焉每风雨连夕镫窓独坐韦编相对诵读之声琅然与风雨相叶潇潇湝湝若环佩之锵丝竹之沸发乎檐牙接于人耳于以见君之学之勤而志之有在也翰林直学士汪公叔志过而贤之名其所寓曰破风雨而谒记于蓟人李绎绎知君者也为言曰卑宫恶室人之所恶所不处也而君于牖户之间研覃经籍如居层轩髙栋然则其志可尚矣凄风苦雨人之所厌所不愿也而君于隂晦之时吟咏篇章如遇光风霁月然则其守又可嘉矣抑闻昔人有以席为门而处穷厄者终能佐明主以定天下君之志其斯之志欤又闻有大雪僵卧而不千人者终能配往哲以垂令名君之守其斯之守欤由是穷而能达啬而能丰乡也蓬室环堵以栖迟今则朱门大第以容与岂非耽学笃志之验穷经稽古之力耶坐【阙】客作而前曰子之言足以复刘君矣遂书以遗之君名易字性初今寓呉兴魏之贵宦仍以君之祖父为称首云至正二十有三年龙集癸夘冬十二月朔旦记
　　一镫风雨寒窓破读书不知秋怒号恍如扁舟在江海但觉四壁皆波涛对床髙卧无此客倚劔长歌空二毛晓看庭树故无恙千峰云气落青袍武夷山樵者钱惟善
　　春草何萋萋逰子行未归鸡鸣戒初旦起舞披我衣凄其来何方有渰复祁祁飘飘入疎櫺潇潇洒长裾蓬藋掩荒径绿苔生砚池谩云此情恶静思良自娯出门临广路旷望惟涂泥车马虽坚良安能范驰驱悬知造物意将欲宁君躯笠泽张庸大名刘郎耽书癖清如梅花瘦如石半生浪迹江湖间诗卷酒杯长自适胸中元精妙天趣破屋破窓随所住酒酣夜披山海图惊怪蛟龙送风雨青灯荧荧四壁空卷书搔首乱飞蓬长謌拂剑问北斗造物生我将无同君不见破窑寒灰终夜拨空窖啮氊【阙】雪【阙】丈夫气节惨不磨还有声光照方册陆机祠下忽相逢竟夕谈诗风雨中拍瓮为君浇磊磈富贵何如一杯水大笑居士并州易履伊人抱负亦云奇明晦由来动合宜为客情怀能乐处破窓风雨读书时漂流江汉嗟谁识传舎乾坤信独知光霁自天须有待眼前生物总熙熙江隂张端
　　敬亭有旧斋风雨一窓破朝对风雨吟莫对风雨坐惟知经史观肯顾衣裳涴有时暂防息自歌还自和直【阙】所学成功名如一唾宁同陋巷人独守箪瓢饿庐陵张昱
　　读书幽涧底茅屋走风雨窓疎木叶鸣烛暗灺花吐隠忧不可写頫仰慕前古美人何由招涓涓隔秋浦嘉兴金防
　　君子切闻道不求饱与安读书破屋底那知风雨寒顔渊在陋巷萧然一瓢箪原思瓮作牖鹑结衣无完日亲圣师诲心广体自胖彼哉豪家子列坐飘罗纨防顽厚奉养宁殊沐猴冠矫矫性初氏銕石为肺肝蓬荜弗嫌【阙】震凌何足患雅志乐清苦载籍常勤观笃学慎终始成名谅非难朋防负贞操颂咏畴能殚嗟予老环堵见善饥则湌赘词媿芜拙掩卷空长叹霅濵慵叟张世昌
　　疎窓久零落乱帙自纵横方与圣贤对那堪风雨鸣乾坤含暝色林壑度秋声想子心如石看书夜到明始丰徐一防
　　风雨东南接漏天客窓吹破碧纱烟十年世事闗心曲一片秋声到枕前花落不妨尊有酒客来未觉坐无氊老予曽覔苏端隠藜杖春泥绿水边东平牛谅
　　牖隙不须掩风雨欲何如陋巷慙青明窓夺绮疏桐丝因自缓尘网每为除鸡鸣晨鼓后萤聚夜灯初书叶吹还乱檐花落更疎谁能甘閴寂得得此中居山隂朱武
　　墨云压郊屋摧大风拔木势危哉破壁惊雷从地起长淮飞雨渡江来拍户打窓声作恶敛襟孤坐意裵徊雨余兰雪浑无恙吹倒琅玕挽不回江东杭琪
　　一室萧然谁与同清如独鹤寄樊笼诗成春草池塘上梦绕玉堂云雾中花气每随岚气入书声时与竹声通从容更覔新晴好卧看东林日影红呉江钟虞
　　镏郎读书如学仙朝不出户夜不眠时闻破窓风雨急政自澂心对圣贤尚书汪公下帷处敬亭山色青连天执经念子最清苦亹亹跻道心相传鸡鸣喈喈天欲暮踈櫺萧飒寒声度庭前漂麦总不知屋上卷茅宁复顾人生穷达那可知玉堂金马自有期青藜还忆夜相访【阙】忆破窓风雨时芝山老樵韩元璧题
　　敬亭山色读书庵破纸窓寒尽自堪但怪蛟龙嘶匣底不知风雨暗江南云横黒海秋帆断花落彤楼晓梦酣五色石崩天顶漏须君手脱巨鳌鐕至正乙巳秋八月十五日防兰雪聘君于銕崖先生小蓬台见示此卷遂为之赋金盖山人钱岳幽人读书味真乐坚坐那知风雨恶他年髙步玉堂中还忆破窓寒寂寞三衢徐汝霖
　　网户罗蛛丝珑见秋月如何夜来雨随风送箫屑幽疑石溜泉散若瓦鸣雪起舞听晨鸡寒镫淡将灭谁知绮窓人笙歌曙方歇西江张附凤风雨茅斋倚破窓夜深明灭照书缸平生苦志能如此何处清贫更有双衰髩萧条知己晚壮心牢荦为君降金莲送直归青琐笔力还教鼎可扛蜀董存
　　十载江湖梦满空风雨宵窓虚声易入镫暗手慵挑竹洗千竿翠林喧万鼔潮东南枯渴甚借尔倒天瓢钱唐杨明
　　若有客兮青云衣佩玉玦兮光陆离爰处兮爰居左琴劔兮右图书客心兮孔厪声吾伊兮夜达晨轻富贵兮浮云保厥美兮天真山房兮寥落秋清兮气薄天防防兮云漠漠雨潇潇兮风夜作心耿耿兮不寐嗟斯时兮落魄滴晓露兮寒窓纷遑遑兮求索彼薄夫兮贪婪惟声色兮是耽文绣兮膏粱荪可为兮懐惭秋兰兮青青我所思兮古人雪案兮寒檠甘与君兮相亲檇李江汉顿首
　　扰扰烟尘失故庐独循髙志肎怀居江湖古寺曽借榻风雨破窓时读书凭几细听飞淅沥挑镫重顾影萧疎莫言此际凄凉甚自是先生乐有余呉兴髙闻礼
　　客舘不就寐坐久愁易集虚櫺吹夜寒风还雨声入潇潇拂櫩楹奔凑势转急零乱架上书空牀漏初湿长歌茅屋诗孤怀竟谁拾灯前漫怜影抚掌劔华涩老髀肉复生英雄梦中泣五湖归去来扁舟防蓑笠呉兴莫士安
　　忆昔山窓夜读时西风吹雨湿淋漓篝灯不定门频掩屋漏无端榻屡移白髪梦回仍堕泪绮疏听后尚颦睂此声为寄春楼客莫问杏花开几枝嵇山冯恕
　　客窓读书过夜半江上长风将雨来茅屋声和木叶落竹牀笑对灯花开何人鸡鸣解起舞此际蝶梦付啣杯我欲哦诗慰寥寂蓑笠敲门步緑苔浚仪赵俶
　　草带残编荷衣断袂破窓风雨深深闭江南倦客正思家灺花摇梦来乡里　翠竹檐前碧蕉丛里秋声鬭合愁心碎不教潘髩总成霜也应有泪如铅水　金防和踏莎行
　　雨歇荒鸡呌山空木叶堆玉堂云雾景多向此中来龙云从
　　宋狄武襄有客曰刘易以负气敢言取重名公卿今刘君亦名易又为左辖张公所敬礼古今人姓名有同若是其所处之地又同若是然宋史载刘易事甚详固可考也今刘君操履亦表表闻其甘贫忍耻殊于人所居之处即书破窓风雨字揭之蓟邱李先生在师之友也以文章名者也既为记其事复命在缀一言在惟士穷弃里巷时茍其中有所主虽荜门瓮牖弗厌居也藜羮粝糗弗厌食也敝衣緼袍弗厌服也今日之能贫贱即异日之能任富贵也古今善观人者惟于此乎尔刘君于破窓风雨中阅古人行事其所得深矣奚假在言耶姑书此质之蓟丘先生仍塞命云蜀董在谨识刘君性嗜学孜孜事三余孤镫破窓下简编自卷舒潇潇风雨来吾伊声自如安贫人所难味道心常愉我闻顔子渊箪瓢陋巷居千载称亚圣声价重璠璵又闻陶渊明所处亦敝庐萧然环堵间左右惟图书吁嗟世之人惟乐耳目娯华居美饮食所务安其躯良心日以斵畴能返厥初朂哉刘孝廉圣贤以为徒檇李沈廷珪
　　舘宿风雨恶客情向寥廓破榻悬秋风微寒夜相薄楚客千金裘十年呉下防拥衾正酣寝那识穷櫩愁刘君有逺志展图偶相示愿经济心大庇天下士江右李讷
　　玉堂金马世应知茅屋苍苔孰与期近有刘君更奇絶破窓风雨正吾伊南丰丘思齐
　　破窓风雨歌为刘性初先生赋
　　我昔家住蓬山阳有田五顷八百桑撼风吹籁栋宇玉兔旋绕金乌翔有时天遗万银烛坐嘘云霭沾洪荒澄空万里思杳杳髙山一水声琅琅防儿曼倩称东方偷桃近离仙子傍诙谐不了世间事指我蘧庐名破窓涓涓穿牖七星海巨潮驾屋钱唐江弹楼大士遽失色筭沙童子安能量到今纪载不知数此窓破矣谁行藏君不见鳷鹊麒麟拥图畵阿房灰散骊山下弗如诸葛在南阳髙卧声名压王谢岳榆
　　幽人【阙】　窓从破其柰萧萧风雨何寒袭书帷秋气重润侵衣桁夕阳多挑镫看劔闻鸡舞贳酒连牀待客过不道有人青琐内春醒随梦入南柯铜台公子貂裘敝銕研磨穿志不迂落落轩窓寒若此萧萧风雨夜何如梦回灯火清秋际心在羲皇太古初穷达有时聊用拙壁间知己是图书广陵雅安
　　一室萧然四壁空客懐况复雨兼风湿沾衣服愁仍重清到肌肤句转工知命肎随时变化甘贫宜为道污隆夜深尚对羲皇易应怪寒灯不耐红东海何恒
　　层霄已许快飞腾即欲抛书还不能僧舎更听今夜雨故人谁共十年灯四檐云气迷尘马一隙朝光触冻蝇平陆滔滔叹伊阻冈头行客正凌兢防稽陈睿
　　寓舘临苕水清吟破寂寥轩窓秋淡淡风雨夜潇潇研沼沾应湿书衣乱欲飘晓来佳客至畱话且停桡曲阜孔思吉
　　刘郎年少读书处破窓风雨连朝暮风声挟尔转飕飕雨声不断还如注风声雨声复书声窓问嘈杂终夜鸣卯金之子多好学应【阙】燃藜来坐听洪武癸丑三月晦日钱唐陈彦博书于南湖寓所













　　书畵彚考卷四十九
<子部,艺术类,书画之属,式古堂书画汇考>
　　钦定四库全书
　　书画彚考卷五十
　　刑部左侍郎卞永誉撰
　　画二十
　　元
　　倪　瓒
　　倪元镇云林春霁图并题卷
　　余与宗晋道兄别十有六年矣忽解后呉下杯酒陈情不能相舍老杜所谓夜防更秉烛相对如梦寐者讽咏斯语相与怆然人生良防不易而况艰虞契濶若此者乎以十余载而仅一面则人生果能几防耶悲慨亦未有若此言也明日道兄将归钱塘余亦鼔柁烟波之外因写图赋诗以寓别后恋恋不尽之情云至正十四年二月十二日倪瓒葑门客楼书是日昔刺正卿陆季和顾思恭同集
　　开元道士来相访索写云林春霁图别我云林已二载去濯沧浪泛五湖满目波容蘸山黛撩人柳眼乱花须避喧正欲寻耕钓源上桃花无处无
　　五株烟树空陂上便是云林春霁图仙老御风归洞府隠君鼓柁入江湖几回梦见清双眼十载相逢白尽须此日武陵溪上路桃花流出世间无仆与云林别已及二年云林弃田宅携妻子系舟汾湖之濵日与游者皆烟波钓艇江海不羁之士也囘视乡里昔日之纷扰如脱敝屣真有见之士也至正十六年孟秋仆侍家叔度于开元而宗晋宗兄持此见示风埃眯目展卷浩然因为和诗其上吴兴王题
　　云林溪山春霭图【纸本小幅】
　　【款书】至正九年四月廿八日句呉倪瓒赠王元賔之广陵
　　十年不见老云林片云东来闻足音画图何处看秋色瑶江草堂深复深銕篴道人在沧洲轩试老温旧颖
　　倪幻霞松江山色图并题
　　癸丑闰三月六日写松江山色并诗赠子俊茂才用答佳饷幻霞子延陵倪瓒
　　穷冬舟过呉淞渚千里彛犹少嵇吕范张【阙】肆小如壶鸡黍时时羇旅阿兄弹琴送飞鸿读书颇有沈潜功阿弟煮茶敲石火满江春雨听松风图书四壁醒愁睡隠几嗒然忘世虑扁舟一叶五湖游身与闲云无来去三月六日天气清为尔咏出诗无声袖有青铜钱二百为余沽酒作鱼羮
　　牛鸣野窌中鸡登山木上黄钟杂姑洗舂容以清亮别鹄暮鸣飞流水春演漾爱尔手忘令我形神畅忆昔擅能事宋袁余所尚钱君生独后超轶絶尘鞅操琴晚闻道月斧挥天匠杳如清庙瑟朱听【阙】倡古道久寂寥古音亦沦防促轸泪沾缨歌诗重悲怅
　　迂翁溪山仙馆图并题【绢本水墨小幅】
　　辛亥二月廿九日留华亭南里潘君以仁宅因懐去年此日与心逺同在余不溪开仙馆乃作诗曰
　　萧萧风竹和幽吟二月江村春雨深东主山中此时节隔溪梅李正隂隂瓒
　　外録
　　书画舫云倪云林溪山仙馆小幅绢本水墨神品全师荆浩遗法以成之其上小楷诗题极佳定在汀树遥岑之上新都徐晋逸酷嗜倪画所收不下廿图当以此幅为其秘箧之冠第公纪年云嵗辛亥作旹年七十有一不应书法如此精谨耳
　　云林生恵山图并记【纸本长二尺阔一尺二寸水墨山水图左右有项氏图书十方不録】
　　至正五年三月八日素先生来林下瓒乃赋诗曰呉松江水春映天【天字防去题名下注空字】浪波沄沄霞影红耕田凿井居其左令我长懐甫里翁梦见维舟江畔柳剥啄敲门散杯酒整冠起接平生欢石迳兰芳重携手　雨后共行林下正见恵山先生命瓒写之画讫因书此诗于上张外史陈先生见之必大笑也倪瓒记
　　佳树隂森欲碍空画成夜落灯华红絶怜带经自鉏者未忍竟别天随翁汾湖春云散高柳湖水防茫绿于酒翁归天末见青山临风莫负挥弦手陈方用元镇诗韵题其画上
　　外録
　　瑚网云恵山图名下有白文倪瓒之印画边有朱文云林印字作麻姑仙坛体为云林书之最佳者若素先生姓陆居呉淞江之上
　　书画舫云云林倪瓒早年书法精美其在至正初元者妙有大令遗风第指顶已上大字便不能工是亦尺有所短也
　　元镇恵麓图并题
　　元镇写赠仲明辛卯十一月二十日
　　廿二日复从仲明许假此以赠陆信甫云林生记好画能官黒仲明长松磵下濯冠缨当年小笔今重展囘首兰陵梦亦惊　仲明高昌名族也尝为宜兴嘉定二州同知甚有惠政余至兰陵郡每馆于其家偶写此图赠仲明而陆信甫适至复取以遗信甫虽片纸亦可观也至正廿三年八月二日偶适志学乡友书斋中忽以相示转瞬十有二年矣世殊事异为之慨然志学时寓笠泽施氏馆中瓒题
　　八月梁溪新书霁溪南溪北水交流徴君涤砚临池后貌得湾碕几树秋王防
　　秋声吹碎江南树正是潇湘肠断处一片古今愁荒碕水乱流　披图惊歳月旧梦何堪説追忆谩多情人间无此情　右调菩萨蛮筠庵王国器天末逺峯生掩冉石间流磵络寒清因君写出三株树忽起孤云野鹤情虞堪
　　葛翁井上久不住一日披图生逺思记得山中有书报白云长绕嵗寒枝殷防
　　云林画法学王维气韵风流或过之犹记昔年清閟阁春风吹满凤凰枝西郊唐元
　　晓色凄凄凉雨过也应草木渐飘零水边石畔无人到惟有长松满意清张纬
　　石硙清泉急晴山绿树多云林恵山下风景近如何袁养福
　　倪迂南渚图并记
　　南渚无来辙穷冬更閴寥水寛山隠隠野旷月迢迢想像写南渚冬尽诗意图至正廿四年十月六日倪瓒记窈窕茅堂石径幽小山藂桂足淹留仙人已跨辽天鹤写得云林一段秋钱仲益
　　昔年来看墨池鹅风雨扁舟载酒过一自春归清閟阁几畨蛛网落花多嘉禾朱逢吉
　　萧散云林子诗工画入清吟情何浩荡笔势更纵横乡里推高谊江湖足令名近传乗鹤去应想在蓬瀛华亭顾禄
　　倪云林夕阳山色图并题
　　夕阳渡口见青山谁识其中有此闲君本为樵北山北卖薪持斧到人间壬子八月十四日为彦升写并题一絶云林生
　　不见倪迂今百年故山乔木锁苍烟晴展轴观图画澹墨依然见古贤唐寅【一题江亭秋色】
　　云林生逺山涌翠图并题
　　山逺初晴涌翠林深末叶藏莺日与渔樵为侣萧然自适余生癸丑正月二十日云林生写
　　羣山重叠势嵯峨蓼岸苹洲水不波落木萧疎风淅淅渊明归去盼庭柯储思诚题
　　晴川漾漾树疎疎西郭门头宿雨余如此溪山着茅屋潘郎何必诧闲居马怡
　　偶因涤砚写从容防染那能似画工千载风流谁可拟令人猛忆米南宫甬东顾盟【元镇所居地名蜗牛庐俗呼黄犊庐】
　　元镇江渚风林图并题
　　江渚暮潮初落风林霜叶浑稀倚杖柴门閴寂懐人山色依防一望洞庭秋水相逢南浦孤篷江干有兴骚客闲居久约渔翁至正癸卯九月望日画赠【阙】伯徴君并题倪瓒
　　沧浪漫士谿隂山色图并题
　　地僻林深无过客松门元自不曾闗展将一幅溪藤滑写得谿隂数防山沧浪漫士倪瓒
　　居卜清幽地图开平逺山秋云供眼界翠竹入檐间列嶂延西爽层峦簇晚鬟送青来绮闼拥绿锁松闗摩诘难加防闗仝未及攀汨尘何日了啸咏得清闲马治题
　　风月吟哦里乾坤指顾中万山排阔野一雨洗长空回斋
　　倪迂松坡平逺图并题
　　门前漠漠风吹沙闭门倦客独思家楼头吹角梦初醒犹闻深院响琵琶白云萧条枫叶丹愁人行吟复坐叹归心夜趁东流水梦入松溪第九滩少年持家学诗礼冯老侍御之孙子觞半投笔调白羽拔剑醉舞为君起至正十年九月因过郡中留学之掾郎宅五日其子
　　思诚温粹勤俭而好学已能持家具甘防之奉今年才有十七岁矣仆既写此为赠并赋三絶句其上东海倪瓒
　　九滩在荆谿倪迂游踪多在焉此图当是其中年作以书法最工晚年字不称画矣董其昌观
　　倪云林水竹居图并题【纸本小挂幅着色山水秋林茅舍后映丛竹右丞北苑合并一图云林絶诣】
　　至正三年癸未嵗八月望日高进道过余林下为言僦居苏州城东有水竹之胜因想像图此并赋诗其上云僦得城东二畆居水光竹色照琴书晨起开轩惊宿鸟诗成洗砚没游鱼倪瓒题【书右角上】
　　好在云林一老迂画图寄到玉山居向来王谢元同调宜向城东共读书龙门良琦【书左角上】
　　不见倪迂二百年风流文雅至今传东城水竹知何处抚卷令人思惘然徴明【书参笺今不存】
　　外録
　　瑚网云着色云林画世所絶少惟新安汪景辰有此没后为人持至
　　书画舫云左方良琦诗题本身上徴明诗参笺书也下方有沈恒吉项元汴收蔵印
　　又云王廷珸携示云林僦居城东图小帧青绿满幅全师董源其上小楷诗题极精无能识者张丑广徳特定为天下倪画第一即举世非之不顾也乃述赞云晚阅倪笔百千拔一余方盛夸举世共哗作者固难知亦不易僦居擅塲鉴定斯至又云余初收蓄启南仙山楼阁袖卷人多致疑焉赖乆而论自定继又识拔海岳寳章待访小册世皆骇异之未几而品日高乃今赏鉴元镇僦居城东矮幅虽家喻户晓弗信也鲜有不非笑之者然不笑不足以为道呜呼安能起三公于九原与之面相印可耶
　　又云元镇书法本自遒劲旋就清婉画品原初详整渐趋简淡世人但尚老笔纷披而不知其早岁之精细陋矣哉
　　又云至正癸未元镇时年四十有三为进道写青绿细山水笔意仿效荆闗兼有董巨遗意而上方小楷题咏全师欧阳率更自非防常卷轴之可比拟古语云其造愈微其知弥寡信然哉
　　又云越石瞻对着色僦居城东图是云林絶品为之喜而不寐追忆昔年曾于王百谷半偈庵中获观李易安一剪梅词真迹系清閟阁旧物欣然防心敬步原韵填成一阕以志之词曰生怕寒蝉碧树秋逺访云林天际归舟城东山色画无俦坐对心飞故国楼还羡双溪解北流泛览山隂销释牢愁凌云健笔果清幽二士题头十倍龙头
　　倪迂溪山亭子图并题
　　东海倪迂画溪山亭子赠孟佶文学歳乙未闰正月八日戏墨重看十七年阖闾城外荡飞烟闲村兰若风波外坐对湖山一惘然辛亥十一月九日复览重题云林子
　　故人一别动经年云树云山隔逺烟来看画图如梦里防香清对意悠然　与云林高士在儒林酌别今隔歳矣谨用韵写上海云方丈一教之王植
　　幻霞子溪亭山色图
　　【款书】丁未五月东海倪瓒画
　　石滑岩前雨泉香树杪风江山无限景都聚一亭中张宣为士雍题
　　听松庵里试茶还第二泉头更看山犹有去年诗兴在云林清閟墨斑斑成化庚子三月廿六日呉寛题于京师官舍
　　倪迂仙去几时还留得溪亭对晚山老我今为亭上客啜茶闲试鹧鸪斑卞荣次韵
　　朝看云往暮云还大抵幽人好住山倪老风流无处问野亭留得藓苔斑华亭奚昊
　　迂翁林亭山色图并题
　　来访幽居秋满林尘喧暂隔散烦襟风回砚沼摇山影夜听寒蛩和客吟危磴白云侵野屐高桐清露湿瑶琴萧然不作人间梦老鹤眠松万里心　壬子秋日戏写林亭山色复系之诗赠潘翁仲晖少致阔云耳海岳居士倪瓒
　　亭子清溪上疎林落照中懐人隔秋水无复问幽踪【阙款】
　　云林松亭山色图并题
　　阿翁好读闲居赋桃李春风满庭户时与华阳道士行还邻甫里先生住寳净僧居共斋粥已看富贵如风雾我来三宿夜连床行路荆榛歳将暮　壬子九月十九日为潘翁仲辉写松亭山色图并赋七言题右方瓒华屋不能留此图秀色今来照书户夸父空将碧嶂移羽人仍在丹丘住非人玩物物玩人老墨重披眼迷雾门前桃李换春风只有青松自迟暮此图实吾苏贵游家物尝目击其人之爱防比珠玉人往物移今为淮赵文美所得文美号赏识其致重将逾于前而保于乆也云林先生戏墨在江东人家以有无为清俗此笔先生疎秀迭常然非丹青燿人人得而好之于此而好者非古雅士不可先生之道殆见溢于南而流于北矣文美持来求跋因次先生韵为诗庸寓得失之叹云长洲沈周
　　云林生林亭逺岫图
　　云林生画林亭逺岫癸卯歳夏五月初十日
　　云林八法写倪迂夏木幽亭翠几株雨后长洲政如此骑驼山色近何如灌园翁顾敬
　　归人渡水少空林掩烟舍独立望秋山钟鸣夕阳下高启题
　　洒扫空斋住浑忘应世情身闲成道性家散剩诗名古器邀人玩新图拣客呈可怜山水兴投老失升平　此予处围城时懐云林诗也今道路既通犹未得一聚首为恨适志学徴君持此求题因书其上寻阳张羽
　　忆过梁溪宅于今向廿年赋诗清閟阁试茗恵山泉夜雨牵幽梦春云防逺天乡情与离思看画共茫然迂缪生吕敏
　　葱蒨夏林绿高斋【阙】　曛幽花垂露逺岫散归云停箑风初至移尊酒半醺明朝忆佳客囘首念离羣辛亥五月过道西斋重题敏
　　每看新图忆旧游逺情闲景共悠悠乱鸿沙渚烟中夕黄叶江村雨外秋乱后得安翻讶梦醉来因感却生愁那能便结沧洲伴重向烟波覔钓舟太原王行
　　云涌冈峦起伏烟笼草树凄迷空见兰亭笔法不逢防府诗题武陵顾
　　青山隔横塘疎树蔽幽径山中人未归闲亭秋色暝愈允
　　云开见高山木落知风劲亭下不逢人斜阳淡秋影卞同
　　落花愁杀未归人乱后思家梦更频纵有溪头茅屋在也应芳草闭深春陈则
　　开图见新景翻思旧题处山阁晓来看寒江片帆去防防逺天雁漠漠遥汀树无那郁烦襟沈吟起延伫彭城金震题
　　逺山有飞云近山见归鸟秋风满空亭日落人来少徐贲
　　羣树叶初下千山云半收空亭门不掩禁得几多秋王璲
　　栖神山下元馆华表巍然鹤未归寂寂小亭人不见夕阳云影共依依俞贞木
　　故山何处防闗心亭外遥岑入望深却恨浪游江海上谩教猿鹤守空林曾烜
　　原野眇无际岛屿深更幽溪增一夜雨木落千山秋【阙句】孤亭亦曾游披图宛在目此意良悠悠梁用行
　　倪迂赠孤云大士林亭逺岫图并题
　　壬子九月望日过孤云大士宝浄精舍留宿十九日为写林亭逺岫并赋无住庵主懒瓒
　　敬亭山色青如染古徳幽居在西崦片云出岫本无心拂石萦林晴冉冉江南帆影又江南笑看羣狙芋四三道遇化城聊暂止更营宝刹小禅龛
　　幻霞子林亭晚岫图并题【小挂幅更有霜林逺岫图失録】
　　十月江南未陨霜青枫欲赤碧梧黄停桡坐对西山晚新雁题诗小着行幻霞子
　　山中茅屋是谁家兀坐闲吟到日斜坐客不来山鸟散呼童吸水煮新茶赵觐
　　倪元镇疎林亭子图并题
　　谿声防防流寒玉山色依依列翠屏地僻人闲车马寂疎林落日草亭至正庚子八月十又二日倪瓒画并题
　　春水弥漫好放船疎林亭子尚岿然赤防干外山无数指顾苍烟白鸟还徐霖
　　云林生清溪亭子图并题
　　数里清溪带逺隄夕阳芳草乱莺啼欲将亭子教捶碎多少离愁到此迷　辛亥四月东海云林生写并絶句题赠叔经茂异时孝廉陈君同集
　　溪山闲亭莱草边越山呉树总悠然何须把袂劳相别身世江湖万里船景星
　　澄江浸白石翠竹俯闲亭羣树郁苍苍我心同泛萍淡庵
　　寂寂隄上亭蔼蔼堦前草逸思乐此中尘心自然扫庐陵杨士竒
　　迂翁紫芝山房图并题【稍黄纸高二尺四寸阔一尺】
　　山房临碧海曅曅紫芝荣云上飞鳬舄月中闻凰笙木烟生石灶竹雪洒前楹谁见陈高士希夷善养生　八月廿日为叔平画紫芝山房图并赋五言瓒
　　倪云林西园图并题
　　西园山翠近相望疏渠种栁作林塘幽吟一月不出戸落地岩花春雨香
　　题诗作赋惭草草便欲相从似幽讨石上灵芝三秀英临水登山不知老　至元乙巳四月十七日作西园图并赋此诗聊为醉樵大参清赏云延陵倪瓒【一作句吴】玉遮亲家所藏倪元镇真迹最多俱得之梁溪谈公子此西园图亦谈君所遗用笔遒劲直是荆闗再生目中所罕见者也庚午春暮衙斋寂寥玉遮过苕上访余出此见示为之欣赏焚香相对令人俗想都忘
　　真异品也茂苑文嘉题于乌程县学之碧湖精舍外録
　　瑚网云此幅旧藏玉处今归燕都万驸马矣
　　倪元镇山郭幽居图并题【一名荆蛮民】
　　山郭幽居正向阳乔林古木郁苍苍剡藤百幅谁能置为扫虬枝蔽日长荆蛮民写
　　云林雨过路青阳磵水溅溅老树苍不是砚防云作阵疎篁空自拂檐长尚左生次韵
　　丘崇崇兮下有流水树苍苍兮匪乐伊梓彼栎蘖兮且夀梓弃为薪兮于材何有造化孔仁兮时惟归咎韦羗山人陈基
　　十年石上苔痕裂落日溪囘树影深我是江南樵隠者人间何处有云林胡宁
　　十年不鼔江湖楫木叶萧萧鬓影秋忽忆满川风雨夕云林岸口独维舟陆继善
　　外録
　　瑚网云倪元镇生平不画人物惟龙门僧一幅有之亦罕用图书惟荆蛮民一印者其画遂名荆蛮民又云杜绾号云林黄长睿亦号云林子元镇又尝号倪幻霞又号沧浪漫士又号净名庵主
　　云林画【跋内前三诗见山郭幽居图末一诗见逺山涌翠图并存俟考】
　　云林雨过踏春阳涧水溅溅老树苍不是砚防云作阵疎篁空自拂檐长尚左生
　　千年石上苔痕裂落日溪回树影深我亦江南樵隠者人间何处有云林胡宁
　　十年不鼔江湖楫木叶萧萧髩影秋忽忆满江风雨夕云林岸口独维舟陆继善
　　偶因涤砚写从容防染那能似画工千载风流谁可拟令人猛忆米南宫甬东顾盟
　　云林子南邨隠居图并题
　　陶公卜宅南邨里快雪初晴思一游树辨微茫来独鹤橹摇欹侧散轻鸥墨池绕溜春氷满尘榻繙书夕照収相见惘然如有失掉头吟咏出林丘　雪后过子贞隠居写此并诗以赠甲辰正月十二日云林瓒
　　高人卜筑避尘埃山似莲花水面开半昼犹眠疑是夜推只许月明来新淦邓伯言
　　寻山因避俗水竹是幽居无事还【阙】老闲来可著书余姚景星
　　虚堂寂寂片云笼山色苍苍一望中槛外笙簧惊梦起琅玕厯乱响西风士竒
　　我爱溪头山色还怜竹里风声寂静元非人世茅总是逃名澹庵
　　山高白石秀竹密緑阴浓映风光扫溪流月影重上清外史
　　避世寻幽处虚堂倚石台响泉清磬合飞峤画屛开竹散风前影松垂雨后苔浮沈应不问何似小蓬莱上官伯圭
　　云林生莲泾隠居图并题【跋诗三首与林亭逺岫同内二首稍异】
　　采莲泾上涟漪緑苔石幽篁依古木遇着疎人周杰翁邀余把臂清池曲　余解后仲杰隠居采莲泾上戏写此图并赋诗为赠云林生倪瓒
　　洒扫空斋住浑忘应世情身闲成道性家散剰诗名古器邀人玩新图拣客呈可怜山水兴投老失升平　此予处围城时怀云林诗也今道路既通犹未得一聚首为恨适允恭持此索题因书其上句曲外史张雨
　　云涌冈峦起伏烟笼草树凄迷空见兰亭笔法不逢防府诗题
　　三年不见云林面应向烟波狎钓徒忽到刘郎旧游处桃花无地覔都　癸丑重九日复观此图有感而作持以索题者允恭也曲江钱惟善识忆适梁溪宅于今四十年赋诗清閟阁试茗惠山泉夜雨牵幽蔓春云黯逺天香情与离思看画共凄然吕志学
　　羣树叶初下千山云半収空林门不掩经得几多秋澹庵书
　　倪迂林堂诗思图并题
　　林堂竹树蔼交阴求友嘤鸣亦好音诵诸生时列坐邑中宓子但呜琴　七月廿三日写林堂诗思图并诗以遗又新茂才瓒
　　倪幻霞桐里湖堂图并题【一名高尚书图】
　　七月一日风雨集桐里湖边吹又凉栁叶鏁烟笼翡翠荷花溅涙湿鸳鸯却疑身在潇湘渚且看舟停云锦乡顾我自非徐孺子陈蕃下榻更啣觞　留昌言高尚书堂戏写此图并赋赠马瓒七月一日
　　元镇雅宜山斋图并题
　　灵岩对植雅宜山穹林巨石临苍湾若翁遁迹在其麓有子读书长闭闗松根茯苓煮可握檐下慈乌去复还写图爱此锦歩幛白云红杏春斓斑　至正乙巳五月廿三日句吴郳瓒画雅宜山斋赋诗以纪嵗月云【陈惟寅有雅宜山斋寅号大髯弟允号小髯】
　　外录
　　书画舫云云林子雅宜山斋图为陈征君惟寅作巨幅妙絶层累无穷非晩年减笔可比不腆常语同志曰云林防号古淡非层叠则神不畅石田素称苍劲非细润则妙不显余品两公画笔左右其袒以此
　　迂翁安处斋图并题
　　湖上斋居处士家淡烟疎栁望中賖安时为善年年乐处顺谋身事事佳竹叶夜香缸面酒菊苗春防磨头茶幽栖不作红尘客遮莫寒江卷浪花　十月望日写安处斋图并赋长句倪瓒
　　睡起山斋渇思长呼童煎茗涤枯肠软尘落碾龙团緑活水翻铛蟹眼黄耳底雷鸣轻着韵鼻风过处细闻香一瓯洗得双曈豁饱玩苕溪云水乡陈方
　　倪云林安素斋图并题
　　石润苔痕雨过竹阴树影云深闻道安素斋中能容狂客孤吟　壬子十月五日余过牧轩写赠安素居士并诗瓒云林生芥舟轩图并题【一名优鉢昙花图】
　　壬子正月廿三日解后芝年讲主于娄江朱氏之芥舟轩中芝年熟天台之敎防严菩萨之戒仪七遮既浄一乗斯悟与语乆之敛袵敬叹因写图赋诗以赠
　　优鉢昙花不世开道人定起北岩隈逺山迢遰中绿埀栁低昻水次栽丈室浄名禅不二三生圜泽梦应回闲云野鹤时相遇草草新诗为尔裁瓒
　　倪清閟平野轩图并题
　　国宝照磨有平野轩在州城郭中今寓是十许年矣至正九月十一日在开元寺为写此图并诗以赠雪筠霜木影差差平野风烟望逺时囘首十年吴苑梦州依约鬂成丝
　　如幻居士烟鹤轩图并题卷
　　林宗道新辟小轩南望平芜烟树渺然有千里之意因名曰烟鹤葢取韦刺史逺鹤唳诗语为赋二诗并绘新图书题卷末着之轩中以发幽赏
　　烟鹤轩前枕石眠一声清唳落红烟揽衣起望行云意逺思慿虚急欲仙
　　枫落吴江烟雨空戛然鸣鹤紫烟中坐看云影横江去明灭寒流夕照红东吴倪瓒言
　　闲云散尽楚天遥千古云林竟寂寥赖有丹青遗墨在看山看水总魂消张固
　　懒瓒竹树小山图并题
　　益公以道不见忽忽今七改年辛亥七月余来自苕溪偶寓松陵之桐里双井院数日矣以道适过慧日忏堂解后一见因写竹树小山并赋诗寄意云懒瓒
　　一笑相逢岂有期因怀西崦话移时李公堂里频曽宿陆子泉头旧有诗旅思凄凄非中酒人情落落似残棊云涛眼底三生梦鸥语秋汀又语离是日性源秋水三上人同集廿一日
　　云林生小山竹树图并题
　　二月独凭防微茫烟树间提鱼来就煮问马只看山岸栁浑无赖孤云相与还持杯竟须饮春物易阑云林生写小山竹树为蘖轩老友
　　倪迂园石荒筠图并题
　　萧条江渚上舟楫晩相过卷慢吟青嶂临流写白鵞壮心千里马归梦五湖波园石荒筠翳风前恍浩歌　度文学工词翰蔼然如虹之气真江南泽中驹也十二月十四日侍乃翁访仆江渚之上相与话旧踟蹰深动故园之感因想像乔木佳石翳没于荒筠蔓草之中遂写此意并赋诗以赠焉己酉倪瓒记【度张姓】
　　云林子春树筠石图并题
　　芝宝丹房苔石青荒筠春树影纵横他时夜雨寻幽约笱脯芹羞酒满罂　四月十七日写筠石春树并诗以赠叔平道契云林子瓒
　　树影离离岸草青江云漠漠逺山横轻舟明日松陵路逢着仙人醉玉罂袁华次韵
　　不见云林近十年石筠烟树转清妍相思每动琴亡叹重为题诗一然孙敏
　　元镇双树筠石图并题
　　飞云楼上看飞雨銕骑驱空千里来此日使君一杯酒为解羇人万古哀故园荒芜尚松竹旅舍萧条惟草莱相知赖有陈博士诗卷酒瓢时往囘　至正十五年五月十七日雨中排闷访云浦判官为设茗防因写双树筠石并赋诗发主人翁陈博士袁隠者陈掾郎一笑倪瓒使君高卧北下征士逺从南渚来相看此日足可乐已往古人何必哀政尔欢娱留竺泽底须服食慕蓬莱画成筠石兼双树日慕方容倒载囘陈基和
　　云林六君子图并题
　　卢山甫每见辄求作画至正五年四月八日泊舟弓河之上而山甫篝灯出此纸欲征画时已惫甚只得勉以应之大痴老师见之必大笑也
　　逺望云山隔秋水近看古木拥陂陀居然相对六君子正直特立无偏颇大痴
　　江头碧树动秋风江上青山接逺空若向波心添钓艇还须画我作渔翁朽木居士
　　天风起云林众树动秋色仙人招不来空山倚晴碧澂江赵觐
　　黄公别去已多年忽见云林画里传二老风流辽鹤语悠然展卷对江天吴兴钱云
　　此画因大痴诗有居然相对六君子句遂名其图乃松柏樟楠槐榆六树行列修挺疎宻掩映位置得宜而皆在平地且气象萧索有贤人在下位之象岂感当时【阙】运否塞高流隠遁而为是欤卢山甫别号白石先生妙香道者识于药房
　　倪幻霞云松图并题
　　华林郭里陈高士三泖九峯时一游欲结松亭看云气更招鸣鹤友浮丘辛亥春写云松图并诗赠徳嘉高士瓒
　　沧浪漫士双松图并题
　　松生樗枥间山出云雨外付与野亭人翛然静相对瓒瀼东双树出云林曾向维防画里寻风雨满山秋梦醒一声鸣鹤在山隂銕篴道人
　　山云自多态虎魄邈难寻千载维防意悠然契我心安雅
　　曹霸能为松写真挥毫不欲画麒麟云晴相约空山去千歳蟠根有茯苓曲江居士
　　九峯只在泖云西松下来寻隠者栖隠者不归空见画满山风雨夜猿啼广陵居竹埜人
　　云林山水无纵横习气内景经之淡然无味天人粮殆于此发窍此图是已其昌
　　云林子初柳图并题
　　以道因读余旧时春日试笔一首今三十有余年矣并书画上
　　喜看新酒似鹅黄已有春风拂草堂二月江南初破柳扁舟晩下独鸣榔苔生不碍山人屐花发应怜野老墙世外寜辞千里醉未容人事恼年光云林子瓒
　　倪元镇翠竹乔柯图并题
　　篝灯共听萧萧雨已是催花二月过翠竹乔柯浑漫兴研山忽觉藓文多　三月二日宿无碍方丈元邺长老命写竹石写已并赋以发一笑云是夕基上人诚蔵主賔讲师同集倪瓒
　　承尘赋鵩已多年雨木霜筠共愀然昨日不堪江上过数声邻笛寺门前双鹤轩人
　　林石萧萧听雨时为摹清閟阁前枝倪迂仙去今何在东海投竿掣巨鲻翠屏道人
　　清诗萧散疎仍宻淡墨淋漓瘦更腴三絶真堪入三昧令人相对忆倪迂　每见云林小幅未尝不佳此纸尤其得意笔也非得荆闗肯綮者能之乎章宪
　　水墨不难于苍古而难于穉秀故春之始阳花之犹含女之早娇香色态趣冲然媚人请以此观云林笔莲峯鹤岭中人汪砢玉题于潄六斋
　　外録
　　瑚网云此幅余得之项楚襄后营殡事售去越二十年戊子初夏复购得犀轴装潢如故步韵诗云瘦墨萧疎髙寄意有生同此黍离过嘐嘐清閟还归我眼底烟云神遇多
　　浄名居士古木幽篁图并题
　　何逊来时梅似雪小山竹树写幽情东风吹上毘陵道为报相思梦亦清　正月十日毘陵故人何士信先生来求予画因写古木幽篁图并赋诗以赠甲寅倪瓒梁溪山水清且竒爽气散入诗人脾云林平生才俊逸江湖着处墨淋漓兴来时作希世笔石上杰出春风枝何其仙梦化飞鹤使我对景成遐思倪云林予湖海故人也以诗名重于世时写山水作木石图人每得之以为竒玩近闻云林作古予不能忘情因题五十六字于右乙夘春彭城镏壖古木修篁景更多江香曾记誓山河灵槎一去无消息细看宣王石鼔歌道林老友吴庚一为曜闇先生
　　流光冉冉逐惊波文物空思晋永和辽鹤重防旧城郭当时风致已无多王璲
　　倪清閟素树幽篁图并题
　　余留湖南时墨庵高士扁舟相过不一月而来数番酒殽殷勤情意甚美醉后偶写此图以赠而丘止善适至复以遗止善虽【阙】　亦可观也至正癸卯五月廿三日偶过伯常徴士斋中忽以相示转瞬十有二年矣世殊事异慨然时同集者徳机隠君也
　　素树幽篁涧石隈当年赠此好懐开如今寂寞空山里谁复缄情折野梅
　　我少陈君才五霜未应白髪视茫茫句哦夜雨懐无已冠看方山似季常夏沼已浮莲蘂碧春衣犹怯树隂凉久知服食清虚甚更试山翁煮石方　海岳庵图旦晚临摹即全璧以归也
　　倪迂筠石乔柯图并题
　　橘春雨夜剪烛坐萧条石上苔文湿堦前蕙草消池塘幽梦逺乡国美人遥古树荒筠翳题诗不自聊瓒老迂遗墨宛然在汨汨寒泉漠漠云满纸琅玕题室含毫频媿续清芬孟载题
　　老夫不向名山老却向何方毕此生白石巉巉秋叶里憨憨鼾睡梦魂清绛霄宫崔白
　　石边古木伴幽篁三友相看耐歳寒几度梦囘明月夜凉隂移处下栖鸾碧树山樵
　　古木疎篁倚石边不随桃李鬭春妍平生留得冰霜操别有幽期在暮年青城山人王汝玉
　　云林生双树雨竹图并题
　　甫里宅边曾系舟沧江白鸟思悠悠忆得岸南双树子雨余青竹上牵牛　余自与庸叔别后不相见近十年矣班荆道旧殆若隔世因写此以赠瓒
　　谁将翰墨写真形思入长空动杳防不谓灵槎空偃蹇却疑翠褏久娉婷烟云晓湿蛟龙影风雨秋生翡翠翎畴昔扁舟曾入梦九疑山色倒空青呉郡金诚之
　　曲全叟赠绿水园翁古木石竹图并题
　　倚石苍苍玉一枝鵞池雨霁墨淋漓谁如绿水园中客落日虚亭独咏诗六月五日写赠绿水园主翁并诗瓒慨想高人竟杳然只于词翰阅清妍当年杖履行吟处竹树娟娟墨沼边城南曹恕
　　搘机石在星槎逺栖凤枝寒旸谷虚彷佛神游清閟阁题诗忍对白头余
　　防翰焚香閍草堂高情常与世相忘如今遗墨人稀得珍重深宜什袭蔵无锡朱升
　　云林生古木竹石图并题
　　剑光出匣耿秋莲磨砺峥嵘濯渭泉为是一番风雨过青枫叶下竹娟娟云林生【为字一作又】
　　懒瓒先生懒下楼先生避俗避如仇自言写此三株树清閟斋中气已投老銕
　　古人林木窠石本与山水别行大抵山水意高深回环傋有一时气象而林石则草草逸笔中见偃仰亏蔽与聚散歴落之致而已李营丘特妙山水而林石更造微倪迂源本营丘故所作萧散简逸葢林木窠石之也竹懒
　　云林子竹石水仙图并题
　　仙子凌波素体轻袜罗微步月华明满怀心事无人説来向潇湘访女英至正乙亥十二月廿四日写为秀卿仙史云林子瓒
　　倪迂赠惟允竹枝图并题
　　岷江疎秀士栖隠阖闾城覔句仍工画看山不爱名棊枰消永日琴调寄闲情摩捋须髯美春苖紫过缨　惟允契友读书工为歌诗而围棊鼓琴无一不造其妙虽逰名公卿间无意于仕进故云尔壬寅十二月既写竹枝奉赠又赋此诗瓒
　　懒瓒遗无学上人竹枝图并题【水墨一枝防萧散】
　　二月六日夜宿幻住精舍明日写竹枝遗无学上人并赋长句
　　春水蒲芽匝岸生阊门山色上衣青出郊已觉清心目适俗寜堪养性灵花落鸟啼风嫋嫋日沈云碧思防防禅扉一宿听鱼鼓唤得愁中醉梦醒无住庵主宝云居士懒瓒甲寅
　　前疎雨过石上晚云生不是云林叟无人有此清云门山居士绅
　　瘦倚清风玉一枝沧溟囘首已尘飞三生石上因縁在应化辽东白鹤归青城山人王汝玉
　　以墨画竹以言作赞竹如泡影赞如梦幻即之非无覔之不见谓依幻人作如是观丁巳逃虚子戏语【隷书】
　　晓出阊门道西山满意青金台有遗墨写得凤凰翎东皋妙严
　　记得曾携枕簟游葑溪溪上草堂幽比来谁识贤君子归卧江南烟雨秋柽居杜堇
　　写竹仍题句僧房一宿淹如何书甲子犹学晋陶潜鹿场居士寛
　　云林墨君图并题
　　陈郎鼓琴初月明能对楚人作楚声江风动地波撼席芦雪扑帐云栖甍每惊逺道意惨怆忽此聚首心怔营赋诗写图以为赠此竹贞徳琴亮清　至正丁酉十一月五日余友陈兄惟允偕愚隠长和过余旅寓为余鼓楚辞一再行因冩墨君并赋长句以赠时夜漏下二刻矣笔硏荒落自愧草草惟允当有以教我也倪瓒元镇赠伯清墨竹图并题
　　市上依疑张伯清药无二价制頺龄何当扫雪栖幽谷为尔松根采茯苓写赠伯清茂才并赋云林子
　　世间谁比伯清曾梦周文与四龄堪笑云林倪处士要将竹实比参苓黄鹤山中人王用韵日下寒溪淡緑霜前野竹双清千里水明沙浄一枝雨偃风横马治
　　墨染湘南竹影杯分呉下莼羮百世云林一子陶韦五字诗名　梁谿倪先生有别业在呉江之上既为伯清写此图复赋诗于右睹物思人临文嗟悼而已初
　　云林竹石图并题
　　黄陵庙前雨过邯郸谷口风生爱煞山人清致纵横淡写秋声　戊申歳三月余避地云间始还笠泽元晖都司以此纸索画竹石并赋瓒
　　去年溪上泊轻舟笑防沧波狎海鸥云去楼空无此客寒林留得数竿秋曲江居士
　　浄名庵主烟竹图并题
　　曾向清湘斩钓竿苍苍烟景暮江寒逺山一脉西来意付与高人面壁看浄名庵主写
　　楼中写竹复题诗客邸春风三月时似假似真真又假古人惟有老坡知四明詹仲和
　　倪元镇霜筠图并题
　　戊申十月十八夜环绿轩中借榻眠舞影霜筠风细细萤素练月娟娟此生寄迹鴈遵渚何处穷源渔刺船染笔题诗更秉烛语深香冷更凄然夜漏午刻写竹赠元度瓒
　　云林生疎竹图并题【纸本小挂幅高二尺濶一尺余题计八行四角有张氏蔵印四】
　　以中每爱余画竹余之竹聊以写胸中逸兴耳岂复较其似与非叶之繁与疎枝之斜与直哉或涂抹久之它人视以为如麻如芦仆亦不能强辩为竹真没奈览者何但不知以中视为何物耳戊申十月七日倪瓒坡翁画竹维画意倪老得诗如得仙今古相望三百载只应诗画出心传马治
　　云林子晴梢图并题
　　雨后空庭秋月明一枝影墨纵横沈君雅有临池兴潇洒濡毫意自清云林写晴梢并诗赠何【阙】贞士七月廿一日书
　　倪君好画复耽诗瘦骨秋来似竹枝前夜梦囘如得见纸斜影月低时季迪高啓
　　云林竹图并题卷
　　老懒无悰笔老手倦画止乎此倘不合意千万勿罪懒瓒　陈君惟寅天倪先生令子也天倪为黄清权高士之甥清介孤峭深似其舅读书鼓琴不慕荣进澹泊无欲以终其身惟寅能守其家法者也世故艰巇安贫自乐穷经学古教授乡里色养得母之欢心友爱尽弟妹之和乐诗文缀缉于以为娯予尝爱其藻丽不羣萧然有出尘之想聊摘数语用叹才华暮春之辰忽过江渚复示新制相与讽咏因成长句以叹美焉瓒顿首三月十日灯下
　　不见陈君动隔年暮春孤坐此江边政忧江阔多风雨适喜君来共简编讽咏新诗非漫尔艰虞逺别更凄然看花相约重相过已放栁条维酒船
　　元鎭摹董源画法并题
　　罨画溪头唤渡铜官山下寻僧水树河桥曲曲风林云磴层层云林
　　山连青黛树深蓝家傍溪云草结庵画史欲存招隠意故将幽趣写江南杨士竒
　　迂翁仿李成笔意并题
　　防宻斋宇静风雨莫萧萧复此获良觏芹菹酒一瓢羣绿澹清閟幽卉崇条世事方疢如聊以永夕朝　辛丑五月十日斋居对雨画此并诗赋倪瓒
　　一时挥洒聊自适把玩如今径寸珠澹泊中含太古意泽之癯有道之腴卞荣为良贵进士题偏头闗万金吾持李营丘真迹至长安萧疎澹宕政如此笔意乃知云林不独师北苑其昌
　　曲全叟山水并题
　　歴过风霜不受欺相亲相近石何危满池水墨香浮硏正是幽人落笔时曲全叟懒瓒
　　爽气初浮溢野藩山高石盎落秋痕树底一明簌簌风声月色寄黄昏伯雨
　　云林溪山图【汪氏旧蔵】
　　逍遥天地一闲身浪迹江湖七十春惟有云林堂下月于今曽照昔年人青城山人王汝玉为伯永题倪懒溪山图
　　疎木晴峦墨尚新清诗佳丽出风尘披图便觉成今古词翰谁能继昔人休休翁盛防题
　　外録
　　瑚网云此幅已失其题语偶録存敝箧因简入之
　　倪云林顾玉山三教小像并题
　　儒衣僧防道人鞋天下青山骨可埋遥想少年豪侠处五陵鞍马洛阳街
　　谓其人有意于荣进与咏歌弹琴诵古人之书谓其濶畧于世故与能扩先世之业昌大其门闾逍遥户庭名闻京都忽自逸于尘氛之外驾扁舟于五湖性印朗月身同太虚非欲防觉于一致而贯通于儒者耶郳瓒造戊戌八月□精舍楼书
　　外録
　　瑚网云崇祯七年闰中秋新霁阅玉山像清腴微须顶笠束玦蹑舄执孔雀尾扇坐云鹤褥有书一册在傍白描如铁线然昔年见一幅其题句则天下作到处后二句云若説向时豪侠事五陵裘马洛阳街所更凡八字
　　书画舫云云林又手写顾仲瑛小像白描师李伯时左方云林题识仲瑛亦自题其上此帧向蔵秀水项氏
　　倪元镇碧梧翠竹图
　　外録
　　书画舫云倪元镇碧梧翠竹图笔势苍劲草草而成絶不类其平时细描轻染畧施浅色防缀乃知此老胸中无所不有耳
　　云林生师子林图并题卷
　　余与赵君善长以意商确作师子林图真得荆闗遗意非王所梦见也如海因公宜宝之懒瓒记癸丑十二月
　　外録
　　书画舫云倪元镇师子林图一卷书法娟秀跋语清真所画柴门梵殿长廊高阁丛篁嘉树曲径小山以及老僧古佛无不种种絶伦止墙角一株梅似属累笔春秋责备贤者予为作此品题正使瑜不掩瑕方是迂翁真相如耳此卷题咏几及百人今皆佚去矣其朱性父手録副本一帙幸尚存云又云有董宰太史跋尾弗及録云赵善长名元别号丹林画师董源其遗迹流葢寡世极贵之
　　倪高士鹤林图卷
　　鹤林图　为元初画瓒
　　外録
　　书画舫云倪高士鹤林图卷为周元真作旧蔵华文伯家今在董宰处欵后有元镇灵鹤词并郑洪来见心胡若思文徴仲等诗赞而董宰跋之甚详前后凡十有八人云其画前作逺山一带中作疎林七株复有方坛一鹤一虽萧疎小笔而逸趣无涯真仙品也灵鹤辞后题名书倪作郳亦属创见元镇又有黄鹤山居图龙门独眺图树石平逺图
　　倪迂天香深处图卷
　　外録
　　书画舫云倪迂天香深处短卷画法尤精题识娓娓可诵
　　云林子赠王耕云山居图卷
　　外録
　　书画舫云王耕云山居图卷极力详整在新安士人家渇欲一见而未得至今尚在梦想记此以俟
　　倪云林山隂丘壑图
　　云林生平不作青绿山水仅二幅留江南此其精者也若近若逺若浓若淡若无意若有意殆是西施轻妆临绿水不胜其态仓卒见之靡不心折据题初写寄赵士瞻后入邹惟一家惟一所托以殁者书法亦遒婉雅胜其生平时王世贞题
　　外録
　　书画舫云云林着色山水当以山隂丘壑为防城东水竹居次之如春江暮霭等制直是赝鼎未可以甲乙论也
　　倪迂春山岚霭图并题
　　东海倪瓒写春山岚霭赠仲章沈君至正九年三月一日
　　秀色云林画未干一峯天柱倚苍寒玉人只隔轻烟霭三尺图中正面看　元镇此幅又入巨然之室谓二米所不迨也张雨阅
　　九龙峯上雨云干影落栖神涧水寒不是天机飞墨妙何由写入画图看　画图妙矣谓二米所不迨然乎郑元祐
　　露草雨苔青不干牀头涧水夏生寒传经长史挥毫处只作当时旧宅看【南涧实张君旧业故云】倪瓒
　　外録
　　书画舫云歴观云林画迹求其气韵生动者当以春山岚霭为冠其拍塞满幅不必言而烘锁泼染尤异世以清逸见赏何足以尽倪君耶
　　倪幻霞春林逺岫图并题
　　我别故人无十日冲烟艇子又重来门前积雨生幽草墙上春云覆绿苔
　　断送一生棋局里破除万事酒杯中清虚事业无人解听雨移时又听风
　　没迳春泥不出门山烟江雾昼长昏糟牀声杂茅檐雨破却隂寒酒自温
　　剡子论诗冀北空晤言千里意常同待晴紫陌堪萦手行咏山光水影中　至正十四年二月廿五日雨郯君九成赋絶句四首云杏花帘幙看春雨深巷无人骑马来独有倪寛能忆我黄昏蹑屐到苍苔　春色三分都有几二分已在雨声中墙东两固桃花树恨杀朝来一番风　十日春寒早闭门风风雨雨怕黄昏小斋坐对黄金鸭寂寞沈香火自温　春寒时节病头风惆怅年华逝水同世事总如春梦里雨声浑在杏花中　倪瓒留宿高斋篝灯为写春林逺岫图并次韵四诗题画上时夜漏下三刻矣佩韦斋中书
　　外録
　　书画舫云传闻此画在浙西朱石门家未及见
　　元镇隔江山色图并题
　　至正辛丑十二月廿四日徳常明公自呉城将还嘉定道出甫里捩柁相就语俯仰十霜恍若隔世为留信宿夜防更秉烛相对如梦寐者甚似为仆发也明日防雪作寒户无来迹独与明公逍遥渚际隔江遥望天平灵岩诸山在荒烟逺霭中浓纎出没依约如画渚上疎林枯柳似我容髪萧萧可怜生不能满百其所以异于草木者独情好耳年逾五十日觉死生忙能不为抚旧事而纵逺情乎明公复命画江濵寂寞之意并书相与乖离感慨之情悰徳常今为嘉定同知于民有恵政即昔日之良常山人也朱阳馆主萧闲仙卿倪瓒言
　　倪云林逺岫树石图并题
　　正月十四日舟过呉江第四桥大风浪中贮水一瓢而去乃赋小诗曰松陵第四桥前水风急犹须贮一瓢敲火煮茶歌白苎怒涛翻雪小停桡是夜泊舟呉江城外人家水月皓然与希言理咏久之明日题壁诗曰人家住近江城外月色波光上下天风景自佳时俗异泊舟闲咏白云篇十五日与希言谒三高祠望江上诸山为写隔江山色图并赋诗赠别白鸥飞处夕阳明山色隔江眉黛横试看三高祠下水悠悠中有别离情十九日雨留陶蓬戏写逺树石岫并録三诗用发一笑倪瓒倪高士幽涧寒松图
　　外録
　　书画舫云元镇高士幽涧寒松图咏按题乃是写赠周逊学者详其风格葢晚歳笔也此图收蔵得地纸质如新笔墨精好神采焕然旧为何元朗故物今在溪南呉氏江南人家以倪画有无为其清浊政为此等尤物品定耳
　　迂翁林亭秋霁图
　　外録
　　书画舫云倪元镇林亭秋霁直幅在震泽王氏笔墨生动奕奕有神兼得元镇四题品上之上又云倪迂文馆图竒峯古木图桐里夕凉图并在王氏竒迹上上
　　倪迂树石逺岫图并题
　　余尝见常粲佛因地图山石林木皆草草而成迥有出尘之格而意态毕备及见高仲器郎中家张符水牛图枯柳岸石亦率意为之韵亦殊胜石室先生东坡居士所作树石政得此也近世惟高尚书能领畧之耳余虽不敏愿彷象其高胜不敢盘旋于能妙之间也因新斋高士持仲杰周君纸素来索写树石逺岫故云至正乙亥六月廿四日瓒
　　外録
　　书画舫云此茂实府君所购后归之王氏府君又有倪迂霜林湍石图小幅清逸不凡
　　云林子耕渔轩图卷
　　外録
　　书画舫云古今画题递相创始至我明而大备两汉不可见矣晋尚故实如顾恺之清夜游西园之类唐饰新题如李思训仙山楼阁之类宋图经籍如公麟九歌马和之毛诗之类元写轩亭如赵孟頫鸥波亭王琴鹤轩之类明制别号如唐寅守耕仇英东林玉峯之类五等皆可览观惟轩亭防为风雅向见倪瓒耕渔轩卷名贤往矣堂构墟矣而徐氏昔年佳胜恍然在目谁谓书画一小技于道未为尊耶
　　倪清閟东冈草堂图
　　外録
　　书画舫云东冈草堂图者倪清閟蚤年笔也作于戊寅七月时年三十有八矣其题语凡三十字絶不类盛年之笔楷法尚未成就乃是写赠希贤高士者草亭中人二面部衣纹极细自非秋林野兴之比本身上有张天雨题咏参笺有杜琼呉寛杨循吉三诗原系周原故物转入刘廷美斋中树石高古人物秀雅真剧迹也近归溪南呉氏闻其家尚有汀树遐岑小幅呉淞山色大幅竝是元镇极品未及见之至今尚在梦想
　　云林生秋林野兴图并题【纸本小挂幅高三尺余濶二尺亭坐一人傍立小僮峯峦无数出没林间】
　　余既与小山作秋林野兴图九月中小山携以索题适八月望日经鉏斋木犀盛开因赋下韵今年自春徂秋无一日有好兴味仅赋此一长句録左方
　　政喜秋生硏席凉卷帘防露浄琴张林扉洞户发新兴翠雨黄云笼逺牀竹粉因风晴靡靡松幢承月夜苍苍焚香底用添金鸭落蕋仍宜副枕囊己卯秋九月十四日云林生倪瓒
　　今年歳在甲午冬十一月余旅泊甫里南渚陆益徳自呉松归携以相示葢藏于其友人黄君允中家余一时戏写此图距今十有六年矣对之怅然如隔世事也瓒重题其左而还十九日
　　晻霭生清晖空照秋影遐眺脩亭虚一览心已领陆继善
　　经鉏堂前木犀黄何人晏坐闻天香迂翁胸中有清癖欲扫繁花归枕囊秋林野兴图亲写百年落落燕都下市门不遇杜长垣残墨谁将手重把治壬子腊月子开至京偶见此图识为云林真笔也因购得之重加裱饰请予题其上葢此图破闇已甚知好者少其亦可谓遭矣吴寛
　　百年遗墨尚精神鉴赏还归杜老真今日长垣传法眼固知少嫩亦如人　顷予读东原先生遗藁其论云林画品云世率以其书辨真赝不知早嵗作尤少漱如其人故予诗云然先生知画之深者也王鏊
　　外録
　　书画舫云右画草亭中作人物二亦自佳所惜纸敝墨渝不称神明焕然耳或云倪迂生平不画人仅龙门僧荆蛮民二幅有之恐未必然续按此图与东冈草堂仅隔一歳何得相悬若此
　　又云丑按元镇卒于洪武甲寅冬叔明卒于洪武乙丑秋在其后十有一年而画本流传者元镇较叔明稍伙良由笔法烦简不同故也近阅张无为天师赠周练师鹤林之图用洪武壬午秋署名乍对似属后人伪题而不知永乐正位诏以建文二年通为洪武之嵗葢实当时追叙岂为赝款耶
　　倪云林雨后空林生白烟图【大幅】
　　【款书】戊申三月五日为周拙逸作
　　外録
　　书画舫云倪云林雨后空林生白烟大幅纵横满纸层叠无穷且设色脱化较城东水竹居小景尤觉渐近自然当为迂翁晚年第一名品本身后有张雨袁华陆颙周南老题咏其钱仲益顾禄王达张枢等绢素诗头亦楚楚可爱生平所见倪画此其指不多屈者矣
　　秘笈云倪迂画在胜国时可称逸品昔人以逸品置神品之上歴代惟张志和卢鸿一可无愧色宋人内米襄阳在蹊迳之外马和之超格律之中余皆从陶铸而来元之能者虽多承率宋法稍加萧散耳呉仲珪大有神气黄子久特妙风格王叔明奄有前规而三家未洗纵横习气独云林古淡天然米痴后一人而已
　　倪幻霞良常草堂图并题
　　和靖处士尝赋诗曰山水未深鱼鸟少此生犹拟再移居只应天竺溪流上独木为桥小结庐以中之大父鹤溪先生自金坛移居荆溪因以中相过话处士旧诗戏为图此瓒
　　珠树风来学鳯鸣玉泉雨过作琴声识得良常洞中路前生我本山卿张雨
　　幽馆晓山如沐断桥春水初生花下班荆酒熟松间散策诗成柯九思
　　结屋政临流水开门巧对长松为待神芝三秀移居华岳西峯倪瓒
　　家住华阳【阙】长松映草堂平生有高致不似贺公狂陆友
　　相近方隅洞良常别有天草堂朝看雨药圃夜舂泉邈矣卢鸿一竒哉鲁仲连君看遗世者若个是顽仙　徳常久索良常草堂诗未就及观华葢山人碧笺书五言因追其韵顷刻成章虽为草堂未至之客可以无媿矣癸未歳十一月望日句曲外史张雨题于荆溪之上
　　想见茅山路深藏隠者庐平生懐胜境此地得幽居林黑时闻虎溪深或见鱼相期学仙侣童子堦除韩与玉
　　每爱良常山水胜草堂松竹更清竒据梧读易猿听拄杖看云白鹤随石鼎注泉香煮茗竹留客夜弹碁晨昏定省营甘防独掩柴扉细和诗李子云
　　身世萧萧一羽轻白螺杯里酌沧瀛逍遥自足忘朋宴漫浪何须问姓名石鼎煮云听涧雨玉笙吹月和松声慿君为问张公子曾到良常梦亦清十二月廿四日冯高士访余笠泽旅寓相与游从累日其操行孤削居处简易有古高逸之风从容话及徳常明公学行之美与仆交义之笃因言欲以书札枉问以仆深相怪恨遂不复作记此无他听双鳬谗谤之过也双鳬以十年前博易之物翻悔不遂竟嗔恨而去知其动兴谗于其所识非特执事也鼠辈小计仆固不恤但可笑耳王半山面有黒防人教用园荽煎汤洗面半山曰天生黒于予园荽其如予何但执事不明之愆则不可逃一人誉之从而敬之一人毁之从而怒之可乎所谓惟君子能好人能恶人不知好恶贱子于明公之前者君子人欤非耶其亦在听言之审耳执事以为何如谨以奉问千万还示数字幸甚尊君鹤溪先生侍间道瓒懐仰之私也瓒再拜
　　云林荆溪清逺图并题
　　荆溪吾国良工制墨善吹箫好与贤士大夫游张贞居每馆寓其家舟篱傍兴尽便返故国良得贞居翰墨为多今年夏予以事至郡中泊舟文忠祠后国良便从溪上具小舟相就语为援箫作三五防慰予寂寞并以新制桐花烟墨为赠予嘉其思致近古遂写荆溪清逺图以遗之实至正十年四月廿一日也东海倪生记倪东海仿高房山山水并题
　　无锡王容溪先生尝赋如梦令云林上一溪春水林下数峯岚翠中有隠居人茅屋数间而已无事石上坐看云起高房山尝绘之为图贞居诗曰歌此夫容窈窕章山隂茅宇日凄凉不是笔端天与巧谁割云山与侍郎今已亡失余戏用其意为图赠仲晃辛亥春倪瓒余谢病将还小陇道谒梁侍郎顾先生祠就宿宝云禅舍是夕王仲晃相与论心久之而去明日过晃见先友倪幻霞所画且获观王容溪张贞居二公诗词还晃徴赋苽村亦为长短句一阕衰惫之余一时清兴殊洒然也
　　檐耸数株松子村绕一湾苽米鸥外迥闻鸡望望云山烟水多此酒进玉盘双鲤梧溪老人王逢时年六十有五
　　云林竹树秀石图
　　断剑故留碧错刀终有神坡陀嵗寒色不似醉时真饶介
　　乔木千章高出云幽篁几个石嶙峋平生丘壑真成癖莫怪乌藤来往频于思缉
　　苍然古木石岩幽移得江南一段秋共説倪君知籀法数竿萧洒更风流高巽志
　　木落秋吟夜露翻山空无人石榻寒不似君家子午谷云旗昼下都坛唐肃
　　云林之树森如玉春雨琅玕长更多使我临风重懐想幽篁嘉木共婆娑薛毅夫
　　流光冉冉逐惊波文物空存晋永和辽鹤重寻旧城郭当时风致已无多王璲
　　长忆山中旧草庐苍崕古木共扶疎今朝偶尔看图画便拟身同木石居永嘉陈允明
　　支几灵石堕星河夜半虹光发涧阿忆在栖神山下宿【阙句】张简
　　清閟当年风度云林此日襟期每向诗中见画今于画里观诗卢充
　　三春雷雨苍龙角万里云霄翠凤毛怪得君家图画里虚凉月夜萧骚余铨
　　熊君元修徴予诗适云林过而见之讶曰此余旧所作今忘之矣仆因戏之曰对面不识梁武违机优孟善为孙叔敖识者骇其抵掌谈笑然九方皋具眼当不在骊黄牝牡间也遂相与一笑且赋诗曰相思喜似人相对忆风神亲见云林面分明识主賔时至正癸卯二月一日姜渐题
　　云林竹图
　　瑟瑟清风响翠涛青鸾飞影下亭皋何人吹断参差玉满地月明金错刀銕笛道人
　　广平旧作梅花赋銕石心肠妩媚辞高士岩前清赏足月明竹外写横枝
　　笠泽庄头道士家书林风竹翠交加新梢便有凌云势高出墙檐扫落花　张简
　　粲粲碧玉枝托根在昆仑日出四海静影拂青云端君王爱直节树之黄金门华繁实且多持以慰青鸾永嘉文信
　　海上琅玕碧玉枝纷纷苍雪带云飞仙人拾得青鸾尾裁作朝元翠羽衣本初
　　云林写竹与梅岩自比清贫太守馋苍翠满庭都似玉一枝先喜出松杉李绎
　　凉隂一片在湾碕墨卷苍龙起砚池记得月明江上见秋风吹折玉参差如一道人
　　清閟阁前烟雨春梅花岩里玉生尘老懐不听参差曲却剪横枝赠野人杨基
　　风叶响秋林烟梢带夕隂美人离逺思湘水夜来深谢徽
　　云林不作桃花赋能为梅岩写竹枝雨过粉香浑欲湿月明清影似曾移静临童子敲茶臼隠接吾家洗硏池日暮天寒倚高翠絶胜雉尾露宫墀王逢
　　堂上娟娟竹翛然悟澹游南风时隠几不复梦洋州王宥
　　我爱云林竹绕池繁隂映水翠漪漪十年不到萧闲馆却写秋烟慰所思周彝
　　秋思与秋影闲斋助夕清幽人梦回处烟鸟月中鸣高啓
　　美人华翠裾歩入虚堂里月落听秋声忆在湘江水天台葛
　　倪云林简村图并题【纸本小挂幅水墨小山叠涧夕景清润】
　　壬子十一月余再过简村为香海上人作此图并诗其上云
　　简村兰若太湖东一舸夷犹辨去踪望里孤烟香积饭声来逺防竹林钟避炎野鹤曾留夏息景汀鸥与住冬慧海上人多道气言漠宻澹相从懒瓒【书左角上】
　　湖头兰若人稀到竹树森森夏积隂碧殿云归去上方风过暮钟沈映阶闲蘤无生法隔岸长松不住心欲与能仁尘外友扁舟重载作幽寻洪武甲戌五月能仁交侍者请题其上援笔漫书衍【书右角上】
　　倪幻霞丛篁古木图并题【纸本中挂幅水墨石间古木苍然新篁娟秀】
　　【款书】云林生为元晖都司写【书图右中间】
　　晖五字为君休今日元晖却姓刘解道眼中【原迹中字防去】前无味句藂篁古木思悠悠　己酉五月十二日元晖君在良常高士家雅集午过矣坐客饥甚元晖为沽红酒一罂麫觔二个良常为具水饭酱蒜苦荬倘佯遂以永日如享天厨醍醐也后以余旧画竹树索诗因赋王元举明仲张徳机咸在焉瓒【书右角上】
　　老树槎枒节未摧凌霄耸壑倚岩隈此君拟结歳寒友生意春浮紫翠堆嵗在癸未暮春望越九日梅隠叟敬跋【书左角上】
　　倪云林子安淡室图并题卷【纸本高九寸余长三尺八寸水墨竹树小斋倚山临水笔墨间滃然元气】
　　欲写新诗尘满几味我迂言淡如水白云淡淡何从来伴我孤吟北里酒味甘浓易变酸世情对面九疑山白云且结无情友明月幽禽与往还　八月廿日过道宗云栖楼命予赋子安淡室诗因赋并图是日疎雨生凉山光满几殊有幽兴也瓒【书图尾】
　　倪迂品行高洁故笔墨清逺虽一木一石有山林隠逸之度非后世能于防染者所敢效颦也若云以六法中求之又非深识倪迂者明古先生出此卷示予谨以斯语告之吴奕识
　　过雨山如罨画明溪声直到白云亭云遮不断溪声去流出平芜两岸青
　　白髪云林老画师一生辛苦竟谁知何须更上峯头望满目清秋满目诗黄云题
　　云林漫写云林意笔底纵横妙入神多少洛阳骑马客千年空作草间尘【原迹落年字补注尘字下】朱果【右三跋书洒金蓝粉笺装后】
　　云林小像
　　才之英徳之精坐松石俨像形噫安得斯人兮复生天保赞
　　产于荆蛮寄于云林青白其眼金玉其音十日画水五日画石而安排摘露三步囘头五步坐而消磨寸隂背漆园野马之尘埃向姑射神人之冰雪执玉弗挥于以观其详雅盥手不帨曷足论其盛洁意匠摩诘神交海岳达生傲睨玩世谐谑人将比之爱佩紫罗囊之谢安吾独以为超出金门之方朔也句曲外史张雨赞
　　骨如鹤目如虎即之而云凝望之而霞举不据槁梧而吟乃箕踞长松之下吾知其为马少游之徒陶景之伍然倜傥之气足以糠粃一世清逺之懐足以游览千古戢其光芒约之规矩扬乎宴安之暇循循乎问学之聚如是而带经以鉏者此一泰宇彼一泰宇京口陈方子贞赞
　　倪元镇墨竹图并题【纸本高二尺四寸濶一尺】
　　酒侠诗狂一世豪澹然如见古陶匏珍羞直欲奴呼酪险语真能仆命骚夜话挑灯君独赏朝餐把酒我偏遭异乡又遇同乡客留宿寒防饮老饕　至正甲辰十一月十七日在呉松学宫南池之賔兴堂将与仁伯广文谢别复为乡友何君置酒留宿因写竹枝并走笔赋此留别广文云是日同集则杨太史仝陈包三助教也倪瓒
　　何郎汤饼亦人豪况有縻郎吹凤匏但觉高歌惊野老不须痛饮读离骚铁枝勾锁无双价画鹢遨游定几遭为问故人髯博士能分廪稍养吾饕杨桢次韵
　　倪高士山水并题【黄宋纸本长三尺濶一尺六寸】
　　春渚芹蒲秋郊梨枣西风沃野収红稻檐前炙背媚晴阳天涯转瞬萋芳草　鲁望渔村陶朱颜岛高风峻节今如扫黄鸡啄黍浊醪香开门迎笑东邻老　曲全叟倪瓒至正甲辰八月廿三日书
　　云林霜柯竹石图并题【纸本挂幅高二尺二寸濶一尺二寸】
　　十一月灯下戏写竹石霜柯并题五言
　　久客令人厌为生只自怜每书空咄咄聊偃腹便便野竹寒烟外霜柯夕照边五湖风月迥好在转渔船云林子
　　去年溪上泊轻舟笑防沧波狎海鸥云去楼空无此客寒林留得数竿秋曲江居士图【见云林竹石图跋】懒瓒先生懒下楼先生避俗如避仇自言写此三株树清閟斋中笔已投老铁在素轩醉笔【见云林古木竹石图跋】
　　倪幻霞画并题【有元印五方】
　　十月江南未陨霜青枫欲赤碧梧黄停桡坐对西山晚新鴈题诗小着行己酉嵗倪瓒【诗见林亭晚岫图】
　　云林君所爱故号倪云林云林嗟已矣对画劳苦吟云兮何冉冉林兮何隂隂茅亭镇虚敞苔径空幽深石既长绿髪水还鸣瑶琴岂无好事者一尊重登临不惟今视昔亦犹古视今而我阛阓客云林有风生欲免山灵笑杖履时逺寻囘首仙游隔几尘画里人题诗报新鴈小院暗移春歳庚申王逢题于薛竹村之故第
　　倪云林清逸图并题【纸本小挂幅高二尺五寸濶一尺二寸】
　　吴市隠者傅古民世为金华之义门去乡居吴三十载针砭疗病穷渊源只今年已七十四生子在乳如曾孙养生有道秘神诀烹链服食身常存去年暂归旧乡县悲如归鹤返故邨宴坐初平叱羊处起餐霞气观晨暾日行百里不困顿今复来吴栖水云居然孤凤止榛棘蔚彼众萧蒙芷荪家徒四壁集风雨古木幽筠隈石根固穷好义明取与邀我对月开清尊吴宫越馆走麋鹿残山剩水惟烟云酒酣长歌踏筵舞荷花落羽何缤纷感今懐古意凄恻高义非子吾谁论濡毫擘纸写清逸醉语骇俗抒烦寃何当与子橘中隠坐玩清景穷朝昏七月十日写此图并为长歌赠古民先生瓒
　　倪高士竹树野石图并题【纸本长二尺八寸濶一尺一寸水墨枯树一株竹石间之】
　　陆子泉边旧日踪阖闾城里又相逢忽思翳石千藂竹政傍当一个松仆与明复孝防一别十七年矣解后于万夀方丈因写竹树野石并赋絶句以寄意云倪瓒癸夘二月一日【行楷书图左角上】
　　修竹双竿石一拳槎枒老树独参天故人自别呉门路尚忆枫桥夜泊船永喜林常【行楷书右角上】











　　书画彚考卷五十
<子部,艺术类,书画之属,式古堂书画汇考>
　　钦定四库全书
　　书画彚考卷五十一
　　刑部左侍郎卞永誉撰
　　画二十一
　　元
　　王　蒙
　　王叔明天真上士像并题【单条】
　　至人遗庶类建道开鸿蒙云销纤翳尽廓如太虚空微笑举世人尽为尘所髙山安可仰欲追杳无踪千春桃花岩宴坐谁与同
　　山中有一士白髪垂两肩手防石上云黙坐无一言泉响茅屋下花落石岩前众人汨頽波彼独全其天骑鸾雾中客胡乃称神仙　黄鹤山中樵者王画并诗能空一切有为法可断百年无了缘一喝一棒赢得机先不立文字却用赞诠要识天真真面目分眀只在未生前兰雪坡刘易
　　海门有大士其名曰天真未离世间相不曽生一尘至正乙巳夏午日沈叔野拜
　　大士蚤闻道拔足出凡尘被髪过雨耳貌若鸿荒人解屦坐苔石松隂庇其身沈黙寡言説于焉养天真朴素坚自守孰得为缁磷世人徒耽慕绘写想形神何由往相觏同乐万古春环中老人鲍恂海隅蕴秀异灵誉妙无踪阳辉散空花潮音震祥风慧识啓荒寂慈喻拯罢癃永言赞宏化揆道将无同张翨
　　山中説法者天上讲经来欲补髙僧传惭无太史才山隂胡隆成
　　叔眀图天真像笔力精到非天真莫能致叔眀非叔眀莫能图天真诚所谓一代人杰也石门山人明秀拜观
　　外録
　　瑚网云右画在宋楮上左有大松二枝偃盖下一头陀盘膝坐石上石下有流泉一派此幅纯用焦墨而苍莽闲雅动人叔眀得意笔也
　　黄鹤山樵太白图卷
　　搰搰追三月极儗加精致便欲无此卷后辈岂可易右题王叔眀太白图沈周
　　王叔眀稚川移居图并识
　　葛稚川移居图【分隷自书图首】
　　昔年与日章画此图已数年矣今重观之始题其上王叔眀识
　　外録
　　瑚网云稚川执杖左携一鹿后老妻骑牛抱一小儿二童随之重山复岭秀润之笔非防常潦草者比
　　黄鹤山人石梁秋瀑图并题
　　至正辛丑九月三日与陈征君同宿愚庵师房防香烹茗图石梁秋瀑翛然有出尘之趣黄鹤山人王写其逸态云
　　梁挂飞泉遥喷雪山间疎树静含香幽人自爱清秋景闲坐虚牕对夕阳周伯昂
　　一道飞湍万壑流平林如织锦光浮山翁独坐有何事洗耳端来笑许由耕云题
　　林际飞泉银汉长水边细草紫蘅香奔流峡底云雷起疑在匡山瀑布傍陆有恒
　　黄鹤山樵洞天清晓图并题
　　雾阁云缥缈间丹崖玉树絶跻攀桃源只尺无人识海上徐生漫往还黄鹤山樵
　　一生居士精神健此笔前生应画师南郭子綦今防我东方曼倩不逢时涧溪岩岫絶幽逺草树云烟相蔽亏亦欲求翁写东绢只惭投老买山迟河东张翥
　　山上出云山下雨树杪飞泉千丈吐何人结屋云泉间满地松隂如太古丹溪老仙性爱山芒鞋竹杖不放闲江湖安得具小舟挂冠来与此老逰金谿金霖
　　千岩万山白云心自闲结屋万山深处也分得云半间　人生良鲜欢世事纷纷行路难早处同防瑶草莫把当画图看壶中
　　金涧飞来晴雨莲峯倒插丹霄蘂仙楼阁隠岧嶤几树碧桃开了　醉后岂知天地月寒莫辨琼瑶一声鹤呌万山髙画出洞天清晓筠庵
　　黄鹤山人乔松絶壑图并题【一本作至正十三年二月晦日倪瓒写题诗与此同】
　　萧萧风雨麦秋寒把笔临摹强自寛幸赖俞君相慰藉松肪笋脯劝加餐　甲寅四月廿三日风雨中达侯茂异相访于晚节轩中因为写乔松絶壑图并赋题黄鹤山樵王
　　黄鹤山樵仿右丞笔其昌
　　此王伯谷家蔵曽见于南有堂今复与宰同鉴如见社中人继儒
　　叔眀千山春霁图
　　大峯巑巑碧烟起小峯戢戢树如荠人家住在涧之阿面面轩翠微里我曽采药岩西东石门路滑花蒙蒙行看野雉雊朝日坐听闲鸟啼春风可惜别来时节改地变山倾三十载只今虽苦混泥涂见此崔嵬兴长在呜呼安得倚空之梯九千尺独上其颠絶声迹林下野人
　　髙林蔼春霁野水浸平沙山脊浮云合岩腰细路斜携琴向江寺沽酒到渔家归去幽居晚山僮扫落花立庵
　　万壑千岩里萧然独掩门何当从杖履半日共琴樽江隂卞荣
　　万叠千峰凝翡翠一溪新水涨蒲萄仙翁际此风光好防杖携琴步野桥吴僧肃嘉
　　王叔眀仿米海岳山水
　　王郎笔力追前辈海岳新图入卧游独鹤眠松犹警露孤猿挂树忽惊秋陶潜宅畔五株栁范蠡湖中一叶舟同煑茯苓期嵗暮残生此外更何求瓒
　　叔眀仿巨然山水
　　余见山樵画多矣无不规摹古人遂足掩抑古人者云林所谓五百年来无此君不虚也然诸格中以仿董巨为最此幅仿巨然又叔眀平生第一得意笔
　　画家以皴法为第一义皴法中以破网解索为难惟赵吴兴得董巨正传要用此皴法脱尽画院庸史习气叔眀是承防甥故犹似舅此幅置吴兴画中不复可辨也其昌
　　黄鹤山樵清渰垂钓图并题
　　君家清渰上垂钓绿隂中露湿芙蓉月香销菡萏风移舟入烟渚横笛坐花丛自识忘机客无心问塞翁黄鹤山中人王叔眀画并题
　　画法摹书法求之董巨中宋朝输米老五代有杨风暮景烟霞窟秋山桂树丛惜哉黄鹤者已作雪眉翁延陵山樵遂初题
　　茅屋烟霞里乘闲理钓披图无限意书此慰相思文江邓九渊
　　外録
　　瑚网云此图为姑苏寒山赵氏家藏其女孙字子恵者于癸未菊月携过禾中尚有宋人西母像冠服殊古雅元顾定之墨竹潇洒多出尘之致赵仲穆画美人题笺得苏汉臣姿态而锦文絶非庸笔可到周东村武王梦卜图疑是周官白描仇实父作钟馗防蹇虽赝乃后随卒肩一大筐筐内缚诸魑魅有数小足挣筐外幻甚又子惠写生种种是没骨设色纤艶若移香影不下其母端卿也余时得其过墙红杏便面及绢素花石题蝴蝶花间蝴蝶舞款书扶风马昭徳戏墨更许补右丞诗意云
　　王叔明溪山深秀图卷
　　溪山深秀　黄鹤山人王
　　秋风动岩树归鸟何其翩我思岩中人可以乐忘年夫君本词客画手故作妍吴中图画薮肯为时好迁上岩云积雪下岩水鸣展卷才数尺坐对两忘言句曲外史张雨题
　　王叔明为文敏外孙而其画法自立门户别具一种姿态与文敏无一笔相似其品格不下文敏宜矣髙啓
　　黄鹤山樵精于绘事为古今独步故此卷不越防丈而山川掩映溪谷萦纡杯木森茂屋宇参差俨然有千里绵延之势而且用笔遒媚神采烂然倪云林称其笔力能扛鼎五百年来无此君观此岂不益信临川危素
　　叔眀乐琴书所图
　　清河张公有秩蚤以眀经登第为天子耳目官退食之余不忘琴书之适故颜其燕息处曰乐琴书所而叔眀为图之洪武念三年十月望益斋王彦文跋
　　黄鹤山人溪山髙隠图并题
　　我于白云中未尝忘青山城府吾奇观知往不知还往者不可劝来者又谁闗卧看飞鸟还山青云自闲至正十八年三月廿七日吴兴王叔明为仲贤画
　　叔眀谿山高逸图
　　【款书】黄鹤山人王叔铭画
　　外録
　　书画舫云吴能逺示予黄鹤谿山高逸图系晚年笔款楷行楚楚画更悠然
　　王叔明花溪渔隠图并题【纸本】
　　御儿西畔霅溪头两岸桃花绿水流东老共酣千日酒西施同泛五湖舟少年豪侠知谁在白发烟波得自由万古荣华如一梦笑将青眼对沙鸥黄鹤山中樵者王为玉泉尊舅画并赋诗于上
　　终日垂竿古渡头时人谁识旧风流暂依此处种桃者还忆当年载药舟对景使人懐角绮入山容我问巢由得鱼沽酒共妻饮一醉忘机笑狎鸥邥良次韵
　　外録
　　瑚网云此图有二其在吾里项氏者笔气髙纵意态苍逺有邥良和诗较胜新安王氏所藏而余有文五峰临幅自题云漫迹为渔已息机青山绿水日相依一年好景惟春昼栁絮桃花燕子飞
　　黄鹤樵者长林话古图并题
　　长林话古图【分隷自书画首】
　　铁篴道人从山隂来余值之有余清斋云其处丘壑幽防乔木秀郁僧磬云埋邨炊雾杂古趾犹存典刑髙人多于寄傲听罢神悦老铁复约余秋深偕游焉作此以订未来因缘至正八年春二月四日黄鹤樵者王子草树离离落照间清言输与两翁闲就中消受无人防满耳清泉满眼山文璧题
　　王叔明山萧寺图并题【纸本单条】
　　独立风前认去鸿阮生何用哭途穷空江水急寒潮上大野风来落日红木叶乱飞萧帝寺云情偏防楚王宫酬恩千里懐孤剑行李闗河惨淡中
　　邉城鼓角怨清秋起坐遥生闗塞愁露气下垂羣树白星光乱防大江流百年南北人空老万井升沉世若浮不为五湖归兴急要登嵩华看神州　黄鹤山樵王叔眀诗画
　　外録
　　瑚网云叔明又有萧寺风雨图卷为华谿叟沈良跋俞焯题于都城寓舎云间张逺识
　　黄鹤樵者鲁男子闭户图卷【着色人物】
　　雨倾风吼黑漫漫半死花枝失槛栏肉颤不禁珠泪迸全无恻隠不相看
　　嫂溺手援尚可为坐懐不乱是吾师颜家叔子亦鲁产难媍相依执烛慈　銕笛道人题
　　王叔明南邨草堂图【纸本浅着色】
　　南邨赋并序【赋内小字自注】
　　南邨九成陶先生别称也先生世家天台幼岐嶷十嵗父兄口授以伏生书即成诵二十有志于科名执笔论当世事主者忌之即拂衣去将返乎天台守先垄适寇砦于乡归弗克遂宿留乎云间因籍焉树防往来不离乎九峰之南人皆以南邨先生称之年已七十余矣著书累十万言不自知其勤也立身之洁终始弗渝真天下节义之士哉陈留张枢同乎先生之出处合乎先生之心志年相若也又相知为最深故特为之赋以道先生之髙情云
　　予将行乎行何居【音基】乎思取友于遐陬慨名节之不立兮将何征乎儒流饰时妆以竞好兮曽弗赧夫前修索琼茅以筳篿兮藐四海之焉求灵氛盱衡以告予兮道无法而不周尔何瞀瞀于所从兮务因之以逺游谅前圣之可征兮斯焉岂无君子推古道以谘询兮固殷周之多士山嵗寒以落木兮郁苍苍乎松栢凤飞舞而綷防兮粲云章之五色尔何遗乎美好兮弃荆璞而弗识望隠处之嵯峨兮泣平睾之广衍纷众树之蓊薆兮羃文华以芳绚彼美人之修嫮兮眷行藏于婉娩被庆云以为衣兮濯甘泉以自洁览瓮牖于朝光兮听天鸡之啁唽表谔谔以无磷缁兮矧规旋而矩折挽芳馨以弥章兮函荾荴【上音虽下音敷】以俟风也矫中立曽弗倚兮又何疑乎屡空也乱曰南有村兮云间烟九防兮倚似青山星东璧兮煜江西流兮潺湲草生兮书带风转蕙兮泛崇兰披汗竹兮霜斑斑菊晚节兮桂花丹鸢飞兮鱼跃波动荡兮天寒云间非夫人吾谁与兮又何妨遗逸乎商顔
　　桑柘村深泗水南居民耕织力田蚕草堂灯火书声起锦里杯盘野兴酣抱负久知经济用栖迟惟恐利名淹扁舟来往鸥波里时与髙人共盍簪泰窝道人吴兴钱云
　　南村老人清且癯闭户十年工著书诸生解问雄字使者空求颜阖居推山在夕阳野扫迳栁垂春水渠卜邻若得遂吾愿日日抱琴无日虚吴郡张洙
　　南邨草堂记
　　南邨草堂者陶君九成先生隠居之所也先生性冲澹不乐仕进厌嚣尘湫隘遂徙家南邨焉邨之俗悉事农桑沟洫经正禾麻横从鸡犬声相闻桑梓之隂蔽野当古蹊曲水乔木童童若车盖而秀郁者又不可以名状也俗尚淳厐诡行异服者屛不与处而田叟野老知古今非法言不道率子弟之趋事赴功者弗后期暇则相与饮劳岁时伏腊有加焉以故先生乐其里俗之美愿为终老也齿少且贱承交于先生者有年矣不自意终嵗竟生浮湛而所谓南邨草堂者尝一接于梦寐间也衰老荒落焉能以文为哉窃惟尔祖陶处士为晋一代伟人方其居南邨也必曰闻多素心人乃往居其宅当时交际者岂无名公钜卿而髙堂数仭丹楹藻棁者何欲而不得而独圜堵萧然介然不与世狎其懽悰畅洽乃见于田舎数人由其素心暴白以此而感彼不以一毫有累于其中千载之下闻风而企慕况在其子孙心同气应者乎诗曰惟其有之是以似之是为记沈譔
　　晨旭兮熹微宿露兮凄其君子履兹兮惕焉孝思追先徳于久逺兮敬厥祀而弗遗　春露祠江沙兮如雪野竹兮森列眷言故友兮绸缪话别啓柴扉以循步兮见衣上之明月　月色柴门厥居兮髙明秋爽兮气清简编舒卷兮对此韩檠羌伊吾之不絶兮惟圣贤之是程　秋声馆西畴兮春及东作兮靡忒戴星而耕兮冐雨而息彼冕绂之虽贵兮宁易予之袯襫　袯襫所　吴郡顾禄谨中譔
　　南村记
　　横泖去吴淞不五十里自泖而支于东南者曰泗又东而水势益险峻曰蒲潮汐往来折入于海西睇九山若凤翥驰犇云卧中伏烟雨霁苍翠落几案并横泖而聚者为村民俗尚古吾友陶九成先生筑草堂以居焉先生读书养素得其趣则曳杖于松蹊菊圃之间疲则箕踞于平坡磐石之上或登髙眺逺则九山之秀与目谋泗水之清与心谋林木之蔚茂者与神谋也号曰南村盖有得夫晋庾亮登南楼于清秋之际陶处士见南山于采菊之时矣记未获来征余言余曰亮本晋清谈之流闇于识而短于才驻师武昌未闻有所规畧至末路之穷乃乘月南楼与浩辈坐谈以为兴复不浅竟无补于中州之多故吁亦疎矣若处士则悠然南山其澹泊深逺之情忧思感慨之状付之忘言视亮之谈咏光景岂不霄壤哉今先生所居之村平林逺岫拱立离向辟其门则知宇宙之恢廓敞其轩则知云烟之聚防凿其牖则乌兔之飞走者在乎目之一瞩也此南村之所以为南盖本于南山悠然之趣而南楼之赏不足以喻夫南山之胜南山之胜即先生南村之胜信可知也他日予舟南归当携琴访先生于南村坐南村以鼓南风之操斯又一时佳兴云洪武甲子冬十月十日东吴全节譔并书
　　草堂结构溪南村南极夜照如朝暾南村老人应星象北山徒着移山文钩看云自怡悦银蟾飞上青山缺乌皮晓坐凌秋空金碧九朶开芙蓉东村挝鼓迎春社西村育蚕盛桑柘甘霖既敷停桔槔禾黍秋深接农舎老人此时心炯然沧霞潄玉希神仙长生岂无石间髓洗耳更有山中泉爬罗剔抉藏奇古草堂又作图书府析分穗书精鸟书陈仓亲鉴宣王鼔浣花溪头花自春浣花老翁徒苦辛乱离奔走皮肉皴何如栗里羲皇人羲皇人岂求仕八十余日缚尘市一朝解印赋归来木落南村避征使南村五老居赤城赤城绕屋烟霞明壮年东游不归去袖挟宝剑双龙精厥祖移家金积上山中避人呼宰相雪斑老鹿驾轻车路入桃花隔封壤子孙蔓延多隠居眼方独授丹台书草堂昨夜烧丹灶丹光一道飞虹蜺嗟我尘寰苦烦扰仰视南村若三岛欲携铁杖叩髙堂引访安期索枣陈留张璧识
　　外録
　　书画舫云叔明南村草堂图一轴为陶九成作纸本浅绛色脱尽画家蹊径纯以逸趣发之品在林泉清赏之上今在项氏
　　王叔明萝薜山居图并识卷【小卷纸本】
　　绿萝蔓苍壁花香散春云松房孤定回袈裟留夕曛山髙萝月白独立霜满巾回风振曽巅崖雪洒余芬昔在净名室雨花不霑身心空诸观寂漏尽本无因孰与幽境防赏竟去纤尘心期后来者矫首空嶙峋　余在龙河济津持此卷求余画萝壁图并赋此诗老全室一见颔之而微笑是夜余闭户熟睡夜深扣户甚急起观之乃全室也口诵前诗数回相与唫笑至五鼓方去及旦遂题于卷首香光居士王叔明识
　　石壁挂青萝禅房在其下松枝裁作扉茅覆不用瓦若人百念忘襟懐自潇洒行看坞云生坐听岩泉泻怡然朝复曛在境无取舎于中亦不存何有空与假一从入山来见山不见野寒拾千载人谁是同流者壬戌秋全室叟宗泐识
　　开士栖禅萝壁下茒舎才堪庇风雨堦前只尺生白云檐底防常卧驯虎一念情忘万境融印心不用楞伽句饥有松华渇有泉屋破自牵萝薜补媿我移居山不深又着袈裟聨鹭序圣恩念老赐还山濯足灵源访支许防稽具庵如玘
　　青山多绿萝绵绵挂石壁秀色无春冬佳气连朝夕中有坐禅房岩扉窅而寂日出芝草香烟消琪树碧心空境亦忘居安身自适不学解空人天花绕其席洪武十七年四月一日南屏山人同庵彝简记
　　县崖薜茘接云长政爱幽居在上方凉月纷纷秋弄景晴隂冉冉画生香故依青壁置兰若差胜翠微开竹房况是千岩揺落后盘空秀色更苍苍中吴道
　　萝壁非常玩髙僧独爱之苍松同夀色老石借春姿引蔓斜连屋垂花直下池茶筵宾客散坐到月来时钱塘沙门徳祥
　　青萝壁下一僧房长日惟烧一炷香风在竹栏人在定鸟啣红柿落柴牀　余侍先师于南屏时见题此卷意不尽复述一絶迨今四十八年矣西宗意藏更出示故书于后前中峰守彝书
　　萝壁山房记
　　山房以萝壁名者乃昔济上人禅息之所也上人字津性纯粹清雅以解吟工书鸣于禅林当时名公多重之者王君叔明为绘山房图题诗识之全室存翁具庵同庵止庵诸老师皆声诗咏美津既殁余五十年诗卷今为西宗意藏主所有予来南屏一日西宗出卷示予且曰意生也晚志慕古人当宗门全盛时诸老宿以道学相倾意以是时不得身侍巾舄于其间为歉岩居谷处草座麻衣世虑澹如独慕古之心时往来于懐也忽交与有好事者以萝壁山房诗卷见遗展玩欣然如亲接对古老顔色因自喜以所居山房就名萝壁其图与诗如予素有而复归于予者也夫道目击耳闻无乎不在顾力行何如耳岂不闻灵云师之于桃花孚上座之于画角闻击竹声见弄师子皆足以发明向上一着子慕古人志在古道盍以灵云辈自任岂求于彼而不察乎此必俟得古道于古人耶子其朂诸若乃山房名实今昔不二诸老师所赋诗见之矣是为记宣徳五年秋九月初吉净慈住山天台沙门释正需书
　　苍珉逗纤根翠蔓郁盘结叶宻珠璎悬枝断钗股折悠悠罏篆销寂寂啼鸟歇味禅坐深更虬髯弄明月前普福住山大振
　　叔明灵石草堂图【纸本水墨挂幅】
　　草堂之灵钟山下灵石山中有草堂堂前森列皆石友具服再拜庸何妨晴岚入凝研席暖芸吹香扑书帙客来无物款清谈旋束荆薪煮灵石梦庵
　　坐深残醉醒卷草堂开拥座千峯出横空一鹤来晚风松落子时雨石生苔却忆山中客披图日几回彭城刘
　　山中灵石碧嵯峨髙士茅堂住涧阿几树松隂当户宻四时岚气入帘多依依猿鹤常相近寂寂亲朋逺不过遥望西岩皋落处临风时咏考槃謌吴人钱绅
　　黄鹤山人芝兰室图并记
　　宝石泉壑　王画【篆书】
　　苾蒭香草也西土以名僧言其芳芗逺被薰袭羣草气变形随亦由僧之化俗使其改恶从善也楚骚以蕙荃比君子萧艾喻小人举世皆爱蕙荃而恶萧艾古今人情之所同固无间于遐迩也薰莸不可以错糅言君子小人不可以同处也灵均辞微而防逺至如采三秀于山间纫秋兰以为佩言善人君子终身亲近不可逺也古谚有之与善人交如入芝兰之室久而与之俱化夫芝瑞草也一茎五色三秀九岐菌生嵩华丹屋之上食之者千嵗不老兰香草也绿叶紫茎丹葩玉菡越山楚泽幽芳袭人此二物草中之瑞而香者也集而为室坛壁楣橑无非芝兰虽以菉葹之滋蔓荼莸之苦臭淹渍既久安得不渐其瑞而染其香哉今以刚愎之资柔佞之质得与圣贤久处服其衣冠听其言辞周旋礼乐左右规矩恶得不与之均化哉逺而西土近而中国圣贤之教人每取喻于草木盖此之易晓而乐于从善也钱唐有大苾蒭曰古林昌公幼祝发于宝石山律戒精严智慧明了金函秘典日诵万言于是分净慈之半席主法防之坐元暮年筑室于城之东偏绘塑大觉金身圆通素像歌呗赞诵不舎昼夜乃辟西清离立奇石移植紫藟树列兰荪倚槛则清心濯目冯轩则衣芳佩馨光沦日月香动彻飚古林于时宴坐室中招诸徒立庑下语其法嗣善福曰树以芝兰所以集善友也芝兰名室所以成就于己也从香起观因义了心推一义而穷万义穷万法而归一法理事既除法尘俱净此觉皇之教也汝能因芝兰之香瑞纚类防源当为优鉢罗芬陀利乃天人爱见之奇华无尽根刚陀罗树为救世清凉之妙药茍能如是返观从起实因芝兰之室有以啓之也弟子再拜曰唯余闻而叹曰是苾蒭者可谓善教人者矣因香草之澌流也而知芝兰可以化质复驯致乎悦世救人及其至也则此心之芳香不假外物无复形秽将普薰一切世界矣奚止事一室哉王于是乎记俞和书
　　不着维摩狮子床芝兰为友产清香商岩采到莲茎瑞楚畹来奕叶光春雨苾蒭还并秀晓风薝卜每同芳也知臭味通化物我防观与世忘豫章蒲庵来复
　　筑室古城曲树此兰与芝异芳间奇石宛有山林姿芝兰日长茂离披满前墀绿叶朝露五色含晴晖道人方燕坐境寂神不驰色香了无取眼鼻忽若遗嗟予老京洛无地结茅茨浩歌望江水白云有余思临川危素
　　不以芝疗饥岂用兰为佩芝秀兰自馨植此一室内道人结习尽与物了无碍白昼敞禅扉羣峯逺相对南屏山人彝简
　　草中惟有芝兰好不数宜男指佞贤近喜亦从萧寺种谁云独许谢庭専防常道气留君子窈窕风姿媚佛天何用防檀林下住只将潇洒度年年始丰徐一防
　　芝兰百本绕阶墀璚英间玉防楚畹光风揺绿叶汉庭春雨长铜池香飘衣袂堪纫佩味入斋厨足疗饥谢氏芳华归宝石封胡羯末宛同时白云峯如兰
　　禅扃閟幽寂石室生清芬奇葩杂芳树蔼然祗园春如何寻丈间迥与人寰分声闻已知妄色相元非真元以甘露枝净洒浊世尘余芳倘可即相从问正因钱唐白笵
　　紫芝采为食幽兰纫作佩聊复助熏脩庶防堪傲世一室静生香诸尘自融防蒲团禅燕余经卷了空外防然吾我忘谁云有三际兆宇文公谅禅居结莲社地僻无人声瑶草穿堦绿幽兰入梦清吟诗怜楚泽分坐忆南屏色映千华偈香同九畹英何当风月下相对説无生金华宋璲
　　黄鹤樵者泉石闲斋图并题【挂幅】
　　冲懐淡如水万境犹虚空忽闻还山诏喜入衰颜红山中何所有手种石上松茅屋閴无人恒有云气封清镫照佛龛罏烟袅松风砯崖喷飞泉赴壑如撞钟羣响自起灭闻心本无穷尘销诸念寂梦觉非有踪九旬谈一妙政尔开肓聋孰持去来影观作真实同去随流水逺归与云相从无心任化泊然齐始终秋风动江汉波浪皆朝宗云帆挂海月渺渺五湖东黄鹤山中樵者王画并题
　　天竺日章法师得防还山王侯叔明作泉石闲斋图予乃题诗并为赠行
　　奉诏还故山江船复东下独颿如蜚鸿秋日照平野王侯赠新图山水俨幽雅石厓天际髙茒屋长松下清香散佛龛妙观了空假白云席上生碧溜阶前泻神清境自闲所适无取舍佳趣政在兹健笔老能写乃知遗世情独有还山者安得添我身闲斋共潇洒洪武乙夘秋龙河宗泐书【隷古书】三年京国住奉诏得还山猿鹤惊犹识云松故自闲铜瓶瓜蜕绿笋坐豹遗斑莫爇龙香鉢留将在世间东皋妙声书
　　王叔明坦斋图并题【图下有慎独清赏四字嘉禾汪氏鉴藏】
　　老来自觉笔头迂写画如同写隷书老鹤一声山馆静道人正是午餐余　坦斋老师出宋罗文纸命作泉石老年自觉不同作此应命不记月黄鹤山人书于坦斋仙馆
　　叔明阜斋图卷【与太平清话所载异】
　　此图彷佛竹里馆茅茨翛然傍川水倚床张册白日长复有松桐置髹几沈周
　　外録
　　书画舫云琅琊王氏旧藏叔明阜斋图卷计两幅布景一正一背皴法简澹落笔尤古沈啓南题以长歌元美翁故物也今在陈仲醇家
　　叔明听雨楼图并题卷【纸本图卷】
　　听雨楼【篆书卷首】玉雪坡
　　至正廿五年四月廿七日黄鹤山人王叔明于卢生听雨楼中画生名恒字士恒时东海云林生同在此楼雨中市井迷烟雾楼底雨声无着处不知雨到耳根来还是耳根随雨去好将此语问风幡闻见何时得暂间钟动鸡鸣雨还作依然布被拥春寒樵人张雨为卢山甫题至正八年二月十一日河濶楼低雨如洗只疑身宿孤篷底清晨倚槛看新晴依旧山光青满几听雨怜君隠市中我忧徭役苦为农田间那得风波险朝朝愁雨又愁风荆蛮民倪瓒
　　虚牖蒙蒙含宿雾瀑流磵响来何处江湖近向枕边鸣林风又送檐前去挟水随云自往还根尘不染性安闲多情一种娇儿女泪滴天明翠被寒至正廿五年嵗在乙巳卢士恒携至绿绮轩见示辄走笔次韵贞居外史诸诗以寄意云陶篷寄亭中人暨诸名胜当不黙然也后十又八年四月九日瓒记
　　拟张外史倪隐君听雨楼诗韵
　　湘蹙浪萦香雾幽人髙卧云深处月明丛桂小山空疎烟白鸟沧江去浮沈里社乐萧闲大隠何妨市井间抛却喧啾清洗耳草楼六月雨声寒易五六韵语前后乃协
　　尘生两耳何由洗喜听雨声茅屋底洒然心地自清凉静对炉薫时隠几乾坤纳纳悬壶中书田霑润称书农也胜江湖风浪恶客舟飘泊怨秋风西磵老樵蘓大年【隷古书】
　　倪隠君索和张外史听雨楼诗走笔二首答之海气杂岚雾听雨宜髙处风雨无时无倐来复倐去摇摇心悬旛胡为不自闲老人曽听雨无被不知寒
　　头面都不洗听雨重屋底两耳任喧聒坐隠乌皮几笔耕墨畦中自适如老农二仙隔今古神交在阆风　坚白老人书于素行精舍
　　一榻春声雨满楼杏梢微湿五更头东风更绿江南岸卖剑家家尽买牛
　　荷气香飘竹外楼雨声滴碎采菱舟南风一夜生新涨鱼鸟还知此乐不
　　积雨生凉转蓐收碧梧初霣满城秋邻家不识予心乐也爱书声在小楼
　　天地严凝万壑冰不堪寒雨洒孤灯一楼清气尤宜雪纸帐生春睡未能　曲江钱惟善
　　城市不着耳江湖留此心楼髙人更静惟有夜懐深醉翁
　　春云霭江郭鸠鸣朝梦余楼中雨飒至烦抱澹云除歴歴树声乱萧萧影虚如何门外客泥潦复行车渤海髙启题
　　山听春雨冷气袭病肤铺牀闭斋阁衣被薰香炉风镫苦屡挑夜茗亦再呼烦嚣悉屏逐妙理在跏趺忆子草楼底兹情还有无齐郡张绅
　　承平时贞居张道师与云林倪征君并以翰墨风致齐名吴中二人者亦雅相引重先君子与贞居防最蚤余时以童子侍坐隅尚能记其丰采今先君久已弃诸孤贞居亦化去天下多故而余始得从云林君游至正乙巳季夏之九日余谒君于卢士恒氏之听雨楼获观近制诗若画冲襟雅论令人尘虑洒然既而士恒出此卷征题二君之作具在因赋存殁口号附于卷末以寓感慨之思云华阳洞里烟霞閟灵石山中草树荒惟有小楼曽宿处年年春雨满沧浪
　　黄冠野服神逾王画笔诗篇老更奇白首故人无在者小残烛雨来时　防阳张附凤
　　江雨飞来夜气澄小楼髙处冷于冰声留蕉叶频敧枕影乱檐花独对灯逺客异乡生白发故人今夕拥青绫致君尧舜慙无术思入湖天睡未能淮南马玉麟
　　草楼听夜雨春镫隔重瓶中新茗煑奁里旧香添风佩潜归浦云璈乱缀檐乍惊来湛湛更觉去纤纤颇被风相妬还疑雪与兼喜随渔艇泊愁怕客淹头白卢征士髙情苦未厌云门山人张绅重题
　　山风满楼来雨脚耳底萧萧生逺情还丹化鹤度句曲破屋无人住洛城酒停深夜苍镫在近余寒湿叶鸣板上漆书空爪迹绕檐依旧落春声观外史所题山甫卢隠君听雨楼诗词翰潇洒令人有超然之想噫故物也士恒其慎藏之四月七日王谦写于客居
　　更深楼外何萧瑟半带沧江逺树风疑是千林霜叶下坐残一穗烛光红斯人雅致今安在此夕幽懐孰与同老我题诗成感嘅雨声有尽思无穷吴郡卢君山甫旧有听雨楼山甫殁殆二十年而斯楼尚存余抵吴惜不得见其人今其子士恒携张外史所题诗来示余余览之不胜感慨遂为赋此至正廿又五年四月一日檇李鲍恂书
　　奉题听雨楼
　　飞楼何凝隂雨气正含雾潇洒集羣霤淅沥散髙树声悬长风外坐想当瀑布习喧久渐息静听乃真趣隂晴造化意年芳暗中度白髪如散丝凴君写幽素开封郑元
　　云林夜澄寂有雨弥更佳漠漠着树穏霏霏度檐斜入静意所便争喧竞浮夸弛张任橐籥细大无根芽妙运出造至理忘纷拏变化本因妄声闻耳生瑕不如且置之摄心静无哗危坐不须寐呼童剪镫花卧龙山民王宥
　　胜国之季兵变之余前辈翰墨存者无几间或获一见如遇蜼彝兕敦不由不使人忻艶也听雨楼诗句曲外史及一时名流所作词翰兼美亦希世之宝也吴中卢士恒父蔵于箧中一日出示于余余展卷观之卷中作者多余故友兹覩其词翰俨若觌彼风度而不忍释手也士恒宜珍藏于家慎勿轻示于人焉洪武二年春二月初二日吴僧道衍书
　　层檐集飞霤深砌走鸣瀑余声殷天籁清风入林屋风波任喧汹燕坐瞑双目寘身得萧爽洗耳絶尘俗香穟郁水沈花映湘竹篝灯动春酌剪韭留夜宿与客对牀眠清谈未云足金陵严瑄幽人爱楼居燕坐风雨夕髙檐泻飞湍空除堕残滴倾耳疑枕流屏喧时岸帻江声晚萧萧树叶寒境絶迹更佳趣澹情自适霁晓惬凭栏春深杏花色浚仪赵淑
　　一年过京口帆飞疾如走半江疎雨隔篷听泻下骊珠三百斗一年过汉阳雪山翻怒泷黄鹤矶头泊船住醉听秋雨眠西江一年过东海急雨乱洒船外洞庭帝子鸣钧天蓬莱仙人锵玉佩今年过长洲故人邀宿听雨楼玉山颠倒恍然醉一笑使我消离愁公本拏云夫我亦听雨客明朝大晴当奋飞万里天风振鹏翼淞上钓鼇生书于百花洲上
　　少年听雨歌楼上银烛昏罗帐壮年听雨客舟中天濶云低断鴈呌西风　而今听雨僧庐下鬓已星星也悲欢离合总无情一任空阶防滴到天明右竹山先生所赋之词今偶获观此卷因举是
　　词成甫俾书于卷末夫听雨一也而词中所云不同如此盖同者耳也不同者心也心之所发情也情之遇于景接于物其感有不同耳成甫中年人有楼听雨吾意其与在僧庐之下者同其情成甫乃曰吾听雨吾知在吾之楼而已遂书竹山姓蒋名捷字胜欲义兴人卷中诸先辈之先辈词之腔虞美人也韩奕
　　听雨楼诸贤记
　　张雨字伯雨号句曲外史武林人学道三茅峰而才名满天下若虞文靖公黄文献公咸推重焉先生妙于书人得片纸以为宝至今好事之家多蓄之客至则相与为玩先生诗法黄太史清新高迈不流于众虽元氏翰林诸公皆以为不逮也倪瓒字元镇号云林生无锡人家最饶而先生脱畧纨绮一事于翰墨作为诗章妙絶一世人欲不服自不能不服也虞文靖公张外史伯雨深相契焉然先生性癖傲物多忤于时元末弃家泛舟五湖三间兴至则捉笔写烟林小景或竹枝偶流于市好事者争贸之虽千金不靳也
　　王字叔明吴兴人号黄鹤山人赵松雪之外孙也素好画得外氏法然不求妍于时惟假笔意以寓其天机之妙为文章不尚矩度顷刻数千言可就君子咸以豪士目之
　　苏大年字昌龄杨州人元之翰林编脩天下乱寓姑蘓为文章有气不喜衰飒江海襟懐亦人中之豪也
　　饶介之号醉翁江西人元末寓姑苏以跌宕自任工于书君子评之者谓渠不减懐素至今人家多有之
　　周伯温号玉雪坡饶州人为人慎重为元氏左丞天下乱流寓胥台而无所就然妙于古篆得赵文敏公遗意字颇肥而玉润可爱士君子至今宝之钱惟善字思复松江人元末进士精于诗得杜子美法不茍作作必臻其妙
　　张绅字仲绅济南人慷慨激烈不琐琐于世事作为诗文虽不经意而自成一家能议论终日亹亹不能休盖北方豪杰之士为本朝浙江布政马玉麟髙邮人为元长洲县尹有政声括苍郑明徳先生有碑卒于伪吴
　　鲍恂字仲孚嘉禾人元氏乙亥科易经进士为本朝文渊阁学士为人慎重不可狎而学行名天下有学易举隅行于世后以事累卒于外
　　赵淑字本初绍兴人元氏乙亥科书经进士龙马赋为时所重称然性耿介不易与人交交必久为本朝太学博士而殁
　　张羽字来仪一名附凤与髙启行辈也治易攻于文文学欧阳子缜宻宛转可爱虽前辈皆自谓不及也本浔阳人避乱寓湖州为本朝太常博士而终
　　道衍字斯道姓姚氏姑苏人才茂思为时所称与张来仪髙季迪辈皆以文字相颉颃而澡神浴徳则非诸君所能及故天下皆以参寥子潜目之皇上龙兴以赞佐功封少师赐名广孝盖又以元之刘秉忠并称云
　　髙启字季迪姑胥人身长七尺而妙于诗得唐人体裁语精意圆句穏情畅前辈有所不及为本朝编修归家以事卒
　　王谦字鸣吉姑胥人以春秋学为府学教授王宥字敬助与髙启防能文
　　陶振吴江人有诗才然性不羁人或易之
　　韩奕字公望吴之良医也好与名僧逰所云蒋竹山则义兴蒋氏也以词章名世其清新雅丽虽周美成张玉田不能过焉
　　右听雨楼诗卷其间所载皆一世名士诚可宝也然余观卷中人品有三其至髙者闻而知之其次者事而知之其又次者交而知之若伯雨张公元镇倪公其殆最髙闻而知之者欤自叔明先生以下余髫年曽事之自来仪以下余少年曽交之总若干人皆能以文章名世者也然自衍公外多干没无闻至如伯雨元镇二先生若精金美玉不可泯灭况其负超迈之才遗世独立髙洁无累周览六合尽大观而无遗乎余幼在乡里时尝闻吴城卢士恒家存此卷欲一见不可得见者无不爱惜今吾友沈诚甫得之良可贺也诚甫寄至京索题始得焚香展卷清风凛然毛骨顿爽予复何言姑述卷中作者诸先辈出处大畧以为诸贤之记诚甫姓沈名睿号存耕有才识善吟与士大夫游予之布衣交观斯卷者当仰其清风素范益厉其徳哉勿以吾言为谬永乐五年嵗丁亥二月初吉翰林侍读学士奉训大夫锡山后学王达识
　　右听雨楼诗画一卷元季及国初诸名公为吾苏卢山甫父子之所作也永乐间流落锡山沈诚甫氏诚甫尝求王内翰达善记卷中诸公出处之大畧藏之以为至宝中念淳熬捣珍非遇易牙不足以知其味之美云门韶濩非遇师旷不足以知其音之妙使后或非其人不视为箧中之故纸而覆诸酱瓿者鲜矣闻吾相城沈翁孟渊博雅好古其子若孙多贤而才必能鉴赏乎此可以宝藏于永乆不逺百里特以奉翁翁一见之喜乃以厚礼答之既而即濒溪小楼扁以听雨置卷坐右暇日辄游玩讽咏恍若接诸公之光仪而聆其謦欬也一时名人胜士登斯楼披斯卷未尝不心醉神怡斯楼之名遂擅胜于东南是虽翁之髙致所就然亦岂不以斯卷之所在乎或曰诸公无恙日翁多亲炙之者惜乎此卷不为翁作而为卢氏故物也余谓不然夏后氏之璜封父之繁弱岂为鲁国而制耶鲁之先公所得分器子孙世守之以为至宝斯卷也其璜也其繁弱也翁之子孙宝而守之又奚知其为卢氏物耶翁之孙启南出以示余僭赘于左方云成化庚子清明日长洲陈颀识
　　王叔明舫阁图并题【汪氏鉴藏】
　　逺山晴翠泼空来浮阁虚牕面面开检理残经无一事防香啜茗话天台黄鹤山中人王为九成髙士作溪流清急石盘纡虚阁深藏阆苑如神矣香光闲洒墨一林松色防幽居临川危素
　　王叔明岩居髙士图
　　临池学书王右军澄懐观道宗少文王侯笔力能扛鼎五百年中无此君题王叔明岩居髙士图倪瓒
　　琴声相继读书声坐觉乾坤气独清一曲髙山流水逺千编深雪小牕明音非妙指安能发学必通经可得成富贵人生俱有道韩公何论短长檠方外彝简题
　　外録
　　珊瑚网云后有陈留张璧长干沙门子仁灵谷沙门清源天竺沙门溥洽诸诗失録
　　叔明为陈惟寅画岩居髙士图
　　岩居髙士　黄鹤山人王为雅宜山中陈惟寅画【书图首】
　　外録
　　书画舫云叔明小画一帧笔法秀雅积墨清润防染之间只尺千里自非胸襟洒落心手和调断断不能成斯图益知名下无虚士观此真迹殊觉伪者甚可笑也同时倪郑二公各有诗题额云幼舆丘壑未忘情万叠青山照眼明儗向画图深处住一檐鼂日听松声遂昌尚左生笔精墨妙王右军澄懐卧游宗少文叔明絶力能扛鼎五百年来无此君倪瓒其后叔明自题选体一首断续不可以句惜无王集参补附此今图尚藏陈公云仍处第恨纸敝墨残粗存梗概正犹隔雾看花惟想像神妙耳信乎画法之工也
　　黄鹤山樵銕网瑚图并题【绿丝锦边纸本小挂幅水墨泉石间枯木二本修竹数竿墨气妍滋对之有投竿沧海之思】
　　銕网网得瑚枝寄与东吴范髙士翠凤飞来毛羽寒石化青羊叱不起金鼎夜炼天地根闭门不识桃花春吴烟拂草瀛洲绿鸟啼花落空愁人百壶美酒恣倾倒销尽春愁人不老却从鹤背看尘寰四海如杯嵩华小黄鹤山中樵者王叔眀画并题
　　天上仙人王子乔由来眼空天下士黄鹤山中卧白云使者三征那肯起昆仑树老盘金根青鸾对舞瑶台春昨朝赠我神锦谓我九老仙都人阆苑花前因醉倒谪下人间容易老百花楼中作酒狂一声銕篴乾坤小玉崖生范立奉和
　　王公独得天然趣挥毫不效丹青士澹墨银笺扫画图琅玕屈铁参差起碧苔暗水流石根深山花落黄鹂春琴书几杖白昼静何因致我尘埃人髙平之仙非潦倒醉后狂歌不知老有约卢敖赋逺游九防齐烟望中小豫章胡俨次韵
　　叔中文兄示及叔明王公所寄诗画命仆品题之仆随口和韵叔中叹赏既久即命书以冠其颠云瑚千年生海底至宝终当遇奇士黄鹤仙人狡狯徒笑踏灵鼇轻掣起波涛洗尽泥沙根元气尚带龙宫春褁藏什袭赠知已长生范老非常人明玩之惊絶倒世间一任韶华老钓竿犹记拂长柯三防神山眼中小顾禄奉题
　　王公外家袭金紫不比防常韦布士一时结纳多誉髦早嵗声华倐然起闲移翠竹当云根更有古树枝头春自云瑚出铁网投赠岂与尘中人范君相见即倾倒喜盍朋簮成二老玉壶满泛紫流霞痛饮狂歌天地小益斋王彦文奉和前韵黄鹤山人多意气真是髙亭老仙士挥毫髣髴如有神怪石嶙峋笔端起琅玕玉树生云根画图夺得江南春迩来遨逰东海上持赠玉崖之髙人两翁相逢遂倾倒醉里不知天地老持竿共结沧洲期一钓犹嫌六鳌小奉和黄鹤山樵赠范玉崖诗韵东李仁
　　黄鹤山中名画史自昔才华冠多士淋漓醉墨写幽篁翠旓摇摇拂云起古树槎牙铁石根虬枝纠结江南春苕华空绕外家宅玉堂仙去今何人清尊却忆花前倒忧乐只应懐范老画图难寄相思心沧溟浩瑚小安湖老人王士显武韵廷珪墨扫金花纸知是香光老居士凤向髙冈时一鸣龙从碧海双飞起紫苔碧藓防云根占尽湖山无限春上题诗句添藻丽逺赠高平英伟人此图当世俱压倒我亦倡酬继诸老髙堂落笔风雨惊不觉气吞云梦小沈瑜奉和
　　玉崖先生命和前韵谨赋诗曰山骨嶙峋浸秋水虎视眈眈如胄士青鸾三五阆风来下立瑶阶不飞起坡头有树蟠虬根上凌霄汉中含春只疑老蛟出海底化作千嵗之神人眼观此图叹絶倒飞上香炉防五老一尊试酹湘江仙望望君山隔云小诸生张礼
　　仆既题诗于上兴犹未已再赋一首赘于下方尚希玉崖文兄清览云
　　鹤山老樵列仙徒玉崖先生名世士一时倾盖两相逢作画赋诗髙兴起欣然为写竹数根傍有古树回阳春蛟龙盘拏凤鸾舞清气自然能逼人金壶墨汁徒倾倒压尽苏公并米老须臾更着石嶙峋海上移来蓬股小【隷书】
　　黄鹤仙翁寄余诗画两学贤友俱有和章明展玩珠明玉润照耀后先其修篁古木清趣不减在于昆阆间也喜不自已余初效颦之后复续此诗以谢诸公之佳贶云尔
　　黄鹤仙翁有诗寄非比防常书画士天入丹山鸾凤飞雷惊陆地蛟龙起人生如寄萍无根相逢意气皆如春东吴文学最潇洒二王尤是风流人长仙醉来玉山倒散尽黄金数东老更期李白共湌霞谁谓壶中天地小钱唐范立
　　外録
　　瑚网云图作两枯树古榦嶙峋俨然积翠池所植后见宋人网鱼图爱其景色幽妍而售画者欲余此幅遂举以相易未几网鱼图又归之盛彦修矣烟云过眼可胜三叹
　　王叔明双松图并题
　　一个钓船千顷月两株松树满山秋如今老作江南客水国渔乡处处留王画并题
　　碧眼支郎耳更聪轩楹占断白云中有声听到无声处错认长松是老龙丹丘柯九思
　　黄鹤山樵听松图
　　听松图　八十三翁马士英书
　　【款书】叔明为古松禅师写
　　年去年来年复年长松乱立南轩前绿隂遮却半天日声气欲惊山虎眠老僧时倚阑干听听之有动还无静风击风敲朝暮声飘然不碍芙蓉镜松梢挂月月放光一白倒浸莓苔苍涛声响于弹八琅隔汹汹形体忘我亦乾坤清气者十年埋没红尘下踏遍东阡与南陌几欲投闲闲未得听松轩人年已大两耳松声几经夏平生爱入青松轩耳听不厌松声繁他日东林结莲社再招陶令来只园
　　听松禅客耳能聪着个幽轩万木中风卷翠涛声急处海门飞出老虬龙广信呉元善
　　黄鹤樵叟竹石
　　凌云髙节鳯毛疎错落霜根老不枯仙子已乗黄鹤去玉笙吹月向蓬壶题黄鹤樵叟竹石庄谿张辂菉竹猗猗白石齿齿紫萌纷填翠实甘美凤兮凤兮当来鸣而栖止方泉金彦祯
　　风落湘江秋正波重瞳消息竟如何竹间犹有斑斑泪应是英皇恨更多五云生
　　王叔明竹趣图
　　【款书】王为怡云上人写
　　蛰龙翻空翠涛响玉虹吐雨秋波爽天风吹出读书声时有幽人自来往钱唐王羽
　　【阙】　书声杂涧声一山色雨初晴萧萧翠竹【阙】趣更有琴樽趣又清　竹本无趣人自得竹之
　　趣犹渊明之得园趣耳画者题者其亦得竹之趣乎文中藏之亦同得此趣者矣丁丑嵗十月望日浚仪张肎识
　　我昔曽游黄鹤山山人留我闭松闗山中风雨经十日万壑千岩空翠间别来浪迹游湖海嵗月茫茫不相待囘首东南频梦飞山空鹤去人何在画里依稀记往年水光山色自依然防游尚有山中客挥手谁招鹤上仙竹隂深锁秋曙疑是山人吟啸处人生行乐付东流万事浮云总何许我欲山中访旧游酒船横渡洞庭秋长歌黄鹤归来曲尽洗胸中今古愁青城山人王汝玉
　　涧底茅茨六月寒清风绕榻翠檀栾此君别有何情趣卷幔令人不厌看谢缙
　　云嶂参天列翠屏石泉飞雪洒岩扃竹声琴趣清如许尘世谁能洗耳听义阳偶桓
　　王叔明渔父图并题
　　虎鬬龙争万事休五湖明月一扁舟绿蓑衣上雪飕飕雪月光中垂钓钩钓得鲈鱼春酒熟仙娃酒酣娇睡足雕胡炊饭斫鲈羹一缕青烟然楚竹蓬晓对洞庭山七十二峯青似玉
　　王黄鹤林泉读书图并题
　　调髙世寡和材疎自无羣种玉閟奇术还丹隠文披裘负薪士拾金世所闻虽无箕颍节亦不慕髙勲石田长芝草暮春自耕耘曲肱抱耒耜长歌至日曛所乐良在兹没嵗复何云
　　王叔明南村真逸图卷
　　南村先生传　江隂孙作次知譔
　　先生名宗仪字九成姓陶氏其先由闽之长溪徙永嘉陶山再徙台之黄岩黄岩之族二曰赤山曰陶夏陶夏讳泰和者宋皇祐里溪都巡检也复徙湫水是谓先生之始祖曽大父居安太府寺簿大父应雷太学録父煜赠承事郎福建江西等处行枢宻院都事先生冲襟粹质洒然不凡少举进士第一不中即弃去务古学无所不窥出游浙东西师潞国张公翥永嘉李孝光京兆杜本【欵阙】问文章为事故其绳检家法过人逺甚尤刻志字学工舅氏赵集贤雍篆笔家甚贫抵淞教授弟子遇人无夷险佞直一接以诚平居寡言笑至论古今人物上下数千年竟日不倦至正末浙帅台哈布哈南台御史丑闾辟举行人校官皆不就未几太尉淮东张士诚开阃姑胥数郡之士毕至其部帅议以军谘屈先生亦谢不往入职方洪武辛亥诏取天下士癸丑命守令举人才又以病免或诮让之曰黄金白璧重利也驷马髙盖荣势也天下之士孰不靡然向风而子矫矫若是先生叹曰捧檄而喜所以为亲禄不逮养适増悲耳况今贤良軰出草莽之臣老死太平幸莫大矣逾分之荣其敢觊乎艺圃一区果蔬薯芋度给宾祭已余悉种菊栽接溉壅身自为之间遇胜日引觞独酌歌所自为诗抚掌大噱人莫测也先生崎岖乱离几二十年防塟祭礼备尽其力人以孝称由避兵家淞城之北泗水之南诸生买地结庐遂居以老晚益闭门著书世所共传説郛一百卷辍耕録三十卷书史防要九卷四书备遗二卷其未脱藁者不与焉赞曰古云虽无老成人尚有典型老成邈矣得见典型者斯可矣忆余幼侍先君子采宋故实至走杭之遗老年八九十者録而传焉言极必流涕太息旷四十余年世无其人久矣不自意文献之征犹有如辍耕録者在然不百年吾恐不知是书之为宝也使知为宝则南村心术之微虽无余文有不传耶赠南村先生序
　　君子进退出处孰非其道者哉茍非其道则有不可得而为之者矣世之人徒见夫癖烟霞而山林也偘禽鱼而江湖也遂以其薄富贵而专髙尚夫南阳卧龙一起而复汉为心若鹿门子孙遗之以安不已足乎白衣山人屡出而佐唐为任若槃谷耕渔以乐天命不已足乎易曰时行则行时止则止南村先生盖达于此者欤先生陶姓宗仪名台之黄岩巨族由避乱家淞城之北泗水之南有田数畆屋数楹种艺暇讲授生徒其志愉愉也秋稼既登天旷日晶或跨青犍步穏于马纵其所之川原上下溽雨新霁汀树丛翠或跣白足濯于清波仰视飞鸥载笑载歌好事者每见之辄图状相传莫不慕其高致先生自是益韬真养素闭户著述淹歴嵗久其成书曰四书备遗曰説郛曰辍耕録曰书史防要共若干卷当至正中浙帅台哈布哈辟行人南台御史丑闾举校官太尉张士诚开藩中吴其部将屈以军谘皆不就洎洪武屡年来取多士诏郡邑荐贤良亦以病辞于戯先生果逃斯世者哉其进也其止也亦必以其道也先生晳质而长身风神洒然尝师潞国张公翥永嘉李孝光京兆杜本务古学无所不览尤工篆得舅氏赵集贤雍笔法其所以度越庸常者信所由来也逺矣江隂王掖序
　　南村草堂记
　　堂以草名志俭也其曰南村者何居村之南也村之南多田夫野叟之舍而独名其堂者何曰道不同也曷为而道不同欤曰南阳之野非独孔明之居而孔明之草庐独称浣花之谿非独少陵之卜而少陵之草堂独着也武侯子美之堂庐特表暴于后世今堂之自耀者何欤曰地以人而胜乌知其后日之不名邪然则居斯堂可乐乎曰乐其乐奈何曰非乐斯堂也不以堂而废其乐也不以堂而废其乐乐何居曰在埜之稼穑在几之琴书白石清泉竹月松风皆可乐也皆可乐然则逸世之徒欤曰非也将以逸其心也逸其心奈何不趋奔于尘劳不沦胥于枯落静而翕动而辟饱而嬉尔饱而嬉者何诵其诗读其书而不知老之至也不知老之至其亦有利乎曰居其乡而子弟化之也子弟化之孰与行义达道者曰固不得以彼而少此也不得以彼而少此抑将乐夫天命者欤曰然然则有慕于归田之叟欤曰未尝出无事于归也未尝出无事于归或者南村之处士欤曰庶几焉尔处士谁欤陶姓九成字天台人也洪武癸酉春三月丙午豫章胡俨述
　　书南村先生传后
　　士君子有誉于世以地称而不名若北郭先生之于楚东郭先生之于汉西郊草堂先生之于唐东坡西山北溪先生之于宋不特一时所慕到于今称之夫郊郭溪山众地也先生尊称也郊郭之广非一廛溪山之胜非一人而数君子者独得専美而尊称焉非徳业闻望着于一乡一国者不能况天下后世称道之乎九成陶先生辟地淞北之南村筑草堂以居人称之曰南村先生前司业大雅孙公为之传士大夫又表章之聨为大轴多则分为别卷其有誉乎世见慕于人可知矣南村性冲澹端静和易与物无平居恂恂似不能言至广坐正论则辞气有余淮东张士诚据中吴以军谘屈先生不往闭门著书教授弟子员将终身焉大明一海内选用儒雅召至公车以例免归家甚贫力田艺圃以自给时乘小舟往来山水间虽老耄童竖识与不识皆知尊慕之一则曰南村先生二则曰南村先生此岂与古人异邪虽然北郭不受楚聘过为髙洁东郭履行雪中流于滑稽一国之士也姑舍是西郊忠义感愤以诗名东坡西山北溪以文章道学鸣天下之士也尚友古人当益其徳业俾后世称慕如西郊东坡西山北溪数君子斯可矣南村以为然乎曰然遂书之九山归樵金声
　　右元髙士王叔明南村真逸图一卷万厯戊午春日观于长洲吴氏原博太史故物也【卷中原博太史三印具存】后有孙王胡金四公传记序跋并出名手乃是投赠天台陶九成者九成名宗仪胜国老宿博雅有文尝着辍耕録卅卷説郛百卷行世而南村则其晚年栖息之地因以自号云维时叔明与九成为中表兄弟素善画得外家赵文敏公遗法而纵逸过之然不求妍于时惟笔意以寓其天机之趣故倪瓒元镇有诗题其画云笔精墨妙王右军澄懐卧游宗少文叔明絶力能扛鼎五百年来无此君持论如此斯其画品从可知矣叔明每过九成隠居动輙流连日月遇兴酣落笔以写所为南村者秾郁深至又能一扫丹青故习有非松峯听雨楼琴鹤轩诸卷所可彷佛焉真絶诣也忆在髫稚此卷屡经赏阅尚有南村真逸篆署引于卷端亦为叔明手书不知何时失去岂前人防卫不谨敝帚视之而使至宝永失其传欤良足慨已呜呼九原如可作也自当唤起叔明走笔续此一奇趣爰述赞曰猗南村比璵璠在丘园叔明子【叶】曁四老赠国宝三百年墨尚鲜永流传清河张丑记【记中小字自注】
　　次温飞卿更漏子韵题王叔明南村真逸图卷鸟惊心花溅泪偏助王陶愁思罹雾露诉凋残鸣琴朱夏寒　山根水松上雨画出良工独苦堂习听谷传声丹青照眼明张丑书于米庵之西序
　　外録
　　书画舫云品画以元人为最而元人中尤以子昻子久叔明为得其神如彦敬仲珪元镇辈今世饼金悬购然余详观熟玩有独诣无全能也第子昻子久之迹流传絶少所见指不多屈叔明约见廿余本虽称种种动人求其落笔精微布景超妙设色古雅烘锁活泼殆未有过吴氏南村真逸卷者也每一展阅恍疑身在画图中与王陶二公相揖让听琴聨句防长林坐奇石忘却人间名利缰锁翩翩自得不啻元章之遇咸熈矣
　　王叔明忆秦娥词意图卷
　　余观邵氏闻见録宋南渡后汴京故老呼妓于废圃中饮歌太白秦楼月一阕坐中皆悲感莫能仰视良由此词乃北方懐古故遗老易垂泣也余亦尝填忆秦娥一阕以道南方懐古之意花如雪东风夜扫苏隄月苏隄月香销南国几迥圆缺钱塘江上潮声歇江邉杨栁谁攀折谁攀折西陵渡口古今离别自太白创此曲之后继踵者甚众不过花间月下男女悲欢之情就中能道者惟有花溪侧秦楼夜访金钗客金钗客江梅风韵海棠顔色尊前醉倒君休惜去后空相忆空相忆山长水逺几时来得自完颜莅中土其歌曲皆淫哇喋躞之音能歌忆秦娥者甚少有能歌者求余画故为画此词之意王
　　外録
　　书画舫云此卷近获展玩乐甚奈其人索价太髙割爱完璧反増一番烦恼矣书画成魔所当忏悔者也
　　王叔明琴鹤轩图卷
　　琴鹤【篆书引首】　中书舍人四明杨尹铭篆
　　琴鹤轩图　叔明为以良画
　　琴鹤轩记
　　音乐之至古者莫如琴羽族之至清者莫如鹤之二物者形质不相似也动植不相侔也而其声音之感尝流通乎上下者何哉是故虞廷搏拊而鸟兽率舞瓠巴鼓瑟而游鱼出听伯牙鼔琴而六马仰秣此琴所以为圣人之雅乐鹤所以为神仙之骐骥信乎声音感通之妙有如是焉予尝假馆于钱塘城东之汤镇彼有学者钱以良人品清修好读书能临晋人帖又善鼓琴其父仲仁氏扁其轩曰琴鹤尝令其子求文为记予尝诺之而老懒不能即应其请一旦与以良同客城府时初秋余暑未退复同舟还馆所行未数里雷雨大作稍焉风止雨休隂云解散明月在天清风袭人洒然有秋意舟至岸下以良邀予入室张灯啜茶取琴弹之初操宫羽曲鍧然若奔湍之落髙冈也再操商角调飘然若栁絮之御微风也余响未终有戛然长鸣若自海南而来者嘹嘹然若奏钧天于帝所焉锵锵焉若舞霓裳于桂宫焉吾琴弹于下鹤声应于上将翺将翔将止将起若雄倡而雌从也母呼而子应也盘旋乎吾屋之上久之而不去时夜将二鼓烛亦将灭鹤声渐逺吾琴亦歇以良请作歌返之歌曰大音寥寥兮听者其谁新声哇淫兮我心伤悲琴兮琴兮微斯人吾谁与归再歌曰有鹤兮髙飞声泠泠兮来海湄感琴声而来下嗟吾人兮曽不如一羽之微歌毕以良乃下榻西斋扶予入偃息予乃陶然一觉不知东方明矣以良给笔札请书之为琴鹤轩记时洪武十五年嵗在壬戌秋七月下澣吴兴华溪沈梦麟昭甫识
　　仙鹤久不见披图成慨慷清音发指端霜翮惊翺翔古松不改色嵗寒宁苍苍　丁夘年十一月廿二日承以良髙士出黄鹤老人手迹因阅而有感赋之北禅旧住山福震
　　钱塘城东之安溪曰钱以良氏好读书博古大夫士喜与之游命其轩曰琴鹤累征鄙诗予嘉其志之不凡为赋唐律一首若求文章吾不能也吴兴沈梦麟桥梓隂隂绿满林每缘琴鹤叙朋簪五音谁和南风曲一羽犹懐万里心栁絮云浮春澹澹仙衣露湿夜沈沈西剪烛相期久一洗哇淫为子吟
　　琴鹤轩亭事事幽尘氛逺隔松隂稠髙风迈古岂易及清气逼人殊未休绿绮梅花三弄月玉田芝草九皋秋焚香供客更煮茗泛此野航溪上头野斋道人董存
　　一轩松障静琴鹤最相宜月下携将处风前防抚时清弹发宫征妙舞按歌辞好是神仙宅幽深世絶奇上虞沙门永隆
　　秋宵月色朗照在轩宇中阶前宛如昼长松飒飒生清风风清月朗有余兴焚香敛衽盘双胫对月长歌抚雅琴琴声美善来仙禽霜翮翩翩倐然舞七铿锵时再鼔宫音相宣征音度商音嘹亮羽音苦林深窃听者妖精辟易逺遁潜其形抽促准变古调太始音希真要眇香销月落兴亦阑松梢露湿鹤羽寒戛戛长鸣欲髙举雄雌相应还相与物情感应自何如瓠巴鼔瑟闻游鱼古来物理有如此琴鹤依然意岂殊山隂陆溥源
　　披襟敞南轩少选檐楹月白鹤海上来毛衣妬兰雪抽琴命善手愿写中懐结三叠寄徽音澄虚自怡悦费良弼
　　幽居琴鹤以怡情童子何知预我清羽翼如传两阶舞徽弦为和九皋鸣山林在昔多迂士画史何人有重名好托丹青留后日莫忘清献旧家声庐陵张光弼
　　三尺孤琴鹤一只幽居絶似画图中朱弦度曲徽音逺雪羽承欢舞袖空长夏薰风香蕙草清秋凉月影梧桐何当挂锡苍松上旦夕相过乐事同括苍僧宗珂
　　幽人赋白驹卜筑超山冈髙轩月初升抱琴坐其旁一弹舞鹤再弹相低昂性静物亦纯彼此形相忘永懐南风操浩浩情何长抚卷三叹息此道昭遐荒吴兴沙门至显
　　公子弄瑶轸仙禽振雪翎舞时风过席弹处月当庭叔夜传无谱浮丘相有经髙懐似清献千古足仪刑方泉金彦祯
　　外録
　　书画舫得琴鹤轩名卷志喜诗云休文字句推敲穏摩诘丹青投赠新山色江光寄深逺琴声鹤韵总清真
　　又更小轩曰琴鹤解嘲诗云真晋斋居已六龄轩名琴鹤足千春夺胎换骨我何有借景生情师古人【沈茧庵得叔明听雨楼卷创临水楼居因取为名故有此结】
　　王叔铭武修真图
　　【款书】黄鹤山中王画
　　外録
　　书画舫云王画宗李升品在子昻子久之间近见顾氏着色武修真一轴落笔精微林深石润足称用意之作与绢本天香书屋纸本仙山修道一律逺胜云道人藏松峯图也道人尚有水墨山水一帧虽草草勾斫而天趣满纸题云黄鹤山中樵者王为听雪舟主者画其篆文两行亦潇洒可喜
　　王子黄鹤山居图
　　外録
　　书画舫云王子黄鹤山居图真迹落笔奇伟层叠无穷青城山人王璲题以长謌亦甚可喜不让云林小隠图也此本今在项氏
　　叔明松谿髙逸松下温琴二图
　　外録
　　书画舫云项氏藏叔明松谿髙逸松下温琴二帧纸本浅绛极佳第前帧水亭中人物杂沓后帧山头似属平平画难全美如此
　　王叔明惠麓小隠图卷
　　外録
　　书画舫云王叔明惠麓小隠图卷是晚嵗笔后人中分为两其前半图上有叔明字款及重题诗画法极古惜后名人题咏并一手古録附于后其名人原写诗篇却在后半图卷二本虽属真笔而各有缺防详观题识盖为孟叔敬作也今前半图卷尚藏太原王氏予曽再阅第后半图卷不知流落何所当留心细访以防其全亦胜事也
　　王叔明岱宗宻雪图
　　外録
　　都敬谈纂云王叔明洪武初为泰安知州泰安防事后有楼三间正对泰山叔明画泰山之胜张绢素于壁每兴至辄一举笔凡三年而画成傅色都了时陈惟允为济南经歴与叔明皆妙于画且相契厚一日胥防值大雪山景愈妙叔明谓惟允曰改此画为雪景可乎惟允曰如傅色何叔明曰我姑试之以笔涂粉色殊不活惟允沈思良久曰我得之矣为小弓夹粉笔张满弹之粉落绢上俨如飞舞之势皆相顾以为神奇叔明就题其上曰岱宗宻雪图自夸以为无一俗笔后惟允固欲得之叔明因掇以赠陈氏宝此图百年非赏鉴家不出松江张学政廷采好奇之士亦善丹青闻陈氏蓄是图往观之卧其下两日不去以为斯世不复有是笔也徐武功尤爱之尝谓客曰予昔亲登泰山是以知斯图之妙诸君未尝登其妙处不尽知也后以三十千归嘉兴姚御史公绶未几姚氏火作此画亦付煨烬惜哉
　　黄鹤山樵湖山胜逰图卷
　　外録
　　书画舫云王叔明湖山胜游卷按欵为后山先生作绢本髙头浅绛色画格与公天香书屋一类勾染整整而逸趣少减前有张弼题署后有邵亨贞张枢王掖张璧赵同鲁文征明七跋堪与髙彦敬秋山暮霭卷作配
　　王叔明焚笛图卷
　　外録
　　书画舫云王叔明焚笛图卷画奇事又奇
　　又云黄鹤山樵林泉清赏江山胜游黄鹤山居乔岳初秋惠麓小隠丹山瀛海石梁秋瀑南村草堂计八图前后所见皆真迹而笔意各有不同真大家名笔
　　又云王画本更有叔铭题名者盖蚤嵗笔也又云挽近世谈画例推元人为第一流殊不知元人画学无不从唐宋名贤发源者但唐宋画本真迹防有好事家多见临本往往从而轻易之殊非尚友真赏之道也试举一隅言之如王山水其人物草树烟云烘锁一一仿效李升止皴法为稍异耳项氏藏升髙贤图卷且在熟观细阅足可印正举世忽而不察有愧昔人祭水先河后海之义矣
　　叔明修竹逺山图并题【小挂幅纸本水墨山坳茅亭一人独坐童子抱琴将至晴峯髙竹蔚然深逺】
　　修竹逺山【篆书】
　　昔文湖州作暮霭看横宋思陵题识卷首观其笔力不在郭熈之下于树石间写藂竹乃自其肺腑中流出又不可以笔墨蹊迳观也子文广文出纸求画脩竹逺山惜乎仆之笔力不能似郭写竹又敢彷佛湖州也哉至若拙朴鄙野纵意涂抹聊可以写一时之趣姑塞广文之雅意云黄鹤山中人王书【书右角上】
　　黄鹤山人脩竹逺山图余以二十千购得于徐大受大受又出子钱十二取去今归能婴当时悔不能留能婴与余同好楚弓楚得意始释然太原王穉登记事【书图左绫邉】
　　叔明鸾影萧萧图并题【小挂幅纸本墨竹三竿坡间泉石逸韵萧闲】
　　九凤齐鸣律吕娇乘鸾月夜影萧萧无端瘦尽冰霜节留得皇英涙不消黄鹤山樵画并题【书图左】
　　王叔明青溪书楼图并题卷【纸本髙一尺长六尺浅着色秋山众木萧疎盘纡林中屋宇结胜板桥采芝二客一童子抱琴踵后逺冈小树令人作世外想】
　　九天鸐响千峰静逺近声传岩谷应神颷起处泬寥澄羣壑松涛满清听日光曈曈射仙台绮阁璚楼相映开洞府髙虚通阆苑烟霞缥缈接蓬莱蓬莱阆苑春如海琪花瑶草长年在自是山中嵗月长不信人间寒暑改皓首厐眉物外人巾屦逍遥不受尘手把紫芝携玉笈散步长吟清涧滨其间一叟曽相识忆与摩挲看铜狄何当拂袖更相从寰宇山川重游歴峕辛亥孟冬望日黄鹤山人为文璧良友写于青溪书楼并诗【倒写图后】黄鹤山人湖山清晓图卷【宋锦邉绫本髙八寸长五尺余着色湖山掩映清晖楼观参差渔舟上下仿右丞着色法非元以后人蹊径】
　　湖山清晓【绫本隷书引首】
　　湖山清晓【楷书图首】
　　题王叔明湖山清晓图
　　湖光山色逺相连正是韶华淑景天紫燕微茫冲晓雾渔舟依约带晴烟优游树底防兰若萧散山前俯碧湲却忆西湖歌舞地千家院落起秋千防稽吕中立
　　武威将军出示湖山清晓图命以雪月字为韵赋七言诗一首勉成鄙句缀于左方
　　武威将军万人杰走马龙沙蹋冰雪看山却忆江南游爱此攀萝弄明月画图入手一忻然宛似挂帆吴与越龙香浮砚彩毫新命我题诗继三絶素绫织就蜀花纹山色波光互凝结朶朶芙蓉镜里开层层翡翠如屏列髙阁檐交栖鹤巢小舟网簇潜鱼穴冰柱为亭纳晚风虹梁作桥连断碣犬牙石乱草根抽鸭头水绿蒲芽茁行人不去弄晴晖野客频留防清樾海东炯炯金鸦飞昏雾残烟扫俱灭卧近风林耳闻籁行覩江霞眼生缬飞泉定与银河通胜景宁非圃裂苍苔不印谢公履白云永谢周王辙我昔东游天姥峯峯头落叶清猿咽归来杖防六桥西凤舞龙飞青嵽嵲而今迢递迹俱陈翫此清幽心已折何处沧浪好濯缨更忆东风采薇蕨将军勲业在凌烟环佩追趋地清切三生合在水晶宫五云日近蓬莱阙更上天山早挂弓此图未足深怡悦郑防空叹髩如丝惭汗留题词鄙拙吴郡邹奕
　　梅雪公命以畔半字为韵题湖山清晓图
　　青山屏列水涯畔白云练绕山腰半分明晓色澄素秋颠倒湖光接银汉江霞灭尽海暾生巴雪销多沔氷泮岌嶪巅崖髙莫梯囘合源泉净堪盥天逺匡庐秋杳防雨足沅湘春瀚漫浓于蓝汁可染衣赭若童颠未加冠盘谷缭通百折深缑岭危撑半空断磵桥防合踏新凉渚阁香凝坐平旦短屐扶藜野兴浓轻舠聚网波纹散南湾农邻犹闭关西崦人家未炊防僧寺楼台松满林渔屋轩栁遮岸陶令秫田谁为耕邵侯瓜地亲将灌种桃莫问武陵津采芝偶得商于伴书封鴈帛感苏卿鲙斫鲈丝羡张翰濯缨欲待沧浪清挽衣空歌白石烂树树岩花岚雾重叶叶汀蒲水风乱蛱蝶暖依芳草飞鹧鸪晴入丛篁唤荇藻翻容避钓鱼杉柟不借防巢鹳壁帙芸枯粉螙生岫幌藤穿苍鼠窜翠堕梧桐借剪圭羃结丝萝爱垂幔米家尚存书画船吴绫不减锦绣段人来西北淹壮游地拥东南隔奇观标灵显秀环故居泛影浮晖在吟案谁能高深故不兢我为登临每无惮当时对景真彷佛绕次围防旧凝翫丹青物色眼停瞬铁石心肠颜为汗踪迹顿忘今昔非记忆方惊嵗年换半生自笑不归去两足其如有羁绊泉石膏肓百虑増尘土心胸一朝澣湖山如此慰相思天地茫然寄长叹洪武三十年丁丑嵗春三月清明节日吴兴莫士安书于甘泉校书之室
　　谁损吴绫写萧瑟细看无乃王摩诘即非摩诘或思训敢谓黄鹤樵人笔黄鹤夜半不肯眠欲换凡翼求真筌吸将三斛碧沆瀣吐作八尺青婵娟空青蒙碧犹未已似有天鸡唤山起零露枝枝璎络珠初阳处处葡萄绮问余展卷胡留连欲言不言心惘然市朝少选车马急方信此中殊有天　叔明承文敏公宅相故于丹青独妙冠一时余所见多矣其向背出没皴防分理小不无防礼之恨独此卷最为超絶晓色初动湖翠山紫直扑人眼睫间其树皆作白莲社中法尤见古雅非近峰数拳断以为摩诘否则公麟矣叹赏之不足故歌之而仍题其后丁丑七夕吴郡王世贞书
　　每读谢康乐昏旦变气山水含清晖及栁栁州日出雾露余青松如膏沐语便如此身在佳山水间当林居川观时取二语髙咏之觉山气林容益増秀色及展此卷咫尺生绡幻出林壑晓露若滴翠色可餐令人恍不知其为诗歌为丹青为真境乃知清宁造化终不隔人文敏画染擅絶艺黄鹤老亦遂有外家风弇州公不乏谢栁两家语而余材儿为弇州公孙甥故房仲叔文举以见赠勉之毋独赏黄鹤老酷似文敏也时万厯壬辰中秋廿日道时甫严澍识
　　叔明以甥吴兴乃得其似舅之意而巨然笔墨青以蓝彰观此图墨法秀润防染工力絶非思议所及盖余所见巨僧不多而几欲以此超而上之我乡先辈文五峰独精其意时谓再见叔明而实以誉文则可貌王则不可不恒似时似耳叔明何可以假人马瑶草先生藏此卷余得敬观妄缀数语于大赏鉴家之后时崇祯七年四月十八日中江刘若宰谨书
　　王叔明层峦叠翠图
　　层峦叠翠图【篆书】大徳四年春王
　　髙山矗万仞野木随上天眇眇古招提更出羣木巅觚棱槩星汉牕闼云霞鲜钟鱼有遗音下自冷风传神仙诧拔宅方兹未茫然我但怪飞磴但与世夤缘张附凤
　　王叔明破风两图并题卷【一作元人王立中画】
　　破风雨【卷首隷书四大字】古田
　　纸风破雨泠泠十载山中对短檠老矣江湖归未遂画间如听读书声　刘君性初以破风雨自居诸公赋诗成卷因作此图并题絶句于左时至正廿六年嵗在丙午暮春之初王
　　环堵篝灯夜閴寥欺人风雨更潇潇诗成惊落鸡笔梦破湏来马鬛瓢万里浪开看异日连床屋漏耿今宵丈夫莫袖为霖手欲沃人间九土焦云松陆居仁
　　杨维桢破风雨记
　　李绎破风雨记
　　东海滨艾纳老友钱鼒叙
　　武夷山樵者钱惟善诗【右俱见立中卷不録】
　　刘郎读书如学仙朝不出户夜不眠时闻破风雨夜正是澂心对圣贤苕溪王子图景象敬亭山色青连天执经念子最清苦亹亹论道心相传鸡鸣喈喈天欲曙疏櫺萧飒寒声度庭前漂麦总不知屋上卷芽宁复顾人生穷达那可知玉堂金马自有期青藜他日夜相访却忆破风雨时宇文公谅【此诗立中卷题名韩元璧诗亦小异】
　　金盖山人钱岳诗【见立中卷不録首句山色作山下年月上多时字】三衢徐汝霖诗【见立中卷不録】
　　王叔明画卷有听雨楼与此卷絶类但此图更清润有赵吴兴法尤可宝也跋者十余人皆名士銕崖语甚奇惜不传于遗集董其昌观于金阊官舫因题丙寅仲春望
　　黄鹤山人夏山髙隠图【白绢本长四尺四寸阔一尺八寸挂幅淡设色】
　　夏山髙隠　至正二十五年四月十七日黄鹤山人王为彦明征士画于吴门之寓舍【楷书题左方】
　　叔明夏日山居图【纸本小挂幅长三尺八寸阔尺余】
　　夏日山居　戊申二月黄鹤山人王叔明为同髙士画于青邨陶氏之嘉树轩
　　黄鹤山人标格清胸中丘壑何纵横兴来捉笔一挥洒苍崖翠石烟云生人家住在山之麓隠映门墙蔽林木横经读罢鼓瑶琴薰风微动前竹司业先生最爱山无缘长得青山看时张此图向髙壁彷佛杨子江天寛　三山林瀚为少司成费先生题
　　王叔明湖山清晓图【纸本小挂幅长三尺六寸阔一尺四寸淡色山水松亭髙逸对语逺山萧寺磴道盘纡两人迤逦而上丹壁隠见苍翠欲流】
　　湖山清晓图　至正三年七月八日画于白莲精舍黄鹤山樵王【行楷书图左角上】

　　书画彚考卷五十一
<子部,艺术类,书画之属,式古堂书画汇考>
　　钦定四库全书
　　书画彚考卷五十二
　　刑部左侍郎卞永誉撰
　　画二十二
　　元
　　曹知白
　　曹云西雪闗云栈图
　　云西老人戊子之夏五月既望为士英作雪关云栈时年七十七嵗
　　曹贞素江山图长卷
　　至正壬辰清和月云西老人曹知白写赠同庵老友至正壬辰初夏寓上朔回龙寺适云西老人来聨榻数日值景清和或挂防乔林或放船幽渚江山延人佳思花月助我闲吟漫赋山居十首呈正云西亦记图所歴为江山长卷见赠投砖引玉深愧鄙俚因附録卷尾以识一时之雅会云
　　天地存吾道山林老更亲闲时开碧眼一望尽黄尘喜得无生意消磨有漏身几多随幻影都是去来人
　　髪不如心白形还似木枯众缘闲处尽一念看来孤天已容疎拙禅应离有无余生当落日步步是归途
　　生理原无住流光不可攀谁将新日月换却旧容颜独坐惟听鸟开门但见山幻缘消歇尽不必更求闲
　　混世多生厌归山念自休几曽千载计特为一人留浩浩成空刦涓涓积巨流但观清净理一切总如浮
　　身已难慿借支离各有因暂时连四大终是聚微尘万籁含虚寂诸缘露本真从来声色里迷误许多人
　　斗大一庵居其中任卷舒云霞生户牖星月挂庭除念息心逾寂尘消境自如南薰时一至飒飒六虚
　　饭食无余事髙眠昼不分晦明殊未觉钟鼓防曽闻四面帏青嶂和身卧白云谁言茶力健能遣睡魔军
　　无意人间世游神极乐天惟余可漏子不放拍肩禅独羡风翼堪多出水莲囘观尘土客谁不为纒绵
　　一性原无着何为不自由祗因生管带故被世迁流不识空花影堪怜大海沤但开清净眼明见一毛头
　　挥麈元吾事闲身奈嬾何聊将精进力调伏睡眠魔寂寂吹天籁悠悠逝水波从来无一事应不怪维摩　南屏山人同庵彝简
　　贞素重溪暮霭图【小清秘阁藏画轴】
　　【款书】云西为明叔作重溪暮霭
　　云老与仆年相若执笔濡墨既有年矣老而益进于今诸名胜善画家求之巧思者甚多至于韵度清越则此翁当独步也至正九年五月廿五日大痴学人公望题识时年八十又一
　　云西吾松之浈溪人与倪迂大痴以画相倡和胜国之末髙人多隠于画云西为多田翁盖其家足置郑庄之驿以延款名胜者其昌题
　　云西老人秋林亭子图并题
　　云西老人曹知白为月屋先生作
　　天风起长林万影弄秋色幽人期不来空亭倚萝薜
　　题曹云西山水
　　旭日耀苍巘翠岚生嫩寒幽人诗梦醒清响得松湍会稽王元章
　　烟钟隠隠起苍茫岭日分晖到草堂昨夜前山春雨过小桥流水落花香会稽全美
　　碧云消尽好山多茅屋春深长薜萝行处听来心自惬野禽啼罢野樵歌巽志生刘宗器
　　笔底江山不露峰茅茨十尺倚长松采芝空谷归何晚知在晴云第几重遂昌山人
　　晴旭流辉耀翠微萝烟开处啓荆扉涧边两两提筐子疑在深林采药归武林顾易
　　曹云西秋涉图并记【纸本小挂幅水墨秋水盈涧一人曳杖掲步悬崖枯藤丛石疎树墨气含光娟娟浮动】
　　秋涉图【隷书】至正丁酉冬十月六日贞素为泽民提举画【书右角上】
　　往嵗作此图以赠朱提举今又于仲和所一见囘首二十余年矣然泽民仲和皆呉人正谓楚人亡弓楚人得之云西纪【书左角上】
　　曹贞素清閟阁图【纸本长一尺二寸濶九寸】
　　【款书】云西老人作于清閟阁
　　吾闻箕颍水能洗古人心兹山有飞泉泠泠琴上音
　　尘垢悉荡除方寸清似涤何止匡庐间啸咏成李白　危素
　　颜　辉
　　颜秋月钟进士元夜出游图卷
　　题颜秋月写钟馗图后
　　沙公彦徳挟张华之识犹能精鉴古人名画凡入神品者靡不购得之而拙工摹仿形似者不能以欺其明焉故家蔵唐宋元三代名迹甚富士大夫之好画者必先经彦徳鉴定而后收蓄以是人益器重之今夏隆暑中彦徳持一卷示予曰此顔秋月所绘钟进士元夜出游图也披而观之乃写众作小队前导有鸣金者有擎大石者有颠立而欲饮者有肘瓮而行者有持鎗者有挥刃者有舞盾者有卓大刀者有执壶浆者有捧觞进者有负椅者有携琴书笔砚者钟馗于后三载之而行又数拥从有张盖者鸣鼔者吹笛击板者诡态异状各尽形势彦徳求余题其后余闻世传钟馗者终南人也不第而死阶下因以进士袍笏赐之既而示形于宗梦中曰臣当为陛下除天下虚耗之孽今是图也其所谓梦中者耶且神无形视之不见何其有形之若是耶岂画者其巧擅其妙穷其怪状而其实无有耶无亦彰终南进士死有灵爽尚为天下剪除妖孽彼明为人者视此图不惕然警省哉然则良工用心之苦盖有讽于世道者深矣洪武己巳嵗夏六月紫芝山人识顔秋月名辉元之江山人生而颖敏有儒者风度善画道释人物尝死而复生故画尤工此卷为老钟元夜出游图笔法奇絶有八面生意展卷间令人骇目非深得造化之妙者曷克臻此当珍如拱璧世守勿失延陵呉寛
　　沈　麟
　　沈秋涧画山卷
　　外录
　　书画舫云沈麟矮幅画山一卷笔意全仿郭后有倪瓒诗跋
　　焦　粲
　　焦粲山居图
　　山居图为虞克用赋
　　玉堂山人虞学士家住青城洞天里一随云雾起从龙遂掌丝纶佐天子五色制成云锦裳黼黻皇廷跻虞唐自骑黄鹄归帝乡霓旌羽盖森翺翔空留旧宅青城下草木犹余雨露香诸孙久作东呉客每忆青城归未得故人焦粲妙丹青为写山居县素壁学士今陪石与丁往来多在芙蓉城五【阙】丈人时送迎它年或复游人世应与诸孙宴幔亭陈基
　　陆　广
　　陆天游谿山清眺图【汪氏合璧鉴蔵】
　　谿山清眺　陆广为文伯作
　　陆天游画一幅好事者离为二轴玉水先得一幅凡十余年又得其副遂若雌雄之劒复聚延津亦奇矣过长水鉴赏永日因题此以俟观者董其昌陆天游画品在幼文云西间以萧散幽澹为宗若阔幅雄肆之笔絶不易得也玉水此幅乃聨素为之者先得其左复得其右脗然延津之合也大奇大奇日华
　　余弄鸠车时家甫得陆天游画上题云谿山清眺陆广为文伯作时父执呉功甫尝过吾家凝霞阁极鉴赏此幅然惜其非全璧也至甲寅秋髙友明水见之以天然花影棐几相易迨己未春润州缪杞亭持二画来适董宰先生过访展阅间咤之曰何一轴而离为二也余相较曰何二轴而一为余家物也杞亭云为文伯作者得之此地髙氏款天游生者得之苕上闵氏初不知其相合也即举以归余宰遂索笔题之宰又云天游生款是原笔也而装潢者汤玉林陆象在舎即掲投水池前款便洗去后款揉素至碎字迹终不脱于此征太史善鉴并忆昔年功甫之论不谬也若画中层峦叠嶂殿宇楼台出没烟云间溪桥横亘其下草树滃郁掩暎其慿髙者有振衣千仞之象其入林者有平居物外之趣囘视各半时残山剰水作缺防世界者忽得女娲氏补之顿成中央大庭之天矣后之人宜世守勿失庶留此一段嘉话秀水汪砢玉乐卿甫识于潄六斋
　　陆天游丹台春晓图【纸本髙二尺阔八寸水墨左有陈氏珍蔵味闲书印右有西邨草堂琴书玩乐等印】
　　丹台春晓图　天游为伯颙画
　　十年客邸絶尘纷江上归来思不羣玉气浮空春不雨丹光出井晓成云风前龙杖时堪倚月下鸾笙久不闻幸对仙翁逺孙子坐中观画又论文【小楷五行图右】
　　谢伯诚
　　谢伯诚瀑布图【焦墨山水下有髙士红衣素裳立双松间】
　　任阳谢伯诚画法絶轶得董北苑风致今观瀑布图飘飘然有凌云气余为题诗其上云
　　银河忽如瓠子决泻诸五老之峰前象疑天孙织素练素练脱轴垂青天便欲手借并州剪剪取一幅坡瓈烟相逢云石子有似捉月仙酒喉无奈夜渇甚骑鳄吸海枯桑田居然化作十万丈玉虹倒挂清泠渊　铁笛在快雪楼试叶茂实墨时奉熙春阁砚小凌波也
　　张　中
　　张子正春雨鸣鸠图【白宋纸本小幅水墨】
　　【款书】子正为而敏作春雨鸣鸠图
　　梨花枝上雨斑斑春满西园十二阑何事锦鸠声不絶隂云连日防溪山钓鳌
　　一枝湘玉翠烟轻数梨花雪色明上有鸣鸠正呼雨江南江北动春耕丹山樵
　　谷雨晴时鸠乱鸣梨花枝上四三声春风处处催耕急不似防常百啭莺天台王俊华
　　一树梨花春带雨阑干泪泻玉容惊夫不也感当时恨应向东风呌不平沛郡镏翼南
　　风散苍云漾翠光枝浮白雪湿新香数声催得如酥雨只为幽姿一洗妆四明王伯煇
　　东风卷小红楼三月梨花叫锦鸠曽记玉人将凤管隔花低按小梁州朱武
　　自解呼名绣领齐梨云竹雨暗寒溪东风却忆江南北桑柘村深处处啼呉都梁用行
　　故园烟树隔重重梦断梨云小院空自是鸣鸠心独苦一声声似怨春风呉兴孙奕
　　张子正桃花春鸟图【纸本挂幅水墨长三尺二寸髙九寸】
　　【款书】海上张守中为景初先生画
　　叶底小红肥春禽语夕晖养成毛羽好去向上林飞见泰
　　闲绿树夏隂隂看画防香寓赏心宛似江南寒食后桃花春雨唤春禽天台林右题
　　几年不见张公子忽见都观里春却忆云间同作客杏花吟篴唤真真老铁醉笔
　　画中题品浅堪怜只爱风流老铁仙可惜贞魂呼不起鸟啼花落自年年呉郡顾谨中【八分书】
　　东风埽红雨春满桃源洞山禽啼一声唤醒刘郎梦东吴余季约
　　张公落笔最风流忆向梨花写鹁鸠十载都门重见画忽听邻笛使人愁云间顾文昭
　　春光堂上午熏微清簟疎映晚晖忆得临轩写幽趣野花山鸟总依依昆山杜宗一
　　老仙遗墨健如龙笑破朱唇几红留取桃花与幽鸟不教人恨五更风　胡生同文新购此图求题为书其上范公亮
　　画师笔力挽天成坐使韶光眼底生仿出一塲春境界花无颜色鸟无声花伦
　　铁仙诗句张公画二老风流最擅名一自樽前歌板歇春风花鸟总含情伯诚
　　不见张公子于今又几年春花与春鸟相对共凄然海叟凯
　　敛翮花间鸟依栖且暂时上林罗绮树待汝发髙枝樗散生
　　露桃新雨开红锦绣羽飞来依玉柯禁城春色年年好相对其如十里何匡山迂生
　　鹊声初报碧桃春洞口惊传有晋人自启幌窗吹铁笛一声清唱为谁新丁子木
　　十年不见故园春画里题诗半古人老去风流浑减尽东风花鸟易伤神华亭管时敏
　　记得桃花破暖红山禽飞下语春风而今见画生惆怅忽忆家园似梦中云霄
　　上日迎春早晴启碧纱忽传青鸟信开徧小桃花庐陵朱京
　　山禽飞上碧桃枝独立东风喜报谁翠幌日髙人未起分明池馆记当时贝翔
　　东风未放碧桃残山鹊南来息羽翰云路乍飞终万里暂时聊借一枝安公祐
　　王　思
　　王思张徳常小像
　　冠切云之崔嵬佩鸣玉之琳琅丹青彷佛其形似气象已绚烂乎文章深注意于林泉而托迹乎轩裳畊钓于荆溪笑傲于良常岂出岫之闲云亦九畹之孤芳故将纵浪大化游泳天和周旋罄折【阙】追琢磨于躬有光而奕世其昌者耶黄鹤山人王谨题
　　冠纶巾服素衣静式后昆动前徽濯埃氛于宴景憺山水之清晖吾固知其夷险一节出处显黙之间惟徳之常而从容于道机者【阙款】
　　向年予客荆溪岳君仲逺家仲逺中表姻戚多若王君仲徳其一也仲徳以宋阀阅居州市时延至金坛张天民先生训饬其子弟居久之先生徳孚其身行孚其人凡溪大家无不敬慕之者于是买田筑室请先生挈家荆溪之上今呉县尹徳常则先生冡子也徳常日侍其亲内而家庭外而朋旧人人得其驩心暇辄读书讲学徳业滋进于是徳常充然为荆溪之逸民夫何淮甸兵兴而荆溪遂为戎首向所谓田园室庐尽为瓦砾徳常遂与先生辟地来呉以才名著闻起家呉县丞由丞陞尹县遭亢旱焚刦而徳常能涵煦以仁恩自非才美兼具其能若是乎遂昌郑元祐与徳常有世契见其松石小像而喜之为题于其上云
　　钟英金坛蜚声荆溪以孝以友身修家齐辟地来呉起家佐邑陞之制锦蔼乎仁术峩冠野服松石之间逍遥天游良常之山猗欤先生有此令子尔公尔侯必复其始
　　诵诗读书佩先师之格言登山临水得旷士之乐全非仕非隠其几其天云不雨而常润玉虽工而匪镌其据于儒依于老逃于禅者欤　钱唐王生思善画徳常时年四十二矣东海倪生赞之曰徳常髙情虚彝意度闲雅顾非顾长康之丘壑置身曹将军之凌烟润色又那缘得其气韵耶王生盖亦见其善者几耳今日因过徳常草堂出此图求赞且欲作树石其傍乃先缀数语像上树石俟它日补为之
　　倪　宏
　　倪原道金粟冢燕集图卷【按铁网瑚此卷计六翻今脱去前一翻存世为君援笔赋清游八字俟访完本补入】
　　江隂陆麒
　　傍舟北山下始得北山游灵雨霁秋景石林气萧飕休暇集诸彦令节当中秋逸哉玉山人旷达谁云俦张筵金粟冢桂树天香浮座客阮辈文采瑚钩谈谑继清夜把酒月当头月色既浩浩我懐亦悠悠良会惬冲赏尽醉复奚忧
　　淮海秦约
　　丈夫贵旷达劳生当自释市中竞锥刀营营到昕夕咄哉虎头子素履鄙矫饰丘得夀蔵荷锸任窀穸宾朋适燕会谈笑匪滛佚超然悟世故不受众物役陶情弄柔翰慷慨话畴昔凉风吹皓月照我金粟席嘅彼从戎士畏途犹执防层霄眇无翳髙鸿举修翮
　　毘陵谢应芳
　　忆昔避戎马放櫂来北山相逢适中秋展席解愁颜安知复今夕嘉宴得良会烽烟犹眯目惨澹千里外卓哉山中人旷达谁与俦坐客金粟冢酌醴相劝酬华月出松杪灵飚吹桂子荷锸长自随驹隙去如水摇毫写雅懐绚烂无遗言客亦兴不浅鬪胜寂不喧清欢忘城鼔尽醉倾笑语柱头老令威为作八风舞停杯论古今仰天问嫦娥见此旷达士百世能几何庾楼榛莾暗牛渚风浪恶纵有酒如渑恐亦无此乐夜深月愈白清溪归洄沿一笑谢主人今年复明年
　　华亭殷奎
　　艰时阻良觏故人成逺别始登金粟冢仰见端正月旧游独徘徊桂枝重攀折玉杯承夕露翠竹落苍雪宾筵列才彦末至惭独劣赋诗讵云工庶以慰契阔
　　汝阳袁华
　　郁郁金粟冢冢上金粟开金粟老秃翁领客登泉台明月海底出微风天际来青山白云人酒死亦快哉千古仰髙躅荷锸且衔杯
　　相台翟份
　　绀宇素秋霁归云敛丘隅商令今始半凉飚弄虚徐湛然心迹清天空明月孤觞酌金粟冢骈筵良友于即事成幽赏纵畅以防娱
　　北山良夜风露零聨翩绮席开林坰秋华锦石客愁破沙月水烟诗梦醒池面縠纹扶杖看树头竽籁把杯听旷达何湏论强健从教荷锸似刘伶金粟道人顾阿瑛
　　嘉树蔽日凉飔散烟展席借草待月临川盖既合饮芳割鲜歌斯哭斯以终余年
　　绰山古佳城左股接昆丘水作青龙来九派盘遭周道人金粟冢在彼山之幽圑青桂树枝叶相蜷樛石削华表立碑刻金窠锼人身无百年胡乃三彭仇四大偶一失九丹不能瘳肉血溃臭腐不朽惟髑髅弃之道路傍行者得溺溲狐狸与蝇蚋食嘬纷相雠欲贻后之人以掩面目羞乌兔互出没急行不入邮纵有万丈绳谁能系之留暖穴竞蝼螘凉风灭蜉蝣荣名乃何物汲汲将奚求金谷瑚树天网一夕收美人化黄壤燕子巢空楼大印佩六国散金驰八驺一朝不得志车裂狥九州秦皇与汉武灵药采仙洲玉棺地底金鳬出海陬梨花自寒食夜雨啾啾飞钱化蝴蝶走燐惊鸺鹠混沌凿不死儵忽何能休丈夫不解事老大伤白头何如种秫米压酒日自篘今夕三五夕我已为君谋长缾贮十斛百结青丝兠截江取紫蟹攀树摘红榴周垣设茵席矮几陈脯脩步登白云屏待月豁醉眸划然白虾蟇抱出黄金毬又若摩尼珠跃出骊龙湫吞吐大地影晃漾东南浮老兔玉杵臼捣作人间秋宝城三千里缩景归遐搜宫殿鱼鳞骞木秋云稠【句落字】素娥骑彩鸾舞雪翻电裘手折琼树花竞拂金精流化为五素芒落我白瑶瓯持满向君语借箸请为筹十载苦国难豪杰纷戈矛鸿门碎玉斗桃园宰乌牛战血溅野草饿莩填荒沟我时挈妻孥夜泛苕霅舟有儿握兵符承乏万户侯三年【阙】恵归身作抱官囚平生万卷书怒焚遭郁攸庐墓读内典守节事清修亲友散如雪云树空悠悠独尔数君子艰棘见何由今闻王师出卒伍皆兠鍪防刀走官马千里风飕飕桓桓李将军大旗画蚩尤去秋夺汴城今复追大酋屯兵泗水上添灶扼贼喉东南贡米粟连纲起歌讴我曹幸无恙坐见恢皇猷酒旗指南斗今兹会绸缪请起各称夀我亦相劝酬羣才尽敏捷用作钓诗钩青山忽大笑此意君知不呼童酌大白酹此土一抔他时盖棺了神随和气游巾插空中华撒手鞭苍虬东海招若士西池访阿缑共看麻姑爪当座擘箜篌不必儿女泪暗洒窀穸愁达哉司空图吾今乃其俦大书勒崖壁永絶生前游　右前诗四韵后诗七十韵
　　金粟冢中秋日燕集后叙
　　绰山乃勾呉顾仲瑛氏之先茔在焉予客仲瑛许余三十年而绰山【阙】予与仲尝集防地也前四五年予还会稽山中未几兵变呉下而钱唐遂有北南之限后二年事平予得复来界溪隠处瑞应宫之天基庄适予患风痹手足奇【阙】不得以运掉对客蹇蹇口若箝所居去绰山三四里抱疴频年不能一朝往也且闻仲氏附先茔营茧室【阙】自铭其墓题曰金粟冢则知仲氏之旷达盖有昔贤司空图博奕之遗风焉今年予亦得异人授方药服之阅月向之奇【阙】者亦运掉而能举口之蹇蹇若箝者亦刺刺而能语矣时八月既望顾君以书约游兹山乃予欣然就往而平昔交旧咸集焉慰劳之顷仲瑛肃客登陇借以茵环坐冢上前列短几陈列觞豆各寘笔札于【阙】方兴至而咏情畅而饮不以礼法束也于是顾君觯而言曰齐物我一死生先生门之道也予虽不敏岂以死生动其心哉以其没而吾故人哭于斯祭享于斯曷若生而与吾故人饮于斯赋咏于斯也昔之遭值兵革颠沛吾故人皆得以亡恙而先生之疾适以瘳不必有以相者矣今而丧乱未平今日之集又安知明日为何如也愿诸君各尽欢予亦作而告曰吾有大患为吾有身及吾无身何患之有达生委命视死犹归吾学老氏者固不在论若夫穷理尽性以至于命原始反终而知死生之説孔氏之道也子学孔氏者能不以死生动其心爵禄惑其志子其几道欤子之【阙】是其亦玩世之士也属予疾患以来一切忘世至于身亦忘言亦忘也久矣又何以言为哉既授简于【阙】　　欲予言予与仲氏交最深知最厚而兹山又予尝集游则言又不得忘之矣千古在前万古在后生而与故人饮酒泉台之上则勾呉自顾君始也【阙】　倪生原道仿李龙眠兰亭修禊图【阙】　　于右淮海秦君叙之首是集主客凡十有二人为诗者八人不成诗者四人昆丘朱珪伯盛代予作小篆书于【阙】　　爵余依觞政行罚云至正纪元嵗在庚子是月日匡庐于立叙
　　楚人牵犬徒相秦齐奴锦帐非荣身争如道人自营金粟冢脱畧富贵如浮云往年避名不肯作州尹比年分财尽付与子孙半生落魄江海上芒鞋竹杖乌巾交游方内皆洪儒切磨论道皆诗书交游方外亦佳士慷慨究心论生死百年身世能几何一片头颅已如许许事不可言杯酒聊复尔生即生携壶挈榼酣歌冢傍玩世接舆非楚狂死即死敛棺闭椁蔵形冢里荷臿刘伶正相似生为端正人死为明白邾经拟挽人籁发清商南台説偈天花散飞雨我有绿绮琴为君奏流水君实知音有三耳我有紫霞丹为君绥福履君能服之夀千纪金粟堆前松栢深更入商顔访园绮　金粟道人玉山顾君仲瑛置夀藏扁曰金粟冢而乃放弃声利托迹江湖日与贤士大夫游非旷达其能若是哉此卷则与朋友燕集冢间所着诗文也余阅之再三不觉令人敬叹视世之溺于利欲而切切以死生为忧者盖大相辽逺矣遂歌长诗一章以缀其后云时至正壬寅阳月六日寓柿泾林士曜谨识
　　外録
　　铁网瑚云顾玉山林堂池榭扁题甚多而篇什亦浩繁昔尝编刻纪胜集行于时此金粟宴集不在焉卷首有图乃倪原道仿兰亭修禊笔意予游昆山闻其里中龚氏所藏后归相城沈维时氏得临一本归之小楼中计六翻此卷正徳初予在张文儒家见之
　　原道林屋山图卷
　　林屋佳城图　倪宏作
　　林屋山图记
　　夫人不忘其亲者目有所接而思生焉故春雨霜露君子履之而有怵惕凄怆之心由不忘也茍其不然见日月则不知其明见华岳则不知其大见河海则不知其深况其所接之微而能思者乎黄君云卿其先世居于具区林屋山至其父伯川君始迁于昆山遂为昆山人昆山为市易之区百货坌集可以取赢以给衣食然其地畸褊民庐蜂屯无髙山大泽可登临顾眺以宣湮郁而旷心目云卿因言其父尝曰州之薮为具区其川为三江其浸为五湖其厐厚融淑之气皆环乎林屋之趾吾尝隠几而得三者之胜心甚悦之吾殁得归于彼无遗恨矣云卿乃然出涕曰吾虽获从吾先子之志然昆山去林屋且数百里又限以具区之险嵗时不能一载至墓下吾因图林屋置之壁间使目接焉以思吾亲子为我记之吁是能不忘其亲者也昔狄仁杰登太行顾见白云孤飞而曰吾亲舎其下瞻怅久之思亲之情有同然者然云为动物有时而变能兴吾思不能以系吾思山则有恒山在是吾亲亦在是则吾思亲之心不惟兴于一时且终身系于是矣然孝子思其亲非泛然而思也将思其毓我以恩也将思其教吾以善也将思冀我继序之弗坠也夫是图也一接于目则数者之思交集焉其有斯须而敢忽忘也哉他日云卿又从容指其图以诏其子若孙曰是丘也女祖藏焉女其识之乌乎其有不为云卿之思者乎云卿揽涕曰若然殆庶几乎遂为记昆阳郑东题黄氏林屋山图
　　太湖三万六千顷盘根错节钩连地轴两山东西聨结名洞庭七十二峰巑岏突兀倒影照寒碧翠剑峭拔泠插芙蓉青鳞堂贝阙直下开水府霞车雾辇直上来仙灵洞天林屋古仙境九品地位题山经我尝泛舟揽奇胜胸次空阔吞沧溟鸱夷甫里千载呼不起俯视乾坤浩荡浮秋萍黄坞佳城在山北石上松根生茯苓春园野花散飞蝶夜台宿草栖寒萤人生归欤可为乐返此真宅安清寕盖棺事定万事足谁复强辨谁醉谁独醒嗟君思亲报罔极模写家山开画屏松楸丘陇朝夕宛在目凄怆焄蒿霜露零思亲一念万万古哀哉孝子心茕茕我家家山隔南北干戈澒洞兵尘腥登髙北望魂欲断落日惨澹风泠泠为君题诗泪如雨白头江海嗟吾生赵人苏大年
　　我从太湖来日望太湖水湖水不可停浩浩逝未已黄君示我林屋图羣山天畔游龙如湿云不挂树悬荠彷佛禽鸟笙簧俱若翁佳城防其上竹槚青青矗帷幛焄蒿凄怆眠食牵屡欲拏舟春涨承平诗礼可致身寛衫大带车马尘山林朝市元不闲胡乃迟暮娄之滨青山真故交对此散幽抱某也东西南北人应接如返山隂道防稽元瀞朝逰洞庭山暮逰洞庭水七十二峰髙入云聨绵如云青未已竹叶吹下寰瀛图银涛雪浪瀛洲如林屋道人夜吹笛飞思怳与神仙俱黄公先茔林屋上两山势拥青丝幛娄东久客胡不归春江几隔桃花涨人生谁保百年身北邙丘土东华尘画图张座心万里朝朝暮暮湖之滨郁郁佳城间大树已合抱子孙读书光祢考一丈丰碑屹神道防稽杨维桢用乡僧净上人韵题江夏黄景云林屋山先茔图后时至正八年夏六月七日
　　青天翳白云行云若流水云行终古有时尽孝子之情弗能已人间好山空画图黄家思亲谁得如黄家先世林屋居出山不有云来俱伯兮客死娄江上魂去家山暮云鄣春浓无人碧草芳月明回首银潮涨佳儿永思悲有身江湖逺道阻风尘貎得云封仙穴处于以长留寂寞滨孝哉黄家儿披图郁懐抱青山瞻望愁兮愁犹指云深向人道十一年建子月西夏邾经用韵
　　黄公先茔何所在七十二峯碧参差佳气上天云作盖秋隂接地树成帷海邦西望空愁絶江水东流寄孝思好在读书光祢考杨侯深意为君期良琦
　　毛公坛东消夏湾佳城郁郁万松间写成图画传家庆白鹤千年去未还句曲外史张雨
　　山水青未了连林带郁森为怜伯川墓逺在太湖隂父子死生感春秋霜露深好看垄头木毋令樵者侵河南陆仁
　　望洞庭兮极浦长太息兮愁予英英兮白云乘清气兮降时雨倚宰木兮聊淹留念我心兮孔妯山有冈兮水有湫驾吾车兮泛吾舟鸟鸣兮嘤嘤鹿鸣兮呦呦激木杪兮回风奠桂浆兮髙丘髙丘兮何所邅吾道兮澘焉西顾西顾兮不忘申缵言兮遗来者至正己丑三月望日淮海秦约造于芝秀轩
　　先茔林屋逺絶景画图新巢树慈乌集穿花野鹿驯山云愁望极江月梦来频耿耿思亲念茫茫愧客身昆山郭翼
　　林屋之天左神洞黄公佳城如銕瓮龙眠写作三尺图太湖羣山皆入梦松檆歴歴吹华表消夏湾东湖水绕麒麟不树三品石鹦鹉空悲一洲草五陵昔年多子孙寒食只今谁拜扫金鳬玉鴈人见收玉匣珠襦岂完好不如黄公画图里郁郁泉宫锁烟雨防迷扶杖立沧洲要眇焚香凭石几白头兄弟多孝思蓼莪尽废王裒诗秋风好镵湖上石同刻君家棠棣碑汝阳项驾
　　朝发东海涘夕憩洞庭原升髙望先陇宰木郁以蕃疾心亘百里不得趋晨昏抽毫貌林屋览图如父存履感霜露燔黍行羔豚式慰至孝思莫既罔极恩芃狐爰首丘葛藟芘本根荡子去不归嵗时孰尸膰睠兹惕中懐涕下弗忍言黄君实佳士锡类垂仍昆矢诗厥休庶使薄俗敦范阳卢昭墟陇依依隔洞庭孝思图里柏杉青水烟空阔惊身在霜露焄蒿每泪零林屋洞深云气重娄江潮落雨篷腥想应橘熟秋林晚归垦岩田老一经遂昌山人郑元祐
　　黄家老子娄东客望望青山隔太湖独鹤不归林屋洞佳城浑似辋川图秋髙月白啼山树老霜寒长木奴它日结庐当墓下好归耕隠学濳夫清河张逊
　　隠君消夏湾头地一脉来龙到海分隧道青松当日树羡门黄石旧时坟梦中见归华表壁上看图起白云孝友定应书太史诸郎况复又能文前日防云卿于法海僧舎今日移防索诗美其思亲之念悬悬于翰墨间为赋一律更命画生倪原道写小图于前盖欲重起云卿之所思也至正壬辰臈月十日顾瑛识
　　林屋秋风起沧江客思多墓田多感慨嵗月坐蹉跎白髪经时变青山奈老何思亲心独在归梦洞庭波释宝月
　　黄公先陇包山下湖镜幽光照夜台水落龟鼋时出没月来松桂影裵徊广文记拟思亭作外史诗从句曲来千载画图看未已山灵长防白云堆山阳王同
　　太湖湖上黄公墓画得图成慰所思林屋天寒龙起夜水晶宫白月来时山山暑雨杨梅熟树树风霜橘子垂遗训不忘乡井念望云应废蓼莪诗甬东文质
　　黄家墓荒林屋幽子孙逺在沧江头几番一百五日雨都作七十二峯愁木客霜寒盗橘柚山月黑悲松楸髙堂披图动凄恻疑对白云如水流庐陵易恒
　　只尺家山久未归归心长绕白云飞秋风陇树应无恙一对新图泪满衣
　　望望松楸隔太湖几年衔土愧慈乌秋霜春露头今白指防儿孙认画图　昆山余熂
　　林屋先茔图防诸名公题咏成卷至正壬辰兵火失去越六年得之于海虞谭希胜不胜悲感遂赋七言十六韵
　　吾亲昔黄家坞路入黄泥近上方冢墓髙封如马鬛峰峦囘抱若牛冈羡门木拱松云合龙穴泉来石髓香视听已忘徒眷慕羮墙有见倍悲伤先茔绘写归图画诸子辞章为发絶句特书句曲史长歌倚韵銕崖杨遂昌赵郡诗尤古灵隠云岩语更长记着孝思推郑老笔传诗意属倪郎南州髙士相传诵下里诸生亦激昻嵗值辛壬兵革起防逢百六纪纲亡西山豺虎相吞啖东海鲸鲵又陆梁殿地杀声秋惨惨薰天刦火夜煌煌园池第宅成焦土父子妻孥各异乡神物岂随桑海变法书空作玉函藏虽称剑化延平内终赖珠还合浦傍谭子髙情能逺复名公佳制不沦防六年散逸浮萍迹一旦来归玩易堂歴览故山愁黯黯载瞻遗像泪浪浪丁宁子侄宜加防铭刻心胸孰敢忘待我明年省丘陇拟镌贞石立山阳孝子原隆泣血拜书
　　外録
　　铁网瑚云右佳城图观于玉峯黄应龙氏应龙盖先为林屋山人也此物遂为家宝自郑东之记而下凡二十人如杨銕崖张句曲郑遂昌辈皆名作也倪宏作图并为山人写像笔法清古可观宏字原道尝于顾玉山氏文翰中见之

　　书画彚考卷五十二
<子部,艺术类,书画之属,式古堂书画汇考>
　　钦定四库全书
　　书畵彚考卷五十三
　　刑部左侍郎卞永誉撰
　　畵二十二
　　元
　　无名氏
　　墨竹图
　　秋夜凉如水苍竿戛击清喷泉珠错落带月弄寒声天台山人周景升题于竹西草堂
　　栗里秋香图
　　华上霜压鬓寒葛巾漉酒不曾干髙风千载无遗影谁写寒花秋露团海渔子题
　　水国秋髙八月凉谁将玉杵捣霜西风吹入东篱下万朶无寻一防黄钱唐凌云翰
　　江国秋风第一枝清香不殿义熙时柴桑午夜阑萝月景入踈窓色更竒时甲午冬竹雅裴日英作于荆南客邸
　　外录
　　瑚网云栗里秋香一云钱选笔先荆公得之呉功甫
　　情仙花辇图
　　花是情仙仙是花七香百合万吹霞雪麋神力无教失漠漠【阙】天落内家桃花梦叟题
　　外录
　　瑚网云仙辇非俗驾可彷佛乃以古树根及乱枝盘结上覆杂花为幙一白鹿驭之坐辇者明珰翠翘冠碧瑶莲瓣缀枫叶埀霞帔朱舄侧粉幇如削圭玉手握扇支颐娟娟若有所思即所谓情仙也前导两侍儿执绥按辔各锦纒头揎臂络金钏豹皮槲叶围纎腰一红屐蹻尖一黄靸弓样防股现晳腻如毛衣状偶语若有所指应促情仙赴约乎假使鹿仙相值定受骑颈矣故老铁云雪麋神力无教失耳末句则防夫当时极羡天魔舞女背行莲掌疑仙姬堕此情种欤此幅为仇英所临在余家余又有瑶岛羣真图亦元人卷后女真数队一秉耜一挑大葫芦作队一荷蒉一束芝草一倚鹿一控鹤作队一拥巨笠一种芝盆中作队一跨凤一乘青鸾在海天云际作队俱作毛女妆束焉客阅而咤之曰毛女一而已矣何若是其杂然耶余不答惟简诸载记条列若干为毛女氏谱分其仙凡得六类璀璀灿灿怪怪竒竒亦无形之丹青也
　　春景山水【着色】
　　桥囘绿水斜春树隔烟霞隐处谁云识千峰只一家云隐
　　青山翠黛裛晴霞流水溅溅带落花不觉云间有鸡犬始知空外有人家海渔
　　松斋沐发图
　　松翻翠影茆斋千里风云入壮怀沐发据床忘对客不知谢万怅然囘张渊
　　列嶂飞泉过雨时回风碧浪影差差扁舟底事不归去更向晴波照髩丝文嘉
　　江叟吹笛图
　　江枫叶赤芦花白烟水茫茫晩山碧钓罢归来酒一壶醉倚蓬弄长笛弄长笛无腔拍一任江南与江北【阙款】
　　八月苍江芦覆洲南洲老人回钓舟壶浆饮空独醉后横篴吹开天地秋弄节调音转凄激萧萧两鬓寒冲额山云漠漠山树青江水粼粼江月白是时万籁俱无声寥寥玉宇声纵横颹风淅随处发鹤咬戛相和呜鳬鴈飞来如近覩防防徘徊鹭鸶舞灵妃不入水仙宫神龙尽出冯夷府一龙吟浪羣龙鬭鼔鬛扬髯拥先后传宫换羽自浮沈过征归商迭清溜一声呌破苍旻里鸿蒙呼囘九涧底旸谷金乌忽惊起摇落烟波千万里东海徐珵
　　外录
　　瑚网云王弇州觚不觚录畵当重宋而三十年来忽重元人乃至倪元镇以逮明沈周价骤增十倍窑器当重哥汝而十五年来忽重宣徳以至永乐成化价亦骤增十倍大抵呉人滥觞而徽人导之俱可怪也今吾呉中陆子刚之治玉鲍天成之治犀朱碧山之治银赵良璧之治锡马勲治扇周治治商嵌及歙吕爱山之治玉王小溪治玛瑙蒋抱云治铜皆比常价再倍而其人至有与缙绅坐者近闻此好流入宫掖其势尚未已也噫畵重元人自昔已然当沈啓南之前有金文鼎集胜国十二名家观其题跋可知矣惜元美先生未见此册耳
　　虞邵庵小像
　　昔梓潼虞使君有隂徳其殁其子雍公哭之公辄苏止雍公哭以为人死而得为佛乐莫大焉乃更哭之耶后从吏入冥乃知使君死为更生佛今青城公集中有所谓更生佛祠前瑞竹生是也雍公既相孝庙其府第在呉下公诸孙有名堪字克用者犹能读书绩学世其家克用于青城公为再从诸孙从江西畵史得公小像装辑之俾人题咏于卷后青城公既以文章师表当世题咏之者岂易易着语若克用于公为子姓表章其家世则不得不然
　　紫芝睂宇凤麟姿自是文章百世师何必凌烟畵冠剑云仍翼翼奉烝祠遂昌郑元祐
　　松栢萧萧墓上秋衣冠犹识旧风流雄深典雅文章在酷似唐人栁栁州淮南潘纯
　　复见玉堂真学士眉山草木必重枯古心古道文章古试问丹青畵得无壶中陆行直
　　头戴玉冠携竹杖庞睂丹颊白髯须久知后梦非前梦方信今吾即故吾已约耆英开洛社更寻归路问成都堂堂一代文章伯千载还应再有无赵郡苏大年
　　仙台髙士图
　　仙台有髙士闻在最髙峰濯足五湖水结巢千岁松霞霏云扃不可到落花如雪丝吹蒙醉顔生酡目曈曈飞花蹴踏金芙蓉绛绡为裳玉练容往来倐忽其犹龙伊谁貌此世外踪青城山人仙中翁运笔直与天同功倪生作诗以咏叹凌跨倒景他日期相从倪瓒
　　孝感白华图卷
　　本斋王公孝感白华图传　前翰林国史院编修官章嚞撰
　　诗言白华孝子之洁白也有其义而亡其辞是以白华不可得而见见之亦不可得而名今正议大
<子部,艺术类,书画之属,式古堂书画汇考,卷五十三>夫前饶州路总管王公都中以孝母而感白华世指为公心洁白之应非天以是彰圣世孝治之符也欤公母张氏讳普贵自号无为至元甲申公父闽国忠愍公衘命使日本殁于难时母未三十公甫七歳留侍京师讣闻即以贞节自誓祝发于京之浄垢寺惠公为尼出主平江阳山妙浄寺道行冰雪郡城妙湛禅寺退庵及公髙之举以自代寻奉玺书防持锡号宏宗圆明佛日大师住山几四十年两新梵宇规模宏丽视昔有加事业恢恢光明盛大尝参天目髙峰和上妙公言下契悟中峰本禅师记之详矣公自失怗钟孝于母奉顔顺防爱敬两尽自谓惟悦亲足以解忧不以居官贰其行敭歴平江治中浙东荆湖宣慰泉货大监守郴及饶壹是清忠仁恕以母心至感瑞粟瑞麦治为百城最慈训之功居多所得清俸必驰归以奉甘防歳畜俸余于母诞辰延方士拜词章减筭以益母夀者垂三十年母尝喜曰吾子孝且防若是吾忠愍为不死矣寺既成乃谢事属海庵润公深以继席得人为喜遂自筑室方丈之西而退处焉日阅大藏经五年而徧一藏夜则施幽冥修禅观寒暑如一公念母清苦且夀寖髙亟弃官归养煑粥尝药不违膝下无何疾作衣不解带者累月病革刲股和糜以进至治壬戌七月朔命其徒称阿弥陀佛号凝然不乱趺坐而逝夀六十有七僧腊三十九阇维获舍利五色百余公即其退居塑顶相寝兴服用奉之如生幢葢香华荘严殊胜躬自负土筑塔以三品仪从塟凡附于凾者必诚必信请中峰本禅师掩其土断崖义禅师指其归玉堂善之邓公铭其塔当代名流发挥潜徳照耀泉石凡可以资道佛乘者靡不曲尽其至而公犹以为未足闻永嘉心乐周真师潜栖却粒有道不逺千里延至家庭癸亥三月朔设黄箓以展孝思感瑶鹤三至絫百盘舞烟篆之上所炼镪作紫金光五色绚烂异常越十有四日像设之筵缾簪丹茶两旬浃矣其花半萎中有一蕚天然融结状类桃实非华非果玉质縠章宛分三脉日渐以腴烛之内外映彻如浄琉璃骇乎优昙鉢之一现也诗之白华非此也耶嗟乎流俗之人其于亲也居不致敬养不致乐病不致忧防不致哀祭不致严者滔滔皆是也间有能尽其道者死则已死之而已孰能如公终身之慕而动天地感鬼神致孝应之瑞如是彰彰者哉是以书以锡类且俟太史氏之纪孝行者得焉赞曰天地父母同乎一气心兮贯通一而匪二知觉之中影响昭晰禽鱼草木鬼神之秘感则随应非诡非异维此白华心华所契子母异躯此心不离生死异岐此心不亏儒墨异趋此心不欺本真发露莫为而为出而瑞世故忠可移谁无父母此心则否一膜町畦藟梩返走不防生前孰追死后尚监兹心民徳归厚孝治之符风行九有
　　门生倪从
　　槐堂使君忠孝家家世奕耀承天华绣衣青云晓回立金掌白露秋无瑕番江东来清彻底髓浃恩溶一千里囘看七塔白云飞不为芝山明月住人生七十自古希寸草报得三春晖欣然归养五马贵箫鼔却驾瑶池西明知天上差可乐明知佛性在空觉刀寒股剔悲转深祭冷灯迷梦何托九符通天天无扃双鹤盘舞开神灵飘飘白华不可执皎皎来缀丹茶瓶聫珠荧盈隐纹膜肥玉瘦琼巧锼琢仙桃留核海茫茫天女散花云漠漠何人不为父母思酒慷慨临芳碑空林染泪拾绿笋中使促召占灵芝先公凛凛忠义气配以清风柏舟誓使君名徳复继之况此孝诚动天地天长地久不可量理有必报善者昌门生请续苏子记更为此笔当明光白麻快草还自许金鼎调元承上瑞云从衮舄相接武万歳千秋奉明主
　　尝谓大孝终身慕父母昔闻其语今见其人夫父母存而致孝养之道者理之所当然也至于父母殁而能守终身之孝者间有人焉本斋王侯予之世契也世以忠孝着闻幼年忠愍公殁于王事而侯于事母之道克尽孝敬病则亲书佛经以为之祈安既殁而追慕之心不已斯其为终身之孝矣永嘉心乐周真师乃得道之士癸亥之春逺迎于家修设普度感应非一醮事甫毕忽几筵所供丹茶幻生白华玉质双纹咸谓孝心所感者如是绘之图传诚可以励薄俗也昔唐之李兴之庐产瑞芝宋王庭珪之茔木连理尝称美于前世矣今王正议公孝感白华诚为元朝之盛事也岂不韪欤予偶来呉下获覩其事因记曩年出守东瓯母氏殁焉灵帏前所植盆兰皆生异花同心双卉于时诸名公亦尝图其事而歌咏之近三十年矣每一展视哀慕之心油然而生今观白华之瑞与予之所感颇相类敬羡久之不觉老泪为之澘然也并书以识之时癸亥良月谨斋夏若水时年八十公家世清白忠孝出天性神明信感通草木宜瑞庆敬观卷中诗作者皆可敬谁能补白华千古发髙咏蓟丘李士行
　　古孝亲之感感致物之异多白故刘殷白鴈林攒白乌程袁师白狼梁文贞白而诗之素冠白华可见矣若宇周之王崇神草生庭以有徳感无情登之信史传以为祥不可诬也今本斋王使君孝母之征着朱华白实于离根去土之瓶盎此又因心之效贯于神明者钱唐白珽谨拜手为之颂曰草木何知所知者天母也天只隔彼壤泉事死如生将终身焉酌水献花罔或不防洁白之感着于几筵徳有所届在尔象贤守贵守富孝忠则全国人称愿憩棠树萱敛华就实遗训乃宣播此徽烈本支永年
　　王侯奉母孝且慈阿母一念天人师母心忆子子忆母指血示现瑚枝摩耶夜半归忉利麻衣痛泻县河泪浮屠七七防神光法乳琼珠自天雨人中三才佛此心心田万缘无边春孝思感召随所应白华洁美如其人畵图锡类传不朽绣斧持冰印垂斗它时孝子诵陈元鹰鹯满地长囘首庐江况逵
　　尝读邹书曰仁之实事亲是也朱子释之曰实为精实或问其义先生曰此所谓实以对华而言耳惟以实对华而言则凡仁之见于日用者惟事亲为根本精实所在必先主乎此而后光华有以发见于枝叶之间耳尝窃疑之不几于凿乎今观佛日大师甁花之实而知师相事亲之实然后朱子释经信而有征平生着疑胸中一旦豁然醯鸡之覆呜呼盈天地间一感通之理耳此以实感则彼以实应公晨夕几筵哀号罔极精神心术贯通融结故其精实发见于枝叶如此不然断枝萎蕚寄瓶中借勺水自活行且薪矣安能硕而实莹而虚泽而腴若是其祥且异哉余故因以广朱夫子之说以劝为人子之事亲者老侄亦溪王彦文敬书灵枝彰本斋王公之孝感也忠愍公以国事死海上子方七岁母夫人张氏依慈门以贞保幼公长而仕报以孝母亡公折时花荐灵几突然有异实如桃白且莹朝野瑞之天人之道宻矣
　　灵枝在瓶既芳既零有敦【音团】其实匪玉匪冰素帷法室孝感于寂古之白华岂如今之实
　　昔灵枝在囿其本孔茂生之荣之如有父有母今也荐于兹余厥蕚跗廼有实突如缾之者谁洵美且殊灵枝之祥兮神明彰兮我心伤兮父死节兮子幼母祝发兮子守今畴翼畴覆本兮枝兮其来也久兮是以昌厥后兮
　　其白也喻清其莹也喻明不根而生喻其虚灵伊物之感感人之孝熙父之功广母之教俾忠孝是效
　　忠孝维本事业维枝我歌此诗俾在朝而知俾在野而知维本斋公是仪　右灵枝五章凡四十一句晋安黄文仲再拜谨书
　　母慈子孝觉天全桃发花枝岂偶然名士品题图畵卷他年当不负凌烟览道人王夀衍
　　白华载补三百篇蟠桃一实三千年方士招魂术通仙使君念母心通天孝感诚应又生祥下瑞理则然圆明示寂佛果圆王母今在瑶池前白华变幻丹葩妍蟠桃彷佛青枝连玉苞莹若壶冰悬心目洞照无中边太史载笔青瑶镌斯【阙】斯文百世传长沙汤弥昌拜手敬题
　　华枝长几何缾水深才咫胡然玉实悬了不由根柢得非天工竒变幻絶常理重孝彻神明达徳肇庭戺泣土冬萌竹扣冰渊跃鲤存殁事实殊感应意良似猗欤闽公配早诵笄珈美贞吉誓从一身与金止义方作名臣敭厯动遐迩防防痛劬劳像事严帷几向来优昙鉢示现犹韡韡异产发哀思嘉祥荐防祀红英萎欲堕素果突初委粟肌润盈握瑶质莹难拟文章雍国孙椽笔擅邦史手引瑞华图辨论惊凡耳顾我逺台阁缀语亦何泚移忠岂烦辞柏豸方需起四明黄叔英
　　忠孝同根幻作华白如冰雪赤如霞孝心洁白忠心赤子孝夫忠萃一家学生庐陵王璡百拜蓼莪霜气入袈裟铭笔当归学士家更为白华添后传东风谁忍看山茶京口陈方
　　慈孝孤忠萃一家辽辽千古徳音遐捐躯阿父贞无贰祝发孀亲矢靡他叩影睇瞻多感慨履霜哀慕几悲嗟披图细看甁中瑞方见诗人咏白华钱天祐
　　百行先于孝孤忠草木知只应白华传可配蓼莪诗素质凝冰玉丹心吐雪丝优昙时一现瑞感慰幽思方仪顿首
　　白华之诗束晳补亡殆亦彷佛修辞槩存风防今秀毓灵苞我身亲见其欲言可乎辄撰三章歌咏盛徳君子谓其僭不敢辞
　　白华美王公之孝也公事母孝故天彰其瑞焉猗欤白华皦皦其英匪冰匪玉澹然天成如芝斯秀如兰斯馨曷维其异感于神明
　　我仪图之孝思攸格靖共追慕维民之则纯嘏昭融灵应靡忒愧彼頳防表斯贞白
　　是以有令誉兮昭厥图于绘素兮庶几有衮衣兮风化于九围兮　东嘉郑僖谨书
　　白华久不补谁识孝子心寸草报春晖后来存雅音散火冰雪中孤标凝太隂一气类冬笋冷焰分萧岑茫茫东海波敛之碧壶深花如慈顔开枝似儿手簪王氏琳琅秀佛香薝卜林孝子独何为感通无古今髙邮龚璛
　　忠贞节孝之门天福其善和气薰蒸蔼然于庭因物为瑞匪刻意于斯花也然以忠贞节孝之瑞为瑞则玉果为上瑞矣又不必拘于金芝朱草之为瑞也是用近体诗歌咏之
　　徳风吹起九原春神拔休祥集庆门半树竒花非着土一瓶和气自为根祖宗种徳诚心在天地无私至理存魂断北堂萱草露展图犹得问寒温壬申歳十有一月六日中山贾实端拜
　　奉题孝感白华图后
　　予读南齐书萧子懋母阮病危笃请僧行道用铜罂盛水渍莲供佛子懋礼曰若使阿姨因此和胜愿诸佛令华竟斋不萎七日斋毕花更鲜红视罂中稍有根须又萧子罕母乐寝疾子罕昼夜祈祷时以竹为灯缵照夜此缵夙昔支叶大茂母病亦愈世皆以为孝感所致大哉孝乎天地之所假也鬼神之所辅也圣贤之所称也匹夫匹妇同有是心而不自知也惟君子为尽焉呜呼草木之植有生无情矧断而置诸宜若生意絶矣然罂莲根缵竹茂与今尚书王公之瓶华实非有相者曷致兹异虽事生事亡之孝殊而天人之所感一也方尚书丧母张夫人命道士设金箓醮簪山丹瓶中两旬斋毕一华半萎而其鄂结实状类木桃玉表冰中时莫能识因取诗之白华名焉夫瓶花有实昭其异也色质洁白昭其孝也硕果特生昭其仁也竟斋不萎昭其诚也君子于此见天人之道焉见王氏之征焉白华之诗曰蒨蒨士子湼而不渝竭诚尽敬亹亹忘劬公之事夫人也有之矣又曰堂堂处子无营无欲鲜伴晨华莫之防辱公始终厥守实允蹈焉惟公事业在国史白华法当书则其传亡穷而视古之人葢掩之矣翥既观斯图而窃叹美之遂为之书时至元后庚辰孟陬晋宁张翥题
　　世之有符瑞神异之事载于书验于今耳闻目覩数数然也而未有能究其所从出使人了然以不疑者其故何哉徒以孔子不语怪为解而其所以不语者又何哉或曰怪不足言也若是则性与天道不可得而闻者其亦不足言乎孔子生乱时道降俗薄故因时制扶持纲常茍非切于人事唯恐致惑于人特秘之而不言耳然则其终不可以致诘耶西方有佛者曰人之性其来无初其往无终大而天地散而万物日悬诸上雨泽于下山岳河海卉木鳞介至若神竒物怪变化万状皆自一性而出故有啓书以反风噀酒而降雨孝感而鱼跃笋迸诚格而泉涌者唯性之本具非假于外也使能全其性之妙虽天地位万物育不啻过矣呜呼吾知王侯瑞华之异而重有征于斯言也初侯父忠愍公使日本死于王事侯母方盛年誓断发为尼尝参髙峰妙公得性妙之防矣而侯以弱冠出仕即以能称累迁至三品官而养母至孝母既学佛泊然于世至治二年七月朔趺坐而逝遂以佛之制阇维之获舍利五色斵石为窣屠葬焉侯犹缞绖居丧三年礼也一日奠于筵有折山丹花于瓶者俄结一物如杯玉雪莹然人咸异之而以诗文称美者何限侯谓其母佛之徒也征言于余余得以佛之说告焉人之均有是性而物诱之若蔽焉若失焉非有明而复之之功乌能临生死而不乱者耶夫欲善乎性之学者无逾于佛而治世之道必用于儒者也今侯之于母明佛之性用儒之礼由是而感通故异花之征皆性善之征著者尔侯也扩而充之移孝于忠以致君泽民使休征应而甘露降醴泉出则后之人又将歌咏之无巳也侯名都中由两浙漕使除福建防访使母张氏讳普贵字无为云泰定三年三月一日中天竺桑门释大防后序
　　外录
　　铁网瑚云此卷一书生携至而录之者也闻其来乃自王氏族人将以售焉随后又于城中人家阅一卷则白华之图在其诗文则不暇为录矣予纂郡乗又得王氏白华事可书之卷中传一篇并诗共作者二十人
　　荆南精舍图
　　题徳机荆南精舍图
　　谁畵荆南精舍图烟霏岚翠墨糢糊林间野鹿时相逐洞口山猿不受呼尚有流泉悲夜雨已迷幽迳入寒芜痴人莫弹西飞鹤云外仙君恐姓苏倪瓒
　　吴闲闲诸畵像【凡十九图内七十像张绍先作凤阙春朝龙川晓扈二图张显良作余阙姓氏】
　　松下像
　　公自至元中入朝累奉命代祀岳渎及江南名山每竣事必顾瞻修林留憩吟啸至大庚戌在龙虎山作松下像上党李孟赞
　　诗书之泽道徳之容泰山北斗甘雨祥风一襟秋霁万象春融克仁克义惟孝惟忠黼黻皇猷柱石宗千二百歳今方小住于空同也
　　内观像
　　至大四年辛亥还朝燕居环枢堂作内观像清河元明善赞
　　俨然服儒邈矣宗聃阳耀乔林霜洁重潭专兮春温愀兮秋严彝尔岩崖中自隅防斯则畵史笔所形似渊然其存我善模拟寓迹髙道裕孝忠惟真惟诚克溥而公恬于用世器也何宏将齐天放材也何英缅怀古人若李长源吁嗟名臣终慙绮园
　　存思像
　　皇庆二年癸丑大醮长春宫奉命致玉简于嵩山济渎作存思像吴兴赵孟頫赞
　　天门开兮真人出顔渥丹兮发如漆被宝衣兮耀朝日冠切云兮戴明月体道徳兮用儒术祠灵宫兮荐芳苾辅有道兮皇建极敛五福兮以敷锡皇情凝兮沛恩泽亲康宁兮百祥集功名遂兮仙道逸驭雪精兮使橘术肩洪崖兮夀金石
　　飞歩像
　　延祐元年甲寅公父饶国公母饶国夫人皆年八十天子赐上尊对衣使归为夀是歳留云锦山郡守以旱请祷得雨作飞歩像蜀郡虞集赞
　　列仙之儒身为道枢卷舒经纶绰乎有余宇宙名言河海伟量冠服髙明河汉之上
　　咏归像
　　延祐二年乙卯扈从上京防南屛山见白云东归悠然思亲作咏归像亳郡李源道赞
　　风度之渊如天和之粹如野服葛巾闲雅甚都我闻大方之家以身为患胡为见身外之身而为犹龙氏之徒欤徳之风夐与众殊以儒为宗而有道义之以为学而无山泽之臞止水渟光风舒徐芥视千金杯观五湖藏之名山千载而下可肃鄙夫友松鹤而道不孤不然将御风骑气而游于物之初耶
　　燕坐像
　　延祐间公日侍禁廷进则论道退而燕居作燕坐像吴兴赵公为作松石竹鹤图成时称精妙仁宗皇帝勅令进入御览之余再三嘉叹仍以还赐蜀郡虞集赞
　　于惟明时道艺精极象徳之容存神之迹乔松如云舞鹤在侧天监所临千载一日
　　看云像
　　延祐三年丙辰公静息林下见晴空飞云变化无迹作看云像四明袁桷赞
　　徳不形礼为翼熙熙冲静之神侃侃孝友之色笼古络今其辞如云佐理以无为智深而若遗朝承衮龙暮抚松鹤心彻九九太虚盘礴是所谓养其尺宅嗣而生白者耶
　　泥丸像
　　延祐四年丁巳公修大洞毕法作泥丸像吴兴赵孟頫赞
　　大冠如星执玉如盈吁天之休报国以诚出入帝阍翺翔玉京施于有政可使簪缨谁言道家隐儒其间众人皆忙我独闲闲混迹在朝何异在山不矫不汚其馨如兰缁衣好贤白驹是絷游心圃凝情云笈佩声锵洋瑶台拾级神明焕然快覩山立
　　朝元像
　　延祐五年戊午夏奉防建大醮于上京作朝元像浚仪马祖常赞
　　有毣毣之思而弗施有肃肃之容而自仪冠裳孔都登降拜趋载以徳舆丰以道枢俾同我尚世之儒相实民之望岂囿于象者耶
　　听松风像
　　延祐五年戊午秋日登西山楼听松风作听松风像巴西邓文原赞
　　敦礼度延陵裔法清浄犹龙氏徳充符经在笥中秉直佐治亲受祉湛恩沛玉温如鸣佩琚驭埃风游清都俨巗廊际都俞宇泰定存若虚神得一化万殊应环中合道枢
　　青城像
　　大徳元年丁酉代祀江渎至于青城之山流观乎清湍巨壑终日忘去作青城像豫章揭徯斯赞有番君之子孙爰应运而挺生擢华岳以为质振黄钟以为声雷风出其呼吸龙虎为之服乗或翺翔于魏阙或超摇乎太清指凾闗以朝骛夕已戾乎青城合元于一体抚玉局于千龄哂方士于碧鸡追神颷于鹤鸣临飞泉而解带拂髙霞而抗旌雪山避其髙洁锦水让其淳葢其为道也有要虽欲极而难名语祷祀则以修徳为本论冲举则以忠孝为经齐荘惠于物我防孔李之粹精加以卿相而不易宠以恩数而不惊冝乎每前席于宣室永风于八纮人徒见其寓形于青城也庸讵知即前日空同之广成
　　衡岳像
　　至元中世祖皇帝常命公主祠衡岳后留朝屡使过之必蹑飞景于层颠览浴曦于逺海作衡岳像庐陵欧阳赞
　　江汉兮扬舲洞庭兮饮马消摇乎天柱之上游宴乎紫葢之下坐碧藟以忘年防长松以清夏朱草产乎离明夀星见乎轸野为治世之祯祥冝天锡之纯嘏接飞霞于十洲宾出日于半夜公侯造膝猿鹤不避王人荐璧云月为借以予观是翁识鉴者凝于神光尘同者邻于化使之端委庙堂则范长生之风轨若夫山中宰相固陶景之流亚也
　　上清像
　　泰定四年丁卯代祀江南三山还朝醮于崇真宫作上清像云中赵世延赞
　　冠芙蓉兮玉比徳衣云霞兮绚五色谈大道兮坐瑱席流琼音兮达宣室贯羲文兮妙得一相箕畴兮广敷锡论天人兮天只尺言谔谔兮帝心格进崇阶兮总仙籍着赞书兮表清直事列圣兮如一日显祖父兮饶封国信行藏兮古是式从赤松兮师黄石中之兮大虚无迹洞烛万变兮凌厉八极
　　说法像
　　至顺二年辛未夏有防大醮长春宫公专主斋法作说法像蜀郡虞集赞
　　游乎万物之表而能约已于名教老乎朝廷之间而不濡迹于公卿粲若华星之丽乎河汉浩然云气之出乎嵩衡其凝也止水之善鉴其动也祥风之时行祠黄石者葢有遗书之托衣白衣者宁辞当世之名导冲和以辅化非呼吸而致长生伊耆有巢父轩辕有广成则所谓宕衍博大真人者安得不后天地齐日月以赞于休明者乎
　　闲闲像
　　特进大宗师吴公事上接下留中出外泛应百端而大知闲闲一皆行其所无事作闲闲像临川吴澄赞日月之傍衣冠庙廊巍巍堂堂烟霞之上金玉貌状融融盎盎云行悠悠卷舒自由自春自秋山立嶷嶷生遂自殖自朝自夕俛仰而殊畴不夏虞此独雍于倐忽所【阙】畴不惊瞿此独容与彼哉劳劳此不屑骚解其袠弢彼也茫茫此无劻勷平其畛防彼焉闲闲此无棘艰撤其键闗小知芋狙大知渊鱼斯其谓之闲闲者欤
　　观泉像
　　大徳间奉诏求贤江南过匡庐观飞瀑山中人作观泉像济南张起岩赞
　　防长松兮坐盘石观流泉兮聊以永日逝如斯而来无穷兮犹道体之不息相天元之真一兮沛为浸而为泽周流太虚兮雨露乎九域混混不舍昼夜兮由其本而真实合一原之自然兮兹消摇以独得我闻至人应物无迹渊然浩然请以比徳
　　绍先写七十像
　　至元四年歳次戊寅夏四月圣天子以特进上卿教大宗师臣全节年七十诏艺文监广成局长臣绍先肖其象中书参知政事知经筵事臣有壬为之赞集贤直学士臣徯斯书其赞之辞一如其师开府大宗师留孙故事臣有壬谨赞之曰大圆无倪大方无隅纯和内融光华四敷挹之其渊持之若虚执道纪以御众有世不能喙其心而但迹其肤学硏今古业丰诗书宻勿帝侧翺翔天衢为仙为儒以身为枢五十载扶正引善类隂芘于众庶有当轴之所不如众庶不知而天子知之是以重恩累庆眷愈近而不疏览七袠之甫及复俾肖像于绘图望之堂堂白须丹颊若伯阳氏之在周室貌古而神就之温温方瞳玉色又若广成子之遇轩辕不言而意已孚则知可以长生久视明道徳以赞治化和神人奉天子于万年者非斯人而谁与臣拜稽首祗奉明诏爰作是赞式昭圣谟
　　张显良写凤阙春朝图
　　特进上卿呉公立朝五十余年歴事列圣过龙楼朝凤阙者不知其几矣时逢昌运念切暮年圣恩傥赐于鉴湖图畵更留于翰墨获处山林之胜俨观天日之临于是命弟子张显良作凤阙春朝图并象侄善为之赞曰
　　于赫世祖宪天立极乃都于燕卜世万亿爰有教父应运而兴维清维浄主乎诚明厘祝閟宫大其教辑宁邦家绰绰厥效道啓世祖继昌成宗武皇仁皇恩莫比隆英君明孝保我清静文庙无为风益竞今皇临御炳焕天书言怀列圣丹青是模贝阙珠宫金碧焜燿天门洞开龙腾虎跳心游道徳学际天人动容周旋与物为春老乎山林思我王室展图肃容如覩天日
　　显良写龙川晓扈图
　　至元五年后己夘特进上卿教大宗师呉公年逾七袠歳从两京防庆风云狝燕屡陪于前席光依日月朝恩特异于外臣报効国家靡遑寝息命弟子张显良作龙川晓扈图并象且曰异时圣君怜老赐归山林揭之髙堂庶几乎身江湖而心魏阙也侄善为之赞曰
　　度居庸之积翠目有瞩乎龙川浥春阳之泽泽地乃涌乎醴泉绿树葱龙兮葢碧草陂陁兮拥氊卿云仑囷兮五色协气中融兮八埏望乘舆之旖旎陈羽卫之钩连属车在后鸾旂在前俨幄殿之中峙仰天容之粹然千官列从兮百辟周旋真人入觐兮羽服蹁跹敷道徳兮言五千物不疵兮登大年风畅兮敎以宣真人之道兮静以专握枢机兮转坤干皇情悦兮锡赉骈于万年兮赞我元神无在而不在兮犹日星之丽天腾光耀之涏濙兮玩神珠于九渊方云龙之上下兮繄广成与轩辕庆明良之千载兮又奚羡乎凌烟
　　外录
　　教大宗师吴公畵像赞第一序云名者实之宾犹形之有景声之有响相随而不可离者也古之不尚名者莫过于老子而犹龙之喻吾夫子不能忘于言焉理之所在有不得不然者虽圣人不能不然也若韩国李公吴兴赵公巴西邓公清河元公亳郡李公四明袁公皆缙绅之雄者也雅与今大宗师呉公相好故皆赞其畵象葢用犹龙之例也而区区亦有述于君子之后者不自知其言之不腆也吴公门人辑录诸赞求集书其端昔人有言孔李通家者其吴公之谓欤噫一时人物文章之盛如今予也独以白发苍顔陪公之杖履咏叹其词藻【阙】有以求诸君子之彷佛而不可得见者此右军之所以兴怀于俯仰者乎天厯庚午四月十五日虞集序
　　第二序云集既作闲闲吴公畵象赞序之后八年而赞其象者又有凉国公云中赵公临川先生吴公延祐首科三进士浚仪马公济南张公庐陵欧阳公太史豫章揭公又各述赞集于前序因以深叹一时人物之盛不十年而临川公又已去世其在者四五人耳天光向曙少防贯落落之星山气横秋太华擅苍苍之色然而往者过而来者续善称徳行者岂乏于方来集虽老于田里尚能为公识之至元三年丁丑十月十五日雍虞集序第三序云特进上卿教大宗师吴公畵象多出名笔执事以对越上帝潜心以内观神明皆由其年容冠服之盛而各有记焉而子孙门人各持归名山不能防一予在京师时尝令陈芝田齐为小象通作一卷亲为录李韩公以下诸君子赞以附之后八年予在山中又以赵凉公以下诸君子所赞小象既各为序矣至元戊寅圣天子以宗师年七十畵象以赐参知政事许公有壬奉勅述赞集贤直学士揭公傒斯书之朝廷之盛典也陈芝田又依放为小象而别为轴宗师以书来告云子为我录副于上如前两卷之为者而不知集之老且病不能复为此书久矣然尝闻之老子自三皇以来歴夏商二代世有可述其降神于周则为柱史藏室征诸其书而可见焉而史传云老莱子亦楚人或云即老子修道以养夀或云百六十余歳或云二百余歳老子与孔子相见后百数十年有周太史儋者见秦献公或云即老子也其后千年有善畵者皆追写其象然则世为象固道家之所尚也宜其屡书不一书也乎老子自隐于无名而见于世者昭显如此所谓犹龙者固可见诸形容也耶然闻广成子居空同时千二百歳而身不衰黄帝斋三月而问道焉葢至于修身之问而后对也圣天子所以尊髙年尚道徳求诸冰雪之容者岂徒然哉古先圣王养老乞言之事在乎是矣而广成老子之学者其爱君报徳之盛则亦有周公无逸之意乎至元六年四月十有五日虞集序　至正四年歳在甲申二月既望饶国诸孙颢谨录
　　金蓬头像
　　金蓬头像赞
　　乾坤事了龙虎丹成三才贯一无臭无声山中人道一题
　　噫天地先水中之铅与天为一虚无自然越有至人椎髻息尸居神游麾斥八极圣井武夷寄迹宜栖之又孰知端倪王国器题
　　夘金之仙孰探其蓬首垢面中纯乎天至道之要不言之传九曲有藏形蜕而全神其往来倐参于前蒋堂谨赞
　　蓬首缄黙宴坐若愚虚灵湛湛洞烛八区静法于天动与云俱终始靡究廓然忘吾山隂王务道谨赞
　　春山暮云碧潭夜月千载无闲有口难说耆山庵无为题
　　谷之虚神其庐谨闭塞在吸呼用绵绵常有余叱乌飞天衢鞭雷霆握斗枢流精光走神珠纵览更涤除又无所如　至正廿四年歳甲辰七月朔旦访郑无用链师出其师金野庵先生小像征赞走笔书于上雷门唐珙
　　金蓬头金蓬头坐断征君三千秋喜怒哀乐都把还赤子人我是非一扫付荘周此身倐然无所求等闲天地一虚舟性命不属阎王收跳出三界何悠悠上清外史薛羲顿首
　　首蓬不暇栉尸居在岩室衣被日月光朝霞胜玉食夀期天地齐神游隘八极尘世三十秋燕坐惟旦夕宇宙本虚空推迁竟难测道岂有端倪人皆睹其迹相从武夷君虹桥跨苍璧时闻笙鹤归清【阙】满崖石王
　　槁形谲髻可死可生超然于道有所得澹然于世无所求不于崆峒而待问不于柱下而隐名泉渴尘湖石枯幔亭惟瓢笠之亦弃宜清风之冷冷参学刘正卿谨题
　　金蓬头先生畵像赞
　　顶中作髻巍巍尊髙防万于一大千秋豪武夷月夕圣井春朝有欲见者太虚寥寥蜀郡虞集伯生父撰严陵后学邵亨贞写
　　圣井山髙日上迟采云甘露碧淋漓下山拾得一茎草不见庵中金老师方外承学张雨谨赞邈姑射山神人居焉有寂斯应而黙斯渊深藏弗市人邈而天不可见者之又学生杨车敬赞师与不可传者往矣其可传者迹耳因其迹以求其心白云在天明月在水且莫能究其所终而可以原其所始耶云间孙华敬赞
　　头上一髻面上三痣面目可憎非我即你天台石桥武夷九曲泊然无为有何所欲真清真静鬼神莫卜咦刦灰洞然难着脚方壶员峤打乖人桂心渊赞
　　髽髻蓬头坐抱一神自清先生本不灭能枯亦能荣幻化托此梦蜕解身已轻何时得见之礼拜参长生古汴赵奕顿首谨题
　　巍巍龙虎山融结自太古笃生虚靖君道独继祖武真人坐岩穴萧然一环堵蓬首目光炯燕坐阅众父奚契虚靖心天风桧杉舞遂昌郑元祐赞有椎其结首如飞蓬浮游探栖神于宫湛兮古井廓然太空孰往孰来莫知所终苏大年赞昭今我师应静无迹自然而然是为道式法嗣郑辅拜书
　　有蓬斯首返七还九别体既具终古弗朽山兮得仙云也失友匪金之良而克偕久孙莘
　　师之道大此特其迹普愿学者惟师是式大痴道仆黄公望稽首拜赞
　　越国进西施图
　　诗言褒姒之灭周葢女子之能亡人国也信矣夫越之谋呉卧薪尝胆百计以进岂直一女子而已哉特用女子以中呉王之所欲耳使呉王能听伍子胥之谋先越后齐攻其心腹之疾则女子之计将安行耶非惟不听其言又且信谗杀之而呉遂以亡虽然呉固以女子亡又孰知不用贤则亡也由呉以来千有余年蹈覆辙之迹者不可以枚举此图不知何人所作而笔意精到以余观之非但为展玩悦目之具安知不为警世之规箴者欤而防意亦可识矣故予复诗之辞曰
　　蛮夷国如虎与狼干戈吞噬相争强越忧呉灭危一发西施选进惊呉王花顔照春日夜醉伍相忠谋不暇计姑苏麋鹿殊可怜江涛怒喷银山势好徳如色世已无我今三叹观斯图何人絶笔开痴愚国亡家破知几【阙】至正四年歳次甲申冬十有一月廿三日睂阳史致中书
　　一笑端令国为倾春风歌舞学初成此行便觉吴为沼战胜何须十万兵
　　璧马当年蹔入虞先生此计有深图心知指日成功速一舸归来泛五湖　中山李桓
　　阿娇合贮黄金屋云想衣裳顔想玉君王日日醉丝竹不计燕安藏鸩毒逆耳忠言谁敢渎鸱彝有赐浮江曲防稽尝胆味亦足姑苏台荒走麋鹿何人写入丹青幅似以后来鉴前覆黄防操舟诧神速苎罗山空溪水绿戴顺
　　钟馗图卷
　　老馗兀舆二鬼肩一鬼勃窣袋影悬一鬼负剑防带旃一鬼顶颅双角骈老馗之妇舆蹁跹其荷舆者鬼婢防猫抱掌握鬼妾妍提其奁具雌袂携枕而从服饰鲜鼠蝎粘缀袴亦然擎担最缓行李便鬼之婴孺盛穿聨囊包槖裹琴能僊瓠壶穹挂吁可怜揭竿之魅愁攀缘最后瓮鬼束缚椽尸而行者犹能前肌肉消尽骨骼缠物怪种种来无边神禹铸鼎今几年罔两在此犹翩翩吁嗟吁嗟问老天冯海粟
　　若有丑类莫知所以罔有见闻畴绘其似天地良工机伊使造化多裨貌鬼非鬼若有美质既冠而巾参生两间行列缙绅蛇虺其心怪状莫伦隂恶阳善貌人非人郓人独航
　　老龙触天霹雳死夜散六鼇分海水羣妖百怪不敢藏窜身奔命山谷底窃民之食朘民脂俶扰人伦乱天纪乱天纪恣猖狂大妖啸戸大耗跳梁终南老馗汲直骨须如猬毛目如鹘心秉尧时屈轶枝嗟尔妖魅安敢忽斩妖魁啗妖腯醢妖之肉捣妖窟尔妖尔怪焉驰突目今四海妖类多馗兮【阙】至将如何我愿老馗来【阙】元戎将一鼓天下清平歌一鼓天下清平歌防稽王明
　　钟馗以唐进士能作厉鬼着梦于三郎曾不能上干于帝为剿艶妻于煽夏之日致令尘蜀道天下防非唐有顾方氊包席裹役鬼作使手携杖挈竿挑瓢藏聚鬼以为粮囘顾鬼妻得一妖媚同妖者无异鸠盘荼也政尔许事鬼亦不能忘情耶抑鬼如影去来无形不知畵工何从而得此本或者人鬼杂揉谙悉情状世不无鬼之董狐也偶作是语忽有啸于梁谓还我眷属来彼守钱奴有能使我者不能汝揶揄也书以一笑合沙俞焯
　　先君昔游钱唐观此卷于友人郑虚源翁处叹其瓌怪幽曲尽鬼物之情状郑君欲以相遗而未果先君亦不之请也后先君没六年立至杭谒郑君于栖遯之室情意款洽抚问存没不胜恻怆因出此卷归之且曰而翁之夙好也子其保之吁郑君防持此卷于兵火艰棘之中以先君有属爱之心不以畀人而有所待一旦识予为故人之子卒能授之其亦庶几延陵氏脱剑之意乎敬题始末于后至正甲辰春三月乙酉海虞曹立书
　　田母拒金图
　　齐相田稷子受下吏金百镒归奉其母母曰为人臣不忠是为人子不孝也不义之财非吾有也不孝之子非吾子也子出矣稷子惭而出反其金归于宣王请就诛王悦其母之义赦稷子罪复其位而以公金赐其母
　　田稷子为齐相受下吏金归以奉母母责其不义而出之田母亦可谓贤母已夫及稷子惭而出反其金请就诛于王王义其母原稷子罪复稷子位赐稷子母以公金齐王亦可谓贤王矣夫虽然稷子相齐受金百镒贿莫甚矣而王乃复其位焉他日乔木世臣之亡去乃曰吾何以识其不才而舍之彼受金者非不才欤噫稷子之受金其亦齐王之好货有以啓之欤若田母者正色以拒金峻辞以出子田母诚可谓贤母已夫临安钱宰
　　齐宣千乘尊谟谋贵权利稷子位相国受金毒下吏嗟哉田母贤质责能尚义子有迁善名君有惩劝志良心易感发美政曷难致君臣务茍得甘受嬴秦制社稷今已母名恒不替李雍
　　公私万古可消沈位重黄金尚逆侵杨震四知终克己田卿百镒是欺心固因慈母贤如许【阙】致宣王义亦深只恐史臣编不尽形图畵轴迄如今甬溪曹杰
　　利欲纷趋无古今畵工立意一何深三迁忽背慈顔教百镒甘夸下吏金犹幸齐宣贤至行直令田子愧初心【阙】来还鲊今同辙并与贪夫示诫箴岩栖赵宗典
　　楚叶公尝以父攘羊而子证之为直躬吾夫子答以吾党之直者与是异父为子隐子为父隐大哉言乎防圣人不能折以理而随以蹈夫矫枉过正之议者吁可叹也及观齐宣王相田稷子受下吏金百镒奉母母怒之而絶其子子遂以金归之宣王请就诛焉则于一介不妄取诸人之义固章章矣奈天伦至重恩胜于义何且稷子得金不以私其妻若子而母是遗殆亦欲効慈乌返哺之所为顾第所恨者不出于义耳讵忍扬其恶而斥之于外而贼天性若涂路人然纵宣王寛之而复其位亦独何心哉为稷母计者隂饬【阙】　俾还其金于所致之主仍诫以慎毋再冒焉庶几于恩义有兼尽云尔惜乎媪之不知出此特蔽于直也与前所谓父攘羊而子证之何异吾因以思好义而不循乎中者厥有间矣要之母子之恩不可有所亏也山隂赵枋
　　昔田稷子相齐受下吏金归奉其母母以不义之财出其子稷子惭而出返其金归宣王请就诛王悦其母义赦子罪复其位以公金赐其母原夫田母恶子受不义金而出之葢欲俾其迁善改过而尽乎忠孝可谓严且贤矣稷子畏母之训乃归金于宣王而请诛可谓知过而能责已矣宣王赦稷子罪复其位而赐其母金是悦其义忍废其后又使稷子惭惧而不敢复为可谓能寛裕而善御臣下矣且田母稷子宣王各有所处而然观者则必有以取之也防稽钱士鸿
　　名家数出忠孝子节行班班纪青史稷子相齐受吏金奉金娱亲亲不喜弄权窃势非忠臣权移势夺殃乃身汝虽无悔奈我何金为长物何足珍母教君恩两相得稷子内惭心恻恻从今尽孝须尽忠不使此心为物易秦吴宦者独异心得金奉母欢爱深朝来展图三叹息归家欲弃囊中金鲁斋
　　秉钧当国相齐宣何事贪私不赧然遗母只知金可奉出金深赖母惟贤方惭请罪荣公赐岂料垂名玷史编此日展图重感叹君亲恩义两能全赵季行
　　昔李景让为显宦御下不法母责之军中遂安陈尧咨典名藩以射为能母杖之金鱼堕地世未尝不以二母为贤若田稷子为齐相私下吏金以遗母母怒出之既而子畏惧归金于王王感悦赦其罪复其位以公金赐其母是能使下以忠奉上上以诚待下则其母之贤为何如哉当其出子时惟适以义固不计其亏恩及其下顺而上悦乃知好义者人心之同然耳论者不原其失义于子而责其亏恩于母殊不知大义灭亲君子所尚若使隂饬勿泄俾还其金于所致之主是终于欺君也岂贤母之心哉噫世之人惟知爱其子而不劳冝观于此而深省焉钱唐常士伦
　　稷子相齐怀金孝思母子至恩岂忍斥非恐来不义反累母慈呜呼噫嘻宣王赦之赵用
　　子孝娱亲奉百金母辞不受母恩深世间不是无田子千古难求阿母心观幻道人
　　母之于其子道固在乎慈然爱而不劳非慈也过而不箴非慈也先其公义后其私恩使不陷其子于不忠不孝之域斯可谓之慈矣古之人有行之者其惟田稷子之母乎稷子相齐善政未闻而受下吏金其所以受其金者得非私一人而贻祸于千万人乎将受其赂而误国家大计乎抑将由兹萌孽而遂覆吾宗【阙】　　乎稷母见其金直斥其不忠不孝而出之者非无意也稷子惭而出反其金归于宣王请就诛者是悟其母之训也宣王赦稷子罪复其位而赐之金者是旌其母之贤也夫以一妪之防能守大义上感之下化之君不以其子为不忠人不以其子为不孝千古之下传诵其名而不已则其为母之慈孰有大于此者乎后之人写其真以为世玩亦可谓知稷母者矣是为跋钱清秦榘
　　愚阅魏史太武使翟黑子奉使并州受布千匹事觉谋于著作郎髙允允曰公帏幄宠臣主上问当以实对庶或见原不可重为欺罔果召问不实对黑子于是见杀今披图田稷子为齐国相受下吏金百镒归以奉母母怒曰子为齐相不能以忠事上私金污我尔可将金面王请诛稷子感母训而悔过出金面王请诛王慨然赦稷子罪以金赠田母贤嗟夫人生天地间为三才主参天地赞化育心当秉至公不当以私意害其良心能以【阙】忠事上得为臣矣呜呼稷子既为齐国之大臣黑子能为魏朝之奉使不以忠贞立心乃循私欺君害其良心惜哉向使黑子听髙允之一言庶几可逃其罪矣若稷子母不能以训则亦与黑子见诛矣且以受金受布皆为私已而欺君论一律而同罪何其黑子见杀稷子见原欤噫人之所以为人立身有道葢谓内有贤父兄之教戒外有贤师友之诲益行止安得有不正邪私欲安得而害之耶虽然稷子田氏世为齐国令臣勲业累积难比黑子在魏为太武一时之宠臣吁此亦齐王有人君之大度不欲絶田氏之后云武林施济
　　相齐田稷子位列人臣右私受下吏金拳拳归遗母母见访其由坐责即顔厚设陷路人听只手难掩口心知贻君亲首金陈罪咎宣王感母贤锡金复官守汗竹载班班亘古流不朽荥阳潘存礼稷子受金归奉母母嫌不义柰金何此图如落庸人手定使贪金愧色多仙都生
　　稷子当时秉钧轴归来拜母多黄金黄金奉母期母喜母反见金无悦心责之不忠与不孝稷子惭出心钦钦反金归王请诛已王悦母贤赦其死赐金老妪复子官至今行义垂青史人皆有母得似稷母少人皆有子得似稷子多披图蔼然见忠义子兮母兮奈尔何余乐生
　　呜呼田稷子之为齐相也国之安危民之休戚繋焉曷为受金于下吏不有于其君者甚矣夫下吏受金尚不忍为况国相哉复以不义之金归遗于其母母若从而纳之则致母于不贤幸不纳而斥之不贤而能之乎惜母不能戒子于其先而待归金斥之且齐王授政于其相相受金而王不知非母斥子子不以金返王王终不得而去之王奚赦罪而复其位又以公金赐其母胥失之矣王之心不责其臣是贤于母也母之心固责其子是恩于子也君臣主义母子主恩为人臣者不可以不忠于君君不可以不礼于臣为人子者不可以不孝于亲亲不可以不恩于子若田稷子于其君于其亲忠孝不两全母虽明于义而恩不能终君虽深于思而义不能明岂不闻崔暐之母卢氏常戒子弟仕宦者将钱物上其父母知其非理此与盗贼何异及王宻暮夜遗金于杨震则曰四知斯言得之矣今观是图必欲使人兴起好善之良心非直为观美也耶予何议故书而归之防稽梁东尽心无我之谓忠体行不亏之谓孝箴戒教育之谓慈制事合冝之谓义四者能尽其一人斯为善矣且夫瘠人肥已贪贿误国岂忠也哉覆宗絶祀贻祸于人岂孝也哉循情勿诲至于败子固非慈矣人欲恣行天理防灭亦非义矣是故为臣当忠为子当孝为母当慈至若处财一断以义此亘万古不易之至论也呜呼今以四者之行责望于人知之者尚少矧全之者乎虽然吾于田稷子之母庶几见其尽善于四者之一也欤昔田稷子为相于齐私下吏金百镒归奉其母欲希母以喜而母见其金直峻辞斥以不忠不孝而出之使知公义有在而慈爱之心隠然于言外见之故稷子惭而出返其金归于宣王请就诛者实悟其母之训责有所惩创而云耳宣王舍稷子罪复其位又旌母以公金者亦由稷母之贤徳有所感激而然尔噫稷母一妇人也而能涤稷子贪污之行使归于义杜齐王好货之心使开其仁上感下化君不失为贤君子不失为孝子至今脍炙人口诚见其尽善于四者之一也已虽百君子殆无及焉千载之下岂无敬慕者哉宜乎绘真以遗家学之训非特为世玩也因志帙后云广汉张绍
　　股肱任重如山岳秉国权衡当奉公岂意蠧纲私贿赂度情斥子负贞忠一朝盛事流青史千古令人感教风主圣亲贤昭日月披图熟玩阿谁同东野生
　　子膺慈母训均励宰臣心白骨黄金尽其名独至今防稽云栖钱本立
　　百镒私金岂妄传展图三叹忆当年齐王若正田郎罪千古谁知阿母贤王珉
　　稷子相齐国佐治调洪钧但输纯且直安可欺君亲下吏餽金至不问屈与伸私金奉其母其母心即嗔责忠又责孝声气何訚訚稷子内惭愧面王能自陈返金纳陛下愿言诛防臣王亦悦母意复位终其身贤母实可旌公金降紫宸母兮守大义王者开寛仁吁嗟世间妇諵諵怨家贫吁嗟稷子母后人宜写真渔海生
　　田稷子受金奉母母斥其非而出之母可谓贤乎不贤乎楚人之父攘羊而子证之为直者子果直乎不直乎葢主于国者义主于家者恩也稷子相齐国之安危民生休戚系焉宣王好货之非心稷不能格今复受金遗母其于匡正之道何如哉宜乎母不敢私必断之以义焉田母诚可谓贤母也夫父子相隐天理人情之至也父不为子隐子不为父隐则天理人情逆矣又安得直哉吾故曰稷子受金母不能隐主于国义掩恩也证父攘羊不得为直主于家恩掩义也不独如是舜之与象周公之与管叔均为兄弟之伦所处有不同者事势固殊家与国之谓也论者不此之鉴而直以田母出子为非不亦宜乎抑又攷稷子之事与后汉孙性者同科性私赋民财市衣进父父怒责不受性持衣自首于胶东相呉祐祐曰掾以亲故受污辱之名所谓观过知仁是也俾性以衣遗父宣王原稷子罪复稷子位而以公金奉其母亦观过知仁者欤圣人名教千载不可诬也防稽山樵
　　田相私百金归以奉其母母怒出其子不义非我有子惭服至言请死齐王前王感复子位赐金旌母贤悠悠千载下尚为人所传之君重髙义图象丹青妍缅怀迹易朽求文为之宣谔谔仪曹论侃侃博士篇持用示后人永言矢勿谖西江渔者尝观齐相田稷子受下吏金遗母母斥反金就罪事而耆儒岓士代不乏论虽详畧不同其母一归于贤矣抑读防稽山樵朱和斋文以汉呉祐掾以亲故受污辱之名观过知仁为证王宜原其子也夫王宜原其子也夫浚仪赵士卬敬题
　　田稷为齐相三年百镒金包苴无旷日柄政是初心惟母贤堪尚论君恩太深污名磨不得千古作规箴蓉洲生任文信
　　千古髙风数震贤田郎底事利心缠若无阿母兼明主忠孝应教不两全临川尧安
　　稷子为卿受吏金母心不纳示恩深旌嘉又赖君王赐一段髙情传至今东山谢实
　　世人谁不重黄金难得慈亲识虑深子孝母贤君有徳披图三叹激人心翁洲赵能
　　噫嘘嚱人奔奔皆为名利之所役贤反愚兮明反昏夜却金兮尚洁择一钱兮义同颉莱芜甑中尘扑飞悬鱼老子肝似铁四公皦皦何不墨图中但见齐田稷蠧吏亏纲勿足夸特貌慈闱耀贞徳奉金本欲娱亲喜阿母怒兮惊且媿若使当年一纳间那得芳名播青史主圣亲贤臣涤衷公金赐妪恩爱隆非独舍之罪不诛昭昭淳化仁风我披此传重踟蹰岂独田卿贪若斯谓语今人知不知偷安茍富诚何如老万翁志不渝费千金蓄此图此图传后世后世重义轻金与明威易东
　　雷雨防婴图卷
　　吾夫子迅雷烈风必变而庄周以疾雷破山而不惊者为至人然则夫子惊乎曰非惊也敬也圣人敬变于色常人惊掩其耳若周者不愿为常人而自殊于圣人者也以为不惊而不知其流于不敬谓之至人然乎不乎然则吾党之遇迅疾也冝如何曰与其周也宁孔响林子陈膺
　　襁褓痴儿岂解惊与儿掩耳自忘生迅雷疾雨虽堪畏不夺人间至爱情王勉
　　卷首有响林先生题语游夏何敢赞一词惟有悲感敬慕而已矣至正乙巳九月二十日诸生赵郡苏大年拜题
　　年登儿号寒恐非雷掩耳襁负免匍匐诚心全母子清防李国夀
　　殷殷春雷起蛰潭阿防抱子过溪南不知风雨空山里亦有幽人睡正酣坚白老人
　　雷雨翻空只尺迷褰裳携幼欲何归邻家倘是鲁男子仓卒惊危未可依
　　冻雨欲来云覆林一声霹雳破隂英雄匕箸有时失何况人间儿女心
　　澒洞奔雷山欲摧山头云气怒如炊纷纷掩耳惊欲仆正是希夷鼾睡时
　　云雨埋山玉虎鸣匆匆掩耳畏儿惊几囘展卷空长喟车马何人到母茔　俞希鲁
　　轰雷欲破山急雨撼坤轴母兮抱儿归掩耳趋茅屋畵师巧为此村景了在目一时似可惊四郊想霑足明朝雨霁还复来平畴却看秧针绿京口郭畀
　　雷轰雨乍母急恐儿惊儿惊犹自可母急若为情雷雨防常恶深闺杳不闻前村今只尺如隔万重云曹鉴
　　迅雷震空山云黑雨迷路子惊母抱持慈爱真情着相彼匹妇愚犹知畏天怒修省君子心矧可忘恐惧尧岳
　　迅雷奋天怒神妙诚莫测气恶或相感掩耳嗟何及君子尚修省兢兢坐斋栗愧怍岂所懐敬畏思有则新图幸昭示庶以警顽惑
　　大雨天地晦震雷惊百里孩提彼何知慈母掩其耳母氏岂无畏忧虑先赤子疾病良在斯恻隐诚不已虽怜修省功乃复见天理　青阳翼
　　四山无人云气黑霹雳一声风雨集山头竹树不自支天末草亭撼将仄中途美人走匍匐抱子掩耳惊欲踣短衣百结裹两足慈母真情见顔色畵师经营妙莫测写此新图意有得深闺妇事茍竭力何得仓惶蹊草侧汉嘉杨枢
　　焚香敬诵昔人诗如遇空山雷雨埀老妇防儿惊掩耳欲归无语先茅茨【末句一作零陵烧作斵琴枝】曲江老人钱惟善【小字自注】
　　京口刘侯孝章所藏雷雨防婴图葢得于同郡焦子明而焦得之于京师者也乡先生题其卷者凡八人而基之先大父处士府君外祖中斋龚先生手泽在焉其六人则响林陈先生者先大父之忘年交克明曹先生天锡郭先生君辅青阳先生用中俞先生子泰尧先生皆大父之友而尧又先人授业之师也基生而外祖已殁所及识者先大父与尧俞青阳三先生而已欲考题咏歳月无所引据抚卷灯下徘徊久之忽祖母惊视曰此予在京口时汝祖尝持以示我其时汝父犹在襁褓去今六十年矣语竟因追感泣下基念京口陷没十有一年诸老沦亡既尽先人之墓木已拱而祖母亦八十有七矣悼歳月之易迈嗟手泽之犹存而幸其寳藏于孝章无散落之忧也三复感慨以识其后云至正二十六年歳在丙午春二月十六日汉嘉杨基顿首再拜
　　畵便面林木苍莽作雷雨晦冥之色一妇人抱婴儿走以手掩儿耳若恐儿怖者题曰雷雨防婴图葢必院畵立此为题以试工人者噫风雨雷电变化不测鬼神莫得而知者存乎其间而畵史乃欲绘焉何哉予观畵谱载古人风雨图畵多矣独雷雨无畵者岂以化工非可形容耶然畵风以敧畵雨以垂而此又能畵耳为雷则亦可以为竒也矣齐郡张绅跋
　　雷雨防婴儿图赞
　　朝出兮儿俱暮归兮儿负天何为兮震怒雷冯冯兮雨我中路归不早兮出不视天母弗明兮致儿惧儿虽惧兮母能防使母独出兮儿惊谁赴呜呼儿兮儿兮尔能忘其母寻阳张羽造
　　少妇抱儿行且驰雷雨中路忽遇之儿惊欲啼手防儿道傍逆旅因可依君不见王凝妻郯郡徐贲儿衣单母衣湿风雨苍黄归意急雷忽鸣儿忽惊抱儿与儿同死生树声吹回水声注田家尚遥无避处不知几许乱离人白日青天弃儿去渤海髙啓
　　疾风断途零雨漂靡有妇畏雷乃掩儿耳伊妇与儿知是母子茍非母子胡爱如是儿之云幼母保防之母之老矣儿将何为凡尔君子载展斯卷是覩是惟繄孝之劝太原王行
　　雷冯冯雨冥冥母抱儿中野行母心苦儿心惊掩儿耳令弗听东西回顾屡屛营人生至爱天所生胡为武才人独无母子情王汝玉
　　蕺山题扇图卷
　　老媪不识王右军岂知六角写云云婢羊他日能传帖却喜官奴书练裙杨维桢
　　蕺山老媪本无知恰值将军乗兴时竹扇一时光怪动莫教低价与元规熊梦祥
　　题扇书裙亦偶然千年风致尚堪传山隂道士能谙事只乞黄庭内外篇于立
　　笔花闲落素纨云【阙】映芳衢老眼昏明日晓烟生曙色应怜不识右军门李元珪
　　偶然意适坐莓苔迅笔诗成嬾更裁一握生绡价十倍明朝老媪再应来卢震则
　　兰亭墨本摩挲尽老我愁书咄咄空一自蕺山题扇后千年谁复继清风娄东生
　　一自兰亭飞笔后昭陵风雨夜如何当年老媪能知此扇出人间待价过张渥
　　先大父农圃府君手录东维子集遗共不肖孙鼎间见蕺山书扇一诗不肖幼不解所谓婢羊官奴等语也丁酉大父致政还因举质之且曰读前辈文字不特考见故实要识用意精诣处有议论有法度也噫暮年人语自别歴歴在不肖耳今年甲寅鼎入吴宿陈石湖孟实所示观此卷厥考介庵先生之所蔵也东维诗其右熊豫章于匡庐姚娄东诸作次之展玩之余得与孟实叔庄昆仲话农圃介庵二老遗事不觉抚卷作喟两家手泽幸皆无恙为其后者尚慎之哉宣徳九年十月望嘉禾周鼎在石湖思养堂识
　　释本诚
　　觉隠诗畵合卷【钤缝俱墨林山人白文印】
　　一段三石图并题【水墨三文石平坡间棘草映带】
　　十日畵一石观者嫌少又作二小石髙髙低低俱有三石丰年之防也
　　又题一诗　客中九日
　　小桥流水绕回廊独对西风忆故乡山崦人家秋色晚客中无菊过重阳【右书三石图左一纸】
　　一段鹡鸰图并题【水墨芦苇莲房分楼二鹡鸰左有枯株上生丛草】
　　畤坾公能诗善画不知何许人或隠或显当是避世之士与觉隠同心同徳觉隠到防此公亦到觉隠本不能画画皆坾仙之笔然有觉隠题坾仙方肯着笔
　　却有一件竒特处觉隠吃饮此公不举箸只静坐及乎饭毕起身坾仙亦饱鼔腹而歌若坾仙吃饭觉隠亦饱时人皆莫测其防因书以志之大同山翁凝始子题【白文右书鹡鸰图上】一段疎林平逺图【水墨傍水茅居疎林环映横山逺水一舟摇橹将泊】
　　疎林平逺　蜀畤坾公作画觉隠题印
　　余尝为此卷坾仙亦到坾仙喜遂援笔作此图余因题此诗
　　秋晩溪上作
　　日暮东溪上秋深景寂寥叶稀林影薄水落岸痕髙野烧明江岛渔舟入浦桥故人烟水隔怅望首空搔【图书右角上】
　　书斋即事六言一首大云特索余书故书之
　　迳逺松篁蓊郁日长庭院清虚大贵莫过学道至乐无如读书【书图左】
　　造纸之法不一蔡敬仲汉文时人为上方令用鱼网为之又法用树肤麻头敝布又有蚕蠒楮树为之南粤有用海苔为纸其文理倒侧因名侧理纸王子年又云陟厘纸汉人语讹耳古又用缣帛依书长短截之名幡纸言纸者砥也其平滑如纸昔人用帛故裁其边幅如絮之一苫而平整也　説者遂谓纸者絮一苫也　求苫之义无明説盖苫者编茅也作去声　絮绵之不精者古以为纸必编而后成　此幅是唐时纸与常纸不同因用笔方知似与蠒纸同
　　感兴
　　贤士志廓不以官拘身达士理明彻不以身拘神百年在瞬息营营徒苦辛华表鹤归来城郭非旧人防心合元化庶以全吾真
　　清晨入郭闾巷溢车马驺哄喧市尘茫洋万人海父老里中旧殷勤共迎迓亦有诸弟昆更互陪语坐世故论万端喧哇杂碎琐大要在功利余一无所解勉强相酬酢意防无不可但念道不同语久若聋哑不如返吾庐世有谁知我【右一纸】
　　余尝作二诗观者皆喜文卿见余冩此卷俾余书之于上
　　其一曰
　　莫造屋莫造屋何用经年兴土木造屋人在堂拆屋人在腹不知造时荣但见拆时辱莫造屋莫造屋世道由来反覆多兴废但分迟与速
　　其二曰
　　莫买田莫买地买田置地增家计西陌东阡恣兼并不知戸役随田至大男小女日夜忙带锁担枷了官事莫买田莫买地生前将为子孙谋身后翻为子孙累　此等言语只好我话大似本家不吃牛肉要吃也无呵呵【朱文右二纸】余书不能精大云老师屡索之余亦屡书之暨问其所得则片纸无有皆为好事者持去今又以此古纸来索遂书拙诗与古今人格言数十首至正十七年丁酉春辅成山人本诚道元书于畊隠轩
　　题友人壁
　　池槛水摇帘影动石床风引篆烟斜鸟声啼足忽飞去惊落半庭山杏花
　　钱塘晓渡
　　雨后青山展黛眉暖风无力去帆迟人家一簇临江岸緑树轻烟映酒旗
　　贫居一首
　　造物非贫我欲我闲且安贫居自有乐此乐非人间萧然一茅宇十年卧空山山深无客来独与云往还芰荷制冬衣藜藿供朝餐登山玩崔嵬临流听潺湲为无贪着念随地可盘桓但得闲中乐岂以贫为艰愈贫愈无事无事心愈闲虽居人世中恰似出尘寰【朱文右合二纸】生意斋铭
　　仲仁以生意名斋左氏曰学殖也不殖将落此言为学则生意存焉铭以发其义铭曰
　　理寓乎气体质遂形禀有厚薄生理则均彼昏不知味扵扶植血气益横良心日溺自暴自弃生理遂息君子孜孜务学明理根于至善培以仁义理胜为主气亦随只日进髙明蔼然生意天地之大举切吾身静而观之万物皆春　此铭求书者众大云见之而喜故书之【白文右乌丝阑一纸】呉江长桥诗
　　天险不可梯白石不受鞭只疑幻人试幻术神输运来尘寰跻涛驾浪迳空濶盘结钩锁金聨环又疑东海跃出万丈白玉虬挟风噀雨飞上天天髙九万不得上翻身飞堕长江邉苍云半湿琼瑶冷弱水不隔蓬莱境两岸遥分白月光中流压破青天影江吞湖吐水势雄南极地缺栖鱼龙桥成壮观夺天巧却笑造化无全功始于至正戌春丁酉良月哉生明毕事后之览者莫
　　莫作等闲耳【朱文右合三纸】
　　余藏觉隠山水一轴似米家山与方方壶竒峰白云作对悬之草堂今复见此卷昔年熟玩于郁伯承氏采入太平清话中矣觉隠即诚道原僧中髙洁之品游心于书畵山泽中僧宝畵苑不可不载陈继儒
　　二十余年前访秋潭舷公于普善出此卷示予相与叹坾翁以颖説法从黑牟尼光中作尔许变现令人生竒特想又数年舷公化去其儿孙不能守因归于予复经兵火流离幸不散失今日偶出展玩俛仰畴昔如对舷公兼叹舷公书法苍秀不让坾翁而不留数语于末亦欠事也庚寅五月下澣醉鸥李肇亨纪【白丈右二跋一纸装后】
　　道张　雨
　　张伯雨山水并题
　　谷翁真人当至元之初与赵荣禄所交多得其书畵往往散逸其存者不过十之一也我友养道人尽以出示称叹竟日戏写此图于灵石轩中至正戊子九月廿又三日张雨
　　张贞居髙逸振世文絶诗清韬光山水间黙契神防防染不羣然懒于应酬遗畵甚少余曩在梁溪周子仲处曾见灵峰山寺图则逸而简吾郡徐君美家见拟苏长公竹石则秀而竒余未尝见也今观此图笔力圆润髙古惊人其山頽突其树纵横大得董北苑之意即同时黄王不能措手其气韵苍兀不逊赵荣禄宜乎飘飘然若羽化而登仙也锦川老人王瑞书于芝溪草堂
　　昔张伯雨寄陈惟寅双峰含翠图髙拱辰畵録所载之诗黄篾楼中唯饮酒白云廊下且题诗闲时描得双峰寄变幻青山是我师世称伯雨善畵予未尝见今窥此图令我骇目用笔古雅深得六朝气韵借使北苑复生不能为也古松道人题于鹤翅舟中【书画外裱绢上】
　　此图笔力髙古未见其匹倪迂当拜下风矣太平清话张伯雨素不善畵尝醉写竒石具一种逸韵若见此图定无此语闲止居士雨漫书
　　张贞居浔阳归兴图并题卷
　　有巾者絺有杖者藜千载髙风邈焉难追东篱之菊西山之薇盖异世而同归者欤句曲外史为刘渊畵右浔阳归兴卷乃渊明归休之图而平江陈公立卿之所家蔵者也公虽武弁而博雅好古【阙文】
　　句曲外史临吴道子观音立像
　　外录
　　书畵舫云张伯雨临吴道子观音立像尤为品外之竒
　　张伯雨寒林图【黄纸本长一尺四寸阔一尺二寸有太子印】
　　【款书】至正戊寅九月一日为太道友拟赵荣禄笔意天雨
　　道方从义
　　方方壶云林图
　　方壶为太朴老友作至元四年戊寅嵗四月记故人眇在云林端手植梓漆阴不愤读书从鬼谷何言卖药近长安白日定趋天禄阁青春宜着鵕防冠相思洒尽金壶墨三十六峰生暮寒句曲外史张天雨
　　先人危太朴屏迹云林间河车运金液九转成大还苦辛三十载得道鬓已斑弱水政清浅蓬莱那可攀娇娥贮金屋霜露零秋山勿猜松柏操不及桃李顔丹丘生柯九思题
　　抱朴先生学大还偶然为客未归山迎阳舘里看图畵梦绕白云青树间东阳吴师道
　　海上三山楼观开壶仙蚤晩御风回畵成定胜人间景为问何人寄得来【阚款】
　　云林之髙峰可望日出海君子居其间旦起餐沆瀣三年毛骨换九载神色改翩然升云去鸾凤翳五彩山中有神药服食多所采寄语学仙人竚立以相待邵庵虞集
　　方上清碧水丹山图并题【纸本挂幅水墨】
　　岸花汀鸟留幽意碧水丹山共隐情方方壶作于金门之小洞天
　　溪亭风致似蓬瀛古木寒泉也自清一笑相逢共忘世此身何用绊浮名大年
　　地阔红尘远天空碧嶂遥有心懐往古无计避喧嚣坐久间情适谈谐逸兴飘卜邻如可遂林下卧吹箫防稽袁
　　幽亭寂寂红尘逺檐外东风栁色新四海雍熙春昼永水边林下属闲人月林张九芳
　　外录
　　瑚网云方壶畵家甫得之呉功甫功甫为冡宰黙泉公孙博雅豪迈共宋几元羽皇习业嘉树堂余尝与其社课而功甫以余闲交易古玩家甫曾购其饕餮鼎花纹粗细相压飞翠袭人每以供此畵商周法物正宜享上清于云半讵意丙辰冬邻人不戒于火延爇吾家凝霞阁畵首亦燎去得苍头举官碙惠泉一泼而熄至明付陆象装潢竟遗失水池一宿化为乌有岂上清神丹余纸故入水火二炼耶抑功甫仙游所及复收还芙蓉城耶可慨也
　　方壶金鵞晓日图
　　外录
　　书畵舫云方方壶金鵞晓日为洪武己酉作烘锁泼染种种动人
　　方无隅戏墨山水卷
　　外录
　　书畵舫云方壶戏墨山水一卷上有文征仲题咏虽精致秀美其浑然天成处尚不如金鵞晓日逸气扑人睂睫间令人有搴裳濡足意
　　金门羽客竒峰白云图
　　外录
　　书畵舫云方壶胜国羽士也畵师髙米大有逸趣汤氏所藏竒峰白云小帧上有书图额四字并年月款识两行笔意踈宕萧然有出尘之致絶胜尊生斋藏赤岸古松所惜纸颇尘垢色泽剥蚀耳终不失为名迹也
　　又云向见张羽摹小米逺岫晴云卷竒甚方壶竒峰白云葢从米笔翻出者故妙絶
　　方壶畵
　　琵琶岭上丹经熟海岳庵头墨法真草树依然黄鹤远江南思杀未归人沈周题
　　外录
　　书史防要云道士方从义字无隅号方壶贵溪人工诗文张羽来仪畵师二米品在方方壶上而不为世所共知善古隷章草世不知也
　　方方壶武夷放櫂图并识【纸本小挂幅水墨危峯孤峙乱木萧槭扁舟溯涧以草书法作畵不止衣鉢巨师】
　　武夷放櫂【隷书右角上】
　　叔堇佥宪周公近采兰武夷放櫂九曲相别一年令人翘企因仿巨然笔意图此奉寄仲宣幸达之至正己亥冬方方壶寓乌君山识【草书图左】
　　方壶云林钟秀图卷【纸本髙七寸长三尺水墨云蒸树润山色秀佳】
　　云林钟秀【隶书】　方方壶畵【隶书中间石上】
　　洪武丁巳方壶子作赠邓止庵还朝【隷书】
　　上清仙子本天仙下谪来修水墨缘闻道琵琶岭头月照归黄鹤又千年　此图方壶先生所作用米氏之法将化而入神矣观之正不知何为笔何为墨必也心与天游者始可诣此先生观化已久遗迹在人间如可想见其风骨敬题是絶少寄仰止云后学沈周
　　道邹复雷
　　邹复雷春消息图并题卷【纸本二截长六尺余髙尺许水墨梅花一树枝干如篆花蕊如珠宛然素壁纸窓月明相对】
　　蓬居何处索春囘分付寒蟾伴老梅半缕烟消虚室冷墨痕留影上窗来至正庚子新秋【题本身纸尾】
　　鹤东炼师有两复神仙中人殊不俗小复解畵华光梅大复解畵文全【墨迹防去】仝竹文同龙去擘破壁华光留得春消息大树仙人梦正甘翠禽呌梦东方白
　　余抵鶮沙泊洞丹房主者为雷复【墨迹勾转】炼师设茗供后连出清江楮三番求东来翰墨师与其兄复元皆能诗畵既见元竹复见雷梅防中有山居老仙品题春消息字遂为赋诗防之端时至正辛丑秋七月廿有七日老铁贞在蓬荜居试陈有墨尚恨乏笔【纸三截大行草诗小行草跋】
　　隂阳之气有清有浊人之生得其气之清者则所好亦清而浊者莫干焉得其气之浊者则所好亦浊而清莫混焉夫清之不能以浊浊之不能以清者固自然之理也云东邹君复雷斋居莑荜琴书余兴又以写梅是乐于是久之深得华光老不传之妙殊名怪状风枝雪蕊莫不曲尽其妙且梅者至清之物也潇洒无一毫尘俗气耳若发越于吟霜咏月之间不独清【三字防去】其可尚者不独清而已盖有嵗寒之心也哉若复雷者真可比徳于梅之清无愧矣于是乎书此以为序至正十年嵗清龙集庚寅季春既望天台委羽洞天山人时显顾晏书于莑荜居【书乌丝纸本装后通卷皆任氏黄氏印钤缝】
　　元人合卷
　　倪元镇王叔明合作松石望山图并题【宋纸本濶幅山水】
　　独坐古松下萧条遗世心青山列屏障流水奏鸣琴安得忘机士与我息烦襟幽情寄毫楮跫然闻足音　歳辛丑四月五日东海倪瓒畵松石望山图并赋五言奉寄文伯友兄且以督屡约屡失期云
　　苍崖积空翠怡我旷古心飞泉落深谷冷冷玉琴尘锁羣翳豁松雪洒闲襟清謡天籁发如聆旬始音曩余为倪东海畵此图后倪自畵以转惠他人今
　　归博广文斋中又为畧加防缀补其笔墨之未足者复和东海生韵题识畵端以正其事云黄鹤山中樵者王
　　王叔明黄子久合作竹趣图并题
　　仆暇日为郡曹刘彦敬畵竹趣图甫毕而一峰黄处士见过仆出此求印正处士以为可添一逺山并樵迳天趣迥殊增深峻矣时省郎耿君督兵华亭索仆畵甚急思拙笔弱顷刻不能就用掇此奉献吴兴王谨题
　　叔明公子文敏公之外孙也天姿神品其于翰墨深入晋汉至于鉴裁尤所精诣沤波之宅相非子而谁耶至正壬辰冬公望
　　王绎倪瓒合作杨竹西小像【一名云林水墨竹西图左一松右有小竹平坡上王绎貌竹西髙士方巾深衣执杖立坡间】
　　杨竹西髙士小像　严陵王绎写
　　勾吴倪瓒补作松石癸卯二月
　　三泖之水东流九峯之云髙浮笃生隠人是为杨侯杨侯之生才质具美能济之以方来之讲学兼本之以夙闻之诗礼此所以行备而文辞鬯而醇乃自号竹西子欲追踪乎葛天民人谓其草之遐裔而不滞于其出处进退此所以不戚戚于贱贫不汲汲于富贵既无惭于次公之颖脱亦无忝于大年之秀发此所以江海知名而亩躬耕夸非溢美论斯称情吾闻其初度在迩夀星腾辉乎泖水吾题其像既以
　　文若揆之心宜以礼能若此则添千祀而
　　一成纯匪但以八千嵗为春秋而已也至正二十二年壬寅歳春二月遂昌山尚左老人郑元祐明徳甫题
　　汝岂无相汉之筹而遽从赤松之游汝岂无霸越之防而自理鸱夷之舟仙踪寄乎葛杖劲气吞乎吴钩集车辙于户外登歌吹于西楼不识者以为傲世之叔夜识者以为在乡之少游抱遗叟在云间小蓬台书
　　前不郎于汉庭后不簿于魏府翛然泉石之间乐与渔樵为伍泣岐之泪未干不惑之【阙】自与乆知其为怀玉之隠仙又行将为鸡窠之老父此竹西翁所以为天地之全人有光于四知之华谱也西磵居士苏大年撰
　　须睂之蔚苍胸懐之渊亮其所同者不异中人之规模其所异者不同众志之趋向抱豪杰之才而不屑于济用具轮囷之胆而不轻于肆放故挥金有五陵侠士之风然爱客有四国公子之量当天下无事托诗酒以娯嬉方海内争雄逺侯王以髙尚所以冠林宗之巾曳长房之杖放浪乎西畴南亩之间消遥乎九峰三泖之上噫防斯人吾谁与望扶风人马文璧谨赞
　　挺立雪之标而陋执防之卑振闗西之望而识天下之竒量江海而不畦趋烟霞而不覊轻探囊之金玉重集戸之簪裾故瞻具乎云间而誉流乎海隅但见万竹之西髙楼渠渠云山不碍有琴有书萧然为山泽臞矫然为列仙儒长欣欣宇宙而襟韵自殊頫仰自如也勾呉生髙淳敬赞
　　薫然而严昻然而防有厐其睂有长其髯巾消遥而檐服上古而襜其闲情若陆防其仙趣若刘海蟾其动也以恬养智其静也以智养恬燕处乎风篁之西笑傲乎云山之尖世方酣战乎蛮触吾方澹造乎羲炎其岂杜徳机而物不可得觇者乎东海艾衲散民钱敬赞于海上之飞鲸楼瞳碧而方气清而苍髪之短不如心之长有五畮之园一鉴之塘日宴坐于株堂物与我其相忘其泰宇定而发天光者耶冒山人王逢敬题
　　雪鬓霜须山巾野服进不荣于轩冕退不厌于草木种数亩之田开一区之宇图书左右云山几席此非商顔之颢翁即空同之僊客也虚白道人茅毅赞
　　鹤立长身大布襦绿光瞳子雪睂须才名耻列三生后文物看来两晋无牛度玉闗紫气龙眠沧海抱遗珠凭君更着东维辈畵作云林五老图静慧
　　黄子久王若水合作东山小隠图
　　呉门黄公望临安王渊合作京兆杜本题识汾亭不岩同观沂阳董复家藏
　　外录
　　畵系云古畵纸本大直幅上有张无为诗笺
　　王若水朱泽民良常草堂图合卷【纸本】
　　良常草堂【篆书】子善为徳常书
　　良常草堂【篆书】仲穆为徳常书
　　王若水畵
　　【款书】若水为徳常作
　　朱泽民畵并题
　　过江山色萃良常碧树隂森结草堂处士不知人事变更求丹篆写仙方泽民为徳常作【书图左角一本题名止朱泽民三字】翩翩张公子结茅良常山缘知链金液足以要朱顔玉桃花开水潺湲琅玕芝草绕池碧子复来往三峰间三峰峨峨昔所憩积金寥寥半空峙松厓月黑啼青石林丹光中夜起人间日月如流水别来梦此三千秋茅君兄弟岂相忆张家草堂思一游神仙不知王伯图纷纷喜怒无时无华阳便问归路熟三十六洞吾何须鲁钝生重赋【一作鲁钝生马文璧重赋】
　　鼂余升兮良常之颠暮栖余兮良常之下谓良为常兮谁哉暴者余守余箧毋侈其胠箧中之藏孔子之书谓尧汤贤谓商辛愚孰憎是言我获其余孰好之者往餽一鸱　子素言张徳常好余古文又【一本无又字】作良常哥【一作歌】孝光【乌阑纸本一本题名上有李字】一室良常洞幽深太古茅风瓢元自寂畦瓮不知劳独出逢骑虎初来学种桃还应白云里迟子共游遨
　　翠壁邻丹灶青枫背草堂琴书聊卒歳麋鹿自成行叠涧流杯滑飞花入座香宁无问津者及此系舟航倪瓒
　　题良常居士山居一首【居士一作张处士】
　　良常标名山句曲主仙洞茅君倚翠麓白云满髙栋上有岩栖士出入典云共芝草鸟为耘桃花鹿啣送茅君老兄弟夙昔勤远梦子独擅为邻幽深补其空风瓢悬雅乐灵术分仙供息我山木隂怀人玉箫弄蹔时苦劳亊非必能抱瓮洗药爱源泉掇英比朝饔归静其抱一知尚亦殊众鹤驭来何方寻君引余鞚延陵呉克恭
　　故人读易向华阳万个松间一草堂最爱满山春雨后白云晴防药苗香韩友直
　　勾金坛下幽人宅斵桂为梁防白茅畦长药苗过野【阙】瀑流【阙】子入山庖鹿迒散漫春苔迳鹤影防褷晓露巢池上僧碁闻竹外岭头樵曲落松梢旧来长史留虹篆时过神君响凤匏坐石修将琴别谱焚香读罢易诸爻卢鸿图在冝终隠杜甫诗成讵解嘲不待驰烟勒逋客三峰苍翠拂云旓河东张翥
　　良常草堂诗一卷金坛张君徳常家山图也君之尊翁鹤溪先生以髙年硕徳沈浮里社一家父子兄弟自相师友文风蔼然人望雅归重之承平无事先生携诸子诸生杖屦往来山间衣冠伟然望之如神仙披图尚可见彷佛也意当时绘图赋诗模写其幽野闲适之趣经营惨淡惟恐不尽岂知后来之世变无穷有不可言者哉此卷前歳失之中呉兵间今歳得之呉中僧所父子相顾欣然譬若神明顿还旧观葢画存而草堂则无矣草堂既无而良常之迹如扫矣临风可浩叹也且乾坤是处可搆草堂使今日即为之未必能如前日之可喜也此卷犹存岂不当宝惜之乎按辋川草堂有画无诗香山草堂有诗无画独浣花草堂以杜陵名重天下非草堂可贵直以老杜流离跋渉歴尝险阻情可念诗可叹而重之耳然则君之良常草堂得不与是类欤夫草堂与世道本不相闗也先生鹤骨如玉夀可百歳天定时平行将归葺旧隠此卷实为之张本彼钟山云云正可一笑挥去因阅此卷谨题其后以志予之所感至正十八年人日赵郡苏大年谨书草堂价为青山重山是艮常乃结茅华屋云低疑洞府醍醐泉滑见春庖心清已识金银气世难曾懐鸠鹊巢勾曲昼寒丹室火海乡尘暖雪林梢防防髙岸深为谷泛泛生涯苦佩匏倾耳在天钧九奏抱情方雨鼎三爻中条晚歳需休老南岳何年敢献嘲近说金坛仙梦接青葱林屋拥旗旓至正辛丑夏五月张天永写于练江雪篷
　　予尝为徳常记草堂矣复见此卷诵五峯之词甚竒古仲穆使君之篆笔力遒劲泽民若水之画清润张助教之诗流丽皆令人敛袵故为之识其后丹丘生【一本无生字】柯九思题于王氏之【一本无之字】环庆堂荆溪王仲徳以故宋将家子孙博古嗜学延致金坛张天民先生于其家徳常葢先生子其父子积学能文其道行于荆溪荆溪之人为其父子买田筑室居甚充然故朋从往访仲徳必至徳常之家饮酒赋诗葢亦极其一时之盛卷中所谓良常草堂者徳常扁其室示不忘金坛故居日接良常之山也俯仰二十年间不惟朋从大半沦落而荆溪更世变化为瓦砾荆棘无复人烟仲徳避地入杭闻已物故独徳常父子仅存全其中呉而徳常以文学今为呉县尹予与徳常最友善观画读诗感念存殁为之慨然遂昌郑元祐跋【一本跋字下旁注当时二字】桂栋梅梁结构牢秋风不怕卷重茅药求苍术归丹室饭煑香芹称野庖灵石向人如欲语长松当户亦堪巢墨分内翰龙香剂畵展丹丘凤尾梢万籁有时来儿席八音不用奏丝匏乾坤有象参极造化防心识变爻草屦葛衣真自得风情月思共谁嘲夜深鸾【阙】空中语应有神君降节旓邵肇复使君庚午监试蜀闱事毕而出购得良常草堂图王若水畵杂仿米髙极山川之致朱泽民全用郭熙许道宁笔法气韵流动同时名家互有题咏鲁钝生字类泽民是其重题也余向闻黄子久亦畵有此图四明赵当世昌期以百缗易去后见胡起昆所临本纯师王董无子久本色卓然妙品赵久物故畵亦流散不意复覩此卷语云物聚于所好亶其然乎子久畵中有张雨嗣益钓鼇海客及倪瓒四人诗雨诗云邻近方隅地良常别有天草堂朝看雨药圃夜春泉邈矣卢鸿乙竒哉鲁仲连君看遗世者若个是神仙嗣益诗云可叹晨梳发尽霜清时郎署老冯唐研坳飞出山千叠坐占鸥沙树影凉钓鼇海客诗云半空香翠涌楼台山下松花树树开一片三茅秋后影等闲飞出砚池来瓒诗云石磴盘纡山木稠林泉如此极清幽若为飞屩千峰外卜筑诛茆最上头此四诗又笔复卷中所不载者也崇祯壬申孟夏呉门钱乗时将跋
　　邵肇复自蜀中携归元人张徳常良常草堂卷示余诗翰畵图各臻其妙因搜余家藏元人遗集得考倪元镇为张徳常题良常草堂防云昔王录事寄少陵之资近代赵文敏于岳氏之助皆有实効不事虚文今徳常欲构草堂所求者柯张杜三君或宿诺而寒盟或解嘲而调笑遄求其实则罔所知数年之间三君已矣草堂成载览标题重增嗟悼捐余珍秘永镇山居捐舍赵荣禄正书一卷又得处士成廷珪诗云屋下清泉屋上山独余猿鹤伴髙闲仙家只在松萝外海月常悬水竹间社瓮今朝村酿熟邻翁何处櫂歌还华阳真逸时相覔闻道岩扉夜不闗又云髙人自爱山居好绕舍清泉带雪沙浮玉峰前常作客句金坛下即为家仙人未采芝如草令尹将归菊有花他日良常分半席白头同汝老烟霞当是兵乱之后有所散失不止卷中此数首也兹据余所知者采其生平而列之惟呉克恭尚候续考
　　张天民号鹤溪先生自荆溪徙居金坛享年九十成廷珪题天民移居图云旧隠荆溪第几村手栽松桧至今存大茅峰下千年鹤迟汝重来问子孙徳常是其子也宦游无定居与倪元镇最善倡和为多后任嘉定令元镇诗云闻道之官嘉定去载书连舸泊江濆又廷珪诗寄天民云令子已为呉县令先生犹是葛天民皆实录也后徳常又为松江府判官
　　呉子善名思齐永康人工古文词宋末以任子为大府少卿入元流寓桐庐与方凤谢翺友善无月不游浦阳仙华诸山游辄连日夜酒酣气郁每扶擕望天末恸哭失声而返宋景濂为之传
　　赵仲穆名雍文敏之子官至集贤待制书畵俱入神妙有父风
　　王若水名渊号澹轩杭州人幼习丹青出赵文敏门下所畵皆师古人无一笔院体为当代絶艺朱泽民名徳润其先睢阳人占籍昆山赵子昻荐于朝同知制诰兼国子编修官终镇东行中书省儒学提举工畵山水有古作者风所着有存斋集十卷虞伯生云泽民文章典雅惜以绘事掩其名然识者不厌其多能也泽民子孙入国朝科甲鼎盛子吉髙帝时为给事中能直言孙文为御史文子希周治丙辰状元为翰林侍读
　　李孝光字季和自号五峰狂客美髯伟干与茅山张雨相倡和雨赠孝光有孰与言诗李髯叟载闻新作过黄初之句
　　倪瓒字元镇号云林无锡人至正初飘流中辄作诗自喜亦善画卒年七十四葬于江隂周拙逸为之铭韩友直字伯清呉兴人隠居不仕吴兴诗选载其招隠诗云泉出珠玑千眼沸花开锦绣一庭香又雪后诗云冻杀寒梅唤未醒东风特地到岩扃清溪一夜都流尽明日南山依旧青可以想其风致矣
　　张翥字仲举号蜕庵晋宁人自幼豪放好蹴踘音乐父每忧之一旦折节读书卒以诗文名世累官翰林学士承防封潞国公
　　苏大年字昌龄号西坡真定人侨居扬州善畵竹石师东坡古木师防宣仲朱泽民求昌龄畵有句云人生多能祗自苦鲁质不若曾子舆燋雉翳君记取何似浮云任卷舒谓昌龄作畵日不暇也昌龄曾为郑元祐作墓志铭文甚典又不独以畵名耳
　　张天永字长年其先秦州人父官建康教授天永奉母避兵于苏之嘉定绩学砥行文誉日隆荐授浙江行省都事其诗书于练江雪篷云者蔡子坚家于呉淞之上日以耕钓为乐文人才士咸与之友尝作渔舟江上篷窗舲屋以粉垩为饰名曰雪篷子坚把钓垂纶得鱼沽酒命客赋咏其中柯九思字敬仲号丹丘生浙之仙居人文宗时授学士院鉴书博士凡内府所藏法书名畵咸命鉴定流寓呉中极工畵竹
　　郑元祐字明徳遂昌人生而右臂脱骱以左手作书年十五能诗赋清丽畅逸为一时之儁后寓呉门台省宣阃交荐不就清谈雅韵依稀晋人所着有遂昌杂录一卷行于世　崇祯甲戌夏六月朔徐兴公识
　　夏日偶过肇复先生冶园茗椀之余出良常草堂展示其图咏真迹自是希世之宝兴公为考核始末周悉实当与此卷并传不朽者命予书之聊为卒业以寄景仰若防画之拙有愧前贤多矣林宠此胜国词翰之美尽是中遂无一人非韵士无一人非韵语想见羊皮之诏不能招致遗民耆硕非骄语岩穴寄情髙旷即一令五斗不足置念惟是故山猿鹤托不朽于墨池绘事间致可思也肇复使君非恋輭红尘者虽捉鼻未免而髙枕时寄此卷得所归也呉下文震亨题
　　金陵良常山在句容小茅峰始皇东巡登此山叹曰巡狩之乐无过于山海自今以往良为常也因而得名山固可堂可室可咏可歌庚子予承乏监蜀闱撤棘见有鬻卷于市者披图观之则胜国诸名哲为张徳常作也绘事题咏色色俱灵因购归友人钱时章文啓美见而击节称善遂为之跋徐兴公又为考覆诸家姓氏爵里索林异卿统书之时章所录张雨四人诗则卷中所未载而兴公所录倪元镇疏言成廷珪诗则又时章所未见窃思古人篇什遗佚尚多安知后有见者不复扩钱徐二君所未有乎予之赏鉴博奥不逮二君至其好事一念自谓过之异日峄山之桐柯亭之竹庶几因所好而旦暮焉剑津邵防春
　　按銕网瑚载良常草堂诗卷较此畧同而叙次大异并逸去蒋堂二诗补录于左
　　蕙帐空招隠者居猿白鹤夜愁予只今百尺长松下何处草堂冝读书
　　良常【阙】　是乡闗窈窕轩窗逺近山独有荆溪旧时月屡随归梦往来间　蒋堂
　　又节庵刘珏甞钞此卷自记云予旧藏张徳常分题赠行诗卷皆元季诸老手笔后句容曹廷端中书出示良常草堂诗跋亦张氏物也因借录于行卷楮尾得以并攷其故家文献云　发僧上振记
　　商徳符李遵道合作竹树图
　　夀岩树石黄岩竹善畵如今最得名更得二公同一幅千金酬价尚嫌轻句曲外史
　　槎牙老树根盘石楚楚霜筠防碧苔古怪清竒俱絶笔颉颃好手为谁开偰哲笃
　　仁皇新寺九天上二老渭川千畆图晩向江南逢小米只今俱是世间无天台丁复
　　老木腾龙上疎云翠作丛看图谁伯仲二妙一清风庐陵曹光
　　汴段天祐观
　　王元章呉仲圭梅竹双清图合卷
　　梅竹双清【书纸本引首】自乐【二印白文】
　　第一纸元章梅并题【纸本水墨梅花数枝画自题诗后】
　　朔风撼破处士庐冻云隔月天糢糊无名草木混色界广平心事今何如梅花荒凉似无主好春不到江南土罗浮山下蘪芜烟玛瑙坡前荆棘雨相逢可惜年少多【墨迹多下有好色二字去】竞赏桃杏【原迹杏下有华字去】夸豪奢老夫欲语不忍语对梅独坐长咨嗟昨夜天寒孤月黑芦叶卷风吹不得髑髅梦老皮蒙茸黄莎万里无顔色老夫潇洒归岩阿自鉏白雪栽梅华兴酣拍手长啸歌不问世上官如麻君不见汉家功臣上麒麟气貌岂是寻常人又不见唐家诸将【原迹重写诸将二字】图凌烟长剑大羽聨貂蝉龙章终匪尘俗状虎头乃是封侯相我生山野无能为学剑学书空放荡老来晦迹岩穴居梦寐未形安可模昨日冷颷动髭须拄杖下山闻鹧鸪乌巾半岸衣露肘忘机忽落丹青手器识可同莘野夫孤髙差儗磻溪叟山翁野老争道真松篁节操梅精神吟风笑月意自在只欠鹿豕来相亲江北江南竞傅写祝君叹其才尽下我来对面不识我何者是真何者假祝君放笔一大笑不须揽镜亦自了相携且买数斗酒坐对青山恣倾倒明朝酒醒呼鹤归白云满地芝草肥玉箫吹来雨霏霏琪花乱飐春风衣祝君许我老更竒我老自觉头垂丝【原迹作如丝圈去如字补垂字】时与不时何以为时与不时何以为赠君白雪梅华枝
　　第二纸仲圭竹并题【小方纸本竹一枝】
　　梅花道者列仙流落笔全无李蓟丘呼酒南湖夜烧烛一枝凉雨写新秋曾光【书畵竹前】
　　图畵书之绪毫素寄所垂垂歳月久残断争宝惜始由笔研成渐次忘笔墨心手两相忘融化同造物轩窗云霭溶屛障石突兀林麓缪槎牙禽鸟翥翰翮可怜俗浇漓摸摩竟纷出装褫杂真赝丹粉夸绚赫千金易敝帚十袭宝燕石米也百世士赏防神所识伶伦世无有【原迹伦伶钩转】竒响竟寥寂良乐难再遇抱恨长太息　左图右书取其怡悦瞻视陶写性情近好事者以为市道商贾真赝为事反害情性盲目聋耳哀哉至正甲申梅花道人戏墨而书
　　王山农之写梅自出新意梅花盒之写竹自得真趣皆入妙品具二妙于一卷中又各有长诗皆自写其情于畵意之外可观也竹上曾徳用一絶句梅之前一七言古诗不名而尤可观前辈但落笔便自不凡近时沈民则侍读隷书梅竹双清四字亦不俗今此卷藏阛阓坊栁子学所又可谓具四美矣乙巳三月丙午与黄日升王惟安惟颙同观嘉禾周鼎时年八十又五
　　野夫策杖村南复村北处处东君恡消息瞥然缟素一枝横又见琳琅数竿碧一枝春之先数竿冬之后俯仰天地间与尔成三友衡门掩卧不一旬淇园大庾无精神樵青已侵翠凤尾飓母吹散玉龙鳞赖得呉镇及王冕前与二友传其真虚堂展看仅盈尺二友居然侍吾侧问之不言对以臆睂宇萧萧吐佳色吾不能学范詹事西遣闗中使却寄江南春消芳悴粉何足论吾不能学家骑曹不可一日无所至植此君封篱防箨何纷纭二友寓我麓俨若洛下东西两头屋一头翦得潇湘云一头小贮罗浮玉镇也九咽吞吐天浆腴冕亦磊砢节目非凡夫扶舆清气合此图快矣乎快矣乎此图此友吾不孤　梅独为百花魁而竹能离卉木而别自成髙品者以其精得天地间一种清真气故也竹自文湖州苏端明后有梅道人呉仲圭以至近代王孟端而梅则杨补之外独推山农王元章然呉子辈谓其命防渉浅为境易穷而往往下其品几于无处生活今年六月信阳王太史祖嫡以元章梅仲圭竹合一卷寄余开卷时令人鼻端拂拂有玉清蓬莱想遂乞仲承诸君为诗歌美之而余继焉或谓戴凯之范至能所撰二谱至数百千种且以大庾万树渭滨千亩而此寥寥一枝胡取也是不然正复以简贵胜耳卷首为沈民则学士题元章仲圭各有诗弁尾而梅前有一歌亦自豪麤周疑舫伯器跋第赏其语不能辨其人攷印章有所谓防稽外史似杨维桢而词气亦类之苐不闻其别号竹斋阙疑可也卷后收藏有东呉文学世家印岂故为呉中物太史偶得之耶似有不偶者故附记于后己卯王世贞识
　　元章畵梅前题七言古诗不落欵止用竹斋图书防稽外史二印周伯器王元美皆疑之向见元章画梅绢本落款下并用此二印及次诗引首方外司马印乃知即元章自题也发僧上振识
　　元人八段图卷
　　第一段张观山林清趣图
　　山林清趣　宁静
　　【款书】张观
　　张观学马太逼真何必今人非古人此图又作夏圭意杖履青山一隠沦原初
　　第二段沈写原初髙士隔岸望山图【秋林逺屋小桥平笔墨髙逸有法竟是一峰老人八段中第一品也】
　　【款书】沈
　　沈平生黄大痴鬼毫怪墨写幽竒何须纸上求形似到处云山是我师原初
　　第三段无名氏江山雪霁图
　　第四段无名氏古木竹石图
　　第五段无名氏林塘晚色图
　　右竹石图并山水二幅不知何人所作也竹石布置有法笔力严整山水亦雅淡不俗此葢前辈所作者昨存于此以备览观焉东呉野人赵衷跋第六段子舆画
　　【款书】隠望淮南子舆为原初写
　　第七段原初四山粹趣图
　　四山粹趣　原初
　　第八段呉莹之画
　　此嘉禾之武塘竹荘翁所写以与其里人唐明逺而明逺见惠于刘陶居陶居又以惠于予者也翁平生好古博雅文章翰墨见称于人葢盛世佳公子当时才大夫者矣虽尝承父廕为晋陵县尉其质性纯和志尚髙洁遂隠而不复仕焉其所居之竹荘亭舘山石皆清古丽凡一花一木而颇有画趣梅花道人呉仲圭尝写图以识其景翁姓呉名瓘字莹之竹荘老人其自号也人称为竹荘翁云东呉野人赵衷述

　　书画彚考卷五十三
<子部,艺术类,书画之属,式古堂书画汇考>
　　钦定四库全书
　　书畵彚考卷五十四
　　刑部左侍郎卞永誉撰
　　畵二十四
　　明
　　宪宗
　　明宪宗御画并题【中作白地圑扇余地填以墨泥金书诗及年月用二小玺】
　　晓晴色染上林红阵阵寒鸦喜弄风云敛碧空秋意尽山横野店画桥东成化己巳孟春吉日
　　图绘寳鉴云皇明宣庙御笔有山水有人物有花果翎毛草虫宪庙孝庙御笔皆神像及金瓶金盘牡丹兰菊梅竹之类今观此山水小景潇洒出尘宛然胜国气韵盖圣能天纵自各极其妙也臣砢玉谨识
　　朱芝垝
　　三城王折枝桃花图【着色小挂幅】
　　痴懒道人折枝桃花　万歴丙戌二月三日重装【王百谷题签】
　　【款书】痴懒老人笔
　　王孙好文谢裘马日影宫墙照彤瓦铃斋晏坐春融融过墙小桃新可写墙头斜亚一梢红纎毫【阙】春天无功露华半湿娇靥笑金母西来呈木公沈周为鸣歧题
　　冶芳作春春不语海泼生情浩无主半梢小出天池间万本千条靣如土粉含醉痕无赖红倚娇相拥嫁东风幽香返魂妃子活恨销不尽还重重祝允明
　　新桃倚墙青破萼白日深宫春漠漠纎毫聊为发丰姝隔帘小枝顔色薄深朱借耀粉借姿露靥含娇额半垂宫娃捧砚惊奢艶羞对东风还自悲徐祯卿
　　彤宫雨晴春婉婉妍华不隔深庭院试拈丹粉弄春韶淡痕已破东风靣醉肌晕碧晓生光脉脉闲情睂敛黄不従徐史争新格自有湛然宫様妆【世谓滕王元婴善画花鸟蛱蝶而董逌独以为滕王湛然未知孰是】衡山文璧
　　停书水涸龙池砚染霞光开小殿宫娃緑鬓摇金屏豪夺花神与春战一枝婀娜出宫墙照影惊鸿瞥然见疑引滕王蛱蝶飞玉阑斜倚消春倦莺肠啼断怕春归留春那许东风扇仙裙零乱昼红酣何物恼人囘半靣黄云
　　英英緑殿春云起桃花笑暎金池水王孙潇洒花中仙周还不独河间醴二月珠宫锦日明一枝丹雾毫端生红妆嫣然媚君侧瑶阶窈窕闻流莺周山顾闻【右诗俱书绢池上下】
　　宋　克
　　宋仲温万玉荘图卷
　　宋先生克字仲温长洲南宫里人书学急就章得古人之妙尤善画竹此图虽寸冈尺堑而千篁万玉雨叠烟森萧然无尘俗之气允为世珍也龙惕子识
　　宋南宫筼筜图并识
　　予旧与野亭君作鸡栖石图后七年复观于松江之客楼嗟歳月之易度慨人事之不齐为之抚图凄恻野亭君谓予耿耿者在豪迈之气非复曩时酒酣出纸征画为写筼筜图笔意従逸不计工拙然自谓差强于曩作要知水到渠成颠澜骇浪自有静时野亭君当示云林髙士同一赏识也庚戌九月朔东吴宋克识
　　朱　芾
　　朱孟辨芦洲聚鴈图并记
　　夜窓剪烛听雨偶阅叔升钱君所画古木寒鸦小景不觉技痒因写芦洲聚鴈以妃之适友人黄徳谦在座曰似潇湘水云景也昔年过二妃庙今复观此图怳若重游但少苦竹翳深耳予遂添丛篠中其间殊有天趣并赋诗一絶云
　　夜窓听雨话巴山又入潇湘水竹间湘浦防鸿谁得似碧天飞去又飞还甲寅春三月修禊日朱孟辨在西掖记
　　朱中舎恵麓秋晴图并题
　　恵麓秋晴图【篆书】
　　第二泉头坐晚晴满林松籁襍谿声涤烦老去卢鸿一谢俗归来卫叔卿未必茶经随火化拟寻茅屋待春耕卧游畵违清赏裹茗他年石上烹甲寅秋立冬日云间朱孟辨为志学聘君并书诗于建业之青谿一曲【书】泽国霜晴过鴈天翠防秋色浄无烟归来好记登临处苜蓿盘香第二泉牛谅
　　恵山泉石幽深处秋日南宫画作图此地何年得同隠浊醪应可为君沽东斋生刘仙客
　　积翠拥寒云流泉喷飞雪细读煮茶经松根待明月豫章朱梦炎
　　湖上羣山幻九龙泉头一客坐双松定知别去还相忆梦入秋云第防重乡人张筹
　　壮游曾饮恵山泉客里披图思惘然尚忆信安祠外栁萧条犹带汴隄烟海门瞿荘
　　碧树隂分云外出清泉影落石间流山人独坐西风里正值南天过雨秋临川吴伯宗
　　滕　逺
　　滕远安分轩图并题卷
　　安分【篆书】南阳滕权
　　安分者何全吾性之所固有尽吾职之所当为耳固有者仁义礼智信是也当为者则以五常施于父子兄弟夫妇朋友君臣也故君子求在我而不求乎人所谓安分也吴人朱景春氏名其所居之轩曰安分其亦慕夫君子者欤噫性也天之所以命乎人也知命知天则知修身以立命焉富贵利达固従外至而不可以力致矣景春勉乎哉嵗在辛酉九月吴郡滕远画并题
　　安分轩铭【并序】
　　姑苏朱景春谒予于金陵言其居之有轩也名之为安分焉且曰乗坚防肥非吾分也吾知安吾徒步斯已尔酣醲饫鱻非吾分也吾知安吾藜藿斯已尔连榱甍接栋宇又非吾分也葺茅茨蔽风雨吾知安焉斯已尔众之所趋吾行也迂众之所拘吾行也舒愿先生有以铭吾轩将始终乎朂之而弗渝也予尝读无妄之易有曰不耕获不菑畬则利有攸往葢以无所为于先无所冀于后安其分者之为之也且安非勉强之谓推而上之虽圣若贤也亦不过安其分而已借如子之于徒步也不得其适不安也子之于藜藿也不致其甘不安也子之于茅茨也不视之若髙明广大而乐焉亦不安也夫恬澹寂寞安之常也寛裕优游安之地也子之于是数者能适也能甘以乐也则予谓其能善学者矣虽然此谓处贫贱之分也茍知其分则夫富贵之分岂有不品节限制哉是故知贫贱之有分则安于命而不可求知富贵之有分则安于命而不敢越通贫贱富贵一安其分焉尔予故愿子之识之无所往而不安也抑予于是又有告焉天下之分有所当安焉者贫贱富贵命分之谓也有所当尽焉者仁义礼智性分之谓也要必尽其性分之极而后能安其命分之正然则景春之欲安分宜自尽其分始也尽而安焉而后可与论无妄之易矣为作铭曰土之埏器量则有数丝之成帛幅则有度欲逾其数量也斯剟欲广其度幅也斯裂繄嗟命分盖亦宜然众人弗知竞欲而迁我思安之分实在我弗竞弗求有永其绥无妄而行圣亦有言勉旃企及质诸铭轩龙门山人金文徴制安分身无辱知防心自闲虽居人世上却是出人间　右二十字河南邵子安分吟也世人能安其分者盖鲜矣昔者程子见墙壁间有六字曰依本分无烦恼程子深有取焉吁贵贱各有定分人能自知其分而不为物欲动其中则富好礼而贫亦乐矣苏人朱景春氏题其轩居曰安分可谓务本者乎凡人奔走尘土中而汨没于声利者皆不知定分故也若依本分则视富贵贫贱为身外一付之于天矣又何羡慕与忧闷乎茍此心溺于贫富而不能守是不能安其分今邵子云安分身无辱吾见其不知分而受辱者多矣礼莫大于分不知分则越礼妄为矣越礼妄为焉得不受辱耶所为依本分无烦恼者其安分者欤知防心自闲且知防则心清絶无羡慕忧闷矣何事可入其中澹然心自闲矣其乐可胜言哉能知安分者有无穷之乐则知不安分者有无穷之苦矣所谓虽居人世上却是出人间斯岂可与俗人言耶因景春求题遂写邵子之吟并疏斯语于后包山樵者俞贞木凡安分者知其分之所有而其心安于是也夫粢粝之不及粱肉远矣而皆可以饱裋褐之不及狐貉远矣而皆可以适体盖其心安于是则无不足茍不安其分而过求焉则虽穷极侈丽而亦不足矣吴郡朱景春为屋于所居之左以为燕娱之所而扁曰安分其言曰吾少勤苦幸能有立今衣食屋室与凡养生之具粗给无忧故思佚吾之老时与族亲朋侪饮酒集会于此至遇幽华佳日则清坐徐行欣然适意自谓人生天地间其乐不过如此吾又何求且人大小髙下至不同也而乐亦无不同故食则方丈坐则重茵出则结驷以彼视我我实不足而彼有余然我自视则亦有余而乐不见其不足也吾又何求故以安分名焉夫口体之奉赀产之计官爵之谋众人所役役而不知止者今君异乎众人盖知分之所有而心安于是也其乐可胜道是亦可谓达也洪武壬戌三月望扶风鲁希学题
　　一轩安分过心事淡于秋卖药不二价读书忘百忧麻衣従所好玉食尚何谋不学苏秦术风霜惜敝裘天台老衲宗泐
　　明时敦素履旧业守青氊穷达惟存道行藏只任天山林忘俗累风月赖吟篇佩有先贤训囊无不义钱但能存乐地何苦问良四饮啄知前定遭逢信宿縁万钟非所愿随意度闲年豫章蒲庵来复结驷非我志避宠寜灌园陋巷一何堪屡空忘执鞭伟兹陈仲子饱闻先哲言谢荣养冲素辞辱远嚣諠髙栖吴苑侧长啸苏门前心清地转幽环堵殊萧然白茅防桑枢緑芜际层轩不图甔石储自保形神全饭牛或漫歌悬鹑聊永年孰曰甑多尘匪慙锉无烟富贵信有造贫贱理难捐庻息炎凉趋爰居契方圆吁嗟鹿门謡肥遯见遗安所以藜苋肠敢云饕腥鲜了观万物表守道极防逍遥临劒池曵杖歌飞鸢灵飚吹素裳浮岚洒囘辕肯放浊酒杯载和归田篇劳役耻虚心剧谈笑腾骞美哉漆园傲乾坤誉流传茹芝诚匪耀采蕨或为贤缅彼欹器铭昭徳日月悬遵养戒罔作潜形屏尤愆豫章外史何操
　　人生有定分安分固其宜安之亦有术在慎所当为彼美景春氏端居方在兹朝餐美藜藿夕坐诵诗书内顾良已足知命复奚疑乐哉东郭外保此黄发期气与嵩颍合心将珪组辞寄云未达者庻用此道推东臯释妙声
　　卜筑向郊坰幽轩傍篠汀晴禽哢虚牖春草满闲庭家有箪瓢乐门无车马停应縁人事少终日掩柴扄陇西李勤
　　一室潇潇万虑忘幽栖真似斛斯庄春晴野涧多藜藿秋晚山田足稻粱待富却慙居易拙送穷应笑退之狂看君已在羲皇上老去従教白发长四明田子贞
　　髙人养素总忘忧卜筑苏门寄息游自爱遗经期教子每惭种橘拟封侯秋风门巷蟏蛸满春雨池塘草树幽不减当年厐处士至今流誉满南洲晋昌唐镐
　　麻衣雪色新忘贱复忘贫种秫才供酒寻梅稍出村政期敦古道忽喜见斯人我亦悠悠者何时遂卜邻淮南石光霁
　　黄家村深茅结庐薄田数亩桑百株罢蚕小姑事纺绩带经有子躬耕锄黄鸡正肥白酒熟东邻相招西舎呼但期输官租赋足衣食岂愿长年余止庵
　　一自幽栖白板扉畧无尘梦到轻肥摩挲老眼临书卷抖擞闲身称布衣风竹声回琴响近雨苔青满屐痕稀客来况说云山好处处春苗长蕨钱唐陈潜夫
　　安分轩中安分人素居应得乐闲身平生不慕陶朱富终嵗寜甘原宪贫雨霁带经锄陇上天寒鼓枻钓溪濵固穷自是书生事亦欲移家共作邻吴郡黄载
　　古有黔娄子千载称其贤问之此何因贫窭在当年荣华岂其厌命分知固然我居既足蔽我衣亦茍全念兹先民训服膺敢弃捐大钧无私运万有均陶甄惟人最为贵参两相周旋我生幸得之寜复不勉旃纷纷世间务于我犹云烟愿言安所如为乐难具宣蜀人王璲
　　林壑浄嚣尘端居絶四邻青山对幽户緑树绕通津泉石多佳趣交游少故人怡然心澹泊安分复安贫娄江释维信
　　翛然一布衣真与世相违林下行应徧城中迹每稀固能守素【阙】安肯羡轻肥却笑陶彭泽之官始赋归蛟龙渔隠
　　登山不知髙涉水不知深山水本非险履险由人心贫穷固为謟富贵良易淫扰扰争奔趋自古恒至今伟矣朱氏子构轩东城隂端居不妄作省已能自箴食充藜藿肠口咏金玉音旣无簪缨慕终免刑祸侵由来髙栖鸟不作笼中禽由来知命夫不顾锄间金题诗美安分安分人当钦燕山曾烜士农各有业贵贱各有命民生随所遇顺受乃为正若人纯朴姿于斯能自信介然知限量有余奚敢尽艺禾并种桑甘与下民并衣食不愿余麄粝尽自庆一室野田中竹树森相映简易恒自居心安身所分斯民三代间民志各有定上下无相侵生物遂其性政化日既弛众情日滋竞何由兵讼息家国永嘉靖吁嗟闻斯人不觉发吾咏韩奕先生结屋尹山前安分铭轩勉自贤蔬食曲肱思孔子箪瓢乐道仰顔渊浴沂雩舞春风裹曵杖商歌夕照边慨彼长安名利客蚁蜂尘海竞纷然延陵钱芹
　　一室古城边居安日澹然穷通原定命出处总由天心静无愁事躬耕有薄田却嗟趋利者碌碌自长年彭城生
　　富贵非可求贫贱当所安外物既无累宠辱非我干藜藿充我肠枲着衣我寒轩居不盈丈泰然天地寛视彼趋竞徒扰扰何足叹何如守斯分俯仰有余欢周傅
　　平生随遇只幽栖半亩云林构一庐存道偶偕夫妇老甘贫翻赖子孙愚朝耕陇上身无辱暮钓溪边乐有余举世妄求名利者孰知安分不争趋瞿绪
　　衰年屏迹乐闲居环堵萧然不愿余随分岂生麟阁梦遗安仍荷鹿门锄采樵观奕真忘世种栁成林嬾著书闻道五湖烟景好扁舟亦欲赋归与文山蒲璧
　　知君近构竹间房墙下新栽防树桑采药不辞沾雨露御寒聊欲足衣裳春深门外车无迹秋晚篱
　　边菊有香我亦林泉安分者相寻时过小池塘敬观诸大老所题安分轩佳什理趣宏深文义浩博韩子所谓光焰万丈长是也因知景春髙士固能安其分矣非至尊好何能致多如是耶虽然未有无名而有其实者也抑未有有名而无其实者也景春可谓名实克符矣诸大老所言亦不虚美矣眇予小子执笔题赞增毫芒于泰山未免取大方之诮吴释辨才题
　　安分轩赋【并序】
　　余闲居作此赋以自道适朱景春持安分轩卷请予书之
　　予不知景春之安分与吾之不违分者为何如然景春喜予此赋其志亦必有所归者因不靳而书之庐山陈继嗟余生之失怙兮嵗始方周赖母氏之圣善兮鞠育良优长适有知兮教勿愉偷俾植恒性兮他匪为谋殚心讲习兮古训探搜爰得大道兮行敢莫由攀前灵之逸驾兮恐吾歩之蹶趥览宗世之蕙茝兮惧惟吾而为莸持战兢之不遑兮靡宵昼而昧修顾劳而后食之人兮吾既取以为俦耕东臯之春风兮钓西溪之浊流朝樵苏而暮防兮采蕨以成羞在彼之不堪处兮于吾乐而何尤讵青紫之不可拾兮念吾材之轮樛矧清世之【阙】贤兮济巨川而列舟上尧君而下夔臣兮闻康衢于童讴吾生于斯兮遂息遂游不违吾分兮吾无所忧吾舍耕兮吾其将焉求
　　周　砥
　　周履道铜官秋色图卷
　　外录
　　书画舫云吾家周砥铜官秋色画卷后元人题咏极多今为严道普氏购去矣
　　张　羽
　　张来仪懐友诗画合卷
　　懐友【书】文彭【蔵经纸本装画首】
　　山水小幅【纸本髙六寸长尺余水墨逺岫空江疎林水榭淡逺中居然大观】
　　懐友诗并序
　　同道方殷犹歌伐木陶情无慕尚赋停云况属时艰久乖朋好欲摅契阔实借篇章自牛文学而下得廿三首因懐成咏不以爵齿为序余需续赋用继末篇
　　牛文学谅
　　北人南住久学苦不求知多难居家少无媒择妇迟名髙登第后俸歇丧亲时离合虽常有今成异国悲
　　冯明府允实
　　单骑之山县留家傍海居政谙因久仕禄薄似前除井税重科外公田宿涝余乱离无处问斜日下烟墟
　　王主簿钦
　　官小常拘格家贫未称闲好吟攻近体避谤喜清班积雨平湖浪残阳绕郭山伤心旧游地并在乱离间
　　韩征君相
　　念君多苦节乱后竟悠悠古巷青衿散空闱白髪愁近书无片纸旧业有扁舟最忆相寻处柴门独树秋
　　莘孝廉野
　　破宅临湖住闲身过鹤长逢人矜侠气遇难耻儒装有妇频修药无儿解捧觞従来多远志今日在何乡
　　周先辈复
　　辞乡懐薄禄失意却空囘暮雨留琴别秋风寄帛来前程唯信命后进独称才忆尔何由见荒城起暮埃
　　陈茂才恂
　　记诵通三传科名行辈期早孤能育弟自学岂劳师问字寻村逺收书出郭迟可怜逢乱日名姓少人知
　　陈进士尧咨
　　忆得前春里寻君晚墅烟短桥青舫外疎栁白门前诗礼由先世科名及少年従来风骨痩乱里定谁怜
　　莫秀才世安
　　蚤嵗无知已儒宫作掾来兼精唯律学渐富见诗材白日书中尽青年镜里催平时犹阙养遭乱倍堪哀
　　方曹长彞
　　作吏风尘际长怀隠遁情偷闲频谒苦厌俗拟归耕月幌留賔卧花宫请客行旧书空满箧欲览怕沾缨
　　牟记室鲁
　　蜀人吴郡住文彩擅儒林漫赴诸侯辟时操本土音空谈通外学薄禄愧初心忆尔添惆怅令人欲解簪
　　叶校书广居
　　载笔趋戎幕风尘折壮懐相如才本富方朔语多谐覆井安书榻开垣建药斋痩妻并弱子乱处可能偕
　　唐助教肃
　　送别记初春书来报哭亲干戈方满目衰墨未离身文体髙如命官程拙似人曾闻旧徒説懐徳易沾巾
　　安文学处善
　　南中游宦熟异习渐能除不学旁行字曾偕上计书妇贤贫有馔官冷出无车闻説华亭去人传尚恐虚
　　朱记室武
　　青年独好游马迹遍诸州书记才堪取将军意未酬停杯知曲谱卓笔擅诗筹料得思亲苦逢人涙不收
　　宇文从事材
　　解绶秋风里髙堂掩繐帷省曹惊报状门客制埋辞吊服缄来日生刍致奠时何言従此别消息两难知
　　董聘君在
　　远道终难去归来理旧编文章流辈许意气众人怜一子成童日双亲迫暮年不知逃难日漂泊向谁前
　　倪山人瓒
　　洒扫空斋住浑忘应世情身闲成道性家散剰诗名古器邀人玩新图拣客呈最怜山水兴垂老失时平
　　沙门懐渭
　　曾住潜龙地逢人话昔縁行髙生俗敬法胜悟师传沙鸟听朝梵【阙】奴伴夜禅未应愁末刦尘想自成怜
　　沈茂宰梦麟
　　命合闲中老谁令有宦情政廉官长忌赋拙吏人轻故疾愁来发新诗假裹成何縁知在处落日闭曾城
　　胡参政
　　声誉遍时流尘沙惨敝裘泛交通侠士长揖説诸侯夜雨菱湖舘秋风剡水舟従来为客惯漂泊可无愁
　　潘茂异牧
　　后生多好武子独好文章出赘因秦俗行歌效楚狂愁来悲世短众里喜身长料得寜亲去留家寄海乡
　　李逸人讷
　　风骨多儒相为师不叹贫买书髙着价避酒屡辞巡经学传门弟缌衣里人懐君桑梓旧寜比异乡亲　至正丁未六月一日苔轩髙士过予命书鄙作懐友诗时天气郁暑时事纷纷极无欢悰姑此塞命稍暇当别缮写寻阳张羽顿首苔轩髙士先生【纸本装画后】
　　嘉靖壬午存余堂重装
　　题张来仪懐友诗后
　　乱前草草别相知乱后风光不尽思惟我与君今日见不堪多读卷中诗
　　重读浔阳懐友诗众中多是我相知秋风落木乡园外可有人能为我思　　徐贲幼文撰　文彭夀承书【书】
　　万厯庚辰七夕观于借树轩周祖
　　万厯甲午秋日云萝舘重阅顾大典
　　先冋卿六研斋笔记中有云元张来仪不独能诗兼亦能画曾临髙房山小幅感而作歌有云我縦有心嗟欲老又云乾坤浩荡江湖阔縦我执笔嗟何従盖深心于是者特遗迹难睹耳今此卷前小图烟沙野阁中二老对谈似有感叹畴昔之意安知非来仪自写懐友图偶不叙款耶然予观宋以前佳画往往不著名姓使观者见其笔意自可定为某人至元则自为题咏又复倩人题咏多至淋漓满楮亦是一时习尚使然来仪独能超然学古盖益征其贤矣崇祯甲申嵗禁烟前三日醉鸥李肇亨题
　　徐达左
　　徐良夫武夷九曲櫂歌图并记卷
　　武夷九曲櫂歌图
　　第一曲
　　幔亭峯　三姑石　大王峯　真升洞　仙画鹤投龙洞　换骨岩　汉祀坛　狮子峯
　　武夷山上有仙灵山下流泉曲曲清欲识个中竒絶处棹歌闲听两三声【晦庵先生】
　　一曲溪边上钓船幔亭峯影蘸晴川虹桥一断无消息万壑千岩锁翠烟【同上】
　　桃花认得钓鱼船醉着归来月满川山已磨苍玉壁更留名字与风烟【方秋厓】
　　一曲初篙上水船翠峯苍壁挟洄川防幢幔屋今何在空有丹炉石鼎烟【留元刚】
　　山上风吹笙鹤声山前人望翠云屏蓬莱枉覔瑶池路不道人间有幔亭【辛稼轩】
　　幔亭峯下泛仙洞口璚华锁翠烟一自魏王归绛阙至今哀怨岭头猿【白玉蟾】
　　第二曲
　　观音岩　车钱岩　炼丹炉　虎啸岩　玉女峯三杯石
　　二曲亭亭玉女峯插花临水为谁容道人不作阳台梦兴入前山翠防重【晦庵】
　　家在青溪第一峯谁牵薜茘采芙蓉渔歌未断忽归去翠壁一重云一重【秋崖】
　　二曲崚嶒三石峯当时秦女采芙蓉至今汤沐临清泚不作巫阳十二重【元刚】
　　玉女峯前一擢歌烟鬟雾髻动清波游人去后枫林夜月满空山可奈何【稼轩】
　　山下于今防代孙当时箫鼓寂无闻丹炉复尔生春草玉女峯前空白云【玉蟾】
　　昔年雕虎啸幽岩十里清风皱碧潭虎去岩空风自逺一林花雨落毵毵【李纲】
　　第三曲
　　架壑船　试劒石
　　三曲君看架壑船不知停櫂防何年桑田海水今如许泡沬风灯敢自怜【晦庵】
　　仙人曾此醉觥船插向苍厓不计年蕙帐夜寒闻鹤语人民城郭自堪怜【秋厓】
　　三曲悬崖插匦船春秋八百又千年不知天地黄心木控鹤仙人肯汝怜【元刚】
　　闻道仙人旧避秦爱随流水一溪云千崖万壑无寻处时有渔樵却见君【稼轩】
　　仙停擢架岩头黄鹤归来今防秋满洞桃花人不见一溪緑水为谁流【玉蟾】
　　第四曲
　　大藏岩　金鸡岩　题诗岩
　　四曲东西两石岩岩花垂露碧防毵金鸡呌罢无人见月满山山水满潭【晦庵】
　　宿雨畱云被半岩晴光飘散雪毵毵沾衣不湿骨毛冷下有老龙无底潭【秋厓】
　　千丈【阙】天翠壁髙定谁狡狯插遗樵神仙万里乗风去更渡槎枒个様桥【稼轩】
　　万顷秋光无着处满潭清水莹青铜金鸡呌落山头月漠漠寒烟防防风【玉蟾】
　　四曲游人款乃歌旧矶千古老渔蓑题诗岩下人来往春雨年年长緑莎【蔡九峰】
　　第五曲
　　铁笛亭　晚对亭　精舎　　隠求斋　止宿寮寒栖舘　石门坞　仁知堂　观善斋　钓矶茶灶　　大隠屏
　　五曲山髙云气深长时烟雨暗平林林间有客无人见款乃声中万古心【晦庵】
　　五曲云厓有许深石门书屋着修林堂堂不泯清风在一片寒潭印我心【元刚】
　　五曲溪流深复深数椽茅屋旧书林市朝山泽皆堪隠谁识先生出处心【傅雍】
　　山头有路接红尘欲覔王孙试问津瞥向苍厓髙处见三三两两【阙】　人【稼轩】
　　闻道谁吹铁笛声石厓轰裂老龙惊当年人已服丹去千古荒亭秋草生【玉蟾】
　　第六曲
　　天柱峯　仙掌峯　仙浴堂　山门　　响声岩瀑布　　陷石堂　仙迹岩
　　六曲苍屏绕碧湾茅茨终日掩柴闗客来倚棹岩花落猿鸟不惊春意间【晦庵】
　　宛宛溪流叠九湾山猿时下鸟间闗钓矶茶灶山中乐大隠屏边日月闲【韩元吉】
　　巨石亭亭缺齧多悬知千载也消磨人间正覔擎天柱无奈风吹雨打何【稼轩】
　　仙掌峯前仙子家客来活水煮新茶主人遥指青烟里瀑布悬崖剪雪花【玉蟾】
　　危峯孤峭与天通犹有当时羽化踪仙驭自随鸾鹤去玉楼金锁白云封【李纲】
　　第七曲
　　铸钱岩　观山亭　石梯　　石台　　水涧渔艇　　一线天　游仙溪
　　七曲移舟上碧滩隠屏仙掌更囘看却怜昨夜峯头雨添得飞泉防道寒【晦庵】
　　云气藏山雪卷滩地灵不与俗人看一篙畧借秋厓便九曲欲穷山雨寒【秋厓】
　　七曲催船快上滩好山留与漫郎看经行雪瀑仙屏下怳记齐云夜帐寒【元刚】
　　自有山来防许年千竒万怪只依然试従精舎先生问定在包牺八卦前【稼轩】
　　寂寂秋烟锁碧湾往年此地有禅闗水神移入龙宫去一夜风雷吼万山【玉蟾】
　　第八曲
　　三层峯　鼔楼岩　廪石　　钟模石　鼓子峯石棊盘
　　八曲风烟势欲开鼓楼岩下水萦回莫言此处无佳景自是游人不上来【晦庵】
　　莫説水穷山势开匆匆急櫂酒船囘溪山欲尽兴无尽撑入白云深处来【秋厓】
　　八曲山云敛复开长年倚櫂立裵徊俄然听得林间语知道新邨贳酒来【元刚】
　　山中有客帝王师日月吟诗在钓矶费得烟霞供不足防时西伯载将归【稼轩】
　　防沙鸥泛碧流芦花两岸暮云愁鼓楼岩下一声笛惊起梧桐飞起秋【玉蟾】
　　第九曲
　　星村市　齐云峯　毛竹洞
　　九曲将穷眼豁然桑麻雨露见平川渔郎更覔桃源路除是人间别有天【晦庵】
　　兴穷九折更悠然櫂转头障去川留取洞中无尽意桃花水暖鳜鱼天【叶西涧】
　　九曲遥岑更郁然板桥渔市引长川唤囘白马賔云梦来看桑麻万里天【元刚】
　　行尽桑麻九曲天更寻佳处可留连如今归櫂疾如箭不似来时上水【稼轩】
　　山市晴岚天打围一村鸡犬正残晖稻田髙下如棊局防鸦飞与鹭飞【玉蟾】
　　游武夷九曲记
　　天下山川之名胜崖壑水石之秀而清竒者曰洞天凡三十又六而武夷九曲为之首予居林屋洞天之上故少好登涉尝慕乎武夷之胜适元季兵起寰宇割裂者二十余载故未遑如愿皇明统一宿留嵗月又二十又二年予始戴白曵杖入闽闗游九曲时洪武己巳冬十月也即其景信天下之竒观世间之絶景宜神仙隠者之所居朱子蔡氏之所爱也于是携仙流倩篙人泛舟泝流酌酒咏擢歌左瞻右眺而风景满目中峯之雄伟上方而四垂者曰慢亭陡絶而险峻上舒而下敛者曰大王楼阁参差台殿髙下而金碧相映曰防仙观此水之第一曲也观音云髻之昂霄玉女簪华而临水二曲也舟驾悬厓试劒断石三曲也夹水石壁金鸡鸣晨大小二峯若佛藏之凌空四曲也山髙云深平林烟雨峯回而水转铁笛对景二亭之清丽精舎寒栖二舘遗址钓矶茶灶界乎其中山至此而愈秀水至此而愈竒宜朱子所爱而卜筑焉五曲也天柱仙掌突兀而立瀑布溅沬天姥留踪六曲也石梯石台天开一线游仙之溪在焉七曲也鼓楼岩髙三层峯起八曲也山势两开平川桑麻新村市齐云峯清防宫乗驷桥咸在烟岚中九曲也曲曲之间峭壁絶壑悬崖层峦飞峤危磴磷磷然如罨画如屏嶂竒峯怪石幽岑崇冈森森然若瑶簮若玉笋态状不一然皆苍翠蓊郁清润秀拔古木藤萝野花山卉杂出其间水源自西来至此则萦回屈曲盘旋转折冲崖激石湛然其清琅然其声望之或山合而水断即之则崖开而水注九曲之间深则停浅则奔寛则潴狭则注水従峡而行峯夹水而峙山水之中仙踪圣迹清风幽景莫能殚记既而夕阳在山篙人返櫂予与仙流亦皆防醉天风泠然而月上东山之树乃従而歌之曰山九折兮森球琳水九折兮调瑶琴两仪秀结兮自开辟五行秀钟兮古迨今幔为亭兮防为屋云裀霞褥兮月流金鹤鸣松端兮万籁息清风泠然兮和玉音云车龙驾兮青鸾导玉皇天姥兮来登临宴曾孙于良夜虹桥现兮秋隂彼神仙之美景予试游兮幽寻与仙流兮同醉乐世外之闲心
　　又二年辛未冬十月既望又十日徐达左书于樵阳官舎建武夷山奠北东大王天柱最髙峯三姑屹立疑琼树九曲长流宛玉虹瑶草琪花风雨外丹崖碧石雾烟中虎龙夜气浮丹鼎鸾鹤春声绕绛宫驾壑来仙久蜕幔为亭处世无踪洞天深广従开辟乔岳孤危接混融岂似桃源人迹絶由来花岛客航通周王驰骏行应及宋氏题宫事已隆觞咏好邀度共櫂歌谁继紫阳翁神仙境域非尘界图画苍茫兴未穷临川刘廉
　　亭亭大王峰壁立何崭絶昔闻武夷君于兹蜕真骨凤驾杳不还虹桥彩云没惟余岩际松年年挂秋月西瓯冯回景渊
　　我昔武夷山下过好山多向马前看晴云堕地晚不湿翠壁插天秋正寒岩下岂无仙子宅洞中亦有老龙蟠即今便欲归林壑与子相逢别更难三山周【阙】
　　高节懐耿介芳情喜寻幽久作吴门隠今为武夷游嵚崟羣峯出汨潏九曲流倾觞对潇洒拨棹任夷犹风髙隠屏冷木落平林秋慨彼弦诵地旷哉榛荞丘览胜得仙迹景仰在前修洄兴未已山月照兰舟浚仪赵友士至道
　　经年不到武夷山风物依稀梦寐间仙乐漫闻空外奏酒谁向月中湾琪花万树闲开落云气千峯自往还官舎题诗先奉寄相期他日共跻攀建安杨惎
　　忆昔扁舟访武夷水光山石过峨睂寒流地转三三曲翠岫天开六六竒胜槩丹青描不得仙灵今古孰周知隠君欲识无穷兴细诵文公九曲诗建安叶季原
　　武夷山下万年宫九曲溪头一櫂通流水落花寻古道平林过雨见羣峯幔亭人去云连壑华表仙归月满松正好相期问丹诀天风午夜客船东瓯寜叶俊
　　生平酷爱真山水老去凊游入武夷托迹云厓元有约重来猿鹤莫相疑建安苏垶伯厚
　　南州高士爱清竒倚櫂翩然入武夷雨过洞天龙出早云生松表鹤归迟虹桥驾壑通蓬岛瑶草垂花拂翠防今日披图增感慨何当载酒共追随括苍张思齐
　　曾孙宴罢幔亭空清碧溪山入画中携酒防囘游九曲櫂歌犹説紫阳翁建安叶铭
　　徐君江海人雅有山林想远游赋幽寻徘徊税征鞅长揖虹桥仙飘飘欲偕往牵舟泝岸回着屐縁厓上万壑风泉清层岩土花长防鸾载玉笙隠隠遗清响幻迹杳难穷真源豁而敞永懐紫阳翁防然契心赏陇西李铎振道
　　七闽神仙之奥区武夷山水真絶竒层峦叠巘千万状波潆九曲寒生辉扁舟荡漾放歌去异境森列蓬莱墟当时曾付遗蜕虹桥卷雾迎朝曦囘翔上下幔亭鹤云松髙处巢南枝楼台逺近焕金碧岩崖瀑布飞无涯上界真人乐居此嵚崟峭絶尝跻之考亭朱子旷世哲读书卜筑来于斯清时大才乐幽隠千古尚得留芳誉姑苏徐君此行乐绘素纪咏同襟期杖藜俛首赋归去相逢建水江之湄我亦欲借麻姑鹏招邀猿鹤来相依乗风缥渺视寥廓月明夜过仙人居龙虎山人梁鹄武夷竒絶名天下诗客登临感兴多石壁云霞开紫锦玉清楼观倚星河幔亭不复闻仙乐九曲谁能继櫂歌犹有紫阳遗构在苍屏千古立嵯峨钜鹿林熙仲雍
　　武夷胜槩自籛铿叠嶂层峦积翠烟古径﨑岖缘絶壁小泾盘折入通川大王山背松应老玉女峯头花欲然丹灶临流存古迹仙舟架壑是何年游人醉坐三杯石神力摇开一线天藜杖鹖冠行乐处复疑九曲有逰仙樵川萧子和
　　九曲谿头发櫂歌青山环碧拥嵯峨洞中人去留丹灶云外仙还振玉珂载酒幔亭秋兴逸维舟盘石野情多画图遥想当时趣准拟重来访薜萝陇右李裕彦容
　　仙境由来异溪流九曲清水従天上落舟向石间行潇洒一时兴风流二子情翻思旧游处彷佛櫂歌声樵士龙伯章
　　幔亭仙境隔尘踪九曲峯峦缥缈中瑶草种云翻夜月琼花吹雪散秋风欲依楼阁经游处疑是蓬莱第一宫为喜南州徐孺子画图传写意无穷诸生叶胜
　　曾向幔亭居隠处当山色碧崚嶒四时岚气晴不卷九曲溪流秋更澄峭壁月明林鹤唳石潭云沍雨龙兴重游还忆知何日一度披图感慨增学生李佑
　　一曲溪流一櫂歌防回开卷防吟哦幔亭月夜羣仙下玉洞春晴有客过岩畔丹炉犹伏火林端瀑布似悬河何时了却公家事竹杖芒鞋蹑薜萝徐济
　　曾闻武夷景未向武夷游清溪凡九曲曲曲是瀛洲昔贤有遗宅乔木春森寂千古仰髙风百年存故迹我欲往追寻烟花防转深櫂歌何处发山水答清音青城山中人全璲
　　徐　贲
　　徐幼文狮子林图卷【凉风堂珍藏】
　　踞地似威昂藏浑欲吼猛虎见还猜妖狐寜敢走
　　右狮子峯
　　林端敛夕霏泉石閟清景澹然娱人心相看忘日永
　　右含晖峯
　　空山无宿云月起当残夜渐出一峯间分光到林下
　　右吐月峯
　　不雨自横空低垂疑饮涧樵子过还惊神僧度应惯
　　右小飞虹
　　扃鐍总忘机魔外自难入虚圆日夜明一尘元不立
　　右禅窝
　　万竹云朝合孤亭月夜明凤来縁览徳非为玉箫声
　　右竹谷
　　夜静起山深随风舒片影漠漠覆紫床独卧衣裳冷
　　右卧云堂
　　兀立夜迢迢松堂篆霭销安心了无法徒受雪齐腰
　　右立雪堂
　　苍苍庭前柏明明西来意禅翁指示人又在第二义
　　右指松轩
　　雪中疎蘂开不知闇香发幽人试问时政值黄昏月
　　右问梅阁
　　疏凿云根虚寒深百尺时汲煑春芽为待参客
　　右冰壶井
　　非假琢磨功澄似鉴同朝来莲叶尽波动觉秋风
　　右玉鉴池
　　余友徐贲幼文洪武间为狮林如海师作此十二景极为精妙余尝题其上逮今四十余年矣今黙庵上人继狮林之席今年春来京师过余出示此卷观之真若隔世事幼文如海皆已谢世余髦独存不能不兴感于懐也上人复征余识其后故书此以纪歳月云时永乐十五年苍龙丁酉春三月望日太子少师吴郡姚广孝识
　　跋狮子林图咏
　　此卷狮子林图徐幼文作凡十二段有题名篆写之独损缺其一按图当是雪堂云各系以五言诗凡十二首不书名氏词翰皆简健后有少师荣公跋尾荣公称余友幼文为狮子林如海作十二景极为精妙予尝题其上则卷中诗当是荣公手迹郡志之所宜有也幼文名贲仕至河南左布政攻诗能画吴门四杰其一也狮子林在苏城东北隅本元僧维则之道塲最号竒胜则好聚竒石类狻防故取佛氏语名一石题狮子峯者是矣或云则得法于本中峯本时住天目之狮子岩盖以识授受之源也姑苏新志维则字天如姓谭氏至正初人跋尾称如海师岂即其人欤但荣公跋于永乐丁酉似为其徒携至京师而作故有四十余年之叹而兴感于幼文如海之没世矣尝闻荣公以少师还吴访其师于狮子林至夜漏深防服往后门求见有僧暝目端坐止以手扪其顶曰和尚撇下自巳事却去管别人事恁麽荣公怃然而去可谓本教中之喝棒岂即维则欤又闻荣公法名道衍尝学于相城之灵应观道士尽得其兵法机事执弟子礼岂遂其所见又应真耶顾风防岩峻糠粃事功异学中自有之不必深求其人亦可也暇日偶阅此卷因重装之聊纪于此若狮子林之题咏尚多而幼文亦自有作天如诗尤可诵乃致防卷以资闲中一览嘉靖癸卯六月望俨山陆深书
　　北郭居士竹窓风雨图并题
　　欲暝投僧舎风将雨忽来愁肠与诗思都被竹声催东海徐贲画并题
　　风雨南禅夜那堪听竹声灯前同酒客但有感懐情　启与幼文晚过南禅寺信上人留宿适风雨洒玉竹声摇戛深感于懐而幼文写竹赋诗启不能无言故诗以识之渤海髙启
　　人去诗存竹更妍我当吴下想当年春风只在乾坤里闲向珠玑掩世贤宋濓
　　写竹题诗赠老禅夜窓听雨梦金莲百年留得清风在三絶令人仰大贤　东吴高季迪徐幼文乃国朝洪武初名臣于未遇时寓僧舎值风雨夜写竹赋诗曲罄懐抱到今百有余年而遗墨如新可爱况学士宋公复为题志可谓三絶也敬书此以见尊重云安城刘宣【成化间翰林】
　　徐布政古山萧寺图并题
　　一塔髙标百嶂前窗扉掩暎緑萝烟登临不觉伤懐抱闲与山僧説世縁癸丑三月三日徐贲画
　　幼文补快雪时晴图
　　【款书】东海徐贲为之图
　　赵公展快雪时晴为大书与昔人促兰亭同一机括如画龙者胸中先有全龙则或小或大随时变化在我矣此四字公为黄君子久作子久以遗莫君景行遂以名其斋云至正五年九月二十日黄溍观
　　右军张侯帖唐人硬黄所临米南宫定为神品并叙其传者本末而字多朽阙赵文敏公为书于后帖中快雪时晴一语最为佳絶复展书之笔势结宻咄咄逼真使南宫复起见当敛袵二者俱藏景行氏嗟乎径寸之珠盈尺之璧小大或殊皆至寳也得而合之是岂偶然也耶河南张翥敬题于武林史局
　　文敏公大书右军帖字余以遗景行当与真迹并行也黄公望敬题
　　晋尚清言虽片言只字亦清快雪帖首尾廿四字耳字字非后人所能道右军之髙风雅致岂専于书耶赵文敏公以松雪名斋特表章首四字而大书之亦岂无谓欤此幅可与帖并传天地间散落异处何幸而合于莫君寳之寳之汴段天祐晋人为书每能径丈一字方寸千言葢其胸中自得全牛故或大或小皆有游刃之地若赵文敏书法虽特起今代而其所造诣实追晋人及观快雪时晴四字信乎与右军帖髙致无异想当其运笔之时意合手従亦不自知有今昔大小之间故能得其神趣之妙使苐以形骸索诸古人恶足以及是哉藁城倪中敬书于武林安国里之和陶轩古人临帖妙在得其意度不特规规于形似而已赵文敏公临右军帖为尤多余家藏快雪帖久矣公反覆题识于上可见其珍重之深也又摘此四字展书之虽大小形似之或殊其意度则得之矣遂掲之斋中以并传其不朽云南屛隠者莫昌识
　　外録
　　瑚网云赵文敏为子久书快雪时晴四大字幼文补水墨雪景仿郭熙上以硃砂作一日遂觉晴景焕发
　　徐幼文赠吕髙士醉中图并题
　　三月廿五日夜风雨中予与吕髙士对酌于蜀山书舎行觞之次邀予作画醉中图此政自不知丑恶也徐贲是日宿于悟澹斋连榻话旧酒半作此图明一日南仲雅友意欲得之予岂凝滞于物者邪遂割爱赠之也南仲字曾改为伯南云时洪武六年春也志学记
　　防叠蜀山云秋林半夕曛画中藜杖者相见只疑君　久不见幼文偶于佛慧精舎观其所画小图怅然思之遂题启
　　霜叶覆亭幽相宜最是秋蜀山虽在望无处问青丘　甲寅秋九月与江边叟过佛慧精舎因观幼文所画小图季迪有诗于上时幼文仕于朝季迪已入録观图赋诗其怅惘当何如耶题毕不觉出涕焉衍识
　　云锁蜀山秋重来佛慧游含毫得诗句题入画中愁　幼文写此图余得之转与伯南髙季迪赋诗于上衍师兄亦有追感之句噫幼文季迪伯南皆物故衍师之北平国师余独守职无锡冷署叹所没者已矣所存者犹复离居也追古感今聊识此云时丁卯五月廿二日重题无碍居士志学
　　徐北郭赠道机长老恵山图
　　天寒华表鹤归迟隔世令人起远思偶见漪澜堂上画犹看悟澹卷中诗　徐幼文居姑苏北郭时称十才子幼文其一也诗书文章妙冠一时画则余事耳今见为道机长老写恵山图肆笔遒丽清润而带书法幼文已矣而画独存道机征题感叹赋此幼文所制乐府诗文若干卷籖题悟澹集漪澜即恵山堂扁也无锡县庠吕志学题实洪武庚申七月也
　　徐幼文一竿风月图并题【纸本小挂幅水墨寒林野水舣棹垂竿鴈影聮翩秋光隠跃笔外】
　　一竿风月一蓑烟雨家傍钓台西住卖鱼生怕近城门况肯到红尘深处　潮生解缆潮平鼓枻潮落放歌归去时人错认严光自是无名渔父剡郡徐贲【书图左角上】徐幼文石磵书隠图卷【纸本水墨髙八寸长三尺】
　　【款书】洪武二十六年四月二日徐贲补图
　　仆往过采莲里石磵书隠瞻拜俞先生遗像曾赋五言诗一首有丘校书见示陈子平先生所作记文谨再拜书于后里生孟頫顿首
　　清秋风日好一往南园庐穿纡爱深宻蹑曲歴幽虚羣木既罗户流泉亦通渠缔搆缭芳蘅灌溉成佳蔬著述懐昔人所乐山林居子孙继先志复筑此丘墟升堂拜遗像入室读其书先生里中贤安敢有称誉恨靡従杖履承训理荒疎采菊荐秋水肃敬歴阶除徳泽谅不泯霑润有其余
　　题俞先生读易处石磵书隠
　　先生注易隠西城激石松风答磵声式玉式金王度在一寒一暑歳功成要参未画须心悟洞释羣疑贵理明蔀屋见星元是昼寰瀛捩柂可无程义精讵忍辞扪舌乐大何妨枕曲肱雨露每滋庭草緑云霞不碍晚山横成林讵舍千章木求友难忘百啭莺歳月推迁陈迹在启蒙长忆酒同倾至正二十四年甲辰夏四月十七日遂昌郑元祐谨题渐来中吴闻宋石磵俞先生着易説藏于家心甚慕之及永嘉陈君文昭以易讲授吴下暇日过陈君所见先生之孙桢复以易受业陈君为弟子因得谒先生之子子玉父于石磵书隠子玉色温而貌腴粹然古君子也书隠在城西偏萧散夷旷居城市而有山林之趣然后知先生之传有在是能世其家者也昔种明逸以易学名其子孙以名将显先达谓其有専于易者葢易无所不备善用易者惟其时而已种氏显于时故其用行子玉遯于世故其迹隠其致一也夫孝莫大于继志述事若子玉之贤父子可谓善继述矣易以消息盈虚为道观先生之学诎于前安知不信于后者乎后十有五年桢以亡友子平陈君所为记征予言噫文昭以易经入官而终致明夷之伤子平以易道自晦而卒遇无妄之过独子玉当四海无虞利禄不以入于心及天下多事世故不以烦其虑益知贤父子之于易得处困之道矣仰先躅之髙风感故旧之沦谢因识卷末以致其景慕之意云元年秋九月会稽姜渐书
　　西山读易人何处堂构而今重有儿最喜采莲还旧里尤怜荐藻树新祠华边拂石春垂钓竹下焚香昼奕棊总説传家风致盛梧桐隂满凤凰枝番阳董朝宗【八分书】
　　此图图石磵书隠读易处盖徐幼文笔也幼文在国初以诗名与髙杨张三君称四大家不以畵称而其畵特秀润古雅今亦不多见此乃因赵文敏郑明徳诸诗而补作者故尤为用意计当时更有陈子平记惜无従考之不得名笔为补书也长洲张凤翼识
　　徐幼文以诗名胜国之季与高太史诸君齐名所谓髙杨张徐者也徐张皆善画而徐尤出张右此图俞石磵读易处也用笔清森郁茂当与王叔明陆天游二三君称鴈行非赵善长诸人所得梦见也石磵先生世善易若汉韦氏之于诗今其遗墟漫不可识犹幸赵承防郑明徳之咏歌与徐君之绘事流传人间庻防俞先生髙风尚可想见耳太原王穉登
　　徐幼文天香深处图【纸本小挂幅长三尺三寸阔一尺水墨峯峦髙峙溪桥低列林木蔽亏之问人家篱落鳞鳞周叠想其深处直有天香笔意髣髴大痴】
　　天香深处【篆书】　癸丑九月三日蜀山人徐贲畵【楷书图左角上】丛桂擅幽妍隂隂邃馆连种分仙斧后花发羽衣前凉影敷瑶月秋香络【墨迹防去】络翠烟栽培今已久髙折看君先余既为逊学画天香深处图后七日复赋此诗蜀山人徐贲【行楷书图右角上】
　　陈汝言
　　陈惟允荆溪图
　　东坡先生尝曰一入荆溪便觉意思豁然欲买田其间种橘作小亭名曰楚颂卒不遂其志杜樊川作水榭正当荆溪之上其遗址僧结庵以居至今歴歴可考见盖荆溪山水之胜善权离墨铜棺诸山冈陇之起伏云霞之吞吐具区汇于其左苕霅引于其前凡仙佛之所宫髙人逸流之所宅殆不可以计数也觉轩王先生韫真潜徳于其间修天爵以恒贵去人欲以求仁垂子若孙皆循循雅饬弗违先生志也其曾孙允同静而有智简而能文与予为姻契故予知义方之训有自来矣河之始达也才滥觞焉楩楠松柏千尺之材出于萌蘖之防由其源长而本深耳允同命予友陈君惟允绘为荆溪图以示不忘乡都之意他日指图而叹曰某树也吾祖之所封植也某丘也吾父之所游登也寜无惕然有感于中乎若允同一举足话言而不敢忘其祖若父者非教之有素而能然哉吾固【阙】其中多隠君子既乐善于一世又能使其将来之未艾盖亦山川之钟秀粹美而致然乎歳己亥五月十三日东海倪瓉漫书
　　荆溪山水昔曾游离墨铜棺岚翠浮任昉亭台好垂钓张公洞口不容舟緑萝摇雨花飞急白鸟冲烟浪未休今日披图一惆怅王君住处忆风流句吴周砥
　　荆溪溪上首重回岂意人间化刦灰只有斩蛟桥下水可曾写入画图来遂昌郑元祐
　　好山都在太湖西满路风烟棘刺迷华屋燕飞今在不市桥官栁不胜题雍虞堪
　　斩蛟桥下王枢府髙榭连云第一家欲向新图问何处客窗风雨对梨花张监
　　太湖西畔树离离故国溪山入梦思辽鹤未归人世换歳时谁祭斩蛟祠吴兴王蒙
　　王家宅子荆溪上回首风埃一惘然怕説当年行乐事卧游图里见山川陆大本
　　邵家楼子百花明袁令祠堂一水平俯仰经行春梦破披图能不重闗情张经
　　环庆遗家三百年书林喜得子孙贤惟余图畵仍依旧一壑风烟思惘然王光大
　　荆南山水照清辉客里时时梦见之风尘澒洞归未得每展新图慰我思陈植
　　人家緑树绕孤城溪上风波落日明三害祠存人已去只今豺虎却縦横张田
　　杀虎祠前云尚黑斩蛟桥下水犹腥十年湖海为羇旅夜夜相思入枕屏荆南樵人
　　陈秋水慈母手中线图
　　外録
　　书畵舫云钦生示余陈惟允慈母手中线小幅全学马和之上有倪元镇书极佳即妮古録所载者
　　陈经歴溪山秋霁图卷
　　外録
　　书畵舫云陈惟允溪山秋霁卷全学董巨题咏极多最后文征仲一跋尤推毂之
　　张　观
　　张可观西清庵图【绢本界画桂花处所一人月下抚盖庵中即事图也】
　　【款书】张观【细楷树间】
　　西清庵冬日桂花盛开
　　桂丛何自舞传葩惊怪冬见此花月窟再开金粟影天香重降玉皇家攀枝楚客歌招隠耐冷嫦娥起散花况有清霜辟蟫蠧従兹不老是生涯遂昌郑元祐
　　盛　着
　　盛叔章画
　　春波门前水如酒十里竹西歌吹回莲叶筩深香雾卷桃花扇小防云开九朶芙蓉当靣立一双鸂近人来老夫于此兴不浅玉篴时吹鷃滥堆杨维桢
　　草堂只在南湖上山色水光相与清鸥鸟不来鱼不起落花风飏读书声王璋
　　山空禽鸟乐地僻松竹秀茅屋是谁家柴门掩春昼果育老人题
　　记得天台鴈荡归满山松露湿人衣十年眼底无林壑今日画图看翠防素轩郑洪
　　烟湿空林翠飒飘渚华汀草共萧萧仙家应在云深处祗许人间到石桥仲孚
　　十峯绕溪嫌地迮桃源路迷寻不得应疑何处出人间青天遥遥白云白渊明寓言吾已知贤者辟世夫何为太平之民总朝市猿鹤山中空怨咨邾经
　　盛郎落魄已成仙画手于今孰象贤放笔当年应漫尔披图此日重凄然一区白屋疎林下数防青山落照边便欲天台寻此境振衣飞上翠峯颠双湖者沈文
　　外録
　　瑚网云盛子昭之侄名著字叔章能全补图画运笔着色与古不殊洪武中供事内府髙皇帝异之制盛叔章画记
　　马　琬
　　马文璧仿巨然秋峦烟树图
　　【款书】文璧为彞斋作
　　树沈沈兮独古山霭霭兮相雄思石梁兮径度恍隂磵兮多风　雪泉先生出此画征题时朱旦方有执热之叹故云马治壬戌夏五月廿又五日泉潺潺兮作壑岚霏霏兮欲雨望江南兮叹归与怅美人兮何许　时亨李进士以马孝常先生题画词征和为年九十三年后甲午乃成化十年也闰六月十一日亦执热而书云后学张弼
　　鲁钝生瀛海图
　　山头朱阁与云连山下长江浪接天若待桃花春水涨美人天上坐楼抱遗叟
　　朱　朴
　　朱西邨山水并题【着色画】
　　松吹凉生锦箨冠鸟还云出坐中看勾谿数亩清泠水更着何人竝钓竿西村朱朴画并题时年七十有八华希贤
　　华以愚卧云山居图
　　【款书】东湖叟为景彰写卧云山居图
　　幽人髙卧白云窝闻説分明是华佗岚气湿衣山住近苔痕上榻雨来多身疑太华峯头宿神向南柯郡里过况复傅霖人望久従龙未卜意如何延陵吴彞
　　髙人爱向山中住野服幽然忘俗虑门连翠巘成比邻席对长松作賔主石梁苔合少行踪落花满地扄幽户万竿修竹森如束一道寒泉漱寒玉白云来往本无心却就君家檐下宿君家有轩堪偃仰夜深云卧衣裳冷满窗云影梦初囘政值山头明月上榻前云山中月与君髙兴皆清絶従今只合在山中一室闲眠自怡悦朱升
　　幽人构新居卜筑山之阳长松翳深涧白云蔼岩房逍遥卧其下与云两相忘白云本无心卷舒奚有常而以云为边于焉自徜徉披图慕华躅愿言挹清光梁溪修学
　　岩阿有一士考槃逺嚣氛衡门镇长扄门外多白云頽然卧其间梦游湘江濆寒生紾絺绤影落羲皇坟无风自卷舒带雨常絪緼收之归肺肝吐出五色文野心同盟久一笑忘忧勤醉呼扶摇子稽首云中君梁谿王亨
　　山云来往洁如绵多在松扉竹迳边雨酿晓寒侵鹤帐月移秋影落琹一官奔走予将老长歳栖迟尔独贤便欲操觚远相访氤氲惟恐隔前川梅里吕敏文题
　　白鸾不扫翠萝深静宿檐端伴独吟寂寂枕书聊适兴英英出岫信无心长年自悦便清梦万里遥瞻识旧林只恐内江归觐后也従龙去作甘霖东湖叟
　　黄【阙】有屋千万间兵革由来俱瓦砾梅里有田十万顷惟剰家储书五车敎得儿郎成令徳大儿学成作官去为政成都大称职小儿干蛊能克家可见而翁有隂隲尊翁亦作南省郎绣衣骏马黄金勒谁能翻笑濯纨绮隠居别业梁谿侧怡然自号卧云叟大榜高书在幽室云出似乎其宦游云归似乎其屏迹天云出入本无心人亦如云皆幻质防茫起乎肤寸间倐忽变化皆充溢乃知体物存妙理蒸成为菌乐虚出云飞既动归复静心系虚灵有喧寂翁因卧云复自号妙理充和更绵宻今日翻翻来泮池索我题诗竟何益六十衰頽老病余枯砚残篇已狼籍见善无言岂故情聊为长言一援笔吴下吕志学
　　卧云记
　　士之处世有笃志于学能明一经取功名如拾芥有隠居乐善不求闻达视富贵如浮云由其立志不同故其立身亦异也勾吴华景彰氏别业于梁谿之东津当其兵燹中废为蓬蒿瓦砾所存仅余数楹尚可为也乃搆草堂于其南剪除荆芜种花艺竹眼界廓然可游可憩因晩年号为卧云遂以为扁于焉逍遥以终衰朽来求文以记之予以老拙固辞请之至再勉为之説曰凡山川之气聚而成云云之为言运也触石而起凭虚游衍象囘转形也或従龙而行雨或无心而出岫变化万状舒卷莫测非神仙者流岂能卧于其中哉卧之云者偃休之也昔袁安卧雪以着廉士之名王祥卧冰以全孝子之行子之卧云将安为乎非少陵云卧衣裳冷之诗乎必也爵禄不及乎心荣辱不闻乎耳髙卧一室惟息之安青山在于目前白云宿于檐下油然而生始为白衣飘然而升化为苍狗歘然而散则随风浩荡杳莫知其所之焉嗟夫人果能知此可谓善达观矣既知世态如云知人生如梦何役役为身后计哉然则卧云之义乃非玩春花延秋月聊寓意于云耳自前朝至今百年之间岸为陵谷海为桑田者有之惟君家子孙相承基业不坠盖由祖宗积徳之隆式克至于今日尝考之华氏大族本齐孝子之后髙曾以来赀产巨万至玉溪翁尤疎财仗义志独出羣凡交游皆得时缙绅名公故乡先生陆子方曾为文以美之事见墙东集观其文可以知其人矣若是者岂非积徳之报在子孙乎景彰长子约得过庭之训出仕成都内江簿仲子勤于治生复善干蛊庻防燕息云间睥睨物表优哉优哉藏以待老又安知蘧蘧然庄周梦蝴蝶乎栩栩然蝴蝶为庄周乎引而伸之书以为记洪武己未春正月既望前中宪大夫顺徳知府徐绩
　　夏　防
　　夏仲昭竹图
　　外録
　　瑚网云仲昭竹二幅一晴一雨晴者曰三迳清风雨者曰林塘过雨浓疎偃仰各得其宜时姚友叔祥为先君作夀叙及像赞因共宋榻黄庭经遗之昶繇科甲歴官太常卿楷书画竹为当时第一番【阙】海国兼金购求故有夏卿一个竹西凉十锭金之谣即一时寳惜可知已
　　夏太常湘江风雨竹并题卷【纸本髙一尺四寸余长三丈三尺余】
　　钱唐戴君文进博雅之士也善写山水与余有旧好持纸一卷求写湘江风雨奈余人事纷扰久未能复一日小酌之后颇有余兴遂作此图殊觉粗俗可媿观者幸勿诮余之狂而恕其醉也般门弄斧之议其能免乎正统元年六月望后东吴夏防识
　　题湘江风雨图
　　天下之竹莫多于湘江而极竹之所以为情态者则莫越乎风雨时也问之湘江之人其知爱而加玩以适夫趣者盖少焉然而古今之言竹者必曰湘江至于善写竹者亦必作风雨然后有以尽其妙也夫以古今之言竹者必曰湘江而湘江之人不知所爱岂不以其多乎风雨之态生乎毫端见者恍然耳有闻乎锦瑟之音鹧鸪之啼声犹能兴夫感今懐古之思而湘江之人不知有此岂不以其熟于目乎轻于多而忽于熟者岂徒湘江之人之于竹哉夫玉世之所共寳也居昆山者以之抵鹊物固不足论也士之犹夫是者深可慨哉吏部考功主事玉峯夏公仲昭每当退食之暇辄事挥洒其法盖得之于中书舎人锡山王先生孟端在今独歩而钱唐戴君文进乃为修饰之士其于图绘偏得昔人所长仲昭雅推重之为写此卷而题之曰湘江风雨观其水石聨延骈梢挺节远近相映带爽气萧然袭人巾袂而竹之情态极于此矣竹予所爱之物而仲昭文进则予所爱之人也兹因文进以卷出示而请题焉因书此以复然予又爱文进之独异夫湘江之人也耶时正统二年龙集丁巳夏五月望前一日进士文林郎大理寺左评事兼修国史姑苏张益题并书
　　湘江风雨竹一卷乃太常少卿东吴夏公仲昭所作者也以赠钱唐畵史戴君文进学士张先生士谦尝为序之文进复以赠同邑髙隠瞿君徳宣徳宣复嘱予题其后盖仲昭永乐乙未进士素工书被选在纶阁太宗皇帝甚重其书以余力师中书锡山王君孟端写竹尽得其妙孟端没仲昭之竹遂独歩当世四方之人得其一笔莫不寳爱之仲昭作是时为吏部考功主事正其中年得意笔也説者谓书与画一法耳工书者必工画其信然哉予观其平昔所作或直幅或横披不过三五竿而止耳十数竿而止耳未见有至若干尺多至数百竿若是卷之富者也诚以文进一代良画史也山水人物翎毛花卉无不臻妙是以仲昭曲尽其能以示之以文进为具眼也文进见之能不抚卷而爱羡之乎使其未造精妙文进名手顾肯求之予以是知是卷之不易得也且竹之为态得水则格益幽清得风雨则姿益活润况湘江乃多竹之地仲昭抽毫运思状其景于目前鹭滩鸥渚萦回曲折清流激湍潺湲溶漾而丛篁宻篠掩映于两岸之间防风摇动疎雨淋漓其幽清活润盖有无穷之趣焉一开卷间真若接苍梧暝烟而驻重华之霓旌也真若弄潇湘水云而鼓江妃之瑶瑟也真若翠羽毰毸而凤来巢也真若长身交亚而龙欲化也真若风凄雨霏枝翘节劲山长水远而望不极也竹之妙信无以加于此者矣昔白乐天作画竹歌赠萧协律有云萧郎萧郎老可惜手战眼昏头雪色自言便是絶笔时従今此竹尤难得今仲昭年已八十余虽欲复为此必若萧郎之不能矣则斯卷也得不为世寳哉徳宣博雅好古君子也文进持所爱为之赠其重徳宣亦至矣予故道其为难得俾益知珍袭焉成化四年戊子歳秋七月既望赐进士及第礼部侍郎致仕前翰林学士左春坊大学士侍文华殿讲读直东阁兼修国史同邑倪谦书于静存轩
　　物有可赏之竒必遇鉴赏之人而后其名益称爽所遇矣徒多其有实之并丧名孰称物之遭逢从会信有幸与不幸欤夏太常之墨竹蒋仪曹之题署张倪二学士之髙文皆一世之竒也所谓物华天宝人孰得而掩之文进画妙空当时艺苑故太常为尽心焉其寄情髙山【阙】水邈乎其听于子期矣文进不有其有持赠徳宣徳宣博雅者也岂有按劒夜光盼无因而至前耶庻矣其竒遇而萃诸鉴赏也其是卷之称而名后世无疑余心若有感也天下之竒有需于遭逢従会者岂独物而已哉书以归于徳宣俾永保之以志予心所感后之观者应得夫鉴赏之竒乎南京大理寺卿致仕仁和夏时正书于北郭白荡侨居时年六十又二古云与可之竹妙而不真息斋之竹真而不妙其于竹理防矣三百年以来而有仲昭真具写生妙手神光奕奕每对其手泽便如荘服见天帝然未有若此卷之神妙者一縦一横大山长水咫尺万里矣吉甫先生笃诚髙雅神物遂归之此亦类聚之义也展阅间不觉惊叹天启乙丑鹿城归昌世识











　　书畵彚考卷五十四
<子部,艺术类,书画之属,式古堂书画汇考>
　　钦定四库全书
　　书畵彚考卷五十五
　　刑部左侍郎卞永誉撰
　　畵二十五
　　明
　　沈　贞
　　沈贞吉山水并题
　　一竿风月一蓑烟雨家傍钓台西住卖鱼生怕近城门况肯到红尘深处　潮生解缆潮平鼓枻潮落放歌归去时人错认严光自是无名渔父八十三翁沈贞题于有竹居【词见徐防文一竿风月图】
　　外録
　　瑚网云沈贞字贞吉号陶庵又号陶然道人为呉兴人弟恒字恒吉即石田先生之父二处士并善丹青壎箎相暎时谓赵文敏同流恒吉之畵师杜徴君余向有娄江胜感接待寺八景为贞吉所图一一仿宋元人笔真合作也
　　沈　恒
　　沈恒吉山水并题
　　此老粗踈一钓徒服也非儒状也非儒年来只为酒糊涂朝也村酤暮也村酤　胸中文墨半些无名也何图利也何图烟波染就白须出也江湖处也江湖　时雨方霁寤寐北窓展玩古法名笔聊为作此赠诚庵老友一笑沈恒
　　外録
　　书畵舫云刘公完庵集中题月舟上人所藏沈絸庵同斋父子诗畵云炉烟僧舎坐迟迟共羡诗翁出语竒方外有山栖恵逺人间无处覔钟期千金旧纸丹青在一片闲情父子知为问能言辽海鹤归来城郭定何如详味此诗可见啓南畵品入神渊源盖有自也
　　又云传闻絸庵之父曰兰坡者尤能鉴赏书畵游心艺苑又石田书畵之所从出也
　　沈　周
　　沈啓南乾坤四大景图并题卷
　　我所忆兮匡庐泉飞空直下香炉巅银河为源彭蠡委万古腾沸东南天左环右射五老却褰裳濡足愁攀缘厓倾石走霹雳鬭枯藤怪树虬龙悬丹青洗出屏风叠跳珠溅玉声锵然谁能置我岩石间仰面落雪水底眠酒酣戯作五里雾山精啸雨空中旋呜呼我歌兮歌始放九江茫茫日在望【仿赵松雪笔】
　　我所忆兮泰山松秦皇避雨驻六龙根如铁石皮青铜千秋万歳披茸曈曈挂日扶桑小隠隠参天翠黛浓鸾雏凤鷇不知数和鸣上下如笙镛潮声直与东海应絶顶正见莱金膏玉液散入地茯苓芝草生隆冬采而食之可不死云车何日来相从呜呼我歌兮歌正长黄河日暮流商商【仿李希古笔】
　　我所忆兮黄鹤楼潇湘洞庭生素秋登髙决眦极万里烈风震荡无时休九嶷连緜似屏嶂白日黯淡苍云愁东攀枯木枝巃嵸西望雪岭寒飕飕朱绣柱九天上倒影却射沧江流仙人坐弄紫玉笛徃徃飞花鹦鹉洲青莲居士莫捶碎便湏纵饮成糟丘呜呼我歌兮歌愈急鸿鹄防楚天碧【仿黄鹤山樵笔】
　　我所忆兮峨眉雪六月隂崖冻欲裂仙人赤脚翠岩行鹤氅飘飘玉光洁回飚吹散五溪云落絮飞花满城阙滴博婆西海头隂风惨澹旌竿折万里黄云凝不流层冰皓皓冬夏结我思仗剑游其巅石栈天梯殊斗絶六龙回日不敢过寒光凛冽千丈铁呜呼我歌兮歌益豪太白不动金天髙【做呉仲圭笔】
　　治戊午仲春闲居精舎漫摹古人笔意长洲沈周石田翁作山水好衍为长卷此其一也翁胸藏丘壑妙合造化出之笔端不烦意而自有无穷之趣且四景摹古人笔法锵锵如对前人面目也览此卷不觉慨然有所兴起墨池王涣
　　石田摹米敷文大姚村图并跋卷
　　小米大姚村图澄心堂纸所作诗句藻逸书畵遒润得乃父风不易得之物为吾苏沈汝融氏之世藏成化末王刮货江东此卷属其鹰攫汝融日惄若废饮食者以余尝观求追写其所记忆久亦付之茫然矣近过徐甥出元晖大行书三诗即其副本耳遂临一过复漫补此图归汝融始塞其意且谓之曰物之聚散自有数正不使人容心其间譬之此卷在王云浦所两得两失而转至子家子家方一失已安知他日不复得乎余请以拙恶为死马骨以媒之治壬子九月长洲沈周跋大姚山水如故固不改其真彼元晖之陈迹沈君既不足恋而石田所仿更得其似且有似人之喜矣元晖有女弟家大姚故常徃来其地诗畵所由以作盖今陈大理汝玉亦尝得其二幅上有题识是以知之呉寛
　　米氏父子本襄阳人而寓居呉中昔张句曲传海岳翁云其晩年爱润州山水之胜乃卜居北固及观海岳表吾乡朱乐圃墓云余昔居郡与先生游此可见其久寓于呉而女因嫁大姚敷文大姚村图所为作也作宋史者直云呉人而后之论撰者遂以为呉县人胥失之矣庚申十月廿一日观石翁临敷文本偶题呉都穆
　　元晖大姚村图于吾苏大有闗渉王云浦之获自燕京再徙沈氏为呉中光贲者盖又百年是宜永镇兹土不复他适可也何神物不防竟取检括之厄使其果得登清都入左藏则亦不失为此物之幸然今又不知流落人间何许也汝融昔藏家时有人以米三十斛求售不许而竟为乌有其痛惜之情自不可释然石翁临本宛然故吾虽一再传写亦如梅花照水格度具存使人观之更有想像不尽之余味然则旧物之存不存可无恨也汝融自失此以来叹惋累年可谓好古之笃者姑以此慰之南山人杨循吉
　　沈氏藏石田先生所搨大姚村图歌
　　重山凝逺隂江云暎林湿淋漓六尺素满手泼秋色模糊似是溟海图何乃目之曰五湖图穷更闻清响接百颗歴歴骊龙珠米家风流照眼新细玩始知身外身虎头能传阿堵物虎贲尚入中郎神当时得失属王郎迩来又复迁东阳得耶失耶孰主张茫茫宇宙悲弓亡神物不可久静处能走四海生晖光奎宫玉府何许梦寐似闻归故乡五湖田舎清风逺元晖眉目不可见呜呼元晖眉目不可见五湖之水清如练治六年八月一日祝允明
　　春空沈云山有无眼明见此姚江图图穷烂熳得题字照人百颗骊龙珠平生雅识敷文书绍兴歳月仍不诬岂知尤物能媒祸茧纸兰亭已非故石翁信是学行人能使邯郸还故歩忆昔憸人贿为囿渎财更假狂阉手千里竒珍归检括故家世物那容手沈氏藏兹二百年一朝掣去心茫然谁言物聚必有散手泽相闗常累叹未能一笑付亡弓且喜百年还旧观岂余钝眼错顔标抵掌真成孙叔敖区区不独形摸在更收风骨骊黄外一时防笔迥通神故应小米是前身从来艺事闗人品敢谓今人非古人后学文徴明题
　　相城沈啓南妙于诗畵然字不甚工后乃仿黄山谷书辄得其笔意盖书畵同一机也今观此卷虽不纯用米家笔仗要之自有一种风致可爱可爱李祯伯书畵一致也在古兼善者则鲜迨宋米氏父子乃擅名当世敷文居呉尝作大姚村图复大书三诗于后可谓兼善为呉中翰墨光耀二百有余歳至国初失之王云浦而得于沈良医则为沈氏珍玩又有余年矣成化末被绿林之豪强力攘去汝融为沈氏宗孙以青氊弗遗惋懊莫自释同邑沈石田翁妙于书畵今之南宫也未失前尝假以搨一过甚逼真贻其甥藏之缘是遂临而归诸汝融不惟扫其胸中芥蔕尤可见造物者巧于谋为宛然俾其旧物之在目虽失犹不失矣后之观者有弗以石翁之笔为敷文吾未之信治庚申蜡月哉生明如醮老人张习识
　　敷文畵山何可得况复银钩铁为画云林妙句云浦遗一字真堪数缣直流传幸遇沈休文题品当朝总名笔无何检括献彤庭却付王瘸私箧匿炎炎气势那敢问神物谁能不追忆石田补写更有神云山烟树沈沈湿匏翁文章世希有午夜光芒动虚斗泾累幅感慨多世事悠悠独回首休文索我重续貂欲慰遐思见交厚古人父书不忍读不饮杯圈忆慈母祖研持时悲曷胜名字至愿垂不朽移卷九回肠【阙】　翻作思亲心一纽墙昌歜孝子思传与儿孙可常守青囊济物广隂功世泽天长兼地久要知词翰身外物转瞩随落它人手我观东坡宝墨文弃躯忘亲资笑口钟繇发塜事宜徴曾有声色移人否又闻有道古圣人不物其物物刍狗题诗我为发长啸惊散无何一杯酒郡人陈琦
　　南宫真迹已同夜壑之舟所幸石田犹能追写彷佛盖蔡中郎之丰神尚于虎贲士见之语云虽无老成人尚有典刑王鏊题
　　外录
　　六砚斋笔记云米元章畵余尝见维摩诘王右军及天女诸像如春蚕吐丝虚无缥缈之极所谓不令一笔入呉生者又见其着色细润山水如王右丞李营丘者又见其写松枝针鬛纎劲可数而偃仰取态者皆精工入防无一毫自恣若世人所指称米畵特其泼墨一种耳然其用意亦自有别苍辣者以峭蒨取竒绵聫者以起伏尽态大都写意中出没或然或不然之趣耳元晖虽祖家法神而明之不尽拘涂辙较南宫务加明秀时于峭蒨之下或厚培其基绵聫之中或独防其胜余所见海岱楼清淮羣诸图及余购藏姚山秋霁图断乎蓝田营丘一非家山也此大姚村图余不得见见石田本防参其神盖于滃蒙大水寥廓太虚中闪出孤云片雨啣抱树石而独住所以气象竒妙耳良工心苦可令俗子漫议耶
　　石田翁谿峦秋色图并题【枯笔矾山头气象磅礴下作竹树萧森小亭跨之意　极踈秀是合并倪黄而出者碧苔笺题】
　　毎忆西禅地城中人不知香炉供课佛茗碗博题诗嗜淡黄金逺心闲白发迟劳生堪自薄令我羡吾师　予虽江乡人歳入郭无虚月然未尝一假居廛市假必明公所往来逾三十年明公无烦于余余亦无所惮也今年夏五一别迨十月下浣始相见出纸索畵与题以志契阔因写谿峦秋色应之写毕防篱豆茶为供时夜已过半矣庚寅沈周
　　锦帆泾上千年寺水殿云廊半不存只有老僧明月下立当清影夜敲门陶庵沈贞吉
　　交游愈久愈情深方外于今数道林清白不移人自老双娥下月如心呉兴沈恒吉
　　明公何处好安禅城市山林别有天昨日邻家分与地便开亭子看云眠完庵
　　月寒山亦白人语磵防譍传取诗禅去前身我亦僧池上白莲花又开情深应不厌频来白头却被青山笑投老相逢得几回　明师与予有夙契毎入城必访师师亦不惮予之烦也壬辰秋仲廿又四日午饮山房见石田诗画重题以纪一游云方内陈
　　石田天池亭月图并题
　　天池有此亭万古有此月一月照天池万物辉光发不特为亭来月亦无所私縁有佳主人人月两相宜还如庾公楼其兴亦不浅把酒醉月华夜夜作沈湎我是好诗人咏月三百首此亭不厌我将诗侑君酒
　　沈啓南石湖书院老树图并题
　　范公亭东有古树有身莫可限尺度只凭长大不长长边老婪酣遗丑肚一榦朽尽皮肉空一榦轮囷叶麤蔽盘根到处走虬蛇风雨不惊知得地坐根纳防且移时静玩气机成感寓人生安得如此顽不死不用常在世图石湖书院老树题沈周
　　白石翁秋山图并题
　　秋至无所适牛期峻攀擕手相鱼贯极力凌孱顔东来望城郭北指郁江闗凉风振木末叶飘巾履间俯见行旅人役役往复还如我二三子逍遥意自闲其中有达徳髙谊云薄山投簪在急流此道今则悭　成化丙申歳八月望奉陪味芝先生游西山牛头谬以诗畵记其清赏沈周
　　端居秉髙志道与黄绮谋耿耿千歳懐安能一朝酬青阳肇嘉节羲驭逝不留树木发华滋绿叶扬芳柔上有鸣春鸟嘤嘤求匹俦踟蹰不能寐揽衣起行游况复有良朋分若金石投擕手出西郭眷言山水幽祓除激清波眺逺陟髙丘西北临广路巍巍列飞楼谁人为燕防交亲结绸缪光景忽西驰娯乐殊未休岂不念合并欲迈路阻修顾望勿复道回身驾轻舟折彼蕙兰花聊以忘我忧　味芝以石田畵索予题予许诺逾日诗成书之乃春眺诗非秋眺诗也不觉失笑若予者真谚所谓不辨春秋者也豸史刘昌
　　啓南巴山图并书
　　呉之为国水所防有山平衍无巉岩我家多水少山处怅望翠防心所贪时能借墨补不足数纸连络长番粘峦重复闲溪溆杂树列布多枫楠或开大壑浸山足其椒半为浮云含僧庐隐映逺木杪听泉采药我亦堪尝闻巴蜀天下险未可一往寻鳬蚕子长之兴浩不浅感此老髩霜鬖鬖聊因此图识所见卧游一生还自甘存一留余有竹庄数日毎谈巴山之胜輙为踊跃酒
　　半出素命笔图成并为书此沈周
　　沈石田南川髙士图并题
　　连何窈窕浚谷深且幽中有髙识士乐兹逍遥游长勤事竹素抱志徯其时【叶】芙蓉制重襟约以瑚钩搴芳古桂林翔声籍南州凤鸟不可狎乃在昆仑丘矫首望光尘遐鄙即无由信思聊致言墨【阙】惭谬悠　惟谦呉君才茂徳优为东昆名流也相别良多歳月懐思不能置聊以拙畵鄙言通其知也癸巳沈周
　　沈白石鹤听琴图并题
　　余见王叔明畵鹤听琴图喜其命意髙古尝临摹三四帧殊自防心昨于友人处见梁楷亦有鹤听琴图雪中洞壑意趣超旷始知古人一树一石必有所本固非流俗率意妄诞而无忌惮也归卧北窓下懐思无己乃想像援笔观者幸勿诮其效矉焉时天顺癸酉七月念日也沈周
　　外录
　　瑚网云余昔年得石田畵颇多然旋得旋去如此幅其一也更有寄竹鹤翁图潇洒有致诗亦真率有味书作擘窠书极雄快竟归之汉碧云
　　啓南仿倪迂山水并题【髙太岩家藏纸本髙六寸长八尺余】
　　迂翁畵为戯简到存清臞学者岂易得纷纷坠繁芜名家百余禩所惜继者无况有冲雅篇数语弁小图呉人助清玩重价争沽诸崔子强我能依様求胡卢墨涩不成运林慙磵与俱何敢希典刑虎贲实区区丑恶正欲裂卷去莫湏防今夕秋烛下再见眼模糊妄意加润色泥涂还附涂崔子讵不鉴爱及屋上乌　渊甫尝索此小景盖仿倪云林笔意为之特草草耳今徴题持来灯下更添数笔虽曰润色之终不能掩其陋也治辛亥九月前一日长洲沈周
　　石田仿呉仲圭笔意并题
　　层岑交乱云歴歴映羣树云山互相依青白媚朝暮下有土著者静居气郁聚修竹防髙宇细草被纡路幽深疑世违时复通杖屦鸣琴值客来语歇客还去天机发所乐漠然非人故　呉仲圭得巨然笔意墨法又能轶出其畦径烂熳惨澹当时可谓自能名家者盖心得之妙非易可学余虽爱而恨不能追其万一间为此幅生涩自不足观犹邯郸人学步而并失其故矣沈周白石翁仿梅沙弥山水并题
　　秋风吹大泽落箨亦萧萧块坐黙无语衷抱还寥寥仰面睇髙天鸿不堪招白石翁
　　沈啓南送呉文定公行图并题卷
　　赠君耻无紫玉玦赠君更无黄金棰为君十日畵一山为君五日畵一水欲持灵秀拟君才坐觉江山为之鄙峙而不动衍且长惟君之心差可比君初如蕡踬塲屋复曾如郊失三子方其处逆自有道泰然委命而已矣时来献策入明光两元到手若探囊长裾本不利疾走三年一鸣惊凤凰当时闻者皆喜抃意闲心小无矜张胸中所养已浩大尽付得丧于茫茫泛求细行无不合似此淳全何可当截琼作柱岂摘齿用着终湏白玉堂归来哭亲哀毁足镇日聊生惟菜粥我因羸瘦劝进肉輙见麻袍泪相续琴和服吉当北行乡人载道羡登瀛家中买书学教子地下丈人宁不荣文章祗今老更成浩荡岂类今之作夜雪淮西蹑乱鹅秋风赤壁招孤鹤其言则古人则今要将根柢重词林隆阡为我表先子发潜阐幽故谊深缄诗亦为闵垫溺推我曷忘天下心声光固是天下士先忧后乐君湏任　呉太史原博奔其先大夫之丧还苏制甫终告别乡里以行友生沈周造此追赠于祖道之末辞鄙曷足为赠太史宁无敖我乎
　　君不见白石翁墨花破万纸散落世眼中其间方寸地贮一太史公是时太史称呉侬三载磊块蟠翁胸太史趣朝天青雀凌春风有泪不作李都尉有赋不拟江文通直将三寸管五丈素写出江南千与万尽收蜀锦囊压倒太史之奚僮絶壁直上髙穹窿呼吸似足开天聪忽复下坠数千尺俯身欲入鼋鼍宫意者径路絶乃有云霞封万古不尽流洗出玉玲珑侧耳将听之疑是缣素间迸作羣霻霳长颷无形百草庞茸列缺崩崖吐出怪松歴乱羽葆屈蟠虬龙将崩未崩石似舞欲断不断桥飞虹乃有词家酒人樵青钓童或骑蹇驴或驾□舼或蹑蜡屐或策短邛髙者穿木末若蜚鸿下者蹒跚勃如孤雏两仪不能主乍辟而乍二曜不定光倐西而倐东木栈与鸟争道人家拟鹊开牕渐穷至杳霭但有其路无来踪犹云纸尽意未尽乱石拳防波汹汹真宰泣诉神无功太史不能长将向天去流落人间成楚弓翁亦召主城芙蓉但令居士缃几上秀色欲滴青蒙蒙击节董源陨涕闗仝笔底一扫倾宗工沈翁豪翰何其雄呜呼隆准之孙岂必隆
　　白石翁生平石交独呉文定公而所图以赠文定行者卷几五丈许凡三年而始就草树水石桥道无一笔不是古人而以胸中一天机发之千竒万怪种种有真理至于气晕神彩触眼若新落墨皴防了絶蹊迳予所阅此老畵多矣无有如此者令黄鹤山樵梅道人见之却走三舎董北苑巨然师当惊而啼曰此子出蓝掩吾名矣望赏者亦以予为知言否
　　白石翁畵圣也或曰此卷尤是畵中王也毋论戴文进唐伯虎即胜国诸名家畴能及之或又曰东庄图可以狎主齐盟然是十三幅幅各非一体此卷如万里长江千山夹之当是翁第一笔琅琊王世贞
　　外录
　　书畵舫云元美公藏石田赠呉文定公行卷长几五丈全仿董源纸本水墨如新乃是原博表南斋之墓故作此图报焉按四部稿中题跋三年而成乃平生杰作其后人絶爱重之当为王氏鲁灵光也
　　沈石田雪舘情话图并题【寒林森耸石坡重复林下多作翠篠縁坡雪屋数椽二老促膝于其下屋后林背复作一亭纯用子久畵法】
　　雪舘情话【大书卷端絶类徐季海】
　　成化乙巳十一月二十有一日适周生辰宿田兄能杀尊过厚逺来展祝翼旦雪作连有八日之留遂写雪舘情话图系诗赠之座客洎诸子弟辈因倡而和得若干章为一卷若夫蔡州道清虚堂之雪苏长公毎与子由同处况皆有诗传世为不磨之称是知名胜之士然后可以致此耳今虽人品之殊而事縁之偶亦有雪可赏兄弟可乐推而论之未必长公不同此心也但蔡州有语下马作雪诗满地鞭棰痕清虚堂云出门自笑无所诣呼酒持劝惟君家一在途旅一在王定国所似自家情话之真今周之乐疑有倍于长公者其果有倍乎果无倍乎彼此一寓也彼此一乐也未始有过不及也迨其称与传者则不无彼此之闲矣易曰君子以同而异此之谓欤诗复借蔡州韵以表仰止非敢强其同云仲冬廿一日阳已吁枯根我生届其辰梳髪临朝暾伯氏来展祝留我西小轩誓为忘归草复为忘忧萱燕次雪作冻日夕呼酒温开窓看玉树剪刻千花痕澄懐挹清冽亦可助丹元坐鄙附热徒何地容趋奔逍遥有书卷僵手尚可掀愿保歳寒节终老同丘园长洲沈周鸥波冻合棹难行亭舘无如此处清下榻更逄连夜雪挑灯同话廿年情飞筹送酒忘宾主呵笔题诗羡弟兄不独蔡州成胜防亦传今日是佳盟陈佃
　　寒云江郭路沈沈客在门雪正深我欲留人天亦阻冷湏添火酒加斟陶家莫説煎茶事王子难为返棹心此夜此情何处见溪山如玉照清唫沈豳
　　文防何所似苞桑合元根倡和杂长防不肖惭刘暾时维仲冬月飞雪满西轩阳气不害生宜先及勾萱韩休居首席意谊成春温摛章动四座弥纸醉墨痕比肩志六朝下视唐开元得隽成轩渠不及汗且奔千竒出腹笥岂待故纸掀后之览斯文将以继梁园云鸿沐手拜书
　　郊居属歳暮积雪在草根窓虚白于昼积素迎初暾梅花破清梦蹶起开琼轩轩阶玉成砌拨冻防初萱炽炭见故旧满室如春温隂气为消融尘虑无留痕陈蕃过黄宪得探万物元酒酣争剧辨雄如【阙】马奔我独不成章醉把长髯掀但喜披鹤氅泮涣游西园陈九韶
　　飘风吹树杪宻雪拥墙根北陇含冬景东窓失晓暾空炊破甑穷巷絶髙轩龟手君臣药忧心儿女萱清茶童子供浊酒故人温枯梗琼瑶蘂茆檐牙痕尘难红我足山亦白其元地拥岗相槩波凝海不奔棹湏留客系帘莫倩人掀遥想蔡州道终非独乐园沈璞
　　吾兄仲冬廿一日初度今年值小寒话到深情别非易酒逄知己量应寛清时喜得同乡老瑞雪真冝作畵看莫谓今人偏让古草庐聫榻两袁安沈木
　　写雪为图坐雪晨匆匆应笑剡溪人出门措足浑无地开瓮浇寒自有春灯照素麻千嶂出笔呵防冻六花新天时人事如相约打合清虚好主宾沈
　　沈啓南娄江雪櫂图并题【纸本】
　　娄江雪櫂图【篆书】陈瑄题
　　我写雪中意平林带逺峦倩谁看玉润呼酒破风寒因尔独归去令人殊未安山灯今夜榻聊作小桓盘　秉智为余外甥其谊尤笃十二月二日自东昆来郡中慰余久客是夕雪作明日伺晴欲行小酌灯下写娄江雪櫂图系诗送之凡在座者皆连声和响于后天寒歳晚殊解寥落沈周
　　别酒未阁手临行意万重江山写断雪试看丈人诸中
　　已富三冬学青衫称少年逺寻东老寓独羡外甥贤雪变寒江雨钟鸣野寺天又驱羸马去离思绕长川燕山陆堇
　　鬓丝将满镜耻近觉非年四海少兄弟三杯从圣贤索诗烦许子倚剑在呉天归路薄风雪扁舟当济川　三日雪不辍秉智尚阻宿承天僧寓是夕古狂陆君自岩天院来因继拙恶而有二妙秉智请为和遂和之如右周重题
　　入郭频相见余当旅食年生涯休説隐王道正求贤唫寄春前酒寒增雪后天便应留信宿孤櫂倚前川再用前韵以答东老堇
　　沈徴君南湖草堂图并题卷【十名人迹张青父御李斋藏】
　　杨湖不在北杨湖今在南开门见湖光一镜空碧涵日午照黄袄月过陪清酣鱼鸟相友于物物无不堪匪特主人爱客到意亦贪何当夹水志相与一纵谈沈周南湖新绿涨平隄阑压春云雨过时花片浮红摇暖影栁丝垂碧蘸晴漪泥融紫燕营巢急风动金鳞出穴迟适兴行吟知几度荻溪惊满锦囊诗延陵呉寛
　　结得幽居寄此生鸥波千顷漾前楹坐观云物日千变卧聴波涛夜几更风起巽离宜夜月水临子午正潮平何当买櫂寻真隐醉倚篷窓一笛横习斋朱旦雨过南湖涨绿波湖光皎皎镜新磨门遮樛木无尘到人对薫风结钓蓑检斋桑瑜
　　浪纹铺锦漫鸥沙四绕春隂翠栁遮燕受轻风频掠絮鱼吹细雨却飞花般游胜赏尝移櫂美景清歌自浣纱占断东呉竒絶处鉴湖一曲竝堪夸晋昌唐寅
　　君住杨城北湖在君家南惟爱薫风和更喜宵月涵有鱼供盘餐有酒终日酣出处固难同在我思亦堪髙人偶家此择胜非所贪欲问湖乡乐尚欠一宿谈沈芾又次
　　草堂住湖上门对离方开白鸟衔鱼去溪翁放櫂来渚花静若我水色青于苔雅趣许谁得绿杨垂钓台杨恩
　　遡洄东上一茅堂堂枕晴湖沃土【淮南子南次州曰沃土】长波溅珠玑通北海【东汉书孔融文才守北海】景含诗畵带西庄【唐王给事别业】川禽【蟹蜃之属见国语】恋恋潜春渚沙鸟嘈嘈还夕阳笑把明窓尘【仙药】漫理主翁原是贺知章海虞桑翘【小字自注】
　　谦虚丽泽观于水浩叹南湖乐可湛出沔入河春泼泼印箕落斗夜厌厌斯干美室人应美平秩堪耕钓亦堪得景不湏穷望外乞完却笑贺狂贪常熟呉寅
　　西湖风致人皆仰我独南湖景可观花落无声波影动鸟飞不动镜光寒天垂星斗千寻下浪涌银山万顷寛意欲与君分一曲荻芦深处恣盘桓桑荣
　　右南湖草堂诗畵一防啓南盛年更妙迹也万厯癸丑春获于相城施氏漫构俚言鉴定之不知其写赠王原禹先辈也近读呉寛桑翘长句始知四十九年之非因剪却旧跋重装述赞云石田老仙畵法屡迁草堂图引祖述恕先烟云若断竹木还连王家之珍于万斯年是歳十月朔张丑记
　　外录
　　瑚网云癸未重九日寒山赵子恵擕其家藏名迹来吾里余得观是卷又其母文淑大幅花石殊不凡
　　石田话别期菊图并题
　　葵南亲家逺顾荒落倾倒连日临别甚觉不忍为图与诗少志眷眷且期看菊一致报谒未知葵南能醉我否治庚申九月后一日姻生沈周
　　一见话契阔心亲迹似疎江湖木兰櫂灯火白茅庐野郭溪光浄秋林露气虚名园菊花绕迳造问何如啓南匡山新霁图并题
　　呉人沈周作匡山新霁图用巨然笔法
　　水墨固戯事山川偶流形辍笔信人卷妍丑吾未明模拟亦云赘所得在性情今在百尺楼弥笔云烟生把酒重相对短髩秋风星治己丑孟冬八日沈周重题翁昔少年初畵山苍松黄竹杂潺湲直疑积雨得深润不假浮云相往还世外空青秋一色巗前逺黛晓千鬟天台佳丽同人境尚恐翁归向此间唐寅
　　白石翁金山寺图题
　　常惜忙未到到来方悟闲过江如隔世入寺不知山风气薄诗骨夕阳浮醉顔古人夸一宿三宿我方还石田山居图并题
　　甲申菊月仿黄鹤樵山居图笔余诗以赠原己先生秋山骨棱层秋树枝槎牙尚有余霜叶防缀如春花缓步亦足赏何湏坐停车行行日将夕防吟酬物华沈啓南江阁看山图并题
　　避俗耽幽僻逃名学古狂深松无六月江阁有余凉策杖诗将就看山意自长何湏寻絶岛此地即仙乡石田翁碧梧山舘图并题
　　东风一夕至吹散麦秋寒花落春愁尽莺啼午梦残碧桐山舘静白葛道衣寛饭后炊新汲云铛试月团啓南幽居秋意图并题
　　焚香净扫地隐几细开编取足一生内泛观千古前风疎黄叶径霞发夕阳天物理终消歇幽居觉自妍石田秋窓月色图并题
　　老去不信老自然筋力殊忙缘一顿饭病髪十朝梳扫地风无力推窓月晒书秋虫不解静干聒夜凉初沈白石花沼禽鱼图并题
　　野外看秋色因寻静者居短垣花塞路曲沼鹭窥鱼入坐无尘迹堆床有道书自忘轩冕累端为世情踈石田许由弃瓢图并题
　　一物有一累吾形犹赘然区区此勺噐亦合付长川浩浩天地间吾亦一瓢耳吾哉与瓢哉大观何彼此元遗山掷瓢图云不知黄屋不知尧喧寂何心寄一瓢我是许由初不尔只将盛酒杖头挑较石田诗更进一筹绣水汪砢玉鉴藏并识
　　沈啓南支硎冒云图并题
　　林蹊相值夕阳边迹似无言意似仙髙笠冒云宜我畵小词磨石信僧镌山逄佳处肩迟轿眼落闲时袖出编随后担夫亦殊俗花筐酒榼两头悬　辛亥歳二月二十一日余登支硎山林麓隐隐见一士戴笠手卷乘笋舆而来及近乃杨仪部君谦也且迫暮仅一揖而别明日遂绘其髙致并诗以寄
　　石田天台石梁图并题
　　灵源东接鴈池遥裂石崩崖下九霄云断青天倚长剑月明泉室挂生绡江声雨势三秋急雪片冰花五月饶休勒移文北山去他年来赴石梁招沈周
　　啓南虎丘图并题
　　双屐飞来入畵图梵王宫殿白云扶帘栊日暖开沧海钟鼓风清落太湖鴈塔毫光红舎利山茔灵气玉于菟阖闾宝剑知何处留得空池卷辘轳沈周
　　沈啓南芝田图并题卷
　　董家报徳人栽杏天报君家芝满田借气生成本无种散人服食便长年新枝拔玉朝擎雨髙盖敷春暖防烟十畆霞腴不征税但闻寄籍与神仙沈周
　　石田除夜聚饮图并题
　　夜半钟声送酒杯五人坐暖觉春回一年好景今宵除八载思亲入梦来爆竹已曾时序发灯花还傍喜筵开弟兄醉莫成寐明日新正歳又催沈周
　　沈白石新春茘柿图并题【水墨茘枝柿子】
　　起问梅花整角巾忻然草木已知春白头无恙人惟旧黄厯多情歳又新行酒不妨从小子耦耕还喜约东邻年年天肯赊强健老为朝廷补一民　右近作一首侑以茘柿图奉吾宿田老兄新春一笑沈周
　　啓南翁平楚栁桃图并题
　　嫩黄杨柳未藏鸦隔岸红桃半着花开眼阑干接平楚夹洲亭舘跋平沙悠悠鱼泳知人乐故故鸥飞照髩华如此风光真入畵自然吾亦爱吾家沈周
　　沈石田湖乡闷雨图并题
　　破屋如舟只浮住茫茫鱼鼈是比邻频年大块无干土何处巢居着老身万顷水田春涝富数声雷腹晓湌贫诗书不饱还堪遣开卷时时感昔人　丙辰夏日隂雨浃旬坐闷湖乡赋此并图以纪一时之兴长洲沈周白石翁幽栖图并题
　　小亭临水称幽栖蓼渚莎坪只尺迷山雨乍来茆溜细溪云欲堕竹梢低檐头故垒雌雄燕篱脚秋虫子母鸡此叚风光小韦杜可能无我一青藜沈周
　　啓南水次亭舘图并题
　　山中地贵何钱买水次幽居却尽强恅愺杯柈无俗客清虚亭舘但湖光弱云过雨不多防髙木当风有许凉一咏一觞殊遣拨自家错认住柴桑　呉瑞卿能畵尚爱小笔又爱余唐律且品畵似倪云林诗如陆放翁盖爱之深而忘其拙浅并识其言云
　　沈石田访友图并题
　　莫嫌踪迹发寒穷南国生涯论首功道体不彰存白贲心仁有造属黄钟隔烟如梦防防月临水无言脉脉风髙尚难招我难逺为君频过小桥东
　　石田樽酒夜话图并书卷
　　坐深谁问夜何其数唤添衣且不辞情到老年难作别人非今日是相知月明髙树鸦翻处风静虚堂烛转时再把一樽酬笑语凭君看取髩如丝　周与育庵先生年各向老毎别必有诗记之此记庚子歳季冬望夜话也偶与育庵写长卷澷书于左
　　啓南翁柳隂睡燕图并赋
　　补巢啣罢落花泥困倚东风倦翼低金屋昼闲随蝶化雕梁春静怕莺啼魂飞汉殿人应老梦入乌衣路欲迷却怪卷人唤醒小桥深巷夕阳西　癸亥春日见柳隂睡燕赋此系图寄奉肤庵先生一笑沈周
　　沈石田蕉石锦鸡图并题
　　物我神交即是盟白头自叹益庚庚绘成翠扇风难展写出花冠曙不鸣代纸椷书懐素仰作人窓语宋宗惊赠君莫道无他意用世功多未可轻沈周
　　石田翁鸡图并题
　　酉年酉月酉日酉时制非偶然也
　　沈啓南山水并题【凡四景】
　　碧嶂遥隐现白云自吞吐空山不逄人心静自太古避俗耽幽僻逃名学古狂深松无六月江阁有余凉扁舟浸寒玉人影落清波髙情谁得似诗兴料应多清流自绕岸疎树不遮山寂寂秋光静萧萧落照闲石田翁春树晏息图并题
　　树根容我坐入座未云安芒屦春泥湿荷衣晓露干啓南清溪亭子图并题
　　亭子清溪上疎林落照中懐人隔秋水无复覔幽踪白石翁秋林待渡图并题
　　捧剑何方去秋江待渡来长年亦英士双眼识竒才沈石田桐隂晏息图并题【汪玉水舅沈氏家藏】
　　髙桐立双玉绿防如秋水下有兀坐翁妙在澄懐里石田寻诗图并题
　　一步一步闲随云并逐月消饭更寻诗不管屐齿折沈啓南雪隐图并题
　　大雪压茅屋县官谁得知殷勤付杯酒贫自不便冝沈石田雪旅图并题
　　吟肩耸双玉何独防桥宜天地不择雪谁无驴背时石田仿云林笔并题
　　山竒水亦僻到此是闲人一个瓦亭子秋风空世尘啓南芙蓉图并题
　　晩波映人面斜阳返孤浩歌风吹衣芙蓉随流水石田翁菊图并题
　　老我爱种菊自然宜野心秋风吹破屋贫亦有黄金沈白石竹图并题
　　石上有苦姿此君无俗气其中佳趣多容我自来去石田蕉石图并题
　　记得西园里题名在绿蕉十年风雨横旧墨可曾消沈啓南慈乌图并题【汪氏家藏】
　　风劲月满地林虚叶亦枯君家有孝义树树着慈乌石田水边鵞图并题
　　曲项长鸣处青莎映掌红银塘纵防歩不属右军笼白石翁仿大痴笔意并题【汪氏家蔵】
　　畵在大痴境中诗在大痴境外恰好二百年来翻身出世作怪　石田沙弥説此偈于山风溪月楼中岸柳渚蒲一一防首曰功徳无量
　　沈石田仿大痴山水并题【纸本水墨中挂幅长三尺八寸阔一尺五寸峯峦峻拔树木森郁山罅傍水幽居一人凭眺隔岸一人将度溪桥后有抱琴童子笔意峭深神气温润为大痴传心法也】
　　诗在大痴境中畵在大痴境外恰好二十年翻身出世作怪　石田説此偈于山风溪月楼中汀杨渚蒲一一防首曰功徳无量沈周【行书图右角上】
　　白石山水并题
　　江上扁舟斜日亭边浅水防波自把南华髙读人人错认渔歌沈周
　　沈啓南越水图并题【大挂幅】
　　记别钱塘二十年夕阳山色晩潮边隔江千里美人逺梦落西兴旧渡船　旧游钱唐观潮已二十余年今老矣毎老睇如梦即兴作此奉寄槐雨先生以寓逺人之思沈周
　　外录
　　瑚网云石翁写呉山越水余耳之稔矣万厯乙卯仲春松陵呉益之携至得清赏竟日为襄阳据舷之索任其拣去古豆小彞陆子刚白玉九螭玦闗仝春山谿阁白阳习斋图诸物虽多割爱焉然并悬吾墨华阁有烟云泉石歴落长松沙江干风帆荡漾觉一室之内千里非遥呉之山越之水故合而处其间乎后为盛氏易去闻又别售
　　白石翁墨泉图并题
　　莫怪先生酷好泉老依泉住结泉缘书多染得泉成墨愧我无生石作田沈周
　　味亚中泠此涧泉墨花浮动结清缘年来沃得毛锥润耕破江南处处田钱承徳和
　　诗脾清沁一泉早与青山结静缘书法拟看添纸价不湏多买瀼东田莫息和
　　来看山中第一泉暂时一借洗尘缘何如君与泉邻住引取余波入研田邵宝和
　　春到龙山处处泉茗煎墨洗总随缘谁将分取东川小润湖南万顷田　余初为明之畵扇因咏墨泉而作后同访石翁既和诗且补一图成美事云己巳五月廿六日钱仁夫记事
　　沈石田摹呉仲圭竹岩新霁图并题
　　醉墨淋漓兴未阑满堂烟霭坐来寒道人不托梅花胜仙骨全偷董巨丹　成化辛丑春日为杨学士摹呉仲圭竹岩新霁图并题沈周
　　啓南五柳庄图并题【又一幅题作渊明采菊图诗末句中作东落欵无年月下十余字】
　　花开烂漫属秋风满地黄金醉眼中千古陶潜晋徴士乾坤独在此篱中治甲寅秋九月望集匏庵东庄作此沈周
　　沈白石杏花鹦鹉图并题
　　秦云越树路悠悠锁掣金笼百怨休中有能言绿衣鸟还呼万歳一回头　治改元闻朝廷纵放百禽作纵禽一首旧为原博畵杏花鹦鹉遂录上方以见草野老民歌颂圣化如此沈周
　　掷地锵清韵凌云播美称上林当继作入奏白觚棱呉寛题
　　千啁百哳巧音辞绀翼丹翎好羽衣为语陇头湏自惜文章言语总危机徴明题
　　啓南翁枯木新鹅图并题【木二本倚大石旁】
　　茸茸酒色正黄时记得挥毫卅载期防稚何堪充隽永白头今日欲哇之　此图余旧作题之殊觉自丑云沈周
　　石田牧犊图并题
　　绿隂深处伴牛眠笛弄斜阳芳草间多少利途奔走客何如及得尔侬闲沈周
　　刺水新秧雨一犂柳隂山影绿参差长安回首风尘恶输与江东牧犊儿王穉登
　　田家歳计在锄犂茅屋髙眠唐子西牛背笛声归短径已知山月印前溪张凤翼
　　力尽东菑雨半犂夕阳归早步迟迟无人叩角行歌去宛似桃林放牧时周天球
　　白石翁双玉图并题
　　有客来从海上村早潮新喜得河豚齐穿青篾一双玉侑我田家老瓦盆　仲基正月下浣自海上来经寒出肫鱼二尾虽城中巨家贵游尚未食新盖重仲基情之旧物之早以余旦暮人且不能多次食也诗畵以答之沈石田阳冈图并题
　　阳冈亭子真堪畵榉叶槐枝碧防中湏要诗人相管领不教风月四时空
　　外录
　　瑚网云啓南之畵故法大痴亦是其本色乃所图阳冈亭子独作老米笔苔防更圆活生动尝闻翁积畵盈箧俱未防苔语人曰湏清明澄彻时为之盖山水林石家以苔为眉目古人极不草草时董太史欲以子久山水相易而未果
　　啓南闗山积雪图并题
　　冻合千雪意骄山城落日路迢迢此时行旅在何处驴背西风酒正消
　　外录
　　瑚网云沈啓南闗山积雪与阳冈亭子为义兴呉二甫持来愚父子俱欣然欲得之而呉友喜余几上官窑樽遂以相易又加双绮一端二甫舟中有古树根天然榻竒怪莹洁真山房珍异惜不随畵作媵殊鞅鞅也
　　石田云山图并题【二挂幅】
　　看云疑是青山动谁道云忙山自闲我看云山亦忘我闲来洗砚写云山
　　侵晓溪山半是云草堂亦许白云分故人到此云相接欲去还湏云送君
　　外录
　　瑚网云庐山归宗志芝庵主临江人有偈曰千顶上一间屋老僧半间云半间昨夜云随风雨去回头不似老僧闲觉更竿头进步
　　石田山水并题【凡四幅】
　　行尽﨑岖路万盘满山空翠湿衣寒松风涧水天然调抱得琴来不用弹
　　竹树人家在崦西山回水抱路长迷溪亭兀坐还开卷时有书声杂鸟啼
　　秋叶堕红风防防野色过桥秋正分独自行吟知者少惟应流水与流云
　　江上雪晴驴背寒江山刺眼玉巑岏归来不减防桥路满意新诗压冻鞍
　　啓南翁大士像并题
　　口口称扬皆有应家家供养普为縁千江有水千江月万里无云万里天
　　沈白石仿大痴笔并题
　　老去心情付澷图时时弄墨手俱乌一道者我宗匠辽海茫茫不可呼
　　石田仿云林笔并题
　　倪迂标致令人想步托邯郸转缪迷笔踪要是存苍润墨法还湏入有无
　　石田临黄鹤山樵畵并题
　　秋霜未老溪头树野水萦回浦外山不是吟行小迂步如何消得老夫闲
　　啓南赤壁图并题
　　防茫烟浪接临皋几度斜阳送短桡月小山髙如此夜更无人听客吹箫
　　石田江南雪图并题
　　参得黄梅岭上禅魔宫虎穴是诸天赠君一片江南雪洗尽炎荒瘴海烟
　　白石翁酒旗村图并题
　　酒香触路酒旗青去马来车到此亭信是利糟名粕酿行人醉杀未曾醒
　　石田云山图并题
　　云是青山旧铅粉一翻妆防一翻新鬓边白髪偏无赖防着多成老丑人
　　啓南山云图并题
　　鹘突谿山鹘突云乾坤双眼坐难分近来世界浑如此莫把聪明持赠君
　　石田山水并题【青绿】
　　野服翩翩紫色裁临风触鼻磵花开浮云不碍青山路一杖行吟任去来
　　石田山水并题【水墨】
　　半夜吹灯写乱山墨防灯影有无间乱山依旧秋江上聊借芙蓉送客还
　　沈啓南春景图并题
　　溪亭不到已春深渐觉飞花换绿隂犹有啼莺相慰藉声声催赋惜春吟
　　石田翁畵并题
　　空堂灌木参天长野水溪桥一径开独把钓竿箕踞坐白云飞去又飞来治甲寅夏日
　　啓南夏景图并题
　　长夏山林清暑地髙楼直要两翁偕绿隂满地泉声里醒酒题诗有好懐
　　石田横塘诗思图并题
　　短櫂轻舟载夕阳独寻新句下横塘白鸥疑是催诗使飞掠苹洲醉墨香
　　白石翁秋溪叠嶂图并题
　　晴光射散雨冥冥露出芙蓉四面屏流水小桥人不见晩风吹断蛰龙腥
　　沈徴君秋濑垂钓图并题
　　谁倚扁舟号隐沦平沙浅濑入秋萍钓竿却是功名具渭水桐江古有人
　　石田秋景图并题【三幅】
　　净怜秋水明人目乱压垂杨杂鬓丝一个石台斜日里消闲时阅大宗师
　　亭上不来凡十日个中自有十分秋髙人胸次清如水不着人间半防愁
　　秋风扫地叶俱无一个藤枝借步趋满眼吟情吟不尽夕阳归去满平湖
　　沈石翁秋亭话月图并题【汪氏家藏】
　　水回山绕小亭开旋把青钱买竹栽喜得碧梧清防在共看月色上阶来
　　石田林坰秋踈图并题
　　野树萧踈及暮秋西风色作故飕飕林坰一叚清闲地不见倪迂空白头
　　啓南翁谿山落木图并题
　　谿山落木正萧萧野客寻诗破寂寥一路夕阳秋色里不知吟到叚家桥
　　沈啓南寒山行旅图并题
　　千山一白照人头折竹琳琅路转幽落日西风苦行旅谁家呼酒倚红楼
　　石田雪景图并题【大幅】
　　深雪拥寒山路迷萧萧一骑帽檐低只应賸有寻梅兴不惮遥村与逺溪
　　白石翁梧桐仙鹤图并题
　　消暑桐隂宜野服倚云山脚洗清泉一双白鹤可为骥直借上天还下天
　　石田翁白鸥图并题
　　平生结好惟鸥鸟彼此能闲两不猜信我忘机来复下扁舟载酒夕阳开
　　啓南海榴喜鹊图并题
　　海榴自是神仙物种托君家有异根不独长生堪服食又期多子应儿孙
　　石田古木幽篁图并题
　　倪迂妙处不可学古木幽篁满意清我在后尘聊试笔水痕何涩墨何生
　　石田松图并题
　　地气厚培千歳物雨防深溜十围身夜来忽被月移去纸上山中认不真
　　白石翁梧竹图并题
　　畵了梧枝又竹枝绿隂如水墨淋漓信人卷去糊窓壁雨雨风风总不知
　　石田墨蕉图并题
　　王维雪里曾看尔亦自幽姿有歳寒我有新诗还可托墨痕留叶未全干
　　沈白石绿蕉图并题
　　老去山农白发饶深晴日坐无聊荣枯过眼无根蒂戯写庭前一树蕉
　　石田秋红图并题
　　绿绿红红胜晩霞牡丹顔色不如他空教蝴蝶飞千遍此种原来不是花
　　石田渔家傲词意图
　　残叶林梢风瑟瑟秋波照眼通天碧南北东西聊泛宅人不识江湖自有江湖客　袅袅钓竿三百尺金未换鲈鱼白船本窄一般自有容身策　渔家傲
　　啓南山水并题
　　林影下夕阳边净苔双踞膝秋水一长编能消世虑江山外还度年华须髩前
　　沈石田柳梢青词意图
　　十丈枯槎长身兀兀一半敧斜水洗孤根风摇瘦影月挂残桠　烟江渡口渠家宿几度斜阳暮鸦无意青黄无心雨露老大何耶　右寄防梢青图而赋之将以自况云
　　白石翁畵并题
　　闻道防陵桥山遥水更遥六十年踪迹寥寥牖下困人今老矣双短髩怕频搔　行着要诗瓢酒壶相伴挑望秦川千里翘翘再畵一驴防我去便不到也风骚石田山水并题卷
　　山水之胜得之目寓诸心而形于笔墨之间者无非兴而已矣是卷于灯窓下为之葢亦乘兴也故不暇求其精焉观者可见老生情事如此沈周
　　外录
　　瑚网云此与湾东草堂得之呉江周氏
　　石田天平山图
　　碧山崚嶒髙几许螺鬟入云翠翘舞万壑松风响绿涛一线云泉滴窓雨雨晴秀色开云岑簇黛攒青万笏林范公祠前白日没古木千章生夕隂文征明【丙午年题】
　　沈啓南有竹居图卷
　　风逆客舟缓日行三里余遥知有竹处便是隐君居诗中大痴畵酒后老颠书人生行乐尔世事其何如　余与廷美同访啓南亲家于有竹别业两舟逆溪风而上卯至酉乃达主人爱客甚尽出所有图史与观乐而赋此识岁月云成化三年长至日天全公有贞书
　　烟水微茫外舟行一舎余既覔沈东老还寻陶隐居氷弦三叠弄雪茧八分书醉和阳春曲空疎愧不如　次徐武功访沈啓南诗韵
　　徐刘二公诗葢皆有唐人风韵其字畵亦不易得也诗云虽无老成人尚有典刑吾于是亦云后学王鏊题
　　见説君家竹凉隂十畆余客容开径入吾愿卜邻居头白话今雨汗青藏古书岁寒交莫逆髙义慕相如
　　一别五年久相望三舎余要于吾道重独与此君居若许借半榻何劳枉尺书凤毛云五色食实近何如
　　爱尔鸿儿好相过载拜余言皆能谨节志不在安居勉进十年学饱涵千卷书人生得如此方可古人如　成化八年秋八月十有二日嘉禾周鼎为有竹居主人书于呉城客楼时年七十有二东老清风劲西畴緑水余过桥还有业因竹便移居君子歌淇澳畸人断鹗书雅宜徐孺笔交谊极挛如温州郡居文林和
　　一别石田老于今六载余遥乘剡溪櫂来访杜陵居王宰偏能畵郑防兼善书风流迈前辈呉下有谁如海虞李杰次武功徐先生韵
　　系舟髙柳下又是十年余遥踏无媒径重寻有竹居笔精知宋畵器古鉴商书前辈诗题在风流邈不如　曩余访啓南一宿有竹别业今复过之不觉十五年矣偶见阁老徐先生之作为次其谓以写慨叹是日啓南命其子维时出商乙父尊并李营丘董北苑畵为玩故及之岁戊戌二月十八日呉寛书
　　沈君天下士一别十年余舟到逄人问竹深迷所居有田皆种石无屋不藏书一笑留旬日髙懐谁得如梅堰呉珵
　　野竹娟娟净清隂十畆余沈郎能独爱蒋诩合同居賔主皆忘俗儿童亦解书不知风月夜髙兴复何如海虞王鼎
　　住无一宿逺交近廿年余华竹循墙种楼台逐水居辋川髙士畵山谷老人书况有天仙句深惭百不如言里钱仁夫
　　放筯盘无肉生孙地有余平安虽土著心性爱郊居玉戛才成句鸾骞自入书不为官可敬摩诘岂能如秦巘
　　予性素懒且僻凡阅卷轴有不欲终者多矣此则展舒至再纸为之裂最后有此空得附名焉幸也大理左丞同邑陈璚玉汝题
　　武功伯徐公始归呉时首为沈氏落笔志墓自后与白石公父子遂为忘形之交故其翰墨留于有竹居者为多也此卷中诸诗皆武功同时一班人物亦有稍后者虽不能尽出于呉中然逺亦不在嘉湖之外也闻之前辈惟洪武间有此一盛至今时始复见也南濠杨循吉题
　　石田有竹居图并题【小横幅】
　　小桥溪路有新泥半日无人到水西残酒欲醒茶未熟一春雨竹鸡啼　此余有竹居即景诗也畵亦曩岁笔非自不知少嫰葢为天泉强之而留其迹观者无深笑焉
　　石田畵
　　隐侯何处覔家在水云边鹤瘦原非病人间即是仙诗题窓外竹茶煑石根泉老我唯疎放新图拟巨然　成化庚寅夏六月五日过启南有竹居为作山水小幅复赋是诗后四日宿庆云精舎天泉出啓南畵索题遂以前诗塞其白间观者幸恕予懒完庵刘廷美书
　　沈石田虎丘送客图并题【纸本淡色大挂幅长五尺五寸阔一尺山隈双松交防剑池喷雪一客箕踞抚琴离亭别绪写于虎丘石上至其峻领皴法纯仿董北苑笔法尤为石田用意浑厚之作】
　　虎丘送客地设饯五台杪凭髙睇往路千里空荡篠使君都水郎徳朴文思巧鸣之则惊人何异丹穴鸟导泉有鲁役汶泗探歴杳上下务通流百雍成电扫三年身始归山水苦纒绕劝君为泉记先意説在草人物要相当非君殆谁造此丘亦有泉名赖陆羽好饮君重乡味勿谓杯勺小　水部徐君仲山治泉鲁中者几三年顷回寻行因擕酒饯别虎丘水部即席有作谩倚韵答之庚子灯夕前三日沈周识【行书图左角上】
　　徐子昔年官水部匹马东行歴齐鲁运河水满万艘通汶泗交流无壅土归来泉志手亲编好与河渠书并传不识当时陆鸿渐齿牙空味虎丘泉仲山治泉既满考还朝持啓南此图相示聊为题此而归之呉寛【行书图上中间】
　　沈啓南太湖一览卷
　　外録
　　书畵舫云沈啓南太湖一览卷全师董巨钱鹤滩题云仿效王黄鹤非也
　　沈石田仙山楼阁图并题卷【一名天绘楼图】
　　天绘楼　呉奕篆
　　山水之作本畵而有之其来尚矣山水无有定形随笔之及而已耳然亦在人运致也余作畵特游戯此卷留心二年始就绪观者自能知其工拙沈周
　　成化己亥秋啓南客游洞庭乃不鄙而主我相叙欢甚比归写仙山楼阁卷见寄展玩之笔法精妙墨晕神竒可使前无古后无今真啓南平生第一杰作也子孙其善藏之吾家楼居借此可垂不朽矣蔡防时中父识
　　江南之竒缥缈峰蔡子落落居其中明蟾滉漾白玉汞初日错落金芙蓉一楼领畧足人杰万象描摹由化工当年摩诘在何许短句拙讷输神功乡贡进士祝允明
　　秋登缥缈峰宿蔡氏天绘楼获观石田畵卷因题洞庭吞万顷缥缈宅羣仙漫叟身全散凭虚喜
　　欲颠解衣坐盘礴擕手互攀縁晩霁千林白秋晴万壑鲜烟霞谢公屐虹月米家船步步超三界登登上九天隂晴景多变呉越望无边商皓风千古【四皓俱隐此山】云樵老一廛陟观酬宿愿题品入吟篇婚嫁他年毕名区许独专练水张意【小字自注】
　　余赋性庸下凡人间世所尚走马鬭鸡投壶蹋踘五木六博吹箫度曲等伎一切不求甚解窃喜登眺佳山水孤步遐逝以自娯时或焚香危坐则校勘典籍颇极深沈之思而尤癖于书畵闻有名迹旧物百计请观而后已久之见闻日广知识日开始知我明以书畵名家者称沈【周】祝【允明】以诗文名家者称徐【祯卿】王【世贞】第恨生也晩弗获亲炙沈祝徐三公之耿光仅仅一识王弇州耳于是搜逺览由博反约文采则服膺子长声诗则沈酣子美书法则梦寐逸少并是集大成手所当毕世揣摩昼日三接者也独于畵品醉心山水一门若仙佛若神若花卉若翎毛若虎豹牛马若鳞介昆虫葢絶不喜之妄谓古人中断以王维为开山第一祖别派则道鸿一郑防张璪大小李【思训昭道】一变而为荆【浩】关【仝】董【源】巨【僧巨然】米氏父子【芾友仁】再变而为范【寛】张【择端】燕【肃】赵【伯驹】王【诜】刘【松年】马逺夏【珪】三李【成公麟唐】二郭【忠恕熙】三变而为鸥波【赵孟頫】房山【高克恭】大痴【黄公望】黄鹤【王防】梅道人【呉镇】清閟阁主【倪瓒】此三十二人者虽翩翩各自成家求其兼综条贯巨细靡遗则未有若啓南翁之集大成也者翁虽富丘壑妙防染乎然以名重三呉声遍九野当年雅士骚人请乞殆无虚日翁一一应之而不及尽所长坐间笔落如飞纸散如雨其为残山剩水粗株大叶者以千万计行求刻意苦心穷神臻化之作百无一二也乃评者之言曰啓南畵品近元其老笔逸趣可使董巨聫镳黄王并辔至于妍媚精致恐非所长呜呼噫嘻是未覩翁之大全者也岂为通人之论耶翁于歴代畵学无不匠心师古淋漓酣畅故其寄之缣素者遇合作处顿令往哲无色而谓不能追踪唐宋吾不信矣相传翁当盛年曾为蔡时中写仙山楼阁而名益着即此卷是也时中名防呉邑西洞庭人以贡入太学积功授温州别驾仕终南宁刺史为人爽剀有政事才一时所交多名士如用嘉杜公维清祝公元玉徐公廷美刘公贞伯李公原博呉公济之王公皆其倡和之友则其人可知矣按洞庭山水甲呉中为十洞天之一而时中者选地卜居建楼缥缈峰下收五湖之文章纳七十二峰之烟景又呉中山水间一胜游也卷中所图葢防其全云先是啓南翁客游洞庭时中实为地主把臂入林觞咏互作兴来即和墨吮毫解衣防礴臝以奏伎比归而润色为此卷凡歴岁始告成茧丝牛毛令人目纵未至早暮异观寒暑异色雨晴异景逺近异态乃能山谷也而具出没之竒草树也而饶芊绵之致人物也而得生动之情烟云也而极吞吐之趣有非众史所能摹拟者等而上之则辋川【王维畵】逊古草堂【卢鸿一畵】逊旷山庄【荆浩畵】逊逸仙居【郭忠恕畵】逊巧小寒林【李成畵】逊迥海岳庵【米芾畵】逊韵鸥波亭【赵孟頫畵】逊雅即翁西园十景春山欲雨图赠呉文定公行长卷号为生平极笔者一一出其下自当与摩诘江山雪霁声价争先下视正道清明上河图子久浮峦暖翠真迹且退避三舎矣胡能与之角胜负耶蔡本山家无能罗致随珠和璧周鼎商使之杂陈于前以增其光彩赖有庄骚迁甫禊序等制作伴差堪鴈行耳图中备写包山震泽胜概而独于时中之楼居结构极宻布置详悉自非啓南翁用意精到不至此故时中因以天绘名其楼语具别记况也题署则嗣叶在前诗篇则希哲在后一时艺林絶伎畧备卷中诚可宝已又闻啓南登缥缈峰入林屋洞游销夏湾寻范蠡宅各有诗纪之亦自为卷藏蔡氏异日当剪拆附后余因庸下思附青云乃得从事不律镌史记注杜诗题仙山楼阁卷虽南面百城之乐无以过此较之人间世所尚走马鬭鸡投壶蹋踘五木六博吹箫度曲等伎不啻霄壤矣真赏之士其以余言为然否万厯丙午人日呉郡张丑谨跋
　　仙山楼阁图铭
　　凿混沌辟鸿蒙布五采歴三冬新图出古法丛山万叠树千重笔有尽意无穷作者谁啓南翁张丑
　　外録
　　书畵舫云石田少时畵本不过盈尺小景至四十外始拓为巨幅粗株大叶草草而成檇李项氏藏翁荷香亭卷树石屋宇最为精细秀润乃是蚤岁之笔然逺不及蔡氏仙山楼阁卷也葢仙山乃翁盛年所作据自跋云此卷留心二年始就绪其间千山万树寸屋分人各有生态比荷香亭卷尤觉细润而笔力又极苍古足称集大成手求之唐宋名卷目中罕俦真可雄视一世
　　啓南春山欲雨图
　　外録
　　书畵舫云元美公藏石田春山欲雨图今归董宰
　　沈石田西园八咏图并赋卷
　　西园八咏赋为大司马王公作系以小图长洲沈周粤惟苑囿园池之属闗中者鄙夫无一隅之及一目之覩矧闻之髣髴于今稽之挂漏于古聊准长安之西笑托公子之梦语嗟夫上林芜矣甘泉莽矣御宿稌矣乐游黍矣西郊之跧矣宜春之麋麌矣梨园燬而砾矣凝碧夷而土矣类皆前王游畋歌舞之区鄙夫蔑有所取也所可取者郭令公之仁里邵故侯之青门李将军之北郭王右辖之辋川俾人追惟于往致俨水木之如存又不无地逺人非于懐慨然者然而何地无胜何代无贤何贤无述何胜无传时则有若耀之为郡实古雍地平原膴膴而裔衍诸陵矗矗而足峙荆辉而玉韫中灵而雰萃嶻嶭突秀而近拱漆沮流润而暗汇壮哉三原之佳甸洵矣三辅之遗治屏八垠旷荡之风郁大块坱圠之气负隂面阳审形遵势宜贤者之胥宇喜胜者之攸丽百堵圪圪千弓迤迤乃从相卜乃从窆厝乃从构架乃从树艺孝以为基忠以定位扩中类仁制外侔义方之象行圆之比智厚以积徳髙以抗志于是大司马公拓为西园以藏以修存诚而乐道观物而玩化非文饶之锢愚非季伦之豢尤徒悦耳目而恣般游者也有碑勒铭在墓中唐史氏大书灿烂厥章于考世徳于发幽光灵蔡赑屭而荐力文霓昭晰而呈祥其侧有堂两厢翼成櫋兰擗蕙茨芸塓蘅浩浩瀼瀼储呈满盈纷者百氏秩者羣经标牙刻玉籖轴晶荧其前有池湜湜且泚不泶不溢不沦不漇擅雪涤之专功洁垢砚之遗滓日新是资旧染是去方沐之盘譬饮之洗有松于轩徕服其隅离立矫矫直不假扶结瑶为根耸玉为株冒雪而腯被霜而腴负大且固葆贞不渝歴载而寿无度效材而需不訾有柳苞矣栵门之侧匪朝伊夕先公之迹骳骩櫹槮总翠輑碧秋樵陨霜而凄怆春叶沾雨而怵惕则敛乎唐容加敬乎宿殖有花弥囿鼠姑是树黄白杂糅红紫错互丽乎风烟渥乎雨露殿众而尊开多而富有云出陇轮轮囷囷弥虚匊空焕奕灵雯或卷或舒乍合乍分莫茹其机曷察其神有记歴歴豸史攸述润学海抉深理窟衍言路之余绪假谏坡之暇笔牢笼则羣彚靡遗囊括则众美胥毕华则草木芬敷变则云物歘防是虽纚纚娓娓绚绚赫赫粗有得乎物之情状然侈言莫验所谓玉巵无当未足于公比徳而喻量也公之老成硕望歴二朝跻六卿旁探赜于圣典驯致庸于明廷所以考政治通幽明谨法戒导性情以之正行以之和心非特边籍之诧笥虞书之美行于以见体用兼着表里相形则公之服行于书者当次验而第徴也如公之镇南诏其介确确其隅嵯嵯言为令而不刋恵经久而弗磨巨宄堕纪援手正之无偏无颇勍侵肆侮畏压奔北民命是阿民颂公之碑武勲轨绩将槩铜柱于伏波公之破刘贼也同事不前若狼斯跋公挺而毅誓进莫斡树之风声涛骇云桚虎攫而龙拏枯摧而朽拉则河襄之民颂公之松袭冯异大树之烈公之理南都也其在黙运畴眤畴测其在自展曷凭曷借祁然而威行沛然而徳化润广则何物不沾庇大则无物不借民仰如云所谓用作霖雨而泽下者也曰州曰藩公所莅止化覃泽加则民之衰孱寡弱犹培而芜犹溉而芽转富而易庻若出乎咄嗟民之佩荷激切将以棫朴榛楛比公所树之柳甘棠緑竹比公所艺之花公尚以他凡庻执事爰有汚墨沙之汰之荡之激之公尚以记末学肤受琐才小能举録而错采兼收而并登揆方员而施用期就而劝成方我勾呉之墟洚流汤汤为割屡年民苦饥垫天子简公来旬来宣民乃欢呼拜逆鄙夫亦获瞻承光霁识公宏正而亮镇简约而瀞渊以之柱石则明堂底定以之调元则庻征罔愆其时也于公之园奚止二四之可赋来百祥之軿軿草灵芝茁木仁理连华平奕奕醴泉涓涓或蒸之孝义或应之忠荩其气在人酬酢于天尚为公赋之以属于篇也
　　藏书屋
　　屋中万卷非空积宰相由来用读书架上有籖冝插象帙中无迹许伤鱼拥来芸几风飔静晒向松窓日影虚闭户十年功业就要知吾亦爱吾庐
　　太史铭
　　发潜太史文偏好百尺穹碑倚玉峰韩愈高书孟贞曜蔡邕无愧郭林宗肯教字刻漫苍藓惯见虹光贯碧松终日过车谁不式恩荣令徳两无穷
　　苍松轩
　　轩前数个长松树落落真成梁栋资直气欲随天地老贞心惟许雪霜知八窓秋籁蛟腾处满壁凉云鹤下时闻道茯苓能益寿千年采食以为期
　　陇头云
　　陇上英英白玉姿忽然变化本无期起来天上龙初防润到人间物共知草木淋漓元气湿川原浩荡大隂垂白头司马功相似拄笏闲防有所思
　　门外柳
　　王氏门墙万绿浓先公种柳与槐同因人旧泽此树重拔地新枝元气通风静垂条拂车葢日长飞絮扑帘栊十围正是参天物况在青春雨露中
　　牡丹圃
　　天香国色一丛丛分自王家世不同初见微黄映深紫更怜淡白闲嫣红重台半湿胭脂露宻叶轻摇翡翠风飞葢西园日如市平章宅里久应空
　　洗砚池
　　石池初凿水沄沄浴徳惟容即墨君鸲鹆有睛明碧縠鯈鱼成队唼云润从祖物怜余泽湿就铭书验古文更喜主人心共净临流闲自搨鹅羣
　　绣衣记
　　西园即是辋川庄记胜应湏相府郎一闲情收物色百年故事托文章松筠尚带风霜气花柳还沾翰墨香外省公余再披读旧游歴歴免思乡
　　啓南春草堂图并题袖卷
　　西郭乱云千万山双亲好住此山顔有身独舘庭闱外方寸不迷天地间春草唤愁人有感夕阳刺眼鸟知还老夫珍重今题赞更喜高篇与孝闗沈周
　　春草堂开对逺山怡怡兄弟共承顔伯高书展龙蛇动灵运诗成梦寐间出岫白云欣【阙】望投林乌鸟倦知还陶然莱防为欢日肯羡人寰有抱闗安里张祯
　　城东湖水城西山何縁两地违亲顔心懐山水遥连处梦绕埙箎交奏间乔木莺儿欣有托旧巢燕子敢忘还百年冰玉情犹在早晩辛勤同抱闗长洲浦应祥
　　阿翁僻爱住青山水绕云重阻面顔有我若违千里外无思不在数峰间梦回尘市频瞻望心积烟霞黙往还爽气逼人自朝暮小窓徙倚底湏闗文林奉和
　　外録
　　书畵舫云白石翁畵迹以水墨写山为艺林絶品浅绛色者次之其大刷色者尤妙而人间较少吾家秘藏春草堂袖卷绢长约有二丈青绿竒古逸趣悠然且畵法全出董北苑而稍杂以赵承防遗意真尤物也追思曩日虞山严道普氏曾以石翁水墨呉江图修卷告易不腆重是先世故物靳惜不与几被豪夺行将传示子孙世世无令失坠以为张氏青氊窃恐陵谷变迁终为有力负之而趋不至成亡是公乎
　　啓南洞庭秋霁图
　　外录
　　书畵舫云震泽王氏宝藏沈啓南洞庭秋霁大横披相传为济之学士作其畵高丈许阔倍之笔意全出董北苑位置古雅防染皆有深趣生平所见巨幅此其称最矣
　　沈白石秋山楼阁图卷
　　题张约之宪副不负碧山楼
　　人境旷无车马迹楼居只在半山桥卷岚气昏鼂日绕户松风杂晩潮恵化黎甿颂清净高懐琴鹤伴逍遥羡君解组归来早天际眞人定可招茂苑文嘉
　　集杜长句奉题张宪副约之玉山楼居
　　楼阁卷帘图畵里玉山高并两峰寒傍人错比杨雄宅百遍相过意未阑鹿城梁辰鱼书
　　不负碧山巢记
　　室之西北隅隙地广轮仅二寻许结一巢高可二丈强古之民巢居予之构窄而出于屋上类于巢北山悠然相对顔之曰不负碧山巢客讶曰闻碧山不负吾未闻不负碧山云也何居予应之曰昔有学士不供职御史劾之学士曰碧山不负吾遂焚章长啸而去予以俗吏奉职无状亦为御史论列自分不能遂甘老焉不俛首向人复图贪冒故曰不负碧山夫碧山不负吾云者山为主吾为寄以隐为高尚飘然有轻世之志焉吾不负碧山云者吾为主山为窝以归为知止退然不敢有轻世之志亦恬然无复有希世之望焉巢窄甚然排闼则碧山入坐相对妩媚云烟缥缈峦峰巉崿旦暮寒暑风雨隂晴变态不穷俯槛则流水在下潮汐往来坎坎舟子纵横声彻墙屋身不出户牖坐想沧溟震泽东西争若献秀而与此山相为表里巢取胜也若是主人无求自足虽古考槃硕人之寛殆不多让是谓不负碧山者然也或疑巢窄甚与山殊不称奚谓不负予哂之曰芥子纳湏弥山灵能忘我于有形之外矣夫士君子出处大致其心迹之微山灵不能欺也心迹一矣山邪吾邪其相忘而不相负者邪否则南山防径北山移文山不负吾吾负山矣负则予愳焉于是斋焉诹吉焉北面稽首以礼山灵指天矢之曰予所负于山者有如日作不负碧山巢记嘉靖甲子岁除夕也奥旷巢记
　　卜居湫隘无可舒眺隙地结构碧山悠然流水潮汐衰龄筋力不便登临聊供卧游自适其适西邻崇建风景顿失晨夕面壁嗒然隐几口占短句云秩秩幽幽无复覩鲁人所彼东家丘自以解嘲云尔意在山水拮据靡辞辟而前之依然旧观如故人隔别相思复得相见懽悰何如也尝闻游之适有二奥如也旷如也古有深明阁葢有取于奥旷之适焉此构虽规制窄甚而予容膝易安不可以言深而内亦自谓奥如者乎不可以言明而外亦自谓旷如者乎不可以言阁其诸巢之谓乎周公作防鹗之诗谓巢为室巢可谓之室室独不可谓之巢乎上古之民巢居后世易之以居室予也今人也其颛朴畧则巢居之民也已遂顔之曰奥旷巢因作记嘉靖乙丑重阳日也少峰主人张情纂外曽孙文柟拜书
　　啓南翁赠维庆府君玉山别业畵卷凡四帧苍劲古雅定为盛年真迹丑忆儿时犹及见其全云至先子易箦后检故椟中仅存秋山楼阁一图其三帧则散逸不可得矣岁戊戌春仲整理图籍复获休承伯龙二公投赠先世楼居诗帖倩工聫装成卷命甥文柟小楷少峰府君石刻中二记于后是不特夸示子姓永为吾家文献尔时月哉生魄孙男牛郎丑百拜恭跋
　　沈征君寄张维庆畵并题
　　小畵寄张维庆并系以诗
　　风和杨柳初偷眼雨怯桃花未放心拟载一壶江上酌緑波春水共沈沈庚子仲春十日沈周
　　与君古寺三年别寄我新图一片心传语儿孙须爱防休同鱼鴈任浮沈安里张祯在春草堂题
　　外録
　　书畵舫云吾家先世尚有沈征君啓南赠维庆府君山水小立幅在长兄伯含处戊午遭家变失去不可复得
　　又云白石翁畵号为昭代第一然真笔有极草草者惟详观擅塲之作的为独步也六如居士声价素出翁下其遗迹除盛年效斆周臣外制作一一满人意昔人云陆才如海潘才如江余于二公畵本亦云
　　又云皇明畵学自刘廷美开山之后当推沈啓南为广大教化主如唐子畏之清真文征仲之古雅足可南宗北也
　　沈石田九月桃花图并题【纸本小挂幅着色桃花一枝翩仄嫣然中着淡黄一叶秋色春光妮人俯仰】
　　九月无霜信桃枝见细英向寒时正杀得暖气偏生弱蕚因风拆微红借露明荣华虽顷蹔天地亦多情沈周花发年年二三月今年九月见芳英一枝借得春消息莫道东风不世情沈贞吉【书图右角上】
　　惚恍【原迹倒书】君恩记未真苦风甘雨不胜春緑纱轻揾胭脂颊挥涙长门不见人张灵咏【书图左】
　　沈啓南江程泛舟图并题【纸本小挂幅淡色髙树林居溪桥野艇上有重山云壑深秀凝睇江程春风渺渺】
　　江程何悠悠泛泛江上舟载彼图与书言往海上游东海有君子孝友天徳优美官不能缚【原迹涂去美官作好爵能缚作久縻】重有屺岵忧归来从二兄春酒照白头怡怡家庭间和气闻逺州之子固惞从芝兰味相投匪特自假益尚应童求春风动花柳诵溪堂幽可睇不可即含情渺长洲长洲沈周【书图上】
　　石田爱我图并题【纸本中挂幅水墨茅堂树下广案琴书主客从容悠然意绪】
　　今晨感我生襁褓迨衰老岁月倐来往七十何草草譬初同此日天下生不少加论七十年汗漫并莫考善恶与昏智贵贱及寿夭各各不可齐得活便自好但耻老丑人多为后生藐我母自爱我喻事且讫了儿女自爱我劝我饭加饱旧友自爱我把酒颂且祷我生已万幸际兹世有道拙废固无用农圃亦可保杯酌虽寡嗜些少慰懐抱偃息闲行游随意弄花鸟乐哉天地间偷生亦为巧　宗尹卢君知余生辰擕酒见祝酒后澷言以识亲知一日良晤复为图系书之以答宗尹宗尹且入毉垣相见不易以此作念云治戊午前十一月二十一日沈周【书图上】
　　沈啓南春草秋花图并题卷【纸本高一尺长四尺余水墨蕙兰一本芙蓉一枝墨沈清润拂楮芬馥】
　　乌纱白发知新宠春草秋花达逺尘想得江南十年别相看便是故乡人　别逺思深聊此以通问讯而已沈周顿首益庵亲家先生
　　春草秋花含逺意寻常开卷拂京尘白头却喜归呉下一笑相逢写畵人　益斋先生得遂请老之愿将行过之偶见此幅于案因题其后葢啓南之通问寛之赠别各伸其意尔成化辛丑九月十日呉寛识
　　啓南翁十二峰图并书赵松雪词卷【纸本长三丈余图仿米南宫笔法墨气防染湿润装卷首】
　　净坛峰
　　叠嶂千重碧长江一带清瑶坛露冷月罢明敧枕若为情　云过船窓晓星移宿雾晴古今离恨拨难平惆怅峡猿声
　　登龙峰
　　片月生危岫残霞拂翠桐登龙峰下楚王宫千古感遗踪　柳色睂边绿花明脸上红欲寻灵迹阻江风离恨转无穷
　　松鹤峰
　　松鹤堆岚霭阳台枕水湄风清月冷好花时惆怅阻清期　别梦游蝴蝶离歌怨竹枝悠悠往事不胜悲春恨入双睂
　　上升峰
　　云里髙唐观江边楚客舟上升峰月照妆楼离思两悠悠　云雨千重阻江山一片秋猿声频唱引离愁光景恨如流
　　朝云峰
　　絶顶朝云散寒江暮雨频楚王宫殿已成尘过客转伤神　月是巫娥伴花为宋玉邻一听歌调一含颦幽怨竹枝春
　　集仙峰
　　雨过苹汀逺云深水国遥渡江齐举木兰桡纎细楚宫腰　映水匀红脸偎花整翠翘行人倚櫂正无聊一望一魂消
　　望霞峰
　　碧水鸳鸯浴平沙豆红望霞峰翠一重重帆卸落花风　淡薄云笼月霏微雨洒篷孤舟晚泊浪声中无处问音容
　　栖凤峰
　　芍药虚投赠丁香澷结愁凤栖鸾去两悠悠新恨怯逢秋　山色惊心碧江声入梦流何时弦管簇归舟兰櫂泊沙头
　　翠屏峰
　　碧水澄清黛危峰耸翠青竹枝歌怨月三更别是断肠声　烟外黄牛峡云中白帝城扁舟清夜泊苹汀倚櫂不胜情
　　聚鹤峰
　　鹤信三山逺罗裙片水深高唐春梦杳难寻惆怅到如今　十二峰前月三千里外心红笺锦字信沈沈肠断旧香衾
　　望泉峰
　　晓色飘红豆平沙枕碧流泉声云影弄清秋触处是离愁　脸泪红波澷睂横片月收佳人欲笑卒难休半整玉搔头
　　起云峰
　　袅娜江边柳飘飖岭上云卸帆回櫂楚江滨归信夜来闻　欲拂瑚枕先熏翡翠裙江头含笑去迎君鸾凤尽成羣　此松雪翁咏巫山十二峰词也读之则楚宋风流宛然在目秋来因雨连绵偶录此卷以遣孤兴并仿米南宫笔意于卷首时治癸丑八月望后六日长洲沈周【行书】
　　嘉靖己亥冬日有客持此卷来余展玩不能去手文敏公之词既得宋人三昧而石田先生能以涪翁书法书之卷首又以南宫墨法图之精神溢于几案令人醒爽诚不易得知者当视为重宝可也白阳山人陈道复【行草书卷尾】
　　白石翁湾东草堂图并题【纸本中挂幅长四尺余阔二尺浅色竹篱茅舍背枕崇峦前临溪水柳梧竹栢参差交防中一客摊书小童二煑茗想见湾东一境不啻杜老浣花陶氏南村也笔墨疎秀洵足移情】
　　湾东草堂【行书图右角上】
　　爱子别业湾之东去家仅在百步中敝门遮屋树未大矮檐但见麻芃芃频年一意耽诗酒翻然改与耕夫耦赤脚馌饭走细塍戴笠牵牛映新防时人諵諵讥子愚阿翁尽有髙明居何致妻子嫌仄陋何信兄弟饕锱铢从人自説渠自好力田养亲殊有道强于逺宦窃斗升手种长腰使亲饱力田养亲乐已多兄弟妻子如予何我与题诗解嘲骂门外雨来蛙满河　徳韫贤弟有供伏腊饘粥田百畆近为小屋畷间以课童子之耕居之乡有不务本者嘲之予作是诗附于丑图俾揭屋壁庸解嘲者乙未夏五沈周题【行草书左角上】
　　外录
　　书畵舫云沈啓南湾东草堂巨幅系盛年笔在翁有竹庄图之上
　　沈啓南呉山图并题【大挂幅】
　　雨里荆溪叠叠山湿云藏翠有无间归来老眼模糊在水墨还消白日闲　近与沈豫轩工侍雨中话别见湖西诸山出没烟云间可爱归写此以寄孤兴正徳己巳八十三翁沈周
　　石田翁连峰浚谷图并题【纸本小挂幅长四尺二寸余阔一尺七寸淡色峰连谷浚窈窕深幽林亭有人逍遥把卷笔墨之闲静颇与平日异观至其格局则似本乎大痴】
　　连峰何窈窕浚谷深且幽中有髙识士乐兹逍遥游长勤事竹素抱志徯其时叶芙蓉制重襟约以瑚钩搴芳古桂林翔声借南州凤鸟不可狎乃在昆仑丘矫首望光尘遐鄙即无由信思聊致言墨墨惭谬悠　惟谦呉君才茂徳优为东昆名流也相别良多岁月懐思不能置聊以拙畵鄙言通其知也癸巳沈周
　　沈石田峦容川色图并题【纸本水墨挂幅长五尺三寸阔二尺二寸计二纸】
　　峦容川色【篆书】
　　国初金华宋学士毎见峦容川色谓是上古精华不忍舍去其好古之心为何如哉予居荒僻无可目击其胜但以毫楮私想像之搰搰涂抹又不能探绘事之防惟徒劳于心尔然绘事必以山水为难南唐时称董北苑独能之诚士大夫家之最后嗣其法者惟僧巨然一人而已迨元氏则有呉仲圭之笔非直轶其代之人而追巨然几及之是三人若论其布意立趣髙闲清旷之妙不能无少优劣焉以巨然之于北苑仲圭之于巨然可第而见矣近求北苑巨然真迹世逺兵余已不可得如仲圭者亦渐沦散间覩一二未尝不感士夫之脉仅若一线属旈也亦未尝不叹其继之难于今日也此幅予从刘完庵所临中间妄有损益处终自生涩于其所好弗自以烦譬之盲者不擿埴无以得途也他日挟之以游金华见学士之所不舎者然后更加润色之未知果能否耶成化十年二月念四日石田生沈周题【小楷书计十六行】
　　沈啓南水墨花卉并题卷【纸本髙八寸余长二丈一尺凡六幅花八种】
　　秋轩前杂植凡数种花开时辄弄笔象之于纸次第得十翻葢散人弄饱饭之活计也观者勿以工拙为诮八十一翁沈周识
　　宋人写生有气骨而无风姿元人写生饶风姿而乏气骨此皆所谓偏长能兼之者惟沈啓南先生观此卷数花虽率意染而苍然之质翩然之容楮墨之间郁有生色非笔端具造化者不能八十老翁神王若此覩其遗迹犹有天际真人想也太原王穉登题
　　写生之法大与绘畵异妙在用笔之遒劲用墨之浓淡得化工之巧具生意之全不计纎拙形似也宋自黄崔而下鲜有擅长者至我明得沈石田老苍而秀润备笔法与墨法令人不能窥其窔真独步萟苑试阅其一二佳本真能使眼明不可易视为识卷末周天球
　　沈石田懐鹤图并题【纸本中挂幅淡色平坡茅亭亭背青山髙耸松梅下上挺秀呈妍亭外三人立望空中飞鹤缥缈无际坡边泊舟一近桥一老擕杖欲渡孤山佳景宛然在目】
　　声清骨俊闲鸾凤可追攀已发樊笼外当闻天地间风云想仙驾霜月满秋山近接瀛洲信知从霄汉还　懐鹤兄从广陵购得马逺畵一帧上有杨妹子题懐鹤诗恰称其号珍重十袭以为竒遇乃令予摩副本悬斋中为蚤暮观玩业竟并用杨韵成四十字云治甲子春仲八日沈周
　　林逋院落闲仙翮遥难攀影落烟霞外声空竹树间不知华表路却望青田山缑岭秋期近君恩月下还匏庵寛
　　独立羽毛闲翩翩未可攀偶然过海上聊住在人间月色侵幽梦霜华忆故山瀛洲应不逺待我却飞还刘珏









　　书畵彚考卷五十五
<子部,艺术类,书画之属,式古堂书画汇考>
　　钦定四库全书
　　书畵彚考卷五十六
　　刑部左侍郎卞永誉撰
　　畵二十六
　　明
　　王　绂
　　王孟端湖山书屋图并题卷
　　友防游戏【玉柱篆四大字】徐霖子仁书
　　仲镛与仆有夙昔之好尝命仆作湖山书屋图久覊尘鞅未副其意兹复以佳纸见遗乃促成之因写是图以归焉吁佳纸佳畵斯为称矣顾仆拙笔敢与此纸相辉光哉然仲镛知我者也必不以是诮并书此以记其岁月云　永乐庚寅仲秋望日毗陵王孟端识
　　友防先生畵品在能之上评者谓作家士气皆备然其人品特髙能不为艺事所役虽片楮尺缣茍非其人不可得也此湖山书舍图聫六纸而成脩三十尺耕渔出没村舍近逺烟云变灭种种臻妙非累月构思不可成岂独今之所少哉子和藏此真希世之珍也正徳丙子三月既望衡山文征明题
　　毗陵王友防此图文公尝为第次其品今观其岩峦杳霭岞崿纷披参差出没于苍烟白浪之中以至溪桥林屋疏峰抗舘农田渔艇畯父村樵幽踪往复恍若别在世外真可谓深诣湖山之致者矣读书于此必能絶离类殊使人遥想而存之谈太常思重性好博雅相示此图辄遂题其后云隆庆二年夏六月十有八日俞允文记
　　友防生送行图并题【单条水墨山水】
　　客里送君归故乡江天秋色正茫茫扁舟一个轻如叶半是诗嚢半药嚢九龙山王孟端为彦如写并题三江五湖口此际水痕收使节询源委童时记钓游拒霜红绕岸摆防绿连畴昼锦荣殊甚归承宠渥优髙得旸
　　我别松江几度秋渚花汀草不胜愁华船送子松江去梦落沧浪旧钓游王汝玉
　　楚天木叶落芙蓉徧芳洲长歌一杯酒送上江南舟孤帆带斜日一鴈飞髙秋离情与江水相逐共悠悠王洪
　　呉江渺无极萧条十月初片颿河上发竟去不踌蹰由来君命重非为爱鲈鱼杨士竒
　　宦游才赋望江南紫蠏银鱼入梦甘想得到家吟乐处野桥篱落晚枫酣鹤城杨斌
　　积水无际送君江上还九峰何处数迢递白云间旧业菱花老秋风鸥鹭闲故人能问讯相见一开顔王偁
　　呉江秋水阔送君龙江别相期霜降余来看凤城月胡俨
　　官河水满正秋霜鸿鴈南来熟稻粱此日送君还旧隐九峰佳处是鲈乡姚广孝
　　汀洲杜蘅歇南浦西风生美人鼓兰楫路指江南行南行向何许东望呉松去呉松秋水多绿遍芙蓉渚渚外九龙山山边三泖湾人家临水住日暮采菱还采菱歌易断送子愁零乱愁来可奈何思满江南岸江南不可思动子情依依皇都春色早迟子促来归李至刚
　　碧水芙蓉两岸开长卿初自日边回故乡耆旧遥相接影向孤村树里来翰林老友王达
　　秋霜忽已凝客行归故乡仰瞻鸿鴈唳岂为谋稻粱丈夫誓许国【阙】　　航矧兹念桑梓浲灾势懐襄白生【阙】　　稽首师坚章解缙
　　畵船晓发凤城东江上青山云几重秋水连天三百里片帆一夜到呉淞王景
　　王中舍送行图
　　【款书】友防生王芾畵
　　会际明时得壮游故乡虽好莫迟留春风一路看花去山色青青在马头余璿
　　泽宫春贡选贤能万里扶摇起大鹏上苑莺花三日醉夜窓风雨十年灯雪消官柳黄犹浅水暖溪流绿渐增自古读书期报国老夫拭目看飞腾折肱老人钱仲益
　　王孟端山水卷【卷首李西涯篆书】
　　【款书】甲申秋日王绂写
　　畵竹休将竹史看王猷家自有江山空庭莫讶千寻影万里烟波只尺间
　　髙下青山逺近村清江处处绕柴门鉴湖一曲消多少须问君王再乞恩　志同少宰得九龙山人山水长卷留予家数月不欲空返为题四篆字意犹未已复以二絶终之正徳四年秋八月戊寅西涯李东阳宾之识
　　细把平生履歴看直从湘水到呉山风帆雨屐知无数都在王郎尺素间
　　长林疎影照江村茅屋萧萧自掩门莫笑白头无旧业太平何地不君恩　次韵二首后一首予正徳丙寅在陜西梦中得前二句明年丁卯谢病归江南续成之涯翁是诗韵偶相类不复别作岂吾人同志真有所谓神交者耶防淙杨一清
　　人品还从畵里传旧家元识九龙山它年曽着江行记忽漫相看尺素间
　　处处清江曲抱村白云碧防几柴门九峰指青如许偏得天家雨露恩　常郡邵宝奉次
　　九龙山人小景并题【宋笺本水墨】
　　云山淡含烟疎树晴延日亭虚寂无人秋光自萧瑟九龙山人王绂
　　友石春谿凝翠图
　　前山后山苍翠滴层层曲曲见楼台云随晓月峰前堕鸥逐春谿树里来两岸落花人荡桨半汀残雨客啣杯寰区何处有此地物外四时无埃岂但右军多笔法要知黄防是仙才奔滩触浪飞頳鲤絶壁凝岚防翠苔玉室金堂疑太华紫芝瑶草忆蓬莱相看六月不知暑一榻清风真快哉洪武丙子耐轩居士王达题孟端畵
　　前山后山苍翠深大树小树寒萧森不知何处打鱼者日暮泊船溪水隂鳌叟
　　王舍人山水并题
　　山插层霄水接云对门黙坐对罏薰无边光景无穷趣月浸梅花夜正分
　　孟端耕隐图
　　王舍人畵在国初如杨东里方正学之文实先辈典则自沈啓南文征仲始一变其法纵横姿态葢李何以后之文也董其昌观因题
　　友防生乔柯竹防图并题【小挂幅】
　　鸣吉深爱云林先生之畵常命仆儗之而久未得一日几间有此纸漫尔为之不觉风度洒然出人意表鸣吉见之得无以优旃为叔敖乎呵呵永乐己丑立春日王孟端记
　　空山昨夜秋琪树芳华歇防上有丛篁常存岁寒节　孟端为鸣吉写乔柯竹防索诗故赋如右他日重会于寒烟古涧滨当抚掌大噱也汝玉
　　王孟端寄孟敷竹图并题卷
　　征衣漠漠带风沙蹔得归来重可嗟在客毎忧难作客到家谁信却无家解装羞贳隣翁酒借榻多分野衲茶堪笑此身沦落久梦中犹自谪天涯　孟敷与仆先后云内南归相去百里间不遑一见乘便写此竹奉寄并录初诗去发一笑也庚辰五月四日王黻
　　故园归计似团沙万事荒荒付一嗟蚁国不须论幻梦燕巢今已过隣家赠人墨老流离竹借榻诗存感慨茶百岁此图三展转后来得失尚无涯洪武庚辰王舎人孟端与孟敷陈先生同涉难北归间写此竹及诗以寄中间旷懐归况蔼然可见遂和其韵以识感慨治甲子距庚辰得一百八年冬至日后学沈周题时年七十有八
　　孟端竹卷
　　嫋嫋烟中映夕曛疎疎防上拂晴云展图却忆西江夜独坐寒窓对此君五月九日题于寿椿堂秋林雨歇轻烟开清姿濯濯无纎埃特立一竿如玉立猗猗应是淇园来寂寞髙斋当日午相对令人转清楚彷佛秋声起座隅依稀碎影生庭户嫋叶柔梢几许长虚心已自含冰霜莫言翠袖天寒薄会见凌云宿凤凰昔年我亦尝移植爱此青青无改色不似东园桃李花春风一夜吹狼籍青城山人题
　　孟端寄永年墨竹图并题卷【宋经笺本横幅】
　　孟端写寄永年佳友用问平安之意不知骨老近况何如也【书卷首】
　　虎丘松壁无恙否泉防间诸公登览之乐能相忆不无有佳作耶
　　偶武孟家昆山曾到呉门相往来否可征一诗写于上旧岁十月仆自北京归闻孟敷已仙游良可嗟也乃
　　嗣能继志尤为慰情烦询之示及【三叚散书竹下】
　　凤池退直写琅玕醉墨淋漓尚未干寄赠故人欣有意清风日日报平安义阳偶桓识
　　龙香细细霜藤滑写出潇湘碧玉枝倾耳风帘明月夜飞琼何处弄参差偶桓又识
　　山舘曾移玉数竿色常苍翠影檀栾别来见説风姿在不减当年旧岁寒梁用行书于玉堂之西序
　　友石竹防图并题【双钩竹】
　　小雨春池湿凤毛天孙深处织鲛绡何人更立湘江水独倚薫风忆舜韶王孟端写并题
　　王友防竹枝图并题
　　翠影萧萧凤羽齐兴狂犹复醉中题何当雪夜扁舟去载酒相寻造竹西辛己三月友防生王绂为竹西先生写并题
　　九龙山人虚亭秋色图并题
　　逺山淡含烟疎树晴延日虚亭寂无人秋光自萧瑟九龙山人【诗见上小景图稍异】
　　友防生茅斋煮泉图并题
　　小结茅斋四五椽萧萧竹树带秋烟呼童扫取空堦叶好向山厨煑二泉友防生王绂
　　王孟端江山万里图卷
　　项子京家藏王孟端江山万里图一卷长四丈余尝见之真希世之宝也今此卷后虽失主名余以谓非孟端不能作此余家永师书千文八百本乐此能不惮烦乃尔此安知非孟端山水之兴勃勃不能止奋倦之笔再图此卷以豁胸中未尽之丘壑也耶不然何笔意相肖至此汪黄海擕此过余竹中览毕书此黄海博雅好古未审以余言为当否智舷
　　庚戌秋予以访友客黄之义水江行往返几两月余凡晓岫夕峦疎隂空霁波光草色树影沙痕如迎如醉若皴若抺纡偃浓淡顷刻异状令人应接不暇万斛一叶张饱帆者破巨浪者或难于上天或驶于过鸟未尝不会心豁目诧为大观呼浊醪独釂也有纪行杂体诗仅貌十二三未尽委折为憾一日苇如大师擕示与然所藏江山万里图展阅次觉曩日烟云变幻峰岭奇峭估装渔舠去来如织光景宛然在对真无声诗可谓至宝惜楮尾想有脱落竟失主名偶髙谷传过斋头出与商畧谷传谓非宋元诸家谁克办此予赏其知言睂公亦云以蹊径之奇怪论则畵不如山水以笔墨之精妙论则山水决不如畵观是卷益信当湖洪邦基庆之
　　王孟端斋宿听琴图并题【纸本中挂幅乌丝阑渍墨作小册一方写斋宿听琴诗意松竹虚亭苍茫烟月鸣琴剪烛同调为欢太平禁近待旦乐事使人仰止】
　　瀛洲本仙府去天不盈咫玉堂敞髙闲况兹斋沐始华镫列簪缨济济众君子髙谈玉屑雯文采一何绮雕盘爇龙涎防鼎烹凤髓于焉鸣瑶琴流商变宫征大雅声洋洋一洗筝笛耳曲终月照席襟抱清若水相对澹言和风蔼窓几嗟予若有得怿悦殊未已矧兹际昌时文化洽遐迩雅会岂云易歌咏当赞美敢效阎公图留芳千万禩无锡王孟端
　　翰林院斋宿听琴诗序
　　永乐三年春正月丁未上将祀南郊誓戒羣臣致斋三日百官既受誓各就宿别舘于是侍读曾公日章脩撰钱公仲益徐公孟昭检讨苏公伯厚沈公民则暨无锡王公孟端与予凡七人皆会宿于翰林之公署于时天宇澄霁月色清朗诸君子相与秉烛坐于公署之东偏或奕棋或赋诗或谈説古今辨论人品贤否得失亦襍然而并举然皆以为此虽君子之所乐而未足以极一时之欢也沈公故为云间人善鼓琴其传得之于其郡人刘仲礼前数年间仲礼以善琴闻当时沈公葢传得其玅因请鼓之沈公欣然就坐为作商调数引舒徐安适疏越和畅其淳古澹泊若有三代之遗音其清厉激烈之思若孤鹤宵唳髙崖泻泉而余音锵然震发也坐者听之莫不为之心畅神怡有不知夫邪慢之气之去其体者然后知琴之为妙不特可以为君子之至乐而又足以荡涤人之私虑也此古之君子所以无故琴瑟不去于前欤昔三代学者于诗书六艺之教以乐为治心养性成徳之本未尝一日舍之而不习故其息焉游焉之际必取适于琴瑟之间所以和悦其心志动荡其精神且以是为文武弛张之道则琴之为用固非茍悦其音声之谓也今诸君子获为斯防而乐其心于是琴岂非幸之至者欤夫君子防而能乐者既难乐而得其所以乐者又难琴虽予有未暇学而心窃好之况又为诸君子之所同欲者乎乃相与分韵赋诗以纪述其事且要孟端为之图而予僭序其端云翰林侍讲承直郎庐陵邹缉撰
　　圣皇祀南郊诚敬如丘山穆雍龙凤姿严宻虎豹关祈心靡有他永言福区寰词臣忝近职防宿瀛洲间端居絶尘想长吟破天悭坐中鼓焦尾雅调怡人顔髙山势嶷嶷流水声潺潺伯牙今复见钟期杳难攀清朝尚文治环佩锵晨班愧予受恩宠宴坐玉堂闲燕山曾日章
　　岁时啓初厯光岳敭芬华春晴过人日和气盎海涯圣君谨郊祀宸衷豫涓瑕臣僚奉明戒斋居寂无哗防吾平生友一一琼林葩拂拭防上琴轻弹弄梅花翩翩祥鸾飞翽翽五色霞四坐发清赏孰谓知音遐苍头颇解意焚香更供茶开窓看阊阖天风振乌纱长吟写吾抱走笔飞龙蛇番阳徐旭【篆书】
　　圣君重郊祀承戒惟兢兢斋居玉堂署共集金兰朋谈柄方亹亹荧煌灿华灯今夕复何夕同此瀛洲登试理绿绮琴拂拭朱丝绳初如鸣冈凤嗈嗈日初升又如幽磵泉泠泠泻春氷杳渺不可状掩抑情何胜虞歌怅已逺襄教亦莫徴知音无髙山絶调沈广陵寥寥太古音千载谁复能若人抱竒材令誉众所譝下指发妙意于何得师承况今文明运礼乐方当兴以兹歌化至和庻其凝嗟予临老大世纷非所膺忽闻阳春曲坐使烦襟澄是时春气防夜寒袭青绫曲罢残月落余煇转觚棱分韵纪佳防用以书溪藤山钱仲益
　　禁直夜迢递斋居澹无为同心聿来集良友具在兹懽言适嘉防秉烛坐弹棊华月照虚牖防风动绮帷上客发幽兴援琴挥素丝一弹孤鹤舞再鼓心神怡清商既激烈雅调亦舒迟秋鸿唳逺空猗兰芳葳俯仰极余韵邈与髙山期燕赏亦云洽倾耳遂忘疲沈吟永终夕逍遥起遐思仰观庭户间烂然明星垂旭景不知曙永言歌此辞庐陵邹缉
　　玉署肃斋居盍簪谐素约坐中有鸣琴宫商时闲作波澄楚江秋露下九皋鹤流泉响幽涧灵籁起寥廓维时雨初霁防月映疎箔罏熏轻烟袅烛花红烬落春风送余寒夜久觉衣薄清谈襍今古亦足资一噱相对意忘眠更【墨迹颠倒作更眠】取茶瓯防鸡鸣整朝冠晨钟动髙阁建安苏伯厚
　　金虬咽水春漏长九街皓月流清光瀛洲只尺神仙府五夜清斋集玉堂就中佳士云间客玉鉴氷壶照胸臆兴来为抚朱丝琴清响泠泠振金防初疑逺渚之落鸿临流欲下鸣嗈嗈又疑九皋之独鹤清唳一声入寥廓宫音未断商音连梅花万防争春妍洪河怒奔沧海阔飞泉迸落危峰颠幽兰渌水两清絶离鸾别鹄相腾鶱通波亭前欢宴晩金钗扣意方逺寜知素女白云歌何用嵇康广陵散不见雍门周鼔琴令人悲孟尝豪杰士雪涕空涟而不闻戴安道破琴特髙妙自顾非伶人肯赴王门召乃知弹琴有至理悲思愤郁徒为尔玉堂一曲世所稀聋者以聪忧者憙请君抱此献九重可以按七徳可以谐九功致君髙出重华上千秋万岁歌南风西江曾棨
　　天地明禋日君臣斋祓心羣龙严法驾多士集词林月淡云初迥风清夜正沈萧然坐虚室遂尔听鸣琴细轸温调玉新徽美粲金寒崕飞瀑布仙佩响璆琳紫塞孤鸿唳晴霄彩鳯吟虞廷思更好孔庙意尤深再鼔阳春调深谐律吕音已知忘世虑豁觉净尘襟树拂疎帘影花移隔座隂庆成须有约明日盍朝簪庐陵周孟简
　　圣皇重禋祀法驾临南郊斋居谨熏沐思与神明交百辟奉严戒出宿聫清宵维兹玉堂署张镫防同袍膏雨坐来歇宝月悬林梢鸣我席上琴禁鼔逾三敲游鱼出清沼老鹤翻危巢浮云随桺絮商颷振松涛弹罢澂百虑大礼思陶匏披衣坐待旦倐听天鸡号沈度【书】
　　王友防江山渔乐图卷【纸本长二丈许髙七寸水墨山水江流浩淼岩岫袤延写渔村作息之状备极闲适他若庐舍帆樯鳬鹥游泳梅道人得意笔中不一二见图尾二印糢糊莫辨】
　　江山渔乐【藏经纸本书引首】文彭书
　　尝阅孟端所作或竹防小幅或古木新梢清简疎旷笔意幽然人自有不可造及之处偶过东楼书院乞余全黄鹤山樵畵卷残阙笔墨之余复出此图鉴赏之下令人气清神爽与平日所见者霄壤悬絶繁中置简静里生竒山水辏聚树防纵横自始至末屡阅屡胜且村落顿放情致交错气脉贯通若长江一泻愧拙手必不能造及端翁平生得意之妙防染之精无出于是可与辋川同归藻翰东楼以余言为是请识巻尾以为他日观者之证也谨跋沈周
　　予喜孟端图畵所畜多幅自以为胜适闻防田鉴赏东楼所得此卷借阅一过若玉石不同真珍品也物之美恶真伪可不辨哉故识之呉寛
　　王孟端墨竹并题卷【纸本髙七寸余长二丈四尺计十纸】
　　万竹秋深【陆深题引首】
　　仆厌倦作畵久矣一日俞君行【阙】携此卷适予征墨君时小酌微醉即欣然一挥不觉纸尽其韵度虽不能尽合古人绳墨然一种林野散逸之气出自家意思者似亦可取俞君天趣甚髙鉴赏之余其必舍形似而得于骊黄牝牡之外矣永乐庚寅仲夏望前三日九龙山中人王孟端识【楷书六行】
　　写竹之法何人起乃自唐时呉道子窓间写影李夫人笔意源流无出此世称絶品文湖州清风万古谁同流睂山学士能知识八法纵横气味投数公之下鸣者少呉兴松雪独通晓丹丘博士老入神后世相承光皎皎九龙山人王中书当时写竹多名誉醉来为作溪园趣一扫千竿兴有余枝枝潇洒凌云气转侧低昻出新意长汀断浦草离离怪防巅崖真奇异淋漓千畆云烟湿昼雨霏霏风飁飁寒光闪烁虬龙升翠色婆娑鸾凤集时时只见春满林岁寒那得雪霜侵潇湘渭水同为俗都是悠悠君子心翼云生
　　中书醉洒墨写竹意无穷妙趣谁能识贞心自不同婵娟凝翠霭萧飒响清风几度瞻淇澳悠悠兴转浓丹阳张衡
　　冯外史有诗题墨君因次其韵
　　丹霞晓杂文光起寻访元都冯仲子璚室翠馆不易到俗缘脱尽来过此此中宛似小瀛洲飒飒松风天际流呼童洗鼎瀹新茗促席忘言清味投品题重见王逸少文章翰墨兼通晓醉挥古墨成琅玕淇澳风清湘月皎纵横枝干备法书未让老可专名誉渭川千畆目不尽嶰谷万个春无余汀葭沙艸含雾气悬崖窦防殊适意长波浩荡渺天涯箨龙吐蛰尤惊异雨飞数防苍苔湿凤凰欲下祥风飁俞君得此足秘玩骚人墨客时交集今归将门横剑林髙标劲节无尘侵凌霜傲雪色不改共期岁晏坚贞心金华周旼
　　淇园春晓春风暖翡翠初鸣晴光满琅玕个个拂云长秀色娟娟露新浣繁隂蔽地莓苔深荒荆丛棘无相侵春雷一夜忽霹雳犊角突迸何森森九龙山人金闺彦簪笔晚下金銮殿兴来写此绿玉图叶叶梢梢诚堪羡我尝见写多潇洒今见斯图尤异者云气蒙虬忽升月影徘徊凤欲下青原之阳有草居别来久住东华隅居前万竿亦如此卷图还客生长吁庐陵傅岫
　　我本山野人素抱烟霞疾何处惯经行松篁与泉防晴窓偶看琅玕图淋漓醉墨倾金壶崇冈怪防相髙下冷雨疎烟半有无数竿晴渭川日暖春风轻数竿老嶰谷千年霜雪饱数竿敧楚江岁晩寒风吹数竿侧淇澳秋深雨萧瑟千竿万竿难尽名林峦彷佛清风生交枝直榦平安态劲节虚心君子情对此怡然乐清赏抚卷无言发遐想烟雨蒙蒙语鹧鸪诗懐常在湘江上东轩
　　数竿忠心朝日月雨露天恩万古新筛金日影江上丽蒸红霞霰【阙】　星贯日长虹气牛斗彩雪【阙】披露全指日万马归明净数竿扫却平清【阙】东
　　园谷庵防坡子刘焜题
　　中书逸兴写琅玕墨蘸金壶湿未干漠漠萦纡森縁玉亭亭绰约下青鸾髙风贞士心犹劲薄暮佳人袖欲寒从此巻舒清眼底不须邻舍扣门看沈真
　　坡翁论畵竹独推文湖州与可谓有成竹具于胷中此可谓得其势矣而未及于神国朝畵竹王中秘为开山手此卷予得之池家先贤题跋甚多一展巻而含烟喷雾拔防迸天飒飒然真不翅鲛龙起而风云集也畵皮畵骨兼畵神坡翁亦必以余言为知言矣董其昌
　　此卷为予同年夏驾部云间陆渭阳携长安时出观予者因予甚赏爱遂辍以赠闻渭阳用善价得之陈子有太仆一旦捐所嗜赠知好较诸昔贤以仇池防易韩干马往来商复多有恡色则渭阳之为谊逺矣繇戊辰迄今忽忽二十余稔愧未有以报称敬识岁月以竢把手笑乐再观云戊寅三月禊日如园宋献题于赐貂楼
　　收藏善防之者为余内友纤玉楼主人余十年来出入患难死生之际屡矣今得展玩并为书其宝惜之勤云是日如翁又识
　　刘　珏
　　刘廷美赠耻斋畵
　　溪山错认瀼东西茆屋人家竹树齐不独米翁能拜防我于遗墨便头低　此幅刘完庵先生得意笔以耻斋之赏识故有是赠沈周借观于松轩中僭题纸空完庵可作亦当鉴予心伏也
　　完庵山水
　　一清水识天池路入千岩势更危头白老僧初出定不知何事亦求诗
　　山头云起湿如炊冒雨来游事亦奇防壁巉然畵中见痴翁能事复何为　呉寛题
　　雨里游骖固好奇而今我及雨晴时可伤白防疑无鼓不见清莲喜有池未许淋漓游客酒可能装裱贵人诗老僧头髪霜垂领亦效逢迎似不宜沈周题
　　外录
　　瑚网云廷美山水崇祯四年中秋日得之黄规仁
　　刘西台荷花图
　　清白佥宪翁写此花深有贞洁君子之态披玩间或方为水仙洛神葢未见此心之敷露耳噫世之不见知者岂独是花为然愈跋
　　刘完庵临梅道人夏云欲雨图
　　完庵再世梅华庵官亷特于山水贪记搨此图梅玅品奉常宝蓄金惟南假归洞庭小防室终日黙对心如憨心开手应遂捉笔水墨用事空青蓝天光惨淡云郁勃山影明灭雨意含重峦沓巘拥湿润逺岫细琐多杉柟飞淙迸壑势莫拗梁圯跨怒森犹监人家杂住映深坞林蹊互接迷隂岚梅庵如在当叹息逼人咄咄夫何惭有如明月映秋水水月浑合光相函此图传世人共保未特珍重宜子男我因题句感宿昔物是人非懐莫堪　右原本为夏云欲雨图实出梅花道人之笔【阙】蓄夏太常所刘完庵佥宪假临几月始就绪当时示予为之叹赏夺真佥宪公亦自珍爱佥宪既观化其孙传知先生所惜益加敬焉因索予疏其所自云治乙丑三月修禊日沈周题
　　外录
　　书畵舫云黄淳父藏刘廷美佥宪夏云欲雨图上有沈啓南征君题咏足称真迹逸品上上葢云山月峤晓烟暮霭雨弄晴晴欲雨古今畵流所难非若晴峦雪岭萧洒风林淋漓雨榭犹可纵笔而成者也今廷美之为此图也不特上掩仲珪足可比肩北苑且啓南长謌言言金玉字字珠玑真是诗中畵畵中诗较之家藏放鹤图相去何啻倍蓰耶
　　刘佥宪葑溪草堂十景图
　　外录
　　书畵舫云刘佥宪畵本当以韩氏葑溪草堂十景为第一絶细而饶气韵笔意在元人之上葢出董北苑也
　　完庵秋山水阁并中秋对月思亲二图
　　外录
　　书畵舫云廷美秋山水阁一轴在予家按题为东禅寺福公作诗文书畵皆精足称四美具也又见廷美夜景小帧笔法尤精题云中秋对月思亲图成化戊子彭城刘珏畵相传写赠沈啓南者今在顾氏二畵堪为伯仲
　　刘完庵山水
　　青李来禽写未闲又将墨法畵溪山疎云古木苍苍笔犹出龙跳虎卧间沈周题
　　外录
　　书畵舫云刘珏廷美以书畵显天顺间同时杜琼徐有贞马愈沈贞吉恒吉并能写山近世莫及琼字用嘉博雅清脩人伦师表其畵本世颇有之品在徐贲之下其徐有贞字元玉以复辟勲封武功伯山水清劲不凡马愈字抑之亦第进士书法精劲畵登逸品贞吉乃啓南世父畵师董源可亚刘廷美其弟恒吉为张浩彦广之壻所谓同斋先生者也畵更虚和潇洒不在宋元诸贤下苐其遗迹絶少故不为世所知余仅见其胜感八景一册描写入妙宜乎百谷征士之叹服也
　　刘西台清白轩图并识【纸本小挂幅水墨溪山临流小阁阁中一僧对谈舣舟槛下面临板桥背枕叠嶂林树幽防笔墨髙闲】
　　水阁焚香对逺公万缘都向酒边空清溪日莫遥相望一片闲云碧树东　戊辰孟夏朔日西田上人持酒肴过余清白轩中相与燕乐怳若致身埃之外酒阑上人乞诗畵为别遂援笔成此以归之先得诗者座客薛君时用也彭城刘珏识【书左角上】
　　十里东风吹暮春方袍来贺锦袍新闲花尽笑忘形醉谁道山僧是故人八十三翁沈孟渊
　　一片闲云出岫来袈裟不染世间埃独怜陶令门前柳青眼偏逢恵逺开冯篪
　　十载天涯作宦游黄尘飞满紫貂裘归来不叹长涂险犹写闗山万里秋呉兴沈恒吉
　　理罢金经暂出游片云孤鹤思悠悠浮杯直到南溪上赢得文房下榻留河东薛英
　　旧游诗酒少刘公人已寥寥阁已空仙鹤倘来还感慨祗应此地是辽东　完庵诗畵物故久矣沈周后戊寅十七年歳在甲午用韵题于观感间
　　完庵小洞庭图卷
　　外录
　　书畵舫云近闻完庵后人世传公畵小洞庭袖卷清逸动人名公题咏极多未及见云
　　金　湜
　　金本清双钩竹并题【纸本挂幅】
　　看遍长安陌上花题诗偏忆旧生涯门前一曲南湖水多种琅玕防钓槎朽木居士书
　　金本清双钩竹并题【纸本挂幅长四尺二寸阔一尺八寸】
　　生在湘江溪水边此心曾与玉争坚自从学得双钩写世上丹青不直钱太瘦生
　　平生性癖爱筼筜特下湖南泛楚航解组归来头未白清风应自满潇湘甬上张邦奇
　　姚　绶
　　姚公绶春山云树图并题
　　春山屏风白云障扁舟摇摇棹郎唱沧洲老树萦薜萝绿色更比前年多水禽不闻格格鸣茫茫芳草终日晴村庄路转苹花曲如此山川足此生君不见有朋有酒可游衍无风无雨兴非浅不游不衍且不醉虚度年光自憔悴嘉兴姚绶畵并题
　　姚侍御秋溪弄笛图并题
　　寻山资杖藜到处劳步履落手得扁舟前溪秋似洗长桥卧波如卧龙岭有篠树无深松数峰青出自云杪玉笛祗今吹曲终曲既终人不见紫毫束绢墨色光日月畵图长见面
　　姚谷庵读书图并题
　　青山白云绕碧篠苍烟横茅茨短檐外时有松风鸣悠然读书人琅玕吾伊声所惜者分隂黙契千古情公绶梅花图并题【推篷本】
　　昔日西湖上老梅花正开香从篷底过影自水边来笑若巡檐索诗如倚阁裁重看恨官系梦想独徘徊云东逸史桃源图并题
　　僊源久已隔风尘未识山中有避秦人面恐非前度客桃花只是旧时春入深且自抛渔艇志路空懐复问津笑展新图论往事知谁容易夺天真
　　姚侍御水竹居图并题
　　宦途跋涉利途危偏爱江南水竹居万叠滁山都入畵一窓周草不教除空蒙气挹胸襟爽清冷光摇几席虚人世红尘浮衮衮难从屏障上衣裾
　　丹丘朱竹图并题【一作元人畵】
　　亦是檀栾池上枝却缘殊色借胭脂清隂忽讶繁红借劲节难从染绛移结实定为朱凤食腾空堪作赤龙骑多应血泪湘妃尽客赋梁园总未知
　　谷庵松图并题
　　根梢都不见上下有云遮愿我三千歳山中学服花公绶筠防图并题
　　老节拂髙云卑枝含宿雨托根湖防畔时有清风起丹丘先生竹枝图并题
　　开径便见竹对人闲赋诗泠泠风触佩正是雨晴时姚仙痴瓜蔓图并题
　　瓜熟蒂自落未落复如何采摘离藤去当无念旧窠此语可作道眼犹得鱼兔而防筌蹄之意也治纪元戊申元夕仙痴
　　云东溪山横锦图并题
　　逺山遥望有空青溪口花横锦绣屏住在此乡无一事日长闲录煑茶经
　　公绶春波载酒图并题
　　杨柳风微水不波放船载酒乐如何浮生百岁同春梦清镜年来髪易皤
　　姚丹丘秋亭树防图并题
　　亭如篛笠安溪口日似铜钲挂树头但得有山兼有水古来何处不宜秋
　　谷庵山樵暮归图并题
　　松枝挑满担头春防路崎岖足苦辛薄暮敢投山路宿城中多少待炊人
　　谷庵空江钓雪图并题
　　树木萧疎雪欲消空江水冷不生潮游鱼未出虚垂钓蓑笠回舟不待招
　　丹丘晩山烟水图并题
　　长桥卧波如卧龙皛皛秋水类呉淞此客悠然曳杖去看尽晚山烟色浓
　　姚公绶夕阳古寺图并题
　　绀园台殿出树杪山半斜阳磬几声野客乗舟何处去绿苹洲上水波平
　　谷庵江行棹歌图并题
　　汲江然竹寻常事款乃一声何处歌泛宅浮家无限乐世途空説有风波
　　云东逸史髙闲钓叟图并题
　　一竿坐钓清如许志在髙闲不在鱼借问富春山下路行人谁厌子陵居
　　姚侍御云水渔家图并题
　　水花浮满白鸥沙山麓连云迤斜客荡轻舟归去后一川风景属渔家
　　丹丘草泽垂竿图并题
　　茫茫草泽望中寒末必全输七里滩此外红尘深似海清风独上钓鱼竿
　　姚公绶赠曹竹西畵并题
　　白下追游记昔年青山如畵树如烟郭家歌舞杨家酒一度寻思一怅然
　　谷庵竹西凉影图并题
　　闲看脩竹过邻家翠色娟娟乱紫霞扫防坐来防却去一坡凉影日西斜
　　云东逸史竹泉松壑图并题
　　竹不遮泉松閟壑倚楼日日有余清云东逸史虽能写难写风声与水声
　　云东竹枝鹧鸪图并题
　　茸茸碧草满平坡春事相将一半过山鹧飞来人不在竹窓风雨落花多
　　姚谷庵竹溪啼鸟图并题
　　东风吹竹满前溪溪竹丛深路欲迷日日雨多泥滑滑不堪鸡鹘再三啼
　　姚公绶竹树流泉图并题
　　山中竹树总清妍漱防滩头寂寂泉眼底尘埃无着处天风环佩独泠然
　　丹丘先生岩上竹枝图并题
　　孤岩兀兀长莓藓上有竹枝清可人歴尽岁寒俱挺拔眼中谁是百年身
　　云东逸史柴门竹色图并题
　　茂草萎萎生竹根竹隂分绿到柴门清樽堪比松花酿絶胜田家醉瓦盆
　　公绶幽篁怪防图并题
　　髙原独树天边趣怪防幽篁畵里情莫笑王维成老懒只从笔底着秋声
　　姚侍御古木碧篠图并题
　　岩头古木缠薜茘下有碧篠相因依向晩秋烟共秋雨暝光一派入柴扉
　　丹丘紫藤墨篠图并题
　　娟娟乱篠翠交加路入山中草暎沙一赏顿防尘土梦清风吹落紫藤花　公绶在振衣亭作紫藤墨篠丙申十月五日
　　云东雨后新笋图并题
　　人家种竹自然佳不对茅堂便对台最爱一番新雨过春泥又见笋穿堦
　　姚谷庵仿梅花老笔并题
　　竹有清风防有苔是谁勾引此中来笑谈忽听梅花老何处吹萧月满台
　　公绶墨竹图并题
　　写竹常烦提徤笔柔枝宻叶自生风谁知无限萧森意不在湘南渭水东
　　云东竹图并题
　　逸史畵竹如写字枝叶皆从八法来苦苦欲求形似者清风安得扫尘埃
　　丹丘生菜图并题
　　年来为圃菜多尝梦不思分汉署香尧韭禹粮如可食何愁不跨五仙羊　自闲居食菜得趣故无汉署分香之想五仙之羊不跨犹跨
　　公绶团扇仕女图并题【临旧】
　　浓黛消香澹两蛾花隂试步学凌波专房似得倾城色不怕凉风到扇罗
　　公绶荷花仕女图并题【临旧】
　　消受南风一味凉藕丝新织舞裙长临池试展凌波步只恐红莲妬艶妆
　　姚丹丘脩竹仕女图并题【临旧】
　　瑶台无信托青鸾一寸芳心思万端莫向东风倚脩竹翠衫经得几多寒
　　丹丘芭蕉仕女图并题【临旧】
　　罗袜生香踏软莎钗横玉燕髩松鸦春心正是芭蕉叶羞见宜男并蒂花
　　软绣屏风小象牀细风亭舘玉肌凉含情学写鸳鸯字墨洗蕉花露水香
　　姚公绶老圃秋容图并题
　　秋深老圃霜初下秋空自然不俗幻它风景妆我清闲雅称幽人茅屋玉树后庭玉簪更绿叹杞菊子芙蓉歴陆鴈来红叶叶照人双目　酒熟兴来最宜野饮喜枫林春花簇簇不类三秋分明二月戏笔写成一幅莫道无情此际岂真冷澹谁解天留晩况翻怜衰飒尽空悲宋玉　治六年九月云东逸史畵并调望逺行姚公绶秋风晚笛图并题【纸本小挂幅水墨写意孤柳萧疎野塘清逺扁舟横笛逺鴈惊飞】
　　船头晩吹笛鴈冲芦荻秋风髙柳枝脆江水空悠悠逸史【书右角上】
　　姚云东江南春雨图并诗巻【纸本髙九寸长四尺水墨丛竹闲亭逺岫前坡雨色淋漓欲湿】
　　江南春雨图　逸史畵【书图末】
　　治壬子初春之夕与世姻钱壶隐饮同轩谈笑破风雨预饮者壶隐同里福源羽人沈碧渊陈生天常其侄山予西隣赵生文佩予仲子旦凡七人时夜未央兴各豪甚佥曰醉亦不辞庻无负千金之刻于是且奕且饮如监史戒之曰主胜则饮客客胜则得诗壶隐曰金谷之罚先生其得辞耶予虽醉而奋为之趣亦不少李白所谓但得醉中趣勿为醒者传其斯之谓欤云东逸史识
　　痴云暗四野急雨梢四檐且饮且奕碁二者何以兼因之较胜负于酒不复嫌杯到君莫辞请以君手拈盘中有何物一味水晶盐欢然至深夜烛影晃湘
　　寒不知春尚拥炉新篘为客笑相呼竟防青草池塘雨夜半敲棋似昨无
　　谁家笑语破春愁风雨殊难秉烛游试问梅花君到否人间唯我有丹丘
　　翌日子旬闻予留壶隐于丹丘自云西携酒来云东之世恩堂酒酣壶隐索书前作予乘兴书小引当此酣余未免行间欠正又次日对雨书三诗请题大字遂以春兴命之乃复为春兴诗缀尾焉逸史
　　诗思如泉涌还愁墨未浓只今春富贵已不似穷冬一别几两月千山隔万重君来剡溪棹予老左岩松烛妥芙蓉焰书缘荳蔲封片云因雨黒应不为诗浓春来兴不浅酒半独哦诗共惜欢娯处都防去住时暖将催柳眼寒尚勒花枝此卷长留在非君更属谁老去风情少春来雨意多若教新醉减其奈旧愁何逺峤还青黛长溪已绿波云消星歴歴犹自学呉歌芳草青犹短红螺饮尚长酒深浓易醉梅落细留香客路云双棹人情纸半张同侪亦兄弟风雨共西堂秋兴见老杜诗春兴之作昉于予乎廿九日壶隐将别去且曰春尚有仲与季纸尚有空俟重扣云东乃请绍续其音予因重记之耳逸史时年七十又一【右俱书别纸装图后】外录
　　瑚网云嘉善姚御史绶字公绶其父封公颇好善宅西大云寺有侍者老矣常受公赈施一日公于田中观刈获忽见此侍者肩襆从宅后直入怪察之则细君就舘产子又诣寺中消息云侍者病三日顷化去矣公心知是其托生及长而獧黠不若于训年十六尚未识字其伯仲二兄咸举茂才公令季子践更县尉怒其狂率杖之归乃愤发就师傅日夜程书不休如是十年登进士第为监察御史请告还家悟前身是大云侍者因自号云东逸史
　　吕　纪
　　吕廷振松鹤图并题【绢本挂幅】
　　不向云霄汗漫游昻然独立倚髙秋一声唤起天边月便觉清光遍九州　治己酉仲冬九日四明吕纪为金陵故人傅克敬先生写题
　　杜　琼
　　杜用嘉月舟图
　　仿荆闗体成化四年仲冬十一月鹿冠道士杜琼写月舟上人见疑舫居士于松陵之穆溪戊子秋暮又见于吴城中居士以其能诗乐与之见出东原先生月舟图于袖有不乐与之诗而畧以缁流乎新住法云院阿师名月舟去来原不系身世总成浮印彻千江水观空万顷秋相逢问有漏资斧待谁脩行舟江上月观我镜中天皓魄初后微波欲定前倦游収钓具吟穏得诗禅曽到珠泾否三生旧有縁此夜闻乘月长风谩引舟有僧如惠逺何树是阎浮飞镜三千界推蓬五月秋扣舷能见许予亦事清脩
　　嘉禾周伯器
　　出定何招碍舟行月在天交游千里外樽酒十年前白社谁非客曹溪即是禅摇摇无住着从此谢尘縁　泊胥门月舟上人以图索和和中无舟子解事语击空明泝流光在上人自为之壬辰三月绶志一棹清江近尘途更不由烟光分逺渚秋色自中流偶作有为偈非闗无酒讴归来有别个犹自未头　东原先生赠月舟上人诗畵清絶一时山隂余玠见之遂和
　　杜东原山水并题
　　纷纷畵债未能偿日日挥毫不下堂郭外有山闲自在也应怜我为人忙杜琼
　　外录
　　瑚网云杜渊孝先生明经博学家贫道尊贞澹醇和粹然为丘壑之表得朱长文乐圃东偏地结亭聚防号曰东原故曰郭外有山然云日日挥毫而所存者无几余仅有其墓看梅图仿赵善长山水而已
　　渊孝先生赠刘草窓畵并题
　　河图一畵人文现书畵已在羲皇时鸟迹蝌蚪又继作象形取义日以滋肖形求贤在商世书畵从兹分两岐秦汉畵工可指数笔踪世逺不可追顾陆张呉后先出六法尽得夸神奇山水金碧到二李水墨髙古归王维荆闗一律名孔着忠恕北面称吾师后苑副使説董子用墨浓古皴麻皮巨然秀润得正传王诜宝绘能珍奇乃至李唐尤拔萃次平彷佛无崇庳海岳老仙颇奇怪父子争妙名同垂马夏铁硬自成体不与此派相和比水晶宫中赵承防有元独步由天姿霅川钱翁贵纤悉任意得趣黄大痴云林迂叟过清简梅花道人殊不羁大梁陈琳得书法横写竪写皆其宜黄鹤丹林两不下家家屏障光陆离诸公尽衍辋川脉余子纷纷不足推予生最晩最嗜畵不得指引如调饥友防臞樵真仙骨落笔自然超等夷葵丘烂熳文鼎润心醉独数寒林姿绵州寓意最深逺数月一帧非为迟我师众长复师古挥洒未敢相驰驱溷缣涴楮且不厌写就一任旁人嗤鹿冠道人友松图卷
　　虬髯燕颔总堪怜岁久交情似漆坚都尉不骄能刮目大夫虽老是防年笑迎髙葢疎外坐挹春风短榻前昨夜分明来入梦公侯自此有超迁刘珏
　　聊把畵图为苑囿更将吟韵当笙歌就隂息影甘终老曝日余诚空自多　予嘉靖戊戌进士庚子授处郡节推逾四载以急缺被召召檄既至当途者憾予不能曲为承顺故尼其行凡六阅月始得离任考选愆期类补刑属既而以便养陈情改南兵歴职方武库车驾三署年资积累甲寅拜九江之命则科第十有七年矣守郡六载入觐者再事竣类转福建宪副岁在己未科第凡二十有一年矣初补清军协堂缺未莅任旋改福州兵备旧福宁一道兼制福兴泉三郡气势聫络既三分鼎峙肝胆楚越矣二道离省稍逺犹得各自专制惟福州分道建治省城兵将俱军门统之号曰标下军门遣将发兵道惟授成拥虚而已虽时或建白亦谩不加省且目为纷纷多事平居不得一有所为有事则出兵将俱非素统未免苍皇失措又日与倭冦对垒从事逾年而勅寝阁不下责重而权轻将骄而兵惰城社凭依事多掣肘坐是力自防不前指使论列才非军旅难任保障铨曹题覆素履虽慎振作未闻俱拟调简是皆有曲全之意也有司钦遵明防亲知毎为劝驾予谢之曰烛之武云臣之少也尚不如人予今老矣无能为也六载以来百念俱灰日惟就隂息影待尽余生而已又拙于治生拮据湫隘居无隙地可以舒眺偶展小景台榭参差山林掩暎恍然置身其间而与二三野老相遇自笑真成畵饼矣窃自念兄弟颉颃科第叨冒台省无补清明之治而今老于菟裘岁时惟北望嵩祝而芹曝莫献已矣已矣闻昔愚公惩太行王屋之塞欲徙之渤海之尾荷畚运土防寒暑易节一返年且九十矣或谓之曰汝以残年余力曽不能毁山之一毛其如土防何愚公曰吾之后有子子又生孙子而又子孙而又孙子子孙孙无穷匮也予老矣已矣已矣庶几子子孙孙如愚公之言哉嘉靖乙丑三月上已安里散人题跋此吾呉先达杜东原先生之笔也先生名琼字用嘉有隐操善畵诗与文皆称能在景泰天顺间传斯文之脉至于今而始大其行谊不茍尤为人所重故当时得其片楮只字经其标识家有笔迹必良士善门也岂特直以艺名哉今观此卷拙逸相半意趣超絶有非凡俗可俪玉芝兄得而袭藏之葢有为也若今纨绮辈随时髙下因辄少之孰知其源流之自乎间委作跋乃为表之同时有刘秋官名珏沈征君名贞吉恒吉马清痴名愈陈醒庵名寛皆善畵名品相同而有陈季昭名暹者则不及诸公隆庆己巳仲秋五日五峰山人文伯仁书东原先生为其姊丈魏友松写号图当有诗不知何縁脱落尚赖刘完庵长句具存足称艺林双璧也嘉靖乙丑幸为大父约之府君所购跋其后以自况大父没而此卷轶去隆庆己巳归之玉芝生伏读文五峰题识虽能阐发尔时诸名家畵品惜乎失叙图赠友松一节犹是未闚前人用意之妙故为补书于末时万厯己酉岁十月晦日寓呉门庆云里张丑获于常卖铺中篝灯录藏以志之
　　周　臣
　　周舜卿畵
　　鲤鱼风急系轻舟两岸寒山宿雨收一抺斜阳归鴈尽白苹红蓼野塘秋唐寅题
　　外录
　　瑚瑚网云周舜卿绘事余有竹溪秋色寒林读易濠乐等图谿山淹润草木华滋人物闲雅生色殆入宋人之室但俱乏题语不似胜国以来诸名硕王肯堂曰唐子畏畵多周臣笔要在巨眼别之子畏师周臣而青于蓝雅俗之别也或问周畵何以俗曰祗少得唐生数卷书耳是论觉太过焉王伯谷云东邨畵山水人物峡深岚厚古面竒妆苍苍之色一时称为作者若夫萧寂之风逺澹之趣非其所诸斯言也庶乎近之
　　周东村满目云山图【纸本小挂幅淡色崇山飞瀑黄叶村居客来扫径秋兴撩人出落处纯运焦墨能得北宋遗意】
　　【款书】东村周臣为叔宾顔尊兄写意【书左角上】
　　满目云山秋不碍草桥流水曲通邨两翁清话林堂静俗客何由得到门都穆【书右角上】
　　陈　颐
　　陈克养剪菖蒲图
　　早起虚庭赋考槃稻田新纳十分寛呼童摘取菖蒲叶騐到秋来白露团　陈克养畵剪菖蒲图在光懋处已及二十余年矣正徳己巳与克养之髙徒陈良器展观之存没升沈不胜慨叹重为书此而不知再得后二十年为何如也九月二十日苏门唐寅
　　姜立纲
　　姜廷宪畵并题
　　功成已得绣为衫万里青云入笑谭回首九峰天际碧可能无梦到江南东谿姜立纲题











　　书畵彚考卷五十六
　　钦定四库全书
　　书画彚考卷五十七
　　刑部左侍郎卞永誉撰
　　画二十七
　　明
　　唐　寅
　　唐伯虎丹阳景图并题
　　隂雨浃旬厨烟不继涤砚吮笔萧条若僧因题絶句八首奉寄孙思和
　　十朝风雨苦昏迷八口妻孥并告饥信是老天真戏我无人来买扇头诗
　　青山白发老痴顽笔砚生涯苦食艰湖上水田人不要谁来买我画中山
　　荒村风雨杂鸣鸡轑釡朝厨愧我妻谋冩一枝新竹卖市中笋价贱如泥
　　书画诗文总不工偶然生计寓其中肯嫌斗粟囊钱少也济先生一日穷
　　儒生作计太痴呆业在毛锥与砚台问字昔人皆载酒写诗亦望买鱼来
　　抱膝腾腾一卷书衣无重褚食无鱼旁人笑我谋生拙拙在谋生乐有余
　　白板门扉红槿篱比隣鹅鸭对妻儿天然兴趣难模写三日无烟不觉饥
　　领解皇都第一名猖披归卧旧茅衡立锥莫笑无余地万里江山笔下生　正徳戊寅四月中旬吴郡唐寅作于七峯精舎【书图后】
　　唐子畏垂虹别意图并题
　　垂虹不是灞陵桥送客能来路亦遥西望太湖山阁日东连沧海地通潮酒波汨汨翻荷叶别思忙忙在栁条更款传杯迟判袂月明倚柱唤吹箫
　　六如居士江深草阁图【赠次明吴君】
　　唐子弄造化发语鬼欲泣游戏山水图草树元气湿多能我亦忌造物还复惜愿子敛光怪以俟岁月积沈周
　　子且不试艺西狩因麟泣宻云而无雨槁物何由湿空山来者稀白日成叹惜唐君非画师英华发于积吕防次韵
　　外録
　　瑚网云子畏焦墨画江干石壁作二松虬结根梢不可辨竒怪之笔自然动人松下一茅亭有幽人凭阑清坐子畏题署在石壁下
　　唐解元梦筠图并题
　　闻说君家新辟庭参差满种粉梢青炎时静坐不觉暑昼日仰眠常见星一防虚心通晓梦百年手泽与忘形秋来四屋声如雨帐掩薰炉独自听吴趋唐寅
　　伯虎松阁幽花图并题
　　松间草阁倚岩开岩下幽花绕露台谁叩柴扉惊鹤梦麻姑遣送酒肴来唐寅
　　唐六如岩居高士图
　　唐时襟服汉时冠日用于人只一般惟我识公心未老满胷才思蛰龙蟠允明
　　子畏岩中高士图
　　襟屦深林下悠然乐事多细风披夏葛斜日阁烟萝埜篠醒残酒山禽和短歌还愁济时出谢迹此岩阿元吉题
　　外録
　　书画舫云严持泰携示唐子畏独乐园江山行旅二卷仙杏花开女儿山风月何须遍五湖四幅杂效李伯时刘松年李晞古家法并浅绛色可喜持泰又云家有唐子畏五岳游图卷
　　唐伯虎山水
　　溪亭面虚旷乃在山之阳俯瞰玉淙淙仰视岩苍苍幽人抱竒僻卜筑临此方惬我清絶想谢彼驰驱场爰有同心人杖策来浮梁相寻无俗侣幽事与商量　子畏旷古风流超尘墨妙图绘传于人间眞世宝也适叔贻携示因题以归之丁未征明
　　子畏山水
　　皋桥西畔唐居士浪迹图成尺楮间莫讶晴频展看分明笔下见荆闗征明题
　　唐伯虎山水并题【四轴】
　　云树含晴日烟岚阁晚风高人将木履送目大江东山高鸟不巢水清龙不住至察则无徒故写糢糊树灌木倚道左流凘鸣沙中欲涉未抠衣且乘君子风金风秋立至凉生雪髩虚梧桐一叶落打着手中书伯虎诸画并题【几十八幅】
　　岩居萧散未全迂掌上清樽膝上书满目繁花堪自老笑他金紫釡中鱼
　　金谷中分此水长问津从不到渔郎山添爽气砭诗骨独坐柽隂送夕阳
　　乱山杂雾晓巃遥见悬鱼是梵宫倚杖漫行行复坐一声啄木在林中
　　秋色苍凉怀抱开古林泉石总诗材平头鞋子方春盛青石桥边散步来
　　高泉落磵玉淙淙怪石蟠旋似卧龙诗卷满肩芝满地吾能此处着吾踪
　　云敛溪山秀色开满谿新水绿于苔偶然二叟临矶坐无数青山倒影来
　　石矶平净苍苔合高木空添接叶深二叟清谈无俗事亦应与许二同心
　　满地松隂六月凉采芹归去担头香相逢夕照谁家子倚树喃喃话正长
　　席地松隂乐有余瓦盆盛酒炙枯鱼心中洗尽闲名利一派泉声应读书
　　山阁临溪晚更佳绕崖秋树集昏鸦何时再借西榻相对寒灯细品茶
　　红树青山飞乱云白茅檐底带斜曛此中大有逍遥处难説与君画与君【与所刻异】
　　白板黄扉隐者居家常聊办一餐鱼平桥落叶迷行径时有隣翁来借书
　　背郭茅檐终日晴果林霜后叶无声山僧不管门前路任尔行人终日行
　　野寺空林落照低防钟烟树使人迷逢僧只道山门近不觉穿云又过溪
　　百尺杉松贴地青布衣衲衲发星星空山寂寞人声絶狼虎中间读道经
　　重重楼阁冻云连烟树苍茫带瀑泉一夜空山千丈雪草人在玉壶天【高太岩家藏】
　　雪霁天涯冷更严杜茅柴熟旧青帘瓦罏围坐松明火短句时时信口占
　　柴门雪霁桤林彊藤枕新开煑酒尝正是骚人安稳处一编文字一炉香
　　六如晓起图并题
　　独立茅门赖拄笻鬓丝凉拂豆花风曙鸦无数盘旋处緑树枝头一线红
　　子畏赠感慈画并题
　　骑驴八月下蓝闗借宿南州白塔湾壁上残灯千里梦月中飞叶四更山唐寅赠感慈邹先生
　　唐伯虎呈何先生画并题
　　青云台殿泉声隔黄叶闗河鴈影来别有诗人好怀抱西风双鬂一登台蘓门后生唐寅画呈何老大人先生子畏山水并题
　　溅沫飞流白练长乱山云锁树千章忘机尽日惟猿鹤应笑红尘市里忙
　　山势穹窿野色分飞泉滴处静中闻萧条风景谁为侣祗有苍梥共白云吴麒
　　外録
　　书画舫云唐人妙句一经名士图写更足千古其杰出者定当以子畏山中一夜雨树杪百重泉为最征仲宅近青山同谢脁门碧栁似陶潜次之其前则用嘉水青嶂合云度緑溪隂廷美阊门栁色烟中远茂苑莺声雨后新启南春日莺啼脩竹里仙家犬吠白云间其后则仇英花逺重重树云轻处处山陈淳云里帝城双鳯阙雨中春树万人家陆治川原缭绕浮云外宫阙参差落照间文伯仁云间树色千花满竹里泉声百道飞文嘉蓝水逺从千涧落玉山高竝两峯寒皆其烜赫有名者也
　　六如居士赠西州画并题【画题醉舞狂歌五十年见刻集不録】
　　与西州别防三十年偶尔见过因书鄙作并图请教殊无佳兴草草见意而已唐寅
　　唐伯虎虽学李晞古亦深于李伯时故人物舟车楼观无所不工此其合作也其昌
　　伯虎版筑求贤图并题【青緑堂画】
　　圣主求贤按画图顿将天秩胥徒精神不是能会顔色安知非滥竽唐寅
　　外録
　　瑚网云歙友黄越石欲余仇实父南极呈祥图因以此画相易云伯虎为某大老作尚有三轴余时亦欲其马逺山水即出向得越石画为伯虎金阊送别图易之伯虎题云金阊杨栁麯尘丝又送吾兄上路岐若到长安见知巳为言贫甚转工诗书画诗足称三絶至今念之不已
　　唐子畏孟蜀宫妓图并题
　　莲花冠子道人衣日侍君王宴紫微花栁不知人已去年年鬬緑与争绯　蜀后主每于宫中命宫妓衣道衣冠莲花冠日寻花栁以侍酣宴蜀之巴谣已溢耳矣而主君犹挹注之竟至滥觞俾后防摇头之令无不扼腕唐寅
　　芙蓉城里试仙衣诗酒留连致式防花栁岂闗亡国恨降王原是受朝绯汪砢玉次韵题
　　外録
　　瑚网云余舞象时见家严凝霞阁中所悬唐六如画乃白描宫人诗句即莲花冠子也举赠岐黄谈继岩后于留都得是幅阅题恍然因步原韵未防复得六如弄玉图其人物衣装相似可匹焉
　　唐解元风雪归窰图卷
　　妻儿且息怒风雪任漫漫袖有春风手能温天下寒　此元贡理官诗也偶阅李以政风雪破窰图遂为书此三桥文彭
　　右风雪归窰图子畏先生笔也先生此卷全法宋李唐行笔如屈鐡丝而一种寒冻之状宛在目前眞颖端有化工者也岂惟冠絶一时自当不朽千古耳后学文嘉题
　　伯虎倦绣图并题
　　夜合花开香满庭玉人停绣自含情百花绣尽皆鲜巧惟有鸳鸯绣不成正徳八年夏五月唐寅画并题六如秋千图并题
　　梳成松鬂懒腾腾打罢秋千倦不胜凭仗东风莫停泊少年心性自无凭唐寅
　　唐六如花阵六竒图卷【六如自题词失録】
　　题唐六如花阵六竒调玉烛新
　　吴宫新宴起唤两队娇羞粉营红垒阿平轻掉蘓家舌旋把灵犀参透兵符半纸偷送得君王春睡云梦杳小网流蘓淮隂霎时拈系　荥阳断送重瞳更七日平城总亏佳丽貂围翠绕【阙】儿梦还殢汉家罗绮丹青妙理描写尽六番隂计云台后胥与封侯温柔国里　扫愁将军都督华胥以西诸军事领长乐少府醉乡侯食糟丘五百户天弢居士书
　　唐子畏堂上双白头图并题
　　海棠枝上白头公头暎花枝转觉红恰似老夫高兴在醉攲纱防领春风
　　六如征鸿图并题
　　白露蒹葭八月秋征鸿又作稻粱谋一羣嘹呖相呼处多在萍荒浅水洲唐寅
　　伯虎桃花过雨图并题
　　桃花雨过水连天古树高岩乱玉泉独立溪头穷物理不知斜日落平川唐寅
　　唐子畏落花图并题
　　落花图咏　吴郡唐寅
　　今朝春比昨朝春南阮番成北阮贫借问牧童应没酒试尝梅子又生仁六如偈送钱塘妾八斗才逢洛水神多少好花空落尽不曾遇着赏花人
　　夕阳芳草笛悠悠春尽惊看又转头淅沥风光摇草树骖驔时节逐川流临阶忍数脂千片绕树空烦绣半勾九十韶华梭脱手多情又作一番愁
　　忍把残红扫作堆纷纷雨里毁垣頽蛤蜊上市惊新味鶗鴂催人再洗杯肎唱骊歌送春去悔教羯鼔彻明催烂开赚我平添老知到年来可烂开
　　能赋相如已倦游伤春杜甫不禁愁头扶残酒方中醉面对飞花怕倚楼万片风飘难割舍五更人起可能留妍媸双脚撩天去千古茫茫土一丘
　　芒鞋布袜罢春游粉蝶黄蜂各自愁池面风公簇聚陌头人散踘场休胶粘日月无长防酒对荼有近忧蘓小隄头试翘首碧云暮合隔红楼
　　溪水东流日转西杏花零落草萋迷山翁既醉依然醒野鸟如歌复似啼六代寝陵埋国媛五陵车马鬭家姬邻东谢却看花伴陌上无心手共携
　　春归不得驻须臾花落宁知剰有无新草漫生天际緑衰顔又改镜中朱暎门未遇偷香掾堕溷番成逐臭夫无限伤心多少泪朝来枕上眼应枯
　　蛰燕还巢未定时村翁散社醉扶儿纷纷花事成无赖黙黙春心怨欲私双脸胭脂开北地五更风雨葬西施匡牀自拂眠清昼一缕茶烟飏鬓丝
　　春尽愁中与病中花枝遭雨又遭风鬓边旧白增新白树底深红换浅红漏刻已随香篆了钱囊甘为酒杯空向来行乐城东路青草池塘乱活东
　　崔徽自写镜中真洛水谁传赋里神节序推移比弹指铅华狼藉又辞春红顔仙蜕三生骨紫陌香消一丈尘绕树百心语口明年勾管是何人　正徳庚辰仲秋吉日偶録落花诗并画于上
　　六如牡丹图并题
　　故事开元重牡丹沈香亭北冷泉南如今顔色还依旧风雨江东月闰三吴郡唐寅笔
　　子畏萱花图并题
　　北堂草树发新枝堂上莱衣献夀巵愿祝一花添一嵗年年长庆赏花时
　　唐伯虎秋圃杂花图并题
　　芳园秋色似春时红紫纷菲暎緑池珠露未干啼络纬晓风初拂飏蛛丝
　　六如居士菊图并题
　　锦里先生日晏眠客来高论坐无氊酒资尽在东篱下散贮黄金万斛钱
　　唐六如墨菊图并题
　　故园三径吐幽丛一夜霜堕碧空多少天涯未归客借人篱落看秋风
　　伯虎墨葡萄图并题
　　緑云架上草龙蟠马乳含秋露不干昨日文园愁肺渇防丸嚼破蔗浆寒
　　子畏盆石菖蒲图并题
　　水养灵苗石养根根苗都在小池盆青青不老眞仙草别有阳春雨露恩
　　唐伯虎竹枝图并题
　　鸠雨初晴苦竹生潇江明月动秋声他年链骨轻如叶拟踏风梢散袖行
　　唐居士孤竹图并题
　　嵗寒有贞姿孤竹劲而直虚心足以容坚节不挠物可比君子人穷年交不易曅曅桃李花旦暮改顔色唐子畏王公拜相图卷【一名王济之出山图】
　　【款书】门生唐寅拜写
　　东南赤舄上明光百辟班待子长事业九经开我后文章二典纪先皇春风夜雪门墙梦秘洞灵丘杖履将敢道托根偏树拔例随芳草逐年芳门生祝允明
　　道徳前王懋旉求我后崇朅来开禁馆爰命列羣公少宰中朝骏文峰盖世雄典谟深帝学出入冠青宫大受心弥小端居望愈隆旁征劳仄席夙简在渊衷乃济云龙会言参著作工鳬飞南斗下盖拥大江东寥廓瞻疆宇优柔采国风匪徒吴竞直兼尚马迁通圣业唐虞竝昭灵日月同华词将茂实传示缅无穷晚生徐祯卿
　　赞化调元属重臣相君归国节旄新大廷入觐新天子四海应沾鼎外春门下生张灵
　　圣主登新极文星复旧垣紫书征纂述黄阁待调元画舫行江驿华旌映郭门承明朝见罢天语降殊恩后学生吴奕
　　圣皇初御极登进尽贤人求旧尤加意先师乃后臣国书需总笔王化属持均闻说周公事新图画得真晚生卢襄
　　吴国才贤见两元山川灵秀出璵璠先朝史録趋宣召大郡编摩接讨论车马城西怀逺别经纶阙下沐殊恩縁知旧学应超擢还见官崇道益尊葑门朱存理
　　纶綍频宣上帝京编年直笔鬼神惊明良入觐天顔喜黜陟心悬水镜清宋室匡君推范老汉廷稽古重桓荣春风门第多桃李我独传经愧郑生门生薛应祥
　　王文恪公济之为吴中名宰相无论学术科第徳业声望载在传志者照映千古即其门人交友周旋于公者莫非名流韵士此卷一图七诗乃正徳改元公方大拜诏起之洞庭此出山图咏之所由作也图中树石斆李唐人物仿公麟而车中传神不减长康乃子畏用意笔佐以希哲京兆精楷昌谷廷评古调足称三絶而梦晋以下诸作亦皆翩翩一展玩间如入山隂道中应接不暇也辛亥春公之四世孙伯贞命工装潢出以相示俯仰今昔甲子再周而纸墨如新虽鬼神呵防而亦可以占云仍之善保矣故为识之长洲后学张鳯翼乙巳初月之望购得王公拜相图咏捧阅再三卷尾恭题八字云清辞入彀妙画通神张丑笔记
　　唐解元野望悯言图卷
　　野望悯言【今亡】唐寅
　　己巳九月舟次相城一首
　　防年约兹游为访石田叟石田今已亡不使此言负相知三四人挐舟过湖口行行抵相城自夘将及酉四顾何茫然天水合为薮茅屋防人家荒蒲与衰栁本来鱼鼈宫自合鸥鹭有始田者为谁馁也非自取有司事诛求亡者十八九念此为徬徨独立延伫久作诗当风谣以告民父母济之正徳己巳九月望后寅忝侍柱国少傅太原公出吊石田乡丈于相城夜宿宗让三舅校书宅酒半书此聊伸慰荅之思耳吴趋唐寅
　　吴以水为国相城当其汚旱熯与众异淖涸不可锄淹潦先见及宛在水中居己巳春不雨逮秋欲焚巫七夕月离毕骤雨风挟诸始谓油然云助我润槁枯涔涔乃不息山崩溢江湖拯溺急儿女骑牛杂羊猪始旱终以潦嵗一灾二俱县官不了了按籍征税租连境尽鱼鼈比屋皆逃逋我随宰公来舴艋如乗桴村有太丘生典卖具午哺公既恤以诗赓之我能无劝子卖积荒携口就上腴早晚得饱餐鼓腹歌皇虞
　　我公泛仙舟取道问渔叟防三十程仆夫费絙负湖名指阳城风土比壶口微茫水气薄白日亦易酉吾蘓故泽国乃此识渊薮不嫌席门陋舣棹且维栁垝垣厖吠杂四壁涨痕有前村酒旋赊汚田鱼可取市逺无兼味蔬味仅三九公心享其贫恋坐亦良久子从宰相游可以慰慈母　宗让卜居阳城适遭水厄大傅东山王公中丞瓜泾徐公皆有诗慰藉之解元唐君子畏及今侍御师邵家兄以次继响穷居寂寞之濵而顾得此亦不易得也近持以示予予无似不能自黙敢依韵语辄补一首珠玉在侧觉我形秽宗让姻家民表施君读而爱之遂请以归宗让亦不靳也正徳壬申夏五望既石湖卢襄敬识
　　野望悯言一卷为宗让校书作也卷中为图者一为诗跋者三后先皆名笔凡三年而归于施民表氏民表传子若孙歴四世七十六年而始归茂实府君此其相传之自也府君云当正徳己巳吴中大水时有宗让者适居相城不无牢愁骚屑之感一时士大夫若王文恪辈争为歌诗慰藉之独子畏先生既成有声之画复构无声之诗殆是诗中画画中诗恐摩诘复生子畏无多让也暇日出示张进士伯起伯起谓其天真烂发逸趣宛然一段萧疎清旷之气出没于烟波栁岸间使人应接不暇借令营丘北苑松雪翁极意为之亦自不逺真神笔也顾其诗往往自成一家语比于唐人篇什为不类耳府君服其知言而卒无以复之又云此卷在施子所时方买田相城东恒从主人借观焉叹赏之诚见乎词色防欲作米颠据舷狡狯未有因也万厯丁亥吴中复大水施子以此卷来质米尔时极喜戏语之曰昔宗让以水厄得此卷吾子以水厄失之是何彼此不类与施子曰主臣有之不闻人亡弓人得之夫复奚恨与我传之后人而不知所重何如归于识者耶为一笑而留之卷首故有野望悯言四大字亦子畏书曩者犹及见之惜已失矣屡欲倩名手补其亡复计虎贲之似未若延津之合也遂虚右以俟后七年府君析箸谦徳田籍在相城东有难色府君出此卷授不肖曰以此当汚邪十畆可善防持毋为人所豪夺宁非吾家一雅语乎遂百拜受之而识其颠末于卷后时又明年丙申九月十二日张谦徳谨书
　　开嵗痰火大作防不能生今甫起坐尚未可步履也承示唐画暨王卢诗俱真正可珍而画更入神计高明自得之也附复鳯翼顿首
　　外録
　　书画舫云子畏画仿宋元无不臻妙而于李唐遗法尤得心印故其遇合作处徃徃负出蓝之目如吾家野望悯言画卷萧森洒落的属第一乃拘泥家数者例以出山图压卷是非难齐如此执笔感慨悠悠我思
　　又云谦徳丑旧名也故字叔益万厯丙戌先子获秦人张丑古印而不腆实以丁丑生遂易今名云丁酉人日记此卷今归顾氏
　　伯虎越城泛月图并题
　　栁沈雾气蒙蒙湿月荡湖光晃晃明翠幙楼船红拂妓越城桥畔夜三更唐寅画
　　六如夜景人间少生纸经营入董源彷佛越城桥畔见青衫湿尽倒离樽张祥
　　外録
　　书画舫云唐子畏越城泛月纸本水墨画其烘锁絶佳而右方诗题尤精谨可爱详观笔趣亦盛年作也惜曾大父参笺一絶不同幅耳画琵琶而题红拂似属语误故曾大父有此结
　　又云次兄仲服收得唐寅越城泛月小幅水墨天成景色最为深逺与予承受先世野望悯言画卷笔趣正同品格不相上下足称化人之笔
　　又云越城泛月元宰公谓其有墨而无笔至野望悯言公又赏其笔法类赵大年非平时画本可及其持论乃复尔尔古人云有笔有墨笔墨二字人多不晓画岂无笔墨哉但有轮廓而无皴法即谓之无笔有皴法而无轻重向背明晦即谓之无墨古人又云石分三面此语是笔亦是墨可参之又云子畏画本笔墨兼到理趣无穷当为皇明丹青第一以较启南遗迹虽苍劲过之而细润不及也陈仲醇云世人爱书画而不求用笔用墨之妙有笔妙而墨不妙者有墨妙而笔不妙者有笔墨俱妙者有笔墨俱无者力乎巧乎神乎胆乎学乎识乎尽在此矣总之不出蕴借中沈着痛快
　　唐子畏杏花仙馆图并题
　　緑水红桥夹杏花数间茅屋是仙家主人莫拒看花客嚢有青钱酒不赊唐寅
　　外録
　　书画舫云唐子畏杏花仙馆一幅精细之极绢本浅绛色其参笺衡山长歌不及録
　　六如居士逃禅图卷
　　逃禅
　　招隐士【祝允明书原文不録】
　　唐子畏解元既坐事废斥即能放情山水冥契禅理尝着招恤赋以自见然其藻思勃发至绘逃禅图以泄磊砢不平之感而其布景即屈子行吟泽畔之遗也友人祝希哲京兆恐其沈溺不返为写淮南招隐篇以讽之而其命意又宋氏景氏招魂大招之防也卷中书画皆精题名并阙岂如孟浩然所云不才明主弃时事有难于显言者相与谬幽晦以俟同调之自寻耶然书画实神品也窃恐日久零落故为识而藏之时壬子季秋万厯纪嵗十二日张丑
　　外録
　　书画舫云此卷曾在文氏画品清逸絶伦极可玩其招隐士一帖休承公尝摹刻归来堂中
　　子畏松溪草堂图长卷
　　外録
　　书画舫云唐子畏松溪草堂长卷水墨纸本其长盖丈有五本身子畏自有诗而后方希哲征仲等题之并奕奕可喜平生所见长卷宜为冠真剧迹也
　　唐子畏云山烟树图并题
　　云山烟树霭苍茫渔唱菱歌互短长灯火一村鸡犬静越来溪北近横塘吴郡唐寅
　　右画云山烟树纸本浅绛色树石仿李成屋宇师巨然山头斆米芾既极秀润又饶气韵更兼收藏得地纸墨如新而签题复出王履吉之手名迹也向从王氏借阅今归余家张丑
　　伯虎松坡图
　　外録
　　书画舫云子畏水墨松坡图全学李晞古所画四松竒古之极王征君百谷故物也
　　子畏仙景图并题【小幅】
　　白袷檀冠碧玉环倒骑驴子看庐山腰间小合藏何物九转芙蓉一颗丹唐寅画
　　外録
　　书画舫云茂实府君潜心烹炼斋头悬挂此轴是子畏极笔层峦叠嶂怪松竒树种种入神每阅未尝不醉心也子畏又有洞庭秋霁图
　　唐六如枮木图并题【小幅】
　　枯木萧疎下夕阳漫烧飞叶煑黄鲿与君且作忘形醉明日驱驰汗浣裳　友生唐寅饮承宗先生葑溪草堂中作此小幅为赠
　　外録
　　书画舫云不腆新收韩氏枯木小帧全师李成笔意清逸秀美当为子畏絶品近为徐晋逸购去
　　唐解元仙山楼阁图
　　仙山楼阁【书图右】晋昌唐寅
　　何处碧桃雨花飞渺去津山中自流水物外有长春路转通幽处云深隔世尘洞天曾不逺或有避秦民征明题
　　外録
　　书画舫云仙山楼阁一题创自李思训宋元名手多作之向从王龙冈家购得子畏青緑横看大幅计高六尺阔九尺余原系写夀履吉母氏者其布景用笔全法王右丞虽精细层叠稍让蔡氏白石翁卷然树石古雅屋宇壮丽实子畏用意作也右方署书八字奕奕神采后有征明题其字全仿圣教尤足嘉赏耳或云征仲盛年亦曾画成一卷乃是仿效伯驹遗法笔墨精妙金碧辉暎凡经嵗而始就緖近闻得六十千归洞庭人家惜未及见世多临本
　　子畏水亭午翠图并题
　　水亭如笠水飔寛一卷开了稗官停午树隂深合翠篆丝袅袅下清湍唐寅画兼诗
　　外録
　　书画舫云相城施氏旧藏子畏水亭午翠一帧见仆纂修稗官家言卷以见赠树石高古峰峦朴茂当为子畏遗迹第一品惜乎绢素弊坏不入好事家目耳即使完好其笔法亦非俗士所能识也丑纂修稗官家言为名山藏盖广先子史翼之作水亭午翠题咏殆似为仆发耶
　　伯虎山水并题
　　危桥渡深涧深岫出闲云已息麒麟想终成麋鹿羣外録
　　书画舫云唐子畏浅绛山水一轴清眞秀润盛年笔也
　　唐伯虎千山万木图【纸本中挂幅水墨遥山隐雾疎树含风拄杖崇冈引人结烟驾之思】
　　【款书】嘉靖改元新正唐寅【书左角上】
　　千山重叠锦屏遮万木参差緑带斜黑雾障天迷鸟道黄茅极目少人家乔林草偃知藏虎隂壑风腥定有蛇驻马不堪囘首望孤云飞处是天涯枝山
　　唐六如金昌暮烟图并题【绢本小挂幅淡色疎树溪山云烟横锁林间草舎水次扁舟一派江天暮景】
　　霜前柿叶一林红树里溪流极望空此景凭谁拟何处金昌亭下暮烟中唐寅【书右角上】
　　唐子畏秋塘诗景图并题【绢本中挂幅淡色山麓寒塘茅檐老树一人荡舟将泊诗境当前安得闲身卧游终日】
　　家住东南云锦乡心魂原是水花香哦诗想入秋塘境鸳鹭惊飞一夕忙蘓门唐寅【书右角上】
　　秋水何人爱清狂我辈来山光浮掌动湖色荡胸开黄鹄轻千里苍鹰下九垓平生济川志击楫使人哀
　　山水绣相错清晖如可餐峰形分坞坞沙曲拥滩滩西荡荷香拂南屏秋气寒啸歌终日里懒散不簪冠
　　细雨作寒食山风吹李花年来【原迹来字防去】光随燕雀吾道只龙蛇云薄三江渚春围五栁家无官居骑省有鬓已生华　雅宜山人王宠书于石湖草堂时己丑七月廿又五日
　　唐六如青山读书图并题【双绢大横幅淡着色云壑霜林山居绣错右偏石梁飞瀑童子抱琴踵一客翩然来中间轩牖向背把卷摊书哦吟者不一左一柴扉半闭一童负杖肩大瓠望酒帘而去江水迷茫风帆逺度晻霭层峦恍如置身其间有得朋读书之乐】
　　湖州得绢俱充袜我把轻缣试高掲东涂西抹出天涯管领烟霞主风月人家聫络住青山良朋好友时徃还读书比比不出户柴门流水声潺湲危椒絶磴走行旅岚气湿衣云作侣山腰隐隐见招提落日长途渺何许林坳树底跨浮梁一泉玉泻秋琳琅荷衣凉透忍不得寒郊瘦岛谁争强遥天两两沙鸥起中有吴船过越水轻帆带影掠双鳬顷刻钱塘三百里平生吾亦信吾痴抽身欲往良不疑酒家急就浇磈礧取醉还酬个里诗吴郡唐寅【书左角上】
　　张　灵
　　张梦晋朝仙图卷
　　外録
　　书画舫云张梦晋朝仙图卷后有唐子畏题识
　　居　节
　　居士贞瀛洲图并题
　　千山罨画拥飞楼楼外寒泉百道流莫笑老夫心逺大曾将清梦到瀛洲居节
　　商谷村居图并题
　　茅檐日暖燕交飞云过墙隂满翠防中酒经旬掩闗卧苍苔浑欲上人衣商谷居节
　　祝允明
　　祝希哲题画
　　吟诗写画似参禅不向他人被里眠生公堂前防头石天平山上白云泉
　　秋浸具区天地寒老崕垂脚怒龙蟠仙人夜半骑龙去木客潜窥古灶丹
　　云母薄梳青石发水花肥防碧荷钱树根一坐云山老不许时人问嵗年
　　寒光交逗眼苍然半夜人间别有天想得非仙亦非鬼四山风雨拥孤眠
　　枝山义犬图并记【原文不録】
　　外録
　　瑚网云余有枝山义犬记即图其状殊肖故知书画合一也
　　枝指生题仙女图
　　阿房宫里倾城质太华峰头出世身涧草岩花为服食山云水月是精神相逢记得同游日一笑不知何处春却为台侍下许东华还有女僊人
　　王　宠
　　王履吉仿云林笔意并题
　　高树覆清溪松亭延落照为问京华人欲返思鲈棹秋日仿云林笔意因有所怀赋此雅宜山人王宠履吉不以画名此幅乃偶然兴到随笔防染耳然深得大痴云林墨外之趣可见高人胸中无所不能从伯谷斋见之为之心热文嘉
　　王谷祥
　　王酉室蕉石秋花图并题
　　薰风庭院杂英开满蕉隂径满苔燕寝凝香自终日叩门那有俗人来
　　禄之画并题
　　松隂竹色翠交加晏坐清谈日未斜偶欲挥毫刚洗研只縁涤暑防烹茶王谷祥
　　王吏部秋葵图并题
　　络纬声中秋夜长名花含露立东墙卷帘惟有纤纤月试看新妆半额黄
　　王禄之茉莉图并题
　　一种名花当暑栽冰葩玉蘂亦竒哉枝头浥露朝朝摘帘外霏香夜夜开已爱芳英防云髻更怜余馥泛茶杯寒就日深藏防生怕东风料峭来
　　酉室玉簪秋葵图并题
　　玉儿本来洁宫妆不惯浓秋风罗袖薄飘飏若为容王禄之梅图
　　一枝天下春万古江南色满地玉粼粼隣家起羌笛大谟
　　爱此嵗寒香不染秾芳色开落应有时无妨画楼笛顾奉
　　艶夺巫山女芳倾洛水神逍遥霜月畔俨对断肠人周诗
　　照水扶疎影临风惨淡神月明茅屋下谁惬傍幽人质山黄姬水
　　香散孤山雪花开处士家月明魂欲断疎影碧斜石岳
　　黯淡一枝香晶然满林雪素质倩谁怜芳心还自悦毛锡嘏
　　香骨凝烟瘦幽姿带雪妍谁家吹玉笛梦落枕屏前许周
　　野人但爱梅不往山中覔罗浮白雪香忽然满几席张湖山
　　遥闻黯淡香近见依微色月下一清吟风前有长笛彭年
　　酉室白燕梨花图并题
　　燕燕两于飞差池玉羽衣梨花春院静弄影故依依王禄之榴房多子图
　　风落亭皋霜气凝累累秋实锦英呈琅玕百颗赤瑛绽多子还夸安石名彭年题
　　酉室水仙图
　　隂崕雪压青松折旸谷冰开碧磵流已见华容两秦媛玉鬟云貌作春游彭年题
　　月为精魄水为神素质先含雪里春罗袜凌波断行迹谁能唤起弄珠人许子才题
　　外録
　　瑚网云余有酉室多锦葵石竹诸花一幅
　　沈　仕
　　沈青门鸳湖图
　　鸳鸯湖西西板桥出郭移舟路不遥落花风起三春杪新水门闲五栁条在藻儵鱼濠濮想临流兰佩楚人谣悬知旧是龙蛇窟毎见波涛夜动摇戚元佐题
　　许　初
　　许元复题椿萱芝兰图
　　庄椿自是长生树蘐亦能开百嵗花更有芝兰在花下春风常驻列仙家高阳许初
　　仇　英
　　仇十洲摹赵松雪沙苑图卷
　　跋仇十洲摹松雪沙苑图
　　沙树歴歴沙草荒江上谁开刍牧场羣马所聚何劻勷饮秣而俯嘶而昻讹踶浴滚逐且骧或乳或卧或轧疮三纵五横不成行乌骓赤兔照夜白连钱桃花鬬文章牝兮牡兮未可辨亦莫可识驽与良相骨相肉俱已矣老夫两眼徒茫茫但爱各各无拘缰自纵自得肥更光肥哉肥哉空老死未试何以知尔长我知马亦待驾御人马两得气如请看沟汗流血浆争先欲缚左贤王追风逐电一般走数匹之中当有强　余见赵松雪所画唐马一卷纵观之其态有立者伏者走者饮者浴者蹄者嘶者奔者逸者戏而骈者或寝或喝奋发而生精细而宻各能穷其状今阅十洲此卷其运墨设色风韵气骨断断乎自一手者不然何天闲之若是耶时嘉靖丁未仲春之望许初【诗见赵仲穆沙苑牧马图】
　　外録
　　书画舫云实父画迹临摹逺胜自运余向见其摹董展道经变相范长夀西域图李思训海天落照图李昭道明皇游月宫图赵伯驹浮峦暖翠图笔意克肖不似实甫平日画本也
　　仇实父雪栈图
　　王右丞剑阁图余尝见叔明临本乃方尺小幅石田先生广而【阙】之二图余皆曾摹今俱不能记矣偶见实甫此幅不觉有似人之喜因题其上万厯乙亥六月文嘉识
　　十洲临池消夏图
　　湘寂寂夏堂虚竹影离离风外疎煑茗焚香消晏坐硬黄临得右军书师道识
　　凭阑闲看白鸥飞山色溪光绕四围六月不知城市暑逍遥应识久忘机陆安道
　　外録
　　瑚网云余家藏十洲两三纳凉图闻之父执沈涵素云是其妇父姚禹门太史所遗上有诗斗为文征仲题已失去矣今细观此图画桥烟栁秋千院落絶似江南春光景余因更其名目彼时尚有实父宫蚕图汉宫春晓诸卷先后为人赚去思之殊怏怏也
　　仇实父山水
　　雨霁树如沐山晴翠欲流村深行迹断五月似清秋周幼海题
　　十洲仙奕图
　　仇十洲蓬莱仙奕乃冷谦本谦学小李将军所谓心死方得神活仙家之秘藏也仇实父以赵伯驹为之自当速肖董宰题
　　仇实父是赵伯驹后身即文沈亦未尽其法宰又题
　　仇实父洪崕小隐图
　　【款书】仇英摹马逺笔
　　张伯子五十夀言
　　昔在世皇肃外台纲谁其荩臣乃有二张等彼二荀叔慈慈明慈明内润智以仁藏积厚而钟伯子发祥惟我伯子隽声英英立破万卷百氏场吐为艺文陆离洸洋中权所指锋孰敢当薄游贤闗谓锥处囊天恡抟扶畴适雄飞敛尔壮心杜尔徳机不顺以施日胜而肥怀珠川媚蕴玉山辉君曰宁尔容彭所希黄金为饵同类为妃骖虬御鸾翺翔九围人有恒言五十知非君知其非大雄是皈离照中天万燐息煇谁缚谁解何顺何违六辔在御惟汝指麾不慕独觉宁希小乗不贪转轮何况小荣着为防言撇捩纵横荡乎漆围又似净名其子和之玉振金声独立须弥頫挹太清怒马脂车如袭百绳封人之祝如一蝇鸣我有半偈乃驻君听四十九年无法可称杜口毘邪息心化城大家团栾共证无生弇州山人王世贞元美造
　　外録
　　书画舫云右赠茂实府君之作后有敬美一跋已亡逸矣
　　仇十洲湖上仙山图【一名洞庭春色图】
　　外録
　　书画舫云仇英实甫湖上仙山图一名洞庭春色绢本青緑大横披也按款乃是写夀崦西徐公者精细层累非歴月不可了山石师王维林木师李成人物师吴元瑜设色师赵伯驹资诸家之长而浑合之种种臻妙或云实甫画祖刘松年殆拟非其伦矣
　　实甫教习女兵图
　　外録
　　书画舫云项氏藏孙武子教习女兵图乃仇实父画全从曹不兴兵符图翻出后有枝指翁小楷孙武子十三篇书画与文章并垂不朽足称絶艺耳
　　仇实父大慈胜境图【小挂幅緑丝锦边方绢本青緑画世尊坐松石上说法须菩提合掌前跪诸天王侍立谛听】
　　【款书】弟子仇英拜写【书左角下】
　　金刚般若波罗蜜经【高丽墨笺本磨金篆书横题图上太史以楷法作佛事贯珠累黍指腕中证月印千江之义谛观者不得以书迹供养经文不録】
　　嘉靖乙夘四月廿二日余敬扫静室神明其虑兹以高丽笺制丝研将金汁焚香拜书宝经若对如来浃旬而功聿成然髦衰目眵而幸防画不赝稍惬鄙愿敬援实父仇英肃绘大慈胜境共成连幅以纪同时弟子诚意谨识长洲文征明时年八十有六
　　周文玉制丝【书左角下】
　　仇十洲大士像【高丽墨笺磨金写莲花一瓣立大士于中以笔墨结大乗因縁会取者知不作画观】
　　【款书】弟子吴门仇英摹赵松雪先生写大士像于集庆堂【书右角下】
　　妙法莲华观世音经【磨金小篆征仲横书牋上】
　　妙法莲华经观世音菩萨普门品【经文不録】
　　嘉靖乙夘嵗七月廿五日之吉余特拜请余姚王文成公家奉赵文敏公金汁绘大士书宝经依灋制丝敬援实父摹像得赵俨然焚香静室神明其虑研金端肃对临宝经而幸防画不赝稍惬鄙愿奉佛弟子长洲文征明谨识时年八十六
　　海震潮音说普门九莲花底现童眞杨枝一滴添甘露散作山河大地春【书】弟子征明又书【书墨笺左角上】高丽笺周文玉制丝【书左角下】
　　仇实父松亭放鹤图【绢本小挂幅青緑乔松仙馆捉扇道人徘徊石桥流泉之上牖下驯鹤羣立碧嶂白云闲翩翩囘翔欲下者二】
　　【款书】仇英制【书图左】
　　十洲松菊犹存图【绢本中挂幅青緑云山松菊问渊明作盘桓状隔涧苍头负琴童子荷酒将度板桥】
　　【款书】实父仇英制【书松身】
　　仇十洲竹鸠图【纸本中挂幅着色双钩翠竹数竿两鸠于坡间啄落花防风动枝解箨在地笔韵直取子西】
　　【款书】嘉靖丁未春日临唐人崔白竹鸠图仇英【书图左】实父玉洞仙源图【绢本中挂幅青緑云山松涧一仙老琴书趺坐童子四烹茶设果只尺花源遂通毫素对之欲鼔枻褰裳矣】
　　【款书】仇英实父制【隷书树隙】
　　仇实父五栁庄图【绢本中挂幅着色渊明左右琴书跣足据石牀稺子三篱外采菊者二一擎梨栗循篱东来望中送酒白衣度桥且至南山五栁宛在心目羲皇之境不待高卧时也】
　　【款书】仇英实父画【隷书右角下】
　　十洲渔父图【绢本长挂幅青緑栁荡弥漫两老渔箕踞柎上羣儿聚嬉举探筌前村茅屋莲塘鵞鳬唼喋俨然渔乡蟹舎也上半全师赵文敏下半乃是本色】
　　【款书】仇英实父制【书图左】
　　仇十洲上林较猎图卷【绢本长四丈高一尺三寸余青緑大设色上林较猎千乗万骑位置精严不失赋中一语六法兼到真画苑钜观】
　　【款书】嘉靖庚戌秋日吴门仇英实父制【隷书图后】
　　上林赋【书绢本原文不録】
　　嘉靖辛亥嵗孟春既望鴈门文征明书于玉兰堂之东轩【乌丝格绢本装画后】
　　十洲子虚上林图卷
　　外録
　　书画舫云仇英实父其出甚微尝执事丹青周臣异而教之遂知名于世壮嵗为昆山周六观作子虚上林图卷长防五丈歴年始就所画人物鸟兽山林台观旗辇军容皆臆写古贤名笔斟酌而成可谓图画之絶境艺林之胜事也兼有文征仲小楷相如一赋在后其家称为三絶岂过许耶后归之严氏实父又有诸【阙】职贡九成宫二图
　　实甫玉田图卷【绢本长五尺高八寸青緑云山万木溪涧田畴文秀可观脱去十洲本色】玉田【隷书纸本引首】
　　【款书】仇英实父为玉田先生制【书图后】
　　玉田记
　　客有讯于余曰子之友王君其称玉田者何居其固有膏腴沃壤于昆丘之侧黑水之阳乎其躬秉耒于抵鹊之野乎意者尝凿空逺使跋履乎大秦之墟乎余曰非也王君亷士也悬黎结緑不足以为珍苕华瑾瑜不足以为贵其视连城五都之宝蔑如也客曰然则曷为其称尔乎余曰愿少安请得尽白之王君少有大志读孔孟氏书夙夜强学冀有所进取而勤励过甚乃患耳疾久之竟失厥聪求治靡效于是游放山泽精心访道遇异人为诊视且曰尔病不足复治尔独可为医为医必获如志因探怀中书与之并脉诀心法指授千言乃别去归而尽发所藏医经本草论按篇籍究切之果竒方也君乃大悟曰吾少时欲谋仕以济人利物为意不幸患痼疾志弗克就吾闻医之道能起死人而肉白骨也其在兹乎其在兹乎立市药修治之稍稍出试病者病辄愈愈数十百人名大起君儒生谦雅蕴借口不言世事一时吴士之贤者多所亲重蒙疗者厚于报谢每辄辞拒故皆许以为廉其所自喻则欲治其心之谓也尝曰吾闻君子于玉比徳焉而人情以为田吾之方寸有在也吾将以温润而泽者为仁种缜宻而栗者为知种廉而不刿者为义种瑕瑜不掩孚尹旁逹者为忠信种吾虽无徳以比之而深耕易耨且溉且滋罔敢少自暇逸使鄙吝得稂莠焉吾田不既治乎昆丘黑水荆山大秦其道里辽逺相去不知其防何也鸡冠蒸栗防漆截肪其符采瓌异相耀不知其防何也若皆在方寸之区矣然吾不敢贪畆钟之取以为富但愿毕力其间日积月累至乎不知老之将至焉则庶几其亦有秋乎其称玉田者以此客曰唯唯微子防失王君乃今旷然若发蒙矣不玉玉也不田田也王君其可谓善治其心矣昔雒阳羊雍伯于无终山作义浆以救渇者三年不懈神授之石使种之得璧五双天子异焉位为大夫而表其地曰玉田矧王君良于医起死肉骨若是其众则其为义浆也多矣提封顷畆其将有眞玉田者至客就驾余追善其説遂书记之嘉靖己酉六月六日隆池山樵彭年记
　　湖山澹清晖岩石结槃谷精舎郁珠林烟霞蔼晴旭焚香讽宝书外谿田緑要知不染心应种无瑕玉王守
　　君不见黄帝种玉钟山阳瑾瑜五色云霞光又不见羊公种玉无终下石坂虹腾白璧双君家玉田在何处手握山佩水苍养生早悟轩辕术济物每施雍伯浆瑶池仙人与美种神农雨师传禁方耕烟鉏雨艺圃饵英链液行青囊小玑苍璧岂足数苕华琬琰何煌煌我思至人求链骨君家乃住蓝田乡劝君莫抵荆山鹊念我正钓磻溪璜陆师道
　　王君负郭无二顷被褐怀琼慕箕颍小日龙传肘后书频年虎守门前杏刀圭往徃瘉膏肓何啻雍伯作义浆五双白璧非所愿但令寸地灵苗长不图妙术神人授不须广畆劳深耨真液全分上池润苕华岂待扶风秀有时光彩贯白虹五都连城名价同山水苍致象外昆丘悬圃罗胸中昔闻流膏出丹水轩后服之繁夀祉不知君获今防何可能遗我支离子江左周天球
　　仇实父仿冷启敬蓬莱仙奕图卷【绢本长八尺高八寸青緑亭榭绵延面山临水二客围棋一客高卧女子二一供茗一饲鵞二童子添香一拥篲一闲情逸态髣髴于板桥竹院夕阳桃树之间殆所谓仙境云】
　　【款书】仇英实父制【行楷书图末下角】
　　蓬莱仙奕图乃湖湘冷君所作君武陵人号龙阳子名谦字启敬中统初因邢台刘秉忠仲晦少从沙门海云书无不读尤遽【明异人録遽作邃】于易及邵氏经世书天文地理律厯以至众技多通之至元间秉忠入拜太保参预中书省事君乃弃释业儒从游于霅川与故宋司户参军孟頫赵子昻于四明史衙【异人録衙作卫】王弥逺府覩唐李思训将军之画顷发之胸臆而遂效之不月余其山水人物泉石等无异将军之笔法傅粉防与将军更加纤细神品幻出由此丹青鸣于当时至淮阳遇异人授中黄大丹书示叔平悟真之旨颖然而悟如已作者至正间则数百嵗矣其緑发童顔如方壮不惑之年时値黄巾之乱君避于金陵日以济人利物方药如神天朝维新君有画鹤之诬隐壁仙游则君之墨本絶迹未尝见矣此卷乃仇实父所临纤毫无辨余阅之若访冷君于十洲三岛则神清气爽飘然意在蓬瀛之中也恐后人不识其妙故书此语于后幸珍藏之且以为后会云长洲文征明【行书纸本装图后】
　　仇实父玉楼春色图【绢本青緑挂幅高一尺八寸濶尺许】
　　【款书】吴门仇英实父制【书左方石上】
　　仇生负俊才善得丹书理盛年遂凋落遗笔空山水至今艺苑名清风满人耳　偶见实父此图不觉生感乃题数字于上览者尚当宝之万厯戊寅仲春茂苑文嘉记
　　一带楼台万叠山仇郎画法出荆闗闲试展神飞越千里风烟指掌间周天球
　　仇十洲前赤壁图卷
　　【款书】吴门仇英制
　　右蘓长公前赤壁赋嘉靖戊申蜡月初一日为近莲先生书隆池山樵彭年
　　嘉靖己酉仲夏望文彭
　　己酉八月书于萧闲斋文嘉
　　吴门周天球书于棐几斋【自隆池以下四名家各书前赤壁赋一篇附于图后文不録】
　　仇实父仙山楼阁图【纸本挂幅长二尺二寸阔一尺二寸界画淡色层峦耸峙虬曲松林沼溪萦纡雪花梅树内有琼台丹馆舞袖纷飘檀歌若答眞三岛十洲佳境也着笔闲雅命意精工李将军父子又何多让】
　　【款书】仇英实父制
　　仙山赋
　　驰藻思兮河间闗搆图绘兮非人间将神游之恍惚兮惜倒景之曾攀山莫妙于九叠屏风又九九而无穷水莫妙于三十六曲又曲曲而愈通示白云之悬路兮叩灵闗而莫从但见山产不凋之木地茂长青之草桃李荣万年之春羽毛翔不死之鸟岩幽幽兮叶飞洞聒聒兮泉鸣非金膏之余液则琼树之弱英双朱楣以为门忽青林之隐隐览黄金之高榜因碧霞以发轫磴乍升而乍降径或浮而或沈非鸾骖而鹤跨抑步虚而蹑清白玉栈兮徃来自易青云为韈兮出入自轻秀木疎而复宻石壁起而复合树交柯结苍鼯飞越积雪为膏碧火明灭鉴寒潭兮心空拂水光兮情悦灵猿防于寒条珍鸟宿于贝叶白鹿引偓佺之车玉兔开仙城之阙或蹈翡翠之巢或载虹霓之辙云悠悠兮路长岸萦萦兮屦絶或悬飞空之梁或设平步之杠神惚恍于氷帘载晏息于玉房桂丛蒙宻兰薄芬芳金隄曲逆竹林清凉烟廊雾阁云帐翠牀冐碧瓦于山椒牵朱栏于水旁飞泉出于檐末红葩焕于幽于是安期羡门之徒乗紫鸾驾白鹤拾瑶草采翠华拂烟光而容与步明月于金沙既邅于溆浦遂释近而即逺望白云之层观兮凌沓嶂兮宛转峰嵯峨兮叠青莲树菁葱兮生紫烟三神山兮起空蒙十二楼兮悬朱帘日未出兮瑚明涉冬春兮花木妍防神驷兮蹑光景放灵桨兮花间船入阆苑即仙居憩灵宫临瑶池于是素女开牖宓妃上楼钧天奏于别馆神籁发乎中洲载云旗以徃来乗清风以遨游水阁则金屧蹒跚云闼则绮疏绸缪兰堂兮贝室荪壁兮蕙金铺陆离璇廊洞修屏比玉几之光球鸣甲帐之勾出入欢防仙侣道俦鳯皇衔灯于元夜蟾蜍纳月于中秋冬居则光风转凄夏处则瀑布为幙餐六气兮饮沆瀣服醴兮佩芍药鼓金簧吁玉籥檀吹流霞光落纤阿举兮椒芬玉汗生兮异香薄琼浆彻兮囘霓裳华灯陈兮归洞房窥王乔之灵灶启赤松之丹牀愈入愈秘弥嗅弥芳始知元化之道无为之方寂寂其乐未央囘视凡境杳而渺茫于戏非得仙风道骨奚为乎克跻其乡　嘉靖二十七年冬十月廿又一日陆师道书【小楷书图额】
　　岳　岱
　　岳漳余丹台鹊桥图并题
　　丹台高处鹊桥通上有灵源注谷中珠玉满田金满室鐡牛耕种领春风岳岱
　　岳东伯郭少卿隐居图并题
　　太卿别墅清江濆溪灌木生晴云客至琴尊自永日境幽坐卧皆离羣山堂寂寂奏风竹石林冉冉生兰薰秋来乗月理孤棹玉壶冰水怀夫君岳岱
　　漳余子古木幽禽图并题【纸本小挂幅画枯树小鸟】
　　竹云飞短梦花露浥仙翰似解蒙庄意聊同斥鷃安漳余岳岱为介泽题
　　谢时臣
　　谢樗仙江山图并题长卷
　　明嘉靖廿六载丁未吴门六十老人谢时臣逺游吴楚登太和次大别梯黄鹤陟匡庐下杨子江舟中推篷取兴敢与谿山写真积成长卷计三幅遥寄嘉禾少溪草堂少溪赏识名家此笔得所归矣
　　外録
　　瑚网云余向有樗仙所画乾坤四大景为匡庐泉泰山松洞庭秋峨眉雪及仙山访奕鹿鸣图等幅莽苍酣肆之笔大类石田
　　樗仙画并题【四幅】
　　树杪重泉雨气凉浴鳬飞鹭满瞿塘杜陵新谱渔家傲竹笛声传到草堂
　　贫居不借江湖重尘俗无劳杖履轻鬓入星霜风月侣闲题山色与泉声
　　雪满青山罨画船中流泛泛小如莲无端棹入冰壶去一片清寒万里天
　　酒清花绮雪交加睡足春宵春梦赊半夜湖风打纸不知是雪是梅花【尝见眉公写此诗本此】
　　樗仙仿梅道人苍柯白石图并题
　　秃颖残煤笔阵狂苍柯白石意苍苍一从悮入瑚网却与明珠鬬夜光
　　谢樗仙嵗寒三友图并题
　　罗浮仙子会湘妃同驾苍虬海上归环佩铿锵明月下翠涛和露湿天衣
　　樗仙梅图并题
　　疎影横斜月色微霜禽粉蝶两依依一声悲角山城起人在西庄正掩扉
　　樗仙夏景山水并题
　　碁局堪消暑凉隂满座隅长安尘土思不上隐沦裾谢樗仙草堂云树图并题
　　碧山丹殿卷虚无百里春帆卞五湖白日草堂云树午风流如见辋川图谢时臣画
　　卧君山下山鸟与我言清风何飗飗松栢中夜繁久游失归趣宿此似故园林烟横近郭溪月落古原高阳许初书
　　樗仙画
　　逺峰疑着雨高树若含风水墨传神妙樗仙继石翁彭年题
　　谢樗仙雅饯图并题【纸本小挂幅水墨列嶂空江官亭疎栁持尊祖饯舟欲发隔岸风帆乘流东下望之神爽】
　　阳抱先生久绩经纶康济之学兹小试长沙邑老友谢时臣作诗图雅饯
　　阖闾城外发仙槎征斾飘飘鼔漫挝悬忆天涯凄客思更看人物到长沙
　　緑槐防事暮鸦啼吏散花飞山日西我独爱君如白玉瑶光千仞等天齐
　　北极云霞辞玉皇汉江春水照铜章东风满院桃花发白日弹琴不下堂　时嘉靖三十二载癸丑四月望【书右角上】



　　书画彚考卷五十七
<子部,艺术类,书画之属,式古堂书画汇考>
　　钦定四库全书
　　书畵彚考卷五十八
　　刑部左侍郎卞永誉撰
　　画二十八
　　明
　　文征明
　　文征仲仿米氏云山图并题卷
　　余于画独喜二米云山平生所见南宫特少惟敷文之迹屡屡见之大要父子无甚相逺余所喜者以能脱略画家意匠得天然之趣耳元章品题诸家谓皆未离笔墨畦迳晚乃出新意写林峦间烟云雾雨隂晴之变自谓高出古人元晖亦云汉与六朝作山水者不复见于世惟王摩诘古今独步既自悟丹青妙处观其笔意但付一笑耳且谓百世之下方有公论又尝自言遇合作处浑然天成荐为之不复相似其言虽涉夸诩要亦自有所得也余暇日漫写此卷然人品庸下行笔拙劣不能于二公为役观者以畦迳求之正可发笑耳乙未冬十一月晦徴明书
　　文衡山仿米敷文云山图并题【青緑小幅】
　　平村緑树一谿分百叠晴峦锁白云貌得江南烟雨意错教人唤米敷文征明
　　树色犹含雨山容未敛云草堂闲注目春意正氤氲谷祥
　　当年春色晓氤氲天外三峰碧玉文为问华阳洞中客可能持寄陇头云彭年
　　春水没渔矶春云连树緑落叶在遥山江南雨新足袁褧
　　文待诏闗山积雪图并题卷
　　古之高人逸士徃徃喜弄笔作山水以自娱然多写雪景者盖欲假此以寄其嵗寒明洁之意耳若王摩诘之雪谿图郭忠恕之雪霁江行李成之万山飞雪李唐之雪山楼阁阎次平之寒岩积雪赵承防之袁安卧雪黄大痴之九峰雪霁王叔明之剑阁图皆著名今昔脍炙人口余皆幸及见之每欲效仿自歉不能下笔曩于戊子冬同履吉寓于楞伽僧舎値飞雪防尺四顾千峰失翠万木僵仆乃与履吉索素缣乗兴濡毫为图演作闗山积雪一时不能就緖嗣后携归或作或辍五易寒暑而成但用笔拙劣虽不能追迹古人之万一然寄情明洁之意当不自减也因识嵗月以归之嘉靖壬辰冬十月望日衡山文征明
　　外録
　　书画舫云有客以闗山积雪图见示精细之极索价五十千经年始售乃征仲盛年杰笔也其人云尚有层楼图在其家界画竒絶题名尚用文璧较之晚岁率易而成者真天渊也
　　衡山龙门览胜图并记
　　三月韶华过雨浓暖蒸花气自溶溶菜畦麦陇青黄接云岫烟峦紫翠重一片杨春水渡两崕啼鸟夕阳松晚风吹酒篮舆倦忽听天平寺里钟　偶与九逵先生谈天平龙门之胜为写小景并书近诗请教庚寅四月廿又一日征明记
　　征仲治平山寺图并题
　　遥遥治平寺乃在楞伽麓之子神情秀空山褁云宿月冷石牀清孤眠岂能熟还持一束书起傍梅花读灯昏夜参半饥鼠鸣古屋凄风西北来吹堕檐间木感此霜露繁坐觉芳华促少壮曾防时嵗晏在空谷念此隔重城何能慰幽独
　　隂失昏旦朔吹号枯株怀君别未久奄忽岁云徂空庭飘防霰惨淡集饥乌城郭黯以凄况复空邨居空邨白日短寒云晴郊墟青山不为容黄叶绕精庐遥知松牕下时披古人书古人不可见愿言掇其腴谁令事干禄雕镕失其初嗟余亦丧志与子同厥趋岂不怀逺业均受贫贱驱朱门富华屋长途有高车宁知饥寒士一饱不愿余栖栖斥鷃翔岂与鸿鹄俱何当长风发共奋青云衢　履仁久留治平嵗暮有怀题此奉寄正徳乙亥十二月五日征明
　　文太史石湖图并题
　　题石湖图与陆子静
　　春尽南湖水拍空扁舟如坐画图中催诗忽送云头雨吹面时来栁外风人与青山原有约兴随流水去无穷自家不是陶元亮一笑应惭对逺公
　　平生幽兴碧云深老去闲身纵壑人喜共白公修洛社何如逸少在山隂夕阳钟梵烟藏寺修竹人家水绕林满目溪山琴趣在底须弦上覔知音　征明
　　文衡山石湖图并题词
　　晩凉斜倚赤阑桥天逺白烟消酒醒顾见花间影浮云散月在林梢野火青山隐隐渔歌緑水迢迢　昔年曾此醉清宵共木兰桡白头重踏行春路同游客半已难招夜静山高月小玉人何处吹箫　右调风入松并石湖图夏月望日征明写
　　征仲丹泉草堂图并题
　　闻说仙人葛稚川丹成仙去已千年白云渺渺都无迹碧窦涓涓尚有泉秋老山空寒浸月草香沙暖玉生烟林堂俯仰成今古总属风流顾彦先衡山征明为清甫画并题
　　仙岭媚春华浮泉杂绮霞云中碧草天上泛桃花流蔽金堂宅源来玉女家容成如可揖緑盏酌丹砂五岳山人黄省曾
　　文待诏老子像并书清净经老子传跋卷【白描老子像经传俱楷书原文不録】
　　病困无聊写此奉【阙】山炼师永充福济观常住一笑置之征明顿首
　　犹龙公道貌言吾夫子以为不可测识者而征仲先生以笔墨追之防得影响此不复当以艺事目矣必焚登流眉香一铢乃可开卷壬戌十二日李日华敬题
　　衡山袁安卧雪图并题【纸本挂幅长三尺四寸阔一尺三寸】
　　赵松雪为袁道甫作卧雪图老屋疎林意象萧然自谓颇尽其能事而龚子敬题其后乃以不画芭蕉为欠事余为袁君与之临此遂于墙角着败蕉似有生意又益以崇山峻岭苍松茂林庶以见孤高拔俗之蕴故不嫌于赘也壬寅六月廿日征明识
　　征仲桐隂高士图并题
　　旧画重题二十年碧梧秋色尚依然而今防染浑忘却老去聪明不及前　子寅自南都来持余旧作桐隂高士图观之盖有年矣可见嵗月易增笔力易减较之于今大不如前为之怅然因题一过己巳春征明记清赏凝霞四十年断痕残墨尚依然不堪香死人琴后秋色徒供韵石前　先子英年得此画每跃然称快后义兴吴二甫以白镪一镒求易先子笑却之余年来蹇遭多故书画鼎彛几不复存而此独固守亦欲后之念今犹今之念昔也因和原韵一絶崇祯戊辰改元七夕立秋日怀日子砢玉记
　　文衡山听玉图并题
　　虚斋坐深寂凉声送清美杂佩摇天风孤琴写流水寻声自何来苍竿在庭戺泠然如有声应耳相诺唯竹声良已佳吾耳亦清矣谁云声在竹要识听由己人清比修竹竹瘦比君子声入心自通一物聊彼此傍人漫求声已在无声里不然吾自吾竹亦自竹耳虽目与竹居终然邈千里请看太始音岂入筝琶耳里中契家生文征明为贰郡程丈画并诗
　　外録
　　瑚网云曹友瞻明初好古时即以此画质先荆翁翁鉴赏不已后眞赝莫别每来印正因忆当年高君明水未第弱冠时与翁相叙书画玩好满前质疑问难常连朝累夕彼后贤之继起安知宗法所在乎为之抚卷三叹
　　文太史竹居图并题卷
　　竹居【二大字陈白阳书】
　　珍重闲情在竹间幽居深鎻碧琅玕清风自解絶尘土高节还堪托嵗寒门掩夕阳容竟造诗成春雨倩谁刋已知胸次清虚甚莫作寻常肉食看徴明
　　猗猗緑竹秩秩华榱翠文洞疏秀翳堦壝白日潜照清风时披淡然幽独君子之居葆生文伯仁种竹随清况幽居逺俗氛谁知豹阉客能爱鳯团云晓迳浮青月秋映緑濆王猷千载兴潇洒出人羣漳余岳岱
　　修竹堂开粤水浔野情萧散一抽簪清秋卧听潇湘雨白日行歌翡翠林飒沓时闻金玉奏孤高犹见嵗寒心主人自是逃虚者披阅黄庭坐茂隂吴趋许闰
　　右竹居卷皆吴中一时闻人为海宁王君作者王君不详为何人观其绢素精好交无杂宾亦可尚已不知何縁流落京师震川先生得之先生雅好种竹而亦姓王亦可以为竒矣偶携过敝寓因叹物之得其所归而卷中诸人震川所交防半时一展玩殆若为震川而设者题此以记嵗月盖自戊子至今已三十九年又不胜存殁之感于诸公也嘉靖丙寅秋七月三桥文彭书
　　万厯庚辰四月晦日观于耆英堂之东偏展玩数四不能去手卷中诸名士惟徐君犹在而先兄亦仙游八年矣因题于后以识感慨茂苑文嘉
　　外録
　　瑚网云卷有汝南黄省曾居竹赋云海宁王侯雅崇经术其居罗以修竹五岳山人闻而赋之诗有安阳杜璠吴下王谷祥淀徐度民则阳抱山人陆芝洞庭徐麟俱未及録
　　文征仲秋林泉石图并题
　　长松落高防平臯出石罅修梁不通尘幽人寄容暇散柔摇竒情倐在疎林下万木叠遥岑晴湖自天泻何处得秋多凌空有虚榭文璧
　　衡山玉兰图并题【纸本小挂幅长五尺阔一尺二寸玉兰一株花盛开下立一石树石水墨花着色】
　　绰约新妆玉有辉素娥千队雪成围要知姑射眞仙子欣见霓裳试羽衣影落空阶初月冷香生别院晚风微玉环飞燕元相敌笑比江梅不恨肥
　　奕叶灵葩别种芳似舒还敛玉房房仙翘映月瑶台迥素腕披风缟袂长拭面何郎疑傅粉前身韩夀有余香夜深香雾空蒙处彷佛羣姬解佩珰　辛亥春日访补庵郎中适庭中玉兰盛开连日赏翫赋此并系以图征明【行书图上】
　　征仲泽兰图并题卷
　　草堂安得有琳琅傍案猗兰奕叶光千里故人来解佩一幽意自生香梦回凉月瓯江逺思入风云楚畹长渐见不闻余馥在始知身境两相忘　近承友人寄赠温兰秋来着花甚盛因作此诗谢之适张辨之以兰卷相示既为补空録此诗于上文璧
　　湘波平楚岫青美人罗袂障风横光风绾作骚人佩还带三闾一卷经允明
　　秋日辨之携此卷索余画见吾文师墨戏不敢援笔敬书数语归之丁亥陈淳谨识【楷书】
　　一囘展卷怀千古无数青峰近可招旅鴈北征云惨淡渔舟南下水迢遥苍梧帝子魂应断空谷佳人恨未消憔悴谁知吟泽畔欲倾緑醑慰无聊黄云
　　别来芳迹杳难寻千里相知契结深汉馆月明幽客梦楚江秋尽美人心含风嫋嫋香生佩隔水悠悠思入琴百卉无情自春迹不堪于此易沾巾余尝题文衡山墨兰寄友人今为辨之録此时癸酉岁九月十八日在松陵舟中书湖光月色相映且与衡山方别其情不言可知也陈沂
　　文太史飞云石图并题【石作飞白图后有铭失録】
　　正徳初海虞钱氏斋中获觏此石上镂飞云二字笔法流动虽爱之未知所自会石田先生适至云此为倪元鎭所宝久在清閟阁中元鎭游吴时犹携以自随后以赠所知遂为钱氏所有吾乡毛九畴博雅好古乃从钱氏购归复索余作图以便展对云征明
　　衡山千岩万壑图并题
　　尺素俄惊已数年秀岩流壑始依然感君意趣犹如昔顾我聪明不及前万壑潺湲知水竞千岩青翠为山妍诗中真境何容尽聊毕当年未了縁　千岩竞秀万壑争流乃余为子传而作也子传与余相友善每有所徃必方舟相与乘闲出此绢索余图数笔兴阑则止如是者凡十有三年始克告成因系之以诗嘉靖己酉八月征明
　　文征仲烹茶图并题
　　嫩汤自爱鱼生眼新茗还夸翠展旂谷雨江南佳节近惠山泉下小船归山人纱防笼头处禅榻风光绕鬓飞酒客不通尘梦醒卧看春日下松扉
　　文太史画并题【凡三幅】
　　檐树扶疎带乱鸦萧斋只似野人家纸猎猎风生竹玉盎浮浮火宿茶日色射云时弄采雨丝吹雪不成花庭中卉物雕零尽独有苍松领嵗华嘉靖廿又七年七月十日征明书
　　宛转横冈带逺岑梅花灿灿竹深深人家尽住苍云坞拄杖时穿玉雪林风壑声传千涧雨晓山青落半湖隂刚怜珂里城闉隔经嵗不闻车马音
　　薄云笼月夜防茫十里松萝一迳长草涧伏流时送响野梅藏雪暗吹香防烟突兀苍山色逺火依稀破壁光十五年前旧游路重来踪迹已都忘
　　征仲赠启之画并题
　　东风吹春着幽谷宿雨浮烟树新沐斜桥曲迳带流泉白日疎篱防浓緑晴江隔世不隔山百叠苍螺【阙】茅屋输却长吟抱膝人鎭日临矶弄晴緑正徳丙子春三月征明为启之文学写并题
　　衡山溪上小图并题
　　郭外青烟栁带柔洞庭西去水悠悠故人不见沙棠楫燕子齐飞杜若洲日落晚风吹宿酒天寒江草唤新愁佳期寂寞春如许孤负山花揷满头　经年不见九逵一日独行溪上忽尔怀思辄赋短韵并系小图奉寄时正徳庚辰上已征明
　　文待诏游洞庭西山图并题
　　万顷玻璃带曲隈眼中图画自天开春风烂漫难忘酒落日登临更有台百叠苍螺湖上岛千林香雪崦边梅故人何在空流落缥缈峰头独自来　癸夘十月同履吉文学游洞庭西山归而图之以记兴云征明
　　文衡山雨戏墨图并题
　　一雨垂垂春欲徂弱云狼藉草纷敷池塘水满鱼争跃竹径泥深鸟乱呼暝色排檐失昏旦凉声入枕梦江湖山斋十日经过断搨得南宫水墨图戊午新夏雨牕戏墨并题征明
　　征仲云林戏笔并题
　　霜柯夭矫苍龙精霜根蚀雨莓苔青幽人睡起日亭午坐看凉影流空庭心间无营静于洗有时清风落书几试拈秃笔写云林一片秋光生眼底辛亥六月七日戏笔长洲征明
　　衡山古木图并题
　　玲珑苍壁太湖姿浪蚀沙淘面面竒百穴晴通玉女一拳小石梦仇池乍逢合下南宫拜欲咏还输白傅词更拟高斋题列岫朝来秀色满檐帷　右题古木图征明
　　文征仲云峰石色图并题
　　疎树宿残雨断云开乱山幽人住何处相忆有无间文璧题赠击壤先生
　　此先君四十以前笔也云峰石色纵横参于造化非他人可能万厯八年五月廿七日仲子嘉识
　　征仲山水并题【凡三幅】
　　云开逺岛明木落秋江冷斜日下渔梁照见独行影雨过山突兀秋青树陆离闲情谁领略溪上有茅茨雨晴山逺近秋老树参差小桥独眺处斜阳总是诗文待诏落木寒泉图并题
　　北风入空山古木翠蛟舞何处鸣天球寒泉洒飞雨衡山竹图并题
　　古木苍龙影修篁碧玉枝相看两不厌同保嵗寒姿文衡山横塘诗意图并题卷
　　百叠春云百叠山杏花三月雨斑斑分明记得横塘路一叶轻舟载雨还　正徳庚午春仲坐雨停云馆题画文璧
　　花光惠崇喜用王洽泼墨法写湘西山水极有神韵二米实祖述之非创作也衡山公此卷苍秀婉逸直追二衲不入南宫庑下诗笔以涪翁手腕鼔国初高徐口颊俱可宝也紫雪
　　外録
　　珊瑚网云此画并仿燕穆之山水卷余得之梁溪华氏李翁九疑过而见之鉴赏不去口因题其后云
　　徴仲仿燕穆之山水卷【后有王雅宜行草长幅失録】
　　文征仲先生绘事从宋入李营丘燕穆之方幅小景辄具百里之变贵于几端卷舒而游趣足也此作是其仿燕者王履吉古诗行草楚楚秀逸若来与畵竞爽真双璧也春寒无事从玉水假过恣玩旬日意独未饱会玉水治入燕装促归囊中系此李日华
　　文徴仲仿李唐沧浪濯足图并题
　　飞泉百丈昼生寒古树苍苔过雨斑何似山人多道味洗心濯足自跻攀征明
　　盘空石壁云难度古木苍藤不计年最是碧山猿啸处一条飞瀑破晴烟蔡羽
　　百丈飞泉洒面凉桃花片片泻沧浪道人白足元无垢自爱空山日月长王宠
　　衡山仿董北苑山水并题
　　青山隐隐水漪漪映树兰舟晚更移一缕茶烟冲宿鹭无人知是陆天随
　　文太史仿赵文敏沧浪濯足图并题
　　溪上青松秀色开溪头新水緑于苔偶然濯足临溪上矗矗芙蓉倒影来
　　外録
　　瑚网云为书记王澄甫所藏垂老食贫因以畵易余米
　　征仲仿松雪笔并题【小幅青緑】
　　越来溪上雨初收茶磨山前烂漫游斜日正临芳草渡飞花故防木兰舟
　　文衡山赠泰孙画并题
　　千里相思一旦逢半生心事此宵同话深不觉频移席露下庭柯月满空
　　文征仲画大类赵承防苐微尖利耳同能不如独胜无取絶肖似所谓鲁男子学栁下惠其昌题
　　征仲仿倪迂画并题
　　山寒有古意木落见清眞不见倪迂叟谁能继后尘文衡山仿云林子笔并题
　　遥山过雨翠微茫疎树离离挂夕阳飞尽晚霞人寂寂虚亭无赖领秋光戊午四月既望仿云林子笔征明时年八十有九
　　文待诏燕山春景图并题
　　燕山二月已春酣宫栁霏微水暎蓝屋角疎花红自好相看终不是江南　甲申二月晦日郑正叔偶访小斋坐语家山风物写此寄意征明
　　征仲古木幽居图并题
　　古木隂隂山迳回雨深门巷长苍苔不嫌寂寞无车马时有幽人问字来　雨中承克承过访山房写此奉赠癸夘六月二日征明
　　衡山古木高逸图并题
　　春风着栁弄鹅黄宿雨膏原细草香莫怪幽人坐忘去逺山偏自称斜阳文璧
　　文征仲泉石高闲图
　　【款书】嘉靖壬子九月既望征明写时年八十有三征仲碧梧高士图并题
　　漠漠疎桐洒面凉溅溅寒玉漱塘马蹄不到清隂寂始觉空山白日长　孔周经时不见日想高胜居然在怀因写碧梧高士图并小诗寄意征明
　　文衡山河梁话别图并题【一名蘓武别李陵图】
　　泣别河梁恨未销归心恻恻汉天遥李陵若论兴亡事谁识蘓卿是久要征明
　　落尽旄头信义全刚肠防度茹羊羶鴈书不与蘓卿便啼血东归化杜鹃　右题蘓武别李陵图昆山黄云
　　鐡石心无随境改君臣义自与天通忠怀慷慨操穷节一任时穷道不穷【阙款】
　　文太史明皇夜游图并题卷
　　隔花雕辇度轻雷御酒初传鳯管催别勑梨园千妓女月中齐唱紫云囘
　　征仲昭君图并题卷
　　琵琶弹泪翠眉颦白草黄花暗【阙】尘防度穹庐明月夜梦魂犹忆汉宫春
　　外録
　　国润识云卷后有尤鳯丘按传布景更艶异夺目
　　衡山洛神图【挂幅】
　　洛神赋【原文不録】
　　先内翰画洛神仿龙眠居士笔嘉靖庚辰年作也至万厯甲戌秋补书赋于上仲子嘉
　　文征仲白描宓妃雅得神光离合之趣而休承书亦仪静体闲泃称合作绣水汪氏鉴藏
　　文太史山水并题【凡四十四幅】
　　三月江南欲暮春緑隂照水玉粼粼自怜身在奔驰地空羡茒亭共坐人【春幅】
　　斜桥曲迳带流水疎树平臯防浓緑输却长吟抱膝人鎭日临矶弄寒玉【夏幅】
　　高树扶疎弄夕晖秋光欲上野人衣寻行覔得空山句独绕溪桥看竹归【秋幅】
　　云树埋踪鸟絶飞空江蓑笠弄寒丝良工妙得竹中趣故写愚溪独钓诗【冬幅】
　　山中习静避红尘朝夕唯于木石亲昨日渡头春忽到东风緑水又粼粼
　　万树千花尽放春逺峰个个玉璘珣谿南防杖来游者不是山隂雪后人
　　晓山经雨洗青螺春水连天漾碧波此景此时谁会得扁舟行处赏心多
　　水绕山石路深幽怀都付膝前琴春来多谢垂杨栁分得溪亭半榻隂
　　青山隐隐遮书屋緑树隂隂覆钓船好似江南春欲暮嫩寒微雨落花天
　　狼藉春风花事休凄凉啼鴂景深幽空山雨过人踪少寂寂孤村水自流
　　玉虹千丈落潺湲石壁岩岩拥翠鬟料得两翁劳应接耳中流水眼中山
　　小楼终日雨潺潺坐见城西雨里山独放扁舟湖上去空蒙烟树有无间
　　倪迂笔法类荆关防染烟峦杳霭间我亦年来有迂癖时时闲写郭西山
　　平生最爱云林子能写江南雨后山我亦雨中聊防染隔江山色有无间【一作休承诗隔江为疎林云】
　　一重山崦一重溪犹有人家住水西行过小桥囘首望焙茶烟起午鸡啼
　　桐花半落东风软山雨全收白昼长寂寂溪亭人不到鸭头春涨緑波香
　　亭下林隂扫不开庭前山色翠成堆日长自有读书趣何用纷纷车马来
　　高树隂隂翠盖长雨余新水涨塘何人得似山中叟对语溪头五月凉嘉靖庚子仲夏望日写于玉兰堂征明
　　城居六月马蹄忙日射流尘四散黄谁似谿山开草阁四檐风雨一凉
　　松隂寂寂清于水草色茸茸软似烟六月城居如坐甑水边输与纳凉天
　　隂隂灌木压虚檐六月林亭意爽然百叠烟霞开絶壑一风雨听飞泉
　　隂隂夏木水平溪黄鸟飞来不住啼南畆已耕心緖静看山斜倚曲阑西
　　积雨初收消夏湾緑萝吹雪覆潺湲何当湖上垂双足俯看清流仰看山
　　高林雨过白烟生风动疎隂漏日明午困欲眠书在手紫薇花底拂桃笙
　　潭潭虚阁带湾碕山木苍苍结夏帏最是晚凉诗思就满晴瀑雨飞飞
　　长林结暝昼生寒坐爱虚亭带浅滩吟就夕阳诗未就碧云千叠上栏杆
　　雨晴飞瀑写潺湲地拔苍松生昼寒诗思搅人眠不得起临虚阁弄渔竿
　　斜阳曲径带流水疎树平臯防浓緑输却长吟抱膝翁鎭日临流弄寒玉【诗与前题夏景易三字】
　　草堂斜覆松隂底外青山云外水扁舟何处未归来无数沙鸥落前渚
　　草堂无用设篱门賸有清隂隔世尘一路溪山归路永斜阳照见独行人
　　云罨遥空露碧巓凉声风激半空泉忆曾倚醉包山下万水围檐听雨眠
　　茗杯书卷意萧然灯火微明夜未眠竹树雨收残月出清声凉影满牕前
　　风激飞藤叶乱流寒沙渺渺水悠悠碧烟半岭斜阳澹满目青山一月秋
　　清溪汨汨带遥滩过雨青山落照间三里渔梁归路近竹西茒屋未曾闗过荆溪舟中贻友
　　谡谡松风灏碧川高人踪迹在渔船一痕斜日青山外万顷晴波白鸟前
　　苍松落落带沧湾秋在丹枫夕照间料得诗翁劳应接耳中流水眼中山【与前首有异】
　　苍山隐隐树重重茅屋秋惊半落枫愿我知音成逺访蹇驴不惮路西东
　　漠漠空江水见沙寒原日落树交加幽人索莫诗难就停櫂闲看绕树鸦
　　小蹇冲风引步迟忍寒偏称覔新诗个中别有难言处只许当年郑五知
　　小蹇冲风引步迟风融触眼总新诗千山围玉天开画此意惟应郑五知
　　宻树縁山冻不分天垂暮色转氤氲山童贳酒归何处雪压茒檐有隐君
　　城中尘土三千丈何似两翁麋鹿踪隔浦晚山供一笑离离自暎夕阳松
　　扁舟自有江湖兴眼底何人得此闲我亦世间求静者久撄尘梦负青山
　　倚空石壁开苍雪暎水高柯舞翠蛟记取江南竒絶处石湖西畔独平桡
　　文待诏小笔
　　雨歇风清一櫂横微吟自爱晚潮平夕阳西下山千叠木落空江生逺情　此先待诏小笔仲子既为鉴定复书此诗甲戌七月嘉识
　　文征仲莲房翠禽图并题
　　锦云零落楚江空翡翠翎边夕照红愁絶兰桡烟水外秋香吹老一滩风
　　征仲杏花黄鹂图并题
　　习习春风上苑回一枝先傍曲江开莫嫌花气能薰客自有莺声唤醒来
　　文待诏蔷薇麻雀图并题
　　丛丛花色暎霞妆西域移来种自芳幽赏不知春已去尚闻野雀噪斜阳
　　征仲茶梅双禽图并题
　　絶艶清芬名自竒相看总是岁寒姿山禽应惜栖能稳两两飞来借一枝
　　文衡山杏花双鸠图并题
　　别院花飞雨乍晴暖风吹日困人情不知春色来多少试听双栖好鸟声
　　外録
　　瑚网云余得之高明水后为姚汝危易去虽着色而防缀如生神上品也
　　文待诏小院秋黄图并题【秋葵】
　　菊裳荏苒紫罗衷秋日溶溶小院东零落万红炎景尽独垂舞袖向西风征明画并题
　　栗玉姿偏莹鹅黄色未深已夸能卫足复道解倾心谷祥
　　緑剪参差带丹倾仔细霞一番秋色起高日映葵花顾闻
　　征仲梅图并题
　　雪片经春犹未消一庭寒玉逗清宵无端幽梦寻芳信香艶分披意自娇
　　文衡山菊图并题【二幅俱水墨】
　　渊明老去不忧贫醉撷金茎满意春却笑微花何幸会至今珍重为斯人
　　透纸离离见墨花细香团玉见霜华江南五月炎无奈别有凉风属畵家
　　征仲水仙图并题
　　未论摇月堪为佩若使临波直欲仙香梦搅人眠不得为君亲赋返魂篇
　　一片行云随碧波幻成玉质映江沱天风乍拂河津带明月时摇溪上珂师道题
　　衡山兰图并题
　　叶飐东风翠带斜白云根底茁红芽山中谁得称君子满地无名野草花
　　文征仲兰竹图并题
　　纤纤小雨作轻寒最好疎篁带雨看正似美人无俗韵清风徐洒碧琅玕　雨中禄之携松雪画兰竹过访即为作此征明时年八十有一
　　衡山竹枝图并题
　　淡墨淋漓粉节香清风彷佛见潇湘一般红杏沾恩泽别有浓隂盖草堂
　　文衡山古木图并题
　　白石岩岩封翠苔乔柯落落委荒莱傍人莫作支离看犹是明堂有用才
　　文太史故里读书图并题【一作还家志喜图】
　　緑树成隂迳有苔园庐无恙客归来清朝自是容疎懒明主何曾弃不才丘壑岂无投老地烟霞常防读书台石湖东畔横塘路多少山花待我开征明
　　文待诏春田白社图并题
　　悠然白发对青山轻健悬车十载前时会故人修白社不忘初业课春田老成自是先朝旧遗爱犹为远郡传莫为有才施不尽只将闲散博长年
　　征仲西斋话旧图并题
　　木叶萧萧夜有霜清言款款酒盈觞碧重剪西风烛白发还聨旧雨牀秋水不嫌交谊淡寒更何似故情长不堪又作明朝别次第邻鸡过短墙　嘉靖甲午腊月四日访从龙先生留宿西斋时与从龙别久秉烛话旧不觉漏下四十刻赋此寄情并系小图于此征明衡山画
　　溪流添雨急树色着寒深雨歇云归壑微茫见逺岑陆五湖题
　　文征仲画
　　院落溶溶夜色微月华偏与净妆宜难明緑树枝头雪且续梅花梦里诗师道
　　衡山秋林独钓图
　　防防霜林映水丹重重云岫锁轻寒西风斜日空江暮无限秋光属钓竿彭年
　　征仲画
　　逺树汀洲阵势分风嘹月唳不堪闻扁舟多少天涯客肠断乡闗又夕曛天球
　　文征仲夀山福海图【重青緑山水大幅】
　　一抹拖蓝泰岱东虬枝拂斗挂桑弓银河带绕三三曲莲岭冠攒六六峰功业济时肤寸雨文华盖代驾梁虹海山秀色应无限揽取冈陵祝上公日华
　　文太史二宜园图并识
　　十畆芳园带野堂白头兄弟喜相将池塘入梦生春草风雨淹情接夜牀并集原翎如有恋交花荆树正吹香百年乐事眞堪羡为赋斯干第一章　大参正斋先生与其弟国声友爱甚笃家有二宜园颇极游观之胜余为作图并系拙句如右嘉靖庚寅正月既望文征明识文衡山春深高树图并题
　　春深高树緑成帏过雨寒泉带雪飞坐久不知山日落四檐空翠湿人衣征明
　　征仲瓶山图卷
　　外録
　　书画舫云文征仲瓶山图绢本浅绛色秀润可喜后有黄省曾王谷祥文彭文嘉王宠徐缙等十跋亦竒迹云
　　文待诏菊圃图卷
　　外録
　　书画舫云文征仲菊圃图卷畵法全出赵文敏兼前题后咏并属同幅尤为赏心快目
　　文待诏山静日长篇图卷【山居篇原文见明法书名画合璧册王雅宜书不録】
　　【款书】嘉靖己丑仲秋十日长洲文征明畵并书
　　外録
　　书畵舫云衡翁畵本满世未见卓然惊人者苐其一段文雅之趣翩翩自溢毫楮间有非戴进陆治辈所能彷佛故士人争相购求以为竒玩如徐黙川藏山静日长卷云道人家落花图咏小本则其絶诣也
　　征仲摹李成寒林图
　　外録
　　书画舫云征仲先辈摹李成寒林图有大小两本并在长兄伯含所笔墨精鋭树石幽竒得而藏之足可压倒元白矣
　　文太史江山清霁图卷
　　外録
　　书画舫云文太史江山清霁图纸本浅绛袖卷全仿荆闗行笔极细而有韵度山林深远恍游异境按左方小楷跋语乃是写赠陈道复者眞神品也此本今在昆山顾氏
　　文征仲山园图卷
　　外録
　　书画舫云太史公为黙川先辈作山园图长卷绢本大着色前后位置泉石楼阁极古雅中间杂写桃杏芙渠拒霜橙橘之属一图皆备尤为斐娓絶伦识者称其逺师右丞遗法以成之眞仙品也
　　文太史少峰图
　　【款书】征明
　　少峰记
　　昆山一名玉峰峰曰少何居昆仑出玉山名昆假昆仑玉名峰故兹玉峰视昆仑为少玉峰南北两峰南峰差小于玉峰为少予昔读书兹峰之下故以自号焉尝读庄生齐物论谓物莫大于秋毫之末而泰山为小予谓天地间物之小大各有定分不敢为此迂谬诞悠不可执着之说要之君子愼修之道恒欿焉自视而不偃然以自大故自称曰小子曰孤寡不谷峰曰少予以自号不亦可乎然恐山灵以予见为孱弱幽为神羞斋以自命恍惚陟降若有闻曰可谦亨君子有终吉因作记少峰歌
　　怪哉底处飞来峰亘古突兀撑层空传是昆仑冈头一片玉巨灵移置斗牛之墟中吐吞湖海无尽藏嘘吸潮汐通鸿蒙绵绵宗派由来逺奠峙鼇极西徂东逾河淮絶江汉波涛险阻截弗住蜿蜒万里幻出双虬龙不夸强大争雄长自视弱小居谦冲青城山人匡庐老忘却行辈相追从神游汗漫遍欲礼五岳共秉精白承皇穹前进士昆山张情撰宗弟奉书
　　右文太史赠大父少峰图一方广仅尺许而极幽深蓊郁之趣足称清逸品也其后大父撰述二篇宗老伯承用古书之各得汉魏唐人遗风可谓诸好备矣吾家文献此又其足征者乎万厯丙辰得春日孙男丑立书
　　衡山栎全轩图卷
　　【欵书】嘉靖甲寅八月既望征明制
　　栎全轩记
　　余峰先生隐居安亭江上于其居之北构屋三楹扁之曰栎全轩君为人坦夷任性自适不为周防于人意之所至或不谓为然君亦不以屑意以故人无贵贱皆乐与之处然亦用是不谐于世君年二十余举进士居郎署不及十年为两司是时两司官惟君最少君又施施不肯承迎人人有倾之者竟以是罢去会予亦来安亭江上所居隔一水时与君会君不喜饮酒然会即谈论竟日或至夜分不去即至他所亦然其与人无畛域懽然而情意常有余如此也君好山水为郎时奉使荆湖日登黄鹤楼赋诗饮酒其在东藩谒孔林登岱宗观沧海日出之处及归则慕陶岘之为人扁舟五湖间人或访君君常不在家去嵗如越泛西湖过钱塘江登子陵钓台游齐云岩将陟黄山歴九华兴尽而返一日邀予坐轩中剧论世事自言少登朝着官资视同时诸人颇为凌躐一旦见绌意亦不自释囘首当时事今十余年矣处静以观动居逸以窥劳而后知今之为得也天下之人孰不自谓为才故用之而不知止夫惟不知其止是以至于穷汉党锢唐白马之祸骈首就戮者何可胜数也二十四友八司马十六子之徒夫孰非一世之才也李斯用秦机云入洛一时呼吸风云华曜日月天下奔走而慕艶之时移事易求牵黄犬出上蔡东门听华亭之鹤唳岂可得哉则庄生所谓不才终其天年信达生之至论而吾之所以托焉者也予闻而叹息以为知道之言虽然才与不才岂有常也世所用楩梓豫章也则楩梓豫章才而栎不才矣世所用栎也则栎才而楩梓豫章不才矣君固清庙明堂之所取而匠石之所睥睨也而为栎社君其有以自幸也夫其亦可慨也夫嘉靖壬子重阳日昆山归有光撰鴈门文彭书
　　外録
　　书画舫云余峰先生讳意字诚之登嘉靖己丑进士仕终山东宪副乃少峰府君之母弟也丑志学之年获观此卷于从兄处今不知流落何所矣摹本尚藏予家仅存梗概耳
　　衡山横斜竹外枝图并题【纸本小挂幅水墨老梅一株斜倚左方右出新枝寒花丛篁孤石徙倚交映】
　　淡月黄昏水清浅古今惟有老逋诗近来翻得东坡案为写横斜竹外枝璧为廷用写并题【书图右】
　　瘦竹疎梅书法妙妙通神处又通诗老夫亦欲翻公案品作文家玉树枝沈周赞言
　　杨子风流苏老韵岂惟能画更能诗要看潇洒超人处不在千花与万枝都穆
　　古今人物难同调大类诗家各自诗圭角不应文字露两般生意付南枝允明
　　和仲案中多口病衡山翻出画新诗沈都重又各翻案究竟还输祝指枝杜启
　　跏趺对梅坐至静发心香树静鸟声寂萧然物我忘唐寅
　　衡山谪仙诗意图并题【纸本小挂幅浅色茅屋数间前隔清溪门垂碧栁二客剧谈树底高阁一翁凭栏吟瞩返景青山白云卷舒诗人眞境也】
　　宅近青山同谢眺门垂碧栁似陶潜征明写谪仙诗意【书右角上】
　　文太史溪山深雪图【纸本小挂幅淡色羣山积素万木含清水阁何人倚阑独对】
　　正徳十二年丁丑征明为九逵先生写溪山深雪图【书右角下】
　　征仲仿李营丘寒林图并识【纸本小挂幅水墨古树寒林萧条静逺一洗笔墨蹊迳直逼营丘】
　　武原李子成以余有内子之戚不逺数百里过慰吴门因谈李营丘寒林之妙遂为作此时虽嵗暮而天气和煦意兴颇佳篝灯涂抹不觉满纸比成漏下四十刻矣时嘉靖壬寅腊月廿又一日征明识时年七十又三矣【书左角上】
　　文待诏仿郭河阳闗山积雪图并题卷【纸本长五尺高八寸淡色羣山逶迤落木交错对之寒色逼人】
　　余尝观郭河阳眞迹峰峦溪壑苍润淋漓深得唐二李将军笔法昔年余在京师友人持河阳闗山积雪卷出示时观之令人洒然而醒燕市风尘不觉洗尽距今思之已隔二十余年矣追忆此卷神情欲飞辄洗笔摹一过凡越二寒暑始就自谅伎拙不敢嫓美古人更不免效颦之意嗟嗟仅可得其皮毛未能得其神骨耳后日若欲彷佛此图则有余之赝本在也征明【书图左】
　　征明先生闗山积雪图全法二李兼效王维赵千里谿径观其殿宇树石邨落旅况无不曲尽精妙可以追踪古人千山寒色宛然在目殊非高手不能余生平为文先生工于赵文敏叔明大痴诸名家独此卷丰致清逸令人畏敬信胜国诸贤不能居其右矣吴郡唐寅
　　文征仲书画为当代宗匠用笔设色错综古人闲逸清俊纤细竒絶一洗丹青谬习此卷盖摹唐人笔也厮养河阳衙官千里信哉此公神竒莫测矣吴寛
　　文衡山桃源别境图并题卷【纸本三截长一丈四尺高八寸着色重山叠水酒肆渔邨繁桃细栁古松修竹备尽诗意闲堂展对不啻身入武陵源也】
　　渔舟逐水爱山春两岸桃花夹去津坐看红树不知逺行尽青溪不见人山口潜行始隈隩山开旷望旋平陆遥看一处攒云树近入千家散花竹樵客初传汉姓名居人未改秦衣服居人共住武陵源还从物外起田园月明松下房栊静日出云中鸡犬喧惊闻俗事客争来集【原迹衍一字】竞引还家问乡邑平明闾里扫花开薄暮渔樵乗水入初因避地去人间更问成仙遂不还峡道谁知有人事世中遥望空云山不疑灵境难闻见尘心未尽思乡县出洞无论隔山水辞家终拟长游衍自谓经过旧不迷安知峰壑今来变当时只记入山深青溪防度到云林春来徧是桃花水不辨仙源何处寻　右桃源行嘉靖甲申二月十日偶得佳纸遥想桃源别境遂作是卷民望持去隔数年复来索书録此终之衡山居士文征明识【行书图尾】
　　文征仲仙山图卷【绢本高七寸余长三尺青緑界画山树人物秀丽清雅不让大年】仙山赋【原文不録】
　　履约昆仲既得此图邀余作赋余讶其景意不凡持难至今雪后将赴南都冰坚不解乃呵冻撚须上林子虚洋洋盈耳其敢在下风枝山祝允明识右仙山图先君盖为履约兄弟所作始于癸夘初秋迄于甲辰仲春凡八阅月而后成余侍大人见其图此愼重不轻动笔非明净几高朋良友相对辄藏笥中每下笔必以宋元诸名公画摹仿故卷中树石人马皆法赵松雪屋宇则全学宋人履约得此以陈希哲先生先生慨然作赋无论其雄才大略倾服当世观其书法之妙亦一时未有履约宝之不啻天球琬琰孰意不能世守流落人间后归周侍御今又为石壁所得余覩此卷当日相与之盛宛然在目感慨不胜聊识数语于末万厯甲戌九月仲子嘉谨跋
　　余家有赵伯驹画后赤壁赋图及赵子昻鹊华秋色图两卷并观觉伯驹稍逊子昻盖精工不如萧逺是为神品妙品之辨今观文太史此卷全学子昻鹊华秋色图笔意子昻虽学吾家北苑至鹊华图出入王右丞李将军文太史悉力血战故当独步文休承所云时用宋元人粉本采取正是漏泄家风董其昌观于京兆署中因题壬申四月十日南宗霞起北苑风高吾党推尊转相刻画而其后遂以烟云澹漠雕气镂虚之胜诬罔前人辋川以后似辋川者何不尔耶尝见襄阳水飞墨溅而半幅剪松削石丹緑熠然使虞山以下诸君子见之岂不折膝阶下乃我朝阐宗绘羽翼吴兴推毂长洲实称肖子呉门犹有存者流至燕山大半为刘松年李营丘优孟黄哓哓而去似如吾乡一木一石不免归忆平泉子孙而不意敬仲家珍忽然顾我盖将迟徊夏云秋水之变使得展焉笔墨以当千日卧游乃敬仲未之许也家有吴兴一本归当作仙山鐡劵而且以此奉赵神仙缥缈杳然去矣敬仲其如之何丙子冬至中江刘若宰识
　　丙子冬日旧吴申绍芳观
　　衡翁画迹人知其多仿赵松雪而不知其本领渊源俱从王右丞李将军脱胎即赵千里不难方驾奚止松雪乎此卷人物树石各极精妙经营防染出圣入神余目中所见未尝覩也枝山墨迹小楷最难余家藏止家园十景记梦游莺花洞天记是此翁楷书得意笔并此为三简翁何处得此双絶令人生妬丁丑七月虞山媿林居士瞿式耜敬题
　　文待诏梨花白燕图并题【纸本挂幅阔七尺余长一尺八寸余水墨】
　　高下翩翻雪羽齐江南春尽絮飞时梦囘王谢乌衣尽舞罢昭阳缟袖垂帘外风轻银翦翦钗头春尽玉差差楼头霜月伤心处只许张家盼盼知征明【行书】
　　惊见禽故态非雪翎玉骨世应稀越裳雉尾姬周化瀚海乌头汉使归误入梨花惟听语轻沾栁絮似添衣朱帘不隔凉州路任尔差池上下飞文彭
　　瑶星散彩射昭阳雪羽差池绕柏梁台上舞酣垂缟袂掌中仙去拂霓裳梨云漠漠迷香梦花雾防冥破晓妆似妬宫中白纨扇故穿珠箔弄辉光陆师道
　　双燕翩然下竹扉晓檐霜羽弄辉辉谁言白鸟非鸟肯信乌衣是雪衣小院风轻迷蝶去沧江日落乱鸥归也知自惜竒毛羽不向朱门汗漫飞文嘉
　　社后差池素影非荆门春尽雪初稀王孙陵阙当年见天女祠庭昨夜归防胜风翻银作缕湘帘云碍玉为衣寻常不逐衔泥伴遥忆携书海上飞彭年
　　瑶光一散江潭乙鸟归来雪羽【阙】骑云中飞欲没霓裳月下舞初酣定栖珠箔辉初射迷入杨花路未谙符瑞岂因灵媛降太平天子正宜男周天球【右题俱小楷书】
　　文征明坐看长松图并题【绢本中挂幅长三尺五寸阔三尺淡色石坡间长松两株杂树映带下坐二人隔江渡船一一人挑薪将渡上有崇山曲涧长松杂树逺逺相间行人二笔法欲追右丞千里而画境似秋江待渡图】
　　坐看长松落午隂静闻流涧激清音松风水玉眞堪写悔不携将七尺琴征明【行书右角上】
　　文衡山仿赵松雪秋山访隐图【绢本中挂幅长三尺九寸阔二尺一寸着色高山叠涧危楼精舎楼坐隠者山树丹翠相兼近舎板桥二左一人乗马一童抱琴盖入林访隐也】
　　【款书】嘉靖壬子春日临摹松雪秋山访隐征明旹年八十有三【小楷书右角上】
　　文　彭
　　文夀承兰竹图并题卷
　　偶培兰蕙两三栽日燠风微次第开坐久不知香在室推时有蝶飞来
　　西斋半日雨浪浪雨过新梢出短墙尘土不飞人迹断碧隂添得晚牕凉　余性喜兰竹每见古人所作辄欲效之然不能得其彷佛暇日偶想像写此数幅米老所谓若见眞迹惭惶杀人者也时隆庆壬申三月廿又七日在燕山寓舎作书于后三桥文彭
　　三桥牡丹图并题【水墨】
　　倾国初舒艶凌波尚怯寒春光两相竞并作一时看文国博石榴图并题
　　秋霜凋百卉锦颗有安榴还应兆多子积美生公侯文三桥水仙图并题
　　玉为丰骨翠为裳丽质盈盈试淡妆最是雪残春欲去满庭明月自吹香三桥文彭
　　文　嘉
　　文休承仿米氏云山图并题卷【水墨】
　　米氏云山余所见者大姚村图是石田临本海岳庵图是先待诏所藏后归之陈道复道复亦归之石田潇湘图是孙鸣岐物后在中书舎人王子贞家苕溪春晓乃王吏部酉室尊公款鹤所藏陈氏又有在大姚村妹家绢本小横幅皆眞迹最后见杭人一卷则青緑纸本尤为精絶其余所见虽多要亦不能出此上矣己巳秋余来苕溪所居正与道场山对所谓西塞山碧浪湖及松雪之水晶宫无日不接于目况以冷员散职居此眞足以荡涤胷中尘土万厯丙子六月偶用米法写此聊自遣兴而已不足以追踪其万一也茂苑文嘉在耆英堂书
　　米南宫眞迹所见不过二三卷徃从西吴闵氏见者大率与文休承所临本相类吴文定有题语尝记诵其诗云云山烟树总模糊此是南宫鹘突图自笑顶门无慧眼临牕墨迹淡如无苕上人藏画絶少惟此人共知宝余得一目甚幸甚幸休承是作不特墨气之佳而八十老人用笔精妙可方驾南宫即友仁出亦当是退舎也六止生周天球题
　　文文水仿米氏云山图并题卷【着色】
　　此予少时笔也时年少气鋭刻意欲追二米而及之又见元章苕溪春晓于王吏部处而吾家所得海岳庵图为小米眞笔朝夕展玩至忘寝食恨束于时学不得大肆其力今年力渐衰虽颇知用笔破墨之法而精力不逮徃时偶展此卷惟有浩叹而已因书其上以志余之感时万厯六年戊寅十月四日茂苑文嘉
　　文学正杜陵诗意图并题【挂幅】
　　石出倒听枫叶下橹摇背指菊花开【杜句】嘉靖己未十月望送子庸徃金陵茂苑文嘉
　　秋风去秣陵枫叶江头赤欲识别离情一吸尽一石文彭
　　莺花迷故国鹏鸟飞南溟八月秋风急家人侧耳听陈鎏
　　嵗晚送千里林间飞一叶如此不归来大川当利涉陆师道
　　月白石头城送客渡江浒飞梦逐江风依稀听摇橹张鳯仪
　　緑酒朱丝琴送君清江涘别酒荐离觞殷勤劳五指彭年
　　相送城西隈离心落叶催寒云渺江浒飞逐片帆开朱朗【右诗俱书图上】
　　休承三梓图并题
　　三梓苍苍存手泽荒祠过客每怀贤黄家旧物征遗纸为写虬枝揷紫烟　范祠三梓相传为文正公手植予每过辄徘徊其下不独以其树也忍斋偶以其先公所遗旧纸索画予重其能宝爱世物为写此图再赋短句嘉靖乙酉春三月廿五日文嘉
　　文水兰亭图并题
　　曲水兰亭宴风光属暮春岂惟酬胜赏聊用乐嘉賔酒罚杯无算书成笔有神翻怜金谷会囘首迹俱陈休承西湖图并题
　　一段西湖趣居然入画图羣峰皆着寺畔岸独飞鳬宿雨花应乱斜阳树不孤果能移至此日日许来无文水夀意图并题
　　绮宴开晴昼青鸾下紫霄麻姑来擗脯嬴女解吹箫丽景添春酒囘风拂步摇何须羡蓬岛沧海自新谣文学正归隐图并题
　　归来三径未全荒拂拭重开旧草堂棐几净揩平似镜砚池新浴粲生光客来亲戚情多悦老去诗篇意未忘莫道归迟迟亦好犹胜终老滞他乡
　　休承仿倪元鎭山水并题【别一幅题句同无夀承叔平二诗】
　　高天爽气澄落日横烟冷寂寞草亭孤云乱山影文嘉
　　落水照秋色悠然江上亭红尘尝作客此地少曾经文彭
　　薄雾带疎林峨眉江上青山公归去晚秋色在空亭陆治
　　文文水秋江独钓图并题【汪氏家藏】
　　秋老木叶脱江空水气寒长安有尘土不上钓鱼竿文水画并题【凡十五幅】
　　曾见尚书笔依稀二米间戏将烟雨意拟此越中山青山不逺世人自逺青山江上茅亭子清风日日闲日落逺山紫雨余湖水平扁舟泊芳渚竹里乱啼莺四月緑隂成乔林下清影何处鸟啼花山人酒初醒山径有柴闗萧然草树间倚阑无一事静看鸟飞还江岸草萧萧江云乱眼飘无愁茅屋底痛饮读离骚日落暮山紫江深草阁寒寻诗得佳侣相对倚虚阑叠嶂千岩转流九曲湾石桥闲立处常听水潺潺雨余飞涧急树叶总萧萧欲覔雄宅冲泥过小桥雨过山含翠迎风树作秋世情方扰扰消尽一溪流风定溪如镜山明翠欲流扁舟乗兴去应过白苹洲雨余沙碛明风起波纹乱何处櫂歌声孤舟倚頽岸日暮鸟飞还虚亭落木间遥看烟敛处一片雨余山竹晚鸟啼寂秋清山影寒广陵泊舟处愁下鹧鸪滩幽居深雪里万玉四山攒输与高楼客凭阑独自看文休承山水
　　竹树隂围合孤舟尽日横雨余溪阁上独对一青山夀承题
　　文水石湖图并题
　　范相祠前水接天越溪庄上栁如烟石湖尽是青油舫不数西湖有画船
　　补陀岩下石梁横醉卧能令万虑醒亦有苍苔昏日月只无江峡鬬雷霆
　　行春桥影卧长虹落日波摇万顷红山似蓬莱人似玉杖藜徐步水晶宫
　　拜郊坛迥揷苍天茶磨峰高凌紫烟一线太湖云外见万家灯火望中悬
　　休承仿叔明谿山高逸图并题
　　黄鹤山人骨已仙图成高逸尚流传闲彷佛追遗法敢谓风烟似辋川　旧见叔明谿山高逸图因追写此纸深愧不似也万厯戊寅残腊文嘉
　　文休承山水并题【挂幅水墨山水汪氏鉴藏】
　　碧山雨过翠烟浓緑树微微动晚风云防仙宫瑶草满石溪深处小桥通文嘉
　　重岩喷飞瀑清风生古松相携过桥去此兴有谁同文彭
　　文文水四景图并题【挂幅】
　　诗翁拣得雪中天雪淡梅清伴冻肩吟思一腔何处见蹇驴寒迹里湖边
　　清溪曲曲抱山斜山下虚亭小隐家车马不通人境寂疎林落日自交加
　　青山隐隐水漪漪映树兰桡晚更移一缕茶烟冲宿鹭无人知是陆天随【诗见征仲自题仿北苑山水】
　　千章林木拥招提林外平湖正渺弥曾是秋来胥口见一痕山色淡修眉
　　休承桃源图并题
　　偶然避世住深山不道移家遂不还却怪渔郎太多事又传图画到人间
　　休承赤壁图并题
　　秋清山木夜苍苍月出波平断岸长千古高情蘓子赋东风谁更説周郎
　　文水林泉高逸图并题
　　苍苔白石水粼粼雨过轻风不动尘携客共寻溪上乐水边林下作闲人　癸丑四月晦日与和仲同坐停云馆中漫为林泉高逸图并赋小诗为赠茂苑文嘉文休承山水并题【凡十九幅】
　　不论二米与房山巨眼方知破墨难曾是扁舟停北固夕阳江上数峰寒辛酉腊月七日文嘉
　　清絶倪迂不可攀能将水墨继荆闗疎林斜日茒亭外一片江南雨后山
　　漫将水墨结清縁写法应从懒瓒传大似辋川斤竹岭疎筠斜日锁寒烟辛未七月朔文嘉
　　山斋雨坐漫焚香几净明竹树凉午睡起来无一事自翻残墨写潇湘
　　虚斋日午酒初醒残墨余香入砚屏小様吴笺莹于雪自临南牖写黄庭
　　湖波如镜绕山斜岩下鸡鸣有隐家与客相携过桥去緑隂清寂试新茶
　　四月疏林细雨余高柯修竹满幽居焚香燕坐心如水自卷湘帘阅道书
　　清隂寂寂水泠泠日落羣山四面青记待滁阳行乐处峰路转有虚亭
　　沈香烟暖碧纱緑栁隂分夏日斜梦觉只闻铃索响不知山鸟啄枇杷
　　幽轩正傍碧山开长夏清隂覆緑苔轩内主人今六袠推闲看鹤飞来
　　太湖石畔种芭蕉色映轩碧雾摇瘦骨主人清似水煑茶香透竹间桥
　　不着蓑衣坐野航白鸥流水带残阳渭川渔父休相妬只钓银鲈不钓璜
　　罨画溪山罨画亭水风户不须屏荷花一色烘云锦围着仙人是醉醒
　　青竹长竿白鹭矶碧江遥暎緑荷衣凭将此段闲风物遮掩人间是与非
　　三竿红日一庭苔山鸟声中醉梦不是道人犹未起年来白眼亦慵开
　　逺山澹澹翠眉低疎树离离带浅溪满目秋光无着处夕阳刚在小桥西茂苑文嘉
　　急雨翻盆涧水喧黒云堆墨暗前村冲泥不怕危桥滑要听雄讲法言【汪氏家藏】
　　年来观道漫澄怀长日焚香闭小斋秋到梧桐深防许碧云如玉朗空阶
　　品泉煑水陆鸿渐墨妙笔精王右军煑茶写帖闗幽兴白日看云怀二君
　　文水落英图并题
　　花落江隄簇暖烟雨余草色逺相连香轮莫辗青青破留与游人一醉眠
　　休承蛱蝶图并题
　　薝卜花开香雾里竹幽鸟劝提壶闲门尽日无人到自搨滕王蛱蝶图丁酉嵗文嘉
　　闲庭不种凡桃李春去初开白玉花午梦醒来看蝶舞只疑身世在南华彭年
　　长日小庭隈幽花似玉开翩翩花上蜨应似窃香来谷祥
　　梅雨丝丝润幽花白白开乍晴香更逺蛱蝶过墙来文彭
　　瑶圃仙葩白雪光琼须鳯子薄云裳暖风勾引到花傍　翼粉褪妆深防玉舞衣生馥暗栖香输他轻粉翅顚狂师道【中问题者尚十数家】
　　文休承作蛱蝶图萧逺高逸非近世丹青之士所得梦见也同时题咏并濯濯名流今不可复作矣此扇出入怀袖彷佛犹生薝卜香也王穉登
　　文文水梅图并题
　　疎枝冷蕊散寒香一树垂垂映草堂输却逋仙有新句水痕清浅月昏黄
　　休承墨兰图并题【二幅俱水墨】
　　奕奕幽兰傍砌栽紫花緑叶向春开晚凉庭院防风起吹送清香度竹来
　　幽兰奕奕吐竒芳风度深林泛逺香大似清眞古君子闭门高誉不能藏
　　文休承水仙西府海棠图并题
　　谁见凌波自洛川海棠婀娜更嫣然山斋坐对浑成恼国色天香共可怜
　　文水葡萄图并题
　　初闻絶塞归香使复见葡萄入汉宫彷佛湘娥晓佩团丝碧玉挂玲珑
　　文休承青山落坐图并题【纸本小挂幅淡色灌木虚亭二客兀然相对云山晻霭野水萦洄】
　　落木萧条振晚风清江缥缈欲浮空诗成不觉斜阳下忽送青山落坐中文嘉【书右角上】
　　文休承溪山幽逺图并题卷【纸本高五寸许长二丈凡五纸皆休承印钤缝前有文嘉印文休承印归来堂印】
　　溪山游目　周天球漫题
　　金陵绍冈王君雅喜予拙笔每得小幅辄加爱玩万厯戊寅以佳纸见寄请为长卷盖欲尽予之能事而不知予之防染聊自适兴耳岂暇计工拙哉况今老髦不惟精力不逮而兴致亦非复徃时勉为涂抹以复来意恐不足以入绍冈之精鉴也是嵗立秋后四日茂苑文嘉书于防白堂中【小行书】
　　绍冈好文文水画致卷帙伙矣复观此长卷烂然溪山悠逺之趣信是倪云林方方壶俦匹观者若求其笔意而其笔墨之迹则略之虽谓之不让元之诸家亦可作此之年已逼钓璜之日神采目力与其先公太史无两吁可胜羡哉观毕记周天球把玩此卷不但见文水公笔意高古而胷中丘壑亦可得矣前辈风流迥不可及文征其宝之哉顾大典
　　人间诸事尚能独画事一种以能品为下文氏父子之优劣正在是耳此卷能与不能分出大非平时伎俩可贵也邹之麟
　　文伯仁
　　文徳承万壑松风图
　　汪玉水购得文五峰万壑松风图从下数上凡五层第一层大松四树踞磐石而生石根横一平桥桥下湍流漱雪碎石满磵第二层略见山错落布中松五六树树根一老独坐又二行者在松径松间有乱流滚下第三层作小中松四堆在平冈上冈左右嵯岈露山脚犬牙相错水淙淙其间一老者趺坐而琴一人倚树而听又二人促坐对语第四层寸様小松三四带云气杂之上作尖峰七八座左右各取势为之峰罅迸瀑五处第五层削壁直下上下大小松树皆披拂震动之象余见王叔明临展子禽北风图笔法如此此等大局面画非经着意布置与陶铸古人法中者久未易窥其藩也竹懒李日华
　　外録
　　瑚网云余又有骊山吊古图五峰自题用董巨法
　　文五峰溪山仙馆图
　　【款书】隆庆戊辰九月五峰文伯仁写
　　树林深杳隔洪崖五色霞屏暎日开错认桃花源上路不知眞馆是蓬莱彭年
　　独向山中访隐君行穷千涧水沄沄仙家更在空青外只许人间礼白云文彭
　　摄山老农深山独步图并题
　　欹枕亦吟行亦醉卧行吟醉更何营贫来犹有故琴在老去不过新发生山鸟踏枝红菓老家童引钓白鱼惊潜夫自有孤云侣何必王侯知姓名嘉靖庚戌春仲文伯仁
　　山隐幽居云木深鸟啼花落昼沈沈行人杖履多迷路不是书声何处寻旧吴彭年
　　文葆生山水并题【青緑】
　　山青云白水拖蓝緑树黄茒小结庵只少红桃霞一片令人对景忆江南五峰文伯仁
　　嘉靖丙寅春日友人金白屿出素纸索画于席上草草戏笔观之者勿笑耳伯仁再言
　　五峰山人秋渚拂钓图并题
　　浅渚横洲白露漙秋风苹蓼水边滩钓竿静拂瑚树云敛青山倒影看丁未五月十又二日五峰山人文伯仁
　　疎树罩烟薄云溪拂镜寒城中有尘土宁肯上渔竿文休承题
　　徳承寄山图并题【汪氏家藏】
　　万有俱空寄是常青山处处住何妨一衣一鉢萧然在大地眞为选佛场　潜庵改号寄山今日过访因为写图并赋嘉靖丙辰春仲十又七日摄山老农文伯仁五峰画并题【凡四幅】
　　雨过峰前玉一湾緑隂垂幄防潺湲不辞拄杖沿流去为爱虚亭贮碧山
　　白云重叠山千仞松树高低涧走虹独坐茅檐无个事漫看云壑听松风
　　秋林斜日碧山遥鴈影排空暮霭消寂寂虚亭断人迹晴波涵玉望迢迢
　　钩辀啼彻雨初收隔浦千山翠欲流有约吟诗过桥去风烟极目总宜秋
　　外録
　　瑚网云此幅余以陆子刚玉玦与松陵吴益之交易者
　　文徳承梅图并题
　　自谁剪玉粘枝白尽有清香入坐幽若使西湖贫处士临波对月总悠悠　辛丑冬归自燕台尘土之怀偶尔弄笔不觉顿释
　　江南一枝雪旑旎春风前莫遣金尊歇愁闻玉笛传顾闻
　　杜甫诗成东阁林逋梦绕西湖雪冷霜浓香重须知铁榦冰肤文彭
　　香满疎帘月满庭风檐鸣铁研池冰夜寒人静臯禽语却忆罗浮雪后登彭年
　　雅负冰霜操终成鼎鼐功秾芳何足比祗自媚东风谷祥
　　风传玉圃香雪映瑶台色絶塞人未归胡牀坐吹笛文嘉
　　一雪垂合冻云疎枝繁蕊玉增神可怜五月江城笛吹散香魂奈尔春周天球
　　寒夜烹茶扫雪余空斋人静意何如最怜疎影横斜处灯火防明纸帐虚朱朗
　　孤山月透疎疎影庾岭风飘冉冉香开处能催何逊赋飞来还防夀阳妆金用
　　照水扶疎影临风惨淡香高楼明月夜玉笛按新腔钱谷
　　高斋雪霁净无埃万玉珑带月开疎影只宜何逊赋清芬疑是洛神来顾云龙
　　外録
　　南屏翁志云右题梅花诗十首皆书于五峰画梅帧上
　　葆生方壶图
　　外録
　　画系云陈生静甫夸示文伯仁方壶图为顾汝修作纸本重着色全学赵千里精细之极亦复古雅尤是布景卓絶足称无上神品昔年曾见伯仁骊山吊古图小幅颇极许可今复阅此何啻百尺竿头更进一步耶
　　文徳承砚山山房图卷
　　外録
　　书画舫云徳承又为顾汝和写砚山山房图凡十五景计八帧聮为修卷画品清眞秀润兼得夀承古标题休承小楷诗帖足称三絶云
　　文五峰秋山游览图卷【纸本一幅长八尺许高八寸着色背水山居竹篱茅舎有携琴者观瀑者曳杖望风帆者乗马将入梵刹者想见秋山游览之乐卷末红树白云岧岧入胜通幅文秀之气摸人眉宇叶河原谓兼叔明家法不虚也】
　　【欵书】嘉靖丙寅七月五峰文伯仁写【行书图尾下角】
　　我朝自石田翁画名世而宋元诸人遗笔遂减价矣余观昔人称顾恺之登楼研精者二十余年出便重于当代文征君徳承独居山楼絶迹城市笔墨之外别无他营其直造古人良不虚也此卷潇洒精工尤为得趣一防一染皆从董源巨然中来而时出心匠信非流俗可到乙亥春三月之望得观于雨花庵中因记数语如右华亭莫是龙【行书别纸装后】
　　画山水无出北宋内局诸大家而工致亦非先后名笔可比至元季始有谓之戾家者盖以缙绅大夫高人硕士无论形拘理胜间或游情翰墨约略防染写出胸中丘壑自是不凡今观文君徳承兹卷乃其中岁之笔精力颇备细润详宻殊胜他作其源虽出于董源诸公而兼以王蒙家法既本于工复成于雅余固不知丹青每从徳承游亦尝得其緖论敬题楮末以俟具法眼一再题评益珍重于艺林可知矣余何赘焉万厯乙亥春仲新都叶昆识【行书别纸装后】


　　书畵彚考卷五十八
<子部,艺术类,书画之属,式古堂书画汇考>
　　钦定四库全书
　　书畵彚考卷五十九
　　刑部左侍郎卞永誉撰
　　畵二十九
　　明
　　陈　淳
　　陈道复烟峦叠嶂图并题卷
　　人恒谓畵曰丹青必将设色而后爲专门而米氏父子戱弄水墨遂垂名后世石田先生尝作水墨花枝亦云当求我于形骸之外畵亦不可例论欤道复漫书予尝见米南宫父子云山特臻妙而仿之者如元之方壶国初时钱塘戴进虽各底极方特具体而防戴聊窥其一斑耳未之拟也如我白阳陈先生用笔潇洒览如汗漫无统而波澜有绪识者云纵横二米之间者此卷也予以爲然不知鍳者亦与之否江夏黄学曽
　　外録
　　瑚网云余有白阳大幅石塘图设色工致全学赵松雪不独纵横二米间也
　　陈复甫山水并题
　　何防寻髙隠云山入望賖水邉林阙里茆屋是谁家烟迷山下寺云动树中山一片朦胧景相看未拟还共歩緑桥畔放懐同和吟谁知白头叟来结野云心雨过小犹滴岚光翠不分繁烟起深树缥缈接归云陈白阳仿大痴笔并题【浅色山水】
　　树色揺空翠泉声落寒玉朅来肆幽讨中夜自秉烛陈淳
　　道复山水并题【着色】
　　緑树藏烟霭霭青山过雨娟娟一幅蒲防髙挂十里荷花径穿
　　道复山水并题【水墨】
　　幽人去泛五湖船湖上青山隔暮烟红树白苹秋满目诗家生意迥无边
　　独坐船头理钓丝水清无防覔鳌鱼不如归向茅亭里下个工夫饱读书
　　陈复甫老圃秋容图并题【浅色大幅汪氏鍳藏】
　　嘉靖乙酉春仲望后恒斋以此纸索图谈及石田先生尝作老圃秋容葢欲余彷佛之也图毕漫记白阳山人陈淳【孹窠书欵】
　　白阳山水
　　出门大江横银涛数千顷仙子御轻颷环佩摇虚影中宵月无光天地氷壶静轻盈何所之飞梦西湖冷王延陵题
　　道复杏花双燕图并题
　　杏花经雨湿燕子逐风斜一江南景幽人自念家白阳山人菊花竹石图并题【中幅】
　　近水人家觉倍清篱边花竹甚分明笔牀茶灶却闗情堪叹光隂真倐忽任敎人事尽纵横往来荣辱底须惊右调浣溪沙
　　陈白阳折枝花图并题卷
　　与造物防【书卷首】
　　兴庆池东艶沈香亭北妆清平有佳调永夜奉君王【牡丹】东风破娇靥红雨湿开花春满秦川棹渔郎嫌路賖【桃花】花事已零落辛夷独盛开紫苞含玉瓣翠叶带新开【木笔】紫肉破新粉青绶有余馥美人何飘飖迢出楚谷【幽兰】昼永睡方足起来花照人朱缨蹙綘縠节事又重新【海棠】玉质称禅友脂膏比衞姜月中疑有影风际賸闻香【薝卜】沙河春雪尽海使忽西来带得名花种香生紫玉环【玫瑰】北堂无杂植幽砌着幽花翠叶翻罗带金茎结绮霞【萱花】秋风吹宿草白露浥娇花滴滴朱顔在相看亦自賖【秋棠】一入长门里秋衣只淡妆丹心应自许日夕向朝阳【秋葵】翠叶翦湘縠幽葩抽玉簮一枝对书幌坐久净尘心【玉簮】老桂含秋色天香散玉墀姮娥觧人意折赠最髙枝【桂花】叶舒犀甲厚花吐鹤头丹不逐东风艶偏冝带雪看【山茶】不见姑射久惊看緑蕚华雪消春未老独立粉墙斜【緑蕚】白阳山人陈道复写
　　道复梅图并题
　　竹篱巴外野梅香带雪分来入醉乡纸帐独眠春自在漫劳车马笑人忙
　　梅花得意先羣芳雪后追寻笑我忙折取一枝悬竹杖归来随路有清香
　　陈复甫桃枝图并题
　　红粉低垂玉一枝佳人倚醉曲栏时春来有待消残恨慿仗东风莫浪吹白阳山人陈淳
　　陈白阳玫瑰图并题
　　暖风吹酒玉顔酡宛转轻柔压绣罗一笑嫣然真自拟太真扶醉欲如何
　　簇树朱花鬭晓妆满庭龙麝一时香佳人睡起浑无事折得繁英叠防囊
　　春尽沙河雪未回一枝红玉意徘汉家已进榴花艶此种新从番使来　道复画并题
　　复甫秋海棠图并题
　　翠叶纷披花满枝风前袅袅学低垂墙根昨夜开无数谁説秋来少艶姿道复作于五湖田舍
　　陈白阳薜茘园图
　　深读太傅王公志震泽称两洞庭之胜往嵗举进士与今侍读徐先生子容爲同年先生西洞庭人也太傅公之言曰西山之起甲科实自子容始夫山水之胜泄之乎人髙贤之以声光垂世也建置经位心目之所及则山益髙水益深景益清逺造化之巧所不能与者又托之乎人若徐氏之于洞庭洞庭之有薜茘园是园之广凡数畆地产薜茘因以名园云园之景凡十有三曰思乐堂曰石假山曰荷池曰水鉴楼曰风竹轩曰蕉石亭曰观耕台曰蔷薇洞曰栢屏曰留月峰曰通泠桥曰花源四时朝暮之变态无穷而髙下离立足以当欣赏而防髙明可谓胜矣正徳十二年十月之吉赐进士出身翰林院编脩文林郎经筵国史官上海陆深谨记【按后题十三景内所谓钓矶者记中误失之徐子容名缙】
　　薜茘园辞【内亦遗栢屏】
　　爲山兮既仞爲池亦寻宛水石兮斯在昔之人兮此心水汪汪兮石磊磊嗟伊人兮不待堂既构兮像悬我山岳兮池海　思乐堂
　　屹有峰兮湖之中水石际兮丛丛彼日夕兮浪以风于我石兮撞舂倚兹望兮南东维此池兮此峯峰之下兮湖通盍往观兮焉从善齐物兮若翁假山
　　楼吾俯兮清流流之涯兮幽幽日徘徊兮延伫将舍此兮焉求　水鉴楼
　　庭翛翛兮踈竹回岩风兮鸣玉轩我倚兮无言羌独歌兮淇澳　风竹轩
　　蕉披披兮石矗矗纷满亭兮芳菉芳菉兮柰何懐佳人兮蹉跎　蕉石亭
　　台登登兮山上田畇畇兮山下穑日力兮君欣君复闵兮农之苦　观耕台
　　菉叶兮朱英洞窈窕兮若房怅青春兮迟暮犹有寄兮余芳　蔷薇洞
　　采采兮荷花西之渚兮东涯水天风兮香逺淹中洲兮日斜　荷池
　　月明兮峰景既东兮复西指佳期兮夕骋扣环窦兮栖栖　留月峰
　　涧将断兮有石下潺湲兮玉声歩既度兮返顾予焉知兮何情　通泠桥
　　武陵胡然兮震泽隈花与水兮沿复洄怅寻源兮不见见水流兮花开　花源
　　有石兮水濵俯幽藻兮青苹鱼鳞鳞兮迎予梦烟月兮千春　钓矶
　　正徳己卯九月望后五日二泉邵寳书于惠山之松风阁
　　咏薜茘园
　　思乐堂
　　肯堂钦古训修祀报前功酌泂歌行潦采苹遵召风
　　假山
　　磊竒成我山云气遽袅袅尺水即溟渤拳石是蓬岛
　　水鉴楼
　　风吹池萍开天空水如镜幽人时凭阑下看行云影
　　风竹轩
　　吾轩自有竹暑月常寒声山静无风时满林空翠生
　　蕉石亭
　　看石忽有诗攀蕉书其上夜来雨打叶惊闻金石响
　　观耕台
　　洞庭有兴云太湖无落波登台问农者不勤将谓何
　　蔷薇洞
　　洞口蔷薇宻石花压云湿晓采枝上露不知鹤飞出
　　荷池
　　山风吹水香脱巾池上坐盈盈千嵗飞上荷叶卧
　　栢屏
　　堂堂千尺材爲屏忽屈曲终抱凌云情不改嵗寒緑
　　留月峰
　　峰竒自成窍似月非有心月来尔何意徘光与深
　　通泠桥
　　雨通厓水响石梁袅山磵晴天挂一虹溪断云不断
　　花源
　　落英泛流水防防如飘霞爲有问津者不敢种桃花
　　钓矶
　　矶根浸寒水细草緑如发夜鱼不受饵石上坐秋月
　　北郡李梦阳
　　抗楹临清池防牗面层岛几筵列俎豆周除艺花草贤哉肯堂嗣缅彼作室考　思乐堂
　　采石湖中央爲山湖上曲云生牕里岫竹覆阶下谷万壑空荡胸九仞迥在目　假山
　　池开影层榭袅袅千尺映鉴止百物停澄思万感定何必寻匡庐照胆扳石镜　水鉴楼
　　丛竹罗轩中回风一萧森緑水贮瑶彩青岑流玉音娟娟翠防女泠泠朱弦琴　风竹轩
　　种蕉覆山石幽意助遐敞风院落夏隂雨檐送秋响迷鹿悟真梦书叶岂虚奨　蕉石亭
　　亭亭山上台阪阪山下田緑蓑屯宿雨春犂破新烟劳劳车马客安知沮溺贤　观耕台
　　蔷薇绕薜洞丹葩结青蔓萦烟翠乱袅露红逾烂懽防忘日夕娱逰在春旦　蔷薇洞
　　覆水荷叶暗出水菡萏长风翻翠葢倚日照云锦张齐声江南弄独和渌水章　荷池
　　结栢爲门屏盘条翠如织苍然烟雾里讵改风霜色日夕不垂帷嵗寒未相识　栢屏
　　云赛像月窟始识中峰竒团圆挂蟾影珑映蛾眉倾崖光不侧长攀丛桂枝　留月峰
　　山根坼断崖独石袅垂梁泉源防呜雨波澜遡风炎天拂枕簟触石聆笙簧　通泠桥
　　盘盘垂钓石宛宛【阙】池隅翳荷窥浴鹭牵藻引逰鱼试询渊上叹何似临池娱　钓矶
　　池源通中湖流水浮飘花窈窕泛朝日潺湲弄明霞倘逢渔舟入得访秦人家　花源　汝南何景明
　　思乐堂
　　久家湖山上觧揽湖山竒先君奉亲地堂构开洪基慨昔未尽乐贻今无穷思伤心夜台日不照春园枝
　　假山
　　湖山七十二朶朶青芙蓉讵意山中园尽纳湖上峰雕锼脱斧撇捩腾蛟龙方蓬路缥缈俗子焉能从
　　水鉴楼
　　清池若明镜照见池上楼开帘对秋月影动紫绮裘海中金银阙毛骨寒凝秋莫作弹剑舞夜久惊潜虬
　　风竹轩
　　幽轩绕丛竹四壁风凄清端居不出戸日夕闻秋声炎火洒氷雪虚谷张韶英尘氛自相逺独醒非我情
　　蕉石亭
　　怪石如笔格上植蕉叶清黯然太古色得尔増娉婷欲携一斗墨叶底书黄庭拂石更盘薄风雨秋防
　　观耕台
　　防雨开青春田家事东作晓起临平台遂就农父约鞭牛莫鞭腹束草莫觧缚腹裂伤神明草散滋蔓恶
　　蔷薇洞
　　百丈蔷薇枝缭绕成洞房宻叶翠帷重秾花红锦张对坐览六博不知朱夏长香云落衣袂一月留余芳
　　荷池
　　红莲日相鲜白莲色如故秾花多改移澹泊蠲外慕众人爱顔色君子乐贞素荡舟古池隂日暮独延伫
　　栢屏
　　壁立青玉屏下见古栢根乃知嵗寒叶郁作苍云屯贞姿洗霜雪老气横乾坤名园非此种谁可当君门
　　留月峰
　　明月出海底挂向瑚枝玉镜飞不去中宵光陆离满持洞庭酒长歌谪仙辞风吹桂花影歴乱飜金巵
　　通泠桥
　　横溪断山麓危梁驾云径飞雨鸣寒泉泠泠落清听荘生濠上逰孙老天台兴无劳千里求即此托相赠
　　花源
　　灵源出山逺曲流通溪斜春波自何来往往浮桃花我闻林屋岩中隐古洪厓遡流一相见共尔希飡霞
　　钓矶
　　子陵隠严瀬吕望栖磻溪龙潜抱云雾虎变虹霓徐君一片石乃在震泽西功成拂衣去名与二公齐
　　姑苏顾璘
　　思乐堂
　　百年行乐地基构得文孙未觉风流逺居然謦咳存寒晖衰草色春雨旧苔防手种双槐树清隂已覆门
　　假山
　　近割包山巧冥搜笠泽竒晴通玉女小石自仇池不假湍沙水聊歌桂树枝百年行乐地春雨起遐思
　　水鉴楼
　　髙楼凌万象正俯曲池端画栋浮晴藻风帘泻急湍秋容千丈碧天影一规寒落日相涵照依依十二栏
　　风竹轩
　　清真子猷室触目总琳琅隠几四檐雨开樽五月凉琐晴送影金粉细吟香楚调无人防鸣箫引鳯凰
　　蕉石亭
　　春苔封白石风叶展寒蕉院静浮苍岛虚拂翠翘空山歌细细踈雨听萧萧尊酒亭上相看独逺嚣
　　观耕台
　　筑台临野外髙防见畊耘春暖一犂雨秋成万顷云闲能歌嵗稔静足念农勤陶令非能稼相看意自欣
　　蔷薇洞
　　天台何防是近不出家庭春尽花争发山深洞不扃晴褰紫丝帐暖压锦云屏闲吟谪仙句祗觉思冥冥
　　荷池
　　緑冒小池平凉云万葢倾细香浮露气踈雨占秋声巢叶真戯凌隂鱼自惊芙蓉濯秋水欲折已愁生
　　留月峰
　　谁穴仇池石分明片月苍虚涵万象影常占九秋光玉女懐寒镜苍龙吐夜芒金风日夕至桂子静吟香
　　栢屏
　　古栢难爲用苍龙且屈蟠稍从人束缚不逐世摧残劲节冝籓屏深盟有嵗寒固应霜雪后不复羡花栏
　　通泠桥
　　断岸水融融飞桥絶水中不容方轨度潜与五湖通踈雨响璚佩漱澜卧玉虹使君真长者小试济川功
　　花源
　　何防碧桃雨飞花渺去津山中自流水物外有长春路转才通棹云深不见人洞天曽不逺或有避秦民
　　钓矶
　　髙士投竿防临清有钓矶寒潮洗尘迹春雨上苔衣静与鸟相狎坐看云不归闲遯有佳意不爲鳜鱼肥
　　长洲文征明
　　思乐堂
　　胜絶存朱拱因懐令徳遗开堂祗杖屦入室想光仪图史贻谋逺湖山发兴竒落成非不亟留待后人爲
　　石假山
　　震泽残山外嶙峋尔亦竒云根移不断藓壁去常辞短竹烦相媚交藤恐见欺大观寰宇足幽赏一拳宜
　　水鉴楼
　　楼居临沼沚情景两悠然俯鉴一水中涵万象天鱼行朱槛下人立碧波前可是玉堂署能追剡曲川
　　风竹轩
　　鳯鸟栖不定琳琅时一鸣披残帙乱洒石素琴清世外烦襟涤林间暑气平昔贤多旷逹千古剰髙名
　　蕉石亭
　　怪石崚嶒白山蕉緑更翩盘根深共结入罅巧相妍梦觉清隂覆书成翠色鲜寸心犹未展雅素独君怜
　　观耕堂
　　园亭意不极逺兴忽然开沃野晴多旷春风绿又回老翁分耦去小妇荷锄来爲尔懐沮溺因怜济世才
　　蔷薇洞
　　旭日繁朝景星葩粲晓英闲神纷莫辨流态絶多情隂洞呈顔色芳春借宠荣相怜惟谢朓风蕋寄新声
　　荷池
　　水榭防薫动清香暗自通娟娟欣并蒂歴歴间深丛楚客留新制呉姬妒冶容雨防方日夕潇洒玉池中
　　栢屏
　　古栢层霄立寒屏捧露开坐看青障合时见绿云回宻干风霜注重隂鹳鹤来生怜苍翠好持此谢寒梅
　　留月峰
　　中峰竒絶防窦月突然留谷响声先应岩虚白自浮影斜如望满光射若探幽莫漫惊神女探珠夜出逰
　　通泠桥
　　曲涧鸣寒玉涓涓雨后闻细流萦碧藻逺注湿青云迳转沿花出溪回触石分澄心无俗虑洗耳净尘氛
　　花源
　　出泽凝香逺浮堦决溜迟不须穿虎豹径可汲清漪胜地开灵脉浸滛泛曲池纎纎余宿润黙黙助春姿
　　钓矶
　　钓石平如掌临渊意有余藻含香饵润波泛碧纶舒逺意聊观物闲情岂羡鱼因懐渭濵叟富贵有先书
　　维杨朱应登
　　思乐堂
　　徂谢迫遄期悠邈成今昔平生行乐地徬徨覩遗迹寒颷起危舘曙露依幽石象设常如存神逰眇安适
　　石假山
　　君家洞庭畔犹嫌去山逺园隈搆石岫林际开云巘迤逦带华池﨑岖入层苑不载扁舟来临流讵能返
　　水鉴楼
　　可怜池上楼俯映池中水防缀画难成分明镜相似云移芰荷下鱼戯房栊里素景一披离知有薇风起
　　风竹轩
　　琅玕倚易折翠羽纷难拾幽人最惆怅揽衣空伫立绿竹自便娟复值防风集暝色飒将寒秋声辍还急
　　蕉石亭
　　芳草如翠幄亭亭冒岩阿丹梯承晚映碧涧写秋柯日入烟雾满夜来风雨多预愁霜霰至爲乐恐蹉跎
　　观耕台
　　东菑及农节髙台试登陟町畽路逶迤陂塘水纡直歴歴原上耕依依陇间食虽无耒耜劳端居增叹息
　　蔷薇洞
　　洞口蔷树春来冉冉红停舟绿水曲携酒防云中穿林入窈窕牵叶望玲珑祗谓跻攀尽去去转难穷
　　荷池
　　临池放兰枻防处花相属霞水互参差香风时断续上着绣羽乱下睇文鱼逐日莫未归来聊就舟中宿
　　栢屏
　　何时别陵上移根来后庭柔条写峰势总叶学山形白雪不改绿防云相对青无劳六岭侧凌虚抟翠屏
　　留月峰
　　隂崖抱嵌窦侧景如明月玉气夜逾妍珠光朝未灭云归晕正满雾上轮初缺西园防客防临玩情无辍
　　通泠桥
　　隔崦闻秋籁行寻窥碧山雨过沙岸曲泉吐石渠间云深乍淅沥风起更潺湲縁源兴无极日夕未能还
　　花源
　　曲水写珍池盈盈送红蕚朝来湖上雨吹此繁花落旖旎萦鱼藻徘徊逗兰薄含凄眺芳渚坐叹春销铄
　　钓矶
　　钓矶上斗折偃卧俯石濑曽云来目眦清波鉴衣带扪葛聊爲纶持荷还作葢髙情岂羡鱼逍遥在尘外
　　谯郡薛蕙
　　思乐堂前饶景色仙郎行处即清虚怪来触石飜成恨信有当年徐仲车　思乐堂
　　竒石何年出水濵峰峦结构俨如真寻常瞻拜非无意爲忆当时逺致人　石假山
　　积水秋来一镜平凴阑倒影太分明秪应宦辙多南北添得霜华两鬓生　水鉴楼
　　坐上吟诗増逸思檐前命酒动髙情知君对此意何限不独萧萧十畆声　风竹轩
　　怪石成峰堪阁笔青蕉似纸更宜书幽人习静心无累长日临池兴有余　蕉石亭
　　湖上青山山外田仙家种玉自年年登台试看开云力却爱乌犍不受鞭　观耕台
　　蔷薇洞口花如织洞里神仙天上还人世于今仰安石莫敎长自卧东山　蔷薇洞
　　荷花能红更能白荷叶如葢复如钱郎君欲听采莲曲试向西池夕照邉　荷池
　　山林种栢自幽事仙家结屏尤可怜何时携酒共深酌应得飞花到绮筵　栢屏
　　道州月岩天下竒君家月窦未应私他年共饮秋峰下乞与清光照酒巵　留月峰
　　天台石梁跨烟起鴈荡飞泉绕磵鸣雨余防杖独行防试听泠泠琴瑟声　通泠桥
　　石磵泠泠流碧水桃花片片泛青春渔郎莫信放舟入此地元非世上人　花源
　　山脚矶头日日来闲情真对水云开持竿不是求鱼者寄语沙鸥莫浪猜　钓矶　白沙景旸七十二峰浮五湖崦西山水赛蓬壶辋川金谷闻人说薜茘园中即画图　薜茘园
　　髙栋层轩势若飞夜台冥漠掩泉扉昔人行乐今人忆秪有空梁旧燕归　思乐堂
　　山生花石石成山幻出峰峦几牖间不是五丁神斧凿何縁三岛便跻攀　石假山
　　空明池水映朱楼秦女吹箫在上头夜半素娥开寳匣一轮明月挂中秋　水鉴楼
　　仙家轩舘极清幽踈竹千竿翠欲流自有冷风驱郁暑翻疑长夏似深秋　风竹轩
　　太湖花石玉玲珑更爱芭蕉弄晚风坐久一亭云影乱绿隂浮动酒杯中　蕉石亭
　　绿墅风和暑气清东菑农作喜新晴食力岂慙徐孺子登台亲课陇头耕　观耕台
　　宻叶繁枝结洞房万红千紫鬭春妆莫敎一日无歌舞锦绣丛中醉几塲　蔷薇洞
　　草阁隂隂俯碧沙清池绿水出莲花风欹翠葢飜珠露日射红衣晕防霞　荷池
　　编蓬爲戸栢爲屏黛色苍苍四序清蒋迳不除无客到闭门终日草经　栢屏
　　峰形如月影参差雾縠氷轮隠半规不用班姬将扇比秪疑张尹画蛾眉　留月峰
　　泠泠山磵响松风絶壑云深一径通此去赤城知不逺石梁天上挂飞虹　通泠桥
　　春尽清溪泛落花中湖别自有烟霞武陵未必如西崦鸡犬桑麻邑万家　花源
　　片石湖心作钓矶投竿终日坐忘归得鱼沽酒矶头醉卧看青天白鹭飞　钓矶　后学袁袠谨书于逍遥逰
　　陆师道
　　陆子传松林髙士图并题【纸本小挂幅】
　　清风松下来泠然充两耳安坐不爲动明月凉如水白云杳无声万籁从此起师道
　　爱此青松间遗音寻太古惜无知音人空林谁与伍携琴坐松下不弹自挥麈文嘉题
　　五粒松含万壑声青山隠隠日初沈那知今古兴亡事尽入幽人手底琴顾徳育
　　晚风初起飒如秋千尺长松翠欲流纱帽葛衣凉似水不须箕踞与科头徐士义题
　　陆五湖秋山携卷图并题【挂幅嘉禾汪氏藏】
　　红尘扰扰满人间十日应无一日闲羡却茂林苍壁下独携书卷对青山嘉靖甲辰腊日师道作
　　陆尚寳云松图并题
　　写松青云里佳色蔼成暮松作不老枝人比长年数孙克
　　孙雪居竹图并题
　　一片潇湘翠若浮数竿萧瑟倚寒流何人覔得西下六月闲听风雨秋爲懐荆汪丈写雪居孙克
　　外録
　　瑚网云此赠余大父者又有椿萱芝石图爲夀
　　陆　治
　　陆叔平天香书屋图并题
　　五领秋青瘴欲消尉陀城外琐岧嶤金鹅油暖花争发玉兎宫寒叶未凋明月自吹灵隠粟白云谁诵小山謡天香莫怪夸君采曽蹑仙人上汉桥陆治
　　陆包山雪后赠友图并题
　　雪深一尺强堂阶尽埋没赤脚踏层氷诛茅覆庭植笑杀灶下侬耽竒甚成僻　雪后作此爲友人易薪覆花漫题俚语陆治
　　叔平山水并题【二幅】
　　万宇结青莲一柱三江合日月先到扉烟霞迟明发变化生雨云恍惚见开合泠然觉理顾问不能答阳城陆治
　　林卧忽经载相随惟白云芳隂闲度影驯鸟狎成羣擕席山仍合裁杯月自分何能同调者相与弄天文包山子包山子春城叠嶂图并题
　　西来叠嶂拥春城出郭徐看岛屿明极目遐瞻青未了侧身髙俯绿初平晴峦云净空潭影长谷风踈散鸟声笑拂当年题胜防青山留得饮中名嘉靖壬子仲夏包山陆治
　　陆叔平疎林峰谷图并题
　　天朗秋髙风气清虚疑逺籁动疎林凭阑极目俯千里把酒澄懐时一吟淡暎逺峰冝落日倦依长谷想归禽图南正好搏双翼脱骨逍遥违素心陆治
　　叔平仿大痴山水并题
　　鸡声茆屋午霭霭墟烟白市散人迹稀山空翠犹滴陆包山春意图并题
　　骏马绣障泥红尘扑四蹄归时何太急日照杏花西包山秋思图并题
　　千山秋寂寂万木叶萧萧诗思谁能领归鞭人过桥陆叔平石湖雪图并题
　　石湖一夜雪朱扉暎玉开无人赋黄竹惟见越王台叔平烹茶图并题
　　茗碗月团新破竹炉活火初燃门外全无酒债山中惟有茶烟陆治
　　陆包山天池仙舘图并题【汪氏鉴藏】
　　采真瑶岛学餐霞洗髓天池炼嵗华还指西峰青可揽彩云和露拥仙家
　　叔平杏花白头翁图并题【汪氏鍳藏】
　　翠幕羁狂性闻俦每独惊风云徒长翼霄汉正悬情不识上林好还同出谷鸣翛翛头上羽疑是伴愁生　右壬午在陈湖舘中作回首已五十二年矣陆治
　　山禽只恐春狼藉恨向东风愁白头壬申秋仲陈柱题
　　包山沙暖睡鸳鸯图并题
　　匹鸟本来双交栖情自香日髙春正暖天逺昼偏长懒性迷花醉惊魂逐絮狂不知憨态剧烟水逝茫茫陆叔平锦浪鸂图并题
　　池上交花镜里妆韶华辉暎彩鸳鸯风前湛露蒙蒙湿溅入仪毛锦浪香包山陆治
　　包山松枝喜鹊图并题
　　春风海屋开华宴手缚苍龙到席前乗子西池问王母桑田沧海定何年包山陆治
　　包山子粉红茶花练雀图并题
　　舌冷风前鸟心香雨后花美人初睡起含笑隔纱叔平雏黄花影图并题【汪氏鉴藏】
　　风掉紫薇落雨催青蕨齐山春梦熟嘱尔莫轻啼包山子画并题【凡十二幅】
　　绣壁摩空落日低遥攀木末听天鸡奔流触石飞晴雪倒挂悬崕万仞梯
　　踈林暎雪见江峰万叠横奔走玉龙况是晴光开晚照落霞酣叶锦玲珑
　　雪积溪桥行路难蔽天楼阁锁重峦长途日暮西风急犹爲梅花勒马看
　　松下寒泉落翠隂坐来长日澹心溪头定是仙源路开遍桃花正可寻嘉靖戊申八月既望包山陆治花边何防酒家邨竹阁沈隂半掩云满地夕阳山径仄樵歌隔坞水中闻
　　叠翠岧嶤倚碧空青娥髙髻出瑶宫防风忽动前溪影山舘盘云舞镜中
　　一川落影明霞色万里苍茫错锦红镜里乾坤乍明灭疎林遥岛尽秋空
　　翠壁飞泉下急湍谿亭草阁镜中悬枫林如锦凭栏外一片晴峰鏁澹烟
　　匝坞连坡十里浓緑隂深防小桥通平冈宛转仙家近云复山重何处逢
　　緑树敷隂翠荇香扁舟十里下横塘白鸥飞去青山暮落日唱歌烟水长
　　山斋髙控悬苍壁自有芳云时卷舒百尺水帘遮不断月明空负夜牕虚
　　晴岚云净空潭影长谷风疎散鸟声笑拂当年醉题处青山留得饮中名
　　包山山水并题
　　慿江絶地芙蓉起飞阁攅空玉蝀斜席上山河虚万里掌中指防十洲花包山陆治画并题
　　緑树沈沈翠蔼浮遥山雨过白云收江深草阁销烦暑静倚虚栏听急流钱谷题
　　叔平画并题
　　离离枫色动髙秋逺黛横空一抹浮我欲舲任超忽浩歌沿月卧沧洲包山居士
　　罢钓吹芦管江风袅髩丝此声人不解惟有白鸥知西村题
　　陆叔平桃源图并题
　　树树桃花春雨香武陵何防问渔郎湖山表里如图画洞口烟霞天一方
　　包山子赠筠如画并题
　　淇上琅玕落防清影消墨碍万縁轻他时五蕴俱亡后赤脚风梢顶上行包山陆治爲筠如禅师作
　　陆包山红白牡丹图并题
　　芳园烂熳百花枝白白红红各有时冶叶娼条均造化和风甘雨入华滋老夫观物逍遥地小笔分春窃弄私日日不妨偷展卷扰人蜂蝶竟何如
　　包山緑牡丹图并题【汪氏鉴藏】
　　新裁鲁缟窃青蓝幻出宫妆别様看髩妥湘云浑莫辨脂凝猗竹映姿寒若从帝子当华防好向秦楼并倚阑纵有年新协律谁将清调曲中弹
　　叔平西府海棠图并题
　　翠羽朱钿虢国妆晓来新沐露华香何如马上东风面蹴踘归来帝子旁包山陆治
　　东风吹堕胭脂泪散作妖花一树丹可柰五更清梦断杜鹃声歇雨丝寒陈履端题
　　锦城二月剪春霞斜倚东风酒力賖舞罢昭阳人不见新妆轻亸碧蝉纱顾闻题
　　包山梅花图并题
　　梦转罗浮月二更夜寒风力损花神不禁羌笛邻家起吹落庭前几片春
　　陆叔平海棠图并题
　　明妃扶醉打毬囬斜倚东风笑未开仙仗欲临鱼钥啓六宫齐拥綘纱来
　　叔平蛱蝶花图并题
　　蛱蝶枝头逢蛱蝶相看应是此花身金屏合舞俱迷酒锦拍吹香总近人
　　陆包山黄蔷薇图并题
　　轻韶和露染新黄醉日含风暗度香最是月明新雨后一番膏沐一番妆
　　叔平玫瑰花图并题
　　翠羽成丛玉作花露杯香防紫流霞只愁一笑倾阳蔡况説相逢衞玠车
　　陆叔平芙蓉图并题
　　交颈鸳鸯并蒂花碧江相映锦成霞天南水尽云无际管领秋光一鴈斜
　　包山玉簮花图并题
　　碧叶团隂约素英何如寳髻玉钗横当年化作双飞燕犹是钗儿未死情
　　叔平葡萄图并题
　　一架琅玕翠蔓长秋风吹露压银牀珠影光寒凝玉液氷盘香细绽瑶浆
　　陆包山丫兰图并题
　　客有赠我丫兰开有竒花与凭虚无日不赏酒次随其品质防意处乃即赋之积成八絶因图以爲赠嘉靖甲子七夕包山治
　　尝闻东海仙崖种若个分携西畹香细数花枝参造化却因竒偶辨隂阳　其花出自广南两义一花各成竒偶
　　不与秋兰并九英仙葩二八自天成祗縁无力禁香重幻作防支驾玉茎　毎茎十六花花各一义
　　新裁鲁缟袗秋衣肌骨氷瑛酒晕防独立嫣然风自举低回翻学舞容玑　心带防红迎风舞动
　　亭亭浴露立西清淡薄秋容幻态轻独有檀心禁不得一庭香思动蜂婴　直干玉立露下犹香
　　玉防棱棱应节分枝枝柔玉纫香云凝妆拟待三更月露染生绡六幅裙　花枝应节六叶丛生
　　方宜轻翼窃青黄制得霓裳称淡妆香抱幽懐娇不语含情浑欲待迎将　瓣若轻绡防带青黄
　　琼干氷义蘂玉容缃枝香魄引玲珑分明月下归环佩恍似罗浮梦里逢　弱带下垂花英若佩
　　三尺丰标髙髻妆两行钗玉一匳香朝朝拟待烟屏展徐揽轻罗上画堂　叶过三尺花多晓发左右平分外録
　　瑚网云余初得一幅细入者是此复得一幅冩意者诗只六首起句云广东梁中舍遗我
　　陆叔平爲事茗写夀图
　　外録
　　书画舫云叔平曽爲亊茗冩夀图布景尤异落笔精防以较生平漫兴之作真天渊矣此本今在陈氏
　　陆包山茗外幽赏图并题【绢夲小挂幅青緑云山涧泉奔防林间逸士瀹茗髙论】
　　茗外寄幽赏琴中饶濮音一音洒毛骨万象开灵襟蚓窍战水火月团破璆琳余音与遗味优矣澹心包山陆治
　　草緑江南兴已催月团今复试新裁知君再着春山屐虎阜冈头带雨来　嘉靖壬子友人携琴过访试雨前茶作此后二十三年早春复与同试陆羽泉重题乃万厯乙亥三月三日也而余已八丙七辰矣书此以纪嵗月陆治识
　　陆叔平春和众芳图并题【绢夲中挂幅淡色丘壑静嘉花树明媚山楼松迳人物悠然洞口停舟髣髴桃源之境】
　　春和众芳啓风尘复靖嘉华景与时防欢悰情弥加心逺地亦偏邱园贲幽遐闲门闭白日中有桃源花清时谢簮组朱顔注丹砂豳风啓春筵庭除茁兰芽白华蔼玉树緑酒倾流霞素心多至人觞咏成天葩欵欵继晨夕悠悠迈年华道在惟所敦期颐安有涯嘉靖丁巳元旦后学陆治题上阳湖先生
　　钱　谷
　　钱磬室梅花钟馗图
　　【款书】庚午腊月廿又四日冩钱谷
　　英风葢世正气近真民间柱石先朝直臣虹飞寳剑邪不敢临百千妖厉化爲空尘悟因弟子賛
　　钱叔寳樊川诗意图并题【入细青绿山水汪氏鉴藏】
　　南陵水面漫悠悠风紧云轻欲变秋正是客心孤迥防谁家红袖倚髙楼己丑冬十一月既望写樊川诗意钱谷
　　右樊川诗意宋顾大中曽于南陵廵捕司舫子卧屏上画此诗意而人不知其名未甚赏誉后爲人具眼者窃去乃更叹息磬室因仿其意作此遂爲精絶天啓辛酉春汤玉林共文氏万壑松风持来俱有顾砚山印记余家玉镶椰盂亦镌砚山山房愚父子遂得二画与盂供一室恍身在顾氏玉舘不独樊川诗意也汪砢玉识
　　磬室蚕桑图【汪氏鉴藏】
　　【款书】甲寅二月十日冩钱谷
　　夜被深功藏蠢动碧筐火暖起眠时题诗劝尔加餐叶四月呉民要买丝文嘉
　　春到柔桑叶渐肥倾筐髙叠露华归金刀切罢蚕眠起翘首迎人似诉饥彭年
　　钱叔寳秋山髙隠图【纸夲水墨小幅】
　　之罘先生与先君子交最久最昵此画在荡口舟中所作忘记嵗月欵识今先生仲君养诚兄携以示余乞识其真余小子敢于佛头上着粪耶此画细宻初非潦草思致深逺歩武衡翁全非本色第今耳学辈动以无款爲歉百方覔彷佛赝书者补其名真本有之大爲之防污政不知唐宋名笔何尝有款南宋马逺父子于竹根石隙细书小字俾快覩者一时不可得至于松雪大痴始滥觞云耳即先君子此画模索可知即无款将属之何人哉养诚兄幸善藏之勿轻示耳学俗子可也万厯庚申仲秋廿二日允治题
　　呉门顾元方氏家藏
　　项元汴
　　项子京荆筠图并题卷
　　荆筠图　乙丑秋七月王穉登书
　　入林聼击竹选地静班荆　龙渊慧空上人持素索余绘荆筠图爲友人世贤汪君而徴其别号者遂并题一聮以呈手眼云墨林项元汴写于撄宁庵
　　余家季父画兰竹树石颇妙絶至山水间亦佳胜然求完璧甚难惟此卷墨气笔法俱自有神当入元镇孟端堂奥矣是或縁慧空上人之请而荆筠翩翩典雅足可重之谓耶荆筠其寳之万厯癸巳八月朔日项徳裕识
　　芳洲一水长种竹绕沧浪不雨朝常暝非烟夏亦凉采枝爲杖紫裁箨置冠黄试待花成实青冥下鳯凰伯谷王穉登
　　怜君防笔寄沧洲烟雨潇潇满纸秋何日当擕葛陂杖御风还作渭川逰凌虚张鳯翼
　　翠葆揺风鳯尾分秋声万斛隔闻庭除石友兼花客日日相看对此君呉门周善继
　　萧萧风雨满沧洲帝子凌霄玉佩秋云散楚天今夜月田君好共此君逰神卿蒋元龙
　　一派湖州画里诗娟娟风篠两三枝今朝汶水防前雨正是龙孙长箨时董其昌【此诗见白阳画册今朝作朝来】先子爱荆字世贤别号荆筠山人弱冠时与慧空慧鉴大洲竹堂定湖诸方外逰同识子京公是卷其初购之者也后更求子京作爱荆图仿赵伯驹成青绿山水款云墨林子项元汴爲孝友汪君写不知者俱疑非子京本色焉万厯丁未夏华亭蒋神卿过访留款三宿临别次伯起韵题卷至丁巳春董太史宰来吾家鉴赏书画亦题卷后数十年间得诸名流爲先子増重诚快亊也不意崇祯戊辰春遭内外艰营殡事典质古玩是卷并周服卿号图被友人强作媵物爱荆图爲盛氏所覩竟蹈前辙未几余力索兹轴归歴癸未初夏凡十六载矣此友忽持二卷来欲易余唐六如山水姚云东画菜及六几双绣帨余与儿渊惟其意而莫违遂复还旧观庻不致平泉失守遗憾千古防防中或亦禅寂诸老宿之力欤龙惕子汪砢玉识于韵石斋
　　墨林畵并题
　　磴转悬崖石松声杂涧淙
　　香严居士画并题
　　石路少经过山云自来去爲问髙人居更在幽深防外録
　　瑚网云二幅久在凝霞阁先君与项氏兰台暨长公酉山相善并仿梅道人洞庭渔父墨荷兰石及所书髙士传俱遗之余爲友人乞去者不少
　　项德新
　　项又新仿大痴山水并题
　　云过钓防峰疑吐石瞰桐江水自湾信手拈来竟谁是神游子久富春山仿大痴笔项徳新
　　复初墨竹图并题
　　桐隂洗砚墨生香又道清闲又道忙忙里闲情人不识一枝风篠破愁肠爲玉水兄写徳新
　　又新竹图并题【汪氏鉴藏】
　　兴到不知风起防自有秋声凑笔来
　　项复初墨梅图并题词
　　忆昔黄昏一枝清瘦有懐如隔但覻寒梢仍标冻蕋惯曽相识　去年折损低枝尚兀自敎人怜惜鹤氅寻踪蹇驴踏雪何须金勒　右未开
　　明珠斛量粉肥红绽欲试新妆晴日初烘多情含态漏泄馨香　一春消息难藏掩芳唇欲吐衷肠未许蜂知还嫌月缺倚遍回廊　右将开
　　琼脂匀搭酒晕香肌韶华一霎皎皎庭前低低墙外疎狂绕匝　晓牕对镜慵妆见翠羽嘈嘈轻压纎手簮花折枝惊起池塘睡鸭　右盛开
　　凋谢南枝雨凄风紧毎恨来迟水驿烟波夀阳娇頞一任纷披　还愁青子催期又早是羌笛声悲待等和万花俱后才信逢时　右开残
　　补之有梅花卷上有栁梢青四词予作此枝追和其韵似玉水兄郢正弟徳新
　　项又新墨荷图并题【焦墨浓淡成花叶是冩生中最得意之笔】
　　娇花迎露发翠葢逐风狂短櫂菱歌防清溪水殿香无痕秋水映帘栊翠葢轻柔弄晓风谁道江清能醒酒碧波终日照防红日华题又新画
　　外録
　　瑚网云项君复初爲墨林公第三子博雅好古翩翩文墨闲与余契厚有年毎过余斋头或趺梅根话月或跻松巅语风或移灯写石影或剪烛辨花色挥毫染素忘倦余亦时诣其读易堂出所藏书画玩好鉴赏不休意甚洽也不意癸亥冬日余自北还项君已谢人间世矣爲绎韵唁之云斗酒无从共论文廿年雅谊付斜曛黄金台去空还我白玉楼成竟召君诗卷曾题梅上月画图犹带竹边云堂留读易看多构莫叹人琴不再闻时展其小阮孔彰爲余作鸳社图念斯际正欲补绘未尽景致恨不即促之与墨荷诸幅俱留不朽佳迹可胜山阳之感
　　宋　旭
　　宋石门西方三圣逰戯园林图并题
　　无量夀佛势至观音众生慈父誓愿深应机广度悲智同心或逰池沼或戯园林随顺根器善诱规箴上智了逹中下沈吟再喻再摄咸使归钦一即一切万象森森一切即一互显互临长河酥酪大地黄金惟心惟佛过去来今天池发僧祖【即宋旭】
　　景西居士天台图【小幅】
　　【款书】万厯壬午腊月八日宋旭作
　　梦游同汝坐莓苔瀑布悬崖万丈来梦里瀑声还撼梦不知真个到天台　送编通逰天台作陈继儒
　　徐　渭
　　徐文长写生十二图并题卷【纸夲髙九寸长一丈六尺水墨写生十二笔气俊逸墨光鲜洁如见握管大呼时】
　　漱老墨谑【横书纸夲引首】鹏飞处人
　　一墨牡丹飞白竹
　　墨防娇姿小綘匀笺中亦足赏青春长安醉客鞾爲去踏沈香亭上尘
　　一杏花
　　道人懒爲着色物偶施小茜作嬉防人言杏花可摘卖挂向街头试买不
　　一荷花
　　肥甘座上不须查浓醴筵中可少茶鹅鸭街头差免俗镜湖大叶数茎花
　　一玉簮
　　老夫一扫秋园卉六片尖尖雪色流尽用邢州沙万斛未便琢出此搔头
　　一菊花
　　身世浑如拍海舟闗门累月不梳头东篱粉蝶闲来往看冩黄花过一秋
　　一芙蓉
　　荒沼芙蓉写一枝即令憔悴不胜姿文君卖酒成都日独立垆头无侍儿
　　一芭蕉
　　种芭元爱渌漪漪谁解将蕉染墨池我却胸中无五色肯令心手便相欺
　　一墨石水仙
　　自从生长到如今烟火何曽着一分湘水湘波接巫峡肯从峰上作行云
　　一梅花
　　曽闻饿倒王元章米换梅花照绢量花手虽低贫过尔绢量今到老文长
　　一玫瑰
　　洒墨爲花醉小楼甜香已觉入清喉何因摘向金陵去短橛长丁泛茗瓯
　　一山茶
　　闻道昆明池水东四时都赏寳珠红世味长秾不长久所贵鹤顶红雪中
　　一螺殻蒲草
　　真珠螺肉殻僊药虎须蒲
　　文长徐山人不特中郎以爲有明一人也当日沈青霞君曰自某某以后若干年不见有此人武进唐先生亦谓殆辈吾后今去山人八十八年矣山人尝自言吾书第一诗二文三畵四则花草竹石其旁溢者然余见三集逸稿及手钞散帙动多题句所云世间无事无三昧老来戏谑涂花卉又云不求形似求生趣根拨皆吾五指栽岂固如登州蜃楼邪此卷杏花玉簮菊水僊兰玫瑰花载三集荷独朶芙蓉浅色牡丹诗载逸稿余若梅花用元章换米事茶花用昆明事畧与集同而另爲一首芭蕉句差减于集虎须蒲止五言二句见钞本而集中有赋客强余画十六种花者有赋余作花十二种者皆七言古诗又有赋画百华卷与史甥题曰漱老谑墨者兹则冩十二种各题之而标以漱老墨谑别爲一卷而玉簮诗老人作老夫玫瑰诗画里看花不下楼作洒墨爲花醉小楼无因作何因小有同异文人渉笔往多类是于是书与诗与画具此矣文则备已未梓本行事详于自铭畸谱及陶袁两传宜考鉴也辛酉书示胜吉于漱藤阿重山玚【纸夲裴卷后】
　　王　问
　　王仲山听秋图并题【汪氏鉴蔵】
　　万木森森起翠涛一道悬泉如瀑布小桥尽日听秋声忘归迷却来时路仲山王问写
　　子裕山水并题【小挂幅】
　　幽泉未出山潜与元气结凄霏散爲云谷口薜衣湿王佥事俸鹤图并记
　　嘉靖戊申王仲子疏归寳界山闲居十四年矣一日偶坐松下忽有孤鹤从西南来集松顶鸣舞终日乃去谛视之乃予向所俸鹤哀其穷而纵之者予惟天地间物各欲自遂其性予昔俸之虽甚寳惜终非其性兹处海峤上下寥廓飞翔自如已无复人间世矣来集松顶岂有意故墟哉因图此书俸鹤田记于左俸鹤田旧名爰居处于鲁东门祀以太牢祀以钟鼔而爰居弗乐何也以己养飬之也然则鹤可俸乎有官则有俸鹤有官乎礼曰考其弓弩以上下其食鹤有职事乎其食可上下乎鹤产于青田翔于紫葢啄东海之鳞食钜野之粟时乗云气逰太虚凌倒景逍遥鸣舞于无何有之乡将偕鳯毛而献瑞齐鹏运以图南也今铩其羽内之栏中储田粟日给数合盛以甁盎漉以清泉而食之食则得矣吾见其循墙而走不胜悲也命童子纵之三月翅成鹤飞去仲山王问识
　　仲山木笔花图并题
　　中郎宅里花满庭辛夷花发玉分明素色幽香比君子谢家珍树何如此主人爱花世莫论酌酒邀宾夜未已十二栏干清露漙此花犹称月中看僊姝淡扫蛾眉细听彻玉箫骑白鸾归剔银灯写花影龙尾鳯翰幽事并髹几横披白雾绡春睡朦胧唤花醒仲山王问写于崇文舘
　　沈士兰
　　沈士兰凝霞阁图
　　【款书】甲午夏日爲爱荆先生写
　　城南髙阁枕湖头绣栭文珰映碧流石榻漫陈霞作幙湘帘半卷月爲钩敲诗午夜惊牛斗对客花朝罄鸬鸥不必然藜竒梦醒一声长啸落沧洲梅痴道人周履靖
　　日照君家近水楼层栌曲折宿烟收天香桂子当落霞影兰荪倒槛流壁上画图皆晋宋牀头彝鼎尽商周悬知闲夜茗铛暖岸帻端爲看月留元雅髙松声
　　莫谓幽栖逺市防知君心逸地应偏台空夕照禽声洽帘卷朝阳树色鲜四顾云霄新气象一屏图画旧山川翻嫌作赋悲王粲只合赓歌大有年野滨王复元
　　倔佹云起五湖东稽古幽欢曲槛中毎弄翠樽先月上暂拈碧篆忽霞蒙春城杨栁屏闲緑秋水芙蓉镜里红更有髙斋得清赏品题竒石兴无穷澄甫沈瀚
　　闻君髙阁市南头画栋朱甍曲槛幽昼信春风吹简帙夜容明月上帘钩仲宣此日空懐赋庾亮当年漫倚楼肯许一樽同笑傲贫家亦典骕骦裘存素叶应时
　　闻君饶逸兴依水筑岑楼卷朝霞胜牕披夜月幽登临无俗驾词赋尽名流余愧绳枢子闲时许暂逰耕岩散人王淑民
　　石隠称髙尚岑居逺俗氛檐前两湖水牕里一床云满壁惟图画充梁亦典坟只应诗酒客可与阁霞羣秋潭智舷







　　书画彚考卷五十九
<子部,艺术类,书画之属,式古堂书画汇考>
　　钦定四库全书
　　书畵彚考卷六十
　　刑部左侍郎卞永誉撰
　　畵三十
　　明
　　周之冕
　　周少谷爱荆图卷【图作山水服卿所絶少者】
　　爱荆图【王伯谷八分书引首】
　　爱尔田家连理枝相看应咏鸰诗悬知弟劝兄酬处伯氏吹壎仲氏篪张鳯翼似爱荆先生春风棠棣紫荆花酒满金樽花满霞相看好共宜男草应使君前席上夸王穉登似爱荆先生连理枝繁拂碧纱深深杯色映红霞何因钟得平生爱重感田家再合花陆士仁爲爱荆先生题隠几先生南郭居薫罏笔格伴琴书鸟声细碎话不了花面低徊笑欲舒竒石漱泉呈透漏古藤缠树挂盘纡小斋清秘多真赏何独荆枝爱有余汪爱荆先生博古大雅有云林金粟之风特表出之李日华
　　张龙章
　　张古塘爱荆图卷
　　爱荆图　休休居士申时行爲爱荆词丈书【行草书引首】
　　【欵书】万厯戊戌初夏日写似爱荆先生古呉张龙章柴门无俗驾客至坐班荆不信壎篪异时闻咏鸰爲爱荆先生题张鳯翼
　　庭前花发晓霞连露湿丁香紫玉鲜自遇田家兄弟后秾芳开处有人怜陈叔祼
　　庭中栽得红荆树翠叶离离长自花欲与壎篪同感慨至今珍重若田家呉门周善继
　　骀荡春光上翠防枝间累累缀芳菲愿如连理壎篪乐不爲风烟防紫衣长洲陆士仁
　　昔闻孝义属君家顷覩名图谁敢夸独歩徜徉堪作主幽然时对紫荆花梅墟周履靖
　　孙　枝
　　孙叔逹爱荆图卷
　　爱荆图【伯谷行书引首】
　　【欵书】辛丑仲春爲爱荆先生写孙枝
　　荆花日日好相依烂漫葳防胜紫防名树年年人共醉不妨佳客到荆扉王穉登爲爱荆先生题荆山一片玉无瑕温润从来君子夸山人执徳心相比岂止春庭一树花陆士仁爲爱荆先生题
　　外録
　　瑚网云卷内张伯起即书前诗后有赓题者未尽録
　　蒋　干
　　蒋虹桥临池合作图并识
　　夫书称魏晋画擅宋元此人人知之至于书中有畵畵中有书人岂易知哉徐道冲乃临池家而好绘事持真赏斋法帖命余仿临池合作图余愧非真画者第朝昏盘礴败笔盈簏年逾八旬粗知画道与书通耳三呉蒋干乙巳初夏识
　　丁云鹏
　　丁南羽三大士像【纸夲中挂幅水墨三大士相好荘严庭柏桫罗苍然交防】
　　【款书】乙巳夏日佛子丁云鹏敬写【书左角下】
　　丁圣华溪山烟霭图卷【纸本长丈许髙七寸水墨沙溆平逺林峦交错烟云中板桥茅屋参差隠见笔意直与仲圭盂端伯仲】
　　谿山烟霭【书图首】　壬辰献嵗人日写于泠然阁圣华居士云鹏【书图尾】
　　吴东生
　　呉中翰自韵子小影
　　【款书】万厯庚申花朝笔
　　心如止水背如断山挺若髙冈之松清若幽谷之兰家声可以映氷洁友谊可以缔嵗寒是将佩陆离之剑岂止戴进贤之冠者耶陈继儒题
　　是耶非耶千川一月非耶是耶银杯成雪如此气韵胡不寘诸岩壑之中苍茫独立瞻者知爲玉润而水空呉东俞彦賛
　　石有玉水有珠方颐伟度山海储行徐徐动于于春风泛襟兰气舒不佻不铦材徳俱是将爲造物者以滋以殖令之夷犹快怿于福泽中而莫之可圉竹懒李日华
　　夜光让莹止渊逊静丰下其仪我知义胜藻琼葩而见荣悦椿枝之髙暎伯玉近与手只浮溪逺将名竞且草以凌烟竚鴈王之题姓姚士粦【瑚网原本手只下注像露一手余鲜昆季八字】
　　莹然如玉湛然若水古貌文心恬澹素履口絶雌黄胷酣经史山泽茝兰庙廊簠簋亶其然乎恺悌君子社弟赵璞賛
　　防然自重自家珍友谊兼之学古人世上若当生李白安知君不作汪伦社僧智舷賛
　　丰其颐漱六艺之腴也艮其背载徳辉而承之也鼎彝竹素志千秋也浑尔圭角去尔城府饮人以和也潜矣而跃息矣而抟扶揺我终不敢谓子爲山泽之癯也珂雪李肇亨賛
　　豪逰南北徧友天下士而竒杰缔盟故君之度特广博综图史尚论古贤圣而物色商周故君之趣特髙阅厯世局至风云百变而闻见不惊故君之弢特渊于烁哉玉韫山辉而居则闲闲出则炳炳者乎社弟髙孟超题
　　昔钱镠镇呉越尊贤渴士使名画工二三十人在沿江号鸾手校尉伺北方士子流移来者咸写貌以闻择清俊富厚者用之胡岳方渡江画工以貌奏镠见之叹曰面有银光竒士也即时召见今武英秘史呉君东生爲先公及余传小照真三毫妙伎当今鸾尉也余时花甲半余眉公诸名宿尚品题太过迨丁卯东归公逺始知余之风云百变矣噫余非银光面安能应图索骏耶姑对影仰天而一笑古痴今迂尊拙人识于无营斋
　　李日华
　　李君实仿黄大痴山水并题【汪氏蔵】
　　石流有激湍溪鱼无满尺钩饵久不施持竿自标格竹懒仿子久富春山图并题卷
　　雪消春水动涵光冻栁垂枝未破黄不信沧江有诗句富春山下问渔郎竹懒写于澹然无营斋
　　李太仆仿梅道人笔意并题
　　溪山醒雨天地梦老夫狂吟唤未醒慿仗归来江上鹤浮云冲破见疎星积雨中仿梅道人日华
　　竹懒翁秋崖霜树图并题
　　松屋吹烟朝一缕自吟风雨重阳句意中景物落空寒防笔秋崖写霜树片云忽堕东阳堂收拾溪山入缣素瘦笻倚壁何所爲手削藤枝作谈麈日华
　　李君实云里渔竿图并题【挂幅浅着色】
　　矗天霞柱领东南漱雪飞来下急滩浑俗有时还逺俗直从云里弄渔竿癸亥收灯后作
　　竹懒翁画并题
　　春虫簌簌扑纱修竹庭前啼曙鸦昨夜空阶堕明月幽人惊起嗅梅花竹懒翁
　　李肇亨
　　李防嘉江干七树图
　　【款书】癸亥暮春爲玉水亲家写李肇亨
　　披来疑是竹林图落落人间几丈夫枝拂南天碍斗极影聮楚泽动江湖　昔董北苑有江干七树黄子久诸人皆爲之各出意态不必肖也今玉水拈爲画题余因爲咏之日华爲玉水亲家
　　李珂雪杉青送行图并题
　　叠鼓津亭晚浮槎霄汉长还应有清梦时一到沧浪癸亥初夏奉送玉水亲家北上李肇亨
　　珂雪双松芝石图并题
　　双擎晚翠停仙葆细浥幽香结紫芝弟肇亨奉夀玉翁姻兄
　　董其昌
　　董宰舟次城陵矶畵并题
　　画家以天地爲师其次山川爲师其次以古人爲师故有不读书万卷不行千里路不可爲畵之语又云天闲万马吾师也然非闲静无他好萦者不足语此噫是在吾辈勉之无望庸史矣乙巳六月舟次城陵矶写因临呉真人书其昌
　　思翁山居图并题
　　饥食松花渇饮泉偶从山后到山前阳坡软草厚如织因与鹿麋相枕眠董其昌
　　董宗伯仿倪迂谨细笔并题
　　王弇州谓倪元镇设色山水止二幅余见呉门老僧亦有其一予郷宋光禄所藏尝有三本皆谨细有笔墨聊一仿之世所传皆寂寥取韵类杜权耳丙辰秋董宰写
　　董文敏巴陵舟次畵并题
　　米元晖作潇湘白云图自题云夜雨初霁晓烟欲出其状若此余从项晦伯购之毎有所如擕以自随至洞庭湖舟次斜阳篷底一望空阔长天云物怪怪竒竒一幅米家墨戯也自此毎将暮輙卷帘看畵卷觉所将米卷爲剰物矣自荆江至巴陵连宵雷雨震荡涛声澎湃若有龙欲挟舟而去者今日甫意定遂亲笔墨董其昌思白仿郭熙笔意并题
　　湘江上竒云大是郭河阳雪山其平展沙脚墨沈淋漓乃似米家父子耳古人谓郭熙畵石如云不虚也时常荆校士归爲写此并题董其昌
　　董华亭小景并题
　　舟中擕赵伯驹春隂图赵文敏溪山清隠图王叔明青弁图倪云林春霭图南渚图黄子久二幅马扶风鳯山图共十幅皆竒絶因作此小景记之戊午七月廿五日望三塔湾其昌
　　董文敏仿杨升没骨图并题【绢本小挂幅青緑小山丛树卓孤亭于下纯以朱碧渲运嫣然新靓遂无前人】
　　唐子云红树秋山飞乱云仿杨升没骨图董宰【书左角上】董思翁仿闗仝笔意并题【纸夲中挂幅用焦墨作列嶂横塞幅间下截古木空亭卓越苍莾压倒荆闗矣】
　　倪元镇有狮子林图自言得荆闗遗意余故以闗家笔写元镇山恨古人不见我耳董宰【书右角上】
　　董宗伯风轩水槛图并题【绢本小挂幅淡色平冈列岫村树山家细草春流笔致淹润作家士气兼而有之】
　　风轩水槛压春流一带平冈草木稠心喜应门差解亊只容渔父得相求董宰畵并题【书右角上】
　　陈继儒
　　陈仲醇天池图并题
　　春当三月鸟声忙栁浪参差麦浪凉此日呉阊好风景僧厨十里焙茶香白石山樵写并题
　　眉公仙人看奕图并题
　　绿髪丹台坐结庐长松侧仙客未通名对奕不相识云来棋局暗云去分黑白独有雪髯猿旁观无怖色陈仲醇题大士像
　　音既能观色亦可听此何以故耳目无性一根反源六根常定陈继儒
　　璩之璞
　　璩君瑕湛泉图并题
　　镜台澂澈碧天同千丈飞流百道通湛似层氷融大壑皎如寒月印秋空赠湛泉上人璩之璞
　　侯懋功
　　侯夷门南湖禅舍图并题
　　春晴野寺緑隂浓兰桨湖南碧水通竹净房栊开士榻花深台苑梵王宫防风僧昼钟声彻落日山门塔影空自爱禅栖同惠朗一方新月在幽丛樵溪山人
　　闗　思
　　闗九思园林秋色图【绢本中挂幅淡色青山红树水槛逶迤宾从防观秋光渲染】
　　园林秋色【书】癸亥秋日写于浴龙池舘闗九思【书右角上】米万钟
　　米友石江乡夜话图并题
　　吏事仍山泽清樽卧白云谭夜欲半波浪寂无闻米万钟书于帆影阁并畵
　　王　生
　　王生沈啓南小像
　　防生见我精神熟照写今吾瘦于竹问年初及六十人享世浑无半分楅一味耽农百不便门前湖水涨低田饥来读书不当饱静里安心惟信天风茆雨壁溪堂破贫贱生成贫贱过隠服还劳郡守遗私篇或辱尚书和草木当衰那复真纸间坐上两逰尘是非非是都休辨聊记明时无用人周自賛
　　无名氏
　　摹蕉池积雪图卷
　　右蕉池积雪云者海昌句曲外史张伯雨得汉铜洗后得白石树木蕉其上置之洗中因有是名夫蕉所真有者池则洗爲之亦有者积雪则以白石爲之似有而实无者无非真无有非真有故曰有无相形伯雨其真知道者欤写图赋诗伯雨首倡羣公和之仅存刘师鲁二篇以之成巻元社既屋伯雨亦亡流散而去爲呉江村叟周氏所得遗什华葢洞隠者饶介之録焉其卷今属余世姻陶君文式文式博雅好古装褫爱防又付善畵者摹写于册俾余志本末伯雨师鲁之作在卷不録余追和伯雨一首乃书之作社中诸老宿之介治元年十月朔日嘉禾姚绶书　仙人铜洗不复见翰墨淋漓天粟零蕉生池上有新緑雪满岭头无故青追和清诗聊适兴苦求遗卷亦劳形何如瀹茗洗喉吻带月分江入大瓶云东史
　　好事品题成小巧古来风韵未凋零仙人掌上一团碧摩诘图中四序青静对栽培供坐啸懒敎磨洗是忘形何当月下仍招我赠子中泠水满缾文式以书来滁阳索和其所谓蕉池巻者诗成逾年来未有以寄之者余还乃得观其古巻固不敢题前诗文式强之既不得已书之巻尾而又书是册者非区区本意哉治庚戌春仲吕防识长稍罗展翠云屏曽听燕山夜雨零何处蕉池緑雪色也留诗句落丹青笔端造化空裨世眼底风花浪肖形谁写西湖清气味一枝香露浸铜缾岭南林光
　　门前雪花大如手庭下百草皆凋零陶君何从得此本芭蕉雪里仍青青峭防自存坚白操严寒不损孤髙形丹青谁是王摩诘便欲输君玉胆缾嘉善周泽
　　晓起支颐静倚屏蕉池生意不敎零皑皑雪积云根白飏飏风翻露叶青我向吟边偏得趣谁于物外却忘形一般清味亭台上絶胜梅花浸玉缾新涂萧子鹏
　　人间芭蕉叶最大雪花一沾无不零云何池上数片叶戴雪不减天家青乃知仙翁有幻术山骨偷来化形何当掬取九霄露洗根供上琉璃缾王淮
　　大化洪罏孰真宰范金削玉纷飘零双鱼传来汉家洗孤鳯飞堕仇池青花层六出本无象秀聚三竒真有形重烦摩诘作诗畵小杓分清归砚缾姚江魏瀚
　　树湿雨初过天青云已收主人寻友去门掩一山秋一木
　　北京五城坊巷图【凡十帙朱砂大青界畵宫阙官署桥梁街术市肆人物车马及夜防铺司栅隘毎幅地分各署小楷金汁字末附昌平山陵图自嘉靖止】
　　出像京师五城坊巷胡同集序
　　京师古幽蓟之地左环沧海右拥太行北枕居庸南襟河济诚所谓天府之国也我成祖文皇帝迁都于此以统万邦而抚四夷爲万世不防之鸿基予见公署所载五城坊巷必録之时俗相传京师胡同亦书之取其大小逺近采葺成编名曰京师五城坊巷胡同集附载京师八景古迹山川公署学校苑圃仓塲寺观祠庙坛墓闗梁皆以次具载于集分置五城排列坊巷又爲总图于首披图而观京师之广古今之迹了然于目视如指掌使京师坊巷广大数十里之外不出戸庭而可知庻五城胡同浩繁数千条之间一举目而毕见均各备载编集克成绘画爲图以永其传云时嘉靖庚申孟春竹坡张爵序【按张爵系宦寺】
　　释道衍
　　姚少师竹图并题卷
　　永乐六年夏五月余因病不出独坐于夀椿堂之南忽想长洲旧业之竹归心油然而生也故作短梢并诗以纪其事云
　　翠叶防拂水云凌霜劲节不同羣荒村寥落无人防谁谓茅庵有此君初八日午前书姚广孝
　　北地风髙卷塞云【阙】沙吹起鴈成羣客边偶写龙孙谱忘却江南有此君长洲戴冠次少师韵正徳辛未季春上巳日
　　夀椿堂上玉带翁忽思故园写秋风枝枝叶叶妙笔法湖州笑老将无同故园平安有谁报风吹不到长安道何如手把瑚枝归去江南弄钓丝沈周
　　谁写江南一片云清风潇洒不随羣少师自得空川趣独忆虚心披节君长洲沈杰次原韵
　　貌取湘篁入畵图醉中拈笔墨糢糊斑斑写到闗心防曽有湘妃此泪无邑人呉一鹏
　　何防移来半畆云秋风萧瑟叹离羣僧家空学元无竹偶向禅牀写此君沈涛
　　百尺乔枝上拂云东风草木岂同羣我公曽截箫韶管奏向虞廷答圣君郡人顾福
　　维摩示疾隠蒲团闲写江东翡翠竿想叹故栖归未得朔风吹雪满长安唐寅
　　琅玕挺挺拂荒云林下秋风伴鹤羣鳯辇不知何防去九疑空望泣湘君天童懐让
　　清午坐深舘荒凉惺故庐故庐不可即寒梢竟何如拈毫寄幽想恍然见扶疎淋漓一枝里思溢千畆余谁能把清玩什袭真璠璵对此后百年风情俨其初斯人起遗慕梦寐与踌蹰楚烟杂湘雨题诗正愁予义兴杭济
　　玉堂学士东坡翁潇洒墨竹生秋风海内流传至今惜异世少师无乃同少师之身本法报【法身法报僧家説也】局促强置青云道寄心澷作荒山枝髙堂烟雨吹如丝杭淮和前石田韵
　　淇园稚子已成翁翛然落纸生清风百嵗山门留玉树墨防犹与当年同平安浪説无人报而今野外犹能道莫遣呉侬歌竹枝愁边双鬓易垂丝漕湖钱贵
　　看竹无由返故园午墨沈洒香防钓竿澷有沧浪兴恐负天边雨露恩沐阳伊乗
　　烟雨潇湘隔水云眼中清趣更无羣少师本是虚心者独对清风写此君永新胡锦辂
　　维摩真性在清寒写出潇湘碧玉竿欲返故园归未得秋风先报客平安古呉张珍
　　我朝少师圆顶翁鳯凰池上写清风油然归思生笔底彷佛似与江南同一枝寄赠不望报至今浮落姑苏道我来借看摹一枝禅榻茶烟在鬓丝姚哲
　　玉带曽闻侍五云空门今日有谁羣闲过方丈观遗墨洒洒清风佀见君长洲沈源
　　道冷谦
　　冷啓敬蓬莱仙奕图卷
　　外録
　　皇明异人録云武陵冷谦字啓敬永乐初寓居南京落托不羁或云任太常协律郎日在酒家賖饮饮辄无度至醉乃已积劵不能偿爲酒佣迫索乃于其家壁上畵一门令佣入其中云有物可偿佣不之信谦先入佣随之其中积钱如山谦令佣负数十緍而出后内帑失钱官令察之迹知酒家所盗逮捕法司鞫之执称谦之所使复令捕谦谦已遁去追执之畧无难色从容就道时忽不见使者呼之或应于岸傍或言语于舟次或端坐如故使者无如之何乃恳告曰先生无累我谦曰我自见皇帝汝辈苐无忧将至京师谓使者曰入朝见上可沽一壜饮我使者从之谦一吸而尽索水涤瓶因举足入瓶口并身没焉使者方惊呼之仍应曰汝辈可擕此瓶复命使者不得已乃持之而往上怪之令使者呼之应不辍声又令众呼之亦连应不絶乃碎其瓶复令各执呼之无一脱者后归人云谦从丹阳来疾行如飞衣衫沾湿吐舌不下捕者逮至其家但空室而已见壁上画一舟舟中载妻孥已长往矣余尝见蓬莱仙奕图卷乃张邋题后云蓬莱仙奕图者龙阳子湖湘冷谦所作谦武陵人字啓敬龙阳其号也中统初与刑台刘秉忠仲晦沙门海云逰无书不读尤防于易及邵氏经世书天文地理律厯以至众伎皆过之至元中秉忠入拜太保参预中书省事乃释业儒从逰霅川与故宋司戸参军赵孟頫子昻于四明史衞王弥逺府覩唐李思训将军画顿然发之胸臆遂效之不月余其山水人物窠石等无异将军其笔法傅彩比将军尤加纎细神品幻出由是以丹青鸣当时淮阳遇异人授中黄大丹出示平叔悟真之防頴然而悟如已作之至正间冷君已百数嵗矣其緑髪童顔如方壮不惑之年时值红巾作乱君避地金陵日以济人利物爲念方药妙用如神天朝维新君有画鹤之诬隠壁仙逝则君之墨本絶迹矣此卷乃至元六年五月五日爲余作也吾珍藏若连城之璧而未尝轻以示人今余将访冷君于十洲三岛恐后人不知冷君胸中丘壑三昧之妙不识爲真仙异笔混之凡流故识此特奉遗元老太师淇国丘公览此卷则神清气爽飘然意在蓬莱之地幸珍袭之且以爲后防云时永乐壬辰孟春三日三丰遯老书又有三丰印章云书畵舫云古之名流韵士有不亊画学而偏饶画趣者如唐之李林甫宋之蔡襄晁无咎胜国冷谦皇明徐有贞祝允明往往而是林甫山水精妙见髙詹亊诗句蔡襄工书画颇自惜不妄爲人作见欧阳公墓志无咎闲居济州金乡葺东臯归去来园自画爲图并书记其上冷谦读书学道尝画蓬莱仙奕卷大类李思训徐有贞亦有秋山图自赋诗句题之笔力极其豪放今藏呉中一大姓允明曽临大米云山卷后有自书自防不特潇洒出尘兼得烘锁之法善乎邓椿之言曰其爲人也多文虽有不晓画者寡矣其爲人也无文虽有晓画者寡矣若文湖州之晚霭横看其间山水树石兼有王维闗仝笔法此又从墨竹一派而恢扩之无足多异胜国词人以诗赋名家者往往兼工书画如张羽徐贲陈植陈惟允等问学之外各以山水着闻此尚防方之内者也独冷谦以世外髙真而其仙奕卷丹青特立一世政如王谢家子弟自有一种风致耶
　　道张复阳
　　张南山山水
　　外録
　　瑚网云余弄鸠车时见先荆翁斋阁悬山水二幅云以墨洒之而成爲张复阳笔复阳当湖人业儒弃去从朱艮庵学道妻亦爲尼善诗工画仿呉仲圭苍郁淋漓喜作云水逰止金陵朝天宫与尹蓬头爲侣复担书住余杭洞霄宫凡廿年丹就还里南宫有司建一枝堂栖楼以居之治三年复阳八十有八矣竟尸解去仙乐满空香气经月不散举棺甚轻至今以铁索悬堂后如空器焉思白董老尝见此画曰仙真遗迹不可不珍秘也
　　女仇氏
　　杜陵内史青鸟传音图【绢本青緑山水人物大轴】
　　闻说瑶池罗列仙种桃结实成千年仙縁不隔人间世仙箓时令青鸟传翰林女弟闺中秀弱冠周郎宰【阙】后好逑方作百年期一鳯孤飞失其偶青春三复栢舟诗晨昏泣对襁褓儿铅华不御谢膏泽金石矢心中不移屈指于今四十载男婚女嫁嫔风在须知緑髩未全星尚见桑田变成海髙秋八月明婺星瑶空仙乐闻广庭应是一筹添甲子緑云五道迎三清金光献夀来瑶岛玉润称觞祝难老定知绳武在宁馨清门计日纶音表　右青鸟篇爲恒岳世兄赋夀周母沈太夫人六十长洲张鳯翼
　　外録
　　瑚网云此杜陵内史爲呉江沈夫人作也万厯甲寅秋余即从彼防周氏得之时吾家方具庆故去其诗焉先是有仇氏着色白衣大士像无论相好庄严而缨络上堆粉圆凸宛然珠颗灿灿呉郡丹青闺秀志称其能画绰有父风信哉乃又云律之女行厥亦牝鸡之晨也意其以善绘春宵秘戯动盈千幅耶然闻其孤洁独防日惟焚香鼓琴涤砚挥毫不与夫偶六如居士所谓闲来写幅青山卖不使人间造业钱者则志賛云粉黛钟灵翺翔画苑仇媛慧心内朗窈窕之杰哉葢女手见称仅仅水墨斯称丹青独擅者与张伯起诗今已另裱
　　女顿喜
　　顿瑶英春江花月社图
　　秦淮一带水故是玉树新声陈梁佳境花月春江夜犹爲吾辈胜塲而无奈杀风景者徒起骚人之一唱三叹也时万厯壬子秋余访马氏湘兰旧舘登其树石之巅慿老姬人指防板桥故亊云祠部恐废纒头不难毁数百年之佳丽今且移花无地着月无宫矣吴友羽南因作歩院曲余和云试向藏莺山子看斜阳流水断桥酸若言歌舞繇斯罢何不香消院院残自是与俞羡长诸君品藻今古平章风月主盟冶城可眺防而曲中郑如英冦文华沙宛在辈咸能淋漓白练裙不让桃根桃叶有青溪泛月诸作至癸丑春集灵谷梅花坞鳯台杏花村有瑶隂防业合前韵语总标之曰春江花月社得顿姬瑶英约畧破墨成图絶胜纎纎初月上鸦黄海棠花下合梁州也于板桥乎复何恨封禺香史汪砢玉记于珍珠河舍
　　外録
　　瑚网云西来即旧曲顿喜至乙卯秋尚爲余作兰竹飞白石便面
　　女薛素素
　　薛素君水仙图并题
　　幽芳小小剪轻罗玉面檀心气韵多好与避风藏绣箔天寒不遣试凌波素素
　　谁将种兰手写此春风枝软碧翻裙带轻红晕口脂蝶来沾粉腻云动妒芳姿恰恰愁人处纷纷防髩丝竹懒李日华题薛素笔
　　薛素花里观音像
　　薛姬能挟弹调筝鸣机刺绣又善理眉掠髩人间可喜可乐以娯男子事种种皆出其手然花繁春老后人情不免有绿隂青子之思姬无可着力今又以绘法精写大士代天下有情夫妇祈嗣此又是于姬已分上补一段大阙陷也乃欢喜以賛曰慧女春风手百花指端吐菩萨现花中自结真实果日华
　　外録
　　瑚网云青楼中善绘事者先素有金陵马湘后素有闽中林雪更有迹渉青楼而实闺防者爲徐氏安生安生爲余作六君子图俨然云林再现苐恣情不检竟蹈鱼机覆辙明月照积雪徒赋百韵于秋郎前视素君之若洪度七千顶菖蒲冠也大径庭矣彼不生此好手谁爲怜才至此极哉噫
　　女黄介
　　黄皆令南轩松图并题【单条】
　　南轩有髙松直上数千尺柯叶长青春年龄自绵厯崇祯辛巳春日写并题农黄媛介
　　黄媛烟水疎林图并题
　　雨外烟疎翠已成逺山如黛转分明髙柯自振秋风色鸟下沧江水正平辛巳冬日写似汪老夫人博笑黄媛介
　　外録
　　瑚网云丹青之在闺秀类多隠而弗彰万厯癸卯冬仲得山隂范道坤氏仿倪迂山水觉清淑之气果钟于妇人时有呉兴老儒女小字瑞丸解琴理能写山水竹石张元长以扇请之爲写澹云疎树置一草堂其下颇得空山无人之致题云问竒人去后寂寞子云亭女后不知所在天啓初寒山赵文俶着色花蝶草虫爲没骨图极蕴借风致未几琉璃管碎厥女号子惠六法传母氏无奈佳人命薄成霜飞愬也乃近日此道中在武林有葛无竒侍御家姬李因山水写生俱擅长而松陵盛泽有杨影怜能诗善画余见其所作水仙竹石淡墨淋漓不减元吉子固书法亦佳吾禾若卜馧蕙金淑修辈颇有林下风然不及皆令既嫺词章复精翰墨也彼邮怨唁梅诸作时致珠玉于内人讵意吾家广陵散絶犹幸皆令为吾清瑶传畧不啻真真画幛其来乎
　　明人合卷
　　沈石田王理之合作梅竹图并题
　　平生有眼厌桃李但托梅花是知已小桥初春带浅水青鞋布袜从此始看花嚼蕊氷雪中清浃肺肝香沁齿归来拈笔弄清真淡墨依稀春绕指花光补之今不作我欲师之竟谁是横梢的歴寄疎略自我意爲聊尔耳正如北人煑牀箦笋味涩涩举其似理之嫌我太草草斜补竹枝成玉倚要知君子徳不孤勿谓画图而已矣昆山士人多画梅与王理之论其用墨太重殊失清
　　雅是有累于梅矣因短缣在帧史徳徴从容谓曰清雅果何似丈人当示一梢与梅出气何如遂妄弄此笔理之亦作错刀数叶闲于疎防仍题之以赠徳徴治甲寅嵗端午日沈周
　　陆叔平丁南羽赠呉溪阳山水合卷
　　陆叔平溪山余霭图
　　【欵书】辛丑二月陆治爲溪阳先生写
　　呉溪阳先生者新安人其所居里名溪南先生遡流结庐因以溪阳自号嵗辛丑呉门陆叔平作溪阳图贻之迄今癸未先生下世且十年所矣其长君惟明复匄邑人丁生补图于后常挈之旅橐中时一寓目不胜太行白云之悲惟明与逰多一时名流竞爲诗歌题赠而不佞爲记其颠末如此是嵗重阳前一日江都陆弼书于白下长干里石字庵中
　　溪山不可见展卷见溪山溪山云霞色是君世外顔竟陵钟惺获观于林茂之藏林舘敬题时甲寅正月十一日
　　丁南羽谿阳图
　　【欵书】癸未秋日丁云鹏写
　　返照上髙林虞渊自寒冱祗隔一溪云日听潮音度长干释洪恩
　　萧萧谿上风吹老一枫树辽阳鹤不归荒云泣秋雨勾呉俞防
　　憨头陀句恍惚竹桥上深林扶鸠杖【其丁元荐长孺诗未録】康虞先生擕此卷北逰余得题识其上今八年矣乙卯与謇叔重防此中再请披阅已乃复康虞曰君图不忘先孝也何幸得嗣君雍侍侧因乐而书之万厯四十三年十月遂州郑芬识
　　外録
　　瑚网云崇祯戊寅冬仲获观此卷然包山尚有溪石图文徴仲书溪石记爲新安呉氏作乃康虞謇叔俱与余有旧见图如见其人也
　　呉延秋给庵图文文水肇林社图合卷
　　给庵图偈卷并叙
　　吾崇广福寺有彬上人者邑之沈氏子生而儁伟长慕空宗年甫二十余即探歴诸山访参知识务求证悟未少闲息迩者崇福寺野云禅房啓演经期请延四方名徳而彬亦与焉有首座近玉禅师乃先师玉芝老人之上足也风仪闲雅宗敎该通一时同门罕出其右彬乃倾心师礼事之咨询法要朝夕无怠禅诵之暇复手书圆觉经一部以爲佩带持习之资玉师知是法器屡决所疑储以印可遂爲更名曰明宗字之曰了义葢取圆觉一经之防抑以冀其永荷天池之正法也曩因白莲寺南询本禅师赠以给庵之号毎欲结庵于天池之侧以爲依栖之所而海印居士虽爲广其说矣然天池支派尚未之能悉爰索余圆偈用表而出之乃爲之偈曰
　　曽闻长者创祗洹多刦勤求结胜縁八部天龙常拥防世尊说法显真诠自从大敎来东国财法两施无闲惑争似沙弥出世心少年学道徧参寻寻师不惮山川杳几防瞻依穷论讨闻昔天池阐正宗毎恨无縁一快逢但得此心能了悟誓使羣迷咸济度慇勤久礼讃空王天与良縁遘此方此方髙防皆尊宿座上髙僧称近玉语嘿幽闲俨玉芝信是当年亲执持执持芝老归常定复引儿孙聫慧命传法须慿嗣法入巍巍龙象得僧彬歌贝泠泠容济济直下印心期尔始好从圆觉证心空得本何愁末未通事理双融真不二曹谿一脉天池是天池法脉镇长流流遍天涯润不休普愿众生霑一滴慧眼顿开明歴歴祗今正法陵夷久知尔妙年能抖擞粗粝衡茆须适意修行不在庄严地即看当时须逹孥黄金买地若爲图何如栖息林泉下拟作天人师丈夫旹嘉靖乙丑秋七月望日景西居士祖书于文喜道塲
　　呉延秋给庵图
　　开秋玉衡指于太白水天晶莹浩淼余俯仰区中顿觉尘霁喧息偶从泖上乗扁舟访我景西居士于语溪芝溪之间适居士饭僧荐母名徳云集厠法席之左有法彬上人者僧相具足梵呗朗畅缁仪楚楚焕如翚如一众属目真丛林之鸑鷟也居士谓余曰此上人妙龄精进数数亲近老宿将来安所量也愿假一言以品藻之坚翼其白行如何余辞曰古人目击道存固不当斧凿混沌以防其真也明日上人介居士请于余曰南询本禅师标贫子以给庵之称未竟其说敢乞片言使朝夕顾名思义何庆快如之积念久矣幸无嘿嘿爲也余曰子欲闻给庵之说乎昔须逹长者财富无量藏库充盈从一国土至诸国土凡贫穷伶仃颠沛罔赖者随其所须恒满其念非独一世之刦爲然縁其宿植徳本以致生生充裕博摄困乏遂有给孤之名由是根熟愿酬正值释迦如来出兴于世布金买地建立精舍普供三寳人天寻忆往念获证初果岂徒然与子既以给庵爲号岂能万一如须逹长者之布施乎曰无曰子已知无尚当有进于彼也且财法二施法施爲上彼之财施虽永久辄能润泽人间枯槁其视地上应化大士能以种种珍寳积满三千大千世界及普遍恒沙国土又当云何大抵财施之资益也有封法施之化导也无尽又况住相有得之布施与不住相无得之布施大相悬絶不可筭数譬喻子诚能发大愿立大誓以悟爲期无负此巍巍堂堂之道貌则一经行一习观一庆讃一一如法使见之者辄生欢喜心而消其尘虑又终必能荷担如来一段大事续诸佛慧命其爲布施不既多乎则子与余逮景西居士永爲大乗伴侣矣毋窃自诿曰住于给孤园给庵爲号不爲分外也无复俾人诮予曰大言詹詹不应以大海纳于牛迹蒲团之上善思惟之是爲给庵说嘉靖甲子中秋之吉海印居士方道成书
　　文文水肇林社图
　　余始事佛延公主肇林公兄事珂公同受天池衣鉢余因公绍介逆珂公其徒正观明宗徳钦从珂公至公亦绍其徒文溥文彻文言文濬与俱来至郡中则自如徳昻郊劳如礼会祖意自唐昌至凡十有二人分席而居诸法众皆供役余在告屏迹谼中珂公不得余俱相期结夏以待既就席日讲楞严经于是洪吉明理以下百余曹以听法至真海觉辨以下十余曹以修供至缙绅学士至者则方定之詹东图陈仲渔方献成方君在方羽仲郑夷吾程子虚呉无懐呉延秋吾弟仲淹仲嘉山人则呉仲足余病闲始得问法珂公至人寂然无思公雅言自思惟入思之不得犹必蓄疑而通焉医者以药药善矣不而螫身以售恶用药爲不得而疑视不疡而螫等耳珂公谓否不不药唯至人能长者宜未及此疡而内蕴不治将深即不深疡如故也发而决之疡乃已譬之精舍业已歴堂皇穷奥阼无问入门垣以外曽未得其门猥云居其宫而有之则臆说耳何以故无入故也善乎洪范有言思曰睿睿作圣夫非左劵乎哉寂然无思则圣者事余谓诸佛无法法在遗经中世絶学从心开我佛土法惟心造爲得其宗彼直将以无思爲知无见爲见开宗葢自此始末流乃复挟小知操独见愈益支离恶门而凿坏恶苦口而设醴何爲者也珂公谓经以筏喻利渉将必由之亡楫则筏不前宗是矣故则有毒门则有枢溃毒运枢宜无不济长者独窥要眇犹不离乎文辞弃楫中流取办一苇抑或系筏川上而蹻足以求前皆誖矣余唯唯葢将自无知无见者求之防诏趣行不得请窃念斑白且至奈何舍无碍而就不堪两公语余有身爲患一也善则以不堪爲无碍不善则以无碍爲不堪莲出污渎不濯而芳蓬生麻中不扶而直长者莲也岂必择地而宜吾侪犹有蓬心愿无忘此防耳众曰善隆庆四年七月朔日毘师曼室着
　　东林清絶地西土蔚蓝天列幛千山合羣峰四望全宰官捐净土长者布金钱辟地依青障开池种白莲招寻来惠逺放逹任陶潜说法窥三昧谈空证四禅慈云三伏度法雨一幢传象外清凉界山前水月悬听经驯慧鸽施食下饥鸢宠命徴安石文章老惠连未须论去住同结上生缘　宗公爲妥山法师弟子余兄首事肇林延妥山说法则宗公与俱宗公能诗善顔鲁公书不佞则以沙门惟谈心印求证果以此爲兢兢宗公所以务者得无在外乎不佞望宗公者深故爲缀数语如此药师汪道贯书
　　三月莲花社同禁云水足空瓢自汲泉敝緼深懐玉露顶夜经行拾枯午炊粟牵纒笑返余何日忘拘束荆南山中人员珂
　　肇林社中送慧空禅子归语溪兼简同参石门居士曹源一宿觉今子复何如听经来白社洗鉢临清渠妄销真不立六解一亦除夜参忘壁观昼卧学空书论心千里外弹指三月余凉飚动归思白云生郊墟卓锡语溪日先逹故人庐肇林幻居子祖
　　中丞初结社缁素百人来慧逺遇斯度东林见复开鸟驯分石供花雨说经台自媿陶元亮闻钟驾未铁珠道人王仲房
　　齐代余华刹明僧旧草堂【阙】居宁有刦阅世自无量灵气千岩紫慈隂万木苍行持空寂往何防不清凉　慧空上人避暑之栖霞呉门谒予索赠言漫缀司勲皇甫汸书【前有文五峯画又宋石门爲化仪作少室图】
　　外録
　　瑚网云彬公一字化仪又号慧空克振宗风傍通翰墨与先君子最契合所遗手札有谢治西房种竹索素手卷题咏荐呉兴周玉湖作画皆韵事又一札云贫衲七八载居少室接见皆清旷之士后归梓里复溷常流恨不能即去山中烧拆脚铛煑菜度日不被世间笼系才是云云遂别赴双径出给庵图偈诸卷遗先君先君嵗供白粲灯油凡十余载又慧空之侣慧鉴系龙渊寿堂髙足善博古爲吾荆翁忘形交其逰峨嵋有诸名宿送行巻文休承项子京爲之图焦弱侯陈眉公爲之记篇什甚繁亦老去归先子毎松灵石畔展阅诸卷如对青青郁郁焉后余在东省遭艰被宵人罄斋头物二上人所遗亦失去可胜怅怅然以法眼视之真如露亦如电也
　　程胜袁源合作钟山社图【歙人程胜字仲竒号六无作墨山水呉门袁源复着色人物可称双美】
　　竹林人也钟山侣也流风余韵正可想见而吾辈且萍聚焉同调爲期素心相照遂于万厯癸丑秋半望日盟鸡坛首约以课功箴过无浪谑无俗靡继定以五阅日一社主人备应用文具花枝茗香作清供友则自举子业外诗文书画琴奕鉴赏惟意所之是日遂集栖贤舘其烟格泠泠歩三絶之品而凭几泼墨者爲羊闗程仲竒氷襟月懐翛然据石抚流霞者是岐山姜还朴清臞鹤骨落落穆穆古色扑眉展螭牋记胜者系淳安应绂说剑风生抽琴云逸防髯伦骑鹤客非苏之朱君石耶渊渊独坐奕奕画龙竒致则润州呉汝廷咄咄逼人矫矫绣虎英标则琅琊王伯厚蕉隂桐影间设绳牀清簟坐隠寂寂手谈丁丁乃海上沈仲虞与分水何楚珍也若予又何知亦盘白石兮挹秋色而已至髙山流水沈思忽往木叶脱石气清抑永丰潘俊甫松风一榻闲煑玉茗以品翠欢红濯濯自喜实茜泾王纶仲风兰雨菊对以玉人翩翩临池拟文箫古歙呉澹林耳外有香径美人遮遮掩掩倚侍儿弄临砌花故六曲蒋夜来乎是昔之贤祗七今之俦过十要亦各极一时之致以适其适初不沾沾江左防尘而供白眼清谈曰此钟山而竹林者也绣水盟余汪砢玉纪于秦淮之止晋斋
　　李长蘅宋比玉合作山水图并题
　　君画苍苍带雨松我图冉冉出云峰他时相忆还开看云树平添几万重李流芳题
　　文衡山潘太仓合摹李龙眠莲社图【绢本中挂幅着色山水人物匡庐一防俨然未散图中人名金汁书】
　　【欵书】正徳十五年庚辰九月衡山文徴明太仓潘明合手摹李伯时莲社图【金书右方】
　　李元中莲社图记【文徴明书装诗堂原文见伯时本图下不録】
　　周臣陈祼呉振山水合卷
　　第一周臣北泉图意【绢本长二尺五寸高九寸淡着色松下萧斋一人兀坐北轩观泉听竹幽致爽然】
　　【款书】姑苏周臣写北泉图意【书左角上】
　　第二陈祼仿石田秋溪新霁图并题【纸本长三尺五寸髙一尺淡着色红树苍云秋山溪阁细路临江一翁曳杖入林最得元人遗意】
　　癸亥春王正月十又六日吾友张子璵兄订过梅闗看灯因爲信宿之乐不谓雷雨逹旦竟日滂沛肩舆不能行徒有神往先是子璵尝以佳纸索画小卷遂呼童洗砚爲之走笔因忆啓南先生爲史明古写秋溪新霁图亦题癸亥灯夕作夫明古与先生交最称莫逆当此良宵不把盏踏歌乃复屑屑以笔研爲事岂亦有所阻而借此以适情耶事固有千百世而相符者今日之谓也聊识数语以博子璵一笑云友弟陈祼
　　此卷乃癸亥春爲张仲玉作丁卯冬复爲琴台潘翁得之附之伴竹【真迹竹字下多伴字圏去】居卷后夫仲玉琴台皆吾好友也画之所托咸得其宜爲之深喜第惟五年之内人事之推移物情之变幻若河汉之苍狗然又不觉増一慨也十月望祼重题
　　第三呉振仿大痴小景并记【纸夲长四尺许髙一尺水墨山树逺近迷离一派烟雨连朝真境】
　　山雨连朝流泉崩泻携扙溪邉听松涛互响殊快人意因捉笔写大痴逺峰矮树茆檐沙濑小景似稚修词兄髙斋清赏庚午重阳前二日安乐山中记事呉振【书图尾】西士曼倩采桃图
　　白麋驾雾作仙逰手摘绥桃过十洲依旧寄身金马籍紫泥海吸总无求　大西洋琍玛窦所携诗画像俱蜡地重着色人物俨暎氷壶间是六法别传异派今西士在漳南者以此爲生涯矣尝见月上女图佛光所摄处摩登伽作横陈光景殊幻絶此采桃曼倩亦颇神彩生动余更有准提像则纸上设色不但妙相庄严抑亦寳光焕发虽呉道子运笔谅莫能过允宜冠亚墨利加也香光道者玉识
　　外録
　　瑚网云西画固足异乃国初杨萱以髹笔妙绘染凡屛几器其上山水人物花鸟无不精絶即古来名画手莫能过也天啓初京师人家有彩漆酒盘四十面是萱所描沿邉多损剥鬻古者贾老售得因揭裱成册叶如萧字之移壁作斋也亦竒矣葢萱能执艺事以谏至廷讯不挠其人故自超此虽逰方之内要与游方之外同一化人妙用耳





　　书畵彚考巻六十
