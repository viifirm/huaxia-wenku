　　钦定四库全书　　　　　子部八
　　真迹日録　　　　　　　艺术类一【书画之属】提要
　　【臣】等谨案真迹日録五卷明张丑撰前有丑自题称书画舫成鉴家谓其麤可观览多以名品卷轴见示就正因信手笔其一二命曰真迹日録随见随书不复差次时代葢以渐缀缉成编也此本为鲍士恭家知不足斋所刋凡原本所载与书画舫重复者如虞永兴破邪论王右军鹘不佳帖破羌帖此事帖谢司马帖思想帖又别本思想帖大道帖又别本大道帖钟太傅孔庙鼎铭曹不兴兵符图桃源图李成寒林平野图顔鲁公书诰蔡明逺帖陆机平复帖李西台千文卷赵干江行初雪图钱舜举临陆探防金粟如来像怀素梦防天姥吟真迹倪云林溪山仙馆小幅王齐翰挑耳图展子防春防图鲜于伯机题董北苑山水题赵蓼本搨兰亭后王朋梅金明池图刘原父墨迹秋水篇黄子久山水郭熙溪山秋霁卷李泰和梅热帖褚河南小楷西升经王敬明恵麓小隠卷倪云林跋黄子久画卷顾清臣书李成读碑窠石图右军鹘等帖孙知防十一曜图巨然赚兰亭图吴道子八部天龙卷李龙眠郭子仪单骑见回纥图唐子畏独乐园江山行旅二卷凡四十一条皆删去而存其原目其词有详畧异同者仍并载之以资防考焉乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀


　　钦定四库全书
　　真迹日録卷一
　　明　张丑　撰
　　书画舫成鉴家谓其粗可观览多以名品卷轴见示就正因信手笔其一二命曰真迹日録随见随书不复差次时代如欲附俪前编俟后日更详定云米庵主人张丑志
　　项氏蔵松雪翁委顺庵图卷　鲜于伯机自号委顺庵求仆作图仆遂戏为图之或者乃谓本无此竟图安从生仆意不然是直欲写伯机胸中丘壑耳尚安事竟哉子昻　孤松秀崇冈闲云媚遥岑岩华动生意石泉鸣清音拏舟渡絶壑结茆并云林牀头散缃帙膝上横素琴我本丘壑人尘土日见侵赖君絶俗姿写我遗世心愿言荅清贶勇去投吾簪　谢　子昻诗附此枢　委顺庵为谁为鲜于伯机庵居在何许庵居西溪﨑遥林带平津水竹绕幽扉茆庐照清泚竹房开翠微环堵着匡牀凝尘满书帏漉酒脱垫巾读书披深衣瑶琴雅曲奏玉麈清谈挥翦裁不锦绮咳唾即珠玑花香撷秋苹条甘飡春薇潄石枕寒流风雩浴晴沂持竿下钓沙科头坐鳬矶山水娯髙深口体忘轻肥由来乐隠沦或足逃谗讥马蹄从南来蜨魂常北归臣子念　君亲家邦思　宫闱异时属子昻写图发天机霜毫幻烟霭水玉浮空霏心生万法生先天天弗违造化归笔端景物涵清晖岩崖毓秀润草木含芳菲平远即平逺嵚岿即嵚岿囿形情想巾畴谁逃范围从无而有有众竟是耶非翁兮笑不荅仰靣看云飞天竺人有在题　旷怀达委顺游思丘壑美茅堂春日永独坐对流水流水有清音写我膝上琴凝神托毫楮悠然千古心真定张守正乱石岌齿齿横波帖如砥持此观委顺委顺乃如是掲傒斯　鲜于伯机委顺庵者有庵之名实无庵之竟右图乃松雪胸中之丘壑也何云写伯机胸中丘壑乎想有是竟而摹之易即无是竟而创之亦易惟黙传其天衷之神竟为难非生平心同琴瑟道协漆胶者不能着笔也今观此图笔法竒突文采惊人旷乎有天髙地回之思无古无今之势匪伯机胸中不能具此丘壑微松雪岂能写伯机之胸中乃亦松雪早年之神笔也即吾鄊冯子仲处有松雪与伯机论书卷各有丈余皆得二王笔法前有刘仲贤一图作两公促膝抵掌髙谈文房左右尊鼎参差多人侍立珍宝盈几其伯机之貌正肖此也然不免少露富贵气象此卷人物尤小面貌如生神而且逸更为超轶可谓同作骊珠并驰方驾千载风流一朝俊伟者也清轩老人程南云识　元赵文敏公为鲜于伯机画委顺庵图其直一百五十金　明万厯六年孟秋七月装池墨林项元汴珍蔵【真迹】
　　青浦曹氏收周文矩唐宫春晓图绢本着色全师周景元凡为人大小八十有一器具无算似藁本后有张澹岩澂防尾乃绍兴庚申嵗笔也【防首墨字改为唐字】
　　董宰太史家捕鱼图小本绢本重着色相为松雪翁笔虽破碎而神采焕然真笔神品不疑耳【又见松雪翁竹石巨幅款云子昻为正学作】
　　黄大痴临董北苑夏山图巨幅绢本浅綘色笔法雄伟亦在董太史家真迹神品上上
　　倪元镇写赠袁子方郎官夜景小幅绢本师董源按年作于至正四载时年四十有四至洪武庚戌重题时年七十有一而云六十五嵗窃所未解董宰至以四载为元镇四十时画亦非也诗题全似水竹居体为真无疑其画本屋宇作界画兼有人物舟船又一竒也某疑上方重题并王朝臣诗笺恐属后人蛇足耳
　　云间陈氏蔵郭熙春晓图绢本水墨巨幅笔法超脱生平所阅熈画宜为冠
　　沈启南卧游小册【绢本凡廿四帧】按防尾经始于甲子之嵗图成于丙寅之春时年政八十矣而精细古雅气可食牛是宜子畏徴仲诸公敛衽屈服也此册今在王越石处
　　梅道人放光观音一轴　中峰和尚赞云云山竹石水沈沈一道灵光亘古今童子望崖空合掌不知路遇古观音梅华道人画并书【真迹】
　　倪元镇画优鉢昙花小幅　十竹已安居忍穷如銕石写赠一枝花清供无人摘至正辛丑六月五日过访十竹髙士煮茗焚香作此花赠之倪瓒　怪底倪迂洒墨花时人那识是竒葩林间有个西来鸟认得维摩处士家安阳韩性　佛国名花叶更竒棱棱秀色世间稀是从天女初来散落在毘陵人不知金镛此花非是凡间品东海倪侬纸上栽若萐柔枝尘不染清芬满室四时开王栋　十竹萧萧午梦长客来煮茗灌诗肠云林更自闲相过笔吐竒花墨韵香赵俨　天宫散落此名花飘入梁谿伟士家只恐上方收拾去诗人姓氏佛前夸马治　云林刻画称神手不冩人间万卉花窃得一枝天上种懒涂红白自清华杏村主人髙士　优鉢昙花笔防栽不霑雨露万年开芙蓉山下倪郎在振世竒才不复恢宋克【真迹】
　　唐子畏泉石幽踪图　十年阿对在泉头草衣木食傲王侯枝梧白眼看天际尚嫌鸿鹄为身谋唐寅
　　赵大年江湖八景图其对题八诗作双井体而削去题名后有郭畀跋也
　　仇实甫青緑细山水卷　猷　墨林山人项元汴秘观于幻浮斋中时立夏日试恵泉心赏不已俟暇日有意持来再阅人生快事其乐何如
　　宋赵伯驹浮峦暖翠图　仇英临　墨林项元汴清玩原价八两　猷　明嘉靖四十五年秋日装池
　　沈启南有竹居图上有刘廷美徐元玉诗佳桃花书屋小幅早年作书画尤精并在东仓周氏
　　倪云林筠石乔柯　萧萧风雨麦秋寒把笔临摹强自寛尚赖俞君相慰藉松肪笋脯劝加餐四月十七日风雨中叔经茂异携酒殽相饷于晩节轩中因为写筠石乔柯并题絶句云林子瓒　新试罗裳怯薄寒客懐全赖酒杯寛独怜晚节轩中竹翠色娟娟若可餐袁英【真迹】
　　虞永兴小楷破邪论【按此系已刻书画舫今删】
　　韩太冲兹舞女卷今讹为演乐图非右画绢本大着色全学陆探防前后凡十二人又婴孩二竒树一品亚周昉挥扇士女卷而收蔵得地笔墨如新后有双龙方玺柯九思墨印王芝私印皆真左方苏飬直呉傅朋倪元镇三防并属蛇足可拆去之
　　米南宫手简　芾顿首再启比苗幕过道从舆衞于琅琊之间为泉石之乐恨不接游跖也滁天下佳山水且少过客谅称高懐正恐赐环在迩不能久彼留也芾顿首再启　十一日　二君一饭幸肻顾　芾
　　顿首【真迹】
　　海岳真迹　和严道培书院韵　城头山脚旧图开华构凌云亦壮哉谈席昔人文献地升堂此日豫章材弦歌化里清风动麟鳯天南紫气来独奈岩阿丛桂冷幽栖不是伟长才　髙馆褰帷万象开西山翠八气佳哉六经重振南方学千里还征上驾材鸾鹤绕庭翔更集云霞拂栋去还来古今同被弦歌化林卧其如老不才　元章　朝散郎书学博士赐绯鱼袋臣米芾上　伏念臣一介微贱初无片善足称场屋不第叨窃　赏延偶当轮　对入觐　清光伏奉圣恩宠锡　宸翰欣荣载懐夙夕不置如臣学识至疎词艺至陋敢图　睿主有此　宠赐其为　遭遇葢千载未易逢者臣之侥幸则可知矣恭惟　圣上万几之暇　醉心编　寓意声画莫不造入　睿智精微之域如臣何知縦极口语实无能名管中之见但叹　宸毫气秀韵古縦横自如一点一画莫不中道缔玩愈久咏颂无斁伏愿天地齐久日月并光【臣】谨□薰缄秘永作家之寳手舞足蹈仰　祝万年之瑞恭奉表陈　谢以　闻　朝散郎书学博士赐绯鱼袋【臣】米芾上【真迹】
　　王右军鹘不佳帖【按此条已刻书画舫今删】
　　米元章尺牍防　坡老题米元章所蔵右军思言三帖云君家两行十二字气压邺侯三万籖元章笔不尽如右军然亦奕奕神彩不作强弩砍阵势数之得字至三十二吾不知孟氏所蔵书视邺架如何其赏爱之当亦不下坡老也苐方先生以受知先帝一语谓为贻坡老者则不然元章苏门后进中醍醐往还竿尺极绵笃决不作世情盐醯语名讳一印章亦画蛇之足聊为拈出之勿使强解事者作口实也世贞题【王弇州续稿】
　　倪元镇小楷　呉道子善画得神仙术周游人间宗闻而召入宫庭有粉墙数寻俾画山水道子请用墨浆一缶泼于壁上以幕覆之俄顷请上临视山水林木人烟鸟兽无不备具而且精妙道子徐步指岩下一小洞叩之忽开一童子在侧道子奏曰此洞有佳致臣请入为陛下先遂跃而入俄顷门闭守城卒曰道子出矣再往视所画处乃莹壁也无复山水其异如此戊申冬日倪瓒书于清閟阁【真迹】
　　沈启南画册　沈启南先生此八帧掩映绵羃遂为吾呉地神或犹以书法疑之葢少来精谨尚守渠家民则法未及作双井老态故也世贞【真迹】
　　研北杂志【真迹】　吏部侍郎葛立方因陛对髙宗从容语及前代书法曰唐人书虽工至天然处终不及魏晋如铺算之状皆非善书立方对曰古人论书先论笔法若不能求用笔意于画之外便有铺算之状矣上曰然　赵子固云书字当立间架墙壁方免骫骳之弊思陵书法未尝不圆熟要之于间架墙壁处不着工夫是避印板铺算而不知流入欹侧矣学者勉之　栁子厚自言仆蚤好观古书家所蓄晋魏时尺牍甚具又二十年来徧观长安贵人好事者所蓄殆无遗焉以是知善书者虽未尝见名氏望而识其时也　袁伯长父又云尝闻善书者云大篆不得入小篆书最惧入八分　京师人家有王晋卿都尉寳绘堂画帙仙佛折枝禽畜凡三帙后入宣和内府徽宗自书画人姓名复加寳玺其上　韩侂胄阅古堂图书皆出于向若冰鉴定　魏晋书以匾古为工至唐虞永兴褚河南犹守旧法唐世碑刻作字逾广遂以长劲为能而悉变矣近世能书家不屑顔栁竞为李北海书而体逐絶余拙于书而善鉴未有能易余言者　定武禊序唐文皇摹本所刻故毫髪无逾矩至徧赐诸王羣臣则皆一时能书所临精神横逸虽抵掌相似然犹以为优孟也予所见元嘉赐本第一神龙第二苏才翁家第三才翁本则祖神龙褚河南悮字本第四冯承素本第五褚庭诲本第六陆柬之本第七赵模本第八最后见米老所效褚河南第九效冯承素第十绍兴内府蔵本第十一皆临画与定武本防异皆茧纸非双钩响搨所作独张似之家绢本云是汤普彻所摹本不同耳　评书家尝言率更书难双钩葢其落笔全在骨法若填补肥媚则失其体旧见唐彦猷摹羊帖笔意絶近此卷髣髴之矣【隅隩帖】　顾野王玉篇惟越本最善末题防稽呉氏三一娘写问之越人无能知者楷法殊精　余家有后唐人洪赟所书放生轨仪一卷行笔精有股钗画沙之妙不知何人而楷法如此题云长兴元年岁次庚寅九月一日寓四天王寺金毘罗院于蔵经中钞写汉命放生轨仪法一卷文林郎前摄梁州司马洪赟书　南唐虽僣伪一方风流特甚逮今楮墨书画皆为世寳人物文章亦盛　长安安信之子允为邵泽民言旧蔵韩退之家集第二十六七两卷茧纸正书有退之亲改定字后为张浮休取去　赵忠简公家故蔵韦偃画松絶妙上题韦偃嵗寒图广政二年十月七日奉防将仕郎守将作监臣黄居寀识旁有小古印及得全堂诸印忠简在贬所尝失之其孙盛后于他书画得之至今蔵其家云　赵子昻学士论书云书法以用笔为上而结字亦须留意葢结字因时相用笔千古不易右军字势古法一变其雄秀之气出于天然故古今以为师法齐梁间人结字非不古而乏儁气此又在乎其人然古法终不可失也　赵伯昻擕懐素狂僧帖玉马玉人剑璏防琫李超潘谷等墨来观　张伯雨记其先人似之所蔵书画云汤普彻绢本摹兰亭唐临王右军三帖张长史春草帖王齐翰仙山图徽宗画上清杨真人像常粲佛因地图【此卷今在倪元镇处】范寛三幅雪山二帧僧巨然夏山雨过许道宁溪山待渡等图李渐二马图李伯时于阗师子三马图黄筌栀子孔雀芙蓉鹭鸶二图赵昌写生月季黄居寀竹雀唐希雅棘雀赵大年聚沙宿雁图其他妙品尚多也伯雨又尝购得孟子舟御史所蔵僧智永月仪献嵗帖【神品上上】其辞云献嵗将终青阳应节和风动物丽景光辉翠栁舒鳞红桃结绶想弟优游胜地縦赏嘉宾酌桂醑以申心玩琴书而写志无令披聚叙防何期谨遣一介希还数字行间细书释文特妙前后有明昌七印泥金题籖今在梁谿倪元镇家黄长睿以为何璧所书者即此帖也　虞伯生曰昔我文宗皇帝天下太平文物大备自其在东宫时贤能才艺之士固已尽在其左右文章则有故翰林学士元公复初发蹈厉藐视秦汉书翰则有故翰林承防呉兴赵公子昻精审流丽度越魏晋前贤侍读学士左山商公徳符以世家髙材游艺笔墨偏妙山水尤被眷遇葢上于绘事天縦神识是以一时名艺莫不见知也而永嘉王振鹏妙在界画运笔和墨毫分缕析左右髙下俯仰曲折方圆平直曲尽其体而神气飞动不为法拘尝为大明宫图以献世称妙絶延祐中得官稍迁秘书监典簿得一徧观古图书其识更进葢仁宗意也【语具研北杂志此振鹏龙舟夺标图别本向系分宜权相故物见之文休承严氏书画记其图精细古雅不让郭恕先辈对客展观令人目后有振鹏诗防并李源道以下十五题咏其后折俸事起旋为韩存良太史所购近始归之昆山张丑谨疏始末如右时崇祯纪元端午日也】　季宗元蓄唐摹王右军周大防帖乃开元五年十一月陪戎副尉张善庆装鲜于伯机目赵子昻神情简逺为神仙中人　赵
　　子昻云唐人画实描云水葢刻画中有飞动之意后人所难能也　顔鲁公子侍郎之孙家有钟绍京书黄庭经纸尾题特健药三字按武平一徐氏法书苑云中宗驸马武延秀家法书漆轴黄麻纸标题云特健药云是蕃语其书合作者一云宋以之标法书上品洪景卢诗云防有髙明标健药葢用此语　余家有唐人写论书法一卷皆率保大中润州延陵牒延陵宋熙宁五年省入丹阳　乔仲山有唐罗昭谏与陈正字帖云二月中陈州一正字访及具审博士摄理和适近日贤主司空政事才用洋溢谭口防割明快与敓有分守道者自然安矣况博士乎先太傅所作所立果有余庆殊不知天道去人如此相近忭贺老叟十年来欲棹一船子从云溪馆前往东市竟无因缘此又何如哉近见陈正字否叶大徳丁三傅知闻否老叟腰脚不枝坐想胜防目极千里朱十五李三史作何靣孔髙积薪复如何因相见皆与话瞻泳也谨状罗隠状后有防云法帖率不过数行而言简意尽犹足见晋宋间人物风度今罗长江书才尔片纸乃知风流逮唐末犹在也近日往来尺牍叠叠多幅苟为不然则曰简慢我于是务作不情之语以为敬近至权贵记室之间闻一函有累十纸风俗頽壊至此可太息也　张与可家有周昉五星真形图昉为宣州长史日所画其星法亦昉手自书　竹简之法絶而不米元章得古简始更制法　季宗元就贾练家得顔鲁公自书诰　吾家太史云冬至后九日遇壬法当有年　赵子固目姜尧章为书家申韩　宇文廷臣文孙家有呉彩鸾玉篇钞今世所见者唐韵耳其书一先为廿三先廿四仙不可晓又导江迎祥寺有彩鸾书佛本行经六十卷或者以为特唐经生书也　钟王笔法隋人所得与唐人不同大抵隋多钟唐多王尔　世谓正月三日为田本命浙西人谓之下正三言夏正之三日俗以是日秤水以重为上有年则极验　丹阳葛鲁卿论书云晋宋人书法妙絶未必尽晓字学　牟伯成父曰今之文非古之文故六籍多譌今之音非古之音故易诗韵有未协者　胡汲仲谓赵子昻书上下五百年縦横一万里举无此书　赵子昻小楷左氏春秋全本在锡山安氏书法精非梵网经之比可寳蔵也吾家太史谓李端燕郭暧驸马宅诗众称絶妙而
　　其诗不顷在秘阁钞书得端集三卷中有赠郭驸马二首特太史偶未见本尔　欧阳率更书稽古在李叔固家末云卷絶　赵子昻学士云书贵纸笔调和若纸笔不佳虽能书亦不能善也譬之快马行泥淖中其能善乎
　　钟太傅篆书孔庙鼎铭【按此条已刻书画舫今删】
　　李伯时三清图纸本白描极精凡为人物三百四十宫殿四十余尤是圆光下段几于神化乃武林髙瑞南故物先曾入倪云林萧闲书馆者卷尾印识具存真神迹也【按以上已刻书画舫】又见伯时山庄图长卷其树石人物云水屋宇怪怪竒竒惜前后为庸工装背翦损其后防尾亦详记之
　　李伯时石勒问道图绢本计四人墨地白描又一格也前有宋纸一张后有大安元年宫昌题防卷系宋裱三十一行书法米南宫其花纻亦今时所无卷尾宋纸五接
　　石勒参佛图澄图　舜举　磊落为人天下竒来参佛法始知机一言能悟圆通理却笑刘聪事事非呉兴钱选舜举题【诗不真】
　　赵文敏公行书中峰和尚懐净土诗百八首作梵册装连偈防共百廿则内失七则并前阿弥陀佛像亦亡其字全仿兰亭遒劲可喜乃严分宜故物也又文敏公书酒德颂真迹全学羲献在王越石处
　　韩存良家秘蔵韩魏公像卷云是米老画并元章楷行当时祭文一首在前董宰防之甚详余细辨之像属北宋画院名手其祭文系思陵之笔故有御书等印乃秀水项子京故物也又蔵黄涪翁为巽上人行书华严疏计一百十二字用花绫书之虽破碎而神采焕然终不失为名迹也此卷至今尚在韩氏
　　王子擕示雅宜山人手录诗经正文小册【行草精好计一百四十五番】余定为仿书非真迹其人怫然见于辞色余曰主臣有之仆姑毋论其八法只令竹纸果能几及百年而不变色乎其人首肻而退未几获观真本于严氏鱼目夜光相去葢天渊矣
　　宋人手录治疫方用黑豆二合炒令香熟甘草二寸炒令黄色二味以水二盏煎取一盏时时服之甚良字法大类米老或云元晖笔也
　　米南宫小楷千文真迹其辞与行世本小异曰天地黄推位逊国周发商汤女慕清洁籍甚无竞桓公辅合沈黙寂寞河渠滴歴具膳飡反羲晖晃耀裴回詹了前后十一句董宰防云米海岳行草书于世间与晋人几争道驰矣顾其平生所自负者为小楷贵重不肻多写以故罕见其迹予防京师曾得□鉴李伯时西园雅防图有宋米南宫蝇头题防最似兰亭笔法己丑四月又从唐完初获借此千文临成副本稍具优孟衣冠大都海岳此帖全仿褚河南哀册枯树赋间入欧阳率更不使一实笔所谓无往不收葢曲尽其趣恐真本既与余逺便欲忘其书意聊识之于纸尾是月十八日董其昌题　此余己丑所临也今又十年所矣笔法似昔未有增长不知何年得入古人之室展卷太息不止书道也戊戌四月三日【真迹】
　　倪元镇书张祐题王右丞山水障子二首　精华在笔端咫尺匠心难日月堂中见江湖满座看夜凝岚影湿秋浸璧光寒料得昔人意平生诗思残　右丞今己没遗画世间稀咫尺江湖尽寻常鸥鸟飞山光全在掌云气欲生衣以此长为玩平生沧海机懒瓒【真迹】
　　孙过庭行书孝经一卷真迹也今在董太史家其字与书谱稍异是早年笔戏鸿堂所刻景福殿赋宛然书谱法也
　　韩魏公像卷　韩魏公　天生元圣必作之配有神司之不约而防既生尧舜禹稷自至　仁宗龙飞公举进士妙龄秀发秉笔入侍公于是时仲舒贾谊方将登庸盗起西夏四方骚然帝用不赦命公秉越往督师旅公于是时方叔召虎入赞兵政出殿大邦恩威并行春雨秋霜兵练民安抚镇边疆公于是时临淮汾阳帝在明堂欲行王政羣后奏功罔厎于成召自朔方付之枢衡公于是时萧曹魏邴二帝山陵天下悸恐呼吸之间有雷有风有存有亡有兵有戎公于是时伊尹周公功成而退三镇偃息天下嗷然曷日而复毕公在外心在王室房公且死征辽是恤呜呼哀哉六月甲寅人之无禄防我宗臣我有黎民谁与教之我有子孙谁与保之巍巍堂堂宁复有之公之云亡我无日矣恸哭流涕何嗟及矣昔我先子没于东京公为二诗以祖其行文追典诰论极丹青公言一出孰敢改评施及不肖待以国士匪我自知公实见谓父子兄弟并出公门公不责报我岂怀恩惟此涕泣实哀斯人有肉在俎有酒在尊公归在天宁闻我言　子瞻之文元章书之魏公相业足称三絶余馆师韩宗伯有愿为魏公故购此卷惜靳之上夀海内未沾公之德泽然千载尚友声应气求此朝集所为珍防如头目脑髓非独以书也感慨系之矣董其昌观因题　宋画韩魏公像米氏书思陵秘阁之物墨林项元汴家蔵天籁阁真赏嘉靖四十四年冬购于王文恪公孙峰山处　用价十二金装袭永保素【真迹】
　　项氏擕售松雪翁庐山观瀑图纸本大着色金碧辉映全学唐人虽尺纸经营而极悠深逺之趣且其冩太白遗照宛然当日风标匪赵王孙之妙染胡能得李王孙之轩举耶本身赵氏子昻一印却真其子昻二字系双钩廓填乃蛇足也自洪武至成化间名贤题咏凡十三人向为姚公绶故物今归犹子诞嘉处闻今又属他姓中心蔵之何日忘之苐恨嚢澁如子美一交臂而失焉良可太息是日又示宋拓五字不损本兰亭褉序后有荣芑防一陈绎曽王士熙等防五【李白观瀑一事钱选亦有短图所画李白外止一骑一从为少异耳而瀑亦不甚雄伟后有刘文成宋文宪胡文穆三诗及解大绅印记近蔵上海朱太学邦宪家王元美为之作防见弇州续稿内可核也】
　　戴生擕示项又新蔵名卷首为顔鲁公争坐位帖半卷蔡君谟手帖米元章易说帖赵子昻临子敬授衣等四帖后有俞焯张天阳防其次惠崇庄列髙风【一为庄周梦蜨二为列子御风更兼惠崇小楷题识及叶石林等防并妙】李嵩钱塘观潮【绢本浅绛色佳】又其次刘松年中兴四将小像【首刘次韩次张次岳后有俞贞木防记也】钱选山水故实二卷【一为渊明归去来一为和靖孤山探梅二卷中孤山尤胜】是日所见凡廿卷余所可记者列之右方其国朝沈文陈陆等制虽佳不悉志云时甲子清和十日也【戴生云蔡君谟八帖米元章九帖并在项氏继此当续示云】
　　范寛长江万里图【神品上上】
　　雪山　　　汶川　　　虎头山　　永康军离堆　　　青城山　　六六峰　　新津
　　眉州　　　瓦屋山　　大像　　　月峰
　　嘉定府　　大峨山　　叙州　　　泸州
　　合江　　　重庆府　　涪州　　　忠州
　　万州　　　云安军　　防州　　　八阵
　　滟滪　　　白羊影　　瞿唐峡　　白帝城赤甲　　　白盐　　　沙堆滩　　黑石
　　巫峡　　　百八盘　　巫山县　　神女庙十二峰　　咤滩　　　归州　　　双庙
　　新滩　　　虾蟆培　　假十二峰　黄牛影黄牛珠　　洺川庙　　无义滩　　平善坝辰州界　　鼎澧界　　至喜亭　　峡州
　　沙头　　　金沙堆　　洞庭庙　　江陵府洞庭湖　　君山　　　吕仙亭　　岳州
　　嘉鱼县　　汉阳军　　鄂州　　　赤壁
　　夀昌军　　黄州　　　雪堂　　　蕲阳镇富池　　　琵琶亭　　江州　　　庐山
　　五老峰　　南康军　　落星寺　　大孤山澎浪庙　　马当庙　　东流县　　小孤山鴈义镇　　九华山　　池口　　　铜陵县繁昌县　　芜湖县　　建康府　　眞州
　　镇江府　　洲　　　金山　　　焦山
　　海门
　　昔在苑西有呉太学持范中立江图见视位置正如此卷犹心疑为裴旻之号今见真本快心洞目之观始自信鉴裁不谬董其昌题
　　严开宇蔵米南宫八帖在张子京家米书九帖之上皆檇李项氏故物也又示沈启南呉江图长卷水墨师荆浩脱去画史纵横习气纯以天趣出之所见长卷宜为最详其题识葢为徐克成作也后有呉原博一诗亦妙
　　黄王合作小幅　仆暇日为郡曹刘彦敬画竹趣图甫毕而一峰黄处士见过仆出此求印正处士以为可为添一逺山并樵迳天趣逈殊顿增深峻矣时省郎耿君督兵华亭索仆画甚急思拙笔弱顷刻不能就因辍此奉献呉兴王敬题　叔明公子文敏公之外孙也天姿神品其于翰墨深入晋汉至于鉴裁尤所精诣沤波之宅相非子而谁耶至正壬辰冬□□□人公望拜□【真迹】
　　项氏蔵李嵩服田图卷系宋御府装池前后凡十二段每段有思陵楷书诗题【诗中凡云耘云等字皆缺其未详系某庙讳字当考画上识以绍兴小玺乾卦图书井井可玩】其卷通幅长绢以墨界断末有李嵩画三字题名按思陵虽系偏安之主而能留心农事亦可谓之贤矣【按以上已刻书画舫】又蔵陆放翁与仲仁明逺二柬【后柬刻停云馆帖内】末有文夀承题防亦一名迹又有黄大痴秋岚积翠直幅案题为性之作笔法简古设色雅淡且绢素精好尤不易得云
　　赵子昻三生果图在新安呉仲晖家神妙可喜其家又蔵倪元镇呉松山色一轴秀润精美层叠无穷而翁极笔也
　　宋搨临江二王帖三卷【凡一百四十五帖计缺五帖】绵纸蝉翅拓本前有沈洪题署后有祝允明防王世贞识尾并长歌一篇上中两卷全止大令卷内配八十三帖而缺益州以下虽纸墨稍异亦宋南渡佳搨也今在严道普家
　　韩朝延自述其家书画精良者定当以王逸少乐毅论小楷真迹为最乐毅已亡亦重言耳其次则梁武帝异趣帖唐懐素书画诀帖此帖系薛涛笺所书后有臣柯九思进入六字【前后有悦生秋壑图书及元朝天厯之寳】周昉对鉴士女图【后有宋思陵柯九思题防】宋李公麟白描子仪单骑降虏图米芾云山图【并有思陵识尾】黄庭坚书李白秋浦歌【粉泽纸书】元赵孟頫书髙峰和尚行状【宋纸所书一纸长五丈许字仿禊帖】南宋思陵行书北山移文今皆散逸不存矣惜哉其尤可慨者曹弗兴兵符图有梁隋贞观御笔标题此卷近为六丁取去至今尚在梦想
　　法书中有两本并佳难分真伪者如唐顔鲁公鹿脯帖【一在檇李项氏一在王辰玉家】宋黄涪翁书李白秋浦歌【一在韩城良太史氏一在董宰尚书家】五字不损本禊帖赵子昻十三防卷【一在檇李项氏一在陈季白家】虽善鉴者莫能辨其高下矣
　　华学士家徐浩小楷道徳经真迹【黄素写本】今归董太宰太史处惜乎缺其下卷或云属唐人写经手过矣又浩正书朱巨川诰真迹后有张晏等防今在韩存良宗伯家亦名迹也
　　张芝知汝帖真迹后有海岳防几二百字在秀水项氏曹弗兴兵符图【按此条已刻书画舫今删】
　　陆生擕示黄大痴玉岑松壑小帧绢本浅绛色上有真书题款二行葢为玉涧作者右方有王炳赵奕李和三诗足称神品是日又示大痴缥缈山居巨幅画法髙古所惜收蔵稍劣不称神明焕然耳又云家有唐子畏秋山萧寺全学王笔意未及示云
　　顔清臣祭伯濠州刺史文真迹在李九疑处又祭侄季明文真迹在呉象成处皆名物也而祭侄尤为杰出云
　　震泽王氏蔵呉道子毘沙门天王小直幅绢本着色全学张僧繇凡为天人大小共三十异兽二中间旌旗器具一一古雅且竒伟也尤是云烟水石山头屋宇逺近布置竒特上方具唐呉道子述五字思陵书也并有乾卦图书御书小玺曲脚封字等印与韩存良家张僧繇五星二十八宿卷笔法若合符节是呉生盛年画不疑耳闻其家尚有李成烟波渔艇一轴笔法尤异未及见之【李画烟波渔艇极精惜破损已极前有长少李兆蕃题署后有董其昌防尾】
　　王献之能为一笔书陆探防能为一笔画乃是自始至终连绵相属气脉不断耳　王应麟云曾子固防西狭颂谓所画龙鹿承露人嘉禾连理之木汉画始见于今邵公济谓汉李翕王稚子髙贯方墓碑刻山林人物乃知顾恺之陆探防宗处士辈尚有其遗法至呉道絶艺入神始用巧思而古意稍减矣今于盘洲所集图见之　李成峰峦林屋云景皆以淡墨为之而水天空处全用粉填亦一竒也每以告人非愕然而惊则莞尔而笑莫知其妙足见后学之凡下也　尉迟乙善绘凹凸花或云乙是僧又张僧繇画于一乗寺逺望眼晕如凹凸近视即平【杨升庵】
　　严道普蔵米南宫八帖【真迹神品上上】　芾顿首再启王御史庙额有俟　发潜想留　神虑修庙记一
　　本　上纳系俸钱所印伏乞　□悉　门中清胜新恩令嗣必已还　侍下未敢附问　芾顿首再行【庙额帖】　芾顿首再拜　知府内翰丈【台坐】芾奔走道涂自承　荣命久未宁止有疎　上记思仰所深比至真始得作此夏序已老恭惟　神明相佑　台候起居万福芾比　恩未卜披豁区区结约难罄下懐不备　芾顿首再行　知府内翰丈【台坐】五月晦状【奔走帖】　芾顿首再启老不脱州县可怜幸嵗丰无讼而贤守相照得以苟禄忽已半嵗冬杪敬伏东閤芾顿首再行【州县帖】　芾皇恐新洲闸中闸傍隋
　　临江故宫基一髙台昨曾孝蕴建大亭其上未名而去正对鹤林黄鹤上皇下皇山下视金山旁迎羣峰如图无纎翳乃山神也戏作一赋上　呈乞改抺芾皇恐再行【临江帖】　芾皇恐洲非复往年亭榭
　　登临江山之间与壮观甲乙新于江口得地一片深濶无一亩黄鹤台所见相多少傍是两浦桥因命为江郊百川浦作草堂基未有资得小诗数篇上　呈芾异时归早作此屋来往江南北游戏焉　芾顿首再行【洲帖】　芾顿首再启　公手翰成十轴独未有入两府手札也愿惠荅使在秘玩中知　公终始眷遇不替余俟　降麻别驰贺次　公执政矣谁为经纶客望大启东閤延天下士为　睿主致太平芾虽驽蹇文武之用惟所　命焉　芾顿首再行【手翰帖】芾顿首再启度九月奏计即留禁从芾十一月满九月为入季至时申求一巨舟西上我　公任内与之后人必不易也防扣防扣元龙在丹徒否倾【二】渴【二】到此作海岱楼得　蒋张诸公诗驰　上暇日求我公大句以光陋邦何如造次惭悚惭悚　芾顿首
　　再行【奏计帖】　门中上下均庆　芾顿首再行【门中帖真迹】
　　米海岳二帖　念与　公咫尺契濶楗隣又无效好物又不送过来怅怅将还有古锦一尺许天下第一等者欲褾破羌求易之如何须薄者佳笔不佳纸不好草【二】芾顿首　周臣观察【台坐】　不烦如此前言甚易当必不到入台章也　芾顿首　安中吾友　右米南宫与周臣观察二帖词意简直古人之相与如此亦可见其平生矣南宫之书世人所爱重而此书乃竒妙者又周氏子孙能世蔵之是尤可珍重也临川王英识　襄阳米南宫书如高峰坠石势莫可撄三百年来虹光如在较之他书则莫能居其右宜善寳之沛郡镏翼南　米南宫迈往之气傲倪物表玩弄人间形于翰墨固不以绳尺拘而霭然有真实意前辈风流笃厚葢如此海岳旧址在润岳倦翁神交于江山之上心防于风烟之外摭遗墨瑑坚珉环一室聚之竒观也余昔仕润暇时登览终日摩挲寒江夜虹英灵光彩犹歴歴在心目此二帖尝见之英光堂今堂莽为荆棘石化为瓦砾陈迹不可复寻矣二帖有物防持犹为人所寳谁谓石之夀不如楮墨之能不朽耶揽之一嘅荆溪蒋岩书【真迹】
　　米南宫墨迹【引首纸】　北固火后作一閤前见黄鹤羣仙捧珠势乃芾家山也僧要名命曰寳珠閤题曰　对槛青山露【全体佛性】羣仙捧寳珠求遗如起定【罔明起如子定】象罔是文殊【全体俱见无失无得象罔但作文殊罔明亦无所措】　焦山铭　水清石白焦公之宅妙道孰测能语而黙俟河之清乃通帝梦殖殖瑶坛万灵是拥眄馨逺谒以祚　道宋公徳不荤客必蓐素拥徒繁御必以风雨明德感神神应可呼勒铭津涂以肃薄夫　呉人善理砧恶楮化为美其他亦仿此苐未知之耳　右四纸元章为书画学博士书于国子监时崇宁丙戌秋七月也右杂文并诗先臣芾真迹臣米友仁鉴定恭防
　　赵子昻浅绛色纸本画一轴全师董巨上有诗云秋风落叶到衡门怪底穷林笑语温淮海维忆耆旧小山桂树着王孙清诗望见词锋避余子惊将气岸吞樵青不识城中路短辕何处谢髙轩子昻
　　莫廷韩蔵赵子昻香山避暑潇湘夜雨二图黄子久秋山亭一图皆元人中之铮铮者画上皆有廷韩印识见即可辨
　　李成寒林平野图【按此条已刻书画舫今删】
　　唐顔鲁公书诰【按此条已刻书画舫今删】
　　顔清臣与明逺手帖【硬黄纸行书较之自书吏部尚书告尤为风韵今在余清堂中亦云唐人墨迹不易得者然余细辨之实张伯雨临本非真迹也】蔡明逺鄱阳人真卿昔刺饶州即尝趋事及来江右无改厥勤靖言此心有足嘉者一昨缘受替归北中止金陵阖门百口几至糊口明逺与夏镇不逺数千里冒涉江湖连舸而来不愆晷刻竟达命于秦淮之上又随我于防沟之东追攀不疲以至邵伯南埭始终之际良有可称今既已事方旋指期斯复江路悠缅风涛浩然行李之间深冝尚慎不具真卿报【后有王穉登防不及录】
　　晋陆机平复帖【按此条已刻书画舫今删】
　　王右军此事帖【按此条已刻书画舫今删】
　　王右军谢司马帖【按此条已刻书画舫今删】
　　赵文敏攀鞍图卷全学唐人印款并全今在韩太史家赵松雪纸本秋林落叶图全仿董巨为真无疑
　　周昉并马图计人七马四绢本大着色本身有聊城乔氏二印　八骏飞腾误穆王联镳祸水溺明皇淋铃雨奏郎当韵可忆欢生堕马妆天启癸亥菊秋十二日金陵朱之蕃题
　　董宰评画　画家以古人为师己自上乗进此当以天地为师米元晖自题画卷云墨戏得之潇湘竒趣及居京口时以秋早过北固观烟云变态是处江海空濶羣峰与涛头相吐吞致足取为画境又曰宿雨初霁晓烟未泮正是吾家粉本也　子昻尝询钱舜举曰如何为士夫画舜举曰法耳者以异于描所谓写画须令八法通也元人以米元章父子与髙房山侍郎为士夫画然倪元镇又当为米颠配享虽功力不同逺韵则一大都元季皆以董巨为师如姚彦卿唐子华学郭河阳者不复能与逸品争长矣偶阅旧作评画语书此董其昌　余尝欲和防三赵画为一家三赵者赵令穰千里子昻也宋诸王孙皆富有古人法书名画子昻为承防都下借珍图手摹之或时令胡廷晖辈代摹故其为山水无一笔无来处若寒乞之人自不办此　昔人评赵大年画以为得胸中有千卷书更奇又每作山水图来人戏之曰又是上陵回也大年以宗室不得远游故云不行万里路不读万卷书看不得杜诗乃知画史亦大未易董其昌书【真迹】
　　米南宫真迹　硏山铭　五色水浮昆仑潭在顶出黒云挂龙怪烁电痕下震泽极变化阖道门【后题云寳晋斋前轩书子于都下见真本及研山图　宋元人题防甚众　见杨仪骊珠随录】
　　真迹日録卷一
<子部,艺术类,书画之属,真迹日录>
　　钦定四库全书
　　真迹日录卷二
　　明　张丑　撰
　　项氏秘蔵虞永兴夫子庙堂碑真迹系宋人临写非真迹也谨按南濠居士文防止有永兴公奏草真迹其词云右唐虞世南奏草真迹中云伏圣慈以臣进呈孔子庙堂记石本特赐臣晋右军王羲之黄银印一颗臣已只受葢在贞观七年十月后有宋人题名及贾丞相悦生印今蔵宜兴徐氏乃阁老公故物也世南所书庙堂记予碑防中尝及之但羲之有黄银印及太宗以之而赐世南此皆后人之未知者故表而出之
　　唐六如画扇　画法全出荆闗葢中年之笔作浅绛色皴纹极少萧疎澹荡而又极秀润足称用意神品左方题曰百亩家田号上腴五车遗业旧钞书不知世外秦亡鹿且喜盘中食有鱼唐寅画并诗赠上茂化尊兄教之　又见六如纸画一幅全仿黄鹤山樵与常见者另换一番眼色题云秋林清赏呉门唐寅画其印曰伯虎亦一竒品
　　陆叔平真迹　壬申端阳日得见徐熙丹粉花枝包山陆治曰能品也未为天造庭有二葵因试为之遂题曰姿态丰神总一机不因丹粉谛生辉无人识在骊黄外却笑孙阳买骨归【真迹】
　　李西台千文卷【按此条已刻书画舫今删】
　　赵干江行初雪图【按此条已刻书画舫今删】
　　王右军思想帖【按此条已刻书画舫今删】
　　李嵩工作图巨幅绢本浅绛色笔法髙古又钱选饮饲图设色长卷人马皆有生气乃韩太史存良之故物也
　　钱舜举临陆探防金粟如来像卷【按此条已刻书画舫今删】
　　夏禹玉山水长卷【卷髙二尺余其长五丈有竒绢本浅绛色收蔵得地可喜】卷前署曰江山平逺　西湖春雨【廷晖笔也】　画前有许氏廷美圆印松皋清玩方印卷尾小楷云臣夏圭进书画皆属真笔无疑设色尤古所之者士气耳【覆阅前卷的属戴文进笔其称臣夏圭进亦傅防耳】
　　圎泽三生图二卷赵千里图其前生刘松年图其悟前生并属真迹惜人物皆大丘壑趣寡一蔵吾郡韩太史家一蔵松江莫云卿氏王敬美皆有防惜未得合为一处亦可叹也
　　韩氏蔵曹弗兴桃源图【按此条已刻书画舫今删】
　　怀素梦游天姥吟卷真迹【按此条已刻书画舫今删】
　　阎立本西域图蔵呉廷所虽旧而未必真然海濵逐臭之夫亦颇有称赏者观之喷饭满几
　　唐十八学士图【神品】　五代周文矩十八学士图宣和画谱载　丙寅九月廿日董其昌观　唐十八学士图【痩金书】　有唐至治咏康哉辟馆登延经济才廱泮育贤今日盛彚征无复隠蒿莱　御笔　唐十八学士　杜如晦　房龄　于志宁　苏世长　薛收褚亮　姚思廉　陆德明【陆元明字徳明】　孔颖达　李元道　李守素　虞世南　蔡允恭　薛元恭【薛庄字元恭】顔相时　许敬宗　葢文逹　苏勉【苏名旭或名朂此称勉】儒林华国古今同吟咏飞毫醒醉中多士作新知入彀画图犹喜见文雄　大观戊子歳御笔　唐太宗得杜如晦房龄等十八人佐命兴邦臣考其施为皆不能稽古立政然终致其君至太平者葢唐乗大乱之后饥易为食渇易为饮故事半古人功已倍之也太宗尝曰秦汉不足袭三代损益如何房杜不能对遂命魏正与龄等宿中书省讲议终不能定太宗曰礼废乐壊朕甚闵之有志不就古人攸悲对曰非陛下不能行乃臣等无素业何愧如之正与龄如晦惭栗而出龄等相谓曰有元首无股肱诚可叹也葢龄如晦学非尧舜三代其所操知秦汉蹇浅卑近使太宗无乡举里选制礼作乐之功后之学者未尝不掩卷太息今天下去唐又五百余歳　皇帝陛下睿智生知追述三代于是乡举里选制礼作乐以幸【幸字悮当作教】天下足以夸唐越汉犹慨然缅想十八人图其形寄意于诗什有廱泮育贤今日盛彚征无复隠蒿莱之句求贤乐士可见于此则成人有德小子有造当如　圣志十八人不足道也　大观庚寅季春望太师鲁国公臣京谨记【真迹　细阅十八学士卷的系宋徽宗笔元宰题为文矩画非也宣和谱无此目】
　　敏仲擕示王居正纺车图卷人物全仿周文矩所画四人面色如生曲尽村姑村妇儿童情态原系贾秋壑故物卷尾印识具存可寳也赵子昻凡再防国初在袁栁庄家呉原博题识甚详皆真迹云是日所示宜为最其次则张即之书杜陵古柏行卷【绢本学顔】赵子昻楷书圭峰禅师座右铭卷【高头大字后有柯敬仲李衎张天英等防】张来仪懐友诗图卷【诗凡廿三首葢为吕志学写者诗前有短图文夀承为之题署防尾又有朱子儋印记】皆真迹也
　　宣和书谱所载共一百九十八人又四国一千二百二十帖宣和画谱所载共二百三十一人六千三百九十六轴通计七千六百一十六件也
　　越国夫人王氏端献王頵之室善写墨竹作篆有古法见书史防要内
　　右军大道帖【按此条已刻书画舫今删】
　　越石示呉道子旃檀神像绢本大着色前有宋徽宗痩筋书标题双龙方玺并宣和政和内府等印虽破碎而神明焕然本大防法神之一文震亨防为防诸童子经相非也
　　韩君博示余褚河南倪寛赞是宋世临本后有赵子固等七防却真按登善仿效伯施而本身字体全出欧阳信本是一证也中间板筑饭牛之朋朋字误为明字是二证也又纸质松而白系宋代精楮唐无此物是三证也近呉原博题为夏宪副蔵本见家蔵集中不应遗此一防是四证也卷向蔵韩存良太史家存良收蓄褚书千文是无上神品而不悟此赞之伪亦食而不知味者也近闻得百千归之虞山严氏号曰真褚公笔丑定为思陵临写无疑登善有灵必以余言为然耳【或云此帖乃唐宋御府官本故纸质如新中间朋误为明系进呈书不复更定容再详之】
　　沈启南雪馆情话图咏与文徴仲雪夜联句图卷并在韩朝延家
　　寳晋集十四卷　陈氏曰礼部贠外郎襄阳米芾元章撰其母阎氏与宣仁在藩时有旧故以后恩补试衔入仕其上世皆武官葢国初勲臣米信之后也视芾为五世孙酷嗜古法书家蔵二王真迹故号寳晋斋【文献通攷】
　　云麾将军碑　丑按云麾将军碑有二一为李秀一为思训并授云麾将军而两碑又皆李泰和书故相混耳
　　草韵原本十册金人张天锡赵昌世所撰亦一竒籍可寳藏也
　　鲜于伯机小楷师钟元常
　　韩君启蔵李唐风雨归舟卷绢本浅绛色烘染极佳人物差大后有吕志学黄钺二防亦太史存良公之故物也
　　晋右将军王羲之书大道帖【按此条已刻书画舫今删】
　　呉道子着色天神卷　呉道子旃檀神像【徽庙痩筋书】　神品上【泥金书】　严分宜家闗防半印　近从呉廷所归之王越石【真迹】
　　倪云林绢本山水小帧一全仿董北苑笔法乃董宰公故物也上有人物舟船当为格外竒品今录其题咏于后蔼湛佳树阴清露夜景沈悄然羣物寂髙阁似阴岑方以黙处岂为名迹侵法妙不知归独此抱冲襟斋舍无余物陶器与单衾诸生时列坐共爱风满林袁员外常爱诵此诗因作此图以赠至正四年十二月望日倪瓒写　余作此图时年四十嵗矣庚戌正月七日为余初度之辰孙渚王君彦辅访余于其亲戚思明家之停云轩中具酒馔肴核之饷以为寿且出此图相示展图恍然如梦中事也因诗以识其叹云仙翁已去白云乡踏雪飞鸿迹茫留得王乔为我夀白鹅珍果九霞觞是嵗余年六十五矣瓒　岿然杰阁溪之湄佳树郁郁生华姿秋髙天濶爽气合林光荡潏山云低古来董李称妙笔意匠经营自天出倪君范之思入神前后驱驰声赫奕苏州刺史诗高清名万古不可招前朝又有袁阁老况奈泯没俱寥寥彦髙有此非虚得城市山林本同域行当结屋向岩阿与子长年共泉石云滩王朝臣按云林墓志洪武庚戌时年政七十矣而云六十
　　有五深所未解苐此帧的属赠思陵先府君之作授有绪不应出此逗漏也岂元镇志铭或有误耶云林年六十九卒　续按公本集诗题有乙未嵗余年适五十之句则志铭之误无疑而此帧为得其实矣　云林晩自号曲全叟一女适徐瑗赠范壻七律一首又有别陆氏女七言絶【按以下似有阙文】
　　倪云林溪山仙馆小幅【按此条已刻书画舫今删】
　　王维圆光二水后有冯子振赵世延王约李源道袁桷张珪邓文原陈庭实栁赟陈颢李泂杜禧赵岩十三诗魏必复一跋皆奉皇姊大长公主命题实至治纪元也按元运方隆皇姊雅尚文学一时名公钜儒以文章翰墨宠遇当世其盛葢可想见也【右丞画水人间少今向皇家见二图想象解衣盘礴处应须价重日南珠集贤大学士赵世延题　大学士赵世延与王约同衔篆书要诗中见右丞画意】
　　图怡顔而作雪景者何志明洁也彦卿盘礴自有深意存焉不似今人之漫兴耳左方记文出正学方公手笔其题名处姚氏以忌讳去之此如诞嘉犹子所收米芾跋张旭公孙帖卷后有建文壬午题识削去年号同例夫成祖立法之严如此而方公书迹终不至泯灭者天也非人之所能为也装成谨录蔵之以告同志云尔时崇祯改元夏五米庵张丑青甫书【真迹按此条前疑有阙文】
　　余清堂蔵右军迟汝帖是唐模本纸色颇晦而墨采动人亦名卷也又蔵唐人绢本临东方朔画像赞本身有米芾题识一行惜破损处多然不失为名帖也
　　刘原父侍读所书庄子秋水篇丞相鲁国文定王公家蔵物【妮古録】
　　顾光禄有唐人兄妹共写法华七卷细如蝇鬛后题云燕子女丁问之无能知者楷法甚精
　　宋髙宗御书序文一首前有断简后称臣称名葢御制徽宗御集序也
　　顔太史鹿脯帖真迹较宋搨本不唯字形大小不伦乃其文亦小异宋搨故自不足据也十七帖清晏嵗丰又所使有丰一郷故自名处予极不解丰一郷作何语及得髙丽刻本乃云所出有异产读之豁然因知王着但凭仿书入石耳其昌
　　怀仁圣教序真迹跋　古人摹书用硬黄自运用绢素此卷首有宋徽宗金书缥字与内景经同一黄素知为怀仁一笔自书无疑书苑所云杂取碑字右军剧迹咸萃其中非也黄长睿书家董狐亦以书苑为据恨其不见真迹辄随人言下转耳董其昌　此书视陜本特为姿媚唐时称为小王书若非懐仁自运即不当命之小王也吾家有宋舍利塔碑云习王右军书集之为习正合余因此自信有会其昌又题
　　龙眠山庄图　水芝亭　发真坞　发真□　芗茅馆璎珞岩　栖云室　秘金庵　延华洞　雨华岩泠泠谷　玉龙峡　观音岩　垂云沂　古栁其大十围在建徳馆南三百步　寳华岩　自闲得此图于双溪一故家蹙为故纸予见其笔墨缕细遂取之置于书箧殆二十余年漫不省视大徳甲辰嵗双岩郑学士访我灵源见而异之曰此殆李龙眠山庄图草也亟为整缉其背纸折缝处元有朱书次第遂为成书故表而识之尔为他日好事者鉴赏是嵗九月既望日云屋　往年备官京都从呉兴公入道山延阁书题装潢画卷见王摩诘辋川图草后又见图本郝参政家有四川宣抚司都大茶马司官印位置纎悉具备公肻首翫赏顾予言曰兰亭序草为古今书法所宗正若此耳此龙眠山庄图草全用其法而行笔细润乃有超越之意古人翻案法正当于此求之重纪至元之三年秋九月十又九日栁贯访百丈和上灵源山中因题　龙眠山庄图绢本余见其二一为沈元初明府一为呉康虞太学所蔵皆非真本葢龙眠自运则用澄心堂纸临摹则用绢素也惟余家莲社图为龙眠得意笔又有卢鸿草堂图虽命之鸿实龙眠以意造及观此卷益信矣龙眠又有定林萧散图与此卷同一笔法苍古变幻的山水之神觉赵呉兴犹有取妍之态少避伯时也董其昌题　予幼侍　先君及黄侍讲访东阳志岩二兄弟于智者之草堂尝示清溪图五轴有苏子瞻秦少游及郷先达诸名公题识而此图罕出者岂不以彼胜此哉吾观此殆过之李公麟熙宁中名进士王安石深敬其人仕三十年未尝一日忘山林当时论者谓其文章则追建安书法则宗晋宋人物之画则效顾陆创意如呉道萧洒如王维此图正本蔵在宣和御府可以对辋川图是也逺师慎蔵之洪武丁卯正月望牧羊山樵题　马和之学李龙眠只此卷一转笔为蚂蝗抅便有出蓝之致然如糟之成酒其味不及矣其昌【真迹】
　　王维兰亭玩鹅图后有赵子俊跋又倪云林秋林读书图卷元人题咏极多并在嘉禾髙氏
　　谢庄希逸小楷词翰真迹凡四篇清婉媚好宋思陵书法所自出也旧为贺方囘蔵本米元章故物也今在汪景淳处戏鸿堂帖刻手不精略存梗概耳
　　王元美尚书家蔵宋梓书籍以万卷计就中絶世奇观当以班范二史为之冠其次莫如唐李善注文选无论纸板刷印之精颉颃二史即其收蔵得地如未触手者亦非他书可及苐内中讳字极多如旋廓等字例阙一笔未知作何避讳耳记俟再考又见云间顾氏所蔵宋内府板史记一部纸墨与元美家汉书一类惜其家索价太髙不售而返至今尚在梦想曹重甫家宋板李太白集一部是元丰三年刻用绍兴间门状纸背印每本有云林倪氏家蔵图书末具赵雍题名二行乃昆山六观堂蔵本沈辩之故物也虽经防污亦自可喜又吾家有陶渊明集二册是东坡手书入梓尤为可重耳
　　黄山谷真迹
　　兀然无事无改换无事何须论一段直心无散乱他事不须断过去已过去未来何用算兀然无一事何曾有人唤向外觅工夫总是痴顽汉粮不畜一粒逢饭但知噉世间多事人相趁浑不反我不乐生天亦不爱福田饥来一鉢饭困来展脚眠愚人以为笑智者谓之然非愚亦非智不是中要去如是去要住如是住身披一破衲脚着娘生袴多言复多语由来反相误若欲度众生无过且自度莫漫求真佛真佛不可见妙性及灵台何曽受薰链心是无事心面是娘生面刼石可动揺个中无改变无事何须读文字削除人我本冥合个中意种种劳筋骨不如林下睡兀兀举头见日出乞饭从头将功用功辗转冥取即不得不取自通吾有一言絶虑忘缘巧説不得只用心更有一语无过直与细极豪末大无方所本自圆成不劳机杼世事悠悠不如山丘青松蔽日碧涧常秋山云当幕夜月为钩卧藤萝下块石枕头不朝天子岂羡王侯生死无虑更复何忧水月无形我常只宁万法皆尔本自无生兀然无事坐春来草自青　元符三年七月涪翁自戎州沂流上青衣廿四日宿廖致平牛口庄养正置酒弄芳阁荷衣未尽莲实可登投壶奕棋烧烛夜归　此字可令张法亨刻之　宋黄文节公庭坚正书法语真迹项元汴家蔵神品珍秘　嘉靖四十五年得于呉门黄氏原价壹伯金　右帖髙尺许长五丈竟一纸也质如冰茧色泽如玉目中罕睹云前段字迹大可径寸计七十六行自元符以下毎行廿一字作擘窠大竒大竒【按此迹见于汪氏瑚网者文与此同凡四百二十一字后有李日华汪珂玉跋而无项氏题识汪跋云在宋楮上禇髙尺余长二丈絶无接缝其见于江村销夏录者系古色青襴笺高七寸八分长一丈二尺五寸纸计七接无此字可令张法亨刻之九字故只四百十二字本身有董文敏题识亦无项氏题语所列图记亦与此逈异今青甫所见纸长五丈竟一纸是三家所见各各不同甚矣鉴别之难也乾隆丁亥十二月朔天都鲍延博附识】
　　黄文节公草书谈道章帖计十段每段题目本色书其词俱仿懐素体墨彩如新精神焕发苐卷尾略有塺污处亦小疵也
　　黄涪翁草书廉颇全学懐素亦在项子京家
　　米南宫易説【真迹】　易曰天数五地数五五位相得而各有合此五行生成之数　洪范曰五行生数天肇一于北至阴之所阴极生寒寒生水故曰北耦二曰南阳之所也阳极生热热生火东阳中也阳散而生风风生木阴止以收而生燥燥生金金中央也阴阳之所交者也阴阳交而生湿湿生土所以成变化而行鬼神皆不出乎此夫体立而后成性以至稼穑皆五行之性也性定而后辨味皆五行之味也水物至阴其性流湿故江淮【失五六字】于山不若海之下故惟润下所以指名之也五行声色臭味而此独举味者人之所待以生养者特味为急故也　元符元年春二年夏三年秋游中天竺访堂头禅师绍圣四年同佛印访禅师师已垂年苦留心于易芾遂赠其易义并大书读易堂三字并□遗之襄阳米芾元章书　读易堂【篆书大字】　予观米襄阳为天竺大士书易义数语深得乾造坤化之奥世每以能书称襄阳而其学识乃如此岂知米公者哉苏君昌龄请篆读易堂三字以补其阙用镇山门遂书于左方鄱阳周伯温识后二百六十一年当大元至正十五年三月朔旦也米南宫于书无不读生承平时以絶伦之资日接贤士大夫绪言余论故其造诣益深使其仅能字学则当时诸贤岂肻前席也世言王右军能书而已殊不知其卓识伟见贻书殷深源劝其交驩桓温使深源从其言则温不至于防扈而晋室尚可以扶持襄阳豪逸乃肻与佛印同访中天竺至为之书读易堂岂以少林指心单固与羲皇周孔元无间耶襄阳论易以及于洪范五行五位五性五味然所谓五行其五味人皆可知独金曰从革从革作辛辛为辛辣使以金银铜銕百计鬻之不能辛也此虽细事然子朱子门人固尝以为问终不能析其为何如今已矣恨不能起襄阳于九原而质之呉人李君士明寄迹老子法中而嗜古好学出此卷以求题故粗书襄阳之为人而非敢及于读易也　宋米元章行书易説帖名贤题识项子京珍秘　其值三锭【真迹　按此迹亦见江村销夏录本文题识与此无异惟项氏标题其值三锭作其值六锭少不同耳廷博附识】
　　宋哲宗批荅韩仪公忠彦辞免表【臣】忠彦言伏奉　制命除【臣】太中大夫知枢密院事封食实封如故者无劳备位方深　谴黜之忧增秩正名忽被褒陞之宠内循忝冒实腼靣顔辄沥愚诚仰干睿听【臣】忠彦诚惶诚惧顿首顿首伏念【臣】材谋浅陋术学迂疎偶玷　主知浸尘世职自擢陪于　大政遽易处于内枢坐阅嵗时已积妨贤之媿宠逾涯分常虞瞰室之灾比贡囊封恳辞柄用屡凟　葢髙之听未推从欲之仁勉策疲驽上醻　眷委防弼臣之并进缘旧物而　不遗然今边候未宁庙谟无补宜改图于硕辅当自劾于非才更此超逾岂遑安处伏望　皇帝陛下廓乾坤之大度囘日月之余光　垂矜非据之诚特寝已行之命则【臣】无虚受岂惟素守之获全赏不失劳实亦羣言之为允【臣】无任俟　命激切屏营之至谨奉表陈　免以　闻【臣】忠彦诚惶诚惧顿首顿首谨言　元祐七年六月　日太中大夫同知枢密院事　上柱国南阳郡开国公食邑一千五百户实食封四百户赐紫金鱼袋【臣】韩忠彦上表　省表具之懋官所以崇有徳正名所以重本兵方资帷幄之筹用弭边疆之患乃崇位貌以广威声宜恢宏逺之谋勿事逡巡之礼所请宜不允仍断来章　赐忠彦【真迹　后有六世孙澄甫跋并韩氏始祖事实洪武中裔孙廷可书俱不及录】
　　阎立本王防图绢本大着色前后凡廿四国每国标题字颇拙朴不入真赏后有康里子山等三跋
　　周文矩文防图卷尺许短幅止画学士四人侍从三人屏障作细山水极古后有柯九思伪跋又见临本陆探微姜后免冠进谏图后有王仲至跋近时文休承题识甚详即米元章画史所载者又见怀素圣母帖粉泽纸书真迹也又见李龙眠石勒参禅图后有大安年间宫昌跋其所书细花纻丝目中罕睹【按参禅图云云已见前】又李伯时临卫协髙士图笔法髙古惜绢素稍粗不入巨目赏玩耳
　　梅花道人草亭诗意一卷画仿巨然僧纯用淡墨图写左方题五言诗一律而署名称梅沙弥亦甚竒特后有启南古诗题咏备述画学源流攀元提巨真不诬也
　　文太史画卷题云丛桂斋图徴明为子充作卷前署亦太史书其画全仿荆闗作浅绛色亦甚可喜后有顾鼎臣黄云周恭顾潜方鹏方凤等诗皆为郑氏作者真名迹也【郑子登云恋旧丘手攀藂桂且淹留飞腾早夺垂天翼对策明光作壮游安里张祯】又闻仇英逺邨图卷在王氏堪与东林图卷相伯仲
　　唐子畏绢画山水四轴作浅绛色虽真而从周臣家法所谓行家兼利者也今录四诗于左　风声逺振千山树天影低垂百尺台况有杏花村里酒诗鞍那得不长来　唐寅　杨栁阴浓着地垂泉声汩汩日迟迟村翁早自携壶至来问输赢昨日碁　唐寅　青藜拄杖寻诗处多在平桥山径中红叶没鞋人迹断野棠花落一溪风　唐寅　冬深木落碧山空寒勒毡裘阊阖风犹试寻梅溪上步一壶相伴任西东唐寅画【真迹】
　　唐六如浅绛色纸上山水一轴　阿对泉头旧布衣对谈霏屑入机悠悠尽日无人到一树桃花隔翠微唐寅画【又六如林屋洞天小帧系早嵗笔细润之极在严道普家】
　　余所见汉玉印以刘先臣印为最白起忌仆韦成庆次之张圣廖由王昌马姬之印尹须印信黄神之印天帝之章皆极品也
　　周敏仲【按别本作王越石】携示周方鼎一高四寸五分方三寸广二寸约重二十两四面花纹作天鸡防龙四足有细花周围飞防八条三面青緑翡翠其一面与内方底面皆作水银古款一行曰作孟姬三字竒古生平所见鼎鑪宜为冠是日又见王越石【按别本无王越石三字】王叔明南村草堂一轴纸本浅绛色笔法清逸脱尽画家蹊径真絶品也【此图为班彦功作】当与周敏仲处大痴老人九峰云霁同观【按别本无当与周敏仲云云数语】
　　沈启南落花图卷　全诗三十首【不录】　右咏落花诗三十首宏治辛酉三月下浣书于东禅精舍长洲沈周【真迹】
　　仇实甫画项荩臣【讳忠】贤劳图前后凡十三段全法宋名家惜其仅画一人一家之事故不为世所知其品实出中兴瑞应图上人物山水旗帜军容种种臻妙
　　仇实甫帝王道统万年之图凡廿帧其目曰伏羲始画八卦曰神农艺谷尝药曰黄帝衣裳神化曰帝尧钦若敬授曰帝舜诞敷文徳曰帝禹随山刋木曰夏启钧台防享曰成汤至徳祝网曰髙宗梦帝赉弼曰石稷稼穑有相曰文王惠鲜懐保曰武王访箕陈范曰成王卜洛定鼎曰汉髙帝过鲁祀孔曰汉文帝亲耕籍田曰汉光武诏封褒徳曰汉明帝怀逺祥应曰唐太宗命讲孝经曰宋太祖洞开诸门曰宋仁宗屏书无逸
　　王希文出示郭恕先避暑宫殿图绢本小立轴树石秀润界画尤精原系宣和御府四图之一乃黄琳国器故物而为济之阁老所购足称无上名品惜旧籖题已亡并失文太史题头缥或更曰荆浩秋山楼观图李成山腰楼观图皆傅防耳
　　周敏仲示王叔明绢画一帧款云天香书屋图至正改元秋八月香光居士王画其画作浅绛色精工之极犹书家之楷法也又示十洲西园雅集濶幅一题云仇英实父为怀云先生仿古其画不惟树石髙古人物皆有生气较阅此等制作神情开爽轩轩豪举亦何必古人邪
　　王右军思想帖【按此条已刻书画舫今删】
　　惠崇江南春图纸本小袖卷清逸之极不譲顾逋翁手笔今在王氏董宰太史极称许之自非庄列髙风可拟议也
　　王齐翰挑耳图卷【按此条已刻书画舫今删】
　　题张长史春草帖真迹　右张长史草书春草帖锋颖纤悉可寻其源而麻纸松煤古意溢目真足为唐人法书之冠晋迹不可复见得见此迹其末世之希世珍乎顔平原书家之集大成者犹言杜诗韩文顔法亦出于此也因与袁君子英获观陈彦防氏叹赏竟日壬子人日倪瓒题【真迹】
　　宋王居正纺车图　纺车图　故宋王居正笔周天球书　王居正拙之子也俗以其小字呼为憨哥学丹青有父风师周昉士女略得其妙尝于苑圃寺观众游之处必据髙隟以观士女格态凡欲命笔则澄秘思虑故于形似为得　右圣朝名画评按王拙河东人也大中祥符间父子以画驰名海内延祐四年予客燕都有持此卷相示者因以五十金购之乃贾师相故物也图虽尺许而气韵雄壮命意髙古精采飞动真可谓神品者矣是嵗中秋日松雪道人赵孟頫识　春风杨栁色丽日何清明田家作苦余轧轧缲车鸣母子勤纺绩不羡罗绮荣童稚嬉自乐小尨恬不惊缅思全盛日万物遂所生王郎称好画奕世垂佳名讵意刼火余留此天机精千金匪重价至寳那可轻暇时一披阅邈焉起遥情　后二年四月三日重题　右宋王居正画纺车图元赵文敏公题咏于后人间至寳珍重珍重南昌袁廷玉书　可爱河东王氏子丹青驰誉动祥符不传罗绮游春态只画茅檐纺绩图　王居正纺车图有补于风俗而赵子昻学士题咏词翰兼妙可谓三絶矣是卷国初为袁栁庄所得翰林杨维新与袁有联遂购于袁氏暇日示寛求题漫赋一絶如右长洲呉寛【真迹】
　　赵子昻正书妙观三门记跋　熟视李北海岳麓寺碑乃知此碑之逼真犹是集贤偏师耳董其昌题越石于天启之元得文敏所书殿记于清溪曹起莘家展至后段觉语脉龃龉深以为惑后三年又得三门记于五茸何氏阅之乃悟其首尾互装向非越石嗜古狥竒遇即收之则延津之合难矣文敏此书有泰和之朗而无其佻有季海之重而无其钝不用平原靣目而含其精神天下赵碑第一也不易得不易得崇祯己巳秋日东呉李日华　鉴赏家谓妙观碑酷似李北海岳麓碑若见苏灵芝銕佛寺刻弥见松雪翁书学来歴此卷精彩可照四裔更胜吾松林亭碑也陈继儒题【真迹】
　　韩氏蔵明皇夜游图卷一凡为人四十有四马十有一通用绢三幅其长一丈有咫靣相虽属平平而衣纹马匹器具古雅有非唐人不能为者按云烟过眼录云兰陂赵与懃所蔵有张萱虢国夫人夜游图即此卷也其前与明皇并马者杨太真也其后二妇女同乗者中间虢国夫人也存良太史题为呉道子画恐非又按采真子画鉴云周古言画在周昉之下文矩之上有夜游图于世张萱工仕女人物尤长于婴儿在周昉之右平生凡见十许本皆合作所画妇人朱晕耳根以此为别览者不可不知也今观韩卷其真是耶
　　唐人画明皇夜游图　张萱　秉烛春游　银烛光摇明月午彩仗星辰启朱户天街按辔双龙驹唐皇注盼杨妃妩曼睩蛾眉缓不前娇姿次第取君怜宫女同时憎粉黛胡儿侍闲拾婵娟云髻花钿耀银汉香飚缭绕青霄半昭阳専宠暗徘徊团扇追欢影凌乱清夜游踪乐未穷秋风渐入九成宫日冷金扉凄蕙草太真转新妆红吁嗟兹事已千载马嵬落日沈光彩道子覃精驱神一幅丹青夺真宰我对兰灯拭匹练何如挥翰金銮殿豓物犹然有生色叱之使捧琉璃砚礼卿学士长洲韩世能存良甫题【真迹】
　　展子防春游图【按此条已刻书画舫今删】
　　鲜于伯机题董北苑山水【按此条已刻书画舫今删】
　　鲜于伯机题赵模本搨兰亭后【按此条已刻书画舫今删】
　　杨载题赵千里山水扇面歌　公子丹青艺絶伦喜画江山上纨扇祗今好事购千金四幅相连成一卷春流漠漠如江湖飞烟着树相有无岚光注射翻长虚白玉盘浸青瑚追随流俗转萧疎对此便欲山林居旗亭花发酒须沽舟行为致双提壶抱琴之子来相须醉归不省何人扶旁有飞泉出檐隙掣电飞霜相荡激蛟龙不受鲵桓食但见垂纶古盘石人生万事无根柢出处行蔵须早计一丘一壑倘如斯便可束书従此逝君不见郑子真躬耕谷口垂千春毫芒势利能没身汝胡龌龊为庸人【元音】
　　米南宫手柬　裹鲊一卷奉纳公所模徧寻不获小儿宿同文无处诘必乱与人也见追懊不已此轴若要愿却模一本见与可也龙石献友晋　芾白　芾顿首再拜　提刑郎中丈节下稍违左右詹企实深秋序向凉恭惟澄清多暇尊候起居万福芾即日恩即承教下情倾驰专介上状布诚不宣　芾顿首再拜　提刑郎中丈节下【寳晋斋帖】
　　海岳遗迹　龙团歌　瀛师谢公之所惠大如车轮轻如纸磨而试之黑过漆元非本约重违意寒雀比之立憔悴道宁万一归于彼不督芙蓉乃恕耳三木模研理固异耿墨比此天与地开匣付介惊欲坠惜之不得几下泪君匣鄂州便可碎只留承晏使执侍黻呈　不扣古谓之连珠此是也　黻叩头适有烦聒悚悚　江南竹禽一对奉献以充送行贫居乏佳物必多相亮也専此不次　黻顿首　仲永朝奉兄鹭景来日定之　崇宁二年元宵前都下与卢平
　　父观灯预赏闻歌此词字多讹舛今特为校正其词名贺圣朝襄阳米芾元章书　　太平无事四边宁静狼烟喜国泰民安尧年舜日万民乐业嬉笑瞩景龙门上御灯凤烛辉照教坊进钧天妙舞艺人巧葆宫前赐御篆断妖艮岳旁边御鑪深处暎蓬岛笙歌奏　吾皇不疾等元宵景色来到恐后月阴晴未保　先礼部真迹也乃遗佛印禅师笔法轻清萧洒钦仰恭爱世当寳之敷文阁直学士右朝议大夫提举佑神观友仁谨防　今日献汲相国纪庆生申祝夀诉衷情辄录呈　芾顿首再拜【薫风吹绽云云长年】　颂徳纪庆生申鹧鸪天芾顿首再拜【暖日晴烘云云老人】　跋鹧鸪天词先子礼部绍圣中撰此乐章以拟汲公相国眉夀乃所遗草真迹也又有其咏梅两絶句云姑射真人自少羣要亲髙节许交君一台二妙逢清赏甘逊佳名得致荣江头尽醉似泥何管领仙姿酒醟多烟艇两三横岸处惜花伫立想凌波敷文阁直学士右朝议大夫提举佑神观友仁谨跋
　　王右军破羌帖【按此条已刻书画舫今删】
　　陈闳十八学士春宴图跋　唐文学馆十八学士春宴图相为陈闳笔闳防稽人开元中仕至永府长史人物之妙几与阎右相争衡余前在王厚伯处见唐人所画莲社十八贤像风流位置正絶相似其为唐人名笔无疑林泉绂冕各自不同观此亦足以想见一时风尚也空青老人曽纡题　梁园碧筠潇湘玉小山丛枝缀金粟天公驱龙耨秦土移入秦王天册府虬髯主人马上客手掴中原血华赤芸氛霏霏讲初罢狮子骢头散鞭喏软罗半臂春风偏十八奚驹嘶紫烟玉酥宫痕纎月甲银瓮戈书小黄押大槽乱拍珍珠流蒲萄就暖沈香蚪琵琶掩瑰鹍鸡促声声破阵秦王曲羲轮半舂启明曜莱公起舞密公笑就中小薛醉傀俄龙门老师奈若何太子宫前演鸡防铜马时时齧荆棘诸君诘朝且虚左隽州流人来上坐　安阳李彦广过予弇山园登万卷楼观彛器图史因出示唐人所画十八学士春宴图且索题语木落霜髙天风凌厉予且被酒矣走笔短赋因以归之风流盛事又在今日吟樽清影中也琅琊王世贞记【真迹】
　　顔鲁公与兄帖　真卿乞怜　天听　上恩好生未忍诛戮已得西峡之命趋生无路死可向也吾门誓以忠义家　兄当愤发使宇宙清廓死无憾耳不得一别深惘然珍重不具　真卿白常山太守兄左右鲁公书世祭藁争坐帖送蔡明逺及乞米帖皆
　　石刻本此独真迹奕奕有神顔书甲观也　董其昌题【真迹】
　　王朋梅奉教作金明池图【按此条已刻书画舫今删】
　　题金明池图卷后　金明池畔孤云画玉□行间多士诗六要四声归帝子细推冥想作吾师米庵张丑【真迹　按此诗书画舫所逸补刻于此】
　　宋阜陵红桥鸂鶒图　禁籞龙翔池汪洋清泚匝岸手可俯掬故水鸟来集不减江郷如鹅鳬雁鹜鸥鹭文禽之属靡所不至葢无弋钓之虞而有稻粱之足积嵗弥久引类而至多所未识可谓类聚羣分者矣因其来来弗拒故为洲渚滩碛使其游泳水陆得适其性嬉而浴饱而翔昼飞夕止驯狎出没自去自来略无廹惧以供游豫之娯不亦可乎二月戊午縦目龙翔有鸂鶒羣居玉虹桥栏楯如所谓柱首雕餙之状方其春波漾渌藻羽相鲜竚观之久稍稍惊飞独留其二相顾整翮徘徊自若殆非人力所驱而至葢禽物野性豢养得其所信无扰无伤所致然尝闻海上有狎鸥者果以内本无心物自不疑明矣敢方文王灵沼鱼鼈鸟兽之乐乎因寓于丹青写其目击可喜之状如此政和己未御制御画并书　流星自西南入尾赤白黑气骎循起建中靖国是何年有宋端王作天子天子一日临万防此心恶可无是非险相配食　文宣庙忠贤勒作奸党碑防茆连茹固其类水火薰莸不同器儁才打尽奸网空眯目簸糠天易位固宠先须蛊帝心帝心喜乐争逢迎奋甲戈启边衅搜竒索玩穷山林应奉朱郎声赫赫撤屋扶墙舆木石雷鍧风厉花石纲四海苍生泪沾臆深宫天子知不知燕游般乐龙翔池文禽鸂鶒集满沼稻粱充足无惊虞止哉止哉帝心乐类聚羣分恣咸若等闲飞去两独存又似忘机海翁阁手拈象管夺阴阳双双写出如鸳鸯图画不足复题识心躭海老希文王文王推恩元有序亲亲仁民及毛羽海翁隠者贵忘机天子万防可谁委天子不与匹夫同可怜画鸟不画龙一旦敌兵犯清跸翠华零落毡毹宫囘首籞池还省不应咎当年心蛊惑忠謇摈斥悔莫追恨杀奸谀误人国人主一心如藩篱小人百计攻伺之一有间隙投可入耳目所中皆危基帝王之学本仁义却笑宋皇心倒置河山十万委刦尘留得丹青在天地丹青留得亦繇天汩汩兴亡四百年留与后王作明鉴我歌大雅荡之篇　正徳戊寅春元宵日　赐进士第判顺天府事仁峰病翁汪循书【真迹】
　　米书九帖【真迹　米书六百六十八字八十六行】　五月四日芾启书为尉审道味清适涟陋邦也林君必能言之他至此见未有所止蹄涔不能容吞舟闽士泛海客游甚众求门馆者常十辈寺院下满林亦在寺也莱去海出陆有十程已贻书应求傥能具事力至海乃可此一舟至海三日尔海蝗云自山东来在敝邑境未过来尔御寇所居国不足岂贤者欲去之兆乎呵呵甘贫乐淡乃士常事一动未可知宜审决去就也便中奉状芾顿首葛君徳忱阁下　葛叔忱家计如何何人经理子弟长成不莫且依邵氏过不邵氏二子弟生事如故不令人念之息老住院随小师在丹徒安否久不得好矣白沙有何旧人子平所苦何疾得宣城佳郡也然既以疾辞莫难便拜命不须且辞免也度过山阳或入觅之　元日明牕焚香西北向吾友其永怀可知展文皇大令阅不及他书临写数本不成信知者在前气焰慑人也有暇作谱发一笑于事外新嵗勿招口业佳别有何得泗戎东下未巳有书至彼俟之　吾友何必【原迹必字防去】不【原迹旁注】易草体想便到古人也葢其体已近古但少为蔡君谟脚手耳余无可道也比稍用意若得大年千文必能顿长爱其有偏侧之势出二王外也又无索靖真迹看其下笔处月仪不能佳恐他人为之只唐人尔无晋人古气草书若不入晋人格□徒成下品张颠俗子变乱
　　古法惊诸凡夫自有识者怀素少加平淡稍到天成而时代压之不能髙古髙闲而下但可悬之酒肆光尢可憎恶也　中秋登海岱楼作　目穷淮海两如银万道虹光育蚌珍天上若无修月户桂枝撑损向西轮　三四次写间有一两字好信书亦一难事目穷淮海两如银万道虹光育蚌珍天上若无修
　　月户桂枝撑损向东轮　梅惇奉议部授涟水何处人非子中甥乎告详问以告中间纷纷了无事葢子中不留遂皆萎防昭代有此老不能与人争得若在杞时乂须厮论也芾顿首　人闻之有保老友者否岱【一行一字】　雨三日未解海岱咫尺不能到焚香而
　　已日短不能昼眠又少人往还惘惘足下比何所乐右草书九帖先臣芾真迹臣米友仁鉴定恭跋
　　洪武庚申中秋后六日鄱阳蒋惠敬观于珤古斋范致能説米书初自沈师来后入大令之室此九帖当时已入秘苑后有小米防今在黄令君家前后完具尚昔之黏缀也其后一帖评唐人始言草法必应従晋此固通论殆亦其实录耶麝煤鼠尾熏染终嵗所成若此今之学者亦知之乎治癸亥呉郡祝允明跋　海岳翁此卷尝入绍兴秘府后有其子元晖题识葢海岳平生得意书也其中有登海岱楼一首下小字注云三四次写间有一两字好信书亦一难事夫海岳书可谓入晋人之室而其自言乃尔后之作字者当何如耶甲戌九月廿三日观于崔静伯氏敬题虎丘山人都穆　此卷刻于文氏停云馆文太史鉴定所谓众尤之尤也昔従石本想见真迹今如叶公好龙真龙下室矣　乙酉九月晦董其昌观于西湖舫斋【真迹　按清河书画舫云草书九帖笔法与海岱诸帖小异有天真烂漫之旧为水村陆太宰所蔵李西涯防极称许之今考此帖既无长沙题语又无水村图记疑书画舫所记或别是一迹卞氏书画彚攷附录于此帖之后误矣乾隆戊子人日得间居士鲍廷博附识】
　　蔡忠惠公十帖　【粉笺】襄示及新记当非陶生手然亦可佳笔颇精河南以书作散卓不可为昔尝惠两管者大佳物今尚使之也耿子纯遂物故殊可痛懐人之不可期也如此仆子直须还草草奉意疎略　五月十一日襄顿首　家属并安楚掾旦夕行【八十　粉七字　笺】襄启入春以来属少人便不得驰书上问唯深瞻想日来气候阴晴不齐计安适否贵属亦平寜襄举室幸安去冬大寒出入感冒一身百病交攻难可支持虽入文字力求丐祠今又　恩复供旧职恐知専以为信前者铜雀台瓦研十三兄欲得之可望寄与旦夕别寻端石奉送　正月十八日襄顿首　公绰仁弟足下【一百二　粉十字　　笺】襄得足下书极思咏之懐在杭留两月今方得出闗歴赏剧醉不可胜计亦一春之盛事也知足下与郡侯情意相通此固可乐唐侯言王白今嵗为游闰所胜大可怪也初夏时景清和愿君侯自夀为佳襄顿首　通理当世屯田足下大饼极珍物青瓯微粗临行区区致意不周悉【一百零七字　绵纸】襄再拜伏承　县君吉有日襄以行路并亡男斋僧赴期不及谨遣州校少持菲礼聊以伸亲戚之好殊非丰腆深自为愧谨奉手状咨　闻旦夕前行此不一一襄上　郎中七兄【左右】　廿七日早【七十　绵三字　纸】襄启去徳于今葢已洊嵗京居鲜暇无因致书第增驰系州校逺来特承　手牍兼贻楮幅感戢之极海濒多暑秋气未清　君侯动静若何眠食自重以慰遐想使还専此为谢不一一　襄顿首知郡中舍足下【谨空】九月八日【八十　粉笺四字　纸】谢郎春初将领大娘以下各安年下米长官亦来泉州诊候今见服药日觉痩倦至于人事都置之不复闗意眼昏不作书然少賔客省出入如此情悰可知也不一一　襄送　正月十日【七十　绵字　　纸】襄启中间承劳纡问适防疾未平殊不从容示　书两通知烦　指干新第有未备且与鐍钥却候别作一番并了之四人园子只与门下每人一间园中地分与四人分种要他栽种也不一一　襄奉书　五日【七十　绵七字　纸】襄启大研盈尺风韵异常斋中之华繇是而至花盆亦佳品感荷厚意以珪易邽若用商于六里则可真则赵璧难舍尚未决之更须面议也　襄上　彦猷足下廿一日【甲辰　六十　绵闰月　七字　纸】丙午三月　十二日晩欲寻轩槛倒清樽江上烟云向晩昏须倩东风吹
　　散雨明朝却待入花园　十三日吉祥院探花　花未全开月未圆看花待月思依然明知花月无情物若使多情更可怜　十五日山堂书【七十　绵八字　纸】惠水林檎花多感天气暄和　体履佳安　襄上　公谨太尉【左右　二十四字】　蔡公书法真有六朝唐人风粹然如琢玉米老虽追踪晋人絶轨其气象怒张如子路未见夫子时难与比伦也　辛亥三月九日倪瓒题【五十二字】　洪武己未四月云间袁凯观于萧溪【十四字】　在宋号善书者苏黄米蔡为首俗评以君谟居三公之末殊不知君谟用笔有前代意优劣自可判也己未四月陈文东拜观【四十八字】　后学陈廸观【五字】











　　真迹日録卷二
<子部,艺术类,书画之属,真迹日录>
　　钦定四库全书
　　真迹日録卷三
　　明　张丑　撰
　　刘原父墨迹南华秋水篇【按此条已刻书画舫今删】
　　梁武帝异趣帖　爱业愈深一念修怨永堕异趣　君示　此帖前后不全当是子敬得意书或者见其作释氏语遂以为梁武帝书一何陋也肻堂题时万厯丙午冬仲十有四日　大令书法外拓散朗而多姿此帖非大令不能办彼恐一念堕于异趣而书法又深含竒趣耳太原王野题　【真迹　按此迹书画舫未详图记且无王肻堂王野题识故再刻之米庵自防已刻不重列】
　　戴嵩烟郊纵牧图【神品】　烟郊纵牧竟何心部曲余音尚可寻莫讶披图观小景太平风物似桃林　两两三三野水边从来鼻孔不曾穿桃林散后难收拾赖有幽人画里传曾作经　耕罢春臯雨一蓑周原风景自融和纹身不入田单阵扣角番成戚歌翡翠一川芳草润胭脂万落花多牧童归去来何晚空带斜阳下小坡秦权　烟草青溪放不归源头相唤自相呼画师窥到无人处畱得天真入小图张潜晩牧江濵近水湖一声管笑相呼戴嵩乘兴夺真笔写入烟波水墨图狄戴　倒载干戈事已空桃林纵牧为成功而今四海皆宁一模入云山惨澹中杜衷　古防垂杨畔清溪浅水间画工分布了任伴夕阳闲髙谦【真迹】
　　赵千里着色杜拾遗春游图　君不见洛阳城阙天中起九衢歌管东风里栁满河桥花满蹊车马纷纷若流水是时臣甫年少未解愁寻芳时造酒家楼水边丽人茫不省骑驴直过曲江头朝吟饮东阡夕醉宿南陌残杯餍富儿险语惊狂客樽空酒尽更典衣醉中看尽青山色明月满身归去迟花落花开春不知数书累上不见录始恨穷老身流离宫中况失衔花鹿咫尺龙蛇起平陆房相门下死何辞严武牀前生不足风流事往今几年一观图画一凄然空余金薤琳琅屑可以上继古诗三百十一篇临川黎近　忆昨开元繁盛时选胜游行恩命垂妆车餙马载歌管山幽水曲增光仪流风一代足追赏好事拾遗尤任竒朝囘春衣送酒媪蹇驴独骑常酣嬉浓芳乱馥搅诗思欬玉歕珠文锦施曲江韦曲几名胜旁钩近摭无纤遗辞华自縁家法好醉态不受山公嗤风尘斯须变京国六马仓皇狩西蜀两肘穿露谒行在转眼春兴成悲戚漂萍踪迹谁复怜主翁交好繇宿昔筑堂买田颇生事浣花溪路行来熟瀼西风物似优游杜陵门户何翻覆百年感慨寳应际语虽浩汗情萧索此图风致入模写岂是流离愁局促酒债宁论俸钱少玉山每仗苍头力当时才士满官署何不招擕岂性癖若遇襄阳孟浩然便当一笑三百天台张廷壁　为惜花开花又飞马蹄到处澹防归春光总入丹青笔千古王孙声价希清河张翥　蹇驴防过曲江头满面春风两鬓秋何事先生醉如许非闗多饮是多忧葵丘王徴　【真迹　右图刘松年同作赵图精刘图古前元题咏极多今在项氏】
　　李伯时老子出闗图　右老子出闗图一卷傅色运笔人物髙古岂舜举辈能画且不能摹拟矣直见令尹致问翁俯荅之意宛然数千载于目前神品也余特定为李龙眠所作无疑后学沈周防　孔子大圣也犹问礼于老耼今尹何人而致敬乞言亦可见其贤矣此图模写当时之态已尽知画者必能赏之延陵吴寛题
　　阎立徳王防图
　　虞□□　　芮芮国　　波斯国　　百济国胡密丹　　白题国　　靺国　　　中天竺狮子国　　北天竺　　槃陀　　武兴国兹国　　倭国　　　髙丽国　　于阗国新罗国　　宕昌国　　狼牙脩　　邓至国周古柯　　阿防檀　　建平蛋　　女蛋国余观阎立徳所画王防图本诸唐贞观间太宗事可见古之贤君以徳归万国盖昔三代盛时化格昆虫鸟兽民俗敦羙周之民从之如归市夫帝王之治顺之则归逆之则去后至战国暴秦以下无可观者太宗平定之后以诗书赐外邦文化所至率賔遐荒其庶几乎有国家者观此孰无感焉是图诚为后世珍鉴又非庸常绘画所能以拟也耶是宜寳也子山记僧兰谷得故画蛮夷二十四国图以示余傅色沉
　　实而笔力能各尽其态诚可珍玩也按唐贞观三年东谢蛮酋元深入朝中书侍郎顔师古请依周太史为王防图防昌中黠戛斯既破回鹘其君长阿热遣使者上书言状宰相李徳裕亦请为图以示后世有诏以鸿胪所得续着之黠戛斯本坚昆国也唐制凡蕃客至鸿胪讯其国山川风土为图奏之御前上于职方殊俗入朝者图其容状衣服以闻此所以诏鸿胪也宣和画谱则以王防图为阎立徳之笔云又按宋祥符间判鸿胪寺张复亦请以朝贡诸国绘画其衣冠采录其风俗为四夷述职图注辇国王罗茶罗乍遣使娑里三文贡方物而张复复图其衣冠上之今者有元大徳被海内外四夷万国莫不尊亲来讴来歌混处无间孰得而毕状哉于乎盛矣金华王余庆　古先哲王区分中外重译来王厥徳乃大成周之隆八方防同各以其职来献镐宫不承武王垂拱而治爰作王防贻法厥世日蜮月螖桂海氷天逾沙轶幕叩阙请前火齐错落浮琛沉羽道路如织归我天府春王三朝九夷賔将庭燎晰晰璧玉华光削衽解辫十百其耦象胥舌人缤相先后施于后世爰及有唐贞观之治洽于要荒朝贡纷纭服章诡异惟天可汗是依是庇乃诏曲台乃命鸿胪乃命良工绘王防图咫尺滇池跬歩瀚海狼居龙堆灭没揜霭丹崕砾石墨水流澌一幅之间气候屡移兹之乐巴渝之舞登于缣素鶱其欲举昭揭邃宇以逺休声羣公纵观剑佩锵鸣维图之设有劝有戒惇徳允云蛮夷冠带　圣皇鉴此无怠无荒日益月增山梯海航王防未书职贡莫纪时而飏之以对嘉祉　右余馆试王防图赞吴君擕此卷请书聊为书之　损庵堂【真迹　广川画防上王防图叙录当入此】
　　俞子中书黄庭经【万歴乙未夏五二日解嘲堂装】黄庭经　上有黄庭【云　云】可长生【永和等十五字不书　原六十行俞六十五行其五十　后字素纸　隔水行后另一纸合缝　格式行　　绫】俞紫芝临黄庭经仍似赵吴兴用笔若无印欵便命之赵书矣董其昌题　己亥七月八日后学文彭焚香盥手敬观于友恭堂　赵承防得钟绍京黄庭用笔渐实俞紫芝亲游赵公之门宜其此作与他书不同也嘉靖己亥七月八日文嘉敬题【真迹】
　　宋黄庭坚草书谈道章帖【泥金标题】　祖教逈异　祖意逈然传一句教中广布引三乗净名倒岳雷声吼鹙子孤潭月影澄市卖鱼忘进级岩林饲虎望超升虽知同体权方便也似炎天日里灯　学难得妙　按心学道海如尘认得曹溪有几人若使圣凡无罣碍便应砖瓦是脩真瞥然一念邪思起已属多生放逸因不遇祖师亲指的论机开口本难陈　问来只对不得　莫夸祗对句分明执句寻言从教门只合文殊便是道亏他居士黙无声见人须弃防门物知路仍忘穉子名傥若不疑言念尽何妨黙黙过浮生无指的　不居南北与东西上下虚空岂可齐现小毛头犹道广变长天外尚嫌低顿干四海红尘起能烛三涂黑业迷如此万缘皆属惺更须前路问曹溪自乐僻执　虽然僻执不风流懒出松门数十秋
　　合掌有时慵问佛折腰谁肻见王侯电光浮世非坚久欲火苍生早晚休自蕴本来灵觉性不能蹩歩挂山头　问荅须知起倒　问荅须教知起倒龙头虵尾自欺漙如王秉剑由王意似镜当台待镜观眊眼参差千里莽低头思虑万重滩若于此道争源见何翅前程作野干　言行相扶　言语行时不易行如乌如兎两光明守闗昼夜精勤得非是贫瞠懈怠生菩萨尚犹难说到声闻写就辄论评然无地住长闲坐谁料龙神来捧迎　一句子　一句子言不可尽飒然防了奈渠何非干世事成无事祖敎心魔是佛魔贫子喻中明此道献珠偈里显张罗空门有路平兼广痛切相招谁肻过　古今大意　古今以佛示东南大意幽微岂易参动指掩头元是一斜眸拊掌固非三道吾舞笏同人防不□弯弓作者谙此理若无师印授欲将何见语言谈　僧徳润赠道者　一语真空出世间可怜迷者蚁循环此生胜坐三乗乐好句长吟万事闲秋月圆来看尽夜野云散去落何山到头自了方为了休讨经函叩祖闗　云顶山徳敷谈道廿章传灯但录十首去取亦未必然然穷僻处无文字但随传灯书之耳　书至此腕中痛欲脱都不成字自不可读古人作草云意在笔前又云有锥画沙法银钩虿尾折钗股笔又有屋折壁漏观公主家担夫争道公孙大娘舞剑器浏离浑脱乃能造微入妙故可贵也若余所作草无复有是又未尝规行矩歩学古人但随意涂令纸黑耳不知世间人那用求讨怀藏耶　【其长四丈　真迹】
　　唐临禊叙真迹防　文皇始得兰亭真迹命汤普彻冯承素诸葛贞赵模各临搨以赐羣臣后又命虞褚诸侍臣别为临仿固定武以下石本之所自出者也此真承素真迹昔见其子若孙而今见其祖矣山中人柳贯题　唐太宗诏供奉官四人临摹褉帖赵模诸葛贞得其笔意汤普彻得其形似而冯承素于形意二者兼有之此卷精神飞动下于右军真迹一等信希世之珍也翰林学士承防嘉议大夫知　制诰兼修　国史兼　太子赞善大夫金华宋濓记【真迹】
　　寳晋斋简帖【本朝能书人帖门寳晋书简帖上】　芾顿首再启今嵗□□□圣奏计故事代□奏也使节到都八月半例九月防行司西上十月到国门我公可到南都左右复西也余并人吏面占芾顿首再行芾顿首再拜敎廿一日望屈大斾【云　云】大夫丈节下　太夫人玉裕万福不及拜别怏怏老妻伸奉泊赵婇郡君各希加爱芾再行　芾顿首再拜右丞资政春官恩主钧席仲秋渐凉恭惟台候动止万福即日芾恩昨以四月忝命改官尽缘知奬没齿曷报六月被遣此邑闻台斾将至迟迟留七月以俟一识威采面感恩纪谒令弟始知不可俟抱悒之官近亦得令弟书始知对帘遂力疾作书以布下情其余俟趋省诣府造门叩閤所怀非纸所罄不宣门生米芾顿首再拜右丞资政春官恩主【台席】谨空　十一月廿一日芾顿首上留守大资政丈钧坐私居乏□□伺竟阻迨攀大斾此情惘惘念令弟拂拭而久与明甫游也故自竭有以献惟公宏恕其愚而矜其志之善也愿公开怀以待天下之士犹恐人之不自信勿以泥涂之久怀廷尉牓门之心深闭固拒以絶天下之士愿以常情□□□□躬行髙世之事忘恩寃防通致出人意外晏然为明主安一世之人起治功致太平□□下诚之所瞻望中夜而兴披衣□笔草略死罪死罪　右简尺先臣芾真迹臣米友仁鉴定恭防　芾顿首再启故人作发运使都不照管下邑今十连作帅当似临淮县长官时故事但一片心脾依旧佳在不知委悉得过否芾皇恐再拜　倅同官来江宁宰少小相识父处刁幕熟乡人一戎同官来须少过从亦是未得报间同出入游山之人三处是饭主人贵人出入难不敢牵率知客位牓甚严此为常人设耳岂米老有不得船之理呵呵俟面干也芾皇恐再行　糖霜大治喉咽甘辛尤能发散令化佳芾顿首　真麝香一齐置痛处薰透气立安芾咨芾顿首再拜闻公有官职压人之说是何言□公世徳清茂才髙望重越自小官慨然任天下事宜比马周此未足贺□友固不奉佞也望日文徳门多见诸公独不见公何也癣方须得大段所□方传恐前书真不逹□□芾顿首再行　知有令郎之戚此难遣也能书第二儿廿嵗化去痛□心肝至今皓白云由也癸□□至今二儿二女老年何【缺文】再到卒三姊□□□□□怀落魄不□□【缺文】　日佳般木亦须限外毋夺农时佳苦暑米可约过敝邑良食利人自爱草草芾顿首上瀹川宣徳明悊閤下　芾顿首再拜久违□者幸兹邂逅不谓行役莫获少延节旄以写倾慕昨日继见舟次不可俟留刺怏怏而归适蒙雅诲且承食已首涂方寒千万珍养训仲相聚道意谨附便陈情早冻草草芾皇恐上运副朝散老兄节下　芾皇恐顿首专介踵门蒙手敎荷温眷有加自承盐邑还日夕排比宿司以俟临按杳不闻好鄙弃下邑乃如此耶忽大热恭惟比日尊体清胜芾挹冰中夕公私惧旷莽有何所闻且以见教在替数月矣过热遂可射舟治行矣谨附使上谢不宣芾顿首再行管勾推官丈閤下　不应武康清溪【云　云】新声舞翠鸾　芾皇恐再行彦稽提学大□□□节下抱疾之官□□　百事皆委薛候改□槐堂为宁一堂射堂去败堵悉见北山万叠命曰仰止堂于甲兄可谓无负矣芾衰落之人毎临一事叹仰兄精力不已力疾□专使不宣芾皇恐顿首彦叶太史公提举节下四月旦日状　芾启衰晚辱误恩法不可辞祗益悚惧蒙敎贺重其惭悚附使且此草草芾顿首亦虚吾友　不烦如此前言甚易当必不到入台章也呵呵饿杀客也芾顿首安中吾友　昨夕作此简未及遣承宠诲荷垂眷今早食改作晩阻城外约来早告顾舟中北城外一饭幸甚幸甚芾顿首　芾顿首再行先白吾友疎展晤思企暑中起居何如小儿未闻师诲愿以童蒙之道不□之谨遣侍笔砚于左右惟久要终始造成之悚悚异日报徳不宣芾顿首再行先白吾友同舍万福　芾顿首再启比苖幕过道从【云云】久彼留也芾顿首再启十一日　芾皇恐大雨恭
　　惟台候万福名笔为乱道遂□污矣七月一日大年约来蒲池阅画能一□寺乎草草芾顿首再启公震太尉【台坐】　芾皇恐蒙敎审台候万福牌写了久【云云】儿子入寺捡未得也区区别启芾皇恐上公震太
　　尉【台坐】古纸　三月十一日芾启顿首衰老蒙误恩径西不得少留以承二君子动止伏惟珍爱珍爱芾顿首再行【安中学士巨中吏部】二友麾下　芾顿首再拜运使大夫丈节下昨以手拙附专介以代占谢恭想已达左右即日春和恭惟神明相佑尊体动止万福芾即日蒙恩未即詹望伏乞对时精调兴寝下情防祝谨因便介附□起居不备门吏米芾顿首再拜运使大夫丈节下　黻补填尚少八日以新府公至理须出见□□□假登舟至真滁日移疾告□本未审尊意如何黻蒙恩有素不胜倾倒之至黻顿首　芾皇恐来早为一□少延道韵只今衩衣在此烹茶久俟芾皇恐府公少监大夫公　右宣和南宫舍人寳晋米公芾字元章真迹六十四帖分五卷中兴初思陵以万几之暇垂意笔法始好黄庭坚书故戒石之铭以颁而方国之一札皆似之后复好公书以其子敷文阁直学士友仁侍清燕而宸翰之体遂大变追晋唐前无合作珂家所藏诏墨几百轴以嵗月考之良是是故绍兴间公书尽归九禁而世罕传最后赤水得珠颐神北内躬御寳跗制翰墨志多纪公遗事益知帝心简注惟公是嗜是帖盖天上本有内府图书可识前五帖嘉泰壬戌正月得之中都范氏次十帖开禧丁卯五月得之李本宁客何师説又次四十帖嘉泰戊辰二月得之京师官鬻者又次九帖己巳嵗八月得之徳清李氏其间四诗同卷不复别　赞曰论书自晋始盖自其□□之清而流之于妍□□□代又以其习尚之□□□之于专维唐设科自□□言作成自初欧褚争先薛靓张颠顔真柳便中世而后虽经生楷犹得以镳而鸣鞭五季日卑有宋兴焉士以徳进舍艺之偏既窒其进取之涂故世之以书名家者皆不杂以人而纯乎天更八叶之丰豫乃设学而详延有芾者出集其大全盖繇羲献而来遡崇观而前或营萃而防棘或宫墙而及肩或小醇而大疵或舍正而取权六书之统殆所谓芾之死而失其传也巘巘乔岳洋洋大川草木风云波涛蛟鼋我系此评其然岂然较三十里后八百年相台岳珂撰【宋刻石帖】
　　唐子畏写生　东家有枣西家食张氏灵芝还与张信道楚弓凭楚得春风处处自生光　献之求芝汉文得之同气相求盖有自也　唐寅【真迹】
　　芾启壁上山水二帧暂借一阅芾启上　山甫　早望临辱五介往　芾顿首秋序澄清恭惟　运使御下尊履多暇泰和平协他日见面倾倒也　芾顿首
　　再启李君子吏于朝不愧侍从才当路谩以为用奉载良铭要垂百年非敢故无言暑未退起居何如岳南峙山林间民常苏请同此嘉趣也【石刻】
　　唐六如墨竹　唐寅画竹丛颇似生成者原非笔有神盖是心自野【真迹】
　　沈启南赠吴文定公行卷　玉峰张丑曰在昔沈氏启南为原博太史赠行图咏其画全仿松雪翁而时时杂出北苑使家法可谓人巧极天工错矣第布景设色盖是九秋登髙而诗句又作三春景象似属难解意启南盘礴始于西帝司权时至东皇出令之日太史始成行耶否者鲜不以看朱成碧疑之矣然详观书画并出壮年手笔定为启南第一神品无疑能令吾家仙山楼阁卷不得专羙于前寜非絶世名迹与装成叙而藏之以当剖腹若曰愿为启南曹丘焉则吾岂敢时泰昌纪元嘉平八日真晋斋书【真迹】
　　崇祯戊辰暮春之望访项氏获观宋元画册内有宋髙宗人参地黄图赞对幅画系院人佳品书亦非思陵细观补揠花甲小玺可辨杨妹子题花卉对幅及仇逺等防其姑苏吴氏文颙宋绣暨沈氏子蕃朱氏克柔刻丝山水树石人物花鸟种种足称针絶丝絶次出沈麟矮幅画山一卷【笔意全仿郭熙后有倪瓒诗防】次出李公麟定林萧散图卷【后有陆佃赵孟頫陈方等五防】次出周文矩织锦囘文图卷【前有晏如题署后有宋人细书则天皇后御制记文】
　　黄子久山水大痴道人为云林生画层峦晓色【按此条已刻书画舫今删】
　　石田画卷　华麓山前有此家芙蓉空翠湿窗纱更敎秋树杂春树还爱朝霞及晚霞不假丹青真是画尚容杯酒惜余花书楼我记在木末壁上小诗留墨鸦沈周　年来殊觉故交阑一段深盟托小山夜月
　　披襟双玉契春风露顶两青鬟陶篱把酒论心处谢驾停云暂别间如此相宜还不恶纷纷尘土果何顔长洲祝允明【真迹】
　　新安汪氏閟藏绢本真草千文一卷相传为虞伯施临永禅师笔宋思陵防之甚详余细辨之实思陵妙迹与韩氏绢本晋人小楷曹娥碑真迹并一手临写虽宋人书自是一种伪好物今人不能为也近归韩朝延家卷前失去真书千字文一行后有赐思温三字其思陵一防别纸所书其俞友仁钱宰二防未及录之惜为妄人用绍兴伪玺亦是白璧微瑕当截去耳【虞伯施书学原出永禅师宗宋思陵尝临其真草千文以赐思温故后纸题识盛称伯施笔法之妙而不言其临永禅师书也俞友仁钱宰不知何据直云伯施临永禅师之作其见逺出孙凤下矣按孙凤法书钞云宋髙宗临虞世南真草千文并系御制防语以证左之呜呼凤特工伎小丈夫耳其鉴赏乃尔是宜文夀承博士纂入九能志中也】
　　陆生擕示郭熙溪山秋霁画卷【按此条已刻书画舫今删】
　　米海岳行书蒙教帖凡六十字旧藏岳倦翁家尝模刻英光堂中今宋搨具存气韵肥浊不类此真迹卷自文氏至予家虽剥蚀之余而笔趣翩翩神采奕奕正如神龙夭矫非叶公画龙之可拟议耳玉峰张丑在米庵东序对月下书时泰昌纪元中秋三五日也
　　李泰和真迹毒热帖【按此条已刻书画舫今删】
　　韩朝延云曾于士友处观李邕杂迹字约八千其家号为万金帖后竟以此贾祸语云匹夫无罪怀璧其罪信夫
　　石田大设色秋山卷屋二十带人十四个松八株桐十三株柳六株夹叶九株防叶十六株枯木二十株树根十一颗竹二处桥五条船二只牛马各一头
　　王维江干雪意卷藏王敬羙家又梁伯龙示余大青绿师子罗汉一轴亦云右丞笔也【按江干雪意题咏备载书画舫】
　　石田小幅　海上闻多警骑驴难独行不知髙枕者曾有梦相惊　久欲一过沙溪乐亲戚之情话近闻盗作聊此问讯沈周题寄允孚贤弟　辛丑【真迹】
　　书载记畧　米元章有寳章待访录列亲见与所闻者法书名画为二等今仿其略　小楷　杨羲黄素黄庭内景经见赵子昻诗禁长歌今在吴门韩郡守家余馆师韩宗伯所藏凡四千言书类郗超右军之外别有异趣当为天下第一　曹娥碑真迹卷有髙宗防是北宋物元文宗命柯九思鉴定御府书画因赐之以旌其劳赵承防题云如岳阳楼亲见吕仙听吹笛可以称量天下之书矣在娄江王文肃公家　灵飞六甲经钟绍京书为玉真公主写进御明皇有徽庙标题后有倪云林虞集防全仿黄庭经赵子昻师之十得其三耳海宁陈太常次公所藏　黄庭外景经真迹此卷未见据友人云与内景经同一绢素同一笔法又有云似宋髙宗临者在吴江吴宪副家顾恺之女史箴不全本在嘉禾项家其书类大令十三行洛神赋古劲可爱　行草　兰亭序褚河南临白澄心堂纸朱元章防在海宁陈家缺三行　又兰亭褚临墨迹绢本王弇州家藏后归新都汪太学有朱元章小行楷防今在广陵　兰亭唐标第七本绢素奕奕无题防亦似褚笔今在新都王氏书画舫兰亭白麻本张金界奴进真迹在余家今为茅元仪将军所藏其细君名宛者日临石刻兰亭故以归之兰亭石刻有隋开皇本在唐太宗命萧翼取之辨
　　才摹刻传世者之前余家有之今归京师友人此外定武本不胜纪　顔鲁公祭季明文真迹鲜于伯机所藏防云吾家无第一天下无第二今在新都吴太学家停云馆所刻乃米临余刻之鸿堂帖者是此本也　顔鲁公送刘太冲序乌丝笺书北京国学刻石其真迹竒宕为辽东李帅如松所藏李物故其家图书皆散今不知所在　李怀琳书絶交书真迹安福张司马家藏武林杨侍御曾属余防缺一鸾字停云馆帖亦然余以行穰帖较之乃絶相似行穰右军笔也思其故当是萧齐时摹右军书萧齐避祖讳故缺鸾字耳遂改防右军后为朱吏部世守所藏朱被盗余意此卷必投之水火矣韩古洲郡守乃于长安得之又质于来大参复实天下行草第一　王右军官奴小女玉润帖真迹新安许少师家藏本得之王元羙后落飞鳬手今闻转入粤东　王大令东山松帖真迹送梨帖真迹皆曾见之今不知归何人右军零落数字成卷者甚多不能殚述　虞永兴汝南公主志王元美家物后归汪景纯今仍在新都　丁卯四月望书　其昌　【真迹】
　　自咏五絶呈　野航先生　寅上　维摩卧病余须髪李白长流弃室家案上酒杯真故旧手中经卷浪生涯　铅华队上挥金客荆棘围中夺锦人今日方牀一居士白藤如意紫纶巾　面上有恭徒自苦心中无愧始为贤凭谁寄语机闗客开歴频频看纪年裘马少年轻侠客香灯今日病头陀故人不必多相忌杯粥麻衫愿不多　髙怀自信能忘我隐者何妨独洁身无所不知方是富有衣典酒未为贫【真迹】
　　金章宗羣玉中秘印其用于书卷者文粗用于画卷者文细细者自当让粗贾秋壑悦生图书其用于书卷者文小其用于画卷者文大大者当逊小真识当知之
　　褚河南小楷西升经【按此条已刻书画舫今删】
　　昆山周氏示余先世流传仇英采莲图卷白宋纸浅绛色画全仿刘松年笔妙甚后有俞质父行草篆书六朝唐人诗赋并防尾详其题识盖为于黄甫作也品在莲溪渔隐图上【采莲图而署书曰鉴湖春色或云逢年一时笔悮余曰否否图中有画三妇艳焉其春色珆描此耳荷花属夏谁不知之曾谓逢年智出妇人小子下耶或称不敏而退】
　　戴生擕示子昻小楷道徳经一卷前有白描头陀立像一尊书画皆精向藏檇李项氏即妮古录中所载者惜用元笺书之纸性脆弗及澄心蜀蠒耳【大徳九年十月八日公又楷书洞玉经一卷精楮所书墨彩焕发字颇肥泽较之道徳经为稍下】
　　韩存良太史家黄素黄庭内景经真迹小楷带行系悬腕疾书是海岳翁临羲书虽非鲜于太常伯机藏本诚可寳也丑按宝章待访録称原本合缝识尾有钟绍京等印并陶谷等题防又按云烟过眼录经后有杨元靖许穆之印及米芾防语赵孟頫长歌而今皆无之其为临本无疑矣苐出米老手笔自是比众不同董宰定为杨真人书非也敢以就正真赏者
　　慎独清赏　老年自觉笔头迂写画如同写书黄鹤一声山馆静道人正是午参余　坦斋老师出宋罗纹纸命作泉石老年自是不同作此应命不记嵗月黄鹤山人书于坦斋仙馆【真迹】
　　王叔明惠麓小隐画卷【按此条已刻书画舫今删】
　　北宋写本复古编二册政和间吴兴张有着前后有程俱等二叙其论篆文也阳冰以后不可多得或以道流少之过矣
　　倪云林防黄子久画卷本朝画山水林石云云【按此条已刻书画舫今删】
　　元镇髙士幽磵寒松图咏按题乃是写赠周逊学者详其风格盖晩嵗笔也此图收藏得地纸质如新神采焕然旧为何元朗故物今在溪南吴氏【按以上已刻书画舫】其家尚藏蜀素小行书前后赤壁赋系东坡真笔惜以避讳割去题名亦妙迹云
　　东冈草堂图者倪清秘早年笔也【按此条已刻书画舫今删】
　　赵子昻真书南华秋水篇全学兰亭韩朝延故物也后归松陵沈氏
　　一峰道人写赠曹云西沙碛图纸本浅绛色行笔细润布景精微是袖卷中之不易得者本身有钱鼒诗防后有张雨饶介之姚广孝袁忠彻题咏品与倪元镇赠耕云画卷相伯仲也【按此条与书画舫所刻小异】
　　至正景午大暑醼于朱氏玉井香【水亭名】赋诗十有二韵书似西枝玉海鸐台三才子共和之朱公神仙人冰雪照肺腑祖帑阅羽化祖书在册府门掩一亩宫虹梁跨风渚乔木八九株梧桐夹槐榉中有玉井香银云洒【洗音】零雨俗士不必来佳朋来不拒鬻茶不无童谋酒自有妇核破玉刄霜【大桃】筒卷金茎露【上声读】方响歌洞仙白题舞魔女梧溪斥琴操【主者极能评诗谓梧溪子儗琴操为失体可揩铁雅凤咮云】海岳订画谱【米老为书家三变也】棹歌发复留冰花凉欲语焉知人间世大火虐如虎箕尾叟在草元阁书东鲁先生攷校【按此条原本至白题舞魔女以后脱去一叶今从姚氏好古堂书画记补录】
　　为笺纸上小图标云寳晋斋研山图并有不假雕琢浑然天成凡十四字小篆书也中间标记凡四十八字用古书之而图写研山用淡墨染成稍稍有浓墨堆积处最后通身用淡汁绿烘锁行笔古劲可爱其铭文连题识计三十七字大径二寸用秃笔疾书乃晩嵗作也前后有御府之印绍兴悦生等图书惜小米鉴定两行今亡之矣其后永乐间江西潘若水作序一篇叙次甚详惜未能录入米老外集为欠事耳是日又见赵文敏公行书东坡前后赤壁赋卷纸墨精好用笔全仿坡老古劲无比末行题云子昻为岳上人书大徳三年十二月晦详其印识为莫氏故物细观收藏得地神采焕然盖赵书中之不易得者【按此条原本前悦一叶】
　　顔鲁公鹿脯帖白麻真迹行书絶佳而笔精墨妙乃绍兴秘府故物旧藏嘉禾项氏盖唐人书之不易得者项氏又藏刘松年绢本浣花醉归图短卷亦妙前元人题防极多赵子昻小楷髙唐赋为崔进之作朱丝栏本尤佳倪元镇画顾仲瑛三敎象有元镇赞文小楷精谨画全仿李伯时白描仲瑛自书一诗于其上皆名迹也
　　钱霅川设色归去来图卷前有篆文归去来图四字画本身上题云衡门植五柳东篱采丛菊长啸有余清无奈酒不足当世宜沉酣作邑召侮辱乘兴赋归欤千载一辞独吴兴钱选舜举其后鲜于枢草书归去来词于后亦妙后又有题云典午山河已莫支先生归去自嫌迟寄奴小草连天绿刚剩黄花一两篱长洲沈周孔子不脱冕渊明不束带避人避世心总在忘言外章宪【真迹　按此条又见三集详载图记而无章宪一诗或别是一迹今两存之】
　　马和之着色二南图绢本小册有赵承防楷书毛诗对题亦在韩朝延家朱忠僖故物也朝延又云逸少鹘等帖在其家即书史所载者并剧迹云
　　王越石新购徐季海寳林寺诗后有王叔明和韵之作楚楚可爱又购李泰和永康帖后有宋景濓防皆檇李项氏物足称双璧
　　米书大字天马赋旧藏严分宜家其书豪举纵逸真是放而能妙者今吴中有石刻徒得其欹侧怒张之态而未尽其秀媚映发之姿此蓄法书者所以必求真迹也
　　张子有续收大米手柬十三帖系宋裱旧本内有与友仁手书乃是商防买东禅寺僧世藏逸少王略帖者旧传据舟狡狯殆不然也其玉蟾蜍一帖尤佳余九帖皆精非漫兴数行可拟议耳
　　梵隆纸本白描洛神图宋思陵小楷书曹赋文于行间其画全仿顾虎头与韩存良太史家设色本不差毫髪
　　三也罢説　也罢话助之词一曰词之终也其翻羊者切与野冶同音罢乃休也止也已也广韵薄蠏翻收入十二蠏余不再见礼韵亦收入十二蠏而以部买翻与隂氏韵翻收俱同惟毛氏韵收入四十防而以皮驾翻引汉书曰诸侯罢戏下贾氏韵以皮买翻其音与礼韵隂韵略同祝氏韵以普马翻入开音清普属师卦之第五爻马属兑卦为水土音月月声杨氏韵以并骇翻以四声等之入牌罢料防刘氏韵同翻而入排罢败防中州韵入霸又与毛氏韵同歴考韵书则北音呼罢为去声南音呼罢为上声则也之训为助语与决词罢之训为休止乃北音也若以南音训之则也为就也即也罢为住也亦为休也又为自止也瑞之丁君以也罢自谓君乃吴人合从南音也以羊者翻罢以部买翻为当则所谓也罢者就住也即休也就自止也夫人之趋名利者莫不以髙逺为期故临海望洋而叹其莫济骑危观天而伤其难登瞻乌不知止于何屋逺之不可到也行蜗竟黏枯于谁壁髙之不可极也知髙逺之不可极到而假足以趋胁翼以升盖以万万计瑞之乃反其所向不急名不尚利即其所在而自止其贤明出于万万者之上矣予嘉其合老氏之防义而获我心之同然故为説其字之音辨而系以志趣之所尚焉时正徳甲戌重阳书于桃花精舍之梦墨亭唐寅识　【后有张伯起防不及录】也罢丁君小传　也罢世语犹云亦可已矣东吴
　　丁君以为称如憾而实安君子予之多从为之辞余特为徴叙其行已大畧以为小传庶览者知其称宜而不诬丁氏在江隂为钜族故南园翁自新赘长洲温氏始为蘓城人祖胥宇即富业起声君其孙也名文祥字瑞之天性孝顺髫丱时依释氏法防素饭三年用为报母或以异教不足冯何事自苦对曰以悦母心无害于理父壮嵗痿瘅君才十五夜卧父怀膝间以温之不少离辍七嵗从河间训导王梦祥授小学十嵗从同知顾公昌授大学更从今乡贡进士庄仲威业举子之学久之父渐老家事鞅掌庸调冗防勌于支应以命君君叹曰吾志也愿移以为忠今不果当不守以为孝乎吾学也愿用之国及之众今不果当不用之家行之宗戚友朋州闾乎由是始自称曰也罢去营殖生产每泛重货贸迁北都赀积日阜然率不肻损人以益已剥众而丰家平居雅意不忘清逸收拾古器物抚玩若交契遇暇日遘胜地遨游觞吟熙然自适事兄如严父友弟若赤子宗族特称而效之亲才哲睦乡党不录人小过不防人小惠君子接之初以为肆久而多其不流也众人接之始以为慢终而乐其不欺也言期于信彼或信或否则曰也罢行期于必善彼或知或否则曰也罢志其上获其次曰也罢失于彼得之此曰也罢以是二言存之心安诸行素履逹时夷然以处于世而鲜有不自得者　赞曰恒情憙进恶退知止者寡地当其才而安之不逾者犹鲜每出位而饶輙以贾败古今若是者可胜计哉矧所挟尚羸每为时势缩而限之昧者于是怨怒蒙冐以求前数终不谐焦然以病其生者何限匪欲罢不能乃将以人越天耳丁君材具如是使其学不以家止成而取禄位以若今之治家处世者而推之亦若是治耳既不得之或焦以病亦不足贵也乃以不可罢者得罢而安之雍舒自得用受康逸之享何其善也世有不得已而罢不能安者视君何如哉矧越分窃享而犹不止者又何如哉故谓君于是不啻加人一等而已老子曰知足不辱知止不殆君固深得其防趣而孔子曰君子素其位而行不愿乎其外斯殆君之所愿学也欤　正徳癸酉冬日同郡祝允明撰　也罢　吴奕为　瑞之丁君篆　【真迹后有文徴仲绛色山水】
　　东风吹动看梅期箫鼔聨船发恐迟斜日僧房怕归去还擕红袖绕南枝　乙亥嵗二月中旬游锦峰上人山房戏写梅枝并絶句为赠唐寅记【真迹】
　　竹之劲兰之香石之贞苔之苍宜伴野人居乎山房唐寅
　　顾清臣尚书集书学之大成【按此条已刻书画舫今删】
　　黄子久春舟图小幅纸本浅绛色清逸可喜上有袁柳庄等三题咏亦名迹也今在檇李人家
　　李成读碑窠石图【按此条已刻书画舫今删】
　　右军鹘等帖【按此条已刻书画舫今删】





　　真迹日録卷三
<子部,艺术类,书画之属,真迹日录>
　　钦定四库全书
　　真迹日录卷四
　　明　张丑　撰
　　赵千里聚扇上写山　翠水丹山气旁礴几叠香防经手握何年破镜飞下天吴淞水剪并刀薄江南寳绘多遗余王孙不归恨蘼芜蘼芜消歇秋风起班姬为我歌乌乌伯雨题　宋诸王孙妙盘礴万里江山归一握卷藏袖中舒在手清风徐来縠衣薄文采于今沦落余雕阑玉砌凄烟芜至寳不随黄土化门上空啼头白乌郑元祐次韵　谁见解衣作盘礴卷怀云烟归掌握春雨江水波竹间日暮衣裳薄零落王孙翰墨余越王台殿久荒芜要知人好画亦好爱比当年屋上乌倪瓒次韵　苎衣春暖初盘礴防缀溪山不盈握白云隔浦见桃花坐使凉风起丛薄故物凋零百嵗余王孙有恨迷平芜衡门今日看真迹好与人辨雌雄乌陈方次韵【真迹　按云林诗已刻书画舫】
　　新都吴新宇藏松雪翁小楷清净经为字五百有竒全法黄庭内景遗意前有老子立像一尊作婴儿之状经后欵云水精宫道人画设色竒古宛然阎令笔也后有康里子山王元驭二防并佳是日又见文徴仲铁柯图卷全师赵松雪后有祝希哲记文尚存刘公后人处仇实甫南阳草庐图卷全效李云麾金碧罨画精细活泼今归之徐晋逸皆名迹可喜云
　　宋裱孙知微十一曜图【按此条已刻书画舫今删】
　　元章四帖【真迹】余年十嵗写碑刻学周越苏子羙札自作一家人谓有李邕笔法闻而恶之遂学沈传师爱其不俗自后数改献之字亦取其落落不羣之意耳春和便思弄笔札手不作乃可自涤研若不自涤者书皆不成纸不剪者亦如之学书来约写过麻牋十万布在人间老来写益多特出少年者辄换下也毎以新字易旧札往往不肻盖人不识老笔乏姿媚乃天成入道老来作书有骨格不专秀丽浑然天成人眇能识往往多以不逮少小　下麻纸胜上楮留久一也布理宻腻二也落墨便渗三也　东南多茗草陆羽以顾渚作饼今只建人工江西作之意不如达顾渚遂不能作杨贡茶时所重今易为银土人亦不复植其茶坡吕氏请为葬地矣沿革如是地今嵗种芥来嵗种菘作虀甜辛无物比又少发风惟酒后一杯多醒也　荆州六合笺名最古今人亦无能制者向长沙作皆不就其业养一方人殆亦命如建茶也【真迹】
　　丙子阳月望前二日余同朝延世兄访吴能逺氏话间承示宋裱巨然绢本萧翼赚兰亭图【按此条已刻书画舫今删】
　　宋褙米南宫草书九帖原系思陵故物首为与伯老柬次惠柑帖次晋纸帖次玉笔格帖次论王略帖柬次翟院深画帖次丹阳帖次博易来戏帖柬次戏成呈司谏诗帖共字七百五十有二前有纪察司半印后有芾一字印元章二字印绍兴二字小玺凡旧印章三并用白鹿纸书盖晩年笔云此卷防年曾观于韩宗伯存良家故有韩世能印后转入吴用卿手有吴廷之印今归新都徐晋逸氏晋逸题防甚详乃米老生平第一好书也较所见张子有家九帖严道普家八帖虽真迹一一出其下矣
　　项希宪家小米云山真迹一卷前后凡七纸墨法出入有无之间而无题署后有素心道人防尾及倪瓒曾览四字即陈仲醇妮古录中所载也崇祯丙子季秋十有二日时余初度客以此卷来求鉴定按仁乐山山主夀亦一竒事
　　孙过庭小草千字文系楮纸书笔法全出二王渐开旭素门户前有建业文房之印后题欵云垂拱三年吴郡孙过庭写第五本余细辨之尚属临本本身上有寳晋斋印左方王晋卿楷行绿绢书防尾尤精叙次娓娓向后转入绍兴御府帖尾小玺具存其他印识尚多不能悉记黄鲁直小字三帖一卷首为坐禅箴小字仅如指顶虽早年书遒劲可喜乃是写赠一髙僧者次为庾信送友人酒古体诗字差大中年书也较第一帖尤为精劲次为慈竹诗字比坐禅箴更小计其年更早实元祐初笔也纸色稍觉昏暗三帖并属无欵盖真迹云赵松雪小楷玉洞经精楮所书墨彩焕发款云大徳九年十月八日吴兴赵孟頫书字颇肥泽与公书道徳经相伯仲所惜习气尚未除耳末有文休承防极称许之右方三卷俱嘉未项氏故物乃戴生擕示也
　　松江张七泽家东山小隐巨幅纸本浅绛色乃黄公望王渊合作并石岩题董复收蓄其次张无为一诗皆佳作又有吴兴山水赋一册绢本行书全仿兰亭遗法细按之为子昻自作自书惜墨气黯黮不及公书左思咏史诗并十七帖临本尤为烜赫耳
　　王逸少气力帖系唐临其小楷乐毅论卷妙絶后有褚河南防又褚河南细书度人经阎令画相画今不存徐浩书张九龄司徒告绢本尤妙即米氏书史所载者顔清臣自书诰真迹板实柳公权翰林帖小楷精纸墨并佳李营丘古木寒泉笔墨秀发李公麟石鼎聨句图绢本白描真迹古雅苏子瞻书天际乌云合诗后有黄鲁直题识赵子昻杨妃上马图【一名攀鞍图】画法全出唐人皆韩太史存良故物也今皆散逸令人梦想
　　沈启南小幅山水　夕隂散平野微风泛髙柯停舟古防侧漱盥临清波嗒然弄笔余所得良已多舟泊城隂为绍宗图而诗之癸巳五月既望沈周　【真迹此画白宋纸所画全仿倪元镇】
　　春草堂开对逺山怡怡兄弟共承顔伯髙书展龙蛇动灵运诗成梦寐间幽岫白云欣入望投林乌鸟倦知还陶然莱防为欢日肻羡人寰有抱闗　安里张祯【真迹】
　　沈启南春草堂图　西郭乱云千万山双亲好住此山顔有身独馆庭闱外方寸不迷天地间春草唤愁人有感夕阳刺眼鸟知还老夫珍重今题赞更喜髙篇与孝闗　沈周【次张祯一诗】　千里亲居带乱山见山珍重似承顔正临游子瞻依地况有髙情水石间重树不遮心独往片云时与梦俱还莫言乌鸟无情物落日投巢意最闗　文璧次　城东湖水城西山何縁两地违亲顔心懐山水遥连处梦绕埙篪交奏间乔木鸎儿欣有托旧巢燕子敢防还百年冰玉情犹在早晩辛勤同抱闗　长洲浦应祥　阿翁僻爱住青山水绕云重阻靣顔有我若违千里外无思不在数峰间梦囘尘市频瞻望心积烟霞黙往还爽气逼人自朝暮小窗徙倚底须闗　文林奉和【真迹】
　　园居杂咏　纱防笼头客潜身独乐园运筹师管乐髙枕诵虞轩径绕松筠色山呈苔藓防我来题凤字何异歴金门　和赵寛韵张祯　送行诗　天禄燃藜冷翠烟归来窗下枕书眠致君前席陈先后用巧方心规大圆判袂良明连画舫虚怀睿主列经筵推篷捡防诗三百陟岵忧深寄短篇安里张祯【和马愈韵次刘昌后真迹】
　　国初以道术名世者自莫月鼎外其次真周子周传秋谷张子张传绍祯陈子后先三世皆以文学振虚无之统故名流韵士多乐与之游好事者至图状以俾斯其人从可知已此鹤林画卷乃嗣四十二代天师无为为真子作后有刘□防张益记邹亮郑璆韩雍三诗其前赠鹤林其次赠秋谷其后赠绍祯者即是以观三子而三子之所造诣可以窥其梗概矣真别号鹤林髙巽志作传倪瓒写图系以灵鹤辞防同时投赠诗篇者数公并声画不凡词采烜赫实方外之竒迹也今在董宰太史家迄今常在梦想余此卷虽属冷局而无为系同姓老宿永熙则同郡钜卿故为之重装展玩而意尤珍惜之时崇祯改元上已日玉峰张丑青浦志于真晋斋
　　周伯琦手录周齐侯镈钟铭凡四百九十二字其词曰惟王五月辰在戊寅师于淄陲公曰汝及余经乃先祖予既敷乃心汝小心畏忌汝不坠夙夜宦执而政事予私厌乃心予命汝政于朕三军肃成朕师旟之政徳谏罚朕庶民左右毋讳及不敢弗敬戒防防乃死事穆和三军徒同雩乃行师慎中乃罚公曰及汝敬共辞命汝应鬲公家汝恐恪朕行师汝肇敏于戎攻余锡汝厘都爵其县三百余命汝治辞厘造国徒三千为汝敌寮乃敢用拜稽首弗敢不对朕辟皇君之锡休命公曰及汝康能乃有事率乃敌寮余用登纯厚乃命汝及母曰余小子汝敷余于艰防防防不易左右余一人余命汝缄差飨为大事继命于外内之事【一本云余命汝缄差正飨继命于外内之事】中敷刑汝以敷戒公家应防余于防汝以防余朕身余锡汝车马戎兵厘仆二百有五十家汝以戒戎作及用彧敢再拜稽首应受君公之锡光余弗敢废乃命及典其先旧及其髙祖虩成唐又敢在帝所敷受天命刻伐履司败乃灵师伿少臣惟辅咸有九州处禹之都不显穆公之孙其配公之而公之女雩生叔及是辟于齐侯之所是小心龚齐灵力若虎谨恪其政事有共于公所择吉金鐡镐防铅用作铸其寳镈【一本云有共于桓武灵公之所桓武灵公锡乃若金鈇镐元镠铝乃用作铸其宝钟】用享于其皇祖皇妣皇母皇考用祈眉夀令命难老不显皇祖其作福元孙其万福纯鲁龢协而有事俾若钟鼔外内开辟【一本云龢恊而凡事外内停词】都俞造尔朋防毋或承类汝考寿万年永保其身俾百斯男而执斯字肃义政齐侯左右毋夹毋已至于业曰武灵成子孙永保用享【真迹】
　　吴可文擕示唐吴道子天龙八部图卷【按此条已刻书画舫今删】徐晋逸新收黄山谷行书魏徴砥柱铭后有公自防极详纸墨精好笔法纵横详其结搆盖早年书也同时有曲肱寮及杜竑等三防并谢采伯题名皆极推许之我明天顺间为公裔孙询所购一时题识者九人而其名盖不甚着此卷旧藏项子京家其品尚在经伏波神祠真迹之下【按寮姓张氏即山谷诸题云题宛陵张待举曲肱亭记见年谱元丰甲子嵗时年四十矣张丑识】
　　蛟门文类有茘支图序捕鱼图序祖二防图记八骏图序石氏画苑记九疑山图记画西方变赞怪松图赞韩干画马赞龙马图赞秘阁五絶图贺鉴草书赞润州江宁县瓦棺寺维摩诘画像碑徴君洪厓子图赋画枯木赋进南齐临轩图表进图书古器物等表观八骏图説蔡邕篆势卫恒字势势崔瑗草书势皆博古之士所当熟玩者也
　　治癸丑　家君居忧庐陈湖后就养一斋兄于城府久之从吾南洲长兄之请偕吾母即城西之射渎居焉其地得山最多髙堂广庭可以舒吟眺水鲜陆珍可以奉甘防键独承　命依学于外氏判院周公居阊门虽能放舟时一承顔未免复退往往身返而情不随兀然空身毎不自己因自号曰怀山反复之余不觉形之章句因就笔札冀时接耳目无惰方来焉耳陈键志　出城廿里好西山游子看山有后顔爽气应来起居畔防甘深愧品题间心随落日毎俱下眼望飞云欲共还不是欧公乐游赏此情朝夕自相闗【真迹】
　　米南宫真迹　虹县旧题二首　快霁一天清淑气健防千里碧榆风满船书画同明月十日随花窈窕中再题　碧榆緑柳旧逰中华髪苍顔未退翁天使
　　残年司笔砚圣知小学是家风长安又到人徒老吾道何时定复东题柱扁舟真老矣竟无事业奏肤公米芾　【二诗陆子垂钞示】
　　米海岳真迹　【空五六字】数恶诗上呈【空二字】陈建州觉民　七年乌防黄尘昼锦归来世又新若过武夷山下看人间不太敝精神白头何慕久京华静洗黄尘眼界花万寳精神在风月好诗追取不须赊【陈诗首唱】云汩汩尘埃阅嵗华青山相见认空花清淮风月元无价凭仗诗翁为我赊又一篇云长淮千古自流东六月城头日日风天际玉潢无出处夜山图在月明中絶唱也为之刻而不复和　朝廷遣诏使未离国门诸监司纵横遣官每司两三辈交驰体访按察将迎旁午诏使未尝到而郡县已不胜扰矣未晓此岂朝廷徳意民之利病州县利害恬不恤而捡防外物簿书是何用事【此卷行草大如钱许无题名并防今在陈季白家晚年书也】
　　王晋卿西塞渔社图为李次山作绢本大着色董宰题语谓其与瀛山图同格恐未必然其后吴仁杰范成大洪景卢周必大王蔺阎苍舒赵雄温叔尤袤翁埜九防皆南宋表表著名者此卷藏王逊志家真名迹也【细按引首画图系院人笔非晋卿也】
　　米海岳真迹　观使枢宻太尉先生钧席　芾顿首再拜经宿恭惟台候万福伏想般舟良劳神用俟到萧闲参见次前蒙宠锡严命不许辞然今有所献公亦何辞以拒之通围愿随茸锦增光久为选人钝滞非称也若不以为洪愿捡入谨奉启不宣　芾顿首再行　芾顿首启腊雪思阅古南閤向火团古物赏不识但怕向晩数杯三日病辱敎何从得此语必误也恐是第二人及第朱绂笔如命纳二枝醲墨入之乃用世无比试与此中匠作之乃右军自画真后笔様也倾企何当面罄　芾顿首再拜　君发太尉台坐之杞拜达旋得官江湖归家山杜门不出人事殆絶比到都见陈子真承动静复知已更王夫人之痛不觉嗟悼不能已复自咎不敏阻贡尺书以劳孝思内有惭负久不能已比日台体起居何如谨奉启通诚拳拳下情此不能宣　芾顿首再行　黻顿首再拜君发太尉台坐　小儿益长人物不凡伯时姻事
　　有期未　黻顿首再行　砚在合内【真迹】
　　米南宫真迹　秋暑憇多景楼　纵目天容旷披襟海共开山光随眦到云景渡江来世界惭双足【惟未入闽】生涯付一杯横风多景梦应似穆王台【六行】后有李东阳诗题其尾【真迹　右诗见英光堂帖止异十字耳而题目各别详味句法字法真迹为胜】
　　李伯时白描卷　蕃王佛礼　丹泉唐俞　佛身充满大千界莲座谈海水翻融摄羣脩证圆觉灵通虚彻卓然存　玉笥李简　玉峰善士唐汉卿擕蕃王礼佛图请赞为之赞曰　九夷八蛮声教罕至惟见佛容必恭敬止维王在前载拜稽首羣从咸集严
　　列左右峩峩其冠楚楚其服虬髯螺髪穹鼻深目伊昔宋代鲜有其人方今　圣朝来往日新曩迦辣藏朶啰赛因撒蓝麻哩名动缙绅言不雅驯训义无别粤有象胥善为解説式观此卷画手非常装潢藏之有耿余光　时至正十年上章摄捉格孟已立春六日郡城天台老学沙门余泽七十四嵗书于寳马寺东庑如山重公之暖阁　香水海中传直指碧莲花上结跏趺方今象教行中国况尔蕃王部落俱八十五翁易伟　雕题朱髪纷重趼竺国西来听梵音仰止孔坛羣弟从杏花春雨坐弹琴　吴下周备花雨缤纷寳树重戎王卑俯近慈容从来礼乐闻
　　中国几度銮舆下辟雍　雁山戴宁　维西列万国有土此有人孰是无继立而能治其民佛化大无外万有入弥纶衣冠杂诞獝莫不悉来賔东方九州地治教亦具陈岂知五经表复自叙彛伦斥鷃讥南运舜英疑大椿扩充固有道一眎归同仁　东臯释妙声　金绳鹿苑四花香沙界莲台法雨长蕃落左贤齐膜拜皈依始信有空王　嘉禾彭冲溪　【真迹】
　　冷启敬蓬瀛仙奕图防　【张三丰防另见不录】
　　冷先生以冲举妙道雅入丹青三昧故应春丝幻出色色飞舞吴道子一日之力李思训数月之功可谓兼之此图正其得意笔也闻余友人俞孺子秘藏久矣令嗣君经牧诗才冠絶一时余尤爱之重之一日访余东佘苕帚庵擕此相赏神情洒洒何啻秦太虚之阅辋川图也遂书此以识胜事云　陈继儒【真迹】
　　米庵图袖卷　米庵　为　青甫文书　董其昌　青甫力购海岳翁寳章待访录真迹得之乐甚董宰太史以米顔其庵余为作图因以自号焉　文从简识　米庵图　米南宫楷书寳章待访录凡四千余字相传为胜国赵文敏公物有赵氏子昻印有我明为陆冡宰所藏外舅张茂实先生屡物色之不可得为生平欠事内兄青甫氏最好米迹见辄下拜犹南宫之见石从陆氏后人踪迹二十年余始倾赀购归非苐适所好政以述先志也遂自号米庵余为作图识其始末　遁士文从简书于城南野筑　米庵诗苏郡娄闗张青甫家世玉峰文苑虎廿年酬酢谊
　　逼古彼此相宇为旧雨近传米庵图膴膴识者竞呼米庵主过客不识求吾吐兹事匠心盖有祖前朝曾有虞邵庵契其击壤乐且湛英光秘集张君躭抱膝长吟日与参充栋之中悦防甘广采外集叹竒男皇虞混沌乐憨憨与世推移迹浑涵隘与不恭坐而函气类脗合号非惭久要尚友求合簪四载濶别梦不堪辱怜衰老贲村南请宣厥防愿同龛青甫先生下言诠所蓄不敢漫自顔眉山豫章笔娟娟未若米氏尤蹁跹吾家先翁爱老颠谓为风气甚墨寳不得一近前生平蹉失竟游仙小子收购倾囊钱寳章待访声班班颉颃鹅羣五千字端严雅正絶妩媚麻姑仙坛难比粹北海复生安敢议兰亭有一此无二珍藏十袭毋轻示米公留此在人间讶之以颠皆过例张君以孝以阐幽斯号斯防愚见未譬之伯夷虽隘惠不恭一种清和万古贵　江隂赤防徙南村李如一　天启甲子端午甥文柟画米庵图　米庵记【别见】　天启丙寅端午日书于南城野筑之秋引　甥柟【真迹】
　　赵子昻疎懒轩图咏　我问疎懒翁翁作如何疎翁言我不疎翁作如何懒翁言我不懒不疎何以名其疎不懒何以名其懒岂知不疎之中有真疎不懒之中有真懒凡物成真始有传所以草堂疎懒至今存诗篇谁知后来有继者乃复以此名其轩诗传以纸尚不朽扁传以屋须防久愿翁子孙贤如翁世世雍穆居轩中勿为苛损元气勿为刻勤伤醇风乃翁疎懒未废此后人勤愳妨彼他人犹可言同我即由已我不能勤不能懒亦无庸疎亦失若欲识翁疎懒意请看轩中疎懒笔　子昻为澹然书　【真迹】
　　张芝章草帖真迹　纸素千年絶迹史家自汉后迄崇祯千有五百嵗矣其称伯英芝白帖者重言也特以吾家先哲又是书苑第一人按帖且晋临也故取冠篇首虽少损真鉴所不辞云　书家以张伯英为开山第一祖其楷法不可得而见矣世传与吾家平复帖纸墨略同行笔亦相髣髴后有海岳翁防尾几二百字今在秀水项子京家　按米氏书史云余白首阅书无魏遗墨断自西晋伯英寳帖岂晋人临本耶海岳悉而题之亦久问冠军茾耳或云我家平复帖真伯英书见宣和书谱虞世南传中宋秘府譌为陆机书何殊指鹿为马耶
　　王元琳伯逺帖真迹歌　自从金入宣和殿晋人真迹世罕见二王之外尤无闻胡乃此帖传王珣四十二字鬬竒絶字字精芒射天阙萧疎逸宕转姿态牝牡骊黄半明灭当年宣武称黒头谁其大笔东亭侯至今江左仅兹帖如椽恍忽存风流铮铮伯逺书谱妙迹宣和旷今古右军大令俱尘埃灵光一柱犹蒿莱九百余年秘云笈暗中鬼神互呵斥何论寳玉与大弓茅斋白日飞长虹胡元瑞应麟
　　薛道祖真迹　昨日得米老书云欲来早率吾人过天宁素饭饭罢同阅古书然后同访彦昭想亦当奉闻左右也侵晨求见庶可偕行幸照察　绍彭
　　戏鸿堂帖摹刻赵文敏书　谢惠连雪赋皇庆改元秋九月望日子昻为进之书【小行书】又嵇叔夜絶交书子昻　李白蜀道难　子昻【并钱大行书】皆遒劲可喜盛年笔也
　　真晋斋记　古之以寳晋名斋者盖自海岳翁始也翁虽生宋室乎然目穷千载足渉万里家藏法书名画盈箱溢箧求其晋代古迹指不多屈焉翁寄薛道祖诗云二王之前有髙古有志欲购亡髙赀薛和篇云至今所收上卷五流传未免识者嗤详味其义真晋盖难言之矣予小子丑挺生歴刼之后数符五百之期生平并无韈线微长至于考定遗迹不敢有所多让闲尝购藏小楷寳章待访录真墨既以米庵自号矣乃因平复帖顔其斋曰真晋诚重之也诚慎之也夫晋人之书至羲献止矣翁独有取于谢公之慰问谓出破十二月帖以上岂相赏其脱去笔墨蹊径与防心哉而翁也丑白首阅书凡三十年于兹矣所见羲献剧迹自画赞二谢十三行外亦尝募得此事帖廿字为宋宣和秘玩又乡先辈王济之所藏也麻牋真迹笔如游龙自幸足了一生人间未见其比旋为犹子诞嘉豪夺而去至今尚存梦想嵗在戊辰复得陆士衡平复帖于韩朝延所其书即海岳翁题防晋贤十四帖之一原与谢公慰问同轴有晋人殷浩之印是李公炤故物语具米氏书史中今寳章待访录讹为陆云书非也朝延盖名家子与予善家传歴代名迹甚伙一一甲于江南其尤醉心者莫如黄庭内景经十一月廿七日帖绢本小楷曹娥碑大非褚河南千文张长史宛陵帖顔鲁公自书吏部尚书告所能企及万一焉然予细辨之内景经系杨羲和笔廿七日帖属唐人临写右军曹娥碑则晋无名氏书虽称巗巗清﨑壁立千仞何如平复九行为西晋名贤手迹且章草竒伟逺胜索幼安谢安石辈乎则夫斋名真晋良不诬耳帖中如羸难平复病虑观自躯体闵荣寇乱等字翩翩自恣真有毕世临橅未能得其髣髴者一字买堪贫子羙岂欺我哉吾家茂先称士衡为吴民之儁龙跃云津而丑于平复帖靡朝靡夕仰窥逸韵可谓奕世通好矣爱莫能助聊为记述如右是嵗清和十日张丑撰【真迹　六百五十字】赵文敏文大史防董其昌题　古法书名画其残缺处皆不可全补故夫璧有瑕请指示不害其为国寳必欲全补之是谓貂不足狗尾续奚可哉时因展观平复帖真迹漫书
　　天启甲子秋苏台张丑百计购得大王此事帖系宣和殿寳书建尊王室以居之旋为犹子维芑豪夺兴味索然越三防戊辰而崇祯改元韩王孙朝延以陆士衡平复帖见与亦晋字也述真晋斋记志其盛日望维芑归我逸少遗迹作诗示后情见乎词王家此事宣和购楚国亡弓小酉收真晋名垂平复在延津作合寳章修是嵗冬十月朔来苏轩书【真迹　一百二十四字】
　　张伯髙秋深帖今草竒逸详载寳章待访录中时年八十有八　徴明　故是第一名迹也赵子昻有临本董宰摹刻戏鸿堂法书部直云伯髙手笔近始获观赵公临本于项氏与石刻笔法不差毫髪英雄欺人类若此
　　名人书画卷题防记入录者于左　季真表　平复帖谢安慰问帖　韩熙载夜宴图　清明上河图
　　净名斋图　听雨楼图　此事帖　二谢帖　快雪帖　眠食帖　唐临十七帖　褚临禊叙　定武兰亭　洛神十三行　五星二十八宿图　深慰帖游春图　梦奠帖　褚书千文　度尚庾亮帖　哀册文　天王送子图　洪崕仙图　明皇夜游图江干雪意图　春草帖　采莲图　梦游瀛山图仙奕图　双马图　东丹王人犬图　春宵秘戏图过海罗汉图　五牛图　怀素绢本千文　酒狂
　　帖　顔鲁公自书诰　季明文　争坐位帖　李防髙贤图　神仙起居法　松庭防琴图　石曼卿古松诗　金明池图　李建中千文　茂林逺岫图李成寒雅图　董源溪山风雨图　周文矩文防图钱舜举维摩像　孙知微十六罗汉图　烟峦秋
　　晓图　浣花醉归图　茘枝图　秋山萧寺图　楚江秋晓图　秋山渔艇图　巨然山寺图　文湖州山水图　盘谷图　此君图　九歌图　慈孝故实图　君臣故实图　女孝经相　维摩説法图　三马图赞　九辨　乞居帖　芙蓉城诗　寒食诗头陀赞　发愿文　马伏波庙诗　大江东去词法语　寳章待访录　壮观图　米临坐位帖　皇太后挽词　杜陵山水歌　风雅八图　湖山烟雨图　大姚村图　小米云山短卷　伯驹东坡水乐图　仙娥图　龚开钟馗图　听琴图　老子出闗图　百牛图　下蜀图　过秦论　三清殿记　管夫人渔父图　唐人渔父图　管夫人竹石图　梓庵图　思安图　溪山暮霭　山村隐居图　巢云图　铁厓图　溪山雨意图　平林野水图　南村真逸图　写忆秦娥词意　惠山图　春山岚霭图水竹居图　夏云欲雨图　思永堂图　友松图仙山楼阁图　西园八咏　秋山楼阁图　祝临
　　黄庭经　祝书逍遥游篇　王济之出山图　招隐图　野望悯言卷　炼药图　秘观　丛桂斋图少峰图　先公夀言图　孝友余庆图　倪迂赠袁子方图　米庵图　观瀑图　溪山仙馆图　王维二水【共计一百三十三件】
　　赵荣禄松竹草堂图咏防　子昻画品上接六朝唐宋之脉下开有元神逸之门乃古今画家第一人也苐袖卷传世不多除道释人物花鸟畜兽竹石外其山水班班畧具记载中矣不腆潜心玩索前后目覩名迹自当以鹊华秋色压卷而山隂水村李白观瀑鸥波秋晓次之防舆丘壑尤妙惜破损已极仅存笔意重江叠嶂虽称完璧全学郭熙非其至者此松竹草堂乃是投赠澹然翁笔既能古雅又复秀润且左方一诗与图互相发明真得诗中画画中诗三昧非区区丹青之流所能企及万一耳装成僭评如右不识真赏家何以命我时崇祯辛未嵗重阳日米庵主人张丑书【真迹　二百十二字】
　　小米山水　绍兴二年三月二十日米友仁作　右宋米元晖水墨云山图后有沈启南防尾檇李姚公绶故物也虽萧疎逸笔备有咫尺千里之趣为真无疑崇祯戊辰四月八日获于韩朝延氏是嵗十月之望米庵张丑命工重装把玩无斁【真迹　九十四字】
　　唐人临右军东方朔像赞【原文不录】　此唐人临右军书芾　防唐人临右军像赞卷后　右军小楷真迹人□絶少世传黄庭多恶札而乐毅亦梁代模书像赞非晋笔米海岳审定岂容议耶文皇书宗逸少当时自虞褚而下家临户学右军衣鉢遍天下然拘则乏趣荡则逾矩下笔往往不逮前人今之去唐又何啻唐之去晋耶得唐人真书足称寳矣岂其食鱼必河之鲂乎嗟夫老夫耄矣追思往哲实劳我心李观周书七日兴叹患其无骨蔡入鸿都观碾十旬不返嗟其出羣予于此卷不能无感云故纪之洪武五年秋八月吉日翰林学士亚中大夫知制诰兼修　国史金华宋濓书　东方生画赞陶隐居所称右军有名之迹即宋搨已如晨星况唐人临本乎唐人故善书尔时必有唐以前搨下真迹无几者今之不能为唐临可知矣董其昌观因题　昔人云法书临摹有二种摹帖如梓人作屋缔造虽具凖绳工拙自异临帖如双鹄摩天各随所至而息此善喻也二法皆莫善于唐人彼其去古未逺学力更深用笔操纵自如所以可贵是帖为唐临右军东方像赞其结束波防若优孟之学叔敖至其隐劲于圆藏巧于拙黯澹有余锋頴不露信非唐人不能臻此余所见韩宗伯家曹娥碑本正与此帖相类不必取证于米家数言也今世得晋人真迹甚难买王得羊已为希觏故宋学士所以三复兴叹耳昔年曾见之吴敬仲处今归用卿漫识数语于后己酉良月新安晩学汪道防书于白门长千里　陈绎曾有翰林要诀法书论见书史防要　梁则满骞徐僧权沈炽文朱异隋则江总姚察等署记其后　唐虞世南临禊帖后庆元五年十一月　广平李洪观于东台直舍嘉定三年辛未闰月十九日　宛陵吴柔胜　莆阳蔡君辟　莆阳黄伯荆　相台岳珂　嘉定辛未闰月晦日同观于故府
　　唐虞永兴墨迹稀如麟凤昔在寳□评书已有今好事家一字亦无之叹近闻翁修羽世藏夫子庙堂碑进呈墨本韵致楚楚倘得核阅则夫生今之世得见前人所未见何遽少逊古人
　　米南宫进自书小楷千文表臣伏蒙　圣恩如黄庭经写千文臣自幼便学顔行至于小楷了不留意三年前题防古帖犹尚可观造化宻移目加昏眊毎欲重改两笔如钩既惧违于　天威遂勉竭于小道内怀悚慴差悮愈多仰祈　天度曲加寛贷臣芾惶惧震恐谨上【真迹】
　　米手柬三帖　盛制珍藏荣感日夕为相识拉出遂未得前见寒光之作固所愿也一两日面纳次　黻顿首　天启亲□　向乱道在陈十七处可取和及米寒光旦夕以恶诗奉呈花卉想已盛矣脩中计已到官　黻顿首　天菓何幸　须靣谢见主人奉为言也未知何物尔无事见过病少已力惙惙　黻顿首陈弟　右米公三帖昔年曾见刻本于陵家其结
　　搆无少异盖名迹也苐前后署名字形各不同非游戏翰墨者能之耶按公传世真墨蚤年例作黻字至立嵗外始改书芾此为元祐初书无疑惜寒光之作散逸不存无能收入集中耳时万歴丙午寓娄水张丑识
　　虞永兴真迹　大唐故汝南公主墓志铭并序　公主讳字陇西狄道人皇帝之第三女也天潢疏润□折浮夜光之采若木分晖襛华□朝阳之色故能聪頴外发闲明内暎训范生知尚观箴于女史言容成则犹习礼于公宫至如怡色就养佩帉晨省敬爱兼极左右无方加以学殚绨素艺兼鞶紩令问芳猷仪型闺阃【某】年【某】月有诏封汝南郡公主锡重珪端礼崇汤沐车服徽章事优前典属九地絶维四星潜曜毁瘠载形哀号过礼茧纩不袭醴酪无嗞灰琯亟移陵茔浸逺虽容服外变而沉忧内结不胜孺慕之哀遂成伤生之性天道祐仁奚其漠以今贞观十年十一月丁亥朔十六日【已下　真迹缺文】
　　题钱舜举着色葵花　端揆向日承明地舜举丹青肖像真奕叶承传绵世泽积时歌咏见皇仁玉峰张丑
　　杨少师韮花帖【楷书】昼寝乍兴輖饥正甚忽蒙简翰猥赐盘飡当一叶报秋之初乃韮花逞味之始助其肥羜实谓珍羞充腹之余铭肌载切谨脩状陈谢伏惟鉴察谨状　七月十一日状　自顔柳没笔法衰絶加以唐末防乱人物凋落文采风流扫地尽矣独杨凝式笔势雄杰有二王顔柳之余可谓书之豪杰不为时代所汩没者　右录东坡评语孙过庭既得平正须退险絶书家以险絶为功惟顔行与景度草得之景度好题寺壁不甚书缣素即宣和所收亦复寥寥苏米皆学其书故推重若此其昌【戏鸿堂帖　又凝式草书新歩虚词十九章欵云清泰三年六月廿六日记】
　　子昻父光禄大夫字子中系出宋艺祖自秀安僖王五世至子中秀安僖王生崇宪靖王讳【二二】生新兴恭襄王讳【二　二】生通议大夫讳【二　二】生子中【二　二】生子昻
　　喜得右军此事帖真迹敬度真珠帘一阕以志之【吾家故有宋搨定武兰亭五字不损本故词首便及之】兰亭定武明如绣珍藏久不数那钟张顔柳此事更风流喜入手非偶思逸神超真希有得配合天縁辐辏向尊前同效手飞白头相守
　　风送娇音【题寳章待　风入访录后　　松】髯张学浅愧无能遗墨里伏膺牛晋【皇晋有牛在马后之防】论书要与南宫并【惜奴娇】感师恩【不腆阅书实为伯起先辈指示云】难酬尽拟躬亲了一生常把寳章刋定
　　展观云麾将军李思训设色采莲图卷敬度浣沙刘月莲一阕题后　【浣溪纱】杨柳眉芙蓉面卷舒闲满幅云烟苏台宫殿月婵娟正縁空一镜升也天【刘泼防】渐余霞散绮违初愿珠露圆拂处争欢忭【秋夜月】纷纷离合难排遣听棹歌似翦【金莲子】珠一串声声可怜看云麾小袖卷笔空灵挥洒傲龙眠　玉峰张丑
　　词度满江红题子昻画李白观瀑图卷后　思忆王孙闻赵李辈才情两擅瞥然见图成观瀑光生几案斗酒百篇词赋祖寸心千古丹青冠是云东逸史锦囊装无双玩　寓吴门张丑
　　儿时获观子敬洛神十三行真迹漫不省录是后追忆其神化勤购弗能得歴三十年所今不知深藏何地矣敬度沙雁拣南枝以吊之　【雁过沙】想官奴渺难期赋感甄【洛神赋成名感甄】剩喜飞麻牋积渐成散逸多亏帝辅能重防妩媚动人深相忆【锁南枝】龙在渊思未释剑还津泪偷滴　米庵张丑撰
　　米庵力购李西台千文甫就寻为犹子诞嘉所得作蛮牌令自遣云　千字建中挥觌面了顿忘饥一从他别后使我泪长垂空想着丰肌俊姿何年贮金屋鸳帏涪翁赏伯可题诞嘉鱼水深防蛾眉　崇祯庚午端阳节书
　　东风第一枝【题韩朝延家展子防春游图卷】　逺水生光遥山叠翠锦衣公子雕鞍问谁纎指春风展生画就齐纨流传何在臯桥畔五马诸韩只恐伊蝶散花飞卧游日日盘桓　清河张丑
　　较阅海岳翁小楷寳章待访录真迹是蜀纸乌丝阑写本全学欧顔褚李笔法是而翁第一名帖倾资力购始得之谨度月云髙一阕【歩髙东嘉元韵】歌漫以自庆焉【月儿髙】仿书劳顿钟王果难近降格写欧顔李把乌丝刷使尽名重书林看清劲比疎影钦海岳期栖止展寳墨连忙投逩【渡江云】正是集古名家真异人竭力更堪收藏羞贱贫　昆山张丑写于双玉亭【海岳对上云臣书刷字　寳章待访录宋史艺文作寳墨待访录】
　　阅王右军黄素黄庭内景经真迹敬度八寳妆一阕为报　黄庭趣倍添不比残针线半万蝇头应接芳乱名笔百千都堪罢遣金题玉闲凝盼笔法长留仙姿不见仲将螺黛色垂残故弄柔尖望重斗山无双国士思量徧怎比得羲之春笋纎萧闲堂上等得眼儿穿及见余作念也那转忆清真不贴眠【内景经引七百四十四字又四百三十六句该字三千零五十二字内缺七字又结尾五字共三千七百九十四字】
　　梁溪刘大香【梁州序】蛟壶斟满龙尊倾倒竒玩供人欢兰亭聚讼多君淑问如臯【浣溪纱】甘露零明蟾悄把名贤一一相邀【刘泼防】笼头贱却乌纱防情正豪听写出嵇康调【大迓鼔】迢迢客路遥长房缩地景仰防劳神游罨画屏山峭摩挲灵璧五峯髙【香栁娘】且停杯听着且停杯盼着驩娱此宵不枉了闗山同照【新词】　月云髙【月儿髙】墨池思忖楷法久无准毎日把惊人句八法体认提笔名言空教我受艰辛黼扆文赠慇懃絶胜读那金箆【渡江云】纵使刻骨铭心难报恩笔势当今无上人【新词】　他诲人无隐声我闻顿精进不遇倾心士那楷法无错认十载事临池今日里始归真从此后书端谨越显得言忠信若非交友箴规同懿亲怎荷塺慈一视仁








　　真迹日録卷四
<子部,艺术类,书画之属,真迹日录>
　　钦定四库全书
　　真迹日録卷五
　　明　张丑　撰
　　吴道子水墨天龙八部图卷【按此条已刻书画舫今删】
　　僧元成近购钱选水墨折枝花十八种白宋纸画草草而成大饶天趣每种自题小诗一絶而不题名后有文征仲王百谷二防乃箬溪顾氏物也
　　项子京收沈启南小桥谿路小帧全学巨然僧淡墨轻岚絶不类其平时乃是天顺初年之笔按题写赠庆云庵天泉上人者至成化庚寅完庵复题其后虽笔嫩未及晚岁之苍古而秀美可防不让荷香亭卷采药巨册也【此图原系先大父所藏余屡购之弗获】
　　小桥溪路有新泥半日无人到水西残酒欲醒茶未熟一帘春雨竹鸡啼　此予有竹居即景语也画亦曩岁笔非自不知少嫩葢为天泉强之而畱其迹观者毋深笑焉沈周　隐侯何处觅家在水云边鹤瘦原非病人闲即是仙诗题窗外竹茶煮石根泉老我惟踈放新图拟巨然成化庚寅夏五十日过启南有竹居为作山水小幅复赋是诗于上后四日宿庆云精舍天泉出启南画索题遂以前诗塞其白闲观者幸恕予懒　右画先大父约之藏本后爲项子京所购今日重观旧迹不胜俯仰之感漫录题咏于此米庵张丑
　　文征仲游山图后有徐天全云岩雅集记文乃是祝希哲写其外祖之作仍用天全印记复倩征仲图之藏于家此定论也不知者谓天全殁时征仲才年三岁【记文作于公未生时】致疑图引出捉刀人手岂爲真鉴与夫不鉴记文出希哲笔而失征仲妙媺之迹二老有知宁不胡卢地下乎吾故表而出之
　　模衞协高士图【按标题疑脱徽宗二字】前后有双龙宣和小玺天厯之宝人物凡六既非八达又非七贤不知谁何或云六逸谬甚晋人而画何啻咫尺千里其后题云晋衞协所作世人莫能及故模写其本然行笔用意不可得其万一数百年间未有继者伏宣示圣作妙笔神智出于自然不见施为之笔协岂足尚哉　臣京谨题　徽庙画卷真迹皆命蔡京防于卷末余所见非一二若雪江归棹图其一也蔡书米海岳谓爲得笔未可赝作此卷真迹无疑董其昌题【真迹】
　　米南宫九帖　敬闻命此石亦不恶业镜在台州耳芾顿首　伯老台坐　彦臣如何　芾皇恐　惠柑珍感感长茂者适用水煮起甜甚幸便试之余卜面谢不具　芾顿首　司谏台坐　芾再启贺铸
　　能道行乐慰人意玉笔格十袭收秘何如两足其好人生几何各阏其欲即有意一介的可委者同去人付子敬二帖来授玉格却付一轴去足示俗目贺见此中本乃云公所收纸黒显僞者此理如何一决无惑　芾再行　此晋纸式也可为之越竹千杵裁出陶竹乃复不可杵不如此者乃佳耳老来失弟三光遂独出入不得孤怀寥落顿衰防血气非昔大儿三十岁治家能干且慰目前书画自怡外无所慕芾顿首　二曾常见之甚安　百五十千与宗正争取苏氏王略右军帖获之梁唐御府防记完备黄秘阁知之可问也人生贵适意　吾友觑一玉格十五年不入手一旦光照宇宙巍我至前去一百碎故纸知他真伪且各足所好而门幸图之米君若一旦先朝露吾儿万金不肻出芾顿首　丹阳米甚贵请一航载米百斛来换玉笔架如何早一报恐他人先芾顿首　丞果实亦力辞非愿非愿　芾顿首启画不可知书则二月丁君过泗语与赵伯老云要与人即是此物纸紫赤黄色所注真字褊草字上有爲人模墨透印损痕末有二字来戏【才】字也告留念其直就本属虞候拨供给钱或能白　吾老友吴舍人差两介送至此尤【□】幸【□】角此芾顿首上　伯修老兄司长不记得也不记得也在纸尾来戏【才字】面谕浙干具如后【恐　公忙托鼎承】长洲县西寺前僧正宝月大师收翟院深山水两帧第二帧上一秀才跨马元要五千卖只着三千后来宝月五千买了如肻辍元直上增数千买取苏州州衙前西南上丁承务家秀才【丞相孙】新自京师出来有草书一纸玉轴间道有数小字真注不识草字末有来戏【二字】向要十五千只着他十千遂不成今知在如十五千肻告买取更增三二千不妨　戏成呈　司谏台坐芾　我思岳麓抱黄阁飞泉元在半天落石鲸吐出湔一里赤日雾起阴纷薄我曾坐石浸足眠时颂抵水洗背肩客时效我病欲死一夜转筋着艾燃【关漼】如今病渇拥炉坐安得缩脚三十年呜呼安得缩脚三十年重徃坐石浸足眠【真迹】
　　徐晋逸家黄子久画葢有二帧其一绢本浅绛色题云处静图为子玉写岁辛丑一峯道人大痴此图虽称俊逸然尚未及纸本直幅尤佳按题乃是写赠元琳孙君者更兼收藏得地神彩焕然与其家倪元镇幽涧寒松足称双璧【处静轩图小直幅子昻亦有在顾氏又见晋逸收柯丹丘竹石巨幅题云敬仲为独峯作上有笑隐题诗亦佳品也】
　　吾家旧藏刘原父楷书秋水篇全学欧柳字字飞动近有客以王叔明秋水轩图来售后有陈敬初记文亟购藏之亦一快事【元镇又有题王元用秋水轩七言古诗】
　　吴新宇藏李唐七贤过关图绢本浅绛色有楼钥黄溍防尾收藏得地精采焕然亦南渡竒迹
　　严君海岳戏自写像无住临移妙出心匠形容浩然之气为一时之所敬仰经纶之学众叹曾未得施青史之名超【按此后疑有阙文】绍兴丙寅中秋前三日子友仁赞【元章生辛卯卒丁亥年三十六为元祐丙寅卒后记其岁月凡三十有九年为后丙寅实绍兴纪元之十五年也绍圣岂有丙寅哉亦元宰孟浪之一事】又见黄筌琴髙乗鲤图绢本浅绛小直幅虽百破而神采如生其树石皆从李升来参笺有冰壶居士等二人皆洪武间名流也【按此条前段疑有脱文故夹注中元宰孟浪之语不知所指考之别本皆同姑仍其旧】
　　新都人家珍藏顔清臣祭侄文真迹后有张晏鲜于枢防尾而无陈绎曾陈深文征明题识中间顔书神妙而结搆微与停云馆帖不同未知孰为法墨耳名迹流传日久其难于鉴定如此董宰云文防本亦未得真其语庶几近之
　　徐太冲收唐子畏水墨踈篁倚石图卷其画不甚长而笔法秀润之极本身纸上自写诗逸趣翩翩动人后有祝希哲文征仲别纸诗笺书法尤为精美足称墨林贯珠十千以下无沽
　　葑溪张氏旧藏祝希哲小楷手录夷坚丁志三卷计二十七纸其字约及万言全法二王精谨可喜按文献通考云夷坚志类编三卷即此书也希哲翻录宋人手钞故仍其名耳惜第三卷不完或曰宋本亦缺其后按鲁论云吾犹及史之阙文也祝公葢庻乎近之
　　苏长公手录汉书全部及金刚经黄山谷小草尔雅米元章正书宝章待访録蔡忠惠小楷荔枝谱茶录赵松雪楷行春秋左氏传老子道德经莲华经班班见之记载中今可见者仅吾家旧藏米老宝章録耳皇明书家所録册子有吴原博手钞东坡志林穆天子传鬻子谷子墨子等帙不下千百纸其后则祝希哲小楷嬀蜼子三近斋稿夷坚丁志三卷草堂诗余云林先生续集草书碧鸡漫录文征仲精楷古本水浒传自书歴年诗文稿三十册唐子畏真书尔雅翼十二卷王履吉楷录尚书毛诗国语正文王禄之小楷张燕公文集行书玉雅宜三集文寿承小楷缶鸣集文休承小楷陶贞白集皆一时墨池鸿宝好事家所当亟购者也
　　檇李项笃寿氏购藏韩朝延家李龙眠画郭子仪单骑降虏图卷【按此条已刻书画舫今删】
　　项又新家李公麟绢本空林萧散图卷布景极异笔法洒然后有陆佃赵孟頫陈方等五防惜收藏未善稍有墨防污损终为白璧微瑕耳又有周文矩织锦回文图卷备写送别会合情景人物树石皆妙前有凌晏如题署后有宋人细书则天皇后御制记文及若兰璇玑图诗皆名迹冠世非韩氏文会图可拟议也
　　李公麟白描华严变相长卷【按此条已刻书画舫今删】
　　孙知微太古画本虽以逸格著名【按此条已刻书画舫今删】
　　项又新夸示李伯时画维摩经相【按此条已刻书画舫今删】
　　白石翁画迹以水墨写山为艺林絶品【按此条已刻书画舫今删】白日林堂杂树阴青苔萦转路深深屐声鸣谷人来处不防新茶定防琴沈周【此画在张伯起家】
　　王叔明松涧鸣琴图后有陶子昌宋仲温题咏虽杖头小卷而丘壑之趣悉备胜国名流诗画至此又一变矣昔人云一粒粟中藏世界端非虚语识者勿易视之时丙子夏五玉峯张丑青莆防
　　吴可文示宋裱周文矩戏婴图卷绢本大着色是绍兴御府秘本前后标题御玺全尾有钱舜举文休承等防亦宋画中一名卷而绍兴画録不载则知中间遗逸者多矣王元美説部云云真不诬也【按此条与书画舫所刻不同故仍列之】
　　碧鸡漫志宋王晦叔名灼所着灼别号熙堂尚有糖霜谱七篇行世最为详悉吾家旧藏祝希哲手録漫志一册止有上中下三卷而无卷首总论按元人陶南村説郛所载具有总论第后逐改稍加删削当防同两本以全晦叔之旧文亦一快事记此以俟
　　存悔斋稿一帙乃永嘉朱先生手録龚子敬之作至正初吾郡俞贞木复从朱氏本翻出此时贞木年才志学趋向已如此前辈留心风雅可重也后五年而贞木为之题后此册为吴文定公家藏今归荻溪王宁远氏按朱为伯贤长史名右葢后元大儒云
　　吴能逺氏示余梁临乐毅论后有邢侗再防然余细辨之系宋人笔尚未及韩太史家唐初临本后有褚遂良小字两行者尤为得其笔意次出周文矩戏婴图卷为绍兴秘本后有钱舜举诗及文休承等防葢佳品也次出秦少游临禊序前有李公麟图极精次出赵千里山园图大幅笔法古雅不作纤细娬之态与世行本絶不相同次出赵子昻临黄庭经前有梁楷经相书画皆精又子昻处静斋图绢本淡青緑清逸之极当属神品次出倪元镇双树筠石小幅为王云浦作而陈敬初题之最后出沈启南唐子畏文征仲仇实甫山水共十余幅一一皆精不悉记云末更出张伯雨临吴道子观音立像尤为品外之竒焉余一日而得纵观诸家名迹非有翰墨缘者不能享此清福耳
　　祝希哲为汤碧山写撰墓志绢本小楷精谨可喜其前又录乃祖彦祥墓表为商辂撰文次录乃翁松轩像赞墓志为希哲大父维清撰文俱一手精楷卷后贉纸又录其始祖墓志为戴表撰文皆真迹云今好事家例赏碧山志铭楷法超羣而不察前后之同一结搆则为无目人矣
　　祝希哲为崦西太史行书古诗一卷全仿大令遗法笔势奕奕动人更兼收藏得地神采焕然惜字稍大不称冠塲之作耳
　　高季迪诗帖　夜闻谢太史诵李杜诗　前歌蜀道难后歌偪仄行商声激烈出破屋林乌夜起邻人惊我愁寂寞正欲眠听此起坐心茫然髙歌客舍与相如双泪迸落青灯前李供奉杜拾遗当时流落俱堪悲严公欲杀力士怒白首江海长忧饥二子髙才且如此君今与我将何为　高启稿呈　幼文交【真迹】
　　沈启南赠君谦山水小帧纸本浅绛色全学王黄鹤山下作园亭景极佳画后廿年始题咏之其后君谦转赠克瞻而盛昶复书一絶句所见小幅宜为冠
　　唐子畏为古溪黄翁作寿图全仿李晞古后自题云堂上白发人阶前红花草花红草逢春发白人年老吴趋唐寅左方有祝希哲撰文乃正德庚午七月作也
　　唐子畏九曲图巨幅绢本浅绛色树石人物全师李晞古尤是水口烘锁蓊郁勃发详其笔趣葢盛年之作兼行书诗题奕奕动人十千已下无沽
　　文征仲竹深留客处荷净纳凉时小幅青緑细山水全仿赵松雪精妙絶伦神品上上此等名迹亦何逊古人耶
　　沈启南横看一幅题云白日林堂杂树阴青苔萦转路深深屐声鸣谷人来处不防新茶定防琴【按此幅已见前第八叶】沈周此画全仿董北苑亦一名迹又见启南飞来峯图纯法黄鹤山樵乃是早年同刘廷美史明古同游武林时作二公有题咏名迹也又见王履吉小楷圣主得贤臣颂短卷乃是戊子春写赠魏诚甫者真妙迹也
　　邵僧弥示予唐子畏写赠杨季静画卷前有文征仲题署乃似归重吴原博手柬之词一时名士防之甚详前辈克勤小物若此是日又见宋梓任渊注黄涪翁诗二十卷金朝刻续四册虽系冷局固自佳
　　防旧潭帖　潭帖尤为坡公所赏以为希白作字自有江左风味比淳化待诏所摹为胜世俗不察争求阁下本误矣以余所见潭帖凡有数本有絶佳者有稍残缺者有行数不同者有漏落数行者时谓刘相刋二本一留郡一藏家而后人飜开于黔和等州又不知几本也于十卷之末或题云庆歴五年或云八年或云六月或云季夏或云模勒上石或无上石二字或云重模若以八年者为重模则五年者亦有重模字不应一年内已模而复模也内第三卷山涛帖末有风笔恻感之语洪容斋随笔已叹其不成文容斋知其一尔此卷谢发帖云风尚所劝云云今至风字止却移笔恻感三字在涛帖之后移尚所劝以下十九字在欣帖之后又第六卷右军字先后失次尤甚帖字屡经临模固已失真刘次庄释文虽有未尽亦十得五六加以陈去非黄长睿施武子更迭考辨十得八九若潭帖乃悉颠倒而错乱之几成异域神咒矣徃徃刋帖之时不敢比拟尚方欲自为帖但异其行数可也乱其文理不可也岂刘公本非博雅或贵重不暇参校或希白虽工于模字而拙于寻行数墨欤镌刻虽工如不可读何坡既推潭胜阁近时陈师复善书亦于阁帖有异论余恐苏黄所见非真阁帖本尔真者或七八行为一板或十六七行为一板皆李廷珪墨模印其黒如漆字尤丰豓有精神葢熙陵八法既髙王着辈亦精其技标题可见非希白敢望旧临江非不善失之险薄刻削去阁本远矣帖家故当以阁为祖綘次之旧临江次之潭又次之武冈又次之临江佳者可乱阁武冈佳者可乱綘汝鼎拙野无以议为也余晚得一本乃以旧潭翦碎按释文排比装背歴歴可读必一老士人旧物惜不令希白见之　蔡端明临真草千文　艺未有不习而工者右军书禊帖至数十本智永临千文凡八百本辨才年八十余日临兰亭数过忠惠蔡公书法为本朝第一然二王帖真草千文乐毅论皆有临本而千文尤爲妙絶岂非备众体而后能自成一家欤　米南宫帖防　光尧尤喜书画恨不与黄太史米南宫同时世谓用徐师川为执政以其舅擢元晖为侍从以其父余曰非也师川不践伪楚之廷挂冠而去元晖父子皆宣仁后外姻光尧方崇奬名节方修复元祐政事故二人者俱贵显岂直以词翰之工乎此卷字既雄防父书子防尤可珤爱　防明皇听笛图　张祐所谓闲把宁王玉笛吹者韩虢两姨也安敢当御搨而坐乎此背面横篴三郎曲肱而听幡绰执板立其旁而节之者其为玉环无疑也　刘原父陈述古帖古灵公字不多见此帖姿媚如此可宝也公是先生帖才四十字醻对之语虽简宾主之情甚真尤可宝也次山小金紫公字名峤为太常少卿听蛙君之高祖父云　李伯时临韩干马　此画元中题老杜赞于前伯时自防其后元中小楷有名伯时行书间见诸帖参校与此轴字无小异字真则画真矣或言伯时画以纸不以绢以墨不以丹青而此用绢又着色何也余曰临韩干马欲其肖干若用素纸不出色是伯时马也岂曰临干马哉【后村居士集　集中又有王摩诘渡水罗汉防江贯道山水防马和之觅句图防杨通老移居图防石鼎聨句图防李伯时画十国图防不及录云】
　　吾家周砥铜官秋色画卷为曾大父子和故物虽尺幅短景后元人题咏极多近为严道普氏购去矣【按此条较书画舫所刻加详故仍列之】
　　衡翁写山清真超妙其题咏云墨痕依约尚鲜新展卷三年迹已陈更着逺山非是赘老夫原是画蛇人偶阅壁间旧作小幅为添逺山并赋絶句文璧
　　归去来图题咏　衡门植五柳　东篱采丛菊　长啸有余清　无奈酒不足　当世宜沉酣　作邑召侮辱　乗兴赋归欤　千载一辞独　吴兴钱选舜举归去来辞【全文不録】大德庚子十一月十二日鲜
　　于枢书于维扬客舍
　　陈云楼擕示房山纸本墨竹一帧右方有子昻七言一絶全学文湖州葢妙品也是日又示六如写生册叶绢本各题小楷絶句全学宋人钩染极精足称化工之笔其设色梨花题云落灯风酿晓来寒新试罗衫不奈寛擕手玉人闲并立梨花相对隔阑干唐寅为子贞画其水墨芍药题云一百五日春又残花坛芍药红阑明朝恐谢烧灯看擕手玉人同凭栏唐寅为子贞老兄画二帧并是竒品而芍药尤为杰出云
　　唐六如浅绛山水一轴上有诗云不向伊人求友生却于桐树缔交盟风清月白深秋夜长得噰噰听凤鸣唐寅【真迹】
　　定林院昭文斋　米芾题余定林所居因作　我自山中客何缘有此名当缘琴不鼓人不见亏成　王安石【真迹】
　　王履吉小画一帧上有诗云梅福藏吴市子长游会稽客星南逼斗劒气上干霓山水图经选鸾皇椅竹栖乾坤自无限随意草堂低　太初兄卜隐苕溪为图送之并系以诗　雅宜王宠【真迹　按集时年二十有五是岁为正德戊寅】
　　石田戏柬　承惠琵琶开奁视之听之无声食之有味不知古来司马泪于浔阳明妃怨于塞上皆为一啖之需耳今后觅之当于杨柳晚风梧桐秋雨之际也因书帖银鹿有误字即笔嘲句四言奉览勿罪勿罪枇杷不是这琵琶只为当年识字差若是琵琶能
　　结果满城箫管尽开花　通家友弟沈周顿首　谢良材爱足下【真迹】
　　宰画幅　余藏子久画甚伙独画册二十幅自信海内无两每一临仿时有合处余壬申岁再入春明日多酬应虽擕行箧未暇展观至甲戌春以请告注籍拈笔写此图聊得什七但未经设色为恨耳宰画时年八十岁
　　李象贤应壵台州人元末人礼部尚书
　　尝阅素师石刻千文极其清瘦今观此卷运笔似不经意而较刻本颇似觉肥肿葢縁翻勒者过于摹仿乃至失真终不若此纵横驰骤絶无形迹意态可索足知其为真迹然必上方珍玩偶落人间一时为好古者所获展对终日亦出夙縁岂可视为长物耶吴中相传为水村陆公初得于京师则吾意臆之见庻亦近之敬用题数语于纸尾不敢遽谓具眼鉴定也枝山祝允明书
　　吴渊颖集载戒珠寺后登蕺山谒王右军遗像　小立天地窄前登万山阻越王采蕺处秋绿空榛莽古祠复何人遗像寄梵宇柳老题扇桥荷香弄鹅浦典午当衰乱神州淮楚经略欲驰兵保障期按堵奸温多大志诞浩郤浪许防军曾参综牋防极心膂庙谋不可胜野战徒争武内外未协和英雄岂豪举泗口聊进屯谯城遽奔沮事势日趋异朝廷孰撑拄去官宁忤违誓墓独酸苦父子但法书功勲总尘土青缃每收拾防笔余图谱草俱入妙云龙竞掀舞崔蔡须抗行羊殷特奴虏一鹥或有识野鹜纷难数平生破布被谩以指画肚起叩故墨池长鲲战风雨
　　黄观字澜伯贵池人国初状元礼部侍郎有酬张隐君诗云漫批华什咀余甘欲报琼瑶愧不堪一日返舟疁邑后几回飞梦石湖南莺花敢续吟春句灯火空陪入夜酣茶气拂帘清昼午想应宾主正髙谈【真迹】
　　陈汝秩题王叔明溪山图云前身定是王摩诘黄鹤溪山似辋川薜荔十寻悬緑树芙蓉千仞倚青天长歌不用来招隐闭户应当味草怪底西风波浪恶披图莫上五湖船
　　杨妹子题刘松年赵清献琴鹤图云清献先生无一钱故应琴鹤是家传谁知黙鼔无弦曲时向珠宫舞幻仙　杨妹子　二印文讹莫辨绢本水墨画
　　刘廷美上方游览图成化丙戌六月廿日同齐髙尚游上方偕行者东禅敬公江右春公皆能谈论释典脱略世事所以游必徧而酌必醉也暮归东禅宿敬公房余适徃相见复置酒邀月剧谈登临之乐因出留题絶句见示索予和之余虽不得陪游而闻胜事不觉逸兴飞动遂续貂二首博一笑明日　内翰如瓶亲家过而见之亦追和前韵一絶复各写图录诗留于东禅敬公所他日来游展而观之得不为良晤之谈柄云　自从身去五云边吴水吴山别十年闻说城西旧游寺萧条多少不如前　上方遥在白云边少小登临到老年昨日山僧得新句碧纱笼在旧房前　奉议大夫山西按察佥事奉　敇提督屯种致仕刘珏廷美识
　　奉题　衡山先生所藏宋克画竹　元运昔崩折龙蛇鬭中原矫矫云台器乗时欲飞翻濩落宇宙间空抱阴符言腾骧数枝竹洒笔披烦寃清风动林壑髙节贲丘园吁嗟盘彜切郁郁丹青痕斯人则已矣风流今尚存文君后来彦清世抱璵璠挥洒满天下词林避孤鶱骅骝稍弄辔凡马时惊奔南宫虽久芜百年心可论叱咤丈夫志吾将排帝阍　戊寅正月廿八日宠顿首顿首　按履吉生于宏治甲寅卒于嘉靖癸巳当正德戊寅履吉年才二十有五所书与吾家画增□□□□□□□太初笔法正同又见履吉听松赋一首作于正德甲戌比时年葢二十有一书法尚未成就乃征仲为之代笔或云出履吉手非也又见履吉送周太常德瑞一序作于嘉靖壬午【德瑞黙斋子也以任子为太常时履吉年二十九】全仿钟太傅宣示帖亦一竒也其前图引为张梦晋画较之周懋夫颇为胜之【今在邵僧弥家】
　　沈启南送张礼部企翺还朝　拂水朱旂映画窗官船催发皷长途笔砚无封事对写青山过大江又题画赠张工部企翺　石古苍苔合衣凉白羽轻人心正无事秋水亦同清木脱四五叶鸟鸣三两声山林与钟鼎各自不忘情　又虹桥别业为陈世本赋　名园緑水新分业买地虹桥似故居窗里碧纱笼野马案头青竹走书鱼诵声夜静兼邻织圃事春忙率子鉏市上开门亦堪隐酒垆何悔学相如
　　沈公济生洪武丁巳至景泰甲戌季秋三日为陈世本作雪景大幅时年七十有八又四年天顺戊寅为沈孟渊写西庄雅集图而杜东原为之作记亦名迹也
　　一曲阳春早为传东风冉冉物华迁梅花近水疑寒雪柳色当门弄晓烟论道昔看重戴席题诗今日乐尧年餐霞应接安期寿自适逍遥世外篇元旦次韵奉答征仲先生削正友弟唐寅草
　　鸟道挂松顶渔家留水心山光摇黯黯江气静沉沉吴郡唐寅画
　　山桃乱开红欲然我宜赏之无酒钱十常九事意不惬百又五日春堪怜谁家竹叶賖烂醉满眼花枝笑醒眠何消苦苦仰司业便可烧茶随玉川　无酒　沈周录与　征仲文学博笑
　　壬午中秋日见纸本设色髙彦敬山水一幅墨气淋漓笔法古雅云岁在庚子九月廿日为伯圭画春云晚霭图房山道人　收藏有蒋伯圭俞子中苏昌龄朱泽民姚叔雅九印是日又见沈启南防合纪异图卷画品髙逸题咏清真前后有钱仁夫祝希哲钱鹤滩桑民怿朱性父等题署诗防其诗皆和启南元韵而成收藏得地奕奕如新
　　赵荣禄三山秋爽图卷前有赵字方印大雅长印后有子昻二字楷赵氏子昻方印松雪斋长印其后有两贤诗云尺缣山谷势凌空寸管经营董巨中一代宗工记名姓道人原住水晶宫张谦骑鱼人去蜃楼空落日青铜灭没中莫向三山问今昔桑田原不是仙宫监修国史长史李泂敬题赵子昻水墨三山秋爽图卷全师董巨遗法详观笔趣葢晚岁杰作大饶元人格律不知者谓其或似梅华庵主殆非也大抵鉴家见精细山水树石便目为子昻手笔而未识此图之絶伦真食而不知味者矣余今僭评子昻真迹如幼舆丘壑则精而未神如鹊华秋色则神而未化必求神逸佳品惟此等足以当之一时压倒元白诚非过论歴数元人图画指葢不能多屈若秋爽卷清真萧洒卓荦不羣真吾家之墨皇也按子昻卷作于张受益家李溉之阅于赵仙游后细味两诗自见装成并识卷尾时崇祯丙子重阳日玉峯张丑书于米庵之南荣
　　兰香堂卷图咏　张企翺　题兰香堂用徐字韵　羡君辞藻类应徐云雾纷披露豁如刻刻撚须吟丽句时时纵目读残书兰香美室逾青琐菊蕋寒窗穿碧踈八斗才名今又见奚囊珠玉过黄初　吴邑奚昌次韵奉同　种玉良縁喜得徐佳儿才调似相如
　　下帷断手千秋业闭户潜心万卷书久识钻研成卓荦缘知潦倒不麤疎兰香小筑临江水素位行看赋遂初成化十年人日练水【李良】　防题三贤投赠先髙祖元素府君兰香堂卷后　筑室相传自执徐兰香披拂气纷如前人继序登科业后嗣惟存种树书志切猷为思奋迅心期闲旷得萧疎百年德泽栽培久五世萌芽复厥初　寓吴门元孙丑拜题【真迹】
　　余昔年在燕日见董北苑寒林钟馗距今二十七年矣甲子岁暮守岁东海上外孙陶震家戏拈笔画此图以继董北苑之意云洪武甲子十二月廿九日黄鹤山中樵叟王叔明题
　　六如真迹　茶灶鱼竿养野心水田漠漠树阴阴太平时节英雄懒湖海无边草泽深唐寅右画水墨绢本全学马和之真逸品也山头映带树腰清洒可爱惜孤树亭亭少映带之趣耳
　　韩干照夜白图白麻纸真迹前有宋髙宗标题吴説等评定本身上有南唐李后主题署及张彦逺米芾识尾贾似道印记后有危素揭汯等十二防原系韩存良太史收蓄今归之文氏
　　严持泰擕示唐子畏独乐图江山行旅二卷【按此条已刻书画舫今删】
　　钦叔文示余陈惟允慈母手中线小幅【按此条已刻书画舫今删】沈启南为刘廷美醉余写出小景清逸之极前后凡再题而诗句云米不米黄不黄葢卖弄之词本身上有陈一诗随山头髙下书之参差可喜惜上方贺感楼题头一纸今不存耳此画今在徐氏
　　唐子畏浅绛山水一幅题云仙杏花开女几山道傍流水碧潺潺心期欲到知何日况是邻逋剩有闲唐寅此画全仿李晞古略无周东邨笔法真絶品也此画今在李氏
　　汪邻几藏明贤画本凡百幅其最佳者莫如沈启南乔松峭壁图绢本大着色全师赵松雪下方人物极精与余家春草堂图笔法一类其唐子畏濶幅全师李晞古上有诗曰泉拖玉绠悬苍壁山削芙蓉蘸碧流光景无边谁领略吟翁日日坐源头吴郡唐寅画系浅绛佳本也其次则文仇合作仙山楼阁征仲主树石平逺实甫主界画人物精细之极又实甫采芝图全仿刘松年设色空灵人物奕奕有神四画大小髣髴乃装堂絶迹矣尤是画中精品末出子畏画红叶青山图小幅系早年诗画后有征仲古题咏允为品外之竒焉其他名笔尚多不悉记云尔
　　沈启南早岁山水一帧纸本水墨画颇苍古而诗笔秀美不让沈度乃竒迹也其题咏録后方　谁将水墨戏春风竹树人家市井通髣髴孙郎栖息处锦防泾上寺门东陶庵　心逺物皆静何须择地居赁畦还种药过市每巾车委巷藤梢乱幽窗竹色虚五禽多却老双鬓未应疎　叔善先生久索予拙恶兹慢作此并诗归之甲申夏孟沈周　辗破春云驾小车过桥因看竹交加寻君不用逢人问自有清风引到家草庭周琇　思邈移家住逺村板桥流水傍云根
　　杏花踏碎春风里日日轮蹄自到门　醉渔周本雨晴西郭谩将车草软轮轻一迳斜闻说丹丘在人世万花深处即仙家　沈召　细泉决决幽岩底野篠丛丛乱石中门巷日长春色閙斩新花柳自东风沈翊【真迹】
　　祝京兆精楷名画记计一百廿叶余京兆自有防足称神品又唐解元小画一幅其题咏云石齿潺潺潄碧流溪山日结树中秋野人亦有嚣嚣志不使长安尘上头唐寅二件皆拾遗人擕示也
　　唐子畏小画一帧精细之极绢本浅绛色上有诗云緑水红桥夹杏花数间茅屋是仙家主人莫拒看花客囊有青钱酒不賖唐寅其参笺衡山长謌全仿圣教序足称合作其词云斜日翻波山倒浸晚晴勾出西南胜絶岛双螺树色浮遥天一线鸥飞剩谁翦吴淞尺纸间唐君胸有洞庭山古藤危磴黄茆渚细草荒宫消夏湾我生无縁空梦堕三十年来蚁旋磨睡起窗前展画看恍然垂手矶头坐湖山宜雨亦宜晴春色笼葱秋月明知君作画不是画分明诗境但无声古称诗画无彼此以口传心还应指从君欲下一转语何人曽吸西江水征明题【真迹】














　　真迹日録卷五
