　　钦定四库全书　　　　　子部八
　　瑚网　　　　　　　　艺术类一【书画之属】提要
　　【臣】等谨案瑚网四十八卷明汪砢玉撰砢玉有古今鹾畧已着録是书成于崇祯癸未凡法书题跋二十四卷名画题跋二十四卷朱彞尊静志居诗话称砢玉留心着所辑瑚网一编与张丑清河书画舫真迹日録并驾葢丑自其髙祖维庆曾祖子和祖约之父茂实四世鉴藏砢玉亦以其父爱荆与嘉兴项元汴交好筑凝霞阁以贮书画收藏之富甲于一时其有所凴借约畧相等故皆能搜罗荟萃勒为巨编然丑之二书前后编次嵗月皆未明晰砢玉是书则前列题跋后附论説较丑书纲领节目秩然有条惟其所载法书颇有目睹耳闻据以着録不尽其所自藏乃一例登载皆不注明未免稍无区别中间原迹全文或载或否亦絶无义例又如谓唐刻定武兰亭有二石焦山瘗鹤铭有三石则真不别以李邕书云麾将军李秀碑误为李思训碑以宋人所刻临江帖误为唐搨则考据亦未尽精审其所载名画则宋元诸家铭心絶品收録极详贉素之富诚为罕有后来卞永誉式古堂书画考厉鹗南宋院画録实皆借是书以成较在书跋之上至于书跋之后附以书防书品之类画跋之后附以画继画评之类皆杂録旧文挂一漏万枝指骈拇两集相同以原本所有姑仍録之云尔乾隆四十六年十二月恭校上
　　总纂官【臣】纪昀【臣】陆锡熊【臣】孙士毅总　校　官　【臣】　陆　费　墀

　　钦定四库全书
　　瑚网卷一
　　明　汪砢玉　撰
　　法书题跋
　　魏太传钟繇戎辂宣示帖真迹【有宣和政和双龙小玺米董诸印】
　　臣繇言戎路兼行履险冐寒臣以无任不获扈从企仰悬情无有宁舍即日长史逯【音録】充宣示令命云云建安廿四年閠月九日南蕃东武亭侯臣繇上
　　御府所蔵魏钟繇宣示帖淳祐十一年嵗在辛亥至朔同日装池松题记　俞松印章
　　尚书宣示已入阁帖荐季直表亦镌华氏真赏斋矣此则宣示戎辂真迹为吾禾项氏所蔵是宣示有二种也遂昌郑元佑以戎路作戎辂世遂名戎辂帖耳余考广川书跋以昔人辨钟元常书谓字细画短而逸少学此书最胜处得于势巧形密然则察真伪者当求之此其失于劲密者可遥知其伪也贺表画防体枝锋露筋絶不复结字此决非元常之为也永叔尝辨此谓建安二十四年九月关侯未亡不应先作此表论辨如此然郑遂昌以成侯戎辂表楷法传世为不可及又以季直表其法度与戎辂无少异今三帖具存鉴别自在惟是墨本为闰月九日非九月也或误以九日作九月抑闰在冬防时耶有识者宜详辨之　嘉禾龙惕子汪砢玉鉴于城南之莲登草堂晋右将军王羲之敬和帖
　　想清和士人佳也此平安安石过停数日日无为乐益増想想孔长史安善足下令知问累有书也足下入年衰得俱还不思迟以日为嵗
　　元素将还翰苑子瞻欲赴髙密与寳臣来同游法防至言师舍同观熙宁七年九月十七日题
　　元祐四年七月廿五日复至法防言公化去已七年矣见其小师微惘然如梦耳　子瞻书
　　熙宁八年八月朔过雪峯谒言师观此帖莆阳蔡元度陇西李无悔寺僧潜圣
　　微上人自西庵携过山林因得一观　襄阳米黻甲子三月十九日
　　泥金籖题宋御府秘藏有宣和政和印
　　王右军思想帖真迹
　　羲之顿首不复见君甚有思想得告慰之故吾乏气兼以防下忧深不佳尅面王羲之顿首
　　大徳二年二月廿三日霍肃清臣周宻公谨郭天锡佑之张伯淳师道亷希贡端甫马昫徳昌乔篑成仲山杨肯堂子构李衎仲賔王芝子庆赵孟頫子昂邓文原善之集鲜于伯机池上佑之出右军思想帖真迹有龙跳天门虎卧凤阙之势观者无不咨嗟叹赏神物之难遇也　孟頫书【小楷】
　　右军真迹世所罕见此思想帖与余旧蔵平安帖行笔墨色畧同皆竒迹也平安帖有米海岳签题此帖无签题而有赵魏公跋秉同观者自霍清臣而下凡十有三人皆鉴赏名家咸咨嗟叹赏神物之难遇如此余何幸得附名其后哉　嘉靖丁巳冬十一月十又三日长洲文徴明题时年八十有八
　　王右军此事帖【明昌御鉴　山谷道人黄长睿印】
　　比有此事以与卿共事毎思不以法和欲不可长右军潇洒更清真落笔奔腾思入神裹鲊若能长住世子鸾未必可惊人苍藤古木千年意野草闲花几日春书法不传今已久楮君毛頴向谁陈　掲徯斯拜题
　　黄伯思辨帖文精别毛髪理析毫厘华光禄尚古尝刋其所着行于时今收王帖片掌必有见于中耳昔人相马妙尽神凝骊黄为别者未必良工也余何能为言　唐寅
　　王右军二谢帖
　　二谢书云即以七日大敛冥冥永毕不获亲临见痛恨深至也无复己巳武妹修载在道终始永絶道妇等一旦哀穷并不可居处言此悲切倍剧常情诸不能自任未遂面縁抚念何已不一一羲之顿首
　　熙宁九年十一月十四日赵抃阅越州清思堂之西至乐斋观
　　右军真迹近世渐少观二帖纸扎尚完殊可爱也案贞观日録洎淳化法帖皆不收此岂当时为好事者秘蔵不出耶　熙宁丙辰冬至日丹阳苏颂子容余杭郡西阁题
　　假守徐师回丁巳仲春十日览之　郡倅朱正民同观
　　熙宁九年七月六日书　防稽关景晖
　　存中熙宁九年五月廿五日三司北轩观
　　华阳王仲修观【丙辰仲夏旦日】
　　清河崔彦博唐公元丰乙丑五月望日观于西安县东斋
　　朝议大夫致仕何昌世元祐二年八月十七日观衢州衙之大防
　　武夷范镗观元祐二年八月十有七日三衢峯防笔
　　右军书法万世所宗昔人称欧虞之体谓如壮士美人者但能精于一偏尚且传之后代而况得其全者哉是知此字当使好事寳之也　元丰乙丑五月望日西安县斋丹阳崔希仲徳举题　东阳郑汝言无伐同观
　　贞观尤爱右军书访求殆尽其后并葬昭陵今所存法帖人谓皆哀疚之间故不复进上得传于后岂其然乎此书亦然又法帖之所遗也当用文锦玉轴重装以遗子孙寳之　海陵曹辅子方信安郡斋书曹使君借观出示通守郭庭诲与观者五人林师醇醇仲余廙肃之梁秉文宪古林季渊万宗叶常权之绍圣五年三月二十日
　　元符二年季秋九月郑子犹出此帖于荥阳尉舍以示余因得以观右军笔画之妙第有嘉叹而已　吴兴刘钦止绳祖书
　　乐安李炳崇宁元年十二月初九日荥阳泽思轩敬观
　　张子和髙适正梁济道李海叔毋仲山同观于陈留大观元年五月廿五日
　　此右军二谢帖结构踈缓纸弊墨渝了无晋人风度迨后人赝本宋诸公之题俱佳恐非原帖余尝见黄素上眠食帖用章草后赵文敏公题识亦用章草又月半帖惜缣素残裂不害为神品偶録此帖因并及之　墨林项元汴
　　王右军瞻近帖墨迹【在硬黄纸上】
　　右羲之瞻近帖行书之狎隣于草者也典午冲靓放旷之风乌衣诸王富贵居养之素蔼然见豪楮间宜其名百世也第宋淳化宣和搜罗晋帖靡遗此帖独不见有所表识岂非金源得宋故物易故以新而然欤明昌七印籖帖金书全仿宣和其篆籀朱法精粗不侔后世了若在目假令当时不相师法政未为失观辨章良公成甫家清玩见右军之真迹二帖当亚快雪　至正丁酉闰月己未庐陵欧阳识
　　余居秘府时阅歴晋诸名家帖而右军羣昆季居多荷华里鲊神俊天出评者至以龙跳天门虎卧鳯阙褒之信不诬矣此帖骨相益丰岂操觚时在来禽喜色之前耶不见赏于徽宗而见珍于完顔临风抚卷足为世道一嘅　前翰林孙
　　都昌宋天章尝示余献之鄱阳帖毎憾其绢素未古此帖与金华宋仲珩所收周益公家喜色帖纸墨相类笔法精妙真可无疑良金美玉可得而此卷不可得寳之寳之　丙寅夏日孟夏鄱阳刘昺
　　晋右将军王羲之毎思帖
　　右军潇洒更清真落笔奔腾思入神裹鲊若能长住世子鸾未必可惊人苍藤古木千年意野草闲花几日春书法不传今已久楮君毛頴向谁陈　掲徯斯拜题【重】黄伯思辨帖文精别毛髪理析毫厘华光禄尚古尝刋其所着行于时今收王帖片掌必有见于中耳昔人相马妙尽神凝骊黄为别者未必良工也余何能为言唐寅【重】
　　南濠都穆观于松陵史氏淡心斋
　　墨林主人项元汴用价五十金得于无锡安氏时隆庆三年八月朔日　饫字号【前敬和帖子京定价三百金】
　　二王行穰中秋两帖
　　万厯戊午于吴江周敏仲舟中获观右军行穰帖止存二行约二十余字在黄麻纸上书法精彩异常惜无前贤跋后项子京自叙数行董宰题云此帖所至处常有青云覆其上但肉眼自不见耳又大令十二月帖截中秋三行纸色与行穰相似书法遒宻亦无跋语宰题数行后书君家子敬十六字气压邺侯三万籖　绣里汪砢玉识于潄六斋
　　王大令送梨帖真迹
　　子敬后几百年而为柳诚悬诚悬又几百年而为文与可前者纸渝故当墨敝后者笔近乃宜色鲜然而墨色浓淡文不及柳柳不及王前后几如倒置乃知古今人不相及非独用笔用墨亦然仲将之墨一防如漆吾不得而见也幸有子敬片楮在持是以观凡称右军墨迹墨沈昏淡者皆赝品也　王世懋
　　晋桓大司马旱燥帖【楮上】
　　臣温言今东道地梁间又旱燥殊艰难人力可速而于公松为美谓不在便台臣温言
　　右旱燥帖晋臣温手迹字法淳古无俗韵亦一代佳札臣之事君以忠而已非贵于虚拘苛礼也古者奏事乃用亲札而不以繁文尽恭盖君臣之义同父子各无所疑通其情实之为美于温此帖可以见　绍兴戊午四月初四日臣米友仁恭题
　　谢康乐古诗帖
　　东明九芝盖北烛五云车飘飖入倒景出没上烟霞春泉下玉雷青鸟向金华汉帝防桃核齐侯问棘花【集作枣花】应逐上元酒【集作上元应送酒】同来访蔡家
　　北阙临丹水【丹集作】南宫生绛云【生集作坐】龙泥印玉简【作策】大火链真文【大集作天】上元风雨散中天歌吹分虚驾千寻上空香万里闻【右二首见信集步虚词】
　　谢灵运王子晋赞
　　淑质非不丽难以之百年储宫非不贵岂若上登天王子爱清旷区中实嚣諠既见浮丘公【既集作异】与尔共纷繙【集作缤翻】
　　檐下一老公【集作翁】四五少年赞
　　衡山采药人路迷粮亦絶忽过岩下坐正见相对说一老四五少仙隐不可别其书非世教其人既贤哲【既作必】伯英妙迹永絶之后隋唐能书者论草圣惟言永禅师张长史而已今观此卷始知元气在天壤间代不乏人但艺有専兼流传有显晦耳岂谢公以佳诗雅韵掩其书名耶况宣和宸翰内外佥题玉玺于轴干皆全谱中论评又极备推奬庆仰神物感惠难胜值而有之此生之幸防也不媿恶拙僭书卷末时至正庚午蕤賔节日前翰林国史院检阅官荥僧肇薫香敬题
　　右题中已极详备如此余又尝见宋嘉祐年不全拓墨本亦以为临川内史谢康乐所书妙入神品今幸获覩真迹殆不虚语笔势纵逸使人真有凌云之想书于五色笺上其笺大不盈尺上有五代以前印玺为庸人擦去可惜装背错序细寻绎之方能成章第前二篇见近世所刋六朝人诗庾信集味其词气颇不类谢公为可疑深媿浅陋不能考订以破数百年之惑而使妙迹不遇知音悲夫　墨林子项元汴梁摹乐毅论真迹
　　余所见乐毅论宋搨本及唐贞观摹真迹二本皆无付官奴三字独此有之初甚完好闻吴氏购时主人故漫之殊可惋惜智永跋所云梁世摹出天下珍之即此帖自余定为梁摹以俟知者　董其昌观并题
　　唐人双钩称为絶诣余往亦尝见钟太傅荐季直表与右军快雪时晴诸帖时不免有滞腻处独此乐毅论笔势流丽神彩焕发无异书者非工书家又非不问嵗月必逼古人安能为此即使右军复生当为抚掌矣　毘陵唐鹤徴
　　余生平好古所见法书颇多海内所藏真楷惟韩宗伯家有墨迹乐毅论韩长公携都门毎过官舍必出一玩较之余蔵者字稍大贾亦贵重余此卷已着兰亭考米友仁跋乃米元章所蔵之物梁摹乐毅论为正书第一其卷有异朱僧权鉴赏绍兴印信又有米氏印章非此卷而何不知何幸得落余手王太史宇泰多方欲得之余实不能割舍借摹入石虽曰刻成与余清斋石刻差别逺絶此卷在余所蔵三十载尚未尽知深奥处偶病间细阅数次神彩焕发而肥瘦相停余年六十有一方真知其妙也宋搨本余有至佳者安能与此卷比论真稀世之物非千金不可轻弃也当同定武兰亭行书第一并传此二卷真是性命可轻至寳是寳余清斋有此藏书之愿足矣子子孙孙宜世守不负余生平苦心踪迹海内竒品也　余清斋主人吴廷敬题
　　昔人书估以双钩廓填为下真迹一等乐毅论是王右军正书第一而此卷锋铩精到神明迈逸与墨迹无异不意垂老覩此罕物天啓初同钱宫谕观褚河南真迹于吴蹇叔家以为妙絶然字稍大当知此更为逼真矣连叔持示余西湖僧舍命颛儿向搨一过书而归之　崇祯戊寅小暑偈庵道人陈嘉燧书
　　济南邢侗二跋已刻余清斋法帖内故不赘入时崇祯己卯夏仲项氏出此帖索价六十金较吴江村定值三百镒亷矣恨乏阿堵仅留览数日【玉记】
　　唐冯承素临本乐毅论【在黄麻纸上折表】
　　右搨本乐毅论是贞观十二年四月九日勅内出乐毅论是王右军真迹令将仕郎直文馆冯承素模写赐司空赵国公长孙无忌开府仪同三司尚书左仆射梁国公房龄特进尚书左仆射申国公髙士亷吏部尚书侯君集特进郑国公魏徴侍中防军安徳郡开国公杨师道等六人于是在外乃有六本并笔势精妙备尽楷则也
　　彦逺家有冯承素兰亭元和十三年诏取进书画遂入内今有承素乐毅论在并有太宗手批在后　张彦逺记
　　隆庆三年元旦焚香盥手谨观文彭夀承甫记是日有禁不得贺节明窗净几展玩数日甚乐甚乐再观索防安出师帖颂盖天地间二寳也　文彭再记
　　山谷老人论书要字中有笔此帖近之然非有研臼笔簏者不足以知此　隆庆己巳春日从三桥寓斋携归谛观因题其后归之建业胡汝嘉记事
　　唐模兰亭墨迹
　　长乐许将熙丙辰孟冬开封府西亝阅　乔氏篑成中山甫印
　　临川王安礼黄庆基同阅元丰庚申闰月十日
　　至元甲午三月廿日巴西邓文原观
　　唐模兰亭余见凡三本其一在宜兴吴氏后有宋初诸名公题语李范庵毎过荆溪必求一观今其子孙亦不轻出示人其一蔵吴中陈缉熙氏当时已刻石传世陈好钩摹遂搨数本乱真而又分散诸跋为可惜耳其三即此神龙本也嘉靖初丰考功存礼常手摹使章正甫刻石于乌镇王氏然予未见真迹惟孙鸣岐抄得郭祐之诗跋鲜于伯机长句毎诵二诗慨然欲思一见而不可得盖往来予懐者五十余年矣今子京项君以重价购于王氏遂令人持至呉中索余题语因得纵观以偿夙昔之愿若其摹搨之精钩填之妙信非冯承素诸公不能也子京好古博雅精于鉴赏嗜古人法书如嗜饮食毎得竒书不复论价故东南名迹多归之然所蓄虽多吾又知其不能出此卷之上也　万厯丁丑孟秋七月三日茂苑文嘉书
　　朱光裔李之仪观元丰五年三月二十七日
　　李柜王景通同观戊戌七日
　　元丰四年孟春十日又同张保清冯泽纵观文安王景修题
　　仇伯玉朱光庭石苍舒观元丰五年四月廿八日定武旧帖在人间者如晨星矣此又落落若啓明者耶元贞元年夏六月仆将归吴兴叔亮内翰以此卷求是正为鉴定如右甲寅日甲寅人赵孟頫书
　　右唐贤摹晋右军兰亭宴集叙字法秀逸墨彩艳发竒丽超絶动心骇目此定是唐太宗朝供奉搨书人直文馆冯承素等奉圣防于兰亭真迹上双钩所摹与米元章购于苏才翁家褚河南检校搨赐本张氏石刻对之更无少异米老论精妙数字皆具有之毫铓转折纎微备尽下真迹一等予家旧藏赵模搨本虽结体间有小异而义类良是然各有絶胜处要之俱是一时名手摹书前后二小半印神龙二字即唐中宗年号贞观中太宗自书贞观二字成二小印开元中明皇自书开元二字作一小印神龙中中宗亦书神龙二字为一小印此印在贞观后开元前是御府印书者张彦逺名画记唐贞观开元书印及晋宋至唐公卿贵戚之家私印一一详载独不载此印盖犹搜访未尽也予观唐模兰亭甚众皆无唐代印跋未若此帖唐印宛然真迹入昭陵搨本中择其絶肖似者秘之内府此本乃是余皆分赐皇太子诸王中宗是文皇帝孙内殿所秘信为最善本宜切近真也至元癸巳获于杨左辖都尉家传是尚方资送物是年二月甲午重装于钱塘甘泉坊僦居快雪斋壬子日易跋赞曰神龙天子文皇孙寳章小玺余半痕鸾飞离离舞秦云龙惊荡荡跳天门明光宫中春曦温玉案卷舒娱至尊六百余年今幸存小臣宁敢比璵璠　金城郭天锡祐之平生真赏
　　君家褉帖评甲乙和璧隋珠价相敌神龙贞观苦未逺赵葛冯汤总名迹主人熊鱼两兼爱彼短此长俱有得三百二十有七字字字龙蛇怒腾掷嗟予到手眼生障有数存焉岂人力吾闻神龙之初黄庭乐毅真迹尚无恙此帖尤为时所惜况今相去又千载古帖消磨万无一有余不足贵相通欲抱竒书求博易　鲜于枢题
　　赵防军摹晋千文【篆书周天球题】
　　太子右监门府铠曹防军臣赵模上【行书千字文】
　　赵供奉所书千文如谨敕士不敢毫发自纵在绳束外至今见者为之敛衽退步及观困学翁跋则如神龙天马殆不可羁其间法度出于自然噫此笔亦不可多得矣我辈何敢仰望下风因乗兴效颦值子玉千文卷録以还延祐庚申夏五玉霄滕賔拜手吴郡钱佑观于西湖寓舍吴伯顔观
　　大梁班惟志与仲亨子正敬思同观
　　严陵汪鹏升永嘉薛漠同观
　　大徳九年吾道观
　　山阴茧纸入昭陵江右空传瘗鹤铭赖有贞元供奉笔硬黄双勒集仪型　丹丘夏克复
　　晋人之书见于今日者大抵石刻耳如赵公者去晋未逺其所摹集多予昧于平生者固宜盖褒鄂已没庶几见其英姿飘爽于缣素间者曹将军之功也明古其谨藏之　吴寛题
　　吴郡杨循吉观
　　七月之望彭年观于双蛾寺夀承读书楼
　　禇登善有自书圣教序笔法极类右军后人遂谓唐集圣敎序非集聚之集乃学习之习也是殆不然今观赵供奉所摹千字文一钩一画步武右军极似圣教序乃知前人所集真集而书之者非习字书奴明矣千古之疑一朝尽释快哉此笔今不可再得仲宣其寳之勿轻示人也　天啓壬戌初夏范允临题欧阳率更梦奠帖真迹
　　仲尼梦奠七十有三周王九龄俱不满百彭祖资以道养樊重任性裁过盈数终归灭无有得停住者未有生而不老老而不死形归丘墓神还所受痛毒辛酸何可熟念善恶报应如影随形必不差二
　　右唐银青光禄大夫太子率更令渤海郡欧阳询字信本书仲尼梦奠帖七十八字前后御府法书二小印后有绍兴二小印合缝处古印甚多下跋一吉字未晓谁氏庚寅十月购于杨中斋家悦生图书亦曾入贾秋壑文府率更初学王逸少书后渐变其体笔力崄劲为一时之絶人得其尺牍咸以为楷范张懐瓘云欧阳真行出于大令自羊薄已后畧无勍敌独永师恃兵精锐议欲旗鼓相攻欧惟猛锐长驱永则破胆夺气法书苑亦云信本行书蝉聨起伏凝结遒耸裁萧永之柔懦拉羲献之筋髓比之诸势出于自然此本劲崄刻厉森森然若武库之戈防向背转折浑得二玉风气世之欧行第一书也辛卯二月辛未重装九日丁丑跋于严陵官舍　金城郭天锡审定真迹秘玩
　　欧阳信本书清劲秀健古今一人米老云庄若对越俊若跳掷犹似未知其神竒也向在都下见劝学一帖是集贤官库物后有开元题识具全笔意与此一同但官帖是硬黄纸为异耳【信本为欧阳字】　至元廿九年闰月望为右之兄书吴兴赵孟頫
　　韦续墨薮欧阳正行书在中上品欧教作书有八诀最利初学学者观古人书必观墨迹乃见妙处此梦奠帖七十八字真人间絶无仅有希世寳也盖尝入宋御府矣赵文敏公所题考碑志是三十八嵗笔故与后来特异吾家蓄古墨迹此为最久　正统八年四月六日杨士竒谨书
　　虞伯施东观帖【伯施世南字】
　　虞永兴尝自谓于道字有悟盖于发笔处出锋如抽刀断水正与顔太师锥画沙屋漏痕同趣前人巧处故应不传学虞者辄成算子笔阵所诃以此余非能书能解之耳　其昌【墨禅室】
　　唐文皇哀册褚遂良墨迹【戏鸿堂止镌册文】
　　褚遂良书在唐贤诸名世士书中为秀頴得羲之法最多者真字有法自成一家非诸人可以比肩此书盖其晩年　绍兴丙辰十二月初五日臣友仁审定褚公初以善书见知文皇后数直谏补益国事殊多遂受顾命以大节着为唐名臣卒之书为余事此其书文皇哀册文蔵于吴江史明古氏明古喜读书能阳秋古人不独贵其书也然于古人知所爱则得其模刻之语亦深玩之况其手迹哉则虽谓贵其书亦可也此卷于大行与崩字皆加涂改盖尝有入前代御府者为上讳尔　成化戊戌嵗二月庚申吴寛书
　　唐中书令河南公褚登善文学忠谠为贞观人品第一观其叩头谏立武氏置笏殿陛乞归田里不以祸福死生动其心古之所谓大臣与回视当时暖姝自悦为身谋者特狐防耳公书法之妙乃其余事书家况之瑶台青琐窅映青春婵娟美女不胜罗绮盖状其富艳之极文皇哀册览之三叹不已书法絶矣世鲜有知者惟米南宫知之米学褚最久知之为最深宜乎虎儿一见即赏鉴也【哀册初落江南深山中且讳避不登御故得脱金烬】　着雍敦牂七月望日吴郡陈深书【王元美跋已刻四部稿中】
　　褚河南书枯树赋真迹【赵松雪补图赋镌戏鸿堂】
　　右枯树赋世皆以夀春魏氏为真丹阳苏丞相辨识之墨帖既藏魏氏今所传苏丞相跋尾者亦模勒也至或以雍元直所临仿为魏本而系苏跋其后余此本得之壻汶阳梁正夀正夀雅好笔墨且自精赏魏郑公尝云褚河南下笔遒劲甚得逸少体资此本皆兰亭笔法识者寡云　开封丁禹锡毘陵胡承之以勒石大野晁无咎记乙丑中冬丙午松菊堂
　　旧见陈了翁笔法精劲尝疑其创自为家今乃知彷佛出枯树赋耳豫章金陵所刻何曽有毫发似哉晁补之字仅见此跌宕亦自有意况经前辈鉴定重以省印郡记累累无不可考胡氏世家在东南为盛世将摹刻又不一所此真迹尤其所寳故所在用意识之歴官大畧备焉　壬午五月庐陵刘辰翁题
　　褚公书擥六朝众长而成一家千代何独枯树赋而已子昂后五百年一振豪顷夺其符而代之岂规规学楮而能之抑胸中有所谓擥者也谓予不信有木居士在钱塘白珽【以下俱跋松雪临本乃同前合一卷者】
　　褚登善书用法结体方严枯树赋稍变乃从容于法度之中子昂落笔便得其意所谓不同而同者又绘图于前树虽枯而润葢其根本而生意存焉尔观此信不徒作矣所感当甚子山也　吴郡陈深【宁极斋】
　　木生天地间为风霜之所夭折不能竟其天年不幸甚矣而骚人名士形诸赋咏着之翰墨精彩百倍垂于无穷实枯中之荣也予老且衰抚卷为之一嘅　九山人崈古【无尽庵】白文
　　褚书此为精妙子昻晚笔最得其意尝闻贾师宪以江上功景定初元拜右相锡宴宣劝内府出金寳器赐甚厚中有枯树赋真迹似道独受此卷不敢辞今不知流落何所信人间世曽何足以把玩哉喜见以人而慨然者系之矣　至大二年季春为吴门钱翼之题谷阳龚璛书
　　褚河南多书枯树赋犹王子敬多书洛神赋褚书仅见为燕公本亦犹王书止传十三行异哉此本旧藏华补庵氏球得谛视之然亦双钩填廓想出柳诚悬手非褚初笔也其遒劲俊逸大都如褉帖临本圣教碑刻骨立中气韵自足非易窥者赵文敏综擥晋唐法书舍筏登岸乃能师其意不泥其迹按临本整宻秀润不少露北海姿态亦尽气为褚敌者若武延秀时有此当亦取续屏脚矣王元美邃于书学得褚钩本属球钩赵本合刻以传球乏冯承素之艺多失赵神彩尚须具法眼者鉴之　隆庆元年夏六月既望吴郡周天球题
　　庾子山枯树赋有盛声于江左如许小公辈皆习之褚河南书此赋掩映斐亹极有好致武延秀集右军大令墨迹于屏以此书装脚其见重若此真迹在无锡华戸部处尝命许元复双钩垂入石而户部物故真迹落盗手余所有赵吴兴临本亦一时妙品因请于华戸部之子明伯乞许本入石而赵本则周公瑕所钩也褚书既极秀逸有美女婵娟不胜罗绮之态赵则稳宻端润往往得笔外意俱在山阴堂室间正不当以时代论也元复公瑕俱名能临池者故不啻作定武冡嫡耳　隆庆改元八月天居士王世贞识
　　崇祯辛酉春仲访友玉峯娄水间花生日与成渊儿过东仓杨棘丞汝迈携逰王氏杂花林返饮深柳堂防其舅吴庭坚出墨迹三卷为褚河南书哀册及枯树赋子昻书归去来辞又出古佩玦种种内有汉玉天马羊脂美质沁血缕缕成细毛真竒物也然当年属先君价只五十金今云百镒矣归蓬偶阅唐语林以褚遂良为太宗哀册文自朝还马误入人家而不觉是其摛词工苦非独书法擅絶也　砢玉识于垂虹舟次
　　褚登善儿寛赞真迹
　　河南三龛孟法师二刻早年所书房公乔圣教序记长安同州本并晩年书此儿寛赞与房碑记序用笔同晚年书也容夷婉畅如得道之士世尘不能一毫婴之观之自鄙束缚于毫楮间耳　诸王孙赵孟坚子固书羣玉帖中帝京篇赝迹可笑盖枯且露矣河南晩年书虽瘦实腴　孟坚又书
　　褚河南汉儿寛赞正书三百四十字中刮去字盖宋国讳也河南书岂待赞而显子固所谓容夷婉畅者殆得之矣　至顺四年闰三月廿四日柳贯识
　　子固以此赞与三龛孟法师碑用笔不同定为河南晩年书碑有嵗月诚可信不疑然石刻视真迹自不无少异盖其转折精神处有非摹勒之巧所能尽也　至正元年夏四月廿三日黄溍记
　　褚河南书清劲峻嶷平生大节盖已见于笔墨之间古谓书类其人信哉　豫章掲法记
　　潜溪宋先生题褚河南书云登善初师虞世南晩入右军之室故唐之能正书者仅二十八人而登善居三四之间其温润似虞结体则法右军人徒见所书或与薛稷类者遂疑之不知先哲有兼人之才而作字或不拘一体张颠善草书至其小楷极端谨有法传其学者惟顔真卿得之观登善者宜以是求之此题识唐太宗哀册文也余长见之此所书儿寛赞笔意正同赵子固柳道传先生黄文献公掲伯防跋语皆真迹但柳先生以刮去五字为宋国讳则又见宋以前文字亦讳此不知何也此书非深识者不达其妙又试以余书求之　翰林学士解缙大绅书
　　褚河南工楷尤为当时所重近世罕见真迹此有以枯树赋墨本示余殊不足以啓人意见其伪无疑今观此书笔势翩翩神爽超越大胜家侄帖诸刻诚可为希世之玩也　永乐辛卯春正月庚寅庐陵胡广观毕拜手谨识
　　褚遂良字登善善书与虞齐名世南尝荐之文皇世南死登善独擅大名当时御府所收右军真迹赝者相半他人不能识登善辄能辨之至纎悉不爽后遇有所购必经登善审鉴为定及其自书乃独得右军微意评者谓其字里金生行间玉润变化开阖一本右军其诸帖中西升经是学黄庭度人经是学洛神阴符学画像湖州独孤府君碑越州右军祠记同州雁塔两圣教序是其自家之法世传兰亭褚本亦与率更不类盖亦多出自家机轴故也今观永新文学邓仲经甫所蔵儿寛赞正与兰亭圣教记诸相似笔意婉美似瘠而腴似柔而刚至于三过三折之妙特加之意诚褚法也后有赵子固及柳道传黄晋卿掲伯防诸跋尾皆信而可徴柳公谓中间刮去字为宋国讳信然宋人以为是也【宣祖讳】　永乐辛卯二月独山王偁观毕书于钟山书舍唐人写字多用硬黄其次则用槌熟纸盖韩退之以为生纸绿文为不敏是也乌丝阑唐界墨而细宋人淡墨而理麄此唐界宋界之别惟作方眼格子为对待书则自唐始六朝以前无有也米元章尝病此盖一时之宜云　偁又识
　　褚河南博雅通识工楷初师虞永兴晩得右军笔法正书遒劲直班欧虞贞观中谏议大夫兼起居注文皇尝问曰朕有不善卿亦记耶对曰守道不如守官职在载笔君举必书其为人忠直贞谅可知矣观此书儿寛赞瑶台青琐春林绮罗之喻不虚也而刚方正直之气溢于翰墨之间诚类其为人千载之下其流风余韵即此可想见矣山东宪使云间黄汝申出以见示不胜喜幸杜子美诗有云金钟大镛在东序冰壶玉磬悬清秋余于褚书亦云汝申其寳之　正统四年七月丙辰豫章胡俨谨题
　　此卷旧藏故人邓宗经所宗经为庐陵永新潜山三县学官携以自随洪武壬午予获观于庐陵永乐丁亥又获覩于永新是时学士解公赴桂林任余送至彼解公题此卷深欲效河南笔意题毕自谓与平日所书逈异从行有黄生学书于公熟识公字公戏以手掩其名召生试观问为谁书生错愕莫能辨因抚掌大噱后五年辛卯春宗经携至南京寓予官舍中翰林诸公俱来就望而检讨王公孟阳欣然许题其后且以就望为不足借归观之往返数四一日大雨中学士胡公肩舆来索而卷适留孟阳所亟命院吏二人荷氊衫往取防其家二日所题字亦异平日书盖观此而有以啓人有新意也今少傅东里杨先生时在春坊以少暇未及观最后始与宗经携卷诣其私第值暮秉烛展玩良久防公冗勿果题识宗经尝阙然于懐宣徳乙巳予至潜山宗经抽此卷欲以遗予且曰君子不留意于物吾老矣付之得人则于此卷无负矣余辞以素不善书当求善书者付之庶几不负今年冬余至云间大防黄公汝申忽出此卷示余自言前此两月过安庆得之秀才李生生名善尝从宗经逰岂宗经属以择人而授生生知黄公好古博雅而又长于法书故竟以归乎黄公然则李生亦可谓能知人宗经亦无负于此卷矣展玩之余俛仰今昔非但河南之墨迹足为寳玩而当时二三君子之余韵犹可想见因详着于卷尾　正统二年丁巳十一月晦庐陵周忱书于云间之三陆书院
　　褚临右军曲水序【世称天厯兰亭】
　　唐相褚河南临褉帖白麻墨迹一卷曽入元文宗御府有天厯之寳及宣政绍兴诸小玺宋景濓小楷题跋吾乡张东海先生观于曹泾杨氏之衍泽楼盖云间世家之藏也笔法飞舞神采奕奕可想见右军真本风流实为希世之寳　琅琊王世贞
　　薛稷书真迹
　　悠悠洛邑伊屡移寒暑频经嵗年丹壑几变陵谷俄迁不覩碑碣空悼风烟
　　薛稷为褚河南甥书法似河南三蔵圣教序　宰唐通天进帖模本【唐李绰尚书故实云宰相石泉公王方庆进时万嵗通天二年】
　　摹书得在位置失在神气此直论下技耳观此帖云花满眼奕奕生动并其用墨之意一一备具王氏家风漏泄殆尽是必薛稷钟绍京诸名手双钩填廓所云下真迹一等项庶常家蔵古人名迹虽多知无逾此文徴仲髦年作蝇头跋尤可寳也　万厯壬子董其昌题【宋元以来诸跋已刻真赏停云二帖内】





　　瑚网卷一
　　钦定四库全书
　　瑚网卷二
　　明　汪砢玉　撰
　　法书题跋
　　孙防礼草书千文帖【在白麻纸上】
　　垂拱二年吴郡孙过庭书第五本
　　右卫胄曹防军孙过庭字防礼唐垂拱时人草书専学二王余初得郭仲微所蔵千文一轴笔势遒劲虽觉不甚飘纵然比之永师所作则过庭已为奔放矣而窦臮谓过庭之书千纸一类一字万同余固已深疑此语既而复获此书研穷之久视其兴合之作当不减王家父子至其纵任优游之处仍造于踈此又非臮所能知也顔鲁公与夫人书今亦在吾家皆苏子由吉祥阁所见因复记之　保宁赐第王诜晋卿李北海缙云三帖【真迹已刻不録】
　　黄长睿评张从申书出于北海赵子固又以北海学子敬病在欹侧若张从申无此矣然从申书实似北海之法华寺碑而北海出竒不穷故当胜三舍余尝谓右军如龙北海如象世必有肯余言者　董其昌题
　　张长史春草帖
　　春草青青千里余边城落日见离居情知海上三年别不寄云间一纸书
　　右唐张伯髙春草帖锋頴纎可寻其源而麻纸松煤古意溢目真足为唐人书法之冠晋迹不可复见得见此迹其末世之希世珍乎顔平原书之集大成者犹言杜诗韩文顔法亦出于此也因与袁君子英获观陈侯康民赏叹竟日　壬子人日倪瓒题
　　又濯烟帖【上有明昌寳玩御府寳绘羣玉中秘赞印】
　　濯濯烟条拂地垂城边楼畔结春思请君细防风流意不是灵和殿里时
　　按明昌有七印其一曰内府葫芦印其二曰羣玉秘珍其三曰明昌寳玩其四曰明昌御览其五曰御府寳绘其六曰明昌中秘其七曰明昌御府又宣和天水双龙印有方圆二样法书用圆名画用方更宣和明昌二帝题籖法书用墨名画用泥金又髙宗御府手卷画前上白引缝间用乾卦圆印其下用希世藏方印画卷尽处之下用绍兴二字印墨迹不用卷上合缝卦印止用其下希世小印其后仍用绍兴小玺偶攷印记及此维时春雨方霁正颠旭兰馨动也汪冈乐卿父识于滴翠轩
　　顔鲁公真书朱巨川告身真迹【眉公极称陆跋精核辨博】
　　此唐徳宗建中三年六月给授中书舍人朱巨川告身符年月职名之上用尚书吏部告身之印计二十九颗世传为顔鲁公书按唐式书符令史事也代宗之丧鲁公以吏部尚书为礼仪使杨炎恶其直换太子少师领使事及卢杞益不容改太子太师并使罢之是时适在间局而其忠义书法巍然为天下望巨川欲重其事特求公书亦知今世士大夫得请诰敇封赠多求善书者操笔同一意也米元章书史载朱巨川告顔书其孙灌园持入秀州崇徳邑中余以金梭易之刘泾得余顔告背纸上有五分墨装为秘玩王诜笃好顔书遂以韩马易去此书今在王诜处宣和书谱载顔书亦有朱巨川告今卷中并无宣和印记独存梁太祖御前之印前后压缝有宋髙宗乾卦绍兴印耳岂旧蔵御府靖康之乱流落人间南渡收访应募者截去本朝玺跋耶然五代时既入御府则宋时不应在灌园处岂王诜所得乃别本耶不可得而知矣此卷作字虽小而与东方朔赞用笔同其为顔书无疑告中细书不知出何人唐制惟侍中中书令为真宰相其曰同中书门下平章事虽行宰相事而未为真中世以后藩镇节使多授中书令故勅后细书首行云太尉兼中书令臣在使完是年四月卢杞忌张镒出之凤翔故第二行云守中书侍郎同中书门下平章事臣张使其第三行云守给事中臣关播奉行杞爱播和柔易制是年十月即同平章事矣牒后细书首行云侍中阙第二行云守门下侍郎同平章事杞即卢杞也又吏部正员尚书一人侍郎二人其属有四曰吏部司封司勲考功吏部郎中一人掌文官阶品朝集禄赐告身尚书左右丞各一人掌辨六官吏户礼左丞总焉兵刑工右丞总焉故牒尾尚书侍郎左丞俱云缺而云判吏部侍郎范阳郡开国公翰者卢翰也后此二年为兴元元年正月亦进同平章事符后书云判郎中滋者刘滋也贞元二年正月从吏部为左散骑常侍末后书令史不名亦可验此告非令史笔矣一展阅间而唐之典故歴歴可考且鲁公书得其背纸墨迹尚装为秘玩况真迹耶宜如何寳爱也　正徳丁丑五月望日陆完跋【此跋虽刻眉公笔记然在真迹后不可去】
　　右为鲁公真迹余始见摹本颇怪其神采未遒及是与仲醇同观如探骊得珠为之一快　万厯壬辰二月三日锡爵书
　　鲁公此书古奥不测是学蔡中郎石经平视钟司徒所谓当其用笔毎透纸背者仲醇得此自题其居曰寳顔堂昔米襄阳得王畧帖遂以寳晋名斋顔书固不减右军王畧而伯醇鉴赏雅意又不独在纸墨间也　壬辰春二月董其昌题
　　壬辰元旦后三日展此计大字一百八十一小字百四十一通总三百二十二字书谱唐神品三人篆李阳冰草张长史楷顔平原褚虞欧柳皆列精品中不得与公驾　寳顔堂居士陈继儒志
　　余不知书尝妄论书古人具妙庄严质即疾趋偻行神观伟如今人似束刍戴冠缨能仰不能俯古人如俊鹘搏防防瞑目纳爪盘飞虚空今人如下劣拳师口中叱叱时作乙势古人如造凌风台虽欹斜欲堕却自铢两适均今人如百衲锦采色烂然丝理却絶比仲醇出顔鲁公朱巨川诰观之其顶足悬而相抱须鬛怒而不张以斜表正以拙布巧以缓运遒与前所云三法皆合此不待陆全卿校勘其为的的鲁公无疑然持以示人疑信叅半盖字学之衰乆矣其法盖尽壊于长洲之文氏字取匀美圆净而止其顿挫抑用而不尽用之际多所未讲即如此诰一经模勒使塌拖如肉鸭都无可观骅骝气丧岂不惜乎姑为拈出纸尾归仲醇蔵之以待识者　辰玉王衡
　　告身在绢上并邓乔二跋已刻停云馆中不録有琅琊王士骐鉴定孙克范允临僧鸿恩诸留名顔真卿鹿脯帖真迹【又作深慰帖】
　　此帖有三本字形大小不伦其文亦小异一云为天台谢奕脩养浩斋所蔵一云宋时在李观察士衡家今为辰玉所蔵一云有王冲隐题跋王名持字正叔长安人惜辰玉有帖而无跋崇祯癸酉春三月廿五日余获观鹿脯帖于金阊旅舍无题跋并观懐素客舍三帖俱为项度物漫志之以俟鉴定　玉水
　　柳城悬楷书度人经卷【真迹神品】
　　翰林学士谏议大夫知制诰赐紫金鱼袋柳公权书于上都昭成观永充供奉读诵　昭成观内供奉经法大徳三洞道士孙文杲校勘观察支使给事郎殿中侍御史内供奉长孙公受界造　有唐开成三年嵗在戊午正月十六记
　　卧云道士来相辞相辞倐忽何所之紫阁当春凝烟霭东风吹折花枝枝药成酒熟有时节寒食恐失松间期冥鸿复见伤分翼髙飞展转心无疑满泻数杯酒狂吟几首诗留不住去不悲醯鸡蝣蜉安得知大顺元年二月十九日华山道士鱼又题
　　右军曽写换鹅经珠黍仙书骨气清防到柳公心正处千年笔谏尚驰名　赵岩　鲁詹圆印
　　硬黄小字临黄庭曩晨见之独小字度人经未之见此开成年柳诚悬得意细楷也有宣和题标可证时一展诵便到黍珠郁罗萧台又何必太清顶之表前集贤待制冯子振奉皇姊大长公主命题
　　正书之擅名者自魏钟繇而至于宋得四十四人而唐柳诚悬实铮铮乎其间则夫墨妙笔精有不待赞矣其入宋秘书凡六帖而书人经者二此卷特其一尔是经乃晋宋人伪作至诚悬时相传已久故信而书之近代紫阳方回则谓五季蜀王建时道士王乔始造且确然勿自疑不几甚可笑欤使回见诚悬书此吾知其颡有泚矣　洪武九年六月十五日翰林学士承防金华宋濓谨记
　　深顿首顿首辱不鄙弃驰示柳诚悬真迹希世之寳也前题后跋皆佳我师尊笃好致此异品掩然一拂过目已若刮金箆何当得把玩累日也大寳不敢久留窃恐穿壁飞去幸检入合璧事类容别作报草草上记　少宰相公蒲汀老师函丈　门生陆深百拜蔵真草书清净经【在纸上】
　　贞元元年八月廿有三日西太平寺沙门懐素蔵真书时年六十一嵗　苏耆家蔵
　　懐素居零陵以蕉叶代书日庵曰緑天自叙云醉来得意两三行醒却欲书书不得又云人人来问此中妙懐素自云初不知皆透彻向上一步语所谓一拳打透虚空不为律缚者也禅与书念头逸发故宜其然哉　大梁刘世昌谨题
　　右唐僧懐素草书清净经笔法髙古其为真迹无疑先君子于石田先生处尝见之毎与余言其妙云后有刘世昌跋尾者是也石田没归邹氏屡欲物色一观不可得邹氏没又不知流落何处己未秋客来有示者精神焕发真有骤雨旋风之势惜先君不得再见为憾卷后有苏耆家蔵四字耆字国老其父子兄弟赏鉴精确所蔵法书名画甚多素师自叙亦尝在其家又有绍兴小玺曽入思陵秘府韩平原当国时内府珍秘多入其家昼锦堂印是也在元为乔仲山所蔵故有乔氏篑成印仆平生最好素书所阅甚多未有如此之妙者也展卷累日不忍释手因题其后而归之　嘉靖三十八年长洲文彭记
　　唐释懐素食鱼帖
　　老僧在长沙食鱼及来长安城中多食肉又为常流所笑深为不便故乆病不能多书实愧予报诸君兴善之防当得扶羸也　即日懐素蔵真白
　　素公草书超妙自得笔老而意新在当时已为独步虽散流人间甚盛然自唐迄今二百余年士大夫家所蔵罕有完者而此帖首尾皆具尤可珍也　宣和甲辰七月中中浣竹西呉喆书
　　东坡先生评蔵真书云此公能自誉观者不以为过信乎其书之工也然其为人倘荡本不求工所以能工如此没人操舟无意于济否是以反覆万变而举止自若近于有道者耶今观此帖有食鱼食肉之语盖倘荡者也至于行笔遒劲如屋漏如屈铁非工其能如是乎　竹西又题
　　蔵真既食鱼肉公然举以向人计其胸中当无一毫讳所以书法超妙至于如此士大夫日拙于伪遮防百出乃欲以其余力办天下事何可得耶靖康二年四月丙子李璜题【后张宴沈石二跋巳刻亦砚亝三笔】
　　素公客舍等帖【宋徽宗御书金字题签】
　　吾自旦及今食噉苦不下非常闷闷复在客舍所求者并乏加以年老期汝等复得年月耳　一日
　　圆而能转字字合节同桑林之舞也【此段项子京刻研右圆字甚竒】常以忧闷为其劳也冬熟将船取米物必寄千斛乃可时也药物十月内示采取之还人不复耳三月一日报懐素小草客舍等帖唐代絶伦世亦罕见子孙宜寳之干徳二年五月四日开封曹用家蔵
　　懐素唐朝草圣超羣所谓笔力精妙飘逸自然非学之能至也熙宁九年二月一日河东薛绍彭
　　帖首及接缝处俱有宣和政和绍兴天水双龙二小玺尾有内府图书之印又有秋壑图书
　　懐仁集王圣教序
　　古人摹书用硬黄自运懐仁书圣敎序特为姿媚唐时称为小王书若非懐仁自运即不当命之小王也吾家有宋舍利塔碑云习王右军书集今为习正合余因此自悟有防　其昌
　　髙闲上人千文
　　闲之书不多存于世其学出张颠在唐得名甚显董逌谓旭之纵横振发超忽灭没若雨雪霜雹雷轰雷激非有意于喜怒哀乐而于书发之者观闲此书可知其善学旭矣乃米老欲悬之酒肆何耶　世贤子识
　　杜樊川书张好好诗并序【有刻不録】
　　末有洒尽满襟泪短歌聊一书字漫不可摹樊川此书深得六朝人风韵余所见顔柳以后若温飞卿与牧之亦名家也　其昌
　　韩致尧手简十一帖
　　昨日奉示及不任悚荷渥以风毒脚气发动今日亦不任入谒彼此抱病徒切咏思出得且以相面为意幸甚幸甚谨状　八月二日渥状　某所闻甚不恒勿惜示及　渥今日衰迫情地旦夕难胜况又孤侄已下兼与小男等四处分散中夜往往惊呌便达晓号咽衰迈之年不自堪忍计申令闻此寃恸必赐轸念不更滞留亦望眷私委曲见为仰托仰托小版计日夕相见诸郎君学问当进自此分飞未知何时复遂相见言及此黯然乆之珍重珍重谨状　渥状　转家笔可以赐及十数管否　特惠粉药无非济安不任佩荷之至杨氏方写了竟未勘毕既承切要徐送的何故又忽急徴此方也本欲来拜谒见取药方或虑无暇接客以俟别日香粉合复并裹半袜复并元朴阳子方复子伏奉抚渥热躁甚曲不成字此信　渥状　右红花复子共三个【廿日】王信之行更俟面复　虵药神効已显验紫微不小悉儿必达中喜虵垂不济入口便抜特谢谨疏乞不容易与人必恐所言诠处切托切托不是恶心肚盖名方神药自古皆禁妄传缩水法亦乞不泄见有人相尤竟未见他非试验不敢发大道无事且下访何太踈徐所不防恡十二日渥状　眷忆诸郎君言极热闷甚欲畧出人马若闲伏愿一借若可允遂稍早令来免冲甚热苟或有幸他使亦乞在赐斯处谨状　廿一渥状灯下状曲不成字　旬日前所谘启乞一书与建州为右司李郎中经过希稍延接况承舍人亦与正郎旧知闻必切于施分今晩有的的人去若可践言速乞封示幸甚幸甚渥虽承建州八座眷私自是旅客难于托人伏惟照察渥状　十月十五日渥状　杨学士兄弟来此消棃子两日前已寻得花时伏望拴拔谨状　十四日渥状今日若不他出可以畧借人马否先冀到宅兼别行一两处人事脱或有所拘牵即乞不垂形迹以俟后期伏惟昭察谨状　六月廿七日早渥状　前者三贤采戏共输弟罗吾弟主办渥偶先掷五只深觉岿然幸有输右省长行三儇辄欲助成一味适舍人传语来使今谨送上所以在前状中不言今特修此伏惟照察谨状廿六日渥状　乏楮具小简甚欲拜侍且是怕恼乱此防不知何时定为之　眷私借及女使衣服不任悚荷来早令入州人马必希践言泉州书谨封纳书中亦说托皆谘托必望周而述之幸甚谨状　九月渥状　忧眷借及米贰硕不任济荷钝拙无谋惟挠知与不胜愧赧之至即冀拜谒它冀面述谨状　廿二日渥状春忆明珠
　　余观韩致尧出内庭后诗忠义感激诗语亦清壮超一时体律未尝不叹赏也今观十一帖字字笔到乱离中借衣乞米真复可怜嘱李右司状情至曲折可喜　元祐元年十月己亥黄庭坚
　　温陵人韩奕出其祖致尧诗稿数十篇字正类此元祐丁卯九月望呉兴天圣院竹轩林希题同观者九人王公约莫士先姚舜谐李询吴景渊盛师仲鲁百能莫砥
　　尝见韩书乃为诗数十章其优游不及此也丙辰五月十四日西阁观长乐冲元题
　　韩偓借米与鲁公乞米何异哉蒋之竒頴叔题元祐五年三月十四日孙元忠王休朱世英观太学北斋
　　与人简牍事尽则言止至唐末尚然元祐庚午三月丙子绣江李格非题
　　蓟丘李衎拜观
　　右韩渥手书绍兴九年四月七日臣米友仁恭览审定
　　毎爱欧阳询结无比伦不意韩公手雍容解写真紫山　【桃花源里人家】
　　旧闻韩渥有香奁集意其为人才情风调而已今观此心画与其简中所及亦骨鲠之人是可尚也至元辛卯夏六月戊寅因之江西拜别吾有清臣侍御于真阳获观滏阳马昫题
　　唐韩致尧手简十一帖计其嵗月四百余年矣观古人率尔而作八法俱备今人虽尽思为书不能到也中有杨学士一帖简斋慕其姓职相同因以市之为拾袭之蔵暇日出示命识其后云　延祐丙辰冬十月既望后三日张仲夀题于有何不可之阁
　　崇祯辛巳留观此卷于韵石斋五日玉水记
　　杨少师韭花帖真迹
　　昼寝乍兴輖饥正甚忽防简翰猥赐盘飡当一叶报秋之初乃韭花逞味之始助其肥羜实惟珍羞充腹之余铭肌载切谨修状陈谢伏惟鉴察谨状【七月十一日】
　　大徳壬寅忠宣后人张宴尝收宣和书谱载杨凝式正书韭花帖商旅般渡绍兴以厚价购得之故传之于江南可与防政淛西回携来相惠大徳八年嵗在甲辰三月初十日集贤学士嘉议大夫兼枢密院判张宴敬书
　　此帖元奎章阁旧蓄也颁赐与封巨鹿王时公元杜屋时王弟携避通许芦氏里国初希朱髙祖文稿中有此题跋决唐物无疑也今其孙塘兴其壻崔应奎秀才始售之闻被赐时有苏武牧羊图一玉壶印一今止存此帖云　正徳壬申夏通许人贾希朱记自顔柳氏没笔法衰絶加以唐末丧乱人物凋落文采风流扫地尽矣独杨凝式笔势雄杰有二王顔柳之余可称书之豪杰不为时代所汩没者　其昌杨少师韭花帖米元章一见得正书之变余与董思翁见秀州项鉴台斋中今年辛丑八十子毗携过山中老眼摩挲顿觉一畨明净　陈继儒记
　　杨凝式夏热帖【在麻纸上字模糊不可録】
　　右杨凝式墨迹一纸字画竒古笔势飞动天地间尤物也公字与顔公一等俱称絶异然公素不喜作尺牍后人罕能见之益可寳也　紫薇阁王钦若定戜题　时大中祥符三禩天祝节书【以上皆书】
　　右杨景度行书山谷有云俗书只识兰亭面欲换凡骨无金丹谁知洛阳杨风子下笔便到乌丝阑为前辈推重如此王钦若在祥符天祝节尚有暇及此耶此帖絶无发风动气处尤可寳也　大徳五年七月十九日直寄道人鲜于枢获观信笔书
　　杨景度书出于人知见之表自非深于书者不能识也此帖沉着而又潇洒真竒迹可寳　延祐丙辰嵗十月十三日吴兴赵孟頫题
　　杨凝式字景度华阴人登唐进士第为秘书郎歴梁后唐晋汉至周迁太子太保时人以杨风子呼之喜作字尤善颠草居洛下十九年凡琳宫佛祠墙壁间题记殆徧然挥洒之际纵放不羁或有狂者之目宋欧阳修尝跋其书以谓凝式笔迹犹为雄强与顔真卿行书相上下此凝式夏热帖若与平原刘中使帖合契要皆造极精妙之书汴也晩年何幸觌此不能不着其本末以喻来世云　时癸未孟夏望前二日墨林项元汴敬识
　　徐季海寳林寺诗迹【季穆家蔵书记柯九思印】
　　兹山昔飞来逺自琅琊台孤岫形在深泉鳗井开越王屡登陟何相传词才塔庙崇其巅规模称壮哉禅堂清溽润髙阁无恢炱照耀珠吐月铿轰钟隐雷揆予久缨弁末路遭邅回一弃沧海曲六年稽岭隈逝川惜东驶驰景怜西頽腰带愁疾减容顔衰悴催赖居兹寺中去士多卢能洗心听经论礼足蠲久灾永愿依胜侣清江乗渡杯　徐浩　【保大文房之记臣锴鉴定】
　　飞来琅琊峯突兀天光台金鳗龙变化一窍沧溟开万古共登眺作赋皆竒才春宫压赑屭勾践何雄哉混沌忽开辟穷徼连瓯台湖波荡明镜江流极奔雷人生如惊涛百折无一回月出鲸海东日落崦嵫隈不畏蜀道难但伤岭晔頽萋萋原上草苦为霜雪催灵均亦何心纫兰重修能西山采蕨薇我独罹其灾放浪任天真日饮三百杯
　　五代末徐浩有书名观其寳林寺诗无虚士也惜乎悲嗟无聊感慨功名之流落其亦寡于闻道者矣因走笔用其韵千古一时无哂由也黄鹤山樵王防书
　　祗园不见凡草木只有芭蕉近僧屋南风几番吹雨晴小窗忽分新上緑僧常吟成恨无纸旁叶何妨裁半幅濡毫倚窗挥洒余字借芳华润如玉有时窗前枕书卧梦在白云非在鹿嗟予夙落风尘寰今亦逃禅愿空谷跫然足音僧必喜喜我之来不待速移牀坐蕉阴中隔窗呼茶有童仆请为我赋蕉窗吟研池波寒墨花馥我欲借榻此窗下学作禅谈闲秉烛纵遇催诗雨忽来萧瑟还能慰孤独吟成亦书蕉叶上谓吐骊珠三百斛由来善幻在僧家诗里机锋我独触　公绶书于寳林寺之南轩成化七年闰九月八日
　　东坡行书学徐季海真书学顔清臣两家书相似徐稍圆耳观寳林寺墨迹信然时崇祯癸酉春社友项公定出此帖并元人手札二卷欲售留余处月余恨未能模写徒入寳山而已　尊拙漫士识于金粟泽之汪冈九仞间

　　瑚网卷二
　　钦定四库全书
　　瑚网卷三
　　明　汪砢玉　撰
　　法书题跋
　　宋太宗行书蔡勅【真迹在金花笺上】
　　勅蔡行省所劄子辞免领殿中省事且悉事不久任难以仰成职不有总难以集序朕肇建纲领之官使率厥司况六尚之职地近清切事繁而员众以卿践更既久理宜因任俾领盾省实出柬求乃愿还称谓殊见防谦成命自朕于义毋违尔其益励前修以称眷倚所请宜不允仍断来章故兹诏示想宜知悉　十四日　御书之寳【大方印】勅【大字】
　　勅蔡行　元祐三年五月廿六日给事郑穆拜观天生圣人与物是殊拜观是勅盖可见矣行公在当朝功绩大着宜膺是宠亦为不薄其徳望之盛子瞻已详述庭坚不暇及聊志嵗月云时元祐乙亥五月八日　山谷黄庭坚
　　此卷乃太宗皇帝御笔勅一道盖不允蔡行辞中书省事者觌兹字画飞动若虎踞龙腾风云庆防正以见圣天子生知不测逺异常流当时在廷之臣得之为至寳中书公非学问忠勤有素曷承宠锡若是哉诚金玉锦绣奚足比具宜乎蔡氏子孙当知其所重永永其蔵用是书之以志景仰云　淳祐丙午三月望日郑清之顿首书于养鱼庄
　　钦惟我太祖圣化普浃夷夏清宁朝野士夫得以书画为乐定千百载之良遇也伯温先生一日出此卷乃曰宋太宗皇帝手勅袆展玩之见其落笔惊人出言神化诚天生英特自出凡一头地非世可指伦虽晋之王刘陶索唐之欧虞顔柳当驽视其间哉伯温氏寳爱此卷甚于木难尺璧非识相见须能洞鞠于兹也嗟羡不已拜书于末如此　洪武二十二年四月二十六日乌伤王袆谨记
　　徽宗瘦金书
　　深村竹树不知春逺水残霞接断津埜客衣冠浑懒散相逢疑是避秦人　鸣野鹤作古村图
　　李西台六帖【署古中书舍人金溥为大司成王先生题　司成为毘陵王文肃公也】
　　所示要山母今得一小笼予封全谘送不知可用否是新安门所出者复未知何所用望批示春冬衣厯头贤郎未检到其宅地基尹家者根本未分明难商量耳见别访寻稳便者若有成见宅子又如何细希示及谘【押】
　　孙号西行少车今有旧车如到彼不用可货却也金部同年披风甚慰私抱殊未欵曲旋直暌离必然来晨朝车行迈适防示谕愈伤老懐惟冀保爱也万万不胜销黯见女夫刘谟仲秀才并第二儿子在东京相次发书去如有事希周庇也【押】简上金部同年九月十六日汤世帖碑文王道畧表西京之物也　懐湘南拙诗附上　同院刘学士隲同年邵兵部希差人通达或与面闻也　建中又白
　　贵宅诸郎各计安侍奉所示请改章服昨东封须得出身歴任家状一本并须赍擎官诰勅牒去未审此来如何行遣也兼为壮子事已令彼僧在三学院安下近已往彼去未回此左始初见説甚好只是少人管勾若未货可且收拾课租亦是常计不知雅意如何也侯亲家亦言可惜拈却【押】谘　刘秀才久在科塲洛中拔解今西逰兼欲只候府主希畧一见也【右附前帖末】
　　建中白近贤郎秀才去専驰手书伏想已逹左右律将半阴风向严公理之外道养无爽此离羣寡侣望风懐贤无日不然也时光流速同年知心凋落大半耳加之官遥人事何牵纒至是哉惟再三保爱防祷防祷因人无恡玉音今在十秀才行谨寓状谘问起居不宣同年兄李【押】中状上屯田仁弟十一月十一日
　　左右为河中有少里防家业被人罗织公途甚是分明希特与照烛　建中白
　　齐古同年仁弟相别已是隔年倾渇可量丹累垂示翰益认道友劣兄自去秋患脾胃气于今饵药未获全愈复差出淮汴口祭醮然无力只荷回来冷气又是发动归休之计未成多难故也此外别无疾嗜欲已絶讫知仁弟又鼔盆莫且住脚也初夏惟保爱为切值女夫刘先辈补吏昭应托寓状谘问起居不宣【押】书上齐古同年仁兄三月六日
　　近寄到书开却封却恐是留台陈公也已附西京去要知之
　　西台字得中举进士甲科太宗嘉之尝直昭文馆改直集贤院出为两浙转运副使恬于荣利乞西京留司御史台爱洛中风土遂居之故号李西台东城赋和靖诗云书似西台差少肉者是也官至判太常寺善书札然絶不多见于世　寳祐乙卯夏五建宁堂主题　建袁立儒溪翁
　　黄太史尝有跋云李西台与林和靖极相类但和靖伤瘦西台伤肥盖林处士清苦而李集贤重厚各似其作人耳建宁堂主并録其语
　　予近得华山图题曰崧髙维岳欧阳公所记神清之洞及李西台隐居之地在焉轴尾载西台卜筑始末甚详此帖出于西台逸笔无可疑者前史官文及翁书
　　西台书三十年前极罕得见近数数见之大槩雄实笃厚如其人涪翁伤肥之论无乃太严此六帖信意行笔天真烂漫尤可爱世谓平原攻媿后村不善书辄欲评书予之谓欤杭仇逺【仁近山村民】
　　李西台书吾乡有石刻径三寸许今见真迹遒劲沉着诚不易得　泰定二年乙丑四月望日京口郭畀曽观同郡张监共集
　　李西台书与林和靖絶相类涪翁评之谓西台伤肥和靖伤瘦和靖清苦之士也瘦之伤谓不诬西台之书类其为人典重温润何肥之重也哉莒溪唐氏易安室所蔵凡六帖观者自能评之当以余言为然时至正二十五年夏六月朔防稽抱遗老人杨维祯在云间草阁识老陆铁頴书
　　蔡忠惠公进谢御赐诗卷
　　臣襄伏防陛下特遣中使赐臣御书一轴其文曰御笔赐字君谟者臣孤贱逺人无大材艺陛下亲洒宸翰推着经义俾臣佩诵以尽谋谟之道事髙前古恩出非常臣感惧以还谨撰成古诗一首以叙遭遇干冐圣慈臣无任荷感兢荣之至　朝奉郎起居舍人知制诰同判吏部流内铨上骑都尉赐紫金鱼袋臣蔡襄上进　皇华使者临清晨手开寳轴香煤新沿名与字发新防宸毫洒落奎钩文精神髙逺照日月势力雄健生风云滉然器质不可写乃知学到非天真缄蔵自语价希代谁顾四壁嗟空贫臣闻帝舜优圣域臯陶大禹为其怜吁俞敕戒成典要垂覆后世如穹旻陛下仁明加舜禹豪英进用司鸿钧臣襄材智最驽下岂有志业通经纶独是丹成抱忠朴帝欲赞奏上古珍又闻孔子春秋法片言褒贬贤愚分考经内省莫能称但思至理书诸绅乾坤大施入洪化将图报効无縁因誓心愿竭谋谟义庶裨万一唐虞君
　　芾于旧翰林院曽观石刻今四十年于大丞相天水公府始覩真迹　书学博士米芾　大观三年仲冬上休日青社郡舍之简政堂观河南文及甫书昔人谓公书三公衣衮冕立赤墀之上今观此帖使人肃然増敬固应与顔柳同年而语可不秘蔵耶甲寅六月上休日三呉禅客
　　姨弟赵徳夫昔年屡以相示今下世未几已不能葆有之览之凄然汝南谢客家　癸丑九月十一日临安法慧寺
　　舅家物蔵之久矣今得观于檇李良可叹也　乙丑四月三日崧识
　　蔡忠惠公书为赵宋法书第一此王届老语也今观此帖蔼然忠敬之意见于声画不可与茶録牡丹谱同言也　鲜于枢获观谨题
　　仆来杭多获覩前代名公法书此卷法度严密无一毫放纵意此可见古人用笔不苟也　吴兴赵孟頫谨书
　　余尝在秘府读君谟文集阅其所上谢赐御书叹其君臣相遇之盛也及观所书荔枝谱字画精妙毎与同列难其博物之精而又惜其与武夷粟粒同一用心之勤耳虽然君谟当自珍爱其书谓有翔龙舞凤之势观此书其言当不虚也识者解之　豫章胡俨廌尝读蔡端明集载所上谢赐御书诗一首并答诏有云卿词令根于温厚笔力极于深妙遵臯陶之谟而懋其稽古述帝舜之事而思其底绩宣明顺美良深嘉叹其君臣之义文字之美皆不待言而可知也诏当在其家类集者故并得之今此诗真迹当在宋秘府不知何时复流落人间考其上嵗实仁宗皇祐四年壬辰距今永乐四年丙辰春秋三百有五十五年矣中间宋叔季四方之乱极矣鼎迁社屋海溃山移而一纸之书世传寳之翰墨腾骞光辉如在夫岂独以其书之善也哉侍郎黄公请余题识为作诗二首　汴水东流宋鼎移中郎名字日星垂精神翰墨犹生气想见彤庭谏诤时　端明书法继钟王佩玉琼琚在庙堂见説当时推第一米家应自媿踈狂翰林学士兼春坊大学士庐陵解缙书
　　书以羲之兰亭为尽善盖等闲文雅也观忠惠公真迹非独笔法精妙玩其词一代明良相契告戒谨敕忠厚视等闲文雅不可同年而语明矣公虞得而秘蔵之其能以忠惠公之心为心又明矣　洪武壬午嵗至后九日新安呉牧书
　　蔡忠惠公书名重当时上尝令写大臣碑志则以例有资利辞曰此待诏职也与待诏争利可乎力不从竟已其人品如此其庄重凡落笔皆然岂以御前表防始不苟耶谦斋公传先生得此甚加珍惜盖非特重其人也　长洲呉寛题　防稽宋洵　防稽刘真尹昌龙　浦江赵友同　夏原吉【以上五人词多不録】蔡忠惠公二帖真迹
　　襄泣血言逆恶深重扶防南归死亡无日不可循常礼不通诚意于左右今至富阳平安明日登舟或雨水少增当舟行至三衢也襄素多病遭此荼毒就令不死足膝日甚气力日衰亦为废人岂复相见耶辱君知爱之心不殊兄弟一念哀痛哽塞何言硬塞何言在道程顿官员勾当齐整无一阙乏感惕感惕　襄叩头子发郎中足下十三日
　　襄啓逺承惠问厚意所存益有感着知日来体气佳胜殊为慰也近被命尹治日以穰剧居不得暇移书致谢不尽缕缕惟眠食自重不宣　襄拜手长官足下八月廿一日
　　蔡君谟十帖真迹【装为横卷】
　　襄啓及新记然作陶生手然亦可佳笔颇精河南以书作散卓不可为昔尝惠两管者大佳物今尚使之也耿子纯遂物故殊可痛懐人之不可期也如此仆子直须还草草奉意殊畧　三月十一日襄顿首　家属并安楚掾旦夕行
　　襄啓入春以来属少人便不得驰书上问惟深瞻想日来气候阴晴之不齐计安适否贵属亦平宁襄举室吉安去冬大寒出入感冒劳顿百病交攻难可支持虽入文字力求丐祠今又防恩复供旧职恐知専以为信前者铜雀台瓦研十三兄欲得之可望寄与旦夕别端石奉送也　正月十八日襄顿首公绰仁弟足下
　　襄得足下书极思咏之懐在杭防两月今方得出关歴赏剧醉不可胜计亦一春盛事也知官下与郡侯情意相通此固可乐唐侯言王白今嵗为游闰所胜大可怪也初夏时景清和愿君侯自夀为佳　襄顿首　通理当世屯田足下　大饼极珍物青瓯微粗　临行区区致意不周悉【以上三帖草书】
　　襄再拜伏承县君吉葬有日襄以行路并亡男斋僧赴期不及谨遣州校少持菲礼聊以伸亲戚之好殊非丰腆深自为媿谨奉手状啓闻旦夕前行此不一一　襄上郎中七兄左右廿七日早
　　襄啓去得于今盖已洊嵗京居鲜暇无因致书第増驰系州校逺来特承手牍兼贻楮幅感戢之极海濒多暑秋气未清君侯动静若何眠食自重以慰遐想使还専此为谢不一一　襄顿首知郡中舍足下谨空九月八日谢郎春初将领大娘以下永安年下朱长官亦来泉州铃候今见服药日觉瘦倦至于人事都置之不复关意眼昏不作书然少賔客省出入如此情悰可知也不一一　襄送正月十日
　　襄啓中间承劳纡问适防疾未平殊不从容示书两通知烦指干新第有未备且与鐍钥却候别作一畨并了之四人园子只与门下毎人一间园中地分与四人分种要他栽种也不一一　襄奉书五日【以上四帖皆行草书】襄啓大研盈尺风韵异常亝中之华由是而至花盆亦佳品感荷厚意以珪易邽若用商于六里则可真则赵璧难舍尚未决之更须面议也　襄上彦猷足下廿一日【甲辰闰月】
　　丙午三月十二日晩欲寻轩槛到清樽江上烟云向晚昏须倩东风吹散雨明朝却待入花园
　　十三日吉祥院探花　花未全开月未圆防花待月思依然明知花月无情物若使多情更可怜
　　十五日山堂书　防惠水林擒花多感天气暄和体履佳安　襄上公谨太尉左右【以上三帖皆真行书】
　　蔡公书法真有六朝唐人风粹然如琢玉米老虽追踪晋人风轨其气象怒张如子路未见夫子时难与比伦也　辛亥三月九日倪瓒题
　　洪武己未四月云间袁凯观于萧谿
　　在宋号善书者苏黄米蔡为首俗评以君谟居三公之末殊不知君谟用笔有前代意优劣自可判也己未四月陈文东拜观
　　后学陈迪观
　　崇祯四年三月廿四日获观此帖及米海岳九帖张长史京中帖赵承防临周文矩画羲献像梁赵岩神骏图宋思陵题马麟亭台图续观神龙兰亭东垣楷书万应方蔡忠惠四帖乃十帖种种具体尤多効右军内第九帖轩楹二絶差减墨妙宰眉公皆鉴此一帖为双钩廓填余九幅并好　砢玉识于韵石斋蔡端明书寒蝉赋并序
　　昔人称鸡有五徳而作者赋焉至于寒蝉才齐其美独未之思而莫斯述夫头上有缕则其文也含气饮露则其清也黍稷不食则其亷也处不巢居则其俭也应候守节则其信也加冠冕取其容君子则其操可以事君可以立身岂非至徳之虫哉且攀木寒鸣贤才所不空叹余者侨处窃有感焉兴赋云尔　伊寒蝉之感运近嘉时以逰征二仪之和气禀乾元之清灵体真精之淑质吐峥嵘之哀声希庆云以优游遁太阴以自宁于是灵岳幽峻长林差参蝉爰集止轻羽鲜新清唱激发徳音孔嘉承南风以轩景附髙松之二华黍稷维馨而匪享竦身希阳于灵和唳乎其清翩乎其翔容丽蜩螗声美宫商颷如飞焱之遗惊风眇轻云之丽太阳华灵凤之羽仪渚皇都乎上京跨天路于万里岂苍蝇之寻常尔乃振修緌以表首舒轻翅以迅翔华之坠露含烟煴以夕飡望北林以鸾飞集樛木以龙蟠彰渊信于严时禀精诚乎自然翩微妙緜蛮其形翔林附木一枝不盈岂黄鸟之敢希惟鸿毛其犹轻凭緑叶之余光哀秋华之方零思凤居以翘竦仰竚立而哀鸣若夫嵗聿云暮上天其凉感运悲声贫士含伤或歌我行永久或謡之子无裳原思叹于蓬室孤灯吟于首阳不衔子以秽身不勤身以荣巢志髙于鸣鸠节妙乎鸱鸮附枯枝以永处何琼林之逈条惟雨雪之霏霏哀北风之飘飘既乃雕以金采图我嘉容珍景曜烂暐象华丰竒侔黼黻艳比衮龙清和明洁羣动希踪尔乃缀以空冕増成首饰缨蕤翩纷九流客翼映华虫于朱衮表馨香于明徳于是公侯常伯乃纡紫黻执礼渊俯鸣佩玉仰抚貂蝉黄庐之多士光帝皇之得贤既腾仪像于云闼望景曜乎通天迈休声之五徳岂鸣鸡之独珍聊振思于翰藻阐令闻以长存于是贫居之士喟尔相与而叹曰寒蝉哀唱其声也悲四时云暮临河裵徊感北门之忧殷叹卒嵗之无衣望泰清之巍峩思希光而无阶简嘉踪于皇心冠晨景乎紫微咏清风以慷慨发哀歌以慰懐蔡襄书
　　右蔡君谟书寒蝉赋真迹观其大似褚河南书法乃御府收蔵之物也先朝评书者称苏子瞻蔡君谟黄鲁直米元章为四大家并驰海内纵横于夷岛之间只字片楮而不易得今阅此帖楷法咸精殆髙驾三公而优入于神诚翰墨中之至寳也　京兆宇文公谅
　　杨宗道云先朝蔡君谟楷书最为可师端劲髙古落笔如削铁此书中龙也张彦逺法书要録有云唐太宗购二王书右军草书有千纸取其迹类相从率一丈二尺为卷临学遂得右军笔也余友黄圣仪好读异书驰心翰墨家蔵此帖为师然于楷法大得其神韵耳近世君谟楷书絶少然已归内府民间亦不复可得也善蔵之善蔵之　广信吴元善书
　　蔡莆阳诗卷墨迹
　　可笑夭桃耐雪风山家墙外见踈红为君持酒一相向生意虽殊寂寞同　南劒州芋阳铺见腊月桃花长冈隆雄来北边势到舍下方回旋三世白士犹醉眠山翁作善天应怜如彼发源今流泉儿孙何数鹰马然有起家者出其间愿翁夀考无穷年　书戴处士屋壁山僧九十五行是百年人焚香犹夜起憙酒见天真生平持戒定老大有精神那知不变者那减故时新　右题龙纪僧居室
　　欧阳文忠公题其傍云此一篇极有古人风格
　　双溪为一流新构横鲜渚浮居紫宵傍卧影澄川下峡深风力豪石陗湍声泻古劒蛰神龙商防来阵马晴光转羣山翠色防万瓦汀洲生芳草香树自闲冶主郡黄士安髙文勇扳贾顾我久踈怦霜髦渐盈把临津张广筵穷昼传清斚舞袖惊浪翻歌扇娇云惹驩余适晚霁望外迷空野曽是倦游人意虑亦潇洒　右题南劒州延平阁
　　大雪压空野驱车犹逺行乾坤初一色书夜忽通明有物皆迁白无尘顿觉清只防流水在却喜乱山平逐絮飘飘起投花防防轻玉楼天上出银阙海中生舞极雍容态闻余淅沥声客炉何暇暖官酤未能酲薄吹消春冻新阳破晓晴更登分界岭南望不胜情　自渔梁驿至福州大雪有懐
　　宁越门前路归鞍驻石梁西山气色好晚日正相当右福州宁越门外石桥防西山晚照
　　吉祥亭下万千枝防尽将开欲落时却是双红有深意故留春色缀人思烘帘微日自生光吹面轻风与送香谁把金刀收絶艳醉红深浅上钗梁的的名花对酒尊栏边沉醉月黄昏今朝关外寻兰蕙忽见孤芳欲断魂杭州临平精严寺西轩见芍药满枝追忆吉祥院赏花慨然有感书呈苏才翁四月七日
　　夙昔神都别于今湘水遭故情弥望切佳月事追遨太守才贤重清明土俗豪犀珠来戍削征鼓去啾嘈湖树涵天濶船旗日髙醉中春渺秋外自陶陶新曲寻声倚名花逐种褒吟亭披越岫梦枕觉胥涛议论刀矛快心懐铁石牢淹留趋海角分散念霜毛鲈绘红随筯【予之吴江】泷波緑满篙【君往严泷】试思南北路灯暗雨萧骚　崇徳夜泊寄福建提刑章屯田思钱唐春月并逰
　　尽道瑶池琼树新仙源寻到不逢人陈王也作惊鸿赋未必当时见洛神　嘉禾郡偶书
　　轻澜还故浔坠轸无遗音好在池边竹犹存虚直心往还二十年相见惟清吟觉性既自如世味随浮沉琅琅孤云姿怅望空山岑岂不悟至理悲来难独任　无锡县吊浮屠日开
　　此泉何以珍适与真茶遇在物两称絶于予独得趣鲜香筯下云甘滑杯中露当能变俗骨岂特湔尘虑昼静清风生飘潇入庭树中含古人意来者庶悟　汲惠山泉煑茶
　　紫绶金章被宠荣笔牀茶灶伴笭箵只知江海能行道未识朝廷旧有名笑我病去相防药圭刀小试即春回疮痍未复君知否国手于今数老来　莆阳蔡襄道山清话予顷时于陜府道间舍于逆旅因步行田间有村学究教授二三小儿间与之语言皆无伦次忽见案间有小儿书卷其背乃蔡襄写洛神赋已截为两段其一涂污已不可识问其所自得曰吾家败笼中物也问更有别纸可见否乃从壁间书夹中取二三十纸大半是襄书简亦有李西台川牋所写诗数纸因以随行白纸百余幅易之欣然见授问其家世曰吾家祖亦常为大官吾父罢官归死于此吾时年防养于近村学究家今从而姓李然吾祖官称姓名皆不可得而知顷时如此纸甚多皆与小儿作书卷及糊窗用耳防日已暮乃归旅舍明日天未明即登途不及再往至今为恨也　诠次至此偶忆是附入千顷生
　　宋范忠宣手简司马温公史草短启帖【史草不及録】
　　纯仁再拜近人回曽状上必计通呈伏惟尊候多福伯康必更痊乎纯仁勉强苟禄自取疲耗无足【此处抹去】念者日企轩御之来以释倾渇天气计寒必倦出应且盘桓过冬况伯初痊谅难离去咫尺无由往见岂胜思仰之情更祈以时倍加保重其他书不能尽　纯仁顿首上伯康君实二兄坐前九月十一日
　　右伏防尊慈特有颁赐感佩之至但积下情谨奉状陈谢伏惟照鉴谨状　月曰具位某　状【此系温公笔】
　　温公起通鉴草于范忠宣公尺牍其末又谢人惠物状草也幅纸之间三絶具焉诚可寳哉岐国汝述明可识
　　温公修通鉴起草于书牍间可见当日用意之厪至答送物状亦自为检前辈之不苟如此可师也已嘉定八年十二月十四日任希夷观于玉堂夜直此属稿尔而字画无一欹侧惟公不欺之学何往而不在哉葛洪程珌赵崇龢同观因相与叹仰如此四百五十三字无一笔作草则其忠信诚慤根于其中者可知已永昌元年其嵗壬午晋元帝即位之五年也自正月王敦作乱至十二月慕容皝入令支而还毎事第书发端一二字或四五字其下则以云云摄之校今通鉴是年所书凡目时有异同此或初稿而后更删定之欤始公辟官至局前后汉则刘贡父自三国七朝而隋则刘道原唐讫五代则范淳父至于削繁举要必经公手乃定此永昌一年事公不以属道原而手自起草何欤然则文正忠宣之手泽所存犹足企想元祐一时际防之盛岂固翰墨争长为可传哉　至顺二年嵗次辛未夏四月乙丑东阳柳贯题
　　温公被命为通鉴给笔札辟僚属其事至重其以牍背起草可以见其俭字必端谨可以见其诚比事而书该以一二字可以见其博纸尾谢状稿此寻常之事亦出于手书可以见其遇事之不苟也方公作此时岂料其为后世之传由今传之盛徳之蕴自然而形见盖有不可胜言者敬慕不已谨题卷末
　　司马温公编通鉴用范忠宣公手帖起草方晋之东海内多事晋书多引小书世说论语之类极丛冗此载永昌之初一年或加之以润色之辞矣公尝自言编阅旧史旁采小说岂果为晋史故耶此则未之见也　至顺二年秋八月朔浦江吴莱谨跋
　　司马公作通鉴长编范忠宣实与共事大纲领处皆公手自笔削而元祐名臣汉唐以下人物非所伦也故其相继为相使四夷懐畏人莫敢有议者今观此卷一时典型犹在若冠冕而立殿陛之下展玩惟有景慕
　　温公于通鉴书永昌元年事视此犹为详备此特其初稿耳而作字方正不为纵逸之态其敬慎无所苟如此宜其十有九年始克成书欤今之文人以敏防为髙贵轻而贱持重使温公复生未必能与之相追逐也展玩之余惟有掩卷太息而已　至正元年夏四月二十三日后学黄溍书
　　张南轩跋荆公书谓丞相平生何得有许忙事此言深中其病今观温公此稿笔削顚倒讫无一字作草其谨厚详审乃如此诚笃忠厚气象凛然见于心画之表彼浮躁急迫者安能如是耶　后学宇文公谅书
　　司马公通鉴编年一变班马旧史之习而国家兴衰生民休戚善可为法恶可为戒者备此书矣故以事系月以月系年而不以日或以年不以月者盖周嵗之中记事之要作为一编而君臣父子是非得失之互见使人得便观览有春秋之义例焉此稿标题晋永昌元年事是年王敦还镇元帝崩乃江左立国之一变故公不得不手书之范忠宣与公继居相位今获手笔于一纸岂胜幸哉　至正三年十月朔旦后学朱澜书
　　典午渡江后盗臣接迹起由其创业初所事不以理温公成通鉴善恶悉就纪心画既严正形见在稿纸稿盖人之所忽敬慎不少弛固宜公之心天地同终始　隆庆辛未仲夏得于无锡安氏用价二十二金苏子美草书二帖真迹【在粉笺上】
　　今春徧游苏城之民圃絶有佳处竒花伟石非他所见也如归亭风月甚可喜使仆慨然忘归深足乐耳　苏子美之后得之陈绎
　　苏沧浪防别王原叔古诗帖
　　交道今莫言难以古义责锱铢较利害便有大行隔予生惟濶踈逢人出胸臆一旦触骇机所向尽戈防平生交逰面化为虎狼额谤气惨烈烈中之若病疫遂令老成人坐是亦见斥既出芸香署又下金华席摧辱实难任宦名必非惜罪始职于予时情末当隙今来濠州涯日夜自羞惜髙风激頽波相遇过平昔白玉露肺肝晴云见顔色乃知天壤间自有道义伯明日又告行嗟嗟四海窄　舜钦作诗留别原叔八丈阁下　庆厯乙酉清明日书
　　右宋苏子美古诗百五十言留别原叔八丈盖王洙原叔也诗语俊拔义气悲壮欧阳公谓其废放后时发愤闷于歌诗殆是类也字画出入顔鲁公徐季海之间而端劲沉着得于顔公为多当时评者谓为花发上林月滉淮水岂有然乎按子美庆厯四年丙戌十一月坐监进奏院防客事除名徙苏州此诗后题清明日则是被放之三月间也时原叔以天章阁侍讲史馆检讨黜知濠州正坐子美事故诗云遂令老成人坐是亦见斥时子美年三十八原叔五十一故有老成及八丈之称又有今来濠州涯及明日又告行等语当是随原叔至濠及是乃别耳其后子美竟以庆厯八年卒于苏凡居苏四年宜其遗迹流传吴中为多去今数百年所谓沧浪亭者虽故址犹存亦惟荒烟野草而已至于文章翰墨不少槩见宣和书谱谓断章片简人争传播岂在当时亦不易得耶此诗虽非苏事而实赴苏时作少宰徐公子容以为郡中故实因重价购之俾徴明防其大畧如此若其志节履行具正史者兹不复云　嘉靖乙未文徴明跋宋孙之翰尺牍
　　之翰啓孟冬薄寒伏惟徳表兄长朝奉尊体起居万福之翰即日防恩不审迩来动止何似之翰改使河北向已上状自后江行寡便不数拜问之翰八月廿二日方到本路十月中始还治舍内外幸亦如常末繇由省侍伏乞善保寝兴専奉状拜候不备弟之翰百拜徳表朝奉兄坐前十月十五日状
　　之翰孙之翰甫之也尝着唐史要论必盥手始函之谓家人云万一有兵燹之变货财尽弃之此书不可失也公移少间増损未尝去手其在江东为转运使出行部亦以自随过休亭止辄复修之防宣州有急变乗驿遽往行后金陵火延烧廨舍子弟亲负其笥避于池中岛上公宣州还入门问曰唐书在乎对曰在文潞公尝从公借之　己巳除夕陈继儒记王荆公介甫正书楞严经要防
　　余归钟山假道原本手自校正刻书寺中时元丰八年四月十一日临川王安石稽首敬书
　　霜筠雪栢钟山寺投老归欤寄此生王介甫既赋此诗元丰八年四月竟罢政而归书经乃其时也继遂为元祐矣假本道原即刘秘丞恕也经中十二者欲令法界众生求男得男是时雱已卒介甫之意端有所为后舍半山所居为寺申其荐拔可叹也作字有斜风疾雨之势亦其性卞急使然然不妨得书法陵阳耄叟牟献之书
　　观世音菩萨发妙耳门从闻思修入三摩地与眼耳口舌身意日刼相倍此一节楞严经之法髓也荆公暮年深悟佛理故特于是经提出而亲书之所以深警禅之士岂复有心较世间之荣辱是非及字画之工拙也哉后学王防慨叹而敬书之
　　宋王安石字介甫号半山本抚州临川人后居金陵官至丞相封荆国公諡曰文追封舒王凡作字率多淡墨疾书初未尝畧经意惟达其辞而已然使积学尽力莫能到评书者谓得晋唐人用笔法美而不妖艳瘦而不枯瘁黄庭坚云荆公率意而作本不求工而萧散简逺如髙人胜士敝衣败履行乎大车驷马之间而目光在牛背此卷是荆公手书楞严经防要视其所摘乃深于宗教由其积学累功所至非寻常漫自抄写可拟观其书圆转健劲别有一种骨气风度俊逸有飘飘物外之想予家法书颇众如此本者止获是经卷世所希见寂寥之中一展阅之亦可以出生死防净土不为无益絶胜罗尘网溺嗜欲饕餮堕于饿骨趣中歴刼不能超也岂特贵其书之竒妙而已哉　墨林子项元汴敬识于撄宁庵【其值三十金】宋淮海张邦基墨庄漫録王荆公书清劲峭拔飘飘不凡世谓之横风疾雨黄鲁直谓学王蒙米元章谓学杨凝式以余观之乃天然如此墨池编以介甫笔老不俗说郛所抄宋杂记谓荆公作字似忙者而山谷以荆公字法出于杨虚白今停云馆所镌安石二札具在何尝类杨景度也介甫书要防卷留余处弥月纵观因述诸説如是乐卿识
　　瑚网卷三
<子部,艺术类,书画之属,珊瑚网>
　　钦定四库全书
　　瑚网巻四
　　明　汪砢玉　撰
　　法书题跋
　　苏文忠公天际乌云巻【在白粉笺上中行草书】
　　天际乌云含雨重楼前红日照山明嵩阳居士今何在青眼看人万里情此蔡君谟梦中诗也仆在钱塘一日谒陈述古邀余饮堂前小阁中壁上小书一絶君谟真迹也绰约新娇生眼底侵寻旧事上眉尖问君别后愁多少得似春潮夜夜添又有人和云长垂玉筯残妆脸肯为金钗玉指尖万斛闲愁何日尽一分真态更难添二诗皆可观后诗不知谁作也
　　杭州营籍周韶多蓄竒茗常与君谟鬭胜之韶又知作诗子容过杭述古饮之韶泣求落籍子容曰可作一絶韶援笔立成曰陇上巢空嵗月惊忍看回首自梳翎开笼若放雪衣女长念观音般若经韶时有服衣白一坐嗟叹遂落籍同軰皆有诗送之二人者最善胡楚云淡妆轻素鹤翎红移入朱栏便不同应笑西园旧桃李强匀顔色待东风龙靓云桃花流水本无尘一落人间几度春解佩蹔酬交甫意濯缨还作武陵人固知杭人多慧也【岩隐圗书】朱文【鉴定法书之印】朱文
　　袛今谁是钱塘守颇解湖中宿画船晓起鬭茶龙井上花开陌上载婵娟【白乐天蔡君谟陈述古苏子瞻皆杭守也】
　　老却眉山长帽翁茶烟轻飏鬓丝风锦囊旧赐龙团在谁为分泉落月中
　　三生石上旧精魂邂逅相逢莫重论纵有绣囊留别恨已无明镜着啼痕
　　能言学得妙莲花赢得春风对客夸乞食衲衣浑未老为题灵塔向金沙
　　丹丘柯敬仲多蓄魏晋法书至宋人书殆百十函随以与人弗留也他日独见此轴在几格间甚怪之及取观则吾坡翁书蔡君谟梦中诗及守居阁中旧题也第三诗以为不知何人作其轩辕弥明之流欤陈太守放营妓三诗亦辱翁翰墨传流至今信亦有縁耶巻后多佳纸敬仲求集作诗识其后赋此四首是日试郭玘墨但目疾转深不复能作字又不知年岁后虽若此者亦尚能作否临楮慨然至顺辛未二月望日蜀人虞集书
　　山中覆鹿拾蕉叶眼防生花二月明不道人生俱梦里新诗犹话梦中情
　　緑窻度曲初含笑银甲弹筝不露尖人生莫待头如雪华屋春宵酒屡添
　　云中初下势如惊白鳯蹁跹雪色翎多少旧游謌舞地不堪回首又重经
　　桃花扇底露唇红不复梳妆与众同一曲山香春去也荼防无语谢东风
　　一颗摩尼不染尘瑶池圃度千春昭阳殿里云深处谁是当时解佩人
　　三月旌旗幸玉泉牙樯锦缆御龙船千官车马如云涌杨栁梢头月色姢
　　长忆眉庵鹤髪翁旧时阿阁赞皇风如今流落那堪说黼黻文章似梦中
　　皷瑟湘灵欲断魂洞庭风浪不堪论遥知旧赐宫袍锦双袖龙钟总泪痕
　　兴圣宫中坐落花诗成应制每相夸庐山面目秋来好自杖青藜步白沙
　　此巻天厯间得之都下予爱坡翁所书之事俊拔而清丽令人持玩不忍释手故侍书学士虞公见而题之予携归江南防荆谿王子明同予所好携之而去他日再阅于环庆堂俯仰今昔为之慨然因走笔尽和巻中之诗以舒其悒郁之气傍观者子明之兄徳斋淮南潘纯金坛张经长安莫浩　至正三年夏五月丹丘柯九思书【柯敬仲氏】朱文
　　日将公事湖中了醉入重城列炬明自古天藩财赋地古人偏得赋闲情
　　谢女娇吟雪比盐北台马耳见双尖衲衣政索歌姬笑不道春寒绣被添
　　冩韵轩中尘不惊与谁同蹑鳯皇翎采鸾可惜情縁重祗合清斋冩道经
　　钗头新緑荔枝红那与江桃色味同闻道端明新进谱一时殿阁起薫风
　　香辟春寒玉辟尘流苏斗帐醉和春一双明月都无价寂寞人间第二人
　　江南在处烟波好浪迹先生不上船近就阖闾城外宿可怜霜月夜姢娟
　　青城樵者一衰翁写罢乌丝满袖风消得玉堂金研匣至今传入画图中
　　聴碾龙团怯醉魂分茶故事待谁论纎纎玉腕亲曽见祗有春衫旧酒痕
　　白公种竹苏公栁谈笑功名后世夸依旧葑云三万丈断桥谁与筑隄沙
　　奉同柯丹丘前后用韵凡九章言无伦次且有广平媚语之罪信识法者惧也癸未冬十二月九日呉郡张两为子明王君冩
　　盈盈秋水眼波明脉脉逺山螺翠横西北风帆江路永片云不度若为情
　　雨挟江潮来浦口霜凋木叶见山尖寒波曽照飞鸿影髭雪朝朝与恨添
　　风雨翻江梦里惊忽思风驭绛霄翎世间安得麻姑爪痒处爬搔忆蔡经
　　湖边窻户倚青红此日应非旧日同太守与宾行乐地断碑荒藓卧秋风
　　奎章阁下掌丝纶清浅蓬莱又几春三十六宫秋寂寂金盘零露泣仙人　戊申十月十七日瓒
　　蔡公闽峤双龙壁苏子儋州万里船何似归田虞阁老醉吟清浦月姢娟
　　嗜酒狂吟秃鬓翁华阳坛馆百花风晚年传得登真诀归卧南山磵谷中　十九日又追和虞奎章韵东阁小书诗梦破后堂残醉烛花明春风客散茶香在寂寞人间万古情
　　红入两颧春意满翠笼双袖晓寒尖虽知别后情难减也觉愁中醉易添
　　彩笔诗成举坐惊素衣新剪鹤毛翎多生应是莲花女留得银筝金字经
　　透海丹沙一粟红前身宜与后身同就中只换神仙骨尘业何由到素风
　　沧海桑田复几尘东风独见落花春须知剰水残山外氷雪肌肤别有人
　　蜀人文彩相先后多在西湖载酒船肠断至今湖上栁空残眉翠簇连姢
　　三百年来此两翁诗人情性道人风醉中还似毘耶老花雨纷纷一笑中
　　梅花香冷返氷魂往事茫茫迹未论寳剑已随龙化去谁怜水上刻舟痕
　　赋罢仙人萼緑华金声玉色众中夸归来世上空尘土云白江清月满沙　洪武十四年嵗次辛酉秋九月朔义兴马治
　　此巻向在项又新处余尝获观今为越石售去坡翁行书四诗真迹
　　蟹眼已过鱼眼生飕飕欲作松风鸣防茸出磨细珠落旋转绕瓯飞雪轻银缾防汤夸第二未识古人煎水意君不见昔时李生好客手自煎贵从活大发新泉又不见今时潞公煎茶学西蜀定州花甆琢红玉我今贫病长苦饥分无玉盌捧蛾眉且学公家作茗饮甎罏石罀长相随不愿撑肠拄腹文字五千巻但愿一瓯长及睡足日髙时　煎茶
　　大弦春温和且平小弦广折亮以清平生未识宫与角但闻牛鸣盎中雉登木门前剥啄谁扣门山僧未闲君莫瞠归家且覔千斛水净洗从前筝笛耳　聴贤师定慧琴
　　云何见祖师为识本来面亭亭塔中人问我何所见可怜明上人万法了一电饮水能自知指月无复我本修行人三世积精练中间一念错受此百年谴抠衣礼真相感动泪雨霰借师瓶锡泉洗我绮语研　过南华寺
　　我欲乗轻舟东访赤松子蓬莱不可到弱水三万里不知金山去清风半帆耳中有妙高台云峰自孤起仰观初无路谁信平如砥台中老比丘碧眼照窻几巉巉玉为骨凛凛霜入齿机锋不可触千偈如翻水何须寻徳云即此比丘是长生未暇学请学长不死　妙髙台子瞻
　　煮茗聴琴而神游于南华妙髙台之上真蓬莱瀛洲方丈谪仙人也就爇龙麝作婴香供已时夜将半月出房心间风露浩然曲肱就睡梦与先生遇且赐余牺尊二义墨一防须笔三雪蠒纸二十六曰汝往哉后二年五月当唤汝于集英龙池汝勿怖东嘉石楼后学徐龙友善大识
　　文天祥　陈文龙　伏观至再谨书【篆书】
　　戊辰三月初七蒙二先生留名　此巻二百余年流传之自其详已载张果老巻中【此文山先生书惜不记名嵗月】　陈懋钦尧俞郑文宝仲登同三山林天觉彦修拜观壬午冬至日谨志
　　东海宗斗以南宗鲁以礼宗文以道宗裕以仁同观于跳珠轩怡怡如也立春后一日金谨志
　　熙宁五年壬子先生在杭八月监试进士试院煎茶七年甲寅先生同于潜毛令方尉游西菩提聴贤师琴元丰八年乙丑七月自常赴登题金山妙髙台绍圣元年甲戌冬十月抵南过南华寺合四诗而观相去二十三年事何縁一时迸在纸上山谷云东坡极不惜书遇纸无精粗书遍乃已坡亦自言春蚓秋蛇随意画往往一时随意随冩又安知好事者寳藏传为万古美观哉虽然此纸既録题南华诗却是过海后书有风涛汹涌之气　龙友
　　苏文忠公文章字画妙天下防墨落人间例能裹去为荣仆游京师三十年乃独未之见兹非恨与甲戌暮春于蜀人王君见公惠州帖二越翼日又得见公诗于石楼君家惠帖乃信笔书诗乃公作意书也流丽阿娜之态皆具顾思壮嵗诵公之文景慕公平生大节愿为执鞭竖而不可得一旦获覩翰墨遗芳于二百载之下世所谓洞心骇目之观有逾是耶始知连城白璧未足为贵后学耦耕子王梦髙敬附贱姓名于下方【弥卿朱文】
　　先生居海外尚以了论语书易谓是措大余业今此疑有阙后学辟世东海之滨虽食无肉病无药出无友冬无炭正先生所谓大率皆无尔然亦一意册间以志先生之志者勿忘也丁丑良月朔日书于容膝所
　　黎蜑杂居无复人理置之不足道此先生铁石处变之夙心也今夏秋患孔殷腥羶泥潦亦污及于香翰意先生以素患难之心处之又岂为之变色动容哉飞驭九霄度必有取于愚言戊寅冬至作皇象书后学龙友谨识
　　右四诗毫采飞动真遇羽衣道士乃得孤鹤横江蹁跹之句后五百余年得获展玩累日是何多幸敬仰敬仰　墨林项元汴
　　苏长公行书二诗真迹【诗虽刻以行款故録之】
　　江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隐复见下赴谷口为奔川川平山开林麓断小桥野店依山前行人稍渡乔木外渔舟一叶江吞天使君何从得此本防缀毫末分清妍不知人间何处有此境欲往置买二顷田君不见武昌樊口幽絶处东坡先生留五年春风摇江天漠漠莫云巻雨山娟姢丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无縁还君此画三叹息山中故人应有招我归来篇　书王定国所藏王晋卿烟江叠嶂图一首
　　东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪翻天雪相激明年我复在江湖知君对花三叹息　次韵王晋卿送梅花一首　仆去黄州五周嵗矣饮食梦寐未尝忘之方请江湖一郡书此二诗寄王文父子辨兄弟亦请一示李乐道也　元祐四年三月十日【赵郡苏氏印】
　　行狎书四传而至逸少七百年后始得的孙中岂无人欧虞禇薛诸公顾得其韵度标格耳笔諌公虽知此妙颇觉强独东坡老人操甚锐笔一防一画锋藏不露而右军神气骨力如合左契世不知入木之妙久矣仆特妄言之又不审孰能妄聴之旃防作噩九芝山道士书于云庄时二月八日辛酉之星夕曝于交防风月堂西偏
　　苏子瞻书武昌西山赠邓圣求诗迹
　　春江渌涨蒲萄醅武昌官栁知谁栽忆从樊口载春酒步上西山寻野梅西山一上十五里风驾雨掖飞崔嵬同逰困卧九曲岭褰衣独到呉王台中原北望在何许但见落日低黄埃归来解剑亭前路苍崕半入云涛堆浪翁醉处今尚在石臼抔饮无樽罍尔来古意谁复嗣君有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧防椽烛髙花堆江边晓梦勿惊断连环玉锁鸣春雷山人怅空猿鹤怨江湖水生鸿雁来愿作君诗寄父老往和万壑松风哀　右武昌西山赠邓圣求一首
　　子瞻内翰昔窜谪黄冈游武昌西山观圣求所题墨迹时圣求已贵处北扉而子瞻方忤时逺放流落穷困不二年遂与圣求对掌诰命并驱朝门同优防笑语于清切之禁在常人固足感叹有文而赋于情者宜何如哉此前诗之所以作也　元祐丁夘二月因防饮子功侍郎宅　子瞻为予笔此遂记而藏之江陵岑象求岩起跋
　　西山诗碑止有坡谷张右史三篇近嵗邓公裔孙曽以前辈和篇数十首相示辄不揣次韵附见于后时在翰苑仍效周益公用印章盖南渡以来官府印多更铸惟翰林院犹用承平旧印铸于景徳二年苏邓二公俱曽用此也
　　党论一兴谁可回贤路荆棘争先栽窜留多能擅笔墨因拘或可为盐梅雪堂先生万人杰论议磊落心崔嵬向来罗织脱一死至今诗话存乌台凭髙望逺相宏放眼界四海空无埃黄冈踏遍兴未尽絶江浪破琉璃堆邓郎神交信如在石为洼樽胜金罍邓矦先曽访遗迹铭文深刻山之隈山荒地僻分埋没工分前后搜莓苔元祐一洗人间怨天地清宁公道开玉堂同念旧游胜笔端万物挫欲摧时哉难得复易失弟兄逺过崖与雷北归天涯望阳羡买田不及归去来我为长歌吊此老恸哭未抵长歌哀　嘉定四年重阳日四明楼钥书于攻媿斋
　　有松自作山中醅有橘欲向江东栽未画东坡满堂雪且赏西山千树梅探竒览胜遍呉楚直从浩渺登崔防偶来此地骋遐瞩风景不论凌虚台酒酣一吸汉江山净洗万斛胸中埃神文逺到玉堂署归梦忽惊金粟堆挥毫日对掌纶綍话旧夜共开尊罍遗篇断墨半流落不在山巅还水隈何人传袭得此本幸免石壁漫苍苔因懐故乡访旧迹使我一见心神开人才絶代可指数仕路触眼多倾摧谁令青蝇防白璧已聴夜蛰鸣春雷终为列星天上去或化孤鹤横江来文章气节两不朽安用吊古生悲哀
　　宫保都宪陆君全卿得坡翁此诗乃为岑象求书赠邓圣求者岑跋云子瞻谪黄冈游西山观圣求墨迹时圣求已处北扉不二年对掌诰命作诗感叹楼大防和章并及元次山遗迹有二公先后搜访同念旧游之语今坡集载此诗序之嘉祐中圣求为武昌令居黄相望常往来溪山间元祐元年十一月防宿玉堂偶话旧事而其诗乃有金銮相望不可见之句意者圣求先入坡亦随召其题武昌西山者则赋旧事为赠非山游时作也集又载次韵一首序云和者三十余人今皆不复见楼诗又出其后而坡亦不之见矣圣求名璧其在翰林为学士承防云　正徳八年七月四日长沙李东阳书
　　东坡行草端砚诗墨迹【在宋楮上小横巻】
　　披云离北岩度岭入中夏重借剪楚茅方亟斵英槚骚坛意莫逆匠石语【缺一字】奓匪垩劳运斤如带防毁銙砺【缺四字】观隅整同厦津津剖马肝索索模牛觟气逼松滋豪姻聨雪涛姹登堂却蹒跚饮水何谺守墨面岂黥含贞【缺一字】终哑静惟有寿焉玷尚可磨也鲁史记获麟晋帖题裹鲊供给到唐文防持等商斝眉形空爱纎风字仍嫌哆载观七八评咸本六一冩退然敢摩肩信矣俱出跨始知尹公他不媚王孙贾铭诗与器传篆刻当碑打岩韵拾子遗微才任聊且　轼　赵郡苏氏朱文端砚聨句既成暮归复拾余韵别赋一首附録巻后书法大抵拘则取俗纵则失度苏长公深知此法上追秦汉次造晋唐宋元来称为诸名家班首今观所书端砚铭帖尤胜于平昔他书宜传后也　至正三年上月望日呉兴唐棣谨题　【子华】朱文
　　坡仙词迹
　　虚飘飘画檐蛛结网银汉雀成桥尘渍雨桐叶霜飞风栁条露凝残防见红日星曳余光横碧霄虚飘飘比浮名利犹坚牢
　　虚飘飘花飞不到地虹起漫成桥入梦云千叠防空丝万条唇楼百尺横沧海雁字一行书绛霄虚飘飘比人身世犹坚牢
　　虚飘飘风寒吹细浪春水暖氷桥势缓霜垂散声干叶下条雨中沤防随流水风里防云横碧霄虚飘飘比时富贵犹坚牢　东坡居士
　　虚飘飘飞絮风中卷游丝空外遥浮云欲归岫别叶下辞条残雪舞空风渐暖碧烟凝树日将髙虚飘飘比浮名利犹坚牢
　　虚飘飘庄周梦里蝶苏武节中旄五色庆云现百匝月华交宫中野马隙驹过海上楼台蜃气消虚飘飘比浮名利犹坚牢　文嘉和【又见衡山笔】
　　此玉防时所録致失题跋不免遗珠之叹
　　苏玉局养老篇墨迹
　　软蒸饭烂煮肉温羮汤厚氊褥少饮酒惺惺宿缓缓行双拳曲虚其心实其腹防其耳忘其目久久行金丹熟坡翁此巻笔意似徐季海尤觉天真烂漫也癸丑中同王学耕观于徐良夫之耕渔轩　倪瓒
　　端明苏子瞻书天庆观乳泉赋【赋见集中不録欵云庚辰七月十二日书】
　　轼数日病痢不果往谒想起居佳胜饯行诗辄跋尾匹纸亦作数百字余皆驰纳不一　轼再拜晦夫推官阁下七月十三日乳泉赋切勿示人切切恳恳
　　苏长公以绍圣四年丁丑二月责授琼州别驾安置儋州六月渡海七月十三日至儋侨寓城南邻于天庆观观有乳泉故公为援笔赋此元符三年庚辰公居儋已四年防正月祐陵登极大赦天下五月移公防州六月迁琼州渡海至亷七月又以皇长子生国有大庆迁舒州团练副使重移永州八月终方自防治行赋后题云庚辰七月十三日书则正在廉时也十一月行至英州又复朝奉郎提举成都府玉局观任便而居公遂渡岭南还明年为建中靖国元年辛巳五月至毗陵六月因疾告老以本官致仕十月廿八日遂薨公之书是赋年已六十有五距其薨仅隔一岁实为晚年之笔李侍郎微之谓其笔老墨秀挟海上风涛之气当为海内苏书第一诚知言也哉濓尝见漳水郦元舆跋公眉子石砚头四十五字断简谓日百阅而弗之厌使其见此吾知其日百拜而不止也然公之薨未几辞翰皆为世大禁而狗鼠之徒如霍汉英軰犹鸣吠不已磨刬焚毁无所不用其极而斯巻无纎毫不完岂公妙墨所在诚有物呵获之耶　金华宋濂谨书
　　赵京兆所藏此轴竒伟特甚以嵗月騐之盖苏公元符北归所书也时方厄于章蔡之余而人之贵重如此岂待百年而后定耶若夫笔老墨秀挟海上风涛之气以平生所见论之当为海内苏书第一　绍定癸巳嵗九月七日陵阳李心传谨书
　　天一生兮上浮羽人竢兮丹丘遡儋耳兮东注夹昆仑兮倒流　嘉熈三年四月旦王遂题
　　尤焴刘厚南蔡杭林希逸王璞赵时髙时得徐霖同观于道山堂淳祐丙午季夏
　　此卷旧藏霅川向泽民家泽民以遗施武子甲戌嵗同醉白记归三桂晦夫姓欧阳梅圣俞尝有诗赠之作八分体东坡数语于后今亦藏向氏云　端平丙中暮春朔麓尤煓
　　苏公早闻道文章乃其戏乳泉出重海作赋聊记异玉池咽中夜挈瓶非小智气者水之生此语可深味淳祐甲辰孟夏朔岘山王亚夫书于西湖孤山之
　　阳
　　坡翁谪海上人传已仙去道逢章子厚遄复返尘路至言想世惊犹閟乳泉赋遥怜嵩山丘千古不可驻是日仙居陈仁玉同书后
　　万籁既寂一气孔神吸彼沆瀣沃此肺膺至阳之精天一所生钦哉此词展也大成　煓
　　乳泉赋不待多赞特恨此轴尚有余纸安得起坡翁书满巻后耶天台谢奕修书于西湖　淳祐甲辰首夏望后二日
　　腥波暗天浊浪翻日蛟蜃鼋鼍之所出没有屹其岛清泉中静涵太虚寒浸孤月汲之无穷元气所泄古今正理不可冺灭仰斯泉也为斯人设　防稽孙子秀书
　　苏文忠公书韩舎人帖勤禅师帖【草书不録】
　　重到招提十七年吟题墨色又成嫣蟠虬老桧枝垂舞刻像前碑石载镌留赋纵然常满壁机竟莫悟枯禅道法子藂居盛奚复芦花施钓船　子固戊申载题道场已题壁素更留照师以传永逺
　　秋泊禅扉夜清吟入兴频风生水鳞甲云放月精神禅有机秘诗无句法新旧题寻不见吹遍壁间尘此壬辰嵗子固漫题也照师不以为谬戊申重来请书与重题共存每不自知丑耳　孟坚再拜
　　右苏长公二帖其一与韩舎人议论切当合乎经传笔势翩翩若行云流水畧不介意千载之下想见其风采使人起敬起慕其一与勤禅师虽病中信笔而书亦不易得子固题道场二诗附于后诗律字体别有一种风韵亦自可观颙上人持以见示俾题于左方展读数四勉书以归之时　永乐七年己丑秋姑苏释得完识
　　崇祯甲戌秋抄王越石持此帖并东方朔像赞洛神赋二帖观于细种诸名菊间秀古秋啸翁识
　　东坡病眼帖【与徐得之札】
　　轼春时病眼不能开眉黄梦轩旧事露足下想已知之葛明塘添情告府昨求于仆此事不知钱君锡肯为一解不若果庶不难耳日来园中桃李顔色无尘同辈应移坐雪堂前可作一絶强支嵗月何如仆夜梦中有一杭人多惠龙团几斛尽皆一时饮之请解意何也昨周澹闲见访送二水底余遂书落花诗二首蹔酧轼上得之【三月十六日】
　　昔山谷老人云蜀人极不能书而东坡独以翰墨妙天下观其字画已无尘埃气盖其天资所此岂与今世翰墨争衡哉　如是翁周景逺书
　　苏长公居黄州自号东坡居士在城南筑一白雪堂四百三十步前有桃李林泉后有果菜堂大治长者往还惟徐得之陈季常张懐民参寥子干明寺中庵可为莫逆余者皆先辈也此札在黄州与徐得之者公为人风流畅日以诗酒骋雄所谓强支嵗月者是也又梦中杭人多惠龙团尽食复守杭龙团作记盖其騐云　甲辰二月既望梁山髙殿识
　　东坡先生在当时诸公间第一品人也余每于人家见尺牍片纸未尝不爱赏得其遗迹犹可想其风度况笔精墨妙耶　紫芝生俞和
　　又一怗
　　苏轼啓近人回奉状必达比日履兹春候岂弟之化想已信服吏民坐歗之乐岂有涯哉无縁陪接但深驰仰尚冀若时保练少慰区区不宣　轼再拜
　　质翁朝散使君老兄阁下【正月廿四日】
　　苏子瞻书离骚九辨巻
　　东坡先生中年爱用宣城诸葛丰鸡毛笔故字画稍加肥壮晚嵗自儋州回挟大海风涛之气作字如古槎怪石如怒龙喷浪竒搏人书家不可及也　郭畀拜观于灵济寺
　　山谷云坡书中年圆劲而有韵大似徐防稽至于老大精神可与顔鲁公杨少师方驾观此帖者当有味其言云泰定丁夘端阳日髙邮龚璛子敬甫书于甫里堂之西序
　　自悲哉秋之为气也萧瑟予起止凭鬰鬰其何极凡五篇字大于折二钱纸墨精神详二跋语子京坡翁九歌巻真迹
　　东坡先生书楚词乃黄州时书世人多购晚年书先生晚年字画老劲雄放元丰中作字华丽工妙后生不见前作往往便谓赝本先生昔与犹子书论作文教其师法应制文章且曰至于书字亦然也松年自蚤岁尊慕先生家藏先生之文甚富近年购先生之书尤多独此乃先生旧所书耳信可寳也　宣和四年二月初八日刘沔书
　　先生每论楚辞下风雅一等至鲜于子骏所作且叹称之况九歌九辩乎笔墨之咏歌之尚何疑　晋国张珗渊于书不识真赝独识此书为先生真迹三叹三叹倪尝借观于永康得助堂二月中澣日倪书
　　右九歌与前九辩盖先生一时书也跌宕超轶殆若神骏翩翩不可控御惜亡去大司命东君河伯国殇礼魂等五章字大于钱纸墨如新何縁遗逸不害为墨寳也　元汴
　　苏长公书陶靖节清晨闻叩门诗一首
　　元符庚辰九月廿五日东坡先生醉书
　　李北海学王而飘逸者也东坡学顔而飘逸者也戒庵老人漫笔
　　东坡先生大楷书巻
　　绍圣乙亥中元日书渊明饮酒诗一首
　　右坡翁大字书渊明饮酒诗一巻乃过海后北归时所作已骎骎絶笔矣曩昔醉翁亭记等书皆当退舍第黄牝牡能令凡目生华愿武卿珍藏什袭以俟九方臯勿轻出以贻俗子耶　绍熙改元良月上澣尹猷识
　　苏文忠公手书唐方干诗巻
　　东溪别业寄叚郎中　前山含逺翠罗落在窻中尽日人不到一尊谁与同凉随莲叶雨暑避栁条风岂分长岑寂明时有至公
　　寄李频　众木又摇落望君还不还轩居在何处雨雪满前山思苦文星动乡遥钓渚闲明年见名姓唯我独何颜懐州客　误饮覃懐酒谁知去滞程朝昏大行色坐卧沁河声白道穿秦甸岩鼙似戍城隣鸿莫相促防子自晨征
　　中路寄喻鳬　求名如未遂白首亦难归送我尊前酒典君身上衣寒芜随楚尽落叶渡淮稀莫笑干时晚前心岂便非
　　送赵明府还北　故国路不住【国一作林】剑鹤在扁舟尽室无余俸还家得白头钟催吴岫晓【一作　晚　月】送【一作照】渭河流曽是栖安邑恩期异日酬
　　过朱协律故山　地下无余恨人间得盛名残篇续大雅稚子托诸生度日山空莫縁溪鹤自鸣难收故交意寒笛一声声
　　途中寄刘沆　登车误相逺谈笑与何因路入潇湘树书随巴蜀人敛衣寒犯雪倾箧病看春莫负髫年志清朝作献臣
　　送班主簿入谒荆南韦常侍　束书成逺去还计莫经春倒箧惟求醉登船自笑贫波移彭蠡月树没汉陵人试吏曽趋府旌幢自可亲
　　夏日登灵隐寺后峰　絶顶无烦暑登临三伏中深萝难透日乔木更含风山叠云霞际川倾世界东那知兹夕兴不与古人同
　　聴新蝉寄张昼　细声频断续审听亦难分彷佛应移处从容却不闻兰栖朝咽露树隐暝吟云莫遣乡愁起吾懐只似君
　　送喻坦之下第还江东　文战偶未胜无令移壮心风尘辞帝里舟楫到家林过楚寒方尽浮淮月正沉持杯语来日不聴洞庭砧
　　送姚舒下第还蜀　蜀路何追逓怜君独去游风烟连北虏山水似【一作胜】东瓯九折盘荒坂重江逺漠洲临卭一壶酒能遣【一作浣】长卿愁
　　旅次钱塘　此地似郷国堪为朝夕吟云藏呉相庙树引越山禽潮落海人散钟迟秋寺深我来无旧识谁见寂寥心
　　别喻鳬　知心似古人嵗久分弥亲离别波涛濶留连槐栁新蟇陵实贳酒渔浦夜垂纶自此星居后音书岂厌频
　　送相里烛　相逢未作期相送定何之不得长年少那堪逺别离泛湖乗月蚤踏雪过山迟永望多时立翻如在梦思
　　君不来　闲夜未零落心绪已纷纷久客无人见新禽何处闻舟随一水逺路出万山分夜月生愁望孤光必照君
　　将谒商州吕郎中出楚中留献章中丞　江流盘复直浮棹出家林商洛路犹逺山阳春已深青云应可望白髪未相侵才小知难荐终劳许郭心
　　金州客舎　逺箔羣峰暮萧条未掩关江流嶓冡雨路入汉家山落叶欹眠后孤砧倚望间此情偏耐醉难遣酒罍闲
　　途中逢孙辖因得李频消息　灞上寒仍在柔条亦自新山河难渡腊雨雪未知春正忆同袍者堪逢共国人衔杯益无语与尔转相亲
　　送从兄郜　道路本无限又应何处逢流年莫虚掷华髪不相容野渡波摇月空城雨翳钟此心随去马迢逓过千峰
　　送许浑　壮岁分弥切少年心即同当闻千里去难遣一尊空翳烛蒹葭雨吹帆橘柚风明年见亲族尽集在懐中
　　镜中别业二首　寒山压镜心此处是家林梁燕窥春醉岩猿学夜吟云连平地起月向白波沉犹自闻钟角栖身可在深世人如不容吾自纵天慵落叶凭风扫香秔倩水舂花朝连郭雾雪夜隔湖钟身外能无事头宜白此峰
　　经周处士故居　愁吟与独行何事不伤情久立钓鱼处惟闻啼鸟声山蔬和草嫩海树入篱生吾在兹溪上懐君恨不平
　　赠喻鳬　所得非众语众人那得知才吟五字句又白几茎髭月阁欹钟夜霜轩正坐时沉思心更苦恐作满头丝
　　蚤发洞庭　长天接广泽二气共含秋举目无平地何心恋直钩孤钟鸣大岸片月落中流却忆鸱夷子当时此泛舟
　　贻钱塘县路明府　志业【一作学】不得力至今犹苦吟吟成五字句用破一生心世路屈声逺寒溪怨气深前贤多晚达莫怕鬓霜侵
　　湖上言事寄长城喻明府　吟霜与卧云此兴亦甘贫吹箭落翠羽垂丝牵锦鳞【一作爇苇蒸菰米垂丝牵锦鳞】满湖风撼月半日雨藏春却笑萦簪组劳心字逺人
　　涵碧亭【洋州于中丞宰东阳日置】髙低竹杂松积翠复留风路极阴溪里寒生暑气中闲云低覆草片水静涵空方见洋源牧心侔造化工
　　山中寄呉磻十韵　莫问终休否林中事已成盘飱怜火种嵗计付刀耕掬水皆花气聴松似雨声书窻翘足卧避险侧身行果傍闲轩落蒲连湿岸生禅僧知见理妻子笑无名更拟教诗苦何曽待酒清石溪鱼不大月树鹊频惊砌下通樵路窻间见县城云山任重叠难隔故交情
　　赠许牍山人　才子醉更逸一吟倾一觞支頥忽有得摇笔便成章王粲实可重祢衡争不狂何时应防面梦里是潇湘
　　赠功成将　定难在明畧何曽劳战争飞书慰强冦计日下重城深雪移军夜寒笳出塞情苦心殊易老新发早年生
　　白艾原客　原上桑柘瘦东来还见贫沧洲几年隐白髪一茎新败叶平空堑残阳满近隣闲言说知巳半是学禅人
　　朔管　寥寥落何处一夜过胡天送苦秋风外吹愁白髪边望乡皆下泪久戍尽休眠寂寞空沙晓开眸片月悬
　　忆故山　旧山长系念终日卧边亭道路知已逺梦魂空再经秋泉凉好引乳鹤静宜聴独上髙楼望蓬身且未宁
　　冬夜泊僧舎　江东寒近腊野寺水天昏无酒能消夜随僧早闭门照墙灯焰细着瓦两声繁漂泊仍千里清吟欲断魂
　　新秋独夜寄戴叔伦　遥夜独不卧寂寥庭户中河明五陵上月满九门东万里亲朋散故园沧海空归依正南望此夕起秋风
　　送沛县司马丞之任　举酒一相劝逢春聊尽欢羇游故交少逺别后期难路上野花雨中春草寒悠悠两都梦小沛与长安
　　送卢评事东归　万里杨栁色出关随故人轻烟覆流水落日照行尘积梦江湖濶忆家兄弟贫徘徊灞亭上不语共伤春
　　清明日送邓苪还乡　钟鼓喧离室车徒促夜装晓厨新变火轻栁暗翻霜转镜看华髪传杯语故乡每嫌儿女泪今日自沾裳
　　送崔拾遗出使江东　九门思谏诤万里采风謡关外逢秋月天涯过晚潮鴈飞云杳杳木落浦萧萧空怨他郷别回舟莫寂寥
　　重阳日送洛阳李丞之任　为文通絶境从宦及良辰洛下知名早腰边结绶新且倾浮菊酒聊拂染衣尘独恨沧洲侣愁来别故人
　　江州送李侍郎归东洛　独乗骢马去不并旅人还中外名卿贵田园髙步闲莫春经楚县新月上淮山道路空瞻望轩车不敢攀
　　送郭太祝归江东　乡人去欲尽北鴈又南飞京洛风尘久江淮音信稀旧山知独往一醉莫相违未得解羁旅无劳问是非
　　送李恬及第后还贝州　成名年少日就业圣人书擢桂谁相比籝金已不如东城送归客秋日待征车若列清潭畔儒风变里闾
　　收两京后还上都兼访一二亲故　离堂千里客归骑五陵人路转函关晚烟开上苑新天涯将野服阙下见乡亲问得存亡事裁诗寄海滨
　　送汶上王明府之任　何时别故郷归去佩铜章亲友移家尽闾阎百战背关余草木出塞足风霜遗老应相贺知君不下堂
　　湖南使院遣情送江夏贺侍郎　云雨一消散悠悠关复河俱从泛舟役遂隔洞庭波楚水去不尽秋风今更过无由得相见却恨寄书多
　　过申州作　万人曽战死几户免刀兵井邑初安堵儿童未长成凉风吹古木野火烧残营寥落千余里山空水复清
　　汝南过访田评事　移家近汉阴不复问华簪买酒宜城逺烧田梦泽深莫山逢鸟入寒水见鱼沉与物皆为累终年惬本心
　　送道上人游方　律仪通外学诗酒入关烟景随人别风姿与物闲贳花留静室呪水渡空山谁识浮云意悠悠天地间
　　送王翁登科后归江东　南行无俗侣秋鴈与寒云野性自心惬乡名人共闻呉山中路断淅水半江分此地登临惯含情一送君
　　送饶州王法司之任兼寄朱处士　莫辞还作吏且喜速回车留醉悲残嵗含情逺寄书共看衰老近转觉宦名虚遥想清溪畔幽人得自知
　　詹碏山居　爱此栖心静风尘路已賖十余茎野竹一两树山花绕石开泉细穿萝引径斜无人防幽意来往在烟霞
　　晓角　画角吹残月寒声戍楼立霜嘶马怨攒碛泣兵愁燕鴈鸣云畔胡风冷草头罢闻三防后天逈晓星流
　　冬日　烧火掩关坐穷居客访稀冻云愁暮色寒日淡斜晖穿牖竹风满绕庭云叶飞已嗟周一嵗羇寓尚何依
　　残秋送友　蚤为千里别况复是秋残木叶怨先老江云愁莫寒交情如水淡离酒泛杯寛想料还家后休吟行路难
　　客行　藕叶缀为衣东西泣路岐乡心日落后身计酒醒时触目多添感凝情足所思羁愁难尽遣行路一低眉
　　山中即事趋世非身事山中适野情野花多异色幽鸟少凡声树影搜凉卧苔光破碧行闲寻采药处仙路渐分明
　　秋夜　度鸿惊睡醒欹枕已三更梦破寂寥思灯残零落明空窗闲月色幽碧静虫声况是离乡久依然无限情
　　新月　入夜天西见蛾眉冷素光潭鱼惊钓落云雁怯弓张隐隐临珠箔依依上粉墙更怜三五夕仙桂满轮芳
　　嘉兴县内池阁　指画应心成周回气象清牀前沙鸟语案下锦鳞惊细柳风吹旋新荷露压倾微芳縁岸落迸笋入波生舴艋舟中醉莓苔径上行髙人莫归去此处胜蓬瀛
　　镜湖西岛言事寄陶校书　樵猎两三戸凋踈是近隣风雷前壑雨花木后岩春文字不得辨桑麻难救贫山禽欺稚子夜犬吠渔人未必圣明代长将云水亲知音不延荐何路出泥尘
　　此宋学士苏文忠公手书唐方干诗也干在咸通干符广明中和间为诗家工匠江之南未有及者五代人评其诗为髙坚峻拔故坡公手书六十余章为赵子固家蔵旧物今为仇清父所得余在京时尝见此卷或有议公书太肥而公自云短长肥痩各有度玉环飞燕谁敢憎又云余书如绵裹铁今观此书虽肥而无墨猪之状外柔内刚真所谓绵裹铁也清父其寳之　元贞三年五月一日水晶宫道人题
　　苏文忠公早师顔鲁公大书醉翁亭袁州学记不改鲁公家法晩喜李北海则稍去圭角今观公手书唐英先生方干诗变为圆熟旧时方刚笔仗不能尽脱故小字难于寛绰有余此书俊逸神雅顔李交离赵文敏跋为绵里铁信然　洪武辛亥夏五月十日李善长
　　右苏长公真行小字方干诗有赵文敏李学士鉴定真迹无疑然小字笔画艰于踈爽此卷全类九歌楚颂笔法余昔年见小字前后赤壁赋于锡山华氏与此卷相似而内多模糊字想在当时有所避讳也后学文徴明跋
　　苏端明小楷録方干诗一卷癸亥长至次日观　其昌
　　余刻晩香堂苏帖恨得此最晩坡公有赤壁归去来辞皆精楷异常方干隐于严州范文正祀之于客星间宜老坡手録其诗无一字放过也眉公　晁无咎言苏公少时手抄经史皆一通每一书成辄变一体卒之学成而后已乃知笔下变化皆自端楷中来尔不端其本而欺以求售吾知书中孟嘉自可黙识也万厯辛亥季秋望后长洲后学张丑跋
　　天启癸亥初夏获观是卷及汉玉天熊为王越石物余时匆匆北征以方诗无刋録而返之不及细玩苏书后又见子昻跋公记迹与此题语大同小异殊可怪也姑两存之以俟鉴别焉　玉记
　　崇祯癸未夏社友屠用明为盐官胡赤城刋唐诗统籖只句必録因丐英卷并赵书杜子美神骏歌及韦泌诸诗去　玉再记
　　东坡书醉翁亭记
　　北宋学士苏公东坡之笔赵子固家蔵旧物也今为伯田冯先生所得余在京时尝见此卷于髙仁卿家前后有子固印识今业已乏想为俗工裁去讵谓神物而灾亦见侵如是然而字画未损犹幸甚耳或者议坡公书太肥而公却自云短长肥痩各有度玉环飞燕谁敢憎又云余书如绵里铁余观此帖潇洒纵横虽肥而无墨猪之状外柔内刚真所谓绵裹铁也夫有志于法书者心力已竭而不能进见古名书则长一倍余见此岂止一倍而已不意伯田之所自得又几何　元贞二年四月初一日持来求跋聊为书之　吴兴赵孟頫
　　苏长公兄弟祭黄几道文
　　坡老兄弟祭黄几道文一通传袭至锡山华尚古氏福偕弟祚得伏覩之知非坡老不能及也几道未能悉其为人而坡老称许至谓天实媿之当自有见尝称頴濵黄楼赋稍振励人彻谓其代作要亦自知有辨福读古史颇觉其议论不合处与吾弟评订之兹同见此乃书以归尚古　治辛酉九月三日华亭后学钱福敬识
　　頴濵先生诗帖【内胡跋有异】
　　朝议戴公逰宦蜀中爱其风物遂卜居成都方未能归因其西还为短篇送之　眉山苏辙上
　　岷山招我早归来劒阁横空未许回北叟忽惊鶗鴂晩西园欲及海棠开避仇赋客亲田畆厌乱诗翁着酒杯但爱江山无一事为言父老莫相猜
　　两苏公帖平生多见之盖真相半也从季所蔵如渊明诗一纸虽掷弃瓦砾当自有神光发见　乾道七年十一月廿九日洪迈书
　　坡写渊明诗蓝缕茆檐下岂无防哉铨案栾武子云若敖蚡冒筚路蓝缕以启山林杜预云蓝缕敝衣言勤俭以启土然则坡老之防微矣　乾道改元四月仲潘庐陵胡铨识
　　二苏兄弟行如氷雪足以下照百世望如九鼎足以坐销羣奸学士大夫得以片文只字辄蔵弆以为荣盖非特取其华藻也质翁帖是中年书南至帖疑叔党辈代作寄米帖渊明诗遒媚秀杰晩年精妙盖如此黄门尝赞其兄云人言吾兄我曰吾师读戴公诗便知斯言为实録　乾道己酉五月一日东里周必大书
　　两苏公醉墨断藁不自爱惜求者辄予往时士大夫多有之近嵗有力者喜夺人所好蔵书者至不敢示人赵从季所蔵甚富何以能然盖所谓亷者不求贪者不与能如是所以得久存也　乾道乙酉冬至后二日卢溪王庭珪书　我思古人起于峨岷瑞我昭代鸣凤仪麟挥毫落纸天葩吐芬端拜拭目我思古人　乾道三年冬至后二日乐备书
　　叶少由来过告其季父恭叔死矣且出其所蔵坡帖二纸相示余欲留之谛玩而怆然感旧不暇也姑识嵗月于卷末而归之庶他日冀复览焉　嘉定辛未中和节后八日赵汝谈
　　眉山二苏先生文章气节光曜典册后世获见其书翰如亲侍焉安得妄言以取不自量之讥乾道诸公墨迹亦不易得况洪内翰周益公之确论蔵者寳惜之　东干周泰识
　　两苏翰墨贯文章瑞凤祥麟奕世昌十袭珍蔵传不朽一天星斗灿光芒　崧叟王敬力题













　　瑚网卷四
　　钦定四库全书
　　瑚网卷五
　　明　汪砢玉　撰
　　法书题跋
　　黄文节公书汉人得道阴长生诗三篇
　　维予之先佐命唐虞爰逮汉世紫艾重纡予独好道而为匹夫髙尚素志不事王侯贪生得生亦又何求超迹苍霄乗飞驾浮青要乗翼与我为仇入火不灼蹈波不濡逍遥太极何虑何忧遨戏仙都顾闵羣愚年命之游如彼波流淹忽未几泥土为俦驰走索死不肯蹔休余之圣师体道之眞升腾变化松乔为隣惟余同学一十二人寒苦求道歴二十年中多怠惰志放五经避世自匿今廿余年名山之侧寒不遑衣饥不暇食思不敢归劳不敢息奉事圣师承顔恱色面垢足胝乃见哀识遂传要诀恩深不测妻子延年咸享无极
　　黄白已成质行不坚痛乎诸子命也自天天不妄授道必归贤勤加精研身投幽壤何时可还嗟尔将来勿为流俗富贵所牵神丹一成升彼九天寿同三光何但亿千
　　维予垂髪少好道徳弃家随师东西千亿役使神玉女侍侧予得度世神丹之力
　　忠州丰都山仙都观朝金殿西壁有天成八年人书阴真君诗三章余同年许少张以为真汉人文章也以余考之信然因试生笔偶得佳纸为録此诗以与王泸州补之之季子观阴君所学守尸法耳犹须择师勤苦如是乃能得之何况千载之后尚友古人求知道徳之主宰者乎　绍圣四年四月丙午黔中禅月楼中书
　　黄涪翁正书法语眞迹
　　兀然无事无改换无事何须论一段眞心无散乱他事不须断过去已过去未来何用筭兀然无事何曽有人唤向外觅工夫总是痴顽汉粮不蓄一粒逢饭但知骂世间多事人事相趁浑不及我不乐生天亦不受福田饥来一钵饭困来展脚眠愚人以为笑智者谓之然非愚亦非智不是中要去如是去要住如是住身披一破衲脚着娘生袴多言复多语由来反相误若欲度众生无过且自度莫漫求真佛眞佛不可见妙性及灵台何曽受薫链心是无事心面是娘生面刼石可动摇个中无改变无事何须读文字削除人我本防合个中意种种劳筋骨不如林下睡兀兀举头见日出乞饭从头将功用功展转防取即不得不取自通吾有一言絶虑忘縁巧説不得用心传更有一语无过直与细极毫末大无方所本自圆成不劳机杼世事悠悠不如山丘青松蔽日碧涧常秋山云当幕夜月为钩卧藤萝下块石枕头不朝天子岂羡王侯生死无虑更复何忧月水无形我常只宁万法皆尔本自无生兀然无事坐春来草自青　元符三年七月涪翁自戎州泝流上青衣廿四日宿廖致平牛口庄养正置酒弄芳阁荷衣未尽莲实可登投壶奕棋烧烛夜归　此字可令张法亨刻之
　　山谷行书当三钱大计五百五十余字皆禅翁淡虑任真翛然自得之语书法清遒超朗知其胸不挂一尘也后擘窠大书一段又大判一行山谷书只是沉着痛快平生以饥鹰渴骥自命所以剽去苏米姿媚而独全神骨此巻又其合作也日华
　　右鲁直所书法语大如薝卜华后年月字至末每行一字字几并头菡蓞在宋白楮上楮髙尺余长二丈絶无接缝想公欲毕此纸故大挥足之耶时崇祯壬申冬盛友念修欲余嘉定盆树姑以此卷相易成林独树入画者约百本盆俱定均州龙泉青东磁宣徳填白嘉靖回青不一石俱灵壁将乐英昆种种愚父子得之于练川陈情甫辈供玩数十年矣今拟北防恐培灌失课如天啓丁夘之变致枯瘁不少遂割爱易去亦喜日夕对山谷老人墨彩也及余居莲濵遂钩其莲登二字以名草堂又取弄芳阁用顔小眺处若世事悠悠至更复何忧一段昔年郁伯承尝勒石今竹懒翁假阅着语然未题巻意将面商之耳奈未几受贫累复质好事家可胜惋惜因忆癸亥秋寓金台过呉蹇叔斋头得观山谷椀书莲经为呉文端公所藏董宰宗伯跋之有云兄事苏而弟蓄米真不啻解衣获珠开花见佛如桃源渔父一见不再见何如法语久伴琴樽更开松扉竹槛中眉目也复何恨石林中人汪砢玉记于小窻濠乐处
　　黄山谷草书释典眞迹
　　元祐九年四月戊申书赠髙城蒋叔震　山谷道人【此数字本色书】
　　余在翰林时暇日同防硕揭公过看云堂呉大宗师以古铜焚香尝新杏因出示黄太史真迹适松雪赵公亦至谓山谷公得张长史圆劲飞动之意今观此卷信不诬矣余以老病空山安得诸公同一赏玩即临风执笔益重懐贤之思云　青城山樵者虞集谨识
　　右山谷黄文节公书楞严经真迹一巻潜心兰亭进以钟张锋芒圆劲犹神龙之自试韵度飘逸如天马不可羁黄公行髙天下于一艺亦造古法观斯遗墨从可槩见宗得而敬爱之不啻已出其风裁之峻整又可知矣展玩数四为之叹服　洪武丙辰立秋金华宋濓书于玉堂之署
　　徐霖子仁据山谷与蒋叔震帖中语云是清公颂颇诋宋太史之失无所考未知然否
　　凡事至于入神之境则自不可多有盖其之亦自不易非一时精神超然格度之外者不尔也山谷书如此卷则真所谓神品矣捕龙蛇搏虎豹乗风霆而上下太清谁得而袭其踪迹也汪宗道居留都繁丽之下博雅好古收蓄唐宋遗墨甚富此其尤秘重者间出相示赏叹弥日辄嵗月如此治癸亥秋九月既望苏人祝允明书
　　山谷真迹流传者余及见凡三种在季氏王氏华氏皆大草笔势牵连不絶人谓皆绍圣以后之笔盖公尝因钱穆父谓公犹未见自序帖心有所未平绍圣二年谪黔获见之遂深契藏真之法而自入神矣此元祐九年四月戊申书者当是穆父初言时也山谷人品髙诣集诸家之成若虞道园宋潜溪谓其造钟王及张长史之域而未及藏真者亦见诸先生不徒言也道园跋澷言此巻末指其所书何段文字潜溪虽云楞严经而子仁辨之谓乃清公颂据山谷与叔震手书云寄送清公颂颇见志愿不忘般若中也以颇见二字似美叔震之意疑乎清公颂叔震所作者后云手抄去观音赞论所抄当出其手书尚未知果否宗道好古之士宜更覈之可矣后学长洲沈周余晚生多幸平生获观涪翁真迹巨巻不下数种如正书愿文精妙入神字大于杯又大书发愿文文字不同书于匹纸上字几盈尺草诸上座乃书法三昧也又草书太白秋浦歌十五篇于粉笺上又草书杜少陵秦州杂诗又正书伏波将军庙诗真得英雄矍铄之气以上皆书于纸上唯此乃绢书髙二尺许字及百行有竒凡千余言文多不録妙备诸题中也此巻今归我天籁阁元汴
　　黄文节公小真行书三帖共一卷在楮上　坐禅箴　杭州五云志逢禅师
　　坐不拘身禅非涉境拘身心疲涉境非静不涉不拘真光孤迥六门齐应万行同如嗟尔初机未达微处沉潜随掉能支离不有权巧胡为对治驱策仰按均调惛乱息虑縁乍同死汉随宜令开靡专壁观驰想颇多安那鉢那沿流劔阁无滞木鹅如火得水如病得医病瘳医罢火灭水倾一念清净体寂常灵是灵是寂非灵非寂是非送生犯过无极前灭后与还如步走患乎不知知则无咎日犹背夜夜镜不照此则不然圆明通透照而不縁寂而谁守万象森罗太虚闪电推壊魔宫冲倒佛殿跛者得履瞽者发见法界尘寰齐轮顿现旷荡郊防或坐或眠既明方便乃号金仙吾虽强説爰符圣言圣言何也要假重宣不动不禅是无生禅又云若学诸三昧是动非坐禅心随境界流云何名为定故知歴代祖唯传此一心祖光既逺大吾子幸堪任聊述无言防乃曰坐禅箴
　　志逢余杭人通贯三学尝梦补弥勒处师子月佛者也得法于绍国师开寳初老于五云山华严道场庭坚
　　谢赵王赐酒　庾信　梁王修竹园冠盖风尘喧行人忽枉道直进桃花源稚子还羞出惊妻倒闭门始闻上传命定是赐中樽野炉然树叶山桮奉竹根鳯池还更暖寒谷遂长暄未知稻粱鴈何时报君恩
　　庾信字子山南阳新野人在周为开府义城公与滕赵诸王周旋欵至如布衣交赵王招字豆卢突好属文学庾信杨坚辅政将迁周鼎招密图之要坚至第饮于寝室后院伏壮士屡以佩刀割啖坚元胃觉变附耳语因辞出庭坚
　　慈竹诗　门中何物灵有竹慈为名一丛濶数步森森数十茎长茎覆短茎枝叶不峥嵘去年笋已长今年笋又生髙低相倚向浑如长防情孝子侍父立顺孙随祖行居然抱慈孝根底信天成吾闻唐之人孝行常欣欣郓州张公艺九代同一门大帝闻其名衡茅降至尊冯宿丱嵗时随父庐祖坟父子相随孝灵芝特地春北海吕元简四世同家主以至牛马羊异母皆相乳虞乡董公直鞠养诸孤遗鸜鹆与鵶鹊同巢而共枝孝行动天壤鸟兽皆随时又闻猓兽死不相弃离与蛟鱼子母长相随兽面而人心此兽信有之兽心而人面其人诚可悲李钧为侍御弃母在【阙】州母因殍饿死世【阙】何悠悠光禄李【阙】者亦是斯人流有母不侍养异居经千秋唐家法寛贷死流遐陬崔湜为侍郎天子赐香防归与爱妾老母不得尝一旦恶贯盈杀之于路傍越公钟绍京至孝何殊常小时得果先解进髙堂长大遇宗一夕登岩廊孝者名长新逆者汚人伦人既不如竹乃是一埃尘夫为人子者莫若事尊亲夫为人父者莫若训儿孙积善与仁孝可以立于身我愿移此竹栽于率土滨使彼行人见皆为慈孝人樵童见此竹且莫伐我薪　志贤堂印【朱文】　御书之寳【朱文】
　　鲁直緑菜赞墨迹
　　蔡蒙之下彼江一曲有茹生之可以为防蛙蠙之衣采采盈掬吉蠲既泽不溷沙砾和以辛咸宜酒宜餗在呉则紫在蜀则緑其臭味同逺故不録谁其之班我防蓄维女博士史君炎玉
　　按此賛末句言史君炎玉盖指眉阳望族史氏女名琰字炎玉髫丱资頴嗜学苹蘩线纩一不介意善属文雅安张訚少卿出守眉阳闻其才贤纳为冢嗣子履之妇炎玉日防心于编简翰墨平生游览之胜燕笑之适与子履诗酒酬唱格调闲雅久而盈箧手自叙次目曰和鸣集而少卿之室于山谷老人为姑辈子履实其亲表也因寓书致緑菜为信山谷珍其品以赞谢之褒其为古女校书云绍兴甲戌秋徐宏中跋
　　黄文节公书伏波祠诗
　　右黄文节公书刘宾客伏波祠诗雄伟絶伦真得折钗屋漏之妙公尝自言绍圣甲戌黄龙山中忽得草书三昧又云自喜中年字书稍进此诗建中靖国元年五月乙亥荆南沙尾书于时公年五十有七正晚年得意书且题其后云持到淮南示余故旧何如元祐中黄鲁直书也按公自评元祐中书云徃时王定国尝道余书不工余未尝心服由今日观之定国之言诚为不谬盖用笔不知擒纵故字中无笔耳字中有笔如禅家句中有眼非深解宗趣岂易言哉此书岂所谓字中有笔者耶公元符三年自贬所放还建中靖国元年四月抵荆南崇宁元年始赴太平凡留荆南十阅月尝有辞免恩状云到荆南即苦痈疽于背脇毒痛二十余日今方稍溃而此帖云新病疡不可多作劳正背时也　嘉靖十年辛夘冬腊月三日徴明书
　　黄太史草书李太白忆旧游寄谯郡元参军
　　玩物防志君子不取也余幼而失学粗喜冩字虽未知行草之妙亦尝留心如苏东坡黄山谷米元章数家翰墨甚酷爱见每见真伪仅能别之余守长乐郡客有董君详者手擕草书一幅自云沉埋泥中人鲜能辨今求教而就赠君余拂拭展玩惊喜叹异谓君详曰此山谷真迹也居无何闽七季明父来访出而示之明父随曰李太白诗也前犹有文惜乎断简耳及观全帙乃知忆旧逰寄谯郡元参军之作考其遗落凡八十字噫虽豫章之笔无以复加然谪仙之诗不可不补故足而记之深有望于珠还剑合之时他日果如吾言岂不为盛事也哉其辞曰忆昔洛阳董糟丘为余天津桥南造酒楼黄金白璧买歌笑一醉累月轻王侯海内贤豪青云客就中与君心莫逆囬山转海不作难倾情倒意无所惜我向淮南攀桂枝君留洛北愁苦思不忍别还相随【下接】迢迢访僊城　元贞乙未烈子野人张铎书于山三英建坊之为已堂
　　山谷书法晚年大得藏真三昧此笔力恍惚出神入谓之草圣宜焉尝记元祐中子瞻苏公穆父钱公同观公挥翰作草于寳梵僧舎子瞻赏叹再四穆父在傍曰君见自序真迹当更有得公一时心有所未平绍圣谪黔中始见石休自序帖纵观不已顿觉超异乃服穆父之言也观此信是绍圣后所书者凡与藏真合作但篇后有阙文当时藏真自叙有二本一为石休所蓄是矣一蓄苏舜钦所苏本前亦有所遗后世以为惋惜今此巻之不全殆天亦欲防契之也尚古宜寳藏之　正徳改元清明日长洲沈周跋
　　双井之学大抵韵胜文章诗乐书画皆然姑论其书积功固深所得固别要之得晋人之韵故虽形貌若县而神爽防防欤此巻驰骤藏真殆有夺胎之妙非有若似孔子之类也其故乃是与素同得晋韵然耳今之师素者大率卤莽求诸其外动至狂妄又是优孟为叔敖抵掌变幻乱人只能惑楚竖子耳亦独何哉巻迹英气横于其本书故是平生神品尚古光禄先生藏获过于至寳嘻老谷不死之神在华氏矣　呉郡祝允明跋
　　右一卷与蒋叔震书所谓清公颂同一笔意真绍圣后神化之书
　　山谷大书赠元师诗册
　　元师自荣州来追送余于泸之江安绵水驿因复用旧所赋此君轩诗韵赠之并简元师从弟周彦公【庭坚】嵗行辛巳建中年诸公起废自林泉王师侧闻陛下圣抱琴欲奏南风弦孤臣防恩已三命望尧如日开金镜但忧衰疾不敢前眼见黒花耳闻磬岂如道人山绕门开轩友此嵗寒君能来作诗赏劲节家有晓事子云箨龙森森新间旧父翁老苍孙子秀但知战胜得道肥莫问无肉令人瘦是师胸中抱明月醉翁不死起自説竹影生凉到屋椽此声可聴不可传　建中靖国元年正月辛未江安水次偶住亭书
　　山谷楷书赵景道帖并絶句诗八首
　　昌州使君景道宗秀也往余与公寿景珍游时景道方为儿童嬉戏今颀然在朝班思公寿景珍不得见每见景道尚有典刑宣州院诸公多学余书景道尤喜余笔墨故书此三幅遗之翰林苏子瞻书法姢秀虽用墨太丰而韵有余于今为天下第一余书不足学学者輙笔愞无劲气今乃舍子瞻而学余未为能择术也适在慧林为人书一文字试笔墨故遣此不别作记　庭坚顿首　景道十七使君五月七日　山谷道人【硃文印】九陌黄尘乌帽底五湖春水白鸥前扁舟不为鲈鱼去收取身名四十年　甓社湖中有明月淮南草木借光辉故应剖蚌登王室不若行沙弄夕霏　右奉呈外舅孙莘老
　　小黠大痴螳捕蝉有余不足防怜蚿退食归来北窻梦一江春月趂鱼船　桃李无言一弄风黄丽唯见緑忽忽人言九事八为律倘有江船吾欲东　右归自门下后省卧酺池寺书堂
　　映日低风整复斜緑玉眉心黄袖遮大梁城里虽罕见心知不是牛家花　九疑山中萼緑华紫云承袜到羊家真筌虫蚀诗句断犹托余情开此花　仙衣辟积驾黄鹄草木无光一笑开人间风日不可耐故待成隂叶下来　汤沐冰肌照春色海牛押帘风不开直言红尘无路入犹傍蜂须蝶翅来　右和王仲至少监咏桃花四首用其韵
　　革顷与徳麟逰颇闻元祐诸公言行之绪余及兹朅来临漳路钤赵昌叔相与款厚因出示山谷道人与其先丹阳君往来书帖及诗词想见前修风流余韵而贵公子乐善喜文之髙致也舟阳君徳麟之兄而昌叔徳麟犹子也然则好事喜宾客盖有家范云温革叔皮父
　　光风转蕙泛崇兰此山谷先生小楷气象　石湖居士题
　　汉武帝故事曰上起神屋以珠为帘箔玳瑁压之东坡辞云银蒜押帘此山谷改压帘作押帘之自来也温叔皮字画亦苍老尝为尚书郎着琐碎録酺池寺书堂诗云人言九事八为律立儒读主父偃传上书言九事其八事为律令一事谏伐匈奴并识巻后建袁立儒书
　　谿翁续得山谷题前定録等八诗小黠大痴螳捕蝉二篇居其中遗赵景道者小字送李伯牖者大字予兼而有之于好古博雅不曰徒费光阴矣　寳祐甲寅中秋日书【有谿翁堂印】
　　山谷老人与赵景道帖并絶句诗八首今藏海虞钱工部士家前有贾丞相似道恱生印及封字印盖宋末尝入其家恱生乃其堂名闻之昔人似道藏法书名画甚富妙品辄用二印识之后宋人三跋中有石湖居士者予乡先生范文穆公至能也正徳庚午春三月前进士呉门都穆
　　巻中有宋元官印三前一为提领措置防子库印后二为福建提举司之印恐知之者或寡故附着之黄文节公草书秋浦歌
　　绍圣三年五月乙未新开小轩闻幽鸟相语殊乐戏作草遂书彻李白秋浦歌十五篇时小雨清润十三日所移竹及田野中人致红蕉三十本皆已苏息唯自篱外移橙一株植篱里似无生意盖十三日竹醉而使橙亦醉失其性矣知命自黔乞得一画眉云颇能作杜防语故携来然置之摩围阁中时时作百虫声独不复作杜鹃语而客谈此鸟云此岂羊公鹤之苖裔耶余少颇草书人多好之帷钱穆父以为俗初闻之不能不慊已而自观之诚如钱公语遂改度稍去俗气既而人多不好老来渐嬾慢无复堪事人或以旧时意来乞作草语之以今已不成书辄不聴信则为画满纸虽不复入俗亦不成书使钱公见之亦不知所以名之矣摩围阁老人题【山谷道人印】
　　字学至唐最胜虽经生亦可观其传者以人不以书也褚薛欧虞皆太宗之名臣鲁公之忠义公权之笔谏虽不能书若人如何哉豫章先生老友文章师表一世咳唾之珠闻者兴起况其书又入神品宜其传寳百世恭闻徽宗皇帝评公之书谓如抱道足学之士坐髙车驷马之上横斜髙下无不如意圣人之言经也晚学小子尚安所云张安国跋【书史防要以张安国为歴阳人若张于湖名孝祥字安国也】
　　豫章先生襟宇洞达意趣豪逸超然埃之表其书之妙当以九方皋相马法观之杨士竒敬题
　　尝见杨东山跋王卢溪遗引山谷家书云摩围阁在黔州南寺阁正对摩围峰蜀人呼天为围屋极寛洁潇洒冬温夏凉风物似江西大抵先贤君子直道而行虽处忧患无所悔尤胸次明净无往不适也士竒又题
　　书法之变至宋极矣然君谟尚有晋唐余意苏黄及米始大变也学者必求之忠惠之上其庶几乎士竒三题
　　涪翁书太白诗十五首笔法颇不类故常或疑非真迹此不知书故也翁尝自评元祐间草书笔意痴钝用笔多不到晚入峡见长年荡浆乃悟笔法又云绍圣甲戌在黄龙山中忽得草书三昧晚年之作因与少时异矣安得复以故我求之其间或以笔势猛气逸出常度然不害其神骏也鏊题
　　观公自叙因钱穆父之言而改度前祓旧习且云摩闱阁老人固知为晚年笔鏊又题
　　涪翁题元上人此君轩诗答王彦周卷
　　此道沈霾多歴年喜君占斗斸龙泉我学渊明贫至骨君岂有意师无潇洒岂非侯爵命道人胸中有水镜霜钟堂下月明前枝枝雪压如悬罄敝帚不扫舍人门如愿不谒青鸿君来聴道人写风竹手弄霜钟看白云平生窃闻公子旧今年谁举贾生秀未知束帛何当来但有一笻相倚瘦欲截老龙吟夜月无人处共江山说中郎解赏柯亭椽玉局归时君为传　建中靖国元年三月辛未钟陵黄庭坚鲁直奉答彦周【尚有元宁国路总管府推官杨载跋失録】
　　山谷尝用澄心堂纸惟此卷用粉牋及李廷珪墨而笔法妙絶气韵飞动谓之三絶　乐卿
　　凌波仙子生尘袜波上盈盈步微月被谁招此断肠魂种作寒花寄愁絶含香体素欲倾城山樊是弟梅是兄坐对真成被花恼出门一笑大江横【附山谷书水仙花诗】
　　黄山谷三言诗
　　寄岳云安九夏无间緑实潇洒碧溪头古松下卧槃陀昼复夜　八徳水清且美荡精神浸牙齿乱云根众峰里掬与斟随器尔
　　此帖与汉嘉安乐园题名絶相类岂亦谪僰时所书耶　淳熙癸夘二月二十三日甫里陆游识
　　退之出牧向潮州霁色衡山碧欲流鲁直宜州迁谪去岳云九夏满空浮美哉湘水独清深洗濯迁人执热襟峯里云根不同量解言随器与渠斟鲁直题来务观题便云字与汉嘉齐不知僰道径行路不涉祝融峰子西　永康胡长孺题【字汲仲】　皇庆元年龙集壬子四月丙子书于虎林
　　山谷行书王长者墓志铭稿【在纸上横墓志二篇辞多不具録】
　　铭曰以义力其穷以智谢其丰以理孝其终以文其封
　　山谷行书宋故泸南诗老史翊正墓志铭稿【翊正名扶】
　　铭曰人皆汲汲仰掇俯拾商禄计级胁肩求入君独徐徐书耕笔锄我躬则臞我心则腴緼袍后秃藜藿不肉哦诗满屋金革匏竹泸川洋洋枞栝其冈勒铭诏藏尚其嗣昌
　　黄文节公手简二通【小行草真迹在纸上横卷】
　　庭坚顿首承惠糟姜银杏极感逺意雍酥二斤青州枣一蔀漫将懐向之勤轻凟不罪庭坚顿首　天民知命
　　大主簿霜寒想八嫂安裕九妳四妳大新妇普姐师哥四娘五娘六郎四十明儿九娘十娘张九咩儿韩十小韩曽儿湖儿井儿各安乐过江来甚思汝等寂寞且耐烦不须忧路上路上甚安稳但所经州郡多故旧须为酒食留连尔家中上下凡事切且和顺三人轮管家事勿废规矩三学生不要令推病在家依时节送饭及取归书院常整龊文字勿借出也　知命且掉下泼药草读书看经求清净之乐为上大主簿读汉书必有功矣十月十四日押丘报诸妳子以下各小心照孩儿门莫作炒切切
　　余生武昌得此黄太史帖伏而玩之至再三不忍去手见其冲澹悠深出入平易近代书者其可及哉然公之风不大声色严重崇髙隐然太山岩岩之势又岂翰墨之所不精者乎　俞贞木题
　　又手简一通
　　庭坚顿首辱教审侍奉万福为慰承读书緑阴颇得闲乐甚善善欲为素儿録数十篇妙曲作乐尚未就尔所送纸太髙但可书大字若欲小行书须得矮纸乃佳适有宾客奉答草率　庭坚顿首立之承命足下
　　此帖不应防在长安逆旅中亦非贵人席帽金络马传呼入省时所观程子他日幅巾笻杖渡青衣江相羊唤鱼潭瑞草桥清泉翠樾之间与山中人共小巢笼鹤菜饭扫石置风罏煮顶紫茁然后出此共读乃称尔　陆游【此跋虽经刻然佳语姑存之】
　　涪翁杂録册【旧名山谷志林】
　　右杂録一册相传黄文节公鲁直书旧有签题曰山谷志林昔苏文忠公有东坡志林盖杂志其平时所闻见与凡对客谈笑之语此册则杂抄说苑世说中语初无伦叙岂有防于心而书耶抑自记以备防耶尝见东坡亦有杂书古人格言亦无伦次题其后谓将以为诗文之用岂非其类耶然不可考矣文节公晚嵗沉着髙古此其少年之笔故防有不同耳殷君良贵特以相示辄题其后　嘉靖辛丑十月六日文徴明识
　　石曼卿大字楷书古松诗墨迹【在宋楮上横】
　　天之酒星化曼卿之神薄逰莺花世界醉日月于酒船真能以大梦处世者归主芙蓉城宜其仙也雪堂翁诗以实之今想与赤壁化鹤同翺翔其乐无涯曼卿诗句字画名贤品賛以加矣岂容言下着语此咏古松墨迹余获拜观不觉神爽飞越自庆为平生之幸
　　治乙丑冬十一月十日呉郡黄云题于华氏之尚古楼
　　嘉靖廿五年墨林子装袭原值十五金
　　余初获见此传正与家藏文画为闭户著书深嵗月种松皆作老龙鳞相辉暎焉已而松尘告斋头诸松葢俨青人巢作天际真人想不自知其迂逺也乃石秘阁松诗及楼钥黄掺赵师夏沈周四跋己刻李冏卿六砚斋三笔不再赘仅録所遗黄跋兀兀成此瑚网余因更前画句松老烟云能自异书成嵗月与俱新姑享此百城之乐乎即孔方兄有絶交书何足顾哉但将松籁延佳客耳　越燕两国定丰世家紫源九裔后人识






　　瑚网五
<子部,艺术类,书画之属,珊瑚网>
　　钦定四库全书
　　珊瑚网卷六
　　明　汪砢玉　撰
　　法书题跋
　　米襄阳行草易説
　　易曰天数五地数五五位相得而各有合此五行生成之数洪范曰五行生数天肇一于北至隂之所隂极生寒寒生水故曰北耦二曰南阳之数也阳极生热热生火东阳中也阳散而生风风生木隂正以收而生燥燥生金金中央也隂阳之所变者也隂阳交而生湿湿生土所以行成变化而行神皆不出乎此夫体立而后成性以至稼穑皆五行之性也性定而后辨味皆五行之味也水物至隂其性流湿故淮江于山不若海之下故惟润下所以指名之也五行声色味而此独举味者人之所待以生养者特味为急故也　元符元年春二年夏三年秋游中天竺访堂头禅师绍圣四年同佛印访禅师师已垂年苦留心于易芾遂赠其易义并大书读易堂三字并遗之米元章书
　　予观米襄阳为天竺大士书易义数语深得乾造坤化之奥世每以能书称襄阳而其学识乃如此岂知米公者哉苏君昌龄请篆读易堂三字以补其阙用镇山门遂书于左方鄱阳周伯温识后二百六十一年当大元至正十五年三月朔旦也　眉顔【朱文】　野斋居士【白文】
　　米南宫于书无所不读生承平时以絶伦之资日接贤士大夫绪言余论故共造诣益深使其仅能字学则当时诸贤岂肯前席耶世言王右军能书而已殊不知其卓识伟见贻书殷深源劝其交驩桓温使深源从其言则温不至于跋扈而晋室尚可扶持襄阳豪乃肯与佛印同访中天竺至为之书读易堂岂以少林指心单传固与羲皇周孔元无间耶襄阳论易以及于洪范五行五位五性五味然所谓五行具五味人皆可知独金曰从革从革作辛辛为辛辣使以金银铜铁百计鬻之不能辛也此虽细事然子朱子门人固尝以为问终不能折其为何如今已矣恨不能起襄阳于九原而质之吴人李君士明寄游老子法中而嗜古好学出此卷以求题故粗书襄阳之为人而非敢及于读易也洪恕记
　　檇李项氏所藏米元章真迹惟山水歌与此卷耳余于五十年前借观俯仰之间恍如隔世其昌
　　米南宫大行楷书天马赋【遗集多讹脱】
　　髙君素收唐画御马感今无此马故赋　方唐牧之至盛有天骨之超俊勒四十万之数而随方以分色焉此马居其中以为镇目星角而电发蹄椀踣以风迅鬐龙颙以孤起耳凤耸而双峻翠华建而出步阊阖下而轩喷低羣驽而不嘶横秋风以独韵若夫跃溪舒急冒絮征叛直突则建徳项絷横驰则世充领断皆絶材以比德敢伺蹶以致吝岂肯浪逐苜蓿之堆盖当下视八方之骏髙标雄跨而狮子让狞逸气下衰而照夜矜穏于是风格靡頽色妙才骀入伏不动终日如坏乃得玉为衔饰绣作鞍儓枣秣粟豢肉胀筋埋若夫其报徳也盖不如偷卢噬盗防蹇胜柴铸黄蜗而吐水画白泽以除灾但觉驼垂就节防伏防猜妬心虽厉驯号斯谐誓俛首以毕世未伏以兴怀嗟乎所谓英风顿尽冗仗髙排若不市骏骨致龙媒如此马者一旦天子巡朔方升乔岳扫四夷之尘较岐阳之猎则飞黄騕防蹑云追电何所从而遽来何所从而遽来　平海大师后园水丘公慧悟师看书襄阳米芾
　　海岳能书又能诗书品超迈入神诗称意格髙逺杰然自成一家尝冩诗投许冲元自言不袭古人生平未尝录一篇投豪贵遇知已则不辞元丰中至金陵识王介甫过黄州识苏子曕皆不执弟子礼其髙行如此时论章伯益书如宫女揷花嫔嫱对镜自有一般态度能继者惟海岳耳或云海岳学罗让书盖其少时非得法于让也此帖词翰兼美诚佳品也防澄宜保藏之　永乐甲辰秋前五日后义张肯识【继孟】淮南老守米南宫笔法今评妙品中翰苑寥寥千古后不知谁复可相同　天全有贞题
　　米海岳小楷七帖
　　大行皇太后挽辞　余庆元真相求贤佐裕陵知几卷箔早戡变叱龙升静徳羣邪震清心后世矜大恩知欲报圣孝已逾曾温厚同光献刚廉法寳慈拥扶乐推圣照彻托公欺南纪归忠魄东朝足素规仁明存旧幄常似补天时　奉议郎充江淮荆浙等路制置发运司管勾文字武骑尉赐绯鱼袋臣米芾上进
　　芾皇恐顿首再拜上覆芾阘茸无能猥继清献之绪为贫所迫冒昧宦游试吏于江陵司讦之官甫幸善罢到侍郎选拟防稽征防迟次罹罚继而间闗淮壖窃仪真鹾庾之禄几年又以内艰而去流离困踬无所告语静思庸戆乃分之宜自此絶意荣望敢意字民复在畿邑家无县谱斐然学制宁逃伤锦之讥旷败必矣此芾之所甚惧也不图寅縁幸防获庇所天尚頼余光下照匿瑕之仁庶免于戾此心口切私意自幸　芾皇恐顿首再拜上覆
　　芾昨准省劄为昌邑昌化实属治圻兹者时甫及当代卞从政近得书报以二月二十二日满罢促芾如期芾旦夕躬诣台墀少伸参谒之恭祗受约束重惟唐山蕞尔之地属京师号为难治顾芾昏防无似岂应在抚字之选惟是仰依盛徳宏量无所不容少寛　此札前后稍缺
　　芾皇恐顿首再拜上覆芾一介晩出获齿士大夫之后隆名硕徳窃服旧矣名卑官下无从躐附宾舄瞻拜光仪今幸祗役部封当备使旋之末平时慕仰愿见而不可得者浸浸获伸矣引颈崇墉不胜欣跃归诚之至芾皇恐顿首再拜上覆【名上用米芾之印】
　　芾咨目皇恐顿首再拜上覆府判中丈台座即日孟春之月青炜向灿恭惟赞贰王畿神明拱相台候动止万福芾谨薰沐染翰控问兴居伏惟台察不宣芾咨目皇恐顿首再拜上覆【名上用米芾之印】
　　芾皇恐顿首再拜上覆芾疎逖下僚不敢进城申问台阃仰惟中外泰定福禄滋至芾退惟僭易不任兢灼之情　芾皇恐顿首再拜上覆
　　芾皇恐顿首再拜上覆芾申调司籖肃严右记迩辰不审台履何似仰惟贰车之贤宻佐守尹正直是与何福不除更祈恵令上体眷隆节宣自厚导迎【此叚有缺】芾皇恐顿首再拜上覆
　　米元章小楷世不多见此七帖为项子长先生家藏前为大行皇太后挽辞是挽裕陵向后后崩于建中靖国元年后六帖是出宰时与朝贵扎挽辞笔法与褚河南哀册若出一手六扎行笔亦遒健但与前别或此老中年书也　卣齐居士曹函光
　　米南宫草书九帖【帖语己刻不录】
　　右草书九帖先臣芾真迹臣友仁鉴定恭跋
　　洪武庚申中秋后六日鄱阳蒋惠敬观于寳古斋范至能説米书初自沈传师来后入大令之堂此九帖当时已入秘苑后有小米跋今在黄令君家前后完具尚昔之粘缀也其后一帖评唐人始言草法必应从晋此固通论殆亦其实录耶麝煤防尾熏染终嵗所成若此今之学者其亦知之乎　治癸亥吴郡祝允明跋
　　海岳翁此卷尝入绍兴秘府后有子元晖题识盖海岳平生得意书也其子有登海岱楼诗一首下小字注云三四次冩间有一两字好信书亦难事夫海岱书可谓入晋人之室而其自言乃尔后之作字者当何如耶甲戍九月廿三日观于崔静伯氏敬题虎丘山人都穆
　　此卷刻于文氏停云馆文太史鉴定所谓众尤之尤也昔从石本想见其迹今如叶公好龙真龙下室矣乙酉九月晦董其昌观于西湖舫斋　卷首有几
　　暇清赏印　绍兴印　内府书印　钤缝有琳印黄琳私印　向子固印　卷尾有绍兴府印　建炎浙东安抚使之印　建炎两浙东路都总管司之印建炎重钩越州管内观察使印
　　米元章行草四叚【前有修内司钤缝印】
　　余始与公故为僚友仆与叔晦为代雅以文艺同好甚相得于其别也故以秘玩赠之题以示两姓之子孙异日相值者襄阳米黻元章记楚国米芾【朱文印】　叔晦之子道奴徳奴庆奴仆之子鼇儿洞阳三雄
　　李太史收晋贤十四帖武帝王戎书若篆籀谢安格在子敬上真宜批帖尾也
　　余收张李明帖云秋深不审气力复何如也真行相间长史在世间第一帖也其次贺八帖余非合书
　　倒念掲谛呪　呵婆莎提菩谛掲僧罗般谛揭罗般谛揭谛揭　早起志心念数十遍
　　右米帖自都敬跋后为吾乡项少溪公所藏至崇祯己巳二月归于盛念修今年辛未季春复逸出因得录此四段馆刻中所不载也乐卿
　　又长者明公二帖
　　黻顿首再拜后进邂逅长者于此数厠坐末欵闻议论下情慰忭慰忭属以登舟即径出闗以避交游出饯遂莫皇祗造舟次甚为瞻慕曷胜下情谨附使奉啓不宣黻顿首再拜知府大人丈棨下
　　黻再拜明公懿徳茂履士所推慕武城未究逺业伫闻褒嘉共要别驰贺也子中书至面投黻再拜
　　右米南宫长者明公二帖刚健端庄之中而有婀娜流丽之态苏文忠公谓其超迈入神评语不虚后帖逺字宛然金错刀法但知府大人不知为谁府字阙疑有所为耳吴郡钱逵题
　　米南宫诗翰【李西涯篆于司首诗见苕溪诗话】
　　米黻文奉敕题
　　右呈诸友等诗先臣芾真迹臣米友仁鉴定恭跋右米元章诗翰有绍兴及睿思殿图印其子友仁题其后称先臣芾盖君前臣名之义也元章书极精妙而友仁亦有家法父子并美自羲献以后亦鲜闻之书法真赝每相混淆如米氏者江南伪本不知其几此卷妙处望而可知太宰水村陆先生检诸故箧重加装饰物之显晦故自有数哉先生方操黜陟之柄振幽起滞天下之士頼以不汩没于世者多矣识者幸毋以一事观之正徳丙子二月十二日长沙李东阳题
　　米襄阳行草集英诗迹【字大于掌】
　　集英春殿鸣梢歇神武天临光下彻鸿胪初唱第一声白面王郎年十八神武乐育天下造不使枰使传道衣锦东南第一州棘璧湖山两清照襄阳野老渔竿客不爱纷华爱泉石相逢不约约无逆手握古书同岸帻淫朋嬖党初相慕濯发洗心求易虑翩翩辽鹤云中侣土苴尫防那一顾迩来器业何深至湛湛具区无底止可怜一终不易枉驾殷勤寻漫仕漫仕平生四方走乐与英才并肩肘少有俳辞能骂老学防夷漫存口一官聊具三径资取舍殊涂莫回首　元祐戊申九月廿三日溪堂米芾
　　米元章为林子中书蜀素为生平合作藏余家偶临之　万厯丙午六月望董其昌【平阳氏藏】
　　董书绫数十幅余装屏张墨花阁廿余载而易去米南宫中岳诗卷
　　拜中岳命作　芾　云水心常结风尘事久虚重寻钓鼇客初入选仙图鼠雀真官耗龙蛇与众俱却怀闲禄厚不敢着潜夫常贫须漫仕闲禄是身荣不托先生第终成俗吏名重缄议法口静洗看山情夷恵中何有图书老此生
　　宋室名书輙称苏黄米蔡余无论焉然米南宫多为行草原其书皆从真楷来故落笔不苟而画所至深有意态非若今人不识欧虞径造颠素为无本之学也此卷真迹徐君臣寛当玩爱之徐有贞识右米南宫所书二诗遗于陈太修家輙为奴子窃出卖于王参军处事觉追取得之余最好米氏翰墨将古铜瓶易之舍所爱而遂所爱是放一拈一者也魏应龙书
　　米南宫湘西诗帖【中书舍人署题南宫遗翰】
　　湘西夜冷榻留云此夕还如入梦魂六月薜萝嗟我欲一生林壑与谁论吴王旧赏今何在惠可余光宛若存对榻东堂清话歇长风快雨洗松门
　　逸少尝自言表上晋穆帝専精任意帝索纸色类长短阔狭与王表相似令张翼冩效一毫不异乃题后答之逸少初不觉后更详视乃叹曰小人乱真耳宋米礼部作字有晋唐风流自言学书贵弄翰把笔轻自然手心虚振迅天真出于意外也其次要得笔意谓筋骨皮肉脂泽风神皆欲要全今观此帖使毫行墨浑然天成虽不元章吾知其元章矣叔成其寳之元统甲戍六月上瀚斤玉山人顾厚书
　　欧阳询初见索靖所书碑唾之复见悟其妙卧其下者十日阎立本尝至荆州视僧繇画忽之次见略许三见坐卧留宿其下者十日书画之妙以询立本之真识尚未能造次窥况下几等能辨之乎米礼部书法逺绍王右军擅名一代当时寸纸数字人争售之以为珍玩此帖宜寳也然举世岂乏欧阳率更莫我知也　元统二年六月望日庐陵李简士廉父书自天粟昼零之后洒染翰墨代不乏人必其不蹈故常始可以永其传襄阳米礼部生平无他嗜好独游神心画始学顔书已而厌其俗闻有李邕法又恶之遂学沈传师自后数改遂成名家麻纸十万散失多矣故知八法之妙者请于是观焉淳熙丙申暮冬申吕企中书
　　向晩得竒观案有翰墨陈展开即可辨骨格出风尘寻常势欹侧此幅殊不伦字止五十六端人似绅复如旗整整又若车辚辚书家有定论俗士长相嗔不见苏子瞻超妙还入神公昔家京口海岳近为隣墨迹虽散落至寳终难湮如彼荆山玉旁逹见孚尹惊看忽入手幸合归乡人嵗久恐汚弊摹勒须坚珉铭文配瘗鹤终古焦山垠充道得此见示为题此于后聊以代跋语耳吴寛
　　惆怅江东起暮云骚人疑有未招魂神从海岳真能降名与苏黄得并论千嵗鹤归林未冷百金马死骨犹存因君话取书家事始信钟王别有名　东阳雪里清光水里云分明诗笔旧精魂可应絶技能兼羙解使名家得擅论秦刻汉碑随世改马图龟画与天存不须更説钟王事此道谁参众妙门　台人谢铎次韵
　　南宫此帖端劲庄重逈异常书前跋已详自吴文定公三阁老诗辞严意宻三公同侍孝庙燮理之暇倡和优防为介轩靳阁老所题当时文物之盛猗欤休哉　元汴
　　米元章都梁十景诗迹【十景在泗州】
　　京洛风尘千里还船头出汴翠屏间莫论衡霍冲星斗自是东南第一山　第一山怀古
　　龟峯髙耸接云楼撞月钟声防鐡牛一百八声俱听彻夜行犹是不知休　龟山寺晩钟
　　塔边云影任髙低闲逐清风自在飞四海望遥人久渴不成霖雨又空归　五塔寺归云
　　西山月落楚天低不放红尘翠微鹤唳一声松露滴水晶寒湿道人衣　瑞岩庵清晓
　　铁笛谁吹一曲哀清风约我上层台悠扬正到堪听处怕惹闲愁却下来　清风山闻笛
　　山径重重鎻緑苔松花曾见几畨开羣仙费尽招呼力那得休官一个来　八仙台招隠
　　风轻云淡午天春花外游人载酒樽不是山屏遮隔断牧童错指是孤村　杏花园春昼
　　半山亭子老苔钱凿破玻瓈引碧泉一片玉蟾留不住夜深飞入镜中天　玻瓈泉浸月
　　自是韶光不耐秋水光山色一时休细将瓦砾分明看片片飞来落叶愁　防景亭陈迹
　　怪石累累玉作堆登临晩景更徘徊夕阳无限堪停好莫到竒山空自回　寳积山落照　襄阳米芾题并书
　　米漫仕苕溪诗卷【近刻入制林】
　　将之苕溪戏作呈诸友襄阳米漫仕黻　松竹留因夏溪山去为秋久白雪咏更度采菱讴缕玉鲈堆案团金菊满州水宫无限酒载与谢公游　半嵗依修竹三时看好花懒倾恵泉酒防尽壑源茶主席多同好羣峯伴不哗朝来还蠧简便起故巢嗟【余居半嵗诸公载酒不辍而余以每约置膳清话而已后借书刘李周三姓】　好懒难辞友知穷岂念通贫非理生拙病觉养心功小圃能留客青不厌鸿秋帆归贺老载酒过江东　仕倦成流落游频惯转蓬热来随意住凉至逐縁东人境亲疎集他乡彼此同暖衣兼饱食恒觉愧梁鸿　旅食縁交驻浮家为兴来句留荆水话襟向卞峯开入剡如寻戴游梁意赋枚渔歌堪话处幸有鲁公陪　宻友从春拆红微过夏荣团枝殊自得顾我若含情漫有兰随色宁无石对声却怜皎皎月依旧满船行　元祐戊辰八月八日作【后有米友仁鉴定真迹】
　　米襄阳诗卷
　　七年乌帽抗黄尘昼锦归来世又新若过武夷山下看人间不大敝精神　蝇头何慕久京华静洗黄尘眼界花万寳精神在风月好诗追取不须赊　数恶诗呈上陈建州觉民　陈诗首唱云汩汩尘埃阅嵗华青山相见认空花清淮风月元无价凭仗诗翁为我賖又一萹云长淮千古自流东六月城头日日风天际玉潢无出处夜山围在月明中絶唱也为之刻而不复和
　　米南宫草书画山水歌并絶句【真迹在楮上】
　　十日画一水五日画一石能事不受相促逼王宰始肯留真迹壮哉昆仑方壶图挂君髙堂之素壁巴陵洞庭日本东赤岸水与银河通中有云气随飞龙舟人渔子入浦溆山木尽亚洪涛风尤工逺势古莫比咫尺应须论万里焉得并州快剪刀剪取吴淞半江水
　　谢安舟楫风还起梁苑池台雪欲飞杳杳东山携汉妓泠泠修竹待王归　前有金章宗秘府瓢印　御府寳绘朱文印　御书之寳朱文方印　钤缝有御府瓢印人合同朱文小长印　后有御书瓢印　御府之印朱文方印　羣玉中秘朱文钟鼎篆方印　南昌袁氏家藏珍玩子孙永保朱文方印　赵氏子昂朱文　太子少师姚广孝图书朱文方印
　　米海岳风度髙朗神情舒畅故下笔便与人不同或言其书自沈传师来晩学李北海尝观名言书史则其于古人书未尝不学然每以不及古人为言或曰真者在前气焰烁人或曰若见真迹惭惶杀人惟其不自满假所以书入能品今观此卷出入顔平原无一笔北海则此老胸中磈磊未易窥测也卷中书画山水歌后絶句一首寄汉中王皆子美诗想随所记忆而书者内有御府瓢印及羣玉中秘等印曾入金章宗赏鉴后有赵魏公印曾入松雪斋在本朝则袁忠彻家物也今归谿阳史君史君好古博雅诚得所矣其永寳之　嘉靖甲午十月十日长洲文彭敬跋米元章岘山诗迹
　　皎皎中天月团团径千里震泽乃一水所占已过二娑罗即岘山谬云形大地地惟东吴偏山水古佳丽中有皎皎人琼衣玉为饵位维列仙长学与千年对幽操久独处迢迢愿招类金带秋威歘逐云樯至朝隮舆驭颷暮返光浮袂云盲有风驱蟾餮有刀利亭亭太隂宫无乃瞻星气兴深夷险一理洞轩裳伪纷纷夸俗劳坦坦忘懐易浩浩将我行蠢蠢须公起【缺文】　右和林公岘山之作　鹿门居士米芾
　　后有文夀承跋与前题山水歌等语同故去之老米小词真迹
　　风炉煮茶霜刀剖暗香透窻纱是池中藕花髙梳髻鸦浓妆脸霞玉尖弹动瑟琶问香醪饮麽　米黻南宫自谓其书为刷书当自言其运笔之迅劲耳而人多以偏欹槎牙间求之如垩帚之扫壁老颠有知宁无抚几絶叫耶此幅研笔如铁而秀媚之气奕奕行间风华类得大令之神是南宫得意时笔也公诗有云棐几延毛子明牕管墨卿功名皆一戏未觉负生平观此书如亲见其寂寥所慕矣　寳林顾起元薛道祖云顶山诗真迹
　　山压众峯首寺占紫云顶西游金泉来登山缓归轸昨暮下三学出谷已延颈山右髙剑外回首陋前岭跻攀困难到頼此昼亦永巍巍石城出步步向松径青霄屋万檀下俯二川境玉垒连金雁西轩列阡畛青城与岷峨天际暮云隠少城白烟里水墨澹微影江流一练带不复辩渔艇东惭梓泽隘右喜锦川逈磐陀石不转枯枿弄芒颖四更月未出蕙帐天风客行弊帑垢到此凡虑屏暂时方外游聊惬素心静明朝武江路拘窘逐炎景　建中靖国元年七月廿四日翠微居士题上清连年寳享清适絶尘物外皆自制亭名也录示诗句未见佳处想难逃老鉴也旧藁不存尚可记忆　雨不湿行径云犹依故山看云醒醉眼乗月棹回澜水上三更月烟中一叶舟寒临重阁影带乱山流暮烟春树暗落日渭川明平林暗日疎野草经寒短霜干叶飘零日出水清浅官冷系怀非吏事地偏相访定闲人一马春风过微雨竹间归路净无尘鸥鹭惊飞起秋风菱荇花一径入中渚坐来惟鸟啼水云生四面常恐世人迷緑迳无行路苍苔露未晞曾梦春塘题碧草偶来露夕看红蕖无人云闭户深夜月为灯晓露凝荒径斜阳满画桥不眠听竹雨髙卧枕风湍桥横云壑连朝渡雨暗镫窗半夜棋微波拂凉吹澹烟生逺树天寒湘水秋雨暗苍梧暮乗月多忘归往返带霜露自然鸥鸟亲日与渔樵遇去意已轻千里陌深杯难醉九回肠防陵叶落秋风里忍对霜天数鴈行　已上虽记然全章皆忘之矣语固未佳要之恐平生经心一事老友必怜其散落便风早以为寄也　绍彭再拜　更有第三篇亦不见来信不言及必不在彼不知失去何处如何如何左绵山中多青松风俗贱之止供樵防之用郡斋刹不见一本余过而太息輙讽通守晋伯移植佳处使人知为可贵东川距绵百里余入境遂不复有晋伯因以为惠沿流而来至此皆活作诗述谢并代简师道史君绍彭上　越王楼下种成行濯濯分来一苇杭偃盖可须千载榦封条已傲九秋霜含风便有笙竽韵雨偏垂玉露光免作防烟茅屋底华轩自在拂云长
　　通泉字法出官奴日日临池恨不如双鲤可无轻素练数行惟作硬黄书乡闗何处三秦路马足经年万里余多谢玉华宫畔客新诗未觉故情疎　和巨济韵　临池通泉为如字韵牵作实事也不笑不笑
　　右宋薛绍彭书五纸薛氏三凤名河东绍彭其后人也字道祖号翠微居士居长安符祐间以书名并米芾今书史防要所载是也水村陆公得此卷时爱重间出示余为识数语于后　长沙李东阳
　　薛尚功钟鼎欵识册
　　嘉熙三年冬十有一月望后十一日外孙朝请郎知临江军事杨伯萼拜观于卄四叔外翁书室
　　后二十年弁阳周密得之外舅泳斋书房
　　集金石录者多矣尚功所编尤为精诣况其墨迹乎予旧于山隂钱徳平家屡阅之诚竒书也　至正元年十二月甲子鉴书博士柯九思书于吴氏逊学薛绍彭临兰亭叙
　　右薛绍彭临兰亭叙一卷按兰亭叙石本佳者已难得临本尤难得苏易简所藏临本有三题曰有若象夫子尚兴阙里门虎贲类蔡邕犹旁文举尊昭陵自一闭真迹不复存余今获此本亦可比璵璠其一本有王尧臣跋易简子耆与米南宫友善元章以王维雪景画六幅李主翎毛一幅徐熙棃花大折枝易得之元章赞曰熠熠客星岂晋所得养气泉石留腴翰墨戏着僊谈书存焉式郁郁昭陵玉盌已出戎温己无谁宝真物水月非虚移模夺质银鏁金鐍璚机锦綍猗欤元章守之勿失其二舜钦云昔之善临兰亭者有冯承素汤普彻韩道政赵模诸葛正世罕得见故此三本亦皆莫详何人所临也至元二年嵗在丙子予至都城与友人丰城揭君子舟寓舍同巷得见其所藏绍彭临本上有文之印又有古杭朱巽印月船小印若宋末在钱塘惟巽与贾似道家所蓄古书画甚富且精好绍彭父尝窃易取定本兰亭石宣和间朝廷遣使索之绍彭乃并日夜模搨每搨叠三枚纸重搨之民间所贵惟此而已后此石龛寘睿思殿东壁建炎初宗泽遣人防送至维金人下维裹以去金主怒弃之江中近世吴君璋副枢家及龙兴民家所得石号为佳者然视定武本逺矣则后之学书者欲见右军笔意不其难哉此山谷先生所以有欲换凡骨无金丹之叹也呜呼绍彭所搨本今亦无之况其所临乎宋之名书者有蔡君谟米南宫苏长公黄太史吴练塘最着然超越唐人独得二王笔意者莫绍彭若也今绍彭书亦絶少则见其所临尤盆盎之垒池也赵承防尝曰时流易趋古意难复揭君之爱重此帖也宜也绍彭字道祖近见其晩憩监听所赋诗清丽沈着有魏晋人风所居有清閟阁详着楼氏攻媿集云九月甲子在兴鲁坊聋子巷冩　临川危素记
　　唐人模搨钩临最精今晋帖存者多唐本也宋人遽不能精相去逺甚惟薛米两家独擅其能宋南渡后言墨帖多米氏手笔而薛书尤雅正禊序帖临搨最多出其手必佳物然世亦鲜也　雍虞集伯生书
　　赵子固题照禅师道塲诗【行书墨迹】
　　重到招提十七年吟题墨色又成嫣蟠虬老桂枝垂舞像刻前碑石载镌留赋纵然常满壁机竟莫悟枯禅道塲法子藂居盛奚复芦花施钓船　子固戊申载题道塲已题壁素更留照师以传永逺
　　秋泊禅扉夜清吟入兴频风生水鳞甲云放月精神禅有机禅秘诗无句法新旧题寻不见吹遍壁间尘　此系壬辰嵗子固漫题也照师不以为谬戊申重来请书与重题共存每不自知丑耳　孟坚再拜
　　宋贤劄子十七帖
　　绶顿首度支学士近奉宴言深慰劳吝忽承手札曲示勤私贶及吴中碑本及藤帽茶一奁伤复颇多不敢辞拒但増腼视之至谨因来介輙奉片幅为谢绶顿首四日名上【冇宋绶公垂朱文卬】
　　清臣啓近遣一干随府伉持书并录览二书同诣铃下计已呈露数日前追胥自彼还辱手教嵗不我与忽焉隆夏言念出处光景载环夷险均之政如宿昔天休踏道深笃报上忠纯乐职裕人无有内外顾为简书所防不得车骑相过此可恨耳生拙守退伏盍族尸飡闲斋昼眠后池晩饮惟性所适颇无羁牵长杜栎之扶疎同海鸥之放逸故人不为念也　清臣顿首五月十八日承示谕张恢者向以明公昆玉世契之厚待之以礼不谓全不循理切恐仰玷盛徳然亦欲小警大戒可以完其出处谅惟深密公文如命颁下县镇矣　衡竦息希啓前日辱屈临感刻感刻归圣兄弟并入开寳睿遂当独牒奈何天清一室速治之开寳舍亦望令人谕主僧且那与小子书并一二亲情同处也恐见令侄般出便据之也兼举子纷然不可不先虑之也阻于面奉先此布一二希顿首完夫府判朝奉学士兄　十四日之竒啓知遂往法济不胜依依长安酥二个葱雀鲊二罐水棃凤栖棃各十枚小乐少许聊荐宾盘幸冀容纳以鞫大狱不果拜违怆怆之懐不能胜述乍逺乞保重不备弟之竒再拜九兄知府郎中
　　逵启辱七月五日赐教承已西上今想对还当有休嘉也秋暑未熄伏惟动止佳福逵山间粗如儿女来归已余月老来如梦寐间尔未縁欵晤千万为国加爱为国加爱不宣逵上颍叔知置大夫阁下　八月六日焘再拜昨夕幸得侍坐早来廷中瞻望顔色不欵奉告伏审晩刻尊候万裕改月自当至左右适自玉局审家亲宾纷然逮今永定旦夕専得面拜使还不备焘再拜五伯父大人伯母县君座前
　　煜啓久疎修问秀州道中贤子见过传雅诲极荷意爱之厚且承燕间多适气宇泰然至慰至慰此欲诣邑图一笑之乐属至行迫窘悰頼不释不克如愿但向风怏怏无已剧寒惟以时自全保固寿福瞻祷瞻祷煜再拜致政太保太初兄执侍　二日
　　梦得叩头人至辱教示审闻顿暄动止安健良深慰荷冗干极荷留念悚悚不知几时定可还日迟面欵入此月来泪眦顿昏痛作字艰强勉附报草草余惟珍爱不次梦得叩头季贡贡元亲契
　　商英皇恐女夫王伪之防收录八月七日已觧商水任荐极余溢遂可改京商英爱受赐与王氏均等防第二女夫杨开还蜀輙令请见恐或下问河东此间事盖杨生从商英者二年矣伏恐上知商英皇恐再拜
　　邦彦顿首启前日特辱降顾间冷之中倍増感负疴屏迹造谒不逮第深悚惕邦彦顿首启青谷德正夷涂勿抛控抛控马多失挹水勿极量极量器多溢安史起天寳转战竟奔北辞臣献颂诗要垂万世则一字堪白首大书仍深刻谁作语溪图十日在咫尺飞湍如有声旁滙浸层碧巉絶半岩间髣髴见马迹不觉手加磨真恐苔藓没国姓前后异天运古今一向来文武才坐筹或操笔种种皆可称俯仰重叹息愿君寳此图置之丹粉壁昔人如可作想像壮胷臆　【末缺以文推之当是臆字】摅顿首啓比不承诲下情渴仰知数辱顾访皆失迎对但深愧感防教伏审晚来尊候万福岘刻已领蚤暮当卜祗诣遽中驰此拜覆不宣摅再拜右司彦和尊兄座前
　　世忠咨目顿首啓运史直阁侍史近间言良勤怀向北辰春雨伏惟漕挽余闲台候曼福少恳近得防以本司官兵二月下旬以后劵食钱米有准拟权于贵司兊拨应副已有公文奉闻今去支期不逺敢烦顺防速为兊拨钱三十万贯告为严戒所属星夜起得二月中旬到军前以济急俟朝廷降到钱即便还也千万干凂悚仄未闲自爱不宣世忠咨目顿首啓运使直阁侍史
　　説拜问门内眷聚伏想长少均协多庆贤壻以未接识不及别状孥累辈乗二巨舰转江入淮甸颇迟迟今犹未至次第经由髙沙儿軰若知良臣在彼必往请见大儿子近堂差泰州如臯监盐偶得见阙便来赴官朝夕先过此相聚数日而后之任仲子调真州挺官尚有一年阙叔子岳祠满已一年半未得赴部同二季随骨肉俱来贤嗣昆仲一一均福説再拜
　　琚伏自廿二日具禀报之后深虑指挥未到势不容留遂将牌印牒以次官权管姑作急难给假起方登舟间忽领珍染宠示省劄如觧倒悬感佩特逹之意无以云喻即星夜前迈矣瞻望钧光在迩兹得以略切自炳照琚皇恐拜覆观使开府相公尊兄钧座
　　前日入寺观牡丹不觉已谢惜其秾艳故以诗悼之敢冀见和适上　牡丹乗春芳风雨苦相妬朝来小庭中零落己无数魂销梓泽国肠断马嵬路尽日向栏干踟蹰不能去
　　右宋贤劄子十七帖皆一代名流鸿望魁垒英臣之笔往嵗客燕山尝从朱禧公緑防亭中阅此朱公好古家藏名迹甚富每爱惜此册以为刘公一札可当十部从事诸贤濯濯单言片翰并有风致非近世雕虫之士所能比肩忠禧化去未久图书散落此册为粥画人持至江南思重参军见之凄惋遂出重资购之命余题册尾余与思重皆忠禧文酒之客覩此不胜人琴之感非徒以诸公手泽之故耳　王穉登书右宋贤十七札首名绶者宋宣猷公也名上有朱文印曰宋绶公垂公以楷名于宋今楷亦是正书遒劲有法清臣者叶学士道卿也苏之长洲人衡者章侍制子也浦城人二公天圣嘉祐时人希者林子中也闽之竒者蒋颍叔也草法老劲似王荆公逵者不知何人其札乃与颍叔者故次于此焘者刘无言也行草出入苏黄而风趣盎溢山谷云令天假以年江左又出一薄绍之矣殆非虚言梦得者叶石林也书法与停云所刻正同商英者张天觉也书与语皆不免俗透末后句者固如是邦彦者周美成也摅者林彦振也二公书俱类蔡元长岂气类相似耶世忠者韩蕲王良臣也史称目不知书晩忽有悟能作字工小词此札与运使借钱者时尚在军中或出佐史手正书有苏长公风致説者吴传朋也李清照金石录后序云尚余五七簏盗穴壁取去为呉説运使钱价得之即此也琚者呉居父也行草逼肖米元章若不视其欵未有不以为元章者适者水心居士叶正则也嘉王之立实于公以与赵丞相议不合即拂衣归水心诗早已精严晩尤髙古今诗亦淡宕可喜书法蔡君谟而自具风骨中间名煜者为青谷徳止者皆不知何人书亦可观此册旧为朱忠禧物后为谈岳山参军名志伊字思量者得之后又转入汪景辰家今年秋王越石舫中见之余极爱刘无居吴居父叶水心三札遂易得之略疏其人于后愧悚未能徧考以俟世之博雅者　崇祯甲戍年秋九月闲止居士曹函光书
　　宋名公翰墨
　　风光为花好奕奕弄清温撩理莺情趣留连蝶梦魂饮酣浮倒晕舞倦怯新翻水竹傍适意明红似故园　牡丹五言和人韵　轼
　　轼此间官属中有防九思诚之自长沙之摄经幕其人有志趣晓民事亦尝从元晦游又有严昌裔庆曾永州人轼旧与之欵慤实可委信又有李悰静翁见为经属虽才短颇气直肯言此外又有两三一人颇习吏事自楚来【旁一行云武行中勇者极难收拾得数辈】其余亦颇似肯向前亦有显过者凡百姓教诏之甚而不悛然后不免治之耳诸郡守得人者寡例多苟且其间亦多阙向来三司共作一味是人情今与两台约请公是选不可一毫欺朝廷但却似月前难得人到任后今已辟两处诣颇以为然也吴伻到遵州后彼中事殊学血脉通贯见已摄守极通晓也李享规模只是理防兵财两事甚有条绪至今传道之林君本政书虽未尽要是根本之论得其家更有数书已往录矣广州农事近尤灭裂若今冬尚备数于此亦当考究料理也此间人事闻见极陋然资质宁无佳者轼再过学中与之论讲经史学宫甚已修治增广讲堂之旁别前政生祠不免徙置佛寺用其处新濓溪二程先生祠庶来者知方向耳轼比领御笔理防买马事既轼奏闻又御笔批下依奏依奏往返自庚逓共不廿日荷上不弃外应之如响凡有所见其敢不自竭况敢自有疎外耶其他可教者一二示免之轼再拜　偶有时子纳二十枚并州墨两笏同寄轼又拜在兖海与青社宻迩尝得希文侍郎音问忽尝诇阁下昆季动静深在念也朝城三叔中舍尝得书尺三叔母去年十二月倾逝在逺官极孤寂也雄州四叔推官在官下无恙　轼再拜
　　矫矫公孙才不羣白驹冲雪又新春忽过银阙迷归路误认瑶台寻故人访我不嫌泥正滑留君深愧酒非醇归时九陌铺寒月清絶空教仆御嗔　和子瞻兄招子髙晩饮　辙
　　昨日得米老书云欲来奉吾人过天宁素饭饭已阅真书然后同访彦明想亦尝闻左右也侵晨求见庶可偕行幸照察　绍彭再拜
　　鸡黍招要意已真后堂许到转相亲巧栽花竹岂多地净扫轩窻无一尘倾倒不知情话宻衰隤深畏酒行频落花一夜成疎迹风雨还增客恨新　米黻
　　山头崒嵂侵霄汉片幅之间据其半河水盘旋寒玉贯云气蒙蒙中截断峯峦回合平若接山城嵯峨耸楼观下有森森林木灌隠约浮空露纎巘沙平野旷征途逺行人凌兢马欲汗天机满前呈烂漫浓墨如新色凌乱浑沌凿破太极判元气淋漓风雨散若非定以范寛断谁能展此竒手叚玉堂老仙重称赏絶笔当为古之冠牙籖玉轴冝倒看纵得千金慎勿换老眼摩娑获珍玩不敢留题只惊叹　吴郡郭麟孙
　　端正纎柔如玉削窄韈宫鞵防衬吴绫薄堂上细看才半搦巧偷强夺尝春酌　穏称身材轻绰约微步盈盈未怕香尘觉试问更谁如様脚除非借与嫦娥着　右咏鞵调蝶恋花逃禅老人杨无咎
　　行艺当年帝所闻声名久矣动簮绅文塲秉笔渊源厚诗席谈经业履醇白发忽惊蒿里暮青衫难问箬溪春两京模范垂芳逺多少生徒泪满巾　太常少卿陈旸国歩阽危古所希旷无节仗不胜讥得夫人軰戡多难拨乱兴衰亦庶几　丈夫効死以成仁何事临危反爱身有腼闺门全节义伤今思古泪霑巾　右二诗题节义荣夫人传　绍兴十一年嵗在辛酉正月十一日钱唐吴説
　　余家向藏宋人墨迹共四十则仅录前九幅其余如王晋卿覆子中内翰送茶器珍核祖建为七姐禀丈母要糟藏翁孙姐姐书覆四哥宣赞姻事及范资政张孝祥吴传朋诸劄未及录也又有宋人翰墨一卷后题先起居赠开府仪同三司司空一帖先叔父修懿尚书仪同十八帖已上元祐唐午十二月知军州事因移髙阳安抚使辞坟遂命褫装付沈氏以防遗坠云亦迸逸录为念耳　夗水菰芦中人识于自韵斋宋人手简二通
　　逵啓近已奉状计彻左右秋杪气劲伏惟体候清胜逵于此粗如前乃敢仰承大斾薄海陵而还今宜已安治府东南大计一出指麾使权益重不次之宠未可量也向寒惟希保重以慰卷卷不宣逵上颍叔制置大夫阁下九月廿五日
　　端友皇恐再拜啓顷幸使斾久寓辇下可以朝夕承教而文禁拘牵不遂所欲迨今歉然方图叙列区区先捧诲示重复尤增感悚宏才伟徳久处闲旷岂其所宜尚冀以道顺适重加葆辅前即龙光无任瞻祝　端友皇恐再拜







　　珊瑚网卷六
　　钦定四库全书
　　珊瑚网卷七
　　明　汪砢玉　撰
　　法书题跋
　　宋髙宗宸翰【行书诗四首在白宋纸上后述通鉴数则不录】
　　入门无平田石路穿细岭隂风生涧壑古木翳浑井湛卢谁复见秋水光耿耿铁花秀巗壁杀气禁蛙黾幽幽生公堂左右立顽矿当年或未信异类服精猛胡为百嵗后仙互驰骋窈然留清诗读者为悲哽东轩有佳致云水丽千顷熙熙览生物春意颇凄冷我来属无事暖日相与永喜翻初旦愁鸢蹲落景坐见渔樵还新月溪上影悟彼良自咍归田行可请
　　髙居大士是龙象草堂大人非熊罴不逢坏衲乞香饭唯见白头垂钓丝鸳鸯终日爱水镜菡萏晩风凋舞衣开径老禅来煮茗还寻宻竹迳中归
　　陈留春色掩思诗一日搜肠一百回燕子初归风不定桃花欲动雨频来人间多待须微禄梦里相逢记此杯白竹扇前客醉舞烟村渺渺欠髙台
　　种竹不必髙摇緑当我楹向来三家墅无此笙箫声皇天有老眼为閟十月晴防我萧萧碧伟事邻翁惊同林偶落此相向意甚平何须俟迷日可笑世俗情明年万夭矫穿地听雷鸣但恨种竹人南山合归耕他时梦中路留眼记所更苍云屯十里不见陈留城
　　思陵楷书付岳武穆手勅真迹【在帋上】
　　得卿九日奏已择定十一日起发往黄舒州界闻卿见苦寒乃能勉为朕行国尔忘身谁如卿者览卿奏再三嘉叹无斁以卿素志荡冦常苦诸军难合今兀术与诸头领尽在庐州接连南侵张俊杨沂中刘锜等共力攻破其营退却百歩之外韩世忠已至濠上出鋭师要其归路刘光世悉其兵力委李显忠呉张琦等夺回老小孳蓄若得卿出自舒州与韩世忠张浚等相应可望如卿素志惟贵神速恐彼已为遁计一失机防徒有后时之悔江西漕臣至江州与王良存应付钱粮已如所请委赵伯牛以牛旧尝守官湖外与一军相谙委也春深寒暄不常卿宜慎疾以济国事付此亲札卿须体悉十九日二更　付岳飞【上用御书之寳大方印任押】
　　髙宗行草洛神赋【书绢上后欵云徳夀殿印】
　　花石纲间四海分西湖日日雨芳春孔明二表无人读徳夀宫中冩洛神　赵巗
　　胡邦衡劄子
　　铨伏防台慈颁赐细肋上樽敢不跪受然顔有腼矣朝夕奉诣砚庐以谢伏幸台照　右谨具呈宫使中书舍人台座正月日左奉议郎赐紫鱼袋胡铨劄子
　　卢陵萧楚子荆建炎中自号三顾隠客胡铨邦衡师事之以春秋登甲科归拜牀下告之曰学者非但拾一第身可杀不可辱勿祸吾春秋乃佳既卒铨志其墓门人諡曰清节先生所着有春秋辨子荆不甚着故记于胡公札后崇祯元年立冬日　陈继儒记忠简公翰墨甚佳阜陵常问公曰卿冩字宛如卿为人公答曰臣防习顔真卿字今自成一家又曰朕前日侍太上于徳夀宫阁上治叠书画因得卿绍兴戊午所上封书真本太上与朕玩味久之喜卿辞意精切笔法老成英风义气凛然飞动太上自藏之曰可为后代式但其后为秦桧之所批抹污者朕啓太上令工遂行裁去装揩公封事藁有周益公杨诚斋二公题跋在后公孙搢广西佥宪刻于融州真仙巗此一段佳话补眉公未尽云　委宛洞天有芒氏名玉者识于碧月珪几
　　韩忠武王二词遗迹
　　冬日青山潇洒静春来山暖花浓少年衰老与花同世间名利客富贵与贫穷　荣华不是长生药清闲不是死门风劝君识取主人公丹方只一味尽在不言中右调临江仙
　　人有几何般富贵荣华总是闲自古英雄都是梦为官寳玉妻孥宿业纒　年事已衰残鬓发苍苍骨髓干不道山林多好处只恐痴迷不了然　右南乡子　世忠
　　张枢相方少翁词翰
　　无利无名无荣无辱无烦无恼夜灯前独歌独酌独吟独笑况值羣山初雪满又明月交光好假便饶百嵗拟如何从他老　知富贵谁能保知功业何时了算箪瓢金玉所争多少一瞬光隂何足道但思行乐常不早待春来防酒殢东风眠芳草　右满江红　果卿张升生逢垂拱不识干戈免田陇士林书圃终年庸非天宠才初阘茸老去支离何用浩然归美似黄寉秋风相送尘事塞翁心浮世庄生梦漾舟遥指烟波羣山森动
　　神闲意耸回首利鞿名鞚此情谁共问几许淋浪春瓮右黄鹤引　方勺勺着泊宅编者
　　汪龙溪手札
　　去年得血疾半年有余今春误食胡桃能下血则知胡桃当忌也　汪藻彦章　顺理行将去随天分付来【又书】
　　陈简斋诗迹
　　耿耿虚堂一榻秋人间髙枕几王侯乱云未放晓山出片月不随寒水流检校一身浑是嬾平章千古得无愁湘波见説清人骨恨不移家阿那州　山居
　　水堂长日静鸥沙便觉京尘隔鬓华梦里不知凉是雨帘微湿在荷花　雨过
　　妾家长千里春慵晏未起花香袭梦回略略事梳洗妆台罢闚镜盛色照江水郎帆十幅轻浑不闻橹声曲岸转掀篷一见兮目成羞闻媒致辞心许郎深情一牀两年少相看悔不早酒欢娯藏园嬉索鬭草含笑盟春风同心以偕老郎行有程期郎知妾未知鹢首生羽翼蛾眉无光辉寄来纸上字不尽心中事问遍相逢人不如自见真心苦泪更苦滴烂闺中土寄语里中儿莫作商人妇　长千行
　　风雨吴江冷云天故国赊扶头呼白酒揩眼认黄花客梦蛩声歇边心雁字斜明年又何处髙树莫啼鸦　九日家中　去非
　　史称简斋河目海口大耳耸峙其出处气节翰墨文章为中兴大臣之冠盖匪直诗名出后山之右已耳雨舟寳岘楼蓄名贤遗墨甚富此固其甲乙品云元嗣汉龄其永寳之　嘉靖二十七年中秋日石川张寰偕岳子漳余鉴赏于横山堂距两舟仙逝忽九易春秋矣抚卷怅然者久之　石川
　　陆放翁草书大圣乐词
　　电转雷惊自叹浮生四十二年试思量往事虚无似梦悲欢万状合散如烟苦海无边爱河无底流浪看成百漏舷何人解问无常火里铁打身坚　须防便是华颠好收拾形骸归自然乂何须着意求田问舍生须宦达死要名传夀夭穷通是非荣辱此事由来都在天从今去任东西南北做个飞仙　防
　　陆务观书长相思词五首
　　云千重水千重身在千重云水中月明收钓筒　头未童耳未聋得酒犹能双脸红一尊谁与同
　　桥如虹水如空一叶飘然烟雨中天教称放翁　侧篷使江风蟹舍参差渔市东到时闻暮钟
　　悟浮生厌浮名回视千钟一发轻从今心太平　爱松声爱泉声冩向孤桐谁解听空江秋月明
　　面苍然鬓皤然满腹诗书不值钱官闲常昼眠　画凌烟上甘泉自古功名属少年知心惟杜鹃
　　暮山青暮霞明梦笔桥边艇子横苹风吹酒醒　看潮生看潮平小住西陵莫校程莼丝初可烹　淳祐戍申八月下浣笠泽陆防书
　　放翁手简二通真迹行草在楮上
　　游顿首拜仲信学士老友兄即日秋气寖清伏惟尊候神相万福儿子婚事甚荷留念初正以吾辈气类故敢有请已令媒氏具道其详尚何疑哉今又防垂诲已抵龟而决矣余令媒氏禀日自此遂忝葛何幸如之羸苶控叙草草不宣　防顿首拜仲信即省元学士友兄防顿首间濶顷叩甚至忽奉手帖欣重秋雨尊候轻安外禅师遗墨甚妙恨见之晚輙题数行不足称发飏之意皇恐得暇见过不宣防奉简明逺老友　文字共四轴又五册纳去五图四轴数日前已就付来人去矣防
　　放翁以诗名重天下受知周益公范文穆为中兴大家尝读其剑南集爱不忍去手思见其人而不可得今得观此二帖恍然如侍左右何其幸哉然放翁在当时不以书名而遒丽若此真所谓人品既髙下笔自然不同者也二帖一与仲信议婚一为明逺题卿禅师遗墨放翁到今不为久逺而此三人者皆不可知昔蔡明逺鄱阳一卒尔以鲁公之书而传仲信既与翁结婚而禅师遗墨有见晩之恨则二公要皆非寻常流辈人矣而余皆不知之鄙浅可笑此卷既归墨林墨林博雅好古而蓄书极富必能考以补余之不迨也　嘉靖戊午仲冬廿日后学彭谨题
　　徽国文公朱夫子手帖
　　熹顿首拜覆窃闻卜筑钟山以便亲养去嚣尘而就清旷使前日之所蹔防而寄赏者今遂得以为耳目朝夕之玩窃计雅怀亦非独为避衰计也甚善甚感所恨未获一登新堂少快心目耳防谕鄙文此深所不者但向来不度妄欲编辑一二文字至今未就见此整顿秋冬间恐可录净向后稍闲当得具藁求教也所编乃通鉴纲目十年前草创今夏再修义例方定详畧可观亦恨未得拜呈须异时携归请数日之间庶可就得失耳未由承晤伏纸驰情　熹顿首上覆
　　东三传以读春秋事犹可略也据纲目以考通鉴法不可不备也其始终条理之际而且下问如是极精微矣凡铭识率因其家子孙门人所述类多掩恶溢美之辞使富道徳而能文章者从而书之则必传信于永久以张忠献公之贤紫阳先生犹有悔况余人乎故虽契家不肯假借凛然春秋之意世盍所知惧哉　延祐改元诏取士一用朱氏学髙邮璛京口郭畀同观于虎林般若僧房时八月十有四日敬书正治元年嵗在辛酉十月十八日敬观于寓意斋桐山苏希则再拜谨志
　　右徽国文公考亭夫子手帖一以辞譔墓志一以致问起居而以编辑通鉴纲目义例得失取正于人皆不书官职名氏其诲已诲人之意蔼然见于言表至今二三百年后风范犹在目前先生文章事业昭在简册又岂后学窥其涯涘又奚待于称褒美防今京口何彦征得之于其外祖郭畀天锡彦征寳而藏之亦庶几知道者翰林学士士竒杨公复议其后均得拜观文公之手泽诵之三复起敬时　永乐庚子仲春清明后五日临川吴均端肃书
　　京口何彦徴氏所藏文公先生墨迹得观者以为至幸而题识之者互相发明殆无余蕴矣然通鉴一书上下数千百年则本春秋为万世公论而于契家事迹乃以性命之忧为説而辞之岂耳目所及不及简册欤抑彼此所施有不可同者欤大贤君子必有以处之此则学者所当讲求也诗曰鱼潜在渊或在于渚其斯之谓欤　宣徳三年嵗次戊申秋八月望日南郡杨溥识　济【白文】　澹庵【白文】
　　此卷手书凡三二书如前所云一书则折简道问安者京口何彦征寳藏之以示予于戏先生片纸只字流传于世不啻拱璧之难得况此晩年之笔其所言尤后学所当矜式者耶拜观之余谨识嵗月于后云宣徳四年嵗次己酉夏四月己夘临江后学金防
　　孜谨识
　　右宋朱夫子晦庵先生手书二通观其于撰述张魏公铭志与他书所载不同不免悔之至其所修通鉴纲目十年而后成然汲汲尚欲求正于人则知前贤于为文及著书二事其不敢忽如此后进之士率尔妄作者观于此可不少致其谨乎此卷今藏何彦征氏间以请予识把玩之余遂书此于末简以归之闗西后裔【白文】　杨氏勉仁【白文】　宣徳四年己酉秋七月庚午后学杨荣谨识
　　朱考亭昼寒书卷【卷首有昆山王纶理之篆书】
　　仙洲几千仭下有云一谷道人何年来借他结屋想应厌尘网寄此媚幽独架梁俯清湍开径玩飞瀑交防得名胜还往有篇牍杖或鼎来共此岩下宿夜灯照竒语晓防散逰目茗椀共甘寒兰臯荐清馥至今壁间字来者必三读再拜仰髙山怅然心神肃我生虽已后久此寄斋粥孤兴屡呻吟羣逰几追逐十年落尘土尚幸不逺复新凉有佳期几日戒征轴宵兴出门去急雨过原陆入谷尚轻埃解装上银烛虚空一曕望逺思翻慼恧袒跣亟跻扳冠巾如膏沐云泉增旧观怒响震寒木深寻得新赏一篑且再覆同来况才彦行酒屡更仆从容出妙句珠贝烂盈掬往生更亹亹后语非碌碌吾缨不复洗已失尘万斛所恨老无竒千毫真浪秃　右逰昼寒以茂林修竹清流湍分韵赋诗得竹字　乾道七年嵗次辛夘月朔后二日新安考亭朱熹书于昼寒方丈
　　成化丙午仲夏之望集惟谦年丈中积雨新霁出晦翁手墨见示展读之二十余韵亮节清词一洗尘俗而笔法尤遒劲端重目所罕覩所惜者其先有元人跋十八家惟谦尊人贞孝先生恶之悉为屏去犹存倪元镇一絶盖髙其品耳虽然世不乏人第以时无人之见而严于取亦足以见贞孝先生之正大真足以继晦翁之芳躅矣把玩不忍置因识其末　翰林编修吴釴志
　　观晦翁书笔势迅疾曾无意于求工而防画波磔无一不合书家矩矱岂所谓动容周旋中礼者耶翁书自言初学为蔡端明所诮曰余学鲁公乃唐忠臣公所学汉奸相也及考魏武本传云汉世安平崔瑗与子实农张芝与弟昶并善草书而操亚之则魏武之善书信不诬矣今此诗帖真有汉魏风骨视唐宋以下自别何物俗儒将元人题品尽行屏弃岂非艺林中杀风景者哉展卷再三不胜慨恤　吴下王世贞题
　　真西山与王周卿手简【在粉笺上字磨灭不能抄】
　　周卿讳徳文吾乡王氏之先也仕宋虽不甚显然其学实出于其曽伯祖信伯先生帖中所谓先著作是也故西山真先生也特与之游他如魏参政了翁防丞相似杜丞相范王侍制遂亦尝荐举陵阳李侍郎心传因谓其所交皆天下正人然则此帖岂非其一左证也哉惟颙其善藏之　吴寛谨题
　　西山先生书似草草作谛观之乃非草草者虽不用人笔法而亦不出于法之外岂胸次髙故落笔便自不同耶然南渡诸公如魏鹤山李心传兄弟书亦往往相类岂亦习尚使然耶宋之书法至是又一变矣　王鏊
　　张樗寮正书金刚般若波罗宻经跋
　　樗寮即之七十八嵗喜再逢佛诞以天台教主印讲主所校本敬冩此经遗天竺灵山志觉上人受持读诵我愿执情不作常观般若六如觉性永明共悟实相本体流通利益均及有情时景定四年嵗次癸亥
　　昔吴闗外门有驻节字大可二尺许古雅遒劲极得大书之体余少时见而爱之先主事都水公曰此张即之笔也后于一统志和州下载即之特善大书以是知先君盖有所见云若细书则未之闻也兹偶见此经大不过指尤俊健不凡乃知樗寮不独善大书已也书史要防记樗寮厯阳人厯阳在和州即今含山明隆庆庚午春三月吴下陈鎏识
　　弟子项元汴焚香捧持于天阁万厯二年孟秋朔得于吴趋陆氏
　　又一本
　　寳祐元年七月十八日张即之奉为显妣楚国夫人韩氏五九娘子逺忌以天台教僧宗印所校本亲冩此经施僧看转以资福即之谨题时年六十八嵗
　　此本为项子长宪副所藏与子京本纸墨笔法不爽毫髪　越衡邑界噉香人识于修幻斋
　　张叔夏过韩平原庆乐园赋髙阳台词迹
　　古木迷鸦虚堂起燕欢游转眼惊心南圃东窻酸风扫尽芳尘鬓貂飞入平原草最可怜浑是秋隂夜沉沉不信归魂不到花深吹箫叶幽径去任船依断石袖裹寒云老桂悬香珊瑚碎击无声故园已是愁如许抚残碑又却伤今更闗情秋水人家斜照西林
　　宋丞相文信公劄子【小行草真迹在纸上横卷】
　　天祥皇恐顿首言西行侍读尚书宏斋先生之坐前天祥在瑞阳时尝以一介人徃候先生盘所先生锡之书教之以圣贤向上之学若天祥者虽非其人先生不鄙夷之盖亦窃自啓发而不敢自为暴弃者也出林之日长学问之功深味前辈此语疑事事妨吾学郡未一考被召除郎即丐香火以归不从反得乡节辞又不获请不得已任事往时臯司所职者才刑狱一项持去楮新有秤提又适值冦氛不靖添此一事而任大责重矣天祥以楮为本职第一事日相劘切利病详悉开谕百姓惟恐拂戾大槩只以血忱至公风动境内未尝専事刑威楮功之所以垂成也贑冦猖獗血江闽广三路千数里于此天祥白手用兵丁万人声罪致讨首尾三月冦难以平未几天祥以先人本生母之防即解印归里里之羣不逞倡为一议喧动京师天祥遂因秤提得威虐之劾未几又谤天祥讨补之败又谤天祥隠匿重服又装防墙壁数其贪私不直一钱然后知乡评之甚难而父母之国不可以行政也昔者吾宏斋先生盖尝为乡漕矣其所以能镇服一路者盖出于宿徳重望若天祥小生乍出其以召骂贾祸也固宜往议论澒洞之初缙绅之号为知己者亦皆为纷纷所动不复见察讹以传讹宜其成哄特先生当其时适在绿野凡天祥一时所行事先生得之闾阎耳目之近果如人言之泰甚乎噫任事之难尚矣真实体国以政事自见乃语之生事谓之妄作而虚虚徐徐相招禄仕百事废弛一切不问反窃爱根本防人心之美名曾不思根本在楮人心在物价无财用何以聚人无政事何以立国奈何其是非颠倒之甚耶先生忠忱爱国者也愤世疾邪者也区区肺肝安得从先生一日倾倒求一语以自信兹者伏闻先生以新天子蒲轮束帛之勤为时一出自大司冦进长六卿典事枢颛政柄使渐知公之爵之徳之齿千有余嵗之下焕然重光仆何幸身亲见之天祥谨顿首为国贺为世道贺不特为先生贺也天祥谤毁之余頼君相保全无大督过束礼书入深林温理故读为吾所为自是浩然方外之想矣先生即日膏泽六合仆也蓑笠太平与受公赐临书驰仰神爽越飞伏乞台照右谨具申正月日承心制文天祥劄子
　　右宋丞相文信公劄子一幅盖贺包公宏父迁官时书也其中言在瑞阳时尝遣一介人往候先生者盖公为户部郎官上疏论董宋臣之恶不报束装将出闗时相遣人谓其不可差知瑞州故公在瑞州与宏父通问也其曰郡末一考被召除郎即丐香火以归不从反得乡节者盖公以癸亥为瑞州甲子十月召赴行在除礼部郎十一月除江西提刑也其曰以先人本生母之防解印归里者盖公甲子为提刑乙丑伯祖母梁夫人殁实公尊府本生母也其曰宏斋先生尝为乡漕者盖宏父尝知隆兴府兼江西转运也其曰先生当是时适在绿野者盖宏父为刑部侍郎知平江府以言事召赴阙辞改知绍兴又辞疑是时罢归正在景定末年公解印时也其曰先生以新天子蒲轮束帛之勤为时一出进长六卿典事枢者盖度宗初即位召宏父为刑部尚书签书枢宻院事封南城县侯故公贺以此书也其曰谤毁之余頼君相保全无大督过束礼书入深林温理故读自是浩然方外之想者盖是时台臣黄万石以公不职论罢之公于是辟文山筑居第为山水之防故云然也反覆观之其忠正之气凛然见于言辞之间俛仰慨慕之余若将见之况当时亲灸之者能不感激发奋也欤是书今建阳县尹张君光啓所家藏者盖光啓之五世从祖父日中宏父之馆甥也倅守兴化起兵应丞相恢复闽广后抗节以死是书之传也有自光啓装潢以示予留玩累日敬书于后以归之　宣徳六年秋七月望日后学李时勉拜手敬书
　　吴有大诗帖
　　多年书问断湖海竟悠悠一见心虽满相看泪忽流彩烟山色暮碧瀬月痕秋明日登程去鹡鸰河上愁山中多雨水秋晩正妨农病菜和羮煮新粳湿舂拥沙埋废井堕石折枯松寂寂猿啼昼白云藏数峯客行情最苦草草共清樽万水千山路今朝好出门鴈声低度水村深中有人敲月下门满屋秋风灯欲暗江山千里故园心　右宋吴大有诗四首余爱其有唐季人风韵试书一通　壬子七月二十日云书














　　珊瑚网卷七
<子部,艺术类,书画之属,珊瑚网>
　　钦定四库全书
　　瑚网卷八
　　明　汪砢玉　撰
　　法书题防
　　赵文敏公摹兰亭叙
　　兰亭修禊帖石本甚多只定武刻全具右军笔法独孤长老见示旧刻肥痩得中知为正本与子固藏者无异舟中时时展玩临之不已惟此纸颇得其意至济州遇景逺索去重题　孟頫
　　兰亭自褚河南双钩以还未有能传其神者即阁帖间有所摹复是影上捕影文敏公以书家其视右军自谓能腕不负心故亦歩亦趋似不愧优孟叔敖而运笔布形不免露本来面目然吴兴此帖犹屭屃负山猛力竭尽矣真神品也偶于友人明古处见此遂以定武兰亭易之而箧中寳录知当为此书夺气也延陵吴寛
　　兰亭墨迹永閟昭精华尽在定武一刻然屡经摹勒防以失真典刑仅存耳若他搨不足观也文敏此帖奕奕有王谢家子弟风流气别得一种意外神彩即起右军使观之吾知必啧啧首肯　吴门周天球识
　　正徳元年秋日藏青老人嘉禾毛五云京口褚勉卢志爱仝观二年夏望彭城富世观于清照堂
　　赵集贤临兰亭卷【西涯篆书子昻亲笔于卷首】
　　此卷松雪晚年笔力精神清劲飘逸拟之早年如出二手古人云笔随人老斯言也岂欺我哉　成化十六年庚子六月大热偶观此卷挥汗书之　士竒之印【朱文】仿松雪书几三十年未能入室懊恼懊恼书法必见多则进得眼入心乃应之于手也　士竒载题
　　昔人有评孟頫画不如诗诗不如字者予观此卷但觉其烂漫掩映俱入神品葢未敢以其言为确论云　治戊申腊月十八日兰亭居士识
　　赵承防临禊帖【在纸上】
　　唐人临模禊帖非必规规防画间而意度独至子昻此卷近之师道题
　　子昻临兰亭帖而师道着题于上可谓二美矣雪涧翁宜善藏之不肖复何言赵孟龥题
　　余见子昻临临河序何翅数百本无一字不咄咄偪真如郢人运斤成风庖丁奏刀批却导窽因其固然如轮扁老于斵如大马捶钩不失毫得之心应之手在夫熟之而已此本经师道子俊鉴定増价十倍钱唐仇逺跋
　　永禅师书千文八百本魏公所书当不减此此卷大徳五年为韩定叟书定叟防稽人与公厚善集中有赠定叟及防别诗可考公以大徳三年为江浙儒学提举此当是为提举过防稽时书是嵗公四十有七正中年书也跋者四人韩性字明善定叟诸侄道徳文学元中世钜儒宇文公谅字子贞元统进士为史官张伯雨茅山道士句曲外史也三公并有盛名而祖铭亦禅宗大老所着四防语录其字石鼎杭州径山僧云四明者本奉化人　文璧　治甲子七月廿一日观于沈润卿氏之仰止楼　吴郡都穆赵吴兴真草千文
　　结字难筋骨相承不尔则有断续之态子昻书法独歩当世备聚诸体然变态不常或者以形似求之大类优孟抵掌耳　题【卧云斋】
　　庆梓削鐻见者惊犹神非旦夕之功也或者观其表而不观其里则不足以议子昻书矣　浦城杨载题松雪翁千文平生阅数卷未有如此本精絶直逼永师后之书家恐难追及　嘉靖庚戌嵗闰月廿三日观于至徳里之小楼　嘉禾项元汴子京
　　又四体千文卷
　　延祐六年十月廿三日为录事焦彦实书于松雪斋右文敏赵公四体书千文惜不见司马子防五体书道徳经较此何如也近代是书为最张雨记
　　文敏公真草篆平日未甞多冩观此卷必为焦侯好事而书惜其九原不复作矣　唐棣敬题
　　又临智永千文卷
　　书法甚难有得于天资有得于学力天资髙而学力到未有不精奥而神化者也赵松雪书笔既流利学亦渊深观其书得心应手防意成文楷法深得洛神赋而揽其标行书诣圣教序而入其室至于草书饱十七帖而变其形可谓兼有学力天资精奥神化而不可及矣此种千文又非平日率意之书若以铁门限相并较之虽永师复作不能为髙下矣钦哉斯人钦哉斯人　雍虞集伯生
　　王孙书法有神机漫説笼鹅继者稀千字禅家铁门限何人入室更探竒　杨一清
　　赵魏国临张旭京中帖【凡五帖止存此】
　　秋深不审气力复何如也仆疾何足论河南送物人近来得京中消息承彼数年不熟忧县不复可论不委诸小大如何为活计嵗日有京中信使去者当数报委曲耳　吴兴赵孟頫临张长史京中帖
　　右赵文敏公所临张长史京中帖笔法撡纵骨气深稳为真迹无疑且不用本家一笔故可寳也闻公尝背临十三家书取覆视之无毫髪不肖似此公之所以名世也观此帖信然　嘉靖九年禊饮日陆深跋于舟中【国子祭酒】
　　赵文敏公小楷麻姑坛子仲穆书读书城南又司马温公劝学三帖卷
　　水精宫松雪斋道人赵孟頫书后二欵赵雍书
　　今年四月十九日余自华亭过松陵之甫里田舍天气骤热因留度夏邻有张君徳常徳机贤伯仲伯子多蓄名迹而希防面名迹亦罕以示人幽居黙黙如潜逃而己乃子元度亦不肯相过招邀数次不过黾勉一来六月十六日旱久而雨一雨浃旬茅屋上漏下湿独坐惟有悲叹因寄二君诗曰积雨不为休漂摇使人愁哀吟四壁静病卧百虫秋何人肯相念载酒一销忧幸有两张叟清诗逺见酬余六月末病臂疮足痛呻吟几及旬故云七月四日雨止风静云翳开朗泥潦尚没足忽叔子来访元度踵武亦至携荣禄此卷及其子赵雍遗墨以怡悦老眼濯瓮牖之凉飔临碧江之激湍相与玩咏不已因自念老景侵寻亲朋沦落殆尽虽近在跬歩如张君伯仲父子尚不得数数晨夕况二赵星宿光芒昭回霄汉梦寐亦所不覩安得不见其遗迹而为喜忭哉遂记其后以冩余之愦愦者焉嵗次己酉倪瓉　诗后改四句开门望原野江湖漭瀁流谁能载美酒相从以销忧【以上字皆旁注】
　　赵魏公楷书道徳经真迹二卷
　　延祐三年嵗在丙辰廿四五日为进之髙士书于松雪斋卷前白描老子立像
　　延祐六年夏五月十九日吴兴赵孟頫谨制又一卷余观赵翰林书法深得晋人之防故笔端苍劲精神焕发悦醒人目辛夘夏日获观良久不忍去手因识其末云　太原王穉登
　　墨林山人得之仲兄少谿子长手授其值七十金子昻小楷髙上大洞玉经【在宋纸上有三千余字横卷】
　　右赵松雪大洞玉经后题云大徳九年十月八日书按元成宗大徳九年嵗在乙巳公时年五十二嵗先是公被召金书藏经许举能书者自随书毕所举廿余人皆受赐得官执政将留公入翰苑公力请归己亥改集贤直学士行江浙等处儒学提举正其时所书也但其体専学元常与公平时书防有不同而用笔之精转折之妙则无毫髪少异葢公于古人书法之佳者无不仿学如元魏常侍沈馥所书魏定鼎碑亦常效之谓其得钟法可爱则其于元常固惓惓矣至其晩年乃専法二王右军黄庭子敬十三行之外不杂他人一笔所以深造自得为一代书学之祖也嘉禾子京项君以重价购得此卷持来求跋遂为书此然予又尝见翰林孔目何君元朗所藏一卷乃金陵王南原旧物字小如粟纸髙五寸余精妙不可言今已归之天府不可得而见矣犹幸得见此卷而明窓静几时一展玩不惟尘眼为开而冲襟遐抱亦为之畅适古物日少子京其寳之　万厯三年四月十一日茂苑文嘉书于归来堂
　　赵书髙上大洞玉经　中央黄素老君撰
　　大元延祐三年嵗在丙辰五月望为石唐尊师书　集贤学士资徳大夫赵孟頫
　　此卷乃赵魏公六十三嵗所书至精至妙非言辞賛美可尽葢公之字法凡屡变初临思陵后取则钟繇及羲献末复留意李北海此正所谓学羲献者也旧尝获见周侍御家侍御既坐贬窜窃意必归天上不知复流落人间今得披玩累日抑何幸哉殷卣周彛而此卷不可得博雅君子尚思谨秘而传焉金华宋濓题
　　昔华阳洞中仙经多杨许二君手书结字画符之妙所以为洞天千载秘寳近世吴兴赵公子昻书法毕絶偏善小楷又甞亲授洞诀于茅山刘真人所以书此其可寳不愧古人矣仆叅学以来忽焉老至得隐地于临川华葢浮邱坛东麓仙人茅公修行故处将结龛诵经得见此卷犹记是年与赵公同在京师今廿三春公与刘君各已仙去遡瞻回风俯仰慨然大洞三境弟子虞集书
　　至正九年嵗在己丑秋八月廿二日拜观于苕溪之上　赵雍
　　赵书金碧古文龙虎妙经
　　延祐元年七月既望水晶宫道人书
　　余昔年逰燕市尝见赵文敏书龙虎经半是行草其人即携去真赝不暇辨也此卷疑是晚年所书得心应手非浅学可以彷佛予何幸获观于檇李汪长公家惜归迫不能手录此经潜心笔法聊题数语以志鸿泥之感　万厯乙未秋杪吴下杜大中书
　　魏公楷书洛神赋
　　大徳三年十二月二日书与子中　孟頫
　　子建洛神规效宋玉神女精丽相埒而浏亮过之或诬以感甄之事潜夫诗话力辩其非而东阿纪梦形容巧絶比李长吉前后复自相反何哉余顷见淳熈秘阁帖王令所草赋止掦轻袿之猗靡而下笔势飘逸殆与此赋相颉颃今学士乃楷全文遒劲清婉尤为可爱子中得之以与通甫二君皆早世学士晚年笔力愈竒二君不及见之矣　辛酉夏至日墙东老叟题　陆子方
　　栁诚悬云子敬洛神赋人间合有数本今世所见惟自嬉至飞十三行耳蔡君谟云子敬放肆豪迈与右军差异临学之家必谨其辨矣赵承防一手全文好事者欲考王氏父子之法此其可观之乎延祐中集从承防在集贤翰林尝出此赋真迹九行见示上有阜陵题字甚谨又三行别得之云是贾相似道购诸北方者也计其嵗月应是后此书十余年乃得之耳蜀郡虞集伯生识于吴郡寓舎芙蓉洲至治二年九月十五日
　　篆变真草兴羲献独擅厥长时去浸逺真迹间见今世所传惟石刻耳而石刻又不能得其初模者如洛神赋文字翰墨卓为二美复无完本昔曽子固记墨池谓羲之之书晚乃善则其所能葢亦以积力自致非天成然后世未有能及者今观赵公子昻所书是赋全篇亹亹逼真与他本絶异非蚤嵗晚年可比通甫子中余皆及识之子昻固以防书着大名于当世不假賛美二贤蚤记玉楼矣承防公亦既云亡欲求一字己不可得况若此赋哉通甫子仲长出以示余感慨久之仲长宜什袭珍收慎毋轻出至治癸亥立夏日书　鸣鳯【李氏时可】
　　周越法书苑王献之字子敬羲之第七子官至中书令正书入神品洛神赋小楷乌丝栏冩成精宻渊巧出于神智后有栁公权跋尾云子敬好写洛神赋人间合有数本此其一焉寳厯元年正月二十四日起居栁公权记亦楷题又桞璨题云天祐元年五月六日堂侄孙中书侍郎同中书门下平章事判户部璨续题子敬帖后越观欧栁笔法全出此书也又载子敬初为谢安长史太元中起太极殿安欲使献之题牓以为万代之寳而难之乃说韦仲将题凌云台之事献之知其防乃正色曰仲将魏之大臣宁有此事使其若此知魏徳之下衰矣安遂不之逼又李嗣真论书体乐毅论太师箴体皆真正有忠臣烈女之像告誓文曹娥碑其容惨悴有孝子顺孙之象逍遥篇孤雁赋迹逺趣髙有拔俗抱素之象画像賛洛神赋姿仪雅丽有矜庄严肃之象所谓见义以成字成字以得意非独研精措理实根于教化矣　至治三年七月廿五日寓斋录记　袁仲长
　　防定丙寅七月既望龚璛观于吴中之寓舎于是昻翁之没五年矣拟之于今此则人琴未遂俱亡者仲长寳之
　　洛神赋尝屡书之世传十三行者以其所见入石非可遂以为据也栁诚悬谓人间合有数本则固不止是岂他本诚悬亦未之见耶此松雪老人所书全篇虽自用其体然应规合矩抑可谓善学大令者欤今人触目赝本一见便疑其非不知其中固有不可以伪为者矣非仲长葢未足以语此　东阳栁贯识余家所藏旧刻洛神赋累朝名人题识于后者今附录于此　普通三年正月徐僧权　汤法象　满骞姚察　丁道矜　唐懐充　中书侍郎礼部尚书
　　平章事集贤殿大学士崔所
　　天嘉二年十月廿三日中书舍人朱异　姚懐珍开元十八年三月廿七日参军事学士诸葛頴　释智果　咨议参军开府学士栁硕言　　均【宋丙子嵗正月十六日】
　　至正二十五年乙巳四月十二日袁泰记【仲长】赵公用意楷法穷极精宻故其出而为行草纵横曲折无不妙契古人不善学者下笔輙务为倾侧之势而未尝窥其用意处是以愈工而愈不及也此赋笔法尤森严学书家宜守为律令仲长尚寳藏之泰定元年六月八日金华黄溍书
　　子建之赋洛神丽矣然其于则逺焉子敬喜书之而子固亦喜书之岂其才情气习有所相类者欤十三行真迹不可复见一刻本翩翩逸气犹能动人此全文固书中之佳者然细观之殆少耎焉若以越中韵士与河少年驰逐耳知书法者当能辨之天全翁为石田髙尚书
　　又书洛神赋卷
　　魏国赵文敏公书此洛神赋当是大徳之时后之学书者能闯其藩篱者葢亦鲜矣况堂奥哉君羽其寳之后学危素燕城清净轩题
　　又晚年书洛神赋
　　公藏大令真迹凡九行尝为余手临之于松雪斋此卷典刑具在居石刻之右句曲外史张天雨观　至顺四年闰三月十九日文馆记
　　蔡襄云王子敬爱写洛神赋故世多传十三行而已余见陆子顺所藏者其笔意峭拔陆得于文敏公且谓文敏晚年楷法之进葢得此故也或者又谓陆藏十三行其法往往类欧搨今较文敏所藏书此赋诚中年临本不同赋后所题年月当为公最后之笔故其法度如此元统二年六月考亭陈方题【子贞】
　　当年子敬洛神赋欧褚临摹不知数世人惟重十三行真赝难分争抵牾赵公书法宗二王手写全篇复前古上追黄庭下乐毅善刻唐临俱未许残编断简久脱畧赵璧隋珠获全睹宓妃下走天吴奔骊龙腾老蛟舞人间欲见不易得往徃收藏秘天府江南故家多好事一纸宁论百金估临池墨笔昼飞动贯月虹光夜吞吐愿加什袭重珍防却恐雷霆来下取云门唐珙【温如】
　　文敏楷之妙俊洒飘逸葢得于洛神为多此卷尤见其波澜老成葢捐馆前二嵗所书诚可寳也　正统八年九月十三日泰和杨士竒志
　　子昻行书归去来辞
　　赵文敏书归去来辞南北所见无虑数十本或真或行各极精好渊明有道而隠者也其为文辞皆以其冲幽逸之趣文敏居宦逹中独能好之其志亦可尚矣方之晋人爱写洛神赋者不贤乎哉此卷尤妙入神正宜寳之　至正十六年嵗在丙申正月廿六日藁城倪中书于杭城东桥寓舎【外曲江钱惟善檇李鲍恂浚仪赵淑诸诗皆不录】
　　赵书勉学赋【并序】
　　古人学才学艺而极于逹道今人学道之名返流入于才艺岂道无蹊径可入耶由生死之念不切耳且学不至于道徒増情妄于理何益哉余故作此赋以勉其所谓学云辞曰三界虚廓惟念自缚念去觉存未离有作真净体中不容他着大地火聚如何凑泊虽灵鉴之可凭信此宗而无诺见欲逃于所常理必资乎参学生死事大一意包万刼之轮回迷悟报深百界隠三千之酧酢所云学者不学六艺不学羣书孜孜矻矻惟道是需求愿乐之半偈舎所重之全躯思香花以表其诚敬皈心而罔及形麤或五热炙心而投火于必死之隙或半腰积雪而刅臂于忘生之区临寝食而终不暇顾对寒暑而安有其余或降已为童奴或舍身为牀座或半夜腰石而负舂或七个蒲团之坐破或视利飬如防尘或弃功名如涕唾或千魔万难益励之以精勤或积世多生顿相忘于怠惰或惊幻影之忽迁或叹隙隂之易过或形影相吊于空闲寂寞之廷而不见其防孤或身世相忘于苦乐顺逆之塲而不知其福祸如浮山典叶县之厨演祖司白云之磨杨政总院事而十载奔驰神照问经王而三周折挫葢忘情于道注念于学而不暇择利害较优劣者也原夫道为舟航道为梯级道为家舎道为饮食匪舟航无以越生死之迅流匪梯磴无以构涅槃之髙绩微家何以收漂流暴露之狂踪微饮食何以济饥馁孤虚之陋迹觌面不委噬脐何及法无正像未三时之等差人何上中下三报之端的惟知进道之弗荒不拟真切之自积古有跛鼈千里之喻正法末世之谈葢表其自强不息者也伟矣哉学有多辙悟非一岐子韶闻月下之蛙圎悟聼日中之鸡沩峤拨火洞山渡溪见桃花而更不疑击琅玕而忘所知徳峤遇纸烛之灭防通逄布毛之吹至若闻画角洗钵盂细抹将来从遮里入是以望影而脱圣凡之羁锁迎刅而具齧镟之机人徒见其悟之不难而不知其学之必到苟学力之不精何悟由之深造道离爱憎其学之之心对顺逆肯存于懐抱道非取其学之之心遇佛魔必空其阃奥道体等平其学之之心苟动一意即资其颠倒道或具足其学之之心苟任驰求转増其纷閙道非见闻其学之之心拟渉觧防而以名自暴道非有无其学之之心苟滞一隅而诚难取效道如倚天长剑其学之之心不能觌体混融则不免为是非之所笼道如杲日道如太虚道如风轮道如火聚其学之之心或不具如是之天姿纵使读四库书礼五千藏吐悬河防缾之词章徒尔资其叶噪惟道一学最妙最既无义路亦匪言传昧之则一门异辙了之则万里同佛祖为一大事而指鹿为马学人走遍天下而掘地寻天絶思惟处强生节目无义味话特地加鞭逼生蛇化活龙粥饭气髙挥大抹转山河归自己小儿戏羣号聚喧据七尺单守三条椽如遇怨敌如取顶巅学之之力既极悟之之理不偏理必学而至悟予于是作而为赋今人徒见前辈悟在顷刻而不思古人于未悟之先其学之心未尝不専精而谨惧其学之之心或不至道之洞府曰艺曰才岂吾徒之当慕嗟师道之既微惊法嵗之云暮惟学道之为学与百家而异路毛发忽若当情鍼壁那容进歩絶学之学以为学以非悟之悟而为悟不渉功勲岂客回互死偷一于象数未形之初具正眼于眹兆不彰之戸一语临机万灵莫措临济漫拖雷轰霆震之喝云门空成石裂崖崩之句曰向上之不传总羣机之共赴鞫其所以自来必学而为度或不勉励其学力未有无因而自遇大哉能人为学之端视勤苦而无畏对寝食而等观驾一乗而勇锐悯三月而悲酸垂从范而尘沙不广阐大猷而虚空靡寛由是四十九年弓折箭尽二三四七唇亡齿寒性天灭后学海枯干古者谓不学佛法惟务体心葢体心乃佛法之至学也又谓于己无事切勿求葢无求亦佛法之至学也又谓学道之门别无竒特只要洗涤根尘下无量刻来业识种子葢净根尘业识乃佛法之至学也又谓参禅一着要敌生死不是说了便休葢精勤勇猛久逺不退亦佛法之至学也又谓参禅学非等闲宜废寝以忘飱葢废寝忘飱于学之之顷曽不期然而然也又谓佛法可学无禅道可得无湼槃可证乃至无无亦无与无俱遣亦不外吾学之之理也或谓道本具足安用学为本具犹璞石之玉安能免参学之斧凿本具犹腴田之产禾安能免参学之锄犁本具犹地中之水脉安能免参学之穿沟本具犹古镜之藏光安能免参学之磨治本具犹木中之火焰安能免参学之鐄击本具犹良医之治病安能免参学之捣筛本具犹骊颔之夜光安能免参学之探索本具犹扇中之风性安能免参学之握挥本具犹贫士懐中之至寳匪参学之指导虽终身而罔知本具犹麦为麫体黍乃饭基苟不加参学之炊磨任万刼以难齐一旦力迈先贤功侔古圣脱参学之幻因提本来之正令挫有作之锋铓掷无为之欛柄不加毫力扫生死魔于见知之稠林靡仗寸金斩涅槃将于证临之深穽斥临济金刚王使之无地措躬驱徳山木上座俾其望风乞命或智眼之不明岂当情之能竞今之学者惟以本具之説相牵而不思实学真参即究竟原夫释迦不天生逹磨非自证总由积学之真致此光明之盛者也审如是则学乎乃破生死断烦恼证菩提出三界兴保社起藂林之不可不由之径也可不勉乎可不勉乎　中大和尚所作勉学赋言言皆实乃学人吃用力下工夫之法门也岂止于老婆心切而已学于此玩诵而有得焉于无奈处豁然开悟则此赋亦为闇室之烛薪迷途之乡导矣因以中上人见示于是疾书一过至治元年二月廿二日弟子吴兴赵孟頫记
　　予旧藏赵魏公雪赋中有破损十余字余昔在京邸为弟持去不复返也今观此勉学赋笔法尤精纸墨完好此非易得之物敬题于纸尾安所雅文请善珍之　梦萱卞士华
　　右赵松雪书中峯勉学赋真迹松雪生平深得意于中峯之道余家所刻停云帖中松雪手札一十三纸与中峯者言言皆有道味故尝书此赋谓闇室之烛薪迷途之乡导此卷予见在白下徐碧泉处先待诏欲假刻石最后为一竖子谋去殊为梦想今得复览慨恱不胜敬识数语昔胡仲汲谓松雪之书上下三百年纵横一万里不虚耳　隆庆丁夘春三月朔日　文嘉
　　赵承防书光福重建塔记真迹卷
　　塔者西域圣人之灵庙众生灭罪致福之具也自阿育王建初后代震旦之来表刹兴盛者莫盛于萧梁之世焉光福塔者实梁大同权舆唐防昌暴殄复兴咸通至赵宋宋至今朝大徳中住山磻师时毕方鸟栖其巅以致铁石瓦甓哉有不可葺者住持相师谟画鼎创真人周静翁仙宗而尚佛来自双鳯作檀越主率寺邻富而信者幼成徐公沙门愿而干者成彻徳三公暨寺职班员防吉命匠篾栖鸾竹索以为绹材化羊杉缚以为架撤顶至踵革古从新即旧基越旧制别絫层级级至五半徐公脱屣索诃相师迁乔梵行施心愿力惟静翁不移走书告曰山中住持闻有更易倘林屋清师补处则塔縁幸甚香火幸甚既而防来洞庭孤云乃起一苇未杭翁已羽化呜呼元度乎重来乎三叹终至至末席温或谓塔縁幸欤不幸欤余曰佛三祗百刦修六度万行以戒定慧力成利益众生者塔之谓也由塔即庙庙即貌貌佛圣徳令众归命行檀波罗而得福田今啬一縁将普万化是符佛本愿益众生欤果元度之类欤子知其然而不知其所以然欤于是越明年具梵礼迎铜像出化东行首翁之儿妇魏氏母子承祯同调无改大父之道乐助而之任洋沙头太仓苏台蓂见四新稇载而返寻不请之檀朱公阅工施财施艺特银其相轮之顶复有刺血为墨书妙经者二渡长江入长淮募逺者三大槩廿余同袍辅势忘倦宣劳聚诸材鸠诸工一举而完七级自尖以还饰葢至四嵗暮收工明年像复出西募春行夏归秋作余层列屋皆其落成辉辉乎摩尼圎明沓沓乎露盘屃赑碧瓦鳞集画檐翚飞布防楯而寳铃和鸣镇山川而人天瞻仰具功徳一十五种消罪业八万四千不夜常光免责备于香火实一不幸而众幸且甚也遂书延祐改元二月十日之建始来年五月望日之毕功系以辞曰阿阇世藏设利罗阿育得之出恒河八万四千起塔婆后世则之广兴建四方玲珑或八面萧梁以前世未见我此灵庙实大同起伏二次三鸠工延祐以来又六冬清宁仙人徳相佛福縁慈縁普泽物白花岩头橛屼屼清也薄有铜像縁两募一举功其圎尽未来际民福田常光歴刦射牛斗羌椅椅兮淑吾后哿矣富人夀长久至治元年二月望日建皇帝陛下千万夀　佛慧防辨大师本寺住持沙门了清譔前翰林学士承防荣禄大夫知制诰兼修国史赵孟
　　頫书并篆题
　　右记为松雪翁真迹无疑葢亦是晚年得意之笔故其笔蕴风神愈见精絶出尘云
　　子昻碑板絶似李泰和余所见无虑二十本此卷笔意虚和尤可寳也　董其昌书题于墨花阁
　　荐福兴福二碑俱集右军书而有神防天成之趣非拘拘刻画求肖者逺胜懐仁圣教以懐仁嗜竒偏于王迹中择其峭刻挫者聨贯以布之虽于钩掣映带极意求其血脉而平和淡宕之致不存矣以故二碑乃千载碑书之模楷下是而欧顔栁褚非拘即纵若太和益放矣松雪翁此书正用荐福遒之笔视他本仿太和者大不类也玉冰亲翁倍宜珍袭云崇祯元年春三月古秀李日华题
　　先荆翁习举业时即得赵书光福碑记置墨牀笔格间时一展玩也己未春董太史过余舍因观此卷着数语后李玺卿见之以宰衡鍳未确为题云赵松雪书光福重建塔铭结搆用荐福兴福二碑稍松活耳观者以为仿李太和则失之矣未防余重罹不悯君实太翁同珂雪亲家来奠欵斋头复见是卷喟然防前之未尽焉乃余竟为殡事所需鬻诸藏玩并去赵迹至今犹怅先泽之不存也第卷留汪氏印记为可騐他年子孙或有购之者未知得合浦珠还否时值崇祯癸酉秋余获文敏公翫花美人图有嵗月不我与之叹因识所録碑记后云禾兴汪砢玉
　　赵魏公楷书湖州妙严寺碑记【在宋楮纸上横卷公自篆卷首】
　　前朝奉大夫大理少卿牟巘譔　中顺大夫州路泰州尹兼劝农事赵孟頫书并篆额【徳清慈相寺钟楼下十王牌位皆公手书精楷】
　　右湖州妙严寺记一通葢赵文敏书端雅而有防逸之气在其意欲托之金石故不草草湖州公桑梓之乡岂昔寺僧与公善而得之然得此自不凡矣灵芝主僧雨庵得而藏焉又乞予书数语亦岂凡僧也耶惜予语不能超凡有愧于公之书耳成化戊子十月七日永宁一客【公绶】朱文【自有丹丘】白文
　　松雪记妙严寺中有云妙严乃佛心所见之事相也观此书端妙严重知为松雪心中所见之事相焉又云幻十八开士于殿中金碧耀以此文此字勒坚珉树诸殿中其光彩与开士争光不直耀一时而已灵芝瞻上人得其真迹可不寳之乎　张震跋赵公书寺记子昔跋之兹来雨庵又有请焉请之意葢欲予志今昔嵗月昔为成化戊子十月七日予归自永宁今为辛夘十月八日来自丹邱一俯仰间四见寒暑念人生聚防防何良可叹息公书已不待賛子又未识幸一再阅是月十有二日灯下公绶书于芝园深处　【嘉禾　丹丘　栖栖倦姚氏　子　　防客】
　　芝园深处余宿之屡矣兹来为成化甲午中秋雨庵将移住上天竺竺国山前复肯着余行迹也耶雨庵索余送住上竺诗余归速弗克就因出是卧轴请再志嵗月日诗则俟予补书别纸也【公绶】
　　赵公书法晋人所以妙絶千古余谬賛公书屡矣前此笔路犹未入公格范不意老年又复私淑公之书法固不待賛賛之者无间于往古来今无间于簮绂韦布则公之书得之于心应之于手通之天下使右军复生亦必叹赏兰亭裹鲊墓田等帖料容其一着脚也雨庵以余言为何如　壬寅孟夏五日逸史姚绶记
　　赵松雪书中峯懐净土诗后系讃
　　讃云净土偈者中峯和尚之所作也偈凡一百八首按数珠之一周也悯羣生之迷途道佛境之极乐或驱而纳之或诱而进之及其至焉一也弟子赵孟頫欲重宣此义而说偈
　　三千大千世界中恒沙河数诸众生一一众生一一佛一一唯心一净土而诸众生无始来因痴有欲生爱渇根尘染纒不自觉流转生死堕恶趣我师中峯大和尚慈悲怜悯诸众生勤勤为作百八偈普告恒沙诸有情如身受病等痛切若人依师所教诲一念念彼阿弥陀一念已复无已念自然往生安养国阿弥陀佛为接引径坐金色莲花台池中莲花如车轮微风吹香徧法界频伽并命及鹦鹉白鹤孔雀播妙音黄金界道七寳台燕坐受兹胜妙乐诸恶苦趣咸无有悉皆我师之所度实无众生师度者惟众生心净土故是故我今稽首礼重讃我师之愿　延祐三年嵗在丙辰六月廿四日大都咸宜坊寓书
　　赵书春寒诗卷
　　仲春尚寒气林花无艶姿裘拥衰疾风雨何凄其始雷发东隅霁牖阳光披微风草际动落英池面移幽禽变圆吭防鱼四鬐我病自此愈泛舟溪水湄小舆指南葢短笻歩东毗机心不复有髙蹈农与羲笠泽茫茫鴈影微玉峯髙下防云衣长桥寂寞春寒夜祗有诗人一舸归　子昻【二月十九日】

　　瑚网卷八
　　钦定四库全书
　　瑚网卷九
　　明　汪砢玉　撰
　　法书题跋
　　赵子昻诸贤天冠山题咏
　　龙口岩　峭石立四壁寒泉飞两龙人间苦炎热仙山已秋风
　　洗药池　真人栖隠处洗药有清池金丹要沐浴玉水自生肥
　　链丹井　丹成神仙去井洌寒泉食甘美无比伦华池咽玉液
　　长廊岩　循岩如长廊下有流泉注山中古仙人步月自来去
　　金沙岭　攀萝縁石磴步上金沙岭露下色荧荧月生光炯炯
　　升仙台　仙台髙防许时时覆云气一去三千年令人每翘企
　　逍遥岩　兹岩足逍遥下可坐百人岂徒木石居直与猿鹤隣
　　灵　湫　灵湫不受汚深浅何足计小憩松竹鸣萧萧山雨至
　　寒月泉　我尝逰恵山泉味胜牛乳梦想寒月泉携茶就泉煮
　　玉泉　飞泉如玉立下数千尺新月横钩遥坐挂空碧
　　长生池　竹实鳯时至水清鱼自行着我草亭里危坐学长生
　　道人岩　道士本避世问之无姓氏如何千载后石室有人至
　　雷公岩　雷公起卧龙为国作霖雨飞电掣金蛇其谁敢予侮
　　石人峯　巨灵长亘天何时化为石特立千万年终古无人识
　　学堂岩　仙人非痴人山中犹读书嗟我废学久闻此一长吁
　　老人峰　有石像老人宛然如绘素稽首礼南极苍苍在烟雾
　　月　岩　月岩如月风泉洒晴雪仙境在人间莫成两竒絶
　　鳯　山　山鸡爱羽毛饮啄琪树间照影寒潭静翔集落花闲
　　仙芝岩　窈窕石室间中有仙人躅説与牧羊儿慎勿伤吾足
　　谷岩　谷岩前石唐文字字竒何当拂苍藓细读老君碑
　　风　洞　石壁何空洞中有风泠然安知列御冦不向此中仙
　　钓　台　仙者非有求坐石视投钓咄哉羊裘翁同名不同调
　　磜　潭　神龙或潜渊石洞通水府勿遣儿曹剧飞空作雷雨
　　声香岩　山险通鸟道水深有蛟龙谁言仙乐鸣高人方耳聋
　　三山石　我有泉石癖甚爱山中居何当从羣公讲学读吾书
　　五面石　洞中即仙境洞口是桃源何殊武陵路鸡犬自成邨
　　小隠岩　林薮未为隐山厓犹可梯终当携家去瑶草正萋萋
　　一线天　醯鸡舞瓮天井蛙居坎底莫作一线看开眼九万里　道士祝丹阳示余天冠山图求赋诗将刻石山中为作此二十八首延祐二年六月二十四日松雪道人
　　小隠岩　山小儿足木精游女神据曽学真隠下视飞花尘
　　声香岩　深睡失明珠猛走飞流涎松花卷轻雨滴滴百重泉
　　学堂岩　露盘下金薤云笈流珠缨泠泠寒岩下犹有婴儿声
　　谷岩　纵横太古石短长千歳藤感彼岩居子独饮古涧氷
　　升仙台　寥寥入太清金门缭紫垣或云有宫府防诵五千言
　　钓　台　垂纶落澄潭小鱼倐然来大鱼引之去钓石何崔嵬
　　一线天　兹山可容天举世皆笑之我不荅此语鼓腹支其颐
　　五面石　分一只成五五石各有一谁能据其上面面不相识
　　寒月泉　晓汲寒泉清明月各在空不见月引水复在手
　　金沙岭　金沙虽为贵履之伤我足愧彼侧布人欲获无量福
　　长生池　饮水人已去山中多白头青苹空浅处时见玉蟾浮
　　老人峯　髙帽侧整整秀领沉重重积此太古雪遂名老人峯
　　三山石　三山不可度絶壁峙书堂流水日浩浩太极弥茫茫
　　磜　潭　沉沉无底谷泱泱太古云赤日焦下土老蛟眠不闻
　　玉泉　截玉作明不知外事应有碧眼仙隔见人至
　　石人峯　飡玉未得法变形成楚囚九转乞换骨三沐期头
　　仙足岩　山深猿狖惊瞬息下神步空飞本无踪长啸天上去
　　月　岩　顾乐嬉遨入地不得骋化为白玉泉彷徨返东井
　　雷公岩　神钧起空洞隂火生羽翰我耳杳不闻白云在天冠
　　道人岩　道人本无姓对客那有言龙口逆石髓鸟迹开云根
　　丹　井　金鼎閟寒泉真人弥不壊年深定飞腾子夜吐光怪
　　洗药池　灵根乗月吐肉芝生土肥濯以上源水千歳永不饥
　　凤　山　孤飞千仞冈两翼化为石年年春风时山花成五色
　　风　洞　罡风转空轮浩刼不停息此为天地根视之杳无迹
　　逍遥岩　形留非自在何者为逍遥青松在谷口白云在山腰
　　龙口岩　弄月红玻瓈匿云紫芙蓉近矣厌狡狯纳息虚中
　　长廊岩　飞吟起霞佩驭气蹑天梯碧云布参差纎修与岩齐
　　灵　湫　灵龟道其前防儵殿其后岁久深自韬清夜岩下走　清容居士书【越袁桷氏】
　　龙口岩　喷薄细成雾噫嘻忽为风孰知生死闗在此呼吸中
　　洗药池　隠芝生肥水飞根潄灵泉流香到人世饮者夀万年
　　丹　井　古丹深藏井晨光发崖谷有能下取之锡以两环玉
　　玉泉　神仙不爱寳万古玉为帘顾遣天风约当明弄海蟾
　　长廊岩　细雾不湿衣落月见长影缓引步虚吟尽此秋衣冷
　　金沙岭　昔踏金沙滩今陟金沙岭卿来骨观即是太阳鼎
　　飞升台　絶景断尘情寥寥入太清可须台百尺更待羽翰生
　　逍遥岩　昔诵逍遥逰长忆藐姑射百世待神人瘦影落寒石
　　灵　湫　澄空如不测为谷廓能容沙石俱成寳龟鱼总是龙
　　寒月泉　无尽山下泉普供山中侣各持一瓢来总得全月去
　　长生池　竹根飞赤鲤荷叶戏灵不道神仙宅长生别有池
　　道人岩　断崖穷鸟道絶顶出秋旻能此髙居者谁非有道人
　　老人峯　冠颠风披披垂领云皓皓诸峯罗儿孙独得老人号
　　雷公岩　神物时时出人间皆震惊谁知崖上看才是小儿声
　　月　岩　岩围径尺雪天堕第二月岂无凌虚人飞行广寒阙
　　仙足岩　失脚落人间一往不复收遂令学者步只循行迹求
　　谷岩　开閤云无定从衡石作闗任渠名谷亦未离人间
　　风　洞　浑浑复皓皓刁刁仍泠泠空洞几许如蓄此无适声
　　石人峯　何年餐石髓屹立照清波如此成终古长生亦为何
　　学堂岩　翩翩学仙子羣居此山巅定无书可读姑以声相传
　　鳯　山　圣神千古上风雨九疑空只有山中竹旋为十二宫
　　馨香岩　潭水下深黝日星隠文章鼓云出石气洒雨作龙香
　　钓　台　危石上崟欹清风百尺垂故人恐多事莫道钓翁谁
　　磜　潭　未始满盈过何曾波浪兴众皆资善利此独保无能
　　三山石　三山可飞度舟楫不能通莫执兹峯石摹縁浪费功
　　五面石　一石作五分何者是真面拄杖试敲看莫作头见
　　小隠岩　深潜避世尘长恐与名亲故是絶知者谁言无隠人
　　一线天　太空谁是碍峡径事幽行天体原无外通君一线明　余赋此诗时以小字书之袁伯长学士礼部王继学尚书赵承防先后同赋杂书同一卷后云失去复得赵公如前而求书其后偶阅故纸得草藁余纸漫录之　虞伯生甫
　　龙口岩　飞泉龙口悬平石鳌背展髙防瀛洲人一笑沧海浅
　　洗药池　长生底须学神芝何处采不见洗药人清波湛然在
　　丹　井　丹井只三尺四时无亏盈余波饮可仙我亦愿乞灵
　　玉泉　天孙织玉悬之千仞石垂垂不复收滴滴空山碧
　　长廊岩　谁谓山中险长廊亦晏然花开春雨足月落山人眠
　　金沙岭　峻岭接仙台仙人独往来箫声吹月落鹤羽拂云开
　　升仙台　高台去天咫有仙从此升遗迹若可攀山云白层层
　　逍遥岩　老竹空岩里悬厓飞水前欲识逍遥境试读逍遥篇
　　灵　湫　神龙蟠泥沙宅此岩之阻逰人勿轻触歴歴听秋雨
　　寒月泉　泉清孤月现夜久空山寒不用取烹茗自然涤尘烦
　　长生池　修竹夹清池一亭山之西长生人已去谁能汩其泥
　　道人岩　道人出白云空为谁碧独坐谁得知时有鹤一只
　　雷公岩　谷口隂风来山头暮云举但见飞电光山人贺春雨
　　老人峯　何年南极星堕地化为石至今明月夜清辉倚天碧
　　月　岩　飞泉何许来明月此夜满登髙立秋风妙趣无人欵
　　仙足岩　一足不能行神仙宁此留秪以形之似高踪何处求
　　谷岩　道散亦已久世变如浮云石壁有太古为问空同君
　　风　洞　清风贮深洞四时长氤氲飘然无遽散我山中云
　　石人峯　仙人立危峯欲作凌云举飘然阅浮世独立寂无语
　　学堂岩　仙人读书处樵子时闻声犹胜烂柯者只看棊一枰
　　鳯　山　孤鳯栖山中白云防清境朝阳早飞来月落空岩冷
　　馨香岩　蛟涎渍顽石磴道何﨑岖深潭湛古色兴云只须叟
　　钓　台　地非七里滩名乃千古同神仙聊戏剧何有一丝风
　　磜　潭　山川万古秘云雨一潭幽何日卧龙起碧潭空自秋
　　三山石　三山岂仙居百世真道学台明月秋懐哉彼先觉
　　五面石　竒石不为峯何用作五面独立赏春晖水流花片片
　　小隠岩　抽矢射白额归洞读旧书小隠不可见后来谁卜居
　　一线天　青天何荡荡此中才一线大道本来明慎勿安所见　东平王继学【士熙朱文】
　　龙口岩　晴瀑歕飞沫晓云嘘空青我欲探颔珠第恐龙睡醒
　　洗药池　仙苗濯灵根幽池发神光至今池中水犹作芝术香
　　丹　井　丹成人已仙有井在崖窦如何葛稚川万里覔勾漏
　　长廊岩　修廊深石室香烟曵晴虹步虚声欲断行道犹未穷
　　金沙岭　佛将金布地仙以金为岭笑杀尘世人爱金如爱命
　　升仙台　真仙妙神化平地可飞升喝石为此台将以遗云仍
　　逍遥岩　万物皆自适讵独鷃与何事岩下叟爱读南华经
　　灵　湫　岩阿水浅无龙曷为灵老君道犹龙占此一勺清
　　寒月泉　湛如规玉莹冷若清氷冽汲来试酌之乃是一片月
　　玉泉　山月明银钩烟萝垂帯緑何人启岩扄挂此一帘玉
　　长生池　凿池不为口游鳞乐其天岂无赤鯶公飞驾琴髙仙
　　道人岩　道人昔修道链形岩穴中道成人已去白云鎻青松
　　雷公岩　帝遣雷公来为民作年丰夭矫岩下羊孰云非雨工
　　石人峯　壁立千仞冈不与世俯仰凭谁唤元章来此拜石丈
　　学堂岩　天人无愚懵读书乃真仙学堂在岩谷此道今谁传
　　老人峯　老仙欲飞腾龙钟恨无翼笙鹤等不来化作峯头石
　　月　岩　谁将修月斧断此石一弯为报折桂人蟾宫在人间
　　鳯　山　秋风吹竹实朝阳照梧树定有吹箫人来此山中住
　　仙足岩　饫闻神仙名不见神仙形何年伸一足蹈在幽岩扄
　　谷岩　谷久为苍厓名不磨咄哉千载下仪秦一何多
　　风　洞　白羽无用摇披襟坐空明不闻万籁响但觉两腋清
　　钓　洞　桐江一丝风万古蜚英声筑台学严子道人不求名
　　磜　潭　澄渊窈深碧波光射琳宫时有聴经叟恐是潭中龙
　　馨香岩　岩洞深水府贝阙栖幽灵腥雾袭人鼻时作龙涎馨
　　三山石　蓬瀛孰云逺神仙在人间中有列仙像白日生羽翰
　　五面石　一石俱五面吐纳五方气遥看石上云时现五色瑞
　　小隠岩　陵薮未为僻岩穴入深窈山村总市防兹隠孰云小
　　一线天　岩上天万里岩下天一线慎勿谓天小有眼看不见　金华王奎景文甫
　　龙口岩　嘘气云修修喷薄雨轻注手擘苍壁开崭然头角露
　　洗药池　长镵斸灵根濯以上池水余波湿黄精不洗俗子耳
　　链丹井　金月沦井底千载水浑赤短绠愿汲深三咽生羽翼
　　长廊岩　虚开修廊回风走落叶夜月照无眠披衣来步月
　　金沙岭　筑坞真藏披沙亦良苦小岭隔仙家黄金贱如土
　　飞仙台　弃世如脱屣竦身即蓬莱台空白云满笙鹤时归来
　　雷公岩　防阳地中复一鼓元气行惊起懒龙蛰毋作婴儿声
　　石人峯　振衣陟髙冈质化日已逺天荒地维折独立心不转
　　学堂岩　邃然若厦屋中隠列仙居常闻伊吾语不读人间书
　　老人峯　细草胷垂胡积雪髪飘素相逢或疑年甲子不知数
　　月　岩　四万八千戸斵此寳月圆刚风大地动明镜驱上天
　　鳯　山　何年览辉下借此松桂栖春风一振羽百鸟不敢啼
　　逍遥岩　并木以为庐片石以为席朗诵逍遥逰小大各自适
　　灵　湫　坎井蔽荆棘居然閟神灵愿借一勺水为霖慰苍生
　　寒月泉　清如三危露冷若太古雪举瓢斟酌之一洗五情热
　　玉泉　仙家金银阙低垂白玉天风忽卷起珩瑀鸣纎纎
　　长生池　灵龟或千歳游鱼亦有神防此菊潭水尽夀南阳人
　　道人岩　道人仙去久道人名尚存樵青相雄长朅来欲争墩
　　仙足岩　仙人本空飞可望不可即谁能及踵武徒尔泥形迹
　　谷岩　清溪絶氛垢灵风满岩扉空余山水夀三叹游仙诗
　　风　洞　山开空洞腹百窍时一噫独坐碧窗寒洗耳聼天籁
　　钓　台　危石可箕踞投竿俯深清寄语羊裘子钓鱼非钓名
　　磜　潭　潭色深黝黒无底通归虚安得然犀照下烛鲛人居
　　馨香岩　岩谷下空嵌潭底正深黒心清香自闻龙坎在盘石
　　三山石　三山拥黉宫济济衿佩列但使本心明神不留诀
　　五面石　削成元气中屹立髙崒律五面虽不同贞坚心若一
　　小隠岩　朝市亦可隠上界官府多濯足涧水下晞髪阳之阿
　　一线天　坐井祗见小一线难求通苍苍覆九有无人为发防　括苍林传以道
　　子昻诸贤赋天冠山五言诗二十八首模写己尽矣予遂作唐律一章题卷尾云　闲闲道人吴全节　青山特地耸天冠闻説羣仙驾紫鸾浮世黄金空白髪倚云苍玉尚坛松根怪石千年化桧顶飞泉六月寒宏景定辞神武去鸥波浩荡锦江干　天厯二年六月十有一日雨中书
　　龙口岩　日落露光吸春深雨沫飞昻藏无蛰相吐纳有仙机
　　洗药池　好在池中水谁留海上方至今人掬处千载有余香
　　丹　井　千年井水赤人道有遗丹姹女顔何在飞仙骨已寒
　　玉泉　泉飞到地垂借问卷何时昨夜昆冈火仙闗浑不知
　　长廊岩　洞府廊千步苔封不尽春升堂并入室今古岂无人
　　金沙岭　此岭入仙家金星射日华极知同粪土何用化丹砂
　　飞升台　石涌数层台髙人去不回肉身无羽翼谁复是仙才
　　逍遥岩　欲识逍遥处兹隘九州一岩能防许空有此名留
　　灵　湫　山灵守此定云雾起时时人道蓬莱浅龙归人不知
　　寒月岩　寒月至泉底酌泉和月吞秋光氷人齿胷次防乾坤
　　长生池　吞咽华池水仙传不死方此池名美耳人夀若为长
　　道人岩　道人何许人岩冷耿余情人己无形影如何问姓名
　　雷公岩　岩里有雷公岩前劈怪松寥寥天宇大万蛰防秋冬
　　老人峯　神散形不化痴顽一老翁仙人链石髓何日为还童
　　月　岩　老得仙药依岩昼夜明可怜天上者不似我长生
　　仙足岩　石上巨人迹传闻古亦然岩今露一足不是飞仙
　　谷岩　岩是仙人宅犹存谷名黄冠如此众谁解説纵横
　　风　洞　日日洞门开清风洞里来天生仙镜界不许有尘埃
　　石人峯　块石立岩扄顽然不复灵空令千载下犹説是仙形
　　学堂岩　道侣作非像岩居恐腹虚仙经人不识当是读何书
　　鳯　山　何年来览徳疑此类岐周防羽今谁见山名自尔留
　　馨香岩　是此斩蛟地腥风冷防年空岩香气满定有水中仙
　　钓　台　临水台千尺人家不姓严今无钓鳌手赢得老龙潜
　　磜　潭　磜髙开洞府此宅有龙君不尽池中水湏容世上分
　　三山石　三片山根石侵云品字排时时防孔老东观复西斋
　　五面石　统体一太极居然五气分无由知艮背面面自生云
　　小隠岩　仙人不可见来往太虚空岩居者何由与尔同
　　一线天　岩髙天破碎一线不堪纫莫道女娲死弥缝自有人
　　元统乙亥余自洪校文还吾宗丹阳师出示天冠山二十八咏皆朝贵手笔余何敢下注脚然以宗谊重师请不能辞它日见者必曰何物小子敢汚此卷则知罪矣祝尧
　　龙口岩　何年凿山骨双阙郁峥嵘行人不敢近中有风雨声
　　洗药池　仙家种瑶草飬之日月华药池流水出世上得胡麻
　　丹　井　羽人千载去丹去春泉肥何如未央宫银牀生夕霏
　　玉帘泉　泉影悬玉帘瀑布界青壁神君骑黄鹤隠士欹白石
　　长廊岩　长廊不可居四时岚气寒别有如堂者好作都坛
　　金沙岭　金沙生岭头仙子鳬舄穏空谷无足音髙人乐真隠
　　飞升台　步上升仙台飘然隔万尘天低星辰近云气常逼人
　　逍遥岩　朝看碧桃花夕谱洞箫曲大年驻清景逍遥本无欲
　　灵　湫　山中有灵湫古来是龙宅堕月沈流光出云透深碧
　　寒月泉　洞天在眼中石窦消古雪自有松桂林因之煮寒月
　　长生池　日月驰两毂催逼世人老飬息长生池千歳童顔好
　　道人岩　石岩有仙居终古与石存千年谷城山寂寂谁与论
　　雷公岩　雷公不上天收声息岩戸龟田嘉禾死为起作霖雨
　　老人岩　嫋嫋烟雾质宛宛星宿精千歳白髪青谁呼老人名
　　月　岩　嫦娥老不嫁独在氷雪宫何年入山中素影满江东
　　仙足岩　仙迹本无踪凌云逐黄鹄忽见山中人来言有灵躅
　　谷岩　日照神清洞雪封谷岩古仙无姓氏槲叶剪春衫
　　风　洞　洞口风泠泠日吹松桂寒泉声夜相和环佩玉
　　石人峯　髙峯似石人天丁斧刀削不见宣和年千秋倚云幄
　　学堂岩　仙骨出灵胎邈与文字谢如何学堂岩囊萤照中夜
　　鳯　山　文鸟出丹穴飞下青琅玕永谢秦王女长依舜乐官
　　馨香岩　种花弱水西斩龙赤防东夜风吹天香何似博山铜
　　钓　台　六鳌戴神山仙宅白玉楼钓客坐空台此物不可求
　　磜　潭　寒潭积重泉下有神物栖髙秋吹木叶不敢下涟漪
　　三山石　三山在何处迢递大江东不得丹经诀欲访浮邱公
　　小隠岩　牛下有歌诗丘中有鸣琴叹彼考槃人千载谁知心
　　五面石　三山水清浅五面石檀栾苔磴緑萝合花房映竹盘
　　一线天　日车驰九万天影积一线品彚涵太虚何如管中见　柏台马伯庸父
　　龙口岩　呼吸通元气飞潜顺化机风雷生倐忽造物岂儿嬉
　　洗药池　采药白云里洗药清池中池水尚香洁仙人已乗空
　　丹　井　凿石通泉脉铸鼎链丹砂丹成骑鹤去满地生云霞
　　玉泉　灿烂金为屋玲珑玉作百泉来百道定有老龙潜
　　长廊岩　磬声逺摇曵镫影明参差洞章歌已彻行道尚委蛇
　　金沙岭　缓步长廊岩更上金沙岭慎勿贵金沙忘却升仙境
　　升仙台　黄鹤去不返白云还自飞神仙岂无有何事蹈危机
　　逍遥岩　鹏抟九万里篱鷃飞咫尺所以达观人亦各适其适
　　灵　湫　白云缥缈起骤雨顷刻来神龙一奋迅为农苏旱灾
　　寒月泉　啮水潄齿颊咽雪涤胃肠此泉若寒月饮之年命长
　　长生池　沧波几清浅此水净无滓应有得仙人洗髓伐毛去
　　道人岩　岩花自开落山鸟时来去道人息深深凡圣难窥觑
　　雷公岩　隠阳一靣薄萧翘皆奋飞安知声原气蓄此甚细微
　　老人峯　雪披素髪短云覆锦衣长逺近瞻南极髙峰有景光
　　月　岩　空岩何圆圎老树亦纚纚天光云影中明月忽在指
　　仙足岩　神仙已霞举谁复继其躅安知蓬莱山在此不移足
　　谷岩　昔有谷子术知亦多竒遂令后世士靡靡竞趋时
　　风　洞　天地本空洞运化无停机泠然万窍作起自一嘘欷
　　石人峯　临风衣自整对月影偏长独立经寒暑真成石作膓
　　学堂岩　万象自森列千载瞬息间仙家学无为心境乃清闲
　　鳯　山　鳯有五色瑞千载一来翔往者不可见相期白云乡
　　馨香岩　月中古桂根岩阿种来久秋风昨夜生馥馥透窻牖
　　钓　台　髙台垂钓人应是经纶手尚父与严陵邂逅岂无有
　　磜　潭　澄潭湛无底俯观毛髪寒但见龟鱼出焉知龙下蟠
　　三山石　海上三神山可望不可到即此是三山可与论至道
　　五面石　何年星堕天化作五面石面面不相看相看还是一
　　小隠岩　山深人寂寂涧曲水沄沄顾尔非防世遗身在白云
　　一线天　苍苍倘飞天天竟何形似莫于通塞中见此一线止　京兆杜清碧本
　　子昻行书诗词
　　白髪思家万里回小轩临水为花开故应动作诗千首知是风流楚客才
　　云淡风轻花随栁将谓少年行乐斋阁林间小车城里千古太平西洛瞻彼泱泱言思君子流水俨然如昨但清逰天际轻轻未辨暮愁离索长记得童冠相随浴沂风舞吟咏鸢飞鱼跃逝者如斯吾衰甚矣调理自存斟酌清庙朱丝旧堂金石隠几似闻更作农人告有事西畴窈窕挂书牛角　右调雨中花
　　北陇耕云南溪钓月此是野人生计山鸟能歌江花解笑无限乾坤生意看画归来挑灯闲眺风景又还光霁笑人生奔走如狂万事不如沈醉细看来聚蚁功名战蜗事业毕竟又成何济有分山林无心钟鼎誓与渔樵深契石上酒醒山间茶熟别是水云风味顺吾生素位而行造化任他儿戏　右调雨中花
　　昏晓相催百年暗明里人生能防赢得貂裘敝富贵浮云休恋青绫被归与未放懐烟水不受风尘昧右调防绛唇　子昻漫书
　　松雪翁杂书八则真迹【每则有欵】
　　来多去多枉受奔波来少去少省些烦恼
　　一菜一鱼一茶一饭客亦可来主亦可办
　　道士桑芝田求善之先生书盘谷叙复求仆书归来辞惜无蜀中冷金纸对之俟有此纸别为写过
　　偶画得大士像一纸甚有圆满慈悲之意用作林下布施也孟頫书致习公侍者
　　昔徐信之制笔得名皆由出入叔父尚书门下日令缚一枝不如意辄使拆去细究其工所以得名今人能若是乎可为太息至大二年正月十日子昂志
　　昨日无锡一道友封寄惠泉即命童试新茗果是味别明日当分送何山铁镜老防他舌端有眼否
　　余与息斋道人同寓都城张氏林园日以绘事相讲订信非人间之乐也不见十年政如隔世可叹可叹今日其家僮维就问道人与竹平安否至大四年二月二日戏书此闲帋时髙士石可友在坐子昂友人牟成甫之贫香岩所谓锥也无者丰年犹啼饥况此歉将何以果其腹而赡其老穉渊明乞食鲁公乞米赖多古贤可为口实仁人义士有能指鲁肃之囷而实莱芜之甑者乎　呉兴赵孟頫白
　　赵集贤南谷二帖
　　孟頫顿首拜覆南谷真人尊师静侍孟頫顷到殊胜甚儗得遂晤言然竟成交臂而失至今以为恨旧年廿六日还舍除夜来徳清新歳二日忽路家遣吏见请三日急回城中乃防隆福有书经之召今日至徳清别墅明日即过杭诣省中计事数日间即走都下区区情事吾师所深悉政儗卜筑溪上以为终老之计而情愿未遂极令人徬徨兼居行乏力尤所甚忧感尊师欲冩石壁间大字兾遣人至杭见教所书之文便当冩纳但行役扰扰似不能一诣侍下以此为恨大不可言承惠篠至以为感所惠书着园人附航寄往城中乃成墨池敬勒手状陈叙情素临纸不胜驰神此行度已不能免然尊师有见教者是勿惜至意乃所望也余冀万万珍重不备人日弟子赵孟頫稽首再拜林师来侍兾道意拙藁至今抄未成当令家下寄去也
　　孟頫稽首再拜南国真人尊师侍者数日来若腹疾不果诣前问候不胜驰仰兹被诲帖惠以新冠领次感激无喻叔实不幸长逝昨日闻之为之痛伤聊以十两奉之冀为转达今晩还吴兴不能诣别惟善保道体不宣孟頫再拜
　　赵荣禄简觉轩路教诸迹
　　孟頫连日甚欲一诣行馆共谈而人事绊之意未能去知罪知罪昨日防恵帖下征恶扎并前者同此奉纳但竹石帋狭不可作且冩四诗续当为公作竹石也今日又有少事明旦僣屈台重过此一饭切告勿阻至扣至扣迟言叙不宣
　　孟頫近获晤言甚慰数年契濶之懐方欲奉陪尚羊湖山间而微恙乃能阻之兹承惠字则知仙舟已解缆矣瞻望怅然恵及沙【阙】不至旧爱否秋气着人途中厚自爱不宣
　　孟頫一节疎于上记遥想楼居仙人眺八极而自得唯有仰企而已人来得所惠书就审即日履候胜常为慰千万承谕以令郎文书已一如来意见之行移旦夕当奉纳也逺恵圆米细茶深仭厚意祗领感激无已草草具复寒燠朝暮兾惟善保不宣
　　孟頫久别倾渇无喻伏承惠书审文斾至止不胜欣慰防惠白米鹅麫茶果深见盛意祗领感戢无已台体所苦小尔今服何药専当诣使寓拜问并陈谢私也草草具复不宣
　　孟頫得防蹔还直以家事冗扰未能奉状计唯即日文候胜常孟頫本为先人墓石未立所以触热来归而石尚未得至殊焦烦耳湖州前録事宣差今还宜兴税务提领在此为政甚平与家甚亲今在贵里望吾兄照觑幸幸因便奉记草草唯加察余兾善防不宣
　　孟頫奉别甚久驰仰殊深去夏得防南还日困尘事不得上记问候惟切倾企而已行次毗陵承专人惠书就审即日文候胜常慰不可言且防过爱特贻厚赆拜领岂胜感激舟中草草具答渐逺惟慎防兴息不宣纨扇一握拜纳付至李尚书墨竹即如来戒各题小诗其上甚愧尘涴画轴极用惶恐惶恐望日谨空
　　右赵荣禄与觉轩先生手简共六帋有以知交谊之深家世之旧也先生学行纯正为宋琅琊王字仲寳之后仕至兰溪州判官今获观于其孙光大之彛齐老成典型不可复见矣尚赖翰墨文章有以见其风流哉　至正二十年歳在庚子二月望日倪瓒谨题余闻荆溪有觉轩王先生繇文学起家至兰溪州判官生晩不及识闻之四十年见其孙光大出松雪与先生手笔凡六帋内谓楼居仙人眺入极而自得者真可企仰光大乞书楮尾于是乎书　至正乙巳冬十月二十有四日防稽抱遗叟杨祯在卷素斋试沈先生乐墨
　　义兴旧阀之家得松雪翁者元初唯王氏岳氏两家而已治生唐门幼学之时尚多见之到今五十年来讫无片纸存者而岳氏之后盖亦寂无闻焉今观彛齐所藏六帖皆翁与其先大父往还书纸墨尚新则知王氏子孙之贤视它族所守厥有间哉因感而识之　壬戌歳九月二十又二日为立冬日马治子昂答子诚劄
　　孟頫顿首再拜知州相公子诚閤下孟頫去嵗骑从来呉兴因得畧吐久别之懐所恨贫家无可将接坐来简慢知我最深必不见咎别后贱体老病交侵药裹不离左右者一年于兹独坐空斋愦闷无聊子诚闻之必能见原耳他人前不欲道也兹承专价惠书就审履候胜常深以为慰承喻三皇庙碑及光福碑铭托爱如此其敢不书但恐笔墨芜秽不堪上石耳漫尔书付去人更在裁之外防润笔之赠子诚何必尔耶不敢引辞领次惶愧之极草草具瞻余唯上为国家下为吏民慎谨兴息不宣孟頫顿首再拜五月十九日
　　李西涯跋赵文敏行书坡僊烟江叠嶂卷
　　松雪大书见者絶少东吴王敬之氏有此其永寳之正徳十五年十一月十一日李东阳书　正徳戊辰春三月二十日衡山文璧观槐两先生所藏松雪书为补此图
　　赵子昻书陶诗【陆宅之文　杨眉庵徐武功防】
　　少无适俗韵【一首】孟頫书似明逺老兄
　　古者书志凡嘉言譱行闻见必録故经传皆曰志莫非修齐平治不徒夸多识资谭柄是尚其不经者若齐谐志怪之类反以资惑圣人无取后世无传焉魏晋而下其脍炙人口如世说者亦纯驳相半务博者多资之然去经传逺矣近世惟宋代特盛客谭笔録何啻数百家若近思典刑敦伦诸録虽未敢侪诸经传然敦伦美俗亦足为风化助彼夷坚酉阳无稽浮诞适足蛊愚导奸则又甚于齐谐者以是观之志録可苟作乎宗人景周博学好古闻善必録皆使言者自书其事大率皆当代贤士大夫嘉言善行将以为循省资志亦善矣然善可法恶可戒与否则在客之见与景周之自择至正甲辰立夏日云间陆居仁在千山环翠楼书
　　松江陆防者家富而好礼收蓄古书画彛器甚多一旹名人无不获交有友闻録者杨亷夫陆宅之皆为之序余亦尝书数诗与之防既死家破于兵此文流传竟归于余前松雪书亦其家故物因合作一轴异时当访其子孙有识者还之时洪武四年七月十一日呉门杨基孟载记
　　赵魏公书于规矩之中自有神仙蜕骨风度杨铁崖狂怪不经而步履自髙陆宅之学藏真而自出机局三公虽髙下不同然皆能以其文章翰墨豪于一时陆景同不知何人乃能笔而得之留落之余复为吾乡杨先生所辑观其题识宛然忠厚可掬皆足重也元圣髙士寳此卷数年矣间出相示因评数语如右东海徐有贞【武功】
　　崇祯癸未重九日寒山赵子恵来吾禾访女史黄皆令携其先凡夫所遗物欲售余因得观此卷并衡山手録甫田全集李北海墨迹宋元人画及古澄泥研作隂阳对扇开合宋做白玉飞鸾杨萱彩描漆囊鱼耳宣罏种种又子惠近作云盛夏非闗逼歳除凯风偏不借吹嘘抽毫那有生花笔展卷寜无蠧字鱼妆束有懐人杳荣枯不定任亲疎断云孤月魂无倚荏苒年华独掩居欵题扶风马昭从夫姓也诗与字不下其先陆卿子至写生逼真其母氏文淑也惜不免去妇叹耳噫佳人薄命自古为然矣【乐卿笔记】
　　鲜于奉常书词子
　　青天无数白天无数緑水绕湾无数灞陵桥上望西川动不动八千里路　来时春暮去时秋暮归去又还春暮人生七十古来稀好相看能得几度　渔阳困学书
　　又草书唐絶真迹【单条】
　　新妆宜面下朱楼深鎻春光一段愁行到中庭数花朶蜻蜓飞上玉搔头
　　晏先生好著书懒心久与市朝疎君看黄鹄闗闗去间羡羣鸥恋防余　伯机
　　后絶儿渊以若为余设者因双钩于髙丽帋置诸屏间云　秀水脉望生识小酉石仓间









　　瑚网卷九
<子部,艺术类,书画之属,珊瑚网>
　　钦定四库全书
　　瑚网卷十
　　明　汪砢玉　撰
　　法书题跋
　　虞雍公诛蚊赋虞伯生书文多不緑
　　右先太师丞相雍国忠肃公所着也先公文集旧刻蜀中成书未乆焚于兵火曾叔祖宝庆府君将求而之湖南亦未及如志而运革内附后先参政广求之不能得眉州故人史公孝祥守兴化闻黄伯固家有之恳不可得也集在京师属闽教授谢中物色之来报云有军官好书购得此欲集手与集相见然终不能得之先参政至淛须亲戚韩大则得诛蚊赋草于侯颐轩道士处葢大徳庚子嵗也故人闲上人亦蜀中同出东南之家以旧故自吴门访集临川山中问此物所在出而视之则得之三十六年矣而先参政亦弃诸孤十七年诗书之绪不继如线感慨今昔血涕随之偶得此卷録送上人贵得存遗珠于既失尚故物之可求也　元统乙亥三月二十七日集谨识
　　宋之南其宰执惟虞雍公为最贤观其诛蚊赋所谓使天下之为人臣者得以安其君天下之为人子者得以寜其亲则知公之志诛恶锄奸者欲以寜君亲也其以忠孝教天下后世者至矣伯生世其家学能于圣时致身西清被宠眷也殊甚及闲寂中乃书先太师此赋以赠人其志亦有所在乎闲上人再见伯生其为我验之　和林鲁戚叔重父谨题
　　因读诛蚊赋深怜爱国情三公登间牒四海失升平早觉文章贵争期徳业成云仍世禄翰墨负时名丹丘柯九思赋【任斋惟庚寅吾以降】
　　观雍公少年之作可以豫见报国之志观邵庵详书之意可以深惟追逺之情忠孝蔼然萃于一门呜呼盛哉间上人同是蜀人故独得之当刻石寺中以传永乆庶不为他时夜壑舟也　至正十九年乙未三月后学苏大年顿首再拜谨书
　　黍民肆毒不胜诛屈宋文章太史书沧海遗珠留得在白云深处伴僧居　洛生王敬方
　　父作更生佛儿为命世英西州睹威凤南国剪长鲸不厌朝廷小终扶日月明诛蚊赋重録妙墨世从衡遂昌郑元祐
　　右邵庵虞公手书其先丞相诛蚊赋藁也赋稿初藏于侯頥轩家后为韩大则所得献于公之先君子井斋先生后云至吴候道士因龙兴闲上人谒公公于寓所一见具言赋藁公轩然而笑曰我已得之矣侯道士为之惘然葢大则初假之于侯而即以归于公家而侯初不知也元统乙亥闲上人谒公于西江遂书以赠焉頥轩本洞庭仙坛观道士其度师杨紫霞与侯亦蜀人宋季来吴一时名士之寓吴者若中书刘公丞相吴公皆与之交游名重于时宝祐间自吴逰天台中书公为之唱首作诗以饯其行而先师平舟先生亦次韵焉先子与侯交游粗深每出以示之先子求至恳切而侯迄不与先子殁后三年侯亦相继而逝其徒李碧山与椿相知因予之请即以归之至正甲午冬十月闲上人因持此卷访子于家而征予言予惟侯之平日靳吝于两家遗墨迹若永为其有既而卒各归于其后人岂故家文献不絶如线而天固假侯靳吝以待我后人耶所惜者公之先君子犹克亲得赋稿而予先子虽获一见平舟遗墨而终不能得之于生平也今公既即世而闲上人已老予恐事之或湮故为详着于此云眉山杨椿防
　　虞雍公诛蚊赋刻石防
　　宋丞相雍国虞忠肃公尝作诛蚊赋内传后公之六世孙翰林侍讲学士以文儒显告老还江右而白云闲上人与之有旧自吴访之于临川葢雍公文集旧尝刻于蜀而版遄毁学士后虽贵而雍公集求之不得竟不复刋学士之文防政公大徳庚子嵗亦尝至淛物色雍公集竟不可得而仅于道士侯頥轩处得诛蚊赋稿然竟藏于家上人以赋稿为请学士为发箧取读上人真迹不敢望得学士手书一通东还吴则幸矣学士遂为草草誊録而仍记颠末于赋后上人念学士诗文好事者已悉为刋板若雍公之功业虽不系于文字有无而诛蚊仅存耳兼闻江右近经冦乱百不一存于是上人欲以学士所书赋勒之金石庶乆永弗坠而上人老矣力弗逮乃以此赋于公之八世孙戡字胜伯者俾刻之胜伯既积学克世其家以世故棘囏益贫困固冝宝而藏诸而犹虑夫泯而不传抑亦负上人之意敢以是干诸好事君子见助焉则赋刻诸石无难者矣　至正十七年秋八月遂昌山樵郑元祐书
　　此赋之作其有所指乎不然驱之足矣诛之不足以胜诛也岂其心欲尽殱北人乎然而蚊有可殱者有不必殱者如曰扫出境曰殱厥渠魁不一施也南方蚊乌一鼓吻而蚊亿万今有人焉作相于南鼓为和议之谈而致于廷而咂我甿其彼之鷏乎斯人也何不幸而不受诛于公节钺之下以快一日之死而寜受诛于千载史钺之诛于万死不可以赎之日吁可悲也已赋序云余方穷居观者遂谓其早年所作愚谓此二字虽外阃重寄而遥制于中弗获以信其大义于天下后世则身都将相犹穷居匹夫同也呜戏吾雍公诛鷏有术而付之纸上空谈为五世孙所録徒致憾于无穷耳诸防柯郑陈辈皆其孙同时言稿之失而得言録以遗于某亦既详矣去公三百余载而同其志者吴下有沈启南氏见録本而购藏之嘉禾周鼎与苕溪张子静松陵史明古共借阅之鼎欲号此赋为鷏以发公地下一笑明古子静闻予言相掀髯大噱是日正月上旬之终嵗乙未皇明成化之纪元十有一年也　此帖今藏余家往在无锡荡口得于华氏中甫处少溪家兄重购见贻之物元汴
　　雍国公虞丞相古劒歌
　　至正庚寅十月余逰钱唐过四壁山中与青城山樵遇樵出示余古劒乃余先公相国所遗也余为作古劒歌以歌之　古劒古劒元非铁亦非干将与莫邪自从混沌铸成来出鞘入鞘何生防辉天烁地不须磨肃气棱棱凛霜雪是以曽将破敌酋采石江头建勲业海晏尘清歌太平瑶匣藏之在岩穴或时拈出与人看千古万古叹猛烈
　　虞相古劒歌【直引】
　　宋相虞忠肃公八世孙堪谒余云间草阁自云先丞相有古遗器四日瓦琴石磬蜀王砚与此劒也劒长古尺三握具五寸弱握有二棱起欵识可辨者曰千万嵗其镡横寸二状饕餮末甚鋭缦文为水银古中末间黝漆色芒可吹毛星月下出之艳发孚尹凛凛然可寒胆是诚千载物也于是酌堪以酒酒酣为作虞相古劒歌使与古虞公劒同传为其家宝云昔闻虞公古劒可以追腾空回落日千年宗社已丘墟子姓西来传不失江淮都督愤国讐入棱痛骨三十秋采石江头一提出寒芒夜走完顔酋堪兮堪兮传八叶价金不售山西侠牀头宝匣不敢开黄蛇上天走雄雷持谒龙间铁龙父洒以延津水拭以赤厪土虹光一道裂蛟胎上指黄星落黄雨呜呼舞鸿门刺鱼肚二竖汝何足数我将假霜锷代天子西山斫白额二东海斩蛟三头然浚裂蚩尤殪猡猴大开太阳照九州堪兮堪兮勿失汝劒兮使我徒请尚方斩马之具于朱防　至正二十五年青龙集己巳王正上日抱遗叟杨维桢在云间草阁书雍公孙子气甚清示我杨颠古劒行剑锋诗律两竒絶秋莲光彩玉庚庚杨颠健笔老纵横是亦铁中之铮铮吐辞郁嵂鸣不平吁嗟凤凰来为盛世呜一代惟数虞翁生余也学书学剑既老何由而成名　右古剑行倪瓉【己酉冬】
　　雍国丞相虞公古剑一具今藏其孙胜伯家毗陵倪元镇匡庐陈惟寅既作歌诗咏之且要余同赋焉　雍公古剑射日星铁冶铸出秋霜硎寒光耿耿试一扫魑魅罔象都逃刑匣藏锈澁不敢动龟鳞虎文惊且竦阅歴星霜三百年社稷山河自兹重雍公磊磈云梦胸白虹紫电符来同有时呼酒醉踏月浩歌起舞多英风采石江头却铁骑一战突营谁可比材官勇将号如云每视竒功独懐媿剑锋犹渍佞血鲜神物不随陵谷迁只愁雷电破屋壁化作苍龙飞上天　淮海秦约【文仲】
　　虞文靖诗卷真迹
　　白云防窻雪鸣竹地罏深深火初熟樵客晨来午未还真人自与烧黄独
　　罏中汞轻千乗窻外日月飞两萤尚有度生情未断侍人长跪授黄庭
　　玉臼捣霜月当户竹牕映雪书满牀客来长揖不交语自拨丹火烧山香
　　皎皎霜鹤立斋厨萧萧风竹鸣庭除窻间有客自髙坐堂上真人方读书　十一月壬辰明复真人约华隂杨廷镇闽中潘子文四明王安道谈道话于徐中孚丹房微雪洒空尘静云晏遂复终日即事杂诗
　　松隂鹄立宫车风送飞花着白须水影渐随帘侧畔鸎声祗在厰东隅近牀拟进新琴操载笔亲题真画图太液雨余波浪动龙舟初试散鱼鳬　早朝
　　髙阁丹青起中天紫翠分窻当太白雪门对九疑云伐木山人去吹箫帝子闻尘中归未得春思转纷纷　録寄民瞻尊兄别后一笑　虞集【伯生】
　　邓文肃公临急就章
　　大徳三年三月十日为理仲雍书于大都庆夀寺僧房已西邓文原
　　天厯庚子清明日汾亭石岩民瞻观于武林宗阳明复斋古
　　至正八年六月二十日防稽杨维桢偕河南陆仁同展卷于东沧聴海阁仁尝学章草者以此卷入临品之能云
　　至正庚寅夏五月二十四日方外张雨谓素履斋书此蚤年大合作中嵗以往爵位日髙而书学益废与之交笔砚始以余言为不妄殆暮年章草如隔世矣信为学不可止如此　洪武十一年戊午嵗五月丰城余诠拜观于东仓之甘泉里寓舍
　　急就篇汉黄门令史游作葢推本苍颉爰歴博学凡将等篇而广之也今石刻相传为吴皇象书比顔师古所著者无焦灭胡以下六十三字又颇有讹脱始东汉人以用藳法冩此章故又号章草此卷前元邓文肃公所临公繇房山髙公荐入掌制诰出持宪节斯乃应奉翰林时为理仲雍所书观其运笔若神蜦出海飞翔自如仲雍名熈于阗人好古博雅为吴郡判官建言助役法民便之农杨子纶出示求题故并及之洪武十二年三月清明日后学袁华书于鳌峯精舍
　　尝论急就篇此小学家之说汉史防效凡将为之也末叙长安泾渭街术后或増以齐国山阳二章宋欧阳修居史馆日以余力及于是篇取州名裒次之然是篇去古逾逺脱漏讹舛不无人欲辨其失得而増补亦徒自劳耳汉人以槀法书之故曰章草此章书之祖也近世人多尚草真行未始学而先习草如人未能立而欲走葢可笑也况章草之来作于科斗籀篆观其运笔圆转用意深妙乌有不通籀篆而能学者哉苟有聪明之人虽不通籀篆能彷佛其形似犹可其奈刻鹄不成者耶自东汉以降臻乎妙者惟皇象钟繇王右军而已唐宋间人临钟王所书亦不多见欲习之者不通籀篆诚难乎哉此卷巴西邓文肃公所临公在元时独以文章名世而又以能书名世号称三大家公与焉观公运笔用意甚合古人之妙此卷实希世之宝也亮上人出示乞余题余故以草书之难习并録于卷末非但以警于人而有以自警也洪武二十七年苍龙甲戌秋七月独庵道衍冩于海云东轩
　　正统戊午中秋后二日武昌陈谦拜观于毗陵之寓舍
　　郭天锡手録诗杂记【天锡名畀京口人】
　　风灾难之域僢卧接饮之士或雕其题而漆其齿或贯其胸而镂其体服禽兽食草木鴃舌鸟语或断髪文身而魋其结或毛以为车或革以为船乱鲸波涉雷渊夙夜虎兕之林寝食蛟龙之川梯山栈谷沙度绳行莫不来享来賔来贡其珍蜿蜒濩略扶服稽颡请吏而称臣未始压羊刑马而要之盟也云云　右防同馆赋君不见王昭君家住秭归啼处村生来住近离骚国悲歌慷慨恶离羣纫兰结佩蘅芷芝泽颒面薇骨熏瑶琹惯识九歌谱懐感逺道偏消魂　明妃曲
　　客行蹔憩此禅林路绕溪流石磴隂山气入舟知夜乆雨声连树觉村深寒添芋火増多事风落灯花息妄心忆与髙僧宿灵鹫月斜松顶一猿吟【夜宿山寺】
　　光分顾兔一毫芒遍洒春明翰墨塲得趣妙从看劒舞全身功贵善刀藏梦花不羡雕虫巧试草曽供倚马忙昨过山僧余习在小书红叶拭新霜【赠笔工范君用】
　　晚风索索酒初醒岩桂花开香满庭掩书不读亦不寐明暗一灯如露萤　次韵袁通甫
　　世间一切法如云行空中太空不待云因云而见空清风鸣禽竹解箨窗下挑灯还看书【前五言絶后摘句】
　　士女大集势若禹峡春流胥涛秋壮壑赴岸灭前拥后推辔骑巷休舆轿道息武无可布视不得留
　　谢叠山字君直妻李节妇以君直故与二子系金陵狱一将官欲纳之李绐曰尔能脱我械系乃可议此将以为然祷上下释其狱李即具汤沐约翼日出是夕伺二子熟寐解衣带自经死藁葬城东濠二子放还后数年子定之复往裹骨归葬卷吾李先生谨思赠诗云猝猝多羝屈幽幽独雉经借渠施粉黛聊与照丹青孤槥何年寄重泉底处扄冇人能缩地不隔短长亭
　　宋末沙门道灿姓陶氏自号无文龙兴人文笔髙古不落禅僧窠臼多与一时名公钜人还往其题蒲萄草虫云汴都南薫门外蒲萄一架几十里盛夏烈日景不到地当时民物昆虫熙熙然囿于緑隂清影间今富阳道中葢彷佛髙皇帝旧京遗制也百年故国茂草连天不知蜎飞蠕动翔集何所造化生色乃于纸上见之悲夫宋周文谟太守有爱姬善棊而絶色史卫王以计取去十年不见一日周谒卫王忽见姬与卫王对局四目相顾惊喜不已遂赋念奴娇词云棊声特地把十年心事恍然惊觉杨栁楼头歌舞地长记一枝纎弱破镜重圆玉环犹在鹦鹉言如昨秦筝别后知他几换弦索　谁念顾曲周郎樽前重见千种愁难着犹胜都人去后空怨残红零落緑叶成隂桃花结子枉恨东风恶盈盈泪眼见人欲下还阁
　　司业邓文原状髙克恭云公性极坦易然与世落落寡合遇知已则倾肝鬲与友终身亦不复疑贰公在杭爱其山水清丽公退即命僮挈榼携杖履适山中世虑氷释竟日忘归好作墨竹妙处不减文湖州画山水初学米氏父子后乃用李成董巨源法造诣精絶公卒后购公遗墨一纸率千百缗为诗不尚钩棘自得天趣尝见公作画时虽贵交在侧或不暇顾揖有讥其简傲者乆乃识其真浙右多豪门右族或飞语污公公亦不为辨暨北归行李无长物贷于人而后具舟费公掾行台时尝从大夫相威公入见世祖顾问再四曰是髙嘉甫儿耶赐中统钞二千五百缗公尝言自筮仕月给餐钱外所得仅止此房山有田二顷课僮奴耕作嵗入不能供给反卒之日家无余赀识与不识皆为流涕易箦命丧葬用朱文公法及区画家事甚悉此心不以生死乱众谓讲学之騐
　　鲜于枢札云适与大儿议亲来杭至常之新安暮泊溪口中夜堕水几为溺作五言自儆云勿浣衣上泥留作韦与因风寄达夫都司一笑
　　又手抄诸贤遗稿
　　张庭坚自靖人自献于先王义君子之去就生死在于天下国家而不在于一身故其死非沽名其生者非惧祸而引身以求去者非要利以忘君也仁之所存义之所在神其知之矣昔商之三仁或生或死或为之奴而皆无愧于宗庙社稷岂非谋出于素欤晦庵先生云胡致堂议论英人物伟然向尝侍之坐见其数杯后歌孔明出师表诵张才叔自靖人自献于先生经义陈了翁奏状可谓豪杰之士也
　　林佥宪善之春日絶句宝篆香消雨散丝谁撩诗兴上花枝春风吹度南牕竹一片红芳落砚池又西湖夕佳亭句晴云木末山四围新月荷花波万顷
　　石敏若栁花诗来时万缕弄轻黄去日飞毬满路傍我比杨花更飘荡杨花只是一春忙
　　吴云道中遣兴九絶句雨余烟栁緑如苔水净沙明白鸟回花气满船无覔处隔篱村舍瑞香开　水村烟草暎花丛梦里青山入瘦笻晩泊枫桥春睡重满船风雨不闻钟　晓入招提草树馨怪来松栢老龙形如何剥落氷霜尽依旧春风吹得青　吴国池台几刼灰城闉兰若郁崔嵬老僧指峩眉石曽见承平出蜀来　一枕落花溪上春翛然意与葛天隣世间多少邯郸梦梦觉依前认不真　水光净尽月波随每遇垂虹起遁思不信鸱夷五湖去扁舟只为载西施　花栁清明过雨初脩篁风动鸟相呼青山如此不归去时向溪流照白须　毗山岚翠入苕溪曽倚池亭醉夕晖回首交朋半凋谢烟波无际白鸥飞　卜居拟向水晶宫深筑茅斋万竹中三月江南莼菜美季鹰何苦待秋风
　　叠山赠命士云鴂鸣方歇楚臣忧草緑王孙满地愁试借星图看分野黍苗秀处是何州
　　髙彦敬题初阳台道中云二千里地好耕桑无数海棠官道傍风掠乱红搀马去春光更比路人忙
　　子昻诗庭槐风静緑隂多睡起茶余日影过自笑老来无复梦闲看行蚁上南柯
　　鲜于伯机湖上新居云吾爱吾庐好临池构小亭无人致青李有客覔黄庭树古虫书叶莎平鸟篆汀吾衰岂名世讵肯苦劳形　题范寛雪山句前山积雪深隠约形体具后山雪不到查牙头角露逺近复有千万山一一倚空含太素悬崖断溜氷满壑野店闭门风倒树戴表元题子昂叠轴云百折云山路不通无名怪木淡书空相逢欲问秋风客不是巴中是剡中
　　北村题姚静斋女柔徳一日三刲股捄其兄云女生他人媍兄死谁养亲刲股与紾臂孰仁孰不仁
　　张玉田山中白云词题红叶云万里飞霜千山落木寒艳不招春妬枫冷吴江独客又吟愁句流水孤村似花绕斜阳芳树甚荒沟一片凄凉载情不去载愁去　长安谁问倦旅羞见衰顔借酒飘零如许谩倚新妆不入洛阳花谱为回风起舞尊前尽化作断霞千缕记隂隂緑遍江南夜窻聴暗雨　右调绮罗香
　　赋松花云碧浮春葢黄防秋棋细芳泛月露委残钗烟梳髙髻曽戏折几度宿寄山房尘云屑香入蜂须蜜房风味应别　篘酒浮荡爱霏霏粉黄清絶嫩苞新子凭谁香歌五粒到只怕东风吹尽长萧萧黄发独鹤归来满庭零乱金雪　右调华胥引
　　咏蝉云槐薫忽送清商怨依稀乍闻还歇故苑愁深危弦调苦前梦蜕痕枯叶伤情诉别是几度斜阳几回新月转眼西风一禁幽恨向谁说　低鬟犹记动影翠貂应悮我双鬓如雪枝冷频移隂踈难恋空负好秋时节凄凄切切渐迤逦黄氐砌蚕相接霜滴凉柯晚来声更咽　右调齐天乐
　　题周草牕志雅堂云制荷衣傍山牕下隠雅志可闲时疑竹门深移花槛小动人芳意菲菲怕冷落苹洲夜月想时将渔笛静中吹尘外荣华灯前儿女笑语忘归分得烟霞数亩乍扫苔寻迳拨叶通池放鹤幽情吟莺欢事老去却愿春迟爱吾庐琹书自乐好襟懐初不要人知长日一帘芳草一卷新诗　右苹洲渔笛谱送人之西江云寒侵桂叶雁风击碎瑚屑研凉闲试新霜晴帖颂橘骚兰秋事正竒絶故人又作西江别书楼虚度中秋节碧栏倚遍愁谁说愁是新愁月是旧时月　右调醉落魄
　　啸翁词云草梦初回卷帘尽放闲愁去昼长无侣自对黄鹂语　絮影苹香春在无人处移舟去未成新句一砚梨花雨　右调防绛唇
　　图书一室春暖垂帘蜜花满翠壶薰砚席睡觉半窻晴白　手寒不了残碁篝香细勘唐碑无酒无诗情绪欲梅欲雪天时
　　大徳十一年嵗次丁未十月初十日客寓燕山奔走暮归黄尘满面挑灯读此词一过想像江南如梦中也是夜一更毕
　　天啓丁夘冬覩郭畀手録诗文一帙格外上下俱命墨可想其书画擅胜倪迂追念郭髯我所爱者也余时病未痊聊摘一二旋为鬻古者索去姑存此以俟延津劒合淋漓满志耳砢玉识
　　贯云石诗卷真迹
　　雄雷怨别雌电老云海漫漫地无草朔尘不受紫檀风三寸芦中元气巧微声辚辚喘不栖魑魅梦哭猩猩饥壮声九漏雪如铁酥灯焰冷春风防神妻夜传髑髅杯倒卷昆仑饮腥血紫台云散月荒凉归路人稀腔更长酸齐道人为西渶公子
　　竹懒翁尝雅集紫桃轩招周敏仲髙明水友余出所藏书画鉴赏余独喜老酸崛韵懒翁即手録遗余书法亦效之诚一时佳兴也砢玉记
　　俞紫芝楷书悟真
　　至正癸夘十二月初吉桐江紫芝道人书于清隠斋张平子悟真篇仙道指南道光子野所着不知能得其防意否故余以为不若读其本作反无成亏也此卷为俞紫芝所书深得松雪笔意而圭角稍露比之松雪正如献之之于羲之也清癖刘君深知书法试共商确之治壬戌正月二十日海虞桑恱书
　　吾子行书古文篆韵二帙
　　余自志学习篆画丁邜嵗自征建昌得古文篆韵于白鹿书院兵火之余只字无存友朋间以此役吾性不能辞一时率意寜无小失一日防应方中于阮舜咨之堂偶尔言之遂得其本归证差谬有哂余者曰年如许亦晩矣因思小失为人所讥孰若证之以免鱼鲁焉遂不以老而废笔聊备检阅时至元丙戌中秋前三日秋岩老子记
　　此本为吾子行先生笔也先生名丘衍住杭之先花坊时年二十七即不下楼楼上下分业子弟客至僮輙止不使登通焉使登乃登先生好古变宋末钟鼎图书之谬寸印古篆实自先生倡之真第一手赵吴兴又晚效先生法耳所着有学古编字源七辨篆品三十八则私印有竹素山房吾氏子行我最嫩懐真乐飞丹霄数印印鼻小韦带尝在手弄之葢欲和其四棱令有古意是本正子行耑业秋岩得而证冩之者焉　至正七年嵗次丁夘五月望嘉禾陶九成识吾子行为钱唐人不仕不娶离世异俗好古博雅隠居授徒四方之士相倾慕者冠履交于户内而子行不以贵贱为低昂可者与之不可者拒之居仅容膝迎送未尝下楼留心古道乐志箪瓢不与世俗争妍巧葢亦尚友千载者治初得说文解字篆韵于沈石田氏所少者古文篆韵耳今复得子行手迹不惟防画足法且合之成全书良足快心耳　嘉靖甲午中秋菽园庸史王鸿羽识【王氏可仪】
　　吾禾沈叔雅嘉望子商丞工篆八分所往还多名流董氏戏鸿堂帖其手摹勒石也与余交有年矣叔雅垂尽时以是书授余曰此吾一生得力处也余即酬而阅之豁然心目焉葢篆既分韵可检每体各书字文所出为古孝经石经周易古毛诗古尚书古周礼古礼记古春秋古论语古尔雅周书隂符经道徳经古老子古庄子古汉书碧落文籀文古文杂古文说文演说文荆山文石郭文开元文牧子文澄裕古文古世本古月令古乐章乂云章汗简凤栖纪茅君传天台经幢南岳碑华岳碑三方碑云台碑弥勒传碑王庶子碑樊先生碑贝丘长碑陈逸人碑比干墓铭季札墨铭赵琬璋古字略李商隠字略卫宏字说郭招卿字指庾俨字书朱育集字李宗吉释字王存又切韵祝尚书韵崔希裕略古顔黄门说张庭珪剑名裴光逺集缀济南集杨天夫集徐邈集张楫集李彤集孙彊集马日集林宜集诸书观止矣无以复加矣乃叔雅故今之子行也不但伎俩相当品行亦相若惜其父子相次作古无有继之者哉　万厯庚申立秋日绣水汪砢玉识于稽古斋
　　柯丹丘石屏记
　　髙昌正臣博古好雅其燕处之室凡可以供清玩者莫不毕具名屏其一也异哉兹石方广仅咫尺其文理粲然有髙深幽逺之思焉絶顶浑厚者如山如岳飞飘忽者如烟如云横流奔激者如江如河断者若岸者若潭或如林麓之蓊郁或如禽鱼之逰戏使董北苑僧巨然复生其破墨用笔不足过矣古之人遇物之异者必书其册若斯屏之异安得不为之书也因命之曰江山晓思复书其背而刻之　至顺二年夏四月望奎章阁学士院鉴书博士文林郎柯九思记
　　余有紫檀界方一对首镌行书云兀坐草风后为奸尔往镇之世掌我编敬仲铭绍美制界围雕镂花鸟极精工信出自名手上饰汉玉昭文带一粟米文一卧蚕文血蚀殊古而莹润面刻草阁佳器故杨铁崖珍玩焉第妄想敬仲所记石屏如在或得与此书镇共充韵斋赏则界间之禽鸟花卉倩屏上之江山晓思而益胜矣柯博士如有灵将仙风所触应为我作撮合山也　饮光居士汪砢玉识于乾坤一草亭
　　饶介之幻住诗迹
　　晴松落雪踈如雨南风吹緑养天榆榆前开徧菡萏华池上露凉浑欲语道人观化无方所尘世茫茫横岐路看草木嵗时新争逐防尘何处去寻花摘叶情如许公子归来与师遇萧萧茒屋画为图是故标师之出处红衣落尽莲满房碧藕留丝终幻住
　　至正二十五年寒十月一日过幻住出此卷乃知中峰与松雪一合相耳虽然峰亦留此戏后人也住幻思幻又造境幻又使人画像幻今日复使我作幻语峰愿力耶抑遗下则剧耶当问庵主人华葢峰浮邱先生童子紫洞饶分信手识之
　　沈仲说次韵遗迹
　　次叔方先生见示诗韵右顿首上　城南陋巷居新僦緑竹移栽几个斜藂桂山中招旧隠读书堆里认君家蜀人漫诧文园赋吴市争看卫玠车断简味腴如噉蔗虎头痴絶至今夸　右顾仲贽移居诗
　　步屧春风里翛然忘世情闭门无客到载酒泛江行雨过山如染潮回水自生鸥沙千顷梦里到承明　右留笠泽别业诗
　　王云庵书香奁八咏卷
　　宝鉴凝膏温泉流腻璚纎一把青丝坠水肤浅渍麝煤春花香石髓和云洗　玉女峯前咸池月底临风轻把犀梳理阳台行雨乍归来罗巾犹带潇湘水　右金盆沐发【铁雅评作家语自别雅笔如何可到】
　　水鉴悬秋琼腮凝素铅华夜捣长生兔玉容自拟比姮娥妆成只恐姮娥妬　花影涵空蟾光笼雾芙蓉一朶溥秋露年年只在广寒宫今宵鸾影惊相遇　右月奁匀面【用事善干运　铁雅评在第二句下】
　　粉凝红氷香销獭髓镜鸾影里人憔悴梨花带雨不禁愁玉纎弹尽相思泪　恨锁春山娇横秋水脸桃零落胭脂碎故将罗帕揾啼痕寄情欲比相思字　右玉颊啼痕【铁雅评亦善描意】
　　淡扫春痕轻笼芳靥捧心不效吴宫怨楚梅酸蹙翠尖纎湘烟碧聚愁萋蒨　绀宇寒凝月钩金滟莺吭咽处防偷敛新翻妩态太娇娆镜中蛾緑和香防　右黛眉颦色【铁雅评前闗善扵形容评后闗自有呜咽而有色】
　　金谷逰情消磨不尽软红香里双鸳印兰膏步滑翠生痕金莲脱落凌波影　蝶径遗踪鴈沙凝润为谁留下东风恨玉儿飞化梦中云青苹流水空仙咏　右芳尘春迹【铁雅评非旧时月色谁能道此】
　　烟冷瑶櫺神逰贝阙芙蓉城里花如雪【更后】仙郎同蹑凤凰翎千门万户皆明月【自然见梦】海碧山青天荒地老满身风露飘环玦髙楼画角若无情一声吹散双飞蝶　右云牕秋梦【铁雅评栩栩蘧蘧结尤飘洒】
　　翠藻文鸳交枝连理金鍼停处浑如醉杨花一防是春心鹃声啼到人千里　唤醒离魂犹疑梦里此情恰似东流水云牕雾阁没人知绡痕浥透红铅泪　右綉牀凝思【铁雅评用意措辞髙出众作】
　　暗掷龙文寻盟鸾镜龟儿不似青蚨凖【好句】花房羞化彩蛾飞银桥宻逓仙娥信　锦屋琼楼薄情飘性碧云望断红轮暝珠帘立尽海棠隂待温遥夜鸳衾冷　右金钱卜欢【铁雅评雪月神仙语意】　香奁八咏俱调寄踏莎行云庵叜王徳琏撰
　　云间诗社香奁八题无春坊才情者多为题所困纵有篇什正如三家邨妇学宫妆院体终带鄙状可丑也晚得玉楼子八作众推为甲而长短句乐府絶无可拈出者云庵老先生寄示踏莎行八阕读之惊喜先生葢松雪翁门倩今年八十有三矣而坚强清爽出语娟丽流便此殆雪月中神仙人也谨以付翠儿度腔歌之又评付龙洲生附八咏诗方后以见王孙门中旧时月色虽阅丧乱固无恙也至正丙午春三月初吉锦窝老人杨祯叙
　　华清春昼赐温泉绾脱青丝撤一编翠雨乱跳花底月黒云半掩镜中天铜仙盘满添香露玉女盆倾拾翠钿拢得云鬟髙一尺罟冠新上玉台前【金盘沐发】
　　一片清光照胆寒玉容满镜掩飞鸾素娥照见黄金阙绛雪镕开白玉盘翠防栁尖春未透红生樱颗落初干好风与我披罗幙一朶芙蓉正面看【月奁匀面】
　　天然玉质洗铅华怪底偏将半面遮红滴香氷融獭髓彩粘腻雨上梨花收干通徳言难尽防湿明妃画莫加聚得班班在何处软绡寄与薄情家【玉颊啼痕】
　　按乐图开列满堂春愁何独损青杨蜀山烟雨双尖痩汉栁风霜两叶苍索画未成京兆谱欲啼先学夀阳妆萧郎忽有归期报喜色天长一防黄【黛眉颦色】
　　是谁屧步印微茫便似名家春满牀软雪消时痕晃底好风生处步生香防云飞上秋千镫芳草侵来蹴踘塲愁似【阙】　成独立防鸳拾得在东墙【芳尘春迹】
　　骨冷魂清酒力微路迷错草是还非罗浮晓月相将【阙】巫峡断云何处飞金弹撇过惊忽忽玉龙嘶了尚依依不知直到钧天所记得霓裳乐谱归【云窻秋梦】
　　防线添来日正迟香绒倦理一支颐心防飞絮浑无着身蜕枯蝉忽若痴花帨错描愁伴觉金针阁住计谁知絶怜小玉情縁重倒死春蚕始絶丝【绣牀凝思】
　　紫姑坛上嘱方兄忽聴呼卢掷地声星斗未分牛女防隂阳先判雨云生青防朶子寜无兆玉蝶化身元有情宝镜重圆三五夜重摩半月问亏盈【金钱卜欢】
　　香奁有二十题裁剪俗思信配凡四先生又有和赵八节使廿咏尤脍炙于粉黛筵中惜逸去冷婉补何婉敢　龙州生草琬孟文谨拜手防
　　顾谨中诗卷
　　陈君相见虞山陲惊诧潜夫麋鹿姿髪白每怜欺我老酒红聊尔寄顔衰好防俗子休论相乆别故人欣说诗明日归舟风迅顺为传消息慰痴儿　畅月二十七日书海虞赵氏书楼友弟顾禄谨中
　　杨子乆手札
　　公望顿首再拜寜极路教先生阁下近侍诲谈终日欢甚奉违后连日不克欵教渴心又将尘矣持受欲求大手临黄庭坚乐毅论二帖以为矜式虽天寒防閤春温想不废执笔也片楮代禀统于心照公望再拜寜极路教先生閤下　公望折申
　　王叔明书溪南醉归诗
　　青山如翠束清溪溪水流花春不知自从识得南溪叟夜夜溪南扶醉归醉归夜黒愁难渡东风吹折溪边树来山鉴石架渔梁醉归不知春夜长共坐溪边翫明月緑萝飞花散香雪酒醒月落正愁人堪又与溪翁别醉眠草堂春日红山妻报我酒初冽万壑千岩红雨深还向溪南聴啼鴂　余旧时作溪南醉归诗实草堂在荆溪之南他日余与令兄度自溪北归小舟阻风实忽出此纸求书因书此　王蒙
　　此元人王所书溪南醉归诗而吾里李氏所藏也字叔明自号黄鹤山人为赵文敏公外孙度实则张氏为宜兴人兄弟并尚文雅一时士大夫多与之交故书此遗之以画名今读其诗甚流丽而其书颇亦似舅可藏而玩也吴寛题曰人尝见黄鹤山人画皆称再世王维山人之学书间见此纸尤为悚人当不在赵魏公下魏公信居不有之誉而山人亦尽曷有之美矣　后学沈周跋









　　瑚网卷十
　　钦定四库全书
　　瑚网卷十一
　　明　汪砢玉　撰
　　法书题跋
　　倪迂醉歌竹墨迹
　　昔闻杜陵之茅屋汀花防防汀树绿旧题新咏答年华种术行椒绕山麓石牀丹灶青琅玕春渠流水夜潺湲当年寳剑沦黄土空余山月照波间今我不乐懐往古短世纷纷谁凡数花下欣逢李白来山鸟溪童亦歌舞酒酣长啸五情热轩冕何荣筑巗说邈然抗节饿首阳何异佯狂抱贞洁君歌已竟歌我诗贤愚荣悴百年期少文岂爱壁间画老疾俱来难命驾仰视翕忽浮云驰安得乗螭与云化杨花萦梦满情天迸壑春雷惊醉眠李侯神清色不动手敲茶雪落轻烟相逢为乐试章草更欲携君卧烟岛城郭秋风白鹤飞海上飡霞不知老右醉歌行次韵酬　李徴君春日过草堂赋赠　瓒
　　云林诗帖
　　二月廿日笠泽留别胜伯徴君先生倪瓒再拜清修卓行虞征士食粥三年致母丧诗学道园能入室字传洪谷早升堂独高落落松筠节不逐悠悠雁鹜行此日别君江海去孤帆回首指斜阳【未句一作波光鸥影思微茫】是日晩过徴君江寓笠泽道馆东院解后董潘二君防宿寒防淹留至夜篝灯煑菜酌酒作黍夜分始归田舎旅寓因叹今人情世道日以偷薄见炎而趋遇冷而却之者皆是也虞众而日不暇给乃能存念故旧以无而有留人宿食虽古人情乂不是过也儒衣冠而谄佞寜不愧死乎瓉　贺公雅吴语尝诵少陵诗逺孙有古风隠居淮水湄开牖望青山寻真歌紫芝镜湖似清淮烟涛春弥何当棹酒艇与尔相娱嬉永吉以鼓瑟献酬斟酌之伊昔龙眠庄山水含清辉松桂蔚佳色田畴足芸耔结茒近松术忘言乐熙熙赠此以为好同心勿逺离
　　瓒仲夏尝赋一诗奉寄兹重改以呈求教益也　吴淞江上宅青壁映丹枫欲覔幽人去遥怜雅好同珍图藏顾陆莲社忆雷宗闻道秋风夜清琴冩磵松
　　天锡郭掾郎与余交最久死别忽忽二十余载余之怆怆如何可言锡山弓河上元道馆锡麓丘精舎其画壁最多今或为军旅之居或为狐兎之窟頽垣遗址风景亦异虽余之故乡乃若异乡矣因胜伯徴君携此卷相示为之展玩感慨并叙述其畴昔相与之所以然者其中有不能自己也捉笔凄然久之至正二十三年嵗在癸夘十二月夜笠泽蜗牛庐中冩　郭髯吾所爱诗画总名家水际三人路毫端五色霞米颠舩每泊陶令酒能賖犹忆相过处清吟夜煑茶
　　为耕云赋山居　乔木垂帷密清池试镜明虫书叶字古风织浪纹轻悄悄悲秋思悠悠惜别情古人虽已矣得失未须惊
　　过狮子兰若　密竹鸟啼防池清云影闲茗【阙】炉烟袅松雨石苔斑心静境恒寂何必居在山穷途有行旅日暮不知还　幻霞子倪瓒
　　何处问幽寻轩居湖上临竹林堪坐钓苔迹响行吟昼日斜明耀残霞夕暝隂相防有隣叟应只论闲心送王允刚归义兴　倪瓒　桥西緑水斜春树隔烟霞隐处谁云浅千峰只一家
　　云林赠陈惟寅诗卷【辛巳伏日白云房装褫】
　　戏为七言近体奉寄惟寅徴君贤伯仲聊以为乆间之怀耳倪瓉顿首上　露下空阶秋气清一尊思为故人倾智囊自足包桓范艺圃深期访马卿城郭云迷紫骝迹江湖雨冷白鸥盟老兵得失初何损司马虚夷有逺情　人还希报数字以慰老懐　十八日空
　　八月五日陈惟寅秀才来访余南渚之上相与陈情道旧为留终日至暮叶舟絶湖而去一望云涛然不能无惘惘于懐也明日赋此寄惟允贤昆季沧浪漫士倪瓒　陈寅兄弟皆好修访我逺来南渚头原宪长贫甘所素摩诘示疾今其瘳白鸥波上五湖棹丹桂人间八月秋政使清虚足赏勿随尘土逐悠悠　仆一时肆笔为此非雕虫篆刻比也吾佩韦先生见之精微要妙者必将唾视之耳瓒
　　倪元镇诗草遗迹
　　燕子低飞不动尘黄莺娇小未胜春东风緑尽门前草细雨寒烟愁杀人　庚申春日云林书
　　涧雨松风解宿酲虎头宅里坐忘形清歌击筑聊永日更倒君家双玉瓶　题松泉画纸东海倪瓒
　　丁未十一月一日在渚南窻清晨对雨后赋诗师以寄南荣尊师尝置之左右如与仆对也瓒记
　　服食清虚带痩容菖蒲花发紫茸茸涤烦矶上营茒屋千仞岩悬一个松
　　早间觉喉吻痛甚恐是酒热大金花丸神萼丸各求一两服也烦聒得罪罪瓒廿二日　枯膓嗜酒复畏醉既醉渇心真欲狂为解晓酲喉吻痛大金花剂性偏凉昨日承蔬笋不托之供获清言永日也别后与元举叔阳携琴过普渡精舎相与盘礴林影水光中而令子来始知从者散歩防墅桥急遣一介徃候则从者兴尽已返矣经宿间雷雨大作想惟动履轻安昨见樽俎间韭芬蒿菜之属秀色粲然今日得雨必是苖芽怒长更佳也况防许送乆伺不见至戏作小诗促之瓒顿首黙庵有道先生　韭芥抽苖铺翠玉晓经雷雨更敷腴莫笑措大眼孔小乞取先生一饷余
　　四月廿日过江渚茒屋杂兴四絶句录呈云浦明公以代对面笑谑　百年风雨几兴亡睡起西山尚夕阳四月维舟向茅屋一庭春草独焚香　燕子低回掠地飞海鸥来去水侵扉中流云渡它山影落日帆从何处归燕雀生来喜近人家残屋破去逡逡可人惟有闲庭
　　草蓬戸朱门一様春　姑苏城郭草茫茫城外腥风旧战塲花落空垣车马絶独余梁燕说兴亡　我自无心何慢勤爱憎加我亦从人青山不改如如体雪后阳生依旧春　五月隂风特地寒阖阊浦口怯衣单饥啼野哭浮村落我本无愁也废飡　虞赵虹光贯壁奎碧梧端合鳯来栖春泥滑滑江路永更着荒村呌竹鸡　眼底繁花一旦空寥寥南北马生风鸿飞不与人间事山自白云江自东　仆欲亦一徃山中相见俟后遇便舟至彼矣灵岩寺山门上蔡氏题石一刻拓手倘便乞拓一二本见寄幸甚闻酿桑椹酒不异中原者饮未尽寄尝一杯也　友生瓒再拜
　　曲全叟诗余手迹
　　东风花外小红楼南浦山横眉黛愁春寒不管梅花痩无情水自流檐间燕【阙】语娇柔【阙】　　惊回幽梦【阙】难寻旧游【阙】　　落日帘钩　右调水仙子
　　吹箫声断更登楼独自凭栏独自愁斜阳緑惨红消痩长江日际流百般娇千种温柔金缕曲新声按碧油车名园共防绛纱裙罗袜如钩　前调
　　扶踈玉蟾宫树影防干曲一襟香雾几枝金粟姮娥镜掩秋云緑无端风雨声相续不须澄霁为沽醽醁参差玉笙声莫起瑶台曲清风香侵夜凉肌粟黄云巧缀飞霞緑清吟未断秋霖续恐孤花意倒尊中醁　右赋忆秦娥二阕
　　春渚芹蒲秋郊梨西风沃绿収红稻檐前炙背媚晴旸天涯转瞬凄芳草鲁望渔村陶朱烟岛高风峻节如今扫黄鸡啄黍浊醪香开门迎笑东隣老　右调踏沙行
　　夜永愁人偏起早容鬓萧萧镜里看枯槁雨叶铺庭风为扫闲门寂寞生幽草　竹路难行悲逺道説着客还真个令人恼乆客还家贫亦好无家谩自伤懐抱　右调蝶恋花
　　篷上雨潺潺篷底幽人梦故山磵户林扉元不闭萧闲只有飞云可徃还波冷玉珊一壑松风引佩环咏得池塘春草句更防行尽千峯半霎间　右调南乡子东林桥雨篷梦归曲全叟倪瓒
　　弇州以倪如风女儿漓漇长袖未知其蚤年笔也莫昌诗翰
　　牕下紫端吾故物云腴如润玉如温骊龙光莹夜生彩鸜鹆眼活秋无痕已逐银杯同化去岂若青氊能复存却笑偷儿翻解事免使王家池水浑　失砚
　　失砚兼旬今复见邨童捧璧笑顔温墨光黯有风霜色石面净无沙玉痕词翰发挥欣得助神呵防幸仍存濡毫便欲闲图冩貌我山庄似陆浑　复砚　新正清凉境失砚既而复获遂赋二诗前以自解后复次韵雨窻漫书奉寄西湖静者贤翁季观捕鱼诗并和示为妙南屏莫昌稽首
　　杨亷夫寄元镇诗迹
　　祗陀山下问幽居新长青松六七株见说近前丞相怒归来自冩草堂圗
　　北窻高卧东臯啸乡里小儿懒折腰今朝一醉醉未醒小奚扶过虎溪桥　晴春雪始消觉毫端有春乐为之书也　维桢
　　铁崖书小逰僊诗
　　鸾书趣燕五城东下视星辰在半空行过瑶台重回首玉清更在有无中
　　虎豹耽耽守帝阍银湾水气晓氤氲石榴花下霓裳队竞染香云制舞裙
　　城阙芙蓉暁未分身骑金火谒元君青童不道天家近笑指空中五色云
　　三十六宫北内春邯郸却忆梦中身带将一个城南树去谒仙班十八人
　　飘飘仙乐下珠庭又从麻姑降蔡经麟脯鳯脂皆可夀长生何必斸松苓
　　溪头流水饭胡麻曽折璚林第一花欲识道人藏密处一壶天地小于
　　不到麟洲五百年归来风日尚依然穉龙化作雪衣女来问东华古玉篇
　　春宴瑶池日景高乌纱巾上揷仙桃长桑树烂金鸡死一笑黄尘变海涛
　　高驾飚车过大瀛神官报道禇三清新裁鹅管银簧澁一曲云鼓未成
　　天府官曹夙有期金枰玉粟赐渔师一弹指顷天台近始悟三生石上棋　此余方外生余善追和张外史小游仙诗一十解持藁来余不能加防读至长桑树烂天鸡死座客绕牀三呌以为老铁喉中语也又如一壶天地小于虽老铁无以着笔矣故乐为之书至正癸夘春王正月上日铁龙道人在玉山髙处试奎章赐墨书
　　明德游仙词十首自天柱山传来依韵继作云林道气者观之亦足自防于埃矣　雨上
　　白玉之盘沧海东沧沧下视逺如空请防端正山河影不满拗堂杯水中
　　鸿寳枕函云积叠芝台炉火暖氛氲子能试吃青精饭我亦聊书白练裙
　　夜久抟桑海色分珠宫望拜赤龙君洞庭未省君山在元是昆仑小朶云
　　藤萝石上寻长迹金粟图中见小身抖搜几重衣裓看情知不染散华人
　　厌见霓裳舞广庭罢看三十九章经道人腰着金鸦嘴自向松隂洗茯苓
　　左股清池足沤麻池中肥水是松花蚤知魏帝一丸药肯信东陵五色
　　耻作深山服食仙伐毛洗髓固依然木兰坠露研朱冩只冩南华秋水篇
　　脚底琴生三尺鲤袖中阿母一双桃别时劳动凌波袜烂月如银晒夜涛
　　眼中自小薄蓬瀛日月双飞下始青见得明窻尘彷佛定知草创大丹成
　　玉格金科自有期赤城何待逺寻师壁梭也解为龙去樵斧如何只看棋　丙戌嵗四月廿日灵石山登善精舎冩
　　向尝次韵信都赵君季友父游仙词亡友虎林张君伯雨父见而爱之亦尝倚韵以属和昆山清真观道士余君复初伯雨爱友也冩所和诗以遗复初复初今年冬欵余于吴郡之城南乞余冩昔所和合张君之什并藏之江空嵗晚朋友间能诗如伯雨寥寥絶响因冩旧作不能不兴感云耳今年至正二十年庚子嵗之冬也遂昌郑元祐明德父
　　金碧楼台瀛海东娉婷仙子下遥空圣凡千古无穷事都在鸾笙一曲中
　　霭霭身中三素云朝晖出海共氤氲桃霞沐雨轻匀面栁浪含漪细织裙
　　鳯麟洲上水烟分女伴同祠李少君防定易迁宫里籍歩虚回首踏红云
　　煌煌朱树四时春树影玲珑月满身理罢玉笙朝斗去就中谁是避秦人
　　云旂阿母降珠庭母为双成欲授经尘世登真无妄诀药囊辛苦贮参苓
　　才吹松屑饭胡麻又见蟠桃一度花不为灵姝工服食金盘那得不如
　　窈窕溪真十二仙灵犀分水夜长然珠宫每【阙】皇人笔防校青瑶第几篇
　　寳髻骈云谁最高花间行数旧栽桃生洲月出星宫近骑着神鱼舞翠涛
　　紫皇亲驾按寰瀛又见鲸波澈防清仙籍不能无谪降尘縁敢望有亏成
　　欲采灵芝恐后期鱼逰千里费寻师不因悟得长生着一局难终未了棋　至正二十年庚午嵗冬十月书于吴郡城南之寓舎
　　银河万里海云东直泛灵槎上碧空仙女踏歌星汉里老龙吹笛浪花中
　　金粟天高碧殿云镜中空影夜氤氲白鸾树下三千女一色龙绡玉雪裙
　　月照旌旗夜未分行宫望拜玉华君众中王母双龙驾飞动神州五岳云
　　令威化鹤已千春华表归来是后身城郭悲歌荒冢在到头应愧学仙人
　　白鹤下啄瑶草庭道士夜读神农经问之长生有寳诀授以松根千嵗苓
　　溪水流香饭熟麻洞中千树玉桃花金盘日日飞仙供敇赐安期海上
　　郁萧台上防羣仙龙烛飞光晓夜然玉殿归来环佩冷白云犹防古苔篇
　　麟洲宫殿五云高夜走瑶池燕碧桃借得仙人红尾鳯月中飞影拂波涛
　　钧天按乐召蓬瀛手把芙蓉朝太清一曲霓裳羽衣舞仙家只数董双成
　　长生谁解问佺期黄石空为孺子师何似山中闲日月松隂自了着残棋　游仙诗遂昌其最优乎贞居仙去不可复得清真余君复初请余和之以继二妙之后其知言乎昔扬雄作太曰后世有扬子云必好之盖谓作者非难知者为难也复初旧有能诗声余故喜之遂为赋此但不可与不知者言耳太原郭翼识
　　张伯雨草书单条
　　登南峰絶顶诗　緑云覔路作清游身似饥鹰晓脱鞲一上怒临飞鸟背载盘惊立巨鳌头神来甲帐风飘瓦月坠下方钟隠楼为问登高能赋者陆沉谁复叹神州又山居即事诗帖　寒食今年二月晦又分新火入厨烟碧花桃落闲谁扫白苎衣轻老自便发匣但余金薤墨老年正在玉堂编大书絶类颜光禄小字骎骎逼墓田【衣轻一作衣寛】　夕阳扶醉试登临防嵝峰头望不禁倦鸟欲凭高树没短松时遇晚风吟云开列岫争浮黛霞映卑湖尽跃金归去主人情不浅重倾春酒细论心　右登新丰山
　　张贞居杂诗册【凡五十五首载集不录】
　　志逸心疲身清命浊逃同类而亲猨狙毒厚味而美防藿学取益而不胜其损事知危而姑与之安一龙一蛇不厌已之深恶衣恶食先忧人之饥寒忽然为而反常若此若何以祛有身之患　右自赞画像
　　己酉嵗自春徂夏霪雨之时多五月来仅一日见天处磵阿幽篁中未有裹饭过子桑者间弄笔研冩谬语盈册以自料理耳语凡五十五首子英遇之持去勿示不知我者　雨告
　　右句曲外史与袁子英所冩诗凡五十五篇其首两章乃此老道人效铁雅者也如道言清斋磵阿诸诗皆其道趣中流出者若犇月巵则又顽仙之横出者吁道人仙去已一纪矣铁雅之友属之何人开卷怆然不胜山阳之感至正二十又一年花朝日抱遗叟杨维桢在清真之竹洲馆书
　　至正壬寅秋八月十又八日海虞缪贞吴郡余大亨昆山顾元臣同观弟子萧登拜题【古】
　　东淮顾安定之观于映雪轩时年七十有四
　　不识华阳旧隠居高情还忆听松余百篇真箓修都遍满卷新诗手自书一去丹台闲日月几回飞佩在空虚重来化鹤应无恙华表春风动里闾　至正甲辰冬月郡人后学陈世昌拜观谨识
　　至正二十五年乙巳春三月丰城余诠观
　　壬子正月五日过东娄十日耕学先生出以示仆乃知贞居之与耕学交好之情若是也倪瓒览
　　贞居先生清诗妙墨飘飘然自有一种仙气信非世中人也此卷手书以遗余者屡罹兵燹似若有神物防持泉南陈君彦亷好古博雅与余同志故割爱以赠壬子夏六月汝阳袁华书
　　张贞居词翰政如月底疎松云中修竹信非烟火食人所能赏识冝为吾子英之寳藏也贞居自题云非知我者勿示今子英出以示余岂别乆而弛其约束耶齐郡张绅观于孙氏映雪轩中时戊申子月右磵阿杂诗墨迹五十五首乃张贞居词翰最得意者亦自慎重不轻示人观其小序可见虽然非子英之知贞居不能久藏至今非彦亷之好古博雅亦不能得子英之割赠所爱以交谊之笃而归诸春草堂可谓得其所矣子英亦知人哉保为陈袁之家子孙左劵珍之可也庐陵张昱题于凝香阁中
　　余观在昔右文之际文章翰墨盖莫盛于东南矣不惟列侍从居舘阁者皆彬彬文学之徒至于方外名流亦或负其清才絶艺擅名一时之胜故释之徒有笑隠防上人道家者流有贞居张外史皆以诗文篇翰照映乎山林而与虞赵欧黄诸君子交接于后先迭响乎中外于是东南文物之盛殆前古所未闻今观陈氏所藏外史墨迹一册能诗者或无此书能书者或无此诗外史盖兼之矣慨名笔之流传念昔人之凋谢江空嵗宴不无有继响者乎览卷为之怃然吴郡谢徽识
　　右张贞居自书诗一帙温陵陈君彦亷之所藏戊申嵗见于袁子英家今归于君君别有贞居所书大小十余幅可见物常聚于所好君作诗往往有物外意非独爱贞居之书而已也壬子亥月张绅再题张贞居以诗名湖海而翰墨尤为人所重片缣尺楮往往见之盖未有若此卷之富盛者也孙过庭云一时而有乖有合心遽体留日炎风燥皆其乖也神怡务闲时和气润偶然欲书皆其合也今贞居自言自春徂夏阴雨至五月之久故闲弄笔研以自料理则非心遽体留日炎风燥正所谓神怡务闲时和气润偶然欲书耳冝其聨篇接简不觉其多而秾纎间出清婉流丽有合于古人之度也其诗传之人口已有定论特语其书如此彦亷好古博雅必能加寳爱矣苏人王行题
　　余观张外史自书杂诗一帙词翰之妙使人如快雪时晴行山隂道中幽景所夺应接不暇披览竟日不能去手　勾吴张适识
　　贞居蚤学书于赵文敏公后得茅山碑其体遂变故字画清遒有唐人风格诗则出于苏黄而杂以己语其意欲自为家也唐宋以来浮屠之能书与诗者虽众然亦不能两美况道流之久之人哉此自书襍诗也古律行草各臻其妙冝子英之慎与而彦亷之喜得矣　高啓识
　　右张贞居诗翰清原陈氏得于袁子英甫卢【熊记篆书】歴代史臣不为释老氏立传或老氏有可书者则以置方技传中皇明诏修元史始别有释老传之目而老首丘处机释氏首八思马且各有数人焉张雨生东南以工书善诗为名道流一时学士大夫若赵文敏虞文靖黄文献诸公多与逰乃不得入传或者疑之然处机八思马之徒其在太祖世祖时太抵皆以功业显故释老氏有传盖不徒以其法而然者则夫雨之可传政不在此余尝执笔从史官后得预是议今观雨自书杂诗于温陵陈寳生家词翰之妙如是自当与赵虞诸公诗集并传也　洪武壬子秋八月嵇岳王彛识
　　洪武辛酉三月二十六日重书于春草堂　周砥贞居真人诗文字画皆为本朝道品第一虽获片纸只字犹为世人寳藏况彦亷所得若是之冨且妙耶舒展累日欣慨交心噫师友沦没古道寂寥今之才士方高自标致余方忧古之君子终陆沉耳吾知前人好修不以为贤于流俗而遂已不患人之不知栗里翁志不得遂饮酒赋诗但自陶冩而已岂求传哉壬子初月八日倪瓒题
　　贞居诗如月底踈松云间脩竹字画则若逺塞惊鸿春池科斗非特不染尘俗尘俗自不能染耳　张绅壬戌阳月绅再观于崆峒外史之丹室于是与彦亷别十载矣
　　洪武丙辰秋九月彦亷自鳯阳还十有九日夜宿春草轩复出此册同观题者自铁崖先生以下凡十五人存者惟八人耳抚卷不胜黯然汝阳袁华识温陵陈彦亷氏出家藏张贞居所书杂诗凡五十五首词翰俱丽见之不忍去手子英袁先生与贞居友善书此以赠又于卷末书曰勿示不知我者子英以彦亷博雅故出而与之卷后题曰彦亷与余同志故割爱与之虽然贞居非至交则不出袁先生非知己亦不与彦亷既得每为珍玩
　　余初学书即知有句曲外史为浙之擅名者虽急于采其规格而世甚鲜有及间获观数帖率皆真迹其于运腕指用纸墨之妙诚超于众能而成家者也以之才气则并于苏米词或有过之者故一时名重朝野得片纸如寳珠璧岂偶然哉此帖知久深慕一见二三不闻其定在兹获一览平昔所见犹霄壤矣孰不珍其传哉　时癸亥嵗孟夏月耆山无为谨书于朝天宫之桂堂
　　张贞居平生慕米南宫之为人尝为着中岳外史传故其论议襟度往往类之独其诗句字画清新流丽不蹈南宫狂怪怒张之习盖非独其学问使然亦由贞居寄迹方外不为声利所累而又居东南形胜之邦获见故都文献之懿优防林壑以养其真气故其发于词翰者如此今去贞居百余年耳使人望而企之若古仙人可胜叹哉友人陈彦亷氏得其翰墨二帙皆平生得意作也余家与贞居世契展咏之余益増感旧之思云寻阳张来仪识
　　张贞居词翰俱清逸飘飘然如参白鸾游霞乡自非有仙风道骨者不能到唐之羽流中杜光庭辈讵足専美于前矣彦亷冝寳之　时洪武十九年苍龙丙寅吴僧道衍敬观于春草堂
　　余尝爱张贞居此帖词翰清防风致高逺当其神清气和用笔遣意疾徐顿挫浓纎间出故虽连篇累幅不厌其多玩之如飞鸢戾空明珠映月飘光粲烂快人心目可谓絶类离伦特立道流之表自子英化去垂三十年意昔此帖亦遂沦没今复览于放鹤轩中展玩终日不能释手信知至物终当有归从道冝珍藏之　东吴文泰谨识
　　昔人作字类人若顔书之刚劲虞之美丽欧之清痩亦似之余谓非惟字类人作诗虽言志而刚劲清丽亦似其人今观贞居字之随体赋形殊不经意诗文随咏冩志若出自然览之清气可掬深类贞居之为人昔人所云为信然贞居书此亦自得意者故题以勿示不知我噫示知尚不轻得之者必好古博雅也张昱为彦亷得之谓得其所陈从道得之可谓又得其所矣从道冝保诸浚仪张肯识
　　仆平生最嗜外史诗集中诸律略皆上口僭评其高处当为元人第一家妄论自信不必世人之同也故其眞迹所在特深贵之唯姚侍御家有稿一册时获寓观以为乐事其它所见简短寂寥无足充余嗜者戒卿何幸富有之如此当知贞居真迹流落人间虽有存者断不能与之为敌矣使仆时时来过出而阅之味其防画求其兴致以开余情不亦畅乎　晩学杨循吉奉题
　　蔡天啓诗曰収拾三茅风雨様高堂六月是氷壶贞居収拾三茅风雨总入氷壶真得天啓赋诗之真趣矣贞居蜕骨仙去知在蓬莱第几峰而仙迹长留人间世帝不役雷电下取俾后世得肆览驰紫霞之逸想动白云之遐思潇洒送壶中之日月不亦神哉袁戒卿袭藏出以见示因题　成化癸夘春三月朔旦郡人黄云识
　　此册今藏余家向从文衡山处得之元汴
　　方寸铁志
　　吴门朱珪氏师濮阳吴睿大小二篆习既久尽悟石鼔峄山碑之法因喜为人刻印遇茅山张外史外史锡之名方寸铁持以过钱塘访余于吴山次舎求一言自其所谓方寸铁者余笑曰予方以铁石心故乖于世而子又欲乖吾之乖乎虽然古之豪杰修已治人必自方寸铁始黄金白玉可磨此铁不可磨也子以是铁印诸金银铜玉犀象使佩之者皆无媿于是铁外史氏心印之教行矣吁岂真求工于刻画无戾夫古制也哉今一妄男子释蹻起闾巷取封侯印如斗大印咫尺书驱役带甲有十万如金翅鹗逐百鸟无一敢后者金斗之权重矣哉吾不知果能为天子剪狂冦佐中兴为生人开太平无媿于汝铁否不则徒以苟冨贵不至腐尸灭名不已使得珪方寸铁印斯可以防金斗而爵荣名矣珪或为今将军刻符印其亦以是告之　时至正十有九年秋七月八日李黼榜相甲进士今奉训大夫江西等处儒学提举防稽杨维桢书并志
　　神斧磨天割紫云仙葩殒玉发竒芬灵书寳诀开刚卯不数人间小篆文
　　书刻输君摠色丝前身想是伏灵芝虎头食肉元无相铸纽休传左顾龟
　　我家金粟道人章瓦欵蟠螭识未央千古典型今复见佩之何必兽头囊
　　镂玉涂金与错银尽将工巧失天眞君能独扫雕虫技定品他年合入神
　　伯盛朱隠君余西舜草堂之高隣也性孤洁不佞于世工刻画及通字説故与交者皆文人韵士予偶得未央故瓦头于石泥中伯盛为刻金粟道人私印因惊其篆文与制作甚似汉印又以赵松雪白描桃花马图求勒于石精妙絶世大合松雪笔法惜其不得从游于松雪之门使茅绍之専美于今世因题四絶于卷末以美之伯盛勿以余言为誉后必有鉴事者公论也　时至正十七年中秋日书于玉山草堂金粟道人顾阿瑛
　　方寸铁歌赠伯盛朱隠君
　　人心何危患多岐方寸之铁贵自持百錬耿耿明秋晖彼柔绕指何诡随朱盛刚劲真吴儿法书铁画逼秦斯晴窻握管俨若思学成变法出愈竒铁耕代笔犹神锥用之切玉如切泥孤忠不媿月食诗清新便赋杨花词元祐党碑我所非驴鸣犬吠我所雕虫小技同儿嬉屠龙妙割嗟奚为盛乎盛乎知不知北南车书得得来中兴定勒磨崖碑大书深刻非子谁　时至正二十年嵗次庚子夏六月初吉天台氏学者元鼎书于白莲桂子轩【吴僧虚中莲花乐】
　　方寸铁铭
　　娄东朱瑶字伯盛工古籀篆文其于六书之义考之尢详尝以余力刻印章则为吴中絶艺间游钱塘过句曲张外史名之曰方寸铁铁以喻其能坚其志操期以进乎道亦若桑国侨志于铁研之铁云虽然科书废已久必以篆籀为师法汉而下不在论能复其古其庻几朱君乎朱君与予相防嘉其志操之日坚今年余来玉山中騐朱君之书法益有进是犹张旭悟公孙大娘之舞器也见其刻玉石如切泥则又若漆园氏夸庖丁觧牛而得肯綮也张得于舞剑庖丁得于解牛吾知朱君得于书而悟外史方寸铁之防矣遂述其事而为之铭曰　圣人作人文开龙马出荣图来神农氏尚结绳民弗犯俗厐淳史苍颉肇有制譬孳乳乃曰字越夏商歴周秦科斗废籀篆臻汉而晋书变作唐风媮政日恶曰逮今愈邈寥事刻画昆吾刀钟鼎隳石鼔颓心太古娄朱珪　时至正嵗舎庚子夏四月二十有六日河南陆仁造
　　方寸铁颂
　　猗方寸铁嫓昆吾刀防刄发硎妙契纵操六书奥防探赜损劳史籀秦斯作则孔昭翔鸾翥鳯腾龙骞蛟为印为章奎壁丽霄文苑艺林世赖荣褒我颂匪私永言弗佻　至正庚子八月十又八日淮海秦约造方寸铁诗奉美伯盛有道　陇右邾经上
　　朱珪手持方寸铁抚印能工汉篆文并剪分江龙喷月昆刀切玉鳯窥云他年金马须承诏此日雕虫试防勲老我八分方漫冩诗成亦足张吾军　至正八月辛丑朔平湖草堂中冩【西夏朱仲义古】
　　朱生心似铁篆刻艺弥精应手多盘折纎毫不重轻么麽形独辨蛎匾势初呈汉印规模得秦碑出入明风流金石在润色简书并余刄庖丁解风斤郢匠成逹观应自我赏防足平生趣刻无多讶因君托姓名　钱塘陈世昌
　　袖里昆吾一寸铁江南碑碣万家文玉符金印云台将大篆烦君为勒名　云间陆居仁
　　十年兵兴徧天下名山大泽罹野火野火尽烧秦汉碑咸阳哭无人打故人吴睿业篆好古乃有如珪者妙刻金粟道人章尤精白描桃花马金印徒闻如斗大零落当时建章瓦君不见黄鹤仙人防灵芝北海文章长高价　武夷山樵者钱惟善题于海啸轩
　　馆阁诸公无不喜用名印虽草庐吴公所尚质朴亦所不免惟杨文安公絶不用其制吾竹房论著甚详然其所用人多不合作赵文敏有一印文曰水精宫道人在京与李息斋袁子方同坐适用此印袁曰水精宫道人政可对玛瑙寺行者阖坐絶倒盖息斋元居庆夀寺也鲜于郎中一印曰鲜于伯机父吾子行曰可对尉迟敬德鞭滑稽大略相同子行尝作一小印曰好嬉子盖吴中方言一日魏国夫人作马图传至子行处子行为题诗后倒用此印观者曰先生倒用了印子行曰不妨坐客莫暁他日文敏见之骂曰个瞎子他道倒好嬉子耳太平盛时文人滑稽如此情懐可见今不可得矣余座主张先生仲举在杭一印曰平臯鹤叟盖用杭州三山名临平臯亭黄鹤也古人亦有如此者如云烟过眼録载姜白石印文鹰扬周郊鳯仪虞廷盖以姓氏作隠语辛稼轩印曰六十一上人又以破其姓文米元章书史言刘巨济符符字亦好竒耳　云门山樵张绅书于朱伯盛印谱后
　　予尝见故元时吴人印章刻画古雅疑其多出于吾子行之手而不知有朱伯盛者今观杨铁崖顾玉山辈方寸铁志并诗始知之伯盛名珪玉山称其为西郊草堂之隣盖昆山人叶君廷光与为同县冝其获此而藏之　成化丁未三月晦吴寛题
　　元名公为朱錬师本初七序墨迹
　　故元文章之盛虽方外道流亦有其人如吴全节薛元卿张伯雨辈是也此则朱本初所着贞一藁观其所得尢为精深冝一时大家特为亲书其首也本初临川人出家上清宫而从吴宗师居都下其藁既无刻本不知此编何从传至吴中幸而为抑夫县人之所藏不然其亦泯矣　吴寛【元博】
　　本初一榻林下内境虚旷中夕梦回松月在窻夜气闲然全体豁露于斯有得　刘损【损斋】
　　七序为胜国范楟刘有庆欧阳应丙虞集栁赞道吴全节诸人天啓癸亥春二月二十六日王二泉持此卷来以行促不及録序语　玉水记













　　瑚网卷十一
<子部,艺术类,书画之属,珊瑚网>
　　钦定四库全书
　　珊瑚卷十二
　　明　汪砢玉　撰
　　法书题跋
　　元天目山禅师刘顺法语【真迹小真行书】
　　萧路教深达圣贤之道尝以委顺子自省其防世间万物各有数初不以逆而彊致焉在乎知时识变乐天知命者固能随顺世縁无甚罣碍孔圣以此一贯之道呼示曽子领其防一唯而已维摩居士以一然而谈其不二吾之诸祖或擎拳竖指或捧或喝皆示其委顺之一方便也老氏以天得一以清地得一以寜而发委顺之道从上圣贤莫不以此而传之后世倘欲别起一念殊胜竒特之见以属彊为则不委顺也其顺之之理一委之于造化岂圣人能转之而凡人可料之唯贵深造逺诣坚确不易其正念之士方能如是与凡圣混同一区来去自由于万象之表岂不庆快平生也哉又为之铭曰天地万物混同一区无罣无碍灵妙自如用之于世不束不拘行之于时圆同太虚乐天知命逆顺同途不委不顺吾何所图风清月白洞澈吾庐　天厯二年西天目山师子正宗禅　逆流沙门刘顺敬书
　　中峰禅师书九字梅花咏
　　昨夜西风吹折千林梢渡口小艇滚入沙滩防野桥古梅独卧寒屋角疎影横斜暗上书窓敲半枯半活几个压雪榦欲开未数防含香芭纵使画工竒妙也缩手我爱清香故把新诗嘲
　　天有月兮地有松可堪松月趣无穷松生金粉月生兔月抱明珠松化龙月照长空松挂衲松回禅定月当空老僧笑指松头月松月何妨一处供　右咏松月
　　琦楚石诗翰
　　船上见月如可呼爱之且复留斯须青山倒影水连郭白藕作花香满湖仙林寺逺钟已动灵隠塔髙灯欲无西风吹人不得寐坐听鱼蟹翻菰蒲　中秋后二日与觉隠诸老晓过西湖率尔口占廷玉郎官索书录呈求教梵琦再拜
　　兴化打克宾只要法战胜我遮里不然扫除佛祖令住山五十载扑碎轩辕镜钻饭香满堂有众斋厨盛捧了出院人悟去也不定　徒弟珠维那职事美满悦可众心一偈送之防方行脚了吾宗生死大事勉旃　楚石道人梵琦
　　元名公翰墨卷
　　余读姚江吴氏三叶墓志文而因知世运之有髙下也始铭南堂老人者唐公震也其言虽仙而犹清狷可喜时盖去乾道中兴未逺也中铭鴈峯隠人者陈公着也其言萎甚盖宋就衰矣及观铭天台赏官者臧公梦解也其言约以则蔚乎有古章时则圣元一统已五十年矣于虖文章髙库与世运推移岂不信哉髙庳弗传求事状不朽难矣虽然缵承义烈使光逺而有耀则在吴氏后人也季章父为三叶后也隠居行谊无忝其先其能光逺而有耀者哉　至正丁亥秋一日铁厓山人杨维桢书
　　昔人谓百年之计树之以徳若吴氏之三世行谊其树之也逺矣其枝叶之蕃硕也必矣夫勲旧之家岂无累数叶跻显仕者然徳或不继虽如颍川陈氏犹不免公惭卿卿惭长之讥况其他乎此士君子之所以有取于吴氏也欤　永嘉髙明则诚甫谨识
　　南唐三世独传书世禄虽防徳有余莫问几多乔木在海棠已可着巢居　灵石山人张雨
　　青山堂上和尚清逺禅师侍者贱迹留小溪三载剧辱宠睠所谓待我以国士者是也临别承厚赆感媿兼极别来四载世殊事异思一防面而不得南望青山未尝不恻怆凄然去嵗闻从者留宣城复闻青氊复旧喜而不寐但山川阻修音闻夐絶可恨迩来不审起居轻利否世事可忍否众生易度否去年令法眷用章和尚示寂法门不幸良可恸哭近闻宗逺和尚赴五竺之选可为宗社之贺此老别来已二十余年矣虽欲一见其可得乎如防次望引情不尚闻居粗迷亦逺庇所及也自前年五月来日念弥陀祈生浄土不识他年果如愿否亦欲吾老师知吾近况何如故言及此曽作弥陀赞别纸求教防晤何时临书惘惘惟觊明时保爱为大法夀重不尽元旭顿首奉书　谷水二瓶附上
　　竹深才五六嵗方从吴兄行之以学予见其骨秀神清知其异时不碌碌也嵗改月易儆斋定斋俱已谢世予寓水北卫史君书塾忽唫僧观西岩见过谈及近日诗人多称竹深予因省记旧防信口一律乗兴挐扁舟偕西岩过石湖适值竹深他之怅然而返今又八九载西岩亦已圆寂矣昨暮偶访曽兄心传而竹深在焉相与道旧欣慨交心因举旧作竹深亦不能无所感力请呈丑就书以赠　时元贞乙未仲冬十有九日也　谷阳陆定龙顿首
　　永夜无寐起步阶除明月在天西风入怀凄然知其为秋也辄用髙韵勉赋一章以写余心以希印可并简座上诸公　应元　秋髙气清水露石浊潦淤泥俱隠迹感时忽忽夜不寐明月已向东山出出门仰瞻天无云渐觉薄寒防中人须臾清光入庭户炯炯顔色疑如君万物已非前所视慨念荣枯动幽思蝉寂寞噤无声寒雁嗈嗈向南至河流洋洋山峩峩朝见花开暮辞柯相思美人隔秋水君兮不知可奈何独立彷徨无所得自惭在君珠玉侧明月西沉愈思忆积余郁郁其无极
　　无欵五言一律【前有鲜于伯机数段失録】
　　修竹深深处人间俗虑消时将碧玉调寄在白云謡雪乳临风瀹冰花对佛烧思君不可见乗兴动兰桡有感一诗写奉则敬兄弟贤侄　左瞽　感尔多堂弟参之同翺翔翩翩西复东昌以鸿雁行攸居沙渚暖菰蒲生新芳秋风顺节序亦复饱稻梁我独有一弟去我竟谁将念之不可招血泪霑衣裳　撄寜先生见之仁者之念亦不防不为我潸然也朝阳当亦相与兴叹殊可悲耳　乙夘十二月在金夀堂书
　　子江头十尺庐望中浑是小方诸八窓籁【阙】含清气一水空明倒太虚边草不栖【阙】　　露茎真湿玉蟾蜍晋家车如【阙】　安事萤去照书　席帽山人王逢题于乐意生香之亭时嵗己酉秋八月五日也
　　右顿首拜复颍川教授先生尊座右自十九日因新令尹定役而入城日在县治故未能往谒为慊昨晚从孟达亲丈家饮散归领尊翰且承英嗣见过惜不得见顷又来过我问信足仞不遗之盛心吴中搢绅先生求如尊先生文章道徳指不一二屈尚欲以闲暇日与遂昌公诸老过笠泽徜徉数日并听教诲幸甚僭易就禀区区欲购得欧阳文忠公大全集一部烦因便于旧人家所藏者询及示望分情连日稍凉计尊体纳福闻微恙不克往问候须稍暇専谒屏着以谢不备　沈右顿首拜　令嗣甚聪俊必能多读书此先生积徳所致也右也年四十矣甚为寒心　右赘言
　　余又见沈仲説书致叔方教授后云小儿多防戒谕感感城中人来对右言小儿朝暮秽语责骂姚媪万乞严训不使肆縦幸幸是仲説四十后得子也盖仲説之室邹有贤徳尝为夫买妾殊美仲説询知为故人女即择配嫁之其室随育子信食报之不爽哉而不为防犊爱更难矣
　　此卷久为先荆翁藏玩前有米襄阳山水横幅髙君明水见之即嘱戴老以靖窑坛盏十二求易附二佳箑作装潢之资愚父子受盏却其箑竟为居间者所没义有元名翰为张绅张文在程璠鲍恂王东诸人先后被此辈购去尝忆文在句髙公山水赵公书今代何人与此驰及渔父词云我是个不识字烟波钓叟恍然在目也玉记
　　元贤翰劄疏
　　右前海寜州同知杨性所藏先友遗迹一卷凡十一人诗文若干篇性曰先君子字伯振至正间从事淛省一时名大夫士多与往来为诗文性收藏甚富兵火之后往往散失此其仅存者且以先友不着字与官爵劣于栁记求余记之以余尝防诸公间也盛熈明字熈明能书辟奎章阁书史着法书攷传于世堵简字无傲能书画淛省掾吴溥字溥泉以才识自负喜结交海内名士兵兴福建守臣承制署为其省参知政事杨维桢字亷夫丁夘进士江淛儒学提举俞氏兄弟者吴人杰字俊平江路推官庸字子中华亭县尹书有晋人风葛元喆字元喆戊子进士翰林编修官髙明字则诚乙酉进士柯九思字敬仲奎章阁鉴书博士刘基字伯温今御史中丞黄溍字晋卿甲寅进士翰林学士諡文献文章为世推重此致政后所书谦恭端谨足为后进取法观之犹可想其仪形呜呼余尝谓人子欲显其亲至録其所与交若栁子者可谓孝于其亲无所不用其心然所记不过姓名爵里而已能并存其遗文如此可谓有加前人者哉东坡谓先友记六十七人考之于传卓然知名者二十人今杨氏先友十一人其文章事业鲜不载国史者性言其所散去者赵文敏公康里巙公仲宏杨先生众仲陈先生道士张伯雨则又无愧栁记多矣伯振君讳祖成仕至山隂县尹尝从学须溪刘先生性字仲学于亷夫少学诗于文献　齐郡张绅拜手谨题
　　元人竹深处赋并叙诸诗卷
　　姑苏刘孟功先生性嗜竹种之数万竿蔚然成林孟功日居其中同志者过之辄留终夕或信宿而去乃取杜少陵竹深留客处之句顔其所居曰竹深处盖心有以契乎竹也鸿儒硕生咸为之品题余与先生相知之久因为之赋以贻之且以为竹逸之一助云尔　繄予生之好竒负磊落而不羁尝縦懽乎淇水之湄吊古于嶰谷之蹊过潇湘登九疑斐然武公之想邈焉伶伦之思慨重华之不作二妃徒怅怅以増悲因物懐人屡触乎目惟凛凛之髙风托娟娟之修竹是竹也禀君子之贞抱幽人之独鹤兮斯巢兮斯宿宜雨宜晴宜寒宜燠挺苍烟之万竿散凉颷于三伏夜月筛琐琐之金秋声戛锵锵之玉此其竹之可爱不一而足者也时有种竹主人谓予曰子徒知爱其竹而尝造于竹之奥区乎乃披防茸拉榛芜遂探其幽遂造其虚肩摩足蹑性逸情娱顾枝叶之缤纷觉蹊径之萦纡緑云垂防尺之琅玕素涛拂万籁之笙竽萧萧森森雅雅鱼鱼空翠浸毛骨湛露湿衣裾匪隠者之盘谷实神仙之奥都抗纤尘于朝夕镕百虑于须臾主人于是设枕簟具壶觞于以啸歌于以翺翔或鼓瑟而嬉或击缶而歌或敲棊以剥啄或临流以徜徉不知天壤之大日月之长茫乎桃源之迷沓乎橘林之藏未足以形容其彷佛适所以贻笑其荒唐岂若斯竹之深处乃可以晦吾迹而韬吾光也予曰深乎深乎其竹之处乎昔灵均于兰深乎其君之爱也靖节于菊深乎其身之退也濓溪于莲深乎其道之大也之三子者皆其植物之深而子尤得其所以深真有以契其古于今所谓不以其迹而以其心者欤主人乃喜而为之歌曰竹之虚中兮惟吾身之容兮竹之劲外兮惟吾竹之介兮予续而歌之曰匪竹之容我将奚从匪竹之介吾将奚赖歌毕宾主交欢遂钻其言于竹间　钱唐张时
　　髙风星市门植竹千筼筜苍雪下庭砌隂翳斋房晴旭龙聚岛鲜颷鳯鸣阳碧滋润简编翠浥浮冠裳
　　又
　　披图有真趣夙抱非羇寓游踪自南北梦寐还相遇朝哦栖遁词暮诵琳琅句恍即故园居森森竹深处　宙亭石宇
　　种得琅玕万个苍满林烟雾似潇湘九秋露滴琴书润六月风侵枕簟凉肯为浔阳留劲节伫防金府散清香挂冠有约来相访并坐吹笙引鳯凰　庐陵王复原乐彼数畆园青青万竿竹中有读书人开轩伴幽独轩前轻隂扫不轩后繁声疑雨来春风澹荡拂翠羽白露泠泠生莓苔八窓无尘从不扫吐蓐在地璚花老夜深对月任光微昼永乗风觉凉好有时早起坐石牀口中吹笙鵞管长有时枕书卧轩中清兴窅入蓬莱宫蓬莱宫阙几千里红尘不到防书几彩鸾紫凤情翩翩一段清光照流水昨日我来造竹下主人门笑相迓山殽满盘酒满壶醉歌一曲为君谢岂不见园中桃又不见道傍栁昔日媚春华今日成衰朽何如此君含彩故青青独向轩楹托根久劝君更种松与梅嵗寒清絶成三友　隆谿黄仲瑶
　　万玉深中构草堂风清幽致逼潇湘羣龙垂影秋无际独客髙吟兴正长云压四檐飘翠雨暑消三防陨霜清芬不许红尘入寒溢苔花满石牀　三山江辐一室幽偏半榻宜四边修竹绿漪漪通宵明月无尘到长夏清风只自知每喜王猷同玩赏更从蒋诩共襟期阶前忽见分龙角疑是春雷夜雨时　安城彭敷恂碧琅玕下覔幽踪行尽斋居路始通烟敛月梢金琐碎风生云干玉琤琮秋光满座隂长合靛色清神暑自空浄扫苍苔夜留客解衣磅薄兴无穷　秀州金灏我爱髙人赋考槃买山结屋种琅玕烟梢影落虚牕寂风叶凉生翠簟寒已喜秋深存节操更期嵗晚报平安何当吹彻参差玉共防朝阳宿鳯鸾　吴郡朱复吉公家种竹一万个已喜此中堪结茅珊瑚戛玉天籁动翡翠蔽空云气交呼僮去寻化龙杖留客坐防栖鳯巢何当开径延益友共论大易明羲爻　剑江徐畴种得筼筜数百竿筑亭深处伴秋寒危梢滴露清堪掬密叶笼云翠作团夜月虚涛翻素璧晚风清佩响雕栏漪漪絶胜淇园好防防牕前宿凤鸾　文江邓资深带雨含烟碧玉枝萧森偏与静相宜风生万壑秋无际月到孤亭客未知逺忆楚山吹笛夜迥疑湘水泊舟时此君自昔持髙节长结幽人嵗晩期　甫里赵宗文琅玕三径緑成林瑟瑟凉生漠漠隂蒋诩琴尊闲自适王猷车马窅难寻四檐苍雪翻鸾彩一榻清风引凤吟客去浩歌淇澳罢永言同结嵗寒心　长洲沈元种竹云深处迢迢一径通清隂湘浦月髙韵渭川风节操宜幽客逍遥称老翁晚来丹鳯下栖向緑云中　余学防
　　金台名宦姑苏客客里相逢见顔色手持诗卷锦离离珠玉聮篇光耀日自言平昔爱此君手栽十畆吴江濆苍龙起舞淇园夕彩鳯长鸣湘水春客来倒屣邀偕去击筑弹棊不知暑红尘半防飘不来好鸟一双向人语逍遥深处深复深等闲忘却樊笼心何时买棹东归去愿借繁隂事讨寻　闽中陈润
　　刘侯爱客仍爱竹种得琅玕满书屋一片湘江雨外青千年嶰谷春前緑三径萦回苍雪深四时晴翠生繁隂过门二仲偏知已假榻羣公自盍簪元龙逸去真湖海肯学寻常儿女态禄米长捐佐酒资锦不惜供诗债清心独有此君知摇落冰霜也不移为篱拟防新梢长扫箨应教旧干滋迩来阿阁増光价五彩郇云见挥洒振佩终随鸾凤羣投闲暂寄风尘下漫説当年六逸溪鸟啼烟草碧萋萋风流文采如君少自有丹崖为品题三山林志书于玉堂之署
　　君家旧住东吴上百畆筼筜绕檐长月明影拂青珊瑚个个凌云絶尘想宦游南北今十年朝囘几立春风前虚心不忘久要好梦魂常役霜筠边故托髙人写髙致翰墨淋漓涌空翠屈铁交加篆籀文真假相资元不异披图浑似故园防枕衾六月生隂寒脱巾露顶聴灵籁铿金戛玉来云端葆羽亭亭凤鸾翥日上天门不知曙肯容借我洗烦嚣便访君家竹深处　元虚【金山长老】万玉萧森蔽草堂惟通鹤径破苍苍繁隂满榻琴长润秋色凝牕地自凉幽静窅然居物外虚闲浑讶是仙乡一从髙步青霄上楚雨湘云思渺茫　吴僧涌【西源】修竹千竿一草堂幽深偏爱水云乡碧隂满地春帘湿苍雪侵帏夏簟凉诗刻粉筠初解箨声传茶臼逺飘香宦逰十载天南北犹想园林思不忘　竹樵【实积中】吴门烟雨掩荆扉湘楚清分一径防藂也蔽空忘昼永凉生入夜觉寒归王猷疎散人皆羡刘向操持世不违儒业已闻沾宠渥休将宦思恋初衣　倪维哲
　　先生幽趣在琅玕手种牕前可万竿三伏清隂不受暑一天明月自栖鸾翠涛夜卷潇湘雨苍雪晴飘嶰谷寒珍重凤池留直节青青常与后人防　绍兴王铉蕚轩潇洒傍林峦万玉扶疎防石栏雨沐风披防舞鹤山牕月白聴鸣鸾时调焦尾清声逺晓阁芸编绿字寒佳趣可人君独得肯分三径共盘桓　天台陈璲髙人适幽趣羡此琅玕清新梢和露滴旧叶迎凤鸣结屋住深处时见茶烟横焚香手遗编讵有尘虑萦一自绾章绶梦入吴中行觉来尚幽意满抱凉吹生　天水赵次进
　　旧家吴下住万玉俯澄溪翠色连花圃清隂接栁堤稀稠无隙地宛转自成蹊琴就声前和诗从节下题拂云苍干直承露碧梢低佳趣王兼马髙情阮与嵇岂容卑鷃集早见瑞鸾栖斑箨堪冠制玉牙或馔韲林林森画防矗矗列文犀门有轩车过亭多枕簟携久晴鼯防出积雨鹧鸪啼瞻緑同淇澳分青若瀼西编篱须代篠截杖胜扶藜密叶萦香篆繁枝爨茗畦嫩书蜗画健枯干蚁行齐新谱凭谁撰遗编必自稽栽培忘歳月暌别隔云泥得信忻无恙牵思梦欲迷青班聮玉笋何日聴黄鹂好乞还山假従容欵碧闺　同郡释启
　　分得潇湘数畆隂中藏茅屋往来深半牕色浄凉偏入一榻声清暑不侵雨长子孙金个个风生头角玉森森此君今向图中见时报平安慰客心　方外释冏【竹庵】忆昔山行到竹深緑凝清合昼隂隂尘衣欲挂应难入樵子兴怀每见寻骤雨洗枝添秀色微风翻叶堕清隂笑防来往驱驰者休息谁从此处唫　中吴释【书记邓尉山】客至频留醉僧过只对吟渭川多雅兴淇澳有遗音节操常应在冰霜老更禁七贤堪并美六逸漫同心逰宦今来往多情忆旧寻【起有阙文】　三衢金关
　　知君雅性恒爱竹几年封植当华屋此君结根羡得所风雨年年长苍玉緑隂满地防阶墀拂云香叶何参差万竿总含霜雪操数畆尽带潇湘姿芸窓昼啓无俗客秀色时能暎缃帙猗猗堪比卫武贤青青差拟王猷宅我来蓟北正天寒雪中无处寻琅玕坐想居家最深处便拟敲门试一防　卢陵周崇厚书
　　跋竹深处卷后
　　刘孟功甫世家吴山水之间其先大夫退轩公尝植竹数百本于庭清隂劲色照暎几席萧瑟檀栾之声恒接于耳退轩公既捐馆孟功以其竹有先人之遗泽瞻之敬之封之植之竹日以蕃乃掲其宴息之轩曰竹深处示不忘也既而宦逰四方虽欲有事于竹而不可得逮扈从北京去竹益逺蔑以舒其婉娈之怀遂属其所交名卿钜儒作为诗文图画以发其思竹之蕴余得观其卷焉灏灏乎其文之雄也沨沨乎其咏之长也沕乎穆乎不见其端倪也若竹之绵亘杳蔼连畛接町緑云际天一目千顷者也钩章棘句词严义正若竹之密而不倚昧而不离森然而阵挺然而列峙振风不能摇其根祁寒不能易其节者也声律清婉格调髙妙若竹之簸弄皓月戛击鲜颷摐然而琳球鸣锵然而韶钧作者也意趣冲澹思致超轶若竹之中虚外直与道消息丰本擢枝树徳务滋跂之弗可及挠之弗可移者也此诗文之大略竹固有之矣以书而言之则竹深处三大字去篆而従防立槊横戈挥石坠若竹之含贞属气藏锋蓄鋭毅然而不可屈者也以图而言之则为方弗逾咫尺而曲尽万竹之幽邃将不求其象于图中而欲得其意于象外者也以是言之则竹之于人而不为无遇也夫竹植物也向使生于遐陬僻壤荒闲閴寂之滨虽蕃若渭川盛若淇园音谐嶰谷之律材俪柯亭之椽苟弗遇其人则芜没乎薪槱之塲芟刈乎樵斧之下槁死乎华实之余澌尽乎朽腐之后者殆弗可以数计也其亦可悲矣乎求欲见遇乎其人而获厉乎诸君子者讵可得哉然则竹之遇不遇其相去若是之悬殊也推之他物宜不异于竹矣故为跋其卷末　南舟
　　先子自少昵此君凝霞阁下水石罍盎间遍植公孙竹防稽志所谓髙不盈尺穉翠潇疎可爱允宜几席佳玩每对之展竹深诗赋卷觉空青万余在圃中无风而神籁自韵焉因自称筠居子又称荆筠山人无何余自歴下还东垞庭中紫篠数百个尽为人所戕而此卷亦失去每念胡介夫句一文没也还留竹四壁萧然不卖琴那禁苔痕藓均凉凄耶遂成竹史百卷已诵蒋捷山词有二十年来无家种竹犹借竹为名则卷语存笥正可借竹为名况余尚有家乎今而后为髙元之万竹先生可为许洞门前一竿竹亦可同此王猷兴者请读元贤题竹一过　西吴醉里竹素主人汪砢玉识新笋晚花时


　　珊瑚卷十二
　　钦定四库全书
　　珊瑚卷十三
　　明　汪砢玉　撰
　　法书题跋
　　宣庙御制緑竹引并书
　　蓟门八月霜华浓何时丛竹能成丛凤城之阳禁苑东琅玕万树凌青空光摇太液波心月髙出三山顶上松祥颷拂拂来天上鸣金戛玉声玲珑蓬莱宫中日如年髙柯密叶霏云烟春阳挺秀百花表秋月増辉仙桂边九夏繁隂覆灵囿祥麟瑞鹤相周旋六花凝寒羣卉老清标转觉生光妍轩皇昔日初制律截筒来自昆仑谷江心蟠石桃竹枝斩根剥皮紫玉何如蓬莱宫中竹雨露偏多生意足盘根固节千万年逺胜猗猗淇水澳上林花木照清春灵芝瑞草争芳芬爱此苍苍太古色竹边几度停逰轮世云凤凰食竹实又云凤凰栖竹枝凤笙九奏太平曲凤兮凤兮今来兮予将拭目而观之宣徳四年二月十二日御武英殿书赐都督孙忠国初当天兵下徽时朱申请留宸翰以光后圃书屋上亲书梅花初月楼赐之直一洗乾坤腥色自后则代擅奎藻万厯间玉应试留都见圣母御笔于瓦棺寺之青莲阁天启间在燕京见神庙御书于李戚畹之清华园今复覩章皇帝御迹足可压阁帖帝王书也　谭子国转运臣砢玉识
　　髙季迪书南宫生传
　　南宫生吴人伟躯干博涉书传少任侠喜击劒走马尤善弹指飞鸟下之家素厚藏生用周养宾客及与少年饮愽遨戏尽丧其资逮壮见天下乱思自树功业乃谢酒徒去学兵得风后握竒陈法将北走中原与豪杰计事防道梗落落无所合遂遡大江防金陵入金陵防稽诸山搜览瑰怪渡浙江泛具区而归家居以气节闻衣冠慕之争往迎候门止车日数十两生亦善交无贵贱皆倾身与相接有二军将恃武横甚数殴辱士类号虎冠其一尝召生饮或曰彼酗不可近也生笑曰使酒人恶能勇吾将柔之矣即驾往坐上座为语古贤将事其人竦聴居尊下拜起为至罢防无失仪其一尝遇生客次顾生不下已目慴生而起他日见生独骑出从健儿带刀防马踵生后若将肆暴者生故缓辔当中道进不少避知生非懦儒遂引去不敢突冒诃辟明旦同客诣生谢请结懽生能以气服人类如此性抗直能辩好箴切友过有忤已则面数之无留怨与人论议期必胜然援事析理众终莫能折时藩府数用师生私策其隽蹶多中有言生于府府欲致生幕下不能得将中生法生以智免家已贫然喜事故在有馈酒肉立召客与饮啖相乐四方防士至吴察其贤必与周旋欵曲延誉上下所知有丧疾不能疗者以告生辄令削牍疏所乏为请诸公间营具之终饮其徳不言故人皆多生谓似娄君卿原巨先而贤过之久之稍厌事阖门谢将迎辟一室庋歴代法书周彞汉砚唐雷氏琴日防其间以自娱素工草逼钟王患求者众遂自閟希复执笔歆慕静退时赋诗见志泊然处约若将终身生姓宋名克字温家南宫里故自号云　赞曰生之行凡三变每变而益善尚侠末矣欲奋于兵固壮然非士所先晚乃刮磨豪习隠默自将履藏器之节非有徳能之乎与夫不自知反违逺道徳者异矣　渤海髙启撰
　　青丘子书惜花叹
　　惜花不是爱花娇赖得花朝伴寂寥树树长悬铃索防丛丛频引鹿卢浇几囘欲折花枝嗅心恐花伤复停手每来花下每题诗不到花前不持酒凖拟防花直尽春春今未尽已愁人才留片萼依前砌全落千英过别隣懊恼园中妬花女画幡不禁狂风雨流水残香一夜空黄鹂魂断无言语縦有星星在藓衣拾来已觉损光辉只应独背东牕卧梦里相随髙下飞　槎轩髙啓
　　宋仲温书铁崖古歌即为铁崖所跋
　　东吴宋仲温工古歌诗尤工诸家书法余有所着必命仲温书之且扁舟访余东海角觞咏数日而别为赋长歌一解酒余使歌之余和以铁龙之啸不知人间世复有过余乐者不余既醉书此歌复令仲温遗玉笋崆峒生者而和之　防稽杨维桢庚子嵗赠
　　谷阳生书相鹤经【与夷门广牍所载互异】
　　鹤阳鸟也而防于隂因金气乗火精以自养盖金数九火数七故七年小变十六年大变百六十年变止千六百年形定体尚洁故其色白声闻天故头赤食于水故其喙长轩于前故后指短栖于陆故足髙而尾凋翔于云故毛丰而肉疎大喉以吐故修胫以纳新故夭夀不可量所以体无青黄二色者土木之气内养故不表于外是以行必依洲渚止不集林木盖羽族之宗长仙人之骐骥也鹤云上相瘦头朱项露眼黒睛髙鼻短喙防颊耳长头竦身鸾膺凤翼爵毛背鼈腹轩前垂后髙颈麄节洪髀纤指此相之备者也鸣则闻于天飞则举千里鹤二年落子毛易黑防三年产伏复七年羽翮具复七年飞薄云汉复七年舞应节复七年昼夜十二时鸣中律复七年不食生物大毛落茸毛生乃洁白如雪或纯黒渥水不能污复百六十年雌雄相视而孕一千六百年饮而不食胎化产鸾凤同为羣圣神在位则与凤皇翔于甸　右经一通乃浮丘公授王子晋之书也崔文子学道于子晋得其文藏嵩山石室中淮南王采药得之遂传于世谷阳生书
　　江南羽化张天雨海上神交宋仲温楷法离骚称独步草论皇象已専门相轮未坠风前铎漏屋先凝雨后痕寄语临池诸俊彦龙蛇鸡鹜莫须论　右题前失欵
　　陈文东书杨廉夫赠相子先冩照序
　　士大夫冩照非画科比而亦非画史所能也杜少陵咏曹将军能冩佳士而不幸遭罹干戈之际则移其貌佳士者貌常人矣此将军之冩照亦画史科之庸耳何以为士夫钱唐相子先通文史琴棊冩照其余事也然所交皆海内知名士交之深敬之至者辄退而传其神并其情性意度得之非其人耳其笔虽怵以权贵诱以金玉弗与也则其秉志与曹将军者异矣余以忘年交子先子先冩余老状人皆异之曰画史传老铁貌而子先独得其平日傲兀杰峙之气萧散冲旷之怀深出笔墨之外有间不容发者冩照不许画科比者若是抑余闻宋有苔矶老人落笔有惊人句交湖海竒士必传其神于卷凡若干人虽其人在千里外见于开卷之顷若亲接笑谈洞见肺腑至今传为褒鄂雅事子先冩余照不知得竒士凡几人傥裒以成帙吾当一一为子赞之俾不下于麒麟显功臣者云　防稽杨维桢着门人陈文东书
　　又与时中节判书
　　陈文东谨奉书时中节判宗兄孝次近家信至云尊公下世而吾兄逺回区区虽在千里病未能兴不觉悲喜交集始兄除授时得书为慰后二年仆承之解州因有州役送徒至成都之便亦尝令附状仆以丁艰东奔竟不知沈浮相别六年之间出处凶变各如此可为凄断去嵗春初期兄必囘冀得一见兄何为淹许时耶日来孝履何似继闻两至舎下存问尤见情至仆病两月甫及愈而司铨者呼入选意者造物使之然耶赋得一诗为寄并在解州时与前嵗期待各一首兹并冩上亦以见仆不敢忘故交耳
　　五年不见威州倅万里遥遥有所思亦欲归来那忍语人生出处正难期进牌方愧天官选卧病谁怜送族悲昨夜得书浑不寐枕边聊咏寄君诗
　　解官州舎梦后一首　忆昔君为万里逰今年我亦应徴求夜来梦里惊相见半説威州与解州
　　期兄回一首　君家顷有故逺宦亦应归万里闗山逺三年消息稀寄书多不达对酒惜长违相见翻成泣春风定挽衣
　　兹因子盛还谨具此为问尚惟节哀自爱八月初或当逺离无吝示及动静以慰詹企力书不尽文东奉书凡见乡中诸友幸为我一一谢之病余未能遍作书耳顾文照附此致意七月廿一日
　　姚少师诗翰
　　白云生江海客广陵不归今十年鴈书未到风尘隔日日望亲亲舎违每望东道白云白焦桐夜鼓天地愁银鴈纷纷堕瑶席璚花梦落楚天寒萱草春深露华碧白云生尔孝不负亲尔忠寜负国读书只足记姓名学剑须当万人敌白云生勉尔力犯龙头请恩泽縦不能取封破虏将军万里侯亦不失汉家良臣二千石胡为乎痛言不上贾生书辛苦尚驰毛义檄
　　濯庵八咏
　　云深处　出门山路迷入寺衣裳冷忽闻钟磬声防地发深省
　　一掬轩　些子杨枝水掬之不盈手洒向大千界洗除清浄垢
　　听闻堂　何所闻而闻何所听而听不听亦不闻方是本来性
　　含晖楼　朝挂扶桑枝暮浴咸池水灵光满大千半在小楼里
　　音堂　空空本无有若有即非空耳目俱忘观禅门此是宗
　　止息斋　可以止则止可以息则息只此坐心斋何须去面壁
　　松花堂　辞树舞香风归根散晴雪老僧坐忘言对此了幻刼
　　挹清阁　清气满乾坤小阁真可挹饱飡五浊除卧防双眼碧
　　云深处记
　　苏之城城于平野列阛阓而内外之者鳞集鸡犬之声环动二百余里胜感接待寺者附于城之东距城无百步有中师名其所栖之所曰云深处吁何哉夫山川之气为云山川之深之所云出而乌得迷漫山下使人而不知其处哉今之云深处其名与实何相去之逺而不相孚者之若是耶有中学佛视有为者皆为幻幻而又幻岂玩于幻而凟于幻耶将托于幻而不以幻为幻耶抑有寓于云而警于幻者以自治耶有中居人境诱于耳目以移其中者轇轕于外志欲谢之淡然无染于见闻洁其身苦其行以乐其静者故视其地若深山大川超然之身而不为世累其与防合者惟云与之契耳且云之聚散不常去来无迹其薄太空翳林壑瞬息而极其变态者又可以喻心无所着而应用之妙之不测也若有中师者可谓不梏于物矣余何不为之记也　宣徳四年嵗在己酉孟春望日翰林院五经博士兼修国史庐山陈继撰
　　满院清香松有花老僧长日坐袈裟吟风弄月知无限不属寻常俗士家　北湄
　　僧院乔松片片花天风时复落袈裟一双白鹄髙枝唳寰宇清竒作一家
　　寂寂禅闗何处寻黯然云色蔽前林悟空傥谢红尘迹更莫泠泠起磬音　北湄王天化
　　我亦天涯倦行役慈母在堂年半百为君重赋白云篇激烈长歌转凄恻右白云生歌为王履道赋　懒阁翁牛衣卒隐者流一贫宁苦困田野挟防不肯干王侯十年从军不得志归来自饭溪边牛牛衣为衾石为枕雷鸣鼻息春齁齁醒来复梦梦复醒不知蝴蝶为庄周又安知鲁迁郜鼎秦泛舟晋盟践土齐葵丘战国苏秦何足道黄金用尽空貂裘汉家王章不解事妻儿对泣良可羞牛衣卒褶袴不掩胫破帽不恋头生不逢尧与舜禅焉能蹙蹙増烦忧夜漫漫风飕飕东方若未出长歌且卧南山秋　右牛衣卒为王景序赋道衍
　　王博士继为娄江胜感接待寺八咏序【并诸名公诗记】
　　近世浮屠出世者以土木营建致声誉人以为之徳者不少其能乐空寂淡薄自空防心于其道又能以诗章发其志意者则不多也苟有之人必与之咏而不以其为有徳者众皆其然惟君子取之而乐与之防也若王逸少之与支遁习凿齿之与道安陶元亮之与慧逺韩退之之与大颠栁宗元之与文郁欧阳修之与秘演其皆因名永世俾人慕之而不冺其迹也今姑苏释有中其主娄江胜感接待寺之法席起芜秽为宝胜彻剥坏为轮奂整树艺为乔郁众以为徳其不徳之辄淡然而怡于其道也寺故有音堂其益以聴闻堂止息斋含晖楼挹清阁松华堂一掬轩云深处题凡有八其徧咏之又求咏于钜公名士咏于其徒咏于其逸人其传诵于人者盖亦有之由是接待之名称于时而君子乐过之者诚在此也有中乃集众作而刻于石来请序之予尝与有中游者也而可孤其请哉大凡浮图谓超诣觉路者未尝外于物亦未尝囿于物而物物随物悟之以融其性然非得于音而达于聴闻以归其止息者必胶于时又何知含晖而可以喻中之光明者哉又何知挹清而可以喻去浊就洁者哉又何知松华而可以喻歴冰雪时至而芬芳者哉又何知一掬之水其能照今古一方之云其能迷上下者为心之所喻哉有中其将不外不囿于物者哉诚乐空寂淡薄自宜而可友于支遁辈者哉予亦知有中者也或言诗为禅者以诗之妙不在言也得诗之妙者使人诵之则浮屠之禅可无由此而悟耶　宣徳三年八月望日翰林院五经博士庐山陈继撰
　　傍云构小堂更在云深处堂中人未闲云亦徒为尔野筑傅梦弼
　　杏阁凌霄起丹门傍石开良时不再得秋日共登台古木云烟乱空山猿鹤哀沧洲吾道在相遇且衔杯
　　又
　　石逈山门古松回野寺幽崔嵬万象出缥缈孤云留湖近鱼龙起秋深烟雾収登髙同眺望何处是沧洲　闽中周仲仁题
　　不见八景胜惟见八景诗读诗想清景宛若逢当时当时景不得宇宙恒在兹何不再题品名胜作后基　昆山周纶
　　尽日山中坐尘心顿一清有身终是累无发可逃名拟撇陶潜绶来寻慧逺盟蒲与贝叶端足了余生　右娄江寺志感　江盈科
　　桂孟平剪灯新话歌【至孙忠烈八段共一卷】
　　山阳才人畴与侣开口为今阖为古春以桃花染性情秋将桂子薰言语感离抚遇心怦怦道是无凭还有凭沈沈怅里昼吹笛煦煦窻前宵剪灯倐而晴兮忽而雨悲欲啼兮喜欲舞玉箫倚月吹鳯凰金栅和烟锁鹦鹉造化有迹尸者谁一念才萌方寸移善善恶恶苟无失怪怪竒竒将有之丈夫未达虎为狗濯足沧浪泥数斗气寒骨耸铮有声脱帻目光如电走道人青蛇天动摇不斩寻常花月妖茫茫尘海沤万防落落云松酒半瓢世间万事幻泡尔徃往有情能不死十二巫山谁道深云母屏风薄如低莺莺宅前芳草凄燕燕楼中明月底从来松栢有孤操不独鸳鸯能并栖乆在钱塘江上住厌见潮来又潮去燕子衔春防度囘断梦残红落何处还君此编长啸歌便当酌以金叵罗醉来髙枕睡一觉髙车驷马逰南柯
　　金鸾书隐居行为橙墩武翁寿颂
　　厐公隐鹿门鲁连蹈东海从古称逹人髙风振千载先生有官不自居清时耻曳王门裾先生有财不自蓄散与儿孙买书读闲时一局棋兴到三杯酒慷慨长歌从容开笑口眼看往世七十年家有园池野有田轻将意气向人吐落得风流薄海传我本逃名君避世自谓平生心胆契忆昔青春今白头分明异姓如兄弟君家作徳昭苍防防人福寿康而宁披图致颂何所愿但愿南山相对长青青
　　野草舞摇落闲庭阅嵗华怜伊幽且独冩意伴烟霞陆原博题前
　　方岳醉歌【重出】
　　劝君且尽一杯酒身外无穷莫开口近闻谁直白玉堂或传其佩黄金斗与君何干与我奚有不如雨话耕夫烟呼钓叟问竹活无看梅开否天下事自有防龙人山中居只堪麋鹿友乾坤荡荡呼不闻古今茫茫骨俱朽鸡催晨兔没酉春风来时又花栁不知栁今防青花防红但见吾人成老丑吾欲采薇西山播谷南亩吾牛虽健吾裒乆只可茒柴火酒醉防觞村田乐诗吟数首不然空山寂寂白昼长闲杀一双无用手
　　秦瀚广白居易池上篇
　　百仭之山数亩之园有泉有池有竹有竿有繁古木青防盘旋勿谓土狭勿谓地偏足以容膝足以息肩有堂有室有桥有船有阁焕若有亭翼然菜畦花径曲涧平川有书有酒有歌有弦有叟在中白发飘然识分知足外无求焉如鸟择木姑取巢安如鱼在坎不知海寛动与物游矫若防仙静与道契寂如枯禅灵鹤怪石紫菱白莲皆我所好尽在目前携筐摘果举得鲜约我生计斯亦足焉时饮一杯或吟一篇老懐熈熈鸡犬闲闲天地一瞬吾忘吾年日居月诸莫知其然优哉游哉吾将终老乎其间
　　俞养正效白居易知足吟
　　纷纷世人防知足争如野老无拘束忘机趺石聴琴鸣乗兴闲行傍栁绿古书细阅两三行社友相逢或五六有时对奕无雄心镇日濡毫聊免俗乳鵶防防争树喧鹤一声响空谷一轮明月挂松梢呼童拍塞倾醽醁清光映入酒杯中防酡漫唱游仙曲纸帐梅花春复秋药炉丹灶烟凝屋鸡声报曙梦囘时披襟又起看朝旭麄衣淡饭随分休不识是非荣与辱且效羲皇太古民繁华谢却还淳朴
　　释守仁螺山隐士歌
　　螺山有隐士飘飘仙者徒朝游螺之巅暮息螺之隅红尘拂落身外事白首读尽人间书不骑琴髙鲤不钓任公鱼手披演雅篇架列山海图蛾司漫给五斗黛蛤浦岂美双明珠槐台封侯笑蝼蚁楚闗脱网怜蜘蛛人言大隐隐朝市小隐螺山无不是何物老病香山翁隐作留官良可鄙酌螺之杯饮螺几坐对螺山净如洗钿屏矗矗镜边来佛髻峩峩望中起千林飞翠散晴空半岛寒云漫秋水我寻螺山居遂识螺山路一见螺山人再诵螺山句纷纷草堂文悠悠遂初赋丈夫无逺谋千载何足慕我本逍遥人亦有置囚虑买山每寄沃州书寥落江乡叹迟暮江乡寥落不可留便当卜尔山之幽安得神鼇负山去共踏青螺海上游
　　刘秩题留春轩【字伯序丰城人】
　　时人看花为花好我独看花被花恼含英结蕋须防时殒紫飘红如一扫人生少小难老成才得老成易枯槁寄言年少好看花莫待花残须及早花残毕竟有开时人老此生难再造何当别置留春轩长使花开人不老
　　于忠肃落花吟
　　昨日花开树梢红今日花落树头空花开花落寻常事未必皆因一夜风人生行乐须少年老去看花亦可怜典衣沽酒花前饮醉扫落花铺地眠风吹花落依芳草翠防胭脂顔色好韶光有限蝶空忙嵗月无情人自老眼看春尽为花愁可惜朱顔变白头莫遣花飞江上去残红易逐水东流
　　孙忠烈律诗四首【后有总跋失去】
　　坐对湖山酒一觞醒时歌舞醉时狂丹砂不是千年药白日难消两鬓霜身后碑铭空自好眼前傀儡为谁忙要知闲处且为乐光景无多却散塲
　　醉眼昏迷懒得开自斟自酌且舒懐百千万事了不得六七十年容易来得一日时过一日遇三杯处饮三杯世间多少英雄汉南北山头土一堆
　　懒与时人论富强富强原不是良方石崇金谷今安在韩信雕弓昔已藏产置百年终换主气横千里总沦亡不如守分存天理锡福儿孙更乆长
　　病中守病要心寛调理隄防有防般强食损脾饥损骨多言伤肺怒伤肝常留肾水消残火把铁衾防嵗寒有眼如盲耳如聩一些尘事莫相干
　　姚侍御行书溪东篇
　　贤哉许仲子孝友乃其徳藕花溪水东置此一区宅兄存既能让兄亡心不易岂惟让其居润色可为则朝开溪上窻旭日荡波色暮归溪上舟渚禽飞格格三子森如玉长作芹泮客进道观逝川昼夜穷简册寻将登龙门变化旧六翮仲季事亩黾勉勤稼穑春祈嵗十千秋取禾三百嬉嬉妇子间启处足衣食闲暇陈八簋邀我话畴昔我在兄弟行年齿髯鬓白醇醪常我醉醉卧月下石情犹不自己临流曽促席惟余母党亲仲子立行特南风藕花开锦云手可摘观渔倚阑槛意趣互闲适相去虽密迩别去辄驰忆田间固无营欲屡何可得有时来吾村需我以文墨为书溪东篇层空动瑶碧成化甲辰六月二日表兄姚绶书于江南水竹村中此幅先君拈防苍石屏后置凝霞阁左时阅而哦之盖我翁天性孝友正与是篇相合也玉识
　　公绶书赠韩良徳诗
　　御史大夫金豸冠两广节钺得一韩民懐吏畏边患息信赏必罸严而寛伟哉庙堂梁栋具出将暂作邦家翰万里何曽遗故旧惠扇重若青琅玕扇中画景扫凡俗振然三鹭浴清湍绿杨风髙野防濶洁白疑在西雝看将门难弟皎玉雪谓有此弟兄尤难奉仁惠弗敢后嗟予衰病狎鸥草无梦更寻鹭与鸾因君保此需自战强顔搦管登诗坛　成化癸已六月廿有一日姚绶为韩良徳书于天光云影亭
　　姚毂庵书赠菊坡髙士
　　堂偏有地栽丛菊菊外无尘结小亭何处满篱秋烂烂此中清景月防防主人自对多青眼若个相过是白丁能屈王送酒使谩劳陆羽煮茶经重阳定不嫌皆醉举世惟应笑独醒君已种来酬逸兴我将分去驻頽龄从教五栁当门碧忽见南山向晚青须揷满头成眷恋篱边开口重丁宁谷间饮水知甘味卷里题诗颂徳馨朝拾落英和湛露夜吟蓬鬓带疎星曽容翠竹陪孤主莫把春光叹易零三径宛存濒鴈荡一舟常许度鳬汀风景似仙家山厨饭熟麻恐人知姓氏避地隔烟霞流水一溪雨种桃千树花莫教渔父识出向世间夸
　　云东逸史诗卷
　　东风吹雨不终日东风吹酒不上面送君鼓棹归钱塘问君定在何时见君言清明三月三桃红李白皆相似放舟直抵水竹村醉欲题诗大云寺　酌橘奕于中心堂赠别　绶
　　腊尽分携此水头经春歴夏又逢秋白苹半没来时路绿树重维去日舟沈约病腰多瘦瘦张翰归兴独悠悠一行一住情何限云影蝉声驿外楼　留别姑苏吴元璧时元璧病酒不得会故于诗及之闰六月二十日绶
　　采药不采芝以芝名药色常来佩兰人亲薫自朝夕种竹多近水取钩曽钓鱼客来知姓氏节下亦堪书　右五言絶二首　丹丘
　　松门早已为君开何事期君竟不来想是落花泥尚湿嬾移双屐印苍苔
　　一尊欲向竹间开常日愁无好客来独酌有时还独醉碧溪明月照苍苔　初夏招陈惠民游五亩园不果以此东　姚绶
　　鳬鹥渡口烟树芦荻丛边月暎沙丝竹一船诗共酒风流不羡五侯家
　　竹下幽亭竹外山山中流水日潺湲一弹古调无人爱只有白云相与闲
　　霜落吴江枫叶殷酒船轻荡过前山如何毛骨清如许月在芦花浅水间
　　孤鹜舟边见白苹山横秋气树迷津橹声咿谁家去疑访成都卖卜人　右题日者孙翁　绶
　　姚丹丘书咏物诗册
　　片片鳞鳞傅粉初夜来青女定踌躇鸳鸯披素朝凝惯翡翠生华露结余寒砌檐端先积聚暖梢隟处后消除戴家茅屋山隂雪致客回船恐未如　右霜瓦
　　儿童嬉戏捻窝成空洞燃膏晃眼明户外素光随手灭案头虚白带寒生独饶金剪三更冻相似银釭一味清问昔孙康曽用否怜余卒嵗事长檠　右雪灯
　　竿老如松可栋梁新烦匠氏结茅堂牖明月散湘云影椽近风飘粉节香酒瓮少时浮沆邻家今日见裘羊凉声撼动秋如此弃置篮舆也不妨　右竹屋
　　溪藤剪缀玉生光非幕非帏称我牀雪作流苏才得似茧为旁舍岂能方招邀梅月情同洁勾引梨云梦独香汉武昔年如见此肯将甲乙漫収藏　右纸帐
　　地不多寛仅一方书堆四角卧中央十升为度应难并咫尺于人未可量有酒待须劳妇置无肩能掩倩云防渠渠夏屋潭潭府空为儿孙计肯堂　右斗室
　　二尺分光易照书书窻坐对夜何如新凉可近知秋到继晷相亲是昼余几案过髙徒自累文房资助不为虚铜盘绛烛嗟何补不照逃亡照绮疏　右短檠
　　铸来便觉类仙胎分颈含香细吐烟立对匡庐当此日飞归华表是何年首山材觅终成器坎水鸣飞若问天警露无因秋夜静炷薫移近枕屏前　右铜鹤炉工巧成杯细钑凋物形何事不能逃双螯直立人惊畏八足横行酒动摇乌有先生当用续无肠公子不须招夜深徧席三巡处红烛光中俨上潮　右银蟹杯毛自中山短褐来霜锋挥霍别长才足奔月窟非徒尔锥画沙塲亦快哉君不中书因老大子能作传重徘徊无由一问江淹事防见花从梦里开　右兔毫笔修斵孤桐不记年于今零落又无弦文侵蛇腹交加断穴与龙蛇咫尺连防防残徽星散去双驰逸足雁回旋牙期相对嗟何及涸尽当时碧涧泉　右破琴
　　锻叶为筒窍引声昔人网得借龙名凭金幻出于中巧比竹吹来分外清子半酣聊托兴桓生三弄不胜情仙翁约我瑶池去更欲桃花树下鸣　右铁笛
　　晨兴初对不能离开匣登台似有期落月在梁非梦见初霜侵鬓是心知唐环婀娜难胜髻张敞风流且画眉莫为日髙忘拂拭尘昏安可别妍　右晓镜
　　锻成双股配柔刚叠就双锋自敛铓巧匠夸工冰雪莹佳人到手嵗年长割开素茧还怜蛹裁破文鸳不近鸯恐堕吴淞无处错教人认作鱼肠　右剪刀
　　雪剪香罗小小裁随人只向袖中来春兼锦字人如玉夜拭银筝月似杯羃首肯嫌膏被发留痕争怕泪盈腮鲛人亦有闲机杼借织生绡恐致猜　右手帕
　　时制乌巾重裹头功须挑织线纎柔目张不为忙中减网举都从顶上収小岸乌纱频照镜轻笼白发淡宜秋共言乞得天孙巧借问佳人果是不　右网巾
　　莫剪鸳鸯制合欢帛中栖纩洁严寒公孙用布原非俭兄弟同衾亦自安薄暖侵肤春在茧防温塞枕絮成抱裯相共宵征者星在东栏漏未残　右绵被
　　美人丝缕借渠纒百转千囘断复连共处闺房消白日独随刀尺度流年短长有限惟营扰寛狭无多竞取怜至节添功胥此出手中应得借余妍　右线板
　　东井青丝阅嵗年亭深尘静只髙悬转来最喜银牀滑汲去全凭玉虎牵断响有时秋月下连声无数晓风前九回肠为春愁役更似河车不住旋　右辘轳
　　编草成襟袖可无剪裁谁个费工夫带烟农父徂畛隰披雪渔翁入画图鹭羽能添新趣向羊裘不换旧规模得渠便不愁风雨短棹春江独自过　右蓑衣
　　三尺惟凭一缕缗竿头摇飏属渔人近牵杜若洲前月逺击桃花浪里春自分髙风能补衮谁言独蠒可为纶相持去约任公子用掣如山截海鳞　右钓丝
　　飞雪无由沾缟袂归途有分失乌衣不随栁絮依稀去常逐梨花自在飞梦断玉楼惊月落愁迷粉蝶送春归黄泥坂上堂存否华发坡翁可暂依　右白燕
　　角杂青红刺亦多摘防伤手更如何出湖荡桨风初起分叶移船水不波翻覆漫劳双眼力徃回相趁一声歌夕阳归路携筐筥秋满苹花防碧莎　右采菱
　　竹半过墙殒在林露梢零落迳苔深粉销已识风香逺斑在端疑泪防侵入剪且供闺妇手裁冠殊称野人心锦防更锡佳名号好为堂前稚子吟　右笋箨
　　朝露才晞便趁风髙低去住任西东舞犹白雪还铺迳系向防丝只在空啄啄江头知鸟雀行行堤上看儿童章台走马春归矣飞逐雕栏得蹔同　右栁絮
　　送不须期嗅不消穿淡淡忽迢迢雨从曲径开时溅风自中林隙处飘和露上衣惊寝曙薰人到枕可怜宵玉壶若扣鸳鸯事安得虹飞百里桥　右花香
　　树底枝头见渐稀纷纷红白防苔衣雨中过眼千娇失风外伤心一片飞故态似随胡蝶化残香疑道晚春归丁宁童仆无轻扫尚把余妍媚夕晖　右落花
　　少时尝见先君子松雪公诵谢宗可咏物百首亦能记其一二尔来五十余年四方驰逐百事萃心忘去乆矣治戊申七月因与式之辈晚酌闻其所诵谢诗三首重有感焉即席依韵追次八月四日自苏还抵平望偶自赋三十余首子旬颇鋭志此艺因以此纸作乌丝就其广长书凡二十六首付与见余感今思昔者又将托此以传旬尚勉之云东逸史记又云因余甥伍式之诵谢宗可韵用之为剪刀手帕白燕凡三首公绶








　　珊瑚卷十三
　　钦定四库全书
　　珊瑚网卷十四
　　明　汪砢玉　撰
　　法书题跋
　　吴文定公怀脩竹书隠诗卷
　　春云漠漠雨溟溟假寐书牀午梦醒十载客居便巷陌一时乡思绕园亭繁花照槛知堪赏乱石钩衣忆所经恰有古苔三亩緑都来脩竹万竿青当牕好鸟通人语挂树危藤学字形日射韭畦朝可翦香凝椶室昼长扄鹿场旧筑犹存号鹤冢新封未刻铭架上残篇归拟读移文不待北山灵　鹿场居士
　　匏庵书所咏诗册
　　籊籊猗猗竦雨立岂独衞风名始识倐将长身托放旷水墨似嫌依六逸临风首肯对以臆谓我此言人莫敌嵗寒雅操从少习玉版禅机尤秘宻毛髪萧萧垂绀碧湘江新沐如膏湿鹧鸪日暮啼且集任公东海登钓石髙竿未斫碍云石运思正慰王猷忆深林溟蒙烟雨滴风动仍聴无孔笛湖州已逺休物色苏州无复斋名息百年笔法尚能传箧中喜为邹阳得　右题画竹汤翁爱茶如爱酒不数三升并五斗先春堂前无长物只将茶灶连茶臼堂前无事常煑茶终日茶杯不离口当筵侍立惟茶童入门来谒惟茶友爱茶有诗学卢仝烹茶有赋拟黄乆茶经续篇不借人茶谱补遗将脱手平生种茶不办租山下茶园知防亩世人肯向茶乡游此中亦有无何有　右茶歌
　　世间只有云踈懒不道君犹懒似渠载雨从龙云有意出家离俗子何踈云常随尔栖岩穴尔亦随云参太虚愿尔与云毋拆伴千秋万古永如如　右赠人
　　霜染秋林叶未红白云如海昼溟蒙山中鸡犬无尘到谷口渔樵有路通双屐行踪防藓迳五弦灵响松风浩歌招披图画目断冥飞缥缈鸿　右题山水累月不出门西山了无见新图偶携来如见西山面积雨过初晴踈云蔼层巘林堂接溪桥有客来独便况有钓鱼人不作临流羡石湖在吾前卧游殊未倦　偶为陈冷庵宪副题石田山水以岩过医俗亭见之请书于扇遂为执笔书之匏庵呉寛
　　张汝弼翰墨
　　友弟张弼顿首贰教用亨先生执事礼闱之火区区幸得无恙不胜幸矣秋间事尚未知何如今日仝羡执事之优防清适犹夸鸾鹤而翔寥廓也何可得哉火后移馆偶赋栽杏一诗敢呈左右用发八千里外之一笑诗曰　玉河东畔春坊里借得闲斋寄此身偶见携来山杏好买栽不计客囊贫孤根元荷乾坤力嫩叶都含雨露春拟醉红云香雾底曲江风景一番新　右蔵本朝名公诗翰一卷为张汝弼徐桢卿聂大年呉元博祝允明陈道复愿璘王履吉陈沂王谷祥今只存汝弼一简尚忆元博句有尘逺笔牀临禊帖凉生湘簟理南华也
　　诸名贤垂虹别意诗并叙
　　休寜宗弟戴生昭年富质美予教绍兴府学时与其父思端有同谱之好往来情义甚笃然思端业贾什九在外不能内顾昭恐昭废学负所禀因挈来游于呉访可为师者师之初从唐子畏治诗又恐不知一言以蔽之之义乃去从薛世竒治易世竒仕去继从雷东以卒业昭为人言动谦宻亲贤好士故沈石田杨君谦祝希哲辈皆呉中名士昭悉得与交交辄防年情及昭学渐就绪去家且乆不能无庭闱之思将告归众作诗送之君谦诗云垂虹拂防过因题卷云垂虹别意盖垂虹者呉地石杠之名也送昭必于此地为别使送者可及夕而返故也昭自来请序予曰丈夫立身莫先于学不则纵富且贵不过血肉之躯耳富则败礼乱俗贵则败政厉下富贵将安用哉死则人皆垂詈不已其所过之地如孤鸿雪泥指易灭人亦不齿也惟人幼而能进于学以明其理以修其身故能入孝出弟行谨言信穷则善家厚俗出则忠君泽民生则人化之死则人思之所歴之地人皆称述而歌咏之非私也人心之公道也古今之直道也昭生来游呉中而以明经讲学为务呉之士夫亦乐与游及其去而送之以诗即昭他日所歴而使人思慕之权舆也不然则赠昭之言岂徒然耶昭归以予言谂诸父兄宗族当必以予言为然昭字明甫同余出唐道国忠公胄之后盖徽之双溪世家云　正徳戊辰中秋吉旦浙江绍兴府儒学训导长洲戴冠拜手序
　　垂虹不是灞陵桥送客能来路亦遥西望太湖山阁日东连沧海地通潮酒波汩汩翻荷叶别思忙忙在栁条更欲传杯迟判袂月明倚柱唤吹箫　沈周
　　云外晴虹类石桥送君归省去程遥树声撼地天将雨颿影拖风晚带潮短棹载书维古渡长亭折栁剰残条离愁无限相思意其奈分襟月下箫　谢表【次韵】
　　把手江南竒絶处石栏髙拍袂初分胸中故有长虹在吐作天家补衮文　祝允明
　　卷束残书上短槎临行不用叹抟沙惟余似水交情在相逐云防送到家　古呉练同惪
　　白社防年交子乆临期握手思难禁垂虹桥下有流水别意与之同此深　八十七翁雪厓陈仪
　　枫落江隄晩带烟行人把袂买归船溪分野色东西路桥跨东西上下天酒为锦心浇磊块诗凭玉轴寄留连何时又是逢君日夜雨聨牀语昔年　东呉厚斋朱侗芙蓉动清秋凉飔拂衣袖逰子轻别离执手不可又长虹灔灔呉云低阑干揷汉天为齐君不见临卭桥柱侈今古相如亦是寻常题　呉门陆稷
　　秋江水清兮秋日明送所眤兮将逺行判两袂兮何征营指归岑兮云英英羌道祖兮江之程酒拍拍兮满兕觥君再饮兮延我情　射续徐子立
　　乆客怀乡井阳阳不遂留自知归计好何用别时愁酒尽钟声诗成夜气浮相逢惜相别犹用上江楼　黄纹
　　秋云随彩动蛟龙客子行踪气贯虹无奈离杯重留恋不禁吹雨冷江枫　臯桥浦防
　　相逢忆昔自花村今忍相违赋此吟怨鸟啼残归去恨清风歆动仰髙心【垂虹亭上有三髙祠】
　　半江寒送苹花雪一路香浮桂子云有约明年重过我不妨杯酒话更深　山唐呉龙
　　乆客怀归辞旧知扁舟江上欲行时多情最是垂虹月千里悠悠照别离　长洲文璧
　　相送江头水映空孤舟渺下垂虹秋深无限江枫思欲赠相思苦未工　陈湖陈键
　　栁脆霜前緑桥垂水上虹深杯惜离别明日路西东欢笑辜圆月平安附便风归家説经歴挑尽短檠红　苏门唐寅
　　书剑客金阊梧桐叶又黄蛩归催思早江去途长余暑庇山影西风来桂香垂虹拂防过鳬鴈满银塘　文学戴明父将归新安诣草堂言别辄赋此为赠　前进士农杨循吉
　　垂虹桥下碧流长送子明经返故乡道向南归传易学水流东去过呉江卦爻象着分竒耦交谊情深各惨伤婺邑晦翁生长地隣封英俊有余光　云厓顾福秋风振乔柯客子归意扤落日垂虹桥停桡待明渺渺兮予怀望望兮水濶暌违不足道鄙吝谁我豁一脉情衷短篷西风飘泊任行踪于今莫问江南事夜月晨钟两地同　长洲俞符
　　临流祖席正清秋歌罢新词不自由此日送君和兴去何须风雪夜乗舟　练全璧
　　临岐慷慨掷离觞仗劔南归发棹郎情似三忠桥下水逺随君梦过钱塘　鲁参
　　送君归去上垂虹霜落呉江防树枫堂上有人真倚望布防休挫送潮风　太原祝续
　　身怀亲舍逺身上客船忙脉脉情千种匆匆酒一觞江波摇落日枫叶着余霜顾此垂虹影种愁谁短长　漕湖俞金
　　送别江枫日已斜倚栏把酒思无涯惊心白髪思乡国触目青山感物华渺渺烟波牵客恨迢迢秋浦乱芦花不堪回首天空濶一鹜栖飞落霞　呉释徳璇客子匆匆买棹回临岐相别思悠哉石梁照水垂虹逺泽国涵空鸣鴈哀星斗光铓堪淬劔风霜牢落且衔杯呉门防有相知在开遍梅花拟复来　邢参
　　乾坤上下恣遨游独鹤髙横万里秋劔化延平津水上钓垂严濑石矶头时清不进圮桥履月白曽携赤壁舟不似吕岩空诳世防飞直过岳阳楼　长洲戴冠七泽三湘作胜游楚天凉雨值新秋江湖来往多青眼山水登临半白头赤壁矶荒重吊古武昌城晩更维舟元之虽去清风在复读遗文上竹楼　庐山陈仪终嵗览江山得得逾复游闲云泽国天埜鹤林泉秋予少从亲继为宦急流勇退旋田头足迹天下曾无半犹胜出门莫觧舟九垓汗漫拟黄鹄何时叙问城东楼长洲周同人
　　新安十日程足为千里游江湖志汗漫仗劔气横秋昨逢阿戎与之语知君楚尾并呉头不须琵琶浔阳郭泊此书画沧江舟飘然明发向何许长笛一声黄鹤楼长洲朱存理
　　壮怀未易惬直作汗漫游长啸楚江晚浩歌彭蠡秋一函图书随所适相逢谁不甘低头春风防樯薄南郭飘作咸阳神仙舟为问贤郎读书处古濠东畔元龙楼呉郡俞金
　　人生亦弧矢志已在天游彼昏罔克知苟延春与秋佳山佳水目未覩种种白髪已满头幡然便欲出门去光景又若逝水舟何如戴君逰汗漫朝登楚阁暮秦楼江枫未摇落江水正澄清水色君顔色相思无限情应祥
　　瑟瑟西风透客衣怀乡情与防南飞夕阳枫叶呉江上一片秋光送马蹄　海观陆南
　　寳带秋波啓别筵垂虹晩日送行船白云似与越山隔明月还同呉地悬后夜相思各杯酒来年重防賸诗篇殷勤再冩桥头景江冷丹枫嵗暮天　长洲朱存理相见无防又送君江枫酾酒话殷勤艣声摇落山头日防影冲开溪溆云栁剰残枝犹可折词将前意不堪闻归家谈及呉中事挑尽寒灯坐夜分　葑泾顾桐重别垂虹秋正云相思从此散鸥盟东南一水分呉越书劔十年如弟兄黄叶不堪风雨路孤舟忍共酒杯情归来有梦君何处明日杭州第防程　城南钦遵松陵一水卧长虹多少行人感慨中此日送君无限意萧萧黄叶与丹枫　昌谿王俸
　　跋垂虹别意卷后
　　苏徽古呉越地今俱直隶为隣封故徽之客于苏者甚众且乆至歴防星霜忘归者必其山川人物可嘉而可乐欤苏多名士善诗赋为诸藩称首戴君明甫与之游获其诗累卷抑明甫之言语事为忠信笃敬可欲而可慕与不然何客苏者非一明甫别垂虹者亦非一明甫而独能致诸名士重之以辞若是也明甫得此诚知重璠璵矣使徒知重之而不知所以重恐非赠言者之本意惟勉于学慎于行所谓忠信笃敬者益加修省而精进焉则徽士将不忍与之别而去苏士又不忍与之别而归矣岂非吾徽之光斯卷之华哉窃亿赠言者之意固如此余敢附言于卷末者意亦如此也若夫纪述之详勉进之切则橡庵先生之意言诚然余复何言　正徳甲戌孟冬月既望眷生顾齐汪昱书
　　沈啓南谢祝希哲诗卷【附赠杨子诗】
　　踈林叶尽秋日晴与子把手林中行萧条此地不足枉贲我一来林壑荣君今文名将盖代踪迹所至人争迎青袍猎猎风满袖知者重者无公卿老夫朽惫人所弃子谓差长加其情临分日落渺野水扁舟南骛迷孤城治甲寅十月二十四日希哲冒寒过访申谢此卷
　　不足罄懐　沈周　杨子劝秉良攻诗畧于琴我劝并二者手弹口还吟琴诗本性情渊渊入人深推自三百篇被乐为雅音雅音宣其文成古复成今悠然南薫词煦矣当舜心
　　石田行书中秋月诗【挂幅】
　　少年漫见中秋月视与常时不分别老来珍重不易观要把深杯恋佳节老人能得防中秋信是流光不可留古今换人不换月旧月新人风马牛后生茫茫不知此年年见月年年喜老夫有眼见还同感慨满怀复耳今宵十四已烂然七客賔争天下先庭空衣薄怯露气深檐穂坐仍清圆东风轧云轻浪作蓦把太清渣滓却浮云虽欲忌吾人酒政有律无哗賔逓歌李白问月句自觉白发欺青春青春白髪固不及且卷酒杯连月吸舒庵与我六十人更问中秋賖四十　沈周
　　石田看花吟行草【单条】
　　花下一壶酒人与花酬酢树上百枝花花对人绰约昨日顔色正新鲜今朝少觉不如昨人若无花人不乐花若无人花寂寞看花不是乆逺事人生如花亦难托去年花下看花人今年已渐随花落花且开酒且酌催花鼓板挝芍药醉他三万六千觞我与花神作要约　沈周
　　又书诸歌行卷
　　今日九月九无菊且饮酒明年九月九有菊亦饮酒有花还问酒有无有酒不论花无有好花难开好时节好酒难逢好亲友一杯两杯常在手六印何消金握斗三杯五杯不离口万事莫谈瓶且守瓶云罄矣我即休载欲谋之已无有天应私我身独在天不全人花乃后迟之明日兴还存紫萼青苞得开否倘看烂漫即重阳借问东墙恼隣叟　右九日无菊歌
　　春暖秋凉山边水隈访黄菊寻白梅秋月自与我虑净春云自与我怀开昼游之地吾蓬莱夕息之处吾夜台以殇视我吾老大以彭视我吾婴孩信夀天吾何以外请享此见在不乐胡为哉　右寻乐行
　　打鱼鼓唱道情説生説死説功名唱道情打鱼鼓説神説仙説今古仙家自有山中乐凡家自有世间忧年头年尾忧不休今夜又当年尾头唱要髙鼓要急主劝賔酧忘拜揖蜡梅烁烁白璧光酒波濯濯青袍湿客莫言辞主须醉多情送年恐不及年送去还复来渔鼓声中白髪催白髪不可变莫放掌中杯鼓砰蓬杯络绎不知东方之既白旧年已尽客已散门前又接新年客新年别唱贺新郎送旧迎新渔鼓忙　右送嵗歌
　　去之嵗来之年一迎一送灯火边迎新送旧大家事觉与老者偏无縁黄鸡未号霜满天一心百感谁愀然小儿自喜时节至催理靴服夸新鲜固知老者已异趣青春似因儿女妍青春悬老不多地白髪红顔俱眼前去之嵗来之年譬如传言相络绎又如车轮相回旋谁从个里饶不死咽气苦苦修神仙我于所去已五十其来百嵗亦倘焉使我五十不为夭使我百嵗不为延尚有大而去者与来者在我先后计万不计千其间豪杰梦幻耳防防漠漠真堪怜惟有汗竹数行墨待来追去名可传劝儿必读牀头编莫惜买书吾无钱男儿所立须及早老夫代尔耕春田　右除夕歌　沈周
　　沈啓南诗牋墨迹【五言律四首】
　　结庐城郭逺静胜此溪边鸥鹭分家住烟波入簟眠钓鱼偿酒劵买藕补佣钱只隔斜阳岸经逰须倩船
　　又
　　旧有读书处杏花深雨中人归髪未白春好树仍红富贵浮生外弟兄吾道同眼前千树合屋下两陶翁
　　又
　　九十春将半阴阴何日収花含无蝶恋苔湿碍人防树荫呼朋鹊檐多逐妇鸠催诗应是酒何必与添愁
　　咏人影
　　爱欲挥杯劝其情有唱随无违起居地尚保死生期明月成三处清波化百时防然通契谊曽莫假言辞
　　书七言律诸作
　　扫地焚香习燕清萧然一榻谢将迎坐移白日花间影睡起春禽竹外声心逺不妨人境寂道深殊觉世縁轻问竒尚有门前客却怪青山不撩名沈周书于独墨亭今日都非昨日时红消緑长不容私初惊雨过佳人梦漫送春归老子诗绕树空怜双蛱蝶戏波忙杀小鱼儿明年更有寻芳酒何用临川费所思
　　春风不到小楼前花事阑珊又一年处处揷秧梅子雨家家缫茧竹枝烟荷知有暑先擎盖栁为无寒已脱绵莫道山家无意味鸟声啼破落花天
　　城郭重来秋半过世情看熟嵗应磨后生气大轻人易老者心寛奈事多空自感怀成永叹不如对酒付髙歌韩休共是双颠客松竹相依奈晩何
　　风波境界立身难处世规模要放寛万事尽从忙里错此心须向静中安路途平处经行稳人有常情耐久看直道世间无悔吝才生枝叶便多端
　　渺扁舟入浦云琳宫一到惬前闻春泥夹道萦人迹野水交陂乱鸭羣洞里朝元郭道士城中行乐鲍防军相寻两度俱相失石上留题漫有文
　　上人何事作生涯半是仙家半出家丹灶火红煨白术戒坛烟黒煑硃砂杏林春透菩提树橘井泉涵优鉢花卖药归来无个事月明窓下诵莲华　右赠医僧髙隠白云深复深阶除晴昼亦生阴山藏暝色迷归鹤窓卷朝岚恐润琴忽尔去留那有迹飘然舒卷絶无心道人只自闻怡恱俗客要来难便寻　右赠顔鲁南隐君之作诗成三年未尝寄适鲁南持纸来索画卷因糸此篇　沈周
　　颠毛脱尽野僧如世事多归一懒除欲博晏眠髙着枕图便老眼大抄书屋须矮小茅须厚窓要清虚竹要踈心与陶翁有相得时歌吾亦爱吾庐
　　憨憨无役老人懐春日烘门晏始开游衍太平初试杖安排乐事且拈杯世情花党富家公道燕均贫户来识字不多强不识小轩聊与物追陪
　　昭明台下芒鞋虞仲祠前石路回老去登临夸健在旧游山水喜重来雨干草爱相将发春浅梅嫌瑟缩开传取梁前桧神去袖中疑道有风雷　虞山至道观有所谓七星桧者相传为梁时物也今仅存其三余则后人补植者而三株中又有雷震风擘者尤为诡异真竒观也成化甲辰日周记
　　烂漫初防蜀锦堆却疑春色隔墙来酒逢知己何辞醉花笑贫家不称开红亚较风怜弱榦粉含清露湿重台明朝只恐多零落为转长生托纸胎　辛丑牡丹烂开余与允辉同赏有此诗壬寅开余不及往喜允辉亦凭阑因书前作以寄孤兴沈周
　　众客巡篱待菊开吾家阿弟足清醅莫嫌蕋小劖先赏若使花残悔后来宿雨尚摇枝上叶新香初入掌中杯头巾堕地秋襟湿不怕傍人笑醉回　乙夘十月四日赏翼南庄上半开菊因有是咏古梅庄座为録一过沈周谁放春云下曲琼一重薄隔万重情珠光荡日花无语影通风吹有声外面令人倍惆怅里边容眼自分明知无縁分难轻入敢与杨花燕子争　右咏
　　满城风雨近重阳寂寂寥寥破草堂彭泽花枝待晴把云安麴米带生尝梳头髪应吾年白润屋金从别姓黄渐与潘郎续遗句沈郎痩不似潘郎沈周为冷庵先生作满城风雨近重阳车辙何人顾草堂此日衣成聊自授明朝酒熟共谁尝秋深泽国莼空紫霜落洞庭柑未黄底怪白头甘寂寞子云曽是校书郎　征明奉次
　　石田先生行书单条寻芳诗
　　老子寻芳挑酒钱乐哉斯丘青嶂边若教即死便埋我更是可生还聴天人生一日过一梦花下百壶酬百年还将醉墨寄絶壁风雨不洗山苍然　右题墓上絶壁沈周　先荆翁最喜此幅嵗朝悬霞阁设梅兰水仙于商彛周鼎间古翠新香作供不以题墓有嫌也又有啓南题磨诗在扇上余尚忆其中聨两象合来分动静一心存处得中庸理趣盎然故寻芳行乐无碍生死深有契于先子耳砢玉记
　　沈啓南杂题絶句墨迹
　　湖北归来日落扁舟满载西风目送一行白鹭秋怀欲与天空
　　衣冠潇洒本吾儒也学真作钓徒风月一竿休占尽客星昨夜照东呉
　　酒盏诗聨不厌频梅花已报满城春踈灯一夜山窓雨却冩乡心与故人
　　不将緑醑醉春寒但把黄庭读夜防三月溪亭新涨满庐山瀑布卷帘防
　　百尺飞泉木数章茒椒回互茯苓香白头渔父抛鱼舫结得卢鸿一草堂
　　溪流泯泯带斜汀树色沉沉緑未明大似城南春雨歇碧山浮动晩烟生
　　山路迢迢过翠微枫林斜日映人衣笻枝兀兀藤花去不得诗成且不归
　　树里幽亭久不来旧时行径有苍苔溪风四面凉如水袖得葩经手漫开
　　艾叶葵榴乱揷瓶虚堂风约虎符灵樽前蒲玉须教醉溷俗由来忌独醒
　　溪头待渡心不忙日落髙人犹偃仰归来只恐到家迟隔岸行人岂吾党
　　鸠一声兮鹊一声鸠能唤雨鹊呼晴老天亦是无张主半日阴来半日晴
　　春日春山春水流春田春地放春牛春花开在春园里春鸟飞来春树头
　　如来如来太乙裁挂鉢披裟海上来不为一身南北走愿超千众上莲台
　　出入行藏要三思世情更变斗星移常将有日思无日莫待无时思有时
　　富友髙亲莫去攀他来问我奉承还钱财入手非容易用去方知来处难
　　自家只道是童儿谁信光阴蓦地移算来三万六千日总成四十九年非
　　分中自有鱼羮饭意外休编虎口须莫怪老夫为妄语一生梦寐惯江湖【此首题寄仪侄】
　　杨栁青青江水平闻郎江上唱歌声东边日出西边雨道是无情却有情
　　风前一曲动离愁那个行人不举头手把花枝半遮面不令人见转风流
　　毛簇黄茸嫩似铺颈长髙阁玉胡虑老夫此笔非无意留与贤郎学弄雏　甲午春三月望为冷庵宪副作沈周
　　买书卖画出春城着破青衣白髪生四海固无知我者空教啼杀树头莺
　　呉淞江上老迂踈自笑年来活计无只有砚田耕未了云山还向笔端锄　秋日同友人歩虎丘倦坐可中庭上值谈空上人持笔索书漫録旧作二首长洲沈周饥时思饭倦思眠只在茅檐日晷边此是老夫真法计十年修得在家禅　此石田先生诗也予爱其真率书之　许光祚【灵长】
　　沈石田词迹
　　谁道金强焦亦称两朶芙蓉浸在玻璃镜头白老翁寻此胜过江先尽金山兴隔水焦山阑小凭寄语西风后日来当定白鹤如期叅我乘一声独唳江声静　右春日登金山望焦山有作　沈周
　　残叶林梢风瑟瑟秋波照眼通天碧南北东西聊泛宅人不识江湖自有江湖客袅袅钓竿三百尺金龟未换鲈鱼白船本窄一般自有容身防　右调渔家傲天地一痴仙冩画题诗不换钱画债诗逋忙到老堪怜白作人情白结縁无兴是今年浪泊茅堂水漫田笔砚只宜収拾起休言但説移家上钓船　右寄南村张处士白石翁
　　柴门晴也喜山意方舒春湖堪冩拄着藤条门外走见打鼓喧村社逐随行南闾北巷尽趂儿童耍强于逰宦去乡万里羸马但愿年年康健百年依旧白首甘田野天上多桃根杏柢处有裁培者侬柘云屯侬秧雨泼未便风斯下将他博换都未各自难舍　右暮春试笔和杨仪部无俗念一阕因録寄徳澂云【无俗念即念奴娇】沈周
　　杨用修太史词草
　　弓鞋一掬凌波迥冉冉盈盈羞顾影擎茶歩缓乳花凝鬭草归迟苔露冷雪皱云松倩郎整罗帐灯昏莲瓣暝掌中无力搦琼枝渇思半消残酒醒　右题情调寄木兰花升庵杨慎
　　蔡林屋诗翰
　　老去倦茅屋五日头不沐侵晨东家子邀我防新竹东风吹落梅忽见烧防緑上山云推人下山泉蹑足苍鼠剥古栗白羊窜深谷丹灶虽生苔紫巗尚堪宿渺哉人间世千载见遗躅当时僧不知今日吏催促但恐有髙节无处着云菊七十二防青对酒聊一掬　右春日到鹿饮泉赋此书以尚之　林屋蔡羽
　　人龙未逢时林卧观元化抗馆碧山隈伏槛沧浪防连岩象云壑嵌空纷石架明霞丽壁珰溅瀑翻甍瓦其阴负缥缈其阳展销夏山川恣凝緑乾坤漭髙下端居慰营魂散帙丰逸暇觚管间时操觞酌巡筵亚我公自忘疲乐客秀夜时哉秉烛欢合坐同所借　右秀楼与诸友宴集　蔡羽书
　　短景仍多湿残年畏客归白云谿上冷红树雪中稀乆住应难别重逢寒蹔违凭人问林屋烟雾满征衣　徳孚与余两年往还颇宻忽欲觧馆归越不能为情话别之次赋此正徳丁丑闰腊日林屋蔡羽题
　　盈盈金屋旧时纨自小题名唤合欢照夜巧凭萤防缀赛秋还与月栾昭阳爱絶遮羞怯长信宫深滴泪寒抛弃从人氷素在桃花残影自堪防　右题纨扇　蔡羽
　　碧筠精舍记并诗卷【秀水汪氏凝霞阁鍳藏】
　　天王寺洽南洲为精舎竹二亩池倍之阁十寻轩五竹之一客之造南洲先于轩次竹次池次阁还休于轩古器像充焉暑之月池于濯竹于巾窓于书席于琴于奕阁于风酒食之防则于轩其霄也池明竹明窓明席明而阁又极明城中之台榭城外之云山皆在阁其晦也池暝竹暝窓暝而阁亦暝闻苹藻之声竹之韵而已余之卧是轩也当壬午六月洞心澄观则得之池焉洒襟臆飒毛髪则得之竹焉细书昏诵则得之窓焉冯空御逺观中呉之气云物之变则得之阁焉憇息舒卷守神则得之轩焉弥月居得已久多使终身居之得又何如也书以为碧筠精舎记　嘉靖八年己丑三月二十九日林屋山人蔡羽书于秀楼
　　六月望日过寒翠轩避暑　水满清池竹满楼长疑六月是深秋山僧爱客频频到受尽薫炉与茗瓯　应祯雨中同李范庵过天王寺看竹二首　步来禅榻畔凉气逼蒲花雨檐前乱茶烟竹下孤乘闲携画卷习静对香罏到此忽终日浮生一事无
　　又
　　老禅趺坐处踈竹翠泠泠秀色分隣舍清阴覆佛经萧萧日暮雨曵履绕方庭　呉　寛
　　宿天王禅院赠西洲讲主　槛外秋光落经卷土冈髙竹晩増幽煮茶烧笋能延客欲去因君复少留　南濠居士
　　辛巳八月朔过碧云精舎偶题次韵　踈篁今嵗似添稠不雨帘前翠欲流莫怪秋来凉思早暑中相过也如秋卢雍坐碧云精舎　髙帻短袍云霞光扁舟系缆野篱傍焚香洁坐了无语山寺闭门春竹长　太白山人孙一元陪林屋师宴碧筠精舎　逺公能爱客髙防兔园才画室香貂满天华寳树开林端迷堑谷象外彻楼台对此复能长醉歌甘草莱　雅宜山人王宠
　　日出池光欲上楼雨余脩竹似鸣秋湘卷处龙熟坐吸清风翠满瓯　右和范庵先生韵
　　隂敷鸭脚树翠剪虎须蒲境寂心同逺僧闲兴不孤覆碁松下石破茗竹间罏欲举无生话相忘话亦无
　　又
　　雨苔春寂寂风铎昼泠泠有客来看竹山僧自看经经残客亦去秋鸟下空庭　右和匏庵先生韵
　　爱此森森竹万头凉阴覆榻草堂幽香消瓦鼎春眠觉何处一声黄栗留　右和南濠少卿韵
　　览胜平生双不借穿林老去一扶留白云每借髙僧榻黄叶时留野时秋　右和卢师召韵
　　竹影参差满日光市僧不到定僧傍楞严转罢残阳在始觉空门白昼长　右和孙太初韵
　　上相逰行地羣贤赋咏才残碑侵藓卧遗迹自花开风递清斋磬雅鸣施食台故宫愁入望落日满蒿莱　右和王履吉韵　征明屡游天王寺未尝作诗戊戍南洲师出示诸贤留题诗卷因悉用韵和之共得七首所谓虽多亦奚以为也　文征明识
　　珊瑚网卷十四
<子部,艺术类,书画之属,珊瑚网>
　　钦定四库全书
　　珊瑚网卷十五
　　明　汪砢玉　撰
　　法书题跋
　　文太史楷书老子传跋【前冩清净经白描太上像】
　　嘉靖戊戌六月十有九日为昆山炼师补书此传于是余年六十有九矣欧阳公尝言夏月据案作书可以消暑忘劳然余挥汗执笔祗觉烦苦尔岂公自有所乐也是日午后微雨稍凉但苦暗故首尾秾纎不类不免观者之诮云　丁酉七月望日文徴明书
　　徴仲书赤壁赋小跋
　　嘉靖癸夘嵗秋八月既望静坐玉磬山房时日将昃凉飔拂衣桐叶飞地展卷自适诵长公此赋不觉有凭虚御风羽化登仙之兴乃命童子涤砚检笥获扇书之聊纪暮年之笔画也长洲文徴明识
　　文太史书前后赤壁在乌丝黄宋牋工尽楷法之妙休承为补两图云作于归来堂觉逸趣横溢毫端可称珠聫壁合万厯丙辰春梁溪陶碎虚来客余家为炼秋石诸服食药因携此帖及徴仲山水二卷贯休应真像胡子霑所制瓶合售之先子时置赋于紫檀榻右坐卧展玩不休松色花光并扇头所书相映今一且咸作银杯羽化可胜惋惜　雪巢居士汪砢玉识鹤梦轩
　　衡山书拙政园记并诗长卷
　　槐雨先生王君敬止所居在郡城东北分娄齐门之间居多隙地有积水亘其中稍加濬治环以林木为重屋其阳曰梦隠楼为堂其隂曰若墅堂堂之前为繁香坞其后为倚玉轩轩北直梦隠絶水为梁曰小飞虹逾小飞虹而北循水西行防多木芙蓉曰芙蓉隈又西中流为榭曰小沧浪亭亭之南翳以修竹而西出于水澨有石可坐可俯而濯曰志清处至是水折而北滉漾渺弥望若湖泊夹岸皆佳木其西多栁曰栁隩东岸积土为台曰意逺台台之下植石为矶可坐而渔曰钓矶遵矶而北地益迥林木益深水益清驶水尽别疏小沼植莲其中曰水花池池上美竹千挺可以追凉中为亭曰净深循净深而东柑橘数十本亭曰待霜又东出梦隠楼之后长松数植风至泠然有声曰聴松风处自此绕出梦隠之前古木踈篁可以憇息曰怡顔处又前循水而东果林弥望曰来禽囿囿尽防四桧为亭曰得真亭亭之后为珍李坂其前为玫瑰柴又前为蔷薇径至是水折而南夹防植桃曰桃花沜沜之南为湘筠坞又南古槐一株旉隂数曰槐幄其下跨水为杠逾杠而西篁竹隂翳榆槐蔽亏有亭翼然西临水上者槐雨亭也亭之后为尔耳轩左为芭蕉槛凡诸亭槛台榭皆因水为面势自桃花沜而来水益微至是伏流而南逾百武出于别圃藂竹之间是为竹涧竹涧之东江梅数百植花时香雪烂然望若瑶林玉树曰瑶圃圃中有亭曰嘉实有泉曰玉泉凡为堂一楼一为亭六轩槛池台坞涧之属二十有三总三十有一名曰拙政园王君之言曰昔潘岳仕宦不达作闲居赋自广以筑室种树灌园鬻蔬为拙者之政余自筮仕抵今余四十年同时或起家至八座登三事而余仅以一郡倅老退林下其为政殆有拙于岳者园所以识也虽然君于岳则有间矣君以进士髙科仕为名法从直躬殉道非乆被斥其后旋起旋废迄摈不复其为人岂龊龊自守视时浮沉者哉岳虽漫为闲居之言而谄事时人至于望尘雅拜干没势权终罹咎祸考其平生葢终其身未尝蹔去官守以即其闲居之乐也岂惟岳哉古之名贤胜士固有有志于是而际防功名不能解脱又或升沉迁徙不得遂志如岳者何限哉而君甫及强仕即解官家处所谓筑室种树灌园鬻蔬享有闲居之乐者二十年于此矣究其所得虽古之名贤胜士有所不逮也而何岳之足云所谓区区以岳自况则聊以宣其不达之志焉耳而其志之所乐固有在彼而不在此者是故高官膴仕人所慕乐而祸患攸伏造物者每消息其申使君得志一时而或横罹灾变其视末杀斯世而优游余年果孰多少哉君子于此必有所择矣徴明漫仕而归虽踪迹不同于君而潦倒末杀亦畧相似顾无一畆之宫以寄其栖佚之志而独有羡于君既取其园中景物悉为赋之而复为之记　嘉靖十二年癸巳九月既望长洲文徴明着若野堂在拙政园之中园为唐陆鲁望故宅虽在城市而有山林深寂之趣昔皮袭美尝称鲁望所居不出郛郭旷若郊墅故以为名　防心何必在郊埛近圃分明见逺情流水防桥春草色槿篱茅屋午鸡声絶怜人境无车马信有山林在市城不负昔贤高隠地手携书卷课僮畊
　　繁香坞在若墅堂之前杂植牡丹芍药丹桂海棠紫璚诸花孟宗献云小筑繁香坞　杂植名花旁草堂紫蕤丹艳漫成行春光烂漫千机锦淑气薰蒸百和香自爱芳菲满懐袖不教风露湿衣裳髙情已在繁华外静看游蜂上下狂
　　倚玉轩在若墅堂后傍多美竹面有昆山石　倚楹碧玉万竿长更割昆山片玉苍如到王家堂上看春风触目縂琳琅
　　怡顔处取陶词盼庭柯以怡顔云　斜光下乔木睠此白日迟微人不可即暮景聊自怡青春在莫待秋风吹
　　梦隠楼在沧浪池之上南直若墅堂其髙可望郭外诸山君尝乞灵于九鲤湖梦隠隠字及得此地为戴颙陆鲁望故宅因筑楼以识　林泉入梦意茫茫旋起髙楼拟退藏鲁望五湖原有宅渊明三径未全荒枕中已悟功名幻壶里谁知日月长回首帝京何处是倚阑惟见暮山苍
　　聴松风处在梦隠楼北地多长松　踈林漱寒泉山风满清聴空谷度凉云悠然落虚影红尘不到眼白日相与永彼美松间人何似陶景
　　园有积水横亘数畆类苏子美沧浪池因筑亭其中曰小沧浪昔子美自汴都徙吴君亦还自北都踪迹相似故袭其名　偶傍沧浪构小亭依然緑水绕虚楹岂无风月供垂钓亦有児童唱濯缨满地江湖聊寄兴百年鱼鸟已忘情舜钦已矣杜陵逺一幽踪谁与争志清处在沧浪亭之南稍西背负修竹石磴下瞰平池渊深渟俨如湖澨义训云临深使人志清　爱此曲池清时来防寒玉俯窥鉴须眉脱屦濯双足落日下回塘倒影冩修竹微风一以摇青天散渌
　　小飞虹在梦隠楼之前若野堂北横絶沧浪池中　雌蜺连蜷饮洪河落日倒影翻晴波江山沉沉时未雩何事青龙忽腾翥知君小试济川才横絶寒流引飞渡朱栏光炯摇碧落杰阁参差隠层雾我来彷佛踏金鳌愿挥尘世从琴髙月明悠悠天万里手把芙蓉照秋水意逺台在沧浪池北高可寻丈义训云登髙使人意逺闲登万里台旷然心目清木落秋更逺长江天际明
　　白云渡水去日暮山纵横
　　钓矶在意逺台下　白石净无尘平临野水津坐看丝袅袅静爱玉得意江湖逺忘机鸥鹭驯须知縯纶者不是羡鱼人
　　来禽囿在沧浪池南北杂植林禽数百本　清隂十畆夏扶踈正是长林果熟初珍重筠笼分赠处小牕亲榻右军书【此诗别见他画】
　　桃花沜在小沧浪东折南夹防植桃花时望若虹霞种桃临野水春暖树交花时见流残片常疑有隠家微波吹锦浪晓色涨红霞何必都观山中有嵗华槐雨亭在桃花沜之南西临竹涧榆槐竹柏所植非一云槐雨者着君所自号也　亭下髙槐欲覆墙气蒸寒雾湿衣裳踈花靡靡流芳逺清防垂垂世泽长八月文塲懐往事三公勲业付诸郎老来不作南柯梦独自移牀卧晚凉
　　尔耳轩在槐雨亭后吴俗喜叠石为山君特于盆盎置土水石植菖蒲水冬青以适兴语云未能免俗聊复尔耳　有拳者石弗崇以岩上列萑莽下引寒泉有泉涓涓白石齿齿岂曰髙深不逺伊迩言敞东轩睨彼藂棘君子于何惟宴以适青青者蒲被于崇丘嵗云暮矣式宴以游君子于游匪物伊理古亦有言聊复尔耳岂不有营我心则劳载欣载遨以永逍遥
　　芭蕉槛在槐雨亭之左　新蕉十尺强得雨净如沐不嫌粉堵髙雅称朱栏曲秋声入枕凉晓色分緑莫教轻剪取留待隂连屋
　　槐幄在槐雨亭西岸古槐一株蟠屈如翠蛟隂覆数旧种宫槐已十围宻隂径畆翠成帷梦回蚁争穿
　　穴春尽青虫对吐丝
　　湘筠坞在桃花沜之南槐雨亭北修竹连亘境特幽逈种竹绕平冈冈逈竹成坞盛夏已经秋林深不知午
　　中有遗世人琴樽自容与风来酒亦醒坐聴潇湘雨京师香山有玉泉君常勺而甘之因号玉泉山人及是得泉于园之巽隅甘冽宜茗不减玉泉遂以为名示不忘也　曽勺香山水泠然玉一宁知瑶汉隔别有玉泉清修绠和云汲沙缾带月烹何须陆鸿渐一啜自分明
　　瑶圃在园之巽隅中植江梅百本花时灿若瑶华因取楚词为名　春风压树森琳璆海月冷挂珊瑚钩寒芒堕地失姑射幽梦落枕移罗浮不奈东风恶酒醒参横山月落千年秀句落西湖一笑闲情付东阁只今胜事属君家开田种玉生琪华瑶环瑜珥纷触目琅玕玉相树交加我来如升白银阙绰约仙姬若氷雪彷佛蓬莱万玉妃夜深下踏瑶台月瑶台圃隔壶天逺在沧瀛缥渺邉若为移得在尘世主人身是琼林仙当年挥手谢京国手握寒英香沁骨万里归来抱雪霜嵗寒心事存贞白呜呼嵗寒心事存贞白凭仗髙楼莫吹笛嘉实亭在瑶圃中取山谷古风江梅有嘉实之句因次山谷韵　髙人夙尚志脱冠谢名塲中心秉明洁皎然秋月光有如江梅花枝槁心独香人生贵适志何必身岩廊不见山木灾牺罇漫青黄所以鼎中实不爱时世尝曽不如苦李全生衢路傍恻恻不忍置悠悠心自伤竹涧在瑶圃东夹涧美竹千挺　夹水竹千头云深水自流回坡潄寒玉清吹杂鸣球短棹三湘雨孤琴万壑秋最怜明月夜凉影共悠悠
　　得真亭在园之艮隅植四桧结亭取左太冲招隠诗竹栢得其真之语为名　手植苍官结小茨得真聊咏左冲诗支离虽枉明堂用常得青青保四时
　　珍李坂在得真亭后其地髙阜自燕移好李植其上珍李出上都辛勤逺移植却笑王安丰当年苦鑚核玫瑰柴在得真亭植玫瑰花　名花万里来植我墙东曲晓雨散春林浓香浸红玉
　　蔷薇径在得真亭前　窈窕通幽一径长野人縁迳撷羣芳不嫌朝露衣裳湿自喜春风屐齿香
　　水华池在西北隅中有红白莲　方池涵碧落菡萏在中洲谁唱田田叶还生渺渺愁仙姿净如拭野色淡于秋一片横塘意何当棹小舟
　　深净亭面水花池脩竹环匝境极幽邃取杜诗云　緑云荷万柄翠雨竹千头清景堪消夏凉声独占秋不闻车马过时有野人留睡起龙熟青烟一缕浮
　　栁隩在水花池南　春深髙栁翠烟迷风约柔条拂水齐不向长安管离别緑隂都付晓莺啼
　　芙蓉隈在坤隅临水　林塘秋晚思寥寥雨挹红蕖淡玉标出水最怜新句好涉江无奈美人何
　　待霜亭在坤隅傍植柑橘数十本韦应物云洞庭须待满林霜右军黄柑帖亦云霜未降未可多得　倚亭嘉树玉离离照眼黄金子满枝千里勤王苞贡后一年好景雨霜时向来屈博曽留颂老去韦郎更有诗珍重主人偏赏识风情原许右军知　右拙作前有行书已録似槐雨先生矣先生因画乌丝精絶命再书小楷一过务欲尽其丑也　甲午春二月望衡山居士文徴明题
　　文衡山今日歌行草
　　今日复今日今日何其少今日又不为此事何时了人生百年几今日今日不为真可惜若言姑待明朝至明朝又有明朝事为君敬诵今日诗努力请从今日始徴明
　　余就塾师时先君以此诗挂斋壁余虽不敢不努力然下劣徒虚今日耳崇祯改元成渊児习业藤花阁余偶简得前轴仍悬昔年故处为児师高公和之云明日复明日明日何其多明日待明日万事成蹉跎世人皆被明日累明日无穷老将至晨昏滚滚水东流古今悠悠日西坠百年明日复几何请君聴我明日歌读之益深余明日之感也抚髀废人识于伏枥处
　　文徴仲题咏遗迹　卜筑清溪上玉一湾开门迎晓日隔浦见西山春浪桃花乱晴沙白鸟闲思亲意无限遗泽钓游间　右清溪春思　文璧
　　境寂昼偏永心清暑气微老兼踈笔砚性复懒裳衣隠几双桐转褰独鸟飞茗薰聊自适不怪客来稀　右夏日停云馆作　文璧
　　积雨浮宿润新晴人意适消摇竹中啼禽破幽寂初阳动檐瓦残溜时自滴曲巷行迹稀苔花绣深壁　右即事一律　徴明
　　探梅山寺日斜时二月梅花尚满枝勒雨故教开独后寻春却恨到来迟香撩短风前韵水洗微脂雪后肌悔不淹留到深夜坐看残月上踈篱
　　惆怅罗浮梦破时居然消息在南枝余寒雪迳春回浅薄晩林塘月上迟翠竹参差明缟袖冷云依约防香肌山公早办风前醉不恨归来倒接篱　右竹堂寺看梅花之作　徴明
　　澹烟苍霭昼沉沉白髪青春好自禁寂歴梅花犹勒雨蹉跎人日苦多隂步来野迳縁谿静爱此茅堂入竹深车马不惊鱼鸟乐居然城市有山林　壬辰人日与之北城别业小集是日风雨寂寥梅萼未破故诗及之徴明木末层轩倚泬寥西风白首不胜搔天垂一镜蓬壶近云拥千峰佛刹髙雨后新波浮碧落烟中逺渚见黄茅晩晴长啸下山去一径松风万壑涛　右登墓阁天池日暖雨烟生上已行游春服成试向水边修禊事忽闻花底语流莺空山灵迹千年秘胜友良辰四美并一嵗一回春不厌故园光景有谁争　右上已日短簿祠前树郁蟠生公台下石孱顔千年精气池上劒二壑风烟寺里山井冽羽泉茶可试草荒支磵鹤空还不知清逺诗何处翠璧苔花细雨斑　右虎丘
　　岛屿纵横一镜中湿银盘浸紫芙蓉谁能胸贮三万顷我欲身游七十峰天逺洪涛翻日月春寒泽国隠鱼龙中流彷佛闻鸡犬何处堪追范蠡踪
　　半醉髙楼徙倚中葛巾平岸欲凌风山横天际晴云碧锦烂城头落日红千里闗河都防壮万家烟火嵗年丰望京懐古非吾事病目犹堪送逺鸿　右登楼
　　檐前朝雨踈踈落堦下春泥活活生懒不出门惊树合醉能开阁看云行幽深独有闲谙得迂僻都縁病养成报道东风三月尽一塲花事却闗情　右雨中偶述夕阳楼上看新晴凌乱归云冉冉明万里快瞻飞鸟没一畨又是录隂成带城碧瓦参差去隔水苍烟缭绕生懐袖欣然风拂面醉聴干鹊语前楹　右新晴
　　緑隂如水夏堂凉翠簟含风午梦长老去自于闲有得困来每与客相忘松试笔端溪滑石鼎烹云顾渚香一鸟不鸣心境静此身真不愧羲皇　右夏日睡起傍市柴门镇日开心闲车马不惊猜雨中秋事芙蓉尽霜后时新橘柚来张翰未夸菰米饭陶潜自醉菊花杯近来较似嵇中散满架残书懒更裁　右秋日闲居江上踈踈梅子雨烟中嫋嫋竹枝歌暖风初泛青莲舫新水平添緑玉坡南去春光啼鸟寂西来山色过桥多美人只在横塘曲手把芙蓉奈逺何　右即事
　　一枕清风卧北髙楼六月似秋凉陶情图史忘贫病夹耳笙歌欲老狂客至仅能修茗供心闲聊尔续罏香淹留不觉斜阳尽月印花梢上短墙
　　急雨中宵六月凉朝来新水滴横塘一畨白苎生秋意无数青山上野航日暖晴沙鳬乱风来前浦芰荷香曾探世事惊尘土转觉江湖兴味长　右夏日
　　小斋如翼两楹分短折分明玉磬陈蹈海要非平世事过门谁识有心人屋头日出乌栖晓檐隙泥香燕垒春手种双桐才数尺浓隂已见緑匀匀　右偶作
　　睡起西斋片雨过緑隂庭院晩凉多乌衣春尽浑无语白苎秋来谩有歌世态风云从变幻山林日月未蹉跎却怜逸少犹多事时冩黄庭换白鹅
　　永夏茅堂风日嘉凉隂寂歴树交加客来解带围新竹燕起冲落晩花领畧清言苍玉麈破除沉困紫茶六街车马尘如海不到柴桑处士家　右为松泉书曾携书册住东瓯此日因君忆旧游落日乱山斜带郭碧天新水静涵洲从知地胜身如隠近説官清嵗有秋西北浮云应在念乘间一上谢公楼　右赠槐雨先生文璧
　　我生辛苦不逢辰见説丁年积渐亨力命相持懐御防行藏无主卜君平寻常药愿空成感老大邅回正坐名劳谢微言知騐否秋风相送不胜情　右赠日者徐生文璧
　　三十相将始洗儿百年回首即非迟祖书敢谓今堪托父道方惭我未知愿鲁难凭苏子论胜无聊有乐天诗人间切事惟应此对客那无酒一巵
　　春风一笑锦绷儿共道头颅较我竒门户闗心能不喜贤愚有命可容期百年正赖培来乆万事谁云足自兹五十老亲遗世网从今都是防孙时　贱子今年四月十又三日始举一儿弥月之次薄有汤饼之设因识二诗邀在席诸君同赋是嵗治丁巳予年二十又八徴明书
　　文待诏书十美诗卷
　　倾国多因有美姿扁舟载去亦宜之戏瓢尚想当时事深涉何曽读卫诗　西施
　　浮生难比草头尘常托千金视此身若使琴心桃得动不知匪石是何人　文君
　　高抱琵琶障冷风淋漓衫袖湿啼红安邉重用和亲计驾驭英雄已不同　明妃
　　倚竹眠牀态自娇夜深银烛正髙烧不将春舞归长袖宜自轻身好折腰　飞燕
　　飞絮无凭只趂风也知相逐水流东璃璃瓶薄珊瑚脆毁不求全妾命同　緑珠
　　徙倚闲庭暗泪垂不须再读寄来诗已知一代容华尽地下相逢未是迟　碧玉
　　梅花香满石榴裙祗用微频艾纳熏仙馆已于尘世隔此心犹不负黄昏　梅妃
　　欲与君王共辇还马嵬路狭转头难早知怨自生萌蘖悔不当时乞赐环　太真
　　闺门出入有常经女子何须独夜行诗月西厢谁唱始至今传説见分明　莺莺
　　短长濶狭乱堆牀细染轻槌玉色光岂是无心恋针线要将姓氏托文房　薛涛　徴明题
　　文内翰诸絶墨迹
　　试茶初动蟹眼临帖更尽乌丝啜罢冷淘槐叶渐吟双调柘枝
　　拥褐一瓢浊酒支颐半卷南华消受谁堪伴侣纸残雪梅花　右幽居二絶　徴明
　　黄金宫阙郁嵯峨秋色盈盈月漾波吴下髙枝元有种天香莫怪属君多　已酉七月敷求将试应天赋此奉赠徴明
　　千山叠翠斜阳外万壑争流春雨余景色撩人归未得髙情原不在溪鱼
　　三月光隂修禊后千村桃李杖藜中何时去觅王度把卷临流一笑同
　　解带禅房春日斜曲防供佛有名花髙情更在樽垒外坐对清香荐一茶
　　小病淹愁百念慵时时清梦越城东春风闲石草如积落日倚楼山满空
　　落落高松下午隂静闻飞涧激清音幽人相对无余事啜罢茶瓯再鼓琴
　　木多长夏翠交加野客孤吟坐日斜纵有残春供醉眼碧波深暎紫薇花
　　满眼青山迹未尘百年台殿已沉沦只应寂寞莲池水曽照当时入社人
　　松叶满山行迳微幽居更在竹藂西緑隂深寂诗成处爱惜新筠不忍题
　　流泉争防作狂澜树色苍苍带逺山髙阁清幽人共坐不知日月几摧残
　　小□登临眼境竒水云沙树渺差差犹怜兴浅匆匆去不见湖中月上时
　　水展晴空秋色逺树沉平野日光寒生绡万幅天开尽澄碧楼中暮倚防
　　秋江雨过水潺潺踈树平臯带逺山正是幽人诗就处小舟闲我夕阳还
　　传呼曲巷使君来树底柴门懒自开老病迂踈非傲客直愁车马破苍苔
　　谁见金鳬水底坟空懐香玉闭佳人君王情爱随流尽只有寒溪尚姓陈
　　残冬相见还相别灯火幽幽灿玉缸正自多情眠不得忽聴风雨打西　夜与徳孚坐小楼记此　徴明
　　文征仲三题吉祥庵卷
　　徴明舍西有吉祥庵徃嵗尝与亡友刘协中访僧权鹤峰过之协中赋诗云城里幽栖古寺闲相依半日便思还汗衣未了奔驰债便是逢僧怕问山徴明和云殿堂深寂竹牀间坐恋椶隂忘却还水竹悠然有遐想会心何必在空山越数年过之则协中已亡因读旧题追思其韵尘踪俗状强追闲惭愧空门数往还不见故人遗约在黄梅雨暗郭西山时治十四年辛酉也抵今正徳庚辰又二十年矣庵既燬于火而权师化去亦复数年追感昔游不觉怆昔因再叠前韵当日空门对燕闲伤心今送夕阳还刼余谁和邢和璞老去空悲庾子山他日偶与协中之子穉孙谈及因冩此诗追图其事付穉书藏为里中故实云时十六年辛已二月八日也
　　衡山诗余墨迹
　　富春山下画舫新来正雨过青林波生碧渚千峰日照两岸花开北郭池塘东门杨栁二十年前几往还重登眺爱风烟如画临水楼台　追思少日情懐犹忆先人旧郡斋向范老祠前春风走马客星台上雪夜观梅往事分明故交零落叹惜光隂一瞬哉伫立乆念白云芳草频去徘徊　右调沁园春　徴明
　　轻风骤雨卷新荷湖上晩凉多行春桥外山如画縁山去十里松萝满眼緑隂芳草无邉白鸟沧波夕阳还聴竹枝歌天逺奈愁何渔舟隠映垂杨渡都无繋来往如梭笑道玉堂金马何如我短棹轻蓑　右调风入松泛湖作为紫溪书　徴明
　　红雨鏖花緑隂镂日名园景色撩人游衫初试汗揜薄罗新节候今年差晩蹭嵗闰四月犹春应无那暖烘韶丽微翠惹游尘　向尊前花下聴歌掩冉接笑逡巡古来四事难得是良辰起坐何曾问主斜阳乱主亦忘賔拚沉醉太湖石畔翠软草敷茵　右初夏赏牡丹调寄满江红　徴明






　　珊瑚网卷十五
　　钦定四库全书
　　珊瑚网卷十六
　　明　汪砢玉　撰
　　法书题跋
　　祝京兆行书在山记
　　号琴者曰在山进善琴者希之尔钟子之谓伯牙氏曰巍巍然若泰山时牙志果在髙山也夫本吾神明所趋髙而有山山而后有指指而后有弦弦而后有音音而后有耳耳而后有吾之音与弦与指与神明焉以有山于其间将山从志乎将志从山乎将山与志皆必从于弦乎将虚乎实乎当其时必有宫角徴商羽半宫半徴之调必有散引操曲之章必有防急脩促起止之度左之于徽右之于丝固不以类吾之思其诸有者则将有之乎将无之乎有则此实矣孰从而出是山无则不知何为必伺乎乎鸣而后识也期牙之谈妙今古吾妄意其可疑者在此虽然吴札之论列国风尼父之见文王皆尔矣理必有不可破者吾其未臻故云尔意者説蕴诸周易乎葢曰形而上者谓之道形而下者谓之器其妙矣乎吾未能以闚焉张文端能琴因问号号以在山所谓进牙而希之且列是记俾文端他日进焉则举其所得以解我　治乙夘重九乡贡进士苏台祝允明记
　　枝山文选跋书后
　　自士以经术梯名昭明之选与醤瓿覆乆矣然或有以著者必事乎此者也吴中数年来以文竞兹编始贵余向蓄三五种亦皆旧刻钱秀才髙本尤佳秀才既力文甚竞助以佳本尤当增翰藻不可涯尔　丁巳祝允明笔　门人张灵时侍笔研
　　文选自隋唐以来莫不习之余昔游南都求监本率多漏缺不可读偶阅书肆获部之半又非全书也其后赴试京师今少宰洞庭王公出其前帙见示俨然合璧遂留而成之孔周何从得此精好倍予所藏好学之笃又有好书济其求宜有以庆赏　杨循吉跋后题徐祯卿观唐寅披玩余家尚有宋板篆五经左国诸子史汉通鉴文集种种净拭棐几展玩觉古香可爱后苕溪镌五色硃批各书错陈左右牙籖锦函灿烂相映奚百城之足云玉记
　　枝山书语怪録【有上下册籖俱项子京题】
　　二编成后乆倦笔墨然予固东西南北之人也日溢于耳不期而积闲试録倐成十卷或疑事以罕怪今多而速若是曷为曰子不校之耳人生一日耳目涉阅几许若试常者皆笔此一编殆数日事耳今以四方之众二纪之永而若此尚何多速之有为此语以见世之有怪亦理之常乃不足怪且为洪公解嘲初既称怪聊仍名以语怪正徳戊辰允明叙【吴下阿明】
　　自古才士无不喜怪者是编乃祝希哲所辑昔常于张士鲁舟中闲坐阅之不觉终帙此日士鲁索跋偶尽一二纸始忆旧读长夏无事即六经诸子岂能与此等书争胜哉癸夘立秋日梦祯识
　　卷末有王守谿太傅笔记正徳间异闻二则为墨林项氏所珍后归吴功甫太学名题科者功甫去世又归之爱荆府君时得陆象作宣和装极精工友辈欲出重价购求愚父子莫许也万厯壬子秋予应试留都得祝子辜知録附志怪五卷乃曾孙化甫所镌云尚有续编失去而予家竟获之可称合璧也先生前序以语怪虽不若语常之为益然幽诡之物固宇宙之不能无而变异之事亦非人防常念虑所及今苟得其实而记之则卒然之顷而逢其物值其事者固知所以趋辟所以劝惩是已不为无益矣今余既资先生记载之益复鍳先生楷法之妙欣幸何如第未及与全録锓行为欠事每不去心耳　慧国十林弟子汪砢玉识于话夕轩
　　祝希哲草书月赋卷
　　九畴酒次铺宋经笺索书烂漫为此试荘氏笔甚佳然而旧牋有尽书学此正矣九畴谓何乙酉七月秋枝山居士六十六嵗书
　　吾乡前辈书家称武功伯徐公次为太仆少卿李公李楷法师欧顔而武功艸书出于颠素枝山先生武功外孙太仆之壻也早嵗楷笔精谨实师妇翁而草法奔放出于外大父葢兼二父之美而自成一家者也李公常为余言祝壻书笔严整而少姿态葢不及见晩年之作耳昔人评张长史书惊蛇入草飞鸟出林而郎官壁记乃极严整世固无有能草书而不能正书者因观九畴所藏枝山月赋为拈出之徴明题祝京兆书法当时无辈而或者评其不出正锋葢谓此老目视短不能悬笔运肘耳此巻藏毛氏不克见尝见其刻本细騐于画间皆正锋也丙寅冬获观手迹窃谓所鉴不谬因识其末　周天球题
　　希逸此赋真江左琳琅一时脍炙人口然不无穉语希哲生书法波靡时乃能用素师銕手腕参以双井逸趣超千载而上之尤可贵也余常谓希哲如王谢门中佳子弟虽偃蹇纵逸而不使人憎跳荡健鬬如祭将军而有雅歌投壶风味识者以为知言此卷为故毛光禄书光禄尝刻之石而其家贸以供何頴考两日费今年春与张中丞肖甫阅之时陆叔平在坐曰此赝本也真迹在故毛光禄所余笑谓叔平曰子知光禄之有此赋而不知此赋之不为光禄也耶叔平悟乃谛视之而笑嗟乎人阅物物亦能阅人聊以寓吾一时目而已　万厯癸酉秋日王世贞题枝山书偕美赋并叙檇李汪氏鉴藏二十载
　　妻子好合如鼓瑟琴　锦谷笑仙黄璋秉叔锦衣令公一江之仲氏其配锦丛坐仙童令人小字静娥大宗伯枕宏先生之令息也聫徳嫓年双璧合一秉叔生以秋仲五日令人后一月其日同秉叔道于予为缀八韵美而祝之　润玉佳倩珍珠令妻较才华而允匹问日月而仍齐俊杰豪英拔千人于艺苑工容言徳畅四美于兰闺金乌曜东玉望西秋水之芙蓉并蒂春塘之翡翠双栖圃蓝桥玉杵琤琤而夜捣仙源流水桃花片片以春迷门悬弧帨光连璧奎偕老之篇既迭为遐祝窈窕之章始阕看此新题　温温淑人少保之子宛宛灵脩金吾之嗣女也同心兮式谷尔似士也合志兮云胡不喜闺仪防闲美有徳而有容华风日腾更何彼而何此追汉津之帝孙逐秦台之箫史兰襟婉娈以相依霞袂连翩而互倚绮闺乃移来之圆峤鳯舞朝阳洞房有幻出之瀛洲鱼游春水　聴尔话言和哉情抱雎鸠偶语于河洲鸾鳯协鸣于蓬岛虽或黙或语之际必也雝雝在一嚬一笑之间何尝草草芳词出口啭闗闗春栁之莺丽语成章掞翠翠秋江之藻助成君子之徳惟善是寳倡随夫妇之宜永以为好适逓啓其初辰肆交陈于善祷抚松篁而胥庆百福攸宜捧壶觞以互酬君子偕老　人亦有言天作之合诚权度其工能信宫商之应答朝为百赋鉴韶奏之九成暮就七襄粲组文之五杂朱墨交横篇章合沓金声振相如之馆瑶响满易安之閤吟从幼课妙传蛱蝶之琼词【宫保自防日课一诗拟题甚烦其咏春燕等篇尤脍炙人口】秀自少成俊出鳯凰之珠蜡蔼五云兮刺绣陆离绾秋蛇兮札牍纷遝裁霞作性三芝生九窍之香镂月为情七寳借双之合　工则尔矣容也何如讶灵鹣之比翼羡文鸳而乘居炯秋水兮湛壶寒煇宻透粲朝霞之暎日绚彩徐舒三生结合二妙相青百艳争竒夺氷蚕五色之锦一清相照涵摩尼九曲之珠春风濯栁夕露笼蕖撷芳兰之仙佩珥瑶碧之华琚倾国倾城信琼肌之宜象服如圭如璧当玉带以挂金鱼徴彼絮缕借此斤斧宁惟才貌之兼具实乃襟情之
　　合矩春城紫陌闲吟御栁之青烟暮日朱共醉桃花之红雨静几谱双闲格五孟徳曜三时爼案争道齐眉张京兆一黛痕竞传样妩时歌彤管之旧章戏续霓裳之新谱赏月峰上追防鸾以遇文箫乞巧楼头笑天孙之嫁河鼓　惟仙家之双逸谪人间而妙匹乐只君子宜其家室英英稚齿都未逾花厯之三脉脉芳情尚不忘摽梅之七金舂玉应兮和瑶琴于锦瑟声应气求兮投鸾胶于鳯漆载颂渊渊之鹤筭五福斯全矧有嶷嶷之麟児万事既毕其颂则和后简有述　诞朝聿临春酒载斟乐而不淫续彦先相赠之句求之既得抚文王旧友之琴为此俪词相尔一心请祈祉于方来爰徴效而自今徳与位以齐升诰同封而章同服年将情而并乆山其高兮海其深毋嫌绮语式播徽音维偕美之自天温其如玉试一举而掷地声必成金　治十五年壬戌八月一日苏台祝允明在秦淮东院冩此卷前绘锦丛坐仙童小影如慧月天人坐花隂翠茵凭石几含毫构思一侍児跽向磨墨红纎倒影緑莎设色秾艳而无欵后见大轴白描黄金吾像枝山书传其上售者云像亦枝山笔也时匆匆在舟不及细阅复见枝山书异犬记即作墨犬于下宛然吠走则静娥之真或先生所写乃丙辰冬是卷与诸玩好入盗手未几为松陵汝姓者缉至邑尊刘玉受见偕美赋殊叹赏今仍归乌有矣防天笑者识于月香居祝希哲急就行草懐知诗帖【诗失録】
　　卧病泊然懐平生知爱遂各为一诗少长隠显逺近存殁皆非计祗以心腑之真凡十有八人共诗一十九首　枝山居士祝允明书
　　此卷为项氏物后识其值二十金购于文文水氏嘉靖甲子年重装崇祯初余获一观録其诗竟失去并逸嵗寒十人名姓先露八人则吴文定公寛王文恪公鳌韩襄毅公雍沈先生周东郡使君南海林公世逺陆冢宰完朱孝亷性甫朱文学羌民
　　枝山真书古诗帖
　　晋阳起唐祚王明绍巢封垂统已如此继体宜昏风麀聚渎天伦牝晨司禄凶朝纲一以坠天枢遂崇崇淫毒秽宸极虐焰燔苍穹向非狄张徒谁办取日功云胡欧阳子秉笔迷至公唐经乱周纪凡例孰此容侃侃范太史受説伊川翁春秋二三筞万古开羣
　　又
　　朱光遍炎宇微隂薶重渊寒威闭九野阳徳昭穷泉文明昩谨独昏迷有开先几微谅难忽善端本緜緜掩身事斋戒及此防未然闭闗息商旅絶彼柔道牵
　　又
　　微月堕西岭烂然众星光明河衺未落斗柄低复昻感此南北极枢轴遥相当太乙有常居仰曕独煌煌中天照四国三辰环侍旁人心要如此寂感无边方
　　又
　　放勲始钦明南面亦恭已大哉精一万世立人纪猗欤叹日跻穆穆歌敬止戒光武烈待旦起周礼恭惟千载心秋月照寒水鲁叟何常师删述追圣轨
　　又
　　吾闻庖牺氏爰初辟乾坤干行配天徳坤爻协地文仰观浑周一息万里奔頫察方仪静隤然万象存悟彼立象意契彼入徳门勤行当不息敬守思弥敦
　　又
　　大易图象隠诗书简编譌礼乐矧交防春秋鱼鲁多瑶琴空寳柙絶将何如兴言理余韵龙门有遗歌
　　又
　　顔生躬四勿曽子日三省中庸首谨独衣锦思尚防伟哉邹孟氏雄辨极驰骋操存一言要为我挈裘领丹青着明法今古垂焕炳何事千载余无人践斯境
　　又
　　元亨播羣品利贞固灵根非诚谅无有五性实斯存世人逞私见凿智道弥昏岂若林居子幽探万化原　枝山祝允明书
　　本朝名公楷法予家彚成一函首此希哲书古诗嗣为徴仲书阿房宫赋雅宜书唐宫词隆池书纪游诸帖亦伟观也徽友程松萝竟以汉玉兕镇玛瑙羣邪青緑小鬲易去惜哉乐卿漫记
　　祝京兆书闻诗轴
　　舟泊衢州城下暮赤脚苦蚊眼欲瞀逡巡就枕忽闻已觉再聴还恐误披衣起见灯影红柔指莺喉暗轻度初闻乃是三弦语寂歴空江落烟雾少年惯向醉中聴老大闻之犹起妬须臾演入琵琶弦指拨声清不似前疑是小璚更大生移宫换羽各争妍斯时夜静弦愈急潜鳞出浴栖羽寒珍珠错落玉盘净铁骑跂东【阙】可悬老夫聴乆毛髪竖恐有蛟龙来抟船　右闻一首书于虎丘梅花楼枝指道人
　　余尝携此幅于白下戊午春悬三山草堂小集诸工音律者为闗中姜还朴七弦娄水张防夫三弦蘓台徐贺世二弦及陈玉素四东曲大小雪二十五弦一时声传九陌余因步祝韵纪之及今追忆犹自盈耳　天外賔砢玉漫志
　　枝山诗草诸迹
　　长安昔日在闗中洛阳浙右亦相同江东自古帝王宅周秦已见气葱葱人言石城如虎踞又道钟阜似龙蟠千年王气浮天表一日真人建法宫天府天开天阙起五门三殿当中峙五鳯楼前栁似烟奉天门外天如水金陵金阙胜金城玉陛连天接玉京星散羽林霜气肃天临华葢日华明十二飞楼石门缭百万貅屯八表寳刹天花和月飞郊坛神乐穿云窅御史当街百骑骢将军纳陛罗霜锋五侯甲第遥迷雾七贵前驱响鬬风鳯凰台上鳯凰游武湖中水似油万户莺啼花里晓千家砧捣月中秋会同馆外白雉多包茅楛矢交经过重译来賔醉卉服轻烟淡粉列青娥六楼六馆鬬倡妍日日新声沸管弦狭市斜街迷错络曲房洞户暗钩连吴下书生好逺游抱书来看帝王州那知髙卧西风邸蓬眉萧飒长安秋　右余所赋长安秋一首为希吉书之　允明
　　东南大泽名具区中有洞庭相对峙七十二峰湖上浮万顷汪洋五湖水仙人隠士住高峯青天罗列金芙蓉岩窟巉岏蹲虎豹渚宫幽閴潜蛟龙山人茅屋翠微里鸡犬声遥白云起昔闻绮皓留此山今日髙风亦相似湖山横黛画中开湖水浮蓝镜中止还疑海上驾蓬瀛岂识人间有朝市朗然吟啸入烟霞山中万树开桃花问津那许渔郎到伐木不知渔父家时见青崕麋鹿走朝出为羣暮为友我欲共君歌紫芝借问山中何所有赠洞庭张山人允明
　　独爱无人处幽栖不用名竹鸡啼午寂松防落枝轻芳草初平路春深欲上城萧然吾亦得扰扰自劳生　右题画一首　枝山
　　西望崚嶒拥国门秣陵秋气动乾坤清江故有蛟龙窟白日元疑虎豹尊日满荒城生墅色云来别渚浸山村莫愁玉质归黄土莫轻招月下魂　允明
　　春山雨新沐掩霭结绿浓一叶金芙蓉粲粲迎朝旭江亭小于艇松子落满顶尽日无人来流水抱虚影　右二首题子昻画　允明
　　白云媚苍山寂寂太古春窅蔼林薄中一区宅无隣杨子生清净闭门了文两生勿轻过惟通问字人客子欲何归中林犹独步幸有苍苍松为办去来路季冬雪重积十日竒寒沍啁啾閴不闻葱蒨失其故梧桐滴夜雨客香秋可怜尽是离人泪声声落枕边　右五首题画幅　枝山
　　落日采薇归萧萧两布衣尔来人采少春雨长顽肥　灵岩好个景凿得不成山人自要头白山头也会斑　右杂作二首　枝山
　　闲云寂寂鏁龙宫万顷春湖洗碧空惟有白猿聴讲后向人长啸月明中　呼猿洞作　枝山
　　吟诗写画似防禅不向他人被里眠生公堂前头石天平山上白云泉
　　秋浸具区天地寒老崕垂脚怒龙蟠仙人夜半骑鹤去木落潜窥古灶丹
　　云母薄梳青石发水花肥碧荷钱树根一坐空山老不许时人问嵗年
　　寒光交逗眼苍然半夜人间别有天想得非仙亦非四山风雨拥孤眠
　　满地松隂六月凉采芹归去担头香相逢夕照谁家子倚树喃喃话正长
　　身在云西梦想闲松头鹤影枕屏间一声隠隠啼花雉信手推满眼山
　　朝云乍起千峰合暮雨初万壑鸣此地烟霞谁领畧却输痴老笔纵横
　　腰刀帕首报君恩初事将军出雁门无限家门儿女念秋风吹上五陵原
　　费却青钱换戏资世人多道小児痴不知世事谁非戏争得长年作小児　右九首题画　枝山
　　扇功本在驱炎上不似屏风只好看筭得题诗真拙计却供双眼失清寒　题箑　允明
　　本朝法书首推希哲其狂章有不可以素旭拟者项又新尝过余煑霜鲈夜话索所藏扇册展玩见祝书身在云西一首运笔如烟云变幻莫测越明又新复过余云思竟夕得之矣出手録片纸对之相与抚掌呌絶又先君每抚松击竹哦枝山句客香秋可怜想得非仙亦非松涛竹籁答响清泠不得知有人间俗务今思之恍如隔世可胜浩叹　日损玉居士识于隠斋
　　祝枝山词迹
　　灯火三更把筭筹风沙万里覔封侯蚕児作茧生难罢蛾子亲灯死却休身外苦梦中忙浑无些子为吾谋世间富贵真何物赚得英雄白了头　调鹧鸪天
　　南阜小亭台薄有山花取次开寄与多情熊少府睛也须来雨也须来随意且衔杯莫惜春衣坐绿苔若待明朝风雨后人在天涯春在天涯　调一剪梅
　　唐伯虎诗迹
　　人生七十古来有处世谁能得长乆光隂真是过隙驹緑鬓看看成白首积金到斗俱是闲几人买防门闗白日升天无此理自古有生还有死眼前富贵一枰棋身后功名半张纸古称彭祖寿最多八百年后还如何请君聴我歌且舞穷通寿夭皆由他
　　都凭乖黠讨便宜我讨便宜只是痴把日系绳终不住待天倚杵是何时随縁冷暖开懐盏不计输赢伴手棋七尺形骸一棺土任他评我是和非　漫兴
　　措身物外谢时名著眼闲中看世情人筭不如天筭巧机心争似道心平思量昨日疑前世睡起今朝是再生説与明人应晓得与愚人説也分明　六如居士席地松隂乐有余瓦盆盛酒炙枯鱼心中洗尽闲居利一泉声应读书
　　一雨江南水接天春山凝翠树浮烟饱看山水归来晩隔岸应须买渡船
　　平日春醪贱可賖春来酒价忽然加山村野店如城市都为游人赏杏花　晋昌唐寅
　　曲港踈篱野寺边蓝桥重叙旧因縁一宵折尽平生福醉抱山花月下眠　丁丑十一月望夕夜宿广福寺前作苏台唐寅【此首在余家藏明人七帖内】
　　唐六如书叹世词八阕【前四首已刻后四首未刻书在一卷因俱録入】
　　春去春来白头空自捱花落花开红顔容易改世事等浮埃光隂如过隙休慕云台功名安在哉休想蓬莱神仙真浪猜　清闲两字钱难买枉把身拘碍人生过百年便是超三界此外别无闲计策
　　极品随朝谁似倪宫保万贯纒腰谁似姚三老富贵不坚牢达人须自晓兰蕙蓬蒿筭来都是草鸾鳯鸱枭筭来都是鸟　北邙路児人怎逃及早防懽乐痛饮一万觞大唱三千套无常到来犹恨少
　　礼拜弥陀也难凭信他惧怕阎罗也难回避他枉自苦奔波回头才自可口是悬河也须牢闭呵手是挥戈也须牢袖呵　越不聪明越快活省了些闲灾祸家私那用多官爵何须大我笑别人人笑我
　　暮鼓晨钟聴得咱耳聋春燕秋鸿盼得咱眼朦犹记做顽童俄然成老翁休逞姿容难逃青镜中休使英雄都堆黄土中　筭来不如闲打哄枉自把机闗防跳出麫乌盆打破酸虀瓮谁是惺惺谁懵懂
　　有酒无花端的为省酒有妓不佳也难当做有选妓要班头方才是对手不论酸甜酒须倾一百斗烂醉酕醄通宵不肯走　老头児非是要出丑世事多参透一朝那话児来要耍不能勾想人生有几个到九十九荏苒春光不觉归去早老朽容顔怎能又还小明月尚可邀昨宵难再找緑蚁红裙一刻不可少万事由天何劳空自炒　甜的苦的一般様老甜的多欢乐赴了些有名席睡了些风流觉把一个张揭老児干罢了一主一賔一个知心俵一味一壶一轮明月皎或把话儿嘲或将琵琶扫只唱新词旧曲多丢了只论今畨徃事多勾倒　今年觉比去年老要着光隂到今日説你忙明日説无钞问先生那一日才是个好
　　竞短争长世事何时已富贵贫穷由天不由已七十古来稀而今岂止你风雨忧愁又常多似喜屈指寻思前途能有几　是会的从今日受用起莫为千年虑对景且开懐有酒须招妓既为人须索要为到底　右调对玉环清江引　吴郡
　　王荆石和叹世词十二首
　　乐处酣歌时光容易过苦处奔波早晩偏难度世界号娑婆苦乐平分破佩玉鸣珂生辰不似他戴笠披蓑安闲不羡他　别人骑马我骑驴更有徒行个日月疾如梭天地旋如磨也非过意相摧挫
　　美竹幽花便是清凉界淡饭粗茶且共萧闲话白日苦喧哗有约来良夜网得鱼虾壶倾问酒家笔走龙蛇诗成付会家　世间祸福乱如麻我也难禁架休言鹊与鸦任作牛和马只教方寸长潇洒
　　覆辙翻舟那个曾回首大剑长矛那个曾丢手无数世间愁凭着人承受拜将封侯是英雄钓钩按簿持筹是愚夫枷杻　休题能向死前休更筭千年后步步使机闗也要天公凑行年五十曽参透
　　皂防丝縧一第犹难料紫缓绯袍一品犹嫌小量尽海波涛人心难忖料翠养翎毛为谁头上好豕养脂膏为谁肠内饱　千防鸟道上云霄何必都经到平地好逍遥髙处多颠倒世人只是回头少
　　画栋雕梁推収纸半张緑鬓红妆消除泪几行此事本防常谩説多魔障百草芬芳须防秋降霜万木萎黄须逢春再阳　假如傀儡一登塲多少悲欣状旁人费忖量兀自生惆怅不知刋定传竒上
　　百瓮黄虀须了今生事一缕红丝须是前生繋人事有推移总是天安置智似灵龟何常脱死期巧似蜘蛛何常不忍饥　命通若在四更时夜半犹憔悴千年荐福碑九日滕王记劝君且等时辰至
　　铁鎻铜闗财寳终须散玉液金丹迟速难违限但放此心寛万事从天断不坐蒲西方掉臂还不戴莲冠南华合眼看　人间苦海黒漫漫送尽聪明汉饥来粥与饘睡要牀和簟此外不须多缱绻
　　麋鹿山边终日防弓箭鹦鹉檐前终嵗愁猫犬身在畏途间顷刻忧机变恩爱纒绵多成仇恨縁涕泪流涟多因欢喜縁　白驹过隙难留转何苦又加鞭灵台一寸间簇起和氷炭任教世事如电闪
　　愁多病多早已毛皤恩多宠多转入是非窝洗耳聴渔歌一一多嘲我漫天网罗方被浮名悮三载沈疴児被阿爷误　只今九表向天呼誓不上长安路黄粱梦已醒破衲还堪补聊就人间小结果
　　一粒芝蔴救饥也是他一片黄瓜解渴也是他其余万事賖到了成虚话才説西家杀牛与宰马又説东家钻龟共打瓦　他们图甚王和霸一任的闲搭挂待乘博望槎看过天河界那时碌碌才干罢
　　南陌东畴是児孙马牛赵舞秦讴是欢喜寃仇万事总悠悠劳生何所求一簇眉头筭前又筭后三寸舌头説强又説丑　饶君一日可千秋空落得多僝僽青山梦里游牝空中守羲皇一梦君知否
　　你会使乖别人也不呆你要钱财前生须带来我命非我排自有天公在时该运该人来还你债时衰运衰你被他人卖　常言作法可消灾怕没福难担戴有酒且开懐见怪何须怪一任桑田变沧海　右仿唐六如对玉环带清江引　王锡爵
　　弇州评子畏书软熟亦不恶此纸更棱峭可异乃子畏自称江南第一风流才子又曰普救寺婚姻案主者而太原相业伟如生平不二色何叹世词相唱和至此儿渊云唐解元狂者也王文肃獧者也狂獧迹异而心同宜其相契合乎然子畏作风态以逺宸濠未常不介然自守耳至词调率意纵横有如巵言伯虎共乞儿唱莲花落少时亦复玉楼金埒故复不恶研山山长汪砢玉识于盟鸥小槛
　　珊瑚网卷十六
　　钦定四库全书
　　珊瑚网卷十七
　　明　汪砢玉　撰
　　法书题跋
　　王雅宜赋得抚孤松而盘桓并书
　　忆昨玉山阳恭陪锦袍宴明公降顔色腐儒畧踈贱楼衔云端峯花满川际甸逶迤匝金巵徙倚传银箭归来卧蓬蒿斗柄忽三转惟公杰魁人嶷立端华弁深山钜谷间龙虎腾雄变天开栋柱姿扪腹藏组练云峰阻岷蜀浊河绕徐汴腰县朱雀符手防白羽扇赤心日月傍青草郊原徧未拜黄霸徴俄拥防公饯焚鱼抱天和解带酣清燕廓落得翺翔与时而舒卷烟霞散天质潇洒江湖面千载永游遨松乔何足羡　正徳丁丑八月朔旦为大参遯庵吴公七十有五诞辰敢献短章揄厥美　晩生王宠谨书
　　履吉还山诗行草
　　乆欲归西山嚣喧漫鞅掌当阳丽江臯菰鴈独欣赏岩余白云停水接红霞上地轴【阙】坟夷天地滙泱漭鲛人鼓安流牝遗清响秀色溢层峦虚光涵万象川原信沃膴景物初骀荡览化自靡宠遵性非外奨彼美丘园贲眷言兴我想
　　恭承休明日九轴今一家进则绾龟玉退则蛰龙蛇吾道苟不亏安用事咄嗟山川日闲旷土风颇清嘉　右鸡鸣寺
　　万木黯成雨千崕殊欲秋鱼龙成水戏巗壁乱云流蓬累栖穷士天心共海鸥侯生居语汝吾道付沧洲　右山居
　　山中有流水借问不知名映地为天色飞空作雨声转来深涧满流出小池平恬澹无人见年年长自清　右咏泉　王宠
　　王履吉题画诸迹
　　过雨山堂蒸翠云四檐藤竹鸟声闻青天不动峰文坼锦石相鲜磵道分流水桃花真隔世草衣木食自为羣笼鹅冩帖闗幽兴却忆风流晋右军
　　僧到清斋礼佛客来豪饮谭天但得闲消长日何须苦计千年
　　生平最眈懒谩病后休欲支持或素或荤度日不巾不栉随时
　　有客别离许乆缄题相讯何如落得北高卧起来醉茗狂歌
　　梦里却忘家累病中始信身闲得句微吟抱膝有时枯坐闭闗
　　客自豫章逺过使从燕市初来为语礼文寛放应怜书劄懒裁躧步陵孤岘流目环归霞鸣嘤蔼以豫阳林荑渐花风光枝上泛日采水中华感物眷弥结悟空理已遐永言彻寂聊以遣纷拏
　　环州信玲珑灌莽何葱蒨中有方丈室聊以酬清燕对岭屯白云旁林绕碧栫时闻樵采音日览湖山变緑蚁忺独持道书慵不卷言谢丹毂散髪却琼弁颇懐康乐忧幸乏子牟恋寄言赏心人嵗晚同系眷　已丑上已日雅宜山人王宠书于石湖禅院
　　又题咏墨迹
　　秋水百川灌云帆楚翼飞大江离地纪旭日对天扉表里黄图壮东南紫葢非英雄徂落尽霄汉仰垂衣　右渡江
　　步临江出钟山不论云风芦吹淋沥沙鸟拂氤氲北控淮徐阻南瞻斗极分轻帆移过穏把酒玩峯文　右步山
　　玉垒疑连汉牙旗认揷云楼舩横海出斧越自天分紫翠中原气山河大地文我皇开日月万古净妖氛　右石头城
　　昔诵北山文今栖钟阜云秋林时夜啸天乐忽空闻弟子胡麻荐头陀罽席分那知江海客不乱衲衣羣　右钟阜
　　我爱僧家不二僧还让我羲皇勘破应无妄想知足便是良方
　　扫迳贪看松竹扳罾喜得鱼虾恐説牀头瓮倒不觉林间日斜
　　杨栁村边小艇荷花池上清樽已遇田夫野叟何来公子王孙
　　逺岸踈林斜日外春风碧水草堂前匡庐突兀开屏障坐看银河一道悬
　　石湖春色逐人来试问东林老万回何处梅花承雪吐谁家栁色防烟开
　　夹岸青山挂玉壶桃花流水入虚无何时天上偕微緑会向君王乞镜湖　王宠
　　王雅冝楷书石湖八絶句
　　石湖春色太可怜却似美人明镜前锦甸平铺鸭緑水白云飞动蔚蓝天
　　星桥北挂防春流映出黄山水面浮霞石天青飞练鹊桃花气暖醉轻鸥
　　春山面面翠屏开尽绕吴王百尺台一代霸图怜烬灭五湖流水恨东回
　　三月暮春春服成含风叠雪越罗轻生憎乳燕撩春色转遣飞花荡酒情
　　越来溪上栁千丝画鼓游船晩更移一曲紫云歌粤女双鬟白雪舞吴児
　　数松磊叶千尺强恰如天际羣龙翔吟风啸雨中琴瑟大泽深山藏栋梁
　　古木朱藤踈着花淡云斜日净江沙黄金台上无推毂白石山中有嵗华
　　登山临水春将归独树桃花犹未飞玩世繁华真倐忽后时顔色转霏微　王宠
　　陈白阳诗草
　　藩篱不设处吾道是吾家地僻寛行迹林深多落花兴防觉老至力倦不途賖最爱茅檐月依依进复斜　白阳山人道复
　　屋上春鸠鸣村边杏花白持斧伐逺荷锄观泉脉新燕识旧窠旧人看新厯临觞忽不怡惆怅逺行客　戊戌春日道复书
　　緑萝百转露华轻紫翠重重绕帝城天上神宫金作屋云间仙乐玉为笙涧盘九渡三天净峯叠羣星一剑横此日分萸嗟鹤驭月明彷佛步虚声【九日登高和作】
　　自愧迂踈常取咎更兼多病懒经营一生落落真和寄举世防防亦可惊身外事机争入梦眼前杯酒却闗情茅斋此夜劳相问风雨明朝未许行【客过田舍奉赠】
　　城上新月白溪边新水凉多因心迹倦不得往来吟陈淳道复
　　陆五湖行书诗牋
　　人日立春前风光并作妍岭云鲜映日湖水澹生烟乳燕娇花胜轻鸥送酒船韶华生乐事端不负诸贤　为明夫道文书　师道
　　山回水转渚宫开霸主楼船避暑来六月湖中天镜晓百花深处美人回鹿泉雉苑犹春色玉剑金钿又刼灰惟有溪边緑杨栁千丝还拂掌中杯【消夏湾作】
　　山顾渚雨前春纱帽笼头掩竹扄禅榻风飘诗欲就瓶笙声转酒初醒何人可献惊雷荚有客曽为品【阙】汝山园生紫笋还期千里汲中泠
　　春光满地百花枝乌帽承尘半醉时莫放玉鞭催马急琼林还记宴归时
　　坐占溪亭松树隂红尘不染静中心髙山流水千年调此趣应知不在琴
　　霜叶垂垂落木秋江城细路逐山幽扁舟载渡者谁子溪上有人歌逺游
　　千山一白照人头蓑笠生涯此钓舟不识江湖风雪里岂能分得庙堂忧　子传陆师道书
　　王酉室诗草
　　兰若閟林丘花朝共此游风传铃阁响雨益剑池流俯瞰千人石高凭百尺楼当歌还对酒恋赏未回舟灵阜枕通波方舟薄晚过雨声希涧谷霁色映松萝秉烛还更酌飞觞不住歌归家踏清影微月在檐阿　右游虎丘二首　谷祥
　　横塘别墅敞危楼结夏乘风此度游屏列苍山开竹径帷齐碧树舣兰舟阮浑视我仍青眼王粲违时已白头对酒欢悰何以减山阳吹笛正悠悠　游宴
　　逃暑应能暂闭闗未消多把古贤扳欲抛杯酌方为懒少事篇章恐碍闲风堕一庭隣寺叶云开半面隔城山浮生只説潜居易隠此求名事更艰　右闲居秋日禄之王谷祥书
　　徐子与送琅琊王氏昆季诗草
　　海内于今有大名自畊黄穄隠茅衡论诗未必推公干作赋还应过长卿万里白云知我癖十年青眼望君情故人西去多倾倒况复相逢愧此生
　　十年懐防泪长枯兄弟伶俜滞海隅此度别离俱慷慨不知天地有﨑岖孤忠乆抱千秋恨元恶方婴两观诛正是圣明新雨露恩波应已浃庐　鳯洲兄弟赴阙上书赋此送之
　　圣主初纲法令齐万方欢喜报金鸡岂知禁劾埋丹恳讵有恩慈漏紫泥北折天骄清逺徼南驱日域静遗黎功多谁谓翻成谴汧督牙门死后题　闻赦后再贻鳯洲兄弟　献忠
　　向伪作枝山书竹懒翁见之曰此天目先生笔也遂改入此玉记
　　黄士雅行草诗册
　　兹山信灵气南望接苍梧海近罏峰暗天寒镜水枯翠微空玉帛丹壑隠金符犹仰宫在千秋片石孤　右题禹陵
　　共遣区中累来从物外游溪山胜不改吴越迹空留逺浦蒹葭晩隂崕薜荔秋寒花送归櫂渔唱起江鸥　右石湖秋泛
　　春烟嫋嫋雨蒙蒙梁苑隋堤一梦中纎叶空怜半江水残丝犹怯五更风永丰园里情无限苏小门前曲未终寄语飞花好栖泊莫教飘荡恨西东　长千栁
　　浅白深红鬬合欢丝丝香雨昼难干会须一日三百盏无那东风十二防水上新传锦字艳楼头长怨玉箫寒可怜春色随花尽归兴还应带月看　息园赏牡丹蓬苑彯缨羡年少星装千里赴神臯王程草色催缇骑仙阙花香待锦袍侍从雍容恩最渥文章清秘价偏高金昌杨栁还堪折緑酒红亭揖佩刀　送姚禹门还朝北上
　　岭南才子迈华风早嵗声名动域中无用官嫌广文冷谁知诗有拾遗工双鱼南北元非隔老骥雄心亦自同今夜思君淮海月清光解到五湖东　答欧仑山郡博岂因贫贱事干谒闭户著书无斗粮犹耻王孙一饮惠未忘侠烈五陵狂黄金散尽留顔色白髪悲来歌慨慷相对秋风都市酒青天不语泣千将　赠金孝亷子坤空自时标千里钩与君同哭阮生途足离楚国方为玉泣下鲛人始自珠七首风霜羞烈士马蹄花月忆名都各天南北应难见头白临岐酒一壶　右送卢山人次楩还濬县
　　雏黄緑下芥羽含轻粉暖风堦草长呼羣入花影右题叔平画
　　黄山南麓石湖东山色湖光荡碧空十里横塘芳草路菱歌清唱月明中　姬水
　　彭孔嘉书冬游石湖记卷
　　吴中山水之胜大而逺者曰洞庭小而近者曰虎丘大者险小者隘若夫逺而夷近而旷兼大小之胜者曰石湖故洞庭非好异探竒者弗之虎丘则轩冕绮罗之所萃大夫士清修雅尚者多为石湖之游余窃自庆生长太平又适遇父执诸老与二三君子辞荣故里每良辰令序未始不游游未始不之石湖而亦未始不撰杖屦以从也今年夏四月十四三日游焉仪制陆公子传谓予曰锦绣山川防龙人物香山洛社何以加诸盛极必衰恐难常也昔海上虽用兵尚无门庭之祸越十日贼遽深入掠娄葑二郛五宿乃去六月四日贼再至焚戮金阊壊万余室邑里萧条人迹乆絶而去从入湖溯淛幸其意亟一草一木无犯焉然游事遂少军城晏开干戈载道虽欲继徃不遑暇也蜡月十有六日偶与周君公瑕袁君鲁望张君伯起沈君道徴有事湖上宿楞伽僧舍既而纳言石月张丈自昆山至秋卿补庵华公自无锡至明伯存叔两文学侍焉开户呼酒数酌就寝翌旦遂偕诸公步自行春桥谒范穆祠览观音岩径茶磨山抵治平寺观所发越公井松下少憩肩舆进道厯紫薇村上方岭涉吴山之西麓南望太湖云涛烟峤隠见于涳蒙杳霭之闲夹路梅蕊雪英芬芳飘洒而风不甚劲畧无寒色鲁望携具卢侍御园小饮而返补庵乃啓泛舟之宴湖光山色风帆沙乌逺落天际近拂几席羽觞飞浮丽唱和可谓极临眺之娱穷赏心之适矣华烛屡跋云月微明诸公乘兴复席地方酒酣乐极感慨系之望郊台则愤阖闾之僣窃瞰越谿则伟勾践之刷耻又窃怪夫呉士之轻剽鋭勇冠荆楚古善用之则争盟中国今不善用则受侮岛夷何古今人不相及也华公则曰兹游擅山水之竒免风波之惧领泉石之趣谢登涉之劳良朋萃止词客满座边烽画警此夕稍息不惟得地之胜而人之胜天之胜兼有焉乌可无所述哉于是诸公赋诗陆公绘事俾予记之时方多艰后会难卜恐他日之视今又若今之视昨也故追念陆公之言以适兹游之不易得　嘉靖甲寅蜡月既望隆池山樵彭年识
　　卷首为文寿承大书石湖春晓陆子传作图于前约畧彭记澹宕可观而隆池书尤胜壬午冬无以卒嵗并阳明先生篆体古本学庸卷及内府金字经二函端溪古砚四台售之矣玉记
　　彭隆池诗帖
　　卜筑青溪馆新开防水轩宵连明月漾晓爱落花旋鹤引携琴荐鸥盘拂酒船达人遵智养岂复羡临渊　相近竹参差相过人不知幽花欹满树曲水细通池归客邨非逺残樽席更移看君多道气从自数追随　右五言二律　彭年
　　飜经累嵗游禾郡携锡重来住竹林贝叶如山留海藏雨花随地聴潮音诗成苑外碧云合定入禅心片月沈惭愧当时社中客醉多犹自费招防　禾僧林竹堂懐诗过访酬赠
　　逺峰疑着雨髙树若含风水墨传神妙樗仙继石翁　日斜疎树影秋静碧谿寒隔浦山千叠诗成马上看　落日半山紫新霜踈树红诗人美秋兴携杖过桥东　右题画三絶　隆池
　　江南春色满晴郊紫燕初飞未定巢最爱名园新栁外一枝秾杏倚风梢　题杏
　　君家庭下有仙树还疑天上近移将素枝映月栽昆壁幽韵因风散楚香　玉兰
　　粉合胭脂作晚妆富于顔色吝于香东风不肯全分付相对梅花各防肠　咏海棠
　　庾信风流赋小园碧山当户緑池翻煑茶涤砚足幽事永日忘形与客言　彭年
　　文三桥诗帖
　　心爱躬耕好身于畎畆宜辛勤自食力肮脏已非时征役吴民困风尘戍卒悲一灯论世事不觉泪交颐　文彭　题扇　凝霞阁藏
　　风雨来何迅山堂白昼昏斜飞愁入座县溜讶飜盆望望委畴黍哀哀何处村皇天应有意且罄手中樽　文彭　书屏　墨花阁供
　　八月燕山飒素秋华堂髙宴乱觥筹围棋不赌山隂墅看月常懐太白楼万里飞腾心已尽一时佳会兴难酬淹淹不醉归无计卜夜应须暂尔留
　　月上瑶台兴转髙此时直欲数秋毫持杯无奈金波滟晤语何妨玉漏迢帝里风光开胜赏天涯鸿雁下青霄孟公不必先投辖忍使良霄漫寂寥　杨通政宅看月二首　文彭
　　燕山西南拥皇都曲曲楼台罨画圗瑶草琪花纷玉涧璇题金榜映珊瑚烟霞自昔称灵境风物如闻入化区咫尺红尘不能到梦游何日访蓬壶　刘羽泉约游西山不果作　文彭
　　镜湖湖水如镜平峯峦罨画摇空明浮云靉叇自来往轻舟迅迈劳逢迎白鸥飞飞暎山逺青蒲曲曲随洲生风流贺入已千载转忆悠悠身后名　镜湖
　　仲夏新晴事事宜定罏香海南竒双钩淳化羲之帖细读开元杜甫诗石鼎飕飗闲鬭茗楷枰剥啄试围棋新篁脱粉芭焦緑不怕星星两鬓丝　寿承
　　幽谷质不变入室竟无香所以君子心两两自相忘锦江春色丽锦树艳生辉婀娜临风处偏增蜂蝶飞琼花开六尺雪片舞千枝清夜撩明月秾香入蕙帷五月敷新艳朝晖丽绀妆空庭有佳色宻叶映斜阳千蕊复万蕊初疑安石榴分房出韶艳循玩及清秋秋葵有佳色日吐淡鵞黄楚楚山亭下孤云映浅妆清露下江臯秋光净如洗中有防珠人盈盈滴秋水素足明寒水轻盈云里身凌波何处去防住软香新右题画兰花海棠栀子石榴紫薇秋葵芙蓉水仙　共八絶句　三桥居士书
　　荦确髙冈细路环离离树影夕阳间分明秋日龙江道马上遥看隔岸山
　　十日春隂不裹巾喜看庭际緑苔新山斋聴雨惟髙卧忘却门前问字人
　　玉色吴牋胜陟厘端州古砚墨花垂试拈阁帖闲临草不是羲之即献之　雁门文彭
　　文文水书澄心窝铭
　　一间房六尺地虽没荘严都也精致蒲作布作被日里可坐夜里可睡灯一盏香一炷石磬几声木鱼几记龛常闗门常闭好人放参恶人回避髪不除肉不忌道人心肠儒者服制上无师下无弟不传衣鉢不立文字不谈禅不説偈但无妄行亦无妄意不贪生不图利了清净縁作解脱计无罣碍无拘系闲便入来忙便出去省闲非省闲气在家出家在世出世佛何人佛何处此即上乘此即三昩日复日嵗复嵗毕我这生任他后裔文嘉
　　文休承诗草
　　夜半羣动息五更有梦残天鸡呌一声万枕不遑安一日一百刻能有几日闲当其闲睡时作梦更多端穷者梦富贵达者梦神仙梦中亦役役人生良尠欢　文水道人谩语
　　江南五月暑未足终日只闻霖雨声闭门愁坐自萧索前溪水满菰蒲生故人落寞忽在眼登堂一笑空相惊相惊犹未歇云暗闗山月君今弃我去令我心如缺欲止不可扳欲留不可説始知会合各有时何必淋漓托酒巵君今归去自结湖山游我今落落复作城市俦感君佳意为君説説罢不觉令人愁
　　乘兴叩禅闗萧然竹树闲路应回九折屋只住三间斋白月悬镜花明菊破顔茶香解留客深夜不知还　访道园上人月白斋　文嘉
　　御史登埤白羽挥将军出战锦征衣已惊墅菽能留马复讶舟桅似伏机呖呖胡笳悲逺塞萧萧铁骑散重围圣王纵唯常道不遣穷追逞杀威
　　即看北敌去云中清漠真同卫霍风急遣辽阳安反侧莫令赤子再从戎骄盈自取诛夷惨感格应知祷祀功千古华夷元不混万年厯服正无穷
　　湖上洞庭秋可怜玉方壶浸两青莲轻舠独济欣无浪病骨惊寒欲絮緜闲展白诗愁漫兴偶题黄雀入新篇近来我亦开涓滴半醉懐人一惘然
　　二月竹堂梅梦明倚檐千树雪涛平春隂漠漠江楼迥日暮迢迢湘水清长忆深杯临古树肯棋局对残英闭门逸兴何由遣坐看堦前緑草生
　　归来三径未全荒拂拭重开旧草堂棐几净楷平似镜砚池新浴灿生光客来亲戚情多悦老去诗篇竟未忘莫道归迟迟亦好犹胜终老滞他乡　茂苑文嘉书
　　周防海诗草
　　山尽云邉路林窥湖上天身疑出宇宙目已极风烟幻迹虚舟外闲情短筞前桃花春更好为忆避秦年三月淹归候孤帆待好风稽山望不及落日思何穷水濶烟光外天低树影中江蓠不能赋诗客旅愁同扶病看山出同人载雨过寒生幽谷早暝入乱峰多孤塔摇层霭长桥拒逺波将寒湖口胜为借渔蓑岩际披云栖高寒梦不迷数峯孤枕上片月大江西度壑钟声小垂檐象纬低褰裳看未足何处报辰鸡　右旧作四首　天球漫书
　　城上高台半切云平临睥睨送斜曛西山曲抱神京紫北斗中悬帝座文晚色千门双杵动秋天万里片鸿分黄金已改当年筑防笔何须太史闻
　　扶桑一碧流溪春水溶溶漫拍堤两岸緑芜飞白鸟半红日唱黄鹂砚头雨歇防渔具栁外风吹行杖藜自爱尘缨歌濯处凭将诗酒乐幽栖
　　醉倚髙台云几重青山歴歴见江东天风忽向防干度一片芙蓉落掌中　牛首层峦
　　卢鸿石榻寄嵩山竹雪松云共洒然我欲逃名岩穴去无如此地隔风烟　山居
　　小秋色满庭堦寂寞无营自煑茶赖有短墙芳草积不教蝴蝶过邻家　秋色
　　绣岭春云拂翠文緑轩春酒醉兰芬不知门外尘埃满惟挟山中鸾鹤羣　周天球书
　　莫云卿笔麈【行书折帖有数则刻旧两集者去之】
　　壬午冬十二月余居长安旅邸嵗晏穷愁秉烛兀坐輙思良友与之挥麈一谈而不可得也案头信笔随意书得数条题曰笔麈聊当友生一夕晤言之趣耳
　　江南李后主尝诏徐铉以所藏古今法书入之石名升元帖此在淳化阁帖之前当为法帖之祖今遂不复得见片纸至呼淳化初刻为祖帖盖不知有升元刻耳汉唐碑碣钟王名迹乃多有存者何为此刻独无仅存也
　　何内翰良俊尝言自唐以后无一好石刻苏王亦无佳者赵吴兴学李北海咄咄逼真但一入石便乏古意此不知何理余谓赵吴兴于北海面目全似而神气尚隔一尘亦山谷所谓欲换凡骨无金丹也岂待入石而后辨哉苏黄废古法自成门户惟米南宫笃意师古其书石者便胜诸家耳
　　穷鸦飞数流水绕孤村斜阳欲落处一望黯消魂此隋帝野望诗也何异唐人五言絶句体耶秦少游改作小词【穷鸦作寒鸦】
　　海中有银山生树名女树天明时皆生婴児日出能行至食时皆成少年日中壮盛日昃衰老日没死日出复然若荘生所称防灵大椿以八千嵗为春秋皆旦暮也渊明诗云世短意长多斯人乐乆生又云中觞纵遥情忘彼千载忧且极今朝乐明日非所求使九原而可作则愿为陶公执鞭矣
　　昔人谓天下之智无穷盎错之不能并立乆矣初盎道逢丞相申屠嘉宻请嘉有所啓意在错也而嘉恐以吴事见告輙拒之既乃引为上客而请间之説得行相从容燕侍力陈错恶异时嘉奏请诛错奈何帝以错言先入嘉奏沮格发愤而死及七国之变盎又请间而错遂不免葢其为计甚宻故卒遂其所图是错计出嘉上而盎计又出错上信乎天下无第一手也吾于时事观之益信然
　　行恶见乐为恶未熟至其恶熟自见受苦行善见苦为善未熟至其善熟自见受乐又云于可乐中生不乐想于不乐中生可乐想于乐不乐能行舍想此等语大有名理
　　宋孝宗问天竺僧云既是飞峰何不飞去答曰一动不如一静又问观音手中数珠念甚曰念观世音菩萨又问自念自号作甚曰求人不如求已大抵禅宗机锋决防入理最深故文殊师利称维摩大士辨才无滞智慧无碍诸佛秘藏无不得入吾儒中多从文字智慧得来非复圣贤心性学术所谓不如诸夏之亡也
　　古人下笔先求合已次乃求之法度今人下笔先求合人次乃求之枝叶
　　文章闗气运自是千古定论方在气运中人自不觉及异代观之毫髪不能掩如唐人未常不学汉人文章韩栁欲振六朝之衰今其文置之迁固间有不可辨者乎宋人未尝不学汉魏诗法李杜遂欲凭陵陶谢今其诗置之汉魏间有不可辨者乎惟宋诸名人于古法多不甚句字摹拟纵其才具各成一家至谓子固本六经皆虚谈也独我朝号为复古文师左国两汉诗必唐人铢铢而求寸寸而度今以为驾唐宋矣不知异代观之竟作何状岂唐人之不能及汉宋诗之不能及唐其才识皆出我朝诸公之下吾不信也然则不当师古哉曰非然探古人之理窟用古人之法律纵吾心匠以合一代之气运而无徒铢铢寸寸若优孟之为叔敖其将有俟于命世之杰者乎
　　山谷墨迹一帖云近有佳会率以故不得往岂食料禁不批放耶
　　又一帖云花四枝漫送余春可赏否戴花人安否米南宫书研山铭一幅后书云寳晋斋前轩书铭云五色水浮昆仑潭在顶出墨云挂龙怪烁电痕下震泽【阙】极变化閤道门语亦奇丽可诵余甚爱之时时彷
　　其笔意书以示识者
　　渊明诗云故人赏我趣挈榼相与至班荆坐松下数斟已复醉父老杂乱言觞酌失行次不觉知有我安知物为贵悠悠迷所留酒中有深味此老可谓酒中见道夫至于人我俱忘宁复有富贵贫贱得失之故可以动其中耶
　　昌黎公晚年遂有声乐而服金石张籍祭文云乃出二侍女合弹琵琶筝既而遂曰公疾日浸加孺人侍汤药白乐天思旧诗云退之服硫黄一病讫不痊微之錬秋石未老身然退之尝讥人不解文字饮而自败于女伎乎作李博士墓志戒人服金石药而自饵硫黄乎何次道往瓦官寺礼拜甚勤阮思旷语之曰卿志大宇宙勇迈终古何曰卿今日何故忽见推阮曰我图数千户郡尚不能得卿乃图作佛不亦大乎今士大夫身享富贵临老便思生天作佛鲜不为阮笑矣
　　近时有善召乩仙者术甚竒余偶过海上潘方伯家方伯以他事召仙而余适入坐然余未有意求问也方伯强予叩之因焚香稽首甫毕而仙至运乩大书曰云卿前揖生欲接淅何以罄悃莫生能为右军防画左氏文萃扪虱髙谈宛王景畧之玩防围棋遣兴几谢安石之风流眼底当物何人今乃拜乎教欲知生前因乎生原玉帝右史为草酒中勅待罪数年得谪今世余问何勅曰便是立世宗勅还能记否生酒中所草者词极佳子但不应酒中撰代子一传何如玉皇上清帝主勅明天子某髙帝开绪景运中天行庙多巡承祧偶乏昔黄河清澈曽开圣世之徴安陆分藩亦是民间之养兹遣岳渎之神定为山河之主呜呼表隆天日足备聪明但年富春秋首存钦恤速图警跸母让渭桥钦此书毕便去此文警筞简洁似不从人间来今余乡士夫传诵以为竒事
　　昙阳事大有助名教第不幸生富贵家遂令张大声息所称弟子者又多非其人恐昙阳既志后必自懴悔人居城市无论贵贱贫富未免尘俗諠嚣仰事俯育自有亲朋交际宁可絶人逃世一事不复料理吾愿出郭数里择溪山清嘉林木丛秀处结庐三畆置田一区往返郡邑则筞蹇从之良友相防欵留信宿不见县官面目躬亲农圃之役伏臈稍给尊爼粗供啸歌檐楹之下以送余年其亦可矣
　　肥甘可省蔬食可乐独酒不圣则神理多恶茗不精则腥羶不化每赴招携酒茗不备即九鼎八珍之馔皆为长物
　　人久御肥甘炮炙之味不独令肠胃受伤重令人心气昏浊每三日一斋素可以养生可以养心
　　夫富贵之士则营名利贫贱之士则营衣食鼎鼎百年内营营以老不知此生身心俱旷饮水自适放恣形骸之外盘礴溪山之间俯仰无累于情起居咸顺其欲语嘿不碍于俗视聴无逆于中有几何日哉是造物者所最吝惜也古惟巢居之徒濠濮之侣能蝉脱尘造物不复能为之拘可谓遁天之民故曰不是闲人闲不得能闲不是等闲人信夫
　　名利喧嚣之地趋之者众与人惟恐不多山川岑寂之间知之者希与人惟恐不少王摩诘诗云乘兴每独往胜事空自知此语识霞外之理余尝呼童子入深山中择清流茂林人迹不到处危崖防磵借草踞石竟日独坐稍忍饥渴吞气纳津差不甚苦便谓此身与世俗了不相闗忽闻樵牧隠隠出没逺近妄意武陵桃源非逺他时或在朝市尘劳或应接俗子愤懑无绪輙念此一段幽絶之景移置目前觉心地清凉矣
　　经史子集之外博闻多知不可无杂记録今人读书而全不闗览小説家终是寡陋俗学宇宙之变名物之烦多出于此第如物妖魅之説如今之燃犀録暌车志幽怪録等书野史芜秽之谈如水许传三国演义等书焚之可也
　　今富贵之家亦多好古玩然亦多从众附会而不知所以好也且如蓄一古书便须考校字様譌谬及耳目所不及见者真似益一良友蓄一古画便须如宗少文澄懐观道卧以游之其他如商彛周鼎则知古人制作之精方为有益不然与在贾肆何异今世所见古器有商金银及文王鼎罇匜古制便谓商周之器更为无之辨证者葢汉人好制作今之玉器在汉人制者极为精巧且其人近古或以三代之物用其様式为之遂各因其代名之耳岂必尽谓真商周耶间有为盗发古冡而出者亦如沅江九肋龞矣此好古博雅之士所当知也汉人器如博山鑪之类以其无青緑遂谓汉铜器不为古岂知三代殉之物甚多而汉人鲜用故入土者少若汉物入土其青緑去三代当不甚相逺今玉器血侵尸古尚是汉代所出何铜器入土反无古色耶此可不辨而明也
　　古器得土气多者多青得水气多者多緑水土杂者青緑间发葢惟古帝王之陵墓造作坚固不为水所入或置石几上几不腐壊而器常悬虚其得土气最清且无泥污故有纯青翠者此上品也其他民间或卿士大夫之冢郭中不能无土且不能无水沁故青緑间者多纯緑者则自江海大津中或水若无土者故金银器絶无古者为世道流通致用之物故也可以知古今人嗜利之心同矣
　　古今人不相及岂但徳慧智术文章而已哉即百工技艺一代不及一代矣
　　歴观前代诸史惟善恶贤不肖自开辟以来人情想不甚相逺春秋战国人心之倾危隂贼在卿士大夫中最多益有甚于今日者至谓人渐浇漓未为笃论余尝谓世道之淳漓惟有一代之兴则有一代之今古如我髙皇帝造草昩时风气尚朴今复渐漓即以一人试观之其为児时以及皓首其间变幻数易人情不同甚矣况几百年之相去乎葢世道至于浇漓之极太朴尽散则天生真人为之涤除一畨使气运再复旋环无端所谓百世可知即此説也
　　葢一代自有一代之淳漓古今宇宙自有一大气运之淳漓第观一代之淳漓最觉较此明白易见
　　廷韩作散语有苏黄之致书法米颠亦咄咄逼人此数则乃得之不经意草草者而天真朗然中载天上立世宗敇尤为竒话晴一展为之拍拍　竹懒李日华识
　　云卿与刘生手简
　　昨夜坐偶得佳兴冩小行书一纸颇有前人法度目中无知书者第可与足下相赏耳今奉去以偿乆负行书欲令运笔不暂防滞痛去俗病自能合作学古本圣教序不如学新本兰亭此语大有会心也褚河南笔趣絶羣离类枯树赋新絶竒古便与二王抗行愿足下留意焉习举业倦时不妨游萟此道若大成纵横一时可令青紫夺气
　　莫廷韩诗词墨迹
　　小阁带溪流山深事事幽应知草阁寂寞向沧洲羽客不可防烟云自来去时时神鸽飞谁辨丹成处明月来何时花深露华冷酒醒去空阶佳人防花影晓露散金液翠旗千叶开羽经堪自着客第品泉来　是龙
　　为懐荆汪大书于龙潭舟
　　十年裘马熟长干飞梦随君去不难桃叶渡头歌旧叶木兰舟上采芳兰谁家明月酣春卧京兆梅花犯雪看愁絶倚楼娇眼在粉啼容易傍人弹　云卿
　　乍出兰盆倦晩妆轻绡不掩雪肌香新纒罗袜勾春兴何用双飞小鳯凰　咏理纨美人
　　涂香莫惜莲承步长愁罗袜凌波去只见舞回风都无行处踪　偷穿宫様穏竝立双趺困纎妙説应难须从掌上看　右东坡咏弓足词调菩萨蛮并书于旧雨堂中　是龙
　　王伯谷诗卷
　　万里还家一草堂佩刀犹在问王祥心同玉女寒潭水鬓着铜官晓岫霜中圣且教田种秫长生须待海成桑春风倚杖柴门下无数南山近女墙
　　千里山川命驾行鹖冠鱼服暂藏名词人尽讶青莲待闗尹遥瞻紫气迎吴苑游丝三月絮苏堤芳草六桥莺还家载得诗盈箧莫道扁舟似叶轻　广长庵作二首东山别墅半桑田梦草诗成忆惠连隔岸晩烟千嶂緑当楼明月一洲圆林中竹叶人人酒渡口芙蓉日日船此地不妨云共卧戴逵谁送买山钱　范仲昭别业虎山桥外水如烟雨暗湖昏不系船此地人家无玉厯梅花开日是新年　为爱荆先生书　王穉登
　　龙须蔓引青油幕玛瑙珠倾碧玉盘日午汉宫开暑殿佳人共嚼水晶寒　右题卜葡　太原王穉登书
　　白石山樵诗词诸迹
　　步步穿危磴幽萝引蔓长竹深山瓦緑松老羽衣香珍果从猿摘清泉共鹤尝石罏趺坐乆松壑忽斜阳　入山一首似爱荆先生　陈继儒
　　緑髪丹台生结庐长松侧仙客未通名对奕不相识云来棋局暗云去分黒白独有雪髯猿旁观无怖色　右题仙奕图
　　山上多松柏上下多花果松老已千年果熟垂百颗擘茶染异香鑚石传新火冩径未终函已得前生我　右冩经作
　　树底息微躬才容静者通终朝醉花露无价卖松风采药山中相注经河上公徃来不一里隣比竹谿东　右避暑作
　　不惜杖头钱买花栽满路爱花如爱子一步一回顾花前扳折人酷于风雨妬劝君莫乘花还作花都防　右种花示客
　　大隠在城市仙人好楼居四五百竿竹二三千卷书竹可题名书可读况有新松翠如沐就中上座是阿谁君与梅花两尊宿　陈继儒似玉水词兄正
　　我有好山长苦出少年羡汝独安禅闭门删草不辞倦对月读经犹未眠药灶夜留桑柘火茒堂秋淡荻芦烟穿林有伴携琴至聴到松风第几弦　眉公
　　仙女吹箫忽下楼问年十七尚含羞五铢钱串同心结百和香匀半臂韝镜里见人惊却步梦中索母学梳头起来笑防花簮戴多子先教采石榴　友人五月纳姬之作
　　春风乆唐突花事亦支吾犹有蘼芜路青来范蠡湖春风蘸栁枝宿鸟栖不定笑踏斜阳中折花以相赠右暮春游檇李二絶书似爱荆先生　陈继儒
　　闲往闲来独和歌栁花燕子水微波西湖堤上平如坻春草青青放白驴　忆西湖作
　　萧萧洒洒枝两头磊磊落落千章松晩坐竹无过客隔溪明月打山钟　迎秋早坐
　　寂寂山堂报晩钟绕身三匝见狞龙戏将带龙腰上明月防来是老松　解脱偈
　　燕燕于飞补葺旧巢堪宿草寮寛何须华屋水児一曲山児一曲翠微中须眉皆緑拄杖敲门有客来看修竹但家饶园蔬野蓛菊花蕊足松花饭熟日三竿图些清福　眉道人陈继儒书于山陲喜庵
　　陈眉公冬余记【书绢轴上】
　　余愿为冬余处士文逋俗逋不复叩门拥炉炙日浊酒陈书此目前轻安法三十年不能得也伯承以嵗抄踏氷霜访余草堂信宿信宿非特髙义实以五十婚嫁皆毕二子皆秀才闭门读书史无烦检课伯承真冬余处士也是晩同宰杂论因言知天命非有别法但安命不扳縁耳顺亦非有别法但机称顺逆如风相似不分别耳龙溪子谓八十不逾规余以为即百嵗决不逾矩平天下止言絜矩耳　庚戊十二月二十日陈继儒记汤隣初仿蔡苏米四大家书灯夕诗一堂
　　瑶京五夜溢寒光散落清辉满下方无限素娥亲剪就半天霞锦半霓裳　邻初焕
　　光生碧海【阙】天空万井晴摇玉树风谁卷石家红锦帐一时移入水晶宫　汤焕
　　水晶箔夜光珠隠映虹桥落九衢已见台堦符泰运更看人寿比方壶　邻初道人
　　霓裳队里按歌声散作人间鼓吹鸣坐聴西楼更漏尽不知东海曙光生　尧文
　　吾家有文太史元旦早朝诗四大轴与此四体灯韵春王之月得辉映一堂也壬子芙蓉宵玉记
　　张元汴书岣嵝山房记
　　灵鹫山灵隠寺之西循曲径逾小涧有泉泠然而清有石狮蹲而虎踞有梅数枝有竹数竿有屋数楹悠然其间者岣嵝山房也其中为楼曰紫葢云者岣嵝山之别峯也楼之上下折为小室者五凡燕居欵客却暑避寒之所无不毕具楼之外揷槿为篱叠石为垣刳竹为瓦引泉从垣间防出日夜作瀑布声緑篱翠竹交映其前盛夏洒然如秋出楼之北跻石磴而上数十步结桧为亭曰来鹤因名为坪曰对奕又上数十步曰孤啸台为白砂丹井为礼斗阁为香雪巢其外为蹊桃茶坂梅坞橘坡葢是山周遭不盈十畆而极备幽致入之者如游于蓬莱方丈而莫能穷诘也山人姓李名元昭少喜任侠有提戈取功名之志稍长更读古书工诗词已而弃去习举子业为诸生防以祖爵袭千户侯亡何又弃去始一意养生之术躬负瓢笠与其徒云游湖海上凡名胜之区足迹殆遍歴七寒暑然后归构山房为终焉之计室中刻木为小像傍列棺殓之具穴山为冢题曰岣嵝山人墓是时山人年六十有五今七十有九矣予自甲子嵗闻山人名而访之遂定方外交嗣是徃来钱唐必造宿于山中徘徊累日不忍去噫自余交山人迨今十余年矣世故挠其外欣戚荡其中役役营营竟成何事而山人负不羁之材挟文武之器乃能早谢去独与造物者游等勋业于浮云视死生若旦暮今其年益耄神益强视聴益聪明步趋益蹻健虽其中所深诣非余所敢知乃以余自视年为减山人之半而神气不逮逺甚顾犹驰逐于梦幻之塲而不知返视山人为何如虽然山中烟景固自无恙余行且从山人偕隠矣作岣嵝山房记时万厯丁丑张元汴譔
　　赠汪君源昆号玉水序【附録】
　　葢闻山与水同源山起于昆仑水亦出于昆仑固也而终莫识其所自予读夏书熟记山水之源并习禹本记言水出昆仑去嵩髙五万里外又读尔雅云水出昆仑墟色白并千七百川色黄已读山海经云昆仑之丘河水出焉东南流注于汜天之水已又读淮南子云昆仑之墟河水出其东北陬然则水之源乌何定乎余乃纵观汉史穷河源之篇谓出于阗其山多玉石采来天子案古图书名其山为昆仑然非古所谓昆仑也因再索禹本记言昆仑其髙二千五百余里上有金台玉阙鸿烈解载昆仑之上有木禾珠树玉树悬圃阆风十洲记谓弱水绕之下有防珠喷玉之竒种种神怪真可眙而水源之出于是大都不诬也要皆揣摩遥度云尔去之官嵗奉朝命出按诸邉境歴濵海登莱等郡而见其砅礹鼓作漰湱泶灂防防溃濩泧漷而出没于潏湟淴浃防防防瀹之中旋复往还于浟湙防滟冲瀜滉瀁之内而渺弥湠漫也乃知昆仑在西北河水出其东北陬东南流入渤海其一源出于阗之南山北流与葱岭合东注蒲昌海而有珕珋璿瑰水碧潜珉之异防可识哉顷余持节便道归故里访汪君尊人爱荆公因识君于凝霞阁君讳国润年未及冠而流奕清举测其胸次洸洸若千顷波洵吾乡竒士也方今圣天子在上海晏河清目不睹波而耳絶瓠子之歌三十一禩矣间者霖涝为沴暴涨河洛茶城古洪等闸淤塞四百余丈当事者輙嚄唶不得其源而理之余甚悯焉汪君诚厚自渊沈应贤良之诏当一出而为国珪璋中流砥柱岂异人任哉予拭目以竢汪君诹吉甫冠因号玉水而字则源昆也予特为之遡流穷源之论如此是为序　余年十三四时文会于天宁之毘卢阁凡六载一时社友善书者为陈撄宁寿曦张华平永昌欧怪褚妍戛戛不相下也余十七而冠值万厯癸夘季冬谷旦有故旧银台姚公欲遗赠言因凂撄宁代草并书陈君儒雅风流健笔应驱风雨惜乆作若敖之馁每念之怆焉兴感志此式后　长水方折为玉子谩书
　　珊瑚网卷十七
<子部,艺术类,书画之属,珊瑚网>
　　钦定四库全书
　　瑚网卷十八
　　明　汪砢玉　撰
　　法书题防
　　国朝名公诗翰前卷【凝霞阁鍳藏】
　　野寺垂杨里春畦乱水间美花多暎竹好鸟不归山城郭终何事风尘益驻顔谁能共公子薄暮欲俱还　髙阳许初元复
　　青天嶒峨拥髙峰江光倒映千芙蓉长松窈窕昼无日飞泉迸出深林中緑树倚石标仙客吞吐江山与丘壑沈先生丹青手冩出意态殊纵横千年不改秋山色万古画苑流芳名淋漓翠黛展此幅身在匡庐与天目濠南李攀龙
　　谢却尘凡水上居推篷偏爱八窗虚橹声长杂书声度波影遥连云影踈客至烹茶沽市酒兴来垂钓羡江鱼多君佳趣虽云异终向林泉乐有余　刘谦【吉文】
　　池馆清虚落照红麻衣凉拂蓼花风惊鸥厯乱平沙外老树含芽曲水东过雨山光清似洗涵秋江色碧如空唱桃山女隔山采纎歩行云入紫峰琼
　　维津薮浸江东渺渺三州烟雾中云黑蛟龙喷凌薄天青日月度虚空山藏林屋阴符秘水接咸池灏气通防鹢朱旗留胜赏千秋文藻仰名公
　　东南襟带灌羣川汗漫遥将银汉连吞吐云霞朝浴日动摇星斗衣涵天潜蛟乱卷千重雪孤鹤斜冲万里烟桂树参差瑶草緑浮防真欲接飞仙　右太湖二首王守
　　春湖万顷玉溶溶桥上春山翠扫空神女月明珠返浦仙人云晓笛迎风花枝香覆琳宫外草色青迷紫洞中思挂一颿凌絶顶防图翻愧赋难工
　　踏破万山云言采千嵗药归来春莫时杏花防开落花落逺山出天空云似低朝来赋秋兴结社过桥西野鸟穿窗过流云拂座来有时复对月懐抱得无开　陈鎏书
　　江头春色晓重重万树桃花带雨浓随意寻芳出门去隔溪人语水声中
　　独坐溪亭酒半酣闲看春色在江南沙燕舞风斜日里晴烟漠漠栁毶毶　近作二首上禹门　仲山王问幽人每爱南村梅背郭诛结小堂靖节归来存菊径少陵老去卜林塘茶烟冉冉晴当户罗月纷纷夜到床何日杖藜寻酒伴悠然觞咏赋羲皇【豫章胡俨】
　　长溪东注碧流清观水能令道眼明暖浸桃花浑濯锦浄涵星斗若围抨放歌自得林泉趣拂钓相忘物外情泉石徜徉无俗虑年来惟卧白鸥盟【我斋沈璐】
　　地属无桑流水濵青山白屋一闲人钩皓魄先迎月宅近阳和早领春不到西陵无别业自知仁厚有比隣清秋相约荷衣去放棹沧洲采白苹【震川归有光】
　　逺迹城市间筑室傍林谷西丘俯檐楹流水通淇澳烟霞曳岩穴晨光射晴旭轩敞见平畴身闲理耕牧鱼鸟日相亲声利不同躅时瞻天际云或逐溪上月车辙往来稀翕言相和续花开绕林春草长縁溪緑世事竟无闻所居乐幽独　海濵浦南金
　　溪上风轻云淡溪头栁媚花明借问谁家屋长闻鹤唳琴声　雪霁瑶林矗矗沙寒白鸟双双腊尽酒香麴瓮月髙梅影陂塘　观蔡张志撰
　　明光九级尽琉璃为答功讵惜赀地异赤乌寂教后基同白马碣名时鹫峰直与诸天接凤阙翻从下界窥登罢欲书多寳事柰无江总善题碑　右报防寺浮图皇甫百泉
　　把酒登楼明月夜交防不似去年亲踈花欲折偏忧雨北雁初来又送人稼穑有秋烟火少兵车无战羽书频却怜醉里丹枫叶似与吟翁着意防【谢时臣】
　　日日寻源绕白云也怜童子每辛勤秦郎好事能成约陆羽无嫌许见分汲取岂辞风雨阻往来宁避虎狼羣防囬小集秋林下石鼎茶香涤酒醺【谟次作】
　　画浆双扶一叶舸常时载酒泛沧波清风明月情无限水色山光兴最多杨栁岸边和雪钓蒹葭影里扣舷歌尘涂扰扰劳形役为乐如君有防何　友云
　　舞罢寻芳去花枝借粉香浅红添醉色雅緑助新妆朴蝶闗春恨聴莺去昼长武陵仙路杳何处问刘郎　右赋得花间美人周绳祖
　　湖水满秋碧重桥寳带分人归青草路帆落洞庭云山倒西南影鲸吞日月文尊前莫辞醉选胜重殷勤　右寳带桥作书于莲石斋商谷居节
　　江碧云轻楚甸秋美人天逺思悠悠可怜空谷孤芳冷緑系清香无那愁　顾问
　　六十年来鬓未丝优防林壑澹无为青山满户樽盈酒此是君家得意时　钱谷
　　天寒云冻地欲裂飘风袭人草木折深崖堕氷飜白雪长谿滚滚水如立溪边古树烟火断茅檐重闭无人迹中有老僧太竒絶独舸悠悠自鸣枻笠头垂垂散珠粒衲衣片片沾璚屑短葢那能障回颷手脚半皴唇齿齧罟舟渔子尽入淑笑教老僧太痴劣冒险无求自得意举世宁能论巧拙子卿氊食非人愿蔡州半夜真人杰按图令予三叹息灞桥之思今已灭　嘉靖癸已夏至后少华山人复初书于紫芝阁
　　国朝名公诗翰后卷【凝霞鉴藏】
　　柴门寂寂掩青芜空谷音防聴欲无一水故人通尺鲤九霄仙令拥双鳬可南宅有登龙句郢里人归和雪孤早晚课书传画省于今淑问满新都　答丁明府王世贞
　　玉漏初残曙欲生千官端笏候华清烟消碧瓦参差见月晃金门上下明仙仗乍移双扇合侍臣徐退万花迎孤忠自许酬真主况复簪缨际太平　春日早朝之作丰南禺
　　嵩岳盘云陟处危羣峰那敢向争竒周圭日倒千寻影汉栢霜封万嵗枝野色中原龙战地乡心南国雁来时西行不散登临慨一与缑山子晋期　中岳一首从中岳之西去为缑山故及之　莫如忠
　　鸡鸣何如矫矫拂羽东乌未光落月承宇志士反侧闻之起舞此生何为蓬蔂踽踽振吾衣裳坐以待旦　壬午春二月廿一日书于白龙潭舫　莫是龙
　　秋日幽寻物外期行行出郭得招提官闲自觉红尘逺地胜何妨白日迟云散空花堪结社京生别院试围棋皇都车马纷驰逐只隔城闉已不知　文彭
　　朝元山髙髙入云青原玉笥连氛氲石莲古铜郁交翠苍苔银牓龟龙文从来人杰由地灵天降罗公应嵗星胸藏万卷吐竒絶第一胪趋帝庭帝庭宛转石渠侧修眉玉颊桃花色云光错落锦袍新瑚出海秋月白丈夫得意须少年少年通预金闺籍忽然兴动碧山栖飘然长往焚银鱼银鱼焚却归莲洞一编间诵长生书白饭黄精链道真洞门时挂莲华巾斋房乞鉢饮玉液别有境无纎尘肇也穷途流浪客落魄无闻头已白卅年误落尘网中时一思公情悒悒当时遇公茂苑边曽恵瑶草灿蓬壁一别迢迢入梦频何时去会卢江濵卢江水逺蓬壶隔商山何处寻移民相逢古洞受寳诀桃洞口三千春　嘉靖乙未暮春寄罗念庵石莲洞歌开云文肇祉
　　刺骨清寒病不禁空中牢落强登临尘栖每下穷途泪幽晤难忘入社心竹院静摇斜日影松坛徐拂梵天音朔风吹酒归舟急皷严城憯沍阴　乱后治平寺作文元发
　　海拥峰头路长松落日前笙歌随处有罗绮照人妍池水和烟碧岩花着雨鲜生公片石在相与话因縁　剑丘近作　岐云鲁治
　　龙藏炎氛隔蝉声灌木通征帆指江上浪迹且山中昼永长林日凉分旷宇风秦淮醉花处还忆此防同虎阜别友口占　袁尊尼
　　垂杨夹御河广陌冶防多鸡取当塲鬬人将抚翠歌云间驰画毂花里度鸣珂胜日不为乐其如春色何暎日窥金埒连云峙玉楼豪华纷越绮侠少竞吴钩鸟啭全成曲林香元入瓯欲知丽春赏不减在瀛洲　燕游二首　戚元佐
　　湖中日气午氛氲风外歌声洲上闻青天不动阁沉树白鸟下处溪成云浮空草緑春无尽隔浦桥平野欲分临觞此日即修禊却自亭前忆右军【烟雨楼登眺】
　　溪边坐流水水流心自闲不知山月上松影落衣间万竹覆北窓长日睡初觉门前一片石新涨已堪濯中岳元佐书
　　寒风吹暮雨萧飕入檐除灯前花并落窓外叶同疎雁湿应难度蜗旋疑自书悠悠相凭几云抱石堂虚　赋得虚牕夜雨　项元淇
　　永日薰风夏序催西山遥望郁崔嵬空中飞絮撩人去岩畔余花待赏开寳树芳林堪息影清泉碧涧可浮杯与君莫负山灵约早晩移文献哨来　初夏约防西山得杯字同禹门兄作　元淇
　　萧踈短髪不胜冠卧起空斋过午餐防种鸟声新雨霁一畨花信朔风寒桔橰学圃于陵子木榻忘年管防安懒漫不须酬客难酒杯聊欲重交欢　喜所知过南园之作　少岳山人书
　　缁衣道者水云家白学先生醉帽斜幽兴不穷清昼永风前笔砚竹边茶　墨林项元汴
　　猗猗谷中香清作琴上曲万古圣人心幽花数枝玉　雪居为兰如美人作【汉阳太守】
　　翡翠成双戏晩汀楚天烟淡属春晴骚人底事多题咏香蘂芳椒共此情　心原野夫为兰如姝【克之印】
　　湖上堂开霁色分湖空风澹水如纹家家燕乳杨花落处处蚕眠柘叶纷修竹欲滋三径雨养鱼常防一溪云不辞好事频相过时向槎头钓夕曛　南溪别墅漫兴张服采
　　秀色凌寒益有神年来养就赤龙鳞和云冩入髙堂上相伴人间住世人　古松　陈芹
　　已入云林调知无轩冕縁栖枝同息鷃抱叶类鸣蝉永日壶尊尽凉风枕簟偏石防间种药不是慕长年　长夏园居　张凤翼
　　旅食游南国王程计北燕开襟期此日分手怆何年郎署秋増色儒衣夜泊船逢迎虽不减同调自相怜　寄朱比部　张献翼
　　天上佳期近林间暑气収遥怜河北渡正及火西流日暮云连夕星防月在楼七襄才入咏还拟赋悲秋　七夕立秋　张燕翼
　　雨収江水緑送别孝亷船陵到虾蟇下矶来燕子前当垆女二八射防士三千赠子鱼膓锷成名在少年　送友金陵应试　王穉登
　　欲识林中士言过山外栖诸天容客到樽酒为僧留心镜岩岩晓松涛树树秋从来空寂地不用姓名投　三堂杜天中书
　　堂构千峰里云常载雨回新篁青欲滴古木翠成堆难试谢公屐且倾陶令杯将穷竒絶处端不厌重来　杜大绶
　　石上松千尺桥西水一湾杖藜从此去随意看青山吴门张元举
　　闲支角枕暗销魂药碗薰炉昼掩门忽忆天涯芳草路教人低首怨王孙
　　荳防香清酒半醒回头一盼最闗情谁能系取西窓月下遣隣鸡报五更　项道民
　　穷髪巉岩度悬丝石蔓扪无风云自幻不雨昼常昏石似三生解人于百战存飘飘任沙鸟何处出乾坤　登云岫谈壬戌事有感　许光祚
　　霜月居然胜开轩面曲池团团青桂树厯厯白榆枝好我如加膝何人不解頥坐来寒漏彻犹道酒行迟　似爱荆词丈　李维祯
　　昏黑寻山寺惟聴隔水钟参差流荇藻窕削芙蓉十载弥天逺三春片席从祗应同笑语何事隠寒松访友之作　长干杜义钦【三槐】
　　蔚然苍翠中宛尔真人气石上一跏趺门前双虎踞予赴中侍斋师受天人供试问饱餐时滋味还殊众　右祖堂作　雪浪共恩
　　转觉道路难岂料故人惜假我好楼居爱此春湖色湖上梅花出短墙一开半落湖水香春阳羞澁香花细桃花梨花亦不忙君家有酒藏床头可怜花月未肯防愿君醉我君亦醉花朝慎勿嗔莫愁房栊窈窕娇欲留懊恨归来纎月流不知此景谁能酬空将好句为君投题项子京楼　金华吴孺子
　　瓢杖净如拭白头何处来乾坤无汝并狂狷有人猜诗句经年鍜衣冠拟古裁每闻秋雨后萧寺防莓苔　赠吴铁　陈继儒
　　真心无散乱他事不须断过去已过了未来何用筭宰书于墨禅斋
　　鸥友鲈乡两不猜蒹葭千里散秋懐应怜六代风流地重有青莲赋凤台　右金陵作
　　池边荷叶衣无尽台畔松花拾有余刚被世人知姓氏又移茅屋入深居　为爱荆先生书　董其昌
　　国朝名公手牍
　　荣还未及参展顾承恵问屡屡且再颁佳贶雅意郑重鄙劣潦倒何以克堪拜辱之余独有愧悚而已夏公寿诗草草应酬何烦防谢沈公八图是早年所作妙甚不敢容易着语亦縁近日病冗相并未暇及此望展限数日却得课程并后纸同上也使还丹此奉覆秋暑方炽万万若时珍爱　徴明顿首奉覆　允文郡博先生侍史　七月晦日
　　登髙落帽皆为风师雨伯阻之虽病后少饮安能郁郁独抱膝坐屋子下对淋漓者乎驼蹄已熟请午前来呼卢浮白共销之也　允明梦椿仁兄契家
　　连朝隂雨小牕寂寂欲得一二知已谈心乌可得也偶有泉酒一瓶欲屈吾丈降舎同享之毋为街中泥泞而却弟之意也　鎏顿首　俊宇契兄大人
　　日来坐冗不及过叙为歉心事未免种种必得足下商之方可以定夺如何如何向有手録曽令玉郎持上未得答教岂徘徊于山林泉石之间而未暇耶昨宅上阿周来颇知衷曲而晚间沽饮以为酒侑未知足下知之耶见时当作拍手以笑不尽弟王宠顿首子元文知已卷中尚有沈洪留宿文会轩札李东阳为儿延医书玉守柬于穹窿文彭与元洲阁宜张鳯翼答孙汉阳周天球因汪子建游楚寄王鳯洲开府有云自闻次公外补颇为之骇近闻吾公亦乞归甚切不知何为岂有拂于江陵耶彼时处士不畏权要犹如此又彭年手报钱叔寳栢板虽小裂然太长反有二扁料也鲁治覆吾未项少谿冩茉莉赋居节丐雪居翁相思子王穉登索仲玉纸炮佳者见饷此仆蟠虫指之嗜可可想见一时风致第録之太繁姑置其他如徐贲沈度姚绶沈周唐寅诸名家赫蹏不下千余纸収藏凝霞墨花二阁有年矣一旦自厯下旋大半售去间以遗所知朶云与彩云俱散矣人间清赏之乐信不多得也　防天笑者识于萧条髙寄之四五
　　江冈防蹏名迹【人素工书牍多雅谊者聊割一脔】
　　楼头纵观羣玉之府重以牢醴竟日行时更辱嘉贶公家父子髙情何时有忘也大作略披一二作金石声谢教不一　其昌再顿首
　　愚父子为索书三元福地走使金阊所囘柬也【玉记】
　　不肖弟东海之鷾鸸子也字未窥斑艺非致逺不揣下里晋谒龙门遂欵遇锡以佳玩顿使颓笔赠妍俚言献笑不复藏拙更沐优容故渤海之不拒细流亦防山之不失拳石第不肖自顾徒有汗顔耳足下才华八斗文不加防何患非当宁用也敬羡敬羡归想雅度令人时刻可挹恨衣带之隔耳分袂后弟复往鵞湖盐官近得抵舎承委三扇俱送在诸名公案头矣图书亦未就手少容数日尽附薛仲台兄完上也重九时再过檇李与足下共醉茰觞倾不尽欲言源昆大兄大人大元华亭教弟蒋元龙顿首复
　　余弱冠时蒋徴君携古图史扁舟来访留欵数日大而擘窠书小而蝇头楷防练裙莫能尽也更剪烛聮句晓别赋赠意殷殷如昨焉盖神卿与云卿书法原一体两人故无差别耳【源昆余旧字】砢玉记
　　前追送不及为之怅然江行知一路平安为慰近阅邸报知张梦泽先生已陞秋曹所寓书乞即达之为荷塲前百凡为道珍重　眷弟郁嘉庆顿首启玉水世兄大人畿元左慎
　　伯承博雅好事铁称之为贫孟尝与季叔遇俱余忘年交叔遇至今神明不衰每示所録题防也
　　伏读佳制每一义终令人翩翩便欲仙去不知慧业文人何修得此方恨识兄之晩然犹喜未晚也有此中近作得恵发蒙更望日縁积逋先兄而至者堆壅坐是尊扇尚未卒业且笥中所携毛頴尽皆成童而此地复无处购买倘案头有可济之则不独受赐不赀亦得籍以报命感当何如玉水词丈太史　通家小弟薛明并顿首
　　贱恙戒饮拘挛可笑以对知已不讳直陈然虽自外芳筵而珠玑之文在握俨乎时奉紫芝而益芬彩不宁惟是醉饱已也管城君一员足矣何太奢至此又不敢不登容即借是以报先此附谢总叩悉不尽玉水词盟史席　小弟明益顿首
　　俚言借光佳箑出入怀袖良厚幸矣弟不靳窜削另当再书奉报承惠中书君太多令人顔甲为作拙楷一册行草一轴表敬兼望大教天晴图晤仲谢不尽乐卿仁兄畿元　小弟薛明益顿首上
　　先子尝称虞卿楷书衡山后一人也壬子秋得晤薛君子鸡鸣山房时获其墨妙欣幸为何如【玉记】
　　昨承雅恵种种感愧何已顾日有山游之兴尚未具一樽少谈雅事耳弟新刻有云笈七籖此道藏类书计博洽家所必购驰上一部更求于交防中一一防使得盛行其感又何如耶其值一金并闻玉水词丈先生教下　弟安期顿首
　　俞羡长不独擅骚坛抑亦工临池故存此一札【玉记】
　　昨中坐慢去未尽倾倒当俟牡丹红时图再举耳文画卷承借观容留数日作题语奉还也拙画何足观以本意欲驰往严州故不得奉他日有涂抺即须尊意任检舍之何如季白屏上文当即图之不尽玉水亲家大雅日华顿首
　　此竹懒翁谛姻时手裁也志之以毋忘伊始耳
　　辱教大篇新爽絶伦谨已什袭社题在卷中不及録奉即以卷附览惟兄摘一题赋之阅毕望掷不一一玉水词兄髙雅　弟贞黙顿首复
　　社所虽已具柬中但隔日尚有一邀柬亦不可少傍晩望再一传其未熟识者当仍命小价致之柬内乞书多偹一幅送首社语弟处有新到恵泉竟载至舟中不一玉水社兄词长　弟贞黙顿首
　　往见秣陵余仲茅司马谓弟鸳水社刻独无君姓氏何也弟甚愧之昨忽许补輙以秋色八咏録上鉴定付梓为爱　玉水仁兄大方家　社弟士麟顿首
　　鸳社虽已梓而一时同盟牋玉颇多兹仅存谭帚庵者以始事之人及姚叔祥者为尘逺之续且两君兼工书耳　月曼修月人汪砢玉识
　　昨领清教竟日珍图名墨目境豁然受益多矣兹启元人短云山卷兄相许割爱景阳云恐兄装成卷或有难色敢奉梅花诗画扇一握以偿装潢之直惟兄哂留慨许为何如桂子将舒容屈领言教未一玉水世兄教厚　即刻教弟道素顿首顿首
　　瑶篇见赠时时捧诵如对芝宇百朋之锡感佩良深矣宋元诸短牍弟有数段以久质友人处近始取出剥落不堪正尔掲开重拓故未便奉览俟月初小园桂花将开屈驾过我领竟日清谈兼有一二种粗玩欲请教也字卷恐不足当大方敢云自爱乎玉水社兄世契　教下弟髙道素顿首上
　　万厯壬寅间明水君即与愚父子相契斗酒论文聮床夜话彼此获一佳玩相赏或互易聊録一二以志懐明水尝临老天马赋不复可辨　玉记
　　名牋草草以大痴意为之想亦当法眼古人哭子丧明而不肖尚有闲情事笔墨是亦大痴矣一哭一哭玉水契兄博雅　教弟徳新顿首
　　复初于此道为项氏白眉与余交最昵时追念也
　　倾葢以来凡所受至眷者心藏之矣方忻倚玉倐怅歌骊道旁判袂咫尺各天令人黯然魂消归更见羮见墙昕夕与玉润谭对娓娓髙谊不去口始信交友止趣味两言意气相投便赅多言定久要耳向审布帆无恙行人安穏迩已上奉鹤髪下课麟趾兄于俯仰间宁不愉快甚又计焚香烹笔精墨妙词翰富有日新视弟碌碌车尘马足间尚了无脱离日何啻天渊矧一时萍聚渐次星散无功亦将舎我而南益复寂寥且奈何以介归为寄此牍未既欲吐愿言鉴在尊公老叔前万望一叱致晤夷仲名之并道惓惓美神超冗极寿章容促之陈赞皇二十左右行附闻乐卿老仁兄莫逆【长至后二日】社弟洪邦基顿首
　　庆之为忠宣公后能文工小楷此特其一斑也【玉记】
　　尊箑録上小诗并祈正扇二事聊引意唯噱存不宣演再顿首
　　天启癸亥秋余在都门庶常陈赞皇师倾葢投分余临行招饯宵半题扇赠诗意殷殷也砢玉记
　　临病经旬思膓遂槖读老亲翁西山品觉朝来寳气落我床褥不惟病中可当七发后日游览挟兹以往庶可无迷津矣漫题数语不足形容万一聊以见服膺之意惟郢削付梓乃可耳　弟真拜上
　　弟既乏晏之文深渐无换鵞之笔草草应命録上希检到玉翁老亲家词伯　弟真顿首
　　项不损为吾郡书家龙凤惜其作李北海尽头耳
　　长安晤言缺然一别犹荷记存翰贶逺贲敝邸懐兹雅谊如何门下官况冷寂萧然自逺便见迈识计明公当即为一通勒此谢复不尽想驰　凤来再顿首
　　天启丙寅冬余转运厯下施羽皇师手报也师相素翰墨故存此七十二泉主人玉记
　　令郎嘉礼一媒逺一媒多事所幸我两家相知之素言语可以竟达鄙意一以简静为主粗奁数事以一舟达潭府所遣仆辈不烦犒宴即尊使宠临亦不及奏欵矣亦迫于时日势不能纡徐也皷吹之类并亦可汰不失山林泉石之格何如特此专达不一玉翁老亲翁大人日华顿首上
　　太仆公婚启已刻恬致堂集中附此以见青松白石之盟翥凤惊龙之辈千载如在也　砢玉识
　　节间风雨竟以深秋未获走晤为念弟南行只在月中尚未有定期也偶于朔日同孔孙请仙索得唁梅二絶録呈览又有赠家君二絶深谈内养容另日録呈亦可异耳梅花供尊犒先附壁深欲作数语附之简末多冗未及捉管容续呈正不一玉水老亲翁仁兄　弟肇亨顿首
　　承示珠玉韵险词工既难追歩而诸君子和什愈出愈竒荒陋如弟但有敛手吟咏而已恐孤仁兄雅意勉强效颦徒令匠伯呕哕耳唐榻乐毅论割爱见许谨奉原值少佐买兰之费望鉴存幸幸　弟函光顿首唁梅者志感先子手泽故存此二则又李珂雪之摹禇曹瞻明之学钟两君书法有可观耳【玉记】
　　日者饱玩所藏图书恨不作蠧鱼归时每与雒生谈及便啧啧道兄髙致也所委冩右丞诗意先以二帧奉览未识有合于尊意否想右丞见之必鼓掌在当世或可寓目兄翁以为然否右丞句再乞付三四聮择其最精妙者补之何如诸名公笔便希赐览并白玉水翁兄老亲家　眷小弟项圣谟顿首上
　　日髙雅示以名卷许我图之何其幸也未及申报歉歉赵防三首并望示弟一録即奉归想不吝也特此凟玉水老亲翁大人千古　眷弟圣谟顿首
　　项君首冩摩诰句图余假以韩滉画卷临仿一时雅韵足记乃孔彰近来书学与画学俱进故志之
　　向左顾偶往苕上有失倒屣所谕尊公大传业经付梓佳什前从洪善之处领教一二亦已借重今再当更添刻以为邑乗光也耑此覆　承昊顿首
　　黄闇斋亷宪纂修嘉邑志予为先大父明夫重建三元阁葺夷光学绣处莲花醋坊诸桥补入古迹先爱荆居士之髙行如朱文恪公所叙李冏卿君寳所传姑撮一二附隠逸即如请又滥及不肖之小赋俚句感何如也纵横河岳之笔应共不朽郡贤诗搜猎数年恐多挂漏未敢命梓承兄翁同调吉光片羽收拾无遗真海底铁网也来翰领悉当一一披对以鸿篇压卷为快尚有遗珠惟宴斋头次第简讨见恵可也容晤不一社弟谷顿首
　　曹侍御石仓为续檇李英华屡垂谘访甚盛心也苐尚未竟大观是望若此柬为书轮妙斵足重耳
　　贤郎初试奏防此瞬息九万之兆也弟忝四世通家深羡服徳门余庆于今日发轫矣聊具芹私非敢云贺也希笑内是祷乐卿仁兄侍史　弟孟超顿首
　　万厯中来吾郡书家首推髙元雅先生而擅其传者为长公公与季季仙及元雅之仲嗣王氏者子逸子由父子在【闗】铁门限也惜子由李仙俱蚤世犹赖老友公笔阵益雄向为儿渊下帷其先静村公又为吾荆翁师真可称四世交如斯牋所云永永不替耳　娱墨居士摩松皮砚记此
　　玉台翰墨余芳【系万厯间人嗣未轻赘】
　　洞天去人九万里凉风吹云天似水珠扉髙启赤霓翔氷漾中素练举碧花瑶草簇防干张君危坐聴啼鸾翠蜃吹涎作楼阁青田小龙耕晓烟璇宫桂花秋露滑吴刚玉斧香凝屑綘节髙飘阿母来藕黄衫子翠罗鞋晏香鸣筝婉华舞笙歌沸空拥吹台自向东王一巵寿啾啾白麟天半走贝阙人归龙夜吼　右天上謡　东海徐媛小淑氏
　　鸣蝉寂无声闲夜凉颷发薜荔覆檐楹叶际见孤月流光入房栊徘徊照华髪抚景一长嗟终古谁不没弃世学神仙徒劳链金骨　寒山赵氏陆【平原内史】
　　华衮轻于一字褒侬家姊妹出蓬蒿媿无芳躅追彤火浪得虚名动彩毫　广陵云涛烟鬟氏
　　花牋处处有侬名欲动春风欲啭莺对月瞻云吟秀句幽闺一倍使人清　适楚月液纎黛氏
　　绮牕得聴梅花弄至今暗香犹袭人也小女姁妹告借秋鸿新谱特遣婢子顾影叩领赠戴氏二姬一絶附正云鬟月面两相冝涛作秋波液是脂吾见犹怜而况若江妃汉女莫猜疑外曲中卫宛若杨三秀作容録正一一品题之　眉社女弟张徽卿【柯亭内子】
　　计都门分袂抵家无日不思念贤姊暨令爱辈想吉人有天相自多获福为慰夏初准望吾姊东归妹在金阊奉迎以倾积懐近闻吾姊为太君纳宠徳望斗山矣兹因鸿便聊附八行恭候　归杨门吴氏敛袵
　　近代名壶以书表著者呉中为范夫人徐小淑赵大家陆卿子清漳为柯孝亷配张徽卿卿寓白下有女弟子云涛月液与余清瑶君投分所遗诗札翔鸾舞凤岂仅鹦哥娇也清瑶亦有赠言及涛液其一云妙抚乐毅衍波牋铁画银钩字様圆姊正临池洗端石妹先题叶弄轻烟又娄东杨棘丞夫人尤与清瑶子善别后发其邮筒穆若清氷防玉壶焉时秦淮女郎杨蕙娘晓英精黄庭小楷沙宛在彩姝擅兰亭郝艺娥婉然工宣示杨叔卿婉素喜作麻姑坛潘髯称得其一染齐纨可易百锦大足掩映林下风而吾禾有十三龄女童徐范能摹诸家体卖字自活为沈伯姬凤华所书古诗十九首入石徐媛防有云笔彩芳生墨香含素欧率更允拜下风卫夫人终当北面至自慊每草搨便作冻蝇其推重可知矣伯姬妹瑶华词翰亦佳惜咸蚤世月香居士徒搦琉璃管追之耳又范夫人为清瑶书五言于便面别号无为道人尚忆两句扣齿风雷响挑灯日月光落笔洒洒应是墨池仙子　鸳水定香居士玉识于书带草草牕








　　瑚网卷十八
　　钦定四库全书
　　瑚网卷十九
　　明　汪砢玉　撰
　　法书题防
　　禹碑【文刻古逸书】
　　岳麓山顶巨石上有禹碑郡守潘镒始搜得之凡七十七字其文皆古篆不可识昌黎不能索之峋嵝而叠峰乃得之岳麓焉岂神物显晦有时耶石鼓未得専竒矣兹以字画模糊稽古者类有遗憾故勒贞珉原本暨沈杨二公音译附録于左以便后之君子考镜焉【此防见长沙本】王弇州以禹碑在祝融峯重刻者有二本而释亦防不同大抵多以意会耳昌黎歌科斗拳身薤倒披鸾漂凤泊拏虬螭是书之形势焉铭辞极类汲冢周书穆天子传中语杨用修所谓龙画榜分螺书扁刻不啻倍屣峄山琅耶也玉述
　　石鼓文【王文庄公辨正古逸书仅载其文元国子司业潘迪考订音训刋附于后】
　　岐阳石鼓十在凤翔天兴山阿唐郑余庆节度凤翔移镇文宣王庙唐衰亡其一鼓宋皇祐四年司马待制池知凤翔府使向传师求之于外偶之田舎覩舂粱石臼有文察之鼓也向易以他臼于是十鼓复完徽宗时尝铸金填其刻文移置宣和殿金人入汴剔取其金而弃去之元取中原乃辇至燕京皇庆癸丑始置国学厢门下我太宗既即位建都于燕国子监仍元国学旧址石鼔在焉
　　按石鼓至唐始显自韦应物以为周文王之鼔宣王刻诗韩退之以为宣王之鼓宋程防之以左氏有岐阳之搜之言以为成王之鼓虞世南禇遂良欧阳询共称其古妙韦应物以为李斯峄山之罘刻字比之悬隔欧阳永叔谓非史籀不能作赵明诚谓决非周以后人所能到然永叔以为可疑者三四谓今世所有汉桓灵时碑往往尚在其距今未及千嵗大书深刻而磨灭者十犹八九此鼓至今实千有九百年鼓文细而刻浅理岂得存此其可疑者一也其字古而有法其言与雅颂同文而诗书所传之外三代文章真迹在者惟此而已然自汉以来博古好竒之士皆畧而不道此其可疑者二也隋氏藏书最多其志所录秦始皇刻石婆罗门外国书皆有而独无石鼓遗近录逺不宜如此此其可疑者三也前世传记所载古逺竒怪之事类多虚诞而难信况传记不载不知韦韩二君何据而为文宣之鼓也其疑如此
　　赵明诚金石录谓秦以前碑刻如此鼓及诅楚文泰山秦篆皆粗石如今世以为碓臼者性既坚顽难壊又不堪他用故能存至今愚以为石之粗者决难刻字虽刻亦不精好且易壊泐况石鼓今在国学予所亲见虽若坚顽而质理不粗使果粗也文岂能细刻岂能浅其刻又岂金所能填哉即不堪他用战攻之际用为炮石岂不可乎明诚之言殊未然也独金人马子卿以字画考之谓是宇文周时所造作辩余万言出入传记引据甚明然其全文今不可见
　　愚常读北史苏绰传云自有晋之季文章竞为浮华遂以成俗周文帝为相欲革其因魏帝祭庙羣臣毕至乃命绰作大诰奏行之是后文章皆依其体废帝之事魏史栁虬执简责之周文帝令太常卢辩作诰以喻公卿其体亦类前作葢俱仿尚书也周本纪魏恭帝三年正月丁丑初行周礼建六官史臣谓周文帝恒以复古始为心而在魏文帝大统十一年十月尝西狩岐阳又奉魏太子巡抚西境登陇刻石纪事至其子武帝保定元年十一月丁巳狩于岐阳三年九月又自原州登陇山五年二月行幸岐州由是观之则石鼔之事宇文周所造无疑文体既仿尚书则诗体仿诗亦无疑况武帝天和九年春正月考路寝命羣臣赋古诗则狩猎大典依典古赋诗以刻于石理亦有之且武帝既有岐阳之搜复有路寝之赋则石鼓必作于武帝之世也独字画古妙谓非后人所能及此固然矣然自古惟命神化之学至宋大儒遂穷其奥字特一艺耳苟専精为之岂难至哉昔银工娄生平摹墨本前人题志莫不以为天下之絶巧刘静修独谓人心之灵有可以参天地而赞化育者存苟専力于一艺其精宻神工亦何不至是可见矣抑观考古博古二图集古金石二録凡篆文出于三代者皆钟鼎器物欵识无刻石者惟赞皇山吉日癸巳四字以为周穆王时书凤翔诅楚文以为春秋时书世传殷比干吴季子墓碑以为孔子书虽皆刻石然前哲已悉辨其伪况班孟坚汉书郊祀志上起少昊颛顼中厯二帝三王直至秦始皇始有立石颂徳之文是亦前世未有刻石之证也宋郑渔仲亦曰三代而上惟勒鼎彝秦人始大其制而用石鼓始皇欲详其文而有丰碑此亦可见刻石创始于秦也独其谓秦用石鼓此有可疑或别有考非此之谓
　　要之隋志所収有始皇石刻始皇以前未闻焉则石刻当断自始皇为始其吉日癸巳以下皆因循而作而妄假古人者然始皇之所以刻石者亦縁传国玺有以先之尔隋周相接而不识其文或偶失之或贵耳贱目以为寻常昔吾子行所谓二徐字迹最多以其近世故不条具之意也马氏之説真为不可易之论虽欧阳公数疑可以立决然则韦韩以下诸人之见岂非皆出于臆度乎　宛郡王鸿儒懋学着
　　余在厯下得王文庄辨岐阳文甚昭晰乃杨公士竒云石鼓文决非秦汉以下之人所能所谓文细刻浅者安知当时不深刻厯世久逺则磨灭如此而文字之存者计裁三之一耳其中不可辨识者又三之一则亦久逺之騐也斯言得之矣玉述
　　檀山石刻
　　赞皇县擅山上有周穆王刻石四大字曰吉日癸巳笔力遒劲有劒防弩张之势閟重岩絶壑者数千年元皇祐中镇守广平宋公者搜得之令邑人刘庄凿石辇归嗣权守李佑置之防事右壁至元乙酉铁冶提举刘恭移石还檀山乃余家所藏陆广画其岭端篆书此四字应是檀山图也平阳玉子识于锦研斋
　　诅楚文
　　有秦嗣王欲用吉玉宣璧使其宗祝邵鼛布恳告于丕显大沈久湫【一云大神巫咸一云大神亚驼】以底楚王熊相之多辠昔我先君穆公及楚成王是戮力同心两邦若一绊以婚姻袗以齐盟曰万叶子孙毋相为不相亲即丕显大沈久湫【一云大神巫咸一云大神亚驼】而质焉今楚王熊相庸囬无道淫佚湛乱宣侈竞纵变输盟刺内之【臣武】虐不姑【巫咸亚驼本并作辠】刑戮孕妇幽刺亲戚拘圉其叔父置诸室椟棺之中外冒改久心不畏皇天上帝及大沈久湫【一云不显大神巫咸一云不显大神亚驼】之光□威神而兼倍十八世之谊盟率诸侯之兵以临加我欲刬伐我社稷伐灭我百姓求蔑法皇天上帝及大沈久湫【一云大神巫咸一云大神亚驼】之防祠圭玉羲牲遂取吾边城新及抑长□吾不□曰可今又悉兴其众张矜忍怒饰甲底兵奋士盛师以偪吾边竞将欲复其脱迹惟是秦邦之羸众敝赋防防栈舆使介老将之以自救也【巫咸巫驼本也作欧】亦应受皇天上帝及丕显大沈久湫【一云不显大神巫成一云不显大神亚驼】之防灵徳赐克剂楚师且复略我边城□数楚王之倍盟犯诅着诸名章以盟大神之威神
　　秦自文世有三石初得大沈湫文于却又得巫咸文于渭最后得亚驼文于洛其词尽同惟所用以质于神者则随其号以异书尽竒古间用钟鼎遗制亦或杂有秦文葢书画始变者也【详在董逌】
　　峄山碑【玉筯篆一行十字字方二三寸】
　　秦相峄山碑当时村落供命不给聚薪其下纵火焚之遂至刓缺唐人尝取旧文勒石然碎碑未絶好竒者犹有搨本可求其残雪滴溜鸿鹄羣防之妙也
　　程邈篆书
　　张懐瓘云古文谓孔子壁中书篆书史程邈作也书程邈所献也此邈篆四简简十二字鬲匾应势笔力常有余故在云阳狱外所书与李斯相颉颃耳
　　华山碑【书】
　　西岳华山碑广川以为后汉延熹四年农太守孙璆建书曰五帝巡狩五岳立宫其下宫曰集灵殿曰集仙欧阳公谓集灵惟见于此黄长睿云汉武集灵宫见于太华是不独载于汉志桓谭尝赋之郦道元曰敷水北迳集灵宫其事甚备永叔何以云惟见此也又升庵金石刻以为新丰郭香察书疑东京无双名弇州谓邓广徳梁不疑成翊世邓万世王延寿谢夷吾苏不韦费长房蓟子训此何人耶若其文尔雅可读其行笔殊遒劲唐人分之法所由起耳
　　蔡邕石经
　　蔡中郎镌七经于石才三十年而兵火损缺魏正始中又立一字石经相承以为七经正字后魏武定四年移洛阳齐神武自洛阳徙于邺都河阳岸崩遂没于水其得至邺者仅半周大象中诏徙经于洛为军人破毁有窃载还邺者船坏多沈失其后得者尽破为桥基隋开皇六年自邺京载入长安置于秘书内省议欲补缉立国学会乱用作柱础贞观初魏徴始収聚之十不存一其相承传拓之本犹在秘府当时考騐至详谓不尽为邕如马日殚数辈相与成之然汉间古深于法度亦后世不及故兼存之赵绰曰唐造防秋馆时穿地多得石经故路人氏逮今有之国初开地唐御史府犹得石经十余石也
　　皇象天发碑
　　建业有吴时天发神防碑与汉殊异不用批法而挑防平硬尽去棋筭防环之累与篆皆不得而名之信所谓八分也虽稍磨泐不可读而典刑自在焉
　　急就章
　　元章书史皇象有急就草唐抚竒絶当叶梦得时再经摹搨国初时宋仲温又刻石仅存其形似广川以官书有象章草帖故自精深竒崛王元美谓章草之分变也自伯英创今草海内争趋之章日以废耳
　　钟元常帖
　　钟繇少时随刘胜往抱犊山学书三年比还与太祖邯郸淳韦诞孙子荆问楷隶等书用笔法见蔡邕笔法于韦诞坐上苦求不与自捶其胸因呕血将危太祖以五粒灵丹救之及诞死阴令人盗伐其墓以得之故知多力丰筋者圣无力无筋者病一一从其消息而用之由是更妙繇曰用笔者天也流美者地也非凡庸所知临终探囊以授子会曰吾精思学书学其用笔若与人居画地广数歩卧画被穿过表如厠忘归每见万类皆画象之　青人巢玉子识
　　开皇兰亭轴【江南后主所重拨镫法　苏易简题后有臣米友仁鉴定　司业汪逵藏】
　　有若象夫子尚与阙里门虎贲状蔡邕犹傍文举樽昭陵自一闭真迹不复存予今获此本亦可比璵璠翰林学士承防中书舎人易简于玉堂北轩题庆厯中襄知福州才翁为监司相从二年故所藏墨迹竒书多亦传抚善本后于京师王涣金吾借观涣亡之后凡七本皆亡今览是帖不觉叹息
　　兰亭以起草本为第一末后空一行者是有勲字圆印在空晋人谓之临河序唐人称兰亭诗序或言兰亭记欧公云修禊序蔡君谟云曲水序东坡云兰亭文山谷云褉饮序通古今雅俗所称俱云兰亭至南宋髙宗宸翰题曰褉帖【玉述】
　　神龙兰亭序
　　褉帖在唐贞观中旧有二本其一入昭陵其一当神龙中太平公主借出搨摹遂亡而兰亭自唐以后又分二其一出于禇河南是为唐本其一出于欧阳率更是为定武本余如会稽本之类多唐贤所临至宋理宗内府所藏有一百一十七刻迨逓传逓勒何啻千余种宜乎考论者如聚讼也昔人以兰亭诗序为书家六经神龙本其壁中葩上物乎源昆子识
　　定武兰亭卷【赵子固所藏落水本】
　　昔中原云扰定李生获褉帖真刻尝以墨本投韩忠献公公索之急及摹刻送官其后宋景文始得李本藏之公库至薛师正出守子绍彭又从而易之葢自韩宋以来士大夫得之是邦者真已相乱矣柬阳周致肃以此卷相视题识由髙平范公而下皆宋名臣其必识真矣乎　鄜刘汶书
　　薛绍彭自为一书辨定武石刻号称详宻李学究本最所寳惜当时士大夫家有此刻者可偻指数而苏才翁所蓄□钱惟演家物也后陈季常得之后曽觌得之最后子固得之尝江行覆舟入水濒死犹手之髙出水面不置曰吾性命可弃也而此不可弃其见寳惜如此子固死遂流落江东予闻诸陈子山子山闻诸张伯雨云此卷意度与今御府藏唐人响搨葢相似而周君自言得之江东印章题防其可徴其为李本何疑哉　洪武四年嵗在辛亥冬十一月癸巳眉山苏伯衡识
　　世之论定武兰亭其説颇不同有谓太宗诏欧阳询搨本刻石禁中至晋时契丹辇至杀虎林弃而北归宋庆厯中韩忠献公壻李氏者获之及宋景文公帅定武始从李氏之子购藏库中【相传得于孟水清者并非】熙宁中薛师正出守甚珍惜之别刻以恵求者其后师正之子绍彭又勒于他石潜易元刻以归长安是定武有三刻矣有谓太宗既葬兰亭茧纸而刻石亦见殉昭陵既发耕氓负石为捣帛用定武一士人见四周龙凤文隠起知为禁中本以百金市之以归谓之古定本王君贶知长安移文索入公库又谓之古长安本既而公库火石焚冯当世称入石是定武则有二刻矣传闻异辞是二説已不能归于一致况欲索于肥瘦完损之间耶自后转相摹刻者凡九十余本而吾婺梅花本而下亦且十家则其去真益离矣此帖上有范文正公米南宫题识知为苏才翁东斋所藏元祐戊辰南宫又获之才翁之子洎自后流落靡常不能必其次第中间虽有韩魏公家记及钱氏忠孝家赵彝斋字印不敢意为之説然其精神气韵实与他本悬絶宜为定武初刻无疑同郡周君致肃冒热来求题漫一疏之不觉其辞之繁也　洪武十年夏六月十又一日金华宋濓记【玉堂学士】
　　天启壬戌褉日程友季四招品新茗佳种出定武兰亭五字不损本有米元章防张畴斋赵子昻文衡山各临一本又阅潘贵妃本复聴弦顾曲至夜分诚畅叙胜事也桃花潭水人砢玉识
　　赵承防十六防定武兰亭【上有王晓印章】
　　彦升家秘　治平四年闰三月实録院装　持国和叔次道同观
　　携定武帖过　子固涌金门外邸楼因得展卷使人冷然有扁舟水晶宫之想　端平三年修褉后九日千岩病翁施商辅
　　兰亭帖自定武石刻既亡在人间者有数有日减无日増故博古之士以为至寳然极难辨有镵损五字者又有五字不损者独孤长老送予北行携以自随至南浔北出以见示因从独孤乞得携入都时静心吴义士防舟与余北上出此卷相校即一刻也但五字损耳【十三防所同者无镵损五字句及与吴义士聮舟相校段】　至大三年九月五日孟頫防于舟中独孤名淳明天台人静心名森嘉兴人
　　兰亭帖当宋未渡南时士大夫人人有之石刻既亡江左好事者往往家刻一石无虑数十百本而真赝始难别矣王顺伯尤延之诸公其精识之尤者于墨色纸色肥瘦秾纎之间分毫不爽故朱晦翁防兰亭谓不独议礼如聚讼葢笑之也然传刻既多实亦未易定其甲乙此卷乃致佳本五字虽损肥瘦得中与王子庆所藏本无异石本中至寳也　至大三年九月十六日舟次寳应重题【此叚与十三防同】
　　兰亭诚不可忽世间墨本日亡日少而识真者益难其人既识而藏之可不寳诸十八日清河舟中河声如吼终日屏息非得此卷时时展玩何以解日葢日数十舒卷所得为不少矣卄二日邳州北题【此段同十三防】
　　昔人得古刻数行専心而学之便可名世况兰亭是右军得意书学之不已何患不过人耶【仝前】
　　学书在玩味古人法帖悉知其用笔之意乃为有益右军书兰亭是已退笔因其势而用之无不如志兹其所以神也昨晩宿沛县十六日早饭罢题【仝前】
　　法书以用笔为上而结字亦须用工葢结字因时相传用笔千古不易右军字势古法一变其雄秀之气出于天然故古今以为师法齐梁间人结字非不古而乏俊气此又存乎其人然古法终不可失也二十八日济州南待闸题【仝前】
　　二十九日至济州遇周景逺新除行台监察御史自都下来酌酒于驿亭人以纸素求书于景逺者甚众而乞余书者坌集殊不可当急登舟解缆乃得休是晩至济州北三十里重展此卷因题【仝前】
　　东坡诗云天下防人学杜甫谁得其皮与其骨学兰亭者亦然黄太史亦云世人但学兰亭面欲换凡骨无金丹此意非学书者不知也十月一日【仝前】
　　大凡石刻虽一石而墨本輙不同葢纸有厚薄粗细燥湿墨有浓淡用墨有轻重而刻之肥瘦明暗随之故兰亭难辨然真知书法者一见便当了然政不在肥瘦明暗之间也十月二日过安山北寿张书【仝前】
　　右军人品甚髙故书入神品奴小夫乳臭之子朝学执笔暮已自夸其能薄俗可鄙可鄙三日泊舟虎陂待放闸书【以上与十三防同十三防刻重校宣和格古论内】
　　静心云此卷乃得之李公曽伯葢宋画士王晓之所藏晓徐黄同时人观其寳惜如此诚不易也廿日题吾观禊帖多矣未有若此卷之妙者
　　余北行三十二日秋冬之间而多南风船晴暖时对兰亭信可乐也独孤本携以自随此卷以归静心其寳藏毋忽七日书
　　兰亭与丙舎帖絶相似
　　至大间仆偕吴静心先生北上得此兰亭与独孤老所恵本并观船中三十二日得意甚多屈指计之已复七年矣其子景良驰驿来京师复出见示使人眷恋不能去手噫静心仙去其子能寳藏如此为之感叹　延祐三年七月二十三日书于咸冝坊寓舎子昻
　　右定武兰亭褉饮序当以此为第一真古今絶品至元三年嵗丁丑四月初吉掲傒斯谨题
　　右定武兰亭乃神妙之本其寳藏之不可轻易与人也　康里巙题
　　仆曩时侍赵文敏公学书暇日尝论禊帖定武本佳者絶难得僧独孤本见存更有赵子固及越人倪仲刚武唐吴静心此三本流落人间不知何如至正甲申谒莹之于竹庄出此本见示乃其祖静心先生所藏文敏公题防甚详诚可寳也　勾曲外史张天雨自永和九年至于今日千有余嵗其间善书入神者当以王右军为第一所谓龙跳天门虎卧凤阙真不诬也右军平生书最得意者为第一其真迹为隋僧辨才所藏唐太宗以计获之命禇遂良冯承素等摹搨以赐近臣刻石惟定武一本最得其真后世共寳之故石刻当以定武为第一石晋时为契丹辇其石投地弃中山境中后人取龛宣化堂壁薛绍彭易归其第献于朝髙宗南渡至州而失之其石已亡而碑本散落人间者有数然墨有浓淡纸有精粗摹手有髙下故虽出一石然不同又有真相杂非精鉴者不能识也予平生所见定武本惟此一本纸墨既佳摹手复善无毫髪遗憾千古墨本中此本当为第一自右军之下唐宋弗论千有余年后能继右军之笔法者惟先外祖魏国赵文敏公当为第一文敏平昔所题兰亭墨本亦多矣或一题数语或至再题则为罕见不可得矣惟此本凡十有六题复对临一本可见爱惜之至不忍去手于文敏题防中此本又当为第一也呜呼一千年之前惟有一人一人惟有此得意书数千刻中惟此一刻墨本在世者何啻万计皆化刼灰存至今日惟此一本最精后千年惟有一人一人惟有此一题为至精至赏举千年之世书法之精妙者无过此一本以此论之金玉易得性命可轻好事家当为传世之寳不可以寻常书刻观也予于至正二十五年秋七月购得于吴城如获重寳玩弄不舎后之子孙当世寳之毋为富者财物所役毋为强者势力所夺真吾之子孙也苟能専心临摹数千遍虽不能企及前人要当不让今世能书者遂识而藏之黄鹤山人王书
　　唐太宗得右军兰亭真迹使赵模搨以十本赐方镇惟定武用玉石镌之江左所传会稽石也钱氏归朝定武冨民买之以还一云文宗朝舒元舆作牡丹赋刻之碑阴薛尚书帅定武求弗得子绍彭于公厨见镇内石有赋在背乃别刻易之携玉石归长安宣和中诏取入乃连夜墨搨冀得多蓄流传人间每叠三纸加氊墨焉故最下近石字内为真在上二纸字画愈细荣芭云长安帅薛嗣昌绍彭之弟也时内侍梁师成为长安承受官批防取旧刻嗣昌仓卒以纸三幅作一重抚石第一本墨深第二本墨浅第三本又加浅世谓之蝉翼本一云唐欧阳询摹兰亭稿最为逼真太宗爱之刻置学士院后朱梁徙于汴耶律氏辇载寳货图书而北至真定徳光殂弃此石于中山李学究得之不以示人韩忠献之守定武也李生始以墨本献公索之乃瘗地中另镌以进公又一纪李生谢世其子出石模售每本须钱一千由是好事者争取之其后李氏子负缗无从取偿时宋景文守定乃出公帑金代输之匣石藏于库非贵游交旧不可得也一云庆厯间宋祁帅定武有士子携此石至郡死于营妓家乐营将河水清见而识之取以献祁为龛石郡斋遂以定武著名熙宁中河内薛珦出牧定武重摹于外以应求者自是定武有真赝矣珦子绍彭文刻别本留中山携原石归长安暗劖湍流带左右五字各一二笔以私识之世因号五字损本宣和初彭弟嗣昌进上徽宗置睿思殿东壁靖康乱独此石弃不取髙宗驻跸广陵宗留守汝霖见石驰献逾月北骑大至尽弃御用诸物独瘗石渡江后帅向子固奉宻防搜访竟不获一云国朝宣徳四年州某寺僧舎发地得二石乃兰亭旧刻两淮运使何士英命工截齐合之为一前所存者十八行止犹不二字后存者十行起能不二字明年士英致仕携归金华燬于火又有以何转运获石民间一面肥本一面瘦本惜遭回禄是定武絶迹矣余再考之得康伯可云旧刻与岐阳石鼓俱载以北宋定国常从北使言在所谓中京者则士英所得岂薛师正刻类耶又张芸叟云靖康中有得兰亭真迹者诣阙献之半途而京城破后不知所在奢望何止李学究中山之获近董宰云姜山人防豫章得兰亭石葢农夫锄田数见夜有火光以为异发而获之已缺两行真定武宋搨也惟好事者加意搜访耳　杆兰主人玉识自山谷嘉定武以为肥不剰肉瘦不露骨于是士大夫争寳之其实或肥或痩皆有佳处又以定武自有三本独民间李本为胜其余用李本再刻益痩细矣蔡山父云予见唐刻本有二一是贞观间石刻一是泗南山杜氏所藏本崇宁初米老尝模于寳晋斋号为三米兰亭锋势笔法絶不类他本区区珍爱定武者是不知有唐刻也其二唐刻为汪丞相逵藏而季路所蓄褉序至多有汪氏本刻同豫章自第十至十四行横裂后有汪徳辉忠衞社稷之家一印足徴吾家之不沾沾定武焉余更见赐潘贵妃正本弇州防有云开皇石本禇可南临本皆行笔也定武稍真为一时赏重然米南宫絶不喜之其后摹者日益楷而小非复故歩矣相传定武为欧阳率更临故楷法多胜禇河南临则行法胜葢皆以其质之近为之耳米笔佻以故不为定武左袒噫先荆翁尝収褉序数十种多宋搨乃余徒好之而不能守儿渊仅仅能执笔彷佛何日若米氏得唐刻本父子三人逐字抚于第一轩甘露降其家西山书院梧桐上以侈一时胜事庶不辜予考定武意乎时癸未中秋日看桂花庄有十寻之蕉结甘露如九品莲采供韵斋官窑吐壶厯小春朝犹未凋是亦足当寳晋墨瑞矣漫赘之俟后贤躭此道者　兰上里墨王侍者玉再识
　　定武五字损本兰亭【僧茂隆作图于纸上】
　　绍兴壬戌正月晦日观于三衢之传舎传明【吴説】
　　绍兴三十年十月丁巳孙觌揽桂折堂
　　兰亭已矣而定武旧本帖犹得于今见之是石之寿固永于人而纸之寿又永于石也
　　泰定丙寅暮春之初观于会稽寓舎不胜斯文之感嘉兴后学俞镇【伯真父白文】
　　余见兰亭石刻多矣如此本殊不易得世以笔墨肥痩论者是殆得其形似耳　邓文原
　　世传兰亭石刻甚多如月印千江在处可爱叶世昌考之备矣此卷五字镵损本纸精墨妙又有僧隆茂宗所画萧翼赚兰亭图于后诚为佳玩　至顺四年十月柯九思防
　　禊帖一卷吴故家物收藏有绪后有吴传明孙仲益防语当绍兴时定武石毁未久已为人所传玩况二百余年之后哉是可寳也安阳韩性【明善】
　　世传兰亭刻石惟定武本为妙然古今议者不一故有叙讼之説叶世昌兰亭考十卷最为详博然不若姜白石所着简明可诵大意谓真迹隠临本行世临本少石本行世石本杂定武本行世然但言其自出耳未尝及其真赝也惟齐东野语载姜白石所书偏傍考谓持此可以观天下之兰亭矣其所论凡十有五处余平生阅兰亭不下百本求其合于此者葢少近从华中甫观此乃镵损五字本非但刻搨之工而纸墨亦异以白石所论偏傍较之往往相合诚近时所少也其后防者七人而邓文肃善之柯奎章敬仲皆极口称之二公书家者流而柯尤号博雅其言如此予又何容赘一辞哉　嘉靖十一年六月卄有七日衡山文徴明识
　　五字损本者湍流带右天五字有损也又崇山字中断六七八行为裂本亭到幽盛游古不羣殊为九字不全本其天字全者为定武肥本天字小损者为定武瘦本至南绍兴元年刋定武初搨后有寳字天印及御制防为御府本先是元祐四年张操官邯郸摹家藏真定武于石为邯郸本若五字不损更有枣木刻本彼古今士人所藏褉帖即一定武未易殚述也玉水识
　　又别本兰亭姜白石题
　　兰亭出于唐诸名手所临固应不同然其下笔皆有畦町可寻惟定武本锋藏画劲笔端巧妙处终身效之而不能得其髣髴世谓此本乃欧率更所临予谓不然欧书寒峭一律岂能如此八面变化也此本是真迹上摹出无疑学右军书者至兰亭止矣今世所传石本刓一角者皆定武所自出也然其工拙妍丑如人面之不同览者自当具眼耳又定武一石前辈纷纷各有异论既有眼必知所择定不向人言下转也此卷有山谷题字山谷之言云尔乃知当时真赝混淆矣山谷之孙字子迈今为农丞过予见后题欲令去予不忍与以为去此题则兰亭废矣周翰者文及之字多见其名于书帖后雅尚如许亦足以赎粉昆之疵矣　嘉防壬戌十有二日白石道人姜防尧章书
　　防言白石兰亭偏傍考云永字无画发笔处防转折　和字口下横笔稍出　年字防画上凑顶　在字左人反剔　嵗字有防在山之下弋口之右　事字脚斜拂不挑　流字内云字处就回笔不是防殊字挑脚带横　是字下疋三转不断　趣字波畧反卷向上　欣字欠右一笔作章草发笔之状不是捺　抱字已开口　死生亦大矣亦字是四防　兴感感字戈边是直作一笔不是一防　未尝不不字反挑脚处有一阙　又仰字如针眼殊字如解列字如丁形　云字防带肉　各处模本兰亭石刻癸丑二字略小而相连崇山二字傍注因寄所托因字中改曽不知曽字旁注作僧字向之二字痛哉痛字悲夫夫字斯文文字皆改而笔画重视昔之下圏去二字东观余论云晋史逸少传无曽字乃是徐僧权得之用名字小印押缝嵗久止存僧字后误为曽字脱落添之耳　封禺山史玉识时获观唐翰林书人刘秦妹所临禊帖于修竹吾庐清泉白石间复州裂本兰亭【卷首钱霅川作赚兰亭图详考诸裂本载重校宣和格古论】
　　防须注砚冩流觞一入书林久获藏二十八行经进字回头不比在尘梁　吴兴钱选舜举
　　右复州裂本兰亭雁行定武宋理宗赐贾平章一百十七种号为十册此其一也　戊申嵗中元日赵子崧观于庐陵凌波阁伯慈伯武侍
　　宋搨兰亭以复州为胜葢真定武乃瘦本复州以真本重模亦镌损四字其字极瘦有风韵【玉述】
　　玉枕兰亭帖【一在南京火药刘家一在绍兴府今皆不存】
　　褉帖自禇河南缩为小本或谓欧率更亦尝为之此本有右军小像题曰秋壑珍玩其贾氏所重刻者耶景定间似道柄国凡兰亭遗刻之在世者鲜不资其玩好也金华王祎子克防
　　玉枕刻今在福州府庠赵松雪亦作此蝇头小楷方四五寸字行如古木兰亭余家藏褉叙又有大草书王元美所谓纵慢生穉与右军真迹不相似独于督策处小近笔阵图耳　水玉磊砢者识
　　永和九年王逸少为会稽内史时年三十有一与太原孙承公四十有一人修袚褉于兰上里书序用蚕茧纸防须笔遒媚劲健绝代更无凡三百二十四字有重者皆具别体然中之字有二十许变转悉异如有神助及醒后他日更书数十百本终不能及唐何延年谓此言过矣右军书岂减禊帖但此帖字数比他书最多若千丈文锦卷舒展玩无不满人意常在心目不可忘非若其他尺牍数行数十字如寸锦片玉玩之易尽也是不然兰亭叙草诚有神助焉宋华镇记闻右军上已日修禊在天章寺有墨池鵞池皆遗迹池不甚深引溪为源每朝廷恩命至池墨必先见皇祐中忽三日连发未防御书至赵清献公尝亲到池上与僧约曰池墨果见当为闻于朝既香致祷须臾池面墨光墨色倍常因贮于罂献之任屯田布罢任游山以香酒祭地倐忽墨色见任留诗曰曹郎吏何多幸亲见池中墨水生复斋漫録临川王右军墨池每贡士之嵗或见墨迹防滴如泼出水面则必有登第者又华镇云鵞池与墨池相近中有白鱼长数尺有捕者鱼则腾跃而起其鬛如银下前池而去后复见于池中是寄兴处尚多灵异而耑心上岂无神助乎若右军自珍此稿秘藏于家七传而至智永为子徽之舎俗为僧居越之永欣寺以其手临真草千文八百本散施浙东诸寺兰亭序则以授弟子辨才唐文皇三召恩赐甚厚求禊帖终不与善保家藏抑可重也萧翼之赚殊多妙用正见兰亭竒秘处尚论者何必拘拘以史证之邪夫宋之宪圣太后犹嗜兰亭不去手刘珙春帖子云内仗朝初退朝曦满翠屏砚池浑不冻端为冩兰亭况文皇英迈风雅敻出千古宜乎寝食与禊帖俱故后人有玉枕之摹如贾师宪好兰亭藏石刻主八千匣使其客廖莹中校诸本择其精者命婺工王用和以灵壁石刻于悦生堂经年乃就特补勇爵酬之所谓悦生兰亭也善乎周公谨之言曰兰亭不列官法帖中亦前辈选诗不入李杜之意　潄六斋主人再识


　　瑚网卷十九
<子部,艺术类,书画之属,珊瑚网>
　　钦定四库全书
　　瑚网卷二十
　　明　汪砢玉　撰
　　法书题防
　　古搨王右军书乐毅论石本
　　旧传乐毅论乃羲之亲书于石其他皆纸素所传唐太宗裒聚二王墨迹惟乐毅论是石本其后随入昭陵朱梁时耀州刺史温韬发陵得之复传人间在宋髙绅为湖北转运使道中闻砧声清逺因视之乃乐毅石刻覆于下也而已断裂矣遂载归完理缉缀椟以木箱所可辨者如此世之传布皆止于海字则其碎而不可缉者良可惜焉迨绅子安世物故转属赵立之处其重模者犹有赵立之印一云公主以伪本易之原不曽入圹然闻梁模本为余杭公主所珍耳又董逌以文皇于右军书特留赏兰亭乐毅论别一小函贮之太平公主私取乐毅论以归及籍其家咸阳妪窃举袖中投之灶下香闻数日则原书故在纸也崇祯戊辰改元长至日得此付官奴本于项氏为墨林鉴藏丰神奕奕其整宻处足以鍼砭大令之放葢六本中之精好者无论停云余清诸镌悬絶即予家宋搨修内史本禇河南临本亦迳庭矣真下一等者乎因名之曰咸阳香帖　檇李城南汪砢玉识
　　时西席髙公见之曰此右军晩年笔也苍劲中每带拙趣且纸墨逈异蠧纹斑驳其为皇祐以前所搨奚疑正鉴赏间曹友瞻明俄至一覩此帖即下拜曰愿借三日以绎景所论极劲利而非用意处携去后旋恳公致予欲偿原值俟摹百本始璧余念夙好聴之究为据舷之索可胜怅怅李太翁君实因云乐毅论尊之者以为右军训子之式诋之者以为六朝伪迹出殷铁石之手至沈存中云三馆楷书非不精不丽求其好处到死无一笔世所传乐毅论正是三馆楷书耳儿渊好摹帖余聊以是言解之　石墨池外史砢玉再识
　　宋秘府黄庭经【鉴定有金华戴良叔能防】
　　宋诸名贤论黄庭众□然但辨其非换鹅物卒未尝定为何人书虽米南宫亦第云并无唐人气格而已至黄长睿秘书始以逸少卒于升平五年后三年为兴寜二年黄庭始出不应逸少先以书之意宋齐人书然不可考矣予按陶隠居与梁武帝启已有逸少名迹黄庭劝进等语隠居去晋为近当时已悮有此书则此书虽非逸少笔其为晋宋间名人书无疑而赵魏公以为杨许旧迹岂别有所见乎唐石刻数种并佳传流近代转亦失真无足观者此本纸墨刻搨皆近古有宣和绍兴印章想曽入秘府且陶学士防语甚详字比诸刻瘦劲涪翁所谓徐浩摹本为是都敬不知何縁得之以遗从文庆云今转以付余亦楷法中第一等帖自可寳也癸夘上巳日徴明记
　　西麓堂鵞羣帖【又为钟王小楷】
　　右黄庭西山初搨也当西山完刻时以黄纸印数十本而京兆殁其刻遂流落于星源潘氏又数十年为华氏孙氏再后方入吾家今以家刻与此本较之虽先民矩矱具存而字画之间不无肥瘦具眼者自能辨之青岚道人识【崇祯庚辰小春日金陵曽子与过子出示子与波臣子也有芒氏记】
　　孝女曹娥婢【倪云林防已刻在停云帖不録】
　　右军升平帖未变钟法于露字初笔可见逼真尅防此刻尤为分明当是佳本张绅识【士行云门】
　　右小字曹娥碑越州石氏所刻古雅纯质不失右军笔意余平生所阅不下数十本俱不及此张云门倪元镇皆好古博雅之士其题语珍重如此可寳也元镇题为辛亥嵗葢洪武四年在当时已不易得况今嘉靖壬子相去百八十一年又可多得邪太仓顾君出以相示漫识如此是嵗冬十一月十日徴明时年八十有三
　　宋搨十七帖【评考详格古论内朱文公防及弇州四部稿竹懒六砚斋笔记】
　　右军十七帖中间多与淳化法大同小异后有唐文皇押字者为馆本黄长睿云右军草书十七帖最为可师此书中龙也　松岩居士识
　　宋搨圣教序【奕求法事与品题刻王元美集中】
　　右军诸帖惟圣教序在行草间极有益学者近世文太史书法多出此世争购之无奈残阙失真而全瓦始出至不可辨此本鉴定宋搨无疑为唐君少夷家物具见博雅　王世贞
　　右军书兰亭为最然定武本不可复得其次莫如圣教序虽本缉集自唐迄今碑故在长安学亡恙也余两至长安摩挲其下不能去虽断碑恶搨以为尚有典型况此是宋元间搨本学者易得蹊径宜其为书家珍袭也苐搨久则刻残刻残则画细学者又当求之言外　王世懋
　　右军书法近世最重者淳化阁本即二王帖十七帖不能埒葢全在选刻之精存真迹也今缪传者伙而阁本絶少欲见右军真面目无如圣教序其集字摹刻皆出一时国工视宋所彚集摹刻髙出数等此册尤是旧本精絶之甚当作书家上乗具法眼者展册便得之　周天球
　　羲献法书【元人一十二防当代三钜公续防】
　　王右军东方赞大令洛神赋　后刻普通三年正月徐僧权等天嘉二年十月卄三日中书舎人朱异
　　不学兰亭贮屋梁宓妃曼倩出装潢王家旧物存羲献絶胜遗金窖藏　商丘宋无【吴逸士　万象宋子虚　翠寒】
　　晋人真迹千无一真往往皆唐人临摹唐摹既少米氏所谓石刻髙者可降真迹一等此二帖纸墨絶佳借观累日得其妙处　汾亭石岩【石民瞻印】
　　右王右军东方画赞唐人欧阳率更得其笔法而自成一家者大令洛神赋间以章草栁诚悬尝谓子敬好冩是赋人间合有数本此其一焉者似不诬矣故乡先生海粟王君旧有此二帖未及临池而先生没其仲子东字起善者得诸故箧即成轴以袭藏是亦以手泽之气所存非特为古人翰墨之重也　苏人钱良右敬题【钱氏翼之】
　　二王翰墨妙絶今古笔法初本钟元常后世尚王而少及钟者亦犹周公孔子尊孔而不及周也友人王起善一日见示右军书曼倩画赞大令书洛神赋是其尊人海粟公所藏诚先朝故家旧物起善宜珍藏之毋为萧生所惑也　元统乙亥中秋日吴寿民书于苏台寓舎【仲仁父】
　　书法以隶为楷世谓之隶楷汉魏而下钟元常善隶书尤工小楷晋王右军得其法所书乐毅论黄庭经东方朔画赞各臻其妙右军亦自谓他书多不及之故其转折端方一波一拂遒劲妍美若雅士立朝垂绅正服济济仪容复如蝉翼鸟翅俱有翩翩自得之状大令所书洛神赋非止一本是书多用章草法汉魏风轨灿然可观二帖皆石刻中善本况得覩其真迹者又何如邪顾复【顾氏仁甫】
　　曼倩仪形汉庙堂洛神赋韵魏文章千金石刻人争购笔阵犹堪藏二王　弋阳山樵李瓒【李子鬯氏】墨印
　　忆四十年前客丁景仁书馆题此诗白云师持以见示頫仰畴昔为之叹息不置　瀼居
　　二王笔札为古今书家宗祖言书者必称羲献虽父子之序当尔而书之等第亦繇是而见焉然子敬尝自谓其书过父至观题壁乃始心服是卷以二帖合而为一岂无意与和氏之璧截肪而凝雪使天地间有二焉亦不并色矣　汴段天祐
　　由籀而篆篆而隶隶而楷楷而至二王蔑以加矣此东方画赞洛神赋确乎见重于后世也近攻隶书者自负防出江左追踪汉氏凡稍渉永和法者则訾之曰此晋字也使诚知晋字为六朝唐宋之冠则无是语惟其未见二王真处輙于似晋者而轻肆雌黄之口而于二王其何伤于日月乎王起善家藏二帖虽是碑刻精神韵度自是絶尘他日有訾晋字或一见之岂不愧汗浃背乎至元二年丙子嵗夏五月八日天台舒叔献书
　　两帖古意混然与世俗诸本顿异视规规然求其形似而无神情者相去逺矣葢学栁下恵者无如鲁男子要当以此评书可以得古人彷佛至正十有八年秋七月卄六日赵郡苏大年凝润轩中题
　　法书家王右军画像赞洛神赋有矜庄严肃之象今观此刻信然而大令以章草法书洛神赋尤为竒伟王君其寳藏之　朱徳润题【泽民】
　　谷阳龚先生子敬为仆题唐丁府君墓铭有云祖子孙一气虽逺犹亲古人所以严祭祀之义今观起善逺祖右军大令二帖乃其先子海粟斋所藏手泽存焉展卷起敬　济阳生丁应荣【景仁】
　　书法流传晋及梁石纹中断象天潢君家自古家鸡在松墨精防更世藏　晋贤妙笔阵堂堂鉴赏元晖继阿章父子吴兴生圣代风流彷佛似诸王　至元丙子暮春重观于起善斋用宋李韵奉题应荣
　　二王真迹宋御府所藏合三百三十余纸靖康之难悉废于金人之手矣今或遗逸于世者去晋益逺楮朽墨闇莫辨真而卒寿其书流传天下则幸有石本在耳模刻者之功于是乎可赏若此二帖又二王之名书也然较之世所传诸帖体格殊异葢彼皆短牍小简信笔数行如乐毅论黄庭经与此赞则全篇成章宜其严整不苟异于他书而禊饮序出于觞咏游骋物感兴废之际笔意飘逸又不可执一论若洛神为子敬平生所好冩亦用意之书也然自昔人所见惟自嬉至飞十三行耳此独得其全文何耶陈味道先生挟此示余城东之续古堂因叹二王书如云行太虚态度不定观书者又如鲁僖登台使每嵗分至启闭皆八表同昏之云虽不望可也　吴寛题
　　山谷尝谓东方画赞墨迹疑是吴通防兄弟书以其遣笔结字极似通防书黄庭外景也又疑洛神赋非子敬书谓宋宣献周膳部少加笔力亦可到今观此二帖则山谷之论其未然乎必有能辨之者王鏊【济之】
　　余生平所见方朔先生像赞多矣独此本最为古搨而书法逈别葢北本与南异也大令洛神赋有楷书全本有十三行世多翻刻章草小书则仅见此种而已二帖是吾吴世传旧物诸防尤胜自宋迄今最近者为吴文定王文恪亦垂百年况前此皆宋元间名人笔乎防至弋阳李瓒而丁应荣诗尾云用宋李韵知前此为宋人无疑矣二帖在宋时为人寳重如此又三百年后入余手那得不视为至寳宁但云下真迹一等而已嘉靖中吴中刻二王帖选中洛神赋从此本翻出者徒具形似观此便当烧却　万厯丁夘夏六月世懋谨识再应荣所谓宋李乃宋无李瓒二人非谓宋时人也然观瓒再题云此十年前客丁景仁书馆题则前题时亦当是宋末矣岂此帖在宋时归丁应荣后归王海粟而应荣复为之防邪不然海粟父子寳是帖已厯宋元二代耶　戊子春正月世懋又题
　　王大令保母帖
　　保毋碑虽近出故是大令当时所剜较之兰亭真所谓固应不同世人知爱兰亭不知此也丙戌冬伯机得一本继之公余丈得此本令诸人赋诗然后朋识中知有此文丁亥八月仆自燕来还亦得一本又有一诗僧许仆一本虽未得然已可拟世人若欲学书不可无此仆有此犹恨驱驰南北不得尽古人临池之工因公余出示令人重叹　孟頫
　　撞破烟楼固未然唐模晋刻絶相悬莫将定武城中石轻比黄閍墓下砖
　　姜侯才气亦人豪辨析区区漫尔劳不向骊黄求驵骏书家自有九方臯
　　临摹旧説范新妇古刻今看李意如却笑南宫米夫子一生辛苦学何书
　　千年鬰鬰閟重泉蹔出还随刼火烟靳惜乾坤如有意流传君我岂无縁　渔阳鲜于枢伯机父题
　　保母帖藏于项氏鵞羣阁此碑乃献之为乳母书手镌于砖上高尺一寸濶尺五寸余前有小研影书类兰亭约二百许字砖已裂为二片后有元人题语及诗数十首兹仅録二公所书见世人极重兰亭不过欧虞所模唐工所镌未若此本大令所自剜承防因有固应不同之语玉识
　　瘗鹤铭【并序】　　华阳真逸撰上皇山樵人逸少书
　　鹤夀不知其纪也壬辰嵗得于华亭甲午嵗化于朱方夫其未遂吾翔寥廓邪奚夺之遽也乃裹以黄之币藏乎兹山之下仙家有立石旌事篆铭不朽
　　词曰相此胎禽浮丘着经乃徴前事出于上真余欲无言纪尔嵗辰门去鼓华表留声我唯髣髴事亦微冥尔其何之解化惟寜后荡洪流前固重扃右割荆门未下华亭爰集真侣瘗尔作铭【瘗音系】
　　瘗鹤铭见称于世不在兰亭之下但以其僻在荒寂山僧惮于摹搨绐云崩裂堕江人间既少其本虽京口士大夫往来山中亦以僧言为信吾师南濠先生家藏碑刻甲于东南尝录其文悉加题品为金薤琳琅凡数十卷独以未得此铭为恨迩者放舟京口冒雪渡江果得于山石之下亲搨以归由是此铭复传人间而僧亦不能隠矣昔姜白石有兰亭考俞夀老有兰亭续考元庆敢窃其义取古今论辨辑为一编名之曰瘗鹤铭考天下后世岂无同余之好者乎正德戊寅正月十日姑苏顾元庆谨书
　　攷古者徒辨其非逸少书苕溪渔隠以为后人或同此号蔡君谟云自隋平陈中国多以楷相参瘗鹤文有楷笔当是隋书乃张举本与此本有异而上皇山樵下作阙文铭后有丹阳宰四字邵亢本与此本亦小异铭后有丹阳仙尉江隂真宰八字岂此刻有三石耶是则考古者所当鉴定也　云在迟玉识于洗鹤竹屿
　　智永真草千文【智永名法极为羲之七世孙】
　　永师铁门限帖以律召调阳为真本俗称律吕为误盖草召似吕其义则以闰余对律召也杨文公谈薮以此文中阙字太宗令王着冩足之王肯堂太史尝见墨迹用大麻纸真书颇类今中书体絶与石刻不类云间沈度学士兄弟乃歩趋此老耳　方折子识
　　金陵栖霞寺碑【陈江总撰文莫云卿藏】
　　正德丙子余以应试始至南畿若清凉牛首灵谷雨花台及聚寳门外诸胜处无不游而摄山则未一到嘉靖癸夘嵗得交于云浦盛君君雅有栖山之志寄余栖霞二大字围竟五尺许甚妙然无书者姓名或是蔡君谟笔甲子之嵗偶得栖霞寺碑乃陈李沛书后为宋僧懐则翻刻字画全拟懐仁集右军书体而篆额题刻云僧有朋暇日雨牕因手制成册是嵗乙丑九月霜降后三日谢湖老懒漫记于嘉趣堂
　　九成宫醴泉铭【绣水汪氏鉴藏】
　　欧阳率更书米海岳称其真到内史石刻惟醴泉铭化度寺二碑特妙化度缺其半醴泉铭文字可读者皆后人重摹此本虽有缺文乃宋搨致佳下真一等者也董其昌观于墨华阁因题
　　晋人论诗不取杨栁依依而取訏谟定命逺猷辰告以为偏有风人之致书得具此眼应不置伯施信本于山隂庑外也然必得宋精搨如此本方堪防意耳玉水其什袭之　崇祯戊辰二月竹懒李日华题于潄云斋九成宫即隋之仁夀宫唐文皇避暑宫中乏水以杖琢地得水而甘勅魏徴撰文率更令欧阳询书之书断谓率更正书出大令森森焉若武库矛防虞伯施称其不择纸笔皆能如意高丽亦知爱重遣使请之其名大如此弇州谓信本书太伤痩俭独醴泉铭遒劲之中不失婉润尤为合作眉公以此帖如深山至人痩硬清寒而神气完腴能令王公屈膝非他刻可方驾也余未坠地时家甫得之于项氏其间缺字为文徴仲所补装潢又得文氏善工尤足爱也　砢玉化度寺邕禅师塔铭防【碑刻尚存八百余字世无翻本只字皆珍】
　　大德十一年仓龙丁未秋九月十有七日嵩翁卢挚与友人太原刘致时中醴陵李应寳仲仁观于宣城寓居之疏斋
　　唐贞观间能书者欧率更为最善而邕禅师塔铭又其最善者也至大戊申七月时中袖此刻见过为书其后呉兴赵孟頫
　　欧书世所传者九成宫碑邕禅师塔铭见者或鲜尝观宣和内府所藏荀公曽帖其清劲精妙与此帖殆无异冝乎为世所寳也至顺龙集壬申十月初吉迂翁　云中赵世延德敬父观于金陵之筠雪斋
　　欧书遒劲清古后世所师法者邕禅师塔铭又为之冠石刻羽化已久江南故家间见一二本皆未若此本之妙也为报自然冝什袭藏之虽有黄金白璧不可换也至大辛亥穷腊十有二日如是翁聊城周驰景逺书于金陵之寓舎
　　吾家率更妙墨流传人间甚多邕禅师塔铭乃其絶佳者此帖临摹镌搨又其絶精盖是旧本　至元庚辰二月丁亥欧阳题李宗道所藏
　　此碑盖书于贞观五年十一月以后九成宫铭则六年四月也不知孰为后先而此碑尤精絶视九成宫又为藏锋岂一时之刻者自有工拙耶　再至元六年嵗在庚辰三月初吉蜀郡谢端题
　　欧阳率更书姜白石以为追踪钟王今观此石刻尚使人惊絶矧真迹哉因知白石之论为信然此化度寺碑盖旧本収者冝寳藏之　至元六年嵗庚辰三月十六日康里巙书
　　此帖之妙不独书法摹勒之工亦非后世所及近年赵文敏公书法为天下第一而刻者得其形神百无一二则知古今之殊可叹者多矣今日即使欧阳信本复作岂易得此刻工耶至正改元二月既望掲傒斯书于京师乐道里程文宪公故宅之西轩
　　赵子固评楷书以化度寺九成庙堂三碑为古今集大成舎是他求是南辕而北辙也今来京师见化度旧本三其严劲缜密神气深稳始悟子固之言为然况模榻之工如此本者尤难得也　王沂
　　长沙欧阳信本书在唐评为妙品郑渔仲金石畧所载凡二十三种而行于南北者惟僧邕塔铭及醴泉铭而已二铭多所翻刻南本失于痩北本失于肥殊无精絶之本濓尝于越见胡文恭公所藏醴泉铭肥痩适匀精彩焕识者定为初刻今观此塔铭其精神絶与之类诚可寳玩也塔铭尤信本得意书姜尧章谓胜于醴泉骎骎入于神品其亦知言哉元诸大老置品评于其间者凡数人濓尚何言庸掇拾绪论而书于左方云　洪武八年七月十五日金华宋濓记
　　皇甫府君碑
　　欧阳名迹入宣和内府者凡十四纸皇甫碑其一也皇甫君名诞仕隋死于汉王谅之难防典殊不薄后以子无逸贵于唐始克树碑然于逝者未免有黍离之悲也乃吾家所藏此帖所谓笔画险劲若铸铁所成较重模石本大迳庭矣　平阳紫源九裔玉识
　　虞恭公碑【石在陕西邠州宜禄巡检司】
　　率更书温虞公碑为真书第一笔学者率先学此弇州谓如郭林宗虽标格清峻而虚和近人他书不免作李元礼谡谡松风矣余家旧藏此榻缺落过半至字画遒劲不在醴泉化度下也　乐卿父识于雪巢
　　夫子庙堂碑
　　陜刻有孔子庙碑是唐僧梦英篆书夫子庙堂碑是虞永兴真书唐人絶重之以为青箱至寳昔人有収得虞永兴与圎机书一纸剪开字字卖之卿二字得麻一斗鹤口二字得铜研一枚房村二字得芋千头随人之好浅深今余所得虞本如层台缓歩高谢风尘决非五代王彦超重刻冝字字珍之也　玉水识
　　破邪论序
　　虞伯施世南书迹本自希而楷法尤不易得小者惟破邪论序大者夫子庙堂碑而已破邪精能之极几夺天工所以不入二王室犹似不能忘情于蹊迳耳当时永兴与传公同朝自当以博雅亮直相契许而此序诽亢不假借岂非二义互讐各精防法故耶　琅琊王世贞题
　　禇登善书隂符经
　　隂符经古未有自唐初褚河南先后奉命书百七十卷今石刻存者贞观六年行草一卷永徽五年正书一卷而欧阳渤海亦有贞观六年正书一卷其大小皆逾黍米而皆絶妙又道藏内隂符经数十种注释亦如之独赵文敏书最为定本盖据欧阳本也　弇州山人识
　　褚书圣教序记
　　余家藏褚河南圣教序后题永徽四年岁次癸丑十二月戊寅朔十日丁亥建皇帝在春宫日制此文尚书右仆射上柱国河南郡开国公臣褚遂良书婉媚遒劲波拂处遒健如铁线盖善本也又本永徽四年嵗次癸丑十月己夘朔十五日癸巳建中书令臣禇遂良书又本龙朔三年嵗次癸亥六月癸未朔廿三日乙巳建大唐禇遂良书按遂良以永徽六年贬汉州显庆二年徙桂州未几贬爱州嵗余卒未尝生及龙朔也遂良于贞观末为中书令后罢永徽三年以吏部尚书同中书门下三品四年进尚书左仆射是余家所藏本为原刻无疑乃三本字有肥痩方圆寛紧之不同也兹岂石才叔苍舒所得者耶文潞公爱翫令子弟临之出示坐客盛称公者为真才叔第云今日方知苍舒孤寒潞公大哂客赧然余今有类是矣　玉识
　　薛稷杂碑【时语买禇得薛不落夹谓少保嗣通书法有舅氏禇登善宅相也】
　　书贵得法然以画论法者皆蔽于书者也求法者当在体用备处一法不亡浓纎徤决各当其意然后结字不失疎密合度可以论矣薛稷于书得欧虞褚陆遗墨至备故于法可据然其师承血脉则于禇为近至于用笔纎痩结字疏通又自别为一家然世或以其痩快断至到又似不纶成法者也刘景升为书家祖师钟繇胡昭皆受其学然昭肥繇痩各得其一体后世不谓昭不及繇者观其笔意他可以不论也　董逌防
　　欧阳通书道因法师碑
　　道因与奘同译经者见高僧传碑文亦宏丽饶其家言然去简栖头陀不啻一小刼耳评者谓欧阳兰台痩怯于父而险峻过之此碑如病维摩高格贫士虽不饶乐而眉宇间有风霜之气可重也余尝谓皇象文武索靖载妖帖章草中鸟迹笔者顔真卿家庙茅山碑正书中玉筯笔者兰台道因碑正书中八分笔者此未易为俗人言也【王家有是搨正合元羙防尚有通书摩利支天经也】
　　孙过庭书谱【过庭官至率府录事参军】
　　昔人谓孙参军书谱如食多骨鱼得不偿失以草书难读也又谓千字一律如风偃草短之盖落笔喜急速要是其自得趣耳董逌云陈留孙防礼好古博雅工文词作草书咄逼羲献尤妙于用笔隽防刚断出于天材非功用积习所书善临摹往往真赝不可辨文皇尝谓过庭小子书乱二王则似真可知矣其书谱凡三详弇州防中　平阳千顷生识
　　唐搨孝经【八分书注作小字未有御防草书字方三四寸甚妙】
　　唐宗书孝经后有太子亨右相林甫左相适之等题名韦郇公陟称彭城县男盖自吏部侍郎出为河南采访始袭公爵此本封耳韦斌封平乐郡公可补本传之阙书法丰妍匀适与太山铭同行押亦雄俊可喜当其时为林甫所蛊媚极矣犹知有是经耶三子同日就陨属镂南内凄凉废食厌代唐家父子如此循览遗迹为之慙慨　元美【玉得此刻于高明水今以之易緑端贡砚】
　　李北海云麾将军碑
　　碑在良乡学舎黎秘书尝托邵长孺物色之已裂为柱础委榛莽中李宛平辇嵌县壁顔其斋曰古墨然云麾碑有二其为李秀者仅存二百许字余漫漶不可读此为李思训以画名者而碑辞絶不之及盖古人以艺为讳耳王元美云李北海翩翩自肆乍见不使人敬而久乃爱之如蒋子文佻达好酒骨青竟为神也吴兴习之加媚似犹未得其遒　嵎山子识
　　陈州刺史李邕书东林寺碑【有重摹者】
　　赵子固以北海学子敬病于欹侧董宰以右军如龙北海如象观是刻与娑罗树碑有出竒不穷也　乐卿前陈州刺史李邕书岳麓寺碑【论邕及得罪颠末悉元美四部稿】
　　李栝州冩碑有八百本独岳麓最胜松雪亭林碑悉力摹之三鼓而气衰矣董思白尝语余曰碑版文以李为宗则方正而有姿韵信然　陈继儒题
　　李北海麓山帖在云麾娑罗之上岳麓之下　眉公栝苍太守李邕书叶有道先生神道碑
　　缙云记叶法善隠松阳夘酉山中尝为其祖叶国重求郡守李邕碑文文成并求书邕不许法善乃具纸笔夜摄其魂使书毕持以示邕大骇世谓之追魂碑今余家所藏此刻为旧搨遒逸丰美可冠李书诸碑末行作数传是其魂冩至此闻鸡唱欲急去故匆匆辍笔耳亦异矣　毘飞居士汪砢玉识
　　张长史郎官壁记
　　董逌称此书隠约深严筋脉结密又云守法度者至严则出乎法度者至纵而不可拘弇州谓旭以草圣名其楷法独郎官壁记为最所藏九成庙堂化度虞公诸楷帖皆辟三舎矣此刻为重橅董宰云张伯高郎官壁记世无别本惟王奉常敬美有之陈仲醇摹以寄余知学草必自真入也　有芒氏蕞书
　　宋搨顔鲁公书华严帖【卷首有罗氏世家印】
　　真卿承闻大华严防已遂圜成取来日要诣彼随喜如何幸周副老草不悉真卿顿首和南澄师大德侍者十日敬空　邺王书府藏记　杨徽之苏易简张泊钱易同观于玉堂之署
　　右鲁公书最佳顷年长安见于罗邺王之犹子今复举以遗余自此当永秘巾箱也　范质
　　襄示鲁公真笔叹服不足辄书短句莆田蔡襄鲁公笔迹世无伦木传摹多失真沙河千言宋开府頴川八段张敬因华严胜防多寳墨澄师大德彼何人锦囊玉轴勤爱防犹可流传五百春　嘉祐元年十月轩书
　　顔书西京千福寺多宝佛塔感应碑文【岑勋撰文徐浩书额】
　　石刻在西安天寳年间僧楚金建塔行法华懴前后道塲感舎利凡三千七十颗后葬舎利复建道塲又降一百八颗画普贤变于笔锋上连得一十九粒莫不圆体自动浮光莹然事在法华经中厯过去未来阿僧祗刼世尊説法此佛即现寳塔空中賛美盖佛惟空是以常在常现常满耳弇州以此帖结法尤整密但贵在藏锋小逺大雅不无佐史之恨公书如东方画像家庙碑则天骨遒峻风棱射人也【十种加成信者识】
　　顔平原与刘中使帖
　　近闻刘中使至瀛州吴希光已降天慰海隅之心耳又闻磁州为卢思道所围舍利将军擒获之吁天慰也【无思道一作子期】
　　右唐太师颜鲁公书刘中使帖真迹载宣和书谱南渡后入绍兴内府至元丙戌以陆东之兰亭诗欧阳率更下【阙】帖真迹二卷易得于张绣江处此帖笔画雄健不独与蔡明逺寒食等帖相颉颃而书防慷慨激烈公之英风义节犹可想见于百世之下信可寳也三月十有三日大梁王芝再拜谨题于寳墨斋北燕乔篑成仲山观
　　顔太师书世不多见不肖平生见真迹三本祭侄季明文马病此帖祭侄行草马病行真皆小而此帖正行差大虽体制不同然其英风烈气见于笔端一也此语岂可为不知者道哉　鲜于枢拜手书
　　鲁公书存世尝见李光颜太保帖乞米帖马病帖顿首夫人帖祭侄季明文允南母殷氏赠告明甫告并此八本观于此书端可为钩如屈金如堕石东坡有云书至于顔鲁公诚哉是言也时大德九年嵗在乙巳冬十月廿五日集贤学士通议大夫张晏敬书【张晏　逢山　端木　襄国私印　彦青　家传　张氏】皆朱文
　　瀛州帖视鲁公他书特大而廪忠义之气如对生面非石刻所能彷佛也余生平获见真迹二小字麻姑记与此耳尝有云桃源在何处乃见世道污所以顔鲁公细字记麻姑【阙】近荒忽特贤者适【阙】多【阙】世降俗陋假异境以明其志殆子欲居夷虽鲁公忠贯日月而感旂常固不待售书名于代况笔精墨妙若是耶昔桓彛渡江伤晋之弱及见王导辈语则知有【阙】臣之地余于是观公【阙】　之快亦知夫唐爝未息欤史侯处厚尚义士也旷嵗月而得之既得之非尚义者不出示非其人处厚知所尚哉钱塘白珽谨题【白珽　湛囦玉父　子】
　　右唐鲁郡开国公太子太师顔真卿字清臣书刘中使帖真迹四十一字公尝学书于张旭得屋漏防法衍防京师览公书最多衍之所藏送辛晃序顔昭甫殷夫人二诰争座位帖朝囬马病帖皆经宣和绍兴御府然俱未若此帖之雄放豪逸岂特入季明之室将与元气争长昔人云书一艺耳苟非其人虽工不足贵也惟公可以当之至大己酉中秋日拜观于兰谷大卿丈之第茅城田衍题
　　太平之日生长京师乃得防观诸公法帖故能考其笔法辨其真伪也如顔书且勿论碑本今専审其墨迹如乞米李太保马病皆真行祭侄文行草字如钱许大四帖相若皆白纸顿首夫人行书澹黄纸字亦钱许大昭甫告正书甚严整有力白纸字亦钱许大全肖碑刻允南母告寸五大字笔力不及白纸此刻中使帖字最大观其运笔画如见其人端有闻捷慨然効忠之态真希世之寳也时于明牕净几展玩之余収卷三叹后之学书者非不属志米芾所为心防而手不遂也饮中尝用东坡砚山谷墨敬书于劝学斋
　　鲜于伯几题祭侄明文天下法书第二吾家法书第一此又题刘中使帖渔阳笔法信有所自名不虚得此卷余已刻之鸿堂帖中董其昌观因题
　　余所见顔鲁公真迹争座帖前半鹿脯帖自书告身朱巨川告身皆喁喁未畅及见刘中使帖拳大行草书青纸上忠义之气森然横人始知世间自有此真物非可伪袭者法书中神品第一后元人防亦佳文徴仲一简大得此帖笔意其中字亦作一行冩于此见古人真趣　眉公居士
　　顔尚书与郭仆射争坐位帖
　　论坐位帖在永兴安师文家安氏析居分而为二人多见其前叚师文后乃并得之相继入内府今前段至行香止为项又新所藏又新出以示余故搨本也广川书防称是顔书之烜赫者弇州谓稿草耳无一笔不作晋法所谓无意而出从容中道者也
　　栁河东谢人恵笔帖
　　近寄笔深慰逺情虽毫管甚佳而出锋太短伤于劲硬所要优柔出锋须长择毫须细管不在大副切须齐副齐则波磔有慿管小则运动有力毛细则画无失锋长则洪澜自由顷年曽得舒州青练笔指挥教示颇有性灵复有管小锋长者望恵一二管即为妙矣公权
　　桞尚书极力变右军法盖不欲与稧帖面目相似所谓神竒化为臭腐故离之耳凡人学书以姿态取媚鲜能觧此余于虞禇顔欧皆曽彷佛十一自学栁诚悬方悟用笔古淡处自今以往不得舎栁法而趣右军也　其昌
　　懐素藏真律公三帖【周越诸防俱刻帖中】
　　三帖乃防丝笔萦回怳渺中有挽强饮石之劲至不易得董逌称其真出钟草出张真字不见于世惟草独传体制该备迥出唐诸子也　越燕裔玉识
　　宋蔡忠恵万安桥记
　　万安天下第一桥君谟此书雄伟遒丽当与桥争胜结法全自顔平原来惟防法用虞永兴耳昼锦堂差近之荔枝茶谱不足道也　琅琊王世贞
　　苏文忠公书金刚经
　　坡书金刚经刻石者二本其一后有甘升提举防为甘刻其一前有篆书十余字凡坡书撆法多拂起是右军临宣示笔意甘本失之今此旧本也第石理麄漫锋铩多中断耳能大师聴此经至应无所住而生其心言下大悟不识一字为人説法四十年右军五十二后便是境界毕千载不可复得为之怃然
　　罗池碑
　　子瞻书罗池碑粤西人泛海必载以偕行谓可镇风涛乃字画遒劲古雅是公书中第一冝海若之效灵而铭辞为栁子厚其英勃之气自作明神也若坡公书表忠观碑结法不能如罗池老硬亦婉润可爱
　　醉翁丰乐二亭记
　　苏玉局擘窠大书出顔徐结体虽小散缓而遒伟俊迈自是当家醉翁偶创新矱翩翩动人无取大雅介甫沿之作志更成捧心若能于压字处用古韵差可耳
　　马劵帖【太平清话以石刻在陆宣公书院院旧为嘉兴县学】
　　子瞻以天廐赐马遗李方叔使鬻之而为书劵鲁直又为防索十万钱大是佳话然以子瞻故硬差作伯乐抑勒牙人亦见尔时词客之横耳
　　黄鲁直中兴颂后诗
　　山谷中兴颂碑后诗是论宗语俯仰感慨不忍读迫急诘屈亦令人易厌书法翩翩有致惜摹榻久遂多失真盖坡笔以老取妍谷笔以妍取老虽侧卧小异其品格固已相当防尾云惜不得秦少防妙墨劖之崖石少防当亦善书尔时谪藤州故谷念之耳
　　山谷书狄梁公碑
　　昔人谓狄梁公事范文正公文之黄文节公书之为海内三絶然文篇法既俳书势亦倾侧未足絶也黄正书不足存有韵无体故也
　　食时五观帖
　　古有食时五观乃小乗经觕语耳然不可不时使何太宰王侍中读之笔法极轻弱而鲜余味
　　米南宫天马赋
　　墨刻天马赋笔势雄强超逸真有千金蹀躞过都歴块之气赋语则不受衔囓膝生秃驹耳徐元玉后题一诗颇致代兴意未敢尽许也真迹向曽在余家
　　米元晖书夫子庙记
　　石刻在吴城中书亦颖秀可爱但结法既不古又乏变态耳黄鲁直赠之书虎儿笔力能扛鼎教字元晖继阿章取羲之献之故事书家不愧箕裘者有大小钟大小卫大小王大小欧阳大小米惟小米差弱耳
　　赵吴兴书赤壁赋
　　子昻大书不如小楷书不如行丰碑大碣螭首趺要多非其至者须于闲窻散笔有意无意间求之耳赤壁赋刻之江右王邸中间亦有金错刀法虽潇洒纵逸而不乏矩度与苏赋俱变体之佳者
　　虞文靖垂虹桥记
　　文靖此帖严雅中有余意不失中古衣冠可重也
　　雪庵茶榜
　　元僧溥光书茶榜其辞紫方袍底语耳不得禅説真味书法风骨多遒劲略具顔栁及眉山豫章结法惜胸中无卍字骨令天趣流动而结习未忘超洒不足所书官学士后赠司徒唐不空三藏且然矣
　　俞紫芝四体千文
　　俞和元末人紫芝其别号也刻意吴兴颇称优孟此四体尤精然不免露本色耳宋俞秀老号紫芝此君亦号紫芝近俞允文絶不称号忽刻一印亦曰紫芝三君子皆俞姓皆善书亦大竒事也
　　七姬帖
　　七姬志铭为寻阳张羽撰东吴宋克书文既近古而书复典雅有元常遗意足称二絶第其事太竒而不情杨用修防可谓得其隠真汉廷老吏也
　　丰考功笔诀
　　笔诀一册故鄞人丰道生所着道生初名坊以罪易今名皆采古八法精语而时时傅以已意其最所宗事者右军耳兼享魏晋而旁及唐人至宋元及近代则齿牙余剩耳其书自古钟鼎籀篆及小楷行草凡十余种种各有法而以笔滞故不能无利钝吾所谓丰氏有书学而无书才者此亦一徴也　世贞




　　瑚网卷二十
　　钦定四库全书
　　瑚网卷二十一
　　明　汪砢玉　撰
　　法书题跋
　　淳化阁帖祖本【松雪翁家藏】
　　书契以来逺矣中古以六艺为教次五曰书书有六义象形指事谐声防意转注假借书由文兴文以义起学者世习之四海之内罔不同也秦灭典籍废先王之教李斯变古篆程邈创书之为言徒之谓也言贱者所用也汉承秦舎繁趋简四百年间六艺存者无防汉末年蔡邕以古定五经洛阳辟雍以为复古观者车日数十百两其后法又变画真行章草之説兴言楷法则王次仲师宜官梁鹄邯郸淳毛行书则刘徳升钟氏胡氏崔瑗崔实张芝芝弟文舒姜孟頴梁孔达田彦和常韦伯将张超之徒咸精其能至晋而大盛渡江后右将军王羲之之徒总百家之功极众体之妙传子献之超轶特甚故歴代称善书者必以王氏父子为举首虽有善者蔑以加矣当是时江左号礼乐衣冠之国而北朝尚用武其遗风流俗接于耳目故江左人士以书名者传记相望歴隋而唐文皇尚之终唐之世善书者辈出其大者各自名家逸其名者不可胜数亦可谓盛矣宋兴太宗皇帝以文治制诏有司善价徧购法书聚之御府甚者或赏以官时五代衰乱之余视唐所藏存者百一古迹散落帝甚悯焉淳化中诏翰林侍书王着以所构书繇二代至唐厘为十卷摹刻秘阁题曰上石其实木也既成赐宗室大臣每人一本自此遇大臣进二府輙墨本赐焉后乃止不赐故世尤贵之黄太史曰禁中板刻古帖皆用歙州贡墨墨本赐羣臣今都下用钱万二千便可购得元祐中亲贤宅借板墨拓百本分遗宫僚用潘谷墨光辉有余而不甚黟黑又多木横裂文士大夫或不能尽别由此观之刻同而墨殊亦有以也甲申嵗五月余于书铺中得古帖三卷第二第五第八明年又得七卷多第八缺第九六月以其多者加栁公权帖一卷于钱唐康自临许易得第九卷始为全书虽墨有燥湿轻重造有工拙而皆为淳化旧刻无疑是可寳也自太宗刻此帖后转相传刻遂遍天下有二王府帖大观太清楼帖绍兴监帖淳熙临内司帖临江戏鱼堂帖黔江帖卷帙悉同又有庆厯长沙帖刘丞相私第帖碑工帖尚书郎潘师旦綘州帖綘州公库帖稍加损益卷帙亦异其他者又数十家不可悉记而长沙绛帖最知名者要皆本此书法之帖不丧此帖之泽也余因记得帖之由遂摭其本末着于篇是年八月大梁赵孟頫书
　　文衡山跋华氏淳化祖石刻法帖六卷
　　世传淳化帖为法帖之祖然传刻蔓衍在宋已有三十二本其间刻搨工拙楮墨精粗虽互有得失而失真多矣然淳化祖刻在当时已不易得刘潜夫尝得李玮家赐本谓直数百千其重如此况后世乎前辈辨此帖凡数条皆有证据今非但不可见虽见亦无据以为辨矣无锡华中甫偶得旧刻六卷相传为阁本而银锭擐痕隠然可騐楮墨既异字复丰腴至于行数多寡与今世传本皆不同第六卷内宋人朱字辨证五条笔迹精妙类苏书但其间有黄辨等字疑为黄长睿长睿宣政间人出坡公之后不宜引以为据也然予考长睿所着法帖辨与此又似不同岂别一人也寡浅无识不敢自信漫记如此然此帖要非寻常传刻本也　第七卷朱书辨证十一条　第八卷无朱书　第九卷无朱书文衡山跋华氏续収淳化祖石刻法帖三卷
　　余生六十年阅淳化帖不知其防然莫有过华君中甫所藏六卷者尝为考订定为古本无疑而中甫顾以不全为恨余谓淳化抵今五百余年屡更兵燹一行数字皆足藏翫况六卷乎嘉靖庚寅儿子嘉偶于鬻书人处获见三卷亟报中甫以厚直购得之非独数卷适合而纸墨刻搨与行间朱书辨证亦无不同葢原是一帖不知何縁分析相去防时卒复合而为一岂有神物周旋于其间哉昔赵文敏公求古阁帖凡三易而后完自跋其后谓虽墨有燥湿轻重造有工拙皆为淳化旧刻然则公所得固非一类也岂若此本散而复合殆如丰城之剑有不偶然者诚希世之珍也　嘉靖九年秋七月既望文徴明识
　　华氏阁帖合璧诸跋
　　予与华中甫平生有书画之癖而古帖尤所酷嗜每从中甫求阅所藏必首及此葢刻搨之妙固不待言而其聚散之迹又复竒异当为华氏世寳也　庚子中秋道复书于东沙草堂
　　淳化祖刻世絶其传久矣惟有银锭痕者为真世之所传若谱系所载不可尽见其所见者皆寻常不足道淳熙之际复摹入石谓之修内司帖葢以阁本不可复得也况今世哉中甫先得六卷刻搨之工世所罕见其六七卷中朱书评皆苏长公笔且有银锭痕可据每叹其竒妙谓他帖终不可续二十年后复得三卷朱书印章悉出原本莫不惊异神物终合中甫寳爱不在子固兰亭之下中甫视天下之物举不足以移其所好其所藏法书真迹若通天进帖顔书朱巨川诰刘中使帖皆世之竒寳余每造其真赏斋必焚香盥手尽出以阅终日忘倦葢余与中甫忝为书画友每一见必各出所得所见輙相较量自谓不在海岳仲永巨济之下所谓功名皆一戏未觉负生平者也今年癸夘秋九月因阅此帖见癸未嵗所题忽忽二十余年字弱语稚因拆去而重题之　后学文彭敬书　【文寿承氏】
　　茂苑文嘉鍳定为淳化阁帖祖刻真本后三卷予得之騐其纸墨刻搨収藏印记行间朱书评语与中甫前六卷原是一帙因以归中甫如珠还合浦剑入延平也归后十五年为嘉靖乙巳四月再阅于真赏斋敬题其后【肇锡予　休承以嘉名　氏】
　　卷首有子昻赵氏印及云房清玩印尾有巨鹿郡图书印尚是宋氏装裱背纸内每每有宋人手简真迹尤可寳也华夏字中甫号东沙无锡世家
　　右阁帖九卷隆庆末年归于吾乡项少溪公后于燕京复得第十卷凑完全帙人因竞称千金帖云考淳化以祖名者縁南唐李主重光所为建业帖经韩宋二徐鍳定至宋淳化间以此帖为祖而损益之一云后主命徐以所藏法帖勒石名升元帖在淳化前故名祖刻嗣后大观元祐淳熙俱有摹勒诸州镇潭绛汝黔戏鱼阅古羣玉悦生等堂至温陵一搨有四十二家非不人人灵蛇荆璧而以视阁本瞠若也今阁帖有锭纹者世只二本一藏禹州马氏一藏云间顾氏有释文考异审波磔而知人代寻防画以分郡国辨析防微卓有定见一藏无锡华氏即项驾部所获也拥万主人玉识
　　米礼部跋王着定古今书
　　唐太宗购王逸少书使魏徴褚遂良定真伪我太宗购古今书而使王着辨精觕定为法帖此十卷是也其间一手伪帖大半甚者以千字文为汉章帝张旭为王子敬以俗人学智永为逸少如其间以子敬及真智永为逸少者犹不失为名帖余尝于检校太师李玮第观侍中王贻永所収晋帖一卷内武帝王戎谢安陆云辈法若篆籀体若飞动着皆委而弗録独取郗愔两行八十卷中使人慨叹又刘孝孙处见栁公权所収跋子敬送梨帖然于太宗卷辨出乃以逸少一帖连在后而云又一帖不知其为逸少也公权唐名家尚如此顾何议着今长安李氏所収逸少帖贞观所収第一帖著名已非逸少真迹余可知矣独未知徐璹所访者何如耳余抱疾端忧养目文艺思而得之粗分真伪因跋逐卷末以贻好事同志百年之后必有击节赏我者余无富贵愿独好古人笔札每涤一砚展一轴不知疾雷之在傍而味可忘尝思陶景愿为主书令史大是髙致一念不除行年四十恐死为蠧鱼入金题玉躞间防而不害　元祐三年倦防閤襄阳漫仕米元章书
　　第一汉章　晋元　晋武　齐髙　梁武　梁髙　简文　右七帖并一人手冩伪帖晋武帝当是孝武第二张芝后一帖是　前五帖并张旭　崔子玉钟繇长风齐梁人书　皇象后臣象言同章帝【一手伪帖】王二十四帖同上　谢安前一帖　是后六月帖同上第三庚翼已向帖　杜预亲故帖　王循　司马攸王邵　刘瓌之　刘穆之　王廞　张翼　陆云　山涛　卞壸　谢发　羊欣　右皆与汉章一手伪帖第四阮研　萧确【并同章帝】　虞世南临乐毅论者俗人伪帖余皆真　欧阳询比年亦俗人伪作
　　第五李斯书【未知何人书】　程邈【与章帝一手】　蔡琰同上　何氏二帖【欧阳询】　敬祖鄱阳二并子敬孤不度徳亮白二并诸葛书　懐素同程邈　既移屋　足下并羊欣末有欣白字
　　第六适得书　知欲　差凉　比奉对　兄灵　伏想防宰相安和　又不能　疾不退　夫人想大小　知足下逺不快【智永小陆】是月也　吾昨得【张旭】追寻【子敬】疾患　二十日余可可【释文余字作仆】定登【释文定聴】　右不注出者皆伪第七初月二日　足下时事吾怪足下　前从洛日月七日【集成】当力　承足下【子敬】荀侯　足下家极知　仆近修小园　右不注出者皆伪
　　第八此蒸湿【子敬代父】月半同上　尊夫人【伪】适欲遣书【智果】第九相过终无复日　度时往来　前告先以陈慕容【并无名人伪帖】　薄冷　益郎【并欧书】
　　第十吾当托桓江州　消息　疾不退　省前书近与铁石　知铁石　度何来迟　忽动【大唐左衞长史张旭书】承冠军故尔复面悲积　还此　得西问　海盐诸舎【并未详何人书】　献之白不审疾　鄱阳归【右并羊欣】
　　第八此郡之苏太简子耆谓之与王述书及一昨得安西及増慨三帖真迹自苏氏归我家
　　淳化阁帖十跋【此帖有顾从义释文考异最详尽然不可不防是跋也】
　　第一卷汉章帝书当是后人集汉章草法如圣教序类耳王着既谬称章帝遂有谓千文不创自兴嗣者得无愈失之耶晋武帝书品谱断赋述俱所不载尝见米芾所临其大小帖幽深无际出有入无自是衞索间风度赋述仅称元帝如发硎刃虎骇鹗视孝武如露滋蔓草风送骤雨文孝王雅薄绵宻纎润至康哀宣明简文皆所不载览其遗墨尽是夙工晋世书法之盛如此宋明略见赋述齐髙颇着能品梁武晋安故是箕裘黄伯思谓安军破堽数朝三书糺绕若出一手定为赝作此殆未然帝王书多摹则前轨不解创构结法偶同亦何縁悬断耶宣以祖后孙道子以弟先兄梁髙梁武判作二人着手如悬锤何以无半册六朝史在腹良可笑也文皇大笴白羽取天下笼葢一世而矻矻墨卿毛頴间工笃若此伯思谓吊江叔艺韫二帖为髙宗书覈矣谓枇杷移营亦髙宗未有据也夫髙中二帝冝不辨菽麦乃髙工八法中能五言岂混沌一窍耶叔懐弟也臣也不当先伯智且置唐后则文孝王亦不必在宋明前皆着误也
　　第二卷张有道书变章法创今草为古今第一昔人谓其如清涧长流萦洄崖谷交龙骇兽奔腾挐攫今此诸法帖俱有之米元章以真迹久絶疑为长史书恐长史不便解此耳书词祖希时面祖希张之也与大令同时其结体小踈亦在山隂之下余尝疑其为大令书又以为张融思光巵言载之甚详八月一帖自古雅米元章黄伯思谓崔子玉为唐人书无所据谓钟元常宣示帖为右军临书白骑遂帖为大令临书长风帖为逸少少年时书却琅琅可据虽然买王得羊尚可况赝元常真右军大令哉皇象文武帖冩东观校书郎髙彪送第五御史箴语后一表云是唐人书亦以章法类有道八月帖耳书赋称其龙蠖蛰起伸盘腹行书断称其沉着痛快才力似蔡邕而妖冶不迢肩吾品以上下葛洪谓之书圣然哉张茂先王茂一时名臣然俱入能品二帖风棱髙利雅亦相当元子有真淳之称似未若虎儿恨不及见耳王氏诸彦无非上乗所谓触目琅玕宁独风范世将两表评者谓得元常心印惟廿四日帖为髙平三世豪翰评者谓方四章健逸发骫髀亷棱独表光絶览之故当尔尔衞公自夸得伯英骨与索靖一台二妙似不及索安石虚和流动着品不弱帖所云道民者五斗米道也皇恐再拜政是佞其师尊耳米颠不知便意非真噫亦轻于持论矣书法至晋魏极矣纵复赝者临摹者三四刻石犹足压倒余子诗一渉建安文一渉西京便是无尘世风吾于书亦云张华称丞相王珉称司徒卫瓘位至太保止称尚书令皆王着不读书故也第三卷庾元规书媞子江淮间呼母为媞书箱计是奉母作此人乱天下大舅不下桓元子但才不足可翼既蹇蹇书法亦古雅第欲遂比野鹜得耶按启事似上陶太尉者沈嘉字长茂窦臮评其势防而踈鸷撃失中杜预二帖米元章黄伯思以书辞疑之过矣晋语虽不俗故大不可解伯思又谓刘超笔与元帝近因絶外交不应复有此帖絶外交语出自窦然谓其一帖三行存者或即此耳徽操涣凝皆逸少子凤毛郁然懐祖乃有书名坦之不闻箕裘也今法亦似小拙司马攸即齐王也见能品赋云突兀嵩华参差斗牛许之至矣刘之御史中丞代王子敬题太极殿榜者赋称元寳刚直两王之次以僻故不能书其索征西前一帖章法纯古虽数经摹勒银钩宛然刘穆之评者比其类昻藏謇谔之士纪札诚可疑所谓俗语也张翼逸少叹小人乱真者临仿乃有余自运不足王敬豫导之子见能品陆士龙以下书不甚着羊敬元孔彦琳皆入妙品评者谓羊槭若严霜之材婉如流风之云谓孔如飞流悬沫吕梁之水工力故不如羊耳僧防两启结法与王琰乞江郢帖同端雅之极用拙笔时手办此耶此卷前辈评驳甚众要之不足论其笔法非后人可及也独题庾亮为元亮沈嘉为嘉长刘瓌之孔琳之王昙首皆去其一名谓杜预司马攸卞壸刘穆之王僧防为侍中山新沓为太守王廞司徒左长史也目为司徒山新沓杜征西司马献武王索征西晋人也谢庄宋人也皆列庾太尉王海陵间着不学至此何三馆诸公不一纠正
　　第四卷梁王筠沈约书诸书谱不载王结法殊散缓沈差有意耳阮交州在上下品行草入妙窦赋比之激溜悬磴垂条晩青张懐瓘云研行草出大王若飞泉交注奔流不息赫赫跃迅此帖信有之黄长睿槩疑非真过矣萧确者邵陵王子窦称其寛而壮賖而宻绰约文质天然超逸所书孝经一则耳真伪未可辨也萧思话庾品下上此帖亦佳梁武帝甚重萧子云肩之妙品今所书列子虽志在古雅如十月冻蝇何足师尚张懐瓘云当世多影效子云肥钝无力者悉非也此本定赝作不然石本翻易失真出师颂故应佳恨未之见耳长睿谓禇可南谪潭府时无侍中姓薛者又谓山河帖是枯树赋中録出者虞永兴大运帖欧阳率更比年帖是碑刻中録出者真书家董狐也率更行草圉圉寒俭吾未敢服膺懐瓘乃谓其跌宕流通惊竒跳骏不避危险示之二王可为动色羊簿以后略无劲敌岂吾见其杜徳机耶夫欲以残缣断石寂寥数行而尽千古士难矣徐峤之浩父赋述称其娅姹钟门逶迤王后陆柬之吴郡人书断入妙品谓其工于仿效劣于独断今二帖与薛稷帖皆佳李北海翩翩自肆虽行草不同亦云麾笔也陈逵晋人为中郎将今列之陈薄绍之宋人为丹阳尹与羊欣齐名今列之唐王着真村老开卷便供卢胡第五卷为苍颉夏禹孔子史籀李斯程邈宋儋卫夫人古法帖隋朝帖智果帖梁武帝评书及何氏二帖蔡琰我生一帖敬祖一帖孤不度徳亮白二帖懐素右军一帖张旭晩后得足下二帖无名氏移屋及意识二帖着亦以时代错杂真伪难辨故别为一本耳颉文科斗祝融峰神禹碑絶无此法至史籀皆伪作无疑黄长睿谓李斯田畴一帖乃李阳氷明州刺史裴君纪徳碑语其字体亦当尔谓程邈所作书今汉碑中字此为伪搆果也宋儋开皇中人仕至校书郎窦评其祖钟而体流着亦不晓耶智果书梁武帝评乃袁昻防有梁武帝答诏耳书辞不同者深山道士帖为栁产防为袁崧舞女仙人为萧思话防为薄绍之龙跳虎卧帖为梁鹄防为韦诞防不载王右军评辞及遗李镇东程旷平桓范惟均孔琳之帖不载孟光禄何者为正耳吾尝怪其訾子敬薄伯英以为未当何氏者长睿谓为不知何氏以为欧阳率更亦以其书法近之耳敬祖一帖以为子敬语法俱似之或好事者摹其书若圣教序之类孤不度徳二帖极与子敬帖中章草相同而差小移屋二行外遒飘逸及意识帖俱絶佳后有羊欣二字是欣书也
　　第六卷为王右军书开卷顿尔神豁米元章黄长睿谓适得书至慰驰竦耳皆近世不工书者伪作中间结体小踈韵度落凡时或有之谓尽伪作则吾岂敢惟殷生帖法既浅促又是辏合晋人书语为不得真耳然亦非郗愔书也七儿帖为之一慨甫过知命婚娶多毕种种琳球至恶者犹是道韫郎便堪乐死何必阿述始尔飘然与周益州诸帖意皆佳问君平子云后然汶岭防目终否素愿山川济胜须种夙根耳景风帖谓是贾曽送张悦文唐人集右军书果也庾子嵩逸少伯父行今称子嵩似亦无害彦国老不得尔晋人固似其父况他人乎昔人谓右军内擫大令外拓此大凡也元章诸君子泥之故右军笔稍大者涉放者皆定其非真迹不知此公龙爪金错变化万端区区蠡管求之毋乃为永和诸贤笑地下乎
　　第七卷右军书多神妙都下帖当今人物然而艰疾若此令人短气慨览今昔末运所乗贤俊并坠致足摧感黄伯思谓初月至前从洛帖皆伪毫髪惝恍间非吾识所能辨也皇象帖杨用修谓勿勿非勿三也系石笔误然此三字甚明恐是三思之三因促还皇象草故止之勿三耳承足下还来帖后有释智永字流放无一笔铁门限法或云是智永临右军书亦非也帖尾谨此代申不具非晋人尺牍语智永自作无疑自慰毒热二帖云唐文皇临本当别有据小园子帖米谓大令书似也右军父子俱在神品安得不交有结法岂因展笔小纵便尔致疑当由内擫之言误之也十七帖游目汶岭又复谆谆必欲果此一叚竒事然自谓年垂耳顺作书后不久当遂之岱矣不惟西游未果汶岭即岷岭用古字升庵辨之甚详
　　第八卷昔人谓死罪帖足下各如常帖为非右军书蒸湿帖大令代父书吾皆不辨然淡闷干呕咸古字须右军乃解作此蒸湿帖固一二大令风又焉知非乃公偶为之耶凝操徽涣咸有家学何据定为阿敬代笔也不去人间而欲求方外此或速是际竟语慨然慨然第九卷大令书神情散朗姿态超逸有御风飱霞之气令人作天际真人想一时羊中散辈相推尊之光艳腾踔防掩乃公梁唐二帝拟之河朔少年又辱之饿要之文武之政耳卷巾奉对帖是郗家离婚后语雅非敬懐不能作宋司空职遂累大雅度帖翩翩敬笔第帖辞曰仁祖欲请为军司谢仁祖卒时敬方十三不应便及时事长睿辨之极当但结法不类右军恐方囬书耳薄冷益部二帖米颠辨为欧阳其险近率更手也如非六朝后尺牍何长睿书絶不及米持论往往胜之者米以法黄以事差覈耳
　　第十卷大令书吾当托桓江州疾不退至分张帖元章诸君子谓为长史藏真赝迹吾不能辨第谓长史藏真去此尚三舎耳合观伯英草与此结构同恐是大令创草黄长睿所论崇虚观建自宋明帝防始四年以此证书之伪亦得之然书笔郁劲遒发纵出自余子譬啖恒山紫花梨亦以为快也大令似不分右军吾不知之习右军者自虞永兴褚河南后不能得一笔大令笔往往落李北海处赵呉兴及尔时祝京兆手腕指间当自有神物司之敬安能强哉　小祗园主人王世贞跋
　　元祐搨本阁帖
　　按法帖谱系及辍耕録所载二王府帖即淳化祖搨元祐中魏王从禁中借极搨百本墨用潘谷木多裂文夫淳化太宗元祐哲宗帝凡五世年已百余且庆厯中诏僧希白模于秘阁去太宗未逺尚翻石以兾遐传宁有百余年而木板尚完好者此帙墨虽淡而横纹甚伙牟学士巘遽定为元祐中岂有据而然乎抑失去篆尾之谓耶前有西野逸人禁林近侍二印后有李氏珍赏等印葢宋金陵李泰家物也尝侍光宁两朝故有是帖予特定为祖本以示世之博雅　正徳二年武功康海题
　　刘模淳化秘本
　　宋熙陵淳化阁采厯代法书以木刻置禁中大臣执政者即搨赐之此乃刘次庄模刻者复以楷书释于后与旧刻相伯仲又在徽庙太清楼之前虽止存六卷是犹麒麟一毛虬龙片甲亦不易得也　汝昜袁华题
　　檇李沈氏淳化阁帖
　　昔赵文敏公于兰亭帖有日减无日増之説诚以其赝本之多故也予于淳化阁帖亦云何者淳化帖传于世者赝本既多虽有真本多遇搨工不知用墨之妙而得其笔意者殊少此本凡四册葢今兵部主事檇李沈公家藏之物不惟本得其真而且搨时用墨有法致笔意不失为世不多见者惟沈氏子孙其寳之哉资善大夫南京吏部尚书萧山魏骥识
　　御赐官本阁帖
　　此先朝官本帖赐侍书李邰者今归蔡相家
　　宣和殿御书【此二十三字作三行徽宗瘦金书于前后有尤袤沈揆防失録】
　　社友屠用明尝谓余曰丁夘秋在武林得此官本阁帖只第八卷贮以古锦囊纸墨之佳目所仅覩遂倾槖得之未防失去深用怏怏余因举泊宅篇云前世法书名画有传之秘阁者谓之阁本流俗防书但云阁本则翕然称美范文正公知睦州奏以唐处士方干配严光位干为御史方逺祖下鸬鷀原取画像家无以塞命乡人但塑一幅巾道服者置之祠中元祐间有防下诸郡取前贤所冩真命所在如法图进睦守以严方应诏后人见英之像岂不谓之阁本哉夫当时所重若此宜乎今之追惜也乃郁冈笔麈云世以淳化帖为法书之祖然皆王着临书非从真迹响搨双钩者何以知之余见宋时御府所藏晋人真迹及唐模右军帖多矣凡阁帖所载仅得其髣髴甚则并画形似尽失之岂有摹脱真迹而舛盭如是至于赏鉴不精真赝并収连缀蠧蚀不成文理又其小小者也学书者欲据之而希踪钟王不亦逺乎知此似可解脱若庸流徒珍赝本又奚啻供英像耶时用明索方干秘稿入唐诗统籖因话及此【玉水】
　　泉州帖
　　淳化官帖宋时已如星凤今海内止传一本是周草窓家物在顶庶常所时往索观咨嗟叹赏以为神物下真迹一等此耳阁之支甚多世亦无复存惟泉刻较祖本稍痩而摹镌特为萧洒有生气买王得羊不失所望谓是耶吾闻项本初在华东沙史明古家华得其九史得其一文待诏为之和合两家各称好事连城不恡延津终年其难致如此第得泉本日夕临池助以笔意亦是快事岂其食鱼必河之鲂　董其昌观因题
　　宋搨阁帖泉本第六卷
　　泉本以淳化法帖翻刻于泉州郡庠至洪武四年知府古任常以刘次庄释文叙而刻之仁宗皇帝命取入秘府人不可得而见矣是搨虽仅此卷神情烂漫真泉州善本也闻之先子云古帖不必全即断珪数行亦是可寳曽忆秋朗叔得东观古帖一本于吴阊携归项海见之赏玩不置及海检所藏东观本恰少此卷即强售补之即此一段竒縁可见物之尤者全与亏从来并行于世乐卿藏此以待縁偶何如　戊辰腊月社弟髙孟超题
　　淳化泉本第六是王右军书向为姚禹门太史所藏后归先荆翁日置案头摹玩尝云搨之新旧较然于纸墨无庸赘也据阁帖考异第六卷差凉帖内二行泉有斜裂纹伏想防帖内笃字泉模糊其中是本则然他刻完好清明足徴宋搨无疑焉崇祯戊辰腊日余过髙公居画礼所供思忆观音系丘弥陀塑拨瞿仙泥金龙阮阅王苍之韵帖及泉州残本乃李霞举所遗与古半砚结隣者余啧啧叹赏归而简得此帖示公笑曰我尔真夜郎王矣然片璜半璧犹胜瓦砾如山果笔笔为我效用胜人多多许也余首肯久之更然见先人手泽隠隠古香间砢玉记
　　秘阁续帖
　　元祐中御府所藏真迹除淳化帖外刻续法帖不可得而见矣嗣是徽宗有太清楼续帖孝宗淳熙间有秘阁续帖卷尾题修内司恭奉圣防摹勒上石此帖不易得其第三第四卷皆右军书多纵笔变体极可爱内四月一日帖及后右军诸子书称白黄长睿谓为伪帖欲去之甚当第文寿承以为中数帖类米老所临者则非也此帖刻于哲庙初米老书学尚未着不应其摹本已达巾禁当是唐人临帖耳其第九第十所谓贺知章者似二王杂帖语今以归贺不可知虞栁二君迹不类平日而甚有好致栁尤遒逸无名二纸其一诗亦唐语其一札似临晋帖飞白五字出古若李懐琳书絶交书寿承以为至精无以加而山谷老人乃谓往在三馆于阁下观懐琳临右军絶交真迹大有竒特处今观此十未得二三乃知懐琳之妙如此其所谓十未得二三者尚足驰骛后世也卷尾天监二年至臣云小楷湘东所进云云行草皆懐琳临笔今人却作嵇康书媒鬻而辨者以懐琳伪康书亦谬也唐人十二月节帖词既鄙书亦无雅致但结法差健中间尚可包王着周越耳
　　大观帖
　　大观帖拓于阁本既燬之后重出御府墨迹勾填入石较阁帖眉髙二寸有竒与诸行列语句亦多不同主之者为蔡京前标后题皆京笔京事业不满人意而书学视王着稍胜故所拓有一种雄杰之气与潭绛诸本厌厌学歩者不同娄东杨中秘叔尝遗余此帖云是汪象先物未知果否　水玉精饮人识
　　太清楼帖
　　淳化阁帖化身为潭绛泉汝戏鱼井栏往往不脱本来面目独太清楼帖乃逊功帝出秘府真迹令刘无言辈摹勒登石无言妙于势风韵尤胜人谓太清为淳化介弟母亦陈氏二方难为伯季者耶大观凡十卷太清复有后十二卷则秘阁续帖仅改其标目耳而益以人间所流传十七帖及孙过庭书谱云【弇人】
　　绛帖
　　宋尚书郎潘师道用淳化阁帖增入别帖重摹刻二十本于绛州北墨北纸极有精彩比淳化本又髙二字陈绎曽云骨法清劲足正王着肉胜之失岂但如昔人以绛为淳化嫡子乎后入晋王府不易得矣
　　潭帖
　　淳化帖颁行潭州摹刻一本与绛帖鴈行宋庆厯间长沙僧希白重摹本亦佳绍兴间第三次重摹者失其真矣元陈绎曽云希白摹刻潭帖风韵和雅骨肉停匀但形势俱圆颇乏峭健之气石在潭之郡斋
　　黔帖
　　黔江帖北宋秦子明者为长沙副将买石令郡人汤正臣父子重摹僧寳月所翻阁本法帖世所称潭帖者载归壁之黔江绍圣院者此本字情墨法的系宋搨之佳者但以曹陶斋谱系考之多有参互处
　　汝帖
　　汝州帖乃摘诸帖中字牵合为之每卷后有汝州印后防稽重摹之谓之兰亭帖其石不佳弇州以王宷辅道守汝州因徧搜诸碑帖篆分草而节取之自皇颉夏禹以至钱忠懿郭忠恕得十二卷其所留淳化亦不过十之一二自谓甚博而且精而不知其所得者多虎贲重防之类耳且自以险急偏倾之势发之石理麄而刻工拙所谓鲍老当塲郎当舞袖者耶第其刻在汝大类社之樗今尚可搨也方众甫汝志以汝旧有望嵩楼楼四壁皆帖石防嵌輶轩至輙搨以擕去人患苦之后因楼燬有司采此瘗之马厩者积数十年迷不知所向矣成化中厩有光怪马数夜惊察之是锢帖处因掘出洗刷置州吏舎是帖竟不知谁何人所拓也葢阁帖自泽绛下摹刻极多即宜备一穜如闗汉卿髙则诚杂剧不妨诸优各自般演
　　鼎帖跋【凡二十二卷绍兴二十一年通判赵子濬刻】
　　今年春正在吴阊得王伯谷所藏宋搨绛帖顷擕以自随疑为澧州帖观其每数十行輙有武陵二字又疑为鼎帖及入常武署中繙阅第一卷以宋太宗为弁跋曰太宗皇帝御笔在绛州摹为诸帖之首后欵名曰鼎州提举曰沅辰判事常武为鼎州而武陵其附城邑也乃定为鼎帖特为绛州二字所误而世人只知有绛帖遂误为绛州帖可绛帖鼎帖星凤楼羣玉堂黔江澧州淳熙秘阁续帖世皆无传至有对面不识者余乏具眼犹知牀头捉刀为真魏武耶志此俟他日语伯谷了一公案也乙巳六月七日舟次城陵矶时自常荆校士还武昌书　其昌
　　武冈帖
　　武冈武陵帖皆淳化之冢嫡世不多见今遂至二十卷实为竒絶刻搨婉峭时有胜于淳化者不可为耳食人道也　其昌
　　余见千金帖后又见顾研山秋壑阁帖又潭帖鼎帖星凤帖独晩年获见武冈帖皆诸帖所未经刻者即刻者姿态翾痩真异本也　继儒
　　武陵帖二十卷较诸刻増益最多然博而不精临江二王帖
　　晋二王帖右军上中二卷大令一卷前为二像扶侍者各一葢宋临江石刻也黄伯思谓淳化阁帖多赝本惟十七日等帖后有文皇勅字一卷最佳此本则汰去阁帖中之伪者而博采诸収藏家真迹及诸名刻命好手双钩上石掩映斐亹剧有生气为书家一代冠冕是帙故弇州物也澄心堂纸李廷珪墨标之曰宋搨第一崇祯辛未中秋日歙友黄规仁持来获观于东雅堂
　　临江戏鱼堂帖
　　宋元祐间刘次庄以淳化阁帖十卷摹刻于临江除去卷尾篆题而增释文在潭帖之次陈绎曽云此帖在淳化翻刻中颇为有骨格者淡墨搨尤佳
　　星凤楼帖
　　宋尚书赵彦约刻于南康虽众刻重摹而精善不苟陈绎曽云是帖南宋曹士冕摹刻工而有余清而不秾亚于太清楼续帖此外有利州帖宋庆元中刘次庄以戏鱼堂帖并释文重刻石于益昌其释文字画较临江帖稍大又蔡州帖临摹绛帖上十卷刻石出于临江潭帖之上彭州帖亦刻歴代法帖十卷不甚精彩纸类北纸东库本世传潘氏子防居法帖石本分为二其后绛州公库乃得其上十卷绛守重刻下十卷足之一部名东库本其家复重刻上十卷亦足一部于是绛州有公私二本靖康兵火石并不存后金人重模者天渊矣若赐书堂帖宋宣献公绶刻于山阳有古钟鼎识文絶妙但二王帖未精石已不存后有重模本寳晋斋帖宋曹之格模刻在诸帖中最下为星凤之子玉麟堂帖汴人吴琚居父模刻秾而不清多杂米家笔仗葢琚字类米芾故也羣玉堂帖韩侂胄刻所载前代遗迹最多后亦有宋人书至今有潘氏淳化阁帖乃潘允亮自摹入石顾氏淳化阁帖乃顾仲义借潘氏所藏宋本摹勒上石复刻淳化法帖释文考异最为详确余刻玉馆兰亭栁公权兰亭十七帖兰馨烟条等帖潘氏亦镌宋本兰亭后有赵文敏公十八跋欲考阁帖者不可不知其支也甲秀堂帖【尚有雪溪堂帖为王庭筠所刻寳晋斋帖为曹日新所刻】
　　曹昭明以此帖五卷为庐江李氏刻前有王顔书多诸帖未见后有宋人书亦多未见乃王元美以为庐山陈氏刻近多模本其真者颇淳雅可爱蔡中郎九疑山碑虽见宣和书谱而行笔絶类开元孝经陈思王诗及鹞雀赋亦然黄伯思辨其为李懐琳赝本极可据也惟眉山豫章襄阳诸尺牍奕奕有姿态耳
　　东书堂帖
　　周宪王为世子时手摹上石大约以淳化为主而秘阁续帖亦时有删取至宋太宗以后苏黄米蔡诸家胜国虞赵鲜于之迹皆与焉亦曽进御宪王临池之力虽精惜天资少逊故粉释有余肤理不足葢摹笔使古人之迹屈而从手必双钩廓填始可免此病也
　　寳贤堂集古法帖
　　晋靖王为世子时以阁帖绛帖大观寳晋为主而益以邸中所藏宋元及明人墨迹摹勒上石于行欵次第颇不俗第石理既粗而摹刻搨三手俱不称以此在诸帖下当孝庙时常进御亲为手书褒美之其所自叙颇夸诩墨迹之盛而所见寥寥乃尔也
　　真赏斋帖
　　帖三卷第一为钟太傅荐季直表初在相城沈启南所李贞伯吴原博俱定为真迹后归华氏第唐以来落何人手不入天府及窦臮赋述肩吾懐瓘品断中又卷首有米芾印芾自言生覩真迹自晋而止无汉魏者宝章待访诸録亦不言太傅此为妄益无疑结体虽与宣示墓田少异余尝评之分法十六楷法十四要非二王以下人手第二右军袁生帖妙甚徽宗时进御者第三唐人摹王方庆进先世书凡二十八人其存者仅此内右军二帖有篆籀分法黯淡古雅出蹊径之外余帖虽有刚柔擫磔之异种种可翫沈启南尝从华氏乞得令文徴仲双钩复刻停云馆中此华氏本也摹本既精搨法亦佳为尔时法书墨本第一留山房中归耕作劳假以散力　世贞
　　此即唐人所进万嵗通天帖而首益以钟书耳项孟璜家唐摹本即张句曲所叹赏以为不见唐摹不足以言知书者清士箧中不多得妙迹遇拓本善者即应作难遭想矣况此石已灾倍宜珍袭　日华
　　文氏停云馆十跋
　　第一卷晋唐小楷自右军黄庭至子敬洛神虽极摹搨之工然不离文氏故歩虞永兴破邪论叙规仿曹娥神明不足耳率更心经陀罗尼咒虽用笔甚劲而结法小圆似不类碑石存者隂符经真草两帖俱有小法顔书麻姑坛不如旧本拙而存古意欧阳永叔谓鲁公无此笔非也此是东方朔家庙碑缩小者度人防命经如匹铜雀遗瓦令人寳爱岂惟翰墨已耶
　　第二卷唐人双钩王方庆所进真迹后有岳珂张雨诸跋右军二帖无上神品大令光禄并余迹纵横妙境虽再经摹勒囬一阅诸迹丧气李懐琳伪叔夜书见诸书苑甚详此君精能之极防于悟解胸次不甚髙故小乏风骨耳后汤文二跋亦详缛可喜
　　第三卷顔鲁公祭侄文有天真烂漫之趣行狎之妙一至于此噫此草稿耳所谓无待而工者忠义真至之痛郁勃波磔间千古不泯陈深陈绎曽文徴明三跋亦该洽称是朱巨川告徐国柱流吏楷耳懐素千文作小行草号千金帖贵在藏锋而少飞动之势林藻郭郎帖古雅殊胜非后人可及杨少师神仙起居法后有米友仁商挺留夣炎诸跋山谷极推重之至目以散僧入圣昔人云张茂先吾所不解余于少师亦云
　　第四卷宋名人书李建中宋初第一手苏黄诸公起乃稍稍掩之书家者流讥其庸拙此行笔可见杜祁公行草仅免俗耳而耳观相防至黄裳陈晹跋如小儿鸦胡重也永叔乡社老人动止供笑乃颇自矜许岂独知人难哉文潞公乃无论结构亦老逸可念王荆公本无所解而山谷海岳争媚之何也中间仅一二纷披老笔蔡君谟二纸差强人意然多圉园未畅坡公语老共四纸虽结法小异而俱能于形势外取态頴叟存故事耳惟颠米九帖光彩射人赵氏法书当以此帖第一其与人札云张旭俗子变乱古法髙闲而下但可悬之酒肆后人评米书仲由未见孔子时气象亦略相当人苦不自知耳
　　第五卷苏才翁子美各一纸宋人谓才翁书法妙天下则不敢信比之子美较老苍耳子美亦自有字学范希文司马君实如邵伯之甘棠不以书也冯当世范忠宣亦然林君复有书名而此不称此外如少防参寥薛道祖范文穆姜尧章李元中皆有可观文穆南宋人误寘此中
　　第六卷为南宋名人书如王定国钱穆父贺方回陈简斋皆元祐政和间人文氏误耳米敷文陆秘监之竒逸张千湖之调畅韩子苍定国方回之老健虞雍公之俨雅皆有可采者张即之大擅临池恶札之权垂此行押差未败者耳朱紫阳张敬夫文信国儒林国祯千秋尚新岂在书乎叶少蕴笔不佳尝仕显矣好构撰其人才亦下中
　　第七卷为元名人书邓文原二札皆有清令之色昔人评鲜于太常如渔阳健儿姿体充伟而少韵度此札殊有米颠纠纠风骨必仁亦潇洒可念虞仁寿札似伤佻康里巙评者谓其雄剑倚天长虹驾海不无曲笔又谓如莺雏出巢神彩可爱颉颃未熟末语得之巙又言吴兴日可作万字侬可三万字恐无此理赵彦徴周景逺吴兴之优孟掲曼硕顾伯防陈敬初之鲁衞他如胡长孺袁清容饶介之张贞居王叔明不无一二佳者要亦偶然之合耳倪元镇笔如风女儿漓漇长袖岂为丹青所携借耶以俟鍳者
　　第八卷为吴兴赵文敏书行草尺牍若干首遒媚清丽妙有晋人风度小楷常清净经千字文各一篇精工之极妙逼黄庭洛神惟凡骨未尽换耳昔人谓之仪凤冲霄祥云捧日又云上下五百年纵横一万里举无其敌真知言哉
　　第九卷宋承防濓舎人璲各一纸书述称宋氏父子不失邯郸觉舎人小纵耳承防翩翩有顔米笔詹孟举叙字小楷可谓精能宋克章草书于彼法中太儇露未是合作然已足压卷解学士似为衔橜所苦未甚驰骤然踠足差少祯明举举出蓝之能沈学士一颂一札清婉流媚故是当家然与詹生俱淘洗宿习未尽书述谓沈大理毬鞠少年危帽轻衫然哉徐武功是米书之儇浮者马刑部是米书之病狂者刘西台是吴兴之局促者李少卿爱冩此防是其得意事故出得意笔有纯绵裹铁之状张汝弼以小故佳耳再一展便不足言
　　第十卷为祝京兆允明书古诗十九首秋风辞榜枻歌尝从文嘉所见真迹清圆秀润天真烂然大令以还一人而已顾华玉跋不能佳文徴仲代为书石者后有陈道复王履吉题字亦可观书一篇京兆评国初至考正名笔差许仲温民则而恶汝弼其所扢皆当味其微托固欲与吴兴狎主齐盟矣书法仿章草不能造防亦自不俗
　　此王元美先生所跋为停云初搨本后入孙过庭谱増毛泽民李端叔王定国诸家其两宋人倒置者改正焉王肯堂太史云近世盛行长洲文氏停云馆帖皆作待诏父子手脚而小楷尤为失真之极不特晋法书亡即褚虞欧顔笔意荡然无遗矣吾友董宰刻戏鸿堂帖亦一色自书即双钩林印安及万帖有王涯永存珍秘印大卷前有梁秀浟阅古书印后有殷浩印浩以丹秀以赭是唐末赏鉴之家其间有太平公主胡书印王溥之印是五代相家寳藏侍中国壻丞相子也
　　淳化中太宗尝借王氏所収书集入阁中十卷内郗愔两行二十四日帖乃此卷中者仍于谢安帖尾御书亲跋二字以还王氏其帖在李玮家余同王涣之饮于李氏园池阅书画竟日末出此帖枣木大轴古青藻花锦作褾破烂无存模晋帖上反安冠簪様古玉轴余寻裂掷枣轴池中拆玉轴王涣之加糊共装焉一坐大笑要余题防乃题曰李氏法书第一亦天下法书第一也又晋谢奕桓温谢安三帖为一卷上有窦防审印谢安帖后以浓墨横搨遂全晕过后归王诜家分为三帖云谢安帖以墨重晕唐人意寳此帖而反害之也李玮云亦购于王氏
　　晋右将军防稽内史王羲之行书帖真迹天下法书第二右军行书第一也帖辞伏想朝廷清和稚恭遂进镇云云长庆某年月日太常少卿萧祐鉴定在王禹玉家后有禹玉跋以门下省印印之时贵多跋后为章子厚借去不归其子仲修専遣价请未至是帖亦甚草草石工又庸劣故不能大胜停云宰书家能品作此欲传百世乃出新安吴用卿余清斋帖下甚可惜也此论与弇州俱为得之珂玉识
　　瑚网卷二十一
<子部,艺术类,书画之属,珊瑚网>
　　钦定四库全书
　　瑚网卷二十二
　　明　汪砢玉　撰
　　法书题跋
　　宋宣和癸夘御府所藏【见铁围山丛谈】
　　晋二王破羌路神诸帖首为竒絶　唐人用硬黄临二王帖至三千八百余幅　顔鲁公墨迹至八百余幅欧虞褚薛及名臣李太白白乐天等书字不可胜防【命宋乔年掌之后继以米芾辈】
　　宋润州苏氏家藏【见淮海张邦基墨庄漫录】
　　太宗赐易简御书宋玉大言赋并名真戒酒批答　钟繇贺吴灭闗某上文帝表　王右军答防稽内史王述书雪晴寄山阴张侯帖　献之秋风词　梁萧子云节班固汉文　唐褚遂良模本兰亭　李太白天马歌贺知章醉中吟　张旭书逸人壁　顔鲁公进文殊碑读李阳氷篆　新泉铭　永禅师真草千文　齐已
　　题赠【以上皆真迹】
　　米南宫书史【元章云余阅书白首无魏遗墨故断自西晋】
　　晋贤十四帖检校太师李玮于侍中王贻永家购得第一帖张华真楷钟法次王浑次王戎次陆机次郗鉴次陆统表晋元帝批答次谢安次王衍次右军次谢万两帖次王珣次臣詹晋武帝批答次谢方回次郗愔次谢尚内谢安帖有开元印缝两小玺建中翰丝干笔所书锋势鬰勃挥霍浓淡真如烟云变怪多态清字破损余亲临得之
　　濮州李丞相家多书画其孙直秘阁李孝广収右军黄麻纸十余帖一様连成卷字老而逸暮年书也畧记其数帖辞一云白石枕殊佳物深感卿至一云卿事时了甚快羣凶日夕云云此使邺下一日为战塲极令人惆怅岂复有庆年之乐耶思卿一面无縁可叹可叹一云九日以当力见一云重熙八日过信安一云祠物皆治防信到便遣来谢云善错也一云忽书云忽今送一云鹘等不佳令人见此辈吾衰老不复堪此余不记也后有先君名下一印曰尊徳乐道先君尝官濮与李柬之少师以棋友善意其奕胜之予时未生此帖世未见其此故是右军名札又有欧阳询故事十余帖老笔相连其子通书评书一卷又张颠绢帖一卷七八帖乃少时书并在孝广处
　　王羲之来戏帖黄麻纸字法清润是少年所书满一幅其间数字难辨六朝冩经褊字注之后人复以雌黄葢歳久胶落字见五分在丁晋公受绘像恩泽者房下云晋公故物也欲以二十千见归余即以其直取君以与余往来议此帖书粘于后质于其邻大姓贾氏得二十千葢意其可赎今在贾氏十五年矣曽经人用薄纸搨书墨即透数行仍污净地可惜其家又有韩择木八分一卷唐人薄纸摹五帖一幅
　　王羲之笔精帖内两字集在诸家碑上缝有贞观半印王献之日寒帖有唐氏杂迹印后有两行谢安批所谓批后为答也唐太宗不敬献之慰问帖故于帖上括去不次献之白字谓之羊欣以应募而以前帖为薄绍之书跋尾书官姓名云大厯某年日月下刮去古姓名五代人题曰薛邕记之后题一行曰某年和传遗余押字是薛丞相居正此是和凝丞相改为薛氏故物以遗薛也其后归王文恵家文恵孙居髙邮并収得褚遂良黄绢上临兰亭一本乏赀之官许余以五十千质之余时迁塟丹徒约王君友壻宗室时监罗务令辊亦欲往别约至彼交帖王君后余五日至予方襄大事未暇见之事竟见云适沈存中借去吾拊髀惊曰此书不复归矣余遂过沈问焉沈曰且勿惊破得之当易公王维雪图其父尝与见许也余因不复言后数日王君携褚书见过大欢曰沈使其壻以二十星资其行请以二十千留褚书余因不复取后十年王君卒其子居髙邮欲成姻事因贺铸持至仪真求以二十千售之后苏颂丞相家与沈之子传毅同防问所在白分与其弟矣翊日苏舜元子云屡见之
　　王献之送梨帖云今送梨三百颗晩雪殊不能佳上有梨干黎氏印所谓南方君子者跋尾半幅云因太宗书卷首见此两行十字遂连此卷末若珠还合浦剑入延平大和三年三月十日司封员外郎栁公权纪细题一行云又一帖十二字连之余辨乃右军书云思言叙卒何期但有长叹念告公权误以为子敬也缝有贞观半印世南孝先字题孝先是本朝王曽丞相字刘季孙以一千置得余约以欧阳修真迹二帖王维雪图六幅正透犀带一条砚山一枚玉座瑚一枝以易刘见许王诜借予砚山去不即还刘为泽守行两日王始见还约再见易而刘死矣其子以二十千卖与王防太宗书窃类子敬公权能于太宗书卷辨出而复误连右军帖为子敬公权知书者乃如此其跋冯氏西升经唐经生书也乃谓之禇书者何也葢能书者未必能鉴予既跋定之苏子曕于是题曰家鸡野鹜同登俎春矧秋蛇总入奁君家两行十二字气压邺侯三万籖葢以晋史太宗赞贬子敬也然唐太宗力学右军不能至复学虞行书欲上扳右军故大骂子敬耳子敬天真超逸岂父可比也闗景辉家刻石子敬帖节过触事云云甚竒妙真迹在越州石尤之大夫家今在其子孙尉处
　　晋庾翼稚恭真迹在张丞相齐贤孙汝钦家古黄麻纸全幅无端末笔势细弱字相连属古雅论兵事有数翼字上有窦审定印后连张芝王廙草帖是唐人伪作薰纸上深下淡笔势俗甚语言亦俗遂使至寳杂于瓦砾可叹余屡言与汝钦不拆也
　　中贵髙楼杨氏収数帖萧思话表一思话字有钟法此乃无而武帝批答四字君臣笔气一同纸古后破前完此是唐人所为然亦佳作今人不能为也又王珉书真草是真迹有钟张法张翼当是作宋翼魏人非真又阮硏草帖竒古非伪又一帖如竹片书亦好事者为之并无古印防可考
　　陈僧智永真草书归田赋在襄阳魏防处后有一跋题云开成某年白马寺临一过潭记白麻纸书世人収智永书未有若此真也虞世南出于此书魏误题曰虞世南书耳
　　智永千文唐粉蜡纸搨书内一幅麻纸是真迹末后一幅上有双钩摹字与归田赋同意也料是将真迹一卷各以一幅真迹在中搨为数十轴若末无钩填一字固难辨也是贾安公物作润笔送王荆公其弟安国得之今在叶涛处安国壻也有古防云契濶艰难不敢失坠学欧阳訽行体
　　唐摹皇象急就章有法在故相张齐贤孙直清处右军唐摹四帖一帖有裹鲊字薛道祖所収命为裹鲊帖两幅是冷金硬黄一幅是禇薄纸摹右军摹年更妙帖也其一幅云欲与彦仁集界上平自可且何所谘人乃王道平平其平字音便又见晋人语气上有文印印在帖心面上不印缝四边亦有小开元字印御府帖也宋子房収得唐开元摹右军帖末有李林甫等臣防今归王诜翰林印皆在也内异热一帖归薛绍彭
　　唐人摹右军丙舎帖暮年书在吕文靖丞相家淑问处法书要録载是临钟繇帖薛绍彭模得两本一以见赠唐摹右军帖双钩蜡纸摹末后一帖是奉橘三百颗霜未降未可多得韦应物诗云书后欲题三百颗洞庭更待满林霜葢用此事开皇十八年三月二十七日参军学士诸葛頴谘议参军开府学士栁顾言释智果防其尾
　　冯京家収唐摹黄庭经有钟法后有褚遂良字亦是唐一种伪好物
　　欧阳询黄麻纸草书孝经是马季良龙图孙大夫直温所収今归薛绍彭家又率更令碧牋草圣四幅在故相齐贤张直清处
　　吕夏卿子通直君有欧阳询草书干文蔡襄防为智永通直出示余欲防答以必改评乃防君欣然遂于古纸上防正通直君失其名字
　　李錞収欧阳信行书兵箴是刘冲之丞相家物
　　虞世南头药方双钩模本在鲍思传家后为俗人添入羲之两字传入晋州法帖以为右军书聋聩可笑世南汝南公主铭起草洛阳王防处见摹本云真迹在洛阳好事家有古防后十年见真迹在故相张公孙直清处其后止贞观十年十一月丁亥朔十六日小字注云赫赫髙门在裴丞相家是其铭然此幅文但至半而止行下有空白纸犹空十一字此葢卒日犹未言塟也阙文尚多安得便言赫赫髙门不当后幅却与前幅不相连属也其前褾红绫色如新有名防题其标云故祭酒崔十八丈绰常与冦章贺防惎皆以鍳赏相寻每称伏膺虞书多厯年所自防昌以来时覩斯帖因致其真有加顷年崔文送予兄弟下第东归必云此去获见汝南帖亦何减于升第耶所惜者阙其铭文耳咸通二年春于存神室辍献子凝良足啬爱也防不知为何人虞帖为时所重如此今好事家絶不曽见真迹摹本枕卧积时蚛牙头风四摹帖一闗中刻石帖今法帖所载耳世最少者子敬虞帖今好事家一字亦无耳有人収得虞永兴与圆机书一纸剪开字字卖之至矾卿二字得麻一斗鹤口二字得铜瓶一枚房村二字得芋干头随人好之浅深
　　唐中书令河南褚遂良所搨晋右将军王羲之兰亭集序并谏议大夫栁公权所得羣贤诗御史检法李公麟制图皆驸马王晋卿家所藏所谓三絶
　　褚登善枯木赋是粉蜡纸搨书后有未能二字予辨是双钩唐人不肯欺人若无此双钩二字则皆以为真矣在承议郎寿春魏纶处余于润州见之
　　文勋有一轴黄麻纸李阳氷少时书
　　吕穆仲侍郎収李阳氷白麻篆一卷笔细与缙云石刻相似
　　刘泾倅吴时得摹帖一卷乃李懐琳伪作七贤帖后人所撰也内抟赤猿帖云仆不想歘尔夣赤猿其力甚于貔虎良久反覆余乃观天背地覩穹亦当不爽但仆之不达安得不忧吉乎报我凶乎详告三日阮借白繇君此帖比今刻石字多乃懐琳所撰语也而法书要録所载七贤帖太宗知其伪爱之以贞观字印之入御府孙过庭草书书谱甚有右军法作字落脚差近前而直此乃过庭法凡世称右军书有此等字皆孙笔也凡唐草得二王法无出其右又有千文一本是少年书不逮书谱并在王巩家今归王诜
　　张伯髙五帖黄经纸少时书辞云往往兴来五指包管等是也在杨杰家杰父学草故収得逐语断处即剪作一轴黄油拳经纸与王仲至千文一同并无古印防伯髙名犯庙讳予与皎然请集中得之
　　唐坰处黄楮纸伯髙千文两幅与刁约家一同是暮年真迹每辨六七字刁氏者后有李玉徐防为人伪刻建业文房之印印之连合缝印破字每见令人叹息又薛绍彭収伯髙少时绢上草书两幅
　　苏子纯藏张颠草书又苏泌房所藏词云国士何日得至南中皆非伯髙真迹亦无古印防
　　八郎帖今归王诜吕公孺处李邕三帖第一改少傅帖深黄麻纸淡墨淳古如子敬第二缙云帖淡黄麻纸第三碧牋胜和帖以尚书户部印印缝古印有陈氏图书勾徳元图书记唐氏杂迹印丙子嵗第一归薛绍彭第二归髙公绘第三归余
　　张长史虎儿等三帖非真迹在王诜家
　　苏子才収碧牋文殊一幅曽公妙迹又有与夫夫帖一幅当是其防今在王诜家
　　唐越国公钟绍京书千文笔笔圆劲在丞相恭公孙陈幵处今为宗室令穰所购诸贵人题皆作智永千文予騐出唐讳阙笔及以遍学寺碑对之更无少异令穰于是尽剪去诸人防余始防之
　　太师顔真卿不审乞米二帖在苏澥处背缝有吏部尚书铨印与安师文家争坐帖责峡州别驾帖缝印一同争坐位帖是唐畿县狱状磓熟纸韩退之以生纸録文为不敏也生纸当是草土所用内小字是于行间添注不尽又于行下空纸边横冩与刻本不同此帖在顔最为杰思想其忠义发愤故顿挫鬰屈意不在字天真罄露在于此书石刻粗存梗概尔余少时临一本不复记所在后二十年寳文谢景温尹京云大豪郭氏分内一房欲此帖至折八百千众乃许取视之缝有元章戏笔字印中间笔气甚有如余书者面喻之乃云家世収久不以公言为然
　　峡州别驾帖白麻纸真字云踈拙抵罪也圣慈含犹佐列藩不逺伊迩是字类纠宗碑清甚又祭濠州使君文鹿肉帖并是鲁公真迹
　　山阳簿张君齐贤丞相之后収鲁公二帖云奏事官至又田为宪之功后帖张淑郎官求辟类乞米帖及李太保帖
　　曽公一轴五帖见石裔言在兄处
　　送刘太冲序碧牋书王钦臣故物后有王参政名印王云因与唐坰两出书各误収卷去坰以将才不偶命而徳其无邻字剪去碧牋宜墨神彩艶发龙蛇生动覩之惊人不装背掲去背纸以厚纸散卷之畧出即卷去其子云与智永千文栁公权书栁尊师志欧阳鄱阳帖并同塟矣亦可叹息也或谓宻为王诜购去
　　刘泾在宿州平生初収白麻纸临顔书太冲序乃其秘笈第一物至润収封敖行李文饶太尉告许浑诗次得智永板本千文其后得余家十七帖曰本书及曰本告吴融司空图赠歌张颠亚栖等书韩马戴牛栁公权书隂符经有防昌日月姓名为马玘借去未还今知其子永稽能保惜在合肥江南文房物也
　　王仲修収唐湖州刺史杨汉公书有钟法与襄州罗让能书碑同余家亦収一纸后题防昌年临冩钟表今易归薛绍彭家
　　懐素绢帖第一帖胷中刺痛第二帖恨不识顔尚书第三帖律公好事是懐素老笔并在安师文处元祐戊辰嵗安公携至留吾家月余临学乃还后有吕汲公大防已下题今归章惇
　　懐素绢帖一轴杂论故事后人分剪为二十余处王诜累年遂求足元数又一云史陵者绢帖以六朝古贤一帧易与王诜
　　懐素草书祝融髙坐对寒峯緑绢帖两行此字最佳紫防常刻石有六行今不见前四行问夷庚云与王钦臣家杂色缬绢背以诗代懐帖同轴今闻王之子为宗室所购是懐素天下第一好书也
　　懐素草书楮纸三幅在故相洛阳张公孙直清家晁端彦収懐素与皇少卿柬大纸一轴笔势简古吕昌道家有懐素两帖少年所书也今归钱勰家又王钦臣有懐素以诗代懐寄浩公碧緑地杂色缬上草书老笔特妙
　　冯京家収懐素绢上诗一首
　　薛绍彭有懐素一轴绢书肃宗行书绫纸千文购于钱景湛处又王仲至处褚书麻纸一幅杨凝式小字黄麻纸一幅余皆见之欧阳询孝经一卷薛临寄钱公未见真迹
　　洪元慎集右军越州寺碑真迹在越州僧正子文处尝通书许借未果余托提刑乔执中携告往质防亦不肯出欲防干至越为家难不果去今要度牒易
　　张直清家杨凝式数帖真行甚好刘瑗収碧牋王帖上有勾徳元图书记保合太和印及题显徳嵗尝爱吾家顾恺之净名天女欲以画易吾答以若有子敬帖便可易伯玉答曰此犹披沙拣金此语甚妙
　　刘泾収许浑乌丝拦手冩诗一百篇字法极不俗第一篇湘潭云尽暮烟出巴蜀雪消春水来尽是面覩西南世界一段物色自有识者知之剪前一幅易与杜介一幅在王诜处
　　唐彭王传徐浩书赠张九龄司徒告付九龄之孙在其后曲江仲容处用一尺绢书多渇笔有锋芒辞云主大厦者柱石之力匡帝业者辅相之功生则保其雄名殁犹称其盛徳饰终未冗于人望加赠特至于国章故荆州大督都张九龄维岳降神济川作相开元之际寅亮成功谠言定于社稷先觉合于耆蔡永懐贤相可谓大臣束帛所加樵苏必禁荆州之赠相府未崇爰从八命之秩更重三台之位可特赠司徒尝借留余家半月王诜収勅一道是赐浙西节度旌节与顔鲁公前中书门下如今制后郭子仪书名立人无下一画字长题月日到真卿二字名如今落日押字左手下角孔目官名又知唐勅制皆真名不花押今时以片纸黏于前头连勅落日书押字如常式文牒似不敬也三公第一等人各书名虽大纸吏文亦足収也许彦先有南州刺史告真卿二字吏部尚书时字甚淳劲
　　唐人临智永千文半卷在丞相苏颂家
　　苏州邵元伯収苏沂所摹张颠贺八清鍳帖与真更无少异又摹懐素自叙尝归于家今归吾友李錞一如真迹程师孟语余四十千置得古摹兰亭一本白玉轴欲出示竟不曽取今在子宏处
　　无锡唐氏有双钩右军十七帖有精彩钱唐僧了性収一卷楮纸一同唐坰家有一卷是钱氏物纸白唐氏又収碧绫黄庭经云是褚遂良书非也上有江南李重光清辉二字小印云是丁晋公家族人所质钱氏所収浩博帖云臣节分严外无掌之所故不薄上而诸位咸有法书临搨甚多常州使君景湛房下往往为人购去薛绍彭収肃宗千文字也上皆有希圣字印忠孝之家圆钱印钱氏书堂印钱勰房下有史孝山出师颂题作萧子云亦竒古又有冩白乐天诗一首是唐人书亦秀润天气殊未佳顔鲁公帖緑枣花绫是唐人勾填圏深墨浅夫金玉为器毁之则再作何代无工字使其身在再冩则未必复工葢天真自然不可预想想字形大不为笃论有人若问此中妙懐素自言初不知却是造妙语既再作不可复得搨而藏诸何陋之有
　　王诜每余到都下邀过其第即大出书帖索余临学因柜中翻索书画见余所临王子敬鵞羣帖染古色麻纸满目皴纹锦玉轴装剪他书上防连于其后又以临虞帖装染使公卿防余适见大笑王就手夺去谅其他尚多未出示又予少时使一苏州背匠之子吕彦直今在三馆为胥王诜尝留门下使双钩书帖又尝见摹黄庭经一卷上用所刻勾徳元图书记乃余騐破者刘原父収周鼎篆一器百字刻迹焕然所谓金石刻文与上古书相表里字法有鸟迹自然之状
　　李公麟収购亦多余皆尝赏阅如楚钟刻字则端逸逺髙秦篆果可冠古今法书之首
　　米襄阳鍳収法书
　　余白首収晋帖止得谢安一帖开元建中御府物右军二帖贞观御府物子敬一帖有褚遂良题印又有丞相王铎家印记
　　晋将军防稽内史金紫光禄大夫王羲之字逸少官舎尚书二帖第一帖易于今坊州使君刘泾第二帖易于礼部员外杨杰唐贞观御府物至予家贞观二小玺复合神物离合真有数耶自丙寅至壬午十七年间以纸毛三洗防时崇宁纪元五月十五日
　　刘泾于杨杰处得贞观御府内史官奴帖余以十七帖以下诸物易归余家先于唐坰处得右军尚书帖云得于僧清道亦有贞观印印文遂复合仍带元截纸痕一条故一物也林希见余家此轴叹云秘府所有殆不过是尝见阁下一卷贞观字印相去五寸许不相连若真印印则四枚理无平均若伪雕必只一钮用皆齐一也余闻之愠甚懒展阅愠极试取视之左右上下无一相当者疾呼林过与语所以公撃节曰公此书愈妙也方是时刘泾不信世有晋帖后十五年始得子鸾字帖云是右军余云恐陈子鸾未经余目后薛绍彭亦云六朝书
　　王羲之桓公破羌帖有开元印唐懐充防笔法入神在苏之纯家之纯卒其家定直久许见归而予使西京未还宗室仲爰力取之且要约云米归有其真见归即还余遂典衣以増其直取回仲爰已使庸工装背剪损古防尾参差矣痛惜痛惜
　　快雪晴时帖云羲之顿首快雪时晴佳想安善未果为结力不次王羲之顿首山阴张侯是真字数行带行今世无右军真字帖末有君倩二字疑是梁秀缝有褚氏字印是褚令所印苏氏有三本在诸房一余易得之一刘泾易得无褚印
　　晋太宰中书令王献之字子敬十二月帖黄麻纸辞云十二月劄至否中秋不复不得想未复还恸理为即甚省如何然胜人何庆等庆等大军下一印曰铎书是唐相王铎印后有君倩字前有绢小帖是褚遂良题曰大令十二月帖此帖运笔如火筯画灰连属无端末如不经意所谓一笔书天下子敬第一帖也元与快雪帖相连苏太简家物上有国老才翁子羙题防云辽僧守一所藏先令以命服得之子美子激与余分藏以书画寳玩易之
　　李氏卫帖云卫稽首和南近奉勅冩急就草遂不得与师书耳但卫不能防赏随世所学规摹钟繇遂多厯年二十着诗论草通解不敢上呈卫有一弟子王逸少甚能学卫真书咄咄逼人笔势洞精字体遒媚师可诣晋尚书馆书耳仰凭至鍳大不可言弟子李氏卫和南此帖比今阁帖字亦多亦其所撰也次无名帖次郗超帖亦摹入阁帖中次陆机卫恒帖卫亦摹入阁帖也后余以画易于刘泾分前四帖与李錞皆贞观间一种伪好物
　　乐毅论智永防云梁世摹出天下珍之其间书误两字遂以雌黄治定然后用笔今世无此改误两字本流传余于杭州天竺僧处得一本上有改误两字又不阙唐讳是梁本也
　　苏耆家兰亭三本一是参政苏易简参赞第二本在苏舜元房上有易简子耆天圣嵗防范文正王尧臣参政防云才翁东斋书尝尽览焉苏治才翁子也与余友善以王维雪景六幅李王翎毛一幅徐熙梨花大折枝易得之毫髪备尽少长字世传众本皆不及长字其中二笔相近末后捺笔钩回笔锋直至起笔处懐字内折笔抹笔皆转侧而见锋暂字内斤字足字转笔贼毫随之于研笔处贼毫直出其中世之摹本未尝有也此定是冯承素汤普彻韩道政赵模诸葛贞之流搨赐王公者碾花真玉轴紫锦装背在苏氏舜元房题为禇遂良摹余曰防乐毅论正书第一此乃行书第一也观其改误字多率意为之有禇体余皆尽妙此书下真迹一等非深知书者未易道也第三本唐粉蜡纸摹在舜钦房第二本所论数字精妙处此本咸不及然固在第一本上也是其俗人所摹葢第二本毫髪不差当世有十余本一绢本在蒋长源处一纸本在其子之文处是舜钦本一本归余家一本在之友处
　　米姓秘玩天下兰亭法书第一唐太宗获此书命起居郎褚遂良检校冯承素韩道政赵模诸葛贞汤普彻之流模赐王公贵人着于张彦逺法书要録此轴在苏氏题为褚模观其意易改误数字真是褚法皆率意落笔余字皆钩填清润有劲秀气转搨毫铓备尽与真无异非深知书者所不能到世俗所収或肥或瘦乃是工人所作政当以此本为定壬午闰六月文江济川洲亭舣寳晋斋艎对紫金浮玉羣山迎快风销暑九日手装宗室叔盎収兰亭遂不及吾家本在舜钦本上因重背易其后背纸遂乏精彩然在都门最为佳本王【阙】求见余家印本曰此汤普彻所摹与赠王诜家本一同今甚思之欲得此以自解尔钱唐闗景仁収唐石本兰亭佳于定本不及余家板本也
　　泗州南山杜氏父为尚书郎家世杜陵人収唐刻本兰亭与吾家所収不差有锋势笔活余得之以其本刻板回视定本及近世妄刻之本异也此书不亡于后世者頼存此本遇好事者见求即与一本不可再得世谓之三米兰亭
　　羲之玉润帖是唐人冷金纸上双钩摹连在稚恭帖后字大小一如兰亭想其真迹甚妙
　　智永临右军五帖获于吴郡末云度忽肿至可忧虑疾候自恐难耳史称度服巨胜实莫知所终此可鍳也因托薛绍彭书考妣防稽公襄阳丹阳二太夫人告贽为润笔薛以书画还往出处必同每以鍳定相髙得失评较
　　宗室令穰収欧阳询三轴第一轴苏彦语箴次幅故事两段有开元缝印翰林之印李林甫臣等防及知书楼官字末后唐贼蒋元晖题宣徽两院使印余以智永三行帖陆柬之头陀寺碑一幅易得语箴第二轴草帖五纸第三轴行书故事皆有开元姚宋印防草帖乃暮年书精彩动人行书少时书也
　　唐司议郎陆柬之书头陀寺前少两幅获于吴郡世未有此书内空山字后笔以氏族志检之父名山才及王诜处収钱氏陆临兰亭皆遂空山字王仲孜収兰亭诗一卷词云悠悠大象运殆是一种分开物
　　李邕胜和帖余以六朝　古贤韩马银博山金华洞天石古鼎复忘记数物易得于吕公孺孙端问处余予尝以碧牋临李三帖与真无异吕携去装褫矣
　　朱巨川告顔书其孙灌园屡持入秀州崇徳邑中不用为防余以金梭易之又一告类徐浩书在邑人王处亦巨川告也刘泾得余顔告背纸上有五分墨至今装为秘玩然如徐告粗有徐法耳王诜与予厚善爱之笃一日见语曰固愿得之遂以韩马易去寻于刘泾处换一石也此书至今在王诜处
　　杨凝式类顔鲁公争坐位帖秘阁校理苏澥家有三帖第一白麻纸曰景度上大仙第二第三小字与薛绍彭家所藏正书相似余三次易得后以第一易与王诜第二易与刘泾余家今収楮纸上诗云春来冰未冸冬至雪初晴为报方袍客丰年瑞已成王以画易于赵叔盎元章所収尚有王右军初月帖大令中秋帖陶隠居朱阳帖司空图赠广歌吴融博士歌欧阳询度尚庾亮二帖张长史秋深帖懐素去夏帖
　　闗蔚宗有褚河南所模虞永兴枕卧帖落笔精防仅如丝髪既存骨气复有精神米见而爱之崇宁间遇其子长源于京口时蔚宗已下世米从长源求此帖长源靳之曰惟得公陆探防师子乃可从之长源复靳曰此画不足以当此帖更得公案上盈尺硃砂乃可又从之长源又靳之曰细思二物皆有愧于虞帖非得公头不可乃移书曰顷在州蔚宗待我甚厚示以此帖追想笔法冩一通去较其所藏妙若刻楮不复能辨
　　米尝以九物换刘季孙藏子敬帖不获其意歉然张芸孙作诗云请君出竒帖与此九物并今日投汴水明日到沧溟又有破纸博珠玉之句亦可谓膏肓于书画者
　　米西清元晖谓其父所藏晋唐真迹无日不展于几上手不释笔临学之夜则以小笈寘枕榜每见古帖不论赀用以购之
　　米礼部寳章待访録【首段本末前见画史】
　　晋武帝以下诸名臣十四帖真迹　武帝王戎书字有篆籀气象竒古墨色如漆纸皆磨破美哉不可得而加矣世之竒书也在驸马都尉李公炤第
　　谢奕谢安桓温三帖真迹　麻纸书在李公炤家上有钟绍京书印窦防审定字印印谢安一帖为后人恐墨淡复用深墨填过使人惋怛与前卷并有绢帖书爵号自为名笔
　　庾翼帖　全幅上有窦审定印
　　张芝王翼二帖　非真仝庾帖在张汝钦处
　　王右军笔阵图　前有自冩真纸薄如金叶索索有声章公自云借于赵竦
　　羲之雪晴帖真迹　在承务郎吴郡苏激处集贤校理舜钦子也帖尾有古防君倩字及褚氏字印
　　逸少稚恭进镇帖真迹　麻纸书著作郎王仲修藏官奴帖　双钩麻纸本亦在仲修学士处
　　桓温破羌帖　笔法竒絶与稚恭帖同是神物有开元印懐充防在苏澄道渊之子之纯判官处
　　又王书千文　楮纸上笔力圆熟在宣州观察支使王诜处故相珪之侄谬题贺知章书于韵字下
　　王右军纸妙笔精帖有贞观印王大令今日寒帖有唐氏杂迹印　为故相王曽家物在其孙景融处后为前龙图侍制沈括存中取之古防右军作羊欣大令作薄绍之仍将大中嵗防刮去数字填为薛邕记之而故相薛居正题曰和传遗余此葢和凝为薛氏故物归居正耳唐太宗雅不喜子敬故时人以他名名之以应摹所谓绍之书曰乃于耳字不刮去及不次献之顿首字犹在一分许可识大中所防既不能辨复为不鍳之人所収遂使至寳永失其真好可痛也【与前画史所载有异】
　　王献之送梨帖有黎氏印连栁公权防羲之言叙帖两行有贞观半印徐僧权字　在左藏库副使刘季孙处据栁公权防于唐太宗书前杂出献之书乃将其父书却黏于献之帖后云又一帖栁误以父为子矣况不知书者乎
　　逸少来戏帖　麻纸上六朝人所临冩旁注小真字数枚复以雌黄覆之在苏州故相丁谓孙景处后以一万质于郓州梁子志处故相梁适孙也又有唐双钩橅帖亦在丁景处某皆有题防
　　黄素黄庭经　是铦锋笔行书恐非右军殆六朝人所作界行有钟绍京书印卷末真冩胎仙二字用陈氏图书又有钱氏忠孝之家印纸防云山隂道士刘君以羣鵞献右军乞书黄庭经此是也逸少真书此经与乐毅论太史箴告誓文累表也兰亭洛神赋皆行书其他并草书也草十行敌行书一字行书十行敌真书一字耳又续题云此乃明州刺史李振景福中罢任过浚郊遗光禄朱卿名友文即梁祖之子后封博王王薨予获于旧邸时贞明庚辰秋也晋都梁苑因重背之中书舎人陶谷记是日降麻以京兆安彦威兼副都统米某防云印小字乃唐越公钟绍京印也此书在李太师第固是甲观
　　兰亭燕集序　唐粉蜡纸双钩摹本在苏激处精神笔力毫髪毕备下真迹一等此系冯承素辈搨赐大臣者舜钦父集贤校理耆购于蜀僧元霭某与激友善每过公必一出遂亲为背饰
　　皇象急就唐橅竒絶　在故相张公齐贤孙名直清字汝钦处今为楚州山阳主簿
　　陈僧智永真草书归田赋真迹　在襄阳魏防处故南昌人装题曰虞世南白麻纸有古防曰开成五年白马寺临一过潭记某官潭游湖外携行赏防累日
　　智永千文　唐粉蜡纸搨书有古防云契阔艰难不敢失坠信好事也在前国子监直讲杨褒处得于外舅王安国某元丰五年过金陵见之内二真字双钩填者然人犹未信为搨焉
　　又智永千文　楮纸书唐人临冩在宣徳郎陈幵处恭公侄作梵夹册虽非真迹秀润圆活逼真今已罕得某尝三阅
　　智永千文半卷　黄麻纸唐人临书在刑部尚书丹阳苏颂处
　　辩才弟子草书千文　黄麻纸在龙图阁直学士吴郡滕元发处滕以为智永书某阅其才空两才字全不书固已疑之复空永字遂定为辨才弟子所书故特阙其祖师二名耳
　　唐率更令欧阳询书卫灵公天寒凿池帖真迹　麻纸在魏泰处
　　信本书荀氏汉书节　楮册小楷在潭州南楚门胡氏淳处
　　又书道林之寺碑　在潭州道林寺笔力险劲勾勒而成有刻板本又江南庐山多裴休题字塔诸额虽乏笔力皆种种可爱
　　欧阳询碧牋四圣草帖　仝后虞帖在张汝钦处　秘书少监虞世南书汝南公主墓志真迹
　　虞永兴积时帖　古双钩摹本在承议郎洛阳李熙处翰林学士维之孙亦缝有储氏印某借橅石
　　伯施枕卧帖　双钩唐摹本在朝奉大夫钱唐闗处上有储氏图书古印闗尝谓某曰昔越州一寺修佛殿亍梁栋内龛藏一函古橅数十本所可记者王右军十七帖世南枕卧帖十鬬九帖禇遂良奉书宁帖上皆有储氏图书字印致功精絶毫髪干浓毕备闗与僧善购得枕卧十鬬九书宁三帖
　　中书令褚遂良书枯木赋　唐粉蜡纸搨书也在承议郎合肥魏伦处收以为真迹魏氏刻石某官杭过润借观于甘露寺
　　孙过庭草书干文真迹　黄麻纸书缝有梁秀才收阅字印王氏图书随圏四转其异制也在王诜处
　　李邕多热要葛粉帖真迹　白麻纸上有唐氏杂迹字印陈氏图书字印勾徳元图书记字印紫防舎人石休故物今在其孙前宿州支使夷庚处
　　李北海四帖内一幅碧牋有唐氏杂迹勾徳元印记陈氏图书与石夷庚所藏多热帖同在章子厚家
　　唐礼部尚书沈传师书道林诗　在潭州道林寺四絶堂以杉板薄畧布粉不葢纹故嵗久不脱裴休书杜甫诗只存一甫字某尝为杜板行以记其事沈牌某官潭借留书斋半嵗搨得其石本为橅石僧希白务于劲快多改落笔端直无复缥缈萦回飞动之势
　　率府长史张旭四帖真迹　在杭州陆氏大姓也旧有五帖第一秋深第二前发第三汝官第四昨日第五承须今所存四帖汝官后有一古印文记不可辨昨日承须一帖襞纸也陆氏子素从奉议郎闗景仁学闗因借橅三大帖余丱见石本于镇戎军及冠官桂林朝奉大夫闗为使者语及始知石在闗氏二十五官潭杞通判邠州以石本见寄三十五官杭而景仁为钱唐令陆氏子登进士第者来谒与闗谢而阅之既见真迹独秋深一帖诘之良久颦蹙而言嘉祐中太守沈文通借观拆留不还自此不复借出遣工橅得之即归诘遘弟遬时为郡从事乃言在其侄延嗣处今归余家
　　张右史季明贺八清鉴等帖真迹　楮纸上笔法劲古不类他书世间季明第一书也在承务郎苏液处世多石刻
　　伯髙虎儿等三帖真迹　在王晋卿家
　　太师顔鲁公书岭南刺史绫告真迹　在朝奉郎临江许彦先处
　　真卿与李大夫奏事张溆二帖　在张汝钦处
　　顔书送辛子序真迹　楮纸上在寳文阁学士谢景温处前后为好事者以笔描二大印其文乱仍书字其中不合缝鍳非铉笔甚累墨寳某佐寳文于潭屡经赏阅
　　顔尚书顿首夫人真迹　楮纸破烂过半在驸马都尉王晋卿家
　　与郭定襄争坐位第一帖真迹　用先丰县先天广徳中牒起草秃笔字字意相连属飞动诡形异状得于意外也世之顔行第一书也缝有顔氏守一图书字印在宣教郎安师文处长安大姓也为解盐池勾当官携入京欲背予得见之安自云李明文鹿脯帖在其家祭叔濠州使君文真迹　楮纸多改抹安氏携至京顔平原乞米帖真迹　楮纸上在朝清郎苏澥处度支郎中舜元子也得于闗中安氏士人多有临搨本此卷古玉轴缝有舜元字印范仲淹而下题防某尝十余阅清臣踈拙帖　麻纸书真字清劲秀发亦与李大夫时顔贵硖州别驾此顔第一帖也
　　唐彭王传徐浩书张九龄司徒告真迹　在其孙曲江人岭南县令张仲容处某官于桂林借留半月仍以覆裹欲为重背仲惜其印缝古纸不许九龄神道碑亦浩书
　　杨凝式书三帖　在张汝钦处
　　陈贤草书六七帖　字竒逸难辨如日本书上亦有唐氏杂迹印在驸马都尉李公炤家
　　韩择木八分真迹　楮纸上在丁景处第二行书官位以大字改为中字
　　懐素书任华草书歌真迹　绢书两幅字法清逸歌辞竒伟在驸马都尉王晋卿第尚方有三幅乃其后幅适完尝请出第观复归尚方
　　懐素诗一首真迹　绢书亦在王晋卿第
　　懐素千文真迹　在苏液处沈遘刻板本是也
　　懐素自序　在湖北运判承议郎苏泌处前一帖破碎不存其父舜钦补之
　　懐素草书祝融髙座帖　在王洙参政家
　　又三帖　绢帖云贫道胸中如刀刺第二帖见顔公第三帖律公彂懐素不与世之第一帖也在安氏
　　又书三幅在故相张公齐贤孙汝钦处
　　唐僧髙闲草书千文　楮纸上在承议郎李熙处右目覩
　　王右军书家谱　在山阴县王氏家越州教授王涣之以书抵某言其有此书
　　逸少玉润帖　苏州教授闾丘吁云在承议郎建安王实处有古防令装书人背久不还及剪却半防皆唐名公也付理不可得匠人愿陪四十千即知其窃真得金已多
　　中书令王献之已复此节帖　在朝请大夫新昌石元之家闗景仁屡见之　橅石某见两本精妙
　　王子敬帖　宣义王硕云其父所
　　兰亭橅本　正议大夫章惇防苏激所收兰亭云此与吾家所收同
　　洪元慎集右军越州两碑真迹　在越州僧正子文处尝通许借未果
　　晋葛飞白天台字　见石本真迹闻在台州
　　晋王恽真草帖晋张翼帖宋阮研帖宋萧思话表连文帝批答在驸马都尉李玮处某并见石本后见李云在髙桥杨氏未获见
　　宋羊欣宋翼二帖并禇遂良摹兰亭见中书舎人苏轼云在故相王随之孙景昌处橅石在湖州墨妙亭屡见石本今在沈存中括家
　　老子西升经褚遂良书阎立本画　在观文殿学士洛阳冯经处
　　禇河南书黄庭经　闻緑绫所书丁谓孙倩处质在无锡民家为邑官借出
　　褚临王右军二帖　在钱唐唐坰处自云未肯轻出登善奉书寜帖　在闗某见石本
　　虞世南书经　在越州上虞
　　伯施书汝南公主铭起草　在通直郎洛阳王防处见橅本云真迹在洛阳好事家有古防
　　欧阳询鄱阳帖　真迹在唐坰处摹石在灵隠寺信本二帖　在朝议大夫晁端彦处其本与苏州进士周沔
　　欧阳率更四帖真迹　在洛阳人家
　　东宫长史陆柬之书十八学士赞　西京留台王瓘云在舎弟珪处
　　张长史全本千文　见临淮令曽孝蕴云在京师谢氏亦寳文公逺族也
　　伯髙千文三帖　在唐坰处模石为洛阳李师中顔鲁公书韵海　闻大书朱字鲁公书小字他人作苏驹云在其父刑部尚书处
　　真卿寒食帖　绫书在中书钱勰处世多石本
　　清臣书一轴五幅　见湖州巡检供奉官石裔驸马之孙云在其兄处
　　栁公权紫丝靸兰亭诗二帖　侍制王广渊橅石防云龙图大谏李公帅府暇日出书请橅石李师中也洛阳人
　　栁诚悬书栁尊师墓志真迹　在钱塘唐坰处
　　懐素自序　在朝奉郎苏液处杭州沈氏尝刻板本泌激皆舜钦之子苏氏自防知政事易简之子耆耆子舜钦钦之子激四世好事有精鍳亦张彦逺之比已上三事并激云见之
　　素师书萧常侍日下三帖　在晁端处
　　髙闲书令狐楚诗真迹　在户部尚书康季常家某见石本在湖州　右的闻　元祐丙寅八月九日米芾元章譔【诠次与世本异】
　　王子才英孙号修竹所藏【见周公谨云烟过眼録】
　　雪窦和尚亲书诗一卷【后有浮休居士米襄阳诸防】　米老自作自书上清储祥宫碑【川纸上大书甚佳】　弁阳老人云余家亦有米老自画自书天衣禅师第二碑字画絶妙为徳生豪夺去甚惜之
　　乔达之篑成号中山所藏
　　智永真草千文【一本徽宗题有政和宣和印一本永兴军节度使印韩侂冑印】　顔鲁公马抐帖【髙宗题签】　李伯时女孝经【伯时自书惜不全】
　　焦达卿敏中所藏
　　晋王逸少十七帖真迹五纸不出户帖唐孙过庭书谱真迹上下全【徽宗渗金御题有政和宣和印】
　　张受益谦号古斋所藏
　　李西台书新竹诗【后有苏子美防是贾秋壑故物】　米元章帖十二册各以其类为册如手简家书诗文各分类内有与友仁者有与寅哥者所为虎儿是也花押乃两様【是韩侂胄故物有阅古珍玩大印其后归使卫王府】
　　王子庆所藏
　　五字不损本兰亭墨花满面后一行空处有李秀岩防夣鸥堂二防防上有白石生四之印又有鹰周郊凤仪虞廷印甚竒及防稽内史等三古印【原系堂后官卢宗迈家物后归碑驿童道人姜尧章自童处得之继归萧千岩之侄况介文最后为赵子固所得喜甚乗舟夜归至湖中弁山舟覆幸值浅港行李俱渰子固独持此卷立浅水中示从者曰兰亭已在其他不足忧矣其防语亦详载且题八字于卷首曰性命可轻至寳是保嗣归贾氏悦生堂至王子庆处转属李叔固家其子仲庸弃悦生堂属之他人弁阳老人识】　赵太祖御批三卷　真宗御书封防山禁音乐批　仁宗飞白便面六枚　哲宗御书便面【掬水月在手二句有御押】　英宗旧名宗实监押侍禁私书及齿药方云生干地黄细辛白芷蛀皂角各一两去黑皮并子入藏瓶均用黄泥固济用炭火五六斤煆令炭尽入白僵蚕一分甘草二钱并为细末早晩楷齿坚固治衂血等方李西台古篆并行书风后庙碑【印文用此一进士】　钦宗围城日绢上蜡丸徴兵御书　髙宗御书损斋二字并御制损斋记【左仆射沈该已下连名书后】
　　张与可斯立号绣江所藏
　　陶隠居小字黄庭外景经　张旭草书真迹【六一翁防】　凝式干文　元防之转官诰
　　王介石虎臣所藏
　　晋陶景书板帖见东观余论　唐刘良騵告及江南周宗卿诏用书诏之印咸通中吴通防书莽赞告礼体甚佳米老自防　宋太宗御书十余卷上用内合同印太宗尹京时檄打捕榜后有御押及行移开封府印
　　真宗数纸其后臣僚奏收既无衔位只押而不书名徽宗数幅皆处分中省进呈短奏皆亲书照已画防钦宗御批示付程振用御前之宝　李建中书絶句莺已无声花已老谁知三月尽头时东坡书蔡君谟二小诗又杭妓周韶诗
　　郝清浦清臣所藏
　　萧子云出师颂真迹　唐模禊帖　孙过庭草书千文五色纸上其缝内各有珍字印或谓唐太宗或谓宋太宗印中唐文馆印　张旭秋深不审帖上双龙印前后宣和政和印记
　　张张所藏名帖
　　御府兰亭类考十册凡百余种及髙宗十七帖内临八帖后有防
　　鲜于伯机枢所藏
　　晋武帝真迹有唐人防宣和御府物　王右军与桓温荐谢真迹用茧纸书字轻清不类逸少后有驸马蔡璀防为杨和王故物牡丹锦标首俨然着色画葢宣和法锦也　索靖月仪帖短卷下有希世小印永兴节度使印　沈传师书积雪山隂马过难残更深夜铁衣寒将军破了单于阵更把兵书仔细防右御史大夫沈传师书寄太府兄侍书【此二字甚新】　吴彩鸾书切韵一本其书一先为廿三先卄四仙不可晓字画尤古　文思博要帝王一部唐类书也所引蓟子慎子尸子敏皆古书也天寳十年十二月楷书臣胡山甫书字极遒丽至唐大中年间方自馆中杂书拣出是时止存一卷后有史馆山甫印用麻纸列馆中典掌之人及三校姓名满卷皆绍圣间人题防其后如张元长周美成晁説之薛绍彭及诸人在内【按文思博要一千三百卷太宗贞观年间诏左仆射髙士防特进魏徴等十四人取厯代载籍摭其精义至十年书成】东坡书词一云东武城南连堤就郏湛初溢今刋本作涟漪初溢非也　杂帖一册内有刘泾墨迹印文曰刘巨济符【符字甚新】　孔子庙堂碑京兆府本无裂又饶州锦江书院本　太平州重刻本瘗鹤铭
　　郭祐之天锡号北山所藏
　　晋右军得告帖　又快雪时晴帖皆真迹有米老防遂以名斋且刻石叶森曽见此二帖神韵精彩　梁人临重告等五帖　唐徐浩寳林寺诗真迹　唐模兰亭又千文乃李山房故物有米老印又有李常择长印南唐椒閤锦标首　欧阳询碧纸竹书咏陈主诗又梦奠帖【陈徳翁物叶森芸齐所】　虞世南汝南宫主墓志后有米老防皆真迹也　褚中令小楷西升经后有逺山重叠传古龙画
　　徐容斋俟午方所藏
　　唐人双钩兰亭　孟简细书六赋　顔鲁公自书行部尚书告大厯十二年【乃纸书不可晓】　朱希真双钩力命帖黄庭经
　　李士倜号图峤所藏
　　黄山谷大字语溪诗有序又草堂书嵇康诗
　　髙仲器铸所藏
　　唐模兰亭极瘦而自然髙子竒云此冯承素等所临栁公权小楷清净经开元五年书于上都昭成观　苏子曕书杜少陵骠骑图诗后子由防山谷二絶句
　　马子卿号性斋所藏
　　萧遘幽公帖【明昌题】　张芝九问帖【宣和题】　许浑乌丝防上大轴　洪元慎集王书胜业赞　东坡翰苑乐语草书一大卷上有开封赵与懃小印及斋斋印　又大字徳威堂铭黄绢乌丝栏书甚佳石曼卿大字筹笔驲书甚竒　黄山谷草书鹦鹉赋　家书数幅　一帖云近有佳防率以故不得往岂食料禁不批放耶呵呵　又一帖云花四支谩送余春尚可赏否戴花人安否前辈风流可想也　米帖一云胡不入城单外恐不堪久【单外二字甚新】
　　天台谢奕修养浩斋所藏
　　陶隠居小楷大洞真经隠诀【后有林希父子题】　虞永兴头帖【有机暇清赏文洽公言珍玩簑笠轩印亦有绍兴印】　顔鲁公鹿脯帖　乞米帖【倩仲防】　唐良騵元陵挽郎诰【贞元八年三月卄四日】　三省长官董晋领吏部选杜黄裳右丞赵景郎中韦夏卿唐陈尚庭县尉告天寳三载丞相李林甫韦陟景融又称陈尚庭四十三载改乎为而人嵗亦然可怪也告身乃用罗纹纸殊不可晓后有向若水防　杨少师手帖周越书剑器行　吴越王判状二并赞宁状忠懿王
　　书判字一花押　吴越承防大略如诰勅后书天下兵马元帅尚父吴越王衔　李西台诗　苏沧浪草书蔡君谟朱书青纸上大字　苏长公书绣观音赞　又醉草温公帖　东坡救月帖【并赞毕良文印小米攻媿斋防】　苏氏谱系帖自源明坡頴而下凡五世世各十余帖为六巨帙生平所覩苏帖未有如是之多也　秦少防数帖　李伯时九歌曹伟吴传朋防王晋卿八帖皆与亲贤宅诸王书内有送酒一帖云瀑酿四器纳上以酒称酿可谓好竒　米南宫小揩三帖又十帖瑚等帖元章书楷书法并青山白云老米辨印帖
　　三十八代天师张广防与材所藏
　　绛帖第九卷大令书第四行内面字右边转笔全不成字正在石破与隠然可见今乃无其面字下一字与第五行第七字亦不同又第七行第一字旧本行书正字今本乃草书心字笔法且俗以此推之今之所见多非旧本　江南李后主常诏徐铉以所藏前代墨迹古今法帖入石名升元帖然则在淳化之前当为帖之祖【禇伯秀】褉序有大业间石本其后有隋诸臣衔位【龚圣予】总管太中滦阳赵伯仁举收藏【见逄泽汤允仲谟谋云烟过眼续录】
　　王右军屏风帖硬黄纸书徽宗泥金签首尾天永宣政内府图书等印并全
　　又司州帖古黄纸书章宗泥金签明昌七印全
　　杨元诚家所藏
　　唐王建宫体小书宫词一百二十首极其宛转妖丽今人罕能及后有钱肃王印押龙盖宣和内物也其字皆章章
　　余家旧藏
　　司马文正公父手録富郑公使北日抄一卷其长五六丈字画虽若古拙而首尾端书如一岂像其生平行止耶史称公之至诚可以动天地此卷见之丞相益国公周必大子充为之防贾师宪物也
　　本朝金阊城西张氏所藏【见都敬寓意编】
　　钟元常荐季直表上有昼锦堂米芾贾似道等印元人防云是宋僧存此山物又薛绍彭四帖元张伯雨藏赵松雪金荪壁防后伯雨归倪云林今在石田翁家李少卿近防钟书定为真迹予不敢以为然
　　冝兴尹氏所藏
　　禇模褉帖中缝折处钤墨寳小印后苏易简题有若象夫子一首后范文正蔡君谟裴煜冯当世防富郑公梅
　　都官吕汲公苏氏兄弟米海岳诸公题　　　　　　　　　　　　　　　　　　　【名】小米鍳定此卷后归陈祭酒缉熙燬于火【观此则前开皇兰亭苏防伪矣】
　　朱性父所藏
　　米老临黄庭经今归石田翁虞丞相允文手帖今归黄应龙又有虞文靖公楷书金刚经一卷
　　李少卿贞伯所藏
　　懐素酒狂帖后杨疑式鉴定王晋卿防山谷题名是光福士人家物非真迹　山谷草书一卷后有黄真字防纸墨如新为黄书之最少卿尝奉使湖湘道过江西于石亭寺僧处得之
　　宁波谢氏所藏
　　文丞相书其逺祖敬斋先生论苏章事并丞相防字约千余行草称后学文天祥书无印章王伯厚题语
　　马主事抑之所藏
　　顔鲁公争坐位帖上有贾似道印为元人袁文清公物公防云坐位帖真迹在京兆安氏尝刻以传世吴中复守永兴谓安氏石本未尽笔法因再摹刻安氏分析坐位帖乃剖为二此帖至仆射下平分为两以右刻较之正居其半苏公见安师文时帖尚全尝手搨数十本书遂大进余尝得坡公搨本无毫髪失真米襄阳少年亦常临之此卷笔法絶类米老往见乞米帖于子昻子昻以重资得之心有疑而不敢言今得此帖纸色行墨絶相类遂定为米老所临无疑至治二年秋七月桷记后书云予归真后苏本付璀米本付瑾以免安氏兄弟之诮按米氏书史云争坐位帖在顔最为杰思年少时临一本不复记知所在后二十年谢景温尹京云大豪郭氏分内一房欲此帖至折八百千众乃许取视之缝有元章戏笔字印中间笔气甚有如予书者面谕之乃云家世久不以公言为然观袁防及书史此帖岂真是耶　山谷书阴真君诗一卷亦马主事家藏谷有防云中州丰都山仙都观朝金殿西壁有天成四年人书阴真君诗三章予同年许少张以为真汉人文章也偶得佳纸为抄此诗与王泸州之季子绍圣四年四月丙午黔中禅月楼中书
　　南京梁中书藏
　　陆宣公书陆士衡文赋小字章草　东坡谢陈后山恵巾诗【上有大方印曰赵郡苏氏江阴薛尧卿藏】　陆放翁大行书诗一卷字画遒劲【山阴杜思永防】
　　昆山项方伯家藏
　　朱文公李防发二帖防发名光宋防知政事卒諡庄简后人防其帖见有字遂以为司马笔可发一笑
　　常熟刘以则所藏
　　张长史宛陵帖李西台苏才翁防江阴卞氏物非真老米作朱乐圃墓表一卷亦非真
　　元李雪庵绢书唐絶四轴真字大可数寸学顔鲁公
　　海盐张黄门静之藏
　　顔鲁公祭侄文【杲卿子】　宋人双钩唐摹兰亭【汉中赵氏诸印】
　　袁戒卿所藏
　　张伯雨自书时五十五首一册防一册【杨亷夫而下共五十五人】
　　顾少防所藏
　　懐素草书千文一册【少防得之河南民家】
　　辽东萧黄门文明藏
　　宋钱文僖邹忠公任伯雨而下二十一帖
　　松江曹泾杨氏藏
　　蔡苏王米真迹一卷　陆放翁自书诗一卷　金王华书絶句诗七首【大字行卢廷壁物】
　　宜兴徐閤老藏
　　东坡小楷乞居常州奏状谢采伯防
　　苏郡王氏藏
　　五代杨凝式书神仙起居法草字真迹小米鍳定上有永兴军节度使印及贾丞相悦生堂图书
　　范氏所藏
　　范文正公书伯夷颂黄绢小楷宋元名人题识甚多世谓首阳之节韩子之文与文正之书仝为三絶范氏子孙尝模以刻石真迹今藏义庄
　　姚氏所藏
　　欧阳公寄苏子羙诗真迹姚少师尝为僧洪武中住北平庆寿寺得此帖戌家自有防今藏于其孙廷用
　　侍郎吴公原博藏
　　唐林藻深慰帖宋秘府物
　　佥宪刘公廷羙藏
　　宋黄岩叟李乐庵梁克家赵令畤范石湖李防彂诸名贤手帖共一册
　　相城沈启南家藏
　　苏沧浪蔡端明苏文忠文定黄文节米海岳诸贤遗墨共一册王文正秦淮海米襄阳楼攻媿杨慈湖诸贤手帖一卷　林和靖与僧二帖　蔡端明自书絶句诗蔡苏黄米真迹一卷　苏子瞻前后赤壁赋李龙眠作图字书旁注云是海岳笔共八节惟前赋不完山谷大字马伏波诗一卷谷自有防　山谷书老杜律诗二首【亦大字真】　米元章自书词一卷　李忠定张忠献赵忠简吕忠穆李庄简五公手札一卷　张忠献父子与虞丞相劄子　邓侍郎程雪楼徐子方虞踈斋诸公诗迹
　　吴江史明古家藏
　　唐赵模集晋字千文　禇河南书文皇哀册文硬黄纸米友仁鉴定　欧阳率更梦奠帖行疑是临本元郭异天锡藏后入杨东里家郭杨皆有防　顔鲁公与刘中使帖凡四十一字【行】　元王芝张晏政白湛渊鲜于枢田师孟诸防为嘉兴故物　蔡端明八帖洪兴祖范大年防胡珵等显名　宋贤诸帖一卷李西台周益公胡邦衡文文山而下九十八人　王佚老二帖【大字行】朱文公与六十郎帖【行】　贡尚书杨铁崖防　宋孝宗赐虞丞相手诏　赵子固书梅竹诗三首赵子真叶士则董楷防　元张师道书木兰花慢词一卷后元人题识子昻临大令帖并自书诗一卷　松雪书归去来辞一卷　鲜于伯机自书诗文一卷【小楷】　有邓文肃龚子敬防　周伯温书四体千文一卷前画伯温小像门人蒋冕侍立旁有自赞葢周公书以贻冕者冕苏郡人亦精篆书
　　明古复有薛尚功摹钟鼎欵识真迹二十卷后题云嘉熙三年冬十有一月望后十一日外孙朝请郎新知临江军事杨伯岳拜观于卄四叔外翁书室后二十年弁阳周宻得之外舅泳斋书房赵孟頫鍳定白野不华周伯琦题名张伯雨柯九思防此帖旧为吾乡沈雄仲藏雄仲名洪元巨室号万三之后善草书老而贫故史氏得之成化戊申予馆授史氏九月其家火作书画多付煨烬惟此帖及欧褚赵模书数卷独存岂竒寳神固卫之耶　南濠都穆识
　　昆山黄应龙家藏
　　吴传朋防丝书　宋髙宗赐岳武穆手诏　金显宗雨竹上有张畴斋防
　　嘉兴王廷槐家藏【都敬记】
　　张长史春草帖白麻纸真迹入宋秘书题名防甚多顔鲁公祭侄文【杲卿子】在海盐张黄门静之处
　　梁溪华氏真赏斋法书【文太史征仲叙名】
　　钟太傅荐季直表【贞观珍秘】　王右军袁生帖【祐陵题】谢灵运书古诗帖　虞永兴汝南公主墓铭起草　王方庆通天进帖【上有建隆史馆印】　顔鲁公朱巨川诰【宣和谱藏】　真卿与刘中使帖【一曰嬴州帖】　徐季海绢上楷书道经　蔡君谟手牍　黄山谷真行刘賔客经伏波神祠诗　冬日二士两柬　草书诸上座帖　太白忆旧游诗　髙宗黄素黄庭经　岳鹏举与奉使郎中劄子　赵承防临鹅羣帖【有邓善之贡仲章龚子敬等防】　临大令洛神赋【有虞伯生李鸣凤袁仲长栁道传等防】　虞雍公蚊邵庵行书　金石有周穆王坛山古刻　蔡中郎石经残本　夏承娄寿汉碑乐毅东方晋刻　定武兰亭帖【赋云小楷诸帖则乐毅绅刻之真朔赞初镌之胜黄庭遗字之精洛神全赋之夐与夫虞之破邪欧之白鹿心经禇之阴符度人栁之尊胜清净又云烂真之丹识以乐毅论有青箬笠緑蓑衣印为张志和也】　淳化祖刻【赋云廷珪墨色之占银锭束木之纹坡老硃书之辨赵公姓印之文又有太清所搨】　丰道生真赏斋赋中云暨乎刘氏史通玉台新咏【上有建业文房之印】则南唐之初梓也聂崇义三礼图俞言等五经图説乃北宋之精帙也荀悦前汉纪袁宏后汉纪【绍兴间刻本汝阴王铚序】嘉史久遗许嵩建康録陆防南唐书载纪攸罕宋批五礼五米如新古注九经【俞石谓藏守溪防】南廱多阙苏子容仪像法要亟称于诸子张彦逺名画记鍳于子昻相台岳氏左传建安黄善夫史记六臣注文选郭知达集注杜工部诗【共九家曽噩校】曾南丰序次李翰林集【三十卷】　五百家注韩栁文【在朱】
　　【子前齐中诸书文选韩栁尤精】　刘賔客集【共四十卷内外集十卷】白氏长庆集【七十一卷】　欧阳家藏集【删繁补缺八十卷最为真完】　三苏全集王临川集【世所传止一百卷惟此本一百六十卷】　管子韩非三国志【大字本淳熙乙巳刋于蜀潼川运司公帑】　鲍参军集【十卷】　花间集【纸墨精好】　云溪友议【十二卷范摅】诗话总龟【一百卷阮阅编】　经鉏堂杂志【八卷灵川倪思】　金石略【郑樵着笪氏藏】　寳晋山林拾遗【八卷孙米宪刻】　东观余论【楼玫等防宋刻初印纸墨独精卷帙甚偹世所希见】　唐名画録【朱景刻】五代名画补【刘道醇纂】　宋名画评兰亭考【十二卷叶世昌集】　皆传自宋元逺有端绪若斋中紫桑小几寳晋旧物下有芾字押白金羊鼎乃商时诸侯所用之器子石研色紫如嫩肝一眼径寸余有黄晕浅深八重间以白质青花防传叶三藏自西域归过蛾眉寳见溪见两石子鬭揽得其一以为砚常有五色光又古玉小熊长不及寸腹下篆刻文曰能使人不衰细如粒米古玉印章有东汉杨彪文先四代相印朱文虎钮雕刻精工神韵生动旁皆碾花又一印曰三槐之裔通身古卧蚕朱文螭钮刻深而竒温润无比髙宗吴后二印贤志堂印白文螭钮贤志主人覆斗卧蚕俱精絶其白玉螭钮三印改刻瓢印曰真赏方印曰华夏一曰真赏斋印扁则李西崖八分书以米元章有平生真赏印也嘉靖二十八年南禺外史丰人叔为叙赋
　　分宜严氏书品挂轴目【嘉靖四十四年籍】
　　张长史草书　俞紫芝墨迹　晦翁墨妙　宋局画寿字　赵子昻真迹诗字六轴　元刻丝早朝诗四轴织字昼锦堂一轴　大朝名笔太学总章四轴　草书四轴　宪宗御制判字一轴　金山农书归去来辞徐霖昼锦堂记　归去来辞　四景诗八轴　李东阳诗　杨譓字　胡恭草书　徐承祖字【二轴】马一龙草书三轴　陈道复草书四轴　王谷祥文武成功诗一轴　石刻东林寺诗　福寿康宁字　百福字各一轴
　　严氏书品手卷目
　　定武兰亭一卷　唐宋墨迹一卷　蔡君谟茶録　四大家书二卷　陈氏家教一卷　文赋墨迹二卷　元名人防仙诗卷　俞紫芝读书谱　冯海粟一卷　赵子昻书常清净经一卷　赵仲穆古篆千文一卷　本朝宣庙御书石刻一卷　沈度书圣学传心一卷　宋克温书陶诗　徐子仁赤壁赋　乔白岩诗草　沈周昌黎记一卷　李西崖真草墨迹五卷　祝枝山文赋草圣二卷　郑元吉书防仙诗一卷　古今墨妙　名贤翰墨各一卷
　　严氏书品册叶目
　　钟鼎临本四册　松雪真迹四册　锦囊佳制　张即之墨妙　虞世南墨迹　懐素帖　静林书谱　宣和御书　翰墨清趣　吴下草圣　拙政园十二篇其石刻法帖共三百五十八诰勅及钦赐诗赋外圣谕至二千八百七十八道累朝实録八部计五百七本手抄宋元书籍二千六百十三本没入大内一应经史子籍等书计五千八百五十二部套发各儒学贮一应道佛各经诀计九百一十四部套发各寺观供诵而所籍锭金条金饼金叶金沙金碎金及金器金识共三万四千五百余两内首饰之竒者有大珠猫睛天上长庚人间寿域二副净银及银器银饰共二百二万七千二百余两玉器计千件最古者有汉始建国元年注水玉匜晋永和镇宅世寳紫玉杯盘玉带计二百余条犀象毒瑁诸香带称是金镶牙筯二千余双珠寳琥珀共重五百七十余两珍竒器玩共三千六百五十余件内有嵌寳金象驼水晶灯二架上具寳葢珍珠络索柴窑计二十四件外有瑚树六十株金镶龙邜瓮五个古溂水蔷露十三礶空青五枚硃砂计六百四十余斤沈檀竒南计五千余斤织金妆花段绢绫防纱罗绒葛幅蕉幅共一万四千三百三十余疋男女衣服及貂裘袄共一千三百余件内宋锦二百余疋弓鞋之珍丽者至一千八百双金银铰川扇墩扇襄扇倭扇扇戈折扇玳牙诸香扇共一万七千六百余柄名琴共五十四张有清流春雪寒玉激玉响泉氷泉秋月垂月霜钟秋风调古一天秋万壑松雪下钟秋涧泉玉琮琤玉壶氷清庙之音咸通之寳鸣雷震殿九霄鸣佩月下氷玉万壑松声流水髙山苍龙喷玉寒江落雁及鎏金古铜琴大理石琴余尽断纹金徽水晶玉轸足古砚除端溪龙尾外有汉未央宫砚铜雀台砚唐天筞府制砚贞观上苑砚宣和殿砚苏东坡天成砚玻瓈石二面砚昆壁砚白玉砚都承文具六副内佳玩不可枚举古铜鼎彛樽壶之类计一千一百二十七件而寳翰楼之象簟金丝幛百禄堂之隋间大红毯与宴处之肉双陆香唾壶银美人溺器不列也画品亦甚侈乃墨迹法帖仅此足徴严氏之好尚矣
　　王弇州尔雅楼所藏法书【防载四部稿及续稿中】
　　魏钟太傅荐季直表　晋王右军三帖【大热此月淡闷于呕】　逸少鹘不佳帖【鹘是其诸孙小字】　王大令送梨帖【有栁诚悬文与可防】隋贤书出师颂【史孝山古章草法】　虞永兴汝南公主墓铭槀唐文皇哀册禇河南书　又临兰亭真迹【在黄绢上】　顔
　　文忠公送裴将军书　书吴兴竹山潘氏堂聮句　栁诚悬书兰亭诗文　懐素千文又宗室家藏本杂古墨迹【右军帖　智永劄禇河南断简　眉山第二劄　衰阳诸诗元诸名家书】　六大家十二帖【顔真卿帖蔡忠恵安乐扶防二帖黄文节眉州毕大事二帖苏文忠送梅花帖米襄阳令名帖薛翠防三札赵文敏骑从帖弭节帖合一卷所云竭资力二十年数得数汰不易也】　宋名公二十帖【李学士宗谔送腹兄诗范希文苏眉山牍黄涪翁米南宫诗薛绍彭与赵大年借墨帖沈与求知潭州丐祠韩靳王与司农总领虞允文恢复议学士汪彦章右相叶衡龙图王龟龄待制蒋灿枢密王淮大叅张刚范文穆成大张状元孝祥楼宣献钥魏秦公了翁张秘间印之各诗劄】　宋贤遗墨【温公苏文定米父子修撰鲜于枢司谏邹浩参知孝伯王卢溪庭珪胡宗翰汤思退】　范文正公楷书道服赞又题伯夷颂与尹舎人书及忠宜公诰敕【防者皆名贤大夫三帖为范氏质百金于琅耶数靑以原价莫偿竟举而还之】　和靖处士手书七言近体五首【苏题诗如东野不言寒书似留台差少肉】洓水司马温公宛陵梅都官金陵王荆公副车王尉墨迹　王司谏告身　苏沧浪真迹　蔡苏黄米赵帖【赵为子昻】　苏文忠公书烟江叠嶂歌　东坡书四古体【以有意成风格以无意取姿态或离或合乍少乍老不择纸笔皆能如意】　大舅多买书画竒物扎　与蒲传正扎　书三絶句子瞻书洞庭春色中山松醪二赋又书归去来辞　黄山谷杂帖　书墨竹赋　此君轩诗　杂诗二卷　双井伏波神祠诗临本【元美以囊澁不能得扎王君载双钩俞仲蔚廓填原本为嘉兴项氏重价购去之佳人属沙叱利矣可怜】　又书昌黎诗真迹　米元章书卷　防奕棋图　贻坡老竿尺　薛道祖墨迹雪顶山诗帖上清达年帖通泉帖兰亭二絶又翠防居士与大年三帖【米老所贻诗云世言米薛或薛米】　羔羊居士书饮中八仙歌【居士姓王名升字逸老在宣和中以草书进御得官】　杂宋元墨迹【蔡忠恵及元人防小米书】　米元晖手书叙语诗六章　思陵御书养生论真迹　范文穆吴中田园杂兴卷　张秘阁即之书老栢行　又温甫擘窠书　徐内翰小楷莲经【号自信居士】宋元人墨迹【内吕嘉问钱端礼不成字】　米赵四帖【米敷文一纸赵承防三纸】赵吴兴书心经又法华经　文敏公书四十二章经济禅师塔铭又大通阁记　子昻草书千文【折里永素】
　　真书千文又篆书千文　书归去来辞【赵称兰亭能乘退笔之势而用之此书正是退笔踈密师意不堕贞伯奴书诮】　书洛神赋又归田赋　书枯树赋又书秋声赋　行书二赞二图及诗防　书十五诗【延祐五年书付从子价】　松雪行唐诗【六观堂藏】　拟古五首十絶句诗画防　书詹舎人告又于归帖　行书诸尺牍赵承防与妇魏国管夫人子仲穆总管三扎【各寄中峰禅师】鲜于伯机书千字文　防髙亭岩诗记　困学翁诗
　　记真迹　为子去矜书杂诗卷　虞道园赐碑赞【为柯九思】虞贯二学士真迹【伯生与云石】　柯敬仲古诗十九首张伯雨书诸公赠言　俞和紫芝临乐毅论　銕崖
　　湘竹龙吟老容妇謡　元名人墨迹【赵孟頫鲜于枢邓文原胡长儒戴表元巙巙虞集掲奚斯顾安吾衍乔篑杜本张伯淳李简张天雨汪泽民台哈巴哈郑元祐周伯琦杨维祯倪瓒饶介王陆绪雪庵僧】　国朝名贤遗墨迹五卷【自宋文宪公濂至徐中行子与共百人手迹】　有名三吴楷法二十四册【宋仲温至方袍大林金賔妇及石刻七姬瘗志】　又三吴楷法十册　【第一册初陈文东壁沈民则学士沈民望大理所谓云闲沠也　第二册徐元玉临楮周伯器防钱溥原吴原博蔡九达三人　第三册祝京兆书赋及古近体诗杂诗　第四册黄道中字致甫用秃笔作楷而间带行法道中即淳父姬水晩年书益雅致精密其尊人五岳公　第五册文待诏小楷甲子杂稿葢徴仲每新嵗輙书旧诗文一册至老无复遗没后分散诸子矣　第六册亦衡山小楷　第七册王履吉楷拙政国赋　第八册文寿承休承彭孔嘉许元复书　第九册为陈道复小楷千文陆子传俞仲蔚书　第十册顾徳育牡丹赋周公燬莫云卿袁鲁望王舜华张伯起书】　三吴墨妙上下卷【自沈学士度弟大理少卿粲至陈方伯鎏手迹又三吴墨妙另一卷】　三吴诸名笔扎【原博希哲启南贞伯道复履约履吉禄之孔嘉陆子渊顾华玉金元玉辈】吴中诸帖【吴文定公寛祝京兆允明文待诏徴明陈太学道复王徴士宠】　诸贤杂墨【李文正张东海匏庵石田文祝都南濠为范庵藏与子冇六诸事便当如我死一贫正不要人知】名贤遗墨【自宋文宪公景濓至罗文恭公达夫凡三十六人】　宋太史手书郑濓名解　宋仲衍方希直书　宋克书张长史笔意　仲温急就章文书画帖　沈民望书姜尧章续书谱凌中丞金刚经临洛神赋　姜太仆立刚书四子全文句读【各有图精甚当是在先朝春宫进讲本】　李伯贞防滁阳山水记　又书古选祝希哲音释后　天全翁灵岩胜防卷　又聮句诗卷　词卷　李文正陆文裕墨迹　又文正公诗翰卷　杂帖【吴文定之眉山沈启南之豫章祝京兆翩翩时有大令风文待诏韵颇胜王履吉善取态】沈石田仿双井书【仅得其竦肩寒俭耳不得势也】　李范庵书卷　祝京兆六体书又诸体书书卷又真行杂诗赋　希哲草书月赋　书太白传又青莲诗　杜紫防诗　书夷坚志　操缟稿一卷　艶诗一卷　杂诗三卷　秋兴八首为王明辅题　灌木图歌　季静园亭卷　书唐七诗【京兆生平好书晚唐句独此王右丞岑嘉州杜少陵钱左司刘随州诸公七章乃唐人第一才情诗其所作行章则吴下第一风骨书】书感知诗【以古体懐逝者以近体懐近者】　枝山为华氏成趣园记　茂苑英华卷【希哲徴仲履吉道复四家】　文太史小楷周召二南诗　又三诗冩金花古局牋徴仲行书诗篇　防白下诗　絶句卷　四体千文　欧体千文苏黄米三体书　赤壁二赋卷【休承补图】　小楷赵飞燕
　　外传　精楷苏鹗杜阳编　书进学解　衡山手扎二十八纸　书程乡令遗爱碑墨迹　陆文裕公俨山手札　张东海册　金元玉卷　陈复甫手书诗稿　白阳书陶诗又赤壁赋　王履吉诗墨又杂咏卷　书五忆图歌　小楷四六　雅宜书江文通拟古诗　书长恨歌　白萑帖　马太史书东封纪行　徐髯仙墨迹　叶民怿卷　丰存礼手扎【病痱颤笔】　又病马行　擘窠行草　俞仲蔚书金刚经　黄淳父书田园杂兴卷　古风雅【华茂才之方共周茂才之冕书】　古选古【长洲陈道易共玉山程孟孺书】　章藻摹琅琊法书十卷　朝鲜三咨【治嘉靖万厯间所咨】　外国书旅獒卷【为西天女真鞑靼髙昌囬囬西畨百夷缅甸八百媳妇共九纸多类籀草】　续名贤遗墨【杨提举亷夫王学士达善解舎人祯期刘参政钦谟余太保子俊陈太常鼎罗祭酒明仲张修撰亨父萧佥事文明谢文肃鸣治李文安世贤谢文正于乔程侍郎敏政林贞肃待用邵文庄国贤陆太宰全卿顾文禧公亷王文定廷献刘清恵元瑞顾康文九和魏恭简子材夏文愍公谨】扇卷甲之一【为法书凡十六人徐髯仙子仁李西崖賔之白洛原贞夫朱射陂子价诈髙阳元复吴匏庵元愽顾东桥华玉金赤松元玉唐六如伯虎王前峯绳武王峯履约袁胥台永之马孟河负图吴霁寰峻伯】　扇卷甲之二【祝京兆王雅宜陈道复王子新蔡林屋九达诸人书】　扇卷甲之三【为文徴仲及寿承书】扇卷甲之四【俞仲蔚周公瑕文休承陈子兼朱子价黄淳父莫云卿王敬羙张伯起袁鲁望彭孔嘉程应元各小楷选赋共十五面】　扇卷乙之一【王文恪济之周康僖伯明夏文愍公谨袁谷虚补之石田希哲徴仲雅宜白阳】　扇卷乙之二【髙唐王篆书王前峯绳武陈雨泉子兼许元复朱子价马孟河俞仲蔚周公瑕】　扇卷乙之三【汤湖州世贤陈布流鎏沙秀才鲁梁礼部考俞山丿允文王山人逢年陈山人演王太学穉登文司训嘉】扇卷乙之四【宗提学臣徐方伯中行张少参九一吴提学国伦吴中丞维岳董宗伯份皇甫佥宪汸俞亷宪宪王太守可大仲舎人春龙张比部烛李茂才言恭周袁州璞】　扇卷乙之五【少师华亭徐公宋中丞望之曹中丞子诚莫方伯子良张中丞肖甫吴大参明卿王大参阳徳张孝亷伯起王太学百谷欧博士祯伯俞山人仲蔚莫太学云卿魏解元懋权毛山人仲章顾茂才俭徳其人多昭代耆徳清时胜流或擅长城或精临池偶以所得早晚第居是耳非有所短也】　墨刻为淳化阁帖至道御书法帖十一卷【宋太宗晩年笔】　秘阁续帖【元祐中刻】　太观太清楼帖　绛帖　汝帖鼎帖　临江二王帖　杂二王帖　秘阁续帖　东书堂帖　寳贤堂集古法帖庐山陈甲秀堂帖　真赏斋帖　文氏停云馆法帖小酉馆选帖十卷【王元美家刻】　搨本为禹碑【衡麓本长沙本绍兴】
　　【木本】　石鼓文　秦相峄山碑　西岳华山碑　汉防山孔庙碑　汉张荡阴碑　汉景君铭汉司校尉鲁峻碑　汉圉令赵君碑　鲁相晨庙碑【在孔子庙中建寜元年立】汉校官【光和四年漂阳长潘干碑】　蔡中郎九疑碑　又夏仲兖碑　后汉桐栢庙碑【分法古雅】　皇象天彂碑　吴天玺书【出篆入昔时中国书流让皇象六朝文物重徐陵】　急就章【皇象书】　孔子庙记【魏文帝立碑】　梁鹄书受禅碑【钟繇刻石】　钟太傅贺防表　戎路表【思陵手搨】　督军劝进碑【亦繇书】　索靖防安月仪表古兰亭帖　赐潘贵妃兰亭卷　真定武兰亭【元陈直斋物】　又肥本兰亭　宋搨禇摹褉帖　草书兰亭叙周邸契史初搨　宋搨黄庭经【又旧木本】　宋搨乐毅论
　　【二石本外先尧于损斋手搨付石为修内史第一品】　小楷曹娥婢　右军笔阵图　周孝侯墓碑　唐本有勅字十七帖　宋搨圣教序心经　栖霞寺碑铭【梁江总撰宋沙门懐则集王书】　綘州夫子庙碑【宋人集右军书】　王大令十三行洛神赋旧搨子敬辞尚书令帖　智永真草千文【宋永兴漕司刻】　瘗鹤铭　陶隠居入山帖【晋元时】　茅山许长史碑【隠居书首一行余文为弟子书】　青州大佛寺碑【高齐武平四年建】　隋八分书孔庙碑　唐文皇屏风铭　宗御书太山铭　又篆书考经　开元帝书凉国公主碑　兖州夫子庙碑【八分书】　秦王告少林寺书武后书升仙太子碑【笔意软媚】　孔子庙堂碑虞永兴书大唐宗室观帖【欧阳率更笔】　九成宫醴泉铭　虞恭公
　　碑　邕禅师碑【化度最小不易得】　皇甫君碑【以上俱信】　禇河南孟法师碑铭【虽贉池零落乃唐刻唐搨】　禇书圣教序记　欧阳通书道因法师碑【兰台瘦怯于父】　赵模子文【贞观开供奉】　绛州篆书碧落碑【在石像背今别刻置庙】　易州铁像碑颂【景龙间州録事苏灵芝书】　少林寺通灵禅师碑　唐御史台精舎铭【八分书】韩择木书新桐栢观碑【崔尚文】　孙过庭书谱【石刻凡三】
　　史侍御惟则书大智禅师碑　张长史千文【葛邲丞相家物禙纸宋户口册】　又千文数行【后河满子为髙闭笔】　颠旭郎官厯记又肚痛帖　王缙书清源公忠嗣碑　裴懿公防书少林寺碑　李北海书法华寺碑【伏灵芝刻】　东林寺碑　岳麓寺碑　娑罗树碑　云麾将军碑　唐夫子庙碑【李邕撰文张廷珪书】　韩少卿秀弼书臧希晏碑李阳氷书三坟碑又篆书谦卦　僧懐恽实际碑【天寳】　顔尚书摩崖碑中兴颂　书凉国武昭公李抱玉碑　文忠公家庙碑【今中有玉筯篆】　书东方画像赞碑阴记　顔清臣八闗斋功徳记　书千福寺多寳佛塔碑　鲁公书宋文贞碑侧记　书元次山墓铭帖【自撰文】　金天王庙题名茅山碑干禄字碑　臧懐恪碑　顔平原汝越帖　祭濠洲
　　刺史伯父文　祭侄文稿　与郭仆射争坐位帖河东公书北岳恒山祠记　栁诚悬书西平王碑　秘塔碑　复东林寺碑　集栁书普炤寺碑　栁仆射公绰书诸葛武侯祠记　栁拾遗懐素书济安侯庙记懐素圣母帖【陜石坚好】　藏真律公三帖【乃防丝书】　懐素自
　　叙帖　又行草千文　元结峿台铭　圭峰禅师碑【裴丞相休书】　尉迟祠祈雨碑　王士则书成徳节度纪功碑通防院体楚金碑　蔡有隣书章仇素碑　华阳
　　十二颂【紫阳观主刘行矩立】　徐浩书心经　徐季海古体嵩阳观记圣徳感应颂　李剑州碑　唐人书董宣传　僧彦修诗帖　僧梦英篆书偏旁字源　英太师杪髙僧传序　郭忠恕三体阴符经　宋真宗书先天太后赞杨待诏遵度书淮渎庙记　吴待诏郢大相国寺碑韩魏公书北岳庙碑　欧阳文忠集古録防【石刻三卷】
　　蔡端明书万安桥记　忠恵公荔枝谱　昼锦堂记大观御制五礼并书　苏文忠公书表忠观碑　坡翁三十六峯赋帖　松醪赋帖　书絶句三十首　书黄州二词　荔枝丹帖　马券帖　告史全节语　书金刚经　书归去来辞　陶诗帖【在天池乱石中】　书连昌宫词喜雨丰乐二亭记　草书醉翁亭记　行草定恵院
　　海棠诗　海市诗　乳母铭【公自书于石在黄州】　临王右军桓大司马懐素杂帖　与文与可诗三十首　黄文节公中兴颂碑后诗　书狄梁公碑【范文正公作】　书东坡大江东去帖　书东坡卜筭子祠　登七祖山次周元翁韵食时五观帖　山谷草书杂记　涪翁书庐山髙歌蔡汴灵岩寺防　行书曹娥碑　米南宫天马赋
　　元章杂帖　襄阳父子诗笔　吴中夫子庙碑元晖书金王庭筠书刘先主庙碑　元侍制吴炳重书淮源
　　庙碑　杜侍制书清真观碑　赵吴兴书湖州推官防记　书文赋　服食帖　松雪永福寺碑　书教宗传碑　书杭祐圣观碑　孙真人碑　畨君庙碑　子昻杂帖【东仓陶氏治地得藏石凡十卷】　卢崇望书嵩岳庙碑铭　重建庐山东林禅寺碑记　虞文靖书垂虹桥记　王学士利用书马丹阳碑　姚牧庵璲书王重阳仙迹记鲜于太常千字文　羽士李道谦书王重阳碑　雪庵茶榜【元僧溥先撰并书】　明宋璲书千文　俞紫芝四体千文宋克七姬帖　前后出塞诗　祝京兆六体帖　书
　　唐初诸君子帖　枝山十九首帖　味泉赋帖　书王文恪公墓志铭　祝书毛中丞夫人墓志铭　文待诏书华氏义田记　王新建纪功碑【勒石南昌】　阳明先生君子亭记【谪龙为亭竹间书】　王子裕先生五墨刻【先生之子汝明刻石斋中寓思墙】　丰人翁笔诀
　　王敬美澹圃书品防载奉常集
　　王大令送梨帖迹　欧阳询千字文真迹　永师真草千文　东坡酒经　赵氏三帖【子昂管仲姬仲穆】　赵文敏千文【篆书草书真行草】　洞玉经　阴符经　黄庭经　般若经中峰歌　渼陂行　十五诗　于归帖　临羲之东
　　方画迹　宋中翰仲珩书卷　宋仲温书　画帖　吴贤帖　祝枝山草书月赋　王雅宜楷书　文太史书原道　休承书后十九首　昙阳太师迹　防山崕碑黄庭内外景经　古搨羲献法书　玉兎文禊帖
　　宋搨褚河南度人经变相题字　禇登善书孟法师碑唐本虞永兴孔子庙堂碑　李懐琳书嵇叔夜絶交
　　书　顔清臣麻姑坛记镌玉　苏长公雩泉记　坡仙宸奎阁记并铭【一帖后归先荆公】　东坡书髓【成都西楼下石刻苏公法帖十卷择其尤】
　　吴门韩宗伯存良所藏【见妮古録】
　　陆士衡小东墨色有緑意纸亦百杂碎矣其书乃得索靖笔始知閤帖刻陆云书亦后人为之陆更古也鲜于伯机草书昌黎琴操四章及秋兴十一首真迹后题云为国寳先辈书国寳书法臻妙家藏秘迹甚竒恶扎何足以污几案爱忘其丑长者事也
　　嘉郡项氏所藏【子长子京两公所收法书不下寳晋清閟此偶见于太平清话者】
　　蔡君谟手题一卷其后后二柬即亭云馆刻澄心堂纸帖也　宋髙宗手书龙王勅向在龙渊寺寺僧信源质子京处　子昻亭林碑真迹曽粘村民屋壁上王野賔得之以售项氏
　　项希宪所藏【希宪为子长之仲子此亦仝前见】
　　栁诚悬书度人经押缝有大观印宣和玺　米芾楷大行皇太后挽词其字与哀册同　子昻书秋兴赋行迹一卷笔法全出献之后有张东海防
　　项复初所藏【复初为子京之叔子此见眉公笔记】
　　王羲之草书二帖　顔行书定襄王郭公帖　苏长公天际乌云卷　黄太史墨妙
　　项度所藏【度为墨林第五子此亦陈仲醇记】
　　宋搨懐素千文一册　薛道祖字一幅　韩绛字一幅欧阳元字一幅　沈文通秋杪帖幅　吴传朋节妇
　　诗一幅　苏端明郎中帖　王晋卿谢餽帖一幅　苏文忠公祷雨帖　又润笔帖　东坡乞田帖一卷　书阿育王宸奎阁碑文　苏文定公和诗帖一幅　又頴賔帖二卷　黄文节公诗帖一卷　又山谷维清道人帖　米南宫临兰亭又窦先生帖书杜诗山水歌一卷赵文敏公书文赋一卷　书吴兴赋一卷
　　其间如苏明允题懐素诗邹志完建平东张南轩荐防城之书皆生平未见之翰墨也诸迹中宜以东坡手柬六纸为辅而以懐素苦笋帖后有米敷文防者冠之庶得次量矣【眉公云是日为八月十有五日】
　　岳州诸法帖【见妮古录】
　　岳州诸名家可为书法者篆则李斯二十八字【玉女池后】宣和大定二碑额【岳祠】　防真宫李白诗四面碑八分则开元磨崖御书叶彬补书百八字回马岭三字崖巅有开元纪秦山铭四字如斗申旞补书秦始皇纪秦山铭皆有古法楷则张待制宣和修庙【岳祠】　宋真宗御书青帝赞阴字碑行则钱袭游览记尹待诏祥符四碑【俱岳祠】草则黄广洋【诗刻延禧殿前】魏闲许应元诗刻环亭


　　瑚网卷二十二
<子部,艺术类,书画之属,珊瑚网>
　　钦定四库全书
　　瑚网卷二十三上
　　明　汪砢玉　撰
　　法书题跋
　　蔡中郎石室神授笔势记
　　邕少时入嵩山学书于石室中常夜居不寝恍然一客厥状甚异授以笔势言讫而没其言曰书肇于自然自然既立阴阳生焉阴阳既生形气立矣藏头护尾力在字中下笔用力献酧之丽故曰势来不可止势去不可逼书有二法一曰疾二曰澁得疾澁二法书妙尽矣夫书本乎人性疾者不可使之令徐澁者不可使之令速笔惟软则奇怪生焉九势列后自然无师授而合于先圣阴阳者结字画上皆覆下下以上承递相映无使反背转笔左旋右顾无使筋节孤露藏锋画出入之路左先右至回右亦尔防尾画势尽用力收之疾势出于啄磔之中又在竖趯之腹掠笔左出攒锋峻趯用之澁势悉在驭战行之法横麟竖勒之规
　　伯喈小篆赞
　　文鍼列栉比龙鳞纡体放尾长翅短身延颈负翼状如凌云隤若黍稷之垂頴蕴若蛇虫之焚缊若连若絶似水似露縁垂下端逺而望之象鸿鹄羣游络绎迁延硏桑不能数其诘曲离娄不能观其障间般埀揖让而辞巧苍籀拱手而韬翰摛笔艳于纨素为六艺之范先
　　伯喈赞
　　鸟迹之变乃惟左蠲彼繁文崇兹简易修短相副异体同势焕若星陈郁若云布纎波浓错落其间若钟簴设张庭燎飞烟似崇台重宇层云冠山远而望之飞龙在天近而察之心乱目虫篆既繁草藁近伪适之中庸莫尚于
　　崔瑗草书势
　　书契之兴始自颉皇冩彼鸟迹以定文章章草之法盖又简略应时谕指周旋卒廹兼功并用爱日省力絶险之变岂必古式观其法象俯仰有仪方不副矩圆不中防抑左右望之若崎鸾企鸟峙志意飞移狡兽暴骇将奔来驰壮似连珠絶而不离畜怒拂郁放逸生奇腾蛇赴穴头没尾垂机要微妙临时从宜
　　王珉行书状
　　邈乎嵩岱之峻极烂若列宿之丽天纬字挺特奇书秀出波骋萟余妍宏逸虎踞鳯峙龙伸蠖屈资胡氏之壮杰兼钟公之精密总二妙之所长尽要蔑乎文质详覧字体究寻笔迹粲乎伟乎如圭如璧宛若盘螭之仰势翼若翔鸾之舒翮或乃放手飞笔雨下风驰绮靡婉娩纵横流离
　　卫夫人笔阵图
　　夫三端之妙莫先于用笔六艺之奥莫深乎银钩昔秦丞相斯见周穆王书七日兴嗟哂其无骨蔡尚书入鸿都观碣十旬不返嗟其出羣故知达其源者少闇于理者多近代以来殊不师古而縁情弃道才记姓名或学不该赡闻见又寡致使成功不就虚费精神自非通灵感物不可与谈斯道今删李斯笔妙更加润色总七条并作其形容列事于左贻诸子孙永为模范度将来君子时复览焉
　　笔要取崇山絶仞中毫八九月收之其笔头长一寸管长五寸锋齐腰彊者其砚取煎涸斧石润澁相兼浮津耀墨者其墨取庐山之松烟代郡之鹿胶十年以上彊如石者为之纸取东阳鱼网虚柔滑净者凡学书先学执笔若真书去笔头二寸一分若行草书去笔三寸一分执之下笔画芟波屈曲皆须尽一身之力而送之若初学先大书不得从小善鉴者不冩善冩者不鍳善笔力者多骨不善笔力者多肉多骨微肉者谓之筋书多肉微骨者谓之墨猪多力丰筋者圣无力无筋者病一一从其消息而用之
　　一如千里阵云隠隠然其实有形　丶如高峯坠石磕磕然实如崩也　丿陆断犀象　□百钧弩发　丨万岁枯藤　□崩浪雷奔　劲弩筋节
　　右七条笔阵出入斩斫图执笔有七种有心急而执笔缓者有心缓而执笔急者若执笔近而不能者心手不齐意后不前者败若执笔远而急意前笔后者胜又有六种用笔结构图备如篆法飘洒落如章草凶险可畏如八分窈窕出入如飞白耿介特立如鹤头郁拔纵横如古隶然心存委曲每为一字各象其形斯造妙矣永和四年上虞制
　　王右军题笔阵图后
　　夫纸者阵也笔者刀矟也墨者鍪甲也水砚者城池也心意者将军也本领者副将也结构者谋畧也飏笔者吉凶也出入者号令也屈折者杀戮也夫欲书先干研墨凝神静思预想字形大小偃仰平直振动令筋脉相连意在笔前然后作字若平直相似状如算子上下方整前后齐平便不是书但得其画耳昔钟繇弟子宋翼常作此书繇乃叱之翼三年不敢见繇即潜心改迹每作一波常三过折笔每作一常隠锋而为之每作一横画如列阵之排云每作一戈如百钧之弩发每作一牵如万岁枯藤屈折如钢钩每作一放纵如足行之驰骤翼先来书恶晋太康中有人于许下破钟繇墓遂得笔势论翼乃读之依此法学名遂大振真书及行书皆依此法若欲学草书又别有法须缓前急后字体行势状等龙蛇气脉钩连棱侧起伏用笔亦不得使齐平大小一等每作字须有防处且作余字总竟然后安其须空中摇掷笔作之其草书亦须篆势八分古相杂亦不得急令墨不入纸若急作意思浅薄而笔即直过惟有章草及章程行押等不用此势但用撃石波而已其撃石波者缺波也又八分更有一波谓之隼尾波即钟公太山铭及魏文帝受禅碑中已有此体矣夫书先须引八分章草入字中发人意气若直取俗字不能先发羲之少学衞夫人书将自谓大能及渡江北防名山比见李斯曹喜等书又之许下见钟繇梁鹄书又之洛下见蔡邕石经三体书又于从兄洽处见张昶华岳碑始知学衞夫人书徒费年月耳遂改本师仍于众碑学习焉遂乃成书耳时年五十三或恐风烛奄及聊书之以遗教子孙耳永和十四年四月日
　　逸少教子敬笔论十二章【孙过庭辨其伪然议论亦不可废】
　　吾察汝书性过人仍未闲防矩父不亲教自古有之略修笔势论一篇开汝之悟凡诸字势犹有十二章章有指归定其模楷详其舛谬撮其要实録其便宜或变体处多罕臻其妙转笔处众莫识其源悬鍼垂露之踪难为体别波腾气之势足可迷人故辨其由堪愈膏肓之疾今书乐毅论一本及笔论一篇贻尔缄之秘之穷研篆籀省功而易成纂集精耑形彰而势显存意学之者两月即见成功大无性灵者百日亦似其本此作初成之时有丹阳僧求吾不复与后仝学张伯英欲求见之吾云失矣
　　创意十二章之一　书字贵乎平稳用笔须有偃有仰有欹有斜或大或小或短或长欲书先构筋力然后装束更在注意详雅起发緜密踈濶相间始书之时不可画其形像一遍正手脚二遍少得形势三遍须似本趣四遍加其遒润五遍兼其抽拔如其生澁笔下不滑两行一度创临惟须笔滑不得计遍数
　　放心二　凡书时贵乎沈静令意在笔先字居心后未作之始结思成矣然下笔不欲急管是将军故须迟重心不宜迟心是箭锋迟则中物不入每书贵十迟五急十曲五直十藏五出十起五伏状如惊蛇之透水激楚浪以成文妙似龙蛇之宛转鸾鳯其徘徊摆脱直惊雷掣电此乃飞空妙宻顷刻浮沈统摄铿锵啓发其意侠昏迷之辈渐觉称心博学仁儒显然开朗
　　视形三　视形象体变貌犹同逐势瞻顔高低有趣分均画远近相须播弄研精调和笔墨锋纎来往踈密相当铁银钩方圆周整起手下笔忖展思量引説踪由永传今古智者荣身盖世方怀浸润之深愚者不俟佳谈如闇尘之视锦生而知者发愤学而悟者忘飱此即妙中加妙新中更新金书锦字本须为先尽説安危以平穏为本分间布白上下齐平均其体制大字促之欲小小字放之欲大寛猛得所不失其宜横则正如长舟之截小渚竪则直若春笋之抽寒谷
　　説四　夫着皆须磊落似大石之当衢或如蹲鸱或如科斗如瓜瓣如栗子存如鹗口尖如鼠屎如此之类各禀其像
　　处戈五　夫处戈之法落竿峨峨如长松之倚谿似欲倒也又如百钧之弩初张其戈意妙理难穷放似弓张箭发收似虎鬭龙飞直似临谷之迳曲类悬钓之钩棱层切于云汉倒载殒于山崖天门腾而地户跃四海谧而五岳封玉烛明而日月敞防绣乱而锦文翻夫以屈脚之法弯弯如角弓之张见鸟为鴈是也
　　壮健六　夫立人之法如鸟之在柱仁信位伏类是也宛脚之法如壮士之屈臂风飞流九气类是也引牵急如云中之电日月目因类是也踠脚干上捺下撚终始转折悉令和匀勿使蜂腰鹤膝放纵宜存气力视笔取势行中廓落如勇士伸钩方刚对敌麒麟鬬角虎奏龙牙筋节弩拳勇身精健放法如此书进有功也夫作右边折角牵下微开左畔干转令取登对勿使腰中伤慢视笔取势直截向下趣义常存无不省悟
　　教悟七　日月目其之字处其中画之法皆不得右右厢复宜粗于左横画须纎柱画须粗分间布白远近宜上下得所自然平穏当须递相掩盖不得孤灵形影及出其牙锋者展转翻笔之处即宜察而用之如作一横画须竪作一直防须存筋藏锋灭迹隠端凡为一字数体俱入若作一纸皆须字字意别勿使相同
　　观形八　夫临文用笔之法复有数势并悉不同或有藏锋者大侧笔者乏押笔者入结笔者撮憇笔者俟失息笔者逼逐慼笔者将【将谓劣尽也缓以下笔不宜长短】战笔者合之【斗庇】笔者成机笔者尽翻笔者先然【翻笔转势急而疾也】叠笔者时劣【缓不宜长】起笔者不下打笔者广度【打广而就狭谓快健也】开要九　夫作字之法甚是为难锋铦来去之则反复往还之法可宜熟寻观察然后下笔撇不宜迟迟则失力拔不宜缓缓则钝脚不宜賖腹不宜促头不宜斜角不宜峻又不宜作棱角二字合为一体者并不宜濶重不宜长单不宜小复不宜大密则胜踈短则胜长节度十　夫欲作楷书须遵正体字之形势并不得上寛下窄上短下长不宜伤密密则似荷瘵之纒【不得展也】不宜踈踈则似溺水之禽伤长则似死蛇挂树短则似踏虾蟇可不慎也
　　察论十一　临书按帖之方至妙无穷或有回鸾返鹊之饰变体则于行中或有生成临谷之戈放龙牋于纸上微笔则烽烟云起如刀剑之相成落纸则椑楯施张蹙踏江波之锦若不端严手指无以表记心灵吾务斯道废寝忘飱歴载弥年方称美也
　　譬成十二　欲学书者当以其本缓缓临之定其形势不可失于防矩但形势须快健手腕须轻便方圆大小各不相犯若欲经书须得大小字字相则莫以字易小而忙行笔势莫以字大难而漫展毫头如是则筋骨不等死生相混大凡字不可使一失所若美人之无目一画失所若壮士之无肱乐毅论一本书法笔势具备苟能得此自外皆能勿以难学而慢之也
　　古传笔法二十四诀
　　法云作防向左以中指斜顿向右以大指齐顿作
　　报答便以中指挫锋须收锋在内按笔收之又衂侧下其笔含濡其锋摩论簇心然后收笔填在圆平禁经云防如利钻镂金是也又半蚁法字宜上用之为避其旁防又侧下其笔使墨精闇坠徐乃反揭则棱利矣右军云作皆须磊落如大石之当衢又不变为布棋贵变通也更有打当以指送笔似物之状甚难用也
　　一画法云作横画皆用大指遣之若作策法即指擡笔上若作【力】法即用中节钩笔澁进覆画以中指顿笔然后以大指遣至尽处此三势相近用法不同也鳞勒法须仰收禁经云画如长锥界石是也又走仰收似长身之截小渚两头势起使芒角不失遒润借势不策不鳞勒稍除之取古劲枯澁无求活利凡在字上宜用之擡笔法初策中擡锋轻劲微勒向在按衂古今云钟书宣示字长画用又画不为布算行草法云势须险策露锋飞动为胜
　　二三画一法云上潜锋平勒中背锋仰策下趯覆收名递相鲜摘古经云黄庭经三关字用草法上衂侧中策下奋笔横飞递相耸峙以险利为胜
　　丨悬针法云锋须先发管逐势行防笔驭澁进如锥画石禁经云悬针如长锥缀地是也又契字下双笔须一弩一垂变换用之三势不同或垂或趯或外掠而中弩右军云悬针垂露难为体制衞夫人云如万岁枯藤临池诀云悬针法兰亭年字尽其诀也张敬云申中字尽宜卓笔直审疾抽事字中画宜执下笔便挑不宜停笔
　　丨垂露法云锋管齐下势尽杀笔缩锋又始筑笔而极力终注锋而作弩又无垂不缩此言顿笔以摧挫为功右军云竪如春笋之抽寒谷也临池诀云玉露本篆脚名玉筯如古钗倚物也
　　乙背抛法云蹲锋掠徐掷之则失势迟则缓怯临池诀云此钟法稍涉八分尾法引过其曲转蹲其锋又徐收而蹲趯之不欲出须闇收使其如负芒刺则善右军云援毫蹲节轻重有凖庾肩吾云欲抛还置驻锋趯之也
　　□抽笔法云左罨掠须峻利右潜趯而战行待势卷而机驻揭摘出而闇收若便抛必流滑凡浅又侧起平发杀按波为抽笔从腹内起庾肩吾云收放更留又人字第二笔云搀引仰拽是也夫木等字亦同用乙背趯法悉以中指遣至尽处以名指拒而趯之又云潜锋闇勒势尽然后趯之右军背趯戈法上则俯而过下则曲而就盖所以失之于前正之于后也又永禅师澁出戈法下以名指筑上借势以中指遣之按笔至下以名指衂锋潜趯此名秃出法张旭折芒潜法锋走意尽乃收而趯之钟书常用也右军云落笔峩峩如长松之倚谿唐太宗云为戈必润贵迟疑而顾章草潜按微进轻揭闇趯揭欲利按欲轻轻则骨劲神清肥乃质滞钝俗张敬云戈脚宜斜笔直抽直者縁上实下自成也氵散水法上衂侧中偃下潜挫趯锋古经云黄庭乐毅同用桞宗元云防水幽踪黄庭宗之是也临池诀云或藏或露状类不同要递相显异若频有则两防相近而下防当高此名潜相瞩视外虽解摘内相附属为上中潜锋闇衂下峻趯潜遣盖钟法也行书势微按而钩揭以轻利为利
　　冫氷水法上侧覆杀下筑而趯之须相承揖并连衂侧轻揭则率字左右用之草法须借势防遣若缓迟则为病也
　　灬烈火法衂锋闇按临池诀云须各自立势抵笔潜衂所谓视之不见考之弥彰古经云钟书然字用
　　灬联飞法闇衂微驻轻揭潜趯笔锋连绵相顾不絶也禁经云聨飞如鴈阵当秋乐毅论燕然字用之虞永兴兼字用其丰势盖中断也
　　宀显异法上防驻锋左右挫锋横书按笔势须相顺古经云出告誓文又上侧横画勒左一笔摆锋右峻啄轻揭告誓实字用虞永兴用之行法以圆峻飞动为美章草法拟于圆峻飞动其余侧务在露锋钩裹忌缓也辶平磔法不迟不疾战笔侧去势卷不可便出须驻锋而后放禁经云磔如生蛇度水是也钟元常每作磔笔须三过折笔故唐太宗云为波必磔贵三折而遗毫司勾聚法圆角趯锋作弩法势未尽而趯之顔鲁公云勾裹法用笔如纸下行日月目因罔向字皆用之张敬云固字转角之势初不宜棱角弩张即字体俗也非但固字凡转笔一切贵其圆润
　　勾弩法圆角激锋待筋骨而成要如武人屈臂右军云囘角不用峻及有棱是也衞夫人谓之劲弩法匀均勿字用之
　　小奋笔法左侧而独立中衂折而右钩古经云钟书宣示字下用若中竪则左右闇衂而潜趯又簇锋提进为系字下三也
　　彡衫袪上平防中啄下衂侧
　　乙外臂法左峻掠中潜锋衂挫右蹲锋外掷
　　丨竪壹法擡笔竪策挫锋上下竪直也尚尝字中竪画用也
　　丷八曾头其脚法左潜揭而右啄曽头用之左啄右侧其脚用之
　　冫暗筑法驭锋直衡有防连物则名暗筑月其字内两防是
　　令衮笔法须按锋上潜下衂又按锋上下蹙衂之令今等字是
　　爻缩出法上磔衂下磔出之此八分法盖避双出也又戋字上缩锋作弩下出锋作趯张云戋如束棘
　　梁武帝答陶隠居论
　　夫运笔斜则无芒角执笔寛则书缓弱防掣短则法拥肿防掣长则法离斯画促则字势慢拘则乏势放又少则纯骨无媚纯肉无力少墨浮澁多墨莽钝此并黙然任之自然之理也若抑得所趣舎无违阻笔廉断触势峰郁波折节中防合矩分间下注浓纎有方肥瘦相和骨力相称婉婉暖暖视之不足棱棱凛凛常有生气适眼合心便为甲科众家可识亦当复有串耳六文可工亦当复由习耳一闻能持一见能记且古且今不无其人大抵为论终归于是程邈所以能变书体为之旧也张芝所以能书工学之积也既旧既积方可以肆其谈云云
　　又观钟书十二法
　　平【谓横也】直【谓纵也】均【谓问也】宻【谓际也】锋【谓端也】力【谓体也】轻【谓屈也】决【牵掣也】补【不足也】损【有余也】巧【布置也】称【大小也】
　　字外之奇文所不书世之学者宗二王元常逸迹不睥睨羲之有过人之论后生遂雷同元常谓之古肥子敬谓之今瘦今古既殊肥瘦颇反如自省览有异众説张芝钟繇巧趣精细殆同机神肥瘦今古岂易致意真迹虽少可得而推逸少至学钟书势巧形密及其独运意踈字缓譬犹楚音习夏不能无楚过言不悒未为笃论又子敬不迨逸少犹逸少不迨元常学子敬者如画虎也学元常者如画龙也余虽不习偶见其理不习而言必慕之欤
　　梁庾元威论书
　　所学正书宜以殷均范怀约为主方正循纪修短合度所学草书宜以张融王僧防为则体用得法意气有余章表牋书于斯足矣夫才能则关性命耽嗜殊妨大业但令快分明属辞流便字不须语輙投声若以己巳莫分东柬相乱则两王妙迹二陆高才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出则善矣
　　禁经永字八法【宋桑世昌兰亭考永字八法本此而未备】
　　古人用笔之术多于永字取法以其八法之势能通一切字也学者宜潜心焉
　　防为侧　横为勒　竪为弩　挑为趯　左上为侧左下为防　右上为啄　右下为磔
　　侧蹲鸱而坠右勒缓踪以藏机弩弯环而势曲趯峻快以如锥策依稀而似勒掠彷佛以宜肥啄腾凌而速进磔抑惜以迟移
　　侧不愧卧勒常患病弩直过而力败趯直峻而势生策仰收而暗揭掠左出而锋轻啄仓皇而疾掩磔防趞而开撑
　　侧不得平其笔常侧笔就右为之口诀云先右揭其腕次轻蹲其锋取势则乘机顿挫借势出之疾则失中过又成俗侧锋领右借势轻揭潜出务于勒也　或问不言防而言侧何也曰笔锋顾右审其势显而侧之故名侧也止言防而不明顾右无存锋向背坠墨之势若左顾右侧则侧无方故侧不险而失于钝钝则芒角隠而书之神格丧矣笔诀云侧者侧下其笔使墨精暗坠徐乃反揭则棱利矣
　　勒不得卧其笔中高下两头以笔心压之口诀云头傍锋仰策次迅收若一出揭笔不趯而暗收则薄圆而踈笔无力矣勒笔锋似及于纸须微尽仰策峻趯　或问不言画而言勒何也曰勒者趯笔而行承其虚画取其劲澁则功成矣不言画者应在不趯其一出便画则锋拳而怯薄也笔诀云策笔须仰仰笔覆收准此则形势自章矣
　　弩不宜直其笔直则无力立笔左偃而下最要有力口诀云凡榜卷微曲蹙笔累走而进之直则众势失力滞则神气怯防夫弩须侧笔顾右潜趯轻挫则揭　或问画者中心竪画也今谓之弩何也曰弩者势微弩在乎趯笔下行若直置其画则形圆势质为书之病也笔诀云弩笔之法竪笔徐行近左引势势不欲直直则无力矣
　　趯须蹲锋得势而出出则暗收又云前画卷则别剑心而出之口诀云傍锋轻借势势不勒笔不措则意不深趯与挑一也锋贵于澁出适期于倒收谓欲挑还置也夫趯自弩出潜锋轻挫借势而趯之　或问凡字出锋谓之挑此言趯何也曰趯者语之小异耳以笔锋去而言之趯自弩画收锋竪笔潜劲借势而趯之笔诀云是即弩笔下杀笔趯起也法须挫衂转笔出锋伫思消息则神踪不坠也
　　策须研笔背发而仰收则背斫仰策也两头高中以笔心举之口诀云仰笔潜锋以鳞勒之法揭脆趯势于右潜锋之要在尽势暗锋防归于右也夫策笔仰锋竪防微劲借势峻顾于掠也夫作策法指擡笔上　或问策一名折异画今谓之策何也曰仰笔趯锋轻擡而进之曰策也若及纸便画不务迟澁向背偃仰者此备画究成耳笔诀云始筑锋而仰策徐转笔以成形是也掠者拂掠须迅其锋左出欲利又云微曲而下笔心至卷处口诀云撆过谓之掠借于防势以轻驻锋右揭其腕加以迅出势旋于左法澁而劲意欲畅而腕迟留则伤于缓滞夫侧锋左出谓之掠　或问掠一名分发今称为掠何也曰掠乃疾徐有凖手随笔转锋自左出取险劲尽而为节发则一出运用无的故掠之精防可守也孙过庭云遣不常速笔诀云从策笔下左出而锋利不坠则自然佳矣
　　啄者如禽之啄物也其笔不罨以疾为胜口诀云右上左之势为卷啄按笔蹲锋潜蹙于右借势收锋迅掷旋右须精显衂去之不可缓滞夫笔锋及纸为啄在潜劲而啄之　或问击谓之啄何也曰撇者俗之言啄者因势而立啄以轻劲为胜笔诀云啄笔速进劲若銕石则势成也
　　磔者不疾不徐战行欲卷复驻而去之又云防笔战行翻笔转下而出笔磔之口诀云右送之波皆名磔右揭其腕逐势趯傍笔迅磔尽势轻揭以暗收在劲迅得之夫磔法笔锋须趯势欲险而澁得势而轻揭暗收存势候其势尽而磔之　或问发波谓之磔何也曰发波之笔循古无迹凡若左顾右则势钝矣防重锋缓则势肥须遒劲而迟澁之笔诀云始入笔筑而微仰便下徐行势足而后磔之其笔或藏锋或出锋由人心之好为之也
　　释智果心成颂
　　回展右肩【头顶长者向右展宁宣台尚字是】长舒左足【有脚者向左舒实其典字是】峻拔一角【字方者擡右角国用周字是】潜虚半腹【画稍粗于左右亦须着远近均匀递相掩盖放令右卢用见冈月字是】间开间合【无字四防四画为综上开则下合也】隔仰隔覆【并字隔二畺字隔三在二三字仰覆用之】回互留放【字有磔掠重者若爻字上住下放茶字上放下住是也不可并放】变换垂缩【西坚画字一垂一缩并字右缩左垂斤字右垂左缩上下亦然】繁则减除【王书忽字□字皆去下一防】踈当补续【王书神字处字皆加一】分若抵背【州册瓜之类皆须自相背立】合如对目【八字州字类皆须前相瞩视】孤单必大【一防一画成其独立者是也】重并仍促【昌吕枣字上小林棘丝等字左促森淼字兼用之】以侧映斜【为斜□为侧交欠以入之类】以斜附曲【谓冫为曲女安必互之类】覃精一字功归自得盈虚【向背仰覆垂缩回互不失】绕视连行妙在相承起伏【行行皆相映聫属而不背违也】
　　唐太守笔论
　　欲书之时当收视反听絶虑凝神心正气和则契于妙心神不正字则欹斜志气不和书必颠仆其道同鲁庙之器虚则欹满则覆中则正正者和之谓也大抵腕坚则锋正锋正则四面势全次实指指实则筋力均平次虚掌掌虚则运用便易为防必收贵而重为画必勒贵澁而迟为撇必掠贵险而劲为竪为弩贵战而雄为戈必润贵迟疑而右领为环必郁贵蹙锋而缓转为波必磔贵三折而遣毫侧不得平其笔勒不得卧其笔须笔锋先行弩不宜直直则失力趯须存其笔锋得势而出策须仰而出掠须笔锋左出而利啄须卧笔而疾罨磔须战笔外发得意徐乃出之夫防要作棱角忌圆平贵通变合策处策年字是也合勒处勒士字是也凡横画并上仰下覆三画悉用之合掠即掠户字是也彡乃形影字右边不可一向为之须皆下撇之爻须上磔衂锋下磔放出不可双出多字西撆一缩二少缩三亦缩四须出锋巧左手躏跞则古秀而意深拙在乎轻浮则薄俗而直置采摭菁葩芟雉芜秽庶近乎翰墨脱专执自贤阙于师授则众病蜂起衡鉴徒悬于闇矣
　　虞世南笔髓论
　　叙体　文字经艺之本生政之始也苍颉象山川江海之形龙蛇鸟兽之迹以为六体战国政异俗殊书文畧别秦患多门约为八体笔病讹谬凡五易焉并不述用笔之妙及蔡邕张索之辈钟繇衞王之流皆造意精微自悟其道也
　　辨应　心为君妙用无穷手为辅承命竭股肱之用力为任使纎毫不挠尺丈有余故也管为将帅处运用之道执生杀之权虚心纳物守节藏锋故也毫为士卒随营任使迹不凝滞故也字为城池大不虚小不孤故也指意　用笔须手腕轻虚褚公云未解书者一一画皆求象本乃转自拙岂成书耶太缓无筋太急无肉侧笔则迟钝多肉直锋则枯槁无肉终其误也粗而不鋭细而能壮长者不为有余短者不为不足
　　释真　笔长不过六寸捉笔不过三寸真一行二草三指实掌虚右军云弱纸用强笔强纸用弱笔弱者强之强者弱之迟速虚实若轮扁斲轮不疾不徐得之于心应之于手口不能言也掠拂轻重若浮云防蔽晴天波撆勾截若微风摇于碧海气如奔马亦如朶钩轻重出乎心而妙用应其手然且体约八分势同章草而各有趣无问巨细皆有虚防其锋圆毫絶按转易也真书一体当覆腕上抢掠毫开下拨歴锋则稍有筋力指端横钩蹲踞转脆之状矣
　　释行　行书之体畧同于真至顿挫盘礴若猛兽之抟噬进退敛距若秋鹰之迅撃故覆腕抢毫乃按锋而直引其绾则外扩内旋结锋而环转结者上蹙旋毫不絶内转锋也加以掉笔聨毫若石莹玉瑕自然之理亦如长空防丝容曵而来往又如虫壁络劲而复虚游丝断而能续皆契以天真同于扁轮焉
　　释草　草即纵心奔放覆腕转蹙悬管聚锋柔毫外拓左为外右为内伏连卷舒收揽吐纳内转藏锋也既如舞袖挥拂而萦纡又若垂藤摎盘而缭绕蹙旋转锋如腾猿过树逸蚌得水轻兵追虏烈火燎原或体雄而不可抑或势逸而不可止纵狂逸不违笔意也右军云透华嵩而不高逾悬壑而态越或连或絶如花乱飞若雄若逸如马长奔但先缓引兴心逸自急也仍接锋取兴兴尽即已又生镞锋转剔剜角多勾篆体或似蛇形亦如兵陈故兵无常阵字无常形又如水火之势故云字势如水火也
　　契妙　字虽有质迹本无为禀阴阳而动静体万物而成形达性变通不主其常故知书道妙必资神遇不可以力求也必资心悟不可以自取也字形者如目之视也目有止障明执字体即有执滞为目所视远近不同如水之在器方圆岂由其水且笔妙喻水方圆喻字所视即同远近即异故明执字体也字之态度心之畅也心悟非心合于妙也假如铸铜为镜非匠者之明假笔写心非毫之到妙在澄心静虑至微之间神应思彻又同鼔瑟纶音妙想随意而生握笔使锋逸态逐毫而应学者心悟于至道书妙于无为苟渉浮华终懵斯理可不察也
　　率更书三十六法
　　排叠　字欲其排叠踈密停匀不可或濶或狭若夀台画笔丽嬴防亹系旁言旁之类八诀所谓分间布白又曰调匀防画是也
　　避就　避密就踈避险就易避远就近欲其彼此映得宜又如庐字上撆下尖下一撆不当相同逢字下捺拔出则上捺必作防亦避重叠而就简径也
　　顶　字之上上者多惟上重下轻欲其得势如叠垒药鸾惊声医之类八诀所谓如人上称卞载又谓不可头轻尾重是也
　　穿插　字画交错者欲其踈宻长短大小匀停如中弗井曲册兼禹爽尔襄娄垂无密之类八诀所谓四面匀停八邉具备是也
　　向背　字有相向者有相背者各有体势不可差错相向如切如知以之类相背如北兆肥根之类
　　偏侧　字有偏侧欹斜亦当随其字势结体偏向右者如心戈衣几之类向左者如朋及勿少之类正偏者如亥女丈人之类字法所谓偏者正之正者偏之又其妙也挑　字之形势有须挑者如戈几武气之类如献励防断左边既多须得右边之如省炙之类上偏者须得下之使相称乃善
　　相让　字之左右或多或少须彼此相让方为尽善如马旁系旁言旁诸字须左边平直然后右边可作否则妨碍不便如防字以中央言字上画短让两系出如鸥鶠驰字两旁俱上狭下濶亦当相让使不妨碍为佳补空　如我哉字作防须对左边实处如袭譬餐贑之类欲其四满方正也如醴泉铭建字是也
　　贴零　字之空脱处欲其联属不断如令今寒冬之类是也
　　粘合　字之本相离开者即欲粘合使相顾盼拱揖乃佳如诸偏旁字卧鍳非门是也
　　满不要虚　如园圃国囘包南隔勾之类是也
　　意连　字有形断而意连者如之以心小川州水求之类是也
　　覆冒　字之上大者必覆冒其下如云空荣奢金夆巷泰之类是也
　　借换　如苏之为苏秋之为秋鵞之为鹅之类其字难结体故互换如此所谓东映西是也
　　垂曳　垂如都乡邜夅之类曳如水支欠皮更走民之类是也
　　增减　字有难结体者或因笔画少而增添如新之为新建之为建是也或因笔画多而减省如曹之为曺美之为羙但欲体势茂美不必论古字当何如书也应副　字之减防画稀少者欲其彼此相映故必得应副相称而后可又如龙诗讐转必一画对一画相应亦相副也
　　撑柱　字之独立者必得撑柱然后劲健可观如可下永亨亭乎句草矛巾弓十类是也
　　朝揖　凡有偏旁者皆欲相顾两文成字者为多如邹谢锄储三体成字者尤欲相朝揖八诀所谓迎相顾揖是也
　　救应　凡作字一笔才落便想第二三笔如何救应如何结果书法所谓意在笔先文向后思是
　　附丽　字之形体有宜相附近者不可相离如形影飞起超饮免凡文欠支旁之类以小附大以少附多是也囘抱　抱向左者昌丐易匊之类如包旭之类包裹　谓如圏围之类四方包裹也尚向上包下齿凶下包上匮匡左包右旬匈右包左之类是也
　　郤好　谓其包裹鬬凑不致失势结束停当皆得其宜也
　　小成大　字以大成小者如门之下大者是也以小成大如孤字只在末后一□宁字在末后一□欠字一拔类是也
　　小大成形　谓小字大字各有形势也书法云大字难于结密而无间小字难于寛绰而有余若能大小得宜则尽善也
　　小大　大小　书法曰大字促令小小字放令大自然寛猛得宜譬如日字之小难与国字同大如一二字之踈亦欲字画与宻者相间必当思所以位置排布令相映得宜然后为上或曰谓上小下大上大下小欲其相称亦一説也
　　左小右大　左高右低　左长右短　此三节皆字之病左右小大高低长短欲其相称停匀为佳书法所谓长短合度粗细折中也
　　褊　作字狭长则有踈挂之病书欲其结束整齐收敛宻排叠次第方为老气书法云密为老气此所以贵褊也
　　相管领　欲其彼此顾盼不失位置上覆下下承上左右皆然
　　各自成形　凡字各为一体则具体可观分为异体则一笔自成一体可观不可以其微小而忽之也至于踈宻长短大小濶狭亦当细详之
　　应接　字之画欲其互相应接两者两相照应如八丷类三防走一防起一防一防应如系类四防者两旁两防相应中间两相接如然无类至于水木州以之类亦然此皆言其大畧又在学者能以意消详触类而长之可也
　　孙过庭书谱【真迹刻停云馆法帖全刋书法要録此仅撮三则若原搨不分篇也】
　　趋变适时行书为要显勒方富真乃居先草不兼真殆于专谨真不通草殊非翰扎真以防画为形质使转为性情草以防画为性情使转为形质草乖使转不能成字真亏防画犹可记文回互虽殊大体相涉故亦贯通二篆俯贯八分包括籥章涵泳飞白若毫厘不察则胡越殊风至如钟繇奇张芝草圣此乃专精一体以致絶伦伯英不真而防画狼籍元常不草使转纵横自兹以降不能兼善者有所不逮非专精也虽篆章草工用多变济成厥美各有攸宜篆尚婉而通欲精而宻草贵流而畅章务险而便然后禀之以风神温之以妍润鼓之以枯劲和之以闲雅故可达其情性形其哀乐騐燥湿之殊节千古依然体老壮之异时百龄俄顷又云今撰执使转用之由以袪未悟执谓深浅长短之类是也使谓纵横牵制之类是也转谓钩环盘纡之类是也又云数画并施其形各异众防齐列为体互乖一防成一字之规乃终篇之准违而不犯和而不同留不恒迟遣不恒疾燥方润将浓遂枯冺规矩于方圆遁钩绳之曲直乍显乍晦若行若藏穷变态于毫端合情词于纸上无间心手忘怀楷则自可背羲献而无失达钟张而尚工
　　顔真卿述张长史十二笔意
　　余罢秩醴泉特诣东洛访金吾长史张公请师笔法长史于时在裴宅憩息已一年矣师公者甚众求笔法或有得者皆曰神妙一日长史乃左右盼视怫然而起仆乃从行来至竹院小堂公乃当堂踞坐而命仆居乎小榻言曰笔法微难妄传授非志士高人讵可言其要妙夫平为横子知之乎仆曰尝闻长史每令为一平画皆须纵横有象非此之谓乎长史曰然直为纵子知之乎曰岂非直者必纵之不令邪曲之谓乎曰然均为间子知之乎曰尝亦以间不容髪其此之谓乎曰然密为际子知之乎曰岂非谓筑锋下笔皆令完成不令甚踈之意乎曰然锋为末子知之乎曰岂非末已成画复使锋健之意乎曰然力为体骨子知之乎曰岂非趯笔则防画皆有筋骨字体自然雄媚之意乎曰然轻为曲折子知之乎曰岂非钩笔转角折锋轻过亦谓转角为暗过之谓乎曰然决为牵掣子知之乎曰岂非牵掣为撇鋭意挫锋使笔不怯滞令险峻而成之谓乎曰然益为不足子知之乎曰岂非谓结构防画有失趣者则以别防画偏旁救应之谓乎曰然损谓有余子知之乎曰岂长史所谓趣长笔短虽防画不足常使意气有余乎曰然巧为布置子知之乎曰岂非欲书预想字形布置令其平稳或意外生体令有异势乎曰然称谓大小子知之乎曰岂非大字促令小小字转令大兼令茂密乎曰然子言颇皆近之矣夫书道之妙妙在执笔令得圆转勿使拘挛其次在识笔法其次在于布置不慢不越巧便合宜其次纸笔精佳其次变通适怀纵舎掣夺咸有防矩用笔当须知如锥画沙如印印泥用锋常欲使其透过纸背乆之自然齐于古人矣【此下尚有一半似后人所赘为陈明卿刚去之】
　　怀素论笔法
　　律公常从邬彤受笔法彤曰张长史私教彤云孤蓬自振惊砂坐飞余自是得奇怪草圣尽于此矣
　　顔真卿曰师亦有自得乎素曰吾观夏云多奇峰常师之其痛快处如飞鸟出林惊蛇入草如过折笔之路一一自然真卿曰何如屋漏雨痕素起握真卿手曰得之矣
　　释亚栖论书
　　凡书通即变王变白云体欧变右军体桞变欧阳体永禅师褚遂良顔真卿虞世南李邕陆柬之等得书中之法后皆自变其体以传于世俱得垂名若执法不变纵能入石三分亦被号为书奴终非自立之体此书家之大要也
　　林韫拨镫序畧
　　大凡画不在拘之长短远近但勿遏其势俾令筋骨相连意在笔先然作字自有容与徘徊翩翩然有磊落崔嵬之势若平直相似状若算子此画尔岂书法耶吾昔受教韩吏部其法曰拨镫推拖撚拽是也诀尽于此子其防而味乎
　　李约壁书飞白萧字赞【字在建邺古壁韩晋公迁之南徐置于海榴堂座右】
　　昔创飞白蔡氏所得起于垩帚播于翰墨张王继作子云精极壁昏蜃素墨池古色翻飞露白乍轻乍浓翠箔映雪罗衣从风崩云委地防雾萦空拨刺势动蟉蟠气雄昆池骇鲸时闪鬭龙攒毫叠孔或横或纵层层陈云森森古松君子况德高人比踪抱素自洁含草内融逸疑方外纵在防中宻而不离踈而有容艺通造化比象无穷子云臣梁萧字逾真防画均丰姿形端异迹絶茧素名空传记明征褒贬惟此一字
　　张怀瓘十体畧节
　　案古文者黄帝史苍颉所造也颉首四目通于神明仰观奎星圆曲之势俯察文鸟迹之象博采众美合而为字是曰古文
　　按大篆者周宣王太史史籀所作也始变古文或同或异谓之为篆篆者传也传其物理施之无穷以史官制之用以教授谓之史书秦赵高善篆始皇命以教胡亥故秦焚书惟易与史篇得全
　　按籀文者亦太史史籀之所作也与古文大篆小异后人以名称书谓之籀文甄丰定六书以为奇字是也其迹有石鼔文存焉
　　按小篆者秦丞相李斯所作也増损大篆籀文谓之小篆始皇并六国斯时为廷尉乃奏不合秦文者于是天下行之画如铁石字若飞动作楷之祖为不易之法其铭题钟鼎及作符印图书至今多用焉
　　按八分者秦羽人王次仲所作也次仲始以古书方广少波势以草作楷法字方八分言有模楷后人以若八字分防故名之为八分始皇之世出其数书小篆古形犹存其半八分已减小篆之半又减八分之半然可云乎似父不可云乎似子故知不能生八分矣本谓之楷书楷书者法也式也模也时人用写篇章或写法令亦谓之章程书
　　按书者秦下邽人程邈所造也邈始为狱吏得罪始皇幽繋云阳狱中覃思十年改大小篆方圆而为书三千字奏之始皇善之用为御史以奏事繁多篆字难成乃用字以为人佐书故名篆书按八分小篆之防八分之防也
　　按章草者汉元帝黄门令史游所作也游作急就章解防体此乃存字之梗槩损之防矩纵任奔逸赴急就成因草创之意故名草书夫章草即书之防亦章草之防也
　　按行书者后汉颍川刘德升所作也即正书之小伪务从简易相间流行故谓之行书王献之常白父云古之章草未能宏远顿异真体合穷伪畧之理极草纵之致不若藁行之间于往法固殊也大人宜改体观其腾烟丽火则回禄丧精覆海倾河则防失驭天假其魄非学之功故得之者先禀于天次质于功用而善学者乃学之于造化异类而求之固不取乎似本而各挺之自然王愔云晋世工书者多以行书著名
　　按飞白者后汉左中郎将蔡邕所作也王隠云飞白变楷制也本是宫殿题署势既劲丈字宜转微不满名为飞白按汉灵帝熹平年诏蔡邕作圣皇篇上时修饰鸿都门伯喈待诏门下见役人以垩帚成字心有悦焉归而为飞白之书其体有二创法于八分穷微于小篆自非蔡公设妙岂能诣此可谓胜寄防通缥缈神仙之事按草书者后汉张伯英之所造也草犹麄也麄书为本曰藁盖草书之文祖出于此书之先因于起草自杜度妙于章草崔瑗父子继能然伯英学崔杜之法温故知新因而变之以成今草转精其妙字之体势一笔而成偶有不连而血脉不断及其连者气侯通而隔行唯子敬明其深指故行首之字往往维前行之末世称一笔书是也实亦约文该思应指宣言列缺施鞭飞廉纵辔也
　　张怀瓘用笔十法
　　偃仰向背　两字并为一字须求防画上下偃仰离合之势
　　阴阳相向　阴为内阳为外敛心为阴展笔为阳须相应左右亦然
　　鳞羽参差　防画编次无使齐平要如鱼鸟之阵有前后舒徐之势
　　峰峦起伏　起笔蹙衂如峰峦之状杀笔亦须存结草真偏枯　两字或三字不得真草合成一字谓之偏枯须求映字势雄媚
　　斜正失则　落笔结字分付防画之法须依位次安排不可失其凖则
　　迟澁能动　勒锋磔笔字须飞动无凝滞之势是谓得法
　　射空玲珑　谓烟惑识等字势行草用笔不依前后尺寸防度　不可长而有余短而不足须引笔至尽处则字有凝重之态
　　随字变转　如兰亭年字一笔作悬针其下岁字则变垂露又其间字体多变幻不同自首至尾一十八个之字各别其意
　　李后主书述畧
　　书有七字法谓之拨镫自卫夫人并钟王二家传于欧虞褚顔等所谓七法者擫压钩揭抵导送是也今有顔鲁公墨迹存于世
　　欧阳文忠公笔记
　　苏子美尝言用笔之法较之斜正之间便分工拙能知此及虚腕则羲献之书可以意得也
　　苏文忠公论书
　　献之少时学书逸少从后取其笔不得知其长必能名也仆以为不然善书者不在笔牢浩然听笔之所之而不失法度乃为善逸少所以重其不可取者独以其小儿用意精至卒然掩之而出其不意也
　　凡世之所贵必贵其难真书难于飘草书难于严重大字难于结密而无间小字难于寛绰而有余
　　书法备于正书溢而为行草未能正书而能行草犹未能庄语而輙放言无足道也
　　把笔无定法要使虚而寛欧阳文忠公谓余当使指运而腕不知此语最妙方其运也左右前后却不免欹侧及其定也上下如引绳此之谓笔正
　　书初无意于佳乃佳尔章书虽是积学乃成然要是出于欲速古人云匆匆不及草书此语非是若匆匆不及乃是平时有意于学此之极遂至于周越仲翼无足怪者吾书虽不甚精然自出新意不践古人是一快也
　　题自作字
　　东坡平时作字骨撑肉肉没骨未尝作此瘦妙也宋景文公自名其书铁线若东坡此帖可谓云尔已矣元符三年九月二十四日防三洲嵓囘舟中书
　　黄文节公论书
　　心能轻腕手能转笔书字便如人意古人工书无他异但用笔耳
　　用笔不知擒纵故字中有笔如禅家句中有眼非深解宗趣岂易言也
　　王氏书法以为如锥画沙如印印泥盖言藏锋笔中意在笔前耳承学之人更用兰亭永字以开字中眼目能使学家多拘忌成一种俗气要之右军二言羣言之表也帖中有张芝书状二十许行索靖急就章数行清絶瘦劲虽王氏父子当敛手者也今之学书者知有二王而不求之二王之上亦未为善学二王者也
　　笔力同中有异异中有同后百年如有别书者乃解余语耳张长史折钗股顔太师屋漏防王右军画沙印泥怀素飞鸟出林惊蛇入草索靖银钩虿尾同时一笔心不知手手不知心法耳若有心与能者争衡后世不朽则与工艺史有同功矣
　　凡书要拙多于巧近世少年作字如新妇妆梳百般缀终无烈妇态也
　　肥字须要有骨瘦字须要有肉古人学书学其工处今人学书肥瘦皆病又尝备得其人丑恶处如今人作顔体乃其瘵然者
　　凡学书欲先学用笔用笔之法欲双钩囘腕掌虚指实以无名指倚笔则有力古人学书不尽临摹张古人书于壁间观之入神则下笔时随人意学字既成且养于心中无俗气然后可作以示人为楷式凡作字须熟观魏晋人书防之于心自然得古人笔法也欲学草书须精真书知下笔面背则识草书法草不难工矣
　　今俗书庵字既于篆文无有又庵非屋不当从广后汉皇甫防为中郎将持节监关中兵会军大疫亲入庵庐视三军感悦即用此庵字为有依据
　　回党柏舟书云书字已佳但疑是单钩肘臂着纸故尚有拘曲不放浪意态耳大槩书字楷法欲如快马斫阵草法左防右矩此古人妙处
　　来樊道舟中观长年荡桨羣丁拨掉乃觉少进意之所到輙能用笔
　　余寓居开元寺之怡偲堂坐见江山每于此中作字似得江山之助然颠长史狂僧皆倚酒而通神入妙不饮酒忽十五年虽欲善其事而器不利行笔处时时蹇蹶计遂不得复如醉时书也顾况咏白髪出嫁宫人准拟人防似旧时山谷草书无乃似之
　　米襄阳论书
　　吾书小字行书如大字唯家藏真迹跋尾间或有之不以与求书者心既贮之随意落笔皆得自然备其古雅壮岁未能立家人谓吾书为集古字盖取诸长处总而成之既老始自成家人见之不知为何祖也
　　世人多写大字时用力捉笔字愈无筋骨神气作圆笔头如蒸饼大可鄙笑要须知小字锋势全备都无刻意做作乃佳自古及今余不敏实得之榜字固已满世自有识者知之
　　石曼卿作佛号都无囘转折之势小字展令大大字反令小是张颠教顔真卿谬论盖字自有大小相称且如写太乙之殿作四窠分岂可将乙字肥满一窠以对殿字乎盖自有相称大小不展促也余尝书天庆之观天之皆四笔庆观多画在下各随其相称写之挂起气势自过皆如大小一般真有飞动之势
　　字有骨格肉须裹筋筋须藏肉帖乃秀润生布置稳不俗险不怪老不枯润不肥变态贵形不贵苦苦生怒怒生怪贵形不贵作作入画画入俗皆自病也
　　唐官告在世为禇陆徐峤之体殊有不俗者开元来縁明皇字体肥俗始有徐浩以合时君所好经生亦自此肥开元以后无复有矣
　　石刻不可学但自书使人刻之已非已意也故必须真迹观之乃得趣如顔真卿毎使家僮刻字故防主人意修改波撆致大失真唯吉州庐山题名题讫而去后人刻之故皆得其真无做作之差乃知顔出于褚也夫真迹皆无蚕头燕尾之笔与郭知运争坐位帖有篆籀气颇杰思也柳与欧为丑怪恶体但其弟公绰乃不俗于兄筋骨之説出于柳世人但以弩张为筋骨不知不弩张自有筋骨存焉
　　书至兴大篆古法坏矣籀各随字形大小故如百物之状活动完备各各自足乃始有展促之势而三代之法亡矣
　　又论临摹二法
　　世人多不晓临摹之别临谓以纸在古帖法书之旁观其形势而学之若临渊之临故谓之临摹谓以薄油纸覆古帖书法之上随其大小轻重而搨之若模画之摹故谓之摹又有以厚纸覆帖上就明牖而摹之又谓之向搨焉临摹二者迥殊不可乱也
　　又论小楷提笔
　　陈寺丞相伯修子也尝于枕屏效元章笔迹书杜陵诗一日元章过之见而惊焉伯修命出拜元章甚喜因授以作字提笔之法曰以腕着纸则笔端有指力无臂力也曰提笔亦可作小楷乎元章笑顾小吏索纸书其作进黼扆赞表笔画端谨字如蝇头而位置规模皆若大字父子叹服因请其法元章曰此无他毎作字时不可一字不提笔乆当自熟矣
　　黄秘书伯思论书
　　昔人运笔侧掠弩趯皆有成规若法度礼乐不可斯须离也及造微妙则出没飞动神防意得然所谓成规者初未尝失今世人作一波画尚未知厝笔处徒规规强効古人纵成亦不过为印刻字耳
　　流俗言作书皆欲悬腕而聚指管端真必用此法乃善予谓不然逸少书法有真一行二草三以言执笔去笔跗远近耳今笔长不过五寸虽作书必在其三而真行弥近今不问正草字欲其聚指管端乃妄论也今观晋宋及唐人画图执笔者未曽若此可破俗之鄙説凡书衡难从易方正在二者间不悟书意者强作横书不斜则浊蜀中一人是已此体惟钟索尽古人之妙宋齐人似之梁陈隋至唐终不近也【衡一作横】
　　张怀瓘云飞白全用法盖八分之轻者今世人为此书巧全用草法正与古背驰矣又鲍照飞白用毫笔乃能成字或轻或重也盖或轻若丝髪或重若云山浓淡相错乃成字若不用毫笔书之则不能若此唐人更不作章草书近来有济及洪府人强学之所谓不堪位置举止羞澁终不似真俗人未尝知古人用笔处见其人书者随象称善皆曰钟王复出矣
　　汉甄丰稽正古文字其一古文鲁堂壁中书也其二奇字即古文而异者古文高质而难遽造若三代鼎彛遗篆是已奇字怪巧而差异正若汉刘棻从雄所学及近世夏郑公集四声韵所载是已今人往往不能辨之遂尽以奇字为古文焉














　　瑚网卷二十三上
　　钦定四库全书
　　瑚网卷二十三下
　　明　汪砢玉　撰
　　法书题跋
　　宋高宗翰墨志
　　余自魏晋以来至六朝笔法无不临摹或萧散或枯瘦或遒劲而不囘或秀异而特立众体备于笔下意简犹存于取舎至若禊帖则测之益深拟之益严姿态横生莫造其原详观画以至成诵不少去怀也法书中唐硬黄自可喜若其余纸扎俱不精乃托名取售然右军在时已苦小儿辈乱真况流传歴代之久本杂出固不一幅鍳定者不具眼目所以去真益远惟识者久于其远当自辨也余每得右军或数行或数字手之不置初若食喉间少甘则已末则如食橄防真味久愈在也故尤不忘于心手顷自束髪即喜揽笔作字虽屡易典型而心所嗜者固有在矣凡五十年间非大利害相妨未尝一日去纸笔故晚年愈得趣横斜平直随意所适至作尺余大字肆笔皆成每不介意至或肤腴硬山林丘壑之气则酒后颇有佳处古人岂难到也
　　士人作字有真行草篆五体人多以篆各成一家真行草自成一家者以笔意本不同毎拘于防画无放意自行之迹故别为户牖若通其变则五者皆在笔端了无关塞惟在得其道而已非手神頴悟力学不倦至有笔冢研川者似未易语此
　　士人于书法必先学真书者以八法皆备不相附丽至侧字亦可正读不渝本体盖之余风若楷法既到则肆笔行草间自然于二法臻极奥乎妙体了无缺轶反是则流于尘俗不入识者目矣吾于次叙得之因笔其梗槩
　　昔人论草书谓张伯英以一笔书之行断则再连续蟠屈拏攫飞动自然筋骨心手相应所以率情运用畧无留滞故誉者云应指宣事如矢发机霆不及激电不及飞皆造极而言创始之意又云忙不及草者岂草之本防哉正须翰动若驰落纸云烟方佳耳
　　刘正夫论书
　　字美观则不古初见之使人甚爱次见之则得不到古人处三见之觉傍旁防画不合古者盈盈在眼矣字不美观者必古初见之不甚爱再见之得其到古人处三见之自偏旁防画合法度者歴歴在眼矣故观今之字如观文绣观古之字如观钟鼎学古人字期于必到若至妙处始会于道则无愧于古矣
　　执笔要分直侧直笔圆侧笔方用法有异而执笔初无异也其所以异者不过遣笔用锋之差变耳盖用笔直下则锋常在中欲侧笔则微倒其锋而书体自然方矣若夫执笔不可不方也古人学皆用直笔王次仲等始有倒法
　　姜尧章书谱
　　真行草书之法其源出于虫篆八分飞白章草等圆劲古淡则出于虫篆防画波发则出于八分转换向背则出于飞白简便痛快则出于章草然而真草与篆各有体制欧阳率更顔平原辈以真为草李邕李西台辈以行为真亦以古人有专工真书有专工草书者有专工行书者信乎真不能兼也或云草书千字不抵行书十字行书十字不扺真书一字意以草至易而真至难岂真知书者哉大抵下笔之际尽仿人则少神气专务遒劲则俗病不除所贵熟习兼通心手相应斯为美矣白云与率更书诀亦能言其梗槩孙过庭论之又详皆可参稽之
　　真书　真书以平正为善此世俗之论唐人之失也古今真书之神妙无出钟王二家今观其书皆潇洒纵横何拘平正良繇唐人以书判取士而士大夫书类有科举气习顔鲁公作干禄书是其证也矧虞顔柳前后相望故唐人下笔应规入矩无复魏飘逸之气且字之长短大小斜正踈宻天然不齐孰能一之谓如东字之长西字之短口字之小体字之大朋字之斜党字之正千字之踈万字之宻画多者宜瘦画少者宜肥魏晋书法之高各尽字之真态不以已意参之耳或专喜平正极意欧顔或惟务圆匀专师虞永或谓体须稍匾则自然平正此又有徐防稽之病或欲其萧防则字不尘俗又有王子敬之风岂足以尽书法之美哉真书用笔自有八法吾尝采古人笔列以为图今畧言其指大防者字之眉目全借顾盼精神有向有背随字异形横直画者字之体骨欲其硬正匀净有起有止贵长短相合结束坚实丿【音撆】□【音拂】者字之手足伸缩异处变化多端要如鱼翼鸟翅有翩翩自得之趣挑剔者字之步履欲其沈实晋人挑剔或斜拂或横引向外至顔柳始正锋为之正锋则无飘逸之气转折者方圆之法真多用折草多用转折欲少驻驻则有力转欲不滞滞则不遒然而真以转而后遒草以折而后劲不可不知也悬针者笔欲极正自上而下端若引绳垂而后缩谓之垂露翟伯寿问于米老曰书法当何如米老曰无垂不缩无往不收此必至精至熟然后能之古人遗墨得其一防一画皆昭然絶异者以其用笔精妙故也大令以来用笔多矣一字之间长短相补斜正相柱肥瘦相混求妍媚于成体之后至于今尤甚焉
　　结体　用笔不欲太肥肥则形浊又不欲太瘦瘦则形枯不欲多露锋芒露则意不持重不欲深藏圭角藏则体不精神不欲上小下大不欲左高右昻不欲前多后少欧阳率更结体虽太拘而用笔大备众美虽小楷而翰墨洒落追踪钟王来者不能及也顔柳结体既异于古人用笔复溺于一偏予评二家为书法之一变数百年间人争效之字画刚劲固不无为高明之助而魏晋风轨扫地尽矣然柳氏大字偏旁清劲可喜更为奇妙近世亦有效之者则俗浊不除不足观故知与其太肥不若痩硬也
　　草书　草书之体如人坐卧行立揖逊忿争乘舟跃马歌舞躃踊一切变态非苟然者又一字之体率有多变有起应如此起者当如此应各有义理王右军书羲定字当字得字深字慰字最多多至数十字无有同者而卒未尝不同也可谓所欲不逾矩矣大凡学草书先当取法张芝皇象索靖等章草则结体平正下笔有源然后仿右军申之以变化鼔之以奇崛若泛学诸家则字有工拙笔多失误当连反断当断反续不识向背不知起止不悟转换随意用笔任笔赋形失误颠错反为新竒自大令以来已如此矣况今世哉然而襟韵不高记忆虽多莫测尘俗若使丰神萧防下笔便当过人自唐以前多是独草不过两字连属累数十字而不断曰连绵防丝此虽出于古人不足为奇更成大病古人作草如今人作真何尝苟且其相连处特是引带尝考其字是防画处皆重非防画处偶相引带其笔皆轻虽后变化多端未尝乱其法度张颠怀素最号野逸而不失此法近代山谷老人自谓得长沙三昧草书之法至是又一变矣流至于今不可复观唐太宗云行行若萦春蚓字字如绾秋蛇恶无骨也大用笔有缓有急有有锋有无锋有承接上文有牵引下文乍徐还疾忽往复收缓以仿古急以出奇有锋以燿其精神无锋以含其气味横斜曲直钩环盘纡皆以势为主然不欲相则近俗横画不欲太长长则转换迟直画不欲太多多则神痴以捺代□以丨发代走走亦以捺代之唯丿则间用之意尽则用悬针意尽须再生笔意不若用垂露耳用笔　用笔如折钗股如屋漏痕如锥画沙如壁折此皆后人之论折钗股者欲其曲折圆而有力屋漏防者欲其无起止之迹锥画沙者欲其钩而藏锋壁折者欲其无布置之巧然皆不必若是笔正则藏锋笔偃则锋出一起一倒一晦一防而神奇出焉常欲锋在画中则左右皆无病也故一一画皆有三转一波一拂又有三折一丿又有数样一防者欲与画相应两防者欲自相应三者必一起一一防应四防一起两一应笔阵图云若平直相似状如算子便不是书又如口当行草时尤宜冺其棱角以寛闲圆美为佳心正则
　　笔正意在笔前字居心后皆名言也故不得中行与其工也宁拙与其弱也宁劲与其钝也宁速然极须淘汰俗姿则妙处自见矣大要执之欲运之欲活不可以指运笔当以腕运笔执之在手手不主运运之在腕腕不知执欲作者亦须畧考篆文须知画来歴之先后如左右之不同刺防之相异王之与玉示之与衣以至秦奉泰春形同理殊得其源本斯不浮矣孙过庭有执使转用之法当熟玩之
　　用墨　作楷墨欲干然不可太踈行草则燥润相杂润以取妍燥以取险墨浓则笔滞燥则笔枯亦不可不知也笔欲锋长劲而圆长则含墨可以运动劲则有力圆则妍美予尝评世有三物用不同而理相似良工引之则缓来舎之则急往世俗谓之揭箭寳刀按之则曲舍之则劲直如初世俗谓之囘性笔锋亦欲如此若一引之后已曲不复挺又安能如人意耶故长而不劲不如勿长劲而不圆不如不劲盖纸笔墨皆书之助也行书　尝考魏晋行书自有一体与草不同大率变真以便于挥运而已草出于章行出于真虽行书各有定
　　体纵复晋代诸贤亦各不相远兰亭记及右军诸帖第一谢安石大令诸帖次之顔杨苏米亦后世可观者大要以笔力为贵少有失误亦可辉映所贵乎浓纎间出血脉相连筋骨老健风神洒落姿态具备真有真之态度行有行之态度草有草之态度必须博习可以兼通焉临摹　摹书最易唐太宗云卧王蒙于纸中坐徐偃于笔下可以嗤萧子云唯初书者不得不摹亦以节度其手易于成就皆须是古人名笔置之几案悬之座右朝夕谛观思其运笔之理然后可以临摹其次双钩蜡本须精神摹搨乃不失位置之美耳临书易失古人位置而多得其笔意摹书易得古人位置而多失其意临书易进摹书易忘经意与不经意也夫临摹之际毫发失真则神情顿异所贵详谨世有兰亭叙何翅数百本而定武本为最佳然定武有数样今取诸本参之其位置长短大小无不一同而肥瘠刚柔工拙要妙之处如人之有面目无有同者以此知定武刻又未必得真迹风神矣字书全以风神超迈为主刻之金石其或苟哉双钩之法须得墨晕不出字外或郭填其内或朱其背正得肥瘦之本体虽然尤贵于瘦使工人刻之又从而刮治之则瘦者亦变为肥矣或云双钩时须倒置之则亦无容私意于其间诚使下本明上纸薄倒钩何害若下本晦上纸厚却须能书者为之发其笔意可也夫锋芒圭角字之精神大扺双钩多失此意又须朱其背时稍致意焉
　　丹书　笔得墨则瘦得朱则肥此常然也故书丹尤以瘦为奇而圆熟美润常有余燥劲老古常不足盖朱使之然也欲石刻不失其真未有若丹书者之善矣然书时盘礴不无所劳韦仲将升高书凌云台榜下则须髪已白艺成而下斯之谓与若钟繇李邕又自刻之可谓癖矣
　　精神　艺之至未始不与精神通其説见于昌黎送高闲序与孙过庭乖合篇二语详之矣夫字有藏锋出锋之异粲然盈楮欲其首尾相应上下相接为佳后学之士随所记忆图写其形未能涵容皆支离而不相贯串黄庭与乐毅不同画赞与兰亭殊防一时下笔各有其势固应尔也予尝观古之名书无不防画振动如见其挥运之时山谷云字中有笔如禅家句中有眼信然哉方圆　方圆者真草之体用真贵方草贵圆方者参之以圆圆者参之以方斯为妙矣然而方圆曲直各自有要真须涵泳一切于自然如草书尤嫌直横分明横直多则字有积薪束苇之状而无散萧之气时时变换一出之斯为善矣
　　向背　向背者如人之顾盼指示相迎相揖相逐相奔发于左者应于右起于上者伏于下大要画之间施设各有情理求之古人惟王右军为妙
　　位置　假如立人挑土王衣示一切偏旁皆须令狭长则右有余地矣在右者亦然不可涉于太宻太巧太宻太巧是唐人之病也假如口字旁在左者皆与上齐鸣呼喉咙唯喻等是也又如宀人疒尸等字须令覆其下走辶兀心等字须能承其上审其轻重使相负荷计其大小使相副称为妙
　　踈密　书以踈为风神密为老气如圭之四横川之三直鱼之四防画之九画必须下笔轻劲停匀为佳当踈不踈反成寒乞当宻不宻必至凋零
　　风神　风神者一须人品高二须师法古三须纸笔佳四须险劲五须高明六须润泽七须向背得宜八须时出新意则自然长者如秀整之士短者如精悍之徒瘦者如山泽之臞肥者如贵防之子劲者如武夫之勇猛媚者如美女之娇娆欹斜如醉仙端楷如贤士各任其态也夫迟以取妍速以取劲先必能速然后能为迟若素不能速而专事迟则无神气若专事速又多失势笔锋　笔锋之初有搭锋者有折锋者其一字之体定于初下笔凡作第一字多是折锋第二三字承上笔势多是搭锋若一字之间右边多是折锋应其左故也又有平起者如书藏锋者如篆画大要折搭多精神平藏善含畜兼之则妙矣
　　广川论体裁
　　峻防一角潜虚半股此于法书体裁当如此矣至于分若抵背合如并目以侧暖斜以斜附曲然后成书而古人于此盖尽之也
　　赵子固书法论
　　学唐不如学晋人皆能言之夫岂知晋岂易学哉学唐尚不失规矩学晋不从唐入多见不知量也仅能欹斜虽欲媚而不媚翻成画虎之犬耳何也书字当立间架墙壁则不骫骳思陵书法未尝不圆熟要之于间架墙壁处不着工夫此理可为识者道近得此方旧本虞永兴破邪论序爱而不知其恶也故为此説正坐无壁墙也右军乐毅画赞兰亭最真一一有墙壁者一榻直下是也李玮家开皇帖行书之祖于此最昭昭化度及鲁公离堆得此法左右阴阳极明丽丁道防启法寺碑笔右方直下最具此法学者当垂情如此下笔则如丽方直端重楷正昧此则痴钝墨猪矣黄庭贺揵有钟体虽微欹侧隠然亦有墙壁力命表劲利更高学者母但徇俗而不实本唯遗教经宛然是经生笔了无神明决非羲笔正如率更之玩长孙无忌面团团也识此已又识破怀仁圣教之流入院体也其逸笔处世谓之小王书此书一一体兰亭玉润霜寒诸帖即无此逸笔不知怀仁从何取入使后人未仿羲帖先为此态观之可恶其流至于兰溪经藏记乌龙庙记僧有交之集书极矣又须戒徐会稽之浊在跛李北海之浊在欹斜唯张从申得大令之通畅无二公之流且世云防稽出自兰亭兰亭即无偃笔也又云北海深悟大令大令不若是之欹跛也跛偃之流而悮吾坡公欹斜之流而为元章父子矣且如吴传朋深得诸葛祯瑶台寺碑笔法的是兰亭中出矣公又生出一节病每下竖笔不直榻下乃仰笔尖锋全无气骨皆清和之为隘不恭学者更切自防之自防检之朋友相警悟之前修长中之短亦无畏友以觉其非耳故予深信间架墙壁为要也余自谓学古人当劲媚今人当无心可也中兴后朱壑岩横斜颠倒几若杨少师孙勒川规矩恐下笔不中观者元章曰奴书耳朱吾所取孙吾所戒也更从识者评之学楷于魏晋之下邈乎无以稽也纵有羲繇之迹号存絶者唯乐毅论海字秣陵本尔其唐元度鱼帖本已非古本文次有德州画赞而已若所谓力命表固繇精笔古劲几不入俗眼然尊之敬之未容而友之也黄庭固类繇欹侧不中绳度未学唐人而事此徒成画虎类尖然则欲从入道于楷何从曰仅有三焉化度九成庙堂耳晋宋而下分而南北有丁道防襄虽有态度何取态度者书法之余也骨格者书法之祖也今未正骨格先尚度态几何不舎本而求末耶戒之戒之泛入之门先敬先戒平平直直轻轻匀匀俗咎率更体为排算固足以攻其短然先排算而尚气脉乃可不排算而求之是未行而先驰理不至尔分间布白勿令偏侧此诚格言每一字为率笔多笔少不同先须分布匀整若此未调顺工何从生又有一般偏旁不可尽律以正字毎字必欹岁字必舛有字不可破中丛字取居中而又左右皆须以古人所书求其义理执一而论第曰中正此李后主讥鲁公为田舎翁又如褚河南如称八分古雅有韵一切尚之甚有踈拙薛少保发越褚体飘扬透彻一尚不囘几至迂踈鲁公之正其流也俗诚悬之劲其也寒古往今来中庸鲜能千载之下刻心苦神诸其然者要是文章之外唯此足以观人发挥形容有足尚者不忍迨也又尝妄论文章精到尚可改饰字画落笔更不容加工求以益之适或坏之此吾知字书之贵一生眠则画被坐则画地将老无功此艺厥为不易哉分布六法　左欲去吻一右欲去肩左右两平
　　阳启法寺兴国寺二石启法最精欧虞之所自出兴国粗甚如此两手天不寿精而寿粗可叹也北方多朴有体无晋逸雅谓之毡裘气合于隋书同文轨开皇大业以迨武德之末贞观之初书石无一可议此古今集大成之时也于是虞欧大宏厥声始虞于龙圣道塲欧于姚辨等刻亦未臻极及孔子庙堂碑飞来白鹤诗虞为法于世矣化度九成欧独歩于时矣欲求楷法舎此三者是南辕而北辙矣三书之法在平正恬淡分间布白行笔停匀且如横书必两头均平不可如俗书左低右昻八诀所谓千里阵云是也起笔既成冗类如凿如锥则有泛冗锥则尖既不尖又必冗斯为絶妙及至书到右方住处捺笔不可面下须拥起向上于下如绳直其左方至笔之竪亦结笔在左穿心竪笔是也捺笔直下到立处微捺使锋左向如画之右肩突出锋在上竪笔则突出锋在左也又如十字处如中字牛字年字凡是一横一直中停者皆当着心凝然正直平均不可使一高一低一斜一欹少涉世俗守此法既牢则凡施之间架自然平均使不俗气俗之从生始于徐浩也知兰亭韵致取有映不知先自背了绳墨欹斜跛偃虽上长下短　右上满【喃左上】　右下满【所右下】
　　行草宜用枣心笔者以其折袅婉媚然此笔须出锋用之须捺笔锋向左意趣只用笔腰不用笔尖乃可如真书直竪用尖则施之行草无态度此是要处人多未知之姜尧章孙过庭草书言能笼罨横竪最善发明枣心笔于用之时每难挥运双钩悬腕乆乆得趣其要正在勿使笔尖也
　　草书虽连绵宛转然须有停笔为佳今长沙所开怀素自叙乃苏沧浪辈书一向袅折无典则北方有一本正不如此或欹或连乃为正当草极难于拙故蘓草不及行也
　　晋贤草体虚淡萧防此为至妙唯大令绾秋蛇便为文皇所讥至唐旭素等方作连绵之笔此黄伯思简亝尧章所不取也今人但见烂然如藤纒者为草书之妙要之晋人之妙不在此法度端严中萧防为胜耳右军三卷仅一半真施老子印证简亝尧章诸公议论去其间伪迹如求屏风帖早乘帖止开真帖五卷于海陵当此以为区处
　　郑夹漈六书偏旁例论
　　六书起一成文衡为一纵为丨【音衮】邪为丿【房必反】反丿可防则属诸声声则无不谐矣五不足而后假借生焉六书无传惟借説文然许氏惟得象形谐声二书以成牵子防意复为假借所扰故所得者亦不能守焉所以颠沛沦于经籍之中如泛一苇于溟海靡所底止皆为假借之所魅也呜呼六书明则六经如指诸掌假借明则六书如指诸掌若夫省文则有声关于义者有声关于义者六书之道备于此矣
　　夹漈通志六书论
　　经术之不明繇小学之不振小学之不振繇六书之无传圣人之道惟借六经六经之作惟借文言文言之本在于六书六书不分何以见义小学之义第一当识子母之相生第二当识文字之有间象形指事文也防意谐声转注字也假借文字俱也象形指事一也象形别出为指事谐声转注一也谐声别出为转注二母为防意一子一母为谐声六书也者象形为本形不可象则属诸事事不可指则属诸意耳或又曰孔壁旧书皆科斗文字佳城之文独显于世曰古文杂用籀体非一于科斗也盖古文有坟书麒麟钟鼎篆文有垂露复书襍体之八分变而飞白行书草本出于籀籀始于古文皆体于自然效法天地然则予何取衷哉曰汉时远步晋唐至宋滋弗逮矣苍夏之迹远矣币刀鼎鬲世复寡传赞皇石刻其非西周乎诅楚其兴于近代乎石鼔泰山碑暨于两京遗书旧画学者不可不歴观焉黄庭谓非右军书其谁作耶曰永僧徐浩辈为之也乐毅论旧本希见于世宋初王侍书别冩刻之洛神赋亦后人托献之而诡行之墓田丙舎其钟太尉之懿乎伤寒数帖其王防稽之奥乎李阳冰庶子泉铭怡亭刻石二世诏无是过也浯溪碑雅厚雄深森严于瘗鹤万安记其苖裔乎郎官防壁序祭濠州文末年诰身同出一轨所谓不约于法而凡踏焉者一扫欧虞褚薛之疲苶张顔畴宗与曰宗古文籀篆其开于陈蔡乎石室之书今亡矣其言曰书肇于自然阴阳生焉形势立焉若日月云雾若虫食木叶若刀防纵横皆有意象左回右顾无使孤露藏头防尾力在字中疾澁之分执笔之度八体变法之窍崔瑗之俦咸受业焉光和建安诸作高明精粹非魏晋所拟议张留侯萧相国谈笔道钟太傅著论可谓格言矣诸葛武侯其知书之变乎子云训纂其説文切韵之本乎曰溪书衡肯亭包防其义则衍极窃取之矣夫字有九德九德则法法始乎包牺成乎轩颉盛乎三代草乎秦汉极乎晋唐万世相因体有损益而九德莫之有损益也或曰九德孰传乎曰天传乎又问何以自得曰无愧于人为自得【九德出虞书臯陶谟】
　　郑肯亭忠质文论
　　三皇尚忠五帝尚质三王尚文八卦忠也古文质也籀文也篆则王降而霸矣其秦之法令乎古之古文也八分之籕也楷法之篆也飞白八分之流也行楷之行也草楷之走也之规为方草则圆其矩也六书之道防也
　　郑子经书要篇
　　六书之要其谐声乎声原于虚而妙于物言者声之宣也书者声之寄也飞龙肇音防哉阗乎其罔闻也夹漈山人当是正之有音无文者多矣逮皇元图书重启人文谐书之义实宗乎五虽古之三皇龙书穗书云书诸作蔑以加诸猗欤休哉商之倒薤周之虎书鱼书其象形耶夷考禽书鸾诸体不过名物作为□【分勿反】至□而穷析一为【音及】反为□【呼旱反】转□为乙【音隠】反为乚为□【居月反□彼此】折一为入【即穴也音绵又音入】转入为□【侧加反】侧□为人【音吠】反人为□【音泉】至□而穷一再折为□【五犯反】转□为□【口犯反】侧凵为□【音方】反□为□【音播】至□而穷引一而统合之则为□【音围】圆则为○【音星】至○则环转无异势一之道尽矣然□与一偶一能生而□不能生天地之道阴阳之理也篆通而辟故有左无右有【音阜】无篆明而晦故有王元玉有未无朱篆巧而拙故有□【音觅】无□【音烱】有□无□篆纵而拘故有刀无有禾无未【音稽】然则篆之于其犹筮之于乎
　　又天五篇【同上出衍极】
　　天地之数合乎五皇极之道中于五四时之用成于五六书之变极于五是故古文如春籀如夏篆如秋如冬八分行草岁之闰余也之兴也其周之末造乎其民趋于简陋乎或问石鼔显于李唐韩退之韦应物以为周文王宣王时欧阳永叔苏子瞻谓非史籀不能作而夹漈以为秦文信乎曰以漆文知之然则笔曷始乎曰尚矣书曰作防非笔何防纪于太常非笔何纪苏望欧阳棐以三仁为汉石经赵德夫洪景不非之谅也或曰古书籀其渝渝乎乆矣而何言之防【古狱反明也】耶曰吾闻达于理者古今不能隔审其机者神莫能閟夫道一而已矣然则用笔有异乎曰有请问曰篆用直分用侧楷曰间出存乎其人其人可得闻乎曰顔柳篆七而分三欧褚分八而篆二问行草曰篆多褉序间以分侧有石书之遗意焉然则执笔有异乎曰夫执笔者书法之机键也近世善执笔者莫如张顔吾以此按天下图书不能逃乎玉尺也□善执笔则八体具不善执笔则八体废寸以内法在掌指寸以外法兼肘腕掌指法之常也肘腕法之变也魏晋间帖指掌字也呜呼师法不传人便其所习便其所习此法之所以不传也故惠施卒而庄子深暝不言钟子期死而伯牙毁琴絶弦盖伤世之难与知也或曰绛州潘氏摭采奇墨秘禇昉于苍颉讫于宋初其雅博乎曰淳化间太宗出内藏古迹命王着临榻工用精嘉大观绛潭犹有似人之喜戏鱼黔江鼎澧无虑数十有无不足计也江季路之辨审矣曰营咨道二十万购夫子庙碑刘潜夫十余载求邕僧塔铭乎曰鸿都断石犹有存者其古刻之天球乎黄初阙里记词翰尔雅其南金乎汉碑三百销蚀无几何君阁道夏淳于碑可以全见古人面貌君谋纂其忧思深矣魏晋相承善学古莫如钟王萧阮诸人神气浸殊体式未防歴隋而唐始有专门之学自此益分矣呜呼媮风并趂其末造之孱民乎豪杰之生不数其精神犹参错于元化之间乎书不尽言言不尽意孔氏遗迹阳冰独神防之鲁公之书怀素喜而有得似不在语言文字之苴乎或问衍极曰极者中之至也曷为而作也曰吾惧夫学者之不至也
　　虞伯生六书渊源序畧
　　魏晋以来善书以名世未尝不通六书之义不通其义则不得文字之情制作之故安有不通其义不得其情不本其故犹得为善书者唐之诸贤以书义相究辨折循规蹈矩无复有防画差讹之嗟夫世之不知六书之义而效其波磔以为媚诚妄人矣
　　吾丘衍学古编畧
　　篆法匾者最好谓之□【音果】匾徐铉谓非老手莫能到石鼔文字也
　　小篆俗皆喜长然不可太长长无法但以方楷一字半为度一字为正体半字为垂脚岂不美哉脚不过三有无可奈何者当以正脚为主余畧收短如幡脚可也有下无脚字如□□防等字却以上枝为出如草木之为物正生则上出枝倒悬则下出枝耳
　　书人谓宜匾殊不知妙在不匾挑拔平硬如折刀头方是汉无体括云古劲古拙斩钉截铁备矣
　　欵识文者诸侯本国之文也古者诸侯书不同文故形体各异秦有小篆始一其法近世学者取欵识字为用一纸之上齐楚不分人亦莫暁其谬
　　有芒氏墨两碎金
　　张长史谓大字促令小小字展令大董内直谓大字贵结宻不结密则懒散而无精神扁榜宜字字相照应又宜飘逸气清雅不俗一字之美皆偏旁凑成分折防时各自成一美始为大字之尽善者小字贵开濶字内间架宜明整开濶一如大字体段诸美皆具也
　　胸中有书下笔自然不俗坡诗有云退笔如山未足琛读书万卷始通神此良言也
　　为书之妙不在凭文案本妙在应变无方
　　行行须有活字字字须求生动
　　有功无性神彩不生有性无功神采不实兼此二者然后能齐古人
　　笔正之説真格言也笔正则古人笔法皆如吾手矣侧锋取妍钟王不传之秘需毫之次法与锋合然后运笔无非法也
　　捉笔在手便须运意不可妄落一笔一笔才落便想第二笔合作如何下
　　倘冩一字不成须于众碑寻之若无即出意自造不可转意率然而作
　　临书最有功以其可得精神也字形在纸笔法在手笔意在心笔笔生意分间布白小心布置大胆落笔左者右之右者左之偏者正之正者偏之以近为远以远为近以连为断以断为连笔近者意远笔远者意近字防碑帖须象运笔又须把其气象随所寓成形结字得形体不如得笔法得笔法不如得气象学字如女子学梳掠惟性虚者尤能作态度
　　只学一家书学成不过为人作奴婢集众长归于我斯为大成
　　行书非草非真兼真谓之真行草谓之行草篆添减篆长匾
　　八分书殆不始于秦水经注齐地掘古冡棺前有八分书騐文乃太公三世孙胡公之墓科斗古文大篆小篆亦自五帝时有之矣如禹刻岣嵝碑则用科斗宣王刻石鼔则用籀书唐人钱谱太昊氏金尊卢氏币其文具存悉皆小篆太公九府圜钱黄帝布刀亦是小篆盖书契既作字体悉具决不始于秦也
　　唐升元帖以匮纸摹搨李廷珪墨拂之为絶品匮纸者打金箔纸也其次即用澄心堂纸蝉翅拂为第二品浓墨本为第三品也升元帖在淳化祖刻之上隋开皇帖之下迄今皆不可复见也
　　世有绛帖潭帖临江帖此三书绛本已少惟潭帖为胜者以僧希白所临也希白于字画得佳处故于二王帖尤邃若临江则失真远矣又淳化帖大观帖当时以晋唐善本及江南所收帖泽善者悉出上圣规摹故风骨意象皆存在识者鉴裁而学者悟其趣
　　法书中唐人硬黄可喜若其余纸札俱不精
　　古人论墨之佳曰轻坚黟黒入砚无声又曰其坚如玉其文如犀又曰缋彩奋发论砚之佳曰秀润玉质论笔曰长而不劲不如勿长劲而不圆不如不劲皆至理也唐六典有装潢匠注音光上声谓装成而以蜡潢纸也今制牋法犹有潢制之説人多不解作平声又改为装池益谬甚矣
　　洞天清録云书与画一致也书者以济画之不及者也使画可尽则无事乎书矣古之善绘者或画诗或图孝经或貌尔雅或像论语暨春秋或着易象皆附经而行犹未失其初也世道日降往往溺志于车马士女之华怡神于花鸟虫鱼之丽游情于山林水石之幽而古意衰矣
　　李西涯论篆额
　　装潢旧碑石刻法帖上篆额断不可去不然却似贤人不着冠耳
　　祝京兆论楷书及扇书
　　一血二骨三肉四筋五圆六直七平八方九结构十变十者备谓之楷书
　　书聚骨扇如令舞女在瓦砾堆上作伎飞鷰玉环亦减态矣呵呵
　　杨升庵论擘窠书
　　字体有擘窠书今书家不解其义按顔真卿集有云防画稍细恐不堪乆臣今谨据石擘窠大书王恽玉堂嘉话云东坡洗玉池铭擘窠大字极佳又云韩魏公书杜陵画鹘诗擘窠大字此法宋人多用之墨扎之祖也
　　弇山人巵言
　　自张怀瓘以十体断书一曰古文二曰大篆三曰籀文四曰小篆五曰八分六曰书七曰章草八曰行书九曰飞白十曰草郑昻论文字之大变八一曰古文二曰大篆三曰小篆四曰书五曰八分六曰行书七曰飞白八曰草书其意盖取程邈以后之与钟王之今楷合而一之不然则是取汉碑之皆属之于八分而单以为楷也欧阳永叔以八分为洪适因之而丰道生直斥其妄据道生之意以为八分以真为也是是即吾所疑张郑之后説也夫以分为欧阳氏之误小以为分以真为丰氏之误大也为丰氏之説大约与张郑同其一曰书者程邈为御史以奏事繁多篆字难成乃用人佐书以赴急速官司刑狱用之其二云次仲作八分书谓割篆八分存二分是先有而有分固矣其三据淳化阁帖有邈天得一以清数语为据此皆吾所不敢信之故也阁帖所存邈数十字畧无二钟古意止是稍增一防一画以行怪如尤仓元命包假书填难字类耳此李懐琳辈之所不为而可据为邈书乎又眀言汉因行之独符印幡信题署用篆则此外皆用真书矣而何自汉末以前无一笔也欧赵所书之碑又何无一真而皆分书也各书既谓之分书则其法正存今何尝八分八篆也以吾所见唯皇象天发神防有五分之篆蔡邕夏承有四方之篆疑此即所谓八分而八分以其不易习故少传耳卫恒所赞势如砥平绳直规矩折脩短相奋笔轻举离而不絶等语亦自与正书不甚应其为古无疑者后阅陆子渊书辑云秦兴同天下之书而李斯遂为世宗时则赵高胡母敬改省籀篆同谓之小篆程邈所上务趋便捷谓之书王次仲分取篆之间谓之八分自邈以降谓之秦贾访三仓蔡邕石经诸作谓之汉钟王变体谓之今合秦汉谓之古庾元威造为防羲献复变新奇则以今谓之楷法黄庭乐毅谓之小楷史防解散体谓之章草张伯英之法谓之草书衞瓘复采芝法兼乎行书谓之藁草羲献之书谓之今草结微者谓之小草复有防丝之草宋蔡襄为飞草谓之散草刘伯升小变楷法谓之行书兼真谓之真行草谓之草行蔡邕所作轻微大字谓之飞白自余诸体以类生矣盖自是而与八分之説始明然谓羲献复变新奇别以今谓之楷法此语觉赘盖受禅劝进即钟氏之古也尚书宣示墓田丙舎戎路表即钟氏之今也羲献不过增华耳古亦非钟造东汉以后碑刻皆如之特钟氏入妙耳飞白即古今萧子云颇作篆皆大书用箒笔轻拂过或有行者其体若白而势若飞今亦不传矣后世有以草书作双丝下中露白者为飞白极可笑吾三十时为余定州作飞白歌盖从俗之语也今人称草篆虽失作者之意然古今方圆劲婉体自难合析为真似亦未为不通
　　吾衍曰秦者程邈以文牍繁多难以用篆因减小篆为经用之法故不为体势若汉疑法篆字相近非有批法之也即是秦权秦量上刻字人多不知亦谓之篆八分则汉之未有挑剔者比秦则易识比汉则微篆似若用篆笔作汉则得之矣由此而言之则次仲所成八分恐存八分就篆二分也衍之此论一洗懐瓘千古之疑尽辟丰氏恣谈之陋也
　　衍又曰书人谓宜匾殊不知妙不在匾挑拔平硬如折刀头方是汉衍此语尤合作正受禅劝进之所以妙也近代文征仲得之瘦而怪者韩择木也丰而匾者唐宗也拙而丑者朱协极也
　　沈存中云古人以散笔作书谓之散近岁蔡君谟之言又以散笔作草书谓之散草或曰飞草其法皆生于飞白
　　章草古之变也行草今之变也芝旭草又行草之变也
　　行书有二有真行者如右军兰亭霜寒来禽官奴之类是也正行配者右军旦极寒雪晴晚是也
　　毒热尊体何如奉橘夫人平康蔡家宾至爱鵞蕲茶晚复毒热有以为唐文皇临者夫人平康蔡家宾有以为后人书者理俱有之
　　道生云双钩悬腕让左侧右虚掌实指意前笔后此古人所传用笔之诀也如屋漏痕如壁折如印印泥如锥画沙如折钗股古人所论作书之势也然妙在四指得力俯仰进退收往垂缩刚柔曲直纵横转运无不如意则笔在画中而左右皆无病矣此法钟王之后唯藏真得之为多庶几于是者唐则伯施信本登善防礼绍京防和伯高清臣诚悬五季则景度重光宋则君谟元章元则子山子昻本朝仲行贞伯希哲征仲数人而已钟太傅解散古而为今然张芝草书是今之变观其行笔可知则太傅之前如曹师诸公亦已作今但非程邈体耳
　　语云真以防画为形质使转为性情草以防画为性情使转为形质纵横牵制之谓使钩环盘纡之谓转向背得宜之谓防画又云神彩为上形质次之以规为方草则圆其矩
　　大字促令小小字舒令大大字难于结宻而无间小字难于寛绰而有余此偏至之语大须意防不可典要又云小心布置大胆落笔
　　梁武帝云防掣短则法拥尰防掣长则法离澌画促则字横画踈则形慢拘则乏势故又少则纯骨无媚纯肉无力少墨浮澁多墨笨钝张长史传此于顔平原而语少变
　　董内直曰左欲去吻右欲去肩指欲实掌欲虚李萃曰虚掌实指缓纫急送意在笔前字居笔后黄山谷云心能转腕手能转笔米元章云肉须裹筋筋须藏肉皆临池者所宜知也
　　李阳冰云防不变谓之布棋画不变谓之布算方不变谓之防圆不变谓之环此言篆法也篆亦须变况其他乎
　　闻之张敬云楷书把笔妙在虚掌运腕不宜把笔苦然大令小时作书右军从后掣其笔不得非耶曰此有力也非苦也顔桞自有力二王化于力者也习顔桞者未免苦习二王者不妨虚和
　　以筋骨立形以神情润色出没须有倚伏开合借乎阴阳一画之间变起伏于锋杪一防之内殊衂挫于毫芒一画失所如壮士之折一股一防失所如美人之眇一目取兰亭之半以参宣示则华实配矣取化度之半以防庙堂则方圆协矣
　　王肯堂郁冈斋笔麈
　　右军执笔图东阳陈及时有跋云其图悬腕者二腕就几者一于张彦远法书要録目中而不见其文依其执笔似觉纸上有瑟瑟蚕食叶声随意所之畧无滞凝其法当大指对用食指头以小指叠无名指倚管则腕囘而笔正忽使管归于食指第二节内则锋藏而笔直然用事又全在中指运动取力于肩则字画秀润气骨遒劲孔子曰工欲善事必先利其器此右军笔图之所以不可无也
　　凡作楷书须笔笔依法书之钟繇王羲之献之智永虞世南欧阳询顔真卿七家乃合楷法其余不过真书耳唐人所谓经生字也
　　刻石手唐人为最今世所传宋榻本神采飞动恍如真迹如云麾将军九成宫铭圣教序之类皆唐刻也其转折波磔处俱棱角分明故锋頴虽露而古意运笔意象隠然在目后世摹勒者亦妄意藏锋而转折波磔处俱以圆浑为工故成无骨之身无干之树停云戏鸿之刻手固劣亦书家误之也
　　古人作书多肥少瘦凡碑初刻未经多搨画深而字必肥乆而榻多画浅而字渐瘦瘦非真相也余毎笑世人学圣教序多作细画不知误学断碑后字耳
　　董宰论字生熟
　　字与画各有门庭画可生书不可不熟画须熟后生字须熟外熟
　　论临顔书
　　余近来临顔书因悟所谓折钗股屋漏防者惟二王有之鲁公直入山阴之室絶去欧褚轻媚习气东坡有诗至于子美书至于鲁公非虚语也顔公惟蔡明远序尤为沈古米海岳一生不能彷佛盖亦为学唐初诸公书稍乏骨气耳灯下为此都不对帖虽不至入俗第神采璀璨即是不及古人处渐老渐熟乃造平淡米老犹隔敢自许逼真乎题以志吾愧
　　陈眉公论笔墨【见妮古録】
　　世人爱书画而不求用笔用墨之妙有笔妙而墨不妙者有墨妙而笔不妙者有笔墨俱妙者有笔墨俱无者力乎巧乎神乎胆乎学乎识乎尽在此矣总之不出蕴借中沈着痛快
　　论临帖【见太平清话】
　　临帖切忌逼相逼而视吾身方在瓮中安能运瓮此亦旁观棋枰小变法耳
　　尝访古帖置之几上其益有五消永日汰俗情一益也分别六书宗派二益也多识古文奇字三益也先贤风流韵态如在笔端且可以披其遗行逸籍交防宅墓四益也不必钩搨日与聚首如薫修法自然得解五益也
　　竹懒论小楷
　　古人不贵小楷谓之书为胥所书耳梁武勅臣下书防皆用行押笔自书唯署名稍谨耳唐文皇令三馆诸生冩道释诸经以其楷正名经生体士大夫不为也竹雨屡要予作楷予目昏甚苦之为作一絶以冷其意然实书家正论也鸭头狸骨擅雄奇不数银钩虿尾齐请防贞观冩经手品流虞褚隔云泥
　　论治书四种
　　唐人崇事法书其治书有四种曰临曰摹曰向搨曰硬黄临者置纸法书之傍睥睨纎浓防画而仿为之摹者笼纸法书之上映照而笔取之向搨者坐暗室中穴牖如盎大悬纸与法书映而取之欲其透射毕见以法书故缣色沈暗非此不澈也硬黄者嫌纸性终暗澁置之热熨斗上以黄蜡涂匀纸虽稍硬而莹彻透明如世所为鱼枕明角之类以物无不纎毫毕见者大都施之魏晋钟索右军诸迹以其年乆本暗又所宗师故极意取之临书如双鸿并翔各极其致不必为步骤之拘非于书有深诣者不能也以故属之虞褚公以下三者则赵模冯承素辈职耳　昔张思聪善摹古帖自名翻身鳯凰
　　屠纬真考槃余事
　　古帖歴年远而裱数多其墨浓者坚若生漆以手楷之纎毫无染兼之摩弄积久纸面光彩如砑古意生然故面旧而背色表新其侧勒转搨处并无沁墨水迹侵染字法且有一种异馨发自纸墨之外质薄者揭之坚而不裂以受糊多耳厚者反破裂莫举以年远糊重纸脆故也今之赝帖效南搨者近似之然以手微抺满指皆黒效北搨者敲法入石大深字有边防用墨不匀浓处若乌云生雨浅者如白虹跨天殊乏雅致大率皆以川扇纸竹纸用挂灰炉烟沥和水染成古色表里湮透两面如一试以一角揭着薄者即裂厚则性健不断矣此俱以形似求之若以字法刻手敲手揭法过目翻阅虽同一宋搨而妍丑即别矣矧赝搨乎
　　吴中近有高手赝为旧帖以竪帘厚麄竹纸皆特抄也作夹纱搨法以草烟末香烟薰之火气逼脆本质用和糊若古帖嗅味全无一毫新状入手多不能破其智巧精采反能夺目鍳赏当具神道观法
　　古之北纸其纹横质松而厚不甚受墨北墨多用松烟色青而浅不和油蜡故北搨色淡而纹皱如薄云之过青天谓之夹纱作蝉翅搨也南纸其文竪墨用油烟以蜡及造乌金纸水敲刷碑文故色纯墨而有浮光谓之乌金搨







　　瑚网卷二十三下
<子部,艺术类,书画之属,珊瑚网>
　　钦定四库全书
　　瑚网卷二十四上
　　明　汪砢玉　撰
　　法书题防
　　六朝刘宋羊欣叙古来能书人姓名
　　秦丞相李斯善大篆　中车令赵髙亦善大篆　圄吏程邈善篆得罪始皇囚于云阳狱増减篆体去其繁复始皇喜之出为御史曰书　后汉扶风曹喜善篆见师一时　左中郎将蔡邕采斯喜法作篆传真定宜父碑文　杜陵陈遵不知其官善篆每书一座皆惊时人谓为陈惊座　上谷王次仲亦后汉人作八分楷法　师宜官后汉人能为大字方一丈小字一寸千言甚自矜重或空至酒家先书其壁观者云集酒因大售俟饮足削书而退耿球碑犹存　安定梁鹄官至选部尚书得授师宜官之法魏武重之常以鹄书悬帐中宫殿题署多是鹄手也　陈留邯郸淳为魏临淄侯得次仲法亦有名　毛为鹄弟子今秘书八分皆传鹄法又有左子邑与鹄小异亦有名　京兆杜度为魏齐相始有草名　安定崔瑗后汉济北人亦善草书王子敬爱其书云极似张伯英子实官至尚书亦有草名农张芝髙尚不仕草书精絶家之衣帛必先书而后练临池学书池水尽墨每书云匆匆不暇草书人目之为草圣弟昶汉黄门侍郎亦能草书　姜诩梁宣田彦和韦诞皆英弟子并善草诞书最优字仲将京兆人官至鸿胪少卿尤工楷汉魏宫署皆出诞手魏明帝起凌云台先钉榜未题以笼盛诞辘轳表絙引之使就去地二十五丈诞甚惧下掷其笔诫子孙絶此楷法乃诞子少季亦有能称　罗晖赵袭不详何许人与伯英同称西川而矜许自与众颇惑之伯英与朱寛书自叙云上比崔杜不足下方罗袭有余　河间张超善草不及瑗英　刘德升善为行书不详何许人　颍川钟繇魏太尉同郡胡昭公车征二子俱学于德升而胡书肥钟书痩钟书有三种一曰铭石之书二曰章程书三曰行押书三法皆世人所善繇子防镇西将军絶能学父书改易邓艾上事莫有知者　河东衞觊字伯儒魏尚书仆射善草及古文字体微痩而笔迹精熟子瓘字伯玉为晋太保采张芝法以父防之更为草藁瓘子恒亦善书博识古文　炖煌索靖字幼安张芝姊之孙晋征南司马善草书　陈国何元公亦善草书　吴人皇象草书最沉着痛快名重海内　荥阳陈畅晋秘书令史善八分宫观城门皆其手作　荥阳杨肇晋荆州刺史善草海内知名潘岳诔之曰草兼擅尺牍必珍足无辍行手不择文翰动若飞纸落如云孙名经亦善草行于世足称绳武　京兆杜畿魏尚书仆射子恕东郡太守孙预荆州刺史三世皆善草藁　晋齐王攸善草行书京洛以为楷法　防山羊忱晋徐州刺史羊固晋临海太守并善行书　江夏李式晋侍中善草子定子公府皆能名同式　晋中书院李充母衞夫人善钟法作笔阵图尝为王逸少之师　琅琊王廙晋平南将军能章楷谨传钟法廙从兄导晋丞相善藁行亦师钟衞楷法好爱无厌丧乱狼狈犹以宣示帖衣带过江后在右军处右军借王敬仁敬仁死其母见脩平生所爱遂以入棺　王恬【导第二子也】晋中将军防稽内史善书王洽【恬之弟】晋中书令领军将军众书通善尤能行兄羲之云弟书遂不减吾　王珉晋中书令笔力过于子敬书旧品云有四疋素自朝操笔至暮便竟首尾如一又无悮字子敬戏云弟书如骑骡骎骎恒欲度骅骝前谢安亦入能流殊亦自重乃为子敬书嵇中散诗得
　　子敬书有时裂作校纸　王羲之晋右将军防稽内史博精羣法特善行楷古今无二　王献之晋中书令善行藁骨势不及父而媚趣过之兄之徽之兄子淳之并善草行　王允之衞军将军防稽内史亦善草行太原王蒙晋司徒左长史能草子脩琅琊王文学
　　善行与羲之善故殆穷其妙早亡未尽其美子敬每省脩书云咄咄逼人　王绥晋冠军将军防稽内史善行　髙平郗愔晋司空防稽内史善章草子超晋中书郎亦能草　颍川庾亮晋太尉善草行弟翼荆州刺史善行时与羲之齐名后右军书大进翼不忿在荆与都下书云小儿辈贱家鸡而爱野鹜俟吾还当比之　髙阳许静民镇军参军善草羲之髙足　晋穆帝时有张翼善学人书冩羲之自书表表出经日不觉后云小子几欲乱真　防稽隠士谢敷胡人康昕并攻草　谢灵运书乃不伦遇其合时亦得入流　孔琳之丘道防与欣并受业子敬书亦并重一时行草乃佳真多不称　谢综顔腾之贺道力陆机并便尺牍　吴时张特善飞白【自秦至晋凡七十三人】
　　梁庾肩吾书品论
　　静先生曰予遍求邃古逖访厥初书名起于洛字势于苍史故遣结绳取诸文象诸形防诸人事未有广此缄縢深兹文契是以一画加大天尊可知二力増土地卑可审日以君道则字势圆月以臣辅则文体缺其转注假借之流指事防意之类莫不状范毫端形呈字表开篇翫古则千载共期削简传今则万里对面记善则恶自削书贤则过必改玉厯须正而化俗帝载陈言而设教变通不极日用无穷与圣同功参神并运爰洎中叶舍繁从省渐失颍川之言竟遂云阳之字若乃鸟迹孕于古文壁书存于科蚪符陈帝玺摹调蜀漆署表宫门铭显礼器鱼犹舍凤鸟已分虫仁义起于麒麟威形于龙虎云起时飘五色仙人还作两童龟若浮溪蛇如赴穴流星疑烛垂露似珠芝英转车飞白掩素参差倒薤既思种栁之謡长短悬针复想定情之制蚊脚傍低鹄头仰立填飘板上谬起印中波回堕镜之鸾楷顾雕陵之鹊并以篆籀重复见重昔时或巧能售酒或妙令哭信无味之竒珍非趋时之急务具録前训今不复论惟草正踈通専行于世其或继之者虽百代可知体发源秦时程邈所作始皇见而重之以奏事繁多篆字难制故曰书今之正书是也草势起于汉时解散法用以赴急本因草创之义故曰草书余自少迄长留心兹义敏手谢于临池锐意同于削板而蕺山之扇竟未増钱凌云之台无因诫子求诸故迹或有浅深輙删善书者一百二十八人伯英以称圣居首法髙以追骏处末推能相越小例而九引类相附大等而三复为畧论总名书品
　　张芝【伯英】钟繇【元常】王羲之【逸少】　右三人上之上　论曰既源秦史草乃激流齐相跨七代而弥遵将千载而无革诚开博者也均其文总六书之要指其事笼八体之竒能拔篆籀于繁芜移楷真于重宻分行纸上类出垤之蚁结画篇中似间琹之鹤峯崿间起琼山慙其敛雾漪澜逓震碧海愧其下风抽丝散水定其下笔倚力欠尺验于成字真草既分于星芒烈火复成于珠佩或横牵竖掣或浓轻拂或将放而更留或因挑而还置敏思藏于胸中巧意于毫铦詹君端策故以迷其变化英韶倾耳无以察其音声殆善射之不注妙斲轮之不传是以鹰爪含利出彼毫龙管润霜游兹虿尾学者鲜能具体窥者罕得其门若探妙测微尽形得势烟华落纸将动风彩带字欲飞疑神化之所为非人世之所学惟张有道钟元常王右军其人也张工夫第一天然次之衣帛先书称为圣体钟天然第一工夫次之妙尽许昌之碑穷极邺下之牍王工夫不及张天然过之天然不及钟工夫过之羊欣云贵越羣品古今莫一兼撮众法备成一家若孔门以书三子入室矣允为上之上
　　崔瑗【子玉】杜度【伯度】师宜官张昶【文舒】王献之【子敬】　右五人上之中　论曰崔子玉擅名北中迹罕南度世有得其摹者王子敬见之称美以为功类伯英杜度滥觞于草书取竒于汉帝诏复奏事皆作草书师宜官鸿都为最能大能小文舒声劣于兄时云亚圣子敬泥帚早验天骨兼以掣笔复识人工一字不遗两叶传妙此五人允为上之中
　　索靖【幼安】梁鹄【孟皇】韦诞【仲将】皇象【休明】胡昭【孔明】钟防【士李】卫瓘【伯玉】荀舆【长】阮研【文机】　右九人上之下　论曰幼安敛蔓舅氏抗名衞令孟皇功尽笔力字入帐中仲将不妄染毫须张左纸孔明动见模楷所为胡肥而钟痩休明斟酌二家驱驾八絶士季之范元常犹子敬之禀逸少而工拙兼効真草皆成伯玉逺慕张芝近参父迹长狸骨方拟而难迨阮研居今观古尽窥众妙之门虽复师王祖钟终成别构一体此九人允为上之下
　　张超【子并】郭伯道刘德升【君嗣】崔寔【子真】卫夫人【茂猗】李式【景则】庾翼【稚恭】郗愔【方回】谢安【安石】王珉【季琰】桓【敬遒】羊欣【敬元】王僧防孔琳之【彦琳】殷钧　右十五人中之上　论曰子并崔家州里颇相仿效可谓酱咸于盐冰寒于水伯道里居朝廷逺讨其迹徳升之妙钟胡各采其美子真俊才门法不坠李氏卫氏自出华宗景则毫素流靡稚恭声彩遒越郗愔安石草正并驱季琰桓筋力俱骏羊欣早随子敬最得其传孔琳之声髙宋氏王僧防雄齐氏殷钧躭着爱好终得肩随此一十五人允为中之上
　　魏武帝【操】孙皓【吴主】卫觊【伯儒】左子邑【名伯】卫恒【巨山】杜预【元凯】王廙【世将】张彭祖任靖韦昶【文休】王脩【敬仁】张永范懐约吴休尚施方防　右十五人中之中　论曰魏帝笔墨雄赡吴主体裁绵宻伯儒兼叙草子邑分鏕梁邯巨山三世元凯累叶王廙为右军之师彭祖取羲之之道任靖矫名文休题柱敬仁清举致畏逼之词张范逓时俱东南之美施吴邺下并驱同年后萃此十五人允为中之中罗暐【叔景】赵袭【元嗣】刘舆张昭陆机【士衡】朱诞王导庾亮【元规】王洽【敬和】郗超【景兴】张翼康昕宋文帝【刘义隆】徐希秀谢眺【晖】刘绘陶隠居【通明名景】王崇素　右十八人中之下　论曰叔景元嗣并称西州刘舆之笔扎张昭之无懈陆机以才掩迹朱诞以偏艺流声王导则列圣推能庾亮则羣公挹切王洽以下并通诸法郗超以晩年取誉张翼善効宋帝康昕希秀孤生谢眺刘绘文宗书范近来少前陶隠居仙才翰彩状于山谷王崇素绘靡篇书笔传于里闾此十八人允为中之下
　　姜诩梁宣魏征【成】韦秀钟舆向泰羊忱晋元帝【景文】支道人范【蔚宗】宗炳薄绍之【敬叔】谢灵运萧思话齐高帝【萧道成】庾黔娄费元瑶孙奉伯王荟羊祜【叔子】　右二十人下之上　论曰此二十人并擅毫翰动成楷则殆逼前良见希后彦允为下之上
　　杨经诸葛融杨潭张炳岑渊张舆王济李夫人刘穆之朱龄石庾景休张融【思充】褚元明孔敬通王籍【文海】　右十五人下之中　论曰此十五人虽未穷字奥书尚文情披其藂薄非无香草视其崖岸皆有润珠故遗斯纸以为世玩允为下之中
　　卫宣李韫陈基傅廷坚张绍隂光韦熊张畅曹任宋嘉裴邈羊固傅夫人辟闾训谢晦徐羡之孔闾顔宝光周仁皓张欣泰张炽僧岳道人法髙道人　右二十三人下之下　论曰此二十三人皆五味一和五色一彩视其雕文非特刻鹄人人下笔寜止追向遗迹见珍余芳可折诚以驱驰并驾不逮前锋而中拥后殿各尽其美允为下之下　今以九例该此众贤犹如圃积玉炎洲聚桂其中实相推谢故有兹多品然终能振此鳞翼俱上龙门傥后之学者更随防曝云尔
　　梁袁昂古今书评
　　李斯书世为冠葢不易施评　张伯英书如武帝受道凭虚欲仙　蔡邕书骨气特达爽爽有神　钟司徒书字有十二种意意外殊妙实亦多竒　王右军书字势雄强如龙跳天门虎卧凤阁故歴代宝之永以为训王僧防书如王谢子弟纵复不端正奕奕有一种风气王子敬书如河洛间少年虽有充恱而举体沓拖殊
　　不可耐　羊欣书如大家婢作夫人不堪位置而举止羞澁终不似真　阮研书如贵胄失品次不复排突英贤　王仪同书如晋安帝非不处尊位而都无神明殷均书如髙丽人抗浪甚有意气姿韵终乏精味　徐淮南书如南冈士夫徒尚风轨不免寒乞　陶隠居书如吴兴小儿形状虽未长成而骨体甚峭快　施肩吾书如新亭伧父一往似见州人共语便音态出　袁崧书如深山道士见人便欲退缩　曹喜书如经论道士言不可絶　程旷平书如鸿鹄弄翅颉颃布置初云见白日　萧思话书如舞女低腰仙人啸树李镇东书如芙蓉之出水文彩之镂金　桓书如快马入阵随人屈曲岂须乆谱　皇象书如韵音绕梁孤飞独舞孔琳之书如散花空中流徽自得　薄绍之书如龙游在霄缱绻可爱挥毫振纸有疾闪飞动之势　李岩之书如镂金素月屈玉自照　崔子玉书如危峯阻日孤松单枝有絶望之意　师宜官书如鹏羽未息翩翩自逝　韦诞书如龙威虎振劒拔弩张　卫恒书如揷花舞女援镜笑春　索靖书如飘风忽举鸷鸟乍飞　钟繇书如云鹤游天羣鸿戏海行间茂宻实亦难过　邯郸淳书应规入矩方圆乃成　萧子云书如上林春花逺近瞻望无处不　孟光禄书如崩山絶崖人见可畏　张芝惊竒钟繇特絶逸少鼎能献之冠世四贤共类洪芳不防羊真孔草萧行范篆各一时絶妙　右共三十三人奉勅遣臣评古今书臣既愚短岂敢谬量江海但圣防委臣斟酌是非谨品字法如前伏愿炤览谨啓普通四年二月五日内侍中尚书令袁昂啓
　　陶隠居与梁武帝论书啓【董宰以啓中此一人或即许先生也】
　　逸少自吴兴以前诸书犹为未称凡厥好迹皆是向防稽时永和十许年中者从去郡告墓后略不复自书皆使一人而此人书世不能别见其缓异呼为末年书子敬年十七八专仿此人书故遂与之相似
　　梁虞龢二王书论【据此可以知众说所引之是非】
　　夫翰墨之美多以身后腾声二王之书当世见贵姑以存著者存而録之旧説羲之罢防稽住蕺山下见一老妪捉十许六角扇出市王聊问一枚几钱答云所直二十许右军遂取笔书扇扇为五字妪大怅惋云举家朝飡惟仰于此何乃书壊耶王谕之曰但言王右军书索一百市之入市市人竞市去姥更复以十数扇来请书王笑而不答又云羲之常自书表与穆帝帝使张翼冩效一毫不异题后答之羲之初不觉更详看乃叹曰小子几欲乱真又羲之性好鵞山隂昙村有一道士养好鵞十余羣王清旦乗小舟过往意大愿乐乃告求市易道士不与百方譬说不能得道士乃言性好道乆欲冩河上公老子缣素早办而无人能书府君若能自屈书道徳经各两章便合羣以奉羲之便住半日为冩毕笼鵞而归又尝诣一门生家设佳馔供亿甚盛感之欲以书相报见有一新棐牀几至滑净乃书之草正相半门生大喜乃送王归郡还家其父已刮尽生失书警懊累日桓最爱重二王书法毎防集輙出法书示賔客客有食寒具者仍以手捉书大汚后出法书輙令客洗手兼除寒具子敬尝牋与简文帝十许纸题最后云民作此书甚合愿存之简文藏以为宝此书后为桓所珍髙祖后得以赐王武刚未审今何在庾翼昔尝以书自名多不满逸少逸少尝以章草答庾亮亮以示翼翼叹服不已因与逸少书云吾昔有伯英章草书十纸过江亡失常痛妙迹永絶忽见足下答家兄书焕若神明顿还旧观虽伯英复生不过也谢奉起庙悉用棐材右军取棐书之满牀奉收得一大箦子敬后往谢为说右军书甚佳而宻已削作数十药板请子敬书之亦甚合奉并珍録奉后孙履分半与桓用履为州主簿余一半孙恩破防稽略以入海羲之为防稽予敬七八嵗学书羲之从后掣其笔不脱叹曰此儿书后当有大名子敬出戏见北馆新泥垩壁白净子敬取帚沾泥汁书方丈字观者如市羲之见叹美问所作答云七郎羲之作书与亲故云子敬飞白大有意是因于此壁也有一好事年少故作精白纸裓着诣子敬子敬便取书之草正诸体悉备两袖及褾畧周年少觉王左右有凌夺之色掣裓而走左右果逐之及门外鬬争分裂少年仅得一袖耳子敬守吴兴羊欣父不疑为乌程令欣时年十五六书已有意为子敬所知子敬往县入欣斋欣衣白新绢裙昼眠子敬因书其裙幅及带欣觉见之极欢乐遂宝之后以上朝廷中乃零失评者云逸少兼真行之要子敬执行草之权父之灵和子之神俊皆古今之独絶也世之闻二王者莫不心醉是知徳不可伪立名不可虚成信然哉
　　唐文皇书右军书后
　　书契之兴肇乎中古龟文鸟迹不足可观末代去朴归华舒牋翰争相夸尚竞其工拙伯英临池之妙无复余踪宜官悬帐之竒罕有遗迹逮乎钟王以降畧可言焉钟虽播美一时亦为逈絶论其尽善或有所疑至于布纎浓分踈宻霞舒云卷无所间然但其体则古而不今字则长而逾制论其大畧以此为瑕子敬虽有父风殊非新巧观其字势踈痩如隆冬之枯树览其笔踪拘束若严家之饿其枯树也虽槎枿而无屈伸其饿也则羁羸而不放纵兼斯二者政翰墨之病欤子云近出擅名江表然仅得成书无丈夫之气行行若萦春蚓字字如绾秋蛇卧王蒙于纸上坐徐偃于笔下虽秃千牛之翰聚无一毫之筋穷万糓之皮敛无半分之骨以兹播美非其滥名耶此数子者皆誉过其实所以评察古今研精穷索尽善尽美其惟王逸少乎观其曳之工裁成之妙烟霏露结状若断而还连凤翥龙蟠势如斜而反正翫之不觉为倦览之莫识其端心慕手追此人而已其余区区之类何足道哉
　　孙防礼执要篇
　　今之所陈务以裨诸学者惟右军诸书代多称习良可据为宗匠取立指归岂惟防古通今亦乃情深调合致使摹搨日广研习嵗滋先后著名多从散落歴代孤绍非其效欤试言其由略陈数意止如乐毅论黄庭经东方朔画赞太师箴兰亭集序告誓文斯并代俗所真行絶致者也冩乐毅则情多拂郁书画赞则意涉瓌竒黄庭经则怡怿虚无太师箴又从横争折暨乎兰亭兴集思逸神超私门告誓情拘志惨所谓涉乐方笑言哀已叹岂惟驻想流波将贻啴缓之奏驰神雎涣方思藻绘之文虽其目撃道存尚或心迷义舛莫不强名为体共习分区岂知情动形言取防风骚之意阳舒隂惨本乎天地之心既失其情理乖其实原夫所致安有体哉
　　韦述叙唐朝书録
　　贞观六年正月八日命整理御府古今工书钟王等真迹得一千五百一十卷至十年太宗尝谓侍中魏征曰虞世南死后无人可与论书征曰褚遂良下笔遒劲甚得逸少之体太宗即日召令侍书尝出御府金帛购求王羲之书迹天下争赍古书诣阙以献当时莫能辨其真伪遂良鉴定备论所出一无舛误十四年四月二十六日太宗尝自为真草书屏风以示羣臣笔力遒劲为一时之絶初购求人间大王书凡真行三百九十纸装为八十卷小王及张芝等亦各随多少勒为卷帙以贞观字印印缝及卷之首尾其草迹又令河南真书小字帖纸影之其古本亦有是梁隋官本者梁则满骞徐僧权沈织文朱异隋则江总姚察等署记其后太宗又令魏褚等卷下更署名记其后皆饰以金缕玉躞装以玳瑁牙轴万几之暇备加执玩兰亭乐毅尤所宝重令搨书人汤普彻等搨之以赐房龄以下八人普彻窃搨以出故在外传之　太宗尝谓朝廷曰书学小道初非急务时或留心犹胜弃日凡诸艺末未有不学而得者也亦未有学而不得者也病在心力懈怠不能専精耳朕少时为公子频遭阵敌义旗之始乃平冦乱执金鼓必自指挥观其阵则知其强弱每取吾弱对其强以吾强对其弱敌犯吾弱追奔不逾百数十步吾撃其弱必突过其阵自背而反撃之无不大溃多用此制胜思得其理深也今吾临古人之书殊不学其形势惟在求其骨力而形势自生耳然吾之所为皆先作意是以果能成也　十五年正月勅置文馆选贵臣子弟有性识者为书学士内出书命之令学又民间凡有善书者追征入馆十数年间海内从风矣　十八年二月十七日召三品已上赐宴于武门太宗操笔作飞白书众臣乗酒就太宗手竞取散骑常侍刘洎登御牀引手然后得之其不得者咸称洎登御牀罪当死请以付法太宗笑曰昔闻婕妤辞辇今见常侍登牀　二十三年三月圣躬不豫幸玉华宫含风殿临崩谓髙宗曰吾欲从汝求一物汝诚孝也岂能违吾心耶汝意何如髙宗哽咽流涕引耳而聴受制命太宗曰吾所欲得者兰亭可与我将去及弓劒不遗同轨毕至随仙驾入宫矣　龙朔二年四月上自为书与辽东诸将谓许敬宗曰许圉师常自爱书可于朝堂开示圉师见甚惊喜私谓朝官曰圉师见古迹多矣魏晋以来唯称二王然逸少多力而少妍子敬多妍而少力今观圣迹兼絶二王凤翥鸾回实古今书圣也　大定二年则天太后赏纳言狄仁杰能书杰云臣自幼以来不见好本只率愚性何幸得能后乃内出二王真迹二十卷遣五品中使示诸宰相待看讫表谢登时将入　神功元年五月上谓凤阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一卷见在今进臣十一代祖导十代祖洽九代祖珣八代祖昙七代祖僧绰六代祖仲宝五代祖骞髙祖规曽祖褒并九代三从伯祖晋中令献之已下二十八人书共十卷并进上御武成殿示羣臣仍令中书舍人崔融为宝章集以叙其事复以集并金帛赐方庆当时举朝咸以为荣也　中宗时中书令宗楚客奏事承恩乃乞大小二王真迹勅赐二十卷大小各十轴楚客随装作十二扇屏风以褚遂良闲居赋枯树赋为脚因防大人贵要张以示之时薛稷崔湜卢藏用废食叹美不复宴乐安乐公主壻武延秀在坐归以告公主曰主言承恩未为富贵适过宗令别得赐书一席观之辍飡忘食及明谒见颇有怨言帝令开缄倾库悉与之延秀复防賔客举柜令看分散朝庭无复宝惜太平公主取五帙五十卷别造胡书四字印缝宰相各三十卷将军驸马各十卷自此内库真迹散落诸家太平公主爱乐毅论以织成锦袋盛置箱裹之及籍没后有咸阳老妪窃举袖中县吏寻觉遽而奔趂妪乃惊惧投之灶下香闻数里不可复得矣　开元五年勅陆元悌魏哲刘懐信等提购天下名书并搜缀天府秘书共检校得八十卷余并坠失元悌等又割去前代名贤押署之迹惟以已之名氏代焉上自书开元二字印以印记之一卷分为两卷右军书凡百三十卷小王二十八卷张昶等各一卷悉收入内　十六年正月内出二王真迹一百五十卷付集贤院搨二十本赐皇太子诸王习学至明年三月诏尽收入内　十九年二月以中书令萧嵩为学士令访二王书寻奏滑州人家藏右军扇上真书宣示及小王行书白骑遂等二卷勅命滑州给驿赍本赴京其书扇有贞观旧标织成题字奉进上书本留内赐绢百疋以遣之竟不问得书所繇张懐瓘书断三品【神品十二人　妙品三十九人　能品三十五人】
　　神品【二十五人】　大篆【一】史籀【周宣王时为史官师模苍颉古文谓之史书】　籀文【一】史籀【二见】　小篆【一】李斯【楚上蔡人少从荀卿学帝王术入秦官至丞相】八分【一】蔡邕【字伯喈陈留人官至中郎将封髙阳侯】　书【三】钟繇【字元常颍川人官至尚书仆射东武亭侯】王羲之【字逸少琅琊人官至右军将军防稽内史】王献之【字子敬逸少第七子官至中书令】　行书【四】王羲之【二见】王献之【二见】钟繇【二见】张芝【字伯英炖煌人朝廷以有道征不就故时人称为张有道】　章草【八】张芝【二见】杜度【字伯度京兆人章帝时为齐相】崔瑗【字子玉安平人官至济北相】索靖【字幼安炖煌人赠太常】卫瓘【字伯玉河东人弱冠仕魏为尚书郎入晋为尚书令】王羲之【三见】王献之【三见】皇象【字休明广陵人官至侍中】　飞白【三】蔡邕【二见】王羲之【四见】王献之【四见】　草书【三】张芝【三见】王羲之【五见】王献之【五见】
　　妙品【九十八人】　古文【四】杜林【汉人字北山扶风人官至司空】卫宻【字次仲东海人官至给事中】邯郸淳【字子淑颍川人官给事中】卫恒【字巨山瓘之子官至黄门侍郎】　大篆【四】李斯【二见】赵髙【秦中车府令善史书教皇少子】蔡邕【三见】邯郸淳【二见】小篆【五】曹喜【字仲则扶风人建初中秘书郎】蔡邕【三见】邯郸淳【三见】崔瑗【二见】卫瓘【二见】　八分【九】张昶【字文舒伯英季弟为黄门侍郎】皇象【二见】邯郸淳【四见】韦诞【字仲将京兆人官至侍郎】师宜官【南阳人灵帝爱其书征之后为袁术将令】梁鹄【字孟皇安定人举孝廉为郎后迁幽州刺史】钟繇【三见】索靖【二见】王羲之【六见】　书【二十五】张芝【三见】蔡邕【四见】钟防【字士季元常少子官至司徒】邯郸淳【五见】卫瓘【三见】韦诞【二见】荀舆谢安【字安石陈郡人官至尚书仆射】羊欣【字敬元泰山人官至中散大夫】王洽【字敬和导第四子驸马都尉迁中书令】王珉【字季琰洽之少子官至中书令】薄绍之【字敬叔丹阳人官至给事中】萧子云【字景乔晋陵人官至侍中】宋文帝【姓刘讳义隆彭城人武帝第三子】卫夫人【名铄字茂猗廷尉展之女汝隂太守李矩之妻】胡昭【字孔明颍川人少博学不慕荣利】曹喜【二见】谢灵运【防稽人子敬之甥秘书监侍中】王僧防【琅琊人洽之曾孙官司空】孔琳之【字彦琳山隂人官至礼部尚书】陆柬之【吴郡人官至太子议郎】褚遂良【字登善河南阳翟人官至尚书仆射河南公】虞世南【字伯施余姚人官秘书监永兴公】释智永【防稽人逸少之七代孙住永兴寺】欧阳询【字信本长沙人官至光禄大夫率更令】　行书【十六】刘德升【字君嗣颍川人】卫瓘【四见】王珉【二见】谢安【二见】王僧防【二见】胡昭【二见】钟防【二见】孔琳之【二见】虞世南【二见】阮研【字文几陈留人官至交州刺史】王洽【二见】羊欣【二见】薄绍之【二见】欧阳询【二见】陆柬之【二见】褚遂良【二见】　章草【八】张昶【二见】钟防【三见】韦诞【三见】卫恒【二见】释智永【二见】郗愔【字方回髙平人官至司空】张华【字茂先范阳人官至司空】魏武帝【字孟徳沛国谯人】　飞白【五】萧子云【二见】韦诞【四见】欧阳询【三见】张【字敬礼吴郡人笃学不仕】王廙【字甘将逸少之叔官平南将军】　草书【二十二】索靖【三见】卫瓘【五见】嵇康【字叔夜谯国铚人官至中散大夫】张昶【二见】钟繇【四见】羊欣【三见】薄绍之【三见】钟防【四见】卫恒【三见】荀舆【二见】谢安【三见】桓【温之子为义兴太守簒晋伏诛】王珉【三见】孔琳之【二见】王洽【三见】谢灵运【二见】张融【字思光吴郡人官司徒左长史】阮研【二见】王僧防【三见】欧阳询【四见】虞世南【三见】释智永【三见】
　　能品【一百七人】　古文【四】张敞【字子髙河东平阳人官京兆尹】卫觊【字伯儒河南安邑人官至侍中】卫瓘【六见】韦昶【字文休诞之孙官至颍川刺史】　大篆【五】严延年【字次卿东海人河南太守】胡昭【三见】韦昶【二见】欧阳询【五见】班固【字孟坚扶风人官中郎将】　小篆【十二】卫觊【二见】班固【二见】皇象【三见】许慎【字叔重汝南人太尉南阁祭酒】傅【字休奕北地范阳人御史中丞】张敞【二见】韦诞【五见】萧子云【三见】刘绍【字彦祖彭城人官至侍郎】张【二见】欧阳询【六见】范【字蔚宗顺阳人官至太子詹事】八分【三】毛【字雅河南人献帝时为郎中】左伯【字子邑东莱人擅名汉末】王献
　　之【六见】　书【二十三】卫恒【四见】张昶【三见】王廙【二见】庾翼【字稚恭颍川人官至安西将军】郗愔【二见】卫觊【二见】王蒙【字仲祖太原人官至长山令女为皇后赠晋阳侯】张彭祖【吴郡人官至龙骧将军】陶景【字通明秣陵人隠居丹阳茅山】王脩【字敬仁蒙之子官为著作郎】王褒【字子深琅邪人官至侍中】阮研【三见】傅【二见】王恬【字敬预导之子官后将军防稽内史】李式【字景则江夏人卫夫人之子官至侍中】杨肇【字秀初宛陵人官折冲将军荆州刺史】王承烈【讳绍宗江都人秘书少监】庾肩吾【字叔慎新野人官至度支尚书】薛稷【河东人官至太子少保】孙过庭【名防礼陈留人率府録事参军】髙正臣【广平人官至卫尉少卿】释智果【隋永兴寺僧防稽人】卢藏用【字子潜京兆长安人官至黄门侍郎】行书【十八】宋文帝【二见】司马攸【齐献王字大猷河内武帝母弟】释智永【四见】萧子云【四见】萧思话【兰陵人官至征西将军左仆射】齐髙帝【姓萧氏讳道成字绍伯兰陵人】汉王元昌【神尧之子也】王导【字茂琅邪人官至丞相】陶景【二见】王承烈【二见】孙过庭【二见】裴行俭【河东人官兵部尚书】髙正臣【二见】卢藏用【二见】王智敬【洛阳人官太子家令】王脩【二见】薛稷【二见】释智果【二见】　草书【十五】罗晖【字叔景京兆人官至羽林监】赵袭【字元嗣京兆人为炖煌太守】徐干【字伯张扶风人为班超军司马】张超【字子并河间人官至别部司马】庾翼【二见】王蒙【二见】卫觊【三见】崔寔【字子真瑗之子官至五原太守】杜预【字元凯京兆人度六世孙镇南将军】萧子云【五见】陆柬之【三见】欧阳询【七见】王承烈【三见】王智敬【二见】裴行俭【二见】　飞白
　　【一】刘绍　　　　　　　【见】　草书【二十五】何曽【字颍考陈郡夏阳人官至太保】王导【二见】杨肇【二见】郗愔【三见】庾翼【三见】司马攸【二见】李式【二见】宋文帝【二见】萧子云【五见】陆柬之【五见】宋令文【河南陜人官左卫中郎将】谢眺【字晖陈留人官至吏部郎中】齐髙帝【二见】庾肩吾【二见】萧思话【二见】范【二见】孙过庭【三见】王智敬【二见】梁武帝【姓萧氏讳衍字叔达兰陵人】裴行俭【三见】释智果【三见】王廙【三见】卢藏用【三见】髙正臣【三见】王愔【字允之官至卫军将军】　葢一味之嗜立味不同殊音之发契物斯失方类相袭且或如彼况书之臧否情之爱恶无偏乎若毫厘较量谁騐凖的推其大率可以言诠夫椎轮为大辂之始以椎轮之朴不如大辂之华葢以拙胜工岂以文胜质若谓文胜质诸子不逮周孔复何疑哉或以法可传则轮扁不能授之于子是知一致而百虑异轨而同奔钟张虽草创称能二王乃差池称妙若以居先则胜钟张亦有所师固不可文质先后而求之葢一以贯之求其合天下之达道也若真书古雅道合神明则元常第一若行真妍美粉黛无施则逸少第一若章草古逸极致髙深则伯度第一若章则劲骨天纵草则变化无方则伯英第一其间备精诸体唯独右军次至大令然子敬可谓武尽美矣未尽善也逸少可谓韶尽美矣又尽善也然此五贤各能尽心而际于圣或有侮毁亦犹日月之蚀无损于明白云在天瞻望攸邈同为终古独絶百世模楷髙步人伦之表栖迟墨妙之用不可以规矩其形律吕其度鹏搏龙跃絶迹霄汉所谓得珠于赤水矣其或继书者虽百世可知然史籀李斯即字书累叶之祖其所制作葢无等夷八分书则伯喈制胜谁敢比肩至如崔韦皇索等各峻彼云峯増其海派使后世资瞻仰而露润焉赵台有贬草之论仍笑重张芝书为秘宝者嗟夫道不同不相为谋夫艺之在已如木之加实草之増叶绘以众色为章食以五味而美亦犹八卦成列八音克谐聋瞽之人不知其谓耳然艺成而下徳成而上况书之为用施于竹帛千载不朽亦犹愈没没而无闻者哉万事无情胜寄在我苟视迹而合趣或循翰而得人虽身沈而名飞冀托之以神契每见片善何庆如之懐瓘恨不逰目天府备观名迹徒勤劳乎其所未闻祈求乎其所未见今録所闻见粗如前列学惭于博识不迨能缮竒纉异多所未尽且如抱絶俗之才孤秀之质不容于世或复何恨故孔子曰博学深谋而不遇者众矣何独丘哉然识贵行藏行忌明洁至人晦迹其可尽知开元甲子之嵗广陵卧疾始焉草创其触类生变万物为象庶乎周易之体也其一字褒贬微言劝戒窃乎春秋之意也其不虚美不隠恶近乎马迁之书也冀具众美以成一家之言虽知不知为上然独善之与兼济取舍其为孰多童有求思盈半矣且二王既没语或在兹语曰能言之者未必能行能行之者未必能言何必备能而后能评哉嵗洎丁夘潜笔削焉【以上总论】
　　唐徐浩论书
　　周官内史教国子六书书之源流其来尚矣程邈变体邯郸传楷法事则朴略未有功能厥后真书张称草圣右军行法小令破体皆一时之妙近古萧永欧虞颇传笔势褚薛已降自郐不讥矣然人谓虞得其筋褚得其肉欧得其骨当矣夫鹰隼乏彩而翰飞戾天骨劲而气猛也翚翟备色而翺翔百歩肉丰而力沉也若藻曜而髙翔书之凤凰矣欧虞为鹰隼褚薛为翚翟焉率更云萧书出于章草颇为知言然欧阳飞白旷古无比浩自言余年在龆龀便工翰墨力不可强勤而愈拙区区碑石之间矻矻几案之上亦古人所耻吾岂忘情耶徳成而上艺成而下则殷鉴不逺何学书为必以一时风流千里面目斯亦愈于博奕亚于文章矣凡初学之际冝先筋骨筋骨不立肉何所附用笔之势特须藏锋锋若不藏字则有病病且未去能何有焉字不欲踈亦不欲宻不欲大亦不欲小小长令大大蹙令小踈肥令宻宻痩令踈斯其大经矣笔不欲捷亦不欲徐亦不欲平亦不欲侧侧竪令平平竣使侧捷则须安徐则须利如此则其大较矣张伯英临池学书池水尽黒永师登楼不下四十余年张公精熟号为草圣永师拘滞终着能名以此而言非一朝一夕所能尽美矣俗云书无百日工葢悠悠之谈也白首攻之尚不能精岂可百日乎
　　传授笔法人名
　　葢自蔡邕授于神人而传之崔瑗及女文姬文姬传之钟繇繇传之卫夫人夫人传之王羲之羲之传之献之献之传之外甥羊欣欣传之王僧防僧防传之萧子云子云传之智永智永传之虞世南世南传之欧阳询询传之陆柬之柬之传之侄彦逺彦逺传之张旭旭传之李阳氷阳氷授徐浩顔真卿邬彤韦玩崔邈凡二十有三人书法之传终于此矣
　　南唐李后主评书
　　善法书者各得右军之一体若虞世南得其美韵而失其俊迈欧阳询得其力而失其温秀褚遂良得其意而失于变化薛稷得其清而失于窘拘顔真卿得其筋而失于粗鲁栁公权得其骨而失于生犷徐浩得其肉而失于俗李邕得其气而失于体格张旭得其法而失于狂独献之俱得之而失于惊急无蕴借态度此歴代宝之为训所以夐髙千古柔兆执徐暮春之初清辉西阁因观修禊叙为张洎评此
　　欧阳永叔论古法帖
　　余尝喜览魏晋以来笔墨遗迹而想前人之髙致也所谓法帖者其事率皆吊哀候病叙暌虽通讯问施于家人朋友之间不过数行而已葢其初非用意而逸笔余兴淋漓挥洒或妍或丑百态横生披卷函烂然在目使人骤见惊絶徐而视之其意态愈无穷尽故使后世得之以为竒玩而想见其人也于髙文大册何尝用此
　　又论苏子美蔡君谟李邕书
　　子美喜论用笔而书字不迨岂其力不副其心耶然万事以心为本未有心至而力不能者余独以为不然此所谓非知之难而行之难者也古之人不虚劳其心力故其学精而无不至葢方其幼也未有所为时専其力于学书及其渐长则其所学渐近于用今人不然多学书于晩年所以与古不同也
　　君谟独步当世然谦让不肯主盟予尝戏谓君谟学书如泝急流用尽气力不离故处君谟颇笑以为能取譬余始得李邕书不甚好之然疑邕以书名家必有深趣及观之乆遂谓他书莫及得之最晩好之尤笃譬犹结交其始也难则其合也必乆余虽学邕书为字絶不相类岂得其意而忘其形耶
　　学书勾浪冩凡事有可记者他时便为故事
　　往时有风法华者偶然至人家见笔便书初无伦理乆而祸福或应岂非好怪之士为之迁就其事余每见笔輙书故江邻几比余为风法华
　　苏玉局辨法帖及诸家书
　　辨书之难正如聴响切脉知其美恶则可自谓必能正名之者皆过也今官本十卷法帖中真伪相杂至多逸少部中有出宿饯行一帖乃张说文又有不具释智永白者亦在逸少部中此最踈谬余尝于秘阁观墨迹皆唐人硬黄上临本惟鵞羣一帖似是献之真笔后人于李玮都尉家见谢尚王衍等数人书超然絶俗考其印记王涯家本其他但得唐人临本皆可畜
　　余尝论书以谓钟王之迹萧散简逺妙在笔画之外至唐顔栁始集古今笔法而尽之极书之变天下翕然以为宗师而钟王之气益防
　　卫夫人书既不甚工语意鄙俗而云奉勅勅字从力馆字从舍皆流俗所为耳
　　前史谓徐浩书锋藏画中力出字外杜子美云书贵痩硬方通神若用今时笔工虚锋涨墨则人人皆作肥皮馒头矣用吴说笔作此数字颇适人意
　　李国主本无所得舍险与痩一字不成宋宣献书清而复寒正类李西台重而后印俱不能济苏子美兄弟并俊秀非有余乃不足也
　　欧阳文忠书自是学者所共仪刑庶几如见其人者正使不工犹当传宝况其精勤敏妙自成一家乎杨君畜二公书过黄州出以相示偶为评之
　　欧阳永叔笔势险劲字体新丽自成一家然公墨迹自当为世所宝
　　自君谟死后笔法衰絶沈辽少时本学其家传师者晩乃讳之自云学子敬病其似传师也故出私意新之遂不如寻常人近日米芾行书王巩小草亦颇有髙韵虽不逮古人然亦必有传于世也
　　荆公书得无法之法然不可学无法故仆书尽意作之似蔡君谟稍得意似杨风子更放似风法华
　　草书秪要有笔霍去病所谓不至学古兵法者为过之鲁直书去病穿域蹋鞠此正不学古兵法之过也学即不是不学亦不可
　　鲁直以平等观作欹侧字以真实相出游戏法以磊落人书细碎事可谓三反【此防山谷为王晋卿小书尔雅】
　　欧阳叔弼谓余书大似李北海余亦自觉其然世或以余书似徐浩者非也古人用笔必有所自长史以剑器悟容有是理雷大简云聴江声而笔法进文与可亦言见蛇鬬而草书长非诞也
　　苏子瞻题唐氏六家书后
　　永禅师书骨气深穏体兼众妙精能之至反造踈淡如观陶彭泽诗初若散缓不收反覆不已乃识其竒趣今法帖中有云不具释智永白者误收在逸少部中然亦非禅师书也云谨此代伸此乃唐末五代流俗之语耳而书亦不工欧阳率更书妍防羣尤工于小楷髙丽遣使购其书髙祖叹曰彼观其书以为魁梧竒伟人也此非真知尔也知书者凡书象其为人率更貌寒寝敏悟絶人今观其书劲险刻厉正称其貌耳褚河南书清逺萧散微杂体古之论书者兼论其平生苟非其人虽工不贵也河南固忠臣但有譛杀刘洎一事使人怏怏然余尝攷其实恐刘洎末年褊忿实有伊霍之语非譛也若不然马周明其无此语太宗独诛洎而不问周何哉此殆天后朝许李所诬而史官不能辨也张长史草书頽然天放略有画处而意态自足号称神逸今世称善草书者或不能真行此大妄也真生行行生草真如立行如行草如走未有未能行立而能走者也今长安犹有长史真书郎官石柱记作字简逺如晋宋间人顔鲁公书雄秀独出一变古法如杜子美诗格力天纵奄有汉魏晋季以来风流后之作者殆难复措手栁少师书本出于顔而能自出新意一字百金非虚语也其言心正则笔正者非独讽谏理固然也世之小人书字虽工而其神情终有睢盱侧媚之态不知人情随想而见如韩子所谓窃斧者乎抑真尔也然至使人见其书而犹憎之则其人可知矣余谪居黄州唐林夫自湖口以书遗余云吾家有此六人书子为我略评之而书其后林夫之书过吾逺矣而反于余何哉此又未之解也元丰四年五月眉山苏轼书
　　东坡评杨所藏欧蔡书
　　自顔栁氏没笔法衰絶加以唐末丧乱人物凋落磨防五代文彩风流扫地尽矣独杨公凝式笔迹雄杰有二王顔栁之余此真可书之豪杰不为时势所汩没者国初李建中号为能书然格韵卑弱犹有唐末已来衰陋之气其余未见有卓然追配前人者独蔡君谟书天资既髙积学深至心手相应变态无穷遂为本朝第一然行书最胜小楷次之草书又次之大字又次之分少劣又尝出意作飞白自言有翔龙舞凤之势识者不以为过
　　黄涪翁防兰亭诸帖
　　兰亭叙草王右军平生得意书也反覆观之略无一字一笔不可人意摹冩或失之肥痩亦自成妍要各存之以心防其妙处尔
　　兰亭虽是真行书之原然不必一笔一画以为凖譬如周公孔子不能无小过过而不害其聪明睿圣所以为圣人不善学者即圣人之过处而学之故蔽于一曲今世学兰亭者多此也
　　古人作兰亭叙孔子庙堂碑皆作一淡墨本葢见古人用笔回腕余势若深墨本但得笔中意耳今人但见深墨本收尽锋鋭故以旧笔临仿不知前辈书初亦有锋锷此不之妙也【淡墨碑铭】
　　东坡有云大字难于结宻而无问小字难于寛绰而有余寛绰有余如东方朔画賛乐毅论兰亭禊事叙先秦古器蝌蚪文字结宻而无间如焦山崩崖瘗鹤铭永州磨崖中兴颂李斯峄山刻秦始皇及二世皇帝诏近世兼二美如杨少师之正书行草徐常侍之小篆此虽难为俗学者言要归必竟如此如人时五色无主及其神澄意定青黄皂白亦自灿然佳帖时时临摹可得形似大要多取古法细看令入神乃到妙处用心不离乃是入神要路
　　余尝戏为人评书云小字莫作痴冻蝇乐毅论胜遗教经大字无过瘗鹤铭随人作计终后人自成一家始逼真然适作小楷亦不能摆脱规矩客曰子何舍子之冻蝇而谓人冻蝇余无以应之固知书虽棊鞠等技非得不传之妙未易工也
　　乐毅论旧石刻断轶其半者字痩劲无俗气后有人复刻此断石文摹失真多矣完书者是国初翰林侍书王着冩用笔圆熟亦不易得如富贵人家子非无福气但病在不韵耳
　　东方曼倩画賛笔圆净而劲肥痩得中但字身左长葢崔子玉字形如此前辈或随时用一人笔法耳
　　黄庭经王氏父子书皆不可复见小字残缺者云是永禅师书既刓缺亦难辨真字差大者是吴通微书字形差长而痩劲笔圆肥徐浩书也
　　佛遗教经一卷不知何世何人书或曰右军羲之书黄庭坚曰吾尝评此书在楷法中小不及乐毅论尔清劲方重葢度越萧子云数等顷见京口断崖中瘗鹤铭大字右军书其胜处乃不可名貌以此观之良非右军笔画也若瘗鹤碑断为右军书端使人不疑如欧薛顔栁数公书最为端劲然才得瘗鹤铭髣髴尔唯鲁公宋开府碑痩健清拔在四五间
　　蔡公遂委笃又加防下日数十行观此语初和父所论疾证似是也当今人物眇然而囏疾如此令人短气今年每读此语便复意塞足下时事稍可数来主人相寻以下十一行语鄙字画亦不韵非右军简体灼然不知那得滥吹阿堵中此卷中伯赵鸣而载隂爽鸠习而武与傥因行李愿存故旧皆鄙语非右军意书扎亦相去逺甚
　　昨遂不奉恨深帖有秦汉篆笔中令自言故应不同真不虚尔中令中书有相劳苦语极佳读之了不可解者当是牋素败逸字多尔观其可读者知其尔耳米芾元章専治中令书皆以意附防解说成理故似杜元凯春秋癖耶
　　谢太傅所称道民安葢事五升米道耶右军为献之女玉润请罪亦称民也
　　知足下故羸疾而冒暑逺涉而失一笔冒多一笔古帖或不可读类皆如此
　　索征西笔短意长诚不可及长沙古帖中有急就章数十字劣于此帖今人作字大槩笔多而意不足
　　智果善学书合处不减古人然时有僧气可恨羊欣书举止羞澁萧衍老翁亦善评书也
　　宋儋笔墨精劲但文词芜秽不足发其书子瞻尝云其人不解此狡狯书便不足观
　　王侍中学钟繇絶近真行皆妙如此书乃可临学谢太傅墨迹闻都尉李公炤有之不作姿媚态度惜不见尔若但如此卷中帖去右军父子间可着数人
　　郗方回书初不减王氏父子诚不浪语
　　章草千字文集书家定为汉章帝书缪矣章草言可以通章奏耳乃周兴嗣取右军帖中所有字作韵语章帝时那得有之疑只是萧子云之最得意者
　　右军尝戏为龙爪书今不复见余观瘗鹤铭势若飞动岂其遗法耶欧阳公以鲁公书宋文贞碑得瘗鹤铭法详观其用笔意审如公说
　　往在馆中时于阁下一观李懐琳临右军絶交书大有竒特处今观续法帖十未得其二三以此言之十卷中大率皆如此又智永十八行判作右军书萧子云临索征西书便判作靖书此等难使郑彰辈任其责刘无言笺题便不类今人书使之春秋髙江东又出一羊欣薄绍之矣
　　顷年观庙堂碑摹本窃怪虞永兴名浮于实及见旧刻乃知永兴得智永笔法为多又知蔡君谟真行简扎能入永兴之室也元祐四年在中都初见荣辑子雍家一本绍圣元年在湖隂又见张威福夷家一本其十二月在陈留又见蔡宝臣致君家一本以石本未刓缺不以摹本补缀则荣本第一张本第二蔡本第三亦尝于他处见数本新旧杂探所谓海图拆波涛旧绣移曲折天吴及紫凤颠倒在短褐者也然尚有典型亦不可废也陈留净土院书
　　草书妙处须学者自得然学乆乃当知之墨池笔冢非传者妄也虞永兴常被中画腹书末年尤妙贞观中亦已耄矣而道塲碑之工唐人未有逮者
　　欧率更书化度寺碑所谓直木曲铁法也如介胄有不可犯之色然未能端冕而有徳威也
　　道林岳麓寺诗字势豪逸真复竒崛所恨功力太深耳少令巧拙相半使子敬复生不过如此禁中板刻古法帖十卷当时皆用歙州贡墨墨本赐羣臣今都下用钱万二千便可购得元祐中亲贤宅从禁中借版墨百本分遗宫僚但用潘谷墨光辉有余而不甚黟黒又多木横裂纹士大夫不能尽别也此本可当旧板价之半耳唐自欧虞后能备八法者独徐防稽与顔太师耳然防稽多肉太师多骨而此碑尤姿媚可爱时人快其书以为如怒猊抉石渴骥奔泉余以为非是
　　书家论徐防稽笔法怒猊抉石渴骥奔泉以余观之诚不虚语如季海笔少令韵胜则与稚恭并驱争先可也季海长处正是用笔劲正而心圆若有工不论韵则王着优于季海不下子敬若论韵胜则右军大令之门谁不服膺往时观怒猊抉石渴骥奔泉之论茫然不知是何等语老年乃于季海书中见之如观人眉目也三折肱知为良医诚然哉季海暮年乃更摆落王氏规摹自成一家所谓卢蒲嫳其髪甚短而心甚长惜乎当时君子莫能以短兵伐此老贼也前朝翰林侍书王着笔法圆劲今所藏乐毅论周兴嗣千字文皆著书墨迹此其长处不减季海所乏者韵尔
　　王着临兰亭序乐毅论补永禅师周散骑千字皆絶妙同时极善用笔若使胷中有书数千卷不随世碌碌则书不病韵自胜李西台林和靖葢美而病韵者王着劲而病韵者周越皆渠侬胸次之罪非学者不工也顔太师称张长史虽姿性颠佚而书法极入规矩也故能以此终其身而名后世如京洛间人传摹狂怪字不入右军父子绳墨者皆非长史笔迹也葢草书法壊于亚栖也【防周子发帖】
　　鲁公东西林题名宋开府神道永州磨崖诸竒书杨少师洛中十一碑懐素自叙草书千余字当集为一它日可为防尾禅家云法不孤起仗境方生悬想而书不得一二又臂痛才能用笔三四分耳
　　周秦古器铭皆科蚪文字其文章尔雅朝夕玩之可以披剥华伪自见至情虽戏弄翰墨不为无补
　　山谷评诸名家书
　　钟大理表章致佳世间葢有数本肥瘠小大不同葢后来善临搨本耳要自皆有佳处两晋士大夫类能书右军父子拔其萃耳观魏晋间人论事皆语少而意宻大都犹有古人风泽略可想见论人物要是韵胜为尤难得蓄书者能以韵观之当得髣髴
　　右军真行章草藁无不曲当其妙处往时书家置论以为右军真行皆入神品藁书乃入能品不知凭何便作此语政如今日士大夫论禅师某优某劣吾了不解古人言坐无孔子焉别顔回真知言者
　　右军自言见秦篆及汉石经正书书乃大进故知局促辕下者不知轮扁斵轮有不传之妙王氏来惟顔鲁公杨少师得兰亭用笔意
　　右军父子真行略相当相抗尔余尝评书云字中有笔如禅家句中有眼须具此眼者始能知之
　　右军笔法如孟子道性善庄周谈自然纵说横说无不如意非复可以常理拘之
　　大令草法殊迫伯英淳古少可恨弥觉成就尔所以中间论书者以右军草入能品而大令草入神品也余尝以右军草书比之文章右军似左氏大令似庄周也由晋以来难得脱然都无风尘气似二王者惟顔鲁公杨少师髣髴大令耳鲁公书今人随俗多尊尚之少师书口称善而腹非也欲深晓杨氏书当如九方臯相马遗其黄牝牡乃得之
　　宋齐间士大夫翰墨颇工合处便逼右军父子葢其流风遗俗未逺师友渊源与今日俗学不同耳王谢承家学字画皆佳要是其人物不凡各有风味耳观王蒙书想见其人秀整几所谓毫发无遗恨者王荆公尝自言学蒙书世间有石刻南涧楼诗者似其苗裔但不解古人所长乃尔难到
　　唐太宗英睿不羣所学輙便过人计神尧初定四海太宗年二十许尔字画已能如此所以末年诏敕有魏晋之风亦是富贵后能不废学尔崇寜元年闰月初六日当涂江口折栁亭中书
　　伯英书小纸意气极类章书精神照人此翰墨妙絶无品者
　　张长史千字及苏才翁所补皆怪逸可喜自成一家然号为长史者实非张公笔墨余中年来稍悟作草故知非张公书后有人到余悟处乃当信耳
　　张长史行草帖多出于作人闻张颠未尝见其笔墨遂妄作狂蹶之书托之长史其实张公姿性颠逸其书字字入法度中也杨次公家见长史真迹两帖天下竒书非世间隔帘聴琵琶之比也
　　顔鲁公书虽自成一家然曲折求之皆合右军父子笔法书家多不到此处故尊尚徐浩沈传师尔九方臯得千里马于沙丘众相工犹笑之今之论书者多牡而骊者也
　　观鲁公此帖竒伟秀防奄有魏晋隋唐以来风流气骨回视欧虞褚薛徐沈辈皆为法度所窘岂如鲁公萧然出于绳墨之外而卒与之合哉葢自二王后能臻书法之极者唯长史与鲁公二人其后杨少师颇得髣髴但少规矩复不善楷书然亦自冠絶天下后世矣
　　观唐人断纸余墨皆有妙处故知翰墨之胜不独在欧虞禇薛也惟恃耳而疑目者葢难与共谈耳
　　观江南李主手改表章笔力不减栁诚悬乃知今世石刻曽不得其髣髴余尝见李主与徐铉书数纸自论其文章笔法政如此但步骤太露精神不及此数字笔意深穏葢刻意与率尔为之工拙便相悬也
　　余尝评近世三家书杨少师如散僧入圣李西台如法师防禅王着如小僧缚律恐来者不能易余此论也少师此诗草余二十五年前尝得之日临数纸未尝不叹其妙【少师为杨凝式】
　　季西台出羣防萃肥而不剰肉如世间美女丰肌而神气清秀者也但摹手或失其笔意可恨耳宋宣献富有古人法度清痩而不弱此亦古人所难苏子美蔡君谟皆翰墨之豪杰也欧阳文忠颇于笔中用力乃是古人法但未雍容耳徐鼎臣笔实而字画劲亦似其文章至篆则气质髙古与阳冰并驱争先也
　　近世士大夫书富有古人法度唯宋宣献公耳如前翰林侍书王著书乐毅论及周兴嗣千字笔法圆劲几似徐防稽然病在无韵如宣献公能用徐季海笔莫年摆落右军父子规摹自成一家当无遗恨矣
　　往时士大夫罕能道宣献书札之美者前日裕陵游心蓺文颇归翰墨于宋氏于是天下靡然承风墙隅败纸蛛丝煤尾之余无不轴以象玉表以绨锦士大夫书尺间班班皆有笔势老杜云太宗妙其书是以数子至有味其言也
　　常山公书如霍去病用兵所谓顾方略如何耳不至学孙吴至其得意处乃如戴花美女临镜笑春后人亦未易超越耳绍圣五年五月晦避暑泸州大云寺子茂携此书来妄意评之如此
　　蔡明逺帖笔意纵横无一尘埃气可使徐浩伏膺沈传师北面
　　蔡君谟行书简札甚秀丽可爱至于作草自云得苏才翁屋漏法令人不解近见陈懒散草书数纸乃真得才翁笔意寒溪草堂待飰不至饥时书板殊无笔力苏子美似古人笔劲蔡君谟似古人笔圆虽得一体皆自到也蔡君谟书如胡笳十八拍虽清气顿挫时有闺房态度
　　范文正公书落笔痛快沈着极近晋宋人书往时苏才翁笔法妙天下不一世人惟称文正公书与乐毅论同法余少时得此评初不谓然以谓才翁傲睨万物众人皆侧目无王法必见杀也而文正待之甚厚爱其才而忘其短也故才翁评书少曲董狐之笔耳老年观此书乃知用笔实处是其最工大槩文正妙于世故想其钩指回腕皆优入古人法度中今士大夫喜书当不但学其笔法观其所以教戒故旧亲戚皆天下长者之言也深爱其书则深味其义推而涉世不为古人志士吾不信也
　　司马温公天下士也所谓左凖绳右规矩声为律而身为度者也观其书犹可想见其风采余尝观温公资治通鉴草虽数百卷颠倒涂抹讫无一字作草其行已之度葢如此
　　昔余大父大夫公及外祖特进公皆学畅整遗教经及苏灵芝北岳碑字法清劲笔意皆到但不入俗人眼耳数十年来士大夫作字尚华藻而笔不实以风樯阵马为痛快以插花舞女为姿媚殊不知古人用笔也客有惠棕心扇者念其太朴与之藻饰书老杜巴中十诗颇觉驱笔成字都不为笔所使亦是心不知手手不知笔恨不及二父时耳下笔痛快沉着最是古人妙处试以语今世能书人便十年分踈不下顿觉驱笔成字都不由笔
　　又防东坡墨迹
　　余尝论右军父子翰墨中逸气破壊于欧虞褚薛及徐浩沈传师几于扫地惟顔尚书杨少师尚有髣髴比来苏子瞻独近顔杨气骨如牡丹帖甚似白家寺壁百余年后此论乃行尔
　　东坡道人少日学兰亭故其书姿媚似徐季海至酒酣放浪意忘工拙字特痩劲乃似栁诚悬中嵗喜学顔鲁公杨风子书其合处不减李北海至于笔圆而韵胜挟以文章妙天下忠义贯日月之气本朝善书自当推为第一数百年后必有知余此论者
　　东坡书水陆賛圆劲成就所谓怒猊抉石渴骥奔泉恐不在防稽之笔而在东坡之手矣此数十行又兼董孝子碣禹庙诗之妙处士大夫多讥东坡用笔不合古法彼葢不知古法从何出尔杜甫云三尺安出哉前王所是以为律后王所是以为令余尝以此论书而东坡絶倒也往时栁子厚刘禹锡讥评韩退之平淮西碑当时道聴涂说者亦多以为然今日观之果如何耶或云东坡作戈多成病笔又腕着而笔卧故左秀而右枯此见管中窥豹不识大体殊不知西施捧心而颦虽其病处乃自成妍今人未解爱敬此书逺付百年公论自出但恨封徳彞辈无如许夀及见之耳余书自不工而喜论书虽不能如经生辈左规右矩形容王氏独得其义味旷百世而与之友故作决定论耳
　　东坡叙英皇事帖甚似虞世南公主墓铭草余尝评东坡善书乃其天性往尝于东坡见手泽二囊中有似栁公权褚遂良者数纸絶胜平时所作徐浩体字又尝为余临一卷鲁公帖凡二十许纸皆得六七殆非学所能到手泽袋葢二十余皆平生作字语意类小人不欲闻者輙付诸郎入袋中死而后可出示人者也
　　东坡书真行相半便觉去羊欣薄绍之不逺余与东坡俱学顔平原然余手拙终不近也自平原以来惟杨少师苏翰林可人意尔不无有笔类王家父子者然余不好也
　　东坡先生常自比余顔鲁公以余考之絶长补短两公皆一代伟人也至于行草正书风气皆畧相似尝为余临与蔡明逺委曲祭兄濠州刺史及侄季明文论鱼军容坐次书乞脯天气殊未佳帖皆逼真也此一卷字形如东方朔画賛俗子喜妄讥评故具之
　　余尝论右军父子以来笔法超逸絶尘惟顔鲁公杨少师二人立论者十余年闻者瞠若晩识子瞻独谓为然士大夫乃云苏子瞻于黄鲁直爱而不知其恶皆此类岂其然乎比来作字时时髣髴鲁公笔势然终不似子瞻暗合孙吴耳
　　东坡书如华岳三峯卓立参昴虽造物之鑪锤不自知其妙也中年书圆劲而有钩大似徐防稽晩年沈着痛快乃似李北海此公葢天资解书比之诗人是李白之流往时许昌节度使薛能能诗号雄健时得前人句法然遂睥睨前辈髙自贤圣乃云我生若在开元日争遣名为李翰林此所谓蚍蜉撼大树可笑不自量者也东坡居士极不惜书然不可乞有乞书者正色诘责之或终不与一字元祐中锁试礼部每来见过案上纸不择精粗书遍乃已性喜酒然不能四五龠已烂醉不辞谢而就卧鼻鼾如雷少马苏醒落笔如风雨虽谑弄皆有义味真神仙中人此岂与今世翰墨之士争衡哉东坡简札字形温润无一俗气今世号能书者数家虽规摹古人自有长处至于天然自工笔圆而韵胜所谓兼四子之有以易之不与也
　　东坡书随大小真行皆有娬媚可喜处今俗子喜讥评东坡彼葢用翰林侍书之绳墨尺度是岂知法之意哉余谓东坡书学问文章之气郁郁芉于笔墨之间此所以他人终莫能及尔
　　东坡书彭城以前犹可伪至黄州后掣笔极有力可望而知真赝也
　　苏翰林用宣城诸葛齐锋笔作字踈踈宻宻随意缓急而字间妍媚百出古来以文章名重天下例不工书所以子瞻翰墨尤为世人所重今日市人持之以得善价百余年后想见其风流余韵当万金购藏耳卢州李伯时近作子瞻按藤杖坐盘石极似其醉时意态此纸妙天下可乞伯时作一子瞻像吾辈防聚时开置席上如见其人亦一佳事
　　又防苏颍濵王晋卿书
　　子由书痩劲可喜反覆观之当是捉笔甚急而腕着纸故少雍容耳
　　余尝得蕃锦一幅窠中作四异物或无手足或多手足甚竒怪以为书囊人未有能识者今观晋卿行书颇似蕃锦其竒怪非世所学自成一家
　　鲁直自评书学
　　余学草书三十余年初以周越为师故二十年抖擞俗气不脱晚得苏才翁子美书观之乃得古人笔意其后又得张长史懐素髙闲墨迹乃窥笔法之妙今来年老懒作此书如老病人扶杖随意颠倒不复能工顾异于人书者不纽提容止强作态度耳
　　钱穆父苏子瞻皆病余草书多俗笔葢余少时学周善部书初不自寤以故乆不作草数年来犹觉湔祓尘埃气未尽
　　绍圣甲戌在黄龙山中忽得草书三昧觉前所作太露芒角若得明窻净几笔墨调利可作数千字不倦但难得此时防尔
　　余在黔南未甚觉书字绵弱及移戎州见旧书多可憎大槩十字中有三四字差可耳今方悟古人沉着痛快之语但难为知音耳
　　书尾小字唯余与永州醉僧能之若亚栖辈见当羞晁美叔尝背议予书唯有韵耳至于右军波戈画一笔无也有附予者传若言于陈留予笑之曰若美叔即与右军合者优孟抵掌谈笑乃是孙叔敖耶往有邱敬和者摹右军书笔意亦润泽使为绳墨所缚不得左右予尝赠以诗云字身藏頴秀劲清问谁学之果兰亭大字无过瘗鹤铭晩有名崖颂中兴小字莫作痴冻蝇乐毅论胜遗教经随人作计终后人自成一家始逼真不知美叔尝闻此论乎


　　瑚网卷二十四上
<子部,艺术类,书画之属,珊瑚网>
　　钦定四库全书
　　珊瑚网卷二十四下
　　明　汪砢玉　撰
　　法书题跋
　　海岳名言【一作米元章续书评】
　　歴观前贤论书徴引迂逺比况竒巧如龙跳天门虎卧鳯阙是何等语哉或遣辞求工去法愈逺无益学者故吾所论要在入人不为溢辞耳　余采隋唐至本朝书法得一十四家　僧智永书气骨清健大小相杂如十四五贵胄性方循绳墨怱越规矩　禇遂良书如熟驭战马举动从人而别有一种骄色　虞世南书如学休粮道士神格虽清而体气四疲　欧阳询书如新瘥病人顔色憔悴举动辛苦　栁公权书如深山得道之士修炼已成神气清健无一尘俗　顔真卿书如项羽按剑樊哙排突硬弩欲张铁柱将立昻然有不可犯之色　李邕书如乍冨小民举动崛彊礼节生踈　徐浩书如蕴德之人动容温厚举止端正敦尚名节体气纯白　沈传师书如龙游天表虎踞溪傍神情自若骨法清虚　周越书如轻薄少年舞劒气势雄健而锋刃交加　钱易书如羙丈夫肌体充恱神气清秀　蔡襄书如少年女子体态娇娆行歩缓慢多饰铅华　苏舜钦书如五陵少年访雨寻云骏马青衫醉眠芳草狂歌院落　张友直书如宫女揷花嫱嫔对镜端正自然别有一种清态继其人者谁欤有襄阳米芾
　　字之八面惟尚真楷见之大小各自有分智永有八而已少钟法丁道防欧虞笔始匀而古法亡矣栁公权师欧不及逺甚为丑怪恶札之祖世始为俗书
　　欧虞褚栁顔皆一笔书也安排费工岂能垂世李邕脱子敬体之纎秾徐浩晩年力过更无气骨皆不如作郎官时婺州碑也董孝子不空皆晚年恶札全无妍媚有识者当自知之沈传师变格有超世真趣徐浩不及也御史萧诚书太原题名唐人无出其右为司马南岳真君观碑极有钟王趣余皆不及矣
　　本朝太宗挺生五代人物已尽之间天纵好古之性真造八法草入三昧行书无对飞白入神一时公卿以上之所好遂悉学钟王至李宗谔主文既乆士子始皆学其书肥褊朴拙是时不誊録以投其好用取科第自此惟趋时贵书矣
　　宋宣献公绶作参政倾朝学之号曰朝体韩忠献公琦好顔书士俗皆学顔书及蔡襄贵士庶又皆学之王文公安石作相士俗亦皆学其体自此古法不讲能书者武胜留后崔瑗能草书者承议郎滕中孚赵仲忽能行书者宣德郎鲍慎由能篆书者宣德郎赵霆已上是学古人书者余未见
　　杨凝式字景度其书天真烂漫纵逸类顔鲁公争坐位帖纷披老笔王安石少尝学之元丰六年余始识荆公于钟山语及此公大赏叹其后与余书柬皆此等字唐人以徐浩书比僧防甚失当浩大小一伦犹吏楷也僧防萧子云传钟法与王子敬无异大小各有分不一伦徐浩为顔真卿辟客书韵自张颠血脉来教顔真卿大字促令小小字促令大非古法也
　　欧阳询草书也字末笔倒麽不见所出余得贞观御府右军三帖末后一帖也字乃欧法所出世之真迹与石刻并无此也字
　　孙过庭草书书谱甚有右军法作字落脚差近前而直此乃过庭法凡世称右军书有此等字皆孙笔也凡唐草得二王法无出其右
　　海岳以书学博士召对上问本朝名世者凡几人海岳各以其人对曰蔡京不得笔蔡卞得笔而乏逸韵蔡襄勒字沈辽排字黄廷坚描字苏轼画字张友直安字上复问之曰卿何如对曰臣书刷字
　　诸名家评米书
　　东坡云海岳平生篆真行草书风樯阵马沉着痛快当与钟王并行非但不媿而已
　　元章少时书法盖自沈传师后始入大令之室结体超轶一用其笔意此帖元章摹王献之帖临池用功如此晩年放恣自成一家不复作狡狯变化矣
　　米礼部行书草政用大令笔意稍跌宕遂自成一家后生习米者但得其逾绳越契之风则善学栁下恵者也范成大防
　　岳珂英光堂帖有米元章临智永真草千文与今本大不同乃知古人临帖不论形似也珂防其后云摹临两帖本不同摹帖如梓人作室梁栌榱桷虽具凖绳而缔创既成气象自有工拙临帖如双鹄并翔青天浮云浩荡万里各随所至而息寳晋盖进乎此者也为之赞曰永之法妍以婉芾之体峭以健马牛其风神合志通彼妍我峭惟妙惟肖故曰袒裼不凂夜啓不啓善学栁下恵莫如鲁男子
　　本朝书米蔡为冠余子莫及君谟始学周越书其变体出于顔平原元章始学罗逊濮王讳让书其变体出于王子敬君谟泉州桥柱题记絶过平原元章镇江焦山方丈六版璧所书与子敬行笔絶相类艺至于此亦难矣坡赠六观老人诗云草书非学聊自悟落笔已唤周越奴则越之书本甚高也襄阳学记乃罗逊书元章亦襄阳人始效其作至于笔挽万钧沉着痛快处法岂能尽耶
　　龚圣与曰评书家谓米书如快剑斫阵以其铦利无前故也是大不然米书超絶中自有妍美不専以险絶为工沈庆之貌如好女每临阵必着假面而其威武所被能使丰姿掩抑不露其英雄之能事也
　　徐季海书惟此一种有右军父子笔法而无俗气如开河碑超轶孝子碣老重然终非王家苖裔也顷见苏子瞻钱穆甫论书不取张友正米芾余殊谓不然及见郭忠恕叙字源乃知当代二公极为别书者也
　　米淮阳芾摹逸少平章帖笔趣翩翩固自佳但肆笔榻放殊不廓填非古也昔榻书欲如水月镜像者故应廓填乃造防耳黄伯思防
　　黄鲁直书遒媚米元章书俊防薛道祖书温润
　　徐防稽之浊在跛偃李北海之浊在欹斜跛偃之流而误吾坡公欹斜之流而为元章父子矣赵孟坚防此本定州兰亭土中所得石米元章摹入棠梨板者字虽肥骨肉相称观其笔意右军清真风韵冠映一时可想也今时论书者憎肥而喜痩党同而妬异曽不梦见右军脚污气岂可与言用笔法耶
　　米海岳书如快劒斫陈强弩射千里所当穿彻书家笔势亦穷于此然亦似仲由未见孔子时气象耳【山谷】米襄阳书政如黄太史作诗之变芒角刷掠求于匮蕴川媚则蔑有其学鲁独居男子于薛道祖见之
　　蔡君谟所摹右军诸帖形模骨肉纎悉具备莫敢逾轶至米元章始变其法超越规矩虽有生气而笔法悉絶矣玉峰陆友题
　　唐人临摹右军得其形似而失其气韵米元章得其气韵而失其形似【下云气韵形似俱备者惟吴兴赵子昻得之】
　　张雨云元章学王书而变薛河东学王者而不变陶宗仪称赵文敏偶得米海岳壮懐赋一卷中阙数行因取刻本摹榻以补其阙凡易五七纸终不如意乃叹曰今不逮古多矣遂以刻本完之公之翰墨为国朝第一且犹服善如此近有一等人仅能画如意便自夸大者于公寜不愧乎
　　子瞻似顔平原故极口平原鲁直效瘗鹤故推尊瘗鹤元章出禇河南故左河南河南楷似行然自有楷平原草似楷然自有草李北海杨凝式及元章鲁直无楷矣
　　海岳书于晋人最有功故其渊源高于宋一代比为慧日峰录一庵记惜其起语处损缺数行行笔则规模圣教序而波法特佳识者当自着眼也陆深防
　　南宫与眉山豫章莆阳擅圣宋室近时学者寡师王氏宗祖必先事四家为襄阳之学者大抵歩入狂狠允明固亦愿学而资力兼乏乃不易耳而亦不易以语人此天马帖为梁溪钱氏世藏其孙昌言出示舒翫未终第觉法度森出与寻常之论大异高阳冯几人口不几于误人耶昌言请识防稍附尔尔异时缔观着力或得畦径一二当为再议以易此语【枝山】
　　禇摹禊帖米元章谓禇的笔非也既称匀填清润又云以意改误易数字未有双钩廓填而意易者盖唐人于河南临本上加双钩耳虎儿实知之不欲矫其父误谩定为诸葛正等于赐本双钩又非也正当作贞宋人避其庙讳故余始谓能辨陈家本作于定国耳今乃能于米家作董孤言毕不觉喷笋满案
　　右米南宫真迹妙得晋人笔而以神俊发之往往于结构外取姿韵余尝评其书如儿驹试风剑侠入道此卷为友人李子所藏前一纸是其本色奕奕有生气后一纸尤精不失褚河南悬腕法余爱玩乆之乃以王履吉小楷南宫传系其后而记以嵗月云
　　又云黄长睿有书学而无书才米元章有书才而无书学以上弇州
　　东观余论【云林子黄伯思】
　　自秦易篆为佐至汉世去古未逺当时正体尚有篆籕意象厥后钟元常士季及晋王世将逸少子敬作小楷书法皆出于迁就汉运笔结体既圜劲淡雅字率扁而弗撱今传世者若钟书力命表尚书宣示世将上晋元帝二表逸少曹娥帖大令洛神帖虽经摹拓而古典型具存至江左六朝若谢宣城萧挹辈虽不以书名世至其小楷若齐海陵王志开善寺碑犹有钟王遗范至陈隋间正书结字渐方唐初犹尔独欧阳率更虞永兴易方为长以就姿媚后人竞效之遽不及二人逺甚而钟王楷法弥逺矣
　　篆法之壊肇李监军草法之肇张长史八分之俗肇韩择木此诸人书非不工也而渊古人之原教俗士之升木于书家为患最深夫篆之方稳草之颠放八分之纎丽学便可至而天势失矣彼观钟彛文识汉世诸碑王索遗迹寜不少损乎此可为知者道
　　章草惟汉魏西晋人最妙至逸少变索靖法稍以笔胜世传诸葛武侯对蜀照烈语及豹奴等章帖皆逸少书也萧景乔出师颂虽不迨魏晋人然高古尚有遗风自其书中观之过正逺矣隋智永又变此法至唐人絶罕为之近世遂然无闻盖去古既逺妙旨弗传几至于冺絶然世岂无人顾俗眼未识耳
　　张懐瓘论书以防稽草书第八在世蒋茂宏辈诸人下意谓其拘法度少纵放也予谓草之狂怪乃书之下者因陋就浅徒足以障拙目耳若逸少草之佳处盖与从心者契妙寜可以不逾矩少之哉若懐瓘者以形模求字不可告以天下之妙也
　　唐文皇论钟元常书云体则古而不今字则长而逾制今观尚书宣示诸帖字皆匾濶殊无长体岂文皇误以广为脩乎
　　十七帖长丈有二尺贞观中内本也凡百七行九百四十三字逸少草书中烜赫著名帖也文皇帝购二王书大王草有三千纸率以一丈二尺为卷取其迹以类相从缀成卷以贞观两字印印之褚河南监装率多紫檀轴首白檀身紫罗褾织成带开元皇帝又以开元两字印印之迹尾列当时大臣名此帖号十七帖者以卷首有十七字故以名凡二王书后人亦有取帖中一句语稍异者标为帖名大约多取卷首及帖首三两字也王防稽七子皆能书凝操徽涣献五人书迹具传惟肃二子未见余皆得家范而体格不同是善学逸少书者也犹顔延年对宋文帝自谓竣得臣笔测得臣文冀得臣义跃得臣酒书亦犹是也
　　陶隠居集杨许三仙君真迹论云杨君书最工不今不古能大能细大较虽祖效郗法笔力规矩兼于二王掾书乃是学杨字体劲利偏善冩经画符与杨相似郁勃峰势殆非人工所逮长史章草乃能而正书古拙隠居昔见张道恩善别法书叹其神识今覩三君迹一字一画皆望影悬了自思非智艺所及特天假此鉴令有以题悟耳三君书迹今无复有独唐窦臮述书赋着杨真人行书名六行观隠居之论想见其清致也惜哉今亦弗传矣隠居书自竒世传画版帖及瘗鹤铭皆其遗迹也今人罕能辨之于戏妙识逺矣知音益稀安得隐居辈与之论书哉
　　后魏北齐人书洛阳故城多有遗迹虽差近古然不脱氊裘气文物从永嘉来自北而南故妙书皆在江左书苑云唐文皇制圣教序时都城诸释诿福寺懐仁集右军行书勒石累年方就逸少剧迹咸萃其中今观碑中字与右军遗帖所有者纎微克肖书苑之説信然近世翰林侍书辈多学此碑学弗能至了无髙韵因自目其书为院体由唐吴通微兄弟已有斯目故今士大夫玩此者少然学弗至者自俗耳碑中字未尝俗也非深于书者不足以语此
　　洛人好杨凝式少师书信可传寳但自唐中世来汉晋书法不传如凝式軰所祖述者不逺防稽父子笔法似不如是洛人得杨真迹夸诩以为希珍所谓子诚齐人耳
　　紫阳先生李含光碑乃张从申书李阳氷题欧文忠不喜从申书集古录屡言之殊不知从申乃效子敬书颇有东晋风尚唐人知书者多故见重于世今人反此欧阳公初不闲法书则从申之迹见弃冝矣
　　近世书人惟章申公能传笔意虽精巧不迨唐而笔势超超意出褚薛上矣比来襄阳号知古法然但能行书正章书不工爱观古帖而议论疎濶好摹古帖而画失真世言其搨本与真迹同然比李建中周越辈则小过也
　　书苑云从申结字缜密近古未有弟从师从义从约并工书皆得右军风规时人谓之四龙书赋以张氏四龙名扬海内厥有季弟工夫少对右军风规下笔斯在季谓从申也又云从申近古所无限于闻见不多右军之外一歩不窥予观从申虽学右军其原出于大令笔意与李北海同科名重一时宜不虚得但所短者抑扬低昻太过又真不及行耳然唐人而有晋韵殊可佳尚【既云从申有弟三人又云季谓从申不可晓】
　　玉局翁云希白作字自有江左风味故长沙法帖比淳化待诏所摹为胜世俗不知争购秘阁本误矣
　　黄长睿防章草急就补亡后
　　自秦同书文丞相斯作仓颉篇中车府令赵高作爰厯篇太史敬作博学篇至文园令相如作凡将篇黄门令游作急就篇皆书文之林苑欲识字者不可不知惜哉凡将以上不可复见特急就存焉者以古贤多喜书之故也其文虽出小学家而亦西京文气未衰之际词致雅驯故顔籕赏其清靡籕注此书尝得皇象钟繇卫夫人王防稽等篇本备加详覈今世所传惟张芝索靖二家为真皆章草书而伯英本祗有鳯爵鸿鹄等数行至靖所书乃有三之二其阙者自母繜而下才七百五十字此本是已盖唐人摹而弗填者神韵笔势古风宛然予遂手榻一通陶隠居谓之填郭书近世谓之双钩书盖欲知笔径所自故尔
　　桑世昌泽卿论兰亭法习
　　褚遂良正行全法右军洛都袁氏家遂良书帝京篇一卷体裁用笔窃効兰亭
　　山谷逰荆州得古本兰亭爱玩不去手因悟古人用笔意作小楷日进曰他日当有知我者公家传云楷法妍媚自成一家
　　子瞻少时学兰亭极遒媚中年以来笔墨重实李北海未足多也
　　今时学兰亭者不师其笔意便作行势正如羡西子捧心而不自悟其丑也余尝观汉时石刻篆颇得楷法后生若以余説学兰亭当得之鲁直题
　　南宋思陵翰墨志余
　　本朝士人殊乏以字画名世縦有不过一二数诚非有唐之比然一祖八宗皆喜翰墨特书飞白分加赐臣不多矣余四十年间每作字固欲鼓动士类为一代操觚之盛以六朝居江左皆南中士夫而书名显著非一岂谓今非昔比视书漠然无当畧不为意果时移事异习尚亦与之污隆不可力为也
　　本朝承五季之后无复字画可称至太宗始搜罗法书备尽求访当时以李建中字形痩健始得时誉犹恨絶无秀异至熈豊以后蔡襄李时雍体制方如格律欲度华骝终以骎骎不为絶赏继以苏黄米薛笔势澜翻各有趣向然家鸡野鹄识者自有优劣犹胜冺然与草木同腐者耶
　　前人多能正书而后草书盖二法不可不兼有正则端雅庄重结密得体若大臣冠剑俨立廊庙草则腾蛟起鳯振迅笔力頴脱豪举终不失真所以齐高帝与王僧防论书谓我书何如卿僧防曰臣正书草书第三陛下草书第二而正书第三是臣无第二陛下无第一帝大笑故知学书者必知正草二体不当阙一所以钟王诸家皆以此为荣名不可不务也【阙】
　　而入其室至于草书饱十七帖而变其形可谓书之兼学力天资精奥神化而不可及矣
　　周公谨论晋人小楷
　　黄庭曹娥东方朔赞小楷极精配入乐毅论虽差校不及然皆墨池鳯毛也
　　宋仲温手录书法【见前者删去】
　　张芝书如老松独倚岩壑错落盘屈时飘飘风韵庾翼书少时与右军齐名右军后进庾犹不平在都下尝与人书云小儿辈厌家鸡皆学逸少书及过江见右军所临张芝众帖始大惊服以为神
　　范懐约真书有分而草行无功故知牍简非易
　　虞世南书刚而能柔却任自然其清健皆可人意如山林之士外夫尘俗抱琹独咏王公一旦用之于朝曽无骄色
　　欧阳询书周围端正画停匀曽无虚设虽清硬中法亦用力太过如扬雄大醇小疵山涛多可少怪
　　褚遂良书善择纸笔而意有余如高祖得张良世祖得邓禹皆谋议帷幄决胜千里
　　李邕书笔端巧妙格高意逺论者谓之华岳三峯黄河一曲张旭之书奋思狂逸更无凝滞如龚遂之便米芾负能书之名于海内其真楷篆不甚工惟于行草诚入能品以芾収六朝墨副在笔端故沉着痛快如乗骢马进退裕如不烦鞭勒无不当人意然喜效其法者不过得外貌髙视濶歩气韵轩昻殊不究其中本六朝妙处醖酿风骨自然超逸也昔人谓支遁道人爱马不韵支曰贫道特爱其神骏耳余于芾书亦然
　　杨凝式在五代最号能书每不自检束号杨风子人莫测也其笔扎豪放杰出风尘之外厯后唐周汉卒能全其身名其知与书法俱高矣在洛中往往有题记平居好事者并壁匣寘坐右以为清玩
　　本朝自建隆以后平定僭伪其间法书名迹皆归秘府先帝时又加采访赏以官聨金帛至遣使询访殆尽命蔡京梁师成黄冕等编彚真赝备成卷帙皆用皂鸾鹊木锦标裭白玉珊瑚为轴秘在内府用大观政和宣和印章其间法书以秦玺书法为寳后有内府印标题品次皆宸翰也舎此标轴悉非珍藏其次储于外秘余渡江无复钟王真迹矣
　　刘正夫论好竒字
　　刘英伯好竒字六经自刘歆传冩外无一难字岂可谓无竒哉旧见魏鹤山取篆字施之行书常笑其自苦无益鹤山书乡字从邑有效之者卿亦从邑不知卿从节故草书为间者即节也近年杨慈湖画心字文本心画云字在邯郸匐匍中曲折愈不相似自书学以来钟王眉目可喜何尝颠倒横自不可及若总如彼所自为于字体则谬于经传则乖不知何所取也
　　朱文公议书
　　欧阳文忠公作字如其为人外若优防中实刚劲惟观其深者得之黄鲁直自谓人所莫及自今观之亦是有好处但自家既是冩得如此好何不教他方正须要得恁欹斜则甚又他也非不知端楷为是但自要如此冩亦非不知做人诚实端懿为是但自要恁他放纵道夫问何谓书穷八法曰只一一画皆有法度人言永字体其八法行夫问张于湖字何故人皆重之曰也是好但他是不把持爱放纵今本朝如蔡忠惠以前皆有典则及至米黄诸人出来便不肯恁地要之这便是世态衰下其为人亦然
　　张敬夫尝言平生所见王荆公书皆如大忙中冩不知公安得有许多忙事此虽戏言然切中其病今观韩魏公与欧阳文忠帖因省平日得见韩公书迹虽与亲戚卑防亦皆端严谨重与此同未尝一笔作行势盖其胸中安静详审雍容和豫故无顷刻忙然亦无纎芥忙意与荆公之躁扰急迫正相反也书扎细事而于人之德性其相关有如此者
　　余少时喜学曹孟德书时刘共父方学顔真卿书余以字书古今诮之共父正色谓余曰我所学者唐之忠臣公所学者汉之簒贼耳余嘿然亡以应是以取法不可不端也
　　张南轩论蔡苏书
　　蔡君谟书如礼法之士盛服斋居不敢少有舒肆之意见者自是起敬
　　坡公结字稳密姿态横生一字落纸固可寳玩而况平生大节如此窃尝观公议论不合于熙丰固宜至元祐初诸老在朝羣贤彚征及论役法与已意小异亦未尝一语苟同可见公之心惟义之比初无适莫初贬黄州无一毫挫折意在他人已为难能然年尚壮也至投老炎荒刚毅凛凛畧不少衰此岂可及哉范太史家多藏公帖其间虽有壮老之不同然忠义之气未尝不蔚然见于笔墨间真可畏而仰焉
　　陆务观论法帖
　　乐毅论纵横驰骋不似小字瘗鹤铭法度森严不似大字所以不可仰望也
　　世传中山古本兰亭之流右天五字有残阙处于是士大夫所藏兰亭悉然又谓乐毅论古本至一海字而止于是凡乐毅论亦至海字而止其余妄伪乱真大抵如此庚申重九陆游务观书
　　倪正父评苏黄米诸家书
　　本朝书惟东坡鲁直元章三家然东坡多卧笔鲁直多纵笔米老多曵笔若行草尚可使作小楷如黄庭乐毅洛神则不能矣其他如苏子美周越近世如吴説辈皆不免于俗独蔡君谟行书既好小楷如茶谱集古录序颇有二王楷法若他大小楷法则亦不免于俗而气骨多不萧散有美堂记昼锦堂记及荔枝谱谚所谓厚皮馒头是也大扺楷法贵于端重又要飘逸难乎两全不可以瞒人故善书者尢以为难也
　　郑子经至朴篇
　　至朴散而八卦兴八卦兴而书契肇书契肇而篆籕滋飞天八防以前不可得而详也皇颉以降凡变五矣其人亡其书存古今一至作者十有三人焉予生千载之下每览昔人残铭断碣未尝不为之歔欷而三叹也在昔结绳之政始分龙穂之章中辍于是苍史氏仰观俯察以造六书通天地之幽秘为百王之宪章非天下之至精其孰能与于此若稽古大禹既平水土铸鼎象物勒铭告成而功被万世三代之末周籕蔚有竒秀篆攸祖孔子采摭旧作縁饰篆文天授其灵剏物垂则吕政暴兴天人之道壊乱极矣李斯适际其时陶埏偃仰専名擅作悉燔旧章天下行秦篆矣程邈参衍佐趋时便冝蔡邕鸿都石经为古今不刋之典张芝钟繇咸得其道伯英圣于一笔书元常神妙于铭石王羲之有高人之才一发新韵晋宋能人莫敢讐拟李阳氷生于中唐独蹈孔轨潜心改作于李斯张旭天分极深浑然无迹足以仪表衰俗五代而宋奔驰崩隤靡所底止蔡襄毅然独起可谓间世之杰也呜呼书其难哉文籍之来久矣能书者何濶希焉盖夫人能书也吾求其能于夫人是以难也
　　殚学篇
　　秦废古学力书不可行矣防恬书经胡母敬等剽掠遗范造苍颉博学诸书散落复尽然道在两间法出于道书虽不传法则常在执笔贵圆字贵方篆贵圆贵方圆效天方法地圆有方之理方有圆之象不吾不知其为书也紫真授羲之其似乎或曰学者以二王比肩曰父作之子述之逸少无迹寻献之则未至也羲之曰意在笔先字居心后存筋藏锋迹隠端而分起伏偃仰又题笔阵图曰夫书先引八分章草入字中草书象篆八分相襍斯言防哉卫氏曰善鉴者不书善书者不鉴又删李斯笔妙而分七势可与八永参焉张懐瓘十法其成颂之绪论乎禁经诸家笔意背抛引虿毒法趯戈曰清润迟澁而左顾善于形容矣邉衫衂侧其用闇筑未善也萧何韦诞其能署书乎或问广成子应侯僧一行释徴燕卿葛氏诸作极论题署其几法乎曰法则法矣然众忌讳适足以累法真卿之剑池阳氷之讲防纵横生动不假修饰其署书之雄秀者乎陈旅之记能持论矣世称李邕善题署然其铭刻欧虞褚诸公若优乎曰古之铭石典重端雅使人兴起于千载之下邕以行押相参后世诡异百出邕作俑也欧虞褚深得书理信本伤于劲利伯施过于纯熟登善少开阖之势栁诚悬其防张顔之阃奥乎徐季沈宋诸家殆闯其藩落者乎韩择木韩秀实李莒李俭绰有古意太白得无法之法子美行之昌黎知其理而功浅子厚雅有负抱而有永兴公之余韵议者以退之为极踈厉曰彼盖不知九方歅之为相也黄山谷云书道于唐末惟杨凝有古人笔意曰中流失船一壶千金请问宋之名家曰钱忠懿杜祁公之流便苏才翁倩仲之爽峭苏子瞻之才瞻米元章之清防加于人一等矣踏道则未也若夫鲁直之瓌变刘涛诸人所不能及惜乎态之靡靡也然其直行多得于瘗鹤问周越李时雍钟离景伯曰如法何吴说张孝祥范成大法乎曰此而法天下无法矣然则即之诸人其称降乎曰吁磔裂涂地矣或问蔡京卞之书曰其悍诞奸诡见于顔面吾知千载之下使人掩鼻而过之也曰张即之陈谠之书一时籍甚丰碑钜刻散流江左迨今书家尚祖余习曰速勿为所染如深焉虽卢扁无所容其灵矣人生不幸不闻过大不幸无耻苏氏有言曰书于鲁公文于昌黎诗于工部至矣或曰彼人耳若夫吕岩钟离权之瑰雄神险不其愈乎曰吾论书不论仙然抱朴称皇象为书圣陶真逸有顽仙之论或问懐素草书隣于长史君谟有仆奴之讥过乎曰人无百嵗之夀而有百嵗之信豪杰后起相知于毕世之下齺然若合符节未逹曰人莫不饮食也鲜能知味也夫张公者人龙也藐焉寡俦而素欲防驽骀与之方驾九地之下重天之巅乎然则高闲亚栖之流欤曰二僧跚若后矣程子之持敬可谓知其本矣或曰朱元晦诸贤其简毕乎曰道德之充乎中而溢乎外也王子文书感兴其几矣书学何所止曰歾身而已然则张伯髙行业未彰独以书酣身益乎曰吾闻之精于一则尽善偏用智则无成圣人疾没世而名不称彼张公者东吴之精去之五伯再见伯英以此养生以此忘形以此玩世以此流名
　　造书篇【畧节】
　　古今书品其效尤班固古今人物表与孙防礼姜尧章之谱何夸乎曰语其细而遗其大赵伯暐之辨妄所以作也宣和谱石峻等书其诞章之尤者也兰亭攷俞松续考滥采羣言吾不知其然也黄伯思之论其自欺者也
　　虞伯生论子昻书
　　赵松雪书笔既流丽学亦渊深观其书得心应手防意成文楷法深得洛神赋而揽其标行书诣圣教序冝足可无拘文法
　　栁公权书虽出自顔而意态自若如泰氏之御内得于心而外合于马志取道致逺而气力有余徐浩书无甚议论肉多意微少然举止精熟体不柔懦
　　蔡君谟书落笔严重则无害其为浊如荀攸外柔弱而内强勇故人谓之锦囊裹锥
　　米元章书笔锋灿烂少竒多怪意到力寡正当逸处却有懒笔如高阳酒徒醉后便欲凭几元至正丙午十月卄夜为徐泰书此【墨迹一册】
　　吉水解缙书学传授谱
　　书自蔡中郎邕字伯喈于松山石室中得八角垂芒之秘遂为书家授受之祖后传崔瑗子玉韦诞仲将及其女琰文姬文姬传魏相国钟繇元常元常初与关枇杷学书抱犊山师曹喜刘得升后得韦诞冢所藏书遂过于书无以为比繇传庾征西翼卫夫人李氏及其犹子防卫夫人传晋右将军王羲之逸少逸少世有书学先于其父枕中窥见秘奥与征西相师友晩入中州师新众碑兼崔蔡草并杜张真集韦钟章齐皇索润色古今登峯造极典午之兴书家之盛若张丞相华嵇侍中康山吏部涛阮步兵籍向侍中秀辈翰墨竒秀皆非其匹故庾征西始疑而终服谢太傅得片纸而寳藏冠絶古今不可尚已右军传子若孙及郄超谢胐等而大令献之独擅厥美大令传甥羊欣羊欣传王僧防王僧虔传梁萧子云阮研孔琳之子云传隋永兴师智永智永传唐虞世南伯施伯施传欧阳率更询信本褚河南遂良登善登善传薛少保稷嗣道是为贞观四家而孙虔礼过庭独以草法为世所赏少保传李北海邕与贺监知章同鸣开元之间率更传陆长史东之东之传犹子彦逺彦逺传张长史旭旭传顔平原真卿李翰林白徐会嵇浩真卿传栁京兆公权零陵僧懐素藏真邬彤韦玩崔邈张从申以至杨少师凝式凝式传于南唐韩熙载徐铉兄弟宋兴李西台建中周膳部越皆知名其后苏太师轼黄太师庭坚米南宫芾蔡端明襄卓然为时名家苏舜钦薛绍彭继之以逮南渡小米传其家法盛行于世王庭筠米南宫之甥擅名于金传子澹防至张天锡元初鲜于枢伯机得之独吴兴赵文敏公孟頫始事张即之得南宫之传而天资英迈积学功深尽掩前人超入魏晋当时翕然师之康里平章子山得其竒伟浦城杨翰林仲得其雅健清江范文白公得其洒落仲穆造其纯和及门之徒惟桐江俞和子中以书鸣洪武初后进犹及见之子山在南台时临川危素太朴饶介介之得文敏传授而太朴以教宋璲仲珩杜环叔循詹希元孟举孟举少亲受业子山之门介之以授宋克仲温而在至正初掲文安公亦以楷法得名传其子法其孙枢在洪武中仕为中书舎人与仲珩叔循声名相埓云【饶介字介之号醉翁华盖山樵浮邱公童子亦曰介叟临川人游建康丁仲容壻畜之后卒于姑苏时嵗丁未宋克字仲温一字克温吴郡人卒官鳯翔府同知时洪武丁邜宋璲字仲珩金华人太史潜溪公仲子仕止中书舎人卒于洪武辛酉俞和字子中号紫芝樵者桐江人寓居钱塘洪武中以布衣卒年八十余杜环字叔循庐陵值夏人卒官水部员外郎时洪武戊辰詹希元后更名希原字孟举新安人号逸庵丙寅讷叟防从父官胜国至洪武初为铸印副使后卒官中书舎人胡布字子申旴江人一字建民得书法于宋克一云或谓与克同受学绍兴老僧云掲枢字平仲丰城人】
　　右此文后有春雨二字用硃界行表白纸冩或正或行最为神妙盖先生下锦衣狱春雨必为指挥使纪纲书之而流落他家今为南京刑部尚书杨寜所得余又得先生游丝字二幅于陜西秦府因并识之天顺三年春月王佐识
　　祝希哲评胜国人书
　　虞集如卤簿礼官赞导应节结束美姿稍逺大雅鲜于枢如三河壮侠长防善舞豪鸷自擅时落胡俗邓文原如叠壁层城不胜沈实饶介如时花沐雨枝叶都新张雨如道士醮词虽礼而野倪瓉如金钱野菊畧存别韵杨维祯如华译夷语自堕侏陈壁如有若据坐尚有典型宋克如初筵卣彛忽见三代解缙如盾郎执防列侍明光
　　又论楷法
　　顔真卿黄庭经楷而不小褚遂良西升经小而不楷一君欲静二臣欲平三佐四使以次短小此一法也
　　徐文长评字手迹
　　黄山谷书如剑防构密是其所长潇散是其所短苏长公书専以老朴胜不似其人之潇洒何耶
　　米南宫书一种出尘人所难及但有生熟差不及黄之匀耳
　　蔡书近二王其短者畧俗耳劲净而匀乃其所长孟頫虽媚犹可言也其似算子率俗书不可言也尝有评吾书者以吾薄之岂其然乎
　　倪瓒书从入輙在钟元常荐季真表中夺舎投胎古而媚密而散未可以近而忽之也
　　吾学索靖书虽梗槩亦不得然人并以章草视之不如章稍逸而近分索则超而仿篆
　　分间布白指实掌虚以为入门迨布匀而不必匀笔态入净静媚天下无书矣掘入节乃大忌
　　雷大简云闻江声而笔进噫此岂可与俗人道哉江声之中笔法何从来哉　隆庆庚午元日醉后呼管至无他书漫评古人何足依据【先生评各家书即效各家体字画竒肖传有石文】
　　又防停云馆帖
　　祝京兆书乃今时第一王雅宜次之京兆十七首书固亦纵然非甚合作而雅宜不収一字文老小楷从黄庭乐毅来无间然矣而独収其行书早朝诗十首岂后人爱翻其刻者诗而不及计较其字耶
　　王元美艺苑评
　　书家者流称钟张羲献古雅之士徃往左钟张华俊之俦则必服膺羲献今合诸家之论可以类推王羲之云顷寻诸名书钟张信为絶伦其余不足存又云吾书比之钟张钟当抗行或谓过之张草犹当雁行然张精熟池水尽墨假令寡人耽之若此未必谢之羊欣云羲之便是小推张不知献之自谓云何又云张字形不如右军自然不如小王谢安尝问子敬君书何如右军答云故当胜安云物论殊不尔子敬答云世人那得知梁武帝云世之学者宗二王元常逸迹曾不睥睨羲之有过之之论后生遂尔雷同元常谓之古肥子敬谓之今痩张芝钟繇巧趣精细殆同机神肥痩古今岂易致意逸少至学钟书势巧形密及其独运意踈字缓又子敬之不迨逸少犹逸少之不迨元常学子敬者如画虎也学元常者如画龙也陶贞白答梁武帝云伏览书论使元常老骨更防荣迼子敬懦肌不沈夜泉逸少得进退其间则玉科显然可观又云此世皆高尚子敬海内非惟不复知有元常于逸少亦然今奉此论自舞自蹈未足逞泄日月愿以所摹窃示洪逺思旷此二人皆是拘思者必当仰赞踊跃有盈半之益萧子云上武帝啓云臣昔不能拔赏随世所贵规模子敬多歴年所始见勤防论书一卷商畧笔势洞逹字体又以逸少不及元常犹子敬不迨逸少因此研思方悟式始变子敬全法元常庾肩吾云张工夫第一天然次之钟天然第一功夫次之王功夫不及张天然过之天然不及钟功夫过之唐太宗云钟虽擅美一时亦为过絶论其尽善或有所疑至于布纎浓分踈密霞舒云卷无所间然但其体则古而不今字则长而逾制语其大量以此为瑕献之虽有父风殊非新巧观其字势踈痩如隆冬之枯树笔踪拘束若严家之饿其枯树也虽槎枿而无屈伸其饿也则羁羸而不放纵详察古今硏精篆素尽善尽美其惟王逸少乎观其画之工裁成之妙烟霏露结状若断而还连鳯翥龙翔势如斜而反直翫之不觉其倦览之莫识其端心慕手追此人而已孙过庭云元常専工于书伯英尤精于草体彼之二美而逸少兼之拟草则余真比真则余草又云以子敬之豪翰擅右军之笔札虽复粗传楷则实恐未克箕裘是知逸少之比钟张则専博斯别子敬之不及逸少无或疑焉
　　张懐瓘云若真书古雅道合神明则元常第一若真行妍美粉黛无施则逸少第一若章草古逸极致高深则伯度第一若章则劲骨天纵草则变化无方则伯英第一其间备精诸体唯独右军次至大令然子敬可谓武尽美矣未尽善也逸少可谓韶尽美矣又尽善也山谷云右军似左氏大令似庄周
　　宋齐之际右军几为大令所掩梁武一评右军复伸唐文再评大令大损若唐文之论是偏好语不足以服大令心也人谓右军内擫故森严而有法大令外拓故散朗而多姿法自兼姿姿不能无累法也后人学右军终不能似大令已自退漏李北海苏眉山赵吴兴笔然则大令之于右军直父子耳不可称伯仲也
　　抱朴子曰吴之善书者则有皇象刘纂岑伯然朱季平中州则有钟元常胡孔明张芝索靖并用古体俱足周事飘乎若起鸿之乗劲风腾鳞之蹑惊云
　　按南史谓刘休者与王僧防同省而是时海内俱习羊欣书以右军迹涉轻防多所不好休独重之自是右军之书复盛后至梁武时陶贞白尚云比世皆高尚子敬不复知有元常逸少亦然然则右军之书得刘休而振得梁武而着得唐文而后大定犹之顾凯之画亦至唐始定也羊欣学子敬者也故武帝评子敬为河朔子弟举体充恱然沓拖不可耐而评羊欣如婢学夫人举止羞澁是以文皇诋子敬为饿而学敬元者时人讥以为重儓子敬饿敬元成一重儓矣然同一人书也饿之与沓拖子弟一痩一肥毋乃太相抵牾欤
　　武帝评萧思话书仙人啸树而张伯英如汉武好道凭虚欲仙欲仙尚未仙也汉武欲仙则又去仙逺也伯英乃不如思话乎
　　梁武始重元常而下子敬特许逸少踯躅其间观陶隠居所云元常朽骨更防荣造子敬懦肌不沦长夜又武云逸少学钟势巧形宻及其独运意踈字缓然则太平寺主临池之趣全在钟也及攷窦臮述书赋高祖叔逹恢厥躬冺规矩合童张懐瓘书品云状貌亦古乏于筋力既无竒姿异态有减于齐高然则梁武帝之声价不振实以学元常之故也学钟张殊极不易不得柔中之骨不究拙中之趣则钟防而笨矣不得放中之矩不得变中之雅则张降而俗矣吾向者阅隋僧智果书梁武帝评钟司徒字有十二种意外巧妙絶伦多竒后又有钟繇书如云鹤逰天羣鸿戯海行间茂密实亦难过语以为不应重下评意所谓司徒者繇子防也及览前辈题评以十二种意外归之太傅吾窃非之载阅繇父子本传繇不为司徒防加司徒虽寻伏诛而所称司徒者必防矣
　　然又以梁武与陶隠居论书至数十往复皆不及防不应称之若此及阅袁昻本文所谓十二种云云乃在啓内勅防具云如向所评臣谓钟繇容气密丽若飞鸿戏海舞鹤逰天等语盖重赞之也此外又有武帝观钟繇书法十有二意云平直均密锋力轻快补损巧称字外之竒文所不书然则袁昻之称司徒十二种法正谓繇也吾家蓄太傅荐季直表黄初二年司徒东武亭侯盖是时华歆辞疾繇实转司徒四年迁太尉而歆复代之史有脱漏故耳二者实可相证因记于此
　　钟太傅七十六其子司徒仅四十五右军五十九子大令四十三天假以年不果胜尊公乎曰不尔格已定矣假之年有小变而不能有所加也
　　右军之书后世摹仿者仅能得其圜密已为至矣其骨在肉中趣在法外势防力淳质古意不可到故智永伯施尚能绳其祖武也欧顔不得不变其真旭素不得不变其草永施之书学差胜笔旭素之书笔多学少学非谓积习也乃渊源耳
　　顔书贵端骨露筋藏栁书贵遒筋骨尽露旭素之后不得不生光高闲顔栁之余不得不生即之溥光智永伯施有书学而无书才颠旭狂素有书才而无书学河南北海有书姿而无书礼平原诚悬有书力而无书度杨用修云张旭妙于肥藏真妙于痩以予论之痩易而肥难用修此语未必能真知书者笔肥则结构易密笔痩则结构易踈此痩难而肥易也唯是既成之后痩近劲劲近古肥易丰丰近俗耳伯高之所以妙在肥而不肉也
　　僧亚栖云书贵能变方自成家主右军变白云欧阳询变右军栁公权变欧阳此殆是呓语白云先生何人亦未有书迹存世盖右军偶一言之大抵托辞耳欧阳书法实一变然非变右军若栁之于欧法少变而意故不变也
　　山谷云王右军初学卫夫人小楷不能造微入妙其后见李斯曹喜篆蔡邕八分于是楷法妙天下张长史观古钟鼎铭科斗篆而草圣不愧右军父子易有云引而伸之触类而长之天下之能事毕矣
　　五代时杨少师凝式黄鲁直极重之谓为散僧入圣又谓可继顔鲁公释懐素杨于今极拙鲁直所推行草耳而余见其一二行皆不甚合作闻朱象有韭花帖甚佳未及见之
　　宋初王待诏着宋宣靖李西台苏参政皆称名书家者然不甚得法山谷评待诏如小僧律西台如讲僧参禅然待诏犹有晋人意范文正伯夷颂见推亦以其人耳杜祁公苏长史皆学懐素杜痩而生苏痩而弱第觉玉润微胜氷清蔡忠恵略取古法加以精工稍滞而不大畅苏文忠正行出入徐浩李邕擘窠大书源自鲁公而微欹近碑侧记行草稍自结搆虽有墨猪之诮最为淳古黄山谷大书酷仿瘗鹤狂草极拟懐素姿态有余仪度少乏米元章源自王大令褚河南神采奕奕射人终愧大雅是四君子者号为直无楷矣
　　米元章有书才而少书学黄长睿有书学而少书才以故评隲古人墨刻真亦有相抵牾者然长睿引证各有据依不若元章之孟浪也如谓钟太傅尚书宣示为右军临白骑遂帖为大令临盖不唯太傅宣示已殉王修葬而开元中滑台人家用右军扇书临宣示大令临白骑二帖应募入内府其事甚明谓长风帖为逸少少年未变体书盖以右军别帖有长风范母子语可证也此外辨右军自适得书至慰驰竦耳酸感至此加下防宰相安知噉豆鼠伏想嫂等濶伯英殊愁体太今而乏古大令疾不退至分张笔过流而少节或以此疑非二公书可也元章论书见右军稍大而逸者便以为子敬见伯英近今者与子敬近纵者便以为伯高藏真愚又推黄米之旨谓伯高仅有章法而无变法子敬仅有破体而无狂草则不敢信也按张懐瓘明言章草之书字字区别张芝变为今草拔茅连茹上下牵连或借上字之下而为下字之上竒形离合数意兼包唯王子敬明其心指故称一笔书者起自伯英也又云伯英剏为今草天纵尤异率意超旷无惜是非至于蛟龙骇兽奔腾拏攫宋室之冠然小楷絶响矣山谷推王文公书似杨少师章惇有钟王法谈者以为曲笔蔡京卞兄弟皆擅书名御府法书墨妙皆其评跋彼人纵极八法无取一长况未必耶
　　唐文皇以天下之力募法书以取天下之才习书学而不能脱人主面目徽亦然智永不能脱僧气欧阳率更不能脱酸馅气旭素顔栁赵吴兴不能脱俗气南晋宋齐之间可以脱矣
　　宋齐之际人语曰买王得羊不失所望盖时重大令而敬元为大令门人妙有大令法者也中睿之季时人语曰买褚得薛不落节盖时重河南而少保为河南甥妙有河南法者也二事可谓切对
　　李北海在唐人书品中不甚烺烺而赵文敏法之便自名世北海伤佻然自雅文敏稍穏然微俗眉山亦尝学北海不如其学平原也孙防礼书书述谓其万字一类风行草偃轻之也至矣今所书书谱令后人极力摹仿尚自隔尘以此知古人不可及也
　　子瞻似顔平原故极口平原鲁直效瘗鹤故推尊瘗鹤元章出褚河南故左袒河南河南楷似行然自有楷平原草似楷然自有草李北海杨凝式及元章鲁直之势心手随变窈防而不知所如又云子敬如蹴海移山翻涛破岳悬崕堕石惊电遗光此岂非草圣之极耶攷前后书亦未必似伯高盖伯高时有肥笔渇笔不若是之匀和也若托桓江州一书又多逸少语子敬亦不合书之觉思光为近至于右军虽结构紧密而变化灵异又不可以一节为拘也
　　杨用修云古人例多能书如管寜人但知其清节而不知其银钩之敏又引管寜别传云寜字画若银钩及茅山碑云管寜银钩之敏是也余固知其误按索靖字防安其章草法有银钩虿尾及考陶隠居解真碑云防安银钩之敏允南风角之妙正谓索靖也盖管寜亦字防安用修误以为寜遂并其姓名改之耳考寜三国志注有高士传传子诸书俱无银钩语又云刘曜人知其狞凶而不知其字画之工注见草书韵防当是时刘聪刘曜皆能书而聪之狞凶大出曜上俱见本载记用修又误以刘德升为刘景升而云即表也表初在党人中俊厨顾及之列其人品之高可知此尤可笑
　　虞伯生谓坡谷出而魏晋之法尽米元章薛绍彭黄长睿诸公方知古法而长睿所书不逮所言绍彭最佳而世遂不传米氏父子最盛行举世学其竒怪流金朝而南方独盛遂有张子湖之险澁张即之之思谬极矣此语大自有理又独称吴説傅朋书法深穏端润非近时怒张筋脉屈折生柴之态且谓至吴越见傅朋书最多皆随分赞叹图来者稍知正法今傅明书世遂少见绍彭号翠微居士余有其诗数纸紧密藏锋得晋人意惜少风韵耳
　　铁围山丛谈谓其父京善榜书妙出四家之工此虽曲笔然亦必有可观者米芾元章自负以为前无古人然是行笔非真笔也
　　用修又云南唐王文秉工小篆不在二徐下又有王逸老者善篆与八分其命名乃欲抗右军不知何代人疑即文秉也按陶九成书史王升字逸老号羔羊居士草书殊有旭颠转折态宣和间进所作草书内庭称之用修似未之见新郑高少师拱藏东坡草圣醉翁亭记并石本防细阅无一坡法而渇笔遒逸飞动中有正书却近俗吾断以为逸老书盖南渡以后诸公不能辨此元人却不能作此结法也
　　自欧虞顔栁旭素以至苏黄米蔡各用古法损益自成一家若赵承防则各体俱有师承不必已撰评者有奴书之诮虽则太过然谓直接右军吾未之敢信也小楷法黄庭洛神于精工之内时有俗笔碑刻出李北海北海虽佻而劲承防稍厚而软惟于行书极得二王笔意然中间逗漏处不少不堪并观承防可出宋人上比之唐人尚隔一舎
　　杨又引东坡跋希白作字自有江左风味故长沙法帖比淳化为胜世俗不察争访阁本误矣乃知潭帖胜淳化多矣希白钱易也按希白乃潭州僧希白耳书家谓其有笔意而多率直无萦回缥缈之势杨以防安为管寜以希白为钱易其孟浪殊可对也
　　元人自赵吴兴外鲜于伯机声价几与之齐人或谓胜之极圆健而不甚去俗邓文源有晋人意而微近粗库库子山有韵气而结法少踈然是三人者吴兴流亚也虞伯生差又雅鲜于必仁朗朗有父风掲曼硕父子羙而近弱张伯雨健而近佻柯敬仲老而近粗班彦功少颇遒爽晩成恶札龚璛陈深辈皆长于题跋倪元镇虽微有韵而未成长人或许以得大令法何也元镇以稚笔作画尚能于笔外取意以稚笔作书不能于笔中求骨讵冝以泛爱推之也
　　正锋偏锋之説古本无之近来専欲攻祝京兆故借此为谈耳苏黄全是偏锋旭素时有一二笔即右军行草中亦不能尽废盖正以立骨偏取态自不容已也文待诏小楷时时出偏锋固不特京兆何损法书解大绅丰人翁马应图纵尽出正锋寜救恶札不识下字人妄谈乃尔可恨可笑
　　张即之非不遒劲而粗丑俗恶种种可恨是顔栁之踈裔辱家风者解大绅张汝弼非不圆熟而踈软村野种种可鄙是旭素之重儓壊家法者
　　临书易得意难得体摹书易得体难得意临进易摹进难离之而近者临也合之而逺者摹也
　　苍颉九篇相传是李斯其第九章乃云狶信是陈狶韩信刘京是大汉西土是长安右军少从丞相渡江北踪永絶其题笔阵图云北防名山比见李斯曹喜等书又之许下见钟繇梁鹄书之洛下见蔡邕石经二体书始知学卫夫人徒费年月王着集淳化帖有汉章帝书千字文纰缪如此徒资嗢噱
　　法书中有王右军千字文昔贤作笑端盖知其为周兴嗣撰不应右军预有之然梁武帝命殷铁石摹取右军千字命兴嗣次韵故当有右军千字文非谬也又有卫夫人笔阵图右军题笔阵图后及右军笔势图一章笔势论十二章昔贤皆辨其妄然是六朝善书者拟作苟能熟览思亦过半矣
　　孙过庭云乐毅论则情多怫欝东方赞则意絶瓌竒黄庭经则怡怿虚无太师箴又纵横争折兰亭之兴集思逸神超私门戒誓情拘志惨愚谓此在览者以意逆之耳未必右军作书时预有此狡狯也又一云黄庭如飞天仙人洛神如凌波神女曹娥碑如防女漂流于风浪间
　　朱长文作续书谱而进石曼卿苏子美于妙退裴行俭孙防礼王绍宗李邕钟绍京韦陟贺知章裴休于能吾未敢信也
　　阁帖真书自钟太傅宣示外独有王世将僧防两防啓耳行草自二王外独有皇象索靖及亮白一纸耳何也以其体最古雅不落尘也
　　顔鲁公家庙碑今中之有小篆笔者欧阳兰台道因碑今中之有古笔者皇象天发碑分篆中之有章法者瘗鹤铭行书中之有古者
　　懐琳大急就嵇康絶交书皆托之右军以应贞观之募第结法虽沓拖多卧势不能作山隂内擫笔然圆熟轻俊不妨张翼之乱真也
　　千古楷行之妙无过钟王钟王之迹妙者宣示乐毅兰亭而已　乐毅论搨本佳者犹可什倍它刻也
　　墨池璅录
　　右军字似左传大令字似庄周山谷为此言亦犹东坡以杜子美比司马迁以江瑶柱比荔枝也
　　孙过庭云既得平正须追险絶书家以险絶为功惟顔行与景度草得之
　　吴寛云称善书者必曰师钟卫及覩顔栁诸家异体而同趣亦未必不自卫钟来也若夫宋之苏黄米蔡羣公交作极一代书家之盛其构势虽各不侔要之于理又不能外顔栁他求者
　　书谱虽运笔烂熟而中藏轨法故自森然
　　董宰品书
　　书家以分行布白谓之九宫元人作书经云黄庭有六分九宫曹娥有四分九宫是也
　　内景经全在笔墨畦迳之外其为六朝人得意书无疑今人作书只信笔为波画耳结构纵有古法未尝真用笔也善用笔者清劲不善用笔者浓浊不独连篇各体有分别一字中亦具此两种不可不知也
　　唐模右军真迹以十七帖为致佳余临数十本皆为好事者取去亦复有赝本如此本差称意乃以王方庆进帖笔法参合用之所谓万嵗通天帖者是也
　　余曽有右军行穰帖真迹十五字正是十七帖一种书及武林杨侍御自安福传来唐摹絶交书与行穰帖同中缺鸾字乃悟为右军书萧斋所摹避子鸾讳而后人误以为李怀琳耳
　　楷书以智永千文为宗极虞永兴其一变耳文徴仲学千文得其姿媚予以虞书意入永师为此一家笔法若退頴满五簏未必不合符前人顾经嵗不能成千字卷册何称习者之门自分与此道逺矣
　　虞永兴常自谓于道字有悟盖于发笔处出锋如抽刄断水正与顔太师锥画沙屋漏防同趣前人巧处故应不传学虞者輙成算子笔阵所诃以此
　　李北海书荆门行刻于羣玉堂帖予疑李北海诗在太白集中者皆沉鬰高古无此流易及观王建诗有荆门行乃知宋人所集云麾碑等石刻防之北海也羣玉帖有虞永兴马赞亦见栁州集【辛酉十月朔】
　　杨少师歩虚词帖即米老家藏大仙帖也其书骞翥简澹一洗唐朝姿媚之习宋四大家皆出于此余毎临之亦得一斑
　　蔡忠恵公书昼锦堂记凡一字数十更存其合者才得顔碑什七耳今日得宋榻徐季海洺州府君碑以其意为此如黄金铸范少伯一铸而就正以速成自喜不计工拙也【庚申八月朔】
　　王履道评东坡书云世学公书众矣剑拔弩张奔猊抉则不能无至于尺牍狎书姿态横溢不矜而妍不束而整不轶而豪萧散容与霏霏如甘雨之霖森踈掩暎熠熠如从月之星纡徐宛转纚纚如萦茧之丝恐学者所未能至也【此余学戎辂表王二表近之】
　　国朝书法当以吾松沈民则为正始至陆文裕正书学顔尚书行书学李北海几无遗憾足为正宗非文待诏所及也然人地既高门风亦峻不与海内翰墨家盘旋赏防而吴中君子鲜助羽翅惟王弇州先生始为拈出然兰之生谷岂待人而馥哉
　　荆州仲宣楼所刻登楼赋为吾松乔懋敬书乔素无书名彼中士大夫亦不知为手也乔曽为荆南观察乃从防莫廷韩是龙所书今为正之
　　松江董原正为宰先生从兄工翰墨而蚤世人皆知有宰而董氏书法开山肇自原正罕知之者有双钩宋本十七帖在吾禾高公家
　　陈眉公笔记
　　宋时传三昧兰亭出于杜器之杜畜百本而唐刻为第一杜名寳晋其有寳晋印者不独老米也
　　东坡书是学王僧防而厯代评者谓学徐浩政不知浩故僧防衣钵耳东坡草亦学长沙今传醉翁亭未必是真六一居士琴操得之
　　东坡诗卷有一跋云观此真迹殊觉伪者甚可笑也周公谨极喜此跋可谓善下语余尝谓多见石刻少见真迹往往覆以真者为伪此岂眼中有筋者乎
　　余皇天藻飞翔雅好书法毎携献之鸭头丸帖虞世南临乐毅论米芾文赋以自随中书舎人赵士祯为言如此儒又考右军曾书文赋褚河南亦有临右军文赋赵子昻亦书文赋
　　李君实评帖
　　沈存中云唐太宗力购羲之真迹唯乐毅论乃右军亲笔于石而镌之以为家法者昭陵之殉亦以其石便于甃耳洎温韬盗发其石已碎用铁索之皇祐中高绅学士之子安世为钱塘主簿存中就其家见之末后独一海字竹嬾十年前购得一本正海字独留本也但其阙处有斜书修字数个盖欧阳文忠公再拓本也昔年于姑苏韩氏见一绢素临本相诩以为右军手书可谓不识源委者矣
　　乐毅论小中有楷黄庭经楷中有小东方朔画赞五分中有方丈洛神赋方丈在五分中曹娥碑五分字四分画力命表三分画五分字此书家教典也不讲求何由修证公孙大娘舞劒担夫与公主争道锥画沙折股屋漏雨蓬振沙飞怒猊渇此书家禅案也不参透何由悟入
　　乐毅论王着所书李白狂草葛叔忱所书絶交书李懐琳所书大字兰亭叙徐铉所书天地间伪物亦有不可磨灭者
　　宋黄伯思东观余论辨驳古今法书最为精刻乃其辨黄庭经一节实欠详审伯思曰黄庭经帖为逸少书仆攷之非也按陶隠居真诰翼真检云晋哀帝兴寜二年南岳魏夫人所授惟有黄庭经一篇得存盖此经也逸少以穆帝升平五年卒后二年为兴寜二年此经始降逸少安得预书之又按梁虞和论书表云山隂壜酿村养鵞道士谓羲之曰久欲冩河上公老子缣素已具无人能书府君能自屈书两章更合羣以奉羲之为停半日冩毕携鵞去晋书本传亦着是説然隠居与梁武啓又云逸少有名之迹不过数首黄庭劝进乐毅等不审犹有存否盖此啓在着真诰前未之考耳而李太白乃有黄庭换白鵞之句相习之谬也伯思自以为至当矣不知右军冩道德经换鵞又冩黄庭经换鵞自是两畨事而太白诗亦两见一云右军本清真潇洒在风尘山隂遇羽客要此好鵞賔扫素冩道徳笔精妙入神书罢笼鵞去何曽别主人一云镜湖清水漾晴波狂客归舟逸兴多山隂道士如相见应冩黄庭换白鵞实互之也考道藏黄庭有数种有内景黄庭有外景黄庭又有黄庭遁甲縁身经黄庭玉轴经魏夫人所出乃内景一种系杨真人羲冩其外景经老君所作先出行世右军所书两不相溷也张懐瓘书断张彦逺法书要录并载右军书黄庭六十行褚遂良右军书目黄庭经书与山隂道士其时真迹自在又武平一徐氏法书记亲在禁中见武右曝书太宗所遗者六十余函有黄庭何所复疑哉他人无误正伯思自误耳
　　千字文前行书勅散骑员外郎周兴嗣次韵考勅命之制始于唐当是书梁字之误也又梁武令殷铁石榻二王书今大令帖中有称铁石者即是殷所书而王着辈错着之耳此亦殊非细故黄长睿赦而不攻何也孙过庭书可谓变动之极矣昔人又以千字一律如风偃草短之何也
　　米南宫书大小天马赋有掣衔顿辔不受羁络之气山谷注李伯时所冩天闲六马赞矜栗耸峙如就驾銮舆排仗阊閤蓄千里逺迈之意而不敢逞若坡翁作马劵与李方叔则高朗卓荦宛然龙歩骤延颈颙目以顾草泽之羣三公笔墨变化往往随事注精以展其妙如此
　　古人论行书云八面拱心而无横画余向未荐此防今春得米元章书朱乐圃墓表逐字玩之见其揉团凑合无有间隙乃始了然今人或谓学苏米则沓拖不紧峭是未得真迹到眼缝耳
　　米元章论书于道君前曰蔡襄勒字沈辽排字黄庭坚描字苏轼画字上问卿何如对曰臣书刷字世皆不解其何语余为铨注曰勒字顔法也描字虞永兴法也画字徐季海法也刷字本出飞白运帚之义意信肘而不信腕信指而不信笔挥霍迅疾中含枯润有天成之妙右军法也隠然凌轹诸老自占一头地
　　姑坛记尤独步者莫方伯张南安以草书胜陆詹事临摹赵松雪大佳二沈公则有楷书防宸眷最渥陈别驾自成一家亦颇遒劲吴中草书当以祝京兆第一然畧少风骨耳文大史陆尚寳则楷书胜太史如文赋小楷尤精絶可爱王太学行书自一种风度而白雀寺临没之笔尤竒陈方伯惟扁额大字擅长书家彭徴君作楷近顔真卿俞山人作楷近虞世南陆尚寳子传廷试时内阁夏公言手其卷叹曰文汉魏而书晋唐拟第一上嫌其名置之二甲命矣
　　墨花阁杂志
　　洛阳李处权云古今书称右军为首正书见曹娥碑妙絶超古与钟元常抗衡黄庭经乐毅论若出两手行书见兰亭叙高风胜韵为一代冠
　　秦太虚云黄庭遗教皆非逸少之迹欧阳文忠公尝谓黄庭特后人縁山隂换鵞事附益遗教出于唐冩经手及精考兰亭乐毅论然后知文忠之言为不谬也东坡书刘景文所藏王大令帖诗云君家子敬十二字气压邺侯三万籖
　　张爱賔称惟王羲之能为一笔书陆探微能为一笔画宋严羽卿论诗姜尧章论书皆精刻深至具有卓见及所自运顾逺出诸名家后大抵议论与实诣确然两事议论者识也实诣者力也力旺者能蔑识识到者又能消力语云识法者惧毎多拘缩天趣不得泛溢也观白石书咏沧浪诗自当得之
　　元大德间钱塘钱国衡刻十种兰亭笔法咸有异趣南宋内府五十余种与韩氏羣玉堂贾氏悦生堂本尔时犹有存者故国衡得选其萃耳
　　赵松雪云古人作字多不用浓墨太浓则失笔意然羲之书墨尝积三分何也东坡真迹墨如漆隠起楮素之上山谷亦谓其用墨太浓而风韵有余然则松雪所云特楷书耳行书则不然
　　樵史品三吴书
　　云间陆应阳云王弇州序三吴书家而漫及若干人第収其虚声耳何足为公论余尝择其名不愧实者于苏得八人焉祝京兆允明文待诏征明王太学宠陈方伯鎏陆尚寳师道陈太学道复彭徴君年俞山人允文于松得七人焉沈学士度陈别驾璧沈大理粲张南安弼陆詹事深莫方伯如忠俞父子野先生
　　识者谓先君子行草真楷出入晋唐而仿顔鲁公麻画张桓矦不特有八分刁斗铭又有流江县记功碑云汉将张飞率精卒万人大破贼首张郃于八蒙立马勒石董北苑云刘德升为书家祖师钟繇胡昭皆受其学昭肥钟痩各得一体
　　定武本世罕传已久即周宪王邸中所镌五种兰亭其间肥痩不一行楷杂乱非复右军故歩矣相传定武为欧阳率更临则楷法多褚河南临则行法胜米海岳笔古佻逹故不欲为定武左袒即今所摹褚河南兰亭亦我用我法以意为之耳然生趣森勃超然凌空之态仍不减山隂面目也
　　唐书学有通微院体
　　钟绍京景龙中以院总监从讨韦氏有功性嗜书家藏王羲之献之褚遂良书至数十百卷以善书直鳯阁武后时榜诸宫殿明堂及铭九鼎皆绍京书也其字画妍媚遒劲有法诚少与为比
　　米南宫称法书曰墨王可谓极称非右军大令东武亭侯不足当也
　　懐素书意在笔前多意到而笔不到赵孟頫书弱中示竞亦竟若绵裹铁云
　　鲜于奉常公常见叶秋台书反覆谛视至欲下拜昔管仲变井田而成内政孔明变内政而成八阵李卫公变八阵而成六花君谟变右军平原而成忠恵此子臧所谓太上逹节者也
　　王着阁帖误人千载世俗莫觉争相寳尚不几享帚以千金哉自米一鉴而伪分黄再鉴而真出于是博古家始知不诬古矣此卷大令书标为澄清堂世传贺兰所摹然书谱未载不知何据余观其神骨冷冷结构遒逸高出淳化十倍内领动等五帖又淳化中所无而他刻亦未始见尤可寳也卷后附索靖出师颂钟繇贺捷表按出师颂昔人定为萧子云贺捷则钟真笔二帖俱为希迹用以压卷者盖人由王索而窥元常真为百尺竿头进一歩耳
　　率更正书出大令森森若武库矛防虞永兴称其不择帋笔高丽亦知爱重遣使请之其名重如此是夣奠帖共七十六字而清痩古健遒劲之中不失腴润较化度醴泉铭不无少变乃字画之妙不在二帖下正如郭林宗虽标格极峻而虚和近人他书未免作李元礼谡谡松风矣
　　真书钟繇宣示力命尅防右军乐毅画赞黄庭告誓霜寒大命洛神六朝不知名氏曹娥平叔子遗教陶景瘗鹤旧馆坛智永千文虞世南孔子庙碑欧阳询九成宫化度寺虞恭公褚遂良哀册圣教张旭郎官顔鲁公麻姑仙坛放生池中兴颂干禄字东方朔赞栁公权院罗尼
　　行钟丙舎吴人羸顿雪寒长风右军兰亭极寒麦熟官奴快雪来禽奉橘圣教序开元寺大令地黄嵗终卫军授衣阿姨鵞羣嵗尽夏日奉对思恋天寳吴兴黄门山隂东风转胜相鵞还触事夏节恨深黄耆礜石骆驿月内尊体谢安八月五日褚遂良枯树李邕婆罗树张从申静
　　晋人书虽非名法之家亦有一种风流蕴借之态縁当时人士以清简相尚虚旷为懐修容发语以韵相胜落笔防藻自然可观可以精神觧领未可以言语求覔也谭子国转运汪砢玉辑于峚山房半
　　拾遗
　　淳化閤帖无银锭本
　　祖帖在世余足迹海内厪见两三部其中合凑者多皆非初榻内有银绽纹为后榻无疑原传宋大宗诏诸大臣购天下名迹摹勒藏内府故不多传后又为王着翻刻又差一层矣至着刻者余亦见之前有王着二字然閤本以纸墨为贵此帖纸是澄心堂墨是廷珪有目力者一见了然自明即不多见者亦知神彩奕奕为神物不知何由至江南得藏余斋也可胜欣幸余清斋主人自识
　　宋榻淳化閤帖海内无全本惟嘉项庻常有十卷亦史明古华东沙两家合并而文待诏为之和防者庻常珍秘虽千金不与人一观无论购也今吴用卿忽视余此十卷纸墨精好笔意备全又在项本之上何幸晩生见此竒寳　戊午二月董其昌题
　　珍观淳化原本如探龙得珠得未曽有堪与项氏千金帖并传　陈继儒题
　　淳化閤帖行世后一经黄长睿之刋误再经王弇州之抨击而王着几无处生活长睿既讥其不深书学又昩古今而弇州直嘲之为手如悬锤腹无半册史在且谓当时三馆无纠正者毎一开卷便为王着村老供一胡卢董狐之笔不啻严矣而波磔督防隃糜侧理不能不归美于摹榻之工盖八法所在又何拘时代官位间余论閤帖惟以墨黒甚于漆字丰浓有神者即为真初榻本如两府被赐亲赠遗文章家雅语何从沾沾辨之哉用卿留心古法书此帖极为其所珍赏第五卷智果何氏帖皆全并无乌镇福清三山殿司之疑也雁门文震享题
　　余昔于安将军处见此帖纸墨精妙快人心目辛酉秋余在京陵吴用卿出其淳化閤本示余不觉神情顿还旧观　东山太白
　　仙机题为安将军之藏想安将军定是大赏鉴家方有此耳但不知安将军为何处人谪仙之言谅有所据即其书使二王复起亦当服之也吴廷
　　丙戌中秋余止角里清霭閤东与居停主高君看旧时月色出淳化无银锭本示余云是其家期所遗期与余自防金石交知其精于鉴古况得自吴江村在在称米家书画船者两人冝识拔此帖帖后归任公给諌而寳书为左袒因复归之永为高氏物不啻华氏和合矣第纸墨如新幸得陈董诸公而鉴定乃杂乱后余共儿渊幸获观神物哉砢玉识
　　山谷道人题荣州祖无大师元上人诗如炉铸铁而笔力遒劲字势飞飏猊虎鬭争龙蛇变化莫测去来之迹是殆日月星辰彰于天山川草木形于地而不知孰使之然也诗句字画称唐之盛也诗如李杜书如顔栁无加矣至宋元祐熈丰间乃有道人者出不惟可以追驾古人遂至兼取众长集之一已近臣诸公诗句如村店酒望字画如妓馆歌儿而去古人益逺矣吾于是卷盖三叹云吉州文天祥
　　山谷老人以善翰墨鸣于宋元祐间与东坡先生并驱虽米蔡诸公亦出其妙也予尝求见之而不得袁清容学士以珍藏答王周彦卷出示其书法之妙气吐烟云神拂星斗絶非他卷可及予览焉不忍释手丹立生柯敬仲跋
　　黄文节公答王周彦诗卷笔法妙絶气韵飞动优入神品乃卷法书第一此亦希世之寳岂易得哉袁清容学士博古知今鉴定真蹎尢为寳爱不惜重价収之且山谷尝用澄心堂帋惟此卷用粉笺及李廷珪之墨谓之三絶于此阅之岂非幸欤浦城杨载跋
　　家藏古人翰札自南晋钟王后法帖并唐如栁公权辈者法书数卷惟宋黄山谷卷自有夺天工之妙观之得趣处精神已为其【阙】焉而不【阙】　者栁庄自防




　　瑚网卷二十四下
<子部,艺术类,书画之属,珊瑚网>
　　钦定四库全书
　　瑚网卷二十五
　　明　汪砢玉　撰
　　名画题跋一
　　晋顾凯之洛神赋图
　　长康画宓妃卷重着色人物衣折秀媚树石竒古绢素破裂尚是宋裱世称虎头三絶为绘事珍秘
　　刘宋陆探微姜后免冠图
　　古免冠进諌图周宣王姜后故实也刘宋时吴人陆探微所作其法遒劲傅色清润人品端庄神气超越六法具备出乎天成盖世传探微乃画中之圣者也此卷希世之珍画入神品其故实诚有补于风教观之者使齐家治国咸有助焉驸马都尉公当以十袭珍藏使子孙永保珍贝珠玉不足贵也　元祐三年八月提举太平兴国宫赐紫金鱼袋王至跋
　　隋展子防画
　　黄山谷题云人间犹有展生笔事物苍茫烟景寒常恐花飞蝴蝶散明窻一日百囘看
　　展子防乃大李将军之师余家所藏人物卷最为竒古
　　唐阎立本诸夷图
　　阎立本总章元年拜右丞相封博陵县公有应务之才兼能书画时天下初定异国来朝诏立本画外邦人物此图是也李嗣真云自江左陆谢云亡北朝子华长逝象人之妙号为中兴至若万国来庭奉涂山之玉帛百蛮朝贡接应门之叙位折旋矩度端簮奉笏之仪魁诡谲怪鼻饮头飞之俗尽该毫未备得神情故朝廷号为丹青神化与兄立德同在上品云　临汉魏泰道辅记右图起武兴止狼牙脩计国二十六为人二十八具列国状貌道辅尝有东轩笔记行于世
　　呉道子钟馗元夜出游图【款云臣呉道奉防画】
　　君不见元宵春夜玉京口魑魅陆离山怪吼髯夫当前黧妇后娇姿百媚门楣秀大鬼跳梁山鬼波毬灯百戏舞且歌欢声腾沸笑声杂月光莹白灯光多腊鬼作粱负鬼驱虹霓可驾雷可车雷奔雾集効劳勚峥嵘齐力彊肩舆旗鎗散漫非寻常人间此夜乐未央金吾不敢禁行迹乃知馗心方且刚斩馘妖邪祛瘴秽惊散鬼魂心胆碎乾坤清谧正气淳一睹仪容生者畏想当唐室梦见时道子丹青亲冩之披览此图殊慷慨醉里挥毫为赋诗　青城山人
　　终南老馗状酕醄虎韡乌弁鸭色袍青天白日不肯出上元之夜始出为游遨鬼门关头月轮髙乌犍背稳如駼騊鬼妇涂两颊鬼子垂一髦徒御杂沓声嗷嘈导以灵姑旗翼以大食刀荼垒左执鞭质矫右属櫜方明前持漆灯张若后拥旄离朱罔两不可一二数肩担背负手且操竒形狞色使人怕一似抠骏枭獍兼猿猱战塲人血化燐火各出照地防防如焚膏隂风飒飒笑荒皋百怪屏气不敢号汝辈逺遁莫我遭我欲饮汝血甘如饮醇醪我欲啗汝肉美如啖羊羔肯容汝辈在世长贪饕吁嗟乎老馗真为百鬼中一豪所以唐皇想其像诏令道子写以五色毫吾尝疑其事展图再把短髪临风搔忆当天宝年左右皆鬼曹太真宫中逞狐媚禄山殿上作虎嘷当时使有老馗者安得纵彼二鬼逃便须缚以苍水使者之赤縧献于天阍尸诸兽牢寝其皮拔其毛效尔一日驱驰劳坐令温泉生污泥骊山长蓬蒿上除唐家百年害下受唐史千年褒却来上元夜任尔烧灯并伐　长洲吴寛
　　君不见昔日开元全盛时君王图治世清夷絶地天通幽明逺举朝尽是皋与防天宝已后君心惫梦寐时时见妖怪当时玉笛最所欣有鬼盗之君独齘终南进士名钟馗蓝袍破帽真黄眉自言能除虚耗鬼刳目劈啖如疗饥奔魑走魅驱罔两土逐羵羊水罔象千妖百怪匿其踪遂令道子图其像嗟哉此图更竒特不比当时旧遗墨如何却作上元游醉眼摩娑诸鬼侧青阳转春东风迟风和月白流春澌玉花老梅含野姿垂杨拂水摇烟丝属族相随恣欢笑上下灯光炯相照魔腾鬼趭不得宁牛背穏骑无我观此图诚荒唐陈君得之奉髙堂但祝除君虚耗鬼何须向其携家出游有无之行藏　姑苏顾余庆
　　呉道子钟馗图衣纹笔势皆有顾虎头陆探微法东坡所谓笔所未到气已吞真竒品也　董其昌观因题
　　内教博士势至像
　　世称道子笔法超妙为百代画圣早年行笔差细中年行笔磊落如莼菜条人物有八面生意活动其傅采于焦墨痕中略施微染自然超出缣素世谓之吴装观此大势至像信然　平阳世贤子识
　　摩诘奕棋图【在绢素上卷首五大字为李西涯公篆书钤缝有政和宣和二方印】
　　摩诘本诗人精思诣元化绪余臻画妙遂方吴子驾写成三士奕棋图意态萧然各闲暇儒冠羽服对纹楸老僧傍晲成可诧形如槁木心死灰岂识枰中有机获抑亦至人聊自适肯效浇风生变诈厯唐黙计五百年一着指间犹未下樵丁不独烂斧柯阅世纷争几王霸乃知非人看画画看人今古滔滔等晨夜俯仰迹已陈电掣明牕罅宣和殿中尝宝玩题品愈重千金价当时内府收欲观谁敢借流落长存天地间在在护持宜有神物为凭籍　汉郡蒲道源
　　鼎立门庭理一同何须局面互争雄谁知夺角冲关事都在山僧冷眼中　吴僧白云英
　　王维雪溪图【宋徽庙宸翰题签】
　　蓬莱山道人间风日不到玉金钥典秘甚严有平生畜眼未尝老天旋地转散落委弃故人李君祥得之出以示余其犀玉已被剔取所幸画无恙耳展玩之余不觉涕泪阑干盖叹是图之不遭也请靳固之以待异日万金之购云　蓬山道人刘诩题
　　治平二年正月十九日沈遘章岵晏崇金山同观余于三十年前获观右丞此幅仅盈尺有咫设色髙古位置幽逺有刺篙济渡者有牧奴驱豕而归者神彩溢目余所见皆优孟也今在一友处命庸工所装一时粉墨狼籍神气索然偶复见之惋怅累日　墨林项元汴
　　此卷归程季白入唐宋元宝绘册二跋俱截去王右丞江山雪霁图
　　画家右丞如书家右军世不多见余昔年于嘉兴项太学元汴所见雪江图多不皴染但有轮廓耳及世所传摹本若王叔明剑阁图笔法大类李中舍疑非右丞画格又余至长安得赵大年临右丞林塘清夏图亦不细皴稍似项氏所藏雪江卷而窃意其未尽右丞之致盖大家神品必于皴法有竒大年虽俊爽不耐多皴遂为无笔此得右丞一体者也最后复得郭忠恕辋川粉本乃极细谨相传真本在武林既称摹写当不甚逺然余所见者庸史本故不足以定其画法矣惟京师杨邮州将处有赵吴兴雪图小帧颇用金粉闲逺清润迥异常作余一见定为学王维或曰何以知是王维余应之曰凡诸家皴法自唐及宋皆有门庭如禅灯五家宗派使人闻片语单词可定其为何儿孙今文敏此图行笔非僧繇非思训非洪谷非关仝乃至董巨李范皆所不摄非学维而何今年秋闻金陵有王维江山霁雪一卷为冯开之宫庶所收亟令人走武林索观宫庶珍之如头目脑髓以余有右丞画癖勉应余请清斋三日始展阅一过宛然吴兴小帧笔意也余用是自喜且夙世谬词客前身应画师余未尝得覩其迹但以想心取之果得与真有合岂前身应入右丞之室而亲揽其防礴之致故结习不昧乃尔耶庶子书云此卷是京师后宰门拆古屋于折竿中得之凡三卷皆唐宋书画也余又妄想彼二卷者安知非右军迹或虞禇诸名公临晋帖也傥得合剑还珠殊足办吾两事岂造物妬完耶畀余于此卷中消受清福耶　万厯廿三年岁在乙未十月之望秉烛书于长安客舍董其昌
　　甲辰八月廿日过武林观于西湖昭庆禅寺如渔父再入桃源阿閦一见更见也　董其昌重题
　　冯开之快雪日记云吴昆麓夫人与予外族有葭莩之亲偶携此卷见示述其先得之管后宰门小火者家有一铁门闩或云漆布竹筒摇之似有声一日为物所触遂破堕三卷此其一也然双槐岁抄有云纯皇好玩名画古器南京西华门旧有二黒漆圆椟振之则中空有声盖国初巨室之籍入者以不可启视故弃于此守阍小内史张本穴而窥之则画帧存焉一为王维傅色山水约三丈余一为苏汉臣所绘宋髙宗瑞应图本以王画送安宁苏画送黄赐皆太监坐厰守备者未几宁死赐撄得之并以献上赏赉甚厚益加宠任是二事何相符至此然雪霁图有沈石田跋或即张本所得而流传至北好事者重扃秘之偶入小火手耶此卷海内推为墨王自有神物护持之也　绣里汪砢玉先得临本复见真本跋
　　王维小簇山水
　　唐宗既命李思训吴道子各图嘉陵山水于大同殿璧王维又别用绢素写之谓之小簇兹所图山水具嘉陵三百里之势正小簇法也一室之内觉江山万里非遥　自韵子珂玉识
　　摩诘本辋川图
　　王右丞辋川图与余昔在杭苕故家见者一样前有集贤院御书印内合同印题摩诘本后书河北郭忠恕奉命复本则知为江南李后主时临本也虎贲中郎更无辨处郭亦妙笔矣右丞唐开元天宝朝士名维字摩诘工诗画辋川其所居自写为图精密细润在小将军着色山水右今如鲁宝玉大弓絶无仅有吾昂霄珍之重之携上天京名公相一见赏识鉴定价增十倍　大德戊戌冬至庐陵民八十叟李珏元晖跋又诗
　　园图亲画早流传已是人间五百年凝碧池头秋句在当时几负此林泉
　　辋川图本二本此从矮本所临画格高絶观此犹有生意为赋短句　袁桷【清容字伯长】
　　诗中传画意画里见诗余山色无还有云光见复舒前溪渔父宿旧宅梵王居千古风流在披图俨起予摩诘尝与裴迪倡和廿絶纪辋川之胜至今读之如身游其间此本甚精致尚可想见其景与诗防之时也因追而和之
　　孟城坳
　　春风孟城防年年自花栁当日倦游人何处谈空有
　　华子冈
　　蜿蜒浮逺空惨澹凝古色出云亦何心既雨返无极
　　文杏馆
　　种杏白云间因之葺茅宇鸎声烟中曙虎迹夜来雨
　　斤竹
　　苞竹秀孤岭虚濑防清漪秋风何时实凤饥竹不知
　　鹿柴
　　崖蹙石林稠谷静山泉响麏麚囿其间攸伏息下上
　　木兰柴
　　手折木兰花心忆懐沙侣坠露玉可和金盘差蒂所
　　茱萸沜
　　茱茰绽紫粟白云封不开似待陶元亮共把菊花杯
　　宫槐陌
　　屯云应广陌零露湿古苔中街日停午四面风徐来
　　临湖亭
　　积水涵倒影万象凌虚来鱼在山中泳花从天上开
　　南垞
　　亭亭一风榭脱履席可即阶前白双鹤相迎似相识
　　欹湖
　　岸中临水澨酒醒呼隠君收缗玉梭起摇荡空中云
　　栁浪
　　年年黄金缕照影麴尘漪谁为南浦赠纫佩扈江篱
　　栾家濑
　　凿凿沸白喧浩浩空清泻渔翁互相呼放船莫轻下
　　金屑泉
　　洗耳山下泉永念童岁敢希作圣功事心如事帝
　　白石滩
　　湍驶风逾清水明石可把倚杖独移时白鸥翩然下
　　北垞
　　波影媚松樾山色丽石阑留连南川月不肯下云湍
　　竹里馆
　　此君俨相峙清坐一晤啸天风振空声万境通寂照
　　辛坞
　　迎春发苍柯映日在琼萼欣欣各自私先开还早落
　　漆园
　　黾勉殉世名鞅掌婴俗务漆以津自枯不如樗栎树
　　椒园
　　申椒芳声逺秉德类幽人时来荐瑶席慎勿佞夫君天台杨敬惪
　　蓝田可胜宋家庄认作伊家华子冈身后不知谁是主谩留副墨至今香　食淡衣麄识幻身如何幻境却留神早知大地非真有已了前生不二因　吴澂
　　开元宇宙承平日华子冈头曾燕适至今自貌辋川图下有幽人交莫逆辛夷坞外萸沜隔亦复扁舟舂荡潏竹君冰霰岁寒傲未便申椒能辨屈平生雅志厌朝市醒醉悠哉倦泉石是间山水无限趣况乃佳賔得裴迪规模想像郭忠恕垂四百年留妙迹莺啼花落香句在谁信长安叹凝碧后来拊卷意迷茫且复追维三太息海南金元帅出此图与余三十年前张子有家观摩
　　诘真卷无不似者则忠恕殆神仙者流信名下之士不虚也　海粟子振
　　猪龙儿嬉锦防好三郎岁晚欢娱老阿环姊娣拥华清朝士宫前谁敢到右丞脱却尚书履布袜青鞵弄烟水蓝田别业堪画图矮本丹青自游戏华子冈辋口庄烟亭竹馆遥相望小桥折转青红牕树窠歴歴烟苍苍栾家濑前两舟工栁浪一尺春风狂诗成与和者谁子我外裴迪谁能双邱壑风流妙如此安知画外凄凉意凝碧池头天乐声白髪累累泪如雨乱后归来旧第中元墙绿户老秋风人生过眼皆梦境乞与山僧开梵宫半幅吴绡如传舍俟谁得此千金价客来寒具莫匆匆四百年前御厨画　按维本传辋川乃宋之问别墅在蓝田后表上为清源寺　临江李核【意山】
　　曹霸玉花骢图【元章小行草杜赠曹将军丹青引】
　　元祐戊辰获观于才翁之子及之对紫金浮玉书米黻　广平程钜夫观
　　髙秋风起玉关西踣铁归来十万蹄貌得当时第一匹昭陵风雨夜闻嘶　雍虞集题
　　斡马图【三大字为止庵书】
　　吾自小年便爱画马尔来得此见韩干真迹乃始得其意云　子昻题【山隂王怿家藏】
　　唐人画马如相马不在骊与黄天机入神即挥洒气脱毫素先腾骧昔年曾画穆王游八极八龙之骏云五色后来又写越影超光晚丹碧后来又写汉武穷渥洼复见神驹来汉家势走灭没开风沙壮哉此马健且雄玉花遍身云满鬃首如渴乌眼如电皎如疋练横晴空使之陷阵当破敌万马不敢先秋风如何解鞍脱其局纵尔俶傥如游龙若不见四海罢征战九夷尽梯航方将却尔宛水之西归尔华山之阳幸逢韩供奉冩尔神杜拾遗歌尔良赠尔支道林爱尔神骏悬髙堂　陆游题龙媒神飞影在纸双瞳黒湿电光紫乌首昻昻渴奔水青鬃迎风拂不起逸气难居皁底势欲陪龙走千里月支真马有如此落笔一与王生似云是吾州韩画士长安赵説题
　　韩公画马称神笔矫首昻藏山鬼泣眼明见此饮马图乃知矩度不可轶定嫌昔日徐庾体渴骥奔泉超法律骐骥骅骝老千里屹立天闲甘伏气势相宜适撡縦肉骨兼匀称肥瘠世人但以骊黄求翠驳玉花烦剪剔若论右军爱鹅趣知公爱马应成癖山隂道士不换经已悟黄庭养生术特将此卷防马祖待须一口西江吸　江陵吴觌题
　　左辅周垣隠白沙龙媒絶种进天家骄嘶玉勒怜丰草渴饮冰泉带落花西狩还经千里栈东巡曾驾五云车权竒灭没犹惊电漫许拳毛世特夸　岑津
　　圉人唐衣冠天闲畜神骏虽非金日防不忝张景顺饱食无嫌身贱卑时其渴燥张饮之长年牧养瘠者肥龙鬐凤臆夸权竒韩干仙翁挥翰手毫端幻出渴乌首气不凋防骨肉匀艺精端继王裴后遥想腾骧析木津御勒难拘自在身斗水底用求他人渌波沄沄易水春吴兴许采【一青居士】
　　奚官小臣职奚为马饥则秣渴饮之龙媒八尺千里姿雪花被身云陆离渥洼异种来天池乗舆重惜闲驱驰河清海晏无盘嬉壮士老死不得骑御栁春深白日迟寒甃净汲冰花漪目光注电吻沫脂振迅欲掣青络丝奚官小臣谨厥司犹恐若后呵谴施不必前身作马逋马语人心物性在善推呜呼奚官小臣身卑贱马不如人愚亦知奈何为人牧重爵厚禄不防民渴饥浚刮膏血剔肉肌坐令沟壑转老羸今之龚黄卓鲁谁云林丛社时所师为出马图陈马诗　淮隂龚复题
　　韩公胷次有神竒写得天闲八尺驹曾为岐王天上赐不随都护雪中驱霜蹄奋迅追飞电凤首昂藏似渴鸟春草青青华山曲三边今日已无虞　吴兴钱舜举何年供奉仙冩此真乗黄矫矫天骨起烂烂隅目光岂无万里姿御者非王良青衫老奚官肉眼空伥伥饮秣不以时羇无繇骧昂首思渥洼浩荡充虚伤何来斗斛水似是出尚方虽霑金井思未效和鸾锵蹭蹬十二闲何异古道傍回首万驽骀饱食驰康庄朝饮华清流暮垂紫逰缰此马独弃捐物理良可伤君王倘惠养请试苜蓿长　石林道人吕量
　　渴乌顶领紫驼峯跑地求泉鬛上冲不敢牵来向江水预防踊跃学蛟龙　天台髙翔
　　圉人扈从温泉宫晓汲清波浮落红骅骝解语意相得肉騣振动嘶春风天子临轩催羯皷绣茵檀板登床舞美人眄睐相辉光那复临边思报主潼关夜半火明锦绷儿来坐大庭此马弃捐何足道顾影长城厌水腥　丹丘柯九思赋
　　天廏马神龙姿目如明星耳如锥拳花鬉毛云陆离鬐掉尾頳虹飞天廏马闲且骄絷以青丝勒以镳渴不得饮瑶池泉饥不得食琼田苖豆粟不满肠胃枵口不能语足屡蹻天廏马壮且武食主之食须报主莝秣失时罪在牧圉无如宋庄不得咀嚼弃其国人仇敌是与天廏马尔不闻赵时廉将军一饭斗米肉十斤被甲踞鞍走若云破斩果腹杀剧辛北推燕胡西却秦至今万古称良臣又不闻汉季刘荆州有牛千斤角曲觩啖食十倍于常牛负重不若一牝麀老瞒渡江俘楚囚骨肉解割庖刃游天廏马饱尔食草间豺狼逭诛殛威弧拨刺矢未直嗟尔神骏须画力他年定遇田子方上优游感恩德　括苍刘基
　　龙性难驯万里姿骎骎只欲望风驰奚官毋惜斗升水要载君王问具茨　吴郡姚道昌
　　五花云散紫电光絷维未许飞龙骧垂头欲就圉人饮渴乌作势吞银潢长安画史擅笔力万里猛气收毫芒羽人乗风倦鞍勒一笑收拾藏巾箱世人不识真骕骝顾影尚尔分骊黄放鹤峯前有遗意神骏政可夸支郎韩性
　　将军西征过昆仑战马渴死心如焚荣勲脱鞍防汗血一饮瑶池三尺雪身如飞龙首渴乌白光照夜瞳流月长城冻合霜草干骏骨削立天风寒木牛沈絶粮道阻中军饿守函谷关太平此马惜遗弃往往驽骀归天闲区区刍粟岂足豢忠节所尽人尢难摩挲画图不忍看万古志士空长叹　雷门唐珙
　　当时四十万疋中出羣意气偏豪雄三騣剪花蹄削玉拳毛一团如旋风飞腾射猎南山下踏雪归来汗犹赭奚官乍卸紫防鞯解渴汲与华清泉凤头青丝掣欲断一口拟吸天池干日奔千里如电走饮秣翻落驽骀前东家蹇驴钝莫驱热浴冷水饥龁蒭贤愚否泰亦如此抚膺叹息良马图　会稽郑嘉
　　韩公画马得马趣落笔宛有卢遵风腯肥不见筋骨露腾骧始知气力雄朝逢圉人汲秋水精神炯炯双方瞳卷中题诗十五客唯有括苍留古色卷舒雪涕忆前修太息后来那可识越城战鬭白日昏故物纷披横道侧子云持来慰愁寂如造长安供奉堂前年沙漠射黄羊我马飞行蹴雪霜谁挽天河洗兵甲但骑欵段还家乡临川危素题
　　宛国来廷日荣河贡篚年赤墀腾紫电金埓护非烟表自殊方进思从上国宣雄姿王绪识神骏九皋怜蜀锦新裁韂秋金旋铸鞭步因先八骏羣许压三千试处岐王跃看时太仆牵清泉来碧甃瑶草献琼田弄影春风里骄嘶御栁边聴歌长踊跃教舞每蹁跹羯鼔声逾壮銮舆势欲迁腥风摇太液烽火逼温泉幸蜀谋非晚殱胡计失先潼关宁赴敌渭水游畋杀气横西苑房星隠旧纒长安悲汗血仍为写真传　瞿祐
　　汉家天马来西域项若啼鸡身八尺秋风嘶雨入昭陵旧苑空余烟草碧当年逐虏向沙塲千里万里行冰霜百战归来汗沟血斗水安足充枯肠食君之禄为君使背义偷生真可耻临川老客独伤心把卷看诗泪如水周景升
　　掉尾玉骢金络头骄嘶腾踏吸寒流莫教重过长城窟水月光中漾髑髅　张士竒
　　云间陵嘉同松陵张元道马成龙观于东郭草堂右唐韩干用黄麻纸画饮马图真迹画马开元中独称江都王绪曹髦之父子得骨肉匀停法于戏笔处称裴绛州天宝间虽陈阁名擅一时而韩干不肯师谓其徒摹写形似唯曹家沈着神采生动有自然风格所谓竒也惟元朝赵松雪深得韩曹之法今观此图风致纵横随意所如称为神手且题识盈卷极诸名家钜儒珠玉锦绣云蒸雾蓊诚为希世宝也　永乐丁酉仲秋月朔庐陵周岐凤题
　　吴兴陆遂观于四宜楼
　　唐周昉士女图【泥金字标题款云臣周昉进】
　　卷为宋秘府所藏前立一女官紫袍束带翠靴尖利如鞵弓两手横扇柄扇坐者应是妃嫔行戴碧玉莲冠蝉纱暎晳肌俨海棠初放按纨若有所思一侍女侧髻若羊角手捧藻瓶素裳赤繻绿舄作岐头样一侍女圆髻若盂鉢花衫绿裙紫舄如前女式持帨于左一侍女拖髻若悬壶白袄紫裤红舄亦如前女式抱琴俟抽抽者为垂鬟女子淡红袍硃东粉红幇更纎蹻也其抽琴囊甚力一姬以手拥髻体殊媻跚衣锦却立一裹唐巾后垂二带红袍繁防上下花补子握镜向姬一姬髻顶覆如意揷半月小梳凡三持小扇倚绣床支頥生倦态一姬髻分心披后如幅巾着花半臂拈针引线向绣棚一作堕马髻紫花脱围腰对前姬刺绣一堆髻向頞俨宓妃妆绿衣红裆背坐挥小纨一高髻大于面文绮殷拦着绿丝屩和身靠桐树十三人惟二女官及两小鬟身小余俱肥大腰腹无异怀娠而肩则坦削具秾丽状如画史所载吾禾项子京即以所载跋后焉又项氏有虢国夫人行游图为周昉笔素地尽已烂去惟人马独存仅八骑也容体较前图殊清俊砢玉识
　　景元春院鬬鸡图
　　昔郭汾阳之女谓周昉貌赵并得其神情今观此春院鬬鸡图闺人具秾丽丰肥之态稚子得嬉笑襁负之状介羽腷膊竦身悍目昻尾矫兴躞蹀髙举正在阿堵中也更竹树花石种种咸臻六法应出仲朗手然与时维流火之初南枝蓓蕾作一二花　夗水方流玉水子记于凝霞墨花二阁书画笥
　　唐人香山图卷
　　七人五百八十四拖紫纡朱垂白颅囊里无金莫笑叹尊中有酒且欢娱吟成六韵神还旺饮到三杯气尚粗嵬峩狂歌教婢拍婆娑醉舞遣孙扶天年高过二疏传人数多于四皓图除却三山五天竺人间此会且应无俞和
　　碧树丹厓处处春幅巾藜杖总闲身乾坤纳纳如许大一代风流只九人　方和谢雍
　　韩晋公五牛图【明顾氏芸阁藏】
　　公讳滉字太冲休之子史称其在德宗朝鬷嘏无言深得相体矧出将又得统镇之制此全人矣书法张颠画师陆探微尝自言不能定笔不可论书画岂寻常笔墨所能彷佛哉牛图黄麻纸上徽庙金书标题辛未岁予得是卷适项孔彰来见之即取案头宣德纸影去自此临本不少其赵松雪三跋孔克表一跋为竹懒翁刻六砚三笔而卷已旋售真如烟云之过眼然余所存戴嵩牛牛图中有牧童影犹足侈夜郎王也　砢玉识
　　关仝春山谿阁幅
　　山色浓绿如泼树屋以墨染之有笔愈简而气愈壮景愈少而意愈长画史称其师荆浩晩年有出蓝之美余后得洪谷子云壑图真有笔有墨者画家竞多荆关余何幸获此双璧平阳玉子记于墨花阁
　　贯休应真高僧像卷
　　不由文字见真机直指人心意亦微多少老人迷未悟西来何事又西归　达磨
　　择火拈香还作麽道塲元在一身中人间万事休过分步步相随是此公　志公
　　化成殿里赴斋时自是神交匪夙期无量刼来化了南归一笑已先知　竺法华
　　布囊破席任吾真卧雪当街待个人争奈时人多不识百千弥勒此身分　长汀老子
　　饭床踢倒尽由渠佛法何分细与麤临济将来本直缀全身脱去也如无　普化禅师
　　东家人死西家哀世上何人识破来只为丰干太饶舌至今巗罅不曾开　寒山拾得
　　拄杖请师权放却外通消息不须猜善知识破长沙悟三圣将何只对来　善导和尚
　　飜身跳入毒龙湫吓得慈明半死休直待他年六月下西归一笑不回头　泉太道
　　杖藜至处自悠然手托猪头不是颠成佛善还因吃菜世间驴马也升天　金华圣者
　　鰕蚬充饥困即眠长披一衲过炎天人问西来祖师意酒台盘在庙神前　鰕子和尚
　　岁癸夘长至后八日山隂王英孙赞
　　此卷相传为十六罗汉及观题偈皆初祖以后应真髙僧作者岂深于禅宗不屑果位者耶画法亦非伯时以后有也贯休之徒方能为之　董其昌题
　　面目手腕描法如春蚕吐丝衣折用玉筯篆也王子才亦防禅有得者又跋梵隆十散圣衣纹用水荇描法气韵古澹余最喜其颂金华圣者云　李日华
　　此卷余得之梁溪华氏丁巳花朝董太史宰过余墨花阁题之后君实翁两跋焉因考英孙字子才号作竹宋季人所藏有雪窦和尚卷云有无尽是两头语诸祖因不立言诠末代儿孙立户牖一花五叶失真传又永嘉虽问曹溪路毕竟惟闻自己禅根器警拔诚难遇凿透髙原始及泉观此则应真诸赞深有得乎雪窦者矣余更有对月了残经为姜氏德隠真笔其古朴逊前卷然不类世间所传也　砢玉识
　　唐张戡猎骑图
　　张戡居近燕山得胡人形骨之妙画戎衣鞍辔之精故入神品此卷非戡不能到余甚爱之宜什袭珍藏　吴兴钱选舜举
　　一犬前移五马随赭袍公子跨乌骓壮游却忆飞狐北正是清秋出猎时　文水髙若凤
　　戎王小队猎秋野豹尾弓金络马苍髯奚官喜追逐隔马相呼意闲暇鞭梢生风箭飞雨乌骓如龙犬如虎沙平草浅狐兔肥穹庐月寒归未归　晋安林泉生张戡者朔方人也当五季之世与胡瓌父子李赞华房从真俱以善画番部人之属名于时其画以狼尾制笔盖必有所取焉今观戡所画猎骑图一卷其间人物犬马弓矢服饰之类毫分缕析曲尽其妙观其揽辔疾驰宛然有沙漠万里之态于是知戡画法精絶与胡李辈不相上下也　吴郡沈石识
　　张戡妙笔最能写写出胡沙好人马赭衣壮士挟弓矢清秋出猎山之下山林霜后百草枯走犬前驱愁兔狐斯人往矣不可见抚时懐古披斯图　王庭松谨题燕角斜弢虎防中将军骑气正骁雄前锋纵有韩卢技指示犹居第一功　东南生谨题
　　唐人作毛女图【着色绢上诗题斗方】
　　结草为衣类鹤翎初来一味服黄精宫莺几处衔花出犹向山中认得声　粤人谢翺
　　秦宫一别竟忘还饮露飱风驻玉顔却笑祖龙仙分薄蓬莱空望海边山　清江敖英
　　宝瑟无弦尚自随秦声那复记当时山头剥枣分猿吃云里巢笙唤鹤骑见説刘郎驱阮籍空劳徐市觅安期华隂万树长松叶却笑君王未得知　祝允明
　　白云堆毛女一双丰姿端丽错着防缯树皮背绊筠蓝揷花枝纷披如幕咸握一偃月钩其亭亭玉立者丰趺着草兠其皎皎傲雪者系袜至胫穿芒鞵殊偪绢素细裂古色黯然殆唐人笔也或问何以无彼时题者余举唐诗曰曾折椶枝为宝栉又编槲叶作罗襦有时问着秦宫事笑撚仙花问太虚是即为嵩华女写照焉然有独处者如玉姜辈苏文忠公云雾鬓云鬟不着衣山川良是昔人非祗应闲过商顔老独自吹箫月下归乃斯并肩者其鱼氏道超道逺为秦时女真人欤杨铁崖所咏华隂毛女藏双鱼飱松啖栢留春容若为此图设矣　绣里脉望生识
　　梁赵岩神骏图卷
　　南山之下汧渭之间想见开元天宝年八坊分屯隘秦川四十万匹如云烟骓骃骆骊骝騵白鱼赤兔骍皇□龙颅凤颈狞且妍竒姿逸态隐驽顽碧眼奚儿手足鲜岁时剪刷供帝闲柘袍临池侍三千红妆照日光流渊楼下玉螭吐清寒往来蹙踏生飞湍众工防笔和朱铅先生曹霸弟子韩廏马多肉尻雎圆肉中画骨夸犹难金羁玉勒绣罗鞍鞭棰刻烙伤天全不如此图近自然平沙细艸荒芊绵惊鸿脱兔争后先王良挟策飞上天何必俯首服短辕　赵岩所画此图深得曹韩笔法余亦好画何能及也故以杜子美诗书之大德五年菊节子昂
　　右调马图乃后梁驸马都尉赵岩笔也岩喜丹青工于人马而胸次不凡能脱去笔墨畛域故其所作与寻常画手不同图后松雪所题笔法精谨异于他书岂亦重其画而然耶此图旧藏余友何翰林元朗处今始见之因题其后时万厯丁丑三月廿日茂苑文嘉
　　赵岩画人马余不多见仅见此卷其笔法高古犹有曹韩遗意盖梁人去唐犹未逺耳赵魏公得画马三昧者故深加赏叹录杜拾遗长歌于其后微此歌此书不称此画矣然拾遗集无此作魏公何从得之古今词人之作散逸不传者多宁独此歌而已余按图索骏乃并得诗恐天廏真龙不传老杜雕龙也　壬戌中秋后五日太原王穉登题
　　蜀黄筌芙蓉【宋思陵题】
　　照水枝枝蜀锦囊年年泽国为谁芳朱顔自得西风意不管千林一夜霜
　　黄要叔富贵图
　　牡丹为富贵花王绘之者往往落俗古惟蜀待诏黄筌能工此种是画设色布置神气迥别至缣素碎脱而花瓣枝叶无少损定出要叔笔也售之者云有四幅今只得其二彼无限春风阿谁带笑看也又题云疎帘古画展春光叶叶枝枝富贵香自觉嬾晴天气胜千年尚袭锦江黄　鸳水汪砢识
　　李升林泉髙隐图【防五代蜀人世亦呼小李将军】
　　自古云林多隠者扶笻垂钓思悠然不妨濯足溪流畔画里相看认古贤　子昻
　　为厌繁华爱好山幽栖赢得此身闲生平已足林泉兴留取髙名满世间　京口郭天锡
　　有客垂钩还展卷何人策杖且观云掀髯濯足应髙士一种风标似不羣　虞集伯生
　　山青云白万林秋中有隠者心天游行来濯足天地阔不与世軰同朋俦　吴郡王希白
　　周文矩唐宫春晩图
　　周文矩宫中图妇人小儿其数八十一男子写神而装具乐器盆盂扇倚席鹦鹉犬蝶不与文矩句容人为江南翰林待诏作士女近周昉而加纎丽尝为后主画南庄图号一时絶笔他日上之朝廷诏籍之閟阁宫中图云是真迹藏前太府卿朱载家或摹以见餽妇人髙髻自唐以来如此此卷丰肌长裙周昉法也余在峤南于端溪陈髙之裔见其世藏诸帝像左右宫人梳髻与此畧同而了鬟乃作两大鬟垂肩项间虽丑而有真态李氏自谓南唐故衣冠多用唐制然风流实承六朝之余画家者言辨古画当先问衣冠车马盖谓是也　绍兴庚申五月乙酉澹嵒居士张澂题
　　董北苑溪山风雨图
　　右溪山风雨图一卷无题识有私印曰容斋清玩官印曰绍兴省试总辖诸司印按宋洪迈号容斋在理宗初以奎章阁学士知绍兴府此卷有绍兴人王某题称知府相公所藏意者为洪氏物又有皇姊图书印冯子振诗奉大长公主命题子振吾长沙人号海粟又号怪怪道人今私印用篆者仕元为集贤待制所称皇姊为元公主则此卷又为元外戚家物又有李氏珍藏印不审为何人今为庶子吴君元博所藏也尝记容斋随笔称画之妙者人必以为似真江山之妙者则又以为似画此世间常语今观此图凡谿山草木人物器具皆风雨也论画者殆将以为真乎使其固幻然厯二代数百年宋元之江山皆不能有而此图方入盛世为大夫君子所藏玩观物者不以真幻为轻重可也　长沙李东阳竹懒云洪谷子故有溪山风雨图余尝见王叔明所临卷较此尚长二尺余而景物更有归僧扣寺门牧儿逐堕笠与浮鼻之牛守门之犬而此俱无之则西涯所云断烂收拾不独楮素脱落印章不全而已然其笔气浑厚人物精采所作客舟倚树搭盖蓬席一妇一童子目睛仰注如生山樵有不能不逊步者专车一节想见伟人不可忽也【此卷向藏余家今归李氏清樾堂矣】
　　郭恕先升龙图
　　建武神仙事渺茫西桃王母惜刘郎赤龙一去无消息儿子东方御榻傍　万户千门筑汉宫巍峩井干与天通青禽当日衔书降从此瑶池碧树红　冯子振奉皇姊大长公主命题
　　海上参差十二楼阆风圃防云浮神仙尚厌人间世故作乗龙汗漫游　建章宫阙漏沈沈翠辇春游接上林未识嫦娥天上乐广寒丹树五云深　邓文原云旗来下觌仙姿汉殿隂隂碧濑池眼见赤龙腾踏去穆王八骏不能追　赵岩【鲁瞻】
　　宋复古巩洛小景【思陵籖题已泯】
　　宋复古用墨得摩诘之秘此卷曾入宋内府印欵俱有左验彦廉宝藏之　齐郡张绅题【士行白文】
　　宋迪字复古洛阳人由进士为郎善山水松石此卷林迳深窈烟岚开合盖即巩洛之景而模写也曾入绍兴内府故思陵题识尚存世传宣和所藏未免白玉微瑕非若绍兴皆极精选复有刘宸妃奉华宝藏之印又神品上上今图后有奉华瑶晖堂印信为真玩也彦廉其保诸　汝阳袁华书于陈氏春草轩
　　云烟澹容与冈岭岌奔腾脩涂绕巴蛇归人如冻蝇宋侯天机深游戏精艺能风流各异代卧游聊曲肱　倪瓒落日下岚岭行人逢已稀隔烟望田舍应未掩荆扉鸟乱夕林暗草多秋迳微家人知候我卖畚郭中归　勃海高启
　　一望秋岚似春路迷入谷无因斜阳欲雨未雨别岭归人几人钟断鸟沈僧坞吹残鸡唱樵邻峯迥忽见月出稚子相迎磵滨　蜀郡王彛
　　深谷含夕晖幽居入林迥涧底采芝还临流见笻影松鹤已先归萝扉掩微暝　张适
　　青山巩洛旧林园髣髴升平古意存雨外人归秋叶浦烟中鸟下夕阳村昔年题字宸光合今日披图野兴繁风景西湖仍不异惟余故老説中原　吴郡谢徽山村晩色秋离离萧条郭西初出时烟岚莽苍家住逺道路诘曲人归迟重担缘峻气促息薄袂迎风寒倒吹隣樵偶值得相问到门此夜如何其　苏人王行曾入思陵内府藏瑶琨缃轴旧装潢山头怪石如蹲虎谿上行人似散羊鸐谷逶迤迷短渚鲸波起伏见层冈至今玉玺分明在犹带宣和雨露香　东海钓鼇客陶振
　　复古运意髙妙笔墨清润大抵多师法李成议者谓山之体貌古今第一则复古之髙妙自有来矣袁子荣先生精于鉴画以有奉华堂印知为思陵所藏时刘夫人侍高宗掌内翰文字居奉华堂故以其印识之后为陈氏彦廉所得自季迪诸公题识以来又几十年矣先观复古之画复观诸公之作恍然寘我于林壑窈防间与行旅相逐归途也品在神妙不亦宜乎　致翰林国史脩撰事承务郎东吴张洪识
　　北宋董北苑秋山行旅图【董其昌观因定】
　　北苑画米南宫时正见五本予家所藏凡七本以为观止矣都门又见夏口待渡卷吴阊泊舟又见此本皆世之罕物　其昌重题


　　瑚网卷二十五
　　钦定四库全书
　　瑚网卷二十六
　　明　汪砢玉　撰
　　名画题防二
　　李成山水寒林
　　山水寒林李营丘神境也其位置防礴自得其气韵飘渺欲仙其骨力矫矫如逰龙其彩神霏霏若翥鳯迹简而意淡登顾陆之堂细宻而精微入展郑之室风日晴美时清心展阅恍置身在寒泉古木间耳　世贤子万厯癸夘秋歙客质绘册于先子高君明水来见遽持去后再期明水以逾期不聴赎已濡墨防缀竹树客诉非已物将奈之何惟所携李咸熙画一轴原值二百五十近付善手汤氏装潢甫完无己将此画典偿之耳泪澘澘下也先子恻然称贷多金存其画客一去杳然未防董太史宰过舍极鉴赏是愊正欲防其上防兵宪邀宴连速不果先君遂自题数语至崇祯己夘夏竟被姑溪友人赚去余不惮千里追返内人叹曰世已为无李论君何必作有李论而役役如此余笑曰不知其人视其画诚如东坡所云缥渺营丘水墨仙乎因述当年典画事尔尔　龙惕子汪砢玉识
　　名画李成以山水供奉禁中然以子姓饶资为宫市珠玉大商不易为人落笔惟性嗜香药名酒人亦不知独相国寺东宋药家最与相善毎往醉必累日不特纸素挥洒盈满箱箧即铺门两壁亦为淋漓泼染识者谓壁画最入神妙惜在白垩上耳此宋时百嵗袁老枫窻小牍所载缀之用补画史砢玉再识
　　李营丘暮林叠岫图
　　桑苎未成鸿渐隠丹青聊作虎头痴乆知图画非儿戏到处云山是我师　泽民朱润【元人】
　　范寛长江万里卷【范性落拓迂逺人因以寛目之后遂用题识其名故中立也】
　　昔在苑西有吴太学持范中立长江图见示位置正如此卷犹心疑为裴旻之虎今见真本快心洞目之观始信鉴裁不谬　史官董其昌
　　余有范华原雪景山树依稀世号范腊梨云乐卿僧巨然山寺圗【即治平寺图其元人题防已刻六砚三笔】
　　此卷在梁谿华氏家余求之数载不得一观今为公甫所有得展玩竟日其墨法笔法似右丞范寛与巨然平日淡墨轻烟少异葢唐宋人画如出一家不可以格数辄较量也卷末诸名手论之偹矣余何容賛　甲辰六月三日过南湖观因题董其昌
　　吾乡吴太学功甫谢世后诸珍秘散出时先君得是圗又唐镌灵壁石名列翠者及他书画玩好无何为鬻古辈先后赚去复得无欵山水一轴竹懒翁见而题之曰骨格沉古秀郁芊绵的是北宋董巨之笔或云夏禹玉已属貎相矧更引而下乎具眼者自得之懒翁时过笑赏谓即巨然山寺圗矣　汪砢玉识
　　崔白林塘刷羽圗【在绢幅上着色树石芙蓉水边立一鵞轩翅翘颈俨然生动】
　　雨后菰蒲翠色分水邉野雁已离羣杜陵对酒唫诗爱更忆山隂王右军　静学题
　　崔子西桃涧雏黄真迹
　　善声而不知转未可谓善歌也善绘而不善染未可谓善画也是作桃红覆涧水羣雏喙宿其间笋芽迸出树根游蜂扑花不定神彩焕发气韵生动最得傅染之妙固赵昌流辈欤昌之毎当晨露绕栏谛玩掌中调色工素自号冩生騐之以手扪摸不为采色所隠若兰亭所蓄又非濠梁崔艺学莫工此也总之如善歌者得其转法矣谓昌之可谓子西亦可矣　砢玉题
　　纺车圗【卷首周天球大书故宋王居正笔】
　　王居正拙之子也俗以其小字呼为憨哥学丹青有父风师周昉士女略得其妙尝于苑圃寺观众游之处必据高隟以观士女格态凡欲命笔则澄秘思虑故于形似为得
　　右圣朝名画评按王拙河东人也大中祥符间父子以画驰名海内延祐四年七月予客燕都有持此圗相示者因以五十金购之乃贾师相故物也圗虽尺许而气韵雄壮格意高古精采飞动真可谓神品者矣是嵗中秋日松雪道人赵孟頫识
　　春风杨栁色丽日何清明田家作苦余轧轧缲车鸣母子勤纺绩不羡罗绮荣童稚嬉自乐小厖恬不惊缅思前盛日万物遂所生王郎称好画奕世垂佳名讵意刼火余留此天机精千金匪重价至寳那可轻暇时一披阅邈焉起遥情　后二年四月三日重题子昂
　　高克明雪意卷【前有高克明三字后有□州牟氏书斋清玩八字乃宋人书】
　　画谱称高克明得李成笔意苍古清润为北宋丹青名家思陵尝有诗评云克明已往道宁逝郭熙遂得新成名则其品第皆出熙上也而其真迹世不多见此雪意卷廷美佥宪得之于道逊太仆圗不盈丈而三逺偹焉诚不意得者余题之为刘氏山房所藏第一云题竟廷美复强余诗余适游雪湖得一律犹能记之因书以塞白湖山胜趣自难穷雪后登临兴倍浓大地尽成银色界一尘不到水晶宫舟移月洞云庭外人在氷壶玉鉴中我欲题诗谁属和惜无鲁望与逋翁　成化己丑春仲天全翁有贞书于虞山上湖舟中
　　赤脚真人龙鳯姿俯视艺苑时游嬉良工待诏金门里高生前身应画师含毫吮墨立良久自言臣是唐王维平生胸中无一物独有山水能容之郭熙成名乃新进范寛得意才并驰丹青竞巧称院体后来不比宣和时宻竹千冈松万壑苍翠峰峦白湖泺防傍桂楫何处移磵曲堂是谁行人暮归天漠漠遥望前村愁雪落船头一老自闲暇诗意分明入寥廓刘侯朝回过燕市亦复爱画入骨髓偶从太仆得此圗每一开之心輙喜天全仙翁惜题字评品数行非佞史翁今已逝侯亦亡两洞庭荒渺湖水石田多才从后起况有佳儿好文事只今寄物欣有托赋诗独媿前人耳宋社乆已屋宋画如有神刘侯地下勿长笑楚弓得失皆吾人延陵吴寛
　　郭熙春山对酌圗
　　何处春山耸翠寒洒然林下见衣冠高情此日难为别且尽壶觞物外欢　云隠信笔题
　　二老相忘共一家笑谈酬酢总堪夸独怜云白山深处极目枝头不见花　北山钱复
　　云白山青风日柔有人同在此林邱一樽细酌东风里解折山花当酒筹　谷西
　　郭河阳夏山行旅
　　画行旅者四时俱供笔端此其炎景山程耶雄伟清润妙絶如许余每悬斋壁森然若在长林丰草中与防蹇停骖者相周旋焉熙尝言画山水数百里间必有精神聚处乃足画散地不足画也诚然哉　玉水子
　　文与可晩霭横看卷
　　壬戌之秋程季白飞霞舫成招李君实及珂雪与余集舫中看新得汉玉圗书约三百方因示文同画卷曰晩霭横看君实题其后用东坡思无邪斋章钤记余共珂雪各印诸玉作谱娄东朱锦春拨阮夺落叶响吾辈无暇聴也归而思此圗树瘦于竹艇小于叶遥山逺水层出林端暮烟凝霭掩暎亭阁画中人应尔横看无尽意跃跃焉东坡尝称与可下笔兼众妙而不言其善山水乃山谷于吴君恵处见文湖州晩霭横卷兼有王摩诘闗仝笔力世仅以洋州竹一称之何足以尽石室又与可至天彭馆徐氏园杯酒谈笑中肆笔成焦夫子像于亭壁曲尽寒酸态度焦葢博学导后进貌陋且怪性率不自饰者元丰壬戌郡守聂子固徙其壁于郡圃凝翠亭今有石刻在是与可又善人物也故坡公谓与可诗文不能尽溢而为书变而为画画皆诗之余乎讵意此卷至崇祯初归留都一大老后共徽庙竹禽卷殉葬斯刼一遭真珠沉沧海矣可胜憾憾　秀水汪砢玉记【后闻不果殉今在弹埽庵处】
　　文湖州竹枝卷
　　若人今已无此竹宁复有那将春蚓笔画作风中栁君看断崕上瘦节蛟蛇走何时此霜竿复入江湖手　东坡居士题
　　延祐乙未秋九月十有八日蓟邱李衎观于毗陵赵东臯之书隠谨题
　　翰墨真儒者事画【缺一字】如山未知判取诗书万卷来看风霜一枝
　　此老墨君三昧云山发兴清竒我在蓬莱书府曾看晩霭横披
　　余曩客京师获观文湖州晚霭横披图山谷题识其上真絶品也文湖州平日丹青之妙不止墨竹故因及之邓文原
　　石室先生墨竹之妙与雪堂先生之书同具钟王妙趣此卷为郭君天锡所藏文画苏书纸蠧而墨色如新题识俱有征得一展玩何其幸防防稽王艮江夏费雄天台柯九思京兆杜本同观【本书古】
　　临行话与崔公度到了神交蘓子瞻却是主林神不管黯随凉月堕虚檐　高邮龚为郭天锡题
　　当今好事家多藏文竹观者每以东坡题识定真伪此卷字画两优为真无疑　汾石岩民瞻
　　至治元年冬十二月七日与仁卿来访天锡得观石室先生墨君真迹蓟丘李士行书
　　仆平生笃好文笔所至必求披玩所见不啻数百卷真者仅十余耳其真伪可望而知之文苏同时徳业相望墨竹之法亲授彭城故湖州之作多雪堂所题若必东坡题识而定真伪则胶柱鼔瑟之论也此卷文画苏题遂成全美余旧尝见之每往来胸中未忘今复于益清亭中披阅令人不忍释手故为之识同观者倪元镇至正二年七月十九日丹丘柯九思书
　　至正六年十二月廿日观于益清亭赵雍
　　清贫太守石室翁渭川千畮藏胸中理间砥笔槃薄嬴兎走鹘落无留踪雨稍晴叶各殊态挥洒位置分纎秾钟峰隠居拨镫法气韵生动将无同墨君一来自东袜材当萃彭城公平生知己最亲厚走笔调笑言舂容陈州官舍示长舌翛然化去当元丰乌乎一老不复作空瞻遗墨翔鸾龙汝阳袁华
　　与可题竹欵有锦江道人文同为雪岸先生作苏子瞻竹枝自题
　　云阳友旧最善墨竹与仆别防嵗月矣余在钱塘邀于长青阁小饮作此竹枝奉赠不知云阳以为何如也轻翻雪浪暖低挹露珠圆万籁夜俱寂清风盈耳边郁文泽题
　　曾游赤壁诵遗文又向禅房见此君一湘娥庙前意淋漓秋水与秋云　癸未秋七月日过以中上人方丈示坡仙竹枝赋此吴郡张雨
　　老干翛然舞新枝丹鳯栖后凋并松栢不受雪霜欺周贡题
　　君不见昔日眉山草木枯儒宗疎秀生三苏坡翁文艺更潇洒兴来画竹世所殊一枝一叶有生意虚檐乌雀惊相呼鳯睛落落疑戛玉雨润将将欲流酥相去于今二百载宛然遗墨悬座隅况乃忠恵旧藏物珍寳真与天壤俱　袁桷题
　　东坡自题画松
　　人间斤斧日创夷果见龙蛇百尺姿不是溪山曾独往何人解作挂猿枝野水参差落涨痕疎林欹倒出霜根浩歌一棹归何处家在江南黄叶村
　　李龙眠孝经圗【纸本】
　　鳯阁舍人杨公雅言孝经闗键六艺根本百行在世训所重谓龙眠山人李公麟曰能圗其事以示人为有补元丰八年六月因摭其一二随章而圗之
　　龙眠居士圗孝经虽曰随章摭其一二然自天子以至于庶人威仪动作之节与夫郊庙之规模闾里之风俗器物之制度畜产之性情亦畧备矣东坡谓其神与万物交其智与百工通者览之可想虽然龙眠画賛者多矣至于书史称妙絶而见者不多今覩其
　　笔势若清庙既陈而君子佩玉趋跄于其间清和简肃犹有晋宋闲人气韵当时以书名者未必能如此也吾得此卷不徒爱其画而尤爱其书特珍藏之毎纸压缝有双龙印末有绍兴字乔氏私印葢曾入南宋御府而又为乔仲山所藏云水村居氏陆完　有王芝子庆　王芝私印龙眠孝经图尝载云烟过眼録藏西人王芝子庆所余后草窻周先生三百余年往往获覩其品题是物何多幸也　子京
　　李伯时画呉中三贤像【有郓王书所咏】
　　已将勲业等浮鸥鸟尽弓藏见逺谋越国江山留不住五湖风月一扁舟　范蠡
　　西风淅淅动髙梧目送浮云悟卷舒自是归心感秋色不应髙兴为鲈鱼　张翰
　　菊萧条绕屋春不教鹅鸭恼比邻满身花影犹沈醉真是江湖一散人　陆防
　　览梦得所藏吴中三贤因各书絶句　郓王【押　朱文郓王之印王即徽庙也】
　　李龙眠作汉高等六图
　　眉公跋云李龙眠患右手米元章始学画当时已推重如此是不然也龙眠细入元章写意各不相袭　余昔有此卷为东仓杨汝迈所惠先君即以赠华亭薛氏后转入王越石手天启三年冬十一月二十三日同李九疑太翁观于春波舟次　龙惕子汪砢玉
　　李龙眠华严变相图
　　龙眠居士画华严变相岂独笔力超逸然此公性理皆通诚可叹服也　庠谨书
　　龙眠居士宿慧通亲覩华严法界观手画毘卢妙相好灵知所现非幻作诸神勇识以次来衣冠缨络严饰具乃至诸天诸大天福德贵神八部等威慈并承佛恩力各随因地见形势我思法云顶中寳紫金灮聚超众地一毛孔中一切见半月满月诸寳王香云鬘云宫殿云重重单复牙含揾悲愍众生故在世今我愚得瞻仰愿如童真法王子弹指开门入寳阁普礼普赞尽未来与佛长住金刚定　邵庵道人虞集生赞前一题乃后湖居士丹阳苏养真书惜此图为旧人摹本其铺叙诸天八部龙神之妙不知真迹流落何许得一瞻礼此生之幸也　墨林
　　李公麟毘耶问疾图
　　维摩大士身不有云何文殊来问疾惟其维摩身不有故能一念示于有惟其维摩未尝病故感文殊来问疾不二法门共谈演不在语黙与非黙三万二千师子床恒河沙数香积国众生重说不二门画出空门贝多叶若作画与非画见则有黙与非黙异当知未曾开展时维摩文殊尝说法风花云叶水重重琚公道人如此说至大二年三月廿日枯木岩比丘行魁拜赞
　　文殊如是设问太煞老婆心维摩如是酬荅面皮厚多少检将来总未勦絶居士元非病文殊谩诘徴无人知此意特地觅图形　至顺壬申吴城此山若舟一生只解弹人短自病元来不防医非是曼殊来勘破从前败阙少人知　慧云沙门善庆
　　靓妆士女何足观此卷宜尊为画圣　老学庵居沙门天泉濡首舌头尖似鑚净名心地曲如钩二千三百年前事今日无言倚石楼　洪武十二年知足山翁清楚真病何忧不易活原来假病极难医是真是假无人识惟有文殊一个知　径山心泰拜书
　　李龙眠作毘邪问病图前代诸硕师多着语于左中天民应上人得而藏焉　洪武甲子防稽溥洽在吴门雨花堂写李伯时维摩说不二法图余曾见之顷氏二十余年矣今日重展于苏门舟次一弹指顷去来今谓是也　丙辰夏日董其昌观
　　龙眠临王摩诘辋川图【绢素上髙宗书在前】
　　李龙眠所临王摩诘辋川图画法气韵咄咄逼真卷首有思陵所题诚可寳也但所藏不谨想失去元祐间诸公防语深为惜哉　至大三年正月既望赵孟頫敬题甲寅重九日得此卷于汤玉林云龙惕子记
　　龙眠山庄图颍濵先生题
　　此心初无住每与物皆禅如何一丸墨舒卷作山川【右墨禅堂】
　　清谿便种稻秋晚连云熟不待见新舂西风芗自足【右云芗阁】
　　苍壁立精铁悬泉泻天绅山行见已乆指与未来人【右陈彭漈】
　　自龙昼饮潭石壁脩尾挂幽人欲下看雨雹晴相射【右玉龙峡】
　　层崖落飞泉防风动乔木坐遣谷中人家家有琴筑【右泠泠谷】
　　寳华岩重重防珍木归来得商鼎试浴溪边渌【右寳华岩】
　　倚厓开翠壁临潭置苔石有所独无人君心得未得【右观音岩】
　　岩花不可扳翔蘂乆未堕忽下幽人前知子观空坐【右雨花岩】
　　溪深鱼骄石瘦椿楠劲借子木兰船寛我芒鞵病【右鹊源】
　　山开稍有路水放不成川游人得所息真言才澹然【右真坞】
　　山居少华丽牵茒结净屋此间不受尘幽人亦新沐【右□云坞】
　　未见垂云沜其如归兴何路穷双足热为我洗盘陀【右垂云沜】
　　伯时作龙眠山荘图由建徳馆至垂云沜着録者十六处自西而南凡数里岩崿隠见泉源相属山行者路穷于此道南溪山清深秀峙可游者有四曰胜金岩寳华岩陈彭漈鹊源以其不可绪见也故特着于后子瞻既为之记又属辙赋小诗凡十二章以继摩诘辋川之作云
　　李公麟字伯时舒城人也举进士用陆佃荐为删定官又用御史荐为检法官公麟博学好古多识奇字绍圣五年朝廷得玉玺下礼官诸儒议言人人殊公麟以为秦玺用蓝田玉今玉色正青其书以龙蛇鸟合为文着帝王受命之符真秦李斯所为也议由是定公麟能行草书善画尤工人物比顾陆云元符三年既归老肆意于泉石间作龙眠山荘图为世所寳藏其为文清婉工于诗而一时多称誉焉
　　右龙眠山庄图宋李公麟伯时画伯时举进士入官以博学好古有盛名其画葢取晋唐诸名家所善以为己有论者谓鞍马过韩干道释追吴道山水似李思训人物似韩滉潇洒如王摩诘在宋当为第一手元符间归老山中作此图其景由建徳馆至垂云沜十有六又道南溪得胜景之可赏者有四皆山水清秀竹树茂美喧嚣尘俗之所不到东坡先生为之记颍濵又为赋咏葢妙絶一时人所寳爱不啻拱璧夫景以画而传画则以人而重东坡先生髙风大节百世之望也凡词翰之所贲及者天下其谁不重之然则龙眠山庄岂独赖画而显哉先生尝言君子可以寓意于物而不可以留意于物寓意于物则物长为吾乐留意于物则物足以为吾病伯时之矻矻于此葢留意之病也先生之文出于天縦以状物适情如风霆震歘然变化于俄顷之间于其所当止而止焉非所谓寓意于物者乎今数百年龙眠山川固在也其所经营缔搆不可得而见也矣所可见者文章图画而已则文章图画固可以为不朽之托哉虽然亦有时而也特聊以寓意焉耳文选郎中龙士郁得此卷以求余言因题其后以归之　士郁求题余许之乆矣不欲孤其意勉缀数语既授之藁又欲亲书及其半而苦之葢满眼黑花不能成字遂阁笔至次日乃毕此亦余留意之病也　景泰四年八月八日抑庵老人王行俭书于吏部之南轩是年七十五矣　泰和王直
　　李龙眠作杨太真瑶台醉归图
　　宴罢瑶池跨彩鸾天风吹堕碧云端侍儿扶起娇如醉斜亸云鬟上绣鞍　西林
　　云鬓鬅鬙玉鳯欹攀鞍欲上意迟迟酒痕微涴胭脂色疑是瑶台宴罢时　希古
　　为厌昭阳昼漏迟闲乗玉勒鞚青丝可怜鼙鼓南来日不得従容唤侍儿　兰谷
　　方侍天顔醉玉醅腰肢无力下琼台临归恐有重宣敕斜倚金鞍首复回　梅荘
　　谩控青骢欲上鞍翠翘斜亸髻云寛半酣娇态花无此赢得三郎着意看　友梅
　　霓裳舞罢酒防醒一笑春风百媚生従使君王看不已都门回首鼓鼙声　畏翁周寅
　　温泉浴罢宴昭阳扶醉乗骖乐未央谁道翠华西幸日海棠红委马蹄香　梦草
　　唐家宫阙骊山头琼台相映华萼楼君王荒滛惟酒色日月放浪花间游杨家姊妹白如玉并肩围坐芙蓉褥一时専宠无与俱买笑岂辞珠百斛沈香亭畔奏管清声溜滑疑钧天纒头一赐轻数万何惜狼藉遗金钿虢国夫人偏婀娜倾城顔色欺娇朶醉归跨马困无力懵腾欲上香鞯坐侍儿羣拥弱难扶执鞭俯首顾女奴和裙穿镫强扳鞿未能缓辔行前途呜呼后人观此当深念女色于人致昏垫早知蜀道苦凄凉亦拟帐中挥利剑　故鄣呉珫
　　宴罢琼台日暮还侍儿扶醉上金鞍应縁玉貌花难比承得君恩分外寛　手揽雕鞍故上迟鬓云斜亸翠眉低玉骢似识娇羞态鞚向东风不敢嘶　竹隣
　　宴罢承恩出九重半酣欲上玉花骢嫣然一笑东风里粉黛三千总失容　友竹
　　金鞍欲上更迟迟满镫春风拥侍儿一种余酣消未得渔阳醒眼却多时　疑舫
　　髙人卜宅鸳湖畔雅趣平生多清玩龙眠居士传此图见之不惜千金换初看恍惚杨太真寳冠金鳯蝶鸦云双成小玉侍娇醉骑边执勒髙将军又疑日暮湘江曲灵妃倚马愁红玉帝子南逃去未归颦眉望防苍梧緑细覩仙妹多绰约宛然含笑东方朔霓裳舞罢蝉斜始知宴下瑶池乐西林学士披卷时雄文健羡仍留诗才人画史不易得留作人间双絶奇
　　百花正芳艳迟迟春日长梨园笙歌靡十斛葡萄香美人睡初觉起来整新糚醉后娇无力东风吹海棠侍儿鞚花骢欲上犹徜徉龙眠驱造化幻出非寻常翰苑羣公覩争摛月露章休文后裔贤重之如寳藏使我亦披览裁诗并扬　养素
　　李龙眠醉僧图【在纸上款云李伯时画】
　　人人送酒不曾沽终日松间挂一壶草圣欲成狂便发真堪画作醉僧图【老泉书懐素诗并仿其草法】
　　唐僧懐素以草书名天下唐贤善书者亦推重之素有自叙一篇备载诸人之词素深喜绢书吾家前后所得数轴了无纸上一字最先所得乃人之送酒诗也老泉山人学书垂四十年每爱此诗时诗写之不下数十张矣龙眠李伯时因是时遂作此画颇能状醉僧之态而老泉所书自成一种风格所谓二妙图耳　东邨闲居方外棠宇叟书鉴古斋雅玩
　　余常见李龙眠山荘图用墨妍秀设色精工真入摩诘之室若其画人物佛像如以灯取影逆来顺往若游丝回还无迹虽吴道子顾虎头不能过于此卷可见此卷因老泉先有醉僧诗伯时乃为补图正所谓合之双美也　董其昌观于恵山舟次
　　龙眠居士李伯时五马图卷【黄太史笺题】
　　右一匹元祐元年十二月十六日左骐骥院收于阗国进到鳯头骢八嵗五尺四寸
　　右一匹元祐元年四月初三日左骐骥院收董氊进到锦膊骢八嵗四尺六寸
　　右一匹元祐二年十二月廿三日于天驷监拣中秦马好头赤九嵗四尺六寸
　　元祐三年闰月十九日温溪心进照夜白
　　右一匹青花骢【原无笺恐即是满川花也】
　　余常评伯时人物似南朝诸谢中有边幅者然朝中士大夫多叹息伯时乆当在台阁仅为喜画所累余告之曰伯时丘壑中人蹔热之声名倘来之轩冕此公殊不汲汲也此马驵骏似吾友张文潜笔力瞿昙所谓识鞭影者也　黄鲁直书
　　余元祐庚午嵗以方开科应诏来京师见鲁直九丈于酺池寺鲁直方为张仲模笺题李伯时画天马图鲁直谓余曰异哉伯时貌天廐满川花放笔而马殂矣葢神骏精魄皆为伯时笔端取之而去寔古今异事当作数语记之后十四年当崇宁癸未余以党人贬零陵鲁直亦除籍徙宜州过余潇湘江上因与徐靖国朱彦明道伯时画杀满川花事云此公卷所亲见余曰九丈当践前言记之鲁直笑云只少此一件罪过后二年鲁直死贬所又廿七年余将漕二浙当绍兴辛亥至嘉禾与梁仲谟吴徳素张元览泛舟访刘延仲于真如寺延仲遽出是图开卷错愕宛然畴昔拊事念往逾四十年忧患余生岿然独在彷徨吊影殆若异身也因详叙本末不特使来者知伯时一叚异事亦鲁直遗意且以玉轴遗延仲俾重加装餙云　空青曾纡公卷书
　　此卷已载云烟过眼録三百年来余生多幸得获覩焉画于澄心堂纸上笔法简古步骤曺韩曽入思陵内帑玺识精明直神品也近日摹数本于吴中自能辨之　子京
　　先大父懐荆公游云间得赵文敏临此本及琥珀盏官窑吐壶携归今仅壶存耳　元孙砢玉记
　　李伯时临刘商观奕图【呉奕篆书石刻宋榻】
　　余所藏刘商观奕图繇唐迄今二百年绢素剥烂粉墨萧瑟伯时为余临之茅君勒之皆絶笔也噫刘商之画非伯时则失其真伯时之笔非茅生则不能夀茅生之名岂以余言而遂传欤　眉阳苏轼谨识
　　七朝不废刘商业翻刻重经四百年渺渺虫丝寻写法昏昏蜂翅影残镌熈宁寂寞风流逺兵火沉埋搨本传高馆清秋低首玩晴窻自是拂云烟　林屋蔡羽宛转纎纹如洛丝轻毫铦刻两精竒萧萧古墨含山色袅袅秋风乱客髭人世别来云树逺仙碁灭尽海田移满窻晴日闲披覆为补眉阳未咏诗　后学徐祯卿诗品中唐识令名又逢图刻爱精成柯嫌嵗月还能烂碁怪神仙亦有争山色照人残墨在松隂弥石乱云生纸肤细细穷毫末一试晴窻老眼明　长洲沈周一模一刻足堪传信补刘公未了縁物外形骸真玩世山中树木暗藏年但知对局相忘老不解旁观也是仙我得细看增感慨怕拈枯笔续余篇　义兴李瀛哲匠穷精能兹图寳传玩飞泉洒空中壁倚天半石床森云霞厓松错枝干意到神具完丝萦缕不防明牕目力竭白日烟霭乱桃源或避秦商山岂辞汉宛转蓬壶通缥缈赤城贯棋枰一以覆日月凡防换世途苦局促风烛易消散我欲従樵人重寻路迷漫神仙何有无盈襟徒浩叹　中山汤珍
　　遗缣萧瑟繙遗刻对奕风流共宛然墨翟九攻奇似弱孟明三北殿争先河山带砺归弹指日月亏盈易转圜千载人间传不朽品题坡老识龙眠
　　茧光对奕真传璧铁画微铦妙隠锋蝉蜕仙人今尚在龙眠髙士邈难逢绮疏萦蚓双蓬院落游丝一瘦笻天禄校讐瞻傃逺瑶编玉树慰相従
　　右题刘商观奕图石刻时嘉靖四年冬十月望为余契重衡山文学士君乃郎夀承题夀承视余执行也请勤勤勉为书此余意其年富学锐方擅盛声于时则夷视余澁拙适不足为取不若缄致之学士君其有以相发籥不倦如昨夀承其知之余何能为役望之夀承其犹学士君也　陇西彭昉题
　　王伯谷云勒石者以临书为易摹画为难刻石画图自武梁祠堂而下仅仅数本余所见惟宋人所镌刘商观奕最为精絶毫髪丝缕纎防不移以为千载无两　丁亥七夕同里氷铁老人社弟骆云程为玉翁盟兄校讐时坐岳谦庵款云堂中并记














　　瑚网卷二十六
　　钦定四库全书
　　瑚网卷二十七
　　明　汪砢玉　撰
　　名画题跋三
　　宋徽宗雪江归棹图
　　臣伏观御制雪江归棹水逺无波天长一色羣山皎洁行客萧条鼓棹中流片帆天际雪江归棹之意尽矣天地四时之气不同万物生天地间随气所运炎凉晦明生息荣枯飞走蠢动变化无方莫之能穷皇帝陛下以丹青妙笔备四时之景色究万物之情态于四图之内盖神智与造化等也　大观庚寅季春朔太师楚国公致仕臣京谨记
　　宣和主人花鸟鴈行黄易不以山水人物名世而此图遂超丹青蹊径直闯右丞堂奥下亦不让郭河中宋复古其同云逺水下上一色小艇戴白出没于淡烟平霭间若轻鸥数防水穷骤得积玉之岛古树槎蘖皆少室三花快哉观也度宸游之迹不能过黄河艮岳一舍许何所得此景岂秘阁万轴一展玩间即晓本来面目耶后有蔡楚公元长跋虽沓拖不成文而行笔极楚楚与余所藏题聴阮图同结搆一时君臣于翰墨中作俊事乃尔令人思艺祖韩王椎朴状　琅琊王世贞题据蔡楚公题有四图此当是最后景耳题之十又六年而帝以雪时避狄幸江南虽黄麾紫仗斐舋于璚浪瑶岛中而白羽旁午更有羡于一披蓑之渔翁而不可得又二年而北窜五国大雪没駞足缩身穹庐与飱氊子卿伍吾尝记其度黄河一小词有云孟婆孟婆你做个方便吹个船儿倒转于戏风景杀且尽矣视雪江归棹中王子猷何啻天壤不觉三叹　世贞又题
　　朱太保絶重此卷以古锦为标羊脂玉为籖两鱼胆青为轴宋刻丝龙衮为引首延吴人汤翰装潢太保亡后诸古物多散失余往宦京师客有持此来售者遂鬻装购得之未几江陵张相尽收朱氏物索此卷甚急客有为余危者余以尤物贾罪殊自愧米颠之癖顾业已有之持赠贵人士节所系有死不能遂持归不数载江陵相败法书名画闻多付祝融而此卷幸保全余所乃知物之成败故自有数也宋君相流玩技艺已尽余兄跋中乃太保江陵复抱桑沧之感而余亦几罹其衅乃为记颠末示儆惧令吾子孙毋复蹈而翁辙也　吴郡王世懋敬美甫识
　　宣和主人写生花鸟时出殿上捉刀虽着瘦金小玺真相错十不一真至于山水唯见此卷观其行笔布置所谓云峰石色迥出天机笔意纵横防乎造化者是右丞本色宋时安得其匹也余妄意当时天府收贮维画尚伙或徽庙借名而楚公曲笔君臣间自相倡和而翰墨塲一段簸弄未可知耳王元美兄弟藏为世宝虽权相迹之不得季白得之若遇溪上吴氏出右丞雪霁长卷相质便知余言不谬二卷足称雌雄双剑瑞生莫嗔妬否　戊午夏五董其昌题
　　画长五尺在绢上横卷瘦金题首雪江归棹图上用双龙小方玺半边字若今之挂号然卷后有宣和殿制四字作瘦金体上用御书瓢印下有御押天下一人字其王司冦二跋已刻弇州续稿中
　　又董跋吴瑞生所有王右丞江山雪霁卷后竟归程季白季白与余善故获覩其珍秘　玉水记
　　宋徽庙模卫协髙士图【瘦金书题签着色极沈着可爱】
　　晋卫协所作世人莫能及故模写其本然行笔用意不可得其万一数百年间未有继者伏防宣示圣作妙笔神智出于自然不见施为之迹协岂足尚哉　臣京谨题徽庙画卷真迹皆命蔡京跋于卷末余所见非一二若雪江归棹图其一也蔡书米海岳谓为得意笔未可赝作此卷真迹无疑　董其昌题
　　道君集古今名画一千五百件列为四门题曰宣和睿览喜写山水花鸟不谓娴于人物至此模画追法晋唐即此时五岳观诸博士宝箓宫授题应制者皆不能其纎毫彷佛如临卫协此卷是也　乙亥五月得观于顽仙庐眉道人陈继儒题
　　宋徽庙摹唐人明皇训子图
　　唐人所画训子明皇图喜其畵法工巧神采奕当时九熊过庭之意描冩殆尽机暇彷佛成卷求之骊黄牝牡之外可也　宣和殿制
　　宣和帝手摹唐明皇训子图设色不甚深而人物古雅笔意精巧图中隠几而坐者天顔肃穆目力注视奕奕有生气童子媚好静秀展卷畏笃一武将拱立丰下而谨若不敢肆者然可想其搴旗杀将之力余一侍僮二介士皆各得其意风神态度可与顾陆争衡真英笔也后跋亦出手书所谓瘦金体天骨遒美逸趣蔼然细玩之信不在李重光下诚足珍矣　元贞四年八月既望吴兴赵孟頫书
　　至正壬辰青溪野史邵亨贞宝藏
　　郑元祐敬观
　　宋徽宗着色山水【思陵题籖冺灭不知图名】
　　画以人物花竹鸟兽禽虫为神妙宫室台榭园池器用为精巧独山水清雄竒富变态无穷为难九重之笔浑然天成粲然日新已离画工之度数而得诗人之清丽也　绍兴九年五月二日襄阳米友仁书
　　尝见雪江归棹长卷暨此图皆大设色彷佛唐人其铺叙经营超轶画家矩度要非画流窥其堂奥也惜皆破如鱼鳞神彩犹在叹赏弥日
　　前有谢常一诗长不及录
　　宋徽宗竹禽卷【绢素重着色双钓竹二鸟集其上】
　　道君聪明天纵其于绘事尤极神妙动植之物无不曲尽其性殆若天地生成非人力所能及此卷不用描墨粉彩自然宜为世宝然蕞尔小禽防圣人所录抑何幸耶　孟頫恭跋
　　玉几横笺写小禽珍藏世永价千金要知微物霑光渥披卷深详孟頫吟　西淮武夫黄中
　　徽宗万几之暇雅好书画兴学校艺如取士法丹青卷轴真天纵之妙有晋唐逸韵尤善墨花丛密处微露白道自家成趣不复袭古人轨辙极注思花鸟睛每用墨黒漆隠然豆许髙出缣素间几欲飞动画中押字天水及宣和政和小玺或用瓢印虫鱼篆文汴也重购得此竹禽图转玩不忍释手为其有生气惜乎不喻致中和防两化育惟以微技游戏卒归北狩哀哉后之览者亦将有感于斯　明墨林山人项元汴谨题
　　宋道君着色鸂卷【在绢素上前有御笔二字又天下一人押】
　　鸂滩头狎浪随君王缣墨惯娱嬉凄凉晩岁鸳鸯泺漠雁沙鸿未必知　前集贤待制冯子振奉皇姊大长公主命题
　　宣和双鹊图【在纸上】
　　宋帝水墨双鹊栖山查枝上极生动之趣余向见项又新家后归呉友叔符举以易无尘墨余因得之竟为竹懒翁所有乃宣和初何文缜为中书舍人帝以御画双鹊赐之苍时为校书郎赋诗二章曰君王妙画出神机弱羽争巢并占时想见春风鳷鹊观一双飞上万年枝又舍人簮笔上蓬山辇路春风从驾还天上飞来两乌鹊为传喜色到人间　玉水识
　　宣和双蟹图【在绢上】
　　讲余机暇谏书空艮岳江湖入眼中郭索能令天一笑画图何必面春风　己未前史臣刘辰翁【湏溪氏白文印】游罢神霄乐意浓香飘小殿菊花风挥毫想见留情处只恐双螯画未工　武林瞿祐【瞿氏宗吉白文印】
　　道君善画花乌尤善昆虫此图写蟹腹背两面飃逸若神固不徒形肖已也刘须翁题亦佳卷内装潢尚是宋手曾入晋藩邸印识可验足珍已　项笃夀识
　　画绢素工浅色水草小横卷首押字用御书瓢印钤缝政和御玺前有晋国奎章朱文大方印后有晋府图书朱文大印为吾禾项宪副少溪所藏后归其侄孙公定丙寅秋曾留余处时与公定把盏持螯予因谈徽宗即南唐李煜神祖幸秘书省阅江南李主图见其人物俨雅再三叹讶继而端邸生所以文采风流过李主十倍及北狩女直用江南后主见艺祖时典故坐中沈姬怃然曰两主有如此才而不能横行海内反不若无肠公子矣遂引满大嚼　千顷生识于东雅堂
　　宋徽宗题宗室士雷湘乡小景
　　赵士雷官至襄州观察使此图为宣和秘府所藏之一也卷髙一尺八寸长八尺有竒画法二李汀沙树石金碧映带防防鸂计十二种回塘曲渚各臻其妙真佳品也　墨林山人
　　东坡题王晋卿画
　　两峯苍苍暗石壁中有百道飞来泉人间何处有此景便欲往买二顷田
　　壬戌春正十三日雨霰杂冰子为程友季白所招时李九疑翁暨长公珂雪徐君润乡在坐出书画鉴赏首展一卷即王晋卿烟江叠嶂是当年吴功甫故物今一再见如鸱夷子皮重挹夷光肤采也　玉水记
　　朱迪功雪景
　　宣和待诏朱迪功一时画雪推精工笔踪逺法王摩诘更説盘车妙无敌此图似写穷途客仆马萧萧有羁色冻云压岩岩欲沈乔林封玉寒森森山根灭没迳路絶客子欲行愁雪深雪深云寒不可渡景色苍茫野隂暮谁欤拥盖独临渊岂是行吟觅新句古来绘事不易言正在位置经营间朱君此画妙有骨一笑千金岂论直　征明
　　杨补之墨梅【绢上短横卷】
　　繁华渐觉枝头少冷蝶寒蜂尽不来寄语春风莫相妬明年还我最先开　吕肃
　　花满南枝雪后繁暗香疎影水边村几年不见春风面此日看图忆故园　庐陵曾棨
　　江国沙漫漫独月夜将午有怀天一方怅罔益脩阻一杯罗浮春宛见中林舞珠佩委不收厯厯纷可数薄暮浮云驰灭没见湘浦东风渺无顷暗入商贤俎陈明之携此卷来将有所需余测其雅情于隠遂为赋此短句云　珪【字文敬号半江居士】
　　逃禅老人画梅一帧【在绢素上】
　　艳爱江南杨补之每将尺素写冰姿暗香疎影浑如旧莫髙楼玉笛吹
　　老梅谁写小江南太极心含个个香淡月半笼清絶处恍疑仙子谪尘凡　王汝玉
　　梅花得意先羣芳雪后追寻笑我忙折取一枝悬竹杖归来随路有清香　都穆
　　春色到家园树树梅如雪怪底暗香清浮动黄昏月袁尊尼
　　汤叔雅霜入千林图【此卷前梅后兰为皇甫氏物】
　　昔王允道送水仙五十枝与山谷先生欣然作咏凌波仙子生尘袜之句至今脍炙人口余欲水墨画五十枝俱梅号曰霜入千林图凡落笔趣向疎澹稠叠纎悉去处癖于七载而就所谓能事不受相促迫是也他日此轴流传名世之家为余爱惜之　嘉泰改元岁在辛酉季夏上休日江右汤正仲叔雅书于丹丘寓舎云汤正仲字叔雅江右人杨补之甥写梅法补之后居黄岩号闲庵楷书遒劲学禇河南而加老有女嫁赵希泉写梅竹每以父闲庵图书识其上
　　周曾秋塘图卷【有北燕张氏家藏图书瑶晖堂印】
　　秋秋潇洒清幽人静处水边头波细纹纹风色飕飕鸥鹭情相狎鳬鸳乐自由疎苇败荷池沼白苹红蓼汀洲几竿渔钓去已尽一段晚云寒不收　右一字至七字观周曾秋塘图有作琅琊圣与
　　傍水芙蓉照晩妆溪禽沙鸟满秋塘枯荷折苇蒹葭外不着黄花喷晚香　集贤大学士赵世延敬题
　　芙蓉满意陂湖秋枯荷折苇林塘幽沙鳬野鸭浮清流霜中鸣鴈寒汀洲黄芦红蓼叶尚抽水石懒倦不自由大年小景方绸缪能事更费千金收潇湘之南买一丘并与梦泽长唱酬　前集贤待制冯子振奉皇姊大长公主命题
　　家在东南云锦乡心魂元是水花香哦诗想入秋塘境鸳鹭惊飞一夕忙　鲛人初息露香机花覆龙梭鸟自飞莫向西湖问烟水夜凉风露湿荷衣　至治三年季春廿有三日监修国史长史李洞奉皇姊大长公主教拜手稽首敬书
　　澹枯荷折苇间芙蓉秋水转碕湾鸣鸿飞度江南北却羡溪禽满意闲　集贤直学士邓文原敬题
　　泛泛澄波绿满池横塘风景四时宜鸳鸯鸂贪嬉戏春去秋来总不知　集贤大学士王约谨题
　　禽鸟虽非性禀全知几犹得气之先鴈鸿有信搀霜去鸥鹭无心狎我眠　集贤学士中奉大夫致仕魏必复题荷枯苇折澹秋塘防侧芙蓉镜里妆水宿云飞禽共乐不须别处覔潇湘　中书平章政事张珪敬题
　　芦荻萧萧秋水清拒霜迎日鬬红英防防属玉休惊讶岁晩江天得共行　翰林直学士袁桷敬题
　　水禽容与满晴溪折苇枯荷澹夕晖安得扁舟江上去烟波相对两忘机　翰林侍读学士李源道敬题两两幽禽渺渺陂蒹葭荷叶澹相依只愁夜半秋声起满耳西风吹梦归　御史中丞王毅敬题
　　沙鸟飞鸣晩未休棹歌声在白苹洲题诗每恨无佳句欲翦横塘一片秋　翰林直学士曹元用敬题
　　兴入林塘翠未收锦鸳雪雁自沈浮欹芦折苇荷香减冩作西湖暮雨秋　赵岩
　　枯荷容与澹相依芦荻花香拂钓矶一段秋光成霁景向人鸥鹭自忘机　翰林国史院编修官杜禧敬题绘鉴云周曾不知何许人与马贲同时差髙于贲尤长山水而贲为宣和待诏画人物花鸟山水二小景赵大年秋塘图【绢素精款识大年二字】
　　王孙爱写秋塘景髣髴苕溪秋意图白鴈青鳬乱沙渚荻花袅袅带平芜
　　余少阅宣和画谱每慕诸名士画而未获见恒恐岁久鲜有存者今观秋塘图乃宋王孙赵大年之笔也其残沙断岸落鴈飞鳬荻花衰艸摹写逼真自有神妙秋塘云乎哉吁画之若此者能有几乎世之竒物藏者当宝之　黄鹤潭鉴定并诗跋
　　塞云飞碧天初爽八月江南鴈正过寒雨散羣迷晩渚夕阳分影落晴波苕花秋早香犹淡菰米霜微熟未多髙起聨翩飞不下溪头矰缴奈渠何　练溪大祐溪上风生八月秋苕花如雪满汀洲数行鴈影横霄汉万顷波光浸斗牛埜鹤唳残山月上洞箫吹彻海云收何如赤壁扁舟夜人事虽殊景物侔　会稽张九功苕溪水落秋澄碧烟树微茫露砂碛一行飞鴈下晴空疑有严亲系书帛严亲白髪白于雪影落苕溪秋一色八月西风落藕花游子何为尚行役图中此景知何处太湖湖上烟水暮吴兴画手今已无对此令人重毫素昔曾弭节来湖州苕霅二川看白鸥今日南宫展图画令我因之怀旧游　曲江张伯恭
　　一片秋光淡复浓黄芦猎猎起羣鸿大年小笔天机妙写入鵞溪咫尺中　学古道人
　　赵令穰江干雪霁图
　　右赵大年摹王右丞江干雪霁图一卷上有宋缉熈殿宝贾秋壑米南宫赵仲穆私记顾仲瑛俞石涧题盖思陵御府之物经诸家收藏赏鉴灼然希世之珍也大年本王孙而水墨丹青清森古澹无宝玦瑚纨绮豪贵之习可谓蝉蜕汚泥皭然髙暎者矣宜其遗赏千秋重若璆琳乎　太原王穉登
　　昔人评赵大年画谓得胸中千卷书更竒古又大年以宗室不得逺游每朝陵囘得胸中邱壑不行万里船不读万卷书欲作画祖其可得乎此在吾曹勉之无望庸史矣　董其昌
　　赵伯驹仙山楼阁图
　　仙山楼阁固翠水芙蓉境也是图红峯碧峦瑶台琼岛琪树金花真人飘渺霞际觉精神清润使人望而知其详焉非赵千里其谁彷佛与　辛亥汪砢玉题
　　是图余见李氏清樾堂一轴正相似而画法逺不及盖临本也后得伯驹作禹王治水图为翰林杨荣跋人物长尺许笔路则疏劲矣尝过项又新出赵千里四大幅金书千里二字时董元宰同阅云此顔秋月笔也观此益见我家仙山楼台为伯驹真迹无疑矣　夗水汪砢玉重题于墨华阁书画笥








　　瑚网卷二十七
<子部,艺术类,书画之属,珊瑚网>
　　钦定四库全书
　　瑚网卷二十八
　　明　汪砢玉　撰
　　名画题跋四
　　米海岳云山卷【自题】
　　绍兴乙夘初夏十九日自溧阳来游苕川忽见此卷于李振叔家实余儿戏得意作也世人知余喜画竞欲得之尠有晓余所以为画者非具顶门上慧眼者不足以识不可以古今画家者流画求之老境于世海中一毛髪事泊然无着染每静室僧趺忘怀万虑与碧寥廓同其流荡焚生事折腰为米大非得已此卷慎勿与人元章早年涉学既多晩乃则法钟王此元祐初作也风神萧防所谓天成者非世间墨工椠人之可髣髴伯玉出以相示因书其后　绍兴壬午仲冬晦日平丘曹觌纯文
　　【李琪家藏子　铜印　　陇西　此是玉印篆刻孙永为寳用　　　　　伯玉　精絶宋印如此者甚少】
　　洪武五年嵗壬子九月十四日东鲁元顔思敬拜观【子敬】
　　云山烟树总模糊此是南宫鹘突图自笑顶门无慧眼临窓墨迹澹如无　米老此图初藏于苕川李振叔后入严尚书府今宫保闵公得之葢严与李同郡而宫保为尚书外孙流传有自而收蓄得所此老亦无所恨矣　治癸亥九月既望长洲吴寛书米南宫于画深自秘惜世不多有予平生所见咫尺小幅纸弊墨渝者亦无几焉而此卷长八尺烟云变灭气象晦冥正与敷文潇湘图同一机杼纸墨如新真秘寳也　墨林子项元汴
　　米南宫云山挂幅
　　芾岷江还舟至海应寺国祥老友过谈舟间无事因索画遂尔草笔为之不在工拙论也
　　漠漠云林小小山谁家茅屋隠松间石桥雨过天台逺采药仙人去未还　魏了翁
　　余昔年得米画一幅云山明灭烟树霏防竹间茅屋鹦鹉在花前学语声声呌颠絶也　玉水记
　　元人题米家山
　　雨过石生五色云过山余数层时有炊烟出树中多隠士高僧【元章用王洽之泼墨防以破墨积墨焦墨故融厚有味】
　　祝枝山题老米云山卷
　　襄阳松沈未曽干十里潇湘五尺寛樵迳不禁苔露滑渔蓑长带水云寒澄澄僧眼连天碧澹澹蛾眉隔雾防恐为醉翁当日写平山堂上雨中观
　　宋人洞天清录云米南宫多游江浙间毎卜居必择山水明秀处其初本不能作画后以目所见日渐模放之遂得天趣其作墨戏不専用笔或以纸筋子或以蔗滓或以莲房皆可为画画纸不用胶矾不肯于绢上壁上作一笔今所见米画用绢者皆后人伪作米父子不如此
　　米敷文楚山清晓卷【小简附】
　　友仁承録示文字深荷勤意并俟面谢友仁悚息再拜
　　老树笔间生竒石笔下出浓淡高低逺近山阴晴一半云烟没漠漠江天杳杳空不劳施力自然中便于沙际寻归路却忆霜林叶不红　子昻
　　冥冥蒙蒙方寸天不知所以然而然无根老槎湿风烟霾云懵懂栖苍晴牕开卷作三呌看得米家神气小浓兰涂墨幻东西丐我潇湘山色晓　海粟老人【怪怪道人】
　　楚山清晓画图成防滴烟云不乱真被遇先皇名愈震宣和到此几经春　永嘉吴沂夫题
　　吴融赋晓人服其妙元晖作晓图吾知其难况复有楚山耶过庭出此卷狼山五峰峨眉六合隠见云霭中晨光熹防人行鸟飞不足以尽其形容故咏歌之当与李咸熈岚烟晓晴许道宁秋山诗意同入能品小山【江南张小山】
　　蒙蒙烟树楚江湄寂寞渔村防短篱云梦舟中春睡足醉余犹记牧之诗　邓文原
　　防笔悠悠阅嵗华白头人竞几尘沙夕阳过尽春风老空使吟笺説旧家【春风作悲风】　观复老叟八十八嵗书丙寅季秋七日李寿庄
　　米友仁潇湘竒观卷【卷高尺余水墨山峰画在茧纸上】
　　先公居镇江四十年作庵于城之东高冈上以海岳命名一时国士皆赋诗不能记　翰林承防翟公诗楚米仙人好楼居植桐崇冈结精庐下瞰赤县賔蟾乌东西跳丸天驰驱腹藏万卷胸垂胡论古如河决九渠掀髯送目转八区欲呌虞舜起苍梧云云余不能记也卷乃庵上所见山大抵山之竒观变态万层多在晨晴晦雨间世人鲜复知此余生平熟潇湘竒观毎于登临佳处辄复写其真趣于卷以悦吾目并非他人使为之此岂悦他人物者乎此纸渗墨本不可运笔仲谋勤请不容辞故为戏作绍兴【阙】　孟春建康【阙】　官舍友仁题羊毫作字正如此纸作画耳【欵上有阳文友仁印】
　　右将仕郎米友仁画潇湘竒观一卷且自识之葢其父元章为礼部员外郎先居太原后徙襄阳过润州羡山川佳丽于是结庵于城东号曰海岳宣和间尝进友仁所画楚江清晓图上悦因得名当世然其笔意大率图与竒观相似却无画工习故士大夫寳之嗟乎一门清适自宗荐许亦可以见其父子之能矣上清外史薛羲题
　　米氏父子书画擅当世是卷沉着痛快字如其图尤合作也　临川葛元喆题
　　米家父子最风流防染毫端满纸秋海岳庵前天欲曙洲渡口望沧洲　呉匏硕
　　晋安曽环敬观
　　沛郡朱希文观于郑氏愚乐斋
　　甬东边猛生拜观于郑氏飞云楼
　　江南竒观在北固诸山而北固竒观在东冈海岳晴雨晦明中执笔描写非其人胸中先有千岩万壑者孰能神融意适收景象于毫芒咫尺之间哉米家父子何夺天巧之多也宣城贡师泰题
　　此卷友仁真迹无疑山川浮纸烟云满前脱去唐宋习气别是一天胸次可谓自渠作祖当共知者论至正癸夘立夏后五日刘守中书于三山之枕石行轩
　　细观米友仁潇湘竒观笔墨温粹防染浑成信夫钟山川之秀而复发其秀于山川者也其后跋语若贡公泰甫葛公元喆刘公守中言之尽矣至于上清外史薛公卿素与呉兴赵松雪评论书画尤为精到且知其父元章宣和间尝进友仁所画楚江清晚图为当时称赏况竒观者尤晩年之作也居贞其寳之雪鹤山人邓宇志
　　余家藏倪迂遗集有与陈叔方书云海岳庵图旦晚临毕即全璧以归而集中复附载陈书云海岳庵图谨授山甫卢君以达云林胸次清旷笔意萧逺当咄咄逼真矣暇日能寄小幅如对可人也因展观录之
　　小米墨戏余所见潇湘白云图沈啓南防云三十年耳闻求一见而主人靳不出晩嵗始得观则无及也其尊重如此此卷亦潇湘之流亚也壬寅至日董其昌书潇湘图与此卷今皆为余有擕以自随今日舟行洞庭湖中正是潇湘竒境辄出展观觉情景俱胜也乙巳五月十九日董其昌　不知倪云林所临安在定当佳宰
　　米敷文潇湘长卷【三纸连属计一丈二尺】
　　元晖戏作题画上
　　夜雨欲霁晓烟既泮则其状类此余葢戏为潇湘写千变万化不可名神竒之趣非古今画家者流画也惟是京口翟伯夀余生平至交昨豪夺余自秘着色袖卷盟于天而后不复力取归往嵗挂冠神武门居京口旧庐以白雪词寄之世所谓念奴娇也
　　洞天昼永正中和时候凉飚初起羽扇纶巾雩咏处水绕山重云委好雨新晴绮霞明丽全是丹青戏豪攘横卷誓天应解深秘　留滞字学书林折腰缘为米无机涉世投组归来欣自肆目仰云霄醒醉论少卑之家声接武月旦许吾子凭高临望桂轮徒共千里昨与呉傅朋蜀冷金牋上戏作一幅比与达功相遇知亦为此郎夺因追省此词跋于小卷后旧曽写寄蔡天任以白雪易其名旧名可谓恶甚　懒拙老人元晖【叠蒙友仁二字印】米元晖作逺山长云出没万变古未有辈安得匹纸以尽其笔势之妙乎至于林麓近而雄深冈峦逺而挺拔木露榦而想高茂水见涯而知渺弥皆发于笔墨之外此常人所难元晖之所易也达功他日以此示之傥以为知言则当得山川之胜卧以游之绍兴五年七月二十日防稽闗注书
　　达功下第后便有放浪山水意米元晖作招隠之图仆以为此公未宜置丘壑中也　谢伋伯思父
　　顷在京师时方允迪尝示仆以和人求米元晖画楚山清晓图诗恨未见其画也今观元晖此纸自云夜雨初霁晓烟既泮其状类此岂其所为潇湘千变万化久落人间亦楚山图中之一也　防稽韩浒懋遵书
　　画手自高前辈云山已属吾曹若防潇湘物色便合醉读离骚　籛后人端礼处和
　　丘壑之士久寂寞则起朝市之念朝市之士久喧嚣则怀丘壑之放古今之理一也予赞治丹丘虽环郛皆山可以拄颊而霞城云屿亦得驾言穷览然尘缨之所羁束终不能莹心而醒目米西清所作潇湘图曲尽林阜烟波之胜遐想鸥鸟之乐良不可及绍兴十七年三月二十二日鄱阳洪适书
　　元晖戏作横幅直造巨然北苑妙处开卷恍然如行下蜀栖霞烟雨中益増土思之念绍兴丁夘三月壬午南丰曽惇题
　　仆十五年前见此画把玩不能去手今复开卷恍如梦寐不如老之将至云耳钱端礼书于东阳郡斋绍兴五月十有四日
　　绍兴庚午十一月二十日姑苏曹筠观于平江余氏之西园
　　昔陶隠居诗云山中何所有岭上多白云但可自怡悦不能持寄君余深爱此诗屡用其韵跋与人袖卷漫书一二于此其一山气最佳处卷舒晴晦云心潜帝乡者
　　愿作乘彼君其一与翟伯夀横披书其上云山中宰相有仙骨独爱岭头生白云壁张此画定惊倒先请唤人扶着君绍兴辛酉嵗孟秋初八日过嘉禾获再观懒拙老人米元晖书
　　忆年十六时识达功于檇李后七年得词塲名第行卷贽谢诸公米老为兵部侍郎谒之之明日亲袖啓扣旅舍立须予出乃肯去转眼三十四年二君久归山丘予亦老矣观此使人太息　淳熈己亥夏四月七日鄱阳洪迈景卢
　　蔡天啓作米襄阳墓志言元符初进其子所画万里长江图时元晖年尚少其小笔已知名当世矣方此老亡恙时诸公贵人求索者日填门不胜厌苦往往多令门下士效作亲识元晖二字于后尝自言遇合作处浑然天成荐为之不复相似此卷寂寞简短不过数笔而浅深浓澹姿态横生使人应接不暇葢是其得意笔自其云亡画益难得矧题识皆一时名胜之士终日把玩不能去手也　淳熈辛丑二月中休梁谿尤袤题
　　水际天低岸逺山腰雾卷云铺拟唤松江小艇归来好趂莼鲈　建袁説友起岩书于池阳郡斋
　　太湖水入霅溪寒叠嶂连山几万般此景古今无尽藏总归懒拙一毫端　籛后人闻诗书
　　仆昔嵗南游系舟黄陵庙下适江山风叹古诗人不能赋今观米公山水潇湘旧游隠然似梦　绍兴乙丑清明后两日洛阳朱敦儒题
　　淳熈己亥中夏新安朱熹观于江东道院
　　元晖作字作画深得南宫笔法非特能继其家声亦不负山谷两诗也绍兴丁夘三月壬午南丰曽惇观于丹丘郡斋
　　余常客毘陵一苇太湖旧矣去之六年风朝月夕毎思怒涛裂山澄漪见云梦寐间时一往焉观此恍然所谓逃空谷而喜闻足音者　绍兴十七年三月二十二日鄱阳洪适书
　　此画今为中朝第一诚可寳而爱也己巳中夏钱端礼书
　　元晖写山水真态出人意表观之者如登高临逺有超出尘外之想绍兴庚午十一月中澣日姑溪曹筠跋米元章品题诸家山水得其妙处意谓未离笔墨畦迳晩乃出新意写林峦间烟云雾雨隂晴之变以为横披元晖葢传家法也　温革叔皮父
　　此轴纸墨俱不甚精而造防入妙乃尔使得妙墨佳楮固当益竒善御者羊肠九折亦中鸾和之音端非虚语绍兴丙子春仲三山林仰书
　　东坡云论画以形似见与儿童邻观元晖此轴则此已防公活句之妙　处和父
　　予理圃于畨城之西所谓蠙洲者江山横前烟云吐吞晴阴朝暮千变万态有口不能説也谁能起懒拙老人于九原为我写貌邪　淳熈六年四月七日野处洪迈景卢书
　　建阳崇安之间有大山横出峰峦特秀余尝结茒其颠小平处毎当晴昼白云坌入牕牖间辄咫尺不可辨尝题小诗云闲云无四时防漫此山谷幸乏霖雨姿何妨媚幽独下山累月毎窃讽此诗未尝不怅然自失今观米公所为左侯戏作横卷隠隠旧题诗处似已在第三四峯间也又得并览诸名胜旧题想像其人益深叹息淳熈己亥中夏廿九日新安朱熹仲晦父书于江东道院
　　万里江天杳霭一村烟树防茫只欠孤篷听雨恍如身在潇湘　淡淡晓山横雾茫茫逺水平沙安得绿蓑青笠往来泛宅浮家　淳熈辛丑中春十八日梁谿尤袤观于秋浦
　　余读贾谊度湘水赋其言造托湘流之意悲矣恨未身到也今观米公横卷而吊原思贾使人兴怀愧无健笔以赋之　淳熈辛丑三月上巳日建袁説友起岩甫书于池阳清静寮【书】
　　雨山晴山画者易唯晴欲雨雨欲霁宿雾晩烟既泮复合景物昧昧时一出没于有无间难状也此非墨妙天下意超物表者断不能到故侍郎米公或得之必寳玩珍爱靳不与人与人而又戒其勿他与也淳熈辛丑秋八月吉籛后人闻诗子言书
　　淳熈丁未旻天季月重阳前一日洙泗时佐季雄获观于蕲春郡斋【古　滕国时氏印】
　　齐邓张绅观于陈氏春草堂
　　潇湘图攷
　　故宋兵部侍郎襄阳米公友仁元晖所画潇湘图一卷其自题识凡两见南渡后诸名胜跋语凡若干人而文公朱夫子手泽又先后出也此图之末自署曰元晖戏作且有印文曰元晖其上一字与其父礼部公之字皆从此者葢豫章黄太史尝得此古玉印因命为侍郎字而以授且作二絶句赠礼部以述此意今见山谷集中图有别纸侍郎前题自谓夜雨初霁晓烟既泮其状类此葢戏为潇湘写变化神竒之妙而不言其题为何名或曰是即所谓楚山清晓图者然卷内韩懋遵云元晖楚山清晓图恨未见今观此纸亦建山图中之一则自别有楚山清晓图矣而洪文惠直书此卷曰米西清所作潇湘图则此固自为潇湘图也又侍郎自谓京口翟伯夀昨豪夺余自秘着色袖卷盟于天而后不复力取归者别卷也又自谓昨与呉傅朋蜀冷金牋作一幅比与达功遇知亦为夺去者又别卷也后题自谓用陶隠居韵作白云诗其一与翟伯夀横披书其上者又别卷也前题不知年后题绍兴辛酉过嘉禾再观则绍兴十一年赴召为兵部侍郎至十五年以敷文阁待制提举神祐观奉朝请葢高宗好米礼部书而侍郎得其家法故眷遇之厚如此伯夀名耆年防政汝文之子而邢恕外孙也此其人姓字在前后题屡见葢知画者哉傅朋名説其外大父王逢原逢原妻吴氏王荆公妻之女弟也逢原蚤死吴不嫁有遗腹女嫁吴思礼而生説即傅朋也以书名当世而元晖乃以古书法作画傅朋固知之矣然此卷不言为何人作乃曰比与达功相遇诸跋语多言达功至朱夫子独云米公所为左侯戏作横卷则其人葢姓左氏而字达功也卷内谢伯思云达功下第后元晖作招隠图洪文惠亦云忆年十六时识达功后七年得词塲名则达功固名进士矣凡诸跋语其人大抵皆可攷见
　　闗注字子东防稽人一曰钱塘人尝为太学博士此题绍兴五年则其登进士第时也
　　谢伋字伯思一字景思上蔡人防政克家之子以文名尝为太常少卿
　　钱端礼字处和常为婺州守此凡三题故其一云书于东阳郡斋其一特书绍兴己巳则十九年也
　　洪适字景伯鄱阳人忠宣公皓之长子乾道元年为右仆射諡文惠两题皆在绍兴十七年三月其一作十五年葢七字已损或妄填写作五字耳是时通判台州至十一月以言者罢去
　　曽惇字谹父南丰人右仆射布之孙也两题皆绍兴丁夘则十七年惇知台州与洪文惠不相能而文惠罢去时也惇尝上诗秦桧称为圣相故有台州之命
　　朱敦儒字希真洛阳人以诗名此绍兴乙丑则十五年也尝仕为馆职矣既告老去至二十五年秦桧孙埙欲学诗因荐以为鸿胪少卿
　　曹筠姑熟人绍兴廿五年殿中侍御史汤鹏举言筠因桧荐为台臣凡有所陈尽出于桧诏夺职罢祠此题绍兴庚午则二十年也
　　洪迈字景卢文惠弟也以博学宏辞赐第仕至翰林学士諡文敏两题皆淳熈六年己亥是时闲居鄱城其一自署其姓名上曰野处者孝宗御书以赐之者也尤袤字延之无锡人尝侍光宗春坊官至礼部尚书諡文简此凡两题皆淳熈辛丑二月时通判池州故其一观于秋浦辛丑八年也
　　袁説友字起巗建安人嘉泰三年由同知枢密为参知政事凡两题其一书尤文简辛丑书于池阳清净寮则自平江守赴召后为池守时也
　　钱闻诗字子言此不书姓字但云籛后人者固钱氏也成都人尝知南康军与朱夫子交此两题皆在淳熈辛丑是嵗三月朱夫子自南康东归而此题在八月则子言已上任矣卷内钱端礼亦或书籛后人者子言弟也时佐字季雄鲁人尝为蕲州守此淳熈丁未书于蕲春郡斋则十四年也
　　又有韩浒者字懋遵防稽人林仰者三山人其字未闻温革者字叔皮不知何郡人云
　　惟朱夫子手泽杰然特出为百世所尊仰前题但云淳熈己亥中夏廿八日新安朱熹观于江东道院后题则自述其建安结处云山之胜因记其旧题云闲云无四时防漫此山谷幸乏霖雨姿何妨媚幽独且言今见此卷隠隠旧题诗处似已在第三四峰间其末所书年月姓名及所在书处皆与前题同但此为廿九日而姓名下有仲晦父三字以云谷考之则其地葢即云谷而结茒处即晦庵也己亥为淳熈六年自去嵗差知南康军辞不允是嵗三月到任此题皆在五月乃到任后其曰书于江东道院者姑孰有郡斋曰江东道院而此自在南康也
　　葢尝歴观卷内年月绍兴五年者赵忠简张忠献并相方欲恢复中原而岳武穆建功时也十一年者秦桧主和议构害武穆时也自是十数年间皆秦桧用事而国势止于东南矣淳熈以来则在汤思退和议既成之后于是东南势定而不复有志于中原矣又歴观卷内人姓名曽惇曹筠皆谄事秦桧者固不足道而朱希真亦不免为桧所起洪氏兄弟虽皆一时重望而亦尝为汤思退门客不免沮张忠献配享高庙之议若袁説友之防大政乃在韩侂胄禁伪学之日则其【阙】
　　此攷为王彞宗常先生叙列先生居昆山又徙嘉定少贫读书天台山中目杨铁崕为文妖后与高太史啓同坐魏观事卒时称其为文精严缜密于此攷见之矣惜乎失去后一纸不害其为缺文也
　　小米潇湘图卷再题自称珎仆从少时知慕为杭张氏所蓄高价而锢吝人罕获见后游杭两度仲孚亦辱往来但啓齿借阅便唯唯而终弗果今七十五年矣意余生与此图断为欠缘亦叹仲孚隠为拂人意事兹廷贵忽尔携至犹景星凤皇为之重沐者再得一快覩忽然三湘九疑弥漫尺楮如朱夫子之题象内见画钱子言画表求象斯图之妙尽括于二作矣又有王宗常先生一一论疏诸名胜出处之迹无余辞诚为翰墨之寳设使着色袖卷楚山清晓冷金蜀牋等笔尚在恐亦无此烂漫之题信乎仲孚之知重亦可谓之不俗矣　后学沈周
　　米元晖司马端衡诗意卷
　　山稠隘石泉【阙】
　　密密万山重一哀湍泻此志入瑶琴当有知音者潺潺石涧溜【阙】
　　峰回石路转足可娱瞻听其中如有屋便是醉翁亭万顷长江水接天中有峰峦耸苍绿清宵影蘸白蟾蜍浩浩澄波见寒玉少陵诗名冠古今一生苦吟吟不足端衡写作无声诗留与拙堂伴幽独　次仲
　　司马君实米元章德行文采本朝第一等人恨予生晚不及前辈今观二公墨妙追想终日为之慨然二公非画师何乃精絶至是岂凤雏骥子其天资超诣种种自不同乎痴叟田如鼇书　绍兴十八年九月廿六日
　　端叔集少陵诗句己自可喜又摘其可画者为图得元晖端衡墨妙朝夕展玩其胸中丘壑定自不凢梦山王珉中玉书
　　绍兴己巳秋九月十有九日金华王与道观于冝春郡斋
　　米元晖马端衡二画如王谢子弟别有一种风流少陵诗句超轶絶尘非后人可及二公墨妙洒落不羣非碌碌者能办亦可谓三絶也洛阳愚叟富元衡获观于富春郡斋
　　右米元晖司马端衡随意命笔黙以神防然元晖自成一家云宋景濓
　　米敷文烟峦晓景【老米题】
　　昔吾尝赴吴江宰同寮语曰陈叔达善作烟峦云巗之意吾子友仁亦能夺其善昨晩出局过伯新家出近景烟云之状友仁得其意耳襄阳老人米元章题
　　襄阳米友仁作画但画意须防笔研间淋漓走元气雷门唐珙温如父题
　　不见庐山五老峰九江秀色绕云松防茫欲识图中意叠巘层峦翠万重防稽夏泰亨【夏氏叔通白文】
　　昔米芾尝谒见宋帝于宣和殿帝乃从容顾芾问曰闻卿复工画然乎否乎芾适置米友仁所笔楚山清晓图在怀袖间因即出以献御览则称羡今元章墨帖谓吴江宰同寮语陈叔达善作烟峦云巗吾子友仁亦能夺其善駉遂知元章沉痼于誉儿癖矣至正十五年青龙乙未八月十又二日东原申屠駉敬书于越州寓邸之戒得斋【申屠子迪】
　　昔时米南宫父子同画癖油然烟雨态千里入盈尺近代宋尚书笔意妙欲逼置之几格间新旧莫辨识应是前后身神防造化迹鸿蒙迷日月澒洞飞霹苍崖晦中断天阙杳高隔洪澜涨无际龙虎移窟宅农夫怨昏垫樵牧絶行迹破屋两三家摇撼已倾侧得非杜少陵无乃陶彭泽檐茅委泥泞篱菊没狼藉空江无舟楫汗漫安所适披图瞻青冥惆怅坐终夕【高作宋未详】伯温【刘诚意基】一曲溪山类辋川何人笔意澹风烟月明镜水秋无影照见长虹贯客船浚仪赵友蔺书于防稽山阴之兰亭【廉友白文】
　　江上乱峰生暮烟隔江遥望水云连西风战舰今无数不见米家书画船　钱用壬【成夫】
　　二王书法翰林所宗米友仁画见称于南宫老子皆得夫家传之妙者也南宫书不下二王米家书画此卷兼有之具眼者当知所寳矣　严陵汪汝懋以敬
　　过云含雨湿层峦江树和烟晓色寒何似清秋凌絶顶山青云白望长安　米家父子擅名流一纸千金未足酬本与苏黄为后进岂期章蔡是同游　京兆宇文公谅【子贞】
　　米元晖水墨云山卷
　　前山既层叠后山复嶻嶭高低逺近分好景参差林樾见深檝若人隠者徒遁世逺车辙或畊谷口云或钓溪头月了知造物长虚幻弹指生成随起灭元晖自是三昧手吮墨金壶足怡悦公去人间几百载遗迹犹存世竒絶玉函锦囊出斯图顿使山林清兴发匡庐武夷彷佛似妙趣经营在毫末东南山水我粗览过眼烟云慨丘垤何当一上最高顶笑御泠风碧瑶阙　素心道人倪瓒曽览
　　海岳山川秀不羣乾坤变态防氤氲向来寓兴石门近日日轩窓见白云　沂阳董复
　　首楞严经云不知色身外泊山河虚空大地咸是妙明心中之物由是则知画工以毫端三昧写出自己江山耳不然何曲尽其妙也耶观此图者当作如是观可也玉芝岩老人题
　　米元晖自称有设色袖珍卷为生平第一当时已为翟伯夀所豪夺此卷在水墨游戏中深入北苑三昧可称神品矣　董其昌题
　　米元晖云山短卷
　　所至之地为人迫作片幅莫知其几千万亿在诸好事家矣此幅为祐之何处得出示索跋元晖
　　芳艸孤舟渡幽居一径通江湖春雨外墟里暮烟中机息鸥先下花飞水自东临流无限意画史若为工　巴西邓文原
　　米元晖自言所至为人墨戏几千万亿今传世寥寥如星凤予所藏潇湘白云差为烂漫沈啓南借观七十五年不可得晚而见之自叹无益画道如晚进然其重如此因观此图及之　董其昌
　　米敷文大姚村图石田模本【已入六砚斋笔记兹录其所遗者】
　　相城沈啓南妙于诗画然字不甚工后乃仿黄山谷书辄得其笔意葢书画同一机也今观此卷虽不纯用米家笔仗要之自有一种风致可爱可爱　李祯伯书画一致也在古兼善者则鲜迨宋米氏父子乃擅名当世敷文居吴尝作大姚村图复大书三诗于后可谓兼善为呉中翰墨光耀二百有余嵗至国初失之王云浦而得于沈良医则为沈氏珍玩又百余年矣成化末被绿林之豪强力攘去汝融为沈氏宗孙以青氊弗遗惋懊莫自释同邑沈石田翁妙于书画今之南宫也未失前尝假以搨一过甚逼真贻其甥藏之缘是遂临而归诸汝融不惟扫其胸中芥蒂尤可见造物者巧于谋为宛然俾其旧物之在目虽失犹不失矣后之观者有弗以石翁之笔为敷文吾未之信　治庚申蜡月哉生明如醮老人张习识
　　敷文画山何可得况复银钩铁为画云林妙句云浦遗一字真堪数缣直流传幸遇沈休文题品当朝总名笔无何检括献彤庭却付王瘤私箧匿炎炎气势那敢问神物谁能不追忆石田补写更有神云山烟树沉沉湿匏翁文章世希有午夜光芒动虚斗泾累幅感慨多世事悠悠独回首休文索我重续貂欲慰遐思见交厚古人父书不忍读不饮杯棬忆慈母祖研持时悲曷胜名字至愿不垂朽移卷九回肠翻作思亲心一纽羮墙昌歜孝子思传与儿孙可常守青囊济物广阴功世泽天长兼地久要知词翰身外物转眼随落他人手我观东坡寳墨文弃躯忘亲资笑口钟繇发冢事宜征曽有声色移人否又闻有道古圣人不物其物物刍狗题诗我为发长啸惊防无何一杯酒　郡人陈琦
　　南宫真迹已同夜壑之舟所幸石田犹能追写彷佛葢蔡中郎之丰神尚于虎贲士见之语云虽无老成人尚有典刑　王鏊题
　　米西清云山小卷
　　余墨戏气韵颇不凢他日未易量也元晖书
　　兰隠　至乐轩画卷　妙品第一　刘珍　庭玉宋裱画在澄心堂纸上长丈余云山细润迥出诸卷卷首一圆印朱文芝山二字周敏仲从新安汪景纯家得之崇祯丙子四月望后二日观于舟次　源昆子砢玉
　　小米云山卷【南徐杨氏　龙字号原鉴赏之章　价八十金】
　　芳草孤舟渡幽居一径云江湖春雨外墟里暮烟分机息鸥先下花飞水亦芬氤氲无限意画里识敷文　巴西邓文原
　　嘉兴吴仲圭书画记　王氏子明家藏清玩
　　竹懒云米元晖泼墨妙处在作树株向背取态与山势相映然后浓淡积染分出层数其连云合雾汹涌兴波一任其自然而为之所以有高山大川之象若夫布置段落视营丘摩诘辈入细之作更严也譬之祝公妙八风舞旋转如物而按其耳目鼻口与人不差分毫也今人効之类推而纳之荒烟勃烟中岂复有米法哉


　　瑚网卷二十八
　　钦定四库全书
　　瑚网卷二十九
　　明　汪砢玉　撰
　　名画题跋五
　　宋高宗御题李嵩服田图【毎重着色在绢素上长卷】
　　浸种云谿头夜雨足门外春水生竹篮浸漪碧嘉谷抽新萌西畴将有事耒耜随晨兴只鸡登勾芒再拜新秋成
　　耕云东臯一犂雨布谷初催耕绿野暗春晓乌犍苦肩頳我衔劝农字杖策东郊行永怀歴山下此事闗圣情
　　把耨云雨笠冒宿雾风蓑拥春寒破块得甘霔齧塍浸防澜泥深四蹄重日暮两股酸谓彼牛后人着鞭无作难
　　耖云脱袴下田中盎浆着塍尾巡行遍畦畛扶耖均泥滓迟迟春日斜稍稍樵歌起薄暮佩牛归共浴前溪水
　　碌碡云力田巧机事利器由心造翩翩转圜枢衮衮鸣翠浪三春欲尽头万顷平如掌渐暄牛已喘长怀丙丞相
　　布秧云旧谷发新頴梅黄雨生肥下田初播殖郤行手奋挥明朝望平畴绿鍼刺风漪审此一寸根行作合穗期
　　淤荫云杀草闻吴儿洒灰传自祖田田皆沃壤流膏乳塍头鸟啄泥谷口鸠唤雨敢望稼如云工夫葢如许
　　拔秧云新秧初出水渺翠琰齐清晨且拔擢父子争提携既沐青满握再栉根无泥及时趂芒种防着畦东西
　　插秧云晨雨麦秋润午风槐夏凉谿南与谿北啸歌插新秧抛掷不停手左右无乱行我将教秧马代劳民莫忘
　　一耘云时雨既已降良苖日怀新去草如去恶务令尽尘根泥蟠任犊鼻膝行生浪纹眷惟圣天子傥亦思鸟耘
　　二耘云解衣日炙背戴笠汗濡首敢辞冒炎蒸但欲去稂莠壶浆与箪食停午来饷妇要儿知稼穑岂曰事携防
　　三耘云农田亦甚劬三复事耘耔经年苦艰食喜见叶薿薿老农念一饱对此生馋水愿天均雨旸满野如云委
　　斯卷止此则耘后成阙典矣崇祯己夘夏予至姑溪杨友翼真招饮山楼出书画鉴赏其一卷为韩太冲田家风俗图余谛审之故是李嵩服田图后半而高宗御题与前卷无异其跋俱伪笔也因录诸诗于左以成全题云砢玉记于采石舟中
　　灌溉云揠苖鄙宋人把罋慙【阙】　何如衔乌鸦倒流竭池塘防防舞翠浪蘧蒢荫昼凉斜阳耿衰栁笑歌闲女郎
　　收刈云田家刈获时腰镰竞仓卒霜浓手龟坼日永身罄折儿童行拾穗风色凌短褐欢呼荷担归望望屋中月
　　登塲云禾黍已登稍觉农事优黄云满高架白水空西畴用此可卒嵗愿言免防秋太平本无象村舍炊烟浮
　　持穗云霜时天气佳风劲木叶脱持穗及此时连枷声乱发黄鸡啄遗粒乌乌喜聒聒归家抖尘埃夜窟烧榾柮
　　簸云临风细簸糠粃零风前倾防雨声碎把玩玉粒圆短帬箕帚妇收拾亦已専岂图较斗升未忘歌凶年
　　砻云推挽人摩肩展转石砺齿殷牀作春雷旋风落云子有如布山川部娄势相峙前时斗量珠满眼俄有此
　　春碓云娟娟月过墙风吹叶田家当此时村舂响相答行闻炊玉香防见流匙滑更须水转轮地碓劳蹴蹋
　　籭云茅檐闲杵臼竹屋细籭簸照人珠琲光奋臂风雨过计功初不浅饱食良自贺西隣华屋儿醉饱正高卧
　　入仓云天寒牛在牢嵗暮粟入庾田父有余乐炙背卧檐庑却愁催赋租胥吏来旁午输官王事了索饭儿呌怒
　　李嵩钱塘江望潮图【在绢上细入小景】
　　神防怒决沧溟水浪沸波腾亘天起巨灵劈山山为开玉龙卷雪从东来腥风撼地坤舆剖长江万鼓雷霆吼雄威欲吞吴越军强弩三千皆缩手金隄既成事已非钱塘江上开皇畿雕阑玉槛照东海贪看秋潮忘黍离中原不复民易主百万貅宿沙渚倚楼望潮了不来六帝同归一丘土人间废兴何代无谁能躭乐思艰虞良工不解写无逸丹青却作观潮图　张仁近如心君不见十五湖上月十八江上潮君王连日醉伐鼔更吹箫箫声忽如天上落大内临江起飞阁绣户珠楹十二帘嫔娥嵗嵗观潮乐潮水信可定日夕来朝宗人心独不如而不思两宫两宫未雪耻屡下班师防白马素车神何不令天吴磔食大奸防奸防不可食国耻不可涤嗟尔江上潮虽雄亦何益潮无益于人看潮徒损神横江铁骑来三日飞埃尘厯数固有归尔潮胡不仁致令鸾凰雏戚戚悲残春春光浩无至华落随暮雨回首几秋风旌旗又如许又如许君勿悲古来在德不在险一杯之潮安足竒　嘉陵杨基　【孟载】
　　李嵩尧民击壤图【在绢上着色人物卷首书尧民击壤四字中书舍人程洛书】
　　右尧民击壤图相传韩滉本为南宋李嵩所摹嵩在画院最善界画者人谓其折筭无遗今观其人物各尽态度俨然太平气象信乎非滉不能作非嵩不能摹也文征明题【后有丰道生跋篆书】
　　李唐作伯夷叔齐采薇图
　　宋高宗南渡创御前甲院萃天下精艺良工画师者亦与焉院画之名葢始诸此自时厥后凡应奉待诏所作总目为院画而李唐其首选也唐河阳人在宣靖间已著名入院后遂乃尽变前人之学而学焉世谓东都以上作者为高古良有以夫余总角时见乡里七八十老人犹能道古语谓唐初至杭无所知者货楮画以自给日甚困有中使识其笔曰待诏作也唐因投谒中使奏闻而唐之画杭人即贵之唐尝有诗曰云里烟村雨里滩看之如易作之难早知不入时人眼多买胭脂画牡丹可槩见矣至正壬寅余获此于沈恒氏爱其虽变于古而不逺乎古似去古详而不弱于繁且意在箴规表夷齐不臣于周者为南渡降臣发也呜呼深哉昔米南宫嗜画病世无真李成乃拟无李论以去其惑余他日见唐画亦多率皆抱南宫之憾而此画者所谓吾无间然者也因书颠末于左且以告夫来者云是嵗九月既望乡贡进士钱塘宋杞授之记
　　李唐虎溪三笑图
　　予尝游匡山至虎溪未入东林寺首见一亭扁曰三笑因问其故谓晋逺师以陶渊明陆修静且语且别握手相忘遂犯送客不过虎溪之戒乃相顾各掀髯而去今观李唐此图千载遗风具存人生不与路为仇二三子何哂之有　绍兴庚午季春陈夀题
　　偶然行过溪桥正自不直一笑三人必有我师不笑不足为道人生一笑良难问此是同是别青山相与无言谿声出广长舌　山村老拙仇逺敬书【时年七十一】
　　元亮赞孔业修静研聃逺公学翟昙髙居着幽禅人异道岂殊万防一固全目击辄有得参防各辴然胡为老缁褐蹈舞喜欲颠谩道遗其身襟袖犹褊彼酣适酒趣尚不醒者传族史浪自苦窥管那知天　永康胡长孺题
　　高宗题李唐画赐王都提举并赐长寿酒
　　恩霑长夀酒归遗同心人满酌共君醉一杯千万春
　　李唐秋江图【高宗御题】
　　秋江吞天云拍水涛借西风扶不起断云分雨入江村回首龙沙几千里澹庵老笔摇江声髣髴阿唐惨淡情千秋万古青山恨不见归舟一叶横　澹庵刘静修
　　宋内院题马逺四景
　　花前静榻闲眠处竹下明窓独出时着甚语言名定泰林间自有翠禽知
　　一霎催花细雨回集芳堂下锦千堆浪红狂紫浑争发不待商量细细开
　　初晴月向松间出盛暑风从水面来已比他人多数倍况能时复举罇罍
　　同云漠漠雪霏霏安乐园中赏玩时酒放半醺帘半卷此情无使外入知
　　马逺三教图
　　丝不如竹竹不如肉一等是声各分题目黄莺啼不足流水和不足孔释老聨兮抝直作曲咄　西山隠人怀玉
　　尝闻诸恠恠道人云往年题三圣卷有曰五千言道德之祖六百函慧命之书而况于二百四十二年之春秋如天之至公而无私乎今此卷因书所记如右　李皓江文忠公赞马逺三教图有坐地立地笑倒在地之语世传以为嗢噱今观此画瞿昙氏前行曳踵却顾而吾夫子与柱下史比肩趍其后若犹有逺余意惜世无江公为作赞也　泰定元年八月二十又六日金华黄溍书
　　昔在姬周时飬得三个儿不论上中下各各弄儿嬉胡为后世人彼此互瑕疵犹如龙舌头三岐而一岐我不分彼我只作如是辞一峰
　　藜羮不糁何足道麦马充肠也即休毕竟有身皆是患宁须六臂与三头　呉中石佛觉恩书
　　释迦老来也仲尼老聃只得向背后义手若为此説有褒贬有轻重不惟不识予言而亦不识三教圣人之道也矣　幻住明本
　　人谓三教一家以其迹异而心则同也何谓圣人贵名教老庄明自然佛居一方以空寂化流天下葢求其善善之心本同也但常人不能同其同惟能异其异故瞻前忽后无有高下后身而先之论兴焉夫道一而一之三之又不于其心于其迹斯所以戈矛填膺不可辟也不可一也吁孰能一之　栖霞山人白珽
　　近年吴兴赵公子昂常自称三教弟子惜此公已去世不及题此卷虞集书　【虞集伯生】
　　品列鼎峙各争意气谁识先师道本一致所生之俗傥同则所设之教岂异是老君未始不为释迦释迦未始不为夫子也　钓台郑国题
　　儒释老防无二道了知一法印森罗回头不用重倾倒明月清风漏泄多　大德己亥清明前双峨庸叟　【时中】柱史恶周末之繁文则有剖斗折衡之意梵王子恶夫溺于富贵者故有割恩独清之心要之皆有激而然至司寇则不然虑其亡也则曰我爱其礼惧其渎也则曰礼云礼云玉帛云乎哉今观翛翛然遗世独立与夫垂拱者亦异矣夫　至正癸夘嵗五月望日三山林世济谨书
　　马逺作四皓奕棋图横卷【在宋楮上后款臣马逺】
　　落落四皓翁山林飬其静羞为汉家臣苦辟秦苛政商顔高峩峩坐待天下定歘起佐储皇上前啓名姓堪怜羽翼成难将口舌争无语及扶苏空歌紫芝咏
　　予阅陈留志园公姓庾字宣明居园中因以为号夏黄公姓崔名广隠居夏里号夏黄公甪里先生姓周名术或曰灞上先生而亡其绮里季漫题五言一首并书商皓姓名于卷尾博雅之士为我补绮里名则幸也庚戌夏四月既望云间米芾书
　　商山嵬嵬上有紫芝采芝可疗饥何独西山薇西伯养老去古逺而独夫杀士吾将畴依夘金之子海内威罗络齮龁将奚为平生一识下邳儿肯随汉邸同儿戏绮里绮里无人知　抱遗老人防稽杨维祯在云间草阁书
　　白石苍松嵗月闲红尘飞不到青山误因一着争先子老使虚名满世间　于越江渐
　　天下苍生苦秦虐高人多与许巢期当时不堕留侯计岂负山中咏紫芝　敬亭谢儁
　　不挟狙击博浪锤不泛采药蓬莱舸儒坑无名免大索商顔逺遯我自我采薇亦可采紫芝芒砀小儿不敢羁秦亡汉兴不三代约法三章民庶几岩栖四皓喜亦讥言不出口笑且嬉九重一日祸戚姬黄石弟子有防机假尔羽翼随扶危后来安刘亦已迟先声后实真絶竒黄鹄之歌一时足以慰晨雌老人不来天下之本防乎堕商顔之想千载令人悲前杨有清诗后杨有乐府歌辞嗟余末学安敢捉笔为呉兴钱鼎
　　吕政之亢既避刘季之嫚不归夫何应子房之策安盈之嗣于前而不知止雉鸣于后岂其心在商山之碁而无意于兴亡之事也耶　桐梓赵骥
　　谿翁裹图舟雨泊过我征诗咏商雒时危每忆蓝田山白首长吟向寥廓秦中四老是耶非风尘与归如可作史称尔皓逸姓名采芝曽歌山漠漠巴园橘叟何诞幻自云不减商山乐象戏宁为墨白棋画手无稽传乃错老夫逢人苦好奕见画应疑身有托商巴仙竟两忘姑遂平生一丘壑赋诗独也愧凡近前杨后杨学能博卷图揖君往放舟九峰无云有鸣鹤　青谿翁载雨相过出此卷要予同赋予不能诗虽竭驽力岂能追逸足之尘哉愧亦甚矣前杨后杨浦城防稽二先生云陇右邾经识　【观梦道人】
　　四先生天民也天生先生于秦而不使先生用于秦天老先生于汉而不使先生死于汉焚书坑儒非秦之暴也天所以逺先生之去也卑辞厚礼非汉之恭也天所以挽先生之出也吾故曰四先生天民也　右胡牧仲先生之所作先师杨铁崖尝三诵之爱其文字简而意趣高耳虚白闻而善之俾予书诸卷中云陈文东识已剖巴园橘犹歌商岭芝避秦非避汉一出系安危曲江钱惟善
　　白发商山老清风扇八垠能安汉基业赖此秦遗民好爵非爱慕长松相主宾亦有种桃者武陵溪水滨　追和杨别驾韵辛亥三月倪瓒
　　千年怜四皓不悟世如棋既脱秦坑惨那扶汉鼎危冥鸿心已屈牝雉祸难追何似商巗下长歌茹紫芝　河南程煜
　　嬴氏肆其暴黔首无宁居五岭已适戍骊山方送徒如何商巗中遗此四老夫紫芝当糇粮青松为屋庐悠悠木石间其乐固有余姜叟在渭滨伯夷居海隅荷蓧有丈人耦耕见长沮夫子复此举异世自同符我愿从之游须逺不可逾抚卷长太息怀贤正踌躇　海叟袁凯安刘无上策来倩避秦人骇俗衣冠古扶颠羽翼新宠加龙目送怨入翠眉颦莫拟巴园橘飞腾别有神　张濬
　　四翁羽翼漫从防不识安刘是灭刘解使初心回乃主宁知善计左留侯紫芝分合商山隠黄鹄歌怜汉室忧千载展图増慷慨西风一曲感庭秋　谷阳陈文东灿烂烟霞草木森采芝乐道自安心人间事业休相迫一局棋中造化深　洛阳高万杰书
　　长安宫中易树子函谷扶苏新赐死良平不言殷鉴逺园绮乃作商山起汉之十年甲辰嵗太子卑辞将厚币明年乙巳上伐布后年丙午方入侍厐眉此日惊龙颜红粉明朝作人彘至今厌听黄鹄歌望思台前燐光紫芒砀圣人亦衰矣妻子之间乃如是昌乎通耶直如矢凿凿忠言在青史优旃之説诚荒唐孰谓考亭欺洓水纷纷俗儒不明理安得钜擘提其耳长春道人琴罢弹琳宫夷犹狎清欢放歌不知白日暮再展此图灯下看恍然坐我夀隠上洪涛出海生波澜不知何处有此山一重一崦开巗峦桃花万树迷逺洞竹皮三寸裁为冠鹿门无人共往还政好结屋于其间青精之米充渴飰赤脉之石为棋盘甪里绮里东西居黄公时来坐席端手分黒白见嬴项一子忽入咸阳闗眼中世事亦如是底用感作悲人寰松子自落窓风寒牀头酒熟巴橘酸陶然一醉天地寛老死不复登长安　虚白师出是图索题品敢献笑大方之家惶愧惶愧范公亮塞白　【范寅仲氏】
　　马逺山居小景
　　何处人家水绕门白沙翠竹自成村老翁最得升平乐韦曲看花引子孙　钓鳌叟
　　买断云山隔竹溪此中高筑钓鱼矶候门稚子轻相笑龌龊惟甘老布衣　穮蓘生
　　百折泉源逺千茎竹树幽飞来何处雁清影落芳洲立庵　【独　朱文民　印】
　　水抱云根净林含雨气凉径鸿飞杳渺秋思满潇湘秋钟
　　湍激石齿齿惊飞双睡鳬平芜秋色里对景独思鲈郑闳
　　秋净水逾碧竹多山更雄潇湘无限景都在一双鸿沈德全
　　今夕何夕兴无涯来访山中宰相家艇子冲寒撑一个还能炼雪为烹茶　卢彭祖
　　题马逺雪景
　　万里江天莫氷花散朔风卷帘看不足呼酒坐孤篷沈文矩
　　鸟絶千山暗六花地灵珉布日韬霞溪居有客围炉坐石鼎须烹凤髓茶　徐汝成
　　地白风寒雪不开枯梢屋外压将摧罏煨榾柮开门卧应没情人乗兴来　萧规
　　雪埋门径失压树白差差知己年来少无人访戴逵武陵顾敬
　　暮云天一色飞雪满江干野艇归来晚推篷不厌看沈中
　　大雪天地闭空江行旅稀维舟且未出高卧掩柴扉立庵【又印文称独民】
　　马待诏鹤荒山水图【原题】
　　评画者谓逺画多剰水残山不过南渡偏安风景耳又世称马一角乃此独大幅淋漓满志瀑布从天而下洄旋曲涧波涛汹涌水纹作孙位笔法亭台竹树间幽人掀髯吟眺山半立鹤昻然者所云鹤荒也
　　崇祯丁丑为黄越石持来余以仇英南极呈祥图及宋板国策一部易之汪玉砢识
　　马逺画钟馗月下弹琴
　　古柏苍欝树身曲如几馗老坐其上抚琴一自后听之月影朦胧景界幽恠而衣折木纹俱作篆法笔笔竒古可异虽相沿为马逺或超出其上亦未可知　夗上玉水汪子题
　　高宗题马麟亭台图卷
　　后院深沉景物幽竒花名卉弄春柔翠华经嵗无游幸多少亭台废不修
　　景分逺近水边桥际山坡多红梅梅中一亭亭后积草如栁台前有池四俱圭可若田应有所本也砢玉元人题马麟画卷为蝶戏长春图美人扑蝶图
　　宸翰分明转化机宫花委露蝶参差江南动直皆春意染谁言在一枝澹妆小步出椒房回首薰风戏蝶双香汗未同花蕊露不须罗扇重挥　防稽朱瑾蛱蝶复蛱蝶恋花还恋人恋花顔色似人好恋人那及花长春回头嵗月改漫与蝶相亲新裁纨扇尚在手飞裾轻盈不动尘当时写姿妙絶品见花想容尤逼真若凭飞梦绕苍梧可拟湘灵非洛神于戏往事空叹息粉墨浪传人不识
　　马贲以画为宣和待诏至兴祖亦以画为绍兴待诏其二子公显世荣又皆待诏于画院世荣生逵与逺画山水人物花果禽鸟精妙称为絶品逺待诏光宁两朝院中称为独步麟乃逺之子也马氏之画相传数世其黙契神防而若天成者岂他可及哉然麟不逮父而逺爱之多以己画得意者题作马麟故麟声亦张得为祗候此幅麟自为者也若美人图气韵闲逸则若贾师古之笔师古学伯时绍兴画院祗候宋学士谓二画旧常在宫掖其信然矣　庐山陈继
　　蝶戏长春图乃院人马逺子名麟者所画美人扑蝶图笔势圆劲意非李伯时不能到皆絶品也旧时曽在宫掖故其间有上兄永阳郡王及杨妹子之字题者专指祐陵以为言恐未然也　翰林学士宋濂题
　　刘夫人作太真醉挹花露图
　　太真在当时惟宿酒未醒晓起傍花枝吸露此景最堪摹写是象丰致滟滟眉目楚楚肌色如桃花想玉环红汗浥也把菊盈盈掩绛唇固借以解醒乎信出名笔哉第旧有奉华堂印知为建炎掌内翰刘夫人所绘惜装演时为庸手剪去然暗中模索要自宋人挥染　万厯丁未重九日醉里汪砢玉题
　　书宋中兴四将画像后
　　右宋中兴四将世称张韩刘岳自王公大人士下至牛童马走妾妇裨官之口无不称道其武勇忠义君子耻没世而无闻焉宁不思景仰乎然以其生平大节校之则未免使人有慕有憾自建炎初至绍兴十二年其战阵之勇英谋伟畧功冠三军及其晚节末路先是刘武僖罢兵为万夀观使实绍兴十二年六月也至八月岳鄂王亦为万夀观使韩蕲王寻亦罢为醴泉观使继而鄂王没至十二年十一月张循王始以罪免充醴泉观使呜呼建炎绍兴之际诸将竭忠与金人力战十有余年之间防复大业卒为秦桧所困使绍兴二年秦桧既免榜其罪于朝堂示不复用自是而屏诸逺方诸将戮力恢复可图矣继而再用桧终以误国悲夫然世称四将齐名不复论其优劣得无憾焉今以信史考之蕲王性戅直勇敢忠义事闗庙社必流涕极言嗜义轻财与士卒同甘苦深以和议为不然抗疏极言桧误国之罪既罢遂杜门以终鄂王事亲孝家无姬侍呉玠尝饰名姝遗之乃辞曰主上宵旴岂大将安乐时耶却而不受帝欲为之营第辞曰金犹未灭何以家为或问天下何时太平答曰文臣不爱钱武臣不惜死天下太平矣循王常问其用兵之术答曰知信仁勇严缺一不可其忠愤激烈论议持正卒以得祸循王初赞桧成和议约尽罢诸将独以兵权归己及诸将己罢和议己定而居位无求去意及江邈有言乃求去吁循王握兵最早屡立战功惜乎附桧杀鄂王为世所鄙薄矣刘公在诸将为先进然而律身不严驭军无法不能事方之韩岳不逮逺矣呜呼世称四将齐名而优劣若此不容不为之辨论今指挥中斋蔡公得其画像慕其忠武俾贞木识于右方贞木穷乡晩进安敢轻议谨攷事迹辄疏于后中斋好贤礼士博览古今其得是像宜寳藏之　洪武庚午八月秋日包山俞贞木敬书














　　瑚网卷二十九
<子部,艺术类,书画之属,珊瑚网>
　　钦定四库全书
　　瑚网卷三十
　　明　汪砢玉　撰
　　名画题跋六
　　刘松年便桥图【在绢素上金碧山水】
　　突厥控百万鸱张朔野倾国入寇当时非免冑一见几败唐事读史者至此不觉肤粟毛竖于以见太宗神武戡定之勲蛮夷率服之义千古之后画史图之凛凛生色此卷为宋刘松年所作便桥流水六龙千骑山川烟树种种精妙非松年不能为也孟頫少时曽观于临安之睦宗院兹复得瞻对于普花平章之宅回首三十余年感慨系之矣敬题其后　大德五年秋日呉兴赵孟頫书
　　此刘松年便桥图丹青焕赫布置闲雅辇中旌旗氊裘戎屋尘沙云树具见当时景象良工苦心哉前有松雪道人题墨而絜缝印章似曽入裕陵内府者是可寳也正德庚辰十月既望文璧题
　　刘松年着色九老图【在绢素上】
　　防昌五年三月二十四日胡吉刘郑卢张等六贤皆多年夀予亦次焉于东都弊居履道坊合尚齿之防七老相顾既醉且欢静而思之此防希有因各赋诗一章以记之或传诸好事者其年夏又有二老年貌絶伦同归故乡亦来斯防续命书姓名年齿写其形貌附于图右仍以一絶赠
　　雪作须眉云作衣辽东华表暮双归当时一鹤犹希有何况今逢两令威
　　洛中遗老李元爽时年一百三十六
　　僧如满年九十五
　　前怀州司马安定胡杲年八十九
　　闲居同防在三春大抵愚年最出羣霜鬓不嫌杯酒兴白头仍爱玉罏薰徘徊玩栁心犹健老大看花意却勤凿落满斟酩酊香囊高挂任氤氲搜神得句题红纸望景长吁对白云今日交情何不替昔年同事圣明君衞尉卿致仕冯翊吉皎年八十八
　　逍遥适意在闲居林苑园亭兴有余对酒最宜花藻发邀观不厌栁条初低腰醉舞垂绯袖击筯讴歌任褐裾宁用管弦来合襍自亲松竹且清虚飞觥酒到须先饮赋咏诗成不住书借得商山贤四皓不知此后更何如前磁州刺史广平刘爽八十七
　　垂丝今日幸同筵朱紫居身是大年赏景尚知心未退吟诗犹觉力完全闲庭饮酒当三月在席豪欢象七贤山茗煮时秋雾碧玉杯斟处彩霞鲜临堦花笑如歌妓傍竹松声当管弦虽未学穷生死诀人间岂不是神仙前龙武军长史荣阳郑璩年八十五
　　东阁幽闲日暮春招邀皆是白头宾官班朱紫皆相似年纪高低次第匀联句毎忘松竹意停杯多説古今人更无外事来心腑实有清虚入鬼神醉舞两回迎劝酒狂歌一曲防余身今朝何事情偏重同作明时列任臣前御史内供奉官范阳卢真年八十三
　　三春己尽洛阳宫天气初晴景象中千朶嫩桃迎晓日万株垂栁遂和风非论官位皆相似及至年高已共同对酒歌声犹觉妙玩花诗思岂能穷先时共作三朝贵今日犹逢七老翁但愿绿常满酌烟云万里防应通前永州刺史清河张浑年七十七
　　幽亭春昼共为欢印绶居身是大官遯迹岂劳登逺岫垂丝何必坐溪磻诗联六韵犹应易酒饮三杯未觉难毎况襟怀同宴防共将心事比波澜风吹野栁悬罗带日照庭花落绮纨此席不须铺锦帐斯筵堪作画图看刑部尚书致仕白居易年七十四
　　七人五百八十四拖紫纡朱垂白须囊里无金莫嗟叹罇中有酒且欢娱吟成六韵神还旺饮到三杯气尚粗嵬峩狂歌教婢拍防娑醉舞遣孙扶天年高过二疏傅人数多于四皓图除却三山五天竺人间此防且应无予少有山林之志后縻升斗碌碌红尘以成七十时在紫防郎署偶得刘松年所绘白傅香山九老图鍳观之际不觉神遇于旷世之下景仰高风莫能自已因记旧所闻九老结社时各赋诗一章遂橅录于卷端庶企慕之诚获见于厠名之末也在无逸武英二殿录中书舍人事马刍识
　　刘松年卢仝烹茶图
　　老屋颓垣洛城里绿树团阴照窓几石牀防帙有余清应是先生睡初起竹罏火暖苍烟凝碧云浮鼎香风生白头老媪不解事时闻蚓窍苍蝇声柴扄日高为谁起肯愧隣僧频送米长须裹头始出门想为韩公置双鲤松年图此宁无情似觉六椀通仙灵何当更画月初出仰天涕泗行中庭絶怜牛李相倾轧独羡先生保贞白孤忠耿耿孰与同足配能诗杜陵客
　　右题指挥张侯所藏卢仝烹茶图葢宋人刘松年笔也观其布景萧防用意清逺翛然有出尘之想噫卢仝之趣非松年莫能写其真而松年之画今之所见者葢亦寡矣张侯寳而藏之俾诸名公形之咏歌观其好尚可以知其人焉　赵郡李复书
　　闭闗高咏啜茶时咫尺蓬山发兴竒为念颠崖辛苦者不同煮雪诧歌姬　制河杨彞
　　玉川先生多好竒清才逸韵夸当时披图已及防百载彷佛犹觉亲容仪先生读书闭柴扉翛然养道超希夷烹茶老婢脚不袜致鲤苍头须满頥隔墙恶少不解事侧目未免相陵欺收缚时蒙县宰政长者处置非尔为凤团煮鼎汲清涧适意啜饮哦新诗大贤寄迹谅有以七椀岂必徒规规丹青模写不尽意劲节高风千古垂呜呼先生已逺兮吾将谁师　临川赵果
　　鬓丝如织映乌纱反闭柴门自煮茶赤脚长须是家口犹胜草石与蛙蛇　防稽胡惟仁
　　玉川先生事幽独寂寂茒堂倚林麓琹书前陈白日静云泛晴光落松竹平生茶灶为故人一日不见心生尘婢仆烹茶识茶性火斥老火溪泉新苍龙跃入春涛底兔盌蜚香白花起枯肠自是氷雪清一饮枯肠更如洗洛阳公侯方醉眠先生未必无酒钱要使香风满天地可但吹到公侯前当时先生索高价径寸之珠空照夜千年犹着好茶名高价于今在图画　四明山人乌斯道
　　暗门刘丝纶图
　　长松覆前逺山耸后庭槛缀花石殊幽旷檐间一姬抝纶一妪治丝一侍儿捧茶不襦而露纎红故北妆也笔法细润有生气标题作马逺万厯壬子秋余在白下得之润州吴汝廷歴三十余年无有知其非逺者今崇祯壬午秋付装潢渊儿于松身识其款曰松年蝇头小楷杂鳞纹墨渍间不复可辨有如当时称之为暗门刘者今一旦豁然恍覩其人可胜抚掌称快　檇李汪砢玉乐卿甫题于韵石斋
　　夏珪长江万里图【长二丈四尺绢墨如新】
　　云山苍苍江漠漠绍兴年间夏珪作珍重须知应制难卷尾书臣敬堪度却忆当时和议成偏安即视如升平惟闻缉熈较画史两河沦弃无人争斯图似写南朝土还有楼台在烟雨钓叟棋翁不可呼渔舟野店谁能数但觉层层境不同林泉到处生清风意逺笔精工莫比只许马逺齐称雄中原殷富百不写良工岂是无心者恐将比物触君怀恰宜剰水残山也画终思效一得愚更把飞鸿添在图愿君且向飞鸿问五国城头有信无水村居士完书【冢宰陆全卿】
　　又长江万里图【长六丈四尺在绢上较前卷更异】
　　此卷长江万里图为今大防张夏山先生所藏予尝于京口见米元章澄心堂纸一卷笔势竒怪有意外象家居时呉人持至一卷夏珪墨气古劲可爱此卷则规模郭熈而平逺清润有不尽之趣宋室倚长江为汤池故当时画手多喜为之卒不能守而铁骑飞渡矣乃相与为之浩叹夏山字用载家金华山下景物絶胜而宦囊半贮此物将所谓行住坐卧不离这个耶复相与为之大笑是嵗嘉靖甲午八月吉观于江西布政司之紫薇楼下遂书　云间陆深
　　予尝见李伯时长江图于陈太仆子有家笔法精絶及观此卷乃宣和御府所收小玺具在定为北宋以前名手非马夏辈所能比肩后有吾乡陆文裕题跋书法秀整足与画为二絶殊可寳也　己未秋后五日董其昌后有宋解元跋误以夏山为姓夏者故去之
　　夏禹玉烟江叠嶂图
　　大江来自岷山逺万里东流几深浅洪涛巨浪日舂撞一西随万山转万山峩峩翠黛浮大孤小孤当中流高城逺出武昌树衰草防连鹦鹉洲茒屋人家住深岛鸡犬不闻人迹少防行归雁日边来一幅征防天际小湘南雨歇秋风清落木黯惨哀猿声荆门月出夜潮长九疑山碧秋云横我生自是优游者足迹何曽半天下长江万里欲神游却喜今朝见图画图画再展未能休似有模糊寒具浮只恐通仙忽飞去惊絶当年痴虎头康里百花
　　宋宁宗朝画院待诏夏珪山水师李唐用墨如傅粉今观长江万里图往往泼墨纵笔浓淡醖酿出于自然真竒笔也夫大江发源于岷山而珪画泉流回互跳珠喷雪可骇可愕至于滥觞之后直下一泻舟楫纵横旅店隠见渡口渔舠林边鸦烟峦云树戍楼城郭无不极其精妙所谓李唐以下无出其右者非耶唐宋以来君臣俱游心艺文皆有画院以延揽名士良工宋之马夏南渡称首若禹玉者其可多得哉长幅如此卷又可多得哉览阅既毕为题其后至于弧矢四方曽歴风波江涛之险者又余素所习见不觉其身之飘然于三峡间云尔　翰林承防王汝玉
　　夏待诏钱塘观潮图
　　此幅画钱塘江观潮乍见之即定为阎次平及谛视始得细欵于树梢则夏珪也又复展之于石角中亦注夏珪名意禹玉自爱不欲以姓名借客者与然次平之去夏珪乃不盈咫尺矣　丁酉秋九月廿一日龙游舟中书宰
　　梁楷画右军书扇图小卷
　　画法始从梁楷变观图犹喜墨如新古来人物为高品满目烟云笔底春　古汴赵由儁
　　松雪翁尝以纨扇三十握遗故人防笑隠拔其尤者分惠二把遂赋诗一絶戏调之子防出示此卷事适相类徴余语就书以赠之云　故人当暑遗纨扇最爱千丝雪色新薄劣王郎闲防汚宜教老媪也生嗔　泰定初元嵗在甲子上元后五日张渊清夫
　　右军书扇真偶尔老姥无知敢再烦松雪故人方外友欣然写赠可同言　江村民钱良右奉题为笑隠上人解嘲
　　道傍题扇出无心晋世风流説到今絶胜写词陶学士故迷邮妓作知音　吴兴张世昌
　　山阴用笔妙如神题扇行遭老媪嗔莫恠祗今无别识清泾浊渭向谁陈　汾亭石巗
　　合作从来出偶然蒲葵遗迹恨无传祗今尺素开图画犹足衣冠识晋贤　呉郡罗元
　　蕺姥手持扇邂逅成技痒五字妙入神百钱起贪想妄求笑无知竞买遇真赏画图挹清风千载一俛仰　呉下汤时懋
　　梁楷东平相羲后嘉泰年画院待诏赐金带不受挂于院内嗜酒自乐亦号梁风子但传于世者皆草草谓之减笔今观此水墨题箑图所作右军立枯栁傍丰神俊迈笔意萧爽老媪持扇俛偻有欣悦之状是写卖扇后复来耳画在白纸上濶二尺许高不盈尺天啓丁夘长至日课花外史观于东雅堂中
　　僧牧溪花菓翎毛【纸上长卷】
　　咸淳改元牧谿
　　右宋僧法常别号牧谿喜画龙虎猿鹤芦雁山水树石人物皆随笔墨而成意思简当不假妆饰余仅得墨戏花卉蔬菓翎毛巨卷其状物写生殆出天巧不惟肖似形类并得其意象爱不忍置因述其本末以备参考墨林项元汴书于天籁阁
　　这僧笔尖上具眼流出威音那边鸟鹊花卉看者莫作眼见亦不离眼思之　径山千指庵圆信
　　江防百牛图
　　江贯道戏作
　　海野道人家藏墨牛图因请示仆形势百状奔鸣起卧逼真自非三昧手之所作而画工毛頴不可得而及也云月庄叟书
　　我本山阳田舍叟家有淮田数十亩江南倦客老不归此田都为势家有犹记小年学牧时去时日出归日西我生衣食仰此辈爱之过于百里奚祗今辛苦耕砚席无处卖文长絶食卷中邂逅黒牡丹相逢喜是曽相识负郭无须二顷田一双栗角能防钱数口之家便可饱要如此图知何年平生富贵非所愿城府近来尤可厌何时倒乗牛背眠东风胜如仰看宣明面　北村八十二嵗病叟汤炳龙
　　东阡西陌烟雨青乌犍百尾卧且行引脰呞草仰鼻鸣嗟尔多牛便多事一蓑一笠足归耕　张翥仲举桃林日夕霁烟浮百个乌犍得自由鞭索已无人已去不知谁放复谁收　无所住释善庆漫题
　　百牛图不见典故岂黒牡丹之遗习或江贯道祖百爵百鹿为之耶后有绍兴二字必经裕陵乙览中兴创残之余生意未复九重邃居不以声色自娯乃以原隰耕稼物情态度细入睿思不忘田野真中兴英主也延祐改元七月初三山南遗老元熈题【晦机】
　　几年防放桃林后余四百蹄犹可骑揽镜挂书多事在能骑唯有一凝之　白珽【湛渊】
　　逺贾连车暁色昏传声叱叱度溪浑一麾八百闲蹄角可是江南烟雨村　伯生题【邵庵】
　　山中人有以百牛图相示予谓宣王考牧于阿于池九十其犉己诧其牛之多况湿湿之耳满二百耶田舍翁毎以多牛为富安得一黄犊归耕南山下予所爱一牛耳掩卷一粲　山村老农书【仇仁近】
　　湿湿羣行四百蹏畊犁初罢乐相随春风绿遍川原草回首牧人知是谁　邓文原
　　赵孟坚水墨双钩水仙长卷
　　予久不作此又方病目未愈子用征索宿诺良急强起描写转益拙俗观者求于形似之外可尔【彝斋】
　　元贞二年正月廿五日鲜于枢同余杭盛元仁三衢郑君举观于困学斋之水轩时将赴淛东仆夫束担以雨少留
　　吾自少好画水仙日数十纸皆不能臻其极葢业有専工而吾意所寓辄欲写其似若水仙树石以至人物马牛虫鱼肖翘之类欲尽得其妙岂可得哉今观吾宗子固所作墨花于纷披侧塞中各就条理亦一难也虽我亦自谓不能过之　子昻
　　玉润金明记曲屛小几翦叶移根经年汜人重见瘦影娉婷雨带风襟零乱步云冷鵞管吹春相逢旧京洛素靥尘缁仙掌霜凝　国香流落恨正氷销翠薄谁念遗簪水空天逺应想矾弟梅兄渺渺鱼波望极五十弦愁满湘云凄凉耿无语梦入东风雪尽江清　调夷则商国香慢弁阳老人周密　【公谨】
　　至正十二年三月晦日瓉同陈惟允观于快雪斋
　　水薄沙昏知草枯采香人逺隔湘湖谁留夜月神仙佩絶胜秋风九畹图白粲铜盘倾沆瀣青明寳玦映瑚却怜不得同兰蕙一识清醒楚大夫　西湖仇逺
　　仙子凌波佩陆离文鱼先乗殿冯夷斵氷积雪灵夜鼔瑟吹笙防舞时海上瑶池春不断人间金盌事堪疑天寒日暮花无语清浅蓬莱当问谁　巴陵邓文原翠袖氷姿隔暮云凌波防步袜生尘江空嵗晚情无奈笑把明珰解赠人　西秦张楧戏题
　　子固为宋宗室精于花卉平生画水仙极得意自谓飘然欲仙今观此卷笔墨飞动真不虚语　兰雪坡刘笏歌水仙者曰凌波仙子言轻盈缥缈可凌波也子固此画庶几为花传神矣　叔野
　　水仙花前人画者罕见平原公子之笔清而疎甚可爱也今此卷繁而不俗尤觉可观葢疎则易清繁则易俗然则此作其可草草观耶　东吴林钟
　　水精宫阙夜不闭仙子出游凌素波何事低头弄明月不知零露湿衣多　天台李至刚
　　裙长带袅寒偏耐玉质金相密更竒见画如花花似画西兴渡口晚晴时　嘉兴张伯淳
　　赵子固墨绘水仙花卷【画长丈余后有孟坚欵子固彝齐二印文】
　　氷肌玉骨照清波瑟瑟尘生袜底罗自是仙娥招不得满江风雨夜如何　孟载
　　迎风共语步凌波翠压轻绡欝绮罗江上醉归环佩重玉英香褪粉痕多　郑升
　　良工笔意夺天工写出仙葩玉一丛窅窕凌波何处去却将余种媚冬风　玉阜性闲
　　几日东风雨乍晴独骑官马绕湖行诗情酒力都消尽人与仙花一様清　松轩
　　玉骨氷肌不染尘霜风凛凛倍精神凌波翠袖轻移步彷佛桃源洞里人　金溪陈妥
　　翠带悬珰重凌波步步轻春深不成怨锦瑟夜无声翠屏道人
　　翠袖金钿白玉姿芳心无奈雨云时陈王不作襄王梦解佩江头欲赠谁　盈盈罗袜凌波静淡白光含月色新香防蘂珠春寂寂却疑姑射是前身　徐贲
　　淡墨轻风玉露香水中仙子素罗裳云鬟雾鬓无纒束不是人间富贵妆　厯山老人
　　金钿玉质绿罗衣素袜凌波月下归解道仙人谁可伴水晶琼树两依依　倪辅
　　赵斋水仙兰石图并记
　　五六年前吴兴人持赵子固画兰一卷来其中杂以竹石草棘清絶而生意勃然诗翰亦脱尘阅几夜分竟至忘寝以所直较乃弗之售为其人携去迄今往来于怀常恨余家无子固墨迹成化壬寅蜡月廿又六日邻家子手一轴以进展观乃子固笔也兰与水仙皆花掩映于石葢必冬春之交石竒而草茂种种臻妙殊起余观按米芾画史有曰赵孟坚字子固宋太祖十一世孙仕至郡守寓居嘉禾之海盐好古博雅工画水墨兰蕙竹梅水仙逺胜着色可谓善于写生芾于书画自晋唐以下弗取其许子固不为轻矣此图乃小小横幅幅不过二三尺其题有云盆中之花开谢频更图中之花不开不谢久存如见伊人则子固之平生可槩见焉展阅之余兰若有光风泛丛之佳水仙若有凌波步月之态翛然林下韵度与尘埃眯目者可联席语哉既得乎此则呉兴之卷虽不得释然矣因索楚骚及涪翁之作歌之并记嵗月俾余后人知所得之由如此姚绶书于云东之仙村亭
　　岩叟梅花图【并诗】
　　香满罗帏疑不消篴声吹断夜迢迢霜蜚月落无寻处欲倩青衣使者招　右梅魂
　　玉颊寒肌强对人今年清痩不胜春相知只有窓前月摹写春风水上身　右梅影
　　卷中尚有探梅观梅嚼梅梦梅画梅折梅落梅诸作未及录
　　金显宗墨竹卷
　　带雨　承华殿　大定戊子十一月十一日夜戏写显宗去东坡与可未逺自得汴后渐染文物典章之道所以金之初政济济可观但游于艺者非帝王所学独不念宣政之失耶耳目所闻见且不知鉴尚何能取信于方策欤虽然犹胜于般乐怠傲流连荒亡之行也此大德十年春闰月旦日所题显宗竹卷也阅十有一年君在汤氏爱余此跋偶见此卷欣然示之复俾予书之后予嘉君在之好事故为之书焉时延祐丙辰春正月望日畴斋张仲夀谨识
　　金王澹游嵗寒三友图
　　黄华山中夜气清月明风定闻吹笙梅花开向竹松里雪香零乱墨光生　京城好古之家多见澹游所作自是高古无俗气皆未若此卷天真烂漫尽从书法中来絶去笔墨畦迳乃妙品也仲常其寳藏之　庐陵欧阳题
　　羲献才情似水清暑窓葵扇与桃笙中州父子黄华老信是前贤畏后生　中州人物独黄华父子画诗书逸出氊裘之表为可尚也观澹游此卷笔意萧然有蔡天啓风流葢高尚书之所祖述而能冰寒于水者欤卷后有欧阳承防所赋诗不揆因次第其韵至正丙午六月晦日倪瓉
　　房山仙人清似水醉倚长松吹玉笙梅花如雪孤凤冷明月丹霄天籁生　澹游举笔便自天然絶无一尘俗态梅花虽不逼真要之北客不见江南繁花乱蘂稍生澁耳　王蒙
　　翛竹风回玉佩清松声相和紫鸾笙北人不识梅兄面难免王説手生　金人书画兼美者以王黄华为最澹游为之子寔肖之可方宋之二米也此图世所谓嵗寒三友者葢尝流入江南故倪元镇王叔明皆次欧阳文公韵题其后足为橘庄中佳玩也　呉寛书　【双井道人】
　　龙图燕穆之楚江秋晓卷
　　燕龙图在王府以德业自励后世乃以能画称观此足见其艺之不凡但恨为此所掩噫以顔鲁公之政事而世亦以书称可见学之不可不慎也　乙丑二月门山老樵齐郡张绅
　　燕尚书生有巧思能奋志功业图画特其一事耳在燕府侍书时王求画一笔不肯与葢恐王之志尚偏也故其画罕见于世此卷笔刀遒媚其在早年所制无疑也呉郡张适识
　　江水滔滔日夜流帆来去几曽秋画图不尽古今意感慨令人忆壮游　俞贞木
　　初阳澹防茫猨啼楚江晓恬风展波镜千里防弥渺起语船上人惊飞岸边鸟行装乱填委徒御争纷扰川后弭安流天呉沕深窈阴霾敛遥翳目断秋旻杳响枻节歌长翔颿逗风小人生等萍寄奔涉何时了旅思协悲端羇情重忧悄忠沉不可见永吊鸣寒篠回首噭湘累苍山乱云绕　卞同
　　台城路黄陵庙下潇湘浦依稀少年羇旅梦泽风生渚宫华落收尽峡云巫雨长天带水正日出三竿客船犹舣四望苍苍秋光都在白苹渚　流年暗惊易度向画中空见旧游如许鼓瑟人遥纫兰事往谁折芳馨寄与消魂凝竚待收拾间情写成新句心与鸿飞空江烟浪里　去年秋友人谢彦起氏为孟敷陈孝廉索赋楚江秋晓词久未能成偶过许澜伯读书房时夏雨初霁轩窓朗彻因援笔赋此留澜伯所归诸孟敷殊愧不工也洪武廿八年孟夏十有一日吴人王璲
　　大船驾帆晓欲发小船载客客未絶行李匆匆不惮劳须臾防面须臾别江涛汹涌声如雷名利萦扰心为摧楚天秋高何所有黄鹤矶头多美酒便当吟笑解金龟勿向风波空皓首　彭城钱复
　　七泽苍茫曙色防眼中风景尚依稀疎林半隠黄陵庙凉雾初消赤璧矶波动蒹葭涵石出沙喧鸿雁带霜飞令人却忆曽游处濯足中流放櫂归　偶武孟
　　楚江秋向曙画里景依然旭日浮波面凉风动树巅同来桃叶渡相并木兰船欲问西州信浔阳何处边　吴僧普震苍茫巫峡晓摇落楚天秋神女千年庙商人万里舟诗中曽想赋画里毎思游江海平生志穷经老一丘　韩奕
　　五更人语觉潮生估客防樯候晓行树色未分云梦泽鸡声已动汉阳城天空晓角吹霜尽月落银河入斗横欲问楚南千古事至今江水为谁清　孟郡陈寛【孟贤】南浦清霜覆荻花飏防一半去长沙凤皇山近猿声急鹦鹉洲寒月影斜白髪此时伤九辩翠眉何处泣重华天明莫上江楼望满地西风正忆家　彭城刘珏天连湘汉水悠悠水色防茫接素秋残月已沉三国恨乱云初防九疑愁南方流落身将老西候萧条客倦游欲采苹花怅无伴美人迢逓隔沧洲　梦回江上算秋程水影迢迢积渐明落木西风连鄂渚乱山高浪隠湓城钟边野寺经僧起霜里孤防估客行往事独悲前席误不从贾谊问苍生　葭菼苍苍白露晞萧条红色带防晖平沙雁逐寒潭起野树鸦随乱叶飞渐见九溪如练净尚怜三户似星稀不堪昨夜南游客悲向西风忆授衣　长洲沈周【右题计三十二人辞多不录】
　　任月山仿韩干画马卷
　　画马至韩干能事毕矣予尝以师之日就月将颇得三昧视近世画手优劣为何如出此以俟识者评品焉月山道人画并题【汪氏子民】
　　踣铁萧萧古冀羣百年南北厌边尘只今四海平如掌防见连镳进紫宸　清河张简【张氏仲简】
　　忆昔唐家全盛日四十万匹屯平川龙媒防落在何处苜蓿秋风生暮烟　东臯妙声【九臯】
　　龙种何年离渥洼几畨汗血定邦家当今偃武修文日香草春风步落花　赵肃
　　曹韩仙去已多时翰墨丹青万古垂今日月山能踵迹手挥霹雳出天池　嘉陵杨诚
　　当年破虏已旋功功就名高气若虹今日太平随所戏青丝垂老受春风　枀泉奉题【防笑居士】
　　灵驹初产渥洼间騄駬骅骝总一般始自月山挥笔后如今只向卷中看　檇李程本立【彦德】
　　房宿流精气势雄何人写入画图中奚官意趣真堪羡矫矫灵驹孰与同　云间王征


　　瑚网卷三十
　　钦定四库全书
　　瑚网卷三十一
　　明　汪砢玉　撰
　　名画题跋七
　　钱舜举浮玉山居图【着色小卷长二尺题跋甚多直文华殿四明金湜篆首】
　　瞻彼南山岑白云何翩翩下有幽栖人啸歌乐徂年藂石映清泚嘉木澹芳妍日月无终极陵谷从变迁神襟轶寥廓兴寄挥五弦尘影一以絶招隠奚足言　右题余自画山居图吴兴钱选舜举
　　呉兴公蚤嵗得画法于舜举舜举多写人物花鸟故所图山水当世罕传此卷葢其自写山居景趣既高笔墨精妙尤为合作诗亦雅丽非近人语仆以戊子秋七月得于书肆如获古图史云因次韵识嵗月于后
　　秋风动巗树归鸟何其翩我思巗中人可以乐忘年夫君乃词客画手故作妍吴兴图画薮讵随时好迁上巗云积雪下岩水鸣弦展卷才尺许坐对两无言　山泽者张雨题于开元静舍之浴鹄湾
　　霅溪翁吴兴硕学其于经史贯串于胸中时人莫之知也独与敖君善讲明酬酢咸诣理奥而赵文敏公尝师之不特师其画至于古今事物之外又深于音律之学其人品之高如此而世间往往以画史称之是特其游戏而遂揜其所学今观贞居所藏此卷并题诗其上诗与画称知诗者乃知其画矣至正八年九月八日大痴学人黄公望稽首敬题时年八
　　无官落得一身闲置我当于丘壑间便欲松根结茅屋清秋采菊看南山　顾阿瑛
　　余不之水浮玉山仙人来往乎其间珪璋藻思发天巧粉墨绢楮留人间钱翁山居窈绵密深润山林閟白日翁去而今能防年旧游一变成荒烟惟有墨迹长不冺夜夜白虹光满天　遂昌郑元祐
　　舜举偏工着色山如斯水墨画尤难苍茫树石烟霞外合作营丘老笔看　楚石道人题
　　何山西上道场山山自白云僧自闲至人不与物俱化往往超出乎两间洗心观妙退藏密阅世千年如一日翁今仙去未百年人民城郭俱飞烟囊楮题诗留粉墨劒瘗丰城光在天　倪瓒次韵遂昌翁所赋庚戌锦城方天瑞英先生后人得白云山居图彷佛桐庐山中隠所钱舜举真迹别是一种风致漫系以诗山村老人仇逺
　　翼翼山千朶萧萧屋数间石崖不可渡门迳防曽闗绿树经秋在白云终日闲依稀镜湖曲西岛水回环　延祐四年九日书于杭城北桥
　　题山居图后
　　廿年前余阅钱舜举山居图于璜溪沈悦梅宅生纸用笔得王右丞家法绿浅墨深细腻精润真与唐人争衡图为张贞居伯雨所得和诗一篇词防甚逺诗法精妙殆非时制余初学贞居书以悦梅为吾壻张训舅氏从其乞得之置古墨林卷中书虽存而图则缺毎有神劒异处之叹成化癸夘二月四日恱梅之子志行以义新授承事郎载酒往贺出图赠余兼得黄子久郑明德琦楚石倪元镇仇仁近诸作展诵之余不忍释手篝灯沧江虹月舟中且阅且和几得四首惟志所喜罔知形不可与古并也虽然古今人未必不可相及故韩退之送杨巨源尝一言之余可无言以附尾耶神劒合并岂亦系之天也余之后人尚保勿失　后学姚绶记
　　右第一跋初得之为虹月舟物也故志喜以云然为物于虹月知第防哉予又初见之于今之日焉　仲夏二日鼎追次诸作
　　霅溪回羣山山势相联翩霅翁构山居往来已多年得趣自写图林壑香且妍起处与歌歗于此无播迁外有白板扉中有朱丝弦贞居事品藻亮为知者言　右张贞居先生韵
　　展图不独可娯闲妙絶当求古作间长愿眼明如此日短篷随地看佳山　右玉山顾阿瑛韵
　　客常笑我不买山我爱水竹村幽闲石梁平坦行可度吠犬鸣鸡邻舍间昔人养性藏深密懒出户庭消永日花开花落罔知年补屋牵动苍萝烟钱公画图好山树一绿交映如春天　右遂昌郑明德韵
　　山麓沿溪上山居入树间雨香泉决决风细鸟闗闗僻地真堪住新图不等闲一时诸作手价重玉连环　右山村仇仁近韵
　　倪元镇之作乃郑遂昌韵故不次耳绶记
　　霅钱之竒墨非勾曲玉山遂昌云林山村诸大老不能以有声之画相为竒也非吾云东逸史又安能继诸老后尘其不为虹月舟聚竒也邪　鼎题
　　山居辞
　　溪有山兮山有居山中之人兮乐何如朝开窓兮云合暮开牕兮云舒水循除兮宛转树绕花兮扶踈荫前檐兮高栁摘南园兮佳蔬社祈年兮饮酒客乗月兮驱车囷屡登兮新谷架盈插兮旧书或托友兮麋鹿或混迹兮樵渔咏衡门兮翳翳忘夏屋兮渠渠既理乱兮不知曷庸心兮毁誉山中之人兮乐有余故吾薄世味兮早归欤　吾适所安兮维其朝暮吾知止足兮庶几无过山居兮伊何可抱元兮养素啓户牖兮见彼南山居之安兮意高闲仁者乐兮在静日自落兮云自还山中兮有有鹤四时之交兮良不恶起处食息兮于斯难以告人兮吾心之乐　考槃磵阿兮硕人之轴独寤歌兮独寤宿瞻菉竹兮淇园叹白驹兮空谷彼写图兮人斯高世之士兮系以诗百年文物兮予得之覩其物兮余思　三月十又九日逸史重题
　　钱舜举画品甚高人以花鸟见称葢未尝多见其山水故也观此山居图七分用墨三分设色笔法絶类辋川复入顾恺之之域赵松雪素所师资岂真阿私所好哉况贞居于书肆中一见此图而赏识之复和其诗语意冲淡字画清逸无惭是翁大痴云知诗者乃知其画亦名言耶故余大书特书不一书而足也是日绶过石云桥记
　　深墨写山石浅绿敷树林人家足亭榭鱼鸟相浮沉古渡风扉合平桥野色侵日日尘中客于焉肯幽寻吾乎辨此志清世早投簪佳境若真有时携孤桐琴一写山林乐允契千古心
　　古人得佳画不限于大小幅或横卷缣楮仙佛古贤花鸟树石龙水之类米芾画史首载晋人顾恺之戴逵不二三幅笔彩生动为不易得比及六朝有唐附以五代如张僧繇王维者葢不多得其人古今一揆余得舜举山居图佳甚何在长幅大轴耶更越数百年即舜举之笔何可得也政犹米芾之于顾恺之王维辈是己贞居谓如得古图史者诚哉是言越三日甲寅过鸳鸯湖书
　　水阁新展卷山居旧写图树阴纷若有岚气逺还无上下峰峦互东西浦淑孤蓝田庄子上单袷可风乎我欲移清霅沿流借好山尘飞隠几外趣在卜居间新水游鱼动斜阳倦鸟还轻肥五陵内能得几时闲展卷复展卷赋诗还赋诗鸟啼山叶昼人坐野花时蹔辍任公钓重墨子丝风流千古事今日渺余思山里贞居者摛词类古人书当北海妙句逼杜陵真握笔消清夜开图对好春都将眼前水洗尽半生尘挑灯论画法尚友重文章夜色自烂漫歌声方抑杨茅峰仙梦逺霅水墨波长二百年余物来登逸史堂展阅生新喜吟哦结旧知灯花红靡靡劒锷白差差品藻当居上斯文合在兹邻翁笑予老乐此不为疲　晡时书于西丽桥下
　　跋后又和韵四首自为韵骚体三首唐选一首五言律六首喜甚而不已于词由乎物之佳甚而不厌心目口手故也予耄矣心目之不厌可彷佛吾丹丘一二口手之倦甚则虹月之一冗客况郑倪仇顾与丹丘主人旷世相友岂桐村牧可厠耶　八十三翁桐邨周鼎书于武唐舟次
　　山居图歌
　　吾地水竹有独恨青山逺今得山居图诗篇喜盈卷此图何人作乃是霅翁选霅翁山水落墨强画法骎骎乎晋唐矮屋不类绿野堂怪石絶似黄茅冈白云去来书满牀主人偃仰清昼长东菑西瀼无遗老树外小桥迷碧草展图不复得此翁松雪斋中昔为好斋中尽是捣玉尘等闲不许天风扫人虽已矣卷长留人得文章才夀考吁嗟得图难携上步虚坛毛骨尽森爽瀼瀼零露寒零露寒峭无语若山对面相尔汝今年借居儗避暑蔚然深秀閟行旅朝开暮阖穷烟霏谁能来此行采薇愿图幻出一拳石千岩万壑争光辉美哉仙伯贞居子得图赋诗有如此百年遗吾胜百朋二老之神何日死贞居霅翁生同时时有先后云谁思水竹仙村永为寳星斗射虹光陆离落花茫茫絮漠漠一度披图一欢乐我尚携登天禄阁
　　右歌张灯时始于分乡铺成于本觉寺明日古于皂林石门之间非欲夸有惟志爱之无已焉耳三月廿三立夏日逸史绶题记
　　舟中赖此能消日半匹溪藤意趣多霅叟画图凌晋宋贞居诗语逼阴何山回树绕门空设雨过风轻水不波谁个跻攀穷险阻一声长啸出烟萝　过语儿溪赋
　　七平长律十七韵
　　苍茫空蒙还分明诸峰盘回如天成遥看津头浮虹船纡徐空中擎金茎探幽穷竒相攀缘乗凉披纷聊征行东涂西皴殊连延高张低垂皆轻盈檐阿晕飞凌层霄防干蛇纡围孤坪逶迤分岐村园深依稀穿云桥梁平沧洲汪洋防风吹交流空虚斜阳横丹青何时消余间乾坤斯翁留其名蓝田人亡遐吾思茅山仙来増诗情临池挥毫千军佳开图游心双眸清驰驱将追前修踪咿嚅尤慙羣贤声驽骀恶乎超神驹鹪鴮胡然侪迁莺书题联翩虽夸多揄优柔难求精孤怀悠悠清辉堂长波荡荡吴兴城并刀裁淞谁之盟余光当分吾诸生是月廿五日余因访韦庵廉访使假榻于吾杭灵芝寺之碧凤堂对雨无聊捉笔书此逸史记
　　三日不展卷何异隔三秋今日一展之顿然消百忧片纸与只字古人尚见收矧兹美图史契我山居幽林鸟当我啼石濑当我流寄傲倚南窓濯足弄扁舟回视五陵内轻肥乃浮沤吾生寳此卷頫仰尽优游　在碧凤堂人来索了清逋日纷如也比夜则饥蚊恼怀遂彻灯火无暇展卷四月二日早饭罢题
　　余自辞官来忽忽十五年余有志世外真乐凡于古人图画翰墨有闗乎此者辄收蓄之今年春既得钱舜举山居图其上有张贞居和章脱去尘土深惬所志不越月又得羽客惠松雪学士遗扇一握绢素絶不剥烂手书七言四句云古墨轻磨满几香研池新浴照人光北窓时有凉风至间写黄庭一两章于志又复惬之何幸叠得吴兴二妙并皆珍重乃兼记耳
　　我能山中行未能山中居他日故园里跂望空踌躇黛色干云霄相去百里余谁开依林窓谁抄种树书无山有水竹聊将襟抱舒况得山居图诗什深起予愿言住西湖既樵而复渔
　　方伯刘阎诸公邀余游吴山之紫阳庵饮至酣畅因得以穷山水之乐明日大防韩公复邀予泛西湖登防于灵寺山行凡两日感而赋之逸史记
　　人见余题山居图太多或者笑之或者知余悬悬此图余二十年一旦得之譬诸与一交好者别久乍见必倾倒不自知言之重且复也此则知余者也士信于知己屈于不知己从古为然何足异哉　是月三日西湖书院饮归灯下记此
　　中段长句二首一三月廿三日舟至本觉寺作一廿五日抵灵芝寺作又七言律一首语溪舟中葢廿四日也五言选二一则四月二日在灵芝一在灵隠不日最后一跋署是月三日则灵隐之作于是日跋于是夕前后凡二十余首亦自讼其太多贻或者笑又自解曰士屈于不知已信于知已予固非真知己者不笑其多爱其敏而赡也特笑其嗜古成癖有自溺以效蔡太保之颠欲巧为之解得乎既而强余续貂予欲强分此卷为二物移虹月于桐村上也则怖余以米颠之自许分则死不许焉余亦以其所怖余者怖之坐客眙哄然一噱曰古今痴絶代不乏贤　端阳前三日周鼎书
　　前辈风流不可得得见风流在遗墨无声诗数霅溪翁妙句尤能淡无迹黄鹤楼中宝藏久题品曽烦井西叟迂倪跛郑相后先唾落珠玑欲盈斗英有孙白云房又解转藏人所藏回首桐庐好山色也曽仇览栖鸾凰翩翩鹤背羣仙去环佩余音渺何许神光吹不防罡风斗畔时时夜吐虹云东逸史獬豸衣嗜古急忙如渴饥等闲光怪手可招笔底竒珍皆我归银海波寒荡明月玉池秋水暖生肥对此不觉融心神吐词连连如转机古人今人旷百世前身后身无乃是卷舒舒卷两相忘犹自不能忘梦寐漫将华鸟评吾霅一纸青山落屏几衮衮篇章题未尽痴黄言其学有本若为诗画掩其名自古美才天所恡归来乎云东子所逸所劳者何事答言一掬砚池春尽力工夫了于此门外冗尘间自起方自挥毫扫生纸苕霅二溪同一水安知溪上山峩弁不在鸳湖镜光里　明年甲辰春正月乙夘书于云东仙馆时年八十有四鼎识
　　奉次前韵
　　画法师心者难得手与心融脱绳墨政如老霅山居图宛宛犹疑见行迹此居依山往来久又如五亩置一叟但能容膝自然佳岂怪人嘲小于斗水竹村有吾堂房须得此图吾寳藏先朝诸老遗赋咏句曲众中孤凤凰霅溪流水汤汤去并入苕溪知几许诗语长留天地间杂沓春山暖云吐嗟余早制芰荷衣濯足沧浪毎乐饥有时防步夕阳里芳草野桥随意归桃花栁花次第落万绿绕檐阴自肥渔童连翩出泛艇织妇伊轧鸣当机我思古人虽异世画絶痴絶今亦是考槃在磵复在阿永矢弗谖于寤寐桐邨考牧光前作展卷大书横棐几乾坤清气流不尽倡和连篇乃张本閴寥短章余附尾才如袜线非余恡便欲拓起真子撅头细雨同其事明月太虚今古心掷却浮名皆似此如吾老牧不吝作牛腰之轴还添纸尚伺倒倾三峡水洗尽徐宁尘万斛不使飞来吾社里　是嵗二月朔姚绶书于白云枕书窝
　　卷初到卷末文采何翩翩模糊山水流一纸余百年寘藏云东馆披乗风日妍仙翁爱惜重至老心不迁新题时举笔白云在朱弦嗟余亦何者亦尾古人言　杨循吉拜观并题
　　钱霅川画山居图咏元诸名公品题词翰姚侍御丹丘公墨妙装池成卷项少溪主人授弟墨林子珍秘钱舜举桃源图
　　始信桃源隔几秦后来无复问津人武陵不是花开晚流到人间却暮春　吴兴钱舜举
　　千古仙源境界真桃花别有洞中春桑麻处处阴连野鸡犬家家住接隣不识衣冠诗礼晋但知狂暴虎狼秦渔郎忽见惊相问共説还为避世人　丰城孙而安
　　钱舜举金碧山水卷
　　目穷千里笔不到自是余生坐太凡一日兴来何可遏开窓写出碧嵓嵓　江南北苑出竒才千里溪山笔底回不管六朝兴废事一樽且向画图开　烟云出没有无间半在空虚半在山我亦闲中消日月幽林深处听潺湲　胸中得酒出孱颜木叶森森嵗暮残落墨不随岚气暝防重山色防重澜　吴兴钱选舜举画并题
　　钱玉潭五星形神图【赵子昂篆书五星赞】
　　钱公妙笔天下无写出五星形神图五星形神不可测赵公书能具其寔赵书钱画多絶竒如今世上称难得陈公重价构此卷砻入文房如拱璧闲时开卷一展玩祗觉神明还旧观余生何幸得一览耀我双眸光似电一天风云愁凄凄四壁图书翻飞飞忙呼陈公陈公急掩卷形图恐欲升霄汉　九龙山人王孟端题
　　钱玉潭临龙眠九歌图
　　右九歌图乃龙眠居士李伯时之笔而元吴兴钱舜举所摹然不必计也但楮素洁白而用笔精妙有可爱玩虽然求龙眠而不得得舜举斯可矣其上古且是虞学士伯生所书葢当时虞公以法名天下宜其书于此也　万厯戊寅四月六日茂苑文嘉
　　钱玉潭写洪崖先生像
　　神驾驭倒景太虚时总辔道不可分直悟天人际羣从皆成仙玩世不计年何当事神游许吾笑拍肩　吴兴钱选舜举画并题
　　洪崖先生住西山移宅深密逃人寰幅巾乌靴腰角带濶袖袍色浓岚斑一笻九节相携惯矮相家僮蕉扇攀崎岖步武转蹒跚皂服轻袪行用办一僮肩躶鞭白骡役驶难驭驰坡陀后秋侧畔跷足势奈尔决骤奔倾何蓝衫执鞭竞驰逐纸帽皆擎无世俗一僮扶了一僮催髙束文书赤双足一僮绿袂麻作履臂挑庄叟大瓠壶先生家具即是此焉用检校随身符豫章穹岭钥出谷雨卷云飞露如沐神仙作狯踪迹竒写到呉兴钱氏屋谁传画卷奉谁边妙意恰得希微怜赠以菊径归来篇手自执犂忘锄庋黄犊乌犍有余地却复千年丹发柜　右洪都西山有洪崖居古刻此吴兴钱舜举临成一卷余辄为语书之征明
　　钱玉潭画竹林七贤卷
　　昔人好沈酣人事不复理但进杯中物应世聊尔尔悠悠天地间媮乐本无愧诸贤各有心流俗毋轻议　右余用唐丞相阎立本法作晋七贤图吴兴钱舜举选并题【下有习懒翁印】
　　呉兴钱舜举作七贤图轻毫淡墨不假丹青之饰似有取于晋代衣冠雅素之美想其仪形摹其乐趣观嵇康之友六人或歌或饮或书或琴仰天席地优游自得吁曲肱饮水浴沂舞雩岂外是哉珎藏之　哲马鲁丁载拜
　　叔夜致憎因傲物嗣宗白眼视人间虽逃于酒终扬己争似刘伶善闭闗濬冲公服驾轺车偶过黄公卖酒垆邈若山河忽兴叹竹林还忆旧朋徒牟应龙题
　　林下晋贤凡七人山王犹谓不足云老钱定有笔外意所画如何无此君痴儿毎以形似论如此风致殊萧然此图真可见妙手自是胸中有七贤　夏溥题
　　三对一乃独借使咸以终荷锸事已达挥弦意何穷感此闻笛友嗤彼障簏翁笔端有啓事犹累吾山公　呉暾朝阳题
　　门巷寡辙迹静对溪南竹溪水静堪染竹色与分绿有时澹相向襟抱如莹玉安得万苍筤遍植青溪曲岂无嵇阮辈遁世尊往躅浩歌日酣燕达生亦云足　往嵗居建康第一曲与苍筤谷相对忆竹林众君子故有此作今观是图遂书于后　湘中刘致
　　七贤游竹林趣向太孤絶山王偶然贵何物遂见黜金溪徐霖
　　钱霅川醉女仙卷【人物在山水间重着色绢素上】
　　右舜举绘诸醉女仙其鸦鬓宫妆者约是玉源夫人辈其披发卉服者迨是华阴宫人辈其炫晳暴腻者或是女几宛若辈至颓首舜姿而袍而束而纎靴露其肱殊不可解岂天魔舞遗艳耶故相与沉酣红翠耶抑玉潭临摹旧本耶此画正如仙花示幻观者应作蒲团水月观　锦窝老人题
　　余又有宋人作毛女四幅识之者曰此亦钱舜举笔也女形甚伟貌多丰艳或披翠羽或遮锦裈或编瑶草或挂琼叶五彩烂然有络鞮者有靳角者有两两踹骈趾者手各有执为铲为筐为画卷为云母肩各有负为琴为扇为书帙为药物为花果又各有所随为鹤为鹿为猿为貍逸致洒洒焉供之一室中欲行欲止欲笑欲语欲分餐欲赠句宛然软丝幛上南岳夫人也癸酉春效米家书画船访旧于玉峰娄水间回值鬻古者示方鼎色如翡翠意欲得此四图并名笔妙箑十握成窑五色盘盂及垍玉种种遂举易之未防囊空将鼎共宋画百册质姚尚书岱之处意若有所失然四图幸有临本在乐卿记
　　钱霅川宫姬戏婴图
　　殿阁森森气自清不知人世有蓬瀛日长无事宫中乐闲与诸姬伴戏婴　吴兴钱舜举笔
　　防殿风生月扇秋内家新様玉搔头侍儿折得宫花看笑弄娇雏不自由　林伯恭
　　小殿南薰扇影凉凤雏娇语倚新妆手中折得宜男草雨露深恩到北堂　林伯庸
　　金屋春闲午漏迟宁王玉笛罢愁吹婴儿还自可人意索乳看花娇更痴　匡山李润【字士玉】
　　日长别院停针线瑜珥瑶环引一双风静绿蕉交凤尾新凉分得到纱窓　王涣
　　跋钱霅川竹深荷净
　　李晞古树石李龙眠人物画史中俱列妙品只此图能兼二絶真钱玉潭得意笔也　邓文原题
　　予家有玉潭翁三仙对奕图毎明窓静几辄与友人展玩觉有生气勃勃兹于民瞻斋中更得覩此恍若置虚舟于渭川泽畔清风习习自涧谷中来也直令人有遗世之想　陆辅之
　　吴兴钱舜举画种种臻妙独是卷写少陵诗句务脱铅华归之冲澹竹树扶疎冠裳啸咏而当时一叚纳凉景色宛具笔端诚佳品也昔人谓王右丞画中有诗吾于舜举亦云　云间沈粲
　　钱舜举硕鼠图
　　尔形可憎无牙穿屋貍奴当前终难饱腹　霅川翁钱选舜举笔
　　老穗累累落烧烟不堪嚼啮污残涎玉堂学士存深戒为尔重歌硕鼠篇　中书礼部员外郎元水贞
　　飜盆触鼎势纷拏奸黠睢盱类不殊暂放田间寻野穂絶胜官廪作穿窬　儒学提举陈庭寔
　　黠吻工馋恣陆梁粟初黄候未登场君看一穗填渠腹可信年年盗太仓　前集贤待制冯子振奉皇姊大长公主命题
　　炎日催黄一穗云田间饥防己尝新翳行窃步安能饱红腐仓中粟正陈　赵巗
　　古者大蜡迎猫为其食田防也禀质于阴窃民食以苟生犹恶而除之彼何人斯剥民肌髓以自奉尤可恶之甚者不抉其党而尽去之民之害不息也噫　蔡文渊敛袵敬书
　　七尺长身愧负多清时空食几囷禾营营仓防才分寸不奈诗人总谴诃　翰林直学士袁桷敬题
　　禾黍连云待嵗功尔曹窃食素餐同平生贪黠终何用看取人间五技穷　集贤直学士邓文原敬题
　　六月汗如雨谁信农家苦一粒未沾唇先饱田间防集贤学士王约
　　华黍如云已报丰止忧防穴未能空土风才及迎猫祭想得今年八蜡通　国子博士栁賛
　　苦尽谷才黄将收欲上场农夫未到口田防已盈仓直贤大学士陈颢
　　诗人连类等丘山着意尤深一粟间九鼎云雷富魑魅也应川泽破神奸　监修国史长史李泂
　　尝谓李斯称硕防相因红腐岂云多画工不作貍奴捕犹绘冥冥盗一禾　翰林国史杜禧
　　钱舜举草虫图【诗多集唐不録】
　　右霅川翁草虫一卷精工絶伦即徐熈易元言不过以细巧得名不若此之奕奕生动纎悉具备殆以画笔而兼化工者欤　荣阳郑彞
　　钱舜举蔓图
　　嗟余忆昔少年日杖劒束书随处适一朝游至青门东赤日炎炎何太炙枯肠渴吻难留题眼底幡然遇生客问之不肯言姓名乃是秦侯之子息勤勤拉我临家庭净扫苍苔频拂席氷盘托献家园瓜始信东陵有遗迹不比江南荡子浆无限清凉透胸臆曽将家谱求新题还把中书扫香墨别来已及三十年欲覔他方无处摘今年作客来儒林偶见此图深太息钱公舜举非常伦好把珍藏莫轻擿高门积德如海深天锡此图宁易得花英簇簇攅金钱瓞蔓绵绵添翠色子孙繁衍如此图万古流芳延世泽携来索我题长歌不管胸中寸略窄兴来但觉毛骨轻笔陈纵横风雨疾　云西梅屋秋风展蔓熟平原翠叶金花密更妍忆昔邵平侯去后青门声誉至今传　三山陈士竒
　　吴兴画史擅良能笔底生春写八棱寒嚼水晶思老杜味过崕蜜感东陵秋风落雨清残暑夏日和氷解欝蒸瓞绵绵多赋咏子孙宜尔世相承　严濑上琼簇簇青枝似锦铺东陵传入种天厨画工细作丹青巧烦暑犹堪赛酪奴　蜀山人虞集题
　　东陵遗旧业千古播图看耿耿金花簇绵绵翠瓞攅刃分琼液润齿嚼水晶寒阳节均能守流芳永世安　云西蔡瓛
　　蔓图为王敬美所藏甲寅秋玉得之娄友云李蓟丘秋清野思【卷首题此绢高一尺长五尺许六砚斋三刻多遗误】
　　大德庚子冬十二月息斋居士为友人仇仁父作嘉禾之寓舍　【坡石上前作小枯木四株小竹前后共六竿石傍细竹丛石大小五瑰】
　　苍筠倚乔木古色秋逾好谁能着茅亭相伴此君老如是翁　【周景逺氏印】
　　闻仲宾方苦时行力疾为仁父作此图尚能如此萧防敬叹敬叹　孟頫
　　子昻説法已敬不必重赘大德五年三月廿日困民鲜于枢拜观　虎林隠叟
　　东坡尝谓与可胷中自有成竹乃见于笔下今观仲宾所作脩篁劲节猗猗生意无尽非胸中有成竹其能若此耶噫　大德壬寅中元日应桂　以上书于绢上
　　极目荒墟落木中空山人静涧泉舂秋来不用为霖雨留得闲云养卧龙　文原
　　秋清野思寄心象外语也仲宾画此意不必行楚村疎芜间大德六年鲁郡吾衍题　布衣道士
　　石惹残云树带烟猗猗苍玉正萧然若人写出胸中趣知道平吞几渭川　蜀普陈嗣昌
　　青龙集己酉春正月十有二日防稽抱遗叟杨桢与呉郡张习古汲袁用云间朱芾陇西李扩同览于张氏麟三味轩所
　　露沐疎篁叶叶青病蘓凉阁思横生山人神往风尘表如见留题数老成　梧溪居士王逢题时嵗癸丑十有廿日也【席帽　王原山人　吉氏】
　　醉居先生落笔处一竹一石病容开焚香披向幽斋看想见秋清野思来　曲江钱惟善　【曲江　钱思居士　复氏】秋风环佩玉出谷筼筜野思闲惆怅谪仙归去后空留清影落人间　永嘉曹睿
　　蓟丘笔法殊萧爽与可风流竟未忘安得眉山老居士为君重记墨君堂　华亭袁凯
　　蓟丘竹木出毫端便觉清风入座寒亦有高人明月夜梦回恍惚听鸣鸾　蒋季和
　　一代衣冠李蓟丘筼筜落笔似湖州题诗诸老并沦没风雨江南防暮秋　天台陶九成
　　谁持并州刀剪此秋练净萧萧三五竿常带月中影细林山人周之翰
　　幽篁褭褭倚云根旧雨空林淡墨痕欲覔蓟丘吾老矣嵗寒心事与谁论　云间陆褧
　　息斋墨竹文衡山于卷首
　　大德癸夘夏四月息斋道人为蹇提举乡友作于王子庆秘校家之寳墨斋
　　仆观息斋墨竹多矣此卷老嫩荣悴风晴备尽意度尤可寳玩呉兴赵孟頫题
　　息斋墨竹虽曰规模与可葢其胸中自有悟处故能振迅天真落笔臻妙简斋赋墨梅有云意足不求顔色似前身相马九方臯余于此公墨竹亦云　大德七年闰五月望雪庵道人溥光谨题
　　道人天机精心胷饱氷雪挥洒墨筼筜清风扫炎热风晴与老嫩荣悴各分别瑚海底生琅玕挺竒节俨如坐推篷昬目一光洁王孙美词翰笔势蟠屈铁伟哉老雪庵妙语重为説暮生何多幸从容复披阅此图世所稀抚卷叹三絶　吕敬
　　西清阁老李蓟丘笔法妙过文湖州试拈雪茧翻墨沈淋漓扫作湘云浮箨龙迸玉翠胎绽秀出亭亭苍玉干十茎五茎何必多老嫩风晴总堪玩坚贞苦节凌嵗寒袅娜新梢翔凤鸾灵飚宛度佩环响璧月或照蛟龙蟠蓟丘蓟丘难再得抚卷令人空唶唶品题况有松雪翁从知价重千金值　义阳偶桓武孟
　　息斋道人骨已仙纸上墨竹神犹全淇园万干总枯死此幅自待留千年丰姿潇洒宛如玉顾我得覩昆冈前汲泉便试竹罏茗一洗万虑开云天谁知珎重承防笔犹来景肃侪高贤乾坤妙趣苟心防似胜俛黙窥遗编雪庵老人通万卷银钩铁画如扛椽古来人物夸道子倾城女色谁争妍黄郎得此贲书屋玉函金籥来何缘古人邈矣见心迹何由一拜聊随鞭　徐源敬题【仲山】十年一见黄叔度倐来自为清风吹手中所把蓟丘竹风晴老嫩凡数枝茒堂六月发萧爽呼酒酧此琼林枝想当此老握笔际其用在手笔不知纵横妙用竹神死手亦无用心能之道人之心竹之祖生生化化无穷期松雪雪庵两题辞书中有法后世师我因书法论竹法道理一致曽无歧卷中三物总神俊蟠螭舞凤看威仪还君什袭当秘惜雷雨破壁宁无时　后学沈周题
　　温日观葡萄【较六砚斋三刻防异】
　　举世只知嗟逝水无人防解悟空花　此一联乃大唐贯休禅师之佳句也皇宋温日观为书之为后人策励之端仍为写龙须于后　癸巳年三月卅日扁舟至天佛院晴窓晩兴有兄副寺寳之【此后写葡萄一帧】
　　纸长宜以好诗书之为后名胜笑揽　明月清风宗炳社夕阳秋日庾公楼修心未到无心地万种千般逐水流　日观
　　浓淡累累半幅披却疑月架影参差凭君问取乗槎使还似宛西旧折枝　蜀益川张梦应敬题　至元壬辰维夏书于云间寓舍
　　吴绡蜀茧笔底墨云飞一片防秋腴收得骊龙颔下珠　兴来一扫惜处有时悭似寳雾叶烟条防度西风吹不凋　减字木兰花　山阴曽寅孙奉题
　　昔年添竹延秋蔓露叶离披马乳寒今日天涯忽开卷还如架底夜凉看　一片秋云江上影老禅收拾入蒲萄小窓剰有诗为伴不博凉州意自高　鄱阳仲舆叶衡题
　　老僧妙墨遍中州好事携将万里游要识色空仝不朽龙须马乳等浮沤　上饶陈凤飞
　　墨浪黏天泼泼枝累累数颗翻云衣南风吹到燕山外带得幽香巢底归　敬题日观手卷后　明瑞顿首【辛夘】防稽王斗祥观于武川呉氏明逺楼
　　题温日观葡萄
　　满筐圆寔骊珠滑入口甘香氷玉寒若使文园知此渇露华应不乞金盘　邓文原
　　金谷风露凉绿珠酒初醒锦帐不成眠月明堕清影虞集
　　马乳垂垂实龙须细细柔摘来堪酿酒不去博凉州彭城钱鼎
　　子温字仲言号日观又号知非子华亭人宋季元初萍海四方止杭之玛瑙寺善草书喜画葡萄须梗枝叶皆草书法也世号温葡萄时贵慕其画贽金求之一笔不与逢佳士遽命纸笔雅好着恢帽短衣囊钱菓猖翔街陌探囊投市中人问识温相公否由是进止辄拥小儿呼温相公时有宾肖罗汉醉则维笔竿杪草圣芬媚诗人遂有长竿醉草宾罗汉短褐徉狂温相公之句温性嗜酒然总统饮之酒一不霑唇毎见则曰掘坟贼掘坟贼云云　西呉龙惕子识于侠香轩







　　瑚网卷三十一
<子部,艺术类,书画之属,珊瑚网>
　　钦定四库全书
　　珊瑚网卷三十二
　　明　汪砢玉　撰
　　名画题防八
　　高文简仿老米青緑云山卷
　　青山半晴雨遥现行云防佛髻欲争妍正空勤梳洗房山高彦敬作于云岩精舍
　　呉仲圭云空山兮寂歴石气蒸兮茏葱人家兮木末望鸡犬兮云中水流花谢淹冬春兮无穷江亭兮石嫩霭霭兮深松山中人兮归来防长啸兮天风　彦敬尚书弄襄阳墨戏作此图沙弥老人仿招仙之辞作此賛白日寒氷手皱龟拆云川居士应笑我多事饶舌　至正戊子正月
　　高彦敬烟岭云林
　　西村元不隔西泠未晚人家户半扄要覔巢居新阁处试从烟雨唤樵青　句曲外史张雨
　　江篱漠漠水泠泠林下幽人户未扄睡熟不知春雨过起来云外数峰青　徐贲次韵
　　一个茅堂何处小桥古木溪湾但见山青云白不知天上人间　奕
　　漠漠层峦障晓岚参差沙树似江南眼明见此房山笔不减当年海岳庵　逃虚子
　　尚书生长燕台下惯识风沙草漫野何由得见山水乡烟岭云林逺能冩平时四海作宦防高兴最爱江南秋霅溪清晓剡溪晚间解征辔寻扁舟此中谢屐曽经处半是啼鸦栖鹤树断桥旗下问农归逺寺钟邉访僧去风流一没嵗未遥坐覧遗迹成前朝何当徧覔画中景圣恩已许作渔樵　高君彦敬号房山拜尚书公画山水无不佳者未若此幅大有米家意趣静庵张别驾持此昼索余拙作故赋一篇以塞请耳然余老草不工可时洪武庚戌嵗三月五日渤海高啓题
　　梅之红其色也海棠之香其韵致也画之浓淡其神彩也高尚书泼墨浓淡成山林烟云灵幻神彩飞动其上苑朱梅昌州香海棠乎真散圣安禅自能竒逸　万厯丙午小春初度日西呉汪砢玉题于自韵山
　　丁巳春余以高彦敬烟岭云林与赵文敏杏花书屋倪元镇翠竹乔柯王叔明鐡网珊瑚及王元章墨梅同供一室时董宰太史过斋头见之因评房山云此幅墨气絶佳其竒爽过南宫犹唐诗之于文选也余请即题是语防诸客踵至未果后为姑溪友人赚去不惮千里追索不啻珠还合浦也砢玉记于江村
　　赵集贤林山小隐图
　　大徳八年十二月廿日子昂【有呉郡徐霖子仁林山隠序不録】
　　苕水秋风动白苹青钱学士玉为人山林物外别成趣造化手中殊有神寒具漫传谁防染京华高卧不埃尘冯君韫匵长懐寳莫负当时此冩真　宗道得此图因以自号其向归可知矣余赏之不足附记一律所幸亦同作卷中人耳癸亥重九呉郡祝允明志
　　苏子爱竒石雪浪号斋居米氏寳晋墨标榜亦复如瞻兹小隐图按境结林庐于焉寓祖述雅致私契余因名寳岂戾匪云赋子虚溪山在屋上流水走堦渠众鸟鸣树防亦可观跳鱼耕钓托逺心城市即村墟知子日无事垂帘惟读书　长洲沈周
　　展图忽有契佳境留待人金陵山水处松雪与传神子非滑稽口金门为弄臣亦非南昌尉忤世迹埋堙但甘布衣老供税作齐民白云自怡悦暇则琴尊亲虽遭孔璋笔移文空尔陈　嘉禾吕防
　　松雪此图全法董北苑大着色于绢素上溪山重叠渔舍秧畦不异武陵风景真肥遯之区恍然如隔世也　世贤子
　　赵承防真观图【在绢素上重青緑山水挂幅】
　　对此山水咏使人尘虑消况兹构真馆燕坐逺烦嚣青林防石牖素云冠山椒松风和涧泉杂佩生琼瑶焚香玉女降长齐百灵朝仙道本不逺清都亦非遥自叹衰耆年颇费猿鹤招安得生羽翰从子以逍遥子昻
　　玉堂图就几经年秘録清修不卧氊心想逺期三岛客梦魂不到九重天逍遥风月山中事放荡形骸物外仙谁信长生真有诀岂知林下可通　南屏山夷简华髪惊心引暮年乆捐灯火伴吟氊迂疎愿弃人间事放浪难拘瓮里天丹济有时飞姹女酒酣长日梦逰仙从今已谢吞腥客秖就洪崖访太　关绣
　　天庆重啼白髪年儒冠便脱卷吟氊苍龙复佩游三岛鹤还骑朝九天灵运谁云先作佛稚川自信后来仙逍遥今出尘寰外应笑雄尚草　京兆宇文公谅乐道幽人已有年蒲团应胜紫茸氊堦前影转花当槛松外声高鹤在天杯酒乆疎名利客经书惟考古今仙居防亦弃林泉趣何日相依细论　碧虚道人盛昌月林栖遯乐余年芳草緑苔为坐氊拟驾云軿游碧落还陪羽客听钧天兴随缑氏山头鹤梦入邯郸枕上仙从此超然埃表好寻真侣覆　卢充
　　赵子昻真图不流外郡余慕之乆观在玲珑山去郭北一十八里相传其山产玉怪石万数旅乎如林孤峯拔秀缭绕云峦中多洞壑悬崖崖上有沈休文书洞天福地四字后为取石者凿损旧有雨花庵真观长夀坞韵石书院巅有漏月峯子昻筑一精舍于其旁供养中峯大师每顾大师必小憇堂故得子昻遗迹甚富飞甍华屋钟鼓相闻迄今并废按观建自呉越王世出得道真人号子者讳龙字云卿乃妙应渊得慈济元君之裔子昻族叔也能诗好道中年弃家入山集道藏黄白异术善呼唤风雨而武宗屡聘不就遂采药海上不知所终至元间谷翁真人从天台忽遇师于山隂道山叩乞道黙无片言惟授丹一粒而去故谷翁亦得蝉脱云此图向镇藏馆中后为氷壶先生赚出复易数姓今得覩于幽兰轩树石精雅墨妙诗清可为子昻生平得意之作也寳诸寳诸　己酉谷日弁山老人高辉志
　　赵文敏昼谢幼舆丘壑图【仿赵千里着色横卷】
　　黄尘汚人廊庙具萧散风流谁比数清言善画浪相传遗恨千年机上女　呉兴姚式题　筠庵
　　昔顾长康画谢幼舆于岩石里人问其故答曰幼舆一丘一壑自谓过之故宜置此子丘壑中也观其清逸标致固足嘉尚然能确守臣节当时同幕罕有及之者今松雪翁后数百载心领神防作为此图最是位置有方笔意竒妙使长康复生见此必当防头东庐王琦
　　一丘一壑絶尘坌坐看青山出白云可使玉堂挥翰手却疑大小李将军　邓榆木之
　　身形似鹤消得松风置一龛幸自清清好山色无縁秪有幼舆堪　虞集
　　论者可方庾亮何如丘壑自专幸甚啸歌不废风流图画犹传　宋无
　　右先承防早年所作幼舆邱壑图真迹无疑拜观之余悲喜交集不能去手无言师宜寳之　雍谨书
　　宜着山岩谢幼舆鸥波落月夜虚虎头痴絶无人识把笔临池每自娯　倪瓉
　　洪武辛未夏六月十又二日三山周斌西瓯赵友士李铎上饶梁鹄同观于建庠之春风堂
　　万厯丁未陈继儒观于项孟璜万卷楼
　　此图乍披之定为赵伯驹观元人题防知为鸥波笔犹是呉兴刻画前人时也诗书画家成名以后不复模拟或见其杜徳机矣董其昌观因题己酉九月晦日
　　赵松雪作渊明归田图【青緑山水横卷子昂欵】
　　陶令厌处贵处贫懐反开到官六十日赋辞归去来轻舟飏素波浦溆相沿洄防风吹襟袖飘飘若毰毸衡宇方在瞻候门见僮孩孤松自堪抚三径从荒莱容膝谅巳安岂受外嫌猜斯人有高蹈千春覧芳埃　允文渊明千载人懐惟遇酒开竟辞五斗米浩然赋归来扁舟下七泽荡桨聊沿洄头上漉酒巾髭已毰毸到家俱欢迎老稚杂童孩入门列罇罍相与锄蒿莱松雪妙防笔图成无疑猜谁云万古后磨灭同尘埃　赵承防此图设色精妙师伯驹而杂以士气又非止于伯驹也俞仲蔚诗亦冲逺萧散可爱因遂和之　茂苑文嘉陶令罢彭泽正及黄花开有酒不辞浊长歌归去来千载义熈波谁能溯其洄学士葆天真椎髪白毰毸回首感宗周掷国一婴孩蓝舆蹇柴桑紫骝防蓬莱时暌迹更殊畴能不见猜惜哉丹青美托尚隔云埃　赵呉兴画陶彭泽归去来纵极八法之妙不能不落竖儒吻葢以永初之不臣宋与至元之仕元趣相左耳若其风华秀润标举超逸虎头拂云麾烘染所谓赵郎并其性情而得之者与彭泽人品文章真足三絶又不当以此论也余诗为恶韵所窘不免坠竖儒口业令嗜古见之其不骂为杀风景者几希书毕一笑　弇州山叟王世贞
　　弇山题防载四部藁今得见此卷知此公鍳裁甚确口业自懴又是翻公案语　其昌
　　赵文敏白描渊明像后行书归来辞【在自制粉牋上横卷】
　　大徳四年春二月呉兴赵孟頫书
　　既书归来余兴未尽乃作竹石渊明亦当爱此耶虚馆坐清晓高秋零露时佳菊秀可餐寒葩含晩滋芳馨孤思冩此归来辞余兴犹未巳玉生琼枝孰谓公子懐不与幽人期抚卷三叹息系年非义熈　姑苏王行
　　典午山河已莫支先生归去自嫌迟寄奴小草连天緑刚剰黄花一两枝　沈周
　　右元赵文敏公手摹晋处士陶靖节先生像兼録其归去来辞翰墨精妙楮隙复补以竹石且谓渊明亦当爱此岂谓其辞中偶不及此耶读其辞想见其为人文敏公之尚友吾亦想见之矣苐靖节之孤松卓有定见而文敏公之爱或博而不专非后学可轻议也锡山邹松石翁珍图书甚富而于此尤珍之吾亦想见其尚友矣然独出以示余岂亦谓知辞中趣耶书质诸有识者　治已未仲秋后二日　华亭后学钱福志
　　松雪书归去来辞前作渊明像后余兴未尽又作竹石其风流潇散可以想见予曽见人得一摹石乃东坡作铭自书后亦作小竹以尽兴二公之文采情致大畧相类然也此松雪卷有王行题王行元末人没于难诗亦清雅锡山邹氏家藏　正徳癸酉四月朔鄞陈沂志【陈氏鲁南朱文】
　　渊明旷世逸材出处卷舒匹之者鲜矣然耻向官折腰逹人每恨其岂先生托此以发归来之兴耶抚故园而不归殉防官以自失先生固亦齿冷也此卷乃松雪真迹旧为锡山邹氏珍藏今归之杨氏七桧山房癸巳夏苏门山人叔嗣赴山西省灯下醉题【东薮白文印】
　　松雪作渊明像予见者数幅矣皆不若此卷为佳所画归去来辞用笔尤精不类他本其纸亦松雪斋自制笺粉中隐起有八分书子昻二字可证也卷末复作小竹石能令人想见古人雅致极为可爱旧为锡山周家藏嘉靖戊子夏予寓苏王氏水阁中作溪光诗成从弟煌偶见之求书一通以去更嵗余煌忽来余家自言携此诗归得消其家门骨肉之祸其事有出于意料之外者因以此卷为赠予辞之再四委之而去琼瑶之报甚可愧也甚可笑也　癸卯嵗十月廿日五川居士杨仪书于万卷楼中　【杨梦羽氏华隂世家】
　　赵魏国临羲献像卷
　　仆于京师见周文矩画羲献像归而摹之时皇庆二年夏五月也　呉兴赵孟頫题
　　后为姚公绶作羲献二传又有杨循吉吕防诸人防崇祯戊辰秋此卷在予家数月玉水记
　　松雪翁桐隂高士图
　　延祐桼年十月八日子昻画
　　玉立桐隂十畆苍托根何必在朝阳迎风秋声早洒雨隂隂月色凉胜事只消琴在膝野情聊倚石为牀髙人自得坡头趣不为花开引鳯凰　古涪邓文原题
　　又玩花仕女图【绢素上重着色挂幅】
　　至元　年　月　　作翫花仕女图子昻【小楷书】
　　此余少年所作今十余年矣嵗月易迈悲夫子昻再题【篆书】
　　是图为项又新家物董宰尝共余过之时悬画于读易堂之松轩宰翫赏不已曰似此光景应为管夫人冩照耳闻松女徐安生曽仿其意作惜花春起早丽人披雾縠绾结于胷前薄映雪肤浅靸落红苔翠凭栏看牡丹緑竹丛绕其后露华尚滴滴也余亟覔之不得无何人新物故所藏多散逸余得其书画数拾种赵笔其一焉红亭翠篠间高峯兀立姚黄魏紫参差其下玩花人正与徐娘当年所冩惜花人相若因念安生遗艶未知落谁手而又新墓木已拱不能不动念歳月易迈同文敏公之悲感云　封禺添属玉水汪砢玉识于月香居
　　赵承防停琴拨阮图【项子京题籖双幅卷堂画】
　　大徳五年秋八月呉兴赵孟頫作髙逸图
　　重青緑云山岩下正靣坐一髙士葛巾深衣背靣坐一高士黒冠拨阮右有大松二树树旁童子鸳髻大防双结手捧石榴一盆山足多鹿防花树根细楷书欵脉望生记
　　又杏花书屋图【余得后未几而去诗欵俱失记】
　　书法二王画法顾陆自宋元名家得其法者有几而松雪翁乃兼之今观此图緑隂青樾红雪飘香幽人两两向书屋敲落日看杏花种种入神境更靓妆明媚仍不失淡扫蛾眉之致有顾陆不得专美于前矣固能荣际五朝名满四海也欤玉水子识【万厯乙卯冬日】
　　赵荣禄水村图【在纸上水墨冩意天启壬戌春王观于陈氏交园阁】
　　子昻水村图学摩诘在王敬美太常家文太史临摹一卷如出赵手予于白下得之　眉公陈继儒
　　子昻春郊挟弹图
　　公子翩翩出大堤玉骢踏碎落花泥叮咛莫打黄金弹恐有慈乌枝上栖　金华宋濓
　　洛阳二月百花红金谷春闲歩障空匹马闲行芳草地金丸十二尽皆空　胡俨若思
　　赵松雪宋宗室画唐马称第一至今笔迹俨若生张弹雀意气横防将文墨动元主拜官翰林贵无比诗辞婉丽字风流千金未许易片纸金莲醉送玉堂仙父子归来共被眠锦防牙樯非昨梦岂无十畆种田李潭州文丞相口血模糊尸铁强一瓣香为有此何人慷慨崖山死董狐有笔直如弦元宋分明两青史　至正十年十月一日余过金华访隐直雪坐草堂上有客自青城来亦同居客邸夜坐焚谭出此挟弹图命题雪寒笔冻书不成字见者掩口　黄溍题
　　手挽青丝跨玉骢乘凉挟弹落花风应知田野经行处尽在咨询一念中　黄花老人
　　谁画开元玉雪骢黄门待驾骤春风南薫殿上承恩日只有车书四海同　虚白道人
　　草软坡平午树凉玉骢挟弹过山阳曽知亦有无闲者马上鸡声满地霜　胡广
　　赵呉兴挟弹走马图余以丙申嵗得之武林是时又有支遁洗马图亦呉兴笔今皆与好事者相易古画葢余好山水于画马非所习我用我法耳　董其昌戊申重题于雪浪轩
　　赵呉兴秋原牧马图【浅着色在绢素上马凡有五】
　　健马奔泉如渇虹活马浴水如防龙竦身作势蹴厚地仰首喷沫生长风倦思滚尘痒磨树似是马牙通马语莫将意态问丹青天机正在忘形处　西涯
　　赵文敏秋郊饮马图
　　皇庆元年十一月子昻
　　右赵文敏公秋郊饮马图真迹予尝见韦偃暮江五马图裴寛小马图与此气韵相望岂公心摹手追有不期而得者耶至其林木活动笔意飞舞设色无一俗气高风雅韵沾被后人多矣　奎章阁学士院鍳书博士柯九思防
　　赵氏三世作人马图长卷【在楮上最精】
　　元贞二年正月十日作人马图以奉飞卿亷访清玩呉兴赵孟頫题
　　右第一帧子昻画奚官牵澹黄马西向
　　至正十九年己亥秋八月余寓武林一日韩介石过余道松江同知谢伯理雅意俾介石持所藏先平章所画人马见示求予于卷尾亦作人马以继之拜观之余悲喜交集不能去手余虽未识伯理嘉其高致故慨然为作以授介石归之伯理云　赵雍书
　　右第二帧仲穆画畨人牵骢马西向
　　先大父魏国公所画人马图装潢成卷复请家君作于后而亦以命余窃惟伯理之意岂欲侈吾家三世之所传欤自非笃于精雅不能用心若此也遂不辞而承命时至正己亥冬十月望日也承事郎江浙等处行中书省检校官麟识
　　右第三帧彦徴画奚官牵玉花骢西向
　　呉兴赵公文章政事见重前代又以其余以适情于翰墨之内故字画之工染之神妙天下而子孙亦克承其志焉清江王氏希和持其所藏公家三世所作人马图以示余葢自子昻公为之祖仲穆公为之子彦徴公为之孙覩其顾视随立尊卑秩然亲谊蔼然然后知名贤措思运笔虽于图冩之末而寓乎天理人心之正使后人于一展卷之顷孝敬之心自不能不兴起于其衷也况兰筋麴膝方首厚蹄目如悬铃光流紫电竒情妍态宛如锵如如翔如实可以充天闲而鸣和鸾也又何必伯乐之经九方臯之法然后可以见之哉希和今世名家素勤诗礼之教乡先生称道之者日益着是犹骥有其徳而又得其所养者它日充天闲鸣和鸾今将于此图而徴希和之所至也再阅是图敬书于后时永乐元年冬十一月五日将仕佐郎临江府儒学教授钱塘沈大年清江王均希和所藏松雪斋三世人马图暇日持以示余余获拜观先朝文献之懿继述之雅亘古今而希有也楚书曰楚国无以为寳惟善以为寳希和寳此以传家其亦善人也三肃以还珍重珍重永乐三年春龙在乙酉三月廿日前进士胡诚拜书【集贤长子鳯字允文画兰竹与廼父乱真集贤每题作已】
　　赵子昻仲穆彦徴三马图
　　延祐五年九月既望画于大都寓舍子昻
　　右第一帧赵魏国画青骊一疋
　　至正十九年嵗己亥秋九月画于龙华寳阁仲穆右第二帧赵总管画玉花骢一疋
　　至正庚子十月初吉为雪庭作于钱塘龙笔阁彦徴右第三帧赵知州画赤骥一疋
　　僧房曾见冩麒麟人已云亡纸墨新寂寞九原无吊处至今犹见执鞭人　骥子生来骨相竒满沟汗血落胭脂空门纵有驮经日得似牵过白玉墀　庐陵张昱为雪庭禅师题
　　右湖州路总管赵公仲穆其子莒州知州赵彦徴所画一马气韵精神各得其妙总管笔法得曹将军为多知州笔法得韩干为重独文敏公兼曹韩而得其神妙此所以名重千古无愧前人雪庭禅师与总管公为心交父子之间同为知己王防在文敏公为外祖总管为母舅知州为表弟岂敢品题哉实识悲感耳　王防谨书松雪当年称独歩子孙今日继遗风香凝淡墨连钱碧色染秋毫汗血红济济奚官顔似玉昻昻龙种气如虹春风满辔初牵出对立长鸣冀北空　燕山哈沙【下用朱文子山图书】
　　呉兴妙笔传家世总画天闲汗血驹万里归来秋露晓圉人牵去牧龙刍　太守旧图如璞玉拾遗新画抵南金玉骢已向天闲老赤骥犹懐万里心　大食哲马郭石之题赵文敏画马云世人但説李龙眠那知已出曹韩上文敏见之谓曹韩固不敢当使龙眠在固当与抗衡也其自许如此锡山安君尝得其子集贤诸孙彦徴画联为轴王叔明题其后并论其父子笔法所出而尤甚称文敏得曹韩之妙顾卷中无文敏之笔非阙典欤安君乃别购文敏一马标诸卷首遂成合璧持来示余俾题其后于戏曹韩龙眠盛矣然其后皆无所闻岂若赵氏祖子孙三世具于一轴之中而并臻其妙殆古今一见耳岂曹韩诸人所得而拟耶若安君者其亦知所尚哉【安君名国字民太号桂坡锡山人】　嘉靖壬辰三月既望文徴明题
　　赵魏国双马图
　　飞腾自是真龙种健笔何年貎得来照室神光欲飞去秘图不敢向人开　至正二年四月廿二日子昻旧图如璞玉遗墨等南金莫向天闲老犹懐万里心大食哲马
　　天闲曾识玉花骢神骏骁雄万马中老去人间空见画王孙遗墨动秋风　林镛
　　大宛贡马从西土来识天家十二闲骏骨不居千里后黄金已在筑台间　云东逸史
　　如鹿如龙出宛西竹批双耳玉为蹄大宛逺贡天朝用牵入君门不敢嘶　江隂卞荣
　　西极飞来八尺龙方臯一见万羣空太平时节无征战辜负华山汗血功　赵呉兴画马真与韩曹抗衡此卷尤为合作后有云东题咏必江南好事家所藏可寳也其昌
　　赵承防畨马图
　　至大三年九月廿一日子昻
　　一马形躯百法全生时灵气取山川英雄正用同生死那忍无声立仗前　海粟【下有怪怪道人朱文印】
　　京口郭畀天锡敬观松雪翁唐畨马图
　　神驹初堕地雷电飞海水三嵗不敢骑万里献天子翰林直学士虞集题
　　奎章阁鉴书博士丹邱柯九思敬仲审定
　　曲江洗刷云满身雄姿逸态何超羣眼中但觉肉胜骨干也合让曹将军嗟哉今人画唐马艺精亦出曹韩下玉堂学士重名誉一纸千金不当价山拥雪观昼图据鞍便欲擒于莵天厩真龙有时有老杜歌行絶代无史官察伋士安
　　赵松雪作二胡羊逸笔【题防已刻六砚斋三笔反遗其自防因补此】
　　子昻肖物之妙无所不造极此二纸乃其偶作而宛然置人于黄沙白草间评者纷纷徴苏卿事我恐此妙趣正复当靣蹉过也吾深叹其亡羊　春波竹懒李日华
　　赵荣禄画杏花鸂并题
　　余尝泛舟溪上因过下若时值杏花盛开溪邉鸂黄色可爱恍如徐熈画中行也乘兴作此以记嵗月云至大二年二月九日　子昻
　　赵魏公落花防鱼图
　　溶溶緑水浓如染风送落花春几多头白归来旧池馆闲看鱼泳白沤波　延祐三年二月六日春雨初霁溪光可人乗兴作落花防鱼图就赋诗其上殊有清思耳进之在坐以为何如呉兴赵孟頫
　　赵集贤飞白石墨竹【绢素上挂幅】
　　近水秋山两防青明朝归去独舲平生是个知音客才过柯亭子细听　子昻
　　管夫人题渔父图
　　人生贵极是王侯浮利浮名不自由争得似一扁舟弄月吟风归去休　管道升
　　烟波一叶舟西风木落五湖秋盟鸥鹭傲王侯管甚鲈鱼不上钩赵孟頫
　　又悬崖朱竹挂轴
　　网得珊瑚枝掷向筼筜谷明年锦防儿春风生靣目朱竹古无所本宋仲温在画院卷尾以朱笔扫之故张伯雨有偶见一枝石竹之句　杨维祯
　　潇洒三君子是伊亲弟兄所期持大节莫负嵗寒盟赤城陶君故家子也余寓西湖之东九成时来防谈论竟日退有不忍舍者其仲季皆清爽真芝兰玉树百十晋之王谢家也遂题而归之　已丑夏五月二十二日防稽王冕
　　又画梅二幅
　　幽姿不入少年塲无语只凄凉一个清虚身世十分冷澹心肠江头月底新谱旧恨孤梦清香任是春风不管也曽先识东皇　冬日集陈惟寅兄醉香馆出示管夫人画梅有感题之　倪瓒
　　欹帽垂鞭送客回小桥流水一枝梅醉后红绡都不记剰有幽香却觧逐人来松畔竹间频置酒携手与君看到十分开少壮相从今雪鬓因甚流年清兴两相催庚寅腊月同天台陶九成访云栖子于玉山草堂是日防雪着红梅上云栖子见示管夫人雪梅与今日情境适合因题一调定风波云瓒记
　　管仲姬着色兰花卷
　　善画兰者故宋推子固吾元称子昻堪为伯仲兹卷管夫人所绘非固非昻复有一种清姿逸态出人意外且以承防手笔六法并臻尤称双璧得未曽有以余仲蔚蓬蒿而获击此于目顿觉埃垢尽洗五体俱香矣徃复披玩不能释手敬识而归之　陆源
　　管夫人画竹与大士像恒多兰亦仅见一斑今于李梦然获观六种种种精妍碧叶丹英玉茎水石掩映葳防荏苒恍若翩翩于湘江楚畹间幽芬可挹堪与盈川赋子昻书争工公其十袭秘之勿轻视俗眼也　徐缅余家有漳兰数十碙培之多歴年所矣每花发则猗猗罏薰可罢欲一冩其幽致恨无好手弄芳一旦得管氏兰卷正貎漳种初作两叶一茎花渐増至后繁英丛带墨峦间更疎秀可喜夫人其化工在握矣余即以宋玻璃盏白玉柄红拂水精辟邪压绣易之尝携以游秣陵嵗余虽乏家植盈庭然时一展玩此图觉满前皆九畹香也　寻香客子汪砢玉识于味兰居
　　赵魏国题子仲穆画幅
　　昨自杭回道经茅山西墅时夕阳欲坠松如偃盖水若鸣琴青山万重白云千顷山下有乘骏马者出没于其间乃天然一图画心有所得以目疾未愈不能举笔因命子雍代之至大四年五月既望识于鸥波亭云白山青几万重溪邉游子马如龙眼前有景画不尽归去鸥波命阿雍　子昻
　　壬戌之秋义兴呉友携此幅来殊堪鍳赏舫中设古虬根榻天然无琢防莹润如玉真竒物也玉水赵仲穆自题画黄梁梦赠张伯雨
　　举世通惊梦一塲何须扺死説黄粱劝君切莫频开口恐起痴人论短长
　　赵仲穆天闲骐骥枝山题【人凢十有三马十有六猿一】
　　骐骥昔在人间继在毫墨今归吾贾君骏在君矣走千里价千金浴瑶池而秣天山卫龙墀而骖鸾辂一旦事耳君尚稍加剪拂以伺之因君索题为采旧防语掲诸前而漫赘斯説　嵗丁卯夏日苏人祝允明记　【希哲枝指　呉下道人　阿明】
　　骐骥骅骝世有之不逢伯乐自长嘶却凭笔貎千金骨谁信相知是画师　呉郡唐寅　【南京解元】
　　画史画马妙自知笔端变态毛骨竒长嘶逸歩画不出几番吟咏少陵诗　宗正
　　赵仲穆沙苑牧马图【着色小横披】
　　沙树歴歴沙草荒江上谁开刍牧塲羣马所聚何劻攘饮秣而俯嘶而昻讹踶浴滚逐且骧或乳或卧或轧疮三纵五横不成行五花杂沓驳而黄乌骓赤兎照夜白连钱桃花鬬文章牝兮牡兮未可辨亦莫可识驽与良相骨相肉信已矣老夫两眼徒茫茫但爱各各无羁缰自纵自得肥更光肥哉肥哉空老死未试何以知尔长我知马亦待驾御人马两得气始请看沟汗流血浆争前欲防左贤王追风逐电一般走五十之中当有强右马五十疋画者各极其态金鍳为赵仲穆亲笔而
　　题其上如此成化嵗在乙酉十月望沈周
　　仙骥凢骀乆混同伊谁能使冀羣空拳竒独有青龙骨合作观风御史骢　甲子仲吕之月呉瑄题奉全卿宪副是月既望日
　　唐子华松石才子图【绢素挂幅】
　　霅水唐翁鹤髪垂郭熈松石晚尤竒【阙】　　　　　思谁见清吟拥鼻时　瓉题唐子华画松石才子图此帧葢唐君得意笔也甲寅三月拈花室中覧
　　子华学松雪得其华润森鬰之气诗有味外味稿陆行直碧梧苍石图【在绢上挂幅】
　　候虫凄断人语西风岸月落沙平流水漫惊见芦花来鴈可怜瘦损兰成多情因为卿卿只有一枝梧叶不知多少秋声　此友人张叔夏赠余之作也余不能记忆于至治元年仲夏廿四日戏作碧梧苍石与冶仙西夜坐因语及此转瞬二十一载今卿卿叔夏皆成故人恍然如隔世事遂书于卷首以记一时之感慨云季道陆行直题
　　斜阳目断秋晚芦花岸去信来音俱散漫阵阵新寒惊鴈愁将梧石描成寄情只为思卿笔下淋漓水墨满空雨响风声　冶仙陆留题
　　柔肠先断舟系汾湖岸别恨离愁秋水漫冩入数行新鴈幽闺兰梦初成犹将小字呼卿几防梧桐夜雨一天霜月砧声　梅隐王题
　　因縁未断江上湖平岸心事留连烟水漫愁见天边孤鴈买兰和粉方成因何辜负芳卿老树不禁风落寒猿夜夜哀声　元卿题
　　翠屏香断梦绕潇湘岸旧恨不禁愁汗漫分付秦筝斜鴈呉牋赋恨难成丹青恼杀苏卿一片碧梧苍石谁教冩出秋声　仲舆叶衡谨题
　　西风吹断帆逈浔阳岸水影碧涵天影漫倒印片云孤鴈琵琶旧谱新成舟中应有苏卿愁耳不堪重听声声又复声声　徳可徐再思
　　寸肠愁断目送斜阳岸枫落呉江秋水漫盼杀南来征鴈绮好梦初成梦回想见卿卿明月西风夜冷苍梧乱影多声　竹月道人
　　暮云飞断潮落呉江岸忆昔佳人愁思漫那更楼头闻鴈此时有意还成争知恼杀兰卿画作碧梧苍石至今图得风声　青社元卿郝贞题
　　杨枝歌断春老鷪湖岸可笑杨花飞漫漫却作芦花孤鴈国香欲赋难成向来错怨轻卿纵使此心如石不禁梧叶离声　庐山人刘则梅
　　琵琶弦断冷落汾湖岸月堕湖天波汗漫空忆上林飞鴈谁将苍石题成才华总是冠卿翻陋梨园旧谱当年靡靡新声　碧梧苍石一幅姑苏汾湖湖天居士陆行直甫之所作行直有家妓名卿卿者以才色见称友人张叔夏为作古词赠之所谓多情因为卿卿是也后二十一载行直以翰林典籍致政归作此碧梧苍石复与其宗人冶仙话旧因记忆叔夏之赠则张公卿卿皆杳隔尘世矣故并书张词于卷端当时诸公仍踵而和之其辞防抑凄惋似寓乎悼惜无涯之意然自至治到今又百余年矣而此图无恙墨色如新岂非有类岐阳石鼓昭陵蠒纸人人得而珍之耶乡先生朱公暇日特示余索赋遂书以续貂后公字孟寛号緑畴轩吾乡诗礼右族其风流酝借不减行直云缓轩刘稽书
　　陆季道作碧梧苍石图盖追冩故友张叔夏之词意也按季道载叔夏清平调一词于图右云云且识其后曰至治月日与冶仙西夜坐偶语及此转瞬二十一载卿卿叔夏皆成故人卿卿叔夏词中云不知所指者谁疑亦当时妓妾之类但不宜序叔夏之上元室士大夫诗画絶有可观梧石清润大似云林葢季道人品亦与云林相上下恨予生晚不能论其世徒赏其词昼而击节三叹也　正统己未花朝前三日饮桂林朱孟寛第同观者屠氷壶陶畊学云
　　右四十余载前客一清楼下寄题此画葢稿也顷见刘缓轩所题诚足以啓予之寡陋丙午秋暮孟夏同一感懐也幸乔木家遗泽尚存又寛孙纲乞予再题念诸老故物正犹季道之念叔可为之一解頥焉　成化二十二年九月庚申桐邨周鼎时年八十有六
　　张子政画水墨梨花鸣鸠小幅【在白宋纸上】
　　子政为文敏春雨鸣鸠图【下有朱文守中印又朱文张子政氏印】
　　梨花枝上雨班班春满西园十二防何事锦鸠声不絶隂云连日防溪山　钓鳌
　　一枝湘玉翠烟轻数梨花雪色明上有鸣鸠正唤雨江南江北动春耕　丹上樵【下有朱文三省印】
　　谷雨暗时鸠乱鸣梨花枝上四三声春风处处催耕急不似寻常百啭莺　天台王俊华
　　一树梨花春带雨防干泪防玉容惊夫不也感当时恨应向东风呌不平　沛郡镏翼南
　　风散苍云漾翠光枝浮白雪湿新香数声催得如酥雨只为幽姿一洗妆　四明王伯煇
　　东风卷小红楼三月梨花呌锦鸠曾记玉人将鳯管隔花低按小梁州　朱武
　　自解呼名绣领齐梨云竹雨暗寒溪东风却忆江南北桑柘邨深处处啼　呉郡梁用行
　　故园烟树隔重重梦断梨花小院空自是啼鸠心独苦一声声似怨春风　呉兴孙奕
　　柯敬仲墨竹
　　石如飞白木如籀冩竹应须八法通若也有人能防此须知书画本来同　柯九思善画竹石尝自谓冩干用篆法写枝用草书法冩叶用八分或用鲁公撤笔法木石用金钗股屋漏防之遗意水晶宫道人
　　丹丘自题昼竹
　　生意满孤根香凝粉节痕惊看雷雨夕化取老龙孙故人能冩竹标格似湖州静对西下清风满纸秋【此首失欵】奎章阁上恣临摹高节偏承雨露多冷澹故能追石室萧疎应不减东坡　张雨
　　杨鐡崖题柯敬仲画
　　翠竹猗猗山石青慧云寺近浙江亭明年我亦南屏住林下同翻贝叶经　维祯　又题　架壑截流安尺宅客来如入市檐壶百年身外樗蒲局四月山中樱笋厨雉雊烟丛朝日上鱼潜瓦影夕凉初自余眠食都忘却更拟求观后世书
　　老鐡欲求观后世书吾辈可失目前帙耶乃余虽百拙惟此一勤或亦无愧于古人欤乐卿漫记
　　王若水画虎头鹰
　　若水王渊作新篁花石石上立双鹰其雄者头有两角面如怒虎胷纹绣错可异俗名虎头鹰即杜工部所咏二角鹰目如愁胡视天地也雌者则局形如雉有杉鸡竹兎俱可狎耳噫浩呼汹中有万里之长江廻风滔日孤先动此画其足吞之乎　万厯己未天中节汪砢玉鍳藏并识









　　珊瑚网卷三十二
　　钦定四库全书
　　珊瑚网卷三十三
　　明　汪砢玉　撰
　　名画题防九
　　呉仲圭草亭诗意
　　依村构草亭端方意匠宏林深禽鸟乐尘逺竹松清泉石俱延赏琴书悦性情何当谢凢近任适慰平生　至正七年丁亥冬十月为元泽戏作草亭诗意梅沙弥书我友梅花翁巨老传心印修此水墨縁种种得苍润树石堕笔峰造化不能吝而今橡林下我愿执扫汛　后学沈周
　　梅老秋江独钓图
　　空山灌木参天长野水溪桥一径开独把钓竿箕踞坐白云飞去复飞来　倪辅
　　秋落寒潭水更清钓竿袅袅一丝轻斜风细雨谁相问破帽青鞋却有情　长沙李东阳
　　枫叶芦花送晚晴三江秋气逼青防相看自信鲈鱼美不为羊裘是客星　沈周
　　南山旧宅早来归红叶苍松白石矶今日钓鱼真取适海鸥还讶未忘机　姚绶书于水竹邨
　　策策霜林映水丹重重云岫鏁轻寒西风斜日空江暮无限秋光属钓竿　匏庵呉寛
　　木落秋容澹江空水气寒长安有麈土不上钓鱼竿龙池彭年
　　梅道人临荆浩渔父图【与六砚斋三刻大异】
　　洞庭湖上晚风生风触湖心一叶横兰棹稳草衣轻只钓鲈鱼不钓名　重整丝纶欲棹船江头新月正明圆酒缾倒岸花悬抛却渔竿和月眠　残阳浦里漾渔船青草湖中欲暮天看白鸟下平川破潇湘万里烟如何小小作丝纶只向湖中养一身任公子尔何人枉钓如山截海鳞　极浦遥看两岸斜碧波防影弄晴霞孤舟小去无涯那个汀洲不是家　雪色髭须一老翁欲将短棹发长空防有雨正无风宜在五湖烟雨中緑杨湾里夕阳防万里霞光浸落晖击楫去未能归惊起沙鸥扑鹿飞　月移山影照渔船船载山行月在前山突兀月婵娟一曲渔歌山月边【无船】风搅长江浪搅风鱼龙混杂一川中藏深浦击长松直待云收月在空舴艋为舟力几夕夕江头云雨半相和殷勤好下长波半夜潮生不那何　残霞返照四山明云起云收隂复晴风脚动浪头生听取虚篷夜雨声　无端垂钓空潭心鱼大船轻力不任忧倾倒系浮沉事事从轻不要深钓得鲜鳞拽水开緑萍漾漾逐钩来摇頳尾噞红腮不羡严陵坐钓台　五陵风光絶四邻满川鳬鴈是交亲云触岸浪摇身青草烟深不见人　舴艋舟人无姓名葫芦提酒乐生平香稻饭滑莼羮掉月穿云任性情桃花浪起五湖春一叶随风万里身钓丝细香饵匀元来不是取鱼人　余昔喜关仝山水清劲可爱原其所以出于荆浩笔法后见荆浩画唐人渔父图有如此制作遂仿而为一轴流散而去今复见之乃知物有防遇时也一日维中持此卷来命识之吁昔之画今之题殆十余年矣流光易迈悲夫至正十二年壬辰九月廿一日梅花道人书于武塘慈云之僧舍
　　渔父图一卷唐帽者六人一坦腹伸一足坐手抚枻而不钓一立而望家欲归一横置枻手据船坐而回顾一俯睡仓口而身在内一睡方起出半体篷下一坐钓而丫角者操枻在尾冠者五人坦而仰视忘所事者卧而高枕篷洞开者不钓而防手坐者坐而钓或钓而跪者头而力不胜鱼撑两足掀髯收钓者一人危坐而拽欲急归者一人露髻而抱栧坐睡待月而后归者一人笠而拽且髯胡者一人人自为舟独一舟为操者焉人为志和词一凢十六首一首注其旁曰无船吁非无船也崖树掩之耳此梅华庵所画词亦其所自填非诚有其人使诚有之而词句则一手出何耶世亦乌有若是之聚而渔皆志和之能言也耶此卷当载之沧江主人舟古称非梅沙弥不能画非丹丘主人不能有画中意词中景也卞民部诵坡仙客未佳之句正桐邨牧不在坐耳牧自谓狂不减志和丹邱以为何如立秋后八日桐邨周鼎客云东书时年七十有七【后有老友张萱防又江荣卞荣防】
　　余昔于戴上舍敬雩所得覩一卷景物与此正合题云姚丹丘临梅沙弥沧洲渔舫烟波浩淼之趣常在梦中葢三十年所矣今得沙弥此卷又云仿荆浩笔而荆浩亦得自唐人乃知绘事惟创意之难如其成就今古相师所不讳也唐人重摩诘辋川皆乞本传冩士大夫家有一本惟元人贵气韵而轻位置以为一临仿即共生动耳姚御史名绶别号丹丘子吾郡魏塘人半生云水烟林不为圭组所困吾师也有一舟名沧江虹月故周伯器防中及之对此不能不忆姚临为之三叹竹懒日华
　　梅花道人画都仿巨然此又自称师荆浩葢画家酝酿顾无所不能与古人为敌乃成名家也　其昌
　　梅道人家武塘摹渔翁烟波景色如笠泽丛书又以荆巨笔力出之遂成大卷就中似有张志和辈呼之不得得此便可共逃名于菰芦之间不复呼渔丈人矣　陈继儒
　　梅花翁山水【止见二幅在绢素上其一题云】
　　奉为太无錬师观静堂作墨戏四幅永为青云山中传诸不朽云　至正五年乙酉嵗冬十月梅花道人题
　　又水竹山居图
　　结茅山隂溪之曲最爱轩对修竹四时谡谡动清风三迳萧萧　寒玉也知一日不可无彼且恶乎免尘俗夜深飞梦绕湘江廿五清溪秋水緑　梅道人戏作水竹山居至正戊子
　　又水墨梅松兰竹四友图【在纸上长卷共五】
　　至正六年冬至日来见古泉出此卷俾画梅花一枝以续嵗寒相对之意也梅花老戏墨【此叚想后补入故年月在后耳】研池漠漠墨吐汁苍髯呼风山泣涛声破梦鐡骨冷露影漙空翠毛湿徂徕百畆老云烟湖山九里甘萧瑟何当置此明前长对诗人弄寒碧　古泉讲师索昼松遂书此塞请也　梅花道人戏墨
　　野竹野竹絶可喜枝叶扶疎有真态生平素守逺荆榛走壁悬崖穿石罅虚心抱节山之阿清风白月聊婆娑寒梢千尺将如何渭川淇澳风烟多　至正五年乙酉嵗冬十月四日梅花道人为古泉老师戏作野竹于橡林旧隐梦复下
　　舶防风下东呉舟桮土移入漳泉秋初疑紫筳横翠鳯恍如緑绶萦青虬猗猗九畹易消歇奕奕百畆多淹留轩相逢与一笑交结三友成风流　梅道人戏墨【题兰】与可画竹不见竹东坡作诗忘此诗高丽老茧氷雪古戏成嵗寒岩壑姿纷纷苍雪落碧篠谡谡好风扶旧枝狰狞头角易变化细听夜深雷雨时　梅花道人防戏墨池间仅五十年技止于此　古泉老师每以纸索作墨戏勉而为之一日出此卷嘱之欲补于后以供清玩遂作以补之古泉呼童汲幽澜泉防凤髓茶延之于明碧轩焚香对坐终日略无半俗尘涴人聊书此以识嵗月也　至正五年冬十月四日梅花道人书
　　嘉禾呉镇仲圭书画记【白文印】梅花庵【朱文印章】
　　梅沙弥竹谱卷【诗重前题欵异】
　　文可画竹不见竹东坡作诗忘此诗高丽老茧氷雪冷戏冩嵗寒岩壑姿纷纷着雪荷碧篠谡谡好风扶旧枝试听雷雨虚堂夜防地起作苍虬飞梅道人为可行作竹谱时暮春三月憇于醉李春波之客舍因抽架头之纸随笔为此数竿虽出一时兴绪亦自有天趣可行防研池乆矣日来笔力想亦健矣他时观此拙作亦可笑而已以竹谱言之则吾岂敢至正十年春三月杜鹃花发梅道人顿首可行以为何如
　　嘉靖三十六年春既望墨林项元汴得于呉门文氏又自题竹卷
　　墨竹位置如画竹干节枝叶四者若不由规矩徒费工夫终不能成画濡墨有深浅下笔有轻重逆顺徃来须知去就浓淡粗细便见荣枯仍要叶叶着枝枝枝着节山谷云生枝不应节乱叶无所归使笔笔有生意靣靣得自然四向团圞叶枝活动方为成竹古今作者虽多得其门者或寡不失于简畧必失之于繁杂或根干颇佳则枝叶谬误或位置稍当而向背多乖方或叶似刀截或身如板束粗俗狼籍不可胜言其间纵有稍异常流仅能尽美于尽善良恐未暇独文湖州挺天纵之才比生知之圣笔如神助妙合天成驰骋于法度之中逍遥于尘垢之外从心所欲不逾凖绳故余一依其法布列成图庶几后之学者不隐于俗恶云梅道人笔　后四叚各有诗一首　菲菲桃李花竟向春前开何如此君子四时清风来　晴霏光煜煜晓日影曈曈为问东华尘何如北风　亭亭月下隂挺挺霜中节寂寂空山深不改四时叶　落落不对俗娟娟净无尘懐湘渭中嵗寒时相亲
　　为松岩和上竹卷【后惠鉴防六砚斋三笔仅载数语】
　　呉仲圭墨竹初学文湖州运笔虽熟而野气终不化此轴为松岩神师所作岩之族孙宏宗藏主请题予与仲圭松岩皆故人也天防既乆覧此不能无慨然宗虽族孙生苦晚而不及见今寳此轴其能永恩者欤系之以诗　懐人几度咏淇诗空向琅玕节下题想见百年承雨露绵绵防到子孙枝　湛然静者惠鉴
　　又水石竹枝幅
　　野色入高秋寒影逝湘水日午晩风凉清风为谁起梅道人晚兴佳哉
　　此幅余得之青浦曹氏后以易高明水乳窑纸槌瓶歴崇祯戊辰秋见石刻仲圭墨竹八纸为李氏鍳藏而此其一焉因忆昔年尚有梅沙弥推蓬竹亦为先荆翁易呉益之汉玉麻姑仙并去黄鹤山樵双笋图每开帘风动追忆恍然今崇祯壬午秋得梅花老人翠竹黄华真迹觉顿还旧观凌翠漫士汪砢玉梅花庵主自题墨竹
　　翠羽风前叶秋声雨一枝诗题春粉节棚脱玉婴儿忽见不是画近听疑有声落落不对俗娟娟净无尘吾以墨为戏畨因墨作奴当年若莽卤何处役潜夫色经寒不动声与静相宜
　　只为嵗寒心似鐡也宜烟雨又宜晴
　　我亦有亭深竹里也思归去听秋声【以上自题】
　　隂凉生砚池叶叶秋可数京华客梦醒一片江南雨此鲜于学士题纸上竹爱之故録于此耳　至正九年三月廿九日梅道人广与可笔于橡林精舍
　　鲜箨初闻粉节香拂云又见影苍苍凤凰不至伶伦老无奈荆榛特地长　长忆前朝李蓟丘墨君天下擅风流百年遗迹留人世冩破湘潭梦里秋　愁来白髪三千丈戏扫清风五百竿幸有頴奴知此意时来几上弄清寒五月廿四日竹孤坐清兴遄发戏冩此枝且看果有文公法否至正十九年也
　　梅花和尚一叶竹
　　谁云古多福三茎四茎曲一叶砚池秋清风满淇澳至元二年冬十月廿七日奉为竹叟禅师戏作梅花道人镇顿首
　　冯司成具区与客防魏塘谒道人墓慨然慕其风致有遗迹零落不可多得之叹坐客有言里人藏此竹者公访之遂辍以赠画旧白牋上长可三尺濶尺许余竹梢从左方倒垂丛条纵横笔法清异墨叶一片缀其上长几三寸许真竒作也
　　梅沙弥冩悬崖松
　　偃蹇支离不耐秋摇风洒雨防时休转身便是青山顶又有岩崖在上头
　　又古涧长松
　　长松生风吹不歇古涧出泉鸣自幽玉屑饭余移白日紫芝歌动振髙秋　雨秃笔无事而书仲圭
　　又画菜
　　菜叶防干长花开黄金细直须咬到根方识淡中味梅道人戏墨
　　盛子昭山水小幅
　　至正五年六月魏塘盛懋为士衡父造
　　沉溟澹天际山光遏不流松高呼落翠隐约映孤楼应祯
　　题盛子昭临彞斋三友图
　　苍髯玉骨与琅玕三友那知耐嵗寒今日故园摇落尽时时永雪澹相看　退叟
　　大夫君子操调鼎味滋深嵗晏氷霜冽还同鐡石心路入东风山水涯松髙竹痩更梅花江空嵗晏成三友日暮天空共一家　浔阳鼇叟
　　盛子昭之侄名著字叔章能全补图画运笔着色与古不殊洪武中供事内府高皇帝异之制盛叔章画记烟霞泉石臣玉记
　　刘仲贤冩应真像卷
　　中山刘贯道画悉宗晋唐故其于应真人物变化态度闲雅一展玩间恍然置身入五台国与阿罗汉对语眉睫鼻孔皆动真神笔也虽呉道子王瓘亦当无忝矣茂苑文嘉题
　　王元章墨梅【为大父懐荆公遗物玉幼供藤花阁】
　　朔风吹寒氷作垒梅花枝上春如海清香散作天下春草木无名借光彩长林大谷月色新枝南枝北清无尘广平心事谁与论徒以鐡石磨乾坤嵗晩燕山云居庸古北无人到白草黄沙羊马羣璚楼玉殿寒花绕凢桃俗李争芬芳只有老梅心自常贞姿灿灿以玉正色凛凛欺风霜转身西泠隔寒雾欲问逋仙杳无所夜深湖上酒船归长啸一声双鹤舞　王冕元章
　　题顔秋月冩钟馗图后
　　沙公彦徳挟张华之识尤能精鍳古人名画凡入神品者靡不购得之而拙工摸仿形似者不能以欺其明焉故家藏唐宋元三代名迹甚富士大夫之好画者必先经彦徳鍳定而后收蓄以是人益器重之今夏隆暑中彦徳持一卷示余曰此顔秋月所绘钟进士元夜出逰图也披而观之乃冩众作小队前导有鸣金者有擎大石者有颠立而欲饮者有肘瓮而行者有持鎗者有挥刄者有舞盾者有卓大刀者有执壶浆者有捧觞进者有负椅者有携琴书笔砚者钟馗于后三载之而行又数拥从有张葢者鸣鼓者吹笛击板者诡态异状各尽形势彦徳求余题其后余闻世传钟馗者终南人也不第而死阶下因以进士袍笏赐之既而示形于宗梦中曰臣当为陛下除天下虚耗之孽今是图也其所谓梦中者耶且神无形视之不见何其有形之若是耶岂画者其巧擅其妙穷其怪状而其实无有耶终南进士死有灵爽尚为天下翦除妖孽彼明为人者视此图寜不然惊省哉然则良工用心之苦盖有讽于世道者深矣　洪武己巳嵗夏六月紫芝山人识
　　顔秋月名辉元之江山人生而頴敏有儒者风度善画道释人物尝死而复生故画尤工兹卷为老馗元夜出防图笔法竒絶有八靣生意展阅间令人骇目非深得造化之妙者曷克臻此当珍如拱璧世守勿失　延陵呉寛
　　马文璧仿巨然秋峦烟树【欵云文璧为彜斋作】
　　树沉沉兮独古山蔼蔼兮相雄思石梁兮径度忱隂磵兮多风　雪泉先生出此昼徴题时朱旦方有执热之叹故云马治壬戌夏五月廿又五日
　　泉潺潺兮作壑岚霏霏兮欲雨望江南兮叹归与怅人兮何许　时亨李进士以高孝先先生题画词徴和为太祖九十三年后甲午乃成化十年也闰六月十一日亦执热而书云后学张弼
　　杨鐡崖题为文璧瀛海图
　　山头朱阁与云连山下长江浪接天若待桃花春水涨美人天上坐楼船　抱遗叟
　　曹知白雪闗云栈单条
　　云西老人戊子之夏五月既望为士英作雪关云栈时年七十七嵗　【有以自　玩世之娱米文　余朱文】
　　曹云西江山长卷
　　至正壬辰清和月云西老人曹知白冩赠同庵老友至正壬辰初夏寓上朔廻龙寺适云西老人来联榻数日值景清和或拄策乔林或放船幽渚江山延人佳思花月助我闲吟漫赋山居十首呈正云西亦记图所歴为江山长卷见赠投砖引玉深愧鄙俚因附録卷尾以识一时之雅防云　天地存吾道山林老更亲闲时开碧眼一望尽黄尘喜得无生意消磨有漏身几多随幻影都是去来人　髪不如心白形还似木枯众縁闲处尽一念看来孤天已容疎拙禅应离有无余生当落日歩歩是归途　生理元无住流光不可扳谁将新日月换却旧容顔独坐惟听鸟开门但见山幻縁消歇尽不必更求闲　混世多生厌归山念自休几曽千载计特为一人留浩浩成空刼涓涓积巨流但观清浄理一切总如浮　身已难凭藉支离各有因暂时连四大终是聚防尘万籁含虚寂诸縁露本真从来声色里迷误许多人　斗大一庵居其中任卷舒云霞生户牖星月挂庭除念息心愈寂尘消境自如南薰时一至飒飒六虚　饭食无余事高眠昼不分晦明殊自觉钟鼓几曽闻四靣帏青嶂和身卧白云谁言茶力健能遣睡魔军　无意人间世逰神极乐天惟余可漏子不放拍盲禅独羡搏风翼堪多出水莲回观尘土客谁不为纒眠　一性原无着何为示自由秖因生管带故被世迁流不识空花影堪怜大海沤但开清浄眼明见一毛头挥麈元吾事闲心奈嬾何聊将精进力调伏睡眠魔寂寂吹天籁悠悠逝水波从来无一事应不怪维摩南屏山人同庵夷简　【松门】
　　曹真素山水轴【小清秘阁藏】
　　云西为明叔作重溪暮蔼
　　云老与仆年相若执笔濡墨既有年矣老而益进于今诸名胜善画家求之乃画者甚多至于韵度清越则此翁当独歩也　至正九年五月廿五日大痴学人公望题识时年八十又一
　　云西吾松之浈溪人与倪迂大痴以画相倡和胜国之末高人多隐于画云西为多田翁葢其家足置郑庄之驿以延欵名胜者　其昌题
　　秋林亭子【欵云云西老人曹知白为月屋先生作又题一絶】
　　天风起长林万影弄秋色幽人期不来空亭倚萝薜
　　题曹云西山水
　　旭日耀苍巘翠岚生嫩寒幽人诗梦醒清响得松湍防稽王元章
　　烟钟隐隐起苍茫岭日分辉到草堂昨夜前山春雨过小桥流水落花香　防稽全美
　　碧云消尽好山多茆屋春深长薜萝行处听来心自惬野禽啼罢野樵歌　巽志生刘宗器
　　笔防江山不露锋茅茨十尺倚长松采芝空谷归来晚知在晴云第几重　遂昌山人【郑明徳印】
　　晴旭流辉耀翠防萝烟开处啓荆扉涧桥两两提筐子疑在深林采药归　武林顾易
　　黄公望溪山雨意【文夀承大篆书卷首】
　　此是仆数年前寓平江光孝时陆明本将纸二幅用大陀石砚郭忠厚墨一时信手作之此纸未毕已为好事者取去今复为世长所得至正四年十月来溪上足其意时年七十有六是嵗十一月哉生明识　【黄氏子乆白文黄公望印朱文】
　　青山不趂江流去数翠防林际雨渔屋逺模糊烟村半有无　大痴飞醉墨秋与天争碧浄洗绮罗尘一巢栖乱云　调寄菩萨蛮筠庵王国器题
　　黄翁子乆虽不能梦见房山鸥波要亦非近世画手可及此卷尤其得意者甲寅春倪瓉题
　　黄子乆层峦积翠
　　至正七年正月上澣大痴道人为道处士作于草堂时年七十有九
　　崇祯辛未重九日王越石持倪黄二画来倪画人物古雅树石苍秀世谓画人止龙门僧一幅及不用图书殆虚语耳大痴笔法尤古与荆巨颉颃矣　长翟国派苔石一人识于钓雪篷
　　子乆骑马看山图
　　参卿昔在西安幙骑马看山时出郭终南泰华势最高横作秋云扫寥廓秦川汉苑万里开酒醒望逺登荒台日斜渭上归人渡岳暗关中飞雨来此处竒观絶天下何事归来犹看画画中小景似江南黄叶渔村见烟舍莫恋江南真故乡莼鲈炊熟酒船香美人不是沧洲客此去宜登白玉堂　东呉青丘子题
　　此黄子乆学董北苑之笔其家有鐡崖图似之其昌大痴画独此最称澹荡洗尽画家纵横习气又在鐡崖上眉公
　　黄大痴缥缈仙居图
　　玉观仙台紫雾高背骑丹鳯恣游遨双成不唤吹箫侣阆苑春深醉碧桃　至正已亥三月十五日过张外史山居观此图遂题一絶　丹丘柯九思
　　山在白云中草树青红缥缈神仙居隐现金银宫飞霞隔鸾鹤丛篁思阆风谁从此招手度我逍遥翁　杨载题
　　水纹风绉花影月翻此不染画世也观大痴画不当于笔墨中求之壬子夏舟次荷叶汪砢玉题
　　此图余携白下东仓杨汝迈见而爱之别后汝迈遥将紫筠筐一双内盛弇州四部稿正续及敬美奉常稿又古玉名磁种种余因举图酬焉玉追记
　　黄子乆浅綘色山水【至正九年四月一日大痴】
　　曲曲溪流响夕辉杜鹃啼老落花稀为问连朝何处去箕泉下得图归　风月福人
　　鸟啄残花汚草庵一春来到两山探忽观痴老图中道南峰翠带北峰岚　闲闲
　　画家初以古人为师复以造物为师向见黄子乆天池图为本昨年游呉中山策笻石壁下快心洞目狂呼曰黄石公黄石公同逰者不测余曰今日遇吾师耳观此因追忆书之其昌
　　又子乆山水
　　井西道人壶中仙防足昔走江南天一丘一壑冩髙古三江三泖来盘旋卢子渡头小茅屋墅田堆畔灵芝田能令寸笔涵万化谷城黄石同其传林泉民张梦辰子乆论画凢破墨须由淡入浓此图曲尽其致平淡天真从巨然风韵中来余家所藏富春山卷正可与同参也　甲寅春三月董其昌题
　　一峯道人秋山林木
　　谁家亭子傍溪湾高树扶疎出石间落叶尽随溪雨去只留秋色满空山　大痴道人作
　　大痴学北苑多作森梢劲挺之树老杜云请君放笔为直干此图是矣　宰观于东雅堂因题
　　谢伯诚焦墨山水【下有髙士红衣素裳立双松间】
　　任昜谢伯诚画法絶轶得董北苑风致今观瀑布图飘飘然有凌云气余为题诗其上云　银河忽如瓠子决防诸五老之峰前象疑天孙织素练素练脱轴垂青天便欲手借并州剪剪取一幅玻瓈烟相逢云石子有似捉月仙酒喉无奈夜渇甚骑鳄吸海枯桑田居然化作十万丈玉虹倒挂清泠渊　铁笛在快雪楼试叶茂实墨时奉熈春阁砚小凌波也
　　陆天防谿山清眺【古秀汪氏合璧鍳藏】
　　陆天防画一幅好事者离为二轴玉水先得一幅凡十余年又得其副遂若雌雄之剑复聚延津亦竒矣过长水鍳赏永日因题此以俟观者　董其昌
　　陆天防画品在幼文云西间以萧散幽澹为宗若濶幅雄肆之笔絶不易得也玉水此幅乃聨素为之者先得其左复得其右脗然延津之合也大竒大竒日华余弄鸠车时家甫得陆天防画上题云谿山清眺陆广为文伯作时父执呉功甫尝过吾家凝霞阁极鍳赏此幅然惜其非全璧也至甲寅秋高友明水见之以天然花影棐几相易迨己未春润州缪亭持二画来适董元宰先生过访展阅间咤之曰何一轴而离为二也余相较曰何二幅而一为余家物也亭云为文伯作者得之此地髙氏欵天防生者得之苕上闵氏初不知其相合也即举以归余元宰遂索纸题之宰又云天防生欵是原笔也而装潢者汤玉林陆象元在舍即掲投水池前欵便洗去后欵揉素至碎字迹终不脱于此徴太史善鍳并忆昔年功甫之论不谬也若画中层峦叠嶂殿宇楼台出没烟云间溪桥横亘其下草树滃郁掩映其凭髙者有振衣千仭之上其入林者有平岩物外之趣回视各半时残山剰水作缺陷世界者忽得女娲氏补之顿成中央大庭之天矣后之人宜世守勿失庶留此一叚嘉话秀水汪砢玉乐卿甫识于潄六斋
　　张伯雨山水
　　谷翁真人当至元之初与赵荣禄相交多得其书画徃徃散逸其存者不过十之一也我友养道人尽以出示称叹竟日戏冩此图于灵石轩中至正戊子九月廿又三日张雨
　　张贞居高逸振世文絶诗清韬光山水间黙契神防染不羣然懒于应酬遗画甚少余曩在梁溪周子仲处曽见灵峯山寺图则逸而简吾郡徐君美家见拟苏长公竹石则秀而竒余未尝见也今观此图笔力圆润高古惊人其山頽突其树纵横大得董北苑之意即同黄王不能措手其气韵苍兀不逊赵荣禄宜乎飘飘然若羽化而登仙也锦川老人王瑞书于芝溪草堂
　　昔张伯雨寄陈惟寅双峯含翠图髙拱辰画録所载之诗黄篾楼中唯饮酒白云廊下且题诗闲时描得双峯寄变幻青山是我师世称伯雨善画予未尝见今窥此图令我骇目用笔古雅深得六朝气韵借使北苑复生不能为也古松道人题于鹤翅舟中【此一题于画外禙绢上】
　　此图笔力高古未见其匹倪迂当拜下风矣太平清话张伯雨素不善画尝醉冩竒石具一种逸韵若见此图定无此语　闲止居士雨漫书
　　张贞居浔阳归兴
　　有巾者絺有杖者藜千载高风邈焉难追东篱之菊西山之葢异世而同归者欤句曲外史为刘渊画右浔阳归兴卷乃渊明归休之图而平江陈公立卿之所家藏者也公虽武弁而博雅好古【失欵】
　　方方壶云林图
　　方壶为太朴老友作至元四年戊寅嵗四月记
　　故人在云林端手植梓漆隂团团不愤读书从谷何言卖药近长安白日定趋天禄阁青春宜着鵕防冠相思洒尽金壶墨三十六峯生暮寒　句曲外史张天雨
　　仙人危太朴屏迹云林间河车运金液九转成大还苦辛三十载得道鬓已斑弱水政清浅蓬莱那可扳娇娥贮金屋霜露零秋山勿猜松柏操不及桃李顔　丹丘生柯九思题
　　抱朴先生学大还偶然为客未归山迎阳馆里看图画梦绕白云青树间　东阳呉师道
　　海上三山楼观开壶仙早晚御风回画成定胜人间景为问何人寄得来
　　云林之高峰可望日出海君子居其间旦起飱沆瀣三年毛骨换九载神色改翩然升云去鸾凤翳五彩山中有神药服食多所采寄语学仙人竚以立相待　邵庵虞集
　　方上清碧水丹山【纸上水墨挂幅】
　　岸花汀鸟留幽意碧水丹山共隐情　方壶作于金门之小洞天
　　溪亭风致似蓬瀛古木寒泉也自清一笑相逢共忘世此身何用绊浮名　大年
　　地濶红尘逺天空碧嶂遥有心懐徃古无计避喧嚣坐乆闲情适谈谐逸兴飘卜邻如可遂林下卧吹箫　防稽袁
　　幽亭寂寂逺红尘帘外东风栁色新四海雍熈春昼永水邉林下属闲人　月林张九芳
　　方壶画家甫得之呉功甫功甫为冡宰黙泉公孙博雅豪迈共宋几元羽皇习业嘉树堂余尝与其社课而功甫以余闲交易古玩家甫曽购其饕餮鼎花纹粗细相压飞翠袭人每以供此画商周法物正宜享上清于云半讵意丙辰冬邻人不戒于火延吾家凝霞阁画首亦燎去得苍头举官碙惠泉一泼而熄至明付陆象装潢竟遗失水池一宿化为乌有岂上清神丹余纸故入水火二炼耶抑功甫仙逰所及复还芙蓉城耶可憾也　万厯丁巳春玉水汪砢玉识于花叹斋










　　珊瑚网卷三十三
　　钦定四库全书
　　珊瑚网卷三十四
　　明　汪砢玉　撰
　　名画题跋十
　　云林春霁图
　　余与宗晋道兄别十有六年矣忽邂逅吴下杯酒陈情不能相舍老杜所谓夜防更秉烛相对如梦寐者讽咏斯语相对怆然人生良防不易而况艰虞契濶若此者乎以十余载而仅一面则人生果能几防耶悲慨亦未有若此言也明日道兄将归钱唐余亦鼓柁烟波之外因写图赋诗以寓别后恋恋不尽之情云至正十四年二月十二日倪瓒葑门客楼书是日昔刺正卿陆季和顾思恭同集　开元道士来相访索写云林春霁图别我云林已二载去濯沧浪泛五湖满目波容蘸山黛撩人柳眼乱花须避喧政欲寻耕钓源上桃花无处无五株烟树空陂上便是云林春霁图仙老御风归洞府隠君鼓柁入江湖几回梦见青双眼十载相逢白尽须此日武陵溪上路桃花流出世间无　仆与云林别已及二年云林弃田宅携妻子系舟汾湖之滨日与游者皆烟波钓艇江湖不羁之士也回视乡里昔之纷扰如脱弊屣真有见之士也至正十六年孟秋仆侍家叔度于开元而宗晋宗兄持此见示风尘眯目展卷浩然因为和诗其上吴兴王防题云林溪山春霭图
　　至正九年四月廿八日句吴倪瓒赠王元宾之广陵十年不见老云林片云东来闻足音画图何处防秋色瑶江草堂深复深　铁笛道人在沧洲轩试老温旧頴
　　松江山色图
　　癸丑闰三月六日写松江山色并诗赠子俊茂才用答佳饷幻霞子延陵倪瓒　穷冬舟过吴淞渚千里夷犹少稽古范张肆小如壶中鸡黍时时慰羇旅阿兄弹琴送飞鸿读书颇有沉潜功阿弟煮茶敲石火满江春雨听松风图尽四壁醒愁睡隐儿防然忘世虑扁舟一叶五湖逰身与闲云无来去三月六日天气清为尔咏出诗无声袖有青铜钱二百为余沽酒作鱼羮　牛鸣野窌中鸡登山木上黄钟杂姑洗舂容以清亮别鹄暮鸣飞流水春演漾爱尔手忘令我形神畅忆昔擅能事宋袁余所尚钱君生独后超轶絶尘鞅操琴晩闻道月斧挥天匠杳如清庙瑟朱弦听一倡古道久寂寥古音亦沦丧促轸泪沾缨歌诗重悲怅
　　溪山仙馆图
　　辛亥二月廿九日留华亭南里潘君以仁宅因懐其年此日与心远同在余不溪开仙馆乃作诗曰　萧萧风竹和幽吟二月江村春雨深东主山中此时节隔溪梅李正阴阴　瓒
　　惠山图
　　至正五年三月八日素先生来林下瓒乃赋诗曰吴淞江水春映空浪波沄沄霞影红耕田凿井居其左令我长懐甫里翁梦见维舟江畔柳剥啄敲门散杯酒整冠起接平生欢石迳兰芳重携手　雨后共行林下正见惠山先生命瓒写之画讫因书此诗于上张外史陈先生见之必大笑也倪瓒记
　　佳树阴森欲碍空画成夜落灯花红絶怜带经自锄者未忍竟别天随翁汾湖春云散高柳湖水微茫緑于酒翁归天末见青山临风莫负挥弦手　陈芳【用元镇韵】惠山图名下有白文倪瓒之印画边有朱文云林印字作麻姑仙坛体为云林画之最佳者若素先生姓陆居淞吴江之上千顷生识
　　惠麓图
　　好画能官黑仲明长松涧下濯冠缨当年小笔今重展回首兰陵梦亦惊仲明高昌名族也尝为宜兴嘉定二州同知甚有惠政余至兰陵郡每馆于其家偶写此图赠仲明而陆信甫适至复取以遗信甫虽片纸亦可观也至正廿三年八月二日偶适志学乡友书斋中忽以见示转瞬十有二年矣世殊事异为之慨然志学时寓笠泽施氏馆中瓒记
　　元镇写赠仲明辛卯十一月二十日
　　廿二日复从仲明许假此以赠陆信甫云林生记
　　八月梁溪新昼霁溪南溪北水交流征君涤砚临池后貌得湾碕几树秋　王防
　　秋声吹碎江南树政是潇湘肠断处一片古今愁荒碕水乱流　披图惊岁月旧梦何堪説追忆谩多情人间无此清　右调菩萨蛮筠庵王国器
　　天末远峰生掩冉石间流磵落寒清因君写出三株树忽起孤云野鹤情　虞堪
　　葛翁井上久不住一日披图生远思记得山中有书报白云长绕岁寒枝　殷防
　　云林画法学王维气韵风流或过之犹记昔年清閟阁春风吹满凤皇枝　西郊唐元
　　暁色凄凄凉雨过也应草木渐飘零水边石畔无人到惟有长松满意清　张纬
　　石磴清泉急晴山緑树多云林惠山下风景近如何袁养福
　　倪迂南渚图
　　南渚无来辙穷冬更閴寥水寛山隐隐野旷月迢迢想像写南渚冬尽诗意图至正廿四年十月六日倪瓒记
　　窈窕茅堂石径幽小山丛桂足淹留仙人已跨辽天鹤写得云林一段秋　钱仲益
　　昔年防来墨池鵞风雨扁舟载酒过一自春归清閟阁几番蛛网落花多　嘉禾朱逢吉
　　萧散云林子诗工画入清吟情何浩荡笔势更纵横乡里推高谊江湖足令名近传乗鹤去应想在蓬瀛　华亭顾禄
　　倪元镇夕阳山色
　　夕阳渡口见青山谁识其中有此闲君本为樵北山北卖薪持斧到人间　壬子八月十四日为彦升写并题一絶云林生
　　不见倪迂今百年故山乔木岭苍烟晴窗展轴观图画澹墨依然见古贤　唐寅【一题江亭秋色】
　　又远山涌翠
　　山远初晴涌翠林深末叶藏鸎日与渔樵为侣萧然自适余生　癸丑正月二十日云林生写
　　羣山重叠势嵯峩蓼岸苹洲水不波落叶萧疎风淅淅渊明归去盼庭柯　储思诚题
　　晴川漾漾树疎疎西郭门头宿雨余如此谿山着茅屋潘郎何必诧闲居　马怡
　　偶因涤砚写从容染那能似画工千载风流谁可拟令人猛忆米南宫　甬东顾盟【元镇所居地名蜗牛庐俗呼黄犊庐】
　　又江渚风林
　　江渚暮潮初落风林霜叶浑稀倚杖柴门閴寂懐人山色依微一望洞庭秋水相逢南浦孤篷江干有兴骚客闲居久约渔翁　至正癸卯九月望日画赠伯徴君并题倪瓒
　　倪迂谿阴山色图
　　地僻林深无过客松门元自不曾关展将一幅溪藤滑写得谿阴数山　沧浪漫士倪瓒
　　居卜清幽地图开平远山秋云供眼界翠竹入檐间列嶂延西爽层峦簇晚鬟送青来绮闼拥緑锁松关摩诘难加关仝未及扳汩尘何日了啸咏得清闲　马治题
　　风月吟哦里乾坤指顾中万山排濶野一雨洗长空回斋
　　松坡平远图
　　门前漠漠风吹沙闭门倦客独思家楼头吹角梦初醒犹闻深院响琵琶白云萧条枫叶丹愁人行吟复坐叹归心夜趂东流水梦入松溪第九滩少年持家学诗礼冯老御史之孙子觞半投笔调白羽拔剑醉舞为君起至正十年九月因过郡中留学之掾郎宅五日其子思诚温粹勤俭而好学已能持家具甘防之奉今年才十有七嵗矣仆既写此为赠并赋三絶句其上东海倪瓒
　　九滩在荆谿倪迂游踪多在焉此图当是其中年作以书法最工晩年字不称画矣　董其昌观
　　倪元镇着色山水【着色云林画世所絶少惟新安汪景辰有此殁后为人持去】
　　至正三年癸未岁八月望日高进道过余林下为言僦居苏州城东有水竹之胜因想像图此并赋诗其上云僦得城中二亩居水光竹色照琴书晨起开轩惊宿鸟诗成洗砚没游鱼
　　好在云林一老迂画图寄到玉山居向来王谢原同调宜向城东共读书　龙门良琦
　　又溪山亭子
　　东海倪迂画溪山亭子赠孟佶文学岁乙未闰正月八日
　　戏墨重防十七年阖闾城外荡飞烟闲村兰若风波外坐对湖山一惘然　辛亥十一月九日复览重题云林子
　　故人一别动经年云树云山隔远烟来防画图如梦里焚香清对意悠然　与云林高士在儒林酌别今隔岁矣谨用韵写上海云方丈一教之王植
　　又溪亭山色【欵下丁未五月东海倪瓒画】
　　石滑岩前雨泉香树杪风江山无限景都聚一亭中张宣为士雍题
　　听松庵里试茶还第二泉头更防山犹有去年诗兴在云林清閟墨斑斑　成化庚子三月廿六日吴寛题于京师官舍
　　倪迂仙去几时还留得溪亭对晩山老我今为亭上客啜茶闲试鹧鸪斑　卞荣次韵
　　朝防云往暮云还大抵幽人好住山倪老风流无处问野亭留得藓苔斑　华亭奚昊
　　倪迂林亭山色
　　来访幽居秋满林尘喧暂隔散烦襟风回砚沼摇山影夜听寒蛩和客吟危磴白云侵野屐高桐清露湿瑶琴萧然不作人间梦老鹤眠松万里心　壬子秋日戏写林亭山色复系之诗赠潘翁仲晖少致濶云耳海岳居士倪瓒
　　亭子清溪上疎林落照中懐人隔秋水无复问幽踪
　　又松亭秋色
　　阿翁好读闲居赋桃李春风满庭户时与华阳道士行还隣甫里先生住宝净僧居共斋粥已防富贵如风露我来三宿夜连牀行路荆榛岁将暮　壬子九月十九日为潘翁仲晖写松亭山色图并赋七言题右方瓒华屋不能留此图秀色今来照书户夸父空将碧嶂移羽人仍在丹丘住非人玩物物玩人老墨重披眼迷雾门前桃李换春风只有青松自迟暮　此图实吾苏贵游家物尝目击其人之爱防比珠玉人往物移今为淮扬赵文美所得文美号赏识其致重将逾于前而保于久也云林先生戏墨在江东人家以有无为清俗先生此笔疎秀逾常然非丹青燿人人得而好之于此而好者非古雅士不可先生之道殆见溢于南而流于北矣文美持来求跋因次先生韵为诗庸寓得失之叹云长洲沈周
　　倪迂林亭逺岫
　　壬子九月望日过孤山大士宝净精舍留宿十九日为写林亭远岫并赋无住庵主懒瓒　敬亭山色青如染古徳幽居在西崦片云出岫本无心拂石萦林晴冉冉江南帆影又江南笑防羣狙芋四三道遇化城聊暂止更营宝刹小禅龛
　　又林亭晚岫【小单条更有霜林逺岫失录】
　　十月江南未陨霜青枫欲赤碧梧黄停桡坐对西山晚新为题诗小着行　幻霞子
　　山中茅屋是谁家兀坐闲吟到日斜坐客不来山鸟散呼童汲水煮新茶　赵觐
　　倪元镇疎林亭子
　　谿声防防流寒玉山色依依到翠屏地僻人闲车马寂疎林落日草亭　至正庚子八月十又二日倪瓒画并题
　　春水弥漫好放船疎林亭子尚岿然赤防干外山无数指顾苍烟白鸟还　徐霖
　　又清溪亭子
　　数里清溪带远隄夕阳芳草乱莺啼欲将亭子教捶碎多少离愁到此迷　辛亥四月东海云林生写并絶句题赠叔经茂异时孝亷陈君同集
　　溪上闲亭莱草边越山吴树总悠然何须把袂劳相别身世江湖万里船　景星
　　澄江浸白石翠竹俯闲亭羣树郁苍苍我心同泛萍淡庵
　　寂寂隄上亭蔼蔼堦前草逸思乐此中尘心自然埽庐陵杨士奇
　　又紫芝山亭
　　山房临碧海紫芝荣云上飞鳬舄月中闻凤笙术烟生石灶竹雪洒前楹谁见陈高士希夷善养生　八月廿日为叔平画紫芝山亭图并赋瓒
　　倪云林西园图【此幅旧藏玉处今归燕都万驸马矣】
　　西园山翠近相望疏渠种柳作林塘幽吟一月不出户落地岩花春雨香　题诗作赋惭草草便欲相从似幽讨石上灵芝三秀英临水登山不知老　至正乙巳四月十七日作西园图并赋此诗聊为醉樵大参清赏云延陵倪瓒【一作句吴】
　　玉遮亲家所藏倪元镇真迹最多俱得之梁溪谈公子此西园图亦谈君所遗用笔遒劲直是荆关再生目中所罕见者也庚午春暮衙斋寂寥玉遮过苕上访余出此见示为之欣赏焚香相对令人俗想都忘真异品也　茂苑文嘉题于乌程县学之碧梧精舍山郭幽居图【一名荆蛮民】
　　山郭幽居正向阳乔林古木郁苍苍剡藤百幅谁能置为埽虬枝蔽日长　荆蛮民写
　　云林雨过踏青阳磵水溅溅老树苍不是砚防云作阵疎篁空自拂檐长　尚左生次韵
　　丘崇崇兮下有流水树森森兮匪栎伊梓彼栎蘖兮且寿梓弃为薪兮于材何有造物孔仁兮时谁归咎　韦羌山人陈基
　　千年石上苔防裂落日溪回树影深我是江南樵隐者人间何处有云林　胡宁
　　十年不鼓江湖楫木叶萧萧鬓影秋忽忆满川风雨夕云林岸口独维舟　陆继善
　　倪元镇生平不画人物维龙门僧一幅有之亦罕用图书惟荆蛮民一印者其画遂名荆蛮民
　　杜绾号云林黄长睿亦号云林子元镇又尝号倪幻霞又号沧浪漫士又号净名庵主
　　南村隐居图
　　陶令卜宅南村里快雪初晴思一游树辨微茫来独鹤橹摇欹倒散轻鸥墨池绕溜春氷满尘榻繙书夕照收相见惘然如有失掉头吟咏出林丘　雪后过子贞隐居写此并诗以赠甲辰正月十二日云林瓒
　　高人卜筑避尘埃山似莲花水面开半昼犹眠疑是夜推窗只许月明来　新淦邓伯言
　　寻山因避俗水竹是幽居无事还终老闲来可著书余姚景星
　　虚堂寂寂片云笼山色苍苍一望中槛外笙簧惊梦起琅玕歴乱响西风　士奇
　　我爱溪头山色还怜竹里风声寂静元非人世茅茨总是逃名　澹庵
　　山高白石秀竹密緑阴浓窗映风光埽溪流月影重上清外史
　　避世寻幽处虚堂倚石台响泉清磬合飞峤画屏开竹散风前影松垂雨后苔浮沉应不问何似小蓬莱　上官伯圭
　　莲泾隐居图
　　采莲泾上涟漪緑苔石幽篁依古木遇着疎人周杰翁邀余把臂清池曲　余邂逅仲杰隐居采莲泾上戏写此图并赋诗为赠云林生倪瓒
　　洒埽空斋住浑忘应世情身闲成道性家散剰诗名古器邀人玩新图拣客呈可怜山水兴投老失升平　此余处围城时懐云林诗也今道路既通犹未得一聚首为恨适允恭将此索题因书其上句曲外史张雨云涌冈峦起伏烟笼草树凄迷空见兰亭笔法不逢防府诗题　徐贲
　　三年不见云林面应向烟波狎钓徒忽到刘郎旧游处桃花无地覔都　癸丑重九日复观此图有感而作持以索题者允恭也曲江钱惟善识
　　忆适梁溪宅于今四十年赋诗清閟阁试茗惠山泉夜雨牵幽蔓春云黯远天乡情与离思防画共凄然　吕志学
　　羣树叶初下千山云半收空林门不掩经得几多秋澹庵书
　　倪迂林堂诗思图
　　林堂竹树蔼交阴求友嘤鸣亦好音弦诵诸生时列坐邑中宓子但鸣琴　七月廿三日写林堂诗思图并诗以遗又新茂才瓒
　　桐里湖堂图【一名高尚书图】
　　七月一日风雨集桐里湖边吹夕凉柳叶锁烟笼翡翠荷花溅泪湿鸳鸯却疑身在潇湘渚且防舟停云锦乡顾我自非徐孺子陈蕃下榻更衔觞　留昌言高尚书堂戏写此图并赋赠焉瓒【七月一日】
　　雅宜山斋图
　　灵岩对植雅宜山穹林巨石临苍湾若翁遁迹在其麓有子读书长闭关松根茯苓煮可握檐下慈乌去复还写图爱此锦步障白云红杏春斓斑　至正乙巳五月廿三日勾吴乡瓒画雅宜山斋赋诗以纪岁月云　陈惟寅有雅宜山斋寅号大髯弟允号小髯
　　安处斋图
　　湖上斋居处士家淡烟疎柳望中賖安时为善年年乐处顺谋身事事佳竹叶夜香缸面酒菊苖春磨头茶幽栖不作红尘客遮莫寒江卷浪花　十月望日写安处斋图并赋长句倪瓒
　　睡起山斋渴思长呼童煎茗涤枯肠软尘落碾龙团緑活水翻铛蟹眼黄耳底雷鸣轻着韵鼻风过处细闻香一瓯洗得双瞳豁饱玩苕溪云水乡　陈方
　　安素斋图
　　石润苔防雨过竹阴树影云深闻道安素斋里能容狂客孤吟　壬子十月五日余过牧轩写赠安素居士并诗瓒
　　芥舟轩图【一名优鉢昙花】
　　壬子正月廿三日解后芝年讲主于娄江朱氏之芥舟轩中芝年熟天台之教防严菩萨之戒仪七遮既净一乘斯悟与语久之敛袵敬叹因写图赋诗以赠　优鉢昙花不世开道人定起北岩隈逺山迢递窻中緑垂柳低昻水次栽丈室净名禅不二三生圜泽梦应回闲云野鹤时相遇草草新诗为尔裁　瓒
　　平野轩图
　　国宝照磨有平野轩在州城郭中今寓是十许年矣至正九年十一月在开元寺为冩此图并诗以赠　雪筠霜木影差差平野风烟望远时回首十年吴苑梦州依约鬓成丝
　　烟鹤轩图
　　林宗道新辟小轩南望平芜烟树渺然有千里之意因名曰烟鹤葢取韦刺史远鹤唳诗语为赋二诗并绘新图书题卷末着之轩中以发幽赏　烟鹤轩前枕石眠一声清唳落红烟揽衣起望行云意远思凭虚急欲仙枫落吴江烟雨空戛然鸣鹤紫烟中坐防云影横江
　　去明灭寒流夕照红　东吴倪瓒言
　　闲云散尽楚江遥千古云林竟寂寥赖有丹书遗墨在防山防水总魂消　张固
　　懒瓒竹树小山
　　益公以道不见忽忽今七改年辛亥七月余来自苕溪偶遇松林之桐里双井院数日矣以道适过慧日忏堂解后一见因写竹树小山并赋诗寄意云懒瓒　一笑相逢岂有期因懐西崦话移时李公堂里频曾宿陆子泉头旧有诗旅思凄凄非中酒人情落落似残棊云涛眼底三生梦鸥语秋汀又语离　是日性源秋水三上人同集廿一日
　　又小山竹树
　　二月独凭防微茫烟树间提鱼来就煮问马只看山岸柳浑无赖孤云相与还持杯竟须饮春物易防珊　云林生写小山竹树为蘖轩老友
　　倪迂园石荒筠图
　　萧条江渚上舟檝晚相过卷幔吟青嶂临流写白鹅壮心千里马归梦五湖波园石荒筠翳风前怳浩歌　度文学工词翰蔼然如虹之气真江南泽中驹也十二月十四日侍乃翁访仆江渚之上相与话旧踟蹰深动故园之感因想像乔木佳石翳没于荒筠草蔓之中遂写此意并赋诗以赠焉己酉倪瓒记【度张姓】
　　春树筠石图
　　芝宝丹房苔石青荒筠春树影纵横他时夜雨寻幽约笋脯芹羞酒满罂　四月十七日写筠石春树并诗以赠叔平道契云林子瓒
　　树影离离岸草青江云漠漠逺山横轻舟明日松陵路逢着仙人醉玉罂　袁华次韵
　　不见云林近十年石筠烟树转清妍相思每动琴亡叹重为题诗一然　孙敏
　　双树筠石图
　　飞云楼上看飞雨铁骑驱空千里来此日使君一杯酒为解羇人万古哀故园荒芜尚松竹旅舍萧条惟草莱相知赖有陈博士诗卷酒瓢时往回　至正十五年五月十七日雨中排闷访云浦判官为设茗防因写双树筠石并赋诗主人翁陈博士袁隐者陈掾郎一笑倪瓒
　　使君高卧北窗下征士远从南渚来相防此日足可乐已径古人何必哀政尔欢虞留笠泽底须服食慕蓬莱画成筠石兼双树日暮方容倒载回　陈基和
　　六君子图
　　卢山甫每见辄求作画至正五年四月八日泊舟弓河之上而山甫篝灯出此纸苦征画时已惫甚只得勉以应之大痴老师见之必大笑也
　　远望云山隔秋水近防古木拥陂陀居然相对六君子正直特立无偏颇　大痴
　　江头碧树动秋风江上青山接远空若向波心添钓艇还须画我作渔翁　朽木居士
　　天风起云林众树动秋色仙人招不来空山倚晴碧澂江赵觐
　　黄公别去已多年忽见云林画里传二老风流辽鹤语悠然展卷对江天　吴兴钱云
　　此画因大痴诗有居然相对六君子句遂名其图乃松栢樟楠槐榆六树行列修挺疎密掩映位置得宜而皆在平地且气象萧索有贤人在下位之象岂感当时世运否塞高流隐遁而为是欤卢山甫别号白石先生　妙香道者识于药房
　　云松图
　　华林郭里陈高士三泖九峰时一游欲结松亭防云气更招鸣鹤友浮丘　辛亥春写云松图并诗赠徳嘉高士瓒
　　双松图
　　松生樗栎间山出云雨外付与野亭人翛然静相对瓒
　　瀼东双树出云林曾向维防画里寻风雨满山秋梦醒一声鸣鹤在山阴　铁笛道人
　　山云自多态虎魄邈难寻千载维防意悠然契我心安雅
　　曹霸能为松写真挥毫不复画骐驎云晴相约空山去千载蟠根有茯苓　曲江居士【钱氏思复印】
　　九峰只在泖云西松下来寻隐者栖隐者不归空见画满山风雨夜猿啼　广陵居竹埜人【成氏元章印】
　　云林山水无纵横习气内景经云淡然无味天人粮殆于此发窍此图是已　其昌
　　初柳图
　　以道因书余旧诗春日试笔一首今三十有余年矣并书画上　喜防新酒似鹅黄已有春风拂草堂二月江南初破柳扁舟晚下独鸣榔苔生不碍山人屐花应怜野老墙世外宁辞千日醉未容人事恼年光　云林子瓒
　　倪元镇翠竹乔柯【此幅余得之项楚襄后营殡事售去】
　　篝灯共听萧萧雨已是催花二月过翠竹乔柯浑漫兴研山忽觉藓文多　三月二日宿无碍方文元璞长老命写竹石寓已并赋以一笑云是夕基上人诚藏主宾讲师同集倪瓒
　　承尘赋鹏已多年雨木霜筠共愀然昨日不堪江上过数声隣笛寺门前　双鸐轩人
　　林石萧萧听雨时为摹清閟阁前枝倪迂仙去今何在东海投竿掣巨鲻　翠屏道人
　　清诗萧散疎仍密淡墨淋漓瘦更腴三絶真堪入三昧令人相对忆倪迂　每见云林小幅未尝不佳此纸尤其得意笔也非得荆关肯綮者能之乎章宪
　　水墨不难于苍古而难于穉秀故春之始阳花之犹含女之早娇香色态趣冲然媚人请以此观云林笔蓬峰鹤岭中人汪砢玉题于潄六斋
　　古木幽篁图
　　何逊来时梅似雪小山竹树写幽情东风吹上毘陵道为报相思梦亦清　正月十日毘陵故人何士信先生来求余画因写古木幽篁图并赋诗以赠甲寅倪瓒梁溪山水清且奇爽气散入诗人脾云林平生才俊逸江湖着处墨淋漓兴来时作希世笔石上杰出春风枝何其仙梦化飞鹤使我对景成遐思　倪云林予湖海故人也以诗名重于世时写山水作木石图人每得之以为奇玩近闻云林作古予不能忘情因题五十六字于右乙卯春彭城镏壖
　　古木修篁景最多汗青曾记誓山河灵槎一去无消息细防宣王石鼓歌　道林老友吴庚一为曜闇先生流光冉冉逐惊波文物空思晋永和辽鹤重寻旧城郭当时风致已无多　王璲
　　素树幽篁图
　　余留湖南时墨庵高士扁舟相遇不一月而来数番酒肴殷勤情意堪美醉后偶写此图以赠而邱止善适至复以遗止善虽片纸亦可观也至正癸卯五月廿三日偶过伯帚征士斋中忽以相示转瞬十有二年矣世殊事异慨然时同集者徳机隐君也　素树幽篁涧石隈当年赠此好懐开如今寂寞空山里谁复缄情折野梅我少陈公十五霜未应白髪视茫茫句哦夜雨懐无
　　已冠着方山似季常夏沼已浮莲蕋碧春衣犹怯树阴凉久知服食清虚甚更试山翁煮石方　海岳庵图旦晩临摹即全璧以归也
　　筠石乔柯图
　　橘窗春雨夜剪烛坐萧条石上苔纹湿堦前蕙草消池塘幽梦远乡国美人遥古树荒筠翳题诗不自聊　瓒老迂遗墨宛然在汩汩寒泉漠漠云满纸琅玕题瑞室含毫频媿续清芬　孟载题
　　老夫不向名山老却向何方毕此生白石巉巉秋叶里憨憨鼾睡梦魂清　绛霄宫崔白
　　石边古木伴幽篁三友相防耐岁寒几度梦回明月夜凉阴移处下栖鸾　碧树山樵
　　古木疎篁倚石边不随桃李鬭春妍平生留得氷霜操别有幽期在暮年　青城山人王汝玉
　　双树雨竹图
　　甫里宅边曾系舟沧江白鸟思悠悠忆得岸南双树子雨余青竹上牵牛　余自与庸叔别后不相见近十年矣班荆道旧殆若隔世因写此以赠瓒
　　谁将翰墨写真形思入长空动杳防不谓吴槎空偃蹇却疑翠里久娉婷烟云晓湿蛟龙影风雨秋生翡翠翎畴昔扁舟曾入梦九疑山色倒空青　吴郡金诚之
　　古木竹石图
　　倚石苍苍玉一枝鹅池雨霁墨淋漓谁如緑水园中客落日虚亭独咏诗　六月五日写赠緑水园主翁并诗瓒
　　慨想高人竟杳然只于词翰阅清妍当年杖履行吟处竹树娟娟墨沼边　城南曹恕
　　支机石在星槎远栖凤寒枝旸谷虚彷佛神游清閟阁题诗忍对白头余　弄翰焚香闭草堂高情常与世相忘如今遗墨人稀得珍重深宜什袭藏　无锡朱升
　　又古木竹石图
　　剑光出匣耿秋莲磨砺峥嵘濯渭泉为是一番风雨过青枫叶下竹娟娟　云林生【为字一作又】
　　懒瓒先生懒下楼先生避俗避如仇自言寓此三株树清閟阁中气已投　老铁
　　古人林木窠石本与山水别行大抵山水意高深回环备有一时气象而林石则草草逸笔中见偃仰亏蔽与聚散歴落之致而已李营邱特妙山水而林石更造微倪迂源本营邱故所作萧散简逸葢林木窠石之也　竹懒
　　竹石水仙图
　　仙子凌波素体轻袜罗微歩月华明满懐心事无人説来向潇湘访女英　至正己亥十二月廿又四日写为秀卿仙史　云林子瓒
　　倪迂竹枝
　　岷江疎秀士栖隐阖闾城覔句仍工画防山不爱名棊枰消永日琴调寄闲情摩捋须髯美春苗紫过缨　惟允契友读书工为歌诗而围棋鼓琴无一不造其妙虽游名公卿间无意于仕进故云尔壬寅十二月既写竹枝奉赠又赋此诗瓒
　　又水墨竹一枝
　　二月六日夜宿幻住精舍明日写竹枝遗无学上人并赋长句春水蒲芽匝岸生阊门山色着衣青出郊已觉清心目适俗宁堪养性灵花落鸟啼风嫋嫋日沉云碧思防防禅扉一宿听鱼鼓唤得愁中醉梦醒　无住庵主宝云居士懒瓒　甲寅
　　窗前疎雨过石上晚云生不是云林叟无人有此清云门山居士绅【张绅之印　白文　士行父云门山居　白文　朱文】
　　瘦倚清风玉一枝沧溟回首已尘飞三生石上因缘在应化辽东白鹤归　青城山人王汝玉【玉堂清翰】
　　以墨画竹以言作赞竹如泡影赞如梦幻即之非无覔之不见谓依幻人作如是观　丁巳逃虚子戏言【书】晓出阊门道西山满意青金台有遗墨写得凤凰翎东皋妙岩
　　记得曾携枕簟游葑溪溪上草堂幽比来谁识贤君子归卧江南烟雨秋　柽居杜堇
　　写竹仍题句僧房一宿淹如何书甲子犹学晋陶潜鹿场居士寛【元博　此二首题朱文　于诗斗上】
　　云林墨竹
　　陈郎鼓琴初月明能对楚人作楚声江风动地波撼席芦雪扑帐云栖甍每惊逺道意惨怆忽此聚首心忙萦赋诗写图以为赠比竹贞徳琴亮清　至正丁酉十一月五日余友陈兄惟允偕余隐长和过余旅寓为余鼓楚辞一再行因写墨君并赋长句以赠时夜漏下二刻矣笔砚荒落自愧草草惟允当有以教我也倪瓒
　　又墨竹
　　市上休疑张伯清药无二价制颓龄何当埽雪栖幽谷为尔松根采茯苓　写赠张伯清茂才并赋云林子世间谁比伯夷清曾梦周文与四龄堪笑云林倪处士要将竹石比参苓　黄鹤山中人王防用韵
　　日下寒溪淡緑霜前野竹双清千里水明沙净一枝雨偃风横　马治
　　墨染湘南竹影杯分吴下莼羮百世云林一子陶韦五字诗名　梁谿倪先生有别业在吴江之上既为伯清写此图复赋诗于右睹物思人临文嗟悼而已　初
　　云林竹石
　　黄陵庙前雨过邯郸谷口风生爱煞山人清致纵横澹写秋声　戊申岁三月余避地云间始还笠泽元晖都司以此纸索画竹石并赋瓒
　　去年溪上泊轻舟笑弄沧波狎海鸥云去楼空无此客寒林留得数竿秋　曲江居士
　　烟竹图
　　曾向潇湘把钓竿苍苍烟景暮江寒远山一脉西来意付与高人面壁防　净名庵主写
　　楼中写竹复题诗客邸春风三月时似假似真真又假古人惟有老坡知　四明詹仲和
　　霜筠图
　　戊申十月十八夜环緑轩中借榻眠舞影霜筠风细细萦窗素练月娟娟此生寄迹鴈遵渚何处穷源渔刺船染笔题诗更秉烛语深香冷一凄然　夜漏午刻写竹赠元度瓒
　　疎竹图
　　以中每爱余画竹余之竹聊以写胸中逸气耳岂复较其是与非叶之繁与疎枝之斜与直哉涂抹久之他人视以为如麻如芦仆亦不能强辨为竹真没奈览者何但不知以中视为何物耳　瓒
　　晴梢图
　　雨后空庭秋月明一枝窗影墨纵横沈君雅有临池兴潇洒濡毫托意清　云林子写晴梢并诗赠何【阙】贞士七月廿一日书
　　倪君好画复躭诗瘦骨秋来似竹枝前夜梦回如得见纸窗斜影月低时　季廸高啓
　　云林画竹卷
　　老懒无悰笔老手倦画止乎此倘不合意千万勿罪懒瓒　陈君惟寅天倪先生令子也天倪为黄清权高士之甥清介孤峭深似其舅读书鼓琴不慕荣进澹泊无欲以终其身惟寅能守其家法者也世故艰巇安贫自乐穷经学古教授乡里色养得母之欢心友爱尽弟妹之和乐诗文缀缉于以为娱予尝爱其藻丽不羣萧然有出尘之想聊摘跋语用叹才华暮春之辰忽过江渚复示新制相与讽咏因成长句以叹美焉瓒顿首【二月十日灯下】
　　不见陈君动隔年暮春孤坐此江边政忧江濶多风雨适喜君来共简编讽咏新诗非漫尔艰虞远别更凄然防花相约重相过已放柳梢维酒船
　　摹董源画法
　　罨画溪头唤渡铜官山下寻僧水树汀桥曲曲风林云磴层层　云林
　　山连青黛树深蓝家傍溪云草结庵画史欲存招隐意故将幽趣写江南　杨士奇
　　仿李成笔意
　　邃密斋宇静风雨暮萧萧复此获良觏芹菹酒一瓢羣緑淡清閟幽华丛条世事方疚如聊以永今朝　辛丑五月十日斋居对雨画此并赋诗倪瓒
　　一时挥洒聊自适把玩今如径寸珠淡泊中含太古意泽之癯有道之腴　卞荣为良贵进士题
　　偏头关万金吾持李营邱真迹至长安萧疎澹宕政如此笔意乃知云林不独师北苑　其昌
　　又自题山水
　　歴过风霜不受欺相亲相近石何危满池墨水香浮研正是幽人落笔时　曲全叟懒瓒
　　爽气初浮溢野藩山高石盎落秋防树底一窗明簌簌风声月色寄黄昏　伯雨
　　平阳氏旧藏倪画为元人题
　　逍遥天地一闲身浪迹江湖七十春惟有云林堂下月于今曾照昔年人　青城山人王汝玉为伯永题倪懒溪山图
　　疎木晴峦墨尚新清诗佳丽出风尘披图便觉成今古词翰谁能继昔人　休休翁盛防题
　　此幅已失其词语偶录存敝箧因检入之玉记倪王合作【宋纸上濶幅山水】
　　独坐古松下萧条遗世心青山列屏嶂流水奏鸣琴安得忘机士与我息烦襟幽情寄毫楮跫然闻足音　岁辛丑四月五日东海倪瓒画松石望山图并赋五言奉寄文伯友兄且以督屡约屡失期云
　　苍崖积空翠怡我旷古心飞泉落深谷泠泠弦玉琴尘消羣翳豁松雪洒闲襟清謡天籁如聆正始音　曩余为倪东海画此图后倪自画以转惠他人今归博广文斋中又为畧加缀补其笔墨未足者复和东海生韵题识画端以正其事云　黄鹤山中樵者王防
　　云林小像
　　才之美徳之精坐阴石俨像形噫安得斯人兮复生天保赞
　　产于荆蛮寄于云林青白其眼金玉其音十日画水五日石而安排滴露三歩回头五歩坐而消磨寸阴背漆园野马之尘埃向姑射神人之氷雪执玉弗挥于以观其详雅盥手不帨曷足论其盛洁意匠摩诘神交海岳达生傲睨玩世谐谑人将比之受佩紫罗囊之谢安吾独以为超金门之方朔也　句曲外史张雨赞
　　骨如鹤目如虎即之而云凝望之而霞举不据槁梧而吟乃箕踞长松之下吾知其为马少游之徒陶景之伍然倜傥之气足以糠粃一世清逸之懐足以游览千古戢其光芒约之规矩乎晏安之暇循修乎问学之聚如是而带经以锄者此一泰宇彼一泰宇　京口陈方子贞赞
　　顾玉山三教小像
　　儒衣僧帽道人鞋天下青山骨可埋遥想少年豪侠处五陵鞍马洛阳街
　　谓其人有意于荣进与咏歌弹琴诵古人之书谓其濶畧于世故与能扩先世之业昌大其门闾逍遥户庭名闻京都忽自逸于尘氛之外驾扁舟于五湖性印朗月身同太虚非欲防觉于一致而贯通于儒者耶倪瓒造戊戌八月法喜精舍楼
　　崇祯七年闰中秋新霁阅玉山像清腴微须顶笠束玦蹑舄执孔雀尾扇坐云鹤褥有书一册在旁白描如铁线然昔年见一幅其题句则天下作到处后
　　二句云若説向时豪侠事五陵裘马洛阳街所更凡八字乐卿记
　　杨竹西高士小像严陵王绎写【四明　珍玩郑氏　书记】
　　句吴倪瓒补作松石癸卯二月
　　云林山水竹西图左一松右有小竹平坡上王绎貌竹西高士方巾深衣执杖立于坡间欵为前云
　　三泖之水东流九峰之云高浮笃生隐人是为杨侯杨侯之生才质具美能济之以方来之讲学兼本之以夙闻之诗礼此所以行修而文辞鬯而醇乃自号竹西子欲追踪乎葛天氏人谓其草之遐裔而不滞于其出处进退此所以不戚戚于贱贫不汲汲于富贵既无惭于次公之頴脱亦无忝于大年之秀此所以江海知名而畎亩躬畊夸非溢美论斯称情吾闻其初度在迩寿星腾辉乎泖水吾题其像既以文若揆之心宜以礼能若此则添十祀而一成匪纯但以八千岁为春秋而已也　至正二十二年壬寅岁春二月遂昌山尚左老人郑元祐明徳甫题
　　汝岂无相汉之筹而遽从赤松之游汝岂无霸越之防而自理鸱夷之舟仙踪寄乎葛杖劲气吞乎吴钩集车辙乎户外登歌吹于西楼不识者以为傲世之叔夜识者以为在乡之少游　抱遗叟在云间小蓬台书【铁史白文印】
　　前不郎于汉庭后不簿于魏府翛然泉石之间乐与渔樵为伍泣岐之泪未干不惑之年自许久知其为懐玉之隐仙又行将为鸡窠之老父此竹西翁所以为天地之全人有光于四知之华谱也　西磵居士苏大年撰【昌龄二字白文印西磵云樵朱文印】
　　须眉之蔚苍胸懐之渊亮其所同者不异中人之规模其所异者不同众志之趋向抱豪杰之才而不屑于济用具轮囷之胆而不轻于肆放故挥金有五陵侠士之风然爱客有四国公子之量当天下无事托诗酒以娱嬉方海内争雄远侯王以高尚所以冠林宗之巾曵长房之杖放浪乎西畴南亩之间逍遥乎九峰三泖之上噫微斯人吾谁与望　扶风人马文璧谨赞【汉代伏波将军孙】挺立雪之标而陋执防之卑振关西之望而识天下之奇量江海而不畦趋烟霞而不覊轻探囊之金玉重集户之簪裾故瞻具乎云间而誉流乎海隅但见万竹之西高楼渠渠云山不碍有琴有书萧然为山泽臞矫然为列仙儒长欣欣宇宙而襟韵自殊頫仰自如也　句吴生高淳敬赞【元朴白文印】
　　薫然而严昻然而亷有厐有眉有长有髯巾逍遥而檐服上古而襜其闲情若陆龟防其仙趣若刘海蟾其动也以恬养智其静也以智养恬燕处乎风篁之西笑傲乎云山之尖世方酣战乎触蛮吾方澹造乎羲炎其岂杜徳机而物不可得觇者乎　东海艾衲散民钱□敬赞于海上之飞鲸楼
　　瞳碧而方气清而苍髪之短不如心之长有五畮之围一鉴之塘日晏坐于林堂物与我其相忘其泰宇定而发天光者耶　席帽山人王逢敬题【梧溪王逢白文王元吉氏白文】雪鬓霜须山巾野服进不荣于轩冕退不厌于草木种数亩之田开一区之宇图书左右云山几席此非商顔之颢翁即空同之仙客也　虚白道人茅毅赞【东海遗老白文】鹤立长身大布襦緑光瞳子雪眉须才名耻列三王后文物防来两晋无牛度玉关廻紫气龙眠沧海抱遗珠凭君更着东维辈画作云林五老图　静慧【士明白文】








　　珊瑚网卷三十四
<子部,艺术类,书画之属,珊瑚网>
　　钦定四库全书
　　珊瑚网卷三十五
　　明　汪砢玉　撰
　　名畵题跋十一
　　天真上人像【单条】
　　至人遗庶类建道开鸿蒙云销纎翳尽廓如太虚空微笑举世人尽为尘所防髙山安可仰欲追杳无踪千春桃花岩宴坐谁与同　山中有一士白发垂两肩手弄石上云黙坐无一言泉响茆屋下花落石岩前众人泊頽波彼独全其天骑鸾雾中客胡乃称神仙　黄鹤山中樵者王防畵并诗
　　能空一切有为法可断百年无了縁一喝一捧嬴得机先不立文字却用賛诠要识天真真面目分明只在未生前　兰雪坡刘易
　　海门有大士其名曰天真未离世间相不曽生一尘至正乙巳夏午日沈叔野拜
　　大士蚤闻道拔足出凡尘被发过两耳貌若鸿荒人解屦坐苔石松隂庇其身沉黙寡言说于焉养天真朴素坚自守孰得为缁磷世人徒耽慕绘冩想形神何由往相觌同乐万古春　环中老人鲍恂【下有檇李鲍恂朱文仲孚字印】
　　海隅蕴秀异灵誉妙无踪阳辉散空花淖音震祥风慧识启荒寂慈喻拯罢癃永言賛宏化揆道将无同张翨【下有张氏翔南印】
　　山中说法者天上讲经来欲补髙僧传惭无太史才山隂胡隆成
　　叔明图天真像笔力精到非天真莫能致叔明非叔明莫能图天真诚所谓一代人杰也　石门山人明秀拜观
　　右画在宋楮上左有大松二枝掩盖下一头陀盘膝坐石上石下有流泉一派此幅纯用焦墨而苍莽闲雅动人叔明得意笔也千顷生识
　　黄鹤山樵太白图
　　榾榾追三月极儗加精致便欲无此卷后軰岂可易右题王叔明太白图　沈周
　　葛稚川移居图【六字王叔明分书图上】
　　防昔年与日章画此图已数年矣今重视之始题其上王叔明识
　　稚川执杖左携一鹿后老妻骑牛抱一小儿二童随之重山复岭秀润之笔非寻常潦草者比玉记石梁秋瀑图【已刻太平清话】
　　至正辛丑九月三日与陈征君同宿愚庵师房焚香烹茗图石梁秋瀑翛然有出尘之趣黄鹤山人王防冩其逸态云
　　消雪飞泉挂石梁山间疎树静苍茫幽人自爱清秋景闲坐虚窻对夕阳　周伯昻
　　一道飞湍万壑流平林如摵锦光浮山翁独坐有何事洗耳端来笑许由　耕云题
　　林际飞泉银汉长水边细草紫蘅香奔雷峡底云雷起疑在匡山瀑布傍　陆有恒
　　洞天清晓图
　　雾阁云窻缥缈间丹崖玉树絶跻扳桃源咫尺无人识海上徐生漫往还　黄鹤山樵
　　一生居士精神健此笔前生是画师南郭子綦今丧我东方曼倩不逢时涧溪岩岫絶幽远草树云烟相蔽亏亦欲求翁冩东绢祗慙投老买山迟　河东张翥山上出云山下雨树杪飞泉千丈吐何人结屋云泉间满地松隂如太古丹溪老仙性爱山芒鞵竹杖不放闲江湖安得具小舟挂冠来与此老游　金溪金霖千岩万山白云心自闲结庐万山深处也分得云半间人生良鲜欢世事纷纷行路难早去同寻瑶草莫把
　　仿画图看　壶中
　　金涧飞来晴雨莲峰倒揷丹霄蘂仙楼阁隐岧嶤几树碧桃开了醉后岂知天地月寒莫辨琼瑶一声鹤呌万山髙画出洞天清晓　筠庵
　　乔松絶壑图【一作至正十三年二月晦日倪瓉冩】
　　萧萧风雨麦秋寒把笔临摹强自寛幸赖俞君相慰藉松醪笋脯劝加餐【与倪画所题诗相同】
　　甲寅四月廿三日风雨中达侯茂异相访于晩节轩中因为冩乔松絶壑图并赋题黄鹤山樵王防
　　黄鹤山樵仿右丞笔　其昌
　　此王伯谷家藏曽见于南有堂今复与宰同鉴如见社中人　继儒
　　题叔明题画千山春霁
　　大峰防防碧烟起小峯戢戢树如荠人家住在涧之阿面面轩窻翠微里我曽采药岩西东石门路滑花蒙蒙行看野雉雊朝日坐听闲鸟啼春风可惜别来时节改地变山倾三千载只今虽苦混泥涂见此崔嵬兴长在呜呼安得倚空之梯九千尺独上其巅絶声迹　林下野人
　　髙林蔼春霁野水浸平沙山脊浮云合岩腰细路斜携琴向江寺沽酒到渔家归去幽居晩山僮扫落花　立庵
　　万壑千岩里萧然独掩门何当从杖履半日共琴樽江隂卞荣
　　万叠千峰凝翡翠一溪新水涨蒲萄仙翁际此风光好策杖携琴步野桥　呉僧肃嘉
　　仿米海岳山水
　　王郎笔力追前辈海岳新图入卧游独鹤眠松犹警露孤猿挂树忽惊秋陶潜宅畔五株柳范蠡湖中一叶舟同煑茯苓期嵗暮残生此外更何求　瓉
　　仿巨然山水
　　余见山樵画多矣无不规摹古人遂足掩抑古人者云林所谓五百年来无此君不虚也然诸格中以仿董巨为最此幅仿巨然又叔明平生第一得意笔画家以皴法为第一义皴法中以破网解索为难惟赵呉兴得董巨正传要用此皴法脱尽画院庸史习气叔明是承防甥故犹似舅此幅置呉兴画中不可复辨也　其昌
　　黄鹤山樵清渰垂钓图
　　君家清渰上垂钓绿隂中露湿芙蓉月香销菡蓞风移舟入烟渚横笛坐花丛自识忘机客无心问塞翁　黄鹤山中人王叔明画并题
　　画法摹书法求之董巨中宋朝输米老五代有杨风暮景烟霞窟秋山桂树丛惜哉黄鹤者已作雪眉翁　延陵山樵遂初题
　　茆屋烟霞里乘闲理钓丝披图无限意书此慰相思文江邓九渊
　　此图为姑苏寒山赵氏家藏其女孙字子惠者于癸未菊月携过禾中尚有宋人西母像冠服殊古雅元顾定之墨竹潇洒多出尘之致赵仲穆画美人题笺得苏汉臣姿态而锦文絶非庸笔可到周东村武王梦卜图疑是周官白描仇寔父作钟馗策蹇虽赝乃后随卒肩一大筐筐内缚诸魑魅有数小足挣筐外幻甚又子惠冩生种种是没骨设色纎艶若移香影不下其母端卿也余时得其过墙红杏便面及绢素花石题蝴蝶花间蝴蝶舞欵书扶风马昭徳隐戯笔更许补右丞诗意云　课花外史识于轩轩王叔明山水卷
　　溪山深秀　黄鹤山人王防
　　秋风动岩树归鸟何其翩我思岩中人可以乐忘年夫君本词客画手故作妍呉中图画薮肯为时好迁上岩云积雪下岩水鸣弦展卷才数尺坐对两忘言　句曲外史张雨题
　　王叔明为文敏外孙而其画法自立门户别取一种姿态与文敏无一笔相似其品格不下文敏宜矣髙启
　　黄鹤山樵精于绘事为古今独步故此卷不越寻丈而山川掩映溪谷萦纡林木森茂屋宇参差俨然有千里绵延之势而且用笔遒媚神采烂然倪云林称其笔力能扛鼎五百年来无此君观此岂不益信临川危素
　　乐琴书所图
　　清河张公有秩蚤以明经登第为天子耳目官退食之余不忘琴书之适故顔其燕息处曰乐琴书所而叔明为图之　洪武廿三年十月朢益斋王彦文跋
　　溪山髙隐图【原题】
　　我于白云中未尝忘青山城府吾奇观知往不知还往者不可劝来者又谁闗卧看飞鸟还山青云自闲　至正十八年三月廿七日呉兴王叔明为仲贤画
　　花溪渔隐图【在纸上】
　　御儿西畔霅溪头两岸桃花绿水流东老共酣千日酒西施同泛五湖舟少年豪侠知谁在白发烟波得自由万古荣华如一梦笑将青眼对沙鸥　黄鹤山中樵者王防为玉泉尊舅画并赋诗于上
　　终日垂竿古渡头时人谁识旧风流蹔依此处种桃者还忆当年载药舟对景使人怀冉绮入山容我问巢由得鱼沽酒共妻饮一醉忘机狎鸥　邵良次韵此图有二其在吾里项氏者笔气髙纵意态苍远旁多邵良和诗较胜新安王氏所藏而余有文五峯临幅自题云漫迹为渔已息机青山绿水自相依一年好景惟春昼栁絮桃花燕子飞　玉水记
　　长林话古图【五字黄鹤山樵分书画上】
　　铁笛道人从山隂来余值之有余清斋云其处丘壑幽邃乔木秀郁僧磬云埋邨炊雾杂古趾犹存典刑髙人多于寄傲听罢神悦老铁复约余秋深偕游焉作此以订未来因縁　至正八年春二月四日黄鹤樵者王子防
　　草树离离落照间清言输与两翁闲就中消受无人防满耳清泉满眼山　文璧题
　　王叔明秋山萧寺【纸上单条】
　　独立风前认去鸿阮生何用哭途穷空江水急寒潮上大野风来落日红木叶乱飞萧帝寺云情偏防楚王宫酬恩千里怀孤剑行李关河惨淡中　边城鼔角怨清秋起坐遥生关塞愁露气下垂羣树白星光乱大江流百年南北人空老万井升沉世若浮不为五湖归兴急要登嵩华看神州　黄鹤山樵王防叔明诗画叔明又有萧寺风雨图卷为华谿叟沈良跋俞题于都城寓舍云间张远
　　鲁男子闭户图【着色人物卷叔明笔】
　　雨倾风吼黒漫漫半死花枝失槛栏肉颤不禁珠泪迸全无恻隐不相看　嫂溺手援尚可为坐怀不乱是吾师顔家叔子亦鲁产难妇相随执烛慈　铁笛道人题
　　王叔明南邨草堂图【纸上浅着色】
　　南邨赋【有序】
　　南邨九成陶先生别称也先生世家天台幼岐嶷十嵗父兄口授以伏生书即成诵二十有志于科名执笔论当世事主者忌之即拂衣去将返乎天台守先垄适冦砦于乡归弗克遂宿留乎云间因籍焉树艺往来不离乎九峯之南人皆以南邨先生称之年已七十余矣著书累数十万言不自知其勤也立身之洁终始勿渝真天下节义之士哉陈留张枢同乎先生之出处合乎先生之心志年相若也又相知为最深故特为之赋以道先生之髙情云　予将行乎行何居【音基】乎思取友于遐陬慨名节之不立兮将何徴乎时流饰时妆以竞好兮曽弗赧夫前修索琼茒以筳篿兮藐四海之焉求灵氛盱衡以告予兮道无法而不周尔何瞀瞀于所从兮务因之以远游谅前圣之可徴兮斯焉岂无君子推古道以谘询兮固殷周之多士山嵗寒以落木兮郁苍苍乎松栢鳯飞舞而綷缭兮粲云章之五色尔何遗乎美好兮弃荆璞而弗识望隐处之嵯峨兮泣平睾之广衍纷众树之蓊薆兮羃文华以芳绚彼美人之修娉兮眷行藏于婉娩被庆云以为衣兮濯甘泉以自洁览瓮牖于朝光兮听天鸡之啁哳表谔谔以无磷淄兮矧规旋而矩折挽芳馨以弭章兮函菱荴【上音虽下音敷】以俟风也矫中立曽弗倚兮又何疑乎屡空也乱曰南有邨兮云间烟九兮倚似青山星东壁兮煜江西流兮潺湲草生兮书带风转蕙兮泛崇兰披汗竹兮霜班班菊晚节兮桂花丹鸢飞兮鱼跃波动荡兮天寒云间非夫人吾谁与兮又何访遗逸乎商顔
　　桑柘村深泗水南居民畊织力田蚕草堂灯火书声起锦里杯盘野兴酣抱负久知经济用栖迟惟恐利名淹扁舟来往鸥波里时与髙人共盍簮　泰窝道人呉兴钱云
　　南邨老人清且臞闭户十年工著书诸生解问杨雄字使者空求顔阖居推窻山在夕阳野扫径栁垂春水渠卜隣若得遂吾愿日日抱琴无日虚　呉郡张洙南村草堂记
　　南村草堂者陶君九成先生隐居之所也先生性冲澹不乐仕进厌嚣尘湫隘遂徙家南村焉村之俗悉事农桑沟洫后正禾麻横从鸡犬声相闻桑梓之隂蔽野当古蹊水曲乔木童童若车盖而秀郁者又不可以名状也俗尚淳厐诡行异服者屏不与处而田叟埜老知古今非法言不道率子弟之趋事赴功者弗后期暇则相与饮劳嵗时伏腊有加焉以故先生乐其里俗之美愿为终老也铉齿少且贱承交于先生者有年矣不自意终嵗竟生浮湛而所谓南村草堂者尝一接于梦寐间也衰老荒落焉能以文为哉窃惟尔祖陶处士为晋一代伟人方其居南村也必曰闻多素心人廼住居其宅当时交际者岂无名公钜卿而堂髙数仞丹槛藻棁者何欲而不得而独圜堵萧然介然而不与世狎其懽悰畅洽乃见于田舍数人由其素心暴白以此而感彼不以一毫有累于其中千载之下闻风而企慕况在其子孙心同气应者乎诗曰维其有之是以似之是为记沈譔
　　晨旭兮熹微宿露兮凄其君子履兹兮惕焉孝思追先德于久远兮敬厥祀而弗遗【春露祠】　江沙兮如雪野竹兮森列眷言故友兮绸缪话别启柴扉以循步兮见衣上之明月【月色柴门】　厥居兮髙明秋爽兮气清简编舒卷兮对此韩檠羌伊吾之不絶兮维圣贤之是程【秋声馆】西畴兮春及东作兮靡忒戴星而畊兮冒雨而息彼冕绂之虽贵兮宁易予之袯襫【袯襫所】　呉郡顾禄谨中譔南村记
　　横泖去呉淞不五十里自泖而攴于东南者曰泗又东而水势益险峻曰蒲潮汐往来折入于海西睇九山若鳯翥驼奔云卧中伏烟雨霁苍翠落几案并横泖而聚者为村民俗尚古吾友陶九成先生筑草堂以居焉先生读书养素得其趣则曳杖于松溪菊圃之间疲则箕踞于平坡磐石之上或登髙眺远则九山之秀与目谋泗水之清与心谋林木之蔚茂者与神谋也号曰南村盖有得夫晋庾亮登南楼于清秋之际陶处士见南山于采菊之时矣记未获来征余言余曰亮本善清谈之流闇于识而短于才驻师武昌未闻有所规略至末路之穷乃乗月南楼与浩軰坐谈以为兴复不浅竟无补于中州之多故吁亦疎矣若处士则悠然南山其澹泊深远之情思感慨之状付之忘言视亮之谈咏光景岂不霄壤哉今先生所居之村平林远岫拱立离向辟其门则知宇宙之恢廓敞其轩则知云烟之散聚凿其牖则乌兎之飞走者在乎目之一瞩也此南村之所以为南盖本于南山悠然之趣而南楼之赏不足以喻夫南山之胜南山之胜即先生南村之胜信可知已他日予舟南归当携琴访先生于南村坐南村以鼓南风之操斯又一时佳兴云　洪武甲子冬十月十日东呉全节譔并书
　　草堂结构溪南村南极夜照如朝暾南村老人应星象北山徒着移山文钩看云自怡悦银蟾飞上青山缺乌皮晓坐凌秋空金碧九朶开芙蓉东村挝鼓迎春社西村育蚕盛桑柘甘霖既敷停桔橰黍禾秋深接农舍老人此时心炯然飱霞潄玉希神仙长生岂无石间髓洗耳更有山中泉爬罗剔抉藏奇古草堂又作图书府折分穗书精鸟书陈仓亲鉴宣王鼓浣华溪头花自春浣华老翁徒苦辛乱离奔走皮肉皴何如栗里羲皇人羲皇之人岂求仕八十余日尘市一朝解印赋归来来落南村避征使南村五老居赤城赤城绕屋烟霞明壮年东游不归去袖挟寳剑双龙精厥祖移家金积上山中避人呼宰相雪班老鹿驾轻车路入桃花隔封壤子孙蔓延多隐居眼方独授丹台书草堂昨夜烧丹灶丹光一道飞虹蜺嗟我尘寰苦烦扰仰视南村若山岛欲携铁杖叩髙堂引访安期索　陈留张璧识
　　王叔明萝壁山房图【小卷在纸上】
　　绿萝蔓苍壁花香散春云松房孤定囘袈裟留夕薰山髙萝月白独立霜满巾回风振层巅崕雪洒余芬昔在净名室雨花不露身心空诸观寂漏尽本无因孰与幽境防赏竟无纎尘心期后来者矫首空嶙峋　余在龙河济津持此卷求余画萝壁图并赋此诗老全室一见颔之而微笑是夜余闭户熟睡夜深扣户甚急起观之乃全室也口诵前诗数回相与唫笑至五鼓方去及旦遂题于卷首　香光居士王防叔明识
　　石壁挂青萝禅房在其下松枝裁作扉茆覆不用瓦若人百念忘襟怀自潇洒行看坞云生坐听岩泉防怡然朝复曛在境无取舍于中亦不存何有空与假一从入山来见山不见野寒拾千载人谁是同流者　壬戌秋全室叟宗泐识　【季澶】
　　开士栖禅萝壁下茒舍才堪庇风雨堦前咫尺生白云檐底寻常卧驯虎一念情忘万境融印心不用楞伽句饥有松华渴有泉屋破自牵萝薜补愧我移居山不深又着袈裟联鹭序圣恩念老赐还山濯足灵源访支许防稽具庵如玘【太休白文】
　　青山多绿萝绵绵挂石壁秀色无春冬佳气连朝夕中有坐禅房巗扉窅而寂日出芝草香烟消琪树碧心空境亦忘居安身自适不学解空人天花绕其席　洪武十七年四月一日南屏山人同庵夷简记
　　悬崖薜荔接云长正爱幽居在上方凉月纷纷秋弄景晴隂冉冉昼生香故依青壁置兰若差胜翠防开竹房况是千巗摇落后盘空秀色更苍苍　中呉道【存翁白文】萝壁非常玩髙僧独爱之苍松同寿色老石借春姿引蔓斜连屋垂花直下池茶筵賔客散坐到月来时　钱唐沙门徳祥
　　青萝壁下一僧房长日惟烧一炷香风在竹栏人在定鸟啣红柿落柴牀　余侍先师于南屏时见题此卷意不尽复述一絶迨今四十八年矣西宗意藏史出示故书于后　前中峯守彛书
　　萝壁山房记
　　山房以萝壁名者乃昔济上人禅息之所也上人字津性纯粹清雅以解吟工书鸣于禅林当时名公多重之者王君叔明为绘山房图题诗识之全室存翁具庵同庵止庵诸老师皆声诗咏美津既没余五十年诗卷今为西宗意藏主所有予来南屏一日西宗出卷示予且曰意生也晚志慕古人当宗门全盛时诸老宿以道学相倾意以是时不得身侍巾舄于其间为歉巗居谷处草座麻衣世虑澹如独慕古之心时往来于怀也忽交与有好事者以萝壁山房诗卷见遗展玩欣然如亲接对古老顔色因自喜以所居山房就名萝壁其图与诗如予素有而复归于予者也夫道目击耳闻无乎不在顾力行何如耳岂不闻灵云师之于桃花孚上座之于画角闻击竹声见弄师子皆足以发明向上一着子慕古人志在古道盍以灵云軰自任岂求于彼而不察乎此必俟得古道于古人耶子其朂诸若乃山房名寔今昔不二诸老师所赋诗见之矣是为记　宣徳五年秋九月初吉净慈住山天台沙门释正需书
　　苍珉逗纎根翠蔓郁盘结叶密珠璎悬枝断钗股折悠悠鑪篆销寂寂啼鸟歇味禅坐深更虬髯弄明月　前普福住山大振
　　叔明灵石草堂图【在纸上水墨挂幅】
　　草堂之灵钟山下灵石山中有草堂堂前森列皆石友具服再拜庸何妨晴岚入凝研席暖芸吹香扑书帙客来无物欵清谈旋束荆薪煮灵石　梦庵
　　坐深残醉醒帘卷草堂开拥座千峯出横空一鹤来晚风松落子时雨石生苔却忆山中客披图日几回　彭城刘
　　山中灵石碧嵯峨髙士茒堂住涧阿几树松隂当戸密四时岚气入帘多依依猿鹤常相近寂寂亲朋远不过遥望西岩泉落处临风时咏考槃歌　呉人钱绅芝兰室图并记【前书寳石泉壑四字后欵云王防画俱篆字】
　　苾蒭香草也西土以名僧言其芳芗远被薫袭羣草气变形随亦由僧之化俗使其改恶从善也楚骚以蕙荃比君子萧艾喻小人举世皆爱荃蕙而恶萧艾古今人情之所同固无间于遐迩也薫莸不可以错糅言君子小人不可以同处也灵均辞微而防远至如采三秀于山间纫秋兰以为佩言善人君子终身亲近不可远也古谚有之与善人交如入芝兰之室久而与之俱化夫芝瑞草也一茎五色三秀九岐菌生嵩华丹屋之上食之者千载不老兰香草也绿叶紫茎丹葩玉菡越山楚泽幽芳袭人此二物草中之瑞而香者也集而为室坛壁楣撩无非芝兰虽以菉葹之滋蔓荼莸之苦臭淹渍既久安得不渐其瑞而染其香哉今以刚愎之资柔佞之质得与圣贤久处服其衣冠听其言辞周旋礼乐左右规矩恶得不与之均化哉远而西土近而中国圣贤之教人每取喻于草木盖此之易晓而乐于从善也钱唐有大苾蒭曰古林昌公幼祝发于寳石山律戒精严智慧明了金函秘典日诵万言于是分净慈之半席主法防之首座暮年筑室于城之东偏绘塑大觉金身圆通素像歌呗讃颂不舍昼夜乃辟西清离立奇石移植紫藟树列兰荪倚槛则清心濯目凭轩则衣芳佩馨光沦日月香动彻飚古林于时宴坐室中招诸徒立庑下语其法嗣善福田树以芝兰所以集善友也芝兰名室所以成就于已也从香起观因义了心推一义而穷万义穷万法而归一法理事既除法尘俱净此觉皇之教也汝能因芝兰之香瑞纚类寻源当为优鉢罗芬陀利乃天人爱见之奇华无尽根刚陀罗树为救世清凉之妙药苟能如是返观从起实因芝兰之室有以启之也弟子再拜曰唯予闻而叹曰是苾蒭者可谓善教人者矣因香草之洒流也而知芝兰可以化质复驯致乎悦世救人及其至也则此心之芳香不假外物无复形秽将普薫一切世界矣奚止事一室哉王防于是乎记俞和书
　　不着维摩狮子床芝兰为友产清香商岩采到连茎瑞楚畹传来奕叶光春雨苾蒭还并秀晓风薝卜每同芳也知臭味通化物我冥现与世忘　豫章蒲庵来复筑室古城曲树此兰与芝异芳间奇石宛有山林姿芝兰日长茂离披满前墀绿叶朝露五色含晴晖道人方宴坐境寂神不驰色香了无取眼鼻忽若遗嗟予老京客无地结茒茨浩歌望江水白云有余思　临川危素
　　不以芝疗饥岂用兰为佩芝秀兰自馨植此一室内道人结习尽与物了无碍白昼敞禅扉羣峰远相对　南屏山人夷简
　　草中惟有芝兰好不数宜男指佞贤近喜亦从萧寺种谁云独许谢庭专寻常道气留君子窕风姿媚佛天何用栴檀林下住只将潇洒度年年　始丰徐一防芝兰百本绕阶墀璚英间玉蕤楚畹光风摇绿叶汉廷春雨长铜池香飘衣袂堪纫佩味入斋一厨足疗饥谢氏芳华归寳石封胡羯末宛同时　白云峯如兰禅扃闭幽寂石室生清芬奇葩杂芳树蔼然只园春如何寻丈间迥与人寰分声闻已知妄色相元非真浣以甘露枝净洒浊世尘余芳倘可即相从问正因　钱唐白
　　紫芝采为食幽兰纫作佩聊复助熏脩庶几堪傲世一室静生香诸尘自融防蒲团禅燕余经卷了空外防然吾我忘谁云有三际　京兆宇文公谅
　　隐居结莲社地僻无人声瑶草穿堦绿幽兰入梦清吟诗怜楚泽分坐忆南屏色应千花偈香同九畹英何当风月下相对说无生　金华宋璲
　　泉石闲斋图【挂幅】
　　冲怀澹如水万境犹虚空忽闻还山诏喜入衰顔红山中何所有手种石上松茅屋閴无人恒有云气封清灯照佛龛罏烟袅松风砯崖喷飞泉赴壑如撞钟羣响自起灭闻心本无穷尘销诸念寂梦觉非有踪九旬谈一妙正尔开盲聋孰持去来影观作真实同去随流水远归与云相从无心任化泊然齐始终秋风动江汉波浪皆朝宗云帆挂海月渺渺五湖东　黄鹤山中樵者王防书并题
　　天竺日章法师得防还山王侯叔明作泉石闲斋图予乃题诗并为赠行
　　奉诏还故山江船复东下独帆如蜚鸿秋日照平野王侯赠新图山水俨幽雅石崖天际髙茒屋长松下清香散佛龛妙观了空假白云席上生碧溜阶前防神清境自闲所适无取舍佳趣正在兹健笔老能冩乃知遗世情独有还山者安得添我身斋居共潇洒　洪武乙夘秋龙河宗泐书【古】
　　三年京国住奉诏得还山猨鹤惊犹识云松故自闲铜缾蜕绿笋坐豹遗斑莫爇龙香鉢留将在世间　东臯妙声书
　　王叔明坦斋图【图下冇愼独清赏四字　向为余家鉴藏】
　　老来自觉笔头迂冩画如同冩书老鹤一声山馆静道人正是午餐余　坦斋老师出宋罗文纸命作泉石老年自觉不同作此应命不记月黄鹤山人书于坦斋仙馆
　　叔明阜斋图【与太平清话所载者异】
　　此图彷佛竹里馆茒茨翛然傍川水倚床张册白日长复有孤桐置髹几　沈周
　　叔明听雨楼图【在纸上卷首篆书听雨楼三字欵云玉雪坡下周伯温白文印】
　　至正卄五年四月卄七日黄鹤山人王叔明于卢生听雨楼中画生名恒字士恒时东海云林生同在此楼雨中市井迷烟雾楼底雨声无着处不知雨到耳根来还是耳根随雨去好将此语问风幡闻见何时得蹔闲钟动鸡鸣雨还作依然布被拥春寒　樵人张雨为卢山甫题至正八年二月十一日
　　河濶楼低雨如洗只疑身宿孤蓬底清晨倚槛看新晴依旧山光青满几听雨怜君隐市中我忧徭役苦为农田间那得风波险朝朝愁雨又愁风　荆蛮民倪瓉虚牖蒙蒙含宿雾瀑流磵响来何处江湖近向枕边鸣林风又送檐前去挟水随云自往还根尘不染性安闲多情一种娇儿女泪滴天明翠被寒　至正卄五年嵗在己巳卢士恒携至緑绮轩见示辄走笔次韵贞居外史诸韵以寄意云陶蓬寄亭中人暨诸名胜当不黙然也后十又八年四月九日瓉记
　　拟张外史倪隐居听雨楼诗韵
　　缃帘蹙浪萦香雾幽人髙卧云深处月明丛桂小山空疎烟白鸟沧江去浮沉里社乐萧闲大隐何妨市井间抛却喧啾清洗耳草楼六月雨声寒【易五六韵语前后乃协】尘生两耳何由洗喜听雨声茅屋底洒然心地自清凉静对炉薫时隐几乾坤纳纳悬壶中书田霑润称书农也胜江湖风浪恶客舟飘泊怨秋风　石磵老樵苏大年【古】
　　城市不着耳江湖留此心楼髙人更静唯有夜怀深醉翁
　　倪隐居索和张外史听雨楼诗走笔二首答之
　　海气杂岚雾听雨宜髙处风雨无时无倐来复倐去摇摇心悬旛胡为不自闲老人曽听雨无被不知寒　头面都不洗听雨重屋底两耳任喧聒坐隐乌皮几笔畊墨畦中自适如老农二仙隔今古神文在阆风　坚白老人书于素行精舍
　　一榻春深雨满楼杏梢微湿五更头东风更緑江南防卖剑家家尽买牛　荷气香飘竹外楼雨声滴碎采菱舟南风一夜生新涨鱼鸟还知此乐不　积雨生凉转蓐收碧梧初霣满城秋邻家不识余心乐也爱书声在小楼　天地严凝万壑氷不堪寒雨洒孤灯一楼清气犹宜雪纸帐生春睡未能　曲江钱惟善
　　春云霭江郭鸠鸣朝梦余楼中雨飒至烦抱澹云除厯厯树声乱萧萧牕影虚如何门外客泥潦后行车　渤海髙啓题
　　山牕听春雨冷气袭病肤铺床闭斋阁衣被薫香炉风灯苦屡挑夜茗亦再呼烦嚣悉屏逐妙理在跏趺忆子草楼底兹情还有无　齐郡张绅
　　承平时贞居张道师与云林倪征君并以翰墨风致齐名呉中二人者亦雅相引重先君子与贞居游最蚤余时以童子侍坐隅尚能计其丰采今先君久已弃诸孤贞居亦化去天下多故而余始得从云林君游至正乙巳季夏之九日余谒君于卢士恒氏之听雨楼获观近制诗若画冲襟雅论令人尘虑洒然既而士恒出此卷征题二君之作具在因赋存殁口号附于卷末以寓感之思云
　　华阳洞里烟霞闭灵石山中草树荒惟有小楼曽宿处年年春雨满沧浪　黄冠野服神逾玉画笔诗篇老更奇白首故人无在者小牕残烛雨来时　寻阳张附凤江雨飞来夜气澄小楼髙处冷于氷声留蕉叶频欹枕影乱檐花独对灯远客异鄕生白发故人今夕拥青绫致君尧舜惭无术思入湖天睡未能　淮南马玉麟草楼听夜雨春灯隔重瓶中新茗煮奁里旧香添风佩潜归浦云璈乱缀檐乍惊来湛湛更觉去纎纎颇被风相妬还疑雪与兼喜随渔艇泊愁怕客窻淹头白卢贞士髙情苦未厌　云门山人张绅重题
　　山风满楼来雨脚耳底萧萧生远情还丹化鹤度句曲破屋无人住洛城酒停深夜苍灯在帘近余寒湿叶鸣枝上漆书空爪迹绕檐依旧落春声　观外史所题山甫卢隐居听雨楼诗词翰潇洒令人有超然之想噫故物也士恒其慎藏之四月七日王谦冩于客居
　　更深楼外何萧瑟半沧江远树风疑是千秋霜叶下坐残一穗烛花红斯人雅致今安在此夕幽怀孰与同老我题诗成感慨雨声有尽思无穷　呉郡卢君山甫旧有听雨楼山甫殁二十年而斯楼尚存余抵呉惜不得见其人今其子士恒携张外史所题诗来示余余览之不胜感慨遂为赋此至正卄又五年四月一日檇李鲍恂书
　　奉题听雨楼
　　飞楼何凝隂雨气正含雾萧骚习羣霤淅散髙树声悬长风外坐想当瀑布习喧久渐息静寂乃真趣隂晴造化意年芳暗中度白发如散丝凭君冩幽素　开封郑元
　　云林夜澄寂有雨弥更佳漠漠着树稳霏霏度檐斜入静意所便争喧竞浮夸弛张任槖籥细大无根芽妙运出造至理忘纷拏变化本因妄声闻耳生瑕不如且置之摄心静无哗危坐不须寐呼童剪灯花　卧龙山民王宥
　　胜国之季兵变之余前軰翰墨存者无几间或获一见如遇鸡彛兕敦不由不使人忻艶也听雨楼诗句曲外史及一时名流所作词翰兼美亦希世之寳也呉中卢士恒父藏于箧中一日出示于余余展卷观之卷中作者多余故友兹覩其辞翰俨若觌彼风度而不忍释手也士恒宜珍藏于家愼勿轻示于人焉洪武二年春二月初二日呉僧道衍书
　　层檐集飞雷深砌走鸣瀑余声殷天籁清气入林屋风波任喧汹燕坐暝双目寘身得萧爽洗耳絶尘俗香穟郁水沉帘花映湘竹篝灯动春酌剪韭留夜宿与客对床眠清谈未云足　金陵严瑄
　　幽人爱楼居燕坐风雨夕髙檐防飞湍空除堕残滴倾耳疑枕流屏喧时岸帻江声晚萧萧树叶寒策策境絶迹更起趣澹情自适霁晓惬凭栏春深杏花色　浚仪赵淑
　　少年听雨歌楼上银烛昏罗帐壮年听雨客舟中天濶云低断雁呌西风　而今听雨僧庐下鬓已星星也悲懽离合总无情一任空阶滴到天明　右竹山先生所赋之词今偶获观此卷因举是词诚甫俾书于卷末夫听雨一也而词中所云不同如此盖同者耳也不同者心也心之所发情也情之遇于景接于物其感有不同耳诚甫中年人有楼听雨吾意其与在僧庐之下者同其情诚甫乃曰吾听雨吾知在吾之楼而已遂书竹山姓蒋名防字胜欲义兴人卷中诸先軰之词之腔虞美人也　奕
　　集听雨楼诸贤记
　　右张雨字伯雨号句曲外史武林人学道三茅峰而才名满天下若虞文靖公黄文献公咸推重焉先生妙于书人得片纸以为寳至今好事之家多蓄之客至则相与为玩先生诗法黄太史清新髙迈不流于众虽元氏翰林诸公皆以为不逮也
　　倪瓉字元镇号云林生无锡人家最饶而先生脱畧纨绮一事于翰墨作为诗章妙絶一世人欲不服自不能不服也虞文靖公张外史伯雨深相契焉然先生性癖傲物多忤于时元末弃家泛舟五湖三泖间兴至则捉笔冩烟林小景或竹枝偶流于市好事者争贸之虽千金不靳也
　　王防字叔明呉兴人号黄鹤山人赵松雪之外孙也素好画得外氏法然不求妍于时惟假笔意以寓其天机之妙为文章不尚矩度顷刻数千言可就君子咸以豪士目之
　　苏大年字昌龄州江都人元之翰林编修天下乱寓姑苏为文章有气不喜衰飒江海襟怀亦人中之豪也
　　饶介之号醉翁江西人元末寓姑苏以跌宕自任工于书法君子评之者谓渠不减怀素至今人家多有之
　　周伯温号玉雪坡饶州人为人愼重为元氏左丞天下乱流寓胥台而无所就然妙于古篆得赵文敏公遗意字颇肥而玉润可爱士君子至今寳之
　　钱惟善字思复松江人元末进士精于诗得杜子美法不苟作作必臻其妙
　　张绅字仲绅济南人慷慨激烈不琐琐于世事作为诗文虽不经意而自成一家能议论终日亹亹不能休盖北方豪杰之士为本朝浙江布政
　　马玉麟髙邮人为元长洲县尹有政声括苍郑明徳先生有碑卒于伪呉
　　鲍恂字仲孚嘉禾人元氏乙亥科易经进士为本朝文渊阁学士为人愼重不可狎而学行名天下有学易举隅行于世后以事累卒于外
　　赵淑字本初绍兴人元氏乙亥科书经进士龙马赋为时所重称然性耿介不易与人交交必久为本朝太学博士而殁
　　张羽字来仪一名附凤与髙启行軰也治易工于文文学欧阳子缜密宛转可爱虽前軰皆自谓不及也本浔阳人避乱寓湖州为本朝太常博士而终道衍字斯道姓姚氏姑苏人才茂思为时所称与张来仪髙季迪軰皆以文字相颉颃而澡身浴徳则非诸君所能及故天下皆以参寥潜子目之皇上龙兴以賛佐功封少师赐名广孝盖又以元之刘秉忠并称云
　　髙启字季迪姑苏人身长七尺而妙于诗得唐人体裁语精意圆句隐而畅前軰有所不及为本朝编修归家以事卒
　　王谦字鸣吉姑胥人以春秋学为府学教授
　　王宥字敬助与髙启能文
　　陶振呉江人有诗才然性不覊人或易之
　　韩奕字公望呉之良医也好与名僧游所云蒋竹山则义兴蒋氏也以词章名世其清新雅丽虽周美成张玉田不能过焉
　　右听雨楼诗卷其间所载皆一世名士诚可寳也然余观卷中人品有三其至髙者闻而知之其次者事而知之其又次者交而知之若伯雨张公元镇倪公其殆最髙闻而知之者欤自叔明先生以下余髫年曽事之自来仪以下余少曽交之总若干人皆能以文章名世者也然自衍公外多湮没无闻至如伯雨元镇二先生若精金美玉不可冺灭况其负超迈之才遗世独立髙洁无累周览六合尽大观而无遗乎余幼在鄕里时尝闻呉城卢士恒家存此卷欲一见不可得见者无不爱惜今吾友沈诚甫得之良可贺也诚甫寄至京索题始得焚香展卷清风凛然毛骨顿爽予复何言姑述卷中作者诸先軰出处大畧以为诸贤之记诚甫姓沈名睿号存畊有才识善吟与士大夫游予之布衣交观斯卷者当仰其清风素范益厉其徳哉勿以吾言为谬　永乐五年嵗丁亥二月初吉翰林侍读学士奉训大夫锡山后学王达识右听雨楼诗画一卷元季及国初诸名公为吾苏卢山甫父子之所作也永乐间流落锡山沈诚甫氏诚甫尝求王内翰达善记卷中诸公出处之大畧藏之以为至寳中念淳捣珍非遇易牙不足以知其味之美云门韶濩非遇师旷不足以知其音之妙使后或非其人不视为箧中之故纸而覆诸酱瓿者鲜矣闻吾相城沈翁葢渊博雅好古其子若孙多贤而且才必能鉴赏乎此可以寳藏于永久不远百里时以奉翁翁一见之喜乃以厚礼答之既而即濒溪小楼扁以听雨置卷坐右暇日辄游玩讽咏恍若接诸公之光仪而聆其謦欬也一时名人胜士登斯楼披斯卷未尝不心醉神怡斯楼之名遂擅胜于东南是虽翁之髙致所就然亦岂不以斯卷之所在乎或曰诸公无恙日翁多亲炙之者惜乎此卷不为翁作而为卢氏故物也余谓不然夏后氏之璜封父之繁弱岂为鲁国而制耶鲁之先公所得分噐子孙世守之以为至寳斯卷也其璜也其繁弱也翁之子孙寳之而守之又奚知其为卢氏物耶翁之孙啓南出以示余僣赘于左方云　成化庚子清明日长洲陈颀识【永之白文咏芝白文】
　　王叔明舫阁图【汪氏鉴藏】
　　远山晴翠泼空来浮阁虚窻面面开检理残经无一事焚香啜茗话天台　黄鹤山中人王防为九成　【香光居士】溪流清急石盘纡虚阁深藏阆苑如神矣香光闲洒墨一林松色防幽居　临川危素　【太朴】
　　王叔明破窻风雨卷【卷首书破窻风雨四大字欵云古田】
　　纸窻风破雨泠泠十载山中对短檠老矣江湖归未遂画间如听读书声　刘君性初以破窻风雨自居诸公赋诗成卷因作此图并题絶句于左时至正卄六年嵗在丙午暮春之初　王防
　　环堵篝灯夜寂寥欺人风雨更萧萧诗成惊落鸡窻笔梦破须来马鬛瓢万里浪开看异日连床屋漏耿今宵丈夫莫袖为霖手欲沃人间九土焦　云松陆居仁【陆氏宅之硃文居仁白文】
　　破窻风雨记
　　大名刘易性初氏蚤从宣城汪先生游后值兵变辟地呉中今年从呉兴来见余草阁出玉坡周公所篆破窻风雨四大字盖书汪先生赠语也求余文志之余闻破窻在钱唐时夜半读书有飓挟怒涛从海门来肆其暴烈沙飘石怪雨与之俱若万骑出祈连北鏖于大漠而矢石俱下若蛰龙决起千丈而沧溟之水倒立若黄河自天而落束以龙门吕梁而雷鸣雹喷也崇城如山者圯层观如云者堕其破窻如一叶漏下寒碛上人惧其有不可支者明旦天地清霁贤郡长有过而诘之曰刘子破窻尚无恙否吾馈酒醪解汝愠性初啓窻一笑曰吾由敬亭过武林入云门下苕霅遭风雨者凡几吾皆安以为常子何置戚戚于其间哉而嘑酒共酌歌老杜秋风破屋辞以洗其中之磊块者亦乱世一奇士也虽然少陵破屋不为一已忧而寓忧者天下之寒士也惟少陵能安秋风破屋而后能推大厦万间之庇性初能安风雨破屋而后能居玉堂云雾之窻吁处变而不失其常居安而不忘乎危是在性初性初谢曰某不敏敢忘先生之规　至正甲辰嘉平初吉东维叟防稽杨维祯记
　　破窻风雨记
　　大名刘聘君遭世难走楚越间居无室宇所至即浮屠老子之宫而假寓焉每风雨连夕灯窻独坐韦编相对诵读之声琅然与风雨相叶萧萧喈喈若环佩之锵丝竹之沸发于檐牙接于人耳于以见君之学之勤而志之有在也翰林直学士汪公叔志过而贤之名其所寓曰破窻风雨而谒记于蓟人李绎绎知君者也为言曰卑宫恶室人之所恶所不处也而君于牖户之间研覃经籍如居层轩髙栋然则其志可尚矣凄风苦雨人之所厌所不愿也而君于隂晦之时吟咏篇章如遇光风霁月然则其守又可嘉矣抑闻昔人有以席为门而处穷厄者终能佐明主以定天下君之志其斯之志欤又闻有大雪僵卧而不干人者终能配往哲以垂令名君之守其斯之守欤由是穷而能达啬而能丰向也蓬室环堵以栖迟今则朱门大第以容与岂非躭学笃志之验穷经稽古之力耶坐有客作而前曰子之言足以复刘君矣遂书以遗之君名易字性初今寓呉兴魏之贵宦仍以君祖父为称首云至正一十有三年龙集癸卯冬十二月朔旦记
　　兰雪子脱畧干戈外逾十年未尝有忧色所至读书虽败壁頺垣霜晨雪夜不倦斜风横雨有所不避也一日持枯腰轴过小蓬股曰吾读书处号破窻风雨吾师汪翰林先生所命也铁厓先生记其端文雄诗豪继其后者珠贯玉叠公其无一言乎哉予应之曰列仙之儒之言倬乎云汉之章矣予尚何云虽然当破窻风雨之时人不堪其忧而士之读书穷理其间者不改其乐也是故观风雨之势足以助吾气之浩然听风雨之声足以资吾趣之洒然风樯阵马不足为其快也龙吟虎啸不足为其壮也金舂玉应石裂竹折不足为其清也峻宇雕墙璇宫瑶台云窻雾阁不足为其坦而幽安以乐也当是时岂知破窻之陋风雨之厄哉破窻不能陋风雨不能厄则吾之神爽飞越若骖紫鸾驾白鹤度银潢逰碧落上玉京以登五城十二楼也果能若所适则羣仙之地位清髙隔风雨者吾将告之以百万亿苍生命堕颠崕受辛苦也虽然未造乎是则忧民之忧者必先忧己之忧乐民之乐者必先乐己之乐忧之如何忧其不能正己而已乐之如何乐其不复徇欲而已吁吾灵台丹府若泰山盘石之安若青天白日之明若松泉兰雪之洁则吾所处之地破窻之破自破而吾丹府之窻不可破也破窻之风雨自摇撼而吾丹府之窻不可以摇撼也则吾廓寸地于八荒开冲襟于千古者风雨且不识又安知所谓破窻也哉士不可以不毅吾于兰雪子不能无所劝云东海滨艾纳老友钱叙
　　一灯风雨寒窻破读书不知秋怒号恍如扁舟在江海但觉四壁皆波涛对牀髙卧无此客倚剑长歌空二毛晓看庭树故无恙千峰云气落青袍　武夷山樵者钱惟善
　　刘郎读书如学仙朝不出户夜不眠时闻破窻风雨夜正是澂心对圣贤苕溪王子图景象敬亭山色青连天执经念子最清苦亹亹论道心相传鸡鸣喈喈天欲曙疏櫺萧飒寒声度庭前漂麦总不知屋上卷茒宁复顾人生穷达那可知玉堂金马自有期青藜他日夜相访却忆破窻风雨时　宇文公谅
　　敬亭山下读书庵破纸窻寒尽自堪但怪蛟龙嘶匣底不知风雨暗江南云横墨海秋帆断花落彤楼晓梦酣五色石崩天项漏须君子脱巨鼇鑚　时至正乙巳秋八月十五日防兰雪聘君于铁崖先生小蓬台见示此卷遂为之赋金尽山人钱岳
　　幽人读书味真乐坚坐那知风雨恶他年髙步玉堂中还忆破窻寒寂寞　三衢徐汝霖
　　王叔明画卷有听雨楼与此卷絶类但此图更清润有赵呉兴法尤可寳也跋者十余人皆名士铁崖语甚奇惜不传于遗集　董其昌观于金阊官舫因题丙寅仲春望
　　岩居髙士图
　　临池学书王右军澄怀观道宗少文王侯笔力能扛鼎五百年中无此君　题王叔明岩居髙士图倪瓉琴声相继读书声坐觉乾坤气独清一曲髙山流水远千编深雪小窻明音非妙指安能发学必通经可得成富贵人生俱有道韩公何论短长檠　方外夷简题后有陈留张璧长干沙门子仁灵谷沙门清源天竺沙门博洽诸诗失录
　　黄鹤山樵铁网珊瑚图
　　铁网网得珊瑚枝寄与东呉苑髙士翠羽飞来毛羽寒石化青羊叱不起金鼎夜炼天地根闭门不识桃花春呉烟拂草瀛洲绿鸟啼花落空愁人百壶美酒恣倾倒销尽春愁人不老却从鹤背看尘寰四海如杯嵩华小黄鹤山中樵者王叔明画并题
　　天上仙人王子乔由来眼识天下士黄鹤山中卧白云使者三徴那肯起昆仑树老盘玉根青鸾对舞瑶台春昨朝赠我神锦段谓我九老仙都人阆苑花前因醉倒谪下人间容易老百花楼中作酒狂一声铁篴乾坤小玉崖生范立奉和
　　王公独得天然趣挥毫不效丹青士澹墨银笺扫画图琅玕屈铁参差起碧苔暗水流石根深山花落黄鹤春琴书几杖白画静何因致我尘埃人髙平之仙非潦倒醉后狂歌不知老有约卢敖赋远游九齐烟望中小豫章胡俨次韵
　　升中文兄示及叔明王公所寄诗画令仆品题之仆随口和韵升中欢赏既久即命书以冠其颠云珊瑚千年生海底至寳终当遇奇士黄鹤仙人狡狯徒笑蹋灵鼇轻掣起波涛洗尽泥沙根元气尚带龙宫春裹藏什袭赠知己长生范老非常人明窻玩之惊絶倒世间一任韶华老钓竿犹记拂长柯三防神山眼中小　呉郡顾禄奉题
　　王公外家袭金紫不比寻常韦布士一时结纳多誉髦早嵗声华倐然起闲移翠竹当云根更有古树枝含春自云珊瑚出铁网投赠岂与尘中人范君相见即倾倒喜盍朋簮成二老玉壶满泛紫流霞痛饮狂歌天地小益斋王彦文奉和
　　黄鹤山人多意气真是髙亭老仙士挥毫髣髴如有神怪石嶙峋笔端起琅玕玉树生云根画图夺得江南春迩来遨游东海上持赠玉崖之髙人两翁相逢遂倾倒醉里不知天地老持竿共结沧洲期一钓犹嫌六鼇小奉和黄鹤山樵赠范玉崖诗韵东防李仁
　　黄鹤山中名画史自昔才华冠多士淋漓醉墨冩幽篁翠梢摇摇拂云起古树槎牙铁石根虬枝紏结江南春苕华空绕外家宅玉堂仙去今何人清尊却忆花前倒忧乐只应怀范老画图难寄相思心沧溟浩渺珊瑚小安湖老人王士显【武韵】
　　廷珪墨扫金花纸知是香光老居士凤向髙冈时一鸣龙从碧海双飞起紫苔碧藓云根占尽湖山无限春上题诗句添藻丽远赠髙平英伟人此图当世俱压倒我亦倡酧继诸老髙堂落笔风雨惊不觉气吞云梦小沈瑜奉和玉崖前韵
　　山骨嶙峋浸秋水虎视眈眈如胄士青鸾三五阆风来下立瑶堦不飞起坡头有树蟠虬根上凌霄汉中含春只疑老蛟出海底化作千嵗之神人眼观此图欲絶倒飞上香罏寻五老一尊试酧湘江仙望望君山隔云小诸生张礼
　　仆既题诗于上兴犹未已再赋一首赘于下方尚希玉崖文兄清览云　呉郡顾禄
　　鹤山老樵列仙徒玉崖先生名世士一时倾盖两相逢作画赋诗髙兴起欣然为冩竹数根傍有古树囘阳春蛟龙盘拏凤鸾舞清气自然能逼人金壶墨汁都倾倒压尽苏公并米老须臾更着石嶙峋海上移来蓬股小黄鹤仙翁寄余诗画两学贤友俱有和章明窻展玩珠明玉润照耀后先其修篁古木清趣不减在于昆阆间也喜不自已余初效颦之后复续此诗以谢诸公之佳贶云尔
　　黄鹤仙翁有诗寄不比寻常书画士天入丹山鸾凤飞雷惊陆地蛟龙起人生如寄萍无根相逢意气皆如春东呉文学最潇洒二王尤是风流人长仙醉来玉山倒散尽黄金数东老更期李白共飱霞谁信壶中天地小钱唐范立
　　图作两枯树古干嶙峋俨然积翠池所植后见宋人网鱼图爱其景色幽妍而售画者欲余此幅遂举以相易未几网鱼图又归之盛彦修矣烟云过眼可胜三叹　封禺外史玉记
　　王叔明双松图
　　一个钓船千顷月两株松树满山秋如今老作江南客水国渔鄕处处留　王防画并题
　　碧眼支郎耳更聪轩楹占断白云中有声听到无声处错认长松是老龙　丹丘柯九思
　　听松图【八十三翁马士英书叔明为古松禅师冩】
　　年去年来年复年长松乱立南轩前绿隂遮却半天日声气欲惊山虎眠老僧时倚防干听听之有动还无静风击风敲朝暮声飘然不碍芙蓉镜松梢挂月月放光一白倒浸莓苔苍涛声响于弹八琅隔窻汹汹形体忘我亦乾坤清气者十年埋没红尘下踏遍东阡并南陌几欲投闲闲未得听松轩人年已大两耳松声几经夏平生爱人青松轩耳听不厌松声繁他日东林结莲社再招陶令来只园听松禅客耳能聪着个幽轩万木中风卷翠涛声急处海门飞出老虬龙　广信呉元善
　　黄鹤樵叟竹石
　　凌云髙节凤毛疎错落霜根老不枯仙子已乗黄鹤去玉笙吹月向蓬壶　题黄鹤樵叟竹石荏溪张辂菉竹猗猗白石齿齿紫萌纷填翠实甘美凤兮凤兮当来鸣而栖止　方泉金彦桢
　　风落湘江秋正波重瞳消息竟如何竹间犹有斑斑泪应是英皇恨更多　五云生
　　王叔明竹趣图【欵云上防为怡云上人冩】
　　蛰龙翻空翠涛响玉虹吐雨秋波爽天风吹出读书声时有幽人自来往　钱唐王羽
　　茅屋书声杂涧声一帘山色雨初晴萧萧翠竹无穷趣更有琴樽趣又清　竹本无趣人自得竹之趣犹渊明之得园趣耳画者题者其亦得竹之趣乎文中藏之亦同得此趣者矣丁丑嵗十月朢日浚仪张闲识
　　我昔曽游黄鹤山山人留我闭松闗山中风雨经十日万壑千巗空翠间别来浪迹游湖海嵗月茫茫不相待回首东南频梦飞山空鹤去人何在画里依稀记往年水光山色自依然寻游尚有山中客挥手谁招鹤上仙竹隂深锁秋窻曙疑是山人吟啸处人生行乐付东流万事浮云总何许我欲山中访旧游酒船横渡洞庭秋长歌黄鹤归来曲尽洗胸中今古愁　青城山人王汝玉
　　磵底茒茨六月寒清风绕榻翠檀栾此君别有何情趣卷幔令人不厌看　谢缙
　　云嶂参天列翠屏石泉飞雪洒嵒扃竹声琴趣清如许尘世谁能洗耳听　义易偶桓
　　又竹趣图【为王黄合作】
　　仆暇日为郡曹刘彦敬画竹趣图甫毕而一峯黄处士见过仆出此求印正处士以为可添一远山井樵径天趣逈殊顿増深峻矣时省郎耿君督兵华亭索仆画甚急思拙笔弱顷刻不能就用辍此奉献　呉兴王防谨题
　　叔明公子文敏公之外孙也天姿神品其于翰墨深入晋汉至于鉴裁尤所精诣鸥波之宅相非子而谁耶至正壬辰冬公望一峯道人年七十三
　　元人墨竹
　　秋夜凉如水苍竿戞击清喷泉珠错落带月弄寒声天台山人周景升题于竹西艸堂
　　元人墨菊
　　华上霜压鬓寒葛巾漉酒不曽干髙风千载无遗影谁冩墨花秋露【栗里秋香】　海渔子题
　　水国秋髙八月凉谁将玉杵捣霜西风吹入东篱下万朶无寻一防香　钱唐凌云翰
　　江国秋风第一枝清香不殿义熈时柴桑午夜藤萝月景入疎窻色更奇　时甲午冬竹雅裴日英作于荆南客邸栗里秋香一云钱选笔先荆公得之呉功甫玉记元人情仙花辇图
　　花是情仙仙是花七香百合万吹霞雪麋神力无教失漠漠冰天落内家　桃花梦叟题
　　仙辇非俗驾可彷佛乃以古树根及虬枝盘结上覆杂花为幙一白鹿驭之坐辇者明珰翠翘冠碧瑶莲瓣缀枫叶垂霞帔朱舄侧粉幇如削圭玉手握团扇支頥娟娟若有所思即所谓情仙也前导两侍见执绥按辔各锦纒头揎臂络金钏豹皮槲叶围纎腰一红屐蹻尖一黄靸弓様双股现晳腻如毛衣状偶语若有所指应促情仙赴约乎假使鹿仙相值定受骑颈矣故老铁云雪麋神力无教失耳末句则亷夫当时极羡天魔舞女背行莲掌疑仙姬堕此情种欤此幅为仇英所临在余家余又有瑶岛羣真图亦元人卷后女真数队一秉耜一挑大葫芦作队一荷篑一束芝艸一倚鹿一控鹤作队一拥巨笠一种芝盆中作队一跨凤一乗青鸾在海天云际作队俱作毛女妆束焉客阅而咤之曰毛女一而已矣何若是其杂然耶余不答惟简诸载记条列若干为毛女女谱分其仙凡得六类璀璀灿灿怪怪奇奇亦无形之丹青也梯仙国平阳冲子识于风阁之气韵生动间元人着色春景山水
　　桥囘绿水斜春树隔烟霞隐处谁云识千峯只一家云隐
　　青山翠黛裛晴霞流水溅溅带落花不觉云间有鸡犬始知空外有人家　海渔
　　元人松斋沐发图
　　松翻翠影罥茒斋千里风云入壮怀沐发据床忘对客不知谢万怅然囘　张渊【国初人】
　　列嶂飞泉过雨时回风碧浪影差差扁舟底事不归去更向晴波照丝　文嘉
　　元人题江叟吹笛图
　　江枫叶赤芦花白烟水晩山碧钓罢归来酒一壶醉倚蓬窻弄长笛弄长笛无腔拍一任江南与江北八月苍江芦覆洲南洲老人回钓舟壶浆饮空独醉后横笛吹开天地秋弄节调音转凄激萧萧两鬓寒冲额山云漠漠幽树青江水江月白是时万籁俱无声寥寥玉宇声纵横凉风淅随处发鹤咬戞相和鸣鳬雁飞来如近覩防防徘徊鹭鸶舞灵妃不入水仙宫神龙尽出冯夷府一龙吟浪羣龙鬭鼓鬛髯拥先后传宫换羽自浮沉过征归商迭清溜一声呌破苍旻里鸿蒙呼囘九涧底旸谷金乌忽惊起摇落烟波千万里东海徐珵
　　王弇州觚不觚录画当重宋而三十年来忽重元人乃至倪元镇以逮明沈周价骤増十倍窑器当重哥汝而十五年来忽重宣徳以至永乐成化价亦骤増十倍大抵呉人滥觞而徽人导之俱可怪也今吾呉中陆子刚之治玉鲍天成之治犀朱碧山之治银赵良璧之治锡马勲治扇周治治商嵌及歙吕爱山之治玉王小溪治玛瑙蒋抱云治铜皆比常价再倍而其人至有与缙绅坐者近闻此好流入宫掖其势尚未巳也噫画重元人自昔已然当沈啓南之前有金文鼎集胜国十一名家观其题跋可知矣惜元美先生未见此册耳　有芒氏玉水磊砢者识




　　珊瑚网卷三十五
<子部,艺术类,书画之属,珊瑚网>
　　钦定四库全书
　　珊瑚网卷三十六
　　明　汪砢玉　撰
　　名画题跋十二
　　宪庙御制
　　晓晴色染山林红阵阵寒鸦喜弄风云敛碧空秋意重山横野店画桥东　成化己巳孟春吉日【中作白地团扇周围以墨泥金冩诗及年月用二小玺】
　　图绘寳鉴云皇明宣庙御笔有山水有人物有花果翎毛草虫宪庙孝庙御笔皆神像及金缾金盘牡丹兰菊梅竹之类今观此山水小景潇洒出尘宛胜国气韵盖圣能天纵自各极其妙也臣砢玉谨识国初朱西邨着色山水
　　松吹凉生锦箨冠鸟还云出坐中看勾溪数亩清泠水更着何人并钓竿　西村朱朴画并题时年七十有八【村　古田翁　家】
　　徐幼文狮子林图【凉风堂珍藏】
　　踞地似威昻藏浑欲吼猛虎见还猜妖狐宁敢走【右狮子峯】　林端敛夕霏泉石閟清景澹然娯人心相看忘日永【右含晖峯】　空山无宿云月起当残夜渐出一峯间分光到林下【右吐月峯】　不雨自横空低垂疑饮涧樵子过还惊神僧度应惯【右小飞虹】　扃鐍总忘机魔外自难入虚圆日夜明一尘元不立【右禅窝】　万竹云朝合孤亭月夜明凤来縁览德非为玉箫声【右竹谷】　夜静起山深随风舒片影漠漠覆紫床独卧衣裳冷【右卧云堂】　兀立夜迢迢松堂篆霭销安心了无法徒受雪齐腰【右立雪堂】　苍苍庭前栢明明西来意禅翁指示人又在第二义【右指松轩】　雪中疎蕊开不知闇香发幽人试问时正值黄昏月【右问梅阁】　疏凿傍云根虚寒深百尺时汲煮春芽为待参客【右汲壶井】非假琢磨功澄似鉴同朝来莲叶尽波动觉秋风
　　【右玉鉴池】　余友徐贲幼文洪武间为狮林如海师作此十二景极为精妙余尝题其上逮今四十余年矣今黙庵上人继狮林之席今年春来京师过余出示此卷观之真若隔世事幼文如海皆已谢世余耄独存不能不兴感于怀也上人复征余识其后故书此以纪嵗月云时永乐十五年仓龙丁酉春三月朢日太子少师呉郡姚广孝识
　　跋狮子林图咏
　　此卷狮子林图徐幼文作凡十二段有题名篆冩之独损缺其一按图当是雪堂云各系以五言诗凡十二首不书名氏词翰皆简健后有少师荣公跋尾荣公称余友幼文为狮子林如海作十二景极为精妙予尝题其上则卷中诗当是荣公手迹郡志之所宜有也幼文名贲任至河南左布政工诗能画呉门四杰其一也狮子林在苏城东北隅本元僧维则之道塲最号奇胜则好聚奇石类狻猊故取佛氏语名一石题狮子峰者是矣或云则得法于本中峯本时住天目之狮子岩盖以识授受之源也姑苏新志维则字天如姓谭氏至正初人跋尾称如海师岂即其人欤但荣公跋于永乐丁酉似为其徒携至京师而作故有四十余年之叹而兴感于幼文如海之后世矣尝闻荣公以少师还呉访其师于狮子林至夜漏深微服往后门求见有僧暝目端坐止以手扪其顶曰和尚撤下自己事却去管别人事恁麽荣公怃然而去可谓本教中之喝棒岂即维则欤又闻荣公法名道衍尝学于相城之灵应观道士尽得其法机事执弟子礼岂遂其所见又应真耶顾风防巗峻糠粃事功异学中自有之不必深求其人亦可也暇日偶阅此卷因童装之聊纪于此若狮子林之题咏尚多而幼文亦自有作天如诗尤可诵乃致几卷以资闲中一览　嘉靖癸夘六月望俨山陆深书
　　徐幼文竹窻风雨
　　欲暝投僧舍风将雨忽来愁肠与诗思都被竹声催东海徐贲画并题
　　风雨南禅夜那堪听竹声灯前同酒客但有感怀情啓与幼文晚过南禅寺信上人留宿适风雨洒玉竹声摇戛深感于怀而幼文冩竹赋诗啓不能无言故诗以识　渤海髙啓
　　人去诗存竹更妍我当呉下想当年清风只在乾坤里闲向珠玑掩世贤　宋濂
　　冩竹题诗赠老禅夜窻听雨梦金莲百年留得清风在三絶令人仰大贤　东呉髙季迪徐幼文乃国朝洪武初名臣于未遇时寓僧舍值风雨夜窻冩竹赋诗曲罄怀抱到今百有余年而遗墨如新可爱况学士宋公复为题志可谓三絶也敬书此以见尊重云安城刘宣【成化间翰林】
　　幼文补快雪时晴图【欵云东海徐贲为之诸跋已刻六砚斋】
　　赵文敏为子久书快雪时晴四大字幼文补水墨雪景仿郭熈上以硃砂作一日遂觉晴景焕发玉识
　　姚少师竹卷
　　永乐六年夏五月余因病不出独坐于寿椿堂之南窻忽想长洲旧业之竹归心油然而生也故作短稍并诗以纪其事云　翠叶防拂水云凌霜劲节不同羣荒村寥落无人处谁谓茅庵有此君　初八日午前书姚广孝
　　北地风髙卷塞云黄沙吹起雁成羣客边偶冩龙孙谱忘却江南有此君　长洲戴冠次少师韵正德辛未季春上巳日
　　寿椿堂上玉带翁忽思故园冩秋风枝枝叶叶妙笔法湖州老将无能同故园平安有谁报风吹不到长安道何如手把珊瑚枝归去江南弄钓丝　沈周
　　谁冩江南一片云清风潇洒不随羣少师自得空川趣独忆虚心抱节君　长洲沈杰次原韵
　　貎取湘篁入画图醉中拈笔墨模糊斑斑冩到关心处曽有湘妃此泪无　邑人呉一鹏
　　何处移来半亩云秋风萧瑟叹离羣僧家空学元无竹偶向禅床冩此君　沈涛
　　百尺乔枝上拂云东风草木岂同羣我公曽截箫韶管奏向虞廷答圣君　郡人顾福
　　维摩示疾隐蒲团闲冩江东翡翠竿想笑故栖归未得朔风吹雪满长安　唐寅
　　琅玕挺挺拂荒云林下秋风伴鹤羣凤辇不知何处去九疑空望泣湘君　天童怀让
　　清午坐深馆荒凉忆故庐故庐不可即寒稍竟何如拈毫寄幽想恍然见扶疎淋漓一枝里思溢千亩余谁能把清玩十袭真璠璵对此后百年风情俨其初斯人起遗慕梦寐与踌蹰楚烟杂湘雨题诗正愁予　义兴杭济
　　玉堂学士东坡翁潇洒墨竹生秋风海内流传至今惜异世少师无乃同少师之身本法报【法身报身僧家语也】局促强置青云道寄心慢作荒山枝髙堂烟雨吹如丝　杭淮和前石田韵
　　淇园稚子已成翁翛然落纸生清风百嵗山门留玉树墨痕犹与当年同平安浪说无人报而今野外犹能道莫遣呉侬歌竹枝愁边双易垂丝　漕湖钱贵看竹无由返故园午窻墨沈洒香痕钓竿漫有沧浪兴恐负天边雨露恩　沐阳伊乗
　　烟雨潇湘隔水云眼中清趣更无羣少师本是虚心者独对清风冩此君　永新胡锦辂
　　维摩真性在清寒冩出潇湘碧玉竿欲返故园归未得秋风先报客平安　古呉张珍
　　我朝少师圆顶翁凤凰池上冩清风油然归思生笔底彷佛似与江南同一枝寄赠不望报至今浮落姑苏道我来借看摩一枝禅榻茶烟在鬓丝　姚哲
　　玉带曽闻侍五云空门今日有谁羣闲过方丈观遗墨洒洒清风似见君　长洲沈源
　　华景彰卧云图【欵东湖叟为景彰冩卧云山居图】
　　幽人髙卧白云窝闻说分明是华佗岚气湿衣山住近苔痕上榻雨来多身疑太华峯头宿神向南柯郡里过况复傅霖人望久从龙未卜意何如　延陵呉彛髙人爱向山中住野服幽然忘俗虑门连翠巘成比隣席对长松作宾主石梁苔合少行踪落花满地扃幽戸万竿修竹森如束一道寒泉漱寒玉白云来往本无心却就君家檐下宿君家有轩堪偃仰夜深云卧衣裳冷满窻云影梦初囘正值山头明月上榻前云山中月与君髙兴皆清絶从今只合在山中一室闲眠自怡悦朱升
　　幽人搆新居卜筑山之阳长松翳深涧白云蔼岩房逍遥卧其下与云两相忘白云本无心卷舒奚有常而以云为边于焉自徜徉披图慕华躅愿言挹清光　梁溪修学
　　岩阿有一士考槃远嚣氛衡门镇长扃门外多白云頽然卧其间梦游湘江濆寒生紾絺绤影落羲皇坟无风自卷舒带雨常絪緼收之归肺肝吐出五色文壄心同盟久一笑忘忧勤醉呼扶遥子稽首云中君　梁溪王亨
　　山云来往洁如绵多在松扉竹径边雨酿晓寒侵鹤帐月移秋影落琴一官奔走予将老长嵗栖迟尔独贤便欲操觚远相访氤氲惟恐隔前川　梅里吕敏又题白鸾不扫翠萝深静宿檐端伴独吟寂寂枕书聊适兴英英出岫信无心长年自悦便清梦万里遥瞻识旧林只恐内江归觐后也从龙去作甘霖　东湖叟
　　黄山有屋千万间兵革由来俱瓦砾梅里有田十万顷惟剰家储书五车教得儿郎成令德大儿学成作官去为政成都大称职小儿干蛊能克家可见而翁有隂隲尊翁亦作南省郎绣衣骏马黄金勒唯能翻笑跃纨绮隐居别业梁溪侧怡然自号卧云叟大榜髙书在幽室云出似乎其宦游云归似乎其屏迹夫云出入本无心人亦如云皆幻质微茫起乎肤寸间倐忽变化皆充溢乃知体物存妙理蒸成为菌乐虚出云飞既动归复静心系虚灵有喧寂翁因卧云复自号妙理充和更绵密今日翻翻来泮池索我题诗竟何益六十衰頽老病余枯砚残编已狼籍见善无言岂放情聊为长言一援笔呉下吕志学
　　卧云记
　　士之处世有笃志于学能明一经取功名如拾芥有隐居乐善不求闻达视富贵如浮云由其立志不同故其立身亦异也勾呉华景彰氏别业于梁溪之东津当其兵燹中废为蓬蒿瓦砾所存仅余数楹尚可为也乃构草堂于其南剪除荆芜种花艺竹眼界廓然可游可憩因晚年号为卧云遂以为扁于焉逍遥以终衰朽来求文以记之予以老拙固辞请之至再勉为之说曰凡山川之气聚而为云云之为言运也触石而起凭虚游行象囘转形也或从龙而行雨或无心而出岫变化万状舒卷莫测非神仙者流岂能卧于其中哉卧之云者偃休之也昔袁安卧雪以着亷士之名王祥卧氷以全孝子之行子之卧云将安为乎非少陵云卧衣裳冷之诗乎必也爵禄不及乎心荣辱不闻乎耳髙卧一室惟适之安青山在乎目前白云宿于檐下油然而生始为白衣飘然而升化为苍狗歘然而散则随风浩荡杳莫知其所之焉嗟夫人能知此可谓善达观矣既知世态如云知人生如梦何役役为身后计哉然则卧云之义乃非玩春花延秋月寓意于云耳自前朝至今百年之间防为陵谷海为桑田者有之惟君家子孙相承基业不坠盖由祖宗积德之隆式克至于今日尝考之华氏大族本齐孝子之后髙曽以来赀产巨万至玉溪翁尤疎财仗义志独出羣凡交游皆得时缙绅名公故乡先生陆子方曽为文以美之事见墙东集观其文可以知其人矣若是者岂非积德之报在子孙乎景彰长子约得过庭之训出任成都内江簿仲子勤于治生复善干蛊庭几燕息云间睥睨物表优哉游哉藏以待老又安知蘧蘧然庄周梦蝴蝶乎栩栩然蝴蝶为庄周乎引而伸之书以为记　洪武己未春正月既朢前中宪大夫顺德知府徐绩
　　王孟端湖山书屋图【卷首有友石游戏四大玉柱篆为徐霖子仁书】
　　仲镛与仆有夙昔之好尝命仆作湖山书屋图及覊尘鞅未副其意兹复以佳纸见遗乃促成之因冩是图以归焉吁佳纸佳画斯为称矣顾仆拙笔敢与此纸相辉光哉然仲镛知我者也必不以是诮并书此以记其嵗月云【钤缝朱文防戏翰墨四字印】　时永乐庚寅仲秋望日毘陵王孟端识
　　友石先生画品在能之上评者谓作家士气皆备然其人品特髙能不为艺事所役虽片楮尺缣苟非其人不可得也此湖山书舍图联六纸而成修三十尺畊渔出没村舍近远烟云变灭种种臻妙非累月构思不可成岂独今之所少哉子和藏此真希代之珍　正徳丙子三月既望衡山文徴明题
　　毘陵王友石此图文公为第次其品今观其巗峦杳霭岞崿纷披参差出没于苍烟白浪之中以至溪桥林屋疏峰抗馆农田渔艇畯父村樵幽踪往复恍若别在世外真可谓深诣湖山之致者矣读书于此必能絶防离类殊使人遥想而存之谈太常思重性好博雅相示此图辄遂题其后云　隆庆二年夏六月十有八日俞允文记
　　王孟端送行图【水墨山水单条】
　　客里送君归故乡江天秋色正茫茫扁舟一个轻如叶半是诗囊半药囊　九龙山王孟端为彦如冩并题三江五湖口此际水痕收使节询源委童时记钓游拒霜红绕岸摆栁绿连畴昼锦荣殊甚归承宠渥优　髙得旸
　　我别松江几度秋渚花汀草不胜愁华船送子松江去梦落沧浪旧钓游　王汝玉
　　楚天木叶落天容编芳洲长歌一杯酒送上江南舟孤防带斜日一雁飞髙秋离情与江水相逐共悠悠　王洪
　　呉江渺无极萧条十月初片帆河上发竟去不踌蹰由来君命重非为爱鲈鱼　杨士奇
　　宦游才赋望江南紫蟹银鱼入梦甘想得到家吟乐处野桥篱落晚风酣　鹤城杨斌　【玉壶秋水】
　　积水渺无际送君江上还九峯何处数迢逓白云间旧业菱花老秋风鸥鹭闲故人能问讯相见一开顔　王偁【明道父】
　　呉江秋水濶送君龙江发相期霜降余来看凤城月胡俨
　　官河水满正秋霜鸿鴈南来熟稻粱此日送君还旧隐九峯佳处是鲈乡　姚广孝【乾坤清气】
　　汀洲杜蘅歇南浦西风生美人鼓兰楫路指江南行南行向何许东望呉松去呉松秋水多绿遍芙蓉渚渚外九龙山山边三泖湾人家临水住日暮采菱还采菱歌易断送子愁零乱愁来可奈何思满江南岸江南不可思动子情依依皇都春色早迟子促来归李至刚【大宗伯章】碧水芙蓉两岸开长卿初自日边回故乡耆旧遥相接影向孤村树里来　翰林老友王达
　　秋霜忽已凝客行归故乡仰瞻鸿雁唳岂为谋稻粱丈夫誓许国冥心浮轻航矧兹念桑梓泽灾势怀襄白云迢递逺俛首师坚章　解缙
　　画船晓发凤城东江上青山云几重秋水连天三百里片帆一夜到呉淞　王景
　　又送行图【欵云友石生王芾画】
　　防际明时得壮游故乡虽好莫迟留春风一路看花去山色青青在马头　余璿
　　泽宫春贡选贤能万里扶摇起大鹏上苑莺花三日醉夜窻风雨十年灯雪消官柳黄犹浅水暖溪流绿渐増自古读书期报国老夫拭目看飞腾　折肱老人钱仲益
　　王孟端山水卷【甲申秋日王绂冩卷首李西涯篆书】
　　画竹休将竹史看王猷家自有江山空庭莫讶千寻影万里烟波咫尺间咫髙下青山远近村清江处处绕柴门鉴湖一曲消多少须问君王再乞恩　志同少宰得九龙山人山水长卷留予家数月不欲空返为题四篆字意犹未巳复以二絶终之　正徳四年秋八月戊寅西涯李东阳宾之识【玉峯深处】
　　细把平生履厯看直从湘水到呉山风帆雨屐知无数都在王郎尺素间　长林疎影照江村茒屋萧萧自掩门莫笑白头无旧业太平何地不君恩　次韵二首后一首予正德丙寅在陜西梦中得前二句明年丁夘谢病归江南续成之涯翁是诗韵偶相类不复别作岂吾人同志真有所谓神交者耶　石淙杨一清【惟山南寜居士待隐园】
　　人品还从画里传旧家元识九龙山他年曽着江行记忽漫相看尺素间　处处清江曲抱村白云碧石几柴门九峯指防青如许偏得天家雨露恩　常郡邵寳奉次　【国　二　将石贤　泉　亭】
　　王孟端水墨小景【在宋笺上】
　　云山淡含烟疎树晴延日亭虚寂无人秋光自萧瑟九龙山人王绂
　　友石春溪凝翠图
　　前山后山苍翠隈层层曲曲见楼台云随晓月峯前堕鸥逐春溪树里来两岸落花人荡浆半汀残雨客衔杯寰区何处有此地物外四时无防埃岂但右军多笔法要知黄石是仙才奔滩触浪飞頳鲤絶壁凝岚防翠苔玉室金堂疑太华紫芝瑶艸忆蓬莱相看六月不知暑一榻清风真快哉　洪武丙子耐轩居士王达题孟端画
　　前山后山苍翠深大树小树寒萧森不知何处打鱼者日暮泊船溪水隂　鼇叟
　　王绂自题山水
　　山揷层霄水接云闭门黙坐对炉熏无边光景无穷趣月浸梅花夜正分
　　又畊隐图
　　王舍人画在国初如杨东里方正学之文实先軰典则自沈启南文征仲始一变其法纵横姿态盖李何以后之文也董其昌观因题
　　又乔柯竹石【小挂幅】
　　鸣吉深爱云林先生之画常命仆儗之而久未得一日几间有此纸漫尔为之不觉风度洒然出人意表鸣吉见之无以优旃为叔敖乎呵呵　永乐己丑立春日王孟端记
　　空山昨夜秋琪树芳华歇石上有丛篁常存嵗寒节孟端为鸣吉冩乔柯竹石索诗故赋如右他日重防于寒烟古涧滨当抚掌大噱也　汝玉
　　王孟端竹卷
　　征衣漠漠带风沙蹔得归来重可嗟在客每忧难作客到家谁信却无家解装羞贳隣翁酒借榻多分野衲茶堪笑此身沦落久梦中犹自谪天涯　孟敷与仆先后云中南归相去百里间不遑一见乗便冩此竹奉寄并录初诗去发一笑也庚辰五月四日王绂
　　故园归计似沙万事荒荒付一嗟蚁国不须论幻梦燕巢今已过隣家赠人墨老流离竹借榻诗存感慨茶百嵗此图三展转后来得失尚无涯　洪武庚辰王舍人孟端与孟敷陈先生同涉难北归间冩此竹及诗以寄中间旷怀归况蔼然可见遂和其韵以识感慨治甲子距庚辰得一百八年冬至日后学沈周题时年七十有八
　　又孟端竹卷
　　嫋嫋烟中映夕曛疎疎石上拂晴云展图却忆西江夜独坐寒窻对此君　五月初九日题于寿椿堂【下有广孝白文印仪轩朱文印】
　　秋林雨歇轻烟开清姿濯濯无纎埃特立一竿如玉立猗猗应是淇园来寂寞髙斋当日午相对令人转清楚彷佛秋声起座隅依稀碎影生庭戸嫩叶柔梢几许长虚心已自含氷霜莫言翠袖天寒薄防见凌云宿凤凰昔年我亦尝移植爱此青青无改色不似东园桃李花春风一夜吹狼籍　青城山人题
　　王孟端墨竹【在宋金笺上横幅】
　　孟端冩寄　永年佳友用问平安之意不知骨老近况何如也【此孟端书于卷首】虎丘松壁无恙否泉石间诸公登览之乐能相忆不无有佳作耶　偶武孟家昆山曽到呉门相往来否可征一诗冩于上　旧嵗十月仆自北京归闻孟敷已仙游良可嗟也乃嗣能继志尤为慰情烦询之示及【此三段孟端散书竹下有破砚生白文印】
　　凤池退直冩琅玕醉墨淋漓尚未干寄赠故人欣有意清风日日报平安　义阳偶桓识
　　龙香细细霜藤滑冩出潇湘碧玉枝倾耳风帘明月夜飞琼何处弄参差　偶桓又识
　　山馆曽移玉数竿色常苍翠影檀栾别来见说风姿在不减当年旧嵗寒　梁用行书于玉堂之西序
　　双勾竹石
　　小雨春池湿凤毛天孙深处织鲛绡何人更立湘江水独倚薫风忆舜韶　王孟端冩并题
　　又竹枝
　　翠影萧萧凤羽齐兴狂犹复醉中题何当雪夜扁舟去载酒相寻造竹西　辛巳三月友石生王绂为竹西先生冩并题
　　王孟端虚亭秋色
　　远山淡含烟疎树晴延日亭虚寂无人秋光自萧瑟九龙山人
　　茒斋煑泉图
　　小结茅斋四五椽萧萧竹树带秋烟呼童扫取空阶叶好向山厨煑二泉　友石生王绂
　　江山万里图
　　项子京家藏王孟端江山万里图一卷长四丈余尝见之真希世之寳也今此卷后虽失主名余以为非孟端不能作此余家永师书千文八百本乐此能不惮烦乃尔此安知非孟端山水之兴勃勃不能止奋忘倦之笔再图此卷以豁胷中未尽之丘壑也耶不然何笔意相肖至此汪黄海携此过余竹中览毕书此黄海博雅好古未审以余言为当否　智舷
　　庚戌秋予以访友客黄之义水江行往返凡两月余凡晓岫夕峦疎隂空霁波光草色树影沙痕如迎如醉若皴若抹偃仰浓淡顷刻异状令人应接不暇万斛一叶张饱帆者破巨浪者或难于上天或驶于过鸟未尝不防心豁目诧为大观呼浊醪独釂也有纪行杂体诗仅貌十二三未尽委折为憾一日苇如大师携示与然所藏江山万里图展阅次觉曩日烟云变幻峯岭奇峭估装渔艇去来如织光景宛然在对真无声诗可谓至寳惜楮尾想有脱落竟失主名偶髙谷传过斋头出与商畧谷传谓非宋元诸家谁克办此予赏其知言眉公亦云以蹊径之奇怪论则画不如山水以笔墨之精妙论则山水决不如画观是卷益信　当湖洪邦基庆之
　　宋南宫万玉庄卷
　　宋先生克字仲温长洲南宫里人书学急就章得古人之妙尤善画竹此图虽寸田尺宅而千篁万玉雨叠烟森萧然无尘俗之气允为世珍也龙惕子识
　　夏太卿画竹
　　仲昭竹二幅一晴一雨晴者曰三径清风雨者曰林塘过雨浓疎偃仰各得其宜时姚友叔祥为先君作寿叙及像賛曰共宋搨黄庭经遗之昶由甲科厯官太常卿楷书画竹为当时第一畨胡海国兼金购求故有夏卿一个竹西凉十锭金之谣即一时寳惜可知已　乐卿氏记于汪冈之万玉凝青台
　　杜用嘉月舟图
　　仿荆闗体成化四年仲冬十一月鹿冠道士杜琼冩月舟上人见疑舫居士于松陵之穆溪戊子秋暮又见于呉城中居士以其能诗乐与之见出东原先生月舟图于袖有不乐与之诗而畧以缁流乎
　　新住法云院阿师名月舟去来原不系身世总成浮印彻千江水观空万顷秋相逢问有漏资斧待谁修　行舟江上月观我镜中天皓魄初后微波欲定前倦防收钓具吟稳得诗禅曽到珠泾否三生旧有縁　嘉禾周伯器【名鼎】
　　此夜闲乘月长风谩引舟有僧如恵逺何树是阎浮飞镜三千界推蓬五月秋扣舷能见许予亦事清修出定何招碍舟行月在天交防千里外樽酒十年前白社谁非客曹溪即是禅摇摇无住着从此谢尘縁　泊胥门月舟上人以图索和和中无舟子解事语击空明沂流光在人自为之壬辰三月绶志
　　一棹清江近尘途更不由烟光分远渚秋色自中流偶作有为偈非关无酒忧归来有别个犹自未回头　东原先生赠月舟上人诗画清絶一时山隂余玠见之遂和
　　杜东原自题山水
　　纷纷画债未能偿日日挥毫不下堂郭外有山闲自在也应怜我为人忙　杜琼
　　杜渊孝先生明经博学家贫道尊贞澹醇和粹然为丘壑之表得朱长文乐圃东偏地结亭聚石号曰东原故曰郭外有山然云日日挥毫而所存者无几余仅有其墓看梅图仿赵善长山水而已　夗水画中人汪砢玉识
　　沈贞吉山水题词
　　一竿风月一蓑烟雨家傍钓台西住卖鱼生怕近城门况肯到红尘深处　潮生解缆潮平鼓枻潮落放歌归去时人错认严光自是无名渔父　八十三翁沈贞题于有竹居
　　沈恒吉山水题词
　　此老粗疎一钓徒服也非儒状也非儒年来只为酒糊涂朝也村酤暮也村酟　胸中文墨半些无名也何图利也何图烟波染就白頾须出也江湖处也江湖　时雨方霁寤寐北窻展玩古法名笔聊为作此赠诚庵老友一笑　沈恒
　　沈贞字贞吉弟恒字恒吉号陶庵又号陶然道人为呉兴人即石田先生之父二处士并善丹青壎篪相映时谓赵文敏同流恒吉之画师杜徴君余向有娄江胜感接待寺八景为贞吉所图一一仿宋元人笔真合作也　浮溪道脉浩然子识于天绿台之积石瑶房






　　珊瑚网卷三十六
　　钦定四库全书
　　珊瑚网卷三十七
　　明　汪砢玉　撰
　　名画题跋十三
　　姚侍御春山云树图
　　春山屏风白云障扁舟摇摇棹歌唱沧洲老树萦薜萝绿色更比前年多水禽不闻格格鸣茫茫芳草终日晴村庄路转苹花曲如此山川足此生君不见有朋有酒可游衍无雨无风兴非浅不游不衍且不醉虚度年光自憔悴　嘉兴姚绶画并题
　　公绶秋溪弄笛图
　　寻山资杖藜到处劳步履落手得扁舟前溪秋似洗长桥卧波如卧龙岭有篠树无深松数峰青出白云杪玉笛秖今吹曲终曲既终人不见紫毫束绢墨色光日日画图长见面
　　公绶自题读书图
　　青山白云绕碧篠苍烟横茒茨短檐外时有松风鸣悠然读书人琅琅吚吾声所惜者分隂黙契千古情
　　推篷梅花图
　　昔泊西湖上老梅花正开香从底过影自水边来笑若廵檐索诗如倚阁裁重看恨官系梦想独徘徊
　　云东逸史自题诸画【俱七言律】
　　仙源久已隔风尘未识山中有避秦人面恐非前度客桃花只是旧时春入深且自抛渔艇志路空怀复问津笑展新图论往事知谁容易夺天真【右桃源图】
　　宦途跋涉利途危偏爱江南水竹居万叠滁山都入画一窻周草不教除空蒙气挹胸襟爽清冷光摇几席虚人世红尘浮衮衮难从屏障上衣裾【右水竹居】
　　亦是擅栾池上枝却縁殊色借胭脂清隂忽讶繁红借劲节难从染绛移结实定为朱凤食腾空堪作赤龙骑多应血泪湘妃尽客赋梁园总未知【题朱竹一作元人】
　　谷庵题松
　　根梢都不见上下有云遮愿我三千嵗山中学服花
　　筠石图
　　老节拂髙云卑枝含宿雨托根湖石畔时有清风起
　　竹枝
　　开径便见竹对人闲赋诗泠泠风触佩正是雨晴时
　　蔓
　　熟蔕自落未落复如何采摘离藤去当无念旧窠此语可作道眼犹得鱼兎而忘筌蹄之意也　治纪元戊申元夕仙痴
　　姚云东自题诸画【俱七言絶】
　　远山遥望有空青溪口花横锦绣屏住在此鄕无一事日长闲录煑茶经【溪山横锦】
　　杨栁风微水不波放船载酒乐如何浮生百嵗同春梦青镜年来发易皤【春波载酒】
　　亭如篛笠安溪口日似铜钲挂树头但得有山兼有水古来何处不宜秋【秋亭树石】
　　松枝挑满担头春石路崎岖足苦辛薄暮敢投山舍宿城中多少待炊人【山樵暮归】
　　树木萧疎雪欲消空江水冷不生潮游鱼未出虚垂钓簑笠回舟不待招【空江钓雪】
　　长桥卧波如卧龙皛皛秋水类呉淞此客悠然曳杖去防尽晚山烟色浓【晚山烟水】
　　绀园台殿出树杪山半斜阳磬几声野客乗舟何处去緑苹洲上水波平【夕阳古寺】
　　汲江然竹寻常事欸乃一声何处歌泛宅浮家无限乐世途空说有风波【江行棹歌】
　　一竿坐钓清如许志在髙闲不在鱼借问富春山下路行人谁厌子陵居【髙闲钓叟】
　　水花浮满白鸥沙山麓连云迤斜客荡轻舟归去后一川风景属渔家【云水渔家】
　　茫茫草泽望中寒未必全输七里滩此外红尘深似海清风独上钓鱼竿【草泽垂竿】
　　白下追游记昔年青山如画树如烟郭家歌舞杨家酒一度情思一怅然【为曹竹西寓】
　　闲看脩竹过隣家翠色娟娟乱紫霞扫石坐来忘却去一坡凉影日西斜【竹西凉影】
　　竹不遮泉松闭壑倚楼日日有余清云东逸史虽能冩难冩风声与水声【竹泉松壑】
　　茸茸碧草满平坡春事相将一半过山鹧飞来人不在竹窻风雨落花多【竹枝鹧鸪】
　　东风吹竹满前溪溪竹丛深路欲迷日日雨多泥滑滑不堪鸡鹘再三啼【竹溪啼鸟】
　　山中竹树总清妍潄石滩头寂寂泉眼底尘埃无着处天风环佩独泠然【竹树流泉】
　　孤岩兀兀长莓藓上有竹枝清可人厯尽嵗寒俱挺拔眼中谁是百年身【岩上竹枝】
　　茂草萎蕤生竹根竹隂分绿到柴门清樽堪此松花酿絶胜田家醉瓦盆【柴门竹色】
　　髙原独树天边趣怪石幽篁画里情莫笑王维成老懒只从笔底着秋声【幽篁怪石】
　　岩头古木纒薜荔下有碧篠相因依向晚秋烟共秋雨溟光一入柴扉【古木碧篠】
　　娟娟乱篠翠交加路入山中草映沙一赏顿忘尘土梦清风吹落紫藤花【公绶在振衣亭作紫藤墨篠丙申十月五日】
　　人家种竹自然佳不对茒堂便对台最爱一畨新雨过春泥又见笋穿堦【雨后新笋】
　　竹有清风石有苔是谁勾引此中来笑谈忽忆梅花老何处吹箫月满台【仿梅花老】
　　冩竹常烦提徤笔柔枝密叶自生风谁知无限萧森意不在湘南渭水东【自题墨竹】
　　逸史画竹如冩字枝叶皆从八法来苦苦欲求形似者清风安得扫尘埃【仝前】
　　年来为圃菜多尝梦不思分汉署香尧韭禹粮如可食何愁不跨五仙羊【自闲居食菜得趣故无汉署分香之想五仙之羊不跨犹跨】浓黛消香澹两蛾花隂试步学凌波专房似得倾城色不怕凉风到扇罗【团扇仕女图】
　　消受南风一味凉藕丝新织舞裙长临池试展凌波步只恐红莲妬艶妆【荷花仕女图】
　　瑶台无信托青鸾一寸芳心思万端莫向东风倚修竹翠衫经得几多寒【修竹仕女图】
　　罗袜生香踏软莎钗横玉燕鬓松鸦春心正是芭蕉叶羞见宜男并蒂花
　　软绣屏风小象妆细风亭馆玉肌凉含情学冩鸳鸯字墨洗蕉花露水香【芭蕉仕女图二絶】
　　姚公绶老圃秋容
　　秋深老圃霜初下秋空自然不俗幻他风景妆我清闲雅称幽人茅屋玉树后庭玉簮更緑叹杞菊与芙蓉厯陆雁来红叶叶照人双目　酒熟兴来最宜野饮喜枫林春花簇簇不类三秋分明二月戏笔冩成一幅莫道无情此际岂真冷澹谁解天留晚况翻怜衰飒尽空悲宋玉　治六年九月云东逸史画并调望远行
　　姚谷庵蕉池积雪
　　古蕉池积雪云者海昌勾曲外史张伯雨得汉铜洗后得白石树水蕉其上置之洗中因有是名夫蕉所真有者池则洗为之亦有者积雪则以白石为之似有而实无者无非真无有非真有故曰有无相形伯雨其真知道者欤冩图赋诗伯雨首倡羣公和之仅存刘师鲁二篇以之成卷元社既屋伯雨亦亡流散而去为呉江村叟周氏所得遗什华盖洞隐者饶介之录焉其卷今属予世姻陶君文式文式博雅好古装裭爱防又付善画者摹冩于册俾予志本末伯雨师鲁之作在卷不録予追和伯雨一首乃书之作社中诸老宿之分　治元年十月朔日嘉禾姚绶书
　　仙人铜洗不复见翰墨淋漓天粟零蕉生池上有新绿雪满岭头无故青追和清诗聊适兴苦求遗卷亦劳形何如瀹茗浇喉吻带月分江入大瓶　云东逸史好事品题亦小巧古来风韵未凋零仙人掌上一团碧摩诘图中四序青静对栽培供坐啸懒教磨洗是防形何当月下仍招我赠子中泠水满瓶　文式以书来滁阳索和其所谓蕉池卷者诗成逾年未有以寄之者予还乃得观其古卷固不敢题前诗文式强之既不得已书之卷尾而又书是册者非区区本意哉　治庚戌春仲吕防识
　　长稍罗展翠云屏曽听燕山夜雨零何处蕉池緑雪色也留诗句落丹青笔端造化空禆世眼底风花浪肖形谁冩西湖清气味一枝香露浸铜瓶　岭南林光门前雪花大如手庭下百草皆凋零陶君何从得此本芭蕉雪里仍青青峭拔自存坚白操岩寒不损孤髙形丹青谁是王摩诘便欲输君玉胆瓶　嘉善周泽晓起支頥静倚屏蕉池生意不教零皑皑雪积云根白飏飏风翻露叶青我向吟边偏得趣谁于物外却忘形一般清味亭台上絶胜梅花浸玉瓶　新淦萧子鹏人间芭蕉叶最大雪花一沾无不零云何池上数片叶戴雪不减天家青乃知仙翁有幻术山骨偷来化形何当掬取九霄露洗根供上琉璃瓶　王准
　　大化洪罏孰真宰范金削玉纷飘零双鱼传来汉家洗孤凤飞堕仇池青花层六出本无象秀聚三奇真有形重烦摩诘作诗画小杓分清归砚瓶　姚江魏瀚树湿雨初过天青云已收主人寻友去门掩一山秋一木
　　嘉善姚御史绶字公绶其父封公颇好善宅西大云寺有侍者老矣常受公赈施一日公于田中观刈获忽见此侍者肩襆从宅后直入怪察之则细君就馆产子又诣寺中消息云侍者病三日顷化去矣公心知是其托生及长而獧黠不若于训年十六尚未识字其伯仲二兄咸举茂才公令季子践更县尉怒其狂率杖之归乃愤发就师日夜程书不休如是十年登进士第为监察御史请告还家悟前身是大云寺侍者因自号云东逸史其蕉池积雪原卷已载六砚斋笔记矣　汪防氏识
　　沈石田乾坤四大景
　　我所忆兮匡庐泉飞空直下香罏巅银河为源彭蠡委万古腾沸东南天左潨右射五老却蹇裳濡足愁攀縁崖倾石走霹雳鬬枯藤怪树虬龙悬丹青洗出屏风叠跳珠溅玉声锵然谁能置我岩石间仰面落雪水底眠酒酣戏作五里雾山精啸雨空中旋呜呼我歌兮歌始放九江茫茫日在望【仿赵松雪笔】
　　我所忆兮泰山松秦皇避雨驻六龙根如铁石皮青铜千秋万嵗枝防茸瞳瞳挂日扶桑小隐隐天翠黛浓鸾雏凤防不知数和鸣上下如笙镛潮声真与东海应絶顶正见蓬莱峰金膏玉液散入地茯苓芝艸生隆冬采而食之可不死云车何日来相从呜呼我歌兮歌正长黄河日暮流商商【仿李晞古笔】
　　我所忆兮黄鹤楼潇湘洞庭生素秋登髙抉眦极万里烈风震荡无时休九疑连緜似屏嶂白日黯苍云愁东攀枯木枝巃嵸西望雪岭寒飕飕珠帘绣柱九天上倒影却射沧江流仙人坐弄紫玉笛往往飞花鹦鹉洲青莲居士莫捶碎便须纵饮成糟丘呜呼我歌兮歌愈急鸿鹄冥冥楚天碧【仿黄鹤山樵笔】
　　我所忆兮峨嵋雪六月隂崖冻欲裂仙人赤脚翠岩行鹤氅飘飘玉光洁回飚吹散五谿云落絮飞花满城阙滴博婆西海头隂风惨澹旌竿折万里云凝云不流层氷皓皓冬夏结我思仗剑游其巅石栈天梯殊斗絶六龙回日不敢过寒光凛冽千丈铁呜呼我歌兮歌益豪太白不动金天髙【仿呉仲圭笔】
　　治戊午仲春闲居精舍漫摹古人笔意长洲沈周石田翁作山水好衍为长卷此其一也翁胷藏丘壑妙合造化出之笔端不烦意而自有无穷之趣且四景摹古人笔法锵锵如对前人面目也览此卷不觉慨然有所兴起　墨池王涣
　　沈启南谿峦秋色图
　　每忆西禅地城中人不知香炉供课佛茗碗博题诗嗜淡黄金远心闲白发迟劳生堪自薄令我羡吾师　予虽江乡人嵗入郭无虚月然未尝一假居防市假必明公所往来逾三十年明公无烦于予予亦无所惮也今年夏五月一别迨十月下浣始相见出纸索画与题以志契濶因冩谿峦秋色应之冩毕瀹篱豆茶为供时夜已过半矣　庚寅沈周
　　锦帆泾上千年寺水殿云廊半不存只有老僧明月下立当清影夜敲门　陶庵沈贞吉　【陶然道人】
　　交游愈久愈情深方外于今数道林清白不移人自老双娥峯下月如心　呉兴沈恒吉
　　明公何处好安禅城市山林别有天昨日隣家分与地便开亭子看云眠　完庵　【延　藕华美　居】
　　月寒山亦白人语磵微譍传取诗禅去前身我亦僧池上白莲花又开情深应不厌频来白头却被青山笑投老相逢得几回　明师与予有夙契每入城必访师师亦不惮予之烦也壬辰秋仲廿又四日午饮山房见石田诗画重题以纪一游云方内陈防
　　枯笔矾山头气象磅礴下作竹树萧森间小亭跨之意甚疎秀乃倪黄合并而出者碧苔笺题
　　沈启南自题天池亭月图
　　天池有此亭万古有此月一月照天池万物辉光发不特为亭来月亦无所私縁有佳主人人月两相宜还如庾公楼其兴亦不浅把酒醉月华夜夜作沉我是好诗人咏月三百首此亭不厌我将诗侑君酒
　　石湖书院老树图
　　范公亭东有古树有身莫可限尺度只凭长六不长长边老婪酣遗丑肚一干朽尽皮肉空一干轮囷叶麄蔽盘根到处走虬蛇风雨不惊知得地坐根纳防且移时静玩气机成感寓人生安得如此顽不死不用常在世图石湖书院老树题　沈周
　　秋山图
　　秋至无所适牛峯期峻攀携手相鱼贯极力凌孱顔东来望城郭北指郁江关凉风振木末叶飘巾履间俯见行旅人役役往复还如我二三子逍遥意自闲其中有达德髙谊云薄天投簪在急流此道今则悭　成化丙申嵗八月朢奉陪味芝先生游西山牛头峰谬以诗画记其清赏沈周
　　端居秉髙志道与黄绮谋耿耿千嵗怀安能一朝酬青阳肇嘉节羲驭逝不留树木发华滋绿叶芳柔上有鸣春鸟嘤嘤求匹俦踟蹰不能寐揽衣起行游况复有良朋分若金石投携手出西郭眷言山水幽祓除激清波眺远陟髙丘西北临广路巍巍列飞楼谁人为燕防交亲结绸缪光景忽西驰娯乐殊未休岂不念合并欲迈路阻修顾望勿复道回身驾轻舟折彼蕙兰花聊以忘我忧　味芝以石田画索予题予许诺逾日诗成书之乃春眺诗非秋眺诗也不觉失笑若予者真谚所谓不辨春秋者也　豸史刘昌
　　巴山图
　　呉之为国水所涵有山平衍无巉岩我家多水少山处怅望翠微心所贪时能借墨补不足数纸连络长畨粘峯峦重复间溪溆杂树列布多枫楠或开大壑浸山足其椒半为浮云含僧庐隐映远木杪听泉采药我亦堪尝闻巴蜀天下险未可一往寻鳬蚕子长之兴浩不浅感此老鬓霜鬖鬖聊因图此识所见卧逰一生还自甘存一留余有竹庄数日每谈巴山之胜辄为踊跃酒
　　半出素命笔图成并为书此沈周
　　南川髙士图
　　连峯何窈窕浚谷深且幽中有髙识士乐兹逍遥逰长勤事竹素抱志徯其时【叶】芙蓉制重襟约以珊瑚钩搴芳古桂林翔声籍南州凤鸟不可狎乃在昆仑丘矫首望光尘遐鄙即无由信思聊致言墨卿惭谬悠　惟谦呉君才德茂优为东昆名流也相别良多嵗月怀思不能置聊以拙画鄙言通其知也癸巳沈周
　　鹤听琴图
　　余见王叔明画鹤听琴图喜其命意髙古尝临摹三四帧殊自防心昨于友人处见梁楷亦有鹤听琴图雪中洞壑意趣超旷始知古人一树一石必有所本固非流俗率意妄诞而无忌惮也归卧北窻下怀思无己乃想像援笔观者幸勿诮其效矉焉时天顺癸酉七月念日也沈周
　　余昔年得石田画颇多然旋得旋去如此幅其一也更有寄竹鹤翁图潇洒有致诗亦真率有味书作擘窠书极雄快竟归之汉碧云玉水记
　　仿倪迂山水【为髙太岩所藏】
　　迂翁画为戏简到存清臞学者岂易得纷纷堕繁芜名家百余禩所惜继者无况有冲雅篇数语弁小图呉人助清玩重价呼沽诸崔子强我能依様求葫芦墨澁不成运林惭磵与俱何敢惜典型虎贲寔区区丑恶正须裂卷去莫须臾今夕秋烛下再见眼糢糊妄意加润色泥涂还附涂崔子讵不见爱及屋上乌　渊甫尝索此小景盖仿倪云林笔意为之特草草耳今征题持来灯下更添数笔虽曰润色之终不能掩其陋也治辛亥九月前一日长洲沈周
　　仿呉仲圭笔意
　　层岑交乱云厯厯映羣树云山互相依青白娟朝暮下有土著者静居气郁聚修竹防髙宇细草被纡路幽深疑世违时复通杖履鸣琴值客来语歇客还去天机发所乐漠然非人故　呉仲圭得巨然笔意墨法又能轶出其畦迳烂漫惨澹当时可谓自能名家者盖心得之妙非可易学余虽爱而恨不能追其万一间为此幅生澁自不足观犹邯郸人学步而并失其故矣沈周
　　又仿梅沙弥山水
　　秋风吹大泽落箨亦萧萧块坐黙无语衷抱还寥寥仰面睇髙天冥鸿不堪招　白石翁
　　沈石田水墨梅王理之补勾勒竹
　　平生有眼厌桃李但托梅花是知己小桥初春带浅水青鞋布袜从此始看花嚼蕋氷雪中清浃肺肝香沁齿归来拈笔弄清真淡墨依稀春绕指花光补之今不作我欲师之竟谁是横梢的厯寄疎畧自我意为聊尔耳正如北人煮床篑笋味茫茫举其似理之嫌我太草草斜补竹枝成玉倚要知君子德不孤勿谓画图而已矣昆山士人多画梅与王理之论其用墨太重殊失清
　　雅足有累于梅矣因短缣在帧史德征从容谓曰清雅果何似丈人当示一梢与梅出气何如遂安弄此笔理之亦作错刀数叶间于疎处仍题之以赠徳徴治甲寅嵗端午日沈周
　　沈启南自賛画像
　　王生见我精神熟照冩今吾痩于竹问年初及六十人享世浑无半分福一味躭农百不便门前湖水涨低田饥来读书不当饱静里安心惟信天风昴雨壁溪堂破贫贱生成贫贱过隐服还劳郡守遗私篇或辱尚书和艸木当衰那复真纸间坐上两逰尘是非非是都休辨聊记明时无用人　周自賛
　　沈启南送呉文定公行卷并图
　　赠君耻无紫玉玦赠君更无黄金棰为君十日画一山为君五日画一水欲持灵秀拟君才坐觉江山为之鄙峙而不动衍且长惟君之心差可比君初如蕡踬塲屋复曽如郊失三子方其处逆自有道泰然委命而已矣时来献策入明光两元到手着探囊长裾本不利疾走三年一鸣惊凤凰当时闻者皆喜忭意闲心小无矜张胷中所养已浩大尽付得丧于茫茫讯求细行无不合似此淳全何可当截琼作柱岂摘齿用着终须推皇堂归来哭亲哀毁足镇日聊生惟菜粥我因羸痩劝进肉辄见麻袍泪相续琴和服吉当北行鄕人载道羡登瀛家中买书学教子地下丈人宁不荣文章只今老更成浩荡岂类今之作夜雪淮西蹑乱鹅秋风赤壁招孤鹤其言则古人则今要将根底重词林隆阡为我表先子发潜阐幽故谊深缄诗亦为闵蛰溺推我曷忘天下心声光固是天下士先忧后乐君须任　呉太史原博奔其先大夫之丧还苏制甫终告别鄕里以行友生沈周造此追饯于祖道之末辞鄙曷足为赠太史宁无敖我乎
　　君不见白石翁墨花破万纸散落世眼中其间方寸地贮一太史公是时太史称呉侬三载磊块蟠翁胸太史趋朝天青雀凌春风有泪不作李都尉有赋不拟江文通直将三寸管五丈素冩出江南千峯与万峰尽收蜀锦囊压倒太史之奚僮絶壁直上髙穹窿呼吸似足开天聪忽复下坠数千尺俯身欲入鼋鼍宫意者径路絶乃有云霞封万古不尽流洗出玉玲珑侧耳将听之疑是缣素间迸作羣灵霳长飚无形百草厐茸列缺崩崖吐出怪松厯乱羽葆屈蟠虬龙将崩未崩石似舞欲断不断桥飞虹乃有词家酒人樵青钓童或骑蹇驴或驾□舼或蹑蜡屐或策短笻髙者穿木末若蜚鸿下者蹒跚勃窣如孤蜂两仪不能主乍辟而乍防二曜不定光倐西而倐东木栈与鸟争道人家拟鹊开窻渐穷至杳霭但有去路无来踪犹云纸尽意未尽乱石拳防波汹汹真宰泣诉神无功太史不能长将向天去流落人间成楚弓菊亦召主城芙蓉但令居士缃几上秀色欲滴青蒙蒙击节董源陨涕关仝笔底一扫倾宗工沈翁豪翰何其雄呜呼隆凖之孙岂必隆　白石翁生平石交独呉文定公而所图以赠文定行者卷几五丈许凡三年而始就草树水石桥道无一笔不是古人而以胸中一派天机发之千奇万怪种种有真理至于气韵神彩触眼若新落墨皴防了絶蹊迳予所阅此老画多矣无有如此者令黄鹤山樵梅道人见之却走三舍董北苑巨然师当惊而啼曰此子出蓝掩吾名矣鉴赏者亦以予为知言否　白石翁画圣也或曰此卷尤是画中王也毋论一文进唐伯虎即胜国诸名家畴能及之或又曰东庄园可以狎主齐盟然是十三幅幅各非一体此卷如万里长江千山夹之当是翁第一笔琅琊王世贞
　　沈石田雪馆情话
　　成化己巳十一月二十有一日适周生辰宿田兄携殽尊过厚远来展祝翌旦雪作连有八日之留遂冩雪馆情话图系之诗赠座客洎诸子弟軰因倡而和得若干章为一卷若夫蔡州道清虚堂之雪苏长公每与子由同处况皆有诗传世为不磨之称是知名胜之士然后可以致此耳今虽人品之殊而事縁之偶亦有雪可赏兄弟可乐推而论之未必长公不同此心也但蔡州有语下马作雪诗满地鞭棰痕清虚堂云出门自笑无所诣呼酒持劝惟君家一在途旅一在王定国所似自家情话之真今周之乐疑有倍于长公者其果有倍乎果无倍乎彼此一冩也彼此一乐也未始有过不及也迨其称与传者则不无彼此之间矣易曰君子以同而异此之谓欤诗复借蔡州韵以表仰止非敢强其同云仲冬卄一日阳已吁枯根我生届其辰梳发临朝暾伯氏来展祝留我西小轩誓为忘归草复为忘忧萱燕次雪作冻日夕呼酒温开窻看玉树剪刻千花痕澄怀挹清冽亦可助丹元坐鄙附热徒何地容趋奔逍遥有书卷僵手尚可掀愿保嵗寒节终老同丘园　长洲沈周鸥波冻合棹难行亭馆无如此处清下榻更逢连夜雪挑灯同话卄年情飞筹送酒忘宾主呵笔题诗羡弟兄不独蔡州成胜防亦传今日是佳盟　陈佃
　　寒云江郭路沉沉客在蓬门雪正深我欲留人天亦阻冷须添火酒加斟陶家莫说煎茶事王子难为返棹心此夜此情何处见溪山如玉照清唫　沈豳【修竹　翊所　　南】文防何所似苞桑合元根倡和杂长幼不肖惭刘暾时维仲冬月飞雪满西轩易气不害生宜先及勾萱韩休居首席意谊成春温摛章动四座弥纸醉墨痕比肩志六朝下视唐开元得隽成轩渠不及汗且奔千奇出腹笥岂待故纸掀后之览斯文将以继梁园　云鸿沐手拜书　【沈印　清白云鸿　传家】
　　郊居属嵗暮积雪在草根窻虚白于昼积素迎初暾梅花破清梦蹶起开琼轩轩阶玉成砌泼冻寻初萱炽炭见故旧满室如春温隂气为消融尘虑无留痕陈蕃过黄宪得探万物元酒酣争剧辨雄如怒马奔我独不成章醉把长髯掀但喜披鹤氅泮奂逰西园　陈九韶【琴水　白屋渔夫　青衫】
　　飘风吹树杪密雪拥墙根北陇含冬景东窻失晓暾空厨炊破甑穷巷絶髙轩手君臣药忧心儿女萱清茶童子供浊酒故人温枯梗琼瑶蕊茒檐牙爪痕尘难红我足山亦白其元地拥冈相槩波凝海不奔棹须留客系帘莫倩人掀遥想蔡州道终非独乐园　沈璞吾兄仲冬卄一日初度今年值小寒话到深情别非易酒逢知己量应寛清时喜得同鄕老瑞雪真宜作画看莫谓今人偏让古草庐联榻两袁安　沈木【东阳沈春伯印】冩雪为图坐雪晨匆匆应笑剡溪人出门措足浑无地开瓮浇寒自有春灯照素麻千嶂出笔呵微冻六花新天时人事如相约打合清虚好主賔　沈观大
　　寒林森耸石坡重林下多作翠篠縁坡雪屋数椽二老促膝于其下屋后林背作一亭纯用子久画法卷端大书雪馆情话极类徐季海
　　沈启南娄江雪櫂图【在纸上卷首陈瑄篆题】
　　我冩云中意平林带远峦倩谁看玉润呼酒破风寒因尔独归去令人殊未安山灯今夜榻聊作小盘桓　秉智为余外甥其谊尤笃十二月二日自东昆来郡中慰余久客是夕雪作明日伺晴欲行小酌灯下冩娄江雪櫂图系诗送之凡在座者皆连声和响于后天寒嵗晚殊解寥落沈周
　　别酒未阁手临行意万重江山冩新雪试看丈人峰诸中
　　已富三冬学青衫称少年远寻东老寓独羡外甥贤雪变寒江雨钟鸣野寺天又驱羸马去离思绕长川　燕山陆堇
　　鬓丝将满镜耻近觉非年四海少兄弟一杯从圣贤索诗烦许子倚剑在呉天归路薄风雪扁舟当济川　三日雪不辍秉智尚阻宿承天僧寓是夕古狂陆君自岩天院来因继拙恶而有二妙秉智请为和遂和之如右周重题
　　入郭频相见余当旅食年生涯休説隐王道正求贤唫寄春前酒寒増雪后天便应留信宿孤棹倚前川再用前韵以答秉老　堇
　　沈征君南湖草堂图【十名人迹御李斋装】
　　杨湖不在北杨湖今在南开门见湖光一镜空碧涵日午照黄袄月过陪清酣鱼鸟相友于物物无不堪匪特主人爱客到意亦贪何当夹水志相与一纵谈　沈周南湖新緑涨平堤防压春云雨过时花片浮红摇暖影柳丝垂碧蘸晴漪泥融紫燕营巢急风动金鳞出穴迟适兴行吟知几度荻溪惊满锦囊诗　延陵呉寛结得幽居寄此生鸥波千顷漾前楹坐观云物日千变卧听波涛夜几更风起巽离宜夜永月临子午正潮平何当买棹寻真隐醉倚蓬窻一笛横　习斋朱旦雨过南湖涨绿波湖光皎皎镜新磨门遮樛木无尘到人对薫风结钓蓑　检斋桑瑜
　　浪纹铺锦漫鸥沙四绕春隂翠栁遮燕爱轻风频掠絮鱼吹细雨却飞花般逰胜赏尝移棹美景清歌自浣纱占断东呉奇絶处鉴湖一曲并堪夸　晋昌唐寅君住杨城北湖在君家南惟爱薫风和更喜宵月涵有鱼供盘餐有酒终日酣出处固难同在我思亦堪髙人偶家此择胜非所贪欲问湖鄕乐尚欠一宿谈　沈芾又次
　　草堂住湖上门对离方开白鸟衔鱼去溪翁放棹来渚花静若我水色青于苔雅趣许谁得绿杨垂钓台　杨恩
　　溯洄东上一茅堂堂枕晴湖沃土【淮南子南次州曰沃土】长波溅珠玑通北海【东汉书孔融文才守北海】景含诗画带西庄【唐王给事别业】川禽【蟹蜃之属见国语】恋恋潜春渚沙鸟嘈嘈还夕阳笑把明窻尘【仙药】漫理主翁原是贺知章　海虞桑翘
　　谦虚丽泽观于水浩叹南湖乐可湛出沔入河春泼泼印箕落斗夜厌厌斯干美室人应美平秩堪畊钓亦堪得景不须穷望外乞完却笑贺狂贪　常熟呉寅西湖风致人皆仰我独南湖景可观花落无声波影动鸟飞不动镜光寒天垂星斗千寻下浪涌银山万顷寛意欲与君分一曲荻芦深处恣盘桓　桑荣
　　右南湖草堂诗画一卷启南盛年更妙迹也万厯癸丑春获于相城施氏漫搆俚言鉴定之不知其冩赠王原禹先軰也近读呉寛桑翘长句始知四十九年之非因剪却旧跋重装述賛云石田老仙画法屡迁草堂图引祖述恕先烟云若断竹木还连王家之珍于万斯年是嵗十月朔张丑记
　　癸未重九日寒山赵子惠携其家藏名迹来吾里余得观是卷又其母文淑大幅花石殊不凡玉记石田话别期菊图
　　葵南亲家远顾荒落倾倒连日临别甚觉不忍为图与诗少志眷眷且期看菊一致报谒未知葵南能醉我否治庚申九月后一日姻生沈周　一见话契濶心亲迹似疎江湖木兰棹灯火白茒庐夜郭溪先净秋林露气虚名园菊花绕迳造问何如
　　匡山新霁图
　　呉山沈周作匡山新霁图用巨然笔法水墨固戯事山川偶流形辍笔信人卷妍丑吾未明摹拟亦云赘所得在性情今在百尺楼弥笔云烟生把酒重相对短鬓秋风生　治己丑孟冬八日沈周重题
　　翁昔少年初画山苍松黄竹杂潺湲直疑积雨得深润不暇浮云相往还世外空青秋一色巗前远黛晓千鬟天台鹤鹿同人境尚恐翁归向此间　唐寅
　　金山寺图【以下俱石田自题】
　　常惜未到到来方悟闲过江如隔世入寺不知山风气薄诗骨夕阳浮醉顔古人夸一宿三宿我方还
　　山居图
　　甲申菊月仿黄鹤山樵山居图余诗以赠原已先生秋山骨棱层秋树枝槎牙尚有余霜叶防缀如春花缓步亦足赏何须坐亭车行行日将夕微吟酬物华
　　江阁看山图
　　避俗躭幽僻逃名学古狂深松无六月江阁有余凉策杖诗将就看山意自长何须寻絶岛此地即仙乡
　　碧梧山馆图
　　东风一夕至吹散麦秋寒花落春愁尽莺啼午梦残碧梧山馆静白葛道衣寛饭后吹新汲云铛试月团
　　幽居秋意图
　　焚香净扫地隐几细开编取足一生内泛观千古前风疎黄叶径露发夕阳天物理终消歇幽居觉自妍
　　秋窻月色图
　　老去不信老自然筋力疎縁一顿饭发病十朝梳扫地风无力推窻月晒书秋虫不解静千聒夜凉初
　　花沼禽鱼图
　　野外着秋色因寻静者居短垣花塞路曲沼鹭窥鱼入坐无尘迹堆床有道书自忘轩冕累端为世情疎
　　许由弃瓢图
　　一物有一累吾形犹赘然区区此勺器亦合付长川浩浩天地间吾亦一瓢耳吾哉与瓢哉大观何彼此元遗山掷瓢图云不知黄屋不知尧喧寂何心寄一瓢我是许由初不尔只将盛酒杖头挑较石田诗更进一筹　绣水汪砢玉鉴藏并识




　　珊瑚网卷三十七
<子部,艺术类,书画之属,珊瑚网>
　　钦定四库全书
　　瑚网卷三十八
　　明　汪砢玉　撰
　　名画题跋十四
　　沈启南支硎冒云图
　　林磎相值夕阳边迹似无言意似仙髙笠冒云宜我画小词磨石信僧镌山逢佳处肩迟轿眼落闲时袖出编随后担夫亦殊俗花筐酒榼两头悬　辛亥嵗二月二十一日余登支硎山林麓隠隠见一士戴笠手卷乗笋舆而来及近乃杨仪部若谦也且迫暮仅一揖而别明日遂绘其髙致并诗以寄沈周
　　天台石梁图
　　灵源东接雁池遥裂石崩崖下九霄云断青天倚长劒月明泉室挂生绡江声雨势三秋急云片冰花五月饶休勒移文北山去他年来赴石梁招　沈周
　　虎邱图
　　双屐飞来入画图梵王宫殿白云扶帘栊日暖开沧海钟鼓风清落木湖雁塔毫光红舍利山茔灵气玉于菟阖阁宝剑知何处留得空池卷辘轳　沈周
　　芝田图卷
　　董家报徳人栽杏天报君家芝满田借气生成本无种散人服食便长年新松拔地朝擎雨髙盖敷春暖防烟十亩霞腴不征税但闻寄借与神仙　沈周
　　除夜聚饮图
　　夜半钟声送酒杯五人坐暖觉春回一年好景今宵尽八载思亲入夣来爆竹已曽时序发灯花还傍喜筵开弟兄酒莫成寐明日新正嵗又催　沈周
　　新春荔柿图【水墨荔枝柿子取利市同音】
　　起问梅花整角巾忻然草木已知春白头无恙人惟旧黄厯多情嵗又新行酒不妨从小子耦耕还喜约东邻年年天肯赊强健老为朝廷补一民　右近作一首侑以荔柿图奉吾宿田老兄新春一笑沈周
　　平楚柳桃图
　　嫩黄杨柳未藏鸦隔岸红桃半着花开眼阑干接平楚夹洲亭馆跂平沙悠悠鱼泳知人乐故故鸥飞照鬓华如此风光真入画自然吾亦爱吾家　沈周
　　湖乡闷雨图
　　破屋如舟只浮住茫茫鱼鼈是比邻频年大瑰无干土何处巢居着老身万顷水田春涝富数声雷腹晚飡贫诗书不饱还堪遣开卷时时感昔人　丙辰夏日隂雨浃旬坐闷湖乡赋此并图以纪一时之兴长洲沈周
　　幽栖图
　　小亭临水称幽栖蓼渚莎坪咫尺迷山雨乍来茒溜细溪云欲堕竹梢低檐头故垒雌雄燕篱脚秋虫子母鸡此段风光小韦杜可能无我一青藜　沈周
　　水次亭馆图
　　山中地贵何钱买水次幽居却尽强恅愺杯柈无俗客清虚亭馆但湖光弱云过雨不多防髙水当风有许凉一咏一觞殊遣拨自家错认住柴桑　吴瑞卿能画尚爱小笔又爱余唐律且品画如倪云林诗如陆放翁盖爱之深而忘其拙浅并识其言云
　　访友图
　　莫嫌踪迹发寒穷南国生涯论首功道体不彰存白贲心仁有造属黄钟隔烟如夣微微月临水无言脉脉风髙尚难招我难逺为君频过小桥东
　　樽酒夜话图
　　坐深谁问夜何其数唤添衣且不辞情到老年难作别人非今日是相知月明髙树鸦翻处风静虚堂烛转时再把一樽酬笑语凭君看取鬓如丝　周与育庵先生各向老每别必有诗记之此记庚子嵗季冬望夜话也偶与育庵写长卷漫书于左
　　栁隂睡燕图
　　补巢衔罢落花泥困倚东风倦翼低金屋昼闲随蝶化雕梁春静怕莺啼魂飞汉殿人应老夣入乌衣路欲迷却怪卷帘人唤醒小桥深巷夕阳西　癸亥春日见栁隂睡燕赋此系图寄奉肤庵先生一笑沈周
　　蕉石锦鸡图
　　物我神交即是盟白头自叹益庚庚绘成翠扇风难展写出花冠曙不鸣代帋缄书怀素仰作人牕语宋宗惊赠君莫道无他意用世功多未可轻　沈周　又画鸡云酉年酉月酉日酉时制非偶然也
　　沈启南自题四景山水
　　碧嶂遥隠现白云自吞吐空山不逢人心静自太古避俗耽幽僻逃名学古狂深松无六月江阁有余凉扁舟浸寒玉人影落清波髙情谁得似诗兴料应多清流自绕崖疎树不遮山寂寂秋光静萧萧落照间
　　春树晏息图【以下俱石田自题】
　　树根容我坐八座未云安芒履春泥湿荷泥晓露乾
　　清溪亭子图
　　亭子清溪上疎林落照中怀人隔秋水无复覔幽踪
　　秋林待渡图
　　捧剑何方去秋江待渡来长年亦英士双眼识竒才
　　桐隂晏息图【是图为王渭阳沈氏家物】
　　髙梧立双玉绿防如秋水下有兀坐翁妙在澄怀里
　　寻诗图
　　一步一步闲随云并逐月消饭更寻诗不管屐齿折
　　雪隠
　　大雪压茒屋县官谁得知殷懃付杯酒贫自有便宜
　　雪旅
　　吟肩耸双玉何独灞桥宜天地不择雪谁无驴背时
　　仿云林笔
　　山竒水亦僻到此是闲人一个瓦亭子秋风空世尘
　　芙蓉
　　晩波映人面斜阳返孤屿浩歌风吹衣芙蓉随流水
　　菊
　　老我爱种菊自然宜野心秋风吹破屋贫亦有黄金
　　竹
　　石上有芳姿此君无俗气其中佳趣多容我自来去
　　蕉石
　　记得西园里题名在绿蕉十年风雨横旧墨可曾消
　　慈乌【此幅为汪氏先世遗物】
　　风劲月满地林虚叶亦枯君家有孝义树树着慈乌
　　水边鹅
　　曲项长鸣处青莎映掌红银塘纵微步不属右军笼
　　大痴笔意【此幅向藏墨花阁】
　　画在大痴境中诗在大痴境外恰好二百年来翻身出世作怪　石田沙弥説此偈于山风溪月楼中防栁渚蒲一一防首曰功德无量
　　白石山水
　　江上偏舟斜日亭边浅水微波自把南华髙读人人错认渔歌　沈周
　　沈启南吴山越水二大幅【为盛氏易去闻又别售】
　　雨里荆溪叠叠山湿云藏翠有无间归来老眼糢糊在水墨还消白日闲此近与沈豫轩工侍雨中话别见湖西诸山出没烟云间可爱归写此以寄孤兴正德己巳八十三翁沈周
　　记别钱塘二十年夕阳山色晚潮边隔江千里美人逺夣落西兴旧渡船　旧游钱塘观潮已二十余年今老矣每老睇如夣即兴作此奉寄槐雨先生以寓逺人之思沈周　石翁冩吴山越水余耳之稔矣万厯乙卯防仲松陵吴益之携至得清赏竟日为襄阳据舷之索任其防去古豆小彞陆子刚白玉九螭玦关仝春山谿关白阳习斋图诸物虽多割爱焉然并悬吾墨华阁有烟云泉石歴落长松沙屿江千风帆荡漾觉一室之内千里非遥吴之山越之水故合而处其间乎呉山越水间人汪砢玉
　　富春大岭图
　　酒散灯残梦富春墨痕依约寄嶙峋山光落眼浑如雾莫怪芙蓉看不真　征明灯下强予临大痴富春大岭图老眼昏花执笔茫然以诗自诵不工尔八十翁沈周丙寅
　　墨泉图
　　莫怪先生酷好泉老依泉住结泉縁书多染得泉成墨愧我无生石作田　沈周
　　味亚中泠此涧泉墨花浮动结清縁年来沃得毛锥润畊破江南处处田　钱承德和
　　诗脾清秘一泉早与青山结静縁书法拟看添纸价不须多买瀼东田　莫息和
　　来看山中第二泉暂时一借洗尘縁何如君子泉邻住引取余波入砚田　邵宝和
　　春到龙山处处泉茗煎墨洗总随縁谁将分取东川派小润湖南万顷田　余初为明之画扇因咏墨泉而作后同访石翁既和诗且补一图成美事云己巳五月二十六日钱仁夫记事
　　竹岩新霁图
　　醉墨淋漓兴未阑满堂烟霭坐来寒道人不托梅花胜仙骨全偷董巨丹　成化辛丑春日为杨学士摹吴仲圭竹岩新霁图并题沈周
　　五柳图
　　花开烂漫属秋风满地黄金醉眼中千古陶潜晋征士乾坤独在此篱中　治甲寅秋九月望集匏庵东庄作此沈周
　　有竹居小横幅
　　小桥溪路有新泥半日无人到水西残酒欲醒茶未熟一帘春雨竹鸡啼　此余有竹居即景诗也画亦曩嵗笔非自不知少嫩盖为天泉强之而留其迹观者无深笑焉
　　杏花鹦鹉
　　秦云越树路悠悠锁掣金笼百怨休中有能言绿衣鸟还呼万嵗一回头　治改元闻朝廷縦放百禽一首旧为原博画杏花鹦鹉遂录上方以见草野老民歌颂圣化如此沈周
　　掷地锵清韵凌云播美称上林当继作入奏白觚棱呉寛题
　　千啁百唽巧音辞绀翼丹翎好羽衣为语陇头须自惜文章言语总危机　征明题
　　枯木新鹅【木二本倚大石旁】
　　茸茸酒色正黄时记得挥毫廿载期幼稚何堪竟隽永白头今日欲哇之　此图余旧作题之殊觉自丑云沈周
　　石田牧犊图
　　绿隂深处伴牛眠笛防斜阳芳草间多少利途奔走客何如及得尔身闲　沈周
　　刺水新秋雨一犂柳隂山影绿参差长安回首风尘恶输与江东牧犊儿　王穉登
　　田家嵗计在锄犂茆屋髙眠唐子西牛背笛声归短径已知山月印前溪　张鳯翼
　　力尽东菑雨半犂夕阳归早步迟迟无人扣角行歌去宛似桃林放牧时　周天球
　　双玉图
　　有客来从海上村早湖新喜得河豚齐穿青一双玉侑我田家老瓦盆　仲基正月下浣自海上来经寒出肫鱼二尾虽城中巨家贵游尚未食新盖重仲基之情旧物之早以余旦暮人且不能多次食也诗画以答之
　　阳冈图
　　阳冈亭子真堪画榉叶槐枝碧防中须要诗人相管领不教风月四时空
　　启南之画故法大痴亦是其本色乃所图阳冈亭子独作老米笔苔防更圆活生动尝闻翁积画盈箧俱未防苔语人曰须清明澄彻时为之盖山水林石家以苔为眉目古人极不草草董太史欲以子久山水相易而未果乐卿记
　　关山积雪图
　　冻合千峯雪意骄山城落日路迢迢此时行旅在何处驴背西风酒正消
　　沈启南关山积雪与阳冈亭子为义兴吴二甫持来愚父子俱欣然欲得之而吴友喜余几上官窑樽遂以相易又加双绮一端二甫舟中有古树根天然榻竒怪莹洁真山房珍异惜不随画作媵殊怏怏也夗上汪子识于谟觞石室
　　石田云山轴二
　　看云疑是青山动谁道云忙山自闲我看云山亦忘我闲来洗砚写云山　侵晓溪山半是云草堂亦许白云分故人到此云相接欲去还须云送君
　　庐山归宗志芝庵主临江人有偈曰千峯顶上一间屋老僧半间云半间昨夜云随风雨去回头不似老僧闲觉更竿头进步玉水记
　　石田自题山水四幅
　　行尽﨑岖路万盘满山空翠湿衣寒松风涧水天然调抱得琴来不用弹
　　竹树人家在崦西山回水抱路长迷溪亭兀坐还开卷时有书声杂鸟啼
　　秋叶堕红风防防野色过桥秋正分独自吟行知者少惟应流水与流云
　　江上雪晴驴背寒江山刺眼玉巑岏归来不减灞桥路满意新诗压冻鞍
　　石田自题诸画【俱七言絶】
　　口口称皆有应家家供养普为縁千江有水千江月万里无云万里天　大士像
　　花开烂漫属秋风满地黄金醉眼中千古陶潜晋征士乾坤独在此篱东　渊明采菊图
　　老去心情付漫图时时防墨手俱乌一峰道者我宗匠辽海茫茫不可呼　仿大痴笔
　　倪迂标致令人想步托邯郸转缪迷笔踪要是存苍润墨法还须入有无　仿云林笔
　　秋霜未老溪头树野水潆回浦外山不是吟行小迂步如何消得老夫闲　临黄鹤山樵画
　　微茫烟浪接临臯防度斜阳送短挠月小山髙如此夜更无人听客吹箫　赤壁
　　参得黄梅岭上禅魔空虎穴是诸天赠君一片江南雪洗尽炎荒瘴海烟　江南雪
　　酒香触路酒旗青去马来车到此亭信是利糟名粕酿行人醉杀未曾醒　酒旗村
　　云是青山旧铅粉一翻妆防一翻新鬓边白髪偏无赖防着多成老丑人　云山
　　鹘突溪山鹘突云乾坤双眼坐难分近来世界浑如此莫把聪明持赠君　又云山
　　野服翩翩紫色裁临风触鼻磵花开浮云不碍青山路一杖行吟任去来　青绿山水
　　半夜吹灯写乱山墨痕灯影有无间乱山依旧秋江上聊借芙蓉送客还　水墨山
　　溪亭不到已春深渐觉飞花换绿隂犹有啼莺相慰藉声声催赋惜春吟　春景
　　空堂灌木参天长野水溪桥一径开独把钓竿箕踞坐白云飞去又飞来　治甲寅夏
　　长夏山林清暑池髙楼直要两翁偕绿隂满地泉声里醒酒题诗有好怀　夏景
　　短棹轻舟载夕阳独寻新句下横塘白鸥疑是催诗使飞掠苹洲醉墨香　横塘诗思
　　晴光射散雨露出芙蓉四面屏流水小桥人不见晚风吹断蛰龙腥　秋溪叠嶂
　　谁倚扁舟号隠沦平沙浅濑入秋萍钓竿却是功召具渭水桐江古有人　秋濑垂钓
　　净怜秋水明人目乱压垂杨杂鬓丝一个石台斜日里消闲时阅大宗师　秋景
　　亭上不来凡十日个中自有十分秋髙人胷次清如水不着人间半防愁　又秋景
　　秋风扫地叶俱无一个藤枝借步趋满眼吟情吟不尽夕阳归去满平湖　又秋景
　　水回山絶小亭开旋把青钱买竹栽喜得碧梧清防在共看月色上阶来　秋亭话月【此幅余小时斋供】
　　野树萧疎及暮秋西风色作故飕飕林坰一段清闲地不见倪迂空白头　林坰秋疎
　　溪山落木正萧萧野客寻诗破寂寥一路夕阳秋色里不知吟到段家桥　溪山落木
　　千山一白照人头折竹琳琅路转幽落日西风苦行旅谁家呼酒倚红楼　寒山行旅
　　深雪拥寒山路迷萧萧一骑帽檐低只应賸有寻梅兴不惮遥村与逺溪　大幅雪景
　　消暑桐隂宜野服倚云山脚洗清泉一双白鹤可为骥直借上天还下天　仙鹤梧桐
　　平生结好惟鸥鸟彼此能闲两下猜信我忘机来复下扁舟载酒夕阳开　白鸥图
　　海榴自是神仙物种托君家有异根不独长生堪服食又期多子应儿孙　海榴喜雀
　　倪迂妙处不可学古木幽篁满意清我在后尘聊试笔水痕何涩墨何生　古木幽篁
　　地气厚培千嵗物雨痕深溜十围身夜来忽被月移去纸上小中认不真　写松
　　画了梧枝又竹枝绿隂如水墨淋漓信人卷去糊牕壁雨雨风风总不知　梧竹
　　王维雪里曾看尔亦自幽姿有嵗寒我有新诗还可托墨痕留叶未全干　墨蕉
　　老去山农白髪饶深帘晴日坐无聊荣枯过眼无根蒂戏写庭前一树蕉　绿蕉
　　绿绿红红胜晓霞牡丹顔色不如他空教蝴蝶飞千遍此种原来不是花　秋红
　　石田自画题词
　　残叶林梢风瑟瑟秋波照眼通天碧南北东西聊泛宅人不识江湖自有江湖客袅袅钓竿三百尺金未换鲈鱼白船本窄一般自有容身防　渔家傲
　　林影下夕阳边净苔双踞膝秋水一长编能消世虑江山外还度年华须鬓前　自题山水
　　十丈梧槎长身兀兀一半欹斜水洗孤根风摇瘦影月挂残桠　烟江渡口渠家宿防度斜阳暮鸦无意青黄无心雨露大老何耶　右寄栁梢青图而赋之将以自况云
　　闻道灞陵桥山遥水更遥六十年踪迹寥寥牖下困人今老矣双短鬓怕频搔行着要诗瓢酒壶相伴挑望秦川千里翘翘再画一驴防我去便不到也风骚
　　石田自题画卷【此与湾东草堂得之呉冮周氏】
　　山水之胜得之目寓诸心而形于笔墨之间者无非兴而已矣是卷于灯牕下为之盖亦乗兴也故不暇求其精焉观者可见老生情事如此　沈周
　　石田天平山图【丙午文题】
　　碧山峻嶒髙防许螺鬟入云翠翘舞万壑松风响绿涛一线云泉滴牕雨雨晴秀色开云岑簇黛攒青万笏林范公祠前白日没古木千章生夕隂　文征明
　　桃花书屋图
　　桃花书屋吾家宅阿弟同居四十年今日看花惟我在一场春夣泪痕边　此桃花书屋图也图在继南亡前两年作呜呼亡后又三易寒暑矣今始补题不胜感怆乙未九日沈周
　　小隠新成水北湾桃花千树屋三间读书不作求名计时复褰帷只看山　有贞
　　结屋东林胜小山读书终日掩柴关桃花千树无人看一片风光春自闲　吴寛
　　石田有竹居画卷【徐武功题诸名公次韵】
　　风逆客舟缓日行三里余遥知有竹处便是隠君居诗中火痴画酒后老颠书人生行乐尔世事其何如　余与廷美同访启南亲家于有竹别业而舟逆溪风而上卯至酉乃达主人爱客甚尽出所有图史与观乐而赋此识嵗月云成化三年长至日天全翁有贞书烟水微茫外舟行一日余既覔沈东老还寻陶隠居冰弦三叠防雪茧八分书醉和阳春曲空疎愧不如　次徐武功访沈启南诗韵刘廷美氏【朱文印】
　　徐刘二公诗盖皆有唐人风韵其字画亦不易得也诗云虽无老成人尚有典型吾于是亦云后学王鏊题【济之朱文】
　　见説君家竹凉隂十亩余客容开径入吾愿卜邻居头白话今雨汗青藏古书嵗寒交莫逆髙义慕相如一别五年久相望三舍余要于吾道重独与此君居若许借半榻何劳枉尺书鳯毛云五色食实近何如爱尔鸿儿好相过载拜余言皆能谨节志不在安居勉进十年学饱涵千卷书人生何如此方可古人如　成化八年秋八月十有二日嘉禾周鼎为有竹居主人书于呉城客楼时年七十有二【伯器朱文】
　　东老清风劲西畴绿水余过桥还有业因竹便移居君子歌淇澳畸人断鹗书雅宜徐孺笔交谊极挛如　温州郡君文林和
　　一别石田老于今六载余遥乗剡溪棹来访杜陵居王宰偏能画郑防兼善书风流迈前辈吴下有谁如　海虞李杰次武功徐先生韵
　　系舟髙柳下又是十年余遥踏无媒径重寻有竹居笔精知宋画器古鉴商书前辈诗题在风流邈不如　曩余访启南一宿有竹别业今复过之不觉十五年矣偶见阁老徐先生之作为次其韵以写慨叹是日启南命其子维时出商乙父尊并李营丘董北苑画为玩故及之嵗戊戌二月十八日吴寛书
　　沈君天下士一别十年余舟到逢人问竹深迷所居有田皆种石无屋不藏书一笑留旬日髙怀谁得如　梅堰呉珵【元玉朱文】
　　野竹娟娟净清隂十亩余沈郎能独爱蒋诩合同居賔主皆忘俗儿童亦解书不知风月夜髙兴复何如　海虞王鼎【元勋朱文】
　　住无一宿逺交近廿年余华竹循墙种楼台逐水居辋川髙士画山谷老人书况有天仙句深惭百不如　言里钱仁夫【士白文】
　　放筯盘无肉生孙地有余平安虽土著心性爱郊居玉戛才成句鸾褰自入书不为官可敬摩诘岂能如　秦瓛【廷璧白文】
　　予性素懒且僻凡阅卷轴有不欲终者多矣此则展舒至再纸为之裂最后有纸空得附名焉幸也　大理左丞同邑陈璚玉汝题
　　武功伯徐公始归吴时首为沈氏题祖墓自后与白石公父子遂为忘形之交故其翰墨留于有竹居者为多也此卷中诸诗皆武功同时一班人物亦有稍后者虽不能尽出于呉中然逺亦不在嘉湖之外也闻之前辈惟洪武间有此一盛至今时始复见也南濠杨循吉题
　　刘廷美题石田画
　　隠侯何处覔家在水云边隺瘦原非病人闲即是仙诗题牕外竹茶煮石根泉老我惟疎放新图拟巨然　成化庚寅夏六月五日过启南有竹居为作山水小幅复赋是诗后四日宿庆云精舍天泉出启南画索题遂以前诗塞其白间观者幸恕予懒完庵刘廷美书
　　石田题刘完庵画
　　溪山错认瀼东西茒屋人家竹树齐不独米翁能拜石我于遗墨便头低　此幅刘完庵先生得意笔以耻齐之赏识故有是赠沈周借观于轩中僣题帋空完庵可作亦当鉴予心伏也
　　刘廷美山水【崇祯四年中秋日得之黄观仁】
　　一清水识天池路入千岩势更危头白老僧初出定不知何事亦求诗
　　山头云起湿如滋冒雨来游事亦竒石壁巉然画中见痴翁能事复何为
　　雨里游骖固好竒而今我及雨晴时可伤白石疑无鼓不见青莲喜有池未许淋漓游客酒可能装表贵人诗老僧头髪霜垂领亦效逢迎似不宜　沈周题
　　完庵荷花
　　清白佥宪翁写此花深有贞洁君子之态披玩间或方为水仙洛神盖未见此心之敷露耳噫世之不见知者岂独是花为然愈跋
　　姜廷宪题自画
　　功成已得绣为衣万里青云入壮怀回首九峰天际碧可能无梦到江淮　东谿姜立纲题
　　画院中如戴静庵林良吕纪诸人余皆有其真迹第以无题跋故不载千顷生识于莲濵之防芳阁张复阳山水
　　余防鸠车时见先荆翁斋阁悬山水二幅云以墨洒之而成为张复阳笔复阳当湖人业儒弃去从朱艮庵学道妻亦为尼善诗工画仿吴仲圭苍郁淋漓喜作云水游止金陵朝天宫与尹蓬头为侣复担书住余杭洞霄宫凡廿年丹就还里南宫有司建一枝堂栖楼以居之治三年复阳八十有八矣竟尸解去仙乐满空香气经月不散举棺甚轻至今以铁索悬堂后如空器焉思白董老尝见此画曰仙真遗迹不可不珍秘也　蠡湖南白痴散仙水玉磊砢者记






　　瑚网卷三十八
　　钦定四库全书
　　瑚网卷三十九
　　明　汪砢玉　撰
　　名画题跋十五
　　文太史仿米氏云山卷
　　余于画独喜二米云山平生所见南宫特少惟敷文之迹屡屡见之大要父子无甚相逺余所喜者以能脱略画家意匠得天然之趣耳元章品题诸家谓皆未离笔墨畦迳晚乃出新意写林峦间烟云雾雨隂晴之变自谓髙出古人元晖亦云汉与六朝作山水者不复见于世惟王摩诘古今独步既自悟丹青妙处观其笔意但付一笑耳且谓百世之下方有公论又尝自言遇合作处浑然天成荐为之不复相似其言虽涉夸诩要亦自有所得也余暇日漫写此卷然人品庸下行笔拙劣不能于二公为役观者以畦迳求正可发笑耳　乙未冬十一月晦征明书
　　征仲仿米青緑云山【小幅】
　　平村緑树一谿分百叠晴峦锁白云貌得江南烟雨意错教人唤米敷文　征明
　　树色犹含雨山容未敛云草堂闲注目春意正氤氲谷祥
　　雷平春色晓氤氲天外三峰碧玉文为问华阳洞中客可能持寄陇头云　彭年
　　春水没渔矶春云连树緑叶落在遥山江南雨新足袁聚
　　文待诏自跋关山积雪图长卷
　　古之髙人逸士往往喜弄笔作山水以自娱然多写雪景者盖欲假此以寄其嵗寒明洁之意耳若王摩诘之雪溪图郭忠恕之雪霁江行李成之万山飞雪李唐之雪山楼阁阎次平之寒岩积雪赵承防之袁安卧雪黄大痴之九峰雪霁王叔明之剑阁图皆著名今古脍炙人口余皆幸及见之每欲效仿自歉不能下笔曩于戊子冬同履吉寓于楞伽僧舍值飞雪防尺四顾千峰失翠万木僵仆乃与履吉索素缣乗兴濡毫为图演作关山积雪一时不能就绪嗣后携归或作或辍五易寒暑而成但用笔拙劣虽不能追踪古人之万一然寄情明洁之意当不自减也因识嵗以归之嘉靖壬辰冬十月望日衡山文征明
　　衡山龙门览胜
　　三月韶华过雨浓暖蒸花气自溶溶菜畦麦陇青黄接云岫烟峦紫翠重一片垂杨春水渡两崖啼鸟夕阳松晚风吹酒蓝舆倦忽听天平寺里钟　偶与九逵先生谈天平龙门之胜为写小景并书近诗请教庚寅四月廿又一日征明记
　　治平山寺图
　　遥遥治平寺乃在楞伽麓之子神情秀空山裹云宿月冷石牀清孤眠岂能熟还持一束书起傍梅花读灯昬夜参半饥防鸣古屋凄风西北来吹堕檐间木感此霜露繁坐觉芳华促少壮曾防时嵗晏在空谷念此隔重城何能慰幽独　隂失昬旦朔吹号枯株怀君别未久奄忽嵗云徂空庭飘微霰惨淡集饥乌城郭黯以凄况复空邨居空村白日短寒云晴郊墟青山不为容黄叶绕精庐遥知松牕下时披古人书古人不可见愿言掇其腴谁令事干禄雕镕失其初嗟予亦丧志与子同厥趋岂不怀逺业均受贫贱驱朱门富华屋长途有髙车宁知饥寒士一饥不愿余栖栖斥鷃翔岂与鸿鹄俱何当长风发共奋青云衢　履仁久留治平嵗暮有怀题此奉寄正德乙亥十二月五日征明
　　题石湖图与陆子静
　　春尽南湖水拍空扁舟如坐画图中催诗忽送云头雨吹面时来柳外风人与青山原有约兴随流水去无穷自家不是陶元亮一笑应惭对逺公　平生幽兴碧云深老去闲身纵壑人喜共白公修洛社何如逸少在山隂夕阳钟梵烟藏寺脩竹人家水绕林满目溪山琴趣在底须弦上覔知音　征明
　　又石湖图【并词】
　　晚凉斜倚赤阑桥天逺白烟消酒醒顾见花间影浮云散月在林梢野火青山隠隠渔歌緑水迢迢昔年曽此醉清宵共舣木兰桡白头重踏行春路同游客半已难招静山髙月小玉人何处吹萧　右调风入松并石湖图夏月望日征明写
　　丹泉草堂图
　　闻説仙人葛稚川丹成仙去已千年白云渺渺都无迹碧窦涓涓尚有泉秋老山空寒浸月草香沙暖玉生烟林堂俯仰成今古总属风流顾彦先　衡山征明为清甫画并题
　　仙岭媚春华浮泉杂绮霞云中回碧草天上泛桃花流蔽金堂宅源成玉女家容成如可揖緑盏酌丹砂　五岳山人黄省曾【殊不成字但盛名之下耳】
　　白描老子像【后楷书清净经及老子传】
　　病困无聊写此奉【阙】山炼师永充福济观常住一笑置之　征明顿首
　　犹龙公道邈言吾夫子以为不可测识者而征仲先生以笔墨追之防得影响此不复当以艺事目矣必焚登流眉香一铢乃可开卷壬戌十二月李日华敬题
　　袁安卧雪图【时为曹瞻明得此画于项度因以见示】
　　赵松雪为袁道甫作卧雪图老屋疎林意象萧然自谓颇尽其能事而龚子敬题其后乃以不画芭蕉为欠事余为袁君与之临此遂于墙角着败蕉似有生意又益以崇山峻岭苍松茂林庶以见孤髙拔俗之蕴故不嫌于赘也壬寅六月二十日征明识
　　桐隂髙士图
　　旧画重题二十年碧梧秋色尚依然而今防染浑忘却老去聪明不及前　子寅自南都持余旧作桐隂髙士图观之盖有年矣可见嵗月易增笔力易减较之于今大不如前为之怅然因题一过己巳春征明记
　　清赏凝霞四十年断痕残墨尚依然不堪香死人琴后秋色徒供韵石前　先子英年得此画每跃然称快后义兴吴二甫以白镪一镒求易先子笑却之余年来蹇遭多故书画鼎彞防不复存而此独固守亦欲后之念今犹今之念昔也因和原韵一絶崇祯戊辰改元七夕立秋日怀日子砢玉记
　　听玉图
　　虚斋坐深寂凉声送清美杂佩摇天风孤琴写流水寻声自何来苍竿在庭圯冷然如有声应耳相诺唯竹声良已佳吾耳亦清矣谁云声在竹要识听由己人清比脩竹竹瘦比君子声入心自通一物聊彼此傍人漫求声已在无声里不然吾自吾竹亦自竹耳虽日与竹居终然藐千里请看太始音岂入筝琶耳　里中契家生文征明为贰郡程文画并诗
　　曹友瞻明初好古时即以此画质先荆翁翁鉴赏不已后真赝莫别每来印正因忆当年髙君明水未第弱冠时与翁相叙书画好玩满前质疑问难常连宵累夕彼后贤之继起安知宗法所在乎为之抚卷三叹戊辰长至日砢玉记
　　竹居【二大字为陈白阳书文太史作图】
　　珍重闲情在竹间幽居深锁碧琅玕清风自解絶尘土髙节还堪托嵗寒门掩夕阳容竟造诗成春雨倩谁刋已知胷次清虚甚莫作寻常肉食看　征明
　　猗猗緑竹秩秩华榱翠文洞疏秀翳堦壝白日潜照清风时披淡然幽独君子之居　葆生文伯仁
　　种竹随清况幽居逺俗氛谁知豹阉客能爱鳯团云晚径浮清月秋牕映緑濆王猷千载兴潇洒出人羣　漳余岳岱【东伯】
　　脩竹堂开粤水浔野情萧散一抽簪清秋卧听潇湘雨白日行歌翡翠林飒防时闻金玉奏孤髙犹见嵗寒心主人自是逃虚者披阅黄庭坐茂隂　吴趋许闰右竹居卷皆吴中一时闻人为海宁王君作者王君不详为何人观其绢素精好交无杂宾亦可尚已不知何縁流落京师震川先生得之先生雅好种竹而亦姓王亦可以为竒矣偶携过敝寓因叹物之得其所归而卷中诸人震川所交防半时一展玩殆若为震川而设者题此以记嵗月盖自戊子至今已三十九年又不胜存殁之感于诸公也嘉靖丙寅秋七月三桥文彭书
　　万厯庚辰四月晦日观于耆英堂之东偏展玩数四不能去手卷中诸名士惟徐君犹在而先兄亦仙游八年矣因题于后以识感　茂苑文嘉书
　　卷有汝南黄省曽撰竹居赋云海宁王侯雅崇经术其居罗以修竹五岳山人闻而赋之诗有安阳杜璠吴下王谷祥淀峯徐度民则阳抱山人陆芝洞庭徐麟俱未及录乐卿记
　　秋林泉石
　　长松落髙防平臯出石罅修梁不通尘幽人寄容暇散柔摇竒情倐在疎林下万木叠遥岑晴湖自天泻何处得秋多凌空有虚榭　文壁
　　玉兰图
　　绰约新妆玉有辉素娥千队雪成围要知姑射真仙子欣见霓裳试羽衣影落空堦初月冷香生别院晚风微玉环飞燕元相敌笑比江梅不恨肥　奕叶灵葩别种芳似舒还敛玉房房仙翘映月瑶台迥素腕披风缟袂长拭面何郎疑傅粉前身韩寿有余香夜深香雾空蒙处髣髴羣姬解佩珰　嘉靖辛亥二月八日访补庵郎中适庭中玉兰盛开连日赏玩感而赋此并系以图长洲文征明
　　泽兰图
　　草堂安得有琳琅傍案猗兰奕叶光千里故人来解佩一牕幽意自生香夣回月瓯江逺思入风云楚畹长渐见不闻余馥在始知身境两相忘　近承友人寄赠温兰秋来着花甚盛因作此诗谢之适张辨之以兰卷相示既为补空录此诗于上　文璧
　　湘波平楚岫青美人罗袂障风横光风绾作骚人佩还带三闾一卷经　允明
　　秋日辨之携此卷索余画见吾文师墨戏不敢援笔敬书数语归之　丁卯陈淳谨识【楷书】
　　一回展卷怀千古无数青峰近可招旅雁北征云惨淡渔舟南下水迢遥苍梧帝子魂应断空谷佳人恨未消憔悴谁知吟泽畔欲倾緑醑无聊　黄云
　　别来芳迹杳难寻千里相知契结深汉馆月明幽客梦楚江秋尽美人心含风嫋嫋香生佩隔水悠悠思入琴百卉无情自春迹不堪于此易沾巾　余尝题文衡山墨兰寄友人今为辨之录此时癸酉嵗九月十八日在松陵舟中书湖光月色相映且与衡山方别其情不言可知也陈沂
　　飞云石【后有铭】
　　正德初海虞钱氏斋中获觏此石上镂飞云二字笔法流动虽爱之未知所自防石田先生适至云此为倪元镇所寳久在清秘阁中元镇逝呉时犹携以自随后以赠所知遂为钱氏所有吾乡毛九畴博雅好古乃从钱氏购归复索余作图以便展对云　徴明
　　经年不见九逵一日独行溪上忽尔懐思辄赋短韵并系小图奉寄
　　檐树扶疎带乱鸦萧亝只似野人家纸牕猎猎风生竹土盎浮浮火宿茶日色射云时防采雨丝吹雪不成花庭中卉物雕零尽独有苍松领嵗华　嘉靖二十有七年七月十日征明书
　　宛转横冈带逺岑梅花灿灿竹深深人家尽住苍云坞拄杖时穿玉雪林风壑声传千涧雨晓山青落半湖隂刚怜珂里城闉隔经嵗不闻车马音　薄云笼月夜微茫十里松萝一径长草涧伏流时送响野梅藏雪暗吹香烟突兀苍山色逺火依稀破壁光十五年前旧游路重来踪迹已都忘　万顷玻璃带曲隈眼中图画自天开春风烂漫难忘酒落日登临更有台百叠苍螺湖上岛千林香雪崦边梅故人何在空驰想缥缈峰头独自来　癸卯十月同履学文学游洞庭西山归而图此以记兴云征明
　　一雨垂垂春欲徂弱云狼藉草纷敷池塘水满鱼争跃竹径泥深鸟乱呼暝色排檐失昏旦凉声入枕梦江湖山亝十日经过断榻得南宫水墨图　戊午新夏雨牕戏墨并题征明
　　千岩万壑图
　　尺素俄惊已数年秀岩流壑始依然感君意趣犹如昔顾我聪明不及前万壑潺湲知水竞千岩青翠为山妍诗中真境何容尽聊毕当年未了縁　千岩竞秀万壑争流乃余为子传而作也子传与予相友善每有所往必方舟相与乗闲出此绢索予图数笔兴阑则止如是者凡十有三年始克告成因系之以诗嘉靖己酉八月征明
　　烹茶图
　　嫩汤自爱鱼生眼新茗还夸翠展旂谷雨江南佳节近恵山泉下小船归山人纱防笼头处禅榻风花绕鬓飞酒客不通尘梦醒卧看春日下松扉
　　文太史自题诸画【俱七言律】
　　东风吹春着幽谷宿雨浮烟树新沐斜桥曲径带流泉白日疎篱防浓緑晴江隔世不隔山百叠苍螺满茒屋输却长吟抱膝人镇日临矶弄晴緑　正徳丙子春三月徴明为启之文学写并题
　　郭外青烟栁带柔洞庭西去水悠悠故人不见沙棠楫燕子齐飞杜若洲日落晩风吹宿酒天寒江草唤新愁佳期寂寞春如许孤负山花插满头　霜柯天矫苍龙精霜根蚀雨莓苔青幽人睡起日亭午坐看凉影流空庭心闲无营静于洗有时清风落书几试拈秃笔写云林一片秋光生眼底　辛亥六月七日戏笔长洲徴明玲珑苍壁太湖姿浪蚀沙淘面面竒百穴晴窻通玉女一拳小石梦仇池乍逢合下南宫拜欲咏还输白傅词便拟髙斋题列岫朝来秀色满檐帷　右题古石图徴明
　　文徴仲云峰石室图【欵云文璧题赠击壤先生】
　　疎树宿残雨断云开乱山幽人住何处相忆有无闲此先君四十以前笔也云峰石色纵横参于造化非他人可能万厯八年五月二十七日仲子嘉识徴仲自题山水【凡三幅各一絶】
　　云开逺岛明木落秋江冷斜日下渔梁照见独行影雨过山突兀秋清树陆离闲情谁领畧溪上有茨雨晴山逺近秋老树参差小桥独眺处斜阳总是诗
　　又落木寒泉
　　北风入空山古木翠蛟舞何处鸣天球寒泉洒飞雨
　　又写竹
　　古木苍龙影修篁碧玉枝相看两不厌同保嵗寒姿
　　横塘诗意
　　百叠春云百叠山杏花三月雨班班分明记得横塘路一叶轻舟载雨还　正徳庚午春仲坐雨停云馆题画
　　文璧
　　花光恵崇喜用王洽泼墨法写湘西山水极有神韵二米实祖迹之非创作也衡山公此卷苍秀婉逸直追二衲不入南宫庑下诗笔以涪翁手腕鼓国初髙徐口颊俱可　紫雪
　　此画并仿燕穆之山水卷余得之梁溪华氏李翁九疑过而见之鉴赏不去口因题其后云玉水
　　仿燕穆之山水卷【后有王雅宜行草长幅】
　　文征仲先生绘事从宋入李营丘燕穆之方幅小景辄具百里之变贵于几端卷舒而游趣足也此作是其仿燕者王履吉古诗行草楚楚秀逸若来与画竞爽真双璧也春寒无事从玉水假过恣玩旬日意独未饱防玉水治入燕装促归囊中系此　李日华
　　仿李唐沧浪濯足
　　飞泉百丈昼生寒古树苍苔过雨班何似山人多道味洗心濯足自跻攀　征明
　　盘空石壁云难度古木苍藤不计年最是碧山猿啸处一条飞瀑破晴烟　蔡羽
　　百丈飞泉洒面凉桃花片片防沧浪道人白足元无垢自爱空山日月长　王宠
　　仿董北苑山水
　　青山隠隠水漪漪映树兰舟晚更移一缕茶烟冲宿鹭无人知是陆天随
　　仿赵文敏沧浪濯足【着色绢上楷书题欵】
　　溪上青松秀色开溪头新水緑于苔偶然濯足临溪上矗矗芙蓉倒影来【为书记王澄甫所藏垂老食贫因以画易余米玉水记】
　　越来溪上雨初收茶磨山前烂漫游斜日正临芳草渡飞花故防木兰舟【此仿松雪青緑小幅】
　　千里相思一旦逢半生心事此宵同话深不觉频移席露下庭柯月满空　征明为参孙作
　　文征仲画大类赵承防第微尖利耳同能不如独胜无取絶肖似所谓鲁男子学柳下恵其昌题
　　仿倪迂山林【二幅各自题】
　　山寒有古意木落见清真不见倪迂叟谁能继后尘遥山过雨翠微茫疎树离离挂夕阳飞尽晚霞人寂寂虚亭无赖领秋光　戊午四月既望仿云林子笔征明时年八十有九
　　燕山春景
　　燕山二月已春酣宫柳霏微水映蓝屋角疎花红自好相看终不是江南　甲申晦日郑正叔偶访小亝坐语家山风物写此寄意征明
　　古木幽居图
　　古木隂隂山迳回雨深门巷长苍苔不嫌寂寞无车马时有幽人问字来　雨中承克承过访山房写此奉赠癸卯六月二日征明
　　古木髙逸图【文璧欵】
　　春风着柳弄鹅黄宿雨膏原细草香莫怪幽人坐忘去逺山偏自称斜阳　余又有泉石髙闲图欵云嘉靖壬子九月既望征明写时年八十有三
　　碧梧髙士图
　　漠漠疎桐洒面凉溅溅寒玉潄回塘马蹄不到清隂寂始觉空山白日长　孔周经时不见因想髙胜居然在怀因写碧梧髙士图并小诗寄意征明
　　河梁话别图
　　泣别河梁恨未销归心恻恻浑天遥李陵若论兴亡事谁识苏卿是久要　征明
　　落尽旄头信义全刚肠防度茹羊羶雁书不与苏卿便啼血东归化杜鹃【右题苏武别李陵图】　昆山黄云
　　铁石心宁随境改君臣义自与天通忠怀慷慨操穷节一任时穷道不穷　琅琊王世贞
　　明皇夜游图
　　隔花雕辇度轻雷御酒初鳯管催别勅梨园千妓女月中齐唱紫云回
　　昭君图
　　琵琶弹泪翠眉颦白草黄花暗塞尘几度穹庐明月夜夣魂犹忆汉宫春
　　卷后有尤鳯丘按传布景更艳异夺目【国润识】
　　洛神图【挂幅】
　　先内翰画洛神仿龙眠居士笔嘉靖庚辰年作也至万厯甲戌秋补书赋于上　仲子嘉
　　文征仲白描宓妃雅得神光离合之趣而休承书亦仪静体闲洵称合作绣水汪氏鉴藏
　　文太史自题山水诸幅【俱七言絶】
　　三月江南欲暮春緑隂照水玉自怜身在奔驰地空羡亭共坐人【春幅】
　　斜桥曲径带流水疎树平臯防浓绿输却长吟抱膝人镇日临矶弄寒玉【夏幅】
　　髙树扶疎弄夕晖秋光欲上野人衣寻行覔得空山句独绕溪桥看竹归【秋幅】
　　云树埋踪鸟絶飞空江蓑笠弄寒丝良工妙得竹中趣故写愚溪独钓诗【冬幅】
　　山中习静避红尘朝夕惟于木石亲昨日渡头春忽到东风緑水又
　　万树千花尽放春逺峰个个玉嶙峋溪南防杖来游者不是山隂雪后人
　　晓山经雨洗青螺春水连天漾碧波此景此时谁防得扁舟行处赏心多
　　水绕山回石路深幽怀都付膝前琴春来多谢垂杨柳分得溪亭半榻隂
　　青山隠隠遮书屋緑树隂隂覆钓船好似江南春欲暮嫩寒微雨落花天
　　狼藉春风花事休凄凉啼鴂景深幽空山雨过人踪少寂寂孤村水自流
　　玉虹千丈落潺湲石壁岩岩拥翠鬟料得两翁劳应接耳中流水眼中山
　　小楼终日雨潺潺坐见城西雨里山独放扁舟湖上去空蒙烟屿有无间
　　倪迂笔法类荆关防染烟峦杳霭间我亦年来有迂癖时时闲写郭西山
　　平生最爱云林子能写江南雨后山我亦雨中聊防染隔江山色有无间【一作休承诗隔江为疎林】
　　一重山崦一重溪犹有人家住水西行过小桥回首望焙茶烟上午鸡啼
　　桐花半落东风软山雨全收白昼长寂寂溪亭人不到鸭头春涨緑波香
　　亭下林隂扫不开庭前山色翠成堆日长自有读书趣何用纷纷车马来
　　髙树隂隂翠葢长雨余新水涨回塘何人得似山中叟对语溪头五月凉【嘉靖庚子仲夏望日写于玉兰堂　征明】
　　城居六月马蹄忙日射流尘四散黄谁似溪山开草阁四檐风雨一牕凉
　　松隂寂寂清于水草色茸茸软似裀六月城居如坐甑水边输与纳凉人
　　隂隂灌木压虚檐六月林亭意爽然百叠烟霞开絶壑一牕风雨听飞泉
　　隂隂夏木水平溪黄鸟飞来不住啼南亩已畊心绪静看山斜倚曲阑西
　　积雨初收消夏湾緑萝吹雪覆潺湲何当湖上垂双足俯看清流仰看山
　　髙林雨过白烟生风动疎隂漏日明午困欲眠书在手紫薇花底拂桃笙
　　潭潭虚阁带湾碕山木苍苍结夏帏最是晩诗思就满牕晴瀑雨飞飞
　　长林结暝昼生寒坐爱虚亭带浅滩吟就夕阳诗未就碧云千叠上栏杆
　　雨晴飞瀑写潺湲地拔苍松生昼寒诗思搅人眠不得起临虚阁弄渔竿
　　斜阳曲径带流水疎树平臯防浓緑输却长吟抱膝翁镇日临流弄寒玉
　　草堂斜覆松隂底牕外青山云外水扁舟何处未归来无数沙鸥落前渚
　　草堂无用设篱门賸有清隂隔世尘一路溪山归路永斜阳照见独行人
　　云罨遥空露碧巅凉声风激半空泉忆曽倚醉包山下万木围檐听雨眠
　　茗杯书卷意萧然灯火微明夜未眠竹树雨收残月出清声凉影满牕前
　　风激飞藤叶乱流寒沙渺渺水悠悠碧烟半岭斜阳淡满目青山一片秋
　　清溪汩汩带遥滩过雨青山落照间三里渔梁归路近竹西茒屋未曾关【过荆溪舟中贻友】
　　谡谡松风灏碧川髙人踪迹在渔船一痕斜日青山外万顷晴波白鸟前
　　苍松落落带沧湾秋在丹枫夕照间料得诗翁劳应接耳中流水眼中山【与前首有异】
　　苍山隠隠树重重屋秋惊半落枫愿我知音成逺访蹇驴不惮路西东
　　漠漠空江水见沙寒原日落树交加幽人索莫诗难就停棹闲看绕树鸦
　　小蹇冲风引步迟忍寒偏称覔新诗个中别有难言处只许当年郑五知
　　小蹇冲风引步迟风融触眼总新诗千山围玉天开画此意惟应郑五知【又雪景一幅诗句前后相同】
　　宻树縁山冻不分天垂暮色转氤氲山童贳酒归何处雪压茒檐有隠君
　　城中尘土三千文何似两翁麋鹿踪隔浦秋山供一笑离离自映夕阳红
　　扁舟自有江湖兴眼底何人得此闲我亦世间求静者久撄尘梦负青山
　　倚空石壁开苍雪映水髙柯舞翠蛟记取江南竒絶处石湖西畔独平桡
　　雨歇风清棹一横微吟自爱晚湖平夕阳西下山千叠木落空山生逺情　此先待诏小笔仲子既为鉴定复书此诗甲戌七月嘉识
　　文衡山自题花鸟四帧
　　锦云零落楚江空翡翠翎边夕照红愁絶兰桡烟水外秋香吹老一滩风【莲房翠禽】
　　习习春风上苑回一枝先傍曲江开莫嫌花气能薰客自有莺声唤醒来【杏花黄鹂】
　　樷樷花色映霞妆西域移来种自芳幽赏不知春已去尚闻埜雀噪斜阳【蔷薇麻雀】
　　絶艳清芬名自竒相看总是嵗寒姿山禽应惜栖能穏两两飞来借一枝【茶梅双禽】
　　杏花双鸠图【余得之髙明水后为姚汝为易去】
　　别院花飞雨乍晴暖风吹日困人情不知春色来多少试听双栖好鸟声【虽着色而防缀如生神品也】
　　小院秋葵图
　　菊棠荏苒紫罗里秋日溶溶小院东零落万红炎景尽独垂舞袖向西风　征明画
　　栗玉姿偏莹鹅黄色未深已夸能衞足复道解倾心谷祥
　　緑剪防差带丹倾子细霞一番秋色起髙日映葵花顾闻
　　又自题写生诸幅
　　雪片经春犹未消一庭寒玉逗清宵无端幽梦寻芳信香艳纷披意自娇　画梅
　　渊明老去不忧贫醉撷金茎满意春却笑微花何幸防至今珍重为斯人　墨菊
　　透纸离离见墨花细香团玉见霜华江南五月炎无柰别有凉风属画家　又
　　未论摇月堪为佩若使凌波直欲仙香梦搅人眠不得为君亲赋返魂篇　征明画水仙并诗
　　一片行云随碧波幻成玉质映江沱天风乍拂河津带明月将摇溪上珂　师道题
　　叶飐东风翠带斜白云根底茁红芽山中谁得称君子满地无名野草花　冩兰
　　纎纎小雨作轻寒最好疎篁带雨看正是美人无俗韵清风徐洒碧琅玕　雨中禄之携松雪画兰竹过访即为作此征明时年八十有一
　　淡墨淋漓粉节香清风髣髴见潇湘一般红杏沾恩泽别有浓隂盖草堂　竹枝
　　白石岩岩封翠苔乔柯落落委茫莱旁人莫作支离看犹是明堂有用材　古木
　　故里读书图【一作还家志喜】
　　緑树成隂迳有苔园庐无恙客归来清朝自是容疎懒明主何曽弃不才井壑岂无投老地烟霞常防读书台石湖东畔横塘路多少山花待我开　征明
　　春田白社图
　　悠然白髪对青山轻健悬车十载前时防故人修白社不忘初业课春田老翁自是先朝旧遗爱犹为逺郡莫为有才施不尽只将闲散博长年
　　西斋话旧图
　　木叶萧萧夜有霜清言欵欵酒盈觞碧牕重剪西风烛白发还聫旧雨牀秋水不嫌交谊淡寒更何似故情长不堪又作明朝别次第邻鸡过短墙　嘉靖甲午腊月四日访从龙先生留宿西斋时与从龙别久秉烛话旧不觉漏下四十刻赋此寄情并系小图如此　征明
　　陆五湖题衡山画
　　溪流添水急树色着寒深雨歇云归壑微茫见逺岑
　　又
　　院落溶溶夜色微月华偏与净妆宜难明緑树枝头雪且续梅花夣里诗　师道
　　彭孔嘉题衡山秋林独钓图
　　策策霜林映水丹重重云岫锁轻寒西风斜日空江暮无限秋光属钓竿　彭年
　　周公瑕题征仲画
　　逺树汀洲阵势分风嘹月唳不堪闻扁舟多少天涯客肠断乡关又夕曛　天球
　　李君寔题老文寿山福海图【重青緑山水大幅题时为余寿人】
　　一抹拖蓝泰岱东虬枝拂斗挂桑弓银河带绕三三曲莲岭冠攅六六峰功业济时肤寸雨文华盖代驾梁虹海山秀色应无限揽取冈陵祝上公　日华
　　祝京兆允明题画【余有枝山义犬记即图其状殊肖故知书画合一也】
　　吟诗写画似参禅不向他人被里眠生公堂前防头石天平山上白云泉
　　秋浸巨区天地寒老崖垂脚怒龙蟠仙人夜半骑龙去木客潜窥古灶丹
　　云母薄梳青石髪水花肥防碧荷钱树根一坐云山老不许时人问嵗年
　　寒光交逗眼苍然半夜人间别有天想得非仙亦非四山风雨拥孤眠
　　枝山题仙女图
　　阿房宫里倾城质太华峰头出世身涧草岩花为服食山云水月是精神相逢记得同游日一笑不知何处春却为台侍下许东华还有女仙人
　　六如居士题周东邨画
　　鲤鱼风急系轻舟两岸寒山宿雨收一抺斜阳归雁尽白苹红蓼野塘秋　唐寅题
　　周舜卿绘事余有竹溪秋色寒林读易濠乐等图谿山淹润草木华滋人物闲雅生色殆入宋人之室但俱乏题语不似胜国以来诸名硕王肯堂曰唐子畏画多周臣笔要在巨眼别之子畏师周臣而青于蓝雅俗之别也或问周画何以俗曰只少得唐生数卷书耳是论觉太过焉王伯谷云东邨画山水人物峡深岚厚古面竒妆苍苍之色一时称为作者若夫萧寂之风逺淡之趣非其所谙斯言也庶乎近之天启丁卯冬有芒氏乐卿父雪牕漫笔
　　十亩芳园带野堂白头兄弟喜相将池塘入夣生春草风雨淹情接夜牀并集原鸰如有恋交花荆树正吹香百年乐事真堪羡为赋斯干第一章　大参正斋先生与其弟国声友爱甚笃家有二宜园颇极游观之胜余为作图并系拙句如右嘉靖庚寅正月既望文征明识







　　瑚网卷三十九
　　钦定四库全书
　　瑚网卷四十
　　明　汪砢玉　撰
　　名画题跋十六
　　唐伯虎丹阳景图【后题】
　　隂雨浃旬防烟不继涤砚吮笔萧条若僧因题絶句八首奉寄孙思和　十朝风雨苦昏迷八口妻孥并告饥信是老天真戏我无人来买扇头诗　青山白髪老痴顽笔砚生涯苦食艰湖上水田人不要谁来买我画中山　荒村风雨杂鸣鸡轑釡朝防愧老妻谋写一枝新竹卖市中笋价贱如泥　书画诗文总不工偶然生计寓其中肯嫌斗粟囊钱少也济先生一日穷　儒生作计太痴呆业在毛锥与砚台问字昔人皆载酒写诗亦望买鱼来　抱膝腾腾一卷书衣无重褚食无鱼旁人笑我谋生拙拙在谋生乐有余　白板门扉红槿篱比邻鹅鸭对妻儿天然兴趣难摹写三日无烟不觉饥领解皇都第一名猖披归卧旧茒衡立锥莫笑无余地万里江山笔下生　正德戊寅四月中旬呉郡唐寅作于七峰精舍
　　唐子畏垂虹别意
　　垂虹不是灞陵桥送客能来路亦遥西望太湖山阁日东连沧海地通潮酒波汩汩翻荷叶别思茫茫在栁条更欵传杯迟判袂月明倚柱唤吹箫
　　伯虎江深草阁图【赠次明呉君】
　　唐子防造化发语欲泣游戏山水图草树元气湿多能我亦忌造物还复惜愿子敛光怪以俟嵗月积　沈周
　　子且不试艺西狩因麟泣密云而无雨稿物何由湿空山来者稀白日成叹惜唐君非画师英华发于积　吕防【次韵】
　　子畏焦墨画江干石壁作二松虬结根梢不可辨竒怪之笔自然动人松下一茅亭有幽人凭栏清坐子畏题署在石壁下　夗上千秋渔长识
　　梦筠图
　　闻説君家新辟庭参差满种粉梢青炎时静坐不觉暑画日仰眠常见星一防虚心通晓梦百年手泽与忘形秋来四屋声如雨怅掩薰炉独自听　呉趋唐寅
　　松阁幽花图
　　松间草阁倚岩开岩下幽花绕路台谁叩柴扉惊鹤梦麻姑遣送酒肴来　唐寅
　　岩石髙士图【伯虎画枝山题】
　　唐时巾服汉时冠日用于人止一般惟我识公心未老满胷才思蛰龙蟠　允明
　　又岩中髙士图【伯虎画元吉题】
　　襟屦深林下悠然乐事多细风披夏葛斜日阁烟萝埜篠醒残酒山禽和短歌还愁济时出谢迹亦岩阿
　　唐子畏山水【文征仲题】
　　溪亭面虚旷乃在山之阳俯瞰玉深深仰视岩苍苍幽人抱竒僻卜筑邻此方惬我清絶想谢彼驰驱爰有同心人杖防来浮梁相寻无俗侣幽事与谁量　子畏旷古风流超尘妙墨图绘传于人间真世宝也适叔贻携示因题以归之丁未征明
　　桥西畔唐居士浪迹图成尺楮间莫讶晴牕频展看分明笔下见荆关　衡山又题子畏山水
　　唐伯虎自题山水四轴
　　云树含暗日烟岚阁晚风髙人将木屐送目大江东山髙鸟不巢水清龙不住至察则无徒故写模糊树灌木倚道左流嘶鸣沙中欲涉未抠衣且乗君子风金风秋立至凉生雪虚梧桐一叶落打着手中书
　　又伯虎自题诸画【俱七言絶】
　　岩居萧散未全迂掌上清樽膝上书满目繁花堪自老笑他金紫釡中鱼
　　金谷中分此水长问津从不到渔郎山添爽气砭诗骨独坐柽隂送夕阳
　　乱山杂雾晓牕巃遥见悬鱼是梵宫倚杖漫行行复坐一声啄木在林中
　　秋色苍凉怀抱开古林泉石总诗材平头鞋子方春盛青石桥边散步来
　　髙泉落涧玉淙淙怪石蟠旋似卧龙诗卷满肩芝满地吾能此处看吾踪
　　云敛溪山秀色开满溪新水绿于苔偶然二叟临矶坐无数青山倒影来
　　石矶平净苍苔合髙木空添接叶深二叟清谈无俗事亦因与许二同心
　　满地松隂六月凉采芹归去担头香相逢夕照谁家子倚树喃喃话正长
　　席地松隂乐有余瓦盆盛酒炙枯鱼心中洗尽闲名利一泉声应读书
　　独立茒门赖拄笻丝凉拂豆花风曙鸦无数盘旋处緑树枝头一线红【晓起】
　　骑驴八月下蓝关借宿南州白塔湾壁上残灯千里梦月中飞叶四更山【唐寅赠感慈邹先生】
　　山阁临溪晚更佳绕崖秋树集昏鸦何时再借西山榻相对寒灯细品茶
　　红树青山飞乱云白茅檐底带斜曛此中大有逍遥处难説与君画与君【与所刻异】
　　白板黄扉隠者居家常聊办一餐鱼平桥落叶迷行径时有邻翁来借书
　　背郭茅檐终日晴果林霜后叶无声山僧不管门前路任尔行人终日行
　　野寺空林落照低微钟烟树使人迷逢僧只道山门近不觉穿林又过溪
　　百尺杉松帖地青布衣衲衲发星星空山寂寞人声絶狼虎中间读道经
　　重重楼阁冻云连烟树苍茫带瀑泉一夜空山千丈雪草人在玉壶天【为髙太岩所藏】
　　雪霁天涯更泠严杜茒柴熟旧青帘瓦罏围坐松明火短句时时信口占
　　柴门雪霁桤林彊藤枕新开煑酒尝正是骚人安穏处一编文字一炉香
　　青云台殿泉声隔黄叶关河雁影来别有诗人好怀抱西风双一登台【苏门后生唐寅画呈何老大人先生】
　　溅沫飞流白练长乱山云锁树千章忘机尽日惟猿隺应笑红尘市里忙
　　山势穹窿野色分飞泉滴处静中闻萧条风景谁为侣只有苍寮共白云　吴麒【题前伯虎画】
　　与西州别防三十年偶尔见过因书鄙作并图请教殊无佳兴草草见意而已　唐寅【画题醉舞狂歌五十年见刻集不录】唐伯虎虽学李晞古亦深于李伯时故人物舟车楼观无所不工此其合作也　其昌
　　版筑求贤图【青緑堂画】
　　圣主求贤按画图顿将天秩胥徒精神不是能防顔色安知非滥竿　唐寅
　　歙友黄越石欲余仇实父南极呈祥图因此以画相易云伯虎为某大老作尚有三轴余时亦欲其马逺山水即出向得越石画为伯虎金阊送别图易之伯虎题云金阊杨栁麯尘丝又送吾兄上路歧若到长安见知己为言贫甚转工诗书画诗足称三絶至今念之不已　玉水记
　　孟蜀宫妓图
　　莲花冠子道人衣日侍君王宴紫微花栁不知人已去年年鬭緑与争绯　蜀后主每于宫中命宫妓衣道衣冠莲花冠日寻花栁以侍酣宴蜀之谣巴已溢耳矣而主君犹挹注之竟至滥觞俾后想摇头之令无不扼腕唐寅
　　芙蓉城里试仙衣诗酒留连致失微花栁岂关亡国恨降王原是爱朝绯　余舞象时见家严凝霞阁中所悬唐六如画乃白描宫人诗句即莲花冠子也举赠岐黄谈经岩后于留都得是幅阅题恍然因步原韵未防复得六如弄玉图其人物衣装相似可匹焉　玉记
　　风雪归窑图
　　妻儿且息怒风雪任漫漫幸有春风手能温天下寒此元贡理官诗也偶阅李以政风雪破窑图遂为书此三桥文彭
　　右风雪归窑图子畏先生笔也先生此卷全法宋李唐行笔如屈铁丝而一种寒冻之状宛在目前真頴端有化工者也岂惟冠絶一时自当不朽千古耳　后学文嘉题
　　倦绣图
　　夜合花开香满庭玉人停绣自含情百花绣尽皆鲜巧惟有鸳鸯绣不成　正德八年夏五月唐寅画并题
　　秋千图
　　梳成松髻懒腾腾打罢秋千倦不胜凭仗东风莫停泊少年心性自无凭　唐寅
　　王元美题唐六如花阵六竒调玉烛新【余卷有六如自题词】
　　吴宫新宴起唤两队娇羞粉营红垒阿平轻掉苏家舌旋把灵犀参透兵符半纸偷送得君王春睡云梦杳小网流苏淮隂霎时拈系　荥阳断送重瞳更七日平城总亏佳丽貂围翠绕胡儿夣还滞汉家罗绮丹青妙理描写尽六畨隂计云台后须与封侯温柔国里　扫愁将军都督华胥以西诸军事领长乐少府醉乡侯食糟丘五百户天居士书
　　唐子畏题堂上双白头图
　　海棠枝上白头公头映花枝转觉红恰似老夫髙兴在醉欹纱帽领春风
　　征鸿图
　　白露蒹葭八月秋征鸿又作稻粱谋一羣嘹呖相呼处多在萍荒浅水洲　唐寅
　　桃花过雨图
　　桃花雨过水连天古树髙岩乱玉泉独立溪头穷物理不知斜日落平川　唐寅
　　落花图咏
　　今朝春比昨朝春南阮畨成北阮贫借问牧童应没酒试尝梅子又生仁六如偈送钱塘妾八斗才逢洛水神多少好花多落尽不曽遇着赏花人
　　夕阳芳草笛悠悠春尽惊看又转头淅沥风光摇草树骖驔时节逐川留临堦思数脂千片绕树空烦绣半勾九十韶华梭脱手多情又作一番愁
　　忍把残红扫作堆纷纷雨里毁垣頽蛤蜊上市惊新味鶗鴂催人再洗杯肯唱骊歌送春去悔教羯鼔彻明吹烂开赚我平添老知到年来可烂开
　　能赋相如己倦游伤春杜甫不禁愁头扶残酒方中醉面对飞花怕倚楼万片风飘难割舍五更人起可能留妍媸双脚撩天去千古茫茫土十丘
　　芒鞋布袜罢春游粉蝶黄蜂各自愁池面风回荷簇聚陌头人散踘场休胶粘日月无长策酒对荼有近忧苏小堤头试翘首碧云暮合隔红楼
　　溪水东流日转西杏花零落草萋迷山翁既醉依然醒野鸟如歌复似啼六代寝陵埋国媛五陵车马鬬家姬邻东谢却看花伴陌上无心手共携
　　春归不得驻须臾花落宁知剰有无新草漫添天际緑衰顔又改镜中朱暎门未遇偷书掾堕溷翻成逐臭夫无限伤心多少泪朝来枕上眼应枯
　　蛰燕还巢未定时村翁散社醉扶儿纷纷花事成无赖防防春心怨欲私双脸胭脂开北地五更风雨西施匡牀自拂眠清昼一缕茶烟飏丝
　　春尽愁中与病中花枝遭雨又遭风鬓边旧白增新白树底深红换浅红漏刻已随香篆了钱囊甘为酒杯空向来行乐城东路青草池塘乱活东
　　崔徽自写镜中真洛水谁传赋里神节序推移比弹指铅华狼藉又辞春红顔仙脱三生骨紫陌香消一丈尘绕树百回心语口明年勾管是何人　正德庚辰仲秋吉日偶录落花诗并画于上吴郡唐寅
　　唐六如自题写生诸幅
　　故事开元重牡丹沈香亭北冷泉南如今顔色还依旧风雨江东月闰三　吴郡唐寅笔　牡丹
　　北堂草树发新枝堂上莱衣献寿巵愿祝一花添一嵗年年长庆赏花时　萱花
　　芳园秋色似春时红紫芳菲映緑池朱露未干啼络纬晓风初拂飏蛛丝　秋圃杂花
　　锦里先生日晏眠客来髙论坐无氊酒资尽在东篱下散贮黄金万斛钱　画菊
　　故园三径吐幽丛一夜霜堕碧空多少天涯未归客借人篱落看秋风　墨菊
　　緑云架上草龙蟠马乳含秋露不干昨日文园愁肺渇防丸嚼破蔗浆寒　墨葡萄
　　水养灵苗石养根根苗都在小池盆青青不老真仙草别有阳春雨露恩　盆石菖蒲
　　早起虚庭赋考槃稻田新纳十分寛呼童摘取菖蒲叶验到秋来白露团　陈克养画剪菖蒲图在光懋处已及二十余年矣正德己巳与克养之髙徒陈良器展观之存没升沈不胜慨叹重为书此而不知再得后二十年为何如也九月廿日苏门唐寅
　　鸠雨初晴苦竹生潇江明月动秋声他年链骨轻如叶拟踏风梢散袖行　竹枝
　　嵗寒有贞姿孤竹劲而直虚心足以容坚节不挠物可比君子人穷年交不易桃李花旦暮改顔色
　　陈白阳烟峦叠嶂图
　　人恒谓画曰丹青必将设色而后为専门而米氏父子戏防水墨遂垂名后世石田先生尝作水墨花枝亦云当求我于形骸之外画亦不可例论欤　道复漫书予尝见米南宫父子云山特臻妙而仿之者如元之方壶国初时钱塘戴进虽各底极方特具体而微戴聊窥其一班耳未之拟也如我白阳陈先生用笔潇洒览如汗漫无统而波澜有绪识者云纵横二米之间者此卷也予以为然不知鉴者亦与之否　江夏黄学曾余有白阳大幅石塘图设色工致全学赵松雪不独纵横二米间也　白醉居士汪砢玉识
　　陈道复自题山水幅
　　何处寻髙隠云山入望赊水边林阙里茒屋是谁家烟迷山下寺云动寺中山一片朦胧景相看未拟还共步绿桥畔放怀同和吟谁知白头叟来结野云心雨过小犹滴岚光翠不分繁烟起深树缥缈接云归
　　仿大痴笔【浅色山水陈淳欵】
　　树色摇空翠泉声落寒玉朅来肆幽讨中夜自秉烛
　　又着色山水【又水墨幅】
　　绿树藏烟霭霭青山过雨娟娟一幅蒲帆髙挂十里荷花径穿
　　幽人去泛五湖船湖上青山隔暮烟红树白苹秋满目诗家生意迥无边
　　独坐船头理钓丝水清无处覔鼇鱼不如归向茒亭里下个工夫饱读书
　　老圃秋容图【浅色大幅擘窠书欵　汪氏鉴藏】
　　嘉靖乙酉春仲望后恒斋以此帋索图谈及石田先生尝作老圃秋容盖欲予髣髴之也图毕漫记　白阳山人陈淳
　　王延陵题白阳山水
　　出门大江横银涛数千顷仙子御轻飚环佩摇虚影中宵月无光天地冰壶静轻盈何所之飞梦西湖冷
　　道复题自画杏花双燕
　　杏花经雨湿燕子逐风斜一段江南景幽人自念家
　　水墨竹石菊花【中幅】
　　近水人家觉倍清篱边花竹甚分明笔牀茶灶却关情堪叹光隂真倏忽任教人事尽纵横往来荣辱底须
　　惊　右调浣溪纱
　　陈白阳折枝花卷【首题四字与造物游】
　　兴庆池东艳沈香亭北妆清平有佳诵永夜奉君王【牡丹】东风吹破靥红雨湿开花春满秦川棹渔郎嫌路赊【桃花】花事已零落辛夷盛开紫苞含玉瓣翠叶待新开【木笔】紫肉破新粉青绶有余馥美人何飘飖迢递出楚谷【幽兰】昼永睡方足起来花照人朱缨蹙绛縠节事又重新【海棠】玉质称禅友脂膏比衞姜月中疑有影风际賸闻香【薝卜】沙河春雪尽海使忽西来带得名花种香生紫玉环【玫瑰】北堂无杂植幽砌着幽花翠叶翻罗带金茎结绮霞【萱花】秋风吹宿草白露浥娇花滴滴朱顔在相看亦自赊【秋棠】一入长门里秋衣只淡妆丹心应自许日夕向朝阳【秋葵】翠叶剪湘縠幽葩抽玉簪一枝对书坐久净尘心【玉簪】老桂含秋色天香散玉墀姮娥解人意折赠最髙枝【桂花】叶舒犀甲厚花吐隺头丹不逐东风艳偏宜带雪看【山茶】不见姑射久惊看萼绿华雪消春未老独立粉墙斜【绿萼】白阳山人陈道复写
　　白阳自题画梅
　　竹篱笆外野梅香带雪分来入醉乡纸帐独眠春自在漫劳车马笑人忙
　　梅花得意先羣芳雪后追寻笑我忙折取一枝悬竹杖归来随路有清香
　　桃枝幅
　　红粉低垂玉一枝佳人醉倚曲栏时春来有待消残恨凭仗东风莫浪吹　白阳山人陈淳
　　玫瑰幅
　　暖风吹酒玉顔酡宛转轻柔压绣罗一笑嫣然真自拟太真扶醉欲如何　簇树朱花鬬晓妆满庭龙麝一时香佳人睡起浑无事折得繁英叠防囊　春尽沙河雪未回一枝红玉意徘徊汉家已进榴花艳此种新从畨使来　道复画并题
　　自题画秋海棠
　　翠叶纷披花满枝风前袅袅学低垂墙根昨夜开无数谁説秋来少艳姿　道复作于五湖田舍
　　陈白阳薜荔园图
　　深读太傅王公志震泽称西洞庭之胜往嵗举进士与今侍读徐先生子容为同年先生西洞庭人也太傅公之言曰西山之起甲科实自子容始夫山水之胜泄之乎人髙贤之以声光垂世也建置经位心目之所及则山益髙水益深景益清逺造化之巧所不能与者又托之乎人若徐氏之于洞庭洞庭之有薜荔园是园之广凡数亩地产薜荔因以名园云园之景凡十有三曰思乐堂曰石假山曰荷池曰水鉴楼曰风竹轩曰蕉石亭曰观畊台曰蔷薇洞曰栢屏曰留月峰曰通泠桥曰花源四时朝暮之变态无穷而髙下离立足以当欣赏而游髙明可谓胜矣　正德十二年十月之吉赐进士出身翰林院编修文林郎经筵国史官上海陆深谨记【考后题咏十三景内所谓钓矶者记中误失之徐子容名缙】
　　薜荔园辞【内亦遗栢屏】
　　为山兮既仭为池亦寻宛水石兮斯在昔之人兮此心水汪汪兮石磊磊嗟伊人兮不待堂既构兮像悬我山岳兮池海　思乐堂
　　屹有峰兮湖之中水石际兮丛丛彼日夕兮浪以风于我石兮撞舂猗兹望兮南东谁此池兮此峰峰之下兮湖通盍往观兮焉从善齐物兮若翁　假山
　　楼吾俯兮清流流之淮兮幽幽日徘徊兮延伫将舍此兮焉求　水鉴楼
　　庭翛翛兮疎竹回岩风兮鸣玉轩我倚兮无言羌独歌兮淇澳　风竹轩
　　蕉披披兮石矗矗纷满庭兮芳菉芳菉兮柰何怀佳人兮蹉跎　蕉石亭
　　台登登兮山上田畇畇兮山下穑日力兮君欣君弗欣兮农之苦　观畊台
　　菉叶兮朱英洞窕窈兮若芳怅青春兮迟暮犹有寄兮余芳　蔷薇洞
　　采采兮荷华西之渚兮东涯水天风兮香逺淹中洲兮日斜　荷池
　　月明兮峰景既东兮复西指佳期兮夕骋扣环窦兮栖栖　留月峰
　　涧将断兮有石下潺湲兮玉声步既度兮返顾予焉知兮何情　通泠桥
　　武陵胡然兮震泽隈花与水兮沿复洄怅寻源兮不见见水流兮花开　花源
　　有石兮水濵俯幽藻兮青苹鱼鳞鳞兮迎予梦烟月兮千春　钓矶
　　正德己卯九月望后五日二泉邵宝书于恵山之松风阁
　　咏薜荔园
　　思乐堂
　　肯堂钦古训修祀报前功酌泂歌行潦采苹遵召风
　　假山
　　磊竒成我山云气遽袅袅尺水即溟渤拳石是蓬岛
　　水鉴楼
　　风吹池苹开天空水如镜幽人时凭阑下看行云影
　　风竹轩
　　吾轩自有竹暑月常寒声山静无风时满林空翠生
　　蕉石亭
　　看石忽有诗扳蕉书其上夜来雨打叶惊闻金石响
　　观畊台
　　洞庭有兴云太湖无落波登台问农者不勤将何为
　　蔷薇洞
　　洞口蔷薇密石花压云湿晓来枝上露不知鹤飞出
　　荷池
　　山风吹水香脱巾池上坐盈盈千嵗飞上荷叶卧
　　栢屛
　　堂堂千尺材为屏忍屈曲终抱凌云情不改嵗寒绿
　　留月峰
　　峰竒自成窍似月非有心月来尔何意徘徊光与深
　　通泠桥
　　两通厓水响石梁袅山磵晴天挂一虹溪断云不断
　　花源
　　落英泛流水防防如飘霞为有问津者不敢种桃花
　　钓矶
　　矶根浸寒月细草绿如髪夜鱼不受饵石上坐秋月北郡李夣阳
　　抗楹临清池疎牖面层岛几筵列俎豆周除艺花草贤哉肯堂嗣缅彼作室考　思乐堂
　　采石湖中央为山湖上曲云生牕里岫竹覆堦下谷万壑空荡胷九仭迥在目　假山
　　池开影层榭袅袅千尺映鉴止百物停澄思万感定何必寻匡庐照胆扳石镜　水鉴楼
　　丛竹罗轩中回风一萧森绿水贮瑶彩青岑流玉音娟娟翠袖女泠泠朱弦琴　风竹轩
　　种蕉覆山石幽意助遐敞风院落夏隂雨詹送秋响迷鹿悟真梦书叶岂虚奬　蕉石亭
　　亭亭山上台阪阪山下田绿蓑屯宿雨春犂破新烟劳劳车马客安知沮溺贤　观畊堂
　　蔷薇绕薜洞丹葩结青蔓萦烟翠乱袅露红逾烂懽谦忌日夕娯游在春旦　蔷薇洞
　　覆水荷叶暗出水菡萏长风翻翠盖倚日照锦云张齐声江南防独和渌水章　荷池
　　结栢为门屏盘条翠如织苍然烟雾里讵改风霜色日夕不垂帷嵗寒未相识　栢屏
　　云赛像月窟始识中峰竒团圆挂蟾影珑映蛾眉倾崖光不测长扳丛桂枝　留月峰
　　山根坼断崖独石袅垂梁泉源写鸣雨波澜遡风炎天拂枕簟触石聆笙簧　通泠桥
　　盘盘垂钓石宛宛碧池隅翳荷窥浴鹭牵藻引游鱼试询渊上叹何以临池娱　钓矶
　　池源通中湖流水浮飘花窈窕泛朝日潺湲弄明霞倘逢渔舟入得访秦人家　花源　汝南何景明仲黙
　　思乐堂
　　久家湖山上解揽湖山竒先君奉先地堂构开洪基慨昔未尽乐贻今无穷思伤心夜台日不照春园枝
　　假山
　　湖山七十二朶朶青芙蓉讵意山中园尽纳湖上峰雕防脱斧撇捩腾蛟龙方逢路缥缈俗子焉能从
　　水鉴楼
　　清池若明镜照见池上楼开帘对秋月影动紫绮裘海中金银阙毛骨寒凝秋莫作弹剑舞夜久惊潜虬
　　风竹轩
　　幽轩绕藂竹四壁风凄清端居不出户日夕闻秋声炎天洒冰雪虚谷张韶音尘氛自相逺独醒非我情
　　蕉石亭
　　怪石如笔格上植蕉叶清黯然太古色得尔増娉婷欲携一斗墨叶底书黄庭拂石更盘薄风雨秋防防
　　观畊台
　　微雨开青春田家事东作晓起临平台遂就农父约鞭牛莫鞭腹束草莫解腹裂伤神明草散滋蔓恶
　　蔷薇洞
　　百丈蔷薇枝缭绕成洞房密叶翠帷重秾花红锦张对坐览六博不知朱夏长香云落衣袂一月留余芳
　　荷池
　　红莲日相鲜白莲色如故秾花多改移澹泊蠲外幕众人爱顾色君子乐贞素荡舟方池隂日暮独延伫
　　栢屏
　　壁立青玉屏下见古栢根乃知嵗寒叶郁作苍云屯贞姿洗霜雪老气横乾坤名园非此种谁可当居门
　　留月峰
　　明月出海底挂向珊瑚枝玉镜非不去中宵光陆离满持洞庭酒长歌谪仙辞风吹桂花影歴乱翻金巵
　　通泠桥
　　横溪断山麓危梁架云径飞雨鸣寒泉泠泠落清听庄生濠上游孙老天台兴无劳千里求即此托相赠
　　花源
　　灵源出山逺曲流通溪斜春波自何来往往浮桃花我闻林屋岩中隠古洪崖遡流一相见共尔希餐霞
　　钓矶
　　子陵隠严濑吕望栖磻溪龙潜抱云雾虎变虹霓徐君一片石乃在震泽西功成拂衣去名与二公齐　姑苏顾璘
　　思乐堂
　　百年行乐地基构得文孙未觉风流逺居然謦咳存寒晖衰草色春雨旧苔痕手种双槐树清隂已覆门
　　假山
　　近割包山巧冥搜笠泽竒晴牕通玉女小有自仇池不假湍沙木聊歌桂树枝百年行乐地春雨起遐思
　　水鉴楼
　　髙楼凌万象正俯曲池端画栋浮晴藻风帘防急湍秋容千丈碧天影一规寒落日相涵照依依十二栏
　　风竹轩
　　清真子猷室触目总琳琅隠几四筵雨开樽五月凉琐晴送影金粉细吟香楚调无人防鸣箫引鳯皇
　　蕉石亭
　　春苔封白石风叶展寒蕉院静浮苍岛牕虚拂翠翘空山歌磊磊疎雨听萧萧尊酒邱亭上相看独逺嚣
　　观畊台
　　筑台临野外髙处见畊耘春暖一犂雨秋成万顷云闲能歌嵗稔静足念农勤陶令非能稼相看意自深
　　蔷薇洞
　　天台何处是近不出家庭春尽花争发山深洞不扃晴褰紫丝帐暖压锦云屏闲吟谪仙句只觉思冥冥
　　荷池
　　绿冒小池平凉云万盖倾细香浮露气疎雨占秋声巢叶真戏凌隂鱼自惊芙蓉濯秋水欲折已愁生
　　留月峰
　　谁穴仇池石分明片月苍虚涵万象影常占九秋光玉女怀寒镜苍龙吐夜芒金风日夕至桂子静吟香
　　栢屏
　　古栢难为用苍龙且屈蟠稍从人束不逐世摧残劲节宜藩屏深盟有嵗寒固因霜雪后不复美花栏
　　通泠桥
　　断岸水融融飞桥絶水中不容方轨度潜与五湖通疎雨响璚佩潄澜卧玉虹使君真长者小试济川功
　　花源
　　何处碧桃雨飞花渺去津山中自流水物外有长春路转才通棹云深不见人洞天曽不逺或有避秦民
　　钓矶
　　髙士投竿处临清有钓矶寒潮洗尘迹春雨上苔衣静与鸟相狎坐看云不归闲遯有佳意不为鳜鱼肥　长洲文征明
　　思乐堂
　　胜絶存朱栱因怀令德遗开堂只杖履入室想光仪图史贻谋逺湖山发兴竒落成非不亟留待后人为
　　石假山
　　震泽残山外嶙峋尔亦竒云根移不断藓壁去常辞短竹烦相媚交藤恐见欺大观寰宇足幽赏一拳宜
　　水鉴楼
　　楼居临沼沚情景两悠然俯鉴一水中涵万象天鱼行朱槛下人立碧波前可是玉堂署能追崦曲川
　　风竹轩
　　鳯鸟栖不定琳琅时一鸣披牕残帙乱洒石素琴清世外烦襟涤林间暑气平昔贤多旷达千古剰髙名
　　蕉石亭
　　怪石峻嶒白山蕉绿更翩盘根深共结入罅巧相妍梦觉清隂覆书成翠色鲜寸心犹未展雅素独君怜
　　观畊台
　　园亭意不极逺兴忽然开沃野晴多旷春风绿又回老翁分耦去小妇荷锄来为尔怀沮溺因怜济世才
　　蔷薇洞
　　旭日繁朝景星葩粲晓英闲神纷莫辨流态絶多情隂洞呈顔色芳春借宠荣相怜惟谢眺风蕊寄新声
　　荷池
　　水榭微薰动清香暗自通娟娟欣并蒂歴歴间深丛楚客留新制吴姬妬冶容雨微方日夕潇洒玉池中
　　栢屏
　　古栢层霄立寒屏捧露开坐看青障合时见绿云回密榦风霜注重隂鹤鹳来坐怜苍翠好持此谢寒梅
　　留月峰
　　中峰竒絶处窦月突然留谷响声先应岩虚白自浮影斜如乍满光射若探幽莫漫惊神女探珠夜出游
　　通泠桥
　　曲涧鸣寒玉涓涓雨后闻细流萦碧藻逺注湿青云迳转沿花出溪回触石分澄心无俗虑洗耳净尘氛
　　花源
　　出泽凝香逺浮堦决溜迟不须穿虎豹径可汲清漪胜地开灵脉浸淫泛曲池纎纎余宿润黙黙助春姿
　　钓矶
　　钓石平如掌临渊意有余藻含香饵润波泛碧纶舒逺意聊观物闲情岂羡鱼因怀渭濵叟富贵有先书　维朱应登
　　思乐堂
　　徂谢追遄期悠邈成今昔平生行乐地徬徨覩遗迹寒飚起危馆曙霜倚幽石象设当如存神游渺安适
　　石假山
　　君家洞庭畔犹言去山逺园隈搆石岫林际开云巘迤逦带华池﨑岖入层苑不载扁舟来临流讵能返
　　水鉴楼
　　可怜池上楼俯映池中水防缀画难成分明镜相似云移芰荷下鱼戏房栊里素景一披离知有微风起
　　风竹轩
　　琅玕倚易折翠羽纷难拾幽人最惆怅揽衣空伫立绿竹自便娟复值微风集暝已飒将寒秋声辍还急
　　蕉石亭
　　芳草如翠握亭亭冒岩阿丹梯承晚映碧涧写秋柯日入烟雾满夜来风雨多预愁霜霰至为乐恐蹉跎
　　观畊台
　　东菑及农节髙台试登陟町疃路逶迤陂塘水纡直歴歴原上畊依依陇间食虽无耒耜劳端居增叹息
　　蔷薇洞
　　洞口蔷薇树春来冉冉红停舟绿水曲携酒防云中穿林入窕牵叶望玲珑只谓跻攀尽去去转难穷
　　荷池
　　临池放兰枻处处花相属霞水互参差香风时断续上看绣羽乱下睇文鱼逐日暮未归来聊就舟中宿
　　栢屏
　　何时别陵上移根来后庭柔条写峰势总叶学山形白雪不改绿防云相对青无劳六岭侧凌虚抟翠屏
　　留月峰
　　隂崖抱嵌窦侧景如明月玉气夜逾妍珠光朝未灭云归晕正满雾上轮初缺西园防客处临玩情无辍
　　通泠桥
　　隔崦闻秋籁行寻窥碧山雨过沙岸曲泉吐石渠间云深乍淅沥风起更潺湲縁源兴无极日夕未能还
　　花源
　　曲水写珍池盈盈送红萼朝来湖上雨吹此繁花落旖旎萦鱼藻徘徊逗兰薄含凄眺芳渚坐欲春销铄
　　钓矶
　　钓矶上斗折偃卧俯石濑层云来目眦清波鉴衣带扪葛聊为纶持荷还作盖髙情岂羡鱼逍遥在尘外　谯郡薛蕙【君采】
　　思乐堂前饶景色仙郎行处即清虚怪来触石飜成恨信有当年徐仲车　思乐堂
　　竒石何年出水濵峰峦结构俨如真寻常瞻拜非无意为忆当时逺致人　石假山
　　积水秋来一镜平凭栏倒影太分明只因宦辙多南北添得霜华两生　水鉴楼
　　坐上吟诗増逸思檐前命酒动髙情知君对此意何限不独萧萧十亩声　风竹轩
　　怪石成峰堪阁笔青蕉似纸更宜书幽人习静心无累长日临池兴有余　蕉石亭
　　湖上青山山外田仙家种玉自年年登台试课开云力却爱乌犍不受鞭　观畊台
　　蔷薇洞口花如织洞里神仙天上还人世于今仰安石莫教常自卧东山　蔷薇洞
　　荷花能红更能白荷叶如盖复如钱郎君欲听采莲曲试向西池夕照边　荷池
　　山林种柏自幽事仙家结屏犹可怜何时携酒共深酌应得飞花到绮筵　柏屏
　　道州月岩天下竒君家月窦未应私他年共饮秋峰下乞与清光照酒巵　留月峰
　　天台石梁跨烟起雁荡飞泉绕涧鸣雨余策杖独行处试听泠泠琴瑟声　通泠桥
　　石磵泠泠流碧水桃花片片泛青春渔郎莫信放舟入此地原非世上人　花源
　　山脚矶头日日来闲情真对水云开持竿不是求鱼者寄语沙鸥莫浪猜　钓矶　白沙景
　　七十二峰浮五湖崦西山水赛蓬壶辋川金石闻人説薜荔园中即画图　薜荔园
　　髙栋层轩势若飞夜台溟漠掩泉扉昔人行乐今人忆只有空梁旧燕归　思乐堂
　　山生花石石成山幻出峰峦几牖间不是五丁神斧凿何縁三岛便齐扳　石假山
　　空明池水映朱楼秦女吹箫在上头夜半素娥开寳匣一轮明月挂中秋　水鉴楼
　　仙家轩馆极清幽疎竹千竿翠欲流自有冷风驱郁暑翻疑长夏似深秋　风竹轩
　　太湖花石玉玲珑更爱芭蕉弄晚风生久一亭云影乱緑隂浮动酒杯中　蕉石亭
　　緑墅风和暑气清东菑农作喜新晴食力岂慙徐孺子登台亲课陇头畊　观畊台
　　密叶繁枝结洞房万红千紫鬭春妆莫教一日无歌舞锦绣丛中醉防　蔷薇洞
　　草阁隂隂俯碧纱清池緑水出莲花风欹翠盖翻珠露日射红衣晕防霞　荷池
　　编茅为户栢为屏黛色苍苍四序清蒋径不除无客到闭门终日草经　栢屏
　　峰形如月影参差雾縠冰轮隠半规不用班姬将扇比只疑张尹画蛾眉　留月峰
　　泠泠山磵响松风絶壑云深一径通此去赤城知不逺石梁天上挂飞虹　通泠桥
　　春尽清溪泛落花中湖别自有烟霞武陵未必如西崦鸡犬桑麻邑万家　花源
　　片石湖心作钓矶投竿终日坐忘归得鱼沽酒矶头醉卧看青天白鹭飞　钓矶
　　后学袁袠谨书于逍遥游【袁氏永之】







　　珊瑚网卷四十
<子部,艺术类,书画之属,珊瑚网>
　　钦定四库全书
　　瑚网卷四十一
　　明　汪砢玉　撰
　　名画题跋十七
　　王仲山自题小轴
　　幽泉未出山潜与元气结凄霏散为云谷口薜衣湿
　　听泉图
　　万木森森起翠涛一道悬泉如瀑布小桥尽日听秋声忘归迷却来时路　仲山王问写【嘉禾汪氏鉴藏】
　　俸鹤图
　　嘉靖戊申王仲子疏归宝界山闲居十四年矣一日偶坐松下忽有孤鹤从西南来集松顶鸣舞终日乃去谛视之乃子向所俸鹤哀其穷而纵之者予惟天地间物各欲自遂其性予昔俸之虽甚宝惜终非其情兹处海峤上下寥廓飞翔自如已无复人间世矣来集松顶岂有意故墟哉因图此书俸鹤田记于左俸鹤田旧名爰居处于鲁东门祀以大牢祀以钟鼓而爰居勿乐何也以已养养之也然则鹤可俸乎有官则有俸鹤有官乎礼曰考其弓弩以上下其食鹤有职事乎其食可上下乎鹤产于青田翔于紫盖啄东海之鳞食钜野之粟时乗云气游太虚凌倒景逍遥鸣舞于无何有之乡将偕鳯毛而献瑞齐鹏运以图南也今铩其羽内之栏中储田粟日给数合盛以瓶盎滤以清泉而食之食则得矣吾见其循墙而走不胜悲也命童子纵之三月翅成鹤飞去仲山王问识
　　此幅余以供麟石松鹤出其后大有逸韵未几石充友人汤饼物画介竹懒翁眉矣　乐卿记
　　画木笔花
　　中郎宅里花满庭辛夷花发玉分明素色幽香比君子谢家珍树何如此主人爱花世莫论酌酒邀賔夜未巳十二栏干清云溥此花犹称月中看仙姝淡扫蛾眉细听彻玉箫骑白鸾归剔银灯写花影龙尾鳯翰幽事屏髹几横披白露消春睡朦胧唤花醒　仲山王问写于崇文馆
　　王酉室自题诸画
　　松隂竹色翠交加晏坐清谈日未斜偶欲挥毫刚洗研只縁涤暑几烹茶　王谷祥
　　薰风亭院杂英开牕满蕉隂径满苔燕寝凝香自终日叩门那有俗人来【蕉石秋花】
　　络纬声中秋夜长名华含露立东墙卷帘惟有纎纎月试看新妆半额黄【秋葵】
　　一种名花当暑栽冰葩玉蕊亦竒哉枝头浥露朝朝滴帘外霏香夜夜开已爱芳英防云髻更怜余馥泛茶杯寒牕就日深藏防生怕东风料峭来【画茉莉】
　　玉儿本来洁宫妆不愤浓秋风罗袖薄飘飏若为容【画玉簮秋葵】
　　诸名家和王禄之画梅诗
　　一枝天下春万古江南色满地玉邻家起羌笛大谟
　　爱此嵗寒香不染浓芳色开落应有时无妨画楼笛顾奉
　　艳夺巫山女芳倾洛水神逍遥霜月畔俨对断肠人周诗
　　照水扶疎影临风淡神月明屋下谁惬傍幽人盾山黄姬水
　　香散孤山雪花开处士家月明魂欲断疎影碧牕斜石岳
　　黯淡一枝香晶然满林雪素质倩谁怜芳心还自悦毛锡嘏
　　香骨凝烟瘦幽姿带雪妍谁家吹玉笛梦落枕屏边许周
　　野人但爱梅不往山中覔罗浮白雪香忽然满几席张湖山
　　遥闻黯淡香近见依微色月下一清吟风前有长笛彭年
　　王禄之自题画白燕梨花
　　燕燕两于飞差池玉羽衣梨花春院静防影故依依
　　又榴房多子图【余有一幅多锦葵石竹诸花】
　　风落亭臯霜色凝累累秋实锦英呈琅玕百颗赤瑛绽多子还夸安石名　彭年题
　　酉室写水仙幅
　　隂崖雪压青松折旸谷冰开碧磵流已见华容两秦媛玉鬟云貎作春游　彭年题
　　月为精魄水为神素质先含雪里春罗袜凌波断行迹谁能唤起弄珠人　许子才题
　　陆五湖松林髙士图【在纸上单条】
　　清风松下来泠然充两耳安坐不为动明月凉如水白云杳无声万籁从此起　师道
　　爱此青松间遗音寻太古惜无知音人空林谁与伍携琴坐松下不弹自挥麈　文嘉题
　　五粒松含万壑声青山隠隠日初沈那知今古兴亡事画入幽人手底琴　顾德育
　　晚风初起飒如秋千尺长松翠欲流纱帽葛衣凉似水不须箕踞与科头　徐士义题
　　子传秋山携卷挂幅【秀汪凝霞墨花二阁世藏】
　　红尘扰扰满人间十日应无一日闲羡却茂林苍璧下独携书卷对青山　嘉靖甲辰腊月师道作
　　又子传云松图
　　写松青云里佳色蔼成暮松作不老枝人比长年数
　　跋仇十洲摹松雪沙苑图【此诗已载前卷】
　　沙树歴歴沙草荒江上谁开刍牧羣马所聚何劻攘饮防而俯嘶而昂踶浴滚遂且骧或乳或卧或轧疮三纵五横乌骓赤兔照夜白连钱桃花鬬文章牝兮牡未可辨亦莫可识驽与良相骨相肉俱已矣老夫两眼徒茫茫但爱各各无拘缰自纵自得肥更光肥哉肥哉空老死未试何以知尔长我知马亦待驾御人马两得气始请看沟汗流血浆争前欲左贤王追风逐电一般走数匹之中当有强　余见赵松雪所画唐马一卷纵观之其态有立者伏者走者饮者浴者归者嘶者奔者逸者戏而骈者或寝或喝奋发而生精神而宻各能穷其状今阅十洲此卷其运墨设色风韵气骨断断乎自一手者不然何天闲之若是耶时嘉靖丁未仲春之望许初
　　仇寔父雪栈图
　　王右丞剑阁图余尝见叔明临本乃古尺小幅石田先生又广之二图余皆曾摹今俱不能记矣偶见寔父此图不觉有似人之喜因题其上　万厯乙亥六月文嘉识
　　又临池消夏图
　　湘帘寂寂夏堂虚竹影离离风外疎煑茗焚香消晏坐硬黄临得右军书　师道题
　　凭阑闲看白鸥飞山色溪光绕四围六月不知城市暑逍遥应识久忘机陆安道
　　余家藏十洲两幅纳凉图闻之父执沈涵素云是其乃岳姚禹门太史所遗上有诗斗为文征仲题已失去矣今细观此图画桥烟柳千秋院落絶似江南春光景余因改其名目彼时尚有寔父宫蚕图汉宫春晓诸卷先后为人赚去思之殊怏怏也　万厯己未春砢玉识于自韵斋
　　周幼海题仇寔父山水
　　雨霁树如沐山晴翠欲流村深行迹断五月似清秋
　　董宰题仇寔父仙奕图
　　仇十洲蓬莱仙奕图乃冷谦本谦学小李将军所谓心死方得神活仙家之秘藏也仇寔父以赵伯驹为之自得逺肖
　　又云仇寔父是赵伯驹后身即文沈亦未尽其法仇氏青鸟传音图【绢素青緑山水人物大轴上张伯起诗今已另裱】
　　闻説瑶池罗列仙种桃结实成千年仙縁不隔人间世仙箓时令青鸟传翰林女弟闺中秀弱冠周郎宰官后好逑方作百年期一鳯孤飞失其偶青春三复栢舟诗晨昏泣对襁褓儿铅华不御谢膏泽金石矢心终不移屈指于今四十载男婚女嫁嫔风在须知緑鬓未全星尚见桑田变成海髙秋八月明婺星瑶空仙乐闻广庭应是一筹添甲子緑云五道迎三清金光献寿来瑶岛玉润称觞祝难老定知绳武在宁馨清门计日纶音表右青鸟篇为恒岳世兄赋寿周母沈太夫人六十长
　　洲张鳯翼
　　此杜陵内史为吴江沈夫人作也万厯甲寅秋余即从彼处周氏得之时吾家方具庆故去其诗焉先是有仇氏着色白衣大士像无论相好庄严而缨络上堆粉圆凸宛然珠颗灿灿吴郡丹青闺秀志称其能画绰有父风信哉乃又云律之女行厥亦牝鸡之晨也意以其善绘春宵秘戏动盈千幅耶然闻其孤洁独处日惟焚香鼓琴涤砚挥毫不与夫偶六如居士所谓间来写幅青山卖不使人间造业钱者则志赞云粉黛钟灵翺翔画苑仇媛慧心内朗窈窕之杰哉盖女手见称仅仅水墨斯真丹青独擅者欤玉水记王履吉仿云林笔意
　　髙树覆清溪松亭延落照为问京华人欲返思鲈棹秋日仿云林笔意因有所怀赋此雅宜山人王宠履吉不以画名此幅乃偶然兴到随笔防染耳然深得大痴云林墨外之趣可见髙人胷中无所不能从伯谷齐见之为之心热　文嘉
　　许元复题椿萱芝兰图
　　庄椿自是长生树蘐亦能开百嵗花更有芝兰在花下春风常驻列仙家　髙阳许初
　　岳漳余山水
　　丹台髙处鹊桥通上有灵源注谷中珠玉满田金满室铁牛耕种领春风　岳岱
　　岳漳余题郭少卿隠居图
　　太卿别墅清江濆回溪灌木生晴云容至琴尊自永日境幽坐卧皆离羣山堂寂寂奏风竹石林冉冉生兰薰秋来乗月理孤棹玉壶冰水怀夫君　岳岱
　　陆叔平自题山水诸幅
　　雪深一尺强当堦尽埋没赤脚踏层冰诛覆庭植笑杀灶下侬眈竒甚成癖　雪后作此为友人易新覆花漫题俚语　陆治
　　万宇结青莲一柱三江合日月先到扉烟霞迟明发变化生雨云恍惚见开合泠然觉理顾问不能答　阳城陆治
　　林卧忽经载相随惟白云芳隂闲度影驯鸟狎成羣携席山仍合裁杯月自分何能同调者相与防天文　包山子
　　茗外寄幽赏琴中饶濮音一鉴洒毛骨万象开灵襟蚓窍战水火月圆破璆琳余音与遗味优矣澹心
　　天香书屋图
　　五岭秋清瘴欲消尉陀城外锁岧嶤金鹅油暖花争发玉兔宫寒叶未凋明月自吹灵隠粟白云谁诵小山谣天香莫怪夸君采曾蹑仙人上汉桥　陆治
　　春城叠嶂图【欵云嘉靖壬子仲夏包山陆治】
　　西来叠嶂拥春城出郭徐看岛屿明极目遐瞻青未了侧身髙俯緑初平晴峦云净空潭影长谷风疎散鸟声笑拂当年题胜处青山留得饮中名
　　疎林峰谷图
　　天朗秋髙风气清虚疑逺籁动疎林凭阑极目俯千里把酒澄怀时一吟淡映逺峰宜落月倦依长谷想归禽图南正好抟双翼脱骨逍遥违素心　陆治
　　陆包山仿大痴山水
　　鸡鸣屋午霭霭墟烟白市散人迹稀山空翠犹滴
　　春意
　　骏马绣障泥红尘扑四蹄归时何太急日照杏花西
　　秋思
　　千山秋寂寂万木叶萧萧诗意谁能领归鞭人过桥
　　石湖雪
　　石湖一夜雪朱扉映玉开无人赋黄竹惟见越王台
　　烹茶图
　　茗碗月团新破竹炉活火初然门外全无酒债山中惟有茶烟　陆治
　　包山自题诸画【俱七言絶】
　　采真瑶岛学餐霞洗髓天池炼嵗华还指西峰青可揽彩云和露拥仙家　右题天池仙馆向为余家鉴藏树树桃花春雨香武陵何处问渔郎湖山表里如图画洞口烟霞天一方　桃源图
　　淇上琅玕落防清影消墨碍万縁轻他时五蕴俱亡后赤脚风梢顶上行　包山陆治为筠如禅师作
　　花边何处酒家邨竹阁沉隂半掩云满地夕阳山径昃樵歌隔坞水中闲
　　叠翠岧嶤倚碧空青娥髙髻出瑶宫微风忽动前溪影山馆盘云舞镜中
　　一川落影明霞色万里苍茫错锦红镜里乾坤乍明灭疏林瑶岛尽秋空
　　翠壁飞泉下急湍谿亭草阁镜中悬枫林如锦凭栏外一片晴峰鏁澹烟
　　匝坞连坡十里隂緑隂深处小桥通平冈宛转仙家近云复山重何处逢
　　緑树敷隂翠荇香扁舟十里下横塘白鸥飞去青山暮落日唱歌烟水长
　　山斋髙控悬苍壁自有芳云时卷舒百尺冰帘遮不断月明空负夜窻虚
　　晴岚云净空潭影长谷风疎散鸟声笑拂当年醉题处青山留得饮中名
　　綉壁摩空落日低遥扳木末聴天鸡奔流触石飞晴雪倒挂悬崖万仞梯
　　疎林暎雪见江峯万叠横奔走玉龙况是晴光开晩照落霞酣叶锦玲珑
　　雪积溪桥行路难蔽天楼阁锁重峦长途日莫西风急犹为梅花勒马看
　　松下寒泉落翠隂坐来长日澹心溪头定是仙源路开遍桃花正可寻　嘉靖戊申八月既望包山陆治草緑江南□已催月团今复试新茗知君再看春山屐虎阜冈头带雨来　嘉靖壬子友人携琴过访试雨前茶作此后二十三年春复同试陆羽泉重题万厯乙亥三月三日也而余八丙七辰矣陆治识
　　凭江絶地芙蓉起飞阁攒空玉蝀斜席上山河虚万里掌中指防十洲花　包山陆治画并题
　　緑树沉沉翠霭浮遥山雨过白云收江深草阁销烦暑静倚虚栏聴急流　钱谷题
　　离离枫色动髙秋逺黛横空一抹浮我欲舲任超忽浩歌沿月卧沧洲　包山居士
　　罢钓吹芦管江风袅髩丝此声人不解惟有白鸥知西村题
　　杏花山禽图【汪氏所藏　禽乃白头翁也】
　　翠幕羁狂性闻俦每独惊风云徒长翼霄汉正悬情不识上林好还同出谷鸣脩脩头上羽疑是伴愁生　右壬午在陈湖馆中作回首已五十二年矣陆治
　　山禽只恐春狼籍恨向东风愁白头【壬申仲秋陈柱题】
　　甲子新夏客有餽樱桃者兼遗一雀名曰樱桃雀遂图之以记兴云　陈柱【附此以见陈君能画也】
　　陆叔平画沙暖睡鸳鸯
　　匹鸟本来双交栖情自香日髙春正暖天逺昼偏长懒性迷花醉惊魂逐絮狂不知憨态剧烟水逝茫茫
　　又锦浪鸂
　　池上交花镜里糚韶华辉映彩鸳鸯风前湛露蒙蒙湿溅入仪毛锦浪香　包山陆治
　　又松枝喜雀
　　春风海屋开华宴手缚苍龙到席前乘子西池问王母桑田沧海定何年　包山陆治
　　包山画练雀粉红茶花
　　舌冷风前鸟心香雨后花美人初睡起含笑隔窻纱
　　又鶵黄花影【此幅乃凝霞阁新筑时所悬】
　　风掉紫微落雨催青蕨齐山窻春梦熟嘱尔莫轻啼
　　又红白牡丹
　　芳园烂漫百花枝白白红红各有时冶叶娼条均造化和风甘雨入华滋老夫观物逍遥地小笔分春窃防私日日不妨偷展卷扰人蜂蝶竟何知
　　又緑牡丹【余携向南中遗友】
　　新裁鲁缟窃青蓝幻出宫妆别样看鬓妥湘云浑莫辨脂凝猗竹映姿寒若从帝子当华防好向秦楼并倚阑纵有年新协律谁将清调曲中弹
　　又西府海棠
　　翠羽朱钿虢国妆晓来新浴露华香何如马上东风面蹴踘归来帝子芳　包山陆治
　　东风吹堕胭脂泪散作妖花一树丹可柰五更清夣断杜鹃声歇雨丝寒　陈履端题
　　锦城二月剪春霞斜倚东风酒力赊舞罢昭阳人不见新妆轻軃碧蝉纱　顾闻题
　　包山自题写生诸幅【俱七言絶】
　　梦转罗浮月二更夜寒风力损花神不禁羌笛邻家起吹落庭前防片春　梅花
　　明妃扶醉打毬回斜倚东风笑未开仙仗欲临鱼钥启六宫齐拥绛纱来　海棠
　　蛱蝶枝头逢蛱蝶相看应是此花身金屏合舞俱迷酒锦拍吹香总近人　蛱蝶花
　　轻韶和露染新黄醉日含风暗度香最是月明新雨后一番膏沐一番妆　黄蔷薇
　　翠羽成丛玉作花露杯香防紫流霞只愁一笑倾阳蔡况説相逢衞玠车　玫瑰花
　　交颈鸳鸯并蒂花碧江相映锦成霞天南水尽云无际管领秋光一雁斜　芙蓉
　　碧叶圆隂约素英何如宝髻玉钗横当年化作双飞燕犹是钗儿未死情　玉簪
　　一架琅玕翠蔓长秋风吹露压银牀珠影光寒凝玉液冰盘香细绽瑶浆　葡萄
　　了兰图【余初得一幅八絶者是此后得一幅写意者诗只六首起句云广东梁中舎遗我】
　　客有赠我了兰开有竒花与凭虚无日不赏酒次随其品质防意处乃即赋之积成八絶因图以为赠　嘉靖甲子七夕包山治
　　尝闻东海仙崖种若个分携西畹香细数花枝参造化却因竒偶辨隂阳　其花出自广南两义一花各成竒偶
　　不与秋兰并九英仙葩二八自天成只縁无力禁香重幻作骿支驾玉茎　每茎十六花花各一义
　　新裁鲁缟袗秋衣肌骨冰瑛酒晕微独立嫣然风自举低回翻学舞容玑　心蒂微红迎风舞动
　　亭亭浴露立西清淡薄秋容幻态轻独有檀心禁不得一庭香思动蜂婴　直榦玉立露下犹香
　　王防棱棱应节分枝枝柔玉级香云凝妆拟待三更月露染生绡六幅裙　花枝应节六叶丛生
　　方空轻翼窃青黄制得霓裳称淡妆香抱幽怀娇不语含情浑欲待迎将　瓣若轻绡蒂微青黄
　　琼榦冰义蘂玉容缃枝香魄引玲珑分明月下归环佩恍似罗浮梦里逢　弱蒂下垂花英若佩
　　三尺丰标髙髻妆两行钗玉一奁香朝朝拟待烟屏展徐揽轻罗上画堂　叶过三尺花多晓发左右平分
　　溪山余霭卷【欵云辛丑二月陆治为溪阳先生写】
　　吴溪阳先生者新安人其所居里名溪南先生溯流结庐因以溪阳自号嵗辛丑吴门陆叔平作溪阳图贻之迄今癸未先生下世且十年所矣其长君惟明复匄邑人丁生补图于后常挈之旅槖中时一寓目不胜太行白云之悲惟明与游多一时名流竞为诗歌题赠而不佞为记其颠末如此是嵗重阳前一日江都陆弼书于白下长千里石字庵中
　　溪山不可见展卷见溪山溪山云霞色是君世外顔竟陵钟惺获观于林茂之藏林馆敬题时甲寅正月十一日
　　附谿阳图【欵云癸未秋日丁云鹏写】
　　返照上髙林虞渊自寒沍祗隔一溪云日听潮音度长干释洪恩
　　萧萧谿上风吹老一枫树辽阳隺不归荒云泣秋雨勾吴俞防
　　憨头陀句恍惚竹桥上深林扶鸠杖【其丁元荐长孺诗不及录】康虞先生携此卷北游余得题识其上今八年矣乙卯与蹇叔重游此中再请披阅已乃复康虞曰君图不忘先孝也何幸得嗣君雍侍侧因乐而书之　万厯四十三年十月遂州郑芬识
　　崇祯戊寅冬仲获观此卷然包山尚有溪石图文征仲书溪石记为新安吴氏作乃康虞蹇叔俱与余有旧见图如见其人也方流折玉者识
　　谢樗僊山水长卷
　　明嘉靖廿六载丁未吴门六十老人谢时臣逺游吴楚登太和次大别梯黄鹤涉匡庐下子江舟中推篷取兴敢与谿山写真积成长卷计三幅遥寄嘉禾少溪草堂少溪赏识名家此笔得所归矣
　　余向有樗倦所画乾坤四大景为匡庐泉泰山松洞庭秋峨眉雪及仙山访弈鹿鸣图等幅莽苍酣肆之笔大类石田　艾斋玉水记
　　谢樗仙自题诸画幅
　　树杪重泉雨气凉浴鳬飞鹭满瞿塘杜陵新谱渔家傲竹笛声传到草堂
　　贫居不借江湖重尘俗无荣杖履轻鬓入星霜风月侣闲题山色与泉声
　　雪满青山罨画船中流泛泛小如莲无端棹入冰壶去一片清寒万里天
　　酒清花绮雪交加睡足春宵春梦赊半夜湖风打牕纸不知是雪是梅花【尝见眉公写此诗想本此】
　　秃頴残煤笔阵狂苍柯白石意苍苍一从误入瑚网却与明珠鬬夜光　苍柯白石仿梅道人戏墨
　　罗浮仙子防湘妃同驾苍虬海上归环佩铿锵明月下翠涛和露湿天衣　嵗寒三友图
　　疎影横斜月色微霜禽粉蝶两依依一声悲角山城起人在西庄正掩扉　画梅
　　樗仙夏景山水
　　碁局堪消暑凉隂满座隅长安尘土思不上隠沦裾
　　又草堂云树图
　　碧山丹殿卷虚无百里春帆下五湖白日草堂云树午风流如见辋川图　谢时臣画
　　卧君山牕下山鸟与我言清风何飗飗松栢中夜繁久游失归趣宿此似故园林烟横近郭谿月落古原　髙阳许初书
　　彭隆池画樗仙图
　　逺峰疑着雨髙树若含风水墨传神妙樗仙继石翁
　　居士贞瀛州图
　　千山罨画卷飞楼楼外寒泉百道流莫笑老夫心逺大曾将清梦到瀛州　居节
　　又村居图
　　茒詹日暖燕交飞云过墙隂满翠微中酒经旬掩关卧苍苔浑欲上人衣　商谷居节
　　宋石门西方三圣游戏园林图
　　无量寿佛势至观音众生慈父誓愿深应机广度悲智同心或游池沼或戏园林随顺根器善诱规箴上智了达中下沈吟再喻再摄咸使归钦一即一切万象森森一切即一互显互临长河酥酪大地黄金惟心惟佛过去来今　天地髪僧祖【即宋旭】
　　义天台小幅【欵云万厯壬午腊月八日宋旭作上有眉公题】
　　梦游同汝坐莓苔瀑布悬崖万丈来梦里瀑声还撼梦不知真个到天台　送编通游天台作陈继儒
　　给庵图偈卷【并叙】
　　吾崇广福寺有彬上人者邑之沈氏子生而儁伟长慕空宗年甫二十余即探歴诸山访参知识务求证悟未少间息迩者崇福寺野云禅房启演经期请延四方名德而彬亦与焉有首座近玉禅师乃先师玉芝老人之上足也风仪闲雅宗教该通一时同门罕出其右彬乃倾心师礼事之咨询法要朝夕无怠禅诵之暇复手书圆觉经一部以为佩带持习之资玉师知是法器屡决所疑储以印可遂为更名曰明宗字之曰了义盖取圆觉一经之防抑以冀其永荷天池之正法也曩因白莲寺南询本禅师赠以给庵之号每欲结庵于天池之侧以为依栖之所而海印居士虽为广其説矣然天池支尚未之能悉爰索余图偈用表而出之乃为之偈曰曽闻长者创祗恒多刦勤求结胜縁八部天龙常拥防世尊説法显真诠自从大教来东国财法两施无间惑争似沙弥出世心少年学道徧参寻寻师不惮山川杳几处瞻依穷论讨闻昔天池阐正宗每恨无縁一快逢但得此心能了悟誓使羣迷咸济度慇懃久礼赞空王天与良縁遘此方此方髙防皆尊宿座上髙僧称近玉语嘿幽闲俨玉芝信是当年亲执持执持芝老归常定复引儿孙聫慧命传法须凭嗣法人巍巍龙象得僧彬歌贝泠泠容济济直下印心期尔始好从圆觉证心空得本何愁末未通事理双融真不二曹谿一脉天池是天池法脉镇长流流遍天涯润不休普愿众生霑一滴慧眼顿开明歴歴只今正法陵夷久知尔妙年能抖擞粗粝衡须适意备行不在庄严地即看当时须达拏黄金买地若为图何如栖息林泉下拟作天人师丈夫　时嘉靖乙丑秋七月望日景西居士祖书于文嘉道埸
　　海印给孤説延秋吴一桂图
　　开秋玉衡指于太白水天晶莹浩淼余俯仰区中顿觉尘霁喧息偶从泖上乗扁舟访我景西居士于语溪芝溪之间适居士饭僧荐母名德云集厠法席之左有法彬上人者僧相俱足梵呗朗畅缁仪楚楚焕如翚如一众属目真丛林之鸑鷟也居士谓余曰此上人妙龄精进数数亲近老宿将来安所量也愿假一言以品藻之坚翼其白行如何余辞曰古人目击道存固不当斧凿混沌以丧其真也明日上人介居士请于余曰南询本禅师标贫子以给庵之称未竟其説敢乞片言便朝夕顾名思义何庆快如之积念久矣幸无嘿嘿为也余曰子欲闻给庵之説乎昔须达长者财富无量藏库充盈从一国土至诸国土凡贫穷伶仃颠沛罔赖者随其所须恒满其念非独一世之刼为然縁其宿植德本以致生生充裕博摄困乏遂有给孤之名由是根熟愿酬正值释迦如来出兴于世布金买地建立精舍普供三宝人天寻忆往念获证初果岂徒然与子既以给庵为号岂能万一如须达长者之布施乎曰无曰子已知无尚当有进于彼也且财法二施法施为上彼之财施虽永久辄能润泽人间枯槁其视地上应化大士能以种种珍宝积满三千大千世界及普遍恒沙国土又当云何大抵财施之资益也有封法施之化导也无尽又况住相有得之布施与不住相无得之布施大相悬絶不可算数譬喻子诚能发大愿立大誓以悟为期无负此巍巍堂堂之道貌则一经行一习观一庆赞一一如法使见之者辄生欢喜心而消其尘虑又终必能荷担如来一段大事续诸佛慧命其为布施不既多乎则子与余逮景西居士永为大乗伴侣矣母窃自诿日住于给孤园给庵为号不为分外也无复俾人诮予曰大言詹詹不应以大海纳于牛迹蒲团之上善思维之是为给庵説嘉靖甲子中秋之吉海印居士方道成书
　　汪南溟司马肇林社记【文水作图合前卷】
　　余始事佛延公主肇林公兄事珂公同受天池衣鉢余因公绍介逆珂公其徒正观明宗德敛从珂公至公亦绍其徒文溥文彻文言文濬与俱来至郡中则自如德昻郊劳如礼防祖意自唐昌至凡十有二人分席而居诸法众皆供役余在告屏迹谼中珂公不得余俱相期给夏以待既就席日讲楞严经于是洪吉明理以下有余曹以听法至真海觉辨以下十余曹以修供至榗绅学士至者则方定之詹东图陈仲鱼方献成方君在方羽仲郑夷吾程子虚吴无怀吴延秋吾弟仲淹仲嘉山人则吴仲足余病间如得问法珂公至人寂然无思公雅言自思惟入思之不得犹必蓄疑而通焉医者以药药善矣不而螫身以售恶用药为不得而疑视不而螫等耳珂公谓否不不药唯至人能长者宜未及此而内蕴不治将深即不深如故也发而决之乃已譬之精舍业已歴堂皇穷奥阼无问入门垣以外曽未得其门猥云居其宫而有之则臆説耳何以故无人故也善乎洪范有言思曰睿睿作圣夫非右券乎哉寂然无思则圣者事余谓诸佛无法法在遗经中世絶学从心开我佛土法惟心造为得其宗彼直将以无思无为知无见为见开宗盖自此始末流乃复挟小知操独见愈益支离恶门而凿坏恶苦口而设醴何为者也珂公谓经以筏喻利涉将必由之亡楫而筏不前宗是矣故则有毒门则有枢溃毒运枢宜无济长者独窥要犹不离乎文辞弃楫中流取办一苇抑或系筏川上而桥足以求前皆誖矣余唯唯盖将自无知无见者求之防诏趣行不得请窃念班白且至柰何舍无碍而就不堪两公语余有身为患一也善则以不堪为无碍不善则以无碍为不堪莲出污渎不濯而芳蓬生麻中不扶而直长者莲也岂必择地而宜吾侪犹有蓬心愿无忘此念耳众曰善　隆庆四年七月朔日毘师曼室着【汪道昆印】
　　东林清絶地西土蔚蓝天列嶂千山合羣峰四望全宰官捐净土长者布金钱辟地依青嶂开池种白莲招寻来恵逺放达任陶潜説法窥三昧谈空证四禅慈云三伏度法雨一幢传象外清凉界山前水月悬听经驯慧鸽施食下饥鸢宠命征安石文章老恵连未须论去住同结上生縁　宗公为妥山法师弟子余兄首事肇林延妥山説法则宗公与俱宗公能诗善顔鲁公书不佞则以沙门惟谈心印求证果以此为兢兢宗公所务者得无在外乎不侫望宗公者深故为缀数语如此药师汪道贯书
　　三月莲花社同禁云水足空瓢自汲泉敝緼深怀玉露顶夜经行拾枯午炊粟牵纒笑返余何日忘拘束　荆南山中人员珂
　　肇林社中送慧空禅子归语溪兼简同参石门居士曹源一宿觉今子复何如听经来白社洗鉢临清渠妄销真不立六解一亦除夜参忘壁观昼卧学空书论心千里外弹指三月余凉飚动归思白云生郊墟卓锡语溪月先达故人庐　肇林幻居子祖允
　　中巫初结社缁素百人来慧逺遇斯度东村见复开鸟驯分石供花雨説经台自媿陶元亮闻钟驾未回　钱珠道人王仲房
　　齐代余华刹明僧旧草堂沈居宁有刼阅世自无量灵气千岩紫慈帏万木苍行持空寂住何处不清凉　慧空上人避暑之栖霞吴门谒予索赠言漫缀司勲皇甫汸书【前有文五峰画又宋石门为化仪作少室图】
　　彬公一字化仪又号慧空克振宗风傍通翰墨与先君子最合所遗手劄有谢西房种竹索素手卷题咏荐吴兴周玉湖作画皆韵事又一劄云贫衲七八载居少室接见皆清旷之士后归梓里复溷常流恨不能即去山中烧折脚铛煑菜度日不被世间笼系才是云云遂别赴双径出给庵图偈诸卷遗先君先君嵗供白粲灯油凡十余载又慧空之侣慧鉴系龙渊寿堂髙足善博古为吾荆翁忘形交其游峨嵋有诸名宿送行卷文休承项子京为之图焦弱侯陈眉公为之记篇什甚繁亦老去归先子每松牕灵石畔展阅诸卷如对青郁郁焉后余在东省遭艰被宵人罄斋头物二上人所遗亦失去可胜怅怅然以法眼视之直如露亦如电也　解脱月菩萨弟子汪砢玉识于宻训颇梨间










　　瑚网卷四十一
　　钦定四库全书
　　瑚网卷四十二
　　明　汪砢玉　撰
　　名画题跋十八
　　文德承画万壑松风
　　汪玉水购得文五峰万壑松风图从下数上凡五层第一层大松四树踞盘石而生石根横一平桥桥下湍流潄雪碎石满磵第二层畧见山脊错落布中松五六树树根一老独坐又二行者在松径松间有乱流滚下第三层作小中松四堆在平冈上冈左右嵯岈露山脚犬牙相错水淙淙其间一老者趺坐而琴一人倚树而听又二人促坐对语第四层寸様小松三四带云气杂之上作尖峰七八座左右各取势为之峰罅迸瀑五处第五层削壁直下上下大小松树皆披拂震动之象余王叔明临展子禽北风图笔法如此此等大局面画非经着意布置与陶铸古人法中者久未易窥其籓也　竹懒李日华
　　余又有骊山吊古图五峰自题用董巨法珂玉记
　　谿山仙馆图【欵云隆庆戊辰九月五峯文伯仁冩】
　　树林深杳隔洪崖五色霞屏暎日开错认桃花源上路不知真馆是蓬莱　彭年
　　独向山中访隠君行穷千涧水沄沄仙家更在空青外只许人间礼白云　文彭
　　文德承冩深山独歩【欵云嘉靖庚戌春仲文伯仁】
　　欹枕亦吟行亦醉卧吟行醉更何营贫来犹有故琴在老去不过新髪生山鸟踏枝红菓老家童引钓白鱼惊潜夫自有孤云侣何必王侯知姓名【自题】
　　山隠幽居云木深乌啼花落书沉沉行人杖履多迷路不是书声何处寻　旧吴彭年
　　又青緑山水
　　山青云白水拖蓝緑树黄茒小结庵只有红桃霞一片令人对景忆江南　五峯文伯仁
　　嘉靖丙寅春日友人金白屿出素纸索画于席上草草戏笔观之者勿笑耳　伯仁再言
　　又秋渚拂钓
　　浅渚横洲白露秋风苹蓼水边滩钓竿静拂瑚树云敛青山倒影防　丁未五月十又二日五峯山人文伯仁后有文休承题云疎树罩烟薄霜溪拂镜寒城中有尘土宁肯上渔竿
　　又寄山图【此幅向为余家所蔵】
　　万有俱空寄是常青山处处住何妨一衣一鉢萧然在大地真为选佛塲【潜庵改号寄山今日过访因为冩图并赋】　嘉靖丙辰春仲十又七日摄山老农文伯仁
　　五峯自题画幅
　　雨过峯前玉一湾緑阴垂幄荫潺湲不辞拄杖沿流去为爱虚亭贮碧山
　　白云重叠山千仞松树高低涧走虹独坐茒檐无个事漫防云壑听松风
　　秋林斜日碧山遥鴈影排空暮霭消寂寂虚亭断人迹晴波涵玉望迢迢
　　钩辀啼彻雨初收隔浦千山翠欲流有约吟诗过桥去风烟极目总宜秋【此幅余以陆子刚玉玦与松陵吴益之交易者】
　　文五峯自题画梅
　　自谁剪玉粘枝白尽有清香入坐幽若使西湖贫处士临波对月总悠悠　辛丑冬归自燕台尘土之怀偶尔弄笔不觉顿释
　　江南一枝雪旖旎春风前莫遣金尊歇愁闻玉笛传顾闻
　　杜甫诗成东阁林逋梦绕西湖雪冷霜浓香重须知铁干氷肤　文彭
　　香满疎月满庭风詹鸣铁研池氷夜寒人静臯禽语却忆罗浮雪后登　彭年
　　雅负氷霜操终成鼎鼐功秾芳何足比只自媚东风糓祥
　　风传玉圃香雪映瑶池色絶塞人未归胡状坐吹笛文嘉
　　一雪垂垂合冻云踈枝繁蕊玉増神可怜五月江城笛吹散香魂奈尔春　周天球
　　寒夜烹茶扫雪余空斋人静意何如最怜疎影横斜处灯火微明纸帐虚　朱朗
　　孤山月透疎疎影庾岭风飘冉冉香开处能催何逊赋飞来还防夀阳妆　金用
　　照水扶疎影临风惨淡香高楼明月夜玉笛按新腔钱谷
　　高斋雪霁浄无埃万玉玲珑带月开疎影只宜何逊赋清芳疑是洛神来　顾云龙
　　右题梅花诗十首皆书于五峰画梅帧上秋日漫尔书之嵗在丙辰南屏翁志
　　文夀承题画兰竹卷
　　偶培兰蕙两三栽日燠风微次第开坐久不知香在室推窻时有蝶飞来　西斋半日雨浪浪雨过新梢出短墙尘土不飞人迹断碧阴添得晚窓凉　余性喜兰竹毎见古人所作辄欲效之然不能得其彷佛暇日偶想像冩此数幅米老所谓若见真迹惭惶杀人者也　时隆庆壬申三月廿又七日在燕山寓舍作书于后三桥文彭
　　又题水墨牡丹
　　倾国初舒艶凌波尚怯寒春光两相竞并作一时防
　　又题画榴
　　秋霜凋百卉锦颗有安榴还应兆多子积美生公侯
　　又题水仙
　　玉为丰骨翠为裳丽质盈盈试淡妆最是雪残春欲去满庭明月自生香　三桥文彭
　　文休承仿米云山卷跋
　　米氏云山余所见者大姚村图是石田临本海岳庵图是先待诏所蔵后归之陈道复道复亦归之石田潇湘图是孙鸣岐物后在中书舍人王子贞家苕溪春晓乃王吏部酉室尊公欵鹤所蔵陈氏又有在大姚村妹家绢本小横幅皆真迹最后见杭人一卷则青緑纸本尤为精絶其余所见虽多要亦不能出此上矣己巳秋余来苕溪所居日与道塲山对所谓西塞山碧浪湖及松雪之水晶宫无日不接于目况以冷员散职居此真足以荡涤胸中尘土万厯丙子六月偶用米法冩此聊自遣兴而已不足以追踪其万一也　茂苑文嘉在耆英堂书
　　米南宫真迹所见不过二三卷徃从西吴闵氏见者大率与文休承所临本相类吴文定有题语尝记诵其诗云云山烟树总模糊此是南宫鹘图自笑顶门无慧眼临窻墨迹淡如无苕上人蔵画絶少惟此人共赏之余得一目甚幸甚幸休承是作不特墨气之佳而八十老人用笔精妙可方驾南宫即友仁出亦当退舍也六止生周天球题
　　文水仿着色米氏云山
　　此予少时笔也时年少气鋭刻意欲追二米而及之又见元章苕溪春晓于王吏部处而吾家所得海岳庵图为小米真笔朝夕展玩至忘寝食恨束于时学不得大肆其力今年力渐衰虽颇知用笔破墨之法而精力不逮徃时偶展此卷惟有浩叹而已因书其上以志余之感　时万厯六年戊寅十月四日茂苑文嘉
　　文水冩杜陵诗意【挂幅诸诗即题其上】
　　石出倒听枫叶下橹摇背指菊花开【杜句】　嘉靖己未十月望送子庸徃金陵茂苑文嘉
　　秋风去秣陵枫叶江头赤欲识别离情一吸尽一石文嘉
　　莺花迷故国鹏鸟飞南溟八月秋风急家人侧耳听陈鎏
　　嵗晩送千里林间飞一叶如此不归来大川当利渉陆师道
　　月白石头城送客渡江浒飞梦逐江风依稀听摇橹张凤仪
　　緑酒朱丝琴送君清江涘别酒荐离觞殷勤劳五指彭年
　　相送城西隈离心落叶催寒云渺江浒飞逐片帆开朱朗
　　文休承三梓图
　　三梓苍苍存手泽荒祠过客每怀贤黄家旧物徴遗纸为冩虬枝揷紫烟　范祠三梓相传为文正公手植予每过辄徘徊其下不独以其树也忍斋偶以其先公所遗旧纸索画予重其能寳爱世物为冩此图再赋短句嘉靖乙酉春三月廿五日文嘉
　　又兰亭图
　　曲水兰亭宴风光属暮春岂惟酬胜赏聊用乐嘉賔酒罚杯无算书成笔有神翻怜金谷防回首迹俱陈
　　又西湖图
　　一段西湖趣居然入画图羣峰皆着寺畔岸独飞鳬宿雨花应乱斜阳树不孤果能移至此日日许来无
　　又夀意
　　绮宴开晴昼青鸾下紫霄麻姑来擗脯嬴女解吹箫丽景添春酒回风拂歩摇何须羡蓬岛沧海自新謡
　　又归隠
　　归来三径未全荒拂拭重开旧草堂棐几净揩平似镜砚池新浴粲生光客来亲戚情多悦老去诗篇意未忘莫道归迟迟亦好犹胜终老滞他鄊
　　休承仿倪元镇山水
　　高天爽气澄落日横烟冷寂寞草亭孤云乱小影文嘉
　　落水照秋色悠然江上亭红尘当少客此地少曽经文彭
　　薄雾席疎林峨嵋江上青山公归去晚秋色在空亭陆治
　　题秋江独钓【此幅乃文水遗先子者】
　　秋老木叶脱江空水气寒长安有尘土不上钓鱼竿
　　文水自题诸画【俱五言絶】
　　曽见尚书笔依稀二米间戏将烟雨意拟此越中山青山不逺世人自逺青山江上茒亭子清风日日闲日落逺山紫雨余湖水平扁舟泊芳渚竹里乱啼莺四月緑阴成乔木下清影何处鸟啼花山人酒初醒山径有柴闗萧然草树间倚防无一事静防鸟飞还江岸草萧萧江云乱眼飘无愁茒屋底痛饮读离骚日落暮山紫江深草阁寒寻诗得佳侣相对倚虚防叠嶂千岩转回流九曲湾石桥闲立处常听水潺潺雨余飞涧急树叶总萧萧欲觅雄宅冲泥过小桥髙天爽气澄落日横烟冷寂寞草亭孤云乱山影雨过山含翠迎风树作秋世情方扰扰消尽一溪流风定溪如镜山明翠欲流扁舟乗兴去应过白苹洲雨余沙碛明风起波纹乱何处棹歌声孤舟倚頽岸日暮鸟飞还虚亭落木间遥防烟敛处一片雨余山竹晩鸟啼寂秋清山影寒黄陵泊舟处愁下鹧鸪滩幽居深竹里万玉四山攅输与高楼客凭防独自防
　　夀承题休承画
　　竹树阴围合孤舟尽日闲雨余溪阁上独对一青山
　　休承自题石湖画【四首】
　　范相祠前水接天越溪庄上桞如烟石湖尽是青油舫不数西湖有画船
　　补陀岩下石梁横醉卧能令万虑醒亦有苍苔昏日月只无江峡闘雷霆
　　行春桥影卧长虹落日波摇万顷红山似蓬莱人似玉杖藜徐歩水晶宫
　　拜郊坛逈揷苍天茶磨峰高凌紫烟一线太湖云外见万家灯火望中悬
　　仿叔明谿山髙逸图
　　黄鹤山人骨已仙图成髙逸尚流传闲窻彷佛追遗法敢谓风烟似辋川　旧见叔明谿山髙逸图因追冩此纸深愧不似也万防戊寅残腊文嘉
　　文休承山水【水墨山水挂幅嘉禾汪氏鉴藏】
　　碧山雨过翠烟浓緑树微微动晩风云防仙宫瑶草满古溪深处小桥通　文嘉
　　重岩喷飞瀑清风生古松相携过桥去此兴有谁同文彭
　　又题四景幅
　　诗翁防得雪中天雪淡梅清伴冻肩吟思一腔何处见蹇驴寒迹里湖边
　　清溪曲曲抱山斜山下虚亭小隠家车马不通人境寂疎林落日自交加
　　青山隠隠水漪漪映树兰桡晩更移一缕茶烟冲宿鹭无人知是陆天随
　　千章林木拥招提林外平湖正渺弥曽是秋来胥口见一痕山色淡修眉
　　桃源图
　　偶然避世住深山不道移家遂不还却怪渔太多事又传图画到人间
　　赤壁图
　　秋清山木夜苍苍月出波平断防长千古高情蘓子赋东风谁更説周郎
　　林泉高逸图
　　苍苔白石水雨过轻风不动尘携客共寻溪上乐水边林下作闲人　癸丑四月晦日与和仲同坐停云馆中漫为林泉高逸图并赋小诗为赠茂苑文嘉
　　休承自题山水幅
　　不论二米与房山巨眼方知破墨难曽是扁舟停北固夕阳江上数峯寒【辛酉腊月七日文嘉】
　　清絶倪迂不可攀能将水墨继荆闗疎林斜日茒亭外一片江南雨后山
　　漫将水墨结清縁冩法应从懒瓉传大似辋川斤竹岭疎筠斜日鎻寒烟【辛未七月朔文嘉】
　　山斋雨坐漫焚香几浄窻明竹树凉午睡起来无一事自翻残墨冩潇湘
　　虚斋日午酒初醒残墨余香入砚屏小様吴笺莹似雪自临南牖冩黄庭
　　湖波如镜绕山斜岩下鸡鸣有隠家与客相携过桥去緑阴清絶试新茶
　　四月流林细雨余高柯新竹满幽居焚香燕坐心如水自卷湘阅道书
　　清阴寂寂水泠泠日落羣山四面青记得滁阳行乐处峯回路转有虚亭
　　沉香烟暖碧窻纱緑桞阴分夏日斜梦觉只闻铃索响不知山鸟啄枇杷
　　幽轩正傍碧山开长夏清阴覆緑苔轩内主人今六推窻闲防鹤飞来
　　太湖石畔种芭蕉色映轩窻碧雾摇痩骨主人清似水煮茶香透竹间桥
　　不着蓑衣坐野航白鸥流水带残阳渭川渔父休相妬只钓银鱼不钓璜
　　罨画溪山罨画亭水风窻戸不须屏荷花一色烘云锦围着仙人是醉醒
　　青竹长竿白鹭矶碧江还映緑荷衣凭将此叚闲风物遮掩人间是与非
　　三竿红日一庭苔山鸟声中醉梦回不是道人犹未起年来白眼亦慵开
　　逺山淡淡翠眉低疎树离离带浅溪满目秋光无着逺夕阳刚在小桥西【茂苑文嘉】
　　急雨翻盆涧水喧黑云堆墨暗前村冲泥不怕危桥滑要听雄讲法言【此幅久在凝霞阁今已易去】
　　年来观道漫澄怀长日焚香闭小斋秋到梧桐深防许碧云如玉朗空堦
　　品泉煮水陆鸿渐墨妙笔精王右军煮泉冩帖闗幽兴白日防云怀二君
　　又落英图
　　花落江堤簇暖烟雨余草色逺相连香轮莫碾青青破留与游人一醉眠　文嘉
　　文外翰冩松壑虎啸
　　呉之西山旧无虎戊戌之春忽横行林间因寻先人葬地与宿田兄同经其间且怖且行道逢山农多能形容其威猛作山有虎二章系于图后归之宿田云西山人家傍山住唱歌采茶上山去下山落日仍唱歌路黑林深无虎虑今年虎多令人忧绕山人茶不收墙东小女膏血留南村老翁空髑髅官司射虎差弓手自隠山家索鸡酒明朝入城去报官虎畏相公今游走　西山有虎动成羣小儿夜啼争撞门众中最猛説白额当昼磨牙当道蹲腥风冲人行不得行人出门便愁食青天白日奈尔何老夫却愁阴类多　长洲沈周
　　成化十五年后十月常熟县有虎来尚湖居民及其半济杀之以送之县县复献之府人莫以为异也因而作歌以纪之冩附此图之后
　　昔闻虎渡河去今见虎过河来深林幽谷不肯住青天白日来此胡为哉昂头竖尾不闻吼顷刻便能登崖走健儿操舸径乗之长篙杀之如杀狗曵来大道腥风起此畜袪除人尽喜县官见之心亦惊连呼壮士有如此祥耶异耶人籍籍献之大府喧自息府中诸衙竞脔分髑髅为枕皮为席食其肉寝其皮虐人之报当如斯呜呼虐人之报当如斯为人之上者宁不思　李应祯何人捉笔图猛虎出山眈眈气犹怒即欲当前一梃之自笑书生不能武乱山西绕洞庭波山下争传虎迹多千年故事刘昆得何日离愁还渡河　予书题虎图实与石田同一感题之意宿田翁语书之予何可辞万厯乙亥仲夏十有一日文嘉録于荫白堂
　　文水蛱蝶图
　　薝卜花开香雾里竹窻幽鸟劝提壶闲门尽日无人到自搨滕王蛱蝶图　丁酉嵗文嘉
　　闲庭不种凡桃李春去初开白玉花午梦醒来防蝶舞只疑身世在南华　彭年
　　长日小庭隈幽花似玉开翩翩花上蝶应似窃香来糓祥
　　梅雨丝丝润幽花白白开乍晴香更逺蛱蝶过墙来文彭
　　瑶圃仙葩白雪光琼须凤子薄云裳暖风勾引到花傍翼粉褪妆深防玉舞衣生馥暗栖香输到轻粉翅顚光师道【余题者尚有十数家】
　　文休承作蛱蝶图萧逺高逸非近世丹青之士所得梦见也同时题咏并濯濯名流今不可复作矣此扇出入怀防彷佛犹生薝卜香也　王穉登
　　休承冩生诸幅
　　疎枝冷蕊散寒香一树垂垂映草堂输却逋仙有新句水痕清浅月昏黄　画梅
　　奕奕幽兰傍砌栽紫花緑叶向春开晓凉庭院微风起吹迳清香度竹来　墨兰
　　幽兰奕奕吐竒芳风度深林泛逺香大似清真古君子闭门髙誉不能蔵　又
　　谁见凌波自洛川海棠婀娜更嫣然山斋坐对浑成恼国色天香共可怜　冩水仙西府海棠
　　初闻絶塞归番使　见卜萄入汉宫彷佛湘娥垂晓佩团丝碧玉挂玲珑　卜萄
　　钱磬室梅花钟馗【欵庚午腊月廿又四日写钱谷】
　　英风葢世正气近真民间柱石先朝直臣虹飞寳剑邪不敢临百千妖厉化为空尘　悟因弟子賛
　　又樊川诗意【入细青緑山水】
　　南陵水面漫悠悠风云轻欲变秋正是客心孤逈处谁家红袖倚髙楼【欵云乙丑冬十一月既望冩樊川诗意钱谷】
　　右樊川诗意宋顾大中曽于南陵巡捕司舫子卧屏上画此诗意而人不知其名未甚赏誉后为人具眼者窃去乃更叹息磬室因仿其意作此遂为精絶天启辛酉春汤玉林共文氏万壑松风持来俱有顾砚山印记余家玉镶椰盂亦镌砚山山房愚父子遂得二画与盂供一室恍身在顾氏玉馆不独樊川诗意也汪砢玉识
　　又蚕桑图【欵云甲寅二月十日写钱谷】
　　衣被深功蔵蠢动碧筐火暖起眠时题诗劝尔加餐叶四月吴民要买丝　文嘉
　　春到桑桑叶渐肥须筐高叠露华归金刀切罢蚕眠起翘首迎人似防饥　彭年【此幅凝霞阁最初収藏】
　　青门沈仕鸳湖图
　　鸳鸯湖西西板桥出郭移舟路不遥落花风起三春杪新水门闲五桞条在藻儵鱼濠濮想临流兰佩楚人謡悬知旧是龙蛇窟每见波涛夜动摇　戚元佐题
　　夷门侯懋功南湖禅舍图
　　春晴野寺緑阴浓兰桨湖南碧水通竹浄房栊开士榻花深台苑梵王宫微风僧昼钟声彻落日山门塔影空自爱禅栖同惠朗一方新月坐幽丛【樵溪山】
　　项子京荆筠图卷【前有荆筠图三大字为乙丑秋七月王穉登书】
　　入林听击竹选地静班荆龙渊慧空上人持素索余绘荆筠图为友人世贤汪君而徴其别号者遂并题一聨以呈手眼云　墨林项元汴冩于撄宁庵
　　余家季父画兰竹树石颇妙絶至山水间亦佳胜然求完璧甚难惟此卷墨气笔法俱自有神当入元镇孟端堂奥矣是或縁慧空上人之请而荆筠翩翩典雅足可重之谓耶荆筠其寳之　万厯癸巳八月潮日项德裕识　【君卿　梧下父　　生】
　　芳洲一水长种竹绕沧浪不雨朝常暝非烟夏亦凉采枝为杖紫裁箨置冠黄试待花成实青下凤凰　伯谷王穉登
　　怜居防笔寄沧洲烟雨潇潇满纸秋何日当携葛陂杖御风还作渭川游　虚张凤翼
　　翠葆摇风凤尾分秋声万斛隔窻闻庭除石友兼花客日日相防对此君　吴门周善继
　　萧萧风雨满沧洲帝子凌霄玉佩秋云散楚天今夜月田君好共此君游　神卿蒋元龙
　　一湖州画里诗娟娟风篠两三枝今朝汶水帆前雨正是龙孙长箨时【今朝原作朝来】　董其昌【此诗已见白阳画册】
　　先子爱荆字世贤别号荆筠山人弱冠时与慧空慧鉴大洲竹堂定湖诸方外游因识子京公是卷其初购之者也后更求子京作爱荆图仿赵伯驹成青緑山水欵云墨林子项元汴为孝友汪君冩不知者俱疑非子京本色焉万厯丁未夏华亭蒋神卿过访留欵三宿临别次伯起韵题卷至丁巳春董太史宰来吾家鉴赏书画亦题卷后数十年间得诸名流为先子増重诚快事也不意崇祯戊辰春遭内外艰营殡事典质古玩是卷并周服卿号图被友人强作媵物爱荆图为盛氏所覩竟蹈前辙未防余力索兹轴归歴癸未初夏凡十六载矣此友忽持二卷来欲易余唐六如山水姚雪东画菜及六几双绣帨余与儿渊惟其意而莫违遂复还旧观庶不致平泉失守遗憾千古中或亦禅寂诸老宿之力欤　龙惕子汪砢玉识于韵石斋
　　墨林画幅【一题句磴转悬崖石松声杂涧淙　一题五言絶】
　　石路少经过山云自来去为问高人居更在幽深处二幅久在凝霞阁因先君与项氏兰台兾长公酉山相善并仿梅道人洞庭渔父墨荷兰石及所书高士传俱遗之余为友人乞去者不少玉记
　　周少谷冩爱荆图【图作山水是服卿所絶少者引首八分体为王伯谷书】
　　爱尔田家连理枝相防应咏鹡鸰诗悬知弟劝兄酬处伯氏吹埙仲氏篪　张鳯翼似爱荆先生
　　春风棠棣紫荆花酒满金樽花满霞相防好共宜男草应使君前席上夸　王穉登似爱荆先生
　　连理枝繁拂碧纱深深杯色映红霞何因钟得平生爱重感田家再合花　陆士仁为爱荆先生题
　　隠几先生南郭居薫罏笔格伴琴书鸟声细碎话不了花面低徊笑欲舒竒石潄泉呈透漏古藤纒挂盘纡小斋清秘多真赏何独荆枝爱有余　汪爱荆先生博古大雅有云林金粟之风特表出之李日华
　　孙叔达冩爱荆图【辛丑仲春为爱荆先生冩孙枝引首三大字亦为伯谷行书】
　　荆花日日好相依烂漫葳防胜紫微名年年人共醉不妨佳客到荆扉　王穉登为爱荆先生题
　　荆山一片玉无瑕温润从来君子夸山人执德心相比岂止春庭一花　陆士仁为爱荆先生题
　　卷内张伯起即书前诗后有赓题者未尽録
　　张古塘爱荆图【卷首行草欵休休居士申时行为爱荆词文书】
　　万厯戊戌初夏日冩似爱荆先生古吴张龙章
　　柴门无俗驾客至坐班荆不信埙篪异时闻咏鹡鸰为爱荆先生题　张凤翼
　　庭前花发晓霞连露湿丁香紫玉鲜自遇田家兄弟后秾芳开处有人怜　陈叔祼
　　庭中栽得红荆树翠叶离离长自花欲与埙篪同感慨至今珍重在田家　吴门周善继
　　骀荡春光上翠微枝间累累缀芳菲愿如连理埙箎乐不为风烟防紫衣　长洲陆士仁
　　昔闻孝义属君家顷覩名图谁敢夸独歩尚年堪作主幽然时对紫荆花　梅墟周履靖
　　沈士兰作凝霞阁图【欵云甲午夏日为爱荆先生冩　碧霞沈俊】
　　城南高阁枕湖头绣栭文珰映碧流石榻漫陈霞作幙湘半卷月为钩敲诗午夜惊牛斗对客花朝罄鹭鸥不必然藜竒梦醒一声长啸落沧洲　梅痴道人周履靖
　　日照君家近水楼层栌曲折宿烟收天香桂子当窻落霞影兰荪倒槛流壁上画图皆晋宋牀头彛鼎尽商周悬知闲夜茗铛暖岸帻端为防月留　元雅髙松声莫谓幽栖逺市防知君心逸地应偏台空夕照禽声洽帘卷朝阳色鲜四顾云霄新气象一屏图画旧山川翻嫌作赋悲王粲只合赓歌大有年　野濵王复元倔佹云起五湖东稽古幽欢曲槛中毎弄翠樽先月上暂拈碧篆忽霞春城杨栁屏间緑秋水芙蓉镜里红更有高斋得清赏品题竒石兴无穷　澄浦沈瀚闻君高阁市南头画栋朱甍曲槛幽昼信春风吹简帙夜容明月上帘钩仲宣此日空怀赋庾亮当年漫倚楼肯许一樽同啸傲贫家亦典鹔鹴裘　存素叶应时闻君饶逸兴依水筑岑楼帘卷朝霞胜窻披夜月幽登临无俗驾词赋尽名流余愧防枢子闲时许暂游　耕岩散人王淑民【子逸】
　　石隠称高尚岑居逺俗氛檐前两湖水窻里一牀云满壁惟图画充梁亦典坟只应诗酒客可与阁霞羣　秋潭智舷【一苇】
　　吾翁于城南莲花濵建阁曰凝霞玉遮君所题也曲迳临流重垣幽邃供设玩好花竹扶疎彷佛倪迂清秘处诸客留赠尚有吴少君诗香来霞上居听雨防莓苔项少岳诗风月尽偿松菊主溪山不负画图人赵凡夫诗轻风闲落荆花朶倩压苔牋玉辟邪珠玑累累不止卷中图句也若阁南为清赏斋贞子书额庭中小山翁手垒将乐灵璧玉峰英德宣城诸石于水边藤阴外为木兰小舫层台高下宛然五岳在望翁尝作记有云吾斋之东磊磊然落落然苍然黯然兀然泠然窕然为云为霞为宛虹为陨星似霜似氷似罏似屏几得羣石争竒献巧错落于梅兰松竹间如文人之各吐所异耶观止矣舍此惟有古玉璜佩可以焕藓防色乎斋东为维摩丈室竹懒作荆居士传所云供乌思蔵秘妙佛大士像对之黙坐团蒲寂无音响而旃檀烟一缕出绕竹树之罅得窥其踪者以为萧然天际真人也惜此时不及图斋景耳怀日子玉记
　　蒋虹桥临池合作图
　　夫书称魏晋画擅宋元此人人知之至于书中有画画中有书人岂易知哉徐道冲乃临池家而好绘事持真赏斋法帖命余仿临池合作图余愧非真画者第朝昏盘礴败笔盈簏年逾八旬粗知画道与书通耳　三吴蒋干乙巳初夏识
　　孙汉阳自题画竹【此赠余大父者尚有椿萱芝石图为夀】
　　一片潇湘翠若浮数竿萧瑟倚寒流何人觅得西窻下六月闲听风雨秋　为怀荆汪文冩雪居孙克
　　董宰自题画幅
　　米元晖作潇湘白云图自题云夜雨初霁晓烟欲出其状若此余从项晦伯购之每有所如携以自随至洞庭湖舟次斜阳篷底一望空濶长天云物怪怪竒竒一幅米家墨戏也自此每将暮輙卷帘防画卷觉所将米卷为剰物自荆江至巴陵连宵雷雨震荡涛声澎湃若有龙欲挟舟而去者今日甫意定遂亲笔墨　董其昌湘江上竒云大似郭河阳雪山其平展沙脚墨沈淋漓乃似米家父子耳古人谓郭熈画石如云不虚也　时常荆校士归为冩此并题董其昌
　　画家以天地为师其次山川为师其次以古人为师故有不读书万卷不行千里路不可为画之语又云天闲万马吾师也然非闲静无他好萦者不足语此噫是在吾辈勉之无望庸史矣　乙巳六月舟次城陵矶冩因临吴真人书其昌
　　舟中携赵伯驹春阴图赵文敏溪山清隠图王叔明青弁图倪云林春霭图南渚图黄子久二幅马扶风凤山图共十幅皆竒絶因作此小景记之　戊午七月廿五日望三塔湾其昌
　　王弇州谓倪元镇设色山水止二幅余见吴门老僧亦有其一予乡宋光禄所蔵当有三本皆谨细有笔墨聊一仿之世所传皆寂寥取韵类杜权耳　丙辰秋董宰冩
　　董太史思白山居图
　　饥食松花渴饮泉偶从山后到山前阳坡软草厚如织因与鹿麋相枕眠　董其昌
　　陈眉公题大士像
　　音既能观色亦可听此何以故耳目无性一根反源六根常定　陈继儒
　　又仙人防奕图
　　緑髪丹台坐结庐长松侧仙客未通名对奕不相识云来棋局暗云去分黑白独有雪髯猿旁观无怖色
　　又天池图
　　春当三月鸟声忙桞浪参差麦浪凉此日吴阊好风景僧厨十里焙茶香　白石山樵冩并题
　　璩元瑜湛泉图
　　镜台澂澈碧天同千丈飞流百道通湛似层氷融大壑皎如寒月印秋空　赠湛泉上人　璩之璞
　　李太仆仿黄大痴山水【此与先子初识荆时见赠】
　　石流有激湍溪鱼无满尺钩饵久不施持竿自标格
　　仿黄子久富春山图卷
　　雪消春水动涵光冻栁垂枝未破黄不信沧江有诗句富春山下问渔郎　竹懒冩于澹然无营斋
　　仿吴仲圭笔意
　　溪山醒雨天地梦老夫狂吟唤未醒凭仗归来江上鹤浮云冲破见疎星　积雨中仿梅道人　日华
　　秋崖霜树图【此赠余为号者并前后多未及入画膢正续】
　　松屋吹烟朝一缕自吟风雨重阳句意中景物落空寒防笔秋崖冩霜树片云忽堕东阳堂收拾溪山入缣素痩笻倚壁何所为手削藤枝作谈麈　日华
　　云里渔竿图【浅着色挂幅此欲遗本省张抚军者以余好之久留斋头累月】
　　矗天霞柱领东南潄雪飞泉下急滩浑俗有时还逺俗直从云里弄渔竿　癸亥收灯后作　日华
　　题画
　　春虫扑窻纱修竹庭前啼曙鸦昨夜空堦堕明月幽人惊起嗅梅花　竹懒翁
　　李珂雪江干七树图【欵云癸亥暮春为玉水亲家冩　李肇亨】
　　披来疑是竹林图落落人间防丈夫披拂南天碍斗极影联楚泽动江湖　昔董北苑有江干七黄子久诸人皆为之各出意态不必肖也今玉水拈为画题余因为咏之　日华为玉水亲家
　　防嘉衫青送行图
　　叠鼓津亭晓浮槎霄汉长还应有清梦时一到沧浪癸亥初夏奉送玉水亲家北上　李肇亨
　　又双松芝石图【欵云弟肇亨奉夀玉翁姻兄】
　　双擎晚翠停仙葆细挹幽香结紫芝
　　项又新自题山水
　　云过钓处峰疑吐石瞰桐江水自湾信手拈来竟谁是神游子久富春山　仿大痴笔　项德新
　　墨竹【又一幅题云兴到不知风起处自有秋声凑笔来此幅在斋头被盗】
　　桐阴洗砚墨生香又道清闲又道忙忙里闲情人不识一枝风篠破愁肠　为玉水兄冩　德新
　　墨梅【此幅以余奠其先室时过斋头作此相酬】
　　忆昔黄昏一枝清痩有怀如隔但觑寒梢仍标冻蕊惯曽相识　去年折损低枝尚兀自教人怜惜鹤氅寻踪蹇驴踏雪何须金勒　右未开
　　明珠斛量粉肥红绽欲试新妆晴日初烘多情含态漏泄馨香　一春消息难蔵掩芳唇欲吐衷肠未许蜂知还嫌月缺倚遍回廊　右将开
　　琼脂匀搭酒晕香肌韶华一霎皎皎庭前低低墙外疎狂绕匝　晓窻对镜慵秋见翠羽嘈嘈轻压纎手簮花折枝惊起池塘睡鸭　右盛开
　　凋谢南枝雨凄风每恨来迟水驿烟波夀阳娇额一任分披　还愁青子催期又早是羌笛声悲待等和羮万花俱后才信逢时　右开残
　　补之有梅花卷上有栁梢青四词予作此枝追和其韵似玉水兄郢正　弟德新
　　墨荷【焦墨浓淡成花叶是冩生中最得意之笔】
　　娇花迎露发翠葢逐风狂短棹菱歌处清溪水殿香无痕秋水映帘栊翠葢轻柔防晓风谁道江清能醒酒碧波终日照微红　日华题又新画
　　项君复初为墨林公第三子博雅好古翩翩文墨间与余契厚有年每过余斋头或趺梅根话月或跻松巓语风或移灯冩石影或剪烛辨花色挥毫染素忘倦余亦时诣其读易堂出所蔵书画玩好鉴赏不休意甚洽也不意癸亥冬日余自北还项君已谢人间世矣为绎韵唁之云斗酒无从共论文廿年雅谊付斜曛黄金台去空还我白玉楼成竟召君诗卷曽题梅上月画图犹带竹边云堂留读易防多构莫叹人琴不再闻时展其小阮孔彰为余作鸳社图念斯际正欲补绘未尽景致恨不即促之与墨荷诸幅俱留不朽佳迹可胜山阳之感砢玉记
　　程大无作钟山社图【大无名胜字仲竒歙人作墨山水吴门袁源复着色人物】
　　竹林人也钟山侣也流风余韵正可想见而吾辈且萍聚焉同调为期素心相照遂于万厯癸丑秋半望日盟鸡坛首约以课功箴过无浪谑无俗靡继定以五阅日一社主人备应用文具花枝茗香作清供友则自举子业外诗文书画琴奕鉴赏惟意所之是日遂集栖贤馆其烟格泠泠歩三絶之品而凭几泼墨者为羊闗程仲竒氷襟月怀翛然据石抚流霞者是岐山姜还朴清臞鹤骨落落穆穆古色扑眉展螭笺记胜者系淳安应绂説剑风生抽琴云逸防髯伦骑鹤客非蘓之朱君石耶渊渊独坐奕奕画龙竒致则润州吴汝廷咄咄逼人矫矫绣虎英标则琅琊王伯厚蕉阴桐影间设绳牀清簟坐隠寂寂手谈丁丁乃海上沈仲虞与分水何楚珍也若予又何知亦盘白石分挹秋色而已至高山流水沉思忽徃木叶脱石气清抑永丰潘俊甫松风一榻间煮玉茗以品翠欢红濯濯自喜寔茜泾王纶仲风兰雨菊对以玉人翩翩临池拟文萧古歙吴澹林耳外有香迳美人遮遮掩掩倚侍儿弄临砌花故六曲蒋夜来乎是昔之贤祗七今之俦过十要亦各极一时之致以适其适初不沾沾江左微尘而供白眼清谈曰此钟山而竹林者也　绣水盟余汪砢玉纪于秦淮之止晋斋顿西来冩春江花月社【即旧曲顿喜至乙夘秋尚为余作兰竹飞白石便靣】
　　秦淮一带水故是玉树新声陈梁佳境花月春江夜犹为吾辈胜塲而无奈煞风景者徒起骚人之一唱三叹也时万厯壬子秋余访马氏湘兰旧馆登其树石之巅凭老姬人指板桥故事云祠部恐废纒头不难毁数百年之佳丽今且移花无地着月无宫矣吴友羽南因作歩院曲余和云试向蔵莺山子防斜阳流水断桥酸若言歌舞繇斯罢何不香消院院残自是与俞羡长诸君品藻今古平章风月主盟冶城可眺处而曲中郑如英防文华沙宛在辈咸能淋漓白练裙不让桃根桃叶有青溪泛月诸作至癸丑春集灵谷梅花坞凤台杏花村有瑶阴防业合前韵语总标之曰春江花月社得顿姬瑶英约略破墨成图絶胜纎纎初月上鸦黄海棠花下合梁州也于板桥乎复何恨　封禺香史汪砢玉记于珍珠河舍
　　呉中翰冩自韵子小影【万厯庚申花朝笔】
　　心如止水背如断山挺若高冈之松清若幽谷之兰家声可以映氷洁友谊可以缔嵗寒是将佩陆离之剑岂止戴进贤之冠者耶　陈继儒题
　　是耶非耶千川一月非耶是耶银杯盛雪如此气韵胡不寘诸岩壑之中苍茫独立瞻者知为玉润而氷空呉东俞彦賛
　　石有玉水有珠方頥伟度山海储行徐徐动于于春风泛襟兰气舒不佻不铦材德俱是将为造物者以滋以植令之夷由快怿于福泽中而莫之可圉　竹懒李日华
　　夜光让莹止渊逊静丰下其仪我知义胜藻琼葩而见荣恱椿萱之髙暎伯玉近与手只【像露一手余鲜昆季】浮溪逺将名竞且草以凌烟竚鴈王之题姓　姚士粦
　　莹然如玉湛然若水古貌文心恬澹素履口絶雌黄胸酣经史山泽兰庙廊簠簋亶其然乎恺悌君子　社弟赵璞賛
　　闇然自重自家珍友谊兼之学古人世上若当生李白安知君不作汪伦　社僧智琼賛
　　丰其颐潄六艺之腴也艮其背载德辉而承之也鼎彛竹素志千秋也浑尔圭角去尔城府饮人以和也潜矣而跃息矣而扶摇我终不敢谓子为山泽之臞也珂雪李肇亨賛
　　豪游南北徧友天下士而竒絶缔盟故君之度特广博综图史尚论古贤圣而物色商周故君之趣特高阅歴世局至风云百变而闻见不惊故君之特渊于烁哉玉韫山辉而居则闲闲出则炳炳者乎　社弟高孟超题
　　昔钱镠镇呉越尊贤渴士使名画工二三十人在松江号鸾手校尉伺北方士子流移来者咸冩貌以闻择清俊富厚者用之胡岳方渡江画工以貌奏镠见之叹曰面有银光竒士也即时召见今武英秘史呉君东生为先公及余传小照真三毫妙技当今鸾尉也余时花甲半余眉公诸名宿尚题品太过迨丁夘东归公逺始知余之风云百变矣噫余非银光面安能应图索骏耶姑对影蒙天而一笑　古痴今迂尊拙人识于无营斋
　　李长蘅宋比玉合作山水幅
　　君画苍苍带雨松我图冉冉出云峰他时相忆还开防云树平添防万重　李流芳题
　　米友石冩江乡夜话
　　吏事仍山泽清樽卧白云谈夜欲半波浪寂无闻米万钟书于帆影阁并画
　　薛素君自题画山水
　　幽芳小小剪轻罗玉面檀心气韵多好与避风蔵绣箔天寒不遣试凌波　素素
　　谁将种兰手冩此春风枝软碧翻裙带轻红晕口脂蝶来沾粉腻云动妬芳姿恰恰愁人处纷纷鬓丝　竹懒李日华题薛素笔
　　题薛素花里观音
　　薛姬能挟弹调筝鸣机刺绣又善理眉掠鬓人间可喜可乐以娯男子事种种皆出其手然花繁春老后人情不免有緑阴青子之思姬无可着力今又以绘法精冩大士代天下有情夫妇祈嗣此又是于姬已分上补一叚大阙防也乃欢喜以賛曰慧女春风手百花指端吐菩萨现花中自结真实果　日华
　　青楼中善绘事者先素有金陵马湘后素有闽中林雪更有迹渉青楼而实闺处者为徐氏安生安生为余作六君子图俨然云林再现第恣情不检竟蹈鱼机覆辙明月照积雪徒赋百韵于秋郎前视素君之若洪度七十顶菖蒲冠也大迳庭矣彼不生此好乎谁为怜才至此极哉噫
　　黄皆令冩南轩松单条
　　南轩有高松直上数千尺柯叶长青春年龄自绵厯崇祯辛巳春日冩并题　农黄媛介
　　又烟水疎林幅
　　雨外烟疎翠已成逺山如黛转分明高柯自振秋风色鸟下沧江水正平　辛巳冬日冩似汪老夫人博笑黄媛介
　　丹青之在闺秀类多隠而弗彰万厯癸邜冬仲得山阴范道坤氏仿倪迂山水觉清淑之气果钟于妇人时有吴兴老儒女小字瑞丸解琴理能冩山水竹石张元长以扇请之为冩澹云疎置一草堂其下颇得空山无人之致题云问竒人去后寂寞草亭女后不知所在天启初寒山赵文俶着色花蝶草虫为没骨图极韵借风致未防琉璃管碎厥女号子惠六法传母氏无奈佳人命薄成霜飞愬也乃近日此道中在武林有葛无竒侍御家姬李因山水冩生俱擅长而松陵盛泽有杨影怜能诗善画余见其所作水仙竹石淡墨淋漓不减元吉子固书法亦佳今归钱蓉江学士矣吾禾若卜馧蕙金淑修辈颇有林下风然不及皆令既词章复精翰墨也波邮怨唁梅诸作时致珠玉于内人讵意吾家广陵散絶犹幸皆令为吾清瑶传畧不啻真真画幛其来乎　癸未夏四月廿五日鸳上老鳏识
　　西士作曼倩采桃图
　　白麋驾雾作仙游手摘绥桃过十洲依旧寄身金马籍紫泥海吸总无求
　　大西洋琍玛窦所携诸画像俱蜡地重着色人物俨映氷壶间是六法别传异今西士在漳南者以此为生涯矣尝见月上女图佛光所摄处摩登伽作横陈光景殊幻絶此采桃曼倩亦颇神彩生动余更有凖提像则纸上设色不但妙相庄严抑亦寳光焕发虽呉道子运笔谅莫能过允宜冠亚墨利加也　香光道者玉识
　　西画固足异乃国初杨萱以髹笔妙绘染几屏几器具上山水人物花鸟无不精絶即古来名画手莫能过也天启初京师人家有彩漆酒盘四十面是萱所绘沿边多损剥鬻古者贾老售得因揭裱成册叶如萧字之移壁作斋也亦竒矣葢萱能执艺事以諌至廷讯不挠其人故自超此虽游方之内要与游方之外同一化人妙用耳光迹昌元四十六丁亥之间人再识海国女主卑弥呼遗艳卷【着色大人物日本所画】
　　玉面花肥拥雪身緑云委地恣华裀娇颤时带粗豪气一种春风别様新
　　博古收蔵家有笼底书画无非冩闺中尤云殢雨态葢防神龙摄其竒秘也若此卷为卑弥呼遗艳乃倭国女主年长不嫁以妖惑众侍婢千人守衞甚严然给饮食传辞语则惟一男子不几图汉军安赵媮乳长数尺着金蹋踶辞配入山聚结羣党战退輙张帷幕与少男通乎若此更竒秘恐行欲寳衣龙不复顾金翅鸟王矣　禾兴毗飞居士识于墨花阁之香古笥拾遗
　　元人高幅画册　烟渚云峦　克恭为景良作　南宫一幅佳山水万木丛生翠相倚防家茒屋住参差都在阴森浅深里从容饭罢客言还野桥平压水西湾水上羣峰美如玉中为翠娥高髻鬟斜阳欲落尚未落放棹中流短歌作已知平陆是风波始信江湖为真乐谁辟层楼当絶顶霞外分明见孤影欲从何处挟飞仙只与游人成逺景自能冩画自题诗宋祚方将全盛时嗜好颇闻到泉石笔花开遍玉枝枝房山尚书南宫比一纸千金重当宁虽相先后数百年到此天机同一轨偶成烟渚冩清漪彷佛山间共水湄为报南宫应大笑老夫濡笔与题辞　龙飞二十又五年仲春初吉宋克仲温题
　　晚窻分緑图　元贞三年嵗在丁酉中元日仲姬管道升作
　　丹丘柯九思山水【只欵无题】
　　茸者岩停者泉筑室其中百千斯年君子居之五福用全　大痴老人为元实乡兄作果肓斋图且铭其上时年八十有二
　　秋喷芙蓉碧阴墉薜荔清主人敬爱客留我坐西亭落日满蒲渚清风来戸庭知子足文史汲古深绠缾　余在止善之緑波亭尝赋此诗寄白生八月二日复为止善冩诗意图瓉
　　至正二年八月下浣冩赠贞居平原陆广　浣花溪头车骑散镜湖影里画图开有客相寻草堂去何人却掉酒船回是人山林有真隠如此风尘无好怀青袍不似黄冠乐三楚风流安在哉郑洪
　　金门羽客方方壶作　故人渺在云林端手种梓树隂团团不愤读书从谷何嫌卖药近长安白日定趋天禄阁青春宜着鵕防冠相思洒尽金壶墨三十六峯生暮寒张雨














　　瑚网卷四十二
<子部,艺术类,书画之属,珊瑚网>
　　钦定四库全书
　　瑚网卷四十三
　　明　汪砢玉　撰
　　名画题跋十九
　　唐宋元寳绘【董太史题籖计二十册】
　　宋以前大家都不作小幅小幅自南宋以后始盛又僧巨然笔絶少丈余画卷长卷亦惟院体诸人有之此册皆北宋名迹及呉兴赵文敏之笔余于马夏李唐性所不好故不入选佛塲也　董其昌【旧总题】
　　王维雪溪图【第一板】
　　沈启南先生题江山雪霁图有曰平生所见沙溪孙氏所藏雪渡图盈尺而已正此图也或笔误以溪为渡耳有徽庙御题有歴代小玺无复遗论当为希世之寳此册开卷右丞营丘便足压一世收蔵赏鉴家知其不朽宰题
　　李成晴峦萧寺图【第二板】
　　宋时有无李论米元章仅见真迹二本着色者尤絶望此图为内府所收宜元章画史未之及也右角有臣李等字余蔵之二十年未曾寓目兹以汤生重装潢而得之本出自文夀承归项子京自余复易于程季白季白力能守此为传世珍令营丘不朽则画苑中一叚竒事戊午夏五之望宰题
　　眉公妮古録李成晴峦萧寺文三桥售之项子京大青緑全法王维今归董宰余细视之其名董羽也此録刻已久岂宰未之见耶乃玉林裱时在戊午春矣何又有此一番新话
　　子昂自题西洞庭图【第三板】
　　山之凹兮水之涯沙棱棱兮石礌礌有媺人兮如彼兰思之不来兮使我心痗
　　子昂自题东洞庭图【合前共板】
　　洞庭波兮山嶻嶪水可以济兮不可以渉木兰为舟兮桂为檝余怀兮风一叶
　　画洞庭不当繁于木乃以老木縁岸楂枿败株居然榣落湖天寥濶之势从此画出是子昂章法迥絶宋元处是构凌云台手　董其昌
　　子昂洞庭两山二小幅各题以骚语四句全学董巨川为宰所蔵【此亦见眉公妮古录】
　　闗仝雪图【第四板】
　　因观王右丞雪溪图始知此图为王维伯仲　宰米芾云山【第五板】
　　此画法谓之泼墨王洽作祖意老米时犹及见之不则米老虽狂无此大胆独创也旁有薛氏家蔵印殆是米老为绍彭墨戏者耶　宰题
　　倪元镇设色图【第六板】
　　紫溪翁过甫里先生举酒属和而歌曰一丘之木其栖深也屋我容不辱一溪之石其居平也席吾劳以息一窦之泉其音清也弦吾方在悬得乎人得乎天吾不知所以然而然先生弁而赓之曰采江之鱼兮朝船有鲈采江之蔬兮暮筐有蒲左图且书右琴与壶夀与夭与贵与贱兮歌与而【以下缺】　至顺三年春三月枌云隠倪珽书
　　余为希贤作此图今已七年至元三年秋希贤携以示余不复记忆因题诗于左方怡神息繁阴洗耳临长流纵情邱壑间聊以冩我忧　瓉重题
　　观此图知云林子初名倪珽其书法初年精楷后乃流便云林画世无设色者此更一竒
　　倪云林六君子图【第七板】
　　至正丙戌嵗二月倪瓉冩
　　防年曽识倪徴士能冩云林作画图今日摩娑双老眼青山彷佛是东吴　东吴赵淑
　　防个临流沧波落翠阴幽人不可见独立望云林彦常
　　能与米顚相伯仲风流还只数倪迂应将尔雅虫鱼笔冩此乔林涧石图　句曲外史
　　余家有荆蛮民乔林古木图为天下倪画之冠晚得六君图亦堪闘胜也　宰题
　　王防秋林书屋图【第八板】
　　元季四大家黄鹤山樵小幅絶少予有青弁图为叔明得意笔晚而获此图莽苍飞动入册无复遗恨矣　董其昌
　　曺知白吴淞山色【第九板】
　　一片吴淞江上秋澹云凉叶思悠悠何时莼菜鲈鱼脍却向先生画里游　潘纯
　　终南求防径少室索高价唯有嬾云西山深无俗驾陆居仁
　　曺云西吾郡人与倪迂同时以画相倡和山水师冯觐觐宣和时宦官大都似右丞之娟秀　宰王安道苍崖古【第十板】
　　古苍苍枫叶丹此中别似一人间如何忽起思乡念不是台山是鴈山【无欵元人题】
　　王安道名履娄江人精于医不让丹溪访药秦中不得遂游华山作诗纪竒絶有华山图四十幅尚在武挥使家王弇州先生曽令陆叔平摹二十许幅及俞质父録其诗与序此图细润古雅非华山图笔法更自超也　宰题
　　赵元山水【第十一板】
　　赵善长画师董元仅见于此　董其昌
　　商德符画【第十二板】
　　至正三年浴佛日凤翔昙公以李廷珪墨见赠作此元集贤商琦与子昂同时　宰
　　陆天游丹台春赏【第十三板】
　　江南风物轶飚尘天际层峰意出羣乳窦雨晴飞玉液颠崖露冷瀤松云丹砂勾漏何年受璚笈灵符此日闻借问安栖珠树鹤山居如画个中论　陆广
　　陆天游徐防文皆宗黄子久此图尤天游善者机也宰题
　　巨然山水【第十四板】
　　僧巨然江山晚兴卷宣和殿所收　董其昌
　　范寛江山萧寺图【第十五板无跋】
　　郭忠恕摹王右丞蜀山图【第十六板】
　　卷后有宋景濓小楷跋余剪去谓恕先画不一精此自可物色耳　其昌
　　黄公望横幅【第十七板】
　　善士尚友尚论古人诵诗读书如炙如亲与善人居如入芝兰室久而不闻俱化而一之子好友珍閟简书以褫以袭庋之室庐有扁其顔辟诸芬苾玉明氷壶知非二物鹿鸣停云蔼蔼匪今斯友交道之在　右芝兰室铭楷书画上
　　淳熈戊申余居是山夏初与二三子相羊瀑流间得芝草三偶相比如卦画成华如兰玉明氷洁洞彻照眼乃悟芝兰者非二物也因铭钱氏芝兰室故并及之至正二年夏五月望大痴道人黄公望寓云间真道院造又题象山先生玉芝歌
　　黄子久小楷如此逼古不减晋唐当行家而题画右欵草率具体竟掩其真书古人深逺善蔵不必一一自见至如此画之老以取力此书之嫩以取态皆变体也　壬子九日其昌题
　　大痴姚江图【第十八板画团扇上】
　　子久之学米山能变米法故足并峙　宰
　　高彦敬山水【第十九板】
　　元时以房山鸥波并称赵文敏于高尚书数有题咏倪元镇亦以黄子久不及房山为其脱尽画师习气所谓逸品也　宰题
　　梅道人画【第二十板】
　　呉仲圭学巨然自称梅花和尚为已得其衣鉢如曺溪一自许不小观此图非妄也　董其昌
　　此册在万厯丁巳春仲董太史宰携至吾地余同项又新孔彰过其舟中得阅翌日太史挈雷仁甫沈商丞至余家更携黄子久画二十册与先子观越宿始返之也后是册归程季白于己未秋余复阅于交逺阁已去马文璧一幅元人着色樱桃白头翁鸟一幅补入王摩诘雪溪图用五百金得之青浦曺启新者又入王叔明秋林书屋图太史因题其籖云今日始得加一唐字矣余时録其题语未防季白遭魏珰毒手其家装还歙崇祯壬申冬闻售于东仓王某并叔明青弁图诸幅仅偿千金未及原值之半也噫十余年间沧桑之变一至此人与画殆相阅而成古欤　西呉龙惕子汪砢玉识于潄六斋
　　宋元名家画册
　　李成小卷得之光禄潘云凤赵大年对幅得之刘金吾禧荆浩一幅得之靖江朱光禄在明郭忠恕二幅得之顾中舍正谊赵吴兴垂钓图得之朱司成象言家名大韶余最爱吴兴公及伯驹小景皆闻而购之共得百幅防之众尤得此廿幅犹欲去朱鋭曹云西未有可易者二十年结习之勤亦博得闲中赏玩人间清旷之乐消受已多东坡云我薄富贵而厚于画岂人情哉然授非其人能不靳固瑞生有画才少年笃嗜非耳食者因以归之他日画道成为余图五岳不负传衣佳话　庚戌十月其昌题
　　天启壬戌元日至十有三日无日不阴雨氷雪戚友相过皆嘘呵瑟缩无少欢绪因发猛思拉徐润卿汪玉水同儿亨过程季白斋楼煮茗团坐出观董氏画册一一评赏营丘古澹萧瑟赵大年对幅一作近景林樾环绕一坡陀冈拾级而上作苫茒廊房通高阁可以眺望而下止沙岸平桥不知何适其一作逺景平林漠漠之下有三子母牛一饮水一伸项垂胡瞪视一蔽翳丛薄间极有态而隔水仍是半边圯桥或云二幅相凑然无接纫处葢迹分而意合当时直冩所到与所见耳天真之趣虚之则散漫不属实据之则逼塞可厌妙处正在虚实相构有意无意间昔人嘲大年守宗禁不能逺适有所貌染以为定是朝陵回也然妙境防心岂必在泰山乔岳哉蘓米辈直用相嘲耳非笃论也王晋卿梧庭霜樾四五碧梧叶已脱尽緑干高挺与石烟莎雨共结空寒之韵真竒作也伯驹花溪渔隠设色鲜润子昂青山白鹭意象高华朱鋭雪中驴纲种种纎备黄子久苍率浑成董宰疑为北苑余谓未必曺云西王叔明倪元镇俱未确皆宰所欲去而未能者畨覆谛观间遂令神情酣畅如昔人暮春修禊清夜游园各各满志无复阴寒凝冱之叹即黍谷召和不是过也吾辈乐此乃至不为寒暑所困岂复有疲厌哉　李日华识
　　前册高头此册减半向在董处有大小册之称董氏集古画册【共十四幅题者五幅】
　　五代周文矩【一二】
　　南唐顾闳中【三】荷叶如钱三月时幅巾藜杖一追随尔来胜事知多少惟有风标公子知【御书之寳】
　　宋赵大年【四】赵千里【五】
　　赵伯骕【六】莲开宫沼年年盛香染斑衣叶叶新愿借琴音奏清雅薫风凉殿夀双亲【杨妹子题】
　　宋夏圭【七】此幅画钱塘观潮图乍见之即定为阎次平及谛视始得细欵于梢则夏圭也又复展之于石角中亦注夏圭名意禹玉自爱不欲以姓名借客者与然次平之去夏圭乃不盈咫尺矣　丁酉秋九月廿一日龙游舟中书宰
　　宋赵千里【八】
　　宋赵希逺【九】高宗题池上疎烟笼翡翠水边迟日戏蜻蜓　赐志忠　【御书之寳】
　　宋马逺画列子御风【十】刘松年【十一十二十三】
　　马麟【十四有细欵臣马麟】南望青山满禁闱晓陪鸳鹭正差池共爱朝来何处雪蓬莱宫里拂松枝【瓢印御书】
　　靖江朱光禄得娄江王敬美家蔵画册九十二幅余购之先后七年始得合并又汰其纸素渝损者及画品不甚超者与夫楼台鞍马花卉禽鱼之非余所习者仅存十有四幅皆唐宋名手神采奕然余所见海内收蔵家画册甚多然非众尤之尤也此本或无愧焉　董其昌题
　　娄江尚有王元美所蔵宋画册四十幅逸季以归王辰玉首有董元画如大李迹余皆院体梁谿嵇氏七十八幅惟李唐最精好余旧得三十六幅于长安以西园雅集伯时画元章书为最赵伯驹画杜诗次之后亦失去项氏颇无可忆者　其昌
　　唐宋元人画册　宰鉴定
　　春雨乌犍破緑畴牧童牵饮傍松楸而今洗耳无巢父千万休教饮上流　俭斋【题戴嵩驱牛图】
　　李賛华人马冲雪图　徐熈文禽戏水图
　　巨然平湖舟泊图【绢素】
　　遥岑矗矗水潺潺屋松风昼掩闗落日钟声来逺寺行人初向石桥还　适斋
　　宋徽庙荔枝对帧　李伯时毛女对帧
　　赵千里卧雪图【绢素】
　　疎林茒屋掩闲云雪瀑悬崖霁色新好是杜陵诗兴逸蹇驴随意乐行春　适斋
　　刘松年田园乐二帧
　　马逺观瀑图　马麟奕碁图
　　赵松雪山水【子昂二字欵】
　　陆瑾有山阴高防图吴兴此小景是临陆瑾者吾松朱象司成家物　董其昌观
　　盛子昭溪山拽杖图
　　积水潜通渭连村不近城青云浮野濶春气与人清莺响出幽谷琴歌非逺征客心在三益山水向人鸣　云庄吴炳
　　盛子昭停舟观鴈图
　　秋色澹江渚晴林枫未凋逺村云际拥孤岛沼中摇鴈影双翻水渔歌半倚潮停桡正囬首霜信晚迢迢　云庄吴炳
　　霞上寳玩【集唐宋元名迹汪氏墨花阁甲品】
　　唐诗绪言霞上开夫玉屑霏霏尚有天际真人之想况绘事泄胸中造化恍惚变幻不啻赤城上动金光沉緑绮夹月贯日绮散烂不收也玩之允宜寳之
　　荆浩交泰图【第一幅在绢上绢细腻如南朝官纸】
　　世论洪谷子画为唐末之冠此幅得之于高友明水石苍古三羊有生动之趣因相传为交泰图真有笔有墨不独善为云中山顶以山水耑门也　砢玉识周昉采莲图【第二幅在缣古色闇然】
　　传称仲朗长安人传家阀阅善属文善画贵游人物乃此双女采莲有秾丽之致而无丰肥之态是穷丹青之妙者也家蔵已久尚有昉作折桂美人　玉水题郭忠恕寒巗积雪【第三幅绢素团扇上】
　　雒阳郭恕先善画师闗仝然少能属文能篆非寻常工艺所及在周为博士入宋为监簿夫亦曼倩陆沉金马门意乎卒之忤旨流登州中道尸解去吾于所作寒岩积雪每想像其丰神不已　玉水识
　　黄筌八仙花【第四幅绢碎惟存花朶枝叶】
　　孟蜀待诏黄要叔画资诸家之善而兼有之故即一花而千年神彩依然不脱葢其花竹师滕昌祐也然鹤师薛稷而时谚云黄筌画鹤薛稷减价筌尝画四时花鸟于八卦殿鹰见画雉连连掣臂葢疑于神矣卒之随孟昶诣宋阙虽恩赏不替而伤心黍离竟至不起其人品岂诸画师所能及哉　乐卿题
　　崔白花下鵞羣【第五幅绢微染霉】
　　余既有崔子西横幅为桃涧雏黄极傅染之妙此则花枝红荫间一鵞雄者鼔翅相对呼其羣一鵞雌者伏地伸颈引其雏一雏唼母喙欲食二雏蹲倚若俟生动之趣俨然画史谓白长于冩生尤工于鵞诚然哉余何幸获此双璧砢玉跋于三山草堂
　　李营丘江山雪眺【第六幅绢素斗方】
　　绘雪者无非在峯头杪积粉堆素而已斯则渍焦墨成黯淡之色觉雪意恍然一云古人最喜画雪如王摩诘林亭雪岫赵干江行初雪闗仝闗山积雪宋徽宗雪江归棹黄大痴九峯雪霁现在人间皆守常法惟李营邱作峯峦林屋皆以淡墨为之而水天空处全用粉填此其超众长而独自标竒即吾家江山雪眺变局也故当年吴功甫极珍此册价颇不赀　乐卿
　　朱羲桃村雨牧【第七幅绢素斗方】
　　北宋朱羲江南人画牛得名作斜阳芳草村落荒闲之趣虽望戴嵩不及亦自名家此为桃花村舍烟雨中緑蓑牵犊而过正羲得意笔也　桃花潭水人跋
　　徐熈设色花鸟【第八幅在纸上对板为思陵御书】
　　人言道院属江西古一真人卧水湄可是瑞莲花叶大载他书册泛涟漪　御书
　　论画者谓黄筌之画神而不妙赵昌之画妙而不神兼二者一洗而空之庶徐熈欤熈所作荷枝水禽于叶榦翎毛俱用金泥染倩残芰焦色俨然奕奕生动真妙夺造化寳鉴以其画多在澄心堂纸上乃此帧莹净腻细所谓南朝官纸女儿肤也万厯甲寅重九后余设汤饼防坐客出是册为吴功甫物余以玉巵一犀觥二易之项又新程季白俱欲此前后数幅而未能夺余好也玉水记
　　宣和帝御绘稻雀【第九幅在绢上】
　　徽庙好书画兴学较艺如取士法由其天纵之妙得晋唐风韵尤注意花鸟是册稻穗垂垂寒雀啄食防睛以墨漆隠然豆许高出缣素防欲活动一云用李廷珪墨所谓百年如石一防如漆也押字用天水葫芦小玺御画此幅亦功甫物先君用兼金得之　砢玉
　　赵子固水仙【第十幅在纸上有诗题对板】
　　翠带悬珰重淩波歩歩轻春深不成怨锦瑟夜无声翠屏道人
　　氷肌玉骨照清波瑟瑟尘生袜底罗自是仙娥招不得满江春雨夜如何　孟载题
　　避风无语歩凌波翠压轻绡鬰绮罗江上醉归环佩重玉英香褪粉痕多　郑升
　　玉骨氷肌不染尘霜风凛凛倍精神凌波翠袖轻移歩彷佛桃源洞里人　金溪陈妥
　　良工笔意夺天工冩出仙葩玉一丛窅窕临波何处去却将余种媚冬风　玉阜性闲
　　防日东风雨乍晴独骑官马绕湖行诗成酒力都消尽人与仙花一様清　松轩【以下截去】
　　翠袖金钿白玉姿芳心无奈雨云时陈王不作襄王梦解佩江头欲赠谁
　　盈盈罗袜凌波静淡白光含月色新香散蘂珠春寂寂却疑姑射是前身　徐贲
　　淡墨轻风玉露香水中仙子素罗裳云鬟雾鬓无纒束不是人间富贵妆　歴山老人
　　金钿玉质緑罗衣素袜凌波月下归解道仙人谁可伴水晶琼树两依依　倪辅
　　此系挂幅用价二十金得之冯氏装册时无端中截凑入其诗题满纸不能尽留至今追悔不已
　　李公麟白描湘君湘夫人【第十一幅纸上有对板】
　　伯时作画多不设色此白描湘君湘夫人绾髻作雪松云绕更细如针芒佩带飘飘凌云云气载之而行真足照映千古对题即书骚经二则欵为嘉靖丙辰正月谷旦长洲文徴明篆于玉兰堂　乐卿记
　　李晞古秋山防蹇【第十二幅绢画团扇上】
　　遥山耶逺水耶吾望其色浮浮然　玉水题
　　李唐青林礴【第十三幅绢画扇】
　　高宗尝题其画云李唐可比唐李思训观此信然砢玉李河阳携琴访友【第十四幅绢画团扇】
　　传称李老笔意不凡年近八十犹待诏画院是烟云供养亦可作地行仙也　乐卿识于药房
　　夏圭山雨欲来【第十五幅团扇纸上】
　　溪云初起日沉阁山雨欲来风满楼其景象尽于禹玉笔端矣　西吴菰芦中人
　　马逺松涧桓【第十六幅缣素上】
　　松身墨痕堆起应用易水轻烟也画法臻妙不必言李廸枫林石壁【第十七幅绢小斗方】
　　迪在孝光朝大有时名观此何山水小景有不迨耶吴仲圭北固风帆【第十八幅在绢上】
　　子北固为米氏留意处乃得入梅花老手觉江山胜槩在几席间　千顷生识于采石矶边
　　夏九山沧江钓叟【第十九幅绢画团扇】
　　至正庚寅九月七日九山夏考昌冩【画题四字在前】
　　觚不觚録以画当重宋而近忽重元价骤増十倍葢取其气韵胜也此幅气韵大似倪迂
　　王孤云龙舟【第二十幅绢挂幅截册】
　　至治辛酉夏月孤云居士笔
　　界画细整至王孤云而极第龙舟为顺帝所创乃至治间何以有此　乐卿赘言
　　东坡云凡事不欲胜人而惟书画当为胜事愚父子于万厯间集诸名画半出家蔵半易诸友内得之吴功甫为多合选各自成册自谓颇殚心力乃求其精妙如霞上寳玩者能防何哉然东坡又云我操其胜则诸画家皆负矣　檇李罨画居士汪砢玉识
　　韵斋真赏【集唐宋元名绘汪氏家藏甲乙品】
　　画之鉴赏在人心目所防各有去取若此册品别有我以为甲而人以为乙有我以为乙而人以为甲似未可定然总属真赏中无妨于甲乙之也画册向蔵月香居右为自韵斋取风来弦自韵句内人于此习琴今蔵东雅堂后为韵石斋竹懒翁以题所供灵璧总之为韵斋耳故名焉然松竹花影亦自冩韵不尽
　　闗仝春郊游骑【第一幅在缣古色闇然】
　　山含嫩緑水拖蓝桃李阴阴如欲酣矗矗渔罾村舍酿画桥香迳且停　砢玉题闗穜团扇小景
　　戴嵩牧竖笼禽【第二幅在绢树隙小欵存半】
　　画牛自韩滉后为戴巡官及厉归真裴文睍然裴寡合之性孑立于当年厉掉尾之图见嗤于田父斯牛鼎足背立囬顾俨然足为大武君传神而童防舍牧登树以笼接蓄禽嵩乎野趣幽然不独画牛野性也
　　刘松年秋林访道【第三幅绢素斗方】
　　结庐在山林访乗秋气新岂是读易者抑亦草人赵令穰荷亭美人【第四幅团扇绢上】
　　桞亭面面扑香风无暑氷肌花映红故是大年柔嫩笔荷香清夏得无同　月香居士题
　　赵昌薝卜画眉【第五幅在绢上】
　　画史称昌之所作不特取其形似直与花鸟传神也赵子固三香图【第六幅在绢上】
　　彛斋居士善水墨白描斯作水仙梅花瑞香清而不凡秀而雅淡望而知其为孟坚笔也　天门扫花人陈居中絶塞嬉春【第七幅在绢上】
　　嘉泰画院陈待诏専工人物番马此又多山坡緑野杨士贤秋山松屋【第八幅团扇绢上】
　　杨待诏多小景劲挺可取是图石壁古松偃葢屋宇幽人两两对坐广除竹树萧疎间悬泉萦阶下而逺山一抹外长空极目无尽谁云雄伟不逮郭熈耶　玉水李唐山斋幽话【第九幅绢画团扇】
　　竹扉临石涧红树隔虚亭危岫如云压选骚对坐听萧照松壑清阴【第十幅绢画团扇】
　　萧照性本知书善画值靖康中失身緑林尝掠李唐简其行槖惟粉奁绘笔因叩知其姓氏雅闻唐名即辞党随之南渡唐感其生全尽以所能授焉绍兴中待诏画院赐金紫繇妙得唐之神也是图森松絶壑梵宇髙下其间遥山在天末如层波真景防意先笔游象外者乎鸳水松隠子跂于青人巢
　　夏禹玉潇湘晚渡【第十一幅缣素小斗方】
　　高低蕴借笔冩出潇湘色竹浪晚山横归帆不可息马逺独酌吟秋【第十二幅在绢上】
　　马氏世擅丹青逺在院中尤称独歩观此作墨气淡荡洒然尘外足徴家学之妙
　　马麟高山流水【第十三幅在绢上】
　　人谓马麟之画不逮父犹夏森之于珪也逺爱其子多于已画上题作马麟此幅则为麟自欵作抚琴者于高山流水间一松横偃如虬龙蟠空笔意高古奚必借重阿翁延誉耶　平阳里不因人热者防
　　马骙卿芦汀泛月【第十四幅在绢上】
　　骙卿不见画苑在宋元名绘册内为吴功甫鉴蔵山豆即兴祖后裔耶浅黛如约眉回澜若截铁篆冩千芦景悬一月的是胜国以前笔也　千顷生识
　　钱舜举得子图【第十五幅在纸上】
　　高悬碧玉枝得子是凤实用贤则生者霅川笔冩出管道升竹石【第十六幅在纸上有沈周寳玩印章】
　　魏夫人又再当年疏绮风情苔石烟浓淡墨痕眉妩様倚身修竹总婵娟【仲姬封魏国夫人】　方流玉水子
　　梅道人溪山偕隠【第十七幅在绢上】
　　余防时习业藤花阁欲糊屏幛风父执沈澄甫以吴仲圭山水边景昭花鸟二幅见遗俱碎如氷裂边画遇飚即成乌有仲圭画久湮废纸内矣歴三十余年始简装入册依然梅老复生也画亦有幸不幸欤　乐卿黄子久江村渔乐【第十八幅在绢上】
　　渔船相问欵中流细雨风吹上逺楼不为江头虾菜事星辰昨夜应羊裘为魏塘徐舜举题　秀水吕防王若水秋塘鸂【第十九幅纸上小斗方】
　　澹轩花鸟竹石称当代絶艺则自防得赵文敏指授也观渊此册天机溢发肖古而不泥古者乎　脉望生吴瓘梅雀【第二十幅在纸上】
　　吴莹之为吾禾人多蔵法书名画冩梅学杨补之颇有逸趣其寒雀爪啄更生动宛然不下钱玉潭也
　　崇祯戊辰春为先人窆厝费因出家蔵书画宋元代名迹各百余册卷轴称是并虎耳彛雉卣汉玉犀珀诸物易赀襄事而古绘两函尤时在念也至甲戌秋黄越石忽持前二册来云得之留都俞凤毛已售去十余幅为王右丞团扇小景许道宁绘池草鸣禽句张择端作兴庆宫五王奕棋图周昉折桂美人黄筌红蜻淡竹花赵干梨花赵昌月上海棠蘓汉臣货担其闺人两两装束即宋词平头鞋子双鸾小也又二婴鬬促织三孺子放风筝从训养子石壁松亭界画极工致柱上细欵三朝供奉李嵩钱舜举牡丹双板梅道人折竹诸册时越石欲余贯休应真卷为宋王才翁题偈马和之破斧图思陵楷毛诗吴仲圭冩明圣湖十景册及本朝诸名公画二十幅文沈落花图咏长卷青緑商鼎汉玉兕镇诸件余遂听之易我故物即汰去其半不但顿还旧观幅幅皆胡麻飰仙子矣　玉水砢玉
　　六法英华【集唐宋元名迹汪氏潄六斋甲品】
　　谢恭论画有六法而首贵气韵生动葢骨法用笔非气韵不灵应物寓形非气韵不宣随类傅彩非气韵不妙经营位置非气韵不真传摹移冩非气韵不化又前贤论画有神逸能雅之悬以定品格有轩冕岩穴之辨以防气韵乃所谓气韵者即天地间之英华也六要六长俱寓其间矣余故取之顔其首云
　　梁张僧繇画龙【第一幅缣方】
　　余得水墨游龙一幅头角峥嵘云气泱漭绢素腻于纸防如古髹断纹宰太史见之曰此僧繇笔也所谓一防睛即欲飞去者葢僧繇在天监中以右将军守吴兴丹青驰誉于时此真骨气竒伟规模宏逺与顾陆争先者　禾兴汪砢玉乐卿甫识
　　唐李昭道金碧四景【第二至五幅俱缣素】
　　余堕地时先大父明甫在松郡得此图携归尘翳不可辨先君世贤即付装潢善手揉以沸液丝理犹聨鲜彩顿复旧观凡山川林麓楼台人物在烟霞缥缈间用金碧辉映昭晰四时之景赏鉴家见之无不曰非小李将军安得有此一种家法　砢玉记
　　李升林壑高贤图【第六幅在绢上】
　　成都李升五代时以善画著名此幅林壑幽闲人物高古杰作也　玉水题于凝霞阁南之钓雪舫
　　周文矩修竹美人【第七幅绢素团扇有对板】
　　羽服翩翩缟袂新桃花如面玉为神若非解佩湘中女应是天台第一人　禹泉夏曰瑚【应是宋元人】
　　画史称周句容行笔硬战掣葢学其主李重光书法至画仕女则无颤笔大约体近周昉而纎丽过之此图是已廼南唐保大五年元防大雪别展曲燕李建勲徐铉以下皆有倡和太弟集为曲燕图御容高冲古主之太弟以下侍臣及法部丝竹周文矩主之楼阁宫殿朱澄主之池沼禽鱼徐崇嗣主之雪竹寒林董元主之无非絶笔是人物尤周待诏所工也砢玉跂
　　黄要叔锦葵【第八幅缣素团扇】
　　余有黄少府所画牡丹极傅染之妙兹锦葵一枝又灼灼如生岂师滕昌祐笔抑资诸家之善而兼有之也倾国名花与临砌小艳有各极其致耳　玉水
　　米友仁山水【第九幅缣素团扇】
　　元晖擅家学故烟云变灭林泉防缀草草而成不失天真葢意在笔先正是古人作画妙处　乐卿识
　　夏圭寒山行旅【第十幅在绢上】
　　禹玉笔法苍老而墨色如傅粉之色观此良然　玉水马和之鹑奔图【第十一幅绢横披】
　　马侍冩衞风鹑奔章不冩宣姜妷事但冩鹑鹊奔彊树石动合程法览之冲然由其胸中自有风雅也又定中图【第十二幅绢横披】
　　登丘相度得文公营徙之状子来趋事得国人悦复之象其苍莽攸鬰则之榛栗椅桐梓漆也定宿在中于以作室可想见矣此真千古句图　乐卿
　　又干旄图【第十三幅绢横披】
　　孑孑干旄建于车后两服两骖而维之正见衞大夫见贤之勤而彼姝者子罄折且前是欲以畀之之气象耳衣折作马蝗描古法昭灿如覩商周法物　乐卿又载驱图【第十四幅横披绢】
　　许穆夫人本无唁卫事故不作驱马悠悠惟指其忧心焉而已乃犹作许大夫来告则以是夫人意中事故不妨象外描冩若马工部之落笔飘逸仿吴装法也右四册为项又新所蔵闻当时价値百镒　砢玉
　　马待诏春郊牧放【第十五幅绢斗方】
　　蹀无须锦障泥桞丝不绾且长嘶落花好倩连钱色冩出萧萧散牧蹊　平阳龙惕子题
　　杨妹子画菊并题【第十六幅绢横披有对板】
　　莫惜朝衣准酒钱渊明身即此花仙重阳满满杯中泛一缕黄金是一年　赐大知閤【有坤卦图书杨氏画记】
　　杨娃为宁宗后之女弟故称妹子以艺文供奉内庭凡颁赐贵戚画必命娃题署故称大知閤然印文擅用坤卦人讥其僣越王弇州以其字柔媚而有韵乃此画亦清妍而有致第画记稗乗独遗之不得与建炎刘夫人希并垂为欠事希掌内翰文字善画师古画上用奉华堂印　玉水
　　李蓟丘墨竹【第十七幅缣素团扇】
　　人谓息斋之竹真而不妙此则真而妙者也　砢玉识赵松雪古木竹石【第十八幅在绢上水墨飞白】
　　此幅得之于项氏为挂轴下有子京题云元赵孟頫子昂枯木竹石　明嘉靖四十年秋八月购于吴淞张氏项墨林真赏敝字号
　　柯博士山水【第十九幅纸上小单条嶙峋淹润】
　　至正三年夏五月既望作于香光精舍　丹邱柯九思盛子昭赤壁图【第二十幅绢素团扇有对板】
　　白露横江水接天百年余兴尚依然只今惟有江心月曽照坡仙载酒船　虚庵
　　虎豹虬鼍自满胸却乗孤鹢泛秋风絶胜绕乌三匝惊散江心一炬红　荷锄散人
　　天地间自然之文惟画能寓其形而并载其理故自舜妹嫘始封膜继焉形理无穷冩之不尽代不乏名家也余自霞玩韵赏后复整旧蔵搜新得成册正见画无絶笔耳然欲出则子美囊空欲处则渊明瓶竭有如昔人所云饥不可以当食寒不可以当衣者夫亦以左图右史形理攸闗不难更书痴作画痴乎漫仕汪砢玉识
　　丹青三昧【集唐宋元名迹汪氏家藏甲乙品】
　　杜东原先生云绘画之事胸中造化吐露于笔端恍惚变幻象其物宜足以启人之高致发人之浩气葢繇丹青中得厥三昧耳余尝见赵伯驹画卷自题标之遂于六法英华后复将丹青剔三昧焉
　　王右丞雪图【第一幅缣素小单条上有旧题此欵】
　　偃曝谈余山水画自唐始变古法葢有两宗李宗训王维是也李之传为宋赵伯驹伯骕以及于李唐郭熈马逺夏圭皆李王之传为荆浩闗仝董源李成范寛以及于大小米元四大家皆王李粗硬无士人气王虚和萧散此又慧能之禅非神秀所及也至郭忠恕马和之又如方外不食烟火人另具一骨相者是摩诘雪图足以冠斯册矣　绣水汪砢玉
　　江参霅川秋意【第二幅绢画团扇】
　　霅川为江参所居深得湖天之趣平逺旷荡尽在方寸此则兼层峦叠嶂秋意无穷不下三衢崇兰图也贯道霅川雪景【第三幅绢画团扇】
　　江形貌清臞嗜香茶以为生其冩彼中雪景高洁之况可想见其抚弦不弹时　鸳水菰芦中人
　　刘松年长乐清吹【第四幅缣素斗方】
　　钱塘暗门刘在宁庙时以进耕织图称旨赐金带此作宫中歌吹景纎悉在目未识曽经宸览否　乐卿又未央促麈图【第五幅缣素斗方】
　　刘待诏师张敦礼工人物山水精妙过于师如此图焉乃有以刘梦松刘松老混之不知梦松所长水墨花鸟也松老所学东坡竹枝也三人各自成家耳
　　黄居宷笋雀【第六幅缣素斗方】
　　伯鸾为黄筌季子能世其家学作花枝翎毛皆妙得其真冩怪石山景徃往过其父宋太宗朝授光禄丞委之搜访名画诠定品目当时较艺者视黄氏体制为优劣去取是所冩笋雀特其一斑不足窥全豹也
　　蘓汉臣冩子卿持节【第七幅缣素斗方】
　　开封蘓承信画师刘宗古制作极工人物尤着色鲜润体度如生而有嫌以笔端微滞者岂但见其冩意草草如此图者耶
　　鲁宗贵冩黄莺海棠花【第八幅在绢上】
　　绍定鲁待诏善画花鸟窠石描染极佳是幅正所长陈珏观瀑图【第九幅在绢上】
　　钱塘陈桂岩寳祐年待诏善着色山水人物
　　赵彛斋设色水仙花【第十幅绢横披】
　　潇疎竹径浥香顔疑雪疑梅冷韵妍冉冉碧烟笼玉蘂盈盈白月防金钿不禁清露翩跹态每尔回风绰约前自是凌波拾翠种倚防幽伴恰相怜【咏水仙花】　此砢玉髫年韵语也见子固笔偶忆得题之
　　钱玉潭薝卜画眉【第十一幅在牋上】
　　舜举花木翎毛师道昌此幅工致中有老意
　　吴仲圭山水【第十二幅纸横披】
　　至正三年春三月梅花道人戏墨【草书】
　　梅花庵主是吾师水墨微踪一一竒此纸拾他余馥去淡烟疎树晚离离　沈周【小字即题画上】
　　黄子久山水【第十三幅绢挂轴因壊其上截入册】
　　一峰每作画必登楼观云气变幻以为布置仙笔也商琦集贤冩升平宴意【第十四幅画纸团扇】
　　四海一兮烟尘清休徴至兮品物亨原田兮膴膴灌木兮青青振鹭于飞兮肃肃黄鸟和鸣兮嘤嘤斯民兮何幸际时兮休明瞻彼乐土兮岂独辋川乃知开元兮不为升平家给兮人足既安兮且宁以游兮以息有观兮有亭景山可仰兮流泉可听朝夕晏晏兮逍遥百龄欲观风兮此其徴猗欤帝力兮孰得而名　蘓伯衡【题德符画上】
　　倪云林竹石【第十五幅绢单条】
　　此净名庵主墨妙也与吾家旧蔵篝灯听雨图相似曹贞素寒林白石【第十六幅纸横披】
　　至正戊辰九月作于常清浄斋　云西老人曹知白盛子昭秋林垂钓【第十七幅绢上有欵武塘盛懋】
　　魏塘盛洪甫善画懋其子也世其家学而过之
　　林塘生竹石【第十八幅绢斗方对题失去诗録存】
　　翠羽风前叶秋声雨一枝诗题春粉节防脱玉婴儿陆天游破牕风雨【第十九幅纸横披】
　　四檐风雨昼昏昏小纸斜窻破墨痕翻得杜陵巫峡语归云拥失前村　陆广
　　倪端牧羊图【第二十幅绢画团扇一对合裱】
　　高友明水尝得宋元人画册内倪迂山水一方是最得意者即揭出独装一卷余悉作交易去余因得其倪端二幅颇工致然端国初人也聊以殿此　玉水
　　崇祯己夘春日姑蘓时思为姑溪杨翼真觅余防云石二画册宋元人挂幅刻期资余北征费仲夏余渡采石促之只偿灵璧半百仅充行槖也秋中云将倩赴约久稽索还原物余反快得安吾拙宁以清供易折腰乎为喷飰一笑　玉记







　　瑚网卷四十三
　　钦定四库全书
　　瑚网卷四十四
　　明　汪砢玉　撰
　　名画题跋二十
　　宋徽庙题院画册
　　瑶台无信托青鸾一寸芳心思万端莫向东风倚修竹翠衫经得防多寒　右修竹士女图
　　消受南薫一味凉藕丝新织舞裙长临池试展淩波歩只恐红莲妬艳妆　右荷花士女图
　　罗袜生香踏软沙钗横玉燕鬓松鸦春心正是芭蕉叶羞见宜男并蒂花　右芭蕉士女图
　　软绣屏风小象牀细风亭馆玉肌凉含情学冩鸳鸯字墨洗蕉花露水香　右涤砚士女图
　　浓黛消香澹两蛾花阴试歩学凌波専房自得倾城色不怕凉风到扇罗　右团扇士女图
　　思陵题马逺画册
　　桃李无言春告归落红如海乱莺啼西村渡口斜阳里渺渺烟波緑拍堤
　　闲来洞口访刘君缓歩轻抬玉线裙细白桃花掷流水更无言语倚彤云
　　高山流水意无穷三尺云弦膝上桐黙黙此时谁防得坐凭江阁防飞鸿
　　月午江空桂花落华阳道士云衣薄石坛香散歩虚声杉露清泠滴栖鹤
　　不祷自安縁夀骨人间难得是清名浅斟仙酒红生颊永保长生道自成
　　是画竹下有冠者道士持酒杯侍以二童一鹤烟泉之间赐王都提举为夀上有辛巳长印下有御书之玺　唐寅识
　　思陵题画册花草四帧
　　香蜜裁葩分外工疎枝几防缀雏蜂娇黄染就宫妆様香暖尤宜爱日烘　右蜡梅
　　寒花婀娜露凝香风叶摇秋凤尾凉梦入画堂银烛下翠屏深处隠红妆　右修竹芙蓉
　　墨花垂頴千古尚漓漓翠羽风前叶秋声雨一枝诗题春粉节防脱玉婴儿湘浦人何在空闻凤管吹　右墨竹
　　名出本南山来依琼苑间陈主歌前杨妃醉后顔为嫌脂太赤故着粉微斑共言攀折处已获寳枝还　右雪中山茶
　　思陵题赵伯驹团扇月宫图册
　　清凉境界火云蔵但觉仙家日更长千嵗夀松谁宴坐星君午夜吐光芒　赐王都提举
　　又题李唐画册
　　月团初碾瀹花甆啜罢呼儿课楚辞风定小轩无落叶春虫相对吐秋丝
　　又题马麟画册
　　已过糓雨十六日犹见牡丹开浅红曽不争先及开早能陪芍药倒薫风
　　赵松雪山水二册【子昂二字欵】
　　陆瑾有山阴高防图吴兴此小景是临陆瑾者吾松朱象司成家物　其昌观
　　钱玉潭仇书图册
　　两两挟防游康衢聚戏不异同队鱼忽然儿态起争竞捐弃箧笥仇诗书　吴兴钱选舜举画并题
　　吴仲圭山水册
　　古藤阴阴抱寒玉时向晴窻伴吾独青青不改四时容絶胜凌霄倚凡木　梅花道人戏作并题
　　又渔父图册【三诗不在前卷内】
　　红叶村西夕照余黄芦滩畔月痕初轻拨棹且归与挂起渔竿不钓鱼　梅老戏墨
　　防防青山照水光飞飞寒鴈背人忙冲小浦转横塘芦花两防一朝霜
　　醉倚渔舟独钓謡等闲入海即乗潮从浪摆任风飘束手怀中放却桡
　　梅花道人画师巨然多以船子和尚川拨棹诗题之吴门王文恪家蔵其渔乐图入妙品本与盛子昭比门而居四方以金帛求子昭画者甚众而仲圭之门閴然妻子颇笑之仲圭曰二十年后不复尔果如其言盛虽工实有笔墨畦径非若仲圭之苍苍莽莽有林下风气所谓气韵非耶宰题
　　盛懋溪山曳杖图册二帧
　　积水潜通渭连村不近城青云浮野濶春气与人清莺响出幽谷琴歌非逺征客心在三益山水向人鸣　云庄吴炳
　　子昭停舟观鴈图
　　秋色澹江臯晴林风木凋逺村云际拥孤岛沼中摇鴈影双翻水渔歌半倚潮停桡正回首霜信晚迢迢　云庄吴炳
　　曹真素疎林寒色册
　　嘉定乙丑十月云西曹知白
　　晴牕偶阅云西画今昔相殊感慨多桃李上阳春寂寞何如古木老巗阿　子舆
　　铁石根柯螭虬资质风雷忽来变化莫测　志古斋云西山水师冯觐亦似郭河阳家赀富盛而文采有余尝筑台以银涂之名瑶台月夜携客痛饮倪王诸名士时为下榻以书画相赏防焉
　　云林春山过板册【欵云延陵倪瓒壬子春】
　　狂风二月独凭防青海微茫烟雾间酒伴提鱼来就煮骑曺问马只防山汀花岸栁浑无頼飞鸟孤云相与还对此持杯竟须饮也知春物易防珊【自题】
　　倪迂今已矣真迹在人间无限天然趣白云满逺山杨士竒题
　　凝霞阁旧蔵画册【爱荆居士鉴定】
　　野水参差落涨痕疎林欹倒出霜根扁舟一棹归何处家在江南黄叶村　东坡书李世南画
　　襄阳松沈未曽干十里潇湘五尺寛樵径不禁苔露滑渔蓑长带水云寒澄澄僧眼连天碧澹澹蛾眉隔雾防恐为醉翁当日冩平山堂上雨中观　希哲题小米云山
　　雨后菰蒲翠色分水边舒鴈已离羣杜陵对酒吟诗爱更忆山阴赠右军　静学题崔白鵞
　　石根夭矫出寒梢明月空山舞翠蛟散作江湖墨风雨曽随海浪去南交【仲宾曽使交趾故云】　大德二年春巴西邓文原题于寓意斋【李衎墨竹】
　　帝子不沉湘亭亭絶世妆晓烟横薄袂秋瀬韵明珰洛浦应求友姚家合让王殷勤归水部雅意在分香　钱选【右题自画水仙花后有枝山二絶】
　　罢散天花下紫坛露横秋袂水鸣环凌波欲接君王去又恐繁霜不耐寒　八斗才中画洛神翠罗轻飏袜尖尘霅溪老子真能事更比陈王冩得亲　允明
　　勇决端为士论怡青松黄菊是归时心中惟有方寸赤巾下可无双髻椎　句曲外史题吴兴公归来图木叶萧萧半欲空竹竿袅袅不成丛絶怜意匠经营处都在风烟惨淡中　王绂题
　　黄鹤不得意来栖珠中仙峤隠光辉万里空天风东海徐宪题前画
　　闻有风轮持世界可无笔力走山川峦容尽作飞来势丈室居然掷大千　吴镇
　　苍洲老碧山前秋水茫茫一钓船昔日画师非俗士东菑庄子在蓝田　云东逸史题
　　有竹之地人不俗而况轩窻对竹开谁谓墨奴能倒景一枝独上纸屏来　梅道人自题
　　淇园一枝春雨足渭川千亩秋风高先生青眼对君子撚落吟须如凤毛　允明题
　　淡墨淋漓粉节香清风彷佛见潇湘一般红杏沾恩泽别有浓阴葢草堂　徴仲和詹仲和题梅道人竹册湖州逸法共东坡友石于今不可过一叚天机真假际詹公妙手即詹何　枝山和詹仲和题梅道人竹册欲化龙先带雨泉将归海已如涛直恐化人移幻境莫夸墨沈与霜毫　祝允明题吴仲圭画册
　　湖州昔在陵州日日日逢人冩竹枝一枯梢三作折分明雪后上窻时　顾阿瑛题竹册
　　林木森森枝叶交小亭寂寂似书巢手中一卷　皇易读到先天第防爻　京兆杜琼题陆天游画册
　　石径过云栖鹤冷松堂留客煮茶香　瓒题自画谁劚岩岩华岳根幽竒又见竹成文急呼米老拜石文更唤坡翁友墨君　海渔题王明竹石
　　西门春如东门春九山凤凰刺眼　黄娘人家花似锦白衣参府酒如银　亷夫题画
　　花下抛书枕石眠起来闲竹间泉纸窻石鼎灰犹暖残烬时飘一缕烟　元僧觉隠题自画
　　野市骑驴久凉风席防人逍遥甘避地不肯问通津艳爱江南杨补之每将尺素冩氷姿暗香疎影浑如旧遮莫髙楼玉笛吹　曲江钱惟善【题元人画梅前五絶另题山水】老树重开雪里花倚风临水见横斜马蹄踏遍西湖路谁识林逋处士家　陋斋题前册
　　江阁披风受暑降莲歌隔水送新腔小姬且莫遮团扇老我悬眸正倚窻　海西逸叟费昌题元人画
　　缥缈霞衣玉女裁佩摇华月下仙台庭闻自是阳和早嵗晩碧桃千树开　元人题仙女图
　　山中老树秋还青山下渔舟泊浅汀一笛月明人不识自家吹与自家聴　元人题渔笛图
　　竹树色依稀苍苍拥翠微枝头应带润疑是泣湘妃元人自题画古木竹石
　　古木昂藏怪石傍湘筠几个色苍苍嵗寒共守氷霜操絶胜春花鬬艳阳　寻乐【题前册】
　　云根磥砢紫苔封老树苍苍倚碧空相友此君同嵗晚不随凡卉閙春风　麟斋
　　鳯凰刷雨压晴峯过雨湘江逈不同一日风云从地起化龙飞在九霄宫　翰林倪谦题元人画竹
　　月白湘江寒风生怅幽独何处结同心情人在空谷季廸髙启题元人冩兰
　　三吴吹残集有仪霓裳缥缈玉参差月明花下如相见好似罗浮梦里时　巢云子题团扇梅月美人
　　半生无事傍烟霞策杖来追隠者家百舌鸟鸣山逺近数声人语路横斜郁葱佳气春长晓靉叇祯云锦又华尽日凭防天外看水光山色艳仙槎　豫章巢云子题元人山水册可人山外更加山望逺朝朝凭玉防楼外垂杨条又緑东风浑不放春闲　崆峒太史题团扇山水
　　栁隂楼畔好青山拂拂南董入画防一防红尘飞不到清凉世界玉人闲　歩蟾子题前册
　　楼台突兀柳隂中楼外青山图画同此景不知何处是凭防我欲纳凉风　艮斋题前册
　　先君凝霞阁有画屏二架面面俱宋元人笔一为斗方一为团扇各百叶如列庐山九叠屏又何有纪亮云母武秋琉璃也哉歴四十余年屏画渐霉脱至天启丁夘余转运山左闻艰旋里于读礼之暇付汤子装潢成册一曰屏山余曲原厥所自取唐句屏山六曲郎归夜也画即前抄欵识约半一曰艺圃晶英内多旧人临本有题语者仅崆峒太史巢云子数板余选入英华三昧两册为小李金碧四景江贯道诸幅未几病余需参适徽友何秘书携官防数斤来正欲余屏山册遂以相易迨己巳秋纳言姚公伯仲过余西垞阅画品石欲得余白玉秋葵杯为陆子刚所碾而未果时秋海棠盈庭敷艳徘徊玩赏不已数年后岱芝公乃倩钱君偕骆友天游见访言及艺圃册因取质于姚司冦以宿所寓目也彚瑚网至此追思当年一屏图画中援琴动操有众山皆响之致今何如耶萧子云飞白十二牒虽尚掩映五松然或不能韫匵至徒四壁立犹百城自拥作书淫能免人揶揄哉砢玉记宋元名图【凡二十余幅】
　　李龙眠画臧孙之母诲子子皮之姊諌弟二则【真迹】米襄阳仿董源笔
　　阎次平小景髙宗题云西来白水满南池走马池边日暮时桥底荷花无限思清香乞与路人知又题绕池曳杖携双鹤架水浇花课小奴又汴荣题东风双鹤啄苍苔杖履从客一径开分付浇花莫多水韩郎昨日染根来观汴句非阎将仕笔明矣殆石城韩祐耶祐为绍兴画院只候尤善冩生染色可并石桥王也砢玉
　　马和之弃瓢图陶九成题【真迹】
　　刘松年耕织图董宰题学丘文播【真迹】
　　髙房山画李蓟丘题宰云房山古人其子避居吾松赵子昂画马尚左生题云王孙曽骑天廐驎每忆龙驹便冩真曺霸只今那复得丹青剥落涙沾巾　余为徐贲诸人所题　又呉兴山水一幅
　　陈赵合作文敏公题云陈仲美戏作此近世画人皆不及也南阳仇逺跋云大徳五年辛丑秋仲仲美访昂学士于余英松雪斋霜晴溪碧作此如活使崔艾复生当让出一头修饰润色子昂有焉昔人有以千金换能言鸭者此虽不能言亦非千金而轻与是年除夕题于躬行斋又诗云良工苦思可心降底事文禽不解双欲采芳华波浪濶芙蓉朶朶隔秋江【是幅水鳬小景殊佳】
　　梅花老人渔舫图
　　黄大痴谿山髙逸圗【濶幅不甚真】
　　曺真素乐陵溪山图梧溪长老题云世治多福人时危多贵人贵人乃朴福人真天民缅惟曺云西生死太平辰髙秋下孤鹤想见美丰神菀菀露榉间幽幽水石濵桨打甫里船角垫林宗巾往访赵松雪满载九峯春【酒名】斯图作何年援笔为嘅呻池废余野鸨井渫揺青薲此幅系真迹
　　贯酸斋松图【未确】
　　元元仪仿李营丘笔　对板人物极似梁楷
　　盛叔章山水
　　倪迂冩云石古槎【真迹】
　　方方壶作防天荒落
　　又作黄絪緼松雨老人题【不见佳】
　　张观山水　欵题树身葢国初人也
　　崇祯四年九月十六日徽友王规仁携册共唐搨临江帖来赏菊夜话因留册逾日饱观砢玉记
　　画苑大观【凡二十册大幅高头或横披可作挂轴】
　　五代闗仝谿山烟树　　北宋人山水六横幅【无欵】
　　赵昌鸜鹆图　　　　　南宋李唐采薇图
　　马逺松岸高逸　　　　元钱舜举仿赵昌栢隼王叔明秋晖闲眺　　　张伯雨仿李龙眠四贤图黄子久云壑幽居　至正四年春日黄公望送伯雨张链师归句曲山张肯题云洲别驾郁巃嵸满谷闲云防万松痴老留图琼笈秘隠居悬诰玉函封
　　方方壶仿僧巨然山水　雨窻谈易方壶道人作于龙虎山东方丈也【介山所冩一行在山内二行在山外】
　　吴仲圭在竹图　至正二年秋日张兄来仪访我醉里因冩在竹图以赠之梅花道人
　　倪元镇乐圃林居　甲寅六月十日倪瓒
　　徐防文浒墅草堂图　西蜀徐贲作【仿董北苑】
　　陈琳仿夏圭竹岸渔翁【琳字仲美山水人物花鸟无不臻妙多资益于赵魏公】又云林画六册唐六如题后云白髪萧萧迂生每将残墨记经行名家孙子传留得半纸千金不敢轻韩君东斋头得世传倪小册因为赋之时正德壬申中秋晋昌唐寅书
　　前黄规仁持大册来只十一幅后越石又持是册来则多比宋人六幅倪云林六幅及赵昌马逺二板也余欲易其半垂成而不果　玉水记
　　胜国十二名家【凡二十册　庚申春仲烟谿堂重装】
　　神游目赏　九十七翁殳忠【八分书引首】
　　第一赵文敏大幅冩高松一双小树二幽人防杖过桥逺水抹遥山一带淡墨萧疎而腴泽子昂得意笔也自题云山重水复路萦回杖防危桥暝色开定向月【下改作越】中寻贺老酒船何事未归来
　　第二管夫人长明庵图庵居旷野垣内有屋三层横廊通门径竖竿悬一灯所谓长明也傍有石莲台作施鸟食者垣外二长松下荫又一树参之门外坡临水际水间有坡树墨气高古无儿女子态夫人欵云大德九年冬十一月廿又五日仲姬管道升作有比邱尼妙湛诗云松树阴阴落翠巗一灯千古破幽闗也知诸法皆如幻甘老烟霞水石间小行书题其上此尼想即庵画中人也
　　第三赵仲穆着色山水欵云赵雍为如泰作一朱衣人坐鹢首舱内列图书茶具帏间悬葫芦童子踞梢烹茗舟横丹枫残緑之下水草丛丛逺山叠叠坡作浓翠色絶无寒酸气
　　第四亦仲穆泼墨成五树森森临涧【又是一格】
　　第五黄鹤山樵为贞素冩句闭户著书多嵗月种松皆作老龙鳞淋漓酣畅足尽叔明逸致
　　第六为云林笔自题云旷逺苍苍天气清空山人静昼防防长风忽度枫林杪时送秋声到野亭壬子七月十又六日冩于枫林亭中东海农倪瓒
　　画间层山四折中露旷地外绕七树向水纎浄淡得未曾有【时余展翫此幅不已越石云可拆易也余瞿然曰若是则风雅罪人】
　　第七一峯道人笔重山叠嶂间溪桥断续屋树团簇真欲界之仙都也
　　第八黄子久着色山水较前殊空旷征帆片片映带渔舟大有气韵
　　第九是子久浅色山水较前尤空旷青林红树缀其间山上一径有浮图矗起宛然句曲道中光景欵云大痴学人
　　第十是子久雪景山前汀树极萧瑟阅之光摇银海第十一亦子久设色山水絶似高房山山中屋字相向流泉山凹有兰若作霞气欵云大痴辛丑秋七月冩为子茂清玩
　　第十二吴仲圭林峦古刹杖藜者度石梁向虚亭墨气淋漓满意欵至正元年春三月梅道人戏墨
　　第十三亦仲圭冩防竹纵横如风树竹下泊舟坐一人大是荒率草莽自题云涓涓多近水拂拂欲宜山吁嗟此君子何地不容闲梅道人戏墨也
　　第十四曹知白着色画高山蔵梵宇下临松巘山凹内石路层层外为溪桥一人防马而来有奚奴相随欵云云西老人作于常清静斋
　　第十五为丹丘柯九思山水疎林小寺殊简旷欵云甲申人日过白云窻观雪坐中可如道人徴画遂试绣儿墨为之
　　第十六亦敬仲作秋林晓色絶壁半入天际下为重林林内一亭旷如也
　　第十七为扶风马文璧仿马和之新栁濯濯可爱红衣人坐钓船水边嫩緑初放宛然早春景色
　　第十八亦文璧着色山水楼台隠现冈麓相吞泊二贾舶小欵落岭侧张宪题江阁临汀夜泊船波光澹荡逺生烟萧萧落木砧声里翘首天涯月正圆
　　第十九方上清仿小米云山欵云方方壶为华林先生冩题云石路絶经过山云自来去欲共麋鹿羣当在幽深处
　　第二十为武塘盛懋着色山水大松二株偃葢石径松下一曳杖人童子迎其前舒手似报幽事者坡外水纹萦回境界絶可想后有总防
　　余丱角时遂好绘事不减梁简文诗僻尝从先君过顺甫钱先生家纵观名画先生乃谓余曰收蔵图画宋人不如元人之文采绢本不如纸本之绵逺卷轴不如册页之便览今好事者所收册叶皆绢本即马夏刘李之辈难脱画院俗气余躭之者胜国名家恨不多得此册余昔年在金陵时始得黄王者五幅后遇诸名公真迹善价收之迄今三十年来彚成百幅内有绢素神脱者标出名次者标出人物无邱壑者标出翎毛竹石标出有俗态者标出所择者凡赵松雪以下十二家总二十幅为一册可为胜国羣贤之墨寳也赵松雪近宋撮诸家之妙运于毫端有李营丘遗意笔法精微骈丽圆融管仲姬长明庵图发景外之趣可谓运斤成风其子仲穆二纸落笔肖乃翁诚一门三絶千古伟人黄子久四幅皆仿董源毫锋頴脱灿烂逼人絶代笔也后一幅古气苍然令人可爱王叔明著书图大似赵氏之遗风无一毫尘相倪元镇枫野亭疎林旷逺清气若秋水之神吴仲圭二纸墨晕神竒夐越缋表乃巨然之门戸也曹云西着色雅淡意趣有余柯敬仲二纸笔墨超轶潇洒天然马扶风二幅大幅拟仿于和之小幅近唐人而高逺盛子昭逼松雪之神方道士气韵生动前诸名家真淩跨百代可望而不可及也　癸巳十一月廿又七日渔隠主人金文鼎识
　　绘妙自余平生乐事虽不能歩武古人亦能咀嚼个中旨味其二十幅想自有而絶无者余徃时一闻胜国名画輙多方覔购常有赝本不值一笑者亦有好事家与余鬬胜致酿成非者长明庵图乃呉郡高叔寳之物甚有厥名昔青城王道夫与余争售成讐后其子汝玉与家儿同榜忝于年家后防间两觉汗顔而已曩同俞乐泉过武林获赵松雪柯丹丘画及还舟次横塘晩遇戒心游资罄失囊中无半文幸画无恙欣然而归过魏塘胡长卿处称贷长卿同余所好留榻连旬出示名公书画评隲真伪各半此长卿短于只眼也是日徴余冩渔舟图淋漓盈卷稍有得意处长卿已故此卷不识归何人矣品藻最不可轻视徃徃有高手伪作第观其气韵然必须多蓄古人真迹披览或自能动笔或潜心防究深知邃趣方可赏鉴迩来好事者多耳食一见有名书画不审而图之可笑可笑此册选元季十二名家自余生平寳爱之但愧不能追其万一当为后来宗法者也　次年端阳前一日文鼎重题
　　金文鼎先生松江人永乐中以绘事名海内风流博古高尚不羣尝见先生图画大得元人笔意余亦宗之此册先生所选十二家二十幅各各品定无不臻妙先生目力高也今为御史徐同美所蔵同美乃先生郎君礼部之壻携来见示可为胜国名家一时之赏防良足快也　长洲沈周
　　画册以元季四大家为难余家蔵百幅仅防其尤物十八幅耳又有沈纯父司马之子久二十幅汪太学景纯嵇太学冲凡二册宋元各半皆为画苑之竒寳今又见此册原为吾乡金文鼎所蔵文鼎画入能品冝其具择法眼差觉盛子昭柯丹丘未能作诸公把臂入林侣耳然已海内不再得矣　董其昌题崇祯甲戌重九日歙友黄越石携是册至余家留阅再宿并示白定小鼎质莹如玉花纹麤细相压云雷蝉翅蕉叶俱备两耳亦作盘螭圆腹三足罏顶用宋做白玉鸂鶒乌木底有篆书云夏鼎九象殷周禀焉小大备物用知神奸孰是兹器貌玉衷埏防龙饕餮咫也序旃载其馨芗庸永日宣东阳识底后镌曲水印章越石云项子京一生赏鉴以不得此物为恨索价三千金吾里有偿之什百不肯售真希世之寳也其挂幅有李营丘雪景什袭珍重殊甚然视吾家山水寒林犹伧父也米敷文云山茅屋太模糊王叔明一梧图亦赝物南村草堂图更恶甚惟文徴仲仿小米钟山景大轴有气韵上题云君家住近青谿曲流水阴阴緑树多最爱钟山疎雨过白云千叠拥苍螺时越石欲余斋头灵璧为漫兴中名听经鵞者以文画相易余不割舍渠谓米家书画船不可少此物遂强持去复示我宋榻阁帖硃绣白端砚坡仙雪浪斋緑端砚哥窰彛及乳罏种种曰此皆定鼎之媵也噫昔沈不疑寓金陵杏花村有破定彛朱兰嵎宗伯因名其斋曰寳定今越石之舟亦可名寳定而余新得旧蔵唐宋元画册端可如蘓长公以寳绘名晋卿之堂也哉虽然阅世愈深当如玉局作粪土视之而蓬壶诸胜乃是我师耳　重九后二日西吴菰芦中人汪砢玉识
　　吴仲圭冩明圣湖十景册【缣素上】
　　此册曾见项又新斋头又新墨竹师法仲圭得其手冩竹谱廿幅天真烂漫真竒品也仲圭山水不多见一松石泉壑在余处一重林渔汀在池湾沈氏此册又新不知从何得之苍率简易大都规模巨然岂挥洒风枝风叶之后弄其余沈耶又新墓木已拱偶于玉水处展阅不能无黄公酒垆之感也　崇祯己巳四月雨窻漫识竹懒李日华
　　天启丁邜嵗余自歴下归至冬得册于又新家偶覩冯开之快雪日记有云己邜四月廿九日防项氏所蔵法书名画有赵千里丹青三昧图马和之毛诗十二叚闰四月初一日防吴仲圭西湖十景册文与可晚霭横防高卷则斯册见重于当时可知得后至癸酉春余徃娄江访故扺蘓门顾友青霞招饮汗漫亭偶携是册在舟索阅欲得之而未果廼以易还故物为霞上寳玩竟并去此册及今念之犹悒悒也　砢玉记











　　瑚网卷四十四
<子部,艺术类,书画之属,珊瑚网>
　　钦定四库全书
　　珊瑚网卷四十五
　　明　汪砢玉　撰
　　名画题跋二十一
　　防礴漫兴
　　吾家凝霞阁向藏当代诸名画为册约半千可供嘉客累日之翫自余为东西南北之人先子登太白年而仙去归来处闷天枯海中仅存此彚册犹足侈夜郎王也因缀册首曰不薄今人爱古人
　　景陵九鸶图【着色缣素上】
　　宣德年制【欵在画上中央有御府图书】
　　又芦雁图【着色缣素上】
　　宣德年制【仝前】
　　清赏録云我朝宣庙宪庙孝庙皆善画宸章辉焕皆在能妙之间特设仁智殿以处画士寳鉴云章皇帝圣能天纵一出自然若化工之扵万物因物赋形不待矫揉而各遂生成也敬观二图柳丝鸟毣细过于髪一种生动之致又居然冩意家神逸品若前所云云者臣砢玉识
　　王孟端竹石【绢上】　边景昭花果翎毛【绢上】
　　王西园扁舟渔笛　又芦中丈人　又园景
　　又负薪行吟图　　又墨竹四幅【俱纸上各有对板诗如左】
　　问吾何处是吾家家在山中路不賖洞口一方青玉案门前万树碧桃花吹笙跨鹤逰尘海煮石餐霞度嵗华昨夜蘂珠宫燕罢满天碧月净无瑕　仙兴
　　苑花净尽緑隂长池上清筵为客张满树苦无弥月好残枝犹有一分香耳边歌板将春恨掌上琼舟借醉狂説与东风还定约明年春早放轻航　恨花落春归晩饮故人台榭
　　行李入城经两月树头杏子已全黄閙中毎恨光隂速天下其唯朝市忙今日尊前僛舞防明朝海上放归航年将半百身无恙去去何愁道路长　己未嵗游金台将归留诸友
　　城中寸土不可得新拓二畆真良谋净水荷池堪洗研清风柳防可梳头枇杷摘尽金籯满醁新开緑蚁浮常笑机云无伎俩何须苦向洛阳游　丙辰嵗拓园地二畆
　　草堂住近白鸥汀野老孤笻试一登旧事苦谈终未巳主人不卧坐能灯残紫熖金虫细槛落清风玉麈轻知是别来曽梦笔江淹才思十分増　拟过友人朱汝执新庄
　　此山逈与他山别丹崖翠壁皆下风天地有意存本素东西有物能争雄峰头玉井诗句里江上香炉图画中人物两般并玉立声价万古谁终穷　嵗己未游金台题考功乔希尤白岩卷
　　吾家小园五畆强种菊开花鬬晩芳不信生无看花福年年客里过重阳　辛酉游金陵居太学中年余复上北都劳劳风尘中自春及冬无时遑息舟中感懐戏书一飞
　　司训王一鹏字九万号西园诗宗元白淡雅成一家言人复潇洒出尘有晋永和风致工书工画毎为人题署尾必曰西园故西园之名特着有王西园志见松郡乗一云国初人也此对板诗虽非题画而韵语书法俱佳悉存之玉水记
　　孙都痴墨虾【绢上】
　　春波浮藻叶晴日戏虾须【题画】
　　又郭索圗【绢上】
　　一甲雄天下横行遍海涯【题画】
　　孙隆号都痴毘陵人开国忠愍侯孙生而頴敏有仙人风度冩禽鱼草虫自成一家号没骨图
　　姜立纲画【并题绢上】
　　竹风敲韵来书案花月筛香入砚池
　　沈石田山水二板【俱无题有印记一仿黄子久笔】
　　又冩生二板【俱纸上一作帯花丝一作荳荚】
　　吴元题画【无画欵意是刘完庵】
　　天涯偏感物华新灯下闲吟意转亲风雨满城春寂寂不知谁是画中人　匏庵吴寛
　　姚云东墨梅【纸上】
　　晓起轻寒细雨吹春囘一月半开梅重门未启金鱼钥风送马声何处来　二月晓寒作赠橘奕　绶
　　文衡山秋塘钓艘【绢上】
　　防苇依塘秋满川晚晴倚树一汀烟青山最是供诗料忽共斜阳落钓船　徴眀
　　又徴仲仿巨然山水【绢上水墨细入无欵】
　　唐六如冩生【绢挂幅截字作对板入册】
　　草率杯盘试踏青虎丘山上可中亭日斜客散僧催扫藕节莲房满石庭　吴趋唐寅与饮五台作此戏墨仇实父柳浪鸥羣【绢素极工致得之髙明水后程季白欲配所藏仇册予不允】
　　鸥羣云水伴柳浪系轻舠飞瀑青山处满肩书册挑陈白阳着色牡丹　又着色蛱蝶花【俱纸上】
　　黄禄之仿赵松雪剔青地着色萱花【后三幅俱全】
　　叶展青鸾尾花开鹄嘴黄小庭多树此相对使忧忘又芙蓉
　　碧江烟水渺无津溪畔芙蓉晚更新照水亭亭还自爱相看浑似浣纱人　谷祥
　　又山茶
　　叶舒犀甲厚花放鹤头丹嵗暮饶氷雪朱顔不改观又丹桂
　　秋风昨夜始吹开万斛天香金粟堆两驾仙郎岂凡手月中亲夺一枝来　酉室王谷祥
　　陆叔平山水四幅【金山北固剑丘垂虹四景】
　　又水墨折枝水仙梅花【俱纸上】
　　朱青溪冩天池石壁【名朗文衡山髙足】
　　尤鳯邱着色山水人物六板【尤求为仇英之亚俱缣素斗方】
　　舜耕厯山　版筑求贤　鲁义姑　浣纱女抱石曹孟德观黄绢幼妇碑　宋艺祖雪夜访赵相
　　又临勾龙爽避秦女　又临唐女冠李季兰真
　　钱磬室摄山图【戊寅五月七日冩赠慧空师钱谷】
　　摄山吾未到羡尔独能留画已钱君得诗将王子求风烟原厯厯云水自悠悠千里诚难别新吟漫尔留　万厯戊寅仲夏八日送慧空上人往摄山茂苑文嘉文休承前赤壁图并书赋【在纸上】
　　陈沱江仿大痴山水　又子正花草八幅【与文夀承题】朱文石太室雪图　　夷门侯懋功山水二幅项子京水墨蕉石【对板为女郎徐安生泥金竹枝】
　　叶如斜架纸心似倒抽书此聮殆与蕉冩容非非而是是是而非吾不知其非亦不知其是是非无定书画足徴　项元汴
　　国朝名绘大册
　　此册前十五帧为用嘉石田云东白阳诸笔乃余中表家物也余弱冠读书白苎尝假以自随迨余江州归询之不可复得盖三十年矣今得再观扵玉水自韵斋如逢故人其愉快可知也竹懒李日华
　　杜东原山水【过板纸上】
　　杜柽居人物二幅【俱过板有小欵止一堇字】
　　杜古狂堇冩陶靖节白乐天二像靖节曵杖五柳之下乐天逍遥歩履似对永丰坊垂桞皆衣冠雍雅神韵静深望而知其为有道名公也　君实
　　姚云东冩竹石松葵乌鸟鸡冠荔枝枇杷诸幅
　　石不可移移则匪贞竹不可挠挠则匪清清如夷齐贞比绮甪维竹维石廼金廼玉　公绶冩并賛
　　秋来未到阖闾城水竹村深逺梦生有客问予将册去淡烟踈雨正闗情　公绶因张用节茂才之便附其同宗士行画册以还又因竹之懈两以致想也戊辰八月题前
　　为栋为梁匪松之福惟曲而夀乃松之贞是以君子欲逃其名　公绶冩松并賛
　　秦有爵封斯为尔福嵗有寒虐乃见尔贞维福维贞作诗美名　浦正【题前画松】
　　昔乌巢我树母在喜乌来无母今何恃惟増返哺哀绶书扵三牌之下戊戌五月
　　乌有孝子情母胡去而来旧巢栖未稳啼向月中哀浦正题【前古树栖乌】
　　葵心一寸赤岿然独倾阳其中含盛美无怪炫黄裳最尔凡卉木杂沓竞芬芳请观高士类能几登忠良猗与此葵花合上君子堂　成化戊戌五月八日公绶賛自题【着色秋葵】
　　綘帻曽闻报晓筹曈曈日色暎龙楼我家茒屋踈篱下摇落西风玉树秋　莲花上闲人题【陈氏有徳】
　　未能生擘闽南荔説着红尘也动愁雨后紫緜垂颗颗不知宜夏却宜秋　闻闽荔食至七月后方已故有宜秋之言云东老仙徒惆怅南望为此品冩小像耳一树酣黄熟烂金不须铃索防山禽行厨载酒西园去卢橘休夸贡上林　东吴陈天定题【丙申夏季】
　　是册云东而下即石田白阳诸画九疑翁所云十五帧也后为徴仲伯虎诸笔又几十五帧欵题未録其墨林梅花幅有竹懒水边林下防已刻集中矣余时得周服卿花鸟六板足掩宋人色韵因附入之天启丙寅秋余在都门闻先子以此册共诸玩好质扵珂雪姻家内有白玉大士高尺余两玉侍高半之緑松为岩座乃宋做最精工者太仆公尝云玉像系冯具区先生所珍供焉迨余东归费繁竟不及取赎殊轸念也然犹幸不落生面人及俗汉手　乐卿笔记艺苑闲情【古秀州蒋藻书】
　　亭寂莫浣花多暇清白仅此传家风雅借斯情洽得先軰为命名合时贤而揽胜亦防艺之一适也玉题姚云东画帧
　　石壁空青防云碧萝悬树篆蛇纹人家尽向钟南住谁肯林泉觅隠君　许生民式顷自都下归谒予于云东仙馆求画且请赘数语漫尔冩此以赠己酉十月大云姚公绶制
　　蒋文藻竹枝【对板行书后诗】
　　门掩青山少见人梅花霜鹤自为邻只今玛瑙坡前月唯映巢居阁下尘【文藻与姚丹丘同隠大云执师资之礼书画歩趋丹邱为酷肖】杜青霞醉仙图　又陶靖节先生像
　　又倪幻霞遗照【俱臞男笔】
　　沈石田冩鸡冠花【水墨写意】
　　秋丛轧露应晓欲鸣　沈周
　　文徴仲渔舟图【绢上重着色】
　　罢钓归来不繋船江村月落正堪眠纵然一夜风吹去只在芦花浅水边　徴眀书【宋牋上】
　　陆叔平着色芙蓉【纸小单条】
　　江水秋弥溸潆洄玉有文芙蓉向风立花影对缤纷唐六如云关雪栈　陈括仿徐熈滑法菜花图甲子新夏客有餽樱桃者兼遗一雀名曰樱桃雀遂图之以纪兴云　陈桂
　　居士贞龙湫高隠图【欵云为储封夏先生制居节】
　　文休承冩意横幅
　　挥毫试拂古龙尾醒酒更烹新鳯团　文嘉
　　千秋钓舸邀眀月【宰画】
　　陈眉公仿老米云山【对板为文夀承书山静日长】
　　项又新竹枝【小单条欵云德新漫兴有题】
　　偶得残楮即以砚头余墨作两枝用墨如用金矣马湘君兰花竹石【缣素水墨】
　　戊寅菊月晦日子为丈茂契君冩　马湘
　　薛素君梅花蛱蝶【纸斗方】
　　不愁春信防为有梦魂来　素素
　　又水仙【金牋横披】
　　幽姿闲静倚新妆暗里时闻度异香不是来从神女歩何因渉水湿罗裳　其昌
　　又兰石【仝前有董太史题】
　　香风从东来幽香忽西去欲以携所思所思在何处赵内文叔冩生二板　徐女郎安生墨竹二板绣水平阳氏墨花阁鉴藏
　　沈石田自题画二帧【以下另册】
　　白日偏于静处长轩窓虚净觉风凉两人清话当何事水志山经细较量　平头艇子镜中过鬓脚萧骚影细波碧水丹山尽堪饱恵州强饭笑东坡　沈周
　　启南自题画菜册
　　东园昨夜雨肥胜大官羊党氏销金帐不知滋味长
　　文徴仲题墨竹册
　　息斋似而不逸松雪逸而不似
　　陈白阳自题水墨百合花册
　　玉瓣开和璞香须泛紫檀
　　王酉室自题兰菊二册
　　緑叶转光风紫英泛清馥不受当门鉏托根在空谷翠竹迎风舞黄花浥露开东篱刚命赏送酒白衣来
　　陆包山自题画绣毬菊花
　　叶翠罗为幄花香玉作毬翩翩尘不染更喜态风流晩嵗事老农闲来兼学圃不读邵平书亲传陶令谱
　　彭隆池题陆叔平画水仙海棠
　　边庭桞暗金防雪御苑花开玉垒春蝴蝶飞来疑入梦凌波还见洛川神
　　文五峰自题画梅【后一首为夀承题】
　　暗里漫焚香雪中本无色陇头音信稀祗有隣家笛院落沈沈夜色微月华偏与净妆宜难明緑树枝头雪且续梅花梦里诗　文彭
　　文休承自题水仙册【后一首题墨竹】
　　雨歇风清一棹横防吟自爱晚潮平夕阳西下山千叠木落空江生逺情
　　古木挺虬干丛篁低碧枝湘江何许梦石上雨来时
　　文肇祉题桃源图
　　咫尺桃源路更深神仙从此隔溪云笑他秦帝空求术谁信尘凡已自分
　　路入桃源深更深溪中流水洞中云岩居别有尧天在只许渔郎占席分　申时行题
　　桃花何事隔人羣一半青山一半云世上成蹊都浪説仙凡囘首路头分　张鳯翼和
　　董元宰题仙山读书图
　　緑谿青嶂是秦余灵境今归藏史居素友讵迷初得路顽仙寜读未焚书　其昌仿黄子久笔意
　　周公瑕题宋石门雪景册
　　江上云深合深深埋逺村曽无尘迹到止许钓舟横
　　张伯起题孙华林招隠图
　　幽篁鸣春风村深惬招隠振衣停兰桡烟波逺山暝
　　张方洲题画册
　　山共人闲水共清满林松助吟声十年中外无尘骑何似斜阳防杖行　闲闲三径少行客寂中林有落花人世过扵桥外隔松萝隠映即仙家　袁尊尼
　　王伯谷题周少谷玉簪花
　　展叶类衣罗含葩似玉簇佳人明月中悮将敲砌竹
　　王延陵题画水仙册
　　出门大江横银涛数千顷仙子御轻飚环佩摇虚影中宵月无光天池氷壶净轻盈何所之飞梦西湖冷
　　张湖山题画梅竹又玫瑰花各一絶
　　梅花吹欲白竹影拂云碧翛然映长林为君鬬竒色春腴红玉软香透紫茸温材美名应称终承雨露恩
　　徴眀题画竹二首
　　脩干挺寒节踈隂生嫩凉溪南一尺雨髣髴见潇湘日暮黄陵庙春深片雨晴怪来青鳯尾冉冉过墙生
　　青箱蕴玉【朗哉顾愿题其对板俱南中书家以非题画不录】
　　王道父为酉室吏部从孙年十四失怙恃故并失其故家青氊遂逰休承先生门下见休承诗画则啧啧称赏不已引伸触类扵此道中恍然若有得也亡何为广文从祖携至溧水因入秣陵时可弱冠里中亲友相过道父遂遍徴其书画云　周几
　　王禄之冩水墨牡丹又白毬【有谷祥欵各题一絶】
　　香凝金掌露妆艶玉楼春若此名花色沉香亭北人朶朶冰镂就团团玉簇成水晶帘影外相映太分眀文嘉山水【己卯春日似道甫老契】　谈志伊水墨花石【号学山无锡人】孙雪居着色蜡梅　朱之蕃杉禽【癸丑新凉为道行兄冩】王舜之金莲法相图【为晴先生冩于南都览阁】　湻之兰花周之冕石榴　朱之士水仙兰花　　吕芝人物周天球墨兰　金士龙水仙梅花　　冯晓人物陆仪吉菊花　王中立秋海棠　　戚仲陞芦雁唐士良梅花　顾时启佛手柑　　金如初芦雁王异荔枝　吴时培花鸟　蒋羽化鬬鸡　吴彬柑鸟　陈士花鸟　金爵树石羣鸥　王孙世良俱桃源图　孙有知雪景　山水为古吴孙玮　孙枝蒋干　钱贡　吴习　朱竺　张复　陈祼　袁三彬　陶冶　戴缨　文室　袁源　浦鲸　姚贞陈焕　吴冠　吴稚　浦融　戴云　姚俊
　　李绍箕　李士逹　杜冀龙　朱逹　文从先许九枝　汤时倬　姚元治　朱俊　魏之璜戚伯坚　盛茂　王祖槐　邹之孟　杜礼袁丽明　谢道龄　陆士仁　文从昌
　　吴门王道甫廼选部禄之公仲孙郧樵保御之仲子为张幼于中表一云道甫即顾静甫称道行其所徴书画俱隆万间人共百四十家亦一时之盛也乐卿记
　　右丞诗意【张鳯翼书】
　　王中允之诗诗中有画呉下诸君之画画中有诗亏父携以自随如日坐少文之室众山皆响也　万厯己亥二月既望王穉登书
　　行到水穷处坐看云起时　丙申春张复
　　水穿盘石透藤繋古松生　钱序
　　山临青塞防江向白云中　陆士仁
　　大壑随阶转羣山入户登　吴习苏台山人
　　白云廻望合青霭入看无　孙枝【叔逹】
　　隔牖风惊竹开门雪满山　蒋干【虹桥】
　　时倚檐前树逺看原上村　钱贡【沧洲】
　　江流天地外山色有无中　强存仁
　　緑艳开且静红衣浅复深　周之冕【服卿】
　　梵宇聊凴视王城遂渺然　防宻
　　磵芳袭人衣山月映石壁　文从昌
　　登高万井出眺逈二流明　沈咸
　　寒塘映衰草髙馆落踈桐　长洲沈继祖【丁酉九月既望】偃卧盘石上翻涛沃微躬　句吴真语【呉一峯】
　　独立何防褷衔鱼古槎上　长洲张存仁【厚卿】
　　山中一夜雨树杪百重泉　朱竺
　　独树临关门黄河向天外　刘原起【起之】
　　青臯丽已尽緑树郁如浮　汝南周之冕【丙申春日】
　　兴防啼鸟换坐久落花多　郁乔枝【丙申春】
　　空山新雨后天气晚来秋　张元举【乙未四月八日】
　　昔日嗜白乐天诗见之而喜有见之而哭有为之刻肌要皆嗜好然也吾友蔡亏父嗜王右丞诗咏歌之不足付之丹青状貌几扵刻肌矣咫尺之内便觉万里为遥然右丞最深扵禅理而亏父方外之怀适与相契所谓身外身义中义则当得之象外可也　可一居士张敉【献　幼翼　子】
　　摩诘句图【有檄徴得百余帧大约人各二题乃并存者无几姑置者过半而续至未已也】
　　余尝得蔡亏父所彚画册俱冩右丞诗意以摩诘诗中有画也廼吴下诸先哲则画中有诗矣因忆都中数年毎见吾禾诸君子防染之好窃谓东吴一帯不能专余不揣敢遍求钜笔一鬯辋川遗韵絶胜嗜白香山者刻句盈肌乎借是以开就李崇祯画社庻令梅道人姚侍御诸公不至久落寞也勿靳吮毫而夷鄙人之请幸甚　社走汪砢玉拜徴【时戊辰改元之秋】
　　借草饭松屑焚香防道书　竹懒李日华
　　秋山一何净苍翠临寒城　叔祥姚士麟
　　清夜何悠悠叩舷明月中　啸海朱瑛
　　逺树蔽行人长天隠秋寒　康侯戴晋【戊辰十月】
　　静言深溪里长啸髙山头　珂雪李肇亨
　　空山新雨后天气晚来秋　防嘉【戊辰冬仲】
　　明月松间照清泉石上流　项圣谟画【时己巳春分二日之夕斋头七松风不絶声甚助笔兴】
　　独坐幽篁里弹琴复长啸　易庵【二年二月晦补图】
　　古木无人径深山何处钟　陈墉【己巳二月望后冩吴仲圭笔意】残雨斜日照夕岚飞鸟还　徐荣
　　啼鸟忽临涧归云时抱峯　徐伯龄
　　湖上一囘首青山卷白云　孔昭姚潜【己巳二月试小道士墨】草色摇霞上【立春前三日冩】松声泛月边【时间照轩漏下三皷矣　陶庵姚潜】月出惊山鸟时鸣幽涧中　君舆朱大定
　　谷静惟松响山深无鸟声　元嘉万祚亨
　　白水明田外碧峯出山后　防碧吴宏猷
　　悠悠西林下自识门前山　叔符呉必荣【戊辰冬日】
　　荒城临古渡落日满秋山　赵珂
　　草际成棋局林端举桔橰　周志
　　细枝风响乱踈影月中寒　陆海
　　青苔石上净细草松下软　沈
　　深林人不知明月来相照　公亮范明光
　　屋上春鸠鸣村边杏花白　禇素氏
　　总向秋园里花间笑语声　王烈【己巳春孟】
　　倚杖柴门外临风聼暮蝉　驾翁项毂
　　园庐鸣春鸠林薄媚新桞　湛一　寂澜【同题各画】
　　竹喧归浣女莲动下渔舟　玉洲仇世祥【实父之孙】
　　积翠纱窻暗飞泉绣户凉　皆令黄氏媛介
　　香气传空满妆华影箔通　九畹孙氏兰晖
　　余幼见先君选古文辞可图者索姑苏诸名手书画扵泥金牋上曰桂苑丛珠较此更光彩陆离也沈石田自题画册【以后名家画各自成册】
　　余早以绘事为戏中以为累今年六十眼花手颤把笔不能久运运久苦思生至踈花散木剰水残山东涂西抹自亦不觉其劳矣此册于西山展墓囘途中拂拭且冩且行风淡波平荡舟如坐屋底抵家喜遂成因题其后　成化丁未春三月长洲沈周为世光贤侄赠并题
　　又自题小册十二翻【各一絶】
　　虚亭不碍秋落叶直入座可人招不来幽事如何作独行殊寂寂秋静过桥时忽被风吹防山花亦不知石丈有芳姿此君无俗气其中佳趣多容我自来去扁舟不可泊任随流水流东而与南北人物两悠悠山木半落叶西风方满林无人到此地野意自萧森溪静风不过树深啼鸟知山人未来处云气入茅茨青山间碧溪人净秋亦净虚亭藏白云野鹤度幽迳独过溪桥去闲寻佳句行山亭虚白日客思与秋清緑树迷昏雾青山生晓云自天为此乐平与画家分钓竿七尺玉夕阳千叠山山容恰好晚正值鸟飞还野树脱红叶廻塘交碧流无人伴归路独自放扁舟湖北归来日落扁舟满载西风目送一行白鹭秋怀欲与天空　右小册十二翻皆拙笔也宿田老兄索遗孙宗福盖宗福侍父世资官于崇藩以将逺念而已画皆江南所有宿田之命也其为命将禆宗福见而有所思大胜饴而防之矣成化二十三年季冬十有三日沈周
　　沈启南自题画册十六帧【各一首】
　　门前照溪影墙后交竹枝屋瓦多破碎落叶相蔽亏贫贱客不弃堂中罗履綦有酒愿客醉此外无所知其二
　　眺逺累登顿乔梢拂防鳬江长要天接云懒欲风扶落日在溪山秀水横眉须台高兴亦超空歌彻清都其三
　　鱼轩鹤影共清溪细水桃花一树低聼鹤钓鱼仙者事尽将风致倩人题
　　其四
　　流水无停迹静者临其傍跳珠石触起飞花衣沁凉静入希声嗽空膏粱淡然与心契岂复嗟望洋其五
　　白云或改青山色黄叶还惊碧树秋抱膝长吟人不识夕阳西下水东流
　　其六
　　路迂境自僻遂与尘世防回溪门次澄波含石庭悬厓引平地因以开新亭丛蕉映人緑竹吹亦泠泠时复作孤往抱琴倩僮丁终少何标榜聊自安此生
　　其七
　　君舟我舫忽相逢江上斜阳映碧峰且钓且谈情未尽白鸥飞处水融融
　　其八
　　林木萧条山水清长滩浅瀬互纵横何人晏坐心无事静看秋云隔峤生
　　其九
　　溪濯玉波声破人影翛然树影外诗迟歩缓自腾腾况有凉飔冩防醉但教行乐清趣足不在红妆恼山谷其十
　　山罨画水挼蓝路縁林麓北人过野桥南个是阿谁能散逸裹茶前坞试泉甘
　　其十一
　　扁舟繋防清溪侧歩入云山路欲迷林静跫然足音响藤花零落竹鸡啼
　　其十二
　　松隂盖路日迟迟一蹇防诗独去时记得游仙有潘阆三囬首画中竒
　　其十三
　　黄鹤矶头秋水落故人蓦地相逢着十年短鬓诘吴霜是非不暇论城郭楚江萍实待谁尝老矣吾侬思故乡其十四
　　山叠叠兮云浮浮石嶙峋兮草木殒秋泛扁舟兮独往采芳芷兮长洲洲何长兮不可以即聊短歌兮薄唁我忧
　　其十五
　　驱云喷雾倐哉神工负山缩地怪哉愚公巃巃嵸嵸开此华嵩淋淋漓漓元气攸通囘视吾笔在握中其十六
　　溪深将谓人静携壶问字忙忙两翁方揖道士一叟又过桥傍　沈周
　　石田自题冩生册【各一首】
　　老梅谁冩小江南太极心含个个香淡月半笼清絶处恍疑仙子谪尘凡　梅花
　　芳姿着酒滞枝头行客村前醉不休斜出短墙春正防不施朱粉自风流　又梅
　　翠条多力引风长防破银花玉雪香韵友似知人意好隔防轻解白霓裳　玉兰
　　老矣东风白髪翁怕拈粉白与胭红洛阳三月春消息在我浓烟淡墨中　牡丹
　　仕女铅华面仙人粹白裘玉楼相见处月色向人流白毬
　　荆棘丛中鬬冶容含风浥露淡交浓更夸独得春香首都譲纎纎紫艶红　蔷
　　雪魄氷花凉气清曲栏深处艶精神一钩新月风牵影暗送娇香入画庭　薝卜
　　谁道红葩夏日芳独留黄种吐秋光五尺竹防关不住还将一半露宫妆　秋葵
　　丹桂迎风蓓蕾开摘来斜挿竟相偎清香不与羣芳并仙种原从月里来　桂花
　　高攀才子沾衣緑争捶佳人压黄谁向蟾宫分得种年来人月满庭芳　又桂
　　江上秋风花及时抱霜浥露见新枝东家桃李无言语却悔先荣不逮迟　芙蓉
　　秋满篱根始见花却从冷淡遇繁华西风门迳寒香在除却陶家到我家　菊花
　　犀甲凌寒碧叶重玉杯擎处露华浓何当借寿长生酒只恐茶仙未肻容　山茶【白】
　　老叶禁寒壮嵗华猩红防防雪中葩愿希葵藿倾忠胆岂是争妍富贵家　山茶【红】
　　张骞得西来种中秘千珍及万珍一个臭藏不尽又从身外覆精神　石榴
　　秋棚昨夜黑风呼泪濙濙泣不枯眀日担夫晓街上一筐新味赏明珠　葡萄
　　谁铸黄金三百丸弹胎防湿露漙漙从今抵鹊何消玉更有浆沁齿寒　枇杷
　　三千年后实成时玛瑙髙悬碧玉枝王母素无容物量却言方朔是偷儿　桃子
　　老松屈曲舞苍虬万壑泠泠泉自流堪羡主人多逸趣逍遥物外几春秋　古松
　　亭前緑宻玉成丛鳯宿枝头烟雨空箫管一声人未寝满林明月浸清风　丛竹
　　万里随阳出塞长空江菰米绽秋香芦花月白啼更罢啄尽寒汀一夜霜　芦雁
　　芳入平芜小院幽緑波红雨半溪头无情瓦雀喧春色不解飞花愁　野花麻雀
　　正喜羣芳压树稠忽惊红紫一时休老来诗笔如神助春去花枝似偷千尺游丝萦暮景一樽芳酒浣离忧杜鹃声里东风恶满地杨花防防愁　题花鸟
　　老我招邀即墨侯生生都是手中求无人领取春风意白髪先生笑下楼　沈周【总题】
　　石田自题花果册
　　信知天上无防品独占人间第一春　梅花
　　一朶重玉春风百寳栏　牡丹
　　薄雾迷龙蔚凉飚洒佩环　兰
　　数颗黄金弹枝头骇鸟飞　枇杷
　　高棚一夜雨泪泣秋风　葡萄
　　累累枝上实满腹饱珠玑　石榴
　　薫风吹结子白玉衔新花　栀子
　　高冠红突兀独立似晨鸡　鸡冠
　　秋风吹冷艶晨露湿秋妆　芙蓉
　　千古陶彭泽篱边有此花　菊
　　雪后无顔色凌寒见此花　山茶
　　凌波仙子佩湘浦梦中遗　水仙
　　紫萼破新粉青绶剪繁英　睡香









　　珊瑚网卷四十五
　　钦定四库全书
　　珊瑚网卷四十六
　　明　汪砢玉　撰
　　名画题跋二十二
　　陈白阳自题花卉册【删存】
　　酒香茅店日人醉玉楼天　杏花　烟花提防题采之遗所思美人在空谷　兰花
　　清香疑紫玉何必数蔷薇　玫瑰
　　夜深香满屋疑是酒醒时　百合
　　结果多佳子甘酸合鼎调　石榴
　　夜深宫漏永和月映雕墙　紫薇
　　絶无脂粉态独有向阳心　秋葵
　　千载白衣酒一生青女霜　篱菊
　　又墨花八种【梅花水仙蔩花栀子石榴秋葵岩桂山茶】
　　梅花当盛日犹自勒春寒几树霏香雪偏宜竹外看荒圃淑气囘寒柯发光泽下有白玉花玲珑映深碧堂背宜男草花间叶复柔应须好培植见説解忘忧薝卜花开日园林香雾浓要从花里去雨后自扶笻蜡蒂团赭玉文英簇綘绡秋来结佳果珍味不须调月上墙东阿秋光照庭户幽葩向人明以泠泠露秋令士气肃桂子正流芳金碧辉煌处遂饶万斛香丹葩间碧叶雪中自重叠山人倚醉时奈何映頳颊嘉靖丙申春二月淹留累日独坐静寄庵戏作墨花八种灯下戏题八絶句以形索影以影索形糢糊到底耳　道复
　　白阳漫兴册【漫兴二大字余勾勒眉扵韵石斋以后半册遗一知己】
　　庭中老梅树雪后见花开自笑不如梅春风何日来雪里呈娇态风前逞素姿香魂何处觅清梦寄相思萧萧碧玉枝挺挺凌云节白日引清风良宵防明月翠帯何飘遥紫茎多馥郁佳人千里心日暮倚空谷东风日夜发桃李不禁吹检防秾华事辛夷落较迟春光何烂漫桃华发满谿武香万树寜不放人题古梅二絶　兰竹　幽兰　辛夷　桃花　后为海棠　牡丹　绣毬　玫瑰　栀子　石榴　茉莉荷花　秋葵　秋棠　桂花　芙蓉　菊花　山茶水仙　瑞香
　　三月韶光好名花説海棠娇娆防已足何用复闻香洛下花开日糚成富贵春独怜雕落易为尔贮丰神东风吹琪树幻出氷雪姿虚亭落清影夜半月明时色与香同赋江乡种亦稀邻家走儿女错认是蔷薇薝卜含妙香来自天竺国笑杀葵与榴空斯好顔色未摘露前实先看雨后花名应出西海顔岂论东家浴起月到槛柔枝方可折薫风如有情吹帘数香雪波面出仙妆可望不可即薫风入坐来置我疑香域素质倚秋风向人浑欲语春花莫相笑丹心自能许纷披多碧叶秋至乱抽苗细蘂垂垂处春棠未足娇金粟花开日天香散玉墀嫦娥解人意折赠最高枝江水秋弥洁潆洄玉有文芙蓉向风合花影对缤纷清霜下篱落佳色散花枝载咏南山篇幽懐不自持穷冬多雪霰柔脆已先摧不是丹砂质寜能醉后开玉面婵娟小檀心馥郁多盈盈仙骨在端欲去凌波秾香折麝脐细蘂秀鹤顶东风故飘荡薫人醉不醒嘉靖秋七月望日道复作扵五湖田舎之浩歌庭白阳生意满前【大幅过板】
　　朝曦山阁顿忘寒锦树重重覆曲防独有梅花似相识暗香撩我隔看　梅花
　　江村三月花如锦流水一溪春可怜若见渔郎倘相问寰中自古有神仙　桃花
　　最爱野花当路香家家涂抹冠新妆若还不解撩人意刺史如何亦防肠　海棠
　　粉态含香露未干氷肌犹怯晓宫寒沉香亭北人如玉一笑东风半倚防　白牡丹
　　花开不是辛夷种自得凝香饶紫苞昨夜月明庭下看恍疑罗防拂琼瑶　木笔
　　竹篱新结度浓香香处盈盈雪色妆知是异方天竺种能来诗社搅新肠　栀子
　　茉莉开时香满枝钿花狼藉玉参差茗杯初歇炉烟烬此味黄昏我独知　茉莉
　　露湿轻纨波不摇珠房云冷细香飘也知巧作红顔好只恐红消倍寂寥　荷花
　　长门秋晚露凄凄双防轻翻旧赐衣自笑不如桃与李春风吹向上林飞　秋葵
　　小窻秋色满庭阶寂寞无营自煮茶頼有短墙芳草积不教蝴蝶过邻家　秋色
　　幽柔宻意诗中见萧瑟画图犹自看谁道别来知己少云房水殿縂生寒　水仙
　　露下芳苞拆紫英夜深香霭近人清援琴欲鼓不成调一片楚江空月明　幽兰
　　王吏部分香册【八分书二大字凝霞阁藏】　酉室王谷祥欵
　　风引上春香雪弄江南色为有惜花心楼中莫吹笛深山残雪后何处覔梅花酒醒香似水枝横月已斜皎皎玉兰花不受缁尘垢莫漫比辛夷白贲谁能偶佳人半醉后玉脸防生酡婀娜春风里销魂可奈何髙烛照初睡轻风度晩妆长门无个语只是待君王雕槛特藏春瑶台倚太真香车倾一顾惊动洛阳尘六出吐竒葩风清香自逺树如天竺林人在瑶华馆榴房折锦囊珊瑚何齿齿试展画图看凭将颂多子玉儿本来洁新妆不爱浓秋风罗防薄飘飏若为容飒飒金风度嫣嫣秋色妍白衣还自至青女更相怜仙卉发璚英娟娟不染尘月明江上望疑是防珠人瑶环月下明翠带风中举胡然洛浦神胡然汉濵女右题梅二首　辛夷　桃花　海棠　牡丹　薝卜榴花　秋葵　菊花　水仙二首
　　陆子传题花卉册
　　渺防风约佩环楚江晴落研屏间玉人心逺瑶琴歇一卷离骚对掩闗　玉兰
　　风月佩紫霞绅秀质亭亭似玉人要使春风常在目自和残墨与传神　兰花
　　花名婀娜怯东风色染胭脂别様红今夜碧天明月好不须高烛綘纱笼　海棠
　　娇娆万态逞殊芳花品名中占得王莫把倾城比顔色从来家国为伊忙　牡丹
　　夜合花开香满庭翠枝拂槛玉娉婷诗人賸有髙阳兴相对泠然宿酒醒　夜合
　　江南五月緑枝匀剪剪轻罗簇綘新珍重东君怜寂寞故将秾艶缀余春　榴花
　　向日层层折深红间浅红无心驻车马开落任薫风蜀葵
　　炎艳秋来故改妆薄罗闲淡试鹅黄倾城别有檀心在依倚西风送夕阳　秋葵
　　三径秋容菊有芳九华佳色媚重阳金精彩丛栖露玉质含贞独傲霜　菊花
　　林塘秋晚思寥寥雨浥仙姿淡玉标出水最怜新句好渉江无奈美人遥　芙蓉
　　锦屏丛鹤顶璚圃辉丹葩灼灼春工早东风几度花山茶
　　曾到孤山处士家六桥飞影入晴霞东风未放闲桃李先发江南第一花　梅花　　五湖陆师道题
　　仇实父西苑十景文太史题已刻集中不录
　　万嵗山　太液池　璚华岛　承先殿　龙舟浦芭蕉园　南台　乐成殿　兎园　平台
　　徴仲首书西苑大观与项氏所藏帝王图为十洲作以进御者同一粉本也藏吾家久矣玉水
　　邱壑赋彩【仇十洲摹本】
　　碧嶂看云　秋林读书　毛诗冩意　昭君渡黑河蔡琰胡笳　太真试骑　宫娃戏婴　范文正小学银烛秋光　闲敲棋子　胡姬调鸟　闺孺争金鱼草花蜂蝶诸虫计八板
　　绘事家必胸中具有邱壑而后能传染彩色与古人合辙此册虽中多艶致然要其笔底亦带烟霞气韵岂仅仅优孟而已乎平阳自韵子防
　　形气流辉【杜陵内史仿笔】
　　渔父【张志和】　观梅【林和靖】　移居【葛仙翁】聴弦　【韩熈载】　三酸【苏黄軰】　奕碁【赵松雪原本】　仇书图　货郎担【二幅】　访故【月明千里】　钟馗花月驱妖　竹雀　杳羽　玉兰　海棠翠羽　白燕梨花　荷花　牡丹　子鵞緑芜　公鸡秋色
　　画诀有应物冩形今工此道者鲜矣是册积厚流光恢恢乎有余地也　　夗水千顷生题
　　清晖胜赏【杂临旧本】
　　秋林緜绣　竹篱茅舍　春山防杖　林壑飞锡秋岑幽居　雪窓把卷　桞堤垂钓　芦艇看云芙蓉闲泛　秋航把卷　野渡孤舟　寒林落叶夏潦图　　秋汉图　　雪狮猫　　梨花海棠雪景横披　梧月美人　梁楷雪桞【二板】
　　册内雪猫徐幼文题云家有猫山有虎皮毛牙爪同所异大小耳虎食人猫食鼠食人不仁哉食鼠良义矣义能保我禾苖与衣食不仁伤人父母及妻子君不见高官虐民一路哭卑官爱物千室喜寜卑不悔人比猫虽高逺耻人虎比呜呼状同心异俱谓人皮肉相谩不知理
　　是册外尚有蘧余造适壶中览诸集非其至也故不槩入菰芦中人识扵山水清晖之楼
　　陆包山临王安道华山图【计四十幅陈鎏题册首】
　　余既为武侯防王安道华山图意欲乞钱叔寳手摹而未果逾月陆叔平来访难其老侍之至暮口不忍言摹画事也陆丈手其册不置曰此老遂能接宋人不至作胜国弱腕第少生耳顾欣然谓余为子留数日存其大都当更为防丹青理也陆丈画品与安道同故特相契合画成当彼此以意甲乙耳不必规规骊黄之迹也吾友人俞仲蔚周公瑕莫云卿軰特妙小楷吾悉取安道叙记及古近体诗托仲蔚唐人杂记并诗托云卿李于鳞一纪六诗乔庄简一纪一赋托周公瑕都元敬一纪托程孟孺别书一册附扵后此册成安道有灵不免作卫夫人泣矣　甲戌夏日琅琊王世贞题
　　陆叔平着色花品【玉兰牡丹芍药木香玫瑰石榴秋葵共海棠玉簪芙蓉梅花】
　　色与玉同防香将兰共芳寜知璚树上别有白云妆一种天香异千株国色倾应怜花似脸半醉倚华清春色归红药芳菲满碧栏试歌溱洧赠何似省中看丛丛攒白玉朶朶簇璚妆露浥湘筠架芳英缀木香露蘂娇春日烟梢刺晓风香烟龙脑重色借鳯绡浓向日承阳燧然空烂綘霞流丹染繁緑故自压春华淡扫复浓妆交花不断香适情聊玩物次第领风光爱此瑶阶下花开白玉簪鬓云斜亸处不数鳯翘金芙蓉独立处江月向人斜淡与秋相合春风别自花孤山一片雪春色在西湖诗到不吟处方知香影无吾友陆叔平于举业之余好游衍此艺辄得古人三昧法是作花品设色鲜华种种臻妙境虽拟之黄徐间亦不多譲也　沛彭年题
　　文五峯山水册
　　云壑飞泉　楚江春晓　春山觅句　松隂濯足关河夜雨　秋谿晩适　千岩积雪　灞桥逸兴
　　文休承花卉册
　　风传玉国香雪防瑶台色还愁一片飞关山起孤笛清风从东来幽香忽西去欲以寄所思所思在何处庭院緑隂稠萱英色更幽清闲无个事相对可忘忧开花酷日中结实秋风里谁言结实迟迟结偏多子砌下玉簪花清姿洁更幽何当晚妆罢斜揷玉人头月上墙东阿秋光在庭户幽葩照人眀坐下冷冷露把酒寻寒菊不知三径荒醉中逄妙品能作淡然妆嵗宴颇寂厯茅斋亦清寒何物供吟目山花一树丹右梅　　萱　榴　玉簮　秋葵　菊　山茶文水冩生逸致【凝霞阁藏】
　　瑶篇曽览梅妃传素箑新窥防额图不是孤山浑寂寞横斜踈影照西湖　梅花
　　奕奕幽兰傍砌栽紫茎緑叶向春开晚晴庭院防风忽送清香度竹来　兰花
　　三月曲江防雨干东风一日遍长安围烟簇粉春如海总待新郎马上防　杏花
　　一枝出水本天然异种红黄更可怜不是采珠临洛浦英皇聨下湘川　荷花
　　黄金宫阙郁嵯峩万斛清芬散绮罗吴下高枝原有种天香莫怪属君多　木樨
　　清水渉泠泠白石复齿齿谁将白玉盘置此清氷里高堂六月生昼寒彷佛耳畔闻清湍翠蒲冉冉露珠攒烦君更植青琅玕　蒲石
　　恠石离竒蚀藓干千年古木翠虬抟钩帘相对坐不语落日空庭自嵗寒　古松　文嘉题
　　陶水暖墨花春扫出琅玕覆石根却怪旧逰曽见否冻云晴雪渭南村　鹧鸪声里雨潇飕苔石根边水暗流竟日过门无俗客炉薫清对数竿秋　竹隣【二絶俱题休承竹】
　　项子京花鸟常春册【长洲呉继题计二十四板】
　　冩生至宣和殿画院诸名手始具众妙亦由徽庙自工此种画法能品题甲乙耳元时惟钱舜举一家犹传古法吴中虽有国能多成逸品墨林子醖醸甚富兼以巧思闲情独饶宋意此诸册如入山隂道应接不暇也董其昌题
　　己未春项又新邀余防董宰先生于读易堂出书画评玩至子京花鸟册宰叹赏久之扈虚因云吾叔祖平生多水墨冩意若此渲染工致又无欵式耳食者定不信也又新荅云此先泽清芬允为家寳若题语为诗思着忙徂化未及耳况有水月墨兰一纸是世人常见笔法奚必雅俗共鉴哉元宰遂防干后未几又新谢世玩好迸逸余得购新册重装披阅之余松风如故罏香不絶聊见当年一时雅集云　珂玉记
　　周服卿名花十二册
　　孤根疑是木兰堂怪得人呼作女郎绕砌春风怜谢傅一天明月梦唐昌冷魂未放清香浅深怨谁窥缟长谩説辛夷有葛后开应是愧浓妆　雁门文从先题玉兰
　　剪水凝霜妬蝶裠曲栏风味玉清温粉防浥露春含泪夜色笼烟月防魂十里香云迷短梦谁家细雨鎻重门洗妆见説清明近检春衣置酒樽　文从龙题梨花秋风用意匀顔色销得携觞与赋诗艶丽最宜新着雨妖娆全在欲开时莫愁浅黛临妆懒果信丹青笔迟朝醉暮吟看不足羡他蝴蝶宿深枝　文宠光题秋海棠
　　温情腻质可怜生浥浥轻韶入粉匀新暖透肌红沁玉晚风吹酒淡生春窥墙有态如含笑对面无言故恼人莫作寻常轻薄看杨家姊妹是前身　胡师闵题粉红桃花
　　渡江东下指苏台邂逅逄君放棹来客到正当三月上夜深先看海棠开灯燃小阁皆新火酒防芳樽是旧醅莫遣红英扳折尽须教移入曲栏栽　王穉登题西府海棠
　　序入清和日渐长菁葱爱尔绕堦芳开时恱见庄生梦谢处疑褰越女裳共讶临风仍解舞还看承露更敷香前生为重探花业幻向枝头未改妆　薛明益题蛱蝶花
　　庭院深沈白昼长堦前仙卉吐羣芳含烟带雨呈娇态傅粉凝脂逞艶妆种自中秋须隔嵗开于初夏伴倾阳更夸结子累累硕何必污邪满稻粱　吴幼培题罂粟花
　　爱尔园葵十尺强不须培植自成行品题未必从巴蜀黄紫何劳竞洛阳漆室漫忧吾独乐公仪应防我何伤由来卫足还称智却胜娇姿祗防肠　张鳯翼题蜀葵花
　　江浦波心千叶残红干木末万花酣夹城含露辉天仗高堞垂霞防锦官欢似美人临镜坐愁如思妇怯衣寒幽懐一片凭秋月桃李如今梦已防　陆士仁题芙蓉花
　　玉貌盈盈翠带轻凌波防歩不生尘风流谁是陈思客想像当年洛水人　灵雨蒙蒙幻态轻惊魂想像逝懐倾愿将玉佩遥相逐脱骨逍遥水上行　杜大中题水仙二絶
　　青女行霜下晓空山茶独殿众芳丛不知在外千林缟且看杯中一本红性晚每经寒始拆色深却爱日防烘人言此树犹难飬暮晨浇自课僮　钦元穆题山茶花
　　不因春事独心惊亦笑江梅比痩生取次繁华竞红紫若为踈影自叅横香消满地鱼鳞薄风起回塘蝶翅轻试问青青树头子糁盐何日副调羮　杜大绶题落梅先君早年即交吴下诸君子徴其书画有桂苑丛珠及诸卷轴便面兹有所余金叶牋为周服卿绘名花十二其着色之妙真赵昌复生也题咏则苏台书家各逞体法如兰亭出世百花尽开光景戊辰春徽友吴集之来斋头欲得丛珠册及少谷休承二册并他玩好余时为先慈防事费不能秘作世传又苍石屏名春山欲雨者共古梅两大树悉售之可念也尊拙废人识
　　董元宰自题山水小景册
　　荒率莽苍即为墨戏
　　米氏父子画往京口望江山即是粉本
　　海岳庵图自言楚山清晓于南徐见之
　　云林学关仝用侧笔如东坡学徐浩用偃笔
　　云林画有婀娜如美人者有泼刺如猛士者
　　此所头一笔画大轴能尔即自佳
　　黄子久得之虞山与天池山
　　此新安江道中所见
　　气韵生动必在生知非学所及然大要以淡为主所谓淡者天骨自然况去尘俗若有意为淡去之转逺
　　画圣【宰董宗伯评项易庵画册】
　　古人论画以取物无疑为一合非十三科全偹未能至此范寛山水神品犹借名手为人物故知兼长之难项孔彰此册乃众美毕臻树石屋宇花卉人物皆与宋人血战就中山水又兼元人气韵虽其天骨自合要亦功力深至所谓士气作家俱偹项子京有此文孙不负好古鉴赏百年食报之胜事矣乙丑秋董其昌题
　　第一板水墨入细山水
　　第二板着色入细山水
　　山深林密虚无人焉何也吾独与大酉结庵采药于此中矣　白石山樵陈继儒题【第二板】
　　第三板雪景【有冯三峨题】
　　李营邱冻泉图具此面目王蓝田雪冈卷展此神情孔彰添作两松一艇则裴楷颊上三毛也　日华
　　第四幅鹤巢偃松人在杰阁
　　仙山楼阁惟伯驹恕先独得霞外之景是图所以自出也　眉道人
　　第五幅夜雨孤檠【烟树模糊中有一室红影淡淡而已】
　　此幅全法赵令穣比之二米反觉风流　眉公
　　一室十圭寒蛩声喑折脚铛边敲石无火雨气方酣灯魂未灭揽衣独坐如逰皇古此境界非孔彰兄笔端不能拈出　冯元鉴
　　第六板冩杜句【戚廷祯书信宿渔人还泛泛清秋燕子故飞飞】
　　萧萧踈踈而马和之神韵俱在　继儒
　　槐隂未防雁信初来柳丝燕子落日半衔酒生涯诗世界尽扵此中有防　元鉴
　　黙然消受者不是忙人来争世界者　有鹭子竹懒第七板【福庵老人栽松图诗书此乞蓝田图之天启二年春智舷】
　　万松深处恨不携我方牀石枕来　日华
　　第八板秋景
　　碧山孤阁倚嶙峋俯仰林泉迹易尘惟有白云与红树秋深霜老倍精神　智舷
　　第九板叠嶂浮岚
　　山雾溪云淡扫开层层峭壁緑于苔有条蹊迳通峯顶不访吟僧莫上来　黄叶老人
　　第十板钓图
　　江水悠悠白鹭飞风埃吹不上荷衣纶竿収起心无事贪看青山忘却归　苇如
　　江风醒酒具江月钓诗筒舴艋无香火能容天地中竹懒李日华
　　第十一板【天启二年春二月作】
　　为秋潭送谷响上人入匡庐石门涧补图
　　第十二板桞下渔舟
　　数笔垂杨数笔山为渠图个钓鱼湾山当清絶松犹恨不冩吾家黄叶关　智舷
　　第十三板雪景【秋潭题为氷上煮雪】
　　破衲头煮雪僧不知寒涕冻成氷鑪中活火常防死未夕茒庵先防灯　四顾寒林空寂然雪中僧舍起孤烟悬知煮雪烧红叶不放卢仝抱蝶眠　智舷
　　第十四板仿黄鹤山樵笔于玉珂旅舍【戊辰秋七月】
　　苎袍沾杏雨兰棹拨苹花　三峨冯元鉴题
　　第十五板竹篱茆舍
　　心清鉴底潇湘月骨冷禅中太华秋　眉道人
　　久约樵翁共结隣春山如待早归人竹深有个茆亭子饱聼秋声起涧濵　元鉴
　　第十六板入细山水【狭长斗方上】
　　第十七板寒林堕叶
　　以李营丘寒林图冩出亭皋木叶古人思路不到此所谓跌下秋声也　继儒
　　第十八板聴秋【二字眉公题】
　　恍疑身在緑天庵风雨来时忽卷湿翠压檐云暗壁幽人还道黒方甜　秋潭老人
　　第十九板兰石
　　门前客不来石畔兰长满　元鉴题
　　第二十板着色海棠蛱蝶
　　第卄一板设色緑萼梅白碧桃西府海棠
　　第卄二板冩渔人归径
　　第卄三板冩芦中人
　　此老蟠胷气若虹抛竿终日坐谿东太公出后伯夷笑逃入画图芦苇中　眉公题
　　第卄四板美人【前一首三峩题后一首眉公题】
　　意中已解眼中怜谁道焚香不有縁珍重花时防风雨相逢得意画楼前
　　小妇顔如玉妬心无奈劲忽见镜中人扑碎妆台镜第卝五板甲子夏水图
　　第卄六板乙丑秋旱图
　　水旱二图有霍衣蒿目之忧更进于画所谓山林经济使伯时见此必防头道好　其昌
　　披水旱二图使人欲涕此郑侠流民遗意也图中赈饥使者何在请质之画谏孔彰　继儒
　　易庵初年为余作鸳社圗气象已不可一世乐卿万玉林余册【鲁千岩所冩墨竹八幅】
　　凡冩竹干如篆固矣而踢枝用行草法则参差生动古人能事惟文苏二公松陵唐希雅得其要妙元时王澹防梅和上松雪丹丘而已我国家宋仲温王孟端其庻几乎近代作手吾未之见也　鲁得之
　　画竹须腕中有风雨苏子云当其下笔风雨快此真得冩竹上上乗若于墨沈中求之正坠个中云雾　予曽见丹渊先生古木竹枝笔气雄逸有天成之趣米元章题之可谓世寳甲戌秋友人见示宋元墨竹七叚共一卷其中有柯九思补文竹枝而不见古本想为鬻古者割去致古人精神不贯深为扼腕今以当日所见想而成之然亦不作古木即奎章之意耳　丙子腊月钱唐鲁得之识
　　竹最菁竹善隂对有流泉声泠泠风来飕飕鳯凰鸣六月张此暑气清何须结庐渭川濵　壬午长夏为玉翁老词盟冩并题政
　　洋州竹至今鲁孔孙而得其传且为墨君着题语语语是石室中意象焉孔孙尝赠我竹石八帧有题者仅三幅诗又其后遗也余意未厌尚欲尽发其自藏万玉林故以此册为余耳玉水
　　研池墨雨【李珂雪自题册首】
　　林塘落日照扁舟柔橹声摇睡正悠料得清酣无俗梦鸥天渔国恣遨逰　辛酉秋日写于塘栖舟次肇亨水纹轻似縠山色翠扵茶晓日春江路芒鞵踏软沙戏仿文敏笔
　　云间变石姿涧响闻山语我欲坐松根寂寞待仙侣辛酉秋日写
　　空山落叶【庚申九月冩】
　　雨后闲秋兴发偶然枯笔寄沈沦几分摹得萧踈致也学倪迂不画人　高松声题
　　仿子久笔【庚申秋晚】　沈中畏题二絶
　　日落云争起山空鸟絶飞江村霜色满一棹夜横溪归鸦有常期白鸥无定防叶落风萧萧夕阳在溪树仿米云山【庚申秋日】
　　千堆蓝昼蔼蔼乱云擘絮秋纷纷槲叶短桥沙草防不分晴雨日氤氲　防嘉
　　仿幼文笔
　　高树踈踈着叶遥山小小藏尖一半夕阳江面满亭野色寒烟　肇亨
　　渔村晓色【用白阳笔意】　又枯木竹石　又梅枝
　　水仙【黄叶老人题】
　　柔花与柔叶似不耐氷霜最喜开时节冲寒独自芳画册便扵展玩赏鉴家多好之然一失其所即不可得而保也戒庵老人漫笔常熟杨宪副五川藏书甚富后尽弃扵不肖子至以绣宋墨供木工以祖父勅命纻面与家人妇作鞋成间葛维善为园亭于定山之上一时名流咏胜成巨卷后流落于石桥赵氏其从嫁女奴携为糊鞋衬具余知而亟索之已毁矣又梁溪嵇氏有北宋名画册主人去世后其妾竟剪画作鞋様一厮飬妇偶拾弃余付女为夫所见知是家珍即命妇以糊纸进易仅得其半获价不赀噫彼涂鸦自好者宜以此报焉若收藏家当以书画金汤尽一室之人而时喻之庻免此俗刼乎
　　文徴仲自题四景画册
　　第一面春郊牧马图仿赵文敏笔后面行书
　　春雷江岸抽琼笋春雨霏霏昼静去年防雁不归来寂寞防干度花影金钱无聊故欢冷短绠羸瓶汲深井佳人何事苦沾巾陌头桞色栖芳尘　朱防羽觞急翻酒沾裙绛罗湿前欢悠悠追莫及天远相思暮云碧美人伤春情邑邑手撚花枝傍花立花飞万防逐流萍黄蠭紫燕空营营　右追和倪元镇先生江南春词嘉靖癸巳四月五日澄观楼中书徴明　此余丁亥嵗所作今抵丙午二十年矣聪明日减览之慨然八月卄日徴明重题时年七十有七
　　第二面仿赵伯驹【无题欵后面行草】
　　近来无奈病淹愁十日废梳头避风帘幕何曽卷悠然处古鼎香浮兴至开书棐几困来时覆茶瓯新凉如水簟纹流六月类清秋手抛团扇拈书册无情绪欲展还休最是诗成酒醒月眀徐度南楼　空庭人散语音稀独坐漏迟迟风撩翠幕无聊頼桐隂乱露下沾衣斗转银河东防月斜乌鹊南飞无端一事集双眉睡思转迷离墙西突兀高楼静流萤度疑是星移何处一声长笛等闲唤起相思　辛卯闰六月二日徴明在停云馆书第三面仿黄鹤山樵【小楷题】
　　此予三十年前所作穉弱可笑然今老懒无复当年兴致矣丁巳八月卄日重题徴明年八十有八　依依落日平西正池上晩凉初足看太湖石畔踈雨过芭蕉簇院落深沉帘栊静悄画防曲猛然何处玉箫声起满地月明人独风细轻纱透肉流酥盈盈新浴一叚风情满身娇怯恍然寒玉青团扇子欲举还垂几番虚拨夜防独笑慢自凄凉试打灭银屏烛　右秋闺调寄水龙吟　徴眀
　　第四面干雪景仿巨然笔意【无题欵】
　　山风吹雨作雪飞雪深一尺山无路背郭西南十里隂小蹇縁冈不成歩却闻鸡犬无人家行指青青转来误一杯还坐山间亭动摇彷佛江寒渡玉龙当檐垂欲堕银浪翻窻惊指顾便欲船头捉钓竿酒醒却在山中驻乱流不改山下泉扶踈最好岩前树分明潇湘真画图平生防陵好诗句有情安得古人才应接纷忙罔知措归来拂帽山堂髙悠然梦与飞仙遇　右诗余庚戌歳在滁阳山中作今嘉靖癸巳四十有四年矣因作画有感旧逰遂録其隂是嵗五月望后四日　徴明时年六十有四
　　又题菊石便面
　　陆微轩以所藏石翁葵花扇头示徴明使题其上徴明失之懊恨不能自巳乃作菊石报之顾徴眀乌足以承翁之乏哉虽然优孟衣冠孙叔敖人皆知其非也而楚王信之在防轩亦取其抵掌谈语而已徴眀
　　先子爱荆公自少喜购图书古物毎长日永夜展玩不休尤嗜名手制箑如吴中刘永辉用刀削骨而不打磨李昭惯作子十三骨马勲善圆头棕竹尤精蒋苏台兼善直根其巧在销沈少楼善仿马勲桞玉台技兼蒋李闵二舎稍次沈桞近金陵荷叶李开如川扇之便又善造面者前有何格之白面为佳后有陈朴之更能裱旧其一时名公若文氏父子须此二家便面方肯落笔谓其不渗墨不缩笔意耳至骨子自筠片外为犀象玳瑁香檀髙阳种种其面上书画则文沈而下陈董以上大作家约千余握内抜最精者得三百柄各繋古玉珀乌精西瑙伽楠诸珍坠其间骨不佳而面佳或面佳而敝者悉取装册自姚云东至项子京凡百六十板题曰叶叶清风又以徴仲休承白阳酉室数巨手书画合作者人自成册共八十板题曰披之穆如虽家因好事贫然犹足自怡悦也无何闵天不吊余自歴下旋里百费猬集遂割爱售之敢云风流散金石聊尔皎洁防文史焉不意壬午夏梦臼无釜更推莽棘荆刺中抑泛才不救丘壑辱矣因翻夙遗扇头名迹彚册标之云墨妙风生若欵为先人及余字号者别册标之云素交凉思夫亦孔方兄有絶交书毎天而一笑得气苏君子前耳噫噫百龄影徂千载心在彼金石录序易安只竟大端此珊瑚网收不敏且绎多绪斯固羣贤题防乎要是浮生梦谱哉西吴绣里毗飞居士汪砢玉识珊瑚网卷四十六
　　钦定四库全书
　　珊瑚网卷四十七
　　明　汪砢玉　撰
　　名画题跋二十三
　　宋宣和癸卯御府所藏见铁围山丛谈
　　孙吴曹不兴作女授黄帝兵符图为第一最高古魏高贵乡公曹髦作卞庄子刺虎图第二
　　晋谢雉作烈女完节图第三【烈女谓緑珠实当时所笔】
　　自余始数顾陆僧繇而下如长康古贤图戴逵破琴图黄龙负舟图皆神絶不可一二纪次则郑法士展子防有北齐后主幸晋阳宫图又书法从之属大率竒特甚至唐人图牒已不足数然唐之度人经乃禇河南书字而阎博陵绘其相类多有此
　　米海岳画史【摘次殊费手细心阅者自得之】
　　顾恺之维摩天女飞仙长二尺所谓小身维摩也又净名天女长二尺五应名画记所述之数唐镂牙轴紫锦装褾李公麟见之赏爱不已亲琢白玉牌鼎铭古篆虎头金粟字皆碾云鹤以结縁也
　　顾笔女史箴横卷人物三寸余笔彩生动髭髪秀润戴逵观音在余家天男相无髭皆帖金家山乃逵故宅其女舍宅为寺寺僧传得其相天男端静举世所覩观音作天女相者皆不及也
　　海州刘先生收王献之画符及神一卷咒小字五斗米道也李伯时只一见求摹不许
　　苏氏古贤象十人一卷衣纹自非晋笔
　　涟漪蓝氏收晋画浑天图直五尺素画不作圏势别作一小圏画北斗紫极亦易扵阅又位列多异扵常图北史人物衣冠乗马甚古在苏之孟家
　　蒋长源收姜后免冠諌图宣王白帽此六朝冠也王戎象以懐素帖易于王晋卿家以上皆顾恺之笔梁武翻经象亦假顾天帝释象皆僧繇画张笔天女宫女面短而艶顾乃深靓为天人相武帝作居士服反唇露齿宫女四人擎花后四武士持戈剑髪如神
　　宗室仲仪收古庐山图一半几是六朝笔位置寺基与唐及今不同石不皴林木格高舟制近古
　　王球有两汉而下至隋古帝王象云形状有怪甚者恨未见之此可访为秘阁物
　　端州有陈髙祖之后收陈世诸佛帝真白画唐使下御史姓韦作记顶幅巾不冠后主作醉舞状
　　李公麟家展子防朔方行小人物甚佳韩马破裂四足如渉水中皆南唐文房物
　　宗少文一笔画唐人摹绢本在苏之孟家
　　润州节推庄鼎收麻纸尔雅图衣冠人物与苏氏同蔡子骏家收老子度闗山水林石车从関令尹喜皆竒古老子乃作端正塑像戴翠色莲花冠手持碧玉如意此盖唐为之祖故不敢画其真容汉画老子于蜀郡石室有圣人气象想去古近当是也
　　余家收唐人麻纸画掦子云腰下悬一兕觥细转绦索蒋永叔收古铜兕觥其形势骨髗凹凸全备转旋绦索一如余家画遂以帖易去以证谓之子云觥
　　唐画康广陵散松石逺岸竒古所书故事空民字世未见同品画真佳作也
　　宗室仲爰收唐画陶渊明归去来其作庐山有趣不俗杨崇收唐画村田踏歌乐上题唐政年入御府人物亦佳
　　宗室君发以七百千置阎立本作太宗歩辇图用熟绢通身背画经梅便两边脱磨画苏落
　　苏洎收古茴香一枝题为阎令画
　　王球收西域图谓之阎令画禇遂良书与冯京家同假名耳
　　道徳经一卷出相不知何人画绢本字大小不匀真禇遂良书在范相尧夫家与冯当世家西升经不同虽有裴度桞公权跋非阎令画禇笔唐人自不鉴尔
　　冯永功有日本着色山水南唐命为李思训作
　　宗室仲忽收孙可笠泽垂钓图亦不俗然世无可笔又收唐出相道徳经人物三寸许皆如呉画
　　苏子瞻收呉道子画佛及侍者志公十余人破碎甚而当面一手精彩动人防不加墨口浅深晕成故最如活王元规家二天王皆是呉之入神画行笔磊落挥霍如莼菜条圜润折算方圆凹凸装色如新与子瞻者一同李伯时家天王虽佳细弱无气格乃其弟子軰作贵侯家所收率皆此类今人得佛则命为吴未见真者唐人以呉集大成而为格式故多似尤难鉴定余白首止见四幅真笔也
　　张修家有辟支佛下画王维仙桃巾黄服合掌顶礼乃是自冩真与世所传关中十大弟子真法相似世俗以蜀中画骡纲图剑门图称王维甚众又多以江南人所作雪图为维但见笔清秀者即命之
　　王维画小辋川摹本笔细在长安李氏人物好此定是真若比世俗所谓王维全不类或传宜兴杨氏本工摹得又王君玉收摩诘尧民鼔腹图
　　荣咨道收雪猎图命为王维不类张氏辟支佛画合掌像林木类蜀人笔雪山精好是唐物维则未也
　　苏子美有毕宏山水题云笔势防险是也
　　沈括收毕宏画以大青和墨大笔直抹不皱云云张友正家收古栢一株枝枝如龙蛇糺结甚异石亦皴澁不凡题为韦侯
　　钱藻收张璪松一株下有涧流上有断句云近溪幽处湿全借墨烟浓高公绘亦有张璪涧底松
　　唐张志和顔鲁公樵青图在朱长文处
　　杜牧之摹顾虎头维摩百补在颍州公库精彩照人苏州丁氏五星图宗室叔盎家金星一小帧并真迹也沈括收周昉五星与下氏同
　　沈存中收唐人壁画两大轴或一手一面或半身是学者记其难处遂题为真
　　马本所见髙公绘二马一龁草一嘶王诜家二马相咬是一本后人分开卖苏激家三疋王元规家一疋宗室令穣家五疋刘泾家三疋皆笔法相似并唐人妙手也刘所收白子母牛王仲修家令穣家黒牛皆命为戴甚相似贵侯家多不同亦命为戴不可数
　　刘巨济收唐人画脱殻笋如生
　　曺仁熈水今古无及四幅图内中心一笔长丈余自此分去高邮有水壁院
　　李师端收薛稷二鹤李升着色画其一幅山水舟舫小人物精细两幅画林石岸茆亭溪水数道士闲适人物差大反不工小者石岸天成都无笔踪其三幅峯峦秀抜山顶茸作逺林层际非嵗月不可了而种种木叶古未有伦
　　王敏甫收李重光四时纸上横卷花一轴毎时则自冩论物更谢之意文一篇画一幅字亦少时作花清丽可爱
　　南唐顾闳中画支许王谢仝防山隂图三吴老僧寳之不肯传借余与伯时説伯时率然防笔随所说想像作之潇洒有山隂放浪之思
　　余家董源雾景横披全幅山骨隠显林梢出没意趣髙古
　　李冠卿收双幅大折枝棠梨千叶桃向背各五百余花命为徐熈余细阅于一花头下金书臣崇嗣上进又収两幅楼台甚古上有三十余宫人唐妆约略行笔法彩生动
　　徐熈大小折枝吾家亦有士人家往往见之翎毛之伦非雅玩故不録桃一大枝谓之满堂春色在予家余相国寺中八金得纸桃两枝緑叶虫透背二叶着桃上二桃突兀髙出纸素徐熈真笔也
　　苏汶有江南暝禽图徐熈一酸榴余有丁晋公所收甜榴滕中孚有徐熈对花果子四轴石休有吾家唐画韦侯故事六横幅山水人物车马偹具后人题作张萱易李邕帖众物之一也并熈牡丹海棠两幅徐熈风牡丹图叶几千余片花只三朶一花在正面一在右一在众枝乱叶之背石窍圆润上有一猫儿余恶画猫欲剪去又蒋长源以二十千置黄筌画狸猫颤葧荷甚工苏子美藏黄筌鹡鸰图只苏州有三十本更无少异今院中作屏风画用筌格稍旧退出却无处可辨
　　余收易元吉逸色笔作芦如真上一鸜鹆活动晋卿借去不归
　　艾宣张泾寳觉大师翎毛芦雁不俗寳觉画一鹤王安上见以谓薛稷笔取去
　　杭士林生作江湖景芦雁水禽气格清絶南唐无此画可并徐熈在艾宣张泾寳觉之上人罕得之
　　赵叔盎家旧有出蛰图江南画鱼虾相随山石林木人物如董源佳作也是龙吞珠图
　　王晋卿收江南画小雪山二轴易余嵗余小木一笔纒起作枝叶如草书不俗后易书与苏之友
　　王士元作渔村浦屿雪景类江南画
　　范士珪有折枝梨花古笔非江南蜀画
　　杭僧真慧画山水佛像近世出品惟翎毛墨竹有江南气象冩一大牛大数尺形似虎
　　苏郎中道祖有花下一金盆盆旁鹁鸠谓之金盘鹁鸠岂是名画可笑又収吴王斫鲙图江南衣文金冠右袵红衫大榻上背擦两手呉王衣不当右袵
　　池州匠作秋浦九峰师董源
　　闗仝真迹见二十本范寛见三十本其徒甚多滕昌祐边鸾各见十木邱文播花木见三十木祝梦松雪竹见五本巨然刘道士各见十本余董源见五本李成真见两本赝见三百本徐熈崇嗣花果见三十本黄筌居宷居寳见百本李重光见二十本伪吴生见三百本山水李成在苏州寳月大师处秀润不凢松劲挺枝叶郁然有隂荆楚小木无一冗笔不作龙虵神状又寳月收李成四幅路上一才子骑马一童随清秀如摩诘画浩然成作人物不过如是他图画人丑怪赌博村野如伶人者皆许道寜耑作成时画
　　余收李成至李冠卿大扇爱之不已为天下冠时背扵真州昭宣使宋用臣自舒州召还见之太息云慈圣光献太后扵上温凊小次尽购李成画贴屏风以上所好至辄玩之因吴丞相冲卿夫人入朝太皇使引辨真伪成之孙女也内以四幅为真折奉上别购补之勅用臣背子内东门正与此类因语法然嘱吾珍惜及得盛文肃家松石片幅如之干挺可为隆栋枝茂凄然生隂作节处不用墨圏下一大防以通身淡墨空过乃如天成对面皴石圆润突起至坡峯落笔与石脚及水中一石相平下用淡墨作水相凖乃是一碛直入水中不若世俗所效直斜落笔下更无地又无水势如飞空中使妄评之人以李成无脚盖未见真耳刘泾自以李成笔多扵是出示之乃良久曰此必李师也
　　余以范寛图易僧梦休雪竹一幅巨石倒影下落叶数片浮水面旁一枯木亦倒影后易韦马于蒋长源凡去十一种物方得蒋后易与王诜今蔡胜道有六幅长丈余竒甚大屋梁方可挂森森如坐竹下
　　张退傅丞相孙德淑收仁宗画黑猿上有小御寳旁一印胡芦王素字画竒甚
　　宗室令穣作小轴清丽雪景类世所收王维汀渚水鸟有江湖意
　　钟离公序收燕公画一幅题曰礼部侍郎燕穆之画付女五娘气格如此
　　余尝与李伯时分布次第作子敬书练裙图图成乃归权要余又尝作支许王谢山水间行自挂斋室以山水古今相师少有出尘格因信笔作之多烟云掩映树石不取工细意似便已更不作大图无一笔李成关仝俗气此实开胜国逸笔为黄痴倪迂之祖
　　宋润州苏氏家藏【见淮海张邦基墨荘漫録】
　　顾凯之雪霁图　望五老峯图　北齐舞鹤图　阎立本醉道士图　吴道子六甲神　薛稷戏鹤　陈闳蕃马　韩干御马　戴嵩牛图　王维卧雪图　邉鸾雀竹　李将军晓景屏风　李成山水　徐熈草虫　黄筌墨竹　居寜翎毛　董羽龙水　刘道士神　刁处士竹石　钟尤乳兎
　　物之尤异者有明皇赐苏小许公四代相玉印賛皇父子石研石兎竹拂连理拄杖陈后主宫娃七寳束带雷公斧珊瑚笔架玉连环皆希世之寳后皆散逸或有归御府者今不知流落何处
　　宋秘书省所藏【见周公谨游记】
　　董源作孔子笑鱼丘子图　唐摹顾恺之洗经图　李成重峦寒溜　孙太古画志公　展子防画伏生　无名人三天女　燕文贵纸画山水小卷　士雷小景符道士隠山水　闗仝山水　胡瓌马　陈晦栢　文与可古木便面
　　记云乙亥嵗秋监丞黄汝济以蓬省勾防邀予偕行予于是具衣冠望拜右文殿然后逰道山堂堂故米老书扁后以理宗御书易之著作之庭胡邦衡所书曰蓬峦曰羣玉堂堂屏坡翁所作竹石相传淳熈间南安守取之长乐寺壁间去其故土而皆施髹匣以持献曽海曽卒复献韩平原韩诛簿录送官左为汗青轩轩后多古桂两旁环石柱二小亭曰莱曰濯缨曰方壶曰含章曰茹芝曰芸香射亭曰绎志曰采良门采良二字莫知所出登浑仪台铜浑仪绍兴间内侍邵谔所为精致特甚色泽如银如玉此器凡二一留司天台一留此以偹测騐最后歩石渠登秘阁两旁皆列龛藏先朝防要及御书画别有朱漆巨匣五十余皆古今法书名画也是日仅阅秋収冬藏四匣画皆以鸾鹊绫象轴为饰有御题者则加以金花绫毎卷表里皆有尚书省印防闲虽甚严而往往以伪易真殊不可晓其佳者【有如前所列】余悉常品不满十焉暇日想像书之以为平生清赏之冠也王子才英孙号修竹所藏【见周公谨云烟过眼録】
　　董氏六隠图一卷着色山水絶类小李将军【高宗跋】司马相如入蜀图二双幅絶类郭熈后题御前待诏孙沈水支慤其祖【疑支仲元仲元五代人】
　　郭熈闗仝各一幅【为贾氏物颇佳】
　　乔达之篑成号中山所藏
　　卫贤高士图上作楚狂接舆下伯鸾孟光妙品
　　吴道子火星像　李思训溪山满卷皆小景
　　王维画维摩居士　张萱弹琴宫女图　董元山水图张符牧牛图　贯休画阿罗汉　巨然画溪山【四人撑舟佳甚】郭忠恕飞仙故实【界画粗山水佳】　胡瓌畨骑卓歇
　　右各有宣和御题及宣和大印睿思东阁大印其后入金章宗或剪去旧印用明昌御府明昌中秘明昌珍玩明昌御览大印轴杆多檀香蚀合成盖虑其久而不蚀故也贉卷皆高丽纸后有大金宻国公樗轩收附题字
　　陆探防降灵文殊【高宗御题】　李思训江山渔乐图【金章宗题】米元晖画石　李唐晋文公复国图
　　赵左丞仁荣所藏【仁荣即伯昻之兄字伯华后为平章】
　　周文矩作韩熈载夜宴图纸本长七八尺前有苏国老题字内有题不如归去来江南有人忆两句
　　徐容斋埃子方所藏
　　王晋卿长江叠嶂图几二丈后有与东坡唱和诗各二首及王驸马花押収附并记
　　高彦敬克恭房山所藏
　　赵昌画折枝花四段作一卷踯躅鸡冠木海棠有老米诗及蔡元度章子厚林摅林希刘原父王晋卿徐兢诸人题防官印凡十数为杨和王家故物有杨淡名印后有周益公文忠必大及萧然隣燧等题名
　　郝清浦清臣所藏
　　李伯时白描阳关图后有所题诗防及书王右丞一诗薛绍彭防并三鳯后人等印又有二印忠恕而已及闗西伧父不晓何人印也
　　张受益谦号古斋所藏
　　唐人画三官　　　　　又阮孚蜡图
　　周昉临六朝人画天官　又挥扇图【高宗御题】
　　李景元古木雀鹞　　　董源山水二幅
　　张萱仕女戏猫图　　　着色山水三幅
　　黄筌独钓图【山刻峭】　　　李成看碑图【成画树王崇画人物】范寛雪景五幅【润景甚伟】　　归去来图二幅三濶幅【唐人】徽宗抚李昭益摘图　赵昌樱桃枇杷二幅
　　易元吉狝猴择虱图【东坡题】纸上子母猿【二十余枚题潭散吏易元吉】边鸾葵花【花心数蜂如活】　　　邓隠白描十二国图【赵昌押字】袁嶬防鱼【高宗题后有贾师宪封字印】寳觉大师二鹤图
　　王子庆所藏
　　呉道子画帝释　　　　边鸾海棠上一蝶
　　易元吉羣獐图　　　　又二猿【有呉越之钱印】
　　黄筌雕扑狐双幅　　　李成山水双幅
　　僧元蔼画太宗御容　　燕文贵清江九华图
　　李公麟孝经图并书　　山隂图【有睿思殿小玺米老书缝并印】伯时画归去来辞【薛绍彭□叚书】白描于阗国贡狮子图龙眠居士天马图　　　杨补之梅二纸
　　赵大年水墨芦雁上题令穣二字
　　王介石虎臣所藏
　　呉道元画药师佛　　　又纸上粉本天王【仅盈尺】朱繇立神竒天女竒诡之甚双濶幅
　　王维画孟浩然像　　　捕鱼图小直幅【上冈阜古木下渔舟】范长寿醉道士图　　　丘文播渡水僧【弱】
　　尉迟一僧天王小像　　杨大光力士变相【雄伟甚】
　　张璪花石【高宗题】　　　　唐临六朝人画七贤【郓王题】陈闳天师像【衣身鱼鬛衣皆硃砂】　又画马【有秘书省印】
　　东丹王番部行程图【宣和御题】李成风雨图　范寛雪景
　　宗子敬滩画鱼　　　　王晋卿临小李将军山水米老自画东山朝阳岩海岳图后书海岳赋并五诗丁晞顔画孝经【米元章防】　　呉元瑜纸画翎毛四片
　　郭祐之天锡号北山所藏
　　后凉徐麟山水　　　　阎立本西旅贡狮子图卢楞迦罗汉【李后主题字花押】　韩滉归去来图【又双牛】
　　边鸾踯躅孔雀　　　　勘书图有元康二部
　　张萱抱婴仕女图　　　易元吉双孔雀【槲树上有鸲鹆黄莺】汤子升轩辕铸镜图【李后主题】胡瓌啗鹰图
　　董元绛色千岩万壑　　张受益作阮孚蜡图荆浩山水【所画屋檐皆仰起而树石极粗】王端撃壌图【徽宗题】
　　黄筌时苗留犊双幅　　又琴高故实
　　董羽画龙　　　　　　李成晴峦叠嶂小幅四轴
　　范寛雪景　　　　　　王诜长山逺岫
　　李伯时白描维摩　　　赵林豫章故人双幅【宣和末人】
　　尤氏所藏
　　顾恺之水阁围棋图卷　支仲元四老围棋图【高宗题】卢楞迦妙声如来【乾卦绍兴印记】杜子瓌寳檀菩萨并玉印王齐翰过海天王　　　周文矩绣女卷【高宗题】
　　黄筌牡丹轴【后有奉华二印刘贵妃物】戴嵩牛　胡瓌畨马
　　易元吉子母【宣和大玺】　　袁嶬蟹图【高宗题】
　　厉归真牛题云庚辰十月锦溪迂踈子作
　　关仝山水【宣和大玺高宗题】　　荆浩渔家图二【桞体书渔父词数首】
　　郭熈秋晩残霞　　　　李营丘山水
　　宣和御墨子母雉鸡　　又古松荷花【皆有御题并印】
　　赵千里访戴图【有绍兴玺】　　赵希逺汉武蟠桃图【又大树桃】
　　庄蓼塘肃所藏
　　杨光庭水月音【徽宗题】　呉生过海骑马天王【高宗题】孙太古上真【上作山水甚古怪神坐石上侧有捧剑天女下瞰海题云彭山孙知凝笔】李思训巫山神女图　　戴嵩戏牛图【宣和题】
　　顾闳中画明皇击梧桐　张萱弹琴士女【明昌御题并前后印】周昉挥扇仕女图【高宗题上张受益文璧与士文同于张松谷家】
　　张南本勘书图【思陵题上】　　徐崇嗣花二幅
　　孙梦卿松石问禅【双龙玺宣和印】唐画戈船二只甚佳
　　陆滉画鹿人车　　　　又捕鱼单条【二渔全类胡人有明昌题】
　　荆关山水【明昌题】　　　　董元溪岸图【思陵题】
　　董元着色山居图【思陵题　至正癸卯正月文璧与士文同观于乃岳张松谷家】周文矩冩李季兰真【思陵题】范寛山水【纸上极细】
　　郭忠恕飞阁晴椒【四角皆有欵】李伯时绛色山居图
　　王晋卿着色长江逺岫【中题杜句门泊东呉万里船前后蔡京书山东转运使印】册叶十二册内有赵希逺赵千里共一册马和之一册画院十册皆精
　　亷端甫希贡号芗林所藏
　　唐人画大士像　　　　锦楷阮谱七册【有图又红叶大阮二】东坡冩竹石小壁一堵元和书省汗青轩物也
　　防氏家藏
　　陆探防摩利攴天喜菩萨【青地细描三首四臂徽宗题四角宣和政和印金书】
　　王端出山佛　　　　　许道寜山水
　　邉鸾五色葵花【花心皆突出蜂抱花心不殊活动真竒物也元系杨中斋物今归张受益】
　　关仝山水图　　　　　滕昌祐拒霜野鳬【上有大印】黄筌秋山诗意【上冩唐诗八句】　厉归真牛一
　　黄居宷海棠折枝　　　徐熈山水人物【神宗飞白题欵】
　　崔白猫鱼各一　　　　郭熈松石二幅【粗甚】
　　赵千里大双幅作范蠡西子图
　　马和之倚树音二　　赵希远夜景二
　　松江鎭守张万户所藏
　　王维渡水僧【高宗题】　　　冯觐层峦叠嶂
　　顾徳谦乳牛图凡三牛二犊一牧童竒甚【祐陵题】
　　陶缜诸色菜凡二十种上题金陵陶缜笔
　　崔白五雀图【其间一印曰贤者而后乐此】
　　万户所収唐卷甚多皆御府故物无非妙品此皆贾氏悦生堂物也
　　胡存齐咏所藏
　　范长夀西域图长三丈余徽宗题签
　　展子防春逰图徽宗题一片上凡十余人
　　杨彦德伯嵓号泳斋家藏
　　宣和御画四幅【各有御题宣和小玺】易元吉羣獐图【高宗题乾卦绍兴印】胡璀折枝桃花【高宗题印】　　郭干晖架上细胫【应有鹰字】巨然山水二双幅　　　刁光睡猫【高宗题】
　　勾龙爽避秦毛女便面细如丝髪而精采炯然
　　卢鸿草堂十志诗图林彦祥所临伯时本【遗草堂樾馆二】
　　李士宏倜斋号贠峤所藏
　　许道寜华山三峰双幅　董羽子母出水龙卷【徽宗题】关仝山水四幅【雪景尤妙】　　郭熈山水双幅【又双幅雪景】王晋卿着色楚山清晓图有万寿无疆之印
　　高仲器铸所藏
　　韩滉渔猎图　艾萱鹌鹑　易元吉草虫小幅
　　郭熈效李成山城图　又山水双幅
　　申屠大用致逺号忍斋所藏
　　唐佛又寿星一　　　　吴生大辨才炽胜光佛韩滉双弹琵琶音【恐非音】又照月白
　　董羽子母出水龙　　　戴嵩子母牛
　　周昉弹筝仕女　　　　黄筌緑竹红叶花雀图
　　王齐翰罗汉　　　　　徐熈牡丹
　　马子卿号性斋所藏
　　古画天王托塔图　　　阎立本扫象图又骆驼陆滉初平起石图【高宗题】　张萱横笛女士
　　寜幽防人马【思陵题】　　黄居宷拒霜兎【明昌题】
　　胡防畨部卓歇人马【思陵题】徐熈牡丹鸽【明昌题】
　　董北苑松峰图双幅重冈叠巘甚竒【玉池上有萧蔡闲诸题】
　　崔中丞彧所藏
　　阎本立职贡狮子图大狮二小狮数枚虎首而熊身色黄而褐神采灿然与世所画狮子不同胡王倨坐甚武傍有女伎数人各执胡琴之类傍有执事十余人皆沈着痛快高宗题籖前有睿思东阁大印
　　天台谢奕修浩斋所藏
　　唐画二佛　张萱煎茶图　胡防猎骑　赵昌之花韩滉子母牛【有钱氏合章大印】戴嵩着色山水牛【高宗题乾卦印】唐日本大荒西经图　徐熈出猎图　杨补之四清图李后主画猿后有建业文房之印【凡三十五卷并贾师宪故物】
　　陈氏所藏
　　顾恺之吴王斫绘图纸画后有元祐戊寅四字卦印顾虎头初平叱起羊石图高宗题乾卦绍兴印
　　菊坡赵氏待制与懃所藏
　　唐画人物二　　　　　又梅枝上莺一
　　韩滉作嵇康像　　　　孙知防九曜图
　　石恪作帝仙对奕上有飞下有神马又作钟馗图
　　又五丁开山图　　　　易元吉乳猫图
　　黄筌雪鹘【高宗题】　　　　又梅竹白鹇
　　艾宣野鳬二　崔白野鳬双幅又纸上草虫香薄荷徽宗画水墨草虫后题紫宸殿防戏并御押大印
　　赵孟頫乙未自燕囘时所收
　　呉生音剔青地【公同张伯雨题】魏元君受经象剔青地韩干五陵游骑图　　　易元吉竹石獐猿【高宗题】董元山水一卷长丈四五絶佳乃着色小人物为娶妇故事又作弄虎人物又龙水石【高宗题】
　　黄筌唐诗故实又脱箨新篁剪金雏雀双鹌鹑
　　王齐翰岩居僧甚古作一胡僧莞尔凡口鼻皆倾斜随耳所向作快邉之状【有徽宗题】朱羲牛一卷
　　徐熈戴胜梨花　　　　崔白兎二轴作紫棘小丛徽宗画古木寒鸦竹【有御玺押】王诜连山絶壑图【高宗题】赵希远蟠松双兎　赵子固效汤叔雅霜入千林图又作水仙一百一窠中一枝最大号曰百花朝王自防云效汤所为流落北方子昻得之
　　赵松雪云北方好事者收绍兴稽古録二十册皆高宗时所收三代古器各图其物或青或緑或红各橅其欵于右亦各有考证如宣和博古图加详近世诸公所收者多在焉
　　弁阳老人周宻云先子向寓杭收竒异书太庙前尹氏常以粉画三辅黄图求售毎宫殿各绘成图甚精近左帑藏库有出相采画本草一部极佳
　　又云予家有墨妆图不知所出后见周宣帝传位太子自称天元皇帝禁天下妇人不得粉黛自非宫人者黄眉墨妆方知所出
　　总管太中滦阳赵伯仁举收藏【见云烟过眼续録】
　　杨光庭下生如来像朱衣坐圆光内【思陵题乾卦印】
　　呉元瑜瑶池图二卷一作王母冠玉冠乗金车驾二龙前后女从各执旄节导引攀龙者亦二髽髻女童甚竒卷尾作大池即瑶池也一作穆王坐金殿据金椅而王母与一峩冠妇人鼎峙而坐彼云右坐者上元夫人也画极精致而有院体前后政和七印佑陵题宣和画谱云三卷今止二卷
　　吴元瑜梅竹雪雀图一明昌七印
　　祝君祥永昌收
　　赵千里释迦佛行像一下有细字云臣伯驹奉圣防画其像广目深眉螺髪大耳耳垂二大金环螺髯而髪顶有肉髻左眉放光一道衣纹腹腿隠隠可见
　　施氏所藏
　　汉王元昌羸马图手卷锦表上冩广政元年七月奉圣防检入汉王元昌画臣严欵之陈净心进上有双龙印绍兴印乾卦七印
　　逢泽汤允谟仲谋所见【汤氏即续録者】
　　赵雍家有阎立本作十八学士虞世南房元龄最佳余家旧藏林邑进鸡鵞图盖唐贞时经进太宗以其思归并二女皆送还国廼阎立本真迹也
　　宋徽宗御笔作一胡雁红緑皮圏足前有一马尖足栗殻色甚竒特
　　滕王双蝶穿花上有一押印亦真迹也
　　图书志云张文懿家有古玉画太史杨瑜山居有竒石子色青而质相大如鵞蛋形差匾上有兠率观音像天然如画或加磨洗精神愈见
　　明内监所藏【见沈石田客座新闻】
　　小李并大李金碧各一卷　王维雪景一大卷【三四丈】阎立本锁谏图　顾宏偃松轴　韩滉班姬题扇惠崇鬬牛　韩干马五卷　黄筌醉锦图又聚禽图周昉对镜仕女　董范巨然等卷　李景瑞应图成化末太监钱能王赐在南都毎五日舁书画工柜循环互玩御史司马公望见多晋唐宋物元氏不暇论矣并收云南沐府物计值四万余金
　　雍熈寺僧秘藏【见都元敬寓意编】
　　宋徽宗画猫【上书赐贯有御印】　东坡笠图小轴
　　宋廸潇湘八景图毎幅有印文曰云谷寓物
　　常熟刘以则所藏
　　小李将军落照图【宋秘府物】释梦休风竹图【徽宗御题】
　　赵子昻秋江待渡图【青緑长幅旁细书官衔上有张伯雨诗为虞山陈元锡物】
　　濓溪坊周氏所藏
　　文潞公半身像　周元公半身像
　　文文山半身像【上有吴孟恩篆书文山自题】
　　倪云林小像【坐牀上冯凡左一童子捧朱拂右侍姬提盥颒之器】
　　杭州董氏所藏
　　宋南薫殿屏幛　李龙眠着色西园雅集图
　　苏郡汤氏所藏
　　南唐董源风雨出蛰龙图【宋秘府物尝入贾丞相家】
　　宋李嵩龙宫海藏图
　　松江曹泾杨氏藏
　　唐韩干神骏图　南唐王齐翰勘书图上有李后主建业文房之印徽宗题眉山两苏王晋卿跋
　　宣和翎毛冩画图【横卷长几一丈】夏圭千岩竞秀图
　　元钱舜举竹溪六逸图　赵子昻作袁安卧雪图
　　阳山顾大有藏
　　江贯道百牛图卷【上有虞伯生邓文原仇逺诸公防昔曽见邓尉山寺中】
　　袁防戒卿所藏
　　杨补之自书咏梅柳梢青词十首补之门人徐禹功画梅赵子固跋并元人诗跋共一卷【原冝兴僧寺物】
　　王医士家藏
　　其逺祖唐水部郎中棨宋著作先生苹画像【著作程门高弟】米老苕溪春晓图　燕穆之椘江秋晓图
　　张太守起韶家
　　王叔明摹王维剑阁图【小幅甚佳】
　　李少卿家所有
　　文与可画竹上坡翁诗一律后元人防
　　陈湖陈大理家
　　小米山水横幅上题云霄壌千千万万山东南胜地孰跻扳古人作语咏不得我当无声缣素间绍兴己未除守琅琊待次平江寓居大姚村妹家戏作城中沈氏尝有大姚江图亦小米笔成化壬寅为中官取去按米氏防阳人而宋史以为吴人观海岳撰乐圃墓表云予昔居郡与先生防今观画跋则米老父子皆尝居呉故其女嫁大姚其实非吴产也
　　陈处士孟贤家
　　黄大痴天池石壁图真本【上有桞道传诗下钱翼之收藏印】
　　王叔明岱宗宻雪图【后二十年归嘉兴姚侍御公绶旋遭囘禄】
　　陈惟允仙山图【青緑有倪云林防惟允为张氏参谋此夀其姊壻潘左丞者】
　　又秋霁图卷【元人诗防甚多孟贤乃惟允诸孙云】
　　无锡邹氏藏
　　许道寜秋山晴霭图【柯九思物】李后主重屏图【宋人书白乐天诗】赵千里明皇幸蜀图　　易元吉猿【二画为江隂葛惟善物】
　　卢廷璧藏
　　小李将军踏锦图【长幅上有小欵】范中立临落照图
　　文与可墨竹三幅【绢上】　　米元晖湖南烟雨卷
　　廷璧尝蓄元僧讵可庭茶具十事时具衣冠拜之侍郎吴公原博藏
　　唐许道寜溪山风雨图　南唐周文矩诗意图
　　宋人德星图【有朱子门人胡咏跋】　聚禽图【后有绍兴小印】
　　元钱舜举秋岩行旅图　赵子俊作萧翼赚兰亭图
　　刘佥宪廷美家藏
　　僧巨然赤壁雪屋防琴二图【有金赵闲闲诸人诗】
　　高克明山水卷【宋秘府物后归沈氏佥宪长子石翁之姊夫也】
　　沈石田家藏
　　谢康乐半身像【碧玉冠氅衣】五代胡繁畨骑图
　　郭忠恕雪霁江行图【上有徽宗御书标题恕先真迹十字】
　　李龙眠画女孝经四章【毎章亦龙眠书】
　　宋人摹周文矩宫中图卷【有绍兴间张澹崖跋】
　　赵子昻临伏生授书图白描【邓侍郎程雪楼徐子方卢踈斋诸公跋】
　　呉江史明古家藏
　　陆滉昭君图　　　　　僧巨然山水大幅
　　韩熈载夜宴图　　　　李龙眠九歌图卷
　　郭熈祝夀一望松图【长幅】　陈居中五马图
　　赵千里春江待渡图【小幅】　又福禄寿三星图【长幅】
　　宋人画文姬归汉　　　温日观卜萄
　　赵子昻人马图【自有跋并元人诗题】又秋江烟霭图
　　钱舜举画垂丝海棠　　又班姬题扇图【舜举皆赋诗其上】吴仲圭拟范寛云峯萧寺图【长幅】
　　黄大痴溪山图【有王国器词倪云林跋】
　　金阊都南濠家藏【自入寓意编】
　　吴道子鱼篮观音像　　王蓝田辋川图
　　范华原袁安卧雪图【穆自高祖南山翁以来好蓄名画闻以上皆妙品惜今不存】唐人作牛图【有滕玉霄白廷玉诗以下云已所収】
　　李升作杨通老移居图　龙眠画君臣故事【八事虞伯生题】
　　马兴祖雪猎图　　　　又击毬图
　　马逺折枝榴花栀子【小帧】　王珏画芦雁
　　李唐春江不老图【小幅上有双龙瓢印】
　　宋人画福星图【自云皆往往为好事者所得不留意也】
　　蜀圣慈寺画壁
　　李之纯云举天下之言唐画者莫如成都之多就成都较之莫如大圣慈寺之盛俾僧司防寺院之数因及给画总九十六院按阁殿塔防堂房廊无虑八千五百二十四间画诸佛如来一千二百一十五菩萨一万四百八十八帝释梵王六十八罗汉祖僧乙千七百八十五天王明王大防将二百六十二佛防经验变相一百五十八诸雕塑者不与焉
　　梁溪华氏真赏斋画品【见丰道生赋】
　　王右丞辋川图【曽入秘府治间黄休伯叔赐剥古漆墩得之】
　　郭恕先雪江图【徽宗题字有李文正吴文定程篁墩张沧洲诸名公长句】
　　米兵部潇湘景【元晖云山长卷】
　　阎次平积雪图【上题淳熈辛丑阎次平画寒岩积雪】
　　刘松年九老图【有吴匏庵邵二泉诗】
　　马麟四梅【晴雨雪月】
　　高彦敬綘色长卷【赵子昻邓善之柯九思倪云林及吴元博诸人跋】
　　又一直幅【倪云林为彦清题彦清华中甫八世祖】
　　赵子昻溪山仙馆秋郊饮马逸二羊设色山水图又夜景【夹对题云翛然茆屋一青灯两岸蛙声彻夜鸣最是幽人眠不得扶笻起就月中行】松雪漂母图　王叔明青弁隐居小幅【为赵氏作】
　　倪元镇恵山图【云林自题并陈方子诗】春霁图【为宗晋题赠有叔明和诗】真赏斋有苍石屏其一春景晴峦云气吞吐内凡七十二峯其二秋岩积翠山青云白三逺毕具为伏溪徐文靖物又小屏二潇湘雨晴逺岫凝緑最胜者一面云峯石色浓淡悉分非笔墨所能彷佛一面春龙出蛰头角爪鬛悉备目精炯然几欲飞动旧藏京口江氏因忆吾家大理石昔年亦颇胜在西垞凝霞阁有大屏五座小屏十数座及几榻椅櫈诸器具东垞墨花阁石称是俱面面佳山水也今如烟云灭没矣岂独华氏之有聚散哉　夗水菰芦中人记分宜严氏画品挂轴目【嘉靖四十四年籍没先是陆完籍没神品画至千卷】
　　唐吴道子南岳图　水月音【各一轴】李思训仙山楼阁防仙图【以后单轴不开数】　李昭道金碧山水　圆光小景九成宫避暑图　阎立本瀛洲学士图【八轴】　王维辋川霅溪图【三轴】　图光小景【二轴】　周昉杨妃出浴图　江都王绪唐马　戴嵩牛图　东丹王双骑图【二轴】　荆浩山水　关仝山水　黄筌宫娥望幸图　金盆浴鸽图【二轴】彩鸠玉兎图【二轴】　花下鸡羣翎毛【共六轴】支仲元人物【二轴】唐人阿房宫图　驷马封侯图【二轴】　宋徽宗烟霭秋浅图　秋鹰图　题鹰并牡丹【二轴】　各色翎毛【六轴】　髙宗御画并题　题王仲珪梅　周文姬文防图　董源山水【二轴】　范寛晚景图　李成雪景　古木林泉图【二轴】郭熈古木寒泉等图【共十一轴】　杨晖梅花　徐熈红白山茶　许道寜山水【二轴】　斗方小景【三轴】　赵昌斗方小景【四轴】　圆光小景　崔白满地娇【八轴】　各色翎毛【十六轴】崔慤梅花鸂　雪兎图　易元吉竹鹿獐图【二轴】　李伯时莲社图　袁安卧雪图　竹林雅集【二轴】　西园雅集图并山水【六轴】　文与可竹图【二轴】　苏东坡墨竹　米芾春山烟晓　春山雨露　秋湖夜月　人物山水【十三轴】赵千里山水隂符【五轴】　圆光小景【二轴】　赵大年山水【六轴】　翎毛　赵伯骕双清图　苏汉臣金母临宴　龙女献珠　水鉢降龙　仕女图【四轴】　婴戏货郎【八轴】　逃禅老人梅竹　马和之山水　陈容画龙【四轴】　李唐问礼图　放牧图　雪坞幽居　击桐图　四景人物山水【共十一轴】　李廸宣父像　花鸟【十二轴】　陈居中较猎图李蒿金谷园并楼阁图【三轴】　士农工商图【四轴】　马逺禅并高士图【三轴】　三仙传道夀星图【三轴】　渊明赏菊和靖梅　春溪晓泛　捕鱼图　月明千里故人来句图　墨梅并番马【三轴】　山水人物【共二十八轴】　翎毛【计九轴】　刘松年竹居文防图　雪江独钓图　烟雨图圆光小景　风晴雨雪【四轴】　山水人物【二十七轴】　夏珪仙槎玩月夜景图【二轴】　烟村归棹图　丹霞访灵照图山水人物【共二十轴】　王定国吐绶鸡　吴炳翎毛【四轴】　林椿牡丹【四轴】　马麟山水【四轴】　梅花并山茶【五轴】　福禄寿图　羊图　刘辉美人图　毛益翎毛【二轴】　阎谷绣鹰祐陵题画　刘立本仙图　葛椎川移居图　宋人大士并仙图【二轴】　文昌并三官像【二轴】　北斗降金桥　文王遇太公　闗武安钟馗像【二】　七贤并十八学士【五轴】蹴踘并婴戏图【六轴】　骊山望幸图　采莲船小横披江雪渔图　楼山水　楼台诗景　枫石并苍石图【共三轴】　芦雁并踏雪图【三轴】　三白海青并孔雀【三轴】白雉牡丹【二轴】　草花并夀意【七轴】　宋绣观音　绣寿星并七子图【二轴】　绣满地娇　绣山水人物并鹤鹿【共十一轴】宋刻丝龙并牡丹【共六轴】　元子昻音并美人图【四轴】高士图并墨竹【二轴】　秋原较猎　渔舟问答　人物山水【二十三轴】　唐马并翎毛【十轴】　松鹿并牛图　鱼图【二轴】管夫人秋冬山水【二轴】　翎毛【二轴】　赵仲穆山水人物【二轴】唐马【四轴】　赵雄马图　钱舜举竹兎　花草【六轴】　李息斋墨竹【六轴】　高房山楼阁山水【二轴】　西湖图并松石【二轴】焕章阁山水【二轴】　青緑楼台　寿意【二轴】　三仙图　婴戏图【五轴】　鸜鹆【斗方】　班恕斋寿松图【二轴】　王廷吉山水沈士偁山水　孙君泽界画山水并苍松【五轴】　买臣樵图　刘耀卿松阁图【四轴】　山水并春冬景【六轴】　列子御风　唐子华神品　捕鱼图　张可山水人物【六轴】王若水菊花竹石　桃竹锦鸡翎毛【共二十八轴】　王元章雪梅图　翎毛【二轴】　熊芝山双松平逺图　吴仲圭渔父图双松古石　竹石　盛子昭崆峒问道　三星拱夀文昌图【二轴】　仙景【四轴】　羲之鵞　唐王出猎图爱山并采芝图【二轴】　杏花读书图　莲采菱图　画抚琴图【二轴】　琴院图　关山霁雪并独钓【二轴】　山水人物【六十一轴】　胡廷晖山水【十三轴】济川图　班姬团扇图题宋太祖蹴踘图　元宫背行莲掌图　胡直二仙传道　李居恭山水　子敬花草　彭明雪图　任月山马【六轴】　韩承花木【二轴】　黄子久山水【二轴】　又天池石壁　蔡毅冈古木　倪云林小景　竹石图　王冕题元人花鸟　王叔明秋壑鸣琴　秋水楼阁　溪山独钓　温日卜萄　方方壶髙亭图　天然生公孙竹半陶老人万竿烟雨　白云居士题山水　铁崖题元人花鸟　秋厓题元人横披　元人桃源图　南极长生寿意【一轴】　寿星并仙图【五轴】　昭君出塞图【二轴】　美人图【四轴】　一秤金百子图【八轴】　携婴图　山庄斗方【二轴】山水并小景【十六轴】　水墨横披　鹰雄不老翎毛【二十八轴】马图牛图【三轴】　元绣八仙庆夀图　仙逸图　逹摩祖师并罗汉【六轴】　宣圣鼓琴　忠孝图　屈原问渡　寒山拾得　十八学士图　公侯食禄　公子挟弹　货郎担　香闺春思　云山图　春水野花　风雨归舟捕鱼图　猫蝶寻春　临宋人花鸟【四轴】　草虫图【三轴】牡丹芍药【二轴】　龙角竹　元纳绣寿仙　织锦佛像并小景【三轴】　元刻丝楼阁山水【二轴】　翎毛并牡丹【十轴】　明宣宗白燕花骢紫芥【二轴】　各色翎毛【二轴】　捕鱼芦雁图【共二轴】　斗方小景【二轴】　景皇帝翎毛【二轴】　武宗仙图【一轴】商喜寿意　猫图　李在山水【十三轴】　邉景昭翎毛【二十六轴】　殷善翎毛【三轴】　王孟端福禄寿图　袁桞庄画竹夏芷山水人物　上官伯逹美人图　过庭章松月王舜耕雪景　戴文进清净音海月图【二轴】　三星寿意【四轴】　福神真武关汉寿玉京仙子【四轴】　七贤过关图商山四皓并四聘【五轴】　李白问月　美人图【二轴】　春水并仙馆图【五轴】　钟山春晓图　西湖春晓图　渔樵景南屏晚钟　秋林书屋　秋林行客　秋江独钓　寒江独钓　弃瓢图　兰亭并纳凉图　青山烟雨　溪山初霁　夏木垂隂　风雨归庄　中流砥柱　春景鱼雁并松鹤图【二轴】　雪景并竹菊【共十一幅】　山水人物【九十轴】丁玉川四景【八轴】　五老图　王谦横披梅　牧羊图石锐楼阁山水【二轴】　斗方捕鱼图【四轴】　范启东竹鹤夏仲昭墨竹【十五轴】　陈宪章梅【二轴】　林良翎毛【卄二轴】吕纪翎毛【共一百十五轴】　天香玉兎并夀意【三轴】　菊石竹石【二轴】　杜柽居东王迓寿图　五老扳桂图　荷花仙子图　尚父遇文王图　白乐天图　陶学士并玩月图防莱公演乐图　美人图【八轴】　七子团圆图　茶经图琴防图　调琴图　花草图【二轴】　山水人物翎毛【共九轴】又松鹤小幅　姜立纲山水　钟钦礼山水【五轴】　吕棠翎毛【四轴】　萧天章画菊　殷宏翎毛【三轴】　殷顺翎毛【二轴】陶云湖湖山秋意　南极长生图　万寿福禄图　美人图　寿鹿并仙鹤【五轴】　菊兎【十三轴】　花草【二轴】
　　汪海云四景山水【八轴】　翎毛【十轴】　芙蓉【二轴】　九华寿意风雨归舟　葛巾漉酒图　李东阳题画梅　杜东原山水　杜防山水人物【四轴】　沈周烟雨图　临董北苑山水　临赵松雪高逸图　葛洪炼丹图　龙王授道图　溪山髙逸图　飞山楼阁　双钓图　雪景松鹤花下翰音　柳枝幽鸟　菊鸡并萱石【三轴】　松芝花草【六轴】　辛夷图　寿意【二轴】　山水人物【三十四轴】　吴小仙太极横披　天乙赐福图　南极呈祥图　羣仙拱夀寿意【五轴】　方朔钟离铁拐并寿鹿【四轴】　大士像　东华龙女　寒山拾得　巢由洗耳　五贤图　屈原问渡商山四皓　捕鱼图　吹箫图　月下醉归图　渔樵并人物【三轴】　山水人物【共六十四轴】　牛图猫图【二轴】　周臣停琴聴阮图　临盛子昭四景人物又山水【卄一轴】
　　文徴明诗画【八轴】　人物山水【六十一轴】　三瑞图【二轴】　玉洞仙桃　羽扇消闲　沧浪濯足　满目沧江　五鹿双全　松石夀意　横崖悬望　蹇骑行雪　停杰图云山并雪景【一轴】　云松并山兎【二轴】
　　唐寅美人【七轴】　倦绣图　月明千里故人来又横披梧阁清风　栢寿图　椿萱图　唐马并雀梅【五轴】　四景山水并雪景【八轴】　四景人物山水【十二轴】
　　陈道复山水并雪山【八轴】　四景花草【共二十六轴】　牡丹荷花【六轴】　松芝小景【二轴】　大夫忠孝图　孔雀牡丹　泥金水仙　王问山水花鸟【共三轴】　渔樵问答图　徐霖宴桃李园　斗方菊　蒋三松山水【十轴】　姜周佐仙子美人【六轴】　菊兎【二轴】　陈寓斋万壑松涛　朱文藻山水人物【四轴】　徐廷振翎毛花草【四轴】　张平山四景【八轴】　人物【三轴】　海屋添筹等寿意【四轴】　桃花仙子　补衮调羮唐王演乐图　松鹤　郭清狂持平负重【二轴】　补阙求名【二轴】　琴鹤图　松下书图　写意人物　沈硕山水人物【五轴】　美人图【二轴】　百禄图　鹿鹤双全　沈仕山水花草【十三轴】程举山水人物【四轴】　又画兎
　　仇英青绿山水【十三轴】　万松寿意【二轴】　杜陵诗意【四轴】临赵文敏山水【四轴】　临苏汉臣仕女【四轴】　高逸图　九成宫图　天女散花图　麻姑献寿图　轩辕问道图谢安陶谷故事【二轴】　椿桂图　陆包山花鸟【九轴】　鲁治花卉翎毛【六轴】　王华山水　仙图　孙堪青山图　竹菊【二轴】　王谷祥花卉【六轴】　许寳芝兰毓秀图　刘敔山水人物【四轴】　张讃谢安东山图　石崇锦帐图　陈应祥紫牡丹　吴琏茶竹图　王逢元菊花【二轴】　余橒山水【四轴】　刘景山水　陆深山水　程逹寿鹿　梁孜山水花草【二轴】　陈锡花草【四轴】　陈枚花草　王谔四召图傅岩梦卜　东方朔待诏金马门　赏花钓鱼图　王月英元夜留鞵图　董良史山水【未裱】　洪楩山水　桃源问津　陈茶山秋江独钓　可山花草　丁野夫山水　赵云窝山水【四轴】　蓝关图　弋梅岩山水【四轴】　王一清四景山水【四轴】　袁文可山水【五轴】　邬昆山水　马轼临郭熈大幅　又山水　王子澄临马逺　叶含春红日古松　马轼山水　临郭熈大幅　李智福十八学士【四轴】　臧祥卿竹石猫雀　谢时臣人物山水【四十六轴】寿意【二轴】　寿松图【二轴】　玉京仙仗　七贤过闗　髙山流水　驾壑苍龙　擎天古翠　湖山春霭　瑞协秋芳　松梅并牛　陈宪副抚琴图　东坡博古图　三酸图　勤苦图　商作四景【四轴】　小景【一轴】　陈宗周花鸟　四喜图　邵南山夏秋冬三轴古愚松鹤　贞湖携琴访友　焦云冈杏坛图　菊花横披　昭阳蒋贵画　潘云程老子泉　冯表桃源图　胡镇松鹤朱篆青緑山水　陈鹤竹石牡丹　殷偕花鸟【四轴】　罗思泉山水　见竹四景图【四轴】　顾良臣画东方朔　王珍山水【四轴】　何澄山水　李硕菊石　胡賔兎月　侯聪山水【三轴】　姚友直竹　赵清献公告天图　陈季昭读书图【四轴】　复斋翎毛　平田小景
　　本朝名笔覆载图【二轴】　天文图　三阳开防图【六轴】　天乙赐福　转禄朝天　禄转三台　爵禄双全　五福如意　五云梁栋　百庶骈臻　海屋添筹　清风化日　朝阳玉树　鳯翻晓帐　月晃龙睛　三元乗龙五鳯朝阳　朝阳双凤　独鲤朝天　松涛跃鲤　鱼跃鸢飞　春花烂漫　秋林锦树　高科葡萄　髙冠进歩　叠叠封冠　中流砥柱　朝纲独立　玉堂清节　兰亭修褉　九世同居　老君降胡　莲叶真人天女散花　仙女采花　苏武牧羊　右军书扇　唐王夜逰　唐王马　杏坛图宣父像【二轴】　先圣四配像　五老图　帝图【二轴】　真君像　天师降龙伏虎地藏像　逹摩祖师【二轴】　维摩居士　厐居士图　王母寿图　青緑仙逸图　毛女仙姑图【三轴】　仙人图【二十五轴】　召将图　孟尝君鸡鸣图　赤壁图　十八学士图【四轴】　江州司马　四妃十六子【十轴】　殿画美人【四轴】着色美人【二十八轴】　一秤金【八轴】　公子图　婴戏图【二十二轴】判子图【十六轴】　鲍老图【六轴】　货郎担【十四轴】　官司画【四轴】春牧图　捕鱼图渔家乐　番人图　天台石梁图【二轴】防和山图　楼台殿阁【四轴】　四景人物山水【六十四轴】斗方小景【三十四轴】　圆光小景【四轴】　寿意【四十五轴】　翎毛花卉【六十六轴】　花草【二十四轴】　四时花草【四轴】　椿萱图【二轴】　松鹤　松鹰　竹兎图　金兰图　唐马【五轴】　牛图　鱼图【四轴】　草防图【三轴】　泥金山水【四轴】　泥金福夀无疆图【二轴】　日本唐王赏春　四君【四轴】　石刻宣圣十哲像【二轴】石刻宣尼像【二轴】　本朝刻丝东方曼倩【四轴】　仙桃【四轴】五色牡丹【二轴】　又刻丝锦边寿图【四轴】　翎毛【六轴】　花鸽畨马图　纳绣夀星【二轴】　织金纳羢寿图【四轴】　纳绒彩凤【二轴】　纳纱仙人图【二轴】　纸织东方朔　杏坛图
　　严氏画品手卷目【凡单卷不开数】
　　晋顾恺之卫索像　王羲之家景图　晋人画女史箴图　宋陆探防道相图　唐人海天落照图　大李将军【二卷】　小李将军【二卷】　李思训春山图　李照道洛神图　卢鸿草堂图【二卷】　阎立本职贡图　周长江万里图　吴道子音像　罗汉渡江图　王维辋川图【三卷】　三峡图　雪谿图　女史图　济南伏生像周昉厯代圣贤像　白描过海罗汉　醉杨妃图　韩滉冩移家图　演乐图　越王宫殿图　胡防畨族图胡瓌畨马图　韩干马图【四卷】　支仲元三仙图　唐宫女鬬足图　内人捕鱼图　南唐周文矩学士文防图倦绣图　顾闳中江南夜宴图【三卷】　王齐翰勘书图【二卷】孟蜀黄筌百雁图　宋徽宗鸟防图【三卷】　荔枝图【二卷】果篮图　李成山水【二卷】　百灵助顺图　渔父图　盘车图　古木寒鸦图　范寛关山雪渡　禇书韩郭忠恕钓鼇图　临摩诘辋川图　张择端清明上河图　烟雨风雪图　李公麟孝经图　九歌图【六卷】　临顾恺之洛神图【二卷】　忠节图　姑射仙像【二卷】　白描罗汉　女史图　强项图　五桞图　莲社图　明皇醉归图　便桥受降图　辋川图　独乐园图　西园雅集　江山万里图　海防图　山庄图【二卷】　斵琴图幻素图　织锦文图　百马图　郭熈山水　万里长江图　高克明牧羊图　文与可竹卷　苏轼赤壁赋图　又竹石【五卷】　米芾研山图　米元晖大姚邨图王晋卿烟江叠嶂图【二卷】　江山竒胜图　杨补之墨竹汤叔雅霜入千林图　赵大年江乡雪意　春禽图苏汉臣货郎图　赵伯驹着色山水　文防图　桃源图　赤壁图　孟明归秦图　鸟雀图　赵伯骕桃源图【二卷】　兰亭图【二卷】　赵士遵溪山图　赵芾江山万里图　马和之风雅颂【九卷】　萧照瑞应图【三卷】　李唐髙逸图　采图　晋文春秋图　三笑图　香山九老图长江雪霁图　济河图　溪山深秀图　独钓归庄图古木寒鸦图　马逺孝经图　四景图　贾复古作渊明归去图　李嵩鬬茶图　桞塘聚禽图　李廸獐图百犬图　阎次平溪山深雪　陈所翁羣龙云防图陈居中冩志公像　胡笳图【二卷】　百马图　赵子固兰蕙卷　水仙花鸟卷【有倭帘包裹】　刘松年阳关图　西湖图　圯桥进　昭君出塞　九老图【三卷】　宫蚕图【二卷】山水人物【各一卷】　夏珪钟秀图　江山无尽图　山水竒观　草堂十二景图　洪内翰侍人翠翘风竹图梁楷应真图　黄庭经换鵞图　郑所南画兰卷　宋人桃源图　杖藜图　溪山古渡　秋浦征鸿　汉文帝幸细柳营　唐宫春晓　明皇逰幸图　白描佛像【三卷】　集宋名笔卷　元赵子昻溪壑图　烟江叠嶂图　题梅花图　渊眀归去图　太真上马图　妇织图　马图【六卷】　管仲姬诗竹卷　人物图　赵仲穆鳯头　良马图【三卷】　温日观卜萄竹菊【二卷】　钱舜举青山白云图　石勒参禅图　麻姑仙坛图　商山四皓图　汉宫春晓图　杨妃上马图　秋江渔隠图　授剑图　人物图　双行纒图　咸若图　花鸟图　草防图　髙尚书夜山图　李息斋墨竹【二卷】　李潼川下蜀图　王振鹏龙舟竞渡图【倭包裹】　赵荣梅花卷　郭天锡诗扇图　青山白云图　明皇演乐图　厯代圣贤图　西畨王礼佛图　王若水雪景　明皇击毬图太真对奕图　花鸟图　竹雀图　任月山马图【三卷】松鼠图　刘渊梦蝶图　八逹图　渊明归兴图吴仲圭溪山图　竹谱【二卷】　墨竹【二卷】　盛子昭吹箫图赵元初白描兰亭　关山胜槩　黄大痴山水　顔秋月钟馗出防嫁妹图【二卷】　元人玉闲释像　罗汉【三卷】陶渊明清节图像【四卷】　天圣伏妖图　小圣伐魔图莫月鼎像　闲闲像并賛　文姬像　十八学士图齐人图　太真上马出防图　醉道士图　击壌图西旅贡獒图　西戎献马图　东丹王畨犬图　百鹿图　百马图　松竹梅雁图　金人临莲社图　终南十景图卷　本朝边景昭翎毛　边鲁花鸟　陶云湖画卷　李在水墨戏笔　嶰谷清风　顾仲頫雪梅戴文进江村雪霁　人物山水【三卷】　吕纯翎毛卷　杜柽居南宫雅致　夜宴图　金钗十二图　沈周剑阁图【二卷】　山水云烟雨雪诸景【共九卷】　虞山桧并题【一卷】万松松谱【二卷】　墨花墨妙八家【三卷】　吴小仙儒礼禅宗白描神仙【二卷】　孙龙百鸟朝凰　文徴眀祓禊【二十五卷】唐寅兰亭记图　陈淳眠云花卉　洛阳春色【九卷】　陆包山花草卷　王问水仙荷花【二卷】　顔宗江山图　三丰子张真人图　仇十洲子虚上林　陈子正四时花木晴川真笔　本朝名笔　五岳真形　造化机东封观日　玉衡呈瑞　千斛明珠　江山一瞬　万里长江　呉中山水　溪山晚翠　溪山雪霁　西原秋雨　瑞应图　仙逸图　桃源图　寿乐亭并头莲神京八景　西湖十景　谿山小景　小景山水　五王春宴　霓裳舞图　美人抚婴　瓞绵延　鹤山清玩　公余闲赏　契丹纳欵　珍防三昧　离骚九歌图　临戴文进溪山图　清玩卷　人物花卉【二卷】墨竹【二卷】
　　严氏画品册叶目【独册不列数】
　　古今名笔【十二册】　御府珍藏　大小诗画【七册】　宋元神品名画【二册】　宋贤神品　宋画　元人小景　真赏能品　五福　雅玩　清玩【六册】　门中清玩　政余清玩　钱氏清玩【二册】　永寳　聚芳　集芳【三册】　防美杂英　艺苑晶英　闲中清兴　物余情　一天星斗　三垣经宿　景星庆云　化工机杼　天孙裁剪万象囘春　万山一瞬　瑶空笙鹤【二册】　寿域登高瑶台十二　瀛洲妙选　昆山碎玉　圣贤遗像　阙里圣迹　羣雄聚艺　万斛珠玑　云台灵剑　精金美玉　金柈玉颗　乌金彩笔　二南诗画　斗方圆光　落花流水　鹤翎猎犬　宋七贤图　宣和花鸟陈居中胡笳十八拍　马和之毛诗景【二册】　马夏小横披　马逺小册　拟耕织图　白描　元九歌　元人百鸟　元天防画潇湘八景　吴中山水　梁孜笔意　孙仰救亲　国朝名笔【二册】　吴贤萃美　吴中二絶　牡丹谱　芝谱　菊谱　百菜图　静庵墨妙小仙絶笔　董良史画　沈周画谱　石田墨妙　墨花八种　文徴明潇湘八景【二册】　陈道复诗画　白阳花草　王仲山冩生　王酉室花卉　燕寝怡情册以上名画手卷册页计三千二百零一轴卷册查理南昌袁州分宜严氏古今书画为江右学宪何镗清江令廖文光吉水学博文嘉
　　娄江王元美家藏画品跋载四部稿续稿
　　晋史道硕八骏图卷　　唐阎侍中勘书图卷
　　阎中令十八学士卷　　王摩诘演教罗汉轴
　　陆宣公画像　　　　　顾徳谦作萧翼赚兰亭图
　　唐名人杏坛图　　　　周昉擘阮图
　　周昉美人调鹦图　　　厉归真古牛车图
　　北宋人重耳出亡图　　张择端清明上河图
　　张端衡山水【有次仲印识】　　高克明雪霁溪山
　　范寛山水卷　　　　　郭熈树色平逺图卷
　　林子焕豳风图【小篆系诗】　　东坡题与可画竹
　　李龙眠画十六应真卷　醉道士图又理帛图
　　伯时姑射仙图【宣和图记赐朱胜非】摹古子母刼鉢图
　　宋徽宗红桥鸂图　　雪江归棹图
　　宣和三马图　　　　　王晋卿烟江叠嶂图
　　梵隆十六大阿罗汉卷　惠崇江南春意卷
　　庐陵五公像归沈纯父　苏黄小像
　　赵千里画船子和尚卷　大禹治水图【归马用昭参军】
　　二赵书画归去来辞千里画子昻书　饮中八仙图
　　古今圣贤图像　　　　髙宗賛尼父七十二贤像马逺十二水为云生沧海层波叠浪湖光防灔长江万顷寒塘清浅晚日烘山云舒浪卷波蹙金风洞庭风细秋水廻波细浪漂漂黄河逆流【杨妹子题题赐大两府各幅同】
　　马逺山月弹琴图【归孔炎王孙】刘松年大厯十才子图
　　梁楷叅禅图　　　　　宋画香山九老图
　　阅古堂石刻马【长仅咫尺而为马四十余种种神絶当是长康道硕笔堂在韩平原南园】宋刻丝仙山楼阁卷　　金秘书李山风雪松杉图
　　元高尚书夜山　　　　钱舜举洪崖移居图
　　又李白涛图【解大绅印记】　赵承防设色山水
　　摹元十一子像　　　画陶靖节逸事
　　子古长江叠嶂图　　　　五马图又两马图
　　梅竹双清卷【元章梅仲圭竹合为一卷有防稽外史沈民则周伯噐诸跋】
　　黄大痴江山胜览图　　一老人山水卷
　　王朋梅【振鹏】水亭图【宋仲温书】　赵文敏琴清轩图【为黄鹤隐居陶南村记】黄鹤山樵阜斋图　　　云林小隠图长江万里图王叔明湖山清晓图　　元镇山隂丘壑图
　　云林西园图　　　　　方方壶云山卷
　　崇寜真君搜山图卷　　陶彭泽归去来图
　　王安道防华山图　　　戴文进江山胜览图
　　七景图又山水平逺　　城南茆屋图
　　王孟端湖山佳趣卷　　友石生画竹又卷【李文正公诸题】
　　夏太常墨竹　　　　臞樵老人画卷【即沈石田父号公济】沈周金焦二山图【归郭次父】　江山十景图
　　启南春山欲雨图　　　虎丘图匏庵题
　　钱塘山行图　　　　　寒山图又载酒图
　　涤斋图毛文简公记　　定斋图【吴文定公题】
　　石田画隆池阡　　　　茶坡卷又梅花雪
　　临黄鹤山樵太白图　　又效叔明林居图
　　赠吴文定行卷山水　　冩虞山致道观昭明三桧
　　启南防卉卷　　　　　精选石翁山水二十六帧又画册八帧【掩映绵羃为呉地传神】画圣十三幅冩生十六册周砥沈周宜兴山景卷【陶溜生龙嵓小景抵掌子久白石翁铜棺秋色蓝于瓉】周道阳羡图【启南补嵓景】　沈翊南画【即启南之弟为葑门邢防文作】文太史千岩万壑【为陆子传作】又画墓四景
　　徴仲云山画卷　　　　农图祝希哲记
　　甲子人日画卷　　　　癸丑冩兰石诗卷
　　衡山杂画十幅　　　　又画册三十六幅
　　唐伯虎赤壁图　　　　賔鹤图【张幼子藏】
　　桃花庵诗图　　　　　梅谷卷又诗画卷
　　天如居士冩生册　　　周臣韩熈载夜宴图
　　周东邨张老图　　　　临李伯时莲社图
　　陈道复书画　　　　　又水仙梅花卷
　　白阳山人墨牡丹　　　周官饮中八仙图
　　仇英摹古四图【顾恺之当熊妃阎立本赚兰亭周昉擘阮王维奕棋】
　　临阎右伯李将军本三辅黄图祝枝山书杜紫赋九歌图凡九章章各有文待诏书【仪从人物都不详山窈窕殊消魂】仇实父摹辋川图【徴仲书二十絶】临西园雅集图千里本十洲海天落照图【李昭道本宣和秘藏穆宗时为小珰所窃事露投火此先为仇摹】陆包山防太湖图记　　又游洞庭诗画十六幅临王安道华山图　　　叔平冩生卷
　　文伯仁燕台八景　　　又溪山自适卷
　　文休承补酌酒桂林图　补章仲玉保竹图卷
　　钱磬室夏山欲雨图　　溪山深秀图凡二卷
　　叔寳纪行图　　　　　钟馗移家图
　　画南北二词【桞窥青眼及百歳光隂】钱谷尤求合画防真记卷尤子求画闗将军四事　鳯丘作华清上马图
　　陶存仁天文地理总图　南阳黄鹄作洛中九老图
　　李郡小桃源图　　　　渭桥图又旅獒图
　　李士牧画六十美人卷　殳质盘礴斋笔【殳为休承叔寳上足】周之冕花卉【弇州以兼白陆包山所长】张复廿景【元春功力不及仇天真过之】吴中诸名士画册　　　诸名笔送沈禹文画册画扇甲卷【计六十面自戴文进至谢时臣】画扇一卷【亦名家以其作阿婆留也】弇州藏宋名家山水人物画册【共二十有七】
　　赵大年云山　李唐春江不老　夏珪逺浦归帆刘松年溪隠又山田　马逺梅瀑又松下挥翰赵千里水阁纳凉高阁潮寒山拾得金谷园桞洲阎次平小景　松溪别业　李嵩内苑图　采莲图松下鼓琴　松间醉卧　霞岭扁舟　风雨泊舟桞隂放棹　刘阮天台　髙阁燕思　雪阁诸幅后二帧空绣滕王阁景填以王子安诗序其一亦是阁景所绣字有细若蚊睫画品精工之极
　　又宋人杂花鸟册【凡二十八帧】
　　竹鹤一　松鹿一　梅月双雉一　桃花防蜂一　梅竹幽鸟三　梅竹双鸟一　双榴幽鸟一　白头冬青一　梅花小鸟一　杏花白练一　碧桃瓦雀一　枇杷青鸟一　翠禽香柑一　白榴小鸟一　来禽黄颔一　芦渚九鹭一　防蜂墨蕙一　鹌鹑二　枯桞一雪滩一　鹡鸰在雪树者一　苍鵞在梅花下而理羽者一　浴者一　鱼虎立莲房者一　立枯荷者一其渲染生色穷态极变与真宰争胜毫楮间往往能夺之惜少题欵所可辨者赵昌马逺吴伯毛和吴珪及宗室彛斋孟坚而已此汰数十本中得之者当为眼底第一东仓王敬美家藏画品【跋载奉常集其在四部稿者不録】
　　阎立本五星二十八宿粉本【牛星作牛女星作羊千古灵匹一旦兴尽】周昉捣衣图【一杵用西女子捣】　李公麟兰亭图
　　赵大年香山九老卷　　林静痩马图
　　李唐三生图【作牛背牧童李源欠身揖之又一卷作船子人相对孕妇锦裆罂汲与前合】
　　马麟梅花卷　　　　　宋人画虎【刘念南物】
　　元人羣真图　　　　　钱舜举靖节莲社诸图
　　王渊若水花鸟　　　　徐幼文狮子林图
　　沈启南大石山聨句图卷【李贞伯书吴文防张子静史明古聨句杨君谦诸题】
　　石田梅雪卷　　　　　又庐山图
　　文太史云山卷　　　　小景画册【授其徒朱子朗】
　　唐子畏倦绣图　　　　白阳山人水墨画卷
　　仇实父洛神图【文徴仲书赋】　钱叔寳冩夏山欲雨
　　李郡摹明皇幸蜀图　　张懋贤临文待诏画册王齐翰作陆羽煎茶图　吹云图【沾湿绢素缀轻粉纵口吹之成云】
　　李营丘秋晩图　　　　李龙眠狂僧图卷
　　宋徽宗生翎毛图　　　六石图【玲珑古雅不用皴法以水墨生晕】赵千里春郊走马卷　　王晋卿雪霁羣鸦图
　　马和之春霄鹤唳　　　秋空隼举
　　马逺探梅图　　　　　又梅花册【二十六幅】
　　赵子昻落花游鱼圗　　鹊华秋色卷【山头着青緑全学王摩诘】盛子昭云深处又雪景　倪云林山水轴
　　王叔明天真道人图　　阜斋图卷【二幅一背一向学右丞营邱】黄鹤山樵花溪渔隠　　王孟端梧竹一轴
　　项希宪家藏【见陈眉公书画史诸帙】
　　王晋卿瀛山图细绢着色【上题甲辰春正月因图梦中所见云云】
　　小米云山卷【后有素心道人及沂阳董复二跋云林题云倪瓉曽覧】
　　赵千里丹青三昧卷　陈居中画胡笳十八拍卷倪瓒留昌言高尚书堂戏冩此图并赋赠【下有阳文云林子印】沈石田水墨山桧卷【极竒后大字题赠子壻史永龄之翁西村先生并诗】
　　文徴仲云山卷【奔放横溢题七言律草书二首堪与石翁三桧卷敌手】
　　仇英仿宋人花鸟山水画册一百幅
　　项又新家藏【眉公笔记乙未六月初四日时为万厯二十三年所阅仅此】
　　赵千里四大幅泥金小欵千里二字【陈董以是顔秋月笔】
　　马和之画毛诗鹑鹊等篇又画破斧章一卷【俱宋高宗书】钱霅川青山白云图　　又归去来图
　　赵文敏瀑图　　　　顾定之修篁图
　　王叔明咏石图　　　　丹山瀛海图【自题香先居士】
　　赵善长山居读易图　　徐幼文林泉髙逸图
　　麟湖沈氏所藏【见秘笈初函】
　　白石山樵云池湾沈仲贞多家藏出示宋人画册内李唐赵千里刘松年李嵩皆精絶余马夏为多又见马逺汉宫春晓赵子昻载酒图仲穆洗马图骑马图盛子昭山水上有刘伯温题梅道人墨竹又梅花折枝揷瓶中以班竹方架承者及倪云林山水又竹沈石田仿呉仲圭松石又桐石又竹鸡芙蓉文太史水仙柏舟图仇十洲四皓图已上各一轴管仲姬家书一卷更梅老画册十三幅标其签曰梅沙弥以画说法
　　万厯己未重九日为沈止伯招赴花社在北山草堂乃陈白阳所书长松修竹间登舞袖各赋采菊篇又拈韵咏诸名胜并送谭帚庵伯仲闽行时魏仲雪先生主盟而黄叶老人系小年庵旧雨凡所藏旧书画多经品题者因悉出示吾軰不减当年眉公鉴赏时也惜今日闻多散逸耳汪砢玉识

　　珊瑚网卷四十七
<子部,艺术类,书画之属,珊瑚网>
　　钦定四库全书
　　珊瑚网卷四十八
　　明　汪砢玉　撰
　　画继
　　序
　　自昔赏鉴之家留神绘者多矣着之传记何止一书独唐张彦逺总括画人姓名而第之自轩辕时史皇而下至唐会昌元年而止着为歴代名画记本朝郭若虚作图画见闻志又自防昌元年止神宗皇帝熙宁七年名人艺士亦复编次两书既出他书为赘矣予虽生承平时自少归蜀见故家名胜避难于蜀者十五六古轴旧图不期而聚而又先所藏殊尤絶异之品防在一门往往得免焚刦犹得披寻故性情所嗜心目所寄出于情深不能移夺毎念熙宁而后防心兹艺者甚众迨今九十四春秋矣无复好事者为之纪述于是稽之方册益于见闻防诸自得自若虚所止之年逮乾道之三禩上而王侯下而工技凡二百一十九人或在或亡悉数毕见又列所见人家竒迹爱而不能忘者为铭心絶品及凡绘事可传可载者裒成此书分为十卷目为画继若虚虽不加品第而其论气韵生动以为非师可传多是轩冕才贤岩穴上士髙雅之情之所寄也人品既已髙矣气韵不得不髙气韵既已髙矣生动不得不至不尔虽竭力巧思止同众工之事虽曰画而非画嗟夫自昔妙悟精能取重于世者必凯之探防摩诘道子等辈彼佣工俗车载斗量何敢望其青云后尘耶或谓若虚之论为太过吾不信也故今于类特立轩冕岩穴二门以寓防意焉鉴裁明当者须一肯首是年闰旦华国邓椿公寿序
　　论圣艺
　　徽宗皇帝天纵将圣艺极于神即位未几因公宰奉清闲之宴顾谓之曰朕万几余暇别无他好惟好画耳故秘府之藏充仞填溢百倍于先朝又取古今名人所画上自曹弗兴下至黄居宷集为一百帙列十四门总一千五百件名之曰宣和睿鉴集盖前世图籍未有如是之盛者也于是圣鉴周悉笔墨天成妙体众形兼备六法独于翎毛尤为注意多以生漆防睛隠然豆许髙出纸素几欲活动众史莫能也政和初尝冩仙禽之形凡二十题曰筠庄纵鹤图或戏上林或饮太液翔凤跃龙之形擎露舞风之态引吭唳天以极其思刷羽清泉以致其防并立而不争独行而不倚闲暇之格清迥之姿寓于缣素之上各极其妙而莫有同者焉已而又制竒峰防绮图意匠天成工夺造化妙外之咫尺千里其晴峦叠秀则阆风羣玉也明霞舒防则天汉银河也飞观倚空则仙人楼居也至于祥光瑞气浮动于缥缈空明之间使览之者欲跨汗漫登蓬瀛飘飘焉峣峣焉若投六合而隘九州也五年三月上已赐宰臣以下燕于琼林侍从皆预酒半上遣中使持大杯劝饮且以龙翔池鸂图并题序宣示羣臣凡预燕者起立环观无不仰圣文观奎画賛叹乎天下之至神至精也其后以太平日乆诸福之物可致之祥凑无虚日史不絶书动物则赤乌白鹊天鹿文禽之属扰于禁籞植物则桧芝珠莲金柑骈竹花来禽之类连理并蒂不可胜纪乃取其尤异者凡十五种冩之丹青亦目曰宣和睿鉴册复有素馨末利天竺娑罗种种异产究其方域穷其性类赋之于咏歌载之于图绘为第二册已而玉芝竞秀于宫闼甘露宵零于紫篁阳乌丹免鹦鹉雪鹰越裳之雉玉质皎洁鸑鷟之雏金色焕烂六目七星巢莲之盘螭翥鳯万嵗之石并干双叶连理之蕉亦十五物作册第三又凡所得纯白禽兽一一写形作册第四増加不已至累千册各命辅臣题跋其后寔亦冠絶古今之美也宣和四年三月辛酉驾幸秘书省讫事御提举事宣三公宰执亲王使相从官观御府图画既至上起就书按徙倚观之左右发箧出御书画两轴于是上顾蔡攸分赐从官以下各得御画兼行书艸书一纸又出祖宗御书及宸笔所模名画如展子防作北齐文宣幸晋阳等图灵台郎奏辰正宰执以下逡巡而退是时既恩许分赐羣臣皆断佩折巾以争先帝为之笑此君臣庆防又非特币帛筐篚之厚也始建五岳观大集天下名手应诏者数百人咸使图之多不称防自此之后益兴画学教育众工如进士科下题取士复立博士考其艺能当是时臣之先祖适在政府荐宗迪犹子子房以当博士之选是时子房笔墨妙出一时咸谓得人所试之题如野水无人渡孤舟尽日横自第二人以下多系空舟岸侧或拳鹭于舷间或栖鸦于篷背独魁则不然画一舟人卧于舟尾横一孤笛其意以谓非无舟人止无行人耳且以见舟子之甚闲也又如乱山藏古寺魁则画荒山满幅上出幡竿以见藏意余人乃露塔尖或防吻往往有见殿堂者则无复藏意矣乱后虽有画院旧史流落于蜀者二三人尝谓臣言某在院时每旬日防恩出御府图轴两匣命中贵押送院以示学人仍责军令状以防溃坠渍汚故一时作者咸竭尽精力以副上意其后寳箓宫成绘事皆出画院上时时临幸少不如意即加漫垩别令命恩虽训督如此而众史以人品之限所作多泥绳墨未脱卑凡殊乖圣王教育之意也
　　论逺
　　画者文之极也故古今之人颇多着意张彦逺所次歴代画人冠裳大半唐则少陵题咏曲尽形容昌黎作记不移毫髪本朝文忠欧公三苏父子两晁兄弟山谷后山宛丘淮海月岩以至漫仕龙眠或评品精髙或挥染超拔然则画者岂独艺之云乎难者以为自古文人何止数公有不能且不好者将应之曰其为人也多文虽有不晓画者寡矣其为人也无文虽有晓画者寡矣画之为用大矣盈天地之间者万物悉皆含毫运思曲尽其态而所以曲尽者止一法耳一者何也曰传神而已矣世徒知人之有神而不知物之亦有神此若虚深鄙众工谓虽曰画而非画者盖止能传其形不能传其神也故画法以气韵生动为第一而若虚独归于轩冕岩穴有以哉
　　自昔鉴赏家分品有三曰神曰妙曰能独唐朱景真撰唐贤画録三品之外更増逸品其后黄休复作益州名画记乃以逸为先而神妙能次之景真虽云逸格不拘常法用表贤愚然逸之髙岂得附于三品之末未若休复首推之为当也至徽宗皇帝専尚法度乃以神逸妙能为次
　　予尝取唐宋两朝名臣文集凡图画记録考究无遗故于羣公畧能察其鉴别独山谷最为精严元章心眼髙妙而立论有过中处少陵东坡两翁虽注意不専而天机本髙一语之确有不期合而自合者杜云妙絶动宫墙则壁传人物须动字始能了请公放笔为真干则千丈之姿于用笔之际非放字亦能不辨至东坡又曲尽其理如始知真放本细防不比狂华生客慧当其下笔风雨快笔所未到气已吞非前身顾陆安能道此等语耶
　　予作此録独推髙雅二门余则不苦立褒贬盖见者方可下语而闻者岂容轻议尝考郭若虚论成都应天孙位景朴天王曰二艺争锋一时壮观倾城士庻防之阗噎予尝按图熟观其下则知朴务变怪以效位正如杜黙之诗学卢仝马异也若虚未尝入蜀徒因所闻妄意比方岂为欧阳炯之误耶然有可恕者尚注幸显之论谓朴不及位逺甚盖亦以传为疑也此予所以少立褒贬郭若虚所载往往遗畧如江南之王凝花鸟润州僧修范湖石道士刘贞白松石梅雀蜀之童祥许中正人物仙佛丘仁庆花王延嗣鬼神皆名笔也俱是熙宁以前人物
　　山水家画雪景多俗尝见营丘所作雪图峯峦林屋皆以淡墨为之而水天空处全用粉填亦一竒也予每以告画人不愕然而惊则莞尔而笑足以见后学之下也李营丘多才足学之士也少有大志屡次不第竟无所成故放意于画其所作寒林多在岩穴中裁劄俱露以兴君子之在野也自余巢植尽生于平地亦以兴小人在位其意防矣宇文龙图季防云宣和御府曝书往往预观李成大小山水无数轴今臣庶之家各自谓其所藏山水为李成吾不信也
　　画之六法难于兼全独唐呉道子本朝李伯时始能兼之耳然呉笔豪放不限长壁大轴出竒无穷伯时痛自裁损只于澄心纸上运竒布巧未见其大手笔非不能也盖寔矫之恐其或近众工之事
　　米元章云伯时病臂三年予始画虽似推避伯时然自谓学顾髙古不使一笔入呉生専为古忠贤像其木强之气亦不容立伯时下矣
　　鸟兽草木之赋状也其在五方自各不同而观画者独以其方所见论难形似之不同以为或小或大或长或短或丰或瘠互相讥笑以为口舌非善观者也
　　蜀虽僻远而画手独多于四方李方叔载徳隅斋画而蜀笔居半徳麟贵公子也蓄画至数十函皆留京师所载止襄阳随轩絶品多已如此蜀学其盛矣哉
　　画之逸格至孙位极矣后人往往益为狂肆石恪孙太古犹之可也然未免乎麄鄙至贯休云子辈则又无所忌惮者也意欲髙而未尝不卑寔斯人之徒欤
　　蜀之罗汉虽多最称卢楞伽其次杜楷丘文播兄弟耳楞伽所作多定本止坐立两様至于侍卫供献花石松竹羽毛之属悉皆无之不足观杜丘虽各有此笔意不甚清髙俱愧长沙之武也
　　旧説杨恵之与呉道子同师道子学成恵之耻与齐名转而为塑皆谓天下第一故中原多恵之塑山水壁郭希见之又出新意遂令圬者不用泥掌止以手抢泥于壁或凹或凸俱所不问干则以墨随其形迹晕成峯峦林壑加之楼阁人物之属宛然天成谓之影壁其后作者甚盛此宋复古张素败壁之余意也
　　大抵收藏古画往往不对或断缣片纸皆可珍惜而又髙人逹士耻于对者十中八九而俗眼遂以不成器目之夫岂知古画至今多至五百年少至二三百年那得复有完物断金碎玉皆可寳也
　　荣楫子邕酷好图画务广藏畜每三伏中曝之各以其类循次开展徧满其家每一种日日更换旬日始了好事家鲜其比也闻之故老曰承平时有一不肖子质画一匣于人家凡十余图每图止各有其半或横或竖当中分剪如维山戴特徐熙芙蓉桃花崔白翎毛无一全者盖其家兄弟不义之甚凡物皆如是分之不如是则不平也诚可伤叹
　　论近
　　徽宗建龙徳宫成命待诏图画宫中屏壁皆极一时之选上来幸一无所称独顾壶中殿前柱廊栱眼斜枝月季花问画者为谁寔少年新进上喜赐绯褒锡甚宠皆莫测其故近侍尝请于上上曰月季鲜有能画者盖四时朝暮花蘂叶皆不同此作春时日中者无毫厘差故厚赏之
　　宣和殿前植荔枝既结实喜动天顔偶孔雀在其下亟召画院众史令图之各极其思华彩烂然但孔雀欲升藤墩先举右脚上曰未也众史愕然莫测后二日呼问之不知所对则降防曰孔雀升髙必先举左众史骇服
　　宣和殿御阁有展子防四载图最为髙品上每爱玩或终日不舍但恨只有三图其水行一图特补遗耳一日中使至洛忽闻洛中故家有之亟告留守求观既见则愕然曰御阁中正欠此一图登时进入所谓天生神圣物必有防合时也
　　闻之薛志曰明逹皇后閤初成左廊有刘益所画百猿后志于右画百寉对之举动各无相犯颇称上防赏赉十倍也
　　政和间每御画扇则六宫诸邸竞相临仿一様或至数百本其间贵近往往有求御寳者
　　先大父在枢府日有防赐第于龙津桥侧先君侍郎作提举官仍遣中使监修所有画壁皆院人所作翎毛花竹及家庆图之类一日先君就视之见背工以旧绢山水揩拭几案取观乃郭熙笔也问其所自则云不知又问中使乃云此出内藏库退材所也昔神宗好熙笔一殿専皆熙作上即位后易以古图退入库中不止此耳先君云幸奏知若只得此退画足矣明日有防尽赐且命轝至第中故第中屋壁无非郭画诚千载之防也政和间有外宅宗室不记名多蓄珍图往往王公贵人令其别识于是遂与常卖交通凡有竒迹必用诡计勾至其家即时临摹易其真者其主莫能别也复以真本厚价易之至有循环三四者故当时号曰便冝三勾处士不记其名在宣和间鉴赏第一眷宠甚厚凡四方所进必令定品欲命以官谢而不为止赐处士之号令待诏画院
　　画院界作最工専以新意相尚尝见一轴甚可爱玩画一殿廊金碧熀燿朱门半开一宫女半露身于户外以箕贮果皮作弃掷状如鸭脚荔枝胡桃榧栗榛芡之属一一可辨各不相因笔墨精防有如此者
　　祖宗旧制凡待诏出身者止有六种如摹勒书丹背界作种飞白笔描画栏界是也徽宗虽好画如此然不欲玩好輙假名器故画院得官者止依仿旧制以六种之名而命之足以见圣意之所在也
　　本朝旧制凡以艺进者虽服绯紫不得佩鱼政宣间独许书画院出职人佩鱼此异数也又诸待诏毎立班则画院为首书院次之如琴院棋玉百工皆在下又画院聴诸生习学凡系籍者每有过犯止许罚直其罪重者亦聴奏裁又他局工匠日支钱谓之食钱惟两局则谓之俸直勘旁支给不以众工待也睿思殿日命待诏一人能杂画者宿直以备不测宣唤他局皆无之也图画院四方召试者源源而来多有不合而去者盖一时所尚専以形似苟有自得不免放逸则谓不合法度或无师承故所作止众工之事不能髙也
　　凡取画院人不専以笔法往往以人物为先盖召对不时恐被顾问故刘益以病赘异常虽供御画而未常得见终身为恨也
　　髙丽松扇如节板状其土人云非松也乃水栁木之皮故柔腻可爱其纹酷似松栢故谓之松扇东坡谓髙丽白松理直而疎折以为扇如蜀中织防榈心盖水栁也又有用纸而以琴光竹为柄如市井所制折叠扇者但精致非中国可及展之广尺三四合之止两指许所画多作士女乗车跨马踏青拾翠之状又以金银屑饰地面及作星汉星月人物粗有形似以其来逺磨擦故也其所染青緑竒甚与中国不同専以空青海緑为之近年所作尤为精巧亦有以绢素为团扇特柄长数尺为异耳山谷题之云防稽内史三韩扇分送黄门画省中海外人烟来眼界全胜博物注鱼虫苹汀逰女能骑马传道蛾眉画不如寳扇真成集陈隼史臣今得杀青书倭扇以松板两指许砌叠亦如折叠扇者其柄以铜黡钱环之黄丝縧甚精妙板工罨画山川人物松竹花草亦可喜竹山黄王公轩恵恭后家尝作明州舶官得两柄西天中印度那防陁寺僧多画佛及菩萨罗汉像以西天布为之其佛相好与中国人异眼目稍大口耳俱怪以带挂右肩裸体坐立而已先施五藏于画背乃涂五彩于画面以金或朱红作地谓皮胶为触故用桃胶合桞枝水甚坚清中国不得其诀也邵太史知黎州尝有僧自西天来就公廨令画释迦今茶马司有十六罗汉
　　张彦逺论收藏鉴识购求阅玩
　　夫识书人多识画自古蓄聚寳玩之家固亦多矣则有收藏而未能鉴识鉴识而不阅玩者阅玩而不能装禠装禠而殊亡铨次者此皆好事者之病也贞观开元之代自古盛时天子神圣而多才士人精博而好艺购求至寳归之如云故内府图书谓之大备或有进献以获官爵或有搜访以获锡赉又有从来蓄聚之家自号图书之府蓄聚既多必有佳者妍浑杂亦在铨量是故非其人虽近代亦朽蠧得其地则逺古亦完全其有晋宋名迹焕然如新者已歴数百年纸素彩色未甚败何故开元天寳间纵或以防耗良由寳之不得其地也夫金出于山珠产于渊取之不已为天下用图画嵗月既乆耗防将尽名人艺士不复更生可不惜哉夫人不善寳玩者动见劳辱卷舒失所者撡揉使损不解装禠者随手弃捐遂使其迹渐少不亦痛哉非好事者不可妄传书画近火烛不可观书画向风日正飡饮唾涕不洗手并不可观书画昔桓爱重图书毎示賔客有非好事者正飡寒具以手捉书画大汚惋惜移时自后毎出法书辄令洗手人家要置一平安牀褥拂拭舒展观之大卷轴冝造一架观则悬之凡书画时时舒卷即免蠧湿予自弱年鸠集遗失鉴玩装理昼夜精勤毎获一卷遇一幅必孜孜葺缀竟日寳玩可致者必货衣减粝食妻子僮仆切切嗤笑或曰终身为无益之事竟何补哉既而叹曰若复不为无益之事则安能悦有涯之生是以爱好愈笃近于成癖每清晨阅景竹松轩以千乘为轻以一瓢为倦身外之累且无长物惟书与画犹未忘情既颓然以忘言又怡然以观阅常恨不得窃观御府之名迹以资书画之广博又好事家难以假借况少真本书则不得笔法不能结字已坠家声为终身之痛画又迹不逮意但以自娯与夫熬熬汲汲名利交战于胸中不亦犹贤乎昔陶隠居啓梁武帝曰遇固博渉思未能精苦恨无书愿作主书令史晓爱楷又羡典掌之人人生数纪之内识解不能周流天壤区区惟恣五欲寔可愧耻每以得为才犹胜顽仙此陶隠居之志也由是书画皆为精妙况余凡鄙于二道能无癖好哉
　　郭若虚图画见闻志云彦逺字爱賔河东人能文字学书外多喜作八分书其家乃富有典刑而落笔不愧作者着法书要録一十卷歴代名画记十卷自序其右云得此二书则书画之事毕矣　绣里平阳氏忠魁世裔家藏本
　　米襄阳画学
　　大抵画今人眼生者即以古人向上名差配之似者即以正名差配之好事者与赏鉴家为二等赏鉴家谓其笃好徧阅记録又复心得或自能画故所收皆精品近世人或有资力元非酷好意作标韵至假耳目于人此谓之好事者置锦囊玉轴以为珍秘开之或笑倒余辄抚案大呌曰慙惶杀人
　　无名人画甚佳今人以无名为有名不可胜数故谚云牛即戴嵩马即韩干寉即杜荀象即章得是也
　　今人絶不作故事者由所为之人不考古衣冠皆使人发笑古人皆云某图是故事也蜀人有晋唐遗风国初以前多作之人物不过一指虽乏气骨亦秀整林木皆用重色清润可喜今絶不复见矣
　　唐初画举人必鹿皮冠缝掖大袖黄衣短至膝长白裳也萧翼御史至越见辨才云着黄衣大袖如山东举子用证未软裹白襴也李白像鹿皮冠大袖黄袍服亦其制
　　鉴阅佛像故事图以观戒为上其次山水有无穷之趣尤以烟云雾景为佳其次竹木水石其次花草至于士女翎毛贵逰戏阅殊不入清翫家具眼
　　大抵人物牛马一摸便似山水摹皆不成也山水心自匠得处髙也
　　余少收画见竒巧皆不録以为不应如是及长官于桂阳阳朔山始知有笔力不能到者向所不録翻恨不巧矣因知范至能所谓平地苍玉崛起为天下伟观第一者真非虚语也
　　京西工拙其屏风上山林木竒古坡岸皴如董源乃知人称江南盖自顾以来皆一様隋唐及南唐至巨然不移至今池州谢氏亦作此体
　　坦然明白易辨者顾陆呉周昉人物滕边徐唐竹花竹翎毛荆李闗董范巨然刘道士山水戴牛曺韩马韦马亦复难辨盖相似众也
　　苏氏种图絶画故事蜀人多作此等画工甚非阎立本笔立本画皆着色而细销银作月色布地今人收得便谓之李将军思训皆非也江南李主多有之以内合同印集贤院印印之盖收逺物或是珍贵
　　孙知防作星辰多竒异不类人间所传信异人也然是逸格造次而成平淡而生动虽清拔笔皆不圆学者莫及然自有怀古圆劲之气画龙有神气不俗也杨朏学呉生防睛髭发有意衣纹差圆尚为孙知防逸格所破武岳学呉有古意子洞清元作佛像罗汉善战掣笔作髭发尤工天人画壁发彩生动然绢素画以粉防眼乆皆先落使人惜之南岳后殿壁天下竒笔
　　傅古龙如蜈蚣董羽龙如鱼
　　东丹王胡环蕃马见七八本虽好然非斋室清玩滕昌右边鸾徐熙徐崇嗣皆如生黄筌惟莲差胜虽冨艳皆俗
　　黄筌画不足收易摹徐熙画不可摹
　　易元吉徐熙后一人而已善画草木叶心翎毛如唐徐后无人继世但以獐猿称可叹或云画孝严殿壁画院人妬其能只令画獐猿竟为人所鸩
　　锦峯白莲居士又称种峯隠者皆李崇光画自题号意钟山隠居耳每自画必题曰钟隠笔上着内殿图书之印及押用内合同集贤院黒印有此印者是典于文房物也内合同乃其玺唐时皆用内合同为御印至梁髙祖始用御前之印也钱氏以内院仿之封函曰制姓名曰制公某人可某官官上用此印日月用国印
　　李王山水唐希雅黄筌之伦翎毛小笔人收甚众好事家必五七本不足深论
　　唐希雅作林竹韵清楚但不合多作禽鸟又作疎林间战笔小竹非善是効其主李重光耳
　　江南周文矩士女面一如昉衣纹作战笔此盖布文也惟以此为别昉秀润匀细
　　董源平淡天真多唐无此品在毕宏上近世神品格髙无与比也峯峦显晦云雾出没不装巧皆得天真岚色郁苍枝干劲挺咸有生意溪桥渔浦洲渚掩映一片江南也
　　董源峯头不工絶涧危径幽壑荒迥多真意
　　巨然师董源今世多有本岚气清润布景得天真多巨然少年时多作矾头老来平淡髙刘道士亦江南人与巨然同师巨然画则僧在主位刘画则道士在主位以此为别
　　荆浩善为云生山顶四面峻厚
　　闗仝人物俗石本出于毕宏有枝无干
　　李成师荆浩未见一笔相似师闗仝则树相似范寛师荆浩浩自称洪谷子王诜尝以二画相送题勾龙爽画因重背入水于右边石上有洪谷子荆浩笔字在合緑色抹石之下后数年丹徒僧房有一轴山水与浩一同而笔干不圆于瀑水边题华原范寛乃是少年所作却以常法较之山顶好作宻林自此趋枯老水际作突兀大石自此趋硬信荆之弟子也
　　李成淡墨如梦雾中如云动多巧少真意范寛势虽雄杰然深暗如暮夜晦暝土石不分物象之幽雅品固在李成上
　　范寛山水嶪嶪如恒岱逺山多正面折落有势晚年用墨太多土石不分本朝自无人出其右者溪出深虚水若有声其作雪山全师世所谓王摩诘
　　王瑞学闗仝人物益入俗
　　道士牛戬笔墨粗豪纵放亦不俗格固在艾宣恵崇寳觉张经之上也
　　礼部侍郎燕穆之司封郎宋迪直龙图阁刘明复皆师李成复古此二公特细秀作松枝而无向背荆楚细甚秀
　　赵昌王友之流如无才而善佞士初甚可恶终须怜而收録装堂遮壁亦不弃
　　赵昌王友镡軰得之可遮壁无不为少程坦崔白侯封马贲张自方之流皆能汚壁茶坊酒店可与周越仲翼草书同挂不入吾曺议论得无名古笔差排犹足为尚友
　　江南刘常花气格清秀有生意在赵昌王友之上江南陈常以飞白笔作树石有清逸意人物不工折枝花亦以逸笔一抺为之以色乱防花欲夺造化本朝妙工也
　　李甲华亭逸人作逸笔翎毛有意外木不佳
　　苏子尝作墨竹从地一直起至顶余问何不逐节分曰竹生时何尝逐节生运思清拔出于文同与可自谓与文拈一瓣香以墨深为面淡为背自与可始也作成林竹甚精子瞻作枯木枝干虬屈无端石皴硬亦怪怪竒竒无端如其胷中盘郁也吾自湖州从事过黄州初见公酒酣曰君贴此纸壁上观音纸也即起作两枝竹一枯树一怪石见与后晋卿借去不复还王铣举李成皴法以金緑为之似古今观音寳陁山状作小景亦墨作平地皆李成法也
　　嗣濮王宗汉作芦鴈有佳思
　　大夫蒋长源作着色山水顶似荆浩松身似李成叶取真松为之如栗鼠尾大有生意石不甚工作凌霄花纒松亦佳作
　　章友直善画虵以篆笔画亦有意又能以篆笔画棋盘笔笔相似其女并能之
　　伯时病右手予始作画以李常师呉生终不能去其气余乃取顾齐古不使一笔入呉生又李笔神彩不髙余为睛目面文骨木自是天性非师而能惟作古忠贤像也
　　知音求者只作横挂三尺轴惟寳晋斋中悬双幅咸对长不过三尺标出乃不为椅所蔽又行过肩汗不着凡收画必先收唐希雅徐熙等雪图巨然或范寛山水图齐整相对者装堂遮壁乃于其上渐渐挂名笔绢素大小相当成对者又渐渐挂无对者盖古画大小不齐铺挂不必端正若晋笔须第二重挂唐笔为衬乃可挂也观此知昔人好尚今则无须如此
　　古画至唐初皆生绢至呉生周昉韩干后来皆以熟汤半热入粉捶如银版故作人物精彩入笔今人收唐画必以绢辨见文麄便云不是唐非也张僧繇阎令画世所存者皆生绢南唐画皆粗绢徐熙绢或如布
　　真绢色淡虽百破而色明白精神彩色如新惟佛像多经香烟薫损本色
　　绢素百破必好画裂纹各有辨长幅横卷裂纹横横幅直卷裂纹直各随轴势裂也直断不当一缕嵗乆卷自两头苏开断不相合不作毛槄亦苏不可伪作其伪者快刀直过当缕两断依旧生作毛起槄文坚纫也湿染者色缕缕间干薫者烟臭上深下浅
　　古画若不之脱不须背褾若不佳换褾一次背一次坏屡更矣深可惜盖人物精神发彩花之秾艳蜂蝶尺在约畧浓淡之间一经背多或失之也
　　檀香辟湿气画必用檀轴有益开匣有香而无糊气又辟蠧也若玉轴以古檀为身檀身重今却取两片刳中空合柄轴凿乃轻轻不损画常卷必用桐杉佳也轴重损绢轴不冝金银既俗且招盗若桓灵寳不然水晶作画挂幅必两头坠性重蜀青圆分双莺锦最俗不可背古画只背今人装堂亦俗也
　　苏木为轴以石灰汤转色嵗乆愈佳又性轻角轴引虫又开轴多有湿臭气檀犀同匣共发古香纸素既古自有古香也
　　寻常画多中损者破故也线褊绦濶指半丝细如绵者畧畧防之勿用力
　　余家书画最上品者用姓名字印审定真迹字印神品字印平生真赏印米芾秘箧印寳晋书印米姓翰墨印鉴定法书之印米姓秘玩之印玉印六枚辛卯米芾米芾之印米芾氏印米芾印米芾元章印米芾氏已上六枚白字有此印者皆絶品玉印惟着于书帖其他用米姓清玩之印者皆次也无下品者其他字印有百枚虽防用于上品印也自画古贤惟用玉印
　　余家晋唐方帖千轴盖防一百轴矣今维絶精只有十轴有竒书亦续续去矣晋画必可寳盖縁数晋物命所居为寳晋斋身到则挂之当世不复有矣
　　书画不可论价士人难以资取所以通书画博易自是雅致今人收一物与性命俱大可笑人生适目之事看乆即厌时易新玩两适其欲乃是逹者
　　太平清话画者六书像形之一故古人金石钟鼎篆往往如画而画家冩山水冩兰冩竹冩梅冩葡萄多兼法书正是禅家一合相也画用焦墨生气韵书用淡墨生古色此又禅家賔主法也　苔石一人乐卿氏组述
　　画史清裁
　　呉画
　　曹弗兴古称善画人物衣纹皴皴画家谓曹衣出水呉带当风宣和内府刻意搜访不过兵符图一卷余尝见于钱唐人家上有绍兴题印笔意神彩疑是唐末宋初人所为也
　　晋画
　　卫协晋人也唐名画记品第在顾凯之上世不多见其迹画谱所传髙士图刺虎余并见之乃唐末五代人所为耳真迹不可见矣
　　顾凯之画如春蚕吐丝初见甚平易且形似时或有失细视之六法兼备有不可以语言文字形容者曽见初平起石图夏禹治水图洛神赋小身天王笔意如春云浮空流水行地皆出自然傅染人物容貌以浓色微加防缀不求晕饰唐呉道子早年尝摹凯之画位置笔意大能仿佛宣和绍兴便题作真迹览者不可不察也谢赫云凯之画迹不迨意声过其寔近见唐人摹本果得其説
　　六朝画
　　陆探防与凯之齐名余平生止见文殊降虚真迹部从人物共八十人飞仙四皆各有妙处内亦有畨僧手持髑髅盂者盖西域俗然此卷行笔细无纎毫遗恨望之神彩动人真希世之寳也今藏秘府后维摩像皆不迨之张彦逺谓体运遒举风力顿挫一防一拂动笔新竒非虚言也
　　展子防画山水大抵唐李将军父子多宗之画人物描法甚细随以色晕开余见故寔人物山水人马等图又见北齐后主幸晋阳宫图人物面部神彩如生意度具足下为唐画之祖
　　六朝人画鲁义姑图一兵士持戈作勇猛之势义姑作安详荅问之态弃所生子于地作畏惧怖急挽母衣之状而所抱之子以两手抱义姑之项回视兵士一一如生笔法细润傅色鲜明望而知其非唐画旧藏申屠大用家今归义兴王氏王藏古画至三百轴此为最也
　　唐画
　　阎立本画三清像异国人物职贡图传法太上像五星像皆宣和明昌物余并见之及见歩辇图画上宫人三十余舆辇皆曲眉丰頥神彩如生一朱衣髯官执笏引班后有賛普使者服小团花衣及一从者赞皇李卫公小篆题其上唐人八分书賛普辞婚事宋髙宗题印完真竒物也
　　王芝子庆家收阎令画西域图为画第一赵集贤子昻题其后云画惟人物最难器服举止又古人所特留意者此一一备尽其妙至于发彩生动有欲语状盖虚无之间真神品也
　　呉道子笔法超妙为百代画圣早年行笔差细中年行笔磊落挥霍如莼菜条人物有八面生意活动方圆平正髙下曲直折停分莫不如意其傅采于焦墨防中畧施防染自然超出缣素世谓之呉装当时弟子甚多如卢棱伽杨庭光其尤者也五代朱繇亦能彷佛终不甚似览者当自得之尝见道子荧惑像烈焰中神像威猛笔意超动使人骇然上有金章宗题印秘在内府又见善人二灯摩利诸天像帝释像木纹天尊像及行道观音托塔天王毗沙门神等像行笔甚细其弟子辈所为耳
　　王右丞维工人物山水笔意清润画罗汉佛像甚佳平生喜作雪景剑阁栈道骡纲晓行捕鱼雪渡村墟等图其画辋川图世之最著者也盖其胸次潇洒意之所至落笔便与庸史不同
　　周昉善贵防人物又喜冩真作仕女多秾丽丰肥有冨贵气
　　李思训画着色山水用金碧辉映为一家法其子昭道变父之势妙又过之故时人号为大李将军小李将军至五代蜀人李升工画着色山水亦呼为小李将军宋宗室伯驹字千里复仿效之妩媚无古意余尝见神女图明皇御苑出防图皆思训平生合作也又见昭道海防图素绢百碎粗存神采观其笔墨之源皆出展子防辈也曹霸画人马笔墨沉着神采生动余平生凡四见真迹一奚官试马图在申屠侍御家一调马图在李士家并宋髙宗题印其一下槽马图一黒一骝色圉人背立见须眉髣髴甚竒其一余所藏人马图红衣美髯奚官白玉面骍緑衣阉官牵照夜白笔意神采与前三画同赵集贤子昻尝题云善画马者甚众而曹韩为之最盖其命意髙古不求形似所以出众工之右耳此卷曹笔无疑圉人太仆自有一种气象非世俗所能知也集贤当代赏识岂欺我哉
　　韦偃画马松石更佳世不多见其笔法磊落挥霍振动杜子美诗所谓戏拈秃笔扫骅骝倐见骐驎出东壁者余尝收红鞯覆背骢马图笔力劲健騣尾可数如顔鲁公书法往嵗鲜于伯机见之惊叹累日尝赋诗曰渥洼产马如产龙韦偃画马如画松竒文也惜不成章而卒韩干初师陈闳后师曹霸画马得骨肉停匀法遂与曹韦并驰争先及画贵防人物各其妙至于傅染色入缣素余尝见其人马图在钱唐王氏二奚官引连钱骢燕支骄又见一卷朱衣白帽人骑骝五明马四蹄破碎如行水中乃李伯时旧藏在京师见明皇舞马图三马图调马图五陵防侠图照夜白粉本上有干自书内供奉韩干照夜白粉本十字要知唐人画马虽多如曹韩特其最者后世李公麟伯时専师之亦可谓优入圣域者也
　　戴嵩専画牛为韩晋公滉幕客専师法于韩而青出于蓝者不惟画牛至于川原树石牧子樵童亦各臻妙余凡七见真迹一在州司徳用家二牛相鬭毛骨竦然一在四明士人家一牛引犊竒甚又见三牛图渡水牛图归牧图皆合作也古人云牛畜非文房清玩若其笔意清润开卷古意勃然有田家原野气象余于嵩有取焉韩晋公滉画人物及牛图尝见其田家移居图村童螘戏图醉客图皷腹图醉学士图及牛图数本人物源流顾陆牛图是其所长戴嵩得其绪余有名于世是盖人物不及而牛特过之也
　　陈闳开元中人画人物得名明皇幸蜀作金桥图人物闳主之余见其照夜白马图笔法细润在曺韩之下唐人花鸟边鸾最为驰誉大抵精于设色秾艳如生其他画者虽多且有得失歴五代而得黄筌资集诸家之善山水师李升隺师薛稷龙水师孙位至于花竹翎毛超出众史筌之可齐名者惟江南徐熙熙志趣髙尚画草木虫鱼妙夺造化非世之画工所可及也熙画花落笔颇重中畧施丹粉生意勃然黄之子居寳居宷熙之孙崇嗣崇矩各得家学熙之下有唐希雅亦佳多作颤笔棘针是效其主李重光书法后有长沙易元吉作花果禽畜尤长于獐猿多防山林窥猿狖禽鸟之乐图其天趣若赵昌惟以傅染为工求其骨法气韵稍劣也又如滕昌祐丘庆余葛守昌崔白艾宣丁贶之徒皆得其绪余以成一家要之花鸟一科唐之边鸾宋之徐黄为古今规式所谓前无古人后无来者是也
　　尉迟乚僧外国人作佛像甚佳用色沉着堆起绢素而不隠指平生凡四见真迹要不在卢棱伽之下
　　杨庭光学呉生行笔甚细而不弱画佛像多在山林中襍画一一臻妙
　　裴寛画小马宣和所藏一卷余尝见之作山林间小马十数萧散闲适笔甚闲雅真竒作也
　　张璪松石清润可爱平生尝见四本并佳后得山堂琴防图赵子昻见之欲得不与因题云张璪松人间最少此卷幽深平逺如行山隂道中诚寳绘也
　　翟琰师呉生笔法大不及惟得傅色法尝见孔雀明皇像甚佳
　　周古言画在周昉之下文矩之上有夜防图传之于世张萱工仕女人物尤长于婴儿不在周昉之右平生几见十许本皆合作画妇女朱晕耳根以此为别览者不可不知也
　　王洽泼墨成水烟云撡淡脱去笔墨畦汀余少年见一帧甚有意度今日思之始知为洽画不可见也汤子升画人物极妙江南人家有铸镜图真希世之物也
　　卢鸿画传世不多余见宋人摹其艸堂图笔意位置清气袭人真迹可知其妙也
　　范长寿醉道士图曽成二本皆直轴笔法实可爱用色亦佳
　　蜀人画山水人物皆以孙位为师龙水尤位所长者也世言孙位画水张南本画火水火本无情之物二公深得其理尝见孙位水官图鱼龙出没于海涛神变灭于云汉览之凛凛然真杰作也
　　唐世名画至多要皆望而知唐人别有一种气象非宋人所可比也
　　荆浩山水为唐宋之冠闗仝常师之浩自号洪谷子作山水诀为范寛辈之祖
　　陆晃画人物极工元章画史称其庶人章余常从同里叶氏见之描法甚细而有力又有觧厄天官像等数图皆粗恶可厌盖晃画自有二种细者为上
　　五代画
　　左礼与韩虬同名画像入妙曽见画十六身小罗汉坐在岩石中笔意甚工不在韩虬之下
　　闗仝雾锁山闗图差嫩是早年真迹在京师人家董源天真烂漫平淡多竒唐无此品在毕宏上此米元章议论唐画山水至宋始备如元章又在诸公之上树石幽润峯峦清胜早年矾头颇多暮年一洗旧习余以秘府见春龙出蛰图孔子哭虞丘子春山图溪岸图秋山图及窠石二帧于人间约见二十本皆其平生得意合作源之后有钟陵僧巨然及刘道士刘与巨然同时画亦同但刘画则以道士在左巨然则以僧在左以此为别耳要皆各得源之一体至米氏父子用其遗法别出新意自成一家然则源之正传者巨然为最也董源山水有二种一様水墨矾头画林野树逺树平逺幽深山石作麻皮皴一様着色皴纹甚少用色秾古人物多用红青衣人面亦粉素者二种皆佳作也
　　周文矩画人物宗周昉但多颤掣笔是学其主李重光书法如此至画仕女则无颤笔李后主命周文矩顾中图韩熙载夜宴图余见周画二本于京师中笔与周事迹稍异有史魏王浩题字并绍兴印文房清玩亦可谓淫乐之惑耳
　　徐熙画花菓多在澄心纸上至于画绢绢文稍粗元章谓徐熙绢如布也
　　唐希雅弟忠祚花鸟亦入妙品在易元吉之下若用墨作金针易不能及之也
　　李升画山水长见之至京师见西岳降灵图人物百余体势生动有未填面目者是其藁本上有绍兴题印无之则唐人藁本也
　　道士牛戬信笔作寒鹊野雉甚佳
　　宣和画谱载唐李渐画马笔和气调今古无俦及见三马图与所闻甚不逮然自有一种气韵不可以形似求之也
　　支仲元画神仙人物多作奕棋之势笔法师顾陆细有力人物清润不俗毎见髙宗题作晋六朝髙古名笔者多仲元所作当有知者赏余言
　　唐画龙图在东浙钱氏家绢十二幅作一帧其髙下称是中止画一龙头一左臂云气腾涌墨痕如臂大笔迹圆劲沉着如印一鳞如二尺盘大不知当时用何笔如此峻利上有呉越钱王大书曰感应祈雨神龙并书事迹旧题作呉道子要之唐人无疑也
　　尝见纸上画一人一骑甚佳后题永徽年月日太原王画不知为何人徧考不出信知唐人能画者固多纪録不能尽也
　　仕女之工在于得其闺阁之态唐周昉张萱五代杜霄周文矩下及苏汉臣皆得其妙不在施朱傅粉镂金佩玉于腰带中目视指爪情意凝贮知其有所思也又见文矩画髙僧试笔图在钱唐民家一僧攘臂挥翰旁观数士人咨嗟啧啧之态如闻有声真竒笔也
　　董源夏山图见在史崇文家天真烂漫拍塞卷轴不为虚歇烘锁之意而幽深古润令人神情爽朗古人行山隂道上应接不暇岂意数尺败素亦能若是
　　顾徳谦萧翼赚兰亭图在冝兴岳氏作老僧自负自藏之意口目可见后有米元晖毕少董诸公跋少董毕良史也跋云此画能用硃砂石粉而笔力雄健入本朝诸人皆所不能比丘麈柄指掌非盛称兰亭之美则力辞以无萧君袖手营度瑟缩其意必欲得之皆是妙处画必贵古其説如此又山西童藻跋云对榻僧靳色可掬旁亦复不悦僧物果难取哉
　　唐人画李百妺产黄庭经图曽于司徳用家见一本万山中一白衣妇人踞地临溪洗一本经经之毫光烛天殊不知其意也
　　胡瓌画畨部人马用狼毫制笔疏渲騣尾细有力至于室庐什物各尽其妙司徳用家啗鹰图真妙品也阮郜画人物仕女极工且秀美见而爱玩钱唐人家有贤妃盥手图尤佳絶
　　五代妇人童氏画六隠图见于宣和谱今藏山隂王子才监簿家乃画范蠡至张志和等六人乗舟而隠者山水树石人物如豆许亦甚可爱
　　黄筌画枯木信笔涂抹画竹如斩钉截铁至京见二幅信天下竒笔也
　　卫贤五代人作界画可观余尝收其盘车水磨图佳甚又见王子庆驴鸣图亦佳但树木古拙皴文不老耳胡翼工画人物闗仝画山水人物非其所长多使翼为之僧贯休画罗汉髙僧不类世俗貌
　　郭干晖画鹰鸟得名于时钟隠亦有重名自谓不及乃变姓名受佣于郭经年得其笔意求去拜陈所以郭怜其诚尽以传授故与齐名古人之用心如此
　　郭澄画马甚俗尝见人马图不过一工人所为殊无古意上有宣和题印又曽见滚尘马图后有篆文曰金陵郭澄极妙知是两手又见马图亦俗始悟滚尘马图是无名人妄加篆文以取重不知反累画也
　　陆瑾江南人画捕鱼图大抵宗王右丞妩媚过之又尝见溪山风雨图尤佳
　　厉归真五代人画牛甚妙尝见牧牛图大幅逺山清润人牛闲适后有八分书羽士厉归真笔旧藏乔仲山家今不知在何处
　　张符画牛得名于唐曽见渡水牛一卷甚平常在戴嵩之下符自号烟波子
　　曹仲元三官及五方如来像予曽见之闻江南王氏家有白衣观音像未见大抵曹师呉生不得其法晩自作细笔画以自别为一家
　　孙梦卿松石闷禅图在钱唐人家一松清润一僧甚闲雅一士人作问荅尊师礼意笔法精妙称为孙呉生名不虚得也
　　僧傅古龙体势胜董羽作水甚不逮仆平生于龙画最多留心看览叶公之迹不可复见秘阁曹弗兴龙首于传有之张僧繇呉道子辈所作不传于世唐画曽见钱氏所藏十二幅绢素作一首一臂五代傅古龙约看十四五本亦曽收过二三本大抵得蜿蜒升降之态而尤未免于画法且看马图要识神骏龙图要识变化故画龙马最难盖一主于变化出没必流于戏墨于画法甚亏若拘于画法则又乏变化之意故能画尤难董羽専门之学亦不拘于形似元章云董羽龙似鱼傅古龙似蜈蚣真知言哉常见董源龙数本皆清竒可爱源之长政不在是姑置勿论近世陈容公储本儒家者流画龙深得变化之意泼墨成云噀水成雾醉余大呌脱巾濡墨信手涂抹然后以笔成之升者降者俯而嘘者怒而视者踞而石者相向者相鬭者乘云跃雾战沙出水以珠为戏而争者或全体发见或一臂一首隠约而可名状者曽不经意而皆得神品岂胷中自有得于天者耶
　　五代袁曦宋徐白善画鱼及观其迹不过刀几间物耳使人起羮脍之兴独文臣刘家画山水中风萍水荇观之活动至于鳞尾性情防潜回泳皆得其妙平生尝观其画近见落花防鱼图红桃一枝飞花数片一赤鲤漾轻波吹落英深得诗人之意
　　僧运能五代人善画佛像得唐人法有古意
　　宋画
　　武宗元宋之呉生也画人物行笔如流水神彩活动尝见朝元仙仗图作五方帝君部从服御眉目顾眄一一如生前辈甚称赏之
　　营丘李成世业儒胸次磊落有大志寓意于山水凡云烟变灭水石幽闲平逺险易之形风雨晦明之态莫不曲尽其妙议者以为古今第一传世虽多真者极少元章平生只见二本至欲作无李论盖成平生所画秪自娯耳既势不可逼利不可取宜传于世者不多宣和御府所藏一百五十九卷真伪果能辨耶翟院深临摹彷佛乱真若论神气则霄壤也宋复古李公年王诜陈用志皆宗师之得其遗意亦足名一世郭熙其弟子之最著者也
　　范寛名仲立以其豁逹大度人故以寛名之画山水初师李成既乃叹曰与其师诸人不若师诸造化乃脱旧习防秦中徧观竒胜落笔雄伟老硬真得山骨宋三家山画超絶唐世者董源李成范寛三人而已尝许之董源得山之神气李成得山之体貌范寛得山之骨法故三家照耀古今为百代师法寛尤长雪山见之使人凛凛其弟子黄怀玉纪真商训然黄失之工纪失之似商失之拙各得其一若怀玉刻意临摹其雪山遇得意处浅意未易断也
　　郭熙河阳人师李成善得烟云出没峯峦隠显之态尝论画山曰春山淡冶而如笑夏山苍翠而如滴秋山明净而如伏冬山淡而如睡观其意论可以知其画矣余平生见真迹约五十本然絶佳者不过一二十轴而已然山顶峻险学者苟失其意竟成匾薄无林深云宻之态后世杨士贤顾凉皆学之
　　许道宁初卖药长安市中画山水以集众故早年画俗恶太甚至中年成名稍自检束至细防处始入妙理传世甚多佳本极少峯头直峻而下是其得意笔也王诜字晋卿学李成山水清润可爱又作着色山水师唐李军不今不古自成一家内臣冯瑾摹其笔墨临仿乱真髙宗竟题作王诜观者不可不察也然余能望而知之
　　李伯时宋画人物第一专师呉生照映千古者也画马师韩干不为着色独用澄心纸为之惟临摹古画用绢素着色笔法如云行流水有起倒作天王佛像全法呉生士人乔仲常専师伯时彷佛乱真至南渡呉兴僧梵隆亦师伯时但人物多作山水纹稍乏神气若画马则全不能也伯时暮年作画苍古字亦老成余常见徐神翁像笔墨艸艸神气烱然上有二絶句亦老笔所书佳作又常见伯时摹韩干三马神气突出缣素今在杭州人家使韩干生亦不能复甚过也
　　王端画人物古拙无神气
　　石恪画戏笔人物惟面部手足用画法衣文麄笔成之武岳长沙人工画人物尤长于天神星像用笔纯熟其子洞清能世其学过父逺甚凡世间星像天神药王等像传流甚多神妙不俗大抵与武宗元相上下而神彩胜之宗元朝元仙仗图昔藏张君锡家今归杭人崔氏尽一疋绢作五帝朝元人物仙仗背项相倚大抵如冩艸书然
　　王士元画山水屋木宣和画谱止于山水部收山阁图一卷至称其兼有诸家之妙人物师周昉山水师闗仝屋木师郭忠恕凡所下笔皆极精防却于宫室议论中贬之云如王士元辈可以皂目之议论相及者有如此
　　髙克明画山水虽工不免画人之习无深厚髙古之气赵干画山水多作江南景风致平俗杭人藏秋牧图上有宣和题印甚佳
　　翟院深学李成画山水临摹逼真自作多佳世所有成画多此人为之
　　王齐翰画佛像神仙山水笔法虽佳不免近俗若入细者固胜
　　易元吉徐熙后一人而已画花鸟如生人但以獐猿名之
　　裴文晲工画有声然形似有之古意不足也
　　燕文季作山水清润可爱然取其气骨无有也
　　李伯时摹李军海岸图虽摹昭道法至于笔意水痕林丛处不能脱其习此帧在京师人家
　　孙太古湖滩水石图在浙右民家双幅长轴中画一石髙数尺湍流激注飞涛走雪聴之似觉有声黄筌不能过也
　　徽宗性嗜画作花鸟山石人物入妙品作墨花墨石间有入神品者歴代帝王能画者至徽宗可谓尽意当时设建画学诸生试艺如取程文等髙下为进身之阶故一时技艺皆臻其妙尝命学人画孔雀升墩障屏大不称防复命余子次第呈进有极尽工力亦不得用者乃相与诣阙陈请所谓防曰凡孔雀升墩必先左脚卿等所图俱先右脚騐之信然羣工遂服其格物之精类此当时承平乆四方贡献珍异之物竒花异果无虚日徽宗乃作册图冩毎一枝二叶十五版作一册名宣和睿览集累至数百及千余册余度其万几之余安得工暇至此要是当时画院诸人仿效其作特题印之耳然徽宗亲作者余自可一望而识之
　　郓王徽宗第二子也能画花鸟克肖圣艺墨花入能品常见一卷后题年月日臣某画进呈徽宗御批其后曰览卿近画似觉稍进但用墨粗欠生动耳后作当谨之以此知一时诸王留心于画者皆如此也
　　张敦礼汴梁人画人物师六朝笔意哲宗婿也尝见其论画曰画之为艺虽小至于使人鉴恶劝善耸人观聴为补岂可侪于众工哉敦礼画人物贵贱美恶容貌可见笔墨细神采如生江南见陈元逹锁树冻图其忠义之气突出缣素在京师见阮孚蜡图人物山水树石并仿顾陆后有敦礼所受追赠太师告命是其家藏之物子孙就以告命附其后真竒品也
　　文与可竹真者甚少平生只见五本伪者三十本往见张受益古斋泥屏上倒垂枝上题熙宁二年己酉冬至日巴郡文同与可戏墨真竒作也后有绢画三本一一如此题笔墨皆相似天地间未之见者尚多岂与可一日间能作此数本耶然真伪一见自可辨之
　　东坡先生文章翰墨照耀千古复能留心墨戏作墨竹师与可枯木竒石时出新意余平生曽见谪黄州于路途民家鸡栖豕牢间有藂竹木石因图其状作木叶亦细纹甚缕及在秘监得见拳石老桧巨壑海松二帧竒怪之甚墨竹凡见十四卷大抵冩意不求形似仆曽收枯木竹石图上有元章一诗今为道士黄可玉所有矣米芾元章天姿髙迈书法入神宣和立书画学擢为博士初见徽宗进所画楚山清晓图大称防命书周官篇于御屏书毕掷笔于地大言曰一洗二王恶札照耀皇宋万古徽宗潜立于屏风后闻之不觉歩出纵观称赏元章拜求索所用端砚因就赐之元章喜拜置之怀中墨汁淋漓朝服帝大笑而罢其为豪放类若此作画善冩古贤像山水其源出董源天真发露怪怪竒竒枯木松石时出新意然传世不多耳其子友仁字元晖能传家学作山水清致可掬亦畧变其尊人所为成一家法烟云变灭林泉缀生意无穷平生亦珍重不易与人当时翟耆年有诗云善画无根树能描朦云如今身贵也不肯与闲人其为世贵重如此余平生凡收数卷散失不存今但有一横披纸画上题数百字全师董源真元晖第一品也其弟友知亦善画亦善书元章云防儿友知代吾名书碑文及大字更无辨门下许侍郎尤爱其小楷云毎示简可使令嗣书谓友知也
　　华亭李甲字景元作翎毛有天趣树木不佳仆屡见其画树木甚拙禽鸟佳处多
　　宋宗室如千里希逺皆得丹青之妙如大年小景墨雁杂禽又出寻常宗室笔墨之妙者也嗣濮王宗汉墨雁可入神品
　　宋迪字复古师李成清甚士大夫画中最佳不在李公年之下其犹子子房亦得家法
　　刘泾字巨济与元章为书画友作枯木有竒意
　　周怡者画院人宣和末承应摹仿唐画有可观
　　崔白芦雁之类虽清致余平生不喜见之独有一大轴绢濶一丈许长二尺许中浓墨涂作八大雁尽飞鸣宿食之态东坡先生大字题诗曰扶桑之蠺如盆盎天女织绡云汉上往来不遣鳯衔梭谁能鼔臂三千丈云云真白之得意笔也
　　李伯时十六小马图至京师始见之纸素数尺中作山林十六马饮水龁艸乐天于其间神骏可爱伯时小字题其后今在郝大参家
　　徽宗自画梦防化城图人物如半小指累数千人城郭宫室旌旄鼓乐仙嫔真宰云霞霄汉禽畜龙马凡天地间所有之物色色具备为工甚致观之令人起神防八极之想不复知有人间世竒物也今在嘉兴陈氏又见其临李昭道摘图旧在张受益家今闻在京师某人处画明皇骑三骏照夜白马出栈道飞仙岭下乍见小桥马惊不进逺地二人摘后有数骑渐至竒迹也程坦元章时人善杂画往往见之张受益收松竹障八幅颇佳而人物甚俗城南李氏收钟馗小妹二帧甚恶元章谓程坦能污茶坊酒肆壁者此论真是
　　花光长老以墨晕作梅如花影然别成一家政所谓冩意者也传世不多仆平生止见四五本子昻学其枝条花用别法
　　宋南渡士人多有善画者如朱敦儒希真毕良史少董江参贯道皆能画山水窠石若画院诸人得名者若李唐周曽马贲下至马逺夏圭李迪李安忠楼观梁楷之徒仆于李唐差加赏阅其余诸人亦不能尽别也毕少董能画山水不在朱希真之下仆常见之故表异以语后人
　　马和之作人物甚佳行笔飘逸时人目为小呉生更能脱去习俗留意髙古亦人未易到也
　　池州画工作九华秋浦图元章云甚有清趣师董源余见凡有七八本其工致甚多信元章之説不妄
　　杨补之墨梅甚清絶水仙亦竒自号逸禅老人
　　汤叔雅江右人墨梅甚佳大抵补之别出新意水仙兰亦佳
　　赵孟坚子固墨兰最得其妙其叶如铁花茎亦佳作石用笔轻拂如飞白书状前人无此作也画梅竹水仙松枝墨戏皆入妙品水仙为尤髙子昻専师其兰石览者当自知其髙下
　　近世牧溪僧法常作墨戏用墨粗少古法
　　亷布字仲宣画枯木藂竹竒石清致不俗本学东坡青出于蓝自号射泽老人画松栢亦竒兼善山水清润甚佳杭州龙井寺板壁画松石古木二真得意之笔王清叔画枯木竹石仿亷布法亦能乱真但笔墨少麄乏生意耳
　　常州太平寺佛龛后壁有徐友画水名清济贯河中有一笔寻其端末长四十尺观者异之友之妙岂在是哉笔法既老波浪起伏得其水势相对活动愈看愈竒兵火间寺屋尽焚而此殿巍然独存岂水能厌之耶
　　金画
　　王庭筠字子端画枯木竹石山水往往见之独京口石民瞻家幽竹枯槎图武陵刘进甫家山林秋晚图上逼古人不在元章之下也
　　杨秘监画山水全师李成
　　任询字君谟草书入能品画山水亦佳在王子端之下金显宗章宗父也画墨竹俗恶章宗毎题其籖金人画马极有可观惜不能尽知其姓名
　　国朝
　　龚圣予先生名开淮隂人身长八尺硕大美髥读书为文能成一家法画马専师曹霸得神骏之意但用笔颇粗此为不足耳画人物亦师曹韩画山水师米元晖梅菊花卉杂师古作卷后必题诗或賛跋皆新竒常自画瘦马题诗曰一从云雾降天闗空尽先朝十二闲今日有谁怜骏骨夕阳沙岸影如山此诗脍炙天下人口真有盛唐风致尝作云山藁五册传于世余常见之乃平生所临画藁亦竒物也
　　江南画工陈琳字仲美其先本画院待诏琳能师古凡山水花竹禽鸟皆称其妙见画临摹彷佛古人子昻相与讲明多所资益故其画不俗宋南渡二百年工人无此手也
　　外国画髙昌国画用金银箔子及朱墨防防如雨消洒在纸上画翎毛如中国花草亦佳髙丽画观音像甚工其源出唐尉迟乙僧笔意流而至于纎丽
　　杂画
　　古人作画皆有生意运思落笔各有所主况名下无虚士相传既乆必有过人处
　　画之六法得其一二者尚能名世又得其全者可知也今人看画不经师授不阅记録但合其意者为佳不合其意者为不佳及问其如何是佳则茫然失对
　　余十七八嵗便有迂濶之意见图画爱不去手见鉴赏之士便加礼问遍借记録彷佛成诵详味其言歴观名迹考古説始有少悟若不留心不过为聴声随影终不精鉴也
　　人物于画最为难工盖拘于形似位置则失神韵气象顾陆之迹世不多见唐名手至多呉道子画家之圣也照映千古
　　宋李公麟伯时一出遂可与古作者并驱争先得伯时画三纸可敌呉生画一二纸得呉生画二纸可易顾陆一纸其为轻重相悬类若此
　　古人以画得名者必有一科是其所长如唐之郑防蜀之李升并以山水名宣和画谱皆入人物等部画目称其能画山水而所收止人物神仙耳其他不可枚举余凡欲条宣和画谱者数矣惜未得遂所欲也宋髙宗毎搜访至书画必命米友仁鉴定题跋往往有一时附防迎合上意者尝见画数卷颇未佳而题识鉴者不可不知也
　　世人收画必欲盛饰以金玉不知金玉乃诲盗之端前贤事迹可鉴
　　灯下不可看画醉余酒边亦不可看画俗客尤不可示之卷舒不得其法最为害物至于庸人谬子见画必看妄加雌黄品藻本不识物乱订真伪令人短气耳看画本士大夫适兴寄意而已有力收购有目力鉴赏遇胜日有好怀彼此出示较量高下政欲相与夸竒鬭异博物耳今之轻薄子则不然纵目力畧知一二见人好物故贬剥疵纇用心计购至于必得倘不得则生造毁谤必欲此物名誉身价不彰若鉴赏髙尚之士固不待破说平尝目力未定者或为所惑已收一物性命与俱妄自称誉人或欲之必作説难阻得善价而后已此皆心术不正不可不鉴
　　看画之法不可一途而取古人命意立迹各有其道岂可拘以所见绳律古人之意哉
　　初学看画不可不讲明要妙观阅记録否则纵鉴精熟见画便知何能便识美恶之由茫然无对虽妄加议论支吾一时言吐俗谬识见浅短为知者所哂不可不学也
　　人家子弟不可不留心看书画盖留心不于此则于彼所益非一端前辈名人钜公未有不逰意于此者陈无已诗云老知书画真有益却悔嵗月来无多读之可为浩叹
　　古人画稿谓之粉本前辈多寳蓄之盖其草草不经意处有自然之妙宣和绍兴所藏之粉本多有入神妙者宋人赏鉴精妙无出于米南宫元章然此公天姿极髙立论时有过处当时刘巨济薛道祖林中子苏志东兄弟皆不及之后有黄伯思长睿者出着法帖刋误専攻米公之失余从而为辨析甚详作此法帖正误一卷専指长睿之得失当使元章复生不易吾言也
　　俗人论画不知笔法气韵之神妙但先指形似者形似者俗子之见也
　　古人论画之神妙有云画十二辰图有十二防蜂循环飞动画妇人则有回身转头之异不可枚举此皆迂谬其説以求竒非正论也
　　今之人看画多取形似不知古人最以形似为末节如李伯时画人物呉道子后一人而已犹未免于形似之失盖其妙处在于笔法气韵神彩形似末也东坡先生有诗云论画以形似见与儿童均作诗必此诗定知非诗人余平生不惟得看画法于此诗至于作诗之法亦由此悟
　　唐人画绢多用碧绫剜背当时名士于兰道上题字自经宣和绍兴装饰尽用拆去古迹邈不可得已
　　唐人裱手卷多有紫绫作标首至有红绫作引首用珊瑚为小轴如今藏经之状
　　宋末士大夫不识画者多纵得赏鉴之名亦甚苟且盖物尽在天府人间所存不多动为豪势夺去贾似道擅国柄留意收藏当时趋附之徒尽心搜访以献今往往见其所有真伪相半岂当闻见不广抑似道目力不髙一时附防致然也
　　古人作画有得意者多作如李成寒林范寛雪山王诜烟江叠障之类不可枚举
　　画梅谓之冩梅画竹谓之冩竹画兰谓之冩兰何哉盖花卉之至清画者当以意冩之不在以形似耳陈去非诗云意足不求顔色似前身相马九方其斯之谓欤画有賔主不可使賔胜主谓如山水则山水是主云烟树石人物禽畜楼观皆是賔且如一尺之山是主凡賔者近逺折须要停均谓如人物是主凡賔皆随其逺近髙下布景可以意推也
　　染绢上深下淡薫绢上黒顔色黯淡捶碎者文理不真丝乱断惟是画佳者绢黒而丹青自明看画不必以丝素明闇为辨
　　看画如看美人其风神骨相在肌体之外者今人看古迹必先求形似次及傅染次及事寔殊非赏鉴之法也元章谓好事家与赏鉴家自是两等家多资力贪名好胜遇物收置不过聴声此谓好事若赏鉴则天姿髙明多阅传録或自能画或深画意毎得一图终日寳玩如对古人虽声色之奉不能夺也
　　收画之法释道为上盖古人用功于此欲览者生敬慕爱礼之意其次人物可为鉴戒其次山水有无穷之其次花鸟其次画马可以阅神骏若仕士畨族虽精妙非文房所可玩者此元章之论也
　　今人收画多贵古而贱近如山水花鸟宋之数人超越昔人但取其神妙勿论世代可也
　　只如本朝赵子昻金国王子端宋南渡二百年间无此作元章收晋六朝唐五代画至多在宋朝名笔亦收置称赏若以世代逺近不看画之妙否非真知者也观画之法先观气韵次观笔意骨法位置傅染然后形似此六法也若观山水墨竹梅兰枯木竒石墨花墨禽等防戏翰墨髙人胜士寄兴冩意者慎不可以形似求之先观天真次观意相对忘笔墨之迹方为得趣今人观画不知六法开卷便加称赏或人问其妙处则不知所荅皆是平生偶耳看熟或附防一时不知其源深可鄙笑
　　收画在山水花竹窠石等作挂轴文房舒挂若故寔人物必须得横卷为佳
　　画之为物有不言之妙古人命意如此须有具眼辨之方得其理若赏阅不精又不观记録知其源流纵对顾陆名笔不过为鼠窃金以自寳奚贵其知味也哉山水之为物禀造化之秀隂阳晦晴雨寒暑朝昬昼夜随行改歩有无穷之趣自非胸中丘壑汪汪洋洋如万顷波未易摹冩
　　六朝至唐画者虽多笔法位置深得古意自王维张璪毕宏郑防之徒出深造其理五代荆闗又别出新意一一洗前习迨于宋朝董源李成范寛三家鼎立前无古人后无来者山水之法始备三家之下各有入室弟子二三人终不迨也
　　世俗论画必曰画有十三科山水打头界画打底故人以界画为易事不知方圆曲直髙下低昻逺近凹凸工拙纎丽梓人匠氏有不能尽其妙者况笔墨规尺运思于缣楮之上求其法度准绳此为至难古人画诸科各有其人界画则唐尽无作者歴五代始得郭忠恕一人其他如王士元赵忠义三数人而已如卫贤髙充明抑又次焉近见赵集贤子昻教其子雍作界画云诸画或可杜撰瞒人至界画未有不用工合法度者此为知言也
　　大凡观画未精多难为物此上下通病也余小年见神妙之物稍不合所见便目为伪今则不然多闻阙疑古人之所以传世者也必有其实
　　元人汤采真画评议论甚髙精于赏鉴乐闲外史玉水氏爱而辑之画史
　　画法
　　山水诀【见宋郭思林泉髙致或云李成作】
　　凡画山水意在笔先丈山尺树寸马豆人此其格也逺人无目逺树无枝逺山无皴逺与云齐逺水无波隠隠似眉此其式也山要云塞石壁泉塞道路人塞楼台树塞石分三面路别两歧树看顶水看岸基此其诀也凡画山水峻防者峯平夷者岑峭壁者崖通穴者岫形圆者峦两山夹路者壑两山夹水者涧水注者溪泉通川者谷路下土平曰坡似土而髙者曰坂若能辨别乎此则知山水之彷佛矣观者先看气像次辨清浊定众峯之揖拱列羣岫之威仪多则乱少则慢不多不少要分逺近逺山不可连近山逺水不可连近水山要回抱水要萦洄茂林古木寺观可安断岸颓堤小桥可置有路处人行无路处林木岸絶处古渡山絶处荒村水濶处征帆林宻处店舎悬崖古木根露而藤纒临流怪石嵌空而水痕凡作林木逺则疎平近则髙宻有叶者枝柔无叶者枝硬松皮似鳞柏皮纒身生于土者修长而丛【一作劲】直生于石者拳曲而伶仃古木节多而半死寒林扶疎而萧森凡画山水须按四时春景则雾锁烟笼树木多隠隠逺水拖蓝山色渐青夏景则林木蔽天緑芜平坡倚云瀑布近水幽亭秋景则水天一色霞鹜齐飞鴈横烟塞芦渚沙汀冬景则积地为雪水浅沙平冻云黯淡酒旗村客舟倚岸樵者负薪风雨则不分天地难辨东西行人笠渔父蓑衣有风无雨枝叶斜披有雨无风枝叶下垂雨霁则云收天碧薄霭依稀山光浅翠网晒斜晖晓景则千山【一作门】欲曙轻雾霏霏朦胧残月气像熹防暮景则山衔落日吠犬疎篱僧投逺寺帆卸江湄行人归急半掩柴扉或烟斜雾横或逺岫云归或秋江古渡或荒冢断碑或洞庭春色或潇湘雾迷如此之类谓之画题笔法布置更在临时山形不得犯重树头不得整齐树借山而为骨山借树以为衣树不可繁要见山之秀丽山不可乱要显树之光晖若能留意于此者须心防于机
　　形理论
　　余尝论画以为人禽宫室器用皆有常形至于山石竹木水波烟云虽无常形而有常理常形之失人皆知之常理之不常虽晓画者有不知故凡可以欺世而取名者必托于无常形者也虽然常形之失止于所失而不能并其全若常理之不当则举废之矣以其形之无常是以其理不可不谨也世之工人或能曲尽其心而至于其理非博士逸才不能辨与可知于竹石枯木真可谓得其理者矣如是而生如是而死如是而挛拳瘠蹙如是而条达遂茂根茎节叶牙角脉缕千变万化未始相袭而各当其处合于天造厌于人意盖逹士之所寓也欤昔嵗常画两丛竹于净因之方丈其后出守陵阳而西也余与之偕别长老道臻师又画两竹梢一枯木于唭东亝臻方治四壁于法堂而请与可与可既许之矣故余并为记之必有明于理而深观之者然后知言之不妄　元丰三年端阳月八日眉山苏轼于净因方丈书之
　　东坡先生以雄文直节髙一代而其英伟秀杰之气发为翰墨者姿态横生峰颖遒劲尤非时人之所能及此帖文简意足不易得也好事者宜寳藏之　至正十九年龙集己亥四月既望后学双文宇文公谅谨题急雨苕溪小系船手披翰墨忆坡仙故家人物今煨烬抚卷题诗一慨然　呉成龙
　　文忠公画记有形理之説真能发古人未言之防惜湖州公竹枝不与俱传俾今之画家不得观其自惜哉然文忠此记之妙似不専于画即书家亦然防画肥瘦者形也结构圆融者理也形具而显理隠而防形非理弗备犹文非理弗宣今作画之求于形似其不能况理乎书亦惟于形又鲜得其似若语于理无不懵然以为诞矣文忠书本二王帖中来故机轴成家学者罕到中间妙处理形相传非澷然涂抹已也此卷姑置画而重其书自当与文忠公并称宇内神物矣　丙戌冬日张静题此苏文忠公行书画记真迹卷在楮上宜入法书部因论画之形理有防故留斯便览
　　冩竹説【余见余竹史扬松法见余松麈晕梅法见余梅花供】
　　呉仲圭云墨竹之法作干节枝叶而已而叠叶为至难于此不工则不得为佳画矣昔见于息斋学士谱中谓须宗文与可下笔要劲节实按而虚起一抹便过少迟留则不钝厚不铦利矣法有所忌学者当知粗似桃叶细如桞叶生并立如又如井太长太短蛇形鱼腹手指蜻蜓等状均疎均宻偏重偏轻之病使人厌观必使疎不至冷繁不至乱翻正向背转侧低昂雨打风飜各有法度不可一例涂去如染皂绢然也汝求予墨竹以为法切不忌吾言之谆谆
　　董宰论画
　　尝谓右军父子之书至齐梁而风流顿尽自唐初虞褚辈一变其法乃不合而合右军父子殆如复生此言大易防盖临摹最易神防难传故也巨然学北苑元章学北苑倪瓉学北苑学一北苑耳而各各不相似使俗人为之与临本同若之何能传世也
　　画家以古人为师进此当以天地为师毎朝起看云气变幻絶近画中山山行见竒树须四面取之树有左看不入画而右看入画前后亦尔看得熟自然传神传者必以形形与心手相凑而相忘神之所托也树岂有不入画者将画史收之生绢中茂宻而不繁峭而不寒即是一家眷属耳
　　画家之妙全在烟云变中米虎儿谓王维画见之最多皆如刻画不足学也惟以云山为戯此语虽似过正然山水中当着意生云不用描染当以墨渍出令云气蒸蒸冉冉欲堕乃可称生动之韵
　　云山不始于米元章盖自唐时王洽泼墨便已有其意董北苑好作烟景烟云变没即米画也余以米虎儿潇湘白云图悟墨戏三昧故以冩楚山
　　李思训画海外山董源画江南山米元晖冩南徐山李唐冩中州山马逺夏圭冩钱塘山呉兴赵子昻冩苕霅山黄子乆冩海虞山若夫方壶蓬阆必有羽人传照余以意为之未知是否
　　山之轮郭先定然后皴之从碎处积为大山此最是病古人运大轴只三四大分合所以成章虽其中细碎甚多要之取势为主吾有元人论画米髙二家山书正先得吾意
　　古人云有笔有墨笔墨二字人多不晓画岂有笔墨者但有轮郭而无皴法即谓之无笔有皴法而不分轻重向背明晦即谓之无墨古人云石分三面此语即是笔亦是墨
　　凡诸家皴法自唐及宋皆有门庭如禅灯五家宗派使人闻片语单词可定其为何派儿孙
　　画家右丞如书家右军盖大家神上品必于皴法有竒大年虽俊爽不耐多皴遂谓无笔此得右丞一体者也画家以皴法为第一义皴法中以破网觧索为难惟赵呉兴得董巨正传要用此皴法脱画院庸史之习气幽亭秀木古人常绘世无解其意者余为下注脚曰亭下无俗物谓之幽亭不拥肿经霜变黄者谓之秀木昌黎云坐茂树以终日当作嘉树则四时皆宜霜松雪竹虽凝寒亦堪目对
　　画树之窍惟在多曲虽一枝一节无有可直之理其向背俯仰皆于曲中取之或曰然则诸家不有直树乎曰树虽直必有生枝发节必不直也董北苑树作劲挺之状特曲处简耳李营丘则千屈万曲无复直笔矣枯树最不可少时于茂林中间见乃竒古茂树惟桧栢杨栁桂槐要郁森其妙处在树头与四面参差一出一入一肥一瘦处古人以木灰画圏随围而防之正为此也画树本各有分别如画潇湘图意在荒逺灭没即不当大树及近景丛木如园亭景可作杨栁梧竹及古桧青松若以园亭景树移之山居便不称矣若重山复嶂树木又别当直干直枝多有攅防彼此相借望之模糊郁怱似入林有猿啼虎啸者乃称至如春夏秋冬风晴雪雨又不在言也
　　董北苑画树多不作小树者如秋山行旅是也又有作小树但只逺望之似树其实凭防缀以成形者此即米氏落茄之原委盖小树最要淋漓约畧简于枝柯而繁于形影欲如文君之眉与黛色相合则是髙手也
　　宋人多冩垂栁又有防叶栁垂栁不难画只要分枝头得耳叶栁之难在树头圆铺处只以汁緑渍出又要森萧有迎风摇飏之意其枝头须半明半暗又春二三月栁未垂条秋九月栁已衰飒俱不可混设色亦须体此意
　　禅家有南北宗唐时始分画之南北二宗亦时分也但其人非南北也北宗则李思训父子着色山水流传而为宋之赵干赵伯驹伯骕以至马夏辈南宗则王摩诘始用縇淡一变钩妍之法其传为张藻荆郭董巨米家父子以至元之四大家亦六祖之后有马驹云峰石迹迥出天机笔意纵横乎造化者东坡賛呉道子王维画壁亦曰吾于维也无间然知言哉
　　山水孤烟逺村天邉独树高原非右丞工于画道不能得此句米元晖尝谓右丞画如刻画故余以米家山冩韵
　　赵大年画平逺絶似右丞秀润天成真宋之士夫画此一又传倪云林云林工致不敌而荒率苍古胜矣今作平逺及扇头小景一以此二人为宗使人玩之不穷味外有味也
　　令穰写湖天森遫之景极不多皴虽云学王维而维画正有细皴者乃于重山叠嶂有之赵未能得其妙也
　　元镇自题狮子林图余此画真得荆闗遗意非王防辈所能梦见也其髙自标置如此又张伯两题云林画云无画史纵横习气顾谨中题云林画云初以董源为宗及乎晩年画益精而书法漫矣盖倪书絶工致晩乃失之而専精于画一变古法以天真幽淡为宗要亦所谓渐老渐熟者若不从北苑筑基不容易到尔纵横习气即黄子乆未断幽澹两言则赵呉兴犹逊迂翁其胸次自别也
　　画之道所谓宇宙在乎手者眼前无非是生机故其人往往多寿至于刻画细碎为造物役者乃能损寿盖无生机也黄子乆沈石田文徴仲皆大耋仇英短命赵呉兴止六十余仇与赵品格虽不殊皆习者之流非以画为寄以画为乐者也寄乐于画自黄公望始开此门庭耳
　　向余集董太史画论一卷今题跋内有者删半矣绘事名目
　　染【不描采色涂染出】　　渲【翎毛谓之染渲】
　　界【界画屋宇】　　　　　描【白描人物】
　　临【看真本对临】　　　　摸【用纸搨影】
　　传【对面传】　　　　　　冩【花果草木禽兽冩生】
　　画则
　　白描　　　　　　　　水墨
　　浅绛色　　　　　　　轻笼薄罩
　　五色干淡　　　　　　呉装
　　大着色
　　古今描法【一十八等】
　　髙古防丝描【十分尖笔如曹衣纹】琴弦描【如周举类】
　　铁线描【如张叔厚】　　　行云流【水描】
　　马蝗描【马和之顾兴裔类一名兰叶描】钉头鼠尾【武洞清】
　　混描【人多描】　　　　　撅头描【秃笔也马逺夏圭】曹衣描【魏曹不兴】　　　折芦描【如梁尖头细长撇纳也】橄榄描【江西顔辉也】　　枣核描【尖大笔也】
　　栁叶描【似呉道子观音笔】竹叶描【笔肥短撇纳】
　　战笔【水纹描】　　　　　减笔【马逺梁楷之类】
　　柴笔描【粗大减笔也】　　蚯蚓描
　　皴树法
　　松皮如麟皴【冩针有鼠尾蝴蝶车轮离等名】
　　栢皮如绳皴　　　　　栁身皴如交义麻皮皴梅身要防擦横皴　　　梧桐树身稀二三笔横皴
　　树枝四等
　　丁香【范寛】　雀【郭熙】　火熖【李遵道】　拖枝【马逺】树叶二十七等【静存处士续増十七等备冩形状在绘事指防内】
　　描叶【有八等】墨叶【一等】　着色叶【一十八等】
　　皴石法【防集诸名家论】
　　麻皮皴【董源　巨然笔麻皴】直擦皴【闗仝李成】
　　雨防皴【范寛　俗名芝蔴皴诸家皴法俱备頼头山丁香树芝蔴防掇皴】小斧劈皴【李军刘松年】大斧劈皴【李唐马逺夏圭】长斧劈皴【许道宁顔晖是也名曰雨淋墙头】
　　巨然短笔皴【江贯道师巨然】泥里防钉皴【夏圭师李唐】米元晖拖泥带水皴【先以水徧抺山形坡石大小之处然后蘸焦墨横笔拖之】又有乱云皴　弹涡皴　　靣皴　　骷髅皴马牙勾【如李将军赵千里先勾勒成山却以大青緑着色方同螺青苦緑碎皴染兼泥金石脚】
　　冩石二十六种
　　飞白【无色竹兰上用】云母【中等】　　山字【大青石】
　　太湖【大黒石】　　盘陀　　　　石笋【上尖下大】佛座【大石】　　　卧虎【同上】　　骷髅【与上同】
　　狮子【可石大】　　马鞍【半大石】　羊肚【白色小石植竹蒲盆中】马牙【勾描】　　　蚌蛤【小石】　　鵞子【小碎石】
　　鹰座【大石】　　　弹窝【大石】　　牡砺【如云母】
　　虾蟆　　　　　揷剑【细长如剑】浆脑【白粉防出小石亦可置盆】
　　笔架【势如山】　　靣　　　　坡脚【乱石】
　　灵碑【青黒石仕女竹木上用】勾勒【白描】
　　防苔
　　古多有不用苔者恐覆山脉之巧障皴法之妙今人画不成观必须丛防不免有女添痂之诮若攅苔如仲圭渴苔如叔明乃得个中之防
　　染云
　　云要涌起势如飞动着色云头要现云脚要淡无踪影为妙董源山水上深墨描成云淡苦緑逐染马夏用秃笔淡描指甲云亦以淡苦緑逐染若元晖彦敬山水上积染出懵懂云借绢地而成云也至青緑山水深墨细描白云或粉染出或粉细细丝省
　　破墨
　　唐伯虎云作画破墨不宜用井水性冷凝故也温汤或河水皆可洗砚磨墨以笔压开饱浸水讫然后蘸墨则吸上匀畅若先蘸墨而后蘸水被水冲散不能运动也
　　浓淡
　　徐充暖姝由笔山水中凡画山峯青色露尖上浓下淡此何理也因极意观审乆騐其不然上下浓淡须一色乃得但为云所掩隔腰脚者则变换耳前人未常言及
　　去取
　　丹青志画山不画小画水不画均画石不画巧画树不画孤画路不画直画境不画重画贵不画丑画贱不画清画错不画俗画古不画今
　　兼擅
　　画者六法象形之一故古人金古钟鼎篆往往如画而画家冩兰冩竹冩葡萄冩梅多兼书法或画用焦墨生气韵书用淡墨生古色
　　好尚
　　唐喻鳬曰我诗无罗绮铅粉冝不售画亦同之尝见黄子乆山水一幅上有句曲张雨诗由来老笔荆闗辈施粉施朱笑后生
　　米南宫海岳图陈方叔常寄云林简云此图拙古俗眼罕识前辈尝评其画云大米造妙入无言云林胸次清旷笔意萧逺当咄咄逼真矣暇日能寄小幅否耶倪迂画在胜国时可称逸品昔人以逸品置神品之上歴代惟张志和卢鸿可无愧色宋人中米襄阳在蹊迳之外余皆从陶铸而来元之能者虽多然承率宋法稍加萧散耳呉仲圭欠有神气黄子乆特妙风格王叔明奄有前规而三家未洗纵横习气独云林古淡天然米痴后一人而已
　　孝庙时直画史钟钦礼王吹王谔善山水吹尝画万里长江图进上孝庙悦之别索绢令画十幅至三四而死其呉伟善人物尝为皇太后传神孝宗手捧绢格从旁跪览焉吕纪善翎毛艺冠一世张珍善花果尺寸之楮人辄贵之林良芦雁即古人亦不能及边景照花鸟细巧工致为当时独歩云见左辅王维祯掠闲遂録
　　钤记
　　郭熙画于角有小熙字印赵大年永年则有大年某年笔记萧照以姓名作石古文书崔顺之书姓名于叶下易元吉书于石间宋思陵有御书之寳印书后有御书瓢印王晋卿家藏则有寳绘堂方寸印米元章有米氏审定真迹等印或用团印中作米芾字如蛟形江南李主所藏则有建业文房之印内合同印陈简斋则有无住道人印记苏武功家则有许国后裔苏耆国老等印东坡则用一寸长形印文曰赵郡苏轼图籍呉傅朋曰延州呉悦曰呉悦私印
　　功助
　　余观画之术非细也图山林岩壑则使人忘嚣尘志淡薄图川泽河海使人心胆疎通神气浩荡图宫室则能营计毫厘布指髙下使人身如可居状若可入图神威貌则使人启敬图父子提携则使人知孝图君臣上下节义则使人知忠图昆弟夫妇而友爱之情深图賔主而揖逊之仪见以至为兵为刑而愚人孺子见而亦知惕惧善感恶劝入之深劝之易吾谓他无如也是可与文章并齿其助道之功岂浅浅乎美哉斯术之可尚者如此







　　珊瑚网卷四十八
