　　乾隆九年二月初十日奉
　　上谕
　　三朝御笔藏之金匮者焜煌典重实为超越前古朕毎一捧观輙増永慕所当敬为什袭贻我后人又内府所储厯代书画积至万有余种籖轴既繁不无真赝顷释道二典已编为秘殿珠林一集此外并宜详加别白遴其佳者荟萃成编朕少年时间涉猎书绘登极后毎缘几暇结习未忘弄翰抒毫动成卷帙应一并分类诠次用志岁月至臣工先后经进书画暨传入御府者往往有可观览选择排比亦足标艺林之雅且我
　　列圣贻留墨寳厯乆逾新即前贤断纸零缣用是有所稽考朕于清防之余偶一披阅悦心研虑左图右史古人岂其逺哉钦此


　　钦定四库全书
　　石渠寳笈凡例
　　一是书首冠
　　四朝宸翰其人手迹则谨依年代前后先列朝次无名次国朝先册次卷次轴书画既区上次攸别各以周兴嗣千文中一字编记并仿秘殿珠林体例顾此书卷帙更繁叙録不无小异而大段规模则总归一致也
　　一我朝
　　圣
　　圣相承道德光华发为文藻
　　四朝宸翰焜耀万世册巻轴各以类分就中以标题尤典重者弁首至临摹古人则仍从旧迹次第凡
　　青宫时翰墨又归于后不以编年为序也
　　一秦汉以来尚矣六朝五代唐宋元明列朝大较灿如眉列而各朝内又详攷本人列传依年叙録国朝亦以先后年歳自为分别台阁山林及方外女史更不另为位置文字因縁固当如是
　　一是编所收皆古今名迹虽或临本逼真亦暨置之次等题疑俱仍其旧而真赝自别【如次等书有二王褚桞次等画有荆闗董巨】
　　一册卷轴之后又别为书画合璧一门然必其工力悉敌方称双美其有年代悬殊及书画未必两佳者则仍各从其类等诸附庸不为并重也
　　一释道二氏既编为秘殿珠林一集是编亦间有渉二氏语者然所书非某偈某经所画非祗林丹室则亦同为月露风云而已故是编仍为收入
　　一书画首详本幅先分别牋绢与书之真草篆画之墨画着色及本人欵识图章或他人题跋在夲幅者暨收蔵押缝诸印以次叙録不奸不僣其册则前后副页次及余副卷则前后隔水次引首又次拖尾轴则左右邉幅次及诗塘题记伙谨依其次欲使条理井然观者可无防目也
　　一上等叙述尤详总无一字之遗惟题跋人图印后删以欵字已明不须重赘也次等则但记本人题识不叙印章其有经
　　御笔题跋者仍谨为详録至他人题跋则但云某题一某跋一不録全文礼从其降所以别于上等又上等本幅则谨记高广若干用明珍惜次等则畧之以省登记之繁
　　一凡所登记其题跋与印章俱谨依前后册则曰幅前幅后卷则曰卷前卷后轴则曰左方右方上方下方其为前代内府收蔵之寳统以玺书之名人印章统以印书之其间有诸印或防印【如三印四印云】有巻前卷后或卷首巻尾不无小异一书画中有
　　圣祖暨我
　　皇上书籖并题跋者则于各项叙述之后敬为登载
　　不敢与诸人题跋一例
　　一名迹流传防经装背欵字已失或原无题欵经名人鉴跋确有据依或书法画宗的然无欵为某某者则以无欵或未署欵书之仍归列朝有名人类其稍渉疑似未为传信则分别墨气绢色约畧唐宋别为无名氏一门亦夏五缺文之意
　　一上等中题跋既全録原文其间有但署别号及无名者其印章可识或别有攷据则仍书某某其概无可证则但书题句云跋语云直録其题跋之词而以后署某字书之不敢臆为附防用以阙疑存考
　　一真迹中如羲献手墨一字亦不易得其残缣断幅必以防行防字谨记之所以别于后代诸家吉光片羽珍重应更逾十倍也
　　一全幅中或有割裂弗全题识中或有讹舛字句又白璧无瑕或俗子赝作一诗一跋此类则间加按语祗以别白是非而賛美之词不赘一古人名迹辗转流传收蔵不一手前人无论矣本朝则双峰阁思原堂二家题识图章概删不録以其无闗轻重且春秋遗意也
　　一刻丝绣线虽工亦为降格皆附于本项无名氏之后毋庸别分门类又便面盛于有明名人真迹徃徃可见然一册多至数十家其年代前后参差不等亦总归于列朝之末
　　一书画分贮乾清宫飬心殿重华宫御书房四处俱各用鉴蔵玺以别之又石渠寳笈乾隆御覧之寳二玺册巻轴皆同上等者则益以乾隆鉴赏三希堂精鉴玺宜子孙三玺既分贮四处所编字号仍分部排次取其便于观览
　　一我
　　皇上宸翰富有日新又御府后此所收古今名迹亦未可槩以起讫并拟另入续集再为编次一是编始于乾隆甲子仲春成于乙丑冬十月奉
　　敕排纂诸臣有不能终始其事者然既均効编摩即
　　当与名其列今仍照被
　　命名次署衔用志縁起【臣】张照【臣】梁诗正【臣】励宗万【臣】张若霭【臣】庄有恭【臣】裘曰修【臣】陈邦彦【臣】观保【臣】董邦逹恭记




　　钦定四库全书　　　　　子部八
　　石渠宝笈总目　　　　　　艺术类一【书画之属】卷一
　　贮
　　乾清宫一
　　巻二
　　贮
　　乾清宫二
　　巻三
　　贮
　　乾清宫三
　　巻四
　　贮
　　乾清宫四
　　巻五
　　贮
　　乾清宫五
　　巻六
　　贮
　　乾清宫六
　　卷七
　　贮
　　乾清宫七
　　卷八
　　贮
　　乾清宫八
　　巻九
　　贮
　　乾清宫九
　　卷十
　　贮
　　养心殿一
　　卷十一
　　贮
　　养心殿二
　　巻十二
　　贮
　　养心殿三
　　卷十三
　　贮
　　养心殿四
　　巻十四
　　贮
　　养心殿五
　　巻十五
　　贮
　　养心殿六
　　卷十六
　　贮
　　养心殿七
　　卷十七
　　贮
　　养心殿八
　　巻十八
　　贮
　　养心殿九
　　卷十九
　　贮
　　三希堂
　　巻二十
　　贮
　　重华宫一
　　卷二十一
　　贮
　　重华宫二
　　巻二十二
　　贮
　　重华宫三
　　卷二十三
　　贮
　　重华宫四
　　巻二十四
　　贮
　　重华宫五
　　巻二十五
　　贮
　　重华宫六
　　巻二十六
　　贮
　　重华宫七
　　巻二十七
　　贮
　　重华宫八
　　巻二十八
　　贮
　　御书房一
　　卷二十九
　　贮
　　御书房二
　　巻三十
　　贮
　　御书房三
　　巻三十一
　　贮
　　御书房四
　　卷三十二
　　贮
　　御书房五
　　卷三十三
　　贮
　　御书房六
　　巻三十四
　　贮
　　御书房七
　　巻三十五
　　贮
　　御书房八
　　巻三十六
　　贮
　　御书房九
　　巻三十七
　　贮
　　御书房十
　　卷三十八
　　贮
　　御书房十一
　　卷三十九
　　贮
　　御书房十二
　　卷四十
　　贮
　　御书房十三
　　卷四十一
　　贮
　　学诗堂
　　卷四十二
　　贮
　　画禅室
　　巻四十三
　　贮
　　长春书屋
　　随安室
　　攸芋斋
　　巻四十四
　　贮
　　翠云馆
　　潄芳斋
　　静怡轩
　　三友斋
　　【臣】等谨按
　　钦定石渠宝笈四十四卷乾隆九年奉
　　勅撰书评画品肇自六朝张彦逺始彚其总依据旧文粗陈名目而已不能近见真迹也唐宋以来记载日伙或精于赏鉴而限于见闻或长于搜罗而短于辨别迄未能兼收众论定着一编为艺林之鸿宝我
　　国家承平景运一百余年
　　内府所收既多人间所未睹我
　　皇上几余防艺妙契天工又
　　睿鉴所临物无匿状是以
　　品评甲乙既博且精
　　特命儒臣録为斯帙以贮藏
　　殿阁依次提纲以书册画册书画合册书巻画巻书画合巻书轴画轴书画合轴分条列目其笺素尺寸印记姓名赋咏防识与奉有
　　御题
　　御玺者皆一一胪载纎悉必详而
　　三朝宸翰
　　皇上御笔尤珍逾球璧光灿仪璘仰见未明勤政之余乙夜
　　观书之暇松云栋牖穆穆凝神所为颇养天和怡情悦性者不过防心翰墨寄赏丹青与前代帝王务侈纷华靡丽之观者迥不侔也乾隆四十六年十一月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀










　　钦定四库全书
　　石渠寳笈卷一目录
　　贮
　　乾清宫一
　　四朝宸翰
　　书册
　　世祖章皇帝御临诸名家帖
　　书卷
　　世祖章皇帝御书圣经
　　世祖章皇帝御临苏轼满庭芳词
　　书轴
　　世祖章皇帝御临文徴明诗帖
　　书轴
　　世祖章皇帝御笔梅花
　　世祖章皇帝御笔山水
　　世祖章皇帝御笔葡萄
　　世祖章皇帝御笔画竹
　　世祖章皇帝御笔竹石
　　世祖章皇帝御笔仿关仝山水
　　世祖章皇帝御笔仿董源山水
　　世祖章皇帝御笔仿郭熙山水
　　世祖章皇帝御笔仿范寛山水
　　世祖章皇帝御笔仿夏珪雪景
　　世祖章皇帝御笔仿米家山
　　世祖章皇帝御笔仿米友仁山水
　　世祖章皇帝御笔仿米友仁山水
　　世祖章皇帝御笔仿黄公望山水
　　世祖章皇帝御笔仿倪瓒山水
　　书册
　　圣祖仁皇帝御书周易折中序
　　圣祖仁皇帝御书性理精义序
　　圣祖仁皇帝御书朱子全书序
　　圣祖仁皇帝御书佩文韵府序
　　圣祖仁皇帝御书御选唐诗序
　　圣祖仁皇帝御书避暑山庄记
　　圣祖仁皇帝御书草诀百韵
　　圣祖仁皇帝御书千文
　　圣祖仁皇帝御书千文
　　书卷
　　圣祖仁皇帝御书太极图説
　　圣祖仁皇帝御书上帝阁赞
　　圣祖仁皇帝御书操舟説
　　圣祖仁皇帝御书赐裕亲王札
　　圣祖仁皇帝御书千文
　　圣祖仁皇帝御书防语
　　圣祖仁皇帝御书防语
　　圣祖仁皇帝御书长寿星赋
　　圣祖仁皇帝御书行殿读书赋
　　圣祖仁皇帝御书耕织图序
　　圣祖仁皇帝御书古文渊鉴序
　　圣祖仁皇帝御书栢梁体诗序
　　圣祖仁皇帝御笔书通鉴纲目后
　　圣祖仁皇帝御书稼説
　　圣祖仁皇帝御书金莲花赋
　　圣祖仁皇帝御书题画诗
　　圣祖仁皇帝御临苏轼颍州西湖月夜泛舟诗
　　圣祖仁皇帝御临苏轼前赤壁赋
　　圣祖仁皇帝御临黄庭坚书孟郊诗
　　圣祖仁皇帝御临米芾诗帖
　　圣祖仁皇帝御临米芾诗帖
　　圣祖仁皇帝御笔仿米芾千字文
　　圣祖仁皇帝御临赵孟頫书辋川诗
　　圣祖仁皇帝御临赵孟頫书归田赋
　　圣祖仁皇帝御临赵孟頫书防扇赋
　　圣祖仁皇帝御临赵孟頫书秋声赋
　　圣祖仁皇帝御临董其昌诗帖
　　圣祖仁皇帝御临董其昌书舞鹤赋
　　圣祖仁皇帝御临董其昌书滕王阁序
　　圣祖仁皇帝御临董其昌书驾幸太学赋
　　圣祖仁皇帝御临董其昌书麒麟赋
　　圣祖仁皇帝御临董其昌书五栁先生传
　　书轴
　　圣祖仁皇帝御书干九五爻辞
　　圣祖仁皇帝御书圣经
　　圣祖仁皇帝御书唐句
　　圣祖仁皇帝御书五台碧山寺碑文
　　圣祖仁皇帝御书五台殊象寺碑文
　　圣祖仁皇帝御临米芾书泰阶六符赋
　　圣祖仁皇帝御临宋髙宗书汉髙祖求贤诏
　　圣祖仁皇帝御临董其昌诗帖
　　圣祖仁皇帝御临董其昌诗帖
　　圣祖仁皇帝御临董其昌书乐志论
　　圣祖仁皇帝御临董其昌仿赵孟頫诗
　　圣祖仁皇帝御临董其昌兰亭帖
　　圣祖仁皇帝御临董其昌书老人星赋











　　钦定四库全书
　　石渠宝笈卷一
　　贮
　　乾清宫一
　　宸翰
　　书册
　　世祖章皇帝御临诸名家帖五册
　　黄笺本第一册为顺治十五年书临王羲之乐毅论分段署月日中楷书千文凡二则计二十四页第二册至第四册皆顺治十六年书第二册临黄庭坚岳云帖凡十三则计二十六页第三册节临赵孟頫书离骚凡八则计十七页第四册杂临钟繇一则王羲之三则王献之二则王廙一则怀素一则欧阳询二则顔真一则苏轼一则蔡襄一则董其昌一则计十五页俱分段署月日第五册为顺治十七年书临虞世南书孔子庙堂碑分十则署月日计二十五页页髙九寸五分广一尺一寸八分
　　书卷
　　世祖章皇帝御书圣经一卷
　　黄笺本行楷大书卷前署圣经二字卷髙一尺四寸五分广三丈九尺二寸四分
　　世祖章皇帝御临苏轼满庭芳词一卷
　　黄笺本大楷书欵识云己亥冬对临东坡之帖卷髙一尺三寸广一丈九尺
　　书轴
　　世祖章皇帝御临文征明诗帖一轴
　　素笺本行楷书七言絶句一首欵识云己亥冬临文征明书轴髙四尺八寸七分广一尺九寸一分
　　画轴
　　世祖章皇帝御笔梅花一轴
　　素绫本墨画欵识云顺治乙未孟冬御笔戏写上钤广运之宝玺一轴髙三尺四寸八分广一尺七寸三分
　　世祖章皇帝御笔山水一轴
　　素绫本墨画欵识云顺治乙未仲冬朔日御笔写上钤广运之宝玺一又另行署赐大学士刘正宗七字轴髙四尺七寸五分广一尺六寸一分
　　世祖章皇帝御笔葡萄一轴
　　云母笺本墨画欵署御笔上钤广运之宝玺一右方下又识云顺治乙未仲冬朔日写上钤万几余暇寄兴图书潄六艺之芳润怡情翰墨措万物于笔端二玺轴髙三尺七寸广一尺九寸二分
　　世祖章皇帝御笔画竹一轴
　　素笺本墨画欵识云顺治乙未仲冬御笔戏写上钤广运之宝玺一轴髙二尺六分广八寸五分
　　世祖章皇帝御笔竹石一轴
　　素绫本墨画欵识云顺治丙申夏日御笔画下有广运之宝万几余暇二玺前有体元斋玺一轴高四尺七寸七分广一尺六寸一分
　　世祖章皇帝御笔仿闗仝山水一轴
　　素绫本墨画欵识云丙申孟秋御笔仿五代闗仝笔意画下有广运之宝万几余暇二玺前有体元斋玺一轴高四尺八寸五分广一尺六寸四分
　　世祖章皇帝御笔仿董源山水一轴
　　素绫本墨画欵识云丙申季秋御笔仿宋董源笔意画轴髙四尺八寸五分广一尺六寸二分
　　世祖章皇帝御笔仿郭熙山水一轴
　　素绫本墨画欵识云丙申仲秋御笔仿宋郭熙笔意画下有广运之宝万几余暇二玺前有体元斋玺一轴髙四尺八寸八分广一尺六寸四分
　　世祖章皇帝御笔仿范寛雪景一轴
　　素绫本墨画欵识云丙申仲秋御笔仿宋范寛笔意画下有广运之宝万几余暇二玺前有体元斋玺一轴髙四尺八寸五分广一尺六寸七分
　　世祖章皇帝御笔仿夏珪雪景一轴
　　素绫本墨画欵识云丙申孟秋御笔仿宋夏珪笔意画下有广运之宝万几余暇二玺前有体元斋玺一轴髙四尺八寸八分广一尺六寸七分
　　世祖章皇帝御笔仿米家山一轴
　　素牋本墨画欵识云顺治歳在乙未仲冬望日御笔仿宋米元章父子画赐司吏院承院王进善上钤广运之宝万几余暇二玺左方上有寄兴图书潄六艺之芳润怡情翰墨措万物于笔端玺一轴髙三尺五寸二分广一尺六分
　　世祖章皇帝御笔仿米友仁山水一轴
　　素绫本墨画欵识云丙申孟秋御笔仿宋小米笔意画下有广运之宝万几余暇二玺前有体元斋玺一轴髙四尺九寸广一尺六寸四分
　　世祖章皇帝御笔仿米友仁山水一轴
　　素绫本墨画欵识云顺治丙申夏日御笔仿小米笔意画下有广运之宝太和主人二玺前有体元斋玺一轴髙四尺七寸广一尺六寸二分
　　世祖章皇帝御笔仿黄公望山水一轴
　　素绫本墨画欵识云顺治歳在乙未仲冬望日御笔仿元黄子乆画赐尚方院左承议郭进忠上钤广运之宝万几余暇二玺左方上有寄兴图书潄六艺之芳润怡情翰墨措万物于笔端玺一轴髙三尺六寸四分广一尺五寸五分
　　世祖章皇帝御笔仿倪瓒山水一轴
　　素绫本墨画欵识云丙申季秋御笔仿元倪瓒笔意画轴髙四尺八寸六分广一尺六寸五分
　　书册
　　圣祖仁皇帝御书周易折中序一册
　　素牋本楷书末幅欵识云康熙五十四年春三月十八日书后有体元主人稽古右文之章二玺首幅前署御制周易折中序七字册计六幅幅高六寸八分广四寸六分
　　圣祖仁皇帝御书性理精义序一册
　　素笺本楷书末幅欵识云康熙五十六年春二月初一日书后有体元主人万几余暇二玺首幅前署御制性理精义序七字册计六幅幅髙六寸八分广四寸七分
　　圣祖仁皇帝御书朱子全书序一册
　　素牋本楷书末幅欵识云康熙五十二年歳在癸巳夏六月敬书后有体元主人稽古右文之章二玺首幅前署御制朱子全书序七字册计二十七幅幅髙六寸八分广四寸
　　圣祖仁皇帝御书佩文韵府序一册
　　素牋本行楷书末幅欵识云康熙五十年十月题后有体元主人万几余暇二玺首幅前署御制佩文韵府序七字册计十二幅幅髙五寸二分广三寸四分
　　圣祖仁皇帝御书御选唐诗序一册
　　素牋本楷书末幅欵识云康熙五十二年三月上旬题并书后有体元主人万几余暇二玺首幅前署御选唐诗序五字册计十幅幅髙五寸九分广三寸七分
　　圣祖仁皇帝御书避暑山庄记一册
　　素牋本楷书末幅欵识云康熙五十年六月下旬书后有体元主人万几余暇二玺首幅前署御制避暑山庄记七字册计十幅幅髙六寸一分广三寸九分
　　圣祖仁皇帝御书草诀百韵一册
　　洒金牋本草书后页欵识云康熙乙未夏再书下有康熙稽古右文二玺册计三十六页页髙五寸五分广六寸
　　圣祖仁皇帝御书千文一册
　　素牋本草书后页欵识云康熙甲戌夏日书后有体元主人万几余暇二玺首页有康熙御笔玺一册计十一页页髙七寸七分广七寸六分
　　圣祖仁皇帝御书千文一册
　　洒金牋乌丝阑本草书后页欵识云康熙五十四年秋再书下有康熙稽古右文二玺册计十六页页髙五寸五分广五寸九分
　　书卷
　　圣祖仁皇帝御书太极图説一卷
　　洒金牋本行楷书欵识云康熙五十一年歳次壬辰六月山庄再敬书下有康熙宸翰勅几清晏二玺卷前有渊鉴斋玺一卷髙一尺六寸二分广三丈二寸五分
　　圣祖仁皇帝御书上帝阁赞一卷
　　洒金牋本大楷书欵识云康熙五十一年六月吉旦敬书上钤康熙御笔之宝玺一卷前署上帝阁赞四字卷髙二尺二寸七分广二丈八尺三寸六分
　　圣祖仁皇帝御书操舟説一卷
　　素牋本草书未署欵后有体元主人万几余暇二玺卷前有康熙宸翰玺一卷髙八寸七分广一尺九寸四分
　　圣祖仁皇帝御书赐裕亲王札一卷
　　宣德牋本行楷书凡二则后有体元主人万几余暇二玺卷髙七寸六分广一尺六寸五分
　　圣祖仁皇帝御书千文一卷
　　宣德笺本楷书欵识云康熙庚午初夏临下有康熙宸翰万几余暇二玺卷髙七寸四分广八尺八寸九分
　　圣祖仁皇帝御书跋语一卷
　　宣德笺本凡二则第一则小楷书跋资政要览后有康熙稽古右文二玺第二则行楷书跋兰亭帖后有康熙宸翰万几余暇二玺卷髙七寸五分广一尺八寸二分
　　圣祖仁皇帝跋语一卷
　　素牋本行楷书凡三则第一则跋董其昌书昼锦堂记第二则跋米芾书天马赋第三则跋赵孟頫书不自弃文未署欵后有康熙稽古右文几暇怡情三玺卷前有佩文斋玺一卷髙七寸六分广一尺八寸
　　圣祖仁皇帝御书长夀星赋一卷
　　素绫本行书未署欵后有康熙宸翰稽古右文之章二玺卷前有渊鉴斋玺一卷髙一尺一寸广九尺七寸六分
　　圣祖仁皇帝御书行殿读书赋一卷
　　素笺本行书欵识云康熙甲子冬至前书后有体元主人稽古右文之章二玺卷前署行殿读书赋有序七字又日镜云伸玺一卷末臣张英跋云敬观
　　御制并书行殿读书赋仰见
　　圣心稽古典学符乎天健虽当时巡弥勤诵读赋辞鸿丽逺配典谟以此敦励来兹垂法万世猗欤盛矣
　　御书圆劲相含体格精妙温润同于珠璧神采炳于日星备八法之楷模兼诸家之美善旷代钜观瞻仰何极【臣】张英恭跋又【臣】顾藻跋云洪惟我
　　皇上法天出治稽古敷文化成之盛迥越三五恭诵御制行殿读书赋伏稔
　　驻跸行宫犹且左图右史常勤丙夜
　　宸章炳赫若挟风霆于尺幅飞泉瀑于毫端焕乎有文
　　渊然莫测而
　　睿翰流辉则云汉为昭日星垂丽彚众体而得其精集
　　大成而臻于化【臣】藻学识浅疎遭逢
　　圣主瞻仰光华眞千载一时之遇敬抒欢忭敢効颂飏
　　【臣】顾藻恭跋又【臣】励杜讷跋云
　　皇上勤民省方同谘田野驻跸之时则披览图史丙夜
　　不辍孜孜忘倦之渊衷发为
　　天藻义蕴博光嫓典谟
　　圣学之髙深乾元之行健自有载籍以来未之前闻奎翰坚凝峭杰古鬱絶伦结搆既极精严神采复极炜焕俨若山岳耸峙日月昭融诚册府之鸿模为艺林所永宝也【臣】获仰瞻曷胜荣庆【臣】励杜讷恭跋又【臣】胡会恩跋云
　　皇上天纵之圣日勤万几听政之余必亲经史虽时迈
　　省方乙夜勿辍斯赋所由作也
　　濬思渊发神藻天开玉振金声超絶众妙
　　奎画元气中涵光华四照出入造化卷舒风云夐哉集
　　书学之大成矣【臣】承
　　命赐观得以仰瞻
　　鸿制周环循诵晃耀心目颂飏赞叹莫罄髙深微【臣】荣遇于斯为至谨拜手稽首书于卷末以志亿万年琬琰之传永永无极云【臣】胡会恩恭跋又【臣】孙岳颁跋云诗诵就将书陈逊敏法天行健盖心乎学者也恭读
　　御制知稽古之功虽巡行靡间以万几之余暇极夙夜之精勤含英咀华发挥心得始终条理该贯艺文洵垂世之典谟不仅为赋体之轨范也至
　　御笔之心手调和法完神密拟之海山立日丽星辉
　　斯堪彷佛【臣】幸际
　　盛时获观
　　宸翰不胜踊跃欢忭之至【臣】孙岳颁恭跋巻髙七寸七
　　分广八尺二寸七分
　　圣祖仁皇帝御书耕织图序一卷
　　宋牋本行草书欵识云康熙三十五年春二月社日题并书下有我思古人述而不作二玺卷前署御制耕织图序六字有惜寸阴玺一卷髙七寸九分广五尺八寸二分
　　圣祖仁皇帝御书古文渊鉴序一卷
　　素牋本行草书欵识云康熙二十四年十二月题并书下有我思古人述而不作二玺卷前署御制古文渊鉴序七字有佩文斋玺一卷髙六寸六分广六尺三寸二分
　　圣祖仁皇帝御书栢梁体诗序一卷
　　素牋本楷书欵识云康熙二十一午正月十四日御笔上钤康熙宸翰玺一卷后有沈荃书栢梁体联句诗欵识云日讲官起居注詹事府詹事兼翰林院侍读学士加礼部侍郎【臣】沈荃奉
　　勅书卷髙七寸八分广四尺八分
　　圣祖仁皇帝御笔书通鉴纲目后一卷
　　宣德笺本楷书未署欵后有康熙宸翰万几余暇二玺卷前署书通鉴纲目后六字卷髙七寸六分广一尺三寸四分
　　圣祖仁皇帝御书稼説一卷
　　素牋本楷书未署欵后有康熙稽古右文万几余暇三玺卷前署稼説二字有惜寸阴玺一卷髙六寸三分广一尺六寸五分
　　圣祖仁皇帝御书金莲花赋一卷
　　素绫本行楷书欵识云癸未书下有康熙宸翰保合太和二玺卷前署金莲花赋四字有佩文斋玺一卷髙七寸五分广六尺七寸九分
　　圣祖仁皇帝御书题画诗一卷
　　素牋本行书七言截句一首欵识云题画六十一年书卷髙八寸八分广二尺一寸
　　此卷暨唐句一轴皆康熙六十一年
　　圣祖御笔赐我
　　皇上者越雍正八年
　　上在青宫时作
　　圣祖仁皇帝恩赐御书记今敬镌龙箱上记曰忆自年
　　十二时随
　　皇祖圣祖仁皇帝驾往热河避暑朝夕随侍
　　皇祖万几之暇辄流览书史或
　　亲洒宸翰【御名】从旁窃观心慕而未敢以请也
　　皇祖顾【御名】曰汝爱吾书乎赐长幅一复赐横幅一扇
　　一皆持以告我
　　皇父宝而藏之其年冬
　　龙驭上宾哀痛沉笃每展阅
　　御笔手泽犹存涕涔涔下乃肃容拜手而为之记曰呜
　　呼
　　皇祖之孙百余人其中聪明才识好学博文年长于【御名】而任事于朝者彬彬济济【御名】年甫弱龄性复钝鲁顾特被
　　恩宠迥异他人者岂非我
　　皇祖推爱我
　　皇父之心比诸孙有独挚乎今虽八载
　　圣训慈顔宛然如昨岂徒桮棬之恸已哉昔欧阳修作宋仁宗飞白记谓仁宗德泽涵濡于天下者四十余年田夫野老犹悲歌思慕况得望清光而承恩宠者尤相与流涕不置我
　　皇祖君临天下六十余年圣德之广大化泽之深享年之有永过于仁宗万万欧阳修不过受知近臣为僚采作记尚流连咨嗟慨想而不能自禁况【御名】以孙枝日侍晨夕诲爱特深亲侍
　　皇祖之挥毫躬受锡予其流连咨嗟慨慕更当何如因
　　书以志不忘云
　　圣祖仁皇帝御临苏轼颍州西湖月夜泛舟诗一卷素绫本大楷书欵识云康熙辛亥孟夏日临东坡之帖后有体元主人万几余暇二玺卷前署御笔二字上钤宣文之宝玺一卷髙一尺二寸四分广一丈六尺五寸二分
　　圣祖仁皇帝御临苏轼前赤壁赋一卷
　　素绢本草书欵识云临苏轼书下有康熙宸翰勅几清晏二玺卷前有渊鉴斋玺一卷髙一尺五寸广一丈一尺六寸五分
　　圣祖仁皇帝御临黄庭坚书孟郊诗一卷
　　洒金牋本楷书五言古诗一首欵识云临黄庭坚书下有康熙宸翰玺一卷前有渊鉴斋玺一卷髙一尺三寸二分广七尺四寸四分
　　圣祖仁皇帝御临米芾诗帖一卷
　　素绢本行楷书五言排律诗二首欵识云临襄阳米芾书下有康熙宸翰保合太和二玺卷前有日镜云伸玺一卷髙八寸广六尺六寸三分
　　圣祖仁皇帝御临米芾诗帖一卷
　　素绢本行楷书五言排律一首未署欵后有康熙宸翰稽古右文之章二玺卷前有渊鉴斋玺一卷髙八寸广七尺七寸
　　圣祖仁皇帝御笔仿米芾千字文一卷
　　素绢本行楷书欵识云康熙壬午夏六月初庚后二日避暑口外雨霁风清四围山色乘朝爽挥笔仿元章书法下有稽古右文之章玺一卷前有日镜云伸玺一拖尾【臣】陈廷敬跋云【臣】惟书称尧文思舜文明禹文命昔者史臣将纪一代之至德至道大经大法必先首称曰文文綦重矣而伏羲龙书神农穗书黄帝云书爰自三皇已崇书道书綦重矣我
　　皇上帝王之治统阐神圣之心传
　　天文覃敷
　　御书昭被绍隆皇古济美唐虞猗欤盛哉弗可及已【臣】
　　尝见
　　万几余闲无他嗜好博览羣书手不释卷清明在躬英
　　华发外炜煌
　　圣制昱曜斯文良由
　　天纵生知加以时敏典学故盛德日新大业丕显如斯
　　其至也若夫
　　宸章
　　睿翰旬月所书数余万幅秘府之藏充函属栋时蒙赐赉宠逮臣工鸿宝流传光被天壤至
　　御书千文眞行草书已有数种各极其妙逺过古人顷颁示仿米芾千文
　　仙毫结字
　　奎藻联篇如日月星辰之丽于天而髙莫能穷焉如岳镇海渎之奠于地而厚莫可极焉【臣】等前所谓体势则经天纬地风采则出圣入神也璧合珠连龙翔凤举八文六义应手从心运阖辟之枢机用文章之矩矱髙掩东晋直轥襄阳【臣】等前所谓无美不臻靡法不备也神完气足几动天随俨然太乙下观自有百灵潜卫【臣】等前所谓千言长幅立刻挥成自始至终无一懈笔也遂以是卜
　　圣祚之遐昌庆
　　嵩龄于亿万凡此赓飏之实洵为遭遇之隆【臣】等前请
　　橅勒贞珉恭缀跋语荷蒙
　　俯允敢布愚忱【臣】廷敬不胜瞻仰荣幸之至经筵讲官吏部尚书【臣】陈廷敬恭跋又【臣】励杜讷跋云【臣】杜讷叨侍
　　内廷乆歴年所稔见我
　　皇上万几稍暇即撰文赋诗抽毫染翰虽盛暑隆寒每
　　至丙夜弗辍用是
　　天藻星罗编垂百卷业成二集
　　宸书繁富伙够累笥连箧骈积芸斋曩荷
　　赐观恭展竟日仅及百分之一二数年以来时蒙颁赉内外诸臣迩者兼许自拟堂名旋濡
　　御墨拂素淋漓靡弗标新剏格出圣入神卿贰侍射之
　　顷犹获瞻仰
　　挥毫环跽吁干均邀
　　恩宠今自春入夏绫缣之外书侧理二千余幅除经赏
　　给计存字一十三万有奇
　　特宣手勅以所储卷轴分锡阁臣以下凡三百余人圣朝异数振古罕闻兹
　　跸驻塞垣时方炎夏裁答封事之后临池未午结宇盈千邮筒驰付典司【臣】等稽首敬阅体全法备璧合珠联遒劲如山岳坚贞宕逸若凤鸾鶱翥光俪日月势沛江河至运笔之古茂沉鬱尽脱从来蹊迳卓越歴代帝王名臣奚啻万万昭示防府艺林世奉鸿模异宝矧
　　御书千文大小真楷行草无一不备斯复长绡雾薄迅管风生妙致纵横中峰迥拔化工在手矩矱从心画里千钧行间万象尽善尽美赞诵难名益钦我
　　皇上道气充周德元深厚健行广运永庆
　　万年【臣】既拜觐
　　荣光更卜无疆
　　圣瑞曷胜踊跃欢忭之至都察院左副都御史【臣】励杜
　　讷恭跋又【臣】孙岳颁跋云钦惟
　　皇上万几余暇寄兴临池或大书题额或直挥长幅无
　　不元气浑涵八法具备良由
　　天纵神姿加以
　　圣功不息固宜超诣入化也兹者
　　驾幸塞垣值风清雨霁之时仿米芾千字文一卷不竟
　　日而成
　　特赐翰林官恭览【臣】岳颁幸与其列仰瞻之下行欵适均结搆完密非精神力量万分具足未易观成于俄顷且尽美尽善如斯也
　　圣算绵长于斯可卜私心庆幸忭舞曷胜【臣】仰承圣训粗知画向虽于
　　御书法帖中备观千字文真行草各种而今兹所见益
　　日异月新【臣】诚莫测
　　圣学之髙深惟有頫首叹奇絶而已谨拜手稽首而献颂曰惟天行健惟圣时宪敬德慎修厥中以建我
　　皇勤政旰食宵衣巡行郊甸爰驾六飞顺令夏苗塞垣驻跸批答章奏早夜无逸留心书射
　　天纵之余决拾既闲澄怀以居染翰临池墨光璀璨山色四围环拱几案维时雨歇溽暑疑秋清风徐来披拂林邱绢素横陈柔润若水兴酣落笔日不移晷立成千字自昔未闻得心应手布濩烟云传示外藩震惊匍伏如天在顶如日在目
　　赐观内廷万象陶钧吐纳若海变化若神歴代书家难
　　更仆数敏妙兼该卓絶今古幸逢
　　圣世景运日新儒风士习返朴还醇字学天开俨同羲
　　画
　　帝树之程文贯金石循端竟委完固坚强气充力厚永卜无疆防请钩摹上符星纪天壤流传以垂万禩礼部侍郎仍管国子监祭酒事【臣】孙岳颁恭跋又【臣】胡会恩跋云
　　皇上峻德神功参赞天地当乆道化成之防而宵旰励精罔有暇逸左图右史玉振金声发为
　　宸章昭日星而炳宇宙若乃万几清防游艺临池综括晋唐宋元明诸家各体而神明变化悉超轶而上之秘府所藏琳琅充积臣工霑
　　赐宠溢簪裾至于
　　法驾时巡听览之余濡毫拂素亦无虚晷乃者塞垣朝爽仿米芾千文不竟日而就字字苍坚古劲机圆力厚结搆天然炜哉
　　圣功纯密意在笔先故一气挥成俄顷之间颷发韵流毫发无憾歴稽前代帝王及书家宗匠从未有精微敏妙克臻斯境者也【臣】等伏覩
　　御书千字文各种真行草书皆冠絶前古凌智永于行间轹褚赵于腕下此本苞含雄浑远过襄阳真莫可拟议仰惟
　　天文飞洒时万象澄鲜山川环拱云舒霞巻气静神凝亿万年清宁强固之庥于此备征之矣【臣】会恩拜手敬瞻忻幸无极谨缀数字于卷末以抒鳬藻之忱云兵部左侍郎【臣】胡会恩恭跋又【臣】张廷瓒跋云
　　皇上亶聪天锡大业日新经纶则苞毓乾坤声教则洋洽宇宙而又精研邱索罔间寒暄探道法之渊源抉词华之阃奥古称尧文丕焕何以加兹至于露溢金茎云生镂管绫文似水墨沈如波运造化于毫端掣风雷于腕下神明八法皆本天纵之雄奇囊括诸家不仅人工之摹仿所由
　　颂来禁苑与丹文緑字以同传
　　赐在臣庐每心维手追而不得彼夫钟家太傅雅号书僊王氏右军争推草圣墨池笔冢咸飞沧溟之鱼北海南宫并扫中山之兎虽为艺林之模楷总归
　　宸翰之陶镕乃者胞与遐方怀柔藩服挽强引满巡行于龙荒大漠之区跃马鸣鞭抚绥于夏日炎风之会
　　驻跸而开黄幄事且万几临池以洒霜毫卷将十丈急
　　草千文之帖何须竟日之功
　　睿思凝而成局罗胸神锋发而错综在手千端云拥则游龙夭矫于天池五彩翚飞则鸣凤翩跹于丹穴放同泉决劲类藤牵疎密行间仰三垣之丽斗回环纸上若五纬之编珠雾霭烟霏未尽卷舒之变渊渟岳峙难形结撰之奇允垂后以光前洵超今而冠古【小臣】职司载笔学愧涂鸦敬请金石之镌广作津梁之寳则千繙侧理羣僚齐捧
　　奎章十笏隃糜百世共藏拱璧装成玳瑁琅函烛云翰之辉袭以芸香锦轴耀文昌之色欣逢
　　盛事宠沐
　　殊荣惊骇逾涯庆幸何极日讲官起居注詹事府少詹事兼翰林院侍讲学士【臣】张廷瓒恭跋又【臣】陈元龙跋云【臣】闻金天纪凤体象丹霄炎帝书云势回清汉望嘉禾而濡翰抚宝鼎以成章道在无为艺多入圣伏见我
　　皇上垂裳致治握镜临朝惜此寸阴所其无逸政事之暇书射是娱用以涵养性情发挥文物沍寒溽暑不辍临池昼漏宵钟时闻洒翰
　　法书宝墨轶晋超唐大轴长笺堆床压架盈庭拜珠玑
　　之赐薄海瞻奎璧之光兹者
　　时迈龙沙于苗鸡塞射堋声静更试龙香帐殿风清还铺剡纸六时未竟千字俄成彼智永逊此神奇若元章归于陶铸揽山川之雄秀笔底包罗覩云物之澂鲜毫端流露传来塞上侍从咸惊宣示禁中臣隣胥庆较旧镌之数种别运神明昭杰搆于千秋永垂模楷光华焕发知
　　圣体之日强气韵安和识
　　天顔之有喜葡萄载剪益广长编琬琰精锼用传鸿宝
　　际此
　　文明之盛能忘扬颂之私【小臣】识比管蠡书惭蛇蚓悚惶无已忭舞难名谨拜手稽首而献颂曰于赫我
　　皇圣敬无逸六飞于迈万灵承跸巡行塞垣民事以恤政余游艺是训是则正笔以心观射以德千文迅成不俟终日擘窠大字逈殊旧刻拂纸珠聨挥毫电疾凤羽孤骞虹彩四溢匪懈匪舒以严以密
　　精明斯固蕃祉贞吉象已叅三画先得一能由
　　天纵法垂
　　圣律如日升霄繁星自匿如龙御天灵鱼敢匹传示禁庭肃仰心怵青瑶载砻金泥玉栉九有咸覩万年表率云墨妙焜煌欝笔焕乎文章拜稽莫述日讲官起居注翰林院侍读学士【臣】陈元龙恭跋又【臣】王原祁跋云钦惟
　　皇上御极以来治功光被文教诞敷薄海内外固已乆
　　道化成乃
　　万几之暇犹复网罗四库殚精八法真可谓天纵多能
　　度越千古者也兹者避暑口外
　　行宫肃爽清泉密林环流拱翠
　　宸衷恬旷挥洒临池仿米书千字文不竟日而成体格精严笔法变化从古所未经见使米芾生于今日亦应俛首钦服敛手退避【臣】原祁幸叨侍从获与传观跪捧拜展异采腾光淋漓照曜仰见精神充溢元气磅礴可征
　　圣夀无疆不苐翰墨奇珍也心目开朗踊跃欢忻至书法之阐幽入微【臣】原祁自惭结蚓无能赞叹以管窥天惟知为希世之宝敢求勒之金石永垂昭示谨拜手稽首而为颂颂曰维天垂象云汉昭囘大文丕显鸿蒙肇开圣人则之光被有格精一传心道先羲画吾
　　皇受命如日方中声教四讫莫不率从造化因心阴阳合德垂裳挥弦行健不息顺时暇豫三伏避炎清溪灌木气爽神恬招凉涤暑颐养天和芸编繙阅古迹摩挲文披兴嗣书传海岳濡毫洒翰龙虎腾踔心通墨妙意在笔先直凌羲献远胜米颠
　　天章彪炳画纵横鹅溪十丈千字挥成从古临摹精研歳月栁骨颜筋便称津筏流峙方圆顷刻而就如此
　　帝力岂非天授驰示臣僚惊心目如旋天枢若转地轴希代奇珍百王居首何幸获观叹所未有凤舞鸾飞照临旭日墨里行间元气所出是则是效文苑生光俨同丹篆用卜遐昌金石是勒什袭是宝
　　紫极瑶宫万年永保右春坊右中允兼翰林院编修【臣】王原祁恭跋又【臣】查升题云璇玑纒络腾紫烟河苞雒符孕先天
　　圣人则象惟自然三光璀璨笔底悬
　　宸章昨洒帐殿前想见墨沈磨山泉凉飔微扇溽暑蠲万几清暇披长笺如何寸晷影未迁
　　大书陆离字盈千神速直有风霆鞭烟霏雾结星斗聨
　　黄封驰来
　　天语宣【臣工】瞻拜相差肩惊叹抃舞弥恭防骊珠颗颗光且圆龙翔虎跳鸾凤骞刚柔相济裹铁绵羲繇退舍况米颠吾
　　皇至德体行健游艺亦叅造化权豪铓转折八法全规
　　橅精采琬琰镌【微臣】遭逢
　　恩独偏幸附不朽何因縁涓埃未报心拳拳歌咏盛治亿万年日讲官起居注翰林院编修【臣】查升恭跋又【臣】宋骏业跋云【臣】闻一画开天六书首出焕乎文章唐虞尚矣我
　　皇上宵旰励精功成治定犹重惜寸阴留神翰墨讲求
　　笔法先于正心【臣】忝列
　　禁廷十余年每捧
　　天章日辉星灿擘窠大字行楷牋幅或仿古临摹或机
　　杼独运富有日新尽善尽美此
　　皇上笃好専精寒暑靡间如一日者也在诸臣之究心
　　染翰者终未能窃窥渊奥而
　　皇上得心应手之妙当有黙会于意象之先者即如今
　　年春夏一两月间所书
　　宸翰约逾十三万字之多而所
　　赐匾额不与焉【臣】思古今书家日得五百字者遂以善
　　书名世
　　圣功逊敏数倍于斯此亘古未闻之神异也又蒙溥赐阁臣以及部院寺省诸臣
　　御书于
　　保和殿诸臣忭舞懽呼交相称贺合疏陈
　　谢诚悦诚服岂仅铺扬盛美媚兹一人而已哉兹者
　　恭逢
　　皇上避暑塞垣凝思
　　行殿揽山光之环翠挹朝爽之微凉抽毫展素无或少间晷刻之顷动书成帙六月二十五日蒙
　　颁示【臣】等
　　御书千字文一卷乃取米芾笔意濡墨立成妙入化工捷同神运诸臣拜手肃观神彩焕发体势矫健自首至尾无美弗备莫不恭颂
　　圣学之精纯
　　圣躬之强固佥曰聪明作睿则天亶之圣也勤学不倦则日跻之功也歴久弥笃则无息之騐也精进日强则升恒之象也元气浑全则厯数之征也【臣】未谙操笔私幸遭遇非常叨荷
　　殊宠与瞻
　　龙藻列名卷末【臣】之荣幸更无与俦用敢直陈盛事纪实拜飏语惭朴遫无任悚惶兵科掌印给事中【臣】宋骏业恭跋又【臣】沈宗敬跋云康熙四十一年夏六月
　　圣驾避暑
　　行宫羣臣章奏及内外机务
　　宸断无阙
　　万几之暇留览图书吮豪泼墨仿米芾千字文大书一
　　巻驰驿
　　勅示内廷词臣【臣】等恭叩开凾
　　龙章璀璨照耀云日字体纵横笔法圆劲有岳峙渊渟
　　之势伏惟
　　皇上硏精八法大小行楷俱超越千古即所书千字文亦不下数十本兹巻如风行电扫尤极气足神完仰见
　　圣学日新精力强固从来稽古右文之主罕有及者【臣】等踊跃忭舞赓歌志美请勒贞珉永昭法则臣宗敬窃附侍从之末躬逢
　　盛事曷胜庆幸谨拜手稽首而献颂曰大哉我
　　皇道迈百王聪明渊广
　　圣德丕彰殚心宥密万善允臧时届奎中避暑朔方髙
　　山出云清风送凉既豫
　　圣躬兼奠遐荒亦筹民隐亦务
　　朝常上烦
　　宵旰宛在
　　庙堂
　　勤政余闲渔猎缥缃
　　圣心和乐挥洒
　　天章曾不移晷一扫千行龙跳虎卧凤舞鸾翔若羲与
　　献孰能仰望而况米芾何敢擅长
　　圣不自圣畴咨是将琅函一啓云锦煇煌气骨雄浑体
　　势坚强
　　圣文崇焕不可度量臣邻永法拜手赓飏以卜
　　万夀天地无疆翰林院庶吉士【臣】沈宗敬恭跋卷髙一
　　尺五寸五分广三丈三尺
　　圣祖仁皇帝御临赵孟頫书辋川诗一卷
　　宣德牋本楷书欵识云庚午春三月临下有正心诚意二玺卷前有八表同文玺一卷髙七寸九分广三尺四寸
　　圣祖仁皇帝御临赵孟頫书归田赋一卷
　　素牋本草书欵识云壬午夏闰六月立秋后四日临赵子昻书归田赋后有康熙稽古右文二玺卷前有中和玺一巻髙六寸一分广六尺五寸
　　圣祖仁皇帝御临赵孟頫书纨扇赋一巻
　　宣德牋本行楷书欵识云癸酉春临子昻书卷前有康熙御笔之宝玺一卷髙七寸八分广三尺五寸九分
　　圣祖仁皇帝御临赵孟頫书秋声赋一卷
　　素牋本行楷书欵识云庚午临上钤康熙御笔之宝玺一巻前有致中和玺一卷髙一尺一寸七分广六尺五寸
　　圣祖仁皇帝御临董其昌诗帖一卷
　　素牋乌丝阑本行草书七言律诗四首欵识云癸未仲夏避暑于畅春园时雨初霁晓窓清爽临董其昌书唐律四首下有康熙宸翰保合太和二玺卷前有佩文斋玺一卷髙八寸九分广三尺七寸七分
　　圣祖仁皇帝御临董其昌书舞鹤赋一卷
　　素绢本行书欵识云乙酉仲春南巡临董其昌书下有康熙宸翰保合太和二玺卷前有佩文斋玺一卷髙八寸六分广一丈二尺九寸五分
　　圣祖仁皇帝御临董其昌书滕王阁序一卷
　　洒金笺本行草书欵识云癸未秋八月临董其昌下有康熙宸翰保合太和二玺卷前有日镜云伸玺一卷髙九寸八分广一丈三尺六寸
　　圣祖仁皇帝御临董其昌书驾幸太学赋一卷
　　素绢本行草书未署欵后有康熙宸翰稽古右文之章二玺前有日镜云伸玺一卷髙一尺五寸广二丈七尺一寸
　　圣祖仁皇帝御临董其昌书麒麟赋一卷
　　素绢本行楷书欵识云乙酉春南巡舟中临董其昌下有康熙宸翰保合太和二玺卷前有佩文斋玺一卷髙一尺一寸五分广九尺
　　圣祖仁皇帝御临董其昌书五栁先生传一卷
　　素牋乌丝阑本行书欵识云壬午夏临下有康熙稽古右文二玺卷前有中和玺一卷髙六寸一分广二尺七分
　　书轴
　　圣祖仁皇帝御书干九五爻辞一轴
　　洒金牋本行楷大书飞龙在天利见大人八字下有五味在和渊鉴挥毫二玺右方上有三无九有玺一轴髙六尺广二尺一寸二分
　　圣祖仁皇帝御书圣经一轴
　　素绢本行楷大书欵识云康熙三十三年歳在甲戌仲夏谷旦书上钤钦文之玺玺一轴髙九尺八寸三分广五尺一寸五分
　　圣祖仁皇帝御书唐句一轴
　　洒金牋本行书五言截句一首后署唐句下有戒之在得七旬清健二玺右方上有坦坦荡荡玺一轴髙三尺二寸七分广一尺三寸八分
　　圣祖仁皇帝御书五台碧山寺碑文一轴
　　素绢本楷书欵识云康熙三十九年月日上钤康熙宸翰玺一轴髙四尺八寸广二尺五分
　　圣祖仁皇帝御书五台殊像寺碑文一轴
　　素绢本楷书欵识云康熙三十九年月日上钤康熙宸翰玺一轴髙四尺八寸广二尺五分
　　圣祖仁皇帝御临米芾书泰阶六符赋一轴
　　素牋本行楷书欵识云襄阳米芾书泰阶六符赋己夘临下有康熙宸翰勅几清晏二玺右方上有渊鉴斋玺一轴高七尺七寸八分广二尺七寸八分
　　圣祖仁皇帝御临宋髙宗书汉髙祖求贤诏一轴素绢本行楷书欵识云临宋髙宗书下有康熙宸翰保合太和二玺右方上有佩文斋玺一轴髙三尺八寸三分广一尺一寸七分
　　圣祖仁皇帝御临董其昌诗帖一轴
　　洒金牋本行书五言古诗一首后署临董下有五味在和渊鉴挥毫二玺右方上有三无九有玺一轴髙六尺六寸广四尺七寸七分
　　圣祖仁皇帝御临董其昌诗帖一轴
　　洒金笺本行书大字五言律诗一首后署临董下有五味在和渊鉴挥毫二玺右方上有三无九有玺一轴髙九尺三寸一分广三尺七寸一分
　　圣祖仁皇帝御临董其昌书乐志论一轴
　　素绢本行楷大书欵识云甲戌三月临董其昌书乐志论下有体元主人万几余暇二玺右方上有三无九有玺一上方中有康熙御笔之宝玺一轴髙一丈五寸广五尺七寸七分
　　圣祖仁皇帝御临董其昌仿赵孟頫诗帖一轴
　　素牋本行书七言律诗一首后署董其昌临赵松雪诗帖下有康熙宸翰勅几清晏二玺右方上有渊鉴斋玺一轴髙六尺一寸七分广二尺四寸三分
　　圣祖仁皇帝御临董其昌兰亭帖一轴
　　素牋本行书欵识云癸酉春临华亭董其昌书下有体元主人万几余暇二玺前有三无九有玺一上方有康熙御笔之宝玺一轴髙一丈一尺七寸四分广七尺
　　圣祖仁皇帝御临董其昌书老人星赋一轴
　　素绫本行楷书欵识云康熙二十八年冬至前临董其昌老人星赋恭
　　进下有敬天勤民玺一右方上有日镜云伸玺一轴髙
　　七尺九寸二分广三尺六寸七分















　　石渠宝笈卷一
<子部,艺术类,书画之属,石渠宝笈>
　　钦定四库全书
　　石渠寳笈巻二
　　贮
　　乾清宫
　　宸翰
　　书册
　　世宗宪皇帝御书律厯渊源序
　　世宗宪皇帝御书骈字类编序
　　世宗宪皇帝御书音韵阐微序
　　世宗宪皇帝御书子史精华序
　　世宗宪皇帝御书七询
　　世宗宪皇帝御书万夀诗
　　世宗宪皇帝御笔临董其昌书登楼赋
　　书卷
　　世宗宪皇帝御书栢梁体序
　　世宗宪皇帝御书喜雨诗
　　世宗宪皇帝御书魏征十思疏
　　世宗宪皇帝御书爱莲说
　　世宗宪皇帝御书唐人律句
　　世宗宪皇帝御笔临米芾书鹰赋
　　世宗宪皇帝御笔临赵孟頫千字文
　　书轴
　　世宗宪皇帝御书黒龙潭碑文
　　世宗宪皇帝御书苏轼对月词
　　世宗宪皇帝御书七言截句
　　世宗宪皇帝御书七言律诗
　　世宗宪皇帝御书七言律诗
　　世宗宪皇帝御书五言截句
　　世宗宪皇帝御书五言律诗
　　世宗宪皇帝御书五言律诗
　　世宗宪皇帝御书五言律诗
　　世宗宪皇帝御书五言律诗
　　世宗宪皇帝御书五言律诗
　　世宗宪皇帝御书万夀赋
　　书册
　　御书孝经
　　御临黄庭坚墨竹赋
　　御临米芾尺牍
　　御临赵孟頫书陶潜诗帖
　　御临赵孟頫书纨扇赋
　　御临俞和摹定武禊帖
　　御临董其昌摹兰亭叙
　　御临董其昌书顔真卿帖
　　御临董其昌书晋唐人诗
　　书画合册
　　御笔风冩生书画合璧
　　御笔秋英诗画合璧
　　御临董其昌书画合璧
　　书卷
　　御书圣经
　　御书程子四箴
　　御书朱子格言
　　御临王羲之三帖
　　御临王献之中秋帖
　　御临褚遂良摹长风帖
　　御临懐素诗帖
　　御临蔡苏黄米四家帖
　　御临蔡苏黄米四家书
　　御临蔡苏黄米四家书
　　御临苏轼画竹帖
　　御临苏轼书赤璧赋
　　御临苏轼书归去来辞
　　御临苏轼尺牍
　　御临苏轼烟江叠嶂图诗帖
　　御临苏轼颍州西湖泛月诗帖
　　御临苏轼天禧颂
　　御临黄庭坚书千字文
　　御临黄庭坚书防语
　　御临米芾秋夜诗帖
　　御临米芾岘山诗帖
　　御临米芾题巨然海野图诗
　　御临米芾书天马赋
　　御临米芾尺牍
　　御临米芾尺牍
　　御临米芾论草书帖
　　御临张即之书唐诗
　　御临宋髙宗书养生论
　　御临赵孟頫书洛神赋
　　御临赵孟頫书雪赋
　　御临邓文原章草
　　御临文征明书赤壁赋
　　御临文征明诗帖
　　御临董其昌书白居易诗
　　御临董其昌书秦观词
　　御临董其昌诗帖
　　御临董其昌诗帖
　　御临董其昌书辋川诗帖
　　御临董其昌书栖真志
　　画巻
　　御笔盘山偃松图
　　御笔松崖垂钓图
　　御笔蕙兰图
　　御笔秋
　　御笔双雀花枝图
　　御笔槟榔双雀图
　　御笔葡萄冩生
　　御笔花隂双兎图
　　御临关穜秋山平逺图
　　御临马逺松泉居士图
　　御摹王渊莲塘鶒图
　　御临明宣宗鸜鹆图
　　御临沈周风雨归舟图
　　御临文征明兰花
　　书画合卷
　　御笔梅花
　　御临李公麟女史图并书箴
　　御临唐寅画饮仙图并书饮中八仙歌
　　御临文征明画五君子图
　　书轴
　　御书曲礼四句
　　御书复卦
　　御书唐人絶句
　　御临苏轼丰年晩景帖
　　御临苏轼醉翁操
　　御临苏轼端溪帖
　　御临苏轼防语
　　御临苏轼词帖
　　御临黄庭坚髙松帖
　　御临米芾尺牍
　　御临米芾诗帖
　　御临米芾诗帖
　　御临米芾诗帖
　　御临米芾晋纸帖
　　御临米芾词帖
　　御临朱子诗帖
　　御临赵孟頫诗帖
　　御临赵孟頫诗帖
　　御临赵孟頫西湖诗
　　御临赵孟頫书陶潜诗
　　御临唐寅诗帖
　　御临文征明诗帖
　　御临娄坚书王缙诗
　　御临董其昌书崔瑗座右铭
　　御临董其昌书张旭郎官壁记
　　御临董其昌橅顔真卿送刘太冲序
　　御临董其昌书苏轼四言诗
　　御临董其昌节书周子通书
　　御临董其昌词帖
　　画轴
　　御笔松风山月图
　　御笔泉石兰竹图
　　御笔瓶荷
　　御笔菊花
　　御笔庭前栢树子
　　御笔松石间意
　　御笔松隂髙士图
　　御临倪瓉秋原古树图
　　御临倪瓉平林秀石图
　　御临沈周双松
　　御临唐寅芦汀系艇图
　　御临唐寅折梅仕女图
　　御临陈洪绶髙士图
　　御临恽夀平五清图
　　书画合轴
　　御笔洛神图并临十三行帖
　　御笔瓶荷
　　御笔梨花山雀图
　　御笔秋
　　御笔盆梅
　　御临宋人观梅覔句图并书建福宫新春诗















　　石渠寳笈卷二目録
　　钦定四库全书
　　石渠宝笈卷二
　　贮
　　乾清宫二
　　宸翰
　　书册
　　世宗宪皇帝御书律厯渊源序一册
　　素笺本楷书末幅欵识云雍正元年十月朔敬书下有雍正宸翰朝乾夕惕二玺首幅前署御制律厯渊源序七字册计八幅幅髙七寸广九寸六分
　　世宗宪皇帝御书骈字类编序一册
　　素牋本行书末幅欵识云雍正四年五月初九日上钤雍正御笔之宝一玺首幅前署御制骈字类编序七字册计八幅幅髙七寸二分广八寸
　　世宗宪皇帝御书音韵阐微序一册
　　素牋本行书末幅欵识云雍正四年五月十八日上钤雍正御笔之宝一玺首幅前署御制音韵阐微序七字册计六幅幅髙八寸二分广九寸六分
　　世宗宪皇帝御书子史精华序一册
　　素牋本行书末幅欵识云雍正五年四月初九日上钤雍正御笔之宝一玺首幅首署御制子史精华序七字册计七幅幅髙七寸三分广八寸六分
　　世宗宪皇帝御书七询一册
　　素绢本行草书
　　圣祖仁皇帝御制七询一篇凡五十幅第四十九幅第
　　五十幅跋云我
　　皇上有道持盈健行弗息亦谟亦典乃垂经今纬古之文念圣念狂而示干朝惕夕之防作师兼作后
<子部,艺术类,书画之属,石渠宝笈,卷二>如日复如天直接千圣之渊源克眀百王之著作是培国家久逺之金鉴兼昭万代楷模之宝符是以汪洋斯文之大义皆平时
　　庭训之格言成于十载之
　　睿思特示立言之匪易今兹七询之
　　圣藻永钦至文之不磨至若泉涌风驰思如江湖之注
　　珠辉玉耀灿若琼玖之林此葢
　　皇父才本天纵学极真铨析性理之精纯备词华之妙丽无微不阐洵两间不朽之文羣美悉臻亦千古无两之作斯岂愚【臣】所能仰赞者也敢不凛为箴铭而佩服勿替乎【臣】谨熏沐録
　　呈之次拜书简末永识欣慕之私云尔和硕雍亲王【臣】庙讳下有乐善不倦庙讳之章二玺幅髙一尺二寸七分广一尺六分
　　世宗宪皇帝御书万夀诗一册
　　素绢本楷书恭进
　　圣祖仁皇帝万夀无疆诗十章末幅欵云【臣】庙讳恭撰敬书下有迪德庙讳之章二玺首幅署
　　万夀无疆诗十章有序九字册计十一幅幅髙七寸广
　　四寸六分
　　世宗宪皇帝御笔临董其昌书登楼赋一册
　　素绢本行草书未署欵末幅有御赐朗吟阁宝和硕雍亲王宝墨池清兴三玺册计十幅幅髙七寸五分广四寸六分
　　书卷
　　世宗宪皇帝御书柏梁体诗序一卷
　　泥金画绢本行楷书欵识云雍正四年秋九月御笔上钤雍正御笔之宝一玺卷髙一尺广四尺二分
　　世宗宪皇帝御书喜雨诗一卷
　　素绢本行书七言律诗一首卷前署三月三日得雨六字卷末有雍正御笔之宝一玺卷髙一尺二寸六分广二尺七寸八分
　　世宗宪皇帝御书魏征十思疏一卷
　　素绢本行书欵识云御笔雍正四年二月初九日书下有朝乾夕惕雍正宸翰二玺前有为君难一玺卷髙四尺一寸六分广七尺七寸
　　世宗宪皇帝御书爱莲说一卷
　　素绢本行书欵识云雍正五年五月初三日御笔下有朝乾夕雍正宸翰二玺前有为君难一玺卷髙一尺四寸三分广八尺四寸五分
　　世宗宪皇帝御书唐人律句一卷
　　洒金绢本行草书七言律诗一首欵识云雍正五年六月十九日后有雍正御笔之宝一玺卷髙一尺一寸三分广二尺二寸
　　世宗宪皇帝御笔临米芾书鹰赋一卷
　　朝鲜牋本行书大字未署欵卷后有御赐朗吟阁宝和硕雍亲王宝二玺卷髙一尺二寸六分广一丈六尺九寸
　　世宗宪皇帝御笔临赵孟頫千字文一卷
　　素绢本行楷书未署欵卷后有御赐朗吟阁宝和硕雍亲王宝二玺卷髙七寸三分广七尺七寸五分
　　书轴
　　世宗宪皇帝御书黒龙潭碑文一轴
　　素绢本行楷书欵识云雍正三年八月十五日上钤雍正御笔之宝一玺轴髙五尺二寸五分广二尺七寸二分
　　世宗宪皇帝御书苏轼对月词一轴
　　素绫本行书欵云雍正御笔下有朝乾夕雍正宸翰二玺前有为君难一玺轴髙五尺一寸广二尺五分
　　世宗宪皇帝御书七言截句一轴
　　粉花绢本草书后署夏日泛舟下有雍正宸翰朝乾夕惕二玺前有为君难一玺轴髙四尺四寸广一尺九寸五分
　　世宗宪皇帝御书七言律诗一轴
　　粉花绢本行楷书欵识云雍正六年二月十六日御笔后有雍正宸翰朝乾夕惕二玺前署仲丁诣祭
　　文庙敬成八字有为君难一玺轴髙五尺二寸五分
　　广二尺四寸九分
　　世宗宪皇帝御书七言律诗一轴
　　粉花绢本草书唐句欵署御笔下有雍正宸翰朝乾夕惕二玺前有为君难一玺轴髙五尺二寸五分广二尺四寸七分
　　世宗宪皇帝御书五言截句一轴
　　素绫本草书唐句未署欵后有朝乾夕惕雍正宸翰二玺前有为君难一玺轴髙四尺八寸广二尺二寸五分
　　世宗宪皇帝御书五言律诗一轴
　　粉花绢本行草书后署荷花旧作下有朝乾夕惕雍正宸翰二玺前有为君难一玺轴髙四尺七寸五分广一尺九寸二分
　　世宗宪皇帝御书五言律诗一轴
　　粉花绢本行书后署雍正己酉永春亭留春之作下有朝乾夕惕雍正宸翰二玺前有为君难一玺轴髙四尺六寸四分广一尺九寸
　　世宗宪皇帝御书五言律诗一轴
　　粉花绢本草书观稻诗欵署御笔下有雍正宸翰朝乾夕惕二玺前有为君难一玺轴髙四尺八寸五分广一尺八寸五分
　　世宗宪皇帝御书五言律诗一轴
　　粉花绢本行草书后署晩登海河楼旧作下有朝乾夕惕雍正宸翰二玺前有为君难一玺轴髙四尺七寸八分广一尺九寸三分
　　世宗宪皇帝御书五言律诗一轴
　　粉花绢本行书唐句欵署御笔下有朝乾夕惕雍正宸翰二玺前有为君难一玺轴髙四尺八寸三分广一尺九寸一分
　　此轴暨登海河楼五律一轴皆
　　上在青宫时
　　世宗宪皇帝书赐者敬藏宝匣并镌
　　御制记文于上记云乾隆元年丙辰恭送
　　皇考梓宫自
　　泰陵回忽忽若有失也乃开琳笥启锦囊展向日所赐手迹敬观之慰与悲俱来瞻与否罔措爰拜手稽首而
　　为之记曰惟我
　　皇考世宗宪皇帝本天亶姿懋日新学养潜朱邸三十余年朝夕书史自娱每当眀牕净几辄弄翰作书凡晋唐宋元诸名家迹罔不心摹手追实集古今书法之大成较之汉帝唐宗迳庭过之逮
　　临御区宇励精图治自朝至于日中昃不暇时亲笔墨然间一临池而翔鸾翥鳯之奇印泥画沙之妙荟萃行间璧天球无足为重也【臣】御名承顔侍膝猥被
　　宠光迄今霜露屡易
　　龙髯莫挽墨沈犹新每一启椷肃容仰阅辄呜咽流涕而不能自已记有之父没而不能读父之书手泽存焉尔矧我
　　皇考拂素飞毫驾顔凌栁俾予小子获瞻
　　天藻之光华兼诵
　　宸章之美富兴思
　　手泽视古人所云不能读者殆有加焉其能弗怆然于
　　懐而翘然思屡覩耶
　　世宗宪皇帝御书万夀赋十二轴
　　素牋本行书恭进
　　圣祖仁皇帝万夀赋末幅欵云皇四子多罗贝勒【臣】庙讳敬书后有庙讳之章御赐朗吟阁宝二玺首幅前署
　　万夀赋并序五字轴髙二尺六寸广七寸八分
　　书册
　　御书孝经一册
　　宣德牋本楷书末幅欵识云乾隆九年甲子嘉平月下浣养心殿斋居三日书成下有乾隆宸翰含经味道二玺首幅前有意在笔先摛藻为春二玺册计十六幅幅髙九寸一分广八寸八分
　　御临黄庭坚墨竹赋一册
　　宣德牋本楷书末幅欵识云乾隆甲子孟夏上澣御笔临于长春书屋后有万物静观皆自得乾隆宸翰二玺册计十七幅幅髙八寸一分广一尺二寸
　　御临米芾尺牍一册
　　宣德牋本行书凡五则末幅欵云御临米芾尺牍下有乾隆宸翰一玺首幅前有意在笔先一玺册计十二幅幅髙九寸五分广五寸一分
　　御临赵孟頫书陶潜诗帖一册
　　宣德牋本行草书末幅欵识云渊眀归去来辞有见道之言兹饮酒二十首上下数千年间慨然晤叹是葢不独以酒隠者矣若夫子昻书法流丽中具整肃余何能赞一辞哉乾隆甲子季夏御临并识下有乾隆宸翰几暇临池二玺册计二十二幅幅髙七寸九分广五寸
　　御临赵孟頫书纨扇赋一册
　　宣德牋本行楷书后页欵识云乾隆乙丑新正人日御笔临上钤乾隆御笔防心不逺二玺首页前有游六艺圃一玺册计三页页髙九寸广一尺五分
　　御临俞和摹定武禊帖一册
　　宣德牋本末幅欵识云乾隆甲子孟夏御笔又识云俞和此帖余规仿数过不得仿佛乃弃置浃旬走笔背临不中不逺因悟凡为学者求诸皮毛形肖所为北辕而适越也浴佛日再识下有烟云舒卷乾隆宸翰含经味道三玺首幅前有游六艺圃一玺册计七幅幅髙八寸四分广四寸三分
　　御临董其昌摹兰亭叙一册
　　仿制宋印花牋本末幅欵识云乾隆甲子仲秋月下浣五日御笔上钤乾隆宸翰一玺册计八幅幅髙八寸二分广四寸三分
　　御临董其昌书顔真卿帖一册
　　宣德牋本行书临顔真卿送刘太冲序后页欵云乾隆御笔后有乾隆宸翰擕笔流云藻陶冶性灵三玺首页前有意在笔先一玺册计八页页髙七寸五分广一尺
　　御临董其昌书晋唐人诗一册
　　宣德牋本行草书晋人诗四首唐人诗九首末幅欵识云乾隆甲子长至日御笔下有乾隆御笔一玺首幅前有意在笔先观书为乐二玺册计二十八幅幅髙七寸五分广四寸九分
　　书画合册
　　御笔风冩生书画合璧一册
　　金粟牋本墨画二十四花信每各系一诗凡十二幅第一幅右页署小寒一梅花题云玉梅标格称仙妆头踏春风领众芳设使东皇编甲第南枝合作探花郎下有宸翰一玺前有擕笔流云藻一玺【臣】梁诗正敬録云寒雪侵凌更助妆百花头上占年芳铅华洗尽留真色不学绯桃媚阮郎【臣】梁诗正恭和左页署小寒二茶花题云红葩粉蕊艳欺霞赵叟邱翁莫浪夸卉谱有时传蜀种春风无处不唐花下有几暇怡情一玺【臣】励宗万敬録云绛雪晴烘十丈霞鹤头犀角艳争夸水仙孤回江梅痩此是三冬富贵花臣励宗万恭和第二幅右页署小寒三水仙题云生机消息不终穷底用灰飞验苇筒一例清风眀月下仙人遥在水晶宫下有德充符防心不逺二玺臣张若霭敬録云霏霏滕六浩无穷一线春回黍谷筒何处天花忽飘堕玉玲珑散蕊珠宫臣霭防和左页署大寒一瑞香题云露甲曽闻悟比邱昌条独弄紫风流漫言寂寞迟花事衮衮韶光速置邮下有云霞思一玺前有含毫邈然一玺【臣】梁诗正敬録云庐阜蟠根寄一邱通家茉莉鬭风流时来移种蓬莱殿锦繖香囊逐水邮【臣】诗正恭和第三幅右页署大寒二兰花题云春畹秋塘尽袅姗冰霜傲得是真兰摘来香色都清浄鼻观从参古佛坛下有写生一玺前有含经味道一玺【臣】励宗万敬録云招来空谷步姗姗郑女休轻赋采兰若与羣葩论臭味国香端合主骚坛臣宗万恭和左页署大寒三山矾题云繁花如雪雪中开香是荀郎袖里来仿佛人从庾岭过临风寄得几枝梅下有中和染翰二玺【臣】张若霭敬録云鹤翎剪处逗寒开曽伴风姨月姊来若使凌波逐仙侣更宜兄事岭头梅【臣】若霭恭和第四幅右页署立春一迎春题云无须剪防画屏装花信迎春四出黄迎得好春縁底事千花百卉任争芳下有泼墨一玺前有含英咀华一玺【臣】梁诗正敬録云雪砌都成玉閙装围依约认腰黄凭他探取春消息唤醒从头百草芳【臣】梁诗正恭和左页署立春二樱桃题云半軃云鬟整翠翘斜临玉镜冻将消含章殿里人何在依旧东风散绮寮下有几暇临池一玺臣励宗万敬録云红绡翠袂压云翘但见花时渇已消若待寝园新荐后玉盘珠颗赐羣寮【臣】励宗万恭和第五幅右页署立春三望春题云幽花婀娜笑庭堦也报番风到小斋真是不辜引领望昭苏万彚乐春皆下有内府珍秘得佳趣丛云三玺【臣】张若霭敬録云云凝三素朗三阶祈谷元辰甫散斋早向瑶林问消息望中琼朶满庭皆臣若霭恭和左页署雨水一菜花题云冩意无妨作圃菘繁花结穂叶茸书生省识春蔬味玉食应无羡九重下有乐天一玺又虚衷澂照一玺【臣】梁诗正敬録云老圃生涯事种菘黄云匝地影茸茸偏宜缀滕王蜨乱眼踈篱隔几重【臣】梁诗正恭和第六幅右页署雨水二杏花题云轻匀麝粉淡调脂斜倚东风不语时若是诗中饶郑谷应知花里有徐熙下有墨云一玺前有见天心一玺【臣】励宗万敬録云上林千树染胭脂走马芳堤得意时忽忆江村寒食路秋千影里弄春熙【臣】宗万恭和左页署雨水三李花题云蜂抱花房蜨簇须品题自昔露桃输月眀楼上寻吟处无色天中色有无下有涵虚朗鉴笔端造化二玺臣张若霭敬録云眼迷何处辨花须光动嫣红比却输贯就牟尼珠万颗尘中芗泽似渠无【臣】若霭恭和第七幅右页署惊蛰一桃花题云灼灼其华酿有蕡春园二月满红云轻绡一幅开生面何似沩山悟志勤下有朗润澂观防心不逺三玺【臣】梁诗正敬録云湘核无须咏实蕡仙源临赏映红云嫣然似向春风笑笑煞卢家靧面勤臣诗正恭和左页署惊蛰二棣棠题云黄金镂瓣浅深匀几缕晴丝染麯尘任尔柔条罗带结知难系取可怜春下有研露一玺前有烟云舒卷一玺臣励宗万敬録云宫额新妆浥露匀歌成金缕动梁尘芳华莫为柔条惜汉殿曾分似海春【臣】宗万恭和第八幅右页署惊蛰三蔷薇题云更始畨风到几巡蔷薇浥露发花新无端丽影刚垂架惹得牕前雀啅人下有浴德一玺前有防六艺圃一玺【臣】张若霭敬録云东风压架几逡巡杯里浓香酿露新曽记探春芳径过勾衣红刺欲留人【臣】若霭恭和左页署春分一海棠题云柔姿弱质自相怜沐雨酣霞画槛前恰似唐宫鬭春色江梅开尽海棠妍下有太璞古香二玺臣梁诗正敬録云正使无香亦可怜垂丝旖旎绣帘前名花幽独君休讶雨泣烟愁分外姸臣梁诗正恭和第九幅右页署春分二梨花题云巧裁蛤粉碎镂金风递幽香小院深若向孤山冲雪放逋翁应有妬梅心下有大块假我以文章一玺上有天根月窟一玺臣励宗万敬録云院落溶溶月漾金素妆掩映翠屛深余香冷艳消魂处未许山矾学捧心【臣】宗万恭和左页署春分三木兰题云江郎才思谢家娇几许春光着意描含韵斋中三月半翠罂银管不相饶下有絜矩一玺臣张若霭敬録云佳名不羡女郎娇紫粉含香未可描舟是花身花是笔梦回斑管韵犹饶臣若霭恭和第十幅右页署清眀一桐花题云清眀一桐始华亭亭嫩緑临牕纱为惜分隂坐春昼髙冈鳯翽予情遐下有落花满地皆文章翼太和二玺【臣】梁诗正敬録云清宵微月照桐华一片凉琼映碧纱却忆曽峯孤馆客寄将春恨阻幽遐【臣】诗正恭和右页署清眀二麦花题云休夸紫晕与红酣麦子花时秀色含不共羣芳争艳丽香风饼饵緑畴南下有齐物一玺前有摛藻为春一玺臣励宗万敬録云一犁春晓雨初酣麦秀双岐瑞露含极目平畴翻緑浪村村秧马唱江南臣励宗万恭和第十一幅右页署清眀三栁花题云研杨花入眺凭因风飞堕自难胜如尘着体全无汚似雪晞阳却不凝下有众花胜处香千尺一玺后有茹古含今一玺【臣】张若霭敬録云阑干临水晓初凭闲看轻盈坠不胜髙处飞腾须穏重莫愁风力厚难凝臣霭恭和左页署谷雨一牡丹题云态为施姒质琳琅自是花中合有王试问开期何大晩恐羞百卉尽收芳下有礼园书圃以人为鉴二玺【臣】梁诗正敬録云残红落尽散琳琅姚魏居然异姓王自是春光须整顿天教晩出领羣芳臣诗正恭和第十二幅右页署谷雨二酴醿题云迎风屡舞自傞傞防骑寻芳侧弁俄自是此花能醉客非闗春酒中人多下有德日新一玺【臣】励宗万敬録云香围雪拥舞傞傞梦里庄生化蝶俄长啸堂前风起处飞英赚得酒杯多臣励宗万恭和左页署谷雨三楝花题云堂堂九十去堪怜紫楝花开首夏天卄四番风成底事枝头梅子大于钱又识云二十四番花信风自小寒讫谷雨毎以五日为吕氏春秋谓风应花期其来有信乙丑春日拈笔冩生按此为图亦以见对时育物之意非仅游戏笔墨也乾隆御识下有清玩乾隆宸翰二玺后有清心抒妙理一玺【臣】张若霭敬録云吹到楝花风可怜紫茸一树殿春天买春不住知无价榆荚池荷尽作钱【臣】张若霭恭和后余幅【臣】梁诗正等跋云世传二十四畨花信风者自小寒至谷雨凡二十四毎五日一花之风信应之谨按蠡海集云小寒为十二月节月建丑地辟于丑古人所以为气之端五行始于木四时始于春木之发荣于春必资水土水土之交在于丑故随地辟而肇见焉其论葢仿史记淮南风之说而特详春令也我
　　皇上嘉百卉之荣滋騐八风之协应
　　几余染翰摹冩生态重以
　　御题【臣】等敬观雒诵仰惟
　　省嵗勤民闗心节无非望杏瞻蒲俾草木咸若之至意至若毫端元气生趣盎然指物程形机缄昭掲则又
　　天纵之绪余妙与化工相契而
　　圣制犹引周易对时育物之防用为懋勉愈以见日新之益普恵泽以同春也【臣】等幸縁珥笔恭和宸章亦犹草木之遇阳春披拂和风而无以答施于
　　天地谨据花信之义借窥
　　圣心扬诩之符附识数语于页尾云【臣】梁诗正【臣】励宗万【臣】张若霭恭跋【臣】梁诗正敬书幅髙九寸五分广一尺四寸四分
　　御笔秋英诗画合璧一册
　　仿制宋印花笺本右方墨画各种花卉左方行书题句书画相间各六幅第一幅葵花有妍露一玺题句云梳风翠羽翻承露金盘洁堪作素秋朋岂为清斋折又署葵一小字第二幅海棠有冩生一玺题句云海棠一例好姢姢春复秋试向羣芳问争如得自由又署海棠二小字第三幅菊花有泼墨一玺题句云菊本潇洒姿陶潜托幽好却被人传説东篱转厌閙又署菊一小字第四幅桂花有含英咀华一玺题句云馥馥月中香裳裳槛外黄姮娥酬白帝天酒复天粮又署桂一小字第五幅兰花有宸翰一玺题句云香以清不酽色匪妖而美临风笑芙蕖得作秋君子又署兰一小字第六幅石竹有笔端造化一玺题句云周阿逈出羣蜂蝶任纷纷不与蘼芜伍终因近此君又署石竹二小字每幅署字下俱有乾隆宸翰几暇临池二玺幅髙七寸三分广四寸三分
　　御临董其昌书画合璧一册
　　仿制宋笺本右方墨画山水左方行书第一幅画记一则余每幅书七言絶句一首书画相间各十二幅第一幅画幅有清心抒妙理一玺书幅有宸翰一玺第二幅画幅有防心不逺一玺书幅有游六防圃一玺第三幅画幅有泼墨一玺书幅有务时敏一玺第四幅画幅有乾隆御笔一玺书幅有携笔流云藻一玺第五幅画幅有研露一玺书幅有躭书是宿縁一玺第六幅画幅有烟云抒卷一玺书幅有茹古含今一玺第七幅画幅有云霞思一玺书幅有几暇临池一玺第八幅画幅有笔端造化一玺书幅有涵虚朗鉴含英咀华二玺第九幅画幅有墨云一玺书幅有意在笔先潄芳润二玺第十幅画幅有乐天一玺书幅有观书为乐一玺第十一幅画幅有观天地生物气象一玺书幅有浴德一玺第十二幅画幅欵识云甲子小春防田盘行笥中偶携香光书画册每于驻驆之暇间一临模竟成全帧气韵苍润虽不逮犹幸瓣香未坠云白涧行宫识后有得佳趣乾隆宸翰二玺书幅有乾隆御笔摛藻为春二玺幅髙八寸广五寸二分
　　书卷
　　御书圣经一卷
　　宋笺乌丝防本楷书欵识云乾隆甲子夏四月中浣御笔敬书下有勤学好问存诚主敬二玺卷髙一尺四寸二分广三尺五寸四分
　　御书程子四箴一卷
　　冷金笺乌丝阑本楷书欵识云乾隆嵗在甲子夏四月中澣御笔后有勤学好问存诚主敬二玺卷髙一尺一寸广四尺一寸七分
　　御书朱子格言一卷
　　宋笺乌丝阑本行草书欵识云右朱子语乾隆甲子夏日御笔下有乾隆宸翰正谊眀道二玺卷髙一尺二分广二尺一寸二分
　　御临王羲之三帖一卷
　　薛涛笺本临别疏大庆讲堂三帖欵识云临右军三帖御笔下有稽古右文之玺乾隆宸翰二玺卷髙六寸八分广三尺一寸六分
　　御临王献之中秋帖一卷
　　宣德笺本欵识云大令此帖古今第一竒宝脍炙人口久矣偶阅御府秘笈见而爱之不啻和珍摹之凡数易纸始得其依稀耳乾隆御识下有乾隆宸翰几暇临池二玺前有研露一玺卷髙九寸六分广八寸一分
　　御临褚遂良摹长风帖一卷
　　宣德牋本草书旁有楷书音释欵云乾隆御临下有携笔流云藻乾隆宸翰二玺卷前有硏露一玺卷髙九寸二分广一尺六寸六分
　　御临懐素诗帖一卷
　　金粟笺本草书论书絶句三首未署欵卷后有自强不息乾隆宸翰二玺又摛藻为春陶冶性灵二玺卷前有深心托豪素防心不逺二玺卷髙八寸八分广三尺三寸五分
　　御临蔡苏黄米四家帖一卷
　　宣德笺本行书凡四幅第一幅七言絶句一首欵云御临蔡襄书下有乾隆宸翰防心不逺二玺第二幅七言絶句一首欵识云甲子秋九御临下有乾隆宸翰陶冶性灵二玺第三幅七言絶句一首欵署御临下有乾隆御笔摛藻为春二玺第四幅尺牍一则欵署御临下有清心抒妙理乾隆宸翰含经味道三玺卷髙一尺六寸广一尺四幅同
　　御临蔡苏黄米四家书一卷
　　宣德笺本凡四幅毎幅七言絶句一首第一幅行楷书欵云御临蔡襄上钤乾隆宸翰一玺前有深心托豪素一玺第二幅行楷书欵云御临苏轼下有含经味道躭书是宿縁二玺前有含毫邈然勤学好问二玺第三幅草书欵署御临下有乾隆宸翰摛藻为春二玺前有澂观自强不息二玺第四幅行楷书欵署御临下有乾隆宸翰存诚主敬二玺前有意在笔先防心不逺清心抒妙理三玺卷髙一尺五寸九分广二尺七分四幅同
　　御临蔡苏米黄四家书一卷
　　宣德牋本行楷书凡四幅第一幅七言截句一首欵云蔡君谟帖御临下有乾隆御笔摛藻为春二玺卷髙一尺六寸广一尺第二幅黄脽道人语一则欵云御临东坡居士下有乾隆宸翰勤学好问二玺髙同广一尺七分第三幅评苏书一则欵署御临上钤乾隆宸翰一玺髙同广一尺四分第四幅跋十四帖一则欵署御临下有乾隆宸翰防心不逺二玺髙同广一尺八分
　　御临苏轼画竹帖一卷
　　薛涛笺本行楷书欵云御临子瞻下有乾隆宸翰一玺卷髙七寸八分广三尺三寸七分
　　御临苏轼书赤壁赋一卷
　　宣德笺本楷书前赋并临文征眀补书欵识云苏玉局赤壁赋为千古杰作又得其自书真迹诚双絶也卷首缺三十六字文待诏规橅补书遂成完璧甲子夏初几余流览心爽神怡輙为临仿一过乾隆御识下有稽古右文之玺乾隆宸翰二玺卷前有防六艺圃一玺押缝有宸翰内府书画之宝各二玺卷髙八寸一分广八尺二寸五分
　　御临苏轼书归去来辞一巻
　　宣德笺本行楷书欵识云右苏轼书陶渊眀归去来兮辞乾隆壬戌菊月御笔临于养心殿下有乾隆宸翰携笔流云藻二玺卷前有研露一玺押缝有宸翰内府书画之宝二玺卷髙一尺一寸二分广六尺三寸
　　御临苏轼尺牍一卷
　　薛涛笺本行书欵署御临下有乾隆御笔摛藻为春二玺又勤学好问一玺卷前有读书依竹静防心不逺二玺卷髙八寸七分广三尺
　　御临苏轼烟江叠嶂图诗帖一卷
　　宋泥金牋本行楷书欵云御笔临下有乾隆宸翰一玺又含英咀华观书为乐防心不逺三玺卷前有意在笔先含经味道二玺卷髙九寸四分广二尺六寸五分
　　御临苏轼颍川西湖泛月诗帖一卷
　　仿制宋牋本大楷书欵识云乾隆御临于敬胜斋下有自强不息与物皆春二玺卷前有游六艺圃一玺押缝有宸翰内府书画之宝各三玺卷髙一尺一寸六分广一丈六尺七分
　　御临苏轼天禧颂一卷
　　仿制宋笺本楷书欵识云乾隆甲子孟秋月御笔临下有乾隆宸翰含经味道二玺卷前有观书为乐一玺押缝有宸翰内府书画之宝二玺卷髙九寸四分广七尺九寸六分
　　御临黄庭坚书千字文一卷
　　宣德笺本楷书欵识云乾隆甲子立夏后五日偶临于含韵斋后有乾隆宸翰勤学好问二玺押缝有宸翰内府书画之宝各五玺卷髙一尺三寸一分广二丈一尺五分
　　御临黄庭坚书跋语一卷
　　金粟笺本行楷书欵云御笔临黄庭坚下有乾隆宸翰一玺卷髙七寸五分广一尺六寸五分
　　御临米芾秋夜诗帖一卷
　　宣德笺本行书大字欵识云乾隆庚申秋日临米芾秋夜诗后有惟精惟一乾隆宸翰二玺卷前有奉三无私一玺卷髙一尺六寸三分广二丈六尺一寸六分
　　御临米芾砚山诗帖一卷
　　薛涛笺本行楷书欵识云御笔临米元章书下有乾隆宸翰含经味道二玺又与物皆春一玺巻前有意在笔先防心不逺躭书是宿縁三玺卷髙一尺四寸八分广三尺九分
　　御临米芾题巨然海野图诗一卷
　　宋笺本行楷书欵署御临上钤乾隆宸翰一玺下有意在笔先摛藻为春二玺卷前有清心抒妙理勤学好问二玺卷髙一尺八分广三尺六寸八分
　　御临米芾书天马赋一卷
　　仿制宋笺本欵识云乾隆甲子季夏月御临米黻书天马赋下有乾隆宸翰携笔流云藻二玺卷髙九寸三分广六尺二分
　　御临米芾尺牍一卷
　　宋牋本行楷书欵识云乾隆甲子八月下浣御临下有乾隆宸翰摛藻为春二玺卷前有意在笔先一玺卷髙七寸八分广二尺八寸四分
　　御临米芾尺牍一卷
　　宋牋本行书欵识云乾隆甲子九月御临下有乾隆宸翰一玺又读书依竹静含经味道二玺卷前有见天心烟云舒卷二玺巻髙一尺八分广三尺六分
　　御临米芾论草书帖一卷
　　薛涛牋本草书欵识云右米芾论草书帖葢寝馈右军时语也御临上钤乾隆宸翰一玺卷髙九寸三分广一尺九寸七分
　　御临张即之书唐诗一卷
　　宣德牋本大楷书七言律诗二首欵识云乾隆御笔偶临后有乾隆宸翰正谊眀道二玺卷前有德日新一玺押缝有宸翰几暇临池各九玺卷髙一尺一寸广四大三寸
　　御临宋髙宗书养生论一巻
　　宣德牋本真草二体相问书欵识云宋髙宗御书养生论乃居德夀宫年逾耳顺时笔也内府所藏的系真迹甲子长夏展玩消暑橅临一过虽垂露翥鳯之姿不能企及而所云清虚静泰于修身养性之道实括妙防诗云髙山仰止余于是卷葢不仅宗其书法矣乾隆御识后有乾隆宸翰几暇临池二玺巻前有研露一玺押缝有乐天玺凢十卷髙八寸四分广一丈九尺九寸
　　御临赵孟頫书洛神赋一卷
　　仿制宋牋本行楷书欵识云乾隆甲子嵗孟秋中澣三日御笔下有乾隆宸翰天根月窟二玺卷前有防六艺圃一玺押缝有宸翰内府书画之宝二玺卷髙一尺一寸六分广七尺一寸三分
　　御临赵孟頫书雪赋一卷
　　仿制宋笺本行书欵识云乾隆甲子季夏月御临下有乾隆宸翰携笔流云藻二玺卷髙九寸三分广六尺
　　御临邓文原章草一卷
　　宣德牋本书急就章欵识云乾隆甲子孟夏御笔临于长春书屋后有乾隆宸翰勤学好问二玺押缝有絜矩玺凡四卷髙八寸三分广一丈二尺一寸四分
　　御临文征眀书赤壁赋一卷
　　宣德牋本行草书前后二赋欵云乾隆御笔临下有乾隆宸翰一玺又观书为乐微言晰纤豪二玺卷前有含豪邈然一玺押缝有宸翰几暇临池各三玺卷髙九寸一分广一丈四尺七寸七分
　　御临文征眀诗帖一卷
　　仿制宋笺本草书七言律诗六首欵识云乾隆壬戌秋日御笔临下有乾隆宸翰携笔流云藻二玺卷前有清心抒妙理一玺卷髙八寸五分广八尺四分
　　御临董其昌书白居易诗一卷
　　宋笺本行书乐府一首五言古诗一首欵识云御临董其昌书白居易诗后有乾隆宸翰含经味道二玺卷前有观书为乐一玺卷髙八寸五分广三尺五分
　　御临董其昌书秦观词一卷
　　宋雪花笺本行书欵署御临下有乾隆宸翰勤学好问二玺巻前有观书为乐一玺卷髙一尺二分广二尺八寸五分
　　御临董其昌诗帖一卷
　　薛涛牋本行书七言絶句二首欵云御临董其昌书下有乾隆御笔摛藻为春二玺卷前有意在笔先一玺卷髙八寸六分广三尺二寸六分
　　御临董其昌诗帖一卷
　　宣德笺本行书七言律诗一首欵云乾隆御临后有乾隆宸翰含经味道二玺卷前有游六艺圃一玺卷髙八寸二分广三尺七寸七分
　　御临董其昌辋川诗帖一卷
　　冷金牋本行楷书欵云偶临董其昌书辋川诗四首御笔下有稽古右文之玺乾隆宸翰二玺又识云此内府所藏宋制冷金笺横幅几暇偶临香光真迹欲如孙过庭所谓五合交臻深有愧云乾隆御识下有几暇临池研露含经味道三玺卷前有观书为乐陶冶性灵二玺卷髙一尺八分广四尺九寸一分
　　御临董其昌书栖真志一卷
　　宣德牋本行书欵识云乾隆甲子阳月冬至后一日御笔上钤乾隆御笔一玺卷前有防六艺圃一玺卷后有摛藻为春躭书是宿縁二玺中幅押缝有宸翰内府书画之宝各二玺卷髙八寸四分广九尺三寸六分
　　画卷
　　御笔盘山偃松图一卷
　　金粟笺本墨画卷后署冩盘山偃松树六字下有几暇临池一玺卷前有烟云舒卷一玺卷髙九寸四分广一尺七寸三分
　　御笔松崖垂钓图一卷
　　宣德牋本墨画欵识云乾隆甲子暮春之初养心殿偶笔后有乾隆宸翰墨云二玺卷前有深心托豪素一玺卷髙九寸六分广二尺五寸二分
　　御笔兰蕙图一卷
　　仿制金粟牋本墨画欵署御笔下有乾隆御笔一玺卷前有游六艺圃一玺卷髙九寸六分广一尺六寸六分
　　御笔秋瓜一卷
　　金粟牋本墨画欵识云长夏几余顿苦烦热不能为工细之笔因冩东陵数枚聊当消暑乾隆并识下有乾隆宸翰一玺卷末有笔端造化一玺卷髙八寸六分广一尺七寸
　　御笔双雀花枝图一卷
　　宣德笺本墨画凡二幅第一幅题云漫言春色无人管野雀枝头醉欲醺下有乾隆宸翰一玺后有冩生一玺第二幅题云欲识花姿好含胎未放时欵云养心殿御制下有乾隆宸翰一玺后有笔端造化一玺卷髙八寸二分广一尺三寸七分二幅同
　　御笔槟榔双雀图一卷
　　仿制金粟牋本墨画欵识云槟榔双雀图长春书屋御制下有乾隆宸翰几暇临池二玺卷末有笔端造化一玺卷髙九寸一分广二尺一寸七分
　　御笔葡萄冩生一卷
　　金粟牋本墨画欵云养心殿戏笔后有乾隆宸翰几暇临池二玺卷末有研露一玺卷髙九寸四分广一尺六寸三分
　　御笔花隂双兔图一卷
　　宣德笺本墨画欵云静怡轩制上钤乾隆御笔一玺卷末有研露笔端造化二玺卷髙一尺一寸七分广三尺三寸三分
　　御临闗穜秋山平逺图一卷
　　宣德牋本墨画欵识云五代闗穜笔力雄厚生平画多层峦深岫皴法巉刻独内府所藏此帧平旷萧逺肇云林一瓣香宣和画谱载穜秋山图二十有二此或其一耶秋爽几暇泚笔橅之并识其源流云后有乾隆宸翰几暇临池二玺又研露一玺卷前有泼墨烟云舒卷二玺卷髙九寸一分广一尺四寸八分
　　御临马逺松泉居士图一卷
　　宣德笺本墨画欵识云马逺松泉居士图真迹戏临于长春书屋下有乾隆宸翰几暇临池二玺卷前有游六艺圃一玺巻髙九寸五分广三尺二寸五分
　　御摹王渊莲塘鸂图一卷
　　宣德牋本墨画欵识云摹王渊莲塘鸂图德殿制后有乾隆宸翰几暇临池二玺卷首有笔端造化一玺卷末有姸露一玺卷髙八寸六分广四尺一寸七分
　　御临眀宣宗鸜鹆图一卷
　　宣德笺本墨画欵识云乾隆癸亥冬日仿眀宣宗笔制于静怡轩下有乾隆宸翰几暇临池二玺卷前有冩生一玺卷髙一尺广四尺
　　御临沈周风雨归舟图一卷
　　宣德笺本墨画欵识云仿石田笔意长春书屋御制下有乾隆宸翰几暇临池二玺卷前有研露一玺卷髙一尺一寸广二尺四分
　　御临文征眀兰花一卷
　　仿制金粟牋本墨画并临原题句欵识云甲子新秋摹文征眀后有乾隆宸翰擕笔流云藻二玺卷前有含英咀华一玺押缝有宸翰笔端造化二玺卷髙九寸六分广四尺六寸二分
　　书画合卷
　　御笔寒梅一卷
　　金粟牋本墨画并书
　　御制旧句云暖旭晕氷绡寒腮勒玉条花香闻不酽色淑看非妖古寺云封戸荒村雪到腰何如宣席侧借尔卜青韶后识云花品中惟寒梅格韵最髙予宿性所躭兹偶冩一枝并録旧诗于右青邱句月眀林下美人来仿佛见此风致甲子夏乾隆御识后有几暇临池笔端造化二玺卷末有深心托豪素一玺卷髙九寸五分广二尺六寸八分
　　御临李公麟女史图并书箴一卷
　　宣德牋本白描画分段节书女史箴书画相间凡十二段欵识云内府所藏李公麟女史图并自书女史箴洵称璧合双珍鉴标千古橅临一过令人起敬起畏必有闗雎麟趾之意然后可行周官法度余均愧之乾隆甲子秋八月御识下有乾隆宸翰几暇临池稽古右文之玺三玺卷前有冩生含味经籍二玺通卷押缝宸翰笔端造化玺各四卷末臣张照等跋云匡衡曰妃匹之际生民之始万福之原孔子言物行恒之训系于家人卦象传而正家而天下定亦于本卦彖传眀之葢言行本诸身先被于家由家型国而天下化先圣先师之所谆谆焉昔张华大有惧于晋室而作女史箴顾恺之为之图晋代名贤所为古感今发于忠爱而不自己者也垂诸后世宋李公麟复仿为之流传入
　　大内我
　　皇上听政之暇稽义府味经腴左图右史览是卷而悦之时一临冩阅十余日而巨卷竟复为跋识于后德尊益谦若宣尼言道四未能一也夫禹之戒舜及于慢游傲虐是岂足取为圣舜戒葢禹惟爱君深而无所择
　　皇上以闗雎麟趾之心行周官立政之化乃恝然退
　　然躬鉴戒深惕若有如是夫亦
　　皇上之自爱犹禹之爱舜欤天下幸甚万世幸甚况
　　【臣】等仰
　　恩防着语巻末其欢欣庆忭岂子墨之所能宣也乾隆九年八月【臣】张照【臣】梁诗正【臣】励宗万【臣】张若霭恭跋【臣】张照敬书卷髙八寸八分广一丈八尺二寸七分
　　御临唐寅画饮仙图并书饮中八仙歌一卷
　　宣德笺本凡二段前段白描画欵识云乾隆壬戌秋日摹唐寅笔上钤乾隆宸翰一玺前有绘事后素胸中长养十分春二玺唐岱补树石后署臣唐岱奉
　　勅补树石八字下有臣唐岱恭绘二印后段行书欵识云乾隆壬戌冬日并临后有乾隆御笔摛藻为春陶冶性灵三玺前有含毫邈然一玺押缝宸翰玺凡五几暇鉴赏之玺玺凡四卷髙九寸八分广二丈四尺一寸
　　御临文征眀五君子图一卷
　　仿制金粟笺本墨画竹梅水僊松柏五种后楷书临彭年七言絶句五首欵识云乾隆甲子秋九月御笔临下有乾隆宸翰几暇临池二玺卷前有含经味道一玺卷末臣张照等跋云宋周子爱莲说以莲为花中君子而莲之品自此定此外嘉花秀植如竹之潇洒出尘梅之孤芳自赏水僊之度白云而方洁松柏之凌嵗寒而不雕均足当君子之称而前人顾未之连类而及眀文待诏征眀善绘事始为五君子图其亦周子遗意耶我
　　皇上勤学好古于万几余暇輙复怡情翰墨检得此
　　图临为长卷出示臣等臣等仰瞻
　　宝绘式奉
　　天藻猗欤笔迳清逸气韵生动以造物为师与化工
　　同妙而此
　　秘殿挥毫
　　深宫黙注之隠冩緑竹思岩阿秀逸之士冩梅与水僊思懐芳履洁之儒冩松柏思贞心劲节独立不回之佐绘图于此冩意于彼时时与君子相亲岂仅笔墨余事髙出古人已哉时乾隆甲子秋九月既望臣张照臣梁诗正臣励宗万臣张若霭恭跋臣张照敬书卷髙八寸广五尺八寸
　　书轴
　　御书曲礼四句一轴
　　宣德牋本草书未署欵左方下有乾隆宸翰勤学好问二玺右方上有观书为乐一玺轴髙二尺五分广一尺三分
　　御书复卦一轴
　　宣德笺本楷书欵识云乾隆甲子冬至书复卦仰惟天心之无改移愿学顔子之不逺复也御笔下有乾隆御笔正谊眀道二玺轴髙六尺六寸广三尺九寸
　　御书唐人絶句一轴
　　宣德牋本行楷书未署欵左方有乾隆宸翰勤学好问二玺轴髙二尺九寸广一尺二寸三分
　　御临苏轼丰年晩景帖一轴
　　宋笺本行草书欵云御临东坡书下有所宝惟贤乾隆御笔二玺前有德日新一玺轴髙七尺四寸四分广二尺五寸四分
　　御临苏轼醉翁操一轴
　　宣德泥金龙笺本草书欵识云乾隆甲子重阳御临下有乾隆宸翰勤学好问二玺前有观书为乐一玺轴髙四尺八分广一尺五寸四分
　　御临苏轼端溪帖一轴
　　宋笺本行楷书欵云御临东坡下有乾隆宸翰陶冶性灵二玺前有深心托豪素一玺轴髙二尺六寸广一尺三寸
　　御临苏轼跋语一轴
　　宋牋本行楷书欵云御笔临东坡居士下有勤学好问乾隆宸翰四时佳兴与人同三玺前有深心托豪素一玺轴髙三尺五寸七分广一尺六寸六分
　　御临苏轼词帖一轴
　　宣德牋本大楷书满庭芳词欵署御临下有惟精惟一乾隆宸翰二玺前有奉三无私一玺轴髙六尺七寸五分广三尺一寸四分
　　御临黄庭坚髙松帖一轴
　　宣德泥金龙笺本行楷书节録髙松赋欵识云乾隆甲子九秋御临黄庭坚书下有乾隆御笔摛藻为春二玺前有含英咀华一玺轴髙二尺九寸三分广一尺三寸二分
　　御临米芾尺牍一幅
　　宋雪花笺本行楷书欵识云甲子秋日御临下有乾隆宸翰陶冶性灵二玺右方上有观书为乐一玺下有意在笔先躭书是宿縁二玺轴髙四尺九分广一尺六寸四分
　　御临米芾诗帖一轴
　　洒金笺本行书五言律诗一首欵云御笔临米芾下有乾隆宸翰擕笔流云藻二玺轴髙一尺八寸九分广一尺二分
　　御临米芾诗帖一轴
　　冷金牋本行书五言偈语一首欵云御笔临米元章书下有乾隆宸翰惟精惟一二玺前有观书为乐一玺轴髙二尺七寸三分广一尺三寸
　　御临米芾诗帖一轴
　　宋笺本行楷书七言截句一首欵署御临下有乾隆宸翰一玺右方上有深心托豪素一玺下有游六艺圃防心不逺二玺轴髙三尺四分广一尺三寸一分
　　御临米芾晋纸帖一幅
　　宋牋本行楷书欵署御临下有乾隆宸翰携笔流云藻二玺又陶冶性灵一玺右方上有深心托豪素一玺下有含豪邈然躭书是宿縁二玺轴髙四尺七分广一尺六寸四分
　　御临米芾词帖一轴
　　金粟笺本行书观江涌小词欵云御临米芾词帖下有乾隆宸翰擕笔流云藻二玺轴髙二尺七寸广一尺四分
　　御临朱子诗帖一轴
　　宣德笺本行楷书七言絶句一首欵识云晦翁余所师偶橅是书愧未津逮弗敢书名志敬也御识下有乾隆宸翰勤学好问二玺轴髙三尺五寸八分广一尺八寸五分
　　御临赵孟頫诗帖一轴
　　宋牋本行草书七言絶句一首欵署御临上钤乾隆宸翰一玺又自强不息一玺右方上有游六艺圃一玺下有澂观一玺轴髙一尺七寸七分广一尺三分
　　御临赵孟頫诗帖一轴
　　雪花笺本行楷书五言律诗一首欵云御临赵孟頫下有乾隆宸翰摛藻为春二玺又勤学好问一玺轴髙三尺一寸六分广九寸八分
　　御临赵孟頫西湖诗一轴
　　宋牋本行楷书六言诗二首欵云御临赵孟頫书下有乾隆宸翰擕笔流云藻二玺轴髙二尺四寸二分广八寸五分
　　御临赵孟頫书陶潜诗一轴
　　宣德洒金牋本行书青松诗一首欵识云御临赵孟頫书陶靖节诗下有乾隆宸翰陶冶性灵二玺又观书为乐胸中长养十分春二玺右方上有深心托豪素一玺下有含豪邈然万国农桑寤寐中二玺轴髙四尺一寸二分广一尺五寸四分
　　御临唐寅诗帖一轴
　　宋笺本行楷书七言律诗一首欵识云甲子秋日御笔偶临上钤乾隆宸翰一玺下有摛藻为春陶冶性灵二玺右方上有含豪邈然一玺下有携笔流云藻豳风无逸念民依二玺卷髙四尺七寸四分广九寸二分
　　御临文征眀诗帖一轴
　　宋笺本楷书五言律诗一首欵署临征眀下有惟精惟一乾隆宸翰二玺前有奉三无私一玺轴髙六尺八寸广二尺八寸三分
　　御临娄坚书王缙诗一轴
　　宣德笺本楷书七言絶句一首欵署御临下有乾隆御笔正谊眀道二玺前有德日新一玺轴髙五尺七寸三分广一尺四寸八分
　　御临董其昌书崔瑗座右铭一轴
　　宣德笺本行书欵云御临董其昌上钤乾隆宸翰一玺又勤学好问一玺轴髙二尺七寸九分广一尺二寸八分
　　御临董其昌书张旭郎官壁记一轴
　　宋笺本楷书欵识云乾隆甲子秋日御笔下有含豪邈然乾隆宸翰陶冶性灵三玺右方上有观书为乐一玺下有深心托豪素自强不息二玺轴髙四尺七寸广二尺
　　御临董其昌橅顔真卿送刘太冲序一轴
　　宣德笺本行书欵云御临其昌上钤乾隆宸翰一玺下有勤学好问一玺轴髙三尺二分广一尺三寸二分
　　御临董其昌书苏轼四言诗一轴
　　宣德笺本行楷书欵云御临其昌上钤乾隆宸翰一玺又勤学好问一玺轴髙三尺六寸五分广一尺三寸四分
　　御临董其昌节书周子通书一轴
　　宣德笺本大楷书欵云乾隆御临下有乾隆宸翰存诚主敬二玺又跋云此思翁书法本色流丽朗润乃其余事规橅一过自觉迳庭天下几人学杜甫谁得其皮与其骨吾于学董者亦云下有姸露一玺轴髙六尺一寸六分广五尺三分
　　御临董其昌词帖一轴
　　金粟牋本行书买春小令欵云御笔临董其昌下有乾隆御笔摛藻为春躭书是宿縁三玺轴髙一尺七寸八分广九寸六分
　　画轴
　　御笔松风山月图一轴
　　宣德牋本墨画左方上书松风吹解带山月照弹琴句欵云静怡轩冩下有乾隆宸翰几暇临池二玺右方下有笔端造化一玺轴髙一尺九寸八分广一尺八分
　　御笔泉石兰竹图一轴
　　宣德笺本墨画欵识云清泉白石翠竹猗兰甲子季秋敬胜斋斋居偶冩下有宸翰一玺左方下有观天地生物气象一玺轴髙二尺一寸一分广同
　　御笔瓶荷一轴
　　宣德笺本墨画欵云养心殿偶笔下有防心不逺乾隆御笔二玺轴髙三尺七寸一分广一尺六寸八分
　　御笔菊花一轴
　　金粟笺本墨画右方上书露朶盈盈际风枝洒洒时句欵云荟芳书院作后有乾隆宸翰笔端造化二玺左方下有清心抒妙理一玺轴髙一尺七寸三分广九寸二分
　　御笔庭前柏树子一轴
　　仿制金粟笺本墨画欵识云庭前柏树子右德公案句也试问此图作麽生参庭前柏树子长春书屋漫识下有乾隆宸翰几暇临池二玺右方下有清心抒妙理一玺轴髙三尺一寸六分广九寸五分
　　御笔松石间意一轴
　　金粟笺本墨画欵云长春书屋制下有乾隆宸翰一玺左方下有绘事后素一玺轴髙一尺七寸四分广九寸四分
　　御笔松隂髙士图一轴
　　宣德笺本墨画上方题云偃息白石上啸傲青松底从知壶峤中神仙亦人尔流水浄我耳凯风梳我发不须擕七有客弹清越尝笑黄绮辈千秋称大隠汉庭岂金堂何须摇唇吻苍苍虬枝外望望迷处所莫云足寂寥烂漫云堪侣后识云秋隂忽晴天髙气爽林木眀瑟几研清润拂笺作松隂髙士图觉寒涛满空与鸣泉相和声出纸上也甲子七月二十四日御笔下有乾隆宸翰几暇临池二玺右方下有烟云舒卷一玺轴髙三尺六寸七分广一尺五寸四分
　　御临倪瓒秋原古树图一轴
　　宣德笺本墨画欵题云修篁几个不成林古树犹无鸦可寻谁道秋来多寂寞寒郊烟霭望中深冩罢枯枝意洒然将无诗画合同禅泬寥心与秋空浄若有渔歌古渡边闲来消夏恰相宜极目疎林秋晩时忆得前年重九日滦河别墅一枝枝倪迂多作秋原古树澹逸天然使人意逺余偶仿其笔法为之愧未得神似而缀萧旷满目秋情或亦画中有诗耶乾隆甲子长夏并识下有防心不逺乾隆宸翰二玺右方下有笔端造化一玺轴髙一尺五寸七分广一尺
　　御临倪瓒平林秀石图一轴
　　宣德笺本墨画欵识云元四大家画独云林格韵尤超世称逸品几闲偶仿其意作平林秀石小景喜无画史纵横习气瓣香故在可为知者一道乾隆嵗在甲子立秋前一日并识下有乾隆宸翰几暇临池二玺左方下有清心抒妙理一玺轴髙二尺四寸三分广一尺一寸九分
　　御临沈周双松一轴
　　宣德笺本墨画欵识云沈周双松图笔意养心殿戏橅下有乾隆宸翰几暇临池二玺左方中有绘事后素一玺轴髙五尺二寸广一尺四寸七分
　　御临唐寅芦汀系艇图一轴
　　宣德笺本墨画欵题云万顷烟波浮舴艋飘飖直在秋云顶梦中宜作广寒游双手攫将孤月影甲子小春仿唐寅笔即用其韵题句下有乾隆宸翰笔端造化二玺中幅有防心不逺一玺右方下有澂观一玺轴髙二尺二寸九分广一尺三寸四分
　　御临唐寅折梅仕女图一轴
　　宣德笺本墨画并临原题句欵题云羣芳谱里冠春台抝得南枝几朶开恰似夀阳初睡起浑忘额玉珠来摹唐解元折梅仕女图因临其题句于左并用其韵御笔上钤乾隆宸翰一玺左方上有冩生几暇临池二玺下有意在笔先一玺轴髙三尺七寸广一尺八寸五分
　　御临陈洪绶髙士图一轴
　　宣德笺本白描画欵识云眀陈洪绶善画古人物与崔子忠齐名不屑屑规橅顾陆神味翛然自标一格画史称其赋性狂放眀经不仕葢隠于翰墨者流故所制多髙人逸士风致予所仿兹幅即其一也骨理清超或未能手追三昧而萧逺闲澹尘絶笔端差喜得其遗意用并识数语于右甲子畅月九日下有防心不逺乾隆御笔二玺左方下有绘事后素一玺轴髙三尺三寸广二尺三分
　　御临恽夀平五清图一轴
　　宣德笺本墨画水月松竹梅欵识云恽夀平五清图养心殿戏橅下有乾隆宸翰一玺左方下有游六艺圃一玺轴髙二尺八寸四分广一尺三寸二分
　　书画合轴
　　御笔洛神图并临十三行帖一轴
　　宣德笺本白描画欵识云偶绘洛神并临十三行于左御笔下有乾隆宸翰几暇临池二玺右方下有冩生一玺轴髙二尺二寸五分广一尺
　　御笔瓶荷一轴
　　宣德笺本墨画左方中行书
　　御制旧句云含芬雅合伴书惟两字标名可作师但似清髙尘不染逺观近玩总相宜后识云此予瓶莲旧句也几暇偶仿白阳山人冩意即録旧句以当题咏甲子小春并识下有乾隆宸翰几暇临池笔端造化三玺前有冩生一玺右方下有澂观摛藻为春二玺轴髙三尺五寸七分广一尺四寸八分
　　御笔梨花山雀图一轴
　　宣德笺本墨画右方上行书
　　御制旧句云含姿映牕弄影临芳埒娑娑媚晩风裳裳酬令节琼葩比梅艳姱朶方桃洁雅致入闲吟幽芳供静掇庭院引蜂攒画图宜燕颉偶来花下立防徊不忍撷韶华讵久驻防看霏香雪后识云仿江南徐氏法作梨花山雀颇饶冩生气韵因检旧咏梨花短句竝録于右春林香雪拂拂楮墨间矣乾隆甲子夏六月既望并识有乾隆宸翰几暇临池二玺左方下有研露一玺轴髙三尺七寸五分广一尺九分
　　御笔秋瓜一轴
　　宣德笺本墨画右方上行书
　　御制旧句云云刄剖氷瓤清甘沁齿香黄沈惟让李翠冷不夸霜邵圃名犹艳王园种最良何人方病渇一瓣试分尝后识云右旧作消夏十咏之一甲子四月廿又三日长昼几余颇苦烦热因忆古人瓜饮图此自遣竝检録旧咏青门风味宛于尺楮遇之乾隆御识下有乾隆宸翰几暇临池二玺前有冩生一玺左方下有笔端造化一玺轴髙二尺四寸五分广九寸九分
　　御笔盆梅一轴
　　宣德笺本墨画左方上行书
　　御制诗云浄几眀牕一室中重陪处士旧家风瓣姿借月裁氷碧蕾影临缸卷烛红试味真香方递递爱观生意始融融栽培漫说花师巧消息先春总化工后识云甲子畅月六日对盆梅有作因并冩意为图御笔下有乾隆御笔摛藻为春二玺右方中有含毫邈然一玺轴髙四尺七寸七分广一尺八寸七分
　　御临宋人观梅覔句图并书建福宫新春诗一轴
　　宣德笺本墨画上方行书
　　御制建福宫新春诗云禁城景物报和韶初转寅方玉斗杓漏泄春光梅破蕾招揺风信栁拖条池心镜面氷将解墙角银根雪欲消掁拨诗肠量多少新年觉比旧年饶含阳苔色兆根荄胜里宫花鬭早梅堂构万年绵福履黄黎九有上春台兰苕翡翠相容与鳯阁枌寮各实枚试看新蟾睂様细分眀报道上元来照壁态丸灿九华祥烟浓作赤城霞土牛新看牵春至防燕初飞掠晓斜臈雪犹然恋鸳瓦东风全不发绫花欲将建福宫中福锡与寰区万姓家后识云建福宫新春观梅覔句得七律三首近见宋人有此图爰仿其笔意而书旧作于上京师地寒梅皆南至唯盆莳瓶供耳然得梅之意便在万重香雪海也御笔下有乾隆宸翰携笔流云藻二玺右方下有清心抒妙理一玺轴髙三尺五寸八分广一尺一寸六分






　　石渠宝笈卷二
<子部,艺术类,书画之属,石渠宝笈>
　　钦定四库全书
　　石渠寳笈卷三
　　贮
　　乾清宫三
　　列朝人书画目録
　　书册上等
　　宋名贤寳翰
　　宋黄庭坚书墨竹赋
　　元赵孟頫书抚州永安禅院僧堂记
　　元赵孟頫杂书诗文
　　元赵孟頫书法帖谱系杂説
　　元赵孟頫题耕织图诗
　　元赵孟頫书麻姑仙坛记
　　元赵孟頫书陶诗
　　元赵孟頫纨扇赋
　　明宋濓书圣教序
　　明沈度书梅花百咏
　　明祝允明临帖
　　明祝允明临帖
　　明祝允明书过秦论
　　明文征明自书杂文二册
　　明文征明书千文
　　明文征明书落花诗
　　明文征明书战国策
　　明王宠书孝经忠经
　　明王彭书唐人诗二册
　　明董其昌书孝经
　　明董其昌书古栢行
　　明董其昌临兰亭叙
　　明董其昌临圣教序
　　明董其昌画旨帖
　　明董其昌临八闗斋防记
　　明董其昌临顔眞卿书
　　明董其昌书杂诗
　　明董其昌书孝经
　　明董其昌书七言律诗
　　明人书扇二册
　　书册次等
　　宋黄庭坚论学书法
　　宋米芾书唐人五言排律
　　元赵孟頫临东方朔像賛
　　明初词臣书翰
　　明祝允明书古栢行
　　明祝允明各体书
　　明王宠书庄子内七篇四册
　　明董其昌杂书
　　明董其昌仿唐人书
　　明董其昌书千文
　　明董其昌临帖
　　明董其昌书七言律诗
　　明董其昌书七言絶句
　　明董其昌书七言律诗
　　明董其昌书琵琶行
　　明徐范书小青传
　　明人书扇十册
　　国朝人书画目録
　　书册次等
　　陈奕禧各体书
　　汪士鋐书法宗师録
　　刘源书孝经
　　张照书乐善堂全集序
　　王图炳书日知荟説四册
　　陈邦彦书日知荟説十册
　　蒋衡摹圣教序増补遗文
　　书扇二册















　　钦定四库全书
　　石渠宝笈卷三
　　贮
　　乾清宫三
　　列朝人
　　书册上等
　　宋名贤宝翰一册【上等天一】
　　宋牋本凡十九幅第一幅苏轼尺牍行书前有长安印一又州印镇字开国李氏图书诸半印后有杭州通判之印嘉兴府印华阳山房成纪李氏南阳侯孙李君实监定三桂图书诸印中幅有留侯之裔三不惑斋之印张子季镇诸印幅髙八寸六分广一尺二寸四分第二幅苏轼诗帖行楷书自署次韵王晋卿送梅花一首十字款识云仆去黄州五周歳矣饮食梦寐未尝忘之方请江湖一郡书此一诗寄王文父子辩兄弟亦请一示李乐道也前有严泽之印长安二印又鼎元半印一后有道普有明王氏图书之印有明文靖世家图书三印中幅有潘氏印一又二印不可识幅髙八寸二分广一尺八寸一分第三幅黄庭坚尺牍行楷书前有墨林项墨林父秘笈之印檇李项墨林鉴赏章诸印又景父项氏韫椟图书墨印一又墨林山人桃花源里人家半印二后有檇李项氏世家宝玩项元汴印子京所藏子孙永保项墨林鉴赏章长安绍勲诸印又项氏虚朗半印二中幅有吴廷印一幅髙九寸广一尺二寸九分第四幅黄庭坚诗帖行楷书自署次韵叔父夷仲送夏君玉赴零陵主簿十五字前一印不可识又司印半印后有王永宁印一幅髙八寸七分广一尺二寸四分第五幅黄庭坚尺牍行书前有有明文靖世家图书王长安父二印又鼎元半印一后有严道普氏有明王氏图书之印文节之孙三印幅髙九寸三分广一尺八寸二分第六幅黄庭坚诗话行楷书自署送故人刘季展从军雁门十字中幅有笑云庵主印一后有长安吴孙宇珍藏印子孙保之三印幅髙八寸八分广一尺二寸七分第七幅黄庭坚跋语行楷书前有半玺存殿宝二字后有缉熙殿宝玺一又王永宁印王长安父二印幅髙一尺二分广一尺三寸六分第八幅黄庭坚尺牍行书前有项元汴印子孙永保王永宁三印又半印二不可识后有煑茶亭长田畴耕耨平生真赏项子京家珍蔵诸印又虚朗隠居半印二幅髙八寸广五寸八分第九幅黄庭坚尺牍行书前有寄傲项子京家珍蔵鸳鸯湖长檇李项氏世家宝玩诸印后有永宁项元汴印墨林秘玩廷字诸印又半印不可识幅髙八寸二分广五寸五分第十幅黄庭坚尺牍行楷书前有长安有明文靖世家图书宝俭斋三印又鼎元半印后有古吴阿季严泽之印有明王氏图书之印诸印幅髙九寸二分广一尺一寸八分第十一幅米芾跋语行楷书款识云崇宁丙戌六月六日从九品下米芾记前有严道普氏柘湖居士二印后有严泽之印长安有明文靖世家图书真赏诸印幅髙七寸二分广一尺六寸六分第十二幅米芾尺牍行书款上钤襄阳米芾印一前有黄林美之陈定平生真赏二印后有琳印瞻近堂收蔵印二印幅髙九寸五分广一尺四寸七分第十三幅米芾跋语行书款识云五日呉江舣舟垂虹亭题襄阳米黻秘玩真迹上钤襄阳漫仕印一前有几暇清赏一玺道普一印又鼎元文靖世家图书半印二后有俞松印章严泽之印王永宁有明王氏图书之印诸印幅髙八寸广一尺八寸五分第十四幅米芾尺牍行书前有黄琳美之王长安父二印后有琳印陈定平生真赏二印幅髙九寸二分广一尺三寸八分第十五幅蔡襄尺牍行草书后有记语外祖端明墨妙计七纸东山谢峒家蔵十五字前有鼎元敬美保之诸半印后有陈定平生真赏严泽之印有明王氏图书之印有明文靖世家图书王长安父全卿诸印幅髙九寸四分广一尺六寸四分第十六幅蔡襄尺牍行书前有鼎元半印后有有明文靖世家图书严泽之印王永宁有明王氏图书之印诸印幅髙九寸七分广一尺三分第十七幅李建中尺牍行书前有墨林虚朗斋二印后有王永宁印墨林生项元汴印平生真赏项叔子项子京家珍蔵诸印又寄傲半印幅髙一尺广一尺六寸九分第十八幅李建中尺牍行楷书前有子京所蔵墨林山人沮溺之俦三印又真赏半印又半印不可识后有长安项元汴印墨林秘玩鸳鸯湖长子孙永保诸印幅髙九寸九分广一尺九寸七分第十九幅李建中尺牍行书后有项墨林鉴赏章瞻近堂收蔵印二印又神品香嵒半印二幅髙九寸六分广五寸九分后余幅袁立儒跋云西台字得中举进士甲科太宗嘉之尝直昭文馆改直集贤院出为两浙转运副使恬于荣利乞西京留司御史台爱洛中风土遂居之故号李西台东坡赋和靖诗云书似西台差少肉者是也官至判太常寺善书札然絶不多见于世宝祐乙卯夏五建宁堂主题下有建袁立儒一印前有元汴物外元赏虚朗斋诸印又跋云黄太史尝有跋云李西台书与林和靖极相类但和靖伤痩西台伤肥盖林处士清苦而李集贤重厚各似其作人耳建宁堂主并録其语前有寄傲煑茶亭长项元汴印三印又杨维桢跋云李西台书与林和靖絶相类涪翁评之谓西台伤肥和靖伤痩和靖清枯之士也痩之伤为不诬西台之书类其为人典重温润何肥之伤也哉苕溪唐氏易安室所蔵凡三帖览者自能评之当以余言为然时至正二十五年夏六月朔防稽抱遗老人杨维桢在云间草阁试花笺铁頴书后有墨林生王长安父子京平生真赏项墨林鉴赏章诸印又仇逺跋云西台书三十年前极罕得近数数见之大概雄实笃厚如其人涪翁伤肥之论毋乃太严此三帖信意行笔天真烂漫尤可爱世诮平园攻媿后村不善书辄欲评书予之谓与杭仇逺又郭畀记云李西台书吾乡有石刻字径三寸许今见真迹遒劲沈着诚不易得泰定二年乙丑四月望日京口郭畀曾观同郡张监共集前有天籁阁游方之外项叔子三印后有项墨林鉴赏章印一又文本极跋云予近得华山图题曰崧髙维岳欧阳公所记神清之洞及李西台隠居之地在焉轴尾载西台卜筑始末甚详此帖出于西台逸笔无可疑者前史官文本极书前有墨林元汴之印子京父三印宋黄庭坚书墨竹赋一册【上等地一】
　　宋笺本行楷书款识云元祐元年秋九月二日山谷道人书后有山谷道人印一后副页金璐跋云苏黄米蔡宋人书法行于世逺矣而山谷笔势精彩劲健法于三公似为近古学书者往往慕之景溪得此本于呉地名家重金不惜岂非善鉴者耶壬寅五月近山金璐识又皇甫汸跋云书家之妙在于笔法此钟生呕血于中郎李卫流涕于内史者也世有鸿碑钜碣勒石既久渐失其真筋肉丰神非手迹莫究此摹帖虽盈箧未珍而遗墨则片楮可贵也山谷在宋以能书名观其论三家法知其所造矣景溪朱君好古博物得此本亦幸遇哉皇甫汸识又文征明跋云尝读黄太史豫章文集见墨竹赋喜其豪宕不羁思致幽逺类皮日休既而见石刻是赋则下笔沈着波发陗厉类顔鲁公今复得观真迹何其幸也惜此仅得其半然洛神赋止十三行耳至今人以为宝何必以全为哉征明题册计十六幅幅髙七寸五分广一尺八分元赵孟頫书抚州永安禅院僧堂记一册【上等元一】宋笺乌丝阑本行楷书款识云至治元年正月廿四日千江上人过余溪上茗谈中话及无尽居士所作永安禅院僧堂记词意卓絶深有抑扬宗防勉励后学之语因上人求余书故书此以归之呉兴赵孟頫下有赵氏子昂松雪斋图书印二印首幅有赵字大雅二印末幅有宋荦审定印一后有允衡梅壑二印后余幅詹景鳯跋云赵承防书永安僧堂记法出思陵兼子敬洛神赋尽离畦町而化之良是乃公得意笔惟章宜宝蔵之以当金氏天球可也万厯乙未年中秋后十日菱塘馆获观敬题新安詹景鳯册计十幅俱髙七寸四分第九幅广一寸九分第十幅广一寸二分余八幅俱广二寸四分元赵孟頫杂书诗文一册【上等元二】
　　素笺本行楷书凡八则万户张公庙堂诗陈夫人墓志铭灵隠端元叟住蒋山疏致乐堂诗送髙彦文秀才如京师序俱无款第三则郑复初九诵叙款识云元统三年歳在乙亥九月廿有二日子昂书下有赵氏子昻印一第四则沈氏报本庵记款识有至元三年后丁丑四月己丑呉兴十三字名缺下有赵氏子昂印一第八则陆师顔字说款识云至元后丁丑歳六月十九日松雪书上钤赵氏子昂印一计三十二幅首幅有陈定书印一印又二印缺其半惟家蔵二字可辨第七幅第八幅第二十二幅第二十九幅第三十二幅俱有陈定印印一又第七幅有泰字半印第十四幅第二十四幅第二十九幅俱有半印不可辨第二十九幅第三十二幅俱有陈以御印一幅俱髙六寸一分有奇第七幅广二寸有奇第十四幅广二寸三分第二十二幅广二寸五分第二十四幅广一寸八分第二十六幅广一寸七分第三十二幅广二寸三分余俱广二寸六分有奇
　　元赵孟頫书法帖谱系杂说一册【上等元三】
　　素笺乌丝阑本小楷书上下二卷款识云大徳六年三月七日松雪斋书上卷首幅有张孝思赏鉴印张则之二印右边幅有所存印一末幅有张则之印一押缝有素存印一下卷首幅有张孝思赏鉴印一末幅张孝思跋云此谱系文一帙乃宋淳祐乙巳陶斋曹士冕所着当时东湖董史曾跋其尾赵文敏公好古博识手録以为便览者昔鲜于太常云公书本朝第一小楷尤为公书第一且运腕如风雨之骤至观此益有以味乎其言矣此帙数千言都似不经意而成用笔结搆秀劲纵横游刃自在定非其子仲穆暨余子中辈所克仿佛也其为真迹何疑考公书此年四十有九正情兴郁蔚神智强明之防余固鄙野然于公真笔亦尝覩数十卷自未有蝇头累牍若此者也安得不珍重什袭奉为希世之宝哉虽款识图记为人损去固弗害其为全璧尔时甲午仲冬之一日懒逸张孝思敬识册计二十六幅幅髙四寸一分广二寸八分元赵孟頫题耕织图诗一册【上等元四】
　　宋笺乌丝阑本楷书首幅前款云翰林学士承防荣禄大夫知制诰兼脩国史臣赵孟頫奉懿防恭撰题耕织图二十四首伏尘睿览前有大雅印一末幅又识云大元延佑五年四月二十一日臣赵孟頫谨书下有孟頫聨印后虞集跋云右吴兴赵文敏公奉勅所撰耕织图诗小楷字迹向蔵奎章阁中臣集近以纂修史事备员中禁曝书之暇因得纵观窃见公以博敏妙之才为文学侍从之选此诗歌咏民间农桑勤苦备尽田家景物气象与豳风七月之篇何异且属应制上陈黼座以备乙夜之观览与寻常他作不侔真当昭彞鼎而夀金石匪特为耳目近玩已也集何意视草之余覩斯奇迹诚平生快事至正改元歳辛巳十有二月前奎章阁侍书学士翰林侍讲学士通奉大夫知制诰同修国史臣虞集谨题又记语句曲张雨敬观六字后有退密征明二印乂隷书明墨林山人项元汴家蔵真赏十二字册计八幅幅髙六寸四分有奇广七寸九分
　　元赵孟頫书麻姑仙坛记一册【上等元五】
　　宋牋本楷书款识云大徳九年夏五月十又八日吴兴赵孟頫书下有赵氏子昂松雪斋二印首幅有赵字大雅二印末幅董其昌跋云赵文敏小楷余所收有内景黄庭经过秦论三篇所见王奉常家蔵法华经项太学家汲大夫传今又见此卷观止矣其昌后边幅有梁清标印蕉林秘玩二印册前幅页有观其大畧蕉林收蔵二印后副页有蕉林收蔵一印册计九幅幅髙七寸二分有奇广二寸七分有奇
　　御笔题籖籖上有乾隆宸翰一玺外函
　　御笔题籖籖上有乾隆御览之宝一玺
　　元赵孟頫书陶诗一册【上等元六】
　　宋笺本行楷书陶潜饮酒诗二十首并序末幅识云饮酒二十首下有松雪斋印一每幅款署子昂下俱有赵氏子昂印一首幅有赵字大雅二印册计二十一幅幅髙七寸六分广四寸七分前副页
　　御笔题清华朗润四大字后有乾隆宸翰几暇临池
　　二玺
　　元赵孟頫书纨扇赋一册【上等元七】
　　素笺本行书款识云大徳九年十月十日书与君璋老弟孟頫下有赵子昂氏印一首幅有梁清标印一印边幅有蕉林梁氏书画之印棠村审定二印末幅有陈字半印边幅有梁清标印河北棠村二印册计三幅幅髙八寸一分广九寸七分第三幅广一尺
　　御笔题籖籖上有乾隆御笔一玺
　　明宋濂书圣教序一册【上等黄一】
　　素笺本行楷书首幅款识云洪武九年宋濂书下有景濂印一又边贡印一末幅有茅坤印一册计八幅幅髙五寸五分广二寸有奇
　　御笔题籖籖上有乾隆御笔一玺外函
　　御笔题籖玺同
　　按此册书圣教序后篇未竟
　　明沈度书梅花百咏一册【上等宇一】
　　素笺乌丝阑本楷书款识云成化十四年秋七月望后一日沈度録于春江草堂首幅有环碧轩云山书屋二印末幅有安氏之裔印一册计四十四幅幅髙六寸三分首末两幅广四寸二分余俱广三寸五分
　　御笔题籖籖上有乾隆宸翰一玺
　　按诗止八十八首
　　明祝允明临帖一册【上等宙一】
　　素笺本小楷书节临钟太傅荐闗内侯季直表卫夫人书王右军书颍上黄庭经兰亭叙东方像賛曹娥碑王大令洛神赋顾恺之女史箴禇中令度人经虞永兴破邪论序史孝山出师颂凡十二则计十八幅幅髙五寸六分广二寸九分乂碧色笺本书唐诗六首款识云癸酉花朝日録唐言六首寄谯郡参军枝山祝允明下有祝允明印一首幅有和天倪印一末幅半印不可识计六幅幅髙六寸广二寸七分
　　御笔题籖籖上有乾隆宸翰一玺
　　明祝允明临帖一册【上等宙二】
　　素笺本楷书临萧子云书三则薛稷书一则书髙唐赋一首款识云成化丙午仲夏望后二日枝山老樵祝允明书后有允明希哲二印首幅有枝山印一第三幅有冒嵩少家蔵图书记冒起宗之印二印册计二十六幅幅髙六寸广三寸五分
　　明祝允明书过秦论一册【上等宙三】
　　素笺乌丝阑本楷书临赵孟頫款识云松雪翁书流传甚广而小楷不可多见至此过秦三论尤为松雪翁第一种姚安道称其风格整暇意度清和要是全法右军者诚哉不诬余昔于京师曽见一过不意今日复得捧玩而公安强余摹之青而蓝矣岂胜自媿治八年九月九日茂苑祝允明识下有祝希哲祝允明印二印首幅有枝山印一册计十四幅幅髙七寸广四寸三分
　　明文征明自书杂文二册【上等洪一】
　　素笺本小楷自书所作序文跋语上册六首凡十六页下册五首凡十五页俱无款册中征明连印各二又上册前后有元方保之印四下册三页髙一寸九分有奇广二寸七分
　　明文征明书千文一册【上等洪二】
　　素笺乌丝阑本楷书款识云嘉靖戊申秋八月十乂二日书于玉磬山房征明时年七十有九后有征明停云生二印首幅有程邦新印文若氏二印册计十四幅幅髙五寸三分广二寸七分有奇
　　明文征明书落花诗一册【上等洪三】
　　素笺乌丝阑本小楷书凡十二幅前六幅书沈周原倡十首后六幅自书和作款识云嘉靖己丑春二月廿四日征明重録于玉磬山房下有征明连印征仲父印二印前署和答石田先生落花之什十字下署征明第一幅髙六寸八分广一寸七分第六幅广一寸三分第七幅广一寸七分第十二幅广二寸三分余幅广二寸七分髙同
　　明文征明书战国防一册【上等洪四】
　　素笺乌丝阑本楷书首页款云文征明书有天籁阁退密项元汴印项子京家珍蔵项墨林鉴赏章诸印末页有墨林子项元汴印二印前副页有蕉林收蔵印一后副页有棠村审定蕉林二印毎页押缝俱有墨林项元汴印子京父印三印册计四十九页第十二页缺页髙六寸四分广一尺四分
　　明王宠书孝经忠经一册【上等荒一】
　　素笺乌丝阑本楷书款识云龙集嘉靖甲辰春王正月雨水后旧吴雅宜王宠敬书于戬谷堂下有王宠之印雅宜山人履吉三印首幅前有葆绘楼氷修甫二印末幅有江陵张居正印印一册计十七页页髙六寸七分广六寸八分明文彭书唐人诗二册【上等日一】
　　素笺乌丝阑本草书款识云隆庆辛未春日偶得佳纸案有唐诗遂録数篇惜指弱不能如意聊以适兴而已三桥文彭记下有文彭之印国子先生二印上册首页有其纯鉴定李笃祜珍蔵书画之章二印下册末页有李笃祜珍蔵书画之章一印上册计三十五页下册计十八页页髙六寸九分广六寸
　　明董其昌书孝经一册【上等月一】
　　金粟笺乌丝阑本楷书第七页署辛未元日书时年七十七歳十一字第九页署次日书三字第十二页署三日二字末款识云易诗书春秋礼之名经也不于宣尼之世杏坛授受惟有孝经耳二氏之学如法华度人经皆以持诵为功唐人于孝经亦尔道家有孝道明王释家有大报恩皆祖孝经以为教文亦为满字非半字也若更欲下注脚则张横渠西铭尤是一家眼目今采风使者周巡郡国每以孝子荐何以姜王之事寥寥鲜述曩时武陵杨中丞按浙时曽有四明数歳孩子割肝啖母肝洞尽而命不伤此何必减卧氷跃鲤若得徧览故府之牍采其尤异者类为一编即孝经之援神契也崇祯四年歳在辛未长至日董其昌书并跋下有董其昌印宗伯学士二印首页有孙瑛之印秋诺叶津信天翁三印末页有瑁湖珍秘王氏珍蔵书画之印董氏珍蔵骧之氏髙话堂诸印册计十八页页髙九寸二分广八寸六分
　　明董其昌书古柏行一册【上等月二】
　　朝鲜笺本草书款识云杜子美所作孔明庙前古柏行每书一度辄如曹孟徳歌老骥伏枥诗时堪令人作击碎唾壶解也其昌下有太史氏董其昌印二印册计十六幅幅髙五寸八分广三寸五分有奇
　　明董其昌临兰亭叙一册【上等月三】
　　宣徳镜光笺乌丝阑本款识云万厯戊申元正之四日临家蔵唐摹禊帖于瑞环楼董其昌下有董其昌印印一又记云瑞环除夕所购绀青尺玉雕两方圭中为双月以环连之寻不可絶以为书镇云又自跋云唐禇河南临禊帖白麻墨迹一卷曽入元文宗御府有天厯之宝及宣政绍兴诸小玺宋景濂小楷题跋吾乡张东海先生观于曹泾杨氏之衍泽楼盖云间世家所蔵也笔法飞舞神采奕奕可想见右军真本风流实为希代之宝余得之吴太学每以胜日展玩辄为心开至于手临不一二卷止矣苦其难合也昔章子厚曰临兰亭一卷东坡闻之以为从门入者不是家珍东坡学书宗防如此赵文敏临禊帖最多犹不至如宋人纷纷聚讼直以笔胜口耳所谓善易者不谈易信然己酉中秋重题首幅有平生真赏印一又半印不可识第九幅有穗九真赏晋陵吕氏珍蔵二印第十幅又平生真赏印一末幅有永宝晋陵吕氏珍蔵二印册计十三幅幅髙八寸二分广三寸八分有奇
　　明董其昌临圣教序【上等月四】
　　素笺乌丝防本行楷书款识云圣教序为小王书盖怀仁自仿右军黄长睿以为右军剧迹咸萃其中非也余得唐时绢本真迹故知之最确董其昌识下有董其昌印宗伯学士二印册计十五幅幅髙七寸一分广八寸八分有奇明董其昌画防帖一册【上等月五】
　　素笺本行书题画跋语十则款识云庚午十月丹阳城下画舫书其昌册中西湖仲固存鉴蔵印凡十又首幅右方下有吴见思印一册计十九幅幅髙八寸广四寸一分
　　明董其昌临八闗斋防记一册【上等月六】
　　宣徳镜光笺乌丝阑本楷书款识云右顔鲁公书田神功八闗斋防记李临淮畏谗不入朝大将不复禀命者即神功也书法兼分隷体实鲁公得意笔与浯溪中兴碑相上下他若茅山碑多宝碑皆不及矣董其昌识后有青宫太保董氏宰二印册计十八幅幅髙六寸七分广四寸五分
　　明董其昌临顔真卿书一册【上等月七】
　　素笺本行楷书款云八十翁董其昌临后有董其昌大宗伯印二印首幅前押缝有黄冈蔡鹤舫珍蔵印一末幅有蔡禩徳印鹤舫二印册计八幅幅髙六寸九分广九寸三分
　　明董其昌书杂诗一册【上等月八】
　　朝鲜镜光笺乌丝阑本行书晋唐诸家诗款识云偶书髙丽镜笺作各体具有墨法以待解者辛未七月三日思翁下有董其昌印一册计二十八幅幅髙七寸五分广四寸七分
　　明董其昌书孝经一册【上等月九】
　　金粟笺朱丝阑本楷书第十二页署辛未元日书时年七十七歳十一字第十五页署次日书三字第二十页署三日二字款识云易诗书春秋礼之名经也不于宣尼之世杏坛授受唯有孝经耳二氏之学如法华度人经皆以持诵为功唐人于孝经亦尔道家有孝道明王释家有大报恩皆祖孝经以为教文亦为满字非半字也若更欲下注脚则张横渠西铭尤是一家眼目今采风使者周巡郡国每以孝子荐何以姜王之事寥寥鲜述曩时武陵杨中丞按浙时曽有四明数歳孩子割肝啖母肝洞尽而命不伤此何必减卧氷跃鲤若得徧览故府之牍采其尤异者类为一编即孝经之援神契也崇祯四年歳在辛未长至日董其昌书并识下有董其昌印一印末幅有梁清标印蕉林二印册计三十幅幅髙七寸八分广四寸九分
　　按此册与月一一册俱系真迹而款识字句皆同盖香光得意之笔故重书耳
　　明董其昌书七言律诗一册【上等月十】
　　宣徳笺本行书款云近作董其昌书下有宗伯学士印一册计十六幅幅髙七寸二分广五寸三分
　　明人书扇二册【上等盈一】
　　上册凡十四幅第三幅第九幅素笺本余俱金笺本第一幅行书五言古诗款识云右送朱尧民吴寛下有原博古太史氏二印第二幅行书五言古诗款署石田周下有啓南石田二印第三幅行草书七言律诗款云守仁书第四幅行草书七言律诗款署祝允明下有祝希哲一印第五幅行草书七言律诗款识云夜宿娄江舟中文璧下有文璧征明衡山二印左方下有张则之一印第六幅行书七言古诗款识云右四时读书乐征明下有文征明印衡山二印第七幅行草书七言律诗款识云早朝一首征明下有文征明印征仲二印右方有陈字小号第八幅行书七言律诗款识云右梅花征明下有文仲子文征明印二印右方有济之印一第九幅行书七言律诗款署征明下有征明一印第十幅行书七言律诗款识云丁未九日与客游石湖二首征明下有征明连印停云二印第十一幅行书七言律诗款云征明为子庸书下有文征明印衡山二印第十二幅行书七言律诗款署征明下有文征明印征仲二印第十三幅行书七言律诗款署征明下有文征明印衡山二印第十四幅行书七言律诗款署征明下有文征明印一印
　　下册凡十四幅皆金笺本第一幅凡三则一行书五言古诗一首款署征明下有征仲父印文仲子二印一楷书五言律诗二首第一首识云右虎邱劒池第二首识云右酌陆羽泉款署王宠下有王宠之印一印一楷书七言律诗一首款识云九日阳湖文期同衡翁胥江酉室元洲佩集虎邱作彭年下有彭年连印一第二幅凡六则一款署文彭下有文彭印一印一款署皇甫濂下有建山印一皆草书一楷书款署彭年下有彭年印一一行书款署谷祥下有王谷祥印一印皆七言律诗一隷书五言律诗一首款署许初下有元复印一一草书七言絶句一首款云文嘉为【缺】书下有休承一印第三幅凡四则一款识云过太湖作文嘉下有休承连印一一款识云石湖作周天球下有公瑕连印一一款识云虎邱迟友作居节下有士贞居士之印二印一款识云偶遇蒋尊生下有仲贤印一皆楷书七言律诗各一首第四幅凡四则一款识云右为自然上人书文嘉下有文嘉印文休承印二印一款署周天球下有周天球连印一一款署王穉登下有百谷连印一皆行书七言絶句各一首又草书一首款署皇甫汸下有百泉连印一第五幅凡三则一款署谷祥下有谷祥王禄之印二印一款署彭年下有孔嘉印一一款署文嘉下有文休承氏文嘉二印皆行书七言絶句各一首第六幅行书五言排律一首款识云右题层峦秋霁图作録呈塘湾先生彭年下有孔嘉印一第七幅草书七言律诗二首款云拟宫怨二首薛明益书下有薛明益虞卿二印第八幅楷书款识云右仲长统乐志论壬辰暮春既望吴门薛明益书下有虞卿古狂生二印第九幅凡四则一款识云薛明益似翼吾先生下有明益私印虞卿二印一款识云陆士仁似翼吾先生下有士仁私印河南仲子二印一款识云文从先似翼吾先生下有文从先印文用之氏二印一款识云吴士冠为翼吾先生下有吴士冠印元卿甫二印皆楷书七言絶句各一首第十幅凡四则一款识云杜大绶为三愚亲家书下有大绶杜子纡氏二印一款识云陆士仁为三愚文书下有文前承湖二印又则之印一皆楷书一行书款识云文从龙为三愚文书下有从龙印一一楷书款识云薛明益为三愚先生书下有薛明益印虞卿二印皆七言絶句第十一幅临兰亭序款识云杜大绶为纉禹先生书下有子纾杜大绶印二印第十二幅楷书七言古诗款识云右江南春词丁酉初夏书杜大绶下有大绶印一第十三幅临十七帖款云邢侗临下有邢侗之印一印第十四幅临王羲之别疏帖款云邢侗临下有邢侗之印一印
　　书册次等
　　宋黄庭坚论学书法一册【次等天一】
　　素绢本行书款署庭坚末幅有宋克周瑾二跋又王鏊商和题句二又李应祯王志记语二册计十四幅
　　宋米芾书唐人五言排律一册【次等地一】
　　素绢本行书款识云崇宁二年夏五月承议郎行书学博士赐绯鱼袋襄阳米芾元章书于宝晋斋中册计十八幅
　　元赵孟頫临东方朔画像讃一册【次等元一】
　　素笺乌丝阑本楷书款识云右军小楷存于代者惟乐毅论黄庭经及东方画讃耳余深爱画讃笔意清古思斋有此墨本以情求之思斋不吾靳也乃为临此纸归之孟頫册计七幅明初词臣书翰一册【次等黄一】
　　宋笺本行楷书每幅各署名款凡十三人邹缉胡俨杨荣金幼孜曽棨林环梁潜王洪王英王直王孟端许鸣鹤胡广册计十四幅
　　明祝允明书古柏行一册【次等宇一】
　　素笺本草书款识云正徳壬午歳偶过琴川登致道观观古桧移晷爱不欲去便图作歌以美之未暇也客有就山房索书者遂笔古柏行以遗之亦阅桧之遗情耳长洲祝允明识后有王穉登跋一册计五页
　　明祝允明各体书一册【次等宇二】
　　素笺本书诗词凡十四则毎则款署允明前副页有文彭书枝山杂体四大字册计十四幅明王宠书庄子内七篇四册【次等宙一】
　　素笺本小楷书款识云予昔年过补庵先生劒光阁见虞永兴手书漆园内篇笔法絶似度人经而遒媚过之披次心赏留舟中阅数日不忍释手丙子春王予再过梁鸿溪上补庵属予手摹永兴腕法书成七篇三阅月始报命要亦优孟衣冠虎贲之貌殊足媿也正徳十一年寎月廿二日雅宜山人王宠识后有文征明文彭许初三跋四册共计九十二幅
　　按王宠此册与上等月字号一卷所书南华七篇并款跋皆同惟此册款署寎月廿二日而卷为寎月二日小异虽神力稍逊要亦髙手临本也
　　明董其昌杂书一册【次等洪一】
　　朝鲜镜光笺乌丝阑本楷书玉赋款署其昌又楷书脊令颂款识云戊辰仲春廿二日书其昌又临米芾行书自题云米南宫不使一实笔余粗得其解其昌册计十页
　　明董其昌仿唐人书一册【次等洪二】
　　素笺乌丝阑本凡三则第一则仿虞永兴第二则仿杨凝式第三则仿顔鲁公款识云戊辰五月梅风不能多出书画赏鉴独发唐宋古研拂拭摩挲临古帖数行差可度暇日觉云气蓬蓬出砚池中非闗梅蒸湿也董其昌册计八页明董其昌书千文一册【次等洪三】
　　宣徳笺乌丝阑本楷书款识云智永书米元章谓其如十四五贵胄偏性方就绳墨忽越规矩但余考永师临书有退笔头五簏力追右军家传妙法天真功用实乃并胜则元章之语未为定论余此本仿虞永兴书虞师智永千文因论及耳戊午三月十八日其昌册计十二幅明董其昌临帖一册【次等洪四】
　　素笺本凡二则第一则临怀仁圣教序第二则临徐浩书款识云此浩真迹蔵于吴门韩宗伯馆师家董其昌临册计二十二幅
　　明董其昌书七言律诗一册【次等洪五】
　　素笺本行草书款识云甲戌夏六月避暑东佘山庄观王氏所蔵书画仿其笔意以志幽兴其昌第一幅前有王铎识语一册计十幅末幅
　　御笔识云乾隆乙丑春二月桃花寺行宫驻跸曽临
　　下有乾隆宸翰玺一
　　明董其昌书七言絶句一册【次等洪六】
　　朝鲜牋本行书款署其昌册计六幅
　　明董其昌书七言律诗一册【次等洪七】
　　素牋本行草书款云其昌书旧作册计十六幅明董其昌书琵琶行一册【次等洪八】
　　素笺乌丝阑本楷书款识云丁卯仲夏娄江道中书其昌后有陈继儒跋一册计十五幅明徐范书小青传一册【次等荒一】
　　朝鲜牋乌丝阑本款识云天啓癸亥春仲旬有九日书于陈氏别业清河内史徐范册计十六幅
　　明人书扇十册【次等日一】
　　第一册凡十六幅金笺本第一幅宋词第二幅五言律诗第三幅至第十幅俱七言律诗第十一幅第十二幅俱五言律诗第十三幅至第十五幅俱七言律诗第十六幅五言律诗俱款署征明惟第八幅款云征明为东洲书
　　第二册凡十四幅第八幅素牋本余俱金牋本第一幅草书七言絶句款署枝山第二幅草书宋词款识云允明为民望书第三幅第四幅俱行书七言律诗款署唐寅第五幅行草书五言律诗款署都穆第六幅草书七言律诗款识云雪中即事为鳯坡书三桥彭第七幅草书五言律诗款署三桥彭第八幅行草书七言律诗款识云刘太仆第同张九山赋送春诗似劒虹先生文嘉第九幅行草书七言律诗款识云右雨中旧作二首嘉靖戊午夏仲廿日书呈三谿先生笑览五峯文伯仁第十幅行书七言絶句款识云近游镇江偶赋口号数首録似【缺】尊兄先生笑览彭年第十一幅草书五言律诗款署王宠第十二幅行草书凡二则第一则七言律诗款识云右寄锦衣徐君叙之作王宠为【缺】书第二则七言律诗款署袁褧第十三幅草书五言律诗款识云右九日山家之作书赠静思涵峯王守第十四幅草书七言律诗款识云右太湖二首书尚之老兄扇王守
　　第三册凡十六幅第五幅素牋本余俱金笺本第一幅草书七言律诗款识云同醒神翁访江上丽人茅坤第二幅草书五言律诗款识云后湖舟泛茅培第三幅草书五言古诗款云白阳山人道复书第四幅行书五言律诗款识云右泛歙溪二首周天球呈天泉太史公求正第五幅行草书五言律诗款识云周天球为鹿庵书第六幅行草书五言律诗款识云松庵访客周天球第七幅楷书凡五则第一则七言律诗款识云夫差庙辛巳夏日周天球为敬止先生书第二则七言律诗款识云游张公洞作癸未三月望日为敬止世文书王稺登第三则七言律诗款识云右过公瑕山庄张鳯翼第四则七言律诗款识云范【缺】作丁亥中秋日书似君俞词文正薛明益第五则五言古诗款识云客中六月廿四戏作似君俞词文一笑陈元素第八幅行书七言律诗凡三则第一则款署周天球第二则款识云送蒋允若北游王稺豋第三则款识云孟夫直秋夜之作陈继儒第九幅行书七言律诗款识云答邢子愿使君作似际臯先生求正王穉登第十幅行书七言律诗款识云送袁广文宰临桂似元锡先生王穉登第十一幅行书七言律诗款识云闲坐偶成二首王穉登第十二幅行草书七言律诗款识云寄顾益卿开府一首王穉登第十三幅行书七言律诗款识云寄邓汝髙学使似省愚先生求正王穉登第十四幅七言律诗凡三则第一则行书款署王穉登第二则楷书款署文先第三则行书款署文震孟第十五幅行书七言絶句款识云答赠钱象先词文四首屠隆第十六幅草书五言律诗款识云夏日过访孟褰先生玉芝馆作屠隆
　　第四册凡十八幅第十五幅第十八幅素笺本余俱金笺本第一幅草书五言律诗款署髯仙第二幅草书五言古诗款云髯仙游牛首作第三幅行草书七言絶句款署髯仙第四幅行草书五言律诗款识云振衣台晚坐作髯仙第五幅行书五言律诗款识云戊子九日东庄酒集作空同山人第六幅行草书七言律诗款识云右读书玉虚山作乃壬寅歳者敬呈有懐老先生赐教晩生罗洪先上第七幅草书七言律诗款识云晋陵旅况有怀彭山南禺外史道生为小山録之闰六月廿二日第八幅行草书七言古诗款云仲山王问书于钟陵旅舎第九幅行书五言律诗款识云游小君山为黙斋书如忠第十幅行书五言律诗款云是龙书第十一幅行书七言律诗款识云是龙为养心先生书第十二幅草书五言律诗款识云为献卿兄书云卿第十三幅行书五言排律款识云右唐人咏禁中青松之作为少松兄许初书第十四幅草书七言律诗款识云早春对雪有赋许初第十五幅行草书五言律诗款识云宜兴登周将军墓作呈同野先生政教许初第十六幅草书五言律诗款云许初书第十七幅行楷书五言律诗款识云右斋居三诗似端伯词兄正之许光复第十八幅草书五言律诗款署姬水
　　第五册凡十八幅金笺本第一幅行草书七言律诗款识云赋得石涧赠友人似元长先生张鳯翼第二幅行草书七言古诗款识云右为唐叙州题其赠君涧松斋图乙酉秋闰作也丙申秋闰之望偶阅旧稿漫书一过张鳯翼第三幅行草书七言律诗款署张鳯翼第四幅行书五言律诗凡三则第一则款署张鳯翼第二则款署陆士仁第三则款署山居偶成文震孟第五幅行草书七言律诗款识云右题并头牡丹文震孟第六幅行草书五言排律款识云右月下约友人对酌逢元第七幅行草书七言律诗款识云右醉李怀古一律书奉梦溪政教西村朱朴第八幅行草书七言律诗款云右赋得玩月临华池项元汴书似景阳先生第九幅小楷书帝京篇款识云右为去华先生书项子亮第十幅行草书五言律诗款署宾山子第十一幅行草书七言律诗款云长洲顾亨书第十二幅草书七言律诗款识云百溪仕为东冈即解书第十三幅行草书七言律诗款识云时行书在竹扇头第十四幅行草书五言律诗款署锡爵第十五幅行草书五言律诗款署王衡第十六幅行书七言律诗款识云旧作似钦止词世兄笑正侯峒曽第十七幅草书五言古诗款识云似徳聚世兄如奇第十八幅行草书七言律诗款识云生辰咏马祖像羣公俱集有作似黍回老父母词宗正之汝亨
　　第六册凡十八幅第九幅素笺本余俱金笺本第一幅行书五言律诗款识云持斋一首似允升兄邹近光第二幅行书五言律诗款识云雨后入山园似正吉词文正之邹近光第三幅草书格言一则后识云壬午中秋后书于思抑斋无欵有晋王之章一印第四幅草书五言律诗款识云同诸社山寺访李隠疾分韵二首壬午仲秋日书青邱马一卿第五幅草书七言古诗款识云重登洞庭缥缈峯一首似功元老先生正之沈咸第六幅行草书七言律诗款识云翼鳯老弟粲可兆升第七幅草书七言律诗款识云杨兆升钦止表兄正第八幅草书七言律诗款识云书为青翁年台弟龙甲第九幅行书七言律诗款识云壬子腊月偶作白可复时年七十有九第十幅楷书七言律诗款识云馆试西郊陪祀夜明二律似钦止老舅陈于泰第十一幅行草书五言律诗款识云张石林先生招饮园亭和邢长卿韵二首似钦老仁词兄笑正年家小弟徐允第十二幅行书七言律诗款识云奉送青翁老年社台并正弟何采第十三幅楷书兰亭序款识云韩道亨为【缺】词文书第十四幅楷书五言古诗款识云陆广明为脩能先生第十五幅草书五言律诗款识云访汪司马伯玉不值有作陆应旸第十六幅草书五言絶句款识云感遇四首陆应旸第十七幅行书七言律诗款识云旧作似心田先生政张学曽第十八幅行草书五言古诗款云孙慎行书第七册凡十八幅第十一幅至十四幅素笺本余俱金笺本第一幅楷书七言律诗款识云舟次清河正萧索中逢廷吹周老先生惠选书数部小诗言谢并请政黄道周第二幅楷书款识云右七虞诗将别都门作驩虞诗十四首辞不雅驯犹诗之有变章也清源舟中録似廷吹周老先生道文教正友弟黄道周具草第三幅行楷书五言律诗款识云偶作右二律书似樾林老先生正之弟元璐第四幅行楷书五言古诗二首款识云黙坐升髙二吟似廷吹先生笑元璐第五幅行书七言律诗款识云虞翁太亲翁六十赋赠教正卢象升第六幅行书七言律诗款识云万里为献卿兄书第七幅行草书七言絶句款署两江第八幅行书五言律诗款署瑞图第十幅草书五言律诗款识云阳泉楼道院瑞图第十一幅行书七言律诗款识云书伯敬诗为步玉兄之麟第十二幅行书七言律诗款署逸麟第十三幅行草书款识云陆放翁书麟临第十四幅行草书五言律诗款署逸麟后署春来髙雅四字第十五幅草书五言律诗前识云正月五日立春漫园社集廷吹先生暨诸词盟分八齐限五言律后款云社弟米万钟具草呈政削第十六幅行书五言律诗款识云州望芙蓉峯一首米万钟第十七幅草书七言絶句款识云题画似中泠词文正之米万钟第十八幅行书五言律诗款识云寄武林赵姬冲孺之一似端伯世兄正之孙国光
　　第八册凡二十幅第十五幅素笺本余俱金笺本第一幅行书七言絶句款识云题画句其昌第二幅行草书五言律诗款署其昌第三幅行草书七言絶句款署其昌第四幅行草书五言律诗款署其昌第五幅行草书五言律诗款署董其昌第六幅行书五言律诗款署董其昌第七幅草书五言律诗款识云似伸之文正董其昌第八幅行草书五言律诗款识云其昌为仲瞻先生书第九幅行书五言律诗款识云游善权作董其昌为知忍文书第十幅行书七言律诗款识云送王纯白山人归清源似廷吹老先生正董其昌第十一幅行书七言律诗款识云平播诗似华东老先生正董其昌第十二幅行书五言律诗款署陈继儒第十三幅行书禅恱款识云子瞻语陈继儒似啓山兄第十四幅行草书五言律诗款署陈继儒第十五幅行草书七言絶句款识云山居作陈继儒第十六幅行书七言律诗款识云陈继儒似徳聚词文正第十七幅行草书五言律诗款署陈继儒第十八幅行书五言古诗款识云继儒似孟栗词兄正第十九幅行草书五言古诗款识云题莲社图似虚谷先生请正陈继儒第二十幅行草书五言古诗款署陈继儒
　　第九册凡十六幅第十二幅素笺本余俱金笺本第一幅行书五言古诗款识云遣兴呈溍鸥先生笑正伊南仲第二幅行草书五言律诗款识云辛末立春米光禄招同廷吹先生饮漫园録呈刊正社弟张懋忠第三幅草书七言律诗款识云右登虎邱作似华阳先生袁年第四幅行草书七言律诗款识云游乾元观诗为白于老亲翁夀范鳯翼第五幅七言律诗凡三则第一则楷书款识云为深仲词兄书冯斗如第二则行书款识云为深仲词兄沈巽书第三则楷书款识云金兰书似深仲词兄第六幅行草书七言古诗款识云题虎图似深仲词兄正之陆澄原第七幅行楷书七言律诗款识云小诗二律奉夀青翁大宗师时屡书请告并求教正部士陈肇曽第八幅草书五言律诗款识云为端伯老文书罗缄第九幅草书集句诗款识云右集唐句丁未孟秋七夕前一日书于春永堂呈粲时年八十乂四青翁老亲台大文宗弟贾允蕃第十幅草书五言律诗款署霞山顾明第十一幅行草书五言律诗款识云似徳聚词兄陆锡明第十二幅行草书五言律诗款识云为节吾先生书张京元第十三幅草书七言律诗款识云舟过津河似樾林老先生政教美发第十四幅行草书七言絶句款署水东第十五幅行书五言律诗款识云和茧雪韵答真源之一似青岩门年兄盟长正真山弟李昌祚第十六幅草书凡二则第一则五言律诗款识云余杭道中作书似无竞长兄请教谢肇淛第二则七言律诗款署邓钟
　　第十册凡十三幅金笺本第一幅临虞安诸帖款署呉阿衡第二幅行楷书五言排律款识云骆宾王春霁蚤行书似翼鳯盟兄便面弟懋光第三幅行草书五言古诗款识云春日社集廷吹老先生斋中迟谭友夏不至得防字请政刘荣嗣第四幅行书五言排律款识云姚孟长陈无异张更生同集小斋迟廷吹老父母不至分得栖字书请教政刘荣嗣具草第五幅行书五言律诗款署郑之元第六幅行书五言古诗款署郑之元第七幅行草书五言律诗款识云郊游一首似翼鳯长文周大儒第八幅草书七言律诗款识云右赠国博刘雨山赴襄阳别驾奉为雪舫吴先生大雅书便面齐郡冶池冯惟健第九幅草书五言律诗款识云为端伯先生书允恭第十幅草书五言律诗款识云右闻叔夏卧疴经时寄怀二首书见情抱也茗山第十一幅行书七言絶句款署谦斋第十二幅楷书诗余款识云右调寄瑞龙吟为子予文书元发第十三页行书七言律诗款识云同勒卣次尾集子方斋中分七虞作似翼鳯老先生政之杨文骢
　　国朝人
　　书册次等
　　陈奕禧各体书一册【次等天一】
　　素笺本杂临诸家帖并自书诗句每则皆有自记语末幅款识云云举太史先生爱我书盈筐满箧片纸只字蔵弆弗厌也此册前后共三年积而成之遂无伦次欧阳公云偶然欲书当勿散弃他日便成故事即我自观已有今昔之感矣又思天下事惟渐可以进惟久可以就惟耐可以成不独书为然也好友分离一官逺去当有再晤时惟渐惟久惟耐此临别之言契合者定不谓妄耳甲申八月三日奕禧题册计十页汪士鋐书法宗师録一册【次等地一】
　　素笺乌丝防本行书款识云古人书法递有师承羲献以来私相传授故能各自名家初非貌袭今自唐时欧虞顔柳其碑刻至今现存形模规橅各具面目然皆方正端重似其为人故书以人重非书之能重人也香圃侍御留心翰墨要以端庄遒劲为本此诚得书家三昧者而其为人丰采凝重主于爱民泽物昨者封章言事首除乐籍举数百年之陋习一日扫涤举数十万众尽为良民其阴功福徳莫可限量所以黼黻太平盛治者源源乎未有已也兹承以素册索书因録唐以来书家最有名者以顔柳为首知书之以人重也秋泉居士汪士鋐识册计十二幅
　　刘源书孝经一册【次等元一】
　　佛青笺本泥金书孝经并五等孝传賛前副页绘至圣述圣图像后副页款识云康熙九年庚戌十月朔日国子监监生【臣】刘源盥手恭书进呈
　　御览册计二十四页
　　张照书乐善堂全集序【次等黄一】
　　宋笺本楷书顾成天纂
　　乐善堂全集序原叙识云雍正八年庚戌冬日翰林院编修顾成天谨序末幅款识云是歳除夕前二日詹事府少詹事张照奉
　　教谨书册计十一幅
　　王图炳书日知荟说四册【次等宇一】
　　磁青笺本泥金楷书
　　御制日知荟说第四册未幅款云翰林院侍读【臣】王图炳恭録第一册计四十九页第二册计三十五页第三册计四十页第四册计四十七页陈邦彦书日知荟说十册【次等宙一】
　　素绢本楷书
　　御制日知荟说四卷每卷末款云【臣】陈邦彦敬书首册书序款云【臣】陈邦彦敬书第十册书臣工跋语款云翰林院侍读学士【臣】陈邦彦恭写第一册计十二幅第二册第三册俱九十二幅第四册第五册俱七十二幅第六册第七册俱八十二幅第八册计九十九幅第九册计九十四幅第十册计七十八幅
　　蒋衡摹圣教序増补遗文一册【次等洪一】
　　素笺本集羲之字重摹款识云圣教序前后尚有求序谢序二表文皇帝手勅皇太子牋答吾乡太史王虚舟于蔵经中得之属舍弟师渊集右军书附入帖内虚舟书法横絶一时其捜罗金石无所不备甲辰暮春余病卧其斋半载互相讨论既愈借圣教宋搨本用师渊所集字重摹一册因念近日文人家有石刻然后学万不及前贤倘遇有心人以此勒之于石岂非大观虚舟拍掌称善曰子今为是西行至鴈塔第一层深暗处有唐刻圣教序碑未经人拓如获此帖以较正斯文乃得所未有安知世遂无成子志者余愧老拙无能所识皆贱贫何敢希望惟不惜苦辛力书数十本长留天地间以俟知我是则余之私愿也江南老布衣金坛蒋衡识册计十幅
　　书扇二册【次等荒一】
　　上册凡十三幅第十二幅第十三幅素笺本余俱金笺本第一幅行书七言律诗款识云书似青翁老先生正吴伟业第二幅临王羲之乡里帖款署王铎第三幅临王羲之旃罽胡桃帖款识云戏临右军别帖刘若宰第四幅行楷书七言律诗款识云乙未冬日奉送青翁门年盟台督学江右并正门弟曹尔堪第五幅草书七言律诗款识云乙未畅月赋送泗翁老门年盟台并正弟沈荃第六幅草书七言律诗款识云小诗送别青翁老门年台并正弟沈荃第七幅行楷书五言律诗款识云为泗翁老门年台弟沈荃第八幅临米款识云漫仿海岳帖为泗翁老门年台郢可弟沈荃第九幅行草书五言律诗款识云晚赴白云山之二书似青岩年盟兄正弟方亨咸第十幅行草书五言律诗款识云旧作书呈青岩年长兄正弟亨咸第十一幅行书七言律诗款识云南归雨霁早行呈青岩老亲台词宗正吕宫第十二幅行书七言絶句八首款云肯孙贤契海昌陈奕禧第十三幅行书七言律诗款云书正云举老先生奕禧
　　下册凡十三幅金笺本第一幅行书五言律诗款识云书尘青老年翁先生弟熊赐璵第二幅行书七言律诗款云小诗奉祝青翁老门年台并正弟余恂第三幅小楷书唐诗款识云戊寅春二月望前漫书吴苑春如父陈言第四幅隷书七言律诗款识云癸卯阳月青岩杨老公祖招饮署之超然堂堂上列菊人坐香中酒行花外予曰清芬髙致昔惟柴桑今有晋陵而一处一出青岩贤于古人矣叨即事赠言倚韵赋答书呈教正木兰林正芳第五幅行书七言律诗二则一款识云【缺】兄与茜璠稚明有兄弟之契赋此志喜弟大用一款识云右次前韵奉赠呈政乙丑孟夏日防第六幅行书七言律诗款识云秋日答青岩老年兄原韵书正董文骥第七幅行书七言律诗款识云安东海上人家屏间和王元美大阅诗似青翁老年亲台正董文骥第八幅行书七言律诗款识云小律赠送青翁老年台词坛兼正弟严沆第九幅行草书七言絶句前识云五月二十三日同范漫翁诸子过括园君俞出家姬演牡丹亭即席戏呈四首后署莆阳友弟宋珏第十幅行书七言律诗款识云过金山遇净极小禅冲倩字为本无予赠以予号芝公偈示之毘陵无可居士唐可第十一幅临柳公权兰亭诗叙款署励廷仪第十二幅临禇遂良枯树赋款署励廷仪第十三幅书题李公麟画像賛款署汪士鋐





　　石渠宝笈卷三
<子部,艺术类,书画之属,石渠宝笈>
　　钦定四库全书
　　石渠寳笈卷四
　　贮
　　乾清宫
　　列朝人书画目録
　　画册上等
　　厯朝名绘
　　明谢时臣林壑云泉各景
　　明王时敏画杜陵诗意
　　明人画扇四册
　　画册次等
　　厯朝名绘
　　元钱选花卉
　　明赵淅画二十四花信风图
　　明董其昌山水
　　明人画扇四册
　　无名氏书画目录
　　画册上等
　　名画荟萃二册
　　画册次等
　　宋人山水花鸟
　　元人花卉
　　明人花卉
　　名画荟萃三册
　　画扇集册
　　国朝人书画目録
　　画册上等
　　恽夀平仿古
　　王翚山水
　　沈宗敬山水
　　沈宗敬仿元人画
　　余省画鸟谱十二册
　　画册次等
　　赫奕山水
　　髙其佩摹诸家画
　　沈宗敬山水
　　慎郡王允禧画十万图
　　佟世晋山水
　　孙阜潇湘八景
　　郎世寜写生花卉
　　周鲲山水
　　僧济花卉
　　画扇集册
　　列朝人书画目录
　　书画合册上等
　　明董其昌书画合璧
　　书画合册次等
　　明董其昌书画合璧
　　国朝人书画目録
　　书画合册次等
　　周璕九歌图胡同夏书词













　　钦定四库全书
　　石渠宝笈卷四
　　贮
　　乾清宫四
　　列朝人
　　画册上等
　　厯朝名绘一册【上等天一】
　　凡十六幅第一幅第二幅第十六幅素笺本余俱素绢本第七幅第九幅第十一幅墨画余俱着色画第一幅山水款署李思训上有政和连玺右方下有东村刘子宝玩仕学轩二印左方下有珍鲁印一髙八寸一分广八寸第二幅花卉翎毛款署赵昌上方有缉熙殿宝半玺右方下有半印不可识髙八寸五分广同第三幅山水款署马逺上有杨娃题云髙人无一事独坐看云生兴剧忘归去斜阳隔水明杨妹子题右方下有胡氏鉴定仕学轩二印左方下有东村刘子宝玩印一髙六寸六分广八寸四分第四幅列子御风图款署马逺右方下有宋荦审定许叔次家蔵二印髙七寸二分广七寸七分第五幅花卉款署臣马麟右方有真赏公字太监王诜收蔵书画记防侯珍蔵诸印左方有信公珍赏印一乂丹诚信公书画之章珍字宜尔子孙诸半印髙七寸四分广七寸七分第六幅雪梅款署臣马麟髙七寸五分广八寸第七幅兰花款署御前图画梁楷右方上有松陵史氏邦俊家蔵印一左方下有南村珍玩宋荦审定二印髙七寸三分广七寸九分第八幅山水款字缺存乙亥圭画坤宁生辰敬九字髙六寸六分广七寸三分第九幅山水款署夏圭髙七寸三分广同第十幅树石款署李成左方下有虞集印一髙七寸三分广六寸一分第十一幅山水款云彦敬为章甫作左方上有神游心赏子孙世昌二印右方上有项墨林父秘笈之印项叔子半印二髙七寸八分广八寸一分第十二幅山水款署仲穆下有仲穆印一髙七寸八分广八寸七分第十三幅山水款署子昭下有盛懋印一髙八寸五分广六寸八分第十四幅山茶款署臣林化右方有林字半印左方有松风水月印一髙七寸四分广七寸五分第十五幅萱花款署林化右方上有真赏印一下有公字印一左方下有防侯珍蔵信公珍赏二印又丹诚都尉耿信公书画之章半印二又半印二不可识髙七寸六分广六寸二分第十六幅辛夷桃花款云酉室王谷祥写下有酉室禄之二印左方下有胶峯安氏家蔵印一髙八寸广一尺一寸八分
　　明谢时臣林壑云泉各景一册【上等地一】
　　素笺本墨画凡七幅每别幅自书题句末幅款识云嘉靖丙午冬夜吴门谢时臣试老目戏写拙景并赋短咏贻诮大方不直一笑第一幅有谢思忠氏印一自题云洞庭落日留人影短褐寒侵橘柚霜管领湖光三万顷一竿风月付沧浪谢时臣下有谢思忠氏虎丘山人二印第二幅有虎丘山人印一自题云松阴落水清如玉臂上青绫薄似云手理丝纶浑不碍坐看波影弄鱼羣下有谢思忠氏印一第三幅一印与第一幅同自题云危峯欲堕还不堕细路不通还复通涧草岩花足幽趣诱此短笻来一翁下一印并同第四幅一印同前自题云短防行来石径斜东风飘落紫藤花一腔清思无人解付与孤鸿与短霞下有虎丘山人谢思忠氏二印第五幅一印同前自题云世事何须较短长笑渠歌鳯楚人狂坐临石榻开金笈更改蕉阴散晚凉第六幅一印同前自题云山灵容得伫征鞍落落长松午荫寒漫濯尘缨青玉案更【脱】挥麈白云坛下有谢思忠氏姑苏台下逸人二印第七幅有姑苏台下逸人印一自题云阶前云木碧森森聚藻游鱼碧沼深俗驾不来风满屋安排石榻待鸣琴下有时臣谢思忠氏姑苏台下逸人三印又下方有琴釴印一幅髙七寸八分广八寸七分
　　圣祖仁皇帝御笔题籖籖上有康熙宸翰一玺外函籖
　　同
　　明王时敏画杜陵诗意一册【上等元一】
　　素牋本凡十二幅墨画着色相间第一幅书请看石上藤萝月已映舟前芦荻花句下有王时敏印一第二幅书孤城返照红将敛近寺浮烟翠且重句下有王时敏印一第三幅书花径不曽縁客扫柴门今始为君开句下有王时敏印一第四幅书百年地僻柴门迥五月江深草阁寒句下有王时敏印一第五幅书絶壁过云开锦绣疎松隔水奏笙簧句下有王时敏印一第六幅书含风翠竹孤烟细背日丹枫万木稠句下有王时敏印一第七幅书絶壁倒听枫叶下橹摇背指菊花开句下有逊之印一第八幅书楚江巫峡半云雨清簟疎帘看奕棋句下有王时敏印一第九幅书白沙翠竹江村暮相送柴门月色新句下有逊之印一第十幅书无边落木萧萧下不尽长江滚滚来句下有逊之印一第十一幅书蓝水逺从千涧落玉山髙并两峯寒句下有王时敏印一第十二幅书涧道余寒厯氷雪石门斜日到林邱句下有逊之印一前副页时敏隷体自书杜陵诗意四大字款云王时敏书下有烟客西田老人二印前有西庐印一幅髙一尺一寸九分广七寸九分
　　明人画扇四册【上等黄一】
　　第一册凡十一幅皆金笺本第一幅第二幅第七幅第九幅墨画余俱着色画第一幅山水款署沈周下有啓南印一右方上有张则之印一第二幅山水款题云疎林叶已尽山居静似锦【字误】道人有余兴还坐理残编沈周下有啓南印一第三幅竹石无款有啓南印一第四幅款云醉渔图东村周臣下有东村印一第五幅山水款云予自禁湖归望钟阜出云帝城鳯阙顿觉改观戏为此图东村周臣第六幅山水无款有东村印一第七幅人物山水款署东村周臣下有周臣之印一印第八幅渔乐图款署东村周臣下有东村周氏印一第九幅山水款云东村周臣为万峯先生写下有周东村氏印一第十幅山水款署吴门唐寅下有唐伯虎印一第十一幅山水人物款署晋昌唐寅下有唐子畏印一第十二幅山水人物款云仇英实父制下有仇英之印一印
　　第二册凡二十幅皆金笺本第十四幅第十五幅第十八幅墨画余俱着色画第一幅山水款署征明下有文征明印一第二幅画王维诗意前书闭户著书多歳月种松皆作老龙鳞句款署征明下有征明印一左方下有张则之印一第三幅柏石款署征明下有征明印一第四幅山水款识云嘉靖壬午仲夏同王履吉濯足劒池写此寄兴征明下有征明连印第五幅山水款署征明下有文征明印征仲二印第六幅山水款题云子长嘉兴寄遨游故作吴门十日留别有文章载归路青山千叠在扁舟征明为洛原画并题丁亥十月下有征明连印左方下有白贞父氏印一第七幅山水款署征明下有文征明印一右方下有则之印一第八幅山水款署征明下有征明连印第九幅山水款题云雨过溪山意渺然漫移小艇看飞泉置身如在匡庐下一银河落九天征明下有征明连印一第十幅山水款题云石梁宛转带沧湾灌木阴阴艸阁闲且喜故人能径造柴门无事不曽闗洛原过访漫此赋谢征明下有征明连印右方下有白贞父氏印一第十一幅山水人物款署征明下有文征明印印一第十二幅山水人物款署征明下有征明连印第十三幅山水款题云古松流水断飞尘坐荫清阴澈碧我爱闲情翻作画不知身是画中人征明下有征仲父印印一第十四幅灌木幽篁款署征明下有征明印一第十五幅山水款题云雨过重重树烟迷寂寂山扁舟更无事坐对语阑珊款署征明下有征明印一又袁袠题云清溪绕茆屋古树散乔林山空絶尘坱伐木有遗音袁袠又陈道复题云结屋清溪上黄茆防数椽双槐绿阴满独坐不胜闲道复第十六幅山水款识云甲戌秋日文嘉下有文嘉印一左方有张则之印一第十七幅山水款署文嘉下有肇锡余以嘉名印一第十八幅冩王维诗意前书山中一夜雨树杪百重泉句款署文嘉下有肇锡余以嘉名印一第十九幅山水款识云隆庆己巳秋日五峯文伯仁写下有五峯文伯仁二印右方有则之印一第二十幅古桧款识云虞山七桧图五峯文伯仁写下有文伯仁印一
　　第三册凡二十幅第三幅第五幅第十一幅素笺本余俱金牋本第八幅第九幅第十幅第十四幅墨画余俱着色画第一幅杏花春燕款识云白阳山人戏冩于五湖田舍之浩歌亭下有道复白阳山人二印后张元庆题云东风送暖杏花香燕子呢喃丽景长衔得春光醉归去梦魂犹自绕雕梁张元庆题第二幅冩杜陵诗意篆书署寒【字误】风翠壁孤云细背日丹枫万木稠句款云钱谷为凝庵作下有钱叔宝氏印一第三幅树石款识云庚午腊月六日为幼元兄冩钱谷下有叔宝印一第四幅兰花款识云癸丑春二月十日写于十友斋中彭城钱谷下有叔宝连印第五幅松林涧石款识云甲申秋日居节下有士贞连印第六幅山茶款题云压断千寻立山花一树开自持顔色好栽向雪中来陆治下有陆叔平氏印一第七幅树石人物款署天香书屋包山陆治下有陆叔平氏印一第八幅松林飞瀑款识云丁巳秋延陵为墨林先生作下有王子永氏礼石轩印二印右方有古墨林印一第九幅山水款识云嘉靖四十载辛酉正月时梅柳缄春四郊飞雪于扬州客舍得与方井先生聚首以叙二十年久别之情即席写江干氷雪遗赠吴门七十五翁谢时臣记下有谢时臣连印樗仙印二印第十幅杏花款题云紫陌传香逺红泉落影斜项元汴下有项元汴印墨林山人二印第十一幅山水款识云庚辰初夏冩蒋干下有红桥连印第十二幅云山游骑款识云辛未仲夏冩杜冀龙下有蠖光印一左方有世宝印一第十三幅山水款识云是龙为曦伯兄冩下有莫云卿印一第十四幅野渡孤舟款署云卿下有云卿莫是龙印二印第十五幅山水款署是龙下有廷韩氏印一第十六幅岩树山村款署云卿第十七幅山水款识云丁亥夏日为凝庵老先生冩顾正谊下有正谊仲方二印第十八幅山水款署南霍道人宋懋晋下有明之印一第十九幅芙蓉水鸟款识云辛卯秋日周之冕冩下有服卿印一第二十幅冩唐人诗意前书云间树色千花满竹里泉声百道飞句款识云王允龄为端伯先生冩下有延卿连印
　　第四册凡二十幅第十五幅第十八幅素笺本余俱金笺本第三幅第四幅第六幅第七幅第十幅第十一幅第十二幅第十九幅第二十幅墨画余俱着色画第一幅山矾翠鸟款署陈粲下有长倩印一第二幅花卉竹石款识云戊申春三月冩吴郡陈遵下有陈遵连印第三幅山水款记云癸巳九月九日白下买舟还云阳方下石头忽尔江中风涛大作奔浪翻空寰宇欲坠遂舣燕子矶时值阳九之节舟中肴酒未具嗟白衣之未有期采黄花而无定主登山四顾人迹罕逢惊风骤至泠然欲举下瞰清波若晴空雪卷遥睇枫林似朝霞缀锦风物故殊河山不异牛山嘉防千载沈沦燕子羇人一时寡合登髙作赋有媿前贤归坐篷牕笔砚可给捡槖得知忍所遗素箑援笔为作小景古人有言书画一体而未分故知文能叙其事而不能载其状有文无以见其形有画不能见其语余愧未能语故托是画以冩余语耳圣华居士丁云鹏记下有南羽连印第四幅兰竹款识云甲子夏日冩茅培下有茅培之印厚之二印第五幅树石人物款署钱贡下有沧洲印一第六幅水仙款识云丙子新秋戏作曹羲下有曹羲字子虚二印第七幅山水款识云庚申八月既望画思翁下有昌字印一第八幅溪山草阁款识云邹迪光为【缺】先生冩下有迪光印一第九幅山水款识云丙申谷日冻笔邹迪光下有云提居士印一第十幅山水款识云辛亥夏日冩似在兹词兄李流芳下有李流芳印印一第十一幅山水款识云己酉冬日长安邸中作流芳下有李流芳印印一第十二幅竹石款识云甲子九月似伊士社兄归昌世下有昌世之印印一第十三幅冩杜陵诗意前书请看石上藤萝月已映洲前芦荻花句款识云乙亥中秋望前冩盛茂煜下有九华氏印一第十四幅苍松白云款识云丁卯季夏为明止索祝钦止词兄夀张宏下一印漫漶不可辨第十五幅春岫桃林款署张宏下有张宏印一第十六幅秋林防杖款识云陆瑾郎士元多作江南水乡景或古木幽亭浅设青緑一邱一壑自是过人予深爱之偶仿佛其意赏鉴家以清虚髙逺目之乃可张翀识下有张翀连印第十七幅冩唐人诗意前书万松流翠霭千涧宿空烟句款署朗道人灏下有沈灏朗倩二印第十八幅緑柳红莲款识云辛未春王仿赵王孙顾进下有顾进之印印一右方有世宝印一第十九幅山水节书后赤壁赋语款识云崇祯己巳秋日计宁下有计宁公逺二印第二十幅兰竹款识云辛卯闰月念二日灯下写似百谷契兄请教湘兰守真子下有山水友印一左方有王氏家蔵印一
　　画册次等
　　厯朝名绘一册【次等天一】
　　凡十六幅第一幅第六幅第八幅至第十二幅第十五幅俱素笺本余俱素绢本第一幅着色画文蛤款署黄要叔第二幅着色画野鳬款署李嵩第三幅墨画龙舟款识云嘉定庚辰李嵩画第四幅着色画人物款云鬭茶图驸马都尉张敦礼画第五幅着色画牡丹款署林椿第六幅墨竹款题云半世生涯铁砚枯老来于此未能疎玉堂清梦何縁到只向山林续断书后署杨梅山人四字第七幅着色画山水款识云至大二年秋子昂画第八幅着色画山水款署黄鹤山樵王第九幅墨画山水款识云至正三年八月一峯道人冩于野庄僧舍第十幅墨画山水款题云七十余峯壮太湖一湾占处钓船孤明年待我归来日冩作湖边双钓图古防题又都穆题句一第十一幅墨画山水款云知白为彬之作第十二幅着色画山水款识云武塘盛懋雨窗冩意己未四月二日第十三幅着色画草虫款识云宣徳二年御笔赐太监刘俊第十四幅着色画山水款识云庚寅二月望画鴈门文征明第十五幅墨画玉兰海棠款题云树树芳菲可断肠交加脂粉杂新妆光迎火齐还分色气接兰膏别有香月姊弄珠回绛节红楼烧烛舞霓裳上林何物能胜此独许薇花接建章玉兰海棠并开作此鳯翼第十六幅墨画枯木竹石款署竹泉
　　元钱选花卉一册【次等地一】
　　素绢本着色画款署吴兴钱选册计八幅明赵淅二十四花信风图一册【次等元一】
　　素绢本着色画款署赵淅每幅记节花名册计十二幅
　　明董其昌山水一册【次等黄一】
　　素牋本墨画首幅款识云京口有蔵小米五洲图者为张秋羽所易见之不取思之千里为此儗之思翁末幅署冬岭秀孤松五字款署思翁册计八幅
　　明人画扇四册【次等宇一】
　　第一册凡十八幅皆金笺本第一幅墨画山水款题云水亭无帐緑阴多相见仙人对酒歌乐事岂容吾更说君家自有老东坡文璧为翊南君题第二幅着色画山水款署征明第三幅墨画山水款署征明第四幅墨画山水款署征明右方有题句一署良相二字第五幅墨画山水款题云春树緑髙低晚山青四围何人开草阁坐看钓船归征明第六幅墨画山水款署征明第七幅着色画山水款题云杂树翳深坞双溪带浅沙暝云收宿雨隠隠见人家征明第八幅墨画山水款署征明第九幅墨画山水款云文嘉为锦泉写第十幅着色山水款识云隆庆二年秋望为倚山兄冩五峯文伯仁第十一幅着色画山水无款有五峯印一第十二幅墨梅款识云嘉靖丙子五月写钱谷有文彭彭年文嘉王逢诸题句第十三幅墨画山水款署仲山第十四幅墨画山水款题云浦树生秋红山烟凝暮紫可是莼鲈人归来自千里师道第十五幅墨画牡丹款识云兴庆池头月沈香亭北妆清平有佳调永夜奉君王谷祥后有袁袠题句一又左方有王宠题句一第十六幅着色画芙蓉鸳鸯款识云戊戌仲冬冩鲁治第十七幅着色画山水款云秋山髙逺赵左第十八幅墨画山水款云武夷九曲图华亭赵左
　　第二册凡十八幅第一幅素笺本余俱金笺本第一幅着色花卉款署汝南周之冕第二幅墨画山水款识云张复为大宁先生冩第三幅墨画山水款识云乙巳春日冩张复第四幅着色山水款识云烹茶鹤避烟甲寅冬十月写于十竹山房中条山人张复第五幅着色山水款识云庚子春暮仿董北苑溪山深秀璩之璞第六幅着色山水款识云丙子十月侯懋功第七幅墨画山水款识云壬寅秋日冩似有愚先生吴下陈焕第八幅墨画山水款识云辛丑清明陈焕第九幅着色山水款识云丙辰秋日冩陈焕第十幅着色山水款识云癸巳重阳为缵禹先生冩古吴陈焕第十一幅着色山水款识云癸巳春仲为知忍兄冩云鹏第十二幅墨画山水款识云戏仿北苑笔曹羲第十三幅墨画山水款识云丙寅春日仿方方壶下有鳯字印一第十四幅着色山水款识云庚子四月吴振第十五幅着色山水款识云辛巳夏日冩于吹香馆罗缙第十六幅着色山水款识云登髙图己巳季春冩似翼鳯词宗正之吴门罗缙第十七幅墨画山水款识云甲申春日画学曽第十八幅墨画山水款识云九如图丁巳春日冩祝千春汤都刘光逺
　　第三册凡十八幅第二幅第五幅第十三幅素牋本余俱金牋本第一幅墨画山水款识云铁笛逺连鸿起秋潮夜泊云沈髙阁几人明月平冈十里松阴为羽鳯词兄冩并题于髙梧修竹间项圣谟第二幅墨画山水款云吴隆冩第三幅着色山水款识云辛未冬月冩似樾翁老先生吴下王宾第四幅墨画山水款识云辛未三月冩似廷翁老先生正王嘉宾第五幅墨画山水款题云幽居深林幽人静于树寂寂无往还空山自朝暮小春日戏似钦止十一兄刚弟第六幅着色山水款识云桂轮髙望天啓元年之秋廷羽期去华上达第七幅着色山水款识云平石周伯为怀东顾老先生冩第八幅墨画山水款识云癸未七月献卿兄持秋水文书扇索画秋水书画妙天下顾余之作诚狗尾续貂耳愧奚足云友弟汪懋孝第九幅着色山水款识云甲辰春日文从忠冩第十幅着色山水款识云癸巳秋日文从昌冩第十一幅着色山水款识云文从昌为翼吾先生冩第十二幅墨画山水款云张大受戏墨似翊鳯兄第十三幅墨画山水无款左方有宗道印一上方题句凡六款署讷庵拙庵堇白贲生松轩南谷第十四幅墨画山水款识云泗生以硃鱼惠我为作濠濮闲想第十五幅着色山水款识云庚戌季夏望后为【缺】先生冩沈柱史第十六幅着色画后赤壁图上方小楷书后赤壁赋款识云甲子中秋吴门李世光画并书第十七幅墨画山水着色树石人物上方小楷书唐诗八首款识云右唐咏八首古吴李世光画并书第十八幅墨画山水隷书修竹逺山四字款署周时臣
　　第四册凡十六幅第五幅第十四幅素笺本余俱金牋本第一幅墨画山水款署墨湖第二幅着色山水款识云仿房山髙尚书笔似白翁大词坛政戈宁第三幅墨画山水款识云清风满耳画为泗翁年门台博教弟础第四幅着色花蝶隶书款署王道第五幅着色画花鸟款识云己卯夏日冩钱珍第六幅墨画山水款识云许仪仿梅道人笔第七幅着色山水款识云窗间一榻篆烟碧门外四山秋蕊红此惠崇诗也惠崇诗画出没右丞得其禅家三昧故能驱使前人余徒苦心惟博掩口古吴张季冩并识第八幅墨画山水款识云辛未夏日冩似起翁老寅丈政征奇第九幅着色山水款识云丁丑闰夏戏冩超宗第十幅墨画竹石款云归继登为钦老词兄第十一幅着色画马款识云壬子菊月陈允埈仿松雪先生笔后有小楷书五言古诗六首未署名第十二幅着色画人物款署茂苑钮应明第十三幅墨画山水无款右方有忠父连印赵昌国印二印第十四幅着色山水款识云壬辰首夏长洲杨时倬第十五幅墨画山水款识云戊子新秋冩似瞻文词兄戴桢第十六幅墨画山水款云望云图虚白
　　无名氏
　　画册上等
　　名画荟萃二册【上等天一】
　　上册凡二十四幅素绢团扇本第十三幅第十八幅第二十三幅第二十四幅墨画余俱着色画第一幅荷花士女右方下有宋荦审定一印髙七寸六分广八寸一分第二幅楼阁人物右方下有令之清玩印一髙同前广八寸第三幅山水髙八寸三分广八寸九分第四幅山水右方上有黔宁王子子孙孙永保之墨林秘玩项子京家珍蔵三印左方上有神品张则之二印髙八寸一分广八寸三分第五幅翎毛左方上有鄂氏季芳游六心赏二印右方下有之冕印一髙七寸七分广八寸一分第六幅山水左方下有宋荦审定印一髙八寸广同第七幅戏婴图左方上有黔宁王子子孙孙永保之印一右方下有令之清玩印一左方下有明安国玩印一髙七寸六分广七寸五分第八幅山水髙七寸五分广五寸六分第九幅人物山水左方上有真赏印一右方下有丹诚信公书画之章半印二左方下有信公真赏防侯珍蔵二印又宜尔半印乂半印不可识髙八寸九分广同第十幅人物楼阁右方上有真赏印一下有公字印一又丹诚信公书画之章半印二左方下有信公真赏防侯珍蔵二印又半印二不可识髙九寸一分广同第十一幅花卉右方有之冕印一下一印不可识左方有鄂氏季芳闇道人二印髙七寸广七寸四分第十二幅仕女髙七寸五分广八寸第十三幅竹石右方上有仲穆印一左方有宋荦审定印一髙七寸六分广八寸第十四幅山水髙八寸广八寸四分第十五幅芙蓉髙七寸二分广七寸五分第十六幅竹石鹌鹑右方下有青嵓鉴蔵连印左方上二印漫漶不可识髙七寸六分广七寸八分第十七幅人物山水左方下一印漫漶不可识髙六寸一分广六寸六分第十八幅山水髙七寸一分广七寸四分第十九幅云山右方下有爽字印一左方上有傅钟英印印一髙六寸五分广六寸七分第二十幅山水左方有神品张则之黔宁王子子孙孙永保之墨林秘玩项子京家珍蔵诸印髙八寸一分广八寸三分第二十一幅戏婴图上方有羣玉中秘印一髙七寸广七寸六分第二十二幅山水右方上有奎章阁玺一下一印漫漶不可识又左方三印俱漫漶不可识髙八寸七分广七寸九分第二十三幅翎毛髙六寸三分广六寸七分第二十四幅乔柯吠犬髙八寸广八寸三分
　　下册凡十六幅俱着色画第一幅宋牋本桃花山雀右方上一印漫漶不可识下有周烈武仲二印左方下有齐楚观察荃字静香二印髙一尺三寸七分广一尺二寸一分第二幅素绢本牡丹左方下有一印不可识髙七寸五分广六寸九分第三幅宋笺本山水髙七寸三分广六寸五分第四幅素绢本人物左方上书尔来胜事惟有风标公子知十一字后一印不可识髙七寸二分广同第五幅宋笺本山水髙广俱同前第六幅素绢本楼阁人物右方上有鼎元半印左方下有宋荦审定印一髙七寸六分广八寸第七幅素绢本牡丹右方下一印不可识髙七寸一分广七寸五分第八幅素绢本花鸟髙同前广八寸二分第九幅素绢本獐猿右方下有令之清赏王思任印二印髙七寸广六寸六分第十幅素绢本罗汉髙八寸八分广八寸第十一幅素绢本山水人物髙八寸二分广九寸第十二幅素绢本山水右方有遵道翰墨半印二髙七寸四分广六寸二分第十三幅素绢本仕女上方有内府秘书之印一印右方有卞氏令之清玩印一髙七寸一分广七寸二分第十四幅素绢本山水楼阁右方上有令之清玩印一髙七寸九分广八寸一分第十五幅素绢本楼阁人物右方上有宋荦审定印一又半印不可识髙七寸五分广七寸第十六幅素绢本牡丹右方下有卞氏令之清玩印一髙七寸一分广七寸六分
　　画册次等
　　宋人山水花鸟一册【次等天一】
　　素绢本着色画计二十幅
　　元人花卉一册【次等地一】
　　素绢本着色画计十二幅团扇式
　　明人花卉一册【次等元一】
　　素绢本着色画计十二幅
　　名画荟萃三册【次等黄一】
　　上册凡二十二幅素绢本第十三幅第十七幅墨画余俱着色画第一幅戏婴图第二幅山水第三幅鱼藻图第四幅山水第五幅楼阁第六幅山水第七幅竹石第八幅山水第九幅月季花第十幅梅花第十一幅竹雀第十二幅乳鸡第十三幅晴雪寒鸦第十四幅人物第十五幅山水第十六幅芦鴈第十七幅画水第十八幅山水第十九幅戏婴图第二十幅防防莲叶第二十一幅苹婆野雀第二十二幅竹树文禽中册凡十二幅素绢本第九幅墨画余俱着色画第一幅子母犬第二幅通臂猿第三幅莲叶红菱第四幅苹婆粉蝶第五幅楼阁人物第六幅人物第七幅三猿图第八幅人物第九幅云山第一幅鱼藻第十一幅楼阁人物第十二幅界画楼阁
　　下册凡十二幅第六幅第八幅第十一幅素牋本余俱素绢本着色画第一幅水仙第二幅茆亭清话第三幅汉宫图第四幅红梅第五幅谷雀第六幅花卉第七幅花阴戏犬第八幅海棠双鹊第九幅山水第十幅花下金铃第十一幅鱼藻图第十二幅明妃写容图
　　画扇一册【次等宇一】
　　凡八幅金笺本第七幅墨画余俱着色画第一幅秋窗讲易第二幅松林说听第三幅溪山亭子第四幅逺浦归帆第五幅橘林清话第六幅秋林觅句第七幅溪山烟雨第八幅后赤壁图
　　国朝人
　　画册上等
　　恽夀平仿古一册【上等天一】
　　宣徳笺本凡十册第一幅着色画款识云邗江柳色拟惠崇法后有正叔夀平二印幅前有元赏引人入胜长安市上酒家眠三印第二幅墨画款识云云林溪堂古木夀平戏临后有夀平园客二印左方下有公余寄兴印一第三幅着色画款识云临石田翁下有夀平印一又下方有真趣印一第四幅墨画款识云极似方壶外史夀平下有园客印一又下方有寄畅印一第五幅墨画款识云临赵子固水仙本下有夀平恽正叔二印左方下有展轴神怡印一第六幅墨画款识云北苑深崖古路下有夀平印一左方下有卧游印一第七幅墨画款识云双松墨石畧用梅花庵主笔意下有园客夀平二印左方下有大雅印一第八幅墨画款识云柯敬仲竹石荒丛夀平下有正叔夀平二印左方下有不可一日无此君印一第九幅着色画款识云南田抱瓮客戏作圃蔬新趣下有夀平恽正叔二印又下方有妙品印一第十幅着色画款识云江山渺然于此乗风甚快乙卯秋江过客夀平拟燕文贵下有叔子印一又下有春江华月夜印一幅髙七寸九分广七寸七分有奇王翚山水一册【上等地一】
　　宣徳镜光笺本凡十幅着色画第一幅款题云水边犬吠隔疎林篱落萧森日半阴繁杏锁红春意浅晚梅飘粉暮寒深下有石谷子王翚之印二印第二幅款题云碧芦青柳不宜霜染作沧洲一带黄莫把江山夸北客冷云寒水更荒凉下有石谷子王翚之印二印第三幅款题云春阴日日溪头暗夜半西风雨脚收但觉奔霆吼空谷遥知万壑正争流下有石谷印一第四幅款题云水木倚林寺青黄负郭田斜阳犹满地片月早中天防防鸦飞急冥冥树影圆西山原自好那更着云烟王翚下有王翚印一第五幅款题云扁舟拍浪信西东何处孤帆万里风一雨快晴云放树两山中断水粘空下有王翚石谷子二印第六幅款题云霜入丹枫白苇林横烟平逺暮江深君看鴈落帆飞处知我秋风故国心下有王翚印一第七幅款题云南浦春来緑一川石桥朱塔两依然年年送客横塘路细雨垂杨系画船下有石谷印一第八幅款题云土桥茅屋两三家竹里鸣泉潄白沙春色恼人无畔岸乱飘风防拂梅花下有王翚石谷子二印第九幅款题云陇麦欣欣緑山桃寂寂红帆边鱼蕝浪木末酒旗风信步随芳草迷途问小童赏心添脚力呼渡过溪东下有臣翚印一第十幅款题云暑云泼墨送惊雷坐见前山骤雨来今夜一凉千万里更无焦卷与尘埃下有王翚印一幅髙九寸二分广一尺一寸八分沈宗敬山水一册【上等元一】
　　宣徳镜光笺本墨画款云臣沈宗敬恭冩毎幅有臣字沈宗敬二印册计十二幅幅髙六寸五分广九寸五分
　　沈宗敬仿元人画一册【上等元一】
　　宣徳笺本墨画款识云康熙癸未春日写元大家笔沈宗敬下有宗敬南季氏二印前有狮峯印一册计十幅幅髙八寸九分广一尺一寸八分
　　余省画鸟谱十二册【上等黄一】
　　素绢本着色画每册三十幅每册末幅款云臣余省恭画下有臣余省恭画连印每幅左方王图炳楷书谱文每册末幅款云臣王图炳奉
　　勅敬书幅髙一尺二寸五分广一尺三寸
　　画册次等
　　赫奕山水一册【次等天一】
　　素绢本着色画款云臣赫奕恭画册计十二幅髙其佩摹诸家画一册【次等地一】
　　素笺本着色指画凡十二幅首幅自序云厯代画家惟浙最盛如静庵廷振诸君子为前代宣孝间人去今亦逺国朝杰出者颇甲他省乃人尽不存而画亦不可多得怅何如之近时浙之画家除费葛陂一人尚在此外则絶无二手因摹已往之十一人并及葛陂用存其概末幅款识云时康熙戊子冬铁岭髙其佩指头蘸墨第一幅识云谢文侯好学尚风雅其画人物别有神趣第二幅识云蓝田叔有自我作古之志第三幅识云刘叔宪初师蓝田叔继则尽化其蹊迳而超出之一一画不肯轻易洗元明人之茍简抗唐宋人之精密惜乎不夀画遂不多第四幅识云陶亦源为钱塘诸生画惟师古每作一种痩劲笔墨秀色可餐兹来谓可识之不道亦草青面上近之从是道者皆市井佣安得不令人怀想追悼之第五幅识云胡飞涛喜作激泉大叶染石缀黄别一般气味出人意表诚不可及第六幅识云诸日如画竹颇秀洁特爱其泉法髙古借水冷山幽以成竹韵杭人滥学之而莫知其着力处良可哀夫第七幅识云姜在湄善画梅每到人家见瓶盎间揷置未善但举手弃取之每多佳致第八幅识云孙漫士作画气味肥重如顔真卿书涤去铅华但示人以拙不事巧也第九幅识云孙雪居画水甚有古意第十幅识云张叔昭亦不欲甘居人后者画有别致多为飞白竹理密可爱第十一幅识云李次公终老奇贫寄食僧寺其画多怪神佛但捉笔悬腕勾之面目精灵衣折圆劲近得快观其祖师像百三十幅于长明寺中斯人自不独以画重也第十三幅识云费葛陂防缀精粗理法神采一自北宋人三昧出之若前此浙东之王僴王偕杨沼卿华文光诸君皆不及之但老于乡情市俗间未免有朱赤墨黒之叹惜哉沈宗敬山水一册【次等元一】
　　宣徳笺本凡八幅着色墨画相间末幅款识云康熙六十年春恭写臣沈宗敬
　　慎郡王允禧画十万图一册【次等黄一】
　　宣徳笺本着色画凡十幅每幅自书标题末幅款云【臣】允禧恭制第一幅万树春红第二幅万家烟雨第三幅万香横玉第四幅万青莲第五幅万清流第六幅万顷沧波第七幅万壑松风第八幅万卷书楼第九幅万山叠翠第十幅万峯晴雪
　　佟世晋山水一册【次等宇一】
　　宣徳笺本着色画未署款每幅有佟世晋康侯二印册计十幅
　　孙阜潇湘八景图一册【次等宙一】
　　素绢本着色画款云【臣】孙阜恭画册计八幅郎世宁冩生花卉一册【次等洪一】
　　素绢本凡十二幅着色画款云郎世宁敬画毎左幅碧色绢本梁诗正书
　　皇帝青宫时题句第一幅云黄鸟翩翾蛱蝶飞一枝红杏逞芳菲夕阳风送防香度还恐春光似落晖第二幅云鼔翅西风两两鸣苔纹铺碧野花荣生绡半幅三秋意还似当年塞上行第三幅云不住雕笼不在林绣栏珠户好追寻梨花樷里双双鬭恼杀佳人惜玉心第四幅云繁音不断柳梢头嗟尔年年早唤秋孤馆斜阳砧杵作却疑陇上弄箜篌第五幅云忆莼何必趂秋风莱菔蟠根半露红饱沃秋霜花转丽仙方传出火吾宫第六幅云回溪防雨跃文鱼在藻相忘乐有余潋滟水光斜映日一双含影入氷疏第七幅云珠颗犹连带露枝藤筐盛出画栏迟语禽不惜瑚碎只妒黄莺欲咽时第八幅云别种分从洛下来垂垂低傍砌边轻绡半面难遮却已露嫣红着脸顋第九幅云广寒不是人间世玉杵千年药已成为爱嫦娥睂黛緑遍身新染黒云轻第十幅云迷离文采杂秋英几日罗浮化蝶轻好共寒蜂双作伴闲花野草动闗情第十一幅云冰肌袅袅韵风轻裙带防飘翠色横疑是陈王解玉佩招来洛浦岸傍行第十二幅云蘸水犹疑仰面飞凌空四野故依依冩生不让徐黄手应为心中识化机款云宝亲王长春居士题下有宝亲王宝长春居士二玺后署云梁诗正谨书又诗正跋一
　　周鲲山水一册【次等荒一】
　　素绢本着色画款云臣周鲲恭画册计十二幅僧济花卉一册【次等日一】
　　素笺本墨画凡十幅每幅俱有款题第一幅云古松摇春风梅花丽春昼独坐窗中人清气防下透济第二幅云夭桃何灼灼春色醉繁英谁识无言者方蹊下自成零丁老人石涛第三幅云老去爱春晴芸窗物自荣兰香兼竹色相对有余清石涛第四幅云老人吟罢蕉阴下鸡大声中住处深客去客来浑忘却茶烟不断日初沈大涤子第五幅云佳人染鲜甲弹筝弄落霞大涤子石涛第六幅云洵美园林种移根入汉家薫风披拂处火齐缀新花原济第七幅云清净法身大涤子石涛第八幅云芙蓉向风立花影自缤纷江水秋弥洁潆洄玉有文靖江后人第九幅云把酒尝黄菊不知三径荒醉中逢妙品能作澹然妆石涛济第十幅云歳暮多氷雪江乡殊寂寥何当值幽处花萼映书寮前副页有程邃隶书笔底春风腕中造化八字后署垢道人题
　　书扇一册【次等月一】
　　凡十幅第一幅第二幅素笺本余俱金笺本第一幅着色画山水款识云庚寅仲春为君甫词翁画于鸳湖舟次蓝瑛第二幅墨画树石款识云法大痴茅岭行寓之【缺】蓝瑛第三幅墨画兰石款识云赵松雪画法蜨叟蓝瑛为麟圃词兄第四幅墨画树石款识云法梅沙弥画于东臯玉照堂似叔老社兄正之蜨叟蓝瑛第五幅墨画山水款识云丙午九秋画似青翁老先生教正王鉴第六幅墨画山水款题云大年家世本仙郎蚤歳才名艺苑芳江右文人归藻鉴闽南童叟颂甘棠髙飞未倦悬车蚤余庆方滋树徳长自幸秋风曽附翮追随里社共称觞奉祝青岩杨老年台五袠荣夀并正庄冏生第七幅墨画山水款署若宰第八幅墨荷款识云甲午五月晦日弟咸作于白云寓直第九幅墨画山水款识云画似青翁老亲台正绳孙第十幅淡着色画芙蓉款识云仿天池山人笔蒋廷锡列朝人
　　书画合册上等
　　明董其昌书画合璧一册【上等天一】
　　宣徳镜光牋本右方墨画山水毎幅款署宰下有董其昌印一左方行书第一幅画记一则余每幅七言絶句一首款署其昌下一印同前又毎幅有陈氏子孙永宝之印印一后副页自跋云米南宫自珍其小楷非题跋古法书名画不轻捉笔余题画毎用其意其昌下有董其昌印一册计十二页页髙六寸九分广七寸八分前副页
　　御题香光墨妙四大字有乾隆宸翰玺一右方下又
　　墨云一玺后副页
　　御笔跋云董华亭书画神味萧逺超轶古人而此册尤称美具难并予晨夕爱玩不置近以田盘之游携之行簏每日驻跸余闲辄随意临仿一过虽未能逺追笔妙而翰墨风华与川原行色相映致足喜也乾隆甲子冬十月白涧行宫识下有防心不逺乾隆宸翰二玺乂跋云揽辔控笔墨生疎与香光真迹相形殊觉自愧东颦再识下有几暇临池笔端造化二玺后押缝有勤学好问与物皆春二玺
　　御笔题籖籖上有乾隆宸翰一玺
　　书画合册次等
　　明董其昌书画合璧一册【次等天一】
　　凡十六幅右方素绫本墨画山水第一幅款识云拟吾家北苑笔意宰第二幅款识云宰仿云林子笔法第三幅书烟暝云迷渡林秋叶正飞句款署宰第四幅款云寒林图宰冩第五幅款识云仿黄子久笔意宰第六幅款云松亭图宰冩第七幅款识云仿髙尚书笔意宰第八幅书緑树村边合青山郭外斜句款署董宰左方金牋本毎幅行书五言絶句一首第一幅第二幅第四幅第六幅第七幅款署其昌余俱署董其昌
　　国朝人
　　书画合册次等
　　周璕九歌图胡同夏书词一册【次等天一】
　　素绢本右方白描画末幅隶书款云嵩山周璕冩左方胡同夏书离骚本文前副页胡同夏识云昔人论书画先人品次师法人品髙则道理明澈师法古则所学有凭方可与言笔墨不然直是俗笔耳余素不解画第信其理然每遇古今名画以不解解之所谓一石不晓而有画意也今得交周子湛园喜其品髙学防每与谈论理道无不超人意表而周子复精于画每一画成必先示余凡其用意所在及与古人优劣处无不为余言之以故余得深明画理顿悟前身一日周子出白描九歌图十二帧示余其人物不逾寸许而须睂状貌尽态极妍神气飘扬令人目心摇至其用笔防妙几令龙眠无处生活矣洵希世之珍也余因深服周子之品髙而乂服其艺之精妙如此世虽有知之者恐亦未知其用心之独苦也夫屈子乃切于忧国者而忠不见用故发之歌骚以明厥志周子绘斯图或亦有所谓也耶复属余书九歌于后余书奚足观未可违其意勉为涂鸦得无似太冲之与安仁游而不自知为丑也澹斋胡同夏识后副页有潘国祚张天球二跋册计二十四幅






　　石渠宝笈卷四
　　钦定四库全书
　　石渠寳笈卷五
　　贮
　　乾清宫
　　列朝人书画目录
　　书巻上等
　　后五代杨凝式韭花帖
　　宋蔡襄自书诗帖
　　宋苏轼春帖子词
　　宋米芾苗幕帖
　　宋张即之书古柏行
　　元赵孟頫书文赋
　　元赵孟頫书归田赋
　　元赵孟頫书耤田赋
　　元赵孟頫书普照寺藏殿记
　　元赵孟頫书千文
　　元赵孟頫书中峯上人懐浄土诗
　　元乃贤咏古诗帖
　　明祝允明书续书谱
　　明文征明书盘谷序
　　明文征明自书诗帖
　　明文征明自书诗帖
　　明文征明自书诗帖
　　明王宠书南华经
　　明董其昌临钟王帖
　　明董其昌临苏轼帖
　　明董其昌书乐志论
　　明董其昌临天马赋
　　明董其昌书栖真志
　　明董其昌书牡丹赋
　　书卷次等
　　唐敬宗书竹赋
　　唐禇遂良临钟繇戎辂表
　　唐赵模集王羲之千文
　　宋髙宗临古
　　宋朱子书大雪游天湖诗
　　元赵孟頫书千文
　　明吴寛沈周合书
　　明文征明自书七律
　　明赵崇礼临圣教序
　　无名氏书画目录
　　书卷上等
　　唐抚晋帖
　　刻丝书巻上等附
　　宋织米芾临帖
　　国朝人书画目录
　　书卷次等
　　陈奕禧杂书
　　张榕端临诸家书
　　王澍临圣教序
　　王图炳书乐善堂全集序
　　王图炳书升平嘉宴诗序
　　王图炳书唐宋文醇序
　　王图炳书日讲春秋解义序
　　潘乙震书落叶诗









　　钦定四库全书
　　石渠宝笈卷五
　　贮
　　乾清宫五
　　列朝人
　　书卷上等
　　后五代杨凝式韭花帖一卷【上等天一】
　　素笺本行楷书欵识云七月十一日凝式状后有小号记云计六十五字卷前有神品连印古玩之章赵字项元汴印项墨林鉴赏章天水墨林宇文宝氏诸印又檇李父印之书画记半印三卷后有睿思殿印绍兴二玺又郑元龄氏天籁阁吴桢周生项元汴印项子京家珍藏子孙永保神竒西田赵氏墨林子张氏子京私印烟客诸印押缝有天水子京所藏松雪斋图书记若水轩赵子昻氏子孙世昌张氏家传王颛庵书画记诸印前隔水有王时敏印烟客眞赏王颛庵书画记三印后隔水有张晏私印子京父印项叔子子孙永保项墨林父秘笈之印檇李项氏世家宝玩诸印押缝有颛庵赵字寄傲子京私印棱严精舍赵子昻氏松雪斋诸印拖尾张晏记云大德壬寅忠宣后人张晏尝收后有子京平生眞赏项叔子神竒子孙永保诸印又跋云宣和书谱载杨凝式正书韭花帖商旅船渡绍兴以厚价购得之故传之于江南可与参政浙西回携来相惠大德八年岁在甲辰三月初十日集贤学士嘉议大夫兼枢密院判张晏敬书下有神游心赏项墨林鉴赏章王掞之印颛庵诸印又贾希朱跋云此帖元奎章阁旧畜也颁赐与封巨鹿王时公元社屋时王弟携避通许芦氏里国初希朱髙祖文稿中有此题跋决唐物无欵也令其孙瑭与其壻崔应奎秀才始售之闻被赐时有苏武牧羊图一玉壶印一今止存此帖云正德壬申夏通许人贾希朱记后有檇李墨林秘玩子孙世昌烟客诸印又陈继儒跋云杨少师韭花帖米元章一见得正书之变余与董思翁见之秀州项鉴台斋中今年丁丑八十子毘携过山中老眼摩娑顿觉一畨明净陈继儒记又徐守和题云春畦雨后滋蔬甲五代风流映韭花八百年来谁作祖十三行外自成家涪翁美誉尘埃絶米老清评品格賖博雅翩翩张学士珍藏妙迹果非差韭花动秋蔬歴岁经霜乆未枯味压侯鲭思学圃气凌奉橘欲吞吴与顔上下名何重并柳低昻品不孤七百卜年尚完羙若非神防定为刍崇祯十七年甲申冬至日朗白父徐守和又陆世韶跋云韭花帖脍炙旧谱今购眞迹风度凝逺古法进逸虞欧后欲自作祖矣杨少师故是参悟一流卓然见其道韵翩跹髙迈襄阳惊叹何怪焉余辈得见此八百年神明物良是大幸事周生兄鉴藏一何多竒时倪遯庵同在座咀叹不能舍云同社镜汭韶识又张照跋云杨少师韭花帖董香光刻入鸿堂中者也少时曾在平湖髙文恪家见之今再入仙源自叹凡骨如故卷首有烟客奉常颛庵相国父子图书知其曾贮西庐装池骑缝松雪印识宛然不特眞帖阅七百余年即褾绫亦自元时到今矣东坡有云无乃天工令守又云人生安得如汝寿斯之谓矣乾隆五年九月张照敬识又项元汴记云五代杨凝式韭花帖名贤题识项元汴眞赏诸跋中押缝有天籁阁赵子昻氏子京私印端本家传退密经筵讲官王掞字藻儒号颛庵又号复轩子孙世昌子京子京父印烟客诸印卷髙八寸广八寸八分引首
　　御题杨少师韭花帖妙迹八字上有乾隆御笔一玺御笔题籖籖上有内府珍秘神品乾隆宸翰三玺
　　宋蔡襄自书诗帖一卷【上等地一】
　　素笺本行楷书欵识云皇祐二年十一月外除赴京途中襍咏共得十三首襄録呈安道谏议郢正第三首有旁注此一篇极有古人风格九字卷末有似道眞赏图书二印后别幅记语有政和二年六月二十三日子之子伸敬观十六字拖尾记语有魏泰尝观四字又合肥马玘德之尝览八字又杨时跋云端明蔡公诗稿云此一篇极有古人风格者欧阳文忠公所题也二公齐名一时其文章皆足以垂世传后端明又以翰墨擅天下片言寸简落笔人争藏之以爲宝玩况盈轴之多而兼有二公之手泽乎览之弥日不能释手因书于其后政和丙申夏四月癸未延平杨时书卷髙八寸二分广六尺五寸五分
　　御笔题籖籖上有御赏乾隆宸翰二玺
　　宋苏轼春帖子词一卷【上等元一】
　　素笺本楷书卷首自识云元祐三年春帖子词翰林学士臣苏轼进有贡泰父氏似道二印又政和连玺缺其半卷后又识云二年十二月五日进后四日书以示裴维甫轼下有子瞻一印后有宣文阁鉴书画博士印圭斋汲古揭奚斯印秋壑诸印又虞雍半印拖尾林存端跋云公以元祐元年九月丁卯为翰林学士二年秋兼侍读此帖乃十二月五日进也时中外之局靣方更诸贤之根脚未固公忧治危明惕焉不能一朝安故虽文艺间亦不忘规饬之意如忧民受降克己读书等语眞有得于主文谲谏之义或谓公之文俳优纵横可乎汉儒靡丽之词劝百而讽一君子犹少之唐燕许以大手笔日侍清燕徒能铺张封禅朝觐之盛规戒何有哉使其闻公之诗当愧死矣淳祐三年夏五合沙林存端拜书于东淮制幕又李曾伯跋云玉堂中着此老当此时为此诗而犹有忧民未解顔之语猗欤盛哉淳祐改元二月既望鄇亭李曾伯又邓文原跋云右苏文忠公拟进春帖子副本为眞迹无疑至于忧爱恳切词寓规儆读者犹可想见其风节按公以元祐元年十一月擢居词林距今才一载已为羣邪攻诋明年上疏乞外补又明年出守杭州自古君子小人消长之际可以观世变矣元祐之为绍圣良有以夫延祐改元七月十又一日蜀后学邓文元谨题又龚璛跋云好学神孙类祖宗又安知他日绍圣之误乎今观春帖却思宣仁社饭语至今使人悲此卷乃税巽父家物巽父学于鹤山先生魏文靖公有师友雅言行于世并记诸此云延祐丁巳季春廿三日髙邮龚璛书又仇远跋云殿阁位次春帖自欧公涑水之后惟有坡老因颂寓规不但求工乐府而已坡老欲以秦郎供帖子岂非以其才调宜用于此耶少游不歴此官莫知工拙周羙成亦有才思者代内制春帖子卅首率平平无奇及读杨廷秀诗云玉堂着句转春风诸老从前亦寓忠谁为君王供帖子丁寜绮语不须工刘潜夫尝充儤直恨不得当笔措词以续古人使果杨刘为之又不知能如坡否若徒缉绮丽谀説之词则在太白清平乐王建和凝宫词下风矣予曩年在道宫见一本文虽完而字颇肥不及此轴远甚噫元祐徃矣咸淳而后不见春帖者四五十年矣黄金台下白玉堂中今挥翰手代不乏人太平典故行当拭目钱塘淳祐遗民仇远谨书时与四眀臧仁长僧本畅同观诸跋前押缝有长字一印卷髙八寸四分广五尺五寸六分引首
　　御题玉局风华四大字欵云乾隆御笔上有勤学好问乾隆宸翰二玺前有观书为乐一玺
　　御笔题籖籖上有几暇怡情天府珍藏乾隆宸翰三
　　玺
　　宋米芾苖幕帖一卷【上等黄一】
　　素牋本行书欵云芾再启卷末有震泽山房周公谨父二印卷髙九寸二分广一尺五寸五分
　　御笔题籖籖上有乾隆宸翰内府书画之宝二玺
　　宋张即之书古柏行一卷【上等宇一】
　　素牋本大楷书欵署即之下有国史经筵官一印又自识云淳祐十一年人日书下有张氏即之翰墨流声二印卷首有草堂学士之章古柱下史懐氏铁松收藏半印四又半印不可识卷末有中南山人马位二印又髙昌正臣四益之斋图书之府半印二通卷押缝有芾字印凡七卷髙一尺三寸四分广二丈五尺二寸
　　元赵孟頫书文赋一卷【上等宙一】
　　宋牋本行楷书欵署子昻下有赵子昻氏一印卷前有大雅半印又张景贤印永存珍秘伯明徐麟卿氏济阳诸印又收藏半印一卷后记语云梁谿徐麟卿家藏又牟巘跋云子昻书士衡文赋曲尽变态词之妙固有以发之亦未尝不资乎字之妙而交相发也松江普照乃士衡故宅闻师其缇袭善藏传之无穷焉丁未重阳前三日陵阳叟牟巘书又任士林跋云余老且贱独不幸得文名遂来华亭每过士衡故宅恨不得起千载而商之碧溪上人出子昻所书文赋示余人患不游心秦汉以上士衡所赋固犹在町畦中耶子昻当一笑也句章任士林又俞焯题云二王去后久无人文赋书来笔法存深得晋人波撇意风流气象见王孙洛阳令俞焯题引首有俞承勋书艺林清览四大字欵署太和山人拖尾文徴明跋云赵文敏公尝云结字因时相传用笔千古不易书法虽以用笔为上而结字亦须用工右公所书文赋结字用笔无不精到盖得意书也公书初学孟法师碑晩学李北海而皆过之此赋虽无岁月要为中年书无疑昔胡汲仲谓子昻书上下三百年纵横一万里举无此书非过论也嘉靖丙辰七月七日文徴明跋徴明时年八十有七又刘麟跋云书学自王右军以降乃有吴兴赵承防研穷奥妙数百年操觚之士鲜克追歩惜华夷一变厥迹罕存间或有之皆饭僧施佛祈禳之帖不足藏也今石川子得其所书陆士衡文赋眞天孙衣被云锦也观者叹曰是醴泉甘露未可学而能也麟窃以为不然尝闻承防乞兰亭帖于僧淳鹏得之入舟北行且临且跋仅月余得跋一十有三篇勤苦可知今所书陆赋赋中论文亦曰才士作文收视返听耽思旁讯精骛八极心游千仞言能之为难也独染翰哉惑于醴泉甘露之説者此卷直玩具耳此学钟王而下苏黄而上名家匪一学者何居昔僧皎然欲学诗韦左司左司曰人各有能有不能子而为我将失其故歩恐书学亦然承防又曰书非晋法终是胡涂学者惑焉我仪图之衡山文翰诏今之异人骎骎九十方瞳烱烱上下钟王米蔡无乎不善局中学者必由承防以求右军吾则由翰诏以求承防不亦可乎归见衡翁幸为先容曰麟将北靣乞金丹以换凡骨縁承防淳鹏例也书之卷末其并存乎丙辰秋八月二十有五日南垣刘麟记事时年八十三又俞承勋跋云松雪此卷笔精殊妙絶无容品题书法矣观其字画湮蚀处间有墨花染微失其眞岂亦为人摹搨工拙非经于一手致然耳此卷信可珍爱明厓好古博雅所藏古墨帖甚富安得乘暇过访一一开藏箧览玩以毕此素怀已耶戊午孟秋望太和俞承勋跋又张景贤跋云观古人文可得书法观书可得文法此具目者之能事也此卷所具亦多矣右祝枝山跋语简意尽深有益于文赋而此卷亾之岂为好事者割截以售伪卷欤不胜感叹因附録于左方明厓张景贤书又陈道复跋云右松雪翁书文赋精妙无容赘言乃余家旧藏物也别去二十余年无日不在梦想今得于于舜凝香阁再见恍若隔世事于舜好古博雅最所珍重此卷其得所矣吾何憾焉嘉靖壬寅冬暮白阳山人陈道复诸跋中押缝有合同聨印二卷髙九寸二分广一丈二尺四寸八分
　　御笔题籖籖上有乾隆宸翰一玺
　　元赵孟頫书归田赋一卷【上等宙二】
　　素牋本行书欵署子昻下有赵子昻氏松雪斋二印卷前有赵氏一印并隶书署张平子归田赋赵子昻书十字下有妙字小号又神品天籁阁项元汴印项氏子京项元汴氏审定眞迹子孙世昌香岩居士寄傲神游心赏王延世印项墨林鉴赏章鳯字印项子京家珍藏桃花源里人家诸印又半印四存所藏之仙不可放言八字可辨卷后有神奇联印宋南汝华氏十四世孙文润收藏图书檇李项氏世家宝玩墨林砚癖赤松仙史游方之外癖茶居士项元汴印退密子京所藏子京珍秘墨林山人桃花源里人家博雅堂宝玩印项元汴印子京父印大明锡山安国珍藏墨林秘玩项叔子诸印又虚朗斋二印卷髙一尺一寸六分广三尺八分
　　元赵孟頫书耤田赋一卷【上等宙三】
　　宋牋乌丝阑本小楷书欵识云至大元年岁在戊申十月五日吴兴赵孟頫为伯机书于车桥寓舍下有赵子昻氏一印又冐巢民平生眞赏一印又曹德半印押缝有合同联印前隔水署耤田赋三字下注云松雪楷书七百八十字押缝有合同联印冐巢民平生眞赏二印又一印漫漶不可识拖尾题名有庐陵刘崧四字又赵鳯仪跋云书之作其来尚矣胚胎于羲画露迹于颉书支离于篆隶变化于行草因时而异与日而増而书之变极矣析而书之虽有眞草篆之分约而求之举不外乎六书八法之规盖六书乃造字之宏范而八法乃运用之规模得之则善失之则俗是以神人授之蔡邕传文姬传钟繇传之衞夫人传之王羲之传献之传羊欣传王僧防传萧子云传僧智永传虞世南传欧阳询授陆柬之授侄彦违授张旭授李阳氷授徐浩与夫顔眞卿邬彤韦玩崔邈等辈皆接其传大概以眞楷为体行草为用其变化之势自然而然也至正辛丑藏卧疾山中故人庐陵刘子亭先生从京师购得一卷若获至宝俾予一言展几视之乃松雪楷书耤田赋夫国朝书家时称巴西邓文肃公吴兴赵文敏公渔阳鲜于太常康里子山为书法大家而文敏最为独歩专工钟王有自得之妙所以不为之奴卒以名世造道者贵自得焉此盖盛年所书波澜老成法度整整用笔之文结体之雅使人莫能测其妙评公书者天资英迈积学功深尽掩前人超入魏晋当时翕然师之岂虚语耶久不临池而获观竒品神思畅然执笔如椽勉强应云花朝前二日汴人赵鳯仪为子亭题于翠微僧馆后有巢民冐襄一印又夏氏曹衡半印二髙五寸四分广四尺六寸
　　御笔题籖籖上有乾隆宸翰二玺
　　元赵孟頫书普照寺藏殿记一卷【上等宙四】
　　素牋朱丝阑本大楷书欵云集贤直学士徐朝列大夫同知济南路总管府事兼管本路诸军粤鲁赵孟頫书并篆额前篆书署松江普照寺藏殿记八字卷后董其昌跋云普照寺转藏殿记赵文敏最得李北海法何元朗鉴藏第一甲戌中秋董其昌观下有清森阁书画印何元朗氏曹司私印三印拖尾张照记云香象渡海脚根着底具此神力乃可学右军之如龙松雪当此时书家罗汉果也张照敬记卷髙一尺三分广一丈四尺一寸七分
　　御笔题籖籖上有乾隆御赏内府珍秘二玺
　　元赵孟頫书千文一卷【上等宙五】
　　素绢乌丝阑本行书卷前欵云集贤直学士朝列大夫赵孟頫书上钤赵氏子昻一印前有赵字大雅二印又昆山顾信善夫眞赏一印卷后又署子昻二字上钤赵孟頫印一印下有赵子昻氏一印后有天水郡图书记赵氏书印二印又昆山顾信善夫眞赏瑞文图书贤志堂印春草堂谢节从义在钧眞赏四眀袁氏秘玩眞迹子孙永保袁应骧印诸印又一印不可识又葛字半印押缝有松雪斋一印又昆山顾信善夫眞赏二印合同联印二墨妙一印卷髙七寸六分广八尺四寸八分
　　元赵孟頫书中峯上人怀净土诗一卷【上等宙六】素牋本行书七言偈一百八首卷前识云西天目山幻住沙门眀本譔集贤学士资徳大夫弟子赵孟頫书又前署怀净土诗四字下注云一百八首下有大雅一印又扫尽浮云但挂孤月最上一乘三锡堂书画印三印后自书净土偈赞欵云延祐三年岁在丙辰六月廿四日大都咸宜坊寓舍书又识云右中峯和尚净土偈因智俊上人衔中峯之命远来京师相看故为防公书此一卷并画阿弥陁佛于卷首云翰林学士承防荣禄大夫知制诰兼修国史弟子赵孟頫重题后有赵子昻氏松雪斋印二印又贞庵莲社长枯木寒灰趣味更别诸印卷前别幅附净土图后有赵子昻氏松雪斋印二印前有华藏庄严神品康惟周公六世孙定国宝藏印项墨林家珍藏诸印引首有虞集篆书眼前乐界四大字欵云虞集敬题拖尾僧眞可书偈云西方十万亿不离指掌中应土与常寂渐顿悉归空彷佛闻法音而况瞻法身法身旣遍满非假亦非眞此卷不参入虚生浪死人紫柏老人眞可又陆光祖跋云去堪忍土十万亿其土名为极乐其佛名曰阿弥现今説法一切水鸟行树迦陵频伽能顺微风而和歌宣一音而演法法乃无生土乃权土直遵常寂普现法身十六观中依正悉具后有神游念一假像观以证入则喻弥佗贯休氏以绘事防睛圆融空假华严所谓心如工画师是也李伯时龙眠居士笔端有广长舌其析色现相细入微尘曾有西方图卷其栏楯楼阁宝林金沼水鸟珍禽飞鸣自在弥陁弹指现説无生诸上善人森罗谛聼诚喻老贯师现身拈出也迨胜国子昻承防展卷因地手挥不律如空写空有相无相防非中峯老人百八偈中授莂也祖在京师从紫柏大师处获瞻玩此卷欢喜踊跃敬书芜语并懴着瘢法宝云五台居士陆光祖薰沐拜手题幷书又僧祩宏跋云子昻所书中峯大师偈一百八首悲世人之沉沦五浊恨不获一棒一喝提起众生于苦海中此眞婆子心肠有能悟此便可抖擞皮毛安顿我四大身心飞行隠显一了百当即有铁靣阎王老子见我自然退缩颤栗不住宏于万厯之丙申岁见紫柏老和尚亦称中峯师诸作迄今复读此卷又十五年矣光阴迅速宏犹然一疲癃老衲子眞使汗下如沐虽然宏又悲夫世之汗下如沐者鲜矣至如子昻所绘如来法像及所书茍非眞正皈依法门者何能使聪明伎俩盖至此耶是足为东土禅林法宝无疑矣云栖老衲祩宏书于武林舟次又文震孟跋云昔王摩诘诗云一兴微尘念横有朝露身僧皎然诗亦云为与胜悟不忧颓龄迫由斯观之夫修如来菩萨行者非有异于众僧也其能超脱众生者惟其止行六度通修万善功不为己而志存广济耳且如来出世为天人师随根器而説法使最上乘及中下二等各造其极而声闻縁觉能顿悟者得先证菩提次则修智慧断烦恼徐臻万行具足之境亦可诣极乐予细译中峯师所説诸偈诚悯众生尘劳障碍葛藤牵绕牢不可破终堕落恶趣中而不悟故言言提醒字字阐发具六通三乘之防开五渐十地之门耳若子昻摹龙眠所绘诸佛如来尊者眞不啻法门中八百四千清净宝目烁伽罗首母伽罗臂诸像即吴道子恐不是过存想圣容并诵师偈能不收我身心脱离尘垢耶若其书法平居用笔咸圆转缜宻独于此卷所书端楷遒劲矫若游龙尤为绵中裹铁眞不让顔柳诸公而莲大师云此卷为东土禅林之法宝良有以也余故不忍释手敬为之跋以志一时奇觏云尔崇祯乙亥浴佛日湛持居士文震孟识于竺坞之五如洞卷髙九寸二分广三丈一尺八寸前隔水
　　皇帝青宫时题诗云了得心如幻西天即此土多少念佛人覔佛在言语妙哉松雪翁髙躅传艺圃兴来为此图笔底蛟龙舞借问是佛非灯笼荅露柱宝亲王长春居士题下有宝亲王宝染翰二玺前有乐善堂一玺
　　元乃贤咏古诗帖一卷【上等洪一】
　　宋牋本楷书五言律诗十六首卷首署南城咏古四字自序云至正十一年秋八月既望太史宇文公太常危公偕燕人梁处士九思临川黄君殷士四明道士王虚斋新进士朱梦炎与余凡七人联辔出游燕城览故官之遗迹凡其城中墖庙楼观台榭园亭莫不徘徊瞻眺拭其残碑断柱为之一读指其废兴而论之余七人者以为人生出处聚散不可常也邂逅一日之乐有足惜者岂独感慨陈迹而已哉各赋诗十有六首以纪其事庶来者有所徴焉河朔外史廼贤易之卷后又识云是月廿日辱梦炎进士再访余于金台寓舍索书前咏为书之贤记卷前有衣园藏眞雪墅教忠堂藏三印又世道半印弼字半印卷后有依竹轩清渚渔郎王与稽吴门小隠子孙保之芙蓉山房诸印又一印不可识卷髙七寸五分广四尺九寸三分
　　御笔题籖籖上有乾隆宸翰一玺
　　明祝允明书续书谱一卷【上等荒一】
　　素牋乌丝阑本楷书凡十五则欵云祝允明书下有枝指生一印卷前有枝指道人一印又天籁阁子京所藏墨林秘玩檇李项元汴印子京父印项墨林鉴赏章诸印卷后有寄傲墨林项墨林半印三卷中幅有若水轩二印子京所藏三印墨林秘玩二印子孙永保二印墨林山人二印又墨林联印平生眞赏项元汴印墨林主人诸印押缝墨林聨印六伯函父印七子京印二桃里印一前隔水有舍字号三字又寄傲项墨林父秘笈之印子孙世昌诸印押缝有项元汴印项叔子子京净因庵项子京家珍藏诸印拖尾文彭跋云吾乡祝京兆先生书法甚精盖其出于李范庵范庵又出自徐天全公学有渊源眞得书家三昧此卷续书谱笔法出入欧虞非泛常书也子愼其宝藏之文彭前有墨林子平生眞赏二印又子京子京父印项叔子秘笈之印诸半印后有檇李项子京家珍藏子孙世昌三印押缝有退密墨林秘玩项子京家珍藏寄傲神游心赏项叔子诸印卷髙六寸四分广一丈九尺六寸二分
　　明文徴明书盘谷序一卷【上等日一】
　　素牋乌丝阑本小楷书欵署徴明下有徴明联印卷前有文徴明印一印又南楼马思赞康伯诸印卷后有马仲安文嘉印文休承印逯之私印诸印又二印不可识拖尾周天球跋云小楷自褚河南后仅有赵文敏文敏后则仅有文太史当代盖絶无其偶也此书盘谷序阅其笔意当是望九之年之笔遒劲清逸目力不少衰殆天假之欤泰峯茅子示余为识此戊寅十一月八日周天球后有独闇一印又陈继儒跋云衡山先生楷隶在欧褚堂室间未肯心服直与逸少父子争衡耳独书数百言无一字讹笔蚁阵鴈行可敬也司马温公资治通鉴草稿几塞屋子亦无一字茍且古人格心具于笔扎间见之先生若出亦温公地位上人也吴翁醇之道眼澄澈当必以余为知言陈继儒得观于顽仙庐戊午五月廿一日又李日华跋云文太史早岁辞温州公之赙晩节不赴逆藩之聘大操卓荦照映千古其艺文翰事特所余耳小楷精峻削得率更三昧此卷尤其蓄意合法者也公自解组后夷由林壑纵浪风雅享有上寿名播八寰韩公所谓车服不维刀锯不加为不遇时之大丈夫非耶醇之先生宝此亦欲为邱壑吐气耳余欣然愿为执鞭云壬子春二月寓武林昭庆寺六湛堂题竹懒李日华又陆应旸跋云嘉靖间文待诏先生以书名天下片楮尺幅何啻火齐木难余少日盖心切慕之已而稍有知识则辨其大小行草平平耳较晋唐诸名家或未能伯仲惟眞楷精工妙絶一代而文赋一石尤独歩也今世所流传者甚少是卷为吴翁醇之见赏什袭以藏譬之青萍结緑生气薛卞之门矣三复爽然七十七老人陆应旸题西湖之飞翠阁又冯元鉴跋云醇之先生以花封髙第拂衣归隠觉陶柴桑李盘谷不能专美是卷若衡山先生持书靣赠者无论醇翁赏玩当有别趣即此数行精楷琴余茶熟之暇足堪偕老矣珍重珍重丙寅长至后二日题于双溪草堂冯元鉴押缝有衎斋妙香室花山主人三印又康字半印卷髙五寸广一尺五寸一分
　　御笔题籖籖上有乾隆宸翰一玺
　　明文徴明自书诗帖一卷【上等日二】
　　素牋本行书七言律诗凡二幅前幅诗四首欵署徴明下有文徴明印停云二印幅前有玉兰堂一印上有皇帝图书宝玩之记好学孔孟三玺押缝有万厯之玺一玺又停云半印二幅髙七寸八分广四尺七寸一分后幅诗二首欵署徴明下有文徴明印停云二印后有御府图书寂然不动感而遂通心字印龙跳天门虎卧鳯阁日丽中天之宝四玺又玉兰半印幅髙同前广二尺七寸六分
　　御笔题籖籖上有乾隆宸翰一玺
　　明文徴明自书诗帖一卷【上等日三】
　　素牋本行草书七言律诗凡十首欵识云徴明书旧作数首庚子七月朔后有徴眀徴仲二印卷髙八寸三分广一丈三寸五分
　　明文徴明自书诗帖一卷【上等日四】
　　素牋乌丝阑本行草书七言律诗十三首欵识云嘉靖壬子春月泛舟石湖有客持素卷索书因忆旧游诸作聊尔满卷其年之先后不计也徴眀时年八十又三后有文徴眀印文仲子衡山三印卷髙八寸一分广一丈一尺五寸明王宠书南华经一卷【上等月一】
　　素绢本小楷书欵识云余昔年过补庵先生剑光阁见虞永兴手书漆园内篇笔法絶似度人经而遒媚过之披次心赏留舟中阅数日不忍释手丙子春王予再过梁鸿溪上补庵持素缣属予手摹永兴腕法书成七篇三阅月始报命要亦优孟衣冠虎贲之貎殊足愧也正徳十一年□月二日雅宜山人王宠制下有王履吉印一卷首有高寄显之懋昭氏锡山华氏补庵家藏印诸印卷末有好嬉子髙寄长宜子孙华氏家藏二印卷髙五寸三分广二丈五尺一寸
　　御笔题籖籖上有乾隆宸翰一玺
　　明董其昌临钟王帖一卷【上等盈一】
　　宣德镜光笺本行楷各体凡五则欵识云书云之日临钟王帖三纸以无帖本相对故多出入然临帖正不在形骸之似也董其昌癸卯长至后有董其昌印一卷前有元赏斋印一卷髙五寸四分广三尺一寸五分
　　明董其昌临苏轼帖一卷【上等盈二】
　　素绢朱丝阑本行草书自跋黄泥坂词又苏飬直诗并跋凡二则欵署董其昌下有太史氏董元宰氏二印卷前有元赏斋印一卷髙八寸五分广七尺八寸九分
　　眀董其昌书乐志论一卷【上等盈三】
　　宣徳镜光笺乌丝阑本楷书欵识云仲长统此论所谓未闻巢由买山而隠者然薪火炽然相将入火坑者不必皆贫贱士盖盛满不知足徃徃十而九矣书以愧之觉之亦不可少也董其昌又识云余此书学右军黄庭乐毅而用其意不必相似米元章为集古字已为钱穆父所诃云须得势自此大进余亦能背临法帖以为非势所自生故不为也是日过昆山作送曹中丞诗四首及书此卷其昌识又识云老子西升经余在南都见之云褚河南眞迹米元章又以为经生书又云是一种好伪物余曽以玉壶玉觯易之主人迫欲朱提力不能有遂落贾人手如美人为沙咤利拥矣书家以豪逸有气能自结撰为极则西升虽俊媚恨其束于法故米漫仕不甚赏心若儿子辈能学之亦可俗因作小楷书记之又书苏轼评帖诗并识云东坡题大令鸭头丸帖余家亦有行穰帖十五字乃右军书亦当弁以此语又临行穰帖十五字自识云此在宣和谱载有宋思陵金书右军行穰帖字其昌下有董其昌印太史氏二印引首有山阳眞逸四字欵署董其昌书下有太史氏董其昌二印卷髙四寸七分广三尺九寸一分
　　眀董其昌书天马赋一卷【上等盈四】
　　宣德镜光笺乌丝阑本临米芾欵识云此分宜家米迹也米太保以勲奉得之尚方歳庚寅余见之中丞黄履常所后转入髙孝亷眀水迩闻为金沙于太学所购矣因有石刻复为临之米书此赋余见三本学擘窠大字仅有此本字字皆可为榜署米公自言大字如小字以势为主者庚申正月廿七日龙华道中乘快风书其昌下有昌字一印后隔水有笪重光防云华亭最喜临襄阳书以其神骏如支公之爱马性相近也此卷用小行押书摹之尤为可宝江上外史笪重光识于晒腹斋卷髙六寸九分广三尺八寸六分
　　眀董其昌书栖眞志一卷【上等盈五】
　　宣德牋本行书欵识云江阴夏孝亷辑栖眞志皆史传所载士大夫烜赫有名者道藏荒唐冲举悠谬之事不复列毎一披防觉弱水三山不远书此数则时乙丑六月廿有四日也其昌卷后髙士竒记云余得此于京师携归柘上时时展观以惬林野之兴康熈丁丑十二月廿一日装成记士竒卷前有髙詹事王锦字子襄缓斋家藏诸印卷后有清河郡记髙士竒图书记髙妤上豙侯央诸印卷髙八寸一分广八尺六寸三分
　　御笔题籖籖上有乾隆宸翰一玺
　　眀董其昌书牡丹赋一卷【上等盈六】
　　宣德镜光笺乌丝阑本小楷书欵识云小楷书不易工米元章亦但有行押尝被命仿黄庭作千文一本以进今观其迹但以妍媚飞动取态耳邢子愿谓予曰右军以后惟赵吴兴得正衣鉢唐宋皆不及也盖谓楷书得黄庭乐毅论法吴兴为多要亦有刻画处予稍反吴兴而出入晋唐同能不如独胜吴兴是已其昌下有昌字一印卷髙四寸二分广三尺三寸四分
　　书卷次等
　　唐敬宗书竹赋一卷【次等天一】
　　白麻牋乌丝阑本楷书欵见跋中拖尾有范仲淹王尧臣米芾记语三又柯九思宋濓二跋唐褚遂良临钟繇戎辂表一卷【次等地一】
　　硬黄笺本楷书欵署遂良后有米友仁眞德秀吴全节郑元祐文徴眀诸跋又胡松年记语一唐赵模集王羲之千文一卷【次等元一】
　　白麻笺本行书欵云太子右监门府铠曹参军事臣赵模上拖尾有滕宾夏克复吴寛吴仲宣徐寓范允临徐枋诸跋又杨循吉彭年记语二宋高宗临古一卷【次等黄一】
　　素牋本眞草各体凡三则第一则临王献之十三行欵云复古殿御笔临第二则临萧礭孝经欵识云临梁征南将军萧礭书七月二日临第三则临萧子云节书庄子欵识云六朝人书惟萧子云深得钟繇笔意所传惟此帖万几之暇漫为临此复古殿御书拖尾有危素牟巘二跋又柯九思岳浚记语二
　　宋朱子书大雪游天湖诗一卷【次等宇一】
　　素牋本行草书欵云右立春大雪邀刘圭甫诸兄游天湖作此以发一笑耳新安朱熹书元赵孟頫书千文一卷【次等宙一】
　　素笺乌丝阑本楷书欵识云大德三年六月吴兴赵子昻书
　　眀吴寛沈周合书一卷【次等洪一】
　　素笺本行楷书小山联句诗凡二幅前幅吴寛书欵识云长洲沈周启南吴寛原博同游笠泽瑞云观而作时成化己亥正月廿二日也后幅沈周书欵识云成化己亥余与匏庵吏书登瑞云小山主观松月翁已出相与联句留别逮正德丁夘及二十九年将几一世匏庵既观化物表松月亦已藏剑其徒静山能装为卷来徴重题因即前韵以寓感叹云八十一翁沈周拖尾有陈璚书次韵诗
　　眀文徴眀自书七律一卷【次等荒一】
　　金粟牋乌丝阑本行书早朝诗欵识云嘉靖己亥闰七月雨牕录旧作数首徴明
　　明赵崇礼临圣教序一卷【次等日一】
　　洒金笺乌丝阑本欵识云天启乙丑冬临于秋剑斋崇礼后附书心经欵云白衣佛子崇礼敬书
　　无名氏
　　书卷上等
　　唐橅晋帖一卷【上等天一】
　　素笺本双钩摹王羲之王荟王徽之王献之王慈王志各帖凡六则每段小楷标目卷末识云万岁通天二年四月三日银青光禄大夫行鳯阁侍郎同凤阁鸾台平章事上柱国琅琊县开国男臣王方庆进卷首有居仁文府半印王芝半印卷末有绍兴连玺又岳浚王芝私印项笃寿印春草轩审是记贞节堂礼义传家之印临濮侯裔世家子长陈定平生眞赏眞赏华夏种杏轩诸印又绍兴连玺一又二印漫漶不可识又春草岳已颍川半印三中幅第二则第三则俱有春草轩审是记二印押缝王芝印六王芝半印三居仁文府印六居仁文府半印三种杏轩印一种杏轩半印一拖尾岳珂跋云右唐人摹王方庆万岁通天进帖眞迹一卷金轮御朝始制十三字令帖岁月皆用其体唐纸精古此又独最他帖按唐史天后尝访右军笔迹于方庆家方庆进者十卷凡二十有八人惟羲献见于此帖所谓十一代祖导十代祖洽九代祖珣八代祖昙首七代祖僧绰六代祖仲宝五代祖骞髙祖规曽祖褒皆轶焉是时则天御武成殿示羣臣仍令中书舍人崔融为宝章集以叙其事复赐方庆窦臮述书赋乃谓当复赐时后命尽搨本留内更加珍饰锦背归还王氏人到于今称之故众有顺天矜而永保先业从人欲而不顾兼金之句有建隆新史馆印盖即当时摹取留内之本而卑之舘中者建中靖国刻归秘阁续帖有小玺幷颍川印而三态备众妙摹逼天眞亦非他帖可拟淳熈己亥岁光君在郎省以一端石四画轴易之韩庄敏家赞曰洛石赤心以出宝图燕涎鸡晨即瑞制书有奕王门南土华腴献其家琛陈于【疑脱一字】除笔法之神匪临伊摹史馆之储尚其不诬倦翁岳珂书前有封字私印书印晴雪外史诸半印后有临濮种杏句曲诸半印又张雨跋云右唐摹王氏晋帖岳氏具言始末传信传宝为宜然双钩之法世久无闻米南宫所谓下眞迹一等阁帖十卷书林以为秘藏使以摹迹较之彼特土苴耳晋人风裁頼此以存具眼者当以予为知言好事之家不见唐摹不足以言知书者矣方外张雨谨题前有桃花村里人家一印后有项子长父鉴定一印又文徴眀跋云右唐人双钩晋王右军而下十帖岳倦翁谓即武后通天时所摹留内府者通天抵今八百四十年而纸墨完好如此唐人双钩世不多见况此又其精妙者岂易得哉在今世当为唐法书第一也此帖承传之详已具倦翁跋中但宋诸家评品畧无论及者盖自建隆以来世藏天府至建中靖国入石始流传人间宜乎不为米黄诸公所赏也此书世藏岳氏元世在其几世孙仲远处不知何时归无锡华氏华有栖碧翁彦清者读书能诗多畜古法书名画帖尾有春草轩审是记即其印章今其裔孙夏字中甫者袭藏惟谨恐一旦失坠遂勒石以传其摹刻之工极其精妙视秘阁续帖不啻过之夏其知所重哉嘉靖丁巳七月既望长洲文徴眀题时年八十有八后有子长项笃寿印桃花村里人家三印又董其昌跋云摹书得在位置失在神气此直论下技耳观此帖云花满眼奕奕生动并其用墨之意一一备具王世家风漏泄殆尽是必薛稷钟绍京诸名手双钩塡廓岂云下眞一等项庶常家藏古人名迹虽多知无逾此文徴仲耄年作蝇头防云可宝也万厯壬子董其昌题卷髙八寸三分广七尺八寸八分
　　附刻丝书卷
　　米芾临帖一卷【上等天一】
　　宋本蓝色织行书欵识云崇宁二年仲春临唐太宗御书于海岳庵中襄阳米芾后织米芾之印元章氏二印卷前有宝和殿宝一玺拖尾赵孟頫跋云古人法书镌之金石尚矣至宋则有绣者有刻丝者眞足夺天孙之巧极机杼之工矣此卷乃米襄阳临唐太宗书镂织之精无毫髪遗憾盖墨迹余及见之故耳今世刻丝家已失眞传虽有作者皆不逮也昔人称唐人双钩下眞迹一等余于此卷亦云延祐二年秋七月十日识子昻前有项子京家珍藏一印又鲜于枢跋云至治元年冬十月余将赴淛东仆去束担以雨少留因得展观此卷为惊叹久之困学又江芳题云襄阳运笔妙如神此卷临摹更逼眞珍若七襄天女锦收藏秘笈胜兰亭九十三老人江芳题下有项元汴印文彭之印三印又永乐十三年春云间沈度观记语十一字后有董其昌太史氏二印卷髙一尺二寸五分广七尺四寸八分
　　国朝人
　　书卷次等
　　陈奕禧杂书一卷【次等天一】
　　凡十二幅素绫本三幅素笺本一幅素绢本二幅五色笺本六幅俱书杂诗又金笺本书王问传自跋云余极爱子裕画多方购之殊不易得壬子以病就医杭州得此幅大吾愿癸丑冬阅虞山列朝诗见仲山传因书陈奕禧记张榕端临诸家书一卷【次等地一】
　　宣德笺本临赵孟頫米芾苏轼黄庭坚晁无咎宋濓诸帖欵云滏阳张榕端朴园临为稚佳年世兄正字
　　王澍临圣教序一卷【次等元一】
　　洒金罗纹笺乌丝阑本节临圣教序欵识云雍正三年岁在乙巳八月廿有八日良常王澍临王图炳书乐善堂全集序一卷【次等黄一】
　　宣德笺乌阑本行楷书恭临
　　御笔欵云詹事【臣】王图炳恭摹
　　王图炳书升平嘉宴诗序一卷【次等黄二】
　　宣德笺乌丝阑本行楷书恭临
　　御笔欵云詹事【臣】王图炳恭摹
　　王图炳书唐宋文醇序一卷【次等黄三】
　　宣德笺乌丝阑本楷书防临
　　御笔欵云詹事【臣】王图炳恭摹
　　王图炳书日讲春秋解义序一卷【次等黄三】
　　宣德牋乌丝阑本行书恭临
　　御笔欵云詹事【臣】王图炳恭摹
　　潘乙震书落叶诗一卷【次等宇一】
　　磁青牋本泥金小楷书
　　御制落叶诗六首后别幅素绢本绘图篆书署红树青山四字又宣德笺本书恭和诗句欵云【臣】潘乙震恭和并绘图








　　石渠宝笈卷五
<子部,艺术类,书画之属,石渠宝笈>
　　钦定四库全书
　　石渠寳笈巻六
　　贮
　　乾清宫
　　列朝人书画目录
　　书巻上等
　　唐韩滉田家风俗图
　　五代周文矩饮中八仙图
　　宋李祐茶花鸽子
　　宋李公麟二马图
　　宋李公麟石鼎联句图
　　宋李公麟画明妃出塞图
　　宋李迪画韩卢图
　　宋刘松年画香山九老图
　　宋马逺潇湘八景图
　　宋马逺江山深秀图
　　宋曹古百牛图
　　宋梵隆归去来词图
　　元赵雍破风雨图
　　元王渊莲塘鸂图
　　元倪瓒水竹居图
　　元吴镇画竹
　　元周郎贡马图
　　元任仁发调良图
　　明宣宗鸜鹆图
　　明王绂江山渔乐图
　　明沈周江山送别图
　　明沈周仿倪瓒画
　　明唐寅钓鱼图
　　明唐寅欵鹤图
　　明文征明江天别意图
　　明文征明湖山新霁图
　　明文征明五君子图
　　明陈淳牡丹
　　明陆治种玉图
　　明孙克及各家朱竹
　　明董其昌仿古
　　明董其昌山水
　　明董其昌山水
　　明董其昌山川出云图
　　明董其昌仿黄公望山水
　　明董其昌仿黄公望山水
　　书巻次等
　　唐韩干骏马图
　　唐荆浩长江万里图
　　宋李成松河图
　　宋赵昌茶花鹁鸽
　　宋燕文贵江干雪霁图
　　宋燕文贵江干积雪图
　　宋燕文贵江干雪霁图
　　宋赵令穰江乡雪意图
　　宋范坦梅花鸟雀
　　宋崔白秋塘聚鴈图
　　宋崔白平沙落鴈图
　　宋李嵩太平春社图
　　宋刘松年雪山行旅图
　　元钱选花卉
　　元钱选秋
　　元黄公望江山万里图
　　明唐寅山庄寒霁图
　　明仇英仿唐人驾车图
　　明仇英驾车图
　　明仇英山水
　　明仇英贡琛图
　　明仇英五云楼阁图
　　明文征明春林翠霭图
　　明董其昌云山
　　明董其昌摹烟江叠嶂图
　　明王节仿髙克恭画
　　无名氏书画目录
　　书卷上等
　　宋人九圣图
　　明人清明上河图稿本
　　刻丝画卷上等附
　　宋织徽宗桃竹长春图
　　画巻次等
　　宋人鹌鹑
　　元人秋山悬瀑图
　　元人春牧图
　　国朝人书画目录
　　书卷上等
　　程正揆江山卧游图
　　程正揆仿富春山图
　　王翚仿黄公望山水
　　王翚鹤林清赏图
　　杨晋溪山秀图
　　沈宗敬江山无尽图
　　慎郡王允禧江山胜览图
　　画院绘万夀图
　　画卷次等
　　黄鼎渔父图
　　蒋廷锡画兰
　　蒋廷锡梅花
　　蒋廷锡蔬果
　　励宗万天中献瑞图
　　励宗万蓬池竞渡图
　　朱伦瀚仙岭松风图
　　朱伦瀚晴江翠嶂图
　　朱伦瀚雨中春树图
　　唐岱山水
　　唐岱仿黄公望浮岚暖翠图
　　唐岱仿关仝翠岭丹枫图
　　唐岱溪山雪霁图
　　余省羣鱼戯荇图
　　余省仿林椿梅图
　　余省仿刘永年茶竹雀免
　　张雨森摹燕文贵江干雪霁图
　　列朝人书画目录
　　书画合巻上等
　　宋赵伯驹桃源图
　　宋马和之三颂图
　　宋王多寳塔院图
　　书画合巻次等
　　明唐寅王宠书画合璧
　　国朝人书画目录
　　书画合巻上等
　　张照书豳风周鲲绘图











　　钦定四库全书
　　石渠寳笈卷六
　　贮
　　乾清宫六
　　列朝人
　　画卷上等
　　唐韩滉田家风俗图一卷【上等天一】
　　素绢本着色画无款姓名见跋中凡九段每段俱有题句第一段灌溉题云揠苗鄙宋人抱瓮慙【缺】庄何如衔【缺】鸦倒流竭池塘防防舞翠浪蘧蒢【缺】昼凉斜阳耿衰柳笑歌闲女郎第二段收刈题云田家刈获时腰鎌竞仓卒霜浓手坼日永身罄折儿童行拾穗风色凌短褐欢呼荷担归望望屋山月第三段登塲题云禾黍已登塲稍觉农事优黄云满髙架白水空西畴用此可卒嵗愿言免防秋太平本无象村舍炊烟浮第四段持穗题云霜时天气佳风劲木叶脱持穗及此时连枷声乱发黄鸡啄遗粒乌乌喜聒聒归家抖尘埃夜屋烧搰柮第五段簸扬题云临风细扬簸糠粃零风前倾泻雨声碎把玩玉粒园短裙箕箒妇收拾亦已专岂徒较斗升未敢忘凶年第六段砻题云推挽人摩肩展转石砺齿殷牀作春雷旋风落云子有如布山川部娄势相峙前时斗量珠满眼俄有此第七段舂碓题云娟娟月过墙蔌蔌风吹叶田家当此时村舂响相答行闻炊玉香防见流匙滑更须水转轮地碓劳蹴蹋第八段籭题云茅檐闲杵臼竹屋细籭簸照人珠琲光奋臂风雨过计功初不浅饱食良自贺西邻华屋儿醉饱正髙卧第九段入仓题云天寒牛在牢嵗暮粟入庾田父有余乐炙背卧檐庑却愁催赋租胥吏来旁午输官王事了索饭儿叫怒卷前有黔宁王子子孙孙永保之一印又之字半印又一印不可识卷末有松鹤山房清玩沐国珍赏二印引首有文征明隶书名迹二大字款署征明拖尾贾似道跋云镇海军浙江东西兼荆南洪鄂等道节度使中书令晋国公韩滉画按唐书韩公天纵聪明神输正直出入显重周旋令猷在德宗朝值兹丧乱遂兼统六道节制法律严肃万里无虞然尝爱丹青调格髙逸在僧繇子防之上能图田家风俗及人物特尽精妙品居上上后有忩柱秋壑二印又苏迈跋云昔韩相国滉史载其在德宗朝鬷嘏无言深得相体矧出将又得统镇之制此全人矣岂防经而多言举典者敢窥其涯涘哉故不惟为一代人物而亦千载企仰之不能己者也其余事书法宗张颠丹青师陆探微其人物牛马尤极工若养由基射彻七札同一妙焉是矣但世不多见乃公恐后讥以书札为儒事而向好者尚丧其志况丹青是攻乎故自晦不传耳子慕公之妙镂骨久矣一日访南山老叟出公田家风俗图示予睹其笔力真通神佳手虽张僧繇展子防不得以窥其妙以故宋秋壑贾公述其事以识之矣犹嘉谷之仰甘雨故特以此续之貂尾云大德改元中秋前一日眉山后学苏迈伯达识又苏夀元跋云右田家风俗图晋国公韩太冲所画公讳滉字太冲休之子平生书法师张颠画师陆探微尝观张爱宾云惟王献之能为一笔书陆探微能为一笔画今观此图神气逈出笔不停毫真得探微一笔之妙厯唐以来出探微之右者其太冲耶虽张僧繇展子防亦奚过焉庸人俗士往往束为故纸南山老人奇而藏之亦所为骐骥不遗于伯乐美玉弗弃于卞和予老癃目昏捧观感叹不已辄识其畧以为后之观者张本云至元二年秋七月丙午福安北溪苏夀元跋又柯九思隶书唐句云田家无五行水旱卜蛙声牛犊乗春放儿孙暖耕池塘烟未歇桑柘雨初晴嵗晩香醪熟蝇蝇自送迎右唐章孝标作后学柯敬仲隶卷髙九寸五分广二丈四尺四寸
　　五代周文矩饮中八仙图一卷【上等地一】
　　素绢本着色画无款姓氏见跋中卷末有崔铣一印前后押缝俱有云仲一印引首周克复篆书饮中八仙四大字欵署克复拖尾记语有李孝昌伯衍观六字又集贤校理宋绶览七字又山人林逋题五字又隶书邵餗屡观四字又李泂书杜甫饮中八仙歌后识云偶阅周文矩饮中八仙图因书原歌于后至正三年孟夏十有二日修国史长史李泂后有梁清标印焦林二印卷髙七寸九分广一丈二尺一寸有奇
　　御笔题籖籖上有乾隆宸翰一玺
　　宋李祐茶花鸽子图一卷【上等元一】
　　素绢本着色画款署李祐卷首有金粟道人石门珍玩天水秦氏子孙保之布衣之士诸印又叔字半印卷末有张抡赵氏子子孙孙其永保之二印又几暇半玺又戴氏半印拖尾柳贯跋云茶花鸽子图始为五代刁光所作后之临摹者自徐熙而下至于李祐辈各有数种人皆几夺其名虽然刁光乃百世之宗匠而真迹世不获覩幸得数君转相摹仿而光之笔墨犹在不然又恶得而知之哉昔唐太宗独爱兰亭勅虞褚冯韩赵诸公摹赐王公贵人各一本至于真本一入昭陵或存或无竟不可考頼摹本存世而兰亭之面目不坠岂非数公之力耶此卷为祐所拳生气动人真可想见刁光于百世之上矣岂可以摹本而忽之耶于是乎书至正六年春兰溪柳贯又掲傒斯记语南昌掲傒斯曾阅七字及王芝跋云李祐河内人爱作花卉禽鸟之类颇臻其妙今阅其摹刁光所作茶花鸽子图笔势圆劲秀润毫无纎弱之态诚得刁光三昧者每一展卷便令人欲形神飞动也王芝观因识又李防申跋云宋李祐绘事妙絶寰中为画家冠冕其真迹不多见此卷乃其摹仿五代刁光作也其间鸽子相顾之态宛有生意非徐熙辈所能到者鉴赏家当自得之李防申题前有泾叔字半印二卷髙八寸广六尺二寸八分
　　宋李公麟二马图一卷【上等黄一】
　　素绢本着色画无款姓名见跋中卷后张友正识云元祐丙寅先人为开封法掾是时李伯时在京师每相过必终日见纸笔喜画四十年后今所存惟此耳建炎戊申夏江隂官舍友正书前刘咏之记云上中品【缺三字】年正月一日呈过内门承防刘咏之后有粹元公择观于献甫之舟十字又元丰五年三月十九日观于东府王禹玉十六字又林积公济幸同任道阅之十字卷首有禇氏顿首谨封建业文房之印博古斋印子安珍藏记冯铨字伯衡书画印记诸印卷末有太原开国世家通志堂藏见阳图书焦林寳玩子安珍藏记诸印拖尾跋语云顷逰洛下见此图于范元实水南新第葢其尊内相淳夫公元祐中得之伯时父者其后元实携以归蜀未十年复见于长安赵端殿公才家不谓今日流落吾里观龙眠之画其价不减曹将军与太府韩丞师弟子可以寳传无穷云后识云绍兴壬子十月既望紫芝道人跋于壶居又陆九龄题云神龙来自大宛西腾踏清秋十二蹄今日天闲多骏骨玉门沙逺草萋萋下有裕斋鹤林小隠二印前有半印不可识卷髙九寸四分广一尺六寸一分
　　御笔题籖籖上有乾隆宸翰一玺
　　宋李公麟石鼎聨句图一卷【上等黄二】
　　素绢本白描画凡八段胡绾书本文识云韩文公序李龙眠画以为图晋陵胡绾敦约书绍兴庚辰嵗三日卷前隶书署石鼎聨句四字又适来一印卷末有希之一印中幅又希之二印又二印漫漶不可识押缝有希之市隠归来二印拖尾张孝祥跋云张孝祥安国氏观于南郡冲公堂上信一代奇笔也养正善藏之乾道戊子八月十日前有彭文贞氏陶冶性灵二印又刘珏跋云龙眠李公麟熙宁中名进士王安石深敬其人仕三十年未尝山林之乐论者谓其文章追建安书法宗晋唐画人物效顾陆剏意如呉道子潇洒如王摩诘右图匠意简古各极其态夫白描易纎弱柔媚最难遒劲髙逸今如屈铁丝也呉敦约楷书之妙亦有唐人遗意与昌黎序龙眠图足称三絶成化庚寅阳月既望完庵刘珏卷髙七寸广一丈九尺五分引首
　　御书石鼎聨句四大字款云乾隆御笔下有乾隆御
　　笔一玺前有翊太和一玺
　　御笔题籖籖上有乾隆宸翰一玺
　　宋李公麟明妃出塞图一卷【上等黄三】
　　素牋本白描画欵隶书署龙眠居士下有龙字一印卷首有汪一防印完庵李氏宗谱三印卷髙八寸三分广一尺三寸四分
　　宋李迪韩卢图一卷【上等宇一】
　　素绢本着色画无款引首有李兆蕃篆书李迪画犬四字款署长沙李兆蕃卷首有耆德忠正江表黄琳休伯焦林梁氏书画之印中丞之章诸印卷末有沐氏珍玩九龙山人黄琳美之许遇春印司马垔氏赏鉴澶渊史文直氏易庵图书马远诸印卷髙七寸六分有奇广四尺四寸二分
　　宋刘松年香山九老图一卷【上等寅一】
　　素绢本着色画无款姓名见跋中卷首有江村秘藏一印卷末有神品一印拖尾冯资跋云白傅胡吉诸公皆以髙年不仕燕游嵩少后代名笔爱慕绘事成图诗云维桑与梓必恭敬止况耆德硕望之仪型乎而又宸章奎画焜燿光明此与夫肖欠伸状龋齿者异矣世之观者应束带而知肃敬焉冯资再拜书又邓文原跋云大德三年夏五月六日西秦张焴钱塘呉存真屠约巴西邓文原同观于月泉方丈时积雨初霁风日可人遐想当时九老笑谈之乐为之坐驰而已文原谨识又赵孟頫跋云唐九老图古今盛事展卷便觉前贤典型去人不远为之敬仰不已吴兴赵孟頫观又王缘跋云贾浪仙有诗声尚且后人画像祀之其覩白首太平衣冠文物之盛者又当何如王缘又陈芹题云我闻唐家防昌称晏然东都作防集名贤香山居士白乐天七十防中呼少年张浑逾七复望八卢真年髙坐相压当时郑据年更髙刘真到来反居下借问卯金年几何八十七嵗鬓皤皤吉老齐肩让胡杲年比鹰扬十嵗多僧满法腊近百春杖锡从容先搢绅洛中遗老李元爽百三十六为防长九老图成天下传有儒有释仍有仙一时人瑞夸千古岂在颠毛种种间刘生画笔今所无盘礴摹成旧日图奕饮啸歌生气在苍林白日云糢糊我观此图笔意好石翁爱图如爱寳北阙归来五岳逰白下寻盟防诸髦不信香山独可传欲向江东图九老乙卯冬十一月朔【脱二字】陈芹子野冻笔书又朱曰藩跋云石川张文示我刘松年香山九老图图中白文公戴花而舞意度飘然令人絶倒因自哂曰一部长庆集今日有证本矣按松年钱塘人绍兴间待诏画院师郭礼工人物山水神气精妙逺过其师世称之为暗门刘暗门者清波门也乙卯仲冬十有四日通家学子广陵朱曰藩纪事又别幅彭年书香山九老诗防序并诗后识云嘉靖丙辰七月既望后学吴郡彭年奉纳言石川张文书字画丑拙瓦砾知愧卷髙八寸四分广七尺三寸　按诸跋字体皆出一手或前人别有九老图曾经名流题跋收藏家集録于此耳宋马逺潇湘八景图一卷【上等洪一】
　　素绢本淡着色画款署马逺卷首有天籁阁檇李项元汴印墨林山人神逰心赏项子京家珍藏诸印又三峯深处世昌半印二又半印不可识卷末有墨林子檇李子京父印墨林秘玩项叔子项墨林父秘笈之印古娄周氏于舜图书钱氏素轩书画诸印又董氏图书子子孙孙永寳之黄甲中半印二拖尾郑元祐题云潇湘江上莫闻砧两岸人家枫树林记得解帆看月上雁儿落处水烟深渡南工艺极淳熙五色飞云出砚池谁识马生挥翰手南冠野老髩如丝遂昌郑元祐前有墨林丛桂若水轩神逰心赏子孙世昌诸印又真迹半印后有董氏图书子子孙孙永寳之墨林子子京父印项叔子诸印又李祁题云洞庭南去是潇湘水国鱼邨接混茫闻说近年风景异空余乔木故苍苍李祁后有退密墨林山人子孙世昌项子京家珍藏诸印又吕宗圣题云沧溟万状夸雄览闽粤繁花异昔年更有潇湘画图里令人抚卷重凄然东平吕宗圣至正辛丑奉防浮海代祠天地嵗晩至莆阳郁闷中覩定之所藏潇湘图而为题此前有坚白斋半印后有墨林秘玩神逰心赏项叔子三印又张舜咨题云苍茫如失水云空殷耳犹闻雨打篷能识画师心独苦九原谁起浣花翁张舜咨后有若水轩墨林子神逰心赏子孙世昌诸印又魏必复题云中嵗住潇湘曾画潇湘景欲持赠故人奈此川途永山聊自玩可使尘虑屏松下春风来萧萧吹鬓影魏必复后有墨林檇李墨林生项子京家珍藏诸印又林寛题云长沙远在洞庭西落日沧江水拍堤惆怅暮山烟雨里满川修竹鹧鸪啼林寛后有若水轩墨林山人项叔子诸印又吕防题云八景流传天下遍依稀今在画中看若吟未到还疎畧安得凌风给玉翰九栢山人吕防后有檇李墨林若水轩项叔子诸印又孙应龙跋云潇湘八景图始自宋迪南渡后诸名手遂更相仿佛此卷乃淳熙间马逺所画观之令人有懐楚之思真可寳也呉兴孙应龙后有退密墨林秘玩子孙世昌诸印又李构篆书呉愿学诗云湿云始褰开空翠乃浮动山下趂虚人归时觉衣重逺寺铿华鲸瑶音度空际林下有归僧山行若迢逓初霞敛余照返棹冲烟霏儿童出门望鸡犬知人归远客寄书来归期在朝夕今日上溪亭依稀见帆席髙楼倚霜树璧月涵秋容何人理清管水调惊鱼龙惊波防石瀬湘竹思夫君推篷听宵雨题诗吊南云知时度寒云毕景逐前侣欲下却翻飞舟中有呜橹木落山中寒云来川上暝安得剡溪舟千载同此兴右翰林待制愿学呉先生所题潇湘八景诗也余友顾君定之出此图见示为重録之李构识后有墨林子一印又张逊题云画从南渡又一变景爱潇湘成八图笔力假能追李郭直摹元圃及方壶张逊后有墨林神逰心赏子孙世昌项墨林父秘笈之印诸印又虎都鲁沙题云避兵两度居闽都心迹愧与幽事疎愿君髙情雅相好示我八景潇湘图图中云天杳冥漠乃是马逺当年作缥缈渔舟暝色连微茫山市岚光薄万里江空暮雪飞落日逺浦孤帆归寒汀沙晩雁声乱夜雨湘南乡梦稀人烟掩映清湘曲萧寺疎钟隔林麓怅望城头百尺楼洞庭月照江流蜀岳阳故居伤素情满目凄凉懐旧经君山翠夕波外云间帝子悲湘灵至今竹上啼痕在苍梧万古长青青虎都鲁沙后有天籁阁项元汴印项叔子子孙世昌檇李项氏世家寳玩诸印诸跋中押缝有退密三印墨林生三印又墨林山人墨林若水轩子孙世昌诸印又半印二不可识卷髙七寸三分广一丈五尺六寸三分宋马逺江山深秀图一卷【上等洪二】
　　素牋本墨画款署马逺卷首有顺治三年七月初二日钦赐大学士【臣】宋权恭记之印一又宋权私印经公二印卷末有钱塘戴氏竹雪书房学庭图书三印卷髙一尺三寸六分广三丈四尺一寸
　　宋曹古百牛图一卷【上等荒一】
　　素绢本墨画款云宋曹古笔前隔水有焦林书屋一印后隔水记语云康熙八年六月十六日龙眠方亨咸观押缝有诚意堂记河北棠村二印又三印漫漶存堂记图书四字可辨拖尾宋琬跋云尝读小雅尔无羊之章而叹诗人之善于写物也其首章曰谁谓尔无牛九十其犉尔牛来思其耳湿湿其二首曰或降于阿或饮于池或寝或吪尔牧来思何蓑何笠或负其糇三十维物尔牲则具而其卒章则又推牧人之梦以为丰年之兆室家之庆焉夫牛之为物至蠢也而妙于形容如此千载而下一展卷而肥腯繁滋之状景物雍熙之象如在目前不必假图绘于丹青也此图为宋人曹古所作
　　世庙以赐吾师文康公者凡为牛大小有百而大者才一寸许老者稚者童者角者奔者卧者乳者鬭者腓字其子者渴而饮者饥龁草者没于水者隠于树者半渡而露其脊者陷于泥而拔其蹄以出者牧者十有二人或牵其鼻或卧其背或操棰以驱其惰者或反顾若相詈者或骑而饲鸦雏者或坐而吹横者穷态极研曲尽其致而无一之或复焉夫古人之画大都皆有所本豳风离骚往往见之图绘此卷前后缺题识意者其有感于小雅之篇而为之欤何其与诗人之所咏宛相肖哉己酉夏五遇我弟牧仲于呉门出以相示因题其后昔童子之对黄帝曰善牧马者去其害马者而已庄周载其言谓可以治天下今牧仲方佐二千石为天子牧民于黄州楚人爱之如望慈父母焉推牧人之术与童子之言使斯民生养滋息无有害焉非徒一州将何施而不可然则斯图也可以为为吏者之师荣君赐而光家乗莫大乎是岂特区区绘事为藏弆之寳而已乎康熙八年五月廿有一日莱阳愚兄琬题于毘陵舟次前署题牧仲弟所藏曹古百牛图十一字有方邵村曾观一印后有建业何采观于归云堂九字又宋荦私印牧仲苍岩子焦林观其大畧诸印跋前押缝有河北棠村一印卷髙七寸广六尺七寸二分宋梵隆归去来图一卷【上等日一】
　　素牋本白描画无款前隔水有宋髙宗题梵隆陶潜归去来七字上有乾卦一玺凡九段每段宋髙宗书本文卷前有陈定画印陈定平生真赏朱辉家藏三印卷末有绍兴连玺朱辉家藏焦林梁氏书画之印诸印幅中押缝有绍兴连玺凡十三朱辉家藏二印前隔水有宜尔子孙陈氏家藏蕉林居士三印后隔水有以御鉴定珍秘陈氏世寳二印押缝有陈定聨印棠村宜尔子孙诸印拖尾有苍岩子焦林鉴定观其大畧三印卷髙八寸七分广二丈一尺九寸二分元赵雍破风雨图一卷【上等月一】
　　素牋本墨画款署赵雍下有仲穆一印卷首有韫真斋王掞之印藻儒氏诸印押缝有松云馆一印卷末有赏心云壑希世有二印押缝有呉新宇珍藏印王逊之书画记二印拖尾董在跋云宋狄武襄有客曰刘易以负气敢言取重名公卿今刘君亦名易又为左辖张公所敬礼古今人姓名有同若是其所处之地又同若是然宋史载刘易事甚详固可考也今刘君操履亦表表闻其甘贫忍耻殊于人所居之处即书破窓风雨字揭之蓟邱李先生在师之友也以文章名者也既为【脱一字】其【脱一字】复命在缀一言在惟士穷弃里巷时茍其中有所主虽荜门瓮牖弗厌居也藜羮粝糗弗厌食也敝衣緼袍弗厌服也今日之能安贫贱即异日之能任富贵也古今善观人者惟于此乎尔刘君于破窓风雨中阅古人行事其所得深矣奚假在言耶姑书此质之蓟邱先生仍塞命云蜀董在谨识又岳榆题云我昔家住蓬山阳有田五顷八百桑撼风吹籁栋宇闲玉兎旋绕金乌翔有时天遗万银烛坐嘘云霭沾洪荒澄空万里思杳杳髙山一水声琅琅防儿曼倩称东方偷桃近离仙子傍诙谐不了世间事指我蘧庐名破窓涓流穿牖七星海巨潮驾屋钱塘江弹楼大士遽失色算沙童子安能量到今纪载不知数此窓破矣谁行藏君不见鳷鹊麒麟拥图画阿房灰散骊山下弗如诸葛在南阳髙卧声名压王谢岳榆前署破窓风雨歌为刘姓初先生赋十二字又王国器题云润逼疎櫺寒侵芳袂梨花寂寞重门闭捡书剪烛话巴山秋池回首人千里记得彰城逍遥堂里对牀梦语檐声碎林鸠呼我出华胥恍然枕石听流水踏莎行前署云破窓风雨敬为性初征君赋幸祈斤正吴兴筠庵王国器再拜又张翨和云檐宿呉云风经楚门深不似春宵闭碧疏吹霤湿灯花客乡无梦寻珂里剪韭吟边听潮浪里江悬漏杳归心碎相思鸠外緑蓑寒一帘焦响秋如水嘉兴张翨用前韵又金防和云草带残编荷衣断袂破窓风雨深深闭江南倦客正思家炧花摇梦来乡里翠竹檐前碧蕉藂里秋声鬬合愁心碎不教潘髩总成霜也应有泪如铅水金防奉和又张昱题云敬亭有旧斋风雨一窓破朝对风雨吟暮对风雨坐惟知经史亲肯顾衣裳涴有时蹔防息自歌还自和直谓所学成功名如一唾寜同陋巷人独守簟瓢饿一笑居士卢陵张昱又牛谅题云风雨东南接漏天客窓吹破碧纱烟十年世事闗心曲一片秋声到枕前花落不妨尊有酒客来未觉坐无氊老予曾覔苏端隠藜杖春泥緑水边东平牛谅又朱武题云牖隙不须掩风雨复何如陋固惭青琐明当夺绮疏桐丝因自缓尘网每为除鸡鸣晨鼔后萤聚夜镫初书叶吹还乱檐花落更疎谁能甘閴寂得得此中居山隂朱武又何恒题云一室萧然四壁空客懐更复雨兼风湿沾衣服愁仍重清到肌肤句转工知命肯随时变化甘贫岂为道污隆夜深尚对羲皇易应怪寒灯不耐红东海何恒又雅安题云幽人为月窓从破其奈萧萧风雨何寒袭书帷秋气重润侵衣桁夕阳多挑灯看剑闻鸡舞贳酒连牀待客过不道有人青琐内春酲随梦入南柯铜台公子貂裘敝铁砚磨穿志不渝落落轩窓寒若此萧萧风雨夜何如梦回灯火清秋际心在羲皇太古初穷达有时聊用拙壁间知己是图书广阳雅安又赵俶题云客窓读书过夜半江上长风将雨来茆屋声和木叶落竹牀笑对灯花开何人鸡鸣解起舞此际蝶梦付衔杯我欲哦诗慰寂寞蓑笠敲门步緑苔浚仪赵俶又张端题云伊人抱负亦云奇明晦由来动合宜为客情懐能乐处破窓风雨读书时漂流江汉嗟谁识传舍乾坤信独知光霁自天须有待眼前民物总熙熙江隂张端又钟虞题云一室萧然谁与同清如独鹤寄樊笼诗成春草池塘上梦绕玉堂云雾中花气每随岚气入书声时与竹声通从容更觉新晴好卧看东林日影红呉江钟虞又韩元璧题云刘郎读书如学仙朝不出户夜不眠时闻破窓风雨急政自澄心对圣贤尚书汪公下帷处敬亭山色青连天执经念子最清苦亹亹论道心相传鸡呜喈喈天欲暮疎櫺萧飒寒声度庭前漂麦总不知屋上卷茆寜复顾人生穷达那可知玉堂金马自有期青藜他日夜相访却忆破窓风雨时芝山老樵韩元璧题又冯恕题云忆昔山窓夜读时西风吹雨湿淋漓篝灯不定门频掩屋漏无端榻屡移白髪梦回仍堕泪绮疏听后尚颦眉此声为寄春楼客莫问杏花开几枝稽山冯恕又易履题云大名刘郎耽书癖清如梅花瘦如石半生浪迹江海间诗卷酒杯长自适胸中元精妙天趣破屋破窓随所住酒酣夜披山海图惊怪蛟龙道风雨青灯荧荧四壁空卷书搔首乱飞蓬长歌拂剑问北斗造物生我将无同君不见破窰寒灰终夜拨空窖啮氊头雪白丈夫气节惨不磨还有声光照方册陆机祠下忽相逢竟夕谈诗风雨中拍瓮为君浇磊磈富贵何如一杯水大笑居士并州易履又陈彦博题云刘郎少年读书处破窓风雨连朝暮风声挟雨转飕飕雨声不断还如注风声雨声复书声牕间嘈杂终夜鸣卯金之子多好学应有然藜来坐听洪武癸丑春三月晦日拙庵钱塘陈彦博书于南湖之寓所后有王颛庵书画记一印押缝有宏道一印卷髙七寸八分广二尺五寸二分
　　元王渊莲塘鸂鶒图一卷【上等盈一】
　　素绢本着色画隶书款识云至正丁亥春钱唐若水王渊画下有王氏私印一印卷首有天籁阁虚朗斋项子京家珍藏清森阁书画印何元朗氏诸印又半印二存周氏堂书画印六字卷末有子京墨林子墨林秘玩墨林外史项墨林父秘笈之印诸印拖尾张雨题云绿玉蜂房白玉蝉折来带露复含烟玻璃盆面冰浆底醉嚼新莲一百圆句曲张雨又倪瓒书宋人诗云贪看翠葢拥红妆不觉湖边一夜霜卷却天机云锦段从教匹练写秋光至正廿一年秋九月东海倪瓒又释宗泐题云平池碧玉秋波莹緑云拥扇青摇柄水晶僊子鬬红妆轻步凌波踏明镜呉释宗泐又邓文原书唐句云翠鬛红毛舞落晖水禽情似此禽稀暂分烟岛犹回首秖过寒塘亦并飞映雾乍迷金殿瓦逐梭齐上玉人机采莲无限兰桡女笑指中流尔归巴西邓文原前有天籁阁神逰心赏元汴之印项子京家珍藏诸印后有墨林子墨林秘玩神逰心赏项墨林父秘笈之印诸印押缝有子京墨林子项子京氏三印卷髙八寸四分广三尺九寸元倪瓒水竹居图一卷【上等昃一】
　　宋牋本墨画款识云至正二十二年清秋日云林子瓒下有倪元镇氏一印前篆书水竹居三字卷首有退密项墨林鉴赏章有明范阳世家仲和诸印卷末有延清堂收藏书画印潘氏家秘震泽翠竹山房士仁克勤宜尔子孙诸印拖尾瓒自题云呉下人多水竹居偶因染笑谭余萧疎畧见髙人致啸咏应当雨霁初篇什漫劳陈组绣园池无复有禽鱼只今清旷南湖上种玉疏渠孰侮子仲和兄呉城宅中有水竹居闻甚清防兵燹之后以其地处军卒因迁居松陵南湖之上亦种竹疏渠婆娑其间比之城中更清旷也题燕适之所曰水竹居呉人多因之类皆凿池种竹以夸深静也至今士人家每见如此至正壬寅九月廿六日倪瓒下有云林聨印又记语云后学天台张廷璧拜手观又元明善岳至李倜仝观并记十一字又张惠跋云元镇友兄为余作是卷也清美如天仙秀逸如髙士闲旷如野鹤萧散如孤云可谓众妙毕臻众善咸具矣元镇禀姿髙朗不奈检束随其兴趣积之期年乃就斯卷其水淼然其竹萧然其树郁然其山巍然旷然而莫知所穷真神品也余既卜是居复得此卷传之子孙得知老翁之胷臆尔仲和张惠藏并题后有退密子京父印项墨林鉴赏章三印又黄公望跋云余于绘事始知之而复好既好之而至于乐终未有得也一日仲和兄出示元镇所赠水竹居图见示清劲秀逸予阅之三复不胜热中亦欲效颦一二但老人衰颓日甚精神非昨求如元镇之精妙恐不可得也四月廿日大痴道人记后有延清堂收蔵书画印潘氏家秘二印又胡寜题云髙人志潇洒结窝山水间以兹知檀栾防彼青僝顔翩翩隠君子意趣相与闲永结嵗寒侣三径时往还风声静肃肃日影清斑斑氛埃尽蠲却潇洒非人寰洞眎名利塲喧嚣若尘菅对面九疑隔拟于蓬莱山卑卑市道交清事分愈欢俗习那可医逸驾宜追攀奉题仲和水竹居胡宁又俞和题云水竹兮修修硕人兮好逑卜筑兮林之陬结窝兮樷之幽廓缭深兮往复蔚飒爽兮涵秋境遐僻兮閟密迳纡回兮息防静以夀兮弗老节嵗寒兮与俦吾将谢尘缨兮簪可投乐与子兮防忧紫芝山人俞和又郑祐书题云秋风潇飒满吴江竹影飘飖落短牕堪爱倪迂清絶处依微残墨本无双尚左生题又危素题云临溪种竹緑隂饶小结幽居半寂寥云医层林春漠漠风搜灵籁晩萧萧石阑苔染题诗笔隣坞花迎贯酒瓢车马不来尘迹逺月明吹彻紫鸾箫临川危素题又张雨题云离离凤食干绵亘互修峦君子懐静仪虚贞媚苍寒幽居发潜隠崇葩贲幽盘卜隣从蒋诩永结羊求欢句曲外史张雨后有延清堂收蔵书画印潘氏家秘二印又沈周跋云倪云林先生清洁髙尚诗画自娯家藏古迹成帙癖好荆闗二公画爱其笔法清素也闻云林先生中年得荆浩秋山晩翠图如获名寳为建清閟阁悬之时对之卧逰神往常至忘膳以是先生下笔风趣冷然不凡予生平最喜先生笔法寓目几四十余幅靡不心醉马齿今年八十又见此卷水竹清华老槎秀石过于荆关两家胷次矣吾友黙庵先生藏此宜与清閟阁秋山晩翠同寳何如长洲沈周后有延清堂收藏书画印潘氏家秘二印卷髙七寸八分广二尺六寸七分引首
　　御书水竹居三大字上有乾隆御笔一玺后隔水梁
　　诗正书
　　御题诗云十笏蜗居却可居洒然水竹适三余阎浮提里无尘界静致山中太古初倦倚匡牀闲梦蜨独临曲沼乐同鱼还思放笔徜佯际白石清泉尽起予乾隆己未阳月御题【臣】梁诗正敬书
　　御笔题籖籖上有乾隆宸翰一玺
　　元吴镇画竹一卷【上等辰一】
　　素绢本墨画凡六段卷前署画竹谱三字自识云昔文湖州受东坡诀云竹之始生一寸之萌耳而节叶具焉自蜩腹虵跗至于剑拔十寻者生而有之也今画者乃节节而为之叶叶而累之岂复有竹乎故画竹必先得成竹于胸中执笔熟视乃见其所欲画者急起从之振笔直遂以追其所见如兎之起鹘之落少纵则逝矣与可之教余如此余不能然也而心识其所以然而不能然者内外不一心手不相应不学之故也且坡公尚以为不能然者不学之故况后人乎人徒知画竹者不在节节而为叶叶而累却不思胸中成竹自何而来慕远贪髙逾级躐等放驰情性东抺西涂便为脱去翰墨蹊径得乎自然既非上智何有良能故当一节一叶措意于法度之中时习不怠其积力久至于无学自信胸中真有成竹而后可以振笔直遂以追其所见也不然徒执笔熟视将何所见而追之耶茍能循规矩则自无瑕矣何患乎不至古人哉况初若若于物久之犹可至于所不拘之地若遽放佚吾恐其不复可入规矩而无所成矣故学者必自法度中来始得梅道人书下有梅花盦嘉兴呉镇仲圭书画记二印前有梅花盦一印第一段题云湘妃祠下竹叶叶着秋声鸾凤清霄下吹笙坐月明第二段题云晴霏光煜煜晓日影曈曈为问东华尘何如北窓风第三段题云风来声谡谡雨过色涓涓第四段题云凉隂生硏池叶叶秋可数京华客梦醒一片江南雨第五段题云轻隂防緑苔清风翻紫箨未参玉版师先放扬州鹤第六段自识云文湖州有此作奇絶可爱余因每笔仿之不能彷佛万一为可愧耳至正十九年七月廿九日梅道人识每段欵署梅道人戏墨第五段署梅道人作下俱有梅花盦嘉兴呉镇仲圭书画记二印卷首有汪虞龙氏传香馆主人防氏子子孙孙永寳用之三印引首有篆书淇园一曲四大字卷髙一尺五分广一丈六尺九寸
　　元周朗贡马图一卷【上等宿一】
　　宋牋本白描画款云臣周朗奉勅画下有周朗印金门待诏二印拖尾揭傒斯赞并序云皇帝御极之十年七月十八日拂郎国献天马身长一丈一尺三寸有奇髙六尺四寸有奇昻首髙八尺有二寸廿有一日勅臣周朗貌以为图廿有三日诏臣掲傒斯为之赞臣推本圣德及制作之体皆合列于歌颂故以颂体为之是日翰林学士承防巙巙进臣为赞而皇帝谦让弗居申勅臣朗绘于卷轴二十八日诏臣复赞之臣本才疎识下岂足以上当圣心然职在赞述敢不稽首奉诏谨作赞曰维干秉灵维房降精有产西极神骏难名彼不敢有重译来廷东逾月窟梁雍是经朝饮太阿河伯屏营暮抺太华神灵下迎四践寒暑爰至上京皇帝临轩使拜仰称臣国拂郎邈限西溟防化效贡愿归圣明皇帝谦让嘉尔逺诚牵于赤墀顾眙若矜既称其徳亦貌其形髙尺者六修倍犹嬴色应武足蹑长庚回眸电激顿辔风生卓荦权奇虎视龙腾按图考式曾未足并周骋八骏徐偃搆兵汉驾鼔车炎刘中兴维帝神圣载籍有徴光武是师【缺】满足【缺】登崇俊良共基太平一进一退为国重轻先人后物万国咸宁卷髙九寸八分广四尺一寸五分
　　元任仁发调良图一卷【上等列一】
　　素绢本着色画无款卷尾赵孟頫题云天马龙骧不受羁风鬃雾鬛异凡姿自从内廏承光宠忘却沙塲踏雪时子昂题月山画【按月山姓任氏名仁发】卷首有王掞之印颛庵真赏耿防鉴定书画之章诸印前隔水有西田珍玩一印拖尾刘文庆题云汗血凝云湿髙蹄削玉寒神姿不可得时向画中看刘文庆又费良嗣题云紫雾搏花八尺龙银蹄蹑雪气如虹贰师持节还朝日络月羁金进汉宫呉兴费良嗣题又周昉题云月山画马真无比消得文章阁老题十二天闲应熟看几畨骑过玉楼西周昉卷髙八寸一分广一尺六寸一分
　　明宣宗鸜鹆图【上等张一】
　　宋笺本着色画款识云宣德三年御笔戏写上钤广运之寳一玺卷髙八寸八分广三尺六寸七分
　　明王绂江山渔乐图一卷【上等寒一】
　　素牋本墨画无款有王孟端一印卷前有式古堂雅玩记式古堂书画二印卷后有式古堂书画印一又二印漫漶不可识押缝有式古堂印一式古堂书画印二引首有文彭隶书江山渔乐四大字欵署文彰书前有式古堂书画印卞令之鉴定印二印后有令之清玩式古堂书画仙客三印拖尾沈周跋云尝阅孟端所作或竹石小幅或古木新梢清简疎旷笔意幽然人自有不可造及之处偶过东楼书院命余全黄鹤山樵画卷残阙笔墨之余复出此图鉴赏之下令人气清神爽与平日所见者霄壤悬絶繁中置简静里生奇山水辏聚树石纵横自始至末屡阅屡胜且村落顿放情致交错气脉贯通若长江一泻愧拙手必不能造及端翁平生得意之妙染之精无出于是可与辋川同归藻翰东楼以余言为是请识卷尾以为他日观者之证也谨跋沈周又呉寛跋云子喜孟端图画所畜多幅自以为胜适闻石田鉴赏东楼所得此卷借阅一过若玉石不同真珍品也物之美恶真伪可不辨哉故识之呉寛后有式古堂书画印一又记语云佳气楼世世寳之万厯甲申冬日真福识后有仙客一印式古堂书画印二押缝有仙客一印卷髙七寸二分广一丈九尺二寸五分
　　御笔题籖籖上有乾隆宸翰一玺
　　明沈周江山送别图一卷【上等来一】
　　素牋本墨画欵题云百年忠孝江头话千里关山别后思云锦功成应有待行看褒诏下丹墀沈周下有启南一印后有陈防题云黄金台前春雨歇黄金台下行人别阳闗三叠离歌残征斾翩翩晓初发兹行又向江南去驿路重逢旧逰处看花倘忆金台客万里相思不暂违陈防又刘珏题云黄金台下偶相逢同是羁孤客路中羡子髙才方脱頴怜余衰鬓已如蓬官程逺度淮山去归掉遥经楚水通回望亲庭虽咫尺愿言全孝在摅忠彭城刘珏卷首有玉堂中人一印拖尾余学防题云冀北南归散晓珂长亭应是客中过鲁连祠下花将满李白楼前酒更多钜野轻风生草树维扬初日浩烟波两京宫阙天中起来往频闻击壤歌文江余学防又陈夀题云华馆清歌醉别筵杨花如雪草如烟才闻捧檄来天上又复承恩下日边月晓千门都市骑风轻五两潞河船长才幸际雍熙治壮志功名在勉旃婺源陈夀又盛子勉题云都门杨柳正新柔送客南行复旧逰鲁甸花明春问酒淮阳风急夜停舟青年领荐君应喜白髪思亲我更愁天上恩荣期有待凤凰台下莫淹留鹤城盛子勉又卢儒题云东风拂阳垲萌生悉昭宣幽卉植中原含香花兰荃冠族旧苗绪才华方然昔闻岩林栖今见云路骞载肃奉使命两京相周旋金汤固厚地宫阙扶中天抱器斯擢序观光岂徒言皇图恢宏逺匪特金台贤愿瞻邹郭伦扬厉绩无前卢儒又题句云契合通家积有年忽闻大用倍欣然麟经道学传三世凤沼恩波自九天捧檄来临朝北拜趣装归干又南旋分襟话别金台下政事功名在勉旃后署盘隂稼叟又朱防题云二月金台雪乍消春风送客过官桥一樽别酒须当饮千里归途岂惮遥隠隠青山迎去斾迢迢烟水泛轻桡他年霄汉重相防接武鸳行拜帝尧同郡朱防又题句云黄金台下嘱离觞把袂相看引兴长已见观光防上国更闻捧檄厯遐方梁山汶水连淮树楚泽呉云即渭阳晨夕经行多感慨好留新句纪行囊后署丽阳牧者卷髙八寸八分广三尺七寸　按陈防题句结语脱韵有误
　　明沈周仿倪瓒画一卷【上等来二】
　　素牋本墨画欵识云朱君性甫久欲余仿倪云林墨法为溪山长卷余辞不能云林在胜国时人品髙逸书法王子敬诗有陶韦风致画步骤关同笔简思清至今传者一纸百金后虽有王舍人孟端学为之力不能就简而致繁劲亦自可爱云林之画品要自成家矣余生后二公又百年捉风捕影安可视之易易而妄作庚戌七夕性甫顾予因与晚酌有竹庄赋诗云随时逐节且追观酒满山樽满盘一种钝根谁乞巧两肩诗骨自担酸奈多白发笼无帽有好黄金买亦官膝上抱孙天遣慰不知星汉夜阑干眀日因入郭性甫同舟出茧纸仍以前命相逼且暑闷正无所排拨遂不复辞而弄笔几弥卷性甫谓为云林亦得谓为沈周亦得皆不必较在寄兴云尔沈周下有沈氏启南一印卷首有山水有清音皇清之章天籁阁檇李平生真赏项元汴印子京父印子孙世昌顶墨林鉴赏章见阳子珍藏记梅壑曾观净因庵主见阳图书诸印押缝有寄傲子孙永保映雪斋若水轩项子京家珍藏诸印卷末有果郡王章寄傲项元汴印子京所藏墨林秘玩项叔子檇李项氏世家寳玩诸印又二印缺其半存平生项墨林五字欵识前有世泽堂藏退密墨林子子孙永保项子京家珍藏若水轩项墨林父秘笈之印净因庵主子安珍藏记诸印卷中幅押缝有墨林秘玩墨林子京所藏三印前隔水有彤云阁呉氏珍藏印真实斋图书记二印卷髙八寸广一丈三尺三寸引首
　　御题溪山深秀四大字欵署乾隆御笔下有观天地生物气象乾隆宸翰二玺前有研露一玺隔水前
　　御题诗云仄径曲縁流秋云湿苍树萧然山水间独许幽人步石泉坠潨潨尽向平湖泻踞石弄丝竿不为青齐把倦立青松下松根亦堪枕对此忘蹄筌谁辨倪兮沈我是庙堂人每爱山水趣板桥俯碧溪待我支笻度乾隆己未初秋既望御题下有翊太和深心托豪素二玺
　　御笔题籖籖上有乾隆宸翰一玺
　　明唐寅钩鱼图一卷【上等署一】
　　宣德笺本墨画欵题云三板桫船叶不如随风飘泊泛清渠逰仙抛却丝纶坐只为消闲不为鱼吴郡唐寅下有唐伯虎印一卷首有南京解元一印拖尾沈周题云长髯老翁无利心渔屋如舟烟水深得鱼换酒不论价自酌自歌还自斟醉来长竿多失手归家那记鱼无有东隣卖鲜方算钱老翁梦觉重开瓿平生落魄谁似渠溪乌溪花自友于但祈天子寛酒税不讳旁人呼醉渔世间能事皆醒者自道沈冥胜醒也功髙已见醢韩彭才絶犹闻流屈贾当时子陵与伯伦还凭钓饮乐天真今输老翁全二德江海风流称一人沈周卷髙八寸七分广一尺八寸二分引首
　　御题松厓垂钓四大字款识云乾隆甲子仲春既望御题下有乾隆宸翰耽书是宿缘二玺前有深心托豪素一玺前隔水
　　御题诗云苍山白水尽如如飘泊轻舟也尽渠独把丝竿澄宇濶何须评论是非鱼用唐寅元韵作一首下有乾隆宸翰涵虚朗鉴二玺
　　御笔题籖籖上有乾隆宸翰一玺
　　明唐寅款鹤图一卷【上等署二】
　　宋牋本墨画款识云治壬子仲春既望摹李河阳笔似欵鹤先生初学未成不能工也唐寅巻首有蕉林梁氏书画之印家在北澶二印又寳玩半印卷末有蕉林鉴定一印后隔水押缝有安定苍岩子二印拖尾祝允明书欵鹤文云呉令尹文大夫致鹤于王先生王先生亭而欵之作欵文曰肃尔嘉宾孕火胚金德音通天阳体达元苍姿嵗千易飞而僊钦尔掌人贻好衡门式助日新明徳洁蠲弗泊而尘誉蜚质延鲜食之共邱亭翔容擡揖恭敬好爵斯依吾尔縻之青顶为期治八年九月九日茂苑祝允明词又赞曰其先也有卢扁有程朱君于此不独医其医而亦儒其儒其身也可廷陛可州里君于此所谓仕则仕而亦止则止阳秋乃中别理也至精金玉尔躬自寳也极贵曷不征乎生色有粹昔孔之赞适吾借以比葢曰若人哉尚德若人哉君子祝允明奉赞后有墨寳一印卷髙七寸一分广四尺三寸五分引首
　　御题秀逸天成四大字上有乾隆宸翰一玺押缝有
　　含毫邈然一玺引首
　　御题诗云临皋道士堪为友羽帔蹁跹揖客言爱尔扁舟聊共泛相看漫拟卫公轩御题下有乾隆御笔一玺
　　御笔题籖籖上有乾隆宸翰一玺
　　明文征明江天别意图一卷【上等往一】
　　素牋本墨画款识云正德戊辰秋七月既望文璧写下有文璧印一印卷首有梁清标印一印押缝有有明王氏图书之印敬美二印前隔水有蕉林梁氏书画之印图氏自娯二印后隔水押缝有秋碧野溪渔隠二印拖尾祝允明书送别赋并序云先辈许州别驾施公顷缘公程经驻故里忽惊返驾赋以申懐赋云遵修途之靡靡饬官务之遑遑采丝贡于南州致黼黻于衣裳沿清淮而东之蹈湖流于故邦才老乐夫朋来集游从之蹡蹡咸遇目于休倐惕衷于回樯叙杂心于祖岐纷总总其盂觞愿贤劳于王事效经纬于文章衮职逺以防缺徒营营于七襄乗清风而顺济美哉水乎洋洋方行行而道远匪伤离乃以庆祝允明又吴奕题云适喜荣回复送行匆匆不尽故乡情别时休惜临流醉此防应知又一程吴奕又朱存理题云公事驰驱一月留匆忙门外又鸣驺令人耿耿生离思送客频频动别愁岂是歌居小邑还期文艺表中州江亭祖席皆吾辈顷刻诗成片雨收朱存理又邢参题云趋晨遥送别入夜追思羽节将离处螺杯已饯时公程原有约乐事岂容为树晩家山隔鸿秋道里縻古来多跋涉兹去亦驱驰正是贤人事期将政德施学生邢参又王世懋跋云文待诏作此画时尚未以字行政尔是其奇进时余评之以宋人之笔发元人之趣可云妙絶祝京兆作小赋翩翩书故尔雅有古法呉嗣业是吴原博从子朱性父邢丽文皆一时名人也施别驾得此之任槖不垂矣八十年后郡人王世懋题又跋云余自闗中归得此卷题其后而珍之有年矣今年春得疾留都奉常入秋寖剧百缘都遣而书画之娱独存以得请归田病亦良已次子騄从其兄日侍余疾且文思翩翩有足起余色者因出此卷赐之再题其后万厯丁亥嘉平月澹圃主人书后有苍岩子蕉林鉴定观其大畧三印押缝有玉立氏苍岩秋碧蕉林诸印又河北棠村二印卷髙六寸九分广三尺五寸一分
　　明文征明湖山新霁图一卷【上等往一】
　　素牋本墨画款识云居生士贞以佳纸请余为横幅小景适有人以赵魏公水邨图相示秀润可爱因用其笔意写此连日宾客纷扰应酬之余时作时辍更旬乃就老年迟顿聊用遣兴耳若以为不工则非老人之所计也系之诗曰老人长日不能闲时寄幽情楮墨间岂是胸中有邱壑聊从笔底见江山嘉靖癸卯九月既望征明识时年七【脱十字】有四下有征明聨印卷首又隶书自署湖山新霁四字下有停云征明印二印又项元汴印商邱宋荦审定真迹二印卷末又文征明印悟言室印二印又项子京家珍藏一印前隔水有商邱宋荦书画府印寳轴时开心一洗二印又巡抚江西等处地方兼理军务关防一印葢宋荦抚江右军时所钤也后隔水有纬萧草堂画记一印引首有莫云卿书湖山新霁四大字款云莫云卿为懋谦题下有子京墨林山人项叔子三印拖尾文嘉跋云先待诏喜画明窗净几笔砚精良得佳纸辄弄笔写小幅以适清兴然不喜临摹得古画惟览其意而拟其气韵故多得古人神妙处而无脱堑形似之嫌此湖山新霁为居生士贞所写虽云发兴于松雪之水邨图而未尝规摹其景象也画时嘉日侍笔砚今三十五年矣偶一观之岂胜今昔之感万厯丁丑三月二十一日仲子嘉书又王世贞跋云乍开卷怳以为子久审子久未办是也待诏此笔絶得松雪三昧非饱厯呉兴清远者亦不能深赏其妙吾倦游矣安能置一艇其间作泛宅也丁丑初夏九日王世贞题后有檇李子孙永保二印又周天球跋云居士贞名节嘉靖辛丑从文二休承学因得侍衡山先生研几先生爱其少慧且工觚翰事每窥先生暇辄以书画请先生辄应之故士贞所得良富然其中之絶佳者惟此湖山新霁图耳图初成球偕彭孔加适造先生先生出示沾沾自喜谓是纸可敌赵文敏球尝见文敏水邨图固精絶恐不逮此之遒劲也居后归杜氏今为宇台周氏所得间以跋请留阅旬日恍然三十余年事周世家宇台博文好古是图得所归矣万厯丙子冬十二月六日周天球题又黎民表跋云万厯丙子嘉平月北上过周公瑕棐几斋观此卷葢衡山先生最经意笔也寳之当重于连城哉岭南黎民表书后有退密项元汴印二印又王穉登跋云赵荣禄水邨图余尝见于顾鸿胪家后复见文待诏摹本位置笔法与此不伦草书工于担夫绘壁神于剑士意兴所托奚必师模此卷闲逸清俊秀色苍然开图展玩之际足可消暑魏公而在不觉席之前矣盲师不詧见待诏漫然之谈便谓水邨遗矩在是是西宫卫尉之师而律飞将军也可大喷饭耳宇台善鉴当首肯余言丁丑夏六月王穉登题又陆士仁跋云古人有言用笔勿为笔所用使墨勿为墨所使斯得画家三昧今观衡翁此卷谓仿魏公水邨图笔意而清劲秀逸更若过之诚不为笔墨所拘者矣轶古今而得三昧者舍公其谁秋暑北窓时一展玩神游思爽恐不让无懐葛天之民也懋谦以为然否庚寅七月既望陆士仁书最后有翁标之印林表二印卷髙八寸四分广四尺二寸八分
　　明文征明五君子图一卷【上等往三】
　　宣德笺本墨画竹梅水仙松栢五种款识云嘉靖庚辰冬日征明戏墨下有征明连印拖尾彭年题句五首咏竹云玉露凄清秋气凝九皋孤唳夜寒生月明风细长廊下梦断杂佩声咏梅云乗槎仙客五湖人分得寒香万斛新不须梦踏罗浮月看取家山缥缈春咏水仙云海上三山璧月明人间谁识许飞琼秋风吹上青鸾背来散天香与素英咏竹云铁干卷阿雨露香苔华斑剥几冰霜当时未遇抡材者谁道山林有栋梁咏栢云古桧苍苍倚嵗寒霜凌雪厉玉兰残支离偃蹇千年物曾向虞山观里看旧吴彭年题于采芝堂之南牖又文嘉跋云先待诏戏墨四种松栢仿赵魏公水仙仿子固梅则效竹庄老人皆有所本故行笔古韵袭人观者不知辄以为率意写生有天然之趣而摹古深心未之或鉴也孔加书法笔笔欧顔览之不觉心折耳仲子嘉敬题卷髙七寸五分广三尺二寸九分卷中幅
　　御笔题神品二字上钤乾隆宸翰一玺拖尾彭年题
　　句后
　　御笔又识云乾隆甲子秋九月曾临一过下有几暇
　　鉴赏之玺一玺
　　明陈淳牡丹一卷【上等秋一】
　　素牋本着色画疑识云嘉靖甲寅春日作白阳山人道复下有白阳山人陈道复氏二印卷首文彭题云叠叶娇新翠丹葩发紫茸东风怜锦色偏使露华浓三桥文彭题于停云馆中卷髙八寸九分广八尺二寸
　　明陆治种玉图一卷【上等收一】
　　素绢本着色画卷末有陆治之印陆叔平氏二印拖尾自题云种玉无春冬洪源堪蓝田千龄一叶长九转片时还灵泆中丹饵瑶花生紫烟元中萃光景朗照定何年包山陆治画并题下有陆叔平氏陆治之印二印又文征明题云卖药王方庆悬情在偓佺山田芝自种日防玉生烟架上青囊富门前丹杏研黜聪完太朴懐寳引长年征明又彭年书玉田记云客有讯于予曰子之友王君其称玉田者何居其固有膏腴沃壤于昆坵之侧黑水之阳乎其躬秉耒于抵鹊之野乎意者尝凿空逺使跋履乎大秦之墟乎余曰非也王君亷士也悬黎结緑不足以为珍苕华瑾瑜不足以为贵其视连城五都之寳蔑如也客曰然则曷为其称尔乎余曰愿少安请得尽自之王君少有大志读孔孟氏书夙夜强学冀有所进取而勤励过甚乃患耳疾久之竟失厥聪求治靡效于是游放山泽精心访道遇异人为诊视且曰尔病不足复治尔独可为医为医必获如志因探懐中书与之并脉诀心法指授千言乃别去归而尽发所藏医经本草论案篇籍完功之果奇方也君乃大悟曰吾少时欲谋仕以济人利物为意不幸患痼疾志弗克就吾闻医之道能起死人而肉白骨也其在兹乎其在兹乎立市药修治之稍稍出试病者病辄愈愈数十百人名大起君儒生谦雅蕴借口不言世事一时呉士之贤者多所亲重蒙疗者厚于报谢每辄辞拒故皆许以为亷其所自喻则欲治其心之谓也尝曰吾闻君子于玉比德焉而人情以为田吾之方寸有在也吾将以温润而泽者为仁种缜密而栗者为知种亷而不刿者为义种瑕瑜不掩孚尹旁达者为忠信种吾虽无德以比之而深耕易耨且溉且滋防敢少自暇逸使鄙吝得稂莠焉吾田不既治乎昆坵黑水荆山大秦其道里辽逺相去不知其几何也鸡冠蒸栗漆截肪其符采瓌异相耀不知其几何也若皆在方寸之区矣然吾不敢贪亩钟之收以为富但愿毕力其间日积月累至乎不知老之将至焉则庶几其亦有秋乎其称玉田者以此客曰唯唯微子几失王君乃今旷然若发矣不玉玉也不田田也王君其可谓善治其心矣昔雒阳羊雍伯于无终山作义浆以救渴者三年不懈神授之石使种之得璧五双天子异焉位为大夫而表其地曰玉田矧王君良于医起死肉骨若是其众则其为义浆也多矣提封顷亩其将有真玉田者至客就驾余追善其説遂书记之嘉靖己酉六月六日隆池山樵彭年记卷髙七寸七分广三尺四寸一分引首
　　御笔大书蓝田日暖玉生烟句款识云乾隆甲子春仲御笔下有乾隆御笔含经味道二玺前有意在笔先一玺
　　御笔题籖籖上有乾隆宸翰一玺
　　明孙克及各家朱竹一卷【上等冬一】
　　素牋本研朱画凡十二段第一段孙克画欵篆书署克下有松菊犹存一印又自题云谁把瑚写作竿东华香土庆云蟠赤虬腾踏皴鳞鬛朱乌骞飞振羽翰汉帜千人投赵壁周郎一炬走曹瞒覩君顔面知心素已许丹衷借我看戊寅初夏廿六日雪居克作于苍雪庵下有汉阳郡长允执父二印前有苍雪庵一印又跋云予往见朱太史家藏宋仲温草书笔法遒媚劲健如怒猊骇兽之势真可谓之神品卷中作朱竹二三竿但世无朱竹理然常考诸名辈如苏长公柯丹邱亦尝作此葢兴到为之不计其有无耳犹王摩诘之雪蕉是也兹值春雨留连山斋孤坐偶检箧中得旧纸戏作数枝并系以诗然其潇洒变幻之态球琳琅玕之状未能尽发其妙难免刻鹄类鹜之诮也漫书以博一笑雨后有孙克秋林阁二印前有笔砚精良人生一乐一印又跋云管夫人喜写朱竹杨亷夫赠以歌行载集中或云自夀亭侯始壬寅冬再书时年七十有一更较目力何如雪居下有允执一印后有雪居寳玩一印又元庆珍藏一印第二段张忠画后自识云世称梅道人写竹真得潇湘雅趣奇枝伟干古今珍之余从汉阳公逰上都暨金陵楚湘间有年矣汉阳公善写生求之者无虚日余甚若之尝谓曰何不写竹因购得梅道人谱公余即摹写之不数年超出尘外葢其天姿英敏妙臻三昧故尔戊寅夏邀余过苍雪庵出示朱竹卷兼诸名笔烂然夺目宛在朝霞落照中也因仿荒台丛篠爰缀诸尾吴门张忠识下有玉阳山人一印前有孙克篆荒台丛篠四字款署雪居士篆下有克一印又吴中英题识云戊寅夏四月既望呉子泛舟同弟仲房游于小横山赤壁之隂萧然无可览结惟乱篠傍荒台杂出然光景澹寂一似太古自谓摹写未能每与神往而张君玉阳春杪步汉阳君作朱竹宛然此景余窃谓景物与人心黙防有如是者亦奇矣哉漫记一絶携榼曾从赤壁回意中丛篠杂荒台如何此景君能防衬入芸窓笔底来如庵吴中英第三段孙克画篆书自识云孟夏作于听雨轩下有克聨印第四段宋旭画自识云逺方珍怪之物世莫不有瑚树既赤矣又安知无朱竹耶昔坡老主塲屋案不设墨故于兴至不觉技痒遂染朱作竹为防戏三昧后世因其人品而仿之今雪居太守风流格韵不减古人故草草运笔便自不凡常作朱竹卷俾侪軰从而为效颦之戏顾我痴拙徒失故态耳一笑万厯己卯初冬檇李宋旭识下有宋旭之印石门山人二印第五段莫是龙尽画前自题云醉日移来醉眼看【五月十三日古称竹醉日】紫鸾丹凤忽生翰却疑一夜苍梧雨浅澹英皇血泪残孙汉阳索余写朱竹小景并系一絶莫是龙下有静庵石秀轩二印又前有元庆珍藏一印第六段亦为是龙画下方有莫字一印画前自识云余览异书凡天壤间草木珍奇靡可殚述今人以耳目所及欲概造化之理皆妄也前辈言朱竹始于关夀亭不知何昉坡公亦效为之然戴凯之谓沅沣间有赤白二竹白薄而曲赤厚而直今亦不知有白宁必其无赤耶孙汉阳逰戏丹青写得一卷而复命余为之聊书此以当一笑戊寅清和既望莫云卿廷韩甫下有莫伯子云卿二印又前有王穉登题识云朱凤翩跹好羽翰沧溟铁网出琅玕他年身在青霞阙手把葳防绛节看朱竹始于米南宫后世作者接迹正如九辨七发徒贻嚼蜡之诮国朝王秘书稍称合作然犹未能出蓝汉阳君此作皎然絶尘若孙伯符少年时英达夙成而吾廷韩骖驔自喜便欲破辕而前矣王穉登书第七段孙克画篆书署瑚枝三字欵识云戊寅初夏十一日作于苍雪庵下有克聨印又风马牛一印画前张允孝跋云孙汉阳潇洒出尘斋居多竹王子猷之癖也间写朱竹岂亦苏长公偶兴耶意兴所及随色挥毫何问其为朱也自我作古谁谓必效长公也此君于是又幻一形矣张允孝题又江腾鲤题云施朱谁谓此君开金谷瑚海底材丹凤羣栖看不见喈喈声自紫霞来甲辰季冬蒲阳江腾鲤题画后呉中英跋云人云画莫难于作竹谓其劲节萧疎未易相肖况朱竹犹非习见不直曰画鸡犬已也汉阳若摹苏长公作朱竹出已见仿之命笔辄佳夏日手此示余宛若丹霄凤尾昔与可善画竹长公赞其身与竹化而与可尝云惟子瞻识得此妙处子瞻作朱竹而汉阳君一似之又识得子瞻之妙矣千古寥寥独传其意可不谓神欤清癯子吴中英识第八段孙克画款识云孟夏望前二日作于秋琳阁中下有克私印一印画前叶昆隶书题识云戊寅中夏廿五日访汉阳公秋琳阁出手笔朱竹卷见示予懐东坡丹邱辈尝戏作此诚奇致也今复观兹嗣美殊快心目况是辰适值太夫人设帨张筵遂即席掇成小句以助赞觞一噱染就潇湘鸾凤影赤城霞色照君台天公拟授长生箓故遣仙人绛节来鄣郡叶昆画后徐枢跋云节按清和偶过雪居馆出示朱竹一卷初似米湖州苏长公至尾石愈古笔愈苍絶似董马以上诚今世王孙所罕覩者矣枢识后有元庆珍藏一印又王俸跋云孙汉阳守文简公家范博雅好古海内贤士大夫争与交笔底龙蛇落在人间如凤毛鳞甲靡不珍爱所绘朱竹各极幻态而清风髙节烂然盈卷东坡诸先生岂能相后先耶余昨自楚来见潇湘流泽迄今有余思则汉阳之贤不徒染翰而已戊寅初冬澹然居士适晤吴门此地固多作者挈袵登蓝田见夜光则璠璵自失矣余愧非法眼识者以为何如嘉禾防泉子王俸漫书后有元庆珍藏一印第九段丁云鹏画欵识云朱竹始作起于苏长公后至柯丹邱宋仲温嘉其不事绳墨任情兴所适以此往往追仿其意然写不过一枝数叶亦易穷其意也汉阳郡守孙先生髙迈豪爽磊磊不羣逰心翰墨博极古今每有制作便超出前辈时鉴赏家珍之为凤羽鳞甲故非凡物耳近写朱竹数竿出示于余余目之若丹凤欲冲霄汉瑚初出澄波烂烂焕焕辉光夺目假使苏柯诸君生当敛袵逺避何况近代作者耶余不自量亦写数枝附于卷末郑女效颦旁观者见哂耳丁云鹏下有丁字一印第十段周之冕画欵识云汉阳君还自潇湘游戏丹青防染朱竹数茎江南诸名胜因之烂焉成卷其飞燕姊妹红玉相辉耶湘君湘夫人血泪淋漓耶不佞无能夺艶聊且效颦亦犹向石家金谷瑚林鬭寳色耳戊寅十月既望周之冕识下有服卿江左周郎二印后有元庆珍蔵一印画前有漫兴一印第十一段侯懋功画欵识云戊寅九月写侯懋功下有延赏父一印后张允孝跋云鹭有朱鱼有朱鹦鹉有朱禽鱼中犹习见之何怪也天壤之大安知草木中不有朱竹耶借曰不有吾传竹之神寄吾之兴朱耶墨耶何不可者下有张允孝一印又孙克隶书杨孟载诗云山西无竹看认竹竹不真倐然山泽古君子忽作少年看花人想应血雨潇湘渚洗去琅玕碧如许翠华草覩一霓旌泪洒红冰啼二女口脂香容【脱一字】未老望入霞光九疑小鹧鸪声喑緑烟消丹竁朝阳呜凤鸟尔不知此外虽异心恒頳虚顔诉向谁人道跋云据此作不类写竹实有红竹矣杨基字孟载与髙季迪张来仪徐幼文国初称为四杰俱吴人万厯甲午清和日雪居士孙克书于敦复堂下有贫而乐一印第十二段璩之璞画并书髙季迪朱竹词云淇园丹凤飞来几时留得参差翼箫声吹断防云忽堕碧云犹隔想是湘灵泪弹多处血痕多积看潇疎瘦影卷帘欲动应是落花狼藉莫道清髙也俗再相逢子猷还惜此君未老嵗寒犹有少年顔色谁把瑚和烟换去琅玕千尺细看来不是天工却是那春风笔后识云此髙太史朱竹词也暇日为汉阳孙侯诵此词遂令之璞録之卷尾之璞亦复防笔作小枝于右方夫朱竹始自苏学士典试俄顷之兴而石室先生亦互作之至元则梅花和尚倪迂叟皆仿佛以传胜果我明则惟姚云东一人耳后寥寥不闻数十年所矣孙侯崛起士绅往往戏防染翰笔超三昧今海内丹青家皆知望风避舍不复以艺较量于孙侯之庭而不佞效颦及此岂亦所谓持勺水献河伯者耶漫述如此嵗戊寅余月九日下有仲玉氏璩之璞二印画前有璩之璞印璩仲玉氏二印又世寳鹅羣阁元庆珍藏诸印卷末有篆书记语戊寅仲夏广陵柳安获观十字又元庆珍藏一印卷首有句曲外史印上注张伯雨玉印五字葢元人张雨旧印也通卷押缝有居寳玩印凡八元庆珍藏印四世寳印三搢如清玩印一又华字半印卷前别幅陆树声跋凡三前署跋朱竹卷四字跋云孙汉阳君笔端三昧幻出朱竹萧散有高韵卷中士戏笔和之者一二辈暇日就几展玩惟恐收去君自谓世无朱竹复援前人名胜作始者实之不知大化中色俏何者非幻茍心与象防则作者自命何暇步邯郸也自适园退叟陆树声跋又署后跋二字跋云雪居士髙懐出俗用朱笔写竹奕奕有胜致一时传赏子谓此君贞姿劲节兀傲霜雪乃复借春风顔色耶直防戏耳观者倘畧其神韵较朱墨形似也是乌可与论天下之马哉又署三跋二字跋云梅道人墨竹入妙雪居士用朱笔追仿之咄咄夺真如淮隂侯拔赵帜立汉赤帜孙子借宫人行兵法骠骑将军用偏师出竒取胜也又自识云孙汉阳朱竹卷予赏爱不置卷中凡三跋昔欧阳率更见索靖碑三宿其下信人之嗜好有如此者陆树声与吉甫又王逢年隶书跋云观孙汉阳所摹宋人朱竹亦翩翩浊世佳公子也陆公既三跋是卷山人无复赘一词而汉阳固强且开听雨轩设玉笔寳研清童雅歌焚檀佐茗恍聆朱竹之声琅玕烂然可洽其风骨便试洒翰一题卷端时庚辰之夏五月也终南山人王逢年幅前有碧梧翠竹山房元庆珍藏二千石搢如清玩诸印引首有祝氏宗皋珍赏元庆珍藏华亭孙克珍藏印诸印卷髙六寸四分广二丈五尺九寸二分明董其昌仿古一卷【上等藏一】
　　素牋本墨画山水欵识云余于都下郭金吾家见燕文贵王维巨然李成赵源仿卷烟云缥缈布置清脱因仿其意为此宰下有董其昌印一卷髙八寸七分广六尺五分
　　明董其昌山水一卷【上等藏二】
　　素绢本着色画款识云宰画于寳鼎斋中下有董其昌印一又自跋云余尝谓右军父子之书至齐梁时风流顿尽自唐初虞禇辈一变其法乃不合而合右军父子殆如复生此言大不易防葢临摹最易神气难传故也巨然学北苑黄子久学北苑倪元镇学北苑等学北苑耳而各各不相似使俗人为之与临本同若之何能传世也辛亥春正月董其昌画并题下有太史氏董宰氏二印卷髙八寸三分广七尺六寸七分
　　明董其昌山水一卷【上等藏三】
　　素牋本墨画欵书云行到水穷处坐看云起时偶然值邻叟谈笑滞归期宰下有宗伯学士董氏宰氏二印卷髙七寸五分广六尺二寸三分
　　明董其昌山川出云图一卷【上等藏四】
　　素绢本着色画款识云山川出云仿髙房山笔意宰下有董其昌印一又自跋云画树木各有分别如画潇湘图意在荒逺灭没即不当作大树及近景丛木如园亭景可作杨柳梧竹及古桧青松若以园亭树木移之山居便不称矣若重山复嶂树木有别当直枝直干多用攒防彼此相借望之糢糊郁葱似入林有猿啼虎嗥者乃称至如春夏秋冬风晴雨雪又不在言也画家以古人为师已是上乗进此当以天地为师每朝起看云气变幻絶近画中山山行时见奇树须四面取之树有左看不入画而有右看入画者前后亦尔看得熟自能传神传神者必以形形与心手相凑而相忘神之所托也董其昌又题下有太史氏董宰氏二印前有元赏斋一印卷髙八寸二分广七尺五寸三分明童其昌仿黄公望山水一卷【上等藏五】
　　素绫本着色画款识云峯峦浑厚草木华滋以画法论大痴非痴岂以精进头陀而以释巨然为师者耶张伯雨题大痴画癸亥秋日因临子久小景及之宰下有昌字一印后别幅附宋词二阕自识云乙丑三月初旬舟行平原道中欲临开皇刻稧帖因上己巳过检宋词与时景相合者书此二阕都作杨凝式笔意思翁前有程季千书画一印引首有赵宦光篆书重叠太古色五大字款云赵宦光题卷髙八寸一分广二尺二寸
　　明董其昌仿黄公望山水一卷【上等藏六】
　　素牋本墨画款题云大痴画法超凡俗咫尺关河千里遥独有髙人赵荣禄赏伊幽意近清标董宰画后有董其昌印一又自跋云余得黄子久所赠陈彦亷画二十幅【脱一字】及展临舟行清暇稍仿其意以俟披图相印有合处否丙辰九日毘山道中识董其昌后有太史氏董氏宰二印卷前有画禅一印卷髙八寸二分有竒广一丈五寸五分
　　画卷次等
　　唐韩干骏马图一卷【次等天一】
　　素绢本着色画无款前有篆书唐韩干骏马图六字拖尾有王安礼王景修朱光裔仇百玉李秬诸人记语
　　唐荆浩长江万里图一卷【次等地一】
　　素绢本墨画款署荆浩拖尾有柯九思书江赋又郑元祐跋一
　　宋李成松河图一卷【次等元一】
　　素牋本着色画款云李成制拖尾有赵孟頫跋一又郑元祐宋克题句二沈度记语一
　　宋赵昌茶花鹁鸽图一卷【次等黄一】
　　素绢本着色画款云赵昌制拖尾有袁桷柯九思郑元祐诸跋又钱良右题句一
　　宋燕文贵江干雪霁图一卷【次等字一】
　　素绢本着色画款识云王摩诘江干雪霁图燕文贵谨摹拖尾有俞和书雪赋又柯九思钱良右题句二陈三异张昌黄里道记语三
　　宋燕文贵江干积雪图一卷【次等宇二】
　　素绢本着色画款云燕文贵摹王摩诘江干积雪图拖尾有沈周彭年题句二王宠跋一宋燕文贵江干雪霁图一卷【次等字三】
　　素绢本着色画款识云燕文贵摹王右丞江干雪霁图拖尾有郑思肖题句一柯九思班惟志沈度记语三
　　宋赵令穰江乡雪意图一卷【次等宙一】
　　素绢本着色画无款姓名见跋中拖尾有吴寛刘春题句二文彭跋一最后有项元汴记语一宋范坦梅花鸟雀一卷【次等洪一】
　　素绢本着色画款识云政和二年范坦伯履笔拖尾有柳贯杨政董其昌跋三沈度解缙记语二
　　宋崔白秋塘聚雁图一卷【次等荒一】
　　素绢本着色画款署濠梁崔白拖尾有胡布倪瓒题句二
　　宋崔白平沙落雁图一卷【次等荒二】
　　素绢本着色画款云崔白制拖尾有掲傒斯虞集文征明题句三倪瓒跋一
　　宋李嵩太平春社图一卷【次等日一】
　　素绢本着色画款署李嵩拖尾有顾瑛文征明二跋倪瓒题句一仇远诸人记语一又莫昌记语一
　　宋刘松年雪山行旅图一卷【次等月一】
　　素绢本着色画款识云嘉定庚午刘松年拖尾有赵雍倪瓒吴寛文征明诸题句
　　元钱选花卉一卷【次等盈一】
　　素绢本着色画款题云春日花魂醉未醒问人娇面笑盈盈幽禽枝上何多思更向空山自在呜吴兴钱选舜举
　　元钱选秋图一卷【次等盈二】
　　素绢本着色画款题云金烁石流汗如雨削入冰盘气似秋写向小图醒醉目东陵闻説故秦侯吴兴钱选舜举拖尾有张瑾徐昺王敬礼戴习奉诸题句
　　元黄公望江山万里图一卷【次等昃一】
　　素牋本墨画款云黄大痴写江山万里图引首有王穉登隶书黄子久江山万里图八字拖尾有王穉登陆士仁许次纾宋旭诸跋
　　明唐寅山庄寒霁图一卷【次等辰一】
　　素绢本着色画款云山庄寒霁图呉郡唐寅制前隔水有沈白隶书唐子畏先生山庄寒霁图十字后有华夏卢襄文征明文彭沈荃诸跋明仇英仿唐人驾车图一卷【次等宿一】
　　素绢本着色画款云仇英实父制拖尾有祝允明文嘉二跋又周天球记语一
　　明仇英驾车图一卷【次等宿二】
　　素绢本着色画款云仇英实父制拖尾有祝允明文嘉呉奕三跋又孙克记语一
　　明仇英山水一卷【次等宿三】
　　素绢本着色画款云仇英实父制拖尾有文征明都穆卢襄题句三孙克跋一
　　明仇英贡琛图一卷【次等宿四】
　　素牋本白描画款云仇英实父制引首有文征明隶书王防图三大字
　　明仇英五云楼阁图一卷【次等宿五】
　　素绢本着色画款署仇英
　　明文徴明春林翠霭图一卷【次等列一】
　　素绢本着色画无款有文征明印衡山二印明董其昌云山图一卷【次等张一】
　　素牋本墨画款署宰拖尾自跋云夏五月小憩时天雨初霁凉风袭人偶见佳纸在案令侍者注水磨墨试作此图本拟吾家北苑已复似巨然笔意余家藏二卷想像图之仿佛在笔端矣题竟见墨尚淋漓又书杜甫诗不觉卒卷后书杜甫五言诗一章款云辛酉嵗书于世春堂董其昌
　　明董其昌摹烟江叠嶂图一卷【次等张二】
　　素牋本墨画款识云王晋卿有烟江叠嶂图甚为海内所传誉予昔一再见之梦想不忘暇日畧摹其一角愧未及其二三也其昌前又识云余游江京时曾以巨幅书东坡烟江叠嶂歌不知落何所今于金沙于太学斋头复覩此图不胜离合之感宰重题卷前有陈继儒识语一拖尾附书画防三则款识云崇桢丁丑余过曲阿寓睡庵开府园居萧闲无事偶尔拈管遂成小图并书画防三则适赤翁先生见访因以遗之用敦夙谊云尔董其昌
　　明王节仿髙克恭画一卷【次等寒一】
　　素牋本墨画款识云戊子夏六月仿髙房山法长洲王节画于雁宕
　　无名氏
　　画卷上等
　　宋人九圣图【上等天一】
　　素绢本着色画燧人宓羲神农黄帝大禹后稷老聃释迦孔子图像凡九每段泥金书名号卷首有刘延之鉴定书画印吴延画印杨明时印吴延之印诸印卷末有晋府书画之印刘守有印延之心赏珍秘希世之寳子孙寳之诸印前隔水有蕉林书屋一印押缝有清和一印后隔水有延赏楼图书一印押缝有晋府图书吴廷二印拖尾唐肃赞云燧人火食庖牺画卦轩未制服农先教稼禹拯洚水稷粒蒸民巍巍素王集厥大成我瞻列像貌庄心恪彼释与聃予实未学唐肃谨赞又屠正跋云予观画像者屡矣九圣之像岂得而易观亦岂得而概观上自三皇之所以继天立极下逮三代然后其法之【字疑误】备至于佛老之传于世圣贤已有公议于其间予所愿则学孔子者也会稽屠正又韩谯赞云惟燧人氏修火之利巍巍庖牺法天象地始画八卦乃造书契教民耕稼实惟炎帝轩辕御极垂衣而治当尧之时洚水未平使禹治之九载功成暨稷播种烝民乃粒彼美圣神为万世则及周之季笃生尼父删诗定书作乐制礼圣人之像形于丹青圣人之德民无能名所谓先孔子而圣者非孔子无以明后孔子而圣者非孔子无以法孰曰不为万世帝王之师者也而老佛初何与焉安阳韩谯谨赞后有吴廷蕉林观其大畧三印押缝有冶溪渔苍巗二印卷髙八寸有奇广六尺三寸二分
　　明人清明上河图稿本一卷【上等地一】
　　素牋本白描画卷髙七寸九分广一丈六寸五分
　　附刻丝画卷上等
　　宋徽宗桃竹长春图一卷【上等天一】
　　宋本五色织未署款有徽宗押字上铃御书一玺后幅织米芾书唐句一首款识云崇宁元年秋九月唐秦王上千秋节宴诗米芾元章书下有米芾元章一印引首绣桃竹长春四篆字后有蔡氏书印一印又一印不可识卷髙一尺一寸八分广九尺八寸
　　画卷次等
　　宋人鹌鹑图一卷【次等天一】
　　素绢本着色画拖尾有赵岩刘绚全基诸题句元人秋山悬瀑图一卷【次等地一】
　　素牋本墨画
　　元人春牧图一卷【次等元一】
　　素绢本着色画
　　国朝人
　　画卷上等
　　程正揆江山卧逰图一卷【上等天一】
　　素绢本墨画款云青溪道人笔后有正揆聨印卷首自署江山卧逰图第一百九十庚子十二字上有河海波臣一印卷髙八寸一分广九尺九寸六分
　　程正揆仿富春山图一卷【上等天二】
　　宣德牋本着色画款识云富春山图为子久名卷经兵火失其半所存者归防州季氏丁酉余得见于白下因幕仿此卷又闻有全幅临本在吴门记访之青溪道人揆后有端伯氏程正揆印二印拖尾又识云己酉冬十一月予往防兴尽观李氏收藏富春去其卷首仅二尺许耳精采如故诚子久逸品也其题欵亦缥致可喜尤物洵有神防此当为季物冠军余展玩数日后至维扬见卷首在观察王廷宾师臣家火迹犹存中有补缀二处反为累不若听其残缺不害为富春图也青溪又记又识云浮峦暖翠董思翁亟称之余未及见宋荔裳琬携至江宁细玩真迹无疑但绢色黯淡山头乃补造甚恶殊厠目也或自乱失又经俗手此子久大厄季因是亦搆一幅笔意远逊殆可乱真无题语仅书某图大痴七字青溪并记卷髙七寸六分广二丈一尺
　　王翚仿黄公望山水一卷【上等地一】
　　宣德牋本墨画款书云大痴画格超凡俗咫尺山河千里遥只有髙人赵荣禄赏伊幽意近清标戊寅腊月望前三日剪灯戏墨请正穉佳先生海宇王翚下有石谷王翚之印二印前有上下千年一印卷首有宋氏穉佳书画库记一印卷髙四寸三分广八尺六寸
　　王翚鹤林清赏图一卷【上等地二】
　　宣德镜光牋本墨画款识云丹邱写霜柯修竹云西补坡石流泉合成一卷题咏甚伙艺林传为佳话九龙山人王孟端亦有临本余都寓目惜后不获再见俯仰之间已成往事追忆效颦恐于古人未有入处癸未春仲海虞王翚下有王翚之印耕烟散人二印前有西爽一印卷首有蔡氏收藏宝轴时开心一洒二印卷末有魏公真赏一印卷髙八寸五分广一丈
　　杨晋溪山深秀图一卷【上等元一】
　　宣德牋本着色画款识云戊寅春正月仿赵文敏溪山深秀图海虞杨晋下有杨晋之印虞山野鹤二印前有沧州草堂一印卷首有宋氏穉佳书画库记一印卷髙五寸二分广六尺一寸六分
　　沈宗敬江山无尽图一卷【上等黄一】
　　宣德牋本墨画款云【臣】沈宗敬恭写下有臣字沈宗敬二印卷首隶书署江山无尽图五字卷髙一尺一寸一分广二丈七寸八分
　　慎郡王允禧江山胜览图一卷【上等宇一】
　　宣德镜光牋本着色画款云【臣】允禧恭制下有允禧一印卷首署江山胜览四字卷髙四寸三分广三尺三寸五分
　　画院绘万夀图二卷【上等宙一】
　　素绢本着色画分上下二卷上卷凡三十一段下卷凡十九段每段小楷标记每卷末款识云康熙五十六年春正月【臣】冷枚徐玫顾天骏金昆邹文玉金永熙李和佘熙璋樊珍刘余庆楚恒贺铨贺永治徐名世奉
　　勅恭画下有【臣】冷枚敬事后食二印每卷隔水前别幅楷书万夀图记各一篇上卷记文前又识云
　　皇上御极五十二年
　　德深仁厚久道化洽三月十有八日恭遇
　　六旬万夀自畿辅各省以至遐陬僻壤莫不衢歌巷舞击壤呼嵩时京师九门内外张乐然灯建立锦坊防亭层楼寳榭云霞瑰丽金碧辉煌万状千名莫能殚述百官黎庶各省耆民捧觞
　　驾填街溢巷琳宇珠宫钟鼔迭宣火树银花笙歌互起
　　祝嘏之盛旷古未有于是依
　　辇路经行之处绘为图画自
　　神武门至西直门为上卷自西直门外至
　　畅春园为下卷依图之次第为记二详载臣民庆祝之所各书于卷首卷俱髙二尺二分上卷广十三大五寸下卷广十三丈七尺三寸
　　画卷次等
　　黄鼎渔父图一卷【次等天一】
　　素牋本墨画分段书渔父词六章卷首篆书署渔父图三字又书柳宗元渔父词序欵识云康熙乙未五月朔日独往客黄鼎制并书于研花轩之竹风窓下
　　蒋廷锡画兰一卷【次等地一】
　　素绢本墨画款署蒋廷锡
　　蒋廷锡梅花一卷【次等地二】
　　素绢本着色画款云【臣】蒋廷锡恭画卷前
　　圣祖仁皇帝御题云琼枝遗玉骨粉蕋趂冰姿香透芙蓉帐诗成度御墀咏梅下有康熙稽古右文二玺前有佩文斋一玺
　　蒋廷锡蔬果一卷【次等地三】
　　素绢本着色画款云仿北宋人笔意蒋廷锡励宗万天中献瑞图一卷【次等无一】
　　素绢本着色画款云天中献瑞图【臣】励宗万恭画
　　励宗万蓬池竞渡图一卷【次等元二】
　　素绢本着色画款云蓬池竞渡图【臣】励宗万恭画
　　朱伦瀚仙岭松风图一卷【次等黄一】
　　素绢本着色指画款云【臣】朱伦瀚指头恭画朱伦瀚晴江翠嶂图一卷【次等黄二】
　　素绢本着色指画款云【臣】朱伦瀚指头恭画朱伦瀚雨中春树图一卷【次等黄三】
　　素绢本着色指画款云【臣】朱伦瀚指头恭画唐岱山水一卷【次等宇一】
　　素绢本着色画款识云乾隆四年春日【臣】唐岱恭画
　　唐岱仿黄公望浮岚暖翠图一卷【次等宇二】
　　素绢本着色画款识云浮岚暖翠乾隆六年寒露仿黄公望【臣】唐岱恭画
　　唐岱仿关仝翠岭丹枫图一卷【次等宇三】
　　素绢本着色画款识云翠岭丹枫乾隆六年秋分仿闗仝【臣】唐岱恭画
　　唐岱溪山雪霁图一卷【次等宇四】
　　素绢本墨画款云溪山雪霁仿闗仝【臣】唐岱恭画上方梁诗正书
　　御题诗云薰风酿暑吹楹栏黄沈緑浮堆冰盘挥扇那能却炎气淋漓梅润蒸齐纨忽展溪山雪霁图文筵六月三冬寒玉屏琼树数千里中有村舍非人间冻峡挂珠流不得鱼矶仿佛富春滩唐岱笔法老尤劲鼻祖摩诘追范寛试供病渇人清览何须热恼愁长安乾隆壬戌夏日御题【臣】梁诗正敬书
　　余省羣鱼戏荇图一卷【次等宙一】
　　素绢本着色画款识云乾隆七年春【臣】余省奉
　　勅恭临刘寀笔卷前梁诗正书
　　御题诗云水云乡文鳞乐趣长唼波随所适戏荇忽相忘尽可供渲染何须避钓纲旷观托云汉逸兴在濠梁乾隆壬戌夏六月御题【臣】梁诗正敬书
　　余省仿林椿梅花一卷【次等宙三】
　　素绢本着色画款识云乾隆七年四月【臣】余省奉
　　勅恭仿林椿笔分段梁诗正书
　　御题诗四首诗云松竹参差处韶华醖酿中罗浮双翠羽先解占春风如知春信至日日报春来遥指能消渇残英已贴苔闲却平阳笔幽林借一枝仿佛金衣鸟含桃欲咽时五月熟梅雨三巴浣翠溪无言类桃李消得也成蹊乾隆壬戌夏五御题【臣】梁诗正敬书
　　余省仿刘永年茶竹雀兎一卷【次等宙三】
　　素绢本着色画款识云乾隆七年春【臣】余省奉
　　勅恭临刘永年笔
　　张雨森摹燕文贵江干雪霁图一卷【次等洪一】素绢本着色画款识云燕文贵江干雪霁图【臣】张雨森恭画
　　列朝人
　　书画合卷上等
　　宋赵伯驹桃源图一卷【上等天一】
　　素绢本着色画款署伯驹【字缺其半】幅前有秋碧吴新宇珍藏印二印又一印漫漶不可识又之印永元半印二又半印二不可识幅后有武林钱子玉章鉴赏图书季永昌印韩逢禧印汝明父羣雅斋书画记蓝瑛之印诸印又一印漫漶不可识又半印二存松云二字后押缝有冶溪渔一印后别幅行楷书陶潜桃花源记无欵【按系宋髙宗□】下一印漫漶不可识幅前有梁清标印蓝瑛之印二印幅后有武林钱子玉章鉴赏图书韩逢禧印吴希元印子孙寳之诸印又吴新宇半印前隔水有苍岩子梁清标玉立氏印章观其大畧二印后隔水有梁清标印观其大畧二印拖尾有苍岩子蕉林鉴定二印画幅髙一尺九分广一丈四尺九寸五分书幅广二尺二寸髙同画卷前
　　御题诗云渔父重来旧路迷桃花片片水澌澌讵知洞口维舟际已与人间作话题桑柘隂鸡犬墅云山春霭钞锣谿南阳刘子胡为者却向丹台问玉梯乾隆己未春日御题下有乾隆宸翰丛云二玺引首
　　御题武林春色四大字款云乾隆御笔上钤乾隆御
　　笔一玺
　　御笔题籖籖上有乾隆宸翰一玺
　　宋马和之三颂图一卷【上等地一】
　　素绢本着色画款署和之每段宋髙宗书本诗駉有駜閟宫那烈祖鸟长发殷武八篇每段署篇名书画相间凡八段卷前有蕉林梁氏书画之印雅尚斋古杭瑞南髙氏赏鉴北平孙氏诸印卷末有赵子昂氏蕉林梁氏书画之印北平孙氏髙氏珍赏诸印前后押缝有棠村三印蕉林秘玩一印后隔水有蕉林半印卷髙八寸一分广二丈六寸
　　御笔题籖籖上有乾隆宸翰一玺
　　元王防多寳塔院图一卷【上等元一】
　　宋笺本着色画篆书款识云为叔良太史补写唐千佛寺多寳塔院图黄鹤山人王制于玉鳞坞后有王印叔明二印幅前有史鼎玉印宜尔子孙二印卷后有史鼎玉印尔铉清容斋图书记三印别幅素笺乌丝阑本掲傒斯楷书唐千佛寺多寳塔院楚金禅师碑文款识云吾郡庵程太史髙才博学淹贯五车而又旁通三教精心释典楚金禅师者系唐千佛寺开山真法王之龙象为防庵太史上世之族裔兹文乃紫阁山草堂寺沙门飞锡撰翰林学士吴通微书碑石传世已久不无有剥蚀之虑太史乃征子手録之又丐黄鹤山樵为之图演而成卷以冀永传噫太史之重宗教敦本谊可谓至矣既书而并为识之集贤学士掲傒斯记下有掲傒斯印一印幅前有史鼎玉印平生真赏二印幅后有史鼎玉印尔铉二印拖尾赵孟頫跋云余甥叔明画学无不从唐宋名贤发源者若其山水人物草树烟云烘锁一一仿李升止皴法为稍异耳此图为叔良太史补写千佛寺多寳塔院景落笔精微深林石润又頼右丞笔意足称用意之作堪传不朽子昻又伊瓒跋云笔精墨妙王右军澄懐卧逰宗少文叔明絶力能扛鼎五百年来无此君瓒寄叔明句也今观所图多寳塔院卷其笔墨之妙具见于诗中矣至正四年夏五月与惟允陈君良夫徐君啜茗观于清閟阁因记廿八日倪瓒又张雨跋云观叔明此图精细不减王右丞韵致仍得董北苑兼此二妙足垂千古更得掲文安公书以副之允称名玩张雨识又董其昌跋云叔明画为元季四大家之冠笔墨秀润得董巨嫡脉此卷精细雅逸则又入右丞之室矣当为其平生甲观庚申八月其昌鉴定画幅髙八寸三分广五尺三寸二分书幅髙八寸四分广二尺五寸六分
　　书画合卷次等
　　明唐寅王宠书画合璧一卷【次等天一】
　　素牋本唐寅着色画末幅款识云正德癸酉暮春写唐寅王宠书山居篇末幅欵云雅宜山人王宠书于石湖精舍书画相间各十幅后隔水有吴来绂跋一拖尾有卢襄吴奕文彭诸跋
　　国朝人
　　书画合卷上等
　　张照书豳风周鲲绘图一卷【上等天一】
　　凡二幅前幅宣德笺本行楷书豳诗全篇款云【臣】张照敬书下有【臣】张照心正笔正二印后幅素绢本着色画诗图款云【臣】周鲲恭画下有周鲲聨印卷髙六寸二分广二尺八寸八分二幅同











　　石渠寳笈卷六
<子部,艺术类,书画之属,石渠宝笈>
　　钦定四库全书
　　石渠宝笈卷七目録
　　贮
　　乾清宫七
　　列朝人书画
　　书轴上等
　　宋朱子书题悬崖水诗
　　元赵孟頫书七言律诗
　　元赵孟頫书七言律诗
　　元赵孟頫书七言律诗
　　元赵孟頫书师説
　　元张雨书七言律诗
　　明董其昌书饮中八仙歌
　　明董其昌临顔真卿书
　　明董其昌节书月赋
　　明董其昌书周美成词
　　书轴次等
　　宋苏轼书满庭芳词
　　元赵孟頫书五言律诗
　　元赵孟頫临帖
　　元赵孟頫书太极图説
　　明祝允明书仰山堂铭
　　明文徴明书七言律诗
　　明文徴明书七言絶句
　　明董其昌书李白宫词
　　明董其昌书五言絶句
　　明董其昌书五言絶句
　　明董其昌书七言絶句
　　明董其昌书七言絶句
　　明董其昌书七言絶句
　　国朝人书画
　　书轴上等
　　沈荃临米芾书
　　张英书七言律诗
　　陈奕禧书七言絶句
　　张照临董其昌书栁公权兰亭诗帖
　　陈邦彦书盛京赋
　　书轴次等
　　刘若宰书墨菊诗
　　沈荃临顔真卿书







　　石渠宝笈卷七目録
　　钦定四库全书
　　石渠宝笈卷七
　　贮
　　乾清宫七
　　列朝人
　　书轴上等
　　宋朱子书题悬崖水诗一轴【上等天一】
　　素牋本行草书后署右悬崖水四字下有晦翁朱熹之印二印右方上半印不可识轴髙三尺九寸广九寸
　　元赵孟頫书七言律诗一轴【上等地一】
　　素绢本行书款署子昻下有赵氏子昂一印轴髙三尺三寸八分广九寸八分
　　元赵孟頫书七言律诗一轴【上等地二】
　　素绢本行书款署松雪道人下有赵氏子昻一印轴髙五尺四寸九分广一尺六寸七分元赵孟頫书七言律诗一轴【上等地三】
　　素绢本行书款云翰林赵孟頫子昻笔下有赵氏子昻一印轴髙四尺六寸广一尺六寸一分元赵孟頫书师説一轴【上等地四】
　　素绢本行楷书款识云至大丙午二月廿五日胡汲仲提举学士持东绢乞书于余汲仲与余为契友情意有在故连书四轴不自知其倦也吴兴赵孟頫下有松雪斋赵氏书印二印右方下有赵字一印幅中有墨妙连印轴髙五尺六寸二分广一尺七寸二分
　　元张雨书七言律诗一轴【上等元一】
　　宋笺本行楷书款识云暮春望日适书此而云林携酒涧阿喜剧因记之耳张雨下有张雨私印句曲外史二印右方上有贞居一印押缝有阿尔喜普之印东平二印右边幅有也园索氏收藏书画一印轴髙三尺二寸一分广九寸三分
　　明董其昌书饮中八仙歌一轴【上等黄一】
　　洒金粉笺本行书款识云贺监一见太白称为谪仙人观其鉴湖一曲何减东门二疎明皇首唱宠行千载盛事后世及有皓首恋阙黜逐方去者仙凡之隔如弱水三千里矣饮中八仙以知章为冠以此其昌乙丑五月望书下有宗伯学士董氏元宰二印又晴岚珍藏印一轴髙四尺六寸八分广一尺一寸五分
　　明董其昌临顔真卿书一轴【上等黄二】
　　素笺本节临送刘太冲序六句款识云临顔鲁公其昌下有宗伯学士董宰二印轴髙二尺八寸一分广一尺三分
　　明董其昌节书月赋一轴【上等黄三】
　　素牋本楷书月赋四句款识云为彦采词文书其昌下有董其昌印大宗伯印二印轴髙三尺一寸六分广一尺九分
　　明董其昌书周美成词一轴【上等黄四】
　　宣徳笺乌丝阑本楷书款识云周美成夏景隔浦莲词壬申仲夏之望其昌下有宗伯学士董氏元宰二印又孙耆珍藏一印轴髙二尺六寸八分广一尺三寸三分
　　书轴次等
　　宋蘓轼书满庭芳词一轴【次等天一】
　　素绢本大楷书款识云调中吕满庭芳元祐六年十月二日眉山蘓轼书边幅有匪懈堂防一又张英励杜讷胡防恩史防顾藻孙岳颁张廷瓒陆肯堂强国忠叶长芷诸防
　　元赵孟頫书五言律诗一轴【次等地一】
　　素绢本行书款署子昻
　　元赵孟頫临帖一轴【次等地二】
　　素牋本临王羲之隔日帖款识云至大二年九月廿五日子昻临于松雪斋
　　元赵孟頫书太极图説一轴【次等地三】
　　素绢本凡二幅上幅圆光绘图下幅书太极图说款识云延祐二年四月廿五日后学赵孟頫书
　　明祝允明书仰山堂铭一轴【次等元一】
　　素牋本楷书款识云治十三年八月旣望乡贡进士长洲祝允明着前署仰山堂铭四字明文征明书七言律诗一轴【次等黄一】
　　素笺本行楷大书款署征明
　　明文征明书七言絶句一轴【次等黄二】
　　素牋本行书款署征明
　　明董其昌书李白宫词一轴【次等宇一】
　　素绢本行书款署董其昌
　　明董其昌书五言絶句一轴【次等宇二】
　　素绫本行书款云其昌书
　　明董其昌书五言絶句一轴【次等宇三】
　　素绫本行书款云董其昌书
　　明董其昌书七言絶句一轴【次等宇四】
　　素绫本行书款署董其昌
　　明董其昌书七言絶句一轴【次等宇五】
　　素绫本行书款署其昌
　　明董其昌书七言絶句一轴【次等宇六】
　　素绫本行书款署董其昌
　　国朝人
　　书等上轴
　　沈荃临米芾书一轴【上等天一】
　　素笺本行书临苕溪诗一首款识云辛酉夏五沈荃下有沈荃之印掌詹宗伯学士二印右方上有承恩堂一印轴髙八尺一寸九分广三尺四寸五分
　　张英书七言律诗一轴【上等地一】
　　素绫本行楷书款云翰林院掌院学士【臣】张英轴髙五尺五寸二分广一尺六寸五分
　　陈奕禧书七言截句一轴【上等元一】
　　素绫本行书款署奕禧下有陈奕禧印六谦二印右方上有御赐日岩一印轴髙四尺二寸二分广一尺四寸五分
　　张照临董其昌书柳公权兰亭诗帖一轴【上等黄一】洒金笺乌丝阑本行书款云张照谨临下有张照瀛海仙班法华庵三印轴髙三尺五寸九分广一尺七寸八分
　　陈邦彦书盛京赋一轴【上等宇一】
　　素绢乌丝阑本小楷书
　　御制盛京赋款云【臣】陈邦彦敬书下有【臣】邦彦学书二印轴髙三尺二分广一尺四寸三分
　　书轴次等
　　刘若宰书墨菊诗一轴【次等天一】
　　素绫本行草书款署刘若宰
　　沈荃临顔真卿书一轴【次等地一】
　　素绫本临送刘太冲序款云临顔平原沈荃












　　石渠宝笈卷七
　　钦定四库全书
　　石渠宝笈卷八目録
　　贮
　　乾清宫八
　　列朝人书画
　　画轴上等
　　宋易元吉池塘清景图
　　宋崔慤槲鸠图
　　宋林椿花竹草虫
　　宋米芾云山
　　宋李唐寒谷先春图
　　宋苏汉臣鎻谏图
　　宋刘松年东山丝竹图
　　宋马逺嵗寒三友图
　　宋吕健翎毛
　　元赵孟頫夏木垂隂图
　　元赵孟頫踈林秀石图
　　元管道升画竹
　　元钱选鸡冠
　　元钱选茶竹山鸡图
　　元陈琳笋竹乳雀图
　　元柯九思古木新篁图
　　元柯九思修篁树石
　　元王渊花乌
　　元王渊古木鸣禽图
　　元王渊山丛野雉图
　　元唐棣疎林策蹇图
　　元唐棣松隂垂钓图
　　元唐棣山水
　　元五临平秋早图
　　元王松林书屋图
　　元倪瓒松亭山色图
　　元倪瓒南渚春晚图
　　元倪瓒溪亭山色图
　　元倪瓒林石小景
　　元倪瓒古石脩篁图
　　元倪瓒溪山亭子
　　元倪瓒秋林野兴图
　　元吴镇赤壁图
　　元吴镇秋江濯足图
　　元盛懋山庄对奕图
　　元曹知白松溪萧寺图
　　元陆广古木幽篁图
　　元王元中古木幽篁图
　　元马文璧仿董源秋山图
　　明宣宗秋猎图
　　明宣宗三元图
　　明宣宗春晓捕鱼图
　　明宣宗烟波捕鱼图
　　明宣宗芦鴈
　　明宣宗芦鴈
　　明宣宗芦鴈
　　明宣宗芦鴈
　　明宣宗芦鴈
　　明王绂溪山渔隐图
　　明王绂梧亭小景
　　明夏防龙角竹
　　明边景昭双喜图
　　明沈周松风白石图
　　明沈周慈竹图
　　明沈周仿倪瓒乔柯亭子
　　明沈周牡丹
　　明沈周溪南访隠图
　　明唐寅梨花冩生
　　明唐寅虬松雪瀑图
　　明唐寅春游图
　　明唐寅乘鸾图
　　明唐寅折梅仕女图
　　明仇英听泉图
　　明仇英水仙蜡梅
　　明仇英临崔白竹鸠图
　　明文徴明飞瀑松声图
　　明文徴明松坡高士图
　　明文徴明临流树防图
　　明文徴明玉兰
　　明文徴明落木寒泉图
　　明文徴明茒亭清话图
　　明文徴明买鱼沽酒图
　　明文徴明絶壑鸣琴图
　　明陈淳葵菊
　　明董其昌巫山雨意图
　　明董其昌仿黄公望笔意
　　明董其昌云岫
　　明杜霖高冠柱石图
　　明顾懿德山水
　　明王时敏层峦秋霁图
　　画轴次等
　　唐王维林峰积雪图
　　唐王维闗山行旅图
　　宋徽宗通臂摘果图
　　宋李成寒林积雪图
　　宋董源烟浮逺岫图
　　宋黄居寀山水并冩生
　　宋翟院深谿山霁雪图
　　宋郭熙秋山红树图
　　宋郭熙双松泉石图
　　宋王诜三白图
　　宋戴琬太平时乐鸟
　　宋苏汉臣毛女图
　　元赵孟頫百骏图
　　元钱选冩生
　　元钱选折枝桃花
　　元黄公望浮岚暖翠图
　　元王长夏幽居图
　　元倪瓒山水
　　元倪瓒荆溪书屋图
　　元倪瓒浦城春色图
　　元倪瓒树石小景
　　元盛懋渔樵图
　　明宣宗狮子图
　　明宣宗黑猿图
　　明宣宗观梅诗思图
　　明夏防淇园春雨图
　　明边景昭花鸟
　　明边景昭锦桃山雉图
　　明商喜栁隂散牧图
　　明温良百蝶图
　　明林良秋塘双鴈图
　　明林郊芦鴈
　　明戴进海屋鹤算图
　　明戴进前赤壁图
　　明张路蟠桃九熟图
　　明沈周江亭待月图
　　明吕纪茶梅竹雀
　　明吕纪花卉
　　明吕纪雪栁寒图
　　明吕纪芦洲秋雁图
　　明吕纪雪栁鱼鹰图
　　明吕纪荻浦雁来图
　　明唐寅秋亭逺岫图
　　明仇英松亭放鹤图
　　明仇英兰亭防图
　　明文徴明枫林诗意图
　　明文徴明古树竒石图
　　明谢时臣湖山春晓图
　　明陈子和芦雁
　　明王偕莲鹭芙蓉图
　　明周之冕梅花
　　明董其昌秋山图
　　明董其昌秋山书屋图
　　明董其昌春景山水
　　明项圣谟听泉图
　　明郑文林采芝图
　　明薛素素画兰
　　钦定四库全书
　　石渠宝笈卷八
　　贮
　　乾清宫八
　　列朝人
　　画轴上等
　　宋易元吉池塘清景图一轴【上等天一】
　　素笺本着色画款署元吉轴髙二尺四寸五分广三尺二分
　　宋崔慤槲鸠图一轴【上等地一】
　　素绢本着色画书款识云崔慤熙宁三年画上方有晋国奎章一印右方上一印漫漶不可识下有商邱宋荦审定真迹一印左方上有晋府书画之印敬徳堂图书印二印下有清和珍玩乾坤清秘二印轴髙四尺四寸广一尺七寸五分诗塘
　　御笔题俊逸二大字有乾隆御笔之宝一玺
　　御笔题籖籖上有乾隆宸翰一玺
　　宋林椿花竹草虫图一轴【上等元一】
　　素绢本着色画款云林椿写画右方上有晋国奎章一印左方上有晋府书画之印敬徳堂图书印二印下有清和珍玩乾坤清秘二印轴髙三尺五寸七分广一尺七寸四分
　　御笔题籖籖上有乾隆宸翰一玺
　　宋米芾云山图一轴【上等黄一】
　　素绢本着色画款识云元符元年夏襄阳漫仕米芾下有米芾之印一印左方下一印漫漶不可识下方张照奉
　　勅识云米黻自叙云山水古今相师少有出尘格者因信笔作之多烟云揜映树石不取细意似便已知音求者只作三尺横挂三尺轴更不作大图无一笔李成闗同俗气黻天资髙迈趣尚竒古又流寓金焦北固间久江山神秀荡其胸腑故能以笔花墨雨赋无声之诗千品万状与造物争巧自黻创格子友仁绍之横絶千古后贤仿效终无有入室得髄者葢苍茫中有分疏雄浑中具秀润萧洒中逾浓郁两头并到中边俱甜旷代竒作也邓椿云元章字札流传四方独于丹青诚为罕见南宋时已然况今又阅六七百年耶乾隆八年闰四月初九日
　　赐观此幅并
　　勅题记神悚心幸笔舌罔措【臣】张照敬识左方下一印漫漶不可识轴髙一尺五寸四分广一尺一寸五分
　　宋李唐寒谷先春图一轴【上等宇一】
　　素绢本着色画款脱轴髙九尺八寸五分广八尺八寸五分
　　宋蘓汉【臣】锁谏图一轴【上等宙一】
　　素绢本着色画款识云戊辰蘓汉臣画下有复父氏一印轴髙三尺二分广一尺六寸六分宋刘松年东山丝竹图一轴【上等洪一】
　　素绢本着色画款云刘松年画右方上有晋国奎章一印下有司印半印左方上有晋府书画之印敬悳堂图书印清和珍玩乾坤清秘诸印下一印漫漶不可识右边幅有苍岩子蕉林居士二印轴髙一尺六寸八分广一尺七寸七分宋马逺嵗寒三友图一轴【上等荒一】
　　素绢本着色画款署【臣】马逺左方上有题句云绛蕋多妍丽春风艳笔端若无枝上雪几作杏花看未署款右方下有梅涧钱塘朱氏二印又司印半印轴髙六尺三分广三尺三寸
　　宋吕健翎毛一轴【上等日一】
　　素牋本着色画书款署吕健下有吕健之印吕氏六阳二印轴髙九尺九寸五分广三尺六分
　　元赵孟頫夏木垂隂图一轴【上等月一】
　　宋笺本墨画款识云至大三年六月卄五日作夏木垂隂图子昻下有赵子昻氏松雪斋二印轴髙四尺五寸八分广一尺八寸四分
　　元赵孟頫疎林秀石图一轴【上等月二】
　　素牋本墨画款署子昻下有赵氏子昻一印右方上王行题云玉署当年雅度苕川晚日髙居每向诗中见画今于画里观书姑蘓王行左方上柯九思题云水晶宫里人如玉牕瞰鸥波可钓鱼秀色疎林秋色满时将健笔试行书丹邱柯九思题又危素题云丛篁偏映寒云色古石犹凝翠藓痕曾是碧澜堂上月独临苕水忆王孙临川危素题右方上有链雪一印下有晴岚珍藏式古堂书画印石民瞻印诸印左方下有链雪鉴定卞令之鉴定诸印又一印漫漶存小字可辨轴髙二尺一寸四分广一尺三寸元管道升画竹一轴【上等盈一】
　　素绫本墨画款题云步摇鸣向水晶宫修竹千竿两袖风浓墨饱濡兼縦笔不知遗滴茜裙红仲姬戯笔下有管氏仲姬魏国夫人赵管二印后虞集书题云魏公书画工夫人巧书画睠兹庭上竹双双玉相亚道园虞集又宋克题云水精宫制姓名香野竹萧萧带夕阳锦绣似霞人似玉柔荑轻握防毫长东吴宋克右方下有男赵奕百拜观六字下有藏真一印左方下有柳庄一印轴髙四尺九寸六分广一尺七寸元钱选鸡冠一轴【上等昃一】
　　素牋本着色画款题云紫冠金钿覆千层赤玉丹砂血染腥雨余似鬭还无力风动如鸣只少声钱选下有舜举印章一印右方下有燮五珍藏一印轴髙一尺八寸四分广九寸四分元钱选茶竹山鸡一轴【上等昃二】
　　素绢本着色画款云吴兴钱选画下有舜举一印轴髙三尺四寸三分广一尺五寸八分
　　御笔题籖籖上有乾隆宸翰一玺
　　元陈琳笋竹乳雀图一轴【上等辰一】
　　素绢本着色画无款姓名见防中左方上赵孟頫识云仲美作笋竹乳雀图落笔便有生意近之画者莫能及也子昻轴髙三尺五寸三分广一尺七寸六分
　　元柯九思古木新篁图【上等宿一】
　　素绢本墨画书款识云至正辛邜春日丹邱柯九思上钤敬仲一印上方王士防题云新篁添嫩叶古木长虬枝竒石无尘染悠然世外思东平王士题又张羽题云修篁古木傲霜姿歳晩萧森寄所思风月一庭人寂寂茗杯书卷自相宜浔阳张羽又徐宪题云苔封一竒石云拂数琅玕风月萧萧地清隂生昼寒东海徐宪题左方下有陆氏子传瓜泾耕读人家二印轴髙一尺九寸五分广九寸八分
　　元柯九思修篁树石一轴【上等宿二】
　　素绢本墨画款识云至正癸邜菊月望日柯九思写下有柯氏敬仲一印前有刘基题云苍龙倒挂云入地囘首郤攀云上天夜深水散明月出化作修篁舞翠烟括苍刘基轴髙四尺四寸广三尺七寸二分
　　元王渊花鸟一轴【上等列一】
　　宋笺本墨画书款云若水王渊画下有王渊之印澹轩居士二印上方陆继善题云池上新花镜里妆韶华辉映彩鸳鸯风前湛露蒙蒙湿翠羽翻飞锦浪香陆继善又吴瓘题云露翻霞堕乱香飞莲女歌声风外防妒杀鸳鸯花里戏月明清影亦依依竹庄主人又宋旡题云文禽浮緑水唼荇共荷香花态如相诉怜侬情梦长宋无又甘立题云一枝出水本天然色映双鸳更可怜好似采珠临合浦凌波防步自仙仙甘立题又郑元佑题云夜舒荷是若耶人香散鸳鸯共影身一段柔情看未足故教绮笔写来真尚左生右方上有真赏一印下有耿嘉祚印潄六主人勤僖公后人珍秘宜尔子孙诸印左方上有丹诚一印下有琴书堂都尉耿信公书画之章公字信公珍赏湛恩耿防侯鉴定书画之章诸印轴髙三尺八寸七分广一尺五寸五分元王渊古木鸣禽图一轴【上等列二】
　　素绢本着色画书款识云元统改元十二月朔为彦晖作古木鸣禽图于愿学斋中钱塘王若水识下有一印漫漶不可识轴髙四尺八寸广三尺二寸二分
　　元王渊山丛野雉图一轴【上等列三】
　　素绢本墨画书款云王渊画左方上有蕉林书屋一印右方中有棠村审定蕉林玉立氏图书二印轴髙四尺七寸六分广一尺八寸七分元唐棣疎林防蹇图一轴【上等张一】
　　素绢本墨画款署子华右方上有咸熙之印一印又一印不可识下有李君实鉴定子孙永保二印又一印不可识左方上有耿昭忠信公氏一字在良别号长白山长收藏书画印记一印下有东海徐元玉父李廷震珍藏二印轴髙三尺四寸九分广一尺七寸诗塘
　　御题云石泉咽危滩轻烟散林表新丰酒难沽寂寂空山晓风吹垫角巾斜月犹皎皛飒然风月懐岂慕长安道试问灞桥人新诗得多少御题下有乾隆宸翰陶冶性灵二玺
　　御笔题籖籖上有乾隆宸翰一玺
　　元唐棣松隂垂钓图一轴【上等张二】
　　素牋本墨画款云【缺】唐棣子华作下有唐棣一印又审定真迹【缺】韩氏家藏二印左方下二印漫漶不可识轴髙一尺九寸五分广九寸九分
　　御笔题籖籖上有乾隆宸翰一玺
　　元唐棣山水一轴【上等张三】
　　素牋本着色画款题云青山不趂江流去数翠收林际雨渔屋逺糢糊烟村半有无兴酣飞醉墨秋与天争碧浄洗绮罗尘一巢栖乱云词寄菩萨蛮至正十年冬孟唐棣子华写下有唐棣一印右方下有收藏书画图记半印轴髙一尺七寸四分广一尺一寸
　　元王蒙临平秋早图一轴【上等寒一】
　　宋笺本着色画右方上篆书署临平秋早四字款云黄鹤山中人王叔明为进之画下有王叔明氏一印左方下有棠村审定蕉林二印轴髙四尺一寸七分广一尺七寸四分左方上
　　御题云枫丹松翠自天成不系人间枯与荣无住相中藏住相何劳落叶赋秋声乾隆庚申夏五题下有乾隆宸翰涵虚朗鉴二玺
　　御笔题籖籖上有乾隆宸翰一玺
　　元王蒙松林书屋图一轴【上等寒二】
　　素牋本墨画篆书款云黄鹤山樵画下有王叔明一印右方下有衡贞一印轴髙一尺九寸七分广七寸八分
　　元倪瓒松亭山色一轴【上等来一】
　　素牋本墨画款题云阿翁好读闲居赋桃李春风满庭户时与华阳道士行还邻甫里先生住宝净僧居共斋粥已看富贵如风雾我来三宿夜连牀行路荆榛歳将暮壬子九月十九日为潘翁仲辉写松亭山色图并赋七言题右方瓒前有墨林一印后有项元汴印墨林秘玩二印下有墨林主人一印左方上有天籁阁一印下有梅壑檇李项子京家珍藏子孙世昌诸印诗塘右方沈周题云华屋不留留此图秀色今来照书户夸父空将碧嶂移羽人仍在丹邱住非人玩物物玩人老墨重披眼迷雾门前桃李换春风只有青松自迟暮此图实吾蘓贵防家物尝目击其人之爱防比珠玉人往物移今为淮阳赵文美所得文美号赏识其致重将愈扵前而保于久也云林先生戏墨江东人家以有无为清俗此笔先生疎秀迭常然非丹青焙耀人人得而好之于此而好者非古雅士不可先生之道迨见溢于南而流于北矣文美特来求防因次先生韵为诗庸寓夫得失之叹云治甲子五月二日长洲沈周题前有退宻若水轩子京父印后有项墨林父秘笈之印墨林秘玩项子京家珍藏项叔子恒山梁清标玉立氏图书诸印轴髙三尺六分广一尺四寸五分诗塘左方
　　御题云苍松白石皆堪赋笔秋光罨轩户我偶得之不忍舍彼草亭中曾少住何须更咏石田句世间得失空云雾萧斋一榻篆烟清牕外羲娥任晨暮款云用倪瓒元韵题下有乾隆宸翰务时敏二玺
　　御笔题籖籖上有乾隆宸翰一玺
　　元倪瓒南渚春晚图一轴【上等来二】
　　素牋本墨画款识云至正十二年暮冬将游吴松舟过甫里为元素翁留寓其处泊舟南渚忽然四改月元素翁之季子叔阳隠迹为黄冠师颇以诗酒自放三月卄日赋诗见赠余辄次第其韵云谁道南湖来往少白云明月自相过莺啼寂寂看将晩花落纷纷稍觉多金陌谷【疑衍】铜驼荆棘满石鱼酒艇醉颜酡日斜睡足衡门下更聴吴歈子夜歌是日适仲贤瞿君来访亲戚且征余画戏为写此并题是诗画上以赠吾叔明见之当共一笑也沧浪漫士倪瓒记是歳为十三年后杨维祯题云雨晴春水緑生波八柱楼船海上过隔屋白云飞絮乱满帘红雨落花多书行仙客榴皮湿酒上美人花面酡醉提鐡龙吹小海停杯更索莫愁歌抱遗老人奉和沧浪漫士韵在水心云景楼醉笔右方下有水东金李穉仙父桐孙堂家藏书画之印一印左方中有汪丁立张照之印太原王逊之氏收藏图书诸印轴髙三尺二寸八分广一尺三寸八分元倪瓒溪亭山色图一轴【上等来三】
　　素牋本墨画款题云至正乙巳闰十月五日因琼野上人以此纸来需画旣为写溪亭山色并书洪容斋所笔僧具圆复诗三首画上赠之滩声嘈嘈杂雨声舍北舍南春山平拄杖穿花出门去五湖风浪白鸥轻【右送僧】朝入羊肠暮鹿头十三官驿是荆州具车秣马晓将发寒烛烧残语未休【右送翁士特】一篇云烧灯过了客思家独立衡门数暝鸦燕子未归梅落尽小牕明月属梨花又吴门僧惟茂住天台山一禅刹喜其旦暮见山作絶句曰四面峰峦翠入云一溪流水潄山根老僧只恐山移去日午先教掩寺门甚有诗家风防而或者谓山若欲去岂容人掩住葢吴人痴獃习气也其説可谓不知音净名庵主懒瓒书于蜗牛庐后孙大雅题识云雨中留緑浄轩友人髙彦举出示所藏倪云林山水并识僧诗复求余题余为两诗以一效僧闭门留山之语一以叹云林笔思之清且此诗此画可见其人不可复得宁不兴观者之思而重彦举之什袭云时洪武十五年歳壬戌中秋日江隂孙大雅书过雨山如罨画明溪声直到白云亭云遮不断溪声去流出平芜两岸青白髪云林老画师一生辛苦竟谁知何须更上峰头望满目清秋满目诗上方有神品一印右方下有成子容若楞伽真赏二印左方下有成徳楞加山人容若书画三印轴髙四尺八寸七分广一尺七寸四分
　　元倪瓒林石小景一轴【上等来四】
　　宋笺本墨画款题云山郭幽居政向阳乔林古木郁苍苍剡藤百幅谁能置为扫虬枝蔽日长荆蛮民题下有云林子一印后郑元祐题云云林雨过踏春阳涧水溅溅老树苍不是砚防云作阵疎篁空拂【脱一字】檐长尚左生次韵又陈基题云邱崇崇兮下有流水树森森兮匪栎伊梓彼栎滋兮且寿梓弃为薪兮与材何有造物孔仁兮将谁归咎韦羌山人陈基又胡宁题云千年石上苔痕裂落日溪囘树影深我亦江南樵隠者人间何处有云林胡宁又陆继善题云十年不鼓江湖檝木叶萧萧鬓影秋忽忆满川风雨夕云林防口独维舟陆继善又顾盟题云偶因涤砚写从容染那能似化工千载风流谁可拟令人猛忆米南宫甬东顾盟右方中有玉山人清森阁书画记二印下有元朗鉴定二印左方中有李应祯印贞伯父二印右方上押缝有元赏斋一印左方下押缝有董宰一印右边幅董其昌防云云林画以荆蛮民为第一前人品题有据盖学董北苑唯见于此他幅无印款此尤异云董其昌题于戏鸿堂庚子四月之望轴髙二尺二寸广一尺九分
　　元倪瓒古石脩篁图一轴【上等来五】
　　素牋本墨画款署云林生瓒上方有六言题句云朽株半承雨泽翠篠徒倚溪濵留伴山中黄石萧然林下无人后署中山又钱惟善题云惟松也茂以贞惟竹也直以清惟石也静以宁君子有之是为歳寒之盟后署曲江又七言题句云古石离离野水濆疎篁幽木带寒云云林画里藏书法要识先秦篆籀文后署冰玉堂牛马走又右方中七言题句云懒瓒先生守太髙怀水墨寄云笺山中化鹤寻仙后清閟无人继尚贤徳署苕东生轴髙一尺八寸广八寸有竒元倪瓒溪山亭子一轴【上等来六】
　　宋牋本墨画款识云东海倪瓒画溪山亭子赠孟佶文学歳乙未闰正月八日又自题云戏墨重看十七年阖闾楼阁荡飞烟简村兰若风波外坐对湖山一惘然辛亥十一月九日复览因题云林子后王植题云故人揖别动经年云树云山隔逺烟来看画图如梦里焚香清对意悠然植与云林髙士在儒林酌别今隔嵗矣谨用韵写上海云方丈一教之王植右方上有神品真赏二印下有珍秘宜尔子孙成徳姚道印朱氏义济堂珍藏图书古歙世家诸印左方上有丹诚一印下有琴书堂都尉耿信公书画之章公字信公珍赏吴友鳯印清森阁书画印何氏元朗成子容若楞伽真赏诸印又榆溪程因可半印轴髙三尺二寸九分广一尺八分元倪瓒秋林野兴图一轴【上等来七】
　　素牋本墨画款题云余旣与小山作秋林野兴图九月中小山携以索题忆八月望日经鉏斋前木樨盛开因赋下韵今年自春徂秋无一日有好兴味仅赋此一律录于左方政喜秋生研席凉卷帘防露浄琴张林扉洞户发新兴翠雨黄龙笼逺牀竹粉因风晴靡靡杉幢承月夜苍苍焚香底用添金鸭落蕋仍宜副枕囊己邜九月四日倪瓉又自识云今年歳在甲午冬十一月余旅泊甫里南渚陆益徳自吴松归携以相示葢藏于其友人黄君允中家余一时戏写此图距今十有五年矣对之怅然如隔世也瓒重题其左而还十九日右方上陆继善题云晻蔼生青晖空防照秋影遐眺修亭虚一览心已领西泠陆继善题右方下有泽渔一印诗塘吴寛题云经鉏堂前木樨黄何人晏坐闻天香迂翁胸中有清癖欲扫繁花归枕囊秋林野兴图亲写百年流落燕都下市门不遇杜长垣残墨谁将手重把治壬子腊月子开至京偶见此图识其为云林真笔也因购得之重加裱褫请予题其上葢此图破闇已甚知好者少其亦可谓遭矣吴寛又王鏊题识云百年遗墨尚精神鉴赏还归杜老真今日长垣传法眼固知少嫩亦如人顷余读东原遗藁其论云林画品云世率以其书辨真赝不知早嵗作尤少嫩如其人故余诗云然先生知画之深者也王鏊轴髙二尺三寸五分广二尺九分
　　元吴镇赤壁图一轴【上等署一】
　　素牋本墨画款识云至正二年春梅花道人画下有梅花葊嘉兴吴镇仲圭书画记二印右方下有心逺堂图书一印左方下有廷纲一印轴髙三尺三寸八分广一尺三寸九分
　　元吴镇秋江濯足图一轴【上等暑二】
　　素牋本墨画款题云古木垂萝一老夫乱山苍霭入看无不知多少城居者谁解秋溪濯足图至正八年戊【缺】九月梅道人戏墨下有梅花庵嘉兴吴镇仲圭书画记二印轴髙三尺七寸八分广一尺七寸一分
　　御笔题籖籖上有乾隆宸翰一玺
　　元盛懋山庄对奕图一轴【上等往一】
　　素绢本着色画款云武唐盛懋子昭画下有一印漫漶不可识轴髙五尺二寸四分广二尺六寸七分
　　御笔题籖籖上有乾隆宸翰一玺
　　元曹知白松溪萧寺图一轴【上等秋一】
　　素牋本墨画篆书款署云西二字下一印残缺不可识左方下有彦敬氏古杭瑞南髙氏赏鉴二印轴髙一尺四寸五分广一尺六分
　　元陆广古木幽篁图一轴【上等收一】
　　素牋本墨画右方上署古木幽篁四字款云天防生陆广下有陆广天防生二印左方上王士题云两岸青山烟雾生一天秋水暮潮平何时共载陆征士重泛中流醉月明王士题下有停云一印轴髙一尺三寸一分广九寸元王元中古木幽篁图一轴【上等冬一】
　　素牋本墨画款识云至元四年正月九日伯京携此纸征拙作为写幽槎新篁以记嵗月京口王元中识下有元中游戏翰墨二印右方上边武题云我今不乐忆王郎昔者同游翰墨场榻上每看遗迹在情随桞雪度春阳右本朝逸士王元中为余所写二图藏书阁乆矣至正甲申三月防蛟溪蒋氏馆乙酉嵗三月余还勾吴则元中已赴玉楼召披图泗下不忍观览甬东诸葛宗道尝痛爱此画遂持以赠仍赋诗于上并传不朽也边武题左方上李升题云鐡瓮城中王处士兴来信笔写琅玕湘江日暮闻啼鸟枯木无枝不受寒濠梁李升下有张渥题云人称京口王君子画学西山李道人何处相从捉江月空留墨迹想精神渥右方上一印漫漶不可识下有苍岩蕉林居士链雪人生一乐张晴岚收藏印诸印又一印漫漶不可识左方下有链雪鉴定晴岚居士宋道父霜鹤堂印诸印轴髙四尺三寸七分广一尺七寸九分
　　元马元壁仿董源秋山一轴【上等藏一】
　　宋牋本着色画款云仿北苑董公笔扶风马文壁下有马文璧一印左方下有陈琳印吴防诗画印记二印轴髙一尺五寸八分广一尺一寸一分
　　明宣宗秋猎图一轴【上等闰一】
　　宋牋本着色画款识云宣徳二年九月御笔题写赐太监金英上钤广运之宝一玺轴髙二尺一寸五分广二尺三寸
　　明宣宗三元图一轴【上等闰二】
　　宋笺本墨画款识云宣徳四年御笔戏写上钤广运之宝一玺轴髙四尺六寸七分广三尺四寸八分
　　明宣宗春晓捕鱼图一轴【上等闰三】
　　宋笺本墨画款识云宣徳戊申御笔戏写春晓捕鱼图上钤广运之宝御府图书二玺轴髙六尺六寸一分广四尺三寸一分
　　明宣宗烟波捕鱼图一轴【上等闰四】
　　素牋本墨画款识云烟波捕鱼宣徳戊申御笔上钤广运之宝一玺轴髙一尺七寸一分广八寸四分
　　明宣宗芦雁一轴【上等闰五】
　　素牋本着色画无款上方有宣徳御笔之宝一玺轴髙四尺九分广二尺七分
　　明宣宗芦雁一轴【上等闰六】
　　宋牋本着色画无款上方有宣徳御笔之宝一玺轴髙四尺七分广二尺五分
　　明宣宗芦雁一轴【上等闰七】
　　宋笺本着色画无款上方有宣徳御笔之宝一玺轴髙四尺九分广二尺四分
　　明宣宗芦雁一轴【上等闰八】
　　素牋本着色画无款上方有宣徳御笔之宝一玺轴髙四尺一寸二分广二尺六分
　　明宣宗芦雁一轴【上等闰九】
　　宋笺本着色画无款上方有复古殿宝一玺轴髙六尺二寸八分广一尺九寸三分
　　明王绂溪山渔隠图一轴【上等余一】
　　宋牋本墨画款题云身世飘飘共白鸥生涯浑只在扁舟晚来移棹斜阳外一笛横吹十里秋王孟端下有孟端一印右方上蘓伯厚题云网得鲜鱼送酒巵船头醉把笛来吹晚风一曲江村乐吹到松湾月上时建安蘓伯厚又梁用行题云枫渚蒲汀罢钓时酒醒归早醉归迟沧浪原是渔家曲几度闲将笛里吹梁用行左方上钱仲益题云暝色起渔汀溪风水气腥船头持鐡笛吹与白鸥聴锡山钱仲益右方下有建阳图书一印左方下有子安珍藏记一印轴髙三尺五寸五分广一尺二寸三分有竒
　　明王绂梧亭小景一轴【上等余二】
　　素牋本墨画款题云花落莺啼春复深双梧交映昼沈沈烦君为扫亭前石待我归来看緑隂友石生下有孟端友石生二印后邵升题云手植双梧金井西童童如葢翠云齐秋风莫扫枝头叶月白终当有鳯栖邵升又邹奕题云秋到不须知长留叶在枝亭中逢客至防笔好题诗奕又钱子良题云秋月涓涓照碧梧彩鸾于此结巢无何当约客池亭上共醉香醪满玉壶砥斋左方下有朱之赤鉴赏第一希有二印轴髙一尺八寸九分广八寸一分
　　明夏防龙角竹图一轴【上等成一】
　　素笺本墨画左方上署龙角二字款云东吴夏防仲昭为吴武库作下有夏仲昭印防戏翰墨二印左方下一印漫漶不可识轴髙三尺四寸七分广一尺二寸一分
　　明边景昭双喜图一轴【上等嵗一】
　　素绢本着色画款云待诏陇西边景昭写后二印漫漶不可识轴髙一尺二寸八分广一尺八寸六分上方圆光
　　御题神品二大字上有乾隆御笔一玺
　　御笔题籖籖上有乾隆宸翰一玺
　　明沈周松风白石图一轴【上等律一】
　　素绢本着色画款题云趺坐对寒泉悠然白石边松风来万壑清磬响中天己酉秋八月作于煮石亭长洲沈周下有石田沈启南氏二印轴髙三尺八寸七分广一尺四寸六分
　　明沈周慈竹图一轴【上等律二】
　　素牋本墨画款识云治辛亥秋一日长洲沈周仿黄鹤山人慈竹图下有启南一印轴髙一尺九寸广七寸六分有竒
　　御笔题籖籖上有乾隆宸翰一玺
　　明沈周仿倪瓒乔柯亭子一轴【上等律三】
　　素牋本墨画款题云灯下秋山影零乱况兼老眼镇糢糊笔踪要是存苍润墨法还须入有无自我开帘看翡翠慿谁作钓防珊瑚倪迂标致令人想步托邯郸转谬迂渊甫示余云林笔余甚爱而仿此万不及一也观者毋以画视之治丙辰夏沈周下有启南石田二印右方下有古娄周氏于霄图书玉峯周氏绪卿家藏二印轴髙二尺六寸六分广九寸六分
　　明沈周牡丹一轴【上等律四】
　　素牋本着色画款题云僧房春晩见红芳新葩半敛还张早朝露洗霞肪出自天装把酒临轩是可揷花舞袖何妨眼前烂漫尽风光傲杀平章治甲寅春日东禅寺看牡丹词寄鹧鸪天沈周下有启南石田二印右方下又沈周图书白石翁二印轴髙三尺一寸一分广七寸三分明沈周溪南访隠图一轴【上等律五】
　　素牋本墨画款题云曲水低桥细路分一重树色一重云老夫称得枝藤健又向溪南访隠君西村久爱余笔意未有以酬因避暑竹庄戏写荆关笔意以寄之不知西村果能知所爱否庚寅沈周下有启南石田二印右方上有协一堂珍玩书画图书一印下有白石翁一印又吴氏家藏长宜半印二左方下有蓝氏宝玩周天球半印二轴髙四尺一寸九分广一尺一寸七分明唐寅写生梨花一轴【上等吕一】
　　素笺本墨画款题云零落烟华粉半枝相思梦寐两成痴要知此恨能消骨头白宫监锁院时吴郡唐寅下有唐伯虎一印后文征明题云淡月溶溶见粉痕一枝深院断春魂玉容别有阑干泪细雨无人夜掩门征明奉同子畏梨花之作左方下半印存唐居二字轴髙三尺四寸八分广一尺五分
　　御笔题籖籖上有乾隆宸翰一玺
　　明唐寅虬松雪瀑图一轴【上等吕二】
　　素牋本着色画无款右方下有唐寅私印一印轴髙一尺七寸八分广八寸六分
　　明唐寅春游图一轴【上等吕三】
　　素牋本墨画款题云逶迤十里平溪路滴沥三重下濑泉为底时来策黎杖春衣要试浴沂天唐寅画并题下有唐居士南京解元二印前有吴趋一印右方有六如居士一印左方下有漆园书楼珍藏二印轴髙三尺三寸六分广一尺六寸三分
　　明唐寅画乘鸾图一轴【上等吕四】
　　素牋本墨画款署蘓台唐寅下有唐寅私印六如居士二印轴髙三尺五寸四分广一尺六寸二分
　　明唐寅折梅仕女一轴【上等吕五】
　　素牋本墨画款题云梳成松鬓下妆台瞥见梅花带露开试折一枝闲玩处蜜蜂蝴蝶鬭飞来蘓台唐寅画后有唐伯虎唐寅私印勾吴逋客诸印前有吴趋一印右方下有张则之静心堂书画印二印轴髙三尺四寸三分广一尺七寸八分右方上
　　御笔识云乾隆壬戌冬曽橅一过下有几暇鉴赏之
　　玺一玺
　　明仇英聴泉图一轴【上等调一】
　　素绢本墨画书款云吴郡仇英实父制下有实父仇英二印右方下有清风来故人一印左方下有世美堂鉴藏一印轴髙三尺三寸四分广一尺五寸一分
　　明仇英水仙腊梅一轴【上等调二】
　　宣徳笺本着色画款识云嘉靖丁未仲冬仇英实父为墨林制下有十洲仇英之印二印轴髙一尺四寸八分广七寸六分
　　明仇英临崔白竹鸠图一轴【上等调三】
　　素牋本着色画款识云嘉靖丁未春日临唐人崔白竹鸠图仇英下有十洲一印右方中又仇英实父一印右方上有如园蕴真二印下有卞伯子篮舆胜叔凌霄子淡斋宋将仕郎菊隠十一世宗孙陶瀛门图书雁湖陶氏胜叔甫珍藏诸印左方上有卞令之鉴定一印下有式古堂书画陶明发印彦人胜叔陶氏秘玩诸印轴髙三尺三寸九分广一尺五寸六分
　　明文征明飞瀑松声图一轴【上等阳一】
　　素笺本淡着色画款题云千山飞瀑带松声记得前年信手成病懒近来惟打睡相看无复旧心情此纸余往歳为荣夫而作者终日涂抹乐而忘倦比来病后不喜事此间或弄笔亦不能琐琐若是今荣夫持以相示不觉有感因赋之如右乙丑三月文璧记后有文仲子文征明印二印右方下有润州笪重光鉴定印一印左方下有雪道人一印轴髙二尺六寸八分广一尺一寸九分
　　明文征明松坡髙士图一轴【上等阳二】
　　素牋本墨画左方上书署松坡髙士四字款识云嘉靖庚子三月三日征明仿叔明笔下有征明悟言室印二印右方上有真赏一印下有潄六主人珍秘宜尔子孙诸印左方上有丹诚一印下有琴书堂都尉耿信公书画之章公字信公珍赏诸印轴髙一尺广一尺三寸九分明文徴明临流树防图一轴【上等阳三】
　　素笺本着色画款题云长松落落带沧湾防树临流忘郤还最是晚凉诗就处隔江遥见夕阳山征明下有停云征仲父印二印轴髙一尺九寸二分广七寸四分
　　明文征明玉兰一轴【上等阳四】
　　素牋本淡着色画款题云绰约新妆玉有辉素娥千队雪成围要知姑射真仙子欣见霓裳试羽衣影落空阶初月冷香生别院晚风防玉环飞燕元相敌笑比江梅不恨肥辛亥春日访补庵郎中适庭中玉兰盛开连日赏玩赋此并系以图征明下有文征明印衡山二印轴髙四尺三分广九寸六分
　　御笔题籖籖上有几暇怡情乾隆宸翰二玺
　　明文征明落木寒泉图一轴【上等阳五】
　　素笺本墨画上方书九辩悲秋一则款识云正徳丙子秋日过王氏小楼同履约兄弟诵宋玉九辩之一章因写落木寒泉并书此词征明下有文征明印衡山二印轴髙二尺四寸一分广九寸五分
　　明文征明茒亭清话图一轴【上等阳六】
　　素牋本着色画无款左方下有征明父印一轴髙一尺八寸八分广一尺二寸一分
　　明文征明买鱼沽酒图一轴【上等阳七】
　　素绢本着色画右方上书就船买得鱼偏美踏雪沽来酒更佳句款识云嘉靖甲寅秋日征明下有文征明印衡山二印后文嘉防云先待诏每当明牕净几辄追忆胜国诸贤名笔彷佛摹写以消歳月必刻意精工此四幅春景法黄子乆夏景法王叔明秋冬二景则法赵松雪盛子昭一一得其神骨非仅防染写意者也子京出以示余因为鉴定嘉靖壬戌七月仲子嘉谨识于檇李舟中右方下有山人项叔半印二轴髙四尺八寸七分广一尺九寸四分
　　按文嘉防则征明原有四时景四轴此特冬景一轴耳
　　明文征明絶壑鸣琴图一轴【上等阳八】
　　素牋本着色画款题云云外髙山供道眼溪头流水浄尘心慿将一曲朱弦韵小答松风太古音嘉靖丁酉夏四月旣望征明写絶壑鸣琴图并系短句下有征明文仲子二印右方下有衡山停云二印轴髙四尺二寸八分广一尺四寸九分
　　明陈淳葵菊写生一轴【上等云一】
　　素笺本着色画款题云月上墙东阿秋光在庭户幽葩照人明以冷然露道复下有陈淳之印一印左方下有大姚陈道复氏二印轴髙二尺一寸五分广一尺七分
　　御笔题籖籖上有乾隆宸翰一玺
　　明董其昌巫山雨意图一轴【上等腾一】
　　宋牋本墨画上方署云藏神女馆雨散楚王宫句款云宰写下有董其昌印董宰氏二印轴髙五尺六寸九分广一尺八寸五分
　　明董其昌仿黄公望笔意一轴【上等腾二】
　　素牋本墨画款云宰寄旅泊内史下有董其昌印一印前书倪瓒诗并识云大痴画格超凡俗只尺关河千里遥惟有髙人赵荣禄赏伊幽意近清标右倪元镇题黄子久画子久得笔于子昻人未之知也拈此以见子久之所自出左方下有马寒中印一印左方上押缝有絶妙一印诗塘陈继儒题识云诗在大痴境中画在倪迂诗外恰好二百余年翻身出世作怪天启四月六日旅泊先生过访宰及余眉道人元宰因赠此幅乃裴旻虎非叶公龙也陈继儒轴髙二尺五寸五分广一尺一寸二分
　　明董其昌云岫图【上等腾三】
　　素牋本墨画左方上署山矗天中半天上洞穿江底出江南句款云宰画下有昌字董元宰二印右方上陆彦章识云雷轰三峡景电扫千岩霏此图气势彷佛似之陆彦章题于流波榭中下有珍藏记半印诗塘陈继儒题云偶借王洽墨泼成云与岫下有猿猱啼上有霹雳鬭宰真迹如雷如霆眉公题于黄鸟緑隂间轴髙三尺六寸七分广一尺四寸九分
　　眀杜霖髙冠柱石图一轴【上等致一】
　　素笺本着色画款云小痴杜霖写轴髙三尺三寸一分广一尺七寸
　　明顾懿徳山水一轴【上等雨一】
　　宋牋本墨画款署顾懿徳下有原之懿徳二印右方上陈继儒识云画格精防以右丞为第一文征仲初学画时専以辋川为师其后出入元四家而不离规检原之笔墨无一粗气俗气即宰极心折之此幅可证今人不师古人而下笔草草目无临本虽成未免带縦横家余习此原之所呵也眉公题于顽仙庐緑隂之下轴髙一尺六寸广八寸九分
　　明王时敏层峦秋霁图一轴【上等露一】
　　素牋本着色画左方上署层峦秋霁四字款识云丁邜八月画王时敏下有王时敏印逊之二印右方上董其昌防云逊之玺卿尝闻沈石田岚容川色之妙为此欲拟之已先得其神照矣其昌题左方下有教忠堂藏衣园居士二印轴髙三尺四寸七分广一尺四寸一分
　　画轴次等
　　唐王维林峯积雪图一轴【次等天一】
　　素绢本着色画款署王维
　　唐王维闗山行旅图一轴【次等天一】
　　素绢本着色画无款姓氏见诗塘文征明识语中
　　宋徽宗通臂摘果图一轴【次等地一】
　　素牋本着色画未署款上方押字钤宣和御墨一玺
　　宋李成寒林积雪图一轴【次等元一】
　　素绢本墨画款识云建隆三年八月望日写寒林积雪李成上方有宣和御题一
　　宋董源烟浮逺岫图一轴【次等黄一】
　　素绢本墨画无款左方上有董源烟浮逺岫图七字按系宣和笔
　　宋黄居宷山水并写生一轴【次等宇一】
　　素绢本着色画凡二幅上幅圆光下山水下幅竹鹤款署黄居寀
　　宋翟院深溪山霁雪图一轴【次等宙一】
　　素绢本墨画款署翟院深
　　宋郭熙秋山红树图一轴【次等洪一】
　　素绢本着色画款署郭熙上方有詹希元题句一
　　宋郭熙双松泉石图一轴【次等洪二】
　　素绢本墨画款云河阳郭熙笔
　　宋王诜三白图一轴【次等荒一】
　　素绢本着色画款云大宋驸马都尉王晋卿写三白图
　　宋戴琬太平时乐鸟一轴【次等日一】
　　素绢本着色画款署戴琬
　　宋蘓汉臣毛女图一轴【次等月一】
　　素笺本着色画无款姓名见诗塘丰坊题识中元赵孟頫百骏图一轴【次等盈一】
　　宋笺本着色画诗塘款题云沙树歴厯沙草荒江上谁开刍牧场马羣所聚凡一百饮秣而俯嘶而昻寝讹浴涉踶且骧或乳或驻或轧疮三縦五横不成行若龙若青紫黄乌骓赤兔照夜白连钱桃花鬭文章牝兮牡兮未可辨亦莫可识驽与良相骨相肉俱已矣老夫两眼徒茫茫但爱各各无羁缰自纵自得肥而駫肥哉肥哉空老死未试何以知尔长我知马亦待驾御人马两得气始请看沟汗流血浆争前欲逐左贤王追风掣电一般走一百之中当有强百马余十年前所画仲时秀才近得于钱唐市上归而持以示余余因作歌以寄意大徳元年二月孟頫识
　　元钱选写生一轴【次等昃一】
　　素笺本着色画蔷薇白燕款署吴兴钱选元钱选折枝桃花一轴【次等昃二】
　　素绢本着色画款题云絶怜春意太芳妍晴色红霞照满川郤忆都乆芜后花神故使笔端传舜举
　　元黄公望浮岚暖翠图一轴【次等辰一】
　　素绢本着色画自识云浮岚暖翠图时年八十有二下有黄公望一印
　　元王蒙长夏幽居图一轴【次等宿一】
　　素笺本着色画款云黄鹤山人王防作右方上有叶颙题句一
　　元倪瓒山水一轴【次等列一】
　　素牋本墨画款题云笔锋虽小劣景物亦清新萧瑟枫林晩江湖有逸民舍留南湖黙庵髙士扁舟相过不一月而来数番酒肴殷勤情意甚美醉后偶写此图以赠而邱止善适至复取以【脱】止善虽片纸亦可观也至正癸邜五月二十二日偶过伯昻征士书斋中忽以相示转瞬十有二年矣世殊事异为之慨然时同集者徳机君也瓒
　　元倪瓒荆溪书屋图一轴【次等列二】
　　素牋本墨画款识云至正七年春三月卄七日宪佥相公徳昭先生捩柂相过其情义之厚可谓至矣四月三日舟还荆溪既作此图以赠复赋诗其上云我识部使者曹姓徳昭字气和而心平腹为五经笥遇酒亦酣畅赋诗转清驶僦居荆溪上映户山拥髻桐隂覆书帙白石明水涘乐易近樵牧旷达忘省寺冬墨收松煤夏佩纫山蕙悠悠意不惬鼓枻涉吾地援萝以永啸乃寻众所弃连牀语至旦自卯坐忘寐髙谈杂谐谑情真无畏避嵗百过已半防遇良不易非公有赏识那得倾意气公其爱体素洁白古亦忌前署东海生倪瓒
　　元倪瓒浦城春色图一轴【次等列三】
　　素牋本浅着色画款题云逊学亲契其先世居闽之浦城为写浦城春色图并赋诗云七闽岚翠合山势浦城髙春霭浮青壁晴曛醉碧桃吟猿俦木客飞瀑乱松涛梦入千峰里云霄一羽毛倪瓒甲寅二月
　　元倪瓒树石小景一轴【次等列四】
　　素牋本墨画款云至正癸邜夏五月四日画于西溪仙馆倪瓒
　　元盛懋渔樵图一轴【次等张一】
　　素绢本着色画款云武唐盛懋子昭
　　明宣宗狮子图一轴【次等寒一】
　　素绢本着色画款识云宣徳丙午制
　　明宣宗黑猿图一轴【次等寒二】
　　素牋本着色画款识云宣徳七年御笔
　　明宣宗观梅诗思图一轴【次等寒三】
　　素绢本着色画金书款识云宣徳戊申御笔戏写下方白绫本有明臣翟銮题句一
　　明夏防淇园春雨图一轴【次等来一】
　　素绢本墨画款云淇园春雨仲昭
　　明边景昭花鸟一轴【次等暑一】
　　素绢本着色画款云陇西边景昭写
　　明边景昭锦桃山雉图一轴【次等暑二】
　　素绢本着色画款云陇西边景昭写
　　明商喜桞隂散牧图一轴【次等往一】
　　素绢本着色画款署商喜
　　明温良百蝶图一轴【次等秋一】
　　素绢本着色画款云温良画
　　明林良秋塘双雁图一轴【次等收一】
　　素绢本墨画款署林良
　　眀林郊芦雁一轴【次等冬一】
　　素绢本淡着色画未署款右方上有南海林郊一印
　　明戴进海屋鹤图一轴【次等藏一】
　　素绢本着色画款云钱唐戴进写
　　明戴进前赤壁图一轴【次等藏二】
　　素绢本着色画款署静庵
　　明张路蟠桃九熟图一轴【次等闰一】
　　素绢本着色画款署平山
　　明沈周江亭待月图一轴【次等余一】
　　素绢本着色画款题云溪雨乍晴秋水濶夕阳犹在晩山明江亭独坐月未出白鬓翛然风忽生沈周下有戴明说记语一
　　明吕纪茶梅竹雀图一轴【次等成一】
　　素绢本着色画款署吕纪
　　明吕纪花卉一轴【次等成二】
　　素绢本着色画款署吕纪
　　明吕纪雪柳寒兔一轴【次等成三】
　　素绢本着色画款署吕纪
　　明吕纪芦洲秋雁图一轴【次等成四】
　　素绢本着色画款署吕纪
　　明吕纪雪桞鱼鹰图一轴【次等成五】
　　素绢本淡着色画款署吕纪
　　明吕纪荻浦雁来图一轴【次等成六】
　　素绢本着色画款署吕纪
　　明唐寅秋亭逺岫图一轴【次等嵗一】
　　素牋本墨画款署晋昌唐寅
　　明仇英松亭放鹤图一轴【次等律一】
　　素绢本着色画书款云仇英制
　　明仇英兰亭防图一轴【次等律二】
　　素绢本着色画款云仇英实父为溪山先生制明文征明枫林诗意图一轴【次等吕一】
　　素牋本着色画书唐人停车坐爱枫林晩霜叶红于二月花句款署征明
　　明文征明古树竒石图一轴【次等吕二】
　　素牋本墨画款识云古树竒石胜国柯敬仲曾有此帧漫仿之征明
　　明谢时臣湖山春晚图一轴【次等调一】
　　素绢本墨画款云湖山春晚谢时臣写
　　明陈子和芦雁一轴【次等阳一】
　　素绢本淡着色画款云七十七叟洒仙陈子和写
　　明王偕莲鹭芙蓉图一轴【次等云一】
　　素绢本着色画款署王偕
　　明周之冕梅花一轴【次等腾一】
　　素绢本着色画款署汝南周之冕诗塘有张鳯翼题句一
　　明董其昌秋山图一轴【次等致一】
　　素绢本着色画款题云红树秋山飞乱云白茅檐底界斜曛此中多少逍遥处难说于君画与君董宰画并题
　　明董其昌秋山书屋图一轴【次等致二】
　　素牋本墨画款题云云开见山髙木落知风劲亭下不逢人夕阳淡秋影宰
　　明董其昌春景山水一轴【次等致三】
　　素绢本着色画款题云渡水傍山寻絶壁白云深处洞天开幽人来往行无迹石径春隂长緑苔董宰画
　　明项圣谟泉图一轴【次等而一】
　　素绢本着色画款题云此老闲如鹤逍遥山水间祗縁心太古终日聴潺湲项圣谟诗画明郑文林采芝图一轴【次等露一】
　　素绢本着色画款署溟山
　　明薛素素画兰一轴【次等结一】
　　素牋本墨画款识云辛丑初秋日写薛素素前后有荆明璋钱贡张永昌周之冕陈煗马鸣霆诸题句







　　石渠宝笈卷八
<子部,艺术类,书画之属,石渠宝笈>
　　钦定四库全书
　　石渠宝笈卷九目録
　　贮
　　乾清宫
　　无名氏书画
　　画轴上等
　　唐人勘书图
　　宋人梅花鸂图
　　宋人月落堪眠图
　　宋人秋溪双雁图
　　宋人憇虎图
　　宋人丽景集禽图
　　宋人折枝棠梨
　　宋人桃花鸂图
　　宋人观马图
　　宋人鹡鸰图
　　宋人杏鹅图
　　宋人山丹孔雀图
　　宋人杏花双鹅图
　　宋人香獐图
　　宋人蕉隂仕女图
　　元人翎毛
　　元人楼阁
　　元人雪景
　　元人莲喜图
　　明人淮隂平项图
　　明人寒潭清白图
　　刻丝画轴上等附
　　宋织长春图
　　宋织观奕图
　　宋织花卉蟠桃图
　　宋织九老图
　　宋织荷花鸳鸯图
　　宋织花卉翎毛
　　宋织海棠双鸠图
　　宋织秋山诗意图
　　宋织梨花鸂图
　　绣线画轴上等附
　　宋绣王维山水
　　画轴次等
　　宋人雪江垂钓图
　　宋人美人观奕图
　　宋人谿山秋霁图
　　宋人秋劲拍雕图
　　宋人苍鹰顾雉图
　　宋人坐看云起诗意
　　宋人海青天鹅图
　　宋人秋花雁雀图
　　宋人风雨归渔图
　　宋人梅花竹雀图
　　宋人通臂嬉饮图
　　宋人鹰图
　　宋人锁谏图
　　宋人却坐图
　　宋人货郎图
　　宋人货郎图
　　宋人仙山楼阁图
　　宋人起蛟图
　　宋人鹊笼戏婴图
　　宋人秋鹰抟撃图
　　宋人秋山萧寺图
　　宋人探春图
　　宋人三章图
　　宋人三猿摘果图
　　元人访遒图
　　元人花鸟
　　元人乔松鹗跱图
　　元人策蹇春游图
　　元人蓼花野鳬图
　　明人芦雁
　　明人九阳消寒图
　　明人寒禽雪图
　　明人仙山楼阁图
　　明人溪山深秀图
　　明人梅牕诗意图
　　明人仙姝献夀图
　　明人雪簑垂钓图
　　刻丝画轴次等图
　　明织瑶池献夀图
　　国朝人书画
　　画轴上等
　　恽夀平乔柯脩竹图
　　王原祁仿米家云山
　　王原祁松溪仙馆图
　　王原祁富春山色图
　　王原祁仿董源云山
　　王原祁仙山楼阁图
　　王原祁峭石乔柯图
　　赫奕山居图
　　赫奕红树秋山图
　　闺秀钱陈书仿王笔意
　　画轴次等
　　王原祁热河胜景图
　　王原祁西湖图
　　赫奕秋林晚霭图
　　赫奕溪桥结庐图
　　蒋廷锡画菊
　　蒋廷锡剪秋罗写生
　　蒋廷锡莲塘白鹭图
　　蒋廷锡文明富盛图
　　蒋廷锡芦雁
　　蒋廷锡画何尔其图
　　蒋廷锡画山羊图
　　宋骏业晴岚瑞霭图
　　高其佩五德图
　　黄应谌宴桃李园图
　　周璕画龙
　　沈宗敬秋山楼阁图
　　王敬铭山水
　　戴天瑞竹溪图
　　戴天瑞东篱秋色图
　　冷枚得果图
　　冷枚成衣图
　　冷枚拥罏图
　　冷枚折桂图
　　冷枚采桑图
　　冷枚纸鸢图
　　冷枚画人物
　　张若霭仿王笔意
　　张若霭仿吴镇笔意
　　张若霭仿黄公望笔意
　　张若霭仿倪瓒笔意
　　唐岱仿李成山水
　　郎世宁画鸽
　　周鹍河山献瑞图
　　沈崳平林逺岫图
　　僧超揆松下听泉图
　　列朝人书画
　　书画合轴上等
　　元吴镇画竹并书诗
　　明文徴明洛神图并书赋












　　石渠宝笈卷九目録
　　钦定四库全书
　　石渠宝笈卷九
　　贮
　　乾清宫九
　　无名氏
　　画轴上等
　　唐人勘书图一轴【上等天一】
　　素绢本着色画右方上宇文材题云枕藉山牕静褰帘玉树【脱】牙签摇竹影缥帙散芸香客照应吹杖儿摊解满牀絶胜投阁老空自有文章京兆宇文材下一印漫漶不可识左方中有蕉林观其大畧二印轴髙三尺八寸七分广一尺八寸一分
　　宋人梅花鸂图一轴【上等地一】
　　素绢本着色画轴髙三尺九寸四分广一尺九寸三分
　　宋人月落堪眠图一轴【上等元一】
　　素牋本着色画轴髙二尺五寸四分广二尺八寸五分
　　宋人秋溪双鴈图一轴【上等黄一】
　　素绢本着色画轴髙五尺五寸七分广三尺一寸四分
　　宋人憩虎图一轴【上等宇一】
　　素绢本着色画右方下一印左方上二印俱漫漶不可识轴髙四尺四寸三分广二尺四寸七分
　　宋人丽景集禽图一轴【上等宙一】
　　素绢本着色画轴髙三尺九寸四分广一尺九寸三分
　　宋人折枝棠梨图一轴【上等洪一】
　　素绢本着色画上方有乾卦一玺又天厯之宝一又晋国宝章晋府书画之印二印又一玺并半印二俱漫漶不可识左方下有绍兴一玺又晋府图书一印右方下有珍秘希世之宝子孙保之清和珍玩诸印轴髙三尺一寸九分广一尺八分
　　宋人桃花鸂图一轴【上等荒一】
　　素绢本着色画轴髙四尺二寸广二尺七寸六分
　　宋人观马图一轴【上等日一】
　　素绢本着色画轴髙三尺二寸七分广四尺三寸
　　宋人鹡鸰图一轴【上等月一】
　　素牋本着色画右方上题句云国风诗里急难情千里孤飞亦蹔停露冷莲房呉水濶南归有日振修翎后署石村襄轴髙一尺九寸八分广八寸四分
　　宋人杏鹅图一轴【上等盈一】
　　素绢本着色画右方下有秋壑图书聊复尔斋之印二印轴髙五尺一寸八分广三尺三寸八分
　　宋人山丹孔雀图一轴【上等昃一】
　　素绢本着色画右方下有半印漫漶不可识左方下边幅有棠村审定蕉林二印轴髙五尺五寸一分广三尺三寸二分
　　宋人杏花双鹅图一轴【上等辰一】
　　素绢本着色画轴髙五尺六寸四分广三尺三寸七分
　　宋人香獐图一轴【上等宿一】
　　素绢本着色画上方有晋国寳章一印右方上一印漫漶不可识轴髙四尺八寸六分广三尺二寸四分
　　宋人蕉隂仕女图一轴【上等列一】
　　素绢本着色画左方上有赵氏仲光徐氏寳藏珍玩魏国世家赵家蔵书画琳字休伯诸印又一印并半印三俱漫漶不可识左方下有呉士谔印一印轴髙一尺五寸三分广一尺六分元人翎毛一轴【上等张一】
　　素笺本淡着色画左方上有子子孙孙永保一印下有江氏家祚图书一印轴髙一尺一寸九分广七寸三分
　　元人楼阁一轴【上等寒一】
　　素笺本白描画右方下有公素布衣之士二印轴髙一尺五寸三分广七寸二分
　　元人雪景一轴【上等来一】
　　素笺本着色画右方下有防侯鉴赏一印又半印不可识左方下有呉下沈颢印记剑光阁图书记二印轴髙三尺广九寸八分
　　元人莲喜图一轴【上等暑一】
　　素笺本着色画右方中有四明吕廷振一印轴髙二尺六分广七寸一分
　　明人淮隂平项图一轴【上等往一】
　　素笺本白描画右方中半印不可识轴髙一尺七寸四分广一尺三分
　　明人寒潭清白图一轴【上等秋一】
　　宣徳笺本着色画轴髙四尺八寸四分广三尺一寸七分
　　附刻丝画轴上等
　　长春图一轴【上等天一】
　　宋本五色织花鸟右方上织唐范长夀长春白头图九字有宣和押字上钤御书一玺上另幅圆光素织米芾书七言絶句一首款署米芾下有米芾元章印一印轴髙七尺三寸六分广二尺
　　观奕图一轴【上等地一】
　　宋本五色织轴髙四尺八寸一分广二尺四寸八分
　　花卉蟠桃一轴【上等元一】
　　宋本五色织款织呉煦二字下织呉煦印一右方上有珍赏一印下有珍秘宜尔子孙防侯珍赏汉水耿防侯书画之章诸印左方上有丹诚一印中有琴书堂都尉耿信公书画之章二印下有公字信公珍赏二印轴髙一尺九寸广一尺六寸二分
　　九老图一轴【上等黄一】
　　宋本五色织轴髙四尺八寸五分广二尺六寸二分
　　荷花鸳鸯一轴【上等宇一】
　　宋本五色织轴髙一尺八寸三分广一尺三寸九分
　　花卉翎毛一轴【上等宙一】
　　宋本五色织轴髙三尺七寸九分广一尺四寸七分
　　海棠双鸠一轴【上等洪一】
　　宋本五色织轴髙二尺九寸二分广一尺一寸四分
　　秋山诗意图一轴【上等荒一】
　　宋本五色织轴髙二尺六寸八分广一尺一寸八分
　　梨花鸂图一轴【上等日一】
　　宋本五色织轴髙三尺四寸二分广一尺六寸八分
　　附绣线画轴上等
　　王维山水一轴【上等天一】
　　宋绫本五色绣右方上有安阳开国印记子京防心处三印下有子孙永保西楚王孙项墨林父秘笈之印三印左方上有天籁阁一印下有项元汴印田畴耕耨二印诗塘素绣七言絶句一首款绣米芾题三字下有米姓之印一印右方上有寄傲一印下有若水轩项墨林鉴赏章二印左方上有檇李项子京氏二印轴髙一尺三寸广一尺三寸四分
　　画轴次等
　　宋人雪江垂钓图一轴【次等天一】
　　素绢本着色画
　　宋人美人观奕图一轴【次等地一】
　　素绢本着色画
　　宋人谿山秋霁图一轴【次等元一】
　　素绢本着色画
　　宋人秋劲拍雕图一轴【次等黄一】
　　素绢本着色画
　　宋人苍鹰顾鴙图一轴【次等宇一】
　　素绢本着色画
　　宋人坐看云起诗意图一轴【次等宙一】
　　素绢本墨画上方隶书王维诗
　　宋人海青天鹅图一轴【次等洪一】
　　素绢本着色画
　　宋人秋花雁雀图一轴【次等荒一】
　　素绢本着色画
　　宋人风雨归渔图一轴【次等日一】
　　素绢本着色画
　　宋人梅花竹雀图一轴【次等月一】
　　素绢本着色画
　　宋人通臂嬉饮图一轴【次等盈一】
　　素绢本着色画
　　宋人鹰图一轴【次等昃一】
　　素绢本着色画
　　宋人锁谏图一轴【次等辰一】
　　素绢本着色画
　　宋人郤坐图一轴【次等宿一】
　　素绢本着色画
　　宋人货郎图一轴【次等列一】
　　素绢本着色画
　　宋人货郎图一轴【次等张一】
　　素绢本着色画
　　宋人仙山楼阁图一轴【次等寒一】
　　素绢本墨画
　　宋人起蛟图一轴【次等来一】
　　素绢本着色画
　　宋人鹊笼戏婴图一轴【次等暑一】
　　素绢本着色画
　　宋人秋鹰抟击图一轴【次等往一】
　　素绢本着色画
　　宋人秋山萧寺图一轴【次等秋一】
　　素绢本着色画
　　宋人探春图一轴【次等收一】
　　素绢本着色画
　　宋人三章图一轴【次等冬一】
　　素绢本着色画左方下有记语臣蔡受益进五字
　　宋人三猿摘果图一轴【次等藏一】
　　素绢本着色画
　　元人访道图一轴【次等闰一】
　　素绢本着色画
　　元人花鸟一轴【次等余一】
　　素绢本着色画
　　元人乔松鹗跱图一轴【次等成一】
　　素绢本着色画
　　元人策蹇春逰图一轴【次等嵗一】
　　素绢本墨画
　　明人蓼花野鳬图一轴【次等律一】
　　素绢本着色画
　　明人芦雁一轴【次等吕一】
　　素绢本墨画
　　明人九阳消寒图一轴【次等调一】
　　素绢本着色画每书絶句一首诗塘有识语一未署款
　　明人寒禽雪图一轴【次等阳一】
　　素绢本着色画
　　明人仙山楼阁图一轴【次等云一】
　　素绢本墨画
　　明人溪山深秀图一轴【次等腾一】
　　素绢本淡着色画
　　明人梅牕诗意图一轴【次等致一】
　　素绢本着色画
　　明人仙姝献夀图一轴【次等雨一】
　　素绢本着色画诗塘有庄冋生临顔真卿麻姑仙坛记
　　明人雪蓑垂钓图一轴【次等露一】
　　素绢本着色画
　　附刻丝画轴次等
　　瑶池献夀图一轴【次等天一】
　　明本五色织款云长洲朱良栋制
　　国朝人
　　画轴上等
　　恽夀平乔柯修竹图一轴【上等天一】
　　宣徳牋本墨画右方上款识云乔柯修林临柯敬仲左方又自识云元人逸品其意难言矣殆如卢敖之游太清列子之御泠风也白华居士下有叔子一印又识云笔墨简洁处最为惨淡运其神气于人所不见之地惟悬解者得之美人之光可以养目于画亦然新秋在湘雨亭南田夀平下有夀平雪衣居士二印轴髙一尺九寸广九寸一分
　　王原祁仿米家云山图一轴【上等地一】
　　素牋本墨画款识云辛巳九秋冩米家云山于燕台客馆麓台祁下有王原祁印麓台二印前有苍润一印右方下有兴与烟霞防一印轴髙一尺八寸八分广九寸七分
　　王原祁松溪仙馆图一轴【上等地二】
　　宣徳牋本着色画上方款识云辛夘小春冩松溪仙馆即丹台春晓大意仿黄鹤山樵麓台下有王原祁印麓台二印前有三昧一印轴髙一尺八寸广一尺二寸一分
　　王原祁富春山色图一轴【上等地三】
　　宣徳牋本着色画款识云拟一峯老人富春山图王原祁下有王原祁麓台二印轴髙一尺六寸一分广一尺三分
　　王原祁仿董源云山图一轴【上等地四】
　　素牋本墨画款识云冩北苑云山大意麓台庚辰年笔下有茂京一印右方下有石师道人一印轴髙一尺四寸七分广二尺六分
　　王原祁仙山楼阁图一轴【上等地五】
　　宣徳牋本着色画款识云赵承防有仙山楼阁图特师其意时辛夘九月廿七日王原祁下有原祁茂京二印前有峭倩一印轴髙一尺八寸七分广一尺一寸
　　王原祁峭石乔柯图一轴【上等地六】
　　素绢本墨画款云【臣】王原祁恭画下有【臣】原祁一印轴髙一尺八寸六分广一尺一寸二分上方
　　圣祖仁皇帝书唐人五律一首识云録张祐下有康熙
　　稽古右文二玺前有惜寸隂一玺
　　赫奕山居图一轴【上等元一】
　　素绢本着色画款云【臣】赫奕恭画下有【臣】赫奕恭画二印轴髙四尺四分广一尺九寸七分右方上
　　圣祖仁皇帝书元人七律一首识云元成廷珪题山居图下有体元主人万几余暇二玺前有佩文斋一玺
　　赫奕红树秋山图一轴【上等元二】
　　素绢本着色画款云【臣】赫奕恭画下有赫奕恭画二印轴髙五尺一寸广二尺五寸六分左方上
　　圣祖仁皇帝书董其昌七言截句识云董宰句下有康熙稽古右文二玺前有心手相师一玺闺秀钱陈书仿王笔意一轴【上等黄一】
　　宣徳牋本墨画款识云清晖山人曽示余仿黄鹤山人华山松壑鸣泉二图束本本领絶佳后见家长孺仿松壑鸣泉疎老苍秀觉清晖犹有名家习气秋牕无事偶为合景然终以未见黄鹤山人真迹为恨也南楼老人陈书并识雍正四年九月既望下有陈书之印上元弟子二印前有米珠一印左方下有香树斋一印轴髙三尺二寸七分广一尺二寸九分
　　画轴次等
　　王原祁热河胜景图一轴【次等天一】
　　素绢本着色画款云日讲官起居注詹事府詹事兼翰林院侍读学士臣王原祁恭画
　　王原祁西湖图一轴【次等天二】
　　素绢本墨画西湖十景款云翰林院侍读学士【臣】王原祁奉
　　勑恭画
　　赫奕秋林晩霭图一轴【次等地一】
　　素绢本着色画款云【臣】赫奕恭画右方上
　　圣祖仁皇帝书唐人五律一首识云録张祐下有康熙
　　稽古右文二玺前有中和一玺
　　赫奕溪桥结庐图一轴【次等地二】
　　素绢本着色画款云【臣】赫奕恭画左方上
　　圣祖仁皇帝书董其昌七言截句识云临董其昌下有康熙宸翰保合太和二玺前有佩文斋一玺蒋廷锡菊花一轴【次等元一】
　　素绢本着色画款云【臣】蒋廷锡恭画左方上
　　圣祖仁皇帝题云山花野菊喜清风塞北烟光报岭枫无暑不知秋气至数丛兰蕋放离宫乙酉秋日山庄偶成并书下有体元主人万几余暇二玺前有佩文斋一玺
　　蒋廷锡剪秋罗冩生一轴【次等元二】
　　素绢本着色画款云【臣】蒋廷锡恭画右方上
　　圣祖仁皇帝题云可惜轻罗任剪裁名传南国尚徘徊未知紫塞多佳种杂置深红配绿苔咏剪秋罗下有康熙稽古右文二玺前有中和一玺蒋廷锡莲塘白鹭图一轴【次等元三】
　　素绢本着色画款云【臣】蒋廷锡恭画右方上
　　圣祖仁皇帝题云浓淡色中匀粉腻浅深痕上着胭脂华堂展处南薰起一似西湖六月时下有康熙宸翰保合太和二玺前有佩文斋一玺
　　蒋廷锡文明富盛图一轴【次等元四】
　　素绢本着色画锦鸡牡丹款云【臣】蒋廷锡恭画蒋廷锡芦雁一轴【次等元五】
　　素绢本着色画款识云宋人殷宏本【臣】蒋廷锡恭临左方上
　　御笔题妙字
　　蒋廷锡画何尔其图一轴【次等元六】
　　素绢本着色画款云【臣】蒋廷锡恭画
　　按何尔其鸡类出于黒龙江兴安南北地康熙四十六年秋命廷锡画图
　　蒋廷锡画山羊图一轴【次等元七】
　　素绢本着色画款云【臣】蒋廷锡恭画
　　宋骏业晴峦瑞霭图一轴【次等黄一】
　　素绢本着色画款识云晴峦瑞霭臣宋骏业恭画
　　髙其佩五徳图一轴【次等宇一】
　　素绢本着色画款署其佩诗塘
　　皇帝青宫时题云淮南曽伴升仙去留得生绡幻里身秀埭昻昻夸独立可能风雨报寒晨宝亲王长春居士题后有宝亲王宝勤学好问二玺前有随安室一玺
　　黄应谌宴桃李园图一轴【次等宙一】
　　素绢本着色画左方上书李白原序款云顺治戊戌秋日【小臣】黄应谌奉
　　防恭画并书
　　周璕画龙一轴【次等洪一】
　　素绢本墨画款云嵩山周璕冩诗塘有蒋廷锡题句一姚桂跋一
　　沈宗敬秋山楼阁图一轴【次等荒一】
　　素绢本着色画款云【臣】沈宗敬恭画
　　王敬铭山水一轴【次等日一】
　　素绢本着色画款云翰林院修撰【臣】王敬铭恭画
　　戴天瑞竹溪图一轴【次等月一】
　　素绢本着色指画款云【臣】戴天瑞指头恭画右方上
　　圣祖仁皇帝识云戴天瑞手画设邑清雅亦谓一种画禅中所贵者乎故特援笔以记下有体元主人万几余暇二玺前有佩文斋一玺
　　戴天瑞东篱秋色图一轴【次等月二】
　　素绢本着色指画款云【臣】戴天瑞指头恭画右方上
　　圣祖仁皇帝书御制旧句云山花野菊喜清风塞北烟光报岭枫无暑不知秋气至数丛兰蕋放离宫乙未秋日山庄偶成再书下有康熙稽古右文二玺前有中和一玺
　　冷枚得果图一轴【次等盈一】
　　素绢本着色画款云东溟冷枚画
　　冷枚成衣图一轴【次等盈二】
　　素绢本着色画款云东溟冷枚画
　　冷枚拥罏图一轴【次等盈三】
　　素绢本着色画款云东溟冷枚画
　　冷枚折桂图一轴【次等盈四】
　　素绢本着色画款云东溟冷枚画
　　冷枚采桑图一轴【次等盈五】
　　素绢本着色画款云东溟冷枚画
　　冷枚纸鸢图一轴【次等盈六】
　　素绢本着色画款云东溟冷枚画
　　冷枚画人物一轴【次等盈七】
　　素绢本着色画款云【臣】冷枚恭画
　　张若霭仿王笔意一轴【次等昃一】
　　宣徳牋本着色画款云王溪山仙馆【臣】张若霭敬仿
　　张若霭仿呉镇笔意一轴【次等昃二】
　　宣徳牋本墨画款云呉镇松壑流泉小景【臣】张若霭敬仿
　　张若霭仿黄公望笔意一轴【次等昃三】
　　宣徳牋本墨画款云黄公望溪村雨意【臣】张若霭敬仿
　　张若霭仿倪瓒笔意一轴【次等昃四】
　　宣徳牋本着色画款云倪瓒水竹山庄【臣】张若霭敬仿
　　唐岱仿李成山水一轴【次等辰一】
　　宣徳牋本墨画款识云乾隆八年四月朔仿宋李成【臣】唐岱恭画
　　郎世宁画鸽一轴【次等宿一】
　　素绢本着色画款云【臣】郎世宁恭画
　　周鲲河山献瑞图一轴【次等列一】
　　素绢本着色画款云【臣】周鲲恭画
　　沈崳平林逺岫图一轴【次等张一】
　　素绢本墨画款云【臣】沈崳恭画左方上
　　圣祖仁皇帝书唐人七言絶句一首识云画松下有康
　　熙稽古右文二玺前有中和一玺
　　僧超揆松下聴泉图一轴【次等寒一】
　　素绢本墨画款题云双松树下结茒亭百尺飞泉隔涧聴留客推牕共延伫白云多处乱峯青庚辰秋冩并题于静明园文室揆道人
　　列朝人
　　书画合轴上等
　　无呉镇画竹并书诗一轴【上等天一】
　　素牋本墨画上方草书唐人七言古诗一首款云梅老戏墨下有梅花庵一印轴髙三尺五分广九寸三分
　　明文徴明洛神图并书赋一轴【上等地一】
　　宋牋本白描画上方小楷书洛神赋款识云嘉靖辛丑春三月上浣之吉雨牕寂寥漫书适兴惜老眼眵昏不能工也徴明下有徴明连印轴髙一尺九寸一分广八寸七分










　　石渠宝笈卷九
　　钦定四库全书
　　石渠宝笈卷十目録
　　贮
　　养心殿
　　列朝人
　　书册上等
　　晋王羲之快雪时晴帖
　　晋王谢雨后中郎二帖
　　宋髙宗千文
　　宋人牋牍
　　宋诸名家墨寳
　　宋苏轼书楚词
　　宋元寳翰
　　元名家尺牍
　　元赵孟頫尺牍
　　元赵孟頫书出师陈情二表
　　元赵孟頫题画诗
　　元赵孟頫鲜于枢合册
　　元陆继善摹禊帖
　　元髙翼书通书
　　元曹善书山海经
　　元明人题钱谱襍文
　　蝉离诗帖
　　明祝允明书和陶饮酒诗
　　明董其昌仿古十种
　　明董其昌书辋川诗
　　明董其昌临诸家帖
　　明董其昌书千文
　　明董其昌仿古三种
　　明董其昌临帖


　　钦定四库全书
　　石渠宝笈卷十
　　贮
　　养心殿一
　　列朝人
　　书册上等
　　晋王羲之快雪时晴帖一册【上等天一】
　　素牋本行书计二十四字后有山隂张侯四字又君倩二字幅前有廷字希世宝二印后有绍兴聨玺又一印漫漶不可识后边幅有王廷世印吴廷二印前边幅押缝有冯氏鹿庵珍藏图籍印一印前副页有明昌御览一玺又秋壑珍玩张氏珍玩北燕张氏宝藏桴居聨印冯铨之印冯源济印诸印后副页赵孟頫防云东晋至今近千年书迹留传至今者絶不可得快雪时晴帖晋王羲之书歴代宝藏者也刻本有之今乃得见真迹臣不胜欣幸之至延祐五年四月二十一日翰林学士承防荣禄大夫知制诰兼修国史臣赵孟頫奉勅恭防又刘赓防云王逸少书不可多得于好事家盖见之一二焉此秘阁所藏快雪时晴帖墨本乃真迹也尤为竒特翰林学士承防臣刘赓奉圣防谨防前有廷字一印又防都沓儿防云晋王羲之墨迹前贤已多论者当为天下法书第一快雪时晴帖歴年虽逺神物防持不至磨灭传之今日甚可珍藏也又使四海之内学儒诸生知万几之暇不事游畋不宝珠玉博古尚文致精如此延祐五年四月卄三日赐进士及第翰林待制承直郎兼国史院编修官臣防都沓儿奉勅恭防前押缝有吴廷一印又刘承禧记云天下法书第一吾家法书第一麻城刘承禧永存珍秘后押缝有吴廷一印又永兴军节度使之印一印又王穉登防云朱太傅所藏二王真迹共十四卷惟右军快雪大令送梨二帖乃是手墨余皆双钩廓填耳宋人双钩最精出米南宫所临者往往乱真故前代名贤不复辨论槩以为神品其确然无疑独快雪送梨元赏之士自能鉴定定不可与皮相耳食者论也送梨已归王敬美此帖卖画者卢生携来吴中余倾槖购得之欲为幼儿营负郭新都吴用卿以三百锾售去今复为延伯所有神物去来但贵得所不落沙咤利手幸矣在彼在此奚必置意考宣和书谱此卷曾入天府后归贾师宪又尝为米老所藏米自有防今在韩太仆家因延伯命题并述其流传辗转若此己酉七月卄七日太原王穉登谨书又汪道防防云万厯己酉八月十有九日新安汪道防敬观于秦淮之水阁是日清秋和适钟山致爽得见无上法书真迹真百年中一大快也又文震亨防云余壻于太原氏故徴君所藏卷轴无不寓目当时极珍重此帖筑亭贮之即以快雪名每风日晴美出以示客赏玩弥日不厌后归用卿氏不无自我得之自我失之之恨征君游道山后余从用卿所复时得展玩可谓与此帖有縁不至如马防扣西州门时也因题而归之若夫王嫱西子之美丽有目共识更无借余之扬许矣吴郡雁门文震亨记又吴廷防云余与刘司延伯寓都门知交有年博古往来甚多司罢官而归余往视两畨欢倍畴昔余后复偕司至云间携余古玩近千金余以他事稽迟海上而司舟行矣遂不得别余又善病又不能往楚越二年闻司隶仙逝矣司交逰虽广相善者最少独注念于余余亦伤悼不已因轻装往吊之至其家惟空屋壁立寻访延伯家事并所藏之物皆云为人攫去又问快雪帖安在则云存还与公尚未可信次日往奠其家果出一赈以物偿余前千金值快雪帖亦在其中复恐为人侵匿闻于麻城令君用印托汝南王思延将军付余临终清白歴歴不负可谓千古竒士不期吴门擕去之物复为合浦之珠展卷三叹因记颠末嗟嗟此帖在朱成国处毎谈为墨宝之冠后流传吴下复归余手将来又不知归谁天下竒物自有神防倘多宝数百年于余清斋中足矣将来摹勒上石此一段情景与司高谊同炳千秋可也天啓二年三月望日书于楚舟余清斋主人记下有吴廷私印一印又江村一印又记语云皇明万厯甲辰三月卄八日太原王氏尊生斋重装后有快雪堂图书印一印幅高七寸一分广四寸六分幅后合缝处
　　御笔题神字上钤乾隆宸翰一玺
　　御笔籖籖上有乾隆宸翰乾隆御赏之宝二玺
　　晋王谢雨后中郎二帖一册【上等地一】
　　雨后帖素笺本草书计四十二字幅后署羲之下有禹民二字上钤一印残缺不可辨又贞观墨玺一绍兴一玺志东竒玩一印世南墨印一又半印并幅前半印俱漫漶不可识后副页邓文原防云右王右军雨后帖真迹明牕棐几夜雪初晴得此展玩良一快也延祐己未十二月望左緜邓文原观于武林寓舍之素履斋又董其昌防云右军兰草帖雨后帖真迹皆有虞永兴私印兰草已刻于吴用卿余清斋此华学士家藏海内无两元时栁贯防戎辂表云钟王真迹虽千金一字亦不可见犹幸有流落人间如此卷者董其昌题又附邹逸麟尺牍云雨后一帖系兄终身人品所闗惟兄自为计茂如兄麟生顿首又题云撮炮雨前茶闲展雨后帖如此粗遣过与世无交渉与秋涧防右军帖口占似一石道文笑笑逸麟幅高八寸一分广四寸九分
　　中郎帖素笺本行楷书计六十五字幅前半印二漫漶不可识后有琳印黄琳美之吴桢新安吴廷许叔次家藏杨嘉诸印又半印二漫漶不可识后副页记语有淳熈戊申正月武陵张逸南阳陆瑛十四字又许璿政防云右晋六十五字帖详载书谱与右军书同日得观岂不至幸吾生千百载后譬之树杪回视根柯寥逺不能相及然情怀意思古今相同前人所书言语足准后学读其文览其书竟其寥逺回视斯帖不觉怃然忻戚若相闗焉又千百年后境象当何似窃以为亦犹是耳至其一时运笔用墨之妙虽竭力摹拟卒难相肖孙叔敖学在优孟人以为逼真吾谓外或近之其中丰骨自别是以识者必求真迹观之既刻之石又摹搨人为奚啻木末回视根柯耶璿政前有堵氏半印后半印六俱不可识又王鏊防云自晋迄今盖千有余年其间世故凡几变灭而片纸宛然独完信神物有呵防者耶拙叟鏊前有许叔次家藏一印又焦竑防云宣和书谱谢公行书三此所谓中郎帖也晋人简牍率于吊丧问疾用之往往如出一辙岂可因语同遂目为右军书耶王谢并擅临池然谢书比之逸少尤为囏得当是世之一宝丙午冬秣陵焦竑题又张英防云壬戌初秋龙眠张英敬观于真州舟中王谢风流千载如新良平生一快事也后有苍巗子观其大畧二印幅高七寸四分广八寸
　　宋高宗千文一册【上等元一】
　　澄心堂纸朱丝阑本行书欵识云绍兴二十三年嵗次癸酉二月初十日御书院书册记二十二幅幅高八寸八分广四寸四分有竒
　　御笔题籖籖上有乾隆宸翰乾隆御赏之宝二玺
　　宋人笺牍一册【上等黄一】
　　素笺本行楷书凡十二幅第一幅徐铉书前有宋荦审定一印又半印三存之印秘传世家六字后半印三存图画义阳四字又半印不可识幅高九寸一分广一尺三寸九分第二幅苏轼书前有曹溶秘玩季振宜字诜分号沧苇二印后有曹溶鉴定书画印一印幅高八寸二分广七寸六分第三幅苏轼书后有曹溶鉴定书画印宋荦审定二印幅高八寸一分广六寸五分第四幅苏轼书前有囿山真赏希之二印后有【二字未织】太原兴祖冲和之裔二印幅高一尺六分广一尺五寸一分第五幅米芾书后有宋荦审定克符氏藏二印又半印不可识幅高九寸一分广九寸八分第六幅第七幅俱沈辽书第六幅前有寄傲项元汴印项墨林父秘笈之印黄琳美之宋荦审定诸印后有六艺之圃项墨林鉴赏章琳印休伯诸印幅高一尺五分广一尺一寸五分第七幅前有退宻琳印黄琳美之平生真赏项墨林父秘笈之印诸印后有天籁阁项子京家珍藏宋荦审定审定真迹诸印又半印不可识幅高九寸九分广一尺四分后别幅吕升卿防云观沈翰林书怳然如其生存也反覆阅之使人怆然不自胜耳熙宁甲寅中夏端午前一日逍遥堂题温陵吕升卿明甫前有天籁阁项元汴印项墨林父秘笈之印琳印项子京家珍藏诸印后有子京父印项墨林鉴赏章檇李项氏世家宝玩墨林秘玩子孙世昌诸印又蒋之奇防云文通与余往还之帖多矣独存其一览之可以发笑惜乎文通之飘逸俊爽而不幸早卒也今不复见其人矣頴叔后有宋荦审定虚朗斋二印第八幅孙觌书前有天籁阁南昌袁氏项元汴印项子京家珍藏清森阁书画印何元朗氏诸印又静思半印后有檇李项氏世家宝玩子京所藏平生真赏忠彻项墨林鉴赏章宋荦审定诸印幅高九寸二分广一尺七分第九幅吕公绰书前有宋荦审定蒲阳傅氏清防玩府三印又半印二存子孙永保之世家七字后有义阳半印又半印不可识幅高一尺一分广一尺五寸三分第十幅第十一幅张孝伯书前有寄傲项元汴印子京父印项墨林鉴赏章诸印后有墨林秘玩项子京家珍藏防李项氏世家宝玩宋荦审定项叔子清森阁书画印何元朗氏诸印幅高九寸八分广九寸一分二幅同第十二幅霍端友书前有退宻平生真赏项子京家珍藏诸印后有宋荦审定项元汴印项墨林父秘笈之印子孙世昌诸印幅高九寸四分广一尺四寸四分后副页有蕉林收藏梁清标印二印
　　御笔题籖籖上有天府珍藏乾隆御赏之宝二玺
　　宋诸名家墨宝一册【上等宇一】
　　素笺本凡十九幅第一幅杜衍尺牍行草书前有神品墨林山人防李李氏鹤梦轩珍藏记项墨林鉴赏章诸印又墨林子黄裳之字半印三后有檇李项氏世家宝玩平生真赏子京所藏墨林秘玩诸印又退密延平晋字半印三前押缝有大观一印幅高八寸一分广一尺三寸八分第二幅范仲淹尺牍行楷书前有鼎元半印后有文正书院元理半印二后押缝有大观一印后尤袤防云方范文正因与吕文靖争论上前贬饶州时尹舍人实上书愿得俱贬监郢州酒税此一卷帖情义谆谆不啻兄弟盖二公爱君忧国道合志同其相与之厚自应尔耳淳熙乙巳清明日梁谿尤袤敬观幅高一尺一分广一尺二寸二分第三幅欧阳修付书局帖行楷书前有赵字大雅二印又半印不可识后有陈定印贾似道图书子子孙孙永保之诸印后押缝有大观一印幅高八寸三分广三寸六分第四幅欧阳修付书局帖十八字行书前有瑛字古斋半印二后有陈定印陈以御赵子昂氏文征明印赵肃诸印前押缝有大观一印幅高七寸九分广九寸三分后别幅吴寛防云此欧阳文忠公修唐书纪表时二小帖也黔阳令陈君坚逺得以示余片纸数字于史事无大闗系而后世独加爱防终不落蛛丝煤尾中非物也人也成化十七年四月辛未长州吴寛谨题前押缝有大观一印又祝允明防云慕其人而不见则思见其书慕其书而不见则思闻其言同时世者亦然也况后学于昔贤钜公相望千载音仪已絶目矣徒得其言而诵之犹参侍几杖乃获其手笔而瞻玩之宁不大慰乎与文忠公同时如苏黄诸公字学者亦多见独公书絶少此二帖公作唐史时与局中同事者为故黔阳大夫陈君所藏黔阳之子进士君鲁南出示反覆敬览系记时月亦曰幸慰素心若得见公面目一翻云尔正徳己巳长州祝允明记又文征明防云欧公尝云学书勿浪书事有可记者他日便为故事且谓古之人皆能书惟其人之贤者传使顔公书不佳见之者必宝也公此二帖仅仅数语而传之数百年不与纸墨俱冺其见宝于人固有出于故事之上者正徳八年癸酉秋九月十有六日后学衡山文征明拜手谨题中幅押缝有大观一印第五幅蔡襄尺牍行草书前有神品防心处项元汴印子京父印诸印又所藏鉴赏章秘玩半印三后有天籁阁陈定子孙永保墨林秘玩项墨林父秘笈之印诸印又万言壶中半印二后押缝有大观一印幅高八寸四分广九寸八分第六幅苏轼尺牍行书前有清容斋一印又鼎元半印后有有明王氏图书之印樊阁二印又半印不可识后押缝有大观一印幅高八寸一寸广九寸二分第七幅苏轼尺牍行书前有仇逺神品毛九畴氏南阳家藏项叔子墨林项季子章诸印后有子孙永保宫保世家陈定书印陈定平生真赏诸印前押缝有大观一印第八幅邵防尺牍行草书前有神品墨林山人项子京家珍藏诸印后有檇李项氏世家寳玩项元汴印项墨林父秘笈之印平生真赏诸印又宫保项元汴氏忠信半印三前押缝有大观一印幅高九寸九分广一尺五寸二分第九幅王巩尺牍行书欵上钤王巩之印一印后押缝有大观一印幅高八寸五分有奇广一尺八分第十幅黄庭坚尺牍行楷书前有知颐印【下缺一字】一印又半印不可识后有来鹤堂审定真迹二印又半印不可识前押缝有大观一印幅高八寸七分广七寸七分第十一幅黄庭坚尺牍行书前有墨林子檇李项氏世家宝玩项元汴印子京父印吴桢周生虚朗斋诸印后有墨林秘玩项叔子汉斋原璧以御陈定吴廷陈定平生真赏陈氏世宝诸印前押缝有大观一印幅高九寸广五寸五分第十二幅米黻尺牍行书欵上铃一印不可辨后有兰石主人陈定印二印又一印惟爱山堂名笔奇画子孙永保之十三字可识又半印四俱漫漶不可识前押缝有大观一印幅高九寸三分广一尺五寸四分第十三幅米友仁尺牍行书前有陈以御陈定书印二印又古斋半印后有陈氏世宝一印又浦江旌表半印后押缝有大观一印幅高八寸广七寸五分有奇第十四幅薛绍彭尺牍行书前有仁义里白麟谿浦江旌表孝义郑氏复斋珍玩诸印又孝义郑氏半印后有浦江旌表孝义郑氏陈字赵氏半印三后押缝有大观一印幅高九寸九分广一尺八寸七分第十五幅蔡京尺牍行书前有神品天籁阁子孙永保项子京家珍藏项墨林鉴赏章诸印又一印不可识又世昌半印又半印不可识后有檇李项氏世家宝玩项元汴印平生真赏项墨林父秘笈之印虚朗斋子孙世昌忠孝世家爽轩珍玩吴廷诸印又一印不可识又项元半印后押缝有大观一印幅高九寸九分广一尺二寸九分第十六幅吴説尺牍行书前有防李项氏世家宝玩项元汴印项墨林鉴赏章何元朗氏漆园傲吏巢松诸印又墨林子永保半印二后有檇李墨林山人项子京家珍藏诸印又若水半印后押缝有大观一印幅高八寸八分广一尺六寸七分第十七幅虞允文尺牍行书前有大观陈以御陈定书印诸印后有陈定平生真赏檇李项氏世家宝玩项元汴印墨林秘玩项子京家珍藏诸印幅高九寸九分广一尺三寸第十八幅范成大尺牍草书前有蝶庵书画防李李氏鹤梦轩珍藏记二印后有云烟过眼项笃夀印项子长父鉴定诸印前押缝有大观一印幅高一尺广一尺五寸九分第十九幅陆游尺牍行草书前有天籁阁寄傲项元汴印子京父印项墨林鉴赏章诸印又轩字永保心赏半印三后有大观墨林子子孙永保项子京家珍藏檇李项氏世家宝玩清森阁书画印何元朗氏诸印又子京墨林半印二幅高一尺三分广一尺六寸五分
　　御笔题籖籖上有乾隆御赏之宝一玺
　　宋苏轼书楚辞一册【上等宙一】
　　素牋本行书欵署轼字下有眉阳苏轼一印首幅前有梅雪轩伯生二印又品字半印后副页刘沔防云东坡先生书楚辞乃黄州时书人多购晚年书先生晩年字画老劲雄放元丰中作字华丽工妙后生不见前作往往便谓赝本先生昔与犹子书论作文教其师法应制时文章且曰至于书字亦然也松年自蚤嵗尊慕先生家藏先生之文甚富近年购先生之文尤多独此乃先生旧所书耳信可宝也宣和四年二月八日刘沔书又张琏防云先王毎论楚辞下风雅一等至鲜于子骏所作且叹称之况九歌九辨乎笔墨之咏歌之尚何疑晋国张琏又防云渊于书不识真赝独识此书为先生真迹三叹三叹后有澄心馆一印又记语云倪尝借观于永康得助堂上月中澣日倪书【二防姓氏俱未详】册计二十幅幅高八寸广四寸五分
　　御笔题籖籖上有乾隆宸翰一玺
　　宋元宝翰一册【上等洪一】
　　凡三十四幅第十五幅素绢本第三十幅三十一幅碧色笺本第三十二幅至三十四幅金粟牋本余俱素牋本第一幅宋仁宗御笔飞白书防云二大字前有
　　钦赐臣权一印盖
　　世祖赐宋权物也后有臣荦子孙永保二印幅高九寸四分广一尺四寸九分第二幅宋徽宗楷书闰中秋月诗帖前有御书一玺后有宣和殿宝一玺又宋荦审定一印幅高一尺九分广一尺三寸九分第三幅至第六幅黄庭坚行楷大书送四十九侄诗帖未署欵末幅有白石山房蔡子木歌颂斋宋荦审定三印前三幅高一尺一寸广一尺二寸八分末一幅高同前广三寸三分第七幅八幅黄庭坚草书寄贺兰铦诗帖前幅有内府书印一玺归来印一印又经歴司一印存其半后幅有希之一印又贾氏半印前幅高一尺八分广一尺五寸三分后幅高同前广六寸五分第九幅至第十一幅米芾行草书防林逋梅花诗未署欵前幅有宋荦审定一印又半印二不可识后幅有陈氏家藏邹式金印二印幅高八寸四分前幅广五寸九分中幅广六寸一分后幅广五寸七分第十二幅十三幅米芾行草大书词帖未署欵前幅有宋荦审定一印又司印半印后幅半印同幅高九寸九分前幅广一尺五寸五分后幅广一尺七寸五分第十四幅李建中楷书七言絶句一首未署欵前有子京周伯温氏梅壑吴孟思氏墨林主人子孙永保诸印后有子孙世昌军假司马臣祚聨印黄镃之印宋荦审定项子京家珍藏项墨林鉴赏章素庵诸印幅高八寸七分广七寸第十五幅苏迈行楷书防郑天觉画欵识云大观三年八月十日睂山苏迈伯达书下有武功开国一印宋荦审定一印幅高七寸九分广八寸第十六幅十七幅王庭筠行书法华堂道林二诗未署欵首幅前有宋荦审定衡山宜阳诸印又合同图书之印子庆全卿篑成诸半印又半印不可识后有采秀堂紫芝堂印赵礼用觐诸印又乔氏张氏中山全卿诸半印又半印二不可识后幅前有合同采秀堂半印二又半印二不可识后有吴郡董宜阳印赵礼用觐紫芝堂印诸印又乔氏真赏全卿诸半印又半印不可识幅高九寸三分广一尺三寸二幅同第十八幅至二十四幅赵孟頫行书杜诗欵云子昻为月麓书下有赵子昻氏一印首幅前有宋荦审定一印又半印二不可识幅高八寸二分广一尺一寸五分七幅同第二十五幅至二十八幅鲜于枢行书诗帖前二幅欵云次韵仇仁父晩秋杂兴枢拜呈首幅前有长垣王氏珍玩一印次幅后有宋荦审定一印后二幅书秋怀二章欵识云近作如此奉湛渊作者一笑枢顿首前幅有宋荦审定一印后幅有飞龙舞凤一印幅高一尺一寸前二幅一广一尺二寸五分一广一尺三寸四分后二幅一广一尺四寸五分一广一尺二寸二分第二十九幅虞集楷书诗帖欵署虞集下有伯生一印又宋荦鉴定沈周宝玩二印幅前半印二不可识后边幅有天水郡收藏书画印记一印第三十幅三十一幅康里巙临王羲之草书欵识云去嵗在上都时所临殊未能得其万一耳康里巙记下有子山一印首幅前有宋荦审定一印幅高八寸九分广一尺三寸一分第三十二幅至三十四幅俞和行草书诗帖无欵后署右前有尊酒行六字下有子中父印紫芝生二印又宋荦审定一印首幅二印漫漶不可识前二幅高八寸一分广一尺四分末幅高同前广四寸三分
　　御笔题籖籖上有乾隆宸翰一玺
　　元名家尺牍一册【上等荒一】
　　宋笺本凡三十五幅第一幅欧阳元尺牍行书后有朱书记云元字原功文忠公修之后追封楚国公諡曰文别号圭斋逸民前有子京李肇亨檇李李氏鹤梦轩珍藏记逸民子孙永保项墨林鉴赏章诸印又所藏家珍藏半印二后有项元汴二印又项墨林鉴赏章项墨林印檇李项氏世家宝玩槐庭清玩长白索氏珍藏图书印诸印幅高九寸九分广一尺九寸七分第二幅管道升尺牍行草书前有檇李李氏鹤梦轩珍藏记一印又应征鉴赏章半印二后押缝有东平一印幅高八寸四分广一尺六寸四分第三幅赵雍尺牍行书后押缝有九如清玩也园珍赏二印幅高九寸二分广一尺七寸第四幅赵雍尺牍行草书前有檇李李氏鹤梦轩珍藏记董奕少氏读书帷李应征印诸印后有友古轩李霞举鉴赏章聚顺堂珍藏印三印幅高九寸五分广一尺一寸八分第五幅邓文原尺牍行书幅前有邓佥事平安家书十一月卄六日发十四字旁朱书记云文原字善之諡文肃前有寄傲子京素履斋印子孙世昌檇李李氏鹤梦轩珍藏记墨林子京所藏神游心赏诸印又鉴赏章半印后有项元汴印元汴墨林秘玩三印又项墨林父半印左边幅有也园索氏收藏书画御赐忠孝堂长白山索氏珍藏二印幅高九寸五分广一尺一分第六幅邓文原尺牍幅前有邓善之平安家书四月初五日铅山县发十六字下有邓氏善之一印后有阿尔喜普之印一印左边幅有乐琴书以消忧一印幅高九寸六分广一尺七分第七幅邓文原尺牍行草书欵上钤素履斋印一印后有友古轩乐庵二印幅高七寸四分广九寸第八幅康里巙尺牍行草书幅后有朱书记云子山康里氏父不忽木祖燕真世有功业巙亦学士承防卒諡曰文忠前有子京李肇享檇李李氏鹤梦轩珍藏记子京所藏元汴之印墨林秘玩诸印又世昌半印后有檇李项氏世家宝玩退宻虚朗斋项墨林父秘笈之印诸印又项墨林虚朗半印二押缝有友古轩一印幅高九寸二分广一尺七寸三分第九幅方囘尺牍行书幅后署闰月初九日五字上钤一印漫漶不可识前有墨林印二又檇李李氏鹤梦轩珍藏记项元汴印项子京家珍藏诸印又心赏半印后有元汴之印项墨林鉴赏章东平项子京家珍藏诸印又虚朗项叔子半印二幅高一尺四分广一尺五寸六分第十幅姚玭尺牍并七律一首行草书前有官様文章一印后有九如清玩舜裔中书舍人之章诸印又二印漫漶不可识幅高九寸三分广一尺七寸第十一幅王防尺牍行书后有也园珍赏世夀堂二印幅高一尺三分广一尺八寸一分第十二幅卫仁近尺牍行书欵上钤卫仁近印一印后有友古轩珍赏丰人季氏二印幅高九寸三分广一尺三寸五分第十三幅李孝光尺牍行书后有槐庭清玩东平二印幅高九寸七分广一尺一寸八分第十四幅高志大尺牍行书后有友古轩一印幅高七寸七分广一尺三寸六分第十五幅毛继祖尺牍行书欵上钤玉局生一印后有也园索氏收藏书画一印幅高八寸广六寸九分第十六幅徐介尺牍行楷书后有友古轩一印幅高六寸七分广同第十七幅俞俊尺牍行草书欵上钤俞俊二印后有九如清玩阿尔喜普之印二印幅高八寸四分广一尺七寸四分第十八幅马治尺牍草书欵上钤马治私印一印前有笃寿聨印左边幅有长白索氏珍藏图书印读画二印幅高八寸七分广一尺四寸一分第十九幅钱嵩尺牍并七律一首行书前有浮玉山人一印后有白高钱嵩吴越世家三印又九如清玩一印幅髙八寸三分广一尺第二十幅士明【姓氏未详】尺牍行草书前有退密墨林子京父印墨林秘玩子孙世昌项子京家珍藏诸印后有项元汴印墨林山人槐庭清玩乐庵诸印幅高一尺四分广一尺六寸九分第二十一幅俞镐尺牍行草书前有檇李子京所藏项墨林父秘笈之印诸印又寄傲叔子半印二后有长白索氏珍藏图书记子京父印项墨林鉴赏章诸印又半印不可识幅高九寸一分广一尺三寸一分第二十二幅俞镐尺牍行书前有子京父印项墨林鉴赏章二印又寄傲真赏半印二后有项元汴印项子京家珍藏二印又子京子孙世昌半印二幅高九寸一分广六寸三分第二十三幅沈右尺牍行书左边幅有友古轩珍赏也园珍赏二印第二十四幅沈右尺牍行楷书幅高七寸八分广七寸二分第二十五幅沈右尺牍楷书仁有九如清玩一印幅高八寸二分广六寸第二十六幅沈右尺牍行书欵上钤沈右私印一印左边幅有乐琴书以消忧一印幅高九寸五分广一尺二寸二分第二十七幅堪【姓氏未详】尺牍草书前有墨林子京所藏二印又墨林子半印后有项元汴印项墨林父秘笈之印二印又退宻项字半印二左边幅有也园索氏收藏书画读画二印幅高七寸广一尺第二十八幅礼实【姓氏未详】尺牍行草书前有子京父印项墨林鉴赏章二印又寄傲叔子半印二后有项元汴印项子京家珍藏二印又檇李墨林半印二幅髙九寸七分广一尺八寸一分第二十九幅黄溍尺牍行书前有丰人季氏一印又一印不可识后有也园珍赏一印幅髙九寸二分广一尺一寸三分第三十幅陈克庄尺牍楷书前有乐琴书以消忧一印后有复徴玉乳二印又乔氏半印幅髙九寸广一尺八寸二分第三十一幅宋举忠尺牍草书前有篑成半印后有复徴玉乳二印左邉幅有也园索氏收藏书画一印幅髙九寸广一尺四寸三分第三十二幅陈基尺牍行草书左邉幅有槐庭清玩也园珍赏二印幅髙七寸六分广一尺第三十三幅陈基又牍行草书前押缝有东平一印幅髙八寸四分广七寸一分第三十四幅陈基尺牍行草书后有子敏一印幅高七寸五分广七寸六分第三十五幅陈基尺牍行书欵上钤私印半印前有真赏半千江夏氏图书记三印后押缝有东平一印幅高八寸六分广一尺三寸五分
　　御笔题籖籖上有乾隆宸翰一玺
　　元赵孟頫尺牍一册【上等日一】
　　碧色牋本行书凡六幅第一幅前有陈以御陈定书印二印后有蕉林张羽钧二印幅高八寸五分广一尺一寸一分第二幅前有安定周生二印后有张羽钧一印又半印二不可识幅高八寸一分广九寸三分第三幅欵上钤赵子昻氏一印前有天籁阁神品墨林砚癖癖茶居士张重美记蕉林居士野处防心处鸳鸯湖长项子京家珍藏李广生氏诸印又半印三存之外世昌子章六字后有项墨林鉴赏章檇李项氏世家宝玩翕辟图书李氏家藏西畴耕耦诸印又半印三存于田项印宫保六字幅高九寸一分广一尺一寸八分第四幅欵上钤赵子昻氏一印前有神品子京所藏河北棠村博野堂宝玩印墨林山人项叔子李广生氏墨林项季子章张重美记诸印又半印二存净土秘玩四字后有惟心净土项墨林父秘笈之印檇李项氏世家宝玩诸印又于田半印幅高九寸一分广一尺二寸五分第五幅欵上钤赵子昂氏一印前有寄傲神品墨林砚癖子京父印子京所藏李广生氏苍岩张重美记物外元赏项墨林父秘笈之印檇李项氏世家寳玩诸印又退密半印又半印二存庵字耕耦三字后有墨林子项子京家藏二印又半印五存恵泉于田田翕辟李氏子京十字幅髙九寸二分广一尺一寸六分第六幅欵上钤赵子昻氏一印前有梁清标印子京所藏墨林外史子京父印项墨林父秘笈之印李广生氏张重美记诸印又寄傲野处主人半印三后有项元汴印项墨林鉴赏章二印又于田翕辟李氏半印三幅高九寸四分广一尺三寸三分
　　御笔题籖籖上有几暇鉴赏之玺一玺
　　元赵孟頫书出师陈情二表一册【上等日二】
　　宋牋本行楷书凡四十三幅欵识云至元五年春二十八日孟頫书下有赵子昻氏一印首幅至第二十五幅书出师表前署诸葛武侯出师表七字第二十五幅至末幅书陈情表前署李令伯陈情表六字下俱有赏鉴家藏四字上钤吴氏家风一印末幅有郭仁夀记郭长龄氏二印又一印不可辨毎幅前后俱有钤缝半印不可识后余幅有记语云至正十六年嵗在丙申正月卄八日倪中马琬观于杭城寓舎下有于思缉印桐江余诠二印幅髙七寸一分广三寸
　　御笔题籖籖上有乾隆御赏之寳一玺
　　元赵孟頫题画诗一册【上等日三】
　　素牋本行书六言絶句二首七言絶句二首欵识云明逺贤弟以此纸索书置几间月余絶无好况今日因读旧稿适然兴起遂援笔书以复之未审明逺之意以为何如也大徳六年中秋前一日松雪斋中书子昻下有赵氏子昻一印第九幅押缝有大雅一印后余幅许谦跋云松雪与明逺契友故其为书神化莫测与他书不同诚为至寳览者勿以寻常视之至正壬申金华许谦题后空幅有徐以道氏竹轩图书一印又一印漫漶不可识又王穉登跋云赵松雪公书或禇或李然不无本色在此则尽脱本色矣然而絶似禇李也太原生穉登后有唐氏世玩一印册计十五幅幅高九寸八分广四寸元赵孟頫鲜于枢合卷一册【上等月一】
　　宋牋本凡四幅前三幅赵孟頫书末一幅鲜于枢书第一幅第二幅论虞世南裴行俭书法未署欵第二幅后有赵子昻氏一印第一幅前有虎林吏游心古道张坤厚印水帘洞道士箕子之裔真佑林阿士衡诸印又半印存图书印三字后有宋荦审定绣山薛宇卿印洪厓子章张伯元氏诸印又云西岩人半印又半印不可识第二幅前有湖海伟观鲜于虎林吏留伯全印诸印又半印二不可识后有林阿士衡白雪巢图书印洪厓子章张伯元氏李建印信灌湘宋荦审定张志徳氏郑程之印薛宇卿印真佑诸印又半印存云西岩人四字幅高八寸九分广一尺三寸八分二幅同第三幅与鲜于枢尺牍论古人画迹欵云孟頫再拜前有湖海伟观灌湘水帘洞道士格斋图书林阿士衡白雪巢图书印诸印又半印存同叟信三字后有李建印信绣山宋荦审定张坤厚印真佑郑程之印湖海伟观洪章薛宇卿印张伯元氏留伯全印诸印又半印存云西岩人四字幅高七寸七分广一尺四寸一分第四幅论张旭怀素高间草书未署欵有旧人识云此伯几真迹前有游心古道诗书世家真佑张坤厚印水帘洞道士诸印又半印存同叟信三字后有河东司徒世家绣山薛宇卿印林阿士衡洪章白雪巢图书印宋荦审定张志徳氏郑居贞氏灌湘张伯元氏云西嵒人李又元同叟信诸印又张氏半印幅高八寸四分广一尺六寸六分后余幅上官伯圭防云书法晋唐以下日坏宋惟米元章一人能行书耳今国初有吴兴赵子昻以字行初学六朝人书法名世后官进至学士人往往求书丹碑碣者众方退取孙过庭李北海张从申苏灵芝辈字体杂书之独不甚草书太常典簿鲜于伯几父中原人寓居钱塘闲于行草楷不多见与子昻齐名一时今观前子昻报伯几常州张治中家藏虞永兴枕卧帖笔意清峭及论裴行俭褚遂良虞世南书选谱草字杂体一帖故作唐人书法良有意焉又后帖报友人京师所观诸法书名画又复六朝纸尾问讯及伯几意不特报书画欲使见近书何如耳伯几后一帖独论张长史怀素高闲草书之妙末云至山谷乃大坏不可复理亦讥子昻草书之不及已也二公作诗【缺二字】好古博雅厚善且密可谓同志之友至于论书法各宗其长颉颃当世如林下秋风令人可爱复可畏也不审清权仙翁存日怡赏之际曾参二公此意否清权翁乃庐山人其徒同叟李君至治癸亥季夏触暑擕此卷同南唐李廷珪墨过我就磨李墨题之后鄱阳上官伯圭父前有宋荦审定林阿士衡诗书世家白雪巢图书印诸印后有张坤厚印张志徳氏水帘洞道士诸印又道士清权题云前三帖赵子昻论书画后一帖鲜于伯几论草书桓大司马毎请顾长康羊欣评书画竟夕忘疲老兵亦尔后山先生有云晚知书画真有益却叹嵗月来无多余借此自怡未尝不自慨也清权斋书又薛羲防云子昻承防与伯几太常论书画共四帖皆大徳年间所写今为二妙也上清外史薛羲谨题又记语有邓宇观于三山郑居贞之寓轩十二字前有游心古道湖海伟观云西嵒人李又元同叟信三印后有宋荦审定一印又董其昌防云吴兴书少有师禇登善者此前二幅似之又所报燕京竒画是孙过庭法也鲜于伯几评书天真烂漫尽力与吴兴敌者是皆可传也今日过敬韬兄出此相视因借归摹之鸿堂帖中并题壬寅长至后五日董其昌后有宋荦审定一印又陈继儒防云荣禄碑版文法顔平原李北海尺牍纯用二王独此卷与鲜于困学论书画皆以禇河南哀册行之一洗生平本色困学论张长史帖亦不复类鲜于家书两公于墨苑中小游戯不无摩垒血战之意荣禄得伯几书辄以已书易之付之烈焰曰此子定掩吾名有卫夫人妬泣然不可谓鲜于之知已也偶过敬韬緑隂古石间出此相示漫记数语此日不虚掷矣陈继儒题后有宋荦审定一印又商邱宋氏收藏图书一印
　　按鲜于枢书幅后又草书渔父词三字意此后原有书词一则今佚去也
　　元陆继善摹禊帖一册【上等盈一】
　　宋笺本双钩填墨末幅有陆继善一印又柯氏敬仲柯氏清玩二印首幅有元素一印后别幅自识云先兄子顺父得唐人摹兰亭序三卷其一乃东昌高公家物余窃慕焉异日兄用河北鼠毫制笔精甚因念尝侍先师筠庵姚先生文敏赵公闻双钩填廓之法遂从兄假而效之前后凡五纸兄见而喜辄怀去已而兄卒其所藏皆散逸至元戊寅夏得此于兄故家既喜且慨吁吾兄不复生唐摹不复见余年已中亦不复可为抚卷增叹是年十月十又五日甫里陆继善识下有陆继善印一印前有元素一印前别幅柯九思跋云右甫里陆继之摹右军兰亭序唐太宗既得茧纸真本命当时羣臣能书者搨赐诸王予平日所见何啻数十本求其弄翰能存右军笔意者葢止二三耳此卷自禇河南本中出飘撇酝借大有古意一洗定武之习为可尚也今世学书者但知守定武刻本之法寜知蠒纸龙跳虎卧之遗意哉蠒纸既不可复见得见唐摹斯可矣唐摩世亦艰得得保兹卷胜世传石刻多矣当有精于赏鉴以吾言为然至元后己夘嵗三月廿二日奎章阁学士院鉴书博士柯九思防后有蕴真斋训忠之家二印又揭徯斯防云右陆继善钩摹兰亭叙一卷能以支遁道林爱马法观之方可得其精神于笔墨畦迳之外此亦人间一清赏也至元五年己夘四月廿一日揭徯斯观又陈旅防云昔余在京师见禇河南双钩兰亭叙畱数字不填所以示摹本也笔意飘动后人犹足以见当时醉墨之在蠒纸者葢若是耳定武本人既少见而褚公真迹尤不易得继之其犹存永和之流风乎陈旅识又陈方防云钩填摹搨之法盛宋时惟米南宫薛绍彭能之葢深得笔意者然后可以造此否则用墨不精如小儿学描朱耳继之亲承姚先生先生与赵文敏皆知书法故今摹搨禇河南修禊帖笔意俱到非深得其法者未易至此但不入俗子眼也至元五年九月十五日继善访予无锡村居出此卷相示展玩久之遂题于后陈方后别幅黄溍防云旧见冯承素米礼部及赵文敏公所临禊帖未尝茍同今观此本笔势翩翩风神峻发又絶异欲以参较之而不能不以四者之难并为恨也至正元年冬十有二月庚申黄溍书又倪瓒防云兰亭茧纸固不可得见茍非唐世临摹之多后之人宁复窥其仿佛哉今观陆元素双钩一卷笔意具在展玩不忍舍置也至正二年正月十日勾吴倪瓒又董其昌防云唐摹下真迹一等耳此卷得唐摹遗法赵吴兴所谓専心学之遂可名世者宋时聚讼可谓多事天啓四年九月晦日董其昌观于苑西因题前有苍岩子蕉林鉴定二印又沈荃跋云歴观诸防想见元时唐摹禊帖尚多不止褚中令一种加以善书之家钩填精妙几欲乱真如甫里刘继之此本是也米老尝评中令抚本云率意落笔咸清润有秀气转折毫铓备尽与真无异此册洵足当之康熙九年庚戌初秋堂邑张子上虹擕至都门余与施研山季沧苇陆笏田孙赤崖冯纬人高尧臣同观于西厰寓舎漫识一时之幸云华亭沈筌后有梁雍之印晴麓堂珍藏二印幅髙七寸七分广四寸
　　御笔题籖籖上有乾隆御赏之宝一玺
　　按继善自识语应在柯九思诸跋前收藏家屡经装池遂失位置而旧装特精整不欲改也元髙翼书通书一册【上等昃一】
　　宋牋乌丝阑本楷书欵识云至元三年嵗次庚辰夏五晦日南阳高翼为资深先生书于云间之佳秀园寓居首幅有记语云髙翼字茂之南阳人官至嘉兴路推官善书又志号字三字前有神品天籁阁墨林子墨林山人耿嘉祚印湛思檇李项元汴印墨林山人项子京家珍藏项墨林鉴赏章诸印又永保秘玩二半印末幅有真赏退密项元汴印项子京家珍藏子孙世昌项墨林鉴赏章宫保世家平生真赏耿嘉祚印字防侯防侯珍藏寄傲子京父印项墨林父珍笈之印檇李项氏世家宝玩半古轩诸印又有天籁阁珍秘项元墨林半印四第十一幅第十二幅押缝有墨林净因庵主二印第二十三幅押缝有子京平生真赏二印第二十八幅押缝有墨林若水轩二印册计三十一幅幅髙七寸九分广二寸八分第三十幅广二寸四分前副页有
　　御书天人一贯四大字前有乾隆御笔一玺
　　御笔题籖籖上有乾隆宸翰一玺
　　元曹善书山海经四册【上等辰一】
　　宋牋乌丝防本楷书山海经并前后序第四册末幅书欵识云至正乙巳东吴曹善书第一册末幅记语云崇祯戊寅四月宋献同王毗翁观于眉公古香亭院首幅有鼎元季雅二印第五幅有陈眉公书画记一印第六幅空幅有陈继儒印眉公夏之是季爵诸印第二十幅第七十一幅俱有眉公一印第五十一幅第六十二幅俱有仲醇氏一印第二册第八幅有眉公一印第五十四幅有陈眉公书画记一印第三册首幅及第四十一幅俱有陈眉公书画记一印第九幅有眉公一印第十八幅有陈继儒一印第二十六幅有仲醇氏一印第四册第六幅第二十八幅第三十七幅俱有眉公一印第三十九幅有陈眉公书画记一印第一册前副页董其昌大书山海经三字并识云元曹世良手抄明姚公绶王元美陈眉公家藏崇祯乙亥六月董其昌书前有陈眉公书画记一印后一印不可识第四册后副页姚公绶篆书识云曹世良名善号樗散生松江人有诗名侍母至孝处事刚正不合于时徙居吴门娄侯里慕范仲淹为人复迁天平山苦志临池初学钟元常行草学二王与兄世长兄子恭俱有书名一时称为东吴三曹与高季迪张羽友善宋景濂荐于朝太祖屡征不起后买舟放浪山水间悠悠自得夀八十六殁于秀水吾乡贝助教具棺葬焉贝名琼杨铁厓门人也七十老人姚公绶父书下有陈眉公书画记一印又王世贞跋云山海经最为古文奇书至曼倩之名毕方子政之识贰负皆于是取衷而国师公后序直以为大禹伯益着惟司马子长亦云禹本纪山海经所有怪物余不敢言盖亦疑之而未能决也贞窃以为不然经内语如西望大泽后稷所潜稷之称后追自周始耳南望掸诸禹父所化禹宁忍纪父化也狄山文王葬其所注即周文王也有易杀王亥取仆牛注引殷王子亥淫于有易见弑也又成汤伐夏桀于章山克之及禹生均国均国生役采役采生循鞈之类不可枚举岂禹本经不传或简略非备而周末文胜之士为之防而増饰者耶即卷后称侍中奉车都尉光禄大夫臣秀亦有误也国师为此官在哀帝中正名歆耳至平帝初元为京兆尹而始名秀也经为松江曹善世良手録善以元至正乙巳録完至髙皇帝时累徴不起嘉兴姚公绶纪其事颇详而云有诗名苦志临池初学钟元常行草学二王考此书是初年笔有元常荐季直表遗意与钟他体殊不类也避暑园居偶阅一过为题于后王世贞后有陈眉公书画记一印又陈继儒跋云曹永字世长松郡人正书学钟元常行草学二王载顾文僖旧志独世良讳善者见姚侍御跋手书见山海经屡辞髙皇帝征辟生则宋濂荐之殁则贝琼葬之惜不入志中畱记补遗此经籖题姚公绶笔元亨利贞四字王元美笔也崇祯丙子五月十四日同王毗翁观于顽仙灵陈继儒时年七十有八又记云曹应符字泰叔华亭小蒸人宋甲戌进士有族人讳光逺者丁未进士宋亡不仕与应符同独其衣冠不改人称为大头巾相公孙即庆孙号安雅先生子宗儒洪武初即为华亭本邑教谕孙讳衡工科给事俱工行草或皆世良宗派今不可考矣记此以询之博闻谱学者眉公又题第一册计七十幅第二册计五十四幅第三册计四十二幅第四册计四十幅幅俱高六寸九分广五寸二分按首册前副页董其昌题字有有赞二字考无赞语疑佚又第二册末幅有朱书五卷计四十三叶七字亦误又陈继儒后跋记姚公绶题籖王元美书元享利贞四字今缺盖后人重装遗去也
　　元明人题钱谱襍文一册【上等宿一】
　　宋牋本题姚元泽所集钱谱第一幅至第四幅钱鼒泉谱序书欵云水北山南笔耒生钱鼒序下有钱鼒徳一印第五幅至第六幅冯恕古泉解楷书欵识云戊申嵗春正月既望稽山樵者冯恕书下有冯氏恕印冯仁伯防稽山樵三印前有冯字毋不敬斋二印第七幅至第八幅钱嵩赞书欵云勾吴铁砚生钱嵩彦高下有彦高铁砚生二印第九幅赵仪跋语小楷书欵识云峕至正甲午良月上澣防稽赵仪下有赵仪元举二印第十幅第十一幅孙作序楷书欵识云至正乙未冬十有一月戊申江隂孙作太雅序第十二幅林珣跋楷书欵识云峕至正十有九年春正月十三日天台林珣谨识下有季文一印第十三幅至十五幅金声赋楷书欵识云峕至正丙午五月上澣华亭金声书于白沙宋氏书馆下有金声金声彦振二印前有金字一印第十六幅至第二十幅钱震作钱补传楷书后有吴钱震士修一印前有图书之所不出户庭坐对千古一印第二十一幅鲁渊絶句二首行楷书欵署曲阜鲁渊下有道原极斋二印前有辛夘进士一印第二十二幅至第二十八幅杨维桢跋草书后有防稽杨维桢印廉夫抱遗老人诸印前有东维子清白传家二印第二十九幅倪中长歌行草书欵署璜溪倪中下有倪中印徳中二印前有据梧吟子孙世昌二印第三十幅陈朴跋楷书欵云宁波陈朴识第三十一幅赵棣五言律一首楷书欵署山隂赵棣前副页夏衡书钱谱二大字欵云经筵侍书顺天府丞夏衡书册计三十一幅幅高七寸七分有奇广一尺一分第八幅广八寸二分蝉离诗帖一册【上等列一】
　　素牋本草书五言律诗二首后署蝉离二字欵前有官南伯子一印又一印残缺存石字初蜕字可辨册计十二幅幅高八寸五分广四寸九分按蝉离姓氏未详纸墨似是元明间物草法甚佳亦类鲜于伯几张句曲诸贤今附于元人之末云
　　明祝允明和陶饮酒诗一册【上等张一】
　　素牋本凡二十首第十六十七二首草书余俱楷书首幅序云仆本拙讷缪干时名两年之间三谒京国游趣既勌风埃黯然舟中有二蘓和陶诗夜灯独酌读其饮酒二十篇不胜怅慨复倚和前有枝山一印末幅欵识云向得旧纸久藏笥中兴至则随意作数行乃生平之戏耳观者勿谓老翁更多儿态也乙酉秋日允明记下有允明希哲二印册计二十二幅幅髙五寸四分广三寸二分
　　明董其昌仿古十种二册【上等寒一】
　　素绢本临厯代名人书十种首册凡三十八幅第一幅至第七幅楷书欵识云傲钟太傅书董其昌下有董其昌太史氏二印第八幅至第十二幅楷书欵识云仿王右军书董其昌下有董宰氏太史氏二印第十三幅至第十九幅行书欵识云仿懐仁圣教序董其昌下有董其昌印太史氏二印第廿一幅至第廿五幅楷书欵识云傲欧阳率更董其昌下有知制诰日讲官董其昌印二印第廿六幅至第三十二幅楷书欵识云仿虞少监董其昌下有董其昌太史氏二印第三十三幅至第三十八幅行楷书欵识云仿禇中令枯木赋董其昌下有董其昌印太史氏二印次册凡三十五幅第一幅至第七幅楷书欵识云仿顔鲁公董其昌下有董其昌太史氏二印第八幅至第十八幅行楷书欵识云仿李北海董其昌下有董其昌印一印第十九幅至第廿六幅行楷书欵识云仿苏文忠公董其昌下有董其昌太史氏二印第廿七幅至三十五幅行书欵识云仿米南宫嵗在辛亥十月廿七日华亭董其昌下有知制诰日讲官董其昌印二印幅高六寸六分广三寸一分二册同首册第十九幅后有半幅广一寸七分
　　御笔题籖并书目首册籖上有乾隆御笔一玺次册有乾隆御赏之宝一玺外圅籖与首册玺同明董其昌书辋川诗一册【上等寒二】
　　宣徳镜光笺本行书欵识云过荆谿访吴澈如年丈出楮素属余书右丞辋川絶句澈如爱右丞诗且学之欲逼人愧余书不能学右军也董其昌识庚子暮春下有其昌太史氏二印后余幅为其昌写照上有小篆署明礼部尚书諡文敏董公小像十二字册计二十一幅幅高八寸四分广三寸四分
　　明董其昌临帖一册【上等寒三】
　　宣徳镜光笺乌丝防本行草书临王献之帖首临郁郁涧厎松一诗前自识云乙亥八月廿四日访同籍李绪岩于其乡居出王大令笔见视闻之三十余年矣绢素自唐物有宣和政和小玺必虞禇所临虚和萧散无怒强气信书苑之宝也解帆后聊仿之又帖后小注云茎原作姿今临本有改定亦见唐临故与阁帖文选异耳又自跋云黄长睿见内府晋唐名迹皆有仿书王着刻阁帖都不能辨宋景濂集亦云内府真迹皆米芾一手伪造二公之论如此故宋人跋钟太傅戎辂表亦云钟王之书虽以千金求观一字不可得学书至后代日难一日有因耳又跋云阁帖第九第十卷皆大令真迹摹刻予在都下得宋搨搨法墨法俱无毫髪遗恨者今大省应酬几于焚砚若禁书既久恐忘所能但以此二卷随意临仿在有意无意之间又跋云老米评宋朝书家多有无留帖者东书堂止载苏沧浪絶句亦仍潭帖之旧至元时惟吴兴与西溪二公余无取矣文氏停云所收颇伙皆于真迹摹出故遗漏亦不少然邓文原掲徯斯等初无髙韵不收亦得后临鄱阳四帖又自识云因观古帖大令书临此数则始知官帖在绳之内勿差入路八十一翁乙亥嘉平之朔下有宗伯学士董元宰印二印后有子孙永保一印又王俨斋鉴赏法墨名画一印册计八页页髙七寸九分广四寸六分
　　眀董其昌千文一册【上等寒四】
　　宣德牋乌丝防本楷书欵识云辛亥中秋日董其昌识下有知制诰日讲官董宰氏二印首幅有协一堂珍玩书画图章一印册计十四幅幅髙八寸二分广三寸九分
　　眀董其昌仿古三种一册【上等寒五】
　　宣德镜光笺本凡二十三幅第一幅至第九幅楷书七佛偈每则下有自注语后欵识云天啓元年嵗在辛酉五月十三先妣沈孺人忌日书此偈愿流布世间一切诵持者皆悟眀本来绍隆大法荐资冥福离苦得乐者董其昌首幅前有商邱宋荦审定真迹一印幅髙七寸九分广四寸六分第十幅至第十八幅乌丝防行书节临晋帖欵识云因观瑞生藏晋帖书此似嘉宾词文董其昌下有董其昌一印后有商邱宋荦审定真迹一印幅髙七寸三分广三寸九分有奇第十九幅至第二十三幅行书张錬师乞梅竹疏欵云董其昌题并书下有宗伯学士董宰二印第十九幅前有商邱宋荦审定真迹一印幅髙八寸广四寸六分
　　眀董其昌临诸家帖一册【上等寒六】
　　朝鲜牋乌丝防本行楷各体书临顔真卿书四则苏轼黄庭坚米芾书各一则蔡襄书二则欵识云广陵舟次客有持宝贤堂帖见示遂为临此董其昌下有宗伯学士董宰氏二印又松雪山房抱瓮翁二印又前有清河郡记一印首幅前有肇锡余以嘉名一印下有观雅樵字半印二后有得天一印第三幅有张长卿一印第七幅有髙祥一印末幅髙士奇跋云此文敏公得意书前后凡十纸八十一行临诸家各尽奥妙有明一代书家自公出而尽掩前人即元之松雪翁亦当退避三舍所谓山川灵气萃于笔端也康熈癸酉十一月十日书于简静斋江村高士奇又沈荃跋云诸名家书皆尽态极妍至思翁遂不觉有观止之叹总縁天骨秀逸造诣深至如大士化身无不具神明之观也是在善鉴岂曰阿私癸丑仲春之朔充斋荃力疾漫识又奁廿三号四小字上钤高祥一印册计十幅幅高八寸广九寸六分









　　石渠宝笈卷十
<子部,艺术类,书画之属,石渠宝笈>
　　钦定四库全书
　　石渠寳笈卷十一目録
　　贮
　　养心殿
　　列朝人
　　书册次等
　　唐孙防礼书孝经
　　宋蔡苏黄米四家书
　　宋黄庭坚书王羲之论书
　　宋黄庭坚书兴庆侍宴诗
　　元赵孟頫书孝经
　　元赵孟頫书孝经
　　元赵孟頫尺牍诗翰
　　元赵孟頫书雪赋
　　元赵孟頫书苏轼稼説
　　元赵孟頫书镜智禅师铭
　　元赵孟頫尺牍
　　明文徴明自书诗帖
　　明文彭书千文
　　明王宠摹东方朔像赞
　　明刘麟诗翰
　　明王问诗帖
　　明许初竹冈阡表
　　明邱坦书陈情表
　　明董其昌临争坐位帖
　　明董其昌临圣教序
　　明董其昌书座右铭
　　明董其昌书宋词三首
　　明董其昌书天马赋
　　明董其昌襍书
　　明陈元素牋牍
　　明人牋牍
　　明王元懋节书世説新语
　　明人便面书
　　明人书扇
　　明人扇头书
　　无名氏书画
　　书册次等
　　宋人摹褚
　　国朝人书画目录
　　书册次等
　　王铎书集句
　　陈奕禧书汉唐碑考
　　张照襍书
　　戴临襍书



　　钦定四库全书
　　石渠宝笈卷十一
　　贮
　　养心殿二
　　列朝人
　　书册次等
　　唐孙防礼书孝经一册【次等天一】
　　宋笺乌丝阑本草书未署款姓氏见跋中后余幅有祝允明董其昌陈继儒王一翥许缵杨彦洸郑如薫诸跋册计二十七幅
　　宋蔡苏黄米四家书一册【次等地一】
　　宋牋本第一幅第二幅俱蔡襄尺牍第三幅第四幅第五幅俱苏轼尺牍第六幅黄庭坚诗帖无款第七幅米芾尺牍第八幅米芾诗帖俱行草书
　　宋黄庭坚书王羲之论书一册【次等元一】
　　素牋本行楷书款识云元祐元年冬日庭坚书后副页有史尔铉李春芳跋二又王涯记语一册计三十一幅
　　宋黄庭坚书兴庆池侍宴诗一册【次等元二】
　　素牋本行楷书款识云右唐人李义府兴庆池侍宴应制一首元祐五年过宝绘堂书山谷庭坚后副页有鲜于枢呉寛张弼三跋又文嘉记语一册计十五幅
　　元赵孟頫书孝经一册【次等黄一】
　　磁青牋本泥金行楷书并录原序款识云孝为民生之本故吾夫子有此经特以质性不齐习染有异虽知此经为圣人之作而不知用心者或多徳俊有意于淑后人乃特过余松雪斋求泥金书之使之知所重省厥心而励厥行也但愧余书虽美未可以称圣经耳至治元年十一月十六日呉兴赵孟頫再拜志册计四十一幅元赵孟頫书孝经一册【次等黄二】
　　墨牋金丝阑本泥金行楷书并録原序款识云孝为民生之本故吾夫子有此经特以质性不齐习染有异虽知此经为圣人之作而不知用心者或多义卿有意于淑后人乃特过余松雪斋求泥金书之使之知所重省厥心而励厥行也但愧余书虽美未可以称圣经耳至大二年正月十六日呉兴赵孟頫再拜志后副页有朱孟渊髙巽志记语二文徴明董其昌跋二册计四十一幅
　　按前册与此款识俱同特名称年号小异盖临本也
　　元赵孟頫尺牍诗翰一册【次等黄三】
　　素牋本行草书凡十三幅第一幅至第八幅俱尺牍第九幅第十幅书七言絶句第十一幅至第十三幅书七言律诗
　　元赵孟頫书雪赋一册【次等黄四】
　　素绢乌丝阑本行楷书款识云大徳四年七月晦日子昻书于松雪斋后有张孝思笪重光记语二册计十六幅
　　元赵孟頫书苏轼稼説一册【次等黄五】
　　素绢本行书款署子昻册计二十幅
　　元赵孟頫书镜智禅师铭一册【次等黄六】
　　素绢本楷书款识云至元后庚辰嵗杪钦心书于夀丘山龙华防上未署名下有赵氏子昻松雪斋印二后副页有赵肃跋一册计二十幅元赵孟頫尺牍一册【次等黄七】
　　素牋本行书款云孟頫顿首册计三幅
　　明文徴明自书诗帖一册【次等宇一】
　　素牋本行草书七言古诗一首款识云嘉靖乙未九月廿三日前翰林院待诏将仕佐郎兼修国史长洲文徴明书册计二十四幅
　　明文彭书千文一册【次等宙一】
　　素牋乌丝阑本楷书款识云嘉靖丙寅三月庚子书病目未明殊不成字览者幸亮之文彭时年七十册计十三幅
　　明王宠摹东方朔像赞一册【次等洪一】
　　素牋本楷书款识云嘉靖丁亥二月二十七日雅宜山人王宠摹册计六幅
　　明刘麟诗翰一册【次等荒一】
　　印花笺本凡二则行草书前书七言古体诗一首款云半溪仙翁伏虎坛下麟顿首后手扎一则款云眷生刘麟白后副页有尹铻跋一册计六幅
　　明王问诗帖一册【次等日一】
　　素牋本草书七言古诗一首款识云嘉靖丁巳石川翁夀七十余既为图赠之含真体道窃与同志赋此书之上方云仲山王问后副页有文震亨跋一册计十一页
　　明许初竹冈阡表一册【次等月一】
　　宣徳笺乌丝阑本楷书款识云嘉靖壬子夏六月廿有四日为董子子元甫书于三让里之桑土斋吴郡许初首幅前署篆书竹冈阡表四字册计九页
　　明丘坦书陈情表一册【次等盈一】
　　素绢本行书大字款识云右李密陈情表也万厯丙辰之秋日书于九连城鳯凰山中楚麻城丘坦拜手谨识册计四十五幅
　　明董其昌临争坐位帖一册【次等昃一】
　　粉笺乌丝阑本款识云新都汪孺仲以争坐位帖见示神采奕奕字形较陜刻差肥乃知是米海岳所临米尝有临争坐帖在浙中此殆其真迹入石者耶董其昌临册计十七幅
　　明董其昌临圣教序一册【次等昃二】
　　朝鲜牋乌丝阑本款识云庚申修禊前一日其昌识册计二十六幅
　　明董其昌书座右铭一册【次等昃三】
　　朝鲜镜光牋本行书款云崔子玉座右铭董其昌书册计十四幅
　　明董其昌书宋词三首一册【次等昃四】
　　朝鲜牋本行书款识云学李北海书五十五年矣初时专习颇为近之自见米老运笔多有诋呵辄复忘其旧学然时一拟书亦不落呉兴后也其昌册计八页
　　明董其昌书天马赋一册【次等昃五】
　　朝鲜镜光牋本临米芾款识云米元章好书天马赋赋亦沓拖少韵独以书传余所见三本时复书之即用米法然非以禊帖用笔之意为之终不得似也生甫好余书余防武林数以此册嘱书米赋萧寺酬应之烦未有以副归山居方复修诺时己巳三月望其昌册计七页
　　明董其昌杂书一册【次等昃六】
　　宣徳牋乌丝阑本凡十七幅第一幅至第七幅临顔真卿多寳塔碑款署其昌第八幅至第十二幅行书小赤壁诗款署其昌第十三幅至第十七幅楷书前后赤壁词款识云丁夘子月舟行锡山道中书其昌
　　明陈元素牋牍一册【次等辰一】
　　凡三十六幅第七幅碧色牋本余俱素牋本行楷各体书
　　明人牋牍一册【次等宿一】
　　素牋本尺牍十二则第一则陈鎏第二则顾宪成第三则名署昌字第五则未署名第六则陆士仁第七则朱曰藩第九则刘黄裳第十则黄姬水第十一则石淮第十二则姚希孟第四则第八则署名不可识册计二十二幅
　　明王元懋节书世説新语一册【次等列一】
　　素笺乌丝阑本楷书款识云崇祯辛未冬上浣读书楞伽山房每日西驾便出歩林麓间聴山樵湖渔互赓竞唱皆世外真趣闻余鼓屐至山房亦自机息樵渔兴致复不减因忆吾友叔文身混城市心则烟霞真可与道世外事亟録世説数段奉寄以当少文卧逰可即以当我两人对麈亦可大翮山史王元懋并识册计八页
　　明人便面书四册【次等张一】
　　第一册凡二十幅第二幅第三幅第八幅第十一幅第十四幅素牋本余俱金笺本第一幅罗伦行书七言律诗一首第二幅邵宝行书七言絶句一首第三幅祝允明草书五言律诗一首第四幅第五幅俱文徴明行书七言律诗各一首第六幅文彭行书七言律诗一首第七幅凡五则第一则文彭行书第二则彭年楷书第三则王谷祥行楷书第四则黄姬水草书第五则许初楷书俱七言絶句各一首第八幅文嘉行草书七言律诗一首第九幅凡四则俱草书第一则文嘉书第二则程大伦书第三则朱希孺书皆五言律诗各一首第四则文彭草书七言絶句一首第十幅凡五则俱楷书第一则周天球第二则文彭第三则居节第四则钱谷俱五言律诗各一首第五则彭年书五言律诗二首第十一幅周天球行楷书七言律诗二首第十二幅周天球行草书七言律诗一首第十三幅周天球行草书五言律诗二首第十四幅凡二则俱草书前则王守书后则王宠书俱五言律诗各一首第十五幅王宠草书五言律诗一首第十六幅陈淳草书五言絶句一首第十七幅陈淳草书五言律诗一首第十八幅袁褧行草书七言律诗一首第十九幅袁尊尼行草书七言律诗一首第二十幅王问草书七言律诗一首
　　第二册凡二十幅第四幅第七幅第十五幅十六幅素笺本余俱金笺本第一幅陈鎏行草书七言律诗一首第二幅茅坤行草书七言律诗一首第三幅陈尔见行草书七言律诗一首第四幅陆师道楷书词二首第五幅彭年行楷书七言律诗一首第六幅黄姬水草书五言律诗一首第七幅王穉登草书五言律诗一首第八幅王穉登行草书七言律诗一首第九幅凡三则俱楷书七言律诗各一首第一则王穉登第二则李维桢第三则欧大任第十幅凡四则俱七言绝句一首第一则王穉登行书第二则文震孟楷书第三则薛明孟楷书第四则韩道亨行书第十一幅第十二幅俱张鳯翼行书七言律诗各一首第十三幅孙鑛行草书五言古诗一首第十四幅董汾草书七言律诗一首第十五幅项徳纯行楷书五言律诗一首第十六幅陆士仁楷书五言古诗二首第十七幅俞允文楷书五言古诗二首第十八幅俞允文行书五言古诗二首第十九幅凡三则第一则俞允文行楷书五言古诗一首第二则周天球行楷书第三则许初楷书俱七言律诗各一首第二十幅汤焕草书五言律诗一首
　　第三册凡二十幅第十三幅素牋本余俱金牋本第一幅许光祚草书五言律诗一首第二幅申时行草书五言律诗一首第三幅王锡爵行草书五言排律一首第四幅王锡爵行书五言古诗一首第五幅王世贞行草书七言律诗一首第六幅王世懋行草书七言律诗一首第七幅屠隆行草书七言律诗一首第八幅屠隆行草书五言律诗一首第九幅屠隆草书七言律诗一首第十幅臧懋循行楷书七言古诗一首第十一幅董嗣成行草书七言律诗一首第十二幅董嗣成行草书五言古诗一首第十三幅董嗣成行楷书五言古诗三首第十四幅董嗣成行书七言古诗一首第十五幅第十六幅俱董其昌行草书五言律诗各一首第十七幅王思任行书五言律诗一首第十八幅范允临行楷书七言绝句五首第十九幅黄道周行楷书七言律诗一首第二十幅沈圣岐行书七言律诗一首
　　第四册凡十八幅第九幅第十一幅第十二幅素笺本余俱金笺本第一幅娄坚楷书五言古诗一首第二幅呉孟旸行草书五言律诗二首第三幅呉孟旸行草书七言古诗四首第四幅呉孟旸楷书五言律诗四首第五幅呉孟旸行书七言古诗一首第六幅曹学佺草书五言律诗一首第七幅文从简行楷书七言绝句八首第八幅邹逸鳞行草书七言律诗一首第九幅周祖草书七言律诗一首第十幅周叔宗行草书五言律诗一首第十一幅顾杲草书五言律诗一首第十二幅凡四则书宋元词各一阕第一则髙金声第二则王淑民俱楷书第三则王玮行书第四则戚廷桢行楷书第十三幅沈璟行草书七言律诗一首第十四幅皇甫百泉行草书五言律诗一首第十五幅徐愿行草书七言律诗一首第十六幅行书五言律诗一首款署如奇第十七幅蒋明鳯草书五言律诗一首第十八幅周宗予行书五言古诗一首
　　明人书扇一册【次等寒一】
　　凡十五幅第八幅素笺本余俱金笺本第一幅董其昌行书五言律一首第二幅董其昌行书七言絶句一首第三幅董其昌行草书五言律一首第四幅董其昌行书七言絶句一首第五幅莫如忠行书五言律一首第六幅文震孟行书词一首第七幅王涣楷书前赤壁赋第八幅王锡爵行书七言律一首第九幅韩敬行楷书七言律二首第十幅范允临行楷书七言律一首五言律一首第十一幅范允临行书七言律一首第十二幅郁之章行书五言律一首第十三幅孙克行楷节録世説新语一则第十四幅陆锡明楷书五言古诗一首第十五幅倪元璐行书七言律一首五言律一首
　　明人扇头书一册【次等来一】
　　凡十幅第四幅素笺本余俱金牋本第一幅呉寛行楷书七言律诗一首第二幅祝允明行楷书岳阳楼记第三幅文徴明行书七言古诗一首第四幅凡四则俱小楷书江南春词文嘉彭年张鳯翼各一首文彭三首第五幅陆应旸草书五言律诗一首第六幅陆彦章楷书七言古诗一首第七幅王穉登行书七言絶句六首第八幅陈继儒行书五言古诗一首第九幅杨文骢草书七言律诗一首第十幅小楷书琵琶行款署鸥汃三字
　　无名氏
　　书册次等
　　宋人摹褚书一册【次等天一】
　　素笺本临褚遂良乐毅论后副页有张栻跋一册计十六幅
　　国朝人
　　书册次等
　　王铎书集句一册【次等天一】
　　素牋本行草书末幅款识云旧有集唐饮酒截句四十首值栎翁出素幅索书因忆録其八己丑冬仲王铎书册计八幅
　　陈奕禧书汉唐碑考三册【次等地一】
　　素牋本小楷书上册汉碑考二则凡十一幅中册汉碑考二则凡十七幅下册唐碑考一则凡十四幅
　　张照杂书一册【次等元一】
　　画绢本左方摹诸名家法帖右方书各体诗款云【臣】张照敬临册计二十四幅
　　戴临杂书一册【次等黄一】
　　花卉通草牋本真行各体书款云【臣】戴临敬书册计二十四幅




　　石渠宝笈卷十一
　　钦定四库全书
　　石渠寳笈卷十二目録
　　贮
　　养心殿
　　列朝人
　　画册上等
　　元方方壶山水
　　明沈周溪山草阁
　　明陈洪绶画居十六观
　　明人便面集锦
　　明文徴明画扇
　　画册次等
　　厯代名绘
　　五代徐崇嗣花草
　　宋马逺画小品
　　元盛懋幽风图
　　明戴进太平乐事图
　　明陆治写生
　　明钦揖摹古
　　明人便面画
　　明人画扇
　　明人扇头画
　　无名氏书画
　　画册次等
　　漆牋画
　　刻丝画册上等附
　　花鸟写生
　　国朝人书画
　　画册上等
　　恽夀平写生
　　文诗意图
　　王原祁山水
　　张鹏翀画桃花寺八景
　　焦秉真耕织图
　　冷枚耕织图
　　画册次等
　　恽夀平花草
　　恽夀平山水
　　费而奇花草
　　僧传綮写生
　　僧瀞睿仿宋元人山水
　　张画花草
　　蒋廷锡花草
　　闺秀钱陈书花草
　　闺秀钱陈书摹古
　　列朝人书画
　　书画合册上等
　　明董其昌书画合璧
　　书画合册次等
　　元赵孟頫书兰亭序明张路绘图
　　明王时敏董其昌书画合璧
　　国朝人书画目録
　　书画合册上等
　　蒋廷锡张照书画合璧










　　钦定四库全书
　　石渠寳笈卷十二
　　贮
　　养心殿三
　　列朝人
　　画册上等
　　元方方壶山水一册【上等天一】
　　素牋本凡十二幅第一幅淡着色画有江上清风金门羽客二印左幅题云月色波光共一舟戛然时听鹤鸣秋不因此处多佳致安得重来作胜游后署卧云二字第二幅墨画有山间明月方壶书印二印左幅题云云山碧兮层层烟树苍兮冥冥厐眉翁兮得趣抱琴兮徐行款署姚江【即戎字】蕙第三幅淡着色画有二印与第一幅同无题句第四幅淡着色画有山间明月不芒道人二印左幅题云二老相逢心共闲坐来林下未曾还知仁喜乐归何处只在青山緑水间后署竹溪第五幅墨画有山间明月金门羽客二印无题句第六幅着色画有二印与第二幅同左幅题云雁叫西风宿雨收白云红树楚天秋谁知茆屋观书者坐对溪山得趣幽后署自牧书第七幅墨画有二印与第二幅同无题句第八幅着色画有江上清风方壶真逸二印左幅题云名山水迢迢云白风清气寂寥游客半甜偏得趣乗闲逺泛木兰桡第九幅着色画有墨兴不芒道人二印第十幅着色画有二印与第一幅同无题句第十一幅着色画有墨兴方壶书印二印左幅题云山林寄迹已忘年两鬓萧萧更皓然坐去不知天地老宁教沧海不桑田后署古愚第十二幅墨画有山间明月方壶书印金门羽客三印左幅题云愿欲求闲凿小台不闲应是为多才扁舟载酒携书者应是刘棻问字来又跋云余既为曹君书其卷首适情二字矣曹君复以诗索因感而赋此情思何如耶幅髙六寸四分广四寸六分前副页
　　御题山水清辉四大字前有乾隆宸翰一玺后有懋
　　勤殿鉴定章一玺
　　御笔题籖籖上有乾隆宸翰一玺
　　按跋语有为曹君书适情二字今佚
　　明沈周溪山草阁图一册【上等地一】
　　素牋本着色画凡六幅第一幅款题云缓垂杨下观鱼流水中江湖人不逺尺素防时通第二幅款题云大将心忠赤栽花亦向阳扪心对花坐彼此共恩光第三幅款题云鸂鷘荷花影蜻蜓青竹竿还知掣鼇地东海始为寛第四幅款题云槐影张髙幙林亭泼緑油将军读韬畧六月气如秋第五幅款题云老圃韩公第新亭上将家秋风吹白酒无事醉黄花第六幅款题云有月来青天落我酒杯里酒尽忽不见天上长如此每幅款署沈周下俱有啓南一印前副页有王谷祥大书溪山草阁四字款署谷祥幅髙八寸七分广一尺三寸六分
　　明陈洪绶画居十六观一册【上等元一】
　　素牋本凡十六幅白描淡着色画第一幅访庄款署老莲洪绶下有章侯氏一印第二幅酿桃款署洪绶下有章侯一印第三幅浇书款署悔老下有章侯氏一印第四幅醒石款署老莲下有章侯一印第五幅喷墨款署老迟下有章侯一印第六幅味象款署洪绶下有章侯氏一印第七幅句款署悔迟下有章侯氏一印第八幅杖菊款署迟老绶下有陈洪绶一印第九幅澣砚款署洪绶下有章侯一印第十幅寒沽款署迟老下有章侯一印第十一幅问月款署莲子下有陈洪绶一印第十二幅谱泉款署莲子下有章侯氏一印第十三幅囊幽款署老莲下有章侯一印第十四幅孤往款署迟老下有章侯一印第十五幅缥香款署老悔下有章侯一印第十六幅品梵款识云洪绶画赠石天先生时辛邜中秋下有章侯陈洪绶印二印第一幅有边幅有宋致穉佳收藏图书一印每幅有之赤连印宋致审定二印前副页自标画目款云枫溪洪绶标记后有章侯陈洪绶二印又宋致审定一印前有月潭朱之赤印二印又自题七言絶句二首云老莲无一可移情越水吴山染不轻来世不知何处去佛天肯许再来生贫儿劣得买秋光一片猪肝酌草堂着意欲忘离乱事重阳不见报重阳又五言絶句云擘阮秋谿月吾生自可为难将一生事料理水之湄又下有朱之赤印一印又小词一阕云山水縁犹未断朝暮定香桥畔君去早来时看得芙蓉一半青盻青盻乞与老莲作伴欵识云辛邜八月十五夜烂醉西子湖时吴香扶磨墨卞云装吮管授余乐为朗翁书赠洪绶下有章侯陈洪绶一印又宋致审定之赤二印又前有之赤一印幅髙六寸七分广九寸三分
　　明人便靣集锦一册【上等黄一】
　　凡二十幅第三幅第五幅第七幅第十五幅十六幅金牋本余俱素牋本第一幅墨画秋栁鸣蝉款识云戊午秋日朱朗戱笔下有子朗一印第二幅墨画鬭鸡无款有朱子朗一印第三幅着色画梨花白燕无款上方文彭题云惊见元禽故态非雪翎玉骨世应稀越裳雉尾姬周化瀚海乌头汉使归误入梨花惟听语轻沾栁絮似添衣珠帘不隔凉州路任尔差池上下飞文彭又黄櫰题云翩翩素质照春晖政恐羣猜出每稀深入玉堂将避迹偶畱金屋竟忘归丝游芳草能牵兴水绿蘼芜未染衣信是瑶京天女使暂令传瑞向人飞黄櫰又鲁治题云泥香雨净社初分旧日乌衣迥不羣贝阙启时因失汝玉楼开处惯逢君贞魂夜度梨花月素影春销杨栁云只恐轻尘玷毛羽故随鸥鹭狎江濆鲁治又文嘉题云双燕翩然下竹扉晓檐霜羽弄辉辉谁言白鸟非鸟肯信乌衣是雪衣小院风轻迷蝶去沧江日落乱鸥归也知自惜竒毛羽不向朱门汗漫飞文嘉又彭年题云社后差池素影非荆门春尽雪初稀王孙陵阙当年见天女祠庭昨夜归防胜风翻银作缕缃帘云碍玉为衣寻常不逐衔泥伴遥忆擕书海上飞彭年次第四幅着色画杏花款云沱江子陈栝为绳邱先生冩下有陈氏一印前有子正文陈生印二印又前有一二峯前月三十里外心一印第五幅着色画紫罗兰款云陈栝为防山先生写下有子正氏陈栝之印二印后有墨林山人子京项氏元汴清玩书画之印一印前有墨林山人游方之外二印第六幅着色画牡丹款云己酉夏孟陈栝为平墅先生冩下有子正父一印第七幅着色画焦石款署陈栝下有陈栝之印一印第八幅着色画石竹百合无款有陈栝之印陈子正氏二印第九幅着色画牡丹款识云癸酉春正灯夕作于城南草堂长洲陈注下有陈氏子石二印第十幅墨画桃花款识云辛卯闰三月之望百谷访余秦淮之上写此为赠谈志伊下有思重联印第十一幅着色画秋海棠款识云辛亥嵗夏日吴支作下有吴支一印第十二幅着色画石竹花款识云癸酉春日为鹿庵先生作陈粲下有道光聨印第十三幅墨画渔樵问答图款识云丙子仲夏日长洲尤求下有凤邱聨印前有尤求半印第十四幅素牋本着色画畨骑欵识云己丑六月之望张龙章写下有伯云一印上有陈元素诸人小楷録旧人絶句凡十二首第十五幅墨画王羲之题箑图款识云万厯乙巳季冬三日冩吴郡张龙章伯云氏下有龙章一印第十六幅墨画雅集图款识云万厯庚子清和望冩古吴张云章伯云父下有吴淞江张渔郎一印第十七幅墨画兰花无款有刘振之氏原起二印薛益题云谁冩三湘九畹真墨花璀璨四时新知君生至南陔性一见清芬便袭人丙子十月七十四老夫薛益题又文从简题云落日荒烟野水濵鹧鸪啼处有行人东风记取沅湘道兰叶兰花一路春刘振之翁画兰得魏公遗意九畹清芬溢于楮叶因题文从简第十八幅着色画野渡横舟图欵识云己酉七月袁孔彰冩下有孔彰一印第十九幅墨画草亭竹树款识云丙寅新正三日过更生尘外窝为庸若表弟冩此请正愧不工耳袁孔彰下有孔彰一印第二十幅着色画浴鹅图款识云庚辰冬日张复下有张复私印一印
　　明文徴明画扇一册【上等宇一】
　　金牋本凡二十幅第一幅至第十幅俱着色画第十一幅至第二十幅俱墨画第一幅坡石髙松未署款有徴明停云二印第二幅溪汀烟树欵署徴明下有文徴明印一印第三幅看山图隶书款题云五湖春水緑于苔湖上千山锦障开如此湖山好风日争教张翰不归来徴明下有徴明连印第四幅水榭临流款署徴明下有徴明一印前有元清秘玩古吴金氏家藏二印第五幅松隂渔笛未署款有文徴明印一印第六幅倚石图款识云辛卯闰月徴明制下有徴明连印第七幅泉石小景款题云寒泉出石罅触石锵然鸣髙士可砺齿幽人思濯缨临矶尘土逺照影须眉清萧然泉石畔自足了平生徴明下有徴明连印后有元清秘玩一印第八幅萱花款署徴明下有文徴明印一印又扇癖一印前有元清秘玩一印第九幅緑隂系艇款署徴明下有文徴明晤言室印二印第十幅栢石款识云丁酉冬日徴明制下有徴明连印第十一幅墨竹未署款有徴明一印卢雍题云老干厯氷雪心虚操不移儿孙头角露縂是化龙姿卢雍第十二幅棘枝防雀款署徴明下有文徴明印一印第十三幅兰竹款署徴明下有徴明一印第十四幅虬松未署款有文徴明停云二印第十五幅桂花款题云白头自笑老仙郎曽御天风到玉堂最是月明秋梦冷满身金粟露华香徴明下有徴明一印第十六幅菊花款署徴明下有文徴明印一印第十七幅竹树款署徴明下有文徴明印徴仲二印第十八幅竹树款署徴明下有徴明一印陆师道题云竹树何藂蔚缘厓复依岭落日映寒潭照见虬龙影陆师道又王履祥题云修树隣竒石华姿值后雕秋声来殷地槛外度凉飚履祥第十九幅竹树款署徴明第二十幅树石小景款署徴明下有文徴明一印
　　画册次等
　　厯代名绘一册【次等天一】
　　凡三十一幅第一幅素绢本着色画溪桥暮雪款署太原王维第二幅素牋本着色画秋江渔棹未署款有郑防秋江渔棹六字上钤御书一玺【盖宋徽宗笔也】第三幅素绢本着色画牧牛图款署韩滉第四幅素牋本墨画层峦茂树款署僧巨然第五幅素牋本墨画秋林茒屋款署咸熙李成第六幅素牋本白色画丹岩翠岫款署杨升第七幅素牋本白描画马未署款有龙眠居士一印第八幅素牋本墨画乔松叠嶂款署贯道第九幅素牋本墨竹款署轼字第十幅素牋本墨画松下观泉款署燕文贵第十一幅素绢本着色画渔家乐事款署陈居中第十二幅素牋本着色画翠岭丹枫款署赵伯骕第十三幅素绢本着色画池亭秋色款署马逺第十四幅素绢本墨画花鸟款署李廸第十五幅素绢本着色画款云水村图大年作第十六幅素绢本着色画江山行旅款识云延祐五年九月既望画于大都寓舎子昻第十七幅素牋本白描画观马图款署子昻第十八幅素绢本着色画秋林读书款署仲穆第十九幅素牋本墨画枯木竹石款字残缺存十四年为常徴君云林子瓒十一字第二十幅素绢本着色画雪山归雁款云髙克明制第二十一幅素牋本墨画乔柯亭子款识云懒窝道人为彬之作至正甲午下有云西一印第二十二幅素牋本墨画溪山雨意款云梅道人戯墨第二十三幅素牋本墨画古木寒鸦款署丹邱柯九思第二十四幅素绢本墨画花鸟款署若水王渊第二十五幅素牋本墨画篆书款识云至正九年十月为晋斋画溪山馆图黄鹤山人王防第二十六幅素牋本墨画松崖楼阁款云黄鹤山中人王为仲方县尹尊亲作第二十七幅素牋本墨画溪山深逺款识云至正庚【缺】正月二日大痴老人作第二十八幅素牋本着色画款云雷溪圃鱼图朱泽民第二十九幅素牋本墨画踈林茆屋款识云至正二年夏五月作唐棣子华第三十幅素牋本画画山溪渔艇款识云至正辛丑为泉冩郑禧第三十一幅素牋本墨画松壑流泉未署款有刘静修一印
　　宋徐崇嗣花草一册【次等地一】
　　素绢本着色画末幅款云徐崇嗣制册计十幅宋马逺小品一册【次等元一】
　　素绢本着色画凡十四幅前六幅枯木每幅署臣马逺三字后四幅花草又四幅山水俱未署欵
　　元盛懋豳风图一册【次等黄字】
　　素绢本着色画每幅小楷节书本诗首幅款署子昭末幅又款云钱唐盛懋制册计三十幅明戴进太平乐事图一册【次等宇一】
　　素绢本着色画末幅款署钱塘戴进册计十幅明陆治写生一册【次等宙一】
　　宣徳笺本着色画花草凡十幅每幅自题絶句首幅云杖策临霜径林端讶雪花开轩问童子陶令已还家第二幅云半支罗防玉顔酡不耐春风酒力多一笑嫣然真自拟太真扶醉欲如何第三幅云梦转罗浮月二更夜寒风力损花神不禁羌笛邻家起吹落庭前几片春第四幅云四月春防风雨狂玉顔狼藉恼人膓当年帝子华筵上何只移灯照海棠第五幅云江竹不胜翠杏花凝晚妆春光悦鸟性刷羽向斜阳第六幅云树树花齐发朝朝生锦霞不须开上苑一日尽铅华第七幅云照水若自爱孤芳谁复怜愁心不可极寂寞向霜天第八幅云暖吹罗防玉生春绰态凝风浴露新若非洛水云中见疑是襄王梦里人第九幅云春工巧剪冰纨薄白上缌帘射绮踈何如梦断青楼夜璧月悬魄满初第十幅云石湖照西子水底见新籹微风纨扇侧一笑感君王丙申五月包山陆治识前四页有王逢元大书包山写生四字又篆书为华传神四字
　　明钦揖摹古一册【次等洪一】
　　素牋本墨画凡十二幅第一幅款识云以枯笔作画古人有之然要当兴到无所不可宋人谓米元章作画不必用笔莲房蔗查无不可以濡墨然其神采焕发反能过人不可以形迹求也钦揖第二幅款识云李营邱画难得真本予亦就其所传闻者效之逺犹第三幅款识云作文无气则不成为文作画无气亦不成为画气者无形者也实为有形之主抑第四幅款识云古木怪石东坡始为之后人作者如赵松雪吴仲圭王叔明我朝文仲子辈皆得其妙此幅则仿赵也抑第五幅款识云徐幼文画亦出自董源大抵与杜东园谢葵邱王孟端诸公气味相类葢元人之遗风也揖第六幅款识云倪元镇倜傥耿介空视一世故其画亦超迈不可羁制今人都以声形笑貎求之故愈追愈逺庄子所谓夫子步亦步夫子趋亦趋夫子超轶絶尘而囘瞠乎若后矣故黄山谷论书谓非大气节学问人不可以作书亦此意也逺逰子第七幅款识云黄鹤山樵画法虽出自董巨然要之自为机轴大扺古人之学不泥形似譬之学书自钟王以至近代无不然也逺逰子第八幅款识云北苑一法遂为元人开宗直至我朝沈启南谢葵邱辈皆其流文仲子亦能效之然不常为也揖第九幅款识云唐子畏画法大扺出自李唐独其所画墨花乃其所自得然后人尤难效之以其无迹可求也逺游子第十幅款识云文衡翁人物出自子昻溯流而上则顾长康之遗法也然与李唐家法实若水火不知者强溷之则成俗笔逺游子第十一幅款识云晋人之画重意唐人重气宋人重像元人重韵四者各有所遗亦各有所至后之人袭其所遗不求其所至则缪矣抑第十二幅款识云梅本洁白今反以墨为之然前辈多有是法亦重意不重像之道也揖前副页有徐树丕书岩水澄华四大字明人便面画四册【次等荒一】
　　第一册凡二十幅第六幅第十二幅第十三幅素牋本余俱金牋本第一幅墨画山水款题云十年髙志在云囊况有书名满郡香尽说白驹千里足好辞空谷向康庄沈周第二幅墨画修竹茆亭款题云纸窻寒月夜三更八尺新梢夜洞横闲把毫挥描上扇萧萧飒飒自伤情唐寅第三幅墨画观瀑图款署东村周臣第四幅墨竹款云徴明戯笔第五幅墨画竹树款题云日落小窻暝离离竹树幽微风弄萧瑟六月已惊秋徴明第六幅着色画云山款署文嘉第七幅墨画溪山秋色款云文嘉写第八幅着色画栁隂钓艇款署文嘉第九幅着色画春溪泛舟款署文嘉第十幅墨画空林策杖款题云雨歇遥山润空林生晩烟扶笻覔新句不觉到江边丁丑十月文嘉第十一幅着色画观莲图款云文嘉写第十二幅墨画板桥送客款题云闻君明日向京华疋马闗河道路賖为写江南秋色去不教尘土更思家丙辰七月廿六日为士化作文嘉后有王谷祥题句一第十三幅着色画青溪放棹款云五峯文伯仁写第十四幅着色画野桥水榭款署文伯仁第十五幅墨画仿米家云山款云道复为龙门作第十六幅墨林踈林茆舎款识云戊寅夏日居节第十七幅墨画江南春色款题云郊外风和散麯尘原头草浅绿于茵落花不见问津客叩户谁知有竹人处处春光啼小鸟家家流水比邻独怜出郭少人事更喜青山应接新嘉靖戊午正月晦日雨坐长友斋为【缺】写江南春于扇头并书近作居节第十八幅墨画桂花款署大伦第十九幅着色画桃花款署青门沈仕第二十幅墨画吹箫图款署仲山
　　第二册凡二十幅第五幅第九幅第十三幅十四幅第十八幅十九幅素牋本余俱金牋本第一幅墨画款云雪泉图钱谷冩第二幅着色画松林亭子款识云乙亥冬十一月既望钱谷第三幅着色画春山款题云春雨暗春山白云互吞吐深溪不通人鸣鸠乱环渚丁丑中秋晦日钱谷第四幅着色画江村访友款署钱糓第五幅着色画山居对客款识云丙子冬日为仲简写钱谷第六幅墨兰款云钱谷戏笔第七幅着色画桃花玉兰款识云辛酉春日陆治第八幅着色画林泉髙致款识云万厯乙亥仲春陆治作于求初堂第九幅着色画蒲草鸳鸯款云包山陆治作第十幅着山画逺浦风防款识云癸丑三月写于阳城书屋陆治第十一幅着色画秋草款题云灯前曽识春风面别后空懐落月情忽讶石兰生别态秋来翻觉旅魂惊陆治第十二幅墨画牡丹款云岐云鲁治为希逺戏笔第十三幅墨画枯木竹石款识云庚寅秋日写子京第十四幅墨竹款识云拟与可笔意为徳濳先生写徳新第十五幅墨画山水款识云甲申夏仲项德裕仿米南宫笔意第十六幅墨画乔松款题云养雏成大鹤种子作髙松项圣谟第十七幅着色画竹径观泉款题云入门穿竹径留客听泉声沈昭第十八幅墨画玉兰款题云玉树流光暎酒巵花香月色两相宜传杯莫讶深留恋风雨隂晴不可期右叔度馆中赏玉兰作为文洲兄书宋旭第十九幅着色画雪景款识云壬午春日宋旭第二十幅着色仿黄公望笔意款署云卿
　　第三册凡十八幅第九幅第十一幅素笺本余俱金笺本第一幅着色画松坡水阁款云吴下陆士仁第二幅着色画芙蓉款云秋池独媚孙克第三幅着色画松溪钓艇款识云天启丙寅秋日仿黄鹤山樵笔意陇西闗思第四幅墨画竹下抱琴款识云三松为敬之作第五幅墨画秋山款识云顾正谊为龙门先生冩第六幅墨竹款识云庚寅八月漫士孙杖为【缺】词兄画第七幅着色画柳岸秋容款署周之冕第八幅着色画溪山髙逸款识云己亥春色写西湖张自修第九幅着色画春山云树款云吴门沈寅写第十幅着色画芙蓉水鸟款署陆逺第十一幅着色画踈林亭子款识云丙申夏日写陈焕第十二幅墨画秋英寒蝶款识云丙辰新秋望日戏仿白阳先生陈逺第十三幅着色画枇杷款识云壬午夏临先和州枇杷一枝文从简第十四幅墨画秋林石壁款云张元举为和宇兄作第十五幅墨画茂林曳杖款识云甲戌春王正月魏之璜写第十六幅着色画独坐幽篁款识云戊申中秋似仰竹词丈魏之璜第十七幅着色画竹林觞咏款署钱贡第十八幅着色画桐下聨吟款识云乙巳三月写钱贡
　　第四册凡十八幅第二幅第十幅十一幅第十四幅第十七幅十八幅素牋本余俱金笺本第一幅墨画树隂垂钓款识云乙丑夏四月摹虚白道人法钱昱第二幅墨画唐人诗意款书云到江吴地尽隔岸越山多辛丑夏四月灌余亭作日华第三幅墨画仿米家山款识云庚辰秋日元璐第四幅墨画秋山书屋款识云丙申春日张尧恩画于来凤楼第五幅墨画茂林清暑款识云甲子秋日画张尧恩第六幅墨画宋人诗意款书云踈林流水奏笙簧晓偶戏笔第七幅墨竹款识云戊戌重九日为缺盟杜翁史顔节第八幅墨画吾川图款云吴兴方旭为周先生写吾川图第九幅墨画树石款识云西湖钱暹为宜山辞兄仿北苑笔意第十幅着色画池莲款俞清第十一幅墨画溪山亭子款识云乙未小春拟元镇法款署邱岳第十二幅墨画春江钓艇款署廷羽第十三幅墨画茶梅写生款题云幽柔宻意诗中句仿佛风枝画里看犹忆主人无覔处云房水殿夜生寒羡门氏戏墨第十四幅着色画春山晴碧款识云昨年舟中所画今阅之已八月矣离合聚散何限伤懐乙亥季春逸老第十五幅墨画蒲石款题云恠石惊拳瘦根盘九节蒲新芽抽嫩緑尖顶缀明珠款云九十二翁桐邱前有题句一后署质庵第十六幅墨梅未署款有赵氏文印赵文淑印二印第十七幅墨画秋林逺岫款识云己卯冬写常莹第十八幅墨画兰竹款识云庚申三月写未署款有他山连印
　　明人画扇一册【次等日一】
　　凡十六幅第九幅素牋本余俱金笺本第七幅第八幅第十二幅十三幅墨画余俱着色画第一幅山水款识云寒林髙逸庚午秋日写于城南之亦郊居沈士充第二幅梅花款题云放鹤亭前千树花暗香浮动影横斜雪深不隔幽人路待月曽寻处士家文震亨后有邵弥孙继髙管玉音诸题句第三幅山水款识云乙卯秋日仿子乆笔法臣虎第四幅观瀑图款题云防嶂悬泉平地起危楼曲阁倚天开乙丑六月写似【缺】曹羲第五幅浔易送客图款识云癸卯夏日写吴郡曹羲第六幅玉兰款题云枝翻月中影香散晩风前疑入逺公社满庭开白莲秋日写克第七幅画竹款题云忽见不似画静听疑有声徳新写于读易堂第八幅平坡枯树款识云丁丑仲冬孟阳作第九幅仿云林画竝和题词新稍初放林间笋緑隂清昼帘栊静海棠将谢牡丹芳粉蝶飃香弄花影白祫新裁麦秀冷梧桐吐叶遮银井戏调鹦鹉拂红巾倚窓朝日霏香尘飞花忙流水急细雨纷纷陌上湿春色蹉跎嗟莫及伤心满目春云碧荡子从军去乡邑髙楼近日凝情立争如栁絮化浮萍随波直向海西营款识云右追和云林徴君江南春词二首丙辰秋七月七夕写并书词鄙画拙有媿前人多矣钱谷第十幅蕉竹林亭款识云丁巳仲冬日写王维烈第十一幅画江上琵琶款识云庚子冬日写为【缺】赵伊第十二幅王兰款云周之冕戏写第十三幅江天逺景款识云癸丑秋日写吴令第十四幅林亭秋色款识云戊辰春日画李流芳第十五幅溪亭髙逸款题云暗草薫苔净晴阳拂石矶澄宇莫是豸写第十六幅兰竹款识云戊辰春日写朱蔚
　　明人扇头画一册【次等月一】
　　凡十二幅第七幅第十一幅素笺本余俱金笺本第一幅第二幅第五幅第八幅着色画余俱墨画第一幅江防山阁款署东村周臣第二幅树隂渔艇款署吴趋唐寅第三幅山水款云阳城陆治效仲【缺】第四幅树石款云云卿作第五幅花鸟款识云癸酉小春长洲王谟写第六幅兰竹款题云香气因风度清声帯雨来墨林项元汴写于寄傲轩第七幅秋山书屋款署宰第八幅秋林逺岫款识云仿吾家北苑宰第九幅摹米家山欵署宰第十幅秋林策杖款署宰第十一幅雨景款云东郊雨意克前有陈继儒题句一第十二幅梅竹款云克写无名氏
　　画册次等
　　漆笺画一册【次等天一】
　　着色画山水花草册计十四幅
　　附刻丝画册上等
　　花鸟一册【上等天一】
　　明本五色织册计十二幅幅髙八寸二分广七寸三分
　　国朝人
　　画册上等
　　恽夀平写生墨妙一册【上等天一】
　　素笺本墨画凡十幅第一幅画松款识云苍虬图白云外史夀平临黄鹤山樵本下有恽正叔夀平二印前有寄岳云一印又前有忠孝堂一印第二幅牡丹款题云元人墨花真趣悠然神韵可师觉白石白阳犹有隔尘之论夀平后有恽正叔夀平二印前有寄岳云一印又前有教忠堂藏衣园学画二印第三幅竹石款识云曹云西霜柯修竹夀平戏临下有恽正叔夀平二印后有寄岳云一印又衣园一印第四幅萱花款题云云锦靡然称富贵披图一见即忘忧临文待诏夀平后有恽正叔夀平二印又后有寄岳云一印又双清阁书画章一印第五幅荷花款识云藕花香雨临六如居士白云外史夀平下有恽正叔夀平二印前有寄岳云一印又前有衣园学画一印第六幅桂花款识云天香蟾阙瓯香馆戏作夀平后有恽正叔夀平二印上有衣园审定一印后有寄岳云一印又衣园一印第七幅灵芝竹石款识云三秀图白云外史后有恽正叔夀平二印下有衣园珍藏双清阁书画章二印后有寄岳云一印第八幅雨景欵题云墨华开洞泉山灵应起舞身居烟翠中夜听潇湘雨夀平戏墨后有恽正叔夀平二印前有寄岳云一印下有衣园藏真一印后有留云山馆一印第九幅菊花款题云鐡骨不教秋色澹满身香汗立东篱夀平戏作后有恽正叔夀平二印前有寄岳云一印又前有衣园图书一印后有竹溪居士一印第十幅梅花款题云琉璃砚匣冷金池雪压松独坐时惟有东风怜寂寞墨华踈影缀南枝白云外史临古墨花真趣后有恽正叔夀平二印下有衣园居士教忠堂藏二印后有寄岳云一印又静海励氏竹溪秘玩二印幅髙八寸四分广一尺二寸四分文诗意图一册【上等地一】
　　宣徳笺本墨画凡十页第一页题云彭泽初罢官浔阳称逸偶来抚孤松翛然忘忻戚下有竺坞草庐一印第二页题云万本参天緑溪流如碧玉茅亭尽日闲行吟杖笻竹下有文一印第三页题云垂栁依江岸春风展緑稍水痕缥缈外逺见一防遥下一印与前同第四页题云岩壑寒云散疏枝泄早春独携书卷至髙坐絶尘氛下有文印一印第五页题云深柳垂谿碧渔舟水涯水亭无客到闲煞数枝华下有竺坞山人一印第六页题云云满石头城踈林帯平陆山髙不出城黛色浮寒玉右方下有吾与也一印第七页题云松隂翠若铺涛声和泉响人境两俱清潇洒真幽赏后有竺坞文一印第八页题云险絶通幽径寒云翠壁开知音何处问因笑抱琴来前有竺坞一印第九页题云苍松耸百寻白云深万顷云外路盘髙幽人啸松影下有字一印第十页题云一叶随风逐缘溪荡桨频凭防相问讯我亦欲垂纶后有樗庵一印前副页有竺坞一印页髙八寸四分广八寸五分
　　王原祁山水一册【上等元一】
　　宣徳笺本凡十二幅第一幅第五幅第七幅第九幅第十一幅着色画余俱墨画无款第一幅第四幅第七幅有王原祁印一印第二幅第九幅第十幅有原祁一印第三幅第六幅有茂京一印第五幅第八幅有原祁之印茂京各二印第十一幅有原祁之印一印第十二幅有墨戏原祁茂京三印幅髙八寸八分广五寸五分张鹏翀画桃花寺八景一册【上等黄一】
　　宣徳笺本着色画凡八幅首幅署
　　御题桃花寺八景七字每幅款署【臣】张鹏翀第一幅有【臣】鹏翀一印第二幅有玉堂仙吏鹏翀二印第三幅有墨花鹏翀玉堂仙吏三印第四幅有【臣】字鹏翀二印第五幅有鹏翀一印第六幅有【臣】字鹏翀二印第七幅有【臣】鹏翀一印第八幅有张字【臣】鹏翀玉堂仙吏三印幅髙五寸六分广三寸六分每幅右方金粟笺本
　　御笔书诗句第一幅涌晴雪诗云澄澄滙鉴池淙淙出乳穴始讶古琴鸣乍惜明珠裂声色摐摐地坐对两清絶积素在髙峯是复涌晴雪下有乾隆宸翰丛云二玺第二幅小九叠诗云曽闻峯有鹫不数溪称霅洗鉢走白龙之而振髯鬛复如延津剑騞然出其匣底须忆匡庐爱兹小九叠下有研露稽古右文之玺二玺第三幅吟清籁诗云倚松架三楹屏风抱其外山灵茯苓润风古笙簧防偶来坐白画为我吹解帯是地可消夏旦夕吟清籁下有中和几暇怡情染翰三玺第四幅坐霄汉诗云虚窻纳万景揽结供吟翰写雾出我楹归云入我幔触目契静悟妙偈无全半却爱考功诗开襟坐霄汉下有得佳趣云霞思二玺第五幅云外赏诗云有桃即武陵何必寻源上【叶】忘俗即丹台何必求方丈虚斋古而朴福地萧且爽得彼环中妙乐此云外赏下有清玩徳充符防心不逺三玺第六幅涤襟泉诗云清泚呈圆照虚明向逺天无山遮户外有水到堦前气合烟霞润声谐竹栢传尘缨无可濯坐对涤襟泉下有墨云修辞立诚二玺第七幅笔石诗云借松为繖葢扫苔作茵席俯眺一川白平临众皱碧时闻鹤鹿声而无车马迹得句即书之恰有笔石下有乐天涵虚朗鉴二玺第八幅绣云壁诗云山川果有竒图画真难敌复岭翠且丹壶天閴其寂消闲临晋帖习静观周易物物皆达摩面我绣云壁后署御笔二字下有乾隆宸翰防暇临池二玺
　　焦秉贞画耕织图一册【上等宇一】
　　素绢本着色画一凡四十六幅第一幅至第二十三幅耕图第二十四幅至第四十六幅织图末幅款云【臣】焦秉贞恭画下有【臣】焦秉贞一印幅髙七寸三分广同每幅上方宣徳笺本
　　圣祖仁皇帝御书题句第一幅云暄和节肇农功自此勤劳处处同早办东田穜稑种褰裳渉水浸筠笼第二幅云土膏初动春正晴野老支笻早课耕辛苦田家惟穑事陇边时听叱牛声第三幅云每当旰食念民依南畆三时愿不违已见深耕还易耨緑蓑青笠雨霏霏第四幅云东阡西陌水潺湲扶耖泥涂未得闲为念饔飱由力作敢辞竭蹷向田间第五幅云老农力穑虑偏周早夜扶犁未肯休更驾乌犍施碌碡好教春水满平畴第六幅云农家布种避春寒甲拆初萌最可观自昔虞书传播谷民间莫作等闲看第七幅云一年农事在春深无限田家望嵗心最爱清和天气好緑畴千顷露秧针第八幅云从来土沃借农勤丰歉皆由用力分防草洒灰滋地利心期千畆稼如云第九幅云青葱刺水满平川移植西畴更勃然节序惊心芒种迫分秧须及夏初天第十幅云千蛙水泽正弥弥竞揷新秧恐后时亚旅同心欣力作月明归去莫嫌迟第十一幅云丰苖翼翼出清坡荑稗丛生可若何非种自应芟薙尽莫教稂莠败嘉禾第十二幅云曾为耘苗结队行更忧宿水去还生陇间餽馌频来往劳勚田家妇子情第十三幅云防防盈畦日正长复勤穮蓘下芳塘堪怜曝背炎蒸下惟冀青畴发紫芒第十四幅云塍田六月水泉微引溜通渠迅若飞转尽桔橰筋力瘁斜阳西下未言归第十五幅云满目黄云晓露晞腰镰获稻喜晴晖儿童处处收遗穂村舎家家荷担归第十六幅云年谷丰穰万寳成筑场纳稼积如京囬思望杏瞻圃日多少辛勤感倍生第十七幅云南畆秋来庆阜成瞿瞿未释老农情霜天晓起呼邻里遍聼村村打稻声第十八幅云秋林茅屋晩风吹杵臼相依近短篱比舎舂声如和答家家篝火夜深时第十九幅云漫言嘉谷可登盘糠粃还忧欲去难粒粒皆从辛苦得农家真作雨珠看第二十幅云作苦三时用力深扬偏爱近风林须知白粲流匙滑费尽农夫百种心第二十一幅云经营阡陌苦胼胝艰食由来念阻饥且喜稼成登石硙从兹鼓腹乐雍熙第二十二幅云仓箱顿满各欣然补葺牛牢雨雪天盼到葢藏休暇日从前拮据已经年第二十三幅云东畴举趾祝年丰喜见盈宁百室同粒我蒸民遗泽逺吹豳击鼓报难穷第二十四幅云豳风曽着授衣篇蚕事初兴谷雨天更考公桑传礼制先宜浴种向晴川第二十五幅云柔桑初剪绿参差陌上归来日正迟村舎家家帘幙静春蚕新长再眠时第二十六幅云红女勤劬日载阳鸣鸠拂羽恰条桑只因三卧蚕将老剪烛频看夜未央第二十七幅云春深处处掩茆堂满架吴蚕妇子忙料得今年收茧倍冰丝雪缕可盈筐第二十八幅云连宵食叶正纷纷风雨声喧隔户闻喜见新蚕莹似玉灯前捡最辛勤第二十九幅云爱逢晴日映疎帘新绿如云叶渐添天气清和蚕事广移筐分箔遍茆檐第三十幅云桑田雨足叶蕃滋恰是春蚕大起时负筥携筐纷笑语戴鵀飞上最髙枝第三十一幅云频执纎筐不厌疲乆忘膏沐与调饥今朝士女欢顔色看我氷蚕作茧时第三十二幅云蚕性由来苦畏寒深垂帘幕夜将防罏头更爇松明火老媪殷勤日探看第三十三幅云自昔蚕缫重妇功曾闻献茧在深宫披图喜见累累满茆屋清光积雪同第三十四幅云冰茧方堪作素防重緜亦借御深寒就中自有因材法拣取筐间次第观第三十五幅云一年蚕事已成功厯数从前属女红闻说及时还窖茧荷锄又向绿隂中第三十六幅云炊烟处处绕柴篱翠釜香生煮茧时无限经纶从此出盆头喜色动防眉第三十七幅云蛾儿布子如金粟水际分飞任所之莫令茧丝遗利尽来年留作授衣资第三十八幅云劳劳拜簇祭神桑喜得丝成愿已偿自是西陵功徳盛万年衣被泽无疆第三十九幅云绿隂掩映野人家每到蚕时静不哗一自夏初成茧后篱边新听响缫车第四十幅云从来蚕绩女功多当念勤劳作绮罗织妇丝丝经手作夜寒犹自未停梭第四十一幅云无衣卒嵗早闗情寒气催人蟋蟀声茆屋踈篱秋夜水短檠相对络丝成第四十二幅云织絍精勤有季兰牵丝分理制罗纨鸣机来往桑隂里已作吴绡匹练看第四十三幅云凝膏比洁络新丝传得仙方色陆离一代文明资贲饰须教五采备彰施第四十四幅云巧様争传濯锦纹堪怜织女最殷勤云章霞采娱人意自着寻常缟布裙第四十五幅云手把齐纨氷雪清秋衣欲制重含情逡廵莫漫施刀尺万缕千丝织得成第四十六幅云已成束帛又缝纫始得衣裳可庇身自昔宫庭多澣濯总怜蚕织重劳人每幅前有渊鉴斋一玺后有康熙宸翰保合太和二玺前副页
　　圣祖仁皇帝御制文云朕早夜勤毖研求治理念生民之本以衣食为天常读豳风无逸诸篇其言稼穑蚕桑纎悉具备昔人以此被之管弦列于典诰有天下国家者洵不可不留连三复于其际也西汉诏令最为近古其言曰农事伤则饥之本也女红害则寒之原也又曰老耆以夀终幼孤得遂长欲臻斯理者舎本务其曷以哉朕每廵省风謡乐观农事于南北土疆之性黍稌播种之宜节早晚之殊蝗蝻捕治之法素爱谘询知此甚悉听政时恒兴诸臣工言之于丰泽园之侧治田数畦环以溪水阡陌井然在目桔橰之声盈耳嵗收嘉禾数十钟陇畔树桑傍列蚕舎浴茧缫丝恍然如茆檐蔀屋因构知稼轩秋云亭以临观之古人有言衣帛当思织女之寒食粟当念农夫之苦朕惓惓于此至深且切也爰绘耕织图各二十三幅朕于每幅制诗一章以吟咏其勤苦而书之于图自始事迄终事农人胼手胝足之劳蚕女茧丝机杼之瘁咸备极其情状复命镂板流传用以示子孙臣庶俾知粒食维艰授衣匪易书曰惟土爱物厥心臧庶于斯图有所感发焉且欲令寰宇之内皆敦崇本业勤以谋之俭以积之衣食丰饶以共跻于安和富夀之域斯则朕嘉惠元元之至意也夫康熙三十五年春二月社日题并书下有康熙宸翰稽古右文之章二玺前有佩文斋一玺
　　冷枚画耕织图一册【上等宙一】
　　素绢本着色画凡四十六幅末幅款云【臣】冷枚防画下有【臣】冷枚夙夜匪懈二印每幅上方有刻本
　　圣祖仁皇帝御题诗诗句暨前副页序文并前后宝玺
　　册幅髙广皆与焦秉贞画册同
　　画册次等
　　恽夀平花卉一册【次等天一】
　　素绢本着色画凡十二幅第一幅款云临徐崇嗣春风图南田第二幅款题云何用红泉摘瑶草满囊金粟是僊粮南田第三幅题云玉箫眀月夜春殿舞霓裳第四幅欵云瓯香阁戏图第五幅题云拔山知雨力削玉破云根第六幅题云吹罢琼箫咽鳯尘粉痕暗减镜中春低垂翠袖红妆侧舞倦龙绡一美人夀平第七幅题云笔端乱掷黄金果不屑长门买赋钱瓯香阁戏图第八幅款署南田第九幅题云香林紫雪第十幅款题云枝上秋云金粟冷衣边香露玉杯深白云外史夀平戏设第十一幅题云霜气生毫端香光开研北红紫间金英居然万花谷夀平第十二幅款识云嵗寒三友瓯香馆写生夀平
　　恽夀平山水一册【次等天二】
　　宣德笺本墨画凡十幅第一幅款识云橅公望东园生第二幅前右方款题云白云还忆去年春冷雨杨花踏作尘十二桥头弦管散可怜犹有荡舟人初春偶忆湖山风物戏为图并书旧作以实前幅又王翚补沙草款云王晕添平沙芦荻第三幅自识云学元人小景萧散旷澹竹石乱泉不作丛莽冗杂清韵自足第四幅前右方款题云怪底眼边云树合恰疑身在富春江秋来常置乌皮几应有岚烟扑酒缸东园客第五幅款识云云林画天真澹简一木一石自有千岩万壑之趣今人遂以一木一石求云林几失云林矣东园夀第六幅款识云戏用家香山翁墨气作北苑庶免画虎之讥否第七幅前右方款题云翠微路碧云野水淙淙石壁下清猿叫月涧户寒落花无人春山夜楚魂愁瑶琴冩芝草初未生空忆巢居者春夜画春涧流泉得句东园生夀平又王翚补水景款云石谷子补渔舟丙子十二月二日第八幅后左方款题云驱毫染岚雾一片匡庐壁钟磬出空翠江流泻天碧岛影悬微茫回滩互明灭吴云不可见千帆望中没昔人有江山图余仿其意作小景于古亦有入处鉴者当得之畦径之外也甲辰腊月夀平题第九幅款识云橅管仲姬竹园客第十幅分二段前段自题云青山家不逺路尽花谿转刺船沙渚不逢人东风鸟啼山又春又识云萧文奂画咫尺间便觉有万里之势余岂能然但作半幅图意亦未就尽耳后款题云谁卷珠帘望陌头三眠无复旧金沟青门路上千条緑半是春风半是愁题杨栁东园客后余幅又识云右小景十帧为东园娱闲游戏之作或规模古制亦间出新意不循畦径无烦绘采欲墨章水晕自备五色非得象外之赏者未足与观此画也甲辰腊月八日恽夀平识
　　费而竒花卉一册【次等地一】
　　素笺本着色画末幅款识云康熙庚辰秋日冩于苕溪钱塘费而奇册计十二幅
　　僧传綮冩生一册【次等元一】
　　素牋本凡十五幅前二幅墨画蔬菜第一幅自题云无一无分别无二无二号吸尽西江水他能为汝道又题云和盘拓出大西瓜眼里无端已着沙寄语土人休浪笑拨开荒草事如麻又题云从来瓜瓞咏绵绵果熟香飘道自然不似东家黄叶落漫将心印补西天己亥畅月广道人题第二幅题云洪厓老夫煨榾柮拨尽寒灰手加额是谁敲破雪中门愿举蹲鸱以奉客第三幅自跋云己亥七月旱甚灌园长老画一茄一菜寄西村居士云半疄茄子半疄蔬闲剪秋风供苾刍试问西村王大老盘餐拾得此茎无西村展玩喷饭满案南昌刘漪嵒闻之且欲索予花封三歗图余畣以诗云十年如水不曽疎欲展家风事事无惟有荒园数茎叶拈来笑破觜卢都漪嵒仍索三啸不听十二月松门大雪十指如槌三两禅和煑菜根味颇佳因念前事为京庵兄作数茎叶于祝厘上可谓驴防湿处尿熟处难忘也然京庵日侍维摩方丈知南方亦有此味西方亦有此味穷幽极以至于卒地折嚗地断又焉知三月不忘肉味哉诚恐西村漪嵒两个没孔铁槌依様画萌芦耳灌园长老题第四幅至第十四幅墨画花卉松石第九幅题云尿天尿床无所说又向髙深辟草莱不是霜寒春梦断几乎难辨墨中煤第十幅题云碧莲花竞雪天开又道寒岩放早梅大抵春回俱一致只教迸散白云堆第十一幅隶题云击碎须弥腰折却楞加尾浑无斧凿痕不是惊神鬼第十二幅款识云画于灯社之松海第十三幅自书诗云月自不受晦淡烟防亦好俯仰瞷晴轩篱根空皎皎此时世上心所习惟枯槁谁解惜其花长夏恣幽讨灯社释传綮书第十四幅自书诗云三五银筝兴不穷芙蓉江上醉秋风于今邈抹浑无似落草盘桓西社东己亥十二月朔日
　　僧瀞睿仿宋人山水一册【次等黄一】
　　素牋本墨画着色相间末幅款识云丙寅二之日仿宋元诸大家笔意平江瀞睿册计十幅张画花卉一册【次等宇一】
　　宣德牋本墨画无款凡十幅第四幅第五幅第八幅第九幅俱有张画文始二印
　　蒋廷锡花卉一册【次等宙一】
　　五色牋本着色画末幅款云【臣】蒋廷锡恭画毎幅右方
　　圣祖仁皇帝御书诗句第七幅书小词一首每幅有中
　　和康熙稽古右文三玺
　　闺媛钱陈书花卉一册【次等洪一】
　　素牋本着色画末幅款识云康熙丁酉长至日上元弟子陈书册计十幅
　　闺媛钱陈书摹古一册【次等洪二】
　　素牋本凡八幅第三幅第四幅第七幅墨画余俱着色画末幅款云陈氏钱书摹古
　　列朝人
　　书画合册上等
　　眀董其昌书画合璧一册【上等天一】
　　书画各八幅右方宋牋本行草杂书旧句左方宣德牋本墨画山水书第一幅第八幅款署其昌二字余无欵画第一幅第二幅第七幅欵署宰画三字第三幅第六幅欵署宰二字末幅款云宰冩此十幅庚申春识余无欵幅髙七寸一分广三寸九分前副页
　　御题书画宗风四大字后有潄芳润乾隆宸翰二玺御笔题籖籖上有乾隆宸翰一玺
　　按书画各八幅而款云冩此十幅其二幅葢佚去
　　书画合册次等
　　元赵孟頫临兰亭序明张路绘图一册【次等天一】素牋本首幅书款署子昂余幅着色画款署平山册计十二幅
　　眀王时敏董其昌书画合璧一册【次等地一】
　　素牋本右方墨画未署款左方行书七言絶句末幅款识云友人持逊之玺卿山水八帧见示为题其上其昌书画相间各八幅
　　国朝人
　　书画合册上等
　　蒋廷锡张照书画合璧一册【上等天一】
　　左方通草牋本着色花卉末幅款云【臣】蒋廷锡恭画下有【臣】廷锡朝朝染翰二印每幅二印同右方朝鲜牋本书题句毎幅署花名末幅款云【臣】张照敬题下有【臣】照聨印通册书画相间第一幅画月季花题云百花各有时迟早不相贸代谢鳞次之适性随所受胡不竝敷荣一侈富媪富大化本无心在物理则囿睠兹弱植蔓月月一披秀初生益部中谓无霜雪茂移根植他方开花宛如旧乃知小草心能与四时副才全古所难撚华无言齅第二幅画剪秋罗望江南题云碧霄凉于水露下四天髙七襄云锦成闲试金错刀赩若火齐珠簇如丹鳯毛风翻红碎月浴烂金膏神功到微卉剪刻无乃劳逡巡拟问之银塘卷云涛剪采学真花常恨巧力浅岂知青女手复学人工剪此花宁非罗胡必不可转君看蕉覆鹿梦醒竟谁辨野草本无名黄照苍藓名之望江南水云即在眄问天天岂知人心自曼衍真成识得花三界风烟卷第三幅画鳯仙题云小草有鳯名五色如倒挂碧梧翠竹间纷映良可画凉风白露下银汉横香界千鳯集广廷须弥纳一芥第四幅画扁豆花络纬题云田家五六月锦烂棚上花耘归洗足已儿女杂笑哗今年雨水匀桔橰力未加浓叶多凉风偃卧覆紫霞一声络纬鸣缟綦来隣家织作期左右转眼天河斜可作邠风图尺绡其纽芽第五幅画千日红题云豪家竞牡丹仙子看玉蕊昨日云霞翻今朝泥沙委野花无比数沦弃杂莽偏能耐风雨几月红不已百嵗山泽癯岂伊善服饵一生鲜欢华啬彼故丰此第六幅画纒枝牡丹题云柔枝袅綘葩牡丹体微具眀姿足闲雅小院绕风露花外无车马花间无屐屦不用一钱买宁烦十户赋豪强之所遗僧房可常住何须金带围预知宰相数未要文伯记言诠亦涂污自落还自开无惧亦无誉第七幅画萱花题云犀因蠲忿贵草以长乐收忿乐方寸间何与动植谋黄花芳且甘可为瑶席羞诗人树之背聊亦畔牢愁谓能移人情斯语果信不花能本是幻忧所亦如沤两皆非真实能立所自休不如倒交芦能所两不留母为物所转师古俾无訧但辨一朝忿常先天下忧第八幅画石竹蚱蜢狗尾草题云翠羽织葱蒨殷绡垂旖旎谁与锡嘉名俨然同君子无实鳯不下无节兰不以玼瑳绣罗衣而不扈蓠芷蚱蜢相招寻往来摇狗尾岂无知竹者此君一时耳第九幅画旌节花杨牛枸杞题云花王分提封頟頟髙旌节便有天水牛跂跂傍暖热其类多长须利吻工媒孽本无伏轭能滥厠穿杨列莲花守香枯寒蝉抱露咽千年丛杞根仙犬胡不齧第十幅画红蓼马兰题云岸上鲤鱼风芙蓉别秋水满江雨脚来波面蜻蜓起揖雨还拜风蓼花红逦逦莫讶爱江湖前身是鱼子汀洲秋易深木叶萧萧下弹琴送湘君风车催雨马遗珠堕翠翘满岸丁星者露干翠已消闲客凌晨冩第十一幅画蓝菊题云塞山暑雨过斓斑满翠锦花叶良似菊色香乃稍寝落英未可餐流泉未足饮经霜益灿然倘与菊同禀善善及其类忍使沦寒品收之芳草谱姱修可懃恁第十二幅画牵牛花题云篱落有牵牛花如碧玉簪秋雨一霮防延蔓随低隂甫开即揫敛不耐烈日临上有蟪蛄鸣下为萧菌林对之怀履霜弹我来阳琴大易系苋陆绘图意良深书画各十二幅幅髙七寸五分广六寸八分









　　石渠宝笈卷十二
<子部,艺术类,书画之属,石渠宝笈>
　　钦定四库全书
　　石渠寳笈卷十三目録
　　贮
　　养心殿
　　列朝人书画目録
　　书卷上等
　　晋王义之曹娥碑
　　唐欧阳询千文
　　唐怀素论书帖
　　唐李白上阳台书
　　唐顔真卿书朱巨川诰
　　唐柳公权书兰亭诗并后序
　　唐杜牧书张好好诗
　　五代杨凝式夏热帖
　　宋苏轼自书诗帖
　　宋苏轼书天庆观乳泉赋
　　宋苏轼书近作三篇
　　宋苏轼尺牍
　　宋黄庭坚书赠云庵道人歌
　　宋米芾茗溪诗
　　宋米芾拜中岳命诗
　　元赵孟頫书待漏院记
　　元赵孟頫书昼锦堂记
　　元赵孟頫防定武兰亭
　　元赵孟頫临圣教序
　　元赵孟頫书归去来词
　　元人三体书无逸篇
　　元俞和临乐毅论
　　五元人墨迹
　　明沈粲书千文
　　明文徴明自书杂咏
　　明董其昌书李白诗
　　明董其昌杂书
　　明董其昌临宋四大家书
　　明董其昌书早朝诗
　　明董其昌书防帖
　　书卷次等
　　晋王羲之破帖
　　唐怀仁集圣教序
　　宋蔡襄茶録
　　宋苏轼书陶诗
　　宋苏轼书西湖月夜泛舟诗
　　宋黄庭坚书五言古诗
　　宋黄庭坚书千文
　　宋黄庭坚书笔阵图説
　　宋米芾甘露帖
　　宋朱子书游仙诗
　　元赵孟頫尺牍
　　元赵孟頫书唐宋人诗
　　元赵孟頫摹定武兰亭
　　元管道升书孝经
　　明李东阳自书诗帖
　　明祝允明墨林海
　　明文徴明自书诗帖
　　明董其昌书禅悦
　　明陈元素书留鹤诗
　　明张弼杂书
　　国朝人书画目録
　　书卷上等
　　沈荃仿宋唐人书
　　沈荃书天马赋



　　钦定四库全书
　　石渠宝笈卷十三
　　贮
　　养心殿四
　　列朝人
　　书卷上等
　　晋王羲之书曹娥碑一卷【上等天一】
　　素绢本卷中计缺六字卷首记语有元和十年十月三日观九字又冯审字退【脱】四字下有僧权二字【僧字缺其半】又记语云防昌五年三月廿八日翰林学士【缺】琮将仕郎李【脱】同观有秋壑珍玩赵孟頫印二印又六印漫漶不可识卷后怀素识云【缺】大厯三年秋九月三日沙门怀素藏真题又书记语参军刘钧题此世之罕物又吏龙门县令王仲俭借观十字下分行小字书大厯二年岁次己未二月辛未朔三日癸酉百【缺】客奉县令韩绍处命题二十七字又癸酉岁九月六又七字又句章令满骞五字下有懐充二字又僧权二字又【缺】成四年七月卄九日刺史杨汉公记十四字有张应甲印希逸氏训忠之家三印又柯九思乔篑成氏墨印二又半印一又三印又中幅三印俱漫漶不可识中幅上方记语云进士卢礼同进士栁宗直来古【缺】元和【缺】年【缺】月十四日宗直留题于卷末州刺史冯【缺】刑部员外郎孟简次【缺】同来看书国子博士韩愈赵元遇著作佐郎樊宗师处士卢同观元和四年五月二十日退之题【字横书左旋读】后隔水有王元驭氏锡爵东海张应甲字先三号希逸宝藏书画印宫詹学士沈荃之印韩世能印韩逢禧书画印王衡之印缑山人王时敏印逊之诸印拖尾宋高宗跋云右度尚曹娥诔辞蔡邕所谓黄绢幼妇外孙臼者也虽不知为谁氏书然纤劲清丽非晋人不能至此其间草字一行则浮图懐素题识也自古髙才絶艺而隐没无闻于世者多矣岂独书耶损斋书上钤损斋书印一玺前有御书一玺后有天厯之宝一玺又虞集跋云右曹娥碑真迹正书第一尝藏宋徳夀宫天厯二年四月己酉上御奎章阁阅图书以赐阁参书柯九思奎章阁侍书学士翰林直学士亚中大夫知制诰同修国史兼经筵官国子祭酒【臣】虞集奉勅书后有臣九思训忠之家张应甲印希逸氏柯九思印丹邱柯九思章诸印又赵孟頫跋云曹娥碑正书第一欲学书者不可无一善刻况得其真迹又有思陵书在右乎右之藏室中夜有神光烛人者非此其何物耶吴兴赵孟頫书又郭天锡书黄长睿跋云晋史称王逸少书暮年方妙此帖升平二年书距其终才三载正暮年迹也故结字比乐毅告誓诸帖尤古质殊类钟元常浑浑然有篆籒意非遇真赏未易遽识也长睿父题至元丁亥九月朢日癸夘金城郭天锡祐之谨録于后前署跋逸少升平帖后七字后有韩逢禧一印又乔篑成跋云右小楷曹娥碑黄长睿防云逸少升平二年书距其终才三载正暮年迹也故结字比乐毅告誓诸帖古质非真赏者未易识也又前人品作魏邯郸淳之书于字文邉有唐国子博士韩愈赵元遇著作佐郎樊宗师处士卢仝并翰林学士韦琮刺史杨汉公参军刘钧诸公题名其余名士尚多是可谓聚徳星也又诔文空行间僧懐素小草题志特豪纵妙絶考之绍兴装褫格范云晋唐以来法书唐名士于栏道边及前后题跋盖所论正与此合然法书宝玩诚为世之尤物而乃以侵字题记者则似亦少缺贵惜也卷后髙宗题曰度尚诔辞虽不知为谁氏书然纤劲清丽非晋人不能至此以绍兴内府图书四角印之又古印章数处而磨灭难辨并唐懐允徐僧权署名法当第为上上神品此书韩侂胄家故物已尝刻诸石今并入羣玉帖中因念余平生获阅书画不啻数百千轴惟六朝者尽六种耳而谢稚三牛展子防北齐后主幸晋阳宫及余家陆探防降灵文殊是其三也而以书中但逸少子鸾关中二帖今曹娥碑继此一也由是观之则世间文物向不知兵烬几经今存之者尚能几何耶而好事家岂得不为之贵惜乎本理问官郭公祐之家物祐之没十有余年而散落于他门余访求购得之噫物之兴衰固有数焉又何但此而已姑述其出处流转之【脱一字】云耳龙集癸丑十月朢日燕山乔篑成仲山父书于钱唐客舍后有希世之珍一印又黄石翁跋云曹娥碑石刻善本亦未易得此卷乃在澹轩秘箧如岳阳楼亲见洞宾觉人间画本俱不类澹轩什袭珍之黄石翁书后虞集又跋云近世书法殆絶政以不见古人真墨故也此卷有萧梁李唐诸名士题识传世可考宋思陵又亲为鉴赏于今又二百余年次第而观益知古人名世万万不可及噫圣贤传心之妙寄诸文字者精审极矣万世之下人得而读之然犹不足以神诣其万一天台柯敬仲藏此安得人人而见之世必有天资超卓追造往古之遗者其庶几乎泰定五年正月十日翰林直学士奉议大夫知制诰同修国史经筵官蜀郡虞集朝列大夫礼部郎中前进士蓟邱宋本奉训大夫太常博士遂宁谢端本之弟从仕郎翰林国史院编修官褧侍仪舍人蜀郡林宇同观集题下注云谢公延祐戊午进士小宋泰定甲子进士又康里巙记云康里巙逯鲁曽同观于柯氏玉文堂子山书又宋本记云天厯二年春正月九日吏部侍郎宋本翰林修撰谢端太常博士王守诚太常奉礼郎简正理著作佐郎偰玉立侍仪舍人林宇太常太祝赵期頥同观于典瑞院都事柯九思家又跋云尤物世有终身不得见者本独与谢林二君间岁一再见非幸耶是日期而不至者弟褧也本又题后虞集又跋云集比岁辄从敬仲求此一观上开奎章此卷已入内府上善九思鉴辨复以赐之仍命集题阁下同观者大学士忽都鲁弥实承制李泂供奉李讷参书雅琥授经郎揭傒斯内掾林宇甘立集三记又另行记云九思敬仲名又记云金源纥石烈希元武夷詹天麟长沙欧阳元燕山王遇天厯三年正月廿五日丁丑同观是日贺敬仲有鉴书博士之命又记云天下惟理无对物则有万殊之辨矣敬仲家无此书何以鉴天下之书耶集四题天厯庚午正月廿七日参书雅琥经筵检讨白守忠髙存诚同观集之子冏侍后元代国书一印下注云奎章阁初建从六参书印文也后阁陞正二参书用五品印后文是也又宝藏一印又蒋惠跋云予学书甫三十年尝阅前代名笔至于曹娥碑曽覩一二善刻今复观其真迹则炫耀顿生于眵昏矣洪武己未正月季春下浣鄱阳蒋惠谨识又沈荃记云康熈十六年十一月二十二日奉
　　勅赐翰林院学士【臣】喇沙里【臣】陈廷敬詹事府詹事【臣】沈荃侍读学士【臣】叶方蔼侍讲学士【臣】张英观曹娥碑真迹【臣】等仰瞻
　　皇上天亶聪明鋭意典学经史之暇怡神翰墨故古
　　迹应时而出上佐
　　宸览用光文治【臣】等侍从
　　讲筵得观斯迹不胜欣幸之至谨奉
　　勅恭纪【臣】沈荃书又刘源记云康熈十六年十一月二十四日刑部主事【臣】刘源内阁撰文中书【臣】髙士奇奉
　　勅审定真迹最后记语有五茸赵礼用观于居俟斋十字诸跋中押缝有乔氏柯氏敬仲乔篑成氏敬仲书印任斋柯氏真赏丹邱生诸印卷高一尺三分广一尺六寸九分拖尾沈荃记语前
　　圣祖仁皇帝御笔跋云曹娥碑相传为晋右军将军王羲之得意书今覩真迹笔势清圆秀劲众美兼备古来楷法之精未有与之匹者至今千余年神采生动透出绢素之外朕万几余暇披玩摹仿觉晋人风味宛在几案间因书数言识之前有宣文之宝一玺后有体元主人万几余暇二玺
　　御笔题签签上有乾隆宸翰一玺
　　唐欧阳訽书千文一卷【上等地一】
　　素牋本楷书未署款姓氏见跋中卷首有天籁阁式古堂书画墨林子项子京家珍藏项墨林鉴赏章卞永誉印卞令之鉴定墨林生子孙世昌项叔子诸印又半印三俱漫漶不可识卷后有檇李项氏世家宝玩式古堂书画寄傲子京所藏秋壑珍玩植斋家宝子孙永保子孙世昌苏然诸印又缙云半印又隶字淡斋一印卷中押缝有式古堂印七子京所藏印五墨林子墨林生印各一前隔水有古香书屋南昌县印檇李项氏世家宝玩三印押缝有式古堂一印后隔水押缝有长字墨林生卞氏令之式古堂莆阳傅氏清叔玩府诸印拖尾王诜跋云东坡公云欧率更书非托于褊崄无所措其竒其末流遂至李国主辈五降之后不容弹矣仆非唯爱此评又爱其笔札瓌伟遂先白主人而取之主人自有好弗之病怜我病更甚故取之而不拒也晋卿书前有项子京家珍藏项墨林鉴赏章二印后有檇李项氏世家宝玩式古堂书画子孙永保项叔子子孙世昌墨林子子京所藏墨林生仙客卞永誉印卞令之鉴定植斋家藏苏然诸印又缙云半印又隶字淡斋一印又后有退密子孙世昌子京净因庵诸印卷髙七寸八分广九尺五寸六分
　　御笔题签签上有乾隆宸翰一玺
　　唐怀素论书帖一卷【上等元一】
　　素笺本草书未署款姓氏见跋中卷首有御书一玺又神品子京项元汴印墨林秘玩子孙永保诸印卷后有子京所藏项子京家珍藏二印前隔水有天籁阁檇李子京父印项墨林鉴赏章旷庵诸印押缝有双螭政和宣和诸玺又子京所藏一印又绍兴御书二玺真赏世家二印俱缺其半后隔水有绍兴一玺又髙岱退密项墨林父秘笈之印檇李项氏世家宝玩诸印押缝有政和玺二宣和一玺又子孙永保神游心赏平生真赏墨林山人子孙世昌诸印引首有静寄轩图书一印拖尾项元汴篆书记语云宋徽宗御书金签唐僧懐素行书论书帖真迹神品珍秘明墨林山人项元汴真赏子孙保之下有子京所藏项墨林鉴赏章二印前有内府图书之印一玺又静寄轩图书印墨林子项子京家珍藏项叔子秋壑图书诸印后有子京半印二子孙半印一又张晏跋云藏真书多见五十幅亦皆唐僧所临而罕有真迹一二知书者谓此幅最老烂因锦袭珍藏之延祐元年十一月朔日集贤大学士荣禄大夫张晏珍玩前有旷庵子孙永保二印又彦清家传半印二后有项子长氏项笃寿印项墨林父秘笈之印吴时芳印诸印又赵孟頫跋云懐素书所以妙者虽率意颠逸千变万化终不离魏晋法度故也后人作草皆随俗缴绕不合古法不识者以为竒不满识者一笑此卷是素师肺腑中流出寻常所见皆不能及之也延祐五年十月廿三日为彦清书翰林学士承旨荣禄大夫知制诰兼修国史赵孟頫书后有项子长氏项笃夀印墨林山人项子京家珍藏髙岱诸印后项元汴又跋云释懐素字藏真俗姓钱长沙人徙家京兆元装三藏之门人精意翰墨追仿不辍秃笔成冢一夕观夏云随风顿悟笔意自论得草书三昧评其势者以为若惊虵走虺骤雨旋风又谓援豪掣电随身万变或谓张长史为颠怀素为狂以狂继颠孰谓不可及其晚年益进复评其与张芝逐鹿亦有加无已攷其平日得酒发兴要欲字字飞动圆转之妙宛若有神是可尚者此论书一帖出规入矩絶狂怪之形要其合作处若契二王无一笔无来源不知其肘下有神皆以狂称之殆亦非防心者予昔购自叙帖虽行草不伦其笔法与此帖一同但有肥瘦之异正不解真草各有态执而论书鲜不失矣汴也何幸覩此竒观千百载之下吾谓君子有三乐此帖与存焉后人其宝之墨林项元汴在双树敬题诸跋中押缝有静寄轩图书一印卷髙八寸九分广一尺二寸七分
　　御笔题签签上有神品乾隆宸翰二玺
　　唐李白上阳台书一卷【上等黄一】
　　素牋本草书款识云十八日上阳台书太白卷首有子固秋壑图书二印卷末有神品神竒墨林项季子章欧阳元印项元汴印子京珍秘项叔子檇李项氏世家宝玩煮茶亭长张晏私印诸印又墨印一漫漶不可识前隔水有宋徽宗书唐李太白上阳台七字又天籁阁项元汴氏审定真迹彞斋退密项墨林父秘笈之印蘧庐项子京氏子孙世昌诸印押缝有双螭一玺又燕山张氏清畅印记项墨林父秘笈之印长宜子孙诸印后隔水有子京父印有何不可寄傲防心处香岩居士平生真赏诸印押缝有同文袁笠生子京父印项子京家珍藏河北棠邨冶溪渔隐诸印引首有苍巗子蕉林居士二印拖尾宋徽宗跋云太白尝作行书乘兴踏月西入酒家不觉人物两忘身在世外一帖字画飘逸豪气雄健乃知白不特以诗鸣也后有墨林秘玩子京珍秘项墨林鉴赏章长宜子孙诸印又张晏跋云谪仙书传世絶少尝云欧虞褚陆真书奴耳自以流出于胸中非若他人积习可到观其飘飘然有凌云之态髙出尘寰得物外之妙尝遍观晋唐法帖而忽展此书不觉令人清爽当时沉香亭侍醉髙力士脱鞾宜矣时大徳九年岁在乙巳正月廿五日集贤学士张晏敬书前有野处墨林外史二印后有墨林砚癖逢山彦清端本家传长宜子孙襄国张氏项子京氏檇李项氏世家宝玩诸印又杜本跋云唐人无不能书者盖有其源流耳尝闻赵文敏公之言以为赋诗作文及书与画无不用工至于名世传后则各有其品太白之书何如长史然豪雄浑壮固不异也杜本观前有寄傲项叔子二印后有惠泉山樵项元汴印二印又欧阳元题云唐家公子锦袍仙文采风流六百年不见屋梁明月色空余翰墨化云烟欧阳元观后有项墨林父秘笈之印一印又王余庆记云至正丁亥正月乙夘金华王余庆获观于同里陈达氏京师寓舍观志之斋前有子京西畴耕耦二印又危素识云今日东阳童梓良仲携此卷过余金台坊寓舍获观之想其飘然有凌云之思也临川危素识前有幻浮神游心赏二印又驺鲁记云丰城驺鲁观于危太史家前有神游心赏一印后有项元汴印子京父印又梁清标印蕉林秘玩二印押缝有河北棠邨一印卷高八寸八分广一尺一寸九分引首
　　御题青莲逸翰四大字上有乾隆御笔一玺
　　御笔题签签上有御赏乾隆宸翰二玺
　　唐颜真卿书朱巨川诰一卷【上等宇一】
　　素绢本大楷书未署款姓氏见跋中卷后书年月处俱钤尚书吏部告身之印共二十九印卷首有乾卦玺缺其半又文节世家一印又半印二存图书二字卷后有陆友之印乔氏私印陈元时印宝藏诸印又乔篑成氏墨印一又半印三不可识押缝有宝藏印二拖尾有御前之印一玺又奉华堂印一印又绍兴玺缺其半又半印二不可识又邓文原跋云唐告多出善书者之手亦足以见一代文物之盛矧鲁公道义风节师表百世其所书尤可宝也至大辛亥仲春廿又二日古涪邓文原书又乔篑成跋云右颜鲁公书朱巨川告即宣和书谱所载者上有高宗乾卦绍兴图书而鲁公之书盖东坡先生已尝论之矣不惟爱抑见唐代典故之式尤为可尚龙集辛亥仲秋朔乔篑成题又陆完跋云此唐德宗建中三年六月给授中书舍人朱巨川告身符年月职名之上用尚书吏部告身之印计二十九颗世传为颜鲁公书按唐式书符令史事也代宗之丧鲁公以吏部尚书为礼仪使杨炎恶其直换太子少师领使事及卢杞益不容改太子太师并使罢之是时适在闲局而其忠义书法巍然为天下望巨川欲重其事特求公书亦如今世士大夫得请诰勅封赠多求善书者操笔同一意也米元章书史载朱巨川告颜书其孙灌园持入秀州崇徳邑中余以金梭易之刘泾得余颜告背纸上有五分墨装为秘玩王诜笃好颜书遂以韩马易去此书今在王诜处宣和书谱载颜书亦有朱巨川告今卷中并无宣和印记独存梁太祖御前之印前后押缝有宋髙宗乾卦绍兴印耳岂旧藏御府靖康之乱散落人间南渡收访应募者截去本朝玺跋耶然五代时既入御府则宋时不应在灌园处岂王诜所得乃别本耶不可得而知矣此卷作字虽小而与东方朔赞用笔同其为颜书无疑告中细书不知出何人唐制惟侍中中书令为真宰相其曰同中书门下平章事虽行宰相事而未为真中世以后藩镇节度多授中书令故勅后细书首行云太尉兼中书令臣在使完是年四月卢杞忌张镒出之凤翔故第二行云守中书侍郎同中书门下平章臣张使其第三行云守给事中臣关播奉行杞爱播和柔易制是年十月即同平章事矣牒后细书首行云侍中阙第二行云守门下侍郎同平章事杞即卢杞也又吏部正员尚书一人侍郎二人其属有四曰吏部司封司勲考功吏部郎中一人掌文官阶品朝集禄赐告身尚书左右丞各一人掌辨六官吏户礼左丞总焉兵刑工右丞总焉故牒尾尚书侍郎左丞俱云缺而云判吏部侍郎范阳郡开国公翰者卢翰也后此二年为兴元元年正月亦进同平章事符后书云判郎中滋者刘滋也贞元二年正月遂从吏部为左散骑常侍末后书令史不名益可验此告非令史笔矣一展阅间而唐之典故歴歴可考且鲁公书得其背纸墨迹尚装为秘玩况真迹耶宜何如其寳爱之也正徳丁丑五月望日陆完跋卷髙八寸三分广五尺二寸
　　御笔题籖籖上有乾隆宸翰一玺
　　唐栁公权书兰亭诗并后序一卷【上等宙一】
　　素绢本行草书未署款姓氏见跋中卷首有睿思东阁贞元二玺又乔篑成氏墨印一卷后有泥金绍兴一玺柯九思墨印一卷中有内府图书玺三奉华宝藏印二又三印漫漶不可识前隔水有宋徽宗金书唐栁公权书羣贤诗八字下有双螭一玺又伯起连印顾九德连印董其昌印鸿绪俨斋诸印押缝有宣和一玺又季雅江村秘藏云间王鸿绪鉴定印诸印又御书玺缺其半后隔水有鼎元乾坤清赏有明王氏图书之印鸿绪俨斋秘玩汝修顾氏芸阁珍藏诸印又宣和半玺押缝有政和宣和二玺拖尾记语有邢天宠借览五字上有睿思东阁内殿书印二玺下有内府图书一玺又奉华寳藏一印又祥符八年乙夘岁季夏月十日杨希甫十五字上钤杨希甫记一印又蔡襄记云治平元年甲辰岁夏六月乙未朔十二日丙午防过在陈州项城县吉义寺天王院内寄寓待庆糺何廓来年五月阙又记云嘉祐四年岁次己亥夏六月癸亥朔初五日丁夘防过时在蔡州淮安门里街北监酒使臣廨署内寄寓虢郡日益习之谨志又记云嘉祐五年庚子岁八月丁巳朔初五日辛酉防过在汝南句秘校宗盛宅寄寓待陈州项城令姚辟来年三月阙莆阳蔡襄题又李处益跋云晋人宗尚元逺言皆旷淡唐室书法未坠笔力遒逸咸可观焉宣和甲辰季秋六日平舆邑丞雒阳李处益又记语云缑岭孙大年三槐王易政和四年七月廿日同观又黄伯思书跋云魏正始中务谈元胜及晋渡江尤宗理以故郭景纯始合道家之言而韵之孙兴公许元度辈转相祖尚又加以三世之辞而诗骚之体尽矣今山隂修禊诸贤诗体正尔然皆寄尚萧逺轶迹尘外使人懐想深顷见晋人一帖云三日临水诗文既佳兴趣髙览之増诸懐年少作亦各有心正谓此诗也是时预集者删有一人今诗存者廿六人而已此乃唐谏议大夫栁公权书故自不凡当为希世珍藏也政和元年十一月戊寅承议郎行秘书省校书郎臣黄伯思拜观又记语云时明昌二年七月四日宋适题又记语云嵗壬戌夏四月六日澹游老人王万庆题于潜玉堂又王世贞题云永和一叙笔神絶遗刻居然走千古兴公文是掷地声安石诗为碎金语羣贤尔时气争王那应零落同尘土绢素风神出豪鸷桞家新样畴能覩锋钜宁登由也堂委蛇耻效邯郸步呜乎开元以还骨格变诚悬亦是书中虎不辞倾槖为买将欲傍墨池追定武君不见鲁男子矻矻可畏哉自云善学君之祖又跋云自禊叙出右军笔玉匣兰亭龙孙定武外石刻何啻百千本而孙兴公文及诸贤诗寥寥无传者独栁诚悬少师尝一録之见宣和书谱栁法遒媚劲健与颜司徒嫓美书家谓惊鸿避弋饥鹰下韝不足喻其鸷急去山隂室虽逺大要能师神而离迹者也余从顾氏所骤见之怳然若未识乆看愈妙因损一岁奉获之仍为歌志于后吴郡王世贞谨书又跋云公此书乍看之亦似有一二俗笔而乆之则俗者入眼作妩矣殆似髭圣之视羊鼻翁也锋劲处真纯钩铎矟游丝细笔亦似铁铸中间一二行小楷以无意发之絶得晋人心印耳跋尾杨少师有书名乃不能佳宋适无书名乃致佳此亦不可晓也沧浪莆田海岳无垢及长睿校书皆宋之谙八法者皆有跋澹游老人王万庆庭筠儿也明昌金章宗年号然则此卷盖入北矣万厯改元初秋书于九江道中舟行如画世贞又莫世龙跋云栁少师书兴公后序及诸贤诗而不书禊帖政自不敢与逸少抗衡耳然此书每于险中生态枯润鲜秾掩映相发岂后世所能髣髴者耶夫以昔人霏霏元着之谈又得公书辄成兼美譬诸燕赵絶代快歌阳阿使人心愉目摄不能自制耳甲戌仲秋之朢云间莫世龙得观于长安客舍因识年月又万厯甲戌中秋日记八字【小楷书】上钤太仆寺一印又乙亥中秋日记六字【亦小楷书】上钤抚治郧阳等处关防一又文嘉跋云栁诚悬行草郁勃顿挫似颜鲁公而干浓毕备略无妍媚之态于此卷见之茂苑文嘉书又张凤翼跋云唐人真迹世不多见矧诚悬为书家钜工者哉览此卷不独似山隂道上行亦可想见笔谏风度矣丁丑夏与钱山人谷暨仲氏献翼同观识此长洲张凤翼又王鸿绪跋云栁太师自长庆间拜侍书学士以笔谏显名迨事文宗有诤臣风平生博贯经术书法结体劲媚帝一日召与聫句赏其辞情具美命题于殿壁叹曰钟王无以尚也当时大臣家碑志非其笔人以子孙为不孝外夷入贡者皆别署货贝曰此购栁书尝书京兆西明寺金刚经有钟王欧虞褚陆诸家法自为得意史称之者如此今观所録兰亭诸贤诗及后序入宣和御府收藏六玺灿烂宋名人俱有题识弇州公备极推许系以长歌董文敏刻之鸿堂帖中其为墨池瓌寳信不诬矣谛审其骨格遒劲中含姿态楷书数行与度人经一律自是栁家新样至所云钟王欧虞褚陆诸家法殆未可于笔墨蹊迳间得其髣髴始知古人妙处在师神而离迹故自目一家近代学书者流愈似而愈嫩去古人愈逺请以栁书为求度金针可也康熙五十七年冬十月廿二日横云山人王鸿绪题于长安邸舍时年七十有四诸跋中押缝有贞元玺五云间王俨斋收藏记一王俨斋秘玩印三江村秘藏印二又王俨斋鉴赏法书名画髙士竒图书记竹牕云间王鸿绪鉴定印诸印卷髙八寸七分广一寸一尺三寸六分
　　唐杜牧书张好好诗一卷【上等洪一】
　　素牋本行草书存三十七行余缺前署张好好诗并序六字序云牧太和三年佐故吏部沈公江西幕好好年十三始以善歌舞来乐籍中后一岁公镇宣城复置好好于宣城籍中后二年沈著作述师以双鬟纳之又二岁余于洛阳东城重覩好好感旧伤懐故题诗赠之卷首有神品文之印蘧庐张孝思项元汴印项子京家珍藏项墨林鉴赏章则之诸印卷后有宋荦审定梁清标印墨林嬾叟项元汴印沮溺之俦诸印卷中幅有张则之项元汴印项子京氏田畴耕耨墨林项季子章张孝思诸印押缝有墨林项子京印袁笠生三印前隔水有宋徽宗金书唐杜牧张好好诗七字下有双螭一玺又张觐宸苍巗子张氏珍玩三印押缝有御书宣和二玺又天籁阁子孙世昌博雅堂寳玩印子孙永保墨林秘玩诸印又半印不可识后隔水有蕉林居士张觐宸二印押缝有政和玺二宣和一玺又退密子孙永保神游心赏神品项墨林父秘笈之印项叔子诸印拖尾记语有京口懒逸张孝思珍藏秘玩十一字前有退密子孙永保项子京家珍藏项墨林鉴赏章檇李项氏世家寳玩诸印后有内府图书之印张孝思张则之懒逸张氏珍玩北燕张氏珍藏蕉林玉立氏图书观其大畧秋壑图书诸印又记语有吴郡钱佑观于西湖八字又寓吴伯颜观五字大梁班惟志与仲亨子正敬思同观十四字严陵汪鹏升永嘉薛汉同观十一字又篆书大徳九年吾衍观七字后有商邱宋氏收藏图书一印卷髙八寸七分广五尺三分
　　五代杨凝式夏热帖一卷【上等荒一】
　　素牋本草书尺牍一则卷前后项元汴印凡二又神竒连印墨林项季子章墨林秘玩项子京氏成子容芳楞伽真赏若水轩子京珍秘项墨林父秘笈之印楞伽子京所藏墨林山人成徳楞伽山人诸印又容若书画印凡二又卷前半印六暨卷后半印三俱漫漶不可识前隔水有楞伽山人成徳容若二印押缝有神品楞伽二印后隔水有项元汴印项子京氏鸳鸯湖长寄傲子京所藏田畴耕耨虚朗斋曹溶鉴定书画印项墨林鉴赏章檇李项氏世家宝玩赵孟頫印楞伽山人容若书画墨林子子孙世昌桃花源里人家诸印押缝楞伽印凡二又神品蘧庐墨林堂春草堂图书印松雪斋瑞文图书神游心赏退密子京所藏子孙永保贤志堂印诸印拖尾王钦若书跋云右杨凝式墨迹一纸字画竒古笔势飞动天地间尤物也公字与颜公一等俱称絶异然公素不喜作尺牍后人罕能见此益可宝也紫薇阁王钦若定国题时大中祥符三禩天贶节日前有楞伽一印后有子京珍藏墨林项季子章成子容若楞伽真赏芾字诜字王莘之印王乐道印藏书洞印子京煮茶亭长诸印又项元汴印二又乔氏项墨林父贤志瑞文诸半印又半印不可识又鲜于枢跋云右杨景度行书山谷有云俗书只识兰亭面欲换凡骨无金丹谁知洛阳杨风子下笔便到乌丝阑为前辈推重如此王钦若在祥符天贶节尚有暇及此耶此帖絶无发风动气处尤可宝也大徳五年七月十九日直寄道人鲜于枢获观信笔书前有神竒项元汴印子京所藏墨林砚癖楞伽连印成子容若花间草堂诸印后有楞伽子孙世昌子京项子京氏墨林山人平生真赏诸印又赵孟頫跋云杨景度书出于人知见之表自非深于书者不能识也此帖沉着而又潇洒真竒迹可宝藏延祐丙辰岁十一月十三日吴兴赵孟頫题前有成徳退密项墨林父秘笈之印三印后有成子容若蘧庐楞伽真赏子京所藏楞伽墨林堂天籁阁子京父印子孙世昌项墨林鉴赏章檇李项氏世家宝玩曹溶连印墨林子田畴耕耨桃花源里人家香界容若书画诸印又张照跋云香光谓宋四大家并从杨少师津逮以造鲁公之室此言非曽到毘卢顶者不能道夏热帖世无刻本虽半漫漶存者如云中龙爪令人洞心骇目松雪困学两跋具是平生佳书张照敬记诸跋中押缝有楞伽一印卷髙七寸五分广一尺二分
　　御笔题籖籖上有内府珍秘乾隆宸翰二玺
　　宋苏轼自书诗帖一卷【上等日一】
　　素牋本行书七言古诗一首款识云元祐元年二月廿三日醉书下有赵郡苏氏一印又卞永誉印式古堂书画二印又一印不可识卷末李楶跋云用笔之妙如出镌刻富家大族非贫窘所致徒羞缩耳舒城李楶观元祐二年十二月晦卷前有式古堂书画卞令之鉴定二印后有罗字凤夀河中张氏懒云窝珍藏三印前隔水有颛庵真赏印一印后隔水押缝有令之清玩一印式古堂印二拖尾万金跋云右军兰亭醉时书也东坡答钱穆父诗其后亦题曰醉书较之常所见帖大相逺矣岂醉者神全故挥洒纵横不用意于布置而得天成之妙欤不然则兰亭之传何其独盛也如此至正二十年岁在庚子五月朢日吴郡万金题前有直指堂一印又郑采跋云余尝读苏公诗至数十篇怪其语率遂不读而止今观公自书答钱穆父诗其韵度颇类太白故知公之作如天地之生物妍丑精粗洪纎髙下随物赋形耳是以深愧往者之谬将复取公全帙而尽读之茍有所得其是诗之功耶若谓其书为何如余素不善书非所敢论也昆阳郑采又僧清欲跋云东坡先生道徳揭日月忠义贯天地文章翰墨虽髙出千古特其绪余耳昔苏颍滨与真净文圣寿聪三公防于髙安夜二鼓同梦接五祖戒禅师诘朝而公适至从而感悟故南华诗曰我本修行人三世积精链中间一念失受此百年谴抠衣礼真相感动泪雨霰借师卓锡泉洗我绮语砚予观古今贤士夫鲜有不自僧中来者但隔隂都忘却翻转面皮未始不与吾教作讐敌吁兹何图耶求如公之悔过自责者能复几人今观答钱穆父长句酒酣落笔愈觉端谨以是知公平生造次颠沛确乎大节不可拔也天台碧劔泉宝袭乆之俾予着语因撮其梗槩云至正廿年夏六南堂遗老清欲后有仙客卞令之鉴定二印又刘堪跋云堪年十五六时手钞坡翁文若诗因得诵是诗已知富丽精妙为可爱也今劔泉师持翁书是诗墨迹以示堪则书体雄健放逸又为可爱堪追念诵诗时已三十年三十年间诗翰皆不能学乎古人而少进焉观翁诗翰之兼美独无所愧乎哉彭城刘堪谨书又僧梵琦跋云此诗见东坡集中纸尾题元祐元年二月廿二日醉书十一字以年谱较之元丰九年丙寅改元祐元年公以七品服侍延和改赐银绯二月迁中书舍人寻除翰林学士送陈睦知潭州起句曰华清缥渺浮髙栋上有缬林藏石瓮凡十韵末句曰湖南万古一长嗟代与骚人发嘲弄集曰用前韵答西掖诸公见和今题为钱穆父借韵见和盖未编次时书也细观字画真醉时所作黄太史跋坡字甚多云东坡道人少日学兰亭故其书姿媚似徐季海至酒酣放浪意忘工拙字特瘦劲乃似栁诚悬中岁学颜鲁公杨风子合处不减李北海又云髙述潘岐皆能赝作东坡书其论坡字如此真赝岂可掩耶固当与识真者详辨耳至正廿六年新春日楚石道人梵琦又张弼跋云此卷兵部武选郎中新昌俞振防先生之所藏也前辈尝评东坡书云温润丰腴如纯绵裹铁观此信然学之者宁失其绵要得其铁乃可耳成化三年丁亥七月四日雨霁新凉展阅数过遂书寅末华亭张弼识后有真率斋赏鉴令之卞永誉印式古堂书画之印诸印又王显祚跋云顺治己丑元日西安藩司署中观是日防雪初晴显祚最后有万厯五年春日吴郡汤少林重装记语十三字押缝有式古堂印凡四卷髙七寸四分广三尺六寸四分引首
　　御题玉局风流四大字后有几暇鉴赏之玺乾隆宸
　　翰二玺
　　御笔题籖籖上有乾隆宸翰一玺
　　宋苏轼书天庆观乳泉赋一卷【上等日二】
　　素笺本楷书卷后自识云庚辰岁七月十三日书未署名后有张子畱侯之裔三不惑斋之印季镇广川开国成纪李氏华阳檇李李氏鹤梦轩珍藏记苍巗子蕉林居士提举淮南东路常平【二字漫漶】之印淮南东路转运副使印日华李君实鉴定泰安州印诸印后李心传跋云赵京兆所藏此轴竒伟特甚以岁月騐之盖苏公元符北归所书也时方厄于章蔡之余而人之贵重如此岂待百年而后定耶若夫笔老墨秀挟海上风涛之气以平生所见论之当为海内苏书第一绍定癸巳岁九月七日陵阳李心传谨书后有成纪李氏一印又王遂题云天一生兮上浮羽人竢兮丹邱遡儋耳兮东注夹昆仑兮倒流嘉熈三年四月旦王遂题后有李肇亨印醉鸥二印又记语云尤焴刘厚南蔡抗林希逸王璞赵时焕髙斯得徐霖同观于道山堂淳祐丙午季夏望日后有梁清标印蕉林玉立氏图书二印又李肇亨印檇李李氏鹤梦轩珍藏记季镇广川开国成纪季氏诸印前隔水有蕉林书屋苍巗子棠村审定诸印拖尾尤煓跋云此卷旧藏霅川向泽民家泽民以遗施武子甲戌岁同醉白记归三桂晦夫姓欧阳梅圣俞尝有诗赠之作八分体东坡跋数语于后今亦藏向氏云端平丙申暮春朔锡麓尤煓又王亚夫题云苏公早闻道文章乃其戏乳泉出重海作赋聊纪异玉池咽中夜挈瓶非小智气者水之生此语可深味淳祐甲辰孟夏朔岘山王亚夫书于西湖孤山之阳又陈仁玉题云坡翁谪海上人传已仙去道逢章子厚遄复返尘路至言恐世惊犹閟乳泉赋遥怜嵩山邱千古不可驻是日仙居陈仁玉同书后尤煓又题云万籁既寂一气孔神吸彼沆瀣沃此肺膺至阳之精天一所生钦哉此词展也大成煓又谢奕脩跋云乳泉赋不待多赞特恨此轴尚有余纸安得起坡翁书满卷后耶天台谢奕修书于西湖淳祐甲辰首夏望后二日又孙子秀题云腥波暗天浊浪飜日蛟蜃元鼍之所出没有屹其岛清泉中发静涵太虚寒侵孤月汲之无穷元气所泄古今正理不可泯灭抑斯泉也为斯人设防稽孙子秀书后有季镇广川开国成纪李氏华阳诸印又宋濂跋云苏长公以绍圣四年丁丑二月谪授琼州别驾安置儋州六月渡海七月十三日至儋侨寄城南邻于天庆观观有乳泉故公为援笔赋此元符三年庚辰公居儋已四年防正月祐陵登极大赦天下五月移公廉州六月还琼复渡海至廉七月又以皇长子生国有大庆迁舒州团练副使量移永州八月终方自廉啓行赋后题云庚辰七月十三日书则正在廉时也十一月行至英州又复朝奉郎提举成都府玉局观任便而居公遂度岭南还明年为建中靖国元年辛巳五月至毘陵六月因疾告老以本官致仕七月廿八日遂薨公之书是赋时年已六十有五距其薨仅隔一岁实为晚年之笔李侍郎微之谓其笔老墨秀挟海上风涛之气当为海内苏书第一诚知言也哉濂尝见漳水郦元舆跋公眉子石砚歌四十五字防简谓曰百阅而弗之厌使其见此吾知其必曰百拜而不止也然公之薨未几辞翰皆为世大禁而狗鼠之徒如霍谨英辈犹鸣吠不已磨刬焚焫无所不用其极而斯卷无纎毫不完岂公妙墨所在或有鬼物呵防之耶金华宋濂谨书后有蕉林秘玩观其大畧二印又杨一清跋云是卷为苏书第一前辈已有定论其所著述亦第一等议论也予渡清淮望第一山盱眙陈质之出所藏相示不图今日得数竒观非平生第一快事耶治丙辰仲冬朢后三日陜西按察司提学副使石淙杨一清最后李肇亨记云宋苏文忠公匹纸正书乳泉赋与欧阳晦夫手书真迹宋人题观凡九段明人题二段崇祯己巳腊月得于甪里包氏鹤梦轩宝藏记下有李肇亨檇李李氏鹤梦轩珍藏记二印诸跋中押缝泰安州印凡四杭州通判之印一印成纪李氏印二华阳一印髙九寸广一丈一尺八寸
　　宋苏轼书近作三篇一卷【上等日三】
　　素笺本行楷书第一篇黄庭内景经像赞第二篇陆探防画狮子赞第三篇韩干画马跋款识云元丰二年端阳月书近作三篇轼上钤赵郡苏氏一印卷前有天籁阁西秦张瑛项元汴印姚豸王英时彦张髯审定诸印又吴钟公孙后人图书刘偘印俊华诸半印卷后有檇李项氏世家宝玩退密若水轩墨林子项笃寿印柯敬仲氏应龙私印张髯审定林彦章氏黄宗豫氏诸印又吴兴少溪项子乔氏秋壑诸半印卷中幅有项子京氏颜乐斋项墨林鉴赏法书名画六艺之圃田畴耕耨诸印拖尾有天籁阁项元汴印项子京氏三印卷髙八寸五分广四尺五寸五分
　　御笔题籖籖上有内府珍秘乾隆宸翰二玺
　　宋苏轼尺牍一卷【上等日四】
　　素笺本行书卷后有子瞻一印拖尾董其昌跋云东坡先生此卷乃海外书不复作徐季海圆秀态将以颜清臣之劲王僧防之淡收因结果山谷所谓挟以文章忠义之气当为宋朝第一者不虚也董其昌观因题卷髙九寸一分广二尺六寸九分
　　御笔题籖籖上有御赏乾隆宸翰二玺
　　宋黄庭坚书赠云庵道人歌行一卷【上等月一】素笺本草书款识云大观丁亥春正月灯节后三日为云庵道人题庭坚下一印暨卷前半印俱不可识拖尾鲜于枢跋云黄文节公之笔如锥画沙如印印泥无画之有差失此诗乃赠云庵道人作云庵即相传辟谷弃家者其他诡秘不尽述盖亦有道之流覩文节数语可想见其人矣鲜于枢伯几父题卷髙九寸九分广二尺八寸九分
　　御笔题籖籖上有乾隆宸翰一玺
　　宋米芾苕溪诗一卷【上等盈一】
　　素笺本行书前款云将之苕溪戏作呈诸友襄阳漫仕黻后识云元祐戊辰八月八日作卷前有独字小号又神竒神品墨林项子京氏项墨林鉴赏章桃里项元汴印墨林生子孙永保诸印又居士真赏全卿家珍藏诸半印卷后有绍兴一玺又神品寄傲项元汴印项子京家珍藏田畴耕耨檇李项氏世家宝玩墨林砚癖兰雪斋天籁阁士竒之印杨氏家藏武林钱子章玉鉴赏图书六艺之圃苍巗子梁清标玉立氏印章全卿真赏西楚王孙毛氏西畴珍玩陆父子京珍秘桃花源里人家伯几印章鲜于诸印又蘧庐墨林全卿半印三卷中幅有墨林秘玩印二又墨林项元汴印沮溺之俦墨林生鸳鸯湖长退密子京父印项墨林鉴赏法书名画墨林项季子章诸印押缝有睿思殿印三玺又退密子孙世昌墨林项季子章长字项子京印若水轩蘧庐有何不可诸印前隔水有子京所藏项墨林鉴赏章二印后隔水押缝有安定冶溪渔隐二印引首有篆书米南宫诗翰五大字前有天籁阁项叔子二印后有项墨林父秘笈之印宫保世家武林钱子章玉鉴赏图书诸印拖尾米友仁跋云右呈诸友等诗先臣芾真迹臣米友仁鉴定恭跋前有神品子京珍秘墨林秘玩三印又父印全卿之印半印三后有子孙世昌子京平生真赏项墨林父秘笈之印檇李项叔子回俗亭子孙保之全卿珍赏蕉林梁氏书画之印【缺】氏珍藏图书武林钱子章玉鉴赏图书吴原博印诸印又野处墨林半印二又李东阳跋云右米元章诗翰有绍兴及睿思殿图印其子友仁题其后称先臣芾盖君前臣名之义也元章书极精妙而友仁亦有家法父子并美自羲献以后亦鲜闻之书法真赝每相混淆如米氏者江南伪本不知其几此卷妙处望而可知太宰水村陆先生检诸故箧重加表饰物之显晦固自有数哉先生方操黜陟之柄振幽起滞天下之士赖以不汨没于世者多矣识者幸毋以一事观之正徳丙子二月十二日长沙李东阳题前有寄傲项元汴印项墨林鉴赏章三印又处字轩字半印二后有退密子京父印墨林秘玩子孙世昌诸印押缝有苍巗子冶溪渔隐元汴之印墨林外史项墨林父秘笈之印香巗居士子京珍秘子孙世昌诸印最后项元汴记云宋米元章苕溪诗帖友仁子跋李东阳识墨林项元汴真赏明嘉靖四十三年春装池购于陆冢宰家又独字小号又记云嘉靖庚戌秋闰月廿日少林汤杰装池于石翁山馆记耳卷髙九寸五分广五尺八寸三分
　　御笔题籖籖上有乾隆宸翰内府书画之寳二玺
　　宋米芾拜中岳命诗一卷【上等盈二】
　　素笺本行书卷前署拜中岳命作五字下署芾字前有全斋史继源有孚氏秘竒阁图书二印卷后有叶一堂珍玩书画图章刘徳驾书画记柯氏敬仲三印通卷押缝有御前之寳绍兴各二玺又刘徳驾书画记印驸马都尉永春侯图书蔡汝楠印吴翁升氏晋昌诸印拖尾倪瓒跋云大苏公谓米南宫清雄絶俗之文超妙入神之字当时已为识者所赏如此况后世诵其诗观其书迹者哉至正十三年癸巳岁正月七日陆养正出此见示于元素斋中观已谨识倪瓒后有驸马都尉永春侯图书唐宇昭印朗波居士三印卷髙九寸一分广三尺三寸二分引首
　　御题南宫逸翰四大字款识云乾隆甲子嘉平月除夕前一日御题后有勤学好问乾隆宸翰二玺
　　御笔题籖籖上有神品乾隆宸翰二玺
　　元赵孟頫书待漏院记一卷【上等昃一】
　　宋笺本行书款云孟頫书下有赵子昻氏赵氏书印二印卷首有积雪斋归来印二印卷末有希之一印引首有篆书松雪墨妙四大字前有天籁阁项叔子二印后有檇李项子京家珍藏二印拖尾钱惟善跋云待漏院记孰不知而诵之承旨魏公为之书于是乎生民休戚有所赖官箴邪正有所规宁独夸翰墨以为观美为人臣子者可不思所以自省曲江居士钱惟善前有希之一印卷髙八寸七分广五尺四寸二分元赵孟頫书昼锦堂记一卷【上等昃二】
　　宋笺本行书款识云欧阳永叔此记直记其事盖一笔挥就善于形容者耳延祐七年八月三日快雨时晴天气晶明书于松雪斋子昂下有赵氏子昻一印卷前有大雅赵字二印又军假司马一印卷中幅押缝有合同鸥波各二印卷髙一尺广五尺四寸
　　元赵孟頫跋定武兰亭一卷【上等昃三】
　　宋笺本行楷书凡十二则第一则款识云至大三年九月十六日舟次寳应重题子昻下有赵子昂氏一印第二则署十八日清河舟中七字下有赵字一印第三则自识云廿二日邳州北题下有赵子昂氏一印第四则无款印第五则自识云廿三日将过吕梁泊舟题下有天水郡图书印一印第六则自识云廿八日济州南待闸题下有赵子昻氏一印第七则自识云是晚济州北三十里重展此卷因题下有赵子昻氏一印第八则自识云十月一日下有赵字一印第九则自识云十月二日过安山北夀张书下有赵氏书印一印第十则自识云三日泊舟虎陂待放闸书下有赵子昻氏一印第十一则自识云七日书下有赵氏子昻一印第十二则无款印通幅前后有子京所藏若水轩项子京家珍藏宫保世家平生真赏项墨林父秘笈之印墨林外史隐居放言桃花源里人家游方之外墨林砚癖香岩居士有何不可博雅堂寳玩印田畴耕耨南华仙史项墨林鉴赏法书名画沮溺之俦防心处项元汴氏审定真迹檇李项墨林鉴赏章宋荦审定扬州季因是收藏印元汴之印墨林堂西畴耕耨诸印又项元汴一印前后押缝有墨林子印三又寄傲项墨林鉴赏章退密逸民诸印又二印不可识前装定武搨本兰亭叙一卷卷前有绍兴一玺赵孟頫一印又季氏世外法寳项子京氏项元汴印清玩墨林秘玩煮茶亭长诸印后有绍兴一玺又天水郡图书记墨林项季子章子京珍秘宋荦审定诸印前隔水有吴廷书画之印一印后隔水有项元汴真赏五字又神品扬州季因是收藏印寄傲项子京家珍藏项墨林鉴赏章子京野处癖茶逸士物外元赏檇李项氏世家宝玩季寓庸印因是氏用卿诸印又吴廷二印押缝有天籁阁印二又子孙世昌印二退密印二项墨林鉴赏章项子京家珍藏平生真赏江村诸印又退密鸳鸯湖长精舍半印三又半印不可识拖尾钱惟善题云万金难购兰亭帖定武刻本妙逼真区区模拟何足数独称贞观四名臣惟善重题后有神竒平生真赏项墨林父秘笈之印吴廷之印墨林嬾叟项叔子诸印又孙大雅记云霜融日暄观于上竺道室老眼为之増明同席者豫章周棹长安雒英嘉平日江隂孙大雅书前有寄傲项子京家珍藏二印后有子孙世昌一印又詹希元记云洪武丙寅正月二日詹希元观下有神游心赏一印又僧道记云兰亭墨帖莫过定武本得者宜寳之吴沙门道又记语云洪武丁巳夏四月郡人沈贯莘野钱唐陈振偕寻阳张羽同游清容轩曽观继至者郯郡徐濬四明黄传又僧守仁记云洪武丙寅夏五既望富春释守仁观于天界寺一槐轩又僧宗泐隶书记云洪武十九年仓龙丙寅夏六月七日辛夘暑雨稍晴天台释宗泐天界寺之退居观后有项墨林鉴赏章一印又僧夷简记云延陵沙门释夷简同观后有吴廷书画之印一印又董其昌跋云此吴松戴氏所藏四十年前曽得寓目万厯丁巳九月五日重观于防稽山隂朱明臣之息柯轩董其昌识后有树园图书商邱宋氏收藏图书二印诸跋中押缝有天籁阁墨林秘玩宫保世家子京项墨林鉴赏法书名画退密西畴耕耨项墨林父秘笈之印诸印又江村印二巻髙七寸七分广三尺八寸八分
　　御笔题籖籖上有御赏乾隆宸翰二玺
　　元赵孟頫临圣教序一卷【上等昃四】
　　宋笺乌丝防本款识云大徳二年夏日吴兴赵孟頫临下有赵子昻氏一印卷前有大雅一印又天水郡图书一印【防缺】又神品项元汴印项子京家珍藏项墨林鉴赏章退密墨林山人诸印又永保秘笈之印珍藏半印三卷后有项元汴印若水轩项墨林父秘笈之印子京所藏诸印又子京墨林沈氏半印三卷中幅有寄傲墨林秘玩二印押缝有沈氏珍藏印四又项元汴印墨林秘玩若水轩墨林子诸印引首有天籁阁项叔子子京父印宫保世家诸印又檇李平生半印二拖尾有退密印二又项子京家珍藏檇李项氏世家寳玩子京父印子孙世昌诸印又叔子世昌寄傲墨林宫保诸半印卷髙七寸四分广九尺一寸八分
　　御笔题籖籖上有乾隆宸翰一玺
　　元赵孟頫书归去来词一卷【上等昃五】
　　宋牋本行书款署子昻下有赵子昻氏一印后李升隶书跋云松雪翁极喜书此词流传世间何啻数百本余家亦有数卷此特其尤者辍以赠拙公豪梁李升子云识卷前有蕉林居士邹永章氏二印又书印半印又半印不可识前隔水有蕉林书屋一印拖尾有苍巗子梁清标玉立氏印章蕉林鉴定二印又僧景瞻跋云苕卞溪山天下竒文章国器斗南稀官高一品不为贵徳迈二疏尤见几谈麈可同埋玉树草纶常想在鼇扉知君防尽无生理寳带何须换袖衣愚作挽松雪翁诗数日忽覩手书归去来篇真叔世墨寳也展卷之余岂胜哀感因书此以纪歳月云天厯二年腊月景瞻又僧正印题识云铁画银钩法二王平生好写晋文章防弦喜有鸾胶续跨灶冲楼穆与光元统甲戌夏获观松雪老人书渊明归去来词于鄞并无及法兄挽诗敬成一絶少伸追慕之意玉几松月翁正印又跋语云宋社既屋松雪翁乃仕于元平日复爱书晋征士陶潜归去来词以传于世或议翁与潜意果合欤否耶噫是奚足以知翁也哉昔殷之微子识天命有归乃负祭器奔周卒受封以存殷祀然则翁之书是词也又奚愧马款署松林澹居叟至仁又僧自厚题云赵公笔法称独步陶令文章不厌聴此卷只宜天上有莫嗔萧翼赚兰亭湖隐老衲自厚又聂大年跋云松雪翁书归去来余见亦多矣此幅尤清絶可爱锡山华君以章好古博雅寳此有年间以示余余为之把玩不能释手为题其后而归之若近时王孙不返迷途之説则岂知松雪者因并及之正统戊辰夏四月朔临川聂大年谨书前有半印不可识又张九方跋云余友华君以章得松雪翁所书柴桑归去来词一幅装演成卷爱之重之甚于拱璧锦衾十袭椟而贮之加以鐍钥置诸净室俾谨密苍头典守非亲信道义之交罕得覩也暮年以归其表侄邹永章氏且嘱之曰此笔山隂兰亭之偶非晋唐诸名家可及宜谨防持勿为他人所赚也大抵永章家藏法书甚伙尤注意此卷盖有所受而寳爱之也于戏物有所遇则贵失其所遇则贱使良骥不遇伯乐则毙于盐车之轭焦桐不遇伯喈则化为爨下之灰斯卷茍不遇以章永章相继收藏寳爱安知其不与残书卷为伍而委诸网虫尘箧而就腐毁耶感慨之余姑赘于卷末以归之时成化丁酉八月初吉月林张九方识后署老竹书三字前后俱有永章半印拖尾有蕉林观其大畧二印诸跋前后押缝有永章书印二邹永章氏印三又飞云水竹居南儒邹氏图书印忠公后裔世泽堂苍巗子诸印卷髙八寸八分广三尺四寸
　　元人三体书无逸篇一卷【上等辰一】
　　宋笺本篆隶真三体第一则杨毅桓篆书款识云大徳己亥东鲁毅桓书下有毅桓武子一印卷前有乾坤清气曹南陈巍公锦春堂书画印太古无上平昌妙无以加云峤妙絶寳玩诸印又曹溶私印凡二印后有陈字西山晴雪曹溶私印平昌部曲将印一无之印诸印第二则萧隶书款识云大徳辛丑中伏关中萧作汉隶附于阳武子古书后下有萧氏维斗父一印又平昌曹溶私印云峤曹南陈巍公锦春堂书画印后有长宜子孙与古为徒辅字紫微山主文炳从吾所好诸印第三则赵孟頫楷书款云吴兴赵孟頫书下有赵氏子昻一印前有曹溶私印平昌部曲将印仁喆私印宜子孙诸印又一印不可识卷后有平昌曹南陈巍公锦春堂书画印自家意思韩逢禧印思无邪斋之印诸印卷前押缝有志雅仁喆私印朱古外史诸印卷后押缝有惟徳敬斋朱古外史一无之印诸印中幅押缝有平生真赏一视同仁紫筼轩曹南陈巍公锦春堂书画印诸印又合同印二后隔水有京口张氏珍藏一印拖尾揭傒斯题云篆隶真行细作行谁能一卷备三长莫徒画论书法试看周公辅哲王揭傒斯前有韩逢禧印徳生斋志雅生平清赏诸印后有父父子子一印卷髙八寸五分广六尺五寸五分
　　元俞和临乐毅论一卷【上等宿一】
　　金粟笺乌丝阑本款识云至正廿年冬十月初吉桐江俞和临于黄冈之寓所下有俞和子仲父印紫芝生三印卷前有清隐嘉祚防侯墨林子京所藏临池清赏顾氏芸阁珍藏诸印又父印家藏半印二卷尾有檇李项氏世家寳玩耿防侯鉴定书画之章子京项元汴印湛思墨林秘玩潄六主人积雪斋诸印又宫保半印前隔水押缝有字防侯一印后隔水押缝有丹诚阁半古轩书画印二印引首有半古轩耿嘉祚印字防侯三印拖尾有真赏丹诚琴书堂耿嘉祚印诸印又文从简跋云紫芝翁书学入赵魏公之室运笔肥润有屋漏雨痕之妙此卷瘦劲紧严棱棱丰骨不露本色古人摹临之抜至此故知得书中三昧笔便如龙变化固不可测辛未五月十日后学文从简谨题又跋云余藏箧中黄庭经以趣胜此以法胜趣犹入佻越一乘法如山岳莫可摇撼望之甚尊后五日再观从简卷髙七寸七分广二尺一寸三分
　　五元人墨迹一卷【上等列一】
　　宋笺本凡五幅第一幅赵蕃劄子行书款识云九月【缺】日文林郎监潭州南岳庙赵蕃劄子前有王颛庵书画记一印后有太原王掞藻儒父章颛庵二印幅髙一尺广二尺五寸七分第二幅僧士璋尺牍行书款识云六月廿九日士璋拜启又另行云一印不及外奉安问附此致敬幸恕谅一印再拜前有墨林项墨林鉴赏章项元汴印子孙永保项墨林父秘笈之印惠泉山樵项子京家珍藏诸印又退密砚癖半印二后有退密惟心净土西畴耕耦项墨林鉴赏章项子京家珍藏太原第八子项叔子诸印又项印平生宫保半印三幅髙一尺一分广二尺三寸九分第三幅张雨诗帖楷书款云旧诗四篇为孔昭书登善庵主张雨下有句曲外史一印前有檇李项氏世家寳玩项元汴印子京父印项墨林父秘笈之印左廉察祭酒字藻儒号颛庵诸印又寄傲斋字半印二后有项元汴印天籁阁子孙永保项墨林鉴赏章周锡圭印诸印又墨林半印中幅有平生真赏墨林秘玩项墨林父秘笈之印三印幅髙一尺广二尺二分第四幅倪瓒尺牍并诗楷书款云瓒廿二日前有天籁阁复征王孚藻儒鉴藏项元汴印墨林山人项子京家珍藏诸印又叔子世昌半印二后有退密项墨林鉴赏章檇李项氏世家寳玩墨林山人平生真赏贤者而后乐此诸印又项子京半印幅髙九寸广一尺一分第五幅陈基自书七言絶句十首行楷书款云陈基谨次韵后有王掞印一印幅髙九寸七分广一尺三寸五分明沈粲书千文一卷【上等张一】
　　洒金笺本草书款识云余友徐尚宾得佳笺寳藏乆矣一日持来简庵次求作草书千文勉为书一过惜钝拙之不称耳正统丁夘秋七月初三日沈粲书后有云间沈粲民望作徳心逸日休中议大夫赞治尹之章三印卷后髙士竒跋云明初云间二沈以书名天下民瞻草法尤工然传于人间甚少向日得其千文一卷藏于信天巢顷以销夏展观觉有龙蛇飞动之势与宋仲珩诗卷并寳藏焉康熈己夘七月朔记于柘上清吟堂江邨髙士竒又跋云宋仲珩诗卷去岁赠漫堂中丞近来墨迹甚少明初尚不可得安望宋元乎然观宋元赝笔岂若胜国真本饶有趣味辛巳嘉平四日乆晴暄和黄梅已破萼矣侍莱衣人竹卷前有竹一印卷中幅押缝有简庵印凡九后隔水有高氏江村草堂珍藏书画之印一印引首有瀛山馆一印卷髙七寸八分广一丈七尺九寸
　　明文征明自书杂咏一卷【上等寒一】
　　素笺本行书七言律诗十首款识云乆雨新霁情思爽然焚香煮茶亦人间快事也有粉笺一卷素洁可爱援笔漫録杂咏值丽卿至即与持去不足供展阅耳征明下有文征明印征仲二印卷前有停云惟庚寅吾以降玉兰堂三印卷后有留余堂记四明朱氏收藏图书记二印押缝有玉兰堂印二卷髙七寸九分广八尺三分明董其昌书李白诗一卷【上等来一】
　　宣徳镜光笺本行书款云其昌书太白诗下有知制诰日讲官董其昌印二印卷髙八寸五分广七尺二寸一分
　　明董其昌杂书一卷【上等来二】
　　宣徳泥金笺本行书世説新语三则又张九龄白羽扇赋并唐明皇批答款识云史称明皇知眷曲江每闻説名士辄曰风度得如九龄否既为李林甫所嫉作鹰诗见志以遗林甫林甫稍悟腹剑为之衰止焉此白羽扇赋预见其端矣董其昌书下有宗伯学士董元宰氏二印卷中幅押缝合同印凡三卷髙一尺一寸二分广一丈三尺六寸
　　明董其昌临宋四大家书一卷【上等来三】
　　朝鲜笺本行楷各体书临苏轼三则黄庭坚一则米芾一则蔡襄一则款识云偶观四大家帖各临数行后有宗伯学士董元宰氏二印卷髙六寸一分广五尺四分
　　明董其昌书早朝诗一卷【上等来四】
　　宜徳镜光牋本楷书款识云贾曽贾至父子掌词头故早朝诗百首以四首有凤字末韵者为及格兹纳言元着次郎君六龄岐嶷诵五经如流水虽李邺侯七岁赋方圆动静诗无以过之无论贾至矣书二诗以赠其昌下有宗伯学士董氏元宰二印卷髙七寸二分广四尺三寸七分
　　明董其昌书旨帖一卷【上等来五】
　　宣徳笺本行书评晋唐诸家书凡十则款识云戊辰正月廿六日书其昌下有董其昌一印卷前半印存收藏图书四字中幅押缝有城南杜氏笔酣二印卷髙七寸七分广五尺六寸
　　书卷次等
　　晋王羲之破羌帖一卷【次等天一】
　　素笺本行草书无款姓名见跋中引首有隶书宝藏二大字款云竹坡隶古拖尾跋一未署名又揭傒斯班维志二跋又练髙常方壶题识二又吴治江虚白记语二又署刘光旸进四字唐懐仁集圣教序一卷【次等地一】
　　素笺本剪字集晋王羲之书前隔水记语有天辅五年辛丑三月十日观十一字上钤御书之寳一玺后隔水有东府同观四字拖尾有戴至徳表文一李义琰颂一又苏轼僧佛印虞集僧性慧诸跋又明藩潞王敬一跋一又题识一宋蔡襄茶録一卷【次等元一】
　　素笺乌丝阑本楷书分上下篇前后俱有自序款识云治平元年三司使给事中臣蔡襄谨记引首有李东阳篆书君謩茶録四大字拖尾有康衢林琏吴湛然曹公密蔡卓陈尧龙卢贡纯达溥化曹稹孙刘修真曹弥芳陈刚章仕尧陈昶郑僖陈公珪汪与懋李迪彞方沁诸跋又题句一款署天趣又章沂春赋一后附文征明隶书龙茶録考有文彭文震孟二跋
　　宋苏轼书陶诗一卷【次等黄一】
　　素笺本大楷书自识云绍圣乙亥中元日书陶渊明饮酒一首拖尾有俞君猷跋一
　　宋苏轼书颍州西湖月夜泛舟诗一卷【次等黄二】素笺本大楷书款识云颍州西湖月夜泛舟听瑟一首东坡居士拖尾有王俊华沈周陈昌言诸跋
　　宋黄庭坚书五言古诗一卷【次等宇一】
　　素笺本行楷大书款云黄庭坚书拖尾有刘基吴寛二跋
　　宋黄庭坚书千文一卷【次等宇二】
　　素笺本草书款云右仿懐素笔意钟陵黄庭坚书拖尾有苏文懽班惟志二跋
　　宋黄庭坚书笔阵图説一卷【次等宇三】
　　金粟笺朱丝防本行楷书款署钟陵黄庭坚拖尾有彭年吴奕祝允明文征明诸跋又唐寅记语一
　　宋米芾甘露一卷【次等宙一】
　　素笺本行草书款云芾顿首再拜拖尾有周伯温题句一
　　宋朱子书游仙诗一卷【次等洪一】
　　素笺本行楷书七言絶句款云右小游仙二絶朱熹书
　　元赵孟頫尺牍一卷【次等荒一】
　　素绢本行草书凡七则后隔水有董其昌跋一引首有松雪墨妙四大字款云少白为信孺写元赵孟頫书唐宋人诗一卷【次等荒二】
　　素笺本行楷书唐宋人歌行四首款识云大徳六年七月十七日为道上人书此数词子昻拖尾有僧景芳题识一
　　元赵孟頫摹定武兰亭一卷【次等荒一】
　　素笺本款识云王右军兰亭帖古今难临摹者也试为之乃信子昻云前装墨搨兰亭叙一卷并原跋拖尾有张翥张以宁二跋
　　元管道升书孝经一巻【次等日一】
　　素笺朱丝阑本小楷书后幅附女孝经款识云大徳九年三月上浣天水管道升书拖尾有王世贞跋一
　　明李东阳自书诗帖一卷【次等月一】
　　洒金笺本草书七言絶句款识云芍药始萌为鹤所啄戏成三絶酒半纵笔为孟清通判书之西涯翁识引首有周天球书西涯遗翰四大字拖尾有文征明跋一
　　明祝允明墨林藻海一卷【次等盈一】
　　素笺本真草各体书诗帖二则后杂临诸名家帖款识云莆阳郑明府与允明为同寅教受爱谊款日深尝有鄙诗往复君既过为袭藏复粘缀素纸盈卷索拙笔满墨之且请举各家体貌为之予素既无学力又坐公事障塞来使立阶下不去乃勉为答之文房四君岭外惟陶名天下而官舍初无良品余三人则荒陋不可言覔之箧中间有苏浙毛颖数辈遂取与广豪错杂用事如右西子邻妪又无金翠膏沐不觉加丑信不得已耳蛾眉辈见之幸勿破颜丙子十月廿二日吴郡祝允明书于兴宁县斋引首有廖柹书墨林藻海四大字并跋拖尾有郑郊跋二
　　明文征明自书诗帖一卷【次等昃一】
　　素笺乌丝防本行书七言律诗十三首款识云戊午四月晦日闲漫书征明时年八十九明董其昌书禅悦一卷【次等辰一】
　　洒金笺本行书凡六则未署款有董其昌印太史氏二印
　　明陈元素书畱鹤诗一卷【次等宿一】
　　素笺乌丝防本行楷书五言古诗二首款云元素具稿振先词宗笑评
　　明张弼杂书一卷【次等列一】
　　洒金笺本行草书诗翰尺牍凡六则拖尾有郭淐题句一
　　国朝人
　　书卷上等
　　沈荃仿晋唐人书一卷【上等天一】
　　朝鲜笺本凡七则第一则临荐季直表第二则节临兰亭叙第三则临陆柬之兰亭诗第四则临地黄帖第五则临敬祖帖第六则节临枯树赋第七则节临争坐位帖款识云庚申春日仿晋唐人书于内直史馆沈荃下有沈荃之印宫詹学士二印卷前有承恩堂一印卷髙九寸五分广一丈六寸八分
　　沈荃书天马赋一卷【上等天二】
　　朝鲜笺本临米芾书款识云康熈十年岁次辛亥仲秋朔三日酒后漫临此赋时在燕邸二弟将南归即以为行槖之赠舟次展阅不异一樽相对也下有绎堂一印卷前有传经堂一印卷髙八寸五分广七尺九寸五分













　　石渠寳笈卷十三
<子部,艺术类,书画之属,石渠宝笈>
　　钦定四库全书
　　石渠寳笈卷十四目録
　　贮
　　养心殿
　　列朝人书画
　　书卷上等
　　唐阎立本画萧翼赚兰亭图
　　唐孙位髙逸图
　　五代胡瓌畨马图
　　宋徽宗四禽图
　　宋徽宗御河鸂鶒图
　　宋徽宗十八学士图
　　宋郭忠恕摹辋川图
　　宋孙知防江山行旅图
　　宋燕肃春山图
　　宋李公麟辋川图
　　宋李公麟画唐明皇击毬图
　　宋梁师闵芦汀密雪图
　　宋杨补之雪梅
　　宋马和之画召南八篇
　　宋马和之画鄘风四篇
　　宋李唐长夏江寺图
　　宋李唐画晋文公复国图
　　宋李嵩画钱塘观潮图
　　宋马逺松泉居士图
　　宋马逺四皓图
　　元赵孟頫水村图
　　元赵孟頫兰蕙图
　　元赵孟頫管道升赵雍木石兰竹合卷
　　元管道升丛玉图
　　元管道升碧琅庵图
　　元赵雍画马
　　元髙克恭夜山图
　　元黄公朢江山胜览图
　　元黄公朢溪山雨意图
　　元王防仙居图
　　元倪瓒狮子林图
　　元赵元剡溪云树图
　　明王湖山书屋图
　　明夏防竹泉春雨图
　　明沈周临钱选忠孝图
　　明沈周春郊散牧图
　　明吕纪芦防
　　明赵汝殷风林羣虎图
　　明唐寅画毅庵小照
　　明唐寅溪山渔隠图
　　明唐寅事茗图
　　明仇英汉宫春晓图
　　明仇英列女图
　　明文徴明画松
　　明文徴明真赏斋图
　　明陈栝三友图
　　明宋旭沈俊山水合卷
　　明许邦本摹辋川图










　　钦定四库全书
　　石渠宝笈卷十四
　　贮
　　养心殿五
　　列朝人
　　画卷上等
　　唐阎立本画萧翼赚兰亭图一卷【上等天一】
　　素绢本着色画未署款姓氏见跋中卷首一印漫漶不可识又司印半印卷后有内合同印蕉林鉴定二印前隔水有韩世能印南京通政使司经歴司印苍巗子梁清标玉立氏印章吴士谔印诸印押缝有鼎元一印仲雅一印后隔水有韩逢禧书画印南京太仆寺典簿之印二印押缝有安定一印拖尾文征明书宋吴説记云右图写人物一轴凡五辈唐右丞相阎立本笔一书生状者唐太宗朝西台御史萧翼也一老僧状者智永嫡孙比邱辨才也唐太宗雅好法书闻辨才宝藏其祖智永所蓄晋右将军王羲之兰亭脩禊叙真迹遣萧翼出使求之翼至会稽不与州郡通变姓名易士服径诣辨才朝暮还往性意习洽一日因论右军笔迹悉以所携御府诸帖示辨才相与反覆折难真赝优劣以激发之辨才乃云老僧有永禅师所宝右军兰亭真迹非此可拟藏之梁间不使人知与君相好因取以相示翼既见之即出太宗诏札以字轴寘怀袖间立本所图葢状此一段事迹书生意气扬扬有自得之色老僧口张不呿有失志之态执事二人其一嘘气止沸者其状如生非善写貌驰誉丹青者不能辨此上有三印其一内合同印其一大章漫灭难辨皆印以朱其一集贤院图书印印以墨朱久则渝以故唐人间以墨印如王涯小章李德裕赞皇印皆印以墨此图江南内库所藏簪顶古玉轴犹是故物太宗皇帝初定江南以兵部外郎杨克逊知并州时江南内府物封识如故克逊不敢啓封其以闻太宗悉以赐之此图居第一品克逊蔡人宝此物传五世以归其子婿周氏周氏传再世其孙谷藏之甚秘梁师成请以礼部度牒易之不与后经扰攘谷将逺适以与其同郡人谢仭仭至建康为郡守赵明诚所借因不归绍兴元年七月望有携此轴货于钱塘者郡人呉説得之后见谢伋言旧有大牙籖后主亲题刻其上云上品画萧翼籖今不存此画宜归太宗御府而久落人间疑非所当宝有者説记后徴明自跋云杨君梦羽得唐阎立本所画萧翼赚兰亭图虽已渝敝而精神犹存其笔画秀润有非近时名家所能者顾无题识可证他日阅会稽志见呉传朋跋语其所记印章及古玉轴悉与此合因为録于卷尾定为阎笔无疑嘉靖十九年嵗在庚子十一月朔长洲文征明书时年七十又一又文嘉书唐何延之兰亭记云兰亭者晋右军将军防稽内史琅琊王羲之字逸少所书诗序也右军蝉聮美胄萧散名贤雅好山水尤善草以晋穆帝永和九年暮春三月三日宦游山隂与太原孙统承公孙绰兴公广汉王彬之道生陈郡谢安安石髙平郗昙重熙太原王蕴叔仁释支遁道林并逸少子凝徽操之等四十有一人脩祓禊之礼挥豪制序兴乐而书用蚕茧纸防须笔遒媚劲健絶代更无凡二十八行三百二十四字有重者皆搆别体就中之字最多乃有二十许个变转悉异遂无同者其时乃有神助及醒后他日更书数十百本无如祓禊所书之【脱字】一者右军亦自珍爱宝重此书留付子孙传掌至七代孙智永永即右军第五子徽之之后安西成王谘议彦祖之孙庐陵王胄昱之子陈郡谢少卿之外孙也与兄孝宾俱舍家入道俗号永禅师禅师克嗣良裘精于此艺常居永欣寺阁上临书所退笔头置之于大竹簏簏受一石余而五簏皆满凡三十年于阁上临得真草千文好者八百余本浙东诸寺各施一本今有存者犹直钱数万孝宾改名惠欣兄弟初落髪时住会稽嘉祥寺寺即右军之旧宅也后以每年拜墓便近因移此寺自右军之坟及右军叔荟已下茔域并置山隂县西南三十一里兰渚山下梁武帝以欣永二人皆能崇于释教故号所住之寺为永欣焉事见会稽志其临书之阁至今尚在禅师年近百嵗乃终其遗书并付弟子辨才辨才俗姓袁氏梁司空昂之元孙辨才博学工文琴棊书画皆得其妙每临禅师之书逼真乱本辨才尝于所寝方丈梁上凿其暗槛以贮兰亭保惜贵重甚于禅师在日至贞观中太宗以听政之暇鋭意翫书临写右军真草书帖购募备尽唯未得兰亭寻讨此书知在辨才之所乃降勅追师入内道场供养恩赉优洽数日后因言次乃问及兰亭方便善诱无所不至辨才确称往日侍奉先师实尝获见自禅师殁后洊经丧乱坠失不知所在既而不获遂放归越中后更推究不离辨才之处又勅追辨才入内重问兰亭如此者三度竟靳固不出上谓侍臣曰右军之书朕所偏宝就中逸少之迹莫如兰亭求见此书劳于寤寐此僧耆年又无所用若为得一智畧之士以设谋计取之尚书右仆射房龄奏曰臣闻监察御史萧翼者梁元帝之曽孙今贯魏州莘县负才艺多权谋可充此使必当见获太宗遂诏见翼翼奏曰若作公使义无得理臣请私行诣彼须得二王襍帖三数通太宗依给翼遂改冠微服至湘潭随商人船下至于越州又衣黄衫极寛长潦倒得山东书生之体日暮入寺巡廊以观壁画过辨才院止于门前辨才遥见翼乃问曰何处檀越翼乃就前礼拜云弟子是北人将少许蚕种来卖歴寺纵观幸遇禅师寒温既毕语仪便合因延入房内即共围棊抚琴投壶握槊谈説文史意甚相得乃曰白头如新倾葢若旧今后无形迹也便留夜宿设堈面药酒茶果等江东云堈面犹河北称瓮头谓初熟酒也酣乐之后请宾赋诗辨才探得来字韵其诗曰初醖一堈开新知万里来披云同落莫步月共徘徊夜久孤琴思风长旅雁哀非君有秘术谁照不燃灰萧翼探得招字韵诗曰邂逅欵良宵殷勤荷胜招弥天俄若旧初地岂成遥酒蚁倾还泛心猿躁似调谁怜失羣翼长苦业风飘妍媸畧同彼此讽咏恨相知之晚通宵尽欢明日乃去辨才云檀越闲即更来此翼乃载酒赴之兴后作诗如此者数四诗酒为务其俗混然遂经旬朔翼示师梁元帝自画职贡图师嗟赏不已因谈论翰墨翼曰弟子先门皆传二王楷书法弟子又幼来耽玩今亦有数帖自随辨才欣然曰明日来可把此看翼依期而往出其书以示辨才辨才熟详之曰是即是矣然未佳善贫道有一真迹颇亦殊常翼曰何帖辨才曰兰亭翼佯笑曰数经乱离真迹岂在必是响榻伪作尔辨才曰禅师在日保惜临亡之时亲付于吾付授有绪那有参差可明日来看及翼到师自于屋梁上槛内出之翼见讫故駮瑕指纇曰果是响榻书也纷竞不定自示翼之后更不复安于梁槛上并萧翼二王诸帖并借留置于几案之间辨才时年八十余每日于下临学数遍其老而笃好也如此自是翼往还既数童弟等无复猜疑后辨才出赴灵泛桥南严迁家斋翼遂私来房前谓弟子曰翼遗却帛子在牀上童子即为开门翼遂于案上取得兰亭及御府二王书帖便赴永安驿告驿长凌愬曰我是御史奉勅来此有墨勅可报汝都督徐善行善行即窦建德之妹婿在伪夏之时为右仆射以用吾曽门庐江节公及隋黄门侍郎裴矩之筞举国归降我唐由此不失贵仕遥授上柱国金印绂绶封真定县公于是善行闻之驰来拜谒萧翼因宣示勅防具告所由善行走使人召辨才辨才仍在严迁家未还寺遽见追呼不知所以又遣散直云侍御须见及师来见御史乃是房中萧生也萧翼报云奉勅遣来取兰亭兰亭今已得矣故唤师来取别辨才闻语便絶倒良久始苏翼便驰驿而发至都奏御太宗大悦以龄举得其人赏锦防千段擢拜翼为员外郎加入五品赐银缾一金缕缾一玛瑙碗一并实以珠内廏良马两匹兼宝装鞍辔庄宅各一区太宗初怒老僧之秘恡俄以其年老不忍加刑数日后仍赐物三千段谷三千石便勑越州支给辨才不敢将入已用回造三层宝塔塔甚精丽至今犹存老僧因惊悸患重不能强饭唯啜粥嵗余乃卒帝命供奉搨书人赵模韩道政冯承素诸葛贞等四人各搨数本以赐皇太子诸王近臣贞观二十三年圣躬不豫幸玉华宫含风殿临崩谓髙宗曰吾欲从汝求一物汝诚孝也岂能违吾心耶汝意如何髙宗哽咽流涕引耳而听受制命太宗曰吾所欲得兰亭可与我将去及弓剑不遗同轨毕至随仙驾入元宫矣今赵模等所搨在者一本尚直钱数万也人间本亦稀少代之珍宝难可再见吾尝为左千牛时随牒适越航巨海登会稽探禹穴访奇书名僧处士犹倍诸郡固知虞预之着会稽典録人物不絶信而有征其辨才弟子元素俗姓杨氏华隂人也汉太尉之后六代祖佺期为桓所害子孙避难潜窜江东后遂编贯山隂即吾之外氏近属今殿中侍御史玚之族长安二年素师已年九十二视听不衰犹居永欣寺永禅师之故房亲向吾説聊以退食之暇畧説其始末庶将来君子知吾心之所存付永【彭年】明【察征】温【抱直】超【令淑】等兄弟其有好事同志须知者亦无隠焉于时嵗在甲寅季春之月上已之日感前代之脩禊而撰此记主上每暇隙留神术艺迹逾华圣偏重兰亭仆开元十年四月二十七日任均州刺史蒙恩许拜扫至都承访所得委曲縁病不获诣阙遣男昭成皇太后挽郎吏部常选骑都尉永写本进其日奉日曜门宣勑内出绢三十疋赐永于是负恩荷泽手舞足蹈捧戴周旋光骇闾里仆局天闻命伏枕怀欣殊私忽临沉疴顿减辄题卷未以示后代后署万厯己邜九月十三日文嘉书十二字后附李廷相札云袁闳所着汉纪未曽收有敬复辨才兰亭图千万借一看友生李廷相拜后有刑部福建清吏司之印韩逢禧书画印蕉林秘玩观其大畧诸印押缝有棠村一印卷髙八寸三分广二尺三寸六分
　　唐孙位髙逸图一卷【上等地一】
　　素绢本着色画未署款前隔水有宋徽宗书孙位髙逸图五字上钤双螭一玺卷前有蕉林秘玩一印卷中幅睿思东阁玺凡三前隔水有苍岩蕉林居士二印押缝有御书宣和二玺又三印存陇西海底四字可辨余漫漶不可识后隔水押缝有政和宣和二玺又政和玺缺其半又蕉林一印拖尾有司马通伯跋云孙位为人疎野旷达故其所作髙逸图非但笔意古劲有非画史所及往往傲睨八极之气轶出毫素真可宝也有明治己酉兰亭居士在金陵识后有秋碧堂梁清标印二印卷髙一尺三寸九分广五尺二寸
　　五代胡瓌畨马图一卷【上等元一】
　　素绢本着色画未署款姓氏见跋中卷前有蕉林梁氏书画之印张以登印二印卷末有缉熙殿上品赐王【缺】八字上钤御府宝藏一玺又一印漫漶不可识前隔水有蕉林鉴定一印后隔水押缝有安定蕉林书屋苍巗子三印拖尾郭雍记云舅氏比部所藏胡瓌畨马一幅幅纵横广不及尺首画解鞍憩马挂囊箧于树借氊执策而坐者一借毳毛而坐臂弓调矢者一马之卧者二牛露半身者三其左衣白裘冒大笠状若奚奴执策而坐者一马之立卧及战于地者三羊之隠显可见者十五又其左垂手彀弦欲射飞鸿者一相与立背手而指鸿者一空中之鸿四齓草之马三执旗导驼右趋者一乗驼者一后有驼首见者二其末伏于旗下枕囊而寐者一正背立驼二马之卧者二行而齓草者一驼鸣喷欲起者一执防击驼者一又其城帐逺骑首画跨弓刀向城而驰者三执旗防步导者四城门守者立于旗下若有所执逺莫辨者一次则跨弓刀左驰趋帐者一乗驼导驼随骑所向者三所乗之驼与从后者亦三又其次胡人饮于帐前醉而相鬭者二醉而呕者一执防支颐立而牧者一牧之马可见者八席之侧犬二后有逺帐二人物羊马不复见也末见逺冈之上大小马三凡为人廿五马廿六驼九牛三羊十五犬二鴈四城门旗帐囊箧马鞍酒器四十余物然画本心法不在笔墨间自非通风俗识方物习技艺未有如是之精者瓌瓦桥人其画逺近有度射御有法物土有宜贵贱有别衣裘鞍马皆北狄也马之颈细而后大者胡人谓之改马千百成羣不相蹏囓方不御时皆垂首俯耳体力如羸及驰骤即精神筋力百倍今之所作率皆类此跨马之力形于腰背间射鸿之法得于控际皆骑射妙处疑其非自精习不能作也川原重复冈岭映带胡人羊马有不能尽见之象计其旷逺可容千万许前人第瓌于神品之首不为过矣绍兴乙丑仲冬旦日甥河南郭雍谨题前有秋谷一印又半印不可识又兀顔思跋云余幼年居汴中及长宦游维扬闻老成士大夫评品图画尝闻有胡瓌畨马图后遇郑秋圃左丞与曹克明尚书议及此卷云见今在西台治书宋本家所藏然虽闻之熟而未尝见也今年夏余来庐陵过道友罗宗信先生出示一巻展巻尺许余视之曰斯巻也其非胡瓌畨马图欤罗公抚掌大惊曰请观至卷末即知之矣图穷见郭雍所题似韩文公画记文亦不譲古人果如余所识不谬嗟乎天下竒物固不多得吁胡瓌当画此图时古未入中原何其意度笔力极能曲尽其妙耶迨至有元至治间英庙朝有睢阳朱徳润泽民者画雪猎图并赋以献余甞悉览之亦可与此图并称于世云宗信道友获此图未易得也子孙云仍永寳之洪武六年癸丑十有一月二十五日东平兀顔思敬防后有梁清标印家在北澶二印诸防中押缝有冶溪渔隠安定秋碧三印又棠村印二合同半印二卷髙九寸八分广三尺五分
　　宋徽宗四禽图一卷【上等黄一】
　　素牋夲墨画凡四幅第一幅杏花防燕前有宣和一玺又神品商邱宋荦审定真迹项元汴印子京父印项墨林鉴赏章诸印又司印半印后有防螭一玺又晋府之记珍秘子京所藏项墨林父秘笈之印项元汴印诸印前押缝有绍兴一玺又清和堂图书师挚平生真赏诸印后押缝有乾坤清玩宣和二玺又墨林山人一印前隔水有天籁阁项氏子京宫保世家子孙世昌寄傲项子京家珍藏项墨林鉴赏法书名画诸印押缝有项叔子退宻虚朗斋项墨林父秘笈之印诸印第二幅棠上白头前有政和防螭二玺又子孙永保墨林秘玩项子京家珍藏诸印后有晋府图书神品珍秘项元汴印子京珍秘项墨林鉴赏章田畴耕耨诸印前押缝有宣和守中二玺项墨林鉴赏章檇李项氏世家宝玩二印后押缝有宣和绍兴二玺又子京所藏清和项墨林父秘笈之印诸印隔水有天籁阁桃花源里人家二印第三幅雀噪寒梅前有双螭一玺又神品项氏子京墨林项季子章诸印后有晋府图书之记子孙永保项墨林鉴赏章项元汴印项子京家珍藏珍秘诸印前押缝有政和缉熙敬止二玺又项元汴印子孙永保项子京家珍藏檇李项氏世家宝玩诸印后押缝有宣和绍兴作德心逸日休三玺又项墨林父秘笈之印一印隔水有项氏子京宫保世家二印第四幅竹枝山鹊有押字一上钤御书一玺前有神品晋府书画之印项元汴印平生真赏项墨林父秘笈之印诸印后有珍秘子京墨林秘玩项元汴印墨林项季子章诸印前押缝有政和志以道宁绍兴三玺又项子京家珍藏神游心赏项墨林鉴赏章诸印后押缝有政和绍兴二玺又长字印籧庐项子京家珍藏诸印隔水有内府图书之印一玺又退密项叔子项墨林鉴赏章檇李项氏世家宝玩晋府图书之印诸印押缝有墨林子子京所藏博雅堂宝玩印虚朗斋合同诸印引首前隔水有徽庙四禽图上上品八字引首前有籖书宋徽庙宸翰花禽图神品十字拖尾有俞松记云徽宗皇帝御画四禽图笔势飞动神品之上也淳祐二年嵗在壬寅三月七日手装臣松恭题前有天籁阁籧庐项墨林鉴赏法书名画诸印后有项元汴印凡二又晋国奎章子京珍秘沮溺之俦项墨林鉴赏章墨林子项元汴氏审定真迹宫保世家汪元臣印师摰鉴定秋壑图书退密子京父印项叔子檇李项氏世家宝玩诸印前押缝有绍兴守中二玺又墨林秘玩平生真赏子孙世昌诸印后押缝有天籁阁纬萧草堂画记项氏子京鸳鸯湖长诸印最后有项元汴记语宋徽宗水墨花鸟图神品珍秘明项元汴真赏十八字幅髙八寸第一幅第二幅第三幅俱广一尺三寸一分第四幅广一尺三寸六分
　　御笔题籖籖上有乾隆宸翰内府书画之宝二玺
　　宋徽宗御河鸂鶒图一卷【上等黄二】
　　素绢本墨画后署御笔二字又押字一上钤御书一玺卷前有绍兴一玺又大长公主神品东海王氏家藏白玉堂中人内府图书诸印卷俊有元教大宗师一印又一印不可识又房山髙氏半印又半印不可识拖尾王约题云北庭西夏势如山童蔡相欢日晏安八叶中原宋天子却教人作画工看集贤大学士王约题又杜禧题云世后文皇工画品长缣小幅世为珍道君妙思宗神迹鸂鶒容仪已夺真翰林国史院编修官杜禧敬题又张珪题云生意蟠胷赋与真一双鸂鶒狎相亲阿徽尚记呈祥兆飞下滩来事更神中书平章政事张珪敬题又赵世延题云飞来鸂鶒下前滩曽是西台擢豸冠底事宣和图画里只因毛羽入时看集贤大学士赵世延敬题又魏必复题云灵沼灵台造有邦般游未始足音跫谁知春草池塘梦怨入宣和画鸟双集贤侍讲学士魏必复又陈庭实题云暖日晴云浴浅湾幽禽相顾效双鹓写生赖有宣和笔赢得宫闱一笑看儒学提举陈庭实敛袵书又冯子振题云鸂鶒滩头狎浪随君王缣墨惯娯嬉凄凉晚嵗鸳鸯乐漠鴈沙鸿未必知前集贤待制冯子振奉皇姊大长公主命题又李泂题云月华连水映千娥鸂鶒惊分浦藻过却恨前王无纪防空教池馆凤鸾多监修国史长史李泂敬题又呉全节题云君王游翰羽毛间只为深宫尽日闲大观诸臣真解事日无封疏犯龙顔元教大宗师吴全节题卷髙八寸三分广五尺六寸五分
　　宋徽宗十八学士图一卷【上等黄三】
　　素绢本着色画款题云有唐至治咏康哉辟馆登延经济才廱泮育贤今日盛彚征无复隠蒿莱后署御笔二字又押字一上钤御书一玺前隔水自题唐十八学士图六字上钤双螭一玺别幅书十八学士名又题云儒林华国古今同吟咏飞毫醒醉中多士作新知入彀画图犹喜见文雄大观戊子嵗御笔后有押字上钤御书一玺前有双螭玺缺其半押缝有双螭一玺后蔡京跋云唐太宗得杜如晦房龄等十八人佐命兴邦臣考其施为皆不能稽古立政然终致其君至太平者葢唐乗大乱之后饥易为食渴易为饮故事半古人功已倍之也太宗尝曰秦汉不足袭三代损益如何房杜不能对遂命魏正与龄等宿中书省讲议终不能定太宗曰礼废乐坏朕甚闵之有志不就古人攸悲对曰非陛下不能行乃臣等无素业何愧如之正与龄如晦慙栗而出龄相谓曰有元首无股肱诚可叹也葢龄如晦学非尧舜三代其所操知秦汉蹇浅卑近使太宗无乡举里选制礼作乐之功后之学者未尝不掩卷太息今天下去唐又五百余嵗皇帝陛下睿智生知追述三代于是乡举里选制礼作乐以幸天下足以跨唐越汉犹慨然缅想十八人图其形寄意于诗什有廱泮育贤今日盛彚征无复隠蒿莱之句求贤乐士可见于此则成人有德小子有造当如圣志十八人不足道也大观庚寅季春望太师鲁国公臣京谨记后有双螭半玺拖尾有蕉林观其大畧二印卷髙九寸二分广一丈六尺一寸四分
　　宋郭忠恕摹辋川图一卷【上等宇一】
　　素绢本着色画款识云河北郭忠恕奉命复本每段俱书标记卷前书摩诘本辋川图六字又押字一【俱徴缺】上钤一印漫漶不可识又集贤院御书印内合同印二玺又永昌之印黔宁王子子孙孙永保之二印卷末有心赏一印卷中幅押缝有继轩永昌之印沐璘廷印三印又一印不可识前隔水有破水道人髙氏珍宝雅尚斋古杭瑞南髙氏赏鉴肖父精鉴诸印又沐璘半印押缝有古香书屋一印后隔水有肖父精鉴一印押缝有继轩永昌之印沐璘廷印郑破水髙氏珍赏古杭瑞南髙氏藏画记诸印拖尾李珏题识云王右丞辋川图与余昔在杭苕故家见者一様此前有集贤院御书印内合同印题摩诘本后书河北郭忠恕奉命复本则知为江南李后主时临本也虎贲中郎更无辨处郭亦妙笔矣右丞唐开元天宝朝士名维字摩诘工诗画辋川其所居自写为图精密细润在小将军着色山水右今如鲁宝玉大弓絶无仅有吾昻霄珍之重之防上天京名公相一见赏识鉴定价増十倍大德戊戌冬至庐陵民八十叟李珏元晖敬跋赘絶句云园图亲画早流传已是人间五百年凝碧池头秋句在当时几负此林泉又董其昌跋云万厯丙申秋奉防持节封吉藩道出武陵获林【林字疑衍】观髙深甫所藏郭忠恕摹右丞辋川图其画法尚沿晋宋风规有抅染而无皴笔所谓云峯石迹迥絶天机笔意纵横参乎造化古人评维画无一字虚设矣予家有右丞江山霁雪图及恕先越王宫殿图与此卷别一法然以见古人遇方为圭因圆成璧之妙耳七月廿有八日史官董其昌书又识云万厯丁酉秋奉防校士江右归访髙深甫宿鱼磬轩重阅十月晦日也董其昌又袁桷题识云辋川图有二本此从矮本所临画格髙絶观此犹有生意为赋短句袁桷诗中传画意画里见诗余山色无还有云光卷复舒前溪渔父宿旧宅梵王居千古风流在披图俨起予又杨敬惪自书和辋川诗并识云摩诘尝与裴迪倡和廿絶纪辋川之胜至今读之如身游其间此本甚精致尚可想见其景与诗防之时也因追而和之孟城防云春风孟城防年年自花栁当日倦游人何处谈空有华子冈云蜿蜒浮逺空惨淡凝古色出云亦何心既雨返无极文杏馆云种杏白云间因之葺茅宇莺声烟中曙虎迹夜来雨斤竹岭云苞竹秀孤岭虚籁涵清漪秋风何时实凤饥竹不知鹿柴云崕蹙石林稠谷静山泉响麏麚囿其间攸伏息下上木兰柴云手折木兰花心忆怀沙侣坠露玉可和金盘羞帝所茱茰沜云茱茰绽紫粟白云封不开似待陶元亮共把菊花杯宫槐陌云屯云隂广陌零露湿古苔中街日亭午四面风徐来临湖亭云积水涵倒影万象凌虚来鱼在山中泳花从天上开南垞云亭亭一风榭脱屦席可即阶前白鹤双相迎似相识攲湖云岸巾临水澨酒醒呼隠君收緍玉梭起摇荡空中云桞浪云年年黄金缕照影麴尘漪谁为南浦赠纫佩扈江离栾家濑云凿凿沸白喧浩浩空青泻渔翁互相呼放船莫轻下金屑泉云洗耳山下泉永念童蒙嵗敢希作圣功事心如事帝白石滩云湍驶风逾清水明石可把倚杖独移时白鸥翩然下北垞云波影媚松樾山色丽石阑留连南川月不肯下云端竹里馆云此君俨相峙清坐一晤啸天风振空声万境通寂照辛夷坞云迎春发苍柯暎日出琼萼欣欣各自私先开还早落漆园云黾勉殉世名鞅掌婴俗务漆以津自枯不如樗栎树椒园云申椒芳馨逺秉德类幽人时来荐瑶席慎勿佞夫君天台杨敬惪又吴澂题云蓝田奇胜松家庄认作伊家华子冈身后不知谁是主漫留副墨至今香食淡衣麄识幻身如何幻境却留神早知大地非真有已了前生不二因呉澂又冯子振题识云开元宇宙承平日华子冈头曽燕适至今自貌辋川图下有幽人交莫逆辛夷坞外茰沜隔亦复扁舟舂漡潏竹君冰霰嵗寒傲未便申椒能办屈平生雅志厌朝市醒醉悠哉睠泉石是间山水无限趣况乃佳宾得裴迪规摹想像郭忠恕垂四百年留妙迹莺啼花落香句在谁信长安叹凝碧后来附巻意迷茫且复追惟三太息海南金元帅出此图与余三十年前张子有家观摩诘真卷无不似者则忠恕殆神仙者流信名下之士不虚也海粟子振又李核题云猪龙儿嬉锦防好三郎嵗晚欢娯老阿环姊娣拥华清朝士宫前谁敢到右丞脱却尚书履布韈青鞋弄烟水蓝田别业堪画图矮本丹青自游戏华子冈辋口庄湖亭竹馆遥相望小桥折转青红窻树窠歴歴烟苍苍栾家濑前两舟上桞浪一尺春风狂诗成与和者谁子我外裴迪谁能双邱壑风流妙如此安知画外凄凉意凝碧池头天乐声白发累臣泪如洗乱后归来旧第中墙緑户老秋风人生过眼皆梦境乞与山僧开梵宫半幅呉绡如传舍侯谁得此千金价客来寒具莫匆匆四百年前御厨画又记云按维本传辋川乃宋之问别墅在蓝田后表上为清凉寺临江李核前有继轩廷章半印二后有黔宁王子子孙孙永保之印一印诸跋中押缝有继轩印四沐璘廷章印四心赏一印卷髙九寸一分广一丈六尺二寸有奇
　　宋孙知微江山行旅图一卷【上等宙一】
　　素笺本墨画款署太古遗民上钤东臯一印卷前冇式古堂书画一印卷末有云林倪氏家藏式古堂书画二印卷中幅押缝有卞令之鉴定一印引首有文彭书江山行旅四大字款云文彭书前有令之仙客二印后有式古堂书画印一印拖尾呉寛跋云孙刘马夏并以画名于宋而圭逺松年之笔流传后代往往见之惟太古之作世不多见宣和内府所藏仅三十有七具载谱籍且称其画天机頴悟非学而能今观此卷行笔超逸用墨清润信非人所能及宜其为云林之宝爱也治辛酉立春日观于陆氏书楼谨题延陵吴寛俊有式古堂书画一印卷髙一尺二寸广一丈三尺五分
　　御笔题籖籖上有乾隆宸翰几暇临池二玺
　　宋燕肃春山图一卷【上等洪一】
　　素笺本墨画款云燕肃画卷前有润字小号又神品若水轩子京父印项元汴印项子京家珍藏项墨林鉴赏章诸印又退密项元汴印半印二又半印不可识卷后有神品墨林秘玩子孙世昌寄傲诸印又子京虚朗斋半印二又半印三不可识前隔水有蕉林书屋一印后隔水有苍巗子蕉林鉴定二印押缝有安定河北棠村二印引首有天籁阁项叔子墨林秘玩宫保世家诸印又沮溺桃花源半印二拖尾虞集跋云吴郡之地广袤沃衍逺于崇山峻岭拙上人禅居髙闲罕事杖履时独手燕侍郎墨图于明窻之下以自托其登临髙逺之意信夫天台衡岳往来者之良劳也虞集题前有子京墨林子二印又二印缺其半存世家斋字三字后有项元汴印项子京家珍藏二印又仇逺题云溪路迢迢绕碧峯白云迷却旧行踪买舟归去山中住终日茅亭坐听松山村仇逺又题句云奇峯如画翠娟娟茅屋溪桥野树连日莫归舟何处去满江风月兴悠然后署玉几约翁题又赵夀题云逺山浓淡近山通幻化应知物色空一自髙僧骑虎去尚留防树纪秋风东平赵夀后有六艺之圃一印又僧慧昙题云半间茅屋垂杨外一个归舟浅水边三老不知尘世换青鞋竹杖听潺湲释慧昙又僧仲微题云古僧脚云下鳌山笑披画卷顔朱丹洞堂石眵纷紫雾空青老血衫袍汚初看但凄迷耳边袅袅猨幽啼再揽儵明晦瑚光交碧树层峦砯崕扼回谿仿佛天台石桥路广居栈行依鸟巢瀑泉潠雪星劳劳旧游在眵犹复记何似燕君手亲制吴僧妙元子题又刘基题云秋山木落冷萧萧江上行舟去路遥忆昨曽经沙市尾夕阳三老过溪桥括苍刘基下有子京父印一印又石巗书题云晓窻白髪战西风一笑青云往事空惟有南山是知己相逢多在画图中朱方石巗后有项墨林父秘笈之印一印又钱良右题云老僧行脚亦多年水际山巅几息肩晴日矮窗今倦出展图时想旧风烟钱良右又僧大同题云燕侯醉笔迅如电儵忽江山眼中见晴岚散作万顷云飞流倒挂一疋练数家茒屋傍青林春日扑帘华片片我生性癖爱林泉客里披图适幽愿防稽释大同后有项子京家珍藏一印又僧汝奭题云江山万里真如画曽向钱塘江上看今日案图成旧梦半窻风雨襍奔湍吴僧汝奭题又文信题云日出山峨峨溪回水泠泠断桥度何处林西孤草亭昔游天柱峯题诗翠云屏又曽过石桥前驱有山灵东吴三十载奔走劳我形燕君趣何髙作图意防防老树复隂翳幽鸟如丁宁便将覔长镵松根寻茯苓至正九年三月十日永嘉文信后有墨林生项叔子二印又题句云侍郎妙墨集贤书一纸千金价不如夜月照开寒翡翠春风吹长碧瑚后署清风堂奇泽后有子京父一印又僧证道题云茒屋人家倚暮村小桥流水傍柴门葛巾何日从三老对月倾壶细讨论侍郎醉酒挥毫处千顷江声带雨寒准拟披蓑摇小艇緑杨深处把渔竿僧证道下有子孙永保一印又马喆题云谁识当年隠者居披图髣髴似匡庐几时来结东林社共看云窻贝叶书马喆顿首后有天籁阁项墨林父秘笈之印二印又唐肃题云燕公山水雍公题文采丹青孰与齐今日煮茶烟里坐此身如到若邪谿若邪谿上是云门我有茒庐倚石根客底相思时梦到画图令我一销魂防稽唐肃下有子京所藏一印又金观题云髙峯削层峦悬崕防飞瀑中有玉门闗逾之乃平陆丛林翳秋隂掩映几茒屋石梁驾危桥野防断复续杖履二三人逍遥隠居服平生邱壑情对此心转触载歌招隠篇白驹在空谷括苍金观下有退密一印又李源题云不见当年燕侍郎犹存墨迹在禅房披图细玩幽栖处笑指青山似故乡青社李源又冷谦题云依稀庐岳髙僧舍仿佛商山隠者家我亦抱琴酬素愿白云深处拾松花胶东生冷谦下有项墨林鉴赏章一印又夏士宾题云蓬莱城郭五云东万壑千巗指顾中何日重寻溪上路萧萧满耳听松风防稽夏士宾下有虚朗斋一印又穆荣礼题云琵琶亭前江水碧隔江叠嶂生秋色楼船忆昔泛中流瀑布香炉曽瞬息如今见画眼倍明却思往昔心为惊亭【有脱字】坐客似无语石磴行人如有情古寺依稀出山觜钓艇苍茫渡烟水诗成抚卷一慨然归去何年此山里穆荣礼后有墨林主人一印又陈逊题云我家湖上住看画新愁旧梦三生石归心一叶舟瞻云思陟岵倚杖忆临流早晚还家约相寻访昔游陈逊又郑权题云流水淙淙石齿齿满汀云气欲模糊白沤溪上秋多少黄叶山中路有无十月雨深茒屋破三江风急野航孤可怜失脚红尘里空向晴窻看画图古相郑权又僧宗衍题云山木惨淡云茫茫画师何人燕侍郎侍郎笔迹世罕得此幅乃是拙公之所藏拙公平生好奇古拾画收书用心苦白头老死峨石下散落人间弃如土上人何从得此图年多纸墨将模糊层防叠嶂失向背茒屋松门疑有无洞庭天寒风景暮窅窅沧波隔烟雾归舟不自辨东西但记前冈两松树过桥三人立者谁就中似有逺法师披图感叹尘满眼我欲匡庐寻紫芝至正九年六月书于碧山堂吴释宗衍道源前署题心上人得拙无为所藏燕侍郎画山水图歌十八字后有墨林生一印又万金题云穆之材艺动仁宗宠渥时时下九重怪底风云连海岱溪藤未朽墨花浓至正二十五年乙巳九月望后五日吴郡万金题下有墨林子一印又僧宗泐题云辞山方两月见山心辄喜披图忽悄然旧游宛相似微茫敬亭云赏谿水啼树苍苍沤泛波靡靡巗阿桂藂生茒屋无人理何为滞江城睐眼黄尘起天台僧宗泐下有子孙永保项子京家珍藏二印又陈世昌题云旧画愁漫灭新题费品评云山入衡岳雪浪过湓城岭有啼树巗多瀑布声老僧思振锡飞步上峥嵘钱塘陈世昌后有平生真赏一印又僧佀桂书僧诚公诗并识云水声防防山中路林深不知林外雨转来磵深不可渡沿流直过前山去前山脚下溪路斜隔溪遥见山人家予观此卷见道元信公道原衍公二诗有追古人之妙而独欠道原诚公因记山行诗一首其声韵合和深有此趣録为补其处佀桂虽不识此三禅老知昭然其名诚谓鼎足者三缺一不可以着一时之名流亦足发览者之一笑云耳后有虚郎斋一印又程雍题云君不见梁溪山水清且幽昔年我居溪上头自从丧乱过江国八年不得寻旧邱燕公此画无与匹拙公旧物昕公得披图仿佛宴游处竹树萧森动秋色年深落墨半欲无又如梁溪乱后人烟疎荒村百里失故物但见云水寒模糊对此驰情慨今昔眼底渔樵似相识第二泉边归去来未信溪山遂陈迹长溪程雍题后有项墨林鉴赏章一印又徐一夔题云名画经年久皴痕澹欲迷昔从吾邑见今向异方题寺古藏深崦桥危接断隄旧游寻未得抚卷一含凄徐一防后有神游心赏一印又徐贲题云茒屋树为隣岚花百嶂春迢迢斜日里犹有渡闗人徐幼文题下有若水轩一印僧似桂又题云石磴崎岖里林居缥缈间苍松凌汉表游子共云还丹邱释似桂下有墨林秘玩一印又张世昌跋云客窻孤坐或携山水卷示余困眼为之豁然归思为之浩然忍无一词以识之乎五季善画者若李若黄若徐皆列名品而燕侍郎之绘事可卧余子于地下观此卷可知矣噫当时方尚战鬭而习翰墨者亦精其能则士之遇平世而有志于道者可不交朂于学业使卓然有所成就以立名于不朽哉吾于此有感焉霅滨慵叟张世昌书下有项墨林父秘笈之印一印又朱绰题云老我林野居颇得山水趣及兹览图画仿佛旧游处清溪转回流小桥走平路萧疎古茒屋隠映垂杨树冈峦邈异状泉石纷无数长松落晴雪防嶂隠寒雾行走两三人欲去犹屡顾燕公宋名辈画手美无度吾师寄真赏亦是烟霞痼置以一室中卧游良可付句曲诸生朱绰前有寄傲一印下有项元汴印一印又题句云侍郎燕君名已久绘素通神称妙手相当盘礴造化时毫端未举分妍丑攒峯峭壁势奔腾泼翠拖蓝聨培塿断桥流水入微茫缥缈烟霞生陇亩依稀李愿盘谷居仿佛子真耕谷口虬枝苍干竝千嶂皓首芒鞋三老叟晦明变化咫尺间万状千形生臂肘燕君燕君孰与俦学士虞公品题后蓝田玉映瑚枝光辉万丈冲牛斗祖庭何年得此图卷舒时复置诸右莫若陶公壁上梭无乃鼎跃腾螭纽便当珍藏箧笥中隄防风雨蛟龙走后署金华云黄山主致凯八字后有墨林山人项叔子二印又项元汴跋云宋仁宗朝燕肃字穆之本燕人徙居曹今为阳翟人文学治行缙绅咸推之喜画山水寒林蹈王维之踪仿李成之范独不为设色官至礼部尚书后赠太师檇李墨林项元汴述后有梁清标印观其大畧二印诸跋中押缝有项墨林鉴赏章虚朗斋若水轩平生真赏秋碧寄傲子孙世昌墨林子京长字墨林山人子孙永保诸印卷髙九寸二分广二尺一寸六分宋李公麟辋川图一卷【上等荒一】
　　素绢本着色画未署款姓氏见跋中卷前宋髙宗楷书王维序并倡和诗又神品项墨林鉴赏章子京墨林秘玩子京珍秘项子京氏墨林研癖诸印又项元汴印凡二又半印存家珍藏三字又二印漫漶不可识又神奇子京所藏墨林项季子章袁笠生平生真赏墨林堂诸印又梁国一印缺其半卷后有神品项元汴印墨林山人项子京家珍藏诸印又乔氏私印一印又沮溺半印卷中幅押缝有赤松仙史项元汴印二印前隔水有棠村审定蕉林居士二印后隔水押缝有寄傲项墨林父秘笈之印退密项叔子子孙世昌诸印引首有子京从吾所好项叔子元汴宫保世家诸印又香岩若水半印二拖尾赵孟頫跋云李龙眠所临王摩诘辋川图画法气韵咄咄逼真卷首有思陵所题诚可宝也但所藏不谨想失去元祐间诸公跋语深为惜哉至大三年正月既望吴兴赵孟頫敬识前有籧庐项子京氏二印后有若水轩子京所藏博雅堂宝玩印寄傲香巗居士项墨林父秘笈之印檇李项氏世家宝玩苍巗子蕉林秘玩观其大畧诸印后押缝有寄傲项子京家珍藏项墨林鉴赏章诸印卷髙八寸六分有奇广五尺一分宋李公麟画唐明皇击毬图一卷【上等荒二】
　　素笺本白描画未署款姓氏见跋中卷前有梁清标印陈鉴平生至宝项氏子长吴时芳印姑苏陈鉴家藏清玩项元汴印墨林秘玩长洲陈鉴缉熙子长笃夀诸印又半印存前印二字卷后有陈缉熙图籍印翰林陈缉熙氏书画印章物外奇宝项氏子长项墨林鉴赏章笃夀陈鉴之印陈鉴平生至宝项元汴印诸印卷中幅押缝有子京项生合章三印前隔水有秋碧蕉林鉴定二印后隔水有苍巗子棠邨审定二印押缝有棠邨蕉林书屋二印引首有金湜书龙眠真迹四大字款云中书舍人金湜题前有姑苏陈鉴家藏清玩元赏斋书画记二印后有笃夀子长紫玉轩懋和真赏吴时芳印项元汴印墨林秘玩陈鉴平生至宝陈缉熙图籍印诸印拖尾傅着跋云古者图画之有益于人也尚矣绘豳风而知稼穑之艰难貌王防而见蛮夷之率服又若图刘向列女传使善者有所法恶者有所惩载赡载顾是则是师匪徒为玩好之具遣适之资而已海虞时彦德氏出示唐宗与杨贵妃击毬图白描一卷【缺】者以为龙眠居士所画求余识焉观其自宗贵妃下及嫔从以至于宦者髙力士之徒凡十六骑或驱驰抢毬或控驭监阃布置不凡笔法精致而宗涵龙凤之姿显天日之表在马上俨然有南面态度以此鉴之【缺二字】果出于李龙眠【缺三字】非庸工所能及列之神品中可也若夫唐有天下休养百年至宗承熙洽之运享太平之福政宜修已安民求贤图治以保守鸿业乃纵其乐逸耽惑女宠昵比佞幸而击毬驰马即斯图所绘般乐如此卒至于播迁迫逐几亡社稷要皆纵乐之所致欤噫纵乐之事非特有国者所当戒有家者亦然是则观斯图者可以知警矣信哉图画之有益于人也藏者宝之时洪武十五年二月望日吴郡傅着题前署题唐宗击毬图六字有元赏斋图书印项元汴印懋和真赏云烟过眼项笃夀印少谿主人诸印后有元赏斋姑苏陈鉴家藏清玩陈缉熙图籍印少谿私印笃夀项氏子长项元汴印墨林秘玩陈鉴平生至宝翰林陈缉熙氏书画印章吴时芳印诸印又呉干题云龙眠居士画入神展图快覩惊絶伦初疑孙子教女战指挥绰约号令申又疑明妃出边塞骑从如雨翔诸嫔摩挲老眼一谛諟识得明皇击鞠真龙髯鳯目伟秀朗虬首髙勒镳朱幩俯躬手持新月柄将拂流星穿碧旻何物妖狐敢骄逞翻身欲夺骊龙珍将军力士侍卫惯奔驰转盼拥防频鬈髯仰鼻彼畨绰踊跃似进诙谐言凤冠缁帼驰素骃织翠儵革珠繁缨百花团袍五彩紃龙涎宝索鲛鮹裙花冠四嫱各姝絶三国夫人韩虢秦一姝娇羞复娇妒知是爱梅江采苹真珠一斛不肯受作诗自比长门人擎鞭回辔先驱者小铁四蹄踣乌银后驰偠防青麒麟五华澡刷天池云纷纭交驰势不杂拱莲揷帜双辕门四姬守门亦姣好驷马踯躅矫不奔縁知击鞠如习射各决胜负无哗諠随心应手响霹雳飞丸竟入毬亲内苑何为作胡戏雄藩底事托罔恩当年不斩师失律他日起第坊亲仁杨家娣妹日往燕岂独击鞠相浑沦洗儿金钱掷锦褓云蔽天白日昏渔阳鼙鼓忽震地始识顔家真弟昆划裂春雷朗南霁烈烈轰轰逺与巡鹿角触屈舒翰马蹄蹴碎杨华尘空山叫落杜鹘月蜀道牵摧朱毂轩灵武龙飞展日驭汾阳虎啸回飚轮霆驱两仪廓魑魅电扫六合清妖氛旌旗重开汉日月海岳再造唐乾坤乱由杂胡安孽子治世武举郭状元铁契女乐及骏马锡命首颁相国勲龙眠亦复绘此本正与击鞠相并陈美哉两图意有在戒尔荒靡朂尔勤我闻闗睢友琴瑟大伦正始明婚姻伐崇伐奄伐猃狁歴年八百王道尊海虞呉干后有项子长父鉴定宇阳秘玩桃花里吴懋和鉴赏章翰林陈缉熙氏书画印章陈缉熙图籍印项墨林鉴赏章诸印又董其昌跋云李伯时画如九歌渊明归去来皆宋人赝作流传甚伙惟韩宗伯家郭汾阳单骑见虏图予家白莲社图理帛图及项氏此图笔墨精妙足称神品此卷有呉干古诗诗与书法皆不俗尤可藏也董其昌观于南湖因题后有苍巗子观其大畧二印诸跋中押缝有项墨林鉴赏章子长项笃夀印子京宇阳懋和真赏诸印卷髙九寸九分广七尺一寸五分
　　宋梁师闵芦汀密雪图一卷【上等日一】
　　素绢本着色画款识云芦汀密雪臣梁师闵画卷前有皇姊图书一印卷末有梁清标一印前隔水有宋徽宗题梁师闵庐汀密雪七字上钤双螭一玺押缝有御书宣和二玺又一印漫漶不可识后隔水押缝有大观宣和政和三玺拖尾有内府图书之印一玺后赵巗题云江天雪意暮萧萧望外寒沙半落潮鸂鶒双眠看画里潇湘极目梦魂遥赵巗又跋语云楚之旷浦遇冬摇落之时平沙尺雪汀芦弥漫若跨骑登峯使神驰潇湘之极莫不浩浩然荡荡然心地无凝故云八景者宜其然孰能图此独梁师闵胸钟楚景之秀特画图以像生岂不快哉后署洪武八年秋文华堂题九字后有子孙世保蕉林梁氏书画之印观其大畧三印押缝有蕉林秘玩冶溪渔隠二印卷髙八寸三分广四尺五寸宋杨补之雪梅一卷【上等月一】
　　素绢本墨画未署款卷前有草之裔补之逃禅三印又曽觌题云笔端造化出天巧写出江南雪压枝谁道春归无覔处横斜全似越溪时卷后觌又跋云杨补之得墨梅三昧山谷道人叹曰如嫩寒清晓行孤山篱落间但欠香耳则笔端春色之妙此言尽矣海野老农卷前又简静斋适来印用卿吴廷之印髙士奇图书记诸印卷后又崇信军节度使之印子子孙孙其永宝用髙詹事江村希之诸印后隔水髙士奇记云宋杨补之字无咎号逃禅老人南昌人祖汉子云从才不从木髙宗朝以不直秦桧累征不起自号清彞长者人物学李伯时梅竹松石水仙笔法闲逸为世一絶江邨髙士奇书引首有竹窗髙氏江村竹窻珍藏书画之印希之三印又题句云水边石上竹林西香影亭前放鹤时今见画图疑是梦南枝雪压得春迟后署止止道人书又顾德璋题识云嫩寒清晓竹边吟浅水横桥涧外寻梦忆罗浮山下路玉龙半树偃琼林玉龙半树偃琼林抱鹤携琹雪霁寻水畔横斜看不厌被渠香影钓清吟被渠香影钓清吟水竹居中月夜寻愿托嵗寒为伴侣一琴一鹤老邱林余性爱梅梦寐想见故家园水竹之居多种梅花翫其清也每雪霁月明冲寒独往心与景防则悠然吟哦以自乐恍若孤山云水间噫梅产江南标且尚矣然非近水傍石暎竹横枝则其神不丽非雪晓月宵携琴抱鹤则其清不足故广平感丛棘而作赋和靖乐水月以捜吟亦犹君子小人之各有党类焉其趣深矣此卷乃士安御史见赠雅惬素怀披图増慨想见其人因题小诗以纪之时届至正癸巳季夏之五日书于海津寓下有德璋水竹居士二印又唐幼明题云梅花自是神仙骨不许凡人肉眼看雪压江南春满屋玉堂潇洒月光寒前序云洪武之八年秋过茂林家出示补之手卷因观前贤所咏者不过一时之兴仆敢不作诗以纪其后云进士唐幼明又李升题云天生铁干出尘标谁植孤根傍野桥疎影屈盘香满地素心微露骨昻霄折枝寄驿怀人逺索笑题诗待雪消移向玉堂魁众卉实和金鼎在明朝紫筼生后有希之一印又髙士奇注云元季升字子云号紫筼生濠梁人能画竹石江村又吴勤题云谁写江南冰雪疎华冷蕋更清奇欲留贞白同髙节故着琅玕玉一枝补之写梅真絶品涪翁犹惜不闻香水边篱落天然趣清赏何须白玉堂匡山呉勤又李澄之题云一枝铁干如龙角几个冰花傍玉台疑是孤山晴雪夜美人和月折归来李澄之士奇又记云宋曽觌字纯甫号海野老农与龙大渊同为建王内知客宋孝宗以二人皆潜邸旧人觞咏唱醻字而不名一夕进月词西兴共闻天乐赏赉甚渥所着有海野词康熙三十二年癸酉正月廿五日髙士奇记于柘湖之缾庐又书张雨题词云面目冰霜逃禅正派只让花光怪底徐卿为渠描貌萦损柔肠有谁步屧长廊更折竹声中吹细香酒半醒时雪晴寒夜月上西窻张伯雨题补之墨梅寄桞梢青康熙癸酉四月十日江村録又记云杨补之世家清江所居萧洲有梅树大如数间屋苍皮斑藓繁花如簇补之日临画之大得其趣间以进之道君道君曰村梅耳因自署奉勅村梅更作疎枝冷蕋清意逼人而道君北辕不及见矣南渡后宫中张其梅壁间蜂蝶集其上始惊怪求补之而补之已物故癸酉嘉平二日天气甚暖书于简静斋江村髙士奇后有江村吴廷之印希之三印又吴寛题云竹外斜枝冻雪干杨翁风度亦酸寒扁舟穏系吴山麓须向石湖深处看匏庵前有髙詹事竹二印士奇又题云溪桥近日行游懒【自悼亡后久不出游】坐对横斜竹外枝饶舌谁云香气少风来末减晓行时【和补之韵】何日条风野岸回嵗寒未放坞边梅逃禅老子真能事探取东君消息来两冬常苦雪漫漫【庚午辛未两冬多雪最寒】小圃荒亭拥褐寒翻是今年花信晚乱琼冷蕋此中看藜杖椰瓢久不携闲披翠轴遣单栖非同和靖多情思唐突清标号逸妻康熙壬申腊之廿五日题于柘湖之瓶庐江村髙士奇又记云细观卷首诗亦海野老农所作误写和补之韵壬申嘉平廿九日立春独坐展观再记又记云山谷云云是言花光老人画梅语或曽纯甫以之况补之山谷未必与补之同时也癸酉三月十四日记竹又跋云元施伯仁妻郑正淑集中有顾定之墨竹王元章写梅其上因赋诗曰竹外一枝斜更好此诗此画总堪题天寒处士素衣淡日暮佳人翠袖齐余每欲集竹外一枝句题补之此卷而未能见郑诗遂録之康熙癸酉三月十四日久雨初霁对瓶中牡丹盆内蕙兰啜龙井新茶书江村独旦翁髙士奇又録杨补之栁梢青词并跋云铁网瑚载杨补之有四梅卷自题栁梢青词并跋今録于此渐近青春试寻红藟经年疎隔小立风前恍然初见情如相识为伊只欲颠狂又谁把芳心爱惜传语东君乞怜愁寂不须要勒嫩蕋商量无穷幽思如对新妆粉面微红檀唇羞启忍笑含香休将春色包藏秪忽地教人断肠莫待开残却随明月走上回廊粉墙斜搭被伊勾引不忘时霎一夜幽香恼人无寐可堪开市晓来起看芳丛只怕那危梢欲压折向胆瓶移归芸阁休熏金鸭目断南枝几回吟绕长怨开迟雨压风欺雪侵霜妒却恨离披欲调商鼎如期可奈向骚人自悲赖有毫端幻成冰彩长似芳时范端伯要予画梅四枝一未开一欲开一盛开一将残仍各赋词一首画可信笔词难命意却之不从勉从其请予旧有桞梢青十首亦因梅所作今再用此声调葢近时喜唱此曲也端伯奕世勲臣之家了无膏粱气味而胸次洒落笔端敏捷观其好尚如许不问可知其人也要须亦作四篇共夸此画庶几衰朽之人托以俱不冺耳乾道元年七夕前一日癸丑杨旡咎补之书于豫章武宁僧舍又士奇自记并题云康熙丁丑九月十四日月色如昼泊舟连剪灯书补之画跋并词十六日德州晓行寒风骤发小泊野防近午风定解维蓬再观题二诗于后欣家园之日迩也苑西三度腊塞北两过春不见寒梅蕋空怜薄宦人归逢着花径喜辟茅新独怪逃禅老稀枝最乱真溪桥千里株月下影模糊香气冷偏发花光夜更腴翠添丛竹映幽趂小亭孤计日乡园近归心展画图【余再召入都仍居苑西三经嵗寒丙子丁丑两春塞外】江村竹髙士奇诸跋中押缝有竹独旦希之简静斋苑西江村齅香斋诸印髙詹事印二卷髙八寸四分广四尺五寸前隔水
　　御题诗云雪以梅増秀梅因雪越芬清华谁可类色臭总难分卉里傲青女植中友此君澄怀参鼻观如是视而闻乾隆御题下有懋勤殿鉴定章乾隆宸翰二玺引首
　　御题孤山香雪四大字款云乾隆御笔下有乾隆御
　　赏之宝一玺
　　御笔题籖籖上有乾隆宸翰一玺
　　宋马和之画召南八篇图一卷【上等盈一】
　　素绢本着色画分段画羔羊殷其靁蔽芾小星江有芑野有死麕何彼秾矣驺虞八篇未署款卷前有蕉林书屋蕉林鉴定梁清标印河北棠村诸印卷末有教忠堂藏一印前隔水有蕉林梁氏书画之印家在北澶二印后隔水有蕉林秘玩一印拖尾有苍巗子蕉林居士观其大畧诸印卷髙八寸二分广一丈六尺八寸八分每段前空方
　　御笔书召南本诗款云乾隆御笔第一段有务时敏乾隆宸翰几暇临池三玺第二段有浴德防心不逺二玺第三段有含英咀华携笔流云藻二玺第四段有意在笔先含经味道二玺第五段有清心抒妙理一玺第六段有宸翰云霞思二玺第七段有涵虚朗鉴研露二玺第八段有乾隆御笔镜清砥平二玺
　　张英补书明人临马和之风四篇图一卷【上等盈二】
　　素绢本着色画分段画栢舟墙茨桑中鹑奔四篇未署款每段小篆署篇名第一段前有神品士奇之印杨氏家藏用辉家藏项元汴印诸印又叔子半印后有墨林秘玩一印又子京半印第二段前有神品士奇之印杨氏家藏诸印又墨林子半印后有项元汴印子孙永保二印又神游半印第三段前有神品士奇之印杨氏家藏三印后有子京父印墨林山人二印又子京虚朗半印二第四段前有神奇蕉林鉴定士奇之印杨氏家藏诸印后有张羽钧项元汴印桃花源里人家诸印又半印不可识每段前空幅张英书本诗卷前后俱署国四篇四字卷后又识云宋髙宗每书毛诗三百篇令马和之补图大司农真定梁公购得国四篇图乃和之真迹而髙宗所书毛诗已逸去命英书四篇补入自媿书法万不逮古人承师命不敢固让汗下不可言矣时康熙十六年九月十四日卷前有蕉林书屋蕉林梁氏书画之印家在北澶诸印卷后有苍巗子棠村审定二印卷中幅押缝河北棠村印凡六拖尾有苍巗子蕉林观其大畧诸印卷髙八寸六分广八尺五寸
　　宋李唐长夏江寺图一卷【上等昃一】
　　素绢本着色画未署款卷前有宋髙宗题长夏江寺四字上钤御书一玺下有蕉林居士一印卷后又识云李唐可比唐李思训上钤御书之宝一玺下有蕉林梁氏书画之印一印后隔水有王铎题叠崿湿翠四字款识云丙戌正月廿日王铎临摹后复题于千秋馆又棠邨审定蕉林玉立氏图书二印押缝有冶溪书屋一印拖尾有苍巗子图史自娱观其大畧三印卷髙一尺三寸八分广七尺八寸卷首
　　御题诗云上方宜结夏溪壑幽且深瑟尔籁盈耳萧然风满林清江澄定体古月照禅心欲咏丹青妙云烟杳莫寻乾隆己未夏五御题下有乾隆宸翰几暇临池三玺前有天府珍藏一玺
　　御笔题籖籖上有神品乾隆宸翰二玺
　　宋李唐画晋文公复国图一卷【上等昃二】
　　素绢本着色画凡六段未署款姓氏见跋中每段宋髙宗书左传本文卷前有宣和殿宝宣和双螭三玺又明安国玩世家二印又半印不可识卷后有宣和殿宝御书双螭宣和绍兴诸玺又明安国玩蔡京珍玩新安吴廷用卿诸印又一印漫漶不可识又绍兴半玺又半印不可识卷中幅押缝合同印凡五拖尾乔篑成跋云右图晋文公复国故实间书左氏传于左始于宋襄赠马至朝于武宫而止前辈跋谓为吴元瑜画黄鲁直书余谛观笔法图乃李唐书乃思陵不可诬也且余家向藏晋公子复国图一卷为晞古妙笔前有奔狄过卫适齐及曹四事其后布景则同而无书此则逸其前而书左传于后葢思陵少年书学鲁直后刘豫令能书者为间遂改学六朝人法自成一家无怪乎后人之误评耳余乃削其跋正其名而着语于后世必有韪余言者北燕乔篑成识前有江村吴廷之印用卿诸印后有陈氏彦亷春草堂图书印二印又石巗书跋云李唐字晞古河阳人在宣靖间已著名画院南渡后流寓临安卖画自给无有识者途穷日困尝作诗曰雪里烟村雨里滩看之容易作之难早知不入时人眼多买胭脂画牡丹可槩见矣后有中使识之奏闻复入待诏一变前学遂为画院之首此图前后有宣和大小玺后人便目为北宋而不知为晞古早年之笔髙古乃尔尤足珍也至于髙宗书传亦与晚年书法不同想初驻临安时流离播迁兾图复国如登天上见此图有不惊心感叹者乎节书左传有以夫仲山订正而改题泃有据哉元统二年秋八月既望石巗题是日弁阳周公谨同观又呉寛跋云宋髙宗万几之暇喜书经文尝曰写字当写经书不惟学字又得经书不忘曽写有十三经刻石禁中迨元初杨琏真珈发宋诸陵造塔取故经石为塔址遂散落如云烟矣予所见真迹惟毛诗颇多每十篇作一卷虚其左令马和之补图大抵乃德夀宫事此卷则李画在前人物类伯时树石宫宇肖黄荃较胜晩年之作而书在后者益证为思陵早年笔有虞永兴风规足称二絶成化六年四月望日吴寛题又记语有六止生周天球观七字后有呉廷书画之印一印卷髙九寸一分广二丈五尺八寸二分
　　宋李嵩钱塘观潮图一卷【上等辰一】
　　素绢本着色画款署李嵩卷前有押字小号又神品项元汴印子京父印墨林秘玩诸印又山人半印卷后有神奇子京父印墨林山人明安国玩吴兴诸印又王济之赏鉴过真迹子京半印二前隔水有蕉林一印后隔水有叶一堂珍玩书画图章一印拖尾张仁近题云神防怒决沧溟水浪拂波腾亘天起巨灵擘山山为开玉龙卷雪从东来腥风撼地坤舆剖长江万古雷霆吼雄威欲吞吴越军强弩三千皆束手金隄既成事已非钱塘江上开皇畿雕阑玉槛照东海贪看秋潮忘黍离中原不复民易主百万貔貅宿沙渚倚楼望潮潮不来六帝同归一邱土人间废兴何代无谁能躭乐思艰虞良工不解写无逸丹青却作观潮图张仁近题前有寄傲墨林嬾叟防心处项子京家珍藏明安国玩诸印又子京桃花源里人家珍秘半印三后有子京珍秘一印又杨基题云君不见十五湖上月十八江上潮君王连日醉伐鼓更吹箫箫声忽如天上落大内临江起飞阁绣户珠楹十二帘嫔娥嵗嵗观潮乐潮水信可定日夕来朝宗人心独不如而不思两宫两宫未雪耻屡下班师防白马素车神何不令天吴磔食大奸防奸髓不可食国耻不可涤嗟尔江上潮虽雄亦何益潮无益于人看潮徒损神横江铁骑来三日飞埃尘厯数固有归尔潮胡不仁致令鸾凤雏戚戚悲残春春光浩无主华落随暮雨回首几秋风旌旗又如许又如许君勿悲古来在德不在险一杯之潮安足奇嘉陵阳基前有凤字赤松仙史项子京氏明安国玩务白斋图书诸印后有墨林西畴子孙项子京半印凡四又梁清标印家在古棠邨二印押缝有墨林田畴耕耨长病仙游方之外诸印卷髙五寸四分广二尺五寸六分
　　宋马逺松泉居士图一卷【上等宿一】
　　素绢本墨画款署马逺卷前有缉熙殿宝一玺又曽经道目看林怀柏珍玩品呉寛诸印卷后有智眼道目智眼之印玉兰堂图书记诸印前后隔水俱有御李斋审定真迹秘玩印一印拖尾王彞赞并序云松泉居士者呉之隠君子也姓潘氏名某字仲辉性嗜山水林壑常自号松泉居士行年今七十余矣自其始生以至于壮海内外无警万姓殷富士往往惟禄利是趋而居士所嗜自若也及其既艾以至于耆讹言扇旤天下且裂为数十家人类化物而居士所嗜又自若也至是圣王既作四方豪杰次第剪平生灵脱刀锯而袵席居士虽老而犹将歌謡太平于林壑之下其所嗜愈自若也人以是因其自号皆称之曰松泉居士无异辞焉葢居士视天下之理乱欣戚不啻如寒暑昼夜之相代漠焉不以动于其中非有道者不尔也则夫其以松泉自号也固其宜哉乃为作松泉居士赞曰有乔者松不雕乎冰霜有清者泉不汨乎污潢彼荣且萎我独神王而气昌彼盈且涸我独韵逺而流长葢其人与泉俱洁与松俱苍既困弥亨既老弥强然则若居士者何可当也洪武六年秋九月十七日在师子林写前署松泉居士赞有序稽岳王彞制十二字后有吴寛玉兰堂图书记二印又郑题云五粒松佳服食稀泠泠磵玉写清晖道人气味谁能似六月山中翠雪飞风外长松荅水声华阳洞里记曽听当时密与仙人约相伴根边洗茯苓仲辉尝游句曲乐其雪松水石之奇每饭未尝忘因持松泉图来求诗余故发共隠云谷口生题又张丑题识云马逺画松妙絶千古胜国潘仲辉氏获其松泉图引相赏之余至取别号自况一时才人如郑长卿辈撰述诗文题咏之真名迹也近幸为余所购赋五七言律各四韵以纪其盛马逺真良史挥毫契大风【大风歌以况髙宗】松云纷屡舞泉日暖交通携阮人何在题诗我未工絶怜清逸品今古有谁同待诏平原【平原为赵】辙已东戏拈小笔写松风家声挺拔凌昭道墨韵精微似陆通【陆文通北宋名家】艺苑一时夸妙手词场千古播宗工披图往往先光彩珠玉交辉贾岂同烟波钓徒裔孙丑青父鉴定真迹秘玩时万厯辛亥嵗十月之望真赏斋曝日书前署松泉图诗有序六字又题识云马待诏笔墨自宋及今经几易世而精妙骨格标光宛然真所为千古可传之至宝也前人得之则以号从卷而更者其中之相得契合兴趣超然非可以语言道之惟真同好者了然之及烟波钓徒之裔一得若能喻其所快以诗纪之今既归余安敢不凑数字以遗后者况物之更易故不可以为一家之宝当于此卷精神合者便可长宝之亦次五七二律以记之展卷沉思久洗耳得松风髙流不可接幽韵岂能通敲句皆残唾难言真化工一开我胸次想与古人同墨妙何须让阁东令人千载仰遗风声名异处真难及才调髙兮莫可通变迁不易长持世俯仰惟思岂尽工超逸已夸标格外凌烟诸老事何同后署待梅老叟眼识六字又题句云松韵泉香笔墨传令人千古识髙贤天教分付待梅老恐落米家书画船后识云观梅山主人藏马待诏松泉图卷品松道者青卷髙八寸九分广二尺七寸一分引首
　　御题松泉清籁四大字上有乾隆宸翰一玺
　　御笔题籖籖上有御赏乾隆宸翰二玺
　　宋马逺四皓图一卷【上等宿二】
　　素笺本墨画款署臣马逺卷前有檇李汪度一字澹元式古堂书画项元汴印项子京家珍藏墨林主人项元汴字子京赤水道人墨林秘玩汪度之印诸印又半印存秘笈之印四字又半印不可识卷后有神品汪氏家藏子孙永保子京父印项墨林鉴赏章澹元汪度君容氏鉴藏图书记子孙保之仙客卞令之鉴定野处墨林堂项墨林父秘笈之印墨林山人子京项氏元汴精玩书画之印帝陶唐之苖裔诸印又一印漫漶不可识又子孙桃花源河北子京墨林诸半印拖尾杨维祯题云商山巍巍上有紫芝采芝可疗饥何独西山薇西伯养老去古逺而独夫杀士吾将畴依卯金之子海内威罗络齮龁将奚为平生不识下邳儿肯随汉邸同儿戏甪里绮里无人知抱遗老人防稽杨维祯在云间艸元阁书前有棠邨半印汪澹元书画印退密项子京家珍藏项墨林父秘笈之印檇李项氏世家宝玩诸印后有项墨林鉴赏章梅壑墨林山人子京项氏元汴精玩书画之印帝陶唐之苖裔静夀山式古堂书画汪氏家藏墨林主人诸印又陆居仁题云清风汉羽翼横截四海垠茹芝不食禄千载髙其人展图见厐睂一笑忘主宾邈矣蓝田山凄兮松水滨逶迤商山谷云深不知垠中有采芝叟名髙种桃人一出正汉纲天子不得宾却笑洗耳翁空老箕之滨汉宫人作彘雉雊骊山垠谁能灭此祸云是蓝田人义应璧帛招计出帷幄宾展卷三太息清风起江滨秦徭猛于虎避地犹有垠今徭徧山泽靡有遗孑人世无鲁仲连东海谁吾宾去去寻狎鸥同住沧浪滨云间陆居仁前署奉次仲翰林韵共四首十字后有墨林项元汴子京氏私印二印又姜渐题云白石苍松嵗月闲红尘飞不到青山误因一着争先子老使虚名满世间于越姜渐后有元汴项子京印二印又谢儁题云天下苍生苦秦虐髙人多与许巢期当时不堕留侯计岂负山中咏紫芝敬亭谢儁又题云白髪青山四老翁衣冠不减古人风自从石上围棋坐几见桃花映水红后署汉江居士下有墨林之印子京所藏二印又钱鼒题云不挟徂击博浪锤不泛采药蓬莱舸儒坑无名免大索商顔逺遯我自我采薇亦可采紫芝芒砀小儿不敢羇秦亡汉兴不三代约法三章民庶几岩栖四皓喜亦讥言不出口笑且嬉九重一日祸戚姬黄石弟子有捷机假尔羽翼随扶危后来安刘亦已迟先声后实真絶奇黄鹄之歌一时足以慰晨牝老人不来天下之本几凋隳商顔之想千载令人悲前杨有清诗后杨有乐府歌词嗟余末学安敢捉笔为吴兴钱鼒再拜后有墨林元汴二印又赵骥跋云吕政之坑既避刘季之嫚不归夫何应子房之防安盈之嗣于前而不知止雉鸣于后岂其心在商山之碁而无意于兴亡之事也耶桐梓赵骥后有元汴古檇李狂儒墨林山房史籍印二印又僧觉防题云苍姬九鼎移世呼始龙祖帝业锁闗河竹帛烬烟土伊洛崇山青芝肥香可茹四皓夷齐流探云搆深处洪运奋炎刘混一定寰宇秋风云飞扬皇储贻圣虑韪哉圯桥贤又宁在指顾卓荦采芝翁春宫倚依怙变迁嵗月久铅椠金石固景行日愈重商山名益着画轴味珍玩咏歌吐诚绪机锦艶文华珠玉聨章句嗟吁林泉姿僶俛光隂度纷纷经几秦披图漫延竚浮玉山释宝洲叟觉防题时年八十有五嵗下有墨林山人项元汴子京氏私印二印又题句云一入商山学采薇避秦犹着野人衣花间忽见渔郎问城郭如今是耶非后署武当山人青阳子下有项元汴子京氏私印一印又髙原题云长歌富贵不如贫屏迹茹芝避虐秦借问商山千载后清风若个继斯人渤海髙原下有墨林山人项元汴字子京二印又吴哲题云小为储皇定是非百年成败未全知惸惸双陆宫中子妙悟先生一刼棋吴哲后有墨林山人墨林二印又彭好古题云避秦趋汉到龙楼羽翼功成戚氏忧回首商山天地濶紫芝歌罢月如钩长沙彭好古又朱经书题云谿翁袖图舟雨泊过我征诗咏商雒时危每忆蓝田山白首长吟向寥廓卷中四老是耶非风尘与归如可作史称尔皓逸姓名采芝曽歌山漠漠巴园橘叟何诞幻自云不减商山乐象戏宁为黑白棋画手无稽传乃错老夫逢人苦好奕见画应疑身有托商隠巴仙竟两忘姑遂平生一邱壑赋诗独也愧凡近前杨后杨学能博卷图揖君晴放舟九峯无云有鸣鹤青溪翁载雨相过出此卷要予同赋予不能诗虽竭驽力岂能追逸足之尘哉愧亦甚矣前杨后杨指浦城防稽二先生云陇右邾经识后有墨林项元汴字子京二印又俞忠题云我闻商山翁落落歌紫芝唐虞固云逺汉祚终莫移遯世迹已迈扶颠功在兹山中白日永且对松间棋凤翥俞忠又周之翰题云商岭峩峩去未休安知天下已归刘欲将四老山林乐往负诸公社稷忧碁局日长浑似嵗芝田云暖不知秋丹青难貌千年意闷计空谈万户留细林山人周之翰后有卞令之鉴定墨林山人子京项氏元汴精玩书画之印二印又题句云两两采芝霜髪叟何曾有梦到天闗生来若受君王禄老去安能道德尊自信神仙藏嵗月谁期羽翼定乾坤回头一笑商山碧掉臂归来卧白云后署知足山翁清濋后有元汴墨林之印项子京家珍藏诸印又陈文东书四皓赞云四先生天民也天生先生于秦而不使先生用于秦天老先生于汉而不使先生死于汉焚书坑儒非秦之暴也天所以速先生之去也卑词厚礼非汉之恭也天所以挽先生之出也吾故曰四先生天民也前署四皓赞三字后识云右胡牧仲先生之所作先师杨铁厓尝三诵之爱其文字简而意趣髙耳虚白闻而善之俾予书诸卷中云陈文东识下有墨林帝陶唐之苖裔二印又朱冕题云海宇纷争独玩碁可能无意佐明时春宫位且归如意晨牝鸣将自戚姬画里四翁忘得失局中一子系安危鹤书遂起商顔隠始信留侯帝者师书樵朱冕后有元汴墨林二印又钱维善题云已剖巴陵橘独歌商岭芝避秦非避汉一出系安危曲江钱维善下有项元汴墨林主人式古堂书画诸印又陈迪题云伟矣商山翁闻歌未闻奕齐谐録奇诞绘事从粉饰矧惟达者言肆志聊自适弗偶唐虞归韬声遂沉匿三老献嘉谋匪乏兴王策优孟为叔敖无乃平城剧代逺既茫昧挍讐病探赜开图诧羣议摅翰宣所臆出处安危间讵独夸隠德交泾陈迪后有墨林主人帝陶唐之苖裔二印又王逢题云五文云采九茎芝万古乾坤一局棋汉皇自堕张良计肯下山来进谏词席帽山人王逢后有墨林之印帝陶唐之苖裔二印又项元汴印平生真赏秋谷诸印又倪瓒题云白发商山老清风扇八垠能安汉基业赖此秦遗民好爵非爱慕长松相主宾亦有种桃者武陵溪水滨前署追和杨别驾韵倪瓒八字后署辛亥三月四字下有墨林山人子京项氏元汴精玩书画之印一印又张守中题云避秦耶避汉耶先生一不出出则成羽翼天下之志既形此图所以留遗迹张守中下有元汴一印又程煜题云千年怜四皓不悟世如碁既脱秦坑惨那扶汉鼎危防鸿心已屈牝雉祸难追何似商巗下长歌茹紫芝河南程煜后有墨林主人帝陶唐之苖裔二印又郑蟠题云嬴家之鹿赵为马坟籍飞烟徧天下商顔奕棋人举世识者寡咸阳一炬三月红疆宇尽归隆准公国本方杌羽翼假四翁功髙汉室不如山中山中紫芝光忘却邯郸有孤孽清风邈然不可攀畴虞老牝生忧患天台郑蟠后有项元汴印京氏私印君子安足二印又张濬题云安刘无上防来倩避秦人骇俗衣冠古扶颠羽翼新宠加龙目送怨入翠睂颦莫拟巴园橘飞腾别有神张濬后有项元汴墨林二印后陈文东又题云四翁羽翼漫从游不识安刘是灭刘解使初心回乃主宁知善计左留侯紫芝分合商山隠黄鹄歌怜汉室忧千载展图増慷慨西风一曲感庭秋谷阳陈文东后有项元汴子京氏私印古檇李狂儒墨林山房史籍印二印又管讷题云每忆商巗老时危逺致身忽闻为汉客复是秦人羽翼烦调防山林孰隠沦画图千载后沧海几扬尘管讷下有仙客卞令之鉴定二印又金千里题云六国为墟帝出秦骊山机发竖儒尘祖龙自信多奇术不道商顔别有人金千里下有墨林子京所藏二印又朱芾书题识云落落四皓翁山林养真静羞为汉家臣苦避秦苛政商头髙峩峩坐待天下定欻起佐储皇上前启名姓堪怜羽翼成难将口舌争无语及扶苏空歌紫芝咏余阅陈留志园公姓庾字宣明居园中因以为号夏黄公姓崔名广隠居夏里号曰黄公甪里先生姓周名术或曰灞上先生而亡其绮里季漫题五言一首并书商皓姓名于卷尾博雅之士为我补绮里名则幸也庚戌夏四月既望云间朱芾书后有墨林项元汴子京氏私印二印又髙万杰题云灿烂烟霞草木森采芝乐道自安心人间事业休相迫一局棋中造化深洛阳髙万杰书后有项元汴子京氏私印一印又袁凯题云嬴氏肆其暴黔首无宁居五岭巳适戌骊山方送徒如何商岩中遗此四老夫紫芝当糇粮青松为屋庐悠悠木石间其乐固有余姜叟在渭滨伯夷居海隅荷蓧有丈人耦耕见长沮夫子复此举异世自同符我愿从之游道逺不可逾抚卷长太息怀贤正踌躇海叟袁凯下有元汴子京所藏二印又范公亮题云长安宫中易树子谷口扶苏新赐死良平不言殷鉴逺园绮乃作商山起汉之十年甲辰嵗太子卑词将厚币明年乙巳上伐布后年丙午方入侍厐睂此日惊龙顔红粉明朝作人彘至今厌听黄鹄歌望思台前燐光紫芒砀圣人亦衰矣妻子之间乃如是昌乎通耶直如矢凿凿忠言在青史优旃之説诚荒唐孰谓考亭欺洓水纷纷俗儒不明理安得钜擘提其耳长春道人琴罢弹琳宫夷犹狎清欢放歌不知白日暮再展此图灯下看恍然坐我素缣上洪涛走海生波澜不知何处有此山一重一崦开巗峦桃花万株迷逺洞竹皮三寸裁为冠鹿门无人共往还政好结屋于其间青精之饭充渴饥赤脉之石为棊盘甪里绮里东西居黄公时来坐席端手分黑白见嬴项一子忽入函阳闗眼中世事亦如是底用戚促悲人寰松子自落风寒牀头酒熟巴橘酸陶然一醉天地寛老死不复登长安虚白师出是图索题品敢献笑大方之家惶媿惶媿范公亮塞白后有项元汴子京所藏二印又曹宗儒题云瞻彼商雒兮言采其芝吾生徜徉兮老死是期嬴颠刘奋兮若罔闻知辞卑礼厚兮来奚为扶植国本兮其在于兹皇纲攸正兮纂尔丕基正谊明道兮靡顾安危爰出若处兮用各以时噫匪若人兮吾谁与归鹤林曹宗儒后有墨林山人子京所藏二印又余季约题云飞飞商山云去住无留迹中有厐睂翁出处人莫识昨日不臣秦今日臣汉室大本既已定况乃成羽翼商山之芝能疗饥兼疗髙皇腹心疾东吴余季约后有墨林项元汴字子京式古堂书画诸印又胡俨跋云余读留侯世家至有所谓四人者尝髙其义不为屈辱用及髙帝欲易太子吕后用留侯计卑辞厚礼招致此四人为太子助此四人者亦幡然无难色司马公谓审有此是子房为子结党以拒父也致堂胡氏景程先生纳约自牖之意以反其説固各有见焉愚以为当留侯被刼画计之日惟知用圯上老人设变制权之术以解一时之结岂暇顾父子之伦哉然此四人既不为父用肯复从其子有可疑者一也向以帝之慢侮而逃匿不就今从太子见宁必其不轻而且骂哉有可疑者二也且此四人髙蹈逺引宜其视富贵若浮云邈然无所动其中一旦以金璧书帛而来有可疑者三也夫惟其有可疑者三余是以知此四人者必不茍出焉虽然四人从太子游者必有谓其果为商顔之老者则伪耳洪武二十五年嵗次壬申二月八日豫章胡俨识前署四皓图跋四字下有元汴印一印后有元汴子京所藏二印又顾禄书题云祖龙暴政何深酷仁义不修兴土木众徒谪役送咸阳四老全生入巗谷商于仙境即蓬莱芝草灵苖胜粱肉巢许超然素有期唐虞邈矣终难复天荒地老才须叟世换时移互飜覆老妪空号大泽羣雄竞逐中原鹿人心已归隆准公天命岂在重瞳目垓下长驱大敌亡闗中髙拱诸侯伏夫何溺爱生宴安竟尔忘危肆淫欲主鬯将移弃本根宫闱有变伤亲睦諌垣无士敢奏论开国诸臣俱缩恧忧深吕后知奈何谋叶留侯最神速词币谦卑出紫宫衣冠趋侍来黄屋从容一语感帝衷传播多方厚民俗调防卒成万世功清髙肯受千钟禄乞身愿得归故山肆志依然返初服富贵由来等空花勲劳任使留汗竹我思髙蹈即与归谁解相追继遗躅浩荡词源挥健毫苍茫画卷开长幅载謌隠徳挥五目送遥天黄鹄吴郡顾禄谨中赋并书下有楚金声式古堂书画项元汴印墨林山人墨林墨林之印项元汴字子京帝陶唐之苖裔诸印又澹元汪度君容氏鉴半印前有子京珍秘一印诸跋中押缝有汪度一字澹元汪澹元书画印子京父印子孙保之项元汴字子京桃花源里人家帝陶唐之苗裔墨林之印平生真赏项元汴子京隠居放言合章墨林项季子章子京所藏世外法宝项元汴印汪度私印诸印又式古堂印凡九又墨林秘玩虚朗斋墨林澹元墨林主人各二印又半印二不可识卷髙一尺五分广六尺六寸二分
　　按钱鼒邾经二跋俱有前杨后杨语今卷中存杨维祯一跋浦里之杨顾缺焉意为后人割裂失去耳
　　元赵孟頫水村图一卷【上等列一】
　　宋笺本墨画款识云大德六年十一月望日为钱德钧作子昂下有赵子昻氏一印卷前署水村图三字又神品积雪斋成子容若楞伽真赏胶西张应甲先三代图书诸印又传家隠居鉴定半印三又半印不可识卷后有楞伽容若书画张应甲放情邱壑成子容若楞伽真赏成德诸印又一印不可识又子孙平生妙字顾君实诸半印前隔水有成德容若楞伽山人二印押缝有敬美顾君实鉴定楞伽三印后隔水有楞伽山人容若书画二印押缝有敬美榆溪程因可氏珍藏图书尊闻斋图书记诸印又楞伽印二拖尾孟頫自跋云后一月德钧持此图见示则已装成轴矣一时信手涂抹乃过辱珍重如此极令人惭愧子昻题下有赵子昻氏松雪斋二印前有楞伽成德楞伽真赏诸印又脩字阁珍藏半印后有邓楀题云向来寓言思卜居住处祗今成画图胷中本自江海主人相挽留分湖邓楀题又题云沤鸟难渝旧约湖山不改清秋人自与波上下我其卒嵗优游题前诗竟复得六言一首并书其后觉非叟又题句云村南村北树蒙蒙秋水清涵野色空道外俗尘飞不到似移家住画图中未署名又顾天详题云疎栁平芜落鴈飞断桥斜日钓船归江天万项秋如画一笑人间醉墨非顾天祥敬书又陆祖允题云当年图画知何处如今身向沧洲住吾亦爱吾庐芸几卷书青山天际小目送飞鸿杳试问钓渔船芦花浅水边菩萨蛮学子陆祖允敬题乂赵资深题云屋后青山门外溪疎疎芦苇防渔矶地縁清絶人堪爱长是三春鴈不归男资深原父又束从大题云钱子守道殊自适某水某邱藏袖中有时对客且舒卷坐我絶境烟波空参差老鴈忽飞起微风欲拂芦苇丛弯碕寂寥悬网罟夕阳隠约归渔翁逺山近山云漠漠前村后村水重重适从何来荡两桨悬知浦溆遥相通深村蔽亏八九家竹篱蓬户无不同青天白日机事息乐此耕钓得古风谁言见画犹幻影我欲振衣即往从因思辋川着摩诘复想嵩山栖卢鸿祗今好事空见画山川缅邈凄遗踪从大题又赵孟吁题云暧暧水边村萧条絶尘滓钱君智者徒而后能乐此平生邱壑情所尚政在是问谁为此图吾兄固能尔赵孟吁题又黄肖翁题云幽人心地本翛然此境相谙七十年茒屋数椽依约外云山一抹有无边眼前生意今林屋笔底秋风古辋川胜景有余描不尽归鸿几防落寒烟聚山黄肖翁又束南仲题云空林有影连山逺流水无声带雁寒自是渔樵真乐处不知图画与谁看束南仲题又罗志仁题云长爱秦郎絶妙词荒寒暗合辋川诗斜阳万防寒鸦处流水孤村又一奇丙午清明罗志仁题又钱重鼎记云予由淮水来吴防客于季道陆翰林之宇下近十年知其别墅在松江之南分湖之东欲往游未能每思寛闲寂寞之滨得与鲈乡蟹舍隣接庶城市委巷逼仄之怀有所托以纾焉季道悉予志为卜筑于其别墅之傍至则聚书其中以自怡悦屋前流水清澈鉴毛髪居人类汲以饮时有沤鸟舞而下若相忘于江湖可取以玩也异时子昻赵集贤为作水村图林樾芘乎茒屋畧彴横乎荒湾秋风鸿雁夕阳网罟短櫂延縁苇间不闻挐音迹其意匠图画于大德壬寅迄延祐甲寅十又四年景物处所宛然不异于今所居事固有不相期而相符若是然者季道泛舟往来吾庐手丛书一编笔牀茶灶之风流故在明月之夜共载以游抚清絶之区得咏歌之趣或能追皮陆清事可乎噫予老矣方将捐书学钓容与于烟波之上而为之歌曰舟摇摇兮风嫋嫋兮波鳞鳞兮鸥翩翩兮扣舷渔歌兮孰知其他兮歌已遂书为水村隠居记延祐乙邜季夏望日通川钱重鼎记前署水村隠居记五字又哲理野台题云四野漫漫水接天孤村林木似凝烟莫言此地无车马自是髙人逺市防学生哲理野台谨题又郭麟孙题云草草三间屋爱竹旋添栽碧纱户眼前都是翠云堆一月山翁不出连雪水村清冷木落逺山开惟有平安信留得伴寒梅唤家童开门看有谁来客来一笑清话煮茗更传杯有客只愁无酒有酒又愁无客酒熟且徘徊明日人间事天自有安排下有楞伽一印又题云分湖新卜筑适与此词同如今不是画真在水村中延祐丙辰十一月十又一日郭麟孙题又陆祖宣书蒹葭诗三章后跋云是诗三章赋蒹葭于露已霜想伊人于水一方欲往从之道阻长尝三复之紫阳夫子以为不知其何所指偶阅水村图其景物萧瑟烟波浩荡有人乗扁舟往来其间此图此意殆与此诗若相符者故书于其后云延祐己未九月望日学子陆祖宣谨书又钱重鼎赋云孤邨何所厥土若浮宛然虚舟乎中流秋云兮漠漠流水兮悠悠老雁兮肃肃折苇兮飕飕尔其罛罩悬乎夕阳茅屋枕乎弯碕畧彴通乎往来林薄鬰乎蔽亏睇絶境兮寥閴限凡尘兮喧卑我之怀矣一苇杭之忘钩意钓与物委蛇鄙詹父兮施芒鍼哂任公兮垂巨缁固匪钓温兮疑虾蛭葢将劈水兮看蛟螭沧浪兮舒啸涟漪兮赋诗苍茫兮独立逸豫兮无期亦有冈峦峙兮嵯峩薜荔深兮婆娑缥缈兮云霞映带兮烟波元真兮渔蓑幼舆兮山阿思夫人兮奈何悲予生兮蹉跎孰若求吾性兮自得胜外境兮实多信动静兮有征希仁智兮靡他庶几适此性之天乎惘然忘其为画图也大德七年六月一日钱重鼎书前署水村图画四大字林宏题云青山横陈水萦浦饥鸿髙超渔设罟中有幽人坐环堵晚风吹断芦花舞林宏又干文传题云桑梓未能忘楚甸琴书久已寄吴门悠悠江海风烟隔知是夕阳何处村干文传敬题又叶齐贤题云坐不遨呻蠧竹兀兀那知髀生肉眼明见此水边村浣我胸中尘百斛荒山寂歴苍烟斜惊风飒飒鸣蒹葭平沙暮寒羣雁起垂桞掩映幽人家风流王孙摩诘手妙处端如神所授等闲防缀皆精妍怪底秋光生户牖我家本住松江滨怳然一见融心神他年卜筑遂君志留取青山容散人松陵叶齐贤又姚式跋云息齐居士旧尝为德钧作水村图余题云问君何许水边村亦有扁舟乗兴人无限好山茅屋外他年倘许我为隣既还吴兴复来见子昻此图意象融防使人应接不暇又何暇诗非德钧讵能领防耶姚式书于姑苏寓馆又陆柱题云牛马百川独渚乌鸢羣木西村天地四方黄鹄先生秋雨柴门忽有沧浪鸣笛蜚鸿黄叶云深相望美人秋水巻帘几何心吴郡陆柱又龚璛题云吴中水为乡人与鳬鹥【缺字】五年黄梅少时雨农家田畴占洲渚乡风用助不用犁筑塍车儿女妻农家辛苦亦复乐髙低两【缺三字】角自爱茒檐暖莫笑社酒【缺六字】赛神卜东作饭牛何必歌【缺二字】尚可着十年种树树满村明年养百箔延祐丙辰偶赋此十月七日访湖天学士遂到水村先生寓居烟水苍茫间适与此诗相似俾书龚璛书前署水村歌三字又王钧题云寒烟漠漠锁荒村日暮帆归浦溆昏飒飒秋风鸣老树涓涓流水绕柴门平沙鴈起声如寂断防悬影若翻要问先生真得趣玩图黙防复何言真定门生王钧谨题又汤弥昌题云翰林妙写溪村趣荷屋知何处溪翁想像住溪湾一笑如今家在画图间西风门掩芦花溆聊与渔家伍人间不信有张翰剪取吴淞空向卷中看延祐丁已中秋日德钧携此巻俾赋小词为题虞美人一阕汤弥昌又钱重记云季道为甫里贤子孙余久客其门束书相随于分湖余居其第宅东偏池上架屋亢爽扁依緑俾二三子于焉澄怀涤虑诵诗读书暇日倚阑俯瞰鱼行镜中无遁形天寒水落石崭然离列其涯可坐而钓其流清澈滉漾非断港絶潢居然有濠濮之想余尝独立苍茫欲穷水脉之所自来第见短篷拂芦苇丛往来烟波之上若鳬鹥然悠悠乎不知其所之中秋雨歇夕阳依依季道谓余曰此距分湖数里子能共载以游否遂呼轻舟汛中流云破月出水月上下辉烛照彻肝胆徘徊者久之东望檇李然有无间分湖水之半舒舒焉西南而趋第宅之旁不为湖所吞而资其所润故其积停者得以为沼为沚演迤于阑槛之下而不去岐而东西以逝者其为泽抑为川乎然观水有术必观其澜者非耶二三子睇流动而得其固有之智咏沦漪而识其自然之文因盈科而进悟成章而达未必不为藏修游息之一助某水某邱童子钓游云乎哉余老学落不工于文姑纪其胜为季道言之曰子之言不虚其书为记延祐二年正月望日通川钱重鼎记前署依緑记三字又束从周题云杨桞丝丝两防风前村溪路逺小桥通人家依约水西东舟一叶移过苇花丛清景迥涵空好山青未了暮云重是谁惊起几征鸿天然趣都在画图中小重山合肥束从周又曹浚题云平生鸥鹭盟结此茅一把江湖散人传着我无不可芳浦曹浚又孙桂题云青山横陈流水如玉萧瑟寒芦扶疎云木匪耕伊渔熙然自足睠兹幽尚繄谁之屋有隠君子好古躭书扁舟何人载酒来与岂无知者爰作是图辋川之胜千载与俱吴兴孙桂又钱良佑题云每怜北苑风流逺笔底精神此日同春水孤村无限意题诗输与杜陵翁呉郡钱良佑又俞日华题云雁行低拂水光寒茅屋遥连野趣寛自是一经摩诘手披图真作辋川看东淮俞日华乂题句云几叠山连松竹一行鴈起汀沙看他水村茅屋试问处士谁家后署从虎题又黄介翁题云古木萧疎蔽草庐好山重叠水萦纡先生似得渔樵趣无限秋光入画图建安黄介翁又汤弥昌题词云染秋云图泽国野趣入游戏能事何须五日画一水重重杨桞陂塘茒茨【缺一字】落鲈乡外西风渔计晩烟霁有客乗兴扁舟延縁度疎苇欲访幽居宛在碧溪尾浩然目送蜚鸿醉歌欵乃溪光里乱山横翠汤弥昌敬题前署祝英台近四字又龚璛题云泽国渔无定秋霜桞不凋幽人意晼晚此日尽萧条髙沙龚璛又姚式题云有宅一区兮水之乡前可渔兮后可耕絶舆马之憧憧兮鱼鰕集而鳬雁翔伊昔寄之图写兮犹髣像而赋髙唐暨嵗晏遂初服兮遇夫人之慨慷维安宅之攸居兮何羡乎堂堂爰不耕而获兮维道之昌我还吾山以骋望兮怀若人兮不可忘睂夀兮未艾维水兮泱泱读水村隠居记辄歌以系其后吴兴姚式又赵由儁书赋并序云吴兴赵由儁识德钧先生于吴中久而同客于甫里陆氏之门后十四年先生始遂隠居之志适与家叔子昻所画水村图相符既自为之赋又复记之仆三读其文慨甚且有卜邻之兴遂拟赋之以写先生之怀并致景仰之意云惟具区之大泽兮流波派于分湖滉漾演迤以东注兮天水之涵虚平畴鳞次以壤接兮但见云烟竹树之村墟鸡鸣犬吠之相闻兮夕阳照景于桑榆凭舟楫以出入兮匪车马之通衢鸥鹭狎而忘机兮鹰鹯免乎丛敺凤髙冈而难附兮翳乐郊之可图慨先生之夙志兮适绘事之相符既卜筑于水涯兮轶埃之防居谅逸情于轩冕兮羌无毁而无誉矧观逺以为主兮契金石而弗渝从子弟以抠趋兮视诗书之范模遵皮陆之髙轨兮时吟咏以相娯嵗既晏而踌躇兮动西风之莼鲈念狼山之歴歴兮遡淮水之舒舒怅两乡之明月兮托亲旧于音书廓达人之大观兮八荒在乎庭除叹人生之如寄兮齐天地于逆旅茍余情之潇洒兮又何必怀乎故土幸缔交以忘年兮得相过于鸡黍闻咳唾之绪余兮啓茅塞之心宇葢将濯尘缨于清泚从先生而结庐又钱以道题识云延祐四年十月二十又六日侄以道将会试于京师来告逺别因见图后水村隠居记谨赋小诗帘卷苍茫野色屋连演迤清流嵗晼晚兮自适蹇谁留兮中洲又陆行直题云马足黄尘三尺深清风吹断自难侵乾坤老矣惊浮世泉石萧然动隠心鸥鸟起沙春漠漠渔舟系柳昼隂隂他年欲访幽栖处莫似仙源无路寻甫里陆行直又郭麟孙题云泽国净秋色逺山横夕烟水田羣鴈起芦渚一罾悬林树几间屋君家若个边扁舟何日去相伴白鸥眠郭麟孙又陆祖凯题云一片寛闲景波涵万顷天雁飞秋影外树倚夕阳边山色来牖溪声自管弦何当明月夜着我钓鱼船陆祖凯又束巽之题云流水孤村深处茂林修竹谁家知是幽人小隠于焉读书五车束巽之又赵骏声题云流水萦纡别浦孤村掩映前山开卷不知何处髙人隠逸其间赵骏声又赵由祚题云游尘飞不到柴闗名利无心梦亦闲时有扁舟乗兴客髙谈终日对青山不入山林不入城孤舟容我寄浮生年来与世殊相逺渐喜无人识姓名前署奉题水村图青巗赵由祚十字又林寛题云矮曲几荼破睡云水烟村防元气政须侧耳图画外防鸿声中今古意林寛又赵由儁题云清溪抱村流茅屋防疎栁天秋雁行起山翠当户牖罢钓者谁子延縁来渡口野情固超逸图画传不朽何当从之游扁舟落吾手赵由儁又束复之题云烟中山色浓还淡柳外溪流直又斜借问孤村钱处士不知隣壁是谁家束复之又陆承孙题云谁识渔樵兴趣闲由来家计在江干羡君图画能殊胜愧我田园卒未安浩荡闲云低树影萧条矮屋蔽天寒秋深夜色尤堪爱写取婵娟浸石滩陆承孙敬题又束同之题云一水复一村开卷不忍罢前有无声诗后有有声画束同之又陆继善题云青山迷逺近萧条古郊墟侧径深且窈中有幽人居短篱门半掩竹树相扶疎平涛涵白波浅渚涨緑芜何人泛扁舟似欲相招呼谁令破幽寂惊鸿起寒芦此意胡可言会心写成图抚卷空叹赏悠悠水云孤陆继善敬题又朱梓瑞题云家住吴淞江水西短垣矮屋緑隂齐朝云研湿知山近暮雨舟平觉防低骑犊看书闲自遣得鱼沽酒醉相擕从游尚记髫年日白首芹边感旧题承学朱梓瑞又徐闗题云水村先生家寓吴文章翰墨悉范模平时雅趣何处无寄名播逺聊尔娱子昻濡笔成是图心与神防美且都山溪缭绕秋色敷篱落荆榛尘迹虚我来拭目声于呼惜哉人物不两俱言子孙思勤渠传蒙继志万代儒至正七年丁亥二月廿日实之兄出示先大夫水村图思之不觉慷慨漫书于卷末徐闗后有容若书画楞伽积雪斋成德汝脩顾氏芸阁珍藏成德容若楞伽山人楞伽连印成子容若诸印又楞伽真赏印二又董其昌跋云娄江二王皆好藏古人书画真迹敬美尤工临池所收独精此卷为子昻得意笔在鹊华图之上以其萧散荒率脱尽董巨窠臼直接右丞故为难耳二图皆在余几案鹊华归同年吴光禄此卷归程季白皆赏鉴家余无复失弓之叹董其昌重观题已未九月下有楞伽一印又陈继儒跋云松雪水村图仿董巨正与赠周公谨鹊华秋色卷相类余既筑小昆山读书台复结草堂于天马山之阳菰蒲防防映带牕户宛然水村图景也家有文衡翁摹松雪水村一卷因出赠王闲仲与此图遂成延津之合天马山居便是真迹不必复留粉本矣出门三五步有田可耕有溪可渔沿村八九家入山不深入林不密此吾天马山居实际语也试以此图印之然否万厯辛丑读书弇州园雨中题陈继儒又李日华跋云胜国时华亭吾秀秀与苏湖相错壤余尝渡过大小蒸其地有管公楼知为赵集贤游歴处葢宋既南跸以湖秀作扶风冯翊诸王孙邸第棋布焉子昻兄弟尤翰墨风流相暎带钱德钧所栖分湖正子昻书画舫出没啸咏其间者德钧淮楚士不知江南处处水村处处是此景色乃谓得图在先卜筑在后景实相肖以为符瑞又何异怀公马图走冀野而自诧者耶季白既居我秀兼蓄是卷即老雨甚雪连旬不出亦与此种清景不隔譬之兜率陀人感果超胜横股掷足悉是宝地断不似德钧作两截见也书竟适泼顾渚初芽野薇风拂拂从林薄送香并成消受天啓癸亥四月望日竹懒李日华识前有楞伽一印后有香界容若书画二印又李永昌跋云赵吴兴画格初年犹带宋法至五十后始率意涂抹天真烂漫青弁图鹊华秋色皆是物也此卷逺汀断渚苍秀更胜乃知王叔明画从此发源世以叔明画不似其舅者皆未见此卷者也甲戌春杪余访因可先生六吉堂出眎此卷余赞叹得未曾有不惟余不多见即在吴兴亦不多得也崇祯七年三月晦日李永昌观题诸跋中押缝楞伽印凡二十五魏本成印三又琅琊王敬美氏收藏图书程因可氏收藏鉴赏章汉阳吴氏藏书画印记花间草堂楞伽真赏诸印又魏本成半印三卷髙七寸六分广三尺七寸三分卷中幅
　　御题诗云屈子卜居后潭边渔父逢沧浪鼓枻去烟水自重重已未暮春月御题下有乾隆宸翰几暇临池二玺引首
　　御书清华二大字款云乾隆御笔下有懋勤殿鉴定
　　章乾隆宸翰二玺前有御赏一玺
　　御笔题籖籖上有乾隆宸翰一玺
　　元赵孟頫兰蕙图一卷【上等列二】
　　宋笺本墨画款识云王元章吾通家子也将之邵阳作此兰蕙图以赠其行大德八年三月廿三日子昻下有赵子昻氏天水郡图书印二印后有松雪斋赵氏书印二印又合同一印卷前有大雅一印前隔水有元赵孟頫兰蕙图七字又竹溪秘玩衣园珍藏二印押缝有耿会侯鉴定书画之章丹诚二印后隔水押缝有丹诚印二又琴书堂长字印二印拖尾赵孟吁跋云兰蕙自子固后世以为絶笔今观此图使子固复生亦当惊叹展斯卷者以余言为如何孟吁题后有姜绍书印曲阿姜二酉鉴藏二印又赵孟琪题云楚佩萧疎畹畮荒喜看毫楮写幽芳可人棣萼相辉映珍重斯图翰墨香孟琪书前书奉题兰蕙图后六字又张图南题云仙人埃风翰墨世所夸悠悠离骚意奕奕相浦华贤哉德有邻观者思无邪芳菲岂能殊谁与定等差九畹无艾萧百亩无尘沙佩纕既云结千古同贞嘉长沙张图南拜手又沈邍书题云九畹贞芳想标致天然自足爱缥带防音曽列楚骚品目一襟幽怨迥红紫众花香国有可人描写风流山林【缺】幅浮暖轻烟春生旸谷静贮清馥逺寒雨蓬蒿甘隠石凹磵曲坡老吟清次公笔续滋华纫佩继习隠幽躅右蕙兰芳引用桂山韵广汉沈邍书下有二酉一印又赵淇题云清防竞爽借游戏苍然无限幽贞意千里暮湘滨赋成秋复春玉堂云雾湿飞下离骚笔荡纸看淋浪一襟风露香前署乐府菩萨蛮太初赵淇九字后有教忠堂藏宗万之印兹大三印卷髙七寸九分广三尺二寸八分卷前
　　御笔记云甲子仲秋月曽临一过
　　元赵孟頫管道升赵雍合卷【上等张一】
　　素笺本墨画凡三幅第一幅赵孟頫画树石款云子昻作与淑安三娘下有赵子昻氏一印前有家藏半印后有会稽梅梁马蕴仲易一印幅髙一尺二分广一尺七寸四分第二幅管道升画竹款题云暮嶂逺含青春光空带碧细看风前枝抛书枕萝石仲姬下有管道升一印前有仲姬一印后有防稽梅梁马蕴仲易一印幅髙九寸广一尺八分第三幅赵雍画兰竹款署仲穆下有防稽梅梁马蕴仲易一印幅髙九寸三分广二尺五分
　　元管道升丛玉图一卷【上等寒一】
　　素绢本墨画款署道升卷前书丛玉图三字又青笠緑蓑斋藏蕉林居士淞州三印卷后半印二漫漶不可识前隔水有蕉林书屋一印后隔水押缝有秋碧青笠緑蓑斋藏冶溪渔隠三印拖尾康里巙题云渭川千亩此琅玕可笑湘妃泪斑万古清风播巗濑何人此日过严滩子山书前有青笠緑蓑斋藏一印又邵衷题云渭川集风雨散步足幽寻秋声满清听把卷一开襟淅淅既洒户瑟瑟复当林怀抱更虚旷竹石何萧森素心委丘壑幽赏适在今湛虑庶暂息空响逾静深始闻石上瀑复聆风中琹何必山水间日夕有遗音况兹得佳趣防心时独吟朝睇青云树暮望金华岑邵衷又沃昌题云昔年曽过潇湘曲喜见隂森隘林麓寻诗为作汗漫游满耳清声洒寒玉睽违不见经几秋日暮倚歌生逺愁吟边披图嗟髣髴西风万壑鸣潜虬美人归来秋已老苦被多情镇相恼雨余隔防鹧鸪啼相思何处开怀抱句章沃昌又王虑题云谁画脩篁十万竿萧疎何异谷中看临风觉闻响緑玉月明恍似飞青鸾谢君携观恣幽赏亦可须逺尘鞅癖嗜余真王子猷对兹神已潇湘往予家种竹当柴门春来正喜长龙孙西归正是炎蒸新粉参差照酒樽潭园居士王虑题呈见潮契丈大雅博笑又陈贽题云伊昔过湘堤丛篁无数瑟瑟韵凉飔涓涓滴秋露斑斑遗泪痕湘娥在何处吟玩迥含情鹧鸪啼日暮今朝图画中无限潇湘趣陈防又谢淞洲跋云右魏国夫人管仲姬所作丛玉图卷自康里公以至陈维成凡五人题诗俱摹写竹之神致而不及作者以出自闺中体应如是也此卷在前代实藏吾宗谢见潮所极见珍重葢夫人写竹本自难得而是图又最为精妙宜其歴世宝传今复从故梁相金题玉间归我寒士秘箧谓其间不有縁防耶甲辰四月淞洲后有青笠緑蓑斋藏一印诸跋中押缝有淞洲蕉林观其大畧苍巗子诸印又苍巗印二卷髙七寸八分广四尺七分卷中幅
　　御题诗云石泉清且幽箖箊脩而古淇澳作佳隣渭川即前溆空际琅玕敲月影龙蛇舞静对忘俗縁兴在萧疎所恍疑小中瑟瑟吟风雨御题下有防心不逺乾隆宸翰二玺引首
　　御书珠玕蔚翠四大字上有乾隆御笔一玺
　　御笔题籖籖上有乾隆宸翰一玺
　　元管道升碧琅庵图一卷【上等寒二】
　　宋笺本墨画卷后自书碧琅庵记云天下奇峯峭岭惊波怒涛千章之木干霄百尺之材蔽日凭览登眺啸咏歌呼乐兹胜槩快彼旷游此皆奇丈夫之所有事也予辈拥编闺阁握管帏房迹不能遍名山大川目不能尽奇观异境惟是跬步之间足为拔奇领秀者流览娱情自不得当吾意而失之耳予郡北闗三十里外有所谓小梅渚者幽僻清旷山林淡逺地边震泽居人多喜植竹脩竿拥翠劲箨摇青一望葱葱菁菁者数里含藻凝烟濯枝滴雨既萧萧而逗月复泠泠而来风天和景明一时游人士女徘徊其下或移日也峕有尼师素雪者游览登陟俯仰瞻眺幽思中来素心相触结庵其中但觉緑叶参差碧柯零乱萧疎声应乎清川戛击韵流乎泽国縁以名之曰碧琅云谓非素怀对雪腑冰肝与脩枝翠叶痩质清标相辉映乎素师谈霏霏玉节落落雅与予善偶造其庵而契之因写碧琅庵图以赠并记管氏道升识下有伸姬印一又尼素雪题识云幻化浮沤寄胜游偏袒锡杖度春秋信手拈来风弄月不挂凡间愁白头法华位上龙王女现神变相踏连舟吾侬也曽遇知识三番打破血骷髅咦骷髅踏遍三千界碧琅庵中紫气浮不特碧琅之悠然感蒙魏夫人之防法并图庵中之寄兴薪水殷殷可为出世之慈航也然此图宜珍藏之不可轻视而忽一之义谛至治二年嵗朝素雪自识卷前有永贞之印殷澈篮舆陶明发印鴈湖陶氏鉴赏之章诸印卷后有陶明发印陶氏家藏世宝雁湖陶氏胜叔甫珍藏诸印前隔水有子孙永宝雁湖陶胜叔甫珍藏印二印拖尾尼涤凡题识云碧琅庵畔碧云飞竟日回环面翠微遥想素师清泰甚普陀巗上説禅机雁荡天台道路遥还思濯足浙江潮青苕碧霅相招引寤寐崎岖不惮劳西蜀吴兴路五千自携瓶锡礼髙禅湖光山色堪图画好结三生石上縁碧浪湖滨万柳攒幽闲法界水云寛此中涵养真如性静里乾坤是大观不向西风禹穴探却寻苕上碧琅庵兰心一束无牵染露柱风旛便可参湖上诸峯紫翠浮松扉苔径映清流香云雨共天花坠疑带潇湘两防秋洛浦仙人运防毫图成端可埒三髙琼瑶字句烟云染女史班中有俊髦烟棹瞿塘下亦难三湘七泽有狂澜一心要证菩提果直上风波八节滩夹防芙蓉锦万枝盈隄杨桞鬭腰肢逺山横黛湖开镜可列城都十様睂具区七十二峯髙掩暎琅庵势脉遥万树檀栾森緑玉如来端坐压金鳌数里筼筜浸碧漪清风摇翠袒襟披恍疑身入清凉界方觉尘凡到已迟金缕如铢试逺游因寻宿德歴三州谁知半壁东南胜剑阁秦中让一筹余自幼祝髪今经五旬素欲徧歴名山胜刹以豁鄙怀屈指登览者不啻十有五六矣去年秋仲泛舟大江朝礼九华南海既至武陵闻吴兴有碧琅庵之胜因随喜焉盘桓久之潇洒清幽逺絶尘世肺腑清涤承素雪大师出此图以示余览之始识魏夫人手笔也笔工墨妙庵图两絶寤寐永思不能去念聊赘鄙俚十二絶以纪嵗月云至治五年秋九月西蜀峨岚响庵女缁涤凡敬书后有篮舆胜叔陶氏秘玩二印又姚广孝跋云天地灵敏之气钟于文士者非奇而天地灵敏之气钟于闺秀者为奇管氏道升赵魏公之内君也贞静幽闲笔墨灵异披兹图捧兹记真闺中之秀飘飘乎有林下风气者欤永乐二年七月二日题姚广孝后有胜叔真赏陶明发印二印卷髙八寸四分广五尺七寸
　　元赵雍画马一卷【上等来一】
　　宋笺本墨画款识云至正二年仲穆画下有仲穆印一印卷前二印俱残缺不可识卷髙九寸三分广三尺九寸七分
　　元髙克恭夜山图一卷【上等暑一】
　　宋笺本墨画款题云万松岭畔中秋夜况是楼居最上方一片江山果奇絶却看明月似寻常髙克恭为公畧作下有房山一印卷前有海虞蒋氏世宝家藏姑苏陈鉴家藏清玩景献朱记三印又一印不可识卷后有羣玉中秘【缺】郡【缺】氏二印又海虞蒋氏半印引首有行书夜山图三大字未署名拖尾倪瓒题云人知丽日江山奇月中更奇人不知古今画手不能画髙侯能画兼能诗风流文采乃如此笔意所到神莫窥琉璃宇宙入万象清寒周匝天四垂羣鸦已息溥露下一鴈不度行云迟龙飞凤舞又千里一起一伏相追随潮来不见江吸海但见夜壑寂寂舟无遗废宫隠约认孤塔长竿髙下标丛祠俯观下界万屋似鳞次其间醉梦觉者谁金城树老嵗月往昆明刼尽天地移匆匆吴越已陈迹丹青解写兴亡悲虞山禹穴防稽路苍苍凉凉隔烟雾平生惯向图中游老我卧游无胜具昏花疑是雪欲晴剡溪正在无山处何人説与李将军太清岂必留微云豪端巽二肯一扫清光应更余几分天然人境两相值楼头白也思不羣胷中云梦可八九呼吸沆瀣归雄文虎头着我坐巗壑书半席一诣君舟中不须覔谢尚诗成三诵君当闻云林生倪瓒又姚式题云越山苍苍秋月白江水无声羣动息此时此景天下无缥缈飞楼人独立昔人清赏政尔同苦道丹青摹不得请看此纸定如何卷取素缣三百尺吴兴姚式题又鲜于枢题云世人看山在山下李侯看山向絶顶世人画山画白日髙侯画山摹夜景絶顶看山山更奇夜景摹出人少知逺山苍苍近山黑巗树歴歴汀树微天髙露下暮潮息月明一片寒江迟藏深乐渊潜惊定安林栖耳絶城市喧心息声利机古人无因驻清景髙侯有笔能夺移汶翁复作有声画捜天巧为补遗后来知有李侯之德髙侯画千年人诵空公诗【汶作容】鲜于枢又虞集题云吴越苍茫只尺间尚书能画夜看山尘销海市露初下雪积江沙潮始还坐上赋诗谁絶唱梦中化鹤或临闗髙情久逐年华尽秋树寒波愧妙顔虞集又邓文原题云呉山面沧江秋中气飒爽楼居谪仙后公退谢尘鞅孤月出海上髙怀一俯仰佳哉髙侯画得意起象罔我来秋向晚月色寒莽苍山逺落木净风髙怒潮响奔腾万云气忽驾苍虬上平明雨翻江波荡桨回思图画时嵗月儵已往山川更晦明隂阳递消长人生何独劳局促老穹壤我将乗倒景千载纵清赏松乔遗世人一笑凌烟像邓文原题又髙启题云画山昼易工画山夜难状髙侯江海姿落笔势雄放豪芒见神功超忽移物象越江递起伏淛水尤滉瀁初看浪如山却讶山似浪簸荡烟月间未数溟岛壮兹图歘流传披展神为王何当就谪仙一醉秋阁上渤海髙启又王英孙题云等闲吴越在毫端叠巘微茫月影寒一曲危栏人独倚江山浑作梦中看山隂王英孙顿首又张雨题云万籁无声夜气清江山一片月华明倚楼谁在髙寒处一笑披图白髪生大德改元嵗在丁酉四月中澣信笔题于新君之浅山句曲外史张雨卷髙一尺二分广四尺三寸三分前隔水
　　御题诗云虬松深处三千尺鉴水澄时月一方借问作麽参色相螺峯几是真常乾隆御题即用画间原韵下有懋勤殿鉴定章乾隆宸翰二玺
　　御笔题籖籖上有乾隆宸翰一玺
　　元黄公望江山胜览图一卷【上等往一】
　　素笺本淡着色画款识云余生平嗜懒成痴寄心于山水然得画家三昧为游戏而已今为好事者征画甚迫此债偿之不胜为累也余友云林亦能绘事伸此纸索画久滞箧中余每遇闲兴至辄为染迄今十有年余以成长卷为江山胜览颇有佳趣惟云林能赏其处为知已嗟夫若此百世之后有能具只眼者以为何如耶至正戊子十月大痴学人黄公望下有一峯道人黄子久氏二印卷前有项元汴一印又退密之印父印半印三又半印不可识卷后有子京平生真赏二印又项墨林父子孙吴字半印三乂半印不可识卷中幅押缝有子京寄傲若水轩子京所藏墨林秘玩诸印又仲茅氏墨林俞彦之印各二印后隔水有梅华阁书画印项子京家珍藏项叔子檇李项氏世家宝玩曹履吉印唐伯虎克符王时敏印烟客鉴藏诸印又退密茅字半印二押缝有墨林子神游心赏二印拖尾倪瓒题识云依微沙际路飘飖江上舟名山少文画壮嵗子长游挥杯自酣适清咏以消忧且尽兹晨乐明朝非所谋子久契友雅志邱壑潜心于绘事而能独造其妙此卷为余十载而成可谓平生得意之作观其长江大望曲迳崎岖令人复有楚游之想用笔圆润浑厚天真大似晋唐之风格固为知已而胜览者也因赋五言并识其后云甲辰四月十又五日倪瓒前有上下古今一印又陶复初题云大痴胷中妙莫测写就江山秋一色突兀悬崕万木陈崎岖路嵔行人息堲顶青松绾夕烟洞门乱石飞寒泉乾坤浪荡春不记满目秋容讶辋川数帆轻波里塔影曈曈烟雾起芦叶滩头莼政丰蓼花渡口鱼偏美随处逍遥可隠沦城闉野店迥如云怅然胜览画中趣何能归来江上同鸥羣天台陶复初题前有墨林墨林主人二印后有项墨林鉴赏章一印又杨彞题识云右江山胜览图乃黄一峯为倪元镇嵗久而成非寻常可易拟者其规格髙古气韵惊人具足浩荡千里之势披阅一过使人心旷神怡曲折盘旋恍若身临其景足当一代图史敬题短章以识珍重善得丹青趣神功露一斑界分几疆宇咫尺万江山波楚天濶云横秦岭闲多岐异川峡数道别荆蛮流水渡旁渡斜阳闗外闗欲车书共道尽复故疆还钱塘杨彞前有子京虚朗斋二印后有延陵世家子子孙孙宝玩檇李项叔子项墨林父秘笈之印神品诸印又父印道人寄傲巢仙烟字德藻子孙陈字虎林诸半印又半印不可识卷髙九寸九分广二丈四尺八寸五分
　　元黄公望溪山雨意图一卷【上等往二】
　　宋笺本墨画款识云此是仆数年前寓平江光孝陆明本将佳纸二幅用大陀石砚郭忠厚墨信手作之此纸未毕已为好事取去今复为世长所得至正四年十月来溪上足其意时年大痴道人七十有六是嵗十一月识下有一峯道人一印前有大痴一印又倪瓒跋云黄翁子久虽不能梦见房山鸥波要亦非近世画手可及尤为得意者甲寅仲春倪瓒题又王国器题云青山不趁江流去数翠收林际雨渔屋逺模糊烟村半有无大痴飞醉墨秋与天争碧净洗绮罗尘一巢栖乱云调寄菩萨蛮筠庵王国器题又陈嘉言和云佳水佳山自来去山烟萦林际石髪半模糊仙源客到无偶然涂醉墨卷幔天垂碧何处着埃尘秋空一片云嘉言奉和卷前有式古堂式古堂书画二印卷后有令之仙客式古堂书画三印跋尾朱之蕃跋云大痴老人山水手卷最为难得流传絶少此卷向闻其名而心慕之每遇四方好古家便问之知其藏于新安吴氏不轻以示人今春始于墨林项君斋得寓目焉真神品也老人画当时已自推重以真山水为粉本故笔墨特异画史载其隠于虞山日携酒坐湖桥上对山临摹匠心独妙信不谬也此卷题曰溪山雨意葢写虞山南峯面湖一带光景往余游虞山乗竹兜子穷歴诸胜今见此卷宛若重游因题数语于后以识余向日之慕而幸今日之遇也玉峯朱之蕃前有式古堂书画一印后有水东金李稚仙父同孙堂家藏书画之印一印又李肇亨跋云此溪山雨意图陈睂公先生烟云过眼録曾载之先冏卿生平喜仿大痴笔酷爱此卷欲购于项氏而不可得兹光乙酉不肖亨乃得而珍袭之俯仰今昔已三十余载先冏卿见背亦逾十稔矣世变沧桑不止存没之感为之然李肇亨纪后注烟云録误当作妮古録九小字后有仙客式古堂书画二印卷髙九寸六分广五尺前隔水
　　御题诗云溪山未雨雨意来苍茫含润无埃惊禽覔叶枝头急渔父披蓑谷口回乾隆戊午暮春朔御题下有几暇鉴赏之玺乾隆御笔二玺
　　御笔题籖籖上有乾隆宸翰一玺
　　元王蒙仙居图一卷【上等秋一】
　　宋笺本墨画款云句曲外史仙居图黄鹤山人王蒙下有王蒙印叔明二印卷前有嘉字小号又天籁阁墨林山人宫保世家子京项元汴印项叔子项子京家珍藏诸印卷后有寄傲子孙世昌墨林子虚朗斋项元汴印项叔子退密子京所藏项墨林父秘笈之印诸印押缝有子京子京所藏各二印卷髙九寸三分广九尺九寸元倪瓒师子林图一卷【上等收一】
　　宋笺本墨画款识云余与赵君善长以意商防作狮子林图真得荆闗遗意非王蒙所梦见也如海因公宜宝之懒瓒记癸丑十二月卷前有项元汴印墨林山人墨林项氏藏画之印子京所藏董其昌印寄傲平生真赏髙詹事诸印又一印不可识又退密半印又半印二不可识卷后有天籁阁北平孙氏砚山斋图书竹项墨林父秘笈之印项叔子子京父印少鸿珍藏檇李世家诸印又半印不可识卷髙八寸八分广二尺八寸九分前隔水
　　御题诗云借问狮子林应在无何有西天与震旦不异反覆手倪子具善根宿习摩竭受苍苍图树石了了离尘垢声彻大千界如是狮子吼御题下有乾隆宸翰几暇临池二玺引首
　　御题云林清閟四大字前有乾隆宸翰一玺后有懋
　　勤殿鉴定章一玺
　　御笔题籖籖上有天府珍藏乾隆宸翰二玺
　　元赵元剡溪云树图一卷【上等冬一】
　　素牋本着色画款云天水赵元作下有天水赵氏一印卷前陆友题云重冈细草覆坡陁风引松花落涧阿艸屋雨余云气湿开门不厌好山多至大二年秋日陆友题又题句云三月清溪水接天溪头春树緑含烟野人十载不归去怪得月明啼杜鹃后署至奂卷后张简题云溪上春山石迳纡冷云烟瘴翠模糊行人如隔湘江防日暮青林啼鹧鸪至正十年五月二日呉郡张简又陈方题云楚雨初晴緑树浮断云芳艸隔汀洲亦知不负幽栖意长向春江钓碧流陈方又郭翼题云山雨朝来不作泥望中烟树使人迷依稀絶似羌村路风送春船逆上溪郭翼题卷前有起文二吴张氏幼文三印卷后有项元汴印墨林外史昌国张天英印石渠居士诸印拖尾张文英题云我有山水癖由来虽幽栖十年游鴈荡五年游防稽或言秦王昔时爱仙术驱石下海如鳬鹥洞口谁来斸龙耳骊珠夜照天鸡啼三峯参差九华老蛟龙鼓浪方壶低醉墨淋漓落吾手只尺万里云凄凄初疑巨灵辟开翠巗湿冯夷击碎青玻瓈又疑刘阮双行赤城下渔舟棹入桃源溪对此长歌发幽思便欲着屐来攀跻我家碧山最奇絶緑萝万丈縁丹梯忆昨金门拂衣去自种青松与人齐几人欲画画不到惟有四时云月可以相招携吾负碧山此为客何异乎巢由轩冕行尘泥从吾好归来兮张天英题前署画山水歌题赵宜之卷九字下有项元汴印墨林外史二印又仇逺题云雨洗烟岚夕气凉冷风谡谡树苍苍采芝巗下看云处零落秋风满石牀钱塘仇逺又张学题云赵生此图入妙品巨然笔法写荆闗一瓢墨泼金壶汁几叠云开玉笋班诗思解题春色里神情犹在雨声间何曽着我归来【缺】沈醉谿头饱看山张学题卷髙一尺五分广六尺五寸














　　石渠宝笈卷十四
<子部,艺术类,书画之属,石渠宝笈>
　　钦定四库全书
　　石渠寳笈卷十五目録
　　贮
　　养心殿
　　明朝人
　　画卷上等
　　明王绂湖山书屋图一卷
　　明夏防竹泉春两图
　　明沈周临钱选忠孝图一卷
　　明沈周春郊散犊图一卷
　　明吕纪芦雁图一卷
　　明赵汝殷风林羣虎图一卷
　　明唐寅毅庵小照一卷
　　明唐寅溪山渔隠图一卷
　　明唐寅事茗图一卷
　　明仇英汉宫春晓图一卷
　　明仇英列女图一卷
　　明文徴明画松一卷
　　明文徴明真赏斋图一卷
　　明陈栝三友图一卷
　　明宋旭沈俊山水合卷
　　明许邦本摹辋川图一卷










　　钦定四库全书
　　石渠宝笈卷十五
　　贮
　　养心殿六
　　明朝人
　　画卷上等
　　明王绂湖山书屋图一卷【上等藏一】
　　宋牋本墨画欵识云仲镛与仆有夙昔之好尝命仆作湖山书屋图久羁尘鞅未副其意兹复以此佳纸见遗乃促成之因写是图以归焉吁佳纸佳画斯为称矣顾仆拙笔安敢以此纸相辉光哉然仲镛知我者也必不以是为诮并书此以记其歳月云峕永乐庚寅仲秋望日毘陵王孟端识下有孟端防戯翰墨二印前有冰壶秋月一印卷前有天籁阁项子京家珍藏二印卷后有净因庵主项墨林父秘笈之印平生竒赏文彭印文征明印项元汴印诸印又衡字半印卷中押缝防戯翰墨墨林各五印拖尾文徴明跋云友石先生画品在能之上评者谓作家士气皆备然其人品特髙能不为艺事所役虽片楮尺缣茍非其人不可得也此湖山书舍图聮六纸而成脩凡三十尺耕渔出没村舍近逺烟云变灭种种臻妙非累月搆思不可成岂独今之所少哉子和藏此真希代之珍也正徳丙子三月既望衡山文徴明题前有子字山字之圃半印凡三又俞允文跋云毘陵王友石此图文公尝为第次其品今观其岩峦杳霭岞崿纷披参差出没于苍烟白浪之中以至溪桥林屋防峰抗馆农田渔艇畯父村樵幽淙往复恍若别在世外真可谓深诣湖山之致者矣读书于此必能絶冥离类殊使人遥想而存之谈太常思重性好博雅相示此图辄遂题其后云隆庆二年夏六月十有八日俞允文记前有若水轩墨林山人二印后有项子京家珍藏退密项墨林鉴赏章诸印卷髙八寸七分广二丈五尺七寸八分
　　御笔题籖籖上有御赏乾隆宸翰二玺
　　明夏防竹泉春雨图一卷【上等闰一】
　　素牋本墨画欵识云海虞周君季宏筑室西畴脩竹万竿环绕溪上予尝造焉爱其泉石清幽竹色苍润足以洗涤尘虑一日季宏命中子廷悦持素卷来求墨君子方纳凉松亭因想其胜为写竹泉春雨图以复之虽不能造古人阃奥抑亦仿佛乎西畴之胜概也耶季宏博雅君子见之岂无彼此相感之意焉时正统辛酉夏六月初吉东呉夏防仲照识下有夏氏仲昭印乙未进士玉堂清暇三印前有乐清轩二十八宿中人二印卷前自题竹泉春雨图五字有乐清轩一印又兰圃金敏字曼逊二印又汝南半印又一印漫漶存家藏图书印五字卷末一印同卷中幅押缝有唐字汝南印各十一拖尾苏正题云东风过雨淇园晓万玉参差淡烟绕积叶寒迷翡翠光新梢湿透琅玕小春前荡漾光不流皎如玉鉴含清秋万紫千红自开落羣山絶壑俱飕飗何如此君青不改春到风雷争变态锦防茁地破苍苔翠葆捎空动香霭一枝影落沧波浮鱼龙不敢潜来防一枝影拂碧云里仪鳯朝阳睡初起千竿万竿何茂哉满林栉立无纎埃扫月时看緑烟净隔花遥送清风来松风竹韵如琴调一派宫商来窈防洗尽红尘万古心谁识天声有真妙吾闻三十六琯吹鳯皇鸟兽率舞虞廷旁又闻六窍元气轩辕借尔穷隂阳箪之可以荐宗庙简之可以书文章重为告曰汝之材兮足可珍吾将截尔之长竿拂天池之六鼇钓北溟之长鲸掀然一笑海天碧万里沧浪恣濯缨景泰改元冬十二月望日海昌云壑道人苏正题又赵永言题识云考功夏君尚书郎云烟万壑胸中藏平生爱与竹写真须防满幅皆筼筜春云纠纠堆玉府苍雪纷纷堕朱户长鎗摩戛飐緑沈细甲勾连纽金锁昔剪诸吕夸绛侯正如此幅森戈矛一麾健儿齐袒左汉廷翛尔无旄头梅边数枝犹婀娜松下杂遝攒万笴寻常白晳莫能到只许羊裘坐其下夜来春雨黯江干谿头喷薄添流泉西畴沃土得润泽孙枝头角多崭然开卷丐我赋长句我句不工良可愧强书鄙俚塞尔求满林风雨寒飕飗此卷廷悦求题久矣余尝赋七言长律四十韵已脱稿廷悦跃然喜而懐之后遗失不知下庸人俗子之手今复来征非廷悦不能如此痴非予不能应其求复于枕上搆思塞之不可与前长律比也浚仪赵永言书于尊经阁下又袁铉题云竹下泉喷玉春来雨满林横斜连野润浅澑与溪深嶰谷凉生早淇园昼却隂半空飞湿翠万壑暗鸣琴石罅疑鳞动风梢悟鳯吟景犹湘岸曲清逼渭川浔邈矣懐前古翛然感自今流觞仍共酌击节更谁寻未遂镌诗句无因净客心倦逰山泽老凭此散尘襟防稽袁铉后有金敏字曼逊一印卷髙一尺二寸八分广四丈七尺三寸前隔水
　　御题诗云淙淙复淅淅竹泉邈寥寂春云暗逺天飞珠石厓滴飒沓动防籁琅玕韵相击不惟眼界清亦令心源涤乾隆庚申暮春御题下有乾隆宸翰几暇临池二玺引首
　　御题清聼二大字欵署乾隆御笔下有懋勤殿鉴定
　　章乾隆御赏之宝二玺
　　御笔题籖籖上有乾隆宸翰一玺
　　明沈周临钱选忠孝图一卷【上等余一】
　　宋笺本着色画葵花萱草二种欵识云成化甲辰夏日沈周临钱舜举忠孝图下有启南一印卷前有石田一印押缝有子孙保之印凡五卷髙九寸二分广一丈五尺七寸八分
　　明沈周春郊散犊图一卷【上等余二】
　　素笺本着色画欵题云春草平坡雨迹深徐行斜日入桃林童儿放手无拘束调牧于今己得心长州沈周下有石田一印前有有竹庄主人一印卷后有袁氏鉴赏章一印拖尾唐寅题云犁罢春郊小雨余长林大野饱青刍未逢炎暑休教喘丞相经过恐下车苏台唐寅又文彭书题云栁边一犊牛后出晴沙草暖春迟迟丹青何人画此景使我见之心独怡愿令四海息征伐此景即是桃林时三桥文彭又祝允明题云周武除残纣己擒驾牛亦使放桃林今看图画宛如昔笔笔都含太古心枝山老樵题又都睦题云问喘当年惟丙吉去官畱犊有时苗要知刍牧闗风化不意斯人竟寂寥南濠都睦卷高一尺一寸四分广三尺三分
　　明吕纪芦雁图一卷【上等成一】
　　素笺本着色画欵署吕纪下有四明吕纪一印卷高一尺四分广二丈七尺三寸
　　明赵汝殷风林羣虎图一卷【上等歳一】
　　素绢本着色画欵识云府推宫侯命予为淮庠司训古莒姚先生作风林羣虎图予喜识者且求之笃故不辞绘成以复就笔以识之时正统辛酉春正月望日也下有古汴世家赵汝殷印二印卷前有子孙世昌半印引首有篆书风林羣虎图五大字欵云翰林王叔安书拖尾姚子大跋云永嘉赵氏世善画虎逮汝殷尤精妙得名当代予尝求作风林羣虎图而未果宣徳甲寅予承乏淮郡庠后二年冬适庠之彦宫安士宁往倅是郡爰致礼币托以求焉士宁信人也不数月以虎图一卷走书复予启缄阅之但见风林潇森云山苍崒而斑斓羣然气势生动不啻见生者于林壑谁之敢编须也虎凡二十有八或调雏或顾偶或眠草或砺木饮泉者而磵响啸风者而木动转其首则有闻防其掌而欲发若潜伏若舒伸若坐若行若逐若戯虽变态不一莫不曲尽其妙然汝殷不宁工于是而其布置山水模写景物又皆段段不同烘染有法而笔绰不滞深入画之神品诚士大夫家珍玩而足传厥后焉是用识之藏诸箧笥公余一览则神逸豪奋之气未必不有以壮诗懐而雄文思也噫为吾后者知求之不易宝传永久则庶乎承吾之志也时正统六年春三月朔旦养性道人子大甫书于淮庠官寓卷髙一尺三分广二丈四尺七寸五分
　　明唐寅毅庵小照一卷【上等律一】
　　宋笺本着色画欵云呉门唐寅为毅庵作下有呉趋唐伯虎二印卷前有南京解元毅庵二印引首书毅庵二大字欵署长洲文征明拖尾卢襄赞云近仁者四毅居其次载采者九五曰扰毅半途弗画逺道可致健哉强哉弗怠以肆署之庵楣朝夕斯眎石湖卢襄为毅庵主人赞又王守题云大道邈无垠修途眇难即优防百年间柔弱靡所植秉志厉坚强前驱未遑息元仗日操持太素于此得卓哉古先风矫矫方努力王守又赵应宿题云此身寄林泉夙有逺大志垂老竟不休因之还自眎岂惟欲求仁而且能执义优优君子哉大道因可致应宿又王宠题云黄鹄一髙举脱此罗网患松栢有恒性岂不罹严寒曷观毅庵叟养晦遵林泉冲冲抱贞一过目徒纷然至老而不化劲气充两间雅宜子王宠书又袁褧题云庵前风月浩无边庵内主人清且贤笃志诗书吾念觉力行仁义此心坚春花散漫看尘幻秋水澄养性天运甓即同陶侃事作庵应亦取韦弦汝南袁褧前署奉题毅庵一首六字又文征明铭并序云秉忠朱先生仆三十年前笔研友也自少以驯行称而性特精敏尝作堂于所居之后名曰毅庵而因以自号特请子畏作图复命子铭之铭曰扰而能毅是为不偏臯陶陈谟前闻斯言矫矫先生垂情简编取毅名庵比之韦弦美矣庵居图书秩然于时探索于时盘旋岂徒采誉要以心传义当勇为疾如奔川茍不顺适百璧可捐终始有常吉哉无愆衡山文征明又陆南题云自强不息立规模欲使修为雄万夫一毅名庵犹猛省斯人何愧圣贤徒道逺何期用力坚知君掘井必求泉懦夫未可同年语曾氏常常在目前陆南后有毅庵一印又黄鲁曾题云近仁致果古有明文力行允蹈今有淑人圣贤为的果确在心奋然独往保此令名黄鲁曾又王金赞云贵不偏柔曰刚克有美斯庵义惟象徳矫矣君子是防是息笑傲宴嬉图史翰墨于昭令闻强忍正直壁立峩峩未可摧抑里生王金拜赞又袁衮题云强立本自我躬修法天行懦夫亮圮绩大贤乃遗明道存逺自致理悟物可轻考槃永寤歌素履忘组缨千章风雅合百拜礼饮成结茅依濠上启杂云英清旷暮山净逍遥秋水赏心聊内适寡欲罕外营袁衮卷髙九寸四分广三尺五寸
　　明唐寅溪山渔隐图一卷【上等律二】
　　素绢本着色画欵题云茶灶渔竿养野心水田漠漠树阴阴太平时节英雄懒湖海无边草泽深唐寅画下有南京解元伯虎二印前有子畏一印卷后有清森阁书画印一印拖尾王宠跋云六如此卷苍润密淋漓畅快时一展翫则心与理契情与趣防令日从事于车尘马足间者不无惭负于斯图耶嘉靖癸未春石湖精舍书王宠又程大伦题云溪亭四面山杨栁半溪湾蝉响螗螂急鱼深翡翠闲水寒留客醉月上与僧还犹恋萧萧竹西斋未掩闗暖枕眠溪栁僧斋昨夜期茶香秋梦后松韵晩吟时共戯鱼飜藻争栖鸟坠枝重阳应一醉载菊助东篱太仓程大伦又陆治跋云子畏先生此图画法苍古出入营邱晞古之间丹枫黄叶瀑布流泉叠渚回汀悠然暎带诗翁野老纵谈垂钓使观者防物外之髙踪豁心情之纡鬰天机流动泼泼眼底非先生灵腕之妙其能若是哉展卷披对能忘髙山景行之想包山陆治又顾徳育题云镜里南屏空翠流云中千树隔清秋长竿只博余年景不占人间特地愁波飜晴日乱鸥飞秋满滩头片石矶不是昼闲人迹少自无尘到白云扉闲理扁舟湖水头白云遮尽碧山秋临风一醉无余事欲采苹花不自由门栁阴隂湖水平扁舟来往短桡轻自炊菰米青精饭一饱蓑衣待月明顾徳育前署湖上即事四字又居节题云染青烘翠湿未收连山画出石湖秋船头仰面吹横篴明月满身如水流呉市行歌嬾负薪扁舟原是五湖人苎萝女子曾逰地到晩云山也效颦芙蓉楼在碧湖头髙卷湘帘见水鸥屈膝屛前峰数点三湘烟树九疑秋呉王行处锦江山赐剑人亡白日寒试上拜郊台上望满湖风雨一渔竿白石滩边双鹭鸶羽毛如雪立多时船头一缕青烟起正是天随茶熟时一卷渔经一钓竿年年江渚傍风湍酒酣月出披蓑卧雪满千山生夜寒牧豕生居节卷髙九寸一分广一丈九寸引首
　　御题渔隠二大字欵云乾隆御笔上钤乾隆宸翰一
　　玺
　　御笔题籖籖上有乾隆宸翰一玺
　　明唐寅事茗图一卷【上等律三】
　　素笺本着色画欵题云日长何所事茗椀自赍持料得南牕下清风满鬓丝呉趋唐寅下有唐居士一印前有呉趋唐伯虎二印卷前有珍秘宜尔子孙二印卷后有防侯之章耿防侯鉴定书画之章公字信公珍赏诸印引首书事茗二大字欵署征明前有也园索氏收藏书画一印后有九如清玩长白索氏珍藏图书印二印前隔水有丹诚千山耿信公书画之章耿防侯鉴定书画之章诸印押缝有半古轩书画印长字真赏友古轩东平诸印后隔水有耿嘉祚印耿湛恩章琴书堂都尉耿信公书画之章诸印押缝有友古轩半古轩书画印各二印又阿尔喜普之印乐庵信公鉴定珍藏防侯珍藏诸印拖尾陆粲书事茗辩云陈子事茗客曰陈子尚乎予曰否陈子溺欤曰曷溺哉陈子寓也天下莫不由之孰则知之陈子诚知之斯寓尔然则陈子曷事曰列具绮寮分江贮月然松明瀹蟹眼爰发幽抱乃集良友酬嘉风物于于然也若是几于溺矣曰【缺】征诸羽蒙哉夫诚深于茗恬于直遂于厄非溺耶陈子弗为也事必有道由事而知道有之矣陈子岂安于茗哉陈子操缦有雍门之遗一时学者颉颃未逮知其弗究于茗也弗究而事固寓也已曷弗于缦曰莫不饮食鲜能知味先民则之入道者迩焉陈子谓知茗也将渊其意于兹乎是益不可以究矣陈子平居抑抑不抗笃信质直介然有为故于事事亶乎其寓也客唯唯谢曰今而后知陈子事茗嘉靖乙未孟秋之吉平原陆粲着前署事茗辩三字有乐圣且衔杯御赐忠孝堂长白山索氏珍藏耿嘉祚印湛恩记耿嘉祚章诸印后有潄六主人印也园索氏收藏书画读画诸印押缝有友古轩印凡二又耿昭忠信公氏一字在良别号长白山长收藏书画印记半古轩书画印防侯之章诸印卷高九寸九分广三尺二寸九分
　　明仇英汉宫春晓图一卷【上等吕一】
　　宋笺本着色画未署欵卷后有十洲一印卷前有张静斋珍玩图书记一印前隔水押缝有神品一印拖尾顾秉钧书唐人宫词后识云自内景经以侧势纡回尽态极妍厥后褚河南仿之写西升经益多恣致书评谓如瑶台婵娟不胜罗绮因祖其笔法书唐人宫词如右葢不敢以朴老之笔唐突此图娇艶也嘉禾顾秉钧又髙兆跋云十洲真迹用烘染如大红青緑诸色皆防悟唐小李将军诸家秘法非近代画苑能师承每一展对绚烂人心目动羡慕之情此卷独以白描成之细于防丝劲于秋毫直证松雪境地审视者非具离朱之明不能辨晰端倪其中位置楼观器饰杂物具壹本宋人稿本无一笔简略揆其意以春晓系曰汉宫已备极纷华绮丽人间富贵之象使复増华从而观览不免弛张奢僣增益侈肆于是作为平淡示后素之意明尚质之本令开阅者生淡薄想恭敬想噫嘻圣贤绘事之防寓意毫素十洲岂画师也哉宜平洲方伯什袭斋馆珍赏于公余也丁丑九日侯官髙兆谨跋又杜首昌跋云十洲作画多以青緑金粉见长而此卷独以淡逺缥缈入妙谓之舍形而取影得画家之三昧者隐见有无几防变化间不容髪心思入之存其神于影中周其神于影外观者不求形于笔墨则庶乎得作者之苦心也延津剑遇张博望汉宫图遇静逺主人神物各有幸遇也世世珍之永以为宝淮南杜首昌敬题卷髙一尺五分广一丈七尺引首
　　御书汉宫春晓四大字欵云乾隆御笔下有乾隆宸翰耽书是宿縁二玺前有含毫邈然一玺
　　御笔题籖籖上有乾隆宸翰一玺
　　明仇英列女图一卷【上等吕二】
　　宣德笺本白描画欵云仇英实父制下有十洲仇英之印二印卷前有玉音赞美黄煇之印孙献之印痴庵道人诸印卷后有桂坡安国赏鉴广长庵主王穉登印捧之勿释诸印卷髙九寸三分广三丈二寸
　　明文征明画松一卷【上等调一】
　　素笺本墨画欵题云变化势难缚虬髯似防森征明下有文征明印衡山二印后有魏塘贵主魏塘钱氏赐半印二卷髙八寸五分广四尺三寸三分
　　明文征明真赏斋图一卷【上等调二】
　　宣德笺本着色画欵识云嘉靖乙酉秋征明为华君中甫写真赏斋图时年八十下有文征明印一印卷前有征仲父印停云馆二印卷后有宋荦审定项徳枌印辽西郡图书印诸印前隔水有纬萧草堂画记一印引首李东阳书真赏斋三大字欵署西涯别幅征明又书铭云真赏斋者吾友华中甫氏藏图书之室也中甫端靖喜学尤喜古法书图画古今石刻及鼎彝器物家本温裕菑畬所入足以裕欲而君于声色服用一不畱意而惟图史之癖精鉴博识得之心而寓于目每并金悬购故所蓄咸不下乙品自弱冠扺今垂四十年志不少怠坐是家稍落弗恤而弥勤余雅同所好歳辄过之室庐靓深庋阁精好防谈之余焚香设茗手发所藏玉轴锦幖烂然溢目卷舒品骘喜见眉睫法书之珍有钟太傅荐季直表王右军袁生帖唐虞永兴汝南公主墓铭起草王方庆通天进帖顔鲁公刘中使帖徐季海绢书道经皆魏晋唐贤剧迹宋元以下不论也金石有周穆王坛山古刻蔡中郎石经残本淳化帖初刻定武兰亭下至黄庭乐毅洛神东方朔赞诸刻则其次也图画器物抑又次焉然皆不下百数于戯富哉然今江南收藏之家岂无富于君者而真赝杂出精驳间存不过夸示文物取悦俗目耳此米海岳所谓资力有余假耳目于人意作标表者于戯是乌知所好哉若夫缇缃拾袭防惜如头目似知所好矣而赏则未也陈列抚摩扬防探竟知所赏矣而或不出于性真必如欧阳子之于金石米老之于图书斯无间然欧公云吾性颛而嗜古于世人之所贪者皆无欲于其间故得一其所好翫而老焉米云吾愿为螙书鱼逰金题玉躞而不为害此其好尚之笃赏识之真孰得而间哉中甫殆是类也系之铭曰有精斋庐翼翼渠渠爰宬用储左图右书牙籖斯悬锦标斯饰乃缇斯缃于燕以适适如之何维衎以逰金题玉躞瑄璧琳璆品斯骘斯允言博雅谁其尸之中甫氏华惟中甫君笃古嗜文隽永道腴志专靡纷防缣故楮山镌野刻探赜讨论手之弗释亶识之真亦臻厥奥岂无物珍弗易其好维昔欧公潜志金石亦有米颠图书是癖岂曰滞物寓意于斯乃中有得不以物移植志弗移寄情则朗弗滞弗移是曰真赏有贤中甫竒文是欣少也师古老而弥勤新斋翼翼图史祈祈后有考徳眎我铭诗嘉靖三十六年歳在丁已四月既望长洲文征明着并书时年八十有八下有文征明印衡山二印前署真赏斋铭有序六字又项徳枌印兰石主人二印又别幅楷书斋铭释文欵识云长洲文徴明着并书嘉靖丁巳三月既望时年八十有八下有文征明印悟言室印二印前有项徳枌印兰石主人二印拖尾酆道生真赏斋赋云夫人之所以防列两间优防没齿莫不应务彰性接物萌情适体求充委时感兴固有承风云以骋志附龙鳯以效能或载笔于鸿闱或假钺于虎阃又有华毂日击锦帐云连蛾眉拥于后先鹭羽忘其冬夏又有取谷出絮执籖钻李朽贯不忍虞躬满籯惟图裕后众之所趋区以别矣揆厥心赏何者为真锡山东沙华子贞孝之艺文之英俶傥倬荦之懐廓瓌玮之器等勲业于浮云视侈富如土苴爰构斋居惟贮图典六经之籍诸儒之论歴代之史百氏之言周秦汉魏之书晋唐宋元之绘固已盈几溢奁兼防压栋至于藻鉴所注神情所钟性命可轻头目同宝则有钟元常季直表贞观之所珍藏也王右军袁生帖祐陵之所眷题也顔鲁公刘中使帖【一曰嬴州帖】及朱巨川诰宣和之所谱藏也王方庆通天进帖【上有建隆新史馆印岳珂张雨跋】金轮之所搨玩也永兴汝南季海道徳楷法矜于海岳子山步虚康乐二赞草圣拟于季真【此卷东明九芝葢北阙临丹水二诗乃庾信步虚词后连谢灵运王子晋赞岩下一老翁四五少年赞有宣和钳缝诸印及内府图书之印世有石本末云谢灵运书书谱所载古诗帖是也然考南北二史灵运以晋孝武太元十三年宋文帝元嘉十年遇害庾信则生于梁武之世而卒于隋文开皇之初其距灵运之没将八十年岂有谢乃预写庾诗之理或疑唐太宗书亦非也按徐坚初学记载二诗连二赞与此卷正合其书则开元中坚暨韦述等奉诏撰述其去贞观又将百年岂有文皇豫録记中语乎但记中枣花帖作棘花上元应送酒来枉蔡经家帖作应逐上元酒同来访蔡家北阁临元水帖作北阙临丹水坐绛云作生绛云玉防石本同而帖作玉简天火练真文帖作大火练真文难以之百年帖作难之以万年登云天作上登天爱清净作复清旷冀见作既见缤翻作纷繙岩下一老翁五少年赞帖五上有四字以鍜语上拙较之帖为优葢木刻传写譌耳窃详是帖行笔如从空掷下俊逸流畅焕乎天光若非人力所为賸有庾稚恭王子敬之逸趣唐人如欧孙旭素皆不类此唯贺知章千文孝经及敬和上日等帖气势髣髴知章以草得名李白温庭筠诗皆称之其弃官入道又在天寳疑其见初学记而辄録之也然东沙子谓卷有神龙等印甚多今皆刮灭昔米老云古帖多前后无空纸乃是剪去官印以应募也今人收贞观印缝帖若是粘着字者不复再入开元御府葢贞观书武后时朝廷无纪纲驸马贵戚丐请得之开元购时剪印不去者不敢以出也开元经安氏之乱内府散荡乃敢不去开元印跋再入御府也其次贵公家或是赂入便须除灭前人印记所以前后纸悭也今书更无一轴贞观开元同用印者但有建中与开元大中文印同用者皆此意也米又云陈贤草帖竒逸如日本书亦有唐氏杂迹字印与此卷正同意其实六朝人书余按陈代庾信在周南北为敌未尝通也其石刻自子晋赞后截去十九行仅于谢灵运王而止因读王为书字又伪作沈传师跋于后传师以行草鸣于时岂不识王书二字耶又元章及黄长睿皆尝云秘阁所收唯务富博真赝相混然则书谱所纪可尽信欤抑以唐初诸印证之则余又未敢必其为贺书矣俟博雅者定之】右丞辋川图珍声万代【曽入秘府】恕先雪江卷宝着前朝【徽宗题字及李文正呉文定程篁敬张沧洲等长句】君谟畱精于数牍【详赋注】鲁直擅美于五书【山谷真行刘宾客经伏波神祠诗及冬日二士两柬草书诸上座帖及太白忆旧逰诗】高宗居九重而临写夺真【黄紫黄庭】忠穆挺大节而词札更雅【岳鹏举与奉使郎中劄子】米兵部潇湘景【元晖云山长卷】若就楚江阎次平积雪图顿忘三伏【上题淳熈辛丑阎次平昼寒岩积雪】松年九老院体一空【有呉匏庵邵二泉诗】马麟四梅家法咸具【晴雨雪月】赵承防临书入二王之室【临黄庭有邓善之贡仲章龚子敬等跋临洛神有虞伯生李鸣鳯袁仲长栁道传等跋】诸图鼓盛唐之风【溪山仙馆图漂毋图设色山水小图夜景画夹对题云翛然茅屋一青灯两岸蛙声彻夜鸣最是幽人眠不得扶笻起就月中行秋郊饮马图逸笔二羊图】邵庵蚊赋具体虞褚【虞雍公允文赋伯生行书】彦敬云山同趣襄阳【高房山绛色长卷赵子昻邓善之柯九思倪云林呉匏庵等题又一直幅倪云林为彦清题彦清中甫八世祖也】叔明青卞隠居小帧【为赵氏作】元镇恵山春霁等幅【恵山图云林自题并陈方子贞诗春霁图云林诗云开元道士来相访索写云林春霁图我别云林已二载为濯沧浪逰五湖满目波容蘸山黛撩人栁眼乱花须避喧正欲寻耕钓源上桃花无处无余与宗晋道兄别十有六年矣忽邂逅呉下杯酒陈情不能相舍老杜所谓夜阑更秉烛相对如梦寐者讽咏斯语相与怆然人生良防不易而况艰虞契濶若此者乎以十余载而仅一面则人生果能几防耶悲慨亦未有若此言也明日道兄将归钱塘余亦鼓柁烟波之外因写图赋诗以寓别后恋恋不尽之情云耳至正十四年二月十二日倪瓉葑门客楼书是日昔刺正卿陆季顾思恭同集叔明和云五株烟树空陂上便是云林春霁图仙老御风归洞府隠君鼓柁入江湖几回梦见清双眼十载相逢白尽须此日五陵溪上路桃花流出世间无仆与倪云林别已及二年云林弃田宅携妻子系舟汾湖之滨日与逰者皆烟波钓艇江海不覊之士回视乡里昔日之纷扰如脱敝屣真有见之士也至正十六年孟秋仆侍家叔元度于开元而宗晋宗兄持此见示风埃眯目展卷浩然因为和诗其上呉兴王题】飘萧溟涬之表铿锵倡和之音又若坛山大篆鸿都石经夏承娄夀汉碑乐毅东方晋刻黄绢换鵞古题具在子敬植赋全本仅存【王献之好写洛神赋世传惟十三行中甫独得其全且镌搨精妙竒宝也】淳化祖刻硃书见元祐之传【当时实用枣木板上有银锭榐痕又多木横裂文用李庭珪墨第六第七第八卷内有苏字硃书辨证每卷首有子昻赵字印及云房清玩印尾有钜鹿郡图书印】大清嗣摹墨彩乃大观之旧暨乎刘氏史通玉台新咏【上有建业文房之印】则南唐之初梓也聂崇义三礼图俞言等五经图説乃北宋之精帙也荀悦前汉纪袁宏后汉纪【绍兴间刻本汝阴王铚序】嘉史久遗许嵩建康録陆防南唐书载纪攸罕宋批周礼五采如新古注九经【俞石涧藏守溪跋】南雍多阙苏子容仪象法要亟称于朱子张彦逺名画记鉴收于子昻相台岳氏左传建安王善夫史记六臣注文选郭知达集注杜工部诗【共九家曾噩校】曽南丰序次李翰林集【三十卷】五百家注韩栁文【在朱子前齐中诸书文选韩栁尤精】刘宾客集【共四十卷内外集十卷】白氏长庆集【七十一卷】欧阳家藏集【刚繁补缺共八十卷最为真完】三苏全集王临川集【世所传止一百卷惟此本一百六十卷】管子韩非子三国志【大字本淳熈乙已刋于潼川转运司公帑】鲍防军集【十卷】花间集【纸墨精好】云溪友议【十二卷范摅】诗话总【一百卷阮阅编】经鉏堂杂志【八卷防川倪思】金石略【郑樵注笪氏藏】宝晋山林拾遗【八卷孙光宪刻】东观余论【楼攻媿等跋宋刻初搨纸墨独精卷帙甚备世所罕见】唐名画録【朱景元】五代名画谱【刘道醇纂】宋名画评兰亭考【十二卷桑世昌集】皆传自宋元逺有端绪牙籖锦笈以为藏天球河图而比重是以太师李文正公八分题匾曰真赏斋真则心目俱动赏则神境双融翰林文公为图为铭昭其趣也昔张彦逺弱年鸠集昼夜精勤或嗤其为无益之事则安能悦有涯之生货衣减粝笃好成癖以千乘为轻以一匏为倦米元章每得一书既穷其趣辄以良日手自背洗客拱而后示屡濯而后展谛观之际迅雷不闻与夫褚中令鉴定若视黒白黄长睿辨正不漏毫髪揆兹雅抱千载同符斯东沙子所以淹留歳时两忘忧乐眇万物而无累超四海而特行者乎华之先晋孝子国史有传【李延夀南史传云华寳父豪晋义熈末戍长安时宝八歳父临别谓之曰须吾还为汝上头及长安防父竟没戍所寳遂终身不冠婚以弟寛之子为后齐建元中表其庐】下逮有宋将仕公克振其家赵文敏表其墓【表云君讳铨字君选宋授将仕郎无锡县主簿自幼頴悟读书务达奥羲为郷文人】监税公以善化俗掲文安铭其墓【铭云君讳友闻字起滨铨之子也行省署监无锡税为人敎慤静固躬耕率众俗以和裕焉】徳珍处士坚辞总管黄文献等称之【黄溍碣铭云璞公之讳其字徳珍父曰友闻母曰袁氏沈静有质遇事有条总管三品卒辞不就孟穜遗事曰处士家居简素而周恤人乏万缗不吝焉】子举都事自奋功名文献复志之【黄志云君讳字子举璞之子也奋志功名为使司都事以卒年仅二十六妻陈氏誓不他适而保其遗孤诏表其门】厥配陈节妇堂有名公不一之书【干文传贞节堂记黄潜铭郑元祐后记李祁诗序危素赞曾坚贡师泰等诗俞真木撰墓志尤详】其孤栖碧翁轩有文儒相继之作【张翥春草轩记陈谦诗序郑元祐胡助杨维桢陈基天祐潘纯张世昌张雨髙明李孝光王逢杨铸宇文公谅贡师泰王余庆等诗俞真木为墓铭曰处士讳幼武字彦清号栖碧之子也母陈氏早寡鞠以成立处士尤笃孝敬为春草轩以奉之读书善吟有黄杨集】贞固翁辑行家礼着于友同之传【浦江赵友同传云翁讳宗韡字公恺号贞固元时家声稍替翁克振之酌冠婚丧祭之礼为虑得集】源长翁刲股活亲显于传芳之集【宗谱传云公讳宗常字源长贞固之孙伯谆之子母疾医弗效刲股疗之果愈】以烈妇名者翁室邹忠公之裔也【钱仲益传云源长年二十六而得死疾妻邹誓以不二夫以孤托毋顾而不及邹邹遂先期自尽以明其信郑叔赞王黻赵友同孔友谅张思安陈镒范景安等为诗胡防蒋用文殷序跋】以序思咏者翁子守徳孙廷元之孝也【詹事篁墩程公存思四咏序曰源长疾而妻邹先缢遗孤本常育于祖母顾氏比成而顾亦去世矣本常以早失怙恃而不克竟其祖母之养又不克显其母之节题其所居之堂曰存思感愤终身守徳子春求所以张之四咏者曰托孤抚舍生明志鸟鸟私情屺岵瞻慕西涯李文正公诗引云守徳痛其少孤既不能报大母平生之恩又不能彰母氏既死之节以为终身悲其子春以告为作诗曰报刘恩防极存赵祀终全骨肉存亡异乾坤覆载偏野行长岵屺遗泽尚桮棬有美江南俗他时海内传本常字守徳春字廷元尚书石城李公杰撰志云廷元孝友勤俭可谓特立之士配赵氏有贤徳进士杨文表其墓】南坡君逊业以成其义则乔太宰吕宗伯邹司成之言可考【白岩乔公序曰处士性至孝外和内刚不事矫饰宗族乡党有鳏寡者视力周之于同气尤厚乡人取以为法泾野吕侍郎诗云南坡真逸士八十尚童顔鸠杖时不策蝇书夜自删东郭邹祭酒序云财阜者易骄而翁持勤俭势盛者易争而翁以恵和居逸者易淫佚而娱之以文史维之以名士将其天常之厚能不背于君子之方乎文待诏志铭云君讳坦字汝平松岩子子也年十六代父理家母先亡诸弟孱弱哺训底成凡屋庐田业器物童奴惟弟所欲而自取弃余者寿九十有四见五世孙而终】钱硕人备徳以相其夫则王特进呉文端文衡山之笔有征【特进光禄大夫新建伯阳明王公序曰懿公之行柔嘉之徳母仪妇轨无所不具虽纪传所载亦无以加少保尚书白楼呉公碣铭曰钱出呉越忠献王之后累传至章靖府君卓荦多奇节乡人称为希翁先生生硕人归南坡翁时有题画小诗贻之后二泉邵公题云吾契文希翁先生文词追古人而行谊过今人逺甚此其季女归华君汝平而贻之者也于是季籛年七十有一矣而翁所寄诗片纸犹在奁凡间内徳之成于是乎在文待诏志云硕人仁明娟好慧而不烦值华中衰汝平方刻意振植日出应门户门内之事咸硕人特之卒起其家孝事舅姑尤严宾祭不喜佞佛而乐恤匮穷老而勤俭不怠阳明之称信矣】东沙子之先妣吕亦有衡翁之笔志矣【待诏志云吕氏出东莱先生之后硕人叔柔懿恭中外归贤焉待诏公慎许可而华南坡翁钱吕二硕人皆公为志亲书之于石】凡此髙文钜册照暎斋中则又华氏宝玉大弓子姓世守当传无穷以为衡鉴匪特玩好之供者猗嗟茂哉东沙子夏字曰仲甫【中甫乃南坡之孙而小山翁钦之长子幼鞠于祖母钱硕人钱卒终身慕之李文正公为篆题东沙逰王阳明乔白岩之门而海内名公若邵二泉吕泾野都南濠王南原陈石亭蔡林屋文衡山邹东郭髙公次林志道黄勉之尤相善】余交其人仅垂三纪知其志乎古不同乎今也爰作赋曰有清华公子谒乎素履山人曰葢闻九陔倚杵【广雅九天之外次日倚杵】十形冰【杨泉物理论地有十形冰尼京反若外反】跳丸往来编珠萦带二气运其良能五行储其灵粹山川通其窍液动植纷其恢佹固亦穹窿冥蒙磅礴碨礧【磅浦光反礴蒲莫反广博貌碨乌为反礧卢戾反髙低貌】煜爚【煜于六反爚移灼反日光】皦澈【月光】参差芒暳【防千林反差千池反暳呼桂反星宿光】壹防阖辟【壹于斤反防于云反元气运行之意】燠寒雨霁扶摇飂飍【飂利幽反飍香幽反风貌】屏翳荟蔚【屏上声荟乌桂反蔚于桂反云起貌】砰磕防磹【砰披并反磕可合反迅雷之声防子兼反磹徐金反电光也】雱沱浸渍【雨】迆迆屭屭【迆演里反平辽貌屭虚器反壮大貌】崺崺嶉嶉【崺演吏反山卑长貌嶉即委反林木崇积貌】泚泚濊濊【泚浅子反水清濊乌废反深广貌】壒壒畷畷【壒伊盖反尘埃貌畷朱卫反田畆相连貌】薱薱茷茷【薱徒对反茷蒲葢反皆草木盛多貌】韡韡【韡于委反华盛貌倪祭反木枝盛】斾斾馤馤【诗任菽斾斾馤于葢切香气】奰奰蹶蹶【奰平秘反省作奰兽壮也蹶姑卫反兽行急遽之貌】甡甡毳毳【甡防臻反诗甡甡其鹿毳充芮切兽多毛也】齮齮踶踶【齮语绮反齿齧貌踶文几反有力貌】翍翍翽翽【翍攀眉反张羽貌翽吁外反诗鳯皇于飞翽翽其羽】褷褷泄泄【褷所宜反羽生貌泄余世反浮沈貌】交交哕哕【诗交交黄鸟又哕哕鸾声】喓喓嘒嘒【诗喓喓草虫又鸣蜩嘒嘒】睢睢旴盱【睢宣追反盱匈于反皆喜悦貌】或羣或类于是乎人也禀至贵以含生超众灵以成性万色归乎善视万声摄乎善聴臭既别乎芳薉味亦甄乎邪正纷能言以能行乃时动而时静其所以役其心思充其口体者盖随感以有触或无涯以求骋于是巧闇相倾强弱相竞欲海浩洋靡所底定圣王有作以道裁成室庐以处衣服以章庖防以养车航以行有名位以严其限有亲爱以属其情劝之以爵赏董之以威刑鉏暴勘乱表忠逐良贤否以汰尊庳以疆民知向违咸乐其生嬴刘而降暨我皇明治忽迭易厯数几更神帝嘉靖厥升平农服于野商踵于涂工竭其巧兵寝于隅尘积穰穰流货膴膴士女相聚耆稚相餔姁姁雍雍靡靡孤毳服卉裳鸟言兽面龙伯鲛人之国雕题黑齿贯胸离耳三目四臂之徒大球南金犀贝明珠鹪鹏鹔鹴在子騊駼瑶笼防络盈篚充车奉表归命滂溢乎名都当是时也有志之士涵菁莪朴棫之仁荷劝驾释褐之宠莫不扼腕思奋弹冠望荣固有应六符法三光横玉麟饫黄封抚华夷燮隂阳哂萧魏而弗齿睨伊旦而与抗六卿分职厥属攸宗太史台谏实惟侍从有公卿文武以殿其内有藩臬守令以维其外棨防霞连英豪云萃筹策神经纶天地寰瀛以之咸又亿兆于焉永戴复有元勲世胄倚葭托肺丹书带砺乎河山金貂趋跄乎禁阙【叶屈贵反】貔貅林立乎白旄犬羊冰消乎紫塞珠玉随咳唾风霆逐呼噫【伊介反】日月假其辉宇宙同其大精忠简乎帝心勲名轰于万代其或猿臂数竒霜蹄时蹶不与其进则图其退尔乃在天时占星纪开阡陌制来耜耕耨以时又获必倍若千若亿为仓为积【子利反】或擅丹穴或储紫贝出陈易新买贱卖贵鸡鸣孳孳蝇头惴惴量畜以谷闭门成市沈脑涂墙文绣被地妻素娥弄玉飞琼之俦便娟巧丽颦眉睇目取怜乎左右【叶盈异反】戯鱼龙而舞柘枝咏明月而歌百歳钟鼗箜篌箫竽之音镗鞈乎昼夜喧阗乎闾里所以快耳目而娱心志者亦足以称豪于一时而不遂汶汶于斯世者也吾闻锡山有东沙子者防伟人也粤其上世义熈惟宝始居慧山华里称孝宋迁隆亭原泉则肇夷逃而华振业孔耀鵞津洋洋乔木杲杲节义之传诗礼之教簮绂蝉聨兰玉滋茂乃东沙子靡谐厥好萧然一斋自乐其道胡于斯际匪则匪效上之不闻出才智佐明时以芥拾乎青紫下之不闻友豪侠置声色以酣乐乎桑榆中又不屑广田宅殖货财以贻裕于胄其于世也若或丑之其于古也若或纠之自其幼壮至于艾矣頺然泊然不易厥守意其性尔殊乎抑无见乎声利之徼欤疑不释愿就正于有道素履山人黙然不应瞿然直视已乃哑然而笑曰咈哉噫嘻子葢未达乎真赏之趣也天地变化隂阳乘除曲成万物理一分殊或清或浊合适其趣情别淑慝性分哲愚方五其俗人十其区玉不火烬金不土渝栢不霜摧橘不淮逾貉汶而毙兰圃而枯荐嗜麋鹿带甘即且物则有然而况于人乎宜子于此心犹豫而口嗫嚅也且东沙子之赏真矣所得深矣请次第而宣之典午阳九豪没于戍子忆父言老不冠娶既悲防极亦伤国步终孝全忠克永厥誉弟嗣有传慧麓延绪南北屡迁逮乎炎渡君选友闻徳珍于举配陈贞节胜国表着栖碧奉母堂轩是署贞固燹避国初定处乃经故庄佳气鬰聚遗命克遵后昆斯裕翫易吟诗蝉脱鸿翥精诚动神明仪范昭士庶义烈维邹存思弗措南坡孝友期頥绳矩【即东沙□父南坡翁痛母赵硕人值业中衰翁克振起而母不逮养故义让于弟而自取其薄者】希翁之媳嫓徳二姥【即东沙祖母钱硕人阳明诸公称之谓其贤可继陈邹二姑也】是鞠中甫敏而稽古其始也岐嶷秀頴成童耿介志超万物之表心逰六艺之内谂雅颂之雍皥观国风之成败兼鲁韩之旁博贯毛郑之专治集欧王之新竒折朱吕之精粹细密义于茧丝振金石之清籁玩象辞于三圣诵典则于四代考礼乐于姬文审顾答于回赐明仁义于邹舆谈荒唐于庄恵伯阳尚其虚御冦逞其恣睢孙呉备其竒诈管商显其功利申韩忍于刻核屈宋陈其讽刺贾董敷其治策马扬呈其诡丽迁固拟于春秋潘陆方于江海燕许夸其手笔李杜称其防伟王孟咏其幽雅储韦味其清洌【叶音例】韩栁宗其典则曾苏羡其汪沛以至岐黄之济世昙摩之似是百家之殊途九流之异派靡不辨其瑕瑜导其肻綮饫其膏腴嘬其膋髓既填胸兮通理及援毫而吐思乍云蒸而霞缬或川流以山峙发朝芳之芬葩谢夕丛之腓瘁轩乎蟉腾而兽骇翩兮鹤舞而鸿跂明扬文武经纬之畧微阐天命性情之懿上敷帝王修治之范下述闾阎阽危之搜罗匪漏倾防无滞准古绳今规人矩世举而措之固将黼黻乎皇猷而康济乎品彚者也若乃缔金朋启兰室合志方营道术济唇齿染蓝赤交以淡成言以忘得二泉师友乎希翁乃忘年乎胶漆南濠耽乐于图书爰同趣乎米薛泾野忠直振时而健羡于夀席南原亷介絶俗而剧谈乎月夕衡山耆徳而文重于钧石东郭同门而追踪于淑寔瓦屋髙简而万里致防同之益媿吾英爽而旧京赏兰亭之迹石亭畱夜坐之图【陈太史鲁南有南雍夜坐图诗】林屋洒鸡鸣之墨【蔡九逵鸡鸣寺赠诗】资五岳之丽藻【黄勉之】契萝石之闲逸【海宁董澐】乐何王之雄俊【南贑何秦东广王一为】取月泉之空寂【禅僧法聚自勉之等五人皆同逰阳明公之门】相与切磨其功讲习其业文防辅仁威仪是摄犹以为未足也白岩先生敦厐植性希叔旦之硕肤侪孔明之水镜庶稚圭之无我齐君实之守正阳明夫子心学希圣超训诂于关闽晤存养于曾孟播直声于善感迈成功于李晟问气之所钟人望之所凝英才之所乐育曲木之所就正于焉鼓箧西行泛舟东竞抠衣必慎执经求证学究渊源道廓蹊径通乎常变达乎义命此其志岂效为我以自私曾无与乎天下之利病者哉嗟乎鼗鼓声微吐握人迈顔异遭三卞和刖再宁人事之弗臧将天命之有在是故百药恩深令伯情至元卿啮指曹休垂涕臧循仓惶以无寝司马徘徊而不对此东沙子之所以伤乎内也务光抱石鲁连蹈海文举樽空侯芭席敝子期赋于感音希范思乎絶艺此东沙子之所以感乎外也夫庶务前棼则清虚弗来七情中扰则衰白驯致易不云乎知进退存亡而不失其正也夫子亦云道之将行也与命也道之将废也与命也君子知命亦审其进退而胡物之竞矣尔乃辟故趾开三径建新斋閟幽境珉磩平柏杗挺朱牕明素壁净松闗防芝房迥青云滃行月耿悬李书原米名【去声西涯八分斋匾米元章有生平真赏印】梧隂垂砌荷香满庭【叶音定】太湖灵壁英山武康锦川之石霞涌浪积鸟栖兽踯蛟潜鱼跃菌秀英坼若醉若舞若戯若防嶜崟柴虒嵱嵷纡谲纷员兮庭实龙髯之松璎珞之柏弥勒之竹合欢之橘丹桂青桐玉兰木笔碧桃红梅海棠朱楔紫蕙黄薇末丽杜若荼防瑞香水仙天棘宜男午葵姚黄红药昌阳日精鹃花瞿麦或防修除或森闲隙欐【力尔反】佹【音诡】癹【歩葛反】骩【音靡】藰【音畱】莅【音利】呹【丑乙反】肸【希乙反】猗【伊以反】柅【尼已反】的【丁力反】皪【利力反】葰【音俊】楙【莫侯反】芬茀凝甘露兮扬清飔蔽炎晖兮延皓月巢鸾鹤兮逰文鱼噪寒蝉兮吟蟋蟀东沙子于是扫絶烦嚣独怡岑静巷无车马之音庭鲜襟裾之影置轩辕之棐几【斋中又有紫桑小几宝晋旧物下有芾字押】拭殷侯之金鼎【白金羊鼎乃商时诸侯所用之器】爇栴檀之珍香侑汝官之陶皿【汝窑瓶洗各一官窑彜炉一色莹如玉】涤端州之紫砚【小贲砚一旁有董草庭八分题字曰元与黙为汝则学以全令徳下上凡九眼似碧王青莹东沙子常为余言河南提学副使王公韦有子石砚重不满廿两色紫如嫩肝不假磨礲惟贮水处略加琢磨一眼径寸余圎极如太极有黄晕浅深八重中一重稍异间以白质青花呉淑砚赋所谓防滴青花是也正合李白集中上皇西巡南京歌第七首杨齐贤注云叶三藏自西域归过峩眉县大峩山宝砚溪见两石子鬬揽得其一今藏黑水寺石上有一日端正透底奚以此得名日照其石常五色光相王南原金陵人此石乃其先諌议辣齐公购于一僧云自蜀中得之岂即此欤东沙常借畱斋中后归丹阳孙氏】列苍之秀屛【叶上声其一春景晴峦云气吞吐内凡七十二峯其二秋岩积翠山青云白三逺毕其伏溪徐文晴物又小石屏二潇湘雨晴逺岫凝緑最胜者一面云峯石色浓淡悉分非笔墨所能髣髴一面春龙出蛰头角爪鬛悉备目睛炯然几欲飞动旧藏京口杨氏】佩不衰之汉熊【古玉小熊长不及寸腹下篆刻文曰能使人不衰细如米粒】握如脂之古印【白玉螭纽三印今改刻瓢印曰真赏方印一曰华夏一曰真赏斋印东汉杨彪文先四代相印朱文虎纽雕琢精工神韵生动旁皆碾花又一印曰三愧之裔通身古卧蚕朱文螭纽刻深而竒温润无比髙宗呉后二卬贤志堂印白文螭纽贤志主人覆斗卧蚕俱精絶】被朱衣之翩翩啓琼笈之缦缦【叶眉孟反】昔者周穆巡狩至乎坛山吉日癸巳亲题石间弩张剑拔虎跳龙盘通古卧车而心悟【李斯卧观五日得其法作小篆】中祐龛壁而跋存【宋李中祐凿石龛之防壁间】虽赞皇之未泯古意之邈然【今赵州所传葢经摹勒多矣】兹仅见乎斋中葢唐宋之所传【此独无跋义纸墨甚古乃宋以前搨本也】汉世隆儒六经是订邕立典赐八分称圣【蔡邕左立堂谿典杨赐等书石】武定迁邺而半沈【北魏髙欢迁石经河岸崩遂沈于水】贞观宝墨而独进【唐秘府不收石刻惟珍此经】矧蓬莱之摹本亦亡灭而莫问【吾子行曰防稽蓬莱间有石经遗字翻本破碎磨灭不异真古碑今亡矣】幸百许之遗文【尚书三十三字论语百字】谅虬骥之堪并【东观余论云石经传世止此若骐骥一毛虬龙片甲】铭石之楷魏首元常幽深絶世古雅无方怅敬仁之俱逝【王修爱宣示帖修卒取以入殉】讶宣和之搨藏【宣和书谱唯有克捷表欧阳永叔董逌皆以为非真】荐贤表乎季直纂要纪乎士行【叶音杭】焕贞淳之寳印遗照乘之夜光【季直表有页观淳化二小玺元张绅书学纂要记之李太仆应祯谓积笔成冢不能得其波拂真迹无疑诚旷代之至寳也】草书之极晋惟逸少智圣大成形神俱妙【孟子集大成者金声而玉振之也金声也者始条理也玉振之也者终条理也始条理者智之事也终条理者圣之事也玉皇心印经云形神俱妙与道合真】彼王着之摹刻徒肉胜之遗诮咨袁生之真墨征八玺之熀燿矧祐陵之金题覩孤凤之缥缈方庆臣瞾文献仍孙【王方庆乃晋丞相王导十一世孙也】廓填鉴影郢人运斤信得门而窥奥岂虎贲之旁尊始金轮之辱序终倦翁之见珍【翁跋云态备众妙摹逼天真非他帖可拟】况栖碧之手泽【帖复有贞节堂礼义传家之印春草轩审是记葢栖碧旧藏也】幸青氊之得人初学诗赞编聨庾谢防牋古色仙踪畴亚霓裳兮逍遥绚春林兮布濩【叶胡化反】想投迹于虚空殆争工乎造化【详窦泉述书赋注】阅神龙而流芳载书谱而增价伟哉鲁公忠诚川流【叶去声】止拟剑峰【书谱谓公正书如峰絶剑摧惊飞逸势】行超篆籒【海岳名言谓顔行书有篆籒气象】慰嬴磁之既平【帖云近闻刘中使至嬴州呉希光已降足慰海隅之心耳又闻磁州为卢子竒所围舍利将军擒获之吁足慰也】凛英风之发秀灿碧牋兮宜墨骇龙蛇兮奔骤【术史云碧牋宜墨神采艶发龙蛇生动覩之惊人此帖同之】歴七君之品题实诸帖之领袖【帖后王芝乔篑成鲜于枢张晏白珽田衍文征明】矫然季海楷法称雄怒猊渇骥【书谱许浩书如怒猊抉石渴骥奔泉】父王祖钟【董逌云季海守钟王旧法如禅家宗风相承各有主也】述老彭之元训【老耼即彭祖通鉴前编路史等书可考而辨道家相传之妄】准乐毅之竒踪【董逌谓浩书自乐毅论来】烂真之丹识【有青若笠緑蓑衣印葢真子张志和识】缛黄素兮金龙【唐绢精竒毎行织成龙鳯问以花仅如米大】延之譝其第一【尤袤谓唐人小楷徐季海第一】原功诧其难能【叶奴融反杜本跋非力挽千钧何能尔耶】乃若髙人摩诘前身画师家辋川之幽胜写诗景之瑰竒【孟城坳华子冈丈杏馆斤竹岭鹿柴木兰柴茱茰沜宫槐陌临湖亭南垞欹湖栁堤栾家濑金屑泉白石滩北垞竹里馆辛夷坞漆园椒园凡二十景各赋五言絶龙眠摹本作十二段此卷长七尺余总为一图而诸景咸备治间金陵黄休叔伯赐剖古漆墩得之即斯卷也】山盘纡兮挟雾林蹇产而藏晖水扬縠而雪簁粉以霏霏斯景元之攸録【见未景元唐朝名画録】乃天府之所诒狂僊忠恕尤妙书法【书谱忠恕妙于篆籒八分尤工小楷】委羁宦而肥遯【史忠恕谪江都一日遯去不知所在乃与陈抟同隐】状江行之霁雪景翳翳兮霾深波粼粼兮澌滑怆坎廪兮拥袂舟凌兢兮碍枻纷倡和之琳琅允夸诩之昭掲五季书亡君谟聿兴世方宗其楷法妙实在乎真行咏山堂之秀句陈子发之至情啓平事而端谨示新记兮峥嵘统二八之并美【山堂絶句并安道彦猷谢郎评事子发新记新弟郎中知郡通理公纬莱州长官公谨吕君共十六帖】标五子之题名【倪云林袁凯陈文东陈迪呉匏庵】元丰弥文豫章独步变行押于清臣【山谷行书本顔祭濠州蔡明逮等帖】习颠草于怀素【山谷见自叙草书遂大进】伏波称其神伟【称去声】诸座资其顿悟尺牍表其妍姿旧逰发其豪趣睨顔蔡而追随轶苏米而不顾思陵南渡继体道君当金戈之倥偬乃畱意乎斯文忽神逰兮太上遂手追乎右军皎翔鸾之舞镜邈羣鴈之凌云奉华拜乎嘉锡【卷有奉华堂印乃刘贵嫔堂名葢帝书以赐之】亨贞品其入神【邵亨贞跋为江南法书神品】元晖克肖播堂海岳行书赏于光尧戯墨贵于京洛思襄阳之旧逰顾潇湘之是貌【吐洛反】蔼晴雨之变幻纵天真之挥霍象内则晦翁屡题画表则子言斯度【音铎卷长文余朱文公题云建阳崇安之间有大山横出峰峦特秀予尝结茅于其巅小平处每当晴昼白云岔入牕牖间辄咫尺不可辨当题闲云无四时蔽漫此山谷幸乏霖雨姿何妨媚幽独下山累月每窃讽此诗木尝不怅然自失今观米公所画为左侯戯作横卷隠隠旧题诗处似已在第三四峯间也义得并览诸名胜旧题想像其人益深叹息钱子言跋云雨山晴山易此惟晴欲雨雨欲霁宿雾晓烟既冸复合景物昧昧时一出没于有无难状也此非墨妙天下意超物表者防不能到王宗常考云故兵部侍郎襄阳米友仁元晖所画潇湘图一卷其自题识凡两见南渡后诸名胜题语凡若干人文公朱夫子手泽又先后出也沈啓南云如朱夫子之题象内见画钱子言画表求象斯图之妙尽括于二作矣】次平画院髣髴李唐兼承直之家传【次年父阎仲绍兴承直郎】殆出蓝之擅长当阜陵之辛丑洒积雪于回冈风随盼而忽暝墨深黒而流光恍三伏之全失凛璢璃之对牕【晋满奋暑月坐武帝瑠璃牕下变色而栗】魏国王孙神仙玉倚洒翰齐乎王钟绘事超乎韩李【子昻画马取韩干山水兼法李思训】经赋宛其神传【临子敬洛神钟绍京黄庭】山水怡然天解【叶箕里反】塞翁让其三百【吴越罗塞翁隠之子也善画羊诗无羊三百为羣】暮江望其千里【柯敬仲云韦偃暮江五马图与子昻气韵相望】洗晩宋之衰苶为来世之模楷【叶溪已反】至于淳化祖刻则廷珪墨色之古银锭枣木之纹坡老硃书之辨赵公信印之文啓明向曙离剑还津【中甫先得六卷后得三卷益原是一帙分开今乃复合文休承以为剑入延平是也】较之师旦子明之刻次庄希白之临【叶力因及】乌镇福清之勒武光东库之分精粗迥别不可得而并论焉【论平声】小楷诸帖则毅论绅刻之真朔赞初镌之胜黄庭遗字之精洛神全赋之夐尺璧斯陈悬黎孤映与夫虞之破邪论序欧之白鹿心经【叶去声】褚之隂符度人栁之尊胜清净金生玉润咸可得而继称焉莫不重之逾琬琰宝之过头目被古锦之缥囊饰美玉之籖轴知臭味之俱无【白乐天太湖石记云无文无声无臭无味而公嗜之何也苟适吾意其用则多】何狗马之可辱【李易安金石録序云赵君爱书画出于声色狗马之上】葢防艺以依仁宁玩物而徇欲饮沆瀣兮吸朝霞沐咸池兮浴旸谷乘野马兮逰泰初班由夷兮谒荼俈量今古于一瞬【量平声】揽宇宙于圭窦【叶徒谷反】心澹澹兮坐忘行踽踽兮背俗聊栖迟以容与毎寓意而自足所谓皭然蝉蜕浮防尘之外离人而立于独者非耶言未既公子怃然而歗逡巡曰避山人曰焰焰斯风乃炎昆峨涓涓斯濬乃弥江河神明既启麄秽则那公子居矣吾将授子以皓天之歌歌曰皓天明明森成性兮迷亡徇物孰知正兮福轻乎羽举孰先兮衅重乎地避孰全兮息交絶逰闻斋中兮厥心冥冥若虚空兮左图右书烟云兮日月逝矣葆吾真兮公子闻之涣然颡泚下席而拜起而称曰鄙人颛溺乎荒俗之趋未闻大道之防者也幸夫子迪我若发矣愿卒业为弟子乃赓之以中邱之歌歌曰相彼中邱勃窣壤兮行潦横集又莽霜兮脂车结驷天贸贸兮日昃之离鉴鼓缶兮无累之人迥絶代兮弟子释疑真赏泰兮大夫能赋昭中甫兮琢珉龛斋俾无斁兮嘉靖二十八年屠维作噩月在鹑火之次日在参前进士天官尚书郎南禺外史丰道生人叔着前署真赏斋赋并序六字又项徳枌印兰石主人二印后有项徳枌印五一倩士宛委堂印檇李嬾道人赏鉴图书诸印押缝有徳枌印九卷髙一尺一寸一分广三尺三寸二分
　　按丰道生赋表忠遂贤良以汰贤字上疑脱一字又逡巡曰避曰字应是而字
　　明陈栝三友图一卷【上等阳一】
　　宣德笺本墨画欵识云嘉靖庚戌春暮作于黾勉斋沱江子陈栝下有沱江子朗吟楼二印卷前有致印宋氏穉佳书画库记聴雨堂印三印卷后有宋致穉佳收藏图书休宁朱之赤珍藏图书二印卷中幅押缝有择木亭一印卷髙九寸广七尺六寸
　　明宋旭沈俊山水合卷【上等云一】
　　凡三幅前二幅俱宋旭墨画第一幅宋笺本欵题云种梅花处几经年暎雪仍新屋一椽最是春思眠不得每逢花落益翛然甲申二月望宋旭识下有初阳一印第二幅素笺本欵识云西园寒夜浣笔写雪堂清叙图后有太原生一印第三幅素笺本沈俊着色画欵云戴雪轩图沈俊下有沈俊私印一印第一幅髙七寸六分广二尺九寸第二幅髙八寸八分广二尺七寸五分第三幅髙同前广二尺八寸五分
　　明许邦本摹辋川图一卷【上等腾一】
　　宣德笺本着色画每段小楷书原诗欵云湘江许邦本育生绘于真如斋下有邦本一印后小楷书名人跋语四则一邢侗云摩诘有韵之言遂为李唐一代冠冕要以胸次洒然胜耳其丹青逰戯则又迥出世俗之表今所传本名辋川图之肖者葢摩诘原自有图图分二十如所赋五言诗浓岚叠嶂苍藓碧巢曲尽巧心而呉人或病其太着以为其不似近世之态此可笑也夫意致欲虚笔致欲实此正北宋以前个中妙悟而呉人魔于胜国之技不能骤脱夏虫辽豕之喻岂虚哉呉中故家藏有当日粉本郭忠恕曾摹一防较祖迹不别毫髪庶借以存蓝田之旧亦使诵其诗者有所据以寻于缣素方丈间耳摩诘自谓宿世谬词客前身应画师可称实録云济南临邑邢侗手跋一来复云右丞之与辋川葢神情大半寄之者也辋川之缔构盛于一时绘而传之者至流布千古而鹿苑滋谷之旧迹浸沦没于狐兔莽荻之间而莫可寻覔往闗中曾有镌图拙陋不堪摩挲吊古访幽者对夕阳咨嗟已耳沈泽腴明府以博雅通儒试宰蓝田政搜其遗概清尊髙论若与右丞揖让已则索不佞家藏郭忠恕绘图邀晋人郭潄六氏摹临勒石精巧生动几集忠恕之神令人想肖右丞不可泯之风流也惟绘此图者合有多种而余家所藏以善莅兹土者也亦人代几更而至泽腴之身始成此段雅事名迹名绘名器名手集赏一旦岂偶然哉池阳来复阳伯甫一郝经云余览郭忠恕摹临辋川图恍惚苍茫怪竒伟丽不啻观涛广陵之曲江也玉出昆山珠产南海此天下之至重矣然而非希世罕见之宝何足比哉余阅此卷不得不赞词以同不朽为之志侍读学士充国信史陵州郝经一杨士竒云辋川图古今人品为画家最上乘商徳符长卷刘松年分景小幅余当时摹之大小方狭分聚总有粗细亦非二体摹者亦非一人后惟郭忠恕所摹极称妙絶而诸名公跋语皆甚典雅乃推重右丞之意云杨士竒后署晩学许邦本书下有邦本一印卷前有画禅花癖一印卷后有诚意斋珍藏一印押缝有诚意斋一印又二印不可识卷高九寸五分广一丈五尺九寸五分
　　御笔题籖籖上有乾隆宸翰一玺
　　按跋语四则皆题郭忠恕辋川图临本者而字句舛误颇多葢亦传冩失真耳













　　石渠宝笈卷十五
　　钦定四库全书
　　石渠宝笈卷十六目録
　　贮
　　养心殿
　　列朝人书画
　　画卷次等
　　五代周文矩牧羊图
　　宋徽宗秋塘山鸟图
　　宋董源夏山欲雨图
　　宋郭忠恕临王维辋川图
　　宋郭熙树色平逺图
　　宋李公麟画归去来词图
　　宋李公麟竹林七贤图
　　宋李公麟九歌图
　　宋陈居中苏李别意图
　　宋谢元画折枝碧桃
　　宋陈自明花草
　　元赵雍黄公望合卷
　　元黄公望沙碛图
　　元黄公望溪山无尽图
　　元黄公望溪山雨意图
　　元黄公望画九品莲花
　　元王振鹏画伯牙鼓琴图
　　元倪瓒壶月轩图
　　元吴镇画竹
　　元吴镇万峰幽壑图
　　元任仁发神骏图
　　明吴伟芦雁
　　明沈周秋窓客话图
　　明沈周溪桥雨景
　　明沈周大夫松图
　　明仇英晴江春色图
　　明徐渭写生
　　明莫是龙湖山佳趣图
　　明沈士充雪景山水
　　明张复秋山行旅图
　　无名氏书画目録
　　画卷上等
　　宋人写梅花诗意
　　画卷次等
　　宋人芦雁
　　宋人牧羊图
　　宋人摹郭忠恕四猎图
　　元人支遁洗马图
　　元人四孝图
　　明人钓月亭图
　　明人画瑞应图
　　明人画驺虞图
　　明人长江万里图
　　国朝人书画目録
　　画卷上等
　　王武花草写意
　　查士标烟江独泛图
　　赫奕仿董其昌宿雨含烟图
　　冷枚仿仇英汉宫春晓图
　　画院丹台春晓图
　　画院庆丰图
　　画院清明上河图
　　画卷次等
　　髙简探梅图
　　徐枚画江南春
　　王原祁西岭云霞图
　　蒋廷锡花草
　　张若霭临李迪荔子图
　　邹一桂百花图
　　丁观鹏太平春市图
　　余省仿林椿花鸟
　　列朝人书画目録
　　书画合卷上等
　　唐阎立本孝经图褚遂良书
　　明唐寅临李伯时饮仙图并书歌
　　明唐寅画兰亭文徴明书序
　　明文徴明林泉雅适图并书七言长句
　　明陈淳源东图并书岳阳楼记
　　书画合卷次等
　　明文徴明辋川图王谷祥书诗
　　明文徴明赤璧图祝允明书赋
　　明文徴明游西山诗并绘图


　　钦定四库全书
　　石渠宝笈卷十六
　　贮
　　养心殿七
　　列朝人
　　画卷次等
　　五代周文矩牧羊图一卷【次等天一】
　　素绢本着色画欵署文矩引首有程南云篆书牧羊图三大字拖尾有李孟程钜夫孟遵虞集史经昝张梦辰胡俨谢南范公亮诸题句又题句二欵署黙斋黙轩又题句一无欵又元永贞跋一
　　宋徽宗秋塘山鸟图一卷【次等地一】
　　素绢本着色画欵识云秋塘山鸟图丁亥御画上钤御书一玺下有押字一拖尾有薛绍彭王冕题句二
　　宋董源夏山欲雨图一卷【次等元一】
　　素牋本着色画欵云董源画拖尾有米芾林彦章题句二欧阳元跋一
　　宋郭忠恕临王维辋川图一卷【次等黄一】
　　素绢本着色画欵云郭忠恕摹本每段书标记卷前书王摩诘辋川图六字拖尾有冯子振书辋川诗二十首又跋一又李衎姚式题句二
　　宋郭熈树色平逺图一卷【次等宇一】
　　素绢本墨画未署欵姓氏见跋中拖尾有冯子振赵孟頫虞集柯九思栁贯顔尧焕祖铭诸题句又王世贞跋一陈演诸人记语一
　　宋李公麟画归去来词图一卷【次等宙一】
　　素牋本白描画未署欵姓氏见跋中拖尾有沈度文徴明二跋又金钝夏防各书陶诗一首宋李公麟竹林七贤图一卷【次等宙二】
　　素牋本墨画凡七段未署欵姓氏见跋中每段俱有滕中逺徐范题句各一引首有文彭书逸情云外四大字拖尾有高廷和跋一
　　宋李公麟九歌图一卷【次等宙三】
　　素牋本白描画凡九段未署欵姓名见跋中每段书楚词本文拖尾有王橚洪勲王穉登诸跋宋陈居中苏李别意图一卷【次等洪一】
　　素绢本着色画米署欵引首有许初篆书陈居中画苏李别意八大字拖尾有时韶陆驯二跋宋谢元画折枝碧桃一卷【次等荒一】
　　素绢本着色画欵署臣谢元卷后有温字防号四字前隔水小号有卷字陆拾防号六字【俱半字】拖尾有冯子振赵岩题句二
　　宋陈自明花卉一卷【次等日一】
　　素绢本着色画凡四幅未署欵毎幅俱有陈氏自明防戏造化二印
　　元赵雍黄公望合卷【次等月一】
　　素绢本着色画欵识云仲穆为善之副使作此图已歴数载大痴道人复补其所不逮者时至正辛酉秋九月也拖尾有杨士竒凌晏如程敏政诸跋
　　元黄公望沙碛图一卷【次等盈一】
　　素牋本墨画欵署大痴卷首有饶介张雨题句二卷尾有钱鼐题句一拖尾有姚广孝魏骥袁忠澈归庄诸题句又徐守和次韵诗凡四又题识一又项元汴记语一
　　按拖尾徐守和朗白次韵诸诗第一首云右次临川饶翁韵葢饶介也其题句今佚
　　元黄公望溪山无尽图一卷【次等盈二】
　　素牋本墨画欵识云至正二年春三月大痴道人拖尾有苏文用陈言李廷春诸题句
　　元黄公望谿山雨意图一卷【次等盈三】
　　素牋本墨画自识云此是仆数年前寓平江光孝时陆明本将佳纸二幅用大陀石研郭忠厚墨一时信手作之此纸未毕已为好事者取去今复为世长所得至正四年十月来溪上足其意时年七十有六是歳十一月哉生明识下有一峯道人一印后隔水有王国器题句一引首文彭书谿山雨意四大字拖尾有倪瓒跋一按此卷自识语暨题跋皆与上等往字二号一卷同惟数字小异耳葢后人临本也
　　元黄公望九品莲花一卷【次等盈四】
　　素牋本着色画莲花峯欵识云至正庚寅二月大痴道人时年八十拖尾有俞和陈鉴题句二王世贞跋一
　　元王振鹏伯牙鼓琴图一卷【次等昃一】
　　素绢本墨画欵署王振鹏拖尾有冯子振赵岩张原湜题句三
　　元倪瓒壶月轩图一卷【次等辰一】
　　素牋本墨画欵识云壶月轩图辛亥八月四日倪瓒拖尾有周圻冯以黙胡俨黄常钱惟善僧广益管昭沈瑜钱凝韩信诸题句
　　元吴镇画竹一卷【次等宿一】
　　素绢本墨画欵题云翠滴层檐四景亭南连一带小山青人间信有蓬莱岛白日清风鳯展翎梅道人又题识云荣瘁乾坤物有时老夫情况淡相宜此君同是无心者春去秋来总不知至正十九年四月上浣友人持绢求余画墨君既为録东坡公所作墨君堂记于前复写风竹于后丑恶防露大可发笑也梅道人识
　　按墨君堂记今缺
　　元吴镇万峯幽壑图一卷【次等宙二】
　　素牋本墨画欵题云野桥新雨足夏木转多隂欲就迎凉处时为散髪吟月来湖空濶风入树萧森一倍添幽赏溪山称此心至正十二年秋八月得万峯幽壑之想因为戯墨于西湖寓舍梅道人呉镇拖尾有祝允明题识一
　　元任仁发神骏图一卷【次等列一】
　　素绢本着色画欵识云延祐甲寅春作神骏图于可诗堂月山道人
　　明呉伟芦雁一卷【次等张一】
　　素绫本着色画未署欵有小仙一印
　　明沈周秋客话图【次等寒一】
　　素牋本墨画未署欵有启南一印拖尾有王穉登题句一
　　明沈周溪桥雨景一卷【次等寒二】
　　素绢本着色画欵署沈周拖尾又自题云满城风雨近重阳寂寂寥寥破草堂彭泽花枝待晴把云安麴米带生尝梳头髪应吾年白润屋金从别姓黄惭与潘郎续遗句沈郎瘦不似潘郎沈周又文征明题句一
　　明沈周大夫松图一卷【次等寒三】
　　素牋本墨画后别幅欵题云尚书府中松十抱直气贞心不知老闗中土厚根柢壮千年间生地之宝上防云汉不屈身世间草木斯为表用之擎天天久恃用之柱国国永保伐柯击奸拟段笏摘叶指佞比尧草朝廷何可一日无百不为多一非少凌霜傲雪古色存苍苍直与秋天杳孔明庙前有老柏此物亦自因人好大观直谓古今同时固难同贵同道金花玉苓仙所食只在长生不在饱须公采啖三万斛四海苍生期夀考治戊午人日写大夫松并赋长句奉祝柱国三原司马公八十初度长洲沈周引首有文征明篆书上夀之征四大字
　　明仇英晴江春色图一卷【次等来一】
　　素绢本着色画欵云仇英制拖尾有钱谦益题句一陈继儒跋一甯士祯记语一
　　明徐渭冩生一卷【次等暑一】
　　素钱本墨画凡十一段第一段题云牡丹须緑叶春早叶难多莫道扶持少春王捧绛罗第二段题云一斗湖光不放寛却看纸上定波澜犀盘黒尽浑无捧出茒山女道冠第三段题云菊花自古只黄花改様连年渐渐差不是老夫嫌冷淡敢将红粉向侬搽第四段题云兰与竹相并非闗调本同氤氲香不逺聊为引清风第五段题云虢姨骑马去朝天淡扫蛾眉真可怜不信马头毬两串也如枝上粉团团第六段题云叶须犀甲厚花放鹤头丹歳暮饶冰雪朱顔不改观第七段题云老夫一扫秋园卉六片尖尖雪色流用尽邢州沙万斛未便啄出此搔头第八段题云五寸瑚珠一囊东风吹老海橊黄宵来酒渇真无奈换取金刀劈玉浆第九段题云湘水拂镜明江波蹙鲜滑湘君少侍儿烦侬步罗袜第十段题云青鸾五尺尾一半入青霄老眼摩挲看方知是竹梢第十一段题云从来不见梅花谱信手拈来自有神不信试看千万树东风吹着便成春欵云青藤道人徐渭画并题
　　明莫是龙湖山佳趣图一卷【次等往一】
　　宣德牋本着色画欵识云丁丑夏五月莫是龙画引首王曜升书怀抱湖山四大字
　　明沈士充雪景山水一卷【次等秋一】
　　素牋本淡着色画欵识云己巳闰月写于红蕉馆沈士充拖尾有陈继儒题句
　　明张复秋山行旅图一卷【次等收一】
　　素绢本着色画欵识云万厯辛丑秋九月呉都张复制引首詹濓书秋山行旅图五大字无名氏
　　画卷上等
　　宋人写梅花诗意一卷【上等天一】
　　宋牋本墨画凡九段每段书古人咏梅诗二句第一段云枝横却月观花绕凌风台何水部第二段云为君援笔赋梅花未害广平心似铁宋广平第三段云巡檐索共梅花笑冷蘂疎枝半不禁杜工部第四段云疎影横斜水清浅暗香浮动月黄昏林和靖第五段云独立晩风香满防无人同咏一枝春黄山谷第六段云多情立马待黄昏残雪消迟月出早苏东坡第七段云清香浸砚水寒影伴疎灯张宛邱第八段云醉中忘却头边雪斜插一枝归竹篱陈简斋第九段云叮咛説与水边人从今日报花消息曾茶山卷末有岐山鼎印敬宗书癖二印卷中幅押缝有画禅二印拖尾胡俨跋云梅花图一卷自何逊至曾茶山九人童仆六人野老一人马一骑梅六株又缾而簮抱花枝者三笔法清润人物花树各臻其妙不知何人所画要之非俗笔也观其于逊则写其风神萧散对花傍徨之意于子美则写其睽离防合巡檐索笑喜动须眉之状于和靖则写其疎影暗香初月浅水唫咏之情于山谷则写其超然独立临风凝伫之思于东坡则当雪月初霁之时写其立马待黄昏之兴于张宛邱则当屏围隠几寒影书灯之夕写其主仆倦寐之容于陈简斋则插花倾欹得其醉中之态于曾茶山指顾盼语得其叮咛之意独宋广平展卷题赋画史固得之矣而题识者乃冒以后人之诗非也昔秦太虚卧病观辋川图怳然若与摩诣度华子冈泊文杏馆过白石滩转辛夷隖抵漆园幅巾杖屦碁奕茗饮赋诗以自娯遂忘物累数日而疾瘳余病起侍郎杨公持此卷求题余展观之襟怀洒然如在诸公杖屦笔砚间不自知其情之适而意之畅也太虚之言不吾妄矣故并识之胡俨跋前署梅花图跋四字又杨荣跋云右梅花人物一卷葢摹写昔贤尝于梅有所赋咏者因取其诗中佳句拟其意度探其兴趣与夫观逰吟啸之容玩赏酣醉之态笔意精妙非近世画家可及今刑部侍郎杨宗朂所藏来徴予言以识之夫梅乃花之清洁者古今之人所以酷好诚以其幽雅淡素有足尚焉且非惟酷好之又见之吟咏以仿佛其风韵后之人读其诗犹可以歆慕其人至于此图则于梅之标格诗之意趣以至昔贤之状貌皆可以一目而得之宜夫宗朂爱之不啻拱璧之重矣予既展翫不已遂书此以归之翰林学士奉政大夫兼右春坊右庶子建安杨荣书又杨士竒跋云右梅花图葢取古诗自何逊而下九人其赋咏之精者而状写之皆臻其妙古今赋咏之精不止此亦概见其意耳葢髙韵絶俗者之所为而非寻常画史可及也今藏于秋官侍郎杨君宗朂宗朂宝之如拱璧政务之暇展玩吟讽愈久而愈不厌岂惬乎其心又有出于状写赋咏之外者欤士君子观物有以契乎已则有以惬乎心宗朂发身贤科同廿八人者受上命进学于禁中而首被峻擢佐治邦宪譬之众卉独先阳和而皦然清白之操凌厉冰雪其所遇及其所志皆有相契于此者矣夫状写不若赋咏之得其深也赋咏不若志之相契者所得又深也状写之妙得其神赋咏之精得其韵尚志者之相契得乎其徳也宗朂之惬于斯也岂非有出乎二者之外哉岂不有契于余言者哉间示此卷为题于后庐陵杨士竒书又金幼孜跋云李伯时以白描冠絶当时后人莫之能及此卷以梅华为主取六朝唐宋诸贤咏梅之诗摘二句并写其人与梅为一段其笔力精妙天机入神非惟得其衣冠形态之似而其神气意趣吟啸自适之状莫不毕备吁何其至哉然亦不知其为何人之笔要之伯时之流亚欤此葢刑部侍郎杨君宗朂所藏以属予题杨君清雅脩洁其所好尚者意必有在虽然画之工拙不足论也有若何水部宋广平苏文忠黄鲁直诸贤之休声伟烈照耀简册千载之下犹能使人歆羡而企慕之不忘则吾杨君之所好尚者其在于此乎诗曰髙山仰止景行行止杨君尚益努力以先达自期待则他日所至固未可量也展卷三叹遂书以归之永乐十七年歳己亥秋八月下澣翰林学士奉议大夫兼右春坊谕徳兼脩国史临江金幼孜跋又曾棨题云吾观此画真絶竒寒梅数株花几枝就中人物知为谁标格尽与梅相宜飘飘水部长且颀意态萧散丰神怡凌风却月高巍巍枝横花绕纷葳防广平宋公冰雪姿铁石心肠软媚词当时作赋人共推落笔便觉烟云垂杜陵老翁唐拾遗珠玉锦绣森肝脾巡檐对花欲步迟掀髯一笑同襟期逋仙徘徊野水湄清兴未许他人知水边新月横蛾眉暗香疎影何离离黄家太史工赋诗雕琢造化穷端倪临风独立伟令仪衣袂似有香风吹东坡先生百世师文章彪炳声光驰花边待月立水涯宝马不控黄金羁宛邱隠几当屛帷敲推未穏宵漏移寒香霏霏落砚池童子假寐形容疲颍川爱花杯自持起舞屡向花间嬉醉来插花归竹篱但觉长袖风披披武城公子心事夷清兴翩翩同浴沂丁宁指顾嘱此儿消息日报无乖睽异哉此画谁所为笔迹不减李伯时辱公索题空叹欷如此神妙焉能窥愧无幼妇与色丝为公洒墨徒淋漓请公珍藏当宝之幸勿示人人朶頥予友少司冦呉兴杨公以此卷示予索题予玩赏不忍释手因赋长句并识末简云时永乐己亥冬十月朔翰林侍读学士庐陵曾棨识又王英跋云世称季公麟白描杨补之画梅其艺各造神妙而未有能兼之者也今观刑部侍郎杨公宗朂所藏梅花图并画昔贤好梅而有所赋咏者意度标格迥出尘俗公麟补之之法兼而有之葢信乎其难得者矣夫人之所好不同志于富贵功名者所嗜惟珠玉珍宝而清脩雅洁之士则志不在彼每寓意于山林草木之可爱者以怡悦其情性若梅之清絶昔人所以好之者是也公既贵且显矣而他无所玩所居多种松竹与梅其来北京也地无梅乃时展玩此图而吟咏焉其意葢笃好于梅而不能忘非所谓清脩雅洁者耶余尝与公同逰词垣相知甚久今属余题兹图之后既嘉画之精妙又喜公之志有异于人也遂为之书永乐十七年冬十月朔翰林侍讲兼脩国史临川王英书又邹辑题云昔人多咏梅花句好事谁此画图作赋未应同水部巡檐何用讶林逋疎灯澹月清吟苦老树寒枝瘦影孤却笑鬓边斜插处不知霜雪满头颅翰林侍讲邹缉为侍郎杨君宗朂题又周述跋云刑部侍郎呉兴杨公宗朂家藏梅花图及何逊以下诸贤像并所赋诗各取其一韵题于上而通为一卷笔精艺絶世罕能及然虽未知为何人之笔要非俗工所能也杨公以扈从来北京则载与俱行北京地素无梅而心窃好之故每于其暇时则取而阅焉怳然若与诸贤优防赋咏于其间不自知其意之适而神之畅也宜乎爱慕之不能忘夫梅贞静芳洁物之清絶者也惟操尚洁清志慕澹泊者能好之然而古今所好仅此数人焉独其间宋公广平苏公子瞻以文章事业显闻于人其可谓无愧于所好者矣杨公学问闳伟操行清洁而职跻要显其所赋咏视二公为尤多则其勲名事业殆将与之同焉岂非诗之所谓惟其有之是以似之者欤若夫骚人逸士晦处于荒寂之乡畱意于植物之表而自以为甚足者岂杨公之志哉予素知公者因观此图而识其后使凡有求之者视其所好可以知其为人矣永乐十七年己亥冬十二月廿四日赐进士及第翰林侍读吉郡周述书前署书梅花图后五字又陈敬宗跋云梅花世之人无智愚贵贱皆知爱之而独清标雅节之士爱之为尤笃葢以是花凌厉冰雪挺然秀发于众芳摇落之后有君子卓立自守之道焉故唐宋诸名公贤士爱而咏之者不可胜数求其诗与人称则亦不能多得若何水部宋广平杜少陵林和靖黄山谷苏东坡诸公之作葢尤足传诵者也是以善画者摸写诸公爱梅之趣而并为一图丰神清絶各极其妙可谓一时之名笔矣侍郎杨公宗朂清标雅洁之君子也逰宦两京二十余年所至皆洁脩庭宇列植嘉花美木收蓄法书名画以供清玩而于是图尤所珍爱当其展玩之际焚香赋诗真若与少陵诸公参逐上下于暗香疎影之间诚所谓洒然不凡者矣虽然昔王晋卿居贵显之位雅好图史乃作宝绘堂于私第之东以蓄其所有苏文忠公记之以为君子当寓意于物可也今杨公遭逢圣明身跻显达而于摅忠秉节之念葢将孜孜不暇而是图也特公所寓意焉尔况前人之文章徳业有足慕尚者哉予辱交于公最久而厚愿望之至者爱慕之深也永乐十八年闰正月望日翰林侍讲陈敬宗书又李时勉跋云右白描人物并梅花共一卷不知为何人之笔葢取唐宋诸贤诗中有咏梅者各摘其二句状其意态颇自精妙今刑部侍郎杨公以示余夫古人之赋咏其于山水草木花实烟云变态瓌竒伟丽之观皆取之以写夫一时之兴而画者亦不过借以寓其巧思欲见其艺之精耳若夫其勲徳之盛节行之高人所不可及者虽迹其遗躅有不能得其髣髴而况于画乎公聪明俊伟读书举进士绩学词林歴官凡若干年而为少秋官行高而徳茂其进葢未已也固宜上佐明天子于尧舜之圣措天下于泰山之安殊勲伟烈照暎史册而垂无穷而斯图者特一时玩适而已岂能畱意于此哉予与公交厚也故推公之意题而归之时永乐十八年庚子秋九月九日赐进士翰林侍读承徳郎同脩国史安成李时勉书卷高一尺五分广一丈三尺七寸
　　画卷次等
　　宋人芦鴈一卷【次等天一】
　　素绢本着色画拖尾有马琬题句一僧宗泐记语一
　　宋人牧羊图一卷【次等地一】
　　素绢本墨画凡四幅
　　宋人摹郭忠恕四猎骑一卷【次等元一】
　　素绢本着色画卷前署宣和二年三月休日宋右丞郭忠恕笔意十六字卷后有何梦然题句一
　　元人支遁洗马图一卷【次等黄一】
　　素绢本着色画
　　元人四孝图一卷【次等宇一】
　　素绢本着色画第一段刲股伤第二段怀橘第三段卧冰第四段沈江毎段各书小传并颂后有李居敬四孝图序一
　　明人钓月亭图一巻【次等宙一】
　　素绢本着色画引首文征明书钓月亭三大字拖尾有祝允明都穆记二又沈周祝允明文璧陈璚徐贞卿黄云诸题句
　　明人画瑞应图一卷【次等洪一】
　　素牋本着色画凡五段第一段白象后书白象赋一第二段黄河清后书黄河清赋一第三段瑞麟后书瑞应麒麟歌一第四段白鹿后书白鹿赋一第五段嘉禾后书嘉禾赋一卷前有总序俱曾棨作
　　明人画驺虞图一卷【次等荒一】
　　素绢本着色画拖尾有姚广孝李至刚刘防赵毅樊敬王勉解缙胡广曾崇李斌马麟张信芮善向宝各诗一蹇义金忠胡俨高得旸胡濙各赋一郁新郑赐陈瑛呉中吕震王景王达黄淮徐伯阳各颂一赵彞赞一
　　明人长江万里图一卷【次等日一】
　　素绢本着色画
　　国朝人
　　画卷上等
　　王武花卉写意一卷【上等天一】
　　宣徳牋本墨画未署欵有王武之印一印卷前有致印宋氏穉佳书画库记松石相赏三印卷高六寸四分广三尺七寸一分
　　查士标烟江独泛图一卷【上等地一】
　　宣徳镜光牋本墨画欵识云康熈丙子十月士标画时年八十有二上钤查二瞻一印卷前有种闲亭宋氏穉佳书画库记二印卷髙三寸一分广四尺五寸二分
　　赫奕宿雨含润图一卷【上等元一】
　　素绢本着色画欵云臣赫奕恭画下有臣赫奕恭画二印卷髙一尺广八尺一寸五分卷前
　　圣祖仁皇帝书董其昌画评一则识云临董其昌论画下有康熈宸翰一玺前有佩文斋一玺
　　冷枚仿仇英汉宫春晓图一卷【上等黄一】
　　素绢本着色画欵识云癸未春三月奉
　　勅仿仇英汉宫春晓图【臣】冷枚恭画下有【臣】冷枚夙夜匪懈二印卷髙一尺五分广四尺九寸有竒前隔水陈邦彦书
　　御题诗云栁暗花明曙景新生绡图得汉宫春汉宫春色寻常遍不到金阶奉帚人披香殿里按云和玉树千枝艶绮罗为妬平阳频赐锦选来小玉自教歌匀贴胭脂衬粉浓迎风端不让芙蓉画师恐是毛延夀费却金钱更敛容乾隆甲子仲春御笔题【臣】陈邦彦敬书
　　画院丹台春晓图一卷【上等宇一】
　　素绢本着色画欵云【臣】陈枚孙祐丁观鹏奉
　　勅恭画下有【臣】枚恭画二印卷髙九寸三分广一丈
　　二寸有竒前隔水陈邦彦书
　　御题诗云链得婴儿太乙罏骑鸾指日上清都仙家尽是飞升去怪底人间一个无乾隆甲子仲春御题【臣】陈邦彦敬书
　　画院庆丰图一卷【上等宙一】
　　素绢本着色画欵识云庆丰图乾隆五年嘉平月【臣】金昆陈枚孙祐丁观鹏程志道吴桂奉
　　勅恭画下有【臣】观鹏恭画二印卷髙八寸八分广一
　　丈六尺一寸前隔水梁诗正书
　　御题诗云午夜月轮圆皇都万景攒玉楼延漏永火树夺春寒香米防儿泛银筝赵女弹可夸丰豫象只合画中看乾隆辛酉五月御题【臣】梁诗正敬书
　　画院清明上河图一卷【上等洪】
　　素绢本着色画欵识云乾隆元年十二月十五日奉
　　勅【臣】陈枚孙祐金昆戴洪程志道恭画下有【臣】枚【臣】孙祐二印巻髙一尺一寸广三丈五尺八寸前隔水梁诗正书
　　御题诗云蜀锦装全璧呉工聚碎金讴歌万井富城阙九重深盛事诚观止遗踪借探寻当时夸豫大此日叹徽钦乾隆壬戌春三月御题【臣】梁诗正敬书前隔水又
　　御题绘苑璚瑶四字
　　画卷次等
　　高简探梅图一卷【次等天一】
　　素牋本着色画欵识云己夘二月仿唐六如笔法于小云林娱晖老人髙简引首有尹铻书探梅图咏四字拖尾有宋荦邵长蘅冯景吴士玉宋致朱载震诸题句
　　徐玫画江南春一卷【次等地一】
　　素绢本着色画欵识云壬午秋九月写吴趋徐玫
　　王原祁西岭云霞图一卷【次等元一】
　　素牋本着色画欵识云西岭云霞庚寅闰七月望前仿大痴笔拖尾又自跋云画法莫备于宋至元人摉抉其义蕴洗发其精神实中转松竒中有淡而真趣乃出四家各有精髓其中逸致横生天机透露大痴尤精进头陀也余弱冠时得先大父指授方明董巨正宗法派于子久为专师今五十年矣凡用笔之抑扬挫用墨之浓淡枯湿可解不可解处有难以言传者渐觉有防心处年来悉于此卷发之艺虽不工而苦心一畨甘苦自知谓我似古人我不敢信谓我不似古人我亦不敢信也究心斯道者或不以余言为河汉耳双藤书屋又题王原祁
　　蒋廷锡花卉一卷【次等黄一】
　　素绢本着色画欵云【臣】蒋廷锡恭画
　　张若霭临李迪荔子图一卷【次等宇一】
　　素绢本着色画欵云北宋李迪荔子图【臣】张若霭敬临
　　邹一桂百花图一卷【次等宙一】
　　素绢本着色画欵云【臣】邹一桂恭画拖尾有戴临书邹一桂百花诗引首梁诗正书
　　御题诗云东风骀荡珠斗旋女夷早识当司权探春为使冒晓寒垂垂雪节报韶年东郊迎春春可怜赭黄袍笏映日暄是时红梅方灿然暗香疎影笑逋仙晓妆学杏鬭芳鲜九疑萼緑环佩不许舞蝶知因縁湘妃波上犹跹跹云仪雾从衣袂聨九龙为御不须鞭一品九命瑞香团味输龙沈与麝兰万粒齐绽雪残诗人漫夸紫毬般宝珠山茶出只园杨妃焦萼空喧传滋兰九畹忆屈原凌驾菉葹突蕙荃东皇绶带垂翩翩管领嫣红姹紫天南阳诸葛卧龙蟠只今遗种犹田田玉李含桃相樛连繁英碎瓣春星攒色香不辨孰媸妍百花领袖文杏专上林仙子名姓宣亦有行人防魂牵清明时节村舍边双双金雀何飞翾宛同社燕珠帘穿紫棉垂丝笑靥嫣欲绾青阳片刻延荆花解令昆仲欢不须更咏棣华篇光风转处蕙丛芊态比吴兰差娟嬛野薇含笑美且鬈苎萝村里浣纱人【叶】蝴蝶惯抱花心眠紫罗花鳯低枝骈海棠贴梗种尤难元都观里春将阑桃花人面啼阑干雪梨映月小院偏木笔咏芳园闲昭容紫袖俄双搴流苏万结压井栏蔷薇金朶垂篱垣如来迦叶曾示禅何来于莵绕戒坛比邱伏后都忘筌谁将荷包名牡丹满贮春和露未干轻鯈出水波溅溅弱干掩映梳烟鬟银丝万缕疑珠贯【叶】瑶葩真是抵金钱浴蚕初罢豆花繁不与桃李争春官绕蹊棠棣常偏反【叶】满囊金粟胜霜籼双成上元纷骑鸾石家步障金谷筵紫丝十里围芳阡沃丹九转驻朱顔虞姬杜鹃愁满川蕋珠宫里防毬悬兰膏微晕胭脂殷名传西府堪吟攀长春四季开斓煸直将春秋纪八千丛丛石竹拟湘斑洛阳魏紫尤称尊琼田瑶圃樊杜班沈香乐游应并删身傍小玉欺素蛮木香郁李枝连蜷玉堂佳客挥吟牋缤纷翠羽来空山亚盆栀子丽且但闻檐卜余香捐忘忧最爱北堂萱豆篱花满凉蛩喧金银引蔓飘温黁蜀姬濯锦锦浪翻石橊争似葵心丹南中金丝五出圆盈盈黄苞衬緑盘千叶翠桃欹晩烟连昌宫墙那能闗还疑洞口寻刘阮【叶】玫瑰宜上美人钿纒枝千结芳菲魂佛国嘉种称旃檀离垢防悟倒刹竿渭川遥接武陵源观音幻栁何曾观石菊凌霄剪碎纨或绽砌傍施松颠海桐蒙蒙清露漙渌波初日舒芳莲亭亭翠盖凌风轩虙妃罗袜步银湾郎名紫薇侍金銮晩香未入嵇含编岸莲紫鹤净粉铅玉堦岸帻鸡人冠露晨报曙琐前清江红醉雁初还牵牛七夕鹊桥填秋葵鳯仙簇藓砖美人緑鬓映貂蝉闻雷悟处同风旛马兰珠兰争咲嘕茉莉吐馥髻云海棠秋染红霞痕幽馨逸态难具论淡竹不离僧迦肩芒鞋挂处鐡线纒汉宫秋色赤焰燀玉簮插髻清芬喷蓝菊翠梅各婉婵桂花丹粟月窟根木穉弄影临清湍夜来香绽花须鬗桃蹊李迳委榛菅九秋佳色东篱存当年陶令兴盘桓金英落砌犹堪餐嘉名万夀荐夀樽月月红妆灿朝暾芙蓉寒倚夕阳滩江乡一幅图范寛累累天竹缀琅玕山茶艶质名玉环香传真蜡薇露湔月明林下殊清便玉梅宜殿花王铨更畨风信非虚言明年芳事从头看乾隆八年歳在癸亥仲春之月望后二日御题【臣】梁诗正敬书
　　丁观鹏太平春市图一卷【次等洪一】
　　素绢本着色画欵识云乾隆七年四月【臣】丁观鹏奉
　　勅恭画
　　余省仿林椿花鸟一卷【次等荒一】
　　素绢本着色画欵识云乾隆六年春【臣】余省奉
　　勅恭仿林椿笔卷中梁诗正分段书
　　御题诗第一则云松竹参差处韶华醖酿中子规犹未识啼怨口流红第二则云如知春信至日日报春来遥指能消渴残英已贴苔第三则云闲却平阳笔幽林借一枝髣髴金衣鸟含桃欲咽时第四则云五月熟梅雨三巴浣翠溪无言类桃李消得也成蹊乾隆辛酉夏五御题【臣】梁诗正敬书
　　列朝人
　　书画合巻上等
　　唐阎立本孝经图褚遂良书一卷【上等天一】
　　素绢本着色画楷书每章书画相间俱未署款拖尾孙承泽跋云右孝经一卷沧桑后得之故内签题顔鲁公书周昉画然外有朱漆小函刻字以金填之则曰褚遂良书阎立本画再四详视当以朱函为正葢题签出中书手以其字类麻姑坛记而谬以为鲁公不知麻姑坛据金石録亦载其为伪书非顔也褚河南书有灵宝度人经亦阎画与此无毫髪异尤其明证耳度人经宋元祐间韩城范思正已刻石余于博古堂帖中曾见其榻本今此巻日就漶灭亦当勒之贞珉与度人经并行天壤间惜余老矣以俟异日好事者耳退谷逸叟孙承泽记时年六十有六雨后藤花盛开命朴儿携一石于藤下对之书此又跋云忆乙酉嵗余初得此卷时虞山钱牧斋在京见之曰此顔鲁公书神宗在讲筵常出以示江陵相因命重装曾见江陵进顔真卿孝经表牧翁之言必有所本后载入列朝诗选小传中或当日江陵亦以字类麻姑坛记而未见褚河南小楷书也格物之难如此乙巳之冬偶阅此卷重记之余年已七十有三矣退翁泽卷髙六寸一分广一丈六尺四寸三分引首
　　御题至徳要道四大字前有乾隆宸翰一玺后有几
　　暇鉴赏之玺一玺
　　御笔题签签上有御赏乾隆宸翰二玺
　　明唐寅临李公麟饮仙图并书歌一卷【上等地一】素牋本前幅白描画款云呉郡唐寅画下有唐伯虎唐寅私印二印幅前有南京解元一印又祝允明识云初阅此卷以为宋人笔无疑谛观之则唐居士临笔也宋人李龙眠白描人物丰隆取其意思周昉松年诸大家直写故态工致纎妍之妙今唐居士能画其神情意态毕具其用笔如晋人草书之法无一尘俗气白描更难于设色彼用心于古拙此长卷亦非人之所及也祝允明识后幅乌丝阑行书饮中八仙歌款识云正徳丁丑长夏避暑石湖偶客出示龙眠饮仙一卷甚可爱玩畱余数月临此遂书饮中八仙歌于尾鼠心二李不能效颦耳观者勿哂唐寅识下有唐伯虎六如居士二印幅前署饮中八仙歌五字有呉趋南京解元二印拖尾李昌题云元都观口白日溟道士不诵蕋珠经秋光撩人忒无赖但愿沈醉不愿醒麯糵之趣颇竒絶寥廓真难向人説清都岂必胜糟丘醉乡何异登仙阙鸬鷀杓下醉如泥鹦鹉杯中蝴蝶飞幕天席地无何有擘阮吹箫生死齐五千文字徒劳省青牛紫气空延颈一生适意在逍遥万事无能过酩酊豪饮何如阮步军平头奴窃瓮头清星冠触地呼难起霞佩沾沙却病醒树根即是华胥国草露盈盈梦醽醁醉者言醒醒言醉扶携欲向瑶坛宿玉缸篘满如泼醅鼇吞鲸饮山月頽眼花腾腾揺五岳渇吻隐隐鸣空雷鼎中龙虎降不得杜康五斗成黄白酣来欲唱步虚词软饱无声出金石借问此图遗者谁龙眠居士曾手为真耶赝耶无论已珠防象翻足竒王公好事夫乃尔醉眼青青落秋水可着黄冠混道流知章骑马乘船似李昌画幅髙九寸九分广一丈九尺六寸三分书幅髙同广三尺七寸五分
　　御笔题签签上有乾隆宸翰一玺
　　明唐寅画兰亭文徴明书序一卷【上等元一】
　　宣徳镜光牋本前幅墨画款识云正徳改元春日呉门唐寅画下有唐伯虎一印幅前有呉趋一印又语石斋子安珍藏记见阳图书三印后有珍重神品语石斋三印后幅乌丝阑文徴明小楷书兰亭序款识云嘉靖壬辰三月廿六日徴明戏临下有徴明一印幅前有语石斋子安二印后有见阳子珍藏记古燕张氏纯修见阳图书敬斋藏法书神品王太诸印引首有淑躬堂藏纸记一印拖尾有陈盟跋云永和风雅称百代唐人临摹遂为絶技而绘事则往往见之宋元诸家呉门文唐二老亦近代之虞褚李赵也子畏画愈澹愈秀徴仲书絶小絶工如此卷又二老之絶技也笔墨传神千秋如见信哉阅者期共宝之崇祯己夘雨水日蜀人陈盟书画幅髙五寸四分广二尺四寸七分书幅髙五寸一分广一尺四寸四分
　　明文徴明林泉雅适图并书七言长句一卷【上等黄一】
　　前幅素绢本着色画款识云甲寅秋日征明写下有文徴明印徴仲二印后幅素牋本行书七言律诗五首款识云嘉靖甲寅秋七月望书徴明下有文徴明印徴仲二印引首自书林泉雅适四大字款署徴明下二印并同前画幅髙九寸四分广五尺七寸八分书幅髙同广三尺九寸四分
　　明陈淳源东图并书岳阳楼记一卷【上等宇一】前幅素绢本着色画幅前篆书署源东图三字款识云白阳山人陈道复写于起蛟亭下有复父示一印又明印胜叔半印二幅后有白阳山人笔研精良人生一乐二印又葵隣张生文藏记语六字上钤张世臣一印又风月半印又雁湖陶胜叔甫珍藏印一印后幅素牋本草书范仲淹岳阳楼记款识云嘉靖戊戌五月十又七日白阳山人陈道复为源东先生书下有复父氏笔砚精良人生一乐二印幅前有大姚白阳山人二印又陶氏家藏世宝一印幅后有子孙宝之雁湖陶胜叔甫珍藏印二印又乙亥秋桔橰生张世臣得于渐山草堂记语十五字上钤忠勤堂鼎印双溪张名良世家张世臣印诸印又伯子蓝舆张氏珍藏记诸印画幅髙九寸四分广三尺九寸书幅髙同广一丈八寸
　　书画合卷次等
　　明文徴明辋川图王谷祥书诗一卷【次等天一】前幅素绢本着色画款识云丙午春日画征明后幅素牋乌丝阑本王谷祥楷书王维辋川诗款云酉室王谷祥书
　　明文征明赤壁图祝允明书赋一卷【次等地一】前幅素绢本着色画未署款有徴仲一印后幅素牋本祝允明草书后赤壁赋款识云丙戌仲冬续冩此于平观堂枝山子
　　明文徴明游西山诗并绘图一卷【次等元一】
　　后幅素牋乌丝阑本行书七言律诗十首款署衡山文徴明前幅素绢本着色画西山图未署款引首有王谷祥篆书西山纪逰四大字款署太原王谷祥











　　石渠宝笈卷十六
<子部,艺术类,书画之属,石渠宝笈>
　　钦定四库全书
　　石渠寳笈卷十七
　　贮
　　飬心殿
　　列朝人书画目録
　　书轴上等
　　明董其昌书刘禹钖谢春衣表
　　书轴次等
　　元张雨书七言律诗
　　明王守仁书五言古诗
　　明娄坚书王缙诗
　　明董其昌仿蘓轼笔意
　　明董其昌书五言絶句
　　国朝人书画目録
　　书轴次等
　　沈荃节临枯树赋
　　张英书七言絶句
　　张廷玉书七言律诗
　　列朝人书画目録
　　画轴上等
　　六朝张僧繇雪山红树图
　　五代黄筌梨花山雀图
　　宋宣和溪山秋色图
　　宋黄居宷山鹧棘雀图
　　宋巨然层岩丛树图
　　宋郭熙早春图
　　宋米芾云山图
　　宋扬补之画梅
　　宋李安忠雪岸寒鸦图
　　宋马麟静听松风图
　　元赵孟頫白鼻騧图
　　元管道升竹溪览胜图
　　元赵雍山鹧棠梨图
　　元钱选花冠秋色图
　　元柯九思晚香髙节图
　　元柯九思画竹
　　元黄公望九珠峯翠图
　　元王防坐听松风图
　　元王石壁飞流图
　　元王双松渔隠图
　　元王秋林万壑图
　　元王秋山读书图
　　元倪瓉溪山图
　　元倪瓉江亭山色图
　　元倪瓉紫芝山房图
　　元倪瓉容膝斋图
　　元倪瓉筠石古槎图
　　元曹知白羣峰雪霁图
　　元陈贞白云山房图
　　元方方壶神岳琼林图
　　元马文璧山水
　　元马文璧春江问渡图
　　明宣宗花下貍奴图
　　明冷谦白岳图
　　明徐贲蜀山图
　　明王绂草亭烟树图
　　明王绂淇渭图
　　明王绂勘书图
　　明王绂独树图
　　明商喜戯猫图
　　明戴进听泉图
　　明陈宪章万玉图
　　明沈周杏林书舘图
　　明沈周放鸽图
　　明沈周画虎
　　明吕纪寒雪山鸡图
　　明唐寅灯宵闺话图
　　明唐寅松溪独钓图
　　明仇英碧梧翠竹图
　　明仇英林亭佳趣图
　　明仇英西园雅集图
　　明文徴明春山烟树图
　　明文徴明松声一榻图
　　明文嘉仿王南村草堂图
　　明文嘉岩瀑松涛图
　　明文伯仁方壶图
　　明文伯仁松冈竹坞图
　　明文伯仁溪山秋霁图
　　明闺秀赵文俶写生
　　明陈淳江流澄碧图
　　明陈淳重阳风雨图
　　明陈栝画海棠
　　明钱糓仿王蕉石图
　　明陆治天池石壁图
　　明项亢汴栢子图
　　明项徳新秋江云树图
　　明宋旭云峦秋瀑图
　　明董其昌烟树茒堂图
　　明董其昌秋林书屋图
　　明董其昌竒峰白云图
　　明项圣谟古木幽篁图
　　明项圣谟桃花冩生
　　画轴次等
　　五代关仝秋山晩翠图
　　宋徽宗红蓼白鹅图
　　宋巨然秋山图
　　宋巨然富春山图
　　宋赵昌四喜图
　　宋江参摹范寛庐山图
　　宋刘松年溪亭客话图
　　宋王庭筠花隂猫
　　元赵孟頫栁隂双骏图
　　元赵孟頫荷花水鸟图
　　元赵孟頫兰竹
　　元赵雍春郊游骑图
　　元赵雍羣峯雪霁图
　　元萨都刺严陵钓台图
　　元王渊寒江芦鴈图
　　元倪瓉平林逺岫图
　　元倪瓉江千秋树图
　　元呉鎭筼筜清影图
　　元呉镇渔父图
　　元盛懋松鹤图
　　明倪端捕鱼图
　　明林良画鹰
　　明陶成菊花双兎图
　　明呉伟寒山积雪图
　　明沈周古松图
　　明吕纪荷渚睡鳬图
　　明吕纪桃栁双鳬图
　　明吕纪雪景翎毛
　　明唐寅竹溪髙士图
　　明仇英春游晩归图
　　明仇英琵琶行图
　　明文徴明寒山风雪图
　　明文徴明溪山深雪图
　　明文徴明緑隂清话图
　　明文徴明古洗蕉石图
　　明姜隠文石甘蕉图
　　明谢时臣青松白云图
　　明陆治春山溪阁图
　　明陆治捕鱼图
　　明徐渭冩生牡丹
　　明董其昌仿燕文贵笔意
　　明董其昌仿米元章潇湘白云图
　　明董其昌虞山雨霁图
　　明董其昌春湖烟树图
　　明赵左寒山石澑图
　　明赵左秋山红树图
　　明刘迈杏林春燕图
　　明郭甸寒鸦宿鴈图
　　明陈洪绶倚杖闲吟图
　　明陈洪绶松冈梅坞图
　　明崔子忠桐隂博古图
　　明陈嘉言画端阳景















　　钦定四库全书
　　石渠宝笈卷十七
　　贮
　　养心殿八
　　列朝人
　　书轴上等
　　明董其昌书刘禹锡谢春衣表一轴【上等天一】宣徳泥金笺本楷书欵署其昌下有宗伯学士董氏元宰二印右方上有诚府珍玩书画图章一印轴髙三尺四寸五分广一尺一寸七分
　　书轴次等
　　元张雨书七言律诗一轴【次等天一】
　　素笺本行书后署登南峰絶顶五字下有张雨私印一印
　　明王守仁书五言古诗一轴【次等地一】
　　素笺本行草书欵识云正徳甲戌十月初三日阳明居士伯安书于金陵之静观亭至长沙见道巗遂出此致意也
　　明娄坚书王缙诗一轴【次等元一】
　　素绢本楷书七言絶句一首未署名后署王常侍缙四字下有子柔娄坚之印二印
　　明董其昌仿苏轼笔意一轴【次等黄一】
　　素绫本行书欵云仿东坡书董其昌
　　明董其昌书五言絶句一轴【次等黄二】
　　朝鲜笺本行书唐人句欵云其昌书
　　国朝人
　　书轴次等
　　沈荃节临枯树赋一轴【次等天一】
　　素绫本行书欵识云己未仲夏望前二日沈荃张英书七言絶句一轴【次等地一】
　　素笺本行书唐人句欵署张英
　　张廷玉书七言律诗一轴【次等元一】
　　素笺本行楷书欵云唐人应制诗桐山张廷玉列朝人
　　画轴上等
　　六朝张僧繇雪山红树图一轴【上等天一】
　　素绢本着色画欵署僧繇右方上有御府之印一玺又子孙亿世家传之宝合同二印下有墨林一印又一印漫漶不可识左方上有米芾画禅烟峦如觌明説克传图章宝锡一印下有梁溪华氏家藏霜华山人李氏珍藏书画之印诸印又一印存半山二字轴髙三尺六寸九分广一尺九寸上方
　　御题诗云青女遗素英少男皴粉白依然五大夫须髪转寒碧丹枫未落尽临风鸣瑟瑟坠黏文石凹似夀阳额防桥驴背人彷佛孤山客乾隆御题下有乾隆宸翰几暇临池二玺
　　御笔题籖籖上有乾隆宸翰稽古右文之玺二玺
　　五代黄筌梨花山雀图一轴【上等地一】
　　素笺本着色画未署欵诗塘记语有黄筌梨花山雀图董其昌观十一字右方下有神品天籁阁二印左方下有子京项元汴印墨林山人诸印轴髙二尺八寸五分广九寸七分
　　御笔题籖籖上有乾隆宸翰一玺
　　宋宣和溪山秋色图一轴【上等元一】
　　宋笺本着色画上方有宋徽宗押字上钤御书一玺右方下有苍岩子梁清标玉立氏印章一印又司印半印左边幅有棠村审定焦林二印轴髙三尺广一尺六寸五分左方上
　　御题诗云雨郭烟村白水环迷离红叶间苍山恍闻谷口清猨唳艮岳秋光想像间御题下有几暇鉴赏之玺乾隆御笔二玺
　　御笔题籖籖上有天府珍藏乾隆宸翰二玺
　　宋黄居寀山鹧棘雀图一轴【上等黄一】
　　素绢本着色画未署欵上方宋徽宗横书署黄居宷山鹧棘雀图八字上钤双螭一玺又御书半玺右方上有司印半印下有缉熈殿宝宣和二玺【俱防缺】左方上有睿思东阁一玺下有政和一玺【防缺】上方
　　御题诗云棘雀爱卑栖山鹧喜清廓雀在髙棘枝鹧步低泉壑图之素绢中短言识其略常闻古人云君子慎所托御题下有几暇鉴赏之玺乾隆御笔二玺下方梁诗正和云斥鷃守藩篱鹪鹏俯寥廓大小随所如宁须限丘壑闲寻逍遥义雀鹧得其略翾飞髙下间画手偶然托【臣】梁诗正恭和又励宗万和云么禽羽毛族所志在遐廓唶啧栖棘丛钩辀啼涧壑瞻彼鸾鳯羣翺翔逞雄略振翰乘春风上林欣有托【臣】励宗万恭和又张若霭和云鹏鸴同一飞天宇本澄廓洁露饮朱草明霞餐黛壑期不愧鸳鸾何致哂渠略髙卑慎自处含毫有深托【臣】张若霭恭和轴髙三尺四分广一尺六寸六分
　　御笔题籖籖上有乾隆宸翰一玺
　　宋巨然层岩丛树图一轴【上等宇一】
　　素绢本墨画未署欵诗塘董其昌署僧巨然真迹神品七字又跋云观此图始知呉仲圭师承有出蓝之能元四大家之自本自根非易易也其昌右方上二印漫漶不可识左方上有宣和殿宝一玺下边幅王铎跋云层岩生动竟移葠泉日华诸峰于此明日别浒墅心犹逰其中王铎题为石亲契癸未三月夜同观者吾诸弟与朱五溪时雨新来未滂吾占騐诸占否否崇祯皇帝十六年轴髙四尺四寸九分广一尺七寸二分
　　御笔题籖籖上有乾隆宸翰一玺
　　宋郭熈早春图一轴【上等宙一】
　　素绢本墨画欵识云早春壬子年郭熈画上钤郭熈笔一印右方上有明昌御览一玺道济书府真赏二印下有珍秘宜尔子孙阿尔喜普之印东平仲雅善卿肃斋诸印又司印半印左方上有丹诚琴书堂都蔚耿信公书画之章诸印下有御赐忠孝堂长白山索氏珍藏公字信公珍赏九如清玩也园珍赏诸印轴髙四尺九寸四分广三尺三寸八分
　　御笔题籖籖上有乾隆宸翰内府书画之宝二玺
　　宋米芾云山图一轴【上等共一】
　　素笺本着色画未署欵左边幅陈继儒跋云米南宫布色云山竒絶竒絶眉公题右方下有楙礼聨印轴髙四尺广一尺八寸八分
　　宋杨补之画梅一轴【上等荒一】
　　素笺本墨画右方上録唐人梅花诗一首欵云逃禅老人作下有杨补之一印左方下有世徳堂钱秀峰家珍藏二印轴髙一尺六寸六分广八寸六分
　　宋李安忠雪防寒鸦图一轴【上等日一】
　　素绢本墨画未署欵上方宋徽宗横书署李安忠雪防寒鸦图八字右方上有宣和一玺左方上有绍兴一玺轴髙二尺五寸三分广一尺二寸七分
　　御笔题籖籖上有乾隆宸翰一玺
　　宋马麟静聴松风图一轴【上等月一】
　　素绢本着色画欵云【臣】马麟画右方上有宋宁宗书静聴松风四字下有丙午御书二玺上有席字一印下有商邱宋荦审定真迹天水郡收藏书画印记二印左方下有缉熈宝殿一玺轴髙七寸五分广三尺四寸三分
　　元赵孟頫白鼻騧图一轴【上等盈一】
　　素笺本着色画无欵右方一印缺其半存子昻二字诗塘张洪题云花骢初出大宛城只有虬须相伴行食粟天闲曾入仗莫言伯乐不知名今人相马只言肥不説森严骨相竒千里长途无险易死生堪托有谁知东呉张洪又陈继题云进驭归来日已西落花芳草满春泥也知枥上无凡马牵过天闲不肯嘶庐山陈继又尤安礼题云天廏昻藏八尺龙奚奴牵牧更从容等闲不遇方臯识安得承恩近九重雾鬛风鬉白鼻騧逢时已【缺二字】盐车圉人牵入天闲里缓步康庄日未斜姑苏尤安礼轴髙八寸二分广一尺三寸
　　元管道升竹溪览胜图一轴【上等昃一】
　　宋笺本墨画欵识云至大二年魏国夫人赵管下一印不可识又式古堂书画一印又上有半印不可识左方下有卞令之鉴定一印轴髙一尺七寸八分广九寸二分
　　元赵雍山鹧棠梨图一轴【上等辰一】
　　素笺本墨画欵云仲穆戯墨下有仲穆魏国世家二印左方上李至刚题云山鹧殊有情适此闲中趣不踏桃李枝却向棠梨树至刚题左方下有徳父聨印轴髙三尺五寸二分广一尺二寸二分
　　元钱选花冠秋色图一轴【上等宿一】
　　宋笺本着色画欵云云谿翁钱选舜举画下有舜举一印轴髙三尺三寸广一尺八寸二分元柯九思晩香髙节图一轴【上等列一】
　　素笺本墨画欵云五云阁吏为正臣作下有柯氏敬仲敬仲画印二印右方中又柯九思墨印一印右方上虞集书跋云敬仲此幅清楚出尘真平日合作也奎章阁侍读学士虞集题右方下有四益之斋图书之府不出户庭尚友千古一印左方中有蕴真斋训忠之家蕴真之斋图书之府吾存其中防戯今古松窻棐几万钟为轻聊寓意于物适有涯之生诸印下有永存珍秘得秀髙昌正臣图书诸印下边幅有棠村审定蕉林二印轴髙三尺九寸三分广二尺三寸四分
　　御笔题籖籖上有乾隆宸翰一玺
　　元柯九思画竹一轴【上等列二】
　　素笺本墨画欵云丹邱生写赠叔方徴士下有柯氏敬仲一印又训忠之家一印右方下半印二存逺孙印章四字左方下有别岫半印轴髙三尺一寸五分广一尺五寸四分
　　元黄公望九珠峰翠图一轴【上等张一】
　　宣和绫本墨画未署欵姓名见题识中上方有王逢题云层峦叠嶂青嵸巃深坞防露儒人宫晴霏裔裔吹不防下覆春水光溟蒙谁家相对縁溪住石梯蛇折苔华路何当着我沙棠舟放歌流下前滩去梧溪王逢为草元道人题大痴尊师画又杨维桢题云九珠峰翠接云间无数人家住碧湾老子嬉春三日醉梦回疑对铁崖山铁篴右方下有也园珍赏邵氏容春堂书画印造元斋造元道人礼用诸印押缝有九如清玩一印左方上有清如许一印下有冰壶秋月一印又二印漫漶不可识左边幅有阿尔喜普之印东平二印轴髙二尺四寸八分广一尺八寸一分
　　元王防坐聴松风图一轴【上等寒一】
　　素笺本着色画右方上篆书署坐聴松风四字左方上欵识云至正二年夏四月廿又二日黄鹤山樵王画下有王印王叔明章二印轴髙四尺八寸四分广九寸四分诗塘
　　御题诗云偶来松树林趺坐青松下忘筌弄泉石谡谡幽籁防主人对客言横琴为我写客谓主无须聴取真琴者御题下有懋勤殿鉴定章乾隆御笔二玺前有御赏一玺
　　御笔题籖籖上有乾隆宸翰一玺
　　元王石壁飞流图一轴【上等寒二】
　　素笺本墨画右方上署石壁飞流四字欵识云至正壬寅秋九月为道一处士作王下有王印叔明二印又下有蔡羽之印上字公绶贞节堂印诸印左方下有瞿起田耕石斋图书商山呉氏图书半印二轴髙三尺四寸五分广一尺一寸五分
　　元王双松渔隐图一轴【上等寒三】
　　宋笺本墨画左方上篆书署双松渔隠四字右方中欵识云至正壬寅夏王避暑小蓬壶有懐复来錬师写此奉寄下有王一印轴髙一尺八寸广七寸七分
　　元王秋林万壑图一轴【上等寒四】
　　素笺本着色画欵云秋林万壑图黄鹤山樵王叔明画下有王叔明一印右方上有退宻一印下有藁字小号又项元汴印墨林秘玩大明锡山安国珍藏诸印左方上有檇李子京父印项墨林鉴赏章诸印下有项子京家珍藏圣谟徐健庵诸印轴髙二尺一寸三分广一尺四寸二分
　　元王秋山读书图一轴【上等寒五】
　　素笺本着色画右方上篆书署秋山读书图五字欵云叔明为日章画下有叔明一印又下有周公缜昆山周氏世藏书画印二印又玉峰石秀岩藏一印又山人半印左方下有鹤城居士军假司马元朗鉴定三印轴髙二尺九分广一尺三寸六分
　　元倪瓒溪山图一轴【上等来一】
　　宋笺本墨画欵识云歳辛亥懒瓒画溪山图上方王汝玉题云逍遥天地一闲身浪迹江湖七十春惟有云林堂上月于今曾照昔年人青城山人王汝玉为伯永契家题又题句云踈木晴峦墨尚新清诗佳丽出风尘披图便觉成今古词翰谁能继【缺一字】人欵存一休字余缺右方上有真赏珍秘宜尔子孙诸印下有公字信公珍赏二印押缝有阿尔喜普之印东平宗家重宝三印左方上有丹诚友古轩珍赏二印下有琴书堂都尉耿信公书画之章勤僖公后人防侯嘉祚文徴明印石田会侯鉴赏诸印押缝有长宜子孙一印诗塘有董其昌记语倪元镇溪山图真迹董元宰家藏第二幅十六字又记云沈启南云云林画江东之家以有无为清俗又记云云林画虽学闗仝能自出新意故无重儓之诮凡翰墨事皆然元宰又题后有千山耿信公书画之章信公鉴定珍赏植庭清玩阿尔喜普之印耿嘉祚印字防侯诸印左边幅有九如清玩也园珍赏二印轴髙三尺四寸七分广一尺六分
　　御笔题籖籖上有御赏乾隆宸翰二玺
　　元倪瓒江亭山色图一轴【上等来二】
　　宋笺本墨画欵题并序云焕伯髙士嗜古尚义笃于友道于医学尤精隠居养亲不求知于人也余过娄江逾月与仆甚相好戯写江亭山色并作长歌以畱别二月廿五日瓒娄江之东天宇寛左瞰青海隂漫漫樱桃花落杂飞霰桃李欲动春风寒我去松陵自子月忽惊归雁鸣江干风吹归心如乱丝不能奋飞身羽翰身羽翰度春水蝴蝶忽然梦千里剥啄剥啄闻叩门推枕倒裳为君起持杯劝我径饮之有酒如渑胡不喜看朱成碧纷醉眼碧草春波映防绮醉吐胸中之磊块一笑濡毫烂盈纸白鸥明处白云生歴歴青山镜光里翡翠防防满兰芷下署壬子右方上有真赏一印下有琴书堂都蔚耿信公书画之章勤僖公后人九如清玩也园珍赏防侯珍藏诸印左方上有丹诚一印下有珍秘宜尔子孙公字信公珍赏诸印押缝有阿尔喜普之印东平二印左边幅有也园索氏收藏书画一印轴髙二尺九寸五分广一尺三寸七分
　　御笔题籖籖上有天府珍藏乾隆宸翰二玺
　　元倪瓒紫芝山房图一轴【上等来三】
　　宋笺本墨画欵题云山房临碧海【脱二字】紫芝荣云上飞鳬舄月中闻凤笙术烟生石灶竹雪洒前楹谁见陈髙士希夷善养生八月廿日为叔平画紫芝山房图并赋五言瓒轴髙二尺五寸广一尺八分
　　元倪瓒容膝斋图一轴【上等来四】
　　宋笺本墨画欵识云壬子歳七月五日云林生写又题云屋角春风多杏花小斋容膝度年华金梭跃水池鱼戯彩鳯栖林涧竹斜亹亹清谈霏玉屑萧萧白髪防乌纱而今不二韩康价市上悬壶未足夸甲寅三月四日檗轩翁复擕此图来索谬诗赠寄仁仲医师且锡山予之故乡也容膝斋则仁仲燕居之所他日将归故乡登斯斋持巵酒展斯图为仁仲夀当遂吾志也云林子识右方上有长白索氏珍藏图书一印下有阿尔喜普之印东平二印左方下有友古轩珍宝髙阳李霨坦园氏图书二印诗塘邵宝记云此非容膝斋图也图而寄诸容膝斋者也斋以诗画重诗画以人重后之人以前人重失而戚然得而欣然固其情哉二泉山人邵宝为复轩翁书于容春堂甲戌十月八日前有友古轩一印左边幅有也园索氏收藏书画御赐忠孝堂长白山索氏珍藏二印轴髙二尺三寸二分广一尺一寸
　　元倪瓒筠石古槎图一轴【上等来五】
　　素笺本墨画欵云云林子写筠石古槎下有云林子一印右方上有天籁阁一印下一印存清玩二字可辨左方上有项元汴印墨林秘玩二印下有平生真赏项子京家珍藏晓亭珍玩宣氏家藏诸印轴髙一尺三寸七分广一尺一分元曹知白羣峰雪霁图一轴【上等暑一】
　　宋笺本墨画右方上署羣峯雪霁四字下有素轩一印右方下自识云洼盈轩为懒云窝作下有云西玩世之余二印左方上黄公望跋云云翁为西瑛作此时年七十有九而目力了然笔意古淡有摩诘之遗韵仆之染不敢企也至正庚寅五月十一日大痴学人识右方有真赏丹诚耿防侯鉴定书画之章珍秘宜尔子孙长宜子孙宗家贵重阿尔喜普之印东平诸印左方有友古轩御赐忠孝堂琴书堂都尉耿信公书画之章公字信公珍赏嘉祚云间刺史耿继训印防侯珍藏诸印轴髙四尺四分广一尺七寸六分右方上
　　御题诗云千峰余积素万壑鬭新晴色明螺庵溪声杂玉鸣林踈噤鸟语径冷絶人行消得陶居士茶铛着意烹御题下有乾隆宸翰几暇临池二玺前有御赏一玺
　　御笔题籖籖上有乾隆宸翰一玺
　　元陈贞白云山房图一轴【上等往一】
　　素笺本墨画欵识云至正辛夘秋九月既望陈贞履元为大空道者写白云山房下有陈贞私印陈履元印二印右方上有长字一印下有柏成梁鉴定贤者而后乐此二印左方下有鉄山鉴定一印轴髙三尺二寸一分广一尺一寸元方方壶神岳琼林图一轴【上等秋一】
　　宋笺本着色画欵识云歳在旃大荒落三月十一日谷山人方方壶为南溟真人作神岳琼林图下有方壶【二字漫漶】谷山人二印右方上有琴书堂九如清玩也园珍赏三印下有石才半印信公珍赏一印左方上有阿尔喜普之印乐葊二印下有耿防侯鉴定书画之章一印又张文半印轴髙三尺七寸五分广一尺七寸五分左方上
　　御题诗云嵣岳麓仙人宅琪树琼林参汉碧金堂十二只茅庵笑指洪崖肩可拍何年换骨遗方壶偶写宿逰悬圃迹我今挂壁眄烟霞忽忘高奔迅过隙乾隆戊午如月之望御题下有乾隆宸翰几暇临池二玺诗塘
　　御题苍润二大字上有乾隆宸翰一玺
　　御笔题籖籖上有乾隆宸翰内府书画之宝二玺
　　元马文璧山水一轴【上等收一】
　　宋笺本墨画欵云马文璧为士源作下有马琬私印一印左方上有韩奕题云横空防云淡初卷茫茫苍烟隔层巘逺壑清风拂树来烟鬛梢梢总如剪草亭幽寂傍山冈坐久令人意两忘忽惊啼鸟翠防里催我佳句投奚囊人生乐事知多少犹有吟情超世表为写词源浥画图晴壁髙堂楚山晓安阳韩奕下有缶歌馆张伯起桂坡安国鉴赏诸印右方下有张则之休宁朱之赤珍藏图书二印轴髙二尺二寸九分广一尺三寸诗塘
　　御题诗云吟余绳榻抛书卷独展烟云对穹巘波上危亭俯碧澂吴淞半江不须剪辋水浑疑华子冈画耶真耶两欲忘胡为千里江山景收入咫尺青丝囊萧斋倚咏兴不少洒然心共秋云表忆在中盘精舍中小开处嶤峰晓乾隆戊午新秋御题即用韩奕原韵下有乾隆宸翰几暇临池二玺
　　御笔题籖籖上有御赏乾隆宸翰二玺
　　元马文璧春江问渡图一轴【上等收二】
　　素笺本墨画欵识云至正庚子春三月八日扶风马文璧作下有文璧一印右方下有马生印一印左方下有许氏国用一印轴髙一尺七分广一尺五寸五分
　　明宣宗画花下貍奴图一轴【上等冬一】
　　宋笺本着色画欵识云宣徳丙午制上钤御府图画一玺轴髙一尺三寸广一尺二寸二分明冷谦白岳图一轴【上等藏一】
　　素笺本墨画欵题云挂冠北阙已多年喜放筼筜构数椽芦苇老长方织壁茅茨不剪任齐檐采薇制就为茶供汲瀑调羮胜酒泉纵目大观巅顶上归来满袖白云还至正癸未秋与刘伯温订朝白岳泛舰遡流由桐江经严台之睦州路闻水砰砰心怀骇骇辘轳而上于万山之【缺】至时已十有七天星月矣歴阶而升几十里始得睹一天门参谒圣像眺翫山川步壶天五老峰僊洞珠帘逺峰岌岌而参天穿云森森而列前询及乡人答以黄山计一日程可至其间于是乘兴悠逰见怪松竒石巍峩峭壁飞瀑温泉丹台鼎灶瘦僧异兽猿吟鸟语留我身心遏我神思援萝及巅长江一线金陵了然南北无几四隅八荒悉障目前而刘曰前悮入仙山也咏吟不已于是强余摸写余亦勉涂黄冠道人冷谦作倂题于硃砂庵下有冷谦之印一印前有竹斋一印左方上刘基题云茅檐无事日长闲中有山人不记年观瀑已知秋雨过聴松欲拂夏云还餐霞拟似神仙举种竹情同君子坚莫问朝来新厯日桃花红近野桥边青田刘基题前有张居正赞云斯画斯题我亦神驰钦哉敬哉二大仙师万厯四年春后学张居正赞左方下有孙承泽一印轴髙二尺六寸三分广一尺二寸八分
　　明徐贲蜀山图一轴【上等闰一】
　　宋笺本墨画欵题云斋房窅窕乱防空流云啼鸟路西东薜萝烟杳青林入菱荷雨满碧谿通秾花芳月时时有花月尊中常泛酒蜀山苕水近相连南风荡漾木兰闲陪钓侣芦洲外偶值樵童松障前樵童钓侣行相识吴语蛮歌自朝夕梦魂不解齐门竽怀抱都随谢家屐山中风景独君知结隣谁肯作幽期淮南桂树秋揺落更为重吟招隠诗吕山人自吴来访余蜀山中登临燕赏遂留数日孤琴野艇倐然告归因画一纸以赠并诗以道山居之乐盖将以邀吾山人卜隣尔噫余今因画赋诗君归而观此必旋能因诗而念我山居也栖霞憩月当翘首以待徐贲下有徐贲一印左方下有徐贲幼文一印又一印不可识又张羽题云住近百花洲羣峰蘸碧流山能几尺容得许多秋志学山人与余别甚久一日访余上林出示此图因题其上张羽又宋克记语云洪武辛亥元夕鹤瓢山房展观宋克又记语云甲午懒逸张孝思藏观轴髙二尺六分广八寸四分
　　明王绂草亭烟树图一轴【上等余一】
　　素笺本墨画欵题云溪水涵秋鹤影孤草亭云冷树糢糊相看未遂还山约空复年来写画图毘陵王绂写并题下有孟端防戯翰墨二印前有友石生一印上方韩奕题云横空防云淡初卷茫茫苍烟隔层巘逺壑清风拂树来烟鬛梢梢总如剪草亭幽寂傍山冈久坐令人意两忘忽惊啼鸟翠防里催我佳句投奚囊人生乐事知多少犹有吟情超世表为写词源浥画图晴壁髙堂楚山晓安阳韩奕又俞行之题云雨过乱泉流风声满树头山亭如斗大容得许多秋晴江俞行之题又王达善题云清霜入林枫叶赤寂寂茅亭枕溪碧千尺孤峰倚绛霄俯仰乾坤秋一色髙怀本与山水同闲踪得伴渔樵翁纵谈不及世尘事笑指天外南飞鸿披图景象看如此双目令清似水欲凭粉墨写蓬瀛更拂溪藤寻画史翰林王达善又王汝玉题云不到草亭今十年重来风景只依然天恩倘赐悬车日拟向溪头泊钓蜀人王汝玉又梁用行题云鹤鸣风起树飕飕细草如烟翠欲流最喜晩来亭上坐一天凉露桂花秋梁用行左方上有丹诚一印下有琴书堂都尉耿信公书画之章二印又下有也园索氏收藏书画耿防侯鉴定书画之章二印右方下有真赏珍秘宜尔子孙公字信公珍赏诸印押缝有阿尔喜普之印乐葊二印轴髙三尺一寸五分广一尺一寸按韩奕题句与马文璧山水画轴同俱非赝作葢一诗两书之也
　　明王绂淇渭图一轴【上等余二】
　　宋笺本墨画欵云孟端为用之写下有孟端印一下有梁潜跋云此无锡山人王孟端作以贶予片楮中见此短梢而烟云千畆之势如在渭川淇园也予爱其笔力得之偶然举以奉舅氏仲亨先生而书以识之未署名下有梁潜用之二印轴髙二尺四寸四分广一尺七分
　　明王绂勘书图一轴【上等余三】
　　宋笺本墨画欵署孟端下有孟端中书舍人之印二印上方王达题云九龙山下忆陪逰一别俄惊几度秋惆怅仙魂乘鹤去披图令我不胜愁耐轩居士王达又上有魏骥题云中书画学士诗二絶妙夺天下竒上人得之为至宝焚香相对无厌时我忆二公之丰姿已矣已久长相思画兮诗兮天地间声名嬴得人人知南斋老人萧山魏骥题左方下有植庭清玩东平梁氏居易轩图集三印右方下有朱之赤图书记一印左边幅有长白索氏珍藏图书印也园珍赏二印轴髙三尺七寸三分广一尺二寸五分明王绂独树图一轴【上等余四】
　　素笺本墨画欵题云偃然如葢翠生烟错节盘根石共坚自信非才难适用不妨风雨自年年永乐甲申长至前一日九龙山人王孟端写于沈翰林之自乐轩下有孟端防戯翰墨二印前有友石生一印右方上题句云托根苍崖巅枝叶恒自茂虽无匠石顾地产亦良厚矧兹霜霰余挺若孤松秀相对澹忘言云生在岫欵署履素生又真赏九如清玩二印下有珍秘宜尔子孙汉水耿防侯书画之章诸印左方上有丹诚一印下有琴书堂都尉耿信公书画之章二印又下有公字信公珍赏二印押缝有阿尔喜普之印东平二印右边幅有长白索氏珍藏图书印也园珍赏二印轴髙三尺五寸五分广一尺二寸一分
　　明商喜戯猫图一轴【上等成一】
　　素笺本着色画欵署莲州上钤商养性写一印轴髙一尺五寸广二尺五分
　　明戴进聴泉图一轴【上等歳一】
　　素笺本墨画欵署戴进下有钱塘戴氏文进二印轴髙二尺八寸三分广一尺三寸九分明陈宪章万玉图一轴【上等律一】
　　素绢本墨画梅花右方中书署万玉图三字欵识云正统二年夏陈宪章写奉娄东景晖清玩下三印俱漫漶不可识轴髙三尺四寸六分广一尺七寸八分
　　明沈周杏林书馆图一轴【上等吕一】
　　宋笺本墨画欵云杏林书馆沈周写下有沈启南氏一印上方徐源书赋并序云杏林书馆图沈石田所作也郡庠葛君行简以贻医师公尚陈先生其曰吾二子在襁褓时多疾几不免赖其剂而全矣渠今感徳无以已也用此图画与此辞赋所以报焉者亦有既矣赋云我怀想夫至人兮愿日而无由匪闗梁之不通兮重道里之阻修集众英之罗莳兮培异种而幽生阳发坤以房敛兮隂跻干而花明方昼夜而炊兮乃瀹烝其柢根看不疑于櫑具兮逢王傅于殿门辞嘉恵而肥遯兮谓索餐而忸怩以庐山之屛矗兮终吾生以栖迟同匡谷而厞隠兮与乐天而偃仰示叔谦以伐木兮授长房以竹杖仰黔羸而造化兮俯冯夷而上浮啖道华之一枣兮絶契虚之三仇凌飓风而恣睢兮抚檆云而徜徉连竹孙于嶰谷兮翽鳯鶵于髙冈驾绛螭而骖翠虬兮周四极而不息歴泰逺而邠国兮怳濮铝而祝栗羽觞而咀琼羞兮嗜六气而可爱饫朝霞于沦隂兮暨正阳而沆瀣岂与世而溷溷兮超尘埃以傲舒王乔为之掌籥兮蚩尤为之守庐方春日之暄妍兮漫杏林之鲜丽气固骄于松筠兮香更嘉于兰蕙肇余类以汋约兮谁敢冀乎遐龄曰十病而九瘳兮闻稚川之宁馨成化辛丑歳季冬吉旦赐进士第承徳郎兵部武库司主事泾徐源着轴髙二尺三寸五分广九寸六分
　　明沈周放鸽图一轴【上等吕二】
　　素笺本着色画欵题云好似金笼放飞奴旧有名小园风日里采色暎花明沈周下有启南石田二印轴髙四尺三寸五分广二尺三分明沈周画虎一轴【上等吕三】
　　素笺本着色画欵题云西山人家傍山住唱歌采茶上山去下山日落仍唱歌路黑林深无虎虑今年虎多令人忧绕山搏人茶不收墙东小女惊涕流村南老人空髑髅官司射虎差弓手自隠山家索鸡酒明朝入城去报官虎畏相公今避走沈周下有启南一印轴髙一尺七寸五分广九寸三分
　　明吕纪寒雪山鸡图一轴【上等调一】
　　素笺本墨画欵署吕纪下有四明吕廷振一印左方下有见阳图书一印轴髙四尺二寸一分广一尺四寸七分
　　明唐寅灯宵闺话图一轴【上等阳一】
　　宋笺本墨画欵题云宫栁条长影可搓金吾弛禁不相诃内人争唱横【缺】调乐府新谐【缺】邓歌戯局结团分鬬雀灯轮自转应鸣鼍遗钿堕珥知多少帝里春宵奈尔何上元京城看鼇山灯六如居士唐寅作并书下有唐伯虎一印左方上有竹溪珍玩一印下半印不可识右方下有衣园观玩教忠堂藏二印轴髙四尺二寸二分广八寸
　　明唐寅松溪独钓图一轴【上等阳二】
　　素笺本淡着色画欵题云烟水孤篷足寄居日常能办一餐鱼问渠勾当生平事不弄纶竿便读书唐寅下有唐伯虎唐寅私印二印前有呉郡一印右方下有李霖珍赏一印左方下有独醒居士鉴定一印轴髙三尺二寸五分广九寸二分诗塘
　　御题诗云松下科头把钓居任呼渔父任呼鱼因之识得鱼儿乐不在庄一卷书乾隆乙未小春用唐寅原韵偶题御笔下有懋勤殿鉴定章乾隆宸翰二玺前有石渠宝笈一玺
　　御笔题籖籖上有乾隆宸翰一玺
　　明仇英碧梧翠竹图一轴【上等云一】
　　素笺本着色画欵云仇英实父制下有十洲仇英之印二印右方上王宠题云常侍风流邺下遗英英文采曜长离也知彩笔花生夕应是神逰艺苑时王宠又文征明题云年来无梦入京华才尽文通敢漫夸但得池头频赋草不须笔上更生花徴明又彭年和云呉中文艺属君家锦绣辞章世共夸兄弟池塘原有草何须更梦笔生花彭年奉次右方下有莱嵩氏书画一印左方下有景虞堂一印轴髙四尺六寸一分广一尺七寸九分诗塘
　　御题诗云石泉窈以清梧竹复脩翠诛茒为小楹延得青山致幽人兀然坐开卷黙而识仿佛沂水风吾与也意乾隆乙未中伏御题下有懋勤殿鉴定章乾隆宸翰二玺前有天府珍藏一玺
　　御笔题籖籖上有御赏稽古右文之玺二玺
　　明仇英林亭佳趣图一轴【上等云二】
　　宣徳笺本着色画无欵左方下有十洲一印左方押缝有植庭清玩阿尔喜普之印二印右边幅有友古轩也园珍赏二印轴髙三尺五寸五分广一尺四分
　　明仇英西园雅集图一轴【上等云三】
　　宣徳镜光笺本白描画右方上篆书署西园雅集四字下方欵云仇英实父制下有十洲一印轴髙二尺六寸九分广九寸三分
　　明文徴明春山烟树图一轴【上等腾一】
　　宋笺本淡着色画欵题云千村緑树一溪分百叠晴峦锁白云貌得江南烟雨意错教人唤米敷文徴明下有徴仲一印后王谷祥题云树色犹含雨山容未敛云草堂闲注目春意正氤氲谷祥又彭年题云雷平春色晓氛氲天外三峰碧玉文为问华阳洞中客可能持寄陇头云彭年又袁褧题云春水没渔矶春云连树緑落景在遥山江南雨新足袁褧右方有珍赏都尉耿信公书画之章二印下有珍秘宜尔子孙二印左方下有丹诚一印下有琴书堂一印又下有公字信公珍赏二印轴髙一尺五寸五分广六寸四分
　　明文徴明松声一榻图一轴【丄等腾二】
　　宋笺本墨画欵题云六月飞泉泻玉虹仙人虚阁在山中四檐秀色千峰雨一榻松声万壑风徴明下有徴仲父一印轴髙三尺九寸七分广八寸五分
　　明文嘉仿王南村草堂图一轴【上等致一】
　　素笺本着色画欵识云万厯丙子孟夏临黄鹤山人南村草堂图茂苑文嘉下有文嘉之印文水道人二印右方下有商邱宋荦审定真迹一印又一印漫漶不可识左方下有云间刺史耿继训印一印轴髙四尺一寸三分广一尺四寸八分左方上
　　御题诗云面水澄背碧山几楹蜗舍緑杨环箔头眠茧开帘晒町畔看秧杖防还太古林泉惟静静长年鸡犬自间闲应知尘世无堪比只在桃源莲社间乾隆御题下有乾隆宸翰几暇临池二玺
　　御笔题籖籖上有御赏乾隆宸翰二玺
　　明文嘉岩瀑松涛图一轴【上等致二】
　　素笺本墨画欵题云千岩飞瀑洒晴空日暮松声万壑风曾是梦中经歴处天台南畔石桥东文嘉下有文嘉印文休承印二印右方上有师臣一印左方中有棠村审定蕉林二印轴髙三尺四寸六分广一尺三寸四分
　　明文伯仁方壶图一轴【上等雨一】
　　素笺本着色画右方上篆书署方壶图三字左方下欵署云嘉靖癸亥春三月望日为汝脩先生写五峰山人文伯仁于金陵客次纪下有伯仁聨印又顾氏芸阁珍藏一印右方下有徳承一印又顾汝脩氏顾明徳印方壶山人石氏家藏画隠诸印右边幅有苍岩子蕉林居士二印轴髙三尺七寸六分广九寸九分上方
　　御题诗云琼室珠宫镜里涵石桥防后难探汉皇却欲寻仙路致使齐人搤掔谈乾隆甲子暮春御题下有乾隆宸翰几暇临池二玺
　　御笔题籖籖上有乾隆宸翰一玺
　　明文伯仁松冈竹坞图一轴【上等雨二】
　　素笺本着色画欵识云嘉靖甲子春日五峰山人文伯仁写下有伯仁徳承父二印右方上又题云放浪溪山已有年毎逢形胜便悠然松冈竹坞藏兰若却是今生世外縁庚午重阳日偶见复题五峰文伯仁下有五峰文伯仁二印右方下有安绍芳印墨颠斋图书二印左方下有摄山长一印押缝有阿尔喜普之印东平二印右边幅有御赐忠孝堂也园珍赏二印轴髙四尺一寸二分广九寸六分上方
　　御题诗云椿槿休论大小年林泉佳处毎陶然看予杖防石桥度笑煞瞿昙论四縁乾隆庚申秋日御题即用画间原韵下有乾隆宸翰一玺
　　御笔题籖籖上有乾隆宸翰一玺
　　明文伯仁溪山秋霁图一轴【上等而三】
　　宣徳笺本墨画欵识云鴈门文伯仁写溪山秋霁丁未春三月望下有徳承一印右方下有文伯仁徳承父一印右方上俞允文题云何处逃形与避名静来知得古人情谷口不闻丹诏辟山腰惟见白云横允文左方上有苍岩棠村审定二印轴髙四尺八寸五分广一尺一分明闺秀赵文俶写生一轴【上等露一】
　　素笺本着色画欵识云丙寅季冬天水赵氏文俶写下有文俶连印左方下有宋氏稚佳书画库记一印轴髙三尺四寸广一尺六寸
　　明陈淳江流澄碧图一轴【上等结一】
　　素笺本着色画欵题云江流澄碧细生波入望云山奈逺何未得乘风去登览渡头空载夕阳过道复下有复父氏白阳山人二印轴髙三尺一寸四分广八寸四分
　　明陈淳重阳风雨图一轴【上等结二】
　　素绢本着色画欵题云满城风雨近重阳橘熟橙黄菊吐香瑟瑟凉天无限乐好怀何必论他乡嘉靖甲辰重阳日写浩歌亭道复下有白阳山人陈道复氏二印右方下有十二砚斋鉴藏太史氏瑶泉三印右边幅有士标私印一印左边幅有笪重光印江上外史二印轴髙三尺七寸三分广一尺八寸五分
　　明陈栝画海棠一轴【上等为一】
　　索绢本着色画欵识云嘉靖丁未秋九月既望写奉垚山长兄先生沱江子陈栝志下有子正氏陈栝之印二印右方上有棠村审定蕉林二印左方下半印不可识轴髙五尺一寸五分广二尺九分
　　明钱谷仿王蕉石一轴【上等霜一】
　　素笺本着色画欵识云尝记太史文翁所藏黄鹤山樵仲夏园林蕉石笔意潇洒如风生叶上对之令人可以逃暑研亭以纸索子写蕉石遂仿佛成之回视原本真霄壤也不直一笑时甲戌秋七月六日是日热特甚挥汗识此钱谷下有叔宝悬磬室二印右方下有墨颠斋图书一印左方中有棠村审定蕉林二印轴髙四尺五寸三分广一尺五寸五分
　　明陆治天池石壁图一轴【上等金一】
　　素绢本着色画欵题云西来叠嶂拥春城出郭徐看岛屿明极目遐瞻青未了侧身髙俯緑初平晴峦云净空潭影长谷风疏散鸟声笑拂当年题胜处青山留得饮中名绣壁连峰芳草春全呉一望掌中分千花暖送和香气天地晴翻错锦文野寺松楸新属主荒台麋鹿昔成羣扁舟回首江村路翠锁重峦总暮云右二诗往歳从文太史天池作也庚戌新夏为玉田先生写天池石壁因録一过将以启藻思于嗣宗博阳春于下里云尔陆治后有陆叔平氏包山子二印轴髙二尺二寸一分广九寸四分有竒明项元汴栢子图一轴【上等生一】
　　素笺本墨画欵云栢子图项元汴写于幻浮精舍下有墨林居士一印右方下有子京一印左方下有项元汴一印轴髙二尺六寸三分广八寸二分
　　明项徳新秋江云树图一轴【上等丽一】
　　素笺本墨画欵云秋江云树草阁寒泉项徳新写倪迂之笔下有项徳新印又新氏二印右边幅陈奕禧跋云鉴赏名绘毎使人清心忘世由乎妙手笔墨既精意象并臻夐絶也吾禾项又新为墨林先生之从子根柢于古人法度最深复以髙简雅淡之情见诸寄托意不在画而画乃佳试观此帧之神韵趣致使知前辈风流非后人能及不觉京华热地今日疎帘小阁间竟是深山寒壑矣戊子闰月奕禧为亷让题轴髙二尺四寸广七寸一分
　　明宋旭云峦秋瀑图一轴【上等水一】
　　宋笺本着色画右方书署云峦秋瀑四字后欵识云万厯癸未九月廿日檇李宋旭制后有初阳石门山人檇李宋旭三印右方下有宋初阳氏一印左方上冯大受题云玉削羣峰倚太空秋深擕眺蹑长虹琼浆乱喷青天雨珠瀑横翻碧海风胜地自应栖化鹤髙踪谁不羡鸿同来词客俱陶谢赋就明珠落掌中秋日冯大受题左方下有北垞藏玩一印轴髙三尺九寸二分广一尺一分
　　明董其昌烟树茒堂图一轴【上等玉一】
　　宣徳镜光笺本墨画欵题云烟岚屈曲树交加新作茒堂窄亦佳手种松杉皆老大经年不踏县门街辛酉三月写于西湖兰若元宰下有董其昌一印右方下有秋容亭一印轴髙三尺三寸五分广一尺一寸六分
　　明董其昌秋林书屋图一轴【上等玉二】
　　宣徳镜光笺本墨画欵云仿云西老人秋林书屋思翁下有董其昌元宰二印右方下又戯鸿堂一印上方朱轩题云桥危藤络石江迥树生秋目防蒹葭外伊人未可求朱轩题左方下有秋碧敬仲氏二印右边幅有苍岩子蕉林鉴定二印轴髙一尺七寸广一尺八寸
　　明董其昌竒峰白云图一轴【上等玉三】
　　宣徳镜光笺本墨画欵云竒峰白云元宰写又题云悠悠白云里独住青山客林下昼焚香桂花同寂寂为澈如年兄书其昌下有董其昌一印轴髙二尺五寸广九寸五分
　　明项圣谟古木幽篁图一轴【上等出一】
　　素笺本墨画欵题云白石疑云立緑筠惊凤翔毫端飞舞处神色想几狂背摹赵文敏真迹醉笔题此项圣谟下有檇李项伯子聊以自娯醉风人诗画二印前有项字一印轴髙一尺七寸广九寸九分
　　明项圣谟桃花写生一轴【上等出二】
　　素笺本墨画欵题云郊外桃花开了今朝燕子来説一时难禁防思又被狂蜂饶舌项圣谟写并题下有易庵居士孔彰父二印轴髙一尺九寸六分广一尺六分
　　画轴次等
　　五代闗仝秋山晚翠图一轴【次等天一】
　　素绢本着色画未署欵姓名见边幅王铎跋语中
　　宋徽宗玉鹰红叶图一轴【次等地一】
　　素绢本着色画欵识云玉鹰红叶图宣和御制后有押字上钤御书一玺
　　宋徽宗红蓼白鵞图一轴【次等地二】
　　素绢本着色画上方有宣和殿宝一玺
　　宋巨然秋山图一轴【次等元一】
　　素绢本墨画未署欵姓名见诗塘董其昌跋语中
　　宋巨然富春山图一轴【次等元一】
　　素笺本墨画无欵姓名见边幅瞿式耜跋语中又范梈倪瓒袁忠彻袁泰虞集李道诸题句又题句五各署云寄寄斋人水村民防斋子元子知非子
　　宋赵昌四喜图一轴【次等黄一】
　　素绢本着色画未署欵姓名见边幅董其昌跋语中
　　宋江参摹范寛庐山图一轴【次等宇一】
　　素绢本着色画欵识云范华原庐山图江参摹宋刘松年溪亭客话图一轴【次等宙一】
　　素绢本着色画欵署刘松年
　　金王庭筠花隂戯猫图一轴【次等洪一】
　　素绢本着色画欵署王庭筠
　　元赵孟頫栁隂双骏图一轴【次等荒一】
　　素绢本着色画未署欵有赵子昻氏一印元赵孟頫荷花水鸟图一轴【次等荒二】
　　素笺本着色画欵署子昻
　　元赵孟頫兰竹一轴【次等荒三】
　　素笺本墨画欵署子昻
　　元赵雍春郊逰骑图一轴【次等日一】
　　素绢本着色画款署仲穆右边幅有董其昌跋语一
　　元赵雍羣峰雪霁图一轴【次等日二】
　　素绢本着色画欵题云快雪真无价丰年定有期腊前才一白至后已多时玉展琳琅步花蛱蝶枝春风在天上飘入万年池至正十年冬十月仲穆
　　元萨都剌严陵钓台图一轴【次等月一】
　　素笺本墨画诗塘欵题云山川牵惹我心旌迢递驱驰万里程蹻步薜分声析析瀑流涧滙响砰砰钓竿台上无形迹丘壑亭中有隠名富贵可遗志不易鼎彞犹似羽毛轻予自都门歴南跋涉驱驰奔走几半万里闻严台钓矶山秀寰拱碧水澄渊余强冷起敬共登既而逰归启敬强余绘图漫为作此至元己夘八月燕山天锡萨都剌写并题于武林
　　元王渊寒江芦雁图一轴【次等盈一】
　　素绢本着色画欵识云顾善夫以公事至都将南还乃为此作寒江雪霁图以归之王渊元倪瓒平林逺岫图一轴【次等昃一】
　　素笺本墨画欵识云至正辛丑十二月廿四日徳常明公自呉城将还嘉定道出甫里捩柁相就语俯仰十霜恍若隔世为留信宿夜阑更秉烛相对如梦寐者甚似为仆发也明日防雪作寒户无来迹独与明公逍遥渚际隔江遥望天平灵岩诸山在荒烟逺霭中浓出没依约如画渚上踈林枮栁似我容髪萧萧可怜生不能满百其所异于草木犹情好耳明公复命画江滨寂寞之意并书相与感慨之情悰徳常今为嘉定同知于民有恵政即昔日良常山人也朱阳馆主萧闲仙乡倪瓒言又髙启宋克题句二又题句一署荐字
　　元倪瓒江千秋树图一轴【次等是二】
　　素笺本墨画欵题云寓馆风雨秋闲门草苔翳懐人思奋飞擕书此留滞玉琴和幽吟竹牖聊静憩西山日在望白云淡生媚寂寞栖徳园清虚捐世味石灶有余烟未收煮茗器懒瓒又柯九思宋暹宋克袁华诸题句
　　元呉镇筼筜清影图一轴【次等辰一】
　　宋笺本墨画欵题云陶磨松吐黑汁石角棱棱山泣风梢呼梦暮雪冷露颖漙空晓云湿筼筜一谷老烟霏渭川千顷甘潇瑟何如置此【脱一字】窻前长对诗人弄寒碧梅道人戯墨于晩风清处至正庚寅夏六月
　　元呉镇渔父图一轴【次等辰二】
　　素绢本墨画欵题云西风潇潇下木叶江上青山愁万叠长年悠优乐竿线蓑笠几畨风雨歇渔童鼓枻忘西东放歌荡漾芦花风玉壶声长曲未终举头明月磨青铜夜深船尾鱼泼剌云散天空烟水濶至正二年春二月为子敬戯作渔父意为梅花道人书
　　元盛懋松鹤图一轴【次等宿一】
　　素绢本着色画书欵云武塘盛懋子昭作明倪端捕鱼图一轴【次等列一】
　　素绢本着色画欵云倪端写上方有张诰题句一
　　明林良画鹰一轴【次等张一】
　　素绢本墨画欵署林良
　　明陶成菊花双兎图一轴【次等寒一】
　　素绢本着色画欵题云秋事又从今夏到相逢不道此间常遂于笔札传清玩莫放轮蹄去夕阳天上使臣还有节边方穷【脱一字】岂无觞愿言归慰多知己苦李元来树路旁鸿胪戴尚质索诗画愚检得旧物遂走笔益之以言葢欲攀留叙情好且兼忆诸旧不无感也此迹不可归及他处尚续后会之渐治丙辰夏四月望后两日云湖陶成寓辽之古营州环清亭【俱左旋读】明呉伟寒山积雪图一轴【次等来一】
　　素绢本墨画欵云小仙笔
　　明沈周古松图一轴【次等暑一】
　　素笺本墨画欵题云堂下有松树参云数百年种松人未老长作地行仙长洲沈周奉祝明吕纪荷渚睡鳬图一轴【次等往一】
　　素绢本着色画欵署吕纪
　　明吕纪桃栁双鳬图一轴【次等往二】
　　素绢本着色画欵署吕纪
　　明吕纪雪景翎毛一轴【次等往三】
　　素绢本着色画欵署吕纪
　　明唐寅竹溪髙士图一轴【次等秋一】
　　素绢本着色画欵署呉趋唐寅
　　明仇英春逰晩归图一轴【次等收一】
　　素绢本着色画未署欵右方下有十洲一印明仇英琵琶行图一轴【次等收二】
　　素绢本着色画欵识云嘉靖壬子秋日实父仇英制
　　明文徴明寒山风雪图一轴【次等冬一】
　　素绢本着色画欵题云十月西风凋木叶夕阳初见野人家江南絶景真难记山色呈寒水露沙徴明
　　明文征明溪山深雪图一轴【次等冬二】
　　素绢本着色画欵识云正徳十二年丁丑徴明为九逵先生写溪山深雪图
　　明文徴明緑隂清话图一轴【次等冬三】
　　素绢本着色画欵题云碧树鸣风涧草香緑隂满地话偏长长安车马尘吹面谁识空山五月凉徴明
　　明文徴明古洗焦石图一轴【次等冬四】
　　素笺本着色画无欵右方下有停云馆一印上方文彭録张雨饶介之倪瓒杜琼赵宗文周鼎钱昌吕太常诸诗并徴明和句欵云嘉靖丙辰秋八月望日三桥居士文彭书于金台石室中明姜隠文石甘蕉图一轴【次等藏一】
　　素绢本着色画篆书欵署姜隠诗塘有徐阶题句一
　　明谢时臣青松白云图一轴【次等闰一】
　　素笺本墨画欵题云鳞鬛如有声神蛟对相语弄笔泼云烟晴走雷雨樗仙谢时臣
　　明陆治春山溪阁图一轴【次等余一】
　　素绢本着色画欵题云凭江絶地芙蓉起飞阁攒空玉蝀斜席上山河虚万里掌中指十洲花包山陆治
　　明陆治捕鱼图一轴【次等余二】
　　素笺本着色画左方上书署捕鱼图三字欵识云嘉靖辛亥腊月廿日制包山陆治
　　明徐渭写生牡丹一轴【次等成一】
　　素笺本墨画欵题云五十八年贫贱身何曾妄念洛阳春不然岂少胭脂在富贵花时墨写神青藤
　　明董其昌仿燕文贵笔意一轴【次等歳一】
　　宣徳笺本着色画欵识云长安观郭金吾家藏燕文贵画卷因仿其意为此元宰壬戌冬明董其昌仿米元章潇湘白云图一轴【次等歳二】素绢本墨画欵识云仿米海岳潇湘白云图此乃余家所藏尝戯为摹之董元宰
　　明董其昌虞山雨霁图一轴【次等歳三】
　　素绢本着色画欵识云黄子久居虞山之隂其画耑学吾家北苑癸丑秋日余放棹虞山雨后新凉染此帧亦有一段秀色可餐而邯郸之步终不逮古人逺甚董元宰
　　明董其昌春湖烟树图一轴【次等歳四】
　　素绢本墨画欵题云幽人茶灶烟每与宿云乱凭轩望所思春湖无岸董元宰画
　　明赵左寒山石溜图一轴【次等律一】
　　素笺本墨画欵识云寒山石溜曾见营邱粉本余故拟作此图非敢如近日有庸史狂言数覩真本董太史亦为余云无李久矣赵左
　　明赵左秋山红树图一轴【次等律二】
　　素绢本着色画欵识云辛亥秋九月赵左明刘迈杏林春燕图一轴【次等吕一】
　　素绢本着色画欵识云天启元年闰二月写藏斯馨馆刘迈
　　明郭甸寒鸦宿鴈图一轴【次等调一】
　　素绢本墨画欵识云戊申秋日写古亳郭甸明陈洪绶倚杖闲吟图一轴【次等阳一】
　　朝鲜笺本白描画欵题云何必山行便有诗天生一种住山痴成时也教山童唱难道山童逊雪儿洪绶为乔瞻社世兄写率题
　　明陈洪绶松冈梅坞图一轴【次等阳二】
　　素绢本着色画欵识云洪绶画癸酉暮冬明崔子忠桐隂博古图一轴【次等云一】
　　素笺本着色画欵识云庚辰中秋长安崔子忠画
　　明陈嘉言画端阳景一轴【次等腾一】
　　素笺本着色画百合鸎粟欵识云甲辰端阳前写于竹梧小隠陈嘉言

　　石渠宝笈卷十七
　　钦定四库全书
　　石渠宝笈卷十八
　　贮
　　养心殿九
　　无名氏书画目録
　　画轴上等
　　五代人秋林羣鹿图
　　五代人丹枫呦鹿图
　　宋人秋图
　　宋人萧翼赚兰亭图
　　宋人枇杷戏猿图
　　宋人牧马图
　　宋人双喜图
　　宋人小寒林图
　　宋人却坐图
　　宋人栁隂高士图
　　元人溪桥风雨图
　　元人柳塘白燕图
　　元人画兰
　　刻丝画轴上等附
　　富贵长春图
　　蟠桃献寿图
　　花鸟
　　双喜图
　　画轴次等
　　宋人寒林待渡图
　　宋人松月图
　　宋人山斋邀客图
　　宋人观梅图
　　宋人桐实修翎图
　　宋人岷山晴雪图
　　宋人松泉盘石图
　　宋人寒塘羣雁图
　　宋人花竹翎毛
　　宋人花鸟
　　宋人秋荷野鳬图
　　宋人买鱼沽酒图
　　元人风雨归舟图
　　元人杏鹅图
　　元人画虎
　　元人画虎
　　元人古木寒鸦图
　　明人摹西园雅集图
　　明人摹西园雅集图
　　明人山水
　　明人花下鸳鸯图
　　刻丝画轴次等附
　　崔白花卉
　　竹杖化龙图
　　国朝人书画目録
　　画轴上等
　　恽夀平临呉镇五清图
　　王原祁仿李成笔意
　　王原祁仿王蒙笔意
　　王原祁仿王笔意
　　王原祁仿倪瓒笔意
　　王原祁烟浮逺岫图
　　王原祁江乡春晓图
　　王原祁华山秋色图
　　王原祁晴翠浮岚图
　　王原祁云壑流泉图
　　僧元济王元祁合作
　　徐枋溪亭纳凉图
　　徐枋仿董源笔意
　　柳遇画莺粟花
　　赫奕茅亭竹树图
　　赫奕晴岚晚翠图
　　赫奕画渔父词
　　蒋廷锡菊花
　　王敬铭山水
　　唐岱仿范寛山水
　　画轴次等
　　裕亲王夏山图
　　蓝瑛雪景
　　刘亿仙犬图
　　王翚仿李成江干七树图
　　王云王翚合作
　　王云山水
　　王原祁山川焕采图
　　王原祁平林罨翠图
　　王原祁层峦积霭图
　　王原祁仿黄公望秋山图
　　王原祁山水
　　王原祁夏山旭照图
　　王原祁春山图
　　王原祁丹山碧树图
　　王原祁河岳凝晖图
　　王原祁云山无尽图
　　陆长松图
　　许佑藤花乳鸡图
　　赫奕水村图
　　赫奕秋山平逺图
　　沈宗敬双梧书屋图
　　沈宗敬双松图
　　沈宗敬万松春霭图
　　蒋廷锡花鸟冩生
　　蒋廷锡瓶莲
　　蒋廷锡佛手冩生
　　蒋廷锡荷露图
　　戴天瑞秋山落照图
　　班达里沙画人葠花
　　阿尔粺松间卧虎图
　　张鹏翀春山出云图
　　冷枚春夜宴桃李园图
　　冷枚高士赏梅图
　　冷枚避暑山庄图
　　唐岱松隂抚琴图
　　唐岱仿赵孟頫笔意
　　唐岱仿范寛秋山瀑布图
　　唐岱风雨归舟图
　　列朝人书画【目】録
　　书画合轴上等
　　明仇英云溪仙馆图陆师道书仙山赋















　　钦定四库全书
　　石渠寳笈卷十八
　　贮
　　养心殿九
　　无名氏
　　画轴上等
　　五代人秋林羣鹿图一轴【上等天一】
　　素绢本着色画右方上有奎章一玺左方下有天厯一玺轴髙三尺六寸九分广一尺九寸九分
　　五代人丹枫呦鹿图一轴【上等地一】
　　素绢本着色画右方上有奎章一玺下有李之粹一印左方下有天厯一玺右边幅有九如清玩也园珍赏二印左边幅有阿尔喜普之印东平二印轴髙三尺七寸广二尺一分
　　宋人秋图一轴【上等元一】
　　素笺本着色画右方中有黔宁王子子孙孙永保之太谷子晋二印左方下有梁陶侣书画印东垣梁氏予培家藏二印轴髙八寸四分广一尺四寸二分
　　宋人萧翼赚兰亭图一轴【上等黄一】
　　素绢本墨画右方上有宣文阁寳乾卦二玺下半印二漫漶不可识左方下有绍兴一玺又陈定一印又一印漫漶不可识轴髙四尺四寸九分广一尺八寸六分
　　宋人枇杷戯猿图一轴【上等宇一】
　　素绢本着色画上方押缝有宣文阁寳一玺右方下半印漫漶不可识左方下有蕉林观其大略二印下方边幅有蕉林收藏一印轴髙五尺一寸五分广三尺三寸五分
　　宋人牧马图一轴【上等宙一】
　　素绢本墨画右方上一印漫漶不可识轴髙一尺三寸三分广一尺三寸八分
　　宋人双喜图一轴【上等洪一】
　　素绢本着色画上方有晋国寳章一印右方上有性命同珍依子孙永寳玩一印又一印惟珍藏二字可辨下有半印不可识左方上有晋府书画之印敬悳堂图书印二印下有清和珍玩乾坤清玩二印又下有三河孙东瀛珍藏一印又半印漫漶不可识轴髙六尺三分广三尺二寸一分
　　宋人小寒林图一轴【上等荒一】
　　素绢本墨画右方上有宣文阁图书印一玺下半印漫漶不可识下边幅有蕉林观其大略二印轴髙一尺三寸广一尺五寸三分
　　宋人却坐图一轴【上等日一】
　　素绢本着色画轴髙四尺五寸八分广二尺四寸二分
　　宋人柳阴髙士图一轴【上等月一】
　　素绢本着色画右方下有孙承泽印一印左方下有北平孙氏一印右边幅有棠村审定蕉林二印轴髙二尺三分广一尺二寸四分
　　元人溪桥风雨图一轴【上等盈一】
　　宋笺本着色画轴髙一尺七寸广一尺二分元人柳塘白燕图一轴【上等畏一】
　　素绢本着色画右方有珍秘宜尔子孙琴书堂都尉耿信公书画之章诸印左方有真赏丹诚植庭清玩东平公字信公珍赏诸印下边幅有也园珍赏一印轴髙九寸八分广一尺八寸八分
　　元人画兰一轴【上等辰一】
　　素笺本墨画上方王朝民题云此花出土最清香久逺三秋欲断肠若把一枝深着意春来依旧又生芳江东文祥山人书又书题句云生自幽谷异尔琼芳剩有天然素质休作羣様巧妆梦之曽征国瑞佩之可除不祥君子流芳百世不可一日无此清香下署昆石书轴髙三尺五寸八分广八寸三分
　　附刻丝画轴上等
　　富贵长春图一轴【上等天一】
　　宋本五色织牡丹轴髙二尺七寸四分广一尺二寸一分
　　蟠桃献夀图一轴【上等地一】
　　宋本五色织下方有内合同印半印诗塘绣七言絶句云蟠桃一熟九千年方朔偷来献夀筵才入齿牙甜胜蜜顿教凡骨变成仙上绣御书一玺轴髙三尺四寸三分广一尺六寸九分花鸟一轴【上等元】
　　宋本五色织右方上有中和位育一玺左方下有项子京家珍藏一印轴髙三尺六寸广一尺七寸一分
　　双喜图一轴【上等黄一】
　　元本五色织梅花双鹊右方中素织款题云晓风香萼独开迟双鹊娟娟报喜时最是上林芳信早分明春在万年枝华阳王晓下织王晓一印轴髙二尺四寸四分广一尺二寸六分
　　画轴次等
　　宋人寒林待渡图一轴【次等天一】
　　素绢本墨画
　　宋人松月图一轴【次等地一】
　　素绢本着色画
　　宋人山斋邀客图一轴【次等元一】
　　素绢本墨画
　　宋人观梅图一轴【次等黄一】
　　素绢本着色画
　　宋人桐实修翎图一轴【次等宇一】
　　素绢本着色画
　　宋人岷山晴雪图一轴【次等宙一】
　　素绢本着色画
　　宋人松泉盘石图一轴【次等洪一】
　　素绢本墨画
　　宋人寒塘羣雁图一轴【次等一】
　　素绢本着色画
　　宋人花竹翎毛一轴【次等日一】
　　素绢本着色画
　　宋人花鸟一轴【次等月一】
　　素绢本着色画
　　宋人秋荷野鳬图一轴【次等盈一】
　　素绢本着色画
　　元人买鱼沽酒图一轴【次等是一】
　　素绢本着色画
　　元人风雨归舟图一轴【次等辰一】
　　素绢本着色画
　　元人杏鵞图一轴【次等宿一】
　　素绢本着色画
　　元人画虎一轴【次等列一】
　　素绢本着色画
　　元人画虎一轴【次等张一】
　　素绢本着色画
　　元人古木寒鸦图一轴【次等寒一】
　　素绢本着色画
　　明人摹西园雅集图一轴【次等来一】
　　素绢本着色画
　　明人摹西园雅集图一轴【次等暑一】
　　素绢本着色画
　　明人山水一轴【次等往一】
　　素笺本着色画
　　明人花下鸳鸯图一轴【次等秋一】
　　素绢本着色画
　　附刻丝画轴次等
　　崔白花卉一轴【次等天一】
　　宋本五色织右方下素织崔白制三字
　　竹杖化龙图一轴【次等地一】
　　明本五色织
　　国朝人
　　画轴上等
　　恽夀平临呉鎭五清图一轴【上等天一】
　　素绢本墨画水月松竹梅款识云梅花庵主五清图白云外史夀平戯临后有恽正叔夀平二印轴髙四尺一寸六分广一尺八寸八分王原祁仿李成笔意一轴【上等地一】
　　宣徳笺本墨画款识云仿李营丘己卯春写于东宅新构书室原祁下有原祁之印麓台二印前有苍润一印左方下有画图畱与人防一印轴髙一尺四寸八分广二尺六分左方上张照书
　　御题诗云宣纸一幅刚尺一中有千山髙嵂崒摩挲象轴认虫文喜是麓台老来笔麓台年老笔亦老洗净铅华存秀质当轩为展玉屏幛别有石笋天边出槎枒古木无万数苍松叶在阴犹密盘折羊肠围山腰替戾铃声飘塔室忆昨盘山最上盘巉岩偶驻金吾跸谓当积素复来观旋念执事増寒栗今朝披图正雪后十四从知原二七坐教心地足清凉把玩闲吟防折堲乾隆御题下署【臣】张照敬书
　　王原祁仿王防笔意一轴【上等地二】
　　宣徳笺本墨画款识云上元节例得入
　　禁苑陪宴余与同直诸公奉
　　命于邸寓心闲身逸此小三昧时也兴防甚合放笔写山樵笔幷记其事己丑春王作王原祁下有王原祁印麓台二印前有画图畱与人防一印右方下有西庐后人一印轴髙二尺九寸二分广一尺二寸八分
　　王原祁仿王防笔意一轴【上等地三】
　　宣徳笺本墨画款识云画法要兼宋元三昧元季四家学董巨又各自成家山樵尤从中变化莫可端倪所为冰寒于水者也学者体认神逸之韵穷究向上之理虽未能登堂入室亦不无小补云丁亥小春写于双藤书屋王原祁后有王原祁印麓台二印前有画图畱与人防一印右方下有西庐后人一印轴髙三尺一寸四分广一尺四寸一分
　　王原祁仿倪瓒笔意一轴【上等地四】
　　宣徳笺本墨画款识云余近得云林萧闲道馆之作恬雅中有沈鬰非时趋清中带輭所能梦见晨夕摹仿笔墨防旨如击石火闪电光思之若有所得循之恐失其踪此图适成于倪画未必无因縁会合处识之康熙辛巳九秋麓台祁笔下有王原祁印麓台二印前有扫花庵一印右方下有西庐后人一印轴髙三尺五分广一尺五寸六分
　　王原祁烟浮逺岫图一轴【上等地五】
　　宣徳笺本墨画款云【臣】王原祁恭画下有臣原祁一印轴髙三尺八寸九分广一尺六寸九分王原祁江乡春晓图一轴【上等地六】
　　宣徳笺本着色画款云【臣】王原祁恭画下有臣原祁一印轴髙四尺一寸九分广一尺八寸王原祁华山秋色图一轴【上等地七】
　　宣徳笺本着色画款识云余癸酉岁游华山歴娑萝青柯二坪至囘心石日暮而返作诗六章以纪其胜此图就余所登陟者写其大概南峰西峰目力所及也惜少济胜之具攀跻无縁阁笔怅然麓台祁识下有王原祁印麓台二印前有古期斋一印右方下有石师道人一印轴髙三尺六寸一分广一尺五寸五分
　　王原祁晴翠浮岚图一轴【上等地八】
　　宣徳笺本着色画款云【臣】王原祁恭画下有【臣】原祁一印轴髙三尺七寸七分广一尺六寸五分
　　王原祁云壑流泉图一轴【上等地九】
　　宣徳笺本墨画款云翰林院侍讲【臣】王原祁恭画下有臣原祁一印轴髙二尺九寸四分广一尺五寸三分
　　僧元济王原祁合作一轴【上等元一】
　　宣徳笺本元济墨画兰竹款识云风姿雪艳之中随意缀何物不成清赏所既有寒木又发春花新尚书亦应笑而首可时辛未二月寄上问翁老维摩清湘石涛济道人下有苦和尚臣僧元济石涛诸印王原祁补坡石款云麓台补坡石下有王原祁印一印右方下有问亭鉴赏图书一印左方下有辅国将军博尔都号问亭之章何可一日无此君二印轴髙四尺一寸九分广一尺八寸
　　徐枋溪亭纳凉图一轴【上等黄一】
　　素笺本墨画款题云緑树敷阴白昼长清波蘸影晓山苍还应走马长安客输我溪亭五月凉俟斋徐枋下有昭发一印轴髙二尺一寸三分广九寸
　　徐枋仿董源笔意一轴【上等黄二】
　　素笺本墨画款识云丙寅春日仿董北苑笔意于涧上草堂俟斋徐枋下有徐枋之印俟斋二印右方下有徐伯子俟斋画记一印左方下有笠山笠水间居易堂印二印右边幅有二魏印凡二轴髙三尺四分广一尺三寸七分
　　柳遇画莺粟花一轴【上等宇一】
　　素绢本着色画款署柳遇下有柳遇连印轴髙二尺二寸四分广一尺二寸五分
　　赫奕茆亭竹树图一轴【上等宙一】
　　素绢本墨画款云【臣】赫奕恭画下有赫奕恭画连印轴髙二尺七寸广一尺二寸三分右方上
　　圣祖仁皇帝书御制旧作云森萃青青绕碧塘霜姿霭霭动幽香寒风不变终身节緑叶纷然映晚凉下有康熙稽古右文二玺前署初秋咏竹四字有中和一玺
　　赫奕晴岚晚翠图一轴【上等宙一】
　　素绢本着色画款云【臣】赫奕恭画下有臣赫奕恭画连印轴髙三尺一寸广一尺五寸九分右方上
　　圣祖仁皇帝御书唐人七言截句一首识云唐句下有
　　康熙稽古右文二玺前有中和一玺
　　赫奕画渔父词一轴【上等宙三】
　　宣徳笺本墨画上方书渔父词一首款识云辛卯秋日作并録梅花道人渔父词赫奕下有赫奕之印澹士二印前有青霭轩一印轴髙二尺二分广一尺九分
　　蒋廷锡野菊一轴【上等洪一】
　　素绢本着色画款云【臣】蒋廷锡恭画下有臣廷锡朝朝染翰二印轴髙二尺二寸五分广八寸六分上方
　　圣祖仁皇帝书御制旧作云山花墅菊喜清风塞北烟光报岭枫无暑不知秋气至数丛兰蕊放离宫乙酉秋日山庄偶成并书下有康熙稽古右文二玺前有惜寸阴一玺
　　王敬铭山水一轴【上等荒一】
　　素绢本着色画款云【臣】王敬铭恭画下有臣敬铭一印轴高四尺九寸五分广二尺一寸六分上方
　　御笔题神字
　　唐岱仿范寛山水一轴【上等日一】
　　宣徳笺本着色画款识云乾隆八年孟夏仿范寛【臣】唐岱恭画下有【臣】唐岱一印轴髙三尺八寸五分广二尺一寸六分
　　画轴次等
　　裕亲王夏山图一轴【次等天一】
　　素绫本着色画款识云康熙壬戌七月既望裕亲王写于还读阁之晴窻
　　蓝瑛雪景一轴【次等地一】
　　素绢本着色画款识云仿范华原万山积雪之意于吴山一目洞天己亥花朝蜨叟蓝瑛刘亿仙犬图一轴【次等元一】
　　素绢本着色画款署陵川刘亿
　　王翚仿李成江干七树图一轴【次等黄一】
　　宣徳笺本着色画款识云李营邱江干七树图壬辰夏五月画于来青阁耕烟散人王翚又书董其昌画旨竝识云右董文敏论画二则端阳日又书下署耕烟子又自识云枯树最不可少时于茂林中见乃苍秀
　　王云王翚合作一轴【次等宇一】
　　宣徳笺本王云临陆治着色花卉王翚双钩画竹右方上王云款题云晴华荡日午风恬细草平沙暖布烟文鸟自眠花自舞江乡春色弄清妍王云临包山叔平笔幅中空处王翚款识云耕烟散人王翚补飞白竹枝时庚辰六月朔王云山水一轴【次等宙一】
　　素绢本着色画未署款左方下有王云一印王原祁山川焕采图一轴【次等洪一】
　　素绢本着色画右方上署山川焕采四字左方下款云右春坊右中允【臣】王原祁恭画进
　　王原祁平林罨翠图一轴【次等洪二】
　　素绢本着色画款云翰林院侍讲【臣】王原祁恭
　　画
　　王原祁层峦积霭图一轴【次等洪三】
　　宣徳笺本墨画款云【臣】王原祁恭画
　　王原祁仿黄公望秋山图一轴【次等洪四】
　　宣徳笺本着色画款识云余曽闻之先奉常云在京江张子羽家见大痴秋山笔墨设色之妙虽大痴生平亦不易得以未获再见为恨时移世易此图不知何往矣余学画以来常形梦寐每当盘礡于此悬揣冀其暗合如水月镜花何从把捉祗竭其薄技而已来仪吴兄酷嗜余画庚辰至今与之深谈奕理匪朝伊夕每为染未成旋失今秋余坚畱信宿辍笔方行即写此意以赠以见余用心之苦践约之难也康熙丁亥初秋王原祁画
　　王原祁山水一轴【次等洪五】
　　素绫本墨画款云礼科掌印给事中加一级补【臣】王原祁奉
　　勅恭画
　　王原祁夏山旭照图一轴【次等洪六】
　　素绢本着色画款云【臣】王原祁恭画
　　王原祁春山图一轴【次等洪七】
　　宣徳笺本着色画款识云大痴有夏山秋山二图余仿其意作春山参用天池石壁陡壑密林笔戊子七月下澣麓台祁
　　王原祁丹山碧树图一轴【次等洪八】
　　素绢本着色画款云【臣】王原祁奉
　　勅恭画
　　王原祁河岳凝晖图一轴【次等洪九】
　　宣徳笺本墨画左方上署河岳凝晖四字右方下款云右春坊右中允【臣】王原祁恭画进王原祁云山无尽图一轴【次等洪十】
　　素绢本着色画款云【臣】王原祁恭画
　　陆长松图一轴【次等一】
　　素绢本着色款署云间陆
　　许佑藤花乳鸡图一轴【次等日一】
　　素绢本着色画款云虞山许佑写
　　赫奕水村图一轴【次等月一】
　　素绢本着色画款云【臣】赫奕恭画右方上
　　圣祖仁皇帝书御制旧作云畿内柳丝未出黄江南柳色已成行郁金枝上啼莺早积翠河边待夕阳后署南巡江南新柳六字下有康熙宸翰保合太和二玺前有佩文斋一玺
　　赫奕秋山平逺图一轴【次等月二】
　　素绢本着色画款云【臣】赫奕恭画上方
　　圣祖仁皇帝书董其昌画评一则识云避暑山庄观瀑处临董其昌论画下有康熙宸翰稽古右文二玺前有中和一玺
　　沈宗敬双梧书屋图一轴【次等盈一】
　　素绢本墨画款识云余家有双梧书屋相隔数年时萦梦想每于画幅中写其意聊慰客懐于笔墨间云尔双鹤老史沈宗敬
　　沈宗敬双松图一轴【次等盈二】
　　素绢本着色画左方上署天夀如松四字下署款云【臣】沈宗敬恭写
　　沈宗敬万松春霭图一轴【次等盈三】
　　宣徳牋本着色画款云【臣】沈宗敬恭画
　　蒋廷锡花鸟写生一轴【次等是一】
　　金牋本着色画款云【臣】蒋廷锡恭画右方上
　　圣祖仁皇帝御书明人五律一首识云明冯琦诗下有
　　康熙宸翰一玺前有佩文斋一玺
　　蒋廷锡瓶莲一轴【次等昃二】
　　素绢本着色画款识云康熙五十二年元旦
　　赐观瓶莲【臣】蒋廷锡恭摹右方上
　　圣祖仁皇帝书御制旧作云出水涟漪香清益逺不染偏竒沙漠龙堆青湖芳草疑是谁知移根各地参差归何处那分公私楼起千层荷占数顷炎景相宜调柳梢青后有康熙稽古右文二玺前有渊鉴斋一玺
　　蒋廷锡佛手写生一轴【次等昃三】
　　宣徳牋本着色画款云【臣】蒋廷锡恭画上方
　　圣祖仁皇帝题云生緑熟黄却有因清香八闽昔呈珍似开贝叶瞿昙手妙合华阴仙掌垠驿路不传为异物民风自感得枫宸画图尺素分枝干莫使他乡忆海滨后署佛手二字上有康熙御笔之寳一玺
　　蒋廷锡荷鹭图一轴【次等昃四】
　　素牋本墨画款识云己亥春写酉君前书立当青草人先见行傍白莲鱼未知二语
　　戴天瑞秋山落照图一轴【次等辰一】
　　素绢本着色指画款云【臣】戴天瑞指头恭画右方上
　　圣祖仁皇帝书唐人七言截句一首识云録唐下有康
　　熙稽古右文二玺前有渊鉴一玺
　　班达里沙人葠花一轴【次等宿一】
　　制朝鲜笺本仿西洋画未署款右方上
　　圣祖仁皇帝泥金书题句竝识去热河产人葠虽不及辽左枝叶皆同命画者图绘因戯作七言截句记之旧传补气为神草近日庸医误地精五叶五枝含洛数何斟当用在权衡下有康熙稽古右文二玺前有中和一玺
　　阿尔粺松间卧虎图一轴【次等列一】
　　素绢本着色画款云【臣】阿尔粺恭画
　　张鹏翀春山出云图一轴【次等张一】
　　素绢本着色画上方署春山出云四字后款识云乾隆七年壬戌二月既望右庶子【臣】张鹏翀画又题云春山出云酿为灵雨合以肤寸润兹九土丰登兆祥康衢歌舞解阜殷怀春弦静抚冷枚画春夜宴桃李园图一轴【次等寒一】
　　素绢本着色画款云【臣】冷枚恭画左方上陈邦彦书本文上方
　　御笔题妙字
　　冷枚画髙士赏梅图一轴【次等寒二】
　　素绢本着色画款识云癸巳秋日仿唐人髙士赏梅图东溟冷枚诗塘
　　御题云村梅开也未雪里问幽芳氷玉堆枝伙琼瑶径长逋翁偏耐冷倩女恰新妆挂壁娱清瞩临风散古香乾隆丙辰秋七月御笔下有惟精惟一乾隆宸翰二玺前有奉三无私一玺冷枚画避暑山庄图一轴【次等寒三】
　　素绢本着色画款云小【臣】冷枚恭画
　　唐岱松阴抚琴图一轴【次等来一】
　　宣徳笺本墨画款识云雍正十一年春日唐岱敬画上方圆幅
　　皇帝青宫时题诗云靣水临山抚素琴无边嘉景助清音风流画史风流笔貌得当年知己心癸丑小春长春居士题并书后有宝亲王章勤学好问二玺前有抑斋一玺
　　唐岱仿赵孟頫笔意一轴【次等来二】
　　素绢本着色画款云仿赵孟頫【臣】唐岱恭画唐岱仿范寛秋山瀑布图一轴【次等来三】
　　宣徳笺本着色画款云摹范寛法【臣】唐岱恭画上方
　　御笔题神字
　　唐岱风雨归舟圗一轴【次等来一】
　　素绢本着色画款云风雨归舟图唐岱敬画列朝人
　　书画合轴上等
　　明仇英云溪仙馆图陆师道书仙山赋【上等天一】宋牋本着色画款云仇英实父制下有仇实父氏仇英之印二印上方陆师道楷书仙山赋款识云嘉靖二十七年冬十月廿又一日陆师道书前署仙山赋三字轴髙三尺九分广一尺二寸四分








　　石渠宝笈卷十八
<子部,艺术类,书画之属,石渠宝笈>
　　钦定四库全书
　　石渠宝笈卷十九
　　贮
　　三希堂
　　旧贮
　　乾清宫今移贮
　　列朝人
　　书册上等
　　晋王羲之快雪时晴帖
　　书卷上等
　　旧贮
　　御书房今移贮
　　晋王献之中秋帖
　　晋王珣伯远帖


　　钦定四库全书
　　石渠宝笈卷十九
　　贮
　　三希堂
　　列朝人
　　书册上等
　　晋王羲之快雪时晴帖一册【上等】
　　册中应载欵识题跋俱见乾清宫石渠寳笈卷之一册前边幅有快雪时晴帖晋右将军防稽内史王羲之真迹标籖前副页
　　御题神乎技矣四大字前有三希堂内府图书二玺
　　后有乾隆二玺次页
　　御题云丁甲呵持信有之墨池终古法书垂试思走笔明窻际应是吟成桞絮时数来二十八骊珠翥鳯翩鸾有是乎笑我冻蝇参未破从今拟欲废操觚阿大中郎未足多东山丝管久消磨何如内史风流笔占尽千秋听讲鵞锦囊乐毅久成烟老子西升只廓填独有山隂双逸士尚携海水歴桑田赚得兰亭萧翼能无过玉匣伴昭陵賸留快雪公天下一胍而今见古朋乾隆丙寅春正摹是帖一过得句五章用题册首前有云霞思一玺后有天根月窟乾隆御笔二玺三页
　　御书雪诗云苏辞遭遇多枝叶倒绷禁题先犯雪起舞浮白意匠殊纵横驱用堪叫絶元冥恰喜交初节过水真如遇方折平原羃防寒飔逼长空晻霭暮光灭旌门铙吹云璈奏幔城漏响金鱼掣徘徊中夜听拉瑟行檠熻赩莲花缬天窻取气揭薄纱地炉生火燃枯屑遥想林岫已婆娑却爱郊坰正飘瞥即景朅咏都官句占年夙记农家说醉翁髯老垂号令防取陈言能铁前有清玩一玺后有乾隆御赏一玺又
　　御书雪诗云同云一色难分叶禁体苦吟雪非雪背触如参竹蔑子欧令苏传两竒絶蝗深可卜田火除心喜应敎屐齿折况复督亢旧膏腴恰似蓝田未淹灭梁王已命兔园宴杜老那擅鲸鱼掣慿舆揽结吟兴飞拈须何虑氷花缬十余字耳乃区区不因歩韵宜避屑却忆澄海禁水部【癸亥冬澄海楼与张照梁诗正聫句凡字涉水部者概不许用】倡和豪情嵓电瞥试看滕六御风行彼则有言可无说独怜呵冻赓吟者毳衣布帐寒如铁艺圃曽闻轻楮叶营邱夙擅能图雪设如白战遇欧苏错手无从堪笑絶昨从清苑返行旌范阳古道循曲折云朔天渐低黯烟冻僧寮乍升灭吟诗未觉冰硏寒行围却喜饥鹰掣簁簁着体化如幻绥绥压帽緐于缬从来此景我所躭兴豪拟问谁遗屑却慙未透即离禅还应为谱风花瞥耳听目眎本一例约畧林岚为指说画成传示同事看【命董邦达图是景邦达是次未扈驾故诗以告之】重教宵寐衾铺铁下有澄观一玺又
　　御书雪诗云拈出天花示迦叶一笑至今须鬓雪昨吟禁体效欧苏沓拖风流殊未絶冀北方欣麦鍼緑江南应报梅腰折望中峯势忽如迷旋教万径人踪灭收余活火煑三清【茶名】飕飂古鼎松风掣乱侵屐齿乍凹凸细洒帘旌仍委缬诗翁竞胜巧形容岛瘦郊寒全不屑清欢渴望两相争此景年来曽几瞥朱鸟温暾绵袄披三希佳事还堪说明窻净几展时晴古法平沙划锥铁定兴道中雪用东坡聚星堂体并元韵四首丙寅长至后三日御笔下有比徳朗润几暇怡情三玺又
　　御绘踈林亭子识云乾隆丙寅新正几暇因观羲之快雪时晴帖爱此侧理辄写云林大意下有乾隆宸翰一玺后副页
　　御跋云琳琅球璧世间所有若此帖乃希世珍耳下
　　有乾隆宸翰几暇临池二玺又
　　御跋云右军此帖跋语俱佳纸亦清莹可玩朕题识数番喜其与笔墨相和爱不释手得意辄书无拘次第也乾隆偶识下有乾隆御赏几暇怡情二玺前有清玩一玺又
　　御书龙跳天门虎卧鳯阁八字上钤乾隆聫玺又御书诗云放勲命羲和定时以闰月今嵗闰在春二月不妨雪密云连宵旦庭树緑隂歇时而散氷花时而洒琼屑但觉春融盎不苦寒栗冽纵赏意固佳倚吟情堪结被井乳欲酥压梅腰岂折分茶潄芳润展帖挹清絶破臈悬望余素景慰心别已疾气昭苏宜麦月单阏白诗遣几暇事同异其说堪方雨有灵漫比霜不杀孙赋亦熟读讵厌闻妖孽农语有明徴未至清明节春雪和白居易韵偶展右军帖遂书册上乾隆御识引首有席上珍一玺下有得佳趣内府珍秘二玺又
　　御书诗云誓墓髙风有足多独推书圣却云何行云流水参神韵笔阵传来秪白鵞近题钱选观鵞图之作春日斋居清暇展阅此帖辄复书之下有乾隆御赏几暇怡情二玺前有清玩天府珍藏二玺又
　　御绘观鵞图并识云左幅茧纸光润可爱即效霅溪体补空仲春下浣之二日长春书屋御识并书后有乾隆宸翰硏露笔端造化三玺又
　　御识云丙寅仲冬雪后过淑清苑读旧作积素坠枝全作雨之句归展此帖欣然有防命笔书之下有乾隆宸翰一玺又
　　御识云丁卯嘉平之望几暇重展是卷适天际同云密布瑞叶频飘对景挥毫不觉为之一快用书册尾以志欣幸下有徳充符几暇怡情二玺又
　　御跋云王右军快雪帖为千古妙迹収入大内养心殿有年矣予几暇临仿不止数十百过而爱玩未已因合子敬中秋元琳伯逺二帖贮之温室中顔曰三希堂以志希世神物非寻常什袭可竝云丙寅春二月上澣御笔又识引首有三希堂一玺下有乾隆二玺册尾【臣】梁诗正等跋云晋右将军书龙跳虎卧歴代宝传赵孟頫兰亭跋云昔人得古刻数行专心学之便可名世此快雪帖二十八字迄今数千百年楮墨犹新神采耀发岂镌拓钩摹所可比拟【臣】等奉
　　勅编纂石渠宝笈获见内府所藏右军墨翰斯为第一我皇上好古敏求万几之暇精硏八法是帖心摹手追
　　不下数十百本而
　　圣懐虚受犹临池未辍也丙寅春正
　　清宴是娯复临兹帖
　　御制七言断句五章题于册首因副页宋牋古润可爱更濡笔作云林小景传示【臣】等伏惟右军书为千古艺林神品得逢
　　稽古右文之主黙契薪传鉴赏珍重金壶墨汁亲洒简端
　　睿藻古香辉聫璧合【臣】等敬观之余曷胜庆幸因石
　　渠宝笈成于乙丑之秋是以
　　御笔诗画未及恭载云【臣】梁诗正【臣】汪由敦【臣】励宗万【臣】张若霭【臣】裘曰修【臣】陈邦彦【臣】董邦逹敬跋【臣】梁诗正敬书末幅张若霭绘梅花一枝自记云羲之快雪时晴帖美擅千古
　　皇上几余临写形诸咏歌又以册前侧理古洁可爱御制踈林亭子于上【臣】霭再承
　　命绘梅花一枝于末幅右军书法天然出尘较邓尉晓风罗浮夜月古香絶态殆欲过之愧【臣】拙笔不能传神万一耳乾隆丙寅春月【臣】张若霭拜手敬识幅中
　　御笔书妙字
　　书卷上等
　　晋王献之中秋帖一卷【上等】
　　卷中应载欵识题跋俱见御书房石渠宝笈卷之三前隔水
　　御跋云大内藏大令墨迹多属唐人钩填惟是卷真迹二十二字神采如新洵希世宝也向贮御书房今贮三希堂中乾隆丙寅二月御识下有乾隆二玺后隔水
　　御书神韵独超天姿特秀张怀瓘书估十三字下有
　　乾隆宸翰一玺又
　　御绘墨梅一枝欵署三希堂制下有乾隆御赏几暇
　　怡情二玺拖尾
　　御书拟中秋帖子词有序金只行政素昊司时蝉噪风秋台上律披阊阖鹊飞月曙楼前镜对婵娟于时有象西成仓箱叶万千之盛无边佳景团圞正三五之宵露满芝盘鳷鹊髙而玉绳低影气澄兰戺鸳鸯敞而丹桂飘香不须管吹开所喜篇章递进宜春防帖体反苏家儤直金銮词怀韩氏爰成四什各赋七言风月今宵非等闲等闲风月总须删南极六星临北阙西华一镜挂东山底縁觉得好秋光桂影婆娑华黍香试想昨年蟾窟景一秋毫分不曽匡闾阎节物騐嘉师圆饼雕入好诗太液秋风潋金縠不须重拓影娥池璇霄珠露五云楼可识春光也让秋试创玉堂新事例擘牋催进月词头乾隆丙寅八月拟成此词既命内廷词臣属和适橅大令中秋帖因録于卷后际此良时实获心赏竝志之以纪几余雅兴三希堂御笔后有惟精惟一乾隆宸翰携笔流云藻三玺又卷尾
　　勅丁观鹏绘图观鹏记云乾隆丙寅春
　　赐观王献之中秋帖真迹令【臣】观鹏绘图卷尾秋色平分梧梢月上【臣】辄拟议此景伏惟前贤墨妙重以
　　天题【臣】仰陟上清足迷云气翘瞻阆苑目星辰自
　　媿鸦涂真成貂续【臣】丁观鹏恭纪
　　晋王珣伯逺帖一卷【上等】
　　素牋本行书计四十七字前有半印后半印二俱漫漶不可识前隔水标题晋王珣伯逺帖六字后隔水有董其昌跋云晋人真迹惟二王尚有存者然米南宫时大令已罕谓一纸可当右军五帖况王珣书视大令不尤难觏耶既幸予得见王珣又幸珣书不尽湮没得见吾也长安所逢墨迹此为尤物戊戌冬至日董其昌题拖尾有王肯堂跋云右晋尚书令諡献穆王元琳书纸墨发光笔法遒逸古色照人望而知为晋人手泽经唐歴宋人主崇尚翰墨收括民间珍秘归于天府不知其几矣而尚有遗逸如此卷者即赏鉴家如老米辈亦未之见吾于此有深感焉元琳书名当时颇为弟珉所掩故为之语曰法防非不佳僧弥难为兄法防珣小字僧弥珉小字也此帖之逸颇为近世王穉登山人滥觞其劣于乃弟得无谓是乙巳冬十二月至新安呉兴宇中秘出示留赏信宿书以归之延陵王肯堂卷髙七寸九分广五寸三分前隔水
　　御书家学世范草圣有传宣和书谱十二字下有乾
　　隆宸翰几暇临池二玺又
　　御识云唐人真迹已不可多得况晋人耶内府所藏右军快雪帖大令中秋帖皆希世之珍今又得王珣此幅茧纸家风信堪竝美几余清赏亦临池一助也御识下有乾隆宸翰涵虚朗鉴二玺又
　　御识云乾隆丙寅春月获王珣此帖遂与快雪中秋二迹竝藏养心殿温室中顔曰三希堂御笔又识下有乾隆二玺后隔水
　　御绘枯枝文石并识云王珣帖与其昌跋皆可宝玩即装池侧理亦光润堪爱漫制枯枝文石以配之乾隆丙寅春正长春书屋御识下有几暇怡情一玺后有墨云一玺卷尾
　　勅董邦逹绘图邦逹记云
　　上既以王氏三帖贮三希堂
　　诏【臣】逹绘为图又以此伯逺一札卷尾余纸
　　命补其空【臣】谨按札中有志在优游及逺隔岭峤语辄彷佛情景作林下萧散之致窃念希世竒珍屡得附名其后簪笔之荣实深蹈抃【臣】董邦逹稽首敬记又沈徳潜三希堂歌江左风流数王氏司徒以后多闻人羲献父子树清节法防文学超常伦勲名一家着史册翰墨百代流精神快雪时晴洵书圣中秋姿媚中藏筋伯逺一帖推后劲遒逸自足追前尘东晋至今十六代离合聚散同烟云太清楼空几冺灭宝晋斋废疑沈沦至宝阅世永不坏神呵防留乾坤从来法物聚所好归之
　　秘府纷罗陈
　　圣皇勤政得清暇披玩卷轴时讨论一字品题物逾
　　重图球竝作
　　天家珍三希名堂世希有何啻采鳯兼白麟吾皇寄意别有在字同义异穷圣真寓意于物匪留意颐神养性常欣欣游心理窟无止步濓溪易通曽有云惟士希贤贤希圣圣人希天直欲探天根万里虽逺终可到立志恢廓无涯垠士人黾勉臻上逹而况
　　上圣徳性通髙旻法书珍重祗简翰游心六艺縁依仁小臣拜手敬瞻玩摩挱那敢指掌扪晋人笔墨贵鳯髓
　　睿藻箴朂扬
　　龙文承
　　命作歌识卷末疑有宝光腾起烂烂辉星辰乾隆丙
　　寅春三月【臣】沈徳潜奉
　　勅敬题引首有
　　御书江左风华四大字上有乾隆御笔一玺
　　御笔题籖籖上有御赏一玺









　　石渠宝笈卷十九
　　钦定四库全书
　　石渠宝笈卷二十
　　贮
　　重华宫一
　　四朝宸翰
　　书画合册
　　御笔诗经全图书画合璧
　　御制豳风图并书
　　御笔生香乐意
　　御笔渉笔成趣
　　御笔临古
　　御临蔡襄谢赐御书诗帖
　　御临苏轼诗帖
　　御临黄庭坚五言古诗
　　御临米芾尺牍
　　御临董其昌书枯树赋
　　御临董其昌书乐志论
　　御笔澄海楼图
　　御笔葡萄兰花
　　御笔秋英八种
　　御笔泉石兰竹
　　御笔秋花三种
　　御临赵孟頫兰蕙图
　　御临赵孟頫浴马图
　　御临倪瓒修竹学亭图
　　御笔苍松暎日图
　　御笔三余逸兴园
　　御笔九思图
　　御临李公麟明君出塞图
　　御临唐寅文徴明兰亭书画合璧
　　御临苏轼梅花诗帖
　　御临赵孟頫节书归去来词帖
　　御临俞和诗帖
　　御笔秋一轴
　　御笔烟波钓艇图
　　御笔冩去鹤归僧诗意
　　御笔冬卉冩生
　　御临文徴明芦汀放鸭图
　　御笔松龄眉夀图
　　御笔瑞芝图
　　御笔秋兰诗画合壁







　　钦定四库全书
　　石渠宝笈卷二十
　　贮
　　重华宫一
　　宸翰
　　书画合册
　　御笔诗经全圗书画合璧三十册
　　宣徳笺本墨画全经三百五篇竝
　　御制补笙诗六篇凡三百一十一篇篇为一幅对幅各体书本诗每册前一幅金粟笺本大书署篇目第一册周南十一篇末幅款识云乾隆己未暮春月御笔第二册召南十四篇末幅款识云乾隆己未夏五御笔第三册邶风十九篇末幅款识云乾隆己未秋八月御笔第四册鄘风十篇末幅款识云乾隆己未冬十月御笔第五册卫风十篇末幅款识云乾隆己未季冬月御笔第六册王风十篇末幅款识云乾隆庚申春二月御笔第七册郑风二十一篇末幅款识云乾隆庚申孟夏御笔第八册齐风十一篇末幅款识云乾隆庚申孟秋御笔第九册魏风七篇末幅款识云乾隆庚申九秋御笔第十册唐风十二篇末幅款识云乾隆庚申仲冬御笔第十一册秦风十篇末幅款识云乾隆辛酉春正月御笔第十二册陈风十篇末幅款识云乾隆辛酉夏五月御笔第十三册桧风四篇曹风四篇末幅款识云乾隆辛酉八月御笔第十四册豳风七篇末幅款识云乾隆辛酉仲冬御笔第十五册小雅鹿鸣之什十篇末幅南陔一篇
　　御制补诗云我逝南陔言陟其岵昔我行后瞻望有父欲养无由风木何补我逝南陔言陟其屺今我行役瞻望有母母也倚闾归则寜止南陔有笋箨实包之孱孱孩提孰噢咻之慎尔温凊洁尔旨肴今尔不养日月其慆右南陔三章二章章六句一章八句款识云乾隆壬戌春正月御笔第十六册白华之什十篇白华一篇
　　御制补诗云有白者华不汚纎尘咨尔士兮宜修其身不修其身乃贻羞于二人有白者华婉兹静好咨尔女兮宜修妇道不修妇道乃贻羞于二老白华匪玉湼而不缁白华匪兰芬乃胜之我撷白华载咏载思白华匪玉质玉之令白华匪兰臭兰之净我撷白华载思载咏右白华四章章六句华黍一篇
　　御制补诗云瞻彼阪田厥黍始华胝足胼手嗟嗟我农夫瞻彼阪田黍华以秀胼手胝足惟勤斯殖茂华有不秀兮秀有不实兮其雨其雨兮杲杲日出矣惄子愁之恤矣右华黍三章二章章四句一章五句由庚一篇
　　御制补诗云王庚便便东西朔南六符调燮八风节宣王庚容容朔南西东维敬与勤百王道同王庚廓廓东西南朔先忧而忧后乐而乐王庚恢恢南朔东西皇极孰建惟徳之依右由庚四章章四句崇邱一篇
　　御制补诗云涧松童童蛙黾隣兮邱草萋萋荡青云兮凡百君子慎乃托身兮涧松童童涧则卑兮邱草萋萋邱则﨑兮凡百君子审乃所依兮有崇者邱物无不遂有卓者道愚无不智资生育徳永植毋替右崇邱三章章六句由仪一篇
　　御制补诗云在上曰天在下曰地君君臣臣父父子子在下曰地在上曰天父父子子君君臣臣由其仪矣物则熙矣仪其由矣物则休矣右由仪四章二章章四句二章章二句末幅款识云乾隆壬戌暮春御笔第十七册彤弓之什十篇末幅款识云乾隆壬戌夏五月御笔第十八册祈父之什十篇末幅款识云乾隆壬戌中秋御笔第十九册小旻之什十篇末幅款识云乾隆壬戌冬十月御笔第二十册北山之什九篇末幅款识云乾隆癸亥初春御笔第二十一册桑扈之什十篇末幅款识云乾隆癸亥春杪御笔第二十二册都人士之什十篇末幅款识云乾隆癸亥六月御笔第二十三册文王之什十篇末幅款识云乾隆癸亥九月御笔第二十四册生民之什十篇末幅款识云乾隆癸亥十二月御笔第二十五册荡之什十一篇末幅款识云乾隆甲子春三月御笔第二十六册周颂清庙之什十篇末幅款识云乾隆甲子夏六月御笔第二十七册周颂臣工之什十篇末幅款识云乾隆甲子孟冬月御笔第二十八册周颂闵予小子之什十一篇末幅款识云乾隆乙丑春三月御笔第二十九册鲁颂四篇末幅款识云乾隆乙丑夏五月御笔第三十册商颂五篇末幅款识云乾隆乙丑季夏月御笔每册末幅款下俱有惟精惟一乾隆宸翰稽古右文之玺三玺余书幅俱有乾隆宸翰几暇临池二玺每册书幅首篇俱有思无邪一玺每画幅俱有笔端造化一玺每册前一幅篇目俱有乾隆御笔一玺后余幅又识云宋马和之善画人物山水供奉髙孝两朝尝取毛诗三百篇篇为一图以进至今脍炙艺林特流传零落未覩完璧为憾向在书舍稍解六法辄欲追拟全圗有志未逮御极后偶值几余检内府书画旧迹得所圗毛诗若干篇笔法飘逸务去华藻洵如画史所称爰勅画院诸臣规橅笔意旧有者临之已缺者补之各圗梗槩清燕情闲间亦随笔染人物及山林水石致趣又仿束广防作笙诗补亡六章竝冩大意葢始事于己未春积以嵗月迄今秋七月之望获竟斯业虽画法未克与和之先后而翰墨风流继踪曩轨亦足标文苑雅事且不啻此诗之敎以垂惩勤一披览间里巷贞淫之故朝廷郊庙之遗犂然在目因是有以攷其得失朱子云本之二南以求其端参之列国以尽其变正之于雅以大其规和之于颂以要其正则修身齐家平均天下之道不待他求而得之然则是圗成而可兴可观其禆益不更深切着明耶乾隆十年嵗在乙丑处暑日御识后有乾隆宸翰稽古右文之玺含经味道三玺后【臣】张廷玉跋云古之圣人左圗右史亦越后王往往绘无逸豳风于殿上岂非以载于词者口熟而夙义不新绘于象者触目而感心尤切耶昔者孟子善説诗曰以意逆志朱子解之曰逆之为言迎也【臣】则以为迎以虚不若迎以实迎以心不若迎以目形往者滞想神来者印心形接而神通则绘圗之功载无言之敎焉
　　皇上抉经之心执圣之权载展诗圗因旧为新功百古人选意命工覃思防情七载乃就其于经也可谓笃矣葢
　　皇上以仁义纯厚之圣抱追冩千载以上忠孝贞良之性情其则不逺妙乃入神三百篇诗心如掲焉伏羲之圗易也得文王周公孔子之辞而其义始备诗圗缘辞以立象观象以玩辞互相资而其义益显引之翼之鼓之舞之使自得之
　　皇上之心其即伏羲文王周公孔子之心也夫保和殿大学士【臣】张廷玉恭跋又【臣】梁诗正题云伊古垂训左圗右书览观鉴戒如与防居我
　　皇稽古道存目击无逸豳风髙张殿壁
　　娱情翰墨清燕余闲万象天秀随元气还诗三百篇绘事流美惟马和之超宋画史风雅攸寄尚有典型匪删匪逸不见全经爰整曩规羣工待
　　诏仿旧补遗拟追笔妙能品备矣未进于神
　　仙毫染飞动疑真乃睠左方
　　御书章句逺迈思陵诸体毕具南陔以降束晳补亡
　　周情孔思
　　更撰篇章
　　几暇从容程功勿亟七载集成艺林动色生气逺出镕冶化炉遗文总録合璧聨珠糺缦烟云昭回星汉万丈光华
　　天章萦贯
　　神心逺运大义载宣匪曰防艺进徳在焉五际六情条纲可述理趣环深蕴涵防密写气呈貌属采附声美刺审象心开目明受诗卒业求端要止大防所存闻子朱子斯圗重炳可兴可观开卷自得无劳仰钻由缺得完因文见道旧迹流传俨然师保【小臣】稽首大哉
　　王言妙阐经义徳成敎尊形四方风系
　　一人本但凛陈诗何烦补衮丹青法戒蒙瞍诵箴此焉竝举不显亦临盛徳形容千载一遇歌颂无文聊充传注户部尚书【臣】梁诗正敬题又【臣】汪由敦题云稽古正学则左图而右史史以纪善败圗以肖臧否予欲观成象典训徴帝纪咸平五经圗胪列器服尔毛诗肖物形开成有芳轨我
　　皇博羣籍葩经探奥旨齐鲁韩三家风雅颂四始一篇绘一圗情真态逼似美刺别薫莸可愕亦可喜雍容陈庙廊琐细及妇子仰象日月星俯察禽鱼豸风人聚一堂名物了如指防艺及适情而实通治理从容
　　万几暇玉案云蓝纸一圗系一篇烂矣
　　天章炜
　　天章蕴元气挥洒何淋漓子曰诗三百蔽以无邪思心正笔乃正六体随所宜湘管列三品虞戈纵一麾八法神运用万象归炉锤
　　圣能本天纵神画追皇羲风则婉以入婀娜含丰姿雅则温而栗端庄出委蛇颂则肃且严正容无倾欹毫端结搆新溯古颉籀斯邕鹄羲献繇草圣皇象芝鸾龙纷蔚跂圭璧灿陆离超轶光尧阁方驾神禹碑殷勤七载功味道研文辞文辞岂糟粕
　　皇心妙经营翰涵造化敷政本穆清博综全诗理鉴古摅遥情王化起二南雅颂陈典型观风知正变保泰在持盈
　　圣朝绵景运百年仁化成
　　世徳美作求既醉歌太平沐膏咏勤苦万族庆盈寜夫岂无风谣洋溢为颂声庙堂述功徳揄扬振鍧铿
　　宫中奏元音锵然叶韶韺忧勤底和乐风敎覃八纮旃厦日兢兢缉熙于光明
　　云汉仰昭回万古星日晶拜手叹观止遂歌有余荣刑部尚书【臣】汪由敦敬题又【臣】励宗万题并序云【臣】惟诗为义府画有化工业则分镳道原合辙自宣圣删诗而后钟吕薪传粤史皇作画以来圗书郁起载攷文明之世聿推濬哲之君五采斯章九歌惟叙道贯端倪而无两才参轮轴以成三嗣后各具专长能事罕闻兼擅帖传快雪宣和几首风诗书赐建炎赵鼎两篇雅什至若采桑播谷纪豳土之嵗华流火肃霜谱夏时之月令选塲胜事别室流辉大都献自臣工不尽出于宸翰自非睿思广运安能菁藻纷披昔宋髙宗御笔亲书翰墨撷艺林之秀命马和之绘圗象物丹青增画院之荣乃云散星流遗逸较尚书而倍蓰寸鳞片羽留传仅大衍而有竒恭逢我
　　皇上心契两仪目周三古星机月杼灿天经地纬之文道薮书山蕴岳峙海涵之象兹万几之清暇得太素之渊防偶传毛颖中书括写葩经全部翥髙冈之威凤寻行见萋菶梧桐跃灵沼之嘉鱼展幅掇参差荇藻缅惟文武周召如接寤言直教毛郑齐韩自惭笺注籥连章而合绘八法兼精笙有序而无辞六篇可补十城完璧合成羣玉之山九野繁星罗列浑铜之象总三百篇兴观羣怨展也大成垂亿万载忠孝贞良呼之欲出【臣】学同耳食识类面墙蠡不量而思倾鱼有情而窃聴难形美备比象鼎以长新欲颂升恒竝龙圗而永丽慕知来之如赐愧悟礼之非商谨志七言赓飏有志畧该六义黼黻何能不比寻常翰墨香仙毫分润到经箱捜将百代虫鱼注谱出千秋云汉章生面顿防开蠧简陈编也庆荷龙光
　　圣人手笔风人旨愿附言诗赐与商六首空题缺旧芸独绵绵绪接余芬陋他束晳笙诗补逺迈周宣石皷文续到朱弦原不断圑来玉盒本难分信知圣
　　圣心相印清庙新篇重典坟传神本有化工司岂但
　　风骚仗鼔吹册府定无经外史
　　御屏新谱画中诗周原禹甸长相对镐露豳风宛在
　　斯须识我
　　皇操管意莫将花様诧新竒经田只手扫荒芜三百虽多义不殊但觉防葩生宝翰始知分墨尽訏谟全诗抄后成全璧一字藏来值一珠只有绘声难措笔升平歌咏徧天衢工部侍郎【臣】励宗万敬题又【臣】张若霭跋云生数千百年之后而能摄数千百年以前之人之事之境宛然见之几席则我
　　皇上所制诗经圗有益于天下后世风雅人伦者教思弥切观感尤深也夫口耳习而心思通学诗者类然然于三百篇中忠孝贞淫兴衰治乱与夫山川鸟兽草木之情状徒彷佛想像于词章行墨间形往者故其神不来虽郑康成笺之而意绪不亲陆元恪疏之而恍惚无定也
　　皇上万几之余流连四始玩辞取象乃举三百篇绘
　　之一篇为一圗每一图皆承
　　御笔定复
　　亲书本诗且
　　御制补经之亡者六篇既成颁示【臣】霭等【臣】等展玩移时往复感叹窃谓图此非为笔墨之防戯卷轴之玩好以夸示艺林已也诚欲观斯图者因辞以徴象因象以防意因意以度志因志以论世因世以知人则诗之有益于风雅人伦也愈久弥新而我
　　皇上以诗敎教天下后世之圣心岂不与周情孔思后先一揆哉【臣】谨拜手而为之跋通政使【臣】张若霭又【臣】裘曰修记云【臣】以谫陋获厠侍从儤直
　　内廷亲见
　　皇帝陛下万几之余无他嗜好深于诗兼工书画乃取风雅颂三百五篇以真草篆四体书其词采小序暨汉诸儒之説一折衷于朱子集注而制为图自己未至乙丑凡七阅嵗始讫事为册三十其笙诗六篇旧所逸者又补其词之缺【臣】闻书画之兴其来甚逺周易系辞谓上古结绳而治后世圣人易之以书契此为书之始易通卦验云伏义作易无书以画此为画之始曹植又谓画者鸟书之流古者左图右史史以徴其文图以考其象故陆机云宣物莫大于言存形莫大于画然则始自二南终于三颂写气图貌属采附声数百年治化升降之故十五国民风正变之端一展视而灿如眉列所以备劝戒昭治忽者其用为尤着昔宋高宗尝命马和之绘诗图而亲书之至今流传往往而有然【臣】窃谓思陵当南渡偏安之际临安一隅几于不国是宜外攘内修奋扬刻厉日夜与贤士大夫讲求治具以张皇威武而顾殚心觚翰坐销嵗时是公刘亶父肇造邠岐之篇卫文秦襄定中小戎之什皆未尝肄业及之也今
　　皇帝徳隆化洽东至日出西至日入南逾重洋北越大漠悉主悉臣亿兆熙熙享太平无事之乐而
　　深宫穆清愈弗敢稍自暇逸声色狗马之事一不得
　　陈于前
　　政治之暇图史是娱用以摅写性灵涵畅理道下视宋髙所制岂特霄壤过之也哉至于挥毫濡墨妙契化工
　　天纵多能直以余事视之而己未足为我
　　圣天子颂也少詹事【臣】裘曰修谨记又【臣】陈邦彦赞并序云葢闻五帝以至徳表其功用三王以道法相与授受宇宙炳蔚文章备焉仲尼定六经垂教本易象春秋尚书尚已至夫原人情通政事移风易俗逹幽宣微莫善乎诗故传谓诗者天地之心星辰之度百福之宗万物之户而君徳之祖是以孔子勤勤致训于学诗也钦惟我
　　皇上绍至治于前徽宏成周之盛轨化成于闾里学
　　懋于
　　深宫加以
　　天纵多能博文防艺究四始之深趣抽五际之瑶篇以为古者学问所存必左图而右史精防所寄在防意以象形于是三百五篇全摅
　　宸翰分章命景黙契曩贤燠寒罔辍经嵗告成赋比兴随篇染极能事于难名风雅颂逐幅描摹如化工之肖物质性情于千载共钦书画通神垂笔墨于万年足与球图共宝缅维从来圣哲雅意穷经自永平甘露以逮汉之宣明未闻躬书六经也唐明皇书孝经于石矣未闻其绘为图也宋髙宗书诗经刻石始附以圗然出其臣马和之之手图虽工未必能得经之旨也若夫潄芳润而极乎神妙象物宜而防其渊源器与道俱理因事显所谓闗雎麟趾觇风化者于是乎在焉卷阿泂酌陈劝纳者于是乎见焉写鸤鸠行苇之什即物状而可以知仁谱七月大田诸章即谣俗而可以知政则是图之作也固我
　　皇上夙夜敬止之余所以寄其绍三五而隆道心昭
　　治法者欤茍徒谓
　　圣人之能事无所不备而以鸿编巨册与艺苑墨林争胜是则测海于蠡窥日于牖亦乌足与语天地之大哉【臣】趋承
　　秘殿亲侍
　　挥毫欣瞻
　　睿藻之纷披仰识
　　天心之深逺谨拜手稽首而歌为之赞曰维徳广运博矣如天渊涵古籍三百斯专谓自朝庙迄乎纮埏宣导情性四宇熙然汉始尊经唐宋绍焉思陵洒翰绘事未兼惟我
　　哲后深慕经筌
　　枫宸绨几书画相宣书以昭逺画以代诠声诗载补亡轶仍全银钩铁画体格精妍縁情适况写景通原心随笔正意在象先观图证咏纎悉毕传何劳文字毛诂郑笺折衷尽善超越前编宝章妙防珍并玑璿辉煌册府用垂万年翰林院侍读学士【臣】陈邦彦又【臣】董邦逹题云辉辉清旭明金铺香烟翠袅鹊尾炉
　　几暇怡情寄翰墨缃缣细写毛诗图我
　　皇稽古迈前哲游心逺溯殷周初洵知晨宵图至理峻笔不独春华敷豳风一卷古有绘诵诗三百举一隅岂如全诗尽周遍黙鼔槖籥旋天枢起自闗雎迄殷武四始六义篇章殊一图一诗相附丽灿若合璧与聨珠纷纷虫鱼苦笺注陋彼马郑言多肤当年绍兴秘府志碧鸾绫褾供清娱亦具此图兼众什臣和之画思陵书流传至今五百载嵗久未免丹青渝
　　宸章重与开生面日月一出爝火虚兴观羣怨备全
　　蕴含豪邈然意有余缅昔
　　宣圣删诗日南陔六章词久无有晋束晳曽补缀笔力萎薾文义芜于今更复经
　　睿制元音压倒千羣儒诗与书画兼众妙郑防三絶嗤覆瓿无声诗耶有声画掩暎回环如合符千秋鸿寳垂艺苑装成玳瑁架瑚侧闻
　　九重下明诏敷天同免明年租幅万里
　　湛恩濊汝坟江汉墟犹拘大田多稼遗秉穗吹豳饮蜡齐歌呼宴乐笙簧聴苹鹿春田草木防驺虞乡国风谣定可采太平景象殊难摹小【臣】未学等蠡测曽治葩经失则愚校讐
　　蓬莱歴十载惊捧
　　天藻忻且愉敬濡柔翰志帧尾静看花影摇虾须翰林院侍读学士【臣】董邦逹敬题书画幅俱高九寸八分广一尺二寸六分
　　御制豳风图并书一册
　　左方宣徳笺金丝阑本行楷书本诗右方太子仿笺本墨画诗图
　　御笔绘人物董邦逹补树石舎宇书画各八幅书幅第一幅有摛藻为春豳风无逸念民依二玺第二幅有有吾与也之意含经味道二玺第三幅有清心抒妙理眈书是宿縁二玺第四幅有潄芳润广辟四门聪二玺第五幅有茹古含今携笔流云藻二玺第六幅有含英咀华防心不逺二玺第七幅有乐天读书晰理观天地生物气象三玺第八幅款识云乾隆乙丑中伏日御笔下有乾隆宸翰万国农桑寤寐中二玺画幅第一幅前有稽古右文之玺一玺后有意在笔先一玺第二幅有防六艺圃一玺第三幅有笔端造化一玺第四幅有见天心一玺第五幅有烟云舒卷一玺第六幅有墨云一玺第七幅有浴徳一玺第八幅款识云乾隆乙丑夏日敬胜斋制下有徳充符几暇怡情二玺后有防暇临池一玺又董邦逹款云【臣】董邦逹奉
　　勑恭补树石舎宇后有【臣】逹侍从【臣】二印后余幅【臣】
　　梁诗正等跋云我
　　皇上勅几熈载庶绩用康清燕多闲防情翰墨既以
　　积嵗之功为诗经全图复
　　念豳风七月陈王业之艰难所言农夫红女趋事赴
　　时勤力务本尤为亲切有味爰
　　御楮翰分章为图系诗左方装成巨册【臣】等侍直禁廷得与
　　赐观且承
　　命恭跋于后钦惟我
　　圣祖仁皇帝绘耕织图赋诗授梓传示宇内
　　世宗宪皇帝暨我
　　皇上三朝睿藻辉暎册府男耕女绩之景状纎悉具备有老农村妪亲执其劳所弗能自道者一经
　　天笔曲绘其情仰见
　　圣意所存周浃于闾阎幽隠非独词艺之工妙夺造化而已揆之往古惟周以穑事开基豳风所述后稷公刘太王文武之遗先圣后圣有同揆焉
　　圣天子绍闻衣徳惓惓民依
　　耕耤亲蚕典礼修举风化所覃海澨山陬无不辟之土田野妇孺以至賨僰蛮羌无不知耕耘织作之当务休养百年驯至今日王道化成之效称极盛矣而
　　九重防密无刻不以引飬引恬为心于雨旸霜雪蚤晚之黍稌菽麦髙下燥湿之宜沤麻治丝钩筐曲薄之用广谘博询考古验今施之政而授之民见于实事者既如此即至
　　娱意艺林举念弗释殷然溯古先圣哲之心于千载而上指事肖貌如亲见之不啻衮衣绣裳雍容讽谕于
　　黼座左右
　　圣意渊防有得之笔墨之表者【臣】等窃幸见而知之所媿弇陋不文未能揄扬万一云尔【臣】梁诗正【臣】汪由敦【臣】励宗万【臣】张若霭【臣】裘曰修【臣】陈邦彦【臣】董邦逹恭跋【臣】梁诗正敬书后有【臣】梁诗正朝朝染翰二印书画幅俱髙九寸五分广一尺四寸二分
　　御笔生香乐意四册
　　金粟笺本右方墨画左方行楷书五言絶句每册末幅署御笔二字第一册折枝花卉第一幅有笔端造化一玺左方诗云禁苑春晖丽花蹊绮树装缀条深浅色露参差光下有乾隆宸翰一玺第二幅有研露一玺左方诗云郁烈腻香温丁星乱蕋繁言欢风防语勾梦蝶迷魂下有朗润一玺第三幅有墨云一玺左方诗云春园芳已徧緑蔓杂红英独有深山客时来辨药名下有古香一玺第四幅有写生一玺左方诗云不受霜雪侵自足中和气欲知清净身即此林间是下有乐天一玺第五幅有云霞思一玺左方诗云緑树竞扶疎红姿相照灼不学桃李花乱向春风落下有得佳趣一玺第六幅有泼墨一玺左方诗云新开寒露藂逺比水间红艳色寜相并嘉名偶自同下有几暇临池一玺第七幅有丛云一玺左方诗云老圃芳名旧炎天吐蕋新陶潜北窗下自谓羲皇人下有防心不逺一玺第八幅有徳充符一玺左方诗云姚魏变衰藂繁华梦已空素娥留国色小立试金风下有染翰一玺第九幅有几暇怡情一玺左方诗云未植银宫里寜移玉殿幽枝生无限月花满自然秋下有中和一玺第十幅有澂观一玺左方诗云数萼初含雪孤标画本难香中别有韵清极不知寒下有乾隆宸翰一玺第二册各种花朶第一幅有写生一玺左方诗云暎庭含浅色凝露浮光日丽参差影风和轻重香下有宸翰一玺第二幅有中和一玺左方诗云霞文光啓旦珠琲密封条积润含仙露浓隂夺海绡下有朗润一玺第三幅有澂观一玺左方诗云行逢二三月九州花相暎川原晓服鲜桃李晨妆靓下有研露一玺第四幅有泼墨一玺左方诗云移萱树之背丹霞间缥色我有忧民心对君忘不得下有徳充符一玺第五幅有丛云一玺左方诗云擢秀三秋晚开芳十步中分黄俱笑日含翠共摇风下有防心不逺一玺第六幅有含辉一玺左方诗云露寒清透骨风定逺含芬爽致销烦暑髙情谢晓云下有几暇怡情一玺第七幅有笔端造化一玺左方诗云旷然尘虑静为对夕花明密叶低层幄冰防乱玉英下有乐天一玺第八幅有墨云一玺左方诗云接叶有多重开花无异色含露或低垂从风如偃抑下有得佳趣一玺第九幅有古香一玺左方诗云爽气浮朝露浓姿带夜霜泛杯传夀酒应共乐时康下有染翰一玺第十幅有浴徳一玺左方诗云黄罗作广袂绛帐作中单人间谁敢着留得防春寒下有乾隆宸翰几暇临池二玺第三册蛱蝶图第一幅有笔端造化一玺左方诗云春至百花繁名园蛱蝶翻美人将扇扑搨得一双痕下有宸翰一玺第二幅有写生一玺左方诗云寻艳复寻香似闲还似忙暖烟沈蕙径防雨宿花房下有朗润一玺第三幅有泼墨一玺左方诗云双眉卷铁丝两翅晕金碧初来似争妍忽去浑无迹下有涵虚朗鉴一玺第四幅有墨云一玺左方诗云朝出南园里暮依花萼端露叶干来易风池渡觉难下有中和一玺第五幅有几暇怡情一玺左方诗云随风绕緑蕙避雀隠青薇暎日忽争起因香乍共归下有乾隆宸翰一玺第六幅有乐天一玺左方诗云重傅秦台粉轻涂汉殿金相兼惟栁絮所得是花心下有防心不逺一玺第七幅有丛云一玺左方诗云入院依雕槛穿楼扑镜函阿谁最怜惜描在泥金衫下有染翰一玺第八幅有观一玺左方诗云蝶解传花魄花能引蝶来蝶疑双宿影花作并头开下有几暇临池一玺第九幅有云霞思一玺左方诗云趂暖戯晴川依人上画船粉销烟翅薄香冷露须拳下有徳充符一玺第十幅有得佳趣一玺左方诗云粉翅嫩如水绕砌乍依风日髙山露解飞入菊花中下有乾隆宸翰一玺第四册画草虫第一幅有写生一玺左方诗云跃者趯其股顾者注其目乃知造物灵未抵毫端速下有乾隆宸翰一玺第二幅有墨云一玺左方诗云号作牵牛郎亦云豆娘子呼之两不譍并简庄生旨下有云霞思一玺第三幅有中和一玺左方诗云络纬不停声从昏直到明不成一丝缕徒负织作名下有几暇临池一玺第四幅有泼墨一玺左方诗云防漾下晴空寻芳到小丛带声来蕋上连影在房中下有得佳趣一玺第五幅有丛云一玺左方诗云金翼挟花心翩翩小苑隂螳螂袭其后相对莫弹琴下有宸翰一玺第六幅有几暇怡情一玺左方诗云两角徒自长空飞不服箱为牛竟何事利吻穴空桑下有染翰一玺第七幅有澂观一玺左方诗云六月鳞塍间蚱蜢閙如雨田水如热汤芸耔亦良苦下有内府珍秘一玺第八幅有乐天一玺左方诗云声流上林苑影入侍臣冠得饮旻天露何辞髙栁寒下有徳充符一玺第九幅有研露一玺左方诗云约绰草间飞清恬风日美我本狎鸥人蜻来得无喜下有防心不逺一玺第十幅有笔端造化一玺左方诗云金风肇残伏玉树正秋凉喓喓草间虫感时振衣裳下有乾隆宸翰一玺后副页款识云几暇防墨随意染花枝草虫蜂蝶各种漫取旧人诗句对题左方积成四十幅分帙装潢命曰生香乐意乾隆甲子中秋后二日御识下有潄芳润乾隆宸翰二玺书画幅俱髙三寸六分广二寸一分有竒
　　御笔涉笔成趣四册
　　金粟笺本右方墨画左方行书旧人诗句每册末幅署御笔二字第一册山水册前一幅
　　御笔自绘
　　圣容左方题识云世界空华底认真分明两句辨疎亲寰中第一尊崇者却是忧劳第一人梦中自题小像旧作乾隆乙丑季夏清晖阁御笔下有徳充符乾隆御笔二玺第一幅有烟云舒卷一玺左方诗云云中叠嶂翠糢糊深树茒堂隠若无莫向昔人论画品开窗聊对谢公图下有乐天笔端造化二玺第二幅有涵虚朗鉴一玺左方诗云山光澹澹树隂隂溪水汤汤潄玉琴此境不知何处有清风吹起鹿门心下有浴徳观书为乐二玺第三幅有有吾与也之意一玺左方诗云山外溪声不断流夹堤杨栁易知秋人间尽有清凉地只许伊人着钓舟下有含英咀华防心不逺二玺第四幅有泼墨一玺左方诗云积雨空蒙烟树重翠崖千丈削芙蓉招提更在秋云外只许行人聴晓钟下有墨云天根月窟二玺第五幅有半榻琴书一玺左方诗云逺山几叠防云屏梧竹风凉鸟自鸣最是幽人无一事卷帘独坐看黄庭下有茹古含今一玺第六幅有防心不逺一玺左方诗云千尺飞流落半空散为烟雨昼蒙蒙草堂留在匡庐曲时聴松风晻霭中下有云霞思染翰二玺第七幅有读书依竹静一玺左方诗云江云烟霭树髙低竹里人家傍水西满地松隂春雨过好山青似若耶溪下有丛云内府书画之宝二玺第八幅有澂观一玺左方诗云片石丛篁岂在多丹青只论意如何若能咫尺看千里即是潇湘壁上过下有潄芳润防言晰纎毫二玺第九幅有扇以淳风一玺左方诗云十畆繁隂欲破空当时曽受大夫封庙廊正尔需梁栋未许长潜涧底踪下有防六艺圃一玺第十幅有礼园书圃一玺左方诗云隂隂翠幄草堂低晓雨初晴水满溪门迳昼长人不到垂杨深处一莺啼署款下有乾隆宸翰几暇临池二玺第二册折枝花卉第一幅有大块假我以文章一玺左方诗云千朶浓芳倚树斜一枝枝缀乱云霞凭君莫厌临风看占断春光是此花下有写生几暇临池二玺第二幅有芝阁一玺左方诗云香中人道睡香浓谁信丁香臭味同一树百枝千万结更应薫染费春工下有染翰墨云二玺第三幅有鸢飞鱼跃一玺左方诗云枝头窈窕鱼双贯风里蹁跹凤对飞莫把根苗方芍药留春不似送将归下有齐物落花满地皆文章二玺第四幅有浴徳一玺左方诗云一根曽寄小峰峦薝卜香清水影寒玉质自然无暑意更宜移就月中防下有翌太和天根月窟二玺第五幅有防心不逺一玺左方诗云短篱新见出梢梢葱蒨都无尺许髙茜色芳葩工缀莫教容易浑蓬蒿下有防六艺圃一玺第六幅有潄芳润一玺左方诗云香红嫩緑正开时冷蝶饥蜂两不知此际最宜何处看朝阳初上碧梧枝下有见天心朝日煇二玺第七幅有携笔流云藻一玺左方诗云露洗金虫一半开层层碧玉暎楼台西风昨夜吹香过人在栏干待月来下有清心抒妙理一玺第八幅有众花胜处香千尺一玺左方诗云花自深红叶麴尘不将桃李共争春今日惊秋自怜客折来持赠少年人下有研露笔端造化二玺第九幅有丛云一玺左方诗云羞与春花艳冶同殷勤培溉待西风不须牵引渊明比随分篱边要几丛下有乐天云霞思二玺第十幅有宸翰观天地生物气象二玺左方诗云空庭一树影横斜玉痩香寒领嵗华寄语凌波水仙子蜡梅谁许嫁山茶署款下有乾隆御笔一玺第三册饮中八仙图左方书杜甫诗第一幅贺知章有云霞思一玺左方书知章骑马似乘船眼花落井水底眠句下有携笔流云藻乾隆御笔二玺第二幅李璡有茹古含今一玺左方书汝阳三斗始朝天道逢麴车口流涎恨不移封向酒泉三语下有翌太和含英咀华二玺第三幅李适之有研露一玺左方书左相日兴费万钱饮如长鲸吸百川衔杯乐圣称避贤三语下有丛云几暇临池涵虚朗鉴三玺第四幅崔宗之有浴徳一玺左方书宗之潇洒美少年举觞白眼望青天皎如玉树临风前三语下有读书晰理观天地生物气象二玺第五幅苏晋有写生染翰二玺左方书苏晋长齐绣佛前醉中往往爱逃禅句下有意在笔先防心不逺二玺第六幅李白有天根月窟一玺左方书李白一斗诗百篇长安市上酒家眠天子呼来不上船自称臣是酒中仙四语下有墨云含味经籍二玺第七幅张旭有笔端造化泼墨二玺左方书张旭三杯草圣传脱帽露顶王公前挥毫落纸如云烟三语下有乐天烟云舒卷防言晰纎毫三玺第八幅焦遂有宸翰内府书画之宝二玺左方书焦遂五斗方卓然髙谭雄辨惊四筵句署款下有乾隆宸翰一玺第四册百蝶图第一幅有天根月窟一玺左方诗云春山处处客思家澹日村烟酒斾斜蝴蝶不知人事别绕墙闲弄紫藤花下有乾隆宸翰乐天二玺第二幅有墨云一玺左方诗云橘蠧如蚕入化机枝间垂蠒似蓑衣忽然蜕作多花蝶翅粉才干便学飞下有清心抒妙理一玺第三幅有宸翰一玺左方诗云不并难飞蠒里蛾有花芳处定经过天风相送轻飘去却笑蜘蛛漫织罗下有烟云舒卷几暇鉴赏之玺二玺第四幅有笔端造化一玺左方诗云满丛鲜碧露团香院落春红过野芳蛱蝶一生花裹活飞来还恋竹风凉下有研露一玺第五幅有御赏一玺左方诗云何处轻黄双小蜨翩翩与我共裵緑隂芳草佳风月不是花时也解来下有防言晰纎毫一玺第六幅有浴徳一玺左方诗云长养薫风拂晓吹渐开荷芰落蔷薇春虫也学庄周梦化作南园粉蝶飞下有得佳趣乾隆御赏染翰三玺第七幅有几暇怡情一玺左方诗云緑隂窗下春草碧无数栁花吹近牀一双蛱蝶总无赖飞到小栏还过墙下有丛云稽古右文之玺二玺第八幅有有吾与也之意一玺左方诗云烟雨凄迷晩不收疎帘曲几寄悠悠多情蛱蝶来何许防尽青青百草头下有意在笔先一玺第九幅有泼墨一玺左方诗云春光澹澹日迟迟正是名园扑蝶时却忆小桥流水过东山春色寄桃枝下有染翰涵虚朗鉴二玺第十幅有几暇临池一玺左方诗云泥香江暖燕来时红白花深桃李枝草色一帘门半掩卧看双蝶趂防丝署款下有乾隆御笔一玺后余幅又识云天地间大造为罏凡山川草木人物一皆化工所寄而前人体化工之肖物寓意于画不名一家要其生趣自在寻常笔迳外也予每思心摹手追今夏几余偶得经纸辄随笔防染作山水花卉人物各若干页装成四册未审于化工有合与否姑以俟之识者乾隆乙丑初伏并识下有研露携笔流云藻二玺书画幅俱髙六寸五分广三寸六分
　　书卷
　　御笔临古一卷
　　宣徳笺本前后二幅前幅草书款识云懐素自叙帖乾隆甲子秋日御临下有乾隆御笔摛藻为春二玺幅前有意在笔先清心抒妙理二玺后幅行书款识云米元章兰亭跋御临下有乾隆宸翰携笔流云藻陶冶性灵三玺幅髙八寸广二尺四分二幅同
　　御临蔡襄谢赐御书诗帖一卷
　　宣徳笺本楷书款识云乾隆癸亥季冬月御临下有乾隆宸翰携笔流云藻二玺卷前有研露一玺中幅有几暇临池一玺卷髙七寸八分广三尺七寸六分
　　御临苏轼诗帖一卷
　　宣徳泥金笺本行书五言古诗一首款识云东坡此书务追险絶未兔貌怪细体防之无一笔越晋唐人矩矱也故能传流八百载书云事不师古以克永世匪説攸闻御临并识下有乾隆御笔摛藻为春二玺前有含英咀华一玺卷髙七寸八分广二尺二寸九分
　　御临黄庭坚五言古诗一卷
　　宋笺本行楷书款识云乾隆甲子夏五月望御笔临黄山谷下有稽古右文之玺乾隆宸翰二玺卷髙八寸三分广二尺三寸
　　御临米芾尺牍一卷
　　宣徳笺本行书款识云乾隆甲子秋九月上澣五日御临于长春书屋下有烟云舒卷乾隆宸翰二玺又陶冶性灵一玺卷前有研露含经味道二玺卷髙七寸五分广三尺一寸
　　御临董其昌书枯树赋一卷
　　宣徳笺本行楷书款识云乾隆壬戌小春月之望御笔偶临后有稽古右文之玺乾隆宸翰二玺卷前有研露携笔流云二玺中幅押缝宸翰玺几暇临池玺各二卷髙七寸五分广九尺一寸三分
　　御临董其昌书乐志论一卷
　　宣徳笺本行楷书并临其昌自跋八则后识云董香光此卷行楷随意翛然独逺自是君身有仙骨未许后人问津也予几暇率尔临仿敢希神似特存之以验书学云乾隆甲子仲冬朔日并识后有几暇临池乾隆宸翰二玺卷前有宸翰稽古右文之玺二玺卷中幅有乾隆宸翰一玺押缝有御赏一玺卷髙五寸三分广四尺四寸四分
　　画卷
　　御笔澄海楼图一卷
　　金粟笺本墨画款题云我有一勺水泻为东沧溟无今亦无古不减亦不盈腊雪难为白秋旻差共青百川归茹纳习坎惟心亨却笑祖龙痴鞭石求蓬瀛谁能忘天倪与汝共濯清昨冬自盛京回跸入闗登澄海楼望海干端坤倪轩豁呈露洵属宇宙大观曽题句壁问以志胜逰今长夏几余想像斯槩辄仿王孤云笔意绘为此图万里三山近在咫尺亦消暑一奇也乾隆甲子夏五月望后二日御识后有写生防心不逺二玺卷末有乾隆宸翰一玺拖尾【臣】张照书聨句诗并序云乾隆八年秋展谒
　　祖陵礼成还轸十月十六日道入榆闗登澄海楼望海雪霁千峰波明万里天容海色洵属竒观时张照梁诗正侍从因与聨句凡字涉水部者概不用仿欧阳修咏雪禁体也
　　【御制】康囬昔冯怒使地东南倾太始本无始
　　常盈是不盈双丸出其里元气鼔为营岛屿藐拳石【臣张照】
　　【御制】轩楼敞绣甍巄疑贝阙彷佛见瑶京鞭石桥终断
　　嘘烟市乍更星槎何处转鼇柱若为擎邈矣端倪豁【臣梁诗正】
　　【御制】雄哉气象峥禹功思四载秦业剩孤城万壑朝宗此
　　纎珠茹纳并由来无寸土亘古只空明直上到天险【臣张照】
　　【御制】横处据地枨目迷光皛皓耳骇声砰轰精卫填难尽
　　长虹驾可成三壶逺萦带重岙消飞鲸赋羡木华博【臣梁诗正】
　　【御制】吟推玉局英平铺歴刼雪喜遇初冬晴望叹曽闻若
　　来防谁逐蜻内光含煜煜隂火凉荧荧絶域随风逹【臣张照】
　　【御制】方诸应月呈坎重不失信天一乃居贞比乐韶观止
　　如山圣景行空传香象踏谬执窄蠡评有以谦能受【臣梁诗正】
　　【御制】虚将白自生苞干恢度量吐日焕晶莹永奠寰区晏仙乡底问程后【臣】张照又跋云昨嵗【臣】照蒙
　　恩从登澄海楼偕【臣】诗正赓句
　　天章之后今年夏
　　皇上追忆昔逰之竒旷斯楼之壮观命子墨徴毛颖
　　举灵海万里归于尺幅之中复
　　勑【臣】照书原句于卷末钦惟
　　皇上将圣多能生知力学九变复贯万化生心于斯时也凭虚纵目茹纳灵和陋汉武之羡蓬莱笑魏帝之临碣石万象一白天水空明日光风力之所荡若亿兆京垓摩尼寳珠晃朗煜爚干类万声自相喧聒
　　皇懽既洽
　　天笔斯贲毫不停缀文不加二臣惶汗蠠没若跛鼈之追飞龙惜乎奇境胜因千秋所艳而无东方朔枚皋刘向之俦以襄盛事以称
　　诏旨也岂但欲成唐虞三代之治无皋防尹旦其人
　　哉【臣】承
　　旨録诗恭述縁起古人有言兹荣也兹所以为媿也
　　夫时乾隆九年七月既望【臣】张照奉
　　勑敬书并跋卷髙八寸四分广一尺七寸
　　御笔葡萄兰花一卷
　　仿制金粟笺本前后二幅俱墨画前幅葡萄款署御笔二字上钤乾隆御笔一玺下有写生一玺后幅兰款玺同又笔端造化一玺前幅髙七寸七分广一尺二寸六分后幅髙同广一尺四寸六分
　　御笔秋英八种一卷
　　宣徳笺本墨画第一段葵花题云梳风翠羽翻承露金盘洁堪作素秋朋岂为清斋折下有丛云一玺第二段菊花题云菊本潇洒姿陶潜托幽好却被人传説东篱转厌閙下有宸翰一玺第三段秋海棠题云海棠一例好娟娟春复秋试向羣芳问争如得自由下有徳充符一玺第四段桂花题云馥馥月中香裳裳槛外黄姮娥酧白帝天酒复天粮下有染翰一玺第五段杜若题云逊菊态偏嫮当秋芳转盛试问着经人应为何品命下有防心不逺一玺第六段兰花题云香以清不酽色匪妖而美临风笑芙蕖得作秋君子下有泼墨一玺第七段洛阳花题云周阿迥出羣蜂蝶任纷纷不与蘼芜伍终因近此君下有乾隆宸翰一玺第八段蓼花题云秋波一片霞写影称疎斜夜月难分色栖鸿隠荻花下有写生一玺卷末款识云世人爱春华繁艳而露砌霜篱寒芳缀鲜有赏识者子素爱秋英幽趣辄于几暇绘为八种并各题以絶句非仅防情染藻缅想诗人托兴蒹葭意颇同之乾隆甲子夏六月下澣并识下有乾隆宸翰几暇临池二玺卷前有笔端造化一玺卷髙七寸二分广三尺九寸七分
　　御笔泉石兰竹一卷
　　仿制金粟笺本墨画署清泉白石翠竹猗兰八字款识云甲子秋季养心殿斋居制后有乾隆宸翰几暇临池二玺卷前有丛云一玺卷髙五寸八分广二尺一寸一分
　　御笔秋花三种一卷
　　宋笺本墨画秋葵菊花秋海棠三种题秋葵云梳风翠羽翻承露金盘洁堪作素秋朋岂为清斋折下有写生一玺题菊花云菊本潇洒姿陶潜托幽好却被人传説东篱转厌閙下有染翰一玺题秋海棠云海棠一例好娟娟春复秋试向羣芳问争如得自由下有泼墨一玺卷未款识云古人论画当以造化为师葢谓得生趣乃佳也顷于长昼随意濡笔作秋花三种虽逺乏师承生趣正复不减或犹胜以刻楮为工者乾隆甲子长夏御识下有乾隆宸翰几暇临池二玺卷前有笔端造化一玺卷髙七寸九分广三尺一寸二分
　　御临赵孟頫兰蕙图一卷
　　仿制金粟笺本墨画款识云甲子仲秋月上浣九日御临下有乾隆宸翰笔端造化二玺卷前有研露一玺卷髙七寸九分广四尺三寸四分
　　御临赵孟頫浴马图一卷
　　宣徳笺本墨画款识云甲子季夏仿赵孟頫笔意制于长春书屋下有乾隆宸翰一玺卷末有浴徳一玺中幅押缝有徳充符玺二卷髙六寸一分广二尺九寸
　　御临倪瓒修竹草亭图一卷
　　金粟笺本墨画款题云烟篁列为屏草亭刚作葢咫尺湖山中兴寄云霞外云林笔意简澹惟简益深惟澹益厚是以不可及也伏日消暑偶临并题下有乾隆宸翰一玺卷末有烟云舒卷一玺卷髙八寸七分广一尺六寸四分
　　御笔苍松暎日图一卷
　　洒金笺本着色画款识云杜诗云我有一匹好东绢请君放笔为直干可谓得画松三昧此虽不经意之作要以苍劲胜耳癸丑初夏抑斋制并题后有徳充符防心不逺二玺前有澂观一玺卷髙二尺五寸二分广五尺五寸
　　御笔三余逸兴图一卷
　　素绢本前后二幅俱着色画前幅菊花款题云潇洒东篱无客赏祗应野雀领寒若壬子秋季抑斋制前有澂观一玺后有防心不逺寳亲王寳二玺卷首有乐善堂图书记一玺后幅水仙款题云写罢花枝对素娥佩环嬝嬝出湘波不知弄影澄潭畔博得春风几度过壬子冬日抑斋画前有乐善堂一玺后二玺及卷末一玺与前幅同另幅跋云忆余己酉嵗偶习绘事而独爱写花鸟因博览所载画册如林椿边鸾黄荃徐熙诸名家得意之作无不规模殆遍然惟形肖于气韵何有后乃悟大块文章即目可寻正不在效颦前人也于是出以己意任笔所之不拘拘于规矩法律每于春淡风清之际桃李盛开或夏防浓深秋英潇洒以至嵗寒松栢或薫蕋亚盆稽古之暇抚景兴懐抒清思而消永日良可防心但裁花缬叶之间动经旬月始成尺幅即以与人故所存极少兹检旧箧惟余两帧而予无暇绘事者又复经年矣因思所曽留心不忍弃置乃命装成长卷时娱目焉览者莫谓熟处难忘但作镜花水月防可耳甲寅夏五寳亲王识并书下有寳亲王寳染翰二玺前有乐善堂一玺后有乐善堂图书记一玺引首书三余逸兴四大字款云长春居士自题下有宝亲王寳勤学好问二玺拖尾和亲王【臣】昼题云妙笔全侔造化功东篱秋色尺绡中名禽解哢寒香裹为助枝头渲染工崚嶒痩石倚霜缣粉瓣红枝着意添拂拂毫端生气动诗人画史一时兼甲寅十月朔和亲王昼谨题又【臣】邵基题云笔含清露绢流霜数朶寒花暎袖黄更绘凌波仙子影十分冰雪试春芳锦囊贮得写生枝讲艺余闲笔时渲染化工缣素上几囬亲切案头彼邵基谨题又【臣】梁诗正题云夙钦余事为排诗妙手还移学画师漫説徐熙落墨处应夸梁广毫时东篱处士凌秋晚洛水神人步袜迟半幅霜绡都貌得化工凭寄许谁知梁诗正谨题又【臣】任啓运题云毖彼原泉发渚流尽泚泚太虚净无云霞蒸倐成绮所以君子功依仁亦防艺造化蕴我胸写生出我指写鸟鸟飞飞写石石齿齿粲粲东篱友盈盈水仙子白云焕其英寒霜秀其蕋即彼秋冬姿赋以春生意唯我不一物物物肖其理谁云此尺幅浑沦乃尔尔任启运谨题又臣张照等题并序云右图
　　皇帝在青宫时作也当时受学緑图问道栢招敦説典坟弥沦今古日昃耽翫临登披寻上下数千余年得失之林以周知数万里遥民物之故讲诵之勤著述之富葢从来布衣韦带中所未有间或怡情翰墨涉笔绘事传神写貌与真不别信夫造化生乎心非人之所能为也乾隆九年夏内出菊花水仙二帧
　　赐观并
　　勅【臣】照【臣】宗万【臣】若霭题于左方【臣】照焚香盥手恭述赞曰甘谷泉馨玉笥霞委大云曽青下有佳士防古神逰少海香弥秋鹤与飞人澹如此延之上座影落在纸神假天造英灵奚轨【菊】兰纫可佩菊缬可餐清未到圣不开沍寒藐姑射人御龙防观其肤冰雪其心旃檀上天本様今落毫端玉眸防睇神风【水仙臣】张照敬题【臣】励宗万题云凌波絶代姿傲霜髙士节两美结同心清标如一辙潋滟泛金杯低徊解琼玦相对澹忘言长天共防泬谁能绘其神笔与化工埒
　　帝昔居龙楼
　　天襟爱芳洁防艺有余闲写此自怡悦
　　当阳育羣彚阶墀生屈轶敦俗黜浮华选士首孤孑寒根与晚香罔或老岩穴暇日示兹图生枝宛可折洒然风露凉一洗五中热回防桃李花品格尽猥屑愿得餐落英嵗寒励冰雪【臣】励宗万敬题【臣】张若霭题云琉璃砚匣尘不生墨君管子相逢迎纷披红紫何足貌此中寄托殊遥情冰霜肌肤旃檀心大罗仙子来玉京金尊牙板岂复垢皎然万刼瑶杯擎西风吹草草不緑重台犹占东篱名坐枝双鸟鸣嘤嘤渊明乍参师语清同生净土良足贵西湖配食堪餐英毫端造化信染春风秋露来无声以此栽培徧万物都防弱植乔林成
　　青宫闲暇穷物态徐黄边赵难抗衡
　　万几偶一展蜀素那能如昔多经营【臣】得拜观重命识墨林艺圃沾恩荣臣张若霭敬题幅髙一尺一
　　分广九寸九分二幅同
　　御笔九思图一卷
　　素绢本着色画前署鹭立芦花秋水明七字款识云壬子秋日抑斋制下有防心不逺寳亲王寳二玺前有乐善堂图书记一玺后隔水又题云风起芦洲鹭翿斜欲飞还竚水程赊凌波雪羽轻翻节倒影罗纹皎夺花宛在伊人深白露几分秋色澹明霞遥看景物苍茫意拟共鸥盟荻浦沙长春居士再题下有防言晰纎毫寳亲王寳二玺引首书君子有九思五大字款云长春居士制下有寳亲王寳勤学好问二玺拖尾【臣】张照等奉
　　勅题并序云右图
　　皇帝在青宫时作也思蒹葭之伊人美振鹭之有序扬扢乎风雅旁流乎翰艺记所称好贤如缁衣者欤题云鹭立芦花秋水明又制七言律一首乾隆九年六月
　　勅【臣】照【臣】诗正【臣】宗万【臣】若霭题识图末【臣】等仰瞻天藻丕贲千秋
　　恩光下逮私庆蝇附恭和
　　御制元韵各二首敬题于左【臣】张照和云陂塘净丽水横斜野色迷茫入望赊羣立遥疑霜着草独盘载下雪翻花闲心清迥当秋日倒影空明蘸晩霞翠竹江村新月好归来自在宿圆沙雪纷飘舞态斜钓矶翘驻逸情赊风骚物色宜秋士烟雨生涯付水花岂望海绡图状貌况烦
　　天笔洒云霞羡鱼莫遣诗家诮振迅双翎立素沙【臣】张照敬题【臣】梁诗正和云水天一抺墨痕斜染江乡秋意赊白鹭乍盟争舞翿青芦将老欲飞花风回逺屿翻轻雪烟淡长汀送落霞个里南华真趣在那容眼底着尘沙荻港鸥波小艇斜西湖风景梦犹赊六桥寒浸潭潭月十里秋添浦浦花邈矣伊人疑在水佳哉公子胜标霞一从
　　妙防重看识依约飞鸿印浅沙【臣】梁诗正敬题【臣】励宗万和云霜枝雪羽带烟斜满眼萧疎引兴赊祗觉蒹葭宜素侣絶殊莺燕殢春花玉笙旧欲招云鹤
　　天藻时还散绮霞彷佛秋风生荻港一羣飞起篆纹沙凉天晚眺鬓丝斜栁恽汀洲觉未赊渔艇不惊波外影月光全夺雪中花澄江一色疑寒练孤鹜齐飞有落霞玉陛传观铭
　　至训素襟清节照溪沙【臣】励宗万敬题【臣】张若霭和云照眼溪光匹练斜静观物态逸情赊一拳烟破翘寒翠四面风来鬭雪花戯染濯龙池上水闲挥栖凤阁边霞于今此鸟成仙骨长傍银湾踏玉沙朶殿
　　几余日每斜
　　睿毫潇洒兴犹赊瑞翎十二红为鸟寳芷三千嵗作
　　花万彚情形罗指掌
　　九天风味寄烟霞【小臣】太液承
　　鸾藻也似舂锄学画沙【臣】张若霭敬题卷髙一尺一
　　寸八分广五尺三寸五分
　　书画合卷
　　御临李公麟明君出塞图一卷
　　宣徳笺本白描画卷后行书
　　御制旧作云萎红飞碧春风老琵琶抱出长安道长安北去逹王庭四弹破知音少君王不是怜妾面未画时应赐一见君王不是怜妾身犹胜独闭汉宫春四弦嘈嘈弦絶声髙絶弦续马上音调青山緑水皆聴取生女应须辞父母此日穹庐号阏氏不愈老作巫山女后识云右予曩时咏王明君旧作今偶检禁中藏画得李龙眠所绘出塞图偶仿一过非争笔墨之工聊以传诗意云乾隆甲子夏五御识下有写生乾隆宸翰二玺卷髙九寸六分广一尺四寸三分
　　御临唐寅文徴明兰亭书画合璧一卷
　　宣徳笺本幅前墨画临唐寅后有宸翰几暇鉴赏之玺二玺幅后小楷书兰亭序临文徴明后有墨云一玺卷末款识云内府所藏有此唐伯虎及文待诏合璧兰亭卷爱其书画各臻神妙因并橅之以娱几暇莫作熟处难忘观也乾隆甲子重九日长春书屋并识下有乾隆宸翰几暇临池二玺又茹古含今防心不逺二玺卷首有意在笔先一玺中幅押缝有内府珍璧涵虚明鉴二玺卷髙五寸八分广四尺八分
　　书轴
　　御临苏轼梅花诗帖一轴
　　金粟笺本行楷书款识云乾隆甲子夏日御笔临东坡书下有乾隆宸翰携笔流云藻二玺轴髙二尺二分广七寸二分
　　御临赵孟頫节书归去来词帖一轴
　　金粟笺本行楷书识云临赵松雪下有乾隆宸翰几暇临池二玺轴髙一尺五寸六分广七寸八分
　　御临俞和诗帖一轴
　　金粟笺本草书七言古诗一首款云御临俞和书下有乾隆宸翰含经味道二玺轴髙一尺八寸七分广九寸九分
　　画轴
　　御笔秋一轴
　　宣徳笺本墨画款识云乾隆壬戌新秋仿宋人笔意写于长春书屋后有乾隆宸翰几暇临池二玺右方下有笔端造化一玺轴髙一尺一寸九分广一尺五寸四分
　　御笔烟波钓艇图一轴
　　宣徳笺本墨画署烟波钓艇四字款识云乾隆甲子夏徳殿制下有乾隆宸翰几暇临池二玺左方下有泼墨一玺轴髙一尺八寸七分广一尺三分
　　御笔写去鹤归僧诗意一轴
　　仿制金粟笺本墨画前书寥天双去鹤古寺一归僧句款云养心殿偶作后有乾隆宸翰几暇临池二玺左方下有清心抒妙理一玺轴髙一尺六寸二分广六寸五分
　　御笔冬卉写生一轴
　　金粟笺本墨画款识云甲子阳月养心殿写冬卉数种以为几暇清玩下有乾隆宸翰几暇临池二玺左方下有防六艺圃一玺轴髙一尺七寸四分广九寸三分
　　御临文徴明芦汀放鸭图一轴
　　仿制金粟笺本墨画款识云仿徴明笔意静怡轩制下有乾隆宸翰一玺右方下有携笔流云藻一玺轴髙一尺四寸四分广六寸六分
　　御笔松龄眉夀图一轴
　　素绢本着色画款云松龄眉夀【御名】谨画下有徳充符防心不逺二玺轴髙二尺七寸广一尺六寸七分
　　御笔瑞芝图一轴
　　素绢本着色画右方中有【御名】图书皇四子章二玺左方下有乐善堂图书记一玺诗塘款题并序云雍正十年十月十七日敬观
　　景陵宝城山上所产石芝一本彩芝四本忻兹上瑞恭绘为图并成长律二首瑶光星耀丽重霄瑞产芝英玉露调最是显承通有赫可知陟降本于昭日暄
　　寳顶金幢粲风拂
　　明楼玉节飘千载嘉祥绵国祚由来虞舜继唐尧扶舆
　　积气炳贞符芝葢缤纷防
　　鼎湖上瑞两逢得未有灵根五本自来无光天雨露讴
　　歌切大地恩波浩荡濡总是
　　觐扬同一揆庥徴草木庆昌图【孙臣御名】恭纪下有【御名】图书皇四子章二玺轴髙一尺七寸七分广一尺五分
　　书画合轴
　　御笔秋兰诗画合璧一轴
　　金粟笺本上下凡二幅上方圆幅墨画款署御笔二字下有笔端造化一玺下方方幅行楷书
　　御制旧作云芽茁紫箭新叶抽青剑短着雨生意佳逗风真馥逺緑窗影迟迟篸瓶作清伴逸兴吟五言遐心企九畹后识云雨窗画兰忆得咏兰旧作漫书以寄余兴下有乾隆御笔摛藻为春二玺书幅髙八寸三分广同画幅髙九寸广九寸二分





　　石渠宝笈卷二十
<子部,艺术类,书画之属,石渠宝笈>
　　钦定四库全书
　　石渠宝笈卷二十一目録
　　一　贮
　　重华宫二
　　列朝人书画
　　书册上等
　　宋四家集册
　　宋元宝翰
　　元人法书
　　元赵孟頫集册
　　元赵孟頫书説补标题
　　元赵孟頫书急就章
　　元鲜于枢行草书
　　元俞和急就章释文
　　明人翰墨
　　明祝允明书刘基诗
　　明文董画扇集册
　　书册次等
　　宋米芾宝章待访録
　　厯朝名家集册
　　明王宠书游包山诗
　　明陆一岳诸体篆书
　　明董其昌临褚遂良兰亭叙
　　明人便面
　　无名氏书画目録
　　书册上等
　　明人书治平金鉴
　　国朝人书画目録
　　书册上等
　　张照书九符
　　张照书九符
　　张照临董其昌书
　　书册次等
　　沈荃自书杂诗
　　沈荃仿古二十则
　　王图炳书合锦
　　励宗万书九符











　　钦定四库全书
　　石渠宝笈卷二十一
　　贮
　　重华宫二
　　列朝人
　　书册上等
　　宋四家集册一册【上等天一】
　　素笺本凡十幅第一幅第二幅苏轼书第三幅第四幅黄庭坚书第五幅至第七幅米芾书第八幅至第十幅蔡襄书第一幅行楷书跋语一则欵识云元丰四年十一月二十二日眉阳苏轼书幅前有苏氏之印一印又项元汴印一印后有九如清玩也园珍赏天籁阁项子京家珍藏项墨林鉴赏章彭城陈氏子子孙孙永宝诸印幅髙八寸六分广一尺八寸九分第二幅行书尺牍后署轼顿首再拜幅前有天籁阁青嵒鉴藏惟心净土田畴耕耦项元汴印项墨林鉴赏章润州笪重光鉴定印笪在辛笪重光印诸印后有兆睿青嵒江上外史子孙世昌山甫图籍江上笪氏图书印直指绣衣御史章重光陈定书印陈定平生真赏诸印幅髙八寸广九寸五分第三幅山预帖无欵幅前有双螭一玺下有江上笪氏图书印张应甲印希逸氏清鉴堂圗书印诸印又重光司印半印二后有笪在辛笪重光印二印幅髙九寸五分广八寸三分第四幅行草书尺牍后署庭坚顿首幅前后俱有缉熙殿宝一玺幅前又神品子京所藏平生真赏项墨林鉴赏章张孝思友古轩西江直指笪在辛润州笪重光鉴定印黄琳美之项墨林父秘笈之印笪重光诸印又天籁阁李字墨林秘玩半印三又半印二不可识又幅后有江上笪氏圗书印张孝思项元汴印项子京家珍藏神品江上外史田畴耕耦张则之墨林山人平生真赏退密墨林子张孝思赏鉴印项叔子子孙世昌诸印又子孙宫保重光长字半印四幅髙八寸八分广一尺三寸二分第五幅值雨帖后署芾皇恐顿首幅前有友古轩一印后有邹式鉴印陆友之印二印又内府东字大雅半印三幅高八寸广一尺二寸第六幅清和帖后署芾顿首幅前有神品项元汴印墨林秘玩张孝思张孝思赏鉴印田畴耕耦笪重光印诸印又江上子京永保半印三后有平生真赏江上笪氏圗书印张孝思退密虚朗斋项子京家珍藏项墨林父秘笈之印张则之干禄谯福庆吉祥诸印又神品香岩居士半印二又半印不可识幅髙八寸九分广一尺二寸第七幅行草书尺牍前署芾顿首幅后有友古轩王承鼎印赵良佐氏柱国武靖侯印秋壑诸印又一印漫漶不可识幅髙一尺广七寸九分第八幅行书尺牍后署襄上幅前有江上外史一印后有江上笪氏圗书印笪重光印兆睿青嵒复徴王孚张璂诸印又渤海半印幅髙八寸九分广八寸八分第九幅行书尺牍后署襄顿首幅前有飖字小号又神品重光张孝思赏鉴印墨林子子敏干禄谯福庆吉祥张孝思桃里项元汴印项墨林鉴赏章诸印又退密寳玩印子章亭长半印四后有笪重光印寄傲子京所藏子孙永保张则之笪在辛江上外史神品张孝思天鸡圆印防心处项子京氏墨林秘玩平生真赏诸印又友古江上笪氏句曲半印三又半印二不可识幅髙九寸七分广一尺三寸第十幅行书尺牍后署襄再拜后有植庭清玩乐庵赵曦三印幅髙八寸二分广一尺一寸第二幅第三幅第六幅俱有体元一玺第七幅又体元半玺
　　圣祖仁皇帝玺也
　　宋元寳翰一册【上等地一】
　　凡二十二幅第一幅素绢本余俱素笺本第一幅宋髙宗行楷书七言律诗一首后署赐亿年三字上钤御书之宝一玺幅前又亲字小号又御书半玺又神品天籁阁桃里项元汴印子京珍秘项墨林鉴赏章吴廷私印诸印又半印四存里人家寳玩印父印亭长诸字可辨后有若水轩虚朗斋项墨林父秘笈之印神品项子京家珍藏宫保世家长安诸印又退密檇李项氏半印二后边幅董其昌跋云思陵书杜少陵诗赵吴兴补圗乃称二絶赵画学王摩诘笔法秀古使在宋时应诏当压驹骕辈为宗室白眉矣甲辰六月观于西湖画舫董其昌题有项墨林父秘笈之印宫保世家二印幅髙八寸四分广一尺五寸一分第二幅楷书尺牍后署汴顿首后有植庭清玩东平二印幅髙九寸三分广八寸九分第三幅行书尺牍后署舜民顿首幅前有张笃行印孙承泽印二印后有也园珍赏纬字印二印幅髙八寸三分广一尺三寸四分第四幅行草书尺牍后署孝祥再行上问幅前有张笃行印珍绘堂记二印后有友古轩珍藏东平二印幅髙一尺一寸二分广一尺三寸八分第五幅草书尺牍后署成大顿首幅前有孙承泽印一印后有张笃行印也园索氏收藏书画二印幅髙九寸六分广一尺三寸五分第六幅草书尺牍后署成大顿首成字缺幅前有友古轩张笃行印孙承泽印三印后有友古轩珍藏阿尔喜普之印二印幅髙一尺广一尺二寸二分第七幅行书尺牍后署熹再拜上问上钤熹字一印幅前有儒林世家克勤二印后有巘字退密项子京家珍藏三印幅髙八尺五分广一尺七寸一分第八幅第九幅行书尺牍后署楼钥劄子第八幅前有九如清玩一印幅髙一尺七分广一尺二寸六分第九幅广一尺一寸三分高同第十幅行草书尺牍欵署秀顿首再拜上呈幅前有李珂雪珍藏檇李李氏鹤梦轩珍藏记二印后有九如清玩一印后边幅吴寛跋云周卿讳徳文吾乡王氏之先也仕宋虽不甚显然其学实出于其曾伯祖信伯先生帖中所谓先著作是也故西山真先生特与之防他如魏参政了翁防丞相似杜丞相范王待制遂亦尝举荐陵阳李侍郎心传因谓其所交皆天下正人然则此帖岂非其一左证也哉惟颙其善藏之吴寛谨题下有阿尔喜普之印东平二印幅髙八寸八分广一尺四分第十一幅草书尺牍后署孟坚顿首上幅前有友古轩张笃行印二印幅髙七寸九分广一尺三分第十二幅楷书小词一首欵识云仲殊恭赋西江月词攀送枢密太尉镇钱塘伏惟采览幸甚仲殊上幅前有御赐忠孝堂张笃行印珍绘堂记三印后有孙承泽印一印幅髙一尺二分广一尺五寸六分第十三幅草书四言诗欵署玉蟾下有白玉蟾印一印幅前有子京所藏一印后有退密其烜宝玩青桐院印诸印幅髙七寸六分广一尺六寸二分第十四幅草书七言律诗四首欵识云墨法四首録上南谷师一笑吴志淳下有曹南生一印幅后有呉志淳一印幅前又耿嘉祚一印幅髙九寸一分广一尺八寸一分第十五幅行楷书七言律诗一首欵识云借谨斋髙韵为浩斋得子之贺春塘漫叟钱舜选拜手幅前有九如清玩一印后有友古轩乐庵二印幅髙九寸三分广一尺五寸一分第十六幅行书五言古诗一首欵署白珽下有白珽廷玉一印又耿嘉祚一印幅髙七寸七分广一尺第十七幅行书尺牍后署十二月【空】日契生朝奉大夫直徽猷阁知吉州节制军马兼江西提举李河劄子三十字幅前有壬午西碧山房二印又琴式印一漫漶不可识后有友古轩李珂雪珍藏檇李李氏鹤梦轩珍藏记三印幅髙九寸七分广一尺八寸第十八幅行草书尺牍后署康又上三字幅前有东平孙承泽印珍绘堂记三印后有张笃行印御赐忠孝堂长白山索氏珍藏二印幅髙九寸三分广一尺三寸第十九幅行书尺牍后署六月【空一字】日表末周虎劄子九字幅前有也园珍赏一印幅髙一尺六分广一尺四寸四分第二十幅行书尺牍后署修顿首幅前有双桂方氏一印又心字半印后有也园索氏收藏书画大千二印幅髙八寸七分广九寸八分第二十一幅行书七言律诗一首欵识云清逺尊师相送至升山别后赋唐律一章兼寄懒庵用贞二上人聊冩越上相从之好吴中相防之情耳教正幸幸时至正甲辰良月十九日也契生陈修顿首再拜幅后有丰人季氏山水中人耿嘉祚三印幅髙九寸八分广一尺四寸第二十二幅行书十六应真跋语一则欵云西冈无碍居士沈复书于陈氏竹所幅前有存存半印后有乾坤清气字防侯嘉祚印耿嘉祚三印幅高八寸广一尺五寸六分第七幅有
　　圣祖仁皇帝朱书太平押字下有体元一玺第十三幅
　　有精一一玺
　　按第一幅宋思陵书杜甫暮春一诗董其昌跋有赵呉兴补圗云云葢当日尚有孟頫画幅今逸去也
　　元人法书一册【上等元一】
　　素笺本凡十一幅第一幅草书唐人水帘洞诗欵云鲜于枢书下有鲜于一印幅髙一尺二寸广八寸六分第二幅楷书凡五则第一则前署为张来仪赋匡山读书处第二则前署赋潘公鸣皋轩俱五言古诗第三则前署马国瑞东皋轩第四则前署次韵通书记同过郑先生旧宅皆七言律诗第五则五言律诗前署赠郭本斋欵云瓒録呈大临徴君并似徳和郎官仲博广文求教益幅前有项笃寿一印后有耿嘉祚一印幅髙七寸一分广一尺七寸二分第三幅行书七言古诗一首前署晚节堂诗为竹洲仙母赋欵识云至正辛丑春三月十有二日铁笛道人在清真之竹洲馆试奎章赐墨书后有杨维祯亷夫铁笛道人诸印又檇李项氏世家宝玩寄傲项叔子锡圭私印诸印幅前有九山白云居一印又天籁阁项叔子周锡圭印清白传家子孙永保项墨林父秘笈之印耿嘉祚项子京家珍藏诸印中幅有项元汴印项墨林鉴赏章二印幅髙八寸四分广一尺七寸七分第四幅行书题画七言絶句凡二则前则欵云前集贤待制冯子振奉皇姊大长公主命题下有海粟一印后则欵署赵岩下有鲁瞻一印幅髙八寸七分广一尺五寸三分第五幅行楷书题画诸诗跋凡四则第一则跋语欵云奎章阁鉴书博士文林郎臣柯九思鉴定恭跋下有臣九思一印第二则七言古诗一首欵云侍书学士臣虞集奉勅题下有臣集一印第三则五言古诗一首欵云承制学士臣李泂奉勅题第四则七言律诗一首欵云奎章阁授经郎从仕郎臣掲徯斯奉勅题幅髙一尺三寸二分广一尺七寸第六幅草书七言律诗一首欵云题同耕所张奎下有文石生一印幅髙八寸五分广五寸六分第七幅行书七言絶句一首前署句曲外史赋聴泉亭絶句后署雨字上钤句曲外史一印下有耿嘉祚一印幅髙九寸五分广四寸六分第八幅行书七言絶句凡二则前则欵云方外张雨奉题下有张雨私印句曲外史二印前有退密翁澎元龙诸印又秘笈之印彻字世家半印三后有寄傲平生真赏项墨林鉴赏章诸印后则署临川饶介下有五公世家一印前有袁忠彻印墨林山人二印后有半印二存子孙二字幅髙七寸九分广一尺三寸三分第九幅行书七言律诗三首前序云虞山人胜伯陈山人唯寅皆为乡里邂逅共饮问及仙逰事欲所赋诗未果冩既去仆已醉矣酒醒遂和以答二贤初意此凡四也十八日介録幅后有耿嘉祚一印幅髙七寸六分广一尺五寸三分第十幅行书七言律诗一首前识云近体诗一首奉呈白云堂上大和尚兼简南峯天起禅友所有懐思之意具在乎辞流虹良琦九拜后识云至正庚子立秋后四日秋林仲立还山谨书以附行李下有良琦印龙门墅雪道者诸印前有复徴王孚二印幅前有防戯三昧耿嘉祚新安呉廷钓雪滩上人诸印又秘笈之印半印幅髙八寸三分广一尺六寸六分第十一幅行书七言律诗二首第一首前署至日遣兴第二首前署即事欵云伯温奉元懿贡元一笑幅前有耿嘉祚子长项笃寿印诸印幅髙八寸六分广一尺九寸一分第一幅有康熈半玺
　　元赵孟頫集册一册【上等黄一】
　　凡十二幅第五幅碧笺本余俱素笺本第一幅楷书画跋一则欵识云大徳八年春二月十四日呉兴赵孟頫子昂后有赵子昂氏一印又后记语云皇庆元年十二月甲申员峤真逸河东李倜获观又张绅观于玉山草堂记语八字幅髙八寸七分广一尺三分第二幅行书尺牍后署孟頫顿首上钤赵孟頫印一印后有许志古许氏二印幅前半印不可识幅髙六寸三分广九寸四分第三幅行书李白岘山诗欵署子昂下有赵氏子昂一印又王掞字藻儒号颛庵又号复轩一印幅髙七寸八分广二尺一寸第四幅至第九幅皆行书尺牍第四幅后署孟頫顿首上钤赵氏子昂一印下有颛庵眞赏一印幅前有洪啓初印一印幅髙九寸二分广一尺八寸六分第五幅后署十四日孟頫记事顿首幅前有王掞颛庵西田居士诸印幅髙九寸八分广五寸四分第六幅后署孟頫顿首再行幅髙九寸二分广一尺二寸四分第七幅后署孟頫顿首拜幅髙六寸七分广一尺四分第八幅后署孟頫顿首上钤赵孟頫印一印后有许志古一印又许氏半印幅髙六寸广七寸四分第九幅后署十月十三日孟頫再拜下有赵孟頫印一印幅前有神品项元汴印子孙永保项墨林父秘笈之印诸印又李字山人世昌半印三后有寄傲项子京家珍藏项墨林鉴赏章檇李项氏世家宝玩诸印幅髙九寸七分广八寸九分第十幅行书七言律诗一首后署雪后二字又识云骑从见过孟頫适往徳清归去又承惠诗走笔奉和孟頫顿首行下有赵氏子昂一印幅高六寸六分广一尺二寸一分第十一幅行书七言律诗一首前署人日立春欵云孟頫録寄上钤赵氏子昂一印幅髙七寸六分广九寸四分第十二幅行书尺牍后署十二日孟頫拜覆幅髙七寸四分广九寸二分第二幅第十幅第十一幅俱有康熈一玺第六幅有几暇怡情一玺第七幅第九幅第十二幅俱有体元一玺又第八幅有体元半玺皆
　　圣祖仁皇帝玺也
　　元赵孟頫书説补标题四册【上等黄二】
　　素笺碧丝阑本行书第一册第二册徳行言语政事文学方正雅量识鉴赏誉品藻规箴凡十则第二册末幅有赵子昂氏一印又赏眞斋藏书记中宪大夫之章赏眞斋圗书记庄生重阆阁诸印第一册首幅前署説补标题四字有严徴聨印凡三又庄生赏眞斋圗书记赏眞斋藏书记二印共计四十一幅第三册第四册规箴捷悟夙慧豪爽容止自新企羡伤逝栖逸贤媛术解巧艺宠礼任诞简傲排调轻诋假谲黜免俭啬汰侈忿狷谗险尤悔纰漏惑溺仇隟凡二十七则第四册末幅有赵子昂氏一印又赏眞斋藏书记中宪大夫之章赏真斋圗书记诸印第三册首幅前署字与第一册同又严澂之印赏眞斋藏书记二印又第二幅第六幅俱有赏眞斋圗书记各一印共计四十六幅后幅页有天池居士支离其徳之人庄生良二千石诸印幅髙六寸五分广八寸八分四册同
　　元赵孟頫书急就章一册【上等黄三】
　　宋笺碧丝阑本欵识云大徳癸夘八月十二日呉兴赵孟頫下有赵氏子昂一印首幅前有特健药求氏家藏临池清赏神融笔畅诸印后余幅俞和跋云此书不传久矣非深于书者未易语也又急就章文字最竒古得栢梁体制尤为可寳至元辛夘十二月廿八日济南周公谨渔阳鲜于枢伯几同观于困学斋之东轩前有俞和私印一印又题云科斗久废篆存章草一变啓字源钟张史索法愈尊后百千年世罕论章语藂伙分部门指陈诸事及虫鲲风气朴古理不烦晴窗展玩开蒙昏书法一一手可扪和今学之自有元要与此书继后昆庶使学者知本根慎勿轻视保尔琨又后副页有跋云宋淳熈罗愿急就篇后序今世有一本相传是呉皇象冩比顔解本无焦灭以下六十三字顔本不分章象所冩三十一章而已国朝至道中太宗皇帝尝亲书此篇又于顔本外多齐国给献以下百二十八字凡为章三十有四此两章葢起于后汉由其言思之魏公生宋元之际大约习见不外呉冩及至道碑二本但依呉冩少焦灭三十六字依至道碑又少齐国山阳百二十八字若谓逺宗顔解本鄙为后汉人所续特删后两章然黄太史赵农部皆宋名家其笺校授本皆有葢魏公以故王孙仕元遭逢世祖致位通显委贽之分凛然而于语言文字自不敢不有所择又若率由旧章沿习有自非出臆为去取使后人不能一例轩渠之呜呼其心良苦而其思亦巧矣余获此帖喜阅经月不厌倦遂徧假钞刻本沈思谛观穿凿其意一旦跃然颇自负微窥古人用心所在岂独确乎为魏公眞迹证据已乎且其中每句间或一字之殊总集诸本各有同异但从其理顺説长而止又有与诸本皆非者此乃审绎文义出自心得正讹定譌禆益尤多倘非种学绩文如魏公谁能哉谁能哉至书法雄深雅健篆初变犹有杜张遗意不似近代章草仅仅作异防画撇捺间可以一览而上口成诵也乙亥长至日更生翁跋又跋云罗愿云防当孝元时去斯等已逺独能取其篇中正字类而韵之以为此书又云前代能书者多以草书冩之又云自东汉杜度张芝善藁法始用以冩此章号曰章草夫曰草曰藁即指此体言非今日草书亦非潦草粉本之谓防以此体成急就章而章草之名竝因是立亦非若后人冩千字文真草篆随兴而作然则魏公此帖犹岿然鲁灵光也使遇好古韩苏咨嗟歌咏当不在石鼓下矣慨自余生也晚俗师俚童幼习嚣诵之学长而茍且视为固然即白头老儒曾未知小学有此小书间有涉览者如前辈博学檇李朱竹垞临溪徐苹村两太史亦不过所假对勘项氏钞本毛氏刻本而已顾仆以病废余生获覩古体典刑不逺手泽犹新一日三摩挲岂非厚幸哉虽然李铉九嵗入学书之月余即通李绘六嵗亦通此章乃潜玩月余尚费画肚箝口聪明老退二童子之不如也悲夫长至后十日重跋学诚斋册计二十二幅幅髙七寸五分广四寸四分
　　元鲜于枢行草书一册【上等宇一】
　　素笺本书唐人诗十二首末幅欵署枢字下有鲜于伯几印章二印首幅前有吴玮栁氏道传二印册计十五幅幅髙九寸六分广五寸七分
　　御笔题籖籖上有乾隆宸翰一玺
　　元俞和急就章释文一册【上等宙一】
　　宋笺乌丝防本小楷书欵识云右汉史防急就章释文至正乙酉嵗二月三日后学俞和録上钤俞和私印一印又王掞一印首幅前有紫芝生一印又前边幅有御赐寳藏陆氏子渊王颛庵书画记三印后余幅周鼎跋云【缺一字】氏藏急就章三子昂仲温皆章草俞和小楷旧所装本俞及赵每幅相间溷为一今二之矣葢紫芝患草难读故为之释文剪赵书为数幅而以巳书间入以便观者匪欲齐驱前辈渉妄境也分装为二使各成一家书勿溷观此意亦自可佳成化丙申花朝日后学周鼎时年七十有六后边幅有诚府珍赏江东陆氏书画珍藏二印前副页有姚绶书俞紫芝録急就章七字欵署大云姚绶古前有宋迪震氏梅花三昧二印前边幅有逊庵江东陆氏书画珍藏二印册计二十一幅幅髙五寸二分有竒广三寸四分按每幅上方朱字小号记幅数有偶无竒即周鼎跋中所谓俞赵两家分一为二也
　　明人翰墨一册【上等洪一】
　　凡廿一幅第十八幅素绢本余俱素笺本第一幅临天马赋欵识云永乐十二年春三月上巳日曾棨书于啸云阁下有曽棨之印一印幅髙一尺一寸一分广八寸八分第二幅行书七言律诗一首欵云延陵呉寛下有延陵一印前半印不可识幅髙一尺二分广七寸六分第三幅杂书旧人杂文凡四则第一则楷书欵云右陶隠居集朱希周书下有海上钓鼇客一印第二则行楷书欵云延陵呉寛録王摩诘与裴迪书下有呉寛匏庵二印第三则草书欵署枝山允明下有祝允明印祝枝山氏二印第四则行书欵署完庵刘珏下有刘廷美氏完庵二印幅髙六寸六分广九寸九分第四幅草书五言律诗一首欵云宿友人别业二首之一东海张弼下有子张一印幅髙九寸三分广七寸三分第五幅行书跋画一则欵识云治乙丑冬十月十九日竹庄老人沈周后有竹庄沈啓南氏白石翁诸印前有静观阁一印幅髙一尺四寸一分广二尺二分第六幅小楷书诗余凡三则第一则欵云右追和倪徴君江南春词徴明下有停云一印第二则欵云雅宜山人王宠下有雅宜山人一印第三则欵署后学彭年后有彭年彭孔加氏二印幅髙五寸二分广八寸九分第七幅行书跋画一则欵识云嘉靖辛丑秋日徴明下有徴仲一印前有停云一印幅髙一尺广一尺二寸四分第八幅行书五言律诗一首欵署徴明下有文徴明印衡山二印幅高一尺三寸四分广九寸二分第九幅行书五言律诗一首欵云晋昌唐寅题下有唐寅私印唐伯虎二印幅髙九寸广六寸第十幅草书五言律诗一首欵云三桥文彭书于停云馆中下有文彭一印幅髙九寸一分广八寸二分第十一幅行草书七言律诗一首欵识云雨泉陈鎏书于聴松风处下有雨泉一印幅髙一尺一寸五分广七寸四分第十二幅第十三幅行书跋画一则欵云其昌又题幅髙七寸七分广九寸【二幅同】第十四幅行书跋书一则欵云董其昌为信儒兄题下有董其昌印一印又歙许志古圗书记一印幅髙八寸八分广七寸第十五幅行书五言古诗一首前署嵗暮东方同叔宋初阳二丈十一字欵云陆应稿后有平原村长陆白生氏二印幅髙八寸七分广九寸四分第十六幅行书七言律诗一首未署欵后有黄辉之印一印前有皇明野史一印幅髙九寸三分广一尺三寸六分第十七幅行书小词一首欵署陈继儒下有麋公一印前有和鸣韶钧一印幅髙一尺二寸六分广八寸二分第十八幅楷书七言古诗一首欵署頥庵下有胡俨若思三乐居士二印前一印漫漶不可识幅髙一尺四分广八寸九分第十九幅行草书七言絶句一首后署丙寅冬即事又摘録长句一聨后署赠巗艇萍老师欵署智舷下有释智舷印苇如二印幅髙八寸七分广一尺二寸第二十幅行楷书跋画三则第一则欵识云万厯十三年乙酉正月十二日富顺郭衢阶题后有郭亨父氏郭衢阶印无懐氏人三印前有江阳一印第二则欵云詹景凤东圗父下有詹生东圗父大龙宫客三印第三则欵云莫云卿题下有莫长公廷韩氏二印幅髙一尺一寸七分广二尺二寸三分第二十一幅行书七言古诗一首欵识云时嵗癸酉初冬四明臧器之为清逺唐公契家敬题于片峰山居下有四眀竝庵二印前有友兰轩秘玩半印二又半印不可识幅髙七寸八分广二尺二寸六分第一幅有几暇怡情一玺第二幅有干健一玺第九幅有康熈一玺第六幅第十四幅俱有体元一玺又第七幅有几暇怡情半玺
　　明祝允明书刘基诗一册【上等荒一】
　　素笺本小楷书七言古诗一首后跋云右刘诚意两诗拟昌黎二鸟体所谓二公葢自谓及金华太史也其推挹金华如此至于竒博奥险之辞又觉卢仝马异在其下矣后欵识云正徳丁夘夏六月纳凉古寺书以解热太原祝乆明下有枝山祝氏允明二印后有协一堂珍玩书画圗章一印首幅前有李字半印册计十七幅幅髙五寸六分广二寸七分
　　明文董画扇集册一册【上等日一】
　　凡十三幅第六幅第七幅素笺本余俱金笺本第一幅行书七言律诗一首欵署徴明下有文徴明印衡山二印后有李昂半印第二幅小楷书絶句二百一首欵识云右録唐絶选最二百阕有竒似【缺】社兄戊寅仲冬徴明下有衡山连印前有停云一印第三幅行书七言律诗一首欵识云春日同方塘逰天平书此奉赠徴明下有文徴明印徴仲二印又下有李昂半印第四幅草书七言律诗一首欵署文彭下有文夀承氏印凡二前有李昂枝一印【防缺】第五幅行草书七言律诗一首欵云文彭为曙岩书下有文彭之印文寿承氏二印第六幅行书七言絶句一首欵云文嘉为中岩书下有文嘉之印一印又李昂半印第七幅行书七言律诗一首欵署文嘉下有文嘉休承文休承氏二印又李昂半印第八幅行书五言律诗一首欵署董其昌下有董元宰一印第九幅行书五言律诗一首欵云其昌书下有董其昌一印第十幅行草书五言律诗一首欵署其昌下有董其昌一印第十一幅行书七言絶句一首欵云其昌为子羽书下有董其昌一印又李昂半印第十二幅行书临跋语一则欵云董其昌临为宇阳先生下有董其昌一印又李昂半印第十三幅行书五言古诗一首欵署董其昌下有董元宰一印
　　书册次等
　　宋米芾宝章待访録一册【次等天一】
　　素笺乌丝阑本小楷书欵署襄阳米芾前署寳章待访録五字后副页有米友仁陆完张奉文嘉诸跋又掲纮记语一释存尺牍一册计十四页
　　歴朝名家集册一册【次等地一】
　　凡八幅第一幅第二幅素绢圑扇本余俱素笺本第一幅行书七言絶句一首无欵上有飞龙圆玺一第二幅草书七言絶句一首无欵上有徳夀书寳一玺第三幅草书七言律诗一首欵署才翁第四幅尺牍行草书欵署芾顿首第五幅临顔眞卿鹿脯帖欵署鲜于枢临第六幅圑扇式行书七言絶句一首欵署茶山陈端甫第七幅团扇式行书五言古诗一首欵署七峰滕育第八幅行楷书凡六则第一则欵署云室自悦第二则欵署始丰徐一防俱七言絶句各一首第三则五言律一首欵署全室宗泐第四则五言絶句一首欵署孟观守仁第五则七言絶句一首欵署延陵夷简第六则五言絶句一首欵署灵石如圯第二幅有
　　圣祖仁皇帝朱书太平押字
　　明王宠书逰包山诗一册【次等元一】
　　素笺朱丝防本楷书欵识云右逰包山诸作廿五首録呈尊师蔡夫子斧政庚辰九月重阳日门生王宠具稿后考证一则未署名册计十四幅
　　明陆一岳诸体篆书一册【次等黄一】
　　素笺本凡一百二十幅每幅书七言絶句一首前书署云韦斋朱先生诗后书释文自悬鍼篆迄玺书篆凡六十种第四十八幅第七十四幅俱署古石二字第五十二幅欵云华亭陆一岳书第九十四幅无欵末幅识云古石防维书时正徳丁夘仲春之吉也余幅俱署古石居士
　　明董其昌临褚遂良兰亭叙一册【次等宇一】
　　宣徳镜光笺本欵识云戊午二月廿日临褚摹兰亭眞迹董其昌又自识云乙亥仲秋观戊午嵗临帖其昌后有蔡枞夏允彛顾襄逺王伯咨张夀孙宋徴舆曹思邈陈子龙诸跋又李待问跋二册计八幅末幅
　　御笔识云乾隆乙丑初夏长春书屋御笔摹临一过
　　上钤乾隆宸翰一玺
　　明人便靣一册【次等宙一】
　　凡十八幅第十七幅第十八幅素笺本余俱金笺本第一幅行草书五言古诗一首欵署枝山允明第二幅楷书五言古诗三首欵识云右包山集诗三首漫书于石湖草堂雅宜山人王宠第三幅行书五言律诗一首欵识云夫桃李冬花妖形于木暮春飞雪异见乎时此造化之殊工愚民所未解也縁物纪事识者赋之庚戌三月十日书谷祥第四幅草书七言律诗一首欵识云右立春日作姬水第五幅行书七言律诗二首欵识云丙申夏雨牕有友过斋头出扇索书勉尔应命小巫之技止于此矣王穉登第六幅行书七言律诗一首欵署王穉登第七幅行书七言絶句六首欵识云逰武夷六絶戊午秋仲録似嗣端世兄便面余年七十有七久谢去小书矣因嗣端强索仅仅走笔后勿为例也陆应旸伯生第八幅行楷书陶诗一首欵署莫是龙第九幅行书七言絶句一首欵云是龙为羡川亲丈书第十幅行草书七言律诗一首欵署髯仙第十一幅行书宋词一首欵云右调清平乐春景墨林项元汴书于撄寜庵之北牕第十二幅行书五言律诗一首欵署日华第十三幅草书五言律诗一首欵云出都小作书为心翁老先生一笑方以智第十四幅楷书几四则第一则七言律诗一首欵云赠答朱比部康器作莫是龙书第二则七言絶句一首欵云右赋得舞蝶寻花寄所思作张之象第三则欵云沛上览古作陆应第四则欵云邯郸道中过赵王城有作乙亥季冬望日书于濮上居盛时俱五言律诗第十五幅行楷书凡四则第一则七言律诗一首欵云烟雨楼作为世文丈书继儒第二则欵云王民书为世文先生第三则欵云乙未仲秋书为世文丈髙金声俱五言古诗第四则七言律诗一首欵云秋夜陈仲醇冯鉴之曹平子潘啸民周续之过宿同【缺】用孟襄阳八月湖水平韵书似世文先生正之乙未九月三日释智舷第十六幅行书五言律诗一首欵云近作呈明湖先生清评张凤翼第十七幅行草书七言古诗一首欵云右题孙孝亷超然圗智舷第十八幅行草书七言絶句二首前首识云抱璞禅师五十法腊赋祝后首识云题周侣青小像欵云似季仙正智舷
　　无名氏
　　书册上等
　　明人书治平金鉴一册【上等天一】
　　素笺朱丝防本楷书明成祖训长孙文分段署篇目凡十五则第一则知农事之勤劳第二则知王业之艰难第三则论为政第四则论用人第五则论无逸第六则论宦寺第七则论奸邪第八则论知人第九则论睦亲第十则论内治第十一则论外戚第十二则论饮食第十三则论防卫第十四则论佛第十五则论道首幅书训防总序后余幅又统论治道凡六段册计五十六幅幅髙八寸二分广五寸五分
　　国朝人
　　书册上等
　　张照书九符一册【上等天一】
　　花边黄绢本行楷书
　　皇帝青宫时所制九符首幅前署九符有序四字后每则署篇目第一则合璧连珠第二则黄河清第三则
　　景陵灵芝第四则嘉禾第五则瑞茧第六则甘露第七则醴泉第八则阙里庆云第九则房山鳯凰后署
　　皇四子撰下有寳亲王寳长春居士二玺又后款云刑部尚书张照谨书后有张照私印得天二印册计十二幅幅髙九寸六分广一尺五寸一分张照临董其昌书一册【上等天二】
　　朝鲜笺乌丝阑本楷书谢荘雪赋款云【臣】张照敬临下有【臣】张照心正笔正二印册计八页页髙五寸七分广七寸
　　书册次等
　　沈荃自书杂诗一册【次等天一】
　　素笺本行书七言律诗四首五言律诗一首七言絶句一首款识云康熙庚申仲春月夜醉后漫书充斋主人荃册计六幅
　　沈荃仿古二十则一册【次等天二】
　　素笺乌丝阑本杂临诸名家法书每则自书标题款识云康熙十二年歳次癸丑三月初十日翰林院侍读【臣】沈荃恭进册计十幅
　　王圗炳书合锦二册【次等地一】
　　五色花笺本行楷各体书上册録
　　圣制诗凡十六首下册杂録古人赋咏凡十六则每
　　幅款署【臣】王圗炳共计三十二幅
　　励宗万书九符一册【次等元一】
　　宣徳笺乌丝阑本行楷书首幅前署九符有序四字后每则署篇目末幅署
　　皇四子撰下有皇四子章乐天二玺后副页自跋云国家重熙累洽受
　　天申命
　　皇上体上圣之姿缵承鸿业宵旰懋勤是以精诚感
　　格叠致嘉祥遐稽史牒罕有比伦在
　　皇上圣不自圣归美
　　前猷而臣子生逢盛际目覩休嘉踊跃庆幸颂之谊
　　胡能自己
　　皇四子粹质性成加以勤学不怠
　　寝门侍膳之余恭列连歳诸祥撰成九符一篇凡一
　　千九百二十言【宗万】侍直
　　内廷幸获观览窃见炳炳琅琅援引该博词采蔚然上追虞廷复旦之歌周室嘉禾之什汉唐以下所称芝房寳鼎白麟赤雁以及鲍昭河清之颂魏征醴泉之铭皆不足言也夫雅颂之音宜被诸金石用垂不朽矧鸿篇出于
　　帝胄度越恒流尤为盛事斯亦文章之上瑞也夫雍正十年十有一月鸿胪寺少卿励宗万谨跋并书册计十页

　　石渠寳笈卷二十一
　　钦定四库全书
　　石渠宝笈卷二十二目録
　　贮
　　重华宫三
　　列朝人书画
　　画册上等
　　歴代名绘
　　纨扇画册
　　集古图绘
　　明项圣谟冩生
　　明人画扇集册
　　明人画扇集册
　　明文氏画扇集册
　　画册次等
　　名绘荟萃
　　集古图绘
　　歴代名绘
　　宋徽宗花鸟冩生
　　厯代集绘
　　名画荟萃
　　厯朝名绘
　　明仇英花鸟
　　明陆远摹古
　　无名氏书画
　　画册次等
　　宋人歴代琴式
　　歴朝名人图绘
　　歴代画幅集册
　　纨扇集锦
　　纨扇画册
　　宋元纨扇画册
　　明人仿宋元诸家山水
　　明人百兽率舞图
　　刻丝画册上等附
　　镂绘集锦













　　钦定四库全书
　　石渠宝笈卷二十二
　　贮
　　重华宫三
　　列朝人
　　画册上等
　　歴代名绘一册【上等天一】
　　凡十幅第一幅素绢本着色画幅后有宋徽宗书韩滉文苑图五字下署丁亥御札又押字一上钤睿思东阁御书二玺幅前又御书一玺又集贤院御书印墨印一又郭衢阶赏鉴金綮二印幅后有郭亨父氏永存珍秘王长安父三印右边幅有金书韩滉文苑图五字上有亨父鉴定真迹希世之珍闗大道印三印押缝有双螭宣和连玺各一玺又郭氏亨父珍赏之印楼君仲治书之印长夀楼登私印诸印又斋字鳯字马印半印三左边幅有陈以御鉴定顾正谊印妙入三昧三印押缝有宣和政和二玺又王叔明氏江阳郭氏家藏尹光之印诸印又一印漫漶不可识又亨父宝字名上半印三又半印不可识幅髙一尺一寸六分广一尺八寸一分第二幅素笺本墨画古木竹石无欵有文同一印幅后有珍字半印幅髙九寸八分广八寸一分第三幅素绢本着色画鸣琴圗款署子昂幅髙八寸七分广八寸第四幅素绢本界画画滕王阁图蝇头小楷书滕王阁序无欵有振鹏一印幅后有道甫于钧二印幅髙七寸五分广七寸七分第五幅素笺本墨画古木竹石欵云丹丘柯九思写下有丹丘一印幅髙九寸广八寸五分第六幅素笺本墨画秋林曳杖图篆书欵云云西为明叔画下有云西老人一印幅髙八寸四分广一尺一寸四分第七幅素笺本墨菜冩生欵云金粟道人顾瑛戯笔下有顾瑛金粟道人二印幅前有丰存叔氏一印后有孟举两轩二印幅髙七寸九分广九寸六分第八幅素笺本着色画寒山筞蹇图无欵幅后有唐棣之印呉兴子华二印又修竹主人一印前有道人半印幅髙九寸四分广一尺四寸八分第九幅素笺本墨画烟树溪亭欵识云治辛酉秋日画于有竹庄中沈周下有沈啓南氏一印幅后有项子京家珍藏一印幅高九寸四分广一尺七寸八分第十幅素笺本墨画梨花欵署晋昌唐寅下有唐伯虎一印幅后有汤陶云收藏印一印幅髙八寸八分广一尺一寸八分第六幅有防暇怡情一玺第七幅有体元一玺
　　纨扇画册一册【上等地一】
　　素绢本凡九幅第四幅第六幅墨画余俱着色画第一幅月夜看潮图欵署臣李嵩上方小楷书寄语重门休上钥夜潮留向月中看句后有坤卦一印幅髙六寸九分广六寸八分第二幅秉烛夜游图欵署臣马麟幅后有府字半印幅高七寸七分广七寸九分第三幅竹鸠欵云武经郎李安忠画上钤陇西郡记一印幅后有桂坡安国鉴赏一印前有大观半印幅髙七寸九分广八寸三分第四幅牧童横笛图未署欵幅前宋徽宗押字一上钤御书一玺幅高五寸九分广七寸九分第五幅画橙黄橘緑欵署林椿幅前有元字半印后有大观半印幅高七寸九分广七寸五分第六幅竹石欵署敬仲下有敬仲私印一印上方华元实题云石生方豹隐竹友仪鳯举清风来有时丹丘在何许元实幅前有张笃行印一印幅髙八寸五分广七寸五分第七幅村家艺事欵署盛懋下有武塘盛懋一印幅髙八寸六分广同第八幅秋溪钓艇未署欵有子昭一印幅前有项子京氏一印幅髙八寸一分广八寸五分第九幅折枝花卉欵识云洪武十二年仲春月女史曹妙清冩下有妙清之印一印幅前有侯延赏氏一印幅髙八寸广八寸二分
　　集古图绘一册【上等元一】
　　素笺本凡十幅第一幅至第六幅墨画余皆着色画第一幅杨补之梅花欵云补之画下有钟陵老禅一印上刘因题云江南近腊时已逗雪中枝一夜影开尽百花犹未知人情皆共惜天意不教迟莫讶无秾艳芳筵正好吹刘因又张醇题云古干横斜印水暗香飘拂当风若个拈毫画出补之未必能工张醇又危素书管道升诗云雪后琼枝嬾霜中玉蘂寒前村留不得移入月中看赵承防夫人奉中宫命题画梅危素书又下有王行题云枝老萼方新折来江路濵何时驿使至寄与陇头人王行后王涞书题云终日寻春不见春芒鞋踏破岭头云归来啸【应作笑】撚梅花嗅春在枝头已十分王涞又周复题云瘦骨不胜寒通身翠藓我欲补新诗临风试一展周复题后张羽题云月落山空人静梦断碧牕烟冷暗香何处消沈留得一梢寒影张羽又下有邓文度题云同云风扫雪初晴天外孤鸿三两声独拥寒衾不忍听月笼明牕上梅花瘦影横梓堂拙士幅前有曾为杨陶云氏收藏一印幅高一尺二寸八分广八寸三分第二幅呉镇山水欵题云芦荻萧萧两岸秋山人冒雨漾扁舟前溪烟霭看明灭歴遍山中一段幽梅道人戯墨下有梅花葊一印幅高一尺八分广九寸第三幅康里巙山水无欵有康里巙一印幅后半印不可识幅髙一尺一分广八寸五分第四幅黄公望山水欵题云夀之持此半张纸便要痴翁画山水谈笑都无顷刻间收汗挥毫三伏里翻思古人画难得五日一水十日石夀之如此相促逼王宰定不留真迹至正十一年六月十二日大痴道人画并题下有黄字大痴穷忙艺三印幅前有长安李君实鉴定二印后有檇孝李氏鹤梦轩珍藏记一印幅髙一尺四分广八寸九分第五幅倪瓒画竹石欵识云云林子写小山竹树辛亥春前有云林半印下有开之一印幅后有王永宁印沈正叔元畅斋珍藏二印幅高一尺三寸广八寸一分有奇第六幅陈惟允诗意图有陈惟允一印上有倪瓒书慈母手中线一诗欵识云陈惟允画倪元镇书至正乙巳九月幅前有长安秋水轩二印又一印不可识幅髙一尺一寸五分广一尺五分第七幅陈仲仁山水欵识云至正廿又二年八月画陈仲仁下有陈仲仁一印幅前有王元美鉴赏一印幅髙一尺一寸五分广八寸四分第八幅防布画秋山欵云射泽老农作下有山阳防布一印幅后有周章父氏一印幅髙一尺一寸四分广八寸四分第九幅宋迪画牡丹欵署宋迪下一印漫漶不可识又下有文房清玩一印幅后有静山一印幅髙一尺二寸四分广九寸第十幅唐寅秋山欵题云黄叶玲珑映落晖秋风萧瑟满絺衣看山多少悠然思每欲携琴入翠防晋昌唐寅画并题下有唐居士一印幅前有有明范阳世家一印幅髙一尺七分广八寸五分第三幅有
　　圣祖仁皇帝朱书太平押字第二幅有防暇怡情一玺第八幅有体元一玺第十幅有康熈一玺明项圣谟写生一册【上等黄一】
　　素笺本凡十六幅第一幅第三幅第五幅第七幅第九幅第十二幅第十五幅第十六幅墨画余俱着色画第一幅玉兰欵题云丙戌二月十二日喜晴赴防蒨之招酌于玉兰花下因分花朝月夕之题为之首唱并图夜雨深深选日晴风防花丽是春明兰心不与蜂先醉栁影相逢燕转轻天上玉杯惊堕地客中芳草未连城多情月冩江南曲若为离人一解酲项圣谟下有项孔彰氏存存居士二印前有惜分阴一印幅前有链雪鉴定一印第二幅碧桃花欵署胥樵下有项圣谟印一印第三幅竹石欵识云乙酉冬避乱文水之滨常过幼蒨胡君读书处防蒨垒石为頽嵒有时寒雾炊烟霏防之际如在深山穷谷中易庵醉笔下有项孔彰氏一印前有逸叟一印第四幅青桐欵署项圣谟下有项伯子作一印倒用第五幅古松欵识云防蒨有盆松古怪之极余喜而图之翻盆易地志不移也胥樵下有项孔彰氏一印前有所作必思古人一印第六幅兰欵识云丙戌正月寓居桐江乱离之际切念王香防蒨以盆兰分供喜而图之项圣谟下有天籁阁中文孙一印前有彬彬在野一印第七幅竹欵识云防蒨结庐处吟啸以时与修竹为风雨雪月交余甚爱之图此圣谟下有痴子业项圣谟印二印第八幅蕉欵识云时当长夏昼饮幼蒨绿天中乘酣漫兴易庵下有项圣谟一印第九幅秋林亭子欵题云结亭古榆下春夏爱余阴即使秋风老同君醉雪吟为幼蒨词兄作项圣谟下有友竹一印前有所作必思古人一印第十幅白鵞欵识云秋日过幼蒨斋头见养白鵞一双幼蒨索余图此余自愧非黄庭手不能换其一耳易庵下有项圣谟印一印第十一幅松菊欵识云丙戌深秋古胥山樵为幼蒨冩松菊犹存之意下有项伯子圣谟之印二印第十二幅灵壁石欵识云幼蒨有灵璧云如鸂鷘形余实未之见也盖幼老颇有米颠之好恐余效袖石之故事耳闻之久以此挑之请出而终嵗秘之乃还此册易庵前有项圣谟印易庵居士二印第十三幅蜡梅练雀欵识云乙酉蜡月幼蒨招饮即景图之项孔彰下有项易庵项圣谟二印前有逸叟一印第十四幅秋海棠欵题云防防伤春色可怜秋影寒无风常自动有泪不曾干项孔彰笔后有项圣谟诗画一印第十五幅山茶欵云为幼蒨写生古胥山樵人下有项圣谟印胥山樵项伯子二印前有逸叟一印第十六幅梅花欵识云防蒨斋中有欹梅为写其意项圣谟下有孔彰一印又张晴岚书画记一印又毎幅有花嵒书厓珍秘二印幅髙七寸三分广五寸一分
　　明人画扇集册二册【上等宇一】
　　上册凡十二幅第一幅第七幅素笺本余俱金笺本第一幅墨画山水欵题云树樾不着暑钓竿何系名严光亦多事一出使人评沈周后有石田启南二印幅前有保贻一印第二幅墨画雪景山水欵署云东逸史绶下有姚公绶印一印第三幅着色画秋江问渡欵署东村周臣下有东村一印第四幅着色画荷浄纳凉欵识云正德己夘春写唐人诗意苏台唐寅下有南京解元一印幅前有易川一印第五幅着色画欵云莲社图实父仇英制下有仇英实父二印第六幅墨画山水书山中一夜雨树杪百重泉句欵识云丙申四月徴明冩下有文徴明印一印幅后有涵之一印第七幅着色画山水欵署文嘉下有文休承氏一印幅前有约庵一印第八幅墨画观瀑图欵云文嘉为兰州冩下有文水一印幅后有约庵一印第九幅着色画松溪亭馆欵识云万厯丁丑夏日五峰文伯仁冩前有李芳题云长松落落带溪湾荫树临流忘却还最是晚凉诗思好隔江遥见夕阳山右题画长水居士李芳第十幅着色花卉欵云天水赵氏文淑画下有文淑一印幅前有兰居一印第十一幅着色画江南春欵题云九陌莺花接樱笋千门栁色春风静金阊楼阁倚髙云半卷朱帘露娇影美人晓妆怯衣冷浇花自汲牕前井绿油翠幰饰车巾相邀南陌踏香尘花信催风雨急花林雨过黄泥湿湖中防鹢飞相及倒浸峯阴碎轻碧游人处处如城邑騕褭嘶花骄并立骀荡晴光转绿萍游蜂戯蝶何营营右追和江南词二首己夘三月廿八日书并画于十友斋中时久雨新晴甚可人意也钱谷下有叔宝一印幅前有约庵一印第十二幅墨画三友图欵署谷祥下有酉室一印
　　下册金笺本凡十二幅第一幅墨菊欵识云冬日写克下有汉阳太守一印第二幅着色画杏花乳燕欵识云丙寅春陆治作下有陆治之印叔平二印幅前有渔字半印第三幅着色画海棠欵题云晓日曈昽溢露华轻绡零乱掩流霞东皇未许春光泄犹与芳云一半遮陆治下有陆叔平氏一印幅后有保贻一印第四幅着色画前署舞雩清兴四字题云湖波潜注入城堙【缺二字】烦襟絶垢氛拂拭便应生羽翰看君轻捷上青云右浴沂池一絶句【缺】为几岩先生檇李宋旭并图后有石门连印前有祖元隶书题云方塘周石级引水出重湖涌地为银浪翻空乱玉珠到来尘自逺浴罢暑全无宛共清沂曲乗风学舞雩夏日同诸君浴沂得湖字祖元第五幅墨画蕉石竹枝欵识云丙戌冬日写周之冕下有服卿一印又下有约庵一印幅后有陈佑昆鉴赏章一印第六幅墨画芙蓉欵识云甲午新秋周之冕下有之冕周服卿氏二印第七幅着色秋山欵署元宰下有元宰连印幅前有夀字一印第八幅墨画竹菊欵署项德新下有项德新一印幅后有沈治之印一印第九幅墨画山水欵署华亭赵左画下有左字一印第十幅墨画前署幽牕读易图五字欵云赵左为廷采词丈下有赵左之印一印幅后有陈佑昆鉴赏章一印第十一幅着色梅花欵识云乙夘六月冩王惟烈下有惟烈连印第十二幅陆士仁着色山水前署石湖清胜四字欵云呉下陆士仁冩下有文近一印幅前有禊阁一印
　　明人画扇集册二册【上等宙一】
　　上册凡十二幅第十幅素笺本余俱金笺本第一幅墨画竹树茅堂欵署唐寅下有唐伯虎一印第二幅淡着色画署湘君湘夫人五字欵云仇英实父制下有十洲一印幅前有华氏半印后有李昂半印第三幅着色海棠欵题云翠叶纷披花满枝风前袅袅学低垂墙根昨夜开无数谁説秋来少艳姿白阳山人陈淳下有陈道复氏陈淳之印二印幅前有山水清音一印后有李昂枝印一印第四幅墨画月季花欵署包山陆治下有叔平一印幅后有李昻枝印一印第五幅墨画松枝兰竹欵云汝南周之冕冩似【缺二字】先生下有啸谷一印幅后有李昂枝印一印第六幅着色画杏花双燕欵署汝南周之冕下有之冕周服卿氏二印第七幅墨画桃花欵题云春色溶溶遍仙桃烂烂开元都千树好许我看花来谷祥下有酉室一印幅后有李昻半印第八幅墨画芦鴈欵题云翩翩随阳鸟冉冉下平沙野旷芦荻深虞罗安所加谷祥下有酉室一印后陈鎏题云百里芦花十月前潇湘何处钓鱼船数声断鴈惊新梦月落平沙秋满天陈鎏第九幅墨画山水欵识云丙子夏日为小溪先生作钱谷印下有叔宝一印幅后有李昂枝印一印第十幅墨画山水欵识云己夘六月钱谷下有叔宝一印后居节题云緑树带青山疎篱绕茅屋夕阳照行人春溪碧如玉居节为宾湖题幅前有昂枝印一印第十一幅着色画翠羽桐阴欵识云夏日冩克下有汉阳太守一印第十二幅墨画薝卜花欵题云清阴初月上香气晚凉多墨林项元汴下有墨林连印前有桃里一印幅后有李昂枝印一印
　　下册凡十二幅第二幅素笺本余俱金笺本第一幅墨竹欵识云戊寅夏日画归昌世下有昌世之印一印第二幅着色山水书欵题云风烟出没禅心定水月澄辉法境空檇李宋旭并画下有初阳一印幅前有昻枝印半印第三幅着色山水欵署宋旭下有宋旭连印第四幅墨画山水欵云石门宋旭冩下有宋旭之印一印上蔡曦题云朝霞弄海色闪烁如金蛇回光照巗洞驾我青鸾车白云山人曦题幅后有李昻枝印一印第五幅着色山水欵识云己亥冬陈叔裸下有陈叔裸一印幅后有李昂半印第六幅着色山水欵识云己夘孟春冩侯懋功下有侯懋功一印幅前有李昂枝印一印第七幅墨画山水欵署三松下有三松一印第八幅墨画应真像欵识云万厯丙子八月冩丁云鹏下有云鹏私印一印第九幅着色画后赤壁图并小楷书后赤壁赋欵识云辛亥春日长洲呉士冠画并书下有相如一印第十幅墨画古木竹石欵识云己未登高后十日在德藏禅院之梧竹房【缺二字】出此扇命写锦灰堆时予适将发云间之棹不能率办且扇右为吾友企延所书书法颇精不得不效古人笔墨以报知己乃仿子昂画意归赵请以质之鲁竹史李【缺】鸥为何如项圣谟并题下有孔彰项圣谟二印第十一幅墨画秋帆欵题云旅思问君何处好鸿飘叶落乱归帆项圣谟写并题下有孔彰父痴子业二印幅前有渔樵道人藏韬士二印第十二幅陈洪绶着色桃花欵题云风流太守玉骢骄结辔桃源路不遥送我落英酬醉墨一绡玉迥遇周瑶壬戌春仲陈洪绶写送沈相如先生出守武陵下有陈洪绶印一印
　　明文氏画扇集册一册【上等洪一】
　　凡九幅第五幅第八幅素笺本余俱金笺本第一幅着色牡丹欵题云墨痕别种洛阳花彷佛春风是魏家应为主人忘富贵故将闲澹洗铅华八月朔日赋此徴明为威逺书下有文徴明印文仲子二印幅后彭年题云粉痕破面东风丽帘影摇风白日迟桃李满园都落尽洛阳别有十分奇彭年奉次第二幅墨菊竹石未署欵有文徴明印一印第三幅墨兰竹石欵题云细雨沾翠袖防风过清馥何处写瑶琴幽人在空谷徴明下有徴明连印幅后有题句云绿叶转光风紫英泛秾馥不受当门锄托根在空谷无欵下有李昂枝印一印第四幅墨画欵识云嘉靖乙巳秋七月既望徴明写古木寒泉下有徴明连印第五幅着色山水欵识云丁丑二月文嘉下有文嘉休承一印幅后有李昻半印第六幅墨画山水欵识云丙辰八月为云津补雅宜诗意文嘉下有休承连印幅后有李昻枝印一印第七幅墨画山水欵识云甲戌三月北行写此为别文嘉下有文水道人一印幅前有李昻枝印一印第八幅墨画竹石流泉欵识云己夘八月望文嘉效仲温笔意自愧不及下有文嘉一印幅后有李昻枝印一印第九幅着色花蝶欵识云己巳中秋文俶下有赵文俶印端容二印
　　画册次等
　　名绘荟萃一册【次等天一】
　　凡十六幅第八幅素笺本余俱素绢本第六幅墨画余俱着色画第一幅疎枝双鹊欵署边鸾第二幅鹌鹑欵署徐熈第三幅蕉阴亭馆欵署从训第四幅秋林放牧欵署三朝应奉李嵩第五幅乳羝图欵署朱羲第六幅秋亭送客图欵云河中马逵作第七幅乔松叠嶂欵署马麟第八幅秋塘水鸟欵署李迪第九幅松间覔句图欵署和之第十幅渡江图欵署千里第十一幅浴牛图欵署次平第十二幅疎栁寒鸦欵署夏珪第十三幅白鸽欵云舜举冩第十四幅荔枝欵云若水王渊画第十五幅花貍欵云太原王晓画第十六幅抱琴图欵署盛懋册左幅俱有励宗万各体书画家小传一则
　　集古图绘一册【次等地一】
　　凡十五幅第一幅第十幅第十一幅第十四幅素绢本余俱素笺本第一幅着色画人物未署欵幅前有宋徽宗书周昉蛮夷执贡图七字第二幅着色画牛欵识云江南朱羲摹五代戴嵩笔第三幅着色画子母鸡欵署画院王凝第四幅墨画山水欵署萧照第五幅着色山水欵署江南赵干第六幅墨画山水欵题云七十余年壮太湖一湾占处钓船孤明年待我归来日写作湖边双钓图古防题后有都穆题句一第七幅墨画山水欵云余与仲瑛髙士遯迹忧时以来触目皆杜陵句矣至正辛丑四月重游玉峯登桐楼因写此为赠仲瑛喜甚谓余曰我有防酒请君鼓缶勿言旋归实尽一斗相与抚掌懒瓒第八幅墨画山水署磻溪渔隐四字后署公望第九幅着色山水欵云黄鹤山樵写似慧师第十幅着色山水欵识云至大二年画于松雪斋子昻第十一幅墨画竹石山亭欵云铁篴道人笔第十二幅墨画山水欵识云隐玉巗温润而苍翠屹岋而混圆中有白石相间其明如玉所谓玉在山而崖不枯者殆以此尔故以隐玉名之得无似乎九龙山人王孟端图并识以赠第十三幅墨画瓶菊欵识云治壬戌清秋瀹茗观菊于自可上人山房戯为图此沈周第十四幅着色花鸟欵署包山子陆治第十五幅墨画山水欵署珏字第二幅有精一一玺第十一幅第十四幅俱有康熈一玺第十二幅第十三幅俱有防暇怡情一玺
　　歴代名绘一册【次等元一】
　　素绢本凡十六幅第十二幅至第十五幅墨画余俱着色画第一幅射妖图欵字漫漶不可识第二幅画鸽欵署熈字第三幅山茶欵署黄荃第四幅花鸟未署欵有宋徽宗押字一上钤御书一玺第五幅草虫欵署居寀第六幅白莲欵署防州黄居寀第七幅画虎欵署归真第八幅松下曳杖欵署道宁第九幅花鸟欵署赵昌第十幅花鸟欵署右武卫将军臣令松第十一幅山居图欵署燕肃第十二幅雪景欵署马逺第十三幅雪景欵署夏珪第十四幅髙士图欵署琬字第十五幅疎枝寒鹊欵云边景昭作第十六幅梅花幽鸟欵署景昭毎左幅有梁诗正各体题句
　　宋徽宗花鸟写生一册【次等黄一】
　　防扇式素绢本俱着色画凡十二幅首幅及末幅署宣和殿笔四字上钤御书之宝一玺下有押字一余毎幅有押字一上俱钤御书一玺歴代集绘一册【次等宇一】
　　凡二十幅第二幅第四幅第十三幅第十六幅第十九幅素笺本余俱素绢本第一幅宋徽宗着色画独鹤图前后署翘足理毛四字题云为厌跂行力摧頽一足翘裵回松径晚独立见孤标振羽神清爽回眸志意高自将仙袂整似欲奋层霄上有御书一玺第二幅着色画栁阴戯鹅欵署崔白第三幅着色秉烛夜游图篆书欵署张齐翰第四幅白描人物篆书欵署云龙眠居士李公麟造第五幅着色竹兔欵云教授易元吉作第六幅着色花篮欵云李嵩画第七幅着色花卉欵署李迪第八幅着色桃花题云千年传得种二月始敷华无欵有坤字杨妹翰墨二印第九幅着色画牧羊图欵识云丁夘年御前祗应张仲画第十幅着色画银杏翠鸟欵署马世昌第十一幅着色画樱桃黄雀欵署马世昌第十二幅着色画江山渔乐图欵署子昻第十三幅着色画署风雨归舟四字欵识云至正乙酉仲夏高克恭作第十四幅墨画枯木竹石欵云梅道人戯墨第十五幅墨画欵云黄鹤山中人王写松溪钓隐又题云君家清渰上垂钓绿阴中露湿芙蕖月香销菡萏风移舟入烟渚横坐花丛自识忘机客无心问塞翁至正辛巳秋八月叔明重题【俱左旋读】第十六幅着色山茶无欵有舜举一印第十七幅着色山水欵署东海徐贲第十八幅墨画莲鹭欵署吕纪第十九幅墨画松枝萱草欵云更生为少游先生第二十幅着色画牵牛花欵署女史曹妙清前有侯峒曾题句一第三幅有
　　圣祖仁皇帝朱书太平押字一第十三幅有体元一玺
　　名画荟萃一册【次等宙一】
　　素笺本凡八幅第一幅李成著色林亭无欵姓名见题识中幅后有赵龄题句一第二幅梁楷墨画山阴书箑图欵署梁楷第三幅呉镇墨画山水欵识云疎林逺山梅道人戯墨也至正戊午【二字朱印】秋九月第四幅王着色画篆书署花溪书屋四字欵题云小隐新成溪北湾桃花千树屋三间读书不作求名计时复褰帷只看山徴君髙士结屋于华溪之畔靃靡幽榥若似桃源命余作图并赋诗于上黄鹤山中樵者王复有张纳题句一第五幅黄公望墨画山水欵署大痴第六幅黄公望着色山水欵识云至正九年嵗在己丑秋日大痴道人为孙元璘作时年八十有一第七幅王绂墨画林亭无欵有九龙山樵一印第八幅陈贞素墨画树石欵署贞素第一幅有防暇怡情一玺第二幅有端凝鉴赏半玺第六幅有干健一玺
　　歴朝名绘一册【次等洪一】
　　素笺本凡十二幅第一幅第四幅第七幅第十二幅着色画余俱墨画第一幅山水欵署巨然第二幅画竹欵署文同第三幅杨补之画竹无欵幅后有跋语一后署野渉翁题第四幅署明皇训储图五字欵云臣松年进第五幅古木流泉欵署马和之第六幅清泉鸣鹤图欵同前第七幅山水欵署赵干第八幅调良图欵署子昻第九幅灌木流泉欵识云至正己丑深秋冩云林生瓒第十幅松溪亭子欵识云癸丑八月廿又六日为白石徴君冩瓒第十一幅秋江钓艇欵署盛着【字缺其半】第十二幅溪山秋景欵题云溪居正寥落野树半青黄沈周
　　明仇英花鸟一册【次等荒一】
　　素绢本着色画欵云仇英实父摹古册计十二幅
　　明陆逺摹古一册【次等日一】
　　素笺本山水凡十幅第五幅第七幅墨画余俱着色画欵识云甲戌暮冬冩似赵怀道兄正陆逺
　　无名氏
　　画册次等
　　宋人歴代琴式一册【次等天一】
　　素笺本墨画歴代帝王古圣贤琴式每幅上方节录故实一则册计三十一幅
　　歴朝名人图绘一册【次等地一】
　　凡八幅第一幅第六幅素笺本余俱素绢本第一幅墨画云山第二幅着色画品泉图第三幅着色画蚕事图第四幅墨画林亭秋色第五幅淡着色画逺水防第六幅墨画秋山雨霁第七幅着色画试马图第八幅着色画山居图歴代画幅集册一册【次等元一】
　　凡二十八幅第十五幅第二十一幅至第二十三幅第二十五幅素笺本余俱素绢本第一幅着色人物第二幅墨画古木竹石第三幅着色山水第四幅着色画貍奴第五幅着色野渡图第六幅着色画竹石双鹭第七幅着色乳鸭第八幅着色梅雀第九幅着色雪景第十幅着色溪山行旅第十一幅着色画芦汀白鹭第十二幅着色画栁塘钓隐第十三幅着色画秋浦停舟第十四幅着色画鹌鹑第十五幅着色画梨花鸲鹆第十六幅着色画赤壁图第十七幅着色画桃李园图第十八幅墨画莲塘翡翠第十九幅着色画松下孤帆第二十幅着色画秋林归牧第二十一幅墨画松石第二十二幅墨画溪山仙馆第二十三幅墨画雪景第二十四幅着色画拨阮图第二十五幅着色画春溪放櫂第二十六幅着色花鸟草虫第二十七幅着色茶花第二十八幅着色花蝶第二十二幅第二十三幅俱有体元一玺第二十五幅第二十六幅俱有精一一玺
　　宋元纨扇集锦一册【次等黄一】
　　素绢本凡二十幅第一幅着色画松溪游骑第二幅着色画采药仙侣第三幅墨画秋山古渡第四幅着色画荷溪浴鹭第五幅着色画萧史乗鸾第六幅着色画莲塘睡鳬第七幅着色画松阴访道第八幅着色画蝶粉花丛第九幅着色画秋江渔艇第十幅着色画夕阳归犊第十一幅着色画寒山牧羝第十二幅墨画疎林曳杖第十三幅墨画空山观瀑第十四幅墨画清溪晚渡第十五幅着色画月明金粟第十六幅墨画棕阴习静第十七幅着色画水榭观潮第十八幅着色画绿茸牧羝第十九幅着色画深树茒堂第二十幅着色画荷亭听雨
　　宋元纨扇画册一册【次等宇一】
　　素绢本凡二十幅第十五幅墨画余俱着色画第一幅鸣榔图幅后有题句云春月辉辉白春花冉冉香夜深船倚岸何处尚鸣榔第二幅防琴看山第三幅荷亭纳凉第四幅天寒翠袖第五幅莲塘垂钓第六幅松亭坐隐第七幅采莲图第八幅寒林筞蹇第九幅秋塘鳬鴈第十幅仙馆秾花第十一幅秋林牧事第十二幅牧羊图第十三幅高冠柱石第十四幅雪蓑归牧第十五幅风林散犊第十六幅栁塘呼犊第十七幅松阴庭院第十八幅文防图第十九幅香山九老图第二十幅水轩花榭
　　宋元纨扇画册一册【次等宙一】
　　素绢本着色画凡十六幅第一幅花蝶第二幅鹳鸲第三幅花卉第四幅鸂鶒第五幅消夏图第六幅花鸟第七幅锦葵第八幅芍药第九幅松下携琴第十幅天寒翠袖第十一幅雪山第十二幅江山雪浪第十三幅茅店停骖第十四幅闲庭调鹤第十五幅春林游骑第十六幅栁岸层楼
　　明人仿宋元诸家山水一册【次等洪一】
　　素绢本着色画册计二十幅
　　明人百兽率舞图一册【次等荒一】
　　素绢本着色画前副页有赵士桢书雅翫二大字册计三十二幅
　　附刻丝画册上等
　　缕绘集锦一册【上等天一】
　　宋本五色织凡十一幅第一幅应龙图幅髙七寸广九寸八分第二幅山雀幅后织朱克柔印一印前有聮印漫漶不可识幅髙八寸五分有奇广六寸二分第三幅纨扇式花鸟幅髙七寸六分广八寸七分第四幅折枝花幅髙八寸八分广六寸八分第五幅海山楼阁幅高七寸九分广一尺二寸八分左幅有棠村审定蕉林玉立氏图书二印第六幅花鸟幅前织朱克柔印一印又张钧一印后有太监王铣收藏书画记一印幅髙九寸三分广七寸七分第七幅花鸟幅髙七寸四分广九寸一分第八幅折枝花幅后织朱克柔印一印幅高七寸八分广七寸五分第九幅水鳬幅高六寸七分广一尺一寸有奇第十幅花鸟幅前织朱克柔印一印又真赏耿嘉祚印二印又半印三漫漶不可识幅髙七寸二分广七寸左幅有半印二存琴书耿防侯鉴定书八字第十一幅花鸟幅髙八寸广七寸三分




　　石渠宝笈卷二十二
<子部,艺术类,书画之属,石渠宝笈>
　　钦定四库全书
　　石渠宝笈卷二十三
　　贮
　　重华宫
　　国朝人书画
　　书册上等
　　王鉴仿古
　　王鉴仿古
　　恽向仿古
　　恽夀平冩生
　　恽夀平山水花卉合璧
　　恽夀平摹古
　　王翚图绘
　　王原祁画避暑山庄三十六景
　　蒋廷锡鹁鸽谱
　　陈枚画耕织图
　　闺秀钱陈书绘歴代帝王道统图
　　慎郡王允禧画盘山十六景
　　慎郡王允禧画盘山十六景
　　画册次等
　　恽夀平花卉
　　画幅集册
　　王敬铭山水
　　冷枚画游泳庄环
　　泠枚画歴朝贤后故事
　　邹一桂花卉
　　余省写生花卉
　　列朝人书画
　　书画合册上等
　　明唐寅画终南十景吴奕书
　　国朝人书画
　　书画合册次等
　　冷枚画圣帝明王图
　　院本陶冶图戴临书图説
　　赫达资画丽姝萃秀













　　钦定四库全书
　　石渠宝笈卷二十三
　　贮
　　重华宫四
　　国朝人
　　画册上等
　　王鉴仿古一册【上等天一】
　　素牋本凡十幅第一幅第五幅第八幅着色画余俱墨画分段署画目下俱有鉴字一印第一幅云摹北苑又北谿鉴藏湘碧宋氏穉佳书画库记三印前边幅有爱画入骨髓宋致穉佳收藏图书二印第二幅云仿巨然又三印同前第三幅云米家山又湘碧宋氏穉佳书画库记北谿居士三印第四幅云仿大痴又北谿湘碧宋氏穉佳书画库记卧庵诸印第五幅云仿赵松雪又湘碧宋氏穉佳书画库记二印第六幅云
　　临叔明又湘碧宋氏穉佳书画库记朱之赤三印第七幅云临梅道人又三印同前第八幅云仿子久又宋氏穉佳书画库记北谿居士湘碧三印第九幅云仿陈惟允又湘碧宋氏穉佳书画库记北谿三印第十幅欵识云庚子小春晴息纷仿古十帧不求形似聊免画家习气耳王鉴又宋氏穉佳书画库记湘碧二印册髙一尺一寸六分广八寸八分
　　王鉴仿古一册【上等天二】
　　素绢本凡十幅第三幅第七幅第九幅墨画余俱着色画分段署画目第一幅云仿松年竹坞幽居图第二幅云拟范华原秋林萧寺图第三幅云仿巨然烟浮逺岫图第四幅云仿李成山隂雪霁图第五幅云仿惠崇江南春晓图第六幅云拟赵松雪溪山仙馆图第七幅云仿倪髙士疎林逺壑图第八幅云仿子久夏山图第九幅云仿叔明九峯读书图第十幅云仿董文敏溪山亭子图毎幅题字后欵署王鉴下俱有鉴字一印又湘碧一印第九幅无湘碧印册髙一尺六寸五分广八寸五分
　　恽向仿古一册【上等地一】
　　素牋本墨画凡十幅第一幅欵云仿北苑太守恽向第二幅欵云学董巨笔意道生第三幅欵云雪日江阁仿迂老意恽向第四幅欵云学叔明笔恽向第五幅欵云摹呉仲圭笔道生本第六幅欵云仿黄公望笔香山向第七幅欵云苇萧樷薄雁起江天向第八幅欵云临郑僖意本初第九幅欵云仿赵大年意香山第十幅欵云学髙彦敬意香山向毎幅欵下俱有恽本初道生二印又宋致审定一印第一幅前边幅有宋致穉佳收藏图书一印册髙八寸三分广七寸恽寿平写生一册【上等元一】
　　素牋本凡十幅第十幅墨画余俱着色画第一幅芝草自识云曽见陈章侯临宋人九芝图多作棘刺昔贤必有所本芝草不生于甘泉铜池与箑蒲荚蓂同称瑞物而于蓁莽顽石之间制图者有深思焉其感慨可知己春宵秉烛戯题后有恽正叔寿平二印幅前有寄岳云南田小隠二印第二幅竹笋自识云防山知雨力削玉破云根昔人有龙孙图因仿之后有恽正叔寿平二印幅前有寄岳云一印第三幅青芥欵识云戯用巨然墨叶法作青芥图深于山水者能通写生之意斯言信夫南田下有恽正叔夀平二印前有寄岳云一印幅前有南田小隠一印第四幅蔓欵题云不是黄台三摘后应与青门五色同一枕羲皇髙卧处翠隂藤下豆花风南田拟唐解元后有恽正叔寿平二印幅前有南田小隠寄岳云二印第五幅佛手朱橘欵识云南海带露枝洞庭含霜颗苕华阁二妙图寿平下有恽正叔寿平二印前有南田小隠一印幅前有寄岳云一印第六幅莲藕幅前自题云记得西湖秋月里劈莲曾染指头香下有南田草衣寿平二印后又题云掘出污泥藏洁玉折来脆节缕轻丝瓯香馆戯题下有南田小隠白云外史二印第七幅葡萄石橊幅前欵识云雪渊昨夜元珠脱罔象多年求不得有人摸索到西湖离了昆仑依旧黒昔人题温日观葡萄语寿平戯书下有南田草衣一印后又题云看他开口处谈笑落珠玑园客后有恽正叔寿平二印又寄岳云一印第八幅银杏栗房欵识云昔滕昌祐常于所居多种竹石菊以资画趣折枝花果并拟诸生余亦将灌花南田玩乐苔草抽豪研色以吟春风信造化之在我矣寿平记下有南田草衣寿平二印幅后有寄岳云一印第九幅百合芋魁自题云还忆山堂夜卧迟寒灯呼友坐吟诗地炉松火同煨芋自起推看雪时乙丑暮春之初瓯香馆戯作后有寿平之印南田草衣二印幅前有寄岳云一印第十幅墨菜自识云不可使士大夫一日不知此味黄涪翁语下有恽正叔寿平二印幅前有南田小隠一印册髙八寸四分广一尺二寸四分恽寿平山水花卉合璧一册【上等元二】
　　素牋本凡十二幅墨画山水着色画花卉毎幅相间第一幅江峡轻帆欵题云防搜未许俗人知消遣闲愁放笔时最是淋漓残沈际直将天地作吾师南田寿平在瓯香阁戯图下有寿平园客二印前有南田小隠一印第二幅兰花幅前署国香春霁四字后有南田小隠一印第三幅仿李成欵题云微月照髙树渔人喧渡头碧潭云自合白石水空流物理吾安着生涯各有谋旅人湖海意谁为寄沧洲夜泊钴鉧潭作李成笔寿平下有恽寿平联印第四幅鱼藻欵题云荇带影交横如闻唼喋声争花还作队翻藻出空明南田恽寿平下有寿平一印第五幅溪馆秋声欵题云萧萧茆舍对寒汀溪上空烟不断青尽采溪烟入诗卷秋声长向画中聼苕华馆寿平下有寿平恽正叔二印又梅氏紫髯鉴赏印一印第六幅山桃紫罗兰署双艶二字下有叔子寿平之印二印第七幅仿米友仁自识云石罅生微烟苍茫变山色数峯在眼前不觉一峯失此余在章江草楼得句也毎得此意以仿友仁江山之助我者不少也下有恽正叔联印前有春风一笑一印第八幅菡萏莲房欵题云记得西湖残叶底劈莲曾染指头香南田下有仆本恨人一印第九幅仿元人欵识云元季士人不乐仕进多以笔墨自娯复不以姓名传绘苑称之为冷元人其笔趣幽淡真有烟霞外味此又逸品中逸品也吾谓笔至此方是云外仙禽絶壑瑞草非供人玩弄者彼伧父何足以语之草衣寿平下有恽寿平联印前有南田小隠一印第十幅雁来红自识云灌花秋圃得此丽色下有南田小隠一印第十一幅仿倪瓒欵识云客有问余作画者余曰淡笔兼浓笔粗笔兼细笔十字足以尽之而人毎不解也偶师倪迂小景大约仿狮子林图南田寿平下有恽正叔联印前有南田小隐一印第十二幅幽花竹石欵题云翠篠闲花防緑苔一拳长防白云胎防须叱起成羊去花底同骑上玉台春夜戯作幽花竹石寿平后有南田一印第一幅第三幅第五幅第七幅第九幅第十一幅幅髙六寸八分广九寸八分第二幅第四幅第六幅第八幅第十幅第十二幅幅髙六寸广九寸
　　恽寿平摹古一册【上等元三】
　　素牋本着色画各种花卉凡十幅第一幅自识云赵承防有锦石丛花小帧戯临风韵差近下有寿平园客二印第二幅自题云绛树矜妙舞青琴还靓妆南田草衣寿平在桂树深斋图北堂秋影下有寿平正叔二印第三幅自题云锦障曽遮洛浦尘鳯箫还忆旧华春北方谁唱延年曲犹有倾城独立人拟北宋徐崇嗣设色恽寿平下有叔子寿平二印幅前有元赏一印第四幅自识云春风图临宋人本下有寿平园客二印幅前有南田小隠一印又王翚一印第五幅自识云个庵四长兄见此册辄效米颠据舷故事昔东坡先生云有能嵗致十斛米为吾疗饥即以归之庶防此意然予与个庵昵好余二十年勿敢吝也下有寿平一印又防云予与个庵四兄方将研求性学晏坐经行之暇不废防染常恐含丹吮粉堕先儒玩物之讥已思一草一木皆有是理正所谓等闲识得春风不妨于此证入寿平题下有园客一印幅前有东轩正叔二印第六幅自题云飘渺金茎洗玉房翠烟丛里舞霓裳瑶姬环佩无声夜隔座犹闻黯澹香草衣客寿平下有南田草衣恽正叔二印幅后有石谷一印第七幅自题云元池凝艶雪瑶水防羣真寿平下有寿平一印幅前有石谷王翚二印第八幅自题云吹彻琼箫作鳯音绛绡三叠舞琴心应知神女夜来过拾得花间白玉簪癸丑中秋橅唐解元本毘陵恽寿平下有正叔寿平二印第九幅自识云闲居北堂灌花莳药玩乐秋华以资啸吟有真气弥满万象在旁意庶防窃比于胜华道隠之间可无闷矣寿平自记下有恽寿平一印第十幅自题云莫将秋色问陶家谁向篱边种紫霞岂为今人轻正色不调缃黛写黄华南田草衣客寿平下有寿平叔子二印又天际真人东园外史二印幅前有王翚一印又毎幅有宋致审定一印后余幅方亨咸防云文人之笔秀润朗澈非居寀父子所能及也至位置丰韵岂蜀人士企望哉闻正叔不肯多为人作今亭玉得如此之伙能不令人妬耶康熈甲寅四月方亨咸书又记语有康熈壬午上巳小长芦朱彞尊观十三字又宋致穉佳收藏图书一印册髙八寸二分广一尺四分王翚图绘一册【上等黄一】
　　宣徳牋本仿诸名家山水凡十六幅第一幅墨画识云仿黄鹤山樵下有王翚一印又书文徴明絶句云元馆萧闲白日长碧澜浮动紫苹香门前车马尘如海谁识溪亭五月凉王翚写文待诏诗意下有石谷子王翚之印二印第二幅墨画欵云桐隂髙士仿卢浩然笔下有石谷子王翚之印二印第三幅着色画欵云大痴道人仿北苑夏山图后有石谷子王翚之印二印第四幅墨画欵云仿巨然江山渔乐图后有王翚一印第五幅墨画前书问渠那得清如许为有源头活水来二语后署仿楳花庵主下有石谷子王翚之印二印第六幅墨画欵云仿倪元镇笔下有王翚之印一印第七幅着色画欵云燕文贵秋山萧寺图后有石谷子王翚之印二印第八幅着色画欵云松路入仙山图耕烟外史王翚画于清晖阁下有王翚之印一印第九幅着色画欵云赵令穰江乡清夏图下有石谷子王翚之印二印幅后又年已七十一矣一印第十幅墨画欵云仿米元晖潇湘竒云下有石谷子王翚之印二印第十一幅着色画书旧人絶句云过雨山如罨画明溪声直到白云亭云遮不断溪声去流出平芜两岸青下有石谷子王翚之印二印第十二幅着色画欵云姚江晓色临黄子久纨扇本后有石谷子王翚之印二印第十三幅墨画欵云仿惠崇江村图后有石谷子王翚之印二印第十四幅着色画欵云仿髙尚书夏雨初晴图下有石谷子王翚之印二印第十五幅墨画前书天际敛云山尽出江流收涨水初平二语后署仿燕文贵下有石谷子王翚之印二印第十六幅着色画欵云仿范华原雪图下有石谷子王翚之印二印毎幅俱有宋氏穉佳书画库记一印第一幅前边幅又宋致穉佳收藏图书一印册髙一尺六分有竒广八寸六分
　　王原祁画避暑山庄三十六景一册【上等宇一】素牋本着色画凡三十六幅末幅欵识云【臣】王原祁恭画下有臣王原祁一印幅髙八寸三分广九寸三分毎幅左方书
　　圣祖仁皇帝御制各体诗并小序末幅欵识云【臣】王曽期恭书下有臣曽期一印第一幅前署烟波致爽四字序云热河地既髙敞气亦清朗无蒙雾霾氛栁宗元记所谓旷如也四围秀岭十里澄湖致有爽气云山胜地之南有屋七楹遂以烟波致爽顔其额焉诗云山庄频避暑静黙少喧哗北控逺烟息南临近壑嘉春归鱼出浪秋敛雁横沙触目皆仙草迎牕遍药花炎风昼致爽绵雨夜方賖土厚登双谷泉甘剖翠古人戌武备今卒断鸣笳生理农商事聚民至万家第二幅署芝迳云隄四字序云夹水为隄逶迤曲折迳分三枝列大小洲三形若芝英若云朶复若如意有二桥通舟楫诗云万防少暇出丹阙乐水乐山好难歇避暑漠北土脉肥访问村老寻石碣众云蒙古牧马塲并乏人家无枯骨草木茂絶蛟蝎泉水佳人少疾因而乗骑阅河隈湾湾曲曲满林樾测量荒野阅水平庄田勿动树勿发自然天成地就势不待人力假虚设君不见磬锤峯独峙山麓立其东又不见万壑松偃葢重林造化同煦妪光临承露照青葱色转频嵗丰游豫常思伤民力又恐偏劳土木工命匠先开芝径堤随山依水揉辐齐司农莫动帑金费宁拙舍巧洽羣黎边垣利刃岂可恃荒淫无道有青史知警知戒勉在兹方能示众抚遐迩虽无峻宇有云楼登临不解防重愁连岩絶涧四时景怜我晩年宵旰忧若使扶养留精力同心治理再精求气和重农紫宸志烽火不烟亿万秋第三幅署无暑清凉四字序云循芝迳北行折而少东过小山下红莲满渚緑树縁堤面南夏屋轩敞长廊联络为无暑清凉山爽朝来水风微度泠然善也诗云畏景先愁永画长晩年好静益徬徨三庚退暑清风至九夏迎凉称物芳意惜始终宵旰志踟蹰自问济时方谷神不守还崇政蹔养囘心山水庄第四幅署延薫山馆四字序云入无暑清凉转西为延薫山馆楹宇守朴不艧不雕得山居雅致启北户引清风防忘六月诗云夏木隂隂盖溽暑炎风欵欵守峯衔山中无物能解愠独有清凉免脱衫第五幅署水芳岩秀四字序云水清则芳山静则秀此地泉甘水清故择其所宜防宇数十间于焉诵读防暇静养可以涤烦可以悦性作此自戒始终之意云诗云水性杂苦甜水芳即体厚名泉亦多览未若此为首頥卦明口实得正自养夀择地立偃房根基度长乆节宣在兹求勤俭勿落后朝牕干岩里峭壁似天剖逺托思云汉怡神至星斗精研书家奥临池愈澁手清淡作饮馔偏心恶防酒读老无逸篇年年祝大有第六幅署万壑松风四字序云在无暑清凉之南据髙阜临深流长松环翠壑虚风度如笙镛迭奏声不数西湖万松岭也诗云偃葢龙鳞万壑青逶迤芳甸杂云汀白华朱萼勉人事爱敬南陔乐正经第七幅署松鹤清越四字序云进榛子峪香草遍地异花缀崖夹岭虬松苍蔚鸣鹤飞翔登瀛临昆圃神怡心旷洵仙人所都不老之庭也诗云寿比青松愿千龄叶不凋铜龙鹤髪健喜动四时调第八幅署云山胜地四字序云万壑松风之西髙楼北向凭逺眺林峦烟水一望无极气象万千洵登临大观也诗云万顷园林达逺阡湖光山色入诗牋披云见水平清理未识无愆守节宣第九幅署四面云山四字序云澄泉绕石迤西过泉源盘冈纡岭有亭翼然出众山之岭诸峯罗列若揖若拱天气晴朗数百里外峦光云影皆可逺瞩亭中长风四达伏暑时萧爽如秋诗云殊状崔嵬里兰衢入好诗逺岑如竞秀近岭似争竒雨过风来山寒花落迟亭遥先得月树宻显髙枝潮平无涌浪雾浄少多歧脉脉金明夜溶溶积翠池常忧思解愠乐志余清悲素学臣隣老耆年自不知第十幅署北枕双峯四字序云环山庄皆山也山形至北尤髙亭之西北一峯峻出势陂陀而逶迤者金山也其东北一峯防起势雄伟而崒嵂者黒山也两峯翼抱兹亭相鼎峙焉诗云嵚﨑冈岫紫宸闗干地金峯坎黒山苦热云生双岭腹盆倾瞬息落溪湾第十一幅署西岭晨霞四字序云杰阁凌波轩四出朝霞初焕林影错绣西山丽景入几案间始登阁若履平地忽縁梯而降方知上下楼也诗云雨歇更阑斗柄东成霞聚散四方风时光岂在凌云句寡过清谈宜守中第十二幅署锤峯落照四字序云平冈之上敞亭东向诸峯横列于前夕阳西暎红紫万状似展黄公望浮岚暖翠图有山矗然倚天特作金碧色者磬锤峯也诗云纵目湖山千载畱白云枕涧报深秋巉岩自有争佳处未若此峯景最幽第十三幅署南山积雪四字序云山庄之南复岭环拱岭上积雪经时不消于北亭遥望皓洁凝暎晴日朝鲜琼瑶失素峨眉明月西昆阆风差足比拟诗云图画难成丘壑容浓妆淡抹耐寒松水心山骨依然在不改氷霜积雪冬第十四幅署梨花伴月四字序云入梨树峪过三岔口循涧西行可里许依岩架屋曲廊上下层阁参差翠岭作屏梨花万树微云淡月时清景尤絶诗云云倚石壁月宇伴梨花四季风光丽千岩土气嘉莹情如白日托志结丹霞夜静无人语朝来对客夸第十五幅署曲水荷香四字序云碧溪清浅随石盘折流为小池藕花无数緑叶髙低毎新雨初过平隄水足落红波面贴贴如泛杯兰亭觞咏无此天趣诗云荷气参差逺益清兰亭曲水亦虚名八珍防酒前贤戒空设流觞金玉羮第十六幅署风泉清听四字序云两峯之间流泉潏潏微风披拂滴石作琴筑音与鹤鸣松韵相应泉味甘馨怡神养寿恰合张孝标松下泉诗注瓶云母滑潄齿茯苓香诗云瑶池芝殿老莱心涌出新泉万籁吟芳槛倚阑蒸灵液南山近指奏清音第十七幅署濠濮间想四字序云清流素练緑岫长林好鸟枝头游鱼波际无非天适防心处在南华秋水矣诗云茂林临止水闲想托身安飞跃禽鱼静神情欲状难第十八幅署天宇咸畅四字下注云调万斯年曲序云湖中一山突兀顶有平台架屋三楹北即上帝阁也仰接层霄俯临碧水如登妙髙峰上北固烟云海门风月皆归一览词云通阁断霞应卜居人烟不到丽清虚云叶淡巧万峯明鴈过初宾鸿侣鸥雨秋花遍洲屿第十九幅署暖澑暄波四字序云曲水之南过小阜有水自宫墙外流入葢汤泉余波也喷薄直下层石齿齿如潄玉液飞珠溅沫犹带云蒸霞蔚之势诗云水源暖澑輙蠲疴涌出隂阳涤荡多懐保分流无近逺穷檐尽诵自然歌第二十幅署泉源石壁四字序云狮迳之北冈岭蜿蜒数里翠崖如壁下映流泉泉水静深寻源徙倚咏朱子问渠那得清如许为有源头活水来之句悠然有防诗云水源依石壁杂沓至河隈清镜分霄汉层波溅碧苔日长定九数髪白考三才天贶名犹鄙居心思道该第二十一幅署青枫緑屿四字序云北岭多枫叶茂而美防其色油然不减梧桐芭蕉也踈牕掩映虚凉自生萝茑交枝垂挂崕畔水似青罗带山如碧玉簪竒境在户牖间矣诗云石磴髙盘处青枫引物华闻声知树宻见景絶纷哗緑屿临牕牖晴云趂绮霞忘言清浄意频望羣生嘉第二十二幅署莺啭乔木四字序云甫田丛樾之西夏木千章浓隂数里晨曦始旭宿露未晞黄鸟好音与薫风相和流声逸韵山中一部笙簧也诗云昨日闻莺鸣栁树今朝阅马至崇杠朱英紫脱平原緑月驷云错落駹第二十三幅署香逺益清四字下注云调栁梢青序云曲水之东开凉轩前后临池中植重台千叶诸名种翠葢凌波朱房含露流风冉冉芳气竟谷词云出水涟漪香清益逺不染偏竒沙漠龙堆青湖芳草疑是谁知移根各地参差归何处那分公私楼起千层荷占数顷炎景相宜第二十四幅署金莲映日四字序云广庭数亩植金莲花万本枝叶髙挺花面圆径二寸余日光照射精彩焕目登楼下视直作黄金布地观诗云正色山川秀金莲出五台塞北无梅竹炎天暎日开第二十五幅署逺近泉声四字序云北为趵突泉涌地觱沸西为瀑布银河倒泻晶帘暎崖微风斜卷珠玑散空前后池塘白莲万朶花芬泉响直入庐山胜境矣诗云引泉开瀑布迸水起飞珠锵玉云岩应色空有若无第二十六幅署云防月舫四字下注云调太平时序云临水仿舟形为阁广一室袤数倍之周以石阑疏牕掩映宛如驾轻云浮明月上有楼可登眺亦如舵楼也词云阁影凌波不动涛接云鼇莱别殿挂云霄粲挥毫四季风光总无竭卧闻箫后乐先忧薫弦意蕴羲爻第二十七幅署芳渚临流四字序云亭临曲渚巨石枕流湖水自长桥泻出至此折而南行亭左右防石天成亘二里许苍苔紫藓丰草灌木极似范寛图画诗云隄栁汀沙翡翠茵清溪芳渚跃凡鳞数藂夹岸山花放独坐临流惜谷神第二十八幅署云容水态四字序云闗口之南有室东向縁坡下望緑树为田青峰如堵川流溶溶白云冶冶不知孰为云孰为水也由长桥而渡疑入四明山中一迳分过云南北诗云雨过云容易散波流水态长存悠然世俗惟念必得经书考原第二十九幅署澄泉绕石四字序云亭南临石池西二里许为泉源源自石罅出截架鸣筜依山引流曲折而至雨后谿壑奔注各作石堰以遏泥沙故池水常澄彻可鉴诗云毎存髙静意至此结衡茅树宻开行路山长疑近郊水泉绕旧石雉雀落新巢晴夜荷珠滴露凝众木梢第三十幅署澄波叠翠四字序云如意洲之后小亭临湖湖水清涟彻底北面层峦重掩云簇涛涌特开屏障扁舟过此輙为流连正如韦应物诗云碧泉交幽絶赏爱未能去诗云叠翠耸千仭澄波属紫文鉴开倒影列反照共氤氲第三十一幅署石矶观鱼四字序云逺近泉声而南渡石歩有亭东向倚山临溪溪水清澈修鳞衔尾荇藻交枝歴歴可数溪边有平石可坐以垂钓诗云唱晩渔歌傍石矶空中任鸟带云飞羡鱼结网何须计备有长竿坠钓肥第三十二幅署镜水云岑四字序云后楹依岭三面临湖廊庑周遮随山髙下波光岚影变化烟云佳景无边令人应接不暇诗云层崖千尺危嶂涵渌防重碧潭狮迳盘旋道北松枝宛转山南沈吟力尽难得悬象俯察仰参至理莫求别技经书自有包函第三十三幅署双湖夹镜四字序云山中诸泉从板桥流出滙为一湖在石桥之右复从石桥下注放为大湖两湖相连阻以长隄犹西湖之里外湖也诗云连山隔水百泉齐夹镜平流花雨隄非是天然石岸起何能人力作雕题第三十四幅署长虹饮练四字序云湖光澄碧一桥卧波桥南种敖汉荷花万枝间以内地白莲锦错霞变清芳袭人苏舜钦垂虹桥诗谓如玉宫银界徒虚语耳诗云长虹清径罗层崖防栁溪声月照阶淑景千林晴日出禽鸣处处入音谐第三十五幅署甫田丛樾四字序云流杯亭之北圃之西平原如掌丰草茂木麕防雉兎交牣其间秋凉弓劲合烝徒行歩围诚猎塲选地诗云畱憩田间乐旷观恤闾阎藂林欣赏处遍地豫丰占第三十六幅署水流云在四字序云云无心以出岫水不舍而长流造物者之无尽藏也杜甫诗云水流心不竞云在意俱迟斯言深有体騐诗云雨后云峯澄水流逺自凝岸花催短鬓髙年寸寸増后副页
　　皇帝青宫时御题七言律诗五首并防前署恭防
　　皇祖圣祖仁皇帝御制避暑山庄三十六景诗十八字
　　防云曩年十二时
　　皇祖圣祖仁皇帝推爱我
　　皇父之肫挚特令【御名】随侍宫中朝夕承懽不离左
　　右其年四月随
　　驾徃热河避暑凡三十六景之地无不周览聆
　　圣训被赏赉不可胜纪【御名】时虽少然受
　　皇祖深恩尝思乆侍
　　慈顔长领
　　训诲谨身约已庶无过尤以报髙厚之徳于靡穷昊天
　　不吊其年冬
　　龙驭上宾我
　　皇父哀毁过礼食不甘味【御名】同兄弟问安必勉怡
　　顔色以舒
　　皇父之忧退而自号哭于庐次潸然不絶葢恐伤我皇父之心而毎念我
　　皇祖哀恸思慕实不能自己也数年来
　　皇父屡命【御名】徃祭
　　景陵冠剑犹存音容安在一望
　　山陵魂飞魄越雍正七年冬敬读
　　皇祖御制避暑山庄三十六景诗兼披图画囘思曩时承欢侍顔恩宠而被诲爱者如在昨日兴言及此泪欲霑衣夫以
　　皇祖天亶之圣卓越古帝王深仁厚泽六十余年浃于民心载在史册固非言词所能赞于万一【御名】在诸孙中最为钝鲁然天地之泽靡不均被而有得之最深者焉【御名】得
　　皇祖之泽最深者也敢恭纪于后以志思慕之诚久而益笃云天开胜境比卷阿浩荡春熈万物和祗为养
　　亲温凊备非闗奉已豫游过迎凉台榭依山迥延爽轩牕傍水多颔领孙曾难数计扈游何幸沐
　　恩波犹忆壬寅三月春随銮方始奉
　　恩纶
　　天顔近接承欢久
　　日角时临赐喜频在耳
　　徳音犹似昨开圅
　　御笔镇如新秖縁深眷吾
　　皇意爱育余波及小臣金泉避暑辟离宫行乐还期兆庶同书史研求遵古训桑麻艺植爱豳风追陪六膳分银鲙趋侍三驱跃玉骢指防图中当日事
　　鼎湖何处可攀龙灵台不见文王御仁寿空传唐帝宫楼阁帘栊虚夜月殿堂松栢老秋风当年游赏疑天上此日酸辛对画中賸有
　　宸章恭雒诵防囘青睐忆
　　重瞳鼓响舂音梦里迁披图不觉泪潸然诗侔风雅传千载画聚烟霞扃一编爽籁秋风嘘大块云章星彩丽髙天冷牕课罢频吟讽囘首光隂已八年后署【孙臣御名】敬书下有【御名】图书皇四子章二玺
　　蒋廷锡鹁鸽谱二册【上等宙一】
　　素绢本着色画毎幅有【臣】廷锡朝朝染翰二印末幅欵云【臣】蒋廷锡恭画毎幅籖题鸽名上下各五十幅幅髙一尺二寸七分广一尺二寸六分
　　陈枚画耕织图【上等洪一】
　　素绢本着色画凡四十六幅第一幅至第二十三幅耕图第二十四幅至第四十六幅织图末幅欵云【臣】陈枚恭画下有【臣】枚恭画二印幅髙八寸二分广九寸二分毎幅上方宣徳牋本
　　御笔行书和
　　圣祖仁皇帝题句元韵第一幅云气布青阳造化功东郊俶载万方同溪流浸种如油緑生意舍春秀色笼下署浸种二字后有乾隆宸翰防暇临池二玺前有中和一玺第二幅云宿雨初过晓日晴乌犍有力足春耕田家辛苦那知倦更聼枝头布谷声下署耕字后有笔端造化稽古右文之玺二玺前有奉三无私一玺第三幅云
　　九重宵旰厪民依课量隂晴总不违缥缈云山迷树色緑蓑扶耙雨霏霏下署耙耨二字后有观书为乐一玺第四幅云新田如掌水潺湲扶耖终朝那得闲手足沾泥浑不管月明共濯碧溪间下署耖字后有辞尚体要一玺第五幅云带雨扶犁一夕周作劳终亩敢辞休纵横碌碡如梭转沃壤匀铺遍旧畴下署碌碡二字后有礼园书圃以人为鉴朝日辉三玺前有澂观一玺第六幅云二月春风料峭寒緑匀浅水正堪观最怜旧谷生新颖欲布秧时仔细看下署布秧二字后有涵虚朗鉴天根月窟二玺第七幅云栁暗花明春正深田家那得冶游心老翁防杖扶儿笑却喜初秧摆緑针下署初秧二字后有乐天成性存存二玺前有奉三无私一玺第八幅云短杓盛灰淤亩勤髙原下隰望中分鸣鸠唤雨声声好岭外旋看起白云下署淤防二字后有墨云涵养用敬二玺第九幅云匀铺緑毯满平川万井风和花欲然移自南畴向西陌防秧时节日长天下署防秧二字后有防心不逺一玺前有絜矩一玺第十幅云甫田万井水弥弥防得新秧欲揷时槐夏麦秋天气好及时耕作莫教迟下署揷秧二字后有典学勤政日监在兹二玺第十一幅云新颖鹅黄逺似波揠苖助长槁如何惟应芟薙勤人力自鲜苞稂害穉禾下署一耘二字后有泼墨乾隆宸翰慎修思永三玺第十二幅云壶浆馌妇绕隄行多恐畦间莠易生劳苦再耘还再馈可怜黔首望年情下署二耘二字后有含英咀华一玺第十三幅云朱火炎炎日午长三耘曝背向林塘那无解愠清烦暑天遣薫风动緑芒下署三耘二字后有含味经籍一玺前有宸翰一玺第十四幅云抱瓮终输气力微桔橰轮转迅如飞池塘水满新禾润树下乗凉待月归下署灌溉二字后有研露庄敬日强二玺第十五幅云桐风潇洒露珠晞满野黄云映落晖是处腰防收玉粒担头挑得万钱归下署收刈二字后有意在笔先一玺第十六幅云筑塲此日望西成大有频书庆帝京防防满车皆玉粒比隣亦觉笑顔生下署登塲二字后有慎修思永虚衷澂照二玺第十七幅云塲圃平坚灰甃成如坻露积最闗情慇懃妇子争持穗好聼千家拍拍声下署持穗二字后有翌太和天根月窟二玺第十八幅云木末金风陈陈吹松明火烧隔疎篱何来舂相深宵里可是村讴唱和时下署舂碓二字后有微言晰纎毫一玺前有中和一玺第十九幅云秋成那得暂游盘颗粒精粗欲别难周折不辞身手瘁犹盈一掬细相看下署籭字后有经史笥又人情为田二玺第二十幅云郭外人家茒舍深门前簸趂风林莫令飘坠成狼戾辜负耕夫力作心下署簸二字后有茹古涵今一玺第二十一幅云相将南亩苦胼胝望嵗心酬庶免饥石硙碾来珠颗润家家鼓腹乐雍熈下署砻字后有读书晰理一玺前有云霞思一玺第二十二幅云霜降寒林叶剪然千仓满贮赐从天输官不假徴催力喜是如云大有年下署入仓二字后有染翰惟精惟一二玺第二十三幅云击鼓吹豳报屡丰朝看索飨万家同更期来嵗如今嵗嵗嵗年年愿莫穷下署祭神二字后有乾隆御笔一玺第二十四幅云曽读豳风七月篇迟迟日景丽光天新蚕未起先宜浴盆满明波人满川下署浴蚕二字后有豳风无逸念民依一玺前有虚受人一玺第二十五幅云女桑摇緑叶参差攀折身慵欲采迟双燕入帘长昼静再眠恰是仲春时下署二眠二字后有垂露虚衷澂照二玺第二十六幅云淑景频催喜载阳微行歩歩采条桑三眠三起新蚕老篝火看时夜未央下署三眠二字后有游六艺圃一玺第二十七幅云春光荏苒去堂堂无那黄莺一日忙箔上呉蚕方大起氷丝色映緑筠筐下署大起二字后有惟精惟一庄敬日强二玺第二十八幅云蚕筐髙下架头纷食叶声烦似雨闻捉绩欣看光练练一家妇女共辛勤下署捉绩二字后有潄芳润一玺第二十九幅云栁絮飞时昼下帘桑柔蘩细食徐添却凭纎手为分箔未暇朝餐日过檐下署分箔二字后有日监在兹清心抒妙理二玺第三十幅云紫椹青条着雨滋蘩隂初覆叶齐时春深八茧蚕争餧稚子携筐上緑枝下署采桑二字后有徳充符乾隆宸翰慎修思永三玺第三十一幅云覔树寻枝手足疲柔桑宋采饲蚕饥今朝报道新抽茧老防羣欣上簇时下署上簇二字后有读书依竹静一玺第三十二幅云重帘晩下畏风寒犹爇松明向夜防皓雪霏霏堆满箔殷勤弱女把灯看下署炙箔二字后有执两用中一玺前有丛云一玺第三十三幅云献茧从来重女功绘图今见列璇宫
　　圣人不为丹青美玉谷珠丝此意同下署下簇二字后有廓然大公物来顺应二玺第三十四幅云弱茧何时成绮纨拮据冀免一身寒八蚕独蛹还须择几上分明取次观下署择茧二字后有惟精惟一意在笔先二玺第三十五幅云春日迟迟执妇功何心爱恋牡丹红茧成好向村头窖荷挿携儿緑防中下署窖茧二字后有烟云舒卷一玺前有乐天一玺第三十六幅云煑茧炊烟飏短篱丝肠累累练成时探汤试展纎纎手那聼枝头叫画眉下署练丝二字后有奉三无私和顺积中二玺第三十七幅云蚕蛾丝净方生子送向溪头任所之更愿明春归舍早今年已是去年资下署蚕蛾二字后有学镜千古一玺第三十八幅云年年劳苦事耕桑及早还将租税偿今日蚕成防祀谢西陵功徳载无疆下署祀谢二字后有慈俭为宝一玺前有奉三无私一玺第三十九幅云蚕缫轮卷遍千家午静人慵鸟语哗浸纬欣看供织絍阿香轧轧转雷车下署纬字后有庄敬日强修辞立诚二玺第四十幅云织女工夫午夜多莫将容易着丝罗银兰照处方成寸己自循环掷万梭下署织字后有徳惟一一玺第四十一幅云秋惹深闺无限情可堪蟋蟀送寒声玉闗万里征夫逺惆怅新丝络不成下署络丝二字后有涵虚朗鉴有孚惠心二玺第四十二幅云砌下风飘待女兰新丝经理欲成纨安排头绪分长短约伴同来取次看下署经字后有礼园书圃以人为鉴观天地生物气象三玺前有见天心一玺第四十三幅云经纬功成尚染丝晴光万缕灿离离天工夺处闗人巧棚上还看五色施下署染色二字后有有吾与防也之意一玺第四十四幅云簇簇堆成锦绣纹攀华鬭巧最精勤堪怜织女深秋里才着新缝素布裙下署攀华二字后有浴徳人情为田二玺前有丛云一玺第四十五幅云门外如蓝秋水清裁衣寄逺重闗情金刀欲下踌躇意丝缕皆从素手成下署剪帛二字后有防暇临池读书晰理二玺第四十六幅云戋戋束帛费缝纫只为祁寒事切身千载忧勤圗画里
　　宵衣永庇万方人下署成衣二字后有惟善为宝乾隆
　　御笔二玺后有御赏一玺前副页又
　　御笔序云昔我
　　圣祖仁皇帝尝谱农功蚕事之始终绘图各二十三幅幅系以诗序而刻之以示子孙臣庶予少见而慕之及长少知文律口咏心惟于序所称衣帛思织女之寒食粟念农夫之苦未尝不三复流连而不能自已也爰依次布韵引伸触类以阐教思之深志景行之切窃惟我
　　皇祖临御天下六十有一年实政深仁沦浃于四海皆重农桑勤恤民隠之心所充积而四达也因命工绘前图毎幅书旧作于上自惟辞义蹇浅不足以续
　　圣制之髙深而朝夕披览庶防无忘初志于我
　　皇祖勤恤民隠之实心实政孜孜不敢怠云耳乾隆四年夏四月既望题并书后有乾隆宸翰豳风无逸念民依二玺前有天地一家春一玺
　　焦秉贞山水楼阁一册【上等荒一】
　　宣徳牋本界画墨画欵云【臣】焦秉贞恭画下有【臣】焦秉贞印一印册计十幅幅髙八寸二分广同
　　闺秀钱陈书绘歴代帝王道统图一册【上等日一】素绢本着色画凡十六幅末幅欵云嘉禾郡女史陈书恭画下有女史陈书补绩二印左方钱陈羣书赞第一幅署伏羲龙马负图赞云道统开天遇圣而授设位成能立极惟后丹图五五罗星错绣蓄秘储精神物孰防河流浑浑龙驹昻昻赤文緑甲背负腾光攷序作卦观变隂阳文辞未立理蕴已彰后署仿钟繇笔意五字第二幅署神农遍尝百草赞云帝念蒸民得生而乐教耕耒耜济病医药二仪变化蕃庑藂薄鞭之以赭有长无落气均大地数应周天五华二实性别形迁辛温克调痟疠斯捐人心和平寿考永年后署仿王羲之笔意六字第三幅署黄帝画井制亩赞云继神农氏黄帝垂裳因民耒耨肇域井疆披山通路省下土方四道八宅民居以康步测章亥数推首师兵徃来原隰左右冕旒相度蓑笠奔走百度渐兴经始陇亩后署仿王献之笔意六字第四幅署帝尧钦若授时赞云唯天为大唯尧则之敬觐悬象授民以时羲和既命玑衡乃窥分宅中星是正是推三光精五气顺叙民无忧患燥湿寒暑作息食饮乐恒安处曰帝之力何有于予后署仿索靖笔意五字第五幅署帝舜鳯仪麟舞赞云玉瑞既班琴斯抚九成箫韶两阶干羽应律风平谐音石拊麟鳯为宝来仪率舞羣后至止虞宾在斯帝之华典乐惟防敷教行赏象形方施薫风自南恭己无为后署仿虞世南笔意六字第六幅署夏禹随山刋木赞云禹敷下土四载是乗决濬因势力靡弗胜爰暨益稷功能克承祗台之徳不伐不矜既道山川乃定贡赋锡圭告成赐姓表胙百神用享民宗度数惟日孜孜惜隂成务后署仿褚遂良笔意六字第七幅署后稷教民稼穑赞云有邰之兴际唐虞夏厥有相道匍匐知稼尧举农师民力乃借嘉种是登陈常赞化险阻既逺民居方夷奏庶囏食布物土宜立我亿兆以慰其咨肇祀嗣嵗以迄于兹后署仿欧阳询笔意六字第八幅署成汤网解三面赞云武汤正域克寛克仁若秕惕罪视水懐民出见张网与物同屯曰为更祝温然阳春爰释三方用驱一面髙下左右惟欲所便失禽不诫圣徳始见汉南诸侯闻风归善后署仿栁公权笔意六字第九幅署殷髙宗梦赉良弼赞云彼筑者谁衣褐带索芒芒虞野风云寥廓殷王恭黙景命睠亳贤臣入梦不迕而遻用作霖雨爰起胥靡天同神比孰左右之惟尔纳诲庶其辅台克绍乃辟殷祀永绥后署仿顔真卿笔意六字第十幅署周文王发政施仁赞云圣人之仁物无不爱急先务者泽必下逮惟此无告万状千态我覆育之勿令终废至哉西伯化被六州振乏宣滞敷政优优枯骨瘗矣孔迩求矣惟岐之治实启有周后署仿李邕笔意五字第十一幅署周武王访箕衍畴赞云天以一清厥朔生水禹顺治之九畴是矢推衍増益实惟箕子书不尽言与图同防衡纵十五防于中央锡福者后建极者皇访于商耉周祚用昌彛伦攸叙治道大光后署仿孙过庭笔意六字第十二幅署周成王卜年定鼎赞云武登豳阜实求天保三涂岳鄙顾瞻周道爰审雒伊天室载攷公旦摄政业隆襁褓自周朝歩命召经营乃卜年世兆食献伻鼎定郏鄏和惠休明三诰既成越裳是庭后署仿苏轼笔意五字第十三幅署汉髙帝太牢祀圣赞云孔子至汉二百余年藏噐习礼鲁邦世传髙祖过之太牢祀焉令诸从政肃谒必先维至圣道其大难誉后世追崇典礼弥着初隆释奠戎噐犹除马上治之斯言殆庶后署仿黄庭坚笔意六字第十四幅署汉光武锡封褒徳赞云汉哀平间宻令卓茂举善而教子民恐后病免归欤钟鼓孰右光武即位重赏首购命就太傅锡之封侯克奬循良乃靖烟烽云台济济车服酬庸兹先论徳百尔益恭后署仿米芾笔意五字第十五幅署唐太宗屛书刺史赞云汉二千石唐之刺史畀以化权用致上理茍非其人政亦挠骩虞廷考绩黜陟臧否太宗君国实重此官屏书姓氏聿求乂安安民要矣知人则难风移俗易世艶贞观后署仿蔡襄笔意五字第十六幅署宋太祖洞开重门赞云既定荆潭亦克岳朗揆日作宫民应如响营宇有制仰师詄荡岂居是崇实心克广爰作寝殿令开诸门如方寸地宁莫余扪端直通豁反侧以安惴惴危防千圣同源后署仿赵孟頫笔意六字欵云【臣】钱陈羣敬赞并书前副页磁青牋本泥金篆书歴代帝王道统之图八字后副页洒金牋本陈羣自书恭进画册劄子云【臣】钱陈羣谨奏为恭进画册事窃【臣】母陈氏粗晓文义兼工染翰山水人物花鸟俱曽究心独运精思间合古法兹有家藏【臣】母所画歴代帝王道统图上自五帝下逮唐宋或徳启文明或功侔造化或撮其一事或采其一言莫不优入圣闗逺承道脉钦惟
　　皇上质备生知志深时敏以望道未见之心收学古有获之效周情孔思与日月而迈征作圣述明实后先而同揆盖典籍所传羮墙可见然与其散在图书心藏而景慕不若列之几砚目覩而道存于以集羣圣之成岂独观古人之象谨将【臣】母所画册子计十六幅【臣】不揣弇陋毎幅谨制图赞一首另潢成册并呈
　　御览【臣】不胜战栗陨越之至谨奏幅髙一尺三分广
　　一尺一寸六分
　　御笔题籖下注钱陈羣所进伊母陈氏画十字籖上
　　有乾隆御览之宝一玺外函籖同
　　按此册为刑部侍郎【臣】钱陈羣之母所画陈羣于乾隆八年冬十二月进
　　呈并拟赞语十六章呈
　　御览此劄中所谓毎幅谨制图赞一首另潢成册也
　　嗣陈羣奉
　　命书于画左方并録进奏原劄于尾
　　慎郡王允禧画盘山十六景一册【上等月一】
　　宣徳牋本着色画凡十六幅毎幅书标题第一幅静寄山庄第二幅千相寺第三幅万松寺第四幅天成寺第五幅少林寺第六幅盘谷寺第七幅云罩寺第八幅古天香寺第九幅中盘第十幅东竺庵第十一幅云浄寺第十二幅东甘涧第十三幅西甘涧第十四幅上方寺第十五幅双峰寺第十六幅金山寺欵云田盘山色【臣】允禧恭制下有【臣】禧聨印幅髙四寸四分广三寸五分毎幅右方乌丝防
　　御笔书题句第一幅云别业构田盘润挹千峰翠陵谷因天成轩斋稍位置境惟幽絶尘心以静堪寄披图似重歴悦此烟霞意下有中和乾隆宸翰二玺第二幅云曽闻佛示迹一夜千相成千相各殊别因兹寺得名而我莞尔笑此语殊不经灯笼答露柱炽然无色声下有防心不逺防暇临池二玺第三幅云万松松无万无已云万松飒沓韵金石狰狞拿虬龙白涧防曲盘緑隂千古浓苾刍入三摩真参不空空下有硏露一玺第四幅云两峰五丁辟一寺双林开坐我挹秀阁抒兹即景懐冷泉淙石齿疎林挂兎胎结习一以忘故知无去来下有泼墨涵虚朗鍳二玺第五幅云精蓝据层岭烟磴凡防叠丁星缀紫茸烂漫纷红叶北山鲜移文西域饶梵箧少室本同名防陀倘能接下有云霞思一玺第六幅云出楹幽雾写搴幌繁云喷我曽拾级登防茸破秋蔓爱此老笔遒更豁烦襟闷踽踽防杖人然疑覩李愿下有奉三无私染翰二玺第七幅云常时望田盘云在山头起昨嵗登絶顶云乃在足底由来万仭髙只此一步是定光无説説不异天龙指下有乐天典学勤政共二玺第八幅云嶂叶緑交轩岫云白封殿隔岩望初地金碧时隠见遥想佳防下春深鸟应啭何当半日闲一饱伊蒲膳下有墨云一玺第九幅云盘谷实有三中盘为最幽我曽坐松下防度沿溪流契理在寸心旷观足千秋长啸万壑空仿佛晤田畴下有防暇怡情丛云二玺第十幅云西方亦有竺东方亦有竺试问为异同两三原是六真偈空水泥妙曲丝竹肉可惜门外汉不如屋里宿下有得佳趣内府珍秘二玺第十一幅云山水智仁徳松竹清和圣学遯久无人逃禅乃有柄梵宇何林立法体交光镜坐对黙忘言一川秋云浄下有防心不逺宸翰二玺第十二幅云入山既逺俗寻流复得源齿齿咽白石丝丝漾緑苹在隂鹤叫子倚庭竹育孙仲长今岂无可以乐衡门下有朗润含辉乾隆御赏三玺第十三幅云涧水分东西地灵甘则同吸冷垂折竹润枯烧老松无须调水符可作清斋供嗟彼栖迟客来思慰遐悰下有笔端造化一玺第十四幅云萝径回羊肠攀跻到上方鸟语奏笙筑岚气霑衣裳天乐悟根尘花雨纷幻常汉室仙人掌至令零露瀼下有染翰防暇临池二玺第十五幅云众峰何攒攒双峰迥莫攀下临众壑空髙入天风寒月影标静常秋容变苍丹钟声闻上方堪证六度檀下有御赏一玺第十六幅云造物无尽藏环中有独得偶尔寄林泉谁云娯翰墨心与空宇闲身在孤松侧维摩明示予万古田盘色御题下有乾隆宸翰一玺前副页
　　御笔大书田盘山色四字前有乾隆宸翰一玺慎郡王允禧画盘山十六景一册【上等月二】
　　宣徳牋本着色画凡十六幅末幅欵云【臣】允禧恭绘下有允禧绘事二印毎幅二印同毎左方前敬録
　　御制元韵第一幅署
　　御制题田盘山色图十六帧十一字毎幅俱署御制二字后自书恭和诗句第一幅静寄山庄和云别馆枕岩阿飞甍含积翠天开圣人居林峦拱位置烟云目与澄木石兴所寄懿此知仁乐宁间宵旰意第二幅千相寺和云名因实际证相以心境成诸相本无相浄名何用名前临洗鉢池坐石翻金经舌含青莲花耳听迦陵声第三幅万松寺和云松防而都兹兹山实宜松风战月影濶海水浮苍龙石蟠古根固天接来云浓僧楼坐清昼万籁吹长空第四幅天成寺和云灵山留曲室九叠屏风开峭蒨骋外写幽旷怡中懐泉无翼而飞树不土以胎为爱此絶竒髙阁题诗来第五幅少林寺和云绀宇深且闲危磴更重叠涧余何嵗雪林铺防峯叶寻山杖横肩品水经在箧小坐红龙池烟岚纷应接第六幅盘谷寺和云花雾閟静深雨泉助逺喷松栝互虬纽萝薜姿延蔓即事自有欣乐天者无闷
　　圣世空隠沦谁欤效李愿第七幅云罩寺和云山无留云心山空云自起山云相吐吞起灭知何底无上大雄顶进歩得如是对镜即是花见月乃非指第八幅古天香寺和云招提记昔游初日照髙殿地僻一迳闲天晴数峯见小院寂无人春莺相与啭空中天女花散入香积膳第九幅中盘和云中盘寺最古五松堂幽幽元气何絪緼上下光与流六月无炎蒸飒然涵清秋景物淡如此倚杖忘前畴第十幅东竺庵和云他寺尽竒险平淡属东竺峯峯递磬声闲消时二六僧雏静于鹤松肪甘胜肉愿作画中人面壁对尊宿第十一幅云浄寺和云云峯结奥区供养西方圣寻僧话枯禅香风漾麈柄万象各纷纭同归大圆镜幻法有去来心云自清净第十二幅东甘涧和云心影净可照爱此活水源其中亦何有晴沙走白薠溪声咽今古累累石子孙焉用广长舌澜翻不二门第十三幅西甘涧和云潜流忽分注芳冽其味同瓶汲不劳绠铛煮旋斫松持此八功徳上为
　　天王供
　　圣情眷山泽【臣】心懐悰悰第十四幅上方寺和云蹑屐登羊肠囘首迷下方缥缈天风寒防防吹衣裳瀑布界云垂焉能测寻常四时洒珠雨草木霑瀼瀼第十五幅双峯寺和云双峯嵌兰若可望复可攀霞照晕紫防月露洗翠寒一念证菩提无劳叩还丹瞻礼青螺髻安得半头檀第十六幅金山寺和云危岩悬屋影雪迳眇难得想像江南山低徊手中墨众皱晰毫芒峯骨挺幽侧写神胜写形布意漫布色每幅款云【臣】允禧恭和下俱有【臣】允禧聨印幅髙九寸一分广八寸三分
　　画册次等
　　恽寿平花卉一册【次等天一】
　　素绢本着色画仿诸名家写生凡十幅第一幅欵题云遥知玉节金幢防只在蓬莱浅水间拟赵子固寿平第二幅欵题云春荣瑶圃花满柏台南田寿平第三幅欵题云玩其秾华赏其劲骨因制斯图寿平第四幅欵云鳯池香艶在南田草堂对花防色寿平第五幅欵云盆花草本南田最爱此三种毎以制图足称竒艶第六幅欵署南田寿平第七幅欵云天中丽景瓯香馆恽寿平第八幅欵云橅北宋徐崇嗣法恽寿平第九幅欵题云独坐对秋色醉吟霜华中园客写第十幅欵云雪牕僊友瓯香馆橅古十余种与赏音者鉴之恽寿平
　　画幅集册一册【次等地二】
　　凡二十七幅第十幅第十五幅第十六幅素牋本余俱素绢本第十二幅第十六幅墨画余俱着色画第一幅画竹欵云【臣】马豫恭画第二幅至第五幅俱山水毎幅欵云【臣】王原祁恭画第六幅至第十幅花卉写生各种欵署【臣】蒋廷锡第十一幅至第十二幅俱山水毎幅欵云王敬铭恭画第十三幅第十四幅俱山水毎幅欵署【臣】文永丰第十五幅山水欵署【臣】沈崳第十六幅第十七幅俱山水毎幅欵云【臣】沈崳恭画第十八幅山水欵署【臣】佟毓秀第十九幅第二十幅俱山水毎幅欵云【臣】戴天瑞指画第二十一幅至第二十三幅俱山水毎幅欵云【臣】孙阜恭画第二十四幅至二十七幅俱人物毎幅欵云【臣】冷枚恭画
　　王敬铭山水一册【次等元一】
　　素牋本墨画毎幅欵云【臣】王敬铭恭画册计八幅
　　冷枚画游泳庄环一册【次等黄一】
　　素绢本白描画南华篇姑射神人庖丁解牛支离鼓防壶子示机列子食豕鯈忽凿窍象罔得珠轮扁斵轮东施捧心濠梁观鱼痀瘘承蜩伯昏论射欵云【臣】冷枚恭画左方张照书
　　御制骚体诗十二首毎幅署篇目凡十二幅第一幅云云巄嵷兮絙崇冈峰碕礒兮叶丹黄藐姑射兮名谁名若有人兮处其中氷雪肌兮绰约容乗云气兮御飞龙游凌兢兮周八荒羌万物兮被礴旁羡莫见兮増慨慷第二幅云彻胹鼈兮炮羔与安胡兮楚苖荐庖丁兮犓牛睇理解兮崇朝既踦膝兮倚肩乃奏刀兮騞然经肯綮兮未尝况大軱兮是干繄游刃兮有余地曷试思兮其始难第三幅云嗟若人兮形支离肩髙顶兮頥隐齐五管在上分髀为脇其糊口兮以鼓防无逺戍兮免常徭以病受粟兮养其身以不劳吾于是知神人之无用兮恒万古而逍遥第四幅云神之子兮曰季咸期寿夭兮若神曷壶子之犹龙诞犹喻夫三渊云出谷兮水行地彼宁知其谁何兮夫岂大块之有意郑人之防防兮第未解夫四示讵吾宗之可常兮固知之人之未深思第五幅云归来兮列子蹇宅外兮不可以止忘糠缶兮浆觞知食人兮食豕既复朴兮纷而封驰万物兮无穷春兰滋兮时雨秋梧飘兮凉风吾方与天地同游兮宁知日月之有终第六幅云干元縡兮造太清曰混沌兮爰帝名何鯈忽之二子独憧憧兮屡征彼报徳乃戕身兮人皆咎二子之不近情呜呼鯈忽兮独非混沌之所生孰能保此太初兮膏吾车兮吾将从第七幅云赤水兮昆仑峰碅磳兮波沕沦君于焉兮夷犹驻芝葢兮华轩遗元珠兮屡索异哉象罔兮乃可以得余防宝此竒琛兮年既老而不衰怳偶遗之若失兮幸屡索而得之吁嘻象罔兮得毋余嗤第八幅云君读书兮堂上臣斵轮兮堂下君之书兮古人臣之轮兮臣者疾则苦兮徐则甘应心得手兮口不能言有数存焉于其间庸讵知臣言之非糟粕兮君幸恕臣之狂颠第九幅云有美人兮山之阿溪若耶兮村苎萝常病心兮若思矉双眉兮修蛾姱曼睩兮曾波彼何人斯强效为富闭户兮贫去之所以美兮彼不知貎假借者盍鍳兹第十幅云撰良辰兮游濠梁盼遡波兮风回风流澹湛兮水草芳鯈鱼出兮游从容噞防蓼兮之而张是鱼乐兮尔我同聊容与兮斯徜徉吾固知之兮于濠之上第十一幅云爰有人兮形痀瘘居楚野兮山之幽仰丛薄兮枝相缭臂若槁枝兮日承蜩天地之大有所弗知兮唯蝉翼之是求葢有道兮不与万物为俦吁嗟斯人兮羌得全于天者流第十三幅云观君射兮信竒隣至人耶然疑登髙山兮嶻嶭临百仞兮渊漪背逡巡兮足垂外揖君进兮君辞君于中兮殆矣挟弓矢兮奚为纵余目兮青天寄余神兮九围永泊然兮自适歴万仞兮不知后署
　　御题二字下署臣张照敬书
　　冷枚画歴朝贤后故事一册【次等黄二】
　　素绢本着色画毎幅节録故实一则凡十二幅第一幅孝事周姜第二幅葛覃亲采第三幅麟趾贻休第四幅濯龙蚕织第五幅身衣练服第六幅约束外家第七幅戒饬宗族第八幅教训诸王第九幅含饴弄孙第十幅禁苑种谷第十一幅女中尧舜第十二幅亲掖銮舆欵云【臣】冷枚恭画
　　邹一桂花卉一册【次等宇一】
　　素绢本着色画凡十二幅末幅欵云邹一桂敬写左方梁诗正书
　　皇帝青宫时题句第一幅杏花题云春雨胭脂洗嫩华防枝浓叠赤城霞双鸾恒在云深处不遣飞琼到阮家前有随安堂一玺后有耽书是宿縁一玺第二幅李花题云比桃清絶比梅妍风送嫣香户牖传寂寞云鬟不堪整恼人天气暮春天下有携笔流云藻一玺第三幅芍药题云繁红艶紫殿春余第一州种色殊逞尽风流还自恨被人强唤是花奴下有观天地生物气象一玺第四幅藤花题云紫藤花绕苍松树嫩蕊垂垂丽防多一夜西风吹白露还输老干耐消磨下有物来顺应一玺第五幅葵花题云金盘向日如承露怜尔倾心为阿谁午静花砖风影直将开又是最南枝下有得句因新意一玺第六幅碧桃题云薄縠轻绡丽午风画堂人静暮春融重门难把芳心绾独露一枝深院东下有防言晰纎毫一玺第七幅白蔷薇题云羞与羣芳争冶艳毎于幽处见丰姿但教香色寻常在莫恨人间知不知下有乐善堂一玺第八幅虞美人草题云一曲虞兮怆别神徘徊犹忆楚江滨那知爱玉怜芳者不是当年姓项人下有正谊明道一玺第九幅宜男花题云斓斑瓣缬黄金防错落花擎赤玉盘砌畔落残供上药旁人漫作女儿看下有廓然大公一玺第十幅石竹题云也向人前称此君一丛翠带衬红云但教色媚时人眼漫説檀栾独出羣下有有吾与防也之意一玺第十一幅牵牛题云脆蔓芳葩绕竹生锦裳披就下瑶京莫眈佳丽人间乐河畔盈盈最有情下有不为物先一玺第十二幅菊花题云看到东篱觉有神风流画史更诗人素花独殿羣芳后个里原藏万卉春雍正甲寅夏四月宝亲王题下有宝亲王宝长春居士二玺后署梁诗正谨书
　　余省写生花卉一册【次等宙一】
　　素绢本着色画凡十二幅末幅欵云【臣】余省恭画毎幅书题句第一幅云圆荷擎露晓淋漓荡漾清风皱碧漪正是芙蕖初照日爱看防水两琉璃第二幅云竒花长发玉阶东绰约如莲妙化工万里来庭应有意愿同蛱蝶舞薫风第三幅云郊原风物有余清貌得如梁玉防茎何限露丛沾渥泽声声络纬报秋成第四幅云秋花犹借牡丹名野蔓柔枝上竹生何事小虫同羽士跃花还作歩虚声第五幅云箖箊密处构金房露作琼浆花作粮爱是防冠分部伍也随鸾鳯集修篁第六幅云玉砌凌晨带露光翠云碎剪丽霓裳更宜珪月秋成夜促织声中裛冷香第七幅云舞尽春风到素秋緑丝烟袅未全休居髙饮露鸣逾盛时有清吟绕鳯楼第八幅云村落秋深八月天豆花开绽短篱边螳螂翳叶身轻捷骧首浓隂却复前第九幅云陂上牵牛引蔓开翠柔红软絶纎埃露珠防沁秋风冷时有金虫两两来第十幅云秋风剪出新花様絶似僧鞋唤菊名并采螽斯入图画昆虫草木荷生成第十一幅云三起三眠难髣髴如云如葢不糢糊
　　圣人正重蚕桑日写出邠风七月图第十二幅云紫薇花发清秋日朶朶宵承湛露浓枝畔有虫名八角也忻芳防一重重
　　列朝人
　　书画合册上等
　　明唐寅画终南十景呉奕书一册【上等天一】
　　宣徳牋本下幅着色画上幅行楷书骚体诗各一首书画俱十幅毎幅标目书画同第一幅金碧潭第二幅草堂第三幅倒景台第四幅樾馆第五幅桃烟庭第六幅云锦淙第七幅洞元室第八幅涤烦矶第九幅羃翠庭第十幅期仙磴画幅第十幅欵识云正徳丁夘春三月苏台唐寅毎幅有唐子畏一印又链雪鉴定一印第一幅又张晴岚收藏印一印第二幅又锡山华氏补庵家藏印三槐堂图书记二印第十幅又晴岚居士梁谿安氏家藏锡山华氏补庵家藏印三槐堂图书记诸印书幅第一幅欵云延陵吴奕书毎幅有吴奕茶香二印第一幅又晴岚鉴定锡山华氏补庵家藏印三槐堂图书记宝藏侍御吴永安家珍藏竒宝墨林山人子京父印诸印后副页文彭防云右图乃卢鸿终南十景也葢其晩年居嵩山因写山居十景毎景輙题词赞以示乐志不屑谏议大夫之徴髙于隠者也子畏写此笔意髙古迥出凡流至于古木参差岫石陂陀泉源映诚可谓造化在于手者矣闲牕閴寂毎一对之不觉竟日神游三昧三桥文彭题于停云馆中前有善继堂宝藏锡山华氏补庵家藏印三槐堂图书记诸印又半幅有烟霞山人陆粲拜阅记语八字又项元汴记语云天籁阁珍字三号计原值二十四金子京父记上钤子子孙孙永保之一印又张氏伯子链雪鉴定雪坡緼真阁竒宝子京父印梁谿安氏家藏子孙宝之陆氏家藏诸印又后有清河张若霭晴岚氏珍玩之章一印画幅髙八寸一分广一尺二寸五分书幅髙同第一幅广八寸二分余幅广七寸五分
　　国朝人
　　书画合册次等
　　冷枚画圣帝明王图一册【次等天一】
　　素绢本右方着色画末幅欵云臣冷枚恭画左方梁诗正节録各书传故实末幅欵云乾隆己未孟秋之月【臣】梁诗正敬书书画各十二幅院本陶冶图戴临书图説一册【次等地一】
　　素绢本右方着色画凡二十则末幅欵云【臣】孙祐周鲲丁观鹏恭画左方戴临书陶冶説欵云【臣】戴临敬书册前空幅书序并録画目后署督理九江钞闗内务府员外郎【臣】唐英恭编十七字书画各二十幅
　　赫达资画丽姝萃秀一册【次等元一】
　　右方素绢本着色画末幅欵云【臣】赫达资恭画左方碧色绢本梁诗正行书旧人各体诗末幅欵识云乾隆戊午秋八月上澣【臣】梁诗正奉
　　勅敬书



　　石渠宝笈卷二十三
<子部,艺术类,书画之属,石渠宝笈>
　　钦定四库全书
　　石渠宝笈卷二十四
　　贮
　　重华宫
　　列朝人书画
　　书卷上等
　　宋苏轼自书二颂
　　元赵孟頫天冠山诗帖
　　明文徴明书赤壁赋
　　明董其昌书濬路马湖记
　　书卷次等
　　明文徴明自书诗帖
　　明文徴明自书诗帖
　　明文徴明书兰亭序
　　明莫是龙供花闲语
　　明董其昌临苏轼黄庭坚帖
　　国朝人书画
　　书卷次等
　　王铎拟古帖
　　列朝人书画
　　画卷上等
　　宋徽宗五色鹦鹉图
　　宋徽宗花鸟写生
　　宋李成茂林远岫图
　　宋李成小寒林图
　　宋祁序江山放牧图
　　宋李公麟君明臣良图
　　宋王诜渔村小雪图
　　宋马逺江山万里图
　　辽陈及之画贞观便桥防盟图
　　元吴镇夏山欲雨图
　　元吴镇清溪垂钓图
　　元盛懋画烈妇刺虎图
　　明沈周写生
　　明沈周写生花鸟
　　明项圣谟后招隠图












　　钦定四库全书
　　石渠宝笈巻二十四
　　贮
　　重华宫五
　　列朝人
　　书卷上等
　　宋苏轼自书二颂一卷【上等天一】
　　素笺本行楷书石恪画维摩赞鱼枕冠颂二篇款识云仆在黄冈时戏作此等语十数篇渐复忘之元祐三年八月廿九日同僚早出独坐玉堂忽忆此二首聊复録之翰林学士眉山苏轼记卷前有张氏澹嵒珍秘之印半印卷后有柯九思墨印一又柯氏秘笈袁通父氏赵果正初黙庵方虞杼基本初越来子图书记虞集诸印又张氏澹嵒三吴半印二前后隔水俱有徐氏珍玩干学二印拖尾杜本跋云东坡先生之文之书所谓如我按指海印发光者也维摩赞其室中八万四千师子座一一演説妙法未能答此半偈鱼枕颂非镜镫光中所见世界耶在近世惟邵庵道人与之同参杜本又张雨跋云大慧与富公书曰如是得与究竟相应岂独于生死路上得力异日再秉钧轴致君于尧舜之上如指诸掌耳伏观苏公真书二颂益信其为究竟此所以为苏公欤方外张雨又杨维祯跋云余读苏玉局在玉堂所写维摩赞魫冠颂二首而知是老游戏人间世其所见卓然独立乎造是物者之表虽东方曼倩号为滑稽之雄岂能及哉玉堂瘴海一升一沈世间以为利害祸福者又岂足以入其舍哉世以是老之学溺般若而不知般若之学不能出其文字之妙也吁维摩欲以无语现不二门而是老欲以横説竖説现妙憙语黙虽殊三昧一也故防是法者所至为玉堂净土不然者虽玉堂净土恶海而已耳至正三年冬十月朔铁心道人识于钱塘湖上又王庆跋云盛宋称文章苏翰林当一代之雄然观其书奏皆忠言谠议深谋逺虑为国家世道计岂居文章之下耶及其蜮之谤横逆之加朝玉堂夕岭海而公处之泰然未尝以死生得失累于其心是皆顺受之乎天也岂真所谓有无幻化深得于禅学者哉所书维摩赞魫冠颂自以为録其戏言此又嬉笑怒骂之绪余耳遗墨粲然诚为世宝后之观者当与公书所撰昌黎伯庙碑并参庶无惑焉钜鹿王庆百拜书卷髙七寸七分广六尺四寸九分
　　元赵孟頫天冠山诗帖一卷【上等地一】
　　素绢本行书五言絶句款识云诗二十八首率尔而成非有佳趣而张贞居见之反以为好装绢成卷闲来索写乃为应命云尔孟頫识下有赵子昻氏一印通巻暨前后押缝有汴陆氏家藏书画印宝墨楼印各五印引首有松雪遗墨四大字巻髙九寸四分广九尺四寸九分明文征明书赤壁赋一卷【上等元一】
　　素笺本行书款识云嘉靖丙辰春日闲书征明时年八十七后有文征明印衡山二印卷前有停云一印巻后有梦砚楼赏鉴章璵沙珍玩二印卷髙九寸广一丈四尺四寸三分
　　明董其昌书濬路马湖记一卷【上等黄一】
　　朝鲜镜光笺乌丝阑本行楷书款云赐进士出身资政大夫南京礼部尚书前礼部左侍郎兼翰林院侍读学士詹事府少詹事掌南京翰林院事实録副总裁经筵讲官年家眷弟董其昌撰并书又记篆额及建立衔名二条又自识云路马湖俗名骆马湖今正之卷首有赐金园主人子孙宝之二印卷末有緼真阁图书记子孙永保俨斋秘玩王鸿绪印诸印通卷暨前后押缝有链雪鉴定印三兰雪堂收藏印四又张晴岚印一后隔水沈荃跋云此碑笔意极仿北海而亦时近季海宗伯作书每有合诸家者惟其神与法防变化不自知耳乙巳四月廿四日后学沈荃书于龙潭舟次前半印存珍玩二字卷髙九寸三分广一丈九尺
　　书卷次等
　　明文徴明自书诗帖一卷【次等天一】
　　素笺本行草书七言律诗七首款识云庚子新正十日书旧作徴明
　　明文徴明自书诗帖一卷【次等天二】
　　素笺本行草书各体诗未署款卷末有王记云衡山先生诗稿共二十四首癸巳秋日记引首曽篆书本色文章四大字拖尾有张鲁唯董其昌王李孙宸诸跋
　　明文徴明书兰亭序一卷【次等天三】
　　素笺本款识云戊午春三月望日书徴明时年八十有九
　　明莫是龙供花闲语一卷【次等地一】
　　素笺乌丝防本行书二段凡九则款云莫云卿撰并书前署供花闲语四字
　　明董其昌临苏轼黄庭坚帖一卷【次等元一】
　　宣徳镜光笺本行书前临苏轼书凡五则款云其昌书苏子瞻语后临黄庭坚书凡三则款云仿山谷书其昌
　　国朝人
　　书卷次等
　　王铎拟古帖一卷【次等天一】
　　素笺本临王筠虞世南柳公权陆柬之薛稷各帖凡五则款署孟津王铎
　　列朝人
　　画卷上等
　　宋徽宗五色鹦鹉图一卷【上等天一】
　　素绢本着色画款题并序云五色鹦鹉来自岭表养之禁籞驯服可爱飞鸣自适徃来于苑囿间方中春繁杏遍开翔翥其上雅诧容与自有一种态度纵目观之宛胜图画因赋是诗焉天产干臯此异禽遐陬来贡九重深体全五色非凡质惠吐多言更好音飞翥似怜毛羽贵徘徊如饱稻粱心缃膺绀趾诚端雅为赋新篇歩武吟后署字缺存制并二字下有押字【亦防缺】上钤御书一玺卷后有天厯之宝一玺下有商丘宋荦审定真迹一印前隔水有米芾画禅烟峦如觌明説克传图章用锡一印后隔水有宫保司马之孙大司农之章戴明説印二印卷髙一尺六寸五分广四尺
　　宋徽宗花鸟冩生一卷【上等天二】
　　素笺本墨画无款凡十二段第一段杏花啼鸟第二段榴花画眉第三段栀子练雀第四段木槿戴胜第五段雨梢立雀第六段晴篠嘤鸣第七段踈干栖禽第八段丛篁鸟语第九段梅干春鸠第十段古栢栖红第十一段莎草鹡鸰第十二段沙鸟双雏卷前有政和宣和二玺又梁清寯印常山世家元映斋藏梁清标印诸印每段押缝有双螭玺共十一卷后有梁清寯印一印卷髙八寸五分广一丈六尺三寸第一段
　　御题杏苑春声四字下有乾隆宸翰几暇怡情二玺
　　第二段
　　御题薫风鸟语四字下有翌太和一玺第三段御题薝卜栖禽四字后有中和染翰二玺第四段御题蕣花笑日四字上有乾隆宸翰一玺第五段御题碧玉双栖四字下有墨云一玺第六段
　　御题淇园风暖四字下有浴德潄芳润二玺第七段御题白头髙节四字后有絜矩涵虚朗鉴二玺第八
　　段
　　御题翠篠喧晴四字上钤研露一玺第九段
　　御题踈枝唤雨四字后有比德朗润二玺前有席上
　　珍一玺第十段
　　御题古翠娇红四字下有防心不逺一玺第十一段御题原上和鸣四字下有乐天惟精惟一二玺第十
　　二段
　　御题乐意相关四字下有乾隆几暇临池三玺
　　宋李成茂林逺岫图一卷【上等地二】
　　素绢本墨画无款姓氏见跋中卷前有天籁阁檇李项氏世家宝玩二印卷后有神品一印又安定退密半印二又九印俱漫漶不可识拖尾向上跋云曽祖母东平夫人实申国文靖公之孙枢使惠穆公之女也右李营丘成所作茂林逺岫图即祖母事先曽祖金紫时奁具中小曲屏大父少卿靖康间南渡与赵昌徐熈花携以来今皆保藏敬书所自以诏后世嘉定乙卯嵗冬至日古汴向上若氷因再装池以示友人姚子晦徐元海夏齐卿朱仲几刘宋儒前有退密项元汴印墨林秘玩项叔子项子京家珍藏若水轩诸印又棠村桃花源里人家世家宝玩阁书画记黄字封字诸半印后有寄傲墨林生西楚王孙困学斋平生真赏墨林秘玩项子京家珍藏子孙世昌诸印又倪瓒跋云李营丘平生自贵重其画不肯轻与人作故人间罕得米南宫至欲作无李论盖以多不见真者也此卷林木苍古山石浑然迳岸萦回自然趣多类荆浩晩年合作至正乙巳六月廿日吴城卢氏楼观延陵倪瓒前有防上张镠黄美拜观子京桃里子孙永保虚朗斋项墨林鉴赏章神游心赏诸印后有子京所藏项元汴印平生真赏项墨林父秘笈之印诸印又张天骏跋云李营丘作茂林逺岫图倪云林评其有浑然天趣者也东平夫人之曽孙尝识其曽祖金紫时小曲屏之具今观其峯峦叠翠草木聫青舟车徃还亭馆森欝有无限真赏良可嘉也内监吴公用诚得之不啻拱璧余特识之如右云时治三年秋八月廿五日也文华殿直之暇云间张天骏前有子孙永保一印后有苍巗子蕉林鉴定观其大畧三印押缝有墨林子项子京氏净因庵项叔子诸印卷髙一尺四寸二分广四尺四寸三分前隔水
　　御题诗云澹沲苍山蔚古枝惟应造物与为师何人著论名无李是处营丘放笔时御题上钤几暇鉴赏之玺乾隆宸翰二玺
　　御笔题籖籖上有乾隆宸翰一玺
　　宋李成小寒林图一卷【上等地二】
　　素绢本墨画无款有宋徽宗籖题李成小寒林图六字卷首有乾卦半玺又半印不可识前隔水押缝有蕉林居士一印后隔水有蕉林梁氏书画之印观其大畧二印押缝有棠村蕉林书屋二印引首有棠村审定苍巗子梁清标玉立氏印章二印卷髙一尺二寸四分广二尺二寸五分引首
　　御题小寒林三大字上有乾隆御笔一玺
　　御笔题籖籖上有乾隆宸翰一玺
　　宋祁序江山放牧图一卷【上等元一】
　　素绢本着色画无款有宋徽宗籖题祁序江山放牧图七字卷前有耿昭忠信公氏一字在良别号长白山长收藏书画印记一印押缝有信公鉴定珍藏印一印又半印二漫漶不可识卷后有西蜀柳寅东鳯詹图书一印押缝有半古轩书画印一印又内殿珍玩一印又一印漫漶不可识前隔水又西蜀柳寅东鳯詹图书一印后隔水有珍秘宜尔子孙二印拖尾有蕉林观其大畧二印卷髙一尺四寸七分广三尺七寸三分
　　宋李公麟君明臣良图一卷【上等黄一】
　　素笺本白描画款云龙眠居士李公麟画下有李龙眠记一印后有虞集题云汉业崇藩屏姬亲重本支借茅因割土剪叶总分珪卫叔空申誓荆元雅好诗只云联萼秀岂若豫章竒瓞绵何逺椒聊实在兹有蹄皆汗血无羽不长离公族夸隆准诸孙擅白眉银潢虽九玉树已千枝竞采春华藻争摛月露词五车元半摭二酉秘全窥帝赏东平颂人传北海碑萧郎能画扇魏俗盛弹碁礼乐羣居讲貂蝉对坐垂曳裾纷后乘飞葢拥南皮处处开宫苑家家集履綦河间榻乍扫碣石骑先驰赋雪停兰阪歌风侍雁池舞筵熏瑇瑁药盌进琉璃争旦猿啼早鸣阴鹤和迟佳人工妙伎才子善微辞并以风流命俱将意气推未躭弋猎宁止应埙箎车怠无安鞞途穷屡泣歧鲁丘家不逺楚服世常疑欲识司空锷来寻孺子祠龙沙惊谷贸滕阁怆星移幸努千秋力无烦十日期醒慙行处设书借枕中披旅食随芳草乡愁乱子规匡山云树近好与慰相思蜀郡虞集识前署颂君明臣良三十韵八字后有蕉林观其大畧二印卷髙一尺一寸八分广一丈三尺五寸六分
　　御笔题籖籖上有乾隆宸翰一玺
　　按虞集题句醒慙行处设醒字应作醴字宋王诜渔村小雪图一卷【上等宇一】
　　素绢本墨画无款前隔水有宋徽宗书王诜渔村小雪六字【王字缺】上钤双螭一玺【缺其半】卷尾有商邱宋荦审定真迹一印前隔水押缝有宣和一玺又一印漫漶不可识后隔水押缝有政和玺二宣和玺一拖尾有纬萧草堂画记一印又宋荦跋云昔人云书中唐模画中北宋得之便足自豪驸马都尉王晋卿北宋中巨擘也其遗迹最烜赫者为烟江叠嶂图次之为瀛山图陈眉公云烟江卷旧藏王元美家余曽见于万卷楼下后转质虞山严氏遂如泥牛下海董文敏云瀛山图在嘉禾项氏惜不戒于火已归天上余二十年前于棠村梁相国斋中见设色一幛相传为晋卿笔恐尚未确都尉风流殆随云烟灭没尽矣渔村小雪卷载宣和画谱歴代藏弆御府鼎革时为沧州戴侍郎巗荦所得侍郎殁其后人求售辇下乌目山人王石谷购作枕中秘康熈庚辰正月山人来吴出以相夸为之叫絶按晋卿画源本营邱此卷清苍秀润人物林木大类摩诘尺幅中具有雅人深致非范寛醉许可比瘦金题字宛然玺印累累诚希世之珍也夫汉碑在人世畧可指数曹全碑晩出顿焕人耳目此卷得毋类是绵津山人宋荦题卷髙一尺三寸八分广六尺九寸
　　宋马逺江山万里图【上等宙一】
　　素绢本墨画书款署河中马逺卷前有傅腊藨印史鉴之章明古氏宋濂之印陈彦亷氏傅嘉荐印允公诸印卷后有燕山傅氏家藏史鉴之印史氏日鉴堂藏侍御吴思安家珍藏金华宋氏景濂笔砚精良人生一乐吴越王孙墨兴诸印又二印不可识拖尾有子中父印梅轩二印又俞和题识云河中马逺重毫素爱冩江山千万里上有蓬莱五色云下有仙家几庭户清霜防作秋满林咫尺瑶牕起烟雾苍松吹动晩山横云峯矗矗犹堪数迢迢锦水泛双鳬漠漠青天飞雪鹭人间画手非不多谁似马公得真趣千斤劲铁笔力坚更有何人同出处老我披图一怆然落日长歌漫为赋南渡画家以马逺为第一盖其资禀敏拔笔力遒劲画院中无能出其右者若此卷风骨挺挺如坚刚毅士人不敢犯者而其态度布置展阅真有万里之趣因漫题短句以珍其重紫芝山人俞和识又宋濂跋云右宋马逺所画江山万里图苍松竒石笔法神秀较之平时应制之作不啻天渊矣逺为光宁朝画院待诏士人称南渡画院中之尤者曰刘李马夏则逺居其三盖以定年数之先后非以其画之优劣也余得之于胜国莹之吴氏真足称绘林至宝矣金华宋濂题记时洪武庚戌孟秋十日又史鉴跋云此卷乃南渡后进呈之作也笔法遒劲思致老到图江山云物之变泉石竹木之竒旷达髙逺自元及明殆二百余年不知几经兵燹完好如初无纎毫遗缺旧藏之鸯湖朱氏朱氏蓄古书画数十本独于此卷为最每过斋头得一展阅神情开爽佳气袭人后朱氏变迁因遂归余石田契友见过拂几开阅时帷秋暑觉凉风座隅石田精于六法元赏此为竒絶今古音人云李成马逺之法着意临摹遥隔千里信然后学史鉴谨识又沈周跋云画之渊源法从荆关以下徃徃纵横不一独于马逺遒逸秀抜髙出当世生平所见真迹约畧数本此卷江山浩濶笔势豪迈亦数本中之得意作也俞宋二公题语精确予于史明古斋头把玩复得借归饱阅三日始知古人用笔各有精意所寄者顾陆之法莫谓后世无传焉后学沈周谨识又沈荃跋云画家有南北二宗南宗则王摩诘北宗则李思训父子而马逺其北宗儁嗣也此卷天真豪迈笔力萧森真如岷江春水直下瞿塘俄顷之内一防万里而重峦复嶂所在峭拔往往放意楮墨之外聚精毫芒之内想其盘礴时却有奏刀砉然挥斤成风之妙若使左思李白辈见之便当振袖濯流搔首大叫如置身其间也同时刘李马夏先后齐名皆金题玉躞珍重尚方数百年来此卷嵬然独存何异宝剑出匣古色照耀诚翰苑之异珍矣顺治戊戌仲冬华亭沈荃漫识卷髙一尺二寸五分广四丈四尺四寸五分引首
　　御题江山万里四大字前有德日新一玺后有乾隆
　　宸翰陶冶性灵二玺
　　御笔题籖籖上有乾隆宸翰一玺
　　辽陈及之画贞观便桥防盟图一卷【上等洪一】宋笺本白描画款识云祐申仲春中浣富沙竹坡陈及之作上钤竹坡及之戏作一印卷前有苍巗子蕉林鉴定二印卷后有蕉林玉立氏图书一印又一印漫漶不可识前隔水有蕉林书屋一印引首梁清标籖书陈及之便桥防盟图八字拖尾有观其大畧蕉林收藏二印卷髙一尺一寸五分广三丈一尺六寸八分
　　元吴镇夏山欲雨图一卷【上等荒一】
　　素绢本墨画款识云夏山欲雨图至正六年秋七月既朢梅道人戏墨于西湖寓舎也下有嘉兴吴镇仲圭书画记一印卷首有二泉郭畀天锡史氏日鉴堂藏王元美鉴赏诸印卷末有危素之印柯九思敬仲郑元祐印郑明德氏诸印拖尾俞和题识云梅庵防笔有神助开卷飒飒薫风凉巨然去后无何有屈指于今独擅长仲圭品格髙絶有晋人风裁至于诗文绘理特其绪余耳别来三载忽见画卷不啻见仲圭也因题短句于左时至正丙申七月晦日紫芝山人俞和书后有柯九思敬仲二印又危素跋云吴梅庵吾之至友也有髙世之行书无不读而绘事更精所谓鲁之原宪晋之陶潜殆其俦乎予固爱其书而更爱其人予每有所请无不应之而悉佳妙就中画卷种种入神即使王洽复起董巨再生亦何过焉书于卷后使梅庵见之必以予为知言是嵗四月十有一日临川危素又篆书记语元明善观于此静轩八字又邵宝跋云元季画家不胜指屈而散漫四方唯江左为最若吴仲圭其一也仲圭居诸家之右独得董家正传至于竹石写生又称妙絶所谓淡而不厌简而文仲圭有之矣此卷今属吾友史明古所藏观其画想其人固可重而人尤足重后之览者若止以画视之其亦浅之乎知仲圭矣二泉邵宝又记语有松陵史氏家藏之宝八字卷髙一尺四寸七分广一丈四尺一寸五分前隔水
　　御题诗云夏山欲雨云先凝晻霭乍失峰崚嶒幽人杖筞独归去已湿緑荷衣上层我时望雨经春半披图聊慰赋云汉见説蛟龙笔底飞绘水有声兹岂但【叶】起视空宇明星烂掩卷无言祗三叹御题下有乾隆宸翰得句因新意二玺
　　御笔题籖籖上有乾隆宸翰一玺
　　元吴镇清溪垂钓图一卷【上等荒二】
　　宋笺本墨画款识云至正二年夏六月梅花道人戏墨后有梅花庵嘉兴吴镇仲圭书画记二印卷前有子寿刘氏廷美金氏元玉韩士能印张则之黄姬水印诸印卷后有青松白玉王履吉印于思缉印杨氏家藏诸印拖尾有金氏元玉黄姬水印韩士能印三印又王士熈题云蒹葭渺无际逺水接平川闲云曳归鸟影落镜中天若人载书画彷佛米家船遵彼灌木隂对此佳山前谁能结鸥社机终淡然至正三年秋七月题拥翠山人王士熈又王绂题云春云作隂知几日春雨连朝疎更密浦树含滋山气昬杜若生香溪水溢霏微润物听无声霡霂如膏似有情多处人家逾冷节几村榆栁变清明山塘路转林亭侧贾舶渔艖尽停息鹁鸠声歇鹧鸪啼滑滑深泥行不得东山痴客兴尤佳冒雨从容立水涯短屐縁溪粘碧藓飞葢张油映緑槐浮沤满汀波不起唤得渡邉舟欲舣应过隔岸野人家相约晴来看桃李闻説髙人住处清九峯三泖在檐楹还忆东郊劝农日时将蓑笠饷春耕九龙山人王绂又于思缉题云江云漠漠晓寒生出户行唫傍水行沙鸟底縁栖不定背人飞过栁邉鸣黄叶西风古屋秋霅溪南去记曽游年来为减寻诗兴常对青山懒下楼洪武十年秋九月钱塘于思缉又董其昌跋云元时梅花道人与盛子昭俱工画望衡对宇求子昭绘者屦相接梅花道人之居閴如也子弟以为言梅花道人曰待之二十年及二十年盛氏之门亦閴如而梅花之名始振至今称四大家此卷乃其得意时笔苍劲有董巨遗意昔沈啓南先生云梅花庵里客端的是吾师信然丙寅夏五董其昌识卷髙一尺五寸八分广一丈三尺前隔水
　　御题云一江春水如油緑满目春山看不足春水春山共我三南华二篇不须读渟渊清泚犹堪掬聊把丝竿寄幽独扁舟不系任去来谁与为羣鸥鹭鹜颇知水清本无鱼亦令人识求縁木乾隆庚申中秋后一日御题下有稽古右文之玺乾隆宸翰二玺
　　御笔题籖籖上有乾隆宸翰一玺
　　元盛懋画烈妇刺虎图一卷【上等日一】
　　素绢本着色画款识云至正七年钱塘盛懋画烈妇刺虎图下有子昭一印卷前有延陵吴氏家藏庄氏珍藏澹庵鉴赏徐氏元玉诸印卷末有延陵吴氏家藏宋克二印拖尾钱鼒题云客车何焞焞夫挽妇为推问君将安去言往耒阳戍官车有程宿车下夜半可怜逢猛虎夫命悬虎口妇怒髪指天十步之内血相溅夫难再得虎可前寜与夫死毋与虎生呼儿取刀力与争虎死夫活心始平男儿节义有如此万嵗千秋可以奉明主冯妇卞庄安足数彭城钱鼒书前署烈妇行三字有延陵吴氏珍藏一印又宋广跋云盛子昭作画大率工致细密而此烈妇图尤其合作者越中少年不胜家鸡之贱余得其片楮未尝不磅礴竟日也具眼者宜珍重之桐柏山人宋广题于维舟次卷髙七寸九分广二尺七寸八分
　　明沈周写生一卷【上等月一】
　　素笺本墨画凡二十四段第一段牡丹题云不须千万朶一柄足春风第二段栀子题云花如白玉刻香过紫沉清第三段芙蓉题云不得春风力何曾怨后开第四段山茶题云一红深雪里补淡与梅花第五段石榴题云看他开口处笑落尽珠玑第六段枇杷题云从来金克木何事压枝黄第七段柿题云蜜浆包火齐思煞渴文园第八段莲藕题云碧房藏玉蛹琼腕雪冰丝第九段题云遗种蔓天下无人念故侯第十段紫茄题云紫包初摘露僧吻欲流泉第十一段莱菔题云抜出金城玉凝酥带土膏第十二段水晶葱题云丛藂翡翠叶濯濯水晶根第十三段新笋题云锦绷初茁雨头角已峥嵘第十四段山药题云托根知紫塞抜地出金茎第十五段菱角题云刺波双角鋭剥玉一钩凉第十六段茭白题云新台一尺玉风味説吴乡第十七段王题云四月南风里髙棚摘堕琼第十八段芸薹菜题云老夫谙至味絶胜烂蒸羊第十九段鸲鹆题云本是髙飞物多言每受笼第二十段双鸠题云恩情薄离合夫妇雨晴中第二十一段蜡嘴题云嘴痕黄可爱犹带蜜脾香第二十二段鸡题云曙光三唱里心亊五更人第二十三段鸭题云甫里旧游地碧防烟水东第二十四段题云世人空碌碌无人知卯君毎段题句下俱有启南一印又自跋云凡花者叶者果者蓏者飞者走者举囿于化工非人力所能效矣可学王君强余笔墨以置其像其説犹捕风捉影余何能哉余与可学交二十余年各及老日而再见于今兹情有不可拒故强其所不能也治甲寅嵗沈周跋后有沈啓南氏白石翁二印前有煑石亭一印卷髙一尺三分广三丈六尺一寸三分引首
　　御题笔参造化四大字款署乾隆御笔上有乾隆御
　　笔一玺
　　御笔题籖籖上有乾隆宸翰一玺
　　明沈周写生花鸟一卷【上等月二】
　　素笺本墨画凡十三则款识云治庚申十月戏写于有竹庄长洲沈周下有石田沈氏启南二印卷前有明古珍藏子孙保之二印卷后有秋水阁钱氏珍藏一印拖尾董其昌跋云沈启南征君写生为一时之冠陈白阳王酉室诸公瞠乎其后矣此数种尤有生意不可不宝其昌识卷髙一尺三寸六分广一丈一尺九分
　　御笔题籖籖上有乾隆宸翰一玺
　　眀项圣谟后招隐图一卷【上等盈一】
　　素绢本着色画卷末款云项圣谟制卷首书署后招隐图四字卷髙一尺一分广二丈四尺一寸
　　石渠宝笈卷二十四
　　钦定四库全书
　　石渠宝笈卷二十五
　　贮
　　重华宫
　　列朝人书画
　　画卷次等
　　晋戴逵剡山图
　　六朝陆探防五岳图
　　唐李思训海天落照图
　　五代周文矩仙姬文会图
　　宋徽宗翠竹双禽图
　　宋董源山口待渡图
　　宋郭熈关山积雪图
　　宋米芾山水
　　宋王诜烟江叠嶂图
　　宋赵伯驹江山秋色图
　　宋刘松年香山九老图
　　宋马逺千巗竞秀图
　　宋马麟荷乡清夏图
　　宋陈居中文姬观猎图
　　宋方椿年瑶池献寿图
　　元钱选写生
　　元啇琦春山图
　　元黄公望仿巨然溪山暖翠图
　　元王振鹏画鲁恭三异图
　　明沈周雪景
　　明沈周仿李晞古山水
　　明仇英清明上河图
　　明仇英山水
　　明常伦草虫
　　无名氏书画
　　画卷上等
　　宋人江帆山市图
　　国朝人书画
　　画卷上等
　　王原祁秋山不老图
　　画院汉宫春晓图
　　余省百蝶图
　　画卷次等
　　王翚长江万里图
　　王原祁西湖十景图
　　王原祁西湖十景图
　　宋骏业绘南廵图
　　蒋廷锡花果冩生
　　张鹏翀秋来读书图
　　董邦逹万松风图
　　沈源清明上河图
　　院本十八学士图
　　院本汉宫春晓图
　　列朝人书画
　　书画合卷上等
　　元赵孟頫画箕子授书图并书洪范
　　元赵孟頫书九歌并绘图
　　明文徴明踈林浅水图并自书诗帖
　　书画合卷次等
　　元赵孟頫书画陶潜遗事
　　明文征明盘谷图并书叙







　　钦定四库全书
　　石渠寳笈卷二十五
　　贮
　　重华宫六
　　列朝人
　　画卷次等
　　晋戴逵剡山圗一卷【次等天一】
　　素绢本着色画欵署山隂戴逵卷前上方有宋徽宗横书标题并押字上钤御书一玺拖尾有蘓轼张载杨维祯诸防又邓文原杨士竒题句二杜时复记语一前隔水
　　皇帝青宫时题诗云山川灵秀数江南伊人小隠为结庵竹篱茒舍颇自适云容水态曽相谙老松落落蟠翠色髙峰矗矗烘朝岚兴来扫笔作长幅故知邱壑性所眈三径虽开人迹絶先生杖防独幽探何须抱琴夸逸致个中妙趣谁能参长春居士题下有寳亲王寳一玺前有芝兰室一玺
　　六朝陆探微五岳圗一卷【次等地一】
　　素绢夲着色画无欵姓名见防中第一段华山第二段恒山第三段泰山第四段衡山第五段嵩山上有宋徽宗记语一毎段上有横书标题亦徽宗笔毎段隔水有祝允明补书王羲之五岳赋并自防一则引首有吴永年草书五岳圗三大字拖尾有蔡京王黼吴履泰徐知常徐师回盛章米友仁危素诸人题名并记语又明宣宗防一李廷贵防一
　　唐李思训海天落照圗一卷【次等元一】
　　素绢本着色画金书欵云左武衞骁骑大将军李思训画后隔水有沈荃防一引首有篆书海若竒观四大字拖尾有鲜于枢书海赋并记语又钱用时防一史必书诸人记语一
　　五代周文矩仙姬文会圗一卷【次等黄一】
　　素绢夲着色画书欵识云治平三月丙午周文矩画拖尾有虞集俞和题句二沈度防一宋徽宗翠竹双禽圗一卷【次等宇一】
　　素绢夲着色画欵识云崇寜甲申嵗宣和殿制下有押字一上钤御书一玺拖尾有赵孟頫柯九思许初诸防宋濂徐有贞题句二释良琦记语一前隔水
　　皇帝青宫时题诗云两两珍禽翠羽修緑云深处舞风流笔端多少江南意何事终成塞北游长春居士题下有寳亲王寳一玺
　　宋董源山口待渡圗【次等宙一】
　　素绢夲着色画无欵引首有董其昌书董北苑夏景山口待渡圗真迹十二字并防拖尾有柯九思防一又虞集李泂雅琥诸题句
　　宋郭熈关山积雪圗一卷【次等洪一】
　　素绢夲着色画无欵姓氏见防中拖尾有周逊夫防又防一欵署叔盎又李泂周密张绅宋燧诸题句龚璛诸人记语一引首
　　皇帝青宫时题诗云层峦积翠数千里磴道盘空连玉垒铃防霜风得得行长途跋涉间关里世人驰利未肯休风卷尘沙落马头河阳一幅炎凉景不徒妙笔夸风流甲寅夏六月寳亲王长春居士题下有寳亲王寳鸢飞鱼跃二玺前有芝兰室一玺又梁诗正题句一
　　宋米芾云山一卷【次等荒一】
　　素笺夲墨画欵识云元符己夘暮春无事坐雨海岱楼遥望烟江渺茫云山重叠草木防茸人家隠见恍然会心乗兴泼墨成此米芾拖尾有栁贯柯九思防二许颠题句一前隔水
　　皇帝青宫时题诗云云气蒙蒙暗逺天人家微辨水云邉渡头风静颿无力溪尾春归浪有烟雁塔平临千亩外雉楼髙踞两峯前潇湘雨意凭谁识座上犹疑对老颠寳亲王长春居士题下有寳亲王寳长春居士二玺前有芝兰室一玺宋王诜烟江叠嶂圗一卷【次等日一】
　　素绢夲着色画无欵前隔水有宋徽宗籖题王诜烟江叠嶂圗七字拖尾有姚邦敬题句一宋濂防一黎民表记语一
　　宋赵伯驹江山秋色圗一卷【次等月一】
　　素绢本着色画无欵姓氏见防中拖尾有明太祖防语一
　　宋刘松年香山九老圗一卷【次等盈一】
　　素绢本着色画欵署刘松年拖尾有刘定之题句一康里危素吴奕三防宋濂陆师道记语二
　　宋马逺千岩竞秀圗一卷【次等昃一】
　　素绢本着色画欵云臣马逺进引首有书千岩竞秀四大字拖尾有题句一未署名
　　宋马麟荷乡清夏圗一卷【次等辰一】
　　素绢本着色画欵署【臣】马麟拖尾有髙士竒防一
　　按士竒防中作马逺误
　　宋陈居中文姬观猎圗一卷【次等列一】
　　素绢本着色画无欵姓氏见防中拖尾有邓文原杨泰二防
　　宋方椿年瑶池献寿圗一卷【次等列一】
　　素绢本泥金画欵识云绍定二年春画院方椿年造
　　元钱选写生一卷【次等张一】
　　素绢本着色画欵署舜举钱选拖尾有贡师泰袁桷宋燧沈周诸防又林洪题句一
　　元商琦春山圗一卷【次等寒一】
　　素绢本着色画欵署曺南商琦徳符
　　元黄公望仿巨然溪山暖翠圗一卷【次等来一】素绢本着色画欵识云至正八年长至后二日大痴老人写于毘陵寓舍前书署溪山暖翠四字拖尾有杨维桢倪瓒僧澈范允临诸防元王振鹏画鲁恭三异圗一卷【次等暑一】
　　素绢本着色画欵云孤云处士王振鹏造拖尾有杨士竒聂大年二防又邱濬题句一前隔水
　　皇帝青宫时题诗云汉室多贤吏披圗识鲁公一方霑惠泽三异仰髙风为写循良貌非夸渲染工监门驰绘幅此意得毋同长春居士题下有寳亲王寳长春居士二玺前有随安室一玺明沈周雪景一卷【次等往一】
　　素笺本着色画后别幅欵题云大峯小峯银削成千树万树瑶华明流泉落涧半作氷溪路漫灭坳崖平招提深入云防重隠者茅庐门昼扃烟火寂寥鸡不鸣林间鸟雀寂无声野桥痩马客独行是似浩然来灞陵两肩山耸破帽倾噤寒不吟风骨清披圗动我探梅情飘然欲结幽人盟歌声激烈清檐楹夜深飞梦入蓬瀛十二琼楼玉作成长洲沈周
　　明沈周仿李晞古山水一卷【次等往二】
　　素笺本墨画欵题云竹杖纶巾白苎袍松萝深处足逰遨倦来坐石青云起泉壑翻疑涨雪涛治己酉清和月漫仿李晞古笔沈周
　　明仇英清明上河圗一卷【次等秋一】
　　素绢本着色画欵云吴门仇英实父摹宋张择端笔拖尾有文征明记一王守许初彭年陆师道诸题句又陆粲记语一文嘉防一引首梁诗正书
　　皇帝青宫时题诗云大禹敷水土导河龙门漭泱万里间卓为羣渎尊流经积石走函谷东过洛汭绕甸服土中自古称雒都襟带山河雄地轴维昔宣和全盛时寒食初过一百六淡烟轻雨清明天踏青嵗嵗侈华屋华屋朱楼金阙隈千门万户天邉开飞花香满宜春苑称觞献夀柏梁台佩响千官入山呼万乗来簮裾艶文藻云汉俨昭回梯航万里至辐辏日中市绮縠衯裶连袂如云起栁隂暗沙堤花光明御水寳盖蔡京车髙牙童贯里中枢甲第起崇墉相国髙堂列鼓钟道君礼乐三千盛孱国山川百二重春入上林迎旭日云开水殿跃飞龙龙楼凤阁相辉映山城鼓吹春逰盛春逰处处多贵臣青骢駉駉车邻邻明月楼中邀上客紫薇花下宴嘉宾满堂珠履珍羞错从容欵曲金兰亲斜阳返照天欲暮汴水桥邉车马度桥邉街市何喧阗万货千商夹道路路旁桃李纷芳菲逰人杂遝白马肥朝催玉勒花间去暮拂金鞭栁岸归颇厌锦绣服新裁白纻衣剧孟风未峻郭觧力犹微平生但言凭义气舍身许友未觉非郊畿霭霭带晴云稻田桑圃望中分村墟景象多幽趣防缀蚩蚩忘帝勋妇子嬉无节长防畧无文常乐升平烽火息灞陵闲却故将军栁堤逰客舣船待一棹轻移山势改嫣红粉白夹岸娇兰桡画舫中流在中流竞渡各纷驰渡口渔矶叠石为更有一川风景别身在蓬莱自不知蓬莱宫殿何繁华瑶岛琼台入坐賖仙人炉炼长生药羽客丹成九转砂灵素作安期遗我如驱山走海丹青变笔底烟云纸上见神思妙艺出清新偶然展轴惊万人巧赡夺天工结构含精气逺过顾虎头不数陆仙尉仇子此卷何为哉燕雀嬉嬉画里来驱邻自召强邻侮繁华侈泰祸之媒牛车俛首受缚去氷天雪窖嗟徘徊即今歌舞地花发为谁开空防遗迹在凴吊费诗才寳亲王长春居士题用唐骆賔王帝京篇韵下有寳亲王寳染翰二玺前有乐善堂一玺后署梁诗正谨书
　　明仇英山水一卷【次等秋二】
　　素绢本着色画欵云仇英实父制拖尾有唐寅文徴明祝允明许初诸题句引首
　　皇帝青宫时题诗云艺苑曽夸渲染竒霜绡独此见丰姿晴岚开处春如绣丽景传来画是诗忽讶人间逰阆苑还疑几上对峨嵋明窗展玩饶清趣仿佛仙风五两吹甲寅畅月寳亲王长春居士题下有寳亲王寳长春居士二玺前有芝兰室一玺
　　明常伦草虫一卷【次等收一】
　　素笺本墨画欵云八十老人二华伦拖尾有僧智舷曹谷二防
　　无名氏
　　画卷上等
　　宋人江防山市圗一卷【上等天一】
　　素笺本着色画卷前有寳绘之印一印又一印漫漶不可识又司印半印卷后有绍兴聫玺又吴挺之印长安二印前押缝有新宇项元汴印二印后押缝有汝恒吴新宇珍藏印二印卷髙八寸九分广一尺三寸六分
　　国朝人
　　画卷上等
　　王原祁秋山不老圗一卷【上等天一】
　　素绢本着色画欵云侍读【臣】王原祁奉
　　勅恭画下有【臣】原祁一印卷髙一尺二寸六分广一丈
　　八尺四寸五分
　　画院汉宫春晓圗一卷【上等地一】
　　素绢本着色画欵识云乾隆十年【臣】金昆【臣】卢湛【臣】程志道【臣】吴桂奉
　　勅合笔恭画下有金昆连印卷髙一尺一寸六分广
　　一丈八尺六寸三分
　　余省百蝶圗一卷【上等元一】
　　素绢本着色画欵识云乾隆十年七月【臣】余省恭画下有余省聫印卷髙一尺一寸一分广七尺八寸六分卷首
　　御题诗云翩翾锦绣丛蚑栩玻璃影无色香常住消
　　得忙中静御题下有乾隆御笔一玺
　　画卷次等
　　王翚长江万里圗一卷【次等天一】
　　素绢本着色画欵云橅燕文贵长江万里圗海虞石谷子王翚
　　王原祁西湖十景圗一卷【次等地一】
　　素绢本着色画分段泥金书标题欵云日讲官起居注翰林院侍读学士【臣】王原祁奉
　　勅恭画
　　王原祁西湖十景圗一卷【次等地二】
　　素绢本墨画分段标题欵云日讲官起居注翰林院侍读学士【臣】王原祁奉
　　勅恭画
　　宋骏业绘南巡圗一卷【次等元一】
　　素绢本着色画
　　圣祖仁皇帝翠华南幸事实欵云【臣】宋骏业恭画
　　蒋廷锡花果写生一卷【次等黄一】
　　宣徳笺本着色画凡二段第一段佛手柑第二段荷花欵署【臣】廷锡画前俱有
　　圣祖仁皇帝御书题句第一段题云生緑熟黄却有因清香八闽昔呈珍似开贝叶瞿昙手妙合华阴仙掌垠驿路不传为异物民风自感得枫宸画圗尺素分枝干莫使他乡忆海濵后署佛手二字下有康熈宸翰保合太和二玺前有佩文斋一玺第二段题云数亩芳塘花未开荷珠清露落莓苔雨凉翡翠摇歌扇风弄蜻蜓惹蕊堆绾燕舞吟莺来炎天还似去春回葛衣日暮丝丝冷丹槛泉声处处催后署擎葢荷珠调鹧鸪天八字下有体元主人万防余暇二玺前有日镜云伸一玺
　　张鹏翀秋林读书圗一卷【次等宇一】
　　素笺本着色画欵题云古来天纵号文宣读易犹令铁擿穿好学
　　圣心真不厌清秋防暇正穷研乾隆九年甲子秋日【臣】张鹏翀恭画前署秋林读书圗五字卷前
　　御题诗云前席曽闻室号宣肯教子叹袍穿偶将绘事酧清问也道经书在説研御题下有乾隆宸翰一玺
　　董邦达万壑松风圗一卷【次等宙一】
　　宣徳笺本墨画欵云【臣】董邦达恭画
　　董邦达千竿竹雨圗一卷【次等宙二】
　　宣徳笺本墨画欵云臣董邦达恭画
　　沈源清明上河圗一卷【次等洪一】
　　素笺本淡着色画欵云【臣】沈源恭画
　　院本十八学士圗一卷【次等荒一】
　　素绢本着色画欵识云乾隆辛酉年十二月【臣】孙祐周鲲丁观鹏奉
　　勅恭画前隔水
　　御题诗云当年盛事记登瀛传説芬疑齿颊生自是玉堂无俗客不须金马羡仙卿木天珂剑从携侣禁地琴书许畅情同有雄才夸博雅十思谁继魏元成乾隆壬戌夏五月御题【臣】梁诗正敬书
　　院本汉宫春晓圗一卷【次等日一】
　　素绢本着色画欵识云乾隆六年长至月【臣】孙祐周鲲丁观鹏奉
　　勅恭画
　　列朝人
　　书画合卷上等
　　元赵孟頫画箕子授书圗并书洪范一卷【上等天一】素笺本白描画小楷书欵云吴兴赵孟頫画并书后有赵氏子昻松雪斋赵孟頫印诸印卷前有天籁阁神逰心赏项墨林父秘笈之印诸印卷后有子京墨林子墨林外史元汴之印项子京家珍藏诸印拖尾文徴明防云右赵文敏公书尚书洪范一篇并画箕子武王授受之意为圗画既古雅而小楷精絶殆无遗恨但无嵗月可考忆尝见公所书庄子马蹄篇乃初被召为兵部郎中时书其笔意与此正同疑此亦当时之作维公以亡宋公族仕于维新之朝议者毎以为恨然武王伐纣箕子为纣至亲既受其封而复授之以道千载之下不以为非然则公独不得引以自葢乎公素精尚书尝为之集注今皆不书而独书此篇不可谓无意也崦西徐公旧藏此卷间以示余为着此以备折衷公以为何如嘉靖乙未八月文徴明书前有神逰心赏墨林外史项元汴印诸印后有文彭之印虚朗斋墨林子墨林秘玩项氏子京项墨林父秘笈之印诸印卷髙一尺二寸九分广二尺二寸七分元赵孟頫书九歌并绘圗一卷【上卷天二】
　　素绢本行楷书白描画书画相间卷后欵识云延祐六年四月十八日画并书子昻又自防云九歌屈子之所作也忠以事君而君或不见信而反踈然其忠愤有不能自已故假神人以寓厥意观其末章则显然昭然矣夏七提领有感于心命其子徳俊持此卷圗其状意恳恳也故揆闲一　一画之以酧之然不能果中提领之目否因重识之是年四月晦日也孟頫书于鸥波亭中下有赵氏子昻松雪斋二印卷中每段俱有赵氏子昻一印卷首署九歌圗三字下有刘徳新记云灵均之赋天问文生于画松雪之圗九歌又画生于文乃知文心画心正在风水相遭之际耳甲寅秋日石痴子裕公刘徳新记前有郑朴之印兰亭居士鉴赏二印又学士印半印又半印二不可识卷末有王霁字家珍藏柯氏清玩柯九思鉴定真迹三印又汪氏蒋印半印二又半印不可识卷髙一尺一寸一分广二丈二寸有竒
　　明文征明疎林浅水圗并自书诗帖一卷【上等地一】宣徳笺本前幅墨画欵识云嘉靖庚子秋八月十又八日南衡侍御过访草堂写此奉赠徴明下有徴明一印又横浦絶妙臣有书画癖诸印后幅行书五七言律诗十七首欵云近作数首书似南衡先生请教徴明顿首上后有文徴明印晤言室印玉磬山房诸印前幅髙八寸广三尺七寸后幅髙同广一丈四尺二寸四分
　　书画合卷次等
　　元赵孟頫书画陶潜遗事一卷【次等天一】
　　素绢本行草书墨画书画相间凡十五段欵识云大徳三年五月廿二日画子昻引首虞集书靖节先生遗事六大字拖尾有石清防一明文徴明盘谷圗并书叙一卷【次等地一】
　　前幅素笺本墨画未署欵后幅金粟笺乌丝防本小楷书送李愿归盘谷叙欵识云徴明书时年八十有四






　　石渠宝笈卷二十五
　　钦定四库全书
　　石渠宝笈卷二十六
　　贮
　　重华宫
　　列朝人书画
　　书轴上等
　　明董其昌书座右铭
　　书轴次等
　　明文徴明书七言律诗
　　国朝人书画
　　书轴次等
　　励杜讷书冐雨寻菊序
　　列朝人书画
　　书轴上等
　　唐韩干猿马图
　　宋徽宗梨花
　　宋李成寒林平野图
　　宋马和之荷亭纳凉图
　　元唐棣霜浦归渔图
　　元黄公望洞庭竒峯图
　　元王秋山萧寺图
　　元王林泉清图
　　元王花溪渔隐图
　　元王谷口春耕图
　　元倪瓒溪亭山色
　　元倪瓒古木竹石
　　元倪瓒秋树筠石
　　元盛懋春塘禽乐图
　　元曹知白贞松白雪轩图
　　元曹知白疎林亭子
　　元陆广仙山楼观
　　明宋克鸾尾清风图
　　明啇祚秋葵图
　　明沈周蔬笋写生
　　明沈周花下睡鵞图
　　明沈周画郭素图
　　明沈周双乌在树图
　　明沈周画枇杷
　　明唐寅写春风第一枝
　　明唐寅葑田行犊图
　　明仇英水仙蜡梅
　　明文徴明仿云林松石
　　明文徴明空林落叶图
　　明文徴明古石乔柯图
　　明文徴明疎林茒屋图
　　明文徴明嵗寒三友图
　　明文徴明茂松清泉图
　　明文徴明溪亭客话
　　明钱糓松隂趺坐图
　　明陆治防鸠红雨图
　　明项圣谟山水
　　明李绍箕谿山访隐图
　　明丁云鹏东山图
　　明董其昌仿倪瓒山隂邱壑图
　　明董其昌仿倪瓒笔意
　　画轴次等
　　宋徽宗杏花鹦鹉图
　　宋徽宗荔支图
　　宋范寛谿山行旅图
　　宋郭熈峩眉雪霁图
　　宋崔白竹鸥图
　　元赵雍秋原骏马图
　　元王丹台春晓图
　　元王松壑楼居图
　　元吴镇双松图
　　明边景昭百喜图
　　明倪端山水
　　明沈周仙桃图
　　明吕纪芦汀来雁图
　　明吕纪秋鹭芙蓉图
　　明袁崝邱溪山小景
　　无名氏书画
　　画轴上等
　　宋人松隂访隐图
　　元人访米氏云山
　　刻丝画轴上等附
　　山水图
　　羣仙庆夀图
　　仙妺献瑞图
　　绣丝画上等附
　　丹鳯朝阳图
　　画轴次等
　　唐人文防图
　　宋人折槛图
　　宋人画鹰
　　宋人贷郎图
　　宋人寒汀芦雁图
　　宋人溪山初雪图
　　元人花鸟
　　元人射雁图
　　明人望海楼图





　　钦定四库全书
　　石渠寳笈卷二十六
　　贮
　　重华宫七
　　列朝人
　　书轴上等
　　明董其昌书座右铭一轴【上等天一】
　　宣徳笺本楷书欵署其昌下有大宗伯印一印轴高四尺一寸二分广一尺六寸七分
　　书轴次等
　　明文徴明书七言律诗一轴【次等天一】
　　素笺本行书欵署徴明
　　国朝人
　　书轴次等
　　励杜讷书冒雨寻菊序一轴【次等天一】
　　素绫本行书欵署励杜讷
　　列朝人
　　画轴上等
　　唐韩干猿马图一轴【上等天一】
　　素绢本着色画无欵右方上有宋徽宗书唐韩干笔四字上钤缉熈殿寳一玺右方上有御书一玺轴高四尺二寸六分广一尺五寸
　　宋徽宗梨花一轴【上等地一】
　　素笺本着色画无欵左方中有癸亥御书之寳二玺右方下有高士竒一印轴高二尺四寸七分广一尺二寸八分
　　宋李成寒林平野图一轴【上等元一】
　　素绢本墨画无欵右方上有宋徽宗书李成寒林平野六字前有御书半玺下方有宣和一玺左方下有柯九思墨印一又柯氏秘笈一印轴髙四尺三寸广二尺一寸五分
　　宋马和之荷亭纳爽图一轴【上等黄一】
　　素笺本着色画欵署和之右方上有寄傲黄山吴氏二印下有铁笛道人金华宋氏景濂古歙世家三印左方上有浦江旌表孝义郑氏一印下有张雨私印乔篑成氏王永宁印三印轴髙一尺八寸广一尺二寸二分
　　元唐棣霜浦归渔图一轴【上等宇一】
　　素绢本淡着色画欵识云至元又戊寅冬十一月吴兴唐棣子华作下有唐棣唐氏子华二印右方下有司印半印左方下有苍嵒蕉林居士二印轴髙四尺五寸广二尺七寸七分
　　御笔题籖籖上有乾隆宸翰一玺
　　元黄公望洞庭竒峯图一轴【上等宙一】
　　素笺本墨画欵识云至正甲午七月十日大痴道人黄公望为劒庵梅中翰作下有黄公望印子久二印前有一峯主人一印后有沈度题云五湖三万六千顷拥出两山真胜境复有竒峯七十二一一摩空凌倒景琪花的的璚芝殷洞天林屋非凡间毛公坛上结仙观只许仙人常往还一峯黄君有仙骨长年住此神仙窟炉中炼就九还丹丹光炯炯明如日梅生乃是仙尉孙事师来来经几春黄君有道通儒术生能受教超齐民生绡一幅鲛人织兴来乱洒金壶墨须臾幻出山水图波浪弥漫山突兀洞庭之境存微茫画图虽短意趣长慇懃遂作梅生赠示之逺久诚难忘一峯羽化不可即梅生复作泉台客图传令子与贤孙百世珍藏犹什袭贤孙示我求长吟展观令人生嘅心黄兮梅兮有今古惟有湖山无古今永乐八年二月五日云间沈度书又文徴明跋云黄一峯为梅中翰所作山水其用笔高古纸墨若新真希世之珍也余虽癖野所见者不下数幅皆庄重有余而逸韵或减此幅可谓兼得之矣正徳庚午五月既望后学文璧上方有天籁阁墨林秘玩宫保世家诸印右方下有神品项子京家珍藏二印左方下有子京墨林秘玩二印又梅印玉堂学士之章半印二轴髙三尺七寸六分广一尺六寸
　　御笔题籖籖上有乾隆宸翰一玺
　　元王防秋山萧寺图一轴【上等洪一】
　　素笺本墨画欵识云至正壬寅秋七月吴兴王防在蓬荜居为复雷链师画下有王防印一印右方上有真赏一印下有琴书堂都尉耿信公书画之章宜尔子孙诸印左方上有丹诚一印下有晴云书屋珍藏珍玩公字信公真赏防侯珍藏程诸印轴高四尺四寸三分广一尺二寸上方
　　御题诗云秋山作四邻萧寺枕嶙峋爱此无中色留将幻里真苍松原不老碧水自离尘驴背独归客何如莲社人御题下有乾隆宸翰几暇临池二玺
　　御笔题籖籖上有乾隆宸翰一玺
　　元王防林泉清趣图一轴【上等洪二】
　　素笺本墨画欵题云溪藤洁白墨淋漓【缺】出新图亦自竒曲磵小隄横畧【缺】长林修竹隠茅茨抱琴童子行来缓引鹤髙人歩去迟众诧老夫能冩意赏音相见必题诗【缺】得予此图复需四韵如上盖欲遍求士林羣和之以辉蓬荜予喜其好事故不拒其请云至正六年九月望黄鹤山人写时年七十有五下有王防印香谷居士二印前篆书署林泉【缺】趣四字右方上有项元汴印子京父印净因庵主三印下有王时敏印一印又一印漫漶不可识左方上有天籁阁一印下有项墨林父秘笈之印一印诗塘记语有王防真迹王铎观七字轴髙三尺二寸八分广一尺二寸四分
　　元王防花溪渔隠图一轴【上等洪三】
　　素笺本墨画欵题云御儿西畔霅溪头两岸桃花渌水流东老共酣千日酒西施同泛五湖舟少年豪侠知谁在白发烟波得自由万古荣华如一梦笑将青眼对沙鸥黄鹤山中樵者王防敬为玉泉尊舅画并赋诗于上前篆书署花溪渔隠四字后有沈梦麟题云游尘野马日纷纷溪上羣峯紫翠分欲趁渔舟问津去桃花源上卜灵氛洪武癸酉九月晦日霜晴防杖过宗侄【缺二字】隠居索题俚句云华亭沈梦麟右方中又题句云终日垂竿古渡头时人谁识旧风流暂依此处种桃者还忆当年载药舟对景使人怀甪绮入山容我问巢由得鱼沽酒共妻饮一醉忘机笑狎鸥后署沈良次韵右方上有李绍私印一印下有半印不可识左方上有兰亭居士鉴赏一印轴髙三尺七寸五分广一尺七寸七分
　　元王防谷口春耕图一轴【上等洪四】
　　素笺本墨画欵题云山中旧是读书处谷口亲耕种秫田写向画图君貌取只疑黄鹤草堂前黄鹤山人王防前有周尚题云阴崖积雪树斑斑老董风流足可攀便欲结茅依此地读书松底听潺潺周尚后有郑维翰隶书题云井屋迢迢隔翠微我将濳迹荷鉏归自缘不露囊中頴岂叹人间识者稀烟桞垂垂平野沼风苖翼翼接郊畿却因偶得耕鉏暇石壁丛萝制作衣郑维翰下有王禋题云满眼荆谿入画图数椽茅屋倚苍梧秫田二顷躬耕处坐石看山酒旋沽三山王禋右方下有王氏清玩一印左方下有子孙世昌一印上边幅董其昌识云癸亥四月十一日晋陵唐君俞持赠元人题此图有老董风流尚可攀谓吾家北苑也又另行云后二日吴江道中观并记其昌右边幅又记云叔明有青弁图与此图同一笔法其昌轴髙三尺八寸八分广一尺一寸六分
　　元倪瓒溪亭山色一轴【上等荒一】
　　宋笺本墨画欵识云至正乙巳闰十月五日写溪亭山色赠琼野上人净明庵主懒瓒下有云林连印后有吕敏题云忆过梁溪宅于今向廿年赋诗清閟阁试茗恵山泉夜雨牵愁梦春云黯逺天乡情与离思看画共茫然晋陵吕敏又夏瑄隶书题云无锡山中数往还兴来吮墨写秋山图中寓意知何限说尽襟怀一段闲星沙夏瑄右方下有浴徳中和二印轴高一尺四寸四分广七寸二分左方上有
　　圣祖仁皇帝朱书太平押字一
　　元倪瓒古木竹石一轴【上等荒二】
　　素笺本墨画欵题云盈盈秋水眼波明脉脉逺山螺翠横西北风帆江路永片云不度若为情戊申正月十七日瓒右方下有徳润私印兰台览省二印轴高一尺四寸六分广八寸四分元倪瓒秋树筠石一轴【上等荒二】
　　素笺本墨画欵题云不到荆溪三十秋南津溪水亦东流用公住近金鵞岭魏族犹隣白虎邱枫叶斓斑霜落后竹枝萧瑟渚边头归逢古徳方厓叟为话谈元旧日游用大机吴人也住宜兴保安寺壬子九月十九日将还山戏写秋树筠石并诗以赠之且以呈方厓禅伯云东海云林瓒轴高一尺五寸二分广七寸三分
　　元盛懋春塘禽乐图一轴【上等日一】
　　素笺本着色画欵署子昭下有茂林修竹一印轴高一尺六寸二分广八寸八分
　　元曹知白贞松白雪轩图一轴【上等月一】
　　素笺本墨画篆书欵识云至正十二年春正月云西子画贞松白雪轩图下有素云西小隠二印右方上有张雨题识云至正十二年正月句曲张雨与云林防于贞松白雪轩其地林石奇胜牕牖明洁轩中主人抱奇才守冰操欵坐剧谈啸咏竟日云西作图各赋诗以赠境静尘虑清雨余山光变池塘閟虚闲琴酌申缱绻蔚哉春木荣憩我飞翮倦石间有题字苔蚀已难辨方外张雨又倪瓒题云境静尘虚閟馆深轩牕幽寂迥无尘云西画手堪惊絶为写双龙落翠隂倪瓒又杨维桢题云雪作寒花满院开亭亭劲质倚天栽曹君用笔能潇洒独鹤飞来印緑苔銕篴道人右方下有子京所藏项元汴印京兆宇文公谅子贞章诸印轴髙三尺九寸五分广一尺五寸五分
　　元曹知白疎竹亭子一轴【上等月二】
　　素笺本墨画欵识云至正四年七月五日写于澄江旅次曹知白下有云西一印右方下有紫灵丹房一印左方下有公绶太原王氏收藏书画图记二印诗塘张雨题云五粒松渣服食稀泠泠磵玉写清晖道人气味谁能似六月山中翠雪飞至正五年夏日句曲道者张雨又倪瓒题云地僻林深无过客松门原自不曾关展将一幅溪藤滑写得湖阴数防山沧浪漫士倪瓒又钱翼之题云独坐秋厓见穉松乱枝便已翠重重山中宰相爱天籁坐向三茆第几峯钱翼之又王防题云一个茆亭千顷月两株松树满山秋如今老作江南客水国渔乡处处留叔明王防又周翥题云雨沐秋山拥翠蠃白云高下防松萝何如着我门人住结屋临溪日咏歌荆南周翥又王行题云着屐穿云破石苔浅林行尽路方回松风似识寻源意为送泉声出涧来太原王行轴髙二尺一寸四分广一尺二寸四分
　　元陆广仙山楼观一轴【上等盈一】
　　素绢本着色画欵识云天厯四年长至写仙山楼观图陆广又幅中古篆四字不可识右方上有天籁阁项叔子子孙世昌诸印下有闵于天氏图书宫保世家项子京家珍藏诸印又一印漫漶不可识左方上有檇里项氏世家寳玩一印下有子京项元汴氏半印二幅中押缝有项墨林鉴赏章寄傲桃里真赏鼎印诸印诗塘董其昌识云陆天游画一幅好事者离为二轴玉水先得一轴凡十余年又得其副合之双美遂若雌雄之劒复聚延津亦奇矣过长水鉴赏永日遂题此以俟观者董其昌又李楷识云古人作事精神常满宙合间翰墨虽细皆有为呵防故分合珪璧皆定理也陆天游之笔久见赏于元宰先生今归起伯孙氏物各有主吾以信子瞻之语河濵李楷下边幅李日华跋云陆天游画品在幼文云西间以萧散幽澹为宗若濶幅雄肆之笔絶不易得也玉水此帧乃联素为之者先得其左又得其右脗然延津之合也奇甚奇甚竹懒李日华题又查士标跋云陆天游画为元代名家称北宗后来之冠此幅则仿北苑秀韵沈郁足与吴仲圭王叔明抗衡余旧藏南村髙隠图同一笔法乃不盈二三尺如此巨轴尤可寳也绣丞黄君购得之余为鉴定竝识数言查士标轴髙四尺三寸广二尺九寸八分左方上
　　御题诗云羽帔霞裳佺羡流虚无指防小淹留我亦松间眠白鹤共尔歩登云外楼御题下有稽古右文之玺乾隆宸翰二玺
　　御笔题籖籖上有乾隆宸翰一玺
　　明宋克鸾尾清风图一轴【上等昃一】
　　金粟笺本墨画竹欵云宋克为声外藏主写下有仲温一印右方上有题句云山人写竹枝宛若鸾鳯尾挂之向禅房四座清风起欵署幻叟轴髙一尺六寸六分广九寸三分
　　明商祚秋葵图一轴【上等辰一】
　　素绢本着色画欵云商祚写上钤一印漫漶不可识轴髙四尺二分广二尺四寸五分
　　御笔题籖籖上有乾隆宸翰一玺
　　明沈周蔬笋写生一轴【上等宿一】
　　素笺本墨画欵识云治二年冬长洲沈周下有启南石田二印轴髙一尺七寸七分广九寸三分
　　明沈周花下睡鵞图一轴【上等宿二】
　　素笺本着色画欵题云磊落东阳笔下姿风流崔白未成诗鵞羣本是王家帖传过羲之又献之石田老迂沈周画下有沈氏启南白石翁二印前有竹庄一印后彭年题云湖风晓雨湿苍青兴庆池头见雪翎五十万钱原有价笑人轻易换黄庭隆池山樵彭年左方下有沈氏受兹晚香堂藏二印轴高四尺六分广一尺九寸七分
　　明沈周画郭索图一轴【上等宿四】
　　素笺本墨画欵题云漷漷索索还用草缚不敢横行沙水夜落沈周下有石田一印轴髙一尺五寸三分广九寸六分
　　明沈周双乌在树图一轴【上等宿四】
　　素笺本墨画欵题云陆郎无母不怀橘见画慈乌双泪滴枣林夜寒霜色白有乌哺母方垂翼鸣声哑哑故巢侧孝子在下乌在树触目触心当不得何须故木世动人陆郎为乌悲所亲甲子冬十月长洲沈周下有启南石田二印轴高四尺三寸七分广一尺六寸三分
　　明沈周画枇杷一轴【上等宿五】
　　宣徳笺本墨画欵题云有果产西蜀作花凌早寒树繁碧玉叶柯叠黄金丸沈周下有启南石田二印右方下有墨林子一印左方下有陈氏子子孙孙永寳之一印轴髙一尺五寸一分广一尺四寸六分
　　明唐寅写春风第一枝一轴【上等列一】
　　素笺本墨画欵题云残冬风雪宿君家烛影横杯隔绛纱三载重来论契濶前几夜梦梅花正徳己巳季冬朔后五日再宿子儋存余堂中时风雪寒甚写此寄兴且索浮休和之唐寅书上钤吴趋一印右方下有唐伯虎六如居士二印上方薛章宪题云枳篱竹落野人家蝉翼疏疏晃帐纱记取月明清不寐风炉瀹茗对疏花薛宪章应教补空右方下又俨斋秘玩一印轴髙三尺七寸四分广八寸八分
　　御笔题籖籖上有乾隆宸翰一玺
　　明唐寅葑田行犊一轴【上等列二】
　　素笺本墨画欵题云骑犊归来绕葑田角端轻挂汉编年无人解得悠悠意行过松隂懒着鞭唐寅画下有唐伯虎六如居士二印前有吴趋一印右方中有苍岩棠村审定二印下有萝轩鉴藏武林翁氏书画记二印左方上有竹溪秘玩一印下有衣园居士子孙寳之二印轴高二尺三寸五分广一尺三寸三分
　　明仇英水仙蜡梅一轴【上等张一】
　　素绢本着色画欵识云明嘉靖丁未仲冬仇英实父为墨林制下有十洲仇英实父二印左方上有神品连印下有长安项元汴印墨林秘玩项子京家珍藏诸印轴高一尺四寸七分广七寸七分
　　明文徴明仿云林松石一轴【上等寒一】
　　素笺本墨画欵识云予少习画每见古人用笔自愧不能得其万一遂阁笔不觉二十余年矣偶展内府画院所藏云林真迹余复仿笔意虽未曲尽其妙亦可为知者共鉴耳嘉靖丁巳长洲文徴明画并识下有文徴明印一印轴高二尺二寸广一尺
　　御笔题籖籖上有乾隆宸翰一玺
　　明文徴明空林落叶图一轴【上等寒二】
　　素绢本墨画欵题云歩入空林中踽踽吟正苦时闻落叶声却讶催诗雨徴明下有文徴明印一印轴髙一尺七寸二分广七寸二分
　　明文徴明古石乔柯图一轴【上等寒三】
　　素笺本墨画欵题云古石埋苍藓乔柯舞翠阴不教霜雪损自负歳寒心徴明下有文徴明印一印轴髙一尺五寸广八寸五分
　　明文徴明疎林茒屋图一轴【上等寒四】
　　素笺本墨画欵题云佛座香灯竹里茶新年行乐得僧家萧然人境无车马次第空门有歳华几日南风消积雪一畨春色近梅花坐吟残照归来缓古木荒烟散晚鸦春初偶同子重过竹堂赋此是歳正徳甲戌徴明后有徴明衡山二印右方下有竹溪秘玩光云楼图书二印左方上有教忠堂藏衣园居士二印下有道普有明文靖世家图书二印轴髙二尺一寸广一尺七分
　　明文徴明歳寒三友图一轴【上等寒五】
　　素笺本墨画隶书欵云歳寒三友图徴明下有文徴明印一印轴髙一尺三寸七分广七寸六分
　　明文徴明茂松清泉图一轴【上等寒六】
　　素笺本着色画欵识云嘉靖壬寅四月廿日徴明笔下有文徴明印衡山二印轴髙二尺七寸一分广一尺四寸
　　明文徴明溪亭客话一轴【上等寒七】
　　素笺本淡着色画欵题云绿树阴阴翠盖长雨余新水涨回塘何人得似山中叟对语溪亭五月凉徴明下有徴明徴仲父印二印轴髙二尺广一尺二分
　　明钱谷松阴趺坐图一轴【上等来一】
　　素笺本墨画欵署钱谷下有钱叔寳氏一印轴髙一尺六寸七分广九寸
　　明陆治双鸠红雨图一轴【上等暑一】
　　素笺本墨画欵题云梦转枝头花正红是谁啼雨损花容行人瞥见春狼籍错认中山午夜风包山陆治后有陆氏叔平包山子二印轴髙四尺一寸五分广一尺六寸八分
　　明项圣谟山水一轴【上等往一】
　　素笺本墨画欵题云山不动兮草木振水无息而原泉清感以天地之精气斯为造物之恒情其惟至人之视听上寄千圣之聪明下尽庸愚贤智徳不为异说摇至诚吾友卜愳庵论心二十余年尔我无间且深爱余笔墨歳赠一纸为年谱今庚辰以闰正月多欲索一纸以纪歳时余因小结草堂笔砚久废忽易两朔晦春去稍闲为之捉管又以劳积倦生懒于题句四月望后即为元儿行合礼迨泛蒲后雨深大恐湿气蒸人殊无佳趣兹既望五日题成四韵以归愳庵崇祯十三年夏五之己亥日弟项圣谟记下有山水之灵槖之五十九世孙二印前有别有天地神而明之存乎其人二印右方下有号易庵父大酉项圣谟书画印二印左方下有恵栋之印一印轴髙二尺六寸四分广九寸五分明李绍箕谿山访隠图一轴【上等秋一】
　　素笺本着色画欵识云谿山访隠己丑十月绍箕写于茂谦丈澹然斋中下有绍箕之印一印轴髙三尺七寸五分广一尺四寸九分
　　明丁云鹏东山图一轴【上等收一】
　　素笺本着色画欵云州民丁云鹏为徐使君作下有丁云鹏印南羽氏二印前篆书署东山图三字左方下有宋氏穉佳书画库记一印轴髙五尺一寸广一尺二寸三分
　　御笔题籖籖上有乾隆宸翰一玺
　　明董其昌仿倪瓒山阴邱壑图一轴【上等冬一】素笺本墨画欵识云倪元镇山阴邱壑图京口陈氏所藏余曽借观未及摹成粉本聊以巨然关山雪霁图拟为之元宰下有宗伯学士董氏元宰二印诗塘陈继儒识云云林画三吴之家以有无为清俗董宗伯墨迹亦然此图元宰以董巨而兼带云林真所谓好学栁下者也谅赏鉴家自有巨眼在陈继儒题轴高三尺广一尺四寸一分
　　明董其昌仿倪瓒笔意一轴【上等冬二】
　　素笺本墨画竝临原诗三絶句欵识云倪云林画山水书宋僧诗四絶于上余见之吴门王承天守家已忘其一因仿云林画录三首元宰下有董其昌一印右方上有笔精墨妙一印下有萝轩审定清白之遗二印左方下有教忠堂藏衣园居士子孙寳之三印轴高四尺三寸三分广一尺四寸六分
　　画轴次等
　　宋徽宗杏花鹦鹉图一轴【次等天一】
　　素绢本着色画欵题竝识云五色鹦鹉来自岭表养之禁籞驯服可爱飞鸣自适往来于苑囿间方中春繁杏遍开翔翥其上雅诧容与自有一种态度纵目观之宛胜图画因赋是诗焉天产干皋此异禽遐陬来贡九重深体全五色非凡质吐多言更好音飞翥似怜毛羽贵徘徊如饱稻粱心缃膺绀趾诚端雅为赋新篇歩武吟御制御画并书下有押字一上钤御书之寳一玺
　　宋徽宗荔支图一轴【次等天二】
　　素笺本着色画欵署宣和御墨四字上钤一玺不可识
　　宋范寛谿山行旅图一轴【次等地一】
　　素绢本墨画无欵诗塘有董其昌书北宋范中立谿山行旅图十字
　　宋郭熙峩眉雪霁图一轴【次等元一】
　　素绢本着色画欵署郭熙诗塘
　　皇帝青宫时题诗云积翠林峦湿未干迢迢蜀道接长安石门氷雪尘氛净驴背风霜客路难梵宇凌空知日近翠微开霁倚云看河阳一幅风流笔三十二峯春正寒寳亲王长春居士题下有寳亲王寳长春居士二玺前有随安堂一玺宋崔白竹鸥图一轴【次等黄一】
　　素绢本着色画欵署崔白
　　元赵雍秋原骏马图一轴【次等宇一】
　　素绢本着色画未署欵右方上有赵氏仲穆一印
　　元王防丹台春晓图一轴【次等宙一】
　　素笺本墨画篆书欵识云至正十有四年五月吴兴王叔明为子安作右方上署丹台春晓四字右边幅有董其昌跋一
　　元王防松壑楼居图一轴【次等宙二】
　　素笺本淡着色画篆书欵云松鹤楼居黄鹤山樵王叔明画
　　元吴镇双松图一轴【次等洪一】
　　素绢本墨画欵识云泰定五年春二月清明节为雷所尊师作呉镇
　　明边景昭百喜图一轴【次等荒一】
　　素绢本着色画干鹊欵识云宣徳丁未孟秋陇西边景昭写
　　明倪端山水一轴【次等日一】
　　素绢本着色画欵署楚江倪端
　　明沈周仙桃图一轴【次等月一】
　　素绢本着色画欵题云一开还一结千歳只寻常畱得山翁在何妨三度尝沈周为遗斋赠诗塘有文徴明题句一
　　明吕纪芦汀来雁图一轴【次等盈一】
　　素绢本墨画欵署吕纪
　　明吕纪秋鹭芙蓉图一轴【次等盈二】
　　素绢本着色画欵署吕纪
　　明袁崝邱溪山小景一轴【次等昃一】
　　素笺本墨画未署欵有崝邱袁子一印
　　无名氏
　　画轴上等
　　宋人松阴访隠图一轴【上等天一】
　　素笺本墨画右方上有绍兴一玺下有明安国印参政之章二印左方下有项子京家珍藏水东金李穉仙父桐孙堂家藏书画之印二印轴髙一尺四寸广七寸九分
　　元人仿米氏云山一轴【上等地一】
　　素笺本墨画右方下有定国文敏一印左方下有易庵图书王长安父二印轴髙一尺七寸六分广一尺一寸
　　附刻丝画轴上等
　　山水一轴【上等天一】
　　宋本五色织左方中织子蕃制三字下一印不可识右方下有刘延之印一印轴髙二尺九寸六分广一尺一寸七分
　　羣仙庆夀图一轴【上等地一】
　　国朝制五色织轴髙四尺九寸五分广三尺九寸
　　仙姝献瑞图一轴【上等元一】
　　国朝制五色织轴髙广俱同前
　　附绣线画轴上等
　　丹鳯朝阳图一轴【上等天一】
　　国朝制五色绣轴髙六尺二寸六分广三尺一寸六分
　　画轴次等
　　唐人文防图一轴【次等天一】
　　素绢本着色画
　　宋人折槛图一轴【次等地一】
　　素绢本着色画左方上
　　御书旧作云玉绳低鹤禁朱鸟焕螭坳鸾扇非烟散鸳班委佩敲佞臣方唯唯直士独嘐嘐自具松筠操难容泾渭淆撄龙鳞岂怯折鹿角曾摎奚用槛重辑还同罟不抛纳忠余宿将介节叹征茅企想都俞世盈庭喜泰交后识云赋得折槛旌直臣旧作乃试翰詹诸臣题也甲子仲春偶阅内府书画及此图辄书于左下有乾隆宸翰几暇临池二玺
　　宋人画鹰一轴【次等元一】
　　素绢本着色画上方有莫士安蔡祐邹奕潘若水杨泉诸题句
　　宋人货郎图一轴【次等黄一】
　　素绢本着色画
　　宋人寒汀芦雁图一轴【次等宇一】
　　素绢本着色画
　　宋人溪山初雪图一轴【次等宙一】
　　素绢本着色画
　　元人花鸟一轴【次等洪一】
　　素绢本着色画
　　元人射雁图一轴【次等荒一】
　　素绢本着色画
　　明人画望海楼一轴【次等日一】
　　素绢本着色画











　　石渠寳笈卷二十六
<子部,艺术类,书画之属,石渠宝笈>
　　钦定四库全书
　　石渠宝笈卷二十七目録
　　贮
　　重华宫
　　国朝人
　　畵轴上等
　　恽寿平五清图一轴
　　恽寿平枯木竹石
　　王翚平林散牧图
　　王原祁秋山图
　　王原祁虞山秋色图
　　王原祁山村雨景
　　王原祁草堂烟树图
　　王原祁仿倪瓒山水
　　王原祁仿黄公望山水
　　王原祁松亭山色图
　　王原祁仿北宋人山水
　　赫奕雨壑风林图
　　赫奕畵唐人诗意图
　　赫奕丹枫翠岫图
　　赫奕秋山云树图
　　张鹏翀翠巘髙秋图
　　董邦逹九阳消寒图
　　董邦逹防桥覔句图
　　董邦逹溪山霁雪图
　　唐岱孙祜合仿李唐寒谷先春图
　　唐岱仿赵孟頫山水
　　余省东篱秀色图
　　沈源畵新月诗意
　　畵轴次等
　　恽寿平东篱秋色图
　　恽寿平富贵图
　　恽寿平菊花
　　王翚岩栖髙士图
　　王原祁仿倪瓒山水
　　赫奕禁园秋霁图
　　赫奕烟江渔艇图
　　赫奕山水
　　蒋廷锡瑞蔬图
　　蒋廷锡牡丹
　　蒋廷锡藤花山雀图
　　蒋廷锡蟠桃图
　　髙其佩八骏图
　　髙其佩双骏图
　　髙其佩庐山瀑布图
　　慎郡王允禧山静日长图
　　戴天瑞春山胜事图
　　戴天瑞山水
　　张鹏翀松梅清韵图
　　朱沦瀚潇湘烟霭图
　　唐岱千山落照图
　　唐岱夏山髙逸图
　　院本新丰图











　　钦定四库全书
　　石渠寳笈卷二十七
　　贮
　　重华宫八
　　国朝人
　　画轴上等
　　恽夀平五清图一轴【上等天一】
　　素绢本墨画水月松竹梅欵识云辛酉初秋南田夀平制下有恽正叔夀平二印前署五清图三字下又自识云画有髙逸一种用笔之妙如虫书鸟迹无意为佳所谓遗筌舍筏离尘境而与天游清晖澹忘不可以言传矣夀平识下有南田草衣一印轴髙二尺六寸八分广一尺二寸
　　恽夀平枯木竹石一轴【上等天二】
　　素牋本墨画欵题云竹影满凉似水断崖踈雨数竿秋云溪外史下有云衣居士夀平二印右方下有錬雪鉴定一印左方下有松乔堂书画印一印轴髙二尺五寸二分广一尺一寸四分
　　王翚平林散牧图一轴【上等地一】
　　素绢本着色画欵识云文湖州平林散牧图唐解元有橅本致佳因仿之康熈歳次壬午小春望日耕烟外史王翚下有王翚之印石谷子二印前有海虞一印右方下有沧江白髪耕烟外史时年七十有一二印轴髙二尺六寸六分广一尺七寸五分
　　王原祁秋山图一轴【上等元一】
　　素牋本着色画欵识云康熙壬午长春仿黄子久秋山于京师邸舍娄东王原祁后有王原祁印麓台二印前有古期斋一印左方下有兴与烟霞防一印轴髙二尺三寸二分广一尺二寸八分上方张照书
　　御题诗云三庚无那暑气炎纱櫺八面开书室吟哦静里遣小年左图右史陈无逸挂壁吴绫装尺幅本朝作者麓台笔规模唐宋弱元明胸中自有天然质一川平逺万里空揷天青嶂髙无匹尤爱老松岩腰出羊肠难上疑盩厔溪亭对此听飞涛苍石白泉复澎泌如是坐观兼卧游观游两忘三即一满座清凉似作秋梧梢轻籁飘瑟瑟不知题句者为谁长掇菁芬消永日乾隆御题【臣】张照敬书下有臣照聨印
　　王原祁虞山秋色图一轴【上等元二】
　　宣徳牋本着色画欵题云人説秋光好秋光此处寻红黄间树里云水映山岑康熈辛巳春日长安邸舍忆虞山秋色仿大痴笔麓台祁下有王原祁印麓台二印前有扫华庵一印右方下有石师道人一印轴髙三尺七分广一尺四寸四分诗塘
　　御题诗云虞山山色朝夕变惟有秋光最可人老笔萧萧为写照髙松落落皆传神尽绕红叶争繁艳却与白云结好邻吴下年年秋不改麓台几度参迷因御题下有潄芳润乾隆宸翰二玺王原祁山邨雨景一轴【上等元三】
　　素绢本墨画欵识云近溪幽湿处全借墨华浓唐人此语真所谓诗中画也偶图数笔觉满幅冷光又非画中诗耶戊子深秋适树翁老先生南归言别遂以赠之其工拙不复问矣王原祁下有王原祁一印前有画图留与人看一印右方下有麓台一印轴髙四尺六寸三分广一尺七寸二分诗塘
　　皇帝青宫时题诗云竹树宴蒙处溪桥杳霭时水风翻栁浪雾雨沐山姿气韵三秋润烟岚尺幅宜司农潇洒笔似读许浑诗寳亲王长春居士题下有寳亲王寳长春居士二玺前有乐善堂图书记一玺
　　王原祁草堂烟树图一轴【上等元四】
　　素牋本着色画欵识云古人用笔意在笔先然妙处在藏锋不露元之四家化浑穆为萧洒变刚劲为和柔正藏锋之意也子久尤得其要可及可到处正不可及不可到之处个中三昧在深参而自防之康熙乙未暮春画于谷贻堂并题王原祁年七十有四下有王原祁印麓台二印前有画图留与人看一印右方下有西庐后人一印轴髙二尺六寸三分广一尺二寸六分诗塘梁诗正书
　　皇帝青宫时题诗云屋壁淋漓悬尺素琅琊妙笔写烟树草堂空对夕阳间伊人宛在知何处苍苍暮景遥空白云山滃翠迷咫尺檐前弗弗起飘风独与髙秋留本色寳亲王长春居士题后有寳亲王寳染翰二玺前有乐善堂一玺后署梁诗正谨书五字下有梁诗正养仲二印
　　王原祁仿倪瓒山水一轴【上等元五】
　　宣徳牋本墨画欵识云画忌率笔于荒率中得平淡涵泳之致云林笔墨出人一头地处也余还家后理楫迎
　　銮兴到不觉技痒漫写此意仓猝中自无佳趣应为识者所笑耳时乙酉上已后一日求是堂中作麓台祁下有王原祁印麓台二印前有画图留与人看一印右方下有西庐后人一印轴髙二尺广一尺三寸
　　王原祁仿黄公望山水一轴【上等元六】
　　素牋本墨画欵识云大痴画经营位置可学而至荒率苍莽不可学而至思翁得力处全在于此此图余仿其意丙戌冬日消寒漫笔王原祁下有王原祁印麓台二印前有画图留与人看一印右方下有西庐后人一印轴髙三尺二寸八分广一尺五寸七分
　　王原祁松亭山色图一轴【上等元七】
　　素绢本着色画欵云翰林院侍讲学士臣王原祁奉
　　勅恭画下有臣原祁一印轴髙六尺一寸四分广二
　　尺九寸九分
　　王原祁仿北宋人山水一轴【上等元八】
　　素牋本墨画欵识云世人论画以笔墨而用笔用墨必须辨其次第审其纯驳从气势而定位置从位置而加皴染畧一任意便疥癞满纸矣每于梅道人有墨猪之诮精深流逸之故茫然不解何以得古人用心处余急于此指出得其三昧即得北宋之三昧也康熙乙未长夏画并题王原祁年七十有四后有王原祁印麓台二印前有画图留与人看一印左方下有西庐后人一印轴髙三尺三寸一分广一尺八寸七分赫奕雨壑风林图一轴【上等黄一】
　　素绢本墨画欵云【臣】赫奕恭画下有赫奕恭画二印轴髙一尺七寸八分广一尺四寸上方
　　圣祖仁皇帝书朱子六言诗一首识云録朱子诗下有康熙稽古右文二玺前有心手相师一玺赫奕画唐人诗意图一轴【上等黄二】
　　素绢本着色画欵云【臣】赫奕恭画下有赫奕恭画二印轴髙二尺六寸五分广一尺八寸四分左方上
　　圣祖仁皇帝书唐人七言截句一首识云唐句下有康
　　熈稽古右文二玺前有中和一玺
　　赫奕丹枫翠岫图一轴【上等黄三】
　　素绢本着色画欵云【臣】赫奕恭画下有【臣】赫奕恭画二印轴髙二尺五寸五分广一尺一寸九分上方
　　圣祖仁皇帝书唐人五言律一首识云録张祜下有康
　　熙稽古右文二玺前有中和一玺
　　赫奕秋山云树图一轴【上等黄四】
　　素绢本着色画欵云【臣】赫奕恭画下有【臣】赫奕恭画二印轴髙四尺三寸七分广一尺九寸一分左方上
　　圣祖仁皇帝书唐人七言截句一首识云録唐张祜诗下有康熙宸翰保合太和二玺前有日镜云伸一玺
　　张鹏翀翠巘髙秋图一轴【上等宇一】
　　素牋本着色画欵题云佳辰献图画晓出鳯城西双涧遥看落层峯近可跻绕林红叶满隔岸白云低篱菊花争揷囊萸酒共擕玉泉萦
　　御苑琼岛接招提优渥花糕赐从容防笔题晚归吟思好新月印前溪【臣】以下直余闲作山水一帧当九日登髙之防侑万年献夀之觞【臣】学画以来将及三纪通籍后所遇山水古迹触发殊少倘
　　睿鉴指示秘要得所师承庶稍脱凡近也乾隆九年甲子重九日詹事【臣】张鹏翀恭进下有【臣】鹏翀玉堂仙吏二印前署翠巘髙秋四字右方下有人境庐翠交庭二印轴髙三尺一寸五分广一尺五寸五分左方上
　　御题诗云问我绘事应师谁横岭近在帝城西从来师心非所贵师古道逺劳攀跻鹏翀汝诗脱筌蹄欲侔元白志不低我于诗画渉藩篱安能示汝匪手擕得其环中游方外畴谓半偈非全提佳节展汝山水竒兴酣走笔一漫题黄花笑我拈吟髭萧萧写影临清溪乾隆九年九月九日御题下有乾隆宸翰几暇临池二玺
　　董邦达九阳消寒图一轴【上等宙一】
　　宣徳牋本着色画九阳节风景欵云【臣】董邦达恭绘下有达字侍从臣二印轴髙三尺六寸二分广二尺一寸七分幅中
　　御笔分九则小楷书题句其一云大易竒爻数纪干阳初回日九方权却教绣户拈红侣都把少陵诗意传下有防暇怡情一玺其二云觱发寒威淡逺空两峯谁镂玉西东后凋颜色分明在便是当年黄绮翁下有澂观一玺其三云积素迷蹊掩旧扉春和一室独研防山隂舟繋相寻者访戴伊人是也非下有染翰一玺其四云侵肌栗烈飒寒风卒嵗茅檐念寠穷识得贞元旋转处梅梢春信已标红下有太璞古香二玺其五云唐风读罢嵗云休好乐无荒共酢酧腊鼓喧鸣春草发分阴谁惜白驹流下有德充符一玺其六云融融淑气庆昭苏仙木椒盘入画图酌酒介眉增乐事春风头踏到皇都下有清玩一玺其七云花树烘霞送尾寒太平鼓吹满长安春光六月莲为火九陌通宵焰是兰下有防心不逺一玺其八云七月诗传于耜宜东郊俶载老农知服畴念彼长年苦乘屋闲来未防时下有得佳趣一玺其九云桃渐红时栁渐青余寒消尽落阶蓂授时惕息深宫里不共诗人醉野亭后欵识云秘府旧传消寒图按九阳之次各系一诗不知谁氏所作今仿其意命绘为图因各题断句一首亦钦若授时之意也乾隆甲子长至御识后有乾隆宸翰防暇临池二玺董邦达灞桥题句图一轴【上等宙二】
　　宣德牋本淡着色画欵云【臣】董邦达恭画下有达字侍从臣二印轴髙三尺五寸广一尺七寸五分右方上
　　御题诗云驴背风流未足思来今去古只如斯可知学士忘筌画便是相公得意诗乾隆甲子畅月御题后有乾隆宸翰防暇临池二玺
　　董邦逹溪山霁雪图一轴【上等宙三】
　　宣徳牋本淡着色画欵云【臣】董邦逹恭画下有逹侍从臣二印前篆书署溪山霁雪四字轴髙二尺四寸五分广二尺九寸五分左方上
　　御题诗云太行之麓森巍峩阳崖牝壑纠纷罗经千年树防软莎沍寒不凋緑在科青女借得云锦梭一夜幻出琼瑶葩晓来开霁寒剧加旗亭有酒不可賖谁能驴背寻诗哦回峦复谷何逶迱中有逸民三两家太古歳月忘羲娥迷离积素隐峯螺如有风来飘玉沙盈三尺幅千里多无画家习同擘窠题诗笔冻烦频呵乾隆乙丑年新正人日御题下有乾隆宸翰几暇临池防心不逺三玺前有御赏一玺
　　唐岱孙祜合仿李唐寒谷先春图一轴【上等洪一】素牋本着色画欵识云寒谷先春乾隆九年春王月奉
　　勅仿李唐【臣】唐岱孙祜恭画下有【臣】唐岱朝朝染翰二印轴髙一丈一尺一寸广八尺六分左方上
　　御题诗云渉海覔方蓬登陆凌岱华鞭石岂逹举云軨亦难驾平生山水心不减东山谢坐游千里路兼消万几暇李唐古之人艺圃堪称伯继迹羌孰能丹青空满架我欲传其神求诸其匹亚是图合作成如集柰与蔗奥域防且幽棱峯露天罅判势异旗鼔亲形譬姻娅流泉寒不凝珠颗崖间泻精蓝隠树颠午梵钟声罢两山环抱处盘土可以稼小轩三四槛讵必凌云榭萧然太古民笑傲何不嗄梅妻防破顔胎仙倚而讶貎此寒谷春信是探元化若无李唐迹谁辨鸡林价图绘诚余事今古何冬夏无怪读书人頽风吁日下乾隆甲子仲春御题并书下有惟精惟一乾隆宸翰二玺
　　唐岱仿赵孟頫山水一轴【上等荒一】
　　素绢本着色画欵云仿赵孟頫【臣】唐岱恭画下有【臣】唐岱恭画二印轴髙二尺五寸广一尺七寸右方上
　　御题诗云天际新螺翠欲浮坐来九夏似深秋岩腰古寺开青嶂渡口欹桥锁碧流清籁吟空金气肃寒鸦归树暮烟収丹青妙处夸生动毎对溪山一为畱御题下有惟精惟一乾隆宸翰二玺余省东篱秀色图一轴【上等日一】
　　宣德牋本着色画菊花欵识云乾隆九年九日【臣】余省奉
　　勅临生恭画下有余省联印右方中梁诗正和御制元韵题云秋容谁写照笔妙化工施欲酿泉中味犹传篱下诗雁横寒露外人瘦晚风时忆许赓
　　题句重阳不负期重阳前一日奉
　　命书和题菊诗【臣】梁诗正恭和左方中张照和云犹轻甘谷隗肯比苎萝施有影皆成画无言亦可诗金风玉露下蝉去雁来时手把离骚客清香若与期【臣】张照恭和下励宗万和云铅华都洗净冷艳傲威施貎入王维画如吟靖节诗香留残墨里影怯薄寒时一自邀
　　宸咏芳名万古期臣励宗万恭和又下张若霭和云五色秋呈艳霜毫巧设施寒香彭泽韵晚节魏公诗缬额安黄缁衣赐紫时郦泉通太液咫尺与仙期【臣】张若霭恭和轴髙三尺六寸五分广二尺一寸右方上
　　御题诗云如是空非色谁教铅粉施能知花外趣堪作画中诗露朶盈盈际风枝洒洒时落英如可啜何必学安期御题下有乾隆宸翰防笔流云藻二玺左方上
　　御笔署东篱秀色四字后有防逺辞文陶冶性灵
　　二玺
　　沈源画新月诗意一轴【上等月一】
　　宣德牋本着色画欵识云乾隆十年春正月【臣】沈源恭画下有【臣】沈源恭画联印轴髙三尺九寸广一尺七寸右方上
　　御书新月诗云新月如钩低玉绳谁参形色得相应半全省识浑无碍三五未临亦絶胜大树烘春燃麝粉莲花照夜剪吴绫琉璃一盏余膏尽古佛分明谒寳灯后识云今年正月哉生魄天角一痕逺明积素致可爱玩因成新月长律一章勅院【臣】沈源绘为图以志风光节物之佳非夸诗句工好也乙丑上元后八日御识下有乾隆宸翰乐天二玺
　　画轴次等
　　恽夀平东篱秋色图一轴【次等天一】
　　素绢本着色画诗塘欵题云我对黄华黙不语黄华对我如有情瘦茎叶叶带霜气繁英片片含秋清黄鹅紫凤娇欲舞金幢玉节纷来迎南山悠然长在眼满手秋光餐落英宋人有东篱傲霜枝图因仿其意然模花范叶之间犹未能尽态极妍聊与赏音发笑云溪外史夀平题恽夀平富贵图一轴【次等天二】
　　素绢本着色画欵题云曽依瑶圃三株树长防蓬莱五色云瓯香馆橅北宋人法夀平
　　恽夀平菊花一轴【次等天三】
　　素绢本着色画欵题云我对黄花黙不语花枝向我如有情痩茎叶叶带霜气繁花片片含秋清江南种菊之盛无如练川娄东而吾郡澄江欲与相敌每深秋游赏载丹粉以玩化工之灵竒意甚乐之南田夀平
　　王翚岩栖髙士图一轴【次等地一】
　　宣德牋本墨画欵题云髙士岩栖趣自幽白云天半读书楼银河落向千峯里长和松涛万壑秋石谷王翚画并题前有恽夀平题句一后有笪重光题句一
　　王原祁仿倪瓒山水一轴【次等元一】
　　素牋本墨画欵识云画家惟云林最为髙逸故与大痴同时相传有倪黄合作两家气韵约略相似后之笔墨家宗焉余于此中亦有一知半觧近日办公之暇适当静摄见案头侧理便为涂抹未识稍有相应处否识者自能辨之康熙壬辰二月下澣画于京邸谷诒堂麓台祁年七十有一
　　赫奕禁园秋霁图一轴【次等黄一】
　　素绢本着色画欵云【臣】赫奕恭画左方上
　　圣祖仁皇帝题云树冷催蝉咽荷疎表影长深秋残暑气防爽待髙阳户外逺尘迹园中多蕙香溶溶新雨霁吟乏愧成章壬午书下有康熙稽古右文二玺前署禁园秋霁四字有畅春一玺赫奕烟江渔艇图一轴【次等黄二】
　　素绢本着色画欵云【臣】赫奕恭画右方上
　　圣祖仁皇帝书米芾七言截句一首识云仿米下有康熙宸翰保合太和二玺前有佩文斋一玺赫奕山水一轴【次等黄三】
　　素绢本着色画欵云【臣】赫奕恭画
　　蒋廷锡瑞蔬图一轴【次等宇一】
　　素绢本着色画自书赞并识云雍正三年十月初五日
　　宣示圆明园畦圃莱菔一根九枝红润鲜洁彩色焕发谨按瑞命纪曰王者德被四海则草木连理果实骈蒂分枝
　　皇上德洋恩溥
　　御极以来嘉庥瑞应屡见叠呈兹
　　御园莱菔九枝骈蒂天人交感之理信可徴也【臣】廷
　　锡谨绘图书赞以
　　进赞曰
　　圣皇徳泽被九有天禧地瑞集孔厚黍谷九穂稻九岐紫花菘根复呈九九为干德九为阳九九相承
　　寳厯长应与九英芝并列濡毫拜进九如章经筵讲官户部左侍郎内阁学士里行【臣】蒋廷锡前署
　　御园瑞蔬图赞六字
　　蒋廷锡牡丹一轴【次等宇二】
　　金牋本着色画欵云【臣】蒋廷锡恭画右方上
　　圣祖仁皇帝题云晨葩吐禁苑花莳就新晴玉版参仙蕋金丝杂緑英色含泼墨发气逐彩云生莫讶清平调天香自有情后署咏各种牡丹五字下有康熙宸翰一玺前有佩文斋一玺
　　蒋廷锡藤花山雀图一轴【次等宇三】
　　素绢本着色画欵云【臣】蒋廷锡恭画左方上
　　圣祖仁皇帝题云石上生孤藤弱蔓依石长不逢髙枝引未得凌空上何处堪托身为君长万丈下有体元主人万防余暇二玺前有日镜云伸一玺蒋廷锡蟠桃图一轴【次等宇四】
　　素绢本着色画欵云【臣】蒋廷锡恭画左方上
　　圣祖仁皇帝书唐人七言截句一首下有康熙宸翰保
　　合太和二玺前有佩文斋一玺
　　髙其佩八骏图一轴【次等宙一】
　　素绢本着色指画欵云髙其佩指头画右方上
　　皇帝青宫时题诗云苜蓿平川数十里防株杨栁秋风里两驹竝驰若惊鸿一匹龁草闲且喜卧者有二立者一老马摩痒如龙视就中紫驑独称神滚地生风尘欲起奚官无事但立望两人容与疎林底古人画马用秋毫髙君画马用十指腕下生风何足云指头运意得神髓悬之髙堂秋意多哂余兴在南海子雍正甲寅畅月寳亲王长春居士题后有寳亲王寳不为物先长春居士三玺前有随安堂一玺上方中
　　御笔大书神字
　　髙其佩双骏图一轴【次等宙二】
　　素绢本着色指画欵云髙其佩指头画右方下
　　皇帝青宫时题诗云平川苜蓿烟蒙蒙一株老栁秋阳中二马昻藏趂西风蹀躞意态杰且雄一匹摩痒一匹卧惊鸿脱兎凡马空当年画马称韩干安排笔墨成欵段何如一指运千钧墨汁淋漓法不乱自今绘院传竒观不在毫端在指端寳亲王长春居士题时甲寅秋七月下有寳亲王寳长春居士二玺前有芝兰室一玺
　　髙其佩庐山瀑布图一轴【次等宙三】
　　素绢本着色指画欵云髙其佩指头画诗塘
　　皇帝青宫时题诗云庐山髙髙插天瀑布千尺飞其颠擘开玉峡白龙走空蒙万古生云烟七十老翁戏作此不用霜毫用十指丈山尺树都不论壁间仿佛流寒水寳亲王长春居士题下有寳亲王寳染翰二玺前有乐善堂一玺
　　慎郡王允禧山静日长图一轴【次等洪一】
　　素绢本着色画未署欵上方署甲寅元月四字左方上梁诗正书
　　皇帝青宫时题句云吾叔乃诗翁裁句清而好近复防画襌颇得画中道髙斋长日暇为我濡毫扫即景绘为图笔法特髙老一峯插天青波面池亭小峰腰瀑布飞亭畔清流绕更无别妆防写意殊了了我闻诗兼画妙品古来少摩诘真迹无元镇清风渺吾叔乃升堂况值青年早从知天授竒不凭人力巧嗟我学画法年来曽探讨髙山但景仰兴洽林泉杳寳亲王长春居士题梁诗正谨书
　　戴天瑞春山胜事图一轴【次等荒一】
　　素绢本着色指画欵云【臣】戴天瑞指头恭画右方上
　　圣祖仁皇帝书唐人五律一首下有康熙稽古右文二
　　玺前有渊鉴斋一玺
　　戴天瑞山水一轴【次等荒二】
　　素绢本着色指画欵云【臣】戴天瑞指头恭画诗塘梁诗正书
　　皇帝青宫时题句云玻瓈贮碧无涯津田田荷叶出水新草堂坐对清埃尘忘机养得鹤性驯潇洒更有松与筠逺峰扫黛青嶙峋有客有客来访频髙山流水无俗縁苔径曲转过栁樊主人不用迎出门笔墨渲染古来闻指头蘸墨见此人吁嗟絶艺工且神一指乃能探其元无因得悟天龙禅寳亲王题下有寳亲王寳染翰二玺前有乐善堂一玺后署梁诗正谨书
　　张鹏翀松梅清韵图一轴【次等日一】
　　素绢本淡着色画欵题云郁郁苍髯古大夫藐姑仙客雪肌肤无声有韵凭真赏管领新年入画图【其一】冷然松籁挹禖魂防度横琴与雪烦【琴曲有梅花三弄风入松等名】虚阁倚吟风寂歴空廊勾梦月黄昬【其二】小园数树婆娑影嵗晏萧闲坐半龛一饷松风吹梦醒宛随驿使度江南【其三】万事无营任自然纸窓灯火饯华年呵寒写出双清影拟荐新诗玉殿前【其四】乾隆七年壬戌嘉平日讲官少詹事【臣】张鹏翀恭
　　进前署松梅清韵图五字
　　朱伦瀚潇湘烟霭图一轴【次等月一】
　　素绢本着色指画欵云【臣】朱伦瀚指头恭画上方
　　圣祖仁皇帝题云梅花一调入江干分出潇湘五月寒地北天南无谪叟长安逺近在毫端后署得江城五月落梅花八字上有康熙御笔之寳一玺唐岱千山落照图一轴【次等盈一】
　　素牋本着色画欵识云万叶秋声里千山落照时雍正十年九月望拟黄鹤山樵笔意静岩唐岱诗塘梁诗正书
　　皇帝青宫时题句云我爱唐生画数作意未已昨来街市中买得澄心纸好趂静室闲为我图山水着墨浓淡间万壑秋风起水亭跨明波磴道延步履斜阳映天末咫尺有万里瞑对意弥遥不独披图是位置古人中谁能别彼此雍正甲寅夏五月朔寳亲王题下有寳亲王寳长春居士二玺前有随安室一玺后署梁诗正谨书唐岱夏山髙逸图一轴【次等盈二】
　　素绢本着色画欵云仿赵孟頫【臣】唐岱恭画前署夏山髙逸四字
　　院本新丰图一轴【次等昃一】
　　素绢本着色画欵云【臣】唐岱孙祜沈源丁观鹏王幼学周鲲吴桂奉
　　勅恭画左方上张若霭书
　　御题诗云上皇不乐居闗中诏徙丰沛为新丰通阛带阓开九市簇簇旗亭凡五重货别隧分庶且富甲第连云车马凑沽酒屠儿煑饼商一一物色皆惟旧老幼初来似久居鸡鸣于埘犬守闾统纪咸遵三辅尉市致无烦周大胥钩陈之外接阁道穹隆曽命般尔巧枍诣天梁户对开凭轩下视凌空鸟古今都防称长安谁与营者匠胡寛秖今荒土基难覔还留图画人间看乾隆甲子春月御题【臣】张若霭敬书






　　石渠寳笈卷二十七
　　钦定四库全书
　　石渠寳笈卷二十八目録
　　贮
　　御书房
　　列朝人书画
　　书册上等
　　唐呉彩鸾书唐韵
　　宋呉琚诗帖
　　宋元墨寳
　　元赵孟頫诗帖
　　元赵孟頫书福仙禅院碑
　　元赵孟頫遗墨
　　元赵孟頫诗帖
　　元赵孟頫书前后赤壁赋
　　元赵孟頫书雪赋
　　元赵孟頫书詹仪之告身勅谕二道
　　元赵頫书静中堂铭
　　元俞和临定武褉帖
　　元人遗墨
　　明王宠书楚骚四篇
　　明董其昌书千文
　　明董其昌书孝经
　　明董其昌书艮卦一
　　明董其昌临淳化阁帖
　　明董其昌仿欧阳询千文
　　明董其昌仿欧阳询千文
　　明董其昌书邵雍无名公传并传赞
　　明董其昌书前后赤壁赋
　　明董其昌书左光斗传
　　明董其昌书冯能诰
　　明董其昌书词手稿
　　明董其昌书七言律诗
　　书册次等
　　唐虞世南书孔子庙堂碑
　　唐怀素书千文
　　宋髙宗晋唐书赞
　　宋黄庭坚书千文
　　宋黄庭坚七言截句
　　宋朱子书易繋
　　宋朱子书七言截句
　　宋朱子书僧歌
　　宋曹氏遗谱
　　元赵孟頫节书列子
　　元赵孟頫书海赋
　　元赵孟頫书不自弃文
　　元人诗帖
　　明宣宗赐僧普应诗
　　明名贤遗墨
　　明髙谷李春芳呉甡墨迹
　　明姜立纲书柬铭
　　明呉寛书韩夫人墓志铭
　　明文征明节书鹤林玉露并诗帖
　　明文征明书西院诗
　　明文征明诗帖
　　明文征明诗帖
　　明文征明四声诗
　　明人四体千文
　　明徐渭诗帖并书评
　　明玉穉登书古诗十九首
　　明人杂书
　　明董其昌书千文
　　明董其昌书酒徳颂
　　明董其昌自书诗帖
　　明董其昌自书诗帖
　　明董其昌书七言截句
　　明董其昌临米芾方圆庵记
　　明董其昌书庄子逍遥逰
　　明董其昌便面书
　　明陈继儒书田园诗
　　明人尺牍
　　明人尺牍
　　豫章名迹
　　明人便面书
　　国朝人书画目緑
　　书册上等
　　姜宸英游石门序并诗
　　姜宸英书唐人诗
　　书册次等
　　沈荃书大徳景福颂
　　王图炳书花卉诗并画
　　陈邦彦各体书
　　陈邦彦百韵诗














　　钦定四库全书
　　石渠宝笈卷二十八
　　贮
　　御书房一
　　列朝人
　　书册上等
　　唐吴彩鸾书唐韵一册【上等天一】
　　素笺乌丝防本楷书并原序二则上朱书署王仁昫序长孙序七字无欵姓氏见防中凡三十八幅第一幅有宣和绍兴乾卦三玺又神品天籁阁长字贤志堂印子孙永保项墨林父秘笈之印项元汴印墨林山人诸印又半印二存山人世昌四字又邉幅有图史自娱一印第二幅有墨林父平生真赏墨林三印第三幅有墨林秘玩项子京家珍藏项墨林父秘笈之印三印第五幅有项元汴印墨林山人二印第八幅有项元汴印子京所藏二印第九幅有墨林秘玩静因庵主子京三印第十幅有墨林秘玩墨林二印第十一幅有子京项元汴印二印第十二幅有墨林山人一印第十三幅有项墨林父秘笈之印墨林山人项元汴印子京诸印第十四幅有项元汴印凡二又墨林墨林山人神品天籁阁子孙永保项子京家珍藏檇李项氏世家寳玩诸印第十五幅有神品寄傲项墨林鉴赏章墨林秘玩子京子孙永保墨林诸印第十六幅有墨林秘玩墨林项元汴印三印第十七幅有子京珍秘墨林项元汴印三印第十八幅有墨林秘玩项元汴印墨林三印第十九幅有墨林项元汴印各二印又子京珍秘子京父印二印第二十幅有项元汴印墨林秘玩墨林山人墨林子京诸印第二十一幅有墨林一印又墨林秘玩项元汴印各二印第二十二幅有墨林一印又项元汴印墨林山人各二印第二十三幅有墨林墨林山人二印第二十四幅有墨林二印又墨林山人一印第二十五幅有项元汴印墨林山人各二印第二十六幅有墨林印二又项元汴印墨林山人二印第二十七幅有项元汴印墨林各二印又墨林山人墨林秘玩二印第二十八幅有墨林山人项元汴印各二印又墨林秘玩子京珍秘墨林诸印第二十九幅有项子京家珍藏墨林山人子孙永保墨林秘玩墨林诸印第三十幅有项元汴印凡四墨林山人印二墨林秘玩印二又子京子京珍秘子京所藏项墨林父秘笈之印子孙世昌子孙永保项子京家珍藏诸印第三十一幅有墨林山人子京珍秘二印第三十二幅有墨林秘玩墨林山人子京所藏三印第三十三幅有子京墨林秘玩子京所藏墨林山人诸印第三十四幅有子京所藏墨林秘玩二印第三十五幅有墨林子京项元汴印三印第三十六幅有墨林墨林秘玩项元汴印三印第三十七幅有子京所藏项元汴印墨林秘玩子京子京所藏项元汴印诸印第三十八幅有乾卦御书广仁殿政和诸玺又墨林秘玩印二又子京所藏张粦生父记子孙永保子京所藏退密墨林山人子孙世昌贤志主人项子京家珍藏项墨林鉴赏章檇李项氏世家宝玩神品天籁阁项墨林父秘笈之印项叔子张羽钧诸印后副页项元汴防云女仙呉彩鸾自言西山呉真君之女太和中进士文萧客寓钟陵中秋夜见于踏歌塲中伺歌罢蹑踪其后至西山彩鸾见萧偕往山椒有宅焉至其处席未暇暖彩鸾据案治事萧询之再四乃曰我仙子也所领水府事言未既忽震雷晦防彩鸾执手版伏地作聴罪状如闻谪辞云以汝泄机密事罚为民妻一纪彩鸾泣谢谓萧曰与汝自有防契今当往人世矣萧拙于为生彩鸾为以小楷书唐韵一部市五千钱为糊口计然不出一日间能了十数万字非人力可为也钱囊羞澁复一日书之且所市不过前日之数由是彩鸾遂各乗一虎仙去唐韵字画虽小而寛绰有余全不类世人笔当于仙品中别有一种风度予偶得此本遂述其本末行实使有所征云墨林山人项元汴敬题时万厯壬午仲冬八日前有内府图书之章一玺又政和半玺又半印二存秘笈之印世昌六字后有项元汴印项子京家珍藏子孙世昌项叔子檇李项氏世家宝玩天籁阁项墨林鉴赏章梁清标印蕉林秘玩子京墨林秘玩诸印又记语有唐女仙吴彩鸾小楷书四声韵项元汴真赏十七字前副页有蕉林収藏一印幅高八寸四分广一尺三寸九分
　　宋吴琚诗帖一册【上等地一】
　　素笺本凡十九幅行草书无欵第十四幅第十八幅俱有黙庵一印前幅页有旧人籖书云壑居士真迹六字下注云蕉林藏易农书又蕉林収藏一印前邉幅有蕉林书屋一印后余幅有苍岩子梁清标玉立氏印章观其大畧二印第一幅第二幅髙八寸二分广三寸八分第三幅第四幅髙八寸三分广四寸七分第五幅髙七寸三分广三寸第六幅髙同广三寸六分第七幅第八幅髙八寸三分广三寸二分第九幅髙八寸广四寸六分第十幅髙同广三寸七分第十一幅髙八寸广三寸第十三幅髙七寸八分广二寸六分第十三幅髙七寸七分广二寸七分第十四幅髙同广三寸第十五幅髙八寸五分广四寸五分第十六幅髙七寸八分广一寸九分第十七幅髙八寸一分广三寸四分第十八幅髙同广二寸五分第十九幅髙八寸六分广一寸七分
　　御笔题籖籖上有乾隆宸翰一玺
　　宋元墨宝一册【上等元一】
　　素笺本凡九幅第一幅行书宋髙宗手勅四十字【后缺】有半玺二存之宝书诰四字幅髙一尺一寸广一尺四寸第二幅乌丝阑楷书李白传欵识云绍圣丙戌秋八月望前一日金山住寺沙门佛印书下一印漫漶存超之印三字可辨前有史昭之印洁躬二印幅髙七寸三分广一尺四寸一分第三幅草书尺牍后署端彦再行前有天籁阁项元汴印墨林秘玩项子京家珍藏诸印后有寄傲子京父印项墨林鉴赏章檇李项氏世家宝玩子孙世昌琳印休伯墨林山人诸印幅髙八寸三分广一尺二寸九分第四幅行书尺牍后署熹再拜幅髙一尺广一尺四寸五分第五幅行书尺牍后署太保保宁军节度使魏国公致仕史浩劄子前有天籁阁墨林秘玩清森阁书画印何氏元朗南昌袁氏家藏珍玩子孙永保诸印后有项元汴印子京父印项墨林鉴赏章檇李项氏世家宝玩子孙世昌袁忠澈印诸印幅髙一尺广一尺一寸四分第六幅行草书七言絶句二首七律一首未署名【按系陆防诗】前有天籁阁巢客墨林秘玩项子京家珍藏平生真赏诸印后有项叔子檇李项氏世家宝玩项墨林父秘笈之印寄傲项元汴印子京父印项墨林鉴赏章诸印幅髙一尺二分广一尺一寸七分第七幅行书尺牍后署孟頫顿首上钤赵氏子昂一印幅髙七寸五分广一尺一寸第八幅第九幅俱张雨楷书五言律诗凡八首前署云五言一首奉寄彛斋先生并寄云林诸公诗凡七首同録上赐教幸甚张雨拜启下有句曲外史一印第八幅前押缝半印存吴奕嗣业四字幅髙九寸广一尺六分第九幅后有张雨私印印一又太朴吉泰和杨士竒半印二幅髙同前广八寸八分
　　元赵孟頫诗帖一册【上等黄一】
　　素绢本行书各体诗三十九首无欵姓名见防中首幅有张则之笪之玠印元珪三印又半印不可识末幅有虚白堂天锡赖氏图书笪重光印诸印后副页顔素防云此松雪赵先生之笔也意思婉转体势遒丽细玩之令人起敦厚温柔之想万厯辛丑嵗三月之望日余游丹阳获观于笪元珪氏之书室几欲夺之不忍也其善宝之无为大力之士负壑而趋皖人漫翁素题识后有顔素之真玉子笪重光印张孝思赏鉴印诸印册计十八幅幅髙七寸九分广六寸八分前副页
　　圣祖仁皇帝御书古人佳处四大字欵署康熈御笔上
　　钤广运之宝一玺
　　元赵孟頫书福仙禅院碑一册【上等黄二】
　　素笺本行楷书欵识云集贤直学士朝列大夫行浙江等处儒学提举吴兴赵孟頫书首副有循道人一印第十二幅有张氏半印每幅押缝诸印俱残缺漫漶不可识后副页有张氏君锡崇古斋二印册计二十三幅幅髙七寸八分广三寸三分
　　御笔题籖籖上有乾隆宸翰一玺
　　元赵孟頫遗墨一册【上等黄三】
　　凡十八幅第五幅碧色笺本余俱素笺本第一幅楷书楞严经防语余俱行书尺牍第一幅后署云菩萨戒弟子翰林学士承荣禄大夫知制诰兼修国史赵孟頫记下有赵孟頫印一印前有长安一印幅髙八寸七分广一尺一寸八分第二幅前后俱署孟頫顿首再拜后钤赵氏子昂一印前有王长安父一印幅髙九寸一分广二尺二寸二分第三幅前后俱署孟頫顿首启事后有王永宁印一印幅髙九寸二分广一尺七寸第四幅前署孟頫顿首再拜后署十二月朔孟頫顿首再行前有长安一印幅髙八寸四分广一尺七寸第五幅前后俱署孟頫顿首再拜后有长安一印幅髙八寸广一尺七寸二分第六幅前署孟頫顿首再拜后署十一月十八日孟頫顿首再行前有长安一印后有有明文靖世家图书严氏道普二印幅髙八寸三分广一尺四寸第七幅前署孟頫顿首再拜后署八月十二日孟頫再拜后有王永宁一印幅髙七寸三分广一尺四寸三分第八幅后署二月十五日孟頫下有押字一后有长安少谿主人二印幅髙七寸三分广一尺三分第九幅后署卄五日孟頫启事前有王永宁一印幅髙九寸一分广一尺六寸第十幅后署十一月五日下署叔字又押字一后有王永宁一印幅髙九寸三分广一尺四寸五分第十一幅后幅孟頫白前有长安一印幅髙六寸广八寸九分第十二幅后署孟頫白前有邱氏半印后有长安一印幅髙八寸八分广七寸二分第十三幅后署孟頫再拜上钤顿首再拜一印又另行署寓济南赵孟頫谨封前有邱氏半印后有王永宁一印又半印存河南二字幅髙九寸二分广一尺四寸一分第十四幅后署孟頫再拜前有邱氏半印后有长安一印幅髙六寸广七寸六分第十五幅后署四月廿八日孟頫拜覆上钤顿首再拜一印前有王永寜一印幅髙九寸五分广一尺六寸二分第十六幅后署春后一日孟頫再拜上钤顿首再拜一印又另行署寓济南赵孟頫谨封上钤赵孟頫一印前有长安一印幅髙九寸九分广一尺七寸七分第十七幅后署孟頫再拜上钤顿首再拜一印又另行署寓济南赵孟頫谨封上钤一印同前有王永宁一印幅髙九寸五分广一尺七寸七分第十八幅后署孟頫顿首上钤顿首再拜一印又十二月廿二日六字下有问平安一印又长安一印前半印二存子孙邱氏四字幅髙九寸三分广一尺六寸四分后副页饶介防云右赵魏公与田师孟省郎十帖廼其守济南洎在翰林日所书笔势纵逸若稍逺绳墨而法度具于毫末真可谓善书者矣余友刘孝章出以见示覧之不能释手因识于末时至正癸卯仲春上澣鲁隂饶介书又宋克防云长司刘君孝章示余松雪数帖虽其在公匆遽率意挥洒而笔法妍丽辞意周至观其书玩其辞其为人慈祥岂弟概可想见宜其声当时作范百代也孝章其宝之龙集乙巳七月既望广平宋克识后有王长安父一印又记语有蜀郡王彛观五字又谢徽防云松雪道人书变化万状炫燿人目而予輙能辨之此帖诚可珍也吴郡谢徽记之
　　元赵孟頫诗帖一册【上等黄四】
　　素绢本行草大书七言古诗一首欵署子昂下有赵氏子昂一印首幅有醒石图书一印末幅有李振裕印白石山房书画记二印每幅押缝有谷邨一印册计十八幅幅髙九寸九分广四寸九分
　　元赵孟頫书前后赤壁赋一册【上等黄五】
　　素笺本行楷书末幅署子昂二字下有赵氏子昂松雪斋二印首幅有信公珍赏一印第二幅有都尉书画之印一印第三幅一印漫漶不可识第九幅有都尉耿信公书画之章一印末幅有都尉耿信公书画之章琴书堂二印又温字六号四字上钤礼部评騐书画闗防一印册计十六幅幅髙一尺五分广五寸末帖广二寸八分
　　按首幅书前赋缺三十四字
　　元赵孟頫书雪赋一册【上等黄六】
　　素笺乌丝防本行楷书欵署子昂下有赵氏子昂一印幅中缺字俱文徴眀补书首幅有文徴眀停云二印又神品项元汴印墨林秘玩项子京家珍藏程防印毛氏珍藏图书诸印第三幅有若水轩一印第五幅有子京父印一印第八幅第九幅第十幅俱有墨林半印第十一幅有半印存林生二字第十三幅有半印存墨字第十四幅有半印存林生二字第十五幅第十六幅俱有子京半印第十九幅有长字一印末幅有毛九畴一印后余幅记语有文衡山补其阙文七字有醒斋真赏白石山房书画之记绎堂珍赏程防愤乐斋神品寄傲项元汴印墨林山人项墨林鉴赏章诸印又子京虚朗半印二后副页程防防云余旧藏呉兴洛神赋与潘景升家所宝収三都两京赋皆承防之圣品同失之兵中不知落何人之手是年得项氏雪赋文长洲补全之帖差无憾书学惟二公之于大令如镜分影合当世有云间二沈二莫与邢济南王孟津堪与齐驱接轸后世有诋赵文两家窠臼伤能则亦所谓恨二王无臣法者矣垢道人程防识册计二十二幅幅髙六寸五分广三寸四分
　　元赵孟頫书詹仪之告身勅谕二道一册【上等黄七】素笺本楷书前篇署封起居舎人兼太子侍讲詹仪之诰十四字后篇署奬谕勅书四字后欵署松雪道人下有赵氏子昂赵孟頫印二印首幅有赵字一印又鼎元半印又吴兴世家一印第八幅有孙承泽印一印第十二幅勅书字下有吴兴世家一印末幅有乾坤清赏一印又一印微缺存王氏图书之印六字后副页王铎防云长安觏百史松雪卷书小楷赤壁二赋乐志论兰亭记菖蒲歌秀莹温雅及覩雍来年翁家藏松雪书詹仪之诰身谕书老干孤特又一结法当是文敏晩年笔也翫之心怿譬之华霍耸立巍峩培塿之阜莫之颉颃丁亥十月十三弟王铎防前有雍来图书李若琳印孙承泽印李昱诸印册计十九幅幅髙九寸四分广五寸九分
　　元赵孟頫书静中堂铭一册【上等黄八】
　　素笺本行楷书欵识云大徳九年九月既望题孟頫书下有赵氏子昂一印首幅前署静中堂铭并序六字下有坦园图书一印末幅有李霨据梧居士李振裕印心逺堂图书记内翰金坛蒋超藏书印诸印每幅押缝有谷邨一印册计八幅幅髙八寸九分广四寸九分
　　元俞和临定武禊帖一册【上等宇一】
　　金粟笺乌丝阑夲欵识云至正廿年夏四月十又八日紫芝生俞和子中临于清隂行斋后有俞和紫芝生二印末幅又自题云我夲西湖紫芝叟不但悠悠放杯酒平生雅好得字髓笔意翩翩落吾手临河一序归玉京后来传刻成怪丑辛勤学书【脱一字】册载能遇几人开笑口知书鉴画古所难却笑醯鸡鸣瓮牖南宫松雪两夫子异代合辙名不朽窃将笔砚忝未学时写数行【缺】见取吁嗟师法不再遇空向城闉事奔走眀牕【缺】几谁友于自叹临池今白首下有墨妙聨印首幅前署定武禊帖四字又特健药小号三字又清隠临池清赏二印第六幅二印同册计七幅幅髙七寸九分广三寸三分后余幅
　　御题垂露二大字前有御赏一玺后有几暇鉴赏之
　　玺乾隆宸翰二玺
　　御笔题籖籖上有乾隆宸翰一玺
　　元人遗墨一册【上等宙一】
　　素笺本行草书凡十五幅第九幅第十二幅诗帖余俱尺牍第一幅后署京再行前有寄傲项元汴印项子京家珍藏眀安国记吴兴王济鍳赏过物子孙宝之诸印后有君实父印檇李李氏鹤夣轩珍藏记虞孙私印檇李项氏世家宝玩云峤书院王济鉴过檇李子京父印项墨林鉴赏章髙松堂图书印舜升清森阁书画印何氏元朗诸印幅髙七寸八分广二尺二分第二幅后署愿再拜前有墨林项元汴印眀安国记吴兴王济鉴赏过物诸印后有平生真赏檇李项氏世家宝玩项墨林鉴赏章君实父印维扬昭宇胜宰屠氏家藏记诸印又西碧半印幅髙五寸八分广一尺二寸二分第三幅后署元羲顿首再行后有睢字半印幅髙七寸广八寸六分第四幅后署友顿首复启前有世字一印幅髙八寸三分广七寸七分第五幅后署文顿首再拜前有墨林项元汴印眀安国记吴兴王济赏鉴过物君实父印诸印后有子京父印项墨林鉴赏章檇李项氏世家宝玩退宻项元汴印墨林山人维昭宇胜屠宰氏家藏记王济鉴过诸印幅髙五寸五分广七寸三分第六幅后署项炯顿首再行前有臣舜升一印后有睢字半印幅髙八寸四分广八寸八分第七幅后署宇顿首再拜前有世字半印幅髙八寸广一尺二寸九分第八幅后署华孙再行幅髙七寸广八寸三分第九幅后署句曲外史张雨下有句曲外史一印幅髙八寸三分广八寸第十幅后署大訮上复前有世字半印后半印存朱泽二字幅髙八寸五分广九寸九分第十一幅后署仁荣顿首前半印一不可识后有睢阳半印幅髙九寸九分广九寸五分第十二幅后署全再拜幅髙八寸五分广七寸第十三幅后署契家弟陈桱顿首再行九月卄八日谨宣又另行云桱再行后有舜升聨印幅髙九寸三分广一尺五寸三分第十四幅后署【名不可识】顿首拜覆又十三日三字后有子敏睢阳世家二印幅髙一尺一分广一尺八分第十五幅后署成廷珪顿首再拜上钤成氏之章一印幅髙九寸广一尺五寸六分后副页方豪防云右元老遗芳一卷乃胜国名人简朱泽民者后为他氏所秘元孙天存以厚直归之方豪曰失之者朱氏也得之者亦朱氏也非失则人弗秘曷以彰泽民之贤非得则嗣弗守曷以眀泽民之报然则朱氏子孙皆可谓贤矣明正徳七年十月九日昆令方豪三观于山前王氏席上又陈璚防云尝读郡志见虞邵庵称泽民文章典雅而理致甚明独惜以画事掩其名后读存复斋集与其墓志乃得泽民之人品与学识画终不能掩也玉峰许鸿髙氏所蓄诸大老与泽民手札甚富各以类分为数卷而此特取其折简専索画者为一类耳然则泽民之见重者岂止是哉成化甲辰七夕后四日晩生陈璚拜题中幅押缝有睢阳世家一印前副页有髙松堂图书印一印
　　按方豪防谓此皆元人简朱泽民者而陈璚谓此特取其折简索画者为一类然第九幅第十二幅皆诗幅而他幅亦不尽为索画之札至其署名怪草多不可辨盖元人喜以名作押字耳眀王宠书楚骚四篇一册【上等洪一】
　　宋笺本草书欵识云丙戌夏五八日雨牕燕坐元賔出新笔祈父展经纸颇有临池兴趣漫为书此雅冝子王宠首幅有朱之赤鉴赏可以忘日卧庵所藏三印末幅半印二惟留耕二字可辨中幅押缝诸印俱残缺不可识册计十幅幅髙九寸九分广八寸五分末幅广三寸九分眀董其昌书千文一册【上等荒一】
　　素笺乌丝防本楷书欵识云文待诏每旦必书千文一卷余此卷先后七年纸成堆墨成臼无望矣书道安得进乎庚申禊日其昌首幅半印不可识册计十幅幅髙八寸四分广四寸一分
　　御笔题籖籖上有乾隆宸翰一玺
　　眀董其昌书孝经一册【上等荒二】
　　金粟笺乌丝防本行楷书欵识云李龙眠画孝经像米元章以书副之凡八章在宜兴吴光禄家令人借摹未得以意为此其昌下有宗伯学士董元宰氏二印册计十八幅幅髙七寸六分广四寸九分
　　眀董其昌书艮卦一册【上等荒三】
　　金粟笺本行楷书欵识云李长者华严合论皆引易卦宛转闗生不知庖羲有殊竺典宋人谓读一部华严不如玩六爻艮卦与长者见处是同是别必有能辨之者以李北海岳麓寺碑笔意书此卦日有占省嵗在己巳十一月十九日思翁下有宗伯学士董元宰氏二印册计十六幅幅髙八寸五分广五寸五分
　　眀董其昌临淳化阁帖一卷【上等荒四】
　　素笺本行草书凡五则欵识云崇祯六年嵗在癸酉四月朔临淳化帖思翁下有董其昌印董元宰二印册计十幅幅髙七寸九分广四寸二分末幅
　　御笔识云乾隆乙丑暮春月望日养心殿御笔曽临
　　一过上钤乾隆御笔一玺
　　眀董其昌仿欧阳询千文一册【上等荒五】
　　金粟笺乌丝防本草书欵识云右唐率更令欧阳询草书千文宋搨本也尚有楷书千文刻于学宫亦得之金陵其纸墨不及草书之精莹余皆临之戊辰四月晦其昌下有宗伯学士董氏元宰二印册计二十四幅幅髙六寸九分广四寸
　　眀董其昌仿欧阳询千文一册【上等荒六】
　　朝鲜镜光笺乌丝阑本楷书末幅自识云信本二子欧阳通有碑刻传世此帖有欧阳隠其书不着乃知佳书不必尽传不独书也其昌又防云米元章评欧阳率更书真到内史又论笔以牙与竹俱不足用欧阳通可人也谓其矜重耳至欧阳隠则无闻矣欧书寒峭姜白石防兰亭序曽拈出亦谓行狎如华阳隠居帖及阁帖投老残年帖耳正书无敢议者褚河南犹退三舍也戊辰十月重题下有元宰董氏元宰二印首幅又自记藏于武林邹孟阳南浮阁十字下署己巳元宰下有元宰一印册计十二幅幅髙八寸三分广四寸一分
　　眀董其昌书邵雍无名公传并传赞一册【上等荒七】朝鲜笺乌丝防本行书欵识云适庵年馆文为康节先生二十二世孙与余乡防同榜读中秘书每具陈先世家学先是洓水司马公为之志其墓东坡书之世称双絶元至正间戎马生郊邵氏不戒于火墨宝烬无复存然先生学贯天人羽翼孔孟直与天壤为不敝应不假碑板传也适庵必欲表令徳不欲使先代家乗汨于无稽因以先生自着无名公传及程朱夫子传赞属书于余余后学何能摄齐堂庑直以懿嗣孝思不敢重负乃以三藏圣教序笔意为竟此册真可留之云礽知理学渊源圣贤为徒虽有金章紫诰不得出乎其右矣万厯丁酉暮春既望董其昌书并识后有董其昌太史氏二印册计十九幅幅髙八寸广八寸九分末幅广七寸五分
　　眀董其昌书前后赤壁赋一册【上等荒八】
　　朝鲜笺乌丝防本行书前篇欵识云米元章每旦必书隂符经一卷自题云米老日书课文徴仲每旦书千文一卷余书此赋凡三年一卷去古人逺矣书道安能进乎其昌后篇欵识云子建函京之作仲宣灞防之篇子荆零雨之章真长朔风之句并直举胸臆非傍诗史自灵均以来多厯年代虽文体稍精此秘未覩休文之论惟东坡此赋足以当之董其昌识下有宗伯学士董氏元宰二印册计十五幅幅髙八寸五分广五寸八分
　　眀董其昌书左光斗传一册【上等荒九】
　　洒金笺本行楷书欵识云云间友弟董其昌撰并书下有宗伯学士董元宰二印首幅前署赠太子少保沧屿左公传十字下有史铁崖珍藏书画子孙永宝二印前副页楷书古之遗直四大字欵云董其昌题册计四十四幅幅髙九寸一分广六寸五分
　　眀董其昌书冯能诰一册【上等荒十】
　　朝鲜镜光笺本行楷书凡二则未署名册计九幅幅髙九寸四分广五寸四分
　　眀董其昌诗词手稿一册【上等荒十一】
　　宣徳笺乌丝防本行楷书凡十九首欵识云己酉以后诗词皆以米南宫行楷书之癸亥思翁册计十三幅幅髙九寸七分广一尺四寸六分眀董其昌书七言律诗一册【上等荒十二】
　　朝鲜笺本行书凡十四首欵识云辛酉重九后二日舟中偶书付祖常収之元宰下有董元宰知制诰日讲宫二印计册十页页髙八寸六分广九寸一分
　　书册次等
　　唐虞世南书孔子庙堂碑一册【次等天一】
　　素笺乌丝防本楷书欵识云太子中舍人行著作郎虞世南奉勅撰并书首幅前署孔子庙【缺一字】之碑五字后副页有罗洪先防一又孙承泽记语一册计十五幅
　　唐怀素书千文一册【次等地一】
　　素绢本草书欵识云有唐大厯二年六月十九日下有藏真长沙怀素书印二印册计四十五幅
　　宋髙宗晋唐书赞一册【次等元一】
　　粉笺本行楷书凡十则无欵末幅有御书之宝一玺册计五幅
　　宋黄庭坚书千文一册【次等黄一】
　　素笺乌丝防本楷书欵识云建中靖国元年季春山谷老人鸡毛笔书册计三十二幅
　　宋黄庭坚书七言截句一册【次等黄二】
　　素绢本行书大字凡四首欵识云甲寅十月庭坚书
　　宋朱子书易系一册【次等宇一】
　　素笺本行楷大书欵云朱熹书后副页有虞集倪赞二防册计十四幅
　　宋朱子书七言截句一册【次等宇二】
　　素笺本行楷大书一首欵署晦翁册计十五幅宋朱子书僧歌一册【次等宇三】
　　素笺本行楷书小词一首欵署晦翁后又署僧歌二字后副页有沈周防一册计十五幅宋曹氏遗谱一册【次等宙一】
　　素笺本凡十二幅第一幅楷书勅一道后署开宝七年五月三日上钤御书之宝一玺第二幅楷书勅一道后署天禧四年正月十二日下十字上钤一玺同前第三幅楷书谱序欵识云绍兴二十九年三月下浣吉尚书左仆射陈康伯撰第四幅楷书像赞欵云王素拜赞第五幅着色画像上方横书魏公遗像四字【前四字缺】第六幅行书像赞欵云太末里人赵抃题第七幅楷书曹彬本传前署宋检校太师同平章事赠中书令济阳郡王曹武恵公传廿二字后欵识云皇祐元年十月下浣之吉胡瑗撰第八幅着色画像上方横书济阳郡王曹武恵公谱像十字第九幅行书像赞欵云程洵题第十幅着色画像上方横书宋赠中书令曹武懿公像十字第十一幅行书像赞欵云汪大猷拜赞第十二幅着色画像上方书宋枢密院使曹武穆公像十字后余幅有虞允文真徳秀许衡诸防前副页有胡安国书曹氏遗谱之宝六大字又孙觏题文章华国翰苑名家八大字又周必大书题平阳侯裔武恵流芳八大字
　　元赵孟頫节书列子一册【次等洪一】
　　素绢本行书欵署子昂册计十六幅
　　元赵孟頫书海赋一册【次等洪二】
　　素笺乌丝防本行楷书欵识云大徳七年十一月八日吴兴赵孟頫书首幅前署海赋二字后副页有都观防一册计十八幅
　　元赵孟頫书不自弃文一册【次等洪三】
　　素绢本行楷书欵署子昂册计三十七幅元人诗帖一册【次等荒一】
　　素笺本行楷书和杨维桢草元阁诗俱七言律凡二十一幅第一幅欵署张经第二幅欵识云癸卯清眀后五日书巢生张枢再拜第三幅欵云书巢生张枢再拜上第四幅第五幅俱陆居仁前二首署右赠铁厓后二首署右自述欵云巢松翁陆居仁第六幅欵云曲阜鲁渊载拜第七幅欵云璜溪吕恒载拜第八幅欵云龚显忠拜上第九幅欵署沈钦第十幅欵云海上张宰拜第十一幅欵云诸生林静拜和第十二幅欵云门生贝阙顿首第十三幅欵云门生陈元善顿拜第十四幅欵云诸生张程拜和第十五幅欵署门生陈璧第十六幅欵云击壤生沈雍再拜第十七幅欵云诸生张稷再拜谨和第十八幅欵署容成生陈善第十九幅未署名第二十幅欵云诸生三山林世济再拜第二十一幅欵云学生吕恂拜上
　　眀宣宗赐僧普应诗一册【次等日一】
　　洒金笺本行楷书七言律一首欵识云宣徳三年闰四月四日御端拱门书上钤钦文之玺一玺册计四幅
　　眀名贤遗墨一册【次等月一】
　　行草书凡二十九幅第一幅素笺本书七言律一首欵署沈度第二幅素笺本尺牍后署应祯奉白第三幅碧云笺本后署李东阳再拜第四幅印花笺本后署东阳顿首第五幅素笺本后署劳顿首第六幅素笺本后署侍生沈周再拜第七幅印花笺本后署璚再行第八幅素笺本后署寅再拜第九幅第十幅素笺本后署唐寅顿首拜稿第十一幅素笺本后署五月既望友生姚绶顿首第十二幅第十三幅洒金笺本后署卄二日午时书未署名【按系王守】第十四幅印花笺本后署宠再拜第十五幅素笺本后署锡畴再拜又仲春八日四字第十六幅印花笺本后署璧再拜第十七幅素笺本后署昌识第十八幅素笺本后署契家生吴寛再拜第十九幅素笺本后署吴寛顿首【以上俱尺牍】第二十幅洒金笺夲书七言絶句二首后署侍生林诚拜上第二十一幅素笺本书七言律一首后署治生黄暐第二十二幅黄笺本尺牍后署弟杨继盛顿首上第二十三幅素笺本后署彭再顿首第二十四幅印花笺本书五言律二首前署文彭具草后另行云辛酉正月二十九日第二十五幅素笺本尺牍后署嘉顿首再行第二十六幅素笺本后署嘉顿首复又另行云癸酉新秋二日第二十七幅素笺本后署四月廿又三日嘉顿首奉复第二十八幅素笺本后署七月卄日嘉顿首又戊寅二字第二十九幅素笺本后署震孟顿首【俱尺牍】
　　眀髙谷李春芳吴甡墨迹一册【次等盈一】
　　凡八幅第一幅至第四幅素笺本髙谷临王羲之草书无欵有育斋东阁大学士二印第五幅第六幅洒金笺本李春芳草书五言古诗二首欵识云嘉靖癸丑夏日石鹿李春芳顿首稿第七幅第八幅素笺本吴甡楷书纬耒诗序欵识云甲辰嵗二月农丈人甡自序
　　眀姜立纲书东铭一册【次等昃一】
　　素笺朱丝防本大楷书无欵末幅有廷宪一印后副页防一后署嘉靖乙邜立秋次日记东庐册计十五幅
　　眀吴寛书韩夫人墓志铭一册【次等辰一】
　　素笺乌丝防本楷书欵识云嘉议大夫吏部右侍郎前史官里人吴寛撰册计六幅
　　眀文徴明节书鹤林玉露并诗帖一册【次等宿一】素笺乌丝防本行书凡二十幅第一幅至第十二幅书山居篇欵识云右宋罗大经景纶鹤林玊露所载深得山居幽赏之趣守斋王君以此轴索书漫録一过嘉靖二十四年嵗在乙巳九月卄又四日徴眀书于玉磬山房后
　　御笔识云乾隆乙丑仲春驻跸盘山漫临娱暇下有几暇鉴赏之玺乾隆御笔二玺第十三幅至卄幅书七言律诗二首欵识云甲寅秋九月二日夜坐书旧作徴眀后
　　御笔识云后八页似伪作以待识者辨上钤乾隆御
　　笔一玺
　　眀文徴眀书西苑诗一册【次等宿二】
　　素笺乌丝防本行书七言律十首欵识云嘉靖乙酉春余在翰林同馆陈侍讲鲁南马修撰仲房王编修绳书偕余为西苑之游先是鲁南教内书堂识守苑官是日实导余四人行因得尽歴诸胜既归随所忆为诗得十首窃念神宫秘府迥出天上非人间所得窥视而吾徒际防清时列官禁近遂得以其暇日游衍其中得非幸欤及今二十余年诸公俱已物故余老退林下而绳书亦以病归追思旧游不可复得而诸诗在箧时时展读恍然如在广寒太液之间也己酉十月十日徴眀识册计三十一幅
　　眀文徴眀诗帖一册【次等宿三】
　　素笺本行书七言律诗二首欵署徴眀稿上四字册计七幅
　　眀文徴眀诗帖一册【次等宿四】
　　素笺乌丝防本小楷书五言古诗八首首幅前署先友诗三字并序云徴眀生晩且贱弗获承事海内先逹然以先君之故窃尝接识一二比来相次沦谢追思兴慨各赋一诗命曰先友不敢自托于诸公也册计七幅
　　眀文徴眀书四声诗一册【次等宿五】
　　素笺本行楷大书蛙声鸡声砧声雁声各七律一首欵识云壬子腊月十有二日书徴眀眀人四体千文一册【次等列一】
　　凡六十二幅第一幅至第三十二幅洒金笺乌丝防本两截书上方文璧篆书欵识云右千文大眀正【缺】十年五月二十一日文璧篆下方文彭书欵识云壬寅四月朔文彭书第三十三幅至第四十幅金粟笺乌丝防夲彭年楷书欵云沛彭年书第四十一幅至第六十二幅素笺乌丝防本陈淳草书欵识云庚子秋日寓觉喜山房漫书道复后副页有文震孟跋一
　　眀徐渭诗帖并书评一册【次等张一】
　　素笺本行书五言古诗四首又书评九则欵识云隆庆庚午元日醉后呼管至无他书漫评古人何足依据徐渭册计四十幅
　　眀王穉登书古诗十九首一册【次等寒一】
　　素笺朱丝防本行书欵识云古诗三百之后惟称十九或云枚乗作未可考信千古之絶唱也弼垣先生访余不值留此册索书斋头雨雪寒甚秉烛拥炉毕此手指瘒瘃研中冰铿铿且呵且冻恶札不工借此为解耳甲午正月廿又二日太原王穉登
　　眀人杂书一册【次等来一】
　　洒金笺本行楷书格言凡二十二幅第一幅第二幅欵云时行书第三幅第四幅欵云翁正春书第五幅第六幅欵署以诚第七幅至第十幅欵云黄士俊书第十一幅至第十三幅欵署朱之蕃第十四幅第十五幅未署名有澹园居士一印第十六幅第十七幅欵署韩敏第十八幅第十九幅欵云钱士升书第二十幅至第二十二幅欵云文震孟书于长安寓庐后副页有邢侗防一
　　眀董其昌书千文一册【次等暑一】
　　黄笺乌丝防本楷书欵云董其昌书又自防云余壬申复入春眀得鉴李伯时西园雅集图有米南宫蝇头题后甚似兰亭笔法又从涿州冯宫赞借观千文遂以宫笺临之稍具优孟衣冠平生楷法以此为最犹自恨风【缺一字】之年不能如文待诏每旦【缺一字】习防以志吾愧七十八老人董元宰识册计二十一幅
　　眀董其昌书酒徳颂一册【次等暑二】
　　素绫本行书欵云其昌书首幅前有仲安玩三字又邉幅有寒中鉴定董书第四种九字后副页记语一未署名下有仲安一印册计九幅眀董其昌自书诗帖一册【次等暑三】
　　朝鲜笺本行书七言律五首欵识云近诗五首己未腊月书于海上世春堂董其昌册计十页眀董其昌自书诗帖一册【次等暑四】
　　朝鲜笺本行书七言律十首七言古一首欵识云小作録呈侍御存忆老先生览正董其昌顿首草乙卯九月册计十三页
　　眀董其昌书七言截句一册【次等暑五】
　　金笺本行书凡十首欵署董其昌后副页有马晋允防一册计十幅
　　眀董其昌临米芾方圆庵记一册【次等暑六】
　　素绢本行楷书欵识云陆俨山祭酒有题米海岳方圆记之前数行磨灭不知何人补之今越中刻本乃全文也见淮海集董其昌前副页又自书方圆庵记四大字册计四十八幅
　　眀董其昌书庄子逍遥游一册【次等暑七】
　　金笺本行楷大书欵识云侍御十洲徐公有韬世之量虽志在澄清而夙秉幽尚所谓衣冠巢许岩壑防龙者也昔李供奉见司马子微赋大鹏以表异逍遥第一义非公孰当之应教书此庶几传神写照耳万厯甲寅夏日云间董其昌识册计六十四幅
　　眀董其昌便面书一册【次等暑八】
　　凡十幅第一幅第六幅素笺本余俱金笺本第一幅行书临帖一则欵识云仿虞伯施汝南志书癸酉仲夏元宰第二幅楷书道徳经六则欵识云乙丑九月为孟博兄书道徳经其昌第三幅行楷书七言律一首欵识云书少陵诗其昌第四幅行楷书五言律一首欵署其昌第五幅行草书説部一则欵署董其昌第六幅楷书五言古一首欵识云杜工部华清宫诗与李峤汾隂行同意乙丑九月望扈波塘舟中书其昌第七幅行书五言律一首欵署其昌第八幅行书五言古一首欵识云此余为杨少师书所谓势险而节短二王之外别有异趣意常注之其昌第九幅行草书五言律一首欵识云游善权作似复阳老亲家正董其昌第十幅行草书七言律一首欵署其昌
　　眀陈继儒书田园诗一册【次等往一】
　　素笺本行草书欵识云偶仿陶靖节田园诗十六首灯下以书其四眉道人儒册计二十九幅眀人尺牍一册【次等秋一】
　　素笺本行草书凡二十二幅第一幅后署弟攀龙顿首第二幅未署名第三幅后署弟宗建顿首第四幅后署期又顿首冲第五幅后署八月十六日寓都下小弟大中顿首第六幅后署小侄学洢伏枕稽颡又另行云洢再稽颡第七幅前署云旧属下年生胡宗宪顿首拜第八幅后署新正廿五日弟大章顿首第九幅至第十二幅后署宗周再顿首第十三幅至第十五幅后署治弟彪佳再稽颡第十六幅第十七幅后署初五日临安舟中道周顿首第十八幅第十九幅前署通家弟范景文顿首拜第二十幅第二十二幅后署弟璐载顿首第二十二幅后署弟廷振顿首
　　眀人尺牍一册【次等収一】
　　素笺本行书凡二十二幅第一幅至第三幅陈子龙无欵名见札中第四幅至第六幅后署再顿首敬启第七幅后署弟峒曽再顿首第八幅后署弟岐曽顿首第九幅后署函辉再顿首第十幅后署法弟黄端伯再顿首第十一幅第十二幅后署腊月二十日弟谟再顿首第十三幅至第十五幅未署名第十六幅后署小弟允彛顿首第十七幅后署弟懋聴顿首第十八幅后署菊月廿六日弟金声顿首第十九幅后署淳耀顿首第二十幅前署世弟成徳顿首拜第二十一幅后署凤翔顿首第二十二幅后署式耜再顿首
　　豫章名迹一册【次等冬一】
　　凡二十六幅第九幅第十七幅第二十三幅二十四幅淡红笺本余俱素笺本第十四幅第二十幅杂书余俱尺牍第一幅后署四月廿八夕灯下弟溥草第二幅第三幅后署社甥绪再顿首第四幅第五幅后署中元日弟元寛再顿首第六幅后署弟元寛顿首第七幅后署弟元寛敬恳第八幅后署统鉟顿首第九幅后署社统鉟顿首第十幅后署社末文登顿首第十一幅后署制社弟文登稽首第十二幅后署社末文登顿首第十三幅后署文举顿首第十四幅书史评一则无欵【按系熊文举笔】第十五幅后署举字第十六幅后署弟徽顿首冲第十七幅后署徽顿首冲第十八幅后署弟曽拜手第十九幅后署通家弟曽拜手第二十幅临破羌帖并米芾赞后署光春第二十一幅后署小弟制徳翼稽颡第二十二幅后署小弟制徳翼稽首第二十三幅后署弟云顿首第二十四幅后署小弟衡顿首第二十五幅后署小弟允衡顿首第二十六幅后署三月四日八大山人白俱行书尺牍后副页有帅我防一
　　眀人便面书一册【次等藏一】
　　凡十二幅第二幅素笺本余俱金笺本第一幅小楷书神女赋欵识云右江文通水上神女赋丁巳春日江左周天球书第二幅小楷书凡四则俱七言律诗第一则欵云书似尔徴词兄思邈第二则欵云钱谷为尔徴词兄第三则欵云尔徴词兄属书周防第四则欵脱第三幅行书七言律诗一首欵识云寺中闻鸟语作为少谷先生书王世懋第四幅行书七言律诗一首欵识云六月七日第五峰山人蔡羽为桐冈书第五幅行草书七言律诗一首欵云王宠书第六幅大草书五言絶句一首欵署枝山第七幅行书七言律诗一首欵署徴眀第八幅行书七言律诗二首欵识云右大宗伯学士林壁东先生宅赏牡丹二首克晦第九幅狂草七言律诗一首欵署孟河第十幅行书五言古诗一首欵识云丁巳春日吴人许初书第十一幅行书五言律诗一首欵识云观奕题署王思任第十二幅草书七言律诗一首欵云近作似廷壁社兄正眀永
　　国朝人
　　书册上等
　　姜宸英游石门序并诗一册【上等天一】
　　宣徳笺本小行楷书欵识云戊寅三月望日苇间下有姜宸英印西溟苇间姜宸英西溟氏别号湛园三印首幅前有漫兴一印末幅有吉水李振裕醒斋图书经筵讲官三部尚书二印册计九幅幅髙五寸四分广三寸
　　姜宸英书唐人诗一册【上等天二】
　　素笺本行书凡十七幅前八幅书李商隠诗欵云书为逸峰年长兄宸英下有湛园仿书苇间书屋二印前有偶然欲书一印后九幅书温庭筠诗欵云逸峰年长兄属书姜宸英下有宸英十畆之间兮白衣太史公三印前有心摹手追一印前八幅髙九寸六分广四寸九分后九幅髙九寸三分广四寸三分
　　书册次等
　　沈荃书大徳景福颂一册【次等天一】
　　素笺本楷书恭録
　　圣祖仁皇帝御制
　　仁宣太后大徳景福颂首幅前署云
　　圣祖母昭圣慈夀恭简安懿章庆敦恵温庄康和仁宣太皇太后大徳景福颂册计二十二幅
　　王图炳书花卉诗并画四册【次等地一】
　　宣徳笺乌丝防本行楷书
　　御制题咏花卉各体诗每幅欵云【臣】王图炳恭録后幅素绢本着色画花卉书画相间分春夏秋冬四册每册书画各十二幅
　　陈邦彦各体书二册【次等元一】
　　五色画绢本行楷各体书上下册各十六幅上册第二幅第六幅第十二幅第十四幅下册第四幅第八幅第十幅第十二幅第十四幅俱临帖欵云【臣】陈邦彦恭临余幅杂书诗文欵云【臣】陈邦彦敬书
　　陈邦彦百韵诗一册【次等元二】
　　金笺乌丝防本楷书五言排律并序首幅前署恭纪
　　圣恩诗有序七字末幅欵识云【臣】陈邦彦叩首恭进
　　册计十幅



　　石渠宝笈卷二十八
<子部,艺术类,书画之属,石渠宝笈>
　　钦定四库全书
　　石渠宝笈巻二十九
　　贮
　　御书房
　　列朝人书画目録
　　书巻上等
　　晋王羲之二谢帖
　　晋王献之中秋帖
　　唐褚遂良临王献之飞鸟帖
　　唐褚遂良书倪寛传赞
　　唐陆东之书文赋
　　唐孙防礼书谱
　　唐孙防礼书景福殿赋
　　唐吴彩鸾书唐韵
　　宋太宗书蔡行勅
　　宋徽宗书七言律诗
　　宋徽宗书千文
　　宋徽宗书千文
　　宋髙宗勅张浚手书
　　宋髙宗书洛神赋
　　宋髙宗赐岳飞手勅
　　宋髙宗书养生论
　　宋韩琦尺牍
　　宋范仲淹道服赞
　　宋儒遗墨
　　宋司马光通鑬藁
　　宋陈洎自书诗帖
　　宋蔡襄自书谢表并诗
　　宋蘓轼书御书颂
　　宋蘓轼书前赤壁赋
　　宋蘓轼书归去来辞
　　宋黄庭坚书千文
　　宋黄庭坚摩怀素
　　宋米芾书
　　宋米芾书秋夜诗
　　宋米芾尺牍
　　宋米芾捕蝗帖
　　宋米芾摹王羲之此月帖
　　宋米芾书易义
　　宋陆防自书诗帖
　　宋张即之书唐诗
　　元赵孟頫书小学
　　元赵孟頫书千文
　　元赵孟頫书千文
　　元赵孟頫二体千文
　　元赵孟頫书归去来辞
　　元赵孟頫书嵇康絶交书
　　元赵孟頫书闲居赋
　　元赵孟頫书雪赋
　　元赵孟頫书归田赋
　　元赵孟頫书朱子感兴诗
　　元赵孟頫书蘓轼古诗
　　元赵孟頫书蘓轼西湖诗
　　元赵孟頫书前后赤壁赋
　　元赵孟頫书秋声赋
　　元赵孟頫书呉兴赋
　　元赵孟頫书闲邪公家传
　　元赵孟頫书万寿曲
　　元赵孟頫书趵突泉诗
　　元赵孟頫尺牍
　　元赵孟頫三札
　　元赵孟頫书崇禧万寿宫记
　　元赵孟頫杂书
　　元赵孟頫管道升尺牍合卷
　　元赵孟頫一门合札
　　元康里巙书顔真卿述张旭笔法
　　元鲜于枢书前尺壁赋
　　元班惟志二体千文
　　元饶介书五言古诗
　　明沈度沈粲各体书
　　明王守仁龙江留别诗
　　明文征明仿怀素草书
　　明文征明尺牍
　　明王宠书出师二表
　　明陆深自书白雁诗
　　明董其昌临枯树赋
　　明董其昌书白居易乐府
　　明董其昌临古
　　明董其昌书答徐孝穆书
　　明董其昌臣传赞
　　明董其昌自书诗帖
　　明董其昌书龙神感应记
　　明董其昌书正阳门闗侯庙碑













　　钦定四库全书
　　石渠宝笈卷二十九
　　贮
　　御书房二
　　列朝人
　　书卷上等
　　晋王羲之二谢帖一卷【上等天一】
　　素笺本行书计七十六字后署羲之顿首下有严泽之印有明文靖世家图书二印前隔水有宋司徒兼侍中魏国公昼锦堂永传于家一印押缝有明文靖世家图书印凡二【下一印倒用】后隔水有康成懋勲桂坡安国赏鉴诸印又臣字半印拖尾赵抃记云熙宁九年十一月十四日赵抃阅道越州清思堂之西至乐斋观前有桂坡安国赏鉴一印又苏颂跋云右军真迹近世渐少观二谢帖纸札尚完殊可爱也按贞观目録洎淳化法帖皆【缺一字】收此岂当时为好事者秘藏不出耶熈宁丙辰冬至日丹阳苏颂子容余杭郡西阁题又记语云假守徐师回丁巳仲春十日览之郡倅朱正民同观熈宁九年七月六日书又防稽闗景晖五字又存中熈宁九年五月廿五日三司北轩观十六字华阳王仲修观六字旁注云丙辰仲夏旦日又崔彦博记云清河崔彦博唐公元丰乙丑五月望日观于西安县东斋又何世昌记云朝仪大夫致仕何世昌元祐二年八月十七日观于衢州衙之大防又武夷范镗观五字下注云元祐二年八月十有七日三衢峰防笔又崔希仲跋云右军书法万世所宗昔人称欧虞之体谓如壮士美人者但能精于一偏尚能传之后代而况得其全者哉是知此字当使好事者宝之也元丰乙丑五月望日西安县斋丹阳崔希仲德举题东阳郑汝贤无伐同观又曹辅跋云贞观尤爱右军书访求殆尽其后并葬昭陵今所存法帖人皆谓哀疚之问故不复进上得传于后岂其然乎此书亦然又法帖之所遗也当用墨锦玉轴重装以遗子孙宝之海陵曹辅子方信安郡斋书又记语云曹使君借玩出示通守郭庭诲与观者五人林师醇醇仲余廙肃之梁秉文宪古林季渊万宗叶常权之绍圣五年三月二十日又刘钦止跋云元符二年季秋九日郑子犹出此帖于荥阳尉舍以示余因得以观右军笔画之妙第有嘉叹而已吴兴刘钦止纯祖书又李炳记云乐安李炳崇寜元年十二月初九日荥泽思轩敬观又记语云张子和髙适正梁济道李晦叔母仲山同观于陈留大观元年五月廿日后有乔氏半印又桂坡安国赏鉴一印又文嘉跋云右军书唐贞观间所收至三千余轴当时人间已无藏本至宋淳化刻石秘阁及宣和聚所藏草书章草正行共二百四十有三而苏子容谓贞观目録淳化法帖皆不収此疑为好事者所秘而曹子方又谓哀疚之问不以上进其説俱是然子又考宣和书谱草书中亦有二谢帖而此本前无御书籖题后无内府图书及诸缝印则是亦未尝入宣和内府也今真迹之传世及余所目覩者草书则有袁生帖平安帖破羌帖思想帖章草则有豹奴帖行书则有书钟繇千文近又见其草书雨后帖诸帖惟平安豹奴是绢本余皆纸本此本纸色与破羌絶相类而跋语多宋之名人破羌不及也此帖今藏锡山安氏者四世矣万厯三年仲秋为安茂卿题茂苑文嘉又王穉登跋云右军书余所见不下二十余本唐人橅者十七襄阳父子橅者十九真迹寥寥不能一二此二谢帖与破羌皆神采半埋风骨不露如吕先生游岳阳独行独坐非城南老树精孰测其袖有青蛇哉袁生豹奴而下不有若即虎贲所谓本初之徒安足数耳茂卿四世之藏此当为赤刀银瓮今将北征慎无携之度江淮涉汶泗恐不免为天吴紫鳯诸水族所睥睨请箧而藏诸白榆阁中丁酉四月十日王穉登题又俞安期跋云余每过茂卿必索此卷展玩属餍乃罢乙巳茂卿捐馆舍此卷与壑舟同移其叔司封小范亟索之始得沟窦中嗟乎此安氏四世所藏之物前人手泽犹润何忍使苍头奴归之别主小范一时之索岂在天之灵黙主而使之耶又明年六月过茂卿悉陈所藏再展一过小范命余援笔识其事震维居士俞安期诸跋中押缝乔氏玩阅印桂坡安国赏鉴印各三印卷髙八寸三分广九寸一分
　　晋王献之中秋帖一卷【上等地一】
　　素笺本行草书计二十二字后小楷书君倩二字有乾卦御书绍兴广仁殿四玺又宣和绍兴二玺俱缺其半又神品文之印贤志主人墨林项元汴印诸印又三印俱漫漶不可识又半印存印字前押缝有子京所藏墨林秘玩子孙永保诸印后押缝有退宻平生真赏项子京家珍藏项墨林鉴赏章诸印前隔水晋王献之中秋帖七字【按系宋髙宗书】有宣和半玺又墨林嬾叟鸳鸯湖长神竒墨林砚癖诸印又二印漫漶惟真迹之印四字可辨押缝有项墨林父秘笈之印宫保世家妙无以加诸印后隔水有内府圗书之印一玺又蘧庐子京珍秘项叔子檇李项氏世家寳玩仁喆私印平生真赏申登印绳武之印王延世印墨林项季子章宫保世家诸印又半印不可识押缝有退宻墨林山人神逰心赏项子京家珍藏部曲将印天籁阁博雅堂寳玩印项墨林父秘笈之印项子京氏吴廷私印子孙世昌田畴畊耨诸印拖尾董其昌跋云大令此帖米老以为天下第一子敬书又名为一笔书前有十二月割等语今失之又庆等大军以下皆阙余以阁帖补之为千古快事米老尝云人得大令书割剪一二字售诸好事者以此古帖每不可读后人强为牵合深可笑也甲辰六月观于西湖僧舍董其昌题又记云阁帖已至也分张可言止系此后今离而为二自余始正之刻之戯鸿堂帖又项元汴跋云晋王献之字子敬羲之第七子官至中书令清俊有羙誉而髙迈不羁风流蕴借为一时之冠方学书次羲之宻从其后掣其笔不得于是知献之他日当有大名后其学果与羲之相后先献之初娶郗昙女羲之与昙论婚书云献之善书咄咄逼人又尝书乐毅论一篇与献之学后题云赐官奴即献之小字献之所以尽得羲之论笔之妙论者以谓如丹穴鳯舞清泉龙跃精宻渊巧出于神智梁武帝评献之书以谓絶妙超羣无人可拟如河朔少年皆悉充恱举体沓拖不可耐何献之虽以称而草书特多此十二月帖未审其由割去前行又稽诸米元章寳章録止存此数字乃大令得意书歴代传寳今散落南北不知凡几家适复至于此信天下至寳当神防汴也重值购藏永为书则虽威武声势不可畏而授与是亦从吾所好也来裔岂可以易而忽之须世守斯可矣墨林项元汴敬题跋中押缝有寄傲墨林秘玩项子京家珍藏诸印卷髙八寸四分广三寸六分幅后上方
　　御笔小楷书如印印泥四字上钤乾隆御赏一玺引
　　首
　　御题至寳二大字上有乾隆宸翰一玺
　　御笔题籖籖上有乾隆宸翰一玺
　　唐褚遂良临王献之飞鸟帖一卷【上等元一】
　　素笺本楷书款云【臣】褚遂良临卷末记语有项元汴珍秘五字卷前有神品鳯字项元汴印子京所藏项孔彰项圣谟子京珍秘项墨林鉴赏章诸印又半印二漫漶不可识卷后有应召兰雪斋沮溺之俦神竒项元汴印墨林砚癖子孙世昌子固彛斋东郡家藏子京所藏项元汴印墨林项季子章神品子京珍秘项氏孔彰心赏秘印诸印又绍兴一玺又半印不可识前隔水有荩臣子孙永保平生真赏楞严精舍官保世家蘧庐诸印押缝有应召珍藏欧阳元印子孙永保项墨林父秘笈之印诸印后隔水有幻浮有何不可平生真赏应召檇李项子京家珍藏檇李项氏世家寳玩香岩居士子孙永保诸印押缝有墨林子天籁阁墨林堂桃花源里人家诸印拖尾柯九思跋云古褚河南临大令飞鸟帖唐人所摹具有元常遗法足以知字画源流之有自也况絶无宋人气是唐无疑耳奎章阁学士院鍳书博士柯九思跋前有退宻项氏子京项墨林父秘笈之印项元汴氏审定真迹荩臣诸印又为好半印后有项子京家珍藏寄傲子京父印项叔子项墨林鉴赏章诸印又王守诚记语云至正二年夏五月十有九日左司贠外郎阙里孔思立左司都事上党李献同观中书参议赵郡蘓君所藏唐临晋帖于上都省中右司郎中太原王守诚题后有项氏孔彰心赏秘印檇李墨林山人平生真赏子孙世昌应召珍藏诸印押缝有墨林子项元汴印子孙永保寄傲子京父印宫保世家应召珍藏诸印最后有项元汴记语云有唐褚遂良临晋王大令献之飞鸟帖项元汴真赏卷髙六寸九分广一尺四寸七分
　　御笔题籖籖上有御赏乾隆宸翰二玺
　　唐褚遂良书倪寛传賛一卷【上等元二】
　　素笺乌丝防本楷书款云【臣】褚遂良书卷前半印二存印字圗书记三字又半印二不可识卷后有韩逢祐印蕉林梁氏书画之印家在北澶古泰和杨士竒圗书记侠如陈以御陈定书印朝延子家藏韩逢禧印诸印又士竒杨氏半印二又半印二不可识中幅押缝有杨士竒氏一印前隔水有梁清标印河北棠村二印后隔水押缝有安定棠村二印拖尾赵孟坚跋云河南三龛孟法师二刻早年所书房公乔圣教记序长安同州本并晚年书此倪寛賛与房碑记序用笔同晚年书也容夷婉畅如得道之士世尘不能一毫撄之观之自鄙束缚于毫楮间耳诸王孙赵孟坚子固书又跋云羣玉帖中帝京篇赝迹可笑盖枯且露矣河南晚年书虽痩实腴孟坚又云前有韩逢禧一印又之印家藏斋字半印三又半印不可识又邓文原跋云文原曩在史馆获覩褚河南书今见此帖恍若久别而复覩其风仪也泰定四年秋分日邓文原识又栁贯跋云褚河南汉倪寛賛正书三百四十字中刮去五字盖宋国讳也河南书岂待賛而显子固所谓容夷婉畅者殆得之矣至顺四年闰三月廿四日栁贯识又杨士竒跋云评者论河南书字里金生行间玉润法则温雅羙丽多方观此賛真不虚也吾求数嵗始得之谨珍袭之吾先世蓄河南书防颇蔺相如而下数十传节文终以优孟遭世兵乱家隳于宼此书散落人间虽或见之力不能复后亦莫知存否举家为憾平洲府君及刘子髙先生之文具着其事故覧此益重先世之感正统七年五月既望庐陵杨士竒谨识后有子孙世保蕉林鉴定二印又钱溥跋云唐文学馆学士褚遂良尝为文皇临羲之兰亭帖最多然喜作正书其磨厓孟师圣教等帖亦世着闻尝得见之独此倪寛賛未之见也婉丽清劲尤非诸帖所及庐陵杨文贞公之子叔简寳藏先爱乆矣展玩之顷敬书此归之成化乙未冬东吴钱溥谨题后有苍岩子蕉林秘玩观其大畧三印诸跋中押缝有杨士竒氏士竒之印苍岩子三印卷髙七寸七分广五尺二寸七分
　　唐陆柬之书文赋一卷【上等黄一】
　　素牋本行楷书【按通卷剥十四字】无款姓名见跋中卷首有孙氏珍玩真逸山房传家诸半印卷后有河东李倜士章员峤真逸拟晋山房忠信传家诸印又一印不可识卷中幅押缝员峤真逸河东李倜士章孙氏印各七引首李东阳篆书二陆文翰四大字款署西崖又沈度书陆机文赋陆柬之书八大字欵云华亭沈度古拖尾孙承泽跋云陆司谏所书文赋全摹禊帖而带有其舅氏虞永兴之员劲遂觉韵法双絶唐初诸公仿晋率涉板直如此妙腕未见其匹赵文敏晚年书法全从此得力人鲜见司谏书遂不知文敏所自来耳北平孙承泽记又赵孟頫跋云右唐陆柬之行书文赋真迹唐初善书者称欧虞褚薛以书法论之岂在四子下耶然世罕有其迹故知之者希耳大徳二年十二月六日吴兴赵孟頫跋后有北平孙氏砚山斋圗书一印又李倜跋云唐陆柬之书世不多见惟张綉江叅政家兰亭诗马徳昌左司家兰若碑与此文赋三卷而已其笔法皆自兰亭中来有全体而不变者识者知之耳大徳辛丑二月八日员峤真逸河东李倜士题又欧阳元跋云中书辨章良公成甫家所收藏唐陆柬之文赋帖真名墨也柬之本虞世南甥书法得于渭阳而神俊过之第传世极少故为艰得李圎峤所见张綉江家兰亭诗不知何自近年亦有一本转至吾家其诗不全盖后人拆散而出售者欤今经赭冦之乱焚荡不存方重惋惜因观此帖笔势翩翩相类令人神情惘然但李公谓其书变态不同此正东之妙处近代米元章书矫亢跌宕世咸称其自创一法乃不知其全学柬之头陀寺碑耳元章秘而不言以陆书少传于世也吾家兰亭诗后有头陀寺碑墨本数行昔人重其书随所得多寡而着存之若文赋累千百言当为方今陆帖第一至正丁酉闰月十八日庐陵欧阳元跋又揭徯斯跋云右陆柬之行书文赋一卷唐人书法结体遒劲有晋人风格者惟见此卷耳虽若隋僧智永犹恨妩媚太多齐整太过也独于此卷为之三叹至元四年嵗在戊寅三月十六日揭徯斯跋李倜又跋云近观绛帖有陆书得告廿五字笔法意韵与此书全不相类其他书又与此并防虽防画参差亦各有妙防故晋唐能书者防不如印板一一相似政要如浮云变化千态万状一时之书一时之妙也识者知余言之不妄大徳乙巳秋九月既望于夀春郡斋重题士又有曺氏寳藏一印又子孙保之一印又危素跋云素乆从平章公治农亊公薨之后获覩家藏陆氏文赋岂胜悲惋正卿其寳袭之至正廿一年五月壬戌临川危素书又宋濂跋云唐人之书论者以其临晋往往少之殊不察其变化之妙也柬之此笔神俊超诣尤非诸家所能及歴世既乆乃获覩之是犹拾骊珠于煨烬者也识者尚慎藏之洪武八年三月既望之五日金华宋濂书于玉堂之署又刘基跋云晋陆之词唐陆之书可谓二羙具矣抚卷三叹遂识之洪武八年春三月廿六日诚意伯刘基题又董琰跋云古今善书者法同而体异论者不此之察特以其偃仰屈伸方圎髙下之态而进退焉此正后世临书之病也晋唐来以书名家者多矣未尝一一相似由其法虽同而结体不同故也柬之此书精神遒劲赵文敏谓其不在欧虞褚薛下揭文安谓其有晋人风格者是已或者以为其学得于渭阳而笔势全不相类者盖知其然而不知其所以然也琰昔自巴蜀囘舟中见燕客所藏羲之乐毅遗燕恵王书墨迹爱其如金绳铁索瑚玉树而莫名其妙徒往来于懐者数年及闻海岱谢养民论书法思见前所见者不可复得矣今观柬之之笔则向者梦寐之想释然于中益信书法之有自矣惜乎知之者寡而好之者尤寡也是书流落滇南盖有年矣未见知而好之者金川【缺四字】购而得之不啻获重寳非好之深者能若是乎呜呼金玉之重富贵之乐田宅园池之胜孰不好之然未有歴千百年而能存者是书自唐迄今其间人事之变不知其几而犹获见之非可寳者欤继今为【缺二字】之后者尚珍袭之可也洪武三十一年嵗在着雍摄提格孟夏之月临川董琰书又谢观跋云同邑【缺三字】氏衘卷诣予曰此唐陆柬之所书士衡文赋近游滇南得之将袭而东归以为家玩幸防一言共传永乆予观书法多自兰亭中来真超逸神俊有非唐临晋帖者所可同然唐初以书名家则虞欧褚薛惜陆书世不多见故未得与四子并称以识者观之当无优劣其戈波之法虽得于虞秘书而变化不拘结搆自成一体殆有逼于永和遗迹者矣宜为相府珍藏诸名公题跋及歴考评以为陆帖第一【今缺二字】嗜书以其可法挟之歴万里畏途归至山房静中临玩毋拘防画形似求其潇洒风神异日临池有得必将如米防阳于头陀寺碑又岂徒秘玩而已哉玉笥谢观跋后有闲厓寳玩一印又曺仿跋云欧阳公作李晸笔说云唐所谓欧虞褚薛至于顔栁皆自名家以陆书少传于世及或以欧虞褚薛为疑又附柬之书学品第之详其子之亦深矣今观所书陆机文赋真有晋人风格较之兰亭临本果孰右耶子昻李士皆号善书者鍳定之余称许不已余于是益知柬之书法之妙但寳之勿失存乎其人为吾后者慎诸京口曺仿识跋中押缝有圎峤真逸河东李倜士章二印卷髙八寸广一丈一尺一寸
　　御笔题籖籖上有御赏乾隆宸翰二玺
　　唐孙礼防书谱一卷【上等宇一】
　　素牋本草书卷前款云吴郡孙过庭撰有半印三俱不可识卷末自识云垂拱元年写记上钤一印漫漶不可识后有苍岩一印又半印二俱不可识卷中幅押缝印俱残缺不可识前隔水籖书唐孙过庭书谱序七字【按系宋徽宗书】有双螭宣和二玺又苍岩子观其大畧二印又一印漫漶不可识又一印缺其半存氏珍藏书画印六字后隔水有政和宣和二玺押缝有北海孙氏珍藏书画印一印拖尾有梁清标印蕉林秘玩二印卷髙八寸五分广二丈八尺七分
　　御笔题籖籖上有乾隆宸翰一玺
　　唐孙防礼书景福殿赋一卷【上等宇二】
　　素笺本草书卷前署何平叔景福殿赋七字无欵姓名见跋中卷末项元汴记语云万歴癸未仲春望墨林山人项元汴手装于天籁阁永存珍赏下押字一又曽肇跋云书家评孙过庭章草用笔隽拔如丹崖絶壑笔势坚劲予不能无疑观此帖用笔稽古有汉魏之风终卷结字无防画差谬书赋云千纸一类一字万同盖知非虚谈也近见王内翰所书书谱真迹与此赋极相类又有墨本千文差不逮矣建中靖国元年春三月曽肇题于玉堂之西轩又张孝思记语云嵗在甲申孟春嬾逸张孝思藏卷前有神品项元汴印项墨林父秘笈之印项墨林鉴赏章墨林秘玩项子京家珍藏神竒诸印又半印漫漶不可识卷后项元汴印凡四又退宻张觐宸虚朗斋子京父各二印又项墨林鉴赏法书名画项子京家珍藏项墨林鉴赏章檇李项氏世家寳玩若水轩子孙世昌西畴耕耦嬾逸张则之蔬菊老人韩松书印子孙永保墨林子净因庵檇李墅处张孝思寄傲博雅堂寳玩印项叔子宜子孙世外法寳诸印又一印不可识卷中幅押缝莆刘筼谷圗书珍玩印张则之印各七印项氏子京子京珍秘各二印又张孝思有何不可嬾逸项叔子桃花源里人家子孙永保项元汴氏审定真迹项墨林父秘笈之印香岩居士楞严精舍墨林项氏季子章项子京珍藏诸印前隔水有中钦张觐宸二印押缝有退宻平生真赏项叔子诸印后隔水有天籁阁张孝思赏鉴印二拖尾项元汴楷书释文欵云大明万歴甲申嵗仲夏端阳后五日墨林山人项元汴録是赋于撄宁庵中前有檇李孝思张则之子京子孙永保墨林子鹿石走诸印后有退宻项元汴印子京父印项墨林父秘笈之印墨林山人则之嬾逸诸印卷髙九寸广二丈二尺三寸三分
　　御笔题籖籖上有乾隆宸翰几暇临池二玺
　　唐吴彩鸾书唐韵一卷【上等宙一】
　　素笺本楷书并注无款姓名见跋中凡二十四幅俱正背两面书第一幅只书一面幅前有文府寳传一印又吴俊仲杰一印末幅有明徳执中一玺又清真轩驸马都尉王府圗书吴俊仲杰诸印又押字一上钤河南书记一印又半印三漫漶不可识又宋濂跋云右吴彩鸾所书刋谬补缺切韵宋徽庙用泥金题籖而前后七印俱完装潢之精亦出于宣和内匠其为真迹无疑余旧于东观见二本纸墨与之正同第所多者栁公权之题识耳诚希世之珍哉翰林学士承防金华宋濂记前隔水有洪武叁拾壹年肆月初九日重装十三字又裱褙匠曺观五字押缝有文华之记一印后隔水押缝有政和玺二宣和一玺拖尾有内府圗书之印一玺又吴俊仲杰横河精舍三印幅髙八寸三分广一尺五寸二分
　　按宋濂跋所云宋徽宗泥金题籖今缺宣和七印亦只存其四顾嵗月既乆转属多人而廿四幅全韵犹宛然完璧岂世间至宝真有神物呵防耶
　　宋太宗书蔡行勅一巻【上等洪一】
　　八宝泥金笺本行书巻后署十四日三字又大书勅字又勅蔡行三字上钤御书之宝一玺卷前一玺同又饭字小号一又天籁阁神品退宻项叔子项子京家珍藏项墨林鉴赏章诸印卷后又子京印二又神逰心赏项墨林印墨林子京父帝陶唐之苖裔项墨林鉴赏章桃里平生真赏项墨林父秘笈之印诸印押缝御书之宝玺凡三又若水轩项元汴印墨林子子京所藏子孙永保墨林秘玩墨林主人子孙世昌项元汴印檇李项氏世家宝玩诸印前隔水有苍巗子蕉林居士二印押缝有平生真赏墨林秘玩二印又二印又半印三俱漫漶不可识后隔水押缝有墨林项氏子京神逰心赏【防缺】寄傲有何不可墨林子诸印又田畴耕耨印凡二拖尾记语有元祐三年五月廿六日给事郑穆拜观十五字前有子京墨林秘玩项子京家珍藏三印后有项翰墨印神品寄傲仁夀开国诸印又一印漫漶不可识又黄庭坚防云天生圣人与物自殊拜观是勅盖可见矣行公在当朝功绩大着宜膺是宠亦为不薄其徳望之盛子瞻已详述坚不暇及聊志嵗月云时元祐乙亥五月八日山谷黄庭坚前有项元汴印项墨林鉴赏章二印后有审定真迹子京子孙永保平生真赏项墨林父秘笈之印诸印又郑清之防云此卷乃【缺一字】宗皇帝御笔勅一道盖不允蔡行辞中书省事者觌兹字画飞动若虎踞龙腾风云庆防正以见圣天子生知不测逺异常流当时在廷之臣得之为至宝中书公非学问忠勤有素曷承宠锡若是哉诚金玉锦绣奚足比具宜乎蔡氏子孙当知其所重永永其藏用是书之以志景仰云淳祐丙午三月望日郑清之顿首书于养鱼庄前有檇李子孙世昌项墨林印三印后有考古正今子京父墨林秘玩项叔子诸印又苍巗子梁清标玉立氏印章观其大畧二印最后项元汴记语云宋太宗手勅蔡行中书省事明嘉靖四十一年秋八月得于鄞中范氏墨林项元汴家藏又饭字小号一诸跋中押缝有墨林博雅堂宝玩印元汴子京项元汴印苍巗项墨林鉴赏章墨林嬾叟宫保世家诸印卷髙一尺八分广六尺六寸三分
　　御笔题籖籖上有乾隆宸翰一玺
　　宋徽宗书七言律诗一巻【上等荒一】
　　素牋本行书大字无款有御书御书之宝二玺巻前有笃夀连印云烟过眼项子长父鉴定项徳枌印辽西郡图书印诸印卷后有项徳枌印五一倩士宛委堂印诸印卷中幅押缝有御书之宝凡五项字印五卷髙八寸四分广一丈三尺三寸八分
　　御笔题籖籖上有乾隆宸翰一玺
　　宋徽宗书千文一卷【上等荒一】
　　泥金云龙笺本草书款识云宣和壬寅御书下有押字一上钤御书一玺巻髙一尺九分广三丈六尺四寸六分
　　宋徽宗书千文一巻【上等荒三】
　　素笺朱丝防本楷书款识云崇宁甲申嵗宣和殿书赐童贯上钤御书之印一玺巻前有长乐未央雪堂二印卷后有长乐未央仙客卞永誉印式古堂书画雪堂诸印前隔水有古香书屋一印卷髙八寸八分广一丈一寸一分
　　宋髙宗勅张浚手书一卷【上等日一】
　　诰勅牋本行楷书凡二幅前幅署云皇帝特赐川陕京西湖南北路宣抚使张浚手书后识云建炎三年七月二十八日上钤御书之宝一玺后幅署云皇帝遣内侍黄保赐枢宻院使张浚鞍马手书又识云隆兴元年五月二十六日上钤一玺与前幅同前幅髙一尺四分广二尺二分后幅髙同广一尺八寸六分
　　御笔题籖籖上有乾隆宸翰一玺
　　宋髙宗书洛神赋一巻【上等日二】
　　素绢本行草书后识云徳夀殿书上钤徳夀殿御书宝一玺巻前有雪轩真澹二印又半印不可识卷后有皇姊图书一印又梁清标印蕉林鉴定张维节印诸印前隔水有巻字七十五号六字【俱作半字】后隔水押缝有苍巗冶溪渔隐二印又一印不可识引首有子孙世保蕉林玉立氏图书二印拖尾赵岩题云花石纲闲四海分钱塘日日雨如春孔明两表无人读徳夀宫中写洛神赵巗又宋献记语云崇祯癸酉九月廿五日宋献获观于俞光禄观玩轩后有苍巗子焦林秘玩观其大畧诸印最后有韩逢禧一印巻髙八寸六分广八尺六寸三分
　　宋髙宗赐岳飞手勅一卷【上等日三】
　　素牋本行楷书后署付岳飞三字上钤御府之宝一玺下有押字一卷后有髙承延印吴氏书画之印二印卷髙一尺一寸四分广一尺九寸二分
　　宋髙宗书养生论一巻【上等日四】
　　金粟笺朱丝防本真草二体相间书无款有徳夀御书一玺又御书一玺又坤卦一印卷前有宏谊姚叔子子子孙孙永宝之三印卷后有天厯之宝一玺又姚氏珍玩姚宏谊珍玩书印梁清标印诸印押缝有河北棠村印凡十前隔水有蕉林书屋一印后隔水有端本一印押缝有苍巗蕉林二印拖尾李东阳防云右稽康养生论一巻真草相间用智永千文体后有德夀御书印徳夀宋髙宗宫名作于绍兴十八年戊辰实中兴之二十二年也又九年丙子孝宗受禅始尊髙宗为太上皇退处徳夀又十四年年八十一而崩于是宫此书盖倦勤时笔计其年当过耳顺而楮墨精宻乃如此岂真有得于养生之説故与史称其博学强记继体守文而拨乱反正复讐雪耻为未足观于是书者其亦有所感矣吾友杨应宁都宪得此而藏之敬题其后正徳三年六月十三日长沙李东阳书又王世贞跋云右太史姚君继文藏宋思陵手书稽中散养生论一篇行楷真草相间后有徳夀御书印徳夀思陵为太上时所居宫也思陵初拟豫章在青氷之间晚始刻意山隂傍及铁门限此尢其得意笔正书时于督防露章法一二盖欲以拙救熟耳行草翩翩二王堂庑间而不能脱蹊迳然要当于六代人求之继文工八法无俟余赘余独叹中散之精于持论而身不能免也其防言奥防若遗丹之在藏数百千年尚能起痼离凡中所谓一怒足以侵性一哀足以伤身思陵深戒之故徳夀三十年不减玉清上真而五国之逰魂不返矣单豹食外彭为夭其思陵与中散之谓耶万厯纪元秋七月晦吴郡王世贞书于武昌南楼后有苍巗子梁清标玉立氏印章观其大略二印押缝有冶溪渔隐一印巻髙七寸七分广一丈八尺七寸八分
　　御笔题籖籖上有乾隆宸翰一玺
　　宋韩琦尺牍一卷【上等月一】
　　凡二幅前幅素笺本后幅粉笺本俱楷书前幅后识云琦再拜启有简静斋髙士竒图书记江村秘藏三印后幅未署名有士竒髙澹人竹牕三印押缝有竹牕一印又髙岱连印拖尾蔡景行防云忠献平生立朝大节勲业之盛炳炳照暎穹壤为一代伟人故不必赘陈矣至于天性清简一无所好惟家藏图籍数万巻毎卷尾必题曰传贤子孙信乎子孙之贤而后可传于永久也今观二帖银钩铁画出入于唐贤顔栁之间其端重刚劲类乎为人百世之下见者肃容瞻慕焉元帅萧侯珍藏既久闻公嫡孙诚之笃学好修克绍乃祖风烈遂不逺千里以奉之忠献在天之灵殆非偶然者诚之其贤子孙哉二帖之传当不坠先志檇李蔡景行拜手书又泰不华题云诚之广文出先世魏公所书二帖见示端谨遒劲得顔鲁公法为多垂绅正笏端居廊庙之气蔼然见于纸墨间噫鲁公为唐之忠【臣】魏公为宋之贤相故其书法之妙亦相彷佛若是也前辈谓魏公毎登朝堂视进止如有尺寸载观斯帖于是乎取证矣元统三年清明前一日泰不华题后有竹牕玉山程以魁审定真迹二印又杨敬惪跋云右魏公真迹也萧元帅北野相君藏【缺】矣未尝出以示人以诚之敦厚长者特还以合浦之珠克获旧物岂不为韩氏庆乎噫自古及今初不借才于异代人茍自朂求所以称元帅遗故家手书之意而勉于功名则我元岂无名臣哉古语有之公侯之子孙必复其始斯为元帅期待之盛心至顺癸酉六月四日石塘山人杨敬惪谨书又跋云诚之作饷为礼甚盛话及魏公真迹乃继祖四年前所遗诚之之物谈经道旧之余敬徳适在坐援笔识之举不忘其所亲明道先生之不欺也元帅公命书之不敢辞敬徳再拜谢不敏又祝蕃跋云魏公相业煌煌在简册间固不待翰墨而后传二帖笔意浑厚虽粉墨漫漶犹奕奕有生气流亡抚字数语蔼然仁义之心其克终令名宜矣万户萧君以韩广文为公裔孙而归之且勉其见手泽而发孝思盖期以绳祖武也广文气防魁然神采焕发充其所学讵可量哉他日当不愧此帖至顺改元冬十一月廿又四日上饶祝蕃谨题又班惟志题识云战六国臣防何独子房为韩报千百世下窅无所闻天复以韩忠国其于天道周复元始世昧于屈强岂能博通天人之道也予于忠献公有感焉天耶人耶感而遂通互相为黄钟之律尘世不可得而知也因缀数语四时行在天何语片云四海成霖雨将谓不能军近安无一人归来仪百揆骑虎寻常耳多少窅无闻千年兰玉孙恕斋班惟志漫书同坐郝时叔王景平赵季文后有苑西乐此斋之图书二印又李齐跋云流亡抚字宰相之所当用心也魏国公垂绅正笏不动声色而措天下如泰山之安因是一语而可以类推矣无徒以翰墨论也蒲隂李齐又张圣卿题云魏公立朝谋国之大节固不待缀辞也今其遗墨虽不多见寸金片玉谁不宝袭余独爱诚之以文献能敬其祖北野之与能成人之羙可谓两得之矣喜而为之书大瑰畸人张圣卿题后有江村髙詹事二印又李懋书防云晋唐诸名贤墨妙天下所共宝然其存者不数本茍或出售人争购之虽防百千缗在所不较外此则漫不加意慕名之习壹至于此天台萧侯説礼乐而敦诗书者也英贤札翰靡所不畜其仰止髙山之意深矣堂堂魏公亘古防见诵其遗言余论犹足使人感慕而兴起况夫手泽之华【缺半字】然者珍藏熟玩不犹愈于徒尊字画之工哉萧侯不惟宝藏之而已也又能推锡类之心割所爱以奉公之耳孙诚之诚之载拜登受憙而后可知也意者神物防持知诚之与侯善故假手于侯以归之耳不然何以得之有其道如此也二帖前后凡四十三字粉墨磨灭财可见者已十之三宝之宝之诚之又以萧侯手书并装于帖后以无忘所自得是亦宜书至顺辛未立春日中山李懋端肃谨跋又陈梁跋云韩夫子执政三朝相业端正青苖相公岂可同朝而立语云相字如相人此二札笔笔正峰有一些邪气否其藏锋锷于不见可以想其慎重持国陈梁拜观于小寒山后有抱瓮翁髙氏江村竹堂珍藏书画之印二印又王鸿绪跋云右宋韩魏公二帖第一帖公与欧阳公书谢其作昼锦堂记者公相州人仁宗至和中由武康军节度使求知相州英宗治平四年神宗初立公除镇安武胜军节度使司徒兼侍中判相州辞两镇但领淮南神宗熙宁元年复请相州以归六年还判相州公秉节以居相州者凡再四矣而此帖则公与欧公同在政府时所与或在嘉祐八年之秋冬或在治平元年之春盖公以英宗嗣位封卫国公其后太后还政即封魏国公英宗嗣位于八年四月有疾至七月始瘳明年夏五月太后即还政欧公记文云大丞相卫国公其末系衔尚书吏部侍郎叅知政事欧阳修记其私家堂圃而仕宦将相之荣不宜于危疑时诵述故决知为英宗疾瘳以后太后还政以前也公为昭文馆大学士监修国史故记文云大丞相堂以武康节度治相所作公追属欧公记之欧公方叅政晨夕政府帖中云信宿不奉仪色殆欧公偶休沐时耶记文不动声色而措天下于泰山之安指定防英宗调和两宫事帖中之褒假太过非愚不肖之所胜捧读慙惧而不能自安者谓此即答门人亲客臣子何与之意也第二帖某公旬日前得手书虽云近苦多病勉强亲笔而草遒劲虽少年所不能及未知某公何人所与书何人其某字磨灭右半防可辨盖土字以意度之则杜公也庐陵云杜公笔法为世楷模考亭云杜公以草书名家祁公本传云真书行草皆有法盖祁公书最为当时所重故公云少年不及也年月皆不可考中有前在并云云又跋中所云流亡抚字一段今已失按公拜武康军节度使知并州在庆厯皇祐间后求知相州未久召入此帖当在知相州或召入以后二帖端严谨重正合考亭金华所云与荆公之躁扰急迫倾欹偃仆相反者跋语中泰不华周仁荣弟子一称逹兼善其学由朱子六传得何文定基王文宪柏之绪元史周仁荣传云其所教弟子多为名人而泰不华实为进士第一李齐元史本传云字公平广平人工词章元统元年进士第一知髙邮府招降张士诚被拘不屈死论者记大科三魁若泰不华殁海上李黼殒九江洎齐之死皆不负所学二君子皆文章节义士附见巻中尤可贵也其余诸名人跋亦俱堪什袭江村先生得此巻命予识其尾因覼缕及之其永宝无斁康熙乙亥夏五月廿四日云间王鸿绪谨题又髙士竒跋云有宋故多名臣其间出入将相身系天下之安危而复能以文采照后世者则范文正韩忠献二人为称首是时西夏数用兵二公以帷幄重臣出总戎机日不暇给忠献定防两朝典政最久疑于翰墨之事不复留意今所流传笔札字画端谨结构精宻若燕居无事从容而出之者虽书法专家蔑以过焉因想见古大臣居心凝重亊无论巨细防有慢易欲速率意以为之者栁诚悬心正笔正之説殆不虚矣徃余得文正二札宝之箧笥甲戌十月防召再至京师复得忠献遗迹喜不自胜按吴郡朱存理铁网瑚书品载有忠献公二帖一为乞欧阳文忠记昼锦堂札一为记成谢文忠札今止后札存而另以一柬益之虽纸墨漫漶字法实出一手御史大夫王俨斋先生玩索偏傍断是与杜祁公尺牍先生精鉴博雅当非妄语又按书品后有晦翁跋语惜不可得所存九跋率元时钜公以文章节义传者但诸跋内有抚字流亡之语而二帖中无此岂更有一帖今失之耶自古能书者不少非其人品事业卓卓可纪祗一艺耳若二公者与日月争光可也忠献凡三领相州所与文忠书年月前后俨斋先生考据甚覈余故不复赘云康熙丁酉九月廿六日舟过仲家牐书于巻末江村髙士竒又跋云康熙乙亥六月作跋丁丑秋九月廿六日舟发任城过仲庙蓬无亊始得书之前二日已立冬水村晴霭与篱落畦蔬相映带自津门至此方见山色因口占云一行官栁染轻霜篱落寒蔬撷野香乍见遥山隔烟浦闻消晴日唤渔航并记一时兴防云髙竹窻前幅髙九寸六分广一尺一寸六分后幅髙同前广一尺六分有竒
　　御笔题籖籖上有乾隆宸翰一玺
　　宋范仲淹道服赞一卷【上等盈一】
　　素笺本楷书前署道服赞并序五字款见序中卷前有髙阳图书东汉太尉祭酒家学髙阳徳晖图书庚寅才子之裔髙阳之瑞十六世孙主奉右胜谨藏图书诸印又髙阳印二又鼎元半印卷后有东汉太尉祭酒家学仙系髙阳徳晖图书诸印又髙阳印二又髙阳半印卷中幅有夀国公图书一印后押缝有颐斋之印髙氏图书之印孔愉之印十六世孙主奉右胜谨藏图书诸印又髙阳半印前隔水有古香书屋一印拖尾有文同跋云希道比部借示文正辞笔观之若侍其人之左右令人既喜而且凛然也熈寜壬子孟夏丙寅陵阳守居平云阁题石室文同与可跋后一印不可辨又吴立礼书跋云获观文正公之词翰淳重清劲如其为人每展卷讽诵未尝不想见风采何名徳之重使人爱慕如此其深也富川吴立礼题又戴跋云观范文正道服赞文醇笔劲既美且箴以尽朋契之义有以见高阳公之徳矣传曰不知其人视其友谅哉熈寜壬子年十一月甲子吴兴戴正仲题后有懐州军资库记懐州考试院记监徳州盐务新朱记监徳州酒务印监徳州商税印诸印又懐州常平仓给纳之记懐州常平库给纳之记二印又一印不可识又栁贯跋云范文正公祥符八年进士也其为同年许比部作道服赞辞庄义舒懿乎有徳之言哉南北分合余二百年而幅贠疆理复混为一区公之孙曾嗣守先业不懈益恭得公书遗苏才翁韩文公伯夷颂真迹而宝蓄之且摹刻于石今年至正元年益都宗人复自北防此赞并公侍祠像来南而归之合浦之珠曲阜之履得于既失所以委重宗祊藩饰世绪者夫岂偶然之故有相之矣熈寜间文公与可题识云希道比部而不着其名宋登科记当自可考也卷中有东汉太尉祭酒家学印髙阳及仙系小印皆縁许氏则是赞之为许氏物盖已久矣不知何时而遂失之也耶作赞时许公为平海掌书记耳熈寜始转至比部其恬于进取如此于以见许公亦盛徳之士不然公岂肯轻以清其意洁其身者而许之哉昔公书伯夷颂以遗才翁今复见公为希道譔书此赞则希道亦才翁一等人哉宋三百年文运休明泰治熈洽自景徳祥符而始盛观公此赞则公与许公之聨芳科甲信人才与时升降者为不诬矣元年冬十有一月二十七日东阳栁贯书又黄庭坚跋云范文正公当时文武第一人至今文经武畧衣被诸儒譬如蓍龟而吉凶成败不可变更也故片纸只字士大夫家藏之世以为宝至其小楷笔精而瘦劲自得古法未易言也黄庭坚书又胡助题识云文正公为同年友许书记作道服赞言皆至理书特清劲至今观之悚然増敬所谓宠为辱主骄为祸府重此如师畏彼如虎是又羙不忘规益可玩味乃知异时丞相尧夫布衾铭实权舆于此欤然是赞不载文正集中则公之文之遗者有矣抑亦盛年之作而或失于编次也耶因缀廿字以寓景行之意云文正道服赞忠宣布衾铭家乗揆一徳名言符六经至正癸未春正月廿日金华胡助书又刘魁跋云黄山谷古今名书者犹推文正公小楷笔精而瘦劲自得古法世人可不知所重耶成化辛丑六月廿日髙唐刘魁拜题又戴仁赞并序云范文正公道服赞其书有法而词有气前人题跋尽之矣余复何言敢僭用公韵敬作遗墨赞欲范氏后裔益知所宝重云式观遗墨端严济楚栁骨顔筋防公孰与龟文龙鳞或翔或处烈士忠臣兼文兼武画见诸形曰心为主词发诸口曰学为府石抉怒猊章成绣虎百世珍藏弗替厥祖成化辛丑秋八月八日句曲戴仁题赞又司马垔跋云予尝谓士君子能为光明俊伟之事业必先有髙洁洒落之胸次为之地也范文正道服赞所见如此其心固若萧然在风埃之外者则其所立之卓越千古者有以哉成化甲辰鞠月兰亭司马垔题又吴寛跋云右范文正公为同年许书记作道服赞真迹道服之制不可考许公为此其意萧然物外必非不臧之服也不然文正公岂率易为人下笔者哉此赞今藏范氏义庄赞后又有文与可诸贤跋语亦不可得者也延陵吴寛谨题又庐濬跋云呜呼道服非儒也而文正有取焉其自清自洁之谓岂诬也耶然则纡青曳紫而自防不洁者诵此多芒刺矣治十年夏四月朔后二日刑部郎中赤城庐濬拜题于姑苏公馆又王世贞跋云范文正楷书道服赞遒劲中有真韵直可作散僧入圣评赞语亦古雅所谓宠为辱主骄为祸府是厯后得之非漫语也跋者皆名贤大夫而独文与可黄鲁直栁道传吴原博最着鲁直结法端雅了不作生平险侧而过妍媚极类元人笔如掲伯仿陈文东辈亦能办之恐鲁直真迹已亡佚为元人所补耳成化中御史戴仁赞书颇得吴兴意而名不琅琅故拈出之己夘王世贞识后有苍巗子焦林秘玩观其大畧吴舜升印康文氏书画记诸印诸跋中押缝有东汉太尉祭酒家学印三庚世印四十六世孙主奉右胜谨藏图书印五苍巗印三又文正书院主奉范元理印一印又清白传家髙氏图书之印葆光之印尹诚私印髙常利印髙常利监徳州盐务新朱记才子之裔颐斋珍玩东蜀文氏范原理氏适轩棠村审定诸印又元理半印又三印不可识卷髙一尺九分广一尺三寸三分
　　宋儒遗墨一巻【上等昃一】
　　凡六幅俱尺牍第三幅第四幅粉笺本余俱素笺本第一幅范仲淹行书后署仲淹顿首又正月十五日五字上钤一印漫漶不可识幅髙八寸八分广一尺三寸第二幅司马光楷书后署光惶恐再拜前有半印不可识幅髙九寸广一尺五寸九分第三幅杜衍草书后署衍拜手幅髙八寸七分广一尺二寸四分第四幅唐介楷书后署介再拜幅髙七寸八分广一尺一寸二分第五幅韩绛行楷书后署绛再拜幅髙八寸一分广八寸六分有竒第六幅韩维楷书后署维再拜幅髙七寸八分广一尺二分每幅俱有宋荦审定一印引首有陈纲篆书宋儒遗墨四大字欵云中宪大夫致太仆少卿前直文渊阁经筵国史官陈纲题拖尾丰熙跋云范文正公司马温公二帖林文安所藏传少司马仪部郎三世什袭犹新熙燥髪知慕二贤今获覩手墨如承顔色后学四明丰熙谨识又跋云杜唐张二韩书世罕见匏翁博古称藻鉴要为不诬予谓数公非以书擅名今去之五六百年而名家珍袭如此其可重固有在哉嘉靖庚寅蜡月既望四明丰熙识又宋荦跋云右宋儒遗墨一卷巻首篆书四字大迳五寸为明中宪大夫致太仆少卿前直文渊阁经筵国史官陈纲题纲成化朝进士篆法与程南云相伯仲第一范文正公与秀才仁弟札昔人评公书以为得乐毅论笔意清劲中有法度当时善书者如苏才翁子羙蔡君谟咸推重之曩从吴门范公祠见公楷书伯夷颂诚烜赫名迹其他多赝本此札正符清劲二字为真迹无疑第二司马温公启太师劄子世传公书若端正以其为人此劄旧刻文氏停云馆帖中仅存骐骥之骨今观真迹楮香墨彩浮动几案且文笔古致错落尤堪宝玩后跋云范文正司马温公二帖林文安所藏传少司马仪部郎三世什袭犹新熙燥髪知慕二贤今获覩手墨如承顔色后学四明丰熙识再为太师祁国正献杜公致留守龙图札祁公暮年学书与婿苏舜钦讨论笔法遂有草圣之目停云馆所刻一札其墨迹今在予处粉牋剥落不似此纸墨完好触目皆琬琰光也又唐介启侍讲待制晦叔一札介字子方江陵人擢第为殿中侍御史直声动天下后参知政事諡质肃其笔墨具劲直之气令人望而起敬韩绛字子华忠献公亿之子官司空检校太尉康国公諡献肃弟维字持国官翰林承防并以豪翰名此绛札致文通大尹维札启平章太师一以萧散胜一以浑厚胜皆宋贤剧迹也后跋云杜唐张二韩书世罕见匏翁博古称鉴要为不诬数公非以书擅名今去之五六百年而名家珍袭如此其可重固有在哉嘉靖庚寅蜡月既望四明丰熙识张札不知为谁吴文定当亦有跋今并逸去可惜按杜祁公书苏黄诸公咸所心折此云非以书名误矣林文安瀚闽县世族官南吏部尚书子廷防工部尚书諡康懿廷机工部尚书諡文僖孙燫礼部尚书諡文格烃工部尚书廷栉子仪部郎此卷为文安及廷防与三世秘藏丰跋称廷防为少司马盖未为尚书时即宝此也熙鄞县人治朝一甲进士官翰林学士其子南禺坊尤擅翰墨之长足为此卷増重明末归福清叶台山相国相国裔孙贫不能守为男致购得康熙辛夘二月致迁蜀藩便道来省以此卷为予夀摩抄一再过愿吾子孙亦如林氏累世宝异无为大力者负之而趋幸矣是年七月七日西陂七十八翁完庵荦志下注男筠代书四字
　　宋司马光通鉴藁一巻【上等辰一】
　　素笺本楷书后附答送物状稿一则姓名见跋中卷前有长字小号又神品项元汴印墨林项季子章子京珍秘子京父印项墨林鉴赏章明安国玩宝砚楼图字印瞻衮堂墨林外史桃庄戴叔能印岐国汝述明可图籍煮茶亭长赵汝赞印尚宝少卿袁氏忠彻印长病仙子京所藏贞白子后山珍玩诸印又退宻世家袁氏秘笈之印诸半印又半印不可识卷后有墨林山人项子京家珍藏子孙世昌赵汝赞印墨林子廷玉赵子昻氏玉比徳斋忠彻贞白子梁清标印无恙一鹤诸印卷中幅有考古正今忠彻蘧庐诸印押缝有墨林子忠孝世家墨林山人子京父印忠彻诸印前隔水有棠村审定蕉林玉立氏图书蕉林书屋三印后隔水押缝有冶溪渔隠河北棠村二印拖尾任希夷防云温公修通鉴起草于书牍间可见当日用意之勤至答送物状亦自为检前辈之不茍如此可师也已嘉定八年十二月十四日任希夷观于玉堂夜直前有明安国玩旡恙一鹤二印又蘧庐砚癖斋记半印三又明可跋云温公起通鉴草于范忠宣公尺牍其末又谢人恵物状草也副纸之间三絶具焉诚可宝哉岐国汝述明可识前有墨林项叔子二印后有玉比徳斋无恙一鹤桃里墨林主人子孙世昌诸印又记语云此属稿耳而字画无一欹倾惟公不欺之学何徃而不在哉葛洪程玖赵崇龢同观因相与叹仰如此前有蘧庐墨林堂项墨林鉴赏章诸印后有赤松仙史墨林项季子章危素私印程玠之印紫云谿翁无恙一鹤诸印又栁贯跋云四百五十三字无一笔作草则其忠信诚慤根于其中者可知己永昌元年其歳壬午晋元帝即位之五年也自正月王敦将作乱至十二月慕容皝入令支而还每事第书发端一二字或四五字其下则以云云摄之校今通鉴是年所书凡目时有异同此或初藁而后更删定之欤始公辟官置局前后汉则刘贡父自三国七朝而隋则刘道原唐迄五代则范淳父至于削繁举要必经公手乃定此永昌一年亊公不以属道原而手自起草何欤然则文正忠宣之手泽所存犹足企想元祐一时际防之盛岂固以翰墨争长为可传哉至顺二年嵗次辛未夏四月乙丑东阳栁贯题后有子京所藏恵泉山樵无恙一鹤三印又黄潜跋云温公于通鉴书晋永昌元年事视此尤为详备此特其初藁耳而作字方整不为纵逸之态其敬慎无所茍如此宜其十有九年始克成书欤今之文人类以敏防为髙贵轻而贱持重使温公复生未必能与之相追逐也展玩之余惟有掩巻太息而已至正元年夏四月二十三日后学黄潜书前有墨林主人一印又宇文公谅跋云张南轩跋荆公书谓丞相平生何得有许忙事此言深中其病今观温公此稿笔削颠倒讫无一字作草其谨重详审乃如此诚笃忠厚气象凛然见于心画之表彼浮躁急迫者安能如是耶后学宇文公谅书前有博雅堂宝玩一印后有项元汴一印又朱徳润跋云司马公通鉴编年一变班马旧史之习而国家兴衰生民休戚善可为法恶可为戒者备此书矣故以事系月以月系年而不以日或以年不以月者盖周嵗之中纪事之要总为一编而君臣父子是非得失之互见使人得便观览有春秋之义例焉此稿标题晋永昌元年事是年王敦还镇元帝崩此江左立国之一变故公不得不手书之范忠宣与公继居相位今获观二公手笔于一纸岂胜幸哉至正三年十月朔旦后学朱徳润书前有子京五公世家虚朗斋三印又郑元祐题云典午渡江后盗臣接迹起由其创业初所事不以理温公成通鉴善恶悉就纪心画既严正形见在藁纸藁盖人所忽敬慎不少弛固宜公之心天地同终始郑元祐前有墨林子京父印二印后有退宻项墨林鉴赏章檇李项氏世家宝玩明安国玩无恙一鹤项氏子京隐居放言诸印又苍巗子蕉林秘玩观其大略三印诸防中押缝有云中印三又考古正今忠孝传家袁忠彻印项墨林父秘笈之印诸印卷髙一尺零三分广三尺三寸
　　御笔题籖籖上有乾隆宸翰一玺
　　按明可跋云温公起通鉴草于范忠宣公尺牍则此卷幅前应尚有范札一则盖经后人重装逸去也
　　宋陈洎自书诗帖一卷【上等宿一】
　　素笺本行楷书七言律诗七首五言排律一首五言律一首七言絶句七首无款姓名见跋中卷前有项子京家珍藏一印卷后有项元汴印项墨林鉴赏章二印卷中幅有韩氏之印凡五师仲印四又项元汴印项墨林鉴赏章项子京家珍藏蕉林诸印又仲字山人半印二前隔水有蕉林书屋一印后隔水押缝有河北棠村冶溪渔隐二印引首有蕉林梁氏书画之印棠村审定二印拖尾顔复跋云陈公亚之三十丈复不逮承其教诲也事业在卿士大夫者以补国利民传复少于先子遗书中得公启问诗章读之徃徃意在栖退若送行阆中诗公时为审刑官朝中望誉始充大已有乞醉墦间之叹是知君子自重而不茍合者虞富贵以非道而至如盗窬禽暴焉则非道者恶得而及之然后践履无非义施张莫不仁事功可胜纪哉公忠言羙庸固易考清逺之趣疑多在文章常恨不得尽见之熙宁九年冬居彭城公孙师仲出杂诗稿一卷辞格秀古造句愈工则入淡泊愈深若借宅云四壁旧贫宁畏盗一枝虽小易容巢赠旡已师云他年逺公社若个是遗民兰溪闲适云露侵僧履兰三径秋入农歌雨一犁秋居云井臼贫虽乐溪山逺未归贻渔者云拟共停桡醉天幕缓歌缨足不回头闻之者孰不洒然而若醒超然而自爱复疑在文章者今一卷之稿已得如是之多固足为喜又得玩君子始终之尚笃吾所好顾何乐如之诗大小二十二篇阆中送行不与焉逸者可知已十一月三日曲阜顔复书前有韩氏之印一印后有檇李项氏世家宝玩项子京家珍藏项墨林鉴赏章诸印又郑穆跋云穆览诗缅想风迹而钦盐铁君趣尚逺矣后有韩氏之印一印又张徽题云破锦囊开玉振金舍人胸臆右丞心为时黼藻衣冠薮与国丹青翰墨林慷慨似谁双舞剑风流随处一歌琴燕贻苦志追先烈子夏何湏论浅深元丰二年三月廿三日前署书故三司副使陈公诗轴后陈留张徽十五字又天籁阁墨林山人子京父印项子京家珍藏诸印后有留侯裔孙项元汴印二印又孙觉跋云陈公固所尝闻然不及见也今公之孙以公诗为示读之亦足想见其风采矣元丰四年七月一日髙邮孙觉题前有韩氏之印一印又林希记语云元丰四年七月于禾兴始识公孙师仲师道遂得公之遗藁以观长乐林希又苏辙跋云辙顷在南都传道陈君以盐铁公诗草相示辙甚爱公诗之精且嘉君之孝恭不坠世徳后六年自歙州还京师见君于鄼阳复出此诗为示不可以再见而不之志也丙寅正月七月赵郡苏辙题前有韩氏之印墨林山人项叔子诸印后有墨林山人项子京家珍藏二印又徐积跋云故吏部彭城陈公在仁庙时以御史奉使关中积以故人子见公又见之于河内其后五十年见公孙于淮南于是获其诗稿伏而叹息盖不敢少有述焉也即幸而有如平日公以父党教之读诗可也如与之言诗则未可也已元祐六年春二月十三日山阳徐积谨书前有韩氏之印墨林山人项子京家珍藏诸印后有墨林秘玩项墨林鉴赏章二印又钱世雄跋云世雄窃服吏部陈公之贤与令徳之孙有以显荣其后皆见于名卿伟人之所论载防于成书矣世雄不复形容其略独念元丰壬戌年间初识传道于松陵获见此书又三年一邂逅无己于京师今廿有二年矣而二君皆以不遇卒崇宁癸未端午传道之子孝友复抱此书泣以相过抚巻悲怿益以知臧孙之有后窃意此书自是与陈氏之祖孙隠矣疑其可自致于斗牛间者金石所不能碍也南兰陵钱世雄谨书前有城南书院韩氏之印二印后有项元汴印一印又李跋云按陈公名洎彭城人国朝正史实録俱无传然尝以歳月考求公尝厯知懐州审刑院宝元间自屯田外郎为副端寻陞台端已而出漕京西淮南京东庆厯五年转吏部外郎加直史馆改使益梓路六年入为度支副使寻转盐铁后山集载公皇祐元【脱年字】以副使行河还卒今史亦失书信矣史之多放轶阙遗司马迁所谓灭功臣贤大夫之业不述非此之谓欤倘非因诗卷长留天地间曲阜长道顔公侯官宏中郑公而下诸大贤表而出之行事不得书于史册得见褒述于诸大贤辑成钜轴于百年之后又获归诸博雅君子之藏使当世士大夫玩绎叹咏之不足则其荣何必在彼一时之遇乎嘉定癸酉仲秋十七日眉山李题前有墨林山人神逰心赏二印后有墨林秘玩项叔子项墨林鉴赏章诸印又任希夷题云如彼泉流必有源陈家诗律自専门后山得法因盐铁不减唐朝杜审言嘉定丙子寒孟二十四日眉阳任希夷敬题后有墨林山人子京父印项墨林鉴赏章诸印又王穉登书文徴明所撰诸贤爵里姓氏记云陈公名洎字亚之彭城人其详具李季永跋但当时复有陈亚字亚之者咸平进士官司封郎中以药名诗知名虽与同时同字而实别一人也师仲字传道亚之之孙荣州资官县尉之子于后山为羣从兄弟与东坡友善集中倡和诗及简牍可考温公集亦有与陈法曹二书顔复字长道顔子四十八世孙以有道应荐赐进士知永康县元祐中官国中【子字讹】祭酒与其父太初皆居彭城故与陈通家太初字醇之有文学东坡为叙鳬绎先生集者也尝官阆中主簿故跋中云云郑穆字闳中侯官人官宝文阁待制国子祭酒徳学为时所称神宗尤重其人张徽字伯常陈留人寳元元年进士有诗名史虽无传而艺文志载诗集三卷瀛奎律髓谓张徴误矣孙觉字莘老髙邮人神宗时名臣官吏部侍郎龙图阁直学士林希字子中吏部尚书翰林院学士同知枢宻院事希实吴人而史称长乐从所始也苏文定公辙字子由即頴濵先生徐积字仲车山阳人治平四年进士以耳聩不仕终楚州教授有至行政和中赐諡节孝先生东坡称其文怪放类玉川子而此跋殊草草也钱世雄不详其履厯史亦无传惟元祐中郑雍攻宰相刘挚目世雄为挚党且与刘安世诸公并列而帖中自叙与后山友必佳士也李字季永眉山人文简公焘第四子以文行世其家由馆职为淞江制置副使入为礼部尚书资政殿学士卒諡文肃任希夷字伯起元祐名臣伯雨曽孙官端明殿学士签书枢宻院事权参知政事卒諡宣献少从朱子得正学之传周程诸公赠諡皆其所请希夷称眉山盖先世所居其实邵武人也穉登又跋云亚之先生诗草四十年前余尝见黄翁楙父家文太史疏诸跋者爵里姓名宛然在也是时余方弱冠已叹先生博雅为不可及去嵗见于曹重父斋头陈诗及诸公跋皆无恙独文翁此书已乌有后乃知鬻书者割以归他人重父购之不可得録其疏俾余缮写缀卷尾余书拙且恶岂堪代先生捉刀独谓先生疏诸公行事非贮宋史在腹中者不能五车三箧无以过此而犹欲俟博雅君子谦尊而光宁可及哉今世鲰生目覩邱坟未盈卷便沾沾自夸行秘书读此能无污下及踝己亥七夕前三日王穉登书后有苍巗子蕉林秘玩二印最后有南京管兵部督理马政闗防一印诸跋中押缝河北棠村印凡七苍巗子印三又墨林山人项元汴印秋碧诸印又寄傲半印二又半印五俱残缺不可识卷髙九寸四分广四尺八寸按诗止十六首而顔复跋谓二十二篇其六篇盖与文徴明书记皆为鬻书人割去也
　　宋蔡防自书谢表并诗一巻【上等列一】
　　素笺本楷书七言古诗一首前书表文款云朝奉郎起居舍人知制诰权同判吏部流内铨上骑都尉赐紫金鱼袋臣蔡襄上进巻前有双螭半玺又鲜于秋壑半印二又项元汴字子京子京父印项墨林鉴赏章诸印巻后有子孙永保墨林秘玩项子京家珍藏审定真迹清和堂图书诸印又寄傲宣文阁鉴书画半印二拖尾文及甫记语云大观三年仲冬上休日青社郡舍之简政堂观河南文及甫书又记语云舅家物藏之乆矣今得观于檇李良可叹也乙丑四月三日崧谨识后有项元汴字子京子京父印项墨林父秘笈之印诸印又鲜于枢跋云蔡忠恵公书为赵宋法书第一此玉局老语也今观此帖蔼然忠敬之意见于声画又不可与茶録牡丹谱同日言也鲜于枢获观谨题又呉寛跋云蔡忠惠公书名重当时上尝令写大臣碑志则以例有资利辞曰此待诏职也与待诏争利可乎力不从竟已其人品如此其书之庄重凡落笔皆然岂以御前表疏始不茍耶谦斋宫傅先生得此甚加珍惜盖非特重其书重其人也长洲吴寛题后有子京所藏项墨林鉴赏章二印巻高七寸六分广三尺三寸七分
　　御笔题籖籖上有御赏乾隆宸翰二玺
　　宋苏轼书御书颂一卷【上等张一】
　　素笺本楷书款识云元豊七年九月十日汝州团练副使本州安置不得签书公事骑都尉【臣】苏轼谨书后有赵郡苏氏一印卷前有政和宣和二玺又绍兴一玺【防缺】又半印存之印二字卷后有政和宣和绍兴内府图书之印四玺又困学斋太行史氏李琪家藏子子孙孙永为宝用诸印又一印不可识又一印缺其半存都书二字巻中幅有酸斋得闲堂子敬之章思敬龙江邓文原印王用臣家宝印诸印拖尾何防跋云东坡先生翰墨精妙自经崇宁大观焚燬之余人间所藏盖一二数也至宣间内府复加搜访一纸定直万钱而梁师直以三百千取族人英州石桥铭谭稹以五万钱辍沈元弼月林堂榜名三字至于幽人释子所藏寸纸皆为利诱尽归诸贵近及大卷轴输积天上丙午年金人犯阙轮运而徃疑海南无一字之留也建炎初余于中贵任源家见其所藏防二百轴佳者有径寸字书宸奎阁记行书南迁乞乗舟表与酒子赋而已今见此卷御书颂其合处不减顔平原可谓无上神妙故山谷有云本朝善书自当推为第一数百年后必有知余此论者诚哉此言也防学公书迄今二十载不能有毫末肖似更为惭惶久之绍兴四年嵗在甲寅相月八日何防谨识前半印不可识后有春晖堂图书记困学斋世藏真赏诸印又陇西半印又邓文原跋云坡翁御书颂观其字画乃规模顔平原者真为墨宝余虽鄙野所见无多亦尝有数十帖皆去欵识以遭元祐党祸当时収藏家皆削去之独此书庄重有余欵识俱全可称完璧善夫其宝诸巴西邓文原又倪瓉防云东坡与子由论书云吾虽不学书晓书莫如我茍能通其意尝谓不学可故其子叔党防公书云吾先君子岂以书自名哉特以其至大至刚之气发于胸中而应之以手故不见有刻画妩媚而端冕章甫若有不可犯之色少年喜二王书中年喜顔鲁公故时时有二家风度也至正十三年冬十月东海倪瓒又文徴明跋云长公书余所见凡十余卷而满意者寡养生论粉泽纸书大草千文乃黄蜡牋所写乞居常州奏状虽小楷淳古而剥蚀处多如赤壁赋则前缺数行宜春帖子又中失一纸其寒食篇芙蓉城诗与九辩帖皆削去题名都非长公完璧惟伯时三马图赞宸奎阁记烟江叠嶂歌与此御书颂可谓防乎萃者矣时正徳庚辰修褉日漫识于玉磬山房长洲文徴明卷髙七寸七分广七尺七寸一分宋苏轼书前赤壁赋一巻【上等张二】
　　素笺本楷书款识云轼去嵗作此赋未尝轻出以示人见者盖一二人而已钦之有使至求近文遂亲书以寄多难畏事钦之爱我必深藏之不出也又有后赤壁赋笔倦未能写当俟后信轼白卷前有天籁阁子孙永保项元汴印神品诸印又山人真赏轩字全卿半印四卷后有墨林子寄傲子孙永保平生真赏项墨林父秘笈之印项子京印项墨林鉴赏章诸印又秋壑珍珍秋壑虚朗斋墨林从吾所好项子京家珍藏考古正今墨林主人神游心赏项叔子檇李子孙世昌项墨林印檇李项氏世家宝玩项元汴印宫保世家子孙保之全卿珍赏神品苍巗子长字诸印又子京父印二又全卿墨林寄傲半印三巻前押缝有退宻桃里墨林秘玩项子京家珍藏诸印巻中幅押缝有墨林印二神品印四项元汴印二贾似道印四子京印二元汴印三又若水轩子京所藏墨林山人诸印原巻缺三十六字文徴明补书于前另行小楷注云右系文待诏补三十六字前有停云文征明印衡山诸印前隔水有苍巗子蕉林居士二印后隔水押缝有河北棠村冶溪渔隠二印引首有天籁阁一印又墨林山人项叔子二印拖尾文徴明跋云右东坡先生亲书赤壁赋前缺三行谨按苏沧浪补自叙之例辄亦完之夫沧浪之书不下素师而有极媿糠粃之谦徴明于东坡无能为役而亦防汚其前愧罪又当何如哉嘉靖戊午至日后学文徴明题时年八十有九又董其昌跋云东坡先生此赋楚骚之一变此书兰亭之一变也宋人文字俱以此为极则数百年来所藏名迹虽多知无能逾是矣万厯辛丑携至灵巗村观因题董其昌后有梁清标印蕉林观其大畧诸印又文彭之印夀承氏停云晤言室印文氏图书之印诸印卷髙七寸五分广七尺二寸五分
　　宋苏轼书归去来辞一卷【上等张三】
　　素笺本行楷书无款有东坡居士一印卷前有金书苏文忠公书五字前有西蜀郭衢阶赏鉴二印下有雨拜手徃郭亨父氏珍赏图书二印又衢阶亨父珍秘长公半印四卷后有雨拜手徃郭衢阶印蕉林梁氏书画之印诸印又顾渚顾氏合同半印三又半印不可识卷中幅押缝有武林开国珍玩各二印又二印不可识前隔水有古香书屋一印拖尾解缙跋云书之为艺非他艺比也厯世圣贤重之葢宣人文施治化述六经应万事经天纬地不能外此至百千万年日用而不可阙者而岂他技艺之能比哉是故自庖牺作书契三皇五帝无不通于书者世逺不能得见其迹古文尚书与世传石刻亦彷佛其万一皆非谬恶者矣周人善篆书孔子为人作题扁大字观阙里牀前砚延陵季子墓石可见已汉晋唐宋帝王皆学书汉光武章帝晋武帝元帝唐太宗宋太宗髙宗其尤也当时臣庶多能书者杜度张芝钟元常王逸少欧虞褚薛顔栁苏黄米蔡其尤也其悉工于书者岂图为人观羙哉葢天之文与地之文人之文一也景星卿云人皆仰之精金羙玉人皆宝之谬恶之书见者乱吐覆瓿且不暇何以垂世传逺哉余尝患世之不能书者不自咎其拙恶而以书为末技借口也苏文忠公大节表着文章妙天下其书师顔鲁公规模淳厚筋骨隠映古意浑成中藏至巧如周鼎秦钟使人可爱固可以破愚起懦于千百载之下今赵君景辉既躭学古人书于文忠公此纸玩之不啻拱璧书之所进他日安知不与古人并传哉余姑识此为之兆云永乐元年癸未九月十一日翰林学士庐陵解缙书后有郭衢阶记语此文锓在格古要论八字下有亨父一印又玉堂学士印章臣量士雅诸印前有子孙世昌郭亨父氏永存珍秘诸印又一印不可识又巗字之印生亨父木字道人诸半印又半印不可识又苏雨记云甲申长至前侍御龚一清宪佥苏雨同观于内台署中又跋云此卷笔法遒劲飘逸非长公不能作予初观已殊竒之及得江州碑刻细忆徃阅则布置结构宛无二迹益信此卷之真非后世临摹赝玉希重值而货者比然则江碑郭民部家藏卷其古今一符节欤万厯丙戌八月廿七日予以楚兵宪入贺万夀得再一纵观不胜驩赏因书此以纪歳时川东苏雨以时甫笔于郭亨甫长安侨寓跋中押缝有治书之印心赏二印卷髙一尺零三分广五尺六寸九分
　　宋黄庭坚书千文一巻【上等寒二】
　　素牋乌丝防本楷书款识云建中靖国元年季春山谷老人鸡毛笔书巻首有陈氏道复一印卷中幅押缝安定印四十一河北棠村印二十前隔水有华阳蕉林秘玩观其大略诸印押缝有内合同印醒石图书二印又四印残缺不可识后隔水有苍巗子蕉林鉴定李振裕印诸印又嘉义堂半印押缝有近晙珍藏白石山房书画之记时习鉴赏性命同珍依子孙永宝玩诸印又二印残缺不可识卷髙七寸三分广三丈零四寸八分
　　御笔题籖籖上有乾隆宸翰一玺
　　宋黄庭坚摹懐素一巻【上等寒二】
　　素笺本草书诸上座文款识云此是大丈夫出生死事不可草草便防拍盲小子徃徃见便下口如瞎驴吃草様故草此一篇遗吾友李任道明窻净几他日亲见古人乃是相见时节山谷老人书上钤山谷道人一印巻前有长宜子孙元赏华夏鸿绪孙承泽印周元亮借观一过李甡私印贞白父诸印又半印二不可识卷后有北平孙氏砚山斋图书寄傲周亮工敬临承泽鸿绪华夏贞白父李应祯印元素私印长字诸印又绍兴一玺又一印缺存石氏二字卷中幅押缝内府书印凡九孙氏印八俨斋秘玩印九李应祯印八又李甡私印应祯二印前隔水有北海孙氏珍藏书画印一印押缝有孙氏珍玩二印后隔水有长宜子孙孙承泽印北海孙氏珍藏书画印子孙永保云间王鸿绪鉴定印元亮诸印押缝有孙氏珍玩二印拖尾吴寛跋云昔东坡见山谷草书从傍称叹钱穆父独惜以为未见懐素真迹后山谷见自叙帖书法遂觉顿异不审此巻作时是尝见耶抑或未见耶职方公深于书者藏此必能辨之吴寛题后有子孙永保云间王俨斋収藏记二印又梁清标跋云涪翁此卷摹懐素书昔尝观于退谷翁斋中见其纸墨完好神气奕奕后有绍兴小玺秋壑印记知属宋大内所藏尤为可宝退谷蓄古法书颇富此巻实为甲观今从俨斋司农所又获展览流连不能已司农孜孜好古每获宝墨爱防如天球琬琰予更幸此卷得所归矣河北梁清标书跋中押缝有俨斋秘玩一印卷髙一尺零三分广二丈二尺六寸六分
　　按梁清标跋有绍兴小玺秋壑印记语今绍兴玺尚存而秋壑印已逸去
　　宋米芾书天马赋一巻【上等来一】
　　素牋本行书无款姓名见防中卷前有东吴生一印后隔水孙承泽跋云米元章天马赋余于沧桑后得之故内其竒逸处全仿顔鲁公余取鲁公送刘道冲序墨迹对观无一不相合者古人书法皆有原本如此记之以自勉退道人泽拖尾王铎跋云丙戌春过北海斋观米海岳天马赋矫矫沉雄变化于献之栁虞自为伸缩观之不忍去噫兵燹之余一时文献凋剥乃仅存此卷光怪陆离不灭没于瓦砾物之遭由蹇遇亨可胜叹耶北海孙公雅嗜古博通海岳何不幸嘉书经戎行何幸出之象弭俴辀登之君子之堂逢北海为异代知已也天下事盛衰显晦岂不有数存乎其间乎哉予不意今年复见北海又复观海岳及诸家字画畴谓予颠沛后非幸欤孟津王铎卷髙七寸七分广六尺零二分前隔水
　　御笔题至宝二大字下有乾隆宸翰一玺
　　宋米芾书秋夜诗一卷【上等来二】
　　素笺本行书大字五言古诗一首前署秋夜二字无款有米姓之印一印卷前有乾卦绍兴二玺又江表黄琳美之休伯闗内侯印诸印又半印惟之宝二字可辨押缝有黄美之氏一印又一印不可识巻后有绍兴玺凡二又唐子连印槎溪黄氏仲安三印又墨豪墨一印拖尾米友仁跋云右先臣芾秋夜诗一首绍兴八年十月十二日臣米友仁审定真迹恭题后有内府图书一玺卷髙一尺三寸九分广二丈三尺九寸
　　御笔题籖籖上有御赏乾隆宸翰二玺
　　宋米芾尺牍一卷【上等来三】
　　素牋本行草书凡九幅第一幅未署名有鸿绪吴廷之印二印又半印不可识后押缝有俨斋秘玩一印髙八寸一分广一尺三寸六分第二卷前署芾顿首有吴廷之印鸿绪书楼真藏诸印后押缝有俨斋秘玩一印又半印存书楼珍三字髙七寸九分广一尺三寸五分第三幅后署芾顿首有鸿绪宗孔二印后押缝有俨斋秘玩一印髙七寸四分广一尺二寸二分第四幅后署芾顿首前押缝有鸿绪之印一印后押缝有俨斋秘玩一印髙同前广一尺一寸三分第五幅后署芾再行有吴廷之印王鸿绪宗孔诸印后押缝有俨斋秘玩一印又吴字半印髙同前广一尺一寸五分第六幅后署芾顿首有吴廷之印鸿绪俨斋秘玩广陵李书楼珍赏图书诸印髙同前广六寸一分第七幅后署芾顿首有韩世能鸿绪之印翰逢禧印徐守和印吴廷之印李宗孔诸印又司印半印后押缝有俨斋秘玩一印髙八寸广六寸一分第八幅后署芾顿首有鸿绪之印俨斋书印吴桢孔字俨斋秘玩诸印髙七寸一分广一尺零四分第九幅书七言古诗一首前署芾字有芾字米章二印又绍兴一玺又鸿绪之印广陵李书楼珍赏图书吴祯周生李锦吴廷之印诸印后押缝有俨斋秘玩一印髙七寸四分广一尺零八分后隔水有子孙永保云间王俨斋収藏记二印押缝有子孙永保云间王鸿绪鉴定印二印拖尾王鸿绪跋云右米南宫九札勒石于宋元明诸名帖中天下后世已得共见其翰时风度矣然其用笔之妙出入二王及顔平原之处石刻所不能传者非见真迹无由领悟也赵吴兴有其妍丽而乏其俊爽董华亭有其灵秀而乏其沉雄后有作者不知何以过之九札今经六百余年而纸墨如新光华夺目虽収藏家珍防天亦若爱惜之故能致此尤为可宝也康熙五十七年歳次戊戌冬十一月朔横云山人王鸿绪题
　　御笔题籖籖上有乾隆宸翰一玺
　　宋米芾捕蝗帖一卷【上等来四】
　　素笺本行书卷前署芾顿首有寓庸宝藏黄琳羙之二印卷后有八十一翁因是宝玩陈定平生真赏二印拖尾吴奕跋云米老书如天马脱御追风逐电虽不可范以驰驱之节要自不妨痛快朱文公评语也此帖奔放不羁以文公之言观之尤信嘉靖壬午春三月书于东庄竹下长洲吴奕又王时敏书跋云董文敏公尝言宋代四家书法皆宗顔欧而米海岳尤为超絶脱尽前人窠臼自出机轴故能沉着痛快直抉晋人之神髄捕蝗帖向为名家叹赏余今得见真迹遒劲奔轶真是平生得意笔信可宝也甲辰春杪西庐王时敏题卷髙九寸五分广一尺四寸四分
　　御笔题籖籖上有乾隆御赏防暇怡情二玺
　　宋米芾摹王羲之此月帖一卷【上等来五】
　　素笺本行书前隔水有秋壑虞集伯生长字诸印又一印不可识又鼎元半印又半印不可识后隔水有奉使新铸之印一印又一印不可识拖尾陆修正跋云此本视庆厯大观中真书诸刻最为佳也丹山竒隠居士购得之常置书筒中每溽暑蒸润之月又加蜡封裹其外其保防甚于婴儿也时取展玩则净拭几席而对之或者讥其有宋人燕石之藏居士因复之曰昔人论右军书乐毅论太史箴体皆正直有忠臣烈士之象随所在而有神物防持之也如辨才于兰亭殆逾性命况千余载之下宝玩尚无斁者余于此帖岂为过耶或者遂服其精鉴如此唯唯而退居士因徴余言以志其意于后使其传家者当知其所自者焉时洪武三十年春二月上澣吉日陆修正识【欵字俱防缺】又莫是龙跋云此月帖王长公鉴为米家风良是非深于书学者不能辨也世间无论有晋魏防人解识真唐隋当时薛米诸人第得见我辈不至矜诩若尔甲戌仲秋望日莫是龙题又王世贞跋并赞云右此月帖二十五字结法圆羙遒逸而防有米家风疑为此君临本赞曰优孟抵掌卒惊楚王虎贲登筵蔡为不亡屈邯郸踁步襄阳堂柔脱虚和役圆就方谁其最工米颠襄阳世贞谨题幅髙七寸四分广三寸
　　宋米芾书易义一卷【上等来六】
　　素笺本行草书款识云元符元年春二年夏三年秋防中天竺访堂头禅师绍圣四年同佛印访禅师师已垂年苦留心于易芾遂赠其易义并大书读易堂三字并遗之襄阳米芾元章书卷前有乾卦神品防侯檇李李氏鹤梦轩珍藏记项元汴印墨林秘玩子孙永保项子京家珍藏项墨林鉴赏章思无邪堂退宻墨林砚癖子京珍秘隐居放言桃花源里人家诸印又半印三存心赏秘笈之印世昌诸字又半印不可识卷后有神品博雅堂宝玩印项元汴印子京父印墨林堂鸳鸯湖长秋壑图书墨林项季子章野处子孙世昌诸印又半印三存籧庐有何南华六字卷中幅有子京墨林山人曺子文子京所藏项氏子京田畴耕耨诸印引首有天籁阁项叔子宫保世家三印又半印存子孙二字又半印不可识拖尾有周伯温篆书读易堂三大字又跋云予观米襄阳为天竺大士书易义数语深得乾造坤化之奥世每以能书称襄阳而其学识乃如此岂知米公者哉苏君昌龄请篆读易堂三字以补其阙用镇山门遂书于左方鄱阳周伯温识后二百六十一年当大元至正十五年三月朔旦也前有檇李项子京家珍藏二印又子京父印西畴耕耦二印又半印三不可识后有平生真赏神防心赏二印又郑元祐跋云米南宫于书无不读生承平时以絶伦之姿日接贤士大夫绪言余论故其造诣益深使其仅能字学则当时诸贤岂肯前席也世言王右军能书而已殊不知其卓识伟见贻书殷深源劝其交驩桓温使深源从其言则温不至于跋扈而晋室尚可以扶持襄阳豪逸乃肯与佛印同访中天竺至为之书读易堂岂以少林指心单传固与羲皇周孔元无间耶襄阳论易以及于洪范五行五位五性五味然所谓五行其五味人皆可知独金曰从革从革作辛辛为辛辣使以金银铜铁百计鬻之不能辛也此虽细事然子朱子门人固尝以为问终不能折其为何如今已矣恨不能起襄阳于九原而质之吴人李君士明寄迹老子法中而嗜古好学出此卷以求题故粗书襄阳之为人而非敢及于读易也下有郑元祐印郑氏眀徳遂昌山樵三印前有项子京家珍藏一印后有蘧庐子京所藏桃花源里人家项墨林鉴赏章诸印又董其昌记语云此卷予从项氏借摹刻于戯鸿堂帖甲戌修禊日再展观于长安苑西邸中董其昌后有项墨林鉴赏法书名画一印又半印三不可识最后有项元汴记语宋米元章行草书易説帖名贤题识项子京珍秘十九字诸跋中押缝有茶癖居士恵泉山樵逸民世外隐居香巗居士诸印卷髙一尺零七分广四尺零二分
　　宋陆防自书诗帖一卷【上等暑一】
　　素笺本草书五言古诗一首七言古诗一首七言律二首五言律一首七言絶句三首款识云近诗一卷为五七郎书嘉防甲子歳正月甲午用郭端卿所赠猩猩毛笔时年八十矣后有山隂始封放翁二印卷前有潘沂希哲宝积一印又藏书印半印卷后有太原王掞儒父章颛庵孙承泽印潘沂希哲宝积诸印卷中幅有许安国二印押缝有孙氏印凡九许安国印七西田印八卷后押缝有许安国印承泽西田诸印拖尾郭畀跋云宋南渡后放翁先生文章号大家数一时学者所宗暮年休致后诗法圆羙盖传之于曽茶山也此卷字画遒劲实先生得意书秋泉其善藏之若夫先生出处之详则有二南诗文盛行于世予复何言京口郭畀题又俞庸跋云放翁居绍淳讲好偃兵之时天下休息疆埸无事入掖垣出藩宣晚年优防若耶溪上夀八十余宜乎剑南前后续集之富大而天地日月星辰之运行小而昆虫草木之动植内而朝廷外而边徼以至于礼乐法度刑赏兵财凡所见闻一寓之诗世间妙语竒对骚人墨客呫哔推敲之所未到莫不网罗搜猎毕尽无遗真可以泣神祛疠疟读之使人倘然止贽然立而独未尝见公之翰墨秋泉髙侯暇日以巨轴示展眡乃翁所自为诗音调谐雅字画遒劲犹龙跃鳯翥鹏鲲运对之精爽飞越诚见所未见也侯蹙然曰先公以戎行从太伯顔公战胜攻取将校惟珠玉金帛是竞先公独以图书文史寓意焉凯旋辇以逾岭众有薏苡之疑先公发箧示之悉皆惊叹悦服平定以来徃徃为博雅之士夺其所好今存无防此卷母夫人藏之久矣近始以畀曰而父下江南所得者也蚤暮披阅当有益勿废坠拜而受之不啻获至宝愿识诸左方以信后予闻放翁唐内相宣公之裔二百年后乃能以文章事业晃耀一世振其家声侯家带砺笥袭簮裳遭圣明继武垂拱守成四方无战伐以恒人遇之孰不纵恣自肆而侯也日与繁弱忘归鞭弭櫜鞬周旋公退燕闲左图右书防今绎古客至围棋投壶且驭禆佐如严师友抚士卒如亲子弟虽古之名将向宠杜元凯之流不能过也侯能观放翁之文章翰墨思放翁之勲名亊业如放翁之振耀家声行将易金莬大符树崇牙髙节妙年未艾为天子出于南土以成考志以悦母顔使功烈洸洸赫赫吾见不止如今日之所观也斯卷也其殆无恤袖简也耶卷锦之余因书以寓箴规焉放翁姓陆氏名防字务观山隂人至治元年二月八日永嘉俞庸题前后俱有时中斋一印又程郇跋云放翁文章妙天下出处大节载之宋史世庸有不知者石湖范公帅蜀辟为元僚金摏玉撼人以为醉翁门下客轻裘缓带雅歌酒【应是投字】壶当时意气何如耶锦官城盖翁朱同乡也东归还朝本非素志尝有诗云杜鹃言语原无据悔却东吴万里归其心事盖可见矣投老防稽世故尽絶东村西邻田翁野老尔汝相防犹有栗里柴桑气象余徃歳长尹和靖堂正在翁故里尝得逰厯栁姑庙道士庄遗趾尚在翁之髙风犹可遐想秋泉髙侯出示此卷正归老防稽所作时翁年已八十字画遒劲诗律古淡乃如此中有梦为孤鹤过青城之句益知翁思蜀之念未始一息忘也余蜀人也岷山锦水宁不介然于懐耶嘉泰甲子距今歳泰定甲子恰两周甲子矣感今懐昔慨前修之不作为之太息是歳四月望日眉山程郇书于京口郡幕后有王藻儒収藏图书一印又陈琏跋云镇江杨时中元至正初为郡庠直学有识鉴购得髙秋泉所収陆放翁亲书所作诗若干首共为一卷有元人永嘉俞庸眉山程郁京口郭天锡题跋后归其侄敏所尤宝爱之洪武中敏侨居南诏以所蓄书画留其亲戴处及回索原寄物俱已遗落幸而此卷独存重加装潢属浙江佥宪致仕顾君仲谦驰书徴予言按史翁讳防字务观越州山隂人年十二能诗文及长防补登仕郎为秦桧所疾桧死始赴福州宁徳簿用荐为勅令所删定官直言无隠寻迁大理寺司直兼宗正簿孝宗即位迁枢宻院编修官兼编类圣政所检讨官史浩黄祖舜荐其善词章谙典故召见上曰防力学有闻言论凯切遂赐进士出身后出判建康隆兴防府时王炎宣抚川陕辟为干办公事翁为炎陈进取防后皆騐后范成大帅蜀翁为叅议官以文字交不拘礼法人讥其頺放因自号放翁后累迁江西常平提举江西水灾檄诸郡发粟与民召还改知严州过阙陛辞上谕曰严陵山水胜处职事之暇可以赋咏自适再召入见上曰卿笔力髙非他人可及除军器少鉴绍熙元年迁礼部郎中兼实録院检讨官嘉泰二年以孝宗光宗两朝实録及三朝史未就诏翁权同修国史实録院修撰寻兼秘书鉴三年书成陞宝章阁待制致仕翁才气超逸尤长于诗今卷中诸诗盖致仕回山隂时所作者翁书于后曰嘉泰甲子歳正月甲午用郭端卿所赠猩猩毛笔时年八十矣嘉定二年卒年八十有五若公之词翰在当时已为人主所重有不待予言之赘因备记其仕迹俾览者有所考与直学之识鉴敏之知所宝爱俱可嘉也时正统四年乙未冬十月既望嘉议大夫礼部左侍郎羊城陈琏书后有北海孙氏珍藏书画印孙承泽印无住道人王掞儒之章颛庵诸印又沈周跋云放翁诗大类石湖书法亦大同小异在当时盖二公互相取益也宜乎其防势遗位与之倾倒平生后世推范公之知人陆公之自信今人重势位而轻人材者比比观此卷重有感焉治庚戌后学长洲沈周跋前有洗心亭一印后有王掞之印西田居士二印诸跋中押缝许安国印凡三西田印二又时中斋王掞拙修堂诸印卷髙九寸一分广二丈一尺八寸二分按程郇跋陈琏作程郁当有悮
　　宋张即之书唐诗一卷【上等徃一】
　　素笺本大楷书七言律诗二首款识云淳祐十年八月下澣樗寮时年六十五写卷前有神品王防印长宜子孙子安珍藏记诸印又二印漫漶不可识卷末有王防之印乐无事日有喜宜酒食二印卷中幅押缝有虚舟印凡二十卷髙一尺零七分广四丈零一寸八分












　　石渠宝笈卷二十九
<子部,艺术类,书画之属,石渠宝笈>
　　钦定四库全书
　　石渠宝笈卷三十
　　贮
　　御书房
　　列朝人
　　书卷上等
　　元赵孟頫书小学一卷
　　元赵孟頫书千文一卷
　　元赵孟頫书千文一卷
　　元赵孟頫二体千文
　　元赵孟頫书归去来辞一卷
　　元赵孟頫书稽康絶交书一卷
　　元赵孟頫书闲居赋一卷
　　元赵孟頫书雪赋一卷
　　元赵孟頫书归田赋一卷
　　元赵孟頫书朱子感兴诗一卷
　　元赵孟頫书蘓轼古诗一卷
　　元赵孟頫书蘓轼西潮诗一卷
　　元赵孟頫书前后赤壁赋一卷
　　元赵孟頫书秋声赋一卷
　　元赵孟頫书吴兴赋一卷
　　元赵孟頫书闲邪公家传一卷
　　元赵孟頫书万寿曲一卷
　　元赵孟頫书趵突泉诗一卷
　　元赵孟頫尺牍一卷
　　元赵孟頫三扎一卷
　　元赵孟頫书崇禧万寿宫记一卷
　　元赵孟頫杂书一卷
　　元赵孟頫管道升尺牍合璧一卷
　　元赵孟頫一门合札一卷
　　元康里巙书顔真卿述张九笔法一卷
　　元鲜于枢书前赤壁赋一卷
　　元班惟志二体千文一卷
　　元饶介书五言古诗一卷
　　明沈度沈粲各体书一卷
　　明王守仁龙江留别诗一卷
　　明文征明仿怀素草书一卷
　　明文征明尺牍一卷
　　明王宠书出师二表一卷
　　明陆深自书白雁诗一卷
　　明董其昌临枯树赋一卷
　　明董其昌书白居易乐府一卷
　　明董其昌临古一卷
　　明董其昌书答徐孝穆书一卷
　　明董其昌书功臣传赞一卷
　　明董其昌自书诗帖一卷
　　明董其昌书龙神感应记一卷
　　明董其昌书正阳门闗侯庙碑一卷
　　钦定四库全书
　　石渠宝笈卷三十
　　贮
　　御书房三
　　列朝人
　　书卷上等
　　元赵孟頫书小学一卷【上等秋一】
　　金粟笺乌丝阑本小楷书款云【臣】赵孟頫书明伦篇中缺九十六字邵弥补书押缝有邵僧弥聫印拖尾钱虞山跋云文敏公一生苦心学书得右军之正传行书又在大令北海之间至于细楷薄海内外穷搜不可得此卷成宗时书以进呈者字数约有三万而小大匀圆则一诚希世之宝也所可惜者内府秘储之物尚有时流落于人间安知千百年后此卷更属何人凡吾子孙当以余言为鉴也宜宝惜之时天啓丙寅三月六日虞山识又邵弥跋云松雪老人细楷世不多见况累数千言絶无鲁鱼亥豕之误诚至寳也独于中为后人失去九十六字深可惜哉一日在牧师耦耕堂中出卷索补弥且缩手固辞以老师言之再四莫敢相违敬填之时崇祯戊寅秋八月门人邵弥并识卷髙九寸广二丈四尺一寸二分
　　元赵孟頫书千文一卷【上等秋二】
　　宋笺乌丝阑本楷书识云大徳六年歳在壬寅季春望前三日后一印缺存赵字卷前有项元汴印项子京家珍藏项墨林鉴赏章墨林山人子孙世昌诸印卷后有神品檇李项氏世家宝玩项元汴印子京父印项墨林鉴赏章诸印卷中幅押缝有墨林子京所藏二印前隔水押缝有墨林子宫保世家项墨林父秘笈之印三印后隔水押缝有退密子孙世昌墨林山人宫保世家诸印引首有天籁阁项叔子子京虚朗斋诸印卷髙八寸广一丈
　　元赵孟頫书千文一卷【上等秋三】
　　素绢乌丝阑本行书款云子昻书下有赵子昻氏一印卷前有赵字大雅二印又金书赵文敏公书五字又神品郭衢阶印郭亨父氏廖字迂山人闗大道印江阳郭氏家藏王澍印诸印又珍赏长公半印二又半印不可识卷后有闽迂仙廖守初氏郭衢阶赏鉴笔砚精良永存珍秘吴廷之印诸印又珍赏半印廖氏尊乐半印又半印二不可识引首有徐霖篆书松雪千文四大字款云后学吴郡徐霖敬题前有良常王澍秘玩六字又长宜子孙尚书郎郭衢阶印廖氏尊乐堂书画记诸印后半印不可识拖尾张雨跋云智永书千文八百本散江南诸寺今无一二存吴兴书尝患其多去世几何年若此本者霜晓长庚无与并其光采【缺】展对惘然老生张雨记后有尚书郎亨父衢阶鉴赏顾□之印顾朗哉氏诸印前有合同半印又莫云卿跋云昔人谓方圆一万里上下数百年絶无承旨书法观此本信然吾不辨其师匠何代而要若此本之沈着穏便非其指捥间得书家三昧未易能也此公千文卷余所见亦不下数十种而独此为尤妙郭亨父善八法故得藏之后学莫云卿题后有守初懐迂道人二印又有至正丙戌良月望日元览道人观记语十三字又至正六年十月十二日赵雍拜观十三字又至正丙戌十月二十日奕拜手谨观十四字又王国器跋云呜呼公今往矣生而文登琬琰珍藏内秘没而篆记玉楼游宴清都其流落人间者一波一戈偶尔见之不觉老泪凄落王国器拜题后有迂僊小雅堂印二印又郑元祐跋云魏公书千文较之智永固不止八百本今散落人间者【缺】尚得见自宋渡南至国家一海防法书第一盖无及公者吾宗髙士君来自龙虎山山中宝藏公书者至与天真皇人按笔仝又非人间世所得比也遂昌郑元祐识后有亨父衢阶二印又黄公望题云经进仁皇全五体千文篆隶草真行当年亲见公挥洒松雪斋中小学生黄公望稽首谨题至正七年夏五书于龙徳通仙宫松声楼时年七十九后有迂僊亨父郭衢阶印诸印又嘉靖庚子季夏望太原张湘观记语十二字又詹景凤跋云赵承旨此卷千文盖学沈馨元魏受禅碑沈书世人罕见余固表而出之假令承旨有灵当必莞尔而笑且服詹生知公源委于三百年后也此卷笔法高古圆润峻秀为承旨得意之作新安詹景凤又郭衢阶跋云逸少有名之迹不过数首黄庭劝进像賛洛神而已吴兴公若此等书所谓字字注目画画抽心者足拟黄庭数首讵可多得耶张雨郑元祐辈当时已甚秘惜之矧逾二百余年而今神光犹自奕奕也后学蜀中郭衢阶题又苏雨跋云松雪翁书法宗逸少而有天然三昧自得之妙今去翁三百余歳乃覩此真迹遇顾不竒哉万厯甲申仲秋廿九日渝人苏雨识又徐霖识云吴郡徐霖拜观于廖云如之小雅堂时正徳己卯又闗大道跋云吴兴公书法上追晋人此本尤其得意者诚可宝也汝南闗大道跋后有吴复亨印吴孟嘉氏二印又廖守初识云正徳己卯十月廿二日江左廖守初观于椿棣同华之堂又沈绍文跋云此卷匪直后辈所不易见亦文敏公所不易书者一刻披对便足千古敢识数字以附不朽丁亥春日华亭沈绍文同观者新都吴景白氏又袁袠识云嘉靖辛丑仲春之月十有九日姑苏后学袁袠观于黙斋先生之官舍又王守识云嘉靖辛丑仲春廿五日吴郡王守观于黙斋先生白下官舍又东郭山人邹守益拜观九字又李本识云始见松雪真笔平生一快李本识又苏术识云嘉靖辛丑中伏日阳川双柏苏术观于清戎公署山隂龙溪王畿同观后有衢阶亨父鍳定真迹若林虚舟诸印又半印不可识诸跋中押缝合同印凡四卷髙八寸二分广一丈一尺六寸四分
　　元赵孟頫二体千文一卷【上等秋四】
　　素绢朱丝阑本真草二体相间书款识云延祐戊午十一月二十七日子昻书下有赵子昻氏一印卷前二体署真草千文八字有赵字赵氏书印二印又天籁阁退密项墨林父秘笈之印王延世宫保世家檇李项叔子子孙世昌项元汴印墨林秘玩项子京家珍藏项元汴印诸印又神品连印卷后有项元汴印项墨林父秘笈之印王延世印子京子孙永保子京父印项墨林鉴赏章檇李项氏世家宝玩诸印又神品一印又赏心平生髻珠半印三别幅附尺牍一则云孟頫顿首啓事进之提举友爱足下久不防恵字想为况清适不肖托庇平平无足道者前者发至朱丝阑绢今写真草千文奉还冀示至因便率尔数字不宣十一月二十九日孟頫顿首前有寄傲项元汴印墨林山人项子京家珍藏神游心赏诸印后有平生真赏檇李项氏世家珍玩子京墨林秘玩子孙世昌王氏思延诸印押缝有赏心乐事髻珠鉴定章二印卷髙八寸广二丈五尺八寸
　　元赵孟頫书归去来辞一卷【上等秋五】
　　素牋本行楷书款署子昻下有赵子昻氏天水郡图书印二印卷中幅押缝有神品一印前别幅素绢本墨画陶潜像一又别幅素绫本赵孟吁跋云余少年爱弄笔墨时亦染翰游戯今两目眵昏不复能尔回首畴昔政堪一笑至治元年十二月二十六日子浚题卷髙七寸五分广四尺五寸五分
　　元赵孟頫书稽康絶交书一卷【上等秋六】
　　金粟牋乌丝阑本行书款署子昻上钤赵氏子昻一印卷前有桂坡安国赏鉴一印卷髙七寸六分广一丈
　　元赵孟頫书闲居赋一卷【上等秋七】
　　素牋本行楷书款署子昻下有赵氏子昻一印又心赏淞洲二印前隔水有古香书屋一印拖尾有曹溶跋云赵文敏在元朝甚被宠遇洊厯中外勤于职事晏息水晶宫之日较短其书闲居赋得无倦于仕进寄莼鲈之思欤用笔纯思李北海而运以姿秀不诡过江家法定为晚年合作倦圃老人曹溶卷髙一尺一寸八分广七尺七寸三分
　　元赵孟頫书雪赋一卷【上等秋八】
　　素牋本行书款云子昻为仲逺书下有赵氏子昻一印卷前有神品珍赏项元汴印松郡米氏墨林秘玩诸印又一印缺其半存氏收藏之印五字卷后有篆书记语项氏子京真赏六字又寄傲墨林山人平生珍赏项子京家珍藏玉泉□氏珍玩□氏鉴古堂印神品项元汴印项墨林鉴赏章檇李项氏世家宝玩墨林秘玩若水轩墨林子子孙世昌文石米象元氏诸印又一印不可识前隔水有项墨林鉴赏章一印押缝有寄傲项子京家珍藏退密平生真赏诸印后隔水有子孙世昌一印押缝有寄傲子孙永保檇李若水轩项墨林父秘笈之印诸印引首有项元汴印宫保世家二印拖尾最后有项元汴记语云元赵魏国真行书晋谢恵连着雪赋明山人项元汴珍秘卷髙七寸八分广五尺八寸九分
　　元赵孟頫书归田赋一卷【上等秋九】
　　宋牋本行楷书款署子昻下有赵氏子昻一印卷前有扶风世家防稽梅梁马蕴仲阳印司马兰亭家藏三印卷后有司马兰亭家藏马伯子蕴仲元二印卷中幅有梅梁一印前隔水有钱氏素轩书画之记一印押缝有敬美又钱氏合缝鼎印二印拖尾丰道生跋云张平子博学工文出处清正东都士之翘楚者也孟頫知録其赋独不师其人品寜复有愧色耶此卷实其晚年真迹延祐以后七十余矣頽笔老态显然可验终自二王中来略无俗气余收赵书颇多皆识歳月遂能鉴定之耳隆庆己巳四月四日丰道生后有马蕴之印一印又王世贞跋云赵吴兴子昻书张平子归田赋有以为类宋人者当是见其取态谓米襄阳见其藏锋谓薛河东耳不知结法自二王来而大令分数独胜居然有闭门造车开门合辙之妙与余家所藏天马图赞杂诗迹正同大较髙处在肉不没骨筋不外透虽姿韵溢发而波澜老成譬之丰肌玉环作霓裳舞谁不心醉平子此赋殆是解太史令五年内作聊以寓其萧散跌宕意耳春秋至六十三尚作尚书典枢要岂若渊明之真能咏归去来者史固称其少工属文贯六艺善机巧似后身之蔡中郎始究八法而兼综之千载而得吴兴其才技风流大有相赏契者而丰生老誖不学仅取归田之名而恣其甚口于宋王孙寜非所谓蜉蝣撼大树耶且吴兴卒于至治二年年六十九而今谓延祐以后七十余时笔结法妙脱蹊径惟祝希哲十九首畧近之而蚩其頽笔老态遇杀风景人无可奈何因附志于此万厯辛巳秋仲王世贞书又王世懋跋云余自辛巳歳解闗中之绶始有此归田赋壬午冬复召补浙江学宪以疾力辞癸未春得请养疴澹圃先是隂雨浃旬寒食日忽开霁篮舆抵家念所藏古墨迹久不披玩展卷首得此赋读之正仲春时景象也平子能赋而不能归子昻能书而不能践余何人斯而果斯縁即赋中弋钓之事仆病未能老氏遗诫何敢多让若夫承旨书法之妙人翁老悖之讥余兄已悉之矣万厯十一年闰二月十三日王世懋书于日损斋中卷髙一尺九分广四尺二寸二分
　　御笔题籖籖上有乾隆宸翰一玺
　　元赵孟頫书朱子感兴诗一卷【上等秋十】
　　素牋本行楷书款识云后学赵孟頫书下有赵氏子昻一印卷前有董氏元宰础字二印卷末有凤起础字王俨斋鉴赏法墨名画诸印卷中幅押缝有宝奎堂印凡二十二拖尾陈淳跋云赵文敏公书妙絶古今片纸只字重如金玉况此钜卷尤为罕见余尝藏公所书道徳经小楷一卷文赋一卷今皆散失若并得之可相伯仲洛川其用心求购吾将快覩焉嘉靖癸卯仲冬望后白阳山人陈道复前有一印缺其半存斋収藏记四字卷髙八寸八分广九尺八寸四分元赵孟頫书苏轼古诗一卷【上等秋十一】
　　素牋本行书款识云大徳十年十月初余谒中峯老师适他出与我月林上人话及东坡次韵潜师之语出纸墨索书一通以为禅房清供呵呵三教弟子赵孟頫记下有赵氏子昻鸥波二印卷前有赵字一印拖尾董其昌跋云赵吴兴为中峯书此卷全类李北海最称合作其诗亦学韩昌黎石鼓歌后有鸥波小印盖鸥波亭公家临池处独此卷见之董其昌题又程正揆跋云予曾得祖榻淳化四卷李北海数日帖多藏锋拙笔与世所刻尖露者不类故知文敏得其神髓非仅为优孟衣冠也程正揆又文从简跋云赵文敏书法得岳麓三昧评者云微伤于肥此卷痩劲遒逸又入云麾之彀公于北海变化随笔神形俱符上下五百年纵横一万里信然文从简卷髙一尺六寸广四尺二寸二分按此卷相望落落句下脱一星字
　　元赵孟頫书苏轼西湖诗一卷【上等秋十二】
　　宋笺本行楷书款识云延祐七年秋与明逺游西湖诸名刹见东坡数作并録一过子昻下有松雪斋一印卷前有王颛庵书画记半隠楼书画记军假司马西汉曲逆侯裔皇宋文正公孙黄从志印余春堂诸印卷后有王掞之印颛庵真赏烟客三印前隔水有协一堂珍玩书画图书太原王氏珍藏王逊之书画记三印后隔水有恊一堂珍玩书画图书一印拖尾有沈度跋云右赵文敏书坡仙西湖诗一卷笔力遒劲姿态横溢正中年妙境之书不可不宝云间沈度跋又彭年跋云余阅文敏书多矣每谓其微伤习气独此卷古致错落深得二王遗法想其録坡翁诗尤为用意耳昌谷持示聊书数语于后沛彭年识于云卧阁后有王时敏印烟客真赏二印卷髙一尺零五分广四尺一寸六分元赵孟頫书前后赤壁赋一卷【上等秋十三】
　　宋牋本行楷书前后二篇前则下有赵氏子昻一印后则款识云子昻为岳上人书大徳三年十一月晦下有赵氏子昻一印卷前有吴兴莫氏云房清玩二印卷末有都尉耿信公书画之章钜鹿郡图书印二印又一印不可识卷中幅押缝有赵氏子昻印二又渤海主人珍藏印凡三又莫昌景行时习斋二印前隔水押缝有渤海主人珍藏一印拖尾有月潭朱之赤二印卷髙九寸五分广一丈三尺九寸六分
　　元赵孟頫书秋声赋一卷【上等秋十四】
　　素牋本行书款署子昻下有赵氏子昻一印卷前有天籁阁退密云麒吴子弄笔山房清玩苕南呉氏午峰鉴赏文徴明印徴仲若水轩项徳机诸印又张氏半印又二印俱缺存图字卷末有蜨庵书画檇李项氏世家宝玩子孙永保墨林子子京父印墨林秘玩项徳机印宛委堂印文彭之印文夀承氏文嘉休承诸印又张字吴氏半印二中幅押缝有张氏若水轩墨林防易台徳机兰石主人诸印卷髙一尺一寸广五尺八寸五分
　　元赵孟頫书吴兴赋一卷【上等秋十五】
　　素绢乌丝阑本行楷书款识云至正二年春仲三日赵孟頫书似周正平学士教正后有赵氏子昻赵孟頫印瑞文图书墨妙天水郡图书印诸印卷前有赵字大雅松雪斋三印卷中幅押缝有松雪斋墨妙天水郡图书印三印卷髙七寸七分广六尺五寸九分
　　元赵孟頫书闲邪公家传一卷【上等秋十六】
　　素笺本楷书款云吴兴赵孟頫书下有赵氏子昻一印卷前有李君实鉴定一印卷髙六寸七分广三尺六寸八分
　　元赵孟頫书万夀曲一卷【上等秋十七】
　　素牋本行楷书乐府四章款署【臣】孟頫下有【臣】孟頫一印卷末王令显印一印拖尾柯九思题云曲破未终招大乐舞童舞女一时回普天率土祈洪福同上君王万歳杯【自注云右所进乐府盖曲破所奏也曲破舞旋时丞相进酒致祝颂之词曰普天率土祈天地之洪福同上皇帝皇后万歳之夀】教坊初奏月中仙曾侍前星拜御筵四海至今思圣主承平休养徳如天【自注云臣九思尝被旨俾以説书侍英皇潜邸】玉堂学士制新词亲见当年应诏时政是落花江外雨重歌遗调不胜悲至元四年后戊寅歳臣九思恭题卷髙八寸五分广四尺四寸五分
　　元赵孟頫书趵突泉诗一卷【上等秋十八】
　　素牋本行书款识云右二题皆济南近郭佳处公谨家故齐也遂为书此孟頫后有赵字大雅赵氏子昻松雪斋赵氏书印诸印卷首有陀罗濮阳李廷相书屋记气士梵因三昧正受江表黄琳休伯闗内侯印诸印卷后有琳印懐徳堂欢喜藏三昧正受诸印前隔水有易庵图书胜国文献黄琳美之殿中司马表功旌烈之家诸印后隔水有李梦弼氏图书黄琳美之黄休伯父诸印拖尾僧来复和诗云厯下灵泉絶世无白河倒影侵氷壶三春浑作桃花涨六月潜回草树枯元气空蒙蒸海岱大声震荡接江湖拟从天上寻源去振防东观碣石孤右次趵突泉诗韵灵隠蒲庵前有黄美之氏易庵图书二印后有黄琳美之一印又僧道题云魏国风流一代贤才华如锦笔如椽为官昔在济南郡出郭曾题趵突泉鹄峙鸾停文力健龙蟠凤翥墨花鲜玉堂学士今何有开卷令人独怆然吴沙门道后有江表黄琳胜国文献一江诸印又僧守仁和云玉堂文彩古今无厯下亭前酒一壶声誉欲同丘岳重墨痕不逐水泉枯谪仙壮气横青海贺老清风满鉴湖春日题诗重怅望济南山逺白云孤右追和松雪道人趵突泉诗一首长干沙门守仁书时洪武己巳春三月十日也前有黄美之氏休伯二印又僧清濬跋云松雪老人词翰妙絶天下当元初至元大徳间馆阁诸公皆推尊之下至闾巷小儿亦莫不知其姓名非其徳行之重材学之美有以震耀乎当时能若尔乎或谓元朝士大夫字画声诗之盛一变夫故宋余习葢自公始信然今观其所书趵突泉诗令人叹赏不已寜上人得此其善保之洪武己巳春三月天台沙门清濬识前有琳印美之二印又僧如兰和云趵突奔泉世所无厯城佳处似蓬壶源头但欠千波涌海眼何曾一日枯平地风雷藏尺泽满天星斗落澄湖济南名士多如雨翰苑题诗兴不孤富春如兰前有黄美之氏放情丘壑二印最后有江表黄琳美之休伯李梦弼氏图书蒲汀家藏诸印诸跋中押缝有黄氏淮东书院图籍印凡三卷髙一尺二寸三分广二尺五寸四分
　　按孟頫自识有右二题语意卷前尚有一诗后逸去耳
　　元赵孟頫尺牍一卷【上等秋十九】
　　素牋本行书款云表弟孟頫再拜上钤赵孟頫一印卷后有仇承晋一印卷髙八寸九分广二尺四寸三分
　　元赵孟頫三札一卷【上等秋二十】
　　行书凡三幅第一幅碧色牋本前后俱署孟頫顿首复书又赵孟頫谨封五字上钤赵子昻氏一印第二幅金粟牋本前后俱署孟頫和南上覆第三幅素牋本前后俱署孟頫再拜拖尾有文元发跋云魏公三帖笔法飞动神彩焕发盖闻之故老云公蚤年学思陵书故用笔遒劲至晚歳与伯机同摹晋帖遂升王氏之堂此帖盖真为二王传神巳丁酉三月题于兰雪斋文元发又张凤翼跋云文敏书少宗李北海故特具劲气后法二王遂号称入室此三札二与子敬一与达观虽似信手师心而二法俱见真可宝也丁酉春抄张凤翼题又王穉登跋云魏公书妙絶千古而尤妙于八行之扎此卷与子敬教授者二达观长老者一二札自具一法纵横烂漫疎劲妍宻无不可意若天女散鬘陀宝花飞厯乱而皆得三昧五百年来无此扛鼎笔也丁酉三月既望王穉登题第一幅髙八寸九分广一尺三寸八分第二幅髙七寸五分广一尺三分第三幅髙七寸一分广五寸八分
　　御笔题籖籖上有乾隆宸翰一玺
　　元赵孟頫书崇禧万夀宫记一卷【上等秋主】
　　宋牋本行楷书卷前署建康路三茅山崇禧万夀宫记十二字款云从仕郎镇江録事致仕王去疾为文前翰林学士承防荣禄大夫知制诰兼修国史赵孟頫书并篆题卷后署延祐六年月日六字卷前有神品懐古阁项元汴印子京所藏寄傲浄因庵主项墨林鉴赏章归来印项墨林父秘笈之印诸印又世家半印卷后有神品退宻项林鉴赏章项元汴印子京父印项子京家珍藏防李项氏世家宝玩项墨林父秘笈之印希之玉书京口张氏珍藏诸印又项子京半印卷中幅有墨林秘玩印凡三又项元汴印子孙世昌项墨林鉴赏章各二印又墨林聨印神游心赏平生真赏防李项氏世家宝玩若水轩子京父印寄傲子京所藏诸印又一印不可识押缝有笪重光印五印希之印四又江上光笪太辛氏江上外史寄傲墨林秘玩始青道人各二印又直指绣衣御史章子京笪在辛氏虚朗斋墨林子第一泉子京所藏归来印晩号奉真墨林笪字印项元汴印江上重光苇庄诸印前隔水有重光铁瓮城西逸叟始青润州笪重光鉴定印诸印押缝有壶隠枝指生家藏一印后隔水押缝有依庸居士苇庄重光直指之章松子阁诸印引首孟頫篆书建康路三茅山崇禧万夀宫记十二字葢题额也有退宻墨林子希之墨林山人诸印又笪字直指宫保半印三拖尾附孟頫与南坞真人札云孟頫稽首复书南坞真人尊师侍者孟頫歳首徐提防下访得所赐书俾书崇禧石记属以贱体苦疮痍不能执笔徐君目击遂不作答字想不怪也廿日承専价恵书就审即日道体清胜深慰悬仰今所苦疮虽稍愈犹未全安辱一再之命力疾作行书冩纳葢茅山张从申元靖先生碑亦是行书可为例耳但恐笔墨荒陋不足上石更在鉴裁人还草草具复闻山中旧玉石望以十数斤见寄乃大幸也未承教间惟珍重之祷不宣孟頫稽首复书廿二日前署南坞真人尊师六字下有赵孟頫谨封五字缺其半又子昂半印又项元汴印项墨林鉴赏章笪重光印墨林秘玩项子京家珍藏诸印又半印存家珍藏三字后有项元汴印子孙永保项墨林鉴赏章素存希之诸印后张正常记语云洪武九年闰月四日观于崇禧之馆嗣汉四十二代天师张正常书后有防李墨林山人项子京家珍藏张九征印江上外史诸印又方豪跋云崇禧观记王去疾所为也而托诸子昂书使人爱观此山之托于三茅君陶隠居亦犹是也故曰术业弗精弗永弗托弗传正德己卯冬方豪志后有子孙永保项墨林父秘笈之印希之诸印又胡纉宗跋云观此松雪善学晋矣今之学松雪者能得其肯綮乎天水胡纉宗题前有檇李项元汴印项叔子诸印又应良书云棠陵可泉论字学诚得之第未知陶隠居谓如何应良观又王俸跋云松雪真笔固自遒劲迩来学者多失之凡弱岂古今人真不相及耶过崇禧得覩此册为之洒然书以自警嘉靖戊子冬十二月吉旦长洲王俸公爵并书后有神游心赏希之项墨林鉴赏章诸印又邵镛记云嘉靖癸巳秋九月廿三日曺鍷罗鳯赵俊顾僯邵镛同观于曲林山房前有天籁阁子孙世昌二印后有虚朗斋平生真赏二印又乔宇篆书记云正德癸酉上元日观松云真迹太原乔宇志十七字前有白碞一印后有墨林秘玩希之希大大宗伯印项子京家珍藏张玉书印张仕可印诸印又项子京半印诸跋中押缝有笪字始青寄傲笪太辛氏墨林秘玩江上光始青道人江上外史诸印又江左逸光元字太辛各二印又秘笈之印半印卷髙二尺二寸二分广一丈七尺四寸
　　元赵孟頫杂书一卷【上等秋二十二】
　　宋牋本行楷书凡三叚第一段书周易系辞款识云大德九年十月十一日谒介真馆为南谷尊师书此章弟子赵孟頫下有赵子昂氏一印前有嫡字小号又驸马都尉神品耆德忠正防李李氏鹤梦轩珍藏记天籁阁项墨林鉴赏章卧雪斋博雅堂宝玩印项元汴氏审定真迹诸印后有长病僊墨林生神品游方之外项元汴印墨林山人平生真赏项子京氏诸印第二段书元都坛歌欵识云大德十年正月十八日南谷尊师过我车桥之馆要冩古诗乃书此篇弟子吴兴松雪道人赵孟頫书下有赵子昂氏一印前有神品退宻李肇亨檇李李氏鹤梦轩珍藏记防心处墨林秘玩子京珍秘项元汴印诸印后有赤松僊史项元汴印世外法宝项墨林鉴赏章神品子孙永保子京父印项墨林父秘笈之印梁清标印河北棠村诸印第三叚书赠杜真人诗款识云吾昔年为先师杜真人赋此二诗今其弟子袁安道来索书因冩与使藏之延祐六年十二月二十九日松雪斋书子昂下有子昂一印又另行云前诗似更有二句然老昏忘之矣后有项元汴识云校松雪斋文集前诗所遗城市多嚣尘山林幽且闲一聨遂为补之又识云老作古清斋在上句焚香在下句我欲作税驾洞门作洞府并正其所忘云墨林项元汴谨识前有神品寄傲李肇亨防李李氏鹤梦轩珍藏记墨林砚癖项子京家珍藏诸印后有墨林秘玩爽溪李亨李珂雪珍藏墨林砚癖西楚王孙子孙世昌神品项元汴印项墨林鉴赏章檇李项氏世家宝玩诸印又卧字半印卷中幅押缝有田畴耕耦煮茶亭长袁安道氏墨林砚癖墨林外史诸印前隔水有蕉林梁氏书画之印家在北澶二印押缝有墨林父印项子京氏沮溺之畴有何不可诸印后隔水有桃花源里人家一印押缝有墨林子项子京氏沮溺之俦墨林项叔子章诸印引首有篆书松雪墨迹四大字欵署自岩前有桃花源里人家一印后有项元汴一印拖尾陈旅跋云右赵文敏公自壮至老之所书者袁安道次为一卷可以考见其平生笔力之日进而臻妙也古之为学者其亦若是乎哉至元后戊寅正月望日陈旅识前有元汴连印虚朗斋二印又斋字半印后有墨林子项叔子二印又张雨跋云唐吴贞节荐李太白于宗负天下大名不过一翰林供奉我谷翁真人当至元之初首举浚仪公仁宗朝仕至荣禄大夫翰林承防皇元之用贤养贤以布衣之论申于朝廷之上浚仪公不得不称弟子也凡所交书札至多往往散逸安道仅存録此卷天雨感叹为书其尾至元后戊寅正月二十九日甲子谨记后有墨林秘玩檇李李氏鹤梦轩珍藏记二印又杜本跋云真人弟子多一时名士然文敏赵公则自皃童时从其先太师已尊事于真人故出处之际书问往来无时无之且于诸徒孙咸若亲昆弟焉足见情谊之笃故复写二旧诗与安道使永藏之其视好其名而寳其遗墨者故不同也杜本拜题前有子京若水轩二印后有子京父印一印又掲傒斯跋云右故翰林学士承防魏国赵文敏公与升元杜真人翰墨一卷文敏平生于真人虽片纸必自称弟子真人固有道之士非文敏笃于情谊不能也语曰故旧不遗则民不偷余于文敏见之适从真人髙第弟子袁安道观此卷为之感叹不已至元五年歳己卯三月十九日掲傒斯谨题后有墨林堂项子京家珍藏二印又张翥跋云升元袁髙士次吴兴公所与南谷真人诸帖为一卷笔势纵横遒沈着妙絶当世信山房之至宝也然非谷僊之有道不能北面吴兴非吴兴之辞翰流风余韵恶能伟然百世哉山中多宻石勒而传之人将争睹又奚翅星鳯宝墨也邪髙士其图之至正十年季春十又七日张翥识后有墨林秘玩平生真赏二印又王渐跋云道家以绌聪明去健羡为务有称役于老氏者彼岂固使之为役哉道若是耳夫视位为械爵禄为泥涂或庶几于道德性命之深焉此松雪翁所以为南谷尊师书之而屡赞之也安道出此卷以示余遂拜观而识其后江右王渐前有墨林连印墨林外史长字三印后有六艺之圃一印又李孝光跋云唐时公卿大夫遗老子氏者尺牍称曰尊师自称曰弟子葢当时之制而亦以尊其道也松雪老翁好师古故亦云至正八年二月二日李孝光在元真馆观前有项元汴印鸳鸯湖长二印后有子京所藏一印又释廷俊跋云仲尼问礼老子而苏子瞻氏蚤歳尝从黄冠者游用是知圣贤为无常师然则子昂之所以师尊南谷子者其又可以形服而识之也哉至正三年龙在癸未六月十八日番阳释廷俊题前有墨林子一印后有紫芝山道人一印又赵防跋云赵文敏公翰墨妙天下独于南谷老僊施弟子礼执之甚恭余尝目击之今安道能宝藏真迹殊可嘉尚偶入山中因题其后余不复云东平赵防前有寄傲防心处虚朗斋三印后有癖茶居士项叔子二印又程文题云顔公乞米能留帖王子笼鵞为冩经不解呉兴闲纸笔天书云篆共封扃婺源程文后有墨林主人一印又盛熙明跋云南谷尊师道德辉映朝野松雪翰林词翰妙絶古今今为计筹之寳开卷展玩令人不厌古语云世人那得知【数语当有脱误】至正十四年三月望日丘兹盛熙明记后有墨林山人神游心赏蕉林秘玩观其大畧诸印又朱右跋云昔张子房汉代人杰而圯上取履逡巡甚至曺敬伯为相国舍葢公而身事之古豪杰之士有大过人者必有贤人达士为之先也矧为南谷真人厯中朝世皇侧席问道赵魏公执礼之唯谨冝哉嗟夫莫为之前虽美弗彰莫继于后虽盛弗传予于南谷文敏又何较重轻于其间耶览卷之余殊増仰止至正十有三年癸巳秋九月丹丘生朱右顿首前有桃里恵泉山樵从吾所好三印后有项墨林父秘笈之印宫保世家二印诸跋中押缝有隠居放言二印虚朗斋退宻子京珍藏墨林嬾叟蘧庐子孙永保墨林主人恵泉山樵诚畏斋世外法宝墨林山人诸印卷髙九寸六分广九尺五寸
　　元赵孟頫管道升尺牍合璧一卷【上等收一】
　　碧色笺本凡三幅俱行书第一幅赵孟頫书后署孟頫启事再拜前有赵孟頫谨封五字上钤赵氏子昂一印幅髙九寸三分广一尺二寸七分第二幅赵孟頫书后署孟頫稽首再拜前有赵孟頫谨封五字上钤赵氏子昂一印幅髙同前广一尺三寸九分第三幅管道升书后署道升跪覆前有道升谨封四字上钤赵管一印幅髙同前广一尺二寸八分毎段隔水押缝东壁掌书印凡五前隔水有子兴真赏元象山房珍藏图书记二印引首有赵士桢篆书鳯凰和鸣四大字款云东嘉赵士桢题又记语壬戌立夏东郡汪元范明生观十二字前押缝有王澜私印一印拖尾胡汝焕跋云先是长安中有势力者以百金购此于赵彦卿不与一日损之赠南子兴子兴才人彦卿烈士哉无论神物终有所归即两君交际亦自大奇胡汝焕谨识又记语云江都方日新观于小雅斋又赵徽彞跋云余弟常吉落魄不畜一物余八年两至都下视其笥中帷此卷及一砚癸未春与闗中南子兴别将举以赠子兴明日砚即为邢直指取去惟此卷得归子兴物各有主信哉东嘉赵徽彞识又赵士桢跋云此卷乃我生平所最爱者今年子兴还闗西我归东瓯恋恋不能分手迟回京邑者半月视囊中无长物可赠因举此以与之癸未又二月十二日友人赵士桢识
　　按胡汝焕跋中损字当是捐字
　　元赵孟頫一门合札一卷【上等冬一】
　　宋牋本凡六幅俱行书第一幅赵孟頫书后署弟子赵孟頫和南拜覆谨封上钤赵孟頫印一印幅前有蕉林鉴定一印又檇李所藏秘笈之印三半印幅后有天籁阁神品墨林秘玩项子京家珍藏檇李项氏世家宝玩董光裕印神游项墨林鉴赏章诸印又檇李子京项墨林父三半印幅髙九寸二分广一尺五寸六分第二幅赵孟頫书后署忝眷赵孟頫谨封上钤赵孟頫印一印幅前有子孙永保项墨林鉴赏章欣遇三印幅后有檇李项氏世家寳玩墨林秘玩项子京家珍藏项元汴印浄因庵梁清标印诸印又世昌项墨林父半印二幅髙八寸二分广一尺五寸四分第三幅管道升书前后俱署道升跪覆又前有道升谨封四字上钤赵管一印幅前有天籁阁项元汴印子京父印项墨林鉴赏章诸印又家珍藏世家半印二幅后有退宻浄因庵主项子京家珍藏项叔子檇李项氏世家珍玩曹孟昭印眀中清白传家蕉林梁氏书画之印董光裕印诸印又子孙宝古斋半印二幅髙九寸广一尺五寸四分第四幅赵雍书后署赵雍顿首再拜覆幅前有天籁阁董光裕印项元汴印项墨林父秘笈之印四印幅后有檇李项氏世家宝玩墨林子项子京家珍藏墨林山人虚朗斋河北棠村诸印幅髙一尺一分广一尺九寸二分第五幅赵雍书前后俱署赵雍顿首再拜上幅后有玉立氏苍岩二印幅髙九寸三分广一尺六寸一分第六幅赵由晢书后署由晢上覆幅前有子京梁清标印项元汴印墨林子诸印又山人半印幅后有檇李文石珍玩墨林秘玩诸印又天籁阁子京半印二幅髙八寸八分广一尺二寸八分拖尾有苍岩子蕉林居士图史自娱三印
　　元康里巙书顔真卿述张旭笔法一卷【上等藏一】素牋本草书款识云鲁公此文议论精絶形容书法要妙无余蕴矣今之晓书意者葢莫如公所以及此至顺四年三月五日康里巙为麓庵大学士书下有子山正斋二印卷前半印二存秘玩二字卷后有天籁阁广陵李书楼珍赏图书李宗孔宋荦审定寄傲项元汴印子京父印项墨林鉴赏章檇李项氏世家宝玩诸印又天籁阁宫保世家半印二卷中幅押缝有子京子京所藏二印又六印俱剥缺不可识前隔水有檇李曺氏曺溶鉴定书画印李书楼三印押缝有古林洁躬锄菜翁三印后隔水押缝有曺溶秘玩一印卷髙一尺一寸二分广一丈二寸
　　御笔题籖籖上有乾隆宸翰一玺
　　元鲜于枢书前赤壁赋一卷【上等闰一】
　　素牋本草书款识云至正戊寅仲夏吉旦鲜于枢书下有鲜于一印卷后有公绶一印卷髙九寸六分广一丈二尺七寸
　　元班惟志二体千文一卷【上等余一】
　　素牋乌丝阑本真草二体相间书款识云至顺四年闰三月廿有四日大梁班惟志书后有班彦功氏恕斋二印卷前二体署千字文六字有天籁阁令之僊客卞令之鉴定若水轩子孙世昌寄傲子京父印平生真赏项墨林父秘笈之印六艺之圃子孙永保墨林秘玩诸印卷后有墨林生退宻项元汴印项子京家珍藏项墨林鉴赏章令之仙客卞令之鉴定诸印押缝有墨林子京所藏各二印卷髙七寸五分广一丈八尺三寸五分
　　御笔题籖籖上有乾隆宸翰一玺
　　元饶介书五言古诗一卷【上等成一】
　　素牋本草书款识云癸未腊月十六日饶介卷前有济之吴兴张渊二印卷后有张谦杨防夫二印黄氏半印卷髙八寸一分广一丈一尺二寸
　　明沈度沈粲各体书一卷【上等歳一】
　　凡六幅前四幅洒金牋乌丝防本楷书程子四箴每幅有沈度私印一印幅髙九寸广四寸五分第五幅素牋乌丝防本书唐人七言律诗一首欵云云间沈度古下有沈民则一印幅髙七寸二分广一尺六分第六幅素牋本行楷书应制诗五首欵识云右砚墨纸笔笔山宣德丙午所赐臣粲者闲成五咏以寓感恩颂德之万一云时宣德五年九月望日书一通奉寄晓庵师一笑云间沈粲识后有云间沈粲民望作德心逸日休中议大夫赞治尹之章三印幅髙七寸六分广二尺五寸
　　明王守仁龙江留别诗一卷【上等律一】
　　素牋本行草书款识云阳明山人王守仁拜手书于龙江舟中上钤伯安一印又另行云余数诗稿已不及録容后便覔得补呈也守仁顿首白楼先生执事上钤伯安一印卷前有朱之赤千秋里人卧庵所藏三印拖尾朱彞尊跋云阳明子功烈气节文章皆居第一特多讲学一事为众口所訾善夫西陂先生之言也曰阳明以讲学故毁誉迭见于当时是非几混于后世至谓其得寜邸金初通宸濠防其不胜而背之此谤毁之余唾不足拾取斯持平之论乎龙江留别诗卷乃将之官南贑而作是时宸濠反状未露而公已滋殷忧故诗中即有戎马驰驱风尘兵甲等语而又云庙堂长防诸公在其后卒与乔庄简犄角成功葢公审之于樽爼间久矣诗律清婉书亦通神宜为西陂先生所爱玩嵗在癸未二月戊寅朏秀水朱彞尊年七十五书卷髙八寸七分广九尺二寸二分
　　明文征明仿懐素草书一卷【上等吕一】
　　素牋本书贾谊吊屈原赋款识云偶与陈淳阅藏真所书清浄经戏书此赋多见其不知量也甲子十一月廿日文璧下有文征明印停云生二印卷前有停云一印又第一希有卧庵所藏二印卷后有神物防持一印拖尾文嘉跋云懐素清浄经予尝见之后题云贞元元年八月廿有三日西太平寺沙门懐素藏真书跋者为大梁刘世昌道卿云素师居零陵以蕉叶代书目其庵曰緑天又引其自叙中二语云醉来得意两三行醒后却书书不得及人人欲问此中妙懐素自言初不知谓皆透彻向上不为律缚禅与书防宜其顚逸奔放也此卷旧藏孙鸣岐家故先君得频阅之因发书兴冩此吊屈原文同阅者陈淳即陈道复之名时方二十一嵗从先君习举业遂直书其名而不以为嫌耳然亦可见当时师道之严如此万厯甲戌四月廿日文嘉书前有朱之赤鉴赏子孙保之休宁朱之赤珍藏图书诸印又王穉登跋云仿藏真书者往往以狂态怒张钩盘屈曲为能若效颦学步丑态毕陈惟文太史寓简淡于烂漫之中贮严雅于飘忽之内如良将之师风云鱼鸟变化无穷而部曲森然纪律自在此所谓善学下恵者耶夫阅清浄经而书吊屈原文殆犹散僧入圣不缚禅律而顿悟三昧太史公视素师可称上足弟子矣甲戌孟夏坐半偈新庵漫题太原王穉登后有朱卧庵收藏印一印又文从简跋云先待诏此书如飘风游丝以神行非以笔行阅者洞心駴目莫测其何自来何自往神龙乗风云变幻不可端倪意先公頴端有龙耶草狂法纵谓之师素若使素与先公同搦管各着其妙亦师其心未尝师素也学书者谛观此卷形象波画岂摹古之定法昔人评赵魏公云上下五百年纵横一万里深有味于魏公矣乙亥八月中秋日曽孙从简百拜题前有听雨堂印一印后有朱卧庵收藏印一印跋中押缝有择木亭一印卷髙一尺一寸六分广四尺八寸一分明文征明尺牍一卷【上等吕二】
　　素牋本凡十幅俱行草书署征明款者八署璧款者一未署款者一第三幅第八幅第十幅俱有半印存氏字第四幅有卧庵所藏一印第五幅有卧庵一印后别幅文从简跋云先待诏书札流遍天下即尺幅片纸人皆珍为家宝此十二帖字法精整尤为可贵予尝见右军坐雨帖草率不满数十字鉴古家宝重之以千金购得将古准今岂有异耶曽孙从简百拜题第一幅髙八寸三分广九寸八分第二幅髙八寸五分广一尺八寸第三幅髙八寸一分广五寸五分第四幅髙八寸三分广五寸三分第五幅髙七寸三分广一尺二寸第六幅髙七寸四分广六寸第七幅髙七寸二分广七寸二分第八幅髙八寸一分广五寸六分第九幅髙八寸四分广七寸第十幅髙八寸广七寸四分
　　按文从简跋云此十二帖今仅存十帖
　　眀王宠书出师二表一卷【上等调一】
　　金粟牋乌丝防本行草书款识云丁亥孟夏望后书于石湖精舍雅宜山人王宠履吉父后有王履吉印雅宜山人二印卷前有大雅堂一印又朱之赤鉴赏第一希有二印卷后有天与人文晴牕宝玩子孙保之休宁朱之赤珍藏图书洞庭许氏珍藏诸印卷中幅押缝有辛夷馆印凡七卷髙九寸五分广一丈四尺七寸二分明陆深自书白雁诗一卷【上等阳一】
　　洒金牋本行楷书款识云今世诗人之敏捷者予尝以谈子东石为第一海内能与之敌帷棠陵方子窃比为二难然以予之钝而二公輙不予鄙也予每行归东石得与周旋出防时与棠陵追逐于班行之末甚乐也今嵗复知有鹤津谈子者葢不徒以敏防为事而尤以古雅为工骎骎乎诗人之阃奥矣顾予方以是奇鹤津诚有口之不置手之不释者矣恨予老去恐无以起鹤津暇日漫书此复寄鹤津俾世知鹤津与棠陵东石亦足以称三絶云嘉靖丁亥九月之吉俨山人陆深子渊父试东坡藏砚书于三十六峯之卷懐堂时年五十有一下有陆氏子渊国史经筵官印二印卷前有古太史氏一印又令之僊客式古堂书画三印卷后有令之仙客式古堂书画三印卷中幅押缝式古堂印凡二拖尾陈继儒跋云文裕公尝云我与松雪翁同参李北海其自负如此然实从吾乡沈学士得来故梁叔宝之与先世墨迹并藏不作野鹜视也若白燕诸诗气骨髙迈变化感怆直可平抗海叟矣陈继儒题卷髙九寸二分广一丈九尺四寸五分【按陆深所书乃白雁诗而陈继儒跋为白燕诗误】
　　明董其昌临枯树赋一卷【上等云一】
　　洒金牋本款识云丙寅正月晦书其昌卷髙六寸八分广八尺八寸二分
　　明董其昌书白居易乐府一卷【上等云二】
　　朝鲜镜光笺乌丝防本行书款识云书白太傅诗董其昌下有太史氏董其昌二印又自跋云盛唐人亦作达语然不落格律如李峤汾隂行之富贵荣华能几时山川满目涙沾衣不见即今汾水上惟有年年秋雁飞可以动悟竟无僧气元宰下有董其昌一印卷髙八寸广三尺四寸
　　明董其昌临古一卷【上等云三】
　　朝鲜镜光牋本凡九段第一叚至第二叚俱行书自识云书雪赋后五日再书月赋登楼赋稍以禇河南为法盖家侄一帖运笔也元宰第三叚第四叚俱行楷书自识云前为右军书此即家侄帖也第五叚楷书临王僧防第六段行书评书帖自识云戊戌十一月九日书元宰第七叚温泉赋第八叚竹扇赋俱楷书第九叚行书九日送菊帖自识云此余在长安呵冻手书及还山舟中待放闸消遣永昼者仲醇兄为汰而装池及自披之颇似五技穷鼠耳若曰徇知之合则吾岂敢董其昌书于来仲楼卷髙五寸九分广一丈三尺七寸七分
　　按其昌自识有殉知之合语未详疑有误明董其昌书答徐孝穆书一卷【上等云四】
　　朝鲜镜光牋本行书款识云庚申除夕其昌书下有董其昌印一印后隔水沈荃跋云李书思致藻宻遂使徐庾恧其温丽宗伯实爱之故輙书全篇笔力遒亦河南枯树法也子山获此于燕市急购之又不啻丰山之音流泉之奏矣记此志喜丁未六月初二日沈荃卷髙八寸一分广七尺一寸一分
　　眀董其昌书功臣赞一卷【上等云五】
　　素绢本大楷书款识云褚遂良有此帖颇类八分余以顔平原法为之山谷所谓送明逺序非行非隶屈曲瑰奇差得百一耳董其昌后有董元宰董其昌印二印卷中幅押缝有坚斋鉴定印凡四卷髙一尺一寸三分广四丈九尺三寸三分
　　明董其昌自书诗帖一卷【上等云六】
　　朝鲜牋乌丝防本行楷书款识云丙子夏董其昌书卷髙八寸一分广三尺三寸三分
　　明董其昌书龙神感应记一卷【上等云七】
　　宣德镜光牋乌丝防本行楷书款识云前史官华亭董其昌篆额并书天启元年嘉平之望下有知制诰日讲官董元宰二印卷髙七寸五分广九寸二分
　　明董其昌书正阳门闗侯庙碑一卷【上等云八】宋牋本行楷书拖尾款云赐进士及第翰林院修撰焦竑撰赐进士出身翰林院庶吉士董其昌书又自识云此余为庶常时所书也出春明二十四年再召还朝碑石且泐字画有漫者葢不胜摹搨之众也搨者虽众而坐卧碑下三日不去者其人为谁一不为少耳覔此人不可得此一片石便当捶碎何烦祠部以储胥防之乎济南王琅琊于余书有昌歜之好兹于吴太学蹇叔购此原本几倾其槖因属余补名欵旧碑名欵出程福生手故也琅琊深于书道愧余无以应之然所谓一不为少者今有人矣太常寺少卿兼国子监司业董其昌重题又自识云昔不如人今不如我三纪之中自为今古观旧书有感题其昌壬戌六月之朔苑西画禅室识下有知制诰日讲官董其昌二印卷前有商邱宋荦审定真迹一印卷髙一尺四分广一丈二尺九寸八分
　　按卷内有内府书印玺二又内府半玺葢宋时原牋印记也













　　石渠宝笈卷三十
　　钦定四库全书
　　石渠寳笈卷三十一目録
　　贮
　　御书房四
　　列朝人
　　书卷次等
　　晋王羲之平安何如奉橘三帖一卷
　　唐明皇赐毛应佺知恤诏一卷
　　唐褚遂良摹王羲之长风帖一卷
　　唐张旭四帖一卷
　　唐怀素自叙帖一卷
　　宋孝宗赐周必大手勑一卷
　　宋黄庭坚书七言絶句一卷
　　宋黄庭坚书蘓轼海棠诗一卷
　　宋黄庭坚书髙松赋一卷
　　宋黄庭坚书李白诗一卷
　　宋米芾临定武兰亭一卷
　　宋薛绍彭临兰亭序一卷
　　宋朱子自书五言古诗一卷
　　宋陆防诗翰一卷
　　宋文天祥书本鸡集序一卷
　　元赵孟頫书国语晋文请隧一卷
　　元赵孟頫书千文一卷
　　元赵孟頫书千文一卷
　　元赵孟頫自书诗帖一卷
　　元赵孟頫书洛神武一卷
　　元赵孟頫书明肃楼记一卷
　　元鲜于枢书杜诗一卷
　　元鲜于枢书御史箴一卷
　　元鲜于枢书王安石杂诗一卷
　　元张雨自书诗帖一卷
　　元明人词翰一卷
　　明人墨迹一卷
　　明沈粲千文一卷
　　明李东阳自书各体诗一卷
　　明沈周书中秋诗一卷
　　明沈周书化须疏一卷
　　明王守仁自书诗帖一卷
　　明祝允明书千文一卷
　　明祝允明诗帖一卷
　　明祝允明书七言律诗一卷
　　明祝允明诗翰一卷
　　明祝允明杂书一卷
　　明祝允明书离骚首篇一卷
　　明祝允明书宋儒六贤传志一卷
　　明祝允明杂书诗帖一卷
　　明祝允明诗帖一卷
　　明文征明书醉翁亭记一卷
　　明文征明自书七言律诗一卷
　　明文征明题宋髙宗赐岳飞手勑词一卷明文征明自书诗帖一卷
　　明文征明书四体千文一卷
　　明文征明书前后赤壁赋一卷
　　明文征明自书七言律诗一卷
　　明文征明临怀素自叙帖一卷
　　明文彭书七言律诗一卷
　　明王宠杂书一卷
　　明王宠书庄子内七篇一卷
　　明王宠诗帖一卷
　　明王宠书韩愈送李愿归盘谷序一卷
　　明王宠书杂诗一卷
　　明王宠书杂诗一卷
　　明陈淳书秋兴诗一卷
　　明李孟阳诗帖一卷
　　明陆深书沛水行一卷
　　明朱潢南书应制诗一卷
　　明莫如忠自书诗帖一卷
　　明彭年临蘓轼归去来辞一卷
　　明徐渭书千文一卷
　　明许光祚书琴赋一卷
　　明董其昌书五言古诗一卷
　　明董其昌书云笈一卷
　　明董其昌杂书一卷
　　明董其昌书毛仙翁传一卷
　　明董其昌书额一卷
　　明董其昌自书诗帖一卷
　　明董其昌书髙都防总马行一卷
　　明董其昌书王公弼诰一卷
　　明董其昌书禅悦一卷
　　明董其昌书燕然山铭一卷
　　明董其昌自书诗帖一卷
　　明娄坚书五言古诗一卷
　　明陈元素诗翰一卷
　　唐临王羲之东方朔像赞一卷
　　唐钩王羲之干呕帖一卷
　　米芾书唐诗一卷
　　唐摹王羲之干呕帖一卷
　　沈荃书汉诏一卷
　　沈荃书唐赋一卷
　　沈荃书千文一卷
　　沈荃临米芾书一卷
　　沈荃临顔真卿争座位帖一卷
　　沈荃仿米芾书一卷
　　沈荃书唐人截句一卷


　　钦定四库全书
　　石渠宝笈卷三十一
　　贮
　　御书房四
　　列朝人
　　书卷次等
　　晋王羲之平安何如奉橘三帖一卷【次等天一】素牋本凡三则前隔水有晋王羲之奉橘帖七字下有宣和一玺卷后有开皇十八年三月廿七日十字又诸葛颖桞顾言释智果题名三拖尾有欧阳修韩琦吴中复吴奎刘敞蔡襄陆经唐诏王绎诸题名又举正曾观四字【姓氏未详】又张靖诸人记语一又张孝思孙承泽项元汴记语三张孝思又防语一又张觐宸项元汴记语二唐明皇赐毛应佺知恤诏一卷【次等地一】
　　素牋本行楷书卷后署十七日三字又大书勅字拖尾有张雨文征明二防又项元汴记语一唐褚遂良摹王羲之长风帖一卷【次等元一】
　　素牋本草书姓氏见跋中拖尾有曾棨董其昌王廷相汪道防诸防
　　唐张旭四帖一卷【次等黄一】
　　素牋碧色牋相间凡四则草书第一则第二则书五言诗第三则书王子晋赞第四则书衡山老人赞无款董其昌定为张旭书拖尾有丰坊防二董其昌跋一
　　唐懐素自叙帖一卷【次等宇一】
　　素牋本草书自识云大歴丁巳冬十月廿有八日拖尾有蘓耆李建中邵周王绍顔邵防诸记语又杜衍题句一又蒋之竒蘓辙蒋璨跋语三唐顔真卿争坐位帖藁一卷【次等宙一】
　　素牋本卷前署云金紫光禄大夫检校刑部尚书上柱国鲁郡开国公顔真卿谨奉书扵右仆射定襄郡王郭公阁下拖尾有张治跋一王时敏书跋一
　　宋孝宗赐周必大手勅一卷【次等洪一】
　　诰勅牋本行楷书卷后署勅字又隆兴元年三月廿四日九字俱钤御书之宝玺各一拖尾有董其昌跋一
　　宋黄庭坚书七言絶句一卷【次等荒一】
　　素牋本行楷书凡三首款云庭坚书拖尾有林云程跋一
　　宋黄庭坚书蘓轼海棠诗一卷【次等荒二】
　　素牋本草书款识云子瞻在黄州作海棠诗殆古今絶唱也晦叔乞书故为落笔鲁直拖尾有赵彦征跋一又行书释文后署烟霞外史漫録六字又董其昌跋一
　　宋黄庭坚书髙松赋一卷【次等荒三】
　　素牋本行楷书款识云元祐二年冬十月山谷道人黄庭坚书拖尾有仇逺贡师泰杜琼诸跋宋黄庭坚书李白诗一卷【次等荒四】
　　素牋本草书无款姓名见跋中拖尾有张铎沈周二跋
　　宋米芾临定武兰亭一卷【次等日一】
　　素绢乌丝阑本无款卷后有米芾一印拖尾有周文褎书萧翼赚兰亭事实并跋语
　　宋薛绍彭临兰亭序一卷【次等月一】
　　素绢乌丝阑本无款卷后有薛绍彭一印拖尾有钱良右记语一倪瓒跋一文征明题识一宋朱子自书五言古诗一卷【次等盈一】
　　素牋本大楷书款识云乾道六年庚寅歳季秋望新安朱熹书
　　宋陆防诗翰一卷【次等昃一】
　　素牋本行草书七言古诗款识云省庵兄以为此篇在集中稍可观因命写之防引首李东阳篆书放翁诗翰四大字拖尾有陆釴谢铎程敏政王鏊周经杨循吉沈周诸跋
　　宋文天祥书木鸡集序一卷【次等辰一】
　　素牋本草书款识云咸淳癸酉长至里友人文天祥书于楚观拖尾有宋献诸人记语又宋防记语一
　　元赵孟頫书国语晋文请隧一卷【次等宿一】
　　素绢本行书款识云仲时雅好作古文从余有年皇庆元年三月廿三日过松雪斋持佳绢乞书此文余喜其识见与志俱非近小也故乐为録一过子昻卷后有张翥跋语拖尾有金琮跋语凡三则【错综书】
　　元赵孟頫书千文一卷【次等宿二】
　　素牋乌丝阑本小篆款识云大徳三年吴兴赵孟頫篆卷末项元汴记语一未署名引首有梅珊篆书笔端造化四大字
　　元赵孟頫书千文一卷【次等宿三】
　　素牋乌丝阑本行书款云吴兴赵孟頫书拖尾有董其昌跋一最后有项元汴记语一
　　元赵孟頫自书诗帖一卷【次等宿四】
　　素绢乌丝阑本行书五言古诗六首款识云至元庚辰秋仲既望吴兴赵子昻书扵清逺堂元赵孟頫书洛神赋一卷【次等宿五】
　　素牋本行楷书款署子昻前隔水有王铎记语一拖尾有李路书跋一又髙启王铎曹溶诸跋
　　元赵孟頫书明肃楼记一卷【次等宿六】
　　素牋本行楷书款署吴兴赵孟頫
　　元鲜于枢书杜诗一卷【次等列一】
　　素牋本行书款识云右工部行次昭陵诗困学民书拖尾有王祎宋濂二跋
　　元鲜于枢书御史箴一卷【次等列三】
　　素牋本大楷书自识云右御史箴大徳三年七月十七日书姓名见跋中后隔水有赵孟頫防一拖尾有邓文原张楧周驰汤炳龙乐元璋郭大中泰不华莫昌诸跋又仇逺诸人记语一元鲜于枢书王安石杂诗一卷【次等列三】
　　素牋本行草书七言古诗一首五言古诗三首款识云右荆公杂诗至元辛卯二月八日过君锡真味堂出纸命书遂为尽此君锡书法得前人之正又所收秘笈在诸家法帖上亦须拙笔亦爱忘其丑之意耶鲜于枢记拖尾有邢侗跋一
　　元张雨自书诗帖一卷【次等张一】
　　素牋本行书凡二则前则七言古诗一首七言絶句一首自识云録此卷时在石牕灯下余年五十有二也后则五言律一首七言絶句二首款识云至正二年冬句曲张雨拖尾有吴寛黄云文征明诸跋
　　元眀人词翰一卷【次等寒一】
　　凡八幅第一幅素绢本赵孟頫草书陶诗第二幅素牋本张翥行书尺牍又五言排律一首第三幅素牋本姚枢楷书尺牍第四幅素牋本龚璛行书五言古诗第五幅素牋乌丝阑本周伯温行楷书笔説第六幅素牋本杨基楷书悯独赋第七幅素牋本王逢行书五言古诗第八幅素牋本宋克草书五言古诗
　　明人墨迹一卷【次等来一】
　　凡十一幅第一幅素牋乌丝阑本沈度书款识云右唐岑防渔父诗自乐古第二幅素牋本吴寛行书七言律诗一首款识云日来疎懒承命所作止此望勿以不如数见罪为幸新得沈樵画一片聊奉去乞笑纳万万寛再拜第三幅印花牋本祝允明行书七言律诗一首款云友生祝允眀顿首第四幅蓝牋本祝允眀行书七言絶句一首款识云廿一日允明顿首元和征君知悉第五幅素牋本徐祯卿楷书七言絶句二首款识云久拟枉片帆奉访舟次江隂又复不果东望怅然因书旧作托沈辨之以将情云八月十二日祯卿再拜子儋先生翰学第六幅素牋本唐寅行书七言絶句四首款云吴趋浪子唐寅第七幅印花牋本唐寅草书七言絶句三首款云唐寅戏书旧作第八幅素牋本唐寅行书尺牍后署唐寅再拜衡山先生足下第九幅素牋本文征明行书蘓轼七言古诗款识云余少时颇喜师玉局公作字比年以来忘之久矣辨之尝得余山谷体诗帖因以此纸请配漫录玉局僧伽塔诗所谓一觧不如一解也庚申璧书第十幅素牋本文征明行书尺牍后署征明肃拜子庸茂才第十一幅素牋本王宠行书五言律诗欵署王宠后有陈淳周天球王世贞陆曾熙王雨谦诸跋
　　明沈粲千文一卷【次等暑一】
　　洒金牋本草书款识云足庵徐先生之孙墱好学不羣侍其尊府来京师间持此卷求书千文因写以答庶足以酬其世契之好云时正统丁邜四月廿又七日简庵书扵南薰里之官舍引首有篆书几上空青四大字欵署西园拖尾有张弼跋一
　　明李东阳自书各体诗一卷【次等往一】
　　素绫本行书五言古诗三首五律二首七律三首五言絶句八首款识云旧作数首偶为云厓老兄录一过回思曩昔忽忽如梦中语亦可慨也西涯卷后有吴寛跋一引首东阳自书翰署余情四大字
　　明沈周书中秋诗一卷【次等秋一】
　　素牋本行书七言古诗款识云治己酉八月望后书扵双峨楼长洲沈周卷后宋鸿书和诗并跋一引首有张瑞图书静月二大字
　　明沈周书化须疏一卷【次等秋二】
　　素牋本行楷书前序云兹因赵鸣玉髠然无须姚道存为之告助于周宗道者于其于思之间分取十鬛补之不足请沈启南作疏以劝之后款云化缘生沈周识
　　明王守仁自书诗帖一卷【次等收一】
　　洒金牋本草书七言律诗五首款识云阳眀山人书扵碧霞山房时正徳辛巳至后十日也又二首识云至后又十日阳明山人复书又一首款云秋夜阳眀书引首陈淮篆书名贤翰墨四大字
　　明祝允明书千文一卷【次等冬一】
　　金粟牋本草书款识云余笔虽拙素不书此癸未闰四月望后过云庄楼酒次出泾纸索书千文自与云庄谊厚勉为书此诚为贻笑扵大方也枝山老樵祝允明
　　明祝允明诗帖一卷【次等冬二】
　　金粟牋本草书七言律诗九首款云枝山书明祝允明书七言律诗一卷【次等冬三】
　　洒金牋本草书款识云乙酉秋日丛桂堂酒次书枝山道人
　　明祝允明诗翰一卷【次等冬四】
　　凡十幅第一幅素牋本行书五言古诗一首款识云治丙辰枝指道士允明书第二幅印花牋本行书五言律诗一首款识云丁邜秋日复寓金陵辨之亦至客牕写此图一破顔枝山允明第三幅印花牋本行书乐府二首款识云偶忆二诗书诒辨之枝山允明第四幅素牋本行草书乐府一首款识云丙寅春半初晴过辨之几上笔墨之便写此旧作一二允明第五幅印花笺本行书七言絶句二首款识云正徳二年六月廿日允明藁俟他日见之亦可想一时情事也第六幅印花牋本行书七言古诗一首款识云丁邜夏侨建康鸡鸣山下偶然赋此不足为他人道也防辨之继至问及新作来已二月止此而已辨之视予在家时况味何如也辨之先归持示故知当同此一笑允明第七幅印花牋本行书词一阕款识云此调葢眼儿媚作扵数年前亦忘之矣今日到金陵见于友人扇上遂书一过诒辨之沈君且图存稿耳允明第八幅素牋本行书七言律诗一首款云枝山居士允明书归辨之一笑第九幅印花牋本行书七言絶句一首款识云邜夏书与辨之沈子允明第十幅印花牋本行书七言律诗一首款云允明漫笔前隔水有己邜秋七月雨中文征明十字拖尾有文嘉孙沐史际邢侗张问仁王同休赵淳卿刘穉孙吴奕詹景鳯孙校诸记语又陈淳卢襄朱承爵顾屿马濬顾岎文彭王图丰坊王良诸跋
　　明祝允明杂书一卷【次等冬五】
　　素牋本凡三幅第一幅楷书畸厓记第二幅书谯楼皷声记第三幅行书魂防曲林记款识云允明作字伦弟多在侧今谓允明无一笔在彼因草草书此文归之弟岂谬喜允明字而为是诳语耶虽然亦不足以厌其意他日字学稍进当重疉有赠恐弟更厌我乎辛亥三月之晦拖尾有王穉登跋一
　　明祝允明书离骚首篇一卷【次等冬五】
　　素牋本草书款识云治九年秋九月朔日旣望书扵日新堂枝山祝允明
　　明祝允明书宋儒六贤志一卷【次等冬七】
　　宣徳牋乌丝防本小楷书分段署目凡六则濓溪先生行录康节先生墓志铭明道先生行状伊川先生年谱横渠先生行状文公先生行状欵云后学祝允明书引首有马安书京兆真迹四大字拖尾又马安跋一
　　明祝允明杂书诗帖一卷【次等冬八】
　　素牋本草书箜篌引美女篇白马篇名都篇四首款识云冬日烈风下写此神在千五百年前不知知者谁也枝山
　　明祝允明诗帖一卷【次等冬九】
　　素牋本草书七言律诗八首款署允明
　　明文征明书醉翁亭记一卷【次等藏一】
　　素牋本行书大字款识云嘉靖十六年春二月廿又一日书征明
　　明文征明自书七言律诗一卷【次等藏二】
　　洒金牋本行书凡十首款识云顾文学承之以此卷索书病嬾因循乆而未复六月之朔家居稍暇为録旧作数首昔欧阳公谓夏月据案作书可以消暑忘劳区区挥汗运笔祗觉困顿耳是嵗为嘉靖廿又七年戊申余年七十又九矣征明识卷后有钱虞山跋语一
　　明文征眀题宋髙宗赐岳飞手勅词一卷【次等藏三】素牋本楷书款识云右题宋思陵与岳飞手勅墨本调寄满江红书似伯起评教征明时年九十拖尾有袁尊尼彭年周天球黎民表龙膺皇甫汸文嘉詹仰庇王延陵张献翼陈宣冯大受张鳯翼诸跋又余继善顾大典文震孟诸记语明文征明自书诗帖一卷【次等藏四】
　　素牋本行书七言律诗二首款识云嘉靖壬寅三月廿又四日书扵东禅精舍征明
　　明文征明书四体千文一卷【次等藏五】
　　素绢乌丝阑本凡四幅第一幅楷书款识云嘉靖壬寅歳春二月九日征明书扵东雅堂第二幅草书款识云嘉靖甲辰夏四月旣望征明书于石湖舟中第三幅书款识云嘉靖乙巳八月二十有二日征明书第四幅篆书款识云比嵗子以尺素索余书四体千文余素惮烦扵此而辞之不获勉为书之凡七年始完不惟不工不足供玩而徒费嵗月良可惜也戊申征明识引首陆师道篆书衡翁四体千文六字拖尾有文嘉陆师道二跋
　　明文征明书前后赤壁赋一卷【次等藏六】
　　素牋本行草书款识云嘉靖甲寅冬十月旣望是夕初寒不能就枕因命童子篝灯书此聊以遣兴工拙不暇计也时年八十有五征明引首有查继佐书意在削石四大字又识语一明文征明自书七言律诗一卷【次等藏七】
　　素牋本行楷大书款署征明
　　明文彭临懐素自叙帖一卷【次等闰一】
　　素牋本款识云偶得宋刻自叙帖戏临一过三桥文彭
　　明文彭书七言律诗一卷【次等闰二】
　　洒金牋本草书凡七首款识云隆庆庚午九月书三桥文彭
　　明王宠杂书一卷【次等余一】
　　素牋本行书凡四幅第一幅第二幅第三幅俱尺牍款署弟宠第四幅自书七言絶句三首款署履吉书前隔水有徐天琼记语一后隔水又天琼跋一
　　明王宠书庄子内七篇一卷【次等余二】
　　素绢本小楷书款识云余昔年过补庵先生剑光阁见虞永兴手书漆园内篇笔法絶似度人经而遒媚过之披次心赏留舟中阅数日不忍释手丙子春王予再过梁鸿溪上补庵持素缣属予手摹永兴腕法书成七篇三阅月始报命要亦优孟衣冠虎贲之貌殊足愧也正徳十一年□月之望雅宜山人王宠识拖尾有文征明文彭许初诸跋
　　按此卷与贮乾清宫上等月一一卷次等宙一一册欵识皆同而神力较月一一卷稍逊亦系临本也
　　明王宠诗帖一卷【次等余三】
　　素牋本行草大书七言絶句六首款识云壬辰九月二日雨中书越溪病子王宠履吉父引首有越宦光篆书雅宜佳草四大字
　　明王宠书韩愈送李愿归盘谷序一卷【次等余四】印花牋本草书款识云己丑端阳日与原承修伯日宣燕石湖草堂醉后书此归之原承他日展玩可识踪迹书不足道也雅宜子宠
　　明王宠书杂诗一卷【次等余五】
　　洒金牋本草书七言古诗一首五言律诗九首款识云嘉靖甲申十月十一日吴门王宠履吉甫书拖尾有黄之璧跋一
　　明王宠书杂诗一卷【次等余六】
　　素牋本草书五言古诗二首五律二首七律四首七言絶句二首款识云壬辰秋日卧疴山房闲写杂诗数章呈明水先生求正雅宜山人王宠拖尾有徐渤跋二又文震亨跋一
　　明陈淳书秋兴诗一卷【次等成一】
　　素牋本大草书款识云右杜少陵作甲辰春日白阳山人道复书
　　明李梦阳诗帖一卷【次等嵗一】
　　洒金牋本草书唐人诗凡二则前则八首识云已上为陈子昻集后则六首识云已上为杜审言集梦阳书
　　明陆深书沛水行一卷【次等律一】
　　洒金牋本行书款识云此诗予戊辰嵗南还南徐道中所作后三年北上舟行观漂痕败渠水防防终夜鸣追想旧今感慨系之因写寄王嘉定天宇天宇文古政通方有大志扵拯救恐不可不闻余斯言也正徳辛未夏四月四日三汀陆深书于吴淞舟中
　　明朱潢南书应制诗一卷【次等吕一】
　　素牋本行草书七言律诗十二首款署潢南道人
　　明莫如忠自书诗帖一卷【次等调一】
　　素牋本行书凡二幅首幅书七言律诗四首款识云中江莫如忠书后幅书五言古诗一首款署如忠
　　明彭年临蘓轼归去来辞一卷【次等阳一】
　　素牋本行楷书款识云余偶得东坡先生石刻此本椿龄上人见之爱玩不已因书以赠平日未尝致临摹之工而漫然着笔刻鹄之诮其容免乎嘉靖癸亥七月旣望隆池山樵彭年识引首有许初书漫然着笔四大字
　　明徐渭书千文一卷【次等云一】
　　素牋本草书款云徐渭书
　　明许光祚书琴赋一卷【次等腾一】
　　洒金牋本小楷书款识云右嵇叔夜琴赋丙辰秋日漫录扵清真堂时年六十有六闗西许光祚
　　明董其昌书五言古诗一卷【次等致一】
　　素绢本草书三首款识云久不作醉素书今夕徐通政贻桑落酒饮之大醉放笔书此诡形怪状即不无屋漏折钗未梦见在不须后人评量也董其昌拖尾有王思任跋一
　　明董其昌书云笈一卷【次等致二】
　　素绢本行书款识云壬子嵗除夕前一日书以为献嵗发愿学道之契董其昌
　　明董其昌杂书一卷【次等致三】
　　朝鲜牋本行书前书王安石金陵怀古词一首自识云王荆公词东坡称服曰此老狐精也葢不奈荆公何与荆公称表忠观碑事同看后书蘓轼赤壁懐古词自识云山谷尝以本家笔书东坡赤壁词余以米海岳书意为之米尝自谓名在蘓轼黄庭坚之间不入党与然坡公所作韩魏公赞余见米迹尝亦书此词恨世无耳后临米芾诗帖三首自识云右米诗刻余家戏鸿堂帖又自书书评四则款识云戊子又四月十二日雨舟笔董其昌
　　明董其昌书毛仙翁一卷【次等致四】
　　素绢本行楷书款云董其昌书
　　按此卷凡二篇前为裴度语后乃杜光庭撰今止存四行余疑脱去又卷首书毛仙翁赠行诗六字固知卷后尚应有诗今并逸去也明董其昌书额一卷【次等致五】
　　朱牋本楷书九如楼三大字款云其昌书明董其昌自书诗帖一卷【次等致六】
　　金牋本行书七言律诗五首款识云旧作书似致虚词宗览正丁邜四月董其昌
　　明董其昌书髙都防骢马行一卷【次等致七】
　　素绢本草书款识云杜子美画马歌诗皆竒宕有气唐时曹霸韩干虽一代名手亦幸与子美同时画已无诗中自有画也董其昌识明董其昌书王公弼诰一卷【次等致八】
　　素牋本行楷书款识云赐进士出身资政大夫南京礼部尚书前礼部左侍郎兼翰林院侍读学士纂修两朝实录副总裁经筵讲官华亭董其昌又识云今上嗣服式序在廷尤毖简大藩王公以岳伯领诸侯当天下之中保厘懋着适徼洊宠用晋崇阶且恩覃三世矣顷入觐藩臬诸臣得防召到如公磊落慷慨且条防以闻天子当竦纳特隆异数岂仅赐钺荣世赏也元宰又题
　　明董其昌书禅悦一卷【次等致九】
　　宣徳镜光牋乌丝阑本行书凡六则款识云甲子十月之望其昌书又识云先自十二日大风尘次日冰凝砚池不能拈笔至是日客有持木罏置几上砚冰乃泮木罏葢不灰木所造也元宰又题后有王瀚跋一
　　明董其昌书燕然山铭一卷【次等致十】
　　素绢本大楷书款识云辛亥重九董其昌书引首自书燕然山铭四大字
　　明董其昌自书诗帖一卷【次等致十一】
　　素绢本行书七言律诗五首五言古诗一首款识云侍御晶宇韩公祖以生绢征书书旧作请教伏蒸挥汗殊不能佳祗堪覆瓿耳己酉六月董其昌
　　明娄坚书五言古诗一卷【次等雨一】
　　素牋本行书款识云辛亥六月雨牕娄坚呈拖尾有程嘉燧跋一
　　明陈元素诗翰一卷【次等露一】
　　素牋乌丝阑本行楷书五言古诗一首七言絶句三首款识云陈元素具草振先词兄一笑无名氏
　　书卷上等
　　唐临王羲之东方朔像赞一卷【上等天一】
　　素绢本卷后米芾记云此唐人临右军书芾卷前有曹溶聫印吴廷二印又一印不可识卷后有宣和一玺又玉堂学士金华宋氏景濓玉堂学士沈度张丑之印美之曹溶秘玩诸印前隔水署唐人临右军东方朔像赞十字下有檇李曹氏一印后隔水有曹溶鉴定书画印冯铨私印鹿庵三印拖尾宋濂跋云右军小楷真迹人间絶少世黄庭多恶札而乐毅亦梁代模书像赞非晋笔米海岳审定岂容议耶文皇书宗逸少当时自虞褚而下家临户学右军衣鉢遍天下然拘则乏趣荡则逾矩下笔往往不逮前人今之去唐又何啻唐之去晋耶得唐人真书足称宝矣岂其食鱼必河之鲂乎嗟夫老夫耄矣追思往哲实劳我心李观周书七日兴叹患其无骨蔡入鸿都观碣十旬不返嗟其出羣予扵此卷不能无感云故纪之洪武五年秋八月吉日翰林学士亚中大夫知制诰兼修国史金华宋濂书前署跋唐人临右军像赞卷后十字下有曹溶之印吴廷之印二印后有张丑之印一印又董其昌跋云东方生像赞陶隠居所称右军有名之迹即宋搨已如晨星况唐人临本乎唐人故善书尔时必有唐以前搨下真迹无几者今之不能为唐临可知矣董其昌观因题又汪道防跋云昔人云法书摹临有二种摹帖如梓人作屋缔造虽具准绳工拙自异临帖如双鹄摩天各随所至而息此善喻也二法皆莫善扵唐人彼其去古未逺学力更深用笔操纵自如所以可贵是帖为唐临右军东方像赞其结束波策若优孟之学叔敖至其隠劲扵圆藏巧于拙黯澹有余锋颖不露信非唐人不能臻此此余所见韩宗伯家曹娥碑本正与此帖相类不必取证于米家数言也今世得晋人真迹甚难买王得羊已为希观兹宋学士所为三复兴叹耳昔年曾见之吴敬仲处今归用卿漫识数语扵后己酉良月新安晩学汪道防书扵白门长干里又陈子壮跋云此卷自唐至今不知几易主矣而归之大司空刘公倘亦桃花源中不知有汉何论魏晋者耶即勿论东方像赞谁氏之子苍劲有余力追作者而宋潜溪学士题跋语兴防轩翥乃无一笔不逼肖右军之神恶用是辨真赝较乆近乎又所谓去其人而可矣崇祯九年上元日南海陈子壮书卷髙八寸三分广一尺六寸八分
　　唐钩王羲之干呕帖一卷【上等地一】
　　白麻牋本前后有集贤院御书印钟季寅氏乔篑成氏墨印三又宝玩乔篑成氏内合同印乔氏私印诸印又鼎元贞观半玺二又合同半印又半印七俱漫漶不可辨前隔水押缝有政和宣和二玺后隔水又政和宣和二玺俱微缺又鼎元半印二倒用拖尾乔篑成跋云晋右军王逸少书干呕帖其字画圆劲雄雅而纸亦古色是知唐初人所【缺一字】也于书行空间直界成路葢为乆而卷舒恐致禙绢丝纹磨损字面故置诸书筒而秘之乃知前人寳爱如此之笃太宗时已尝刻诸淳化古帖石中上有南唐内合同并集贤院印及卷首尾古印朱文十数又鹅溪黄素革首前后皆用宣政内府图书印之想当必有数帖成轴不然何以革首外边各亦有印文耶今存者此帖耳是以书谱止载其首帖之号云皇庆二年十二月朔乔篑成仲山父题又班惟志跋云王羲之书惟淳化帖止得两卷则知购收不尽者多矣宋临所见髙庙与米南宫一拙而颇弱一劲而出竒若此帖唐人所藏秘自有过妙处知书者必能辨也大梁班惟志敬跋又危素跋云乔氏所藏书画以印色定其髙下此帖有仲山甫自题尤足重也后五十有五年临川危素书又文彭跋云右晋右将军王羲之干呕帖尝刻之淳化帖中以石刻较之分毫无异真至宝也或者谓其纸墨萧瑟或又谓其为唐模政不必计也其笔法髙古断非后人所及今见石刻一行半段皆宝惜之况此帖典型具存非水月镜象可比者乎其直界成路乔仲山以为置书筒中者非也古人宝爱名帖常以自随如王世将得索靖廿四日帖置之衣带中至宣和间折痕犹在即此类也其周遭诸印多用赭墨亦非后人伪为长洲文彭谨题又王穉登跋云干呕帖在淳化卷中见者往往而是以此本较之彼仅得其什一耳米南宫所云若见真迹惭惶杀人信然与解嘲生王穉登敬题又王世贞跋云余生平所见右军墨迹皆非本来面目其最琅琅者袁生褁鲊二帖考之书史诸家尚以为唐人临本张懐瓘言钟尚书绍京最为好事不惜破产求书计用数百万钱惟得右军行书五纸当时去右军仅三百余年耳而不易若此况距今又八百余年耶措大有此真已逾分因便再识之世贞下有句吴人平林馆印二印后记语有万歴乙亥中秋日记八字上钤抚治郧阳等处闗一印卷髙七寸八分广五寸二分
　　附刻丝书卷上等
　　米芾书唐诗一卷【上等天一】
　　宋本碧色丝织七言律诗一首行书大字款织襄阳米芾四字下织楚国米芾一印卷前织海岳庵一印拖尾陶九成跋云昔女娲氏炼五色石以补天而后文采以黼黻成焉逮扵秦符坚时蘓若兰以织锦制回文而巧思极矣至宋宣和间又以刻丝缕为绘翰俨如笔墨所作可称化工之妙当时已珍若拱璧况今日乎此卷乃摹米元章笔其钩勒挑踢处无纎毫遗憾噫技至此乎真超神入化者矣陶九成识又宋燧跋云右魏国所藏宋刻丝一卷乃摹米南宫真迹耳食已久今得展观诚厚幸哉称之词已具陶南村跋中兹不赘宋燧书卷髙一尺二寸八分广七尺七寸
　　书卷次等
　　唐摹王羲之千呕帖一卷【次等天一】
　　素牋本拖尾有乔篑成危素班惟志王世贞周天球文彭王穉登诸跋最后又项元汴记语一国朝人
　　书卷次等
　　沈荃书汉诏一卷【次等天一】
　　素绫本楷书汉髙帝诏三汉文帝诏六汉景帝诏三汉武帝诏十二款识云皇清康熙九年嵗次庚戌十二月二十四日原任通蓟道按察司副使前内翰林国史院编修【臣】沈荃奉
　　防恭录汉诏二十四条进呈
　　御览
　　沈荃书唐赋一卷【次等天二】
　　宣徳牋本楷书唐人天赋日赋日五色赋郊天日五色祥云赋五色露赋中和节百辟献农书赋麦秋赋刻漏赋山呼万嵗赋海水不波赋垂衣治天下赋明堂赋驾幸太学赋耤田赋鳯鸣朝阳赋款识云皇清康熙九年十二月二十四日原任通蓟道副使前内翰林国史院编修【臣】沈荃奉
　　防恭录唐赋一十五首进呈
　　御览
　　沈荃书千文一卷【次等天三】
　　宣徳牋朱丝防本草书款识云康熙丁巳孟冬朔日日讲官起居注詹事府詹事兼翰林院侍读学士【臣】沈荃仿
　　沈荃临米芾书一卷【次等天四】
　　洒金牋本行书临跋语一则款识云康熙戊午六月廿八日客有持米海岳真迹索鉴者真赝虽未可定而用笔竒宕殊刮人目因力疾漫仿其意充斋
　　沈荃临顔真卿争座位帖一卷【次等天五】
　　素牋本款识云康熙己未小春中澣偶仿争座位帖残菊映牕月色如濯以纸尽不能竟并识之充斋佺
　　沈荃仿米芾书一卷【次等天六】
　　素绫本临丹徒行衙帖苖幕帖款识云己未九月临海岳帖二则于内直馆沈荃
　　沈荃书唐人截句一卷【次等天七】
　　素牋本草书七言絶句八首未署款



　　石渠宝笈卷三十一
<子部,艺术类,书画之属,石渠宝笈>
　　钦定四库全书
　　石渠宝笈卷三十二目録
　　贮
　　御书房五
　　列朝人
　　画卷上等
　　晋顾凯之列女图
　　唐阎立徳职贡图
　　唐阎立本王防图
　　唐韩干马性图
　　唐韩滉丰稔图
　　唐周昉宫人调鹦鹉图
　　五代闗穜秋山平远图
　　五代李賛华射鹿图
　　五代顾闳中画韩熙载夜宴图
　　五代黄筌写生珍禽
　　五代阮郜女仙图
　　宋徽宗梹榔双雀图
　　宋徽宗池塘秋晚图
　　宋李成画大禹泣辜图
　　宋赵昌蛱蝶图
　　宋燕肃秋山晚霭图
　　宋刘宷落花防鱼图
　　宋苏轼偃松图
　　宋李公麟豳风图
　　宋李公麟画女史箴
　　宋李公麟便桥防盟图
　　宋赵令穣鵞羣图
　　宋米黻云山图并自书防
　　宋乔仲常后赤壁赋图
　　宋赵白驹莲舟新月图
　　宋马和之袁安卧雪图
　　宋马和之画风雅八篇
　　宋刘松年蚕织图
　　宋李嵩货郎图
　　宋王希孟千里江山图
　　宋马逺豳风图
　　宋马逺溪山秋爽图
　　宋马逺水图
　　宋夏珪秋江风雨图
　　宋夏珪江山佳胜图
　　宋陈容九龙图
　　宋赵黻江山万里图
　　宋赵孟坚水仙
　　宋赵孟坚水仙
　　宋郑思肖画兰
　　宋何浩万壑松涛图
　　宋夏东叟宋五贤图
　　宋僧法常花卉翎毛
　　宋僧温日观画葡萄
　　宋僧温日观画葡萄
　　宋杨媫妤百花图












　　钦定四库全书
　　石渠寳笈卷三十二
　　贮
　　御书房五
　　列朝人
　　画卷上等
　　晋顾凯之列女图一卷【上等天一】
　　素绢本墨画凡八段每段节録列女传一则无欵姓氏见防中卷前题字漫漶惟凯字可辨有王芝王芝私印二印又一印不可识卷后二印与前同前隔水有蕉林书屋一印后隔水押缝有秋碧冶溪渔隠二印拖尾汪注防云晋顾虎头列女传图元防一十五变四十九人男廿四女廿一童子四歴嵗深逺流落遗脱仆偶得真迹仅存八变男十五女九童子四总廿八人缺七变廿有一人后于盛文肃公耳孙家见有蝉翼纸临本止一十四变男女童子总四十四亦少一变缺五人卷末有元友方回曾逢原叶夣得防因求假摹写以补真迹之缺处且并録四防于后寳庆改元端月人日新安汪注宋卿识又叶士则防云以续摹补真迹之阙徒使后人有貂不足之诮乃撤去而重装之残璜断璧夫岂以多为贵哉隆礼题又防语云叶士则近世好事之家宜其流传有绪古画眼中絶少聊以慰目余家所藏惟金乡武梁石室画像与此耳连雨枯坐赖以排遣未署名后有如南山之夀苍岩子梁清标玉立氏印章观其大畧三印又王铎防云虎头画岿然独存人间无二顺治六年春王铎观主人文荪老亲翁善藏之世世寳重后有鹏冲一印防中押缝有安定一印卷髙八寸广一丈四尺七寸七分
　　唐阎立徳职贡图一卷【上等地一】
　　素绢本着色画凡二十五段每段节録职方志一则无欵姓氏见防中后賛曰粤若稽古辨方正位海外有截王廷斯洎曰夏曰殷质文虽异胥人象人设官咸置天子廷燎万方来王侯服采服执圭执璋憬彼声教爰被殊方车悬马束山梯海航不耏之城不灰之木鱼文騕褭蒲桃苜蓿扶防【以下缺】承我干行戒示景福此通元【以下缺】并海无际隂山接天遐哉鸟穴永矣鸡田青云入吕黄星出翼湖开表瑞河清呈色尸臣外相屡观殊域记尔风土国【旁作图】兹贡职后有记语熈宁丁巳传张次律国博本杭州山堂【缺】过子容题十九字上钤一印并卷中半印二俱漫漶不可识前隔水有蕉林书屋一印后隔水押缝有冶溪渔隠苍岩子二印引首有苍岩棠村审定二印拖尾康里巙防云余观阎立徳所画王防图本诸唐贞观间太宗事可见古之贤君以徳归万国葢昔三代盛时化格昆虫鸟兽民俗敦美周之民从之如归市夫帝王之治顺之则归逆之则去后至战国暴秦以下无可观者太宗平定之后以诗书赐外邦文化所至率賔遐荒其庻几乎有国家者观此孰无感焉是图诚为后世珍鉴又岂庸常绘画所能比拟也耶是宜寳也子山记前有新安呉廷江邨长宜子孙廱和百福诸印又王余庆防云僧兰谷得故画蛮夷二十【缺】国图以示余傅色沈实而笔力能各尽其态诚可珍玩也按唐贞观三年东谢蛮酋元深入朝中书侍郎顔师古请依周太史为王防图防昌中颉戛斯既破回鹘其君长阿热遣使者上书言状宰相李徳裕亦请为图以示后世有诏以鸿胪所得续着之黠戛斯本坚昆国也唐制凡蕃客至鸿胪讯其国山川风土为图奏之前上于职方殊俗入朝者图其容状衣服以闻此所以诏鸿胪也宣和画谱则以王防图为阎立徳之笔云又按宋祥符间判鸿胪寺张复亦请以朝贡诸国绘画其衣冠采録其风俗为四夷述职图注辇国王罗茶罗乍遣使娑里三文贡方物而张复复图其衣冠上之今有元大徳被海内外四夷万国莫不尊亲来讴来歌混处无间孰得而毕状哉于乎盛矣金华王余庆后有苍岩子蕉林观其大畧三印押缝有苍岩一印合同印二卷髙八寸四分广一丈三尺三寸八分
　　唐阎立本王防图一卷【上等元一】
　　素绢本着色画凡二十四段每段楷书署国名于上卷后一印漫漶不可识拖尾王肯堂书賛云古先哲王区分中外重译来王厥徳乃大成周之隆八方防同各以其职来献镐宫丕承武王垂拱而治爰作王防贻法厥世日域月桂海氷天逾沙轶幕叩闗请前火齐错落浮琛沉羽道路如织归我天府春王三朝九夷賔将庭燎晰晰璧玉华光削袵解辫十百其耦象胥舌人摈相先后施于后世爰及有唐贞观之治洽于要荒朝贡纷纭服章诡异惟天可汗是依是庇乃诏曲台乃命鸿胪乃命良工绘王防图咫尺滇池跬歩瀚海狼居龙堆灭没掩霭丹崖铄石黒水流澌一幅之间气屡移龟兹之乐巴俞之舞登于缣素鶱其欲举昭掲防宇以逺休声羣公纵观剑佩锵鸣维图之设有劝有戒惇徳乆元蛮夷冠带圣皇鉴此无怠无荒日増月益山梯海航王防未书职防莫纪时而飏之以对嘉祉后识云右余馆试王防图賛呉君擕此卷请书聊为书之损庵堂前有呉廷私印呉国弼二印后有呉廷书画之印一印卷髙八寸七分广七尺四寸引首
　　御题重译共球四大字欵署乾隆御笔下有几暇鉴
　　赏之玺乾隆宸翰二玺
　　御笔题籖籖上有乾隆宸翰一玺
　　按此卷无欵识而内府所藏阎立本职贡图与此正相类其用笔髙古浑厚亦非后人所能到故知为立本真迹无疑也
　　唐韩干马性图一卷【上等黄一】
　　素绢本墨画无欵姓名见防中卷前有睿思东阁一玺又商邱宋荦审定真迹一印卷后有司印半印拖尾张锡防云画马之法画骨力神气为上画肉次之画毛又次之韩干画马正如九方皋相马之法在其千里骏骨不在骊黄牝牡之间也今观太史徐时用先生所藏韩生马性图似欲驰骤乃知买死马以千金者有以也吾人作书为墨猪而乏风韵者曽画工不若也夫张锡题前有纬萧草堂画记一印又呉寛防云韩干画马之妙见于杜少陵之歌备矣所谓画肉不画骨观于此图尤信翰林吴寛题又杨一清防云古称画马惟韩干名最着前軰叙述尽矣顾歴世滋久真赝不可知此卷为故少师宜兴徐文靖公家所藏公平生酷爱画葢赏鉴家也必有以取之吴匏庵学士及钱塘张锡防语皆三十年前为公题者公谢世此卷流落京师余购得之偶与漳涯薛君论画君博雅好古因举以赠之楚弓得失在彼犹在我也防翁识后有应宁一印又崔铣防云魏人贻予唐马图予性不能画置之案上阅年矣今春奉召入京子汲曰月塘子博雅好古曷赠之予是其言因识于末翰林崔铣卷髙九寸九分广一尺二寸唐韩滉丰稔图一卷【上等宇一】
　　素绢本着色画无欵姓名见防中卷前后凡四印俱漫漶不可识前隔水有蕉林书屋梁清标印蕉林鉴定诸印押缝有秋壑一印后隔水押缝有蕉林居士秋碧棠村三印拖尾有书记语姚燧观于玉署六字又王构题云输粟京都斗万钱外籓谁似晋公贤升平因忆开元旧风味仍将画里传牛自安闲牧自嬉太平朝野画舒迟丹青一落经纶手匪石为心不可移至大庚戌灯夕鲁人王构书于玉署西轩又姚燧题云繁务应无日昃餐有唐宰相亦尊安自非直笔朝堂暇有工图黒牡丹牧闇姚燧又冯子振题云尚有开元相国风秋山落叶带霜红乌犍防犊丹青活总在承平物色中冯子振又金溥光题云唐相丹青暎古今生绡半幅直千金下注云【滉戴嵩师也故云】承华宠赐宜深体要激人臣问喘心雪庵光又程钜夫题云农为天下本万世此心同晴日开图画方知宰相功广平程钜夫又刘赓题云身在朝廷心畎畆丹青画此亦区区能令四海勤耕稼彷佛宣王考牧图洺水刘赓又潘昻霄题云晋公自是贞元相画得牛童若此闲想亦羡他牛饱后了无钩剥话人间济南潘昻霄题后有苍岩子图史自娱观其大畧三印诸防中押缝蕉林秘玩蕉林居士棠村印各二又治溪渔隠蕉林书屋二印卷髙一尺五寸三分广一尺六寸卷后
　　御题诗云开元贤相有肖子书传张旭画僧繇老笔萧萧写村牧不异丙吉问喘牛或降于阿或饮池村村击壤西成秋此景祗宜图上看度支当日烦量筹何如貌瘦天下肥明良一徳夸韩休乾隆己未九秋御题下有防心不逺乾隆宸翰二玺
　　御笔题籖籖上有御赏乾隆宸翰二玺
　　唐周昉宫人调鹦鹉图一卷【上等宙一】
　　素绢本着色画欵云宣州长史周昉笔卷前有米芾审定商邱宋荦审定真迹二印又一印不可识卷后有徐铉米芾元章书画府印二印又一印不可识卷中幅有宣和中秘一玺前隔水篆书题籖有周昉画宫人调鹦鹉图九字拖尾刘三吾题云冠裳宫样貌天仙见半无繇得见全禽在梅梢花在手悠悠心事晩风前前署梅边美人图五字后署坦坦二字又沈夣麟题云防扇凌风不受尘未央宫女可怜春若为半倚湖山久祗恐新愁复化身华溪九十翁沈夣麟又陶振题云防扇云开寳髻斜非闗门外望羊车祗应小殿珠帘外几日春寒到杏花浔阳陶振又题句云上苑风光总好春青禽红树日相亲石牀坐久浑无事折得梅花不寄人后署讷斋又曹子文题云太湖石畔久凝眸手撚花枝祗自羞满眼春愁无处说緑衣飞在杏梢头子文又顾禄题云美人防歩出深宫金缕罗衣不受风闲看翠禽春树顶朱顔相暎杏花红呉郡顾禄题又吕防题云春风红杏满宫垣手防花枝意绪繁嬾向相如乞词赋自调鹦鹉为人言九栢山人吕防又陆深识云昉画甚佳但题为梅边美人图葢花本杏耳实非梅也当是调鹦鹉图陆深记又文嘉题云圣王方重禽荒戒宫殿春深白日迟不遣雕笼闭鹦鹉上林分与杏花枝又防云右周昉美人调鹦鹉图设色行笔俱古雅与予家旧藏倦绣图颇相类但此有树石为颇胜且得徐骑省名印而米海岳又识以书画府长印信为佳品而后题若陶振顾谨中吕九栢陆俨山俱名人是可寳也万厯六年夏五茂苑文嘉又周天球题云昭阳殿里宠恩踈又见春风二月初怪底花藂鹦鹉舌尚言洒竹驻羊车又防云右调鹦鹉图旧藏上海顾氏十年前甞一见之其题识诸公皆号称具法眼者固知出冲朗先生之笔无疑或谓昉作士女多丰肥秾丽而此不类恐是文矩是何泥于迹之甚耶有真赏者当寳重之呉郡周天球后有纬萧草堂画记一印又王世贞题识云唐人诗云含情欲说宫中事鹦鹉前头不敢言误也正当托此禽逹之第恐其不能记耳杏花枝上緑衣娘与诉宫中事不妨只恐匆匆记未尽且教三字忆君王【下注云词有忆君王】又防云此图不知谁作有坦坦者题作梅边美人图又有题为杏花者最后陆子渊詹事鉴定为周昉美人调鹦鹉图葢画中红杏一树枝上一鹦鹉美人倚磐石挼小花引之当以子渊题为正坦坦不知何许人有玉堂学士章记洪武中刘三吾学士别号坦坦翁当即此公而九十翁沈夣麟元官入国朝不仕而三典乡试其他若顾博士曹子文軰皆国初名士也刘学士词翰俱已耄不辨其为杏花固当画笔是五季宋初之絶精工者虽靡周昉题识断非后人所能办也琅琊王世贞卷髙七寸五分广一尺六寸九分
　　五代闗穜秋山平逺图一卷【上等洪一】
　　素笺本墨画欵字残缺惟闗字可辨卷前有乾卦一玺又江村秘藏一印又半印缺存渔字卷后有参同防妙之玺一玺又竹窓一印后隔水髙士竒防云五代闗穜长安人画山水早年师荆浩晚年笔力逺过之尤喜作秋山寒林使见者不复作市朝想葢穜所画脱略毫楮笔愈简而气愈壮景愈少而意愈长也其深造古淡如诗中渊明琴中贺若非庸碌画工所知董文敏云余家有闗穜秋林暮霭图绢素已剥落独存其风骨尚足掩映宋代名手数軰元惟倪迂得其意按宣和画谱载穜秋山图二十有二此卷竹树萧踈水石清旷宜为云林所宗也每一瞻对輙觉尘襟尽涤康熈戊寅春正月廿一日简静斋展观因书江村髙士竒引首有简静斋一印拖尾有明昌御鉴一玺又稽古殿寳一玺【防缺】又天目山房藏书之记一印卷髙九寸二分广一尺五寸五分引首
　　御题秋林逺岫四大字上有乾隆宸翰一玺
　　御笔题籖籖上有乾隆宸翰一玺
　　五代李賛华射鹿图一卷【上等荒一】
　　素笺本着色画无欵姓名见防中卷中幅一印漫漶不可识卷后有陆友之印一印拖尾朱徳润防云右东丹王李賛华所作射鹿图按史传賛华辽太祖之长子也同光中避嗣主徳光之逼越海抵登州归唐明宗因赐姓李授怀海军节度使甞载图书自随好画挟弹射猎防骑服用皆缦胡之缨葢安于所习故也观其笔法圆细人马劲健真有盛唐风韵故可寳也时至正十二年正月十日朱徳润题又宋广题云祸机自召是微音一骑追风出羽林欲杀岂能分子母东丹无复魏文心南阳宋广又马麐题云闻道东丹在海陬年年射猎作盘逰身击箭擒苍鹿逞目挥鞭跃紫骝人物一时称诡异画图千载识风流中郎得此为珍玩约客题诗不自由淮海马麐又刘以正题云水獠操舟捷自闲戎胡骑射糿时安鼻端生火雄心健中鹿腾骧作画看嵗舍辛巳闰三月廿四日四平山人刘以正为伯玑良友题又沈周题云东丹人马何超纵鸣镝一声看鹿中古今逐鹿几时了天下纷纷几人閧获鹿又笑批颊翁得失公然一塲夣后人对画发三叹欲辨题痕迷纸缝长州沈周又曹时中题云弯弧逐鹿逞雄姿真迹留传画史知不是唐家能用武沈沦东海却堪悲华亭曹时中又顾福题云儿本辽家太祖亲避居海上为天伦史臣合立夷齐传莫认中原逐鹿人呉下顾福卷髙七寸九分广二尺四寸三分前隔水
　　御题诗云无心逐鹿人却作射鹿景逸麋饮箭羽奔驹鞭影眼前驰逐忙事后浑幻境说偈伊有余司囿吾当省乾隆御题下有几暇鉴赏之玺乾隆宸翰二玺引首
　　御题获鹿图三大字上有乾隆宸翰一玺
　　御笔题籖籖上有乾隆宸翰一玺
　　五代顾闳中画韩熈载夜宴图一卷【上等日一】素绢本着色画无欵姓名见防中卷后有绍兴一玺商邱宋荦审定真迹一印又一印存吴氏家三字其一字漫漶不可识前隔水存熈载风流清旷为天官侍郎以修为时论所诮着此图二十字余字及欵俱缺又前有蕉林书屋一印押缝有河北棠村一印后隔水有蕉林冶溪渔隠二印引首有篆书夜宴图三大字欵署太常卿兼经筵侍书程南云题十二字拖尾有行书韩熈载小传后有班惟志题云唐衰藩镇窥神器有识谁甘近狙軰韩生防服客江东不特避嫌兼避地初依李昪作从事便觉相期不如意郎君友狎若通家声色纵情潜自晦胡琴娇小六么舞蹀躞掺挝如鼓吏一朝受禅耻预谋沦此中原皆僣伪却持不检惜进用渠本忌才非命世徃徃北臣以计去赢得宴躭长夜戯齐丘虽尔位端揆末路九华终见缢图画枉随痴论夣后主终存故人义声名易全徳量难此毁非因狂药累司空乐妓惊醉寝袁盎侍儿追作配不妨杜牧朗吟诗与论庄王絶缨事泰定三年十月十一日大梁班惟志彦功题又记语云韩熈载所为千古无两大是竒事此殆不欲索解人者欤欵署积玉斋主人观并识八字又后隔水王铎记云画法本唐人畧无后来笔蹊譬之琬琰当钦为寳欵署王铎题三字又记云寄意邈直作解脱观摹拟郭汾阳本乎庄老之防枢文荪王老亲翁家藏善防持之三十三字后有苍岩子蕉林居士纬萧草堂画记三印卷髙九寸广一尺三寸前隔水
　　御题云是卷后书小传云熈载以朱温时登进士第躭声色不事名检继得别卷载陆游所撰熈载传则云唐同光中擢进士第元宗朝数言朝廷事无所回隠又言齐丘党与必基祸使周时识赵防检顾视非常两卷所载出身不同而品识亦异纪载之不可尽信如此及考欧阳五代史云熈载尽忠能直言又云后房妓妾数十人以此不得为相观其与李谷酒酣临诀之语意气甚壮及周师渡淮之役毫不能有所为则其人亦不免于大言无当非有干济之实用者防内又载后主伺其家宴命闳中軰丹青以进岂非叔季之君臣専事声色游戯徒贻笑于后世乎然闳中此卷绘事特精妙故収之秘笈甲观中以备鉴戒乾隆御识下有乾隆二玺
　　御笔题籖籖上有乾隆宸翰一玺
　　五代黄筌写生珍禽一卷【上等月一】
　　素绢本着色画无欵卷后署付子居寳习五字葢筌藁本也卷中有睿思东阁一玺陇西记一印卷后又寄傲陇西记秋壑三印前隔水有钱氏素轩书画之记蕉林秘玩二印又一印漫漶不可识押缝有陇西记印一印又钱氏合缝鼎印一印后隔水有钱氏合缝鼎印一印又华源呉廷二印押缝有素轩清玩珍寳奉华之印师艺氏陇西记长字诸印又钱氏合缝鼎印凡二印又二印不可辨拖尾有瑶晖堂印钱氏合缝鼎印汪元臣印师艺氏观其大畧曲阿姜二酋鉴藏诸印又张羽钧一印卷髙一尺二寸九分广二尺一寸八分
　　五代阮郜女仙图一卷【上等盈一】
　　素绢本着色画无欵姓名见防中前隔水小号有发字拾玖号五字【皆作半字】押缝有竹窓军司马印白石山房书画之印三印后隔水押缝有军司马印高士竒二印拖尾商挺防云阮郜是五代人仕太常以善画人物士女鸣于当时葢多习于唐周昉王朏笔法传世不多得今观此女仙图有纎秾淑婉之态瑶池阆苑风景霓旌羽葢飘飘凌云萼緑双成可以宛见令人爱玩不肯释手而此曽入宣和内府复克传至于今诚为珍寳当什袭之重于白珩也时元统甲戌重九日观于崇真万夀宫之承庆堂商挺题前有髙士竒图书记齅香斋二印又邓宇题云阆风圃仙女居阮生写作羣仙图苍松根老琥珀伏海波突起瑚株翠树瑶华纷逺近细草若展青毺楼台迥隠五云表别有世界非堪舆僊姿缥缈若有态絶食烟火飡琼蔬两仙拈笔防花露长者宴坐看琅书一仙倚石闲摘玩一仙偃蹇被长袪其中一仙速相就佩声防响如云趋羽扇云环尽婀娜忽见龙鹤来天衢翩然复有一僊至乘飇御气三从俱我疑数仙天帝女帝旁暂别游清都俛视尘网中秽浊何纷如人间光景疾如箭壶中日月无居诸舞白鳯歌且謡有耳只解闻云韶永超刼外何逍遥紫阳真人持勿骄竚当来迎共食瑶海桃上清邓宇题于神乐方丈又髙士竒题云交光雪月射层台雾縠水绡费剪裁认得玉真防戯处画师可是碧城来剩水残山五季频阆风不受海东尘羊权漫乞金跳脱争似双鬟卷里人后识云五代阮郜画世不多见阆苑仙女图曽入宣和御府笔墨深厚非陈居中蘓汉臣軰所可比拟余得之都下尚是北宋原装恐渐就零落重为装潢喜有商邓二公之防足相印证真足寳也因题二诗于后康熈辛未长至后二日江村髙士竒并书诸防中押缝有萧然斋江村秘藏髙詹事三印引首有北墅朗润堂印二印卷髙一尺三寸二分广一尺五寸二分
　　宋徽宗槟榔双雀图一卷【上等昃一】
　　素笺本墨画未署欵有押字一上钤御书一玺卷后有皇姊图书一印拖尾赵孟頫防云宣和水墨山茶槟榔雀图用笔简畧而生意具足非生知之圣何能至是耶孟頫题又赵岩题云枝上云深见羽毛金明池晓月轮髙五楼不见栖鸾鳯已作人间鸲鹆巢赵岩又孙蕡题云双禽栖穏深宫树花石纲中第几枝好是内家闲貌得龙煤香沁酒酣时南海孙蕡题于穗石山房卷髙九寸三分广一尺五寸
　　宋徽宗池塘秋晩图一卷【上等昃二】
　　粉笺本墨画未署欵有押字一上钤御印一玺卷前又宣和一玺拖尾范逾防云蜀都范逾宣和幼时斋沐薫髪获覩寳图于颍昌阳翟之处当靖康之变逾之懿亲邓公夀别驾兵火中背负入蜀绍兴壬子冬再恭覩于成都石笋之頥斋时异事迁因物思感不觉澘然流涕余年八十七矣悼把玩之不忍释手谨书以识之又邓易从防云徽宗皇帝御制池塘秋晩图向曽大父枢宻在政府时侍紫宸宴酒酣乐作上乃声其庆防之意出斯图以赐曽大父暨大父侍郎先君知郡传至易从迨今四世百有余年矣拜观寳图笔精墨妙超卓今古岂凡子所能作哉谨当珍藏以示子孙垂之不朽坚忠孝大节仰答圣眷隆渥也淳熈丁酉春南阳邓易从拜书卷髙一尺三分广七尺四寸五分
　　宋李成画大禹泣辜图一卷【上等辰一】
　　素绢本着色画欵署【臣】李成卷前有青笠緑蓑斋藏防州张氏家藏三印卷髙九寸一分广一丈五尺有竒
　　宋赵昌蛱蝶图一卷【上等宿一】
　　素笺本着色画无欵姓名见防中卷前有皇姊图书一印又半印存子孙永保之五字又半印三俱漫漶不可识卷后有魏国公印秋壑二印卷中幅押缝有汝明父一印前隔水有卷字十号四字【俱作半字】上钤之印半印又蕉林梁氏书画之印家在北澶二印押缝有新宇一印后隔水有棠村审定蕉林居士张宇钧诸印押缝有棠村呉新宇珍藏印安定新宇呉希元印诸印拖尾冯子振题云蚱蜢青青舴艋扶草间消息未能无尺绡何限春风意约畧滕王蛱蝶图前集贤待制冯子振奉大长主命题下有防上张镠黄美拜观一印又赵岩题云粉趐浓香共扑春林园彷佛落花尘谁教草露吟秋思惊觉南华梦里人赵岩又董其昌防云赵昌写生曽入御府元时赐大长公主者屡见冯海粟防此其一也董其昌观后有苍岩子蕉林鉴定二印最后有松云居士一印诸防中押缝有冶溪渔隠张伟鉴定二印又汝明父印三卷髙八寸六分广二尺八寸三分卷中幅
　　御题诗云青虫出菜甲旋复化为蝶蝶已不复虫生防交睫翾栩飘秋烟迷离贴露叶炼得长生术金丹了无渉乾隆乙未仲秋御题下有乾隆宸翰几暇临池二玺
　　御笔题籖籖上有乾隆宸翰一玺
　　宋燕肃秋山晩霭图一卷【上等列一】
　　宋笺本墨画欵云龙图阁直学士臣燕肃恭画幅前籖题有宋徽宗书文臣燕肃秋山晩霭图九字上钤双螭御书二玺卷前有王渊印集字伯生陶明发印胜叔陶氏秘玩诸印又半印不可识卷后有米芾胜叔珍赏陶明发印雁湖陶氏鉴赏之章篮舆永贞之印清容斋图书记家藏寳玩清玩楼珍藏印诸印又一印不可识引首有永贞之印夀谷堂印二印拖尾有内府图书之印一玺又项叔子项子京家珍藏天籁阁刘氏衍卿山中居士诸印又半印不可识又俞和防云右秋山晩霭图乃宋龙图直学士燕公穆之所作也穆之文学治行著名于时胸次潇洒寄心绘事不事丹青墨气烘染超然絶俗当时士大夫甚推重之此卷峦壑幽防烟云杳霭松杉林樾飒飒如含风雨真神品也与伯生学士遇此于燕山旅次如获隋珠楚璧因识数语而归之紫芝俞和前有仲夀钱恭仇逺二印后有虞集伯生二印又钱良佑记语云至正癸夘十一月廿又一日防稽钱良佑观后有緼真斋乐琴书以消忧胜叔陶氏秘玩清容斋图书记家藏寳玩诸印又呉寛防云北宋燕龙图水墨山水昔人拟配王摩诘然真迹传世甚少宣和谱所载止三十有七帧予所经见惟雪浦人归及寒林二图耳此卷胜国时经虞公所藏今在黙庵徐公处公博学好古雅具赏识每有购获輙命予互相鉴定暇日偶掉扁舟过清容斋出此见示展阅弥日觉幽深澹逺如置身于荆谿苕霅间为之神形超越较前所见似又过之深叹黙庵之具眼胜予也延陵呉寛防前有胜叔生平真赏一印后有緼真亝陶明发印史鉴之章日鉴堂藏书画钤印记清容斋图书记延州来季子复诸印卷髙八寸五分广八尺六寸一分引首
　　御题萧逺二大字欵云乾隆甲子春御题下有乾隆
　　宸翰乾隆御赏之寳二玺
　　御笔题籖籖上有乾隆宸翰一玺
　　宋刘宷落花防鱼图一卷【上等张一】
　　素绢本着色画卷前有髙明书阁一印又司印半印卷后有苍岩棠村审定二印前隔水有蕉林书屋程从仲印二印后隔水押缝一印漫漶不可识引首有文彭书落花防鱼四大字未署欵有文彭之印文夀承氏二印又梁清标印蕉林秘玩张钺三印拖尾有苍岩子观其大畧二印卷髙八寸一分广六尺三寸八分
　　按此卷无欵识而旧人书签题为刘宷作其绢素画法亦非宋以后物可据也
　　宋蘓轼偃松图一卷【上等寒一】
　　素笺本墨画卷前欵署眉山蘓轼下有赵郡蘓氏一印又神竒幻浮项元汴印墨林堂香岩居士沮溺之俦项子京氏檇李李氏鹤夣轩珍藏记诸印又退宻元汴放言半印三卷后有晴云书屋珍藏神竒李君实鉴定世外法寳田畴畊耨项墨林鉴赏章防心处南华仙史墨林项季子章元汴之印子京珍秘鸳鸯湖长诸印前隔水张照题云儋州翁去八百载嵗寒风味曽无改写松自写松其心与不传者展卷在蛰龙不知
　　真龙知无声乐奏无言诗
　　重瞳回处和天倪珠帘玉案松风吹奉
　　勅恭题蘓轼偃松图【臣】张照后隔水有寄傲项墨林父秘笈之印檇李项氏世家寳玩诸印押缝有墨林嬾叟棱严精舍平生真赏桃花源里人家有何不可子京墨林外史项叔子神逰心赏诸印引首有天籁阁宫保世家墨林秘玩子孙世昌诸印又寄傲项墨林父半印二拖尾张谦防云蘓文忠公当宋之盛以文章重天下然亦以才太髙名太盛竟不容于当时惟其文之传于世与韩欧驰骋上下百世之下读之者莫不想见其人而起敬起慕岂特其文为然虽信手寓笔于咫尺纸间人得之者必寳重爱惜袭而藏之不以其物以其人也此公所作偃松图观者尚于笔墨之外求之自可见其精神劲爽气味清越意趣与人迥殊要非具眼莫能得其妙也世之画者屑屑于形似而莫得其天真是但见衣冠似孙叔敖而遽以为孙叔敖耳岂足以知此哉故余谓凡公之画皆当以画外之画观之葢公之文如其人而其诗如其文其画又如其诗不以画外之画观之不足以得其妙也永嘉张谦题前有项元汴氏审定真迹一印后有野处墨林砚癖虚朗斋李肇亨檇李李氏鹤梦轩珍藏记诸印又朱惟嘉题云玉堂学士人中仙笔墨所至皆清妍戯作百尺长松树画作苍龙涧底眠左盘右纽节角露涎消鳞磔之髵全神物须为人爱防可独能供折腰具髙堂素壁生烟雾祗恐他年擘崖去缙云朱惟嘉前有项子京氏平生真赏璧廱清趣三印又郑伯固书题云蘓公写松如写真丹青之外兼得神忽向醉时挥古墨飞烟屈鉄润生春虬龙宛转若无骨雷雨酣眠太隂窟扫石时闻魑魅风开林夜放藤萝月上有丝几经霜下有茯苓闭辉光斯图原是玉堂笔自非具眼谁能藏三山郑伯固前有煮茶亭长博雅堂寳玩印二印后有项元汴印项墨林鉴赏章二印又钟璹题云东坡妙笔古来少画得苍松势欹倒文章已擅千载名挥洒尤能夺天造长身夭矫鳞鬛成老龙出海难飞升凌空岂无正直气偃地暂作支离形黄侯好画人不识得此何殊百金直众中示我索我题令我回头重叹息临江钟璹前有墨林子田畴耕耨二印后有墨林秘玩蘧庐项子京家珍藏李珂雪珍藏诸印又黄廷玉题云芙蓉之城南斗旁峨眉画出青黛光间生哲人抱竒秀胸涵七宿分天章文思原泉万斛涌笔势霄汉羣鸾翔神闲意足发清兴偃松落纸惊腾骧根节磐错崖石古枝柯夭矫金銕强左拏右攫若无骨蒺藜皮老莓苔苍祗疑霹雳破空洞蛰龙唤醒鸣髙冈鬐髯森立半身雨鳞浮甲春云香形模似欲嘷虎豹萌蘖不许侵牛羊一团元气包浑沌崭然头角磨氷霜幸尔清芬侣孤竹余隂长覆瑶坛凉采花作饼花未妍焉得松子留偓佺小槽松醪压秋露青城饮取乘骡仙洞箫吹老临臯月和诗吟絶罗浮烟魂招不来歌一曲翛翛林壑松风蘓州黄【名缺按印文为黄廷玉】前有子京珍秘练溪明月二印后有墨林子子孙世昌二印诸防后押缝有寄傲印二又神逰心赏墨林项季子章南华仙史宫保世家墨林秘玩平生真赏项叔子诸印最后有项元汴记语宋蘓子瞻偃松图名贤题咏项子京真赏十六字卷髙九寸五分广二尺八寸一分卷后上方
　　御题诗云东坡先生倔强人画禅笔阵皆相似秃毫特写老松枝老松枝偃性不死辟如壮士头可断古心劲节焉肯毁磕敲应作青铜声虚堂谡谡寒涛起乾隆庚申长至日御题下有防心不逺乾隆宸翰二玺引首
　　御题松石间意四大字欵云乾隆御笔上有乾隆宸
　　翰一玺
　　御笔题籖籖上有乾隆宸翰一玺
　　宋李公麟豳风图一卷【上等来一】
　　素笺本墨画欵脱卷前半印存林书二字又半印不可识卷后有太原王逊之氏収藏图书平曲侯印赤泉侯印匏壶王肯堂氏遂慵安野堂蕉林梁氏书画之印诸印又一印缺存子保之三字又一印不可识又棠字赤泉半印二又半印二不可识卷中押缝王构私印凡十六昌字印凡七又九印皆不可识前隔水有古香书屋一印引首有篆书豳风图三大字无欵拖尾董其昌记语云天启七年丁夘嵗三月廿二立夏日董其昌观前有渔隠半印卷髙九寸广四丈三尺四寸五分
　　御笔题籖籖上有御赏乾隆宸翰二玺
　　宋李公麟画女史箴一卷【上等来二】
　　素笺本白描画凡十二段每段节録女史箴一则无欵姓氏见防中前后有秘古文艺之印一印防缺又一印漫漶惟顔字正字秘玩二字可辨卷后有梁清标印蕉林二印卷中幅押缝有河北棠村印凡五后隔水押缝有野溪渔隠苍岩印二后拖尾包希鲁题识云右晋张茂先女史箴李伯时以茧纸为图器服简古笔迹浑成非画史刻意布置者所为也髙安伍氏伯澄得之丰城此斋蒋氏蒋氏得之河东圆桥李氏李蒋皆博古君子而伯澄蒋甥也夫箴而为之图者以图着形指事则古人之懿徳淑行得之追思遐想为易也葢接于目则触于心其于感发之几有深于言之载诸文者焉汉班倢妤之辞辇以其观古图画而得之是其徴矣家道始于妇人凡有国有天下者皆然然则此图之蓄也岂徒充玩而已哉因题小诗于后以识尝观红帘绣户日迟迟花落东风倦绣时试展画图询往事兴观应比二南诗上党包希鲁下篆书署至正乙酉四字又谢询书题识云夫犯顔进諌舍生取义斯二者有志之士或皆能之求之女子柔顺之质则有难言者矣然间气所钟代亦有其人焉是故嫔御之际茍一言一行可以垂训后世者太史书之文臣箴之良工又从而图之葢欲化行天下俾自天子逹于庻人帷薄脩饬礼叙乐和家肃户睦咸归于忠孝之俗斯人之用心也渊乎防哉吾夫子谓人而为周南召南者可以兴可以观愚谓玩此图者观其形似察其事理感悸之速方之二南而为之若有易然者鲁伯父之言尽之矣伍氏伯澄鲁伯父之髙弟也笃尚儒雅不忘其初求意既诚义奚容黙闗雎谨内辅实为王化基言行既卓絶史録焉敢遗彼美晋文臣复着箴规词辞严义或隠曷启柔顺思龙眠奋妙笔一一图写之目击意已防况怀清誉驰岂徒淑宫壸垂训及中闺更长烛花烂翫此节操竒能令毛髪竖凛若霜风吹闲情顿消释贞静相矜持传世遇君子寳之固其宜珍藏勿轻弃庻足敦民彛时庚戌仲冬东鲁谢询书又张美和防云龙眠居士以善画名一时甞以张茂先所作女史箴绘而为图以传好事者迨今三百余年流落人间不知经几手矣而髙安伍伯澄得而寳之人有求观者輙靳而弗予乃今以归于萧氏世英葢天地之间物皆有主其归于萧也以重购得之葢非重购不足以显其画之美非画之美不足以当夫识鉴之精此茂先之文龙眠之笔皆足以传之千载宜世英之以重购得之也其慎寳之哉洪武庚午腊月望日前翰林国史院编修官临江张美和题又赵谦记云龙眠居士李伯时画一卷凡十二段每段画古贤妃而书张茂先女史箴于上首段有箴无画葢总序也一女对一冕者若与言状一女跽于地前列爼豆鼎缶之具箴所谓樊姬感庄不食鲜禽者也一女跪于虡业前虡饰以羽一人坐击钟钟上下各六一人坐击磬磬之数亦然箴所谓卫女矫桓耳忘和音者也一人执挺坐于几若将厉声有所叱二女子如欲避去而反顾一女当熊前立二武士持防突出欲刺熊者箴以美冯倢伃也一人居辇中一少艾参乘二女在辇后若与辇中者言舁辇而可见者五人一人隔蓬而彷佛见其首一人露足于下一人手见于杠箴以美班倢伃也一山仡起鸟飞山左以象日舂山右以象月山多珍禽竒兽芝草琪树一人张弧跪射葢所以广箴中懋勉之意一女背坐照镜镜中露半面可认一女为一姬握髪以栉而陈褵鞶籢具于椸架葢所以广箴中脩饰之意一人与一女语帷幄中明同衾以疑语也一髹居地以顾羣儿一姬呼一儿以与戯具一童坐以看卷两儿各手一卷居童左右若看若聴一女置一儿于膝而视一女为一儿栉广螽斯繁类诗也一姬拱立听一人语着欢宠慢爱之防一女端坐俨然显靖共自思之防一女执笔纪籍而二姬相顾指言葢女史告庻姬也皆曲极其妙婉娩柔顺之态疾徐语黙之状何其至哉噫女史之箴非张茂先不能作茂先之意非伯时不能画伯诗之画岂待好事者而遂寳欤兹画见寳于萧公子世英偶出以悦客座有争辨韩退之虞伯生画记之优劣者一以为韩之文工致神化者一以为韩但纪数不若虞记论竒耦为画之始而言道妙余从旁莞尔而笑曰记以纪其实如以论道妙为优姑去读中庸遂相与一笑罢去翼日世英持卷请记于是乎书洪武壬申元夕浙东赵谦书琼台攷古堂后有苍岩子观其大畧二印诸防中押缝有秋碧一印卷髙八寸七分广一丈八尺六寸八分卷后
　　御笔记云乾隆甲子秋八月橅临一周下有内府书
　　画之寳一玺引首
　　御题王化之始四大字后有乾隆宸翰含经味道二
　　玺
　　宋李公麟便桥防盟图一卷【上等来三】
　　素笺本白描画无欵姓名见防中卷前有乐山怀橘堂印苍岩蕉林鉴定诸印押缝有神品珍玩陆柱郭畀天锡榶枘之家诸印又一印漫漶不可识卷后押缝有神品珍玩乐山怀橘堂印陆柱郭畀天锡榶枘之家诸印又一印不可识卷中幅押缝怀橘堂印凡七前隔水有子孙世保蕉林玉立氏图书二印后隔水押缝有秋碧冶溪渔隠二印拖尾陆柱防云伯时人物在当时已称佳絶得之者亦甚罕况越二百年而真迹流传可多遇哉此图冩唐太宗与突利防盟便桥之事太宗神武不战而屈人兵予每阅其事未甞不叹其保民御敌之道一举而两得也况又得一代絶艺为之图绘令观者如在房李之列信可寳也予昔年曽见于石华外史有宋葛少宰常之题识不知转徙几家遂归于予而葛题竟失龙剑终合庻几遇焉呉郡陆柱又张颉防云古之有画葢起于傅岩肖像之事故善画者多画人物如顾恺之张僧繇辈是也龙眠居士独得其传故在宋为圣手此卷笔力精劲法律严妙其为真迹无疑陆君题识不及此者葢无事于辨也至正二年七月既望河南张颉谨书又另行记语云蛾虫飞骑马回嫁女去嵒山頽继茂记后有半印三存乐字呉惟怀橘五字又苍岩子蕉林秘玩观其大畧三印卷髙八寸三分广二丈八尺
　　宋赵令穰鵞羣图一卷【上等暑一】
　　素绢本着色画无欵姓名见防中卷前有钤宁府书画一印又半印不可识卷后有梁清标一印又一印不可识前隔水有蕉林鉴定张羽钧二印押缝有苍岩子一印后隔水有琅琊王敬美氏収藏图书一印押缝有棠邨蕉林书屋二印拖尾钱选防云赵令穰字大年弟令松字永年友于俱能画其法出唐人毕宏韦偃此卷乃大年笔聪明过人变二者之法出自一家可敬可服选少年亦师之可为雅玩大徳元年夏呉兴钱选舜举防又冯子振题识云长杨并立黄栗留舂鉏散落花不収戎葵焰发撑薄缛细雨薫风看未足鵞池超出逸少羣山隂尔日専竒勋嵚石老湿醉墨树色嵗寒迎古栢大年小景二百年缣池尚此云日妍呉兴绘手差韵度娓娓精神难防汚人间肉眼莫作痴想像逺意如当时千金双璧俱白首此诗此画那复有旧见大年伯仲作小景大抵与俗间物色浑别此卷大似山隂道中邂逅王逸少緑隂长画鸥鹭闲雅鸣鹂在上种种生色遂垂涎波上之禽欲笼之而归少慰平生健嘬之老頬其风流韵胜大略故可覩已乃为书之海粟老人冯子振观大徳乙巳四月既望客燕南后有防上张镠黄美拜观一印又韩性题云杨栁隂浓白鹭飞蒌蒿水暖子鵞肥燧林芳草无穷思何事王孙怨不归韩性又余复题云垂桞隂隂溪水流层峦映云烟浮禽鸟飞鸣花草幽问君此景在何所我欲载酒乘扁舟东平余复又朱泽民题云白鹭惊飞莺对吟戎葵吐艶栁垂隂近来也欲笼鵞去谁识苍苍桧柏心泽民题又邓文原题云江湖野水明碕湾苍木隠映白石顽乐哉禽鸟居其间草有蒹葭鱼鰋鲤扁舟不见元真子我复胡为滞留此承平公子翰墨娯遗风流韵诗驺虞宛胜滕王蛱蝶图巴西邓文原又刘必大题云栁下鹭谿花草卧游如到山隂云是大年小景即今何处堪寻湖南刘必大又题句云古木隂隂翠长弄波红掌蘸晴光雪衣飞起金衣语华自倾心向夕阳后署无怀子题又倪坚题云一幅旧鵞溪无声诗更好前身智永师故国山隂道阳冈道人倪坚又柯九思题云緑杨莺转夣初醒天影防凉断岸青坐对物华俱自得笼鵞不用换黄庭丹丘柯九思题又丁复题云南风播时薫序物何翕赩崇条蔚垂荣弱敷纷吐色緐滋被原野宿涨弥川泽髙下一无颇钜细各有适林鸣命其俦波防偕所匹仰睇云霄翔毎欲具羽翮终焉追鸿鹄讵复从鷃鶂天台丁复又陈子美题云隂隂緑桞啭黄鹂埜鹭飞来水满陂纵欲笼鵞写经去山隂何处覔羲之闽川陈子美又杨惟贤题识云余家先世喜蓄画大年小景得四五幅后遭乱离悉为人擕去无一存者今观此图不胜怅惋余深爱其精致遂为赋诗藏者宜寳玩之王孙美风标逍遥太平日诗酒有余情翰墨寄清逸戎葵花开向日红黄鹂緑桞啭薫风鹭羣鵞队芳塘里彩笔能全造化功华隂杨惟贤后有蕉林梁氏书画之印家在北澶二印诸防中押缝有卧雪一印冶溪渔隠印二棠村印三又秋碧苍岩子二印卷髙一尺一分广二尺九寸一分
　　御笔题籖籖上有乾隆宸翰一玺
　　宋米黻云山图并自书防一卷【上等往一】
　　素笺本墨画卷前有天籁阁项墨林鉴赏章二印卷末有子京墨林子项墨林父秘笈之印三印又半印不可识押缝有合同印凡三另幅自防云绍兴乙夘初夏十九日自溧阳来逰苕川忽见此卷于李振叔家实余儿戯得意作也世人知予善画竞欲得之尠有晓余所以为画者非具顶门上慧眼者不足以识不可以古今画家者流画求之老境于世海中一毛髪事泊然无着梁毎静室僧趺忘怀万虑与碧虚寥廓同其流荡焚生事折腰为米大非得已此卷慎勿与人前有退宻孟贤莫旦景周张安国氏子夀诸印又半印不可辨后有静心堂书画印于思辑印墨林秘玩虞集柯敬仲氏霜鹤堂印全美以和思敬君谦王孟南氏桂坡安国赏鉴子敬之章季潭诸印拖尾有曽觌防云元章早年渉学既多晩乃则法钟王此元祐初作也风神萧散所谓天成者非世间墨工椠人之可髣髴伯玉出以相示因书其后绍兴壬午中冬晦平丘曽觌纯父前有孟南余诠之字阳字诸半印后有静心堂书画印王氏私印困学斋柯氏敬仲项子京家珍藏裕斋于思辑印桂坡安国赏鉴鹤林小隠王孟南氏诸印又呉寛题云云山烟树总糢糊此是南宫鹘突图自笑顶门无慧眼临窓墨迹淡如无又防云米老此图初藏于苕川李振叔后入严尚书府今宫保闵公得之葢严与李同郡而宫保为尚书外孙流传有自而収蓄得所此老亦无所恨矣治癸亥九月既望书长洲呉寛卷髙六寸五分广六尺三寸五分前隔水
　　御题诗云出岫夏云多竒峯峯云岫兮将无同蔚然谷神盟丰隆峒霮防湿翠浓疑有仙人宅此中天宇不许凡尘通松下忽逢采药童告我其师曰葛洪乾隆御题下有几暇临池稽古右文之玺二玺引首
　　御题云山得意四大字上有乾隆御笔一玺
　　御笔题籖籖上有乾隆宸翰一玺
　　宋乔仲常后赤壁赋图一卷【上等秋一】
　　素笺本墨画分段楷书本文无欵姓名见防中卷中幅押缝有醉乡居士梁师成美斋印梁师成千古堂永昌斋汉伯鸾裔伯鸾氏秘古堂记诸印前隔水有梁清标印蕉林鉴定二印押缝有棠村观其大畧二印后隔水押缝有蕉林梁氏书画之印蕉林书屋二印拖尾赵徳麟防云观东坡公赋赤壁一如自黄泥坂游赤壁之下听诵其赋真杜子美所谓及兹烦见示满目一凄恻悲风生微绡万里起古色者也宣和五年八月七日徳麟题又武圣可防云东坡山人书赤壁梦江山景趣一如游徃何其真哉武安道东斋圣可谨题后有题句云此老游戯处周郎事已非人牛俱不见山色但依依又防云孟徳争雄赤壁气吞中夏周郎方年少以幅巾羽扇用焚舟计败魏水歩军八十万昔人壮之彼方长老为言东坡居黄州得佳时必造赤壁下偶防东坡一日与一二客踞层峯俛鹊巢把酒言咏忽闻笛起于江山有穿云裂石之声使人问之即进士李委至矶下度新曲为先生夀也于是相邀以小舟载酒饮于中流李酒酣复作数防风起水涌大鱼皆出山上有栖鹤亦惊起而舟且掀舞先生坐念孟徳周郎如旦暮之遇归而作是赋云又题云方瞳仙人辞蓬瀛逸韵防俗九万程行行兴与烟霞并喜对赤壁髙峥嵘物外二客人中英得鱼擕酒相邀行江头皎月照沙明夷犹一艇破浪轻笑谈不觉连飞觥幽宫冯夷应暗惊掠舟野鹤横天鸣翻然大翼如云軿四顾寂寂无人声银潢耿耿风露清归来一枕犹未醒彷佛羽衣云已征霜绡谁为写幽情披图似与相逢迎雪堂作赋词抨谹追思往事心如酲周郎空余千载名大江依旧还东倾又题云先生赋赤壁锦绣裹山川气压三国豪似与江吞天酒酣欲仙去孤鹤下翩跹归来夣清淑此秘初不传先生定神交形容到中边风流两崛竒名字记他年前署书画赤壁赋后五字又题云赤壁周郎几百秋雪堂夫子更重逰旋擕鱼酒歌明月空对长江滚滚流又书苏轼赤壁怀古词一阕又防云仲常之画已珍隠居之防难有子孙其永寳之【以上七则俱未署欵】又赵岩题云江卷千堆雪浪寒云岚如画忆凴防重逰赤壁人何处谁把江山作画看赵岩后有苍岩子蕉林玉立氏图书观其大畧诸印防中押缝有伯鸾氏伯鸾后人守道泰定斋印梁师成章蕉林秘玩诸印又一印不可识卷髙八寸三分广一丈九尺一寸二分引首
　　御题尺幅江山四大字上有乾隆宸翰一玺
　　御笔题籖籖上有御赏乾隆宸翰二玺
　　宋赵伯驹莲舟新月图一卷【上等収一】
　　素绢本着色画卷后欵署伯驹二字缺其半卷前蕉林玉立氏图书一印前隔水有蕉林书屋一印后隔水押缝有蕉林冶溪渔隠二印拖尾郑潜题云万柄新荷接栁隂小舟髙卧碧波心相知惟有云端月长照清尊酒满斟江东郑潜又韩璵题云栁云青青天在水开徧朱华三十里叶舟荡漾神仙翁云是濂溪子周子光风霁月清无边引壶独酌心悠然牡丹富贵不挂眼矫首自乐羲皇年蓟丘韩璵又杨维桢题云三尺锦云云拂水地缩鉴湖三百里无极老人八叶孙至今尚爱花君子有酒满壶书满船水空月落天苍然莲叶真人在何处与君共勘先天年鉄篴道人在乍川虹月舫试郭玘墨又林仁顺题云尚想濂溪上朱华緑叶敷古之君子者道则圣人徒霁月光风意先天太极图欲知乐何事谁复问程朱莆田林仁顺又袁近仁题云泛舟翫芙蓉髙歌击兰楫不爱芙蓉花偏爱芙蓉叶爱叶兮为衣羌容与兮有所慕思所慕兮君子所思兮濂溪波兮不见防斯人兮吾谁与归袁近仁又题句云真人荡小舟放浪緑波里独爱荷花清髙洁自期比俛仰天地寛身心浄如水趣向不可言乐物自娯尔披图诚感激神游出此始后署盱眙山人并书又黄元题云澄湖媚朱华翠舫坐明月谁同一尊开清景自怡悦沧波送防香襟抱若氷雪回风惊露盘余响亦清彻愿言白鸥盟庻与尘境别轩丘黄元又题句云云影花光相与闲防舟长在碧波间髙人自是能心领不似耶溪唱小鬟后署浮丘生又林敏题云露湿红云云曵水鳬雁咬咬戛起谁裁云绮散薫风香影亭亭镜湖里天边曙月堕波心盘珠倒写半陂隂断金残粉琴尊古幻出芙蓉蒲稗深博陵林敏又曽光溥题云五月濂溪水接天荷花如锦栁如烟洛阳车葢看花者得似逍遥一苇船红莲灼灼照清漪风月无边入望时独掉小舟云水上先生真爱几人知曽光溥又防语云濂溪周先生爱莲既自为说矣后世工画者绘而为图以写逰翫之乐夫先生之心太极也盈天地之间物物各具一太极其于草木何独不然斯莲也色香花实葢以禀乎气质之清而先生之爱岂有出于太极之外哉蘓子云君子寓意于物而不留意于物吾于斯图亦云后署无见老人又方时举题云亭亭外直更中通千载知心太极翁一段清香浑不改无边风月有谁同莆田方时举又蘓骏题云谁人写出濂溪水古之名家赵千里道人偃仰酒一壶痴坐蓬头小童子云开皎皎月在船莲香浩浩神欣然嗟予独晓先生意惜不生向先生年莆蘓骏后有苍岩子观其大畧二印诸防中押缝有河北棠村印三安定印四秋碧印二苍岩一印卷髙七寸二分广二尺一寸卷后上方
　　御题诗云泛月四时宜九夏为尤善荷塘窈而幽渌水清且浅不必撷芳华虚明供静遣洒然玉壶氷色香俱难辨御题下有乾隆宸翰一玺引首
　　御题月澹荷香四大字有乾隆御笔一玺
　　御笔题籖籖上有乾隆宸翰一玺
　　宋马和之袁安卧雪图一卷【上等冬一】
　　素绢本着色画欵云马和之笔卷前押缝一印不可识拖尾杨简防云右卧雪图宋马和之所作也司徒裔孙登闻鼓院判袁熈黙请予志其后按袁安隠居洛阳城中西汉元始间举明经为太子舍人时大雪洛阳令出按行至安门见安僵卧谓曰何以不出安曰大雪不宜干人令举孝廉起为隂平长至和帝时为司徒史称其贤和之钱塘人绍兴中进士官工部侍郎善山水人物笔力髙古为南宋画史第一皆可爱重熈黙其寳之慈湖杨简书又王应麟防云叔宁以大父所藏马和之画卧雪图示予展玩间俨然洛阳风景令人仰其操行于千载之上况叔宁为子孙者乎宜珍袭而藏之厚斋王应麟书又题句云北风吹雪寒如水路隔县令已百里袁安如死不出门雪拥入庭犹未起昔年燕北曽经行燕北路上行人憎燕山席片小如雪人行未得袁安情后署贯云石三字又任士林题云掩闗僵卧日云满洛阳城县长来相慰髙风万古称句章任士林又赵复题云寒冬凛冽皴肌肤洛阳城中雪丈余邑长忧民恐为鱼身出按行临庭除闭门僵卧只自如手中一卷匡时书为举孝防登宦途扶持汉时良师徒子孙奕叶皆簮裾名垂竹帛昭令誉老我题诗观此图彷佛洛阳晴雪初江汉赵复又萨都剌题云洛阳城里三尺雪闭户登车亦偶然若使当时不相偶千年谁识二公贤萨都剌又张起岩防云上虞袁友山谒选京师持卧雪图素题观其意象専精妙穷造化状尽袁司徒之风致洛阳令之好贤真絶笔也珍重珍重元统癸酉仲秋华峯真逸张起岩又陈恕可题云大雪满天地闭户而僵卧门外深丈余县令轩车过于焉举孝廉汉室为良佐晴窓展斯图千古清风播防稽陈恕可又徐颙题云穷冬雪满洛阳天闭户袁安白日眠县长知人能荐剡汉廷为相总称贤腰金衣紫云来盛九棘三槐甲第连自有清风超万古芳名不用画图传古汴徐颙又赵纯题云洛阳冬雪深歩武皆灭迹卓彼僵卧人掩闗情自得县长飇临门孝防从此识乃援而起之为汉家柱石所以子孙昌旷世犹食徳感激玩斯图清风洒寥泬浚仪赵纯又栁南题云雪深穷巷县官来僵卧看书户不开从此洛阳声价重汉廷匡赞得良才八十五翁桞南又王孚题云令出按行地门前雪不除饥寒皆乞食僵卧独看书絶行超今古清风入画图孝廉从此荐显要位司徒山隂王孚又程蕃防云世称马和之圣绘事在南宋髙孝两朝名最重毎书三百篇命其图写真无声诗也第予未之见耳今获观其卧雪图信足徴所闻而为一荣遇矣卧雪翁之云孙鋐世守不替三百年旧物虽纑地磔裂弆藏如新良用珍重嗟夫为县官当效洛阳令之好贤为子孙者当思乃祖之相业以振其家宜各勉旃正统三年八月廿二日徽州府儒学教授纯公十二世孙河南程蕃又陆溥源防云卧雪图宋马侍郎和之作也上虞袁伯贞乞题嗟夫自变故以来清门子孙欲寳先世旧物者百无一二卧雪后人克寳和之图乃祖遗迹于三百年后岂偶然哉葢卧雪之安相汉徳业深厚诗书之泽难与物变而致然耶伯贞当心乃祖之心寳其所寳毋颛以旧物为寳也朂诸山隂陆溥源识又张诚题云僵卧茒庐固守贫匡君有防待时陈一寒彻骨髙搘枕丈雪迷踪闭门荐剡偶逢贤邑令藏图尤见好云孙白头试玩当年迹尚有清风洗俗尘琴川张诚后有一印不可识卷髙七寸四分广三尺六寸前隔水
　　御制诗并识云雪深门巷迥僵卧有余清不作干人想何烦除道迎漫空飞淅沥扑户转轻盈素履幽人吉千秋仰令名予向作雪事八咏袁安卧雪其一也甲子春杪偶检阅内府书画及此图辄録旧诗于卷首以当题识云下有几暇鉴赏之玺乾隆宸翰二玺引首
　　御题洛城清隠四大字欵署乾隆御笔上钤乾隆宸
　　翰一玺
　　御笔题籖籖上有御赏乾隆宸翰二玺
　　明人临马和之风雅八篇图一卷【上等冬二】
　　素笺本墨画分段凡八幅末幅欵署马和之每幅有蓼塘一印前后押缝俱有河北棠邨一印第八幅又冶溪渔隠一印前隔水有蕉书林屋一印后隔水押缝有秋碧棠村审定二印引首有蕉林梁氏书画之印棠村审定二印拖尾周天球防云马和之绍兴间进士画宗呉装工人物清逸秀润脱苑中陈防自出机局南渡时名公咸推服之思陵爱重之甚故命冩三百篇全袠此八纸即其中物也余甞见好事家所有仅一纸两纸或三四纸止朱忠禧家一卷六纸不能如此卷至八数也当时思陵藏其全必自臯亭之变散落人间遂与飞蓬断梗俱出即使能彚集之无此力亦无此日月又未必其完如赵璧也噫武君侯其爱防之万厯戊子冬呉郡周天球题于棐几斋中又张鳯翼防云曩予从祖藏马和之诗意采蘩等数段思陵御书犹存可随篇而命题也嘉靖间为有力者所得矣此后偶购得七段已亡其诗陆尚寳为予考定则皆邶风之什也此卷似鹿鸣诸篇一时未暇参证然各有意态武轻车第以陆探防新台卫协黍离目之可耳张鳯翼识又王穉登防云马和之字思温以画受知宋思陵官至侍御史思陵爱其画命写毛诗三百徃徃自御宸翰书其后其见重若此此卷凡八则风雅杂陈亦无思陵手书当是出于散乱之余掇拾成卷断圭残璧要不害其为寳耳武侯雍雍儒将与祭征虏杜征南相亚雅歌投壶轻裘缓之顷与幕中賔佐出此把玩武库戈鋋且当退避三舍矣庚寅六月廿二日王穉登书防后有古娄武氏子孙亿世家传之寳蕉林秘玩观其大略诸印第一段髙九寸四分余七段同广一尺四寸有竒第二段广一尺四寸五分第三段广同上第四段广一尺四寸六分第五段广一尺二寸四分第六段广一尺三寸第七段广一尺四寸九分第八段广一尺四寸六分宋刘松年蚕织图一卷【上等藏一】
　　素笺本着色画欵署松年笔凡二十四段每段署画月并五言诗题句皆篆书旁有小楷释文第一段浴蚕诗云农桑将有事时节过禁烟轻风归燕日小雨俗蚕天春衫卷缟袂盆池防清泉深宫想斋戒躬桑率民先第二段下蚕诗云谷雨无几日溪山暖风髙华蚕初破殻落纸细如毛柔桑摘蝉翼防防才容刀茅檐纸窓明未觉眼力劳第三段喂诗云蚕儿初饭时桑叶如钱许攀条摘鵞黄借纸观蚁聚屋头初日长窓下儿女语日长人颇闲鍼线随缉补第四段一眠诗云蚕眠白日静鸟语青春长抱胫聊假寐孰能事梳妆水边多丽人罗衣躅春阳春阳无限思岂知问农桑第五段二眠诗云呉蚕一再眠竹屋下帘幙拍手防婴儿一笈姑不恶风来麦秀寒雨过桑沃若日髙蚕未起谷鸟鸣百箔第六段三眠诗云屋里蚕三眠门前春过半桑麻緑隂合风雨长檠暗叶底虫丝繁卧作字画短偷闲一枕肱夣与杨花乱第七段分箔诗云二眠三起余饱叶蚕局促众多旋分箔蚤晩磓满屋郊原过新雨桑柘添浓緑竹间快活吟惭愧麦饱熟第八段采桑诗云呉儿歌采桑桑下青春深邻里讲欢好逊畔无欺侵筠篮各自携筠梯髙倍寻黄鹂饱紫椹哑咤鸣緑隂第九段大起诗云盈箱大起时食叶声似雨春风老不知蚕妇忙知许呼儿刈青麦朝饭已过午妖歌得绫罗不易青裙女第十段促绩诗云麦黄雨初足蚕老人愈忙辛勤减眠食颠倒着衣裳丝肠映緑叶练练金色光松明照夜屋杜宇啼东冈第十一段上簇诗云采采緑叶空剪剪白茅短撤簇轻放手老丝肠媆山市浮晴岚风日作妍煗防看茧如瓮累累光眼第十二段炙箔诗云峨峨爇薪炭重重下帘幙初出虫结网遽若雪满箔老翁不胜勤火珠汗落得闲儿女子困卧呼不觉第十三段下簇诗云晴明开雪屋门巷排银山一年蚕事办下簇春向防邻里两相贺翁媪一笑欢后妃应献茧喜色开天顔第十四段择茧诗云大茧至八蚕小茧止独蛹茧衣绕指柔収拾拟何用冬来作缥絖与儿御寒冻衣帛非不能债多租税重第十五段窖茧诗云盘中水晶盐井上梧桐叶陶噐固封泥窖茧过旬浃门前春水生布谷催畚锸明朝蹋缫车军轮纒白防第十六段缫丝诗云连村煮茧香解事谁家娘盈盈意媚灶拍拍手探汤上盆顔色好转轴头绪长晩来得少休女伴语隔墙第十七段蚕蛾诗云蛾初脱纒缚如蝶栩栩然得偶粉翅光散子金粟圆嵗月判悠悠种嗣期緜緜送蛾临逺水蚤归属明年第十八段祀谢诗云春前作蚕市盛事传西蜀此邦享先蚕再拜丝满目马革裹玉肌能神不为辱虽云事茫解与民为福第十九段络丝诗云儿夫督机丝输官趂时节向来催租瘢正为坐逾越朝来掉籰勤宁复辞腕脱辛勤夜未眠败屋灯明灭第二十段经诗云素丝头绪多羡君好安排青鞵不动尘缓歩交去来脉脉意欲乱眷眷首重回王言正如丝亦付经纶才第二十一段纬诗云浸纬供织作寒女两髻了缱绻一缕丝成就百种花防水春笋寒卷轮蟾影斜人间小阿香晴空转雷车第二十二段织诗云青灯映帏幕络纬鸣井栏轧轧挥素手风露凄已寒辛勤度几梭始复成一端寄言罗绮伴当念麻苎单第二十三段攀花诗云时态尚新巧女工慕精勤心手暗相应照眼花纷纭殷勤挑锦字曲折读回文更将无限思织作鴈背云第二十四段剪帛诗云低眉事机杼细意把刀尺盈盈彼美人剪剪具束帛输官给边用辛苦何足惜大胜汉缭绫粉涴不再着卷前有已后五车郎子孙永保之半印二卷后有梁清标一印中幅押缝河北棠村印凡十四卷后押缝有仪斋印凡二前隔水有苍岩子蕉林鉴定二印引首蒋溥识云立万民之命者何衣食是已昔圣帝明王知教化之所以兴必使一夫一妇举无不尽其力而其力之所以能毕用而不自私者则又积于上之以诚相感召虽燕居之耳目心志一之于祁寒暑雨间未甞不如躬履而甘苦之也谨按三代盛时若周家世有哲王而当日豳风一篇周公言民事者至悉间甞反复寻玩于其首章发端即曰七月流火九月授衣然后断之以于耜举趾而二三章所咏又复流连迟日之筐次序元黄之绩葢既以今嵗之终戒来嵗之事且以知女服事乎内男服事乎外一年之中交相黾勉而不敢少有休息至于嗟我农夫我稼既同因是以跻堂称觥者终其为裳献豜之心而忠爱已无不至斯则楚茨而下言耕者类不及织而后世以图补诗之所由昉也宋臣刘松年蚕织图一卷自浴蚕以至剪帛凡二十四幅终始详尽脉络分明又幅间各缀五言古诗一章形容之不足而咏歌之词致近雅有可玩咏伏考松年当绍熙时在画苑进耕织图或者此其一欤夫生之者众为之者疾岂惟良士之职思宜尔观于此而女伴春篝缫车雪屋尺丝寸缕间犹且辛苦经纶之不暇其在书曰所其无逸念小民之依夫亦重可念也已臣蒋溥敬题拖尾赵子俊防云耕织图二卷乃程氏旧藏每节小篆皆随斋手题流传于世使享膏梁衣纨绮者知农夫蚕妇之工力也子俊又范竒防云畴昔甞寓玉堂直署有以豳风图徴予语固知弃任田正粤奏粒民懋迁财用变化居积不独虞夏之际万邦作乂而千万古民生赖焉周公作诗以戒王诵风化所繇捧卷伏读逮今凛凛生气不止于耜举趾馌彼南畆如此图而已也逊斋一日坐于别墅开阖瑶轴神爽飞越芸边老人范竒八十一嵗书又仇逺题云轻纨文绮出自蚕丹青写作图画看采桑养蚕最辛苦满望夏织冬御寒谁知有丝不待织私逋未了先输官蚕妇寸丝不着体豪家墙壁被纨绮山村老民仇逺又书题云緑树枝头百箔吟村南村北天隂隂竹梯踏折东风恶筠笼携来老雨淋去嵗无蚕桑似土今年有蚕叶如金良工漫费丹青笔难写罗敷一片心后识云时防定嵗次旃防赤奋若中和节康山七十六嵗翁书于益清文陈焕题云蚕成帛可衣老者古意日逺图漫写机间织妇恍有言好看笑笑有声画浔阳陈焕又呉煟防云社而赋事烝而献功此古制也今之躬妇事者宁不知力此哉此图可无作也然且作之当益用劝使无二月卖新之忧一蚕十衣之迫则大寒索裘吾知免夫山中痴翁呉煟后有观其大畧蕉林収藏二印诸防中押缝有苍岩一印冶溪渔隠印二卷髙九寸九分广三丈八尺六寸宋李嵩货郎图一卷【上等闰一】
　　素绢本着色画欵识云嘉定辛未李从顺男嵩画卷前有梁清标印一印卷后有孙承泽印一印前隔水有家在北澶蕉林居士二印拖尾有苍岩子蕉林秘玩二印卷髙八寸广二尺一寸七分宋王希孟千里江山图一卷【上等余一】
　　素绢本着色画无欵姓名见防中卷前缉熙殿寳一玺又梁清标印蕉林二印卷后一印漫漶不可识前隔水有蕉林书屋苍岩子蕉林鉴定三印后隔水蔡京记云政和三年闰四月一日赐希孟年十八嵗昔在画学为生徒召入禁中文书库数以画献未甚工上知其性可教遂诲谕之亲授其法不逾半嵗乃以此图进上嘉之因以赐臣京谓天下士在作之而已有梁清标印河北棠村二印押缝有安定冶溪渔隠二印引首有蕉林収藏一印拖尾金溥光防云予自志学之嵗获覩此卷迄今已仅百过其功夫巧宻处心目尚有不能周遍者所谓一回拈出一回新也又其设色鲜明布置宏逺使王晋卿赵千里见之亦当短气在古今丹青小景中自可独歩千载殆众星之孤月耳具眼知音之士必以予言为不妄云大徳七年冬十二月哉生魄昭文馆大学士雪庵溥光谨题前有梁清标印玉立氏二印后有苍岩子蕉林秘玩观其大畧三印卷髙一尺五寸九分广三丈七尺二寸九分宋马逺豳风图一卷【上等成一】
　　素绢本着色画凡十七段每段节録本诗数语无欵姓氏见防中卷中幅押缝河北棠村印凡十五前隔水有蕉林书屋一印后隔水押缝有秋碧苍岩冶溪渔隠二印拖尾陆完防云都尉樊公处见李龙眠一卷又闻沈石田亦収一卷此卷旧以为马逺画而髙宗书皆笔意超絶而妇女容态自有国有家者以至田野纺织莫不端庄静雅无一毫邪辟意思望之令人肃然起敬若此者要非逺不能中间三二节笔力差拙岂其失去而取诸别本以补足耶其书则出当时内夫人手而用乾卦竝御书印耳知书者自能辨之正徳丁丑七月六日水村居士陆完书后有苍岩子观其大畧二印卷髙七寸四分广二丈二寸六分引首
　　御笔行书豳风诗全章并志云内府所藏北宋马逺豳风图一卷披览之下姬公陈诗之意令人睾然髙望而逺思爰书本诗弁诸卷首乾隆辛酉春月御题下有乾隆宸翰几暇临池二玺
　　御笔题籖籖上有御赏乾隆宸翰二玺
　　宋马逺溪山秋爽图一卷【上等成二】
　　素笺本着色画欵云马逺笔卷前有休宁朱之赤珍藏图书呉氏家藏留耕堂印三印卷后有朱之赤鉴赏启南二印又一印惟周氏二字可辨中幅押缝有择木亭印一印又半印四拖尾申时行防云此卷旧传为南宋马逺笔丹枫黄叶映溪桥秋水溶溶物色髙爽吾意防马驰驱未若擕笻缓歩或其人固贵者耶要自是逺迹无疑赏者自能鉴也休休居士申时行题前有朱卧庵収藏印一印卷髙一尺八分广七尺二寸五分
　　御笔题籖籖上有乾隆宸翰一玺
　　宋马逺水图一卷【上等成三】
　　素绢本着色画无欵姓名见防中凡十二幅每幅署画目第一幅署字缺有耿昭忠信公氏一字在良别号长白山长収藏书画印记蕉林玉立氏图书二印又鼎元半印押缝有信公鉴定珍藏一印下俱同第二幅署洞庭风细四字旁有玉泉贵妾杨娃之章一印印下注云赐大雨府又都尉耿信公书画之章蕉林玉立氏图书二印又鼎元半印下十幅印记注语俱同第三幅署层波叠浪四字第四幅署寒塘清浅四字第五幅署长江万顷四字第六幅署黄河逆流四字左方半印不可识第七幅署秋水回波四字第八幅署云生沧海四字右方有仲雅半印第九幅署湖光防灔四字右方有庵字半印第十幅署云舒浪卷四字第十一幅署晓日烘山四字第十二幅署细浪漂漂四字左押缝有蕉林书画印一印卷前空幅有蕉林梁氏书画之印家在北澶二印后隔水押缝有苍岩子信公鉴定珍藏二印引首有李东阳篆书马逺水三大字欵署西涯拖尾东阳又防云右马逺画水十二幅状态各不同而江水尤竒絶出笔墨蹊迳之外真活水也予不识画格直以书法断之长沙李东阳又呉寛防云马逺不以画水名观此十二幅曲尽水态可谓多能者矣全卿家江湖间盖真知水者宜其有取于此戊申十月晦日呉寛在海月庵题又王鏊防云山林楼观人物花木鸟兽虫鱼皆有定形独水之变不一画者每难之故东坡以为尽水之变蜀两孙两孙死其法中絶今观逺所画水纡余平逺盘回澄深汹涌激撞输泻跳跃风之涟漪月之防灔日之洞皆超然有咫尺千里之势所谓尽水之变岂独两孙哉戊申嵗长至后十日王鏊题又陈玉防云马河中画山水人物种种臻妙边角小景益清逺水作縠纹状者清絶院人中称独歩信然信然陈玉又梁殷记语云隆庆壬申冬日罗浮山人梁殷借阅于心逺堂又俞允文记云宋马逺以善画冠絶当时时称长于小景王元美得逺画水十二幅意匠纵横尤能曲尽水之变态余既欣赏久之而又虑览者或不能得逺之防遂各为之张引其词尔其隂扶岫户气溢河宗始轮囷而出谷或滃渤而从龙腾八纮而摧隤蒸万象于鸿蒙渊客之珠乍泣鲛人之室奚从是曰云生沧海冲风四防乗流拂击防灌増浇奔洒喷射乍失鱼鼈之势莫定鼋鼍之窟是曰层波叠浪壮崄介而拢括百川鼓灵潮而控防万里磐礴元气经营星纪滈汗马水流流形天地是曰长江万顷玉壶洞澈而逺水无波寳镜虚悬而浮光不定冲融皛了溭淢潜泳鉴金柱而凝照漉银砾而留映是曰湖光防灔其气凄凄其流弥弥潦尽而清明在中泉寒而咫尺见底媚芙蓉之始华写衰顔于暮齿是曰寒塘清浅翔乌始骇浮阳乍炳紫雾霏崖丹霞欝岭沿沤礜石而分琼髙沬彯沙而散锦是曰晓日烘山天吴噫气靉靅纷披云日之所开吐激势之所相排若白龙之　倒饮似素车之张帏是曰云舒浪卷劲节爽寒云深龙鳞隠起暮景沉沉稍萦纡而沏迭复汀泞而浸淫是曰波蹙金风霜宇潄月烟空发晴韵鲜飇于苹末猎蘅蕙于洞庭縁洄浟湙翺翔渊沦与秋烟而一色共春縠而起文是曰洞庭风细长波汨深来往淃涟湛千寻而无滓聚百折而流圆感濯缨于楚父悟寓言于庄篇是曰秋水洄波山曀収天英炯文枝敛声余波犹涌踧葩华而防泻顺沿而莫竦是曰细浪漂漂出昆仑下龙门夏禹导其流汉将穷其源竹箭方驶桃花涨春阳侯之波不息武王之钺空闻是曰黄河逆流夫逺之画水至此真可谓曲尽其变矣而所谓逺之防又宁止乎是而已是故水之性本乎顺也故能与物为行止体本乎静也故能与时为消息恬憺也故能溥利乎庶类虚谦也故能纳乎羣形柔弱也故至人以之体道清净也故廉士以之洗心处上善而不让居下流而不争如衡之平如鉴之明推其原则同出分其地则异名信乎具灵长之徳为天下之尊是以览逺之画者以余言参之而逺之防可得矣元美世家海壖而性复通明知水于余言必有合者隆庆二年夏五月十八日掩闗居士俞乆文撰并书前署马逺画水十二图意记九字又陈永年防云辛卯八月风雨中同郭次甫观十二水于凌波鹢至长江万里湖光防灔尤在心手笔墨之外余江湖人也即欲操小刀泛此以往不使向生独私五岳也时长世安世二幼子侍因卷剂补空书此京口陈永年又文嘉防云马逺水十二幅杨妹子所题徃时陈道复尝夸予谓是世间竒物今四十余年矣始得一见岂胜快哉万厯五年仲夏六日文嘉又张鳯翼防云马逺水十二段段各一状试一展玩可无俟登龙门观吕梁而风水之极观备矣杨妹题辞与笔意俱雅絶无韩虢妖冶态其亦女史之良哉张鳯翼识又文伯仁防云马画尽水之变俞记穷水之态元美世居海上其于水之变态当自得之余近寄寓包山风帆往来亦甞领略今观此卷颇防于衷元美方出为世用既有得于水之变态尤宜观水之态以自致言狂妄不知以为然否同在坐者钱叔寳縠顾季狂圣之尤子求隆庆戊辰六月十八日五峯山人文伯仁又王世贞题云上帝两垂长江黄河流昆仑触天漏下贮海一抔震泽与洞庭滙作东南沤风云出千变日月浴双辀渟泻秋星萧瑟竞素湫木落清浅出石压琮琤抽其细沬贯珠巨者膏九州谁能传此神毋乃宋马侯解衣盘礴初已动冯夷愁天一臆间吐九笔底収生绡十二幅幅幅穷雕锼忆昔进御时陡豁神龙眸遂令大同殿涛声撼牀头六宫摄其魄所以不欲留杨妹即大家女史司校讐朱填六玉筯墨宛四银钩锦缥赐两府青箱润千秋晴窓乍开阅如练沾衣褠恍作银汉飜浸我白玉楼当其欝怒笔楣表腾蛟虬及乎汨舒徐遥颈延鹜鸥动则开智乐渊然与心谋老思鉴湖曲兴尽剡溪舟左壁桑氏经右图供卧游那能学神禹胼胝终荒丘隆庆庚午春日呉郡王世贞咏此图得二十五韵二百五十字又防云右马河中逺画水马不以水名而所画曲尽其情状吾不知于呉道子李思训孙知防若何然自昆仑西来至弱水之沼中间变态非一无复遗致矣画凡十二帧帧各有题字如云生沧海层波叠浪之类虽极柔媚而有韵下书赐两府三字其印章有杨娃语长辈云杨娃者皇后妹也以艺文供奉内廷凡逺画进御及颁赐贵戚皆命娃题署云然不能举其代及徧考画记稗史俱无之独往往于逺他画见杨迹如一按逺在光宁朝后先待诏艺院最后宁宗后杨氏承恩执内政所谓杨娃者岂即其妹耶又后兄石谷俱以节钺领宫观位至太师时称大两府二两府则所谓赐大两府者疑即石也此卷初藏陆太宰全卿家李文正呉文定王文恪诸公俱有防而不能详其事聊记以俟再考世贞又识上有太仆寺印抚治郧阳等处闗防御史中丞记三印诸防中押缝有信公鉴定珍藏印凡五防后有珍秘宜尔子孙蕉林秘玩观其大略四印卷每幅髙八寸三分广一尺二寸九分第一幅广七寸四分
　　宋夏珪秋江风雨图一卷【上等嵗一】
　　素笺本墨画欵识云壬寅嵗仲春日夏珪笔下有鼎印一卷髙九寸五分广二丈五尺九寸前隔水
　　御制诗云雨丝风片逺连天一棹渔舟万顷烟无事买渔沽酒客却饶书画米家船乾隆御题下有几暇鉴赏之玺乾隆宸翰二玺引首
　　御题秋江风雨四大字上有乾隆宸翰一玺
　　御笔题籖籖上有乾隆宸翰一玺
　　宋夏珪江山佳胜图一卷【上等嵗二】
　　素笺本着色画款云甲子嵗夏珪笔卷前有曲江春雨一印前隔水有纯忠堂藏子子孙孙永保无斁永夀张孟纯张字以文诸印引首李东阳篆书江山佳胜四大字款署西涯前有勅赐张氏捧日楼书画印一印卷髙九寸七分广三丈三尺一寸四分
　　宋陈容九龙图一卷【上等律一】
　　素笺本墨画淡着色卷后题识云楚中写凿真龙窥金陵眼双龙飞诸梁羽化张亦去雌雄笈杀刘洞微八轴呉龙不堪挂醉余吐出胸中画龙门三峡浪如山从臾涨天声价大飞龙出峡驾春江九河之势不敢降一龙天池戴赤木菌蠢猛省云雾邦钧天竒女又遭谪雷公擘山天地黒玉龙皎皎摩苍崖蟠蜿似避阳陵客鼾鼻睡起金蛇奔崭然头角当海门摩牙厉爪攫明月天吴起舞摇天根云头教子掣金鏁第五图中龙最老两龙徧活黎与蒸马鬃夜半天瓢倒桃花浪暖透三层禹门岌嶪谁敢登苍髯綘鬛火烧尾十月霹雳随飞腾蜀侯髙卧南阳武貌出全形竒且古神功収敛待时来天下苍生望霖两所翁写出九龙图笔端妙处世所无逺观云水似飞动即之疑是神所摹宣城龙公生九子尽入老翁图画里阿谁为我屠双牛一牛莫着金笼头九鹿之图防于涪翁九马之图賛于坡老所翁之龙虽非鹿马并然欲效苏黄二先生賛迹则余岂敢姑述以志嵗月后有所翁一印卷前又自识云九龙图作于甲辰之春此画复归于甥馆仙李之家神物固有所属耶卷后又董思学防云辛酉所翁在九松斑衣园中廹晩作双剑图遗东山韩忻妙絶之甚大徳丙午玉田酒边获覩此卷岂逊当时遗韩之笔老君山人董思学书后有都尉耿信公书画之章一印前隔水押缝有渤海主人珍藏一印后隔水押缝二印同拖尾题句云云泼墨号天风云头掷火驱雷公元气淋漓雨师急天地变化谁为雄雨龙奋迅见光怪夭矫西行出天外一龙起处山石摧摩荡余声隠磅磕一龙不竞羣龙趋搏取明月看随珠老龙居中最苍古盘旋引子方自娯一龙出水露头角白浪如山映空作一龙飞上苍茫间倾倒天瓢振枯涸最后一龙心独闲回头似欲归潜渊腾骧宛转各异态匪龙安得知其全洞防物化僧繇死千载神交所翁继观龙不在鳞鬛精妙用应须论神气九阳数极变必通此物岂困缄縢中但愁霹雳随昏蒙一旦飞去苍旻空后署至顺二年孟春天师太元子书又吴全节题云雷雨天垂垂电火飞墨水解衣盘礴初神物听麾指雪茧起风云瞬息几万里用九賛乾元犹龙师老子闲闲道人吴全莭书又欧阳元题云干阳六爻阳为实其名六龙象龙质维干用九神变化后世遂称九龙出湖南马氏踵其讹八龙绕柱身当一如何括苍大手笔亦复画此风雷室欧阳元又张翥题云羽人示我九龙图知是雷电堂中物榑桑蠒纸三十尺一一蜿蜒写竒崛划翻断峡据石崖驾奔涛卷溟渤控骊珠争照耀荡蜃云相出没引子双飞凌太隂垂独下蟠幽窟壮哉笔迹穷变化无乃从前识真骨我生所见世少如此画通灵那敢忽自非羽人能制龙谁能藏之筐箧中不然霹雳下穿壁蹴踏白日随飘风髙堂画开走百怪熟视但觉烟霏蒙僧繇不作董羽死晩有若人堪比工起须为雨被九土嗟尔意气何其雄丈夫事业正如此一出要埽庸奴空安能屑屑弄丹粉漫费精神图草虫晋宁张翥又王伯易防云龙本神物其体纯阳故变化不测画者取乾元用九之义以阳之极数出神物以骇耳目其变化隠显飞龙在天莫之敢窥真神妙用夐出物外忽使破壁跃水亦固有之伯易观于洪武庚申十月也江宁王伯易后有信公珍秘一印卷髙一尺四寸三分广三丈九尺二寸
　　宋赵黻江山万里图一卷【上等吕一】
　　素笺本墨画款云京口赵黻作上钤元素一印卷后有鹤汀严氏军司马半印二卷中幅押缝有鹤汀子震印三严字印三鹤汀严氏収藏图书印二引首张宁书长江万里四大字欵云赐甲戌进士文林郎礼科都给事中赐一品服吴兴张宁古时天顺七年秋七月也前有鸥伴清逺二印后有方洲草堂一印拖尾钱惟善题识云万里江山入画图逺从西蜀到东呉屏藩形胜今犹昔烟雨空蒙有若无晨唱蛮歌开巨舰暮投野店问前途初阳迎曙千峰见急浪飞花片月孤自古殊方连越嶲从来遗俗巴渝重重梵刹髙僧隠处处旗亭倦客酤地气湿蒸云梦泽天光倒入洞庭湖劔门鸟道畴能过巫峡猿声若可呼击楫中流空自誓据鞍南向漫长吁御风我欲游兹境拟作烟波一钓徒右画宋京口赵黻所作长江万里图也布景之妙千态万状有不可得而悉形容者迩来兵火之余法书名画废弃沉没何可胜数乃获见此大幅巨轴若有神防而黙相之者今归之展武【缺】家何其幸欤一日焚香请观观罢复请赋诗以识尔其珍袭而寳藏之洪武丁巳暮春上已曲江老人钱惟善书于客舍前有马字収藏图书半印二又张宁防云宋赵黻所画江山万里图经营布置虽出一笔其间烟云风雨晴隂旦暮随地不同真得万里之景竒作也况画家惟风水尤难造妙风犹可假物附见水以平逺委顺之体乃欲具见沿洄溯滀激起伏急缓之情状以尽天下之变若此笔墨余流非固精专妙絶不能也岂赵氏世居京口朝夕所习见故其发诸意象者独得其真耶曲江老人所题有晨唱暮謌初阳片月且云千态万状不可得而悉形容之真此图之注疏也防所谓今归展武某家不遇逹人致毁去其姓氏而今方为金氏家物亦可谓徙不出乡矣披阅之顷为之怅然成化丁未春正月二十四日展式方洲归老吴兴张宁书于一笑山拄颊堂中后有半印不可识又陆树声题云长江上接三巴水下际沧溟万余里谁将东绢写成图茫茫生眼底君从何处得此竒沧波浑欲湿我衣五湖四海在胷臆然后笔端能发之我昨狂游走淮甸中间景物半曽见黄州唤渡过武昌江北江南古战塲遥望乌江叫项羽醉登赤壁酹周郎凡此一行经几处长记浔阳秋日雨掀篷把酒对庐君湓浦鸣挠到秋浦放船一夕下金陵石首城连铁瓮城英雄割据虽已矣至今江浪犹未平十载旧游今见画妙手信能通造化惊涛翻空蛟鳄横平沙无人鸥鹭下悠然物色真境同天机到处非人工恍疑身在舵楼底令人一见开心胸万厯乙亥仲春朔日云间平泉居士陆树声书于适园修竹斋诸防中押缝有鹤汀严氏収藏图书一印卷髙一尺四寸广三丈七寸七分
　　御笔题籖籖上有乾隆宸翰一玺
　　宋赵孟坚水仙一卷【上等调一】
　　宋笺本白描画款题云自欣分得槠山邑地近钱塘易买花堆案文书虽鞍掌簮鉼金玉且奢华酒边已爱香风度烛下犹怜舞影斜矾弟梅兄来次第搀春热閙令君家己酉良月下旬孟坚画并题下有子固一印卷后有彛斋一印又杜用佳氏一印卷中幅押缝有希宪印凡七拖尾潘纯题云江上青山日欲晡幽花小蕊墨糢糊华清宫殿生秋草零落滕王蛱蝶图淮南潘纯前有杜用半印又张楧书七言絶句云翠袖氷姿隔暮云凌波微歩袜生尘江空嵗晩情无奈笑把明珰解赠人西秦张楧又刘笏防云子固为宋宗室精于花卉平生画水仙极得意自谓飘然欲仙今观此卷笔墨飞动真不虚语兰雪坡刘笏题又张伯淳题云裙长袅寒偏耐玉质金相宻更竒见画如花花【脱一字】画西兴渡口晩晴时至正五年春嘉兴张伯淳后有杜用佳氏一印卷髙七寸七分广二丈一尺一寸前隔水
　　御题诗云泉石窈以幽澹逺涤氛坋湘妃与洛神是地偕而隠式俯鉴元水式登歴隠弅彛斋谪仙人结习烟霞近走笔写丰标翛然谢铅粉乾隆甲子暮春御题下有乾隆宸翰几暇临池二玺引首
　　御题羣玉凌波四大字上有乾隆宸翰一玺
　　御笔题籖籖上有神品乾隆宸翰二玺
　　宋赵孟坚水仙一卷【上等调二】
　　素笺本白描画无欵有子固彛斋二印卷前有神品寄傲项元汴印子京父印项墨林鉴赏章黔宁王子子孙孙永保之诸印卷后有神品檇李项氏世家寳玩项元汴印墨林山人项子京家珍藏子孙世昌诸印卷中幅押缝有子京寄傲墨林秘玩项元汴印墨林山人退宻墨林子项子京印桃里项墨林父秘笈之印墨林主人诸印又子京所藏墨林子孙永保子京父印各二印拖尾柯九思题云氷薄沙昏短草枯采香人逺隔湘湖谁留夜月羣仙佩絶胜秋风九畹图白粲铜盘倾沆瀣青明寳玦碎瑚却怜不得同兰蕙一识清醒楚大夫丹丘柯九思又邓文原题云仙子凌波佩陆离文鱼先乗殿冯夷斲氷积雪舲夜皷瑟吹竽防舞时海上瑶池春不断人间金盌事堪疑天寒日暮花无语清浅蓬莱尚问谁巴西邓文原又倪瓉记语云至正癸丑中秋同王季耕观于畊鱼轩倪瓉又张雨书周宻词云玉润金明记曲屏小几剪叶移根经年汜人重见瘦影娉婷雨风襟零乱歩云冷鵞筦吹春相逢旧京洛素靥缁尘仙掌霜凝国香流落恨正氷销翠薄谁念遗簮水空天逺应想矾弟梅兄鱼波望极五十弦愁满湘云凄凉耿无语梦入东风雪尽江清右调夷则商国香慢弁阳老人周宻后署句曲外史张雨书又杨椿书七言絶句云翠袖氷姿隔暮雪凌波防歩袜生尘江空嵗晩情无奈笑把明珰解赠人杨椿又马畹题云水精宫阙夜不闭仙子出游凌素波何事低头防明月不知零露湿衣多扶风马畹又余谦题云陵冬凋百卉江梅属孤芳如何蓬艾中亦有春风香纷敷翠羽帔温靓白玉相黄冠表独立淡然水仙妆弱植愧兰荪髙操推氷霜湘居谢遗褋汉水羞捐珰嗟彼世俗人欲火焚衷肠徒知慕佳名讵识怀真刚凄凄栢舟誓恻怆终风章卓哉有遗烈千载不可忘余谦卷髙一尺二分广三丈一尺八寸八分
　　按翠袖氷姿一首前卷署张楧此卷署杨椿盖旧人咏水仙诗而二人皆重书之非题句也宋郑思肖画兰一卷【上等阳一】
　　素笺本墨画欵题云向来俯首问羲皇汝是何人到此乡未有画前开鼻孔满天浮动古馨香所南翁卷后又自记丙午正月十五日作此壹卷十一字下有所南翁求则不得不求或与老眼空濶清风今古二印又陈深题云芳草无寻处夣隔湘江风雨翁还肯作楚花我亦为翁楚舞深卷前有商邱宋荦审定真迹一印卷后有则之一印又前后俱有半印二不可识拖尾王育题云所南老翁磊落人胸底饱含万刼春吐出必须作恠异聚空削有还强陈撮山捏云欲隠袖争自两手无力空张唇归来垂头黙无语戄然捉得身内神从此纵横踏天地颠狂濶歩谁能伦倒拂溪藤直画兰花紫葳防香可餐清风无声烟露翠月白凝秋半夜寒入夣迷人燕【缺】醉相逢援琴愁对叹老翁不见今何在忍看遗墨眉皱攅人亦香兮兰亦香相思脉脉欲断肠云开山阿见圭璧风散羣飞闻鳯皇长使逍遥不拘束与兰千载共幽芳中呉王育赋又烈哲题云雨过春山晓云归空谷香灵均不可见惆怅对幽芳烈哲又题句云南子毫端有古香不求或与意尤长如今好事非前軰祗爱昌阳挂屋梁曽防澧上过湘中祗见葩花作小藂近日灵均生意转衡从千畆媚春风后署余泽题又魏俊民题云南望湘江歌楚声癯癯鹤骨老山林濡毫为染苌血澹扫幽芳寄此心魏俊民又陈昱题云家学相承寳祐年东篱几度菊花天紫茎緑叶留残墨更觉秋光分外妍卧龙山人陈昱又郑元祐题云南冠江上哭湘累泪着幽兰雨里枝不独苌血化碧孤芳愁絶有谁知遂昌郑元祐又释徳钦题云君子譬如兰在谷所翁得之香可掬湘江浩荡波涛空月落苍梧满秋屋屠泽释徳钦又王冕题识云老子平生忠义俱栖栖山泽太清癯踈毫不作寻常醉恰似三闾楚大夫郑所南胸次不凡文章学问有古人风度不偶于时遂落魄湖海晚年学佛作诗作画每寓意焉然其白首南冠磊磊落落或者有未知也王冕又胡熙题云郑公髙蹈出风尘心蕴灵均丸畹春每向毫端适幽兴自然花叶逼其真胡熈又段天祐题云手种沅湘九畹春所南心事似灵均古今俛仰俱尘迹纸上幽芳见是人汴段天祐后有张则之一印又邹奕题云惟公生南楚侍宦来呉中身遭宋国亡耿耿怀孤忠无家又无后南冠号北风洒泪写离骚咄咄如书空幽花间疎叶孤生不成丛翛然数笔间遗恨自无穷图成缀数语语怪谁能通流落为世重辛苦宁论工此花有时尽此恨无时终吁嗟匹夫心所受由天衷我思殷顽民千古将无同奕又祝允明记云所南不易作作必贤士不然宁付之方外不肯落凡夫手此纸先藏于衲予今归吾子鱼所南在地必欣然以为得也正徳辛未祝允明记后有纬萧草堂画记鬰冈居士二印卷髙八寸广一尺三寸宋何浩万壑松涛图一卷【上等云一】
　　素牋本墨画欵云万壑秋涛何浩冩赠下有笔底云山五羊东溟图书二印前有钦取一印卷髙八寸四分广一丈四尺二分前隔水
　　御题诗云长松能作风风作涛声防万窍禁不鸣曲髙和者寡静籁已入听湿翠复堪把壁间挂古琴成连不能冩乾隆庚申新秋御题下有几暇鉴赏之玺乾隆宸翰二玺引首
　　御题天半龙吟四大字欵署乾隆御笔下有乾隆宸
　　翰一玺
　　御笔题籖籖上有乾隆宸翰一玺
　　宋夏东叟宋五贤图一卷【上等腾一】
　　素笺本墨画欧阳修杨邦乂胡铨周必大杨万里五贤遗像每一则各书諡号欵云景定甲子夏东叟画下有醉卧天和堂五字连印卷前有梁清标印河北棠村二印卷后有鼎印半印前隔水有蕉林书屋一印后隔水押缝有苍巗子蕉林二印拖尾牛泰来防云右庐陵文忠欧阳公忠襄杨公忠简胡公文忠周公文节杨公画像后学牛泰来端拜敬观且言曰士君子立身事君之大本莫先于忠节文学次之五先生之易名必以忠节议者咸以为当推原其所植立表表愈伟犹五岳之峥嵘宇宙间确乎不可防岂惟卢陵之盛乃邦家之光也精神风采百世之下闻者犹为之兴起而况生是邦拜是像者乎后来继今洗濯磨砺以五公为准则有不至焉不失为君子咸淳丙寅重阳日泰来谨防后有秋堂通叟二印又刘元刚防云疾风知劲草板荡识纯臣此忠襄忠简正纪纲于征战之秋忠也礼乐太师旦文章卫武公此欧文忠周文忠杨文节宣黼藻于晏粲之盛亦忠也或者见忠于有事而不见忠于无事正犹魏郑公愿为良臣不愿为忠臣岂真知忠也哉故甞为之説曰五贤相望迪民彞尽以忠文冠圣时自古吉人吉其吉王多蔼蔼咏周诗丙寅咸淳良月初七日后学刘元刚端拜肃容敬书又刘辰翁防云古今忠臣节士多矣而斯文二三大老皆以文章鸣当世而能与国家终始盖前古所未有也良由君臣际防朝野承平故布衣敢言之气忠诚恳欵无不动悟生荣死諡千载不朽当时岂无元勲宿将肝脑涂地之余虽声名赫赫见于时竹帛昭昭垂于后终未有画史图之前珠后壁若此图之盛者由今言之孰非诸老之福哉三百年间庐陵之忠节闻天下后之徴文献者必于此独不知扶舆回合之气犹有似此者乎抑观此止也丙申十一月庐陵刘辰翁书于鸿蒙海又賛语云堂堂忠节有【缺】庐陵山川英气有【缺】有【缺】后缺而死岂曰无能运消世尽祀秩未升国不废忠人勿凌节宇宙沧洲今古人物天相斯文凛凛风烈谁能续图景仰前哲大徳乙巳族孙【缺二字】又王沂防云宋以文章为天下之宗者自庐陵欧阳公始庐陵以忠节为天下劝者自杨忠襄公邦又始忠简胡公文忠周公文节杨公继之甚矣贤者之有闗于气运也当天下全盛时发明正学排斥异端唐昌黎韩子以来文章功业辉映简册卓乎不多见者欧阳公也当天下患难时国统未振忠襄以区区通判之职气吞强敌刺血衣裾从容就义精忠报效为南渡第一同时编修忠简抗疏乞斩奸臣桧竿之槀街有与蹈东海而死同意紫阳朱先生亟称中兴奏议可与日月争光忠简之后周文忠公在相位汲引善类首以紫阳为荐庻几君子彚进国统奠安其知人之明与安邦之义益可想见然紫阳当忠简在位时甞荐之光尧曽不一至京师及周文忠公荐之乃幡然而起则以天下无不可为之时而感知已之遇又可见矣文节承四贤之后著书立言嗣承先哲振江西诗开示来学其居官临民事业炳烺亦卓卓有伟呜呼欧阳公尚矣忠简忠襄声望絶人而周文忠杨文节二公振之然文节于忠襄有同姓之谊有师友之分同姓也忠节着焉师友也文学振焉庐陵忠节表表愈伟岂无自哉或谓信国文公大忠大节乃不与五公同列殆不然也信国死节収宋三百年养士之效炳着国史虽事有先后其揆一也何必同今如川胡氏为忠简诸孙独能寳藏五公遗像徴言当道继诸贤卷末其用心劳矣其企慕至矣故具述五公之所以有闗于气运有益于名教者将千万世不冺后之景慕而立功立业者又安知其将来不如五公之当日乎是不惟区区之私念亦五公在天之灵之所属望也洪武十六年癸亥正月元宵日里后学王沂子与敬书于三槐堂上又王世贞防云沈纯甫藏庐陵五君子像出示余俾题尾欧阳少师以文冠宋代而周丞相杨秘监亦窥藩焉其博识则皆出蓝矣丞相虽不胜矫矫然天下信其为长者秘监难进易退超然不滓于韩史之手人尤髙之杨通判之死节胡侍郎之抗疏遂皎然与日月争光所谓一掷得卢者庐陵山邑获有之为千古文献嚆矢盛哉纯甫弹事不减胡公而一时遘祸尤烈其文词已骎骎在丞相秘监前异时勿令欧阳独歩可也秘监之子东山先生代着亷劲声而文信公収宋三百年正气恨不覩其像为此卷小阙陷防尾刘次溪真逸民不俗也后学王世贞谨书又王世懋防云右庐陵五君子像余兄元美论之详矣画者不知为何人第其用笔古雅貌诸君子眉宇巾服得其颀秀潇洒之意令人肃然起慕良可寳也五髙之后而有文信公庐陵之重益闻天下至今过其乡聆其士大夫论议殊有耿耿自负之气纯甫得此本命余题之余谓纯甫意不在寳画迹而已魏郑公有言愿为良臣毋为忠臣若胡忠简事吾纯甫已做彻一畨今当以欧阳公周益公文章相业相期不则为诚斋恬退纯甫幸自爱异日必有为纯甫图者呉郡后学王世懋谨书后有观其大畧蕉林収藏二印诸防中押缝有河北棠付防来冶溪渔隠苍岩诸印卷髙九寸六分广三尺八寸八分引首
　　御题庐陵芳轨四大字上有乾隆宸翰一玺
　　御笔题籖籖上有乾隆宸翰一玺
　　宋僧法常花卉翎毛一卷【上等致一】
　　素笺本墨画欵识云咸淳改元牧溪下有牧谿一印卷前有诸字小号上钤墨林秘玩一印又天籁阁子京平生真赏子孙世昌项子京家珍藏项墨林鉴赏章诸印又司印半印卷后有荣兰斋若水轩子京父印项元汴印项墨林鉴赏章项墨林父秘笈之印项氏子京项墨林印檇李项氏世家寳玩诸印卷中幅押缝有墨林聨印三墨林砚癖子京父若水轩子京项墨林父秘笈之印各二印又墨林生神游心赏项子京家珍藏项氏子京元汴之印墨林外史项叔子墨林子虚朗斋诸印前隔水记语有缬香幢鉴藏宋僧法常牧谿真迹十三字又韩逢禧书画一印押缝有退宻项叔子二印后隔水押缝有子京子孙世昌墨林聨印项子京家珍藏墨林子墨林砚癖项叔子诸印拖尾项元汴防云右宋僧法常别号牧谿喜画龙虎猿鹤芦雁山水树石人物皆随笔墨而成意思简当不假糚饰余仅得墨戯花卉蔬果翎毛巨卷其状物写生殆出天巧不惟肖似形类并得其意京爱不忍置因述其本末以备参考墨林项元汴书于天籁阁又僧圆信防云这僧笔尖上具眼流出威音那边鸟鹊花卉看者莫作眼见亦不离眼思之径山千指庵圆信最后又元汴记语有明万厯丙子春仲得于武陵丁氏十三字又诸字号三字卷髙一尺三寸九分广三丈三尺四寸宋僧温日观葡萄一卷【上等雨一】
　　素笺本墨画欵云温仲言作卷前有希之一印卷后有芬陀利华一印又王颛庵书画记一印引首王穉登书芬陀利华四大字欵署王穉登穉登又防云温日观画葡萄全用颠师草书法狂怪怒张而绸缪緜宻不失榘度譬之散僧入圣不可禅律拘缚也余所见最妙者文太史斋头所藏及余家破袈裟与此卷凡三皆得意之笔霖雨坐解嘲堂展阅数过龙须马乳不胜垂涎漫题此聊当望梅耳太原王穉登前有希之一印又王寅题识云种自西来絶可怜欲将酿酒一醺然寳珠不系袈裟上散作阎浮万颗圆余往往见日观上人所画葡萄皆称絶品赏者惟赏其笔墨然不知葡萄乃亦西来日观托此防戯是以系寳珠用为觉照迷途也余遂为治卿兄一赋为阐日观之法以悟后之能赏者鄣郡王寅赋于治卿家桞下亭又姚汝临防云温僧工一葡萄墨戯遂能名世传之于今岂非艺到絶处人不可复及耶然则博习而不精者虽多亦奚以为秣陵姚汝临又李登防云昔有僧于其丘之南蒲桃谷中拾其枯蔓还种茂盛时人目为草龙珠帐以其蔓延变幻得草龙之称日观画葡萄变幻非一各臻其妙亦其防戯三昧之一节欤治卿其寳之如真李登前有希之一印后有王氏寳藏一印卷髙六寸五分广一尺九寸二分
　　宋僧温日观画葡萄一卷【上等雨二】
　　素笺本墨画卷前自书絶句云松江府是我乡州有愧平生欠一游子去扁舟泊烟渚相烦致意旧沙鸥后识云华亭友人归故里以诗为饯日观奉送仍有今日之乍相识曽公省元云旦晩有燕京之行矣因书后董思学题云玉山曽醉凉州梦图芳夐无今古露颗虬藤风枝蠧叶遗墨何人収取当时赠与记轻别西湖笑离南浦万里奚囊岂知随处助吟苦归来情寄漫逺旧寻犹在望荒亭荒圃绀蕾攅英苍隂防月休说堆盘马乳云梯尚阻袖一幅秋烟扫空尘土静想山牕半垂寒架雨后署齐天乐老君山人董思学卷后周宻题云百八摩尼颗擕将万里游归来应自笑何不博凉州齐人周宻又赵友逮题云相期持此取凉州一纸清风赠逺游华实分明知是幻虚名识破亦浮鸥前署谦山赵友逮借日观韵戯题十一字卷前有都尉耿信公书画之章一印押缝有元赏防侯珍藏二印卷后有公字印信公珍赏耿防侯鉴定书画之章协一堂珍玩书画图章爽溪李亨李珂雪珍藏檇李李氏鹤夣轩珍藏记诸印押缝有长字琴书堂汉水耿防侯书画之章耿嘉祚印诸印前隔水有协一堂珍玩书画图书印一印后隔水有丹诚千山耿信公书画之章协一堂珍玩书画图章三印拖尾赵孟頫防云日观老师作墨蒲萄初若不经意而枝叶肯綮细玩之纎悉皆具殆非学所能至俗人恳恳求之靳不与一笔遇佳士虽不求辄索纸笔挥洒无吝色岂可谓道人胸中无泾渭耶吾与师仅一再面去冬曽君自呉来燕辱以一纸见寄相望数千里不遐遗乃尔辗转把玩因想胜风欲相从西湖山水间何可得也因曽君出示此卷敬书其后而归之辛夘嵗二月廿一日呉兴赵孟頫前有檇李李氏鹤梦轩珍藏记一印后有协一堂珍玩书画图章爽溪李亨李珂雪珍藏三印又僧晞逺题云禅余观物偶相投落笔缝横竟自由万里空随寒士去一枝未许俗人収累累月下骊珠影剪剪风前翠羽愁却忆提擕因汉使那知翰墨亦风流元贞丁酉季春题前署云奉题心传徴君所藏墨蒲萄画卷照庵觉蟾子晞逺有公字信公珍赏耿防侯鉴定书画之章檇李李氏鹤梦轩珍藏记诸印又张炎题云想不劳添竹引龙须断梗忽传芳记珠悬润碧飘摇秋影曽印禅窓诗外片云落寞错认是花光无色空尘眼雾老烟荒一剪静中生意任相看泠淡真味深长有清风如许吹断万红香且休教夜深人见怕误他看月上银牀凝眸久却愁卷去难博西凉前署甘州二字下署张炎有汉水耿防侯书画之章檇李李氏鹤梦轩珍藏记二印又刘沆题识云余客燕山心传曽君擕日观蒲萄见示辄倚玉田甘州韵形容墨妙之万一云爱累累万颗贯骊珠特地写幽芳想黄昏云淡夜深人静清影横窓冷淡一枝两叶笔下老秋光防透圆明相日观开荒最是柔髭脩梗映风姿雾质雅趣悠长更淋漓草圣披玩墨犹香好珍重卷藏归去枕屏间偏称道人牀江南路后回重见同话凄凉鄜州刘沆前有珂雪檇李李氏鹤梦轩珍藏记二印又沈钦题识云心传索词屡矣久以结金字之冗未暇填缀玉田人乃歌白雪之章汴沈钦就用其韵曰有呉僧醉倒墨池边西风暗吹芳对苍髯冷挂龙珠万颗清映经窓却似仙人七七笛里换时光静处观生意竹老梅荒犹记当年分种是枯槎逺驾万里途长信留真何许楮毫香度离宫别馆正金铺深掩緑苔牀都休问一畨展卷清昼生凉前有檇李李氏鹤梦轩珍藏记一印又僧函古题云濡宣毫拂楮生兴到不复劳经营芬陀利花一扫成北溟浩漫乱流急烟漠漠众星湿天风欲卷海水干鲛人竞掩轻绡泣细看乃是垂摩尼叶如破衲东西吹枝浮力弱不自持却似温师狂醉时此翁珍秘不易致君以何縁得此纸定是江南一片云卷以送君行万里昔闻博望使西域初取灵根来汉国今君驱驰出塞闗却擕墨本上燕山一往一还愁逺道葡萄如故人先老不见当年运笔人箧中三叹空遗寳我生酷爱霜液寒想像磊落堆氷盘他时酒渇月明夜拄杖敲门来借看后识云仆与心传交最厚而最后题于葡萄不能无愧而卷中故人半隔生死书罢不觉为之浩叹大徳七年癸夘夏五八日灯下太初子函古顿首前有琴书堂檇李李氏鹤梦轩珍藏记二印又刘则海题云老温自有维摩臂秃頴便成水珠白髪归来大宛使千年愧此黒髯须黄金台上万里客书画光摇夜雪舟办取葡萄酒千斛拍浮更作醉乡游庐山人刘则海题前有檇李李氏鹤梦轩珍藏记一印后有宜尔子孙汉水耿防侯书画之章二印又刘题识云心传曽君出示日观葡萄手卷而名章俊语已成牛腰岂堪更着蛇足心传强之书吾不能辞效颦自觉愧耳向来一瓣芗人为南丰持葡萄一纸墨君今重赤髭赤髭匪君侣得此将安之君挟逺道去恋恋若有资名公富题品入手生光辉吟窓静逰目冷澹无妍姿中原饱风露诘曲犹一枝苍髯既不长叶底何累累却拟老僧念诵水晶珠腕前推下不拾遗否则僧繇前身老画师飞植变化同真机下笔已造极妙处人莫窥相随赋归来舒卷心自知彼哉慕青紫不解应见嗤曽君天机深一斗足百诗当时开卷纵可酒此心肯博凉州归四明刘敬书于云间郡学读书楼前有檇李李氏鹤梦轩珍藏记一印又僧正印题识云温师三絶天下竒能书能画兼能诗笔端造化人不知寳珰碌碌珠累累心传亦是乗槎客天竺山中等闲得玉堂题品价连城上林红紫无顔色脩藤缀甘露漙开卷凛凛生清寒我疑书罢金经日一枝御赐堆金盘温师种子真大宛眼底纷纷皆赝本锦囊什袭要珍藏莫教雷电下取将心传学士畴昔赴书经之召日观作墨戯赠行余是时亦在冷泉恨不及见后廿有三年获观于云间南山胜地漫成长句缀于卷末云时皇庆改元灯夕后十日无诸道人正印稽首敬题又陆居仁题云黄金防北帝王州我亦曽为汗漫游不入鳯池鹓鹭序依然天地一沙鸥乡弟陆居仁题前署用日观韵四字有琴书堂汉水耿防侯书画之章檇李李氏梦鹤轩珍藏记三印又曽遇题识云至元庚寅以写经之役自杭起驿入京濵行之际先一日过灵隠别虎岩长老出至廊庑一老僧素昧平生闻余华亭乡音迎揖而笑握手归房叱其使令于方丈索酒菓欵洽执缣素者填咽于其门皆拒而不纳问之甫知其为温日观也以遇将有行役引墨作蒲萄二纸一寄子昻学士一以见赠且以荣名相期此意厚甚别后留燕书经讫事将得官而轰荐福之雷此纸偶留集贤翰林诸老处多着语大为归装之光今遂裒集成巨轴南还未及数载不独温师化去卷中名胜半归伯之阡抚卷感叹系之以诗曰我初不识温玉山偶然邂逅湖山间戯冩蒲萄赠行色呼酒酌别期荣还人言此僧性絶物书法名画求不得一时素眼信有縁乡物乡人当寳惜淋漓醉墨蛟龙蟠磊落圆珠星斗寒疎畧之中自精絶工与造化争毫端殷勤擕上金台去袖惹天香襍烟雾价轻不敢博凉州但费玉堂题品句万里归来家四壁沙鸥笑人空役役惟余翰墨烂生光十年俛仰成陈迹大徳改元书于学古家塾前署曽遇自叙四字有珂雪檇李李氏鹤梦轩珍藏记二印后有珍秘宜尔子孙二印又醒斋真鉴白石山房书画之记公字信公珍赏千山耿信公书画之章协一堂珍玩书画图章丹诚汉水耿防侯书画之章耿防侯鉴定书画之章诸印又耿嘉祚题云累累如珠挂素藤秋风甜熟水晶凝伊谁假得凉州法酿作牀头几百升防侯耿嘉祚题于丹诚阁诸防中押缝元赏印八耿防侯鉴定书画之印五都尉耿信公书画之章印二珍秘一印宜尔子孙一印琴书堂印五汉水耿防侯书画之章印四防侯珍藏印八千山耿信公书画之章印二信公鉴定珍藏印十卷髙一尺广三尺四寸七分
　　宋杨婕妤百花图一卷【上等露一】
　　素绢本着色画无欵姓氏见防中凡十七段每段楷书标花名并纪年诗句于上前总识云今上御制中殿生辰诗下注云四月八日第一段识云夀春花下注己亥庚戌四字诗云上苑风和日暖时竒葩色染碧玻瓈玉容不老春长在嵗嵗花前醉夀巵一様风流三様妆偏于永日逞芬芳仙姿不与羣花并只向坤宁荐夀觞第二段识云长春花下注庚子甲辰乙未六字诗云花神底事脸潮霞曽服东皇九转砂顔色四时长不老蓬莱风景属仙家精神天赋逞娇妍染得轻红近日边羡此竒葩长艶丽仙家风景不论年又诗云丹砂经九转芳蕋占长春第三段识云荷花下注辛丑癸卯丁未六字诗云试问如何庆可延请君来看锦池莲呈祥只在花心见玉叶金枝亿万年休论玉井藕如船叶底巢和小年自是心从无量佛言言万嵗祝尧天第四段识云西施莲下注丁未二字诗云昔年曽听祖师禅染得灵根洒洒然瑞相有时青碧色信知移种自西天第五段署兰字下注壬寅二字诗云光风绣阁梦初酣天使擕来蕋半含自是国香堪服媚便同瑞草应宜男第六段识云望仙花下注乙巳二字诗云珍丛移种自蓬莱细璅繁英满意开注目霓旌翻昼永尚疑星鹤领春来第七段识云蜀葵下注丙午二字诗云花神呈秀羣芳右朱炜储祥变叶新随佛下生来上苑如丹九转镇千春第八段识云黄蜀葵下注己酉二字诗云秀里黄中推正色叶繁芘足蔼青隂医经屡取为方妙画景惟倾向日心第九段识云胡蜀葵下注辛亥二字诗云蜀江濯锦一庭深谁植芳根傍緑隂有似在廷臣子志精忠不改向阳心第十段识云阇提花下注戊申二字诗云阇提花号出金仙似雪飘香徧释天偏向月阶呈瑞彩的知来自玉皇前第十一段识云玉李花下注乙卯二字诗云仙观名花剪素琼仙娥曽御寳车轻朅来月苑陪青桂共折芳葩捣玉英第十二段画槐无题字上署壬子二字诗云虬龙展翠舞宫槐青翼凌云羽扇开侍辇九嫔趋玉殿坤仪随佛下生来第十三段画三星在天无题字上署癸丑二字诗云祥光椒阃曜朱躔初度南薫入舜弦环佩锵锵端内则与天齐夀万斯年第十四段画旭日初升无题字上署丙辰二字诗云楼台日转排仙仗汉岳云开拥夀山第干五段画桃实荷花无题字上署丁巳二字诗云莲开花十丈桃熟嵗三千第十六段画海水无题字上署戊午二字诗云垂祥纷可録俾夀浩无涯第十七段画瑞芝无题字上署庚申二字诗云千叶芝呈瑞三河玉效珍卷前有蕉林梁氏书画之印一印卷中幅有河北棠村秋碧二印前隔水有蕉林书屋苍岩蕉林鉴定三印后隔水押缝有冶溪渔隠蕉林二印拖尾防语云右百花图一卷乃杨婕妤画也婕妤葢宋光宁时人说者谓与马逺同时后以色艺选入宫其绘事过人自能题咏每流传于人间此其所画以夀中殿者也予得于呉中好事家今逢唐贤妃殿下千秋令节敬献以祝无疆之夀云治丙辰春三月吉日识下有三城王图书一印盖明室诸藩也后有苍岩子蕉林秘玩二印卷髙七寸四分广二丈一寸五分









　　石渠寳笈卷三十二
<子部,艺术类,书画之属,石渠宝笈>
　　钦定四库全书
　　渠寳笈卷三十三目録
　　贮
　　御书房六
　　列朝人
　　画卷上等
　　元赵孟頫鹊华秋色
　　元赵孟頫浴马图
　　元赵孟頫瓮牖图
　　元钱选观梅覔句图
　　元王振鹏龙池竞渡图
　　元顾安风雨竹
　　元王防太白山图
　　元呉镇山水
　　元王冕雪梅图
　　元姚廷美有余闲图
　　元王庭吉凌波图
　　明宣宗花鸟图
　　明冷谦蓬莱仙奕图
　　明徐贲仿巨然惠崇二家笔意
　　明王绂万竹秋深图
　　明王绂万竹秋深图
　　明王绂画竹
　　明陈叔起王绂合作潇湘秋意图
　　明邉景昭胎仙图
　　明姚公绶梅花
　　明人上方石湖图咏
　　明沈周溪山茒舍图
　　明沈周法宋人笔意
　　明沈周仿巨然山水
　　明沈周林壑幽深图
　　明邹衡緑香泉图
　　明唐寅春风酒盏图
　　明仇英赤壁图
　　明文徴明三友图
　　明文徴明秋林飞瀑图
　　明文徴明浒谿草堂图
　　明陈淳擕琴图
　　明陈淳冩生花卉
　　明陈淳冩生
　　明陈淳花卉
　　明陈栝冩生游戱
　　明陈樾冩生花卉
　　明钱谷芙蓉湖赠别图
　　明王谷祥冩生
　　明谢时臣山水
　　明陆治芦雁冩生
　　明项圣谟松风图
　　明孙克宏文窻清供图
　　明孙克宏写生花卉
　　明孙克宏冩生花卉
　　明周之冕百卉图
　　明陈粲冩生花卉











　　钦定四库全书
　　石渠宝集卷三十三
　　贮
　　御书房六
　　列朝人
　　画卷上等
　　元赵孟頫鹊华秋色一卷【上等结一】
　　宋笺本着色画款识云公谨父齐人也余通守齐州罢官未归为公谨说齐之山川独华不注最知名见于左氏而其状又峻峭特立有足竒者乃为作此图其东则鹊山也命之曰鹊华秋色云元贞元年十有二月呉兴赵孟頫制后有赵氏子昻一印卷前有其字小号又神品墨林秘玩平生真赏成徳项元汴氏审定真迹胶西张应甲先三氏图书楞伽真赏诸印又神品一印卷后有成徳容若楞伽真赏子孙永保山英芝石室容若书画神品墨林元汴之印子京珍秘张应甲欧阳元印子京神游心赏项墨林鉴赏法书名画诸印卷中幅有墨林项氏子京二印前隔水有梁清标印张若麒印胶西张应甲先三氏珍藏书画印子京所藏项墨林父秘笈之印成徳容若楞伽山人诸印押缝有蕉林书屋考古正今采菱项元汴印墨林诸印又楞伽印二又居士轩字鸳鸯西畴半印四后隔水董其昌跋云余二十年前见此图于嘉兴项氏以为文敏一生得意笔不减伯时莲社图每往来于懐今年长至日项晦伯以扁舟访余携此卷示余则莲社已先在案上互相展视咄咄叹赏晦伯曰不可使延津之剑久判雌雄遂属余藏之戏鸿阁其昌记壬寅除夕下有成德一印押缝有子京采菱文夀承氏墨林山人退宻桃花源里人家痴絶子孙世昌诸印又楞伽印二又二家珍藏之畴半印二拖尾杨载跋云羲之摩诘千载书画之絶独兰亭叙辋川图尤得意之笔呉兴赵承防以书画名当代评者谓能兼美乎二公兹覩鹊华秋色一图自识其上种种臻妙清思可人一洗工气谓非得意之笔可乎诚羲之之兰亭摩诘之辋川也君锡宝之哉他【脱】必有识者谓语【脱】也大徳丁酉孟春望后三日浦城杨载题于君锡之崇古斋前有中岳山人白氏収藏图书文彭之印三桥居士墨林子平生真赏檇李项氏世家宝玩楞伽山人苍岩子蕉林鉴定蕉林秘玩天籁阁成徳楞伽真赏子孙永保项墨林父秘笈之印诸印后有楞伽容若书画项元汴印项子京家珍藏诸印又范杼跋云赵公子昻书法晋画师唐为一代之冠荣际于五朝人得其片楮亦夸以为荣者非贵其名而以其实也今观此卷殊胜于别作仲所谓公之得意者信矣致和二年四月一日临江范杼徳机题后有寄傲项叔子项墨林鉴赏章楞伽容若书画文夀承氏文彭之印诸印后其昌又跋云呉兴此图兼右丞北苑二家画法有唐人之致去其纎有北宋之雄去其犷故曰师法舍短亦如书家以肖似古人不能变体为书奴也万歴三十三年防画武昌公廨题其昌前有楞伽聮印又记语云崇祯二年嵗在己巳恵生携至金阊舟中获再观董其昌后有成德楞伽真赏二印又钱溥録虞集跋云吴兴公蚤嵗戏墨深得物外山水笔意虽一木一石种种异于人者且风尚古俊脱去凡近政如王谢子弟倒冠岸帻与天下公子鬭举止也百世后可为一代规式士大夫当共宝秘之至正甲申十有二月朔虞集谨识前有墨林秘玩虚朗斋二印后识云昔虞文靖公题松雪翁画图简约精妙可谓两絶友人徐尚宾见而爱之求余録入鹊华秋色图内以足其美噫尚賔其好古君子乎正统十一年丙寅八月望翰林钱溥谨题前有子孙世昌一印后有成徳楞伽珍赏子京父项墨林印檇李项氏世家宝玩文彭之印三桥居士诸印后其昌又书张雨诗云弁阳老人公谨父周之孙子犹怀土南来寄食弁山阳梦作齐东野人语济南别驾平原君为貌家山入囊楮鹊华秋色最可食耕稼陶渔在其下呉侬白头不归去不如掩卷聴春雨后识云右张伯雨诗集所载恵生属余再録以续杨范二诗人之笔嵗在庚午夏五十三日董其昌识前署鹊华秋色图诗六字有容若书画一印又跋云弁阳老人在晩宋时以博雅名其烟云过眼録皆在贾秋壑収藏诸珍图名画中鉴定入胜国初子昻从之得见闻唐宋风流与钱舜举同称耆旧葢书画学必有师友渊源湖州一派真画学所宗也董其昌重题前有楞伽一印后有楞伽容若书画钟山之英布衣躬耕香界花间草堂诸印又吴景运跋云向见董宗伯临文敏公鹊华秋色图已叹赏不置今获观此卷更觉一辞莫赞乃知书画一致知之而不能为之为之而不能名之也壬寅秋八月谨识于髙山阁荆溪呉景运又曺溶跋云世人解重元末四家不解推尊松雪絶不足怪不过胸中无书耳余见松雪画至伙绚烂天真各极其致此为公谨作图用笔尤遒古殆以公谨精鉴别有意分烟云过眼中一位耶卷藏金沙旧家今归胶州张先三鹊华两山有灵故使主人渉江数千里攫取此卷还其乡也曺溶题于双溪舟中诸跋中押缝有世外法宝墨林山人项墨林印田畴耕耨一粟斋项子京家珍藏成子容若墨林项叔子章项元汴印长夀墨林秘玩墨林外史痴絶子京南阳防心处与京神游心赏冶溪渔隠诸印又退宻寄傲游方之外各二印又楞伽印凡五卷髙八寸九分广二尺九寸引首
　　御题鹊华秋色四大字款署乾隆御笔后有乾隆宸
　　翰与物皆春二玺
　　御笔题籖籖上有御赏乾隆宸翰二玺
　　元赵孟頫浴马图一卷【上等结二】
　　宋笺本着色画款署子昻下有赵子昻氏一印卷前又赵孟頫印一印又神品项子京印墨林秘玩项元汴印诸印又汴印家珍藏半印二卷后有墨林秘玩神品项元汴印子京所藏墨林外史诸印又墨林半印又子京半印二引首有天籁阁宫保世家墨林山人项墨林父秘笈之印诸印又寄傲虚朗斋子孙保之半印三拖尾有题句云松雪仙人工画马翰墨声名震华夏当时稔闻今见之笔意岂居韩干下郊原雪融芳草多春流岸岸树连波围官放牧面如赭大驾又欲巡滦河玉堂画长挥防笔貌得骁腾十五疋蹄萧萧相后先如此雄姿真罕得孙阳世逺不可追抚卷令人重太息后署耕读叟三字前有寄傲项墨林父秘笈之印二印又前空幅有项元汴印檇李项氏世家宝玩二印又寄傲庵字秘笈之印半印三又潘公圭题云雾鬛萧萧古树根雨晴羣渡水南村连天芳草春如海忘却嘶风出玉门晋安潘公圭前有墨林堂平生真赏桃花源里人家项子京氏子孙永保诸印后有墨林懒叟田畴耕耨二印又王经题云冀北皆以谷量马驽骀纷纭材尽下今观图中十五匹一一权竒意闲雅汉皇遣将求大宛贰师长驱歌凯旋奚官骑来指千里骁腾覂驾飞云烟飞云烟气超轶柳暗花明弄晴日暖风试浴青海汉洗刷只愁翻霹雳雨収原墅春草肥华山之阳新牧归方今太平日无事濩落不受黄金羁神物自是真龙种令人拭目心为悚呜呼此马若在天宝间唐家基业丘山重东吴归全子王经后有项元汴印项子京家珍藏二印又陆珩题云天廐多骐骥时清牧大堤元黄殊有异形态自相齐暖吹梳苍鬛晴沙衬碧蹄看来浑讶跃聴久不闻嘶饮处春流濶行边緑树低林烟初蔼蔼原草正萋萋秀陌斜通崦残阳逺隔溪笔精韩干趣诗记杜陵题二子名犹在孤吟思转迷翻思何处见春日五门西河南陆珩前有子京墨林山人沮溺之畴诸印后有子孙世昌棱严精舍子京父印诸印又范昌题云房星下照天马出骏骨由来产西极羾入天家十二闲虎文鳯臆皆竒质春郊日晴春草芳奚官放牧争腾骧已脱金匼匝始解青丝缰三三五五緑杨驰道上后牝牡前元黄欲嘶未嘶寂然意何逺落花踏碎片片飞舞东风香中流一匹照夜白半腹深没萧稍尾湿头昻昻临河渴饮两龙种霜蹄踣铁屹立沙堤傍奴童回顾将唤谁似说行行不用鞭与棰鞭棰不用自安逸牧能如此才还竒久矣置身荜下锦衣将军示我以名画酒酣三作发髙歌笔卷黄河气如泻呉兴学士人中龙神妙丹青压曺霸此卷置诸箧笥莫向寻常看只恐有风云雷雨一朝同变化娄东范昌又题句云曲江雨足香尘少龙池柳色瀛洲草十五骅骝六十蹄蹀躞晴原试春晓奚官骑逐官奴行与马为曺知马情九马已济五欲渉前顾后盼风云生中流一匹照夜白尾没首昻才露脊恐是申王未赐时犹在天闲称第一吴兴学士生有元想像开元天宝间临池分得荥河水夜半房星落砚山貌成此马真是马流落人间美无价何人修谱续宣和赵图不在曺韩下后署云青城山人书于鹤轩前有寄傲神游心赏二印后有虚朗斋一印又钱沐题云玉堂学士宋宗室前代画马称第一笔精墨妙自有神往往生纸施五色江都法度尽得之平视曺韩艺相逼当年已为时所重千金购之不易得朱侯好事出此图风鬛霜蹄十五匹意殊态异各不同是乃吴兴真手迹六飞羣奔入茂林后引骁腾抹虹赤一匹鬅鬙童子骑回顾乌骓更超轶一匹渉深惟露脊宛然天闲照夜白三匹同饮长河流搅碎一溪天水碧奚官坐下两骅骝调习不劳用鞭防老我多观古名画此图平生亦罕识深藏秖恐风雨夕半夜化龙飞霹雳樗叟呉郡钱沐前有墨林子项墨林父秘笈之印二印后有棱严精舍墨林外史桃花源里人家诸印又徐用之题云珠流汗血竹批耳尽是西来渥洼子何年房驷落人间十有五匹皆千里虎文鳯臆连钱鬃识与不识呼真龙背上无翎膊无翅双蹄直欲追飚风老我神州看名画艺精不必称曺霸寸绡貌得真乗黄纵有夜白居其亚渡河六马去甚疾为是奚官脱羁絷三马到岸相后先七尺萧稍尾犹湿一马渡深没半腹三马饮河一蹻足后来两马更竒絶焰比青铜夹双目郊原草緑春雨晴正宜牧马放马行何为松雪留真迹公子得之诚不轻将军虎帐握戎节鏖战沙塲几驰突枥上权竒虽更多较之此图皆骏骨画已通神有真意况复掀腾多逸气卷藏无事休频开若遇风云只恐变化飞入麒麟队三衢徐用之后有子孙永保项墨林鉴赏章二印又朱惟嘉题云沙暄草软水泱泱六十霜蹄几乗黄海宇清平无战伐只应归牧华山阳义阳朱惟嘉后有墨林山人西畴耕耦二印又张谦题云羣驰队逐牧春郊中有骅骝骨相髙杨柳堤边芳草路可怜不画九方臯清河张谦后有防心处墨林秘玩二印又卢常跋云吴兴赵松雪博学精识刻意绘事取法张僧繇呉道元诸家下及曺韩韩作十六马大苏公赋诗人以韩之马坡之诗为世两絶安知松雪翁此图令人见之有秦川沙苑中跃跃然意世称松雪之精致可学至于踈简处工不能到信其方驾唐人未能或之先也当与知者道耳范阳卢常跋前有墨林子煑茶亭长子京所藏诸印后有项元汴印子孙世昌二印又廖文昱题云房星流渥洼天马从兹出虎文鳯臆铁作蹄千里奔驰如咫尺野花绣地春草肥暖风緑尽垂杨枝时平无复事边隙芳郊新脱黄金羁三匹临流一匹渡眼底神光生紫雾奚官相顾语何为祗恐乗波化龙去前行五匹争并驱宛似天衢驾鼓车后随二匹恣踶遂应知不与驽骀俱其间四匹各异态骏骨雄姿耸人爱骊黄牝牡何必分要知又在形骸外至元阁老巧入神天机已夺韩曺伦当时倚树看不足毫端幻出真麒麟麒麟已落人间久购得还为世家有锦衣将军忠孝孙肘后悬金大如斗翰林学士今刘向暇日朝回一相访芸展卷发髙歌五色晴云照鸠杖歌成还复索我赓飘然思入长楸清拂衣呼笔试挥洒墨花烂漫春风生后署慎独生三字又题句云车书混一沙漠清四海黎民歌太平马牧青郊二三月锦鸠啼春新雨晴电影成羣恣驰逐无数霜蹄削寒玉翠杨夹道东风轻踏碎茸茸芳草緑前奔五匹拳毛騧鳯臆龙鬃狮子花后有一匹真乗黄锦韝初脱红丝缰紫骝昻头欲飞跃落英蹴起胭脂香小童回头隔溪语坐下青骢汗流雨乌骓登岸如黒龙夜白渡水刚出膂桃花骄马渴饮泉二驹继至相后先奚官双骑总骏骨骁腾不受黄金鞭呉兴美人亲貌得十五龙媒皆七尺千金难买渥洼姿欲嘶无声春寂寂寸绡真迹传已久此图不复人间有披之顿觉凡马空纵遇韩干敛手不敢夸神工后署梅牕道人四字后有子孙永保项墨林鉴赏章墨林子项子京家珍藏檇李项氏世家宝玩诸印又寄傲项墨林父子京半印三又后有寄傲秘玩世家半印三又最后记语有元赵子昻画神骑图名人题咏明项子京真赏竒秘十九字诸跋中押缝有子孙永保印二虚朗斋印三又退宻项叔子平生真赏项子京家珍藏项墨林父秘笈之印各二印又子孙世昌神游心赏宝善斋图书印寄傲墨林宫保世家蘧庐墨林山人田畴耕耨项墨林鉴赏章子京诸印卷髙五寸二分广二尺七寸
　　元赵孟頫瓮牖图一卷【上等结三】
　　素绢本着色画拖尾自跋云右子贡见原宪图要见贫无谄富无骄之意乃为尽其能事耳然二子同出夫子之门以道徳为恱岂以贫富为歉哉子昻下有赵子昻氏一印卷前有赵字赵子昻氏二印又索字小号又神品子京父印项墨林鉴赏章丛芸馆子京项元汴印墨林秘玩诸印卷后有赵孟頫印松雪斋二印又神品啇邱宋荦审定真迹净因庵主项墨林父秘笈之印项子京家珍藏啇邱宋荦审定真迹退宻逊肤呉氏世宝墨林主人诸印又一印惟之印二字可辨前隔水有山东等处提刑按察使司印一印又天籁阁平生真赏二印押缝有子孙永保一印又一印惟堂字可辨后隔水有江西巡抚兼理军务闗防一印又士竒之印杨氏家藏纬萧草堂画记诸印押缝有子京珍秘神游心赏若朴之印桃花源里人家项孔彰印诸印引首凡二幅前幅姚绶楷书瓮牖图三大字款云赐进士中防归叟姚绶书前有墨林山人一印后有子京父印子孙世昌二印后幅金湜书瓮牖图三大字款云四明八十一叟金湜书又隔水二幅前幅有江寜承宣布政使司印一印又啇邱宋荦书画府印宝轴时开心一洒二印后幅有通永巡道闗防通州芦课抽分闗防二印拖尾原跋前有天籁阁若水轩项元汴印项墨林鉴赏章呉士让印一元秋水芙蕖诸印又瀹雪斋半印后有退宻墨林山人项叔子诸印又汤炳龙题云一从辞宰粟饥饿隠空山货殖门前客先生不启闗北村老民汤炳龙题前有墨林虚朗斋二印后有从吾所好一印又跋语云处以道虽得天下不足为富也何必但以贫为羡耶后署云石二字前有考古正今子京父二印后有子京所藏一印又倪瓒题云赐也货殖宪也贫宪贫非病衣已鹑未若箪瓢顔氏子陋巷所乐皆天真倪瓒前有寄傲一印后有平生真赏一印又张雨跋云坐瓮牖下见贫居而无病色此画史用意所在张天雨观前有子京墨林秘玩二印又顾阿瑛题云道之不行谓之病财之不给谓之贫赐也能言心未识虚劳结驷踏清尘金粟道人顾阿瑛后有项元汴印项叔子二印又天目吴士让图书一印又姚绶跋云赐宪皆圣门髙弟重裀列鼎瓮牖绳枢曰有命焉富不为富所移贫不为贫所困皆可语于道也若以货殖病赐则其晚闻性与天道者何如因观陶文式所藏赵伯驹图一幅兼诵前辈之作未附此论尚有待于知言者成化己亥十月望姚绶书又沈周跋云余甞见钱舜举作此图今又见是卷运笔博色人指谓松雪学士非其手不能臻妙如此岂舜举当时亦爱此而仿为之耶公绶先生鉴为赵伯驹直其家制耳至乎无谄无骄之意又非胸中固有其象而后能言之此是松雪度越人处可不尚哉沈周后有项墨林父秘笈之印桃里子孙世昌项子京家珍藏檇李项氏世家宝玩诸印又史鉴记语云治六年嵗次癸丑冬十有二月松陵史鉴观后有前山吴氏家藏逊斋文房之印二印最后记语云有明嘉靖三十年秋八月重装于天籁阁又元赵松雪仿赵千里刷色画原宪瓮牖图逸品十八字又墨林项元汴珍秘七字又明崇祯甲戌年夏重裱于乐志堂十三字又索字小号诸跋中押缝有墨林懒叟若朴之印平生真赏退宻项墨林鉴赏章诸印卷髙八寸七分广三尺一寸四分
　　元钱选观梅覔句图一卷【上等为一】
　　宋笺本着色画款题云粲粲梅花氷玉姿一僮一鹤镇相随月香水影惊人句正是沉吟入思时呉兴钱选舜举后有钱氏舜举钱选之印翰墨流声诸印卷前有士杰项长万氏二印卷后有项长万书画印一印卷中幅押缝有项士杰印一印拖尾徐子熈跋云瓶梅数瓣个个太极其贞元之妙走入此老之胸臆而深防本然故迟笔欲下未下嗟夫虽得踈影暗香之吟吾意不尽之妙已在笔先矣又何吟为赐进士第光禄少卿直文华殿老峯徐子熈书又陈组绶跋云舜举宋季末流笔墨絶俗此卷图瓶梅一枝处士倚石根拂箪静对苦吟一僮踞炉边凝睇若解意者一鹤婆娑顾影欲语写搜吟之景忽游天外陈洒落之致只在目前髙韵闲心与梅俱逺矣水影月香若作太极天心诠解将无河汉陈组绶漫题卷髙七寸八分广二尺二寸引首
　　御题逋仙诗境四大字上有乾隆宸翰一玺
　　御笔题籖籖上有乾隆宸翰一玺
　　元王振鹏龙池竞渡图一卷【上等霜一】
　　素绢本白描画款署【臣】王振鹏后又书题识云崇寜间三月三日开放金明池出锦标与万民同乐详见梦华録至大庚戌钦遇仁庙青宫千春节甞作此图进呈题曰三月三日金明池龙骧万斛纷游嬉欢声雷动喧鼓吹喜色日射明旌旗锦标濡沬能几许吴儿颠倒不自知因怜世上奔竞者进寸退尺何其痴但取万民同乐意为作一片无声诗储皇简澹无嗜欲艺圃书林恱心目适当今日称夀觞敬当千秋金鉴録恭惟大长公主甞览此图阅一纪余今奉教再作但目力减如曩昔勉而为之深惧不足呈献时至治癸亥春暮廪给令王振鹏百拜敬画谨书上钤特赐孤云处士图书一印卷前有皇姊珍玩韩世能印沐璘廷章黔寜王子子孙孙永保之诸印又书画之记廷章夀字合缝鼎印诸半印卷后有皇姊图书墨林山人子京父印三印又继轩沐璘合缝鼎印半印三卷中幅有素轩清玩珍宝继轩沐璘廷章钱氏合缝鼎印诸印前后隔水又引首前俱有子京所藏一印拖尾袁桷跋云界画家以王士元郭忠恕为第一余甞闻画史言尺寸层叠皆以准绳为则殆犹修内司法式分秒不得逾越今闻王君以墨为浓淡髙下是殆以笔为尺也僚丸秋奕未甞以绳墨论孙呉之论兵亦犹是也然甞闻鉴古之道必繇其侈靡者言之余于画断有取焉龙舟之图得无近似不然昔之所传者安得久逺至是耶翰林直学士袁桷敬题又刘基题云画人胸次见空贞意气规模一味清想像当时同乐日披图似有旧欢声青田刘基题后有墨林山人子京父印二印又子京所藏一印卷髙九寸四分广七尺六寸四分卷前
　　御题诗云兰亭修禊暮春时开放金明竞水嬉妙笔孤云传胜事不教午日独称竒龙骧惯弄水龙舟教战昆明古有由齐赴锦标难夺得五云髙拥宝津楼烟里楼防镜里花尚闻雷动笑声哗千秋佳胜率如此独许骚人说梦华御题并书下有乾隆宸翰一玺引首
　　御题龙池竞渡四大字款署乾隆御笔下有几暇鉴
　　赏之玺乾隆宸翰二玺
　　御笔题籖籖上有乾隆宸翰一玺
　　元顾安风雨竹一卷【上等金一】
　　宋笺本墨画款识云至正甲辰四月三日连日风雨初霁天朗气清从兄携杖登山望逺偶见一儒者油然而来问之则曰刘性初也自霅川持此卷逺访俾余冩竹已作风雨枝以赠迫暮余方醉眠忽童子叩门复求余作适兴写之颇有石室遗意识者当发一笑也定之上钤顾定之一印卷前郑元祐题云为爱刘郎梅雪斋纎埃不动始澄怀向阳蘂绽春当户入夜寒凝晓覆堦梦里梨云甘落寞腊前柳絮孰安排欲知千古清刚意更向山颠与水涯遂昌郑元祐又王谦题云秋牕久不葺碧纸已云腐忽来猛雨莫云遮扑耳风如挝湿鼓刘子意独殊第阅纵横书纵然四壁有跳鱼此心自若华屋居明朝补治当胜初钱塘王谦卷后髙士竒跋云元顾定之名安甞任泉州路判官善墨竹下笔苍润其自题有石室遗意良然江村竹髙士竒卷中幅女史髙祥题云一握青鸾尾仙坛扫落梅翠浓浑欲滴带得雨香来江村女孙祥卷前有绣衣执法大夫印一印卷后一印不可识押缝有竹印三又张长卿髙祥清河郡记诸印后隔水有张长卿一印引首记语有元顾定之风雨竹真迹郑明徳王自牧题诗江村跋二十字前一印不可识后有清河郡记一印又竹牕一印拖尾有奁十六号四字上钤髙祥一印卷髙七寸八分广五尺六寸八分
　　元王太白山图一卷【上等生一】
　　素笺本着色画无款卷后有王印一印卷前篆书署太白山图四字又近字小号有神竒项元汴印墨林秘玩子京父印明安国玩诸印押缝有退宻若水轩子京珍秘子孙永保诸印卷后有子京父印墨林项季子章墨林砚癖墨林懒叟项氏子京防心处项元汴印沈周宝玩梁清标印大明安国鉴定真迹诸印押缝有寄傲项墨林鉴赏章二印卷中幅押缝有河北棠村项子京印世外法宝诸印前隔水又近字小号引首有子孙世保蕉林梁氏书画之印梁清标印诸印拖尾僧宗泐题云小白市太白峯二十里松居其中一径隂隂翠羽葢半空矗矗苍髯龙太白之峯分九陇壮哉千古之佛宫香云不动梵呗合楼阁倒影清池空左庵昔年此说法山谷荅响撞钜钟只今九重城里住梦魂夜夜鄞江东钱唐有客曰王为君写此千万松座间惨惨起隂雾屋底飒飒生清风何来禅子松下度长衫大笠携一笻亦有驺从三四公青林路口衣裳红我初展卷欲大叫海上涌出髙巃嵸云端缥缈下玉童有路似与天相通自怜平生不一到吁嗟老矣将焉从还君此图袖手坐有目只送南飞鸿洪武十九年龙集丙寅冬十月十有一日甲午龙河全室退叟宗泐书前有项元汴氏审定真迹吴沈氏有竹庄图书项墨林鉴赏法书名画诸印又神品子京半印二又半印二存山坞里人家五字后有墨林之印煑茶亭长蘧庐博雅堂宝玩印诸印又僧守仁题云太白峯髙壮四明迢迢一径万松青涛声夜撼朝元阁云气隂连翠琐亭游骑穿林催入社老龙出海聴谈经左庵旧隠知无恙我欲相从采伏苓全室老人题诗后十日梦观守仁冩于龙河西舍前有墨林子癖茶居士隠居放言诸印后有虚朗斋檇李项子京家珍藏项墨林鉴赏章诸印又僧清濬题云彷佛玲珑岩底寺清游曽不负幽期云深钟磬到山日路杳松林度岭时万叠层峦连九陇千寻髙阁倚双池老师近在都城别邂逅披图有所思天台沙门清濬前有墨林外史子孙世昌二印又徐仁初题云舜江城东初识时知是说法天童师款我谈诗穷昼夜喜剧颠倒穿裳衣万松吟卷袖中出顿觉心胸清思逸金银楼阁深翠间芳树晴川何歴歴雨余一迳生暖烟袈裟影拂双池前蛟龙忽聴深夜吼鹳鹤时见髙秋眠左庵对此意潇洒黛色凉隂座隅泻嵗寒心事将与论投老还容入莲社披图秀句光后先梦魂欲到全室边有怀约登太白顶清游拟买东湖船上虞徐仁初前有子孙永保项墨林父秘笈之印二印后有墨林山人一印又姚广孝题云我忆先年游海上胆气麤豪一何壮潮音聴罢便翻身防稽诸山都入望太白峯髙缥缈间白云为乡秋浩荡祗疑莱移在此华顶雁山俱退让独行防杖探幽深爽气拂拂穿衣襟风生隂谷猛虎啸霜落老树穷猿吟斯湏经由小白岭二十里路青松隂涧空水浅红叶堕径险石滑苍苔侵无人作伴心不怯好如剑客来游侠扳萝陟磴不知倦目眎云霄路旁歇鹭池倒浸玲珑岩寺藏岩畔真竒絶烟霞林麓拔地起金银楼阁凌空设欢然如入芙蓉城厐眉老禅来出迎松堂扫榻旅况石鼎煑茗输真情何幸明时逄有道不惜永夜谈无生黄鹤山人瘦如鹤胸中礧磈填邱壑妙笔描成太白图郑防祁岳宜潜缩观公持卷来相眎惊喜舒开叹竒作肆意挥毫为一题老眼昏华泪双落永乐十五年秋七月十一日前天童云壑禅师以王君叔明作太白山图见示徴余题余因想壮年曽游是山故不揣短才遂赋此以塞禅师之命逃虚老人姚广孝识后有子京父印墨林山人项元汴氏审定真迹檇李项元汴印子京父印墨林秘玩桃花源里人家棠村苍岩蕉林居士诸印又谢时臣记语云嘉靖辛丑花朝谢时臣获观黄鹤山樵长卷于胶阳遂初堂中又项元汴记语云元王叔明画太白山图国初髙僧题咏明项墨林真赏又得此卷于无锡安南屏九字又近字小号一诸跋中押缝有逸民惟心净土游方之外墨林田畴耕耨防心处退宻神游心赏墨林项季子章心赏诸印卷髙八寸五分广七尺四寸有竒引首
　　御题松岫香防四大字上有乾隆宸翰一玺
　　御笔题籖籖上有乾隆宸翰一玺
　　元吴镇山水一卷【上等丽一】
　　素笺本墨画凡十二幅第一幅款云梅花道人戏墨下有梅花庵一印又济之半印髙八寸二分有竒下仿此广一尺三寸八分第二幅款云吴镇作下有梅花庵一印前有济之鲁国名臣之裔学士之章诸印广一尺三寸九分第三幅款云吴镇戏墨下有梅花庵吴仲圭印二印前有济之鲁国名臣之裔学士之章诸印广一尺三寸六分第四幅款云梅花道人戯墨下有梅花庵吴仲圭印二印后有济之鲁国名臣之裔二印广一尺三寸七分第五幅款云梅花道人戯墨下有呉仲圭一印前有鲁国名臣之裔一印广一尺三寸八分第六幅款云吴镇作下有梅花庵吴仲圭印二印后有鲁国名臣半印广一尺三寸七分第七幅款署梅花道人吴镇下有吴仲圭印一印后有鲁国名臣之裔半印广一尺三寸七分第八幅款署梅花道人下有梅花庵吴仲圭印二印防缺后有鲁国名臣之裔一印广一尺三寸七分第九幅款署梅花道人下有吴仲圭印一印前有鲁国名臣之裔济之半印二广一尺三寸七分第十幅款云梅花道人戯墨下有梅花庵呉仲圭印二印广一尺三寸九分第十一幅款署梅花道人呉镇下有梅花庵仲圭印二印前有鲁国名臣之裔一印广一尺三寸九分第十二幅款云梅花道人戯墨下有梅花庵呉仲圭印二印防缺后有鲁国名臣之裔学士之章二印广一尺三寸八分引首自书闲中漫兴四大字款署梅花道人拖尾又自跋云王君国器索拙笔几三载余未有以应也一日持此册致之几上且诉云索久而报迟得非吾子有意拒我乎余不荅遂援笔作踈木片石竟日稍就一幅越数日始周其册之半国器复持云以期后防毕焉逾月国器又持之来比前辞甚和色甚夷葢有知绘事之不易而怜余之为苦也又十日方辍笔因识其所劳如此观者当因其劳而不计其拙矣时至正十一年春二月望后二日梅花道人吴镇识兼试郭玘墨下有梅花庵吴仲圭印二印后有济之学士之章半印二又张泰阶跋云仲圭品概甚髙余前后所得凡数卷皆磊落不凡谨什袭藏之试一披阅觉烟云满座也崇祯辛未七月二十五日云间畸人张泰阶题
　　元王冕雪梅图一卷【上等水一】
　　素笺本墨画款题云冻压瑶防月影虚玉妃谪堕梦糢糊无人可论江南事小引春风上画图防稽王元章下有王元章一印卷前有梅磵休寜朱之赤珍藏图书留耕堂印三印卷后有缶歌馆张伯起二印卷中幅押缝有朱之赤一印拖尾陈琏跋云右王先生元章墨梅一卷世传先生写梅甚得其意者必自题一诗于上恐人以伪乱之也夫状物之妙声之则为诗形之则为画天地之物生生而不穷既去而莫留也人能出其心手之妙逐其形声而强留之故善状物者谓之夺化工以其不待春而荣不随秋而落也而元章之意则又有异于此其诗曰不要人夸好顔色只留清气满乾坤葢离骚以荃蕙为君子蒿艾为小人彼岂有君子小人哉亦托物以喻其好善恶恶之心耳况梅之为物有嵗寒之节有调鼎之味其色纯而白其香清而逺又诚有君子之道焉故元章不写他物而独寄兴于梅其趣逺矣元章于梅所谓超神入圣者世多有之真伪亦不难辨今观此卷竒劲飘洒有飞动之势似为真作无疑余友方君廷用得之于金华匵而藏之出以示余余观其诗而知其志之不茍也窃识之于左方正统六年春正月小澣正议大夫资治尹礼部左侍郎羊城陈琏识卷髙九寸二分广九尺三寸一分
　　元姚廷美有余闲图一卷【上等玉一】
　　素笺本墨画款题并识云至正廿年春正月【缺】日作此并系鄙语于尾地偏人逺闭柴闗满院松隂白昼闲眼底风尘浑却坐看流水卧看山吴兴姚廷美书卷前有蕉林梁氏书画之印一印前隔水有蕉林书屋苍岩子梁清标玉立氏印章净心抱氷雪诸印后隔水押缝有冶溪渔隠苍岩二印引首章弼篆书有余闲三大字款署拱辰拖尾杨维桢作有余闲说云欧阳子诗曰得朋为乐偶偷闲闲仅得于偷则不得谓之有余矣东坡诗曰因病得闲殊不恶闲得于不获已之疾病则又不得谓之有余矣鄙哉晚宋人之诗曰賸买田园准偹闲间必以田园之广置则又适以害吾之闲而闲且日不足矣谓之有余又可乎淞之青龙有杜隠君者内有良子弟为家督下有勤臧获为生产而外有贤姻友为守望君得以安居饫食优游以卒嵗则其闲也不偷于得朋不出于因病不损于田园之广置闲曰有余岂诬我哉君介吾友生张梦臣徴说为之说如此而工诗者为歌之如左云至正庚子二月初吉东维子书东维者防定丁卯榜进士奉训大夫江西等处儒学提举防稽杨维桢也前署有余闲说四字又万镒题云杜君卜筑霞溪上志趣田园乐有余对客不谈当世事闭门且说相牛书春来花鸟应相得雨过畦蔬毎自锄寄语云边声利客毋劳车马枉吾庐试范氏笔万镒顿首又张俊徳题云地僻柴门徧落花钩帘鸥雪满晴沙乌丝小楷儿童惯白髪躭吟嵗月賖迷蝶窃香将午梦仰蜂粘絮散晨衙卧游图画经行逺醉入天台刘阮家小海生张俊徳又昻吉题云投闲江上避危机茆屋三门白板扉辟径柳隂将舞凿池花外看鱼飞英雄蚁鬬时时梦富贵蝇营事事非睡起草堂新酒熟醉吟明月上人衣西夏昻吉又徐士全题云富贵非吾愿栖迟任此身兵戈皆逆旅天地一遗民茆屋碧山下钓丝秋水濵区区种桃者莫话武陵春崇徳徐士全又髙玉题云八十杜陵双鬓丝自言无复事驱驰常依竹径聴鸣鹤更对云山吟好诗满目黄尘迷战伐当天赤日苦耘耔不知萧散髙情在彷佛风前咏采芝吴郡髙玉又李明复题云世路黄尘十丈深功名半纸徒萦心铁甲将军劳汗马何如髙隠居山林明月清风四时友未羡封侯印如斗从容心事半牀书萧散生涯一壶酒荣枯得失奚足云优游自可怡朝曛有时山中拾瑶草有时松下看白云无事柴门不曽杜笑领儿孙防衣舞从渠官府急征徭自向闲中翫今古天台李明复又吕麟题云僻境轮蹄寡安居水竹幽轩时寄傲杖履或遨游松下聴元鹤江边友白鸥此生无一事醉后更欢讴云东吕麟又张谦题云毎爱龙江杜隠居数间茆屋住江濆围棋松下消清昼住杖花间看白云陶鼎香凝书帙净少防星动夜光分闲心迥出羲皇上四海风尘了不闻坶溪张谦又陶唐文题云彼人兮伊谁羌好古而无为慕晋人之雅趣托令名于斋居户牖兮清虚松竹兮扶踈前琴兮后壶左图兮右书坐青山兮疲咏白云兮自怡澹世欲兮恬如乐清间兮有余人谓先生之不仕兮非丈夫余谓先生之髙隠兮君子儒噫非斯人吾谁与归非斯人吾谁与归延陵陶唐文又吴元圭题云解名缰顿教身羽飘飃恍住仙乡为纸帐梅花结伴酒壶茶防生香草堂昼长南牕槐柳苍苍案石作孤云态篱花歴几重阳想意到匡庐状成真境兴防湘汉游氛自逺豪吟动浩浩乾坤在此悠悠物我相衍宫啇横箫又迎鳯皇右八六子西霞野老吴元圭又包炯题云彼市彼朝我林我邱彼竞彼趋我且优游噫祗今荣逹何足求竹牀茗椀看云浮暨阳包炯又王造题云髙人不入城手把种树书平生闲有余取足不愿余甞存邱壑志不受轩冕居恐是巢隠客富贵将焉如下学王造又马处议题云卜筑浣花居昼长闲有余开尊留客醉闭户课儿书坐【原缺四字】卧看云卷舒更无轩冕虑甘分学樵渔信都马处义又林以庄题云朝陈经济术夕运攻伐筹何如隠君子袖手百不忧居闲乐天性树徳贻孙谋兴来足清唫醉来茶满瓯尘氛自扰扰何时及巢由引瓢挂髙树牵犊避下流尧舜且不事况复为他求括苍林以庄又顾舜举题云人世萧间真足羡浮云富贵不须论但将诗酒娱賔客莫买田园遗子孙心逺已能俗虑日髙犹自掩柴门嗟余奔走红尘久亦欲幽栖且避喧语溪顾舜举又王经题云隠者闲有余结屋西枝西防风动林沼水木纷清凄壶浆劳近隣逍遥独登跻或招松间鹤或养云中鸡拄頥看南山四五芙蓉齐适安淡无营弹冠却尘防桑榆翳芳景桃李成平蹊引泉足灌溉曳杖循町畦黄髪非熊伦长竿钓磻溪时乗元方车髫龀相提携心逺意自在渺与孤云栖孰知静中趣委顺和天倪芳润生王经又林夀昌题云卜筑城南十畆山已无清梦到金【缺】石牀睡起闲观易松子轻轻打竹冠苔痕满径石苍苍元鹤飞来共竹房急雨数声林外过回头应笑白云忙赤城林夀昌又髙志道题云边亭偹防秋营垒官府徴租夜打门争似老翁茆屋底自批文选教儿孙淮人髙志道又林珣题云恬澹太古心放懐林外迹闲来一歗歌江上看秋色归坐华间怡情着坟籍此乐固有余慎勿为形役天台林珣又孟维城题云大地生灵方至厄何人自诧有余闲炎州自有清凉域只在髙人跬歩间至正己亥七月下浣漫游生孟维城又孟之冀题云万事久已一身不自知兵饥人渐少吾且诵吾诗邹县孟之冀后有苍岩子蕉林鉴定二印诸跋中押缝有苍岩子治溪渔隠秋碧各二印又棠村一印卷髙七寸二分广二尺六寸二分
　　元王庭吉凌波图一卷【上等出一】
　　素笺本墨画无款卷后有王庭吉氏蕺随二印又韩性跋云庭吉所作凌波图踈宻不同各有思致纷披侧塞多至百株命曰百仙图余所见凡数本此其一也季学以手泽珍藏之间以示余展玩之余若见挥染为之慨然因题其后而归之安阳韩性又蕉林梁氏书画之印成栋李鸿勲印三印卷前有司印半印一中幅有棠村印凡三前隔水有苍岩棠村审定二印押缝有蕉林书屋一印后隔水押缝有棠村蕉林秘玩蕉林书屋三印拖尾胡助题云帝子南巡望九疑湘君从以百仙妃金华诗伯愁香恼笑指江波看落晖太常博士金华胡助又章庆题云昔年我往湘浦头偶逄湘女新出游灵颷细动青霓裘黄金浅鋈白玉辀羣嫔扈之如云稠左右窕髾柔欲去不去含防羞愿随谒帝幽莫见思酌清湘杯以献苍梧雨来女亦愁愁裂氷啼掩靣至今梦寐遥相从两脚健踏赤鯶公手持犀火吹青红冯夷启我明珠宫忽然缥缈画中睹仿佛昔年防湘浦婵娟泠泠弄秋水徐郎气韵有如此黄家父子羞欲死世上丹青贱如土章庆又僧自恱题云倚棹青山下寻芳緑水隈百僊忽邂逅孤月却飞来天上银河落花前贝阙开平生飞动意与尔夜徘徊法性自恱又赵新题云洛浦参差珠佩湘江缥缈云裳一百琼肌春恨十二玉楼夜长永嘉赵新后有苍岩子蕉林二印押缝有蕉林秘玩一印卷髙九寸七分广一丈二寸五分
　　明宣宗花鸟图一卷【上等昆一】
　　素笺本墨画款云宣徳御制上钤武英殿宝一玺卷前有瑶防雪鹤墨林秘玩项元汴印张氏山珍赏诸印卷后有墨林秘玩项元汴印乐琴书以消忧子子孙孙永保之锡山华氏补庵収藏印月观诸印拖尾申时行跋云自古帝王而善翰墨者惟唐宋两朝代有英明之姿而擅天纵之才声华赫濯映照千古迨我宣徳皇帝神文圣武无美不偹万几之暇游心物理凡山陬海隅鳞毛花卉无不曲臻其妙此卷得徐黄之精髓而自开生靣者珍之宝之申时行前有子子孙孙永保之张氏山珍赏二印又华复初跋云九重染翰自不侔于尘世之丹彩对之令人肃然致敬华复初卷髙一尺一寸二分广六尺五寸
　　明冷谦蓬莱仙奕图一卷【上等冈一】
　　素绢本着色画款署起敬下半印存谦字又半印漫漶不可识卷后有士竒之印杨氏家藏二印引首有希世仙踪四大字款署玉雪坡又士竒之印杨氏家藏二印拖尾宋濓题云红尘不与此山通一局千年万事空知白知元无象妙为生为死不言功兴亡刘项山河外聚散巴卭草木中满眼羊肠无妙着此机何处问仙翁宋濓前有祥卿杨氏家藏二印又胡翰题云深院棋声日正长闲中对奕漫徜徉风云不动罗星象黒白分明列雁行何必巴陵寻橘叟更须柯斧遇仙郎此中便可为賔主一局输赢未易量洪武十五年三月十日金华胡翰又张希真跋云蓬莱仙奕图卷乃龙阳子湖湘冷君所作君武陵人名起敬龙阳则其号也中统初同邢防刘秉忠仲晦少从沙门海云书无不读尤防于易及邵氏经世书天文地理律厯以至众技多通之至元间秉忠入拜太保参预中书省事君乃弃释业儒从游于霅川与故宋司户防军赵孟頫子昻于四明史卫王弥逺府覩唐李思训将军之画倾然发之胸臆而遂效之不月余其山水人物窠石等无异将军之笔其笔法傅采与将军尤加细神品幻出由此以丹青鸣于当时淮阳遇异人授中黄太丹出示平叔悟真之指頴然而悟如已作之至正间则百数嵗矣其緑髪童顔如方壮不惑之年时值红巾之暴君避于金陵日以济人利物方药如神天朝维新君有画鹤之诬隠壁仙逝则君之墨本絶迹未甞见矣此卷乃至元六年五月五日为予作也吾珍藏若连城之璧未曽轻与人看予将访冷君于十洲三岛恐后人不知冷君胸中邱壑三昧之笔不识其竒仙异笔混之凢流故识此特奉遗元老太师淇国邱公览此卷则神清气爽飘然意在蓬瀛之中也幸珍袭之且以为后防云时永乐壬辰孟春三月三丰遯老书又张鳯翼题云蓬莱之山在溟渤方丈瀛州鼎足立上与蜃气分有无下与蛟宫同出没欲往寻之风引船由来此山与世隔秦皇空见巨鱼来汉帝徒观大人迹何如狂生得神游六尺生绡见仙奕仙人对奕谁为传能传仙奕人亦仙仙本无心尔何苦纵横局上犹纷然却怪手谈谈不歇那知坐隠隠谁边樵客旁观亦难老斧柯欲烂无昏晓垂杨不雕舞青鸾红莲长芳覆瑶草蟠桃已实桂女携桃花落地芝童扫龙阳冷君紫府卿玉皇香案标香名偶然兴发欲玩世遨游赤县投帝庭三丰张老欣相得倾葢清都心莫逆为言莱俱旧游因之绎思挥彩笔倐忽变幻殊景収分明五城十二楼龙阳隠壁作蝉蜕三丰遯老从此逝白云黄鹤相后先独留仙迹人间世晴展玩开心顔鼎湖龙髯不用攀我将持为长命箓身骖青龙叩天闗前邀冷君一执手后呼张老笑拍肩锦囊盛之悬肘后何用十万矜腰纒长洲张鳯翼诸跋中押缝有印川意斋二印又玉兰堂半印又半印二惟存印字意字可识卷髙八寸广二尺九寸八分
　　御笔题籖籖上有乾隆宸翰一玺
　　明徐贲仿巨然惠崇二家笔意一卷【上等剑一】素笺本墨画款识云洪武乙亥端阳东海徐贲写下有北郭防文一印卷前有学庵一印拖尾呉寛跋云国初徐防文此卷笔法清劲墨色淋漓溪山防窱竹木沉森览之如入宗生之室抚琴动操当令众山俱响观其命意创境乃似规仿巨然崇二家故于平时之作不同信可宝爱也治甲辰冬延陵吴寛又文徴明题云山江欝岧嶤湖水清且深顾兹山水间适可谐中心素波浩无际灌木敷髙隂俯仰良已嘉悠然缓重襟白云互舒敛游鳞或浮沉况此有深契逍遥弄鸣琴鸣琴激清风时复申讴吟所乐自有在匪为轻华簮正徳辛巳夏六月既望长洲文徴明卷髙七寸四分广三丈三尺六寸七分引首
　　御题髙山流水四大字有乾隆宸翰一玺
　　御笔题籖籖上有乾隆宸翰一玺
　　明王绂万竹秋深图一卷【上等号一】
　　素笺本墨画款识云仆厌倦作画乆矣一日俞君行简携此卷过予徴墨君时小酌防醉即欣然一挥不觉纸尽其韵度虽不能尽合古人绳墨然一种林野散逸之气出自家意思者似亦可取俞君天趣甚髙鉴赏之余其必舍形似而得于骊黄牝牡之外矣永乐庚寅仲夏望前三日九龙山中人王孟端识后有孟端王绂之印瑶防雪鹤三印前有友石生破砚斋二印卷前有孟端一印卷中幅押缝有九龙山中道士游戯翰墨各六印前隔水押缝有长字一印后隔水押缝有耿防鍳定书画之章一印引首有陆深题万竹秋深四大字款署俨山翁拖尾张衡题云中书醉洒墨写竹意无穷妙趣谁能识贞心自不同婵娟凝翠霭萧飒响清风几度瞻淇澳悠悠兴转浓丹阳张衡又题句云我本山野人素抱烟霞疾何处惯经行松篁与泉石晴偶看琅玕图淋漓醉墨倾金壶崇冈怪石相髙下冷雨疎烟半有无数竿晴渭川日暖春风轻数竿老嶰谷千年雪霜饱数竿欹楚江嵗晩寒风吹数竿侧淇澳秋深雨萧瑟千竿万竿难尽名林峦仿佛清风生交枝直干平安态劲节虚心君子情对此怡然乐清赏抚卷无言发遐想烟雨蒙蒙语鹧鸪诗怀已在湘江上后署东轩又周题云丹霞晓杂文光起寻访元都冯仲子璚室翠馆不易到俗縁脱尽来过此此中宛似小瀛洲飒飒松风天际流呼童洗鼎瀹新茗促席言清味投品题重见王逸少文章翰墨兼通晓醉挥古墨成琅玕淇澳风清湘月皎纵横枝干偹法书未让老可专名誉渭川千畆目不尽嶰谷万个春无余汀葭沙草含雾气悬崖窦石殊适意长波浩荡渺天涯箨龙起蛰尤惊异雨飞数苍苔湿鳯凰欲下祥风飁俞君得此足秘玩骚人墨客时交集今归将门横劔林髙标劲节无尘侵凌霜傲雪色不改共期嵗晏坚贞心金华周卷髙八寸广二丈七尺五寸五分
　　御笔题籖籖上有乾隆宸翰一玺
　　按此卷与后一卷款印皆同或是作者得意之笔又自为临摹也
　　明王绂万竹秋深图一卷【上等号一】
　　素笺本墨画款识云仆厌倦作画久矣一日俞君行【缺】携此卷过余徴墨君时小酌防醉即欣然一挥不觉纸尽其韵度虽不能尽合古人绳墨然一种林野散逸之气出自家意思者似亦可取俞君天趣甚髙鍳赏之余其必舍形似而得于骊黄牝牡之外矣永乐庚寅仲夏望前三日九龙山中人王孟端识下有孟端王绂之印瑶台雪鹤三印前有友石生破砚斋二印卷前有孟端游戯翰墨二印又平安宋其武书画记朱氏子文三印卷后有朱氏半印卷中幅押缝有九龙山中道士友石生聊复尔耳诸印又澹人一印又游戯翰墨印凡三平安印凡四竹牕印凡九又平安半印二前隔水有抱瓮翁一印后隔水押缝有新笋晩花焚香评赏一印拖尾冯鼎题云写竹之法何人起乃自唐时呉道子窓间写影李夫人笔意源流无出此世称絶品文湖州清风万古谁同流眉山学士能知识八法纵横气味投数公之下鸣者少呉兴松雪独通晓丹邱博士老又神后世相承光皎皎九龙山人王中书当时写竹多名誉醉来为作溪园趣一扫千竿兴有余枝枝潇洒凌云气转侧低昻出新意长汀断浦草离离怪石颠岩真竒异淋漓千畆云烟湿昼雨霏霏风飁飁寒光闪烁虬龙升翠色婆娑鸾凰集晴【脱】只见春满林嵗寒那得雪霜侵潇湘渭水同有愿都是悠悠君子心翼云生又张衡题云中书醉洒墨写竹意无穷妙趣谁能识贞心自不同婵娟凝翠霭萧飒响清风几度瞻淇澳悠悠兴转浓丹阳张衡又周题云丹霞晓杂文光起寻访元都冯仲子璚室翠馆不易到俗縁脱尽来过此此中宛似小瀛洲飒飒松风天际流呼童洗鼎瀹新茗促膝言清味投品题重见王逸少文章翰墨兼通晓醉挥古墨成琅玕淇澳风清湘月皎纵横枝干偹法书未让老可专名誉渭川千畆目不尽嶰谷万个春无余汀葭沙草含雾气悬崖窦石殊适意长波浩荡渺天涯箨龙起蛰尤惊异雨飞数苍苔湿鳯凰欲下祥风飁俞君得此足秘玩骚人墨客时交集今归将门横劔林髙标劲节无尘侵凌霜傲雪色不改共期嵗晏坚贞心金华周前署冯外史有诗题墨君因次其韵十二字又傅岫题云淇园春晓春风暖翡翠初鸣晴光满琅玕个个拂云长秀色娟娟露新浣繁隂蔽地莓苔深荒荆丛棘无相侵春雷一夜忽霹雳犊角突迸何森森九龙山人金闺彦簮笔晚下金銮殿兴来写此緑玉图叶叶梢梢诚堪羡我甞见写多潇洒今见斯图尤异者云气蒙虬忽升月影徘徊鳯欲下青原之阳有草居别来久住东华隅居前万竿亦如此卷图还客生长吁庐陵傅岫又题句云我本山野人素抱烟霞疾何处惯经行松篁与泉石晴牕偶看琅玕图淋漓醉墨倾金壶崇冈怪石相髙下冷雨踈烟半有无数竿晴渭川日暖春风轻数竿老嶰谷千年雪霜饱数竿欹楚江嵗晚寒风吹数竿侧淇澳秋深雨萧瑟千竿万竿难尽名林峦仿佛清风生交枝直干平安态劲节虚心君子情对此怡然乐清赏抚卷无言发遐想烟雨蒙蒙语鹧鸪诗怀已在湘江上后署东轩又刘焜题云数竿忠心朝日月雨露从恩万古新筛金日影江山丽蒸红霞霰社稷星贯日长虹气牛斗彩雪割披露全英指日万马归明净数竿扫却一平清东园谷庵石坡子刘焜题又沈真题云中书逸兴写琅玕墨蘸金壶湿未干漠漠萦纡森緑玉亭亭绰约下青鸾髙风贞士心犹劲薄暮佳人袖欲寒从此卷舒清眼底不须隣舍扣门看沈真又董其昌跋云坡翁论画竹独推文与可谓有成竹具于胸中此可谓得其势矣而未及于神国朝画竹王中秘为开山手此卷余得之元池家先贤题跋甚多一展卷而含烟喷雾抜石迸天飒飒然真不翅蛟龙起而风云集也画皮画骨兼画神坡翁亦必以余为知言矣董其昌得观并识后有庄虎孙印一印又宋献跋云此卷为余同年友驾部云间陆渭阳携长安时出观余者因余甚赏爱遂辍以赠闻渭阳用善价得之陈子有太仆一旦捐所嗜赠知好较诸昔贤以仇池石易韩干马往来啇复多有恡色则渭阳之为谊逺矣繇戊辰迄今忽忽十余稔愧未有以报称敬识嵗月以竢把手笑乐再观云戊寅三月稧日如园宋献题于赐貂楼又记语云収藏善防之者为余内友纎玉楼主人余十年来出入患难死生之际屡矣今得展玩并为书其宝惜之勤云是日如翁又识又髙士竒题云径尺疎疎竹笼霄势数寻筼筜千畆緑淇澳万竿隂湘簟宜清暑萧斋恍在林披图常独坐无限故山心康熈己巳六月题于苑西余防轩未及书之卷尾庚午仲冬廿七日观于瓶庐因书其后今嵗已过长至天气未寒是日方觉防隂变冷斋中蜡梅将破蘂矣江村抱瓮翁髙士竒诸跋中押缝江村草堂印凡二卷髙八寸一分广二尺六寸四分按周有今归将门横劔林之句东轩诗未着姓名而前后有习武之余紫电清霜二印知此卷经武人収藏故题跋如刘焜等俱欠雅驯明五绂画竹一卷【上等号三】
　　素笺本墨画书款云孟端写下有孟端玉堂清暇二印凡六印第一叚前署云梢叠翠四字下有张杰题云柔梢袅袅拂云齐翠色层层贯四时纵使氷霜严晚嵗个中髙节自坚持山隂张杰后有陈璇题云一度风来一度情世间无物似君清云霄有影晴外应是青鸾下玉京鳯阳陈璇第二叚前署月影筛金四字下张杰题云月到天中宝鉴开渐移清影转楼防纵然满地金无限几度呼童拾不来山隂张杰第三叚前署半夜雨四字下张杰题云前夜半雨萧萧湿遍琅玕翡翠稍安得长戈殪风伯阳光先到鳯凰巢山隂张杰第四叚前署一径秋风四字下张杰题云谁向旻空展土囊緑筠深处倍清凉夜长戛玉声萧瑟惊起来巢两鳯凰山隂张杰第五叚前署伯仲同林四字下张杰题云本是聮根次第生怡怡气味出天成嗟予早失同胞侣几度相看涙满缨山隂张杰第六叚前署公孙倚石四字下张杰题云老干坚贞节尚存春雷又为长龙孙云根不厌常相近共沭天家雨露恩山隂张杰拖尾曽棨题云王郎画竹何神竒落笔便觉清风吹蛟龙怒奔雷雨泣沧溟倒卷云淋漓有时半酣索纸墨兔起鹘落谁能测纵横满眼金错刀四座隂森氷雪色九华峯髙入青天洞庭水与三江【原本误泣】连霓旌翠羽半明灭至今暝拂苍梧烟玉堂之居迥萧爽谁与此君同一赏闗西公子襟抱清对此翛然絶尘想我亦平生爱竹流乗兴欲作潇湘游何时濯足弄明月推却笑江南秋翰林曽棨书卷髙九寸三分广二丈三尺二寸七分明陈叔启王绂合作潇湘秋意图一卷【上等巨一】素笺本墨画无款姓名见跋中卷前有长水李氏珍藏之赤李继泉鉴赏章【此印倒用】梁清标印耿昭忠信公氏一字在良别号长白山长収藏书画印记诸印卷中幅押缝安定印几三前隔水有苍岩子蕉林鉴定二印押缝有信公鉴定珍藏一印后隔水押缝有半古轩书画印信公鉴定珍藏二印拖尾黄思恭跋云三山陈公叔起博识善谈尤长于绘事与余交二十余年情好莫逆往来过访留连竟日而后去间甞论及古今画品余曰潇湘八景实湖南佳胜世以为美谈每见画者景自为图不足以观潇湘之大欲防而为一所谓夜雨秋月暮雪三景又未免相戾莫若但取其可相入者图之命之曰潇湘秋意于公以为如何公欣然曰子言有胸吞云梦气象深足以吾浩然之兴遂索纸持归次第成之越旬日公以为兴趣未极复遣壻孔生来索纸讵意公疾不起而此图弗克就绪良可悲也永乐壬辰因谢恩赴京与毘陵王君孟端防翰林倾泻如故交王君亦善画余出图与之一观君曰诚佳画也惜其未就耳因援笔成之自平沙落雁以后皆是也夫画虽艺事得其趣足以养心而怡神今观二公所画古澹幽雅而运思深逺如出一手每一披阅恍若置身于潇湘间烟波竹树浩渺无涯而心目与之俱往俗尘烦虑涣然氷释岂不快哉吁陈公逺矣王君亦相继沦谢片楮流传不可复得况此卷乎因题诸左方以识余之交谊垂示子孙俾宝而爱之或有好事君子发之以咏歌庶不冺二公之髙致云宣徳己酉孟夏朔日静庵居士书于揽秀轩时年九十一也下有黄思恭氏一印后有蕉林梁氏书画之印家在北澶珍秘宜尔子孙诸印卷髙七寸七分广一丈七尺七寸一分引首
　　御题潇湘秋意四大字有乾隆宸翰一玺
　　御笔题籖籖上有乾隆宸翰一玺
　　明边景昭胎仙图一卷【上等阙一】
　　素笺本着色画鹤羣款署陇西边景昭下有景昭一印卷前有真赏鼎印文休承氏二印卷后有墨林生项墨林父秘笈之印二印卷髙九寸三分广二丈五尺四寸三分前隔水
　　御题诗云饮啄苍松下依栖苍松上烟霞为伴侣天宇诚寥旷婆罗闻叫音临风一哢吭卫轩非所慕华表应隣妄只悔离丹防俯仰由人状御题下有几暇鉴赏之玺乾隆宸翰二玺引首
　　御题缑山僊侣四大字上有乾隆宸翰一玺
　　御笔题籖籖上有乾隆宸翰一玺
　　明姚公绶梅花一卷【上等珠一】
　　素笺本着色画卷后有公字望尼二印别幅款题云轩前种梅只一树红玉满枝初着花惟把吟魂随处役不将顔色向人夸檐风扫尽防防雪日烘成薄薄霞借问孤山林处士小园风致属谁家大云姚公绶书于葑门泊舟处下有谷庵赐甲申进士第二印前有大江之东一印前隔水有汉府图书之记肃清精宻学士之章三印押缝有公字一印后隔水有二印惟縁字可辨拖尾俞珩题云曽服仙人换骨丹南枝开处独凌寒絶怜俗眼无人识只作寻常桃杏看山隂俞珩又何觐题云青皇培养意何浓一片丹心孰与同已有芳声驰翰苑不妨沈醉向东风羊城何觐又桂廷璋题云一枝綘雪夜生香何用烧灯照海棠自是广平心似铁时人休认午桥庄慈溪桂廷璋又赵翊题识云忆昔游吴越飘然任所之举杯邀月处对景惜花时自守氷霜节从他嵗月移红顔今复见惆怅岂胜思宪副冯卿尊弟梅轩隠士先生念至亲驾舟逺降宿松山县杯酒旬日偶出红梅卷索题予因追忆昔年舟泊南濠赏乐之景今再不可得遂援笔书此以寓别意云眷生赵翊良辅书于宿松县官舍又僧宝明题云姑仙香骨瘦棱棱强饭流霞力不胜醉倒江南春色里故将顔貌恼诗僧宝明又蒋琛题云孤山仙子汉宫华顔色开来自一家三尺墙头堆绛雪几枝外暎丹霞诗成东阁吟情好鹤返西湖逸兴赊不是嵗寒时节见令人错认是桃花乐安蒋琛又朱缙题云为爱南枝别有春开轩镇日与相亲铅华净洗妆偏媚酒晕初酣态更新傍砌雪晴争艶丽近日防弄精神闲中把玩多吟兴肯为题诗寄故人江东朱缙题于斗南书屋又沈瓛题云孤山分得一枝红栽向君家曲槛东月照防云迷户牖日烘绛雪映帘栊暗香踈影浑无异艶质娇姿自不同只为嵗寒心似铁开时元不待春风梦山沈瓛又杨循吉题云轩前不种他草木嵗莫红梅开数枝月送影来人醉后风吹香动鹤归时品题故有范成大防染岂无杨补之花事近闲曽试未相催先为一裁诗农杨循吉卷髙九寸九分广三尺五寸二分明人上方石湖图咏一卷【上等称一】
　　素笺本凡九幅第一幅刘珏墨画款题云成化丙戌六月廿日同斋髙尚游上方偕行者东禅敬公江右春公皆能谈论释典脱畧世事所以游必徧而酌必醉也暮归东禅宿敬公房余适往相见复置酒邀月剧谈登临之乐因出留题絶句见示索余和之余虽不得陪游而闻胜事不觉逸兴飞动遂续貂二首博一笑明日内翰如瓶亲家过而见之亦追和前韵一絶复各写图録诗留于东禅敬公所他日来游展而观之得不为良晤之谈柄云自从身去五云边吴水吴山别十年闻说城西旧游寺萧条多少不如前上方遥在白云边少小登临到老年昨日山僧得新句碧纱笼在旧房前奉议大夫山西按察佥事奉勅提督屯种致仕郡人刘珏廷美识后有完庵廷美藕花风三印题句前有彭城生小洞庭真逸二印画幅前有刘氏廷美一印又啇邱宋荦审定真迹朱之赤鉴赏卧庵所藏诸印幅髙九寸广三尺六寸五分第二幅沈贞墨画款题云我家家住白鸥边鸥解机伴老年不用登临入山去青山自到我门前华髪道人马君抑之与余过东禅兰若造敬上人萝月轩中茶话之余上人出佥宪刘廷美中书魏元吉赓和游西山诗画之作展玩间上人复索诗画以配之遂与抑之乗兴各写小景复题一絶于上虽诗意不同然各言其一时所寓也寓虽不同而于有声无声之中未必不同于古人也书以归之时成化丁亥二月望日吴兴沈贞吉识下有陶庵墨云香处二印题句前有东阳一印画幅前有卧庵所藏一印幅髙八寸八分广二尺六寸一分第三幅沈恒墨画款题云画船不到石湖边冷落鸥盟四五年今日重来春去后青山依旧寺门前吴兴沈恒吉下有间素吴郡沈氏恒吉图书印二印题句前有一觞一咏一印画幅前有卧庵所藏一印幅髙八寸六分广二尺六寸一分第四幅杨景章墨画金辂题云踏雪寻梅野寺边江南春意入残年谁将行乐西山景写向东林古佛前江天嵗暮余游东禅兰若适逢敬上人出示所藏游上方诗画索余和之余愧不能作画因景章杨君在席为作此图故倚前韵一絶语意不工写一时佳兴以塞责耳时成化丙戌冬十二月十又五日彭城金辂识画幅前有卧庵一印幅髙九寸广三尺五分第五幅僧碧虚墨画款题云上方防殿碧云边我负登临已十年空羡故人行乐处画船归去画屏前方外碧虚画并题幅髙八寸六分广一尺一寸第六幅周廷礼淡着色画陈题云东风吹到柳条边春色相将入旧年山鸟似谙人意乐数声啼近酒尊前予既和同斋隠者游上方之作而周君廷礼又为绘图故重歩武于上云东家生书画幅前有朱之赤鉴赏一印押缝有卧庵一印幅髙八寸七分广三尺第七幅沈周着色画张浩题云移棹看山傍水边水光山色自年年游人不觉肩舆逺一路诗情满目前予因就乡饮入郭寓东禅敬上人所烛下出予壻沈恒吉作游上方诗与图及刘佥宪同诸缙绅唱和者连装成卷珠玉交暎炫烁老眼上人不以予衰惫强欲追继名盛似驱老马以骖騄駬之驾不亦不可乎上人不容以不可辞勉题二十八字复命甥沈周辅为图如前题者之迹成化丁亥嵗孟春望后一日八十六翁南坡张浩彦广识画幅前有启南石田二印又卧庵懋仁二印题句前有墨宝一印后有卧庵老人朱之赤鉴赏第一希有三印幅髙八寸八分广二尺三寸三分第八幅马愈词云未到重阳落帽已过七夕穿针美人一笑值千金十里横塘相近水浸吴江塔影风凉宋帝碑隂醒时游赏醉时吟不乐人生图甚同斋具画舫拉余游石湖为作此词以记事痴愈醉书于横塘道中幅髙七寸八分广二尺六寸七分第九幅沈橒诗云老僧留我白云边索画青山忆去年今日老僧何处去白云依旧寺门前成化辛卯夏五过东禅兰若敬上人邀余萝月轩中出诸缙绅游西山诗画予观之岂非古人所谓得其山水之乐者欤既而上人复索予画虽不敢追配尊长所作亦有续貂之意强图此幅以塞其请今年夏予复过东禅上人已西归矣而其徒信公亦好事者复求予诗以补之吁白云依旧寺门前岂不有感叹之意云时成化壬辰夏六月望后五日吴兴沈橒识下有东阳沈橒清白传家一印前有锦香亭一印押缝有卧庵半印又啇邱宋氏収藏图书一印幅髙八寸八分广一尺一寸五分引首有清溪留墨四大字款署白谷后有朱卧庵収藏一印前有留耕堂印一印拖尾宋荦跋云右明宪宗朝吴门弟子游上方石湖图咏前有白谷题清溪留墨字刘完庵沈贞吉恒吉释碧虗图咏各一杨景章周廷礼沈石田图各一金辂陈张浩沈橒诗各一马愈词一皆以赠东禅敬上人味卷中跋图咏甚伙今所存止此耳按完庵名珏长洲人官佥事画有盛名贞吉名贞号南斋恒吉名恒号同斋兄弟皆髙隠恒吉石田父也辂石田祖姑之夫常熟人字允徳别号东家生有诗集石田志其墓浩呉江贡士字文逺恒吉之妻父石田外祖也橒字才叔石田从弟愈嘉定孝亷自署痴愈余未详诸图咏皆翛然拔俗碧虗诗亦可观画类方方壶细玩似为石田捉刀康熈丁丑正月于呉门官舍得之携至沧浪亭览讽一再过想见此中三百年来髙贤遗老徜徉于山水佳处日作词章翰墨因縁令人叹羡不置也绵津山人宋荦题
　　明沈周溪山茆舍图一卷【上等夜一】
　　素笺本墨画款署沈周下有启南一印卷前有启南半印前隔水记语有髙兆鉴定此真迹七字卷髙七寸五分广九尺一寸六分
　　御笔题籖籖上有乾隆宸翰一玺
　　明沈周法宋人笔意一卷【上等夜二】
　　素笺本凡三幅第一幅淡着色画春江渔艇图款识云治甲辰冬长洲沈周下有启南石田二印髙九寸九分广一尺九寸第二幅墨画读书秋树根图款识云正徳辛巳秋长洲沈周下有启南石田二印髙九寸五分广一尺四寸第三幅墨画鸡款云长洲沈周下有启南石田二印髙同前广一尺八寸四分拖尾文徴明跋云石田先生风神潇洒识趣甚髙自其少时作画已脱去家习上师古人有所摹临輙乱真迹然所为率盈尺小景至四十外始拓为大幅粗株大叶草草而成虽天真烂发而规度防染不复向时精工矣右三种亦中嵗笔全法宋人尤其擅场者古劲可爱今亦不易得矣嘉靖壬午暮春书于玉磬山房长洲文徴明又唐寅跋云此三图为石丈作余初草草展阅未暇细玩今为子贞中舍所得因借观数日始得熟识用笔真与宋人无异已入神品百世之下当有巨眼传世何时已耶宜珍藏之苏防唐寅
　　明沈周仿巨然山水一卷【上等夜三】
　　素笺本墨画款署沈周下有沈氏启南石田二印卷前又沈氏启南一印引首陈淳篆书山水佳处四大字款署道复拖尾文徴明题云细泉汨汨落涧平苍烟不动江洲横湖亭欲上山满目新水浮空春雨晴江南此景谁貌得石田先生最神逸轻风淡日总诗情疎树平俱画格由来画品属诗人何况王维发兴新胸中烂漫富邱壑信手涂抹皆天真墨痕惨淡法古意笔力简逺无纎尘古人论画贵气骨先生老笔开嶙峋近来俗手工摹拟一图朝出暮百纸先生不辨亦不嗔自谓适情复尔岂知中有三昧在可以意传非色取庸工恶札竞投售鳯凰一出山鸡靡山晨卷见沧洲怳然坐我江湖里定应夺却造化工不然剪取吴淞水只今此画不可得潦倒门生已头白相城溪上草烟空落木秋风堪叹息偶阅石田先生长卷漫赋识感壬辰十月廿日徴明又周天球跋云石田先生博综拓胸中雅有万里山川不特邱壑云也故其画笔髙视千古从衡百氏闲暇时检有片楮尺素悠然聴笔之所之而才情风致便与古人抗美巨幅淋漓小卷防缀日异月殊不见其重出也此作仿佛巨然禹玉辈而自有杼轴信哉江东独秀一代之杰知鉴之士把玩之久当自得之隆庆壬申十月朔日周天球题卷髙七寸五分广九尺八分
　　明沈周林壑幽深图一卷【上等夜四】
　　素笺本墨画别幅款题云踈林叶尽秋日晴与子把手林中行萧条此地不足枉贲我一来林壑荣君今文名将葢代踪迹所至人争迎青袍猎猎风满袖知者重者无公卿老夫朽惫人所弃子谓差长加其情临分日落渺野水扁舟南骛迷孤城治甲寅十月廿四日希哲冒寒过访申谢此卷不足罄怀沈周下有沈氏启南白石翁二印前有有竹居一印卷前有眉居珍玩项元汴印二印卷后有翰墨林父秘笈之印项墨林鉴赏章季白秘玩三印押缝有有竹可免俗无钱不厌贫印凡七别幅款题前又宝印斋书画记梓香书屋季白秘玩三印后有天水静华平初真赏沮溺之俦宫保世家三印前隔水有子京所藏墨林秘玩二印押缝有项墨林父秘笈之印清河郡图书记天水静华平初真赏三印卷髙一尺一寸四分广三丈六尺六寸明邹衡緑香泉图一卷【上等光一】
　　素笺本着色画自书传云井名緑香非古也自余肇也名不古而井则古也居吟香阁之下锦带河之浒乗骢坊之东东邱居之内去府治西北百歩许自先世洪武间相传此井未旱先涸及治甲寅余营别业其上也时方盛暑亢旱而井之泠泠出泉者则汹汹混混昼夜不息殊非所传之似也抑天地神有以相吾吉而固美于前欤是未可知也汲而烹之其色緑其味香异于常品岂诗所谓冽彼寒泉而易所谓井冽寒泉食者欤物之异常者宜有传以昭不朽因命之曰緑香泉既勒之石树之井旁仍绘图潢卷乞诸名公诗文以颂之夫天地间名山胜境万有不齐有地灵而人杰者有地頼人而重者余昔承方伯吴公怀栢郡侯徐公命纂语溪志度白马冈询之父老云此康王避难泥马渡水处也水中遗址尚存遂纂入志噫嘻康王未渡之前冈名何自而有别业未营之前井美孰从而知自今伊始名以余而传余以井而用矣余之为子若孙者其将用之不冺矣东邱邹汝平既序其事而传之矣又从而歌之歌曰冽彼寒泉緑而且香亢旱不涸其流汤汤我题其名垂誉无疆治十年夏六月东邱邹衡汝平识下有淡庵嘉兴邹衡印章汝平三印前署緑香井泉传五字下有东邱一印又前有朱宗儒一印引首于鹏书緑香泉三大字款署于鹏拖尾戴经题云维地脉兮潜伏肆有井兮来涓匪江心兮是近乃城郭兮市防凝春緑兮不竭散兰馥兮宜煎大瓢贮兮玉液小杓分兮醴泉潄枯膓兮涤俗润烦吻兮祛羶搅夜读兮十载发香臆兮简编天之精兮地之宝穴东邱兮谁为縁若有神兮呵禁羌旱魃兮奚干匝厚壌兮兹水瞻尔庭兮常专嘅邑瑞兮曰秀载图志兮悠元锁清冷兮私尔我欲挹兮垂涎挥一滴兮龙髯泽下土兮波湲嗟神化兮靡测岂坎井兮盘旋采良石兮山顶书美名兮深镌追昔人兮亷让与緑香兮万年我歌兮永久告来哲兮绵绵后识云天地间一泉一石遇贤者而后有名茍非其遇虽有盛美不传物亦有幸不幸哉余喜緑香泉之遇东邱也欣然走笔赋此抚卷之际为泉幸焉为天下负佳胜之实而不遇其人以与鹿豕沉沦者惜焉贤者之思欲重夫山川也亦可于是而惕矣治戊午二月二十一日双湖居士戴经孟常甫书于环翠轩前署緑香泉辞并自题其后九字又伍常题云泠泠终不溷尘沙淘者工夫嵗每加地脉潜通淇澳水年芳元袭菊潭花灵湫静贮波千顷余沥曽沾郡几家我欲瓢于此过带将一滴及天涯岭南伍常又屠勲题云乗骢坊里緑香泉甃井清冷故宛然味入茶经甘若醴光生瑶玉碧于天银牀金干虚云美雪乳丹沙亦浪传好事东邱増盛事地灵还借主人贤东湖屠勲题又赵迁题云苦窳不出河濵器地亦人灵似有之今日緑香泉上坐百年髙兴许谁知夏汭赵迁又吕防题云万物遭逢何不有谁知古井易佳名色随緑茗増春韵味助香醪作圣清采石江边真下品陆家谱里更新评地灵可为东邱子病渴相如最系情予病渴何时分此泉煎茗也后署九栢山人又文湛题云井緑泉香地亦灵煑茶惟有此泉清啜来夺尽人间味不让中泠第一名秋江文湛又沈良题云江天月白诗魂醒聴鹤楼前坐深永汲来一碗清睡魔絶胜雪涧煎梅影深沉含彩非春江流芬饱鼻欺桃杏余杭甘乳未足夸东坡偶尔闲驰骋却羡君家徳泽深灵犀一窍通渊靓蟠龙伏蜃且莫题流芳衍庆非凡幸迩来知己籍东邱乾坤浩浩名方頴伐石镌铭昭不穷何必江寜羡双井沈良又唐寅题云伊优金索展银牀满引瑶池碧玉香闻说一杯甜似密与君相结赋沧浪苏门唐寅又梅江题云古井相传葢有年濬来能结主人縁色浮嫩緑盘盂莹味带寒香齿颊鲜地底自连沧海脉瓶中不减恵山泉最堪酿酒兼烹茗浇却诗肠三百篇氷雪山人梅江又郑纬题云可湘可濯可通神石甃年年似昨新一色莫分波底树三春知润泮中芹天文东井吾何据地志温泉此是真闻道子云能献赋乾坤回首岂无人新淦郑纬又冯兰题云泛緑流香二美全一开甃自何年石苔凉沁梧桐月林霭晴飘橘柚天地有鸳湖来活水谱从鸿渐续新编竹炉春茗时分试想见东邱夜未眠雪湖冯兰又任公矩题云玉甃何年凿东邱傍草堂澄涵净碧甘冽逗寒香地脉中冷逺源流析谷长世虽无陆羽瀹茗味差强七十四翁任公矩为东邱邹汝平题又钱祚题云邹邱东有井井古泉未枯于今不澁缩自然溢海湖涓涘报君国岂为辨味图流出緑色好照暎岂糢糊龙泉试锐砺属此清香磨磨礲横海宇争谓蛟龙屠知君屠龙手作此緑香歌华亭钱祚辱汝平先生枉过裁此荅谢又董澐题云井近东邱緑且香窍通锦带脉灵长中泠风味无过此邹子文章得潄芳清讶菊飔飘玉甃润沿苔色上银牀地因人胜今为古柳有愚溪己故常海寜萝屋董澐又郁能题云井阑曽学王钟法最爱香流緑更寒活水暗通南海眼鼎铛分煑小龙团棱棱砌有千年润混混泉无半日干天下苍生望霖雨潜蛟犹向此中蟠戊午立春前一日汝平持緑香井泉卷索诗开卷第见汝平自传而诗人珠玉未有而遂及于瓦砾所谓呈丑于人也耶海槎郁能又薛应祥题云井冽寒泉地有灵品评且莫说中泠镜空碧甃凝桐月雷转银牀落玉瓶拟合龟依顾渚还慿鸿渐入茶经杜陵老去诗肠渴余滴分来睡已醒长洲薛应祥又张时泰题云最爱荆公诗句好不图先得我同然于今寄语蟠龙道莫向山腰水底眠西州张时泰又钱福题云水流地中随地出出得其地始有名譬如人亦有所托托非其所空劳形緑香泉也在地地之灵人之瑞我歌緑香泉无任感慨为君记华亭钱福卷髙八寸一分广四尺七寸五分明唐寅春风酒盏图一卷【上等果一】
　　素笺本着色画卷后有唐子畏图书一印又梦墨亭啇邱宋荦审定真迹二印卷前有六郎一印又一印漫漶存鼎字别幅款题云杨君抱竒疹三载违动履贤郎为精祷倐愈如脱屣至诚可通神勿药而有喜从今斑衣堂百嵗延嘉祉酒盏对花树日日春风里晋昌唐寅既为君祐先生作复生图仍为赋此后有南京觧元六如居士二印又叶采印章芳杜二印前有吴趋一印卷髙九寸三分广三尺二寸八分
　　明仇英赤壁图一卷【上等珍一】
　　素笺本着色画款云仇英实父制下有十洲仇英之印二印卷前有觐宸张孝思赏鉴印二印卷髙七寸三分广四尺三分
　　明文徴明三友图一卷【上等李一】
　　素笺本墨画兰菊竹三种凡三段每段后自书题句第一段题云风裾月佩紫霞绅翠质亭亭似玉人要使春风常在目自和残墨与传神署右咏兰三字第二段题云寒英剪剪弄轻黄百卉雕零见此芳天意也应怜晚节秋光端不负重阳郊原惨淡风吹日篱落萧条夜有霜输与陶翁能领畧南山在眼酒盈觞署右咏菊三字第三段题云手种琅玕十尺强春来旧节长新篁琐暎日须眉緑翠簟含风笑语凉坐令防居无六月醉闻秋雨梦三湘不须解带围新粉看取南枝过短墙署右咏竹三字款识云壬寅九月徴明每段前有停云一印后有文徴明印衡山二印卷前后及中幅押缝俱有元方保之印各一卷髙七寸二分广一丈四尺七寸五分明文徴明秋林飞瀑图一卷【上等李二】
　　素笺本墨画款署徴明下有文徴明印衡山二印卷后有程延谷印宝梦堂图书记二印后别幅附王宠行书五言律诗二首款识云嘉靖辛卯三月既望雅宜山人王宠下有王履吉印雅宜山人二印前隔水有广平王湛求鉴定书画印一印引首黄云篆书衡翁墨妙四大字款署郡人黄云拖尾秦士竒跋云文待诏写生纸仿闗仝溪山图大约多东南名山水间以险絶竒胜为功而不离清逺潇散之致稍一开帧展玩不觉秀色幽韵扑人眉睫后有王履吉酬子言张公西山诗字颇遒古超超予耄矣毎手此作一物外縁未知子弟辈之能珍之以作一世佳玩否大明天启乙丑秋日书于春城山屋东鲁秦士竒卷髙八寸广四尺七寸一分
　　明文徴明浒溪草堂图一卷【上等李三】
　　素笺本着色画款云徴明写浒溪草堂图下有徴明一印卷前有竹坞文防一印引首有王糓祥书浒溪草堂四大字款署谷祥拖尾又自题并识云沈君天民世家浒墅今虽城居而不桑梓之旧因自号浒溪将求一时名贤咏歌其事余既为作图复赋此诗以为诸君倡浒墅一名虎墅按图经秦始皇求吴王宝剑白虎蹲于邱上西走二十五里而失故名虎疁吴越讳镠因改疁为墅又譌虎为浒云嘉靖乙未腊月何处闲云筑草堂虎疁谿上旧吾乡百年鱼鸟常闗念一曲风烟儗自藏南望防樯依树转西来墟落带山长最怜出郭红尘逺春水还堪着野航文徴明下有文徴明印晤言室二印前有竹坞文防竹坞二印又陆粲记云吴城之西三十里有地曰浒墅当南北之冲舟车辏集庐井聨络与城郭不殊而其间田畴寛衍泉石芳洁固乐土也友人沈君天民家于兹累世矣君既业儒为校官弟子乃迁居学宫之东数百武以便肄习而君数竒屡试有司不利顷以年至得谢去且遇诏例有章服之荣间语余曰自吾结发读书侨居城市者今四十年矣每西望故里慨然兴思凡吾先人种树钓游之处与其体魄之藏焉者恍若在目焉虽嵗时不废展省而犹不能一日于懐也因自号浒谿以着吾志且以名所居之堂而太史衡山先生辱为之图若诗矣子盍为我记予曰子之志则美矣虽然予闻之庄舃病而越吟钟仪幽而楚奏彼有所系而不能自遂也惟子则异于此诚有意于复其故业谁能御者君曰然是吾心也抑自吾之始迁而来也先人之旧田庐既以让吾兄弟若子姓俾耕而食其中久矣今将复取之茍便于身而俾兄弟子姓之失所吾不忍也吾老于城市矣予退而叹曰君于是乎贤逺于人夫不其本孝也不私其有仁也孝能笃于亲仁能厚于族斯二者古之人则行之而今之衣冠而称君子者乃往往有愧焉君于是乎贤逺于人顾予贱且言不足信不能彰之以励夫薄俗也姑为书之以示其子孙俾无焉作浒溪草堂记嘉靖丁酉秋九月朔日前进士陈湖陆粲书前署浒溪草堂记五字又顾兰题云城居虽已费经营水木难故里名陇树遥瞻连井邑闗河常念绕柴荆荒烟野店帘飞影落日渔舟笛弄声一展画图欣自慰宛然丰沛独留情春潜顾兰又王谷祥题云君家旧业浒溪濆宅近青山乐我员背郭堂开多爽气縁郊地僻少尘氛百年恭敬维桑梓一段幽闲属水云蒋径居那得似主人还似沈休文王谷祥又张裕题云忆昔攸芋旧草堂尘踪遥寄水云乡渺茫泽国闻渔唱萧索轮囷防隠藏赢得闲身随地寓独遗遐思与天长烟波回首终千古漫自扶衰上野航甘节里人张裕次衡山先生韵又汤珍题云负郭流西阻盘山地北纡园田存卜筑松菊未荒芜秋水淡河伯烟波友钓徒洋洋饥且乐不用叹乗桴每忆枌榆社依然水竹居云耕堪酿秫野税足供鱼养拙情真逸遗安意有余百年沿泽逺好在旧琴书沧浪闻往迹浒墅亦名溪望逺云沙白涵空草树低水清缨可濯花落路应迷我欲从招隠扁舟问瀼西中山汤珍又袁袠题识云浒溪沈先生过余横塘别业谈浒溪草堂之胜赋此招隠浒溪新卜草堂幽况有渔矶枕碧流三径榆隂不知暑四山色更宜秋枫林散歩吟红叶水槛闲凭对白鸥羡子髙情同鲁望笔牀茶灶一扁舟胥防山人袁书于黄山草堂又顾闻题云浒溪之水澄且长溪上清风开草堂遂喜云交列岫更怜池雪蔽丛篁防心鱼鸟元真境极目烟霞是故乡城市山林俱自得不妨来往任吾狂周山主人顾闻又王穉登跋云文太史作浒溪草堂图行笔设色当与赵荣禄齐驱一时名流歌咏相属可谓层珠累璧照暎卷轴十五秦城不足赏也卷作于嘉靖乙未去今凢五十年无论草堂安在而卷中诸公墓木皆拱覩其遗迹不能不沾开箧之泪耳万厯甲申三月王穉登题又王时敏跋云文太史遗迹流传人间者片纸珍逾拱璧此卷图画词翰真称三絶而诸名贤题咏又累累光溢缥缃所谓元圃羣玉无非夜光洵希世之宝也慨自兵燹尘飞图书散佚独此卷完好无恙似有灵物防持培风上人其善袭藏之非但妙迹永传将使吴中后学得见先辈风流益起髙山景行之想西庐老人王时敏题又文柟跋云此卷乃先待诏中年得意之作堂宇清燕溪桥村店宛然在目其用笔设色半偈翁所云与松雪齐驱真定评也后诗文皆出名贤手更可珍秘培公少时曽见之友人斋中意欲得之而不敢启齿越二十年后世变流传适有人持至不惜倾鉢资购得命工重装藏之方丈与天民先生念旧而建草堂于城市题曰浒溪先后同心可谓孝矣天民先生为培公曽祖云丁酉冬曽孙柟拜观并识又金俊明跋云待诏公此图初若无竒及细观其运用布置无不入妙真神品也诸贤墨迹亦复蔚然半偈翁题识时为万厯甲申谓去嘉靖乙未凡五十年草堂莫问而卷中诸贤墓木已拱为之兴叹况至今又七十余年复阅沧桑之变其可为霑襟者当更何如虽然人生如寄至如田园庐舍尤梦幻耳势安得久独此图咏一时防染风流如在此笔墨之所为足贵也然自申酉之交江南人家累世所藏毁于兵火者不可胜计此卷竟无恙先在他所忽焉来归幸矣培公与姚子文初善昨冬文初罹祸时方在浙主者乃索之公斋斋中器物畧尽此卷去而复留真若有防持之者抑亦祖孙孝思之所感耶诚大幸也培公其益宝之戊戌秋七月廿又五日不寐道人金俊明题又文防跋云右先太史浒溪草堂图丙辰秋七月寓慧庆东院从中院借观五世孙防百拜敬识时同观者姑孰杨亦曽松隠师卷髙八寸三分广四尺四寸二分
　　明陈淳携琴图一卷【上等柰一】
　　素笺本墨画款识云嘉靖乙丑六月白阳山人道复作于浩歌亭下有复父氏白阳山人二印卷前有大姚一印卷髙八寸二分广四尺六寸
　　御笔题籖籖上有乾隆宸翰一玺
　　明陈淳写生花卉一卷【上等柰二】
　　素笺本墨画款识云庚寅二月白阳山人陈淳下有白阳山人一印卷前有河山带砺致印宋氏穉佳书画库印三印卷后有宋致穉佳収藏书画一印卷髙九寸二分广一丈三尺九寸二分
　　明陈淳写生一卷【上等柰一】
　　素笺本墨画款署道复下有复父氏白阳山人二印拖尾自题云东风飘飘不絶吹游蜂舞蜨相追随水花嫣然媚晴昼深红浅白纷差池髙堂列筵防罗绮朱帘掩暎春无比歌声贯耳酒如渑醉向花前睡花里人生行乐当及时光隂有限无淹期花开花谢寻常事寜使花神笑侬醉戊戌冬日白阳山人道复书并图下有复父氏白阳山人二印卷髙一尺九分广七尺八寸九分
　　明陈淳花卉一卷【上等柰四】
　　素笺本墨画款识云右墨花数种闲居弄笔流连春光不计工拙也以咏物情云尔嘉靖甲辰秋日作于浩歌亭白阳山人道复下有白阳山人复父氏二印卷髙九寸九分广二丈三尺九分
　　明陈栝写生游戯一卷【上等菜一】
　　宣徳笺本着色画款云陈栝戯笔下有古吴陈栝草莽山林二印卷前有笔砚精良人生一乐沱江子二印卷髙九寸二分广七尺八寸六分引首
　　御题造物为师四大字款云乾隆御笔上钤乾隆御
　　笔一玺
　　御笔题籖籖上有乾隆宸翰一蠒
　　明陈樾写生花卉一卷【上等重一】
　　素笺本凡二幅前幅墨画无款前有雪满山中一印又朱之赤鍳赏一印后有元舆一印后幅着色画款题云路转孤山第一峰琼枝摇月影重重髙标自得阳春韵白雪还怜映玉容陈樾写于翠岩山房下有陈樾聮印前有晴保玩一印前幅髙四寸五分广三尺五寸五分后幅髙同前广一尺八寸四分引首
　　御题笔腕生香四字款署乾隆御笔上钤乾隆御赏
　　之宝一玺
　　御笔题籖籖上有乾隆宸翰一玺
　　明钱谷芙蓉湖赠别图一卷【上等芥一】
　　宣徳笺本墨画款识云嘉靖己酉夏四月长洲钱谷叔宝写下有除夕生钱谷私印二印引首顾可久书芙蓉湖赠别五大字款云洞阳顾可久书拖尾可久又序云余缔烟友华子补庵以户部尚书郎曺乞疏改署于南都天官卿爱贤也初难之至再乃得请卒改南京兵部尚书车驾司主事嘉靖己酉夏四月将之任造余谓余曰吾辱子道气之交久矣何以规我将置之座右以朝夕省焉余曰子得之矣子得之矣余复何言规哉夫古今恒言皆谓仕为畏途常有行路难咏叹仕直行义逹道焉耳矣曷畏曷难乎而世之故则竞夸毗懐忌嫉于是乎有巷伯之歌巧言何人斯之赋作矣然则途不足畏乎路不亦难乎居此有道吾惟见夫处心恬淡游神元漠者斯徳全而物莫之猜是故其言足以兴其黙足以容庄周氏之论士也是已周之言曰不刻意而髙无功名而治无江海而闲淡然无欲而众美从之矣又曰圣人休休焉则平易矣平易则恬淡矣平易恬淡则忧患不能入邪气不能袭余闲居久矣渊然思过穆然闻道矣夫以子之博学宏深出辞沈蔚声闻士林间籍籍先是冡宰渔石公雅重之尝欲调寘铨曹矣子乃上书辞谢兹奉职户曹防酤江州风清絶而又以其余访古迹懐贤风舂容大章寂寥短篇意气冲如也泊如也名誉滋哉方将峻陟矣子又避华就闲夫当纷纭旅进之时而顾超然退处是则恬淡之道也已恬淡则物何能累物何能累则人何能非执是以徃固将莫与争能争功矣余固曰子得之矣子得之矣焉用规为子又谓余曰吾将遄王程竣官事从子游于梁溪之上翺翔于菰川之圃钓鲜弋飞挥弦赋诗纵志于物外徜徉于无为已矣余曰子何言之遽也夫恬淡之时义大矣哉天地之道圣人之徳也匪伊缮性亦越化子具是道矣盍亦振斯徳之风乎荘周氏又尝言之矣曰古之治道者以恬飬知生而无以知为也谓之以知飬恬知与恬交相飬而和理出其性矣古之人在混芒之中与一世而得澹漠焉当是时也隂阳和静神不扰四时得节万物不伤羣生不夭盖言恬淡之逹于治理之元也余亦尝浅言其防夫恬淡则心无欲心无欲则亷静生亷静生则市无争利朝无争名而百僚将师师矣百僚师师而治道兴焉此举一隅而可以反荘周氏之三隅也子尚其朂诸夫语大功立大名礼君臣正上下为治而已矣此朝廷之士也就薮泽处闲旷避世独得无为而已矣此江海之士也子朝廷之士也恶可与语江海之士乎子其宁乃心从乃事宦成矣名立矣余将招子隐焉子不以余言为迂也而谓余之言可以规矣乃命书之爰序其语以为别赠嘉靖念八年嵗次己酉夏四月洞阳山人顾可久书前署赠别华子补庵改官南都驾部之任序十五字又莫同芙蓉湖赠别赋前署云补庵华子由户部主政乞改南得兵之车驾常所徃来者饯于芙蓉湖上咸有赠言同与补庵少同道业相知既深申以婚姻乃为赠之赋曰己酉孟夏时良日舒补庵华子囊琴束书戒仆命吏属聨舻循南塘之涴演遂容与于蓉湖眷盼里邑将趋南都昵交懿戚耆耄学徒饯于湖曲熈熈于于维时滛霖始霁麦风防和五两髙举百丈斜拖壶觞爼豆杂沓骈罗客有举酒而属华子者曰别无异绪人恒壹欝子独怡然若有所得岂以畴昔燕呉千里劳劳遐征歩月看云摇摇心旌岿防南都吾邦乃辅近切一身如肱与股无羁旅之苦而有安土之乐如判乡郡如处斋阁为子溢喜出我私度敢以为贺余曰去逺即近常情所歆华子宁私家之徇而不虞官箴乎客曰南都佳丽江左风流夷途通川行者愿游货集物产居者愿留官府如神仙宇如邱一觞一咏吊古寻幽匪屈吾性职亦可修无九陌之软红而有六街之流水释厚居之狐貉而易适体之苎枲水土能袭天时顺履吾意华子将安之以是为贺谁云不宜余曰此爱之者欲啬其身非知之者能得其真也客曰附炎逺凉躁进忘退今古一辙颠仆不悔华子岂不知巍科重望峻秩旋至乃慕南都之清旷离要津而甘防地是其闻悟夙超冲虚不昧宁为辙免岂蹈玉碎未居茒屋茂林之下而深江湖山薮之志进退从容可无颠仆之累斯不足为华子贺乎余曰是説也华子知之吾与子亦知之固可贺矣未知华子之守身不移应物无滞好古而能与俗谐徳懋而才雄能济其识触物得情其学中闳外肆不屑于为我不忘乎物利顾乃愒日玩嵗而茍位以自庇好逸恶劳而择便以任智哉迩者政初成清声四被朝着之上咸曰人瑞人不能舎焉能自弃乃其累疏乞南至意攸系殆以开基之始钟山定位刍粟所供亿算万计储胥飞挽江河淮泗根本已裕终古无暨爰及北狩两都对峙耀兵训武万乘千骑威行沙漠遗虏深避永息烽燧聨络腹臂华子之辞铨衡而任钱谷凡地官之政悉入簿録宜发宜敛孰盈孰缩西北运艰何以续之东南民匮何以足之所以筹之胸臆见之忠告者亦既熟矣南入夏官则欲知开创之际兵力所以雄强边防所以固宻才艺何以训练衣粮何以存恤马畜于民政复旧日舩驾于军料絶掊尅本兵之要大小毕举节制之法讲求无失欲使南之赋不惟足以给边而府库亦实北之兵不惟足以防边而奸宄亦息然则无事握算不履戎行我用则行我藏则藏行义随时出其所长文武之道何用不臧若夫鄙之为富强之术是恶夫人之不善用耳兵食之足圣训非不重也华子之歴南北者盖欲权其兼济之宜而博究兵食之原施诸职守为名臣着之述作为名言耳文中王氏六世铜川立训用世子孙是传青箱之学江左朝仪后人习之业亦不堕况兹大政举世尊信传为世业以佐盛运则用之不尽矣功岂浅近哉华在江左无忝王谢韶朗惠康聨镳并驾是则重可贺也噫明哲保身宜家庇族鄙夫昧此多同君子所见为独吾子将别言若胶固惟欲知退而逺辱则华子生平所飬不有负乎华子怡怡如初客乃唯唯而晤乱曰蓉湖之水何防瀁兮芙蓉未化叶穰穰兮在彼中流鼔兰桨兮棹歌既发何惘兮出处有定不可强兮曰彼先哲吾可仰兮临风躇蹰起遐想兮迂泉居士莫同书于泾南之老农居卷髙九寸五兮广三尺明王谷祥冩生一卷【上等姜一】
　　素笺本墨画无款每幅有酉室一印别幅书题句凡四幅第一幅牡丹谷祥自题云雕槛特藏春瑶台倚太真香车倾一顾惊动洛阳尘糓祥下有王禄之印一印又袁袠题云牡丹夸异种第一玉楼春艳色应难比唯应似玉人横塘袁袠题第二幅桃花自题云佳人半醉后玉脸防生酡婀娜春风里销魂可奈何糓祥下有王禄之印一印又袁袠题云桃花烂朝霞疑是武陵下春来古渡头岂无问津者横塘居士第三幅荷花自题云玉貌本来防新装不爱浓秋风罗袖薄飘飏若为容糓祥下有禄之考功氏二印又袁袠诗云檀心含艳紫粉额晕轻黄莫以荣衰故终朝只向阳横塘农者第四幅梅花自题云六出吐竒葩风清香自逺树如天竺林人在瑶华馆糓祥下有王禄之印一印又袁袠诗云熟梅淫雨后炎湿好楼居薝卜花开处浓香暑气除横塘生幅髙七寸三分广八寸一分按第三幅画荷花后袁袠诗似题葵花作第四幅梅花后袁袠诗似题薝卜花作意原有葵花薝卜二画佚去后人装潢时误以此二诗装于荷梅二幅后而当时袁袠题荷梅二诗则又佚去也
　　明谢时臣山水一卷【上等海一】
　　素笺本墨画款识云辛亥夏日谢时臣冩下有樗仙子一印引首有文彭书间适二大字款署文彭拖尾彭又题云五月官衙乐事多緑隂庭院午风和茶烹雪乳新罗岕砚洗青花旧斧柯翠竹露梢舒叶文鱼依藻泳清波一枰棋了人初散小小宣炉爇水磨仲夏新晴事事宜定罏香爇海南竒闲临淳化羲之帖细读开元杜甫诗石鼎飕飗时鬭茗楷枰剥啄试围棋新篁脱粉芭蕉緑不怕星星两鬓丝破屋萧萧一事无午窻睡起客来疎空庭日转清阴寂修竹风轻翠影虚笔砚精良开几案云天缥缈净阶阶此生莫谓儒冠悮养得闲身读道书三桥文彭卷髙七寸八分广三尺九寸三分
　　明陆治芦雁冩生一卷【上等咸一】
　　素笺本着色画款识云隆庆戊辰春日包山陆治作引首袁福徴书芦花雁影四大字款云甲辰进士八十翁袁福徴题拖尾福徴又题云浪激滩寒见白沙烟收湖濶尽芦花何来雁字秋空满逐队羣飞向水洼日落霞明声乱唳月明江静影交加渔翁切莫相惊恐一任相呼双翮遐云间袁福徴题卷髙八寸二分广九尺二寸三分
　　明项圣谟松风图一卷【上等河一】
　　宣徳笺本墨画款署项圣谟引首谭端书松乃雄风四大字款云谭贞默题易庵项翁笔拖尾又自题云松己具雄骨风复雄其雄雄风一振始雌风四面攻我登峯顶望八面皆玲珑鳞甲多生动掀髯竞欲翀响如涛撼激云翠入洪蒙观彼矫矫势后羿无彊弓上帝怒其肆殷雷布逺空我笔能降伏图来寸楮中墨气可吞象毕竟不言功功归夫天地容得老诗翁崇祯十有四年春归第二日题于朗云堂易庵项圣谟卷髙四寸三分广二尺九寸六分
　　明孙克文窻清供图一卷【上等淡一】
　　宣徳笺本凡十段卷前书自识云癸巳夏中朔漫图于逺俗楼有逺俗楼一印第一段砚山着色画中空处朱书铭云山元肤割紫星霣魄石抱腴苍水使者佩失琚山环守目睢盱内藏一升【脱一字】白龙飱之凌霄蹑双鳬奋迅八极游清【脱一字】山元肤玉为徒雪居前署敦复堂三字【左旋读】第二段砚山着色画前书注云予家敦复堂所蓄第三段米竹后有雪居印又汉阳长爵一印前识云异书中凡天壤间草木珍竒靡不殚述今人以耳目所及欲槩造化之理皆妄也前辈言朱竹始于闗夀亭不知何昉东坡亦效为之然戴凯之谓沅澧间有赤白二竹白薄而曲赤厚而直今亦不知有白寜必其无赤耶下有克一印第四段墨兰后识云仿郑所南笔下有雪居一印前书识云郑所南名思肖思赵也所南言南宋顽民也生平写兰不写地纪年不纪元所画兰必付名僧道士不落北人手予尝谓所南翁兰有微子麦秀湘累江蓠之痛云下有雪堂一印第五段墨梅后识云仿马逺笔下有赤霞一印前书论书一则云陈文东书法出入二王宋仲温笔法不离张芝然其自得处亦各顿悟文东真字酷似欧阳询机轴又自乐毅论来宋真自遗敎经入宋昌裔去懐素不逺如晴云卷舒章昞如在陈宋之间笔意出入章公瓘盘根错节陆顾行精神不化曹士望化而未神沈民则神情散朗民望张弓发矢正在用力范桂拨肌胜于肉陈祭酒强势有屈曲黄汝中得之粗豪然此数公者皆吾郡之良也下有允执氏一印第六段墨兰后有孙允执氏一印前自题云老眼生花贫病侵緑阴门巷昼沉沉小窻笔砚闲缘在犹把花枝细对临下有雪居贫而乐二印第七段松化石着色画前书署松化石三字后识云婺州永康县松林马自然为仙在上一夕大风雨松忽化为石仆地悉皆斩截大者径二三尺髙有松节枝脉土人运而为坐且至有小如拳者亦堪置几案间后有雪居士一印第八段松着色画前朱书字署鲜于伯机支离叟图八字又识云支离叟者鲜于氏虎林新居直寄亭之古松也髙不满尺覆地数十弓轮囷离竒如偃葢竒形怪状不可殚举因取庄周语号曰支离叟葢取无用之用亦同然者非特形似而已允执甫下有克一印第九段团扇山水着色画上钤克一印后书识云层峦叠嶂烟云出没数家茆屋隠隠在阿堵中要须识其趣者则先得于心思寓意于笔端托诸绢素李广见伏虎而射其精诚已能贯之金石如此嗜山水者不可不知此理长夏避暑凉云洞漫书下有孙克印一印第十段砚山着色画下朱书字署宝晋斋三字卷髙六寸五分广一丈八尺二寸
　　明孙克写生花卉一卷【上等淡二】
　　宣徳笺本墨画款识云余自返初服归卧东□故庐日与二三物外友晤言一室之内或心手闲暇则弄笔几头作小画一两幅行草书数行以自娱虽城府非公事不复一入丁丑夏苦热端居巷谢人事玉峰起共许子以善画游呉淞间余馆乆之一日出素绢索画时桐隂在□竹风满座清思洒然遂仿旧人笔意作花卉数十种随意所到态出豪端虽不能传冩化工真相亦造物者之无尽藏也巨法眼其谓余何华亭雪居士克后有孙氏允执汉阳侯印二印前有东郭草堂一印卷髙八寸五分广二丈二寸明孙克冩生花卉一卷【上等淡三】
　　素笺本着色画别幅款题云冩生非我事烂漫出天真小阁晴开卷春风物物新乙酉春仲雪居克作后有汉阳太守孙允执二印引首有莫如忠书羣芳竞秀四大字【欠】署中江如忠卷髙七寸二分广一丈三尺一寸
　　明周之冕百卉图一卷【上等鳞一】
　　素笺本着色画款署汝南周之冕下有服卿周之冕二印卷前有古燕张纯修见阳图书张逸庵氏家藏珍藏世玩见阳子诸印卷后有纯修珍藏之印子子孙孙永保之二印卷髙九寸八分广五丈二尺八寸
　　明陈粲冩生花卉一卷【上等潜一】
　　素笺本墨画款识云万厯戊寅腊月九日写于青萍馆中勾呉陈粲下有陈道光氏兰谷子二印卷前又陈道光氏兰谷余芬二印又髙氏江村草堂珍藏书画之印一印卷后髙士竒跋云向在都下得陈道光写生长卷珍之箧中二十年雨窻展阅觉造化生于笔端含苞舒蕚浥露摇风香色具足胜调丹弄粉多矣为简静齐之一佳玩康熈戊寅正月廿五日水仙幽兰开满阶砌涤上巗端砚书抱瓮翁髙士竒后又书己邜七月朔江村再观九字中幅押缝有灌园生几九印北墅印三江村髙氏清鍳印二江村三十年精力所聚印二又抱瓮翁兰渚轩二印卷髙九寸九分广三丈七尺八寸八分














　　石渠宝笈卷三十三
<子部,艺术类,书画之属,石渠宝笈>
　　钦定四库全书
　　石渠寳笈卷三十四目録
　　贮
　　御书房七
　　列朝人
　　画卷次等
　　唐阎立夲画歩辇图
　　唐王维溪山雪渡图
　　唐李昭道画蓬莱宫阙图
　　五代周文矩七贤过闗图
　　宋徽宗王济观马图
　　宋徽宗金英秋禽图
　　宋董源重溪烟霭图
　　宋郭忠恕摹顾恺之兰亭防集图
　　宋燕文贵仿王维江干积雪图
　　宋燕文贵溪风图
　　宋许道寜烟溪夏景
　　宋刘永年花隂玉兔图
　　宋郭熙山水
　　宋李公麟丹霞访厐居士图
　　宋李公麟西园雅集图
　　宋李公麟十八学士图
　　宋赵令穰湖庄清夏图
　　宋米友仁云山图
　　宋张择端清明上河图
　　宋张择端清明上河图
　　宋赵伯驹仙山楼阁图
　　宋赵伯驹画滕王阁宴防图
　　宋马和之桃源图
　　宋朱鋭画春社醉归图
　　宋徐夲歴代钱谱
　　宋江贯道千岩万壑图
　　宋刘松年西园雅集图
　　宋艾淑武夷山图
　　宋僧法常写生
　　宋范安仁鱼藻图
　　元赵孟頫画陶潜轶事图
　　元赵孟頫前后赤壁赋图
　　元赵孟頫古木防马图
　　元赵孟頫畱犊图
　　元赵孟頫洗马图
　　元赵孟頫管道升合作
　　元管道升修竹图
　　元钱选七贤图
　　元钱选画锦灰堆
　　元钱选荔支图
　　元钱选荔支图
　　元钱选画忠孝图
　　元钱选青山白云图
　　元王振鹏画钟馗送嫁图
　　元王振鹏金明夺锦图
　　元王振鹏五云楼阁图
　　元王渊荷花鸂图
　　元黄公望溪山雨意图
　　元王防松读易图
　　元王防画芝兰室图
　　元吴鎭竹谱
　　元张中画菊
　　明宣宗万年松图
　　明吴伟仿李公麟洗兵图
　　明张珪神图
　　明沈周画松石间意
　　明沈周淇园春雨图
　　明沈周林隠图
　　明沈周画防庵图
　　明沈周画梅花
　　明唐寅画对竹图
　　明唐寅坐临溪阁图
　　明唐寅折枝花卉
　　明唐寅秋林髙士图
　　明唐寅煮茶图
　　明仇英乞巧图
　　明仇英花鸟写生
　　明仇英汉宫春晓图
　　明张崟秋色图
　　明文徴明画新燕篇诗意
　　明文徴明赤壁赋图
　　明文徴明存菊图
　　明文嘉画防景堂图
　　明陈淳山水
　　明陈淳洛阳春色图
　　明陈淳牡丹
　　明陈淳云白山青图
　　明钱谷氷蘖斋图
　　明钱谷溪阁髙门图附文徴明诗帖
　　明徐渭画竹
　　明宋懋晋摹诸家树谱
　　明黄彪画九老图
　　明赵左仿黄公望富春大岭图
　　明周之冕花鸟
　　明黄希宪江村图
　　明董其昌岩居图
　　明董其昌仿小米潇湘竒境图
　　明陆逺仿巨然谿山无尽图
　　明邹典金陵胜景图
　　明陈嘉言花卉
　　明程士椷万松图
　　明王时敏仿宋元诸家画
　　明杨文骢兰石
　　明马守贞画兰












　　钦定四库全书
　　石渠寳笈卷三十四
　　贮
　　御书房七
　　列朝人
　　画卷次等
　　唐阎立本画步辇图一卷【次等天一】
　　素绢本着色画卷中幅署步辇图三字卷后章伯益篆书本事竝署云唐相阎立本笔拖尾有米黻黄公器张向刘次庄曹将美陶舜咨邓忠【臣】张偓佺曾巽申诸记语又江瀜篆书记语一又田俨诸人记语一又蔚宗记语一【姓缺】下署闗二字又琰记语一【姓竝缺】又记语二未署名又刘忱李康年张知权林定姚云郭衢诸跋又张舜民许善胜题句二
　　唐王维溪山雪渡图一卷【次等地一】
　　素绢本着色画欵云【缺】王维作拖尾有沈周王鼇题句二又董其昌顾仲子二跋
　　唐李昭道画蓬莱宫阙图一卷【次等元一】
　　素绢本着色画欵署昭道拖尾有吴元莭书王建宫词四首又邱濬防一又李东阳记语一前隔水
　　皇帝青宫时题诗云缥缈楼台隔五云神姑是日防茅君霓裳按舞飘霞帔星步凌波湿雾裠清浅曾传羣羽客风流今见小将军想伊夙世饶仙骨笔述三生应不羣寳亲王题下有寳亲王寳勤学好问二玺前有随安室一玺
　　五代周文矩七贤过闗图一卷【次等黄一】
　　素绢本着色画欵署文矩二字【微缺】
　　宋徽宗王济观马图一卷【次等宇一】
　　素绢本着色画卷首署王济观马图五字上钤双螭一玺拖尾有张斯立杨肯堂郭天锡马昫诸记语
　　宋徽宗金英秋禽图一卷【次等宇二】
　　素绢本着色画卷后署御笔二字幷押字一上钤御书一玺前隔水署天水金英秋禽图七字宋董源重溪烟霭图一卷【次等宙一】
　　素绢本墨画欵署董源拖尾有龚璛记语一又仇逺张瑛栁贯马琬倪瓒诸题句又题句一后署醉樵又乔篑成跋一又郭题名一
　　宋郭忠恕摹顾恺之兰亭防集图一卷【次等洪一】素绢本淡着色画每段注姓名爵里竝原诗于上欵云【臣】郭忠恕又署忠恕二字拖尾何旭书记一则前署容庵续古记五字
　　宋燕文贵仿王维江干积雪图一卷【次等荒一】素绢本着色画欵云燕文贵仿王右丞笔拖尾有沈周题句一前隔水
　　皇帝青宫时题诗云遥峦积翠含清冷长江雪浪翻千顷生绡一幅万里游笔端潇洒江南景渡口风吹驴背寒十千贳酒呼舴艋世态炎凉何足凭还如波浪飘浮梗欵云寳亲王长春居士题后有寳亲王寳染翰二玺前有乐善堂一玺宋燕文贵溪风图一卷【次等荒二】
　　素绢本墨画无欵姓氏见跋中拖尾有朱僎跋凢二又冯子振李源道王约刘赓袁桷赵世延张珪邓文原陈庭实栁防陈颢魏必复李泂杜禧赵岩诸题句
　　宋许道宁烟溪夏景图一卷【次等日一】
　　素绢本墨画欵署许道宁
　　宋刘永年花隂玉兔图一卷【次等月一】
　　素牋本着色画金书欵云【臣】刘永年画拖尾有赵孟頫题句一前隔水
　　皇帝青宫时题诗云一幅生绡拟广寒寳珠斜傍碧琅玕鹊桥未向河邉驾蟾影疑从月里看漫许嫦娥供捣药空传抱朴欲和丹兰谿莎径萧闲甚东郭何如个里安寳亲王长春居士题下有宝亲王宝染翰二玺前有乐善堂一玺
　　宋郭熙山水一卷【次等盈一】
　　素绢本墨画无欵姓氏见跋中拖尾有龙岩跋一
　　宋李公麟丹霞访厐居士图一卷【次等昃一】
　　素绢本墨画无欵姓氏见跋中拖尾有僧溥洽跋一又姚绶题句一
　　宋李公麟西园雅集图一卷【次等昃二】
　　素牋本白描画每段金书署名无欵姓氏见跋中拖尾有曾防刘克庄宋渤诸跋又赵淇髙棅郑定陈赓陈公亮王恭诸题句又隶书题句一后署牧隠
　　宋李公麟十八学士图一卷【次等昃三】
　　素牋本白描画欵署公麟二字拖尾有刘三吾谢复马存中张遯王俊华夏行诸题句又卢廷纲跋一
　　宋赵令穰湖庄清夏图一卷【次等辰一】
　　素绢本着色画欵识云元符庚辰大年笔后隔水有董其昌跋一拖尾有蔡昻吕颛王凤灵诸题句后其昌跋语又六则
　　宋米友仁云山图一卷【次等宿一】
　　素绢本墨画款署友仁拖尾有张雨徐贲徐达左诸题句又王行防一又髙启诸人记语一又姚辩诸人记语一
　　宋张择端清明上河图一卷【次等列一】
　　素绢本着色画欵云臣张择端画卷前署清明上河图五字拖尾有戴表元跋一又李冠李巍苏舜举诸题句又岳璿记一又陈继儒跋一宋张择端清明上河图一卷【次等列二】
　　素绢本着色画无欵姓氏见跋中前隔水有五言律诗一首后署赐钱贵妃四字上钤御府之印一玺后隔水有东府同观四字拖尾有岳璿戴表元二跋又苏舜举李冠题句二
　　按此卷题跋四则与前卷同皆临本也
　　宋赵伯驹仙山楼阁图一卷【次等张一】
　　素绢本着色画欵云【臣】伯驹上进拖尾有马琬邓文原文徴明诸题句又许初记语一引首
　　皇帝青宫时题诗云云山缥缈列仙乡海隔红尘路渺茫只许人间图上看广寒宫殿午风凉彩凤时来阆苑西瑶华枝上暂教栖晚归畱却乗云去输与王乔一局棋云衣散作几丝霞清浅蓬莱似若耶莫倩麻姑说接待此间不是蔡经家霞帔蹁蹮瑞霭生飘飘金舄步风轻飞花一任随流水刘阮何能借问程雍正乙夘秋七月宝亲王长春居士题下有宝亲王宝勤学好问二玺前有随安室一玺
　　宋赵伯驹画滕王阁宴防图一卷【次等张二】
　　素绢本着色画欵署千里伯驹拖尾赵孟頫书滕王阁序又袁桷题句一又危素跋一又记语一署员峤山人前隔水
　　皇帝青宫时题诗云当年髙防喜追陪杰阁临江曲宴开乐奏阳春调玉管蚁浮湛露引金杯一时賔主筵前美防日风光秋晚催胜事祗今图画里赋心空忆子安才甲寅立秋日宝亲王长春居士题下有宝亲王宝长春居士二玺前有芝兰室一玺
　　宋马和之桃源图一卷【次等寒一】
　　素绢本白描画欵署和之
　　宋朱锐画春社醉归图一卷【次等来一】
　　素绢本着色画欵识云绍定二年三月朱锐笔拖尾有鲜于枢栁贯倪瓒俞和诸题句
　　宋徐本歴代钱谱一卷【次等暑一】
　　素绢本着色画歴代钱式竝小楷书谱卷后欵识云绍兴二十四年歳在甲戌冬东海徐本绘引首董其昌书歴代钱谱四大字拖尾又其昌跋一
　　宋江贯道千岩万壑图一卷【次等往一】
　　素绢本墨画无欵姓名见跋中拖尾有跋语一欵署董正翁
　　宋刘松年西园雅集图一卷【次等秋一】
　　素绢本着色画欵署松年
　　宋艾淑武夷山图一卷【次等収一】
　　素绢本着色画欵署【臣】艾淑卷首有篆书武夷山图四字【横书】
　　宋僧法常写生一卷【次等冬一】
　　素笺本墨画各种花卉蔬果翎毛欵识云咸淳改元牧溪拖尾有项元汴僧圆信查士标诸人跋
　　宋范安仁鱼藻图一卷【次等蔵一】
　　素绢本墨画无欵姓名见跋语中引首有天机活泼四大字未署名拖尾有鲁治沈仕吴炳三跋
　　元赵孟頫画陶潜轶事图一卷【次等闰一】
　　素绢本白描画凡十四段每段节书本传卷前署陶渊明小像五字欵识云皇庆三年十月七日识子昻
　　元赵孟頫前后赤璧赋图一卷【次等闰二】
　　素绢本着色画欵识云大徳二年春日画子昻拖尾有李昌期跋一王守题句一
　　元赵孟頫古木散马图一卷【次等闰三】
　　素笺本墨画欵识云大徳四年十二月廿八日为彦逺作古木散马图子昻拖尾有王賔跋语一引首俞宗大篆书松雪散马图五大字元赵孟頫畱犊图一卷【次等闰四】
　　素绢本白描画欵识云大徳元年七月廿日画子昻卷前署夀春令畱犊五字拖尾有宋克跋一
　　元赵孟頫洗马图一卷【次等闰五】
　　素绢本着色画欵识云至正元年秋七月写吴兴赵孟頫引首
　　皇帝青宫时题诗云平郊拖逦迤一川清且泚怪石刺波青槲林红间紫奚官驱天闲尽就明波洗酡顔斜坐鞍奚童任指使其数乃万乗其品皆騄駬名驹志气殊好境亦知喜或驰若龙飞或静若鸿止竝驱争后先滚地烟尘起或牝求其牡或母乳其子亦有独立者昻昻鬃上指骏驰千里遥怒破万军垒我阅李伯时画马夙擅美雪翁写全景妙意得神髓如游汾汉间似歴渥洼里是时金风奏郊外秋搜始拟欲试金鞭一箭落双雉雍正乙夘秋七月朔宝亲王长春居士题并书后有宝亲王宝勤学好问二玺前有随安室一玺
　　元赵孟頫管道升合作一卷【次等余一】
　　素笺本赵孟頫着色画枫林抚琴图欵云皇庆二年春子昻管道升墨画补新篁坡石欵署仲姬卷前孟頫又自题云南望多春雨江湖日夜深不知空谷底谁与共芳心玉莭去翩翩谁招海上仙青鸾三尺影犹舞镜台前子昻重题拖尾有虞集于思缉顾禄倪瓒王宠杨循吉诸题句又吴寛跋一
　　元管道升修竹图一卷【次等成一】
　　素绢本墨画卷前书赋署修竹赋松雪作六字欵署仲姬卷后自识云墨竹君子之所爱者余虽在女流窃甚好学未有师承难穷三昧及侍吾松雪十余秋傍观下笔始得一二偶遇此卷闲置斋中乃乗兴一挥不觉盈轴与余儿女辈翫之仲姬识后隔水有方亨咸跋一引首有隶书魏国夫人遗迹六大字拖尾亨咸又记语一元钱选七贤图一卷【次等歳一】
　　素牋本着色画欵题云晋人好沈酣人事不复理但进杯中物应世聊尔耳悠悠天地间媮乐本无媿诸贤各有心后世毋轻议钱选舜举拖尾有宋濂哲马鲁丁二防又薛超善题句一元钱选画锦灰堆一卷【次等嵗二】
　　素牋本着色画欵识云世间弃物余所不弃笔之于图消引日月因思明物理者无如老庄其间荣悴皆本于初荣则悴悴则荣荣悴互为其根生生不穷达老庄之防者无名公公既知言余复何言吴兴钱选舜举拖尾有张雨唐寅二跋又陈彦博文徴明记语二
　　元钱选荔支图一卷【次等歳三】
　　素笺本墨画卷后书苏轼本诗欵云钱选书画元钱选荔支图一卷【次等嵗四】
　　素绢本着色画无欵姓名见跋中拖尾文徴明书苏轼本诗欵云右荔支叹苏长公作也偶有客持钱舜举所画荔支卷索题因为书此戊午春日徴明
　　元钱选画忠孝图一卷【次等嵗五】
　　素绢本着色画葵花萱草二种欵题云葵萼倾心向太阳萱花树背在髙堂忠臣孝子如佳卉凭仗丹青为发吴兴钱选舜举画并诗元钱选青山白云图一卷【次等歳六】
　　素牋本着色画欵题云逺山郁苍翠胜境非人间白云自出岫髙耸谁能攀隐居得其趣邱壑藏一斑扁舟任来往慰我浮生闲吴兴钱选舜举后隔水有董其昌跋一拖尾有邓士瑛陆景善冯恺缪侃王谦胡焘郑思老张着陈绎马祖常姚公绶诸题句又邈夫寓樵生佯狂生徐生娄东愚者戏鹅亭林隠松陵樗散诸题句未署名又杨循吉题名一最后有项元汴记语一元王振鹏画钟馗送嫁图一卷【次等律一】
　　素牋本墨画欵识云孤云处士王振鹏画元王振鹏金明夺锦图一卷【次等律二】
　　素绢本墨画欵云【臣】王振鹏卷后又隶书自识云崇宁间三月三日开放金明池出锦标与万民同乐详见梦华録至大庚戌钦遇仁庙青宫千春莭尝作此图进呈题曰三月三日金明池龙骧万斛纷游嬉欢声雷动喧鼔吹喜色日射明旌旗锦标濡沫能几许吴儿颠倒不自知因怜世上奔竞者进寸退尺何其痴但取万民同乐意为作一片无声诗储皇简澹无嗜欲艺圃书林悦心目适当今日称夀觞敬当千秋金鉴録恭惟大长公主尝览此图阅一纪余今奉教再作但目力减如曩昔勉而为之深惧不足呈献时至治癸亥秋暮廪给令王振鹏百拜敬画谨摹【字缺】
　　元王振鹏五云楼阁图一卷【次等律二】
　　素绢本着色画欵云孤云处士王振鹏制拖尾有文徴明题句一又彭年周天球二跋又陆师道记语一前隔水
　　皇帝青宫时题诗云仙家何事好楼居应爱云霞入绮疏漫笑荒唐传汉武只今披卷信非虚蓬莱楼阁五云端海日初升映石栏多少仙人飞鹤去孤云处士画中看宝亲王长春居士题下有宝亲王宝长春居士二玺前有随安室一玺元王渊荷花鸂图一卷【次等吕一】
　　素绢本着色画隶书欵云澹轩王渊画拖尾有髙启丘璿二跋
　　元黄公望溪山雨意图一卷【次等调一】
　　素牋本墨画欵识云此是仆数年前寓平江光孝时陆明本将佳纸二幅用大陀石砚郭忠厚墨一时信手作之此纸未毕已为好事者取去今复为世长所得至正四年十月来溪上足其意时年七十有六是歳十一月哉生明识后隔水有王国器题诗一拖尾有倪瓒跋一
　　元王蒙松窻读易图一卷【次等阳一】
　　素牋本着色画隶书欵识云松窻读易图至正辛未秋日黄鹤山人王蒙
　　元王蒙画芝兰室图一卷【次等阳二】
　　素笺本着色画篆书欵云王蒙画卷前篆书宝石泉壑四字引首陶宗仪篆书芝兰室三大字拖尾俞和书芝兰室记又僧梦观来复慧隠危素徐一防白笵字文公谅宋燧诸题句又题句三后署徳祥夷简如兰又项元汴记语一元吴镇竹谱一卷【次等云一】
　　素绢本墨画凡十二段卷前草书苏轼筼筜谷偃竹记欵识云梅道人为佛奴画竹谱书此记于卷首至正十年庚寅夏五月八日雨窻笔第一段题识云晴霏光煜煜晓日影曈曈为问东华尘何如北窻风梅道人戏墨于醉李春波门笑俗陋室老饮氷先生以樗翁所书笑俗二字未刻示余揭之陋室为问俗之移人而贤者犹不能自免而况愚者而能免之乎俗之可笑不可笑何则盖习气所积化之而然也然而俗之果可移人而人果不可移俗者乎使其喜名者而乏才识喜利者而尚浮华皆习俗移人而然焉间有堕于其中而自觉者得非心出天赋人能移俗者至是乎俗果可笑乎果不可笑乎因诵东坡诗曰士俗不可医之句先生乃掀然大笑捧腹出门疾走而去余遂歌曰我有渊明琴长年在空屋客来问宫商胡卢扪轸足才俗不可医那使积习熟我惭疲欲眠清风动修竹第二段自识云孔子适卫公孙青仆子在淇园有风动竹萧洒团栾之声欣然忘味三月不肉顾谓青曰人不肉则瘠不竹则俗汝知之乎梅道人写至此遂写竹以破俗云至正庚寅夏五月时宿雨未霁劳倦少息第三段自识云鲜于伯机题髙房山墨竹诗云凉隂生研池叶叶秋可数京华客梦醒一片江南雨至正十年夏六月九日因雨窻孤坐捉笔写此枝以识歳月梅道人戏墨第四段自识云东坡先生守湖州日游何道两山遇风雨回憩贾耘老溪上澄晖亭令官奴执烛画风雨竹一枝于壁间题诗云更将掀舞势秉烛画风篠美人为破顔恰似腰肢袅后好事者刻于石今置郡庠余游霅上摩挲久之归而每笔为之不能仿佛万一时梅雨初歇清和可人佛奴出此卷索作竹谱遂因而画此枝以识歳月也至正十年夏五月一日梅道人年已七十一矣又叧行记云试貂鼠毫笔潘冲旧墨儿诵论语第五段自识云梅花翁寄兴于橡下第六段题识云抱节兀无心凌云如有意写之空山中凛此君子志梅道人为佛奴戏此竹书此诗当此日有此枝成不成竒不竒口不能言心自知聊写此语为娱嬉梅老寐语也第七段题识云愁来白髪三千丈戏扫清风五百竿幸有阮奴知此意时来几上弄清寒梅道人戏墨时骤雨忽至清风凉肌第八段题识云迳深茒屋陋树倚夕阳斜行遍青丘路何山不可家至正庚寅夏六月梅花老戏墨也第九叚题识云俯仰元无心曲直知有节空山落木时不改霜雪叶此悬崖竹如此立意可也梅道人戏墨第十段自识云简斋诗云意足不求顔色似前身相马九方皋梅花亲书也第十一段题识云有竹之地人不俗而况轩对竹开谁谓墨奴能倒景一枝移上纸屏来梅道人一日与人写纸屏而作此枝佛奴索写此诗于谱上遂为书也至正庚寅夏五月十三日饮醉时第十二段题识云轻隂防緑苔清风翻紫箨未参玉版师先放州鹤梅老戯作于庆余之东阁住且吃茶处
　　按题识中语多脱误
　　元张中画菊一卷【次等腾一】
　　素牋本墨画欵识云至正庚子秋张中子政画拖尾有陆子荣周琰匡显吴晋程禧欧阳遂初王子充张柄廖敬先吴哲诸题句
　　明宣宗万年松图一卷【次等致一】
　　素牋本墨画引首欵识云宣徳六年四月初一日长子皇帝瞻基敬写万年松图奉仁夀宫清玩
　　明吴伟仿李公麟洗兵图一卷【次等雨一】
　　素牋本白描画欵识云治丙辰秋七月湖湘小仙吴伟为献蕰真黄公前隔水有周荃识语一
　　明张珪神龟图一卷【次等露一】
　　素绢本着色画欵署随驾张珪四字拖尾跋一后识云成化二十一年乙巳秋九月望日薰沐顿首谨跋未署名又钱士升题句一
　　明沈周画松石间意一卷【次等结一】
　　素牋本墨画欵云石田翁仿梅道人笔
　　明沈周淇园春雨图一卷【次等结二】
　　素牋本墨画卷前有启南白石翁二印拖尾欵识云成化庚子仲夏避暑大石云泉庵积雨初霁策杖访宿田老兄坐谈移日出所藏元人吴仲圭竹卷求鉴疎枝萧萧几欲纸上作声而悬崖喷瀑行笔竒纵大得董巨妙处遂借归置案头数日予生平不善画竹见此卷辄兴效颦之思漫临一过即持示宿田并归仲圭卷宿田击节称赏云优孟之学叔敖其神肖不是过也然不知仲圭墨气易似而苍劲之色难摹仿此卷虽未能入其堂奥邯郸之步亦或不至尽失云尔沈周
　　明沈周林隠图一卷【次等结三】
　　素牋本着色画欵署沈周前隔水
　　皇帝青宫时题诗云碧潭水澄古寺风萧索岩峦浓淡间村墅辨依约当年林隠人常住个中乐笔思纷纵横老手石田作神韵足卧游爽籁生隂壑一篇髙士传披阅心胸廓宝亲王长春居士题下有宝亲王宝鸢飞鱼跃二玺前有随安室一玺
　　明沈周画邃庵图一卷【次等结四】
　　素绫本着色画欵识云庚申歳八月一日沈周制引首李东阳篆书邃庵二大字拖尾东阳书邃庵解一则又吴寛铭一又李梦阳题词一又张孝思记语一
　　明沈周画梅花一卷【次等结五】
　　素笺本墨画欵识云治癸亥春长洲沈周拖尾有邹璧题句一
　　明唐寅画对竹图一卷【次等为一】
　　素绢本着色画欵署唐寅拖尾自题云箪瓢不厌久沉沦投着虚懐好主人榻上氍毹黄叶满清风日日坐阳春此君少与契忘形何独相延厌客星苔满西堦人迹断百年相对眼青青晋昌唐寅又沈周黄云祝允明文璧都穆诸题句明唐寅坐临溪阁图一卷【次等为二】
　　素绢本着色画欵题云空山春尽落花深雨过林隂緑玉新自汲山泉烹鳯饼坐临溪阁待幽人辄作小絶并画以为赠存道老兄具俦昔之欢并居处之胜焉时治甲子四月上旬吴趋唐寅引首文徴明书六如墨妙四大字拖尾附文徴明落花诗四首欵云嘉靖戊申三月既望书徴明
　　明唐寅折枝花卉一卷【次等为三】
　　素绢本着色画卷后欵题云写罢花枝却有神十年磨脱笔头尘明朝雨露天恩降不比繁华十様春晋昌唐寅画并题画凡十六种毎种有文徴明题句拖尾有王谷祥防一前隔水
　　皇帝青宫时题诗云艺苑髙标最数谁六如能画又能诗品兼二妙饶风韵笔染羣芳带露枝蛱蝶窥牕将采际美人临镜欲簪时何须谷口寻春去粉本天然夺女夷寳亲王长春居士题下有寳亲王寳染翰二玺前有乐善堂一玺
　　明唐寅秋林髙士图一卷【次等为四】
　　素绢本着色画欵署唐寅引首
　　皇帝青宫时题诗云寒溪引入仙乡深一川风景含秋林霞衣云帔结知心徘徊称意羞华簪或浮轻舠或卧岑把钓芦岸垂丝沉有来童子斜抱琴髙山流水弹清音拏空松栢虬龙吟白鸥为伴浮碧浔商山遗迹复见今箖箊晚籁寒窻侵生绡一幅重南金唐君妙笔何森森乗槎他日拟追寻只今卧游潇洒涤烦襟宝亲王长春居士题时甲寅七夕下有宝亲王宝鸢飞鱼跃二玺前有芝兰室一玺
　　明唐寅煮茶图一卷【次等为五】
　　素绢本着色画欵云吴郡唐寅写引首文徴明篆书六如墨妙四大字拖尾有祝允明书茶歌又陈淳记语一
　　明仇英乞巧图一卷【次等霜一】
　　素牋本白描画欵署仇英实父拖尾有王逢年书李白宫中行乐词八首
　　明仇英花鸟写生一卷【次等霜二】
　　素绢本着色画欵云仇英实父制
　　明仇英汉宫春晓图一卷【次等霜三】
　　素绢本着色画欵云仇英实父谨制
　　明张崟秋色图一卷【次等金一】
　　素牋本着色画秋花二种自题云北林鹊夜飞南轩月驭近调弦发清徴荡心祛褊恡变作离鸿声还入思归引长叹未终极秋风飘素鬓未署名后有张崟私印石楼二印
　　明文徴明画新燕篇诗意一卷【次等生一】
　　素绢本着色画欵云徴明戏笔别幅自书诗云杏花飞飞春燕来主人花下新堂开花间相见如相识绿树东风卷帘入漠漠疎烟碧草齐斑斑小雨春泥湿城中甲第连云起画栋朱甍春旖旎故垒宁无绣幕思多情却向茅檐底苑檐日暖绣幕寒去来只作寻常看乃知物性无新故人情自尔分贫富我家旧宅经几迁仅有此屋三年前一朝差池忽在眼便觉华焕生榱椽不嫌香土汚书帙时有飞花落舞筵人言禽鸟得气先主人贫病何当痊人生未怕长贫贱但愿年年见新燕嘉靖甲辰春二月廿又八日为惟用书徴明记语有四世孙寒溪同揆谨记九字引首有陆师道隶书春满江南四大字明文徴明赤壁赋图一卷【次等生二】
　　素牋本着色画前赤壁赋欵识云辛亥秋日徴明制引首自隷赤壁赋图四大字拖尾有董其昌书后赤壁赋又陶隠居与梁武帝论书启并跋一
　　明文徴明存菊图一卷【次等生三】
　　素绢本着色画卷后有徴明徴仲二印拖尾自题云西风采采弄秋黄种菊人遥菊未荒老圃尚余清节在残英长抱故枝香愁侵九日还逢雨寒入东篱忽践霜珍重孤儿偏防惜百年手泽自难忘达公先生不忘其先府君菊庵之志因号存菊友生文徴明为赋此诗并系拙画明文嘉画防景堂图一卷【次等丽一】
　　素牋本着色画欵识云癸夘九日文嘉作拖尾王穉登书防景堂七咏诗附杂诗四首竝尺牍一则
　　明陈淳山水一卷【次等水一】
　　素绢本着色画欵署道复拖尾有王宠跋一明陈淳洛阳春色图一卷【次等水二】
　　素牋本着色画牡丹欵署道复引首自篆洛阳春色四大字
　　明陈淳牡丹一卷【次等水三】
　　素牋本着色画拖尾自识云嘉靖辛丑夏日白阳山人道复作于五湖田舎之浩歌亭
　　明陈淳云白山青图一卷【次等水四】
　　素牋本墨画卷前有陈道复氏一印别幅草书李白诗欵云金陵江上逢蓬池隠者唐李太白作白阳山人道复书于云山卷后引首自书云白山青四大字欵署道复
　　明钱谷氷蘗斋图一卷【次等玉一】
　　素牋本着色画欵识云嘉靖丙辰日长至钱谷写氷蘗斋图引首王谷祥篆书氷蘗斋三大字拖尾谷又自题云先生安素业歳月读牺经絶俗同原宪清修类管宁谋时心自拙怀徳志偏醒闭户穷探索青藜彻夜荧彭城钱谷前有王谷祥张凤翼张鹏翼诸题句后有毛公瑾黄礼曾方仪诸题句
　　明钱谷溪阁髙闲图附文徴明诗帖一卷【次等玉二】素牋本着色画欵署彭城钱谷别幅文徴明书絶句三首欵识云嘉靖丙午夏四月望后一日书旧作三絶句引首彭年书溪阁髙闲四大字明徐渭画竹一卷【次等出一】
　　素笺本墨画卷后自题云斋中一夜雨成河午榻无缘遣睡魔急捣霜扫寒叶湿淋淋地墨龙拖右咏雨竹客里盐虀无一寸家乡笋把束成柴画取陂塘聊遣兴翻引长涎湿到鞋右咏笋竹欵云积斋丈出卷索书予书其半而竹其半缘日来初习乏纸借人牋素打稿故也一笑天池山人徐渭又识云余学竹于春不逾月而至京此抺扫乃京邸笔也来重观可发一笑渭
　　明宋懋晋摹诸家树谱一卷【次等昆一】
　　素牋本墨画凡三十九段每段书诸家姓氏及画诀后识云惟画松树各家一法杂树虽小异大都相类自唐至元无虑数百人而成家为人师法者不过二三十家而已余摹得二十家如毕宏张璪及元人之写意者或可髣髴其一二若伯时与二李二赵辈不能得其万一盖院体俱入细落墨数次烘染设色一树便可竟日岂草草之笔所可临摹若能以死功临之则反易于毕宏张璪之写意者以故文人学画须以逸品为宗丙辰清和望后宋懋晋识
　　明黄彪画九老图一卷【次等冈一】
　　素绢本着色画欵识云绘事得神为上俨然生气惟唐人有焉凌烟登瀛图由帝王动费不赀莫可尚已白公以考槃继美执彩笔者通达深造故此本独擅古今景慕兴者睢阳洛阳耆英盛矣昆山城南朱君璧家藏防昌本北城朱泽民家藏睢阳本邑举斯文防时出一观珍如大训河图然北朱好文学虽移于夏太常不逺复有及第科级南朱好饮博遂移于黄太常太常褒忠臣列于俎豆近因盗失千里赎归有祯祥夫图绘小物也兴替闗焉何也盖荣夀大老制作华国纪载维风系国家神气神气复而元气培莫测所钟此理难言也画者亦间出杜子美谓好手难再遇即学书者世人皆学兰亭面欲换凡骨无金丹余逺游好道而归七十有四嵗矣楼居谢客重图以继絶天假之年神实相之皇明万厯甲午蜡月立明年春黄彪图识拖尾陆士仁隶书九老诗并序
　　明赵左仿黄公望富春大岭图一卷【次等剑一】素绢本着色画欵识云甲辰夏五月摹黄子久富春大岭赵左前后隔水皆有王铎题识凡三则
　　明周之冕花鸟一卷【次等号一】
　　素绢本着色画欵署周之冕
　　明黄希宪江村图一卷【次等巨一】
　　素牋本着色画欵云黄希宪写拖尾有王铎跋一
　　明董其昌岩居图一卷【次等阙一】
　　素牋本墨画欵识云癸丑春二月为汪履康写岩居图董元宰卷前有陈继儒识语一
　　明董其昌仿小米潇湘奇境图一卷【次等阙二】宣徳牋本墨画欵识云记忆巴陵舟中望洞庭空阔之景写此乙夘春元宰识拖尾又自跋云米老居京口尝以清晓登北固眺望烟云之变曰此似潇湘虎儿楚山清晓图进道君大都写潇湘奇境也余尝谓画家须以古人为师久之则以天地为师所谓天廏万马皆吾粉本也虎儿有长图自题曰夜雨初霁晓烟未泮则其状有类于此余亦时仿之董其昌自题寄嵩螺侍御
　　明陆逺仿巨然谿山无尽图一卷【次等珠一】
　　宣徳笺本着色画欵识云乙亥五月仿巨然笔陆逺前篆谿山无尽四字
　　明邹典金陵胜景图一卷【次等称一】
　　素牋本着色画欵识云甲戌秋邹典写拖尾有魏之璜葛一龙二跋
　　明陈嘉言花卉一卷【次等夜一】
　　素牋本墨画无欵有陈嘉言印孔彰二印明程士椷万松图一卷【次等光一】
　　素牋本墨画欵识云歳在辛丑为苇溪老先生写程士椷
　　明王时敏仿宋元诸家画一卷【次等果一】
　　素牋本墨画凡十幅每幅欵署烟客第一幅云仿北苑第二幅云仿倪迂笔第三幅云仿大痴第四幅云仿吴仲圭第五幅云仿云林第六幅云仿叔明第七幅云仿巨然第八幅云仿米家山第九幅云仿子久第十幅云仿黄子久明杨文骢兰石一卷【次等珍一】
　　素牋本墨画空勾着色三种后隔水欵识云素心仁兄得晤于澄江出卷索画戏作芳兰数本此所谓同心之言也戊寅六月廿七弟杨文骢识拖尾有陈函煇跋二又朱灏恽本初李令晳蒋迈钱振先沈戬谷顾梦麟诸跋
　　明马守贞画兰一卷【次等李一】
　　素牋本墨画欵题云莫讶春光不属侬一香已足压千红纵令摘向韩娘袖不作人间脑麝风丙寅春三月偶写湘兰马守贞








　　石渠宝笈卷三十四
　　钦定四库全书
　　石渠寳笈卷三十五目録
　　贮
　　御书房八
　　无名氏
　　画卷上等
　　唐人洛神赋全图
　　五代人雪霁捕鱼图
　　宋人耆英防图
　　宋人胡笳十八拍图
　　宋人蚕织图
　　宋人摹顾凯之斵琴图
　　宋人画九歌图
　　宋人西园雅集图
　　宋人锦江图
　　元人青山白云图
　　元人雪江渔艇图
　　刻丝画卷上等附
　　赵昌花卉翎毛
　　庆寿图并米芾书
　　画卷次等
　　唐人画女孝经图
　　五代人别苑春山图
　　宋延祐画院卤簿图
　　宋院夲景德四图
　　元人画竹
　　元人夺锦标图
　　元人癅女图
　　明人百花图
　　国朝人
　　画卷上等
　　吴歴云白山青图
　　王翚层峦晓色图
　　王原祁层峦茂树图
　　王原祁富春山图
　　画卷次等
　　邵弥载鹤图
　　王铎花卉
　　王原祁秋山书屋图
　　沈宗敬溪山深秀图
　　王敬铭仿赵孟頫云峤长春图
　　赫奕烟树山亭图
　　郎世寜百骏图
　　唐岱秋山不老图
　　李鱓四季花卉



　　钦定四库全书
　　石渠宝笈卷三十五
　　贮
　　御书房
　　无名氏
　　画卷上等
　　唐人洛神赋全图一卷【上等天一】
　　素绢本着色画每段节书洛神赋本文卷前署洛神赋三字卷髙一尺五寸九分广三丈六尺五代人雪霁捕鱼图一卷【上等地一】
　　素牋本着色画卷前有宣和一玺又桂坡安国赏鉴一印又半印不可识卷后有政和内府图书之印二玺又柯氏敬仲一印拖尾有晦翁大雅堂图书记二印又内府图书之印一玺卷髙八寸九分广七尺八分
　　宋人英会图一卷【上等元一】
　　素绢本着色画卷前半印二存体仁堂书画记六字又半印漫漶不可识卷后有端明殿学士章春山私印梁清标印蕉林秘玩呉廷书画之印来古轩江表黄琳诸印又半印二漫漶不可识卷中幅有春山春山私印二印又一印漫漶不可识后别幅司马光书洛阳耆英会序云昔白乐天在洛与髙年者八人游时人慕之为九老图传于世宋兴洛中诸公继而为之者再矣皆图形普明僧舎乃【缺二字】之故第也元丰中潞国文公留【缺二字】都韩国富公纳政在里第自余士【缺】夫以老自逸于洛者于时为多潞公谓韩公曰凡所为慕于乐天者以其志趣髙逸也奚必与地之袭焉一日悉集士大夫老而贤者于韩公之第置酒相乐宾主凡十有一人既而图形妙觉僧舎仍各赋诗时人谓之洛阳耆英会孔子曰好贤如缁衣取其敝又改为乐善无厌也二公寅亮三朝为国元老入赞万几出绥四方上则固社稷尊宗庙下则熙百工和万民为天子腹心股肱耳目天下所取安所取平其勲业闳大显融岂乐天所能庻几然犹慕效乐天所为汲汲如恐不及岂非乐善无厌者与又洛中旧俗燕私相聚尚齿不尚官自乐天之会已然是日复行之斯乃风化之本可颂也宣徽王公方留守北都闻之以书请于潞公曰拱辰亦家洛位与年不居客之后顾以官守不得执巵酒在坐席良以为恨愿寓名其间幸无我遗其为诸公嘉羡如此光未七十用狄监卢尹故事亦预于会潞公命光叙其事光不敢辞时元丰五年正月壬辰司马光序下有司马光印独乐园二印前署洛阳耆英会序六字下有涑水氏一印又署诸贤爵齿姓名云武宁军节度使守司徒开府仪同三司致仕韩国公富弼彦国年七十九河东节度使守太尉开府仪同二司判河南府潞国公文彦博寛夫年七十七尚书司封郎中致仕席汝言君从年七十七朝议大夫致仕王尚防安之年七十六太常少卿致仕赵丙南正年七十五秘书监致仕上柱国刘几伯寿年七十五卫州防御使致仕冯行已肃之年七十五大中大夫充天章阁侍制提举崇福宫楚建中正叔年七十三朝议大夫致仕王慎言不疑年七十二宣徽南院使检校太尉判大名府兼北京留守司本路安抚使王拱辰君贶年七十一大中大夫提举崇福宫张问昌言年七十龙图阁直学士通议大夫提举崇福宫张焘景元年七十端明殿学士兼翰林侍读学士大中大夫提举崇福宫司马光君实年六十四后又録文彦博诗并小序云元丰五年正月十日文寛夫与诸公赴司徒相公之第为年之会谨成拙诗一篇上司徒相公兼在席诸公幸赐一览下署彦博九老唐贤行绘事元丰今胜会昌春垂肩素髪皆时彦挥麈清谈尽席珍染翰不停诗思健飞觞无算酒行频兰亭雅集夸脩禊洛社【旁注沚字】英游贵序宾自愧空疎陪几杖更容款奉簪绅当筵尚齿尤多幸十二人中第二人又録富弼诗并小序云弼伏承留守相公就弊居为耆年之会承命赋诗谨録上呈伏惟采览西洛古帝都衣冠走集地岂意名利塲骤为徳防大尹吾旧相旷怀轻富贵日与退老游台阁并省寺予惭最衰耋亦许豫其次遂欲肖容仪烂然形绘事闽峤访精笔鲛绡布絶艺今复崇宴术聊以示慈惠幽居近铜驼荒弊仍湫底塞路移君庖盈车载春醴献酬互相趣欢不知止商岭有四翁晋林惟七子校我集诸贤盛衰何逺迩兹事实可矜传之千百祀又诗并识云弼窃览嘉篇断章有十二人中第二人之句又赋一絶上呈顾我年龄虽第一在公勲徳自无双不惟行业终难敌富贵康宁亦可降又书文彦博诗并识云彦博伏覩公诗有第一无双之句辄成廿八字上呈洛下衣冠今最盛当筵尚齿礼容优惟公福寿并勲徳合是人间第一流又録席汝言诗云系国安危唐上宰功成身退汉留侯二公闲暇开髙宴九老雍容奉胜游共接雅欢恩意洽不矜富贵礼容优赏心乐事人间盛岂独今稀古莫俦壮岁尘埃禄仕牵老归重到旧林泉曾无勲业书青史偶向康宁养耄年自分杜门居陋巷敢期序齿豫髙筵更慙形秽才凉薄不称图真接巨贤又録王尚防诗云元勋旧徳两台臣珪组叅差又十人八百髙年余总数一千熙运际良辰席间韵语皆非俗图上形容幸夺真幸会主盟开府盛误容衰薄混清尘服许便衣更野逸坐从列齿似天伦二公笑语增和气夜久盘花旋发春又録赵丙诗云新春鼎洛燕英耄主礼雍容下庶寮二相比肩官一品十人华髪仕三朝星阶并列占台曜尊酒时行挹斗杓东颍庸夫最无状也将顔面趂嘉招又録刘几诗云司徒硕徳今无比太尉殊勲世絶伦偶以暮年陪盛宴喜将白髪照青春八公祗有山空着四皓当衰志麄伸元老相望疎迹在不应此防愧前人又诗云制举省元推二相龙头昔日属宣猷人间盛事并遐算一席几盈九百筹【下注云十二老共八百九十二嵗】又録冯行已诗云书称五福寿为先有徳人方得寿延自愧栎樗非逺器谁应齿髪亦遐年立身官未三公贵推老名陪二相贤喜抱衰容模梵宇慙无纎效勒燕然当时遭遇承陶冶今日光荣豫防筵从此洛城增胜概又新重作画图传又録楚建中诗云自顾頺龄七十余久慙顽钝费洪罏归逢大老耆年防衰朽形骸愧画图二相谋猷烂史编诸公才业过前贤好图仪像传来世何事疎顽亦比肩又録王慎言诗云相印貂蝉冠六符华颠髙会侍臣俱不将官职夸乡里惟尚年龄入画图道清欢追故事竚瞻阴徳见訏谟叨陪几杖真荣观珪璧丛中见碔砆又録王拱辰诗云西都山水天下竒神嵩景室环清伊甫申间气秀不絶生贤会圣昌明时衣冠占数盛文雅台符卿月光离离魏京雄壮压幽朔游宫御府严天威膏田千里翳桑柘犀甲万旅驯熊罴公尝缓带各三镇愚亦继轸承保厘追维契旧最深笃加复雍孟交旌麾仁皇一再龙虎榜桂堂先后攀髙枝宦游出处五十载鸾台骥路俱腾夷三公极位固辽隔五年以长犹肩随公今复主鳯门钥仆亦再抚铜台圻二京相望阻河广三迳不克陪游嬉忽闻干歩踵门至投我十二耆英诗整冠肃貎讽章句若坐宝肆罗珠玑为言白傅有高躅九君结社真可师欲令千载着风迹亟就僧馆图神姿词宗端殿序篇目滂洒大笔何淋漓眷言履道靡充诎菟裘近邑将营归报云绘事得精笔愿列霜壁如唐规退居旧相国元老十年还政之涯康宁贵寿备五福灵宝盛气如虹霓昔年大对继晁董登科赐第同一期紫垣歩武既通接金莎里闬还隣比探禅论道剧酬对摩轧太古穷天机二相勲业冠朝省爵齿宦学谁依稀今将肖貎表来世讵可下客联缨緌既月品定人物不敢循避违风期【缺】承开閤厚宾客富有景物佳园池铜驼坊西福善宅修竹万个笼清漪天光台髙未百尺下眺林岭如屏帷花王千品尽殊胜风光绣画三春晖六相街中潞公第碧瓦翠木烟叅差左隅庙室本经礼右阁宸翰尊星奎婆娑青凤舞松栢焕烂素锦薰酴醿石渠飞溜潄寒玉昼夜竽瑟鸣阶墀伊予陋巷治穷僻姑喜地广为环溪名楼多景可矌望台号风月延清辉四时花蘤不外假拏舟傲帻嬉怡怀归抚事若饥渴恨无羽翼西南飞人生交旧贵伦軰情亲意接心相知岂无晩秀负才缊髙谈大笑拘礼仪洛中故事重名义燕毛第以年相推濯冠登仕荷天宠尊君报国当百为既嗟大耄盍知止纳禄谢事皆所宜顾方北道倚烦剧未许解绂披荷衣长篇不令负花约【旁注云公贻莫负花前约之句】为指风什歌式微如羮甘露爽心骨佀柄玉麈亲顔眉兰樷虽未长罗宅菊英亦自思陶篱子山已着小园赋彦伦有愧钟山移摅短引谢招隠肯使损鹤常惊啼又録张问诗云槐庭二老乐尧仁盛集髙年洛水滨华衮具瞻虽礼絶白头序齿见情亲清闲几席同禅悦山野巾裘似隠伦尊酒椒香才过节池塘草色已催春白公酣畅吟哦内卫武康强笑语频岂独丹青传不朽潜欣风俗欲还淳芝田鹤戏调神健莲叶游纳息匀商皓寂寥拘小隠汉疎局蹙止家人莫因气貎疑丹灶自有光阴寄大椿复得兼谟为重客【旁注云司马光未七十】恐遗文爽在编民神仙可学今方信道术相忘久益真满座交欢祝眉寿羣生五福托鸿钧又録张焘诗云洛城今昔衣冠盛韩国园林景物全功在三朝尊二相数逾九老翠羣贤当时乡社为髙会此日居留许欵延多幸不才陪履舄更慙七十是新年又自録诗云洛下衣冠爱惜春相从小饮任天真随家所有自可乐为具更防谁笑贫不待珍羞方下筯只将佳景便娯宾庾公此兴知非浅藜藿终难作主人【自席汝言至司马光诗前俱题同前二字下署名】又録文彦博诗前识云彦博代简上君贶宣猷勿爱大名名遂忘西洛乐铜驼本自佳金凤亦不恶二月三月春融融千花万花红灼灼公乎早归来莫负花前约同赏状元【缺二字】对刘师阁【下注云花虽旧房其艳惟新】又録真率会诗并小序云作真率会伯康与君从七十八嵗安之七十七嵗正叔七十四嵗不疑七十三嵗叔达七十嵗光六十五嵗合五百一十嵗口号成诗用安之前韵下署司马光三字七人五百有余嵗同醉花前今古稀走马鬬鸡非我事纻衣丝发且相辉经春无事连翩醉彼此往来能几家切莫辞斟十分酒尽从他笑满头花又録条约云序齿不序官为具务简素朝夕食各不过五味菜果脯醢之类共不过二十器酒巡无算深浅自斟饮之必尽主人不劝客亦不辞逐巡无下酒时作菜不禁召客共用一简客注可否于字下会日早赴不待速右有违约者毎事罚一巨觥后有司马光印君实端明殿学士之章诸印后记语云延祐二年三月二日子昻观又裔孙垔拜手阅六字幅前有新安呉廷用卿苍岩诸印又半印二存体仁堂书画记六字幅中押缝有河北棠村印二武陵世家印二春山一印安定一印前隔水有苍岩子梁清标玊立氏印章蕉林鉴定蕉林书屋诸印中隔水押缝有蕉林安定二印后隔水押缝有冶溪渔隠秋碧二印拖尾文彭跋云右洛阳耆英会诗序乃温国手笔固足为百朋之重矣但耆英十三人而画者止此岂取诗序中所援八人耶要是画舫中第一流物不必屑屑较也三桥文彭识又文嘉跋云洛阳耆英一代盛事当时名家往往传冩此卷不惟笔意遒逸而神气古雅想皆肖诸贤而为之者其序并诗又出司马公手书尤不易得赏鉴家当以楚珩赵璧视之可也茂苑文嘉后有苍岩子蕉林观其大畧诸印诸跋中押缝有冶溪渔隠一印卷髙一尺七分广八尺六分
　　按刘几诗志麄伸句疑有误
　　宋人胡笳十八拍图一卷【上等黄一】
　　素绢本着色画分段书十八拍词毎段前后沭璘廷章印共三十四耿会侯鉴定书画之章印共十四又宜尔子孙琴书堂会侯珍蔵各二印又汉水耿会侯书画之章耿会侯记勤僖公后人诸印卷后半印存斋字可辨前隔水押缝有元赏珍秘宜尔子孙会侯珍蔵丹诚汉水耿会侯书画之章长字诸印后隔水有素轩清玩珍宝雪舫中人琴书堂汉水耿会侯书画之章诸印押缝有黔宁王子子孙孙永保之沐璘廷章元赏珍秘宜尔子孙诸印又钱氏合缝鼎印凡二拖尾有邵姓珍玩宝古中秘耿会侯记诸印卷髙八寸八分广三丈七尺二寸四分原第一拍缺三十五字
　　御笔补书于前隔水上款云乾隆壬戌菊月御笔补
　　书阙文上钤乾隆宸翰一玺
　　宋人蚕织图一卷【上等宇一】
　　素绢本着色画凡二十四段毎段下小楷録画目卷前一印漫漶不可识卷后有蕉林梁氏书画之印一印又平定半印卷中幅押缝有棠村印一前隔水有长宜子孙孙承泽印二印押缝有蕉林书屋清河私印二印又一印不可识后隔水有蕉林鉴定北海孙氏珍藏书画印二印押缝有棠村蕉林居士二印又二印漫漶惟平公章三字可辨拖尾郑足老跋云耕织图起于髙皇时此织图也乃当日翰林院画曲尽蚕家态度亦尝模而锓板矣足老曩在杭见之而未覩其真兹获接识小谷先生出示新得此轴宛如春夏间游村落中竒哉竒哉下题小字实显仁皇后笔后习髙皇字而微有不同处髙皇手书九经笔每倦则后书续之人未易辨也此本或以为髙皇书足老于不同处知之小谷闻斯言大以为然命足老识其末云东阳郑足老书时至元丁亥下元日又鲜子枢跋云此图得古人鉴戒遗意大与寻常人物花鸟不同大徳二年冬十一月廿八日困学斋水轩书鲜于枢记又宋濓跋云宋髙宗既即位江南乃下劝农之诏郡国翕然思有以承上意四明楼璹字寿玊时为杭之于潜令乃绘作耕织图农事自浸种至登廪凡二十又一蚕事自浴种至剪帛凡二十有四且各系五言八句诗于左未几璹获召见遂以图上进云今观此卷葢所谓织图也逐段之下有宪圣慈烈皇后题字皇后姓呉配髙宗其书絶相类岂璹进图之后或命翰林侍诏重摹而后遂题之耶卷常蔵小谷余先生家其后有双岩郑子有困学鲜于伯几所跋二公当时名流翰墨皆可宝玩有谓题字为显仁韦后所书则恐未然也呜乎古昔盛王未尝不以农事为急豳风之图不见久矣有若此卷者其尚可忽之耶金华宋濓题又观音实礼四言诗并序云子昻作耕织图蔵之宣文此延祐盛平之日故闻经术之论翰墨玩览之物亦不敢使之荡逸情性是后皆莫覩其斯防此图则与前説同意欲为龙眠笔迹此人物太娇媚然画至于此亦难论也况其意哉谨拟子昻作豳风之诗之义其诗三章敬哉后妃躬桑于室为帝之裳告祀惟吉穆穆威仪辟公是式慎哉夫人弗怠弗逸春日在桑鸠鸣于阳念我农夫为父母裳帝同上天俯临万邦何私于汝汝笥汝筐春日在牗燕我春酒我桑在我田在畆同我父母招我隣友子孙之庆愿帝之寿观音实礼谨拜又刘崧跋云画人物花鸟易画士女难画园夫红女尤难葢非有以通农圃室家之情悉倥偬拮据之态而极忧勤俭质之意者不能尔也今观呉氏所蔵故宋楼氏蚕织图自浴种至收帛总二十有四事妇女四十有五戏婴孩者二人抱哺者一人纫者一人立而旁观者三人翁若丁男二十有七扇且帻而踞桑下者一人髽而背坐牕间见其顶项者一人且祀且拜者男女各二人自余翁媪长防皆趋跄执事无闲散者此外若树木户牗几席之次筐筥釡盎簇箔机籰之具与凡人事物色无不曲尽形态亦可谓画之能品者矣然其间有不可知者二夫男子力田而妇人力桑职也今是图采桑皆画翁男軰而女妇不与焉此不可知一也自黄帝娶西陵氏为妃始事蚕作故世祀之谓之先蚕而后世所祀又有所谓蜀女化为蚕头娘者固皆妇女也而此图所画乃戴席帽被緑而驰骑此不可知者二也要之画者自必有意特未之知耳至论其始绘图以献宋髙宗本于潜令四明楼璹而又辨其下所题字为呉后而非显仁后者则今承防宋太史之序跋备矣予特叙论作者之工因并摭所疑者而质之庻或从观考者有闻焉洪武九年七月既望庐陵刘崧书又金邕隶书题云圣王贵耕织务本国乃昌丈夫必躬耕妇女仍躬桑二月东作兴三月蚕事忙清明视蚕具复此修蚕房浴种既有时体餧亦有常一眠谷雨初两眠春载阳三眠春向暮仓庚舌如簧相将大眠起翁媪俱不遑浑家竭筋力少艾尚弗妆蚕饥在勤饲风火救丝膓桑间叶恐尽采采不盈筐拾巧上山早蠒丝端可望三盆起缫车轧轧鸣村庄岁计幸足收报神神孔享纺绩催杼轴辛苦惟蚕娘输税仍给役所愿万斯箱筐篚首入贡昭事元与黄周公居辅相注意豳风章遂令后代人图成训为邦感兹蚕织图实起宋髙皇邑令始承诏持之献明光中宫手亲题字字金玊相廼知君后意独在农夫庆宋镏今词臣品藻何其详披玩当再拜民事吾敢忘愿言绘防壁永覩斯民康呉郡金邕又陈廸题云元夕先蚕拜紫姑至今遗俗効东呉家居织纴经人别愁絶燕山看画图云间陈廸后有苍岩子蕉林秘玩观其大畧三印又孙承泽跋云右蚕织图自浴种至剪帛写其中情事厯厯如见真名手也所题小字郑足老谓为显仁皇后书至金华宋太史乃谓为宪圣慈烈皇后书余考之显仁韦后髙宗母也从徽宗北辕至老始返奚暇优游翰墨宪圣呉后为髙宗继配史称其博习经史善于书翰则当为呉后书金华之言为确矣余初得此图未几又得赵松雪耕图遂成合璧因并记之退谷逸叟诸跋中押缝有棠村印三又蕉林居士冶溪渔隠各二印卷髙八寸九分广一丈六尺一寸
　　宋人摹顾凯之斵琴图一卷【上等宙一】
　　素绢本淡着色画卷前有宣和中秘一玺卷后有柯氏敬仲孙承泽印二印前隔水有王氏永光孙承泽印思仁三印后隔水有陈留侯章一印引首有王鹏冲篆书斵琴图三大字款云墨浪斋题卷髙九寸一分广四尺四分
　　宋人画九歌图一卷【上等洪一】
　　素笺本墨画毎段楷书九歌本文并署篇名卷中幅有君谟墨印凡六卷前半印二卷后半印三俱不可识前隔水有天籁阁子孙世昌二印又半印存项墨二字卷髙一尺三分广二丈三尺二寸六分
　　宋人西园雅集图一卷【上等荒一】
　　素牋本白描画卷前有神品文靖世家王斋赏鉴过物桂坡安国鉴赏诸印卷后有大明锡山安国珍蔵王斋赏鉴过物文靖世家逵字忠武世家庐陵王山甫诸印卷中幅押缝神品文靖世家各三印拖尾贾似道书西园雅集序后署秋壑书三字下有贾似道一印王斋赏鉴过物一印前半印存壑字后半印三俱漫漶不可识卷髙八寸七分广一丈三寸五分
　　按似道书序与米芾本文字句多有互异处宋人锦江图一卷【上等日一】
　　素牋本墨画卷前有子树曾为闾山胡氏收蔵二印卷髙八寸九分广一丈三尺二寸九分元人青山白云图一卷【上等月一】
　　素牋本着色画拖尾有蕉林鉴定观其大畧二印卷髙一尺五寸二分广三尺三寸二分元人雪江渔艇图一卷【上等盈一】
　　素牋本墨画卷后有姚氏彦卿一印又一印微缺存胸中邱三字卷髙七寸五分广二尺五寸五分
　　附刻丝画卷上等
　　赵昌花卉翎毛一卷【上等天一】
　　宋本五色织款织赵昌制三字下织赵昌玉川二印卷髙一尺三寸四分广七尺六寸二分庆寿图并米芾书一卷【上等地一】
　　宋本五色织后织米芾书唐诗一首欵云绍圣乙亥春三月书唐杨巨源圣寿无疆词米芾下织米芾元章印一印前卷有王俊华氏一印卷后有商山呉氏收蔵书画图书一印引首有墨林子神品项子京家珍蔵诸印又子京项墨林父秘笈之印檇李项氏世家宝玩诸印卷髙九寸八分广七尺二寸
　　画卷次等
　　唐人画女孝经图一卷【次等天一】
　　素绢本着色画凡九段毎段书本文一则五代人别苑春山图一卷【次等地一】
　　素绢本着色画拖尾有赵岩题句一
　　宋延祐画院卤簿图一卷【次等元一】
　　素绢本着色画卷首署大驾卤簿图书六字下注中道二字毎段书车服品制名目于上前别幅録名数目前署大驾卤簿中道官吏人物名数篇十三字后款识云延祐五年八月日翰林国史院编修官臣曾巽申纂进后别幅録品制目前署大驾卤簿中道官吏人物品制详目十四字俱小楷书拖尾有宋克陆深许国诸跋又跋一款署松鹤主人
　　宋院本景徳四图一卷【次等黄一】
　　素绢本着色画凡四段毎段楷书标目第一段契丹使朝聘第二段北塞宴射第三段舆驾观汴涨第四段太清观书毎段书事实于后元人画竹一卷【次等宇一】
　　素牋本墨画
　　元人夺锦标图一卷【次等宙一】
　　素绢本墨画
　　元人瘤女图一卷【次等洪一】
　　素绢本着色画
　　明人百花图一卷【次等荒一】
　　素绢本着色画
　　国朝人
　　画卷上等
　　呉厯云白山青图一卷【上等天一】
　　素绢本着色画款题云雨歇遥天海气腥树连僧屋鴈连汀松风谡谡行人少云白山青冷画屏戊申九月六日予从毘陵归虞山风雨寂寥中有啜茗焚香之乐八日晚晴喜而图此呉厯并题下有呉厯一印卷前有桃溪居士渔山墨井三印卷后有墨井草堂桃溪居士二印卷髙八寸广三尺六寸五分
　　王翚层峦晓色图一卷【上等地一】
　　素牋本着色画款识云康熙岁次辛巳孟春十日傲痴翁层峦晓色图劔门樵客王翚下有王翚印一印卷前有致印宋氏穉佳书画库记二印卷后有隶家生活富春髙寄二印后隔水有宋致穉佳收蔵图书一印引首有朱尊隶书层峦晓色四大字款署朱彞尊书卷髙一尺八分广八尺六寸五分
　　王原祁层峦茂树图一卷【上等元一】
　　宣徳牋本墨画款识云礼科掌印给事中加一级补臣王原祁恭画下有臣原祁一印卷髙一尺七分广八尺六寸六分
　　王原祁富春山图一卷【上等元二】
　　素牋本墨画款识云仿黄子久富春长卷笔意王原祁后有王原祁印茂京氏二印卷前有西庐后人竹烟树景满萧斋二印卷后又竹烟树景满萧斋一印又半印存太原麓三字拖尾又自跋云长卷画格卑则势拘气促则笔弱求其开阖起伏尚未合法况于神韵乎痴翁得力处于董巨荆关大小二米融防而出故富春一卷兀奡排荡娟秀雅逸无古无今为笔墨钜观松岩黄兄博学嗜古宋元诸家毎欲穷其阃奥以余学大痴有年特携长卷嘱画勉应其请松兄之意欲余歩趋富春期望甚厚奈笔痴腕弱纵横无力譬之求琼琚而以燕石投贾胡必将哑然失笑矣康熙己卯夏五上澣麓台祁识下有别号麓台一印前有埽华庵一印又半印存画记二字卷髙一尺五分广一丈一尺
　　画卷次等
　　邵弥载鹤图一卷【次等天一】
　　素绢本着色画款识云崇祯岁在庚辰四月朔长水龛邵弥前隶书载鹤图三字引首隶书浣渭之风四大字款署畴邵弥
　　王铎花卉一卷【次等地一】
　　宣徳牋本墨画卷前款识云七月廿四冩于万寿宫槐石间同髙中孚胡孝绪王敬哉张云岫道士王铎卷后又自识云丁亥七月秋雨中仿唐五代宋元诸家时在洋汪斋防樵王铎又跋云学画四十余载知已甚希毎一洒墨为之浩叹呜嘑时五十六岁又跋云徐熙用笔不在形象之间贵得其意趋也噫难言之矣八月初五夜又记卷中幅有戴明説记语一
　　王原祁秋山书屋图一卷【次等元一】
　　宣徳牋本着色画款识云礼科掌印给事中加一级补【臣】王原祁恭画
　　沈宗敬溪山深秀图一卷【次等黄一】
　　罗纹牋本墨画款云【臣】沈宗敬恭写
　　王敬铭仿赵孟頫云峤长春图一卷【次等宇一】素绢本着色画款云翰林院修撰【臣】王敬铭恭画
　　赫奕烟树山亭图一卷【次等宙一】
　　素绢本着色画款云【臣】赫奕恭画卷前
　　圣祖仁皇帝御书董其昌论画一则识云临董其昌论画下有康熙宸翰一玺前有中和一玺
　　郎世宁百骏图一卷【次等洪一】
　　素绢本着色画款识云雍正六年岁次戊申仲春【臣】郎世宁恭画
　　唐岱秋山不老图一卷【次等洪一】
　　素绢本着色画款识云秋山不老雍正十一年八月朔唐岱敬画引首
　　皇帝青宫时题诗云唐子胸中有庐霍为余一写秋山状豪端气韵擅萧疎邱壑纵横费心匠逺峯螺髻翠欲滴飞龙直下喷银浪招提想像晚钟鸣森列松杉作屏幛我闻山水贵可居卧游亦足娯清旷展对萧斋秋意深拂拂金风来几上寳亲王题下有和硕宝亲王宝长春居士二玺前有乐善堂一玺
　　李鱓四季花卉一卷【次等日一】
　　素绢本着色画款云【臣】李鱓恭画







　　石渠寳笈卷三十五
<子部,艺术类,书画之属,石渠宝笈>
　　钦定四库全书
　　石渠寳笈卷三十六目録
　　贮
　　御书房九
　　列朝人
　　书画合卷上等
　　晋顾凯之画女史箴并书
　　晋顾凯之洛神图
　　宋蘓轼画古栢图张即之书画松诗
　　宋马和之画齐风图
　　宋髙宗书小雅六篇马和之绘图
　　宋高宗书小雅六章马和之绘图
　　宋高宗书女孝经马和之补图
　　元周朗画杜秋图
　　元赵原初兰亭图
　　元王冕画梅赵奕书梅花诗
　　明沈周落花图并诗
　　明唐寅夜饮图并书歌
　　明文徴明雪山图并书
　　明王谷祥摹赵孟坚水仙
　　明董其昌画昼锦堂图并书记
　　书画合卷次等
　　唐阎立夲画十八学士图于志寜书赞
　　宋李公麟九歌图米芾书词
　　宋刘松年乐志论图
　　明宋克书陶潜诗并画竹石小景
　　明仇英兰亭修禊图
　　明文徴明溪山高逸图
　　明文徴明西苑图并诗
　　明文徴明画后赤壁赋图
　　明文徴明陆治书画合璧
　　明董其昌书画合璧
　　明董其昌书画合璧















　　钦定四库全书
　　石渠宝笈卷三十六
　　贮
　　御书房九
　　列朝人
　　书画合卷上等
　　晋顾凯之画女史箴并书一卷【上等天一】
　　素绢本着色画凡八段每段节书本文款云顾凯之画卷前有乾卦宣和御书三玺又神品子京父印项元汴印墨林秘玩张斌之印诸印又二印不可识卷后有广仁殿宣和绍兴文之印四玺又神品寄傲陆经国印张斌之印项元汴印墨林秘玩项子京家珍藏诸印各段中有睿思东阁玺凡五又墨林项氏子京读志堂印南华外史项元汴印墨林秘玩项氏子京桃花源里人家项墨林父秘笈之印项墨林子京父珍藏书画之章墨林堂沮溺之俦子京珍秘有何不可项元汴印墨林山人墨林外史诸印后幅素笺本宋徽宗楷书女史箴一则计十一行七十六字有桂坡安国鉴赏记张羽钧二印又一印不可识前隔水有卷字七十号五字【俱作半字】下有政和一玺又天籁阁梁清标印项叔子宫保世家宾臣笪在辛博雅堂宝玩印檇李项元汴印鸳鸯湖长项子京家珍藏项墨林鉴赏章蘧庐田畴耕耨张则之诸印押缝有三槐主人项子京氏佳印思无邪诸印中隔水有内府图书之印绍兴二玺又天籁阁陆经筵印平生眞赏楞严精舍项元汴氏审定眞迹檇李项氏世家寳玩项子京氏张则之项墨林鉴赏章蕉林玉立氏图书秋壑图书江上笪氏图书印士竒印诸印又二印不可识押缝有羣玉中秘一玺又押字一印又项子京家珍藏墨林山人项叔子长字退宻子孙永保宾臣神逰心赏宫保世家墨林子墨林山人子孙世昌诸印又一印漫漶不可识后隔水有梁清标印蕉林二印押缝有冶溪渔隠一印引首有游心于物之初净心抱冰雪二印拖尾项元汴篆书记语云宋秘府所藏晋顾凯之小楷书女史箴图神品眞迹明墨林山人项元汴家藏珍秘卷高七寸七分广一丈八寸后书幅高同广一尺四寸六分引首
　　御笔书彤管芳三大字上有乾隆宸翰一玺
　　御笔题籖籖上有乾隆宸翰一玺
　　按书画俱止八段似非全本疑前幅爲贾人割去别售也
　　晋顾凯之洛神图一卷【上等天二】
　　素绢本着色画无款姓名见跋中卷前有松雪斋图书印一印后隔水押缝有明昌御府宝绘羣玉中秘三玺后余幅有明昌御览一玺后幅素笺本赵孟頫行书洛神赋款识云顾长康画流传世间者落落如星矣今日乃得见洛神图眞迹喜不自胜谨以逸少法书陈思王赋于后以志敬仰云大德三年子昻下有松雪斋图书印赵子昻氏赵孟頫印三印前有赵字大雅二印押缝有合同印凡二拖尾李衎跋云画之有长康犹草书之有伯英楷书之元常发前人所未发开后人师承确乎三絶之一也是卷曾载宣和书谱钤缝贉尾今止存明昌御府宝绘羣玉中秘明昌御览四玺于后是又经金章宗秘藏而剪割宣政题玺者也何幸爲敬仲博士所收敬仲鉴赏精絶收藏甚富名绘虽多吾固知其不能出此图右矣敬仲其世宝之大德丁未秋九月蓟邱李衎又虞集题云凌波微歩袜生尘谁是当时窈窕身能赋已输曹子建善图惟数锡山人仙井虞集又沈度跋云晋人画世不多见况烜赫如虎头者耶观其树石竒古人物秀丽实开六法之祖谱称天材独歩妙造精微虽荀卫曹张未足方驾洵不虚也永乐十五年脩禊日云间沈度谨识又吴寛题云仙妃不可即洛水遥相望手持青芙蓉逰戯水中央金翠耀容饰木难缀明珰飘飖白云裾荡漾青霓裳人神本殊道倐忽登北堂嫣然启玉齿气若幽兰香冯夷与海若左右更举觞洛水讵可测人寿安能量云軿期再来少隔三千霜成化庚寅春三月长洲吴寛画幅高八寸四分广一丈七尺八寸七分书幅高九寸一分广六尺二寸五分前隔水
　　御题诗云赋本无何有图应色即空传神惟梦雨拟状若惊鸿子建文中俊长康画里雄二难今并美把卷拂灵风乾隆辛酉小春御题下有几暇临池稽古右文之玺二玺引首
　　御题妙入毫顚四大字上有乾隆宸翰一玺
　　御笔题籖籖上有神品乾隆宸翰二玺
　　宋苏轼画古栢图张卽之书画松诗合卷【上等地一】素绢本前幅墨画款署东坡作古栢图六字后幅大行楷书唐杜甫画松歌款识云张卽之七十二岁冩时积雨连霉槐龙舞翠与客小饮醉中戯书下有张字张氏卽之三印前有张字一印拖尾陈新跋云坡翁爲宋朝名臣樗寮乃盖世名士人间得其片纸只字若获至宝今东俞庭器先生购藏此卷栢图松翰诚爲合璧实希世之玩也庭器以予言而惜之必有能辨之者时洪武壬戌花朝前二日后学陈新识又夏彦良跋云坡仙文章功绩流传后世不待僣言而熟闻之矣复能畱心墨戯今观此图枝干虬曲无端石皴老硬奇奇怪怪如胷中之盘鬱也张卽之号樗寮官至直秘阁以能书闻天下其字愈大愈佳后与金人书大金国三字故及上怒卽之对以此国必有火不出一月果騐遂得释庭器爱防此防虽结驷以先拱璧不易也幸珍藏之癸未夏四月六日东明夏彦良题于緑野亭中画幅高一尺六分广二尺六寸七分书幅高一尺六分广三丈七尺三寸八分
　　宋马和之画齐风图一卷【上等元一】
　　素绢本着色画鸡鸣子之还俟我于着敝笱载驱猗嗟凡六段毎段前宋高宗书本诗书画相间卷后有刘壹眞赏一印又一印漫漶不可识前隔水押缝有云中一印后隔水有梁清标印蕉林二印卷高八寸二分广一丈二尺二寸五分
　　御笔题籖籖上有乾隆宸翰一玺
　　宋高宗书小雅六篇马和之绘图一卷【上等元二】素绢本楷书着色画书画相间凡六段毎段署篇名第一段南有嘉鱼第二段南山有台第三段蓼萧第四段湛露第五段彤弓第六段菁菁者莪卷前署毛诗小雅四字下有梁清标印蕉林鉴定二印卷后有畱侯半印前隔水有蕉林书屋一印后隔水有家在北澶蕉林秘玩二印押缝有苍巗子一印拖尾文徴明防云余平生所阅马和之画经无下数十卷若作家士气兼备此六幅尽矣嘉靖丁未九月六日汝由奉使北还道出吴门持此相视漫爲鉴定徴明后有苍巗子蕉林居士观其大略三印卷高八寸四分广一丈一尺九寸八分
　　宋高宗书小雅六章马和之绘图一卷【上等元三】素绢本楷书着色画书画相间凡六幅每幅署篇名卷前署鸿鴈之什毛诗小雅八字第一幅鸿鴈幅高七寸九分广二尺四寸三分第二幅庭燎广二尺第三幅白驹广一尺九寸六分第四幅我行具野广二尺五分第五幅无羊广二尺四寸四分第六幅黄鸟广二尺一寸高俱同前
　　宋高宗书女孝经马和之补图二卷【上等元四】素绢本楷书卷首幅半印各一俱漫漶不可识下卷末幅有坤卦御书之宝二玺毎段后马和之着色画补图下卷末幅署【臣】马和之四字【微缺】毎幅有明安国玩一印上卷自开宗明义章起至贤明章讫下卷自纪德行章起至举恶章讫书画各九幅卷高八寸三分上卷第一幅广三尺一寸六分第二幅广二尺二寸三分第三幅广二尺五寸第四幅广二尺四寸八分第五幅广二尺二寸第六幅广二尺三寸二分第七幅广二尺九寸八分第八幅广三尺四寸第九幅广四尺三寸三分下卷第一幅广二尺九寸五分第二幅广二尺六寸五分第三幅广二尺八寸五分第四幅广三尺八寸第五幅广二尺三寸第六幅广四尺一寸第七幅广三尺第八幅广三尺七寸二分第九幅广三尺四寸二分元周朗画杜秋图一卷【上等黄一】
　　素笺本前幅着色画款署周朗伯高下有冰壶画隐一印又浦江旌表孝义郑氏一印又合同半印后康里巙行书杜牧之杜秋娘诗后识云至元二年岁丙子正月廿四日氷壶爲余画杜秋娘遂书杜牧之之诗于其后二月十七日子山识后有仁义里白麟谿浦江旌表孝义郑氏二印前有苍巗子梁清标玉立氏印章一印又后有宋璲记云仆比畱京师一友人酷嗜字学于是日相往来间取斫鱼石乐毅论贻之未几辄以此纸爲报观氷壶之画全用篆法冩成至于体态俊逸处极类梵隆文忠公之书风神美茂腕力遒而行楷爲尤胜识者谓得晋人笔意信二絶也仆携归浦阳青萝山中同里郑君仲辩见之爱赏弗置既而以情来求因不可得而靳也然莫邪干将获归烈士之手复奚憾哉洪武壬子正月廿二日宋璲记又记云康里公或云諡文宪今当以史爲正后有蕉林梁氏书画之印家在北澶二印卷中幅押缝有安定印凡三前隔水有苍巗子蕉林鉴定二印卷高一尺一分有竒广八尺八寸五分
　　元赵原初兰亭图一卷【上等宇一】
　　素笺本白描画画中分段书兰亭诗后自书和句并署赵和韵四字凡十三段卷前临缩本兰亭叙前后有清玩赵原初二印又前隶书署兰亭觞咏图五字自序云晋贤逰燕虽尚清虚而其君臣父子之道初未尝废世以献之不赋诗固有高论余以献之在诸子之末趋承父命惟恐不及虽有咏歌之怀岂暇形之于词翰而实有所未敢也况唱迭和之道可以施之于亲党同志之文雅者而不可施之于父子之间古人父子不同席诚斯理也天理民彛又岂可以斯须而冺絶哉余临龙眠居士觞咏图约缩爲小卷者故以献之侍立于父之侧尤见其雍容闲雅之气象则又优于高坐之趣深矣观此卷者毋以余临摹缪戾于古人但以余言想像昔贤逰燕之所爲自当有得于献之不赋诗之深意矣余既临觞咏图兰亭序又以所和诸贤之诗録于上庶以寄千载之遐思焉并书鄙言以爲序赵原初书下有东吴野人主敬斋二印又攷古正今传世清玩二印卷后篆书欵识云东吴野人赵原初临觞咏图兰亭叙并和羣贤诗时至正甲辰九月初二日识下有赵一印后又自题云兰亭羣贤不复作山川清气归寥廓后人图画想像之文物衣冠俨如昨我和五言慕晋风绘事亦仿龙眠公摹书岂逮河南笔聊以规矩求其同晋贤清虚实高迈我爱风神本儒雅此身如欲与之俱观图哦诗特潇洒当时盛事亦偶然岂意千载相流传乃知清朝所涵养使我感慨怀昔贤惊颷飒飒动江浦木叶纷飞满庭户闭门卷书净如水宴坐尸居守环堵凤凰和鸣在朝阳梧桐生意依高冈临风浩歌发长啸囘首落日天苍茫十年韬光在林野文章翰墨消闲暇尽将情兴冩新图更爲题诗寄来者东吴野人赵原初并题后有东吴野人赵赵原初主敬斋诸印前有赵字一印通幅有野人居一印天水印二赵氏印六清玩印五嘉兴赵印六赵原初印五赵原初画记印二又长宜天水隐居云林清趣诸印前隔水有恊一堂珍玩书画图章大块假我以文章二印卷高五寸五分广一丈三尺四寸九分引首
　　御题山隂胜趣四大字款署御笔下有乾隆宸翰一
　　玺
　　御笔题籖籖上有御赏乾隆宸翰二玺
　　元王冕画梅赵奕书梅花诗一卷【上等宙一】
　　素笺本前幅王冕墨画题识云至正六年五月三日余偕永嘉郑文中天台隐云深逰赤松山道过龙寿觉慈兰若防眞叟师设茗供尘虑顿洗薄暮将访智者故不得从容谈笑借纸作墨梅一枝以谢桃花流水无半仙相见得无愧乎敢冩一絶句以赘经行枕流亭下过龙寿小溪一路行莓苔冯师说与赤松子只有青山知我来防稽王冕元章拜手下有元章一印幅后有蕉林一印后押缝有苍巗子一印前隔水有蕉林书屋一印后幅赵奕行书前署梅花五十咏五字款识云至正五年四月一日古汴赵奕爲殷起巗书下有赵仲光印西斋二印幅前有赵字西斋二印又许彦明图书印一印前后押缝俱有冶溪渔隐印各一又一印残缺不可识引首乔宇篆书梅花杂咏四大字款署白巗拖尾都穆跋云右元赵仲光所书梅诗今藏金陵许彦明氏仲光爲文敏公次子观其字画宛然乃翁家法宜彦明之宝之也正德戊辰秋九月前进士吴门都穆又题句云仙人粮饭玉爲飡随地开花寄笔端争奈西风吹不下至今声价满长安冕公梅得之杨补之千花万蕊自不乱防前诸君子论字不知梅之妙也冕公岂为诸君子论字哉九里山此即归隐处也后署柴翁当三字又戊寅时年七十纪事八字又黄谦跋云赵文敏以词翰兼美擅誉当世仲光妙传家法优入能品可谓善继善学者矣梅花杂咏清澹古雅峻爽不羁足为世重彦明宝而蔵之宜矣使其朝夕展玩想像其故家文献之所以不乏者景行无巳而思齐焉亦君子学以成身之事若直求之于声律笔画之间以资玩好之具是亦奚足尚哉三复之余是用卷鲸建业黄谦又陈沂跋云赵魏公书入神品至于夫人管氏子雍奕公之弟孟吁雍之子凤麟皆以善书鸣元仁宗尝取魏公与夫人雍之书作一卷识以御宝藏诸秘府使后世知有赵氏父子夫妇笔翰之妙意以自侈也余往年在金赤松家曾观魏公十三书后有管氏孟吁书一卷在京师有货魏公父子葡萄诗一卷在杭见雍父子书一卷又尝有互见者其书品之高下大抵如其伦人有谓雍奕能乱父书盖着笔意态不失家法耳若魏公之风神结搆如水中芙蓉天然标格非剪裁雕刻者所能乱之也今观奕所书梅花五十咏虽不迨魏公逺甚而诗情笔态宛有余泽若是亦可谓克肖者矣尚复过求哉彦明其藏之鄞陈沂题又顾璘跋云仲光书不多见然颇传其善书名今观此卷乃知其材品悉出魏公也可谓贤子矣名至今不冺有以也夫正德四年八月十九日东桥居士顾璘题又祝允明跋云魏公上祖王氏下摭诸家以成体为元一代书宗自有公来学者多效之然每病乎易似而不真盖乏其所自也今观仲光笔亦已似近时人手路矣盖发肤之易而性气风骨之难每如此夫然乔梓承袭之美甚重藏者其知之矣吴郡祝乆明题又王韦跋云古来父子以书名者不啻数家如晋之王氏唐之欧阳氏元之赵氏为着然其家法规格皆同至其妙处皆子为不逮观于此卷可见岂庄子所谓得之手而应之心虽父不能传之子欤近世沈民则今金元玉家学皆然壬申闰五月七日葵邱王韦题又文徴明跋云赵仲光书虽不脱文敏家法而行墨结字防有不同王子敬云外人那得知要之不可臆论也今世传文敏及仲穆书不少而仲光书独不多见至其诗尤不易得金陵许彦明藏其手书梅花杂咏多至五十首可谓富矣仲光号西斋晩居吴中与昆山顾仲瑛交仲瑛称其风流文雅有王孙风度而无纨绮故习观于此诗有可想者文敏三子长亮次即仲穆名雍仲光其季也或以为次子岂以亮早卒无闻耶正德己卯秋畱宿彦明之惟适轩雨中无因尽读诸诗辄识其后八月初八日也衡山文徴明书又蔡羽跋云赵仲光之书初见于此卷其父子兄弟相传之盛诸公已言不俟赘也而彦明坚委之夫家法盛者其传必逺晋庾氏王氏可见矧松雪公酌诸家集大成首变宋字自为结搆元以来得见晋人法门公之力也仲光虽不逮公风仪宛然彦明善寳之吴郡蔡羽识又朱之蕃和咏梅诗云梅种江邨玉作围蓑披雪艇得鱼归不妨醉卧茆檐底清梦花间化蝶飞【江梅】素质氷心逈絶尘香魂摇月静涵春清樽对月明牕启子夜孤吟暎玉人【白梅】赤龙潜影卧深潭宴罢仙娥酒欲酣可是停骖未归去緑云偏鬌坠琼篸【红梅】炉篆依微鹤梦闲瓶梅破萼识春还遥怜马首香风度开遍江天雪后山【忆梅】蘧然身逐片云浮信歩俄经庾岭头童子褰惟呼嚼茗白甆香泛小牕幽【梦梅】香来侵骨涧流清绕涧苔痕破独行恐负幽期劳杖履一年春信正关情【寻梅】坐待归鞭草色催一缄千里望君开牕前若解相思意未得身来遣梦来【寄梅】红尘如海了难干岩谷盟深任嵗寒青鳯逐龙眠未稳玉鳞万防洒琅玕【竹间梅】朱粉都捐别様妆蕋珠宫里按霓裳占将尘外千春色飘落人间万斛香【香梅】休论月魄与云魂一种清真万古存雀噪寒溪惊幻梦飞英犹自绕柴门【梅魂】偃蹇悬崖众玉龙春囘一夜万花同桃开莫讶三千嵗俄顷齐归造化工【蟠梅】横管中宵防未休乱随融雪防新流只湏醉月低垂幙何用临风独倚楼【落梅】春光泄漏有谁禁报道梅枝不待寻囘首上林绕景物任教红紫浅仍深【早梅】铁榦珠英吐翠螺葺巧叠蹙巾罗秾华莫怨开时晩低亚还知韵转多【千枼梅】梅绽空庭薄暮天瑶霙宝月鬭鲜妍浩歌任客飞觥斚清兴怜予傲简编【庭梅】培从画阁占春光絶胜荒畦野水傍吏散亭闲吟缓歩鸣琴调鹤听防香【官梅】踞涧梅龙饮碧潺相将老屋寄巗间枝头子落材堪栋荣瘁春风只等闲【古梅】梅开几席有余清数蕋低枝无限情苍璧砚池中弄影夜珠拳石上生明【盆梅】不忍攀条席每移诗脾香沁顿忘归只愁风雨轻相妬防作苔间锦地衣【爱梅】翠葆朱跗半未开春晴犹得数徘徊邻家莫奏风前笛野客频倾月下杯【赏梅】寒林蓦转溪深春隐梅梢未易寻醮影清流仄岸豁人青眼鬯元心【探梅】偏怜玉艶不胜春拟整重帏贮洛神青帝慇懃催烂漫畱春须待惜花人【折梅】自酿幽香彻绣帘耻随桃李弄柔纎供将骚客吟须撚賸得佳人翠袖沾【嗅梅】尘埃何得蔽瑶琼旋喷玻瓈涧底瓶清露侵肌呈润泽氷壶濯影倍轻盈【浴梅】空色须慿慧眼防披林冐雪不知寒三分逊白平章错一气同春天地寛【观梅】春光来去恨怱怱未见梅开二月中访得山家璀璨处半巗晴旭一溪风【问梅】不辞仄足履羊肠祗恋梅飘度陇香和雪嚼来神志爽依稀石髓荐琼浆【咀梅】巡檐覔句费柔肠诗骨难成百链刚酒力半醒吟未稳月明风细立徊徨【吟梅】宴罢仙姝下太清双成含醉倚飞琼倩将水月畱元赏影暗香踈浪得名下注又字亦咏梅也蒲芽欲茁雪融泥村店春风飏酒旗几树寒芳依曲水千枝明玉照疎篱【溪梅】根逐崖倾态转多日穿峯隙影婆娑幽人防杖逢花发不醉争如春去何【岭梅】月印梅痕破暝昏冲寒有客到荒村防花不厌人忘寐沽酒何妨夜叩门【野梅】侵凌疎蕋浑无頼防缀乔柯若有神霁景恍从峰外出平添香色见天真【雪梅】春囘大地逐葭灰浪说东皇许占魁一种寒香须自葆千林妖冶任争开【春梅】老干春滋翠藓浮新枝影弄暖风柔狂吟醉借苔根石千尺晴空舞玉虬【苔梅】牕前竹外一枝横影落墙隂月倍明照我匡牀无长物萧萧正可伴孤清【疎梅】一树寒梅擅晚芳野塘风度细生香琴书漫讶躭枯寂蜂蝶羞同竞艶阳【孤梅】贝阙珠宫忆广寒素娥环佩响轻飚为涤尘凢界玉树玲珑静夜防【月梅】欲教梅影上牕移旋种横斜傲雪枝防畆縁溪深绕屋荷锄抱瓮许谁知【裁梅】椒宫脂粉锦云章千载芳华属寿阳何似小桥流水外清风洗出道家妆【宫梅】美人幽抱立清宵白玉搔头金歩摇纎手攀花同一色盈盈相倚鬭丰标【玉梅】东风分与领韶华檐雀喧晴噪晓鸦碧玉成鳞畱蜕骨明珠倾斛暎牕纱【緑萼梅】丹霞白璧倚香肌濯影春池驻夕晖交颈漫将凢鸟拟同栖姑射欲翻飞【鸳鸯梅】防道枝稀蕋亦疎粉墙纷错巧难模照巵拂砌知多少月冷云孤半有无【梅影】黯淡芳魂何处求剡藤端涧为探幽江城五月添新涨屏掩梅仙枕碧流【墨梅】遁迹空林罢艶妆轻绡簇簇剪鵞黄氷霜上苑凋羣卉独许擅心韬妙香【蜡梅】先春巳欲谢芳妍那值东风更放颠迟暮隂崖犹着蒂不禁消瘦尚蹁跹【残梅】清溪蘸影尽梅花不数湖滨处士家巗壑穷搜遗佚者月明多处更添些【移梅】风递幽香扑鼻闻山家清梦破梨云虚堂不遣疎
　　帘隔賔主浑我与君【牕梅】梅残春老罢高吟豆实藏仁寄緑隂莫打莺儿轻摘却生生总是惜花心【青梅】后识云万厯三十五年丁未仲春十一日同顾邻初丈饮许儒龙斋中出此卷纵观之因属追和原韵忆里中诸先逹赏阅时迄今又复百年乃得附名末简良有原幸愧恶札俚言真成貂续姑以纪许丈世守之思云尔朱之蕃书又顾起元和云白下城西防打围忽见江上早春归岸邉几片因风出水碧天青误雪飞【江梅】盈盈一水不沾尘疎影轻翻缟袂春怪底月中防不见可知元是玉为人【白梅】琼树斜临玉女潭霞姿微晕酒初酣花房宿露胭脂湿愁见风林雪满篸【红梅】嵗晩中林日月闲江南春信几时还自从东阁飘香后夜夜相思绕碧山【忆梅】白云飘缈驻罗浮月挂空村古树头铁篴吹残清梦逺瑶宫七十二峰幽【梦梅】百花潭水寒且清千峰冻云人不行瑶华欲折何处来往幽巗无限情【寻梅】先春鶗鴃暗相催幽谷寒防几树开昨夜人归庾岭月一枝遥寄北风
　　来【寄梅】葳蕤防露倚阑干掩暎南枝素蕋寒不是风吹香气合只疑飞雪抱琅玕【竹间梅】姹女春临青镜妆纷披风卷素霓裳偏怜粉晕明如缬吹作瑶林树树香【香梅】蕋珠深殿锁芳魂月下歩幄存一曲关山招未得不知何处掩重门【梅魂】蟉枝弱蒂袅防风芳意谁言万卉同犹有嵗寒孤性在不随眠柳鬭腰工【蟠梅】琪树西风撼未休玉房朝雨漾空流可怜金谷人先坠粉脆香危十二楼【落梅】树树风飘思不禁繁香翠羽未堪寻独怜香信先时入星靥春藏绣幕深【早梅】軃軃瑶枝萦雾縠层层粉缬晕春罗临风独讶浓香重向月偏怜素影多【千叶梅】弱榦新妆倚暮天风前嫋嫋弄春妍何人共索巡檐笑独向空庭拥断编【庭梅】沉沉官阁敛寒光清吹春囘曲槛傍可是后庭歌舞地年年先挹使君香【官梅】苍山中划水潺潺霜干危欹万壑间嵗嵗花开人自老长畱清浅伴云间【古梅】翠盆移值有余清艶艶香飘散客情欲貌琼姿何处是一牕疎影暎灯明【盆梅】惜花那忍一花飞况复含芳雪际归昼扃玉牕风不度恐飘香晕落春衣【爱梅】照日飘霜几树开清吟高咏共徘徊风吹粉蝶娟娟动争入逰人緑酒杯【赏梅】姑射寒凝朔气深白云窈窕殢招寻枝头似许偷春色青琐分香夜夜心【探梅】玉树临牕不奈春风摇碧水澹风神不辞素手为攀折愁寄关山笛里人【折梅】霏霏香散水精帘倚槛应怜玉手纎欲嗅一枝犹未折蕋宫清露已先沾【嗅梅】朔风昨夜透疎櫺含冻香凝玉胆瓶谁道江妃氷似骨华清新浴更宁馨【浴梅】千树垂垂尽日防雪飞不度玉楼寒孤山一防西湖濶天豁幽人醉眼寛【观梅】江妃幽恨苦怱怱十二巫山暮雨中试向南枝问消息几囘羯鼓閙春风【问梅】暎日春囘五色肠九英花发殿东香摘来试糁金茎露入咽还输北斗浆【咀梅】嵗晏郁郁愁人肠仳离梅蕋隂风刚巫山嵯峨故园隔吟成雪树空彷徨【吟梅】月满空山露气清新诗字字琢香琼何人更咏孤山句赢得西湖处士名【又】暝壑隂风尚屡吹早芳偏得飐青旗沿溪树树花如雪倒载谁欹白接篱【溪梅】大庾山高瘴雾多岭头珠树独婆娑一枝欲寄凴谁折飘荡春烟奈尔何【岭梅】云含暝色月华昏寂寂罗浮山下村飞尽玉鳞人不到孤烟一缕闭柴门【野梅】几树便娟怯傍春素华飘拂转惊神搏香飞絮漫空落珠缀防来总未真【雪梅】春气初飞玉琯灰一枝先占蕋宫魁上林如绮三千树总向披香殿后开【春梅】枝上苔衣黯淡浮翻翻粉蝶戯春柔飞云峰外羣仙集银缕缤繙翳翠虬【苔梅】碧牕烟冷数枝横歴歴光摇澹月明谁揷繁花向晴吴最怜疎影对凄清【疎梅】霜叶参差委众芳清飚零乱湿孤香亭亭玉立无人伴徙倚疏寮过夕阳【孤梅】香满璇房夜不寒铢衣嫋嫋佩飞来海上氷轮洁共拟扶疎入镜防【月梅】兎园物序早推移惊眼难白雪枝栽向临风台侧畔可容幽艶翠禽知【栽梅】云树参差绕建章红蕤披拂满昭阳宫妃自厌铅华色素靥惟施浅淡妆【宫梅】珑素艶倚春宵月殿云堦影动摇不道蓝田新琢就可令琼树失风标【玉梅】冉冉浓香结翠华晓防鬟黛湿宫鸦玉肤自畏春衣薄网户连娟暎緑纱【緑　梅】共忆同心上苑稀双　丹缬倾春晖氷魂岂妬青陵树化作文鸳上下飞【鸳鸯梅】玉骨绡裳貌自殊几枝低亚不堪模池邉清浅分明见槛外黄昏防却无【梅影】欲冩氷姿着意求临池防笔意添幽袁郎宅畔烟迷户散作元香拂树流【墨梅】防就含章殿里妆可怜娇额乍涂黄枝头檀晕霏防合还似花房蜜滓香【蜡梅】湿云不动雪姿妍急雨疎风满树颠飞蝶似怜春欲尽先拖花片舞蹁跹【残梅】谁将却月观中花移向山中处士家莫讶朔风吹雪易南枝春色露些些【移梅】翠鸟啼香院院闻歌尘先起画梁云碧纱不琐春烟合明月飞来正忆君【牕梅】落花新动越人吟青子纷纷幕翠隂望处若能遥止渇也应撩乱惜花心【青梅】后识云仲光诗与字皆有魏公家法所谓王谢子弟纵复不端不正奕奕有一种风气者也元人好作梅花诗冯海粟中峰道人多至百余咏仲光岂仅得其十五耶中峰诗较仲光似饶情致余尝与朱元介太史欲追和之未遑也此卷因许长卿出其曾大父摄泉先生所藏以示坐客因命之次韵元介一挥而就不啻超乘而上余视仲光瞠乎后矣诗属和在丁未夏日余病腕痛孏作字卷畱案头凢十阅月今日闲坐斋中偶感梅花将放遂命笔复记数语如右万厯戊申元日书于寸碧楼下小斋中江宁顾起元又题句云全抛尘土弃人间自种梅花自买山戱冩一枝羗笛外西风吹不到长安后署东道人三字后有苍巗子观其大畧二印诸跋中押缝有冶溪渔隐一印河北棠村印二又逍遥逰安定二印画幅高九寸六分广二尺八寸七分书幅高同广八尺一寸三分
　　明沈周落花图并诗一卷【上等洪一】
　　画幅素绢本着色画后有石田沈氏启南二印书幅素笺本行书落花诗十首款署长洲沈周下有启南石田二印后文徴明和句十首亦行书款识云戊申六月书一过壁下有徴明一印引首沈周自书红消緑长四大字款署沈周画幅高九寸六分广四尺三寸书幅高同广一丈二尺九寸
　　明唐寅夜饮图并书歌一卷【上等荒一】
　　素笺本前幅墨画无款幅首有逃禅仙吏防侯之章二印幅后有公字信公珍赏湛恩记诸印前隔水有丹诚千山耿信公书画之章二印押缝有汉水耿防侯书画之章一印信公鉴定珍藏印二后隔水押缝有汉水耿防侯书画之章一印信公鉴定珍藏印二防侯珍藏印二后幅行楷书款云前乡贡进士吴郡唐寅书后有南京解元六如居士二印又防侯之章一印前署右作一年歌五字上有梦墨亭一印下有湛恩记一印中幅押缝有信公鉴定珍藏一印引首豊坊书摘竒二大字欵署南隅外史豊坊押缝有信公鉴定珍藏汉水耿防侯书画之章二印画幅高九寸七分广二尺七寸九分书幅高同广八尺
　　明文徴明雪山图并书一卷【上等日一】
　　素笺本着色画卷后行书雪赋款识云余早嵗曾见王摩诘雪溪图笔法妙絶未尝少每形诸梦寐几欲模仿辄以事阻今日偶有佳纸漫用其笔法为之或作或止三载始就并书连此篇虽不能嫓美前人稍有生色处亦庶几似人之喜也时嘉靖十八年岁在己亥夏五月十日长洲文徴明识下有文徴明印衡山二印卷前有晤言室印徴仲停云诸印卷后有峰王履约印竹垞审定诸印拖尾记语云康熙三十四年二月晦吴江徐釚电发秀水朱彛尊锡鬯同观于蘐城给事之茹古楼卷高八寸一分广一丈六尺二寸
　　御笔题籖籖上有乾隆宸翰一玺
　　明王糓祥摹赵孟坚水仙一卷【上等月一】
　　素笺本前幅白描画款识云嘉靖辛酉新正糓祥为玉田先生作下有糓祥王禄之印二印幅前有酉室一印幅后有蕉林玉立氏图书一印前隔水有蕉林书屋蕉林鉴定二印后隔水押缝有秋碧苍巗冶溪渔隐三印后幅文徴明行书水仙花赋款识云嘉靖乙卯春二月既望书于玉磬山房徴明下有文徴明印衡山二印前有停云晤言室印二印幅后有苍巗子蕉林居士二印押缝有河北棠村棠村苍巗三印引首糓祥又篆书含香体素四大字款署糓祥下有王禄之印酉室二印画幅高九寸一分广四尺六寸书幅高同广四尺
　　明董其昌画昼锦堂图并书记一卷【上等盈一】素绢本前段着色画款识云宋人有温公独乐园图仇实甫有摹本盖画院界画楼台小有郭恕先赵伯驹之意非余所习兹以董北苑黄子乆法冩画锦堂图欲以真率当彼钜丽耳董宰画并题下有董其昌印一印前有画禅一印后段行书昼锦堂记款识云蔡君谟欧阳永叔皆与吕申公相左石徂徕所为赋四贤诗者其直声动天下已有日矣韩公昼锦记欧之文蔡之书虽繇魏公勲德世无间然假令出他朝士手不近于谀哉记中云士以此望于公乃欧公自占地歩语不纯以颂颂中有规施于韩公犹尔文人落笔何得容易此文既有君谟正书帖故以米行书之董其昌识于宝鼎斋下有宰一印前有元赏斋一印引首其昌自书昼锦堂记四大字欵署董其昌书下有董其昌印太史氏二印卷高一尺二寸七分广四丈五尺四寸有竒
　　书画合卷次等
　　唐阎立本画十八学士图于志宁书赞一卷【次等天一】
　　素绢本着色画每段楷书赞款识云龙朔二年春臣阎立本奉圣防图像臣于志宁奉勅恭撰赞并书引首有沈括攷证一则拖尾有朱光裔借观尺牍一则又跋语一又韩持国诸人记语一又额森特穆尔诸人记语一又贾似道赵孟頫记语二
　　宋李公麟九歌图米芾书词一卷【次等地一】
　　素绢本白描画每段米芾篆书本文卷首署九歌图龙眠居士制八字卷末芾识云余嗜骚词爱李画癖不能解因用秦隶为述古书九歌述古善鉴者视斯起为余何如熙宁丁巳仲夏襄阳米芾记
　　宋刘松年乐志论图一卷【次等元一】
　　素绢本着色画款云刘松年造幅前有篆书乐志论三字后幅素笺本赵孟頫行书乐志论本文款识云元贞二年七月十日子昻书后有揭徯斯跋一
　　明宋克书陶潜诗并画竹石小景一卷【次等黄一】素笺本真行章草草书四体书卷前款云吴郡宋克书又行书一则下署宋克书后又识云庚戌九月仆来云间寓于徐彦明氏彦明素慕仆书与仆盘桓甚乆遂装此卷徴书乃以真行章草草书四体録陶诗以为赠东吴宋克仲温甫识卷后墨画竹石小景自识云仆来云间馆徐彦明寓所日夕相与谈笑几逾四旬彦明酷爱鄙字乃以四体书陶靖节诗一卷余纸尚多遂戯冩竹石小景仆素不精此复弄笔而尘俗之气一洗尽去虽不入时流之目识者自能辨之庚戌九月廿四日灯下东吴宋克仲温记之又另行记云时年四十有四庚戌嵗也
　　明仇英兰亭脩禊图一卷【次等宇一】
　　素笺本着色画款云仇英实父制后幅文徴明行楷书兰亭叙本文款识云嘉靖丙戌冬日书徴明
　　明文徴明溪山高逸图一卷【次等宙一】
　　素绢本墨画无款卷前有文徴明印停云二印后幅素笺乌丝防本行书杜甫秋兴诗款识云嘉靖乙卯八月十日书于停云馆徴明时年八十有六
　　明文徴明西苑图并诗一卷【次等宙一】
　　素绢本着色画幅后有文徴明印徴仲二印后幅素笺乌丝防本行书西苑诗并小序凢十则款识云嘉靖丙午嵗仲春衡山文徴明书于玉磬山房后有王锡爵王世贞徐中行诸跋明文徴明画后赤壁赋图一卷【次等宙三】
　　素绢本着色画款署徴明后幅乌丝阑行书后赤壁赋款识云徐崦西所藏赵伯驹画东坡后赤壁长卷此上方物也赵松雪书赋于后精妙絶伦可称双璧余每过从輙出赏玩终夕不忍去手一旦为有力者购去如失良友思而不见乃彷佛追摹终岁克成并书后赋自解耳愧不能如万一也昔米元章临前人书画辄曰若见真迹惭愧煞人余于此亦云嘉靖乙巳秋九月十有二日徴明后有吴寛李东阳许初文嘉诸跋拖尾有王穉登跋一
　　明文徴明陆治书画合璧一卷【次等洪一】
　　凢二幅后幅素笺本行书七言律诗三首款识云癸巳五月漫书于玉磬山房徴明前幅素绢本着色画款识云嘉靖乙未春仲包山陆治补意引首陈淳书春在毫端四大字
　　明董其昌书画合璧一卷【次等荒一】
　　素绢本卷前着色画云树卷末行书唐人诗二则款云董其昌识
　　明董其昌书画合璧一卷【次等荒二】
　　凢二幅前幅素笺本前楷书瘗鹤铭款识云黄涪翁云大字无过瘗鹤铭小字无过遗教经今世所传遗教直唐经生手耳瘗鹤则陶隐居书山谷学之余欲缩为小楷偶失此帖遂以黄庭笔法书之昔人以瘗鹤为陶隐居书谓与华阳帖相类然华阳帖是率更笔文氏停云误标之耳后墨画蕉山景款署宰后幅碧色笺本行书七言絶句五首款识云天启三年嵗在癸亥十月书于东光道中董其昌
　　石渠宝笈卷三十六
<子部,艺术类,书画之属,石渠宝笈>
　　钦定四库全书
　　石渠宝笈巻三十七
　　贮
　　御书房
　　列朝人
　　书轴上等
　　宋吴琚书七言絶句一轴
　　元赵孟頫书师説
　　元赵孟頫书李白诗
　　元赵孟頫书待漏院记
　　元赵孟頫书岳阳楼记
　　元赵孟頫书画锦堂记
　　元赵孟頫书雪晴云散
　　元鲜于枢大书二十字
　　元俞和临王帖
　　明宣宗书上林冬暖诗
　　明宋克书公防诗
　　明祝允明书祖允晖庆诞记
　　明唐寅书七言律诗
　　明文徴明书五言律诗
　　明文徴明书五言律诗
　　明董其昌节书周子通书
　　明董其昌书座右铭
　　明董其昌临顔真卿告身帖
　　明董其昌仿顔真卿书
　　明董其昌书春日行
　　明董其昌书四言诗
　　明董其昌书丛竹歌
　　书轴次等
　　宋朱子书七言絶句
　　元赵孟頫书画锦堂记
　　元赵孟頫书苍蝇赋
　　元赵孟頫书逰东都园诗
　　元赵孟頫书题画诗
　　明庄烈帝书思无邪三字
　　明庄烈帝书九思二字
　　明沈度书不自弃説
　　明沈粲书古诗
　　明沈粲书应制诗
　　明文徴明书山居篇
　　明文徴明书七言律诗
　　明王逄元书七言律诗
　　明邢侗书五言律诗
　　明董其昌仿顔真卿书
　　明董其昌仿顔真卿书
　　明董其昌书五言古诗
　　明董其昌书五言絶句
　　明董其昌冷然阁大书
　　明陈璧书五言古诗
　　无名氏
　　书轴上等
　　元人节书曲礼四语
　　附刻丝书轴上等
　　米芾书七言诗
　　朱子书七言诗
　　赵孟頫书早朝诗
　　附刻丝书轴次等
　　米芾书
　　米芾书
　　国朝人
　　书轴次等
　　米汉雯书五色絶句
　　沈荃仿兰亭后序
　　沈荃仿圣教序
　　沈荃仿顔真卿告身帖
　　沈荃仿顔真卿告身帖
　　沈荃书朱子敬恕斋铭
　　沈荃书思诚斋箴
　　沈荃书燕居课
　　沈荃书应制诗
　　沈荃书七言截句
　　陈廷敬书七言律诗
　　张玉书书七言律诗
　　张英书七言律诗
　　励杜讷书七言律诗





　　钦定四库全书
　　石渠寳笈卷三十七
　　贮
　　御书房十
　　列朝人
　　书轴上等
　　宋呉琚书七言絶句一轴【上等天一】
　　素绢本行书无款有云壑书印一印左方下有梁清标蕉林二印又一印缺其半存琅寳二字上边幅有蕉林书屋一印轴高三尺七分广一尺七寸二分
　　元赵孟頫书师説一轴【上等地一】
　　素绢本行草书款署子昻下有赵氏子昻松雪斋二印又一印不可识又陆参军珍赏一印轴高五尺三分广一尺七寸二分
　　元赵孟頫书李白诗一轴【上等地二】
　　素绢本行楷书七言絶句一首无款下有赵氏子昻赵孟頫印二印轴高二尺六寸广九尺八分
　　元赵孟頫书待漏院记一轴【上等地三】
　　素绢本行书款署子昻下有松雪斋一印轴高四尺九寸五分广一尺六寸八分
　　元赵孟頫书岳阳楼记一轴【上等地四】
　　素绢本行书款云松雪道人书下有赵氏子昻松雪斋二印前署岳阳楼记四字轴高四尺三分广一尺六寸六分
　　元赵孟頫书昼锦堂记一轴【上等地五】
　　素绢本行书款署子昻下有赵氏子昻一印轴高四尺九寸五分广一尺六寸八分
　　元赵孟頫书雪晴云散一轴【上等地六】
　　洒金笺本行书七言絶句一首无款有赵氏子昻松雪斋二印左方下有江夏谷雪川集芳印一印轴高一尺六寸一分广七寸四分
　　元鲜于枢大书二十字一轴【上等元一】
　　宋笺本草书五言句二聨四幅合成款识云至元甲午良月北邨市舶之赵翰林以此四纸求余作大草书乆病目昏不能对客聊以应命殊愧不工他日再易必又是病目时也呵呵鲜于枢下有鲜于困学斋二印右方有赵孟頫防云困学之书妙入神品仆所不及然四幅不若合为一幅之为佳爰使能者重装潢之松雪识押缝合同印凡三又征仲贡氏泰父东图父虞白生父安南奉使章记金□之印衡山李氏佳中太朴山村居士詹景凤印真居紫芝生宋克私印昌裔元白父十六印诗塘有陈敬宗防云此书有元鲜于太常之笔赵松雪公家藏之物也二公书皆师晋右军王逸少初右军学繇书池水尽墨因得书名而二公用功虽未然必骎骎乎入王氏之门墙见宗庙之美百官之富裕庵既识而藏之可不宝诸翰林侍讲学士慈谿陈敬宗言又聂大年防云书法盛于晋至唐顔栁出法度渐废又至宋苏米出来晋魏之风轨扫地矣鲜于伯机与赵文敏同学书而草有过文敏处仆观此大书尤妙兼观陈学士防为之汗出临川聂大年又张弼防云伯机之书名彰千古先軰陈聂二公已备言之矣何待仆更为多喋但以鄙见言之皆真迹无疑宋鲁先生求仆恶札题于其上即是标瓦砾于珠林也宁不赧顔东海张弼轴高四尺一寸六分广四尺三寸八分
　　按陈敬宗记语云裕庵既识而藏之则此轴尚应有裕庵题识今缺
　　元俞和临王帖一轴【上等黄一】
　　宋笺本临十七帖二则款云紫芝老人临下有和字子中父印紫芝生清隠斋诸印右方上有问字馆一印又半印不可识下有俞和临书之印神融笔畅三印第一则下有特健药一印轴高三尺五寸广一尺一寸
　　明宣宗书上林冬暖诗一轴【上等宇一】
　　素笺本行书六言絶句一首款识云宣德六年十月二十七日赐郎中程南云前署御制上林冬暖诗七字上方有钦文之玺一玺轴高一尺四寸七分广七寸四分
　　明宋克书公防诗一轴【上等宙一】
　　素笺本行草书款识云刘桢公防诗东呉宋克书下有宋克私印仲温父二印轴高三尺四寸八分广一尺七分
　　明祝允明书祖允晖庆诞记一轴【上等洪一】
　　宣德笺乌丝防本行楷书款识云治三年六月十九日祝允明撰前署祖允晖庆诞记六字后有长洲祝生一印右方下有记语云嘉靖二十八年四月之望石川居士张寰快读一过下有卧庵所藏一印又左方下记语云祖氏子孙其世宝之下有张氏允清石川世居留耕堂印三印轴高三尺七寸九分广一尺三寸九分明唐寅书七言律诗一轴【上等荒一】
　　素笺本行书款识云正德元年谷雨日呉门唐寅书下有南京解元六如居士二印前有吴趋一印轴高四尺三寸六分广七寸九分
　　明文徴明书五言律诗一轴【上等日一】
　　素笺本行楷大书款署徴明下有文徴明印衡山居士二印右方上有停云一印左方下有雅兴一印轴高五尺九寸五分广二尺二寸六分明文徴明书五言律诗一轴【上等日二】
　　素笺本行楷大书款署徴明下有文徴明印停云馆二印右方上一印缺其半存海世家三字轴高四尺四寸六分广二尺六分
　　明董其昌节书周子通书一轴【上等月一】
　　素笺本大楷书款云董其昌书下有董氏元宰十世甲科二印右方上有元赏斋一印轴高五尺九寸二分广四尺八寸
　　明董其昌书座右铭一轴【上等月二】
　　宣德镜光笺本行书款识云崔子玉座右铭当以章草书之崔故善草世称崔张吾不能作章草耳其昌下有董其昌一印轴高二尺四寸七分广一尺一寸
　　明董其昌临顔真卿告身帖一轴【上等月三】
　　黄描金笺乌丝防本款识云鲁公告身帖真迹在吴门韩宗伯家米元章重顔行而不许顔真书亦是偏见张长史郎官壁记乃狂草之筑基也其昌下有青宫太保董其昌二印轴高五尺六寸五分广一尺五寸
　　明董其昌仿顔真卿书一轴【上等月四】
　　黄笺本节书郎官壁记款云仿顔真卿其昌下有宗伯之章董其昌印二印前有元赏斋一印轴高四尺二分广一尺六寸七分
　　明董其昌书春日行一轴【上等月五】
　　宣德笺乌丝防本行书款识云戊辰七夕书其昌前署春日行三字轴高三尺七寸广一尺三寸六分
　　明董其昌书四言诗一轴【上等月六】
　　宣德镜光笺本行楷书款署其昌下有知勅诏日讲官董其昌印二印前有元赏斋一印轴高三尺三寸一分广一尺一寸六分
　　明董其昌书丛竹歌一轴【上等月七】
　　宣德笺乌丝阑本行书款云其昌书下有宗伯学士董其昌二印上署岑嘉州丛竹歌六字轴高三尺二分广一尺一寸九分
　　书轴次等
　　宋朱子书七言絶句一轴【次等天一】
　　素笺本行书款识云乾道二年春日晦翁朱熹书
　　元赵孟頫书昼锦堂记一轴【次等地一】
　　素绢本行草书款识云大德三年二月既望书子昻
　　元赵孟頫书苍蝇赋一轴【次等地二】
　　素绢本行楷书款识云己未九月初八日天朗气清笔砚皆润因写此巻以自适虽阳公有意而作余书此亦不能无意寓焉子昻
　　元赵孟頫书逰东都园诗一轴【次等地三】
　　素绢本行书款署子昻
　　元赵孟頫书题画诗一轴【次等地四】
　　素绢本行楷书七言古诗款署子昻
　　明庄烈帝书思无邪三字一轴【次等元一】
　　云母笺本行书大字有御笔一玺
　　明庄烈帝书九思二字一轴【次等元二】
　　素笺本大楷书上方中有押字一
　　明沈度书不自弃説一轴【次等黄一】
　　素笺乌丝阑本款识云宣德丙午三月既望云间沈度书前署不自弃説四字
　　明沈粲书古诗一轴【次等宇一】
　　素笺本草书无款有云间沈粲民望一印明沈粲书应制诗一轴【次等宇二】
　　素笺乌丝防本真草二体书七言律诗各二首款识云余既为崇道録万嵗山诗矣复求小山诗因书以归之非敢夸多鬭靡也粲识前署永乐庚子登小山应制九字
　　明文徴明书山居篇一轴【次等宙一】
　　朝鲜笺乌丝阑本行书款识云嘉靖丙申春三月六日徴明书
　　明文徴明书七言律诗一轴【次等宙二】
　　素笺本行书款署徴明
　　明王逢元书七言律诗一轴【次等洪一】
　　素绢乌丝防本行楷书款署葵邱王逢元明邢侗书五言律诗一轴【次等荒一】
　　素笺本行书款署济南邢侗
　　明董其昌仿顔真卿书一轴【次等日一】
　　素绢本楷书五言排律一首后署萧嵩奉和圣制送张説上集贤学士赐宴款云其昌书明董其昌仿顔真卿书一轴【次等日二】
　　黄笺乌丝防本节书送刘太冲序款识云鲁公得书诀于张长史其行楷有狂草意乃善学张颠者其昌
　　明董其昌书五言古诗一轴【次等日三】
　　宣德笺本楷书款识云右储光羲田家杂兴以徐季海道德经笔意书之兼用顔平原法董其昌
　　明董其昌书五言絶句一轴【次等日四】
　　云母笺本行书款云其昌书
　　明董其昌冷然阁大书一轴【次等日五】
　　素笺本行楷书款云董其昌书
　　明陈璧书言言古诗一轴【次等月一】
　　宋笺本草书款云文东书赠孟桓
　　无名氏
　　书轴上等
　　元人节书曲礼四语一轴【上等天一】
　　宋笺本草书左方下有寸心千里一印轴高一尺七寸六分广八寸
　　附刻丝书轴上等
　　米芾书七言诗一轴【上等天一】
　　宋本碧色织行书款识襄阳米芾下织米芾之印元章氏二印前织海岳庵一印轴高三尺五寸二分广一尺七寸一分
　　朱子书七言诗一轴【上等地一】
　　宋本素织行书絶句款织晦翁书三字下织晦翁一印右方上有羣玉中秘一印下有云间沈玉堂清暇三天谪吏诸印左方下有玉清朱氏子楚元芳堂项氏珍藏图书诸印轴高三尺四寸广一尺七寸
　　赵孟頫书早朝诗一轴【上等元一】
　　元本素织行楷书款织松雪道人下织赵子昻氏一印左方下有项子京家珍藏半古轩二印又一印不可识轴高五尺九寸一分广二尺九寸三分
　　附刻丝书轴次等
　　米芾书一轴【次等天一】
　　明本碧色织款织襄阳米芾书
　　米芾书一轴【次等天二】
　　明本碧色织款织襄阳米芾书
　　国朝人
　　书轴次等
　　米汉雯书五言絶句一轴【次等天一】
　　素笺本行书款署米汉雯
　　沈荃仿兰亭后序一轴【次等地一】
　　宣德笺本行书款识云右仿兰亭后序戊午二月望后二日沈荃
　　沈荃仿圣教序一轴【次等地二】
　　云母笺本款云仿圣教序【臣】沈荃
　　沈荃仿顔真卿告身帖轴【次等地三】
　　云母笺本楷书款云仿顔真卿告身帖【臣】沈荃沈荃仿顔真卿告身帖一轴【次等地四】
　　朝鲜笺本楷书款署沈荃
　　沈荃书朱子敬恕斋铭一轴【次等地五】
　　素绫本行楷书款云右録朱文公敬恕斋铭日讲官起居注詹事府詹事【臣】沈荃
　　沈荃书思诚斋箴一轴【次等地六】
　　素绫本行楷书款识云真西山思诚斋箴【臣】沈荃防録
　　沈荃书燕居课一轴【次等地七】
　　素绫本楷书款云右録陆平泉燕居课沈荃沈荃书应制诗一轴【次等地八】
　　凡二幅上幅云母笺本行楷书款识云戊午阳月神武门
　　驾之一沈荃下幅朝鲜笺本行楷书无款有沈荃之
　　印一印
　　沈荃书七言截句一轴【次等地九】
　　云母笺本行草书款云王昌龄诗臣沈荃陈廷敬书七言律诗一轴【次等元一】
　　素绢本行书款云陈廷敬谨书
　　张玉书书七言律诗一轴【次等黄一】
　　素绢本行书款云张玉书谨録
　　张英书七言律诗一轴【次等宇一】
　　素绢本行书款云张英谨书
　　励杜讷书七言律诗一轴【次等宙一】
　　素绢本行书款云励杜讷谨书










　　石渠宝笈卷三十七
　　钦定四库全书
　　石渠宝笈卷三十八
　　贮
　　御书房
　　列朝人
　　画轴上等
　　唐董展三顾草庐图
　　唐李昭度山水人物
　　五代关仝蜀山栈道图
　　宋徐熙玉堂富贵图
　　宋米黻岷山图
　　宋李迪翎毛花卉
　　宋马远竹鹤
　　宋马远乘龙图
　　宋梁楷东篱高士图
　　元赵孟頫吹萧士女图
　　元赵孟頫夏木垂阴图
　　元赵孟頫观泉图
　　元管道升竹石
　　元赵雍采菱图
　　元赵雍竹石鸜鹆图
　　元高克恭林壑高风图
　　元高克恭林峦烟雨图
　　元高克恭云山
　　元钱选秋图
　　元陈琳疎枝双雀图
　　元柯九思夏山欲雨图
　　元柯九思谿亭山色图
　　元朱徳润林下鸣琴图
　　元王渊花鸟
　　元郭天锡冩高使君意
　　元顾安竹石
　　元顾安倪瓒合作古木竹石
　　元卫九鼎洛神图
　　元朱叔重秋山叠翠图
　　元黄公望铁崖图
　　元王竹石流泉图
　　元王兰亭雪霁图
　　元王幽林清逸图
　　元王坡石烟篁图
　　元王有余清图
　　元倪瓒疎林远岫图
　　元倪瓒清閟阁图
　　元倪瓒枫落呉江图
　　元倪瓒松林亭子图
　　元倪瓒春雨新篁图
　　元倪瓒桐露清琴图
　　元倪瓒古木竹石
　　元倪瓒孤亭秋色图
　　元倪瓒修竹图
　　元倪瓒秋亭嘉树图
　　元倪瓒画竹
　　元呉镇竹石
　　元盛懋秋林萧散图
　　元曹知白松林平远图
　　元曹知白东园载酒图
　　元方方壶山阴云雪图
　　元张守中枯荷鸂图
　　元张守中桃花幽鸟
　　元谢天游古木双鸠图
　　元来仪瑞谷图
　　元杨维桢岁寒图
　　元马文璧秋林钓艇图
　　元马文璧秋江钓艇图
　　明宣宗嘉禾图
　　明宣宗戏猿图
　　明宣宗画三阳开泰图
　　明王绂画竹
　　明王绂溪亭夜读图
　　明王绂秋景
　　明王绂竹石
　　明夏防清风高节图
　　明夏防竒石修篁图
　　明夏防半牕晴翠图
　　明边景昭三友百禽图
　　明边文进栗喜图
　　明杜琼听泉图
　　明沈周秋塘野鹜图
　　明沈周夜坐图
　　明沈周画白头长春图
　　明沈周画鸡
　　明沈周画鸡
　　明沈周双松
　　明沈周春水新鵞图
　　明沈周溪居读书图
　　明沈周金粟晚香图
　　明沈周仿倪瓒笔意
　　明沈周抱琴图
　　明沈周画重阳景
　　明沈周雨意
　　明沈周寒林独蹇图
　　明沈周蔬菜
　　明唐寅江南农事图
　　明唐寅空山观瀑图
　　明唐寅西洲话旧图
　　明唐寅双松飞瀑图
　　明唐寅芦汀系艇图
　　明唐寅花溪渔隐图
　　明唐寅画鸡
　　明唐寅临水芙蓉
　　明唐寅瑞石海棠图
　　明唐寅杏花
　　明唐寅芙蕖
　　明仇英修褉图
　　明仇英松隂琴阮图
　　明张灵渔乐图
　　明文征明兰亭修褉图
　　明文征明古木寒泉图
　　明文征明乔林煮茗图
　　明文征明玉兰冩生
　　明文征明松亭客话图
　　明文征明緑隂草堂图
　　明文征明竹西茒舍图
　　明文征明松下听泉图
　　明文征明空林覔句图
　　明文征明碧梧修竹图
　　明文征明溪亭访友图
　　明文征明金山图
　　明文征明风雨归舟图
　　明文征明槐雨园亭图
　　明文征明燕山春色图
　　明文征明朱竹
　　明文伯仁五月江深图
　　明文伯仁呉山春霁图
　　明陈淳瓶荷冩生
　　明陈淳秋光满目图
　　明陈淳桐下鼓琴图
　　明钱谷百合冩生
　　明谢时臣豳风图
　　明陆治蔾花写生
　　明陆治春耕图
　　明陆治绣壁莲峯图
　　明陆治雪见易图
　　明徐渭花竹
　　明徐渭荷花
　　明项圣谟疎林秋雨图
　　明项圣谟蟠桃图
　　明孙克朱竹
　　明谈志伊松禽
　　明呉彬文杏双禽图
　　明侯懋功仿元人笔意
　　明董其昌乔木昼隂图
　　明陈洪绶桃源图
　　明崔子忠画苏轼留带图
　　明陈嘉言梅花寒鹊图
　　明程仲坚西园雅集图
　　明姚徳厚秋林渔隐图













　　钦定四库全书
　　石渠宝笈卷三十八
　　贮
　　御书房十一
　　列朝人
　　画轴上等
　　唐董展三顾草庐图一轴【上等天一】
　　素笺本着色画无款姓氏见识语中诗塘萨都刺识云往予宦游长安亷访杨孟载出所藏道经变相视予觉骨气竒伟丰神夺目其后有数小楷字书汝南弟子董展敬图董展字伯仁汝南人隋唐间为光禄大夫与展子防齐名时人号为智海其所绘山水人物深浓浅淡多苍古耸翠层折旷宕为世所最尚亦不数见然每不下名氏前贤皆然人罕知之顷观吴子壁间三顾图漠漠有云雾起人马俨如也大非俗史所能梦见此非凡笔乃伯仁所作也呉子曰先生何以知之余曰譬之野鹤立于鸡羣其霜姿自然炯目嫠妇子都美恶夺心呉子乃长揖曰非先生几茆塞矣于是索録所述遂匿而不出至正甲午秋八月燕山天锡山人萨都刺识轴髙一尺三寸五分广九寸二分
　　御笔题籖籖上有乾隆宸翰一玺
　　唐李昭度山水人物一巻【上等地一】
　　素绢本着色画无款姓名见识语中轴中半印三皆不可识诗塘识云大小李将军思训昭度也昭度本非武将特以宪章思训故得名尔其描法劲利思致精宻岂复可及若更飘飏神放便自与呉生齐轨闻张侯得之甚易信竒物自有所归也后署无言二字轴髙二尺四寸二分广一尺一分
　　五代闗仝蜀山栈道图一轴【上等元一】
　　素笺本着色画款脱轴髙四尺三寸九分广二尺八分上方
　　御题诗云闗仝真迹天下少十人规橅九背驰蜀山栈道之子作横云剑阁髙嶷嶷五丁斧痕畱絶壁秋风落叶流水澌装池屡易姓氏去细认手笔无然疑试看气韵生动处犹使人饶蜀道思御题下有稽古右文之玺乾隆宸翰二玺
　　御笔题籖籖上有乾隆宸翰一玺
　　宋徐熈玉堂富贵图一轴【上等黄一】
　　素绢本着色画款署金陵徐熙下半印二不可识右方下有仲阳一印又一印不可识轴髙三尺五寸一分广一尺一寸九分
　　宋米黻岷山图一轴【上等宇一】
　　素笺本墨画款识云芾岷江还舟至海应寺国详老友过谈舟间无事且索其画遂尔草笔为之不在工掘论也左方上魏了翁题云淡淡云林小小山谁家茆屋隠松间石桥雨过天台逺采药仙人去未还魏了翁右方上有天籁阁一印下有神品项子京家珍藏杨嘉亹子诸印左方下有退宻项墨林父秘笈之印檇李项氏世家寳玩祚明私印潘纪鉴定真迹诸印轴髙二尺八分广一尺二寸诗塘
　　御题诗云尺幅衡笺画蜀山云岚层叠许谁攀宻围古树四时翠独闭柴扉镇日间苔色侵眸纷緑缛溪声入耳隐潺湲浑如雨霁轻烟敛矗矗棱峯濯晓鬟乾隆庚申夏四月御题下有几暇鉴赏之玺乾隆宸翰二玺
　　御笔题籖籖上有御赏乾隆宸翰二玺
　　宋李迪翎毛花卉一轴【上等宙一】
　　素绢本着色画无款诗塘有董其昌书宋李迪笔四字下署元宰轴髙九寸六分广九寸一分宋马逺竹鹤一轴【上等洪一】
　　素绢本着色画款署【臣】马逺上方宋杨后题云不祷自安縁寿骨人间难得是清名浅斟仙酒红生颊永保长生道自成赐王都提举为寿上有坤卦杨氏书印二印右方下有半印不可识左方下边幅有蕉林收藏一印轴髙三尺八寸八分广一尺七寸七分
　　宋马逺乘龙图一轴【上等洪二】
　　素绢本着色画款署马逺右方下有苍巗子蕉林居士二印轴髙三尺三寸八分广一尺六寸五分
　　宋梁楷东篱髙士图一轴【上等荒一】
　　素绢本着色画款署梁楷右方上有天籁阁一印下有公贞呉氏公一子孙永保项子京家珍藏诸印左方上有神品项墨林鉴赏章二印下有公贞项元汴印墨林山人李继泉真赏章呉于庭元赏印张羽钧诸印右边幅有苍巗子蕉林居士二印轴髙二尺二寸四分广一尺一寸四分
　　元赵孟頫吹箫仕女图一轴【上等日一】
　　宋笺本着色画无款姓氏见题识中左方上宋濓题云玉箫轻按柔荑指凤鸟声中天似洗胡蝶纷飞茉莉风蜻蜓乱防芙蓉水腻音凝花团粉红蛛巢堕鬓云朦胧胭唇浓眉照秋绿腰身騕袅如游龙萧郎不来宫水咽旹将幽素题蕉叶巫云巫雨断无踪翩翩桂花落寒月鲛衣红透腥腥血曲中不见山石裂右吹箫美人图呉兴赵孟頫作也予为题老不能书呈丑金华宋濓轴髙二尺三寸三分广八寸
　　元赵孟頫夏木垂阴图一轴【上等日二】
　　宋笺本墨画款识云至大三年六月廿五日作夏木垂阴图子昻下有赵氏子昻一印右方下有罗惟祥氏一印又一印漫漶不可识轴髙四尺八寸五分广一尺四寸五分
　　元赵孟頫观泉图一轴【上等日三】
　　宋笺本着色画款识云至大二年九月四日呉兴赵孟頫画下有赵孟頫印一印右方上有赵字一印下有赵氏子昻天水郡图书印二印轴髙一尺六寸六分广七寸八分
　　元管道升竹石一轴【上等月一】
　　素笺本墨画无款左方下有魏国夫人赵管一印右方下有商邱宋荦审定真迹一印诗塘董其昌识云管魏国冩竹自文湖州一劲挺有骨与宋广平作赋正相反或曰呉兴借之为名董其昌题轴髙二尺七寸广八寸九分
　　元赵雍采菱图一轴【上等盈一】
　　宋笺本着色画款识云至正二年十月望日仲穆画下有仲穆一印右方中有苍巗子棠村审定二印下有呉廷之印瞻衮堂二印左方下有南昌袁氏家藏珍玩子孙永保一印轴髙三尺四寸五分广一尺九分
　　御笔题籖籖上有乾隆宸翰一玺
　　元赵雍竹石鸜鹆图一轴【上等盈二】
　　素绢本墨画款识云【缺】正九年呉兴赵雍仲穆下有仲穆魏国世家二印右方李至刚题云待制退金銮濡毫冩秋影鸜鹆忽飞来防破潇湘景至刚题轴髙三尺六寸一分广一尺二寸六分
　　元髙克恭林壑髙风图一轴【上等昃一】
　　素笺本墨画款署克恭上钤房山髙氏一印右方上署林壑髙风四字下有清森阁书画印一印左方上有棠村审定蕉林二印下一印漫漶不可识轴髙二尺二寸四分广一尺一寸八分
　　御笔题籖籖上有乾隆宸翰一玺
　　元髙克恭林峦烟雨图一轴【上等昃二】
　　宋笺本着色画款识云元统癸酉夏六月克恭下有髙氏房山一印上方俞和题云云气蒙蒙绕涧流眼明谁辨数峰头深林茆屋依然见应是前村雨脚收至正廿三年秋七月紫芝俞和又呉寛题云村居隠隠却通舟中有山人旧姓仇二百余年遗墨在令人欲作武林游成化庚寅修禊日长洲吴寛右方下有彭氏文贞杨氏家藏二印左方下有于思缉印桐江余铨二印轴髙三尺八寸五分广一尺九寸一分上方
　　御题诗云溟蒙那辨菰蒲屿林鸟低飞乱烟雨前溪渔父棹舟归不觉蓑衣重几许御题下有乾隆宸翰几暇临池二玺
　　御笔题籖籖上有乾隆宸翰一玺
　　元髙克恭云山一轴【上等昃三】
　　素绢本着色画款识云延祐二年六月克恭下有髙彦敬房山二印右方下一印漫漶存珍玩二字诗塘有董其昌记语髙彦敬尚书设色山真迹十字后署董其昌鉴定轴髙三尺八寸广一尺七寸三分
　　元钱选秋图一轴【上等辰一】
　　素笺本着色画款题云金流石烁汗如雨削入氷盘气似秋冩向小牕醒醉目东陵闻説故秦侯呉兴钱选舜举后有舜举印章舜举钱选之印三印前有希寿一印轴髙一尺九寸六分广九寸三分
　　元陈琳疎枝双雀图一轴【上等宿一】
　　素笺本着色画款署陈琳下有琳印一印左方下有卧庵所藏一印轴髙一尺六寸七分广九寸
　　御笔题籖籖上有乾隆宸翰一玺
　　元柯九思夏山欲雨图一轴【上等列一】
　　素笺本墨画款云丹邱柯九思画下有柯氏敬仲一印左方上岳榆识云予自无锡倪元镇萧闲馆与丹邱柯先生同载至义兴大溪口时雨新霁指南山谓予曰我昔留京时于李平章家观董北苑画正与此山相似若船中有纸我亦髣髴其万一遂至显亲寺主大方厓方丈数日宴里人王子明同同轩临夏山欲雨图归忆前言即索纸临冩同集者呉下卢淙小山京口张京徳常画竟潘子素后至先生笑曰并为我记中原士大夫姓名时至正甲申六月八日岳榆识右方下有霜华山人一印左方下有呉氏家藏一庭香雪二印轴髙四尺一寸二分广一尺四寸五分诗塘
　　御题诗云苍岫出竒云乔柯吟微风未雨雨意来湿润含穹窿对此迷茫景益觉忧思忡拟鞭痴龙起沛然洒长空乾隆甲子三月既望御题下有几暇鉴赏之玺乾隆宸翰二玺
　　御笔题籖籖上有御赏乾隆宸翰二玺
　　元柯九思谿亭山色图一轴【上等列二】
　　素笺本墨画款署丹邱【邱字缺】右方上曹文题云结茆占断一溪云水光山色隔座分心逺竟忘尘外事卷帘闲坐对炉薫谯国曹文为一源佳友题又游戏翰墨一印又一印漫漶不可识下有汲郡林氏家藏一印轴髙一尺九寸六分广一尺五分
　　御笔题籖籖上有乾隆宸翰一玺
　　元朱徳润林下鸣琴图一轴【上等张一】
　　素绢本墨画款云林下鸣琴朱泽民作下有朱氏泽民一印右方上王逢题云霜降木落潦水收鶀鴈起影蒲洲钜微万象体俱露三人琴防当髙秋衣冠鼎足坐松下天风冷然露如洒六么肠断苦竹宅五弦思入苍梧野谁其洗勺笑回首意者殷勤劝杯酒不缘生逢贤圣君安得绘图传不朽朱翁在天吾在棷梧溪王逢在致逺西斋题左方下有希之一印轴髙三尺八寸二分广一尺八寸一分
　　元王渊花鸟一轴【上等寒一】
　　素笺本墨画款识云至正丁亥钱唐王渊下一印漫漶存王字左方上岳武题云竹云飞短梦花露浥仙翰似解庄意聊同斥鷃安漳余岳武为介泽题轴髙二尺七寸一分广八寸六分元郭天锡冩髙使君意一轴【上等来一】
　　素笺本墨画款识云己卯四月六日京口郭天锡冩髙使君意前署云藏山外寺雨暗树中村句右方上有桃里若水轩虚朗斋诸印下有神游心赏项墨林鉴赏章二印左方上有天籁阁一印下有孙诚夫氏图书墨林江上缪昌期家藏图书记沈周寳玩诸印又边幅有牧翁一印轴髙二尺五寸三分广九寸五分
　　元顾安竹石一轴【上等署一】
　　素绢本墨画款云至正十九年三月二日顾定之冩下有顾定之印山月吟牕二印又一印漫漶不可识右方下有蕉林观其大畧二印又一印缺其半存家字左方下有半印不可识轴髙五尺三寸二分广三尺一寸二分
　　元顾安倪瓒合作古木竹石一轴【上等往一】
　　素笺本顾安墨画倪瓒补苔石左方中有顾定之印迂讷老人二印又张绅题并识云通元以此纸求定之翁墨君余以木丈为友诗曰白沙翠竹天新雨古屋疎林道少人季主不来徐庶【缺】与谁同卜嵗寒邻云门山樵绅上方杨维桢题云迂讷老渔乆不见醉中画竹如冩神金刀剪得苍龙尾寄与成都卖卜人铁戏笔右方上倪瓒题识云云门古木龙蛇走迂讷琅玕【缺】风吼铁厓健笔老纵横万卷【缺】胸随所取张公僵卧玉山岑杨顾骑箕上南斗我来东园梅未花冻木防立森槎枒半醒半醉住一月柳眼渐碧草欲芽云门屡约来防竹未闻拄杖拖氷玉开门一笑如梦中便应襆被从兹宿癸丑初月廿一日雪斋示此幅并为添作一石又赋此诗以赠通元隐士倪迂右方中有鹿车一印又棠村审定蕉林二印下有元龙江一防印二印左方下有墨农所藏又新心赏二印轴髙二尺九寸二分广二尺八寸八分
　　元卫九鼎洛神图一轴【上等秋一】
　　素笺本白描画无款姓氏见识题中右方中倪瓒题云凌波微步袜生尘谁见当时窈窕身能赋已输曹子建善图惟数卫山人云林子题卫明铉洛神图戊申下有张则之一印左方中有苍巗子棠邨审定二印下有张羽钧一印轴髙二尺八寸二分广九寸九分
　　御笔题籖籖上有乾隆宸翰一玺
　　元朱叔重秋山叠翠图一轴【上等收一】
　　素笺本着色画款识云至正乙巳嵗春三月五日叔重冩秋山叠翠下有朱叔重印一印右方中有翼山父印映雪斋仲章图书山中白云诸印下半印残缺不可识左方下有宋承基印凤槃赏鉴二印轴髙二尺一寸八分广八寸二分
　　御笔题籖籖上有乾隆宸翰一玺
　　元黄公望铁崖图一轴【上等冬一】
　　素笺本墨画款云铁崖图大痴为廉夫画下有黄氏子乆黄公望印二印左方上唐棣跋云一峯道人晩年学画山水便自精到数年来笔力又觉超絶与众史不侔矣今铁崖先生出示此图披玩不已当为之敛袵也至正十年十月十五日呉兴唐棣子华题右方上有天意子孙暹书画记常郡周氏二印左方上有胡惟性印墨池仙史二印轴髙四尺八寸九分广二尺三分
　　御笔题籖籖上有乾隆宸翰一玺
　　元王竹石流泉图一轴【上等藏一】
　　素笺本墨画款题云萧【脱】翠叶复萧萧何处仙人吹【脱】箫环佩声随丹凤逺碧空如水夜迢迢黄鹤山中樵者王为心斋老师画并题下有王叔明黄鹤山中人二印后有僧衍题云短短风梢拂磵碨澹云寒影暮徘徊却思林馆深秋夜曾共挑镫聴雨来僧衍又王行题识云翳有皓者唯神仙人阅彼世中孰吾之真心去夫婴迹亡于尘因将秋兴还与安仁今日链师出此示坐客敬夫有欲炙色师曰尔意在是耶因顾余而笑余曰师意在吾耶师不畣有笔在几遂援而书王行右方上有京麓鉴赏吴郡沈氏恒吉图书印二印左方下有吴氏宗髙珍藏图书子子孙孙永保其用二印轴髙二尺九寸四分广一尺八分
　　御笔题籖籖上有乾隆宸翰一玺
　　元王兰亭雪霁图一轴【上等藏二】
　　素笺本墨画款云黄鹤山中樵者作于兰雪斋清玩下有王印香光居士二印右方下有公贞呉氏公一二印又一印漫漶不可识左方下有呉奠贞印子孙永保国泰项墨林鉴赏章诸印轴髙三尺九寸广二尺七寸
　　元王幽林清逸图一轴【上等藏三】
　　素笺本着色画款识云至正十年九月王下有王印一印前署幽林清逸四字右方上有深处半印下有云西小馆一印左方下有毘陵犀辟堂书画记一印右边幅上有李书楼一印下有桃园书楼真藏二印轴髙四尺一寸四分广一尺四寸七分
　　元王坡石烟篁图一轴【上等藏四】
　　素笺本墨画款云叔明王画下有王印一印右方下有元美汪氏伯玉二印又一印残缺不可识轴髙二尺二寸八分广八寸七分元王有余清图一轴【上等藏五】
　　素笺本着色画款识云壬戌嵗八月望日呉兴王叔明为时用作前署有余清图四字上方有燕皓题云蔚兮山蓊兮木湛兮水陋兮屋横琴何代人无祸亦无福燕皓和又王彦强题云茅舎临流半掩扃覆檐竹树有余清乆疎黄鹤山中客展卷犹能记姓名息安又孙份题云寂寂书斋坐清晓自爱云山画中好鹤鸣昼静人迹稀一个茆亭傍林小两翁相对心共闲有琴时和松风弹何省添我踞盘石放懐长啸天地寛生还子又题识云惟名董先生得黄鹤山人所画耕学轩图求名【缺】题诗其上未【缺五字】时用【缺二字】今持赠平叔欲其想见妇翁于岩【缺】之中意亦厚矣诗以志之人去画犹存重携过小轩画中无限意欲与阿谁言【左旋读】未署名下有云轩一印右方下有子安珍藏记呉希元印二印左方下有程因可氏收藏鉴赏章一印诗塘题句云英英东山云萋萋南浦草子期招不来伯牙坐中老弦琴为谁弹知音絶倾倒有懐输以冩浪説被花恼黄鹤人中英千军笔能扫辞采绍吴兴煜煜丽文藻悠然冩斯图清芬逼晴昊徐披挹余清见事苦不早山水有佳趣长【缺】懐绮皓未遂赋归来惄然心如【缺】后署恒庵二字轴髙二尺三寸九分广一尺三寸七分
　　元倪瓒疎林逺岫图一轴【上等闰一】
　　素笺本墨画款识云壬子嵗七月五月云林子冩又题云屋角春风多杏花小斋容膝度年华金梭跃水池鱼戏彩凤栖林涧竹斜亹亹清谈霏玉屑萧萧白髪岸乌纱而今不二韩康价市上悬壶未足夸甲寅三月四日檗轩翁复携此图来索谬诗赠寄仁仲医师且锡山予之故乡也容膝斋则仁仲燕居之所他日将归故乡登斯斋持巵酒展斯图为仁仲寿当遂吾志也云林子识右方下有旧来鉴定顾氏书画图记二印轴髙二尺二寸七分广一尺一寸六分
　　御笔题籖籖上有乾隆宸翰一玺
　　元倪瓒清閟阁图一轴【上等闰二】
　　素笺本墨画款题云家在梁谿底之里以泥水自闭柴门掩于白日防牀穿而未起棐几如练瓯香若空传【缺】书淫聊以卒嵗云尔戏效董体冩其幻而赋之干木凄肥荫草庐芙蓉山下是侬居横塘一夜来春涨髙阁萧然读我书壬子四月十又七日云林子右方下有正葵印一印左方下有程大本印嘉客南垞三印轴髙三尺四寸广一尺三寸七分
　　元倪瓒枫落呉江图一轴【上等闰三】
　　素笺本墨画款题云枫落呉江独咏诗九峯三泖酒盈巵杨梅盐雪调氷盌夏簟开图慰所思至正丙午秋永贞架阁自呉城复还吴淞之袁部塲因冩此图赠别又为之诗瓒左方上有王汝玉题云清閟髙人一散仙尚畱遗墨世间传当时曽冩相思意谁信如今重惘然吴下王汝玉右方下有太原王氏长安二印轴髙二尺九寸二分广一尺五寸一分
　　元倪瓒松林亭子图一轴【上等闰四】
　　素绢本墨画款题云亭子长松下幽人日暮归清晨重来此沐发向阳晞至正十四年初冬倪瓒为长卿茂异冩松林亭子图并诗其上右方上有潘纯题云山中旧茆屋见此忽思归最爱长松上朝阳露未晞潘纯次韵右方下有四佳昌黎世家二印左方下有王廷偁印一印诗塘有董其昌跋云云林松林亭子犹是董源的为中年用意笔董其昌题轴髙二尺六寸广一尺六寸四分
　　元倪瓒春雨新篁图一轴【上等闰五】
　　素笺本墨画款题云今朝姚合吟诗句道我休粮带病容【缺】赠湘江青凤尾相期往宿最髙峯辛亥秋冩竹梢并诗奉赠次宗徴士瓒右方中有题句云哭君我有泪淋漓正似湘江雨后枝忆得秋声夜同听萧闲馆里对牀时后署本字左方上有题句云【缺二字】处士氷雪姿爱冩秋林最老枝直作龙吟起风雨砚吸洒墨淋漓后署湜庵又题句云绮牕昼寂自焚香十日春阴不下堂几度吟成微醉后兴来拈笔冩修篁后署立庵又句题云不见髙人倪幼霞流传遗墨尚清华凤毛影落湘江水春雨新梢整复斜后署謩字下方题句云春江低唱竹枝歌春雨萧萧傍竹多欲借淇园一竿玉桃花矶下钓寒波后署筠轩又叶着题云先生清气逼人寒爱冩森森玉万竿湖海归来已蝉蜕一枝留得后人防叶着又梁时题云江乡处处忆陪游见冩湘林数叶秋今日仙魂乘鹤去独畱遗墨动人愁梁时又题识云鲁望宅前湖水深湖风吹雨秋阴阴蓬牕温酒斫鲈鲙醉听竹枝歌楚音右云林倪先生所画竹梢近代之絶作也虽宋之文苏元之髙李其法度高妙风韵超逸则此作又不在乎下矣余友继善徴士好学嗜古持此为赠后署禋字右方下有汪养用珍藏印一印右边幅有棠邨审定蕉林二印轴髙二尺二寸二分广一尺二寸
　　元倪瓒桐露清琴图一轴【上等闰六】
　　素笺本墨画款题云暮投斋馆静城郭似幽林落月半牀影凉风鸣鹤音汀云萦逺梦桐露湿清琴卑喧净尘虑萧爽集冲襟至正癸未嵗八月云林子倪瓒上方顾愚题云南枝有髙士乃在延陵东拂石坐萝月弦琴冩松风焚香诵黄庭望云送归鸿乘兴画沧洲古人未为工干戈攘末路白首遂飞蓬名山乖始愿羁游无所终流俗轻髙贤贫贱困豪雄孤凤混鸡羣埜鹤摧樊笼岂乏梁伯鸾不闻臯伯通吾将传遗逸清芬千载同洪武庚戌春仲雪轩老人顾愚题又杨维桢题云古木巃嵸鸿爪细篠参差凤翎尚忆云林堂下几株苍石苔青老铁题又识云往过云林君山堂虚敞竹木荫翳毎于恵风佳日辄有禇墨合作览其萧散恬适或经旬始就或瞬刻数帧令人俯仰尽意今从玉霄游矣梧亭槲院杳不可寻烟云过眼辄为惋怅尽日不复能唤奈何惜哉后署空庵老人识右方上有退宻若水轩子京所藏三印下有希之子京净因庵主墨林秘玩诸印左方中有墨林子平生真赏二印下有吏隠归来项元汴印子京父印子孙世昌凤字物外元赏楞岩精舎诸印又二印漫漶不可识轴髙二尺八寸广九寸六分元倪瓒古木竹石一轴【上等闰七】
　　素笺本墨画款题云篝灯共听萧萧雨已是摧花二月过翠竹乔柯浑漫兴斫山忽觉藓文多至正三月三日雨宿无碍方丈元璞长老命冩竹石冩已并赋倪瓒左方中任贺题云林石萧萧听雨时为摹清秘阁前枝倪迂仙手今何在东海投竿掣巨缁翠屛道人右方上有神品项元汴印墨林山人三印下有子京父印墨林山人二印左方上有项墨林鉴赏章方和徐氏元玉墨林诸印下有墨林秘玩一印轴髙一尺五寸四分广九寸二分
　　元倪瓒孤亭秋色图一轴【上等闰八】
　　素笺本墨画款题云七月一日风雨急【旁作集】桐里湖边吟夕凉蕉【旁作柳】叶滴愁【旁作颦烟】笼翡翠荷花迷睡【旁作溅泪】锁鸳鸯却疑身在潇湘渚且着舟停云锦乡笑【旁作顾】我虽【旁作自】非徐孺子陈蕃【旁作烦君】下榻更衘觞七月一日留昌言髙尚书堂戏冩此图并赋赠焉瓒壬子下有云林子一印右方上有项字一印下有项笃寿印一印左方下有平生真赏一印右边幅有苍巗子蕉林居士二印轴髙二尺广八寸四分
　　元倪瓒修竹图一轴【上等闰九】
　　素笺本墨画款题云二月六日夜宿幻住精舎明日冩竹枝遗无学上人并赋长句春水蒲芽匝厈生阊门山色上衣青出郊已觉清心目适俗宁堪养性灵花落鸟啼风嫋嫋日沉云碧思防防禅扉一宿听鱼鼓唤得愁中醉梦醒无住庵主寳云居士懒瓒甲寅上方张绅题云牕前疎雨过石上晩云生不是云林叟无人有此清门山居士绅又王汝玉题云瘦倚清风玉一枝沧溟囘首已尘飞三生石上因缘在应化辽东白鹤归青城山人王汝玉又有题句云晓出阊门道西山满意青金壶有遗墨冩得凤皇翎后署东皋妙声又题句云以墨画竹以言作赞竹如泡影赞如梦幻即之非无覔之不见谓依幻人作如是观后署丁巳逃虚子戏语七字【二则俱左旋读】右方上有墨林子京所藏二印下有子孙永保平生真赏子京父印项墨林鉴赏章诸印左方上有退密项元汴印净因庵主三印下有防李项子京家珍藏二印诗塘有杜堇题云记得曾携枕箪游葑溪溪上草堂幽北来谁识贤君子归卧江南烟雨秋柽居杜堇又吴寛题云冩竹仍题句僧房一宿淹如何书甲子犹学晋陶潜鹿场居士寛轴髙一尺五寸八分广一尺七分
　　元倪瓒秋亭嘉树图一轴【上等闰十】
　　宋笺本墨画款题云七月六日雨宿云岫翁幽居文伯贤良以此纸索画因冩秋亭嘉树图并诗以赠风雨萧条晩作凉两株嘉树近当牕结庐人境无车辙防迹醉乡眞乐邦南渚残云宿虚牖西山青影落秋江临流染翰摹幽意忽有冲烟白鹤双瓒右方下有白衣人一印左方中有商邱宋荦审定真迹第一希有朱之赤鉴赏诸印诗塘有吴寛题识云千年霜月积灵气给入倪郎手与心一掣便归天上去人间畱影尚森森云林此幅与其诗皆精妙葢其得意笔也漫为题之吴寛又朱果题云云林漫冩云林意笔底纵横妙入神多少洛阳骑马客千年空作草间尘朱果轴髙三尺五寸二分广一尺六分元倪瓒画竹一轴【上等闰十一】
　　宋笺本墨画款题云雨后空庭秋月明一枝牕影墨纵横沈君雅有临池兴萧洒濡毫意自清云林子冩晴梢并诗赠日章贞士七月廿一日轴髙二尺七分广一尺二分
　　元吴镇竹石一轴【上等余一】
　　素笺本墨画款识云梅花道人学竹半生今老矣歴观文苏之作至于真迹未易得独钱塘鲜于家藏脱堵一枝非俗习之比力追万一之不及何哉盖笔力未熟之故也如此友人出此纸索勉为之以为他年有鉴赏之士方以愚言之不谬也至正七年丁亥初冬作于檇李春波之客舎下有梅花庵嘉兴呉镇仲圭书画记二印左方下有徐树藩印一印轴髙二尺八寸二分广一尺三寸五分
　　元盛懋秋林萧散图一轴【上等成一】
　　宋笺本墨画款识云己丑仲春四日武唐盛懋子昭作秋林萧散下有盛懋子昭二印【昭字微缺】右方上有题句云坡头石子拥苍顽隐隐疎林见逺山犹有晋人风度在悠然孤立赏清闲后署伯成二字轴髙二尺四寸广九寸二分上方
　　御题诗云佳荫之下铺芳蘅是何处兮曰蓬瀛青鸾白鹤两不借飘飘旬五御风行乾隆己未夏御题下有乾隆宸翰几暇临池二玺
　　御笔题籖籖上有乾隆宸翰一玺
　　元曹知白松林平逺图一轴【上等嵗一】
　　素笺本墨画款署云西下有云西老人一印右方下有张则之培风阁澹斋三印左方下有十琴堂书画印记一印右边幅查士标跋云元曹云西画虽学郭熙此幅松针石脉却从李营邱得笔一种疎秀之色足与倪王诸家抗衡观者鉴之查士标题轴髙二尺三寸五分广一尺二寸六分
　　御笔题籖籖上有乾隆宸翰一玺
　　元曹知白东园载酒图一轴【上等嵗二】
　　素笺本着色画款识云云西老人曹知白作于采芝窝清玩下有素轩一印前隶书东园载酒西园醉摘尽枇杷一树金二语左方上危素题云云间老人闲且逸鉴赏能文子建过自冩东园醉顔色客来畱赏紫芝歌临川危素题右方下有胡氏古愚一印左方下有二印漫漶不可识轴髙三尺广一丈七寸一分
　　元方方壶山阴云雪图一轴【上等律一】
　　宋笺本墨画款识云金门羽客方方壶仿髙尚书为芹美学士作于沧洲阙里下有方壶真逸一印右方上署山阴云雪四字下有草堂清玩一印又下有适来印一印左方下有希之一印诗塘苏防题云唐贤名画今失真江湖学者多沈沦尚书髙公妙无敌方壶效之称絶伦山阴黄公好事者实与方壶并清雅沧洲冩此云雪图黄公玩之长声价青山秀出秦望春鉴湖日射波粼粼林端白云若拖练树根残雪仍堆银扁舟访戴返何处不见当年剡川路松泉迸落阴涧寒苔磴纡回墅桥暮几年欲作山阴游寸心长往身淹畱吁嗟黄公今已矣使我涕泪昏双眸韦侯妙年爱文学下马寒斋慰萧索临风拂袖开此图观览徘徊重忆昨我怜草堂清玩时无乃韦侯亲得之乾坤清气镇长在世人溷浊将何为韦侯韦侯善知己学画攷书自兹始仙年共入龙虎山头白方壶应未死时洪武乙卯立冬日建安苏防谨书于屏山之精舎轴髙一尺九寸五分广七寸九分
　　元张守中枯荷鸂图一轴【上等吕一】
　　宋笺本着色画款识缺存子政为三字下有张子政游于艺二印右方下有商邱宋荦审定真迹一印左方下有希之一印轴髙三尺广一尺四寸三分
　　御笔题籖籖上有乾隆宸翰一玺
　　元张守中桃花幽鸟一轴【上等吕二】
　　素笺本墨画款云海上张守中为景初先生画下有张子政氏一印上方叶见泰题云叶底小红肥春禽语夕晖养成毛羽好去向上林飞叶见泰又林右题云闲牕绿树夏阴阴防画焚香防赏心宛似江南寒食后桃花春雨唤春禽天台林右题又范公亮题云老仙遗墨健如龙笑破朱唇几防红畱得桃花与幽鸟不教人恨五更风胡生同文新购此图求题为书其后范公亮又顾谨中题云画中题【缺二字】堪怜只爱风流老铁仙可惜贞魂呼不起鸟啼花落自年年呉郡顾谨中又杨维桢题云几年不见张公子忽见元都观里春却忆云间同作客杏花吹篴唤真真老铁醉笔又余季约题云东风扫红雨春满桃源洞山禽啼一声唤醒刘郎梦东呉余季约又顾文昭题云张公落笔最风流忆向梨花冩鹁鸠十年都门重见画忽听隣笛使人愁云间顾文昭又杜宗一题云春光堂上午熏微清簟疎帘映晩晖忆得临轩冩幽趣埜花山鸟总依依昆山杜宗一又花纶题云画师笔力宛天成坐使韶光眼底生做出一塲春境界花无顔色鸟无声花纶又题句云铁仙诗句张公画二老风流昔擅名一自尊前歌板歇春风花鸟总含情后署伯诚二字右方中袁凯题云不见张公子于今又几年春花与春鸟相对一凄然海叟凯又石光霁题云敛翮花间鸟卑栖且暂时上林罗绮树待汝有髙枝樗散生又题句云露桃新开红锦窠綉羽飞来啼玉柯楚城春色年年好相忆其如千里何后署匡山迂生为郧庠素斋胡广文书十三字左方中管时敏题云十年不见故园春画里题诗半古人老去风流浑减尽东风花鸟易伤神华亭管时敏下方有丁子木题云鹊声初报碧桃春源口惊传有晋人自启幌牕吹铁笛一声清唱为谁新丁子木又朱京题云上日迎春早晴牕启碧纱忽传青鸟信开遍小桃花庐陵朱京又贝翺题云山禽飞上碧桃枝独立东风喜报谁翠幌日髙人未起分明池馆记当时贝翺又题句云东风未放碧桃残山鹊南来息羽翰云路髙飞终万里暂时聊借一枝安后署公祐二字又题句云记得桃花破暖红山禽飞下语东风而合见画生惆怅遥忆家园似梦中后署云霄二字又商邱宋荦审定真迹一印轴髙三尺四寸七分广九寸七分
　　御笔题籖籖上有乾隆宸翰一玺
　　元谢天游古木双鸠图一轴【上等调一】
　　素笺本着色画无款有谢天游印叔兮二印轴髙一尺三寸六分广九寸二分
　　元来仪瑞谷图一轴【上等阳一】
　　素绢本着色画款识云壬寅初夏来仪识下有周凤一印轴髙三尺三寸七分广一尺四寸二分
　　元杨维桢嵗寒图一轴【上等云一】
　　素笺本墨画款题云潭底老龙呼不起雷火铿轰烧秃尾千年寳剑入延平神物无由见其似朝来持赠为何人陈元毛颖齐策勋山中之人卧病起笔扫黄龙飞为云铁笛道人为耐堂先生画中淞之璜溪下有廉夫边梅二印左方上吕心仁隶书题云铁篴仙人铁石肝笛声惊起老龙蟠倭麻冩得苍髯影寄与髙人耐嵗寒诸生吕心仁书于铁厓先生诗尾右方中有徐大和题云双璜溪头三月辉道人袖剑月中归石池夜半风雨作化得苍龙擘峡飞门生徐大和右方下有苍巗子蕉林居士二印又一印存汉阳二字左方下有张【缺】之印一印轴髙三尺广一尺
　　御笔题籖籖上有乾隆宸翰一玺
　　元马文璧秋林钓艇图一轴【上等腾一】
　　素笺本墨画款云扶风马文璧为竹西处士画下有马氏文璧一印上方陶九成书识云柔兆涒滩八月望余侍原实孙先生过杨翁畱饮竟日焚香啜茗雅论清事酒余翁出扶风马文璧氏所画树石一幅上有臧祥卿沤鸟求孙先生题咏翌日诗成命余作篆籒乃书于上姑此以识嵗月云南村陶九成右方上有神品墨林山人天籁阁项墨林鉴赏章诸印下有子京父印项元汴印墨林秘玩诸印左方上有退密项子京家珍藏檇李项氏世家寳玩诸印下有项墨林父秘笈之印尚书世家二印轴髙二尺八寸五分广一尺一寸七分诗塘
　　御题诗云霜落澄湖鱼不饵钓车偶弄沧浪意丹枫绿屿静髙秋独坐閤闾无一事无数溪山幽复深科头把钓乔柯阴底事白鸥不飞去之子原无羡鱼心乾隆戊午长夏御题下有稽古右文之玺乾隆宸翰二玺
　　御笔题籖籖上有乾隆宸翰一玺
　　元马文璧秋江钓艇图一轴【上等腾二】
　　素笺本墨画款识云至正庚寅八月望
　　扶风马文璧为铁崖先生画下有马氏文璧一印轴髙四尺七寸五分广一尺三寸二分
　　明宣宗嘉禾图一轴【上等致一】
　　素绢本着色画款识云宣徳丁未九月廿九日御笔戏冩嘉禾图赐太监莫庆左方下有白石山房书画之记一印轴髙一尺一寸九分广九寸四分
　　御笔题籖籖上有乾隆宸翰一玺
　　明宣宗戏猿图一轴【上等致二】
　　宣徳笺本着色画款识云宣徳丁未御笔戏冩上钤广运之寳御府图书二玺右方上有钦赐臣权一印左方下有臣荦子孙永保二印轴髙五尺五分广三尺九寸七分
　　明宣宗画三阳开泰图一轴【上等致三】
　　素笺本着色画款识云宣徳四年御笔戏冩三阳开泰图上钤广运之寳一玺轴髙六尺六寸广四尺四寸八分
　　明王绂画竹一轴【上等雨一】
　　素笺本墨画款题云我爱君家虽带郭嚣尘不到南薰箔相过聊为冩闲情楚云数叶秋阴薄冩余自觉襟抱清鬓丝飒飒新凉生何当为君作长笛持向君山吹月明仆偶过逢吉髙轩茗话余出此纸求画遂冩此并赋诗以塞责云时永乐元年五月既望九龙山人王绂孟端识下有孟端王绂之印二印前有氷壶秋月一印上方有滕用亨题云龙山笔意肖房山秋影秋声户牖间不是此君清似玉何由埃化髙闲南阳滕用亨又张肎题识云书法元于画法同半窓秋影墨池中同州仙去房山逺赖有王君继此风赵吴兴诗有云石如飞白竹如籒此法还如八法同是吴兴公以画而作书者也同州房山亦同此妙若蓟邱息斋皆不足以论此者也今观友石公着此笔深有契于吴兴公所论者之妙坐中朋来同轩二先生以仆之言为然故书其右云浚仪张肎识又梁用行题识云此君画意非画画髙子赏激俗子骂我亦生平颇谙此许君不在房山下闲斋雨晴风日妍偶呼笔砚置几前为冩黄陵庙前景鹧鸪啼处烟苍然座中有客皆俊逸尤解监之称啧啧明朝风雨更来防只恐蛟虬夜穿壁太原王公孟端冩竹雅得房山笔趣翛然窓几似有清籁与南薫偕来仆素嗜此不觉技痒遂邀南阳滕朋来俊仪张梦庵同赋焉同观者兰陵缪伯髙是日午饮主人二茂异也永乐乙酉孟秋既望安定梁用行题右方下有金石盟一印轴髙三尺九寸七分广一尺二寸六分
　　明王绂溪亭夜读图一轴【上等雨二】
　　素笺本墨画款云九龙山人王绂下有孟端一印左方下有王汝玉一印轴髙三尺二寸二分广一尺三分
　　明王绂秋景一轴【上等雨三】
　　素笺本墨画款题云玉署坐凉旦野人忝簮缨谬以染翰职遂得陪羣英疎雨淡东旭嘉树荫西清乐兹馆阁静悠然抱闲情于焉弄豪素磵谷纷纵横幽迳遵曲岸鸣泉绕孤亭同游固未暇寓目犹可并菲材惜何补生幸承休明永乐十年秋七月毘陵王绂冩并诗后有孟端游戏翰墨二印前有友石生一印轴髙三尺六寸四分广一尺二寸九分
　　明王绂竹石一轴【上等雨四】
　　素笺本墨画款识云永乐十二年冬王绂冩下有孟端一印右方上有天籁阁一印下有子京项元汴印项元汴氏审定真迹诸印左方上有檇李墨林子子京珍秘诸印下有寄傲项墨林父秘笈之印宫保世家项墨林鉴赏章诸印轴髙一尺五寸七分广九寸八分
　　明夏防清风髙节图一轴【上等露一】
　　素笺本墨画款识云东吴夏防仲昭为太守何公作时景泰改元春二月望日也下有东吴夏防仲昭书画印古二千石二印前署清风髙节四字后有题句云筠州不是清馋守手吐琅玕落砚池相见澄江何竹鹤也从名郡赋归时底须烟雨三千只可风雷一两枝江左周郎今老矣郤从髙邑县题诗成化壬辰季夏四月疑舫老人左方下有曹程之印邺仙二印轴髙四尺二寸七分广一尺三寸四分
　　明夏防竒石修篁图一轴【上等露二】
　　素笺本墨画款云竒石修篁仲昭下有夏防仲昭印自在居士太常卿图书三印轴髙八尺八寸广三尺二寸五分
　　明夏防半牕晴翠图一轴【上等露三】
　　素笺本墨画款云东吴夏防仲昭作下有夏氏仲昭印太常卿图书二印前署半牕晴翠四字轴髙四尺三寸二分广一尺四寸一分
　　明边景昭三友百禽图一轴【上等结一】
　　素绢本着色画款识云永乐癸巳秋七月陇西边景昭冩三友百禽图于长安官舍后有湘府殿赐怡情动植边氏文进三印又一印漫漶不可识轴髙四尺七寸广二尺九寸三分
　　明边文进栗喜图一轴【上等为一】
　　素绢本着色画款云景昭作栗喜图下有一印漫漶不可识右方下有石鸥书画之章三槐之裔二印左边幅有梅栁江村乐渔船二印轴髙一尺四寸五分广一尺七寸六分
　　御笔题籖籖上有乾隆宸翰一玺
　　明杜琼聴泉图一轴【上等霜一】
　　素笺本墨画款题云闲对溪泉歌濯缨濯缨歌罢独畱情从知活水源头在遂使流来日夜清徐君孟祥读书修徳而又天资明敏强记多闻千言过目即能成诵作为诗文雅有体裁所谓吾当避路放他出一头地者也间以此纸徴予鄙作因诗其上并系此云正统八年癸亥嵗夏五东原杜琼书下有杜氏用嘉一印前有太古心旌节名门二印上方徐庸题云跳珠溅玉韵泠泠几度来听上小亭莫向溪山长寄迹朝宗随意到沧溟南州徐庸又王应题识云君居城郭我山林谁向西斋对榻吟今日无端见图画暮云春树思尤深杜君用嘉冩图赋诗以贻余友徐君孟祥复缀数言以称美之世之知孟祥者谓其言之有徴不知孟祥者谓其言之过情语云如有所誉者其有所试矣用嘉之美孟祥非有所试乎余故书此以谂乎世【缺二字】知孟祥者王应识轴髙三尺二寸广一尺二寸三分明沈周秋塘野鹜图一轴【上等金一】
　　素笺本着色画款题云甫里先生爱吾今亦爱之传神一过如在碧防时沈周下有启南一印轴髙三尺六寸广九寸五分
　　御笔题籖籖上有乾隆宸翰一玺
　　明沈周夜坐图一轴【上等金二】
　　素笺本淡着色画上方书记云寒夜寝甚甘夜分而寤神度爽然弗能复寐乃披衣起坐一灯荧然相对案上书数帙漫取一编读之稍倦置书束手危坐乆雨新霁月色淡淡映窓戸四听閴然葢觉清耿之乆渐有所闻闻风声撼竹木号号鸣使人起特立不回之志闻犬声狺狺而苦使人起闲邪御冦之志闻大小皷声小者薄而逺者渊渊不絶起幽忧不平之思官皷甚近由三挝以至四至五渐急以趋晓俄东北声钟钟得雨霁音极清越闻之又有待旦兴作之思不能已焉余性喜夜坐每摊书灯下反覆之迨二更方已为常然人喧未息而又心在文字间未尝得外静而内定于今夕者凡诸声色盖以定静得之故足以澄人心神情而发其志意如此且他时非无是声色也非不接于人耳目中也然形为物役而心趣随之聪隐于铿訇明隐于文华是故物之益于人者寡而损人者多有若今之声色不异于彼而一触耳目犁然与我妙合则其为铿訇文华者未始不为吾进修之资而物【案句内有脱字】足以役人也已声絶色冺而吾之志冲然特存则所谓志者果内乎外乎其有于物乎因得物以发乎是必有以辨矣于乎吾于是而辨焉夜坐之力宏已哉嗣当斋心孤坐于更长明烛之下因以求事物之理心体之妙以为修己应物之地将必有所得也作夜坐记治壬子秋七月既望长洲沈周下有启南石田二印前署夜坐记三字轴髙二尺六寸五分广六寸八分
　　明沈周画白头长春图一轴【上等金三】
　　素绢本着色画款题云堂前种此灵椿树满地碧云宜白头寿到八千还健在人间又见一庄周沈周下有启南一印后署为宗瑞冩寿五字又记云邓宗盛八十宗瑞盖其壻能勤敬如此可谓半子矣上方吴瑞题云白头偏喜説椿年八十从今到八千不向明堂作梁栋深山贞节老弥坚吴瑞又浦应祥题云摩挲老树千年物荫我百年双白头左右瑟琴忘把弄四时花草度春秋浦应祥又沈诚题云霜皮溜雨色防天阅到春秋已八千玉润氷清相照映新图祝寿弥坚沈诚又唐寅题云八十诗翁隠者流手裁椿树破青邱而今枝干大如斗下有长春上白头唐寅轴髙二尺五寸广一尺四寸七分明沈周画鸡一轴【上等金四】
　　素笺本着色画款题云昨夜客窓下三声晓梦惊不眠思早起布被觉霜清治改元清和月沈周下有启南石田二印前有煮石亭一印左方下有吴郡陈氏同寿堂珍寳一印轴髙四尺七寸九分广一尺一寸三分
　　明沈周画鸡一轴【上等金五】
　　素笺本着色画款题云绛冠髙帻不须裁一身洁白【脱一字】中来平生不解多言语一叫千门万戸开沈周下有启南一印轴髙四尺二寸三分广一尺五寸三分
　　明沈周双松一轴【上等金六】
　　宋笺本墨画款题云堂下有松树防云数百年种松人未老常作地行仙沈周下有沈启南氏白石翁二印轴髙五尺三分广一尺三寸七分明沈周春水新鵞图一轴【上等金七】
　　宣徳笺本淡着色画款题云春水绿于苔新鵞黄似酒独立在溪边负却山阴友沈周下有启南白石翁二印轴髙二尺四寸八分广八寸明沈周溪居读书图一轴【上等金八】
　　素笺本墨画款题云溪居乆不到落叶满堦除爱是髙人坐清风乱卷书沈周下有启南一印右方下有道普一印左方下有严泽之印西方之人桂坡安国鉴赏三印轴髙二尺八寸一分广六寸九分
　　明沈周金粟晩香图一轴【上等金九】
　　素笺本墨画款题云一树黄金粟秋风吹晩香姮娥新折得赠与少年郎沈周下有启南石田二印右方下有张静斋珍玩图书记平川珍赏静逺堂印燕平张氏家藏诸印轴髙三尺二寸九分广一尺一寸八分
　　明沈周仿倪瓒笔意一轴【上等金十】
　　素笺本淡着色画款题云迂叟秋风客晩年江海家致仙当化鹤语静已飡霞南国天宜放西湖月可賖而今清秘阁谁与一浇茶长洲沈周下有沈氏启南白石翁二印轴髙二尺五寸广七寸五分
　　明沈周抱琴图一轴【上等金十一】
　　素笺本淡着色画款题云川色峦光照客顔柳风不动鬓丝闲抱琴未必成三弄趣在髙山流水间沈周下有启南石田二印轴髙四尺七寸六分广一尺八寸六分
　　明沈周画重阳景一轴【上等金十二】
　　素笺本墨画款识云两只蟹一瓮酒为问东篱菊放否把酒持螯防菊花一首诗成酒一斗沈周下有启南白石翁二印左方下有南田翁沧江白髪二印又半印不可识轴髙一尺七寸八分广一尺三寸
　　明沈周雨意一轴【上等金十三】
　　素笺本墨画款题云雨中作画借湿润灯下冩诗消夜长明日开门春水濶平湖归去自鸣榔丁未季冬三日与徳徴夜坐偶值兴至冩此以赠云沈周上钤启南一印轴髙二尺一寸广九寸六分
　　明沈周寒林独蹇图一轴【上等金十四】
　　素笺本淡着色画款识云成化四年冬十一月长至夜漫作寒林独蹇沈周下有石田白石翁二印轴髙三尺广九寸一分
　　明沈周蔬菜一轴【上等金十五】
　　素笺本墨画款题云南园昨夜雨肥胜大官羊党氏销金帐何曾得一尝沈周下有启南石田二印左方下有髙卧东山一印轴髙二尺八寸六分广九寸八分
　　明唐寅江南农事图一轴【上等生一】
　　素笺本淡着色画款题云四月江南农事兴沤麻浸谷有常程莫言娇细全无事一夜缲车响到明庚寅画下有吴趋唐伯虎二印右方下有汪氏在我一印左边幅有李肇亨跋云子畏画品在文沈间卓然自成一家非一时流辈所能企及此帧神韵溢出尤其惬意者不可多得矣识者寳之醉鸥题又兰陵文子收藏一印左方上
　　御题诗云山村水郭听吴歌最是江南佳胜多不必楼台烟雨里却防桑柘晩春过秧针揷遍青千顷茧簇堆来白几窠吟罢七言双浆荡同予乐处在人和乾隆御题下有徳充符会心不逺二玺轴髙二尺三寸广八寸八分
　　御笔题籖籖上有乾隆宸翰一玺
　　明唐寅空山观瀑图一轴【上等生二】
　　宣徳笺本墨画款题云飞瀑潄苍崖山空响逾逺惟有洗心人行来不辞晩晋昌唐寅下有唐寅私印六如居士二印右方下有唐伯虎一印又巢可托印一印轴髙二尺八寸一分广一尺二寸
　　明唐寅西洲语旧图一轴【上等生三】
　　宣徳笺本墨画款题云醉舞狂歌五十年花中行乐月中眠漫劳海内传名字谁信腰间没酒钱书本自慙称学者众人疑道是神仙些须做得工夫处不损胸前一片天与西洲别几三十年偶尔见过因书鄙作并图请教病中殊无佳兴草草见意而已友生唐寅下有南京解元六如居士二印前有吴趋一印轴髙三尺四寸五分广一尺六寸四分
　　明唐寅双松飞瀑图一轴【上等生四】
　　素笺本着色画款云吴郡唐寅画下有唐伯虎一印右方上有文徴明题云玉虹千丈落潺湲石壁岩岩翠扫烟料得诗翁劳应接耳中流水眼中山徴明右方下有汤氏良耜珍赏书画图记一印左方下有玉玲珑山阁红菡萏湖庄一印轴髙四尺二寸二分广九寸五分
　　明唐寅芦汀系艇图一轴【上等生五】
　　宣徳笺本墨画款题云揷篙苇渚繋舴艋三更月上当篙顶老渔烂醉唤不醒起来霜印簑衣影唐寅画下有唐伯虎六如居士二印前有吴趋一印左方下有南京解元一印右方下有贻谋之印字仲先二印轴髙二尺四分广一尺二寸二分
　　明唐寅花溪渔隐图一轴【上等生六】
　　素绢本淡着色画款题云湖上桃花坞扁舟信往还浦中浮乳鸭木杪出平山晋昌唐寅下有南京解元一印右方上有蕉林书屋一印右边幅有苍巗子棠村审定二印轴髙二尺三寸二分广一尺一寸一分
　　明唐寅画鸡一轴【上等生七】
　　宣徳笺本着色画款题云血染红冠锦绣翎昻昻气象自然清大明门外朝天客立马先听第一声唐寅画下有唐伯虎唐居士二印前有吴趋一印右方下有张孝思赏鉴印张则之二印轴髙三尺七寸四分广九寸四分
　　明唐寅临水芙蓉一轴【上等生八】
　　素笺本墨画款云唐寅为静昭画下有六如居士一印左方下有南京解元一印轴髙一尺六寸广八寸三分
　　明唐寅瑞石海棠图一轴【上等生九】
　　素笺本墨画款题云桃花丰态海棠名映日穿堦到处生好是小窓残月夜一枝擎露正三更晋昌唐寅下有唐寅私印六如居士二印前有唐伯虎一印右方下有云阳草堂一印左方下有隔流水松风小寝二印轴髙二尺二寸八分广一尺一寸八分
　　明唐寅杏花一轴【上等生十】
　　素笺本墨画款题云新霞蒸树晓光浓嵗嵗年年二月中香雪一庭春梦短天涯人逺意匆匆吴郡唐寅下有唐居士唐伯虎二印前有禅仙一印右方上有卧庵所藏子孙保之二印左方上有虹月楼一印下有商邱宋荦审定真迹一印轴髙三尺五寸六分广一尺
　　明唐寅芙蕖一轴【上等生十一】
　　素笺本墨画款题云倚柱得瞻肩项处推帘惊见靥权时从人子细都评泊知似莲花第几枝唐寅下有唐寅私印六如居士二印前有南京解元沿洲二印左方下有青笠緑簑斋藏一印轴髙二尺三寸一分广九寸三分
　　明仇英脩褉图一轴【上等丽一】
　　金粟牋本墨画无款左方下有仇英实父二印右方上有蕉林书屋一印右边幅有苍岩子棠审定二印轴髙一尺七寸八分广九寸六分上方
　　御临兰亭叙款识云乾隆甲子夏四月既望御临玉
　　枕本下有会心不逺徳充符二玺
　　御笔题籖籖上有乾隆宸翰一玺
　　明仇英松阴琴阮图一轴【上等丽二】
　　素笺本墨画篆书款识云嘉靖己卯春日吴门仇英制下有仇英实父二印左方下有剑光阁华氏明伯二印轴髙一尺七寸三分广八寸八分
　　明张灵渔乐图一轴【上等水一】
　　素笺本墨画款题云鱼水心情淡淡鸥波身世悠悠得鱼换酒同醉明月芦花满舟梦晋张灵画并题下有张灵之印梦晋二印左方下有半榻琴书一印轴髙六尺八寸广三尺七寸六分明文徴明兰亭修禊图一轴【上等玉一】
　　素笺本墨画并小楷书兰亭序款识云嘉靖三年春三月既望衡山文徴明书于玉兰堂下有徴明连印左方下有潘氏廷振珍藏一印又一印漫漶不可识轴髙四尺三寸八分广二尺二寸七分左方上
　　御题诗云修禊依然晋永和书成只待山婆何须感慨论修短试防衡山驻日戈御题下有乾隆宸翰擢笔流云藻二玺
　　御笔题籖籖上有乾隆宸翰二玺
　　明文徴明古木寒泉图一轴【上等玉二】
　　素笺本墨画款识云壬寅九月十又九日徴明灯下戏冩古木寒泉下有徴明印徴仲二印右方下有文徴明印悟言室印二印左方下有休宁朱之赤珍藏图书一印轴髙三尺八寸广九寸二分
　　明文徴明乔林煮茗图一轴【上等玉三】
　　素笺本淡着色画款题云不见鹤翁今几年如闻仙骨瘦于前只应陆羽髙情在坐荫乔林煮石泉又识云乆别罪罪前承雅意未有以报小诗拙画聊见鄙情徴明奉寄如鹤先生丙戌五月署名上钤惟庚寅吾以降一印右方下有虹月楼一印左方下有朱之赤鉴赏卧庵所藏二印轴髙二尺六寸广八寸二分
　　明文徴明玉兰冩生一轴【上等玉四】
　　粉笺本着色画款题云绰约新妆玉有辉素娥千队雪成围要知姑射真仙子欣见霓裳试羽衣影落空堦初月泠香生别院晩风微玉环飞燕元相敌笑比江梅不恨肥奕叶灵葩别种芳似舒还敛玉为房仙翘映月瑶台迥素腕披风缟袂长试面何郎疑傅粉前身韩寿有余香夜深香雾空蒙处彷佛羣姬解佩珰嘉靖癸亥春日访补庵郎中适庭中玉兰盛开连日赏玩赋此并系以图徴明下有文徴明印衡山二印轴髙四尺二寸七分广一尺一寸二分
　　明文徴明松亭客话图一轴【上等玉五】
　　素笺本墨画款识云嘉靖丁未八月既望徴明笔时年七十有八下有文徴明印衡山二印轴髙三尺一寸四分广一尺八分
　　明文徴明緑阴草堂图一轴【上等玉六】
　　素笺本着色画款题云原树萧疎带夕曛尘踪渺一溪分幽人早晩防花去应负山中一段云文璧下有文璧印一印又重题云尺楮相防二十年林峦苍翠故依然白头防笔闲情在莫道聪明不及前乙未中元徴明重题后有徴明聮印上方蔡羽题云天河一夜雨染尽郊原绿颇怪出山云时能碍游目蔡羽又王宠题云衡门昼长掩春草绿于积倘有问字过朝来见行迹王宠又陆师道题云百尺飞泉下逺冈隔溪灌木奏笙簧杖蔾行过溪梁去万緑阴中有草堂师道右方下有衡山一印轴髙一尺八寸二分广九寸一分
　　明文徴明竹西茆舍图一轴【上等玉七】
　　素笺本墨画款题云雨过碧山苍霭乱汀浮新涨野桥低山深絶胜幽人去惟有茆茨在竹西徴明下有文徴明一印左方下有徴仲玉磬山房二印轴髙二尺二寸广八寸三分
　　明文徴明松下听泉图一轴【上等玉八】
　　素笺本墨画款题云一雨垂垂两日连坐令五月意萧然置身如在重岩底耳听松风眼防泉五月十八日在雅歌堂防雨画此就题文璧后有文徴明印衡山二印右方下有文博父九霞亭子鉴赏家印三印左方下有茅斋紫翠间园收芋栗未全贫可乘轩妙品诸印轴髙三尺六寸五分广一尺三寸二分
　　明文徴明空林覔句图一轴【上等玉九】
　　素笺本墨画款识云嘉靖乙巳春徴明空林覔句图下有停云一印右方下有文徴明印征仲二印轴髙二尺五寸二分广八寸四分
　　明文徴明碧梧修竹图一轴【上等玉十】
　　素笺本墨画款题云碧梧修竹晩亭亭长夏茅堂暑气清虚室卷帘容燕入小窓欹枕防云行千年白苎歌仍在九转丹砂药未成风定日沉山寂寂隔林时听乱蝉声徴明后有徴明连印左方下有晤言室一印右方下有眉公继儒元与诸印轴髙二尺八寸三分广九寸九分明文徴明溪亭访友图一轴【上等玉十一】
　　素笺本着色画款识云嘉靖癸丑春日冩徴明下有文徴明印衡山二印左方下一印漫漶不可识轴髙四尺一寸四分广一尺三分
　　明文徴明金山图一轴【上等玉十二】
　　素笺本墨画书款题云金山杳在沧溟中雪厓氷柱浮仙宫乾坤扶持自今古日月彷佛浮西东我泛灵槎出尘世搜索异境窥神功一朝登临重叹息四时想像何其雄卷帘夜阁挂北斗大鲸驾浪吹长空舟摧岸断岂足数往往霹雳追蛟龙寒蟾八月荡瑶海秋光上下磨青铜鸟飞不尽暮天碧渔歌忽断芦花风蓬莱乆闻未成往壮观絶致遥应同潮生潮落夜还晓物与数防谁能穷百年形影浪自苦便欲此地安微躬白云南来入长望又起归兴随征鸿嘉靖壬午嵗秋仲廿二登金山渡金陵舟中戏墨作徴明下有停云生一印右方上有李书楼一印轴髙二尺一寸九分广七寸三分
　　明文徴明风雨归舟图一轴【上等玉十三】
　　素笺本墨画款题云雨浥树如沐云空山欲浮草分波动处曲港有归舟徴明为延望作并题下有文徴明印一印右方下有丛云馆图书一印轴髙二尺八寸广一尺二分
　　明文徴明槐雨园亭图一轴【上等玉十四】
　　素笺本着色画款题云防心何必在郊坰近圃分明见逺情流水短桥春草色槿篱茆屋午鸡声絶怜人境无车马信有山林在市城不负昔贤髙隐地手携书卷课僮耕嘉靖戊子三月十日徴明为槐雨先生冩并题下有文徴明印徴仲二印右方上有王宠题云薄暮临青阁中流荡画桥人烟纷漠漠天阙敞寥寥日月东西观亭台下上摇深林见红烛侧迳去迢遥王宠轴髙三尺八寸广一尺五寸
　　明文徴明燕山春色图一轴【上等玉十五】
　　素笺本着色画款题云燕山二月已春酣宫柳霏烟水暎蓝屋角疎花红自好相防终不是江南甲申二月徴明画并题后有徴明衡山二印上方彭年题云竹树扶疎足隐沦深山曲迳絶【缺】尘空斋偶坐谈元者应是忘【缺二字】道人彭年右方下有訏审定真迹一印轴髙四尺五寸八分广一尺七寸七分
　　明文徴明朱竹一轴【上等玉十六】
　　碧笺本研朱画上方朱书髙启朱竹词款识云右调寄水龙吟髙季迪先生作也嘉靖乙卯秋日戏冩朱竹遂録其上长洲文徴明下有徴仲父印文徴明印衡山三印轴髙四尺六寸三分广九寸二分
　　明文伯仁五月江深图一轴【上等出一】
　　素笺本着色画款云五峯山人文伯仁冩于停云馆下有文伯仁五峯山人二印轴髙三尺四寸五分广一尺四寸
　　明文伯仁吴山春霁图一轴【上等出二】
　　宣徳笺本墨画款识云嘉靖癸卯秋冩于此宗山房雁门文伯仁下有伯仁五峯山人二印前篆书署吴山春霁四字右方下有文徳承倚玉馆二印左方下有休宁朱之赤珍藏图书一印轴髙七尺二寸六分广一尺三寸三分
　　明陈淳瓶荷冩生一轴【上等昆一】
　　素笺本墨画款识云辛丑秋日白阳山人陈道复作下有复父氏白阳山人二印右方下有欲寡过而未能一印轴髙三尺三寸三分广一尺三寸四分
　　御笔题籖籖上有乾隆宸翰一玺
　　明陈淳秋光满目图一轴【上等昆二】
　　素绢本着色画款题云墙外花枝傍晩开新凉入座好衔杯秋光满目都成句留与诗家取次裁道复下有复父氏复生印二印左方下一印漫漶不可识轴髙四尺广二尺
　　明陈淳桐下鼓琴图一轴【上等昆三】
　　素笺本墨画款题云偶抱瑶琴出云山足赏心城中十万户岂是少知音道复下有白阳山人陈氏道复大姚三印轴髙六尺二寸七分广二尺
　　明钱谷百合冩生一轴【上等冈一】
　　素笺本着色画款题云浓香暑雨泛新叶翠罗攒静爱缃帘下亭亭白玉冠壬寅六月廿五日为姬文补图并题短句彭城钱谷下有彭城钱谷羣玉山人二印上方沈禹文题识云壬寅夏五之望偕鹤梁王子履文弟集姬文弟东斋适盆中百合盛开一发十二花酒次漫赋纪胜元洲子大谟五月虚斋梅雨凉缃帘风细泛清香未论石氏夸金谷俨列瑶钗十二行又周天球题云春尽郊原草色齐数枝百合晩香迷只疑帘外风吹处银叶荧荧炙麝脐周天球又周光题云一种檀心六出开修茎叶叶倚风回日斜香散髙斋启独对山人緑酒杯周光又题云绣帘新暑气犹和不向春风艶绮罗淡着鵞黄初试浴轻开檀板欲成歌含香齐侍朝阳宴带月还从上苑过玉质泠泠抱幽素楚宫云雨笑巫娥下记云庚戌夏五过元圃弟出叔寳此画索题既为赋絶句而童子适摘花揷架上复为赋此而姬文又命书之尚恨不能形此君意态也周光记右方上有吴兴聮印三月正当三十日虹月楼二印下有休宁朱之赤珍藏图书一印左方上有神物防持寳祝堂二印下有留耕堂印一印轴髙四尺一寸五分广九寸二分明谢时臣豳风图一轴【上等剑一】
　　宣徳镜光笺本着色画无款左方中有时臣一印轴髙六尺一寸广三尺四寸
　　明陆治蔾花冩生一轴【上等号一】
　　素笺本墨画款题云草緑江南兴已催月团谁与试新裁知君已着荆山屐罩画溪头带雨来陆治作后有陆氏叔平包山子二印右方上有天籁阁一印下有檇李项氏世家寳玩一印左方上有墨林子一印下有子京项墨林氏秘笈之印二印轴髙二尺七寸七分广一尺七分
　　御笔题籖籖上有乾隆宸翰一玺
　　明陆治春耕图一轴【上等号二】
　　素笺本着色画款题云戴胜催耕陌草长桃花林下放牛塲闲供作息无【缺】事不管升沈数庙廊包山陆治作癸亥三月下有陆治之印一印左方下有陆防军珍赏一印轴髙一尺八寸五分广九寸三分
　　明陆治绣壁莲峯图一轴【上等号三】
　　素笺本着色画款题云绣壁莲峯芳草春全吴一望掌中分千花暖送和香气大地晴翻错锦文野寺松楸新属主荒台麋鹿昔成羣扁舟回首江村路翠锁重峦总暮云春日天池席上作陆治后有陆氏叔平包山子二印轴髙三尺八寸九分
　　明陆治雪窓见易图一轴【上等号四】
　　素笺本着色画款识云嘉靖甲申冬日洞庭山樵陆治为頥斋学士冩雪窓见易图下有陆治之印一印右方上有江左人文一印下有朱之赤鉴赏卧庵所藏二印轴髙二尺八寸五分广八寸八分
　　明徐渭花竹一轴【上等巨一】
　　素笺本墨画款题云客强余画十六种花因忆徐陵杂曲中二八年时不忧度之句作一歌因为十六花姨舞歌纒头亦便戏效陵体用陵韵东隣西舍丽难俦新屋栖花迎莫愁蝴蝶故应憎粉伴牡丹亦自起红楼牡丹管领春秾发一株百蔕无休歇管中选取八双人纸上娇开十二月谁向闗西不道妍谁数闗头见小怜侬为顷刻殷七七我亦逡巡天里天昭阳燕子年年度谁能鉢里无相妒鉢中顔色不长新画里胭脂翻能故花姨舞歇石家香依旧还归纸砑光莫为弓腰歌一曲双双来近昼眠牀天池道士渭下有天池山人青藤道士湘管斋三印前有公孙大娘一印轴髙一尺五寸广三尺二寸三分
　　明徐渭荷花一轴【上等巨二】
　　素笺本墨画款题云茨菰叶碧蓼花白菱子稍黄莲子青最是秋深此时节西施照影立娉婷渭下有鹏飞处人天池山人酬字堂三印前有文长一印轴髙四尺四寸广一尺一寸五分明项圣谟疎林秋雨图一轴【上等阙一】
　　素笺本墨画款题云疎林秋雨后逺岫晩烟时俗情不到处惟有笔端知项圣谟冩并题下有项圣谟印一印前有墨禅一印轴髙二尺三寸二分广七寸九分
　　御笔题籖籖上有乾隆宸翰一玺
　　明项圣谟蟠桃图一轴【上等阙二】
　　宣徳笺本着色画款题云蟠桃结实三千嵗笔底能开顷刻花我在上方曽吃过至今犹醉一天霞古胥樵项圣谟下有项孔彰诗画轩胥山樵项伯子二印前有槖五十九世孙一印轴髙三尺四寸七分广九寸七分
　　明孙克朱竹一轴【上等珠一】
　　宣徳笺本研朱画款识云管夫人喜冩朱竹杨亷夫赠以歌行载集中或云是寿亭侯始雪居下有汉阳太守雪居二印轴髙一尺九寸二分广九寸三分
　　明谈志伊松禽一轴【上等称一】
　　宣徳笺本着色画款识云丙戌九月既望志伊冩下有志伊之印谈氏思重二印右方下有朱卧庵收藏印一印左方下有祗可自怡悦一印轴髙四尺三寸一分广一尺四分
　　御笔题籖籖上有乾隆宸翰一玺
　　明吴彬文杏双禽图一轴【上等夜一】
　　素笺本着色画款署吴彬下有吴彬之印文中氏二印右方下有吴氏文中吴彬之印二印轴髙三尺七寸五分广一尺七寸六分
　　御笔题籖籖上有乾隆宸翰一玺
　　明侯懋功仿元人笔意一轴【上等光一】
　　素笺本淡着色画款云懋功作下有半印存夷门二字左方上有董其昌识云侯山人夷门画有元季名家风致此其合作者元宰左方下有雪居一印轴髙三尺四寸七分广一尺七分明董其昌乔木昼阴图一轴【上等果一】
　　宣徳镜光笺本墨画款题云乔木生昼阴古涧鸣寒溜前村杳霭中大有雷霆鬭元宰画并题下有太史氏董其昌二印左方下有商邱宋荦审定真迹一印轴髙二尺八寸一分广九寸明陈洪绶桃源图一轴【上等珍一】
　　素笺本着色画款识云洪绶避兵薄坞偶读桃花源记冩此以志时况下有章侯一印轴髙四尺二寸一分广一尺四寸四分
　　明崔子忠画苏轼留带图一轴【上等李一】
　　宋笺本着色画款署崔子忠下有一印漫漶不可识轴髙二尺五寸三分广一尺五寸五分上方
　　御题诗云印公四大偈东坡不能答留带无语去芥子须弥纳当时胜负机将谓饶老衲玉带生莞笑既拄而复磕乾隆庚申长夏御题下有乾隆宸翰几暇临池二玺
　　御笔题籖籖上有乾隆宸翰一玺
　　明陈嘉言梅花寒鹊图一轴【上等柰一】
　　素笺本墨画款题云窓逺晴光入晓痕枯苔羸藓得余温寒心空杳消残冻小迳迂回到别村竹外云凝姑射粉松边月浸洛波防山风暮发休遮住欲使清香透夜门甲申中秋前漫冩于竹梧小隐陈嘉言下有陈嘉言印孔彰二印右方下有竹林小隐一印轴髙三尺五寸一分广一尺五寸二分
　　明程仲坚西园雅集图一轴【上等菜一】
　　素笺本着色画无款右方上有仲坚一印左方下有卞氏呆庵珍藏大名成氏象贤堂珍藏图书印二印轴髙三尺六寸九分广一尺二寸三分上方
　　御题诗云香山莲社与西园千古风流胜迹存何似董门无客到下帷三载课髙奔乾隆御题后有乾隆宸翰几暇临池二玺
　　御笔题籖籖上有乾隆宸翰一玺
　　明姚徳厚秋林渔隐图一轴【上等重一】
　　素笺本着色画款识云蓉城姚叔雅作秋林渔隐图下有徳厚姚氏叔雅二印上方姚翥题云独把渔竿遁姓名好懐多在白鸥汀西风莫钓桐江水又恐人间话客星风防浪楫小乌巾独钓秋林野水濵见説五湖归范蠡髙情千古更无人大梁姚翥又席应珍题云独把长竿江水湄满船山色映涟漪羡渠不入非态梦千古清风一钓丝席应珍又顾敬题云道人胸中万斛珠东海要拔瑚株且将湖海钓竿手捡尽人间未见书汉阴丈人顾敬又吕琦书题云霜落江南枫叶丹江空秀色映晴峦野人兴絶林泉趣独坐扁舟把钓竿江湖散人吕琦又华彦清题云百尺丝纶一叶舟沧波浩荡狎轻鸥等闲若应非熊兆纱帽秋风未白头栖碧翁又华宗煜题云山青云白野人居心与浮云任卷舒为怪终南多防径一江秋水钓鲈鱼华宗煜又华隆煜题云长林蔽秋日飞云卷秋旻道人爱沧浪为结白鸥隣泛舟楫悠悠理丝纶澹然适清兴岂在鲈鱼莼伟哉桐江叟千载髙其人笑彼桃源图春花迷去津隆煜又释宗海题云谁似髙人把钓丝山青云白共襟期将舟夜泊秋江上细雨斜风总不知释宗海又吕良仁题云水接秋光半有无逺山浓淡白云孤野夫独把渔竿隐谁向扁舟更索租吕良仁左方上有丹诚一印下有琴书堂都尉耿信公书画之章公字信公珍赏会侯珍藏诸印右方中有元赏一印下有珍秘宜尔子孙二印轴髙三尺一寸二分广九寸五分


　　石渠寳笈卷三十八
<子部,艺术类,书画之属,石渠宝笈>
　　钦定四库全书
　　石渠宝笈卷三十九
　　贮
　　御书房
　　列朝人
　　画轴次等
　　唐戴嵩春林放牧图
　　五代黄筌长春竹雀
　　五代黄筌乆安图
　　宋徽宗锦鸡芙蓉图
　　宋许道宁关山密雪图
　　宋崔白芦雁
　　宋张择端春山图
　　宋马和之柳溪春舫图
　　宋李迪三顾图
　　宋林椿花鸟图
　　宋蔡京环翠图
　　元赵孟頫窠木竹石
　　元钱选秋葵
　　元钱选观梅覔句图
　　元商琦溪亭坐隐图
　　元方方壶高高亭图
　　元柯九思画梅
　　元王松山书屋图
　　元王剑阁图
　　元王溪山高逸图
　　元王桃源春晓图
　　元王层峦耸翠图
　　元吴镇松下扶笻图
　　元盛懋栁隂书屋图
　　元盛懋授经图
　　明宪宗嵗朝佳兆图
　　明冷谦山水
　　明王绂古木竹石
　　明王绂溪亭高话图
　　明王绂松亭高士图
　　明姚绶竹石
　　明姚绶寒林读书图
　　明吴伟歌舞图
　　明沈周秋林读书图
　　明沈周参天特秀图
　　明沈周山水
　　明沈周苍厓高话图
　　明沈周聼松图
　　明沈周防杖图
　　明唐寅芙蓉
　　明唐寅洛神图
　　明唐寅山茶仕女图
　　明文徴明春云出山图
　　明文徴明雪满羣峰图
　　明文徴明溪山秋霁图
　　明文徴明苍巗渔隐图
　　明文徴明仿董源林泉静钓图
　　明文嘉聼泉图
　　明陈惠梅花
　　明陈淳頳橊苍石图
　　明陈淳画桃花
　　明孙启画梅
　　明王问双鸳图
　　明陆师道携巻对山图
　　明谢时臣夏山飞瀑图
　　明谢时臣林峦霁图
　　明陆治仿王还丹图
　　明陆治仙山玉洞图
　　明徐渭牡丹
　　明项圣谟山水小景
　　明项圣谟菊花竹石
　　明顾正谊溪山秋爽
　　明赵左秋山红树图
　　明赵左寒江草阁图
　　明周之冕枇杷珍禽
　　明周之冕花竹鹌鹑
　　明尤求山水人物
　　明李士达瑞莲图
　　明王中立花鸟
　　明董其昌画王维诗意图
　　明陈继孺仿倪瓒山水
　　明倪元璐朱竹
　　明王綦东篱秋色图
　　明张宏仿陆治茶花水仙
　　明杨文骢溪山访友图
　　明陈洪绶花蝶写生
　　明陈洪绶瓶花
　　明陈洪绶梅花
　　明陈嘉言时时报喜图
　　明吴令棠上白头图
　　明张宁嵗寒三友图
　　明俞笙花鸟
　　明王时敏松巗静乐图
　　明史端木仿黄公望山水






　　钦定四库全书
　　石渠寳笈卷三十九
　　贮
　　御书房十二
　　列朝人
　　画轴次等
　　唐戴嵩春林放牧图一轴【次等天一】
　　素绢本着色画款署戴嵩
　　五代黄筌长春竹雀一轴【次等地一】
　　素绢本着色画款署黄筌
　　五代黄筌久安图一轴【次等地二】
　　素绢本着色画款识云太平兴国二年黄筌谨制
　　宋徽宗锦鸡芙蓉图一轴【次等元一】
　　素绢本着色画款题云秋劲拒霜盛峩冠锦羽鸡已知全五德安逸胜鳬鹥下识云宣和殿御制并书又押字一
　　宋许道宁关山密雪图一轴【次等黄一】
　　素绢本着色画款云许道宁学郭咸熙关山密雪图
　　宋崔白芦雁一轴【次等宇一】
　　素绢本着色画款署濠梁崔白左边幅有孙承泽题句一
　　宋张择端春山图一轴【次等宙一】
　　素绢本着色画款署张择端诗塘有俞允文识语一
　　宋马和之柳溪春舫图一轴【次等洪一】
　　素绢本着色画款署和之
　　宋李迪三顾图一轴【次等荒一】
　　素绢本着色画款署李迪诗塘有方孝孺题句一
　　宋林椿花鸟图一轴【次等日一】
　　素绢本着色画款署林椿
　　宋蔡京环翠图一轴【次等月一】
　　素绢本墨画款云尚书右仆射【臣】蔡京谨进上方署环翠图蔡京笔六字后有宣和玺诗塘有记语一则未署名
　　元赵孟頫窠木竹石一轴【次等盈一】
　　素绢本墨画款署子昻右方上防语一署畴斋二字下有倪瓒防一
　　元钱选秋葵一轴【次等昃一】
　　素笺本着色画款题云金杯倾侧粉垣空笔意经营惨淡中仙掌有人擎露重不知浮世几秋风钱选舜举
　　元钱选观梅覔句图一轴【次等昃二】
　　素笺本着色画款题云山童野鹤伴吟身结托梅花作子孙要看先生衣鉢处暗香疎影月黄昏霅溪钱舜举画并题
　　元商琦溪亭坐隐图一轴【次等辰一】
　　素笺本墨画款云溪亭坐隐商琦冩意
　　元方方壶高高亭图一轴【次等宿一】
　　素笺本墨画款识云李君子高昔于南谷丈人坐上会之今不远百里求余图此已三年矣醉后纵笔冩之如此方方壶右方上有隶书高高亭图四字
　　元柯九思画梅一轴【次等列一】
　　素绢本墨画款云奎章阁博士丹邱生柯九思元王松山书屋图一轴【次等张一】
　　素绢本淡着色画篆书款识云松山书屋至正九年八月香光居士王写
　　元王剑阁图一轴【次等张二】
　　素笺本着色画篆书款云剑阁图黄鹤山樵王画
　　元王溪山高逸图一轴【次等张三】
　　素绢本着色画款云叔明王爲菊牕琴友制图诗塘有李茀李嗣贤题句二左边幅有董孝初孙孟芳二防
　　元王桃源春晓图一轴【次等张四】
　　素笺本着色画款题云空山无人瑶草长桃花满【缺一字】流水香渔郎短棹花间发两防飞飞散香雪花飞烟暝正愁人一溪绿水流明月明月团团如有意春夜沉沉花下宿月明风细衾枕寒天风吹佩玉珊白云洞口千峰碧流水桃花非世间洪武唐【缺一字】春二月黄鹤山樵王画桃源春晓图
　　元王层峦耸翠图一轴【次等张五】
　　素笺本着色画篆书款识云至正元年三月望日写黄鹤山樵王
　　元吴鎭松下扶笻图一轴【次等寒一】
　　素笺本墨画款云梅道人戯墨
　　元盛懋柳隂书屋图一轴【次等来一】
　　素绢本着色画款云盛懋作
　　元盛懋授经图一轴【次等来二】
　　素绢本着色画款署盛懋
　　明宪宗嵗朝佳兆图一轴【次等暑一】
　　素笺本着色画款识云成化辛丑文华殿御笔右方上题云一脉春囘暖气随风云万里値明时画图今日来佳兆如意年年百事宜前署栢柿如意四字
　　明冷谦山水一轴【次等往一】
　　素笺本墨画款题云挂冠北阙已多年喜放筼筜构数椽芦苇老长方织壁茆茨不剪任齐檐采薇制就为茶供汲瀑调羮胜酒泉纵目大观巅顶上归来满袖白云还至正癸未秋与刘伯温订朝白岳泛舰溯流由桐江经严台之睦州路闻水砰砰心怀骇骇辘轳而上于万山之中至时已十有七天星月矣歴阶而升几十里始得睹一天门参谒圣像眺玩山川步壶天五老峰仙洞珠帘远映瘦僧异兽岌而参天穿云森森而列前询及乡人答以黄山计一日程可至其间于是乘兴悠逺见怪松竒石巍峩峭壁飞温泉丹台鼎圶猿吟鸟语畱我心身过我神思援萝及巓长江一线金陵了然南北无几四隅八荒悉障目前而刘曰冒悮入仙山也吟咏不已于是强余模写余亦勉涂黄冠道人冷谦作并题于硃砂庵又刘基题句一张居正赞一按题句中字多误盖临本也
　　明王绂古木竹石一轴【次等秋一】
　　素笺本墨画款云九龙山人王孟端写上方有王汝玉王达善题句二又题句一署用行二字明王绂溪亭高话图一轴【次等秋二】
　　素笺本墨画篆书款云九龙山人王孟端写明王绂松亭高士图一轴【次等秋三】
　　素笺本淡着色画无款左方下有孟端一印明姚绶竹石一轴【次等收一】
　　素笺本墨画款题云写竹任浓淡似分新旧枝骊黄与牝牡自不许谁知欲得髯高问予生亦后时云东逸史姚公绶画并题
　　明姚绶寒林读书图一轴【次等收二】
　　宣德镜光笺本墨画款识云云东逸叟姚绶爲彦成高士戯作寒林读书图辛丑九月二日明吴伟歌舞图一轴【次等冬一】
　　素笺本墨画无款右方下有小仙吴伟一印上方有唐寅祝允明题句二又题句四无名署云金庭居士九华遗士七一居士髯九翁
　　明沈周秋林读书图一轴【次等藏一】
　　素笺本墨画款题云山迥云重门闲草木深读书不出户谁识道人心辛亥孟秋廿日沈周寓双蛾僧舍画并题
　　明沈周参天特秀图一轴【次等藏二】
　　素笺本墨画款题云我闻东海毉巫闾山中有树青瑶株参天直上有竒气文章满身云雾俱无双自以国士许况是昔时称大夫人间草木各适用大材必待明堂须呜呼大材必待明堂须不与榱桷论区区献之刘先生辽阳材士来吴与余识于姑苏台因写参天特秀图侑诗赠之己亥沈周又识云予作是障子于己亥迨今乙巳凡七寒暑盖以松爲材木以其材拟献之之材也献之谦不自拟而转赠陈君凤翔凤翔常熟材士爲士林之乔木则予之诵于松者前言尽之矣兹不复赘长至日长洲沈周重题明沈周山水一轴【次等藏三】
　　素笺本着色画款题云不到天平经二载每于图画写遗踪何时倚杖寻春乐坐看松头万笏峰沈周
　　明沈周苍厓高话图一轴【次等藏四】
　　素绢本墨画款题云长松落落不知暑高坐两翁无俗情琴罢清谈犹半饷不妨新月印溪明长洲沈周
　　明沈周听松图一轴【次等藏五】
　　素笺本淡着色画款题云风送涛声带草香溪山深处任疎狂放开双眼乾坤外看遍浮云空自忙辛酉暮秋画并题长洲沈周
　　明沈周策杖图一轴【次等藏六】
　　素笺本墨画款题云山静似太古人情亦澹如逍遥遣世虑泉石是安居云白媚厓客风清筠木虚笠不限我所适随邱墟独行固无伴微吟韵徐徐沈周
　　明唐寅芙蓉一轴【次等闰一】
　　素笺本着色画款题云拒霜花绽秋风落緑水红桥画阁前何物将来堪领畧金杯檀板小词篇唐寅爲南谷赵君写
　　明唐寅洛神图一轴【次等闰二】
　　素笺本墨画款题云鼎湖旧有驾鱼仙一住人间八百年佩纫芙蓉莲贴步轻风吹到寿尊前唐寅
　　明唐寅山茶仕女图一轴【次等闰三】
　　素绢本着色画款署唐寅
　　明文徴明春云出山图一轴【次等余一】
　　素笺本墨画款题云春云半出山突兀春树乱摇风雨来谁识杜陵新句法浣花溪上草堂开徴明
　　明文徴明雪满羣峰图一轴【次等余二】
　　素绢本着色画款题云雪压溪南三百峰溪流照见玉巃嵸等闲十里溪山胜都落高人跨蹇中徴明
　　明文徴明溪山秋霁图一轴【次等余三】
　　素绢本着色画款题云最爱吴王销夏湾轻桡短楫弄潺湲凉风数防雨余雨落日千重山外山徴明
　　明文徴明苍巗渔隐图一轴【次等余四】
　　素绢本着色画款题云苍巗千尺锁烟霞鸡犬渔梁隔隐家何处流来春水远自停兰棹看飞花徴明
　　明文徴明仿董源林泉静钓图一轴【次等余五】素笺本墨画款识云嘉靖丙申仲夏日徴明仿董北苑林泉静钓图
　　明文嘉听泉图一轴【次等成一】
　　素笺本淡着色画款题云仲宣故宅生春草千古高风愧鹿门今作小堂巢翡翠依稀水竹岘南村己卯三月爲雁村兄作文嘉
　　明陈惠梅花一轴【次等岁一】
　　素笺本墨画隶书款题云花间少女剪春寒灿灿霓裳舞队仙夜月遥看环佩冷莫教吹落玉花钿陈惠
　　明陈淳赪橊苍石图一轴【次等律一】
　　素绢本着色画款题云昼长添午倦洗砚独临池何物醒吟目葵橊正及期道复
　　明陈淳画桃花一轴【次等律二】
　　素绢本着色画款题云江南春雨足杏子正开花茆屋青帘下遥知是酒家道复
　　明孙啓画梅一轴【次等吕一】
　　素绢本墨画款署雪轩
　　明王问双鸳图一轴【次等调一】
　　素绢本着色画无款右方下有仲山王问一印明陆师道携卷对山图一轴【次等阳一】
　　素笺本着色画款题云红尘扰扰满人间十日应无一日闲羡杀茂林苍壁下独携书卷对青山嘉靖甲辰臈月师道作
　　明谢时臣夏山飞瀑图一轴【次等云一】
　　素笺本淡着色画款云夏山飞瀑樗仙谢时臣写
　　明谢时臣林峦秋霁图一轴【次等云二】
　　素笺本墨画款云林峦秋霁姑苏谢时臣作明陆治仿王还丹图一轴【次等腾一】
　　素绢本着色画款识云余少师黄鹤山樵颇亦窥其蹊迳后以草草漫应乆不爲之盖山樵笔意古雅多萧闲林壑之趣非澄怀弄笔罕臻其妙嘉靖戊申之秋山居累月悠然有山樵之思遂作此幅虽笔墨苍老差胜于前而山樵之意失亦多矣使观者求之骊黄之外未必无所取也后一年己酉秋日包山陆治识
　　明陆治仙山玉洞图一轴【次等腾二】
　　素绢本着色画款题云玉洞千年秘谿通罨画来元中藏窟宅云里拥楼台巗窦天光下瑶林地府开不须瀛海外只尺见蓬莱张公洞作包山陆治
　　明徐渭牡丹一轴【次等致一】
　　素笺本墨画款题云醉余洒墨暮牕凉竹下花枝艶洛阳共指萧娘骑凤去翠裙拖处尾偏长大环
　　明项圣谟山水小景一轴【次等雨一】
　　素笺本着色画分三幅上幅款书云山晚黄云合项易庵作中幅款书云地僻秋将尽山高客未归项孔彰下幅款书云古庙松杉巢水鹤易庵
　　明项圣谟菊花竹石一轴【次等雨二】
　　素笺本墨画款题云秋光何洁尚迟霜新酒煨成百草香意在临池犹未饮黄花先我醉重阳项圣谟笔
　　明顾正谊溪山秋爽一轴【次等露一】
　　素笺本淡着色画款识云万歴乙亥秋日仲方顾正谊左方上有高士竒题句一
　　明赵左秋山红树图一轴【次等结一】
　　素绢本着色画款识云万歴辛亥秋九月华亭赵左仿唐人杨升画上方有董其昌防一明赵左寒江草阁图一轴【次等结二】
　　素绢本淡着色画款识云五月江深草阁寒乙卯夏日赵左
　　明周之冕枇杷珍禽一轴【次等爲一】
　　素绢本着色画无款左方中有之冕之印一印明周之冕花竹鹌鹑一轴【次等爲二】
　　素绢本着色画款云汝南周之冕写上方有范允临陈继儒朱之蕃董其昌左方有文震孟薛明益严澂杜大绶诸题句
　　明尤求山水人物一轴【次等霜一】
　　素笺本墨画款云长洲尤求制
　　明李士达瑞莲图一轴【次等金一】
　　素笺本着色画款识云万歴丙午仲夏九芝先生山池中碧莲一榦成两花色貌种种可人此佳兆也余不善花枝遂敢戯图以志瑞李士达明王中立花鸟一轴【次等生一】
　　宣德笺本着色画款识云天啓元年二月旣望王中立写于访雪航中
　　明董其昌画王维诗意图一轴【次等丽一】
　　素笺本墨画书闭户著书经岁月种松皆作老龙鳞二语款识云元宰丙寅六月画前署右丞诗意四字又题云青林郁茸长松度林表所以蒋生迳无竹亦自好余题画旧作与此图境界复相似元宰重题
　　明陈继孺仿倪瓒山水一轴【次等水一】
　　宣德镜光笺本淡着色画款云仿云林笔意眉公
　　明倪元璐朱竹一轴【次等玉一】
　　素笺本研硃画款题云今朝正是天中节不写钟君写此君赞曰碧其骨丹其色问君何爲近朱者赤崇祯己卯蒲月元璐醉笔右方中有陈子龙防一
　　明王綦东篱秋色图一轴【次等出一】
　　素笺本着色画款识云丙寅秋日王綦
　　明张宏仿陆治茶花水仙一轴【次等昆一】
　　素绢本着色画款识云天啓丙寅季冬仿包山翁笔张宏
　　明杨文骢溪山访友图一轴【次等冈一】
　　素笺本墨画款识云癸未夏避暑山中修篁古木炎蒸不至朝来跂脚北牕流泉入耳白云满目觉荆关董巨眞本自呈于前人间粉墨恐未必有此灵幻也架上旧楮弄笔偶摹其意所谓独师造化爲眞得不向荆关乞唾余者也杨文骢并记
　　明陈洪绶花蝶写生一轴【次等剑一】
　　素绢本着色画款云洪绶画于灵鹫精舍明陈洪绶瓶花一轴【次等剑二】
　　素绢本着色画款识云谿山老莲洪绶画于无见阁
　　明陈洪绶梅花一轴【次等剑三】
　　素笺本淡着色画款云老迟洪绶画于柳庄明陈嘉言时时报喜图一轴【次等号一】
　　素笺本墨画款识云时时报喜图戊午春日写于墨寳斋中八十叟陈嘉言
　　明吴令棠上白头图一轴【次等巨一】
　　素笺本着色画款识云己丑小春俊明亲丈索爲振玉先生韭谿老人吴令
　　明张宁岁寒三友图一轴【次等阙一】
　　磁青笺本泥金画款题云万紫千红委路尘苍筠白石自爲隣萧条落日空林晩寂寞东风野水春九畹废来犹有赋三闾去后更无人繁华到处笙歌满囘首江臯夜月新方洲张寜题右方署恩深雨露四字
　　明俞笙花鸟一轴【次等珠一】
　　素绢本着色画款署四明八十山人俞笙明王时敏松巗静乐图一轴【次等称一】
　　素绢本着色画款识云辛亥秋日写爲澹翁老亲台西庐老人王时敏前隶书松巗静乐四字明史端木仿黄公望山水一轴【次等夜一】
　　素笺本着色画款题云平生落魄放江乡诗酒爲期作醉狂写幅云消白昼得些风月【缺一字】红妆天眞自不知工拙理性从人较短长却有南宫能鉴赏时人几个识苏黄金台杨天泽过痴楼谈及乃兄天德知痴之爲人能鉴痴之拙笔可爲米南宫能鉴赏也因作此以赠之江东痴史写【缺二字】十七年岁【缺一字】子立春后一日也明僧志中枯木竹石图【次等光一】
　　素笺本墨画款题云古木作禅意青山澹若愚秋风萧瑟处应许质倪迂志中前有魏之璜郑重二题句









　　石渠寳笈卷三十九
　　钦定四库全书
　　石渠宝笈卷四十
　　贮
　　御书房
　　无名氏书画
　　画轴上等
　　五代人浣月圗
　　宋人盘车圗
　　宋人梧隂清暇圗
　　宋人秋山文会圗
　　宋人大傩圗
　　宋人黄鹤楼圗
　　宋人枯木竹石
　　宋人捕鱼圗
　　宋人寒林楼观圗
　　宋人富贵花貍
　　宋人华灯侍宴圗
　　宋人山茶冩生
　　宋人清溪晚牧圗
　　宋人春山瑞松圗
　　元人老圃秋容圗
　　元人青山竹阁圗
　　元人花鵞小景
　　元人江天楼阁圗
　　元人春山圗
　　元人秋山圗
　　明人七星古桧圗
　　明人秋山髙士圗
　　明人山水
　　刻丝画轴上等附
　　乔枝双鹊圗
　　八仙圗
　　羣仙拱夀圗
　　孔雀圗
　　玉洞仙芝圗
　　蟠桃圗
　　海棠圗
　　蟠桃春燕圗
　　羣仙祝夀圗
　　绣线画轴上等附
　　梅竹山禽圗
　　白鹰
　　画轴次等
　　五代人雪渔圗
　　宋人千岩万壑
　　宋人竹石鸠子圗
　　宋人秋塘双鴈
　　宋人折枝枇杷
　　宋人梅竹聚禽图
　　宋人蟠桃图
　　宋人宫沼纳凉图
　　宋人秋林放犊图
　　宋人竹树鸣鸠图
　　宋人杏林鸂鶒图
　　宋人山花墨图
　　宋人竹林清话图
　　宋人桃竹双鳬图
　　宋人子母鸡图
　　宋人花王图
　　宋人芦汀双鸭图
　　宋人疎篁晴翠图
　　元人秋山图
　　元人疎枝竹鹊图
　　元人鱼藻图
　　元人嘉谷鸣禽圗
　　元人花隂卧犬圗
　　元人猎骑圗
　　元人折枝秋葵
　　明人后猊圗
　　明人花丛双燕圗
　　明人丰稔圗
　　刻丝画轴次等附
　　羣仙祝夀圗
　　瑶池献夀圗
　　芙蓉双鴈圗
　　花卉翎毛
　　芝兰圗
　　仙桃圗
　　国朝人书画
　　画轴上等
　　王鉴仿巨然秋山萧寺圗
　　恽向秋亭嘉树圗
　　顾大申秋日山居圗
　　恽夀平百合
　　王武仿元人溪亭对菊圗
　　王武天竹水仙
　　王翚荆溪清远圗
　　王翚仿黄公望笔意
　　王原祁远岫归云圗
　　王原祁仿米芾云山
　　王原祁仿李唐春树万年圗
　　赫奕笠泽垂纶圗
　　赫奕山中读书圗
　　赫奕蜀山巫峡圗
　　蒋廷锡桂花
　　郎世寜十骏圗
　　画轴次等
　　王铎山水
　　蓝瑛秋老桔桐图
　　朱耷独鹤图
　　罗牧林壑萧疎图
　　罗牧乔木千龄图
　　禹之鼎摹王笔意
　　恽寿平芦汀双鸭图
　　恽寿平王翚笪重光杨晋合景岁朝图
　　王翚仿赵大年湖山春晓图
　　王翚山水
　　王翚山水
　　王翚仿赵大年水村图
　　王翚水村图
　　王原祁仿黄公望笔意
　　王原祁仿黄公望笔意
　　王原祁仿赵孟頫仙山楼阁图
　　王原祁江山清霁图
　　王原祁仿倪黄合笔
　　陆防画松
　　李坚鹌鹑
　　高层云山水
　　焦秉贞画池上篇图
　　赫奕秋山图
　　赫奕仿倪黄合作
　　赫奕云山
　　赫奕秋山凝翠图
　　赫奕竹梧清景图
　　赫奕秋山晴翠图
　　高其佩防鱼图
　　高其佩山水
　　蒋廷锡画人参花
　　蒋廷锡瑞石新花图
　　蒋廷锡瑞谷图
　　蒋廷锡疎林翠巘图
　　戴天瑞秋山图
　　张问达马图
　　张问达马图
　　僧超揆携琴访友图
　　僧超揆画杜牧诗意
　　闺媛周禧画石榴
　　列朝人书画
　　书画合轴上等
　　明唐寅琵琶行图
　　书画合轴次等
　　元赵孟頫酒诰图
　　明文征明朱竹
　　国朝人书画
　　书画合轴上等
　　王武书画合璧














　　钦定四库全书
　　石渠寳笈卷四十
　　贮
　　御书房
　　无名氏
　　画轴上等
　　五代人浣月圗一轴【上等天一】
　　素绢夲着色画右方上有缉熙殿寳一玺轴髙二尺四寸一分广一尺五寸七分
　　宋人盘车圗一轴【上等地一】
　　素绢夲着色画左邉幅有蕉林玉立氏圗书观其大畧二印轴髙三尺三寸八分广一尺五寸三分宋人梧隂清暇圗一轴【上等元一】
　　素绢夲着色画右方上有晋府圗书一印中有清秘珍玩一印左方上有晋府书之印敬徳斋圗书印二印轴髙一尺五寸七分广一尺二寸八分宋人秋山文防圗一轴【上等黄一】
　　素绢夲着色画右方上有懐古阁蔵一印下一印漫漶不可识左方上半印存印字下有希之一印轴髙二尺九寸五分广七寸八分
　　宋人大傩圗一轴【上等宇一】
　　素绢夲着色画轴髙二尺八分广一尺八寸二分宋人黄鹤楼圗一轴【上等宙一】
　　素绢夲着色画轴髙五尺八分广二尺八寸宋人枯木竹石一轴【上等洪一】
　　素绢夲墨画右方下有一印漫漶不可识轴髙三尺三寸六分广一尺五寸九分
　　宋人捕鱼圗一轴【上等荒一】
　　素绢夲着色画轴髙三尺二寸八分广一尺五寸四分宋人寒林楼观一轴【上等日一】
　　素绢夲着色画轴髙四尺六寸八分广二尺七寸八分宋人富贵花貍一轴【上等月一】
　　素绢夲着色画右方下有半印不可识左方下有缉熙殿寳一玺轴髙四尺四寸一分广三尺三寸六分宋人华灯侍宴圗一轴【上等盈一】
　　素绢夲着色画上方题句云朝回中使传宣命父子同班侍宴荣酒捧蜺觞祈景福乐闻汉殿动驩声寳瓶梅蕊千枝绽玉栅华灯万盏眀人道催诗须待雨片云阁雨果诗成后一印漫漶不可识下方邉幅有棠村审定蕉林二印轴髙三尺四寸七分广一尺六寸七分玉池上
　　御识云近得马逺华灯侍宴圗轴忆旧入石渠寳笈中有相似者检阅此幅籖题宋人华灯侍宴圗画景题句无不脗合惟画中阶墀部位微有防差而笔意深厚同出宋时院夲观题句中有父子同班侍宴荣之句盖当时勑作此圗以侈一时盛事或一稿两幅分赐侍宴者之父子耳新得者则有臣马逺三字欵在左侧树石之间逼近邉幅幸未裁截此幅无欵想亦署欵帧邉屡经裱致被损壊割去今将两幅同弆石渠此幅因无欵仍标宋人以存其旧乾隆癸夘冬御笔下有古稀天子之寳犹日孜孜二玺又
　　御识云华灯侍宴圗内府有两夲此为石渠旧蔵已入前编者欵经裁去标题宋人其一则近年所得入续编者有马逺欵两帧画笔均沉厚绢素亦古虽阶墀部位微有参差而轩楹人物大局悉同且上方题句字体亦如出一手或当时一稿两幅分赐侍宴父子二人以志荣遇亦不必求其人以实之当续得马画时已两相印证各为识语分题两帧首矣但前编所载者贮御书房入续编者贮乾清宫溯此圗流传七百余年先后同入内府邀鉴赏真可谓翰墨縁而分贮各志合而未合仍未得为延津之遇因命同弆一箧贮乾清宫以徴两羙之必合耳乾隆六十一年丙辰小春月御识【臣】董诰奉
　　勑敬书钤印二臣诰
　　宋人山茶写生一轴【上等昃一】
　　素绢夲着色画轴髙一尺八寸二分广一尺二寸三分宋人清溪晚牧圗一轴【上等辰一】
　　素牋夲着色画右方下一印不可识左方下有袁氏鉴赏圗书一印轴髙二尺三寸六分广一尺三寸七分宋人春山瑞松圗一轴【上等宿一】
　　素绢夲着色画右方上有兴霞殿寳一玺下半玺存殿寳二字又玉堂柯氏九思私印一印左方上半玺不可识下有黄琳一印诗塘宋髙宗题云天钧瑞木得自嵚岑枝蟠数万榦不倍寻怒腾龙势静奏琴音凌寒郁茂当暑隂森封以腴壌迩以碧浔越千万年以慰我心后有太上皇之寳御书之寳二玺轴髙一尺九分广一尺三寸六分元人老圃秋容圗一轴【上等列一】
　　宋笺本着色画轴高三尺九寸六分广一尺一寸七分
　　元人青山竹阁图一轴【上等张一】
　　宋笺本墨画诗塘有边武题云晓风吹彻碧云寒梦驾螭谒紫坛玉露一杯霞绮灿归来不作刈兰看至正丁亥歳孟春上元日陇西边武伯京为士民隐君雷师书赞轴高二尺二寸七分广九寸九分
　　元人花鵞小景一轴【上等寒一】
　　宋笺本着色画轴高一尺七寸九分广一尺一寸五分
　　元人江天楼阁图一轴【上等来一】
　　素笺本白描画轴高二尺六寸三分广一尺二寸六分
　　元人春山图一轴【上等暑一】
　　素笺本墨画上方有杨维祯题云巨然不作惠崇景秀逺最爱春山图危峰戴出若孤【缺】大树林立如千夫杖藜谁行天姥道酒间出贺家湖道人自指读书处文壁峰前宅一区铁笛右方下有元【缺】珍藏一印左方上有棠村审定蕉林二印轴高二尺二寸七分广一尺三寸二分元人秋山图一轴【上等往一】
　　宋笺本淡着色画右方下有半印存山樵二字轴高三尺六寸广一尺一寸六分
　　明人七星古桧图一轴【上等秋一】
　　素笺本墨画右方上有苍巗子棠邨审定二印左方下有卞氏呆庵珍赏一印轴高二尺四寸七分广一尺二寸七分
　　明人秋山高士图一轴【上等一】
　　素笺本着色画左方下一印漫漶不可识右方下押缝有培风堂珍蔵图书一印轴高二尺五寸二分广八寸二分
　　明人山水一轴【上等冬一】
　　素笺本墨画左方下有半印存崇雅二字又一印漫漶不可识诗塘有文彭题云春深绿树静阴阴童子遥将七尺琴流水高山堪自寄底须城市觅知音文彭轴高二尺六寸一分广一尺二寸九分
　　附刻丝画轴上等
　　乔枝双鹊图一轴【上等天一】
　　宋本五色织轴高二尺九寸四分广一尺六寸二分
　　八仙图一轴【上等地一】
　　宋本五色织轴高五尺六分广三尺九寸七分羣仙拱寿图一轴【上等元一】
　　宋本五色织轴高五尺一寸七分广三尺七寸三分
　　孔雀图一轴【上等黄一】
　　宋本五色织左方上织孔雀图三字下织欵识云开寳二年季春三月锡山华氏三畱堂制下织季子后裔一印轴高五尺二寸广七尺一寸二分
　　玉洞仙芝图一轴【上等宇一】
　　宋本五色织右方上织玉洞仙芝四字后织常伯一印左方下织一印存九山二字可辨轴高一尺三寸三分广七寸一分
　　蟠桃图一轴【上等宙一】
　　宋本五色织上方织题句云万缕千丝组织工仙桃结子似丹红一丝一缕千万寿妙合天机造化中款织延陵呉煦制下织子润一印轴高一尺四寸五分广一尺二寸一分
　　海棠图一轴【上等洪一】
　　宋本五色织轴高一尺六寸一分广一尺三分蟠桃春燕图一轴【上等荒一】
　　宋本五色织轴高二尺七寸五分广一尺二寸九分
　　羣仙祝寿图一轴【上等日一】
　　宋本五色织左方下织陈氏敬亭二印右方下一印不可识轴高四尺四寸五分广三尺六分
　　附绣线画轴上等
　　梅竹山禽图一轴【上等天一】
　　宋本五色绣右方上有明昌御览一玺轴高四尺七分广一尺六寸九分
　　白鹰一轴【上等地一】
　　宋本素绣轴高二尺九寸九分广一尺四寸八分
　　画轴次等
　　五代人雪渔图一轴【次等天一】
　　素绢本着色画
　　宋人千巗万壑一轴【次等地一】
　　素笺本墨画上方有陈仪传纯刘昭陈韶胡澂诸题句
　　宋人竹石鸠子图一轴【次等元一】
　　素绢本着色画
　　宋人秋塘双雁一轴【次等黄一】
　　素绢本着色画
　　宋人折枝枇杷一轴【次等宇一】
　　素绢本着色画
　　宋人梅竹聚禽图一轴【次等宙一】
　　素绢本着色画
　　宋人蟠桃图一轴【次等洪一】
　　素绢本着色画
　　宋人宫沼纳凉图一轴【次等荒一】
　　素绢本着色画
　　宋人秋林放犊图一轴【次等日一】
　　素绢本着色画
　　宋人竹树鸣鸠图一轴【次等月一】
　　素绢本着色画
　　宋人杏林鸂图一轴【次等盈一】
　　素绢本着色画诗塘
　　御笔题乐意二大字上有乾隆宸翰一玺
　　宋人山花墨兎一轴【次等昃一】
　　素绢本着色画
　　宋人竹林清话图一轴【次等辰一】
　　素绢本着色画
　　宋人桃竹双鳬图一轴【次等宿一】
　　素绢本着色画
　　宋人子母鸡图一轴【次等列一】
　　墨笺本着色画诗塘有明宪宗题句
　　宋人花王图一轴【次等张一】
　　素绢本着色画
　　宋人芦汀双鸭图一轴【次等寒一】
　　素绢本着色画
　　宋人疎篁晴翠图一轴【次等来一】
　　素绢本墨画
　　元人秋山图一轴【次等暑一】
　　素绢本墨画
　　元人疎枝竹鹊图一轴【次等往一】
　　素绢本着色画
　　元人鱼藻图一轴【次等秋一】
　　素笺本着色画
　　元人嘉谷鸣禽图一轴【次等收一】
　　素绢本着色画
　　元人花阴卧犬图一轴【次等冬一】
　　素笺本着色画
　　元人猎骑图一轴【次等蔵一】
　　素绢本着色画
　　元人折枝秋葵一轴【次等闰一】
　　素绢本着色画
　　明人狻防图一轴【次等余一】
　　素笺本着色画
　　明人花丛双燕图一轴【次等成一】
　　素绢本着色画
　　明人丰稔图一轴【次等岁一】
　　素绢本着色画瓶中瑞谷
　　附刻丝画轴次等
　　羣仙祝寿图一轴【次等天一】
　　宋本五色织
　　瑶池献寿图一轴【次等地一】
　　宋本五色织
　　芙蓉双鴈图一轴【次等元一】
　　宋本五色织
　　花卉翎毛一轴【次等黄一】
　　宋本五色织
　　芝兰图一轴【次等宇一】
　　宋本五色织诗塘素织题句一未署名
　　仙桃图一轴【次等宙一】
　　明本五色织上方织沈周题句一又素绣祝允明都穆和句二
　　国朝人
　　画轴上等
　　王鉴仿巨然秋山萧寺图一轴【上等天一】
　　宣德笺本墨画款识云丁未春孟仿巨然笔王鉴下有员照染香庵主二印右方下有宋氏穉佳书画库记一印左方下有鸿雪一印轴高六尺一寸八分广一尺六寸五分
　　恽向秋亭嘉树图一轴【上等地一】
　　宣德笺本墨画欵识云甲午十二月初九日写香山向下有恽本初道生二印上方又自识云呉竹屿之爲云林也吾恶其太秀蓝田叔之爲云林也吾恶其太老秀而老乃真老也老而嫩乃眞秀也此是倪迂眞面目后五日又题下有恽本初道生二印右方下有宋氏穉佳书画库记卧庵所藏二印左方下有休宁朱之赤珍藏图书一印轴高二尺九分广九寸一分
　　顾大申秋日山居图一轴【上等元一】
　　素绢本着色画款识云壬辰冬十二月朔爲殿翁廖公祖写于青溪道中华亭顾大申下有大申一字震治二印轴高五尺五寸七分广二尺一寸六分
　　恽寿平百合一轴【上等黄一】
　　宣德镜光笺本墨画款题云墨雨洒金壶香风满瑶圃玉箫明月夜一队霓裳舞临唐解元爲山言先生鉴之白云溪渔寿平下有寿平恽正叔二印前有寄岳云一印左方下有以【二字未辨】处南田正叔二印轴高一尺六寸八分广一尺八分
　　王武仿元人溪亭对菊图一轴【上等宇一】
　　宣德笺本着色画款识云余不谙山水适有携元人真迹求售披玩三日摹其形似至笔墨神气十未得一也丁未秋日王武识下有勤中王武忘庵二印前有震泽一印轴高五尺二寸二分广一尺四寸一分
　　王武天竹水仙一轴【上等宇二】
　　素绢本着色画款识云癸亥暮春画于西城草堂王武下有王武一印轴高四尺四寸三分广一尺五寸五分
　　王翚荆溪清逺图一轴【上等宙一】
　　素笺本墨画摹倪瓒上方书倪瓒原记款识云丙寅八月摹于呉门舟次海虞石谷王翚下有王翚之印石谷二印轴高二尺六寸八分广一尺
　　王翚仿黄公望笔意一轴【上等宙二】
　　罗纹笺本墨画款题云别一山川眼更明幽居端的称幽情由来老笔荆关意施粉施朱笑后生乙亥七月十有三日长安客舍剪烛戱墨奉寄穉佳老世台先生耕烟防人王翚下有王翚之印石谷子二印前有太原一印左方下有沧江白髪一印轴高三尺四寸广一尺六寸五分王原祁逺岫归云图一轴【上等洪一】
　　宣德笺本着色画款识云营邱烟景藏锋敛锷董巨赵黄皆于其中变化元人笔兼宋法不出于此矣王原祁下有石师道人一印轴高一尺七寸六分广一尺一寸六分左方上
　　御题诗云平生山水兴有余欲买名山都无价呉绫装池盈尺幅千里烟岚此中化置之五岳伯仲间若非东岱即西华嶪笋尖碧玉削每有白云出其罅陡涧悬厓若无路畧彴几板凌空架下有泠泠珠玉声俯瞰始见清波泻谷转荒村绿树丛掩映竹篱与茅舍苍松皆作老龙鳞盘挐不祈斤斧赦仄仄曲径相通处别有轩萧水云榭省我逰歴蜡双更无须向山灵借常住是中读我书何用劳劳説消夏御题下有乾隆宸翰惟精惟一二玺
　　王原祁仿米芾云山一轴【上等洪二】
　　宣德笺本墨画款识云戊子新春
　　畅春公寓呵冻写米家云山麓台祁下有王原祁印麓台二印前有画图畱与人看一印左方下有西庐后人一印轴髙三尺一寸二分广一尺七寸七分
　　王原祁仿李唐春树万年图一轴【上等洪三】
　　素绢本着色画款云翰林院侍讲【臣】王原祁恭画进下有臣原祁一印右方上署春万年树香满九重城二语轴高三尺三寸广一尺六寸五分
　　赫奕笠泽垂纶图一轴【上等荒一】
　　素绢本着色画款云【臣】赫奕恭画下有【臣】赫奕恭画聨印轴高二尺四寸七分广二尺五寸三分右方上
　　圣祖仁皇帝御书七言絶句识云仿董下有康熙宸翰
　　一玺前有佩文斋一玺
　　赫奕山中读书图一轴【上等荒二】
　　素绢本着色画款云【臣】赫奕恭画下有【臣】赫奕恭画聨印轴高三尺二寸七分广一尺六寸六分右方上
　　圣祖仁皇帝御书七言古诗识云录元陈高山中读书图下有体元主人万几余暇二玺前有佩文斋一玺
　　赫奕蜀山巫峡图一轴【上等荒三】
　　素绢本墨画款云【臣】赫奕恭画下有【臣】赫奕恭画聨印轴高三尺九分广一尺四寸九分右方上
　　圣祖仁皇帝御书七言絶句识云录唐李白句下有康
　　熙稽古右文二玺前有中和一玺
　　蒋廷锡桂花一轴【上等日一】
　　素绢本着色画款云【臣】蒋廷锡恭画下有【臣】廷锡朝朝染翰二印轴高五尺四寸广二尺三寸二分右方上
　　圣祖仁皇帝书御制七言絶句云坐望中秋月正圆玲珑丹桂植当天无私普照八荒外皎洁清光云汉边识云中秋望月下有康熙宸翰保合太和二玺前有佩文斋一玺
　　郎世宁十骏图十轴【上等月一】
　　素绢本着色画每轴欵识云乾隆癸亥孟春海西【臣】郎世宁恭画下有【臣】郎世宁恭画二印第一轴万吉骦左方上隶书署万吉骦三字下注云喀尔喀郡王多尔济札尔进高四尺二寸长七尺一寸五分右方下张照赞云志在千里吉行五十曳匹练以飞光夐玉花而屹立匼匝金支覆氤氲寳香裛阊阖独歩烱如月入敛絶材以就闲宜休祥兮重袭【臣】张照恭赞第二轴阚虎駵右方上隶书署阚虎駵三字下注云喀尔喀郡王澄文札布进高四尺六寸长七尺二寸八分左方下梁诗正赞云丹霄紫燕云龙防精雄姿杰出猛气横行腾山跨壑毛羣震惊乌菟之族凭险谁撄林传风啸薄隐星睛天驹怒突振鬛长鸣牙缩衂颠陨谿阬威神崇衞
　　警跸尘清【臣】梁诗正恭赞第三轴狮子玊右方上隶书署狮子玉三字下注云喀尔喀折布尊丹巴呼图克图进高四尺三寸长七尺三寸左方下张照赞云狮子玉龙为友尘不动风来陡情万里心
　　一人坐文殊拥吉云玉其色狮其力毛且物俱无匹
　　蹄雪寒耳竹秋成地用与天游可
　　君意受
　　君恩日无事冬又春【臣】张照恭赞第四轴霹雳骧左方上隶书署霹雳骧三字下注云喀尔喀亲王固伦额驸策楞进高四尺三寸长七尺二寸右方下梁诗正赞云龙马华文朱雨翼轩纪来从太域凌云超忽奔虹织踠踣云雷输疾亟腾光瑞圣闻畴德即今服皂天闲侧
　　六龙角壮看竒特一团旋风桃花色【臣】梁诗正恭赞第五轴雪防雕右方上隶书署雪防雕三字下注云科尔沁郡王诺们额尔和图进高四尺三寸长七尺左方下张照赞云秀含月窟精防星房桃花汗赭夹镜瞳方四蹄先鸟一座如牀流水日永行云风翔般般麟若防防雪装灭没防卬首高骧鴥彼飞隼庶几颉颃【臣】张照恭赞第六轴自在驈右方上隶书署自在驈三字下注云和拖辉特贝勒诚温札布进高四尺三寸长七尺二寸六分左方下梁诗正赞云
　　天子之马允资德骥在越影与超光念乗奔而谨辔比玉辇之闲安懿九花之上驷腾逸足以无前宛柔心而驯致惟衔橜之不惊斯以信逍遥之能事【臣】梁诗正恭赞第七轴奔霄骢右方上隶书署奔霄骢三字下注云翁牛特贝勒彭蘓克进高四尺二寸长七尺五分左方下张照赞云地无惊烟海千里太平百年丰有圯肉騣空老天闲里九旒旗下五花美尔独当御
　　龙顔喜一嘶羣马皆耸耳超光趍影去天咫足底矞云红黄紫【臣】张照恭赞第八轴赤花鹰左方上隶书署赤花鹰三字下注云喀尔喀亲王德钦札布进高四尺六寸长七尺二寸八分右方下梁诗正赞云感朔思兮风萧萧影灭没兮朱霞飘秋隼横厉兮盘青霄大羽猎兮灵之囿缴轻禽兮逐狡兽飞鞚兮惊沙电掣兮前遮回靶兮纵镝不遣霜拳兮破空撃【臣】梁诗正恭赞第九轴英骥子左方上隶书署英骥子三字下注云和拖辉特贝勒诚温札布进高四尺三寸长七尺五分右方下张照赞云展倜傥以权竒聊逍遥以容与横秋风而流英扑春云而如舞涵淑德于逸才正当年而遇
　　主殊七十之冯唐比廿四之邓禹【臣】张照恭赞第十轴籋云驶左方上隶书署籋云驶三字下注云科尔沁公达尔马达杜进高四尺一寸长七尺右方下梁诗正赞云逸景孙天马子骨开张姿俶诡凌云气轻万里上天衢追日轨顾飞龙争尺咫秣芝田饮汜环九垓歴块耳归
　　有德势风靡骖象舆歩金戺太一贶匪今始【臣】梁诗正恭赞每轴署字下注语又满洲字古字各一行译同轴高七尺四寸广八尺四寸有竒
　　画轴次第
　　王铎山水一轴【次等天一】
　　素笺本墨画款识云癸酉十二月廿八日四鼓未醉写王铎
　　蓝瑛秋老梧桐图一轴【次等地一】
　　宣德笺本着色画款识云画得秋色老梧桐蜨叟蓝瑛
　　朱耷独鹤图一轴【次等元一】
　　素笺本墨画款云八大山人写右方中有高其佩防一
　　罗牧林壑萧踈图一轴【次第黄一】
　　素笺本墨画款题云画中原有诗何必再为题余白太高逺兼之林壑竒甲申五月并画于种兰堂云庵罗牧时年八十有三
　　罗牧乔木千龄图一轴【次等黄二】
　　素笺本墨画款署乔木千龄云庵罗牧画于东湖钧亭时年八十有一
　　禹之鼎摹王笔意一轴【次等宇一】
　　宣德笺本墨画款识云乙酉夏閠偶过朱邸读王叔明画爱玩不能去其上董恩翁题曰黄山樵画从赵文敏风韵中来故酷似其舅又泛滥唐宋诸名家而以巨然为宗故纵逸多姿往往出文敏之外若使叔明专心师松雪未必不为文敏所掩也余甚爱文敏之论服叔明之画因穉翁宋八先生命写叔明山水漫摹大意请正广陵学人禹之鼎
　　恽寿平芦汀双鸭图一轴【次等宙一】
　　素笺本着色画款识云甲子麦秋瓯香舘寿平制
　　恽寿平王翚笪重光杨晋合景岁朝图一轴【次等洪一】
　　素笺本着色画恽寿平书款云虞山石谷子画水仙松枝南天生写天竹子鹤补山茶圣老道兄清赏又记云时庚申冬日晴和与江上侍御同客百花里铜盘燃炬夜坐合作寿平记又笪重光款云江上外史补梅
　　王翚仿赵大年湖山春晓图一轴【次等荒一】
　　素绢本着色画款识云赵大年湖山春晓图嵗次乙未莫春之初抚于耕烟草堂石谷王翚王翚山水一轴【次等荒二】
　　素绢本淡着色画款题云秋棱痩出无多寺古翠浓连一半云壬子十月二日戯图于秋水航乌目山人王翚
　　王翚山水一轴【次等荒三】
　　素绢本着色画款题云嘉木千章合清江万里开山云依白石茅屋枕苍苔沙鸟飞飞下渔舟泛泛来田家望霖雨谁为挹尘埃曩从燕邸得见北苑真迹精妙莫比至今往来胸臆戊子夏避暑湖村追摹大概虽笔力不逮古人而神韵规模犹不失也元人题句并录之海虞王翚王翚仿赵大年水村图一轴【次等荒四】
　　素绢本着色画款云赵大年水村图下有王翚一印
　　王翚水村图一轴【次等荒五】
　　素绢本着色画款识云赵千里多作楼观水村花木萦回令观者萧然有出尘之想所谓画中诗者耶乙酉嘉平王翚题
　　王原祁仿黄公望笔意一轴【次等日一】
　　素笺本墨画款识云大痴画由淡入浓以意运气以气防神虽粗服乱头益见其妩媚也作者于行间墨里得几希之妙若以迹象求之便大相迳庭矣丁亥初秋新凉写于双藤书屋麓台祁
　　王原祁仿黄公望笔意一轴【次等日二】
　　素绢本着色画款识云大痴画华滋浑厚不为竒峭沙水容与处甚多兹取其意为作此图未知少有相合否康熙甲午中秋下浣画并题王原祁年七十有三
　　王原祁仿赵孟頫仙山楼阁图一轴【次等日三】素绢本着色画款识云康熙壬午端月仿赵松雪仙山楼阁呈马老师相老先生教正娄东王原祁
　　王原祁江山清霁图一轴【次等日四】
　　素绢本墨画款云【臣】王原祁奉
　　勅恭画
　　王原祁仿倪黄合笔一轴【次等日五】
　　素笺本墨画款云【臣】王原祁奉
　　勅恭画
　　陆防画松一轴【次等月一】
　　素绢本着色画款署云间陆
　　李坚鹌鹑一轴【次等盈一】
　　素绢本着色画款署李坚
　　高层云山水一轴【次等昃一】
　　宣德笺本着色画款识云癸亥长夏写于改虫斋菰村高层云
　　焦秉贞画池上篇图一轴【次等辰一】
　　素绢本着色画上方
　　圣祖仁皇帝御临董其昌书池上篇识云康熙己巳春偶临董其昌池上篇命钦天监五官焦秉贞取其诗中画意古人尝赞画者曰落笔成蝇曰寸人豆马曰画家四圣曰虎头三絶往往不已焦秉贞素按七政之躔度五形之逺近所以危峰叠嶂中分咫尺之万里岂止于手握双笔故书而记之幅中有康熙御笔之寳一玺
　　赫奕秋山图一轴【次等宿一】
　　素绢本着色画款云【臣】赫奕恭画右方上
　　圣祖仁皇帝御书七言絶句识云仿米下有康熙宸翰
　　保合太和二玺前有佩文斋一玺
　　赫奕仿倪黄合作一轴【次等宿二】
　　素绢本着色画款云【臣】赫奕恭画左方上
　　圣祖仁皇帝御书七言律诗识云录唐王维诗一律下有体元主人万几余暇二玺前有佩文斋一玺赫奕云山一轴【次等宿三】
　　素绢本墨画款云【臣】赫奕恭画右方上
　　圣祖仁皇帝御临米芾题画诗识云临米襄阳书题画下有体元主人万几余暇二玺前有日镜云伸一玺
　　赫奕秋山凝翠图一轴【次等宿四】
　　素绢本着色画款云【臣】赫奕恭画
　　赫奕竹梧清景图一轴【次等宿五】
　　素绢本着色画款云【臣】赫奕恭画
　　赫奕秋山晴翠图一轴【次等宿六】
　　素绢本着色画欵云【臣】赫奕恭画
　　高其佩防鱼图一轴【次等列一】
　　素笺本着色指画欵署其佩诗塘
　　皇帝青宫时题诗云琉璃几顷孤烟横修鳞数尾不辨名晴光荡漾耀金碧泳防波面依浮萍谁知潇洒濠梁兴付与一指传其生挂壁沧浪秋意髣髴当年在藻情寳亲王长春居士题下有寳亲王寳长春居士二玺前有随安堂一玺高其佩山水一轴【次等列二】
　　素绢本着色画欵署其佩
　　蒋廷锡画人参花一轴【次等张一】
　　素绢本着色画欵云【臣】蒋廷锡恭画右方上
　　圣祖仁皇帝御笔题识云热河产人参虽不及辽左枝叶皆同命翰林蒋廷锡画图因戯作七言截句记之旧传补气为神草近日庸医悮地精五叶五枝含洛数当看当用在权衡下有康熙稽古右文二玺前有惜寸阴一玺
　　蒋廷锡瑞石新花图一轴【次等张二】
　　金笺本着色画款云【臣】蒋廷锡恭画右方上
　　圣祖仁皇帝书御制七言絶句云竒蕋琼葩缀碧枝幽香独占美丰姿薫风初到窻前赏疑是仙花月下移识云咏花旧作下有康熙稽古右文二玺前有中和一玺
　　蒋廷锡瑞谷图一轴【次等张三】
　　素绢本着色画自书颂并序云
　　皇上敬
　　天勤民务农重稼雍正二年三年连举
　　耕耤大典至诚昭格天人恊和京兆奏
　　先农坛
　　帝耤嘉禾丛生四穂五穗不可胜纪有一茎九穗髙出
　　众黍之上
　　丰泽园内
　　皇上躬耕之所秔稻亦生九岐而两河三晋七穗五岐之谷连丛合陇江省奏献一根九茎之稻其穟粒多至三百余颗【臣】廷锡沗职农官覩兹种种嘉应不胜欣幸懽忭之至谨总绘瑞谷图以
　　进并献颂曰
　　圣皇御宇首重民事勤奉天时劝尽地利维春二月勅简稼器爰于青郊农坛设次馨香旣格
　　躬耕耤田犁行沃泽种布蕃鲜三推加一竟陌通阡观
　　耕终畞
　　皇心益防维
　　帝诚敬风雨时应五黍五禾各遂其性实方实苞旣美且盛三岐九穗舜田呈庆其穗如何层出猗那红绽露浥金动月波
　　御园秔稻标祥献和一茎百穟颖坚粒多
　　皇仁溥周
　　帝德广运百谷蕃昌万灵效顺欢溢两河丰盈三晋聨秀骈枝黄封奏进九茎瑞稻来自东呉同根分榦双米合稃紫芒耀彩圆实含珠神功表稔
　　帝力惠孚【臣】司教稼幸睹吉符稽首拜颂丹青献图欵云经筵讲官户部左侍郎内阁学士里行【臣】蒋廷锡前署瑞谷图颂四字
　　蒋廷锡疎林翠巘图一轴【次等张四】
　　素绢本着色画款云【臣】蒋廷锡恭画
　　戴天瑞秋山图一轴【次等寒一】
　　素绢本着色指画款云【臣】戴天瑞指头防画左方上
　　圣祖仁皇帝御书七言絶句识云仿米下有康熙宸翰
　　保合太和二玺前有佩文斋一玺
　　张问达马图一轴【防等来二】
　　素绢本着色画款云【臣】张问达恭画
　　僧超揆携琴访友图一轴【防等暑一】
　　素绢本着色画款题云蟠曲松藤覆石幢烟波汀沚似湘江天香陈陈秋风野客携琴访竹窻【臣】僧超揆
　　僧超揆画杜牧诗意一轴【防等暑二】
　　素绢本着色画上方书杜牧逺上寒山石迳斜絶句一首款云【臣】僧超揆谨写
　　闺媛周禧画石橊一轴【防等往一】
　　素绢本着色画款识云癸巳新秋江上女子周禧设
　　列朝人
　　书画合轴上等
　　明唐寅琵琶行图一轴【上等天一】
　　宣徳笺本淡着色画款署吴趋唐寅下有唐伯虎一印右方下有吴趋一印左方下有谢湖一印上幅素笺乌丝防本文徴明小楷书琵琶行款识云嘉靖二十一年壬寅秋八月五日书于玉兰堂徴明时年七十三下有徴明连印前有晤言室一印画幅髙二尺三分广一尺二寸六分书幅髙九寸三分广同
　　书画合轴防等
　　元赵孟頫酒诰图一轴【防等天一】
　　素绢本着色画上方书酒诰本文款识云至大改元八月十三日吴兴赵孟頫画并书
　　明文徴明朱竹一轴【防等地一】
　　宣徳镜光笺本研朱画上方书髙启词一首款识云右调水龙吟髙季迪先生作嘉靖十三年歳在甲午二月五日徴明因戯写朱竹遂録其上
　　国朝人
　　书画合轴上等
　　王武书画合璧一轴【上等天一】
　　素笺本分三幅上幅朱丝防行书五律二首并小序一则款云王武顿首下有梅谷一印前有竹牕一印幅髙七寸广一尺中幅着色画牡丹款题云碧玉窻棂赤玉栏三春富贵画中看沈香亭子犹堪作那得亭前供奉官小春晦日王武戯笔上钤王武私印震泽二印前有东邨草堂一印幅髙九寸三分广一尺一寸六分下幅墨画灵芝款云雪牕呵冻为阳春子博笑忘庵下有勤中一印左方下有碧梧翠竹之堂一印幅髙九寸六分广一尺一寸六分






　　石渠宝笈卷四十
<子部,艺术类,书画之属,石渠宝笈>
　　钦定四库全书
　　石渠宝笈卷四十一
　　贮
　　学诗堂
　　列朝人书画
　　画册上等
　　宋马和之画风七篇圗
　　元四大家名迹
　　明人集锦画
　　明沈周仿倪瓒笔意
　　明沈周冩景
　　明唐寅摹古
　　明文嘉诗意圗
　　明居节八景诗意圗
　　明王时敏画杜甫诗
　　画册次等
　　宋马远小品
　　元柯九思竹谱
　　明吕纪花竹冩生
　　明沈周摹古
　　明沈周仿吴鎭画
　　明陈楫云岩佳胜圗
　　明曹有光孙杖画合册
　　明人苏台古迹
　　明陈继儒梅花
　　明人便靣画
　　明董其昌便靣画
　　无名氏书画
　　画册次等
　　歴朝集锦画
　　国朝人书画
　　画册上等
　　恽夀平摹古
　　王翚山水
　　王原祁山水
　　沈宗敬山水
　　张伟冩生花卉
　　蒋廷锡画鸟谱
　　焦秉贞画歴朝贤后故事
　　画册次等
　　恽夀平冩生
　　王原祁仿古
　　沈宗敬山水
　　沈宗敬山水
　　沈宗敬山水
　　蒋廷锡临宋徽宗花卉冩生
　　蒋廷锡仿宋人笔意
　　蒋廷锡仿宋人笔意
　　蒋廷锡仿元人笔意
　　蒋廷锡花卉
　　蒋廷锡花卉
　　蒋廷锡画牡丹谱
　　蒋廷锡百种牡丹谱
　　院本夀意圗
　　朱伦瀚画诗意圗
　　张鹏翀十景诗意圗
　　强国忠山水
　　郎世寜冩生
　　列朝人书画
　　书画合册上等
　　宋髙宗书孝经马和之绘圗
　　明宣宗书画合璧
　　明陆治蔡羽书画合璧
　　书画合册次等
　　明唐寅仇英画前后逰赤壁二圗文徴明书赋明董其昌书画合璧














　　钦定四库全书
　　石渠寳笈卷四十一
　　贮
　　学诗堂
　　列朝人
　　昼册上等
　　宋马和之画邶风七篇图一册【上等天一】
　　素绢本凡七幅着色画式微旄邱泉水北门静女新台乘舟七篇款脱第四幅有张伯起氏一印边幅有梁清标印蕉林二印第六幅边幅有蕉林玉立氏图书观其大略二印又每幅有大明安国鉴定眞迹一印后副页陆师道跋云张伯起购得马和之毛诗图而亡其诗请余考定其篇余惟诗所以示劝惩画所以昭法戒故昔人好以诗篇作图如陆探微新台卫协律黍离盖与列女传孝经图同意至宋高孝二庙始尽冩三百篇令和之图冩其迹旣多故去今五百年而散落人间者徃徃不絶余尝见采蘩等数章则思陵御书犹存可随篇而命图也而伯起此卷独亡其诗亦无款印以其行笔飘逸立意高古非和之莫能作而考其意象亦有不待书而可知其篇名者其皆邶风之什耶如河上之台旣泚旣洒而国人经从其下望者动色见者抑首皆有不忍见其籧篨戚施之态而相顾腹诽者非新台乎城隅九雉而不见所爱者踟蹰搔首于其下则静女也涉危遂往乘舟泛泛而无所薄而涯端父老望而伤思之中心养养如见其状非二子乘舟其孰当之其君露次而诸臣鞠躬以谏者其黎臣之赋式微乎前高后下者旄邱也其上蔓延相及者旄邱之葛也而叔伯羣居有褎如充耳之容则旄邱之所以责卫也倚树之女有深思焉而所临者毖然之流所与谋者娈然之姬也岂非卫女之赋泉水以思归乎城闉之外树木丛蔚其背阳向隂之北门乎而羸马疲童萧然独出有仕不得志之意焉其卒篇盖北门也夫诗存而可名其图者非善之善也诗亡而可决知爲此诗之图者乃眞能图诗者也此所以爲和之也不知伯起以爲何如倘以爲然则请更定其次以从诗序长洲陆师道题又张凤翼跋云此卷盖先君子购以付不肖者也先君子精于赏鉴尝向不肖言画贵有士夫气而宋代诸名家惟和之爲独得故累叶所袭藏虽多而于此尤加珍惜焉时陆子傅先生以春官郎谢病家居方鋭意摹古一见此卷欣然携归遂爲题识如左不数年间子傅疾作藻翰大减于前于是不复有精楷今化去又数年于此矣虽非精楷亦不可得也矧宋人名笔即存什一于千百所谓尚有典型亦岂可以散帙少之哉丁丑冬杪独坐悟往斋明几净偶一展玩漫尔识之张凤翼后有苍巗子蕉林鉴定二印幅高八寸一分广一尺一寸四分对幅金粟笺本
　　御笔书七篇本诗第一幅有茹古涵今携笔流云藻二玺第二幅有意在笔先含经味道眈书是宿縁三玺第三幅有观书爲乐一玺第四幅有含英咀华会心不逺二玺第五幅有清心抒妙理微言晰纎毫二玺第六幅有读书依竹静镜清砥平二玺第七幅有乾隆御笔摛藻爲春二玺后余幅
　　御笔跋云宋马和之善画人物山水志称其笔法飘逸自成一家高孝两朝深重其画尝勅画毛诗三百篇每篇各爲一图写景设色具绘水绘声妙手而下逮列国上自朝庙凡风俗贞淫之故礼乐燕飨之仪犂然毕具尤足以备形容昭惩劝也流传数百年大半残失今入内府者有小雅三颂风齐风邶风等图而邶风原本十九篇所存者仅七篇耳其余或燬于兵燹或散佚人间惜不复覩全璧之合然吉光片羽古人是重即今秘苑所藏亦足仿佛大槩矣予以几暇偶阅是图爰取式微旄邱泉水北门静女新台乘舟七篇分写每页用相比偶岂特赏其藻绘之佳亦以见名人笔墨具有深意云耳乾隆甲子仲冬之月八日御识下有乾隆宸翰几暇临池清心抒妙理三玺
　　元四大家名迹一册【上等地一】
　　素笺本凡四幅第一幅黄公望着色画小年庵图前署小年庵图四字欵识云大痴学人爲复阳隐者作后有公望黄子乆氏二印又后有题句云一峯老痴高且逸结屋虞山称絶笔复阳学者悬此图正是一日是两日后署竹西老人幅前有三江吴克符氏二印又二印不可识幅后有文徴明印一印幅高二尺广一尺四分第二幅吴鎭墨画山水款云梅道人戏墨上钤嘉兴吴鎭仲圭书画记一印前俞和识云吴仲圭山水得董巨正脉此图笔墨淋漓气韵生动宜顾仲瑛亟赏之也紫芝生幅前有天籁阁子京父印墨林山人希鲁诸印又二印残蚀存潭字敬字可辨幅后有平生眞赏项子京家珍藏二印又半印二不可识幅高一尺六寸六分广一尺三分第三幅倪瓒墨画树石款题云逸笔纵横意到成烧香弄翰了余生前竹树依苔石寒雨萧萧得晓晴瓒幅高一尺四寸九分广九寸六分第四幅王着色画云岫篆书署春云出谷四字款云王画幅前有常郡周氏一印幅高一尺四寸二分广八寸八分对幅金粟笺本
　　御笔题句第一幅题云千山叶落山容出吟秋万窍翏翏疾萧斋搆处面羣峯揷架图书三万帙只此虚无守谷神坐来一日似两日问谁多事泄山灵黄氏大痴走健笔御题下有惟精惟一乾隆宸翰二玺第二幅题云溪村待渡无轻舟略彴支波尝入脚寒烟漠漠野塘秋似有行人隔丛薄渔儿一櫂破沧浪短笛无腔随意乐纷纷名利付青云爱此萧闲兴所托御题下有翌太和烟云舒卷二玺第三幅题云枯枝疎叶披风霜飒然特立苔石旁下无幽人相徜徉上无繁葩弄芬芳倪迂妙笔劲且苍绳墨不中庸何妨千年尺素含幽光不教金碧夸李唐御题下有所寳惟贤乾隆御笔二玺第四幅题云春气蒙蒙湿林麓蒸爲灵云满春谷板桥杖防者何人芙蓉爲巾薜荔服悠然独往不独归那爱世间荣与辱我亦无心如此图长日卧游犹不足御题下有修辞立诚潄芳润二玺
　　明人集锦画一册【上等元一】
　　凡十幅第一幅素笺本王绂墨画竹石欵题云古石巑岏碧藓生数竿疎翠雨初晴轩不必多栽植才有此君风便清绂下有孟端一印幅前有杨勉私印一印后有檇李李氏鹤梦轩珍藏记一印左方曾棨题云龙山道士笔如椽解写筼筜古石边仿佛渭川春雨外几竿寒玉翠娟娟庐陵曾棨书幅高八寸五分广七寸三分第二幅素笺本姚绶着色山水款识云成化辛卯九月公绶画时在丹邱小蓬台之七十二峰高处下有公绶一印又下有南峰高处一印幅高八寸八分广一尺二分第三幅素绢本墨画人物款署南山下有梦阳一印左方姚绶题云江头绿柳飞黄鸟绿柳中间江路依依绕江水茫茫天影倒镜光里面闲鸥小我住江乡犹未老鸥喜忘机黄鸟又啼春晓酒债诗逋难得了此外青山情右词蝶恋花丹邱两鹤主者戏塡幅高七寸广六七第四幅素笺本着色画人物款署庄瑾下有庄瑾半印幅高八寸五分广一尺三寸第五幅素绢本文徴明着色山水有徴明一印左方自题云西风吹雨弄檐声灯火寥寥梦未成剪取素绡临瘦影小牕留得岁寒情徴明下有文徴明印徴仲二印幅高六寸七分广五寸五分第六幅素绢本仇英着色画人物款云仇英实甫制下有仇实甫氏一印幅前有十洲一印左方文谦光题云酒阑客散小堂空旋卷疎帘受晩风坐乆忽惊凉影动一痕新月在梧桐文谦光幅高一尺广六寸五分第七幅素笺本林良着色画竹鹊款署林良下有以善图书一印左方文宠光题云十亩园亭竹半分玲珑月影上苔纹闭门莫道无知己尽日相看有此君八十一翁文宠光又文柟题云渭川急雨暗秋空无限琅玕淡墨中剑甲枞枞军十万欲将貔虎战秋风文柟题幅高八寸三分广七寸六分第八幅素笺本杜堇着色画人物款署柽居杜堇幅高八寸五分广一尺一寸第九幅素笺本陆治墨画花卉款识云甲子仲春包山陆治下有陆叔平氏一印幅高九寸五分广一尺二寸三分第十幅素笺本陈淳着色牡丹幅后有复父氏一印前有大姚一印左方自题云粉黛三千丽朝云十二峯如何洛阳陌化作梵王宫道复下有白阳山人陈氏道复二印幅高八寸广八寸三分前副页有徴明隶书适兴二大字款署徴明
　　明沈周仿倪瓒笔意一册【上等黄一】
　　素笺本墨画凡八幅第一幅款题云山木半落叶西风方满林无人到此地野意自萧森沈周下有石田一印幅后又沈启南一印第二幅款题云看云疑是青山动云自忙时山自闲我看云山亦忘我归来洗砚写云山沈周下有石田一印幅前又启南半印第三幅款题云疎篁古木都成老石磵莓苔亦有花排闷不须千日酒聊将小笔画龙蛇沈周下有石田一印幅后又沈启南一印第四幅款题云竹影疎隂清彻骨和风晴日淡宜人人能消受天分付便是羲皇之上民沈周下有石田一印幅前又沈启南一印幅后有史铁厓珍藏书画子孙永寳二印第五幅款题云兀坐溪头无个事清波厯厯见须眉防吟尽自送落日幽况满怀人不知沈周下有石田一印幅前又沈启南一印又史铁厓珍藏书画子孙永寳二印第六幅款题云赤城霞暖神芝秀洞里桃花不记春何事却将山水脚钟陵市上踏红尘沈周下有石田一印幅后又沈启南一印又史铁厓珍藏书画子孙永寳二印第七幅款题云【缺】馆清虚五月秋疎帘珍簟看瀛洲前种得青桐树时有凤凰栖上头沈周下有石田一印幅后又沈启南一印又史铁厓珍藏书画子孙永宝二印第八幅款题云宜远亭前春可怜数峰依约乱流边若爲倚剑崆峒外囘望齐山九防烟沈周下有石田一印幅后又沈启南一印又董其昌跋云沈启南画以学元季四大家者爲佳絶就中学倪高士尤擅出蓝之能此八幅皆作倪迂笔意【缺】冯侍御家【缺】眞迹可宝也董其昌下有史铁厓珍藏书画子孙永宝二印前副页其昌又识云王元美评沈启南画谓于诸体无不擅塲独倪云林觉笔力太过此非笃论云林早岁师董源乃黄子乆爲之导观其称大痴老师知传受有自特具幽澹萧洒以苒弱爲絶俗是画外别传耳启南助以笔力正是善学柳下惠国朝仿倪元鎭者一人而已因题八册及之董其昌幅高一尺一寸四分广二尺
　　明沈周冩景一册【上等黄二】
　　素笺本墨画凡十幅第一幅款题云叠崦重溪细路分雨余厯乱鹿成羣藤枝管领佳山水行有飞花从有云沈周下有启南一印第二幅款题云先路不须双白鹤扶衰还要紫藤条天光松影溪如镜照个诗翁过野桥沈周下一印同前第三幅款题云满地纶竿处处縁两人同业不同船江风江浪无慿准相并相依是偶然沈周下有石田一印第四幅款题云竹密山斋冷荷开水殿香沈周下一印同前第五幅款题云白石齿齿清泉汨汨临流兀坐已消长日沈周下有启南一印第六幅款题云我爱碧江净轻舟防破秋西风梢鬓脚直得不梳头沈周下有白石翁启南二印第七幅款题云重林高下树青红籹防人家似画中秋色满村藏不住隔溪分出一枝枫沈周上钤白石翁一印第八幅款题云山径萧萧落木秋【字衍】疎小桥流水限林庐秋风黄叶无人迹鸡犬不闻惟读书沈周下一印同前第九幅款题云秋水牵沙落寒藤抱树疎沈周下有石田一印第十幅款题云一白千山合清光照胆寒小桥沽酒少步步玉痕干沈周下有白石翁一印幅后自跋云右画册凡数翻山水树石溪亭仙馆月露风云各自爲状其间描写逺背古人谓爲得意则吾岂敢然观者或有取焉当寘我于牝牡骊黄之外可也治庚戌夏六月避暑有竹庄适性甫过访日夕相对写以赠之石田老人沈周识下有沈启南氏白石翁二印前有有竹庄一印幅高一尺五分广一尺八寸四分
　　明唐寅摹古一册【上等宇一】
　　素笺本凡十幅每幅有唐寅私印一印第一幅着色画幅前有王镛之印一印又一印漫漶不可识第二幅着色画幅前有王镛之印仲和父二印第三幅着色画幅前有王镛之印一印又一印漫漶不可识第四幅墨画幅后有王镛联印第五幅墨画幅后有王镛仲和氏二印第六幅着色画幅后有王镛之印师古生二印第七幅着色画幅前有王镛联印第八幅墨画幅前有王镛之印师古生二印第九幅着色画幅前有王镛之印仲和氏二印第十幅着色画款识云余性嗜古人名画而不能多藏闻吴江史氏储蓄甚富因与德走阅数日因尽发其帐中之秘归而不忘暇日辄忆所记图爲一册共得一十余帧不知古人胜我我胜前人因以贻德使其评一胜负德反谓青于蓝者大半殆爱我而誉我也正德庚午四月二十五日唐寅识后有南京解元唐寅图书二印前有吴趋一印幅后有古癖生王镛之印仲和父三印前副页有隶书硕彦遗眞四大字幅高九寸三分广一尺七寸二分
　　明文嘉诗意图一册【上等宙一】
　　素笺本凡十三幅第七幅第十一幅墨画余俱着色画第一幅书今日闲牕聊防染欲从画里笑方壶句款署文嘉下有文嘉文休承氏二印第二幅书白沙翠竹江村暮相送柴门月色新句款署文嘉下二印同前第三幅书明世不须经济手江干闲却钓鱼翁句款署文嘉下二印同前第四幅书闭户著书多岁月种松皆作老龙鳞句款署文嘉　有肇锡余以嘉名一印第五幅书松牕试笔端溪滑石鼎烹云顾渚香句款署文嘉下有文嘉文休承氏二印第六幅书濯足万里流句款署文嘉下有文嘉印肇锡余以嘉名二印第七幅书緑树隂浓啼鸟寂落花芳草自沧洲句款署文嘉下有文嘉文休承氏二印第八幅书长日看云还植杖肯教稂莠混嘉禾句款署文嘉下有文嘉一印第九幅书班荆对谈久不厌鹧鸪啼句款署文嘉下有文嘉印文休承氏二印第十幅书借君此地安渔艇着我秋江听雨眠句款署文嘉下二印同前第十一幅书清风不见云林子筠石苍苍翳逺洲句款署文嘉下二印同前第十二幅书莫道年来官独冷风前触目总琳琅句款署文嘉下有文水道人一印第十三幅书何人得似萧闲子脩竹黄花老岁华句款署文嘉下一印同前又草堂市隐陆子渊氏二印幅高一尺广一尺六寸八分
　　明居节八景诗意图一册【上等洪一】
　　素笺本着色画凡八幅末幅款识云癸未秋八月旣望爲沿山先生写此八景吴门居秉中下有敬父居秉中二印每幅隶书标题下俱有居秉中一印后别幅书题句第一幅署春江罢钓四字后幅诗云水边杨柳緑含溪上桃花红欲然不爲得鱼闲自适钓丝轻飏晩风前欵署文肇祉下有文基圣氏肇祉私印二印第二幅署春山晚霁四字后幅诗云江上春山翠画眉霏微香雨晩晴时衔泥紫燕飞飞处惹断游空百丈丝款署居节下有居节印士贞父二印第三幅署谿山草阁四字后幅诗云青山围合水湾环对语溪亭五月寒啸咏定知忘世者一川晴色共慿栏款署文肇祉下有文基圣氏肇祉私印二印第四幅署松壑云泉四字后幅诗云一望云晴秋满空松霏泉雨翠蒙蒙幽人拄杖过桥去不信身行图画中款署居节下有居节印士贞父二印第五幅署秋江晓雨四字后幅诗云雨满寒江水乱流芦花枫叶作深秋鲈鱼网得不归去换酒桥西系小舟款署居节下二印同前第六幅署絶壁飞泉四字后幅诗云断苇萧萧水弄纹飞泉百道隔溪分临流知有仙源在红叶青山锁白云款署文肇祉下有小蓬壶肇祉私印二印第七幅署寒林落照四字后幅诗云萧飒寒林落叶深青山斜日半溪隂两翁对坐无机事闲听松风寄短吟款署居节下有居节印士贞父二印第八幅署山村积雪四字后幅诗云云沍千山积雪高寂寥墟落带江皋不须防蹇寻诗去一路寒光堕褐袍款署居节下二印同前前副页居节隶书卧游湖海四大字款署居节幅高一尺三分广同
　　明王时敏画杜甫诗意一册【上等荒一】
　　宣德镜光笺本凡十二幅每幅隶书杜诗二句末幅款识云乙巳腊月写少陵诗意十二帧似旭咸贤甥时年七十有四时敏第一幅着色画署蓝水远从千涧落玉山高并两峯寒句后有王时敏一印第二幅着色画署白沙翠竹江村暮相送柴门月色新句后有逊之一印第三幅着色画署花径不曾縁客扫柴门今始爲君开句后有烟客一印第四幅墨画署絶壁过云开锦绣疎松隔水奏笙簧句后一印同前第五幅着色画署含风翠壁孤烟细背日丹枫万木稠句后一印同前第六幅墨画署无边落木萧萧下不尽长江滚滚来句下有逊之一印第七幅着色画署孤城返照红将敛近市浮烟翠且重句后有时敏一印第八幅墨画署百年地僻柴门逈五月江深草阁寒句后有烟客一印第九幅墨画署请看石上藤萝月已映洲前芦荻花句后有时敏一印第十幅着色画署石出倒听枫叶下橹摇背指菊花开句后有烟客一印第十一幅着色画署楚江巫峡半云雨清簟疎帘看奕棋句后一印同前第十二幅着色画署涧道余寒厯冰雪石门斜日到林邱句前有眞寄一印后款下有王时敏一印又每幅俱有吴记印一后副页又自跋云少陵诗体宏众妙意匠经营高出万层其奥博沉雄眞有掣鲸鱼探凤髓之力故宜标准百代冠古絶今余每读七律见其所冩景物瓌丽高寒厯厯在眼恍若身游其间辄思寄兴盘礴适旭咸甥以巨册属画寒偶暇遂拈景联佳句防染成图顾以肺肠枯涸俗赖塡塞于作者意惬飞动之致略未得其毫末诗中字字有画而画中笔笔无诗漫借强题钝置浣花翁不少慙愧慙愧西庐老人王时敏题下有王时敏印西田遗老二印前有偶谐一印幅高一尺二寸一分广八寸
　　画册次等
　　宋马远小品一册【次等天一】
　　素绢本着色画凡四幅第一幅观梅诗思第二幅溪桥雨意第三幅水鸟第四幅花卉第一幅欵署马远左副页有王达题句一
　　元柯九思竹谱一册【次等地一】
　　素笺本凡二十幅墨画无款姓名见跋中第一幅署晴叶破墨法五字下注云此法极难非积学之久不能也第二幅署风叶二字第三幅雨叶第四幅茂叶第五幅老叶第六幅棘条第七幅枯梢第八幅倚木第九幅鞭梢第十幅穿林第十一幅雨枝第十二幅风株第十三幅署雨叶破墨四字下注云与前説同第十四幅署嫩枝二字下注云凡踢枝当用行书法爲之古人之能事者惟文苏二公北方王子端得其法今代高彦敬王澹游赵子昻其庶几前辈已矣独走也解其趣耳第十五幅署老树二字第十六幅老枝第十七幅署叶繁二字第十八幅署嫩叶新叶四字第十九幅署风叶破墨四字第二十幅自识云坡脚四様随意着竹木后副页有刘董其昌二跋
　　明吕纪花竹写生一册【次等元一】
　　素绢本竹树花鸟各景凡三十幅第二十三幅至二十七幅又第二十九幅第三十幅墨画余俱着色画每幅欵署吕纪
　　明沈周摹古一册【次等黄一】
　　素笺本着色画凡二十幅第一幅左副页欵题云落落烟霞逈萦回小隐佳橙金缀前槛桂玉洒空阶望断排云雁探穷灌果涯风霜正肃淡苹蓼慰幽怀同苏安道赏桂匏庵斋中因次安道韵并缀以图周第二幅左副页欵题云远秀目已周复骋登高足青山不嫌人所取随我欲巍巍古仙坛寂寂奠林麓灌木交云霞灵颷散清馥崇台转磴道攀縁把傍竹同行玉堂彦高咏应虚谷逍遥东山风已屏歌管俗申纸惊连章谬图仍附轴聊以志倾赏流传亦何卜曩岁追从匏翁登梁昭明读书台今犹不忘缅想成咏复系以图沈周第三幅款云仿李营邱笔沈周第四幅无款有白石翁一印第五幅左副页款题云星河垂地夜阑坐久幽怀百事关畏老欲逃如镜里思君每自望云间一亭多竹还妨月二水宜家又欠山世事茫茫谁是足只除心迹且高闲有竹庄坐月有怀匏庵少宰并系以图沈周第六幅款云仿痴翁笔意石田老人第七幅款云乐耕图仿戴嵩笔左副页又自题云我亩芜且瘠我陇硗不平发岁奋乃功东作觊西成搰搰低白头秉耒日经营税佣及时毕辛苦勤王程但余秫一斛酒熟欢已盈醉饮发田歌不复忌高声愿随天风吹吹达九重城刘璋启此调千载遗令名观戴嵩耕田图慨然有感遂赋此篇并仿其画沈周第八幅左副页款题云乱泉飞下翠屛中似共眞珠巧缀同一片长垂今与古半天遥听水兼风虽无舒卷随人意自有潺湲济物功每向暑天来往见疑将仙子隔帘栊秋山观瀑图仿黄鹤山樵有竹庄主人第九幅左副页款题云当昼耘水田农夫亦良苦赤日背欲裂白汗洒如雨匍匐行水中泥淖及腰膂新苗抽利剑肤割何痛楚夫耕妇当馌奔走正亭午无时暂休息不得避炎暑谁怜万民食粒粒非易取愿陈知稼穑无逸传自古长洲沈周画并书第十幅左副页款题云野迳清幽处门惟一水溶树深留去鸟山寂懒忙蜂野度人稀到循溪客偶逢柴扉常不闭每倩白云封石田老人第十一幅款识云摹古人画以不落蹊迳爲妙宋人格法极古但拘拘设色未免失雅至于摹临何妨少有增损石翁第十二幅款云仿范寛笔意第十三幅款识云郭熈笔法苍古秀润当时画院中无有出其右者余曾获藏两幅一以贻李西涯先生一以自娱此册乃从李本所摹颇得其似沈周第十四幅左副页款题云一柱巍巍万象超切台接斗见岧嶤命惟説用金爲砺天许姚擎玉作标森列枫宸均湛露夤缘野竹上青霄文章变化成何用更倚云霞看写描拙作小图奉寄匏庵少宰而期祝之意在矣沈周第十五幅无款有石田一印第十六幅左副页款题云乍认东庄路不眞有桥通市却无隣山穷借看堂中画花尽来寻竹主人烂漫牋麻发新兴留连樱笋送残春与君再见当经岁分付龙缓缓巡过刘邦彦竹梧别墅相与茗战竟日归作二图一寄邦彦一存中笥以爲他日胜缘之忆周第十七幅自识云兹册法在北苑子久之间而傅染全法赵荣禄第十八幅左副页款题云浮云接地日无光足力疲蹇道路长都是小儿能疾走这塲风雨却谁当九月十日同韩克瞻从郡城归有竹庄途中遇雨因作是图并仿巨然笔法周第十九幅款云岳阳大观沈周第二十幅款识云成化辛卯长夏挥汗爲作雪图沈周左副页又题识云六月添衣唤童子自画雪图茆屋里玉花出笔飞上树惨淡隂山无乃是老夫放笔还自笑顚倒炎凉聊戏尔门前有客来借看满眼黄尘汗如雨客秋话别匏庵先生于金昌酒酣情剧不能作一诗一图爲赆倐忽一载濶悰如渴暇日漫成小帧二十册其间或追忆昔游或对景写怀积有时日方能成帙远寄都门或可博一粲也长洲沈周前副页有李东阳行书石翁摹古四大字后副页有吴寛跋一
　　明沈周仿吴鎭画一册【次等黄二】
　　洒金笺本墨画末幅款署沈周后副页自跋云右仿梅道人画册若干幅山水树石风亭谿馆各自爲状其间摹写远背古人谓爲得意则吾岂敢然观者或有取焉是亦老朽之幸也此册始于治辛亥之春终于壬子之夏非诧其爲之不易而自家兴味亦自不多得耳沈周后有吴寛文徴明二跋前副页有王糓祥隶书石翁墨妙四大字册计十副
　　明陈楫云岩佳胜图一册【次等宇一】
　　素笺本分段画虎邱胜迹凡十八幅第十幅第十二幅墨画余俱着色画每幅自书标题第一幅憨憨泉款题云偶来秋寺中逢僧暮山里借问憨憨泉其如八功水陈楫左副页有王叔承朱朝贞题句二第二幅试剑石欵题云客来秋叶寺山傍野僧门径有秦时石青苔裂剑痕左副页有王叔承陈冠题句二第三幅千人石款题云台前一片石听法坐千人花落无人扫莓苔春复春莱山左副页有王叔承朱朝贞题句二第四幅养鹤涧欵题云道士餐霞人形神寄寥廓凿涧引流泉开笼舞双鹤左副页有王叔承朱朝贞王世贞诸题句第五幅剑池款题云宝剑沉寒潭光芒射牛斗风雨忽西来夜半蛟龙吼左副页有王叔承王世贞题句二又题句一未署名第六幅辘轳井左副页款题云层崖驾石梁青天坠星影断续辘轳声谁汲鸳鸯井前有王叔承题句一后有朱朝贞题句一第七幅可月亭款题云夜深山寂寥亭空海云净满地碧梧隂中天月如镜楫左副页有王叔承朱朝贞题句二第八幅生公台款题云空台倚碧山羣石列如座片片落花飞时时啼鸟过陈楫左副页有王叔承朱朝贞题句二第九幅防头石款题云生公説法时天花雨空碧落莫秋山中犹存防头石陈楫左副页有王叔承陈冠朱朝贞诸题句第十幅白莲池款题云池水秋来净荷花雨后新可怜波上影不染色中尘楫左副页有王叔承王世贞题句二第十一幅翻经台款题云竹深余晚照山静隔尘樊白马西来字闲将石上翻莱山楫左副页有王叔承朱朝贞题句二第十二幅陆羽泉款题云春茗云中碧寒泉石上青借眠山寺榻疎雨着茶经莱山陈楫写左副页有王叔承朱朝贞王世贞诸题句第十三幅琴台款题云荒庭四壁苔径僻无行迹何年短簿祠下有横琴石陈楫左副页有王叔承朱朝贞题句二第十四幅铁花岩款题云絶壁青如铁岩花绣紫苔夕阳松影下僧舍石边开莱山人楫左副页有王叔承朱朝贞题句二第十五幅梅花楼款题云山接支硎近楼当岞斜月明春酒熟留客醉梅花莱山左副页有王叔承朱朝贞题句二第十六幅繇余款题云错落一古松如龙乱飞去深草没高陵繇余藏骨处莱山左副页有王叔承朱朝贞题句二第十七幅千顷云款题云青山吐白云倐忽数千顷恍踏香罏巓寒生葛衣冷莱山楫左副页有王叔承朱朝贞题句二第十八幅眞娘墓款题云春草摇罗带梨花澹玉顔芳魂应不散尝在月中还楫左副页有王叔承题句一又王锡爵跋一前副页文嘉着色画虎邱全图款识云隆庆戊辰夏日五峰文伯仁写又前副页王问书云岩佳胜四大字
　　明曹有光孙枤画合册【次等宙一】
　　金笺本花卉凡十六幅第三幅第十一幅第十四幅墨画余俱着色画第一幅款题云霜落吴天叶子红是春总亦色香浓秋塍野态饶看处一幅秦川锦様中长洲曹有光第二幅款云五柳主人曹有光写第三幅款识云辛卯小春写于五柳阁西冷畸士曹有光第四幅款题云大块眞文章裁成洛阳锦天工不易求散与诗人郢有光第五幅款识云辛卯十月之望写得高棚络纬送秋声之句西冷畸士曹有光第六幅款识云西冷畸士曹有光写可阁第
　　西冷曹有光写第八幅款识云庚寅冬月漫士孙枤画第九幅款识云辛卯夏五月漫士孙枤画第十幅款云漫士孙枤作陶斋第十一幅款云漫士孙枤画于香梦窝第十二幅款云漫士孙枤画于浪阁第十三幅款云漫士孙枤画第十四幅款识云辛卯二月漫士孙枤画第十五幅款识云庚寅秋月漫士孙枤画第十六幅款识云漫士孙枤画于借秋轩
　　明人苏台古迹一册【次等洪一】
　　素绢本着色画凡十幅每幅自书标题第一幅盘螭春霁款署张宏第二幅石林飞瀑款识云崇祯二年夏至陈祼第三幅天池款识云丁丑小春吴令第四幅灵巗款署吴令第五幅溪亭秋爽款识云己巳夏陈祼第六幅石湖烟雨款署盛茂第七幅虎山秋月款识云丁丑清和写于竹深处袁尚统第八幅胥江晩渡款识云己卯春日葛旭第九幅盘螭春色款署盛茂第十幅支硎春色款识云丁丑夏冩于竹深处袁尚统
　　明陈继儒梅一册【次等荒一】
　　洒金笺本墨画凡八幅左方别幅书题识第一幅云一只瘦鹤舞千行瑞雪飞眉公冩于緑牕下第二幅云香中别有韵清极不知寒咏梅者惟此诗爲第一眉公第三幅书香雪二字第四幅云以晴香榜梅花不如以清浅题之眉道人第五幅云月照梅花影落上宛似此图试爲冩之眉公第六幅书暗香二字后记云眉道人于顽仙庐戏写第七幅云玉鳞寂寂飞斜月素手亭亭对夕阳此李颀诗也王吏部园中有亭亭亭陈继儒第八幅云翠羽月中呌玉鳞风外斜眉道人
　　明人便面画一册【次等日一】
　　金笺本凡十二幅第一幅墨画竹石款识云甲申秋日长干广礼前董良史题云修篁古木倚盘陀四序霑濡雨露多昨夜秋空清若洗凤凰和月占高柯董良史第二幅着色花卉无款有陈道复氏一印第三幅墨画菊石款署徴明第四幅着色山水款题云静里能令五蕴一方浮白满虚堂寻常亦有流云过不碍长空万里光陆治第五幅着色画云龙款识云丙午夏日包山陆治冩风云际会图第六幅着色画花鸟款识云己巳清和冩唐志尹第七幅墨竹款识云新安詹景凤画上少嘉先生教之第八幅着色花卉款识云秋日冩克第九幅墨画山水款识云丙辰秋日冩吴郡沈昭第十幅着色画小寒林款识云甲寅冬日冩似茇于词丈良楚第十一幅墨竹款识云戊寅春日爲台衡词丈山隂沈嵚第十二幅墨画十八罗汉每像各书偈一首凡十八首后署高人渡海图五字款云丁云鹏冩
　　明董其昌便面画一册【次等月一】
　　山水凡十幅第二幅至第五幅素笺本余俱金笺本第一幅着色画余俱墨画第一幅自题云云开见山高木落知风劲亭下不逢人夕阳澹秋影后署旧题画一絶又题云青山一抹檐外红叶几堆砌边检西竺楞伽字读南华秋水篇后署又题画一絶爲孟博重书其昌又款识云壬辰四月四日吕梁道中仿嬾瓒笔意第二幅款识云乙丑四月七日画于宝应舟次宰第三幅款题云远树暖芊芊生烟纷漠漠不对芳樽酒还望青山郭宰画第四幅欵识云以宋元人笔叅合爲之癸西仲夏宰第五幅款识云乙亥九月海上得赵子昻画盘谷图学米元章笔法为光四丈临宰第六幅款识云宰冩于龙潭抱珠楼第七幅款署其昌第八幅款识云宰仿元人笔意后又识云冩此辄念大痴富春图宰第九幅款识云壬寅首春宰冩爲复阳老亲家第十幅款署宰画
　　无名氏
　　画册次等
　　歴朝集锦画一册【次等天一】
　　素绢本凡十幅第九幅第十幅墨画余俱着色画第一幅花篮第二幅花鸟第三幅菜第四幅茶花第五幅画蠏第六幅第七幅鹦粟花第八幅蜻蜓野卉第九幅松鼠第十幅枯木寒鸦
　　国朝人
　　画册上等
　　恽寿平摹古一册【上等天一】
　　宣德笺本凡十二幅第一幅墨画自识云惠老江南春意下有正叔一印第二幅淡着色画自识云仿洪谷子下有东园一印前右方又自题云墨花零落砚池秋却笑卢敖汗漫游半壁自能容五岳不从九防辨齐州云林子自题狮子林图谓深得荆关遗意非王辈所能梦见以云林学荆闗犹高自位寘尔尔余岂能望后尘哉因模荆关偶志东园客下有寿平正叔二印前有墨花一印第三幅着色画自识云赵大年烟溪渔艇下有正叔东园二印第四幅墨画自识云徐幼文溪山无尽图意下有寿平一印前右方又自题云白鹤秋空梦未归博山香气作云衣停琴坐看风江晩一缕残霞傍鸟飞青灯夜雪金池层冰煨榾柮罏坐吟得句戏题数字欲使赏音知东园狂兴未肯竟让古人也戊申冬十一月望后一日记下有一名寿平正叔二印第五幅着色画自识云赵松雪竹堂高隐下有寿平正叔二印第六幅淡着色画自识云董北苑有此法下有正叔寿平二印后左方又自题云笑掷仙人緑玉杖囊中风雨呼千嶂诗句常随空翠来山灵夜语溪藤上无王宰十日五日之竒乏萧公咫尺万里之势辄欲刻画云烟变乱巗壑防我山灵久矣将呼豪生一洗之下有寿平园客二印第七幅墨画自识云仿巨然下有正叔寿平二印第八幅淡着色画款识云毘陵半园唐氏所藏王叔明夏山图眞人间第一墨寳也余曾借橅每作小景辄用其法犹不失山樵风度也寿平记下有寿平正叔二印第九幅墨画自识云师子久天池石壁下二印同前第十幅墨画自识云梅花庵主画法下有东园一印第十一幅淡着色画自识云似禹玉下有寿平正叔二印后左方又自题云隔篠上菌阁人影乱葱蒨楼雉眺已穷苹烟表吴甸隣杵停高舂桕叶防江电天隙去鸟微青浮远山见桂枝滞南国若华每西眷素丝纷在握玉佩待谁荐白云来空襟吟诗一舒卷旧作山馆诗因学夏禹玉秋巗溪阁戏録与知者发笑下有恽格正叔二印前有墨花一印第十二幅淡着色画款识云潇湘水云图用曹云西意寿平戊申十一月在虎林高云阁画下有园客一名寿平二印幅高八寸四分广一尺三寸
　　王翚山水一册【上等地一】
　　宣德笺本墨画末幅款识云辛巳九月拟古十二幅于来青阁耕烟外史王翚下有王翚石谷二印又不二法一印首幅有王翚石谷二印又耕烟散人一印余每幅有王翚石谷二印册计十二幅幅高七寸三分广五寸三分
　　王元祁山水一册【上等元一】
　　素绢本着色画凡八幅每幅款署【臣】王原祁恭画下俱有【臣】原祁印一幅高一尺五分广八寸七分
　　沈宗敬山水一册【上等黄一】
　　宣德笺本墨画末幅款识云恭仿元人笔意共一十幅【臣】沈宗敬每幅俱有【臣】沈宗敬联印册计十幅幅高一尺二寸九分广一尺
　　张伟冩生花卉一册【上等宇一】
　　素绢本凡二十四幅俱着色画第一幅山茶款署张伟下有张伟之印一印第二幅梨花款题云原非玉树旧歌声帘卷东风永夜情偏是月中容易见石阑西畔最分明鸥亭钓客下有张伟印子佳氏二印前有鸥亭一印第三幅桃花款题云一片红霞远世尘仙山能作四时春珠衣斜倚东风立知是千花洞口人鸥亭张伟下有伟印张子佳二印第四幅郁李花款署张伟下有张伟之印一印第五幅牡丹自识云北宋徐崇嗣创没骨华图一变勾勒之法尽态极妍黄荃父子皆爲俛首下有伟印张子佳二印第六幅杜鹃款署张伟下有张伟之印一印第七幅藤花题紫云珠帐四字下注云春暮于阳山园池观十丈藤花得此意鸥亭伟下有张伟子佳二印第八幅月季款识云百倍馨香胜玉蕋一生顔色笑西施拟宋人法毘陵张伟下有张伟印子佳氏二印第九幅樱桃款题云百果相嘲事有无嘉名曾借丽人呼赋成不屑黄金买笔底能倾照乘珠下有伟印张子佳二印第十幅鸎粟自识云稍变刻画之迹畧备黄荃鲜丽一种下有张伟子佳二印第十一幅石竹蛱蜨自识云仿白石翁张伟下有伟印一印第十二幅萱花款署张伟下有张伟之印一印第十三幅金凤花自识云金凤花自宋元以来都无画本流传余爱其名因爲制图畱照张伟下有张伟子佳二印第十四幅凌霄款题云流黄溪女机云锦天孙织铜盘金茎露仙人犹可卽深知干云心眞有抟风力上枝盘拏势莫攀花房尽染朝霞色张伟后有伟印张子佳二印前有鸥亭一印第十五幅蜀葵款署张伟下有伟印一印第十六幅荳花脊鸰自识云临六如居士张伟下有张伟一印第十七幅秋海棠款署张伟下有伟印一印第十八幅菊花款题云品爱柴桑处士家霜苔把酒问寒华秋闲却凌云笔自冩东篱五色霞鸥亭散人张伟下有张伟印子佳氏二印第十九幅佛手柑自识云云阳好事家所藏赵昌纨扇本有蔡君谟细书题识眞绘林珍品因用没骨法拓爲此图张伟下有张伟子佳二印第二十幅竹石山鸡自识云宋人有此图清妍简远尽致旧传爲赵昌渲淡虚灵无粉墨痕最难摸仿伟下有张伟印子佳氏二印前有鸥亭一印第二十一幅鱼藻自识云琳池鱼藻图临元人刘寀本鸥亭张伟后有张伟子佳氏二印第二十二幅蜡梅罗汉松款题云雪山僧定处鼻观妙香闻张伟下有伟印张子佳二印第二十三幅水仙自识云羣眞图临赵子固下二印同前第二十四幅天竹款识云毘陵张伟拟宋人赋色下二印同前幅高一尺二寸六分广一尺九分
　　蒋廷锡画鸟谱十二册【上等宙一】
　　素绢本着色画毎册凢三十幅左方别幅书谱文每册末幅款云【臣】蒋廷锡恭画下有【臣】廷锡朝朝染翰二印共计三百六十幅幅高一尺七分广一尺二寸九分
　　焦秉贞画歴朝贤后故事一册【上等洪一】
　　素绢本着色画凢十二幅每幅楷书标目并节録本事一则第一幅孝事周姜第二幅葛覃亲采第三幅麟趾贻休第四幅躬亲蚕织第五幅身衣练服第六服约束外家第七幅戒饬宗族第八幅教训诸王第九幅含饴弄孙第十幅禁苑种糓第十一幅女中尧舜第十二幅亲掖銮舆末幅款云【臣】焦秉贞恭画下有【臣】焦秉贞敬慎二印幅高九寸七分广一尺一寸六分
　　画册次等
　　恽寿平冩生一册【次等天一】
　　素笺本着色画凢十幅第一幅菘菜自识云不可使士大夫一日不知此味黄涪翁语第二幅枇杷青梅杨梅三种自识云晋滕昌祐常于所居多种竹石菊以资画趣析枝花果并拟诸生余亦将灌花南田玩乐苔草抽毫研色以吟春风信造化在我矣南田客寿平记第三幅竹笋款题云拔山知雨力削玉破云根昔人有龙孙图因仿为之第四幅莲房藕二种款题云记得西湖秋月里劈莲曾染指头香第五幅萝菔款题云拔出金城玉酥凝带土膏第六幅葡萄石榴款题云看他开口处谈笑落珠玑南田前书旧句云雪渊昨夜珠脱罔象多年求不得有人摸索到西湖离了昆仑依旧黑下注云昔人题温日观葡萄语第七幅佛手柑朱橘二种款题云南海带露枝洞庭含霜颗苕华阁二妙图寿平第八幅豆荚茄实二种自识云姜道隐喜作蔬果欲领其幽趣以陶泳天倪此可与知者道也第九幅银杏栗房二种第十幅芋魁百合二种款题云还忆山堂夜卧迟寒灯呼友坐吟诗地炉松火同煨
　　芋自起推牕看雪时乙丑暮春之初瓯香馆戏作按题句多沈周语盖临沈也
　　王原祁仿古一册【次等地一】
　　素笺本凢十二幅着色墨画相间每幅签书标目第一幅峦容川色仿范寛第二幅乔木苍烟仿李成第三幅莲峯叠翠仿荆闗第四幅泰岱松云仿董源第五幅花溪烟柳仿赵令穰第六幅逺岫拖青仿巨然第七幅秋山仙馆仿赵孟頫第八幅松冈春晓仿王第九幅翠微晴霭仿黄公望第十幅层峦浓防仿吴镇第十一幅云山凝润仿高克恭第十二幅林塘诗思仿倪瓒款云【臣】王原祁恭画
　　沈宗敬山水一册【次等元一】
　　素笺本墨画着色相间凢十幅未署款每幅有【臣】沈宗敬二印
　　沈宗敬山水一册【次等元二】
　　素笺本着色墨画相间凢八幅首幅款云【臣】沈宗敬恭画
　　沈宗敬山水一册【次等元三】
　　素绢本着色墨画相间凢十二幅末幅款云【臣】沈宗敬恭画
　　蒋廷锡临宋徽宗花卉冩生一册【次等黄一】
　　素绢本着色画临宣和纨扇本款识云宣和画册十二幅【臣】蒋廷锡奉
　　勅恭临册计十二幅
　　蒋廷锡仿宋人笔意一册【次等黄二】
　　素笺本着色画花鸟禽鱼款识云仿宋人设色【臣】蒋廷锡册计十二幅
　　蒋廷锡仿宋人笔意一册【次等黄三】
　　素绢本墨画花卉十二种款识云仿宋人勾染法【臣】蒋廷锡册计十二幅
　　蒋廷锡仿元人笔意一册【次等黄四】
　　素绢本着色花卉冩生款识云仿元人冩意【臣】蒋廷锡册计十二幅
　　蒋廷锡花卉一册【次等黄五】
　　素绢本着色画款云【臣】蒋廷锡恭画册计十二幅蒋廷锡花卉一册【次等黄六】
　　素绢本着色画每幅款云【臣】蒋廷锡恭画册计二十四幅
　　蒋廷锡画牡丹谱二册【次等黄七】
　　素绢本着色画毎幅签书标目凢百种末幅欵云【臣】蒋廷锡恭画上下册各计五十幅
　　蒋廷锡百种牡丹谱四册【次等黄八】
　　素绢本着色画每幅签书标目凢百种每册末幅款云【臣】蒋廷锡恭画左方别幅戴临书牡丹诗第四册末幅款云乾隆九年岁次甲子秋七月上澣【臣】戴临敬书每册二十五幅共计百幅院本寿意图八册【次等宇一】
　　素绢本着色画第一册楼阁籖题上苑长春四字款云【臣】孙祐恭画第二册果树籖题上林兴爽四字款云【臣】戴正防恭画第三册人物籖题
　　寿比神仙四字款云【臣】丁观鹏恭画第四册山水籖题寿山福海四字款云【臣】陈善恭画第五册人物籖题羣仙献寿四字款云【臣】陈枚恭画第六册翎毛花卉籖题龄寿万年四字款云【臣】戴洪恭画第七册花卉籖题千日长春四字款云【臣】吴璋恭画第八幅花卉蝙蝠籖题洪福齐天四字款云【臣】张为邦恭画每册计十二幅第四册计十幅朱伦瀚画诗意图一册【次等宙一】
　　素绢本恭画一
　　圣祖仁皇帝御制诗意图凢十二幅第三幅第六幅墨画余俱着色画末幅款云【臣】朱伦瀚指头恭画每幅签书
　　圣祖仁皇帝御制诗二句第一幅触目皆仙草迎遍药花第二幅淑景千林晴日出禽鸣处处八音谐第三幅亭遥先得树密显高枝第四幅朝千岩里峭壁似天削第五幅云倚石壁月宇伴梨花第六幅雨过云容易散波流水态长存第七幅荷气参差远益清兰亭曲水亦虚名第八幅万顷园林达远阡湖光山色入诗笺第九幅偃葢龙鳞万壑青逶迤芳甸杂云汀第十幅远岑如竞秀近岭似争竒第十一幅鉴开倒影列反照共氤氲第十二幅水心山骨依然在不改氷霜积雪冬张鹏翀画十景诗意图一册【次等洪一】
　　素笺本着色画凢十幅每幅自书标题第一幅水木清华自识云用陶诗木欣欣以向荣泉涓涓而始流句【臣】张鹏翀第二幅丹台春晓自识云尝奉使过武陵问桃源旧迹邈不可得然溪山之胜犹可入图画也【臣】张鹏翀第三幅白云浓緑自识云曾游黄山见云气铺海信天下竒观屡欲冩之未能得其仿佛也【臣】鹏翀第四幅溪山烟雨自识云素不学米家墨法然烟雨之景亦不可少此一种以意摹之不求肖似也【臣】鹏翀第五幅楚山修竹自识云萧然三伏潇湘里嬾漫经旬不出村犹恐人来妨熟睡乱云深竹锁柴门少年游湘中作今犹忆此景也【臣】鹏翀第六幅秋林平远自识云旧作有空山断涧无人境流水寒鸦第几桥句因冩此图【臣】鹏翀第七幅红树清泉自识云吴郡华山鸟道夹岸枫林如绣追忆旧游橅冩此景【臣】鹏翀第八幅山馆高秋自识云奉使滇南有五华秋眺图今更冩之【臣】鹏翀第九幅万壑松涛自识云用杜陵絶壁过云开锦绣疎松隔水奏笙簧句【臣】鹏翀第十幅茆亭雪霁自题云香案亲承绕
　　御烟谢庄衣袂雪翩翩寒溪竹树明如画却忆山隂放钓船又识云山隂放舟千古咏雪佳话【臣】于旧冬侍班
　　恩宣上
　　御舟泛雪太液池亲承
　　天藻他日流传应不数剡溪逸事矣【臣】鹏翀恭纪
　　强国忠山水一册【次等荒一】
　　素绢本着色画凡十二幅末幅款云【臣】强国忠恭画每幅孙岳颁小楷书唐人七言律诗各一首
　　郎世宁冩生一册【次等日一】
　　素绢本圆幅着色用海西法冩生凡十二幅每幅款云【臣】郎世宁恭画末幅款识云乾隆五年正月【臣】郎世宁奉
　　勅恭画第一幅画马左方梁诗正书
　　御题诗云伯乐今难遇谁空冀北羣横风嘶逸韵意气欲凌云乾隆辛酉夏五御题后有涵虚朗鉴成性存存二玺余十一幅任兰枝蒋溥梁诗正汪由敦嵩寿鄂容安彭启丰介福金德瑛秦蕙田庄有恭诸【臣】题句皆梁诗正书末幅款识云乾隆六年夏六月【臣】梁诗正奉
　　勅敬书
　　列朝人
　　书画合册上等
　　宋高宗书孝经马和之绘图一册【上等天一】
　　素绢本右方着色画左方楷书章第九第十画缺第十二书画俱缺章第一第三第五第六第七第十八画幅俱有尚义隂景万记一印后副页宋逢丑跋云高宗德寿皇帝宸翰孝经诏诸画苑设像立仪以诏后人俾爲人臣者知事君上之忠爲人子者知亊父母之孝则天理人伦咸在是矣今幸拜暏敢不盥薇露焚玉敬识于后端平乙未孟春吉旦耶溪宋逢丑书下有尚义隂景万记一印又滕天骥跋云嘉陵以孝行治天下四方风向防不克尽厥躬以忠其君以爱其亲以敬其兄万几之余又能勅诸良史绘孝经图御笔亲洒是经分章析类书画两絶光耀华夏爲世珍宝天骥夙因庆幸得遇观曕洗涤身心以记岁月时景定庚申四月望南阳滕天骥谨书又金应桂跋云高庙天姿英发神祖叶扶开太平中兴之基复百二山河之主圣由天纵肆笔成书孝经一十八章章首绘像连篇累牍防或有间御府款识逐一附题恩锡近臣爲世珍宝五孝有则百行俱彰天理人心孰不韪欤时咸淳丙寅夏结制日荪璧金应桂拜观于鉴湖修竹斋乂崔晋跋云山隂王府修竹乃祖尝沭德寿宫宠赐御札连相孝经各于篇末俱有玉章天元启运圣敎益兴其云仍惧恐冒昧遂爲芟去而于爱羊存礼之义何如哉信乎荪璧居士之言不诬也兹因所获姑摭其畧以记本末云岁次己亥中秋日武林崔晋拜手书又赵孟頫跋云孝者百行之首经爲日用之常故夫子设敎必以孝爲先也而弟子授受以爲日用常行之道诚事亲始充而广之至于事君立身修德不外是矣圣人之心岂外是乎中兴皇上非独以孝敬达于中国而以奎画行于天下遒劲婉丽秾纤钜细一崇格法虽钟王复书虞褚再世未易过此继而诏下众史推其能者作会各于章首对相标题使其本末相连文藻备具孟頫丱角习书至于圣翰沉潜展玩畱心多矣可能浸渍毫厘尚且以贻众望今之览者其可忽诸三复加叹袭宝藏之大德三年秋七月朢吴兴赵孟頫敬题于进学斋下有尚义隂景万记一印书计十七幅画计十五幅幅高九寸广一尺有竒
　　按诸跋中误字颇多今仍之存其旧也
　　明宣宗书画合璧一册【上等地一】
　　宋笺本首幅墨画竹树双鹊款识云宣德戊申御笔戏冩上钤广运之宝一玺后九幅行书自制小词前署云御笔戏作一枝花后又署宣德三年【空一字】月五字后副页黄道周隶书赞云豳风之亭观彼获者猗兰之谷以求隣雅渊哉圣思周念四野黄华始敷幽人则娱侣松友筠斗室欢呼阊阖阆风何繇曰都如或见之而称华胥谅维圣人烛我海宇悦鸟鸣虫各获其所稻薁葵骈受天祜九阍之听如妇子语于嘑休哉生昌运时豳猗之余复闻是诗风云日星千春防之小臣黄道周前署崇祯十一年秋八月伏观有识十三字画幅高九寸二分广一尺五分书幅高八寸四分广四寸九分
　　明陆治蔡羽书画合璧一册【上等元一】
　　宣德笺本右方陆治着色画凡十幅左方蔡羽草书各体诗凡十一幅书画相间画末幅款识云启之幸从林屋先生得诗十章予乃图之则又幸附启之之册者也观者不以象外求之则余之负林屋者多矣岁己亥三月陆治识下有陆氏叔平一印书第一幅前署山中送陈启之六字后署蔡羽下有九逵一印第二幅前署登灵巗同启之六字后署羽下有左虚子一印第三幅署潘修伯陈启之秋日缥缈峯十一字后署羽下有元秀楼一印第四幅署四月寄启之五字后署蔡羽下有南馆一印第五幅第六幅署秋日启之至京邸七字后署羽下有九逵一印第七幅署立秋日与启之静坐八字后署蔡羽下有左虚子一印第八幅署启之折荷花至六字后署羽下有元秀楼一印第九幅署话别诸子月夜出于东城道十一字后署羽下有南馆一印第十幅署都下送启之五字后署蔡羽下有九逵一印第十一幅署秋尽虎邱四字后署蔡羽下有左虚子一印前副页许初书厯示游言四大字款识云嘉靖戊戌冬日许初爲启之题册计二十一幅幅高八寸三分广九寸三分
　　书画合册次等
　　明唐寅仇英画前后游赤壁二图文徴明书赋一册【次等天一】
　　首幅素绢本着色画前赤壁图款署苏台唐寅末幅素绢本着色画后赤壁图款云吴郡仇英实父制第二幅至第十幅洒金笺乌丝阑本行书前后二赋款署徴明前副页徴明又隶书赤壁清游四大字后副页有文从简跋一画二幅书计九幅
　　明董其昌书画合璧一册【次等地一】
　　前幅画后幅杂书旧人诗词书画相间凡三十六幅画幅第一幅素笺本着色画款云仿大痴老人宰第二幅素笺本着色画款云仿黄鹤山樵笔意宰第三幅素笺本墨画款云云林小景宰第四幅素笺本墨画款云仿方方壶宰第五幅金笺本墨画款识云仙巗图乙亥秋仲宰第六幅金笺本淡着色画款云仿子乆溪山书屋宰第七幅金笺本墨画款识云竒踪秘千载一日敞神界宰冩渊明诗意第八幅素笺本墨画款云仿李营邱笔其昌第九幅素笺本墨画自识云冩米南宫但当以气胜有吞吐千峯之势第十幅金笺本墨画自识云山川出云爲天下雨宰第十一幅素笺本着色画自识云仿大年第十二幅素笺本墨画自识云惠崇宋诗僧在巨然之前画学王维特工妍丽如诗家温李辈香奁集文生于情者东坡山谷尝题其小景余所见有京口陈氏江南春卷及眞州吴氏所赠巨轴早春图第十三幅素笺本着色画款云仿黄子乆秋山图思翁第十四幅金笺本墨画款识云梅道人画法爲沿袭所失其法今爲正之宰第十五幅素绢本墨画款署宰第十六幅素绢本墨画款识云晋陵道中望远岫平林坡陀溪防一　一如画秋色甚佳舟行闲适随意拈笔遂得八景第十七幅素绢本着色画款云宰画第十八幅素绢本墨画款云宰冩书幅第一幅洒金笺本行书款云董其昌书第二幅第三幅第四幅俱洒金笺本行书款署其昌第五幅金笺本行书款署董其昌第六幅第七幅第八幅俱素绫本行书款署其昌第九幅金笺本行书款署其昌第十幅素绫本行书款署董其昌第十一幅第十二幅俱金笺本行书款署其昌第十三幅至第十八幅俱素绫本行书款署其昌前副页又自书画中禅三大字款云其昌书













　　石渠宝笈卷四十一
<子部,艺术类,书画之属,石渠宝笈>
　　钦定四库全书
　　石渠宝笈卷四十二
　　贮
　　画禅室
　　列朝人
　　书卷上等
　　唐虞世南临兰亭帖一卷
　　画册上等
　　唐宋元名画大观一册
　　画卷上等
　　宋米友仁潇湘图一卷
　　宋江防千里江山图一卷
　　元黄公望富春山居图一卷



　　钦定四库全书
　　石渠寳笈卷四十二
　　贮
　　画禅室
　　列朝人
　　书卷上等
　　唐虞世南临兰亭帖一卷【上等】
　　素笺本行楷书无款姓名见跋语中卷末有臣张金界叔上进七字卷前隔水有黄签标题唐虞永兴临禊帖蕉林寳藏神品上上十五字前有内府图书一印又图书半印一卷末有绍兴连玺又半印二不可识又一印漫漶不可识卷中有滕裪伯夀永存珍秘杨宛叔图书记茅止生图书印三印前隔水有杨明时印不弃梁清标印蕉林鉴定余清斋图书印呉廷书印诸印押缝有天厯之寳一玺又江邨冯氏鹿庵珍藏图籍印呉国逊印三印又二印不可识后隔水有苍岩子梁清标玉立氏印章三印押缝有绍兴连玺二又冯铨之印江村御前之印呉廷之印用卿氏蕉林秘玩诸印拖尾有淳熙五年十月朔魏昌杨益同观十三字后有张氏珍玩北燕张氏寳藏二印又宋濓跋云摹书至难必钩勒而后填墨最鲜得形神两全者必唐人妙笔始为无愧如此卷者是也外签乃赵文敏公所题则其赏爱不言可知矣翰林学士承防金华宋濓谨题洪武九年六月二十三日后有蕉林玉立氏图书观其大畧二印又司马家藏翰墨图书连印一又一印糢糊不可辨又董其昌跋云万厯丁酉观于真州吴山人孝甫所藏以此为甲观后七年甲辰上元日吴用卿携至书禅室时余已摹刻此卷于鸿堂帖中董其昌题又王祐记云天顺甲申五月望后二日王祐与徐尚賔同往昆山阅于雪篷舟中又张弼记云成化戊戌二月丙午叶萱周同轨古中静与予同观于杨士杰之衍泽楼张弼记又董其昌跋云赵文敏得独孤长老定武禊帖作十三跋宋时尤延之诸公聚讼争辨只为此一片石耳况唐人真迹墨本乎此卷似永兴所临防入元文宗御府假令文敏见之又不知当若何欣赏也久藏余斋中今为止生所有可谓得所归矣戊午正月董其昌题又山卿跋云右军墨妙尽于兰亭一帖其真迹不传矣见其仿佛者尚能使人玩赏不置何怪乎当时珍爱之耶呉人山卿又杨明时跋云万厯戊戌除夕用卿从董太史索归是卷同观者呉孝父治呉景伯国逊呉用卿廷不弃明时焚香礼拜时在燕台寓舍执笔者明时也后有江村一印又朱之蕃跋云定武佳刻世已希遘矧唐人手笔妙得神情可称嫡者乎此卷古色黯淡中自然激射渊珠匣剑光怪离奇前人所共赏识用卿宜加什袭藏之金陵朱之蕃又王衡记云甲辰闰九月九日王衡敬观于春水船又吴廷记云戊午正月二十二新安呉廷京山王制杨鼎熙王应同观于董太史世春堂又杨宛跋云唐虞永兴临定武兰亭自董宰太史流传至石民内子杨宛收藏又陈继儒跋云世人仅见禇摹禊本今此卷为虞永兴所摹尤是希有无上之观宰割赠茅止生永不落刦矣陈继儒获观敬题又杨嘉祚跋云先文贞辅仁庙监国时学士王儞进唐摹禊帖睿防命勒石大本堂以榻本赐焉予家藏此帖晋人典刑遂觉未逺兹复睹止生藏永兴墨迹所谓欲穷千里目更上一层楼也杨嘉祚敬题后有苍岩子蕉林观其大畧三印跋中诸押缝有安定呉廷印各二卷髙七寸七分长二尺三寸五分后隔水
　　御跋云此卷经董其昌定为虞永兴摹以其于禇法外别有神韵也香光得之呉氏后虽以赠茅元仪而在香光斋头颇久故归之画禅室中御题下有乾隆二玺拖尾又
　　御题云抢豪快覩永兴书林静烟新改火余何似山阴王逸少崇山曲水暮春初坦腹东牀意欲仙由来字必以人传若从肥瘦论形似逐块锥舟我不然米家寳晋漏传名学士风流俨若生腕覆廓填都不管春风即景独怡情于停蓄处有波涛真比长安□刻髙甲乙何须夸博辨防多优孟效孙敖丁夘上已观因题前有澄观一玺下有防暇怡情得佳趣二玺
　　御笔题签上有御赏乾隆宸翰二玺
　　画册上等
　　唐宋元名画大观一册【上等】
　　凡十二幅前六幅长条式后六幅推篷式第一幅王维素绢本墨画无欵前有宋徽宗标题玉维雪溪图五字上钤双螭一玺右方上有内合同印一印又二印漫漶不可识下有宣和连玺左方上有押字并印一俱漫漶不可识诗塘上有董其昌跋云天启元年嵗次辛酉程季白重携此册至余斋中适楚中王防度吾郡陈仲醇呉君杰杨彦冲张世卿姑苏杨中修同集縦观永日各以为奇觏咄咄称快独余防类向隅然幸不落伧父手又为右丞诸君子快耳董其昌后有梁清标印河北棠村二印副页董其昌又跋云沈启南先生题右丞江山雪霁图有曰平生止见沙溪孙氏所藏雪渡图盈尺而已正此图也或笔误以溪为渡耳有徽庙御题有厯代小玺无复遗论当为希世之寳此册开卷右丞营邱便足压一世收藏鉴赏家知其不敌其昌幅髙一尺一寸六分寛九寸八分第二幅李成素绢本青緑画无欵姓名见跋中幅上铃缝有御府寳绘一玺右方上有同印半玺又项墨林父秘笈之印一印下有墨林连印一印左方上有子京项元汴印墨林秘玩徳明受藏诸印下有秋壑图书一印副页董其昌跋云宋时有无李论米元章仅见真迹二本着色者尤絶望此图为内府所收宜元章画史未之及也右角有臣李等字余藏之二十一年未曾寓目兹以汤生重装潢而得之本出自文夀承归项子京自余复易于程季白季白力能守此为传世珍令营邱不朽则画苑中一段奇事戊午夏五之望董其昌题左方上有心赏一印幅髙一尺九寸八分广九寸第三幅赵孟頫素绢本淡着色画欵署子昂自题云洞庭波兮山崨嶪川可济兮不可以涉木兰为舟兮桂为檝渺余懐兮风一叶子昂下有赵氏子昂一印幅髙一尺九寸二分广八寸五分第四副赵孟頫素绢本淡着色画欵署子昻自题云山之凹兮水之滙沙棱棱兮石礌礌有人兮如彼兰茝思之不来兮使我心痗子昻下有赵氏子昻一印副页董其昌跋云画洞庭不当繁于树木乃以老木縁岸楂枿数株居然摇落湖天寥濶之势从此画出是子昻章法迥絶宋元处是搆凌云台手其昌书左方上有心赏一印下有梁清漂印蕉林鉴定二印幅髙一尺九寸五分广八寸五分第五幅王素绢本淡着色画款署松路仙岩黄鹤山人王为唐卿制左方上有省画印半印一下有张则之李雅二印又半印不可识诗塘上董其昌跋云此钤山堂藏画也余得之娄水周将军葢是山樵仿燕文贵笔盈尺间有千岩万壑林木鬰茂楼阁缥缈当命之仙山图其昌后有心赏张孝思赏鉴印张则之三印幅髙一尺二寸三分广九寸二分第六幅陆天防宋笺本墨画款署丹台春赏自题云江南风物轶飚尘天际曾峯意出羣乳窦雨晴飞玉液颠崖露冷松云丹砂勾漏何年受璚笈灵符此日开借问安栖珠树鹤山居如画个中论天防下有天防生陆氏私印二印右方上有石田茅屋一印下有蕉林玉立氏图书味闲书印二印左方上有心赏一印副页董其昌跋云陆天防徐防文皆宗黄子久此图尤天防善者机也其昌幅髙一尺九寸八分广七寸九分第七幅僧巨然素绢本墨画无款姓名见标题中左方下有温字贰拾号五字右方上有心赏一印左方上有都省书画之印半印一下有半印不可识副页董其昌标题僧巨然江山晩兴卷宣和殿所收十三字幅髙九寸广一尺七寸三分第八幅范寛素绢本墨画无款姓名见标题中右方下有半印不可识副页董其昌标题范寛江山萧寺图卷八字幅髙七寸八分广一尺六寸第九副黄公望宋笺本墨画右方上有心赏一印左方上有苍岩棠村审定二印副页自书云芝兰室铭善士尚友尚论古人诵诗读书如炙如亲与善人居入芝兰室久而不闻俱化而一之子好友珍閟简书以褫以袭庋之室庐有扁其顔譬诸芬苾玉明冰莹知非二物鹿鸣呦呦停云蔼蔼匪今斯今友道之在因读象山先生玉芝歌后有跋云淳熙戊申余居是山夏初与二三子相羊瀑流间得芝草三偶相比如卦画成华如兰玉明冰洁洞澈照眼乃悟芝兰者非二物也【云云】因铭钱氏芝兰室故并及之至正二年夏五月望大痴道人黄公望寓云间元真道院造后有黄公望印黄氏子久一峯道人三印后董其昌跋云黄子久小楷如此逼古不减晋唐当行家而题画名款草率具体竟掩其真书古人深逺善藏不必一　一自见至如此画之老以取力此书之嫩以取态皆变体也壬子七月九日其昌题幅髙八寸七分广一尺三寸七分第十幅倪瓒宋笺本墨画自题云狂风二月独凭阑青海防茫烟雾间酒伴提鱼来就煮骑曹问马只看山汀花岸栁浑无赖飞鸟孤云相与还对此持杯竟须饮也知春物易阑延陵倪瓒壬子春右方下有梁清标印河北棠村緑荫亭记三印左方上有心赏一印下有泽民拾遗生沈日章珍玩图书二印左边幅有髙道素识云戊午元日焚香暖翠新居雨霰萧萧松寒梅冻检宋梓陶征士集读一过展云林春山卷试李廷珪墨澄泥砚枣心笔因记右边幅有程梦庚印程季白书画印王时敏印三印幅髙八寸三分广一尺三寸五分第十一幅卫九鼎宋笺本墨画欵署至正壬辰五【缺】望日丹邱卫九鼎下有明聫印右方下有沈周寳玩一印左方下有王时敏印王济赏鉴过物二印副页文徴明题云渔梁诘曲带湾碕山掩楼台树陆离小蹇不嫌溪路永一天斜日正供诗徴明又识云沧溪令君出示元人四画皆精好可爱抚翫之余各赋一诗其后壬寅十月二十又一日长洲文征明识又董其昌识云衡山先生题此卷时年七十三嵗至八十乃纪年所谓披裘先生七十始壮者辛酉中秋前二日其昌题幅髙八寸八分广一尺五寸第十二幅方方壶宋笺本墨画自识云洪武戊午嵗上元戯于上清方丈后有金门羽客敕授真人二印又识云米襄阳作画一扫画之谬习予老年时时烂漫冩之方方壶醉笔后有勅授真人画中神品方壶书印三印左方下有李厚亨檇李李氏鹤梦轩珍藏记呉廷之印三印左边幅董其昌跋云上清学米家山元季所重国初诸名公诗集如髙袁辈及闽中十子皆题其书声价可想矣米家山原以韵胜在有意无意之间后人渐变为巧媚金屑虽贵入眼成翳可笑也此小幅应作如是观其昌右边幅有程梦庚印程季白书画印王时敏字逊之三印幅髙八寸三分广一尺四寸八分册前右页宋刻丝仙山楼阁左页董其昌识云宋以前大家都不作小幅小幅自南宋以后始盛又僧巨然辈絶少丈余画卷长卷亦惟院体诸人有之此册皆北宋名迹及呉兴赵文敏之笔余于马夏李唐性所不好故不令入选佛塲也董元宰题册后右副页董其昌跋云学书与学画不同学书有古帖易于临仿即不必宋唐石刻随世所传形模差似赵集贤云昔人得古帖数行専心学之遂以名世或有妙灵心不在此论矣画则不然要须醖酿古法落笔之顷各有师承畧渉杜撰即成下劣不入具品况于能妙乃断素残帧珍等连城殊不易致元时顾阿瑛曹云西倪元镇皆江以南收藏之家物聚所好故黄子久王叔明陈仲美马文璧辈防礴风流为一时之盛近代沈石田去胜国百年名迹犹富观其所作卷轴一树一石尺寸前见呉中自陆叔平后画道衰落亦为好事家多收赝本谬种流传妄谓自开堂户不知赵文敏所云时流易趣古意难复速朽之技何足盘旋此册实予四十余年先后结集既为好事者易去而遗书娄水年家玺卿逊之复购之逊之画已独步海内又得唐宋元人为师友与之俱化矣董其昌题前副页左方有董其昌标题唐宋元画册董宰为烟客老亲家题十五字郎世宁奉
　　勅恭绘
　　御容上下钤乾隆二玺傍有徳日新执两用中二玺
　　右方
　　御题云世界空华底认真分明两句辨疏亲寰中第一尊崇者却是忧劳第一人此予梦中自题小像旧作也昔人于平生爱玩輙留照以志真赏予独嗜画禅此册时遇前贤真面目于缣楮之外因亦命海西臣郎世寕冩小照于首简真耶空耶于此更参活句乾隆丁夘长至后五日御题下有惟精惟一乾隆宸翰二玺第一幅幅中
　　御题王维云冻浦舟横野渡长迷离积素带寒光维摩不二谁能并管领香光选佛塲下有乾隆御赏防心不逺二玺又诗塘
　　御题云识得山居子久传雪溪摩诘钧舟扁画禅室里羣仙侣近日纷来参画禅余既辨明富春山居为大痴真迹无疑近得此摩诘雪溪图二物皆董其昌画禅室中所藏因成断句丁夘仲春御笔下有防暇怡情得佳趣二玺又边幅
　　御跋云唐王维雪溪元黄公望富春山居二图为董香光画禅室中物富春别为长卷是帧标签唐宋元画册即香光得意笔也二幅李成松岩水榭三幅四幅皆赵孟頫洞庭秋景五幅王仿燕文贵仙山图六幅陆天防丹台春赏七幅巨然江山晚兴八幅范寛江山萧寺九幅黄公望芝兰室图十幅倪瓒春山云树十一幅卫九鼎溪桥策蹇十二幅方方壶仿米襄阳夏山烟雨幅间香光各有题识后幅缀以长跋今富春既重与雪溪荟萃一处更喜名迹聫翩犹然画禅本来面目未被后人割裂他去丁甲呵防其斯之谓乎丁夘暮春咸福宫画禅室中再识下有防暇怡情得佳趣乾隆宸翰三玺第二幅幅中
　　御题李成云水轩潇洒静无埃绳榻支颐芸帖开溪畔携琴相访客知伊应为所闻来下有徳充符乾隆宸翰二玺第三幅幅中
　　御题赵孟頫云三湘七泽杳难分恍见防风落叶纷谁识王孙多意绪月明波冷吊湘君下有乐天防暇临池二玺副页又
　　御书云潇湘妙趣天下无千变万状难形模造物技痒不能秘自为冩照非人图夜雨欲霁余润溽晓明既泮犹糢糊伊人饱挹荆襄秀兼之家法传元枢云烟叠嶂垂粉本笔气直吞云梦湖溟溟蒙蒙幻晴晦惝恍倐忽移方隅始知处女后脱兎即离不得俛仰殊挂冠神武夫何憾振衣黄鹤良堪娯老米云山藏寳笈物聚所好其然乎羲献合璧诚无忝冷笺小令挥骊珠每披三絶缩唫手惟清万虑天为徒米友仁潇湘卷长二丈余极变化离合之妙孟頫此幅广不盈尺而蕴蓄无尽然湖天空旷景色于米法外别具胜概左方金粟笺腻泽可爱因乗兴録题米卷旧作一过寻丈不为多咫尺不为少逰方之外当自知之乾隆丁邜首夏御识下有乾隆宸翰涵虚朗鉴三玺第四幅幅中
　　御题赵孟頫云金丹炼出脱凡尘画格书姿两入神太史纵然操左劵也应头地让前人下有中和映水兰香二玺副页又御识云洞庭始波木叶防脱为千古冩景妙语子昻胸吞云梦着墨无多而湖光弥传神在气韵间直骎骎度营邱前矣御识下有乾隆宸翰防暇临池二玺第五幅
　　御题王云溟蒙重翠罨林斋始信丹梯自有阶云里漫夸鸡犬吠尘縁忘处是无懐下有茹古涵今一玺副页又
　　御题云我久思题松路仙岩王所作之长歌意有弗快把笔欲吟行复舍试语巧迟拙速论诗流应有闻之掉头长笑者是时快雨初霁长烟收值我香山偶消夏画耶境耶两适合况当勤政召对之余防务寡日中必掺刀割时不可失兴防惹反愁浑浑浩浩难为拈亦为就其所具天然邱壑一粗冩岭虽阴而可登磴纵窄而堪下峭笋天齐飞流珠防古木怪石枝撑厏厊翔鴈阁于木末知谁悟乎般若荡扁舟于溪濵又谁钓竿之独把曾青相蔽亏纷不辨梧槚更爱闲闲结茒屋髙僧仿佛东林社雄乎博乎钤山堂之旧物而画禅室所藏也乾隆丁夘夏六月朔御题于来青轩下有乾隆防暇临池三玺第六幅
　　御题陆天防云山深茅屋即仙家一叶扁舟洞口拏何必坎离论炉火云浆活活涌丹砂下有乾隆御赏万方安和二玺副页又
　　御识云此帧悬崖松石宛然田盘天成阁中所见使身厯其地着意为之或未必及此而陆生无心暗合造物若预设斯境以待之印合处直为快絶乾隆丁夘春静寄山荘题下有乾隆二玺第七幅
　　御题巨然云轻风暖日晚天春潋滟晴波恰受船防草堂幽絶处书声时度栁丝烟下有涵虚朗鉴一玺副页又
　　御识云山川云树泉石与诗文字画同为造物灵秀所聚境界理趣同一闗捩无分别处若从形似迹象间求之乃是为识解所无有是处乾隆丁夘暮春坐香山画禅室中披阅此帧特为拈出惜未令香光老人当下印可耳上已后二日御题下有乾隆宸翰携笔流云藻御书三玺第八幅
　　御题范寛云崇崖隠轸树槎枒长日精蓝塔影斜防阁钟残僧入定香台风静鸟衔花下有奉三无私惟精惟一二玺副页又
　　御题云春深草色常凝座雨后山姿正对门艺苑名流故多品独于范缓见雄浑行幐暇日偶开缄未觉眉毛落翠岩一例江山相对处便非萧寺也超凡最萧间处结僧寮杖防何人过板桥好与盘山相印证澹皴浓黛不相饶谿壑无多望不穷峯疑吐雾树生风花飞禅苑无尘色波沧池有象空丁夘春日驻跸桃花寺行宫御题下有乾隆宸翰防暇临池笔端造化三玺第九幅
　　御题黄公望云常懐杜甫诗传神不薄今人爱古人大痴尚友意如是图出芝兰气味亲下有廓然大公一玺第十幅
　　御题倪瓒云暖雾浮岚翠欲蒸回风散处露崚嶒若教选佛评差等髙士应居最上乗下有四宜书屋一玺副页又
　　御书苍崖半入云涛堆七大字下有乾隆御笔一玺
　　第十一幅
　　御题卫九鼎云林塘迤逦树交枝沙影欹桥涨落时试问奚奴锦囊里今来收得防多诗下有别有洞天一玺第十二幅
　　御题方方壶云山嫌露体缀云衣云处翻疑山是非谁教石畔灵根动酿作人间细雨霏乾隆丁夘仲春月御题下有乾隆宸翰一玺副页又
　　御识云唐王维雪溪元黄公望富春山居二图为千古名笔皆董香光画禅室中藏物题识墨迹犹存今先后收入内府爰于咸福宫西室什袭以藏即仿香光之意顔曰画禅并令儒臣为图以传之参学者由此证入是无上正法眼藏后得嘉迹的系画禅当日鉴赏之物有香光题识可据者将皆归之乾隆御识后有乾隆二玺册后左副页
　　御识云集古画一册皆元以前名人作其压卷以王维雪溪维画真者不可得得之与羲献墨妙相埒此图浑厚天成非宋元来刻画者所能措手可定为辋川真迹无疑曩阅文征明雪山卷谓曾见维真迹其即此帧耶他如巨然李成范寛赵孟頫黄公望倪瓒诸作皆真迹中佳者验跋语知为董其昌画禅室中藏物后归太仓王时敏香光下笔妙天下时敏学元大家功力深至两人皆精鉴之尤故所收如此伯乐不妄顾钟期无失聴讵不信夫尝论法书名绘皆古人精神所聚故经久不可磨灭而意匠经营防心象外画较书尤费工力收藏家亦较珍重然零缣断楮湮没于蛛丝煤尾间不知其防则得之仅存之余者比诸商彞周鼎诚不为过此册乃艺苑菁华荟萃而成良不易易防余静展足慰卧逰漫题以纪嵗月乾隆丙寅冬至后七日御识下有乾隆防暇临池三玺
　　御笔题籖籖上有内府珍藏乾隆宸翰二玺
　　画卷上等
　　宋米友仁潇湘图一卷【上等】
　　素笺本墨画款云元晖戯作巻前有周广汉印谢节从义檇李项墨林鉴赏章墨林秘玩项子京家珍藏邰水丙子卫青呉廷之印平生真赏宫保世家子孙世昌长安王永宁诸印又永保图书传家史氏半印四卷后有神品项子京家珍藏檇李项氏世家寳玩烟谿草堂珍藏谢节从义清白传家贤志堂印项元汴印墨林山人平生真赏诸印又墨林端文半印二又一印漫漶不可识卷中押缝有墨林墨林子二印又布衣史氏印二着印二前隔水有珍秘子孙保之二印引首董其昌题云此米侍郎潇湘图自题再三及宋名公跋甚伙后有沈启南跋惟拈出朱夫子及钱子言以为能尽斯图之妙启南精画道余恨其不能下一转语壹似悠悠审定者何也凡米家山必着沙渚坡陀桥舍断续聚散以为境此卷混混沦沦一片云海是为最难处试以他卷并参得之矣宋人以此卷为当代第一不虚耳董其昌藏因题前有天籁阁公保世家二印后有墨林山人项叔子二印又退密神防半印二前隔水有王永宁印王长安父瞻近堂三印押缝有太原长安二印拖尾米友仁自识云夜雨欲霁晓烟既泮则其状类此余葢戯为潇湘冩千变万化不可名神奇之趣非古今画家者流画也惟是京口翟伯夀余生平至交昨豪夺余自秘着色袖卷盟于天而后不复力取归往嵗挂冠神武门居京口旧庐以白雪词寄之世所谓念奴娇也洞天昼永正中和时凉飚初起羽扇纶巾雩咏处水绕山重云委好雨新晴绮霞明丽全是丹青戯豪攘横卷誓天应解深秘留滞字学书林折腰原为米无机涉世投组归来欣自肆目仰云霄醒醉论少卑之家声接武月旦评吾子慿髙临望桂轮徒共千里昨与呉传朋蜀冷金牋上戯作一幅比与达功相遇知亦为此郎夺因追省此词跋于小卷后旧曽冩寄蔡天任以白云易其名旧名可谓恶甚懒拙老人元晖跋尾有友仁一印前有神品长安王永宁心赏子京父印子京所藏诸印又史氏半印后有子孙永保项墨林鉴赏章擕李项氏世家寳玩项墨林父秘笈之印子京长安墨林秘玩烟溪草堂珍藏诸印又一印漫漶不可识押缝有墨林天籁阁项元汴印三印又布衣史氏印二后有闗注跋云米元晖作逺山长云出没万变古未有辈安得匹纸以尽其笔势之妙乎至于林麓近而雄深冈峦逺而挺拔木露干而想髙茂水见涯而知弥皆发于笔墨之外此常人之所难元晖之所易也达功他日以此示之傥以为知言则当得山川之胜卧以逰之绍兴五年七月二十日防稽闗注书又谢伋跋云达功下第后便有放浪山水之意米元晖作招隠之图仆以为此君未宜置邱壑中也谢伋伯思父又韩浒跋云顷在京师时方允迪尝示仆以和人求米元晖画楚山清晓图诗恨未见其画也今观元晖此纸自云夜雨初霁晓烟既泮其状类此岂其所为潇湘千变万化久落人间亦楚山图中之一也防稽韩浒懋遵书又钱端礼题云画手自髙前辈云山已属吾曹若防潇湘物色便合醉读离骚籛后人端礼处和又洪适跋云邱壑之士久寂寞则起朝市之念朝市之士久喧嚣则懐邱壑之放古今之理一也予赞治丹邱虽环郭皆山可以拄颊而霞城云屿亦得驾言穷览然尘缨冗牍之所羁东终不能莹心而醒目米西清所作潇湘图曲尽林阜烟波之胜遐想鸥鸟之乐良不可及绍兴十二年三月二十日鄱阳洪适书又曾惇跋云元晖戯作横幅直造北苑巨然妙处开卷怳然如行下蜀栖霞烟雨中益重土思之念绍兴丁夘三月壬午南丰曾惇题又钱端礼跋云仆十五年前见此画把玩不能去手今复开卷恍如梦寐不知老之将至云耳钱端礼书于东阳郡斋绍兴五月十有四日又曹筠记云绍兴庚午十一月二十日姑溪曹筠观于平江余氏之西园又米友仁再识云昔陶隠居诗云山中何所有岭上多白云但可自怡悦不能持寄君余深爱此诗屡用其韵跋与人袖卷漫书一二于此其亦山气最【脱一字】处卷舒晴晦云心潜帝乡者愿作神波君其一与翟伯夀横披书其上云山中宰相有仙骨独爱岭头生白云壁张此画定惊倒先请唤人扶着君绍兴辛酉嵗孟秋初八日过嘉禾获再观懒拙老人米元晖书又洪迈跋云忆年十六时识达功于檇李后七年得词塲名第行卷谢诸公米老为兵部侍郎谒之明日亲袖扣旅舍立须予出乃肯去转眼三四十年二君久归山邱予亦老矣观此使人太息淳熙己亥夏四月七日番阳洪迈景卢又尤袤跋云蔡天启作米襄阳墓志言元符初进其子所画万里长江图时元晖年尚少其小笔已知名当世矣方此老无恙时诸公贵人求索者日填门不胜厌若往往多令门下士效作而亲志元晖二字于后尝自言遇合作处浑然天成荐为之不复相似此卷寂寥简短不过数笔而浅深浓淡姿态横生使人应接不暇葢是其得意笔自其云亡画益难得矧题识皆一时名胜之士终日把翫不能去手也淳熙辛丑二月中沐梁谿尤袤题又袁説友题云水际天低岸逺山腰雾卷云铺拟唤松江小般归来好趂莼鲈建袁説友起岩书于池阳郡斋又钱闻诗题云太湖水入霅溪寒叠障连山防万般此景古今无尽藏总归懒拙一毫端籛后人闻诗书又朱敦儒跋云仆昔嵗南逰系舟黄陵庙下适江山风雨叹古今诗人不能赋今观米公山水觉潇湘旧防隠然似梦绍兴乙丑清明后两日洛阳朱敦儒题又朱子记云淳熙己亥中夏廿八日新安朱熹观于江东道院又曽惇再跋云元晖作字作画深得南宫笔法非特能继其家声亦不负山谷两诗也绍兴丁夘三月壬午南丰曾惇观于丹邱郡斋又洪适再跋云予尝客昆陵一苇太湖旧矣去之六年风朝月夕每思怒涛裂山澄漪见云梦寐间时一往焉观此恍然所谓逃空谷而喜闻足音者绍兴十七年三月廿二日鄱阳洪适书又钱端礼跋云此画今为中朝第一诚可寳而爱也己巳中夏钱端礼书又曹筠再跋云元晖冩山水真态出人意表观之者如登髙临逺有超出尘外之想绍兴庚午十一月中澣日姑溪曹筠跋又温萃跋云米元章品题诸家山水得其妙处意谓皆未离笔墨畦迳晚乃出新意冩林峦间烟云雾雨阴晴之变以为横披元晖葢传家法也温萃叔皮父又林仰跋云此轴纸墨俱不甚精而造防入妙乃尔使得妙墨佳楮固当益竒善御者羊肠九折亦中和鸾之音端非虚语绍兴丙子春仲三山林仰书又钱端礼再跋云东坡云论画以形似见与儿童邻观元晖此轴则可以防公活句之妙处和父又洪迈再跋云予理圃于番城之西所谓蠙洲者江上横前烟云吞吐晴阴朝莫千变万态有口不能説也谁能起懒拙老人于九京为我冩貌邪淳熙六年四月七日野处洪迈景卢书又朱子再跋云建阳崇安之间有大山横出峯峦特秀予尝结茒其巅小平处毎当晴昼白云坌入牕牖间輙咫尺不可辨尝题小诗云闲云无四时散漫此山谷幸乏霖雨姿何妨媚幽独下山累月毎窃讽此诗未尝不怅然自失今观米公所为左戯作横卷隠隠旧题诗处似已在第三四峯间也又得并览诸名胜旧题想象其人益深叹息淳熙己亥中夏廿九日新安朱熹仲晦父书于江东道院又尤袤再题云万里江天杳霭一村烟树防茫只欠篷聴雨恍如身在潇湘淡淡晓山横霭茫茫逺水平沙安得緑蓑青笠往往泛宅浮家淳熙辛丑中春十八日梁谿尤袤观于秋浦又袁説友再昼跋云余读贾谊度湘水赋其言造托湘流之意悲矣恨未身到也今观米公横卷而吊原思贾使人兴懐愧无健笔以赋之淳熙辛丑三月上巳日建袁説友起岩甫书于池阳清静寮又钱闻诗再跋云雨山晴山画者易状唯晴欲雨雨欲霁宿雾晓烟已泮复合景物昧昧时一出没于有无间难状也此非墨妙天下意超物表者断不能到故侍郎米公或得之必寳玩珍爱靳不与人与人而又戒其勿他与也淳熙辛丑秋八月吉籛后人闻诗子言书又时佐书记云淳熙丁未旻天季月重阳前壹日洙泗时佐季雄获观于蕲春郡斋又张绅记云齐郡张绅观于陈氏春草堂又王彞潇湘图攷云故宋兵部侍郎襄阳米公友仁元晖所画潇湘图一卷其自题识凡两见南渡后诸名胜跋语凡若干人而文公朱夫子手泽又先后出也此图之末自署曰元晖戯作且有印文曰元晖其上一字与其父礼部公之字皆从此者葢豫章黄太史尝得此古玉印因命为侍郎字而以授之且作二絶句赠礼部以述此意今见山谷集中图末有别纸侍郎前题自谓夜雨初霁晓烟既泮其状类此葢戯为潇湘冩变化神奇之妙而不言其题为何名或曰是即所谓楚山清晓图者然卷内韩懋遵云元晖楚山清晓图恨未见今观此纸亦楚山图中之一则自别有楚山清晓图矣而洪文恵直书此卷曰米西清所作潇湘图则此固自为潇湘图也又侍郎自谓京口翟伯夀昨豪夺余自秘着色袖卷盟于天而后不复力取归者别卷也又自谓昨与吴传朋蜀冷金笺作一幅比与达功遇知亦为伯夀夺去者又别卷也后题自谓用陶隠居韵作白云诗其一与翟伯夀横披书其上者又别卷也前题不知年后题绍兴辛酉过嘉禾再观则绍兴十一年赴召为兵部侍郎时至十五年以敷文阁待制提举神祐观奉朝请葢髙宗好米礼部书而侍郎得其家法故眷遇之厚如此伯夀名耆年防政汝文之子而邢恕外孙也此其人姓字在前后题屡见葢知画者哉传朋名説其外大父王逢原逢原妻呉氏王荆公妻之女弟也逢原早死呉不嫁有遗腹女嫁呉思礼而生説即傅朋也以书名当世而元晖乃以古书法作画傅朋固知之矣然此卷不言为何人作乃曰比与达功相遇而诸跋语多言达功至朱夫子独云米公所为左侯戯作横卷则其人葢姓左氏而字达功也卷内谢伯思云达功下第后元晖作招隠图洪文恵亦云忆年十六时识达功后七年得词塲名则达功固名进士矣凡诸跋语其人大抵皆可考见闗注字子东防稽人一曰钱唐人尝为太学博士此题绍兴五年则其登进士第时也谢伋字伯思一字景思上蔡人防政【某】之子克家以文名常为太常少卿钱端礼字处和尝为婺州守此凡三题故其一云书于东阳郡斋其一特书绍兴己巳则十九年也洪适字景伯鄱阳人忠宣公皓之长子乾道元年为右仆射諡文恵两题皆在绍兴十七年三月其一作十五年葢七字已损或妄填冩作五字耳是时通判台州至十一月以言者罢去曾惇字谹父南丰人右仆射布之孙也两题皆绍兴丁夘则十七年惇知台州与洪文恵不相能而文恵罢去时也惇尝上诗秦桧称为圣相故有台州之命朱敦儒字希真洛阳人以诗名此绍兴乙丑则十五年也尝仕为馆职矣既告老去至二十五年秦桧孙埙欲学诗因荐以为鸿胪少卿曹筠姑熟人绍兴廿五年殿中侍御史汤鹏举言筠因桧荐为台臣凡有所陈尽出于桧诏夺职罢祠此题绍兴庚午则二十年也洪迈字景卢文恵弟也以博学宏辞赐第仕至翰林学士諡文敏两题皆淳熙六年己亥是时间居鄱城其一自署其姓名上曰野处者孝宗御书以赐者也尤袤字延之无锡人尝侍光宗春坊官至礼部尚书谥文简此凡两题皆淳熙辛丑二月时通判池州故其一观于秋浦辛丑者八年也袁説友字起嵓建安人嘉泰三年由同知枢密为防知政事凡两题其一书尤文简辛丑题后云书于池阳郡斋其一云淳熙辛丑书于池阳清浄寮则是平江守赴召后为池守时也钱闻诗字子言此不书姓字但云籛后人者固钱氏也成都人尝知南康军与朱夫子交承此两题皆存淳熙辛丑是嵗三月朱夫子自南康东归而此题在八月则子言已上任矣卷内钱端礼亦或书籛后人者子言弟也时佐者字季雄鲁人尝为蕲州守此淳熙丁未书于蕲春郡斋则十四年也又有韩浒者字懋遵防稽人林仰者三山人其字未闻温萃者字叔皮不知何郡人云惟朱夫子手泽杰然特出为百世所遵仰前题但云淳熙己亥中夏廿八日新安朱某观于江东道院后题则自述其建安结茅处云山之胜因记其旧题云闲云无四时散漫此山谷幸乏霖雨姿何妨媚幽独且言今见此卷隠隠旧题诗处似已在第三四峯其末所书年月姓名及所在书处皆与前题同但此为廿九日而姓名下有仲晦父三字以云谷记考之则其地葢即云谷而结茅处即晦庵也己亥为淳熙六年自去嵗差知南康军辞不允是嵗三月到任此题皆在五月乃到任后其曰书于江东道院者姑熟有郡斋曰江东道院而此自在南康也葢尝厯观卷内年月绍兴五年者赵忠简张忠献并相方欲恢复中原而岳武穆建功时也十一年者秦桧主和议搆害武穆时也自是十数年间皆秦桧用事而国势止于东南矣淳熙以来则在汤思退和议既成之后于是东南势定而不复有志于中原矣又厯观卷内人姓名曾惇曹筠皆争事秦桧者固不足道而朱希真亦不免为桧所起洪氏兄弟虽皆一时重望而亦尝为汤思退门客不免阻张忠献配髙庙之议若袁説之防大政乃在韩佗胄禁伪学之日则其【下缺】又沈周跋云小米潇湘图巻再题自珍仆从稍知时慕为杭之张氏所蓄髙价而锢吝人罕获见后逰杭两度仲孚亦辱往来但启齿借阅便唯唯而终弗果今七十五人矣意余生与此图断为欠縁亦叹仲孚忍为拂人意事兹廷贵忽尔擕至犹景星凤凰为之薫沐者再得一快覩悠然三湘九疑弥漫尺楮如朱夫子之题象内见画钱子言画表求象斯图之妙尽括于二作矣又有王宗常先生一一论疏诸名胜出处之迹无余词诚为翰墨之寳设使着色袖卷楚山清晓冷金蜀牋等笔尚在恐亦无此烂漫之题信乎仲孚之知重亦可谓之不俗矣后学沈周诸跋中有净因庵子京所藏项叔子子孙永保子京兆郡时泰冠冕世雄之裔诸印擕李项氏世家寳玩布衣史氏太原长安印各二墨林山人项元汴印子京父印墨林秘玩平生真赏印各三项墨林父秘笈之印印四项墨林鉴赏章印五项子京家珍藏印八又天籁阁江村项半印三又一印漫漶不可识跋中押缝有墨林秘玩子孙世昌若水轩世昌考古正今项子京家珍藏神逰心赏寄傲平生真赏诸印子京墨林子印各二墨林印四退密印五长安印六布衣史氏印十八卷髙八寸八分广九尺一寸卷中
　　御识云米家画法多以烟云掩映为工而元晖机趣超逸昔人评其草草中不失天真所作潇湘白云图久脍炙艺苑近于収藏家杂卷中购得之展览一过夜雨方霁晓烟欲出迷离空濶景状不啻置身三湘七泽间因识墨戯之妙试如自题内府旧藏老米云山图得此真同羲献合璧矣乾隆丙寅长至月御识下有乾隆防暇临池三玺又
　　御题云潇湘妙趣天下无千变万状难形模造物技痒不能秘自为冩照非人图夜雨欲霁余润溽晓烟既泮犹糢糊伊人饱挹荆襄秀兼之家法传元枢云烟叠嶂垂粉本笔气直吞云梦湖溟溟蒙蒙幻晴晦倘恍歘忽移方隅始知处女后脱免即离不得俯仰殊挂冠神武夫何恨振衣黄鹤良堪娯老米云山藏寳笈物聚所好其然乎羲献合璧诚无忝冷笺小令挥骊珠毎三絶缩吟手惟清万虑天为徒乾隆丁夘夏五御题前有席上珍一玺下有乾隆宸翰惟精惟一二玺前隔水董其昌题语后
　　御识云香光此跋兴与神遇心心相印之妙至今尚可想见因归之画禅室中以还其旧御题下有乾隆宸翰防暇临池二玺拖尾潇湘图考后
　　御识云右潇湘图考一篇后幅缺轶无作者名姓阅卷尾沈周跋语乃知为王常宗作常宗名彞嘉定人明初尝预脩元史及攷之张丑清河书画舫则云图卷题咏极多不能全载仅録元晖两跋令非沈跋则常宗之名湮矣但明史及明诗小傅彞字常宗而沈作宗常或由笔误耶惜未得王彞全集为补书之乾隆丁夘御识前有澄观一玺下有得佳趣防暇临池二玺又
　　御识云近有刻王徴士集者不载此文考彞诗文曰三近斋稿而集以征士名葢已非三近斋之旧都穆序谓其遗文或三近斋稿所遗耶要其文之湮没者葢已多矣再识前有含晖一玺下有徳充符防心不逺二玺
　　御笔题籖籖上有内府珍藏乾隆三玺
　　宋江防千里江山图一卷【上等】
　　素绢本墨画无欵姓名见题识中卷末有江防字贯道千里江山图真迹【臣】柯尤思鉴定十八字又江防画董其昌藏七字卷前有蕉林书屋梁清标印二印卷后有河北徳侯半印二又二印漫漶不可识拖尾题云风来千里舞松杉齐鲁青岚满袖衔拟把如椽三丈笔为君题句向嵌岩欵署嘉定丁丑六月四日宓书前有林书半印一又刘克荘题云世间平逺景万幅在洪家晚至畨君国方知不是夸一櫂防茫里亭紫翠间宛如涉彭蠡又似访庐山夹立朝羣玉浓妆列万笄中州不敢顿抛向瘴云西江逺不容极禹功胡可忘向来小龙子衮冕食千羊雪冒禹碑石云埋泌草堂早知抱遗恨悔不挟干粮茒山千万叠不得见天全帆出扶胥口无山只有天半夜黄天荡楼船雪浪中当年草檄客今日负樵翁太武求溲处之祁着锁边淮风晨裂面淮浪夜惊船展卷嗟邱也东西南北人昔还行脚债今作卧逰身一匹好东绢天寒家未温尽教儿拆绣闲管妇无禈右题江贯道山水十絶惜石林简斋不及见前史官刘克荘书又林希逸题云逺山丛丛逺树蒙蒙咫尺万里江行其中短长何岸髙低何峯彼坁彼洔彼瀑彼洪晴岚乍豁烟霭忽笼或断或属且淡且浓尔崒奚寺尔盘奚宫或茅阴翳或梁嵌空有吠者厖有樵者翁危樯落碇短櫂掀篷往来异趣寂动殊容羃翠其庭岂非卢鸿畧彴而渡岂非昔我经行云山万重若淮南北与江西东亦蓑而雨亦帽而风乃今追惟梦境相从及此开卷恍然昔同谁居作者造化论功掩防其裔熙成是宗声闻九陛既召而终谓彼树白防其身穷其然岂然讯之天公此名穹壤畴曰不逢淳祐己酉竹溪林希逸书后有一印又半印俱糢糊不可辨又董其昌跋云江贯道宋画史名家専师巨然得北苑三昧其皴法不甚用笔而以墨气浓淡洹运为主葢董巨画道中絶久矣贯道独传其巧逺出李唐郭熙马夏之上何啻十倍此卷曾经柯九思鉴定乃元文宗御府所藏后有宋三名公题咏当是贯道生平最得意笔严分宜时一钜公有求于世藩世藩属购此卷既得之世藩败遂不复出凡三十五年而其家售之于余夫世藩之检括钜卿之营购与其子孙之防持皆若为余地者岂非数耶虽然使此卷一入豪门将与上河图等俱归御府世间永不见有江贯道画即贯道一生苦心竟冺没无传矣贯道画有神其必择予为主人也夫万厯丙申冬得之海上丁酉秋九月廿二日还自江右于兰谿舟中展观因记之时奉命校士毕船窻晴霁各手卷都勘阅一过至乐也其昌又跋云宋邓椿公夀作画继自熙宁至乾道百年间分为数品其最髙者为冠冕才贤岩穴上士而江防在上士之列邓公赞其画法董源豪放过之葢南宋人未有在贯道之右者也邓所着铭心絶品于赵千里李希古辈皆所不取独有江贯道飞泉恠石图与江居图耳贯道在当时已为名流所赏鉴如此又跋云贯道以香茶为生叶道蕴左丞荐之宇文时中季龙图宇文欲多取其画江被召去宇文以为恨及刘季髙侍郎再寄江居图作无尽景始慰意云【右出继】今此卷意即江居图也又跋云赵叔问居三衢治园筑馆取楚词之言名曰崇兰尝与陈简斋程致道倘羊其中命贯道为之图乃赋诗焉戊戌四月廿日又録呉寛跋云呉匏庵跋江贯道江山长图刻匏翁家藏集予方病齿陈太仆明之使小僮持画卷入迫观之就枕展尺许即知为宋人笔不觉蹶然起称赏至图穷未已葢宋江贯道所作曾入元御府柯博士敬仲所鉴定者也贯道之笔少见况其后有叶石林陈简斋林希逸诸公题识益可贵重明之好古博雅此卷得所归矣呉寛戊戌其昌重録陈明之旴人官至尚书押纵有秋碧一印后有苍岩子梁清标玉立氏印章观其大畧梁清标印保和殿大学士之章诸印卷髙一尺五寸长一丈六尺八寸五分卷中
　　御题云展卷古香霏坐席悬知丹青定神迹摩挱东绢辨世代宣和御物光而泽厯厯江山领神韵抚掌喜果遇莫逆漫称千里犹顿置直与造物同翕辟何奇不有美不具放不觉濶收不窄意所欲赴笔已到应接无暇心为役命物赋景属余事坐逰真令忘朝夕我闻椿公作画继贯道本在上士格故宜瓣香拜太史更爱顔筋字锥画豪夺真鉴两俱幻何必御府便成隔防暇文臣偶赓和一脉精神照今昔乾隆丁夘孟春下浣御题前有云霞思一玺下有乾隆宸翰防暇临池二玺梁诗正和云清禁何縁挂帆席川涂逺放无停迹挹将朝爽望呉山搴取晚芳吟楚泽忽闻
　　天笑抚长卷暂尔神逰从目逆江山千里渺无涯都自江郎指端辟连绵应有风云通舒卷祗愁几案窄元明传寳辨题识苕霅浮家想征役披图更拟问三衢待诏剧怜空一夕丹邱元宰结真契肯许权豪汚髙格莫言旧价等隋珠试看新题降
　　奎画百年重订画禅盟即今永与尘凡隔幸邀赓和一畅观也觉臣乡宛如昔【臣】梁诗正恭和又汪由敦和云艺林谁继荆闗席天水江生遗妙迹胜槩髙凌巫峡云逺势平吞云梦泽峰峦横窄殊意匠林树防差与目逆沙边练净暮潮平天际帆开朝露辟柴门不正路萦纡渔网才收岸欹窄胸中密蕴造化功笔底潜驱神役旧闻米颠工墨戯北固云烟揽晨夕縦然横轶出新奇何似清真擅标格
　　披香昼静契心赏涛涌
　　云章炳
　　奎画俯视香光防画禅顿觉仙凡霄汉隔遇合方知翰墨神长共江山阅今昔【臣】汪由敦恭和又嵇璜和云涛声峦影生几席腕底印出鸿迹绢纹如波净而致墨光似漆黝且泽寸阴坐觉片帆移洄沂谁慿风顺逆蜿蜒起伏众皱堆林屋岩椒乍开辟意匠所至真宰愁笔力欲穷地维窄北苑三昧参得之防持丁甲为驱役奎章阁下丹邱生鉴定摩挱竟晨夕纷纷马夏何足数虎儿潇湘齐品格千秋激赏洒
　　仙毫天堑宛従句里画篆烟凝室悟画禅下视香光防尘隔神物显晦防有时为庆遭逢今胜昔【臣】嵇璜恭和又董邦达和云曾向长江挂帆席沂洄防欲寻禹迹洪涛砐硪蹴荆门逺势淼弥吞震泽茫然四顾局短目身所未到意堪逆谁知贯道一图收无尽江山生面辟千村桑柘楚天辽百叠岩峦蜀川窄中有云气郁然来冰夷隠现随驱役再三披图图转奇忽已置身烟水夕画禅题识真解人绘理书情并髙格【小臣】喜读丹青引心拟坐眠穷手画邱壑不先胸中蟠咫尺常见千里隔何幸
　　宸章开顽顔先民有作念在昔【臣】董邦达恭和御笔题籖籖上有神品天府珍藏乾隆宸翰三玺按董其昌録呉寛跋语内有叶石林陈简斋林希逸诸公题识一语今卷尾止存林希逸四言诗而叶道蕴陈与义题识已阙疑系董跋后为市侩辈割去
　　元黄公望富春山居图一卷【上等】
　　宋笺本墨画款识云子明隠君将归钱唐需画山居景图此赠别大痴道人公望至元戊寅秋下有黄氏子久一印卷末有成化丙戌九月完庵刘珏鉴藏十二字卷前有完庵一印押缝有瞿氏耕印瞿起田耕石斋真赏二印卷后有廷美一印押缝有瞿稼轩收藏印一印前隔水董其昌题云大痴画卷予所见若擕李项氏家藏砂碛图长不及三尺娄江王氏江山万里图可盈丈笔意頺然不似真迹唯此卷规摹董巨天直烂漫复极精能展之得三丈许应接不暇是子久生平最得意笔予获购此图藏之画禅室中与摩诘雪江共相暎发吾师乎吾师乎一邱五岳都具是矣丙申十月七日书于龙华浦董其昌下有唐氏孔明半园外史二印后隔水有邹之麟跋云黄子久画之圣者也书中之右军至若富春山图笔端变化鼓舞又右军之兰亭也圣而神矣昧庵老人之麟题拖尾有孔谔题云痴翁洒翰成山水逸趣天然妙无比毫厘分寸界呉眉咫尺如同千万里烟霞浓淡有无间林麓防差如何攀菰蒲带雨通花渚松萝耸翠侵云端苍岩秀嶂宛如屏防挽螺旋不可名南岷西华与东岱嵯巍峭立相峥嵘滚滚江流与湘汉风停波静澄如练天光一色浩无涯鲁卫青齐俱可辨髙人【缺】趣江天晓万壑阴森净如埽平林逺树间桑麻楚甸巫峯青未了侍御昔年持此看观风壮志非尘凡而今骢辔巡行发须使生民同此欢宣圣五十七代孙河南提刑按察司佥事孔谔书后有廷美唐氏孔明半园外史瞿稼轩收藏印诸印卷髙一尺四分广一丈八尺二寸五分卷中
　　御题云画家贵正不贵奇大痴此卷三昧知天地造物匪物造元气褁合神淋漓六法上乗我所喜言之不足长言之石渠寳笈惜未载行幐书箧常相随田盘小憩天成阁展觉峯峦近列眉香山岫云之佳趣以境质画非然疑乃知逢源任左右是谓罔象合天倪如入画禅晤思白摩诘雪江有所思我欲夀之以佳作徳潜手笔犹能为富春大岭汝有记吊古寤叹兴嗟咨试评此画得所否更须纸尾挥顔碑毎阅此卷爱玩不置因命学士沈徳潜题其后而自记以诗乾隆丙寅清和月御笔下有清玩比徳二玺又
　　御题云识得仙居子久传雪溪摩诘钓舟扁画禅室里羣仙侣近日纷来防画禅予既辨明此卷为子久富春山居真迹近又得摩诘雪溪图二物皆董其昌画禅室中所藏因成断句丁夘仲春月御笔下有比徳朗润二玺又
　　御跋云宿雨初晴琐窻尘静展阅此卷忻然有防登万仭山读万卷书行万里路者恐不如我坐逰所得多耳清和哉生明再识并书下有乾隆御赏得佳趣二玺又
　　御跋云唐王维雪溪元黄公望富春山居二图为千古名笔皆董香光画禅室中藏物题识墨迹犹存今先后收入内府爰于咸福宫西室什袭以藏即仿香光之意顔曰画禅并令儒臣为图以传之叅学者由此证入是无上正法眼藏后得嘉迹的系画禅当日鉴赏之物有香光题识可据者将皆归之乾隆御识下有日监在兹典学勤政二玺又
　　御记云乙丑夏沈徳潜进其所为诗古文稿防暇披阅则跋黄子久富春山居图在焉所记题跋收藏始末甚详是年冬偶得黄子久山居图笔墨苍古的系真迹而徳潜文中所载沈文王董邹氏五跋有董邹而缺其三且多孔谔一跋以为山居与富春自两图也然爱其溪壑天成动我吟兴乃有长言亦命徳潜和之且询其较富春为何如徳潜之跋以富春山居归安氏为未得所安氏不知也越明年丙寅冬安氏家中落将出所藏古人旧迹求售于人持富春山居卷并羲之袁生帖苏轼二赋韩干画马米友仁潇湘等图共若干种以示傅恒傅恒曰是物也饥不可食寒不可衣将安用之居少间恒举以告朕朕谓或者汝弗识耳试将以来剪烛粗观则居然黄子久富春山居图也五跋与徳潜文脗合偶忆董跋与予旧题所谓山居图者同则命内侍出旧图视之果同次日命梁诗正等辨其真伪乃咸以旧为真而新为伪反覆详览始知灯下骇以为更得富春者乃误也匪惟予误沈徳潜之嗟咨叹赏勒文以记者亦误也奚啻徳潜髙士奇王鸿绪辈之侈赏鉴之精贾值之重以为豪举者均误也富春山居本属一图向之题山居者遗富春二字故虽真而人疑其非是耳虽然摹董而即董肖黄而即黄葢非近日俗工所能为且其别种亦有实出旧人手笔而古香清韵堪以继武石渠寳笈者概以二千金留之予因之有深警焉叹盛衰而归梦幻徳潜葢详言之玩物丧志又不若不识者之为得矣而况目迷五色易鲜明于流览其尚可也于出治用人其可乎哉因一事乃获三益是不可以无记爰书之于旧图而正其名曰富春山居云丙寅长至后一日重华宫御识并书下有防心不逺徳充符天龙三昧三玺
　　御记云长至后八日快雪时晴坐养心殿明窻下盆梅初放一室春和展此卷欣然有防輙命笔书之下有丛云一玺又
　　御识云世传富春山图为黄公望生平杰作此卷写山居风景岩壑平逺旷若千里未识与富春图孰为先后董香光称其规抚董巨天真烂漫当亦为子久最得意笔耶清河书画舫谓大痴画格有二一种作浅绛色一种作水墨者笔意尤简逺今观是幅长防三丈包孕山川之胜发抒襟抱之奇在水墨法中尤出一格欵为子明隠君作子明未详姓氏当再攷之御识下有乾隆宸翰防暇临池二玺又
　　御识云此系丙寅春月题语长至后一日再识下有
　　染翰涵虚朗鉴二玺又
　　御识云元史不载子明其人惟明金赍画史防要云任仁发字子明松江人官至都水庸田副史计其时代与公望相同且善书画气类孚合殆即其人耶顾仁发官水监而图云隠君或在其未仕前抑或宦成归隠均未可知至松人而曰将归钱唐或亦犹公望虞山人而小隠富春也丙寅小寒重华宫御识下有朗润一玺又
　　御识云清和既杪梅雨初霁一再展玩是卷觉林峦湿润气象滃郁图间令人想见朝岚夕霭变幻出没之态岂笔墨真通造化耶古人论画要首曰气曰韵是卷惟气韵生动故随时领畧难竟其趣也乾隆戊辰夏五御识下有乾隆二玺又
　　御题云大痴道人黄子久诗中元白书顔栁富春大岭称絶作脍炙都人士之口金题玉躞标山居然疑即是富春否展卷一室饶古香华亭妙笔存图右品评精确书法髙以书例画珍琼玖江山万里无足奇万里以外个中有平沙逺渚隔重林水郭烟村带层阜耕者读者杂鱼樵天髙地下率飞走浑噩全无意匠营都来量物随所受宜令香光拜下风倪迂范缓谁妍丑不必什袭夸鉴藏丁甲呵持自能夀乾隆丙寅谷雨日御题下有乾隆宸翰防暇临池二玺又
　　御题云富春疑案防来久今喜辨明杨即栁髙王目迷何足云压倒徳潜谈天口我非博古侈精鉴是是还应别否否沈文王氏乃捉刀华亭晋陵仍左右始识流传祗一途珷玞安可同瑶玖笑予赤水索珠不识珠吾固有如浮海者必由河如登山者必厯阜纵云露柱即灯笼坐令优孟望而走每读班赋发深思贵耳末学多肤受呉下诗人即趍阙试与观之应觉丑还续长言当自讼庶使此图更因夀余既辨明此图即富春山居图乃叠旧韵更为长歌以书其后乾隆丁夘春正御笔下有防心不逺徳充符二玺又
　　御题云间气所钟必也悠久如彼松栢夫岂蒲栁名讵有定系乎人口定者存焉谋邑则否繄我好古图左史右富春山居石渠瑛玖问自何来画禅所有为堂为霍为峤为阜或宛而隆或放而走有树风生有泽虚受三叠识言爰忘其丑尔因我传我以尔夀丁夘仲春盘山行宫展玩因用前韵再题名山佳画相对怡神致足乐也乾隆御笔下有比徳朗润二玺卷后嵌缝
　　御识云按邹之麟此跋直以为富春而题籖曰山居沈徳潜所见富春山居云又非此姑俟他日之辨丙寅臯月御识下有乾隆宸翰一玺卷末沈徳潜和云奉
　　敕题黄公望山居图敬和
　　御制元韵画师如将将兵兼正奇大痴富春山居之图世所知兰亭右军神到生气坌涌何淋漓此卷兴防不相亚笔所欲赴神先之冈连岭复势合沓偶然忽断便有云相随想其解衣磅礴处着墨飞动奕奕轩须眉上追右丞雪江幅同音笙磬夫何疑
　　圣人得此屡评品探抉亭毒穷端倪江山万里入毫
　　楮大造在手非闗思
　　敕命小臣题纸尾迫窘诘屈安能为昔年曾跋富春
　　卷今阅此本俯仰兴赍咨
　　天章在上敬赓和秋虵春蚓敢望岣嵝山尖碑【臣】沈
　　徳潜又沈徳潜丁夘夏日恭和
　　御制元韵云山居有图传子久
　　敕命赋诗日在栁【丙寅夏】富春一图流世间【自沈周至髙士奇王
　　鸿绪诸家】声价千金满人口归之内府
　　帝鉴观两图谁是复谁否众眼蒙眯云亦云真者偏
　　左偏右山居即是富春图
　　圣论定余重琼玖淋漓墨气骨相苍空诸所有包所有譬登日观俯羣山梁父云亭惣堆阜旧藏香光画禅室今入
　　天家不胫走画虽一技宗殊南北分宗递传受即小喻大理固然程材尤贵分妍丑艺苑遭逢防有时好配右丞千载夀【臣】沈徳潜
　　御笔题籖籖上有天府珍藏乾隆宸翰二玺









　　石渠宝笈卷四十二
　　钦定四库全书
　　石渠宝笈卷四十三目録
　　贮
　　长春书屋
　　列朝人
　　书册上等
　　明董其昌杂书
　　画卷上等
　　元钱选观鵞图
　　明唐寅山居图
　　明文征明温兰图
　　贮
　　随安室
　　列朝人
　　书册上等
　　明董其昌书杜诗
　　钦定四库全书
　　石渠宝笈卷四十三
　　贮
　　长春书屋
　　列朝人
　　书册上等
　　眀董其昌杂书一册【上等】
　　素牋本行书计七幅第一段临吴琚跋云吴琚书自米南宫外一步不窥京口北固山有天下第一江山牓书即其笔也始于都下见七言絶一幅不款名姓但有云壑居士印偶阅宋经籍志云壑集吴琚撰则知为琚书已于新安白岳山客持晦翁书归去来辞乃絶似米元章后有云壑二字因得审定今蔵于家此诗没于焦山江中润州守霍君为余拓墨本然已在若明若晦间不可临摹矣辛亥四月廿六日董其昌识下有昌字一印第二段书蜀四贤咏款署季秋朔日书其昌下有董其昌一印第三段书洞庭词第四段书春景词后识云学李北海书五十五年矣初时専习颇为近之近复忘其旧学然时一拟书亦不落吴兴后也其昌下有董其昌印一印册髙八寸广四寸八分册尾
　　御跋云董文敏自谓作书不使一实笔今观此册转掣停顿腕有万钧力葢运实于虚要在无所结滞耳乾隆丙寅春正御题下有所宝惟贤乾隆御笔二玺引首
　　御书羣鸿戯海四大字前有乾隆御笔一玺后有防
　　心不逺乾隆御赏之宝二玺
　　御笔题籖籖上有乾隆宸翰二玺
　　画卷上等
　　元钱选观鵞圗一卷【上等】
　　素牋本青绿画款题云修竹林间爽致多闲亭坦腹意如何为书道徳遗方士留得风流一爱鵞吴兴钱选舜举前有永年子孙保之伯骏吴桢周生珍秘宜尔子孙诸印又重贵书画印珍蔵半印三又半印不可识后有真玩字防侯嘉祚印公信公珍赏张伯骏范我氏清玩书画之印宜尔子孙防侯珍蔵湛思记耿会侯鉴定书画之章贺仲来鉴定珍蔵新宇圗书诸印又二印糢糊不可辨又一印存翰墨流三字又潄六半古轩半印二又半印二不可识又引首前有防侯珍蔵一印又私印半印一又半印不可识后有湛思记一印卷髙七寸二分广二尺八寸五分卷中
　　御笔题苍字上钤稽古右文之玺前隔水
　　御题用钱选元韵云誓墓髙风有足多独推书圣却云何行云流水防神韵笔阵传来只白鵞御题上钤乾隆御笔一玺拖尾【臣】梁诗正等
　　识云乾隆丙寅人日
　　勅示内廷诸臣同观并题句梁诗正和韵云髙阁虚凭春水多黄庭书罢更亡何他年待化冲霄鹤此日闲看泛渚鵞【臣】梁诗正又汪由敦和韵云修竹清流野趣多虚亭逰目兴云何底须昙村边过笼取沙头似酒鵞【臣】汪由敦又励宗万和韵云竹林池馆晚凉多内景书成兴若何乐意相闗凭静对换经鵞是聴经鵞【臣】励宗万又张若霭和韵云家鸡遗与后人多昨夜大醉真如何老媪不知书法重却将恭敬一烹鵞【臣】张若霭又裘曰修和韵云题扇桥边往迹多空亭小立又如何偶然逰戯成佳话不必虚传化鹤鵞【臣】裘曰修又陈邦彦和韵云兰亭三昧防心多草阁临池得防何钗股沙痕神妙处家鸡野鹜本笼鵞【臣】陈邦彦又董邦达和韵云竹里空亭碧荫多闲弄笔意如何乌丝写就擕笼去従此争谈墨沼鵞【臣】董邦达引首
　　御书山阴逸兴四大字上钤乾隆御笔一玺
　　御笔题籖籖上有神品御赏二玺
　　眀唐寅山居圗一卷【上等】
　　素牋本着色画幅中款题云霜前柿叶一林红树里溪流极望空此景凭谁拟何处金昌亭下暮烟中下有六如居士一印幅后又题云隠居深在碧山空涧壑堪侧步通芋栗一园秋计足僮奴百指治生同短墙甃石牢牵荔薄酒盈坛共转筩我欲相随卜居去此身一脱世尘红下有唐寅私印一印前有世宝一印押缝有陈定平生真赏一印后隔水有武清李氏宝徳堂赏鉴圗书一印又陈定跋云子畏先生一代竒才而遭防被放不见用于当世乃托兴翰墨以抒其胸中之磊磊者故命笔辄竒旷超轶非凡史可及若此卷是也世传先生迹有斤斤绳尺者皆非捉刀人本色鉴赏者当具只眼始得颍川陈定敬跋卷髙八寸五分广一丈三尺二寸八分巻中
　　御题云幽人结茒处爱在山水间片云出岫白乱叶当秋殷或望太白瀑或放颠翁船源中爼豆古池上鸡犬闲三复仲长论快哉白驹篇御题下有乾隆宸翰防暇临池二玺拖尾【臣】梁诗正等识云乾隆丙寅春正月
　　勅内廷诸臣同观并题句【臣】梁诗正题云鲤鱼风过鸥波碧三两渔人话秋色菰蒲声响雨欲来万笏山头数防墨季鹰归舟趁落潮离离帆影移枫桥吴歌唤醒莼鲈梦烟舍青帘隔岸招【臣】梁诗正又汪由敦题云骚客多秋懐幽居市尘屏孤云澹逺天空旷心自领縦棹将何之枫落吴江冷【臣】汪由敦又励宗万题云幽居无别事随意作秋山波逺归舟小天空去鸟闲半林风飒防一涧石孱顔轩牖延西爽飞来襟袖间【臣】励宗万又张若霭题云记取支笻访劒池枫林飒飒动秋姿东塘潮退寒烟暝载酒扁舟栁繋之耳根清净千尺雪眼界髙寛万笏云子美诗成月亭午此景未许他人分【臣】张若霭又裘曰修题云乍可浮家泛宅兼之锄雨耕烟应是白苹洲上居然黄叶村边鹿门有客招隠莲社无心结缘山寺钟来夜半一尘不到翛然六言二截句【臣】裘曰修敬题又陈邦彦题云秋日淡林麓烟中鸟下稀临流望田舍隔树插荆扉涧曲樵歌逺山多竹迳微阊门城似画沽酒放归【臣】陈邦彦敬题又董邦达题云幽人卜筑处当此青山隈老屋何年葺名花自手栽随岚云色换狎浪钓船回逺市秋烟起樵歌向晚来【臣】董邦达敬题引首
　　御题金昌秋色四大字乾隆御笔上钤乾隆御笔一
　　玺前有观书为乐一玺
　　御笔题籖籖上有天府珍蔵防暇临池二玺
　　眀文徴明温兰圗一卷【上等】
　　素牋本墨画欵题云草堂安得有琳琅傍案【傍小书间字】漪兰奕叶光千里故人劳解佩一幽意自生香梦回凉月瓯江逺思入秋风楚畹长渐久不闻余馥在始知身境两相忘近承友人寄赠温兰秋来着花甚盛因作此诗谢之张辨之适以兰卷相示既为补空就録此诗其上文璧下有衡山文徴眀印二印卷前有墨林子京项元汴印子京父印卧翁之赤项墨林父秘笈之印诸印又里人家半印一后有成云阁蔵髙宜斋印寄傲子京墨林生六艺之圃卧庵诸印又香岩鸳鸯长字半印三拖尾都穆跋云近世画兰者多拘拘于形似殊乏天然萧防之趣徴明此幅虽草草若不经意而天趣溢目知非俗工所能到也丁夘蜡月廿有四日前进士吴都穆敬父又祝允眀题云湘波平楚岫青美人罗袂障风横光风绾作骚人佩还带三闾一卷经右题辨之所蔵衡山画兰允眀又跋云兰不与众草为伍君子以之寂寥幽谷知己何人只自芳而已尔尚暇求于所谓故旧者哉因览此卷感交逰之凉薄漫为辨之书之南峯山人未署姓名又陈淳跋云秋日辨之防此卷索余画既展卷见吾文师墨戯不敢援笔敬书数语归之丁夘陈淳谨识又黄云题云一回展卷懐千古无数青峯近可招旅雁北征云惨澹渔舟南下水迢遥苍梧帝子魂应防空谷佳人恨未消憔悴谁知吟泽畔欲倾绿醑慰无聊黄云又顾璘跋云兰香草也骚人亟称其幽独离尘以况君子之操取其类也闻楚江湘谷之间固多佳种行将采之以遗辨之幸谢衡山更当传神一番耳癸酉九月赴官湘源书于平望舟次东桥顾璘又徐霖跋云秋日观徴眀墨戯于清樾亭上喜其絶无尘笔与吾意境若冥合也徐霖又陈沂题云别来芳迹杳难寻千里相思契结深汉馆月眀幽客梦楚江秋尽美人心含风嫋嫋香生佩隔水悠悠思入琴百卉无情自春绿不堪于此易沾巾余尝题文衡山墨兰寄友人今为辨之録此时癸酉歳九月十八日在松陵舟中书湖光月色相映且与衡山方别其情不言可知也鄞陈沂又卢襄题云幽贞不自媚空谷遗芳馨端居念离索对此真忘形文衡山作墨兰再赠辨之辨之可谓知所亲与者矣展卷漫题甲戌春日石湖卢襄诸跋前有白岩欲作片时圗画中人横鹗楼印都元敬氏髙择木印月潭朱之赤印退宻墨林秘玩项墨林鉴赏章三韩髙宜斋珍蔵印诸印又砚癖半印一跋中有平生真赏项子京家珍蔵二印跋后有项元汴印项墨林父秘笈之印子子孙孙保之聴雨堂印第一希有朱之赤鉴赏卧庵所蔵诸印又蘧庐子京半印二押缝有若水轩煮茶亭长墨林子寄傲桃花源里人家墨林主人田畴耕耨西楚王孙墨林私印虚朗斋诸印后余幅有留耕堂月潭朱之赤印江东方外士卧庵老人静虚斋圗书印诸印又有休宁朱之赤珍蔵圗书朱卧庵收蔵印二印卷髙八寸三分广二尺八寸卷中
　　御题熊字上钤防暇鉴赏之玺一玺前隔水
　　御题云写花生动叶仓琅樷下仙男抱夜光楚畹风清佩无斁蓝田日暖玉生香逐炎漫诮随伊去引兴应知为尔长珍重停云馆里客本无身境可相忘御题下有乾隆宸翰几暇临池二玺余幅梁诗正题云别种移楚畹芽茁瓯江晚离披岩峤中生香发婉娩空谷谁传姿妙笔圗墨本乱叶丛以长幽花偏其反安得纫为佩缅懐君子逺【臣】梁诗正敬题又汪由敦题云闽天郁炎风秋泽荒宿莽猗猗谷中兰宁辞众草伍千里结同心故人何许殷勤玉罄翁自写国香谱横斜风叶交一一折股缅思问绢年清芬足千古【待诏父林曽臣为温州太守】汪由敦敬题又励宗万题云空谷无言水一方烟横南浦宛相望雨飘别绪来瓯峤风送闲情到楚湘骚客临阶思结佩幽人入室恍闻香澹描九畹春如许待诏风流老擅塲【臣】励宗万敬题又张若霭题云交柯乱叶动无数一一皆可寻其源坡诗移赠待诏笔【臣】也敛袵无间言安得秘瓷作清供斗室光明清且温所南画兰露斧匠痕然命笔清超絶尘土气生世外想绘苑珍重后无匹者徴明山水步越一时间亦写生神入北宋此老能事如如来夜光可倾出一栲栳也【臣】张若霭敬观神品并题识又裘曰修题云乍含幽露乍披风整整斜斜写未工春色一防才到眼故人千里许分丛香生空谷迢迢发梦转清江灔灔通自信素心堪折赠不须评入楚骚中【臣】裘曰修敬题又陈邦彦题云王者香原比君子瓯闽种合写沅湘一经
　　玉管重题品墨汴花痕态并芳【臣】陈邦彦敬题又董邦达题云八闽分异种九畹发幽姿自许髙人品谁当楚客思纷披香可缬疎澹佩相宜貌取溪藤上如逢裛露时【臣】董邦达敬题引首
　　御书纫佩余芬四大字上钤乾隆御笔一玺
　　御笔题籖籖上有神品乾隆御赏几暇怡情三玺



　　贮
　　随安堂
　　列朝人
　　书册上等
　　眀董其昌书杜诗一册【上等】
　　素笺本计十幅行楷书録杜甫秋兴八首之五款署董其昌书下有宗伯学士董氏宰二印册髙七寸广三寸二分
　　御笔题籖籖上有防暇怡情乾隆宸翰二玺
　　画卷上等
　　宋赵干江行初雪圗一卷【上等】
　　素绢本淡着色画款署云江行初雪画苑学生赵干状卷中有神品上三字前有半印一存圗书二字又半印存司印二字又半印漫漶不可识卷中有天厯之宝一玺后有柯九思印一印前隔水有蕉林鉴定一印押缝有秘府明昌宝玩二印后隔水有吴瑞徴印吴仲庚二印押缝有御府宝绘内殿珍玩羣玉中秘三玺前隔水标题赵干江行初雪圗七字拖尾记云天厯二年十一月日进入奎章阁学士院典籖臣张景先奎章阁学士院防书文林郎臣柯九思奎章阁学士院参书奉训大夫臣雅琥奎章阁供奉学士承徳郎臣李讷奎章阁供奉学士中议大夫臣沙刺班奎章阁承制学士奉训大夫臣李泂奎章阁承制学士朝防大夫中书左司郎中臣朶来奎章阁侍书学士翰林直学士中奉大夫知制诰同修国史兼经筵官臣虞集奎章阁侍书学士资善大夫中书右丞臣撒迪奎章阁大学士光禄大夫中章平章政事知经筵事臣赵世延奎章阁大学士光禄大夫知经筵事臣忽都鲁都儿迷失前有明昌御览一玺又苍岩子蕉林鉴定二印押缝有冶溪渔隠吴瑞徴印二印后有蕉林梁氏书画之印家在北澶二印卷髙八寸二分广一丈六寸五分前隔水
　　御题云吴头楚尾沧江清元防试令飞初霙驴背客寒风打笠江心渔乐舟冲凌芦腰已折须添白山头乍失髻矗青或见沙觜翁举网尚有船唇儿弄罾夫岂皲瘃之不惧衣食切已劳经营氷鱼冻蟹入盘活谁家羊膏佐软烹造物不齐有如此对之令人感慨増瑶机锦綍识异物传来北宋腾清声奎章学士丹邱生一时法眼精品评烛照意移生栗烈画时不知呵冻几度方能成乾隆御题下有几暇怡情乾隆宸翰二玺前有观一玺
　　御笔题籖籖上有神品乾隆宸翰二玺
　　宋马和之风七篇一卷【上等】
　　素绢本着色画第一段七月第二段防鸮第三段东山第四段伐柯第五段九罭第六段狼跋每段前书诗小序及诗经本文卷末有风七篇四字卷前有项笃夀印项子长父鉴定二印卷后有蕉林梁氏书画之印项笃夀印少谿主人项竤之印项徳芳印五一倩士宛秀堂印檇李懒道人赏鉴圗书吕中诸印前隔水押缝有蕉林书屋一印后隔水押缝有棠村蕉林居士二印拖尾押缝有冶谿渔隠一印卷髙八寸一分广一丈七尺五寸引首
　　御书苇籥余风四大字后署乾隆御笔下有乾隆宸翰勤学好问二玺前有含味经籍一玺
　　御笔题籖籖上有御赏乾隆宸翰二玺
　　按风七篇破斧一篇今阙
　　明陆治丹枫秋色一卷【上等】
　　素笺本着色画欵题云云间遥岛三山出籁起寒空两岸闻落尽丹枫秋镜濶野鸥飞防乱沙文陆治下有叔平连印一卷髙八寸广一尺九寸
　　御笔题籖籖上有乾隆宸翰一玺














　　贮
　　攸芋斋
　　列朝人
　　书册上等
　　明董其昌仿顔真卿告身一册【上等】
　　髙丽笺本计八幅楷书自识云鲁公自书告身米元章家蔵墨迹所列今在吴门韩宗伯馆师家米评顔楷为后世挑剔恶扎之祖独于此语宝爱不置大都英雄欺人身所不习即加诋毁不可信为笃论也歳在庚午八月十二日临并题思翁时年七十六册髙六寸七分广三寸六分册尾
　　御跋云香光临古人书别具神解不以形似为工老米防学顔行何乃忽持异议驳之良当御题下有乾隆宸翰防暇临池二玺
　　御笔题籖籖上有乾隆宸翰一玺
　　画卷上等
　　宋王诜瀛海圗一卷【上等】
　　素绢本着色画款署云保宁赐第王晋卿瀛山既觉因圗梦中所见甲辰春四月梦逰者卷前有蕉林书屋梁清标印河北棠村三印又笃夀半印二又二印不可辨卷后有兰石半印押缝有秋碧冶溪渔隠二印又长字半印前隔水有蕉林梁氏书画之印檇李李氏鹤梦轩珍蔵记嘉禾李氏珍蔵诸印又宋王晋卿瀛海圗标籖七字拖尾田亘题识云他日缄幐属贵防讵知迁徙过南州天涯与汝共沦落泪湿湓江烟雨秋王晋卿圗瀛山笔画精致京师贵防蓄之为希代之宝货圗书弃掷于路阳翟张飞卿见而得之过九江以遗友人傅延之延之出以示余余悲而赋诗建炎初元九月廿八日阳翟田亘元邈又陈章跋云蓬岛圗本张飞卿所宝后以遗傅延之绍兴七年飞卿之弟共甫与延之及章皆防集于南昌逰従之乐殆无虚日是歳中秋同赏月共甫之舍章亦预焉延之出此以示众客既而谓共甫曰此公家旧物也遂归共甫愿宝惜之次年冬至后二日共甫持节湖湘道由清江章适寓是郡因得再观痛延之下世已一年矣相与慨叹云嵩山陈章汉卿书后有笃夀辽西郡圗书印滦阳滦阳赵氏滦阳赵忠愍公家曾收诸印又袁立儒云珍木文禽王佩环清都绛阙色兰玕香山居士蓬莱院借与王郎梦里看建人袁立儒题驸马都尉所作梦逰瀛山圗又董其跋云云王晋卿瀛海圗载宣和画谱有宋人题跋米元章所谓青绿设色类补陁岩用李将军海岸圗法髙出赵大年伯驹之上良由与苏米山谷辈为友自然脱去画史习气董其昌题后有真赏斋懋和吴时芳印云烟过眼兰石主人项子长父鉴定滦阳滦阳赵氏滦阳赵忠愍家家曾收蕉林鉴定忠愍伯子诸印又胡世安跋云向见摩诘着色山水小大逺近似铢衡寸度而成生趣浮动又超界画一等今观此圗正堪伯仲信古人防艺一端皆以全副精神办之秀岩老史胡世安题后有蕉林秘玩观其大畧子孙世保梁雝之印诸印跋中押缝有秋碧印五卷髙七寸七分广四丈五寸卷中
　　御题云海上三山逺隔尘云屏雾嶂玉嶙峋底缘纷见拏舟侣想共君房采药人都尉由来阀阅家诗情画意足烟霞饱防玉局心如月逺谢安期枣似漫云海水变桑田一例鸥汀鹤屿边歴歴肄农还学圃但心闲者合成仙乾隆丁卯夏日御题引首有奉三无私一玺后有几暇怡情乾隆宸翰二玺前隔水
　　御书缥缈尘外自成一家八字下署乾隆御题下有
　　乾隆宸翰一玺卷尾沈徳潜奉
　　勅题云玉室金堂有路通楼船难任片帆风细摹小李将军笔缥缈三壶一望中晋卿位望本豪华写出蓬瀛海外家旧与苏仙同讨论故应骨髓入烟霞宝笈收蔵重鼎彛当年偶属傅延之従知
　　天笔标题者曾遇湓江洒泪时【臣】沈徳潜敬题御笔题籖籖上有天府珍蔵乾隆宸翰二玺
　　宋李唐清谿渔隠圗一卷【上等】
　　素绢本墨画款署河阳李唐笔卷中标李唐清谿渔隠六字上钤御书之印一玺卷前有子京元汴之印墨林秘玩平生真赏项子京家珍蔵神品苍岩棠村审定诸印又半印一不可辨卷后有神品项元汴印子京珍蔵项墨林父秘笈之印诸印又绍兴半聫印又一印漫漶不可识前隔水有退宻墨林秘玩项子京家珍蔵三印押缝有墨林子京珍秘桃花源里人家项墨林印诸印后隔水有和斋甘氏家蔵丹阳开国三印押缝有子京神逰心赏墨林山人寄傲蘧庐墨林项伯子章文夀承氏诸印拖尾跋云李唐河阳人乱离后至武林年已八十光尧喜其山水至今人称之夀乐主人多寓日下不惜金富得中贵甘氏所蔵聚而复失今归于此嘉熙丁酉孟冬旦书又赵子固题云李唐老人精天机笔墨简古世所稀石林沙屿布逺近野桥云碓相因依渔舟穏泊芦花渚一竿低拂瑚树心与江鸥一様闲不着羊求吊名誉君不见侯门子弟悦清玩湘奁犀轴光凌乱何由同载米家应有长虹夜相贯大徳五年吴兴赵子固奉题跋前有棠村蕉林居士文彭之印三桥居士天籁阁考古正今子京珍秘项墨林鉴赏法书名画诸印跋中有叶蕃米氏家蔵书画于子孙孙永保用享二印又一印不可识又子京项叔子项墨林鉴赏章檇李项氏世家宝玩乾坤浩气子孙永保墨林秘玩神逰心赏虚朗斋项墨林父秘笈之印琴书清暇苍岩子梁清标玉立氏印章观其大畧诸印跋中押缝有桃里若水轩项子京家珍蔵引首有王显之篆书清谿渔隠四大字欵署显之书前有天籁阁项元汴印项墨林印三印后有项元汴印逰方之外二印卷髙七寸九分广四尺五寸
　　御笔题籖籖上有御赏乾隆宸翰二玺
　　元王冕吴镇梅竹双清圗一卷【上等】
　　素牋本墨画前段王冕画梅自题云朔风撼破处士庐冻云隔月天糢糊无名草木混色界广平心事今何如梅花荒凉似无主好春不到江南土罗浮山下蘼芜烟玛瑙坡前荆棘雨相逢可惜年少多竞赏桃杏夸豪奢老夫欲语不忍语对梅独坐长咨嗟昨夜天寒孤月黒芦叶卷风吹不得髑髅梦老皮蒙茸黄沙万里无顔色老夫潇洒归岩阿自鉏白雪栽梅花兴酣拍手长啸歌不问世上官如麻后有竹斋圗书防稽外史二印又题云君不见汉家功臣上麒麟气貌岂是寻常人又不见唐家诸将圗凌烟长剑大羽聮貂蝉龙章终非尘俗状虎头乃是封侯相我生山野无能为学劒学书空放荡老来晦迹岩穴居梦寐未形安可模昨日冷飚动髭须拄杖下山闻鹧鸪乌巾半岸衣露肘忘机忽落丹青手器识可同莘野夫孤髙差拟磻溪叟山翁野老争道真松篁节梅精神吟风笑月意自在只欠鹿豕来相亲江北江南竞传写祝君叹其才尽下我来对面不识我何者是真何者假祝君放笔一大笑不须揽镜亦自了相携且买数斗酒坐对青山自倾倒明朝酒醒呼鹤归白云满地芝草肥玉箫吹来雨霏霏琪华乱飐春风衣祝君许我老更竒我老自觉头垂丝时与不时何以为时与不时何以为赠君白雪梅花枝下有王元章文王孙二印前有右前司马一印卷前有长字式古堂书画印子孙保之三印又鼎元聮印一又半印不可识后有仙客卞令之鉴定乾坤清赏三印又半印二不可识卷髙七寸广二尺五寸三分后段吴镇画竹题识云圗画书之绪豪素寄所适垂垂歳月久残防争宝惜始由笔砚成渐次忘笔墨心手两相忘融化同造物轩云霭溶屏障石突兀林麓缪槎牙禽鸟翥翰翮可怜俗浇漓摸摹竟纷出装褫杂真赝丹粉夸绚赫千金易弊帚十袭宝燕石米也百世士赏防神所识伶伦世无有寄响竟寥寂良药难再遇抱懐长太息左圗右书取其怡悦瞻视陶写情性近好事者以为市道商贾真赝为事反害性情盲目聋耳哀哉至正甲申梅花道人戯墨而书下有梅花庵嘉兴吴镇仲圭书画记二印前有曽光题云梅花道者列仙流落笔全无李蓟邱呼酒南湖夜烧烛一枝凉雨写新秋曾光卷前有仙客卞令之鉴定二印又鼎元聨印一又仲氏元言鉴定圗章半印二卷中有乾坤清赏嚼菜根道人二印押缝有双螭一印合同式古堂各二印巻后有卞永誉印令之式古堂书画三印又半印二不可识卷髙七寸广二尺七寸八分拖尾周鼎跋云王山农之写梅自出新意梅花庵之写竹自得真趣皆入妙品具二妙于一卷中又各有长诗皆自写其情于画意之外可观也竹上曾徳用一絶句梅之前一七言古诗不名而尤可观前辈但落笔便自不凡近时沈民　侍读隶书梅竹双清四字亦不俗今此卷蔵阛阓坊栁子学所又可谓具四美矣乙巳三月丙午与黄日升王惟安惟颙同观嘉禾周鼎时年八十又五前有半印二不可识后有令之式古堂书画东吴文学世家三印又王世贞题识云野夫策杖村南复村北处处东君恡消息瞥然缟素一枝横又见琳琅数竿碧一枝春之先数竿冬之后俯仰天地间与尔成三友衡门掩卧不一旬淇园大庾无精神樵青已侵翠鳯毛飓母吹防玉龙鳞赖得吴镇及王冕前与二友传其真虚堂展看仅盈尺二友居然侍吾侧问之不言对以臆眉宇萧萧吐佳色吾不能学范詹事西遣闗中使却寄江南春消芳悴粉何足论吾不能学家骑曹不可一日无所至植此君封篱防箨何纷纭二友寓我麓俨若洛下东西两头屋一头剪得潇湘云一头小贮罗浮玉镇也九咽吞吐天浆腴冕亦磊砢节目非凡夫扶舆清气合此圗快矣乎快矣乎此圗此友吾不孤梅独为百花魁而竹能离卉木而别自成髙品者以其精得天地间一种清真气故也竹自文湖州苏端眀后有梅道人吴仲圭以至近代王孟瑞而梅则杨补之外独推山农王元章然吴子辈谓其命旨涉浅为境易穷而往往下其品几于无处生活今年六月信阳王太史祖嫡以元章梅仲圭竹合一卷寄余开卷时令人鼻端拂拂有玉清蓬莱想遂乞仲承诸君为诗歌美之而余继焉或谓戴凯之范至能所撰二谱至数百千种且以大庾万树渭濵千畆而此寥寥一枝胡取也是不然正复以简贵胜耳卷首为沈民则学士题元章仲圭各有诗弁尾而梅前有一歌亦自豪麄周疑舫伯器跋苐赏其语不能辨其人攷印章有所谓防稽外史似杨维桢而词气亦类之苐不闻其别号竹斋阙疑可也卷后收蔵有东吴文学世家印岂故为吴中物太史偶得之耶似有不偶者故附记于后己夘王世贞识后有令之仙客卞令之鉴定三印跋中押缝有式古堂一印引首有沈民则隶书梅竹双清四大字欵署自乐后有双螭半印
　　御笔题籖籖上有御赏乾隆宸翰二玺
　　按王冕画梅前七言古诗二首均未署款后诗有王元章圗章可据前诗并无姓氏印章然细阅其诗格笔迹实出一手为王冕自题无疑而周鼎王世贞二跋中一以为不名一疑为杨维桢所作皆误




　　石渠宝笈卷四十三
<子部,艺术类,书画之属,石渠宝笈>
　　钦定四库全书
　　石渠宝笈卷四十四
　　贮
　　翠云馆
　　列朝人
　　书册上等
　　明王宠临帖二册
　　书卷上等
　　元赵孟頫书絶交书一卷
　　画卷上等
　　明董其昌关山雪霁图一卷
　　明董其昌疎林逺山图一卷
　　贮
　　潄芳斋
　　国朝人
　　画册上等
　　王翚山水一册
　　列朝人
　　画卷上等
　　宋李迪牧羝图一卷
　　元钱选秋江待渡图一卷
　　元盛懋江枫秋艇图一卷
　　贮
　　静怡轩
　　列朝人
　　画卷上等
　　晋顾恺之画女史箴一等
　　宋李公麟蜀川图一卷
　　宋李公麟九歌图一卷
　　宋李公麟潇湘卧游图一卷
　　贮
　　三友轩
　　列朝人
　　画卷上等
　　宋元梅花合卷一卷
　　元曹知白十八公圗一卷
　　元人君子林图一卷











　　钦定四库全书
　　石渠寳笈卷四十四
　　贮
　　翠云馆
　　列朝人
　　书册上等
　　明王宠临帖二册【上等】
　　素笺本上册计十七幅第一幅临钟繇季直表前有真赏大雅堂二印又藏墨寳寳藏半印二第二段临钟繇宣示帖第三段临钟繇昨疏帖后有韡韡斋一印第四段临王羲之临钟繇帖第五段临王羲之辞世帖第六段临王羲之黄庭经后有冝尔子孙文房清玩二印第七段临王羲之乐毅论第八段临王羲之画像賛第九段临王羲之曹娥碑后有王宠私印履吉之印二印第十段临王献之洛神十三行欵署宠册髙七寸六分广四寸六分册前副页
　　御书钟王遗轨四大字后有所寳惟贤乾隆御笔二
　　玺
　　御笔题籖籖上有几暇鉴赏之玺一玺下册计十八幅第一段临王羲之官奴帖前有大雅堂一印第二段临王羲之霜寒帖后署云右临逸少帖第三段临王献之乞假帖第四段临王献之静息帖第五段临王献之新妇帖后署云右临献之帖第六段临王羲之兰亭叙后署云丁亥七月上浣漫临定武本兰亭第七段临禇遂良过秦论后署云右临禇河南书第八段临顔真卿圣主得贤臣颂后署云右临顔鲁公书时丁亥重九在石湖精舍下有王宠私印一印第九段临栁公权清静经后署云右临栁诚悬书时十月朔日也下有王宠私印一印前有韡韡斋一印第十段临虞世南破邪论后署云右临虞永兴书第十一段临顔真卿麻姑坛记后署云鲁公小楷此为极则聊以效颦愧不及万一也丁亥小春之望记下有王宠私印一印第十二段临禇遂良隂符经款署云右临河南书后幅防云书法自钟王以逮虞禇顔栁尽态极妍各臻圣域而究其源流仍归一致其所传楷书不过以上数帖宠自幼学书即留心于此然至今未能窥见堂奥也丁亥小春廿二日识下有王宠私印履吉之印二印后有骏文氏景怡堂书画印平生真赏文房清玩朱廷璧印真赏寳藏潄古芳诸印册前副页
　　御书晋唐法乳四大字后有所寳惟贤乾隆御笔二
　　玺
　　御笔题籖籖上有几暇鉴赏之玺一玺
　　书卷上等
　　元赵孟頫书絶交书一卷【上卷】
　　淡緑绢乌丝防本行草书款识云延祐六年九月望日吴兴赵孟頫书下有赵氏子昂松雪斋图书印赵氏书印三印前有赵字大雅二印又桃里吴时芳印项德芬印兰石主人江村髙士竒子长少谿主人诸印又笃夀山房珍玩子孙半印四后有竹窓沈荃克斋珍赏桃花里子长项笃夀印蒋氏珍蔵子子孙孙善保之梧桐轩图书印三径清风诸印又半印不可识前隔水有蔬香园碧城石闾寳蔵三印后隔水有生香乐意斋髙岱私印石闾髙岱三印押缝有苑西一印拖尾陈廷敬防云少司农俨斋王公家蔵赵文敏书顷与公奉
　　召在大内之南书房携以相示翰林学士澹人髙公书法妙天下曰此吴兴真迹属题其后康熙乙丑夏五泽州陈廷敬前有江村髙氏清鉴一印又髙士竒防云乙丑春夏之交泽州陈公云间王公同直大内南书房日以所蔵名迹公余评赏至赵文敏此卷笔法遒媚玉润珠圎曰观止矣云间尚有文敏耕织诗亦近代不可多得者与此当称双璧钱塘后学髙士竒敬防又髙士竒题识云用笔浓纎古意多墨花流润忆鸥波天知我意归如箭风送蒲防过皂河俯仰行踪是旧谈记同殿角启琅函十三寒暑真虚掷徒有嵇生七不堪丁丑嵗直大内南书房与陈説岩防尾时説岩方为总宪也后居拓湖云间遂以相赠甲戌十月重到苑西三度扈从沙漠未一展视顷南还晓发茅涡风利水驶薄晚可至宿迁舟中观此屈指旧题已十三年因书二诗时康熙丁丑九月晦日江村髙士竒又髙岱防云元代善书者颇多独赵文敏公妙絶一世即唐初诸名家以下迄于両宋亦未有以相过也葢蔵筋骨于妩媚标丰神于健劲其运腕转折处如栁絮因风弹丸脱手纯熟之至廼显英华此卷冩嵇叔夜絶交书字字圆稳无一笔散漫真公孙大娘舞剑浏浰顿挫独出冠时者也岂吴兴山川清淑之气尽萃于公耶且书画兼工父子济求之当世信难多觏今日天气初晴小窓清暇展玩再三为之撃节叹赏聊题数语于未时癸巳仲夏十有九日钱塘髙岱书于燕邸之小酉斋引首文彭书松雪真迹四大字款云后学文彭题后有项字子长懋和静寄轩图书印诸印卷髙六寸八分长七尺九寸五分
　　御笔题籖籖上有御赏乾隆宸翰钦文之玺三玺画卷上等
　　明董其昌闗山雪霁图一卷【上等】
　　素笺本墨画款识云闗仝闗山雪霁图在余家一纪余未尝展观今日案头偶有此小侧理以图中诸景改为小卷永日无俗子面目遂成之乙亥夏五元宰下有董印半印一前有愿为天地间一闲人半雅堂图书二印后有一庵秘玩一印拖尾顾大申防云文敏墨妙自成一家适意匠心不全摹古此卷仿闗仝纸不盈尺而有云山浩荡之势清襟玉映未易到也今归项大叅犀水神物得所矣癸夘九月华亭顾大申获观又戴本孝防云闗氏遗墨近代希觏文敏素檀临摹如橅晋唐诸帖莫不得其神髓此卷笔势遒逸不假渲染力透纸背直以书法为画法耳犀水公好古嗜竒于枕函中出示同观云为文敏孙所贻可谓能共家珍矣寳之寳之甲辰三月鹰阿山樵戴本孝识于就李舟次又沈荃防云董宗伯书画擅絶一代而山水佳作较八法尤为难遘兹摹闗仝小卷布势运笔无不苍秀而自有一种天然之趣非他手所能髣髴也顾戴二子深研此道乃心折若此其为真迹夫复何疑犀水携之行笈朝夕展观拊动操殆神与之遇矣丁未闰夏云间沈荃书于燕山客舍又冐襄防云闗仝画师洪谷子至废寝食思欲过之其画竦擢杳漠皆能一笔涌出上突巍峯下瞰穷谷峭防不可名状又多作闗山挂幅余臆记五代名画补遗所载如此当时称为闗家山水吾师董文敏公曾蔵仝秋林暮霭图虽绢素剥落师极賛其风骨犹能掩映宋代名手数辈吾师画师北苑间出摩诘晋卿大小米房山元人四家其与余画并见之他蔵者皆烟云变没笔师造化所谓气韵生知超神入逸今人无不极好之未必尽知之也庚午晚春马齿正八十厯阳年世友戴务旃亦年七十涉江千里为余举觞其画之苍古挺秀则荆闗后身也行笈中出吾师所临闗山积雪图小卷如米敷文着色袖珍潇湘图为翟伯夀豪夺盟于天而与之者其画之上突下瞰峭防杳漠正如余昔臆记所称计题画为乙亥五月间临去丙子八月吾师仙逰不过年余乃絶笔也思昔余年十四吾师即叙其诗以传比之王子安得侍教十有一年即今皆六七十年事余与戴河邨先生为同学同年友亦将五十年时务旃在侍三十年前务旃无忝兄弟与阳羡陈其年俱相依水绘偕両儿读书经年屡嵗今其年久逝水绘化为孤墟蔓草我两人尚以书画覔食品题鍳定犹能绪述师友见闻表章异代特书卷尾留视两家子孙及海内好古读书后死者知我辈道义风雅未尝以贫贱衰朽一日不长留天地间也雉膏巢民老人冐襄灯下防并书防前有半雅堂鉴赏之章一庵主人珍蔵图书二印卷髙四寸二分广四尺三寸五分卷前
　　御书秀字前隔水
　　御题云滕六分明友少男岩闗霁色欝朝岚千林润逼雪为雨一卷寒生青出蓝磵道谁人寻活句茒斋有客恣幽探玉壶氷是香光体结习从知此处谙乾隆丙寅御题下有乾隆宸翰几暇临池二玺
　　御笔题籖籖上有天府珍蔵乾隆宸翰二玺
　　明董其昌疎林逺山图一卷【上卷】
　　素笺本墨画款识云逺山一起一伏则有势疎林或髙或下则有情此画诀也余欲拈出以示人惜未有知其解者思翁下有宰一印前有静海励氏衣园蔵真二印后有教忠堂蔵衣园居士二印拖尾董其昌书旧诗二首款识云丙寅腊日其昌书于青龙江舟中下有董其昌太史氏二印后有衣园审定竹溪居士二印卷髙七寸六分长二尺二寸五分卷中
　　御题云平林到秋疎林踈山更逺起伏与髙下妙倡兼半满何须问迂倪家法传北苑萧斋俯苍浪问谁此遯乾隆御题下有乾隆宸翰惟精惟一二玺又
　　御识云丙寅春正背临一过下有乾隆御笔一玺引
　　首
　　御书虗明向逺开五大字前有深心托毫素一玺后
　　有所寳惟贤乾隆御笔二玺
　　御笔题籖籖上有天府珍蔵乾隆宸翰二玺








　　贮
　　潄芳斋
　　国朝人
　　画册上等
　　王翚山水一册【上等】
　　髙丽牋本墨画计十幅第一幅款署云仿大痴道人笔意海虞王翚下有王翚之印一印又题云晴岚浮翠岛积雨暗深村寂寂无车马溪流自到门下有石谷子王翚之印二印前有西陂诗老书画府印一印后有衣园图书一印第二幅款署云竒峯出竒云秀水含秀气仿燕文贵下有王翚一印后有竹溪居士一印第三幅自识云宋人画树千曲百折惟此苑能尽长劲瘦直之法然亦枝根相纠至元季黄大痴吴仲圭一变为简率逾简逾佳欵署耕烟外史王翚画于津门渡口下有石谷王翚印二印又自书夏木垂阴四字下有王翚一印前有一牀书汪氏柯庭秘玩二印后有衣园书画一印第四幅款署卢鸿草堂图石谷子下有王翚一印后有教忠堂一印又一印仅黄鹤白石藤之间七字可辨第五幅书晦翁纳湖诗王翚画下有王翚印一印前有衣园居士教忠堂蔵二印后有竹溪一印第六幅书旧诗款署王翚补图下有王翚之印一印前有上下千年爱闲二印第七幅款署云仿惠崇笔下有王翚之印一印又书旧诗一首款署冩唐人诗意下有石谷一印前有竹溪秘玩衣园蔵真二印后有竹香一印第八幅款署王翚下有王翚印一印又书旧诗一首欵识云石田自题其画句也石翁学仲圭真有出蓝之能余漫仿之不审得窥一斑否王翚下有王翚之印耕烟散人二印引首有太原一印后有衣园一印第九幅款署仿黄鹤山樵后有王翚一印又书旧诗二句款署太白诗三字后有石谷子王翚之印二印前有清渚渔郎一印第十幅款署云仿髙彦敬尚书山川出云图戊寅七月既望海虞王翚下有王翚一印又书旧诗一首款署耕烟散人次日又书下有石谷子王翚之印二印前有上下千年一印又有静海励氏滋大二印后有荦天官冡宰衣园珍蔵三印册髙七寸六分广一尺第一幅
　　御笔题秀字上钤乾隆御笔一玺又题云乐土无俗事秋山有古姿晴晖已三竿髙人出户迟问谁防此趣作者黄大痴下有乾隆宸翰一玺第二幅
　　御笔题竒字上钤几暇鍳赏之玺一玺又题云灵山能出云靉叇满封中林斋坐对客润逼冠芙蓉长笑进履人功成寻赤松下有德充符防心不逺二玺第三幅
　　御笔题古字上钤几暇临池一玺又题云灌木防佳时山中小年夏却似维摩诗诗以无言冩防头听经辈尽是科头者下有清玩一玺第四幅
　　御笔题闲字上钤御赏一玺又题云有笻倦不支有书慵且置跏趺白昼静翛然无一事鹿苑夫岂遥不出十笏地下有几暇怡情一玺第五幅
　　御笔题逸字上钤稽古右文之玺一玺又题云厓屋枕秋江琴音镇日淙耳观一以悟心旌底用降看竹问主人居士应姓厐下有天府珍蔵一玺第六幅
　　御笔题韵字上钤浴德一玺又题云近林锁烟光逺峯湿云气重溪渺难即弄棹岂无谓匪慕熊罴钓为爱莼鲈味下有朗润内府珍秘二玺第七幅
　　御笔题情字上钤内府书画之寳一玺又题云陌头杨栁色天涯芳草菲凝妆上翠楼王孙归未归妙哉诗外意子夜安能妃下有宸翰一玺第八幅
　　御笔题苍字上钤神品连玺又题云山穷若无路林豁忽有家蹬道接云闗梯岩飞白斜疑在天成阁万景参窓纱下有得佳趣一玺第九幅
　　御笔题雄字上钤笔端造化一玺又题云飞流纷万嶤峯矗千状巘髪与壑须一冩天籁放耳食恰宜听目谋不可望下有古香一玺第十幅
　　御笔题神字上钤乾隆御笔一玺又题云白石露齿齿清泉滴泠泠长烟一空白好山四季青略彴无人过可以读黄庭御题下有乾隆御赏一玺后副页
　　御笔画山水左方有笔端造化一玺又记云内府所收王翚画佳者颇多近复得此幅乃篷窓乗兴所作渉笔皆有天趣尤得意笔也因各制一诗题之并拟其法戯为小景胸中丘壑有触而发不知兴之所之非欲与竞胜也惜石渠寳笈编次已竣异日续编当以此为翚作之冠乾隆丙寅春正御笔并记下有乾隆宸翰几暇临池二玺后梁诗正和诗云秋山浄无滓平逺含幽姿隔磵青障合射牖白日迟鸟闲自简讷石古非顽痴半庵傍岩结门掩寒烟中白云滃然飞隐见青芙蓉习静聊自怡坐弹风入松【臣】梁诗正恭和又汪由敦和云千章羃清阴正可安九夏天籁息调刁笙竽若为写羡彼耕烟人论心逄静者窱枕烟庭林樾工位置天然谢剪饰晏坐屏尘事为语谷口云防此幽栖地【臣】汪由敦恭和又励宗万和诗云天风来泱漭云涛飞琤琮自得初地浄坐使尘虑降深山欝太古气象淳以厐孤艇破湖光空亭纳岚气潄石殊有情听泉不虚谓由来泉石人识得烟霞味【臣】励宗万恭和又裘曰修和诗云幽草何芊芊垂杨何菲菲对景惜迟暮楼头饯春归采芳逢楚客解佩辞江妃云岩何代迹石壁谁氏家髙人此朝暮老树交横斜诗情冷如水世味薄似纱【臣】裘曰修恭和又董邦逹和云芙蓉叠层青卉木纷万状不闻人市喧但听泉奔放卜居隠此间桑麻正弥望空蒙山雨歇涧水乍清泠村树逺犹暝炊烟湿更青高人不出戸归云满前庭【臣】董邦逹恭和引首
　　御题天与清新四大字上有乾隆宸翰一玺
　　御笔题籖籖上有钦文之玺乾隆宸翰二玺
　　列朝人
　　画卷上等
　　宋李廸牧羝图一卷【上等】
　　素绢本淡着色画无欵前有梁清标印一印后有曺深半印一前隔水押缝有蕉林书屋一印后隔水押缝有蕉林秘玩棠村观其大畧三印卷髙七寸五分广二尺三寸卷中
　　御题云碛雪风沙大窖凉毳衣非暖酪非香李卿知己休多语试看垂垂汉节长乾隆御题下有乾隆宸翰一玺拖尾梁诗正题云苍茫牧野龙沙寛腥氊乳酪充飱餐贞心许国氷雪寒十九年来只一般鬓须白去节旄残穷荒犹感大义难归来博典属国官汉家恩泽轻羽翰千秋史论同三叹即今流传图画看不殊麟阁标衣冠载披恍见心血丹凛然臣节良不刋乾隆丙寅春正月【臣】梁诗正奉
　　勅敬题又汪由敦题云子卿使匈奴矫矫杖汉节羝乳夫何时卧咽旃毛雪持旄尽落头白十九春神惊上林雁归来画麒麟零缣尺幅中千载凛生气悲歌余慨慷河梁李都尉【臣】汪由敦又励宗万题云风雪满天透骨凉汉家天使姓名香节旄落尽归何日目断横空雁字长【臣】励宗万恭和敬题又张若霭题云白沙裹雪乱如雨寒烟边笳作人语万草僵黄不见春世上羝羊未闻语海枯石烂坚持肝脑涂地诚甘之茒土千乘固不屑节旄落尽心无移旌旗千里临朔甸天子自将夸能战徒教搆衅逞干戈耀威讵使氛霾晏中郎奉诏不矜锋廼幽大窖鸣悲风当时倘得命师去利器岂让兰于功陵降何惜武存幸尺土无封名实炳功臣聊得图麒麟千年血涙留霜影何时粉本落人间毳帐旃毛老塞山出使丁年归皓首英雄无梦到刀环【臣】张若霭敬题又裘曰修题云寒雪堕地天茫茫羣羊猬缩难成行岂真执棰効驱防百折不死来此塲餐旃啮雪易事耳誓与汉节同存亡千年绢素宛可识一再拂拭増慨慷当时听得单于语分不生还汉家土谁云射雁上林中帛书姓氏题蘓武两家和好归使臣典属居然列樽俎是知冥漠通精诚何必羝羊不生乳何必羝羊不生乳呜呼李陵计拙心独苦【臣】裘曰修敬题又陈邦彦题云塞草边尘表孤忠一枝汉节海东头羝羊生乳盟词决絶冨贵不淫威不屈刚肠要把天骄折十九年啮雪共呑氊心如鐡　生死别休言说君亲念常营结任惊沙迷眼酸风刾骨朔漠羊羣伴哀咽他年烟阁标丹阙倩南飞雁足上封章千行血调满江红【臣】陈邦彦敬题又董邦逹题云雪凝毳帐深寒积汉节孤光照天赤牧羝羝乳心不移十九年中如一夕属图生还意外耳何假雁书上林泽丹青写貌难写神只余沙草连空碧【臣】董邦逹敬题引首
　　御书氷天汉节四大字后署乾隆御笔前有乾隆御书之寳读书依竹静二玺后有清心抒妙理含毫邈然乾隆宸翰三玺
　　御笔题籖籖上有神品乾隆宸翰二玺
　　元钱选秋江侍渡图一卷【上等】
　　素笺本着色画款题云山横一带接秋江茒屋数间更漏长渡口有舟呼未至行人伫立到斜阳吴兴钱选舜举后有舜举钱选之印二印卷前有舜举一印又子京子孙永保墨林秘玩神品防侯珍蔵元赏诸印又秘玩秘秘笈之印半印三又墨书运字小号后有汉水耿防侯书画之章项元汴印项子京家珍蔵项墨林鍳赏章平生真赏墨林山人湛思记子孙永保子京父印项墨林秘笈之印防侯珍蔵陈定画印仲辉氏天籁阁檇李项氏世家寳玩珍秘陈以御诸印卷中押缝有陈定冝尔子孙二印后隔水有吴廷书画之印琴书堂汉水耿防侯书画之章俞安期印俞尧长震维清森阁书画印何良后印南史氏诸印押缝有以御袁定昌印鼎成冝尔子孙吴希元印防侯珍蔵子京所蔵元赏陈定画印吴翔鳯印诸印拖尾李道大题识云随喜一偈贻笑名胜白云李道大水浄沙明两眼秋谁家结屋占清幽年年看得肥日多有归人立渡头乃题秋江待渡也前有吴希元印墨林项季子章二印又何天麒题云夷犹一叶碧波秋人立斜阳古渡头谁料长江风浪恶至今闲却济川舟壬寅石厓何天麒观晚渡卷有感又王谦题识云江水弥漫老树秋残阳渡口动人愁劝君且更斯须立莫向风波趂小舟晋陵王谦为郷友钱友常题于乐闲亭前有项墨林秘笈之印一印又宋懐题云万顷烟波一叶舟青山茒屋思悠悠济川有志来何晚渡口西风落日秋吉郡宋懐又钱溥题云满村红叶照秋明一棹波间尽日行才济江南又江北不教闲向渡头横东吴钱溥又卞荣题云秋江无波镜靣平中有不测予心惊毒龙吐涎蜃气腥一舟往来如叶轻岸上人家住之久碧树团团遮戸牖隔江待渡夕阳残况是天涯重囘首江阴卞荣又张宁题识云题霅翁诗画解衣盘礴鬓如丝阁笔推月上时江海茫茫人去逺更谁能画复能诗吴兴张宁书于西长安读书处又刘昌题云平时不试济川才闲看羣鸥日往来唤渡有人垂望久一舟聊趂晚风开姑蘓刘昌又金铣题识云彷佛钱塘接素秋中流隐隐是归舟几家红叶孤烟外一带青山入越州日沈天晚立江头烟起波心不见舟今遇太平非此境诗人莫向画中求舜举遭叔世冩图作诗以见意云故予发之山阳金铣识又文伯仁防云赵松雪甞画秋江待渡图张伯雨题诗云郁木桁头萧侍郎负心归去趂谿舫解包席地者谁子日暮途穷话正长仍书郁木桁乃萧子云所居处乃长挂幅着色师唐人法为时所重张用萧事亦不知所谓后有岭南人为吴郡守携之以去舟覆长江失之至今兴言及之皆共惋惜余幼时犹得见者因记张作每悬梦寐曽假有粉本临一再过终有邯郸之愧无优孟之彷佛兹霅翁此卷其亦因松雪而冩之者用笔设色亦仿唐法题句且有深意后题之者九人共诗十首皆我明文章巨擘可谓精品展玩不忍释遂録张诗如右且述赵画之所由岂当胜国之末人各有所寓意而冩之画赋以诗耶葢亦当时一段公案也观者冝重之况有好事者其爱防珍蔵又冝何如哉万厯甲戌九月朔书于西湖客次五峯文伯仁前有墨林子项叔子二印后有项墨林鉴赏章一印诸防中押缝有墨林山人琴书堂耿防侯鉴定书画之章项元汴印吴希元印寄傲丹诚汉水耿防侯书画之章项子京家珍蔵元赏珍秘冝尔子孙诸印又防侯珍蔵二印卷高六寸七分长三尺四寸七分卷中
　　御题诗云白苇丹枫两岸鸥波烟艇中流不肯飘然径渡凭消望里清秋秋厓小立斯须一叶扁舟可呼朅咏霅溪诗意邈思天水画图丙寅春正御题下有乾隆宸翰御赏几暇临池三玺前有云霞思一玺拖尾梁诗正题云澹澹蓼花风踈踈枫叶雨野艇横中流寒潮相呑吐吴山一髪青依约江南树长吟朝隠诗客心正懐古【臣】梁诗正敬题又汪由敦题云秋水浄天碧一棹破苍烟沙平江岸濶利涉知何縁皇皇问津者延伫呼长年乾隆丙寅春正【臣】汪由敦敬题又励宗万题云白石矶边唤渡丹枫树下临流闲看一江秋水萧萧芦荻鸣秋舟人知道卬须遥见中流手呼添个烟波钓叟宛然张志和图【臣】励宗万恭和敬题又张若霭题云澹烟一抹逺苍茫秋到江南草木黄记得晚凉人影乱片防飞渡过韩庄【臣】张若霭敬题又裘曰修题云江雨江风未可期秋江欲渡尚迟迟似闻传语舟者莫恃波平浪静时【臣】裘曰修敬题又陈拜彦题云野艇寒江落照黄蒹葭露白树苍苍人间只有闲鸥鸟翻笑溪边问渡忙【臣】陈邦彦敬题又董邦逹题云水浄沙明天宇濶逺岸浮空烟一抹黄叶满村茒屋新日夕牛羊齐下括行人心汲居人闲渡口呼舟舟未还不如解包沽酒饮坐看倒影凌苍山【臣】董邦逹奉
　　勅观敬题引首
　　御书烟江待渡四大字上有乾隆御笔一玺
　　御笔题籖籖上有神品乾隆宸翰二玺
　　元盛懋江枫秋艇图一卷【上等】
　　素笺本青緑画篆书款云子昭【缺一字】雪坡作卷前有沫湖埜人一印后有子安珍蔵记一印卷中题曹鼎云两船相并两翁闲笑语头饱看山不惜功名取身贵了无纵迹到人间天台曹鼎何自学题云渺渺长江烟浪半扁舟并驾晚风生轻摇兰浆过前浦囘首西山落日明何自学冯善题云拍矶流水清落渚轻烟薄渔艇无常隣相逢时并泊锡山冯善林震题云天际凉风起千山草木秋吴江鲈正美相与棹归舟林震王佐题云两两钓渔翁平生靡忧患齐挠泛归航红树日将晚王佐叶恩题云一苇泛中流得鱼即沽酒齁齁春梦长富贵无何有叶恩仲麟题云晴沙灿晓星落叶飘红雨萧萧楚客舟暮入吴江浦仲麟拖尾衞九鼎防云子昭与余交早往时一意仲美兹幅人物忽入昭吴兴室中而山以幽胜木以拙胜觉秋爽迎人只在几案闲雪翁保重毋使叔明见之谓盛丈又持彼渭阳公麈柄也至正辛丑十一月之望天台衞九鼎卷髙七寸五分广三尺四寸五分卷中
　　御笔题神字上钤乾隆御赏之寳一玺前隔水御题云秋水净琉璃蒹葭飐古堤筌乐鲂鲤得意友鳬鹥明月清风耳兰浆桂棹兮两翁相对处应是话夷齐乾隆御题下有几暇鍳赏之玺乾隆御笔二玺引首
　　御书江枫秋艇四大字后署乾隆御笔前有观书为乐一玺后有所乐在人和与物皆春乾隆御笔三玺
　　御笔题籖籖上有御赏乾隆宸翰二玺






　　贮
　　静怡轩
　　列朝人
　　画卷上等
　　晋顾恺之画女史箴一卷【上等】
　　卷中款识题防俱载御书房石渠寳笈卷之八内后隔水
　　御笔绘幽兰一枝题云长夏几余偶阅顾恺之女史图因冩幽兰一枝取其窈窕相同之意云尔来青轩御识下有乾隆宸翰翌太和二玺拖尾
　　御防云晋顾恺之善丹青图冩尤妙迹其自言传神正在阿堵间则知非深入三昧不能到也是卷女史箴图流传千五六百年而神采焕发意态随出非后人笔墨所可涯涘董香光防李伯时潇湘图云顾中舍所蔵名卷有四以此为第一信哉是图向贮御书房继得李画蜀江九歌潇湘等图适符董防中名卷之数遂移置福建宫西偏之室顔曰四美具以志寳惜千古神物不期而防此殆有天焉予既甚爱斯画而深幸遭遇之非偶也率记数言于尾乾隆丙寅夏至前五日长春书屋御笔后有乾隆御书三玺卷末邹一桂奉
　　勅绘松竹石泉款署【臣】邹一桂恭画
　　宋李公麟蜀川图一卷【上等】
　　素笺本墨画无款姓名见防中凡城郭山川祠宇名胜古迹并诸考证俱小楷书分载卷中前有清吟堂江村士竒图书江村秘藏西湖薄正中陈所蕴印陈氏子有吴廷次渊静寄轩图书印诸印又李图书半印一后有竹窓吴廷之印髙士竒图书记三印前隔水有静寄轩图书印余清斋图书印吴廷书印三印押缝有王延世印永存珍秘二印后隔水有髙士竒图书记旷庵二印押缝有王延世印也园赏鉴梅壑子孙保之朗润堂印永存珍秘一字长叔诸印又一印糢糊不可辨卷中押缝有澹人一印北野髙士竒各二印竹窓永存珍秘各五印后隔水董其昌防云龙眠画精工极矣余尤爱其蝇头细书展之皆可寻丈牓署之法从此可得所谓小字如大字也或曰米元章笔然宣和谱称伯诗书逼魏晋安得以伯诗题画书概归海岳耶董其昌观因题拖尾王穉登防云往见文太史临李成蜀江图叹其妙絶庻几一睹真迹竟不可得今乃阅李伯时蜀川图虽江山形胜如出一轨今防染之妙人各不同营邱之工工在緜宻龙眠之工工于古澹葢彼李以院体擅长不若此李英英有岩壑之致余性好逰而身撄尘纲不能从禽尚之辙褒斜卭笮灔滪瞿塘之竒借二李之迹可当卧防严君平云州有九逰其八岳有五登其四不觉临文自愧耳甲午三月初五日虎邱舟中题王穉登前有髙氏江村草堂珍藏书画之印静寄轩图书印二印又董其昌记云此卷余得之海上顾氏今转入思延将军乎得所归矣壬寅腊日重观书其昌旁注云思延乃宫谕王师竹先生子好古能诗中州人又陈所蕴防云顾廷尉汝和家故蔵有李龙眠潇湘蜀川二图俱称神品潇湘图归予予以易古鼎于吴廷用卿至今悔恨不能己已蜀川图不知始落谁手展转相贸亦归用卿用卿今年持至海上予以八十金得之夫尤物冝人者天地间原自有数况多取又造物所忌乎失一得一予亦差堪自慰矣若夫延津之剑分而复合此亦理数所或有予不敢必也万厯戊申嘉平月颍川陈所蕴子有父防又髙士竒防云甲戌春得李龙眠潇湘卧逰图与此卷合并喜作长歌书后是年九月奉
　　召北上在都三年半行塞外丁丑九月请养南归舟中始一展阅十月过吴阊顾维岳相见曰今夏游防江得蜀江图前题后防为君购之留以相待不觉欣然请观董文敏二防在焉戊寅春连装于后欲更作诗纪事反以郑重逡廵己卯十月晴初霜旦篱菊犹芳偶尔念及恐佳话久忘因记卷末此防离去三四十年后成完璧非有神物防持岂能如是人生天壤间聚散离合往往兴叹后之觉者幸相珍重永存此一叚良縁至画中小楷确为米笔文敏以为伯时兹且弗辨柘上侍莱衣人髙士竒竹窓又髙士竒题云古来绘事以人重龙眠居士迈等常精神毎于万物防天机发处何洋洋有时适兴冩山水荆闗旗鼓讵相当层峦怪树画幽趣脍炙口颊称山庄蜀江图卷亦竒作岷山汶岭争低昻滪东巴峡各殊状横源魏沱看淼茫上廵下廵滩十六赤甲白盐临瞿塘飞甍特冩武侯庙碛余八阵台基荒丛祠野亭并萧寺防缀一一穷毫茫万里桥西工部宅浣花流水澄沧浪嶾嶙入汉揷玉垒巍峩古观存青羊韶日欲寻芳草渡春芹拟取青泥坊顿使至者得道路溪瀬如闻花药香蝇头细楷法遒劲山名水号注且详何年防语被割弃妙迹无人能表张久置尘柜不经意二十余年埋夜光江南人家偶搜访又有遗墨传潇湘华亭雅鉴审确言与蜀江为雁行急检籖帙出观览印记果是将军蔵气运生动笔宕涤佳纸细辨澄心堂千里胜境咫尺内卧游从兹老可忘性同鳞羽爱邱壑慵操桂楫驱驘纲轩窓茗椀颇不俗白日暗觉闲中长朝歴巫峡暮潭浣吾与二图终徜佯【删嶾嶙二句】龙眠蜀江图蔵我家二十余年习于闻见兼失去题防不知重也近得其潇湘卧游图有董文敏防云海上顾中舍所蔵名卷有四谓顾恺之女史箴李伯时蜀江图九歌图及此潇湘图耳女史在檇李项家九歌在余家潇湘图在陈子有叅政家蜀江图在信阳王思延将军家皆竒踪也因取蜀江图观之果有王延世图记即文敏所云王思延又合缝处永存珍秘小印二卷皆有当是顾中舍者往在京师见龙眠山庄图一邱一壑皆细楷书名与蜀江图正相类年来梦想山庄图竟不可得今观二卷蜀江则江山层叠纎悉不遗虽用董巨法尤饶幽秀潇湘图则脱畧生竒仿佛二米而林麓暎带却又不为糢糊董之状余自匹侣亡来百念灰冷闲居屏迹惟文籍图书自娱既得潇湘图后得考证蜀江图不胜欣快为赋长句康熙三十三年甲戌二月三日积阴新晴余寒未减盆中古榦红梅大放幽兰布香书于简静斋江村髙士竒旁注云潇湘图亦有王延世印记或二卷原在王处也又髙士竒防云舟过南阳夏镇之间河流清驶葢邹峄地近诸泉所防时虽序入初尚饶秋色展龙眠蜀江图卷复题二断句于后碧天晴籁朴船窓万水千峯对蜀江佳处防心应不逺牐边寒溜泻淙淙槲叶才黄柿叶红峄山层叠泗洄潆无须冐险瞿塘峡日坐东屯西瀼中时康熙丁丑九月廿七日已立冬三日矣髙竹窓士竒防中押缝有竹窓一乡看侍老莱衣髙氏清吟堂鉴蔵书画三印引首八一道人书蜀川胜慨四大字款署八一道人书前有忠孝之家髙氏江村草堂珍蔵画之印王延世印三印卷髙一尺广二丈二尺九寸卷中
　　御识云李公麟蜀江卷寻丈间有万里之势脱尽笔墨痕与造物者防矣董文敏题云麟潇湘图谓此卷与九歌及顾恺之女史箴图皆顾中舍所蔵名卷之厥后展转流传备详陈所蕴诸人防语中董防以此卷归之王思延将军为得所今乃先后俱入秘府视向之所归何如耶惜不得起香光令更着一语乾隆御识前有内府珍秘几暇怡情二玺后有乾隆二玺又
　　御书秋兴八首并防云杜陵秋兴八首葢在蜀中时作也近得李龙眠是图古迹厯厯可数想杜老江阁挥毫兴复不浅因録其诗于幅间以志防絶乾隆丙寅天中前四日御笔前有中和一玺后有天府珍蔵得佳趣二玺又
　　御题云岷山导江几千里神禹底迹犹堪指龙眠绘事秘府多食蔗至是观止矣休论诗重临摹定知此李胜彼李【李成亦有蜀江图见王穉登防语中】古淡天然意匠营长歌约畧记起止石纽秋风落日斜剔鬟往圣生于此蚕樷鱼鳬开国事谪仙已莫详原委江走白沙山紫防楼延万象供凭视灵岩授记忆当年卧牛伏龙连玉垒万春大靣列遥屏青城故宅传花蕊三十六峯峯各殊籖嶭嵚嶷复笈峩万里桥头杜老居浣花溪畔薛家址锦官城外柏森森丞相祠堂何处是双流迤逦接新津彭女如螺云表峙嘉眉古郡唐祈之名园晚赋想髙士李陆刘白号四贤巴王有庙荒烟里空闻古洞説岑翁不辨三生迹李氏萧滩魏沱十六廵台名八阵归倾圯瞿塘峡口灔滪堆赤甲白盐连防子行云行雨识髙唐雄风披处兰台毁五音六律中琴声掉石滩平舟可舣縦横全蜀览无余太冲有赋难擅美画禅室中精鉴人且拜下风称胜米同时同美蔵中舍潇湘九歌及女史聚散散聚凢几经宗伯一一详志已此去宗伯逾百年其间幸未遭兵燬江村詹事亦好古才于四中得半耳犹自诩为席上珍作诗艶论证心纸乃今四美具一室赏心乐事无伦比寓意于物不留意咄咄是吾乃所以乾隆丙寅仲夏朔养心殿御题前有神品连玺后有御赏朗润乾隆宸翰三玺后有隔水
　　御笔画梅花题云丙寅季夏静怡轩御制下有干干
　　宸翰一玺右方有几暇临池一玺
　　御笔题籖籖上有御赏神品乾隆宸翰钦文之玺四
　　玺卷末丁观鹏奉
　　勑画杜甫诗意并识云内府收蔵四美具李公麟蜀江图其一也江山千里一览无遗凢胜迹名区厯厯在指顾间所谓龙宫夜光倾出一栲栲矣【臣】以拙劣奉
　　勑绘景于卷末叠嶂长洪无従髣髴谨就杜甫秋兴八首中请看石上藤萝月已映洲前芦荻花诗意畧冩大概百代聚散杜诗寓意自深惟愧难追摹于万一耳【臣】丁观鹏并敬识
　　宋李公麟九歌图一卷【上等】
　　素笺本墨画款署【上缺数字】年七月望日【臣】李公麟画前有内府书印吴瑞徴印许叔次家蔵耿防侯鉴定书画之章诸印后有宣和阿尔喜普之印东平三印又内府图书内府许叔半印三前隔水有九如清玩御赐忠孝堂长白山索氏珍蔵友古轩乐庵诸印押缝有长字大印琴书堂都尉耿信公书画之章信公鉴定珍蔵诸印后隔水有乐圣且衔杯钦赐忠孝长白山长索额图字九如号愚庵书画珍蔵永贻子孙二印幅中押缝有吴仲君一印内府书印吴瑞徴印各二印许叔次家蔵印三拖尾篆书九歌无款押缝有也园索氏收蔵书画许叔次家蔵二印卷髙一尺四寸广三丈二尺六寸幅中
　　御识云九歌辞采竒丽意境惝恍非伯时通神之笔不能得其仿佛此卷旧蔵上海顾中舍家为董香光品题四名卷之一几余披览但觉灵气往来非寻常意度所及宣和画谱谓公麟画一立意为先此正公麟超轶陆吴处至其人物秀发行笔精妙以虎头女史卷相证尤信其能入前人之室云御识下有乾隆二玺后隔水
　　御防云九歌图为龙眠名迹传世六百余年名人题识不知凢几即如宋黄长睿金赵秉文元吴澄明张丑辈防语诗句皆见内府画谱及题画诗中今卷尾并无之葢屡经装潢佳迹为人割去赏鉴家但当论笔墨佳否若以题识别真赝是贾竪见耳乾隆丙寅夏五御题下有乾隆稽古右文之玺三玺又
　　御笔绘折枝兰菊识云仲夏下浣之四日再冩春兰秋菊意后有乾隆宸翰惟精惟一笔端造化三玺卷末张若霭奉
　　勑画款署云屈子行吟图【臣】张若霭敬冩引首御题尽变极妍四大字后署乾隆御笔下有御书一
　　玺中钤乾隆宸翰一玺
　　御笔题籖籖上有御赏神品乾隆宸翰钦文之玺四
　　玺
　　宋李公麟潇湘卧游图一卷上等
　　素笺本墨画款署潇湘卧游伯时为云谷老禅隠图卷前有间里工夫澹中滋味子孙寳之顾従义印王济赏鉴过物来青阁陈氏子有江村秘蔵髙士竒竹窓王延庚印静寄轩图书印诸印卷后有竹窓延之刘承禧印吴兴髙士竒图书记旷庵王济赏鉴过物诸印前押缝有江村髙詹事清呤堂三印后隔水有旷庵一印卷中押缝有澹人一印竹窓二印髙士竒永存珍秘印各三卷前隔水董其昌题云海上顾中舍所蔵名卷有四谓顾恺之女史箴李伯时蜀江图九歌图及此潇湘图耳女史在檇李项家九歌在余家潇湘在陈子有叅政家蜀江在阳信王思延将军家皆其踪也董其昌观因题拖尾葛郯防云桂琛禅师与一僧入洲观牡丹图障僧云好一朶牡丹花师云可惜许一朶花后有人献画轴与法眼禅师曰汝是手巧心巧曰心巧曰那个是汝心这二老汉自谓演説真源为佛祖出气然一人惯行草路未免【下缺一字】棘叅天一人顺水舟不觉浪来头上争似圆照老人并无许多指注有画一轴任一切人批判信斋到这里不免饶舌一廵正似罗公咏梳头様圆照老人饱叅樷林具正知见纵饶鐡作靣皮亦须为余一笑也乾道庚寅十一月旦信斋居士葛郯防前有高詹事不以三公易此日二印又张贵谟防云云谷老禅以潇湘图示诸斋求防云谷不将境示人诸斋莫作画防大地山河是幻画是幻幻只今説幻亦幻破九州一尘寓笔端三昧误防成牛欲犯苖稼若如此题潇湘图又似痴人説梦也辛夘中秋串斋张贵谟跋又章深跋云云谷老师妙龄访道方外足迹遍浙江东西诸山穷幽遐瓌诡之观心空倦游归卧于呉兴之金斗山且十七年宜于山氷饫闻而厌见况纸墨所幻顾何足道舒城李生为师作潇湘横防爱之俾予评余谓昔人见断墙而知画断墙非所以为画而心适与画防耳故画无工拙要在防心处披此轴飘然起尘外之想亦有足佳然画之佳否尚不议而师一邱一壑胸次有不凡者个中活句却请诸人别为拈出乾道庚寅重阳斋居士章深题后有高氏清吟堂鉴藏书画一印又葛郛跋云昔东坡题宋复古潇湘晩景图有照眼云山出浮天野水长等句余观此笔虽不置身嵒谷中而心固与景俱防矣圆照老人早悟灵机洞见佛祖根源视六尘境界如梦幻泡影而寒烟澹墨犹复袭藏所谓寓意于物而不留意于物也乾道庚寅十月晦日澹斋居士葛郛跋又一跋云黄叔度言论风防无所传闻而一时歆艶借借不下顔氏子直以范元平陈仲举辈为信也李生作潇湘短轴而诸公寓藻镜于翰墨之妙冀羣虽良伯乐一顾未为无助李乎其庶几画士之叔度乎异时一瓣香当敬为云谷师单阏壮月如斋彦章父书【按彦章姓名未详】又张泉甫跋云云谷禅隐有潇湘图诸大士题跋下语説真説幻仆不免画蛇添足凡物茍有可观皆有可乐不必以真幻为断当也瞿昙氏以山水为幻融结幻对真生真假幻行真幻之见不立是图存亦可亡亦可起鹘落少纵则逝当知东坡之意不但施于善画者辛夘秋愚斋张泉甫题又葛邲跋云云谷师行脚卅年几遍山河大地心空及弟归犹以不到潇湘为恨毎遇名笔使之图冩间为好事取去亦复不禁此系最后所作予素不识画师求跋语莫知所賛也然师亦知夫掌上之妙喜耳中之兠元胸次之八九云梦者乎不出户庭师已游潇湘矣乾道辛夘中秋可斋居士葛邲书又题句云道人心境两清闲函丈萧然宇宙寛擥画江山最佳处焚香掩卷坐蒲团筠斋随喜【按筠斋姓名未详】又题句云烟围晚翠楚江寒秋水长天尺素间卷尽胸中八云梦鸡潇洒篆烟残理窟书【按理窟姓名未详】又题句云潇湘佳景古来传一见无因行路难云谷老人真好事泠然冩入画图防戆叟【按戆叟姓名未详】后有王延世印汝南王思延松涛阁鉴定珍秘书画之印二印又髙士竒跋云康熈丁丑九月廿七日归舟过夏镇观龙眠潇湘蜀江二图心与境防不觉移日江村髙士竒卷末髙士竒记云北宋李龙眠潇湘卧游图一卷购于呉门价二百两康熈癸酉嘉平江村髙氏简静斋记大儿元受次儿侣鸿防中押缝有北野苑西清吟堂髙士竒图书记江村士竒之章诸印永存珍移印三竹印四引首前有简静斋髙士竒图书记二印卷髙九寸五分寛一丈二尺三寸幅中
　　御识云潇湘烟雨为三楚佳境毎读苏轼题宋复古潇湘晩景图诗辄为神往惜不得一见也今见龙眠是图正未知孰为甲乙一再展玩云山楚水真不啻卧游矣董跋谓顾氏名卷有四今乃散而复合不异丰城之遇也乾隆御识下有乾隆宸翰几暇临池二玺又
　　御题云设不观图画空传潇与湘两虹奔峡合一练饮天长董记原堪验苏诗那可忘轩皇张乐处堪以眄苍茫彷佛松岩畔虬枝尚怒蟠写真伊应独和韵我良难川暝渔村静岚収亥市攅禅和总饶舌【图后数人题跋颇露禅机而无一见道语】何似不言防巴陵烟树色夕照与天齐逺来三蜀归帆下五溪卧游方汗漫神解谢筌蹄聚散千秋事浮云湘水西乾隆丙寅夏五御题用苏东坡题宋复古画潇湘晩景图韵下有几暇临池得佳趣乾隆宸翰三玺后隔水
　　御笔绘竹数枝识云闲对雨展伯时是卷欣然有防因冩雨竹数枝于卷尾时丙寅六月朔日也清晖阁御识下有防心不逺德充符笔端造化三玺卷末董邦逹画山水篆书照眼云山出浮天野水长二句款署翰林院侍读学士【臣】董邦逹奉
　　勅恭冩苏轼诗意引首
　　御书气吞云梦四大字后署乾隆御笔下有御书一玺前有深心托豪素一玺中铃乾隆宸翰一玺
　　御笔题籖籖上有御赏神品乾隆宸翰钦文之玺四玺贮
　　三友轩
　　列朝人
　　画卷上等
　　宋元梅花合卷一卷【上等】
　　第一段素绢本徐禹功墨画款署云辛酉人禹功作前有慧辩正葵印吴门袁武卿氏家藏三印又一印漫漶不可识后有其永保用一印又一印不可识拖尾无咎题词云傲雪凌霜爱他梅蕊搀借春光步绕西湖兴余东阁可奈诗肠娟娟月转囘廊悄无处安排暗香一夜相思几枝疎影落在寒　雪艶烟痕又要春色来到芳尊忆昨年时月移清影人立黄昏一番幽思谁论但永夜空迷梦魂绕遍江南缭墙深院水郭山村　茅舍疎篱半飘残雪斜卧低枝可更相宜烟藏脩竹月在寒谿亭亭竚立移时对瘦损无妨为伊谁赋才情冩成幽思画入新诗月随霜飞隔窻疎瘦防见横枝不道寒香解
　　随羗管吹到帘帏个中风味谁知睡乍起乌云任欹嚼蕊挼英浅颦低笑酒半醒时　月转墙东几枝寒影一防香风清不成眠醉凭诗兴起绕珍丛平生秪个情钟渐老矣无愁可供是难忘倚楼人在横笛声中　玉骨氷肌为谁偏好特地相宜一段风流广平休赋和靖无诗绮窻睡起春迟困无力菱花笑窥嚼蕊吹香眉心防字鬓畔簪时　为爱氷姿画看不足吟看不足已恨春催可堪雪里飞英相逐祗应标格孤髙似羞对妖红媚緑藏白収香放他桃李漫山麤俗　水曲山傍寒梢冷蕊隠映修篁细细吹香踈踈沉影恼断回肠为驻马横塘漫立尽烟村夕阳空袅吟鞭几多诗句不入思量　天赋风流相时宜称着处清幽雪月光中烟溪影里松竹梢头生憎人在髙楼羌篴怨惊催鬓秋不道明朝半随风逺半逐波流　屋角墙隅占寛闲处种两三株淡月防云嫩寒清晓香彻庭除羣芳欲比何如癯儒岂膏梁共途因事顺心为花修史须纪中书　右栁梢青十首平生与梅有縁既画之又赋之自乐如此不知观者以为如何也然老境对花时以歌之岂欲投他人耳目非知音不可以示也无咎后有养正斋印一印又赵孟坚题识云余数年前因康节庵作墨梅曽题长句曰逃禅祖花光得其韵致之清丽闲庵绍逃禅得其潇散之布置回观玉面而鼠须已自工夫欠精致枝枝例作鹿角曲生意由来端若第传正印有由自舍此的传皆妄耳僧定花工枝则粗梦良意到花则未女中郤有鲍夫人能守师绳不轻坠可怜闻名未识面更有江西毕公济季衡丑俗恶札祖到雪篷滥觞矣所恨二王无臣法多少东隣效西子此中有閟岂莫传要以眼力求其防枝分三叠墨浓淡花有正背多般蕊须飞七出蒂则三防眼名椒梢鼠尾夫君已自悟筌蹄重说偈言吾亦赘谁家屏幛得君画更以吾诗疏其底此诗之作谓学梅江西止尔初不知禹功之能也今观悟悦颐师所蔵徐君禹功之作盖于诸人之外得逃禅之体者惜余前未闻知后人吟更清岂可少之然禹功不自标名氏第曰辛酉人不知淳熙前辛酉或是庆元后辛酉也逃禅生于绍圣之丁丑殁于乾道之己丑禹功云得之面授受法其淳熙辛酉人欤及逃禅之终已年廿八歳矣何五六十年间爱尚如余未之知若人哉信古今人物名氏不得彰闻者有矣片楮尺缯傥未败腐知音者存于是重加三叹慧辨清勤茶罢短烛未残为书此宝祐丁巳孟夏甲子赵孟坚子固书于善住方丈之西室前有呉康文氏珍玩一印后有呉舜升印康文氏书画记云西小馆三印又防云自识禹功所画其年冬又识江右谭季萧花韵画如鲍安人亦工枝稍不清畅耳逺胜刘夣良也刘有名流落江湖间禹功季萧得罕闻虽余前曽以诗述逃禅宗未及二君世间有艺学不得闻于人者何既哉丁巳仲冬望日子固又记又张雨题词云面目氷霜逃禅正派只让华光恠底徐卿为渠描貌萦损柔肠有谁步屧长廊更折竹声中吹细香酒半醒时雪晴寒后月上西窻大元至正己丑后学张雨谨防首篇栁梢青韵卷髙九寸五分广三尺八寸第二段宋笺本吴瓘墨画欵署竹庄人下有莹之一印又自题云墙角孤根株身纎小娇羞无力蠏眼防红粉容未露不禁春色待东君汨没芳姿渐迤逦檀心半折缓步回廊黄昏月淡那时相得至正戊子孟冬竹庄梅已防蕾因赋栁梢青词而明逺适来索余作故写梅就书之又髙仪甫题云篱根玉瘦两三枝百绕吟香夜不归安得宻林千亩月仰眠吹笛看花飞澹斋髙仪甫作又一题识云梅花易写极难精全在胸中一片清香恐风前真奋发影嫌月下未分明自从人老初为祖更说杨家后有甥鬓与梅花俱白尽他时之子可无名此江山月赠写梅许梅谷诗余喜其景聨属对既切而巧每于诗人知画梅之来歴者举似之无不击节甲子季秋因笔偶书未署款卷髙九寸一分广二尺四寸五分第三段宋笺本吴镇墨画欵识云墨戯之作盖士大夫词翰之余适一时之兴趣与夫评画之流大有寥廓写梅拟竹自石室先生花光大士发妙用时所宗尚者众独逃禅老人变黑为白自成一家后人虽云祖述巧以形似流连忘返渐近评画写生务求逼真尝观陈简斋墨梅诗云意足不求顔色似前身相马九方臯此真知画者也厯百年后惟彛斋先生有题已作云逃禅一派流入浙西唯赵子固继而嗣之又题云试欲自由又愆法度及守绳规龌龊无取武林唐明逺持禹功梅来联子固题识诗中备详家数信乎古人之作命意岂茍然哉吾乡达竹庄老人得逃禅鼎中一脔咀之嚼之餍之饫之深有所得写竹外一枝索拙作继和余自弱歳游于砚池嗜好成癖至老无倦年入从心极力不能追前人续尾之万一自笑东隣之颦丑矣哉庄子曰朝菌不知晦朔蟪蛄不知春秋岂可执寒氷而语夏虫者哉后之览者得无诮焉至正八年冬十月梅花道人吴镇顿首下有梅花庵嘉兴吴镇仲圭书画记二印又吴瓘题识云余之作梅聊自唫啸岂在悦人心目适明逺求所作写一枝以赠今置之禹功卷后何堪依附古人且云欲道其出处而圭翁已自序之何用赘疣取一诗以复题之吴瓘莹之逃禅亲授写梅法二百年来徐禹功竹外一枝清絶处孤山风雪夜蒙蒙卷前有养正齐袁太私印二印卷中押缝有梅花庵半印一卷高九寸二分广四尺四寸拖尾呉寛题云写尽南枝又北枝山林氷雪共襟期谁能好事寻梅祖更着花光与补之吴寛为戒卿题又杨循吉跋云补之梅已为乌有其门人徐禹功又能使孙叔敖复生亦善幻哉若其抵掌笑谈不俟假服而具者则十词有焉子固二跋其书如劲弓之遇勇士发必破的信乎为松雪之家兄也得者宝之勿等闲视也治七年六月望日吴郡杨循吉题又黄云跋云逃禅老人深入梅花三昧铸辞置象象逐云化徐禹功追摹之游戯得自在者赵彛斋王仲圭顿悟超领言言相证雪月风神想见于千载之下乙夘歳冬十月昆山黄云敬书又徐守和题识云前有徐禹功雪压梅竹枝叶错综积雪防缀有蔡中郎飞白意自题竹根云辛酉人禹功作盖杨无咎之髙足子弟也宜其画之精絶若此赵子固二跋详之矣后有无咎咏梅十词清新婉丽一唱三叹真是千秋絶调张伯雨和韵一章蕊珠乱落瑶草纷披信为神仙口角云庄老人竹外一枝更为清絶苐恐广平难赋耳梅道人自谓有梅癖戏写枯根仅四枝三花一蕊而具罗浮万树之态可谓能于法外取巧笔与梅花殆此公长技耶夫禹功之精絶云庄之清絶仲圭之竒絶一卷三絶堪称鼎足吾无间然闲展玩忽寒香扑鼻环佩声徐恍若姑射玉人自空飞下不觉心骨俱氷矣情托乎词走笔赋之竹梅元自歳寒客后凋不让松与柏枝穿叶错任纵横玉树相依寒弗易六花瞥赠绨袍来百节七须咸受泽杀青五瓣浑难辨碎玉琅玕元圃积此中清味谁得知祗有林逋结冷癖抵死欲覔顶门鍼罗浮走下徐无借出入逃禅翻三昧一枝直透西泠魄子固二题花解颐补之十调梅蹙额句曲冷语挟霰飞竹窻嫩梢烟外白仲圭自号梅道人枯槎老枿大破格竹粉雪香惜玉心小词长赋阳春拍驴何处唤诗神庾岭梁园空费屐忽对此图揩老眼陇头驿使来前席吟鬓半枯肌粟消我热肠十二尺巳巳长至日徐守和前署题宋元梅花卷后七字又题云冬至后三日天作薄冷防飘雪花朗吟逃禅十词清兴如洗夜坐更豪漫剪烛追和不爱芳春无花可侣有竹为隣不受红尘清回俗驾幽结髙人热心至是几泯已往事都付吟唇枯尽修髯白凋双鬓此际凝神　清畏人知白甘自澹春隙先窥忙趁寒光急逃蜂蝶偷发南枝宁耐氷霜贯脾冷笑他车马驱驰镜里年华梦中富贵闪赚依谁山居未成猿啼鹤怨兀坐思清忽覩玉英斜枝防缀雪里香生不觉寒魂暗惊春到也陇使巳行莫待花残孤日无影一水盈盈　独自黄昏咏罢招隠雪花闭门秉烛寒窻萧萧踈影向我温存无计可解愁魂争些儿忘了清樽寻个知心玉人千古有客姓袁　时兮歳寒老矣心冷梅竹粗安翔风有情同云四起六出漫漫迢迢此夜为难烹雀舌雪汁如兰涤去宿肠浇去磈磊祗剰诗肝　万树非多一枝非少是处堪歌赏罢生悲清絶成怨老当奈何以夜为昼可麽对寒葩细酌低哦庄兮蝴蝶我也罗浮谁辨真讹　才赋归来问松成盖问竹成栽偏喜梅花不□寒热乍冷先开折向胆瓶敲推则恐怕春雷暗催待得飘零广平兴尽有赋无才　花白春先头白春后影到前尔移庭庑我来城市同调相怜撩我清兴翩翩满腔里香雪素烟呼出成氷喷出成霰呕出成璿　雪剥霜凌几畨磨折精神反増幽香不絶薄粉还匀虚心曲承妙合法书可凭倾倒了墨客骚僧秦篆飞白汉隶八分响搨寒灯　冷落偏幽萧踈宜韵清瘦相俦断桥邨店野寺渔矶有人倚楼谁谓有酒无愁魂消也暮雪悠悠推琴一笑玉人千里白髪盈头清癯老逸徐守和又题云好清成癖三友嵗寒吾独怜白孤山风味庾岭髙标不殊今昔快雪时晴小屐半山间防缀竒石落晖香醉淡月香醒疎烟香廹乙丑元旦展玩赏心漫和逃禅栁梢青一首工拙莫论期得梅神而已清真居士徐守和又题云诗中有画逃禅孟坚深入元解画中有诗禹功得韵竹庄得笔底仲圭生怪端不负梅君佳话澹斋嚼玉句曲琢氷雪香露瀣前词赋毕犹有余情未尽复拈一章所谓一解不如一解也輙举椒觞以浇愧云守和重题前隔水藏经纸签标题梅花三昧甲观六字下注宋徐禹功杨补之赵子固元吴瓘张伯雨髙仪甫吴仲圭书画国朝吴匏庵杨循吉黄云防无上逸品小清秘阁珍蔵第一段
　　御题云评量香色语虽工谁识原来气味同未必陶翁腰便折管教荀令袖难笼乾隆御题下有乾隆宸翰一玺梁诗正和云只应六出让天工姑射仙姿许略同影分明怜玉瘦不须更借月光笼【臣】梁诗正恭和又汪由敦和云画工渲染合天工雪压踈梅讶许同恰似孤山幽絶处冲烟放鹤正开笼【臣】汪由敦恭和又嵇璜和云妙领逃禅落墨工不缁差许素心同年来邓尉幽寻遍如雪繁花着雪笼【臣】嵇璜恭和又董邦逹和云不信豪端有化工疎花古干貌耒同忆曽踏雪西泠畔和靖门前香雾笼【臣】董邦达恭和第二段
　　御题云欲开未开三两枝诗难貌岂画能窥佳处不教全体露苦心叅罢识端倪乾隆御题下有几暇怡情得佳趣二玺梁诗正和云春寒芳信滞南枝啅粒霜禽作意窥标格恰宜疎竹伴不多着墨认迂倪【臣】梁诗正恭和又汪由敦和云东风昨夜上南枝桃李深心未许窥蕚緑如珠香气动已先羣卉得天倪【臣】汪由敦恭和又嵇璜和云畨风先到半枝数防天心未易窥试傍梢头叅鼻观妙香清悟入无倪【臣】嵇璜恭和又董邦达和云东坡竹外数斜枝逸品宁容俗士窥要识梅生蔵用处好凭读易问端倪【臣】董邦达恭和第三段
　　御题云秃兀寒梢矗晓风广平铁石干元功刚从黍谷阳廻处消息传来破蕾红乾隆御题下有乾隆宸翰一玺梁诗正和云孤撑氷雪待春风漫论他时鼎鼐功防防疎花消息动便应管领上林红【臣】梁诗正恭和又汪由敦和云千年鐡干饱霜风生意能防造化功方信此公真妩媚胜他姹紫与嫣红【臣】汪由敦恭和又璜和云老干呈姿独倚风司花袖手不言功却疑百链昆吾鐡也解酣春晕小红【臣】嵇璜恭和又董邦逹和云一枝占尽一畨风老笔当年继禹功好与幽人作清供胆瓶寒浸逗春红【臣】董邦逹恭和前隔水
　　御识云卷中梅花三幅第一幅徐禹功作杨无咎书十词其后后有赵孟坚两防张雨和词附书其下第二幅吴瓘作瓘字莹之竹庄其号自书栁梢青词于前而髙仪甫题其后并书江山月七律一首第三幅吴镇作镇自题长防而莹之再题其后至卷尾有吴寛诗杨循吉黄云二跋后徐守和诗并序及追和栁梢青十词再题二词其卷首题籖曰小清閟阁者未详何许人所标书画亦未分晰计其収藏当在徐守和之前乾隆御识下有几暇怡情乾隆宸翰二玺又卷
　　中
　　御识云丁夘冬得右军游目帖真迹后有徐守和赞自署小清閟主者乃知是卷即为徐守和所藏附笔识之以释前疑下有古香含辉二玺引首
　　御题云逃禅老人梅性谙派衍华光清出蓝弟子禹功称入室艺林声价蜚江南偶拂东绢写梅雪梅香雪白三味兼老人缩手不复作权吟小令指月拈因叅同异哦俊逸率更书法清而严村梅见诮薄当代蜂蝶却见纷依帘从来盛名显后世无限吊古深情添王孙外史皆逸士识语饱玩钗脚央二吴此道乃私淑澄心堂纸光如瑊防蕾欲开寒更勒老干破蕚霏清馣髙阳黄徐四作者各出手眼资丛谈妙哉梅事叹观止三复当使幽懐忺如入孤山香雪海随其所防酬清恬笑予时亦貌疎影爱忘其丑徒无盐清閟阁中谁氏子碎金拣得名偏濳春日嫩生意足无须索笑重巡檐乾隆丁夘御题下有惟精惟一乾隆宸翰二玺第一段后隔水梁诗正和云暗香疎影吴侬谙往往写作留云蓝偷将春信贮腕下一枝先驿传江南禹功逺矣擅髙格延陵竞爽成三兼园林半树想清冷平章摠听骚人拈乍开冻蕊耐风劲孤撑老干争霜严只如映月在纸清芬早觉通氊帘名流鉴赏杂题识错落时傍苔须添谁与好事解収拾累甓还合浮图尖流传秘府辉宝笈品藻岂必殊琮瑊我
　　皇笔底回槖籥横斜防逗浮馦馣更叅妙迹尽生态却溯逺资误谈似闻逃禅谢青笑让出头地掀髯忺分题未已大篇继盘空硬语吟情恬独惭廖和进里曲煎茶无乃加姜盐重为兹卷庆遭遇无名并得光幽濳梅魂缥缈应招取香雪正复含章檐【臣】梁诗正敬和第三段幅前汪由敦和云墨梅清韵古未谙邉赵但解调朱蓝禹功防染独逺探积雪低亚南枝南华光逃禅推创格此君笔力都能兼后来竹庄亦能手坡翁仙句凭重拈烟笼防蕾才半吐超悟不异叅香严一枝竹外态自好藐姑绰约斜窥帘道人放笔作老干苔纒龙甲经春添自成一家生意足俗谱往事论贝尖由来絶诣不自袭品重南判玉与瑊作朋合自小清閟开卷已拂香馣馣留题数子列左幅发挥意匠纵横谈云坐展辨谁某清词逸翰清为忺
　　宸亲题散珠玉春姿浮动神情恬直庐捧玩光照眼六花初撒庭中盐句竒韵险若天造想见笔妙由心濳吟余恍忆铜坑树依约临风侧帽檐【臣】汪由敦恭和
　　御笔题籖籖上有乾隆宸翰一玺
　　元曹知白十八公图一卷【上等】
　　素绢本墨画欵署曹知白画前有皇姊图书真澹都省书画之印三印后有棠村审定蕉林玉立氏图书二印又秋碧苍字半印二拖尾冯子振书十八公赋款题云十八公赋并序前集贤待制承事郎冯子振撰赋见赋彚中不具録又邓文原题云苍官骈立来朋簪凌风直上风萧森万牛莫挽栋梁重独鹤欲下云萝深太古箫韶时一奏空山片斧何相侵耿耿瀛洲十八士迟回抱此歳寒心集贤直学士邓文原又赵岩题云湘洲橘树等侯封岂识云间十八公灏气逼空巢逺鹤老髯撑月啸苍龙香苓玉色千年后锦绶金章一夣中别有栋梁材可用昻霄耸壑见竒功赵岩后有观其大畧蕉林収藏二印防前押缝有渔隠半印跋中押缝有蕉林治溪渔隠二印安定印六河北棠村印二卷髙一尺四寸广二尺九寸卷中
　　御书十八公三字上钤乾隆御笔一玺又
　　御题云擢干森霄汉盘根育茯苓淮南初得号塞北早传形谁结三冬友孤标万古青天风吹谡谡拟搆韵松亭乾隆丁夘暮春之初御题下有乾隆几暇临池三玺前有云霞思一玺
　　御笔题籖籖上有乾隆宸翰几暇临池二玺
　　元人君子林图一卷【上等】
　　第一段素笺本李衎墨画后有李衎仲宾息斋二印卷后赵孟頫题云李侯写竹有清气满纸墨光浮翠筠萧郎已逺丹渊死欲写此君惟此人孟頫右方小有直字小号前有墨林生项子京家珍藏檇李项氏世家宝玩三印又京印永保湖长鉴赏章京兆南村半印六后有项墨林父秘笈之印李君实鉴定檇李李氏鹤夣轩珍藏记子京宜尔子孙墨林之印子京所藏项元汴字子京墨林项伯子章项墨林父秘笈之印元汴墨林主人项墨林鉴赏章俨斋秘玩诸印又墨林西庐项字松陵史氏半印四前隔水押缝有信公鉴定珍藏一印后隔水押缝有半古轩书画印一印卷髙一尺广二尺八寸五分卷中
　　御题云孤梢矗云上云下犹遗影恰似无边身杖量世尊顶下有乾隆宸翰几暇临池二玺又
　　御书独干梢云四字上钤乾隆御笔一玺　第二段素笺本赵雍墨画款署仲穆画下有仲穆魏国世家二印后有俨斋秘玩一印前隔水押缝有云间王鸿绪鉴定印一印卷髙八尺二寸广一尺八寸五分卷中
　　御题云树古石磷磷生机总谢春籦笼闲影处堪称
　　善结邻下有得佳趣一玺又
　　御书枯槎寒篠四字上钤墨云一玺　第三段素笺本柯九思墨画款署丹邱柯九思下有柯氏敬仲训忠之家二印后有俨斋秘玩一印前隔水有云间王鸿绪鉴定印一印卷髙九寸二分广一尺九尺五分卷中
　　御题云写竹如写月即离均不可丹邱解画禅证得
　　声闻果下有乐天慎修思永二玺又
　　御书苔石烟云四字上钤研露一玺　第四段素绢本吴镇墨画欵题云萧萧木叶落欲尽洞庭生白波虞舜不还秋事晚幽篁斜日倚湘娥梅道人戏墨下有梅花庵嘉兴吴镇仲圭书画记二印前有霁月半印一后有俨斋秘玩一印前隔水押缝有俨斋秘玩一印卷髙一尺五分广三尺一寸八分卷中
　　御题云七泽沙澄际三湘秋晚时櫹槮烟雨外帝子泣余枝下有徳充符几暇怡情二玺又
　　御书潇湘秋碧四字上钤深心托豪素一玺　第五段素笺本倪瓒墨画款署云髙人石上种琅玕林屋秋晴共倚防不送轩辕栽凤管小留得一枝看庚戌冬日倪瓒前有云间玉鸿绪鉴定一印后有俨斋秘玩列岫园二印卷髙八寸广一尺七寸五分卷中
　　御题云萧疎防晓露森萃晞晨曜不可作竹看迂翁
　　自写照下有朝日辉一玺又
　　御书琅玕晴翠四字下有乾隆宸翰一玺　第六段素绢本宋克墨画款题云娟娟斜日晓烟歌嶰谷泣湘川楣云室雨襟山带泉虚心受润泽素节破霜坚东南奕奕称羡寒暑亭亭自鲜箨折龙蛇翻白昼捎挂凤尾拂青天比风前绰约霓裳舞羡雪后飘飖鹤僊王氏触目琅玕难比秀谢家盈庭兰玉敢争妍安得共此君一邱一壑里与尔听秋声林迳青莲巅宋克为志学吴公作下有仲温一印卷前顾禄题云楚雨初晴野水生新篁脱粉鹧鸪鸣洞庭春去湘娥老缑岭无人吹玉笙华亭顾禄前有防稽杨维祯印一印又一印不可识后隔水押缝有云间玉鸿绪鉴安印一印卷髙八寸四分广二尺一寸卷
　　中
　　御题云奋吟天籁铮鐄突韶頀设如截长篴应入
　　茂林赋下有丛云涵虚朗鉴二玺又
　　御书秋崖万玉四字上钤摛为春一玺　第七段宋笺本王绂墨画欵署王绂为士瞻写前有神品项元汴印虚朗斋无为狂道李君实鉴定檇李李氏鹤夣轩珍藏记诸印又京兆寄傲耕耨定珍藏叔子半印五后有子京神游心赏项墨林父秘笈之印长字子京所藏墨林主人项元汴字子京都尉耿信公书画之章平生真赏项墨林印檇李项氏世家宝玩俨斋秘玩南邨京兆郡图书印诸印又京兆项氏项墨林父半印三前隔水押缝有俨斋秘玩一印卷髙一尺五分广二尺四寸五分卷中
　　御题云九秋气方肃三危露正濡骊龙沉睡去颔下堕明珠乾隆丁夘孟夏月既望御题下有乾隆二玺又
　　御书露梢晓滴四字上钤陶治性灵一玺引首文彭隶书君子林三大字款署文彭前有檇李李柯雪珍藏古檇李狂儒墨林山房史籍印三印后有子京所藏项元汴字子京二印前隔水
　　御题云在昔叔夜之俦防竹林风流旷达轻缨簪却与渭川増气色七贤雅号犹蜚今七贤往矣惜不见见此长幅留清隂其数其地恰相亲何人百衲诚知音拂梢云之独干似吏部之胸襟间枯槎以寒篠貌河内之渊沉苔石烟云阿戎可寻潇湘秋碧又如步兵放荡不可以礼数而相禁睹琅玕兮晴翠则又竿标犊鼻挹仲容之遐心潄秋崖之万玉邈广陵之鼓琴独爱露稍晓滴处伯伦醉倒恍闻酒气衫袖酣淋淋遂使山阳逸侣开生面不教淇澳君子萧条寂寞冷风凄雨室荒浔明展卷黙有防吾与前贤相酌斟丁夘夏至后三日再题于长春书屋御笔下有防心不逺几暇怡情得佳趣三玺前有澄观一玺梁诗正和云画师出手成笋林元明一占朋簪吴兴有子正与先友仲宾抗丹邱生梅道人瓣香与可重见洋川妙迹传来今云林髙格友石雅相似善乎宋生题句自赏千亩秋崖隂挺孤根兮引丛篠飏烟翠兮含凤音冥捜极讨变态备笔扫丈尺摅胸襟幅中鬰律走竒气肯随陵谷同销沉何人好事聨合璧
　　几暇络绎供披寻遐思当日竹林客对此把臂一笑争难禁写生能手数恰称靣貌殊别还同心试将七贤与分配若星在斗在琴兴酣泚笔
　　大篇出却似寒梢万个舞风筛月浓露淋拈豪强缀拟藤蔓讵堪照影临清浔但喜梅花三昧从兹擅双美窃叹古今神物难离合由
　　天斟【臣】梁诗正恭和又汪由敦和云此君爱游翰墨林剡藤鹅绢万玉簪洋州一擅千古真堂作记传而今后来代兴数髙手往往放笔直干森浓隂整斜疎宻殊意态正如金石匏革各含太始音谁令宫悬繁防竞合奏想见絶尘负俗旷士开幽襟息斋孤篠攒凤尾王孙古木寒烟沉丹邱博士梅道人倪迂髙躅一一堪追寻仲温秋篁更绢秀孟端别调露珠欲滴不可禁向闻此法通篆籕错刀彛鼎窥古心恍然生我嶰谷畔清吹逺和南风琴我
　　皇题品神遇典午俊长歌迅洒兴防洪淋淋何湏更问渭川千亩睢园浔入林把臂引满呼同斟【臣】汪由敦恭和又蒋溥和云髙风昔推西晋之文林七贤旷放多抽簪天为君子矫矫挺霜节长教清影留至今画家好手得七子能貌渭滨千亩隂七贤七子恰辉映落落不偶无知音
　　帝有妙解叅同契配合一一开天襟息斋孤干不可量山公启事比渊沉寒篠瞥见小松雪注庄妙味耐追寻丹邱苔石仲圭湘碧乃如岩电鸾啸幻化而不自禁清閟笔精仲温墨妙又如阮摘嵇锻自适以写其心素风却币九龙叟更如鹿车肆志无用六辔之如琴寒玉檀栾自
　　天题处防心独逺挥洒何淋淋顿令此君此人声价
　　髙于天汉浔竹林逸士真有幸吾
　　皇天纵学识谁酌斟【臣】蒋溥恭和
　　御笔题籖籖上有天府珍藏乾隆宸翰二玺
　　松竹梅三种品髙韵逸旧有三友之名今内府所藏曹知伯十八公图元人君子林图宋元人梅花合卷皆古今名笔世不多觏我
　　皇上既抒宸藻分卷题识而又喜三友之适相防萃
　　也
　　命作檀匣合贮其中藏于建福宫西偏之室顔曰三
　　友轩匣上隶书三友轩珍藏五字
　　御制长歌志之并
　　勅诸臣和韵彚刻其上匣面
　　御题云三友之名始宣尼直谅多闻益徳资香山取譬琴诗酒放达繄非予所师独有玉局称正见直号植物松竹梅【叶】名称义元隠未发我将触类引伸之苍松自具直之性梅传春信谅也宜摐金敲玉时多闻妙喻舎竹其复谁奚待结契霜雪里天然同徳声应随寓意于物有竒遇名迹歴歴琳琅披十八公的云西笔海粟长赋留雄辞定论君子林三字国子博士小篆题更受梅事合元宋小清秘物传今斯拣金集狐有如是自天合也非人为尝鼎一脔足味道况斟雉膏道可知箧蔵书室识宝重外延客霜其睂千株一穗翩左右是一是二谁然疑因苏溯孔志未达髙山景仰深长思乾隆歳在丁夘二月既望御题下有几暇怡情得佳趣二印匣旁梁诗正和云图书之渊于己尼瑚画摊球琳资
　　圣人寓意不留意有防心处自得师歳寒三友冷相结岱松渭竹庾岭梅天同神比想髙韵画手竒逸能传之朔林挺植二九干数与文合称名宜云西劲笔写真面不遇海粟知者谁彭城一派瓣香逺七贤仿佛行肩随还从竹外拟梅格毫端蓓蕾春风披厯宋元明选墨妙合璧卷识连珠辞前人鉴赏自珍重岂如
　　奎画邀
　　天题物遇乃聚聚乃上秘府别储应在斯三希顔堂有髙例轩三友惟汝为希非贵少义有在友必求益居可知进之俨预孔门列嘉侣亦复须眉哦诗讵止论苏白入室正觉逢丞疑载赓窃凛歳寒操愿辟小屋同退思【臣】梁诗正恭和又汪由敦和云拈花一笑叅牟尼惟目所遇得所资摄将万彚入心镜何必木石非吾师斋中三益首髯叟左琅玕竹右玉梅松寒竹劲梅格老幽芬逸韵兼得之一堂相视意莫逆自觉臭味与人宜琴诗与酒纵可爱若论节概将从谁乃知取友贵有当孚嘉乃吉岂妄随
　　秘殿清严富缇锦墨香馣冉云纷披十八公图丛古干锵金赋笔琳琅辞七贤三昧两长卷
　　天豪一一亲留题世间神物羙必合气求类应恒如斯文牕展对共晨夕同心奚让金兰为三友名轩耀
　　奎阐宣圣训惟
　　圣知陶苏铸白别有契髙士接迹轩须眉栋梁材长鼎鼐实东南之美夫奚疑取才取友义本一山林泉石兴遐思【臣】汪由敦恭和又蒋溥和云
　　皇心集益宗防尾髙轩卷轴皆兼资取诸植物惬睿思妙绘堪作无言师眉山品第曰三友苍松翠竹兼寒梅森森千丈挺直干涛声云影如将之婵娟玉润戞金石虚中善受多闻宜先春花信魁百卉假曰非谅而伊谁引伸触类妙取喻满前生意云龙随天然作合贮閟阁清暇一一供纷披披图耳畔闻谡谡如询民隠来陈辞林于浥浥露在楮墨七贤社里曽标题不须三昧叅大小广平铁石心如斯三图分列俨侍从契悟曷用言诠为仰窥轩镜湛虚室靖献敢谓音难知钦承
　　奎豁天倪尽拨蒙翳双眉商盘夏鼎相述作即物即理其何疑自今退食益加惕左几右杖还勤思【臣】蒋溥恭和又嵇璜和云
　　至人胸防悬摩尼取之左右由深资譬诸草木吾臭味随所寓意自得师孔门旧传三友说后或移赠松竹梅循名考实各有当惟其有之则似之好手写生寄本性落落雅尚违时宜云西老笔崛强七子胜流与者谁禹功独得补之诀二吴妙笔肩相随虬髯吼风粉节迸廋骨屈铁香雪披见者敛手叹絶艺跋识赋咏非辞几经流转阅年代烟熏屋漏涴躞题天教神物为时出合并结契俨在斯秘府卷轴浩如海欲与争席安能为
　　重拈鲁语发妙谛万古一脉闻而知细推真赝辨损
　　益摩挲绢素如察眉
　　璇额云章照轩牖即技即道开羣疑幸从和得防悟读书读画无岐思【臣】嵇璜恭和又董邦达和云
　　圣心朗耀珠牟尼往往即物见深资一时图画罗三友悠然妙悟契先师维松挺直竹多闻阳春消息占寒梅古有其名无其义千秋定衡今发之岂惟论列真品出位置类聚尤相宜
　　天鉴悬空精且确有能易一字者谁五云深处开閟阁比肩林立镇追随几暇从容陈几席广思集益来纷披昔人但以画视画纵有摹写徒费辞吾
　　皇目撃而道存逺据孔思亲标题晴窻昼寂铜龙静森如冠佩环在斯又如五臣四友分左右朝夕明听兼翼为
　　天家珍重良有以但惊歳寒安得知要是心源本洙泗此义未窥苏峨眉【小臣】仰观循环读命名三友倍无疑愿为葵藿生轩砌好傍璇题听论思【臣】董邦达恭和又邹一桂和云绘林宝蔵尊毗尼竞购不惜千金资经营淡通造化宋元妙手称神师渠阁开卷见三絶苍松翠竹兼寒梅画中有诗嗣摩诘破壁欲去凌恺之髙标幽韵悉孤格却与清庙明堂宜贤哉大夫展君子非子调鼎将伊谁云西独写公十八林间七子相追随春光三昧聨一卷骈珠缀玉紏纷披长篇洒墨荡云气苍龙尾接幼妇辞霏霏宫香出瑞锦煌煌
　　睿钦
　　御题古来天子亦有友席珍取意恒于斯乔株国本须老干弱质柔脆终何为【防臣】早歳好弄笔熙筌渲染惭麤知多闻不敏保直谅肯效末俗颦蛾眉此中益损颇自辨览古更觉忱无疑敢赓
　　天语陈臆说执艺未必非书思【臣】邹一桂恭和
　　石渠宝笈卷四十四
