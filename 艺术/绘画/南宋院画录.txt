　　钦定四库全书　　　　　子部八
　　南宋院画録目録　　　　艺术类一【书画之属】卷一
　　总述
　　卷二
　　李唐
　　刘宗古
　　杨士贤
　　李迪
　　李安忠【子公茂】
　　苏汉臣【子晋卿】
　　朱锐【弟森】
　　李端
　　张浃
　　顾亮
　　李从训【子章】
　　阎仲【子次安】
　　焦钖
　　胡舜臣　张着
　　卷三
　　马和之
　　贾师古
　　马兴祖
　　李英
　　马公显
　　陆青
　　韩祐
　　刘思义
　　朱光普
　　尹大夫
　　林浚民
　　萧照
　　陈善
　　卷四
　　阎次平　次于
　　苏焯
　　毛益【父松附】
　　何世昌
　　林椿
　　刘松年
　　卷五
　　吴炳
　　张茂
　　李嵩
　　苏坚
　　梁楷
　　陈居中
　　髙嗣昌
　　苏显祖
　　卷六
　　夏珪【子森】
　　马逵
　　卷七
　　马逺
　　卷八
　　马麟　白良玉　戚仲
　　孙觉
　　鲁宗贵
　　陈宗训
　　俞珙
　　胡彦龙
　　史显祖
　　吴俊臣
　　李徳茂
　　孙必逹
　　顾兴裔
　　张仲
　　崔友谅
　　马永忠
　　陈清波
　　范安仁
　　陈可乆
　　陈珏【子琳】
　　朱玉
　　白用和
　　宋汝志
　　毛允升
　　侯守中
　　曹正国
　　王华
　　方椿年
　　丰兴祖
　　钱光甫
　　徐道广
　　谢升
　　顾师顔
　　朱怀瑾
　　王辉【子用之】
　　楼观
　　李永年
　　李权
　　梁松
　　朱绍宗
　　李永
　　【臣】等谨案南宋院画録八卷
　　国朝厉鹗撰鹗字太鸿钱塘人康熙庚子举人乾隆元年尝荐举博学鸿词所着辽史拾遗诸书已别着録宋自髙宗南渡屈节偷安湖山歌舞务在粉饰太平于是仿汴都故事置御前画院聚良工画师其中有待诏只诸官品其所作名为院画当时如李唐刘松年马逺夏珪等至有四大家之称说者或谓其工巧太过视北宋门径有殊然其初尚多宣和旧人流派相传各臻极妙専门名家之艺实非后来所能及故虽残缣断素收藏者无不深寳重之鹗尝撰宋诗纪事南宋杂事诗于宋事最为详熟因胪考院画本末作为此书首总述一卷次自李唐以下凡九十六人每人详其事履而以诸书所载真迹题咏之类附于其下叙次颇为赅赡其间如杨妹子题赵清献琴鹤图絶句一以为马和之画一以为刘松年画诸书参错不同此类亦未悉加考证然其徴引渊博于遗闻佚事殆已采摭无遗赏鉴家将欲考騐源流则是书诚有资于检核矣乾隆四十六年十月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　钦定四库全书
　　南宋院画録卷一
　　钱唐厉鹗辑
　　总述
　　御前画院马和之苏汉臣李安中陈善林椿吴炳夏圭李迪马逺马麟【武林旧事】
　　宋画院众工所画多有无名者今国朝内画水陆及佛像亦然【长物志】
　　武林地有号园前者宋画院故址也【宝顔堂笔记】
　　宋画院各有试目思陵尝自出新意以品画师【妮古録】宋南渡后粉饰太平画院有待诏祗甲库脩内司有祗应官一时人物最盛【钱塘县旧志】
　　宋画院众工必先呈藁然后上真所画山水人物花木鸟兽种种臻妙【朱夀镛画法大成】
　　临安北山鲍家田尼庵梅屏甲京都高宗尝令画院待诏图进【释居简北磵集】
　　夀皇使御前画工写曽海野喜容带牡丹一枝夀皇命徐本中作賛云一枝国艳两髩春风夀皇大喜【贵耳集】五月菊花心极大每一须皆中空攅成一匾毬子红白单叶绕承之每枝只一花径二寸叶似同蒿夏中开近年院体画草虫喜以此菊写生【范石湖菊谱】
　　评者不以院画为重以巧太过而神不足也不知宋人之画亦非后人可造堂室如李唐刘松年马逺夏珪此南渡以后四大家也画家虽以残山剰水目之然可谓精工之极【屠隆画笺】项氏蔵宋髙宗人参地黄图赞对幅画系院人佳品【真迹实録】李思训冩海外山董源冩江南山米元晖冩南徐山李唐冩中州山马逺夏珪冩钱唐山【董其昌容台集】
　　禅家有南北二宗唐时始分画之南北宗亦唐时分也北宋则李思训父子着色山流传而为宋之赵干赵伯驹伯骕以至马夏辈【莫是龙画説】
　　宋南渡画院诸人得名者若李唐周曾马贲下至马逺夏珪李迪李安忠楼观梁楷之徒仆于李唐差加赏识其余亦不能尽别也【汤垕画鍳】
　　【按马贲为元祐绍圣间人周曽为宣和时人不入南宋汤氏偶误尔】
　　赵千里兄弟以右丞之精神布二李之慧智芳姿劲骨不啻兼长至于刘李马夏并属精能此南宋之再盛也【张泰阶寳绘録】
　　南宋画师无甚表表者刘李马夏俱负重名而李马为最但较之北宋门庭自别其风气使然欤【张泰阶寳绘録　字爰平云间人家有寳绘楼崇正辛末作记】
　　南宋刘松年为冠李唐马逺夏珪次之【清河书画舫】
　　画家各有传不相混淆如人物白描有二种赵松雪出于李龙眠李龙眠出于顾恺之此所谓铁线描马和之马逺则出于吴道子此所谓兰叶描也【何良俊四友斋説】近世画手絶无南渡初尚有赵千里萧照李唐李迪李安忠栗起吴泽数手今名画工絶惟冩形象惜无精神【都穆铁瑚】
　　北方盘车骡纲必用李晞古郭河阳朱锐【董其昌画禅室随笔】画中山水位置皴法各有门庭不可相通惟树木则不然虽李成董源范寛郭熙赵大年赵千里马夏李唐上自荆闗下逮黄子乆吴仲珪辈皆可通用或曰须自成一家此殊不能如栁则赵千里松则马和之枯树则李成此千古不易虽复变之不离本源岂有舍古法而独创者乎【同上】
　　山水大小李一变也荆闗董巨又一变也李成范寛一变也刘李马夏又一变也【艺苑巵言】
　　马蝗描马和之顾兴裔之类撅头描秃笔也马逺夏珪折芦描如梁楷尖笔细长撇纳也减笔马逺梁楷之类【邹徳中绘事指蒙】
　　大斧劈皴李唐马逺夏珪小斧劈皴刘松年泥里防钉皴夏珪师李唐【汪砢玉瑚网】
　　马逺夏珪用秃笔淡描指甲云以淡苦緑逐染【同上】画家界画最难如卫贤马逺夏珪王振鹏皆以此专门名家【王阮亭香祖笔记】
　　李思训风骨竒峭挥操躁硬为行家建幢若赵干伯骕伯驹马逺夏珪【沈颢画麈】
　　山水画自唐始变古法盖有两宗李思训王维是也李之传为宋赵伯驹伯绣以及于李唐郭熙马逺夏珪皆李王之传为荆浩关仝董源李成范寛以及于大小米元四大家皆王李粗硬无士人气王虚和萧瑟此又慧能之禅非神秀所及也至郭忠恕马和之又如方外不食烟火另具一骨相者【偃曝谈余】
　　宋画绢光细如纸揩磨若玉更有濶五六尺者名曰独梭绢纸用鹄白澄心堂居多【博物要览】
　　宋有院绢匀净厚宻亦有独梭绢有等极细宻如纸者但是稀薄者非院绢也【明杜浚杜氏画谱】
　　院体唐以来翰林院诸色皆有后遂效之即学宫様之谓也如京师有书艺局医官局天文局御书院之类是也即今画家称十三科亦是京师翰林子局如徳夀宫置省智堂故有李从训之徒【赵升朝野类要】
　　顾恺之论画不及禽鸟张舜賔谓禽鸟为下草虫次之不知宋孝武赐何戢弹雀圗是顾景秀所画当时知名至宋黄筌林椿赵昌马世昌辈及徽宗子昂宗姓尤多惜恺之不及覩耳以余所见不下四五十册皆其至者【明顾凝逺画引】










　　南宋院画録卷一
　　钦定四库全书
　　南宋院画録卷二
　　钱唐厉鹗辑
　　李唐
　　李唐字晞古河阳三城人徽宗朝补入画院建炎间太尉邵宏渊荐之奉防授成忠郎画院待诏赐金带时年近八十善画人物山水笔意不凡尤工画牛髙宗雅重之尝题长夏江寺卷云李唐可比唐李思训【图绘寳鉴】李唐字晞古河南人宋徽宗曾补入画院髙宗时在潜邸唐尝获趋事建炎南渡中原扰攘唐遂渡江如杭夤縁得幸髙宗仍入画院山水人物最工画牛次之余家旧有唐画胡笳十八拍髙宗亲书刘商辞按拍留空绢俾唐图冩亦尝见髙宗称叹其画晋文公复国图有以见髙宗推爱唐画也【画继补遗】
　　政和中徽宗立画院召诸名工必摘唐人诗句试之尝以竹鎻桥邉卖酒家为题众皆向酒家上着工夫惟李唐但于桥头竹外挂一酒帘上喜其得鎻字意【绘事微言】李唐山水大劈斧皴披麻头水笔作人物屋宇描画整齐画水尤觉得势与众不同南渡以来推为独步自成家数【元饶自然山水家法】
　　李唐河阳人乱后至临安年已八十光尧极喜其山水【画继】
　　李唐山水初法李思训其后变化多喜作长圗大障其名大劈斧皴水不用鱼鳞纹有盘涡动荡之势观者神惊目此其妙也【格古要论】
　　李晞古树石李龙眠人物画史中俱列妙品【珊瑚网】李唐尤工画牛得戴嵩遗法【清河书画舫】
　　乔逹之篑成号中山所藏李唐晋文公复国圗一卷又一卷髙宗题并三御玺人物树石絶类伯时寻常李唐为院画忽之乃知名下无虚士也【烟云过眼録】
　　王子庆尝得李唐所画晋文公复国图一卷本有下卷今止有上卷乃思陵御题上有乾卦印下有希世藏小印其所作人物树木之类絶似李伯时所作自成一家信知名下无虚士而予则未见也【志雅堂杂钞】
　　乔仲山家晋文公复国图笔意竒古虽近代人实有古人之风行书亦佳【鲜于枢困学斋杂録】
　　李唐晋文公复国图上卷一名晋公子奔狄图赵松雪有诗附録于此杌陧居蒲日艰难奔狄时天方兴霸者数子实从之嵗乆丹青暗人贤简册悲至今绵上路犹忆介之推【清河书画舫】
　　张丑铭心籍诗晞古丹青得正传晋文归国冩前贤院人雅有昂霄意何事声名次大年【真迹日録】
　　郡城杨氏藏李唐春江不老图小幅上有双龙瓢印【都穆铁网瑚】
　　李唐春江不老图古松据大石欲攫峡口崩滩滙为怒涛凌岸直上百步未已于诸画中最为狮子吼【弇州山人续集】吴惟逺有李唐风雨归牛图大幅桃园图【暖姝由笔】
　　李晞古陈思王南皮防集图【画题】
　　吴新宇藏李唐七贤过闗图卷绢本浅绛色有楼钥黄溍防尾收藏得地精采焕然亦南渡竒迹【真迹日録】
　　旴陈明之藏李唐桃源图【同上】
　　韩君启藏李唐风雨归舟图绢本浅绛色烘染极佳人物差大后有吕志学黄钺二防太史存良公之故物也【同上】
　　李唐袁安卧雪图宋髙宗防【南阳名画表】
　　尊生斋收桃林纵牧图李晞古笔不知者谓为戴嵩殊可笑也【清河书画舫】
　　李唐南亩馌耕图一长夏江村图一【绘事备考】
　　李唐问礼图放牧图雪坞幽居图击桐图四景人物山水共十一轴【严氏书画记】
　　李唐髙逸图采薇图晋文公春秋图三笑图香山九老图长江雪霁图济河图溪山深秀图独钓图归荘图古木寒鸦图皆手卷【同上】
　　李唐长夏江寺图卷今在吴郡朱氏前有髙宗御题后有开封赵与懃印真笔妙品上上【清河书画舫】
　　李唐晋文公复国图卷在严氏即文休承所谓晋文春秋者也按云烟过眼録云云公谨叙次如此休承岂亦未见前书耶【同上】
　　李唐三生图作牛背牧童李源欠身揖之又一卷作船子相对孕妇锦裆器汲与前合【王世懋澹圃画品】
　　李唐三生后生图元虞伯生等防【南阳名画表】
　　李唐长夏江寺图晚霞横月图清暁卷舒图烟林春牧图江隄呼渡图江天暮雪图列子乗风图采薇图贺监防湖图雪溪停棹图卢仝烹茶图宋宗室兰坡赵都承与懃家藏【书画彚考】
　　李唐八仙庆夀图春夏秋冬四景山水图毛良舜臣书画楼所藏【无声诗】
　　松郡顾光禄家藏李唐画月团初碾瀹花甆对幅【妮古録】李晞古画髙宗题【系秦观诗】月团初碾瀹花甆啜罢呼儿课楚词风定小轩无落叶青虫相对吐秋丝【书画彚考】
　　李唐雪山楼阁图沧浪濯足图文徴仲曾仿之【同上】李唐山隂图宋髙宗防王子猷雪夜访戴图寒江渔舫图宋髙宗防江山胜景图前元人防雪坞幽居图宋髙宗题【南阳名画表】
　　李唐春牧图牛欲前行童子力挽之势甚竒内冩二大树苍然【东图元览】
　　李唐梅竹幽禽图小绢画一幅甚剥落精彩尚在戊寅春正月二十五日汪尔张出示予【吴其贞书画记】
　　李唐海山图绢画一卷古雅效李思训草桥图绢画一卷画法逼似夏珪【同上】
　　李唐秋江潮汐图绢画图之右角画松风楼阁观潮之意左边皆烟水潮浪如山奔舟楫浮沉出没使观者神情震骇【同上】
　　李唐髙士鼓琴图绢画一幅一人坐古木下对泉鼓琴觉泉音琴声在耳神品也上有项墨林赏鉴图书观于嘉兴守李公署中甲午三月九日【同上】
　　李唐枯木寒鸦图绢画一卷画法苍秀草中尚有剰雪盖得景趣真意为妙品卷后沈麟题又附宋昌裔秋风诗一首在杭州六月望观于绍兴吕锦城手【同上】
　　李唐风雨归牛图绢画一幅一株防叶树为风雨将吹倒于地有一牛乗顺风而奔气韵如真为神品惜上面残破此图得之敬枢兄时己夘正月二十一日【同上】李唐夜游图大绢画一卷画法髙简树木特胜墨色淋漓气运浑厚神品也观于州王晋公寓舍【同上】
　　李唐牧牛图绢画一幅树下有水牛欲右行而牧童欲牵左转两下努力相持使观者亦自费力得于绍兴李氏【同上】
　　李唐万松宫阙图绢画一大幅画羣松于壑内两边斗立方块峻峯左低而右髙左有水流下松壑而出右有水流下宫阙而出下段石坡皆为斧劈皴上段峯顶盖用侧笔直皴画法清润结搆髙妙为李之神品在杭城得于绍兴王氏家人手己酉十二月三日【同上】
　　李唐雪溪捕渔图绢画一幅运笔苍健气韵生动为宋代神品观于绍兴朱九老家辛亥五月之望【同上】
　　李唐雪天运粮图一小幅画法纵横草草而成多得天趣识三字曰李唐画【同上】
　　戊子嘉平月王仲和宪副出观李希古万松金阙图【韵石斋笔谈】
　　明皇击梧图一卷今在歙吴司成逺处长几一丈前四五寸绢损甚无欵后有虞伯生防为李唐然简古劲峻似马逺【东图元览】
　　戊戌十二月三十日鬰金堂始挂画取李唐雪景【快雪堂集】己亥十二月二十八日项五官邀叙阅李唐江南小景又夷齐采薇图所未见者【同上】
　　李唐风帆图团扇绢本淡色江山松石三舟挂帆中流乗风潮平两岸濶风正一帆悬宋孝宗对题描金云龙圆牋朱文御书之寳竹居侠如士介三印【瑚网】
　　李晞古秋山防蹇图团扇绢本遥山逺水耶吾望其色浮浮然玉水题【同上】
　　李唐青林盘礴图团扇绢本【同上】
　　李河阳携琴访友图团扇绢本传称李老笔意不凡年近八十犹待诏画院是烟云供飬亦可作地行仙也乐卿识于药房【同上】
　　李唐山斋幽话图团扇绢本竹扉临石涧红树隔虚亭危岫如云压离骚对坐听【同上】
　　李唐深山避暑图【张泰阶寳绘録】
　　李唐傅岩图【同上】
　　任士林李唐春牧图诗春气熏人未耕作江草青青牛齿白牛饥草细随意嚼老翁曲膝睡亦着蓬头不记笠抛却午树当风梦揺落梦里牛绳犹在握昨夜囤头牛食薄【松乡集】
　　袁桷李唐牛诗　防防原空蟋蟀吟秋来乞得自由身平芜又见鳞鳞緑复与田翁共苦辛【清容居士集】
　　张昱题李唐香山九老图有宋髙宗御题二律诗　两疏谁是见机还终始君臣似此难宸翰昭回云汉上衣冠彷佛画图间常时诸老琴尊会尽是同朝鸳鹭班风采拜辞云陛下白云千载在香山【张光弼诗集】
　　虞集李唐山水防　后来画者畧无用笔故不足观此画乃直如书字正得古象形之意甚为可嘉【元文类】李唐长江雨霁图防　李唐山水落笔老苍所恨乏古意耳然自南渡以来未有能及者为可寳也【子昂　铁网珊瑚】李唐长江雨霁图诗　烟雨楼台掩映间画图浑是浙江山中原板荡谁回首只有春随雁北还至正癸亥八月三日题于破楚门之宴馆蓆防山人王逢　幽人避俗老江湖谁冩髙标入画图安得与君同海上钓竿和露拂珊瑚江边渔者李应庚　日暮空林新雨过茅堂咫尺寄岩阿携琴若到王门去输与寒江一钓蓑张雨雨过江村云尚湿翠微深处客方归白鸥飞尽渔歌
　　起小艇溟蒙带落晖于庭　江雨晚初霁楚天清景秋林深木叶暗山逺烟光浮欹斜露草阁隠约认渔舟抚卷北平下令人思逺逰顾安　金银楼阁拥林花无数云山带晚霞钟鼔不闻人境寂风光都属钓鱼家永嘉祖平　风雨横江白日昬寒林飞叶近前村马行天际人惊堕龙起空中艇欲腾虚阁不妨闲自倚牵萝常在待谁扪旧逰梦断今防尽思得新诗冩石根吴郡顾敬故国江山入暮秋烟波留得后人愁古今不预兴亡
　　事只有沧浪独钓舟吴僧竗声　断厓杂树緑参差水靣轩窓近夕晖挟防为谁能逺望不知秋露湿人衣蒋堂　草草衣冠已渡南李生飞墨泼烟岚晚云欲雨江天黑应有蛟龙起碧潭遂昌山樵　一天风雨暗江南道上行人冒翠岚何似沧浪老渔父萧萧蓑笠钓寒潭孟柟　石径﨑岖客路难乱山空翠袭衣寒争如渔父秋江上万顷烟波一钓竿云滩王朝臣　岩阿雨过緑生烟江濶云低不夜天厓石漫镌元祐字画图犹记绍兴年朱徳润　湿云着树易为雨古樨欹涧不知秋南山真意无人领大江吞天浮钓舟铁篴　长江雨霁见前山老树如云苍莽间景物壮年曾歴过白头奔走未知还黄溍【同上】
　　李唐虎溪三笑图防　余尝防匡山至虎溪未入东林寺首见一亭扁曰三笑因问其故谓晋逺师以陶渊明陆修静且语且行握手相忘遂犯送客不过虎溪之戒乃相顾各掀髯而去观李唐此图千载遗风具存人生不与路为雠二三子何哂之有绍兴庚午季春十一日陈夀题【续书画题防记】
　　仇逺题李待诏虎溪三笑图诗　偶然行过溪桥正自不值一笑三人必有我师不笑不足为道　人生一笑良难莫问是同是别青山相对无言溪声出广长舌【山村遗槀】
　　胡长孺题李待诏虎溪三笑图诗　元亮缵孔业修静研躭逺公学瞿昙髙居着幽禅人异道岂殊万散一固全目击辄有得参差各冁然胡为老缁褐笑舞喜欲颠谩道遗其身襟袖犹蹁跹彼酣适酒趣尚不醒者传俗吏浪自苦窥管恃知天【石塘集】
　　李晞古闗山旅行图
　　剑阁赋　咸阳之南直望五千里见云峯之崔嵬前有剑阁横断倚青天而中开上则松风萧飒瑟防有巴猿兮相哀旁则飞湍走壑洒石濆谷汹涌而惊雷送佳人兮此去复何时以归来望夫君以安极我沉吟以太息视沧溟之东注悲白日之西匿鸿别燕兮秋声云愁秦而暝色若明月出于剑阁兮与君两乡对酒日相忆丹丘柯九思书
　　右李唐所画闗山行旅图树石苍劲全用焦墨而布置深逺人物生动盖法洪谷子笔也唐为绍兴间画院待诏髙宗雅爱之尝题其画卷云李唐可比唐李思训今于姚子章处得见此图益信其不谬也至正甲申四月日紫芝山人俞和书【寳绘録】
　　余早嵗即寄兴绘事吾友唐子畏同志互相推让商确谓李晞古为南宋画院之冠其丘壑布置虽唐人亦未有过之者若余辈初学不可不専力于斯何也盖布置为画体之大防矩茍无布置何以成章而益知晞古为后进之凖惜子畏已矣无从商确吾友某君持示此卷不胜叹赏奚啻饥渴之于饮食欣然援笔漫书其后嘉靖癸巳二月五日文徴明识于晤言室【同上】
　　南渡画院中人固多而惟李晞古为最体格具古人若取法荆闗盖可见矣近来士人有画院之议岂足谓深知晞古者哉一日子章持示漫书数语于左为晞古壮气至正九年初冬梅道人吴镇识防
　　郑东题李唐秋江山图诗　万壑霜飞木叶丹石桥流水暮生寒却疑二月天台里一路桃花送马鞍【郑氏聨璧集】前人题李唐牧牛图诗　羡杀田翁不出村羣牛坡上散如云买牛何日同渠牧短笛时吹向树根【同上】
　　刘崧题李唐牧牛图诗　天寒放牛迟野旷风猎猎独来长林下吹火烧山药　山气日夕昬独归愁路逺犹恋草青青迟囬下长坂【槎翁集】
　　于立题李唐牧牛图诗　雨足秧田放牧时溪南溪北草离离长歌叩角无人听闲卧斜阳把笛吹【玉山草堂雅集】董逌李唐摹邢和璞悟房次律图防　毕文简公得唐本邢和璞房琯前世事和璞神凝似悟琯沉思如真有想者乆之则亦有若悟也璞悟以怕琯悟以欲此其异也乃掊师得永师还师徳书以信其说此画深观其隠而能得其趣决非常工所能知也崇寕二年其孙完官于潞子莆田方宙召画人李唐摹为别本以藏属予书其后曰惟公深逹佛慧得死生说求入无倪则变灭起伏不足论也观师徳为唐臣深功隠徳及物多矣智如梁公犹不能知其善藏深矣世岂得而窥耶再出而为房琯以名徳显世任宰柄此何怪哉若为正因者不遇正果则非理之常也永禅师入总持三昧能为一切无碍与世脗合不离圆融而后其道为和璞知道之所假果无有二也世人信羊叔子探环而未信永禅师事岂以非出于史官而仅为稗说遽有分邪此又不求于理者之论也昔昙彦与元度同造二墖于会稽元度亡后彦若有待者异世为萧詧王荆之岳阳实二十年来领越州曰许元度来也遂揺手命入室席地以三昧力加被王忽悟造墖事殆如今日事此岂可诬哉昔人记崔彦武圜泽再生事皆谓不忘愿力故以愿求者可坐而待之诚得此说者可以知愿力坚固如精金之不可改虽百链而性存者也【广川画防】
　　刘因题宋髙宗题李唐秋江图诗　秋江吞天云拍水涛借西风扶不起断云分雨入江村回首龙沙几千里澹庵老笔揺江声髣髴阿唐惨淡情千秋万古青山恨不见归舟一叶横【静脩集】
　　李晞古村荘图
　　春江溶漾栁丝长修竹桃花处士荘征舰何来集成市驰驱尘土为谁忙　晞古丹青独擅长个中全胜辋川荘焚香静对山窻下忘却长安市里忙　李唐为南宋画院待诏冠絶一时髙宗深爱重之尝见其画卷题云李唐可比唐李思训在当时已自贵重况今日乎至正乙巳八月晦日从徳辅先生斋头得见此图漫题若此俞和识【寳绘録】
　　徐一防李唐扁鹊授方图防　此图相传为李唐规模扁鹊与长桑君授方大意一人在古树间南向坐有授受状似是长桑君一人坐于树旁回视坐树间者颇恭似是扁鹊旁有水波沄沄即所谓上池水也太史公纪长桑君授禁方于扁鹊其事甚秘世莫得而知不知唐生千载之下乃能得其髣髴如此海昌郭子振氏得此图甚加秘重请余识之【始丰类藁】
　　李唐画宋髙宗题　恩沾长夀酒归遗同心人满酌共君醉一杯千万春赐王提举并赐长夀酒【瑚网】
　　朱徳润李唐村社醉归图诗　村南村北赛田祖夹岸緑杨闻社鼔醉翁晚跨防牛归老妇倚门儿引路信知击壤自尧民季世龚黄不如古披图昨日过水南县吏科徭日旁午【存复斋集】
　　熊明遇题李唐敬亭山图诗　太白风流采石寒宣州犹剰敬亭防楼台几换新官主野圃时供过客欢古木依依迷暗草长桥沥沥泻鸣湍李唐图在鲛绡上万古谁歌蜀道难【緑雪楼集】
　　李唐伯夷叔齐采薇图防　宋髙宗南渡萃天下精艺良工画师者亦与焉院画之名盖始诸此自时厥后凡应奉待诏所作总目为院画而李唐其首选也唐河阳人在宣靖间已著名入院后遂乃尽变前人之学而学焉世谓东都以上作者为髙古良有以夫余总角时见乡里七八十老人犹能道古语谓唐初至杭无所知者货楮画以自给日甚困有中使识其笔曰待诏作也唐因投谒中使奏闻而唐之画杭人即贵之唐尝有诗曰雪里烟村雨里滩为之如易作之难早知不入时人眼多买胭脂画牡丹可槩见矣至正壬寅余获此于沈恒氏爱其虽变于古而不逺于古似去古详而不弱于繁且意在箴防表夷齐不臣于周者为南渡降臣发也呜呼深哉昔米南宫嗜画病世无真李成乃拟无李论以去其惑余他日见唐画太多率皆抱南宫之憾而此画者所谓吾无间然者也因书颠末于左且以告夫来者是岁九月既望乡贡进士钱唐宋杞之记【续书画题防记】张羽题李唐画袁安卧雪图诗　袁生抱髙节处顺以安时杜门不出仕自与尘世辞嵗暮多严风积雪盈路岐拥炉独髙卧中心还自怡县令何所问下车叩茅茨问君胡不出答云恒苦饥慎守固穷志相干岂其冝此事复已乆焉独驰思披图三叹息髙风如在兹嗟彼后之人汲汲循其私【静居集】
　　莫廷韩李唐闗山雪霁图防　李唐闗山雪霁图一卷人物树石笔势苍古冲寒涉险之态曲尽其妙非后人所能髣髴也题欵着枯干中甚竒精宻几不能辨此卷不经好事赏鉴犹然泥沙令入薛米诸人手必倾囊见珍矣予尝见临本一于都下贵戚家装潢絶冨金玉璀璨意极寳惜顾非真迹使叶公信好龙恐此卷终当化去【莫廷韩集】
　　郭础李唐画防　李唐画法古厚中自有生气欲动不必専以界画为工后人则步步邯郸虽以江南第一风流才子为之犹有遗恨况其下焉者乎吾每欲为古人解嘲【画法年纪】
　　张宁李唐画卷防　嘉兴通判易公所藏李唐画卷山水防廓树石淹烂峯峦径路林桥野屋蓊欝苍茫得沿洄起伏近逺之势其间人物境界景色畊樵渔叟鳬鹭汀沙上下相暎展玩间欲使人忘其为画但笔意甚逺而楮墨不周恐有断裂不完非全稿也予尝见唐画浅色山水皴法有抹断而无皴纹用笔甚老简人物却甚精到对靣欲语髙宗尝称其可比李思训此则化小斧劈为皴泉木皆相等惟水涘侧笔如飞白状殊不侔也岂自古名家固多变笔而不变法耶珍重珍重【方洲集】谢常桂轩诗集题李唐雪景　隂飚万壑声吼虎厓溜悬冰云拥坞千株老树独槎牙积雪不消从太古巢倾冻鹄栖难定枝湿清猿啼更苦蟠根瘦干铁石坚岂比羣材畏斤斧天寒旷野行人絶尚有嬾残能步武楼台缥缈玉芙蓉梨花散作天花舞携琴邀我赋新诗觉清寒生肺腑篝灯展玩吸梅香窓月微明轮半吐宋荦防李晞古长夏江寺卷　南宋李晞古长夏江寺余见凡三卷其一为迁安刘总宪鲁所藏余曩曾购得笔墨浑厚神采奕奕上有髙宗题云李唐可比唐李思训乃从来烜赫名迹也旋为有力者负之而趋迄今怅惘其一无髙宗题残缺已甚余见于梁相国棠村先生座上所谓素丝断续不忍防已作蝴蝶飞聫翩殊无可忆此卷防峭幽邃写出江山之胜以泥金防苔尤为竒创流传有绪详董文敏防中品在刘氏卷下梁氏卷上亦希世之珍也康熙甲申正月余从岭南得之足以豪矣装池竟漫为防尾【西陂类藁】
　　朱彛尊李唐长夏江寺图防　康熙乙丑二月纳兰侍卫容若购得李唐着色山水卷邀余题籖唐字晞古河阳人宣和中曾直画院南渡后入临安年已八十授待诏观其画法古雅深厚宜为思陵所赏卷首题曰长夏江寺卷尾题曰李唐可比李思训按宋人着色山水多以思训为宗盖春山薄而秋山疎惟夏山利用丹墨比之思训可谓知言也【曝书亭集】
　　陈廷敬　李唐长夏江寺图于
　　大内见之宋髙宗题云李唐可比唐思训花石纲残艮岳空湖光金粉画难工那知零落风烟外却闭金函玉牍中【午亭文编】髙士竒观李唐长夏江寺图卷诗　山下深江千顷碧山腰松栝势百尺古寺楼台杳霭间浓隂覆地昼掩闗逺岸蒲帆疾如马何不此地销长夏李唐清兴殊激昂山盘水濶开洪荒炎风扑靣气蒸郁展卷飒飒生微凉【苑西集】
　　张英题李唐长夏江寺图诗　一幅鵞溪绢色陈祗今书画两精神墨光透纸钗痕字笔阵横秋斧劈皴　翠华消息断河汾遥望苍梧隔暮云画谱宣和才误却何堪重话李将军【存诚堂集】
　　邹迪光李晞古夷齐采薇图防　评绘事者谓宋之晞古似唐之思训而人物兼擅画牛更精此卷夷齐采薇图二人对语酷有生态一树离竒偃蹇一树叶欲脱不脱信腕挥运自生妙理真大匠手也当时之评固无虚语【石语斋集】
　　刘宗古
　　刘宗古汴人宣和间待诏成忠郎画人物山水佛像靖康乱流落江左绍兴二年进车辂式称防复职除提举车辂院事【图绘寳鉴】
　　刘宗古工画人物长于傅染不施背粉而正靣自有神采【绘事备考】
　　刘宗古画之传世者松下奕棋图一仕女图一诗女图一【同上】
　　杨士贤
　　杨士贤宣和待诏绍兴间至钱唐复旧职赐金工画山水人物师郭熙多作小景山水林木挺劲似亦可取峯石水口雄健之笔逺不逮熙【图绘寳鉴】
　　杨士贤山水开精舎图一【绘事备考】
　　杨士贤雪景小山水初见以为刘松年然士贤徽宗时人乃知松年之笔实师士贤【东图元览】
　　余家旧有杨士贤画一雪景横卷髙宗题作溪风飘雪【画继补遗】
　　杨士贤遥岑烟霭图团扇绢本淡色江山村屿有乗骑者有捕鱼者荷戴度桥者上方遥岑烟树隐隐梵刹杨士贤遥岑烟霭图坐对终日方知古人用笔之妙直拟化工元宰习静轩卬【珊瑚网】
　　杨士贤秋山松屋图团扇绢本　杨待诏多作小景劲挺可取是图石壁古松偃葢屋宇幽人两两相对广除竹树萧疎间悬泉萦阶下而逺山一抹长空极目无尽谁云雄伟不逮郭熙耶【同上】
　　陶宗仪题杨士贤风雨归舟图诗　山雨溪风晚未休萧萧落叶满汀洲渔船罢钓归何处眼底狂澜正可愁【南村集】
　　前人题杨士贤雪林行旅图诗　积雪凝寒昼不消璚林琪树耸孤标寄言逆旅休辞倦西崦人家路尚遥【同上】
　　朱宗吉杨士贤画防　杨士贤爱作小景寸天尺地水郭山村幽思冥搜神游三昧【顾炳画谱】
　　李迪
　　李迪河阳人宣和莅职画院授成忠郎绍兴间复职画院副使赐金带歴事孝光朝工画花鸟竹石颇有生意山水小景不逮【图绘寳鉴】
　　李迪雪禽图绢画一幅双钩雪竹一鸠集于枯木上作寒冷状尤精俊如生气韵絶伦神品也识八字曰淳熙丁未岁李迪画【吴其贞书画记】
　　李迪枯木幽禽图画法髙古后有髙季迪等四人题识是南宋大内之物【同上】
　　李迪亦画犬【画史防要】
　　李迪画之世者海棠睡起图一湖石海棠图一带雨海棠图一碧桃垂丝图二水仙咏梅图二元圃秋香图一折枝杏花图一折枝花图五逺水图一唤渡图一溪山图一【绘事备考】
　　嘉兴王庭槐藏李迪猿三幅【寓意编】
　　李迪宣父像花鸟十二幅又獐图百犬图手卷【严氏书画记】李迪寒塘鸂图一幅不甚大绢精宻光滑如纸【东图元覧】李迪枸鹡鸰图方绢本着色带雪枸朱实累累草际鹡鸰翘翘欲起【瑚网】
　　李迪鹰熊图方绢本浅色峭壁荒岩鹰熊顾盼隠隠动犄角之机图右古印莫辨　李迪写花木鸟兽尤出人意表此图是矣其昌观【同上】
　　李迪古木竹石图方绢本着色緑隂髙树石竹丛生睿思东阁都省书画二印【同上】
　　李迪寒塘鸂图方绢本着色梅花修竹掩映山塘石上鸂枝头小鸟隠约飞鸣丁云鹏题二印【同上】
　　李迪枫林石壁图小斗方绢本迪在孝光朝大有时名观此何山水小景有不迨耶汪砢玉【同上】
　　李迪庾元规南楼明月图【钱江画题】
　　李迪牧羊图雪景花禽图毛良书画楼藏【无声诗】
　　李迪花鸟竹石小品生意浮动睹之不觉起濠濮间想也【顾炳画谱】
　　凌云翰题李迪猿抱子攀萝过别枝满身秋露湿金丝冷泉不复闻清啸把烛观图有所思【柘轩集】
　　镏绩题李迪画芦雁诗　逺别胡天趂稻粱秋风吹断不成行夜深独宿江南渚梦怯黄芦叶上霜【嵩阳集】髙启题李迪画犬诗　防儿偏吠客花下卧晴莎莫出东原猎春来兎乳多【青丘集】
　　李安忠【一作中　子公茂附见　瑛别见】
　　李安忠居宣和画院歴官成忠郎绍兴间复职画院赐金带工花鸟走兽差髙于迪尤工捉勒山水平平【图绘寳録】李公茂安忠之子世其家学然不逮父【同上】
　　李安忠画之传世者冝春苑驯狮图一【绘事备考】
　　马臻题李安忠雪岸寒鸦图诗　北风万里吹石裂古树槎牙摧朽铁羣乌哑哑如苦饥倦飞还向空林歇孤村荒寒得食逺日暮沙边啄残雪囬情防意各有态羡杀画师心更切我尝记得天随诗至今读之心激越妇女衣襟便佞态始得金笼日提挈老乌老乌尔身毛羽黑离离况复人间厌尔啼何不飞鸣丈人屋丈人屋头春栁緑【霞外集】
　　李安忠逐羊图小绢画一幅气色佳维江孟明家观【吴其贞书画记】
　　李安忠牧羊图小绢画一幅精彩如新羣羊食草于坡上有一牧童上树捕八哥一牧童在树下张望意思种种类生观于昆山李【阙】　手癸卯正月望日【同上】
　　李安忠工画捉勒得其鸷攫及畏避之状【画继补遗】
　　虞堪题李安忠猿鹊图诗　啼猿灵鹊赋难工峡月河星思未穷谁向楚台悲寂寞想趋岩殿却如风【鼔枻槀】吴师道防李安忠画鼠盗果图　徐崇嗣尝画茄鼠图今李安忠画鼠啖荔支盖同一机轴世之可画物甚多而彼乃用意于鼠亦异矣使观之者变憎为玩岂非笔墨之妙足以移人也哉【吴礼部集】
　　蘓汉臣【子晋卿附见瑛别见】
　　苏汉臣开封人宣和画院待诏师刘宗古释道人物臻妙尤善婴儿绍兴间复官孝宗隆兴初补佛像称防授承信郎【图绘寳鉴】
　　苏晋卿汉臣子工佛像【续图绘寳鉴】
　　士女之工在于得其闺阁之态唐周昉张萱五代杜霄周文矩下及苏汉臣辈皆得其妙不在施朱傅粉镂金佩玉以饰为工【画鉴】
　　苏汉臣画之传世者栴檀香佛像一香积如来像一炽盛光佛像一日月珠幢像一鬘华菩萨像一智积菩萨像一献花龙女图一献珠龙女图一弥勒佛像二摩防罗像一药义将图一功徳林图一揭谛神像一薝葡林图一太上像二青元图二飞仙图二羣仙图二仙药图三仙迹图十二【绘事备考】
　　苏汉臣击乐图绢画镜面一人满身乐器二婴儿抚肩观其击乐用笔清劲逼似唐人此图得之歙人汪无方【吴其贞书画记】
　　苏汉臣婴儿鬬蟋蟀图绢画一大幅丹墨如新画法工细【同上】
　　至大戊申十一月廿四日客长兴陈元善来约赵文卿及余至其家观苏汉臣孩儿四幅具酒三勺【郭天锡日记真迹】苏汉臣金母临宴龙女献珠水鉢降龙仕女圗四轴婴戯货郎八轴【严氏书画记】
　　蘓汉臣货郎圗手卷【同上】
　　苏汉臣婴儿戯浴圗　蘓汉臣作婴儿深得其状貌而更尽神情亦以其専心为之也此幅婉媚清丽尤可赏玩宜其称隆于绍隆间也梅道人吴镇题【寳绘録】
　　余家蔵蘓汉臣货郎担其闺人两两妆束即宋词平头鞋子防鸾小也又二婴鬭促织三孺子放风筝【珊瑚网】汉臣婴儿鬭蟋蟀圗团扇绢本着色桂树菊花石阑外婴孺四蹲踞鬭蟋蟀天机烂漫【书画彚考】
　　刘宫保子大蘓汉臣戱婴一卷长丈余绢如新【东图元览】西湖五圣庙有蘓汉臣画壁显应观旧有萧照山水及蘓汉臣画水壁今不复存矣【武林旧事】
　　章允恭蘓汉臣浴婴圗跋　汉臣制作极工其冩婴儿着色鲜润体度如生熟玩之不啻相与言色者可谓神矣【顾炳画谱】
　　纯皇好玩名画古器南京西华门旧有二黒漆圎椟振之中空有声盖国初巨室之借入者以不可啓视故弃于此守阍小内史张本穴而窥之一为王维傅色山水一为蘓汉臣所绘宋髙宗瑞应圗本以王画送安宁蘓画送黄赐皆太监坐厰守备者未几宁死赐攫得之并以献上赏赉甚厚【双槐歳抄】
　　侯恪题蘓汉臣鹬蚌圗诗　秋风瑟瑟芦花白秋山如洗涧泉碧夕阳逺挂枫树林鹬蚌无心相逼迫蓑衣渔子罢垂纶却看手取如有神人生万事皆如此谁为此圗蘓汉臣【侯太史诗集】
　　汪砢玉蘓汉臣子卿持莭圗跋　开封苏承信画师刘宗古制作极工人物尤着色鲜润体度如生而有嫌以笔端微滞者岂未见其冩意草草如此圗者耶【瑚网】蘓晋卿画之传世者如意轮菩萨像一寳檀花菩萨像一金刚手菩萨像一【绘事备考】
　　陈奕禧题蘓汉臣捕鱼圗诗　春波暖入湖中棹荻港凉生雨后灯名利两忘争似尔休论吕望与严陵【春蔼堂集】田雯题蘓汉臣画诗　十嵗婴儿妙入神水邉逰戯见天真翻嫌防尔童心减冠者何须五六人【山防诗选】
　　朱鋭【弟森附见】
　　朱鋭河北人宣和待诏绍兴复职授廸功郎工山水人物师王维尤好冩骡网雪猎圗形容布置曲尽其妙笔法类张敦礼【图绘寳鉴】
　　朱森锐之弟亦工山水人物布置行笔俱不逮兄【同上】朱锐画之传世者溪山秋霁图一雪猎图二水阁暁寒图二骡网图二溪山雪霁图二盘车图二运粮图二【绘事偹考】
　　程季白斋楼观朱锐雪中骡网种种备【珊瑚网】
　　朱锐访戴图团扇绢本淡色雪后江山村荘萧瑟一客篷窻引望若指挥长年发棹图左右角下长圆朱文印莫辨　明安国玩黔宁王子子孙孙永保之二印　朱锐学王右丞多雪冈盘车之属此图笔法髙简非李唐所能梦见董其昌【书画彚考】
　　朱锐雪景待渡图毛良书画楼藏【无声诗】
　　朱锐雪荘行骑图团扇绢本淡色雪中山水一人乗骑循山荘行苍头后随一童子前导若寻幽探胜者【书画彚考】朱锐雪荘飬马图绢画一幅绢质剥落与江孟明家雪山运粮图无异观于吴门王其长家甲午四月六日【吴其贞书画记】
　　朱锐雪山运粮图绢画镜面一页画一輣车前车有三牛后车有二人共有五车夫坡上有数株古树枝干垂下皆为雪所压也山背有村店人家画法精细文秀之甚为锐超妙入神之作【同上】
　　朱锐秋山驼车图绢画一幅气色佳【同上】
　　宋宁宗杨皇后题朱锐雪景册诗　雪吹醉面不知寒信脚千山与万山天甃琼阶三十里更飞栁絮与君看题朱锐册赐大少保坤卦圆印【书画题防记】
　　赵孟頫题朱锐雪景诗　尘埃困人恒作恶开卷惊看雪满楼安得眼前有此屋仍呼陶谢与同游【松雪斋集】文徴明题朱迪功雪景图诗　宣和待诏朱迪功一时画雪推精工笔踪逺法王摩诘更说盘车妙无敌此图似写穷途客仆马萧萧有羁色冻云压岩岩欲沉乔木封玉寒森森山根灭没迳路絶客子欲行愁雪深雪深云寒不可渡景色苍茫野云暮谁与拥盖独临渊岂是行吟覔新句古来绘事不易言正在位置经营间朱君此画妙有骨一笑千金岂论直【瑚网】
　　李端
　　李端汴人宣和待诏绍兴间复官赐金带作梨花鸠子得法【图绘寳鉴】
　　李端京师人偏工梨花鸠子作扇图极形似乱离后卒于杭【画继】
　　李端画之传世者梨花鸠子图一【绘事备考】
　　王冕题李端秋山图诗　前年放船九江口秋风猎猎吹蒲栁买鱼沽酒待明月不知江上青山走三更吹笛欲唤人漙漙白露侵衣襟故乡遥遥书断絶空见过雁如飞云去年却下七里滩秋水满江秋月寒子陵先生钓鱼处荒台直起青云端先生不爱汉庭官自与山水相盘桓至今髙节敦亷顽清风凛凛谁能攀泊舟登岸行复止小迳分岐通草市石林掩映树青红正与今年画相似茅庐半住林木里白狗黄鸡小如蚁翁媪无言童稚闲可是太平风俗美清溪水落鱼蟹新东隣酿熟呼西隣相牵相把意思真亲宻不异朱陈民李端笔力能巧妙写我旧日经行到岂是老瞢水墨不觉掀髯发长啸殷家大楼苍江头留我十日风雨秋触景感动旅邸愁便欲卜筑山之幽断桥流水无人处添种梅花三百树直待雪晴氷满路骑驴相逐寻诗去【竹斋集】
　　张浃【无画迹可考】
　　张浃宣和待诏人物山水师郭熙绍兴间复官赐金带【图绘寳鉴】
　　顾亮【无画迹可考】
　　顾亮一作谅宣和待诏师郭熙人物山水与张浃同流落江左宫观寺院画壁糊口绍兴间复官赐金带【图绘寳鉴】郭熙善得烟云出没峯峦隠显之态后世杨士贤顾亮皆学之【画鍳】
　　顾亮能作大幅巨画善布置好作盘车图【画继补遗】
　　李从训【子章附见养子嵩别见】
　　李从训宣和待诏绍兴间复官补承直郎画院待诏赐金带工画道释人物花鸟位置不凡傅彩精妙髙出流辈【图绘寳鉴】
　　李章杭人从训之后善画人物着色山水【同上】
　　李从训画之世者宜男图一蠲忿图一合欢图一雀图四鸠图二【绘事备考】
　　阎仲【子次安附见无画迹可考　次子次平别见】
　　阎仲宣和时王宫待诏工人物绛色山水尤工画牛绍兴间补承直郎画院待诏赐金带笔力颇麤俗【图绘宝鉴】阎次安仲子画山水窠石【同上】
　　周仪【无画迹可考】
　　周仪不知何许人徽宗朝画院祗善写人物世传千里晞逺常师之谨守法度甚雅洁【画断补遗】
　　周仪宣和待诏善画人物谨守法度清秀入格承应摹唐画有可观绍兴年复官赐金带【图绘寳鉴】
　　焦【无画迹可考】
　　焦锡宣和院人绍兴间复为画院待诏赐金带【图绘寳鉴】
　　胡舜臣　张着【俱无画迹可考】
　　胡舜臣张着与张浃顾亮俱善山水并师郭熙又同为画院待诏各得熙之一偏浃善着色着精傅染皴法而重山叠嶂颇觉繁冗惟舜臣谨宻有法髙出二人亮能作大幅巨轴皆未易才也【绘事备考】









　　南宋院画録卷二
<子部,艺术类,书画之属,南宋院画录>
　　钦定四库全书
　　南宋院画录卷三
　　钱唐厉鹗撰
　　马和之
　　【按和之官至工部侍郎夏氏不列于院人之中考周草窻武林旧事载御前画院仅十人和之居其首焉或者以和之艺精一世命之总摄画院事未可知也草窻南渡遗老必有所据今从之】
　　马和之钱唐人绍兴中登第人物佛像山水仿吴装笔法飘逸务去华藻自成一家髙孝两朝深重其画毎书毛诗三百篇令之图写官至工部侍郎【图绘寳鉴】
　　马和之作人物甚佳行笔飘逸时人目为小吴生更能脱去习俗留意髙古人未易到也【画鉴】
　　和之画本工为平逺其写山头者百无一二【清河书画舫】游氏家藏马和之倚树观音二【云烟过眼録】
　　庄蓼塘家所藏马和之一册画院十册皆精【同上】
　　髙宗尝以毛诗三百篇诏和之图冩未及竣事而卒画之进御者闗雎图一桃夭图一葛覃图一螽斯图一汉广图一采蘩图一采苹图一甘棠图一驺虞图一草虫图一伐檀图一蒹葭图一晨风图一衡门图一鸤鸠图一九罭图一鹿鸣图一天保图一采薇图一常棣图一鹤鸣图一沔水图一采芑图一鸿雁图一白驹图一黄鸟图一南山图一桑扈图一鸳鸯图一鳬藻图一白华图一隰桑图一棫朴图一旱麓图一灵台图一云汉图一谷风图一韩奕图一江汉图一振鹭图一丰年图一嵩髙图一淇澳图一干旄图一考槃图一木瓜图一蓼萧图一斯干图一大田图一駉图一酌图一潜图一【绘事备考】
　　张受益藏马和之二乔倚楼观书图【志雅堂杂抄】
　　马和之豳风图纸画一卷十则画于澄心堂纸上画法工致而飘逸如行云流水脱尽院体逐则副页宋髙宗楷书书其诗运笔遒劲宗宣示表上有玉玺观于师利兄之南楼【吴其贞书画记】
　　马和之后赤壁图绢画一卷画法简逸意趣有余后髙宗书后赤壁赋一篇书法宗钟王二家【同上】
　　马和之设色山庄图绢一卷画法精细而有逸韵在扬州观于吴能逺手【同上】
　　马和之九锡图绢画一页气色尚佳人物衣折用栁叶法盖仿顾长康吴道子为之神品副纸上有邓氏题跋辨为桓温图也【同上】
　　马和之东山髙卧图绢画十大幅运笔飘逸为超妙入神之画【同上】
　　马和之王右军小像绢画一小幅画法简略上有董思白题【同上】
　　马和之着色二南图绢本小册有赵承防楷书毛诗对题在韩朝延家【真迹日録】
　　马和之莲社图宋末人跋【南阳名画表】
　　马和之陈风十篇图宋髙宗冩毛诗并跋【同上】
　　甲子十二月十有七日过项公定出观书画巻内有思陵书毛诗马和之绘图山有枢等数十章【六研斋笔记】马和之袁山松长杨步屧图【画题】
　　广徳藏马和之风雅图【真迹日録】
　　项希宪家马和之豳风一卷七月至狼跋凡七段皆髙宗补书经文髙宗毎云冩字当冩经书不惟学字又且经书不忘每书毛诗虚其后命和之图焉【妮古録】
　　张丑铭心集诗　豳风七月农桑谱南渡和之描冩精逸笔兴酣时亹亹断麻心赏见卿卿【真迹日録】
　　乙未六月四日过项又新观马和之鹑鹊图破斧图【太平清话】马和之照水图绢本立轴长二尺六寸濶一尺四寸余有赵氏仲时杨氏家藏等印【江村销夏録】
　　马和之山水大轴风雅图九卷毛诗图二册【严氏书画记】马和之冩桓大司马九锡小横幅有元人跋【东图元览】画诗意一片其诗曰就船买得鱼偏美踏雪沽来酒更佳无欵吾以为马和之【清河书画舫】
　　元宰公有马和之范蠡五湖小册【同上】
　　马和之着色唐风十二图小雅六篇图并在严分宜家今归韩太史处【同上】
　　马和之毛诗图纸画二小横幅在澄心堂纸上一为雄雉一为无羊上有赵松雪蓼庵二图书蓼庵即荘蓼塘也为元季大鉴赏人购于江基手【吴其贞书画记】
　　丙申九月二十二日曹仲甫携示马和之水墨豳风图三卷【快雪堂集】
　　项墨林所藏有马和之毛诗十二段【同上】
　　倪云林清閟阁藏马和之小雅六篇图【清河书画舫】
　　吴原博募得马和之风雅八图属沈启南鉴定未防而原博下世故无跋语传后八图者四风四雅乃关雎考槃葛屦绸缪鹿鸣伐木鸿雁无羊也和之本工设色八图独以白描见长不知者谓为粉本臆度之论也【同上】马和之伐木图斗方绢本淡色空山老树二客执柯仰听黄鸟图右古印半方莫辨【书画彚考】
　　马和之栁隄待渡图团扇绢本淡色一人立栁下待渡童子勒马临流中流一舟帆风势甚驶【同上】
　　马和之风栁蝉蝶图团扇绢本着色风栁萧萧蝉坐枝间蜨飞叶底【同上】
　　马侍郎二人图卷绢本髙八寸濶二尺有子昂收藏印记　破斧美周公也周大夫以恶四国焉既破我斧又缺我斨周公东征四国是皇哀我人斯亦孔之将既破我斧又缺我銶周公东征四国是遒哀我人斯亦孔之休【髙宗题】　宋髙宗书余曽以刻鸿堂帖中此檇李项氏家藏赵集贤补图于后惜流传嵗乆只存一章其余不知何处二人如有所指授笔意髙妙真希世之珍恨不得仙人孟岐一问之耳己未九月其昌戊辰二月重观于眉公顽仙庐元宰【书画彚考】
　　马和之干旄图绢横披　孑孑干旄建于车后两服两骖而维之正见卫大夫见贤之勤而彼姝者子罄折且前是欲以畀之之气象耳衣折作马蝗描古法昭灿如覩商周法物乐卿【珊瑚网】
　　马和之载驱图绢横披　许穆夫人本无唁卫事故不作驱马悠悠惟指其忧心而已乃犹作许大夫来告则是以夫人意中事故不妨象外描写若马工部之落笔飘逸仿吴装法也右册向为项又新所藏闻当时价值百镒砢玉【同上】
　　马和之鹑奔图绢本马侍郎写卫风鹑奔章不写宣姜妷事但写鹑奔鹊彊树石动合程法览之冲然由其胸中自有风雅也汪砢玉【同上】
　　汪砢玉马和之定中图跋　登丘相度得文公营徙之状子来趋事得国人悦复之象其苍莽攸鬰则树之榛栗椅桐梓漆也定宿在中于以作室可想见矣此真千句图乐卿【同上】
　　马和之弃瓢图陶九成题真迹【同上】
　　南宋马和之侍郎尝写毛诗进御戊申在京师得其画桧风羔裘素冠苌楚匪风四章每幅书本诗于后楷法殊妙有御府图书【池北偶谈】
　　元王逢题马和之园有桃诗意图　华髪无情赋黍离何堪尽托魏风诗汉皇日宴西王母合赐东方酒一巵【梧溪集】
　　刘克荘马和之觅句图跋　夜防人静冻鹤先睡苍头奴屈两髐煨残火此翁方假寐防搜前有缺唇瓶贮梅花一枝岂非极天下苦硬之人然后能道极天下秀杰之句耶使销金帐中浅斟低唱人见此必发一笑【后村集】林希逸题马和之觅句图诗　先生隠几奴煨火斜揷踈枝破瓦尊鹤梦未回更几转吟诗应是月黄昬【竹溪十一集】
　　马和之春宵鹤唳图秋空隼举图皆项氏藏【太平清话】邓文原题马和之卷诗　回岚洞壑玉参差满地浓隂日影迟寂寂柴门云自合深深灌木鸟仍窥沧浪唱晚空天地緑绮寻幽过竹篱岂是柴桑归去者时临清浅赋新诗【素履斋集】
　　吴镇题马和之卷诗　青峯互合若为羣中有髙人卧白云飒飒松风从涧出萧萧竹色过桥分闲来欲觅知音伴病起还探颂酒人一段清幽虽离俗不禁长笛起前濆【梅花庵集】
　　释宗泐题马和之王风之水图　马卿独念宋中微图写诗篇墨采辉戍甫戍申都不及西风淮岸为沾衣【全室外集】
　　陈衎马和之剑仙图跋　宋思陵写三百篇每篇必勅和之作图予尝见采菽以下十四章于新安吴蹇叔家其笔与此政同称其吴装飘洒务去华藻不诬也【大江草堂集】
　　李日华马和之鸡鸣风雨图跋　马和之毛诗图余见鹤鸣伐檀等篇此景色似为风雨鸡鸣而设苏躭句或南村翁别有为而后来诸公不复置辨然杜陵诗亦堪入画世间事将错就错者多矣但观笔法以自畅悦可也【恬致堂集】
　　马和之寒岩行旅图　马和之尝画毛诗三百篇已得风人之防矣今所作寒岩行旅脱去华丽而専为简淡诚可贵尚孟頫【张泰阶寳绘録】
　　张宁题马和之豳风图诗　后稷肇王业豳风有遗词相彼千亩良为我百度资耕耨信劳止祭养当来斯匪直今始然振古恒在兹【方洲集】
　　前人题马和之匏叶图诗　匏叶苦未萎济水盈弥弥褰裳不可渡招舟非我俪鷕雉良足异鸣雁当何时周行坦如砥却顾安趦趄【同上】
　　前人题马和之蔓草图诗　蔓草长满野良辰胡不支民穷井邑异岂独荒闲思佳人岁年暮防晤恒苦迟夭夭桃上花燕婉当何时【同上】
　　马和之学李伯时龙眠山荘图跋　马和之学龙眠山荘只此卷一转笔作马蝗勾便有出蓝之誉然如糟已成酒其味不及矣董其昌　晋魏以前画家惟贵象形用为写图以资考索故无取烟云变灭之妙擅其技者止于笔法见意余尝得见古明堂习礼图太常彛器图其笔皆有捩转飘瞥之势盖深忌状物平扁之患而以笔端鼔舞耳及荆闗董巨一以林麓溪濑逺近出没生竒擅胜于是水墨滃淡为工而笔法不讲矣余又谛观马和之毛诗诸图皆本习礼古图其谓用伯时法而转作蚂蝗勾者宗伯抑别有见乎试一参之【六砚斋三笔】文徴明马和之清谿防易图跋　右马和之画相传为清溪防易图盖写唐人髙骈诗意按荆州记临淮有清溪山山东有泉泉侧有道士舍所谓清溪道士也此图一羽人趺坐榻中一人褰裳回顾若有所指陈二从者却立一执卷一捧古鼎二鹤一飞一止初无所谓洞门碧窻滴露研珠之状疑自写他事而后人目为清溪耳若其笔法之妙则非和之不能和之绍兴间人画师吴道好用掣笔所画多经书故事思陵尤爱其画每书毛诗虗其后令和之为图此或其遗简不可知也【甫田集】冯梦祯观马和之商鲁二颂图诗并序　二月初七日新霁登髙深甫阁望羣山积雪主人出郭恕先辋川图本马和之商鲁颂图相示二物俱生平所企尚防心豁目喜不可言退述斯文以识竒赏至春霁开隂众山尚含雪髙阁纵逺眸林峦逓曲折贤主富珍玩郭马丹青杰王维旧辋川百代防神物今朝见临本有如第二月洋洋商鲁颂文章元气结名物一以陈礼乐俨相接情欣近累解理契异代合横几共披研寸晷当浩刧【快雪堂集】
　　张丑马和之风雅八图跋　余近购得吴原博尚书家和之风雅八图乃宋末荘蓼塘藏曾经石田翁鉴定虽萧踈小笔而理趣无涯陈仲醇称其品极髙妙当与郭忠恕妙迹雁行正如方外不食烟火人另具一骨相者亦善比况也【清河书画舫】
　　又跋　万厯甲寅十月之望不腆丑得宋马和之风雅图卷于故尚书吴原博家四世孙惜其人不习毛诗装潢失次又念古画不敢重背观者自当畧其骊黄赏其神骏窃喜妙迹来归堪与李公麟九歌图卷作配为之通夕不寐因识于卷尾长洲后学张丑青父篝灯谨跋【同上】尝观马和之四小景有杨妹子各题一絶云　人道中秋明月好欲邀同赏意如何华阳洞里秋坛上今夜清光此处多　石楠叶落小池清独下平桥弄扇行蔽日緑隂无覔处不如归去两三声　清献先生无一钱故应琴鹤是家传谁知黙鼔无弦曲时向珠宫舞列仙雨洗东坡月色清市人行尽野人行莫嫌荦确坡头路自爱铿然曳杖声【沈津吏隠録】
　　乾隆八年三月十四日过吾友周少穆欣托书斋出观马和之小幅上有杨妹子题即雨洗东坡一诗也字画秀逸欵云杨妹子下有双龙小圆印和之二小字在下方即四景之一也少穆云得于淞江厉鹗记
　　厉鹗题杨妹子题马和之小景二首　六飞当日驻钱塘曾画毛诗马侍郎五百年来遗墨尽秋林曳杖见吴装便娟小楷媚多姿似见杨家弄笔时南渡已无文字
　　禁宫闱也爱写苏诗【樊榭山房集】
　　吴城题杨妹子题马和之小景二首　铿然曳杖记经行无限东坡句里情剰水残山风景在空教太息小吴生　惆怅杨娃落笔痕几经刼火宛然存宫斜闭后无人见一字堪销一缕魂【瓯亭小藁】
　　周京题马和之画【有杨妹子题】双龙小篆玉钱圆墨淡香消五百年遥想署书杨妹子緑窻朱户绣前　洗尽铅华马侍郎独留防笔带宫黄凤凰山下莓苔路露井寒林几夕阳【图为秋林曳杖无悔斋集】
　　施安题杨妹子题马和之画东坡诗意　侍郎烟墨散榛芜曽写东坡入画图想见清吟携笠屐雪堂秋色晚糢糊【旧雨斋集】
　　贾师古
　　贾师古汴人善画释道人物师李伯时白描绍兴画院祗其人物颇得闲逸自在之状【图绘寳鉴】
　　贾师古归去来图一笔法古雅绢素精好殊可爱玩亦自龙眠翻出宋卷中之不易得者【文嘉严氏书画记】
　　马兴祖
　　马兴祖河中人贲之后绍兴待诏工花鸟杂画髙宗每获名迹卷轴多令辨騐【图绘寳鉴】
　　刘娘子位马兴祖誊画【齐东野语】
　　郡城杨氏所藏马兴祖胡人击毬图胡人雪猎图【铁网瑚】
　　李瑛【无画迹可考】
　　李瑛安忠子画花竹禽兽绍兴年画院待诏【图绘寳鉴】
　　马公显【弟世荣附见】
　　马公显弟世荣兴祖子俱善花禽人物山水绍兴间授承务郎画院待诏赐金带世荣二子逵逺世其家学【图绘寳鉴】
　　马世荣乔木水禽图绢画横披一幅画法古雅与其子逺不相上下【呉其贞书画记】
　　马世荣寒林杂鸟一片又池台竹树一片则为新退箨二竹尤妙【东图元覧】
　　陆青
　　陆青师李唐作山水得笔法喜用浓墨木叶不分惟风雨图最佳绍兴待诏【图绘寳鉴】
　　陆青画之传世者茂林图一江雨图一风防图二【绘事备考】
　　韩祐
　　韩祐石城人善写生花鸟小景草虫笔法可并石桥王绍兴画院祗【图绘寳鉴】
　　韩祐画之传世者草虫图五【绘事备考】
　　韩祐山查白鸟图团扇绢本着色山查小树垂垂红颗白鸟窥枝【书画防考】
　　刘思义
　　刘思义【绘事备考云号青岩】绍兴间待诏専画青緑山水拙于布景善于傅色亦不足观【图绘寳鉴】
　　刘思义画之传世者涧底苍松图一【绘事备考】
　　朱光普
　　朱光普字东美汴人南渡补入画院学左建画村田乐及田家迎妇等亦善山水【图绘寳鉴】
　　朱光普画之世者村社赛神图一秋山图一农家迎妇图一秋林图一寒山图一【绘事备考】
　　尹大夫【无画迹可考】
　　尹大夫遗其名髙宗朝画院待诏善画墨竹【图绘寳鉴】
　　林俊民【无画迹可考】
　　林俊民绍兴画院待诏习范寛山水【图绘寳鉴】
　　萧照
　　萧照获鹿人靖康中流入太行为盗一日掠至李唐检其行囊不过粉奁画笔而已照雅闻唐名即随唐南渡尽以所能授之绍兴中补迪功郎画院待诏【画史防要】萧照画山水人物异松怪石苍浪古野书名于树石间【西湖志余】
　　萧照以姓名作石鼔文书【赵希鹄洞天清録】
　　萧照画得北苑法而皴以遒劲过之尤喜为竒峯怪石望之有波涛汹涌云屯风卷之势【画传】
　　萧照颇知书亦善画【书史防要】
　　萧照盗之工画者向记卢循辈盗贼多工画皆可异也【居易録】
　　宋萧照游范罗山诗云萝翠松青防寳幢烟波万里送飞艭真人旧有吹箫事俱傍明霞照晚江照字东生画学北苑而皴法遒细过之【萧云从太平山水画谱】
　　萧照比李唐笔法潇洒超逸余家旧有照画扇头髙宗题十四字白云断处斜阳转几曲青山献画屏【画继补遗】孤山凉堂西湖竒絶处也堂规模壮丽下植梅数百株以备游幸堂成有素堵几三丈髙宗翌日命圣驾有中贵人相语曰官家所至壁乃素耶亟命御前萧照往绘山水照受命即乞尚方酒四斗昬出孤山每一鼔即饮一斗尽一斗则一堵已成画若此者四画成萧亦醉圣驾至周行视壁间为之叹赏知为萧画赐以金帛萧画无他长惟能使观者精神如在名山胜水间不知其为画耳【四朝闻见録】
　　西太乙宫旧四圣观今黄庭殿乃昔凉堂也两壁萧照画尚存【武林旧事】
　　萧照瑞应图三卷【严氏书画记】
　　萧照中兴瑞应图凡六段笔法全师李唐几于乱真照画余惟见此及读碑图耳【同上】
　　项氏藏萧照中兴瑞应图前后共六笔法原出李唐而沉着过之品在晋文春秋上【清河书画舫】
　　萧照中兴瑞应图绢本长四丈六尺六寸髙一尺二寸曹勋赞引一图十二幅着色图左右各系以赞臣恭维光尧夀圣宪天体道太上皇帝陛下圣文神武本于生知天徳地业复繇继绪爰自诞圣以及缵承上天祥应皆前代所未见如靖康改元离析其字已符上瑞中外具悉臣又自燕山受徽宗帛书诏陛下即大位显仁宻得符应皆为瑞騐所以拥珍图登大寳居人上无后艰者以瑞应昭昭可考而知臣比仰显仁皇后洎陛下闲防宣谕并中外所传皆骇心动目感化人心遂日靖四方再造王室讵等夫余分闰位仅欲鸱张一时遗百代笑哉今各辑瑞应凡十有二稽首顿首系之以赞少伸臣子之忠诚太尉昭信军节度使提举皇城司臣曹勋编　第一幅右列长桥池荷分布水亭当中髙宗临盆显仁后中立傍妃扶者侍者十四人亭左一宫二少中坐侍妃凡八亭外妃嫔七婴儿一显仁皇后在亭中因徽宗问康邸祥异奏曰上初诞育口有金光灿然耀室中并四圣从行事似非他儿比异日必得天位臣谨赞曰圣人挺生咸臻上瑞玉质金相气应必贵荣光煜煜异色炜炜所以尧母期得天位　第二幅水亭中开显仁后睡梦二神榻旁坐妃二帘外立者七妃亭下荷花布满右列竹林上未出阁显仁皇后抚爱每赐以所食之物一夕梦神人告显仁曰尔后勿以残物食上戒之甚至显仁惊寤即日严语诸御凡进上之食必取于庖厨不得以残物臣谨赞曰开先奕奕神化拱极力悔残余勿继玉食母后亦悟天真降迹固知至尊万灵受职　第三幅左阁一座髙宗立于庭中举贮米二囊左右侍挟佩弓矢者十防手者二观者四人逺张一的树隂下系鞍马四上出阁讲学余暇喜观骑射及以二囊各贮斛米两臂举之行数百步人皆骇服以至四裔闻之莫不畏仰臣谨赞曰上或燕闲以力自举臂挟两斛从容百步逮挽六钧亦不愆素声乃四驰敌畏神武　第四幅髙宗乘马出城先后骑而从者十九人步者四旁观者二十一人有舍有楼树木亏蔽靖康初金人内侵大河失守敌抵京城庙堂无防上慨然谓独有増币讲好钦宗乃遣上求成张邦昌副之见二太子阿固达谓其徒曰上气貌非常恐过河为宋人拥留不若令易之乃以他意遣上入城肃王果代行臣谨赞曰惟圣有作异表其臧珠庭日角鳯姿龙章敌乃他料为谋之长众固勿识宋徳益昌　第五幅髙宗在宫揽辔且乘前二奚官四神后随后与宫人送者二十二女婴一宫外执棒携行具者凡十二人门外先驱二官导从者八人更右人十二獒一橐驼二茂林緑栁防缀上下显仁皇后尝宣谕曰靖康初遣亲王使敌所择或未受命上慨然请行钦宗甚悦启行日显仁懿节送至防事小女奴招儿指曰有四人甚长大或执枪防或持弓剑从王马后众不见也显仁曰吾事四圣甚谨必获保祐臣谨赞曰帝王有真毕彰殊应天心既卜防以上圣凡目莫观母后黙敬至磁无行不堕敌境第六幅一庙在左朱碧辉丽髙宗冠袍升立廊上从臣十六廊下朱舆一马一廊上下人十四右横一桥立者三人桥外攒集廿四人共执一人庙门内外骑者立者凡廿二人林木青葱鬰然满目上出使金国王云副之至磁州忽郡民数万同声请上谒崔庙上翌旦至庙升自东廊见庭中一老人青巾秀异厉声曰王云不得邀上北去时云从上即有数人持云下寻为民所杀上令捕杀云者甚峻显应勿遣防子马以所乘小朱漆舆令上乗归是日非民杀云则云邀上北去矣臣谨赞曰云不知几力邀北驱应王杀之天心所如神民共济乗以金舆天命已兆是为寳符第七幅一宫居中朱碧焜耀显仁皇后掷棋子盘
　　中侍妃凢七宫之左右树木掩映间以竹栅靖康丙午京城陷金尽取二圣及天眷在南郊谓守者云上领兵河北旦夕即至且俾守者闻其言绐寛二圣之心显仁尝以象棋黄罗裹将子书康王字晨起焚香祝曰若掷子在盘惟康王子入九宫者上必得大位掷下果如祝他子皆不入众皆称贺亟奏徽宗大悦且异之臣谨赞曰宗庙大庆曷论舂陵三十二子干吉允升克应宻祝如叶大横再造王宗万福是膺第八幅左为金军人马带甲蜂涌而来凡五十三旗帜蔽空右一茅舍老妇当门二骑策马而去磁人以王云欲挟上北去民乃杀云庙中上犹驻磁而敌骑大集至郡东问路旁老妇曰上在磁否妇绐曰前日上已过山东敌惊难追已不及即退舎臣谨赞曰上驻滏源号召忠义敌知霸府追以精骑问媪期实媪乃左指军候不惊可识天意【守初】朱文印　第九幅髙阁一座周以回阑阁西一台髙峙髙宗持弓将射从者人十马一宫檐隐见林表台外山水可望上经郓州馆于州治圃有榭曰飞仙台上意密有所卜命箭连中榜上三字无偏无侧箭皆在字形中上悦臣谨赞曰霸府初建英雄林林谋画杂进率罄忠诚上意有卜三箭叶心曷求龟筮赫然有临　第十幅城郭髙峙郊原平衍髙宗飞马引弓射中白兔骑而从者远近凡二十人上驻磁州晨起出郊骑军从行马首忽白兔跃起上弯弓一发中之将士莫不骇服然兔色之异命中之的二事皆契上瑞臣谨赞曰维是狡色应金方因时特出意在腾骧圣人应运抚定陆梁一矢殪之遂灭天狼【伯起】朱文连珠印　第十一幅中横大河髙宗乘马既渡河氷忽解人凡二十一马十七一没河中首露水上上自磁州北回时穷冬沍寒李固渡履冰过大河上令扈从马先独殿其后惟髙公海一骑从行上才及岸冰作大声坼裂回视公海马已陷冰中公海惟持马笼头得免臣谨赞曰边尘蒙天朔方已隔冰河千里与云同色御登岸冰遽解坼呼沱曷圣维徳光宅【松陵崔深】白文印　第十二幅髙宗行营帐殿梦见钦宗人凡二十旗帜舆马各具【廖氏守初】白文印【怀迂道人】长方白文印图左角下　【氏翰楚】白文缺一字印赞右角下上受命为大元帅治兵选将应援京师忽梦钦宗如寻常在禁中脱袍以衣上上恐惧辞避之际遂寤臣谨赞曰靖康之初上为爱弟选将使指人畏英睿解袍见梦授受莫避天命有徳中兴万世【羣玉中秘】白文印【司马垔氏】白文印【赏鍳】朱文印【凤翼】连珠朱文印【都穆】白文半印四印赞左角下
　　萧照中兴瑞应图卷跋萧照为李晞古之嫡冡更觉古雅此卷穷工极妍真有李昭道风节题字为曹勋则以书足为米敷文优孟兹所书小楷乃全学髙宗临虞永兴足称二絶董其昌观并题　不披此图不见我辈生长太平之乐然梦寐之事忧喜交集则又偷安者之所不知也观之怃然若夫笔墨之妙董先辈已不啻详言之矣崇祯甲戌清明后一日邹之麟　崇祯二年嵗在己巳春仲三日再观于陈生甫之听跃轩时余不到西湖九年矣同观者陈则梁孙仲鲁冯云将雷宸甫杨彦冲王见可王玉烟其昌书主人陈阶尺收藏【以上书画彚考】栁贯题萧照江山图诗　荻浦枫桥宿暮烟夕阳收尽月浮湾骚人一曲南归思弹彻箜篌送雁还【栁待制集】袁桷题萧照江山图诗　萧郎觧作湖山图上皇一见玉色愉明知此景落歌舞别洒妙墨为谟訏长江吞吐恨无极突兀金鼇障西北鸡鸣不闻中夜起零落烽台朝夕蒙帆去如仰遥望青徐在吾掌诸公坐谈筹画疎年年送使洲上轮囷米舟逾沔水骄将髙眠载吴妓卷芦吹笛斜阳愁折棰投江等儿只今承平五十年蜀荆贾客舩相聨箜篌传歌赛神舞不信人间有今古【清容居士集】
　　明林湄题萧照光武渡河图诗　此图不合置之几案间刀鸣马奋势如山层氷踏碎神龙寒神龙飒爽岂顿殊感君生意写须臾芜蒌亭树偃风呼人马同时絶餔蒭沙砾黯惨不见人前行后队各有神要知骏骑自空尘飞腾氷上直轻身岩嶅阻折歴霜啼金鞭不断声骄嘶隂山片玉埋尘泥恨不磨刀充佩觿安得为我再写鸿门防三防寳玦弄腰带蹋翼起舞公无害【蟛蜞集】萧照竹林七贤图绢画一幅画法精细大有唐人风概观于许霞逺家霞逺文穆公曾孙也【吴其贞书画记】
　　萧照画之世者赤松黄石图一岳祠汉栢图一岣嵝丈人像一采芝仙女图一松花石图一清溪图一幽防图一【绘事备考】
　　萧照松壑清隂图团扇绢本　萧防泽妙得李唐之神是图森松絶壑梵宇髙下其间遥山在天末如层波真景防意先笔游象外者乎鸳水松隠子跋于青人巢【珊瑚网】
　　戴表元题萧照春江烟雨图诗　波痕如树树如烟更是春隂小雨天何处得鱼何处醉笋皮篷底解蓑眠【剡源集】
　　陈善【武林旧事载在御前画院】
　　陈善绍兴间画手学易元吉画獐猿禽鸟花果颇能逼真傅色轻浅过于林椿吴炳堪装堂壁【画继补遗】
　　陈善画之世者清猿求木图一腾猿图二羣猿越涧图二葡萄图五悬厓猿图二甘图二开房石榴图二霜橙图二折枝文杏图一【绘事备考】



　　南宋院画録卷三
　　钦定四库全书
　　南宋院画録卷四
　　钱唐厉鹗撰
　　阎次平　次于
　　阎次平弟次于皆仲之子能世其学而过之画山水人物工于画牛次平髣髴李唐而迹不逮意次于又次之孝宗隆兴初进画称防补次平将仕郎次于承务郎画院祗赐金带【图绘寳鉴】
　　阎次平积雪图上题淳熙辛丑门次平画寒岩积雪【明丰道生华氏真赏斋赋注】
　　阎次平溪山深雪图手卷【严氏书画记】
　　阎次平牧牛图卷【凡四段髙尺余长三尺水墨绢本】第一段春牧图风栁平坡二牛相间齧草一牧童左执绳右握鞭坐牛背作欲防势　第二段夏牧图丛木蓊翳清流汪濊二童子各跨一牛先后渡水　第三段秋牧图碧水疎林满堤落叶一平头趺坐蟾母子二牛卧树底一牛散羁闲行　第四段冬牧图古树槎牙漫空风雪二牛相与暮归一童披蓑伏牛背【书画彚考】
　　陈衎阎次平风林放牧图跋　宋时朱羲祁序与李唐皆工画牛得荒闲野趣古树木笔墨絶似李而坡石皴法又不类传云次平学李唐而工画牛得无是耶凡鸟兽皆迎风立画上树叶离披老牧掩面支防牛独举首掀鼻当风其神情融景防趣盖善得物情非徒粉绘也【大江草堂集】
　　阎次平梅林牧牛图一牧童在牛背张口而歌气韵如生用笔亦秀【吴其贞书画记】
　　阎次平风雨归荘图绢画镜面绘狂风骤雨有人张盖而行画法简畧大抵宋人喜写此图也【同上】
　　阎次平小景　髙宗题云西来白水满南池走马池边日暮时桥底荷花无限思幽清乞与路人知　又题绕池曳杖携双鹤架水浇花课小奴　汴莹题云东风双鹤啄苍苔杖履从容一径开分付浇花莫多水韩郎昨日染根来　观汴句非阎将仕笔明矣殆石城韩祐耶祐为绍兴画院祗又善写生染色可并石桥王也【珊瑚网】
　　武衍题次平小景诗　一拂残烟暝不收作成溪上十分秋空林落日西风急红叶无诗水自流【蔵拙余藁】
　　门次平専借荆闗而入自脱北伧躁气【周亮工读画録】
　　门次平画品颇类王诜而清劲过之沈氏所藏山水一卷玉山顾阿瑛之故物也【清河书画舫】
　　文徴明阎次平画跋　元季昆山顾仲瑛氏好文重士家有玉山草堂多客四方名流所蓄书画悉品题此画仲瑛物也自题其后目为阎次平笔咏之者四人于立彦成钱惟善思复袁华子英释良琦元璞彦成仲瑛特厚之为设行窝于家彦成至如归焉思复钱塘人号心白道人尝领乡解以所赋罗刹江赋有名称钱曲江子英昆山人隽敏长于歌诗杨铁厓称为才子洪武中被累卒于京元璞吴僧住浙之龙门寺有禅学诗笔尤俊仲瑛后亦以事徙临濠卒书画散落人间甚众此为吾友沈润卿所藏真赝余不能辨然而诸公品题具在可爱也暇日从润卿借观因防其后而归之【甫田集】
　　阎次平小景岚顶当作叔明鼻祖其它緑树丰缛甚近自然【弇州山人续集】
　　次平松溪别业图精劲可爱乃知唐伯虎周臣于此取之不尽【同上】
　　阎次于梅林归牧图方绢本淡色野梅数树牧童拍歌牛背欵书阎次于笔河东阎氏印【书画彚考】
　　苏焯【无画迹可考子坚别见】
　　苏焯汉臣子隆兴画院待诏【图绘寳鉴】
　　毛益【父松附见子允升别见】
　　毛益松子乾道中画院待诏工画翎毛花竹尤能渲染似欲飞鸣有黄鹂出谷荷塘栁燕等图传于世【方鹏昆山志】毛松昆山人善画花鸟四时之景【张昶吴中人物志】
　　毛益黄鹂苍翠图鹭鸶图毛良舜臣书画楼所藏【无声诗】毛益善作三友图【吴太素画梅全谱】
　　侍郎吴公原博藏毛益聚禽图后有绍兴小印【都穆铁网珊瑚】毛益画对幅松郡顾光禄家藏【妮古録】
　　毛益栁杏山鸟图方绢本着色垂栁外红杏一枝枝头山鸟临风弄语图右角下朱文方印莫辨【书画彚考】
　　毛松山茶双鸟图团扇绢本着色山茶一枝白花緑叶双鸟交栖图右白文古印残缺【同上】
　　毛益翎毛二轴【严氏书画记】
　　何世昌【无画迹可考】
　　何世昌淳熙画院人工花鸟【图绘寳鉴】
　　林椿
　　林椿钱塘人工花鸟翎毛师赵昌傅色轻淡深得造化之妙淳熙中画院待诏【图绘寳鉴】
　　林椿牡丹四幅【严氏书画记】
　　林椿杏实图方绢本着色杏实四枚紫色烂然极写生之妙【书画彚考】
　　林椿芍药图团扇绢本着色红药一枝翠盛映图旁项氏四印【同上】
　　林椿戏禽集果图团扇绢本着色花红一榦四实烂漫山雀啄残惊飞欲起丁云鹏题【南羽　丁云氏　　鹏】二印【同上】林椿桂竹翠鸟图长绢本着色桂花竹叶游蜂上下翠鸟偷窥振羽欲起【同上】
　　林椿榴花八哥图绢画镜面一页【吴其贞书画记】
　　丁巳四月二日过宋牧仲刑部观宋人翎毛二十幅多雪景皆林椿吴炳马逺作【池北偶谈】
　　林椿茶花鸽子图跋　右宋钱塘林椿真迹世不多见或得片缣寸纸不啻天球河图此卷茶花鸽子图经营布置各极其态览之景物生情宛然欲活可谓曲尽能事者矣若后世嫩弱柔腕率意而成者乌能如是耶彭城钱良右　白野台哈巴哈观于持志斋时元统二年甲戌春仲三日也　梅花道人观于西湖水濵【真迹日録】
　　刘松年
　　刘松年钱塘人居清波门外俗呼暗门刘淳熙画院学生绍兴年待诏山水人物师张敦礼而神气过之宁宗朝进耕织图称防赐金带【画史防要】
　　刘松年居清波门因呼为刘清波【绘事备考】
　　刘松年神气精妙名过于师院人中絶品也【图绘寳鉴】宋驸马都尉张敦礼【避光宗讳改训礼】哲宗之壻人物树石仿顾陆刘松年之师也【居易録】
　　刘松年多作雪松四围晕墨松针先以墨笔踈踈画出再以草緑间防其榦则用淡赭着半边留上半者雪也【画】
　　帘上酒字本刘松年【萧云从太平山水画谱】
　　圆泽三生图卷赵千里图其前生刘松年图其悟前生并属真迹惜人物皆大丘壑趣寡一藏吾郡韩太史家一藏松江莫云卿氏王敬美皆有跋惜未得合为一处亦可叹也【真迹日録】
　　赵大年刘松年同作着色杜拾遗春游图前元题咏极多今在项氏【同上】
　　项又新藏刘松年中兴四将像首刘次韩次张次岳后有俞贞木跋记【同上】
　　宋刘松年中兴四将画像跋　右宋中兴四将世称张韩刘岳自王公大人下至牛童马走妾妇稗官之口无不称道其武勇忠义君子耻没世而无闻焉宁不思景仰乎然以其生平大节较之则未免使人有慕有憾自建炎初至绍兴十二年其战陈之勇英谋伟畧功冠三军及其晚节末路大有迳庭识者惜焉先是刘武僖罢兵为万夀观使实绍兴十二年六月也至八月岳鄂王亦为万夀观使韩蕲王寻亦罢为醴泉观使继而鄂王没至十二年十一月张循王始以罪免充醴泉观使呜呼建炎绍兴之际诸将竭忠与金人力战十有余年之间几复大业卒为秦桧所困使绍兴二年秦桧既免榜其罪于朝堂示不复用自是而屏之逺方诸将戮力恢复可图矣继而再用秦桧终以误国悲夫然世称四将齐名不复论其优劣得无憾焉今以信史考之蕲王性戅直勇敢忠义事闗庙社必流涕极言嗜义轻财与士卒同甘苦深以和议为不然抗疏极言桧误国之罪既罢遂杜门以终鄂王事亲孝家无姬侍吴玠尝饰名姝遗之辞曰主上宵旰岂大将安乐时耶却而不受帝欲为之营第辞曰中原未复何以家为或问天下何时太平答曰文臣不爱钱武臣不惜死天下太平矣循王尝问其用兵之术答曰知仁信勇严缺一不可其忠愤激烈论议持正卒以得祸循王初赞桧成和议约尽罢诸将独以兵权归已及诸将已罢和议已定而居位无求去意及张邈有言乃求去吁循王握兵早屡立战功惜乎附桧杀鄂王为世所鄙薄矣刘公在诸将为先进然而立身不严御军无法不能任事方之韩岳不逮逺矣呜呼世称四将齐名而优劣若此不容不为之辨论今指挥中斋蔡公得其画像慕其忠武俾贞木识于左方贞木穷乡晚进安敢轻议谨考事迹辄防于后中斋好贤礼士博览古今其得是像宜寳藏之洪武庚午八月秋日包山俞贞木书【珊瑚网】
　　【按汪氏载中兴四将像防中不记画人姓名作亡名氏及考张青父真迹日録知系松年笔也真迹日録作于清河书画舫之后书画舫近时传抄颇多独是书在吾郡吴君尺鳬绣谷亭中乃青父手写予得借而编辑诚厚幸也】
　　刘松年听琴图子美浣花醉归图西湖春暁图【真迹日録】张丑铭心集诗　西湖风景松年写秀色于今尚可餐不似浣花图醉叟数峯眉黛落齐纨【同上】
　　刘松年唐子西拾薪煮茗图【画题】
　　刘松年桃花书屋图精品青緑山水桃栁争妍山峦耸翠【画法年纪】
　　刘松年桃源图妙品黒白石山相间人物妙趣【同上】刘松年登髙逺望图云光山容歴落人面【阙】声寂然双篷坐飞无以移其情也【同上】
　　刘松年松亭图绢画斗方气色粲然写一平坡二松树一亭子前有岐头小路皆为深草不见路惟两头草分处则径也此松年着意妙处识三字曰松年画【吴其贞书画记】刘松年九老图有吴匏庵邵二泉诗【丰道生华氏真赏斋赋注】前人刘松年香山九老图跋　香山九老图当年写已遍京洛李唐刘松年又尝奉防图之载在画史可证此卷位置顾盼笑语之状觉眉髪间有云气非李河阳不能到也乐天徃来裴晋公元微之间絶无左袒与白敏中反复二李党人者不同此公真可生入虎穴何止游戱九老防耶临卷三叹【白石樵稿】
　　刘松年竹居文防图雪江独钓图烟雨图圆光小景风晴雨雪图四轴山水人物二十七轴【严氏书画记】
　　刘松年阳闗图西湖图圯桥进履图昭君出塞九老图三卷宫蚕图三卷山水人物各一卷【同上】
　　刘松年沉李浮图绢本立轴长三尺五寸濶一尺九寸二栁树下设椅案石上列氷盘二中累氷浮果一童疈其旁两人对奕一人背立反袖执拂沉想一人左手执扇掩口右手抚树而观一童子捧果盘倚阑上案上陈设鼎彛文石精妙絶伦【江村销夏録】
　　刘松年画卷　画卷四段布景设色乃松年得意笔李西涯题云刘松年画考之小说平生不满十幅图四幅作写数年始成今观笔力细宻用心精巧可谓画中之圣者卷在朱子美处【同上】
　　刘松年竹里梅花图绘竹里梅花路迳委曲竹木交加景趣幽雅【吴其贞书画记】
　　刘松年春亭对奕图绢画一幅工细而有秀色邹臣虎先生家藏【同上】
　　余近见广平侯家有刘松年临李伯时西园雅集图位置颇不同无文濳端叔无已无咎四人器物亦小异【茅元仪西峯淡话】
　　嵇职方藏刘松年西园雅集图景物悉仿龙眠居士居士图髙不满八寸长不满六尺松年则髙一尺五寸长丈余人物服色形容坐立一如伯时后有王叔明马文璧沈民则三跋【东图元览】
　　吴水部画册二十片盖得之武林有松年马逺夏珪数册佳【同上】
　　刘松年卧看南园十里春一卷约长丈余亦宜谦摹来云真本在吴门后十余年于嵇职方见后段盖前后拆为二卷也【同上】
　　余杭方同知相卿藏画耕织图四幅无欵广尺五寸许长三寸有竒传为刘松年笔法却似马逺其上有髙庙行书题诗各四句句七言【同上】
　　范司理龙石藏绢画刘松年卢仝烹茶图一卷有元人防十余家【同上】
　　刘松年溪隠图山田图翠屏削立云表孤荘枕清涟平畴交逺风各极其致【弇州山人续藁】
　　刘松年刘昆故实图绢本髙一尺五寸长三尺余浅着色山木古秀河水渊澄有虎负子截流而渡虎子局蹐昂首若怖畏循厓拥观者一十八人一人张盖策骑一人捧印驰后盖为刘昆故实云神气逼真笔力老健非元人可思议者【书画彚考】
　　刘松年便桥见猎图在绢素上金碧山水着色九老图在绢素上【同上】
　　刘松年秋江行旅图大绢画一幅画乔松髙山之景是为能品识八字曰嘉定甲戌刘松年画此图在溪南吴子祥家【吴其贞书画记】
　　诚之叔祖时世传刘松年老子出闗图绢本青緑短卷树石潇洒人物古雅品在听琴图上后题五七言絶各一首乃吾家旧物也近日不知何縁流落为妄人拆去原题别购启南原博二伪防至定为龙眠之笔良可叹也夫　松年老子出闗图不驰骏马驾青牛西度函闗紫气浮文字五千传道徳仅同释教让儒流曾孙意拜书【清河书画舫】
　　严氏藏刘松年西湖春晓图笔法秀美设色古雅堪与赵千里桃源问津卷相伯仲【同上】
　　刘松年风雨归荘图团扇绢本淡色江山风雨一人檥舟断岸一人张盖渡桥欵书刘松年初披之以为北宋范中立已从石角中得刘松年欵盖松年脱去南宋本色作中立得意笔法耳其昌　都省书画印项元汴印【珊瑚网】
　　刘松年竹楼聴説图团扇绢本着色松竹茂宻篱落山居一翁与老衲黄冠围罏对谈隔溪山树人家云烟映霭小书楼下千竿竹深火炉前一盏灯此处与谁相伴宿烧丹道士坐禅僧赐林恕髙宗题明安国玩黔寕王子子孙孙永保之二印【同上】
　　刘松年田园乐图二幅【同上】
　　刘松年秋林访道图斗方绢本　结庐在山水访乗秋气新岂知读易者抑亦草人【同上】
　　刘松年未央捉麈图缣素斗方　刘待诏师张敦礼工人物山水精妙过于师如此图焉乃有以刘梦松刘松老混之不知梦松所长水墨花鸟也松老所学东坡竹枝也二人各自成家耳【同上】
　　刘松年耕织图绢画一卷色新法健不工不简草草而成多有笔趣内中五月之图屋上贴一张天师是为张口作法者使人见此无不解意识四字曰刘松年笔此图观于榆村程怡之家【吴其贞书画记】
　　陈司空说岩家观刘松年宫蚕图【居易録】
　　曹溶防刘松年宫蚕图　亲蚕载自礼经成周诗人率举以鸣后妃之徳后世踵行者鲜而女徳始淫僻矣列女闗国家何事蔚宗于东汉特为传欧阳公论阉人宫妾谓女祸视阉为轻此所见止于五代非通论也人君躬行节俭洁衣服以祀祖考劝耕织以勤民瘼然后六宫被其化而蚕事兴化行于家则天下驯以治茍失其序有不可问者矣刘松年南渡院中名手宁宗嬖幸无闻松年此图供至尊一击节嗟赏而已岂知四五百年后同于脱簪之諌鸡鸣之诗哉坦斋善藏之勿徒以布置设色辨其优劣可也【静惕堂集】
　　大学士兼吏部尚书李天馥赴畅春苑谢
　　恩回籍守制因奏前恭遇
　　万夀节所进书画等未蒙俯纳有
　　防留刘松年溪亭图一幅【居易录】
　　刘松年耕织图董文敏题学邱文播【珊瑚网】
　　刘松年画团扇绢本宋髙宗题　南山晴翠入波光一派溪声绕路长最爱早春沙岸暖东风轻浪拍鸳鸯【凊河书画舫】刘松年画团扇髙宗题　荷叶如钱三月时幅巾藜杖一追随尔来胜事知多少惟有风标公子知【同上】
　　杨妹子题刘松年赵清献琴鹤图　清献先生无一钱故应琴鹤是家传谁知黙鼓无弦曲时向珠宫舞幻仙杨妹子二印文讹莫辨绢本水墨画【真迹日録】
　　听琴图刘松年真笔杜东原鉴定　仙坛地老丹井渴尘世心死寒潭空先生不语对松竹陶写天地归丝桐复斋　夷游夷游夷且愉满堂哄耳洗筝竽游丝着地堕复起秋水涵珠有若无华屋风微春语燕江城月落夜啼乌倩君莫鼔荆卿操自是秦姬善鹿卢此予听大梁刘啸客琴诗也句曲外史以为此诗听颖师长篇弗能过之性初出此图求题务要得识琴妙句故为书之防稽杨维桢　袅烟石壁对孤桐与和长松瑟瑟风不为野夫清两耳为君留目送飞鸿方外张雨　琴师传得太古意听琴之趣画师传昔闻善听钟期子今见妙品刘松年东原杜琼　空看画里人不识琴中意何许渡飞鸿秋声满天地有贞　縆茧丝徽黄金一弹一曲清人心心涵太古长不死松风竹韵皆知音仁和夏时正　耳听不如心听聪欲于弦上见飞鸿铁崖仙子神游逺写得无声在有中朱存理【铁网珊瑚】
　　刘松年秋江挂帆图绢画一小幅画法甚妙观于州通判王公斋庚戌秋七月二日【吴其贞书画记】
　　唐肃题刘松年仙居图诗　曽逐大茅君峯头卧古云鸟青呼作使鹤白飬成羣客较丹砂法童窥玉劵文近来烟火断花气作炉薫【丹崖集】
　　庚戌七月予寓公路浦莱阳宋荔裳琬北上过予所携名画甚伙有刘松年罗汉上有御府图书皇妹图书各一【池北偶谈】
　　刘松年山堂防晤图【寳绘録】
　　刘松年焚香图【同上】
　　邓文原刘松年春山仙隠图诗　緑栁疎花绕舍栽长松灌木覆亭台云峦倒影水天夐蒲苇有声山雨来内史幽情觞咏乐右丞别业画图开何时许我游真境野色桥边踏紫苔【素履斋集】
　　僧麟洲题刘松年桃花山水小幅诗　杳无鸡犬有人家夹水山髙路不赊刘阮别来频甲子年年春雨送桃花【桐屿集】
　　刘松年双鹿图绢画斗方悬崖石壁竹树桃花有双鹿立在水口之上画法精俊气象如生【吴其贞书画记】
　　刘松年便桥图在绢素上金碧山水　突厥控百万鸱张朔野当时非免胄一见几败唐事读史者至此不觉肤栗毛竪于以见太宗神武勘定之勲蛮夷率服之义千载之后画史图之凛凛生色此卷为宋刘松年所作便桥流水六龙千骑山川烟树种种精妙非松年不能为也孟頫以少时曾观于临安之睦宗院兹复瞻对于普花平章之宅囬首三十余年感慨系之矣敬题其后大徳五年秋日吴兴赵孟頫书【珊瑚网】
　　又跋　此刘松年便桥图丹青焕赫布置闲雅辇中旌旗旃裘戎屋尘沙云树具见当时景象良工苦心哉前有松雪道人遗墨而絜缝印章似又曽入裕陵内府者是可寳也正徳庚辰十月既望文璧题【同上】
　　张昱题刘松年张志和辞聘图长安城中晨鼔响马后红尘髙十丈吴侬为尔去烟波卧听樵青间荡桨醉来即唱沧浪歌平生志愿今无多鹪鹩不巢上林树鸒斯不啄玉山禾是身眇焉寓天地何殊太仓之稊米野人本乏济时防孰谓要君徴不起所以汉光武不臣严子陵放归江湖从所志千年万年呼客星圣人在位麟凤在野洛既出图河复出马普天率土遂其生四灵咸集依至化唐尧垂拱而在上禹稷忧勤而在下当时天子所不臣亦有临流弃瓢者【张光弼诗集】
　　张寜刘松年山水二幅诗　红树青山满眼秋江南江北路悠悠一行归雁无书信倚尽斜阳不下楼　春色催人不耐闲危桥曲磵逺跻攀却嫌昨夜东风雨飘得桃花满钓湾【方洲集】
　　凌云翰题刘松年野意图诗　野水连村緑云山隔岸青桥低疑碍艇树宻不遮亭竒字无人问清琴只自听百年栖息意把卷忆曾经【柘轩集】
　　髙启题刘松年画诗　樵青刺篙闲荡桨船头分流水声响青山波漾漾白鸥飞过时一两载书百卷酒一壶日斜出游女儿湖邻舟买得巨口鲈醉拍铜斗歌呜呜此乐除却江南无【缶鸣集】
　　都穆刘松年卢仝烹茶图跋　玉川子嗜茶见其所赋茶歌松年图此所谓破屋数间一婢赤脚举扇向火竹罏之汤未熟而长须之奴复负大瓢出汲玉川子方倚案而坐侧耳松风以俟七椀之入口可谓善于画者矣夫茶未易烹也余尝览茶经水品又尝受其法于隠人始知人之烹茶率漫浪而真知其味者鲜也呜呼安得如玉川子者与之谈斯事哉【铁网珊瑚】
　　刘松年卢仝烹茶图　老屋頽垣洛城里緑树团隂照窻几石牀散帙有余清应是先生睡初起竹炉火暖苍烟凝碧云浮鼎香风生白头老媪不解事时闻蚓窍苍蝇声柴扄日髙为谁启有愧邻僧频送米长须裹头始出门想为韩公置双鲤松年图此寜无情似觉七椀通仙灵何当更画月初出仰天涕泗行中庭絶怜牛李方倾轧独羡先生保贞白孤忠耿耿孰与同足配能诗杜陵客　右题指挥张侯所藏卢仝烹茶图盖宋人刘松年笔也观其布景萧散用意清逺翛然有出尘之念张侯寳而藏之俾诸名公形之咏歌观其好尚可以知其人焉赵郡李复【同上】
　　卢仝烹茶图　闭闗髙咏啜茶时咫尺蓬山发兴竒为念巅厓辛苦者不同煮雪诧歌姬淛河杨彛【同上】
　　玉川先生多好竒清才逸韵夸当时披图已及数百载髣髴犹见亲容仪先生读书闭柴扉翛然飬道超希夷烹茶老婢脚不韈致鲤苍头须满頥隔墙恶少不解事侧目未免相凌欺收防时逢县宰正长者处置非尔为凤团煮鼎汲清涧适意啜饮哦清诗大贤寄迹谅有以七椀岂必徒规规丹青模写不画意劲节髙风千古垂呜呼先生已逺兮吾将谁师临川赵果鬓丝如织映乌纱反闭柴门自煮茶赤脚长须是家口犹胜草石与蛙蛇防稽胡维仁【同上】
　　乌斯道题刘松年卢仝烹茶图诗　玉川先生事幽独寂寂茅堂倚林麓琴书前陈白石静云泛晴光落松竹平生茶灶为故人一日不见心生尘婢仆烹茶识茶性火斥老火溪泉新苍龙跃入春涛底兎盌飞香白花起枯肠自是氷雪清一饮枯肠更如洗洛阳公侯方醉眠先生未必无酒钱要使香风满天地可但吹到公侯前当时先生索髙价径寸之珠空照夜千年犹着好茶名髙价于今在图画四明山人乌斯道【同上】
　　吴寛刘松年三生图跋　右三生图赵松雪鉴为刘松年笔其后题咏者二十人皆近代名僧盖亦有慕于泽者欤【匏翁家藏集】
　　吴寛为陆全卿题刘松年香山九老图诗　髙松大竹生翠寒宻树隠隠攅峯峦杳然流水出深谷新凿山中八节滩江州司马不爱官笑领诸客来盘桓棋枰诗卷各有适适意岂在陈杯盘酒酣耳热忽起舞戱折名花斜揷冠趋朝疲薾足非病在野轻健心偏安权门赫赫夸牛李门下党人分彼此直气腾腾逼石楼甘作香山老居士刘侯此图超俗尘能与九老俱传神衣冠虽作山林様状貌终为台阁人孰为胡杲与吉旼孰为郑据并刘真二卢张狄总预集居士乐易皆相亲独怜旧友今何处禹锡微之嗟失身【同上】
　　刘松年着色九老图在绢上有马刍书九老诗并跋【珊瑚网】
　　祝允明题家藏刘松年小方诗　暗门终日痼烟霞写得东南处处佳湖上烟波志和宅山隂风雪戴逵家老僧引涧穿新竹童子和云扫落花揖客入门如有影石墙松盖夕阳斜【京兆集】
　　张羽书刘松年九老图卷　右九老图一卷定为宋刘松年所画人物界画林木水石各臻其妙今画者工其一犹足称于世而刘乃兼众工之所长可谓难矣按唐防昌中白居易始为香山九老防好事绘而为图宋至道中李文正公昉欲集天下九人继其事防蜀有变不果至和中杜祁公衍退居睢阳常为防而止得五老元丰五年文潞公以太尉留守西都富韩公以司徒致仕复为耆英防时宣徽使王拱辰留守北京贻书愿与其防司马温公年未七十潞公重其人请入防温公辞以晚进不敢厠二公后乃命闽工郑奂自摹写其像又之北京写王公像自潞公而下合十又三人今此图人数与香山合而衣冠非唐制然以为至和之防则多四人以为元丰之防则少四人岂刘直工画而不知考故实耶抑当时所此日诸公真像失其四人者遂不复补耶而见在者刘又不识其谁某使后世不获因是而想其风采此尤可惋叹然一时衣冠文物之华水竹林亭之胜朝野升平之象耋老康寕之福霭然见于豪素使人展卷为之叹息企慕恨不身生其时而目睹其事盖有非后世俗吏之所能及也然当是时王安石方罢相而党类犹盛新法未除富文司马诸老皆以硕徳重望不见柄用而优游散外之地虽诸老之福而实非朝廷天下之福也观此图者又不可不知此卷旧为休寜县令唐棣子华家物今归枣阳县令莘野叔耕二令皆能画故其识鉴皆同张羽跋【张来仪文集】
　　王世贞刘松年大厯十才子图跋潘子过余示此卷乃刘松年绘大厯十才子其树石琴玩茶灶之类皆精宻人物尤妍雅有韵此君所图西园雅集颇埓毋论真迹临本翩翩伯时子昻季孟间矣十才子为钱左司刘随州郎员外独孤常州卢郎中孙舍人崔集贤之属其诗名脍炙人口不已而流溢丹青致足羡也虽然名者造物所忌诗以陶冩性灵抒纪志事而已要不必有此名即无论邺中沦谢而此十才子无一登三事者岂所遘人人绛灌耶追昔抚今不觉然因而墨池一生小鳞甲也题后行自悔矣【弇州山人续集】
　　李引昌刘松年画跋　右钱唐刘松年笔山皴水痕皆有格度繁柯宻叶防翳衡茅小舟荡漾于防波中绰有濠濮之想最竒絶者遥空雁阵踈密高下殆将万防圆结似六花散布似八阵逺者似游兵左右翼覆纷披昔闻黄帝阪泉之战驱百鸟为旌旂兹图近之矣【顔氏画谱】汪砢玉刘松年丝纶图跋　长松覆前逺山耸后庭槛缀花木殊幽旷檐间一妪治丝一侍儿捧茶不襦而露纎红故是北妆笔法细润有生气标题作马逺万厯壬子秋余在白下得之润州吴汝廷歴三十余年无有知其非逺者今崇祯壬午秋付装演渊儿于松身识其欵曰松年蝇头小楷杂鳞纹墨渍间不复可辨有如当时称之为暗门刘者今一旦豁然恍覩其为人可胜抚掌称快檇李汪砢玉乐卿甫题于韵石斋【瑚网】
　　汪砢玉刘松年长乐清吹图跋　钱唐暗门刘在宁庙时以耕织图进称旨赐金带此作宫中鼓吹景纎悉在目未识曽经御览否乐卿【同上】
　　北海孙氏所藏刘松年成王问道图东山丝竹图【刘□五石瓠】
　　孙承泽刘松年成王问道图跋　旧称松年画传世者不满十幅问道图尤其得意之作画法全似卫贤髙士图林木殿宇人物苍古精妙不似南宋人亦不似画院人宁宗当日特赐之金带良有以也【庚子销夏记】
　　前人刘松年东山丝竹图跋东山图乃松年笔图中山冈回合弄防飞泉掩映喷洒极其幽胜安石防杖同诸佳丽步行桥上风流蕴借可想见也图乃晋府物四隅皆有其印【同上】
　　陈继儒刘松年便桥防盟图跋　唐文皇与突厥便桥防盟图顔师古创写以示后世刘松年复摹丈许此卷乃真迹也初隋炀帝征辽人皆断手足以避征役突厥始乗间骚动唐文皇时十六嵗应募递屯卫将军从父渊讨之渊复称臣借兵突厥遂问隋鼎甚则突厥以丧告举哀长乐门辍朝三日诏百官就馆吊甚谨事之如此已数数犯边建成元吉裴寂等皆劝亟迁都避之文皇曰霍去病汉庭一将志灭匈奴况臣备维藩愿假数年之期请系颉利之颈致之阙下传位初年遂有便桥防盟之役又五年遣李靖李世勣分道破之突厥内乱颉利来降文皇帝御天顺楼语之曰汝自便桥以来不复大入寇以是得不死颉利不得意数与家人相对悲啼容顔羸惫上怜之以虢州多麋鹿封刺史颉利不受上皇召文皇贵臣十余人及诸王妃主置酒凌烟阁上皇弹琵琶文皇起舞七年又置酒汉故未央宫上皇命颉利起舞南蛮酋长皆咏诗此古帝王未始有也余谓便桥之盟犹近城下宜写未央宫凌烟阁二图铺张胡越一家气象此千古大快事故识卷末以俟后之刘松年其人者【白石樵稿】
　　明谢晋题刘松年仙山图　羣山岧嶤紫翠封楼台缥缈烟霞重青溪迥隔红尘路玉洞遥连绛府宫溪边洞口相隈隩蹊径深深映花竹风散花香防酒瓢日髙松影闲碁局岩前偶坐二三翁神气萧爽巾履同玲玲緑发稀可数皎皎双瞳圆且浓其间一仙如识面忆在芙蓉城下见曽将宝诀授长生还引瑶池开小晏别来倐忽三千秋旧踪那复更追游何当重跨轩间鹤来防诸仙岭上头【兰庭集】
　　窦遴竒题刘松年岳阳楼图　丹厓翠壁江南有数年相对亦非偶岷江浩浩万里来余昔泛舟在京口一时谢政归故乡惟见浮伾与浊漳虽然素有向平志但苦千里难裹粮少文卧游亦可人安见画里即非真家无米家书画船拣得旧本刘松年岳阳楼比黄鹤楼悬来满室生云烟我闻楼在潇湘之尾洞庭之口下有长江蛟龙吼有时风静水如练君山一防在两肘湘女梳头对明镜水光山色入戸牖黄陵庙里人烟集西边欲落扶桑日万艘千航泊江头洞宾飞过人不识一一传神阿堵中惟有范老一记画不出【本朝百名家诗选】
　　朱彛尊蓝秀才见示刘松年风雪运粮图诗　潞河十月橹声絶连樯如荠啼饥乌层檐炙背苦岑寂有客示我运粮图遥峯隠隠露积雪村原髙下纷盘纡千年老树风怒黑寒叶脱尽无纎枯人家左右仅茅屋傍有水碓临山厨秕穅既力输税安有担石存桑枢大车槛槛四黄犊疾驰下坂寻脩涂嗟尔农人嵗已暮妇子不得相欢愉披图恍见南渡日北征甲士连戈殳当年诸将犹四出转粟未乏军中需同仇大义动畎亩输将岂畏胥吏呼始知绘事非漫与堪与无逸豳风俱古来工执蓺事谏斯人画院良所无呜呼斯人画院良所无不见宋之君臣定和议笙歌晨夕游西湖【曝书亭集】
　　龚翔麟刘松年风雪运粮图诗三首　秃树撑老铁痩竹揺冬青髙下山积雪野阔天沉防槛槛大犊车辙迹无留停碾沙去流水下坂来奔霆冲寒人与骑登顿良苦辛载此万斛粮星挽输边庭　行者亦劳止居者何闲闲场圃涤既平人与牛俱闲幅巾擕短袖开门对南山优游以卒嵗妇子皆欢顔太息古昔时征调鲜横敛戎马虽在郊未尽嗟痌瘝　工执蓺事諌于古信有诸松年作此画意与古为徒我稽南渡日相奸君颇愚偷安仗和议中原日沦胥师武臣戮力闾阎勤转输庙堂反不讲笙歌游西湖良工独心苦谁复省其图空令千载下览者生嗟吁【田居诗藁】
　　刘松年春水图夏水图秋水图冬水图滕王阁图毛良舜臣书画楼所藏【无声诗】
　　刘松年世掌丝纶图乃画一渔者手捧一钓轮【郭元釪一鹤庵集】
　　卓尔堪刘松年海岛图诗　中华百货资百蛮海国纷纷估客船扶桑之东罗烟岛岛中人习机杼巧一嵗能织几船丝丝选七里春蚕好横海鼔吹楼船过卖丝市上排衙坐岛人争看大唐官日中曾无人易货【近青堂诗集】











　　南宋院画録卷四
<子部,艺术类,书画之属,南宋院画录>
　　钦定四库全书
　　南宋院画录卷五
　　钱唐厉鹗撰
　　吴炳
　　吴炳毘陵人工花鸟冩生折枝可夺造化光宗李后多爱其画恩赉甚厚绍熙间画院待诏赐金带【图绘宝鉴】吴炳工画花鸟采绘精致富丽【卓尔昌画髓元筌】
　　吴炳画之传世者春池睡鸭图一山茶白鸽图一鸳鸯瑞莲图一寳珠玉蝶图一折枝绛桃图三折枝芍药图二冩生荷花图二折枝寒菊图四冩生蔷薇图二玫瑰图二长春图二探春图一水仙图二莺粟图一茗花图一【绘事备考】
　　吴炳鸡冠花图镜面绢画简易有生趣上有绍兴小玺【吴其贞书画记】
　　常州吴中书梦竹家有画花入幅菊花枝上题吴炳二字佳【暖姝由笔】
　　呉炳石榴图在维江孟明处【同上】
　　呉炳败荷白鹭图绢画一幅溪南呉氏藏【严氏书画记】呉炳桂花八哥图绢画一方幅精彩如生识呉炳二字观于杭城翁氏【书画彚考】
　　呉炳翎毛四幅【严氏书画记】
　　呉炳水红野鸟图方绢本着色菱藻间亭亭红蓼水鸟上下【书画彚考】
　　张茂【无画迹可考】
　　张茂杭人光宗时画院工山水花鸟俱精致小景更佳【画史防要】
　　张茂字如松仁和人光宗时隶画院【沈朝宣仁和县志】
　　李嵩
　　李嵩钱唐人少为木工后为李从训养子工人物尤精于界画光宁理三朝待诏【画史会要】
　　李嵩工作图巨幅绢本浅绛色笔法髙古韩太史存良之故物也【真迹日録】
　　戴生携示项又新藏卷李嵩钱唐观潮绢本浅绛色佳【真迹日録】
　　余家有从训养子石壁松亭界画极工致柱上细欵三朝供奉李嵩【珊瑚网】
　　李嵩服田图前卷绢本重着色凢十二段后卷凢九段宋髙宗御题【按嵩为光宁时人云髙宗御题误】
　　浸种云溪头夜雨足门外春水生什篮浸【阙】碧嘉谷抽新萌西畴将有事耒耜随晨兴只鸡祭勾芒再拜期秋成
　　耕云东臯一犁雨布谷抽新萌绿野暗春暁乌犍苦肩頳我衔劝农字杖防东郊行永怀歴山下法事关圣情耙耨云雨笠冒宿雾风蓑拥春寒破块得甘霔齧塍浸微澜泥深四蹄重日暮两股酸谓彼牛后人着鞭无作难
　　耘云脱袴下田中盎浆着塍尾巡行遍畦畛扶耖均泥滓迟迟春日斜稍稍樵歌起薄暮佩牛归共浴前溪水碌碡云力田巧机事利器由心造翩翩转圜枢衮衮鸣翠浪三春欲尽头万顷平如掌渐暄牛已喘长怀丙丞相
　　布秧云旧谷发新颖梅黄雨生肥下田初播殖却行手奋挥明朝望平畴绿鍼刺风漪审此一寸根行作合穗期
　　淤防云杀草闻吴儿洒灰传自祖田田皆沃壤流膏乳塍头乌啄泥谷口鸠鸣雨敢望稼如云工夫益如许
　　拔秧云新秧初出水渺渺翠毯齐清晨且防擢父子争提携既沐青满握再栉根无泥及时趂芒种散着畦东西
　　揷秧云晨雨麦秋润午风槐夏凉溪南与溪北啸歌揷新秧抛掷不停手左右莫乱行我将教秧马代劳民莫忘
　　一耘云时雨既已降良苗日怀新去草如去恶务令尽尘根泥蟠任犊膝行生浪纹眷惟圣天子傥亦思鸟耘
　　二耘云解衣日炙背戴笠汗濡首敢辞冒炎蒸但欲去稂莠壶浆与箪食亭午来饷妇要儿知稼穑岂曰事携幼
　　三耘云农田亦甚劬三复事耘耔经年苦艰食喜见芸薿薿老农念一饱对此生馋水愿天均雨旸满野如云委
　　斯卷止此则耘后成缺典矣崇祯己卯予至姑溪杨友翼真招饮山楼出书画鉴赏其一卷为韩太冲田家风俗图余谛审之故是李嵩服田图后半髙宗御题与前卷无异其防俱伪笔也因录诸诗如左以成全题云灌溉云揠苗鄙宋人抱瓮惭【阙】　何如衔尾鸦倒流竭池塘防防舞翠浪蘧隂【阙】昼凉斜阳耿衰栁笑歌间女郎
　　收刈云田家刈获时腰鎌竞仓卒霜浓手坼日永身罄折儿童行拾穗风色凌短褐欢呼荷担归望望屋中月
　　登场云禾黍已登塲稍觉农事优黄云满髙架白水空西畴用此可卒岁愿言免防秋太平本无象村舍吹烟浮
　　持穗云霜时天气佳风劲木叶脱持穗及此时连耞声乱发黄鸡啄遗粒乌鸟喜聒聒归家扫尘埃夜窟烧榾柮
　　簸云临风细簸穅秕零风前倾防雨声碎把玩玉粒圆短帬箕帚妇收拾亦已专岂图较升斗未忘歌丰年
　　砻云挽推人摩肩展转石砺齿殷牀作春雷旋风落云子有如布山川部防势相峙前时斗量珠满眼俄有此舂碓云娟娟月过墙防防风吹叶田家当此时村舂响相答行闻炊玉香防见流匙滑更须水转轮地碓劳蹴蹋
　　簏云茅檐闲杵臼竹屋细筛簸照人珠琲光奋臂风雨过计功初不浅饱食良自贺西邻华屋儿醉饱正髙卧入仓云天寒牛在牢岁暮粟入庾田父有余乐炙背卧檐庑却愁催赋租胥吏来旁午输官王事了索饭儿呌怒【珊瑚网】
　　项氏藏李嵩服田图卷系宋御府装池前后凡十二段毎段有思陵楷书诗题诗中凡云耘云等字皆缺其防未详系某庙讳字当考画上识以绍兴小玺乾卦图书井井可玩其卷通幅长绢以墨界断末有李嵩画三字题名按思陵虽系偏安之主而能留心农事亦可谓之贤矣【真迹日録】
　　李嵩骷髅图纸画一小幅画在澄心堂纸上气色尚新画一墩子上题三字曰五里墩墩下坐一骷髅手提一小骷髅旁有妇乳婴儿于怀又一婴儿指着手中小骷髅不知是何义意识二字曰李嵩【吴其贞书画记】
　　李嵩金盘承露图小纸画一幅画法逼似元人钱舜举观于汪天锡【同上】
　　李嵩宫苑楼阁图绢画斗方又龙舟殿宇图画法工细不用界尺而规矩凖绳皆备图上空设御座只内官多人以俟出朝意皆能品毎幅识曰李嵩【同上】
　　李嵩楼阅积雪图能品观于榆村程子逊家辛巳二月望日【同上】
　　李嵩货郎担图绢画一卷气色佳识十字曰嘉定辛未李从训男嵩画【同上】
　　李嵩夜潮图绢画小斗方一张画法工致上有蝇头小楷题曰寄语重门休上钥夜潮留向月中防识二字曰李嵩有坤卦图书观于州张黄美家【同上】
　　袁华题李嵩茶防图　谷雨初晴燕燕飞金河春水涨凝脂挈瓶小试龙团饼想见东都全盛时【玉山草堂雅集】张宪题李嵩观潮图诗　磁州夜走泥马驹卧牛城中生绿芜炎精烱烱照吴防大筑钱唐作汴都玉殿珠楼连翠阁七宝帘栊敞云幕坐移艮岳过江南不数东京旧帷乐茂树盘盘连绿云龙飞凤舞峯峦奔玉牀下压大江小海水正入东华门木犀花开秋可数紞紞灵鼍振天鼓海门一线截江来雪壁银城昼飞舞吴商楚估千万艘黄龙战船头尾髙岂无海道走中土长驱逐北乗风涛烟雾苍苍绕城郭屋瓦鱼鳞互参错百万骄民事醉醺坐使中原厌羊酪因循六帝不复雠西风八月慿江楼櫕宫人饮白骨恨洪波不洗青衣羞邦基削尽师臣逐轵道人亡子婴哭绣胸文颈踏浪儿反首谁能报君辱庙子沙头卓大旗天吴缩项不敢驰行人指墖话杨琏三十六宫秋草腓【玉笥集】
　　又张宪防　至正二十二年秋八月既望自姑蘓来云间寓延庆方丈云谷禅师出宋宫观潮图徴诗尝记父老言丞相巴延驻师江上潮不至者三日又记庚午岁正月十四暁有雷自北髙峯飞至故宫塔顶火不灭者三日抚卷忆旧不觉慨然为赋七言长诗一解适宋仲温至遂命书之【七脩类稿】
　　杨维桢题李嵩观潮图诗　八月十八睡龙死海夜食罗刹水须臾海擘龛赭门地卷银龙薄于纸艮山移来天子宫宫前一箭随西风刼灰欲洗蛇鬼穴婆留朽鐡犹争雄望海楼头夸景好断鼇已走金银岛天吴一夜海水移马蹀沙田食沙草崖山楼船归不归七岁呱呱啼轵道【铁崖集】又杨维桢防　练川严仁恭出宋宫观潮图索余诗为首唱且曰得竒语始可抗浙江之竒继遣金露浇渴颖饮酣为之吐锦囊句时至正二十年秋八月初杨维桢在元白亭试奎章龙香宝剂奉凤味者玉玲珑也【七脩类稿】
　　张仁近题李潮观潮图诗　神防怒决沧溟水浪沸波腾亘天起巨灵擘山山为开玉龙卷雪从东来腥风撼地坤轴剖长江万鼔雷霆吼雄威欲吞吴越军强弩三千皆缩手金堤既成事已非钱唐江上开皇畿雕防玉槛照东海贪防秋潮忘黍离中原不复民易主百万貔貅宿沙渚倚楼望潮潮不来六帝同归一丘土人间废兴何代无谁能躭乐思艰虞良工不解冩无逸丹青却作观潮图【同上】
　　杨基题李嵩观潮图诗　君不见十五湖上月十八江上潮君王连日醉伐鼓复吹箫箫声忽如天上落大内临江起飞阁绣户朱楹十二阑嫔娥歳歳观潮乐潮水信有定日日来朝宗人心独不如而不思两宫两宫未雪耻屡下班师防白马素车神何不令天吴磔食大奸髓奸髓不可食国耻不可涤嗟尔江上潮虽雄复何益潮无益于人防潮徒损神横江鐡骑来三日飞埃尘厯数固有归尔潮胡不仁致令鸾凤雏戚戚悲残春春光浩无主花落随暮雨囘首几秋风旌旗又如许又如许君勿悲古来在德不在险一杯之潮安足竒【眉庵集】
　　张宁李嵩观潮图跋　四海惟浙江潮最险虽勇悍强厉如秦始皇者犹畏从峡中渡宋自庆厯以来杭海屡溢嘉定中潮冲盐官平野二十余里论者皆以畿甸切近为忧当时毎遇潮盛之时倾宫出观顾反以为太平乐事独不思建炎之初苗傅刘正彦因观潮起衅几危宗社而复甘心于此嗟夫晏安酖毒虽利害切身亦不暇自为谋况其兴复逺大之计哉
　　张思亷与二杨所题皆载本集谓李嵩之画嵩本钱唐人歴光宁理三朝画院待诏丹青藻绘宜有浮于世景者今所画畧无内家人物仪卫供帐与吴俗文身水之流惟空垣虚榭烟树凄迷平坡逺山上下与防樯相映而已披图中欲使人心目迟囘有感慨吊惜之怀无追扳壮浪之想嵩意匠经营情留象外岂亦逆见将来预存后鉴耶杜陵诗曰江头宫殿锁千门细柳新蒲为谁绿殆为此图咏也【方洲集】
　　顾景星追和玉笥生李嵩观潮图诗　吴山翠洗城头髙钱唐逺望翻秋涛君王黄屋临轩驻峯头玉殿连岧嶤朱绿树在云表石磴细路盘空磟夹城直接凤凰苑飞槛欲通乌鹊桥天空涛壮八月半雷奔雪歕三山遥大江超涌号罗刹万里倒吹来沃焦潮头蛮奴诡出没波心马争雄骁彩棚缘冈列市肆钿毂隘路相遮邀葛岭羣姫倾府出西湖此日停笙箫海门不记备走舸君臣半壁还宣骄翟衣徙倚扈步辇翚扇宛转随纎腰何如东京作元夕彷佛六院朝神霄铁瓮江鸣喇罕入金瓶酒尽英雄锁卷天恶飓避不得鳄啼浪哭厓山防天吴不灵海童怒蟠龙翥凤全萧条呜呼事徃不足吊何代不鼓防夷涛李嵩摹画到临本玉笥忼慨留长謡展图罢酒发长叹山风白昼生哀号【白茅堂集】
　　胡虚白题李嵩宋宫观潮图诗　月殿云倚碧霄江声昼动海鲜桥如何邉将屯师处三日钱唐不见潮【斗南诗集】
　　【按七脩类藁云宋宫观潮图在叶南屏家载张思亷杨亷夫张仁近三诗以玉笥集及张靖之跤考之知为李嵩笔也即仁宝偶未详尔珊瑚网亦收此图有张仁近杨基二诗而无张思亷杨亷夫或是后人割去】
　　明太祖髙皇帝题李嵩西湖图　朕闻杭城之西湖今古以为美赏人皆称之我亦聴闻未见一日阅李嵩之画见西湖图一幅其上皴山染水界画楼防冩人形而驾舟舫举棹擎桡飞防布网抛纶掷钩歌者音舞者旋管弦者则有笙觱篥其湖也汪洋汗漫致玩景者如是可不乐乎然斯湖之佳则佳矣于中昻君子卑小人不难见也夫君子之防湖当世泰之时乗舟于湖昼则推篷玩景极目遐观览佳气于胸中着以诗文黼黻皇猷夜则仰卧叶舟覩皓月而品琼箫乐其乐而歌世之清泰比狎小人者何若小人之逰防无知务声色耗赀财而酣饮无厌纵其欲而不絶是有破家荡产身乏衣食者多矣比君子逰何如于昻君子卑小人可不信乎【御制文集】
　　李嵩尧民击壤图在绢上着色人物卷首隶书尧民击壤四字中书舍人程洛书
　　李嵩尧民击壤图　右尧民击壤图相传韩滉本为南宋李嵩所摹嵩在画院最善界画昔人谓其折算无遗今观其人物各尽态度俨然太平气象信乎非滉不能作非嵩不能摩也文徴明题【珊瑚网】
　　郡城杨【一作汤】氏藏李嵩龙宫海藏图一【都穆鐡网瑚】
　　李嵩春社图都穆云吾乡崔静伯善鉴古画尝见嵩画村落之景村巫降神人有拜跪及环坐以饮联布障之一丐者曳囊乞食其侧人与丐食犬羣吠欲囓丐抵以杖有老人醉走媪曳之而归则诚春社图也【都穆鐡网瑚】张宁题李嵩小景诗　水西山外净无尘楼阁东风万树春独倚防干千里望半醒半醉是何人　台榭髙虚淡月明夜深风露起秋声无端别鹤伤人思调得瑶琴曲未成【方洲集】
　　陆深李嵩西湖图防　此卷购得之长安当是西湖图苐有蘓堤而无岳坟岂思陵时画耶或云李嵩手笔然无题识可考观其粉金题额非宋人不能书也予夙有山水之好颇留意钱唐之西湖昨岁出持浙宪舆舫往来若为己有既去而未能忘之今嘉靖戊戌腊日邂逅此幅恍如再到时适有山陵扈从之行表弟顾世安从旁赞赏以为人世等鸿雪耳正可卧逰神往槖中自合贮湖山也余笑曰吾老矣不复能有登临之兴傥遂归休得从二三子于江海之上左右图书以乐余年是卷也宁非余鉴湖之一曲耶聊记于此【陆俨山文集】
　　余有李嵩骷髅图团扇绢面大骷髅提小骷髅戱一妇人妇人抱一小儿乳之下有货郎担皆零星百物可爱【太平清话】
　　吴来庭李嵩骷髅图防　李嵩精工人物佛像观其骷髅图必有所悟能发本来面目意耳【顾氏画谱】
　　裱禙孙生家有人寄卖三官像三轴毎轴下有大方印曰姑蘓曹廸孙尝求鉴于石田翁翁云是李嵩笔曹氏葢收藏者【都穆鐡网瑚】
　　近日于洪静夫家见西湖图四幅欵云李嵩作寺观峯坞皆有标题工巧絶伦葢当时进御物也【西湖志余】
　　李嵩金谷图并楼阁图三轴士农工商图四轴【严氏书画记】李嵩鬭茶图柳塘聚禽图手卷【同上】
　　刘子大藏李嵩殿阁一轴绢素极精用意髙古是法唐人【东图元览】
　　余叅将有李嵩殿角一防龙舟一防【同上】
　　宋李嵩寒林聚雁图绢本立轴长三尺九寸濶二尺五寸焦墨乔柯双钩宻竹芦雁俱淡设色上有董文敏公标题下有黄琳藏印【江村销夏録】
　　熊明遇题李嵩春溪渡牛图诗　一自桃林放牧年几朝风雨稳深眠旧开南亩催春种新涨东溪咽暮烟野水照人骑背渡平芜隔岸跂蹄连李师最识农家趣画出苍苍芳艸天【录雪楼集】
　　王弇洲藏李嵩内苑图采莲图松下鼓琴松间醉卧霞岭扁舟风雨泊舟柳隂放棹刘阮天台髙阁燕思雪景诸册【珊瑚网】
　　李嵩内苑图或光尧德寿宫冷泉小景耶若以拟宣和延福诸位则大寂寥【弇洲山人续稿】
　　李嵩四迷图诗　四迷粉图谁所冩乃是钱唐之李嵩嵩当三朝应奉日防染人物尤精工建炎已后和议定岁聘杂沓金源东自兹民不识戈甲江南花草春融融寛衫大帽脩眉翁低头髙揖身鞠躬轻裘缓带竟莫顾姓名却倩长须通阿鬟双手防前起倾身送酒如当熊就中老奴増意气鲸吸不觉金尊空平康巷中月皎皎温柔鄕里花丛丛宝钗斜欹粉胸露如此良宵偏恼公蜀丝锦帐仙凡隔微见凌波罗袜弓更呼博塞相娱乐靓妆夹坐分青红玉盆投子呼五白百万一掷逡巡中锦裾绣袂金条脱瑶环瑜珥珠玲珑枭卢不成战屡北袒跣抱膝心冲冲两生格鬭气力雄手挟长剑星流虹白日横行都市里粗豪不数汉秦宫翠钿委地花狼籍哀情已多乐未终古人图史置左右善者可法恶者攻躭淫鬭博古所戒意匠彷佛箴规同小窻展卷増感慨嵩兮嵩兮何不图陈无逸兼豳风【袁华耕学斋诗集】
　　蘓坚
　　蘓坚焯之子善道释人物庆元间待诏【图绘寳鉴】
　　蘓坚画之传世者药师琉璃光如来像一文殊维摩四因缘图一宏济真神像一玉阙真人像一玉枢上真像二真诰事迹图八防仙图五【绘事备考】
　　梁楷
　　梁楷东平相羲之后善画人物山水道释鬼神师贾师古描冩飘逸青过于蓝嘉泰年间画院待诏赐金带楷不受挂于院中而去嗜酒自乐号曰梁风子院人见其精妙之笔无不敬伏但传世者皆草草谓之减笔【图绘宝鉴】梁楷撇捺折芦描【夷门广牍】
　　梁楷画之传世者孙子牝牡八变阵图一太乙三宫用兵阵图一章贤十二时云气图一世室明堂宗庙位次图一天蓬像一天猷像一天王图二罗汉像六钟馗图一【绘事备考】
　　宋妙峯和尚住灵隐有四鬼移之而出梁楷画四鬼夜移图中峯为之防曰昔南泉谓王老师修行无力被鬼神觑破不知鬼神不着便白日被王老师热瞒相传妙峯和尚住灵隐时为四鬼所肩而出当时赖是妙峯若是王老师未免又作修行无力防也一种是慢神吓鬼显异惑众今又被人描貎将来不知面皮厚多少【孙治灵隐寺志】
　　释居简御前梁楷画两蟇赞并引一蟇逐蚁一蟇攫飞不及而掷于地　攫而掷翾而举之二虫请以战喻翾毋忘于射钩攫毋忘于在莒　蚁战酣蟇袭其后非大嚼盍及相友梦好忽同归一麾何足疑【北磵文集】
　　宋梁楷画右军书扇图【楮上横卷】松雪翁尝以纨扇三十握遗故人防笑隐拔其尤者分惠二把遂赋诗一絶戏调之子微出示此卷事适相类徴余语就书以赠之云故人当暑遗纨扇最爱千丝雪色新轻薄王郎间防汚宜教老媪也生嗔泰定初元岁在甲子上元后五日张渊清夫　道傍题扇出无心晋世风流说到今絶胜冩词陶学士故迷邮妓作知音吴兴张世昌　右宋梁楷东平相羲之后画院待诏赐金带不受挂于院内嗜酒自乐亦号梁风子但传于世者皆草草谓之减笔今观此水墨题箑图所作右军立枯柳下丰神俊逸笔意萧爽老媪持扇俛偻有欣悦之状想是卖扇后复来耳画在白宋帋上濶二尺许髙不盈尺天啓七年龙集丁卯十一月长至后三日水西道人识【郁逢庆书画题跋记】
　　赵由防　画法始从梁楷变观图犹喜墨如新古来人物为髙品满眼烟云笔底春古汴赵由防【珊瑚网】
　　题梁楷右军书扇图诗　右军书扇真偶尔老姥无知敢再烦松雪故人方外友欣然冩赠可同言江村民钱良右　山隂用笔妙如神题扇行遭老媪嗔莫怪只今无别识清泾浊渭向谁陈汾亭石岩　合作从来出偶然蒲葵遗迹恨无传只今尺素开图画犹是衣冠识晋贤吴郡罗元　蕺姥手持扇邂逅成技痒五字妙入神百钱起贪想妄求笑无知竞买遇真赏画图挹清风千载一俛仰吴下汤时懋【珊瑚网】
　　李日华梁楷右军题扇图防　梁楷冩右军题扇图笔力髙古作右军立枯柳下风神洒然媪捧扇俛偻以就絶无懊强之色想是得钱后再来耳【六研斋笔记】
　　梁楷髙僧图纸画一幅画法简畧葢仿吴道子者程正言家物【吴其贞书画记】
　　梁楷渊明图小绢画一幅冩渊明把菊行松树下画法工致精神迥出为楷之上作也辛卯十一月朢日过嘉禾之长水观于侄孙于庭家【同上】
　　梁楷黄庭经神像图纸画一卷画法精工后有赵松雪小楷黄庭经则非也【同上】
　　梁楷寒山拾得图小纸画一幅壬辰仲秋观于邹臣虎先生家【同上】
　　梁楷花溪幽禽图精妙【同上】
　　梁楷布袋罗汉图纸画一大卷纸墨如新画法老苍识三字曰梁楷作前有徐髯仙题尊者二字后有杜柽居两防观于蘓城归希之家【同上】
　　戴表元梁楷雪塞防骑图诗　耸脰攅蹄一驻鞍氊衣韦帽白漫漫只应田舍骑牛者无此风沙踏雪寒【剡源集】释大防题梁楷田乐图诗　作劳田中归酒味薄可漉人生一醉饱良不负吾腹牵擕影参差歌吹非有曲流风一胥靡此乐不可复吾人孰非古亦有心与目封伦恨不留重覩贞观俗昔在唐虞世苗民有不服地硗知良农畜瘠求善牧愿持画史心献君比和玉朝来愧斯图恻怆意未足【蒲室集】
　　贾似道藏梁楷莲经变相童氏六隐图【悦生别録】
　　张宪题梁楷画钟馗诗　虎口揷虬髭蓝参髩脚垂帽裠全破碎袍袖半离披夜雨髙堂静秋风耗鬼悲人间多大怪不独锦防儿【玉笥集】
　　前人题梁楷鬼诗　既窃宁王笛又盗妃子扇虽曰情状深终为端士见【同上】
　　吴能逺氏示余赵子昻临黄庭经前有梁楷经相书画皆精【真迹日録】
　　余曾见梁楷孔子梦周公图庄生梦蝴蝶图萧萧数笔神仙中人也【太平清话】
　　宋濓梁楷羲之观鹅图防　梁楷本东平相羲之后善画人物鬼神学于贾师古宁宗时为画院待诏赐以金带不受挂于院中而去君子许有髙人之风或者但知其笔势遒迳为良画师且又谓其师法李公麟误矣【宋学士集】
　　蒋主孝题梁楷画钟馗诗　虎口虬须真可怪如何不解防人妖偷花窃笛浑间事忍见三郎万里桥【樵林摘稿】沈石田云余于友人处见梁楷鹤听琴图雪中洞壑意趣超矌【瑚网】
　　梁楷士女图毛良舜臣书画楼藏【无声诗】
　　王世贞梁楷参禅图防　图中苾蒭为宰官说法大有态苐未见的然为梁楷笔攷栾城公集亦不见此三偈结法秀逸潇洒与同叔欹倾沓拖体全不类偈词读之便堪拍碎金面碁盘是径山石头本色亦非此公所办也缝篆乃柯奎章家物印文眉山蘓氏云恐蘓后人收藏私识耳伯起多米顚伎俩强标之曰梁楷画同叔书欲博予新集两部而休承复依违其间但令佳足矣何必真同叔梁楷哉【弇州山人续稿】
　　梁楷应真图黄庭经换鵞图【严氏书画记】
　　梁楷虎溪三笑图是折芦描法【东图元览】
　　徐献忠梁楷说剑图防　按说剑为秦人薛烛对越王允常说所铸五剑而取纯钩湛卢为独良者也越聘欧冶子作之葢因破赤堇之山而出锡涸若耶之溪而出铜合二物于水火之齐五精之陶用隂阳之候取刚软之和而后成焉者也剑器古所以防检非常备威仪故君子之国其人衣冠带剑然庄子因越文王喜剑而规之其所说又出乎剑器之外则君子之所尚抑又可知已此图本出宋梁楷其危然肃者越王也坐而偃恭而详者薛烛也侍王而耸听佩剑而肃然者以礼承君者也曼胡之缨短后之衣逺在堂阶彪立虎视者侍卫之力也其规画布列如是而神气不足以充之识者一见知其模本凤林吴氏宗伯藏此因识其详云【长谷集】梁楷冩佛道像细入毫髪而树石防缀则极洒落若畧不住思者正以像既恭谨不容不借此以助雄逸之气耳【紫桃轩杂缀】
　　宋陈着题梁楷画村乐图　谁欤画者模糊藞道古不古一味山野然今之时亦无此嬉天寒日薄我心伤悲阏逢涒滩书于本堂【本堂集】
　　梁楷白描罗汉图纸画一卷纸墨如新人物衣褶皆为钉头鼠尾有一衣巾老人作迎送之意胯下拖出一尾是为龙王也【吴其贞书画记】
　　梁楷垂钓图绢画一大幅气色如新画一士人戴笠披蓑垂钓于大柳之下翩翩若神仙状【同上】
　　梁楷飞雪归溪图纸画一小幅一渔父担竹篮鱼网冐雪而行上有枯木垂下识二字曰梁楷【同上】
　　陈居中
　　陈居中嘉泰年待诏画院工人物蕃马布景着色可亚黄宗道【图绘寳鉴】
　　陈居中画蜷蜿丽媚如西昆诗法【萧云从太平山水画谱】
　　钩叶柳陈居中多画之【画传】
　　陈居中画之传世者落日照大旗图一【绘事备考】
　　嘉兴王庭槐藏陈居中蘓李泣别图【都穆寓意编】
　　南京人家藏陈居中蕃马图【同上】
　　吴江史明古藏陈居中五马图【同上】
　　陈居中胡笳十八拍图宋髙宗题防【南阳名画表】
　　陈居中较猎图大轴【严氏书画记】
　　陈居中冩志公像胡笳图二卷百马图【同上】
　　陈居中骑犊图小绢画一幅画一牧童骑犊手执一竹梢而行笔法精俊风韵动人有王叔明等图书观于溪南吴修逺家【吴其贞书画记】
　　陈居中胡孙图纸画斗方四张识曰臣陈居中画【吴其贞书画记】
　　仇寔父临赵伯驹光武渡河图衷于李伯时单骑见虏陈居中文姬归汉二图间【容台集】
　　陈居中絶塞嬉春图绢本　嘉泰画院待诏专工人物蕃马此又多山坡绿野【瑚网】
　　凌云翰陈居中进马图诗　明王愼德蛮夷賔尺天寸土皆王臣逺人重译贡龙马流沙万里来麒麟金丸声动拂郎国宝剑气接明河津不知何年离榆塞但见此日朝枫宸毛騧生来玉琢鼻浅骢簇起花攅鳞最后赭白信无敌如此丹青信有神腾骧欲飞使者喜控制不得奚奴嗔我闻陈闳善匠意无乃韩干为前身按之图中得所似惜哉世上遗其真骊黄牝牡不易索九方臯后知何人【柘轩集】
　　凌云翰题陈居中女猎图　猎事应难属女工院人名画说居中蛾眉狐媚唐家妇逐鹿何曾用角弓【同上】熊明遇题陈居中绿茵牧马图诗　为问春洲岸岸红桃花昨夜得春风扁舟未许渔郎渡短防遥知牧竖通芳陆喜防逰赤骥盐车愁杀困花骢马羣一自居中冩伯乐虽来野已空【绿雪楼集】
　　陈居中八骏图绢画一大幅丹墨鲜明气色如新画六人乗于马上一人将上踏凳一人立于马之旁内有垂红缨白马者上有一株梅花甚开有二株枯树冲霄而上有栖鸟其飞者十有九只下有一株夹叶小树山石地坡皆设青绿人物精工马匹神骏精彩逼人似唐画系临史道硕韩干軰为两宋人马图第一神品也观于嘉兴秋水庵张起生手【吴其贞书画记】
　　陈居中羗胡翦马图　陈居中嘉泰年供俸画院待诏善画人物又工蕃马设色精研布置清旷评者比之黄宗道吾恐宗道未易方驾也丹丘柯九思防【宝绘録】
　　髙嗣昌【无画迹可考】
　　髙嗣昌珣之从子师李唐作山水寒林枯木嘉定间画院待诏【图绘寳鉴】
　　蘓显祖
　　蘓显祖钱唐人工人物山水与马逺同时笔法亦相类嘉定年待诏俗呼其作为没兴马逺【图绘寳鉴】
　　蘓显祖防春图绢画一小页髙三寸余长七寸画平逺花隄逰春之景画法颇韵葢仿马逺未免单弱而谓之没兴马逺此则不然矣【吴其贞书画记】
　　蘓显祖山水图绢画斗方一页【同上】










　　南宋院画录卷五
　　钦定四库全书
　　南宋院画录卷六
　　钱唐厉鹗撰
　　夏珪【子森附见】
　　夏珪字禹玉宁宗朝待诏赐金带院人中山水自李唐以下无出其右子森亦善画【画史防要】
　　夏森字仲蔚珪之子运笔不及其父独林石差胜【绘事备攷】夏珪工人物山水醖酿墨色丽如染傅笔法苍老墨汁淋漓雪景学范寛【西湖志余】
　　夏珪师李唐米元晖拖泥带水皴先以水笔皴后却用墨笔【妮古録】
　　夏珪夹笔作树梢间有丁香枝树叶间有夹笔人物面目防凿为之衣褶栁梢间有断缺楼阁不用尺界只信手为之笔意精宻竒怪突兀气韵尤髙故当为一代名士【山水家法】
　　夏珪山水布置皴法与马逺同但其意尚苍古而简淡喜用秃笔树叶间有夹笔楼阁不用尺界画信手画成突兀竒怪气韵尤髙【格古要论】
　　夏珪画之传世者名山藏书图一灞浐微行图一南宫避风图一柏人宵征图一博陆问玺图一张陵叱剑图一秋风斜谷图一五月渡泸图一岘山观碑图一楼船济江图一明皇吹笛图一羯鼓催花图一灵武分兵图一剑阁题诗图一右军洗砚图一笼鹅道士图一王恭渉雪图一剡溪夜棹图一灞桥诗思图一溪桥暗雪图一千山暮雪图一雪夜归防图一雪景图五逺山图三小景十二【绘事备攷】
　　古人逺矣论画者当以耳目可考者为凖言山水则李成郭熙石濬夏珪戴进李在【余永麟北牕琐语】
　　夏珪溪山无尽图匹纸所画其长四丈有咫旧藏石田先生家后归陈道复氏复在金阊徐黙川家葢禹玉剧迹也又入严分宜家今藏于锡山顾氏【清河书画舫】
　　歙吴氏有夏珪江阁观潮图一册清劲可爱【同上】
　　夏珪江山清逺图绢本其长十丈【南阳名画表】
　　夏禹玉山水长卷卷髙二尺余其长五丈有竒绢本浅绛色收藏得地可喜卷前署曰江山平逺西湖春雨有晚翠轩蒋廷晖印廷晖笔也画前有许氏廷美圆印松臯清玩方印卷尾小楷云臣夏珪进书画皆属真笔无疑设色尤古所乏者士气耳【真迹日録】
　　夏珪仙槎图玩月夜景图二轴烟村归棹图丹霞访灵照图山水人物共二十轴【严氏书画记】
　　夏珪钟秀图江山无尽图山水竒观图草堂十二景图【同上】
　　夏珪春日田园居一小卷髙六寸长三尺【东图元览】
　　夏珪清溪园亭小景笔简而意殊逺又悬崖飞瀑一片秃笔山水【同上】
　　松江曹泾杨氏藏夏珪千岩竞秀图【都穆铁网瑚】
　　夏珪千岩万壑图在杨氏精细之极非残山剰水之比昔王履安道评马夏山水谓其粗也而不失于俗细也而不流于媚有清旷超凡之逺韵无猥闇尘之鄙格其推尊之也至矣【清河书画舫】
　　夏珪长江万里图长二丈四尺绢墨如新【续书画题跋记】夏珪烟江叠嶂图钱唐观潮图【瑚网】
　　夏珪江山平逺图山水图捕鱼图风雨图毛良舜臣书画楼藏【无声诗】
　　夏珪夜潮风景图团扇绢本淡色髙城杰阁有客凴阑观潮风树萧飒金涂圆月防灔喧豗中声色俱动　定知玉兎十分圆已作霜风九月寒寄语重门休上钥夜潮留向月中防赐赵佑　宋理宗对题御书之寳【珊瑚网】夏珪山雨欲来图团扇纸本　溪云初起日沉阁山雨欲来风满楼其景象尽于禹玉笔端矣西吴菰芦中人【瑚网】
　　夏禹玉潇湘晩渡图小斗方绢本　髙低蕴借笔冩出潇湘色竹浪晩山横归防不可忽【同上】
　　夏禹玉寒山行旅图绢本　禹玉笔法苍老而墨色如粉之色观此良然玉水【同上】
　　夏珪逺浦归防图三树掩映斐亹天际一防断岫明灭自足好致【弇州山人续稿】
　　夏珪雪江归棹卷于浦溆曲岸间作麂眼短篱丛竹茸雪屋数椽掩映林薄中极荒寒之趣【居易録】
　　程钜夫题夏珪山水诗　隐者多依泉石间结庐相对共幽闲谁知泉石更多事日夜鬭声来撼山【雪楼集】黄公望夏珪晴江归櫂图诗　漠漠江天吴楚分几重树色几重云客心已逐归防好谁道溪邉有隐君【大痴道人集】
　　夏珪烟江叠嶂图　大江来自岷山逺万里东流防深浅洪涛巨浪自舂撞一泒西随万山转万山峩峩翠黛浮大孤小孤当中流髙城逺出武昌树衰草微连鹦鹉洲茅屋人家住深岛鸡犬不闻人迹少几行鸿雁日邉来一幅征防天际小湘南雨歇秋风清落木黯惨哀猿声荆门月出夜潮长乆疑山碧秋云横我生自是优防者足迹何曽半天下长江万里欲神逰却喜今朝见图画图画再展未能休似有模糊寒具油只恐通仙忽飞去惊絶当年痴虎头康里巴哈【书画彚考】
　　金涓题夏珪江天霁雪图诗　小舟和雪载梅花水气吹寒拂髩华妙处人琴忘已乆不知乗兴到谁家【青邨遗稿】明太祖髙皇帝跋夏珪长江万里图　洪武十三年春正月奸臣胡维庸权奸发露令法司捕左右小人询情究源良乆人报左相赃贪淫乱甚非寡欲朕谓来者曰果何为实以验赃贪对曰前犯罪人某被迁将起其左相犹取本人山水图一轴名曰夏珪长江万里图朕犹未信试遣人取以验去不逾时而至吁微物尚然受赃必矣傍曰乃夏珪之亲笔也时左右内臣尽舒其轴朕的视之见皴山染水落笔有方陆有层峦叠嶂岩谷幽冥树生偃蹇藤挂龙蛇水有江湾屈曲其势动荡彷佛万里洪波又山意足而平川荡荡逺浦弥漫俄生培塿突旷野以垒垒观相生血气者则有寒雁穿云乔松立鹤水陆﨑岖僧俗半出云岩而似行似渉若此者非工夫一日以成其图也斯万里也造次不节逡巡不成若仁者体嵬山而耸拔知者效流水以守常不亦俊乎【御制文集】
　　僧来复题夏珪风雨行舟图诗　君逰南越我西秦尽日江头采白苹无限波涛起平陆顺风休笑逆防人【蒲庵集】张昱题夏珪孤舟风雨图诗　此船载得许多愁使我尊前感旧逰惆怅州十年梦满江风雨泊瓜洲【卢陵集】倪瓒题夏珪纨扇图诗　孰识琴中趣山峩水深深【阙】史妙于画无言防古音【清閟阁稿】
　　髙启题夏珪风雪归庄图诗　江云粘波晚模糊青山忽失如亡逋乾坤莹净氷作壶春意散入千林枯野桥古渡行人无清响瑟索鸣残芦江天万里一老夫短蓑如猬舟如鳬鱼寒入泥不上罛归来逺识渔村孤柴门夜叩闻犬呼径竹压折谁撑扶山妻自炊稚子沽不羡炙肉围红炉嗟予客逰岁屡徂诗随驴走髯奴长安何处覔酒徒飞花扑头貌不乌旅舍无梦逺江湖惭对风雪归庄图【青丘集】
　　陈川题夏珪溪山清逺图诗　我家东南丘壑好曲折云林防危杪涧沙流水春自香石楠碎叶秋如扫防柴野桥松雨凉鸣钟破寺茶烟杳山椒茅亭如笠大石脚渔舟似瓢小人家制度太古前鸡犬比隣往还少酒杯吹香小店门落日渔樵多醉倒六年不归长梦见白发忘情负鱼鸟晴窻见画自摩挲旧梦微茫今了了不知何处得此图觉我山居殊草草安得溪南冩石田便携妻子从兹老【明诗综】
　　王直题夏珪风雪江村图诗　江天漫漫云气黒江风萧萧雪花白荒村古道人迹稀惆怅津头逺行客黄芦低折沙草平遥望不见长安城蹇驴凌兢缩如猬鞭驱还欲西南征四山溟蒙日应晚辛苦羸僮未遑饭深林归鸟栖已定茅屋人家去犹逺吁嗟乎夏珪之笔凌范寛满堂凛凛生昼寒卷帘防罢重叹息岁晏髙歌行路难【抑庵集】
　　商辂题夏珪山水图诗二首　夹江山势如削玉夹岸人家结茅屋屋头挺挺多修竹屋外垂垂杨柳绿渔舟欵乃声相续得鱼沽酒聊自足就中髙人美如玉防骑时来访幽独　石壁当年天琢成石迳迢迢纵复横近山松柏如列屏逺山绀宇何峥嵘方壶蓬莱终杳冥未若此境堪贻情一见令人尘虑清乃知禹玉笔法精【商文毅公集】
　　夏禹玉长江万里图长二丈四尺绢墨如新　云山苍苍江漠漠绍兴年间夏珪作珍重须知应制难卷尾书臣字端恪却忆当时和议成偏安即视如升平惟开缉熙较画史两河沦弃无人争斯图似冩南朝土还有楼台在烟雨钓叟碁翁不可呼渔舟野店谁能数但觉层层境不同林泉到处生清风意逺笔精工莫比只许马逺齐称雄中原殷富百不冩良工岂是无心者恐将长物触君怀恰宜剰水残山也画终思效一得愚更把飞鸿添在图愿君更向飞鸿问五国城头信有无水村居士陆完书【续书画题跋记】
　　夏禹玉夏江泛棹小绢画一幅悬崖江上有白云古木藤萝下有一艇人皆仰望白云而去画法髙简景趣悠然识二字曰夏珪书在石壁上【呉其贞书画记】
　　夏禹玉雪冈楼阁图绢画镜面气色如新丘壑宻画在下段上则空之谚云马半邉夏一角言不缪也识二字夏珪　又秋山草桥图为前图对幅精细无异识二字亦然【同上】
　　夏禹玉洞庭秋月图绢画一幅画法髙简渺然达观上有宋髙宗题咏【同上】
　　夏禹玉竹牕读书图小纸画一幅冩竹数竿于坡上一人读书草屋内画法髙简识二字曰夏珪上有龙石元鼎题咏老友陈君一赠予【同上】
　　夏珪柳隂纳凉图绢画一幅画法清简识二字曰夏珪在金陵李升之家【同上】
　　夏禹玉隔船烟火图画法古雅逼似唐人【同上】
　　夏禹玉雪围图绢画镜面一页得于詹淡如手己卯三月七日【同上】
　　刘泰题夏珪山水图诗　夏珪丹青世无敌逺近浓淡归数笔天机所到入神妙此图尤为人爱惜青山峩峩树重重髙泉一派飞日虹云林烟谷互隐现羊肠细路东西通溪邉丈人清似玉倚牕悠然吟不足我役黄尘奔竞途劳生颇欠防山福春风几度蔷薇开旧时猿鹤相惊猜有田可耕书可读家在山中归去来【菊庄集】张宁题夏珪风雨图诗　长风吹折巓崖树江色愁云雨声暮苍茫野艇晩惊潮交揖横篙无住处何人倚岸泛虚舟风雨不动如安流酒酣袒侧蓬牕底忽忆瞿塘五月秋【方洲集】
　　前人题夏珪松涛怪石图诗二首　巨灵凿山翻地轴老龙槎枒奋空谷茫洋灏气溢不收一道奔腾鬼神哭吕梁洪上孤月明徂徕黛色参天横黄河一防防千里人道天潢东向倾　青阳使者肤如鐡元防老翁头似雪云根丈人势敌虎狭路相逢不相协六和墖下天风来孔明殿前云水开仰天俯地望不极却忆西山灔滪堆【同上】
　　田雯题夏珪画诗　髙下数家村路好落日鸣鸦盘木杪田背雨痕兆圻石床风过松花扫穿崖防屋酒旗斜犇濑曵船渔蓑杳土廧半塌红橘垂牧防横骑黑犊小港口柳隂樵唱来茅亭四面有飞鸟吾家逺在鬲津西纸上丘壑今了了万峯屼峍一水湾愿筑莵裘身将老【古懽堂集】
　　夏珪溪桥茅店图妙品淡色人物楼阁精细【画法年纪】宋夏禹玉山水卷绢本髙七寸七分长一丈六尺三寸末尾着细楷书臣夏珪画共十二景毎景题字皆理宗御笔有双龙小玺内府大玺前后钤缝宋印三方元印五方绢素精坚完好笔墨闲雅位置清旷为所见第一江臯玩逰　汀洲静钓　晴市炊烟　清江冩望茂林佳趣　梯空烟寺　灵岩对奕　竒峯孕秀遥山书雁　烟村归渡　渔笛清幽　烟堤晚泊禹玉居钱唐早岁专工人物次及山水笔意苍古墨气明润防染岚烟恍若欲雨树石浓淡遐迩分明葢画院中之首选也惟雪景更师范寛自李唐之后萟林可当独步矣在当时郑重况今代乎严陵邵亨贞识　【邵氏复儒青溪野史】　二印
　　右南宋夏珪禹玉画一卷禹玉钱唐人宁宗朝为待诏赐金带善画人物山水笔法苍老墨气淋漓髙低醖酿逺近浓淡不繁而意足更有不穷之趣院中画山水者自李唐以来无出其右真竒作也此卷乃经进之画其欵书臣其上各题皆有双龙小印当是理宗之笔可为妙品矣宜宝藏之嘉靖壬戌仲春之望王谷祥
　　夏珪师李唐更加简率如塑工所谓减塑其意欲尽去模拟蹊径而若灭若没寓二米墨于笔端他人破觚为圆此则琢圆为觚耳天啓丁卯六月董其昌题【江村销夏录】
　　倪瓒夏珪千岩竞秀图防　夏珪所作千岩竞秀图岩岫萦回层见叠出林木楼观深邃清逺亦非庸工俗史所能造也葢李唐者其源亦出于范荆之间夏珪马逺軰又法李唐故其形模若此便如马和之人物犬马未尝不知祖呉生而师龙眠耳钱唐詹仲华以端石一华邦宪墨半丸古玉璏一易此卷至正四年十二月二十四日倪瓒记【清閟阁集】
　　宋夏禹玉长江万里图卷绢本髙七寸许长三丈三尺水墨画欵在起首石上臣夏珪三小字前后有天厯玺印至元后六年立冬日柯九思观于复古斋【江村销夏録】宋宁宗朝画院待诏夏珪山水师李唐用墨如傅粉今观长江万里图往往泼墨纵笔浓淡醖酿出于自然真竒笔也夫大江发源于岷山而珪画泉流回互跳珠喷雪可骇可愕至于滥觞之后直下一防舟楫纵横旅店隐见渡口渔船林邉鸦防烟峦云树戍楼城郭无不极其精妙所谓李唐之下无出其右者非耶唐宋以来君臣俱逰心萟文皆具画院以延揽名士良工宋之南渡马夏称首若禹玉者其可多得哉【汪砢玉瑚网此下有云长幅如此卷又可多得哉】览阅旣毕为题其后【珊瑚网此下有云至于弧矢四方曾经风波江涛之险者又余所习见不觉其身之飘然于三峡间尔】成化三年仲春五日【珊瑚网作翰林承防无年月】太原王汝玉敬题【同上】
　　夏珪长江万里横卷乃分宜严相公物后归天府偿武臣俸朱太傅得之宝若琛贝近韩敬塘学士购归其水势欲溅壁石欲出云树欲含雾人物舟楫楼橹室庐种种悉具气韵但用水墨而神采灿烂如五色庄严可与李唐并驾争先马逺诸人皆当北面往时屡阅于朱公绿防亭上今复见之因诵旧时王谢堂前燕飞入防常百姓家唾壶几缺太原王穉登题【同上】
　　夏珪长江万里图长六丈四尺在绢上此卷长江万里图为今大参张夏山先生所藏予尝于京口见米元章澄心堂纸一卷笔势竒怪有意外象家居时呉人持至一卷夏珪墨气古劲可爱此卷则规模郭熙而平逺清润有不尽之趣宋室倚长江为汤池故当时画手多喜为之卒不能守而鐡骑飞渡矣乃相与为之浩叹夏山字用载家金华山下景物絶胜而宦半贮此物将所谓行住坐卧不离这个邪复相与为之大笑是岁嘉靖甲午八月吉观于江西布政使之防薇楼下遂书云间陆深【珊瑚网】
　　夏珪钱唐观潮图董其昌防　此幅画钱唐观潮图乍见之即定为阎次平及谛视始得细欵于柳梢则夏珪也又复展之于石角中亦注夏珪名意禹玉自爱不欲以姓名借客者与然次平之去夏珪乃不盈咫尺矣丁酉秋九月二十一日龙防舟中书元宰【同上】
　　张宁夏珪画卷防　画家长幅难于深逺褊幅难于深髙此卷上下互见前后相照髙低逺近深浅小大隐显纡直夷险静躁各得其宜类不失一而意趣之妙能使观者神逰真所谓竒作予平生近见二卷一近为海盐某家一故在温州致仕都阃陈彦章所意境皆不如此卷而笔墨似尤老烂但少观老忆不复亲切汝辉尚珍藏之【方洲集】
　　徐渭书夏珪山水卷后　观夏珪此画苍洁旷迥令人舍形而悦影但两接处墨与景俱不交似有遗矣惜哉云防蛟龙支股必间断亦在意防而已【徐文长集】
　　陈衎夏珪云泉清话图防　马夏同称然夏珪画视马逺为少见此尤竒絶其法从玉洽淘洗而出云气淋漓树影苍郁使人欲就防焉【大江艸堂集】
　　夏珪逺浦归防刘松年溪隐山田马逺观梅观瀑松下挥扇阎次平小景松溪别业李嵩内苑图采莲图松间醉卧霞岭扁舟风雨泊舟柳隂放棹刘阮天台髙阁燕思皆画册【瑚网】
　　平显次陈东之韵题夏珪溪山清逺卷诗　画家粉墨尤精好赏鉴谁能察豪杪良由天质发自然惨淡经营信挥扫珪森父子鸣赵季邱壑胸襟气深杳墨卷波涛苍海立笔缩烟云天地小防搜逺寄作此图绎思通灵古来少东南四万八千丈玉室璿台势倾倒共归贾客怀故鄕怅望清猿与幽鸟空悲白发岁年徂不得痴儿公事了神逰翠壁揽长萝梦濯灵溪借纎草金庭之防可些招应蹑元踪追二老【沧海遗珠】
　　马逵【画继补遗作逺弟】
　　马逵河中人【世荣之子】逺兄得家学之妙画山水人物花果禽鸟疏渲极工毛羽灿然飞鸣生动之态逼真他皆不逮【图绘寳鉴】
　　马逵松牕读书图小绢画一幅画法无殊于马逺识二字曰马逵在松树上【吴其贞书画记】
　　马逵画之传世者教鹦鹉士女图一祝鸡翁图一驯雉图一菊团图一桃源图二梅岑图一栁村图二【绘事备考】马逵花鸟图毛舜臣书画楼所藏【无声诗】
　　张英题马逵松溪小艇图诗　　【大内观书画六幅之一】幽人寄迹水云间坐卧扁舟防晚山倚櫂不知吟啸乆松风吹过小溪湾【存诚堂集】














　　南宋院画录巻六
<子部,艺术类,书画之属,南宋院画录>
　　钦定四库全书
　　南宋院画録卷七
　　钱唐厉鹗撰
　　马逺
　　马逺号钦山其先河中人世以画名后居钱唐光宁朝待诏画师李唐工山水人物花鸟独步画院【画史防要】马逺师李唐下笔严整用焦墨作树石枝叶夹笔石皆方硬以大劈斧带水墨皴甚古全境不多其小幅或峭峰直上而不见其顶或絶壁直下而不见其脚或近山参天而逺山则低或孤舟泛月而一人独坐此邉角之景也【格古要论】
　　马逺画师李唐笔数整齐布境用焦笔作树干斗柄树叶夹笔石皆方硬以大劈斧带水笔人物衣褶小者鼠尾大者栁梢有轩昻闲雅气象楼阁用尺界画衬分染色极其精明人谓马逺全事邉角乃见未多也江浙间有其峭壁大障则主山屹立浦溆萦回长林瀑布互相掩映且如逺山外低平处略见水口苍茫外微露塔尖此全境也【山水家法】
　　马逺山是大斧劈兼丁头鼠尾松是车轮蝴蝶水是鬦水【七修类槀】
　　马逺树多斜科偃蹇至今园丁结法犹称马逺云【西湖志余】树枝四等丁香范寛雀爪郭熈火焰李遵道拖枝马逺【瑚网】
　　马逺水墨西湖画不满一幅人号马一角姚云东诗宋家内院马一角是也【曝书亭集】
　　马逺松多作瘦硬如屈鐡状间作破笔最有丰致古气蔚然【画传】
　　杨妹子杨后之妹书似宁宗马逺画多其所题语关情思人或讥之【书史防要】
　　理宗朝待诏马逺画三教圗黄面老子则跏趺中坐犹龙翁俨立于傍孔子乃作礼于前葢内珰故令作此以侮圣人也一日传防俾古心江子逺作赞公即赞之云释氏趺坐老聃傍睨惟吾夫子絶倒在地遂大称防【齐东野语】
　　马逺画之传世者石鼎聨句圗一旗亭记曲圗一终南招隐圗一天台就徴圗一沈香醉草圗一莲舟邀月圗一山屏泼翠圗一春波拍岸圗一写生花圗十五折枝花圗四水墨花圗十【绘事备考】
　　马逺松院鸣禽小幅杨妹子题其左方云闲中一弄七琴此曲少知音多因淡然无味不比郑声淫松院静竹楼深夜沉沉清风拂轸明月当轩谁防幽心调寄诉衷情波撇秀颖妍媚之态映带缥缃【姜绍书韵石斋笔谈】
　　好事家藏马逺画宋南薰殿屏障浅色许用国説用国杭人亲见之也【都穆鐡网瑚】
　　马逺秋月书屋圗神品月色人物一团烟气【画法年纪】马逺谢宣城澄江髙望圗【钱江画题】
　　马逺画竹下有冠者道士持酒杯侍以二童一鹤在烟泉之间上有诗云不祷自安缘夀骨人间难得是清名浅斟仙酒红生颊永保长生道自成赐王都提举为夀上有辛巳长印下有御书之寳【妮古録】
　　马逺观海圗老挺踈枝秀出物表对题御书一絶句拖沓不成语休承定以为宋髙宗余谓髙宗必不落夹乃尔当是光宁所题也【弇州山人续稿】
　　马逺松下挥翰圗一老人据案絶似犹龙公但不知定否五千言耳觉天骨与天机并秀逸【同上】
　　马逺观瀑圗不敢当栖贤三峡或于天竺六桥间雨后得此微尚【同上】
　　马逺参禅髙士圗二轴三仙传道夀星图三轴渊明赏菊和靖观梅春溪晓泛等图捕鱼图月明千里故人来句图墨梅并蕃马三轴山水人物共二十八轴【严氏书画记】马逺孝经图一髙宗书四景图一栁塘聚禽图一女孝经图一【同上】
　　马逺善作三友图【吴太素画梅全谱】
　　项元度家马逺探梅图单条一幅又梅花册二十六幅【太平清话】
　　马逺云山采药图【寳绘録】
　　顾先生大有家藏宋马逺钟馗移家图【王穉登雨航记】
　　马逺观泉图团扇绢本淡色科头一老箕踞松下兀对流泉防然观听　士介斧山二印【瑚网】
　　马逺夜山图团扇绢本淡色絶壑奔泉红梅翠竹间一鹤立石窥泉一鹤云中欲下【同上】
　　马逺松涧盘桓图缣素本松身墨痕堆起应用易水轻烟也画法精妙不必言【同上】
　　马逺独酌吟秋图绢本马氏世擅丹青逺在画院中尤称独步观此作墨气淡荡洒然出尘足徴家学之妙【同上】马待诏春郊牧放图绢斗方躞蹀无妨锦障泥栁丝不绾且长嘶落花好倩连前色写出萧萧散牧蹊平阳龙子题【同上】
　　马逺松岸髙逸图【同上】
　　董氏集古画册有马逺列子御风图【同上】
　　马逺观泉图长方绢本淡色竒峯壁立飞泉直防双松下一客仰观童子二抱琴持钓具【同上】
　　马逺山水上一逺山用水墨沈成云影廷韩藏【东图元览】马逺小长条山水有杨妹子题又有逺防扇写桂花皆真又有莲湖放舟图竹鹤图皆灯市见【同上】
　　檇李项元汴一册有马逺二小片濶未四寸一作鸡引羣雏一作二鹅妙絶【同上】
　　朱都督箑庵以径二寸长画卷集为二大册今一在嵇职方一在吾歙殷二公子予并得细阅每部十八册殷册中有马逺数册絶佳嵇册独有夏珪缺马逺【同上】余参将有马逺山水二防楼台二防【同上】
　　文待诏徴仲家藏马逺松泉图卷绢本浅绛色上作五松甚竒古一髙士步行翩然一童子防阮具随后烟云泉石防缀有法卷尾题咏出胜国郑元髙啓王彝诸先辈【清河书画舫】
　　崇祯戊辰暮春之望过项氏观杨妹子题马逺花卉对幅及仇逺等跋【同上】
　　董元宰太史平生不喜马夏画本及观松泉图卷则又赏其清劲为之敛袵赞赏不能已已【同上】
　　马逺临江村社防图待月图前元人跋踏歌图宋髙宗题前后玺【茅维南阳名画表】
　　马逺折枝榴花栀子小帧【都穆铁网瑚】
　　马逺山水图春山夏山秋山冬山四图云山图毛舜臣书画楼藏【无声诗】
　　思陵题画册在绢素上皆马逺着色山水桃李无言春告归落红如海乱莺啼西村渡口斜阳里渺渺烟波緑拍堤上有辛巳长印【郁逢庆续书画题跋记】
　　宋内院题马逺四景图诗　花前小榻闲眠处竹下明窓独坐时着甚语言名定泰林间自有翠禽知　一霎催花细雨囘集芳堂下锦千堆浪红狂紫浑争发不待商量细细开　初晴月向松间出盛暑风从竹里来已比他人多数倍况能时复举尊罍　同云漠漠雪霏霏安乐园中赏玩时酒放半醺帘半卷此情无许外人知【瑚网】
　　吴师道题马逺仙坛秋月图【自注宫扇马逺画宋宁后杨氏题诗自称杨妹子】宫中美人秋思多夜揖明月追仙娥画阑桂树倚楼阙碧落天坛飞【阙】　画师不解西风夣笔端便有华阳洞更将妍画写清词轻扇君王心已动炎精季叶堪叹嗟矧尔妖丽倾其家申生遗祸到济渎府中丞相真奸邪吴宫一扫荒烟冷旧事凄凉谁复省百年永鉴不可忘留与人间看扇影【吴礼部集】
　　吴师道仙坛秋月图诗自注宫扇马逺画宋宁宗后杨氏自称杨妹子诗中感慨济王之事以杨妹子为杨后误【香祖笔记】
　　髙宗【逺非髙宗时人误】题马逺画册　闲来洞口访刘君缓步轻揺玉线帬细白桃花掷流水更无言语倚彤云　髙山流水意无穷三尺云膝上桐防防此时谁防得坐凭江阁看飞鸿　月午山空桂花落华阳道士云衣薄石坛香散步虚声松云清冷滴栖鹤【瑚网】
　　又题马逺画册　已过谷雨十六日犹见牡丹开浅红曾不争先及开早能陪芍药到薫风【同上】
　　陈旅题马逺画诗　屋角东风吹栁丝杏花开到最髙枝春来陌上多尘土此老醉眠浑不知【安雅堂集】
　　纽祐禄纳新题马逺信州图诗　昔解灵溪缆相将下信州人家临水岸鼓角起城头云积峯雨江分蠡泽秋开图见山郭千里思悠悠【金台集】
　　池湾沈贞仲家藏马逺汉宫春晓一幅【太平清话】
　　柯九思题马逺虚亭渔笛图诗　五月江南雨乍晴看山如在画中行隔溪帘幕初飞燕灌木池塘独听莺暑向昨宵风雨尽诗从今日簟纹成昼长睡起无何事蓦送沧浪渔笛声【丹丘生集】
　　马逺放鹤图　右宋马逺所画放鹤图其写夏山楼阁长林丰草景物幽然较之平时应制之作不啻迳庭矣逺为光宁朝待诏士人称南渡画院中之尤者曰刘李马夏则逺居其三葢以其年数之先后非以其画之优劣也今莹之所藏此卷什袭珍重不敢屑越可谓得所矣既识而复题以短句【诗见下】梅花道人吴镇【寳绘集】吴镇题马逺放鹤图诗　载鹤轻舟湖上归重重楼阁锁烟霏仙家正在幽深处竹里鸡声半掩扉【梅花庵集】前人题马逺虚舟渔笛图诗　虚阁延凉飔唯闻芳草气渔艇出沧浪弄笛仍遗世山鸟为飞鸣游鱼顺流去幽人午梦余翛然信髙致何物马生图防得其中趣展阅不能忘赋得工五字【同上】
　　张昱题马逺宫廊雪霁图　画在丹青事已非碧山犹自绕朱旗分明黄屋宸游处千步宫廊雪霁时【张光弼诗集】张雨题马逺小景诗二首　栁未藏鸦雪未消春衫游子马蹄骄去年沽酒楼前路错认桃花第一桥　玉砂卷海白模糊千树梅花扫地无彷佛水仙祠下路金枝翠带不胜扶【句曲外史集】
　　元王逢题马逺小景　半天飞殿压金鼇一岛春风防小桃争捧御香薫御榻君王来听月中涛　班管书残女史箴水精深殿乐登临荷花大得薫风意一夏吹香上玉琴【梧溪集】
　　钱惟善题马逺商山四晧图诗　已剖巴陵橘犹歌商岭芝避秦非避汉一出系安危【江月松风集】
　　陶宗仪题马逺竹溪吟奕图诗　好诗应向过桥成逸兴还从对局生此日山林无一事竹香细细晚风清【南村集】
　　髙启题马逺画荼防黄葵诗二首　春晚独余芳风囘带酒香美人多爱看因似玉衣裳　池冷画防幽芙蓉伴晚愁金盘承露色彷佛汉宫秋【青丘集】
　　马逺雪景图诗　今夕何夕兴无涯来访山中宰相家艇子冲寒撑一个还能链雪为烹茶卢彭祖　万里江天莫氷花散冷风卷帘看不足呼酒坐孤篷沈文矩鸟絶千山暗六花地灵珉布日韬霞溪居有客围炉坐石鼎须烹鳯髓茶徐汝成　地白风寒雪不开枯梢屋外压将摧炉煨榾柮关门卧应没情人乗兴来萧规雪埋门迳失压树白差差知己年来少无人访戴逵武陵顾敬　暮云天一色飞雪满江干野艇归来晚推篷不厌看沈中　大雪天地闭空江行旅稀维舟且未出髙卧掩荆扉立庵　独民印
　　马待诏山居小景图　何处人家水绕门白沙翠竹自成村老翁最得升平乐韦曲看花引子孙钓鼇叟　买断空山隔竹溪此中髙筑钓鱼矶候门稚子轻相笑龌龊惟甘老布衣穮蓘生　百折泉源逺千茎竹树幽飞来何处雁清影落芳洲立庵　独民朱文印　水抱云根静林含雨气凉征鸿飞杳渺秋思满潇湘林钟　湍激石齿齿惊飞双睡鳬平芜秋色里对景独思鲈郑闳秋净水逾碧竹多山更雄潇湘无限景都在一双鸿
　　沈徳全【瑚网】
　　吴寛题马逺古松髙士图诗　寄傲天地间不为俗士知九衢纷车马有足难并驰偶来长松下时复一解颐手持白羽扇万事付一麾吾心在太古身即太古时所以陶渊明羲皇不吾欺须防白云起青山变容姿即此见世故长歌返茅茨【匏翁家藏集】
　　祝允明题家藏马逺春山行乐大幅诗　淑媚川石初景澹林霏扶藤循石坂杨栁共依依朱弦卧行襆随徃抱希微无论遇髙赏器在道无违【京兆集】
　　明苏正马逺清溪道士图　璚岛春风草色青露华凉沁蘂珠经洞门深锁无人到一曲瑶笙有鹤听【懐悦士林诗选】邵亨贞题夏颐贞所藏王眉叟真人马逺溪山堂卷忆过余不玉麈山开元堂下水潺潺只今惟见溪头月白鹤冲天不可攀【蛾术集】
　　沈梦麟题马逺山水诗　千尺云根倚石牀飞泉潄玉洒衣裳两翁自得棋中乐不道人间有许忙【花谿集】唐肃题马逺画宋理宗御题赐甘升　吮笔青蒲染素缯御诗题罢赐甘升莎汀水没湾回处松阁人登最上层雨长迳苔封细石云随谷鸟拂悬藤海桑变后看遗轴蔓草年年满裕陵【息丰集】
　　宋马逺画水十二幅杨妹子题字各幅同
　　云生沧海　层波叠浪　湖光防灔　长江万顷寒塘清浅　晚日烘山　云舒浪卷　波蹙金风洞庭风细　细浪漂漂　黄河逆流　【阙】
　　右马逺画水十二幅状态各不同而江水尤竒絶出笔墨蹊径之外真活水也予不识画法以书法断之长沙李东阳马逺不以画水名观此十二幅曲尽水态可谓多能者矣全卿家在江湖间盖真知水者宜其有取于此戊申十月晦日呉寛在海月庵题
　　山林楼阁人物花鸟虫鱼皆有定形独水之变不一画者颇难之故东坡以为尽水之变惟蜀两孙今观逺所作纡余平逺盘回澄深汹涌激撞输写跳跃风之涟漪月之防灔日之澒洞皆超然有咫尺千里之势所谓尽水之变岂独两孙哉戊申长至后十日王鏊题
　　马画尽水之变俞记穷水之态元美世居海上其于水之变态当自得之予近寓包山风防徃来亦常领略今观此卷颇防于中元美方出为世用既有得于水之变态尤宜观水之变以自致瞽言狂妄不知以为然否隆庆戊辰六月十八日五峯山人文伯仁
　　右马河中逺画水马不以画水名而所画曲尽其情状吾不知于吴道子李思训孙知微若何能自昆仑西来至弱羽之沼中间变态非一无复遗矣画凢十二幅幅各有题字如云生沧海层波叠浪之类虽极柔媚而有韵下书赐两府三字其印章有杨娃语长辈云杨娃者杨后妹也以萟文供奉内庭凡逺画进御及颁赐贵戚皆命娃题署云按逺在光宁朝后先待诏最后宁宗后杨氏承恩执内政所谓杨娃者岂即其妹耶又石谷俱以节钺领宫观位至太师时称大两府二两府则所谓赐大两府者疑即石也此卷初藏陆太宰全卿家李文正吴文定王文恪诸公俱有跋而不能详其事聊记以俟再攷王世贞
　　马公十二水性得其性故瓢分蠡勺一掬而湖海溪沼之天具在不徒如孙知微崩滩碎石鼔怒竒以取势而已李日华【六研斋笔记】
　　王世贞题马逺画水诗　上帝两带垂长江黄河流昆仑触天漏下贮海一杯震泽与洞庭滙作东南沤风云出千变日月浴双辀停泻秋星萧瑟竞素湫木落清浅出石压琤琮抽其细抹贯珠巨者膏九州谁能传此神无乃宋马侯解衣防礴初已动冯夷愁天一臆间吐九笔厎流生绢十二幅幅幅穷雕锼忆昔进御时陡豁神龙眸遂令大同殿涛声撼牀头六宫摄其魄所以不敢留杨妹即大家女史司较雠朱填六玉箸墨宛四银钩锦标赐两府青箱润千秋晴窓下开阅如练沾衣褠恍作银汉翻浸我白玉楼当其郁怒笔楣表腾蛟虬及乎汨舒徐遥颈延鹭鸥动则开智乐渊然与心谋老思鉴湖曲兴尽剡溪舟左壁桑氏经右图供卧游那能学神禹胼胝终荒邱【弇州山人集】
　　朱徳润马逺潇湘八景图跋　潇湘八景图始自宋文臣宋迪南渡后诸名手更相彷佛此卷乃淳熈间院工马逺所作观其笔意清旷烟波浩渺使人有懐楚之思【存复斋集】
　　马逺四晧奕棋图在宋楮上浅色山水横卷后欵云臣马逺　四晧赞云四先生天民也天生先生于秦而不使先生用于秦天老先生于汉而不使先生死于汉焚书坑儒非秦之暴也天所以速先生之去也卑辞厚礼非汉之恭也天所以挽先生之出也右胡牧仲先生之所作先师杨铁崖尝三诵之爱其文字简而意趣髙耳虚白闻而善之俾书诸卷中云陈文东识　白髪商山老清风扇八垠能安汉基业頼此秦遗民好爵非爱慕长松相主賔亦有种桃者武陵溪水滨倪瓒【以上书画题跋记】马远四皓奕棋图诗　落落四皓翁山林养其静羞为汉家臣欲避秦苛政歘起佐储王上前启名姓堪怜羽翼成难将口舌争无语及扶苏空歌紫芝咏庚戌四月既望云间朱芾书　商山巍巍上有紫芝采芝可疗饥何独西山薇西伯养老去古逺而独夫杀士吾将畴依夘金之子海内威罗络齮龁将奚为平生一识下邳儿肯随汉邸同儿戏甪里绮里无人知　抱遗老人防稽杨维桢在云间草元阁书
　　白石苍松嵗月闲红尘飞不到青山误因一着争先手老使虚名满世间于越江渐
　　天下苍生苦秦虐髙人多与许巢期当时不堕留侯计岂负山中咏紫芝敬亭谢儶
　　谿翁袖图舟雨泊过我徴诗咏商防时危毎忆蓝田山白首长吟问寥廓秦中四老是耶非风尘于归如可作史称四皓逸姓名采芝曾歌山漠漠巴园橘叟何诞幻自云不减商山乐象戏宁为黒白棋画手无稽传乃错老夫逢人苦好奕见画应疑身有托商隐巴仙竟两忘姑遂平生一丘壑赋诗独也媿凢近前杨后杨学能博卷图揖君徃放舟九峯无云有鸣鹤　青溪翁载雨相过出此卷邀余同赋余不能诗虽竭驽力岂能追逸足之尘哉愧亦甚矣前杨后杨浦城防稽二先生云陇右邾经识
　　千年怜四皓不悟世如棋既脱秦坑惨那扶汉鼎危鸿心已屈牝雉祸难追何似商顔下长歌茹紫芝河南程煜
　　嬴氏肆其暴黔首无宁居五岭已适戍骊山方送徒如何商巗中遗此四老夫紫芝当糇粮青松为屋庐悠悠木石间其乐自有余姜叟在渭濵伯夷居海隅荷蓧有丈人耦耕见长沮夫子复此举异世自同符我愿从之游道逺不可逾抚卷长太息懐贤正踌蹰海叟袁凯安刘无上策来倩避秦人骇俗衣冠古扶颠羽翼新宠加龙目送怨入翠眉颦莫拟巴园橘飞腾自有神张濬四翁羽翼漫从游不识安刘是灭刘解使初心回乃主宁知善计在留侯紫芝分合商山隐黄鹤犹怜汉室忧载展画图增忼慨西风一曲感庭秋谷阳陈文东【以上书画彚考】
　　吴海马逺商山四皓图跋　尝观李伯时画商山四皓图意趣幽逺笔力精妙宛然千数百载如见其人因念少时读西汉传四君子避秦乱以去采芝赋诗若遗世者至汉髙欲易太子大臣不能止吕后用留侯计延致四君子复出遂从太子见上此卷谓马逺作余虽不能识然韵度髙古亦足为佳观其三人离立矍铄蒿目若深忧攅眉若共语一人仰空曳杖去之岂计欲出山三人已相唯诺其一人尚未定耶将昔人之见与余同固因画以见意邪毋乃画者不省其布置偶若是邪是足以发余衷而已【闻过齐集】
　　唐文鳯跋马逺山水图　自史皇作画创制之法下逮秦汉间混朴未散古质尚存唐以下则人文日滋新巧杂出所谓上古之画迹简而意淡中古之画细宻而精微也至唐王泼墨辈略去笔墨畦疃乃发新意随赋形迹略加防染不待经营而神防天然自成一家矣宋李唐得其不传之妙为马逺父子师及逺又出新意极简淡之趣号马半邉今此幅得李唐法世人以肉眼观之无足取也若以道眼观之则形不足而意有余矣【西湖志余】吴寛跋马逺栁塘聚禽图　栁塘水漫羣鸟翔集咫尺中似来亲人晋简文帝云防心处不在逺其言妙矣【匏翁家藏集】
　　马逺钟馗月下弹琴图　古栢苍郁树身屈曲如几馗老坐其上抚琴一自后听之月影朦陇景界幽怪而衣褶木纹俱作篆法笔笔竒古可异虽相沿为马逺或超出其上亦未可知鸳上玉水汪子题【瑚网】
　　都穆马逺山水跋　马逺山水一幅绢画溪水数折亦有势两岸竹树有烟雨态水禽四上有宣和天水小玺疑后人加之者逺为南宋人故耳【铁网瑚】
　　六月二十四日赴鉴台叔招出马逺单条四幅俱杨妹子题其一白玉蝶梅重重叠叠染湘黄此际春光已半芳开处不禁风日暖乱飘晴雪防衣裳再题晴雪烘香四字　其一着雪红梅铢衣翠葢映朱顔未委何年入帝关黙被画工传写得至今犹似在衡山再题朱顔傅粉四字　其一烟锁红梅夭桃艳杏岂相同红润姿容冷淡中披拂轻烟何所似动人春色碧纱笼再题霞消烟表四字　其一緑萼玉蝶浑如冷蝶宿花房拥抱檀心忆旧香开到寒梢尤可爱此般必是汉宫妆再题层叠氷绡四字后各有杨娃之章一小方印与余家所藏妹子题马逺杨叶竹枝二册字画差大然笔腕瘦嫩略相似二册杨叶题线撚依依緑金垂袅袅黄竹枝题雨洗娟娟浄风吹细细香【项鼎呼桓日记】
　　王世贞马逺山月弹琴图诗　与君试弹三两中有流水仍髙山与君试听山与水恍若泠泠合宫徴试问此声当属谁道人指爪如金锥划然一鸣天地白初月无情为谁色丹青谱出无声琴却借青眼成知音声空色空今已矣彼图我歌皆幻耳【弇州续集】
　　前人马逺山月弹琴图跋　马河中画笔意楚楚秀骨天发不堕蹊径所小恨者若孙防礼之于书耳此图一道人焚香鼓琴于山月清泉间尤自超絶孔炎王孙走使二千里索余题鉴余方清斋谢客拈笔为作数语试于夹池读之此琴或能与众山皆响也【同上】
　　马待诏三教图卷
　　丝不如竹竹不如肉一等是声各分题目黄莺啼不足流水和不足孔释老兮抝直作曲咄西山隐人懐玉尝闻诸怪怪道人云徃年题三圣卷有曰五千言道徳之祖六百函慧命之书而况于二百四十年之春秋如天之至公而无私乎今此卷因书所记如右李皓江文忠公赞马逺三教图有坐地立地笑倒在地之语世传以为噱今观此画瞿昙氏前行曳踵却顾而吾夫子与柱下史比肩趋其后若犹有逺余意惜世无江公为作赞也泰定元年八月二十又六日金华黄潜书近年吴兴赵公子昂尝自称三教弟子惜此公已去世不及题此卷虞集书
　　柱史恶周末之繁文则有剖斗折衡之意梵王子恶夫溺于富贵者则有割爱独清之心要之皆有激而然至司防则不然虑其忘也则曰我爱其礼惧其凟也则曰礼云礼云玉帛云乎哉今观翛翛然遗世独立与夫垂拱者亦异矣夫至正癸夘嵗五月望日三山林世济书【瑚网】
　　丁丑十二月上出画册一函凡二十六幅命讲臣六人分赋行所分者宣庙汀鹭一幅其三则马逺马麟山水及防鹑也【于慎行谷城山房笔麈】
　　于慎行应制题画烟雨　萧萧一幅上秋气满枫林半似随风引全疑夹雾隂逺峯看处暝踈树望来深笔底烟云色争知用作霖
　　前人应制题画雪景　轻绡寒色动不是月华开鸟道千岩逈江光一迳回虚无分玉树彷佛想瑶台未拟歌黄竹阳春遍九垓
　　前人应制题画防鹑　渺彼榆枋翼丹青画作真静眠宫草日闲傍苑花春顾影骄金距逢塲上锦茵非同珠树鸟独用羽毛真【谷城山房集】
　　【按于文定公集中三诗不书画人姓名仅于笔麈中见之又不分属逺麟父子故仍其旧】
　　熊明遇题马逺观梅图诗　画院曾闻马逺名图山画石最幽清华林屋角浮檀晕緑野阑邉防玉英疏影却从寒月度暗香还自暖风生西湖岸上春光半处士堂前照水明【緑雪楼集】
　　马逺鹤荒山水图　评画者谓逺多剰水残山不过南渡偏安风景耳又世称马一角乃此独大幅淋漓满志瀑布从天而下洄旋曲涧波涛汹涌水纹作孙位笔法亭台竹树间幽人掀髯吟眺山半立鹤昻然者所云鹤荒也崇正丁丑为黄越石持来予以仇英南极呈祥图及宋板国策一部易之汪砢玉识【瑚纲】
　　陈衎马河中梨花图跋　光宁朝李唐刘松年马逺夏珪为四大家如宋初之李范董郭逺尤有家学于山水花卉翎毛人物皆变化古迹自成一家至今五百年尚私淑之不替焉右梨花一枝宛然日午令人有丽阳春暮之思【大江草堂集】
　　前人马河中海错题跋　海错微物也而笔墨精润逼真若此古人防蝇画扇皆可掇取亦若是乎观者不待徐陵蛤蜊啓而口馋矣【同上】
　　马逺在画院中最知名余有红梅一枝蒨艳如生杨妹子题一诗于上字亦工按杨妹子者宁宗恭圣皇后之妹书法类宁宗凡御府马逺画多令之题此帧李梅公见而爱之擕去竟燬于火【孙承泽庚子销夏记】
　　张英在内直见马逺画松风水月图只清古数笔而神致完备为赋絶句　隔岸松欹古涧濵挂猿枝偃最风神由来笔墨宜髙简百顷风潭月一轮【存诚堂集】
　　恽格马逺花圃春烟　玉阑花岸泛鸳鸯緑满空亭一迳香栁外风来人不觉落花如雪过廻塘【南田诗存】
　　马逺鸂图小绢画一幅水泉石壁有两鸂游荡其下前有二小鸟飞去画法简健识三字曰臣马逺得之兄元振【吴其贞书画记】
　　马逺雪崖观梅图绢画斗方气色粲然如新一士子坐草屋下望窓外梅花一人踏雪沽酒而来屋后有修竹髙峯笔法工细清俊良可爱也识三字臣马逺【同上】马逺栁溪水阁图绢画斗方笔法髙简得之丛睦坊汪无方【同上】
　　马逺七十二侯图绢画册一本毎册副页上楷书题识笔稍弱是元人临本其蟋蟀居壁绘一婴儿以耳听于壁上雷息声画一雷公作睡状此二图有意外思致余则直写其事耳乃龙湾黄氏收藏【同上】
　　马逺秋江垂钓图绢画斗方虽为水墨实效小李将军超妙入神作也观于夏季逺【同上】
　　马逺危峯阻日图绢画一幅气色尚佳惜其剥落太过耳观于仇斗垣【同上】
　　马逺天香月坂图绢画一幅上有宋髙宗题咏【同上】马逺明月出海图绢画镜面一页一片海水浪中涌出明月意思如真用笔清洁可爱【同上】
　　马逺宫苑乞巧图小绢画一幅髙不及二尺广七八寸画宫中楼台之景台上乞巧女人身长半寸画法工致气韵浑厚效小李将军为逺神品之画识三字曰臣马逺【同上】
　　马逺竹鹊图绢画一幅双鹊栖在枯槎上下有飞白两竹识二字曰马逺【同上】
　　马逺莲塘白鹭图绢画一大幅画法沈着古雅识马逺二字得于绍兴朱子容家【同上】
　　马逺老子图绢画一幅画法髙简意趣有余在杭城觉苑寺观于张黄美吴肯仲二人手癸丑四月二日【同上】马逺布袋和尚图绢画镜面一页气色如新一胖僧将布袋挂在杖上肩之露其腹咲傲观天而行妙品上画马逺潇湘八景图绢画一卷髙约六七寸画法清润境界髙简为逺之妙作识二字曰马逺巻后有郑元等十一人题咏前有董氏图书项氏图书【同上】















　　南宋院画録卷七
　　钦定四库全书
　　南宋院画録卷八
　　钱唐厉鹗撰
　　马麟
　　马麟【一作驎】逺子能世家学然不逮父逺爱其子多于已画上题麟字葢欲其章也【画史荟要】
　　马麟为画院祗候【陈善杭州府志】
　　马麟画欵书臣马麟　南望青山满禁闱晚陪鸳鹭立差池共爱朝来何处雪蓬莱宫里拂松枝【髙宗　瑚御书　网】马麟奕碁图【同上】
　　马麟髙山流水图绢本　人谓马麟之画不逮父犹夏森之于珪也逺爱其子多于已画上题作马麟此幅则为麟自欵作抚琴者于髙上流水间一松横偃如虬龙蟠空笔意髙古奚必借重阿翁延誉耶平阳里不因人热者跋【同上】
　　马麟亭台图卷景分逺近水邉林际山陂多红梅梅中一亭亭后积草如栁台前有池四俱圭方若田应有所本也　后院深沈景物幽竒花名卉弄春柔翠华经嵗无游幸多少亭台废不修【髙宗　同题　　上】
　　【按此诗见杨后宫词麟宁宗时人当是杨后题凡时非建炎绍兴而云髙宗题者皆鉴者之误也】
　　马麟四梅晴雨雪月【丰道生华氏真赏斋赋注】
　　马麟山水图毛舜臣书画楼藏【无声诗】
　　乙巳三月八日至九苞堂主人出马麟梅花四幅华亭朱少司成物【快雪堂集】
　　昔年于京师见马麟画槀如掌片者数十畨皆草草粗笔略具林丘而老韵溢出正唐人防簇法也【六研斋笔记】马麟山水四轴梅花并山茶五轴福禄夀图羊图【严氏书画记】
　　马麟鸡鸣茅屋图清品一团夜色淡月芦花妙极【画法年纪】余有女诫一卷为马麟画相传为宁宗书实杨妹子书用御书之印耳此卷今在畿南士夫家【庚子销夏记】
　　宋马麟西湖十景册绢本元班恕斋书标目四大字骨月停匀有夏承碑遗意明瞿宗吉楷书十景诗亦精谨有法惜内缺两峯揷汉一叶庚午六月江村销夏漫为补书遂成三十册付之装池【江村销夏録】
　　马麟皇都春色图元傅若金诗云客居栖霞山自号栖霞子平生好诗仍好画诗兴苍茫画图里昨日山中开酒壶酒酣听我说皇都坐间皇都好春色引至东家观古图东家古图长一匹数字犹题马麟笔上有宋皇飞帛之草书舞鳯囘鸾弄云日【传与砺诗集】
　　傅若金题宋尚义所藏马麟画皇都春色图后宋髙宗皇帝以飞白书唐吏部侍郎韩愈早春诗一首其臣马麟以其意作皇都春色图一卷进之今流传人间为新喻宋氏所葆藏余惟此图合韩吏部诗宋君臣书画为三絶宋氏葆之宜也独因是有感焉唐之都至汴宋已墟南宋渡汴之都亦墟矣当是时君臣能无黍离之叹耶今距宋南渡又二百余嵗宋故都之墟益可感矣而书画独传其流风犹可想见然国之所恃以见逺者有大于此岂徒书画之传哉【傅与砺文集】
　　王恽跋理宗题马麟画折枝木犀图诗　花中神品赵昌师又向臣麟见折枝不惜一天风露润百杯楼晚要新诗【秋涧集】
　　袁桷题马麟野芳佳木图【上有理皇题丙午嵗三字】重庆城顽翠木围阳罗堡畔野花稀卅年竟换人间世管西湖认落晖【自注丙午至　清容居乙亥恰卅年　士集】
　　萨天终南进士行和李五峯先生题马麟画钟馗图老日无光霹雳死玉殿啾啾叫隂赤脚行天踏龙
　　尾偷得红莲出秋水终南进士髪指冠緑袍束带乌鞾寛赤口淋漓吞肝铜声剥剥秋风酸大跳梁小哭猪龙饥嚼黄金屋至今怒气犹未消髯防参差努双目【雁门集】
　　郑东题马麟梅诗　龙楼鳯阁美人歌赏尽璚花碧玉柯驿使去时浑浪折江南春色已无多【郑氏聨璧集】
　　陈基题马麟梅诗　内家春色少人知玉蕊氷防看转宜说与宫中小儿女画楼琼琯莫轻吹【夷白斋诗】
　　髙啓题马麟夜景美人图诗　燕睡前夜未深罗衣应怯软寒侵风传漏板还堪数月混梨花不易寻翠馆红楼还袅袅华灯绣闼正沈沈画中一片春宵景写出幽人怅望心【青丘集】
　　陆深题马麟画兰诗　秋风九畹正离离画里相看一两枝欲寄所思无奈逺闲拈湘管对题诗【俨山续集】
　　马麟松下课经图　马麟马逺子也绘事甚精巧尝作小幅人物花卉种种妙絶即逺亦当退让此课书图足见其一斑矣紫芝山人俞和【寳绘録】
　　马麟蝶戏长春美人扑蝶图合卷　宸翰分明转化机宫花委露蝶参差江南动植皆春意防染谁言在一枝　澹妆小步出椒房回首薰风戏蜨双香汗未同花蕊露不须罗扇重挥　防稽朱瑾蛱蝶复蛱蝶恋花还恋人恋花顔色似人好恋人那及花长春回头嵗月改漫与蝶相亲新裁防扇尚在手飞裾轻盈不动尘当时写姿妙絶品见花想容尤逼真若凴飞梦绕苍梧可拟湘灵非洛神于戏徃事空叹息粉墨浪传人不识【阙】
　　凌云翰马麟长春蛱蜨并杨太后扑蝶图二小幅成一卷　蝶骇花飞春事无扇罗又见内家姝昆虫草木端平画不是风七月图【柘轩集】
　　明髙得旸题马麟长春蛱蝶图诗　何处香风送蝶来长春小苑报花开太湖石畔防干角欲去先教扫緑苔见花长是为花羞一度花开一度愁好在春风长管领手中团扇不禁秋【节庵集】
　　马麟雪梅图小绢画一幅气色如新梅花一枝清瘦伶仃有不胜雪压之状为妙品也上有杨妹子题五言絶句一首有坤卦印此乃杨后印后即妹子姨也观于方公瓒家【吴其贞书画记】
　　马麟梅溪泛棹图绢画一幅画法清润景趣简略上有杨妹子题咏【同上】
　　马麟画湖图大绢画两幅髙七尺广三尺此图原有四幅向藏丛睦坊分为两处此是寳叔防孤山二景也画法淋漓云烟吞吐为平生第一【同上】
　　马麟秋塞晚晴图绢画一大幅画法清润旷逺上有理宗题秋塞晚晴图五字【同上】
　　马逺雪岩寒禽图绢画一贡有无名氏题曰蹍枝潜缀粉并翅不禁寒【同上】
　　马贲以画为宣和待诏至兴祖亦以画为绍兴待诏其二子公显世荣又皆待诏于画院世荣生逵与逺画山水人物花果禽鸟精妙称为絶品逺待诏光宁两朝院中称为独步麟乃逺之子也马氏之画相传数世其黙契神防而若共成者岂他可及哉然麟不逮父而逺爱之多以己画得意者题作马麟故麟声亦张得为祗候此幅麟自为者也若美人图气韵闲逸则若贾师古之笔师古学伯时绍兴画院祗候宋学士谓二画旧尝在宫掖其信然矣庐山陈继【书画彚考】
　　蝶戏长春图乃院中马逺子名麟者所画美人扑蝶图笔势圆劲意非李伯时不能到皆絶品也旧时曽在宫掖故其间有上兄永阳郡王及杨妹子之字题者专指祐陵以为言恐未然也翰林学士宋濓题【同上】
　　陈衎跋马麐画吸露蟾蜍　麟逺之子四世皆以画知遇右作蟾蜍露坐残蓼中生气若不可触观者始觉东方朔之赋未为工矣【大江草堂集】
　　宋马麟蝶戏长春袖卷纸本髙五寸余连跋长四尺五寸设色月季花一枝彩蝶旋其上右方楷书蝶戏长春四字左方马麟二字细楷书
　　蝶恋花枝乆亲王墨未干春光常在画不似旧时看停扇观飞蝶徐行似惜春芳容虽入画终不犯沙尘河东张愚
　　美质竒葩足并称聨翩蛱蝶不胜情若教飞入湘花里非是娥皇即女英　麟溪八十翁题于武林寓舍【金华】印【云山深处】印
　　春日花开御苑西芳丛曾许蝶双栖画图写出东风意留得君王彩笔题暖步昭阳东殿头翠衣防扇最风流梦中曾识羊车路笑逐飞飞蛱蝶游　防稽杨维贤【思之斋印】熙熙春暖日初长内苑名葩簇艳妆何处飞来双粉蝶翩然花上戏春光　翩翩蛱蝶忽交飞防扇停挥蝶不疑嫌素只缘传吮墨内庭淑徳后人知　北山樵者花开上苑得长春天近能沾雨露新蛱蝶相随双恋恋爱渠顔色往来频　深宫新试薄罗衣独立瑶阶扇不挥细看无知两蛱蝶春来犹自得双飞　古虞俞常【时中之印】
　　蜨戏花开淑景长侍臣染翰岂寻常谁知事去人犹叹不似梧桐集鳯凰　宣和花月乐当年玉貌多于彩笔传何似汉宫辞辇者温温令徳照青编　钱唐皇甫暕【以上江村消夏録】
　　髙士竒题马麟蝶戏长春图调寄华胥词　双双飞蝶灼灼秾花写成矮卷旧纸澄心题名细字传书院别有书格花賸一行柔翰梅雨惺忪踞牀长日堪遣　闻说深闺掩鰕须绮窓闲玩粉痕脂印依稀余香可辨叶子泥金消夜鳯衾慵展留与人闲几囘看罢增叹【竹窓词】厉鹗题马佩兮所藏马麟摹黄荃春波鸂图　江南别岸风兰宻鸳颈文禽水中出眸不异锦城春内家最赏臣麟笔浮沈一对常相见汉宫应有专房燕可怜未得辟寒金夜夜羇此怨秋扇【樊榭山房集】
　　白良玉【无画迹可考】
　　白良玉钱唐人工画道释神宁宗朝画院待诏【图绘寳鉴】
　　孙觉
　　孙觉善水墨白描毛女笔力细巧寳庆年画院待诏【图绘寳鉴】
　　孙觉画之传世者扑蝶侍女图一香纨侍女图一诗女图三【绘事备考】
　　戚仲
　　戚仲画院只画山水平逺颇工于常画常于画上反手题其姓名【画继补遗】
　　鲁宗贵
　　鲁宗贵钱唐人工花竹鸟兽窠石尤长写生鸡雏鸭黄最有生意绍定间待诏出入杨驸马家【画史防要】
　　鲁宗贵妙于用笔意趣有余非特防染之工【顾炳画谱】鲁宗贵画之传世者金葵翠羽图一竹枝山鹧图二梨花白鷰图二酴醿香梦图一玉茗图三海红图三鹭鹚图二鹌鹑图二山鸡图四竹鸡图一鬭鸡图二松鳬图二鬭鸭图二乳鸭图三【绘事备考】
　　鲁宗贵黄莺海棠图绢本　绍定鲁待诏善画花鸟窠石描染极佳是幅正所长【瑚网】
　　陈宗训
　　陈宗训杭人师苏汉臣描染未佳人呼为铁陈绍定画院待诏【画史防要】
　　陈宗训善作三友图【画梅全谱】
　　俞珙
　　俞珙钱唐人师梁楷人物山水布景着色逼真笔法差弱绍定待诏【画史防要】
　　俞珙画之传世者载酒寻山图二【绘事备考】
　　胡彦龙
　　胡彦龙仪真人善画人物天神寒林水石窠木绍定间苖安抚荐入朝为画院待诏【图绘寳鉴】
　　胡彦龙描法用大落墨自成一家【画史会要】
　　胡彦龙画之传世者摩醯首罗天王像一北方毘沙门天王像一摩利攴天菩萨像一诺矩罗尊者像一菩提逹摩像一授防天王像一药义神将像一天龙神像四散花神像二僧伽像二栖禅图一炼丹图一修竹图一竹石图三窠石图二怪石图一【绘事备考】
　　史显祖
　　史显祖杭人工人物仕女青緑山水端平间画院待诏【画史防要】
　　史显祖南屏秋色图绢画斗方一页沈着古雅【吴其贞书画记】史显祖画之传世者踏雪寻梅图一醉仙画一举杯邀月图一山居图二陆羽品泉图一鬬茶图五香山九老图一【绘事备考】
　　吴俊臣
　　吴俊臣江南人淳祐间画院待诏善人物山水多作雪景师朱锐【图绘寳鉴】
　　吴俊臣画之传世者李愬雪夜度吴房图一【绘事备考】
　　李徳茂
　　李徳茂画之传世者灵鹊图二鵹黄图一白鹇图一啄木图二白鹰图二黒鹰图四俊鹘图二佳鹞图一【绘事备攷】李徳茂迪之后善画花禽鹰鹘野景不逮其父淳祐画院待诏【图绘寳鉴】
　　孙必逹【无画迹可考】
　　孙必逹钱唐人善画道释神师苏汉臣淳祐间待诏【画史防要】
　　顾兴裔【无画迹可考】
　　顾兴裔钱唐人专师马和之笔法设色俱不逮淳祐待诏【画史防要】
　　张仲
　　张仲工画花禽笔法可并林椿寳祐年待诏亦善人物山水【图绘寳鉴】
　　张仲画之传世者绀珠莲交颈鸳鸯图一【绘事备考】
　　王阮亭题文姬归汉图诗【自注南渡只侯司张某画】大漠茫茫沙草枯天盖四野如穹庐隂山秋髙雪片麤朔风中人金仆髙飞鴘转追韩卢前行一马建隼后有数马鸣相呼尾鬛猬缩惨不舒马蹄流血冰裂肤蕃儿汉儿手口瘏相顾不能鼓咙胡文姬玉面貂防防耸肩颦黛愁不娱越燕向日思南徂君独何为苦嗟吁兠离窈停非故都魂消影絶悲两雏归来为公写遗书名在列女丹青俱老瞒睨鼎目睢盱破壁牵后如収孥独能千金归蔡姝吁嗟髙义今已无【渔洋续集】
　　【按南宋院人祗无姓张者只张浃张仲张茂三人俱待诏也聊附于此】
　　崔友谅
　　崔友谅金陵人寳祐年马光祖荐补院待诏多作大幅雪景及小簇子【图绘寳鉴】
　　崔友谅画之传世者春山图四雪景图十【绘事备考】
　　马永忠【无画迹可考】
　　马永忠钱唐人寳祐待诏师李嵩嵩多令代作【画史防要】
　　陈清波
　　陈清波钱唐人多作西湖全景兼工钟馗三教寳祐待诏【画史防要】
　　陈清波多作西湖全景为大幅叙致典雅笔墨嫣润有求其方册者则以七图畀之画之传世者断桥残雪图三三潭映月图一雷峯夕照图一曲院荷风图一蘓堤春晓图二南屏晚钟图二石屋烟霞图二勾漏丹砂图一函闗遇真图二钟馗图四桃源问渡图一诗僧图二拈花微笑图一醉僧图二贝叶注经图一杯渡图一南涧授衣图一禅定图五岩谷栖真图一【绘事备考】
　　范安仁
　　范安仁钱唐人寳祐待诏善画鱼俗呼范獭子【一作癞子画史防要】
　　宋人范安仁鱼一片形肖生动水藻亦佳予见范鱼前后凡五片佳并【东图元览】
　　陈可乆
　　陈可乆寳祐待诏工画鱼四时花木师徐熈上花下鱼笔力尚浅用色鲜明【画史防要】
　　陈可乆画之传世者晴原花栁图一槐防清池图一秋山桂树图二松栢嵗寒图二嵗寒三友图二桃花戏鱼图三芙蓉游鱼图二栁丝鱼影图一游鱼图十二【绘事备攷】
　　陈珏【子琳附见】
　　陈珏钱唐人字桂岩工人物着色山水寳祐待诏【画史备攷】陈琳字仲美珏次子善山水人物花鸟无不臻妙见画临摹咄咄逼真葢得赵魏公相与讲明多所资益故画不俗论者谓南渡以来无此手也【图绘寳鉴】
　　陈珏观瀑图钱唐陈桂岩寳祐年待诏善着色山水人物如此图【瑚网】
　　陈琳画之传世者髙士图三防仙图一画眉图一鹡鸰图一松鳬图二红树图一丽春图一【绘事备考】
　　陈仲美仿夏圭竹岸渔翁图【瑚网】
　　陈赵合作水鳬小景跋　大徳五年辛丑秋仲仲美仿子昻学士于余英松雪斋霜晴碧溪作此如活使崔艾复生当让出一头地修饰润色子昻有焉昔人有以千金换能言鸭者此虽不能言亦非千金不轻与是夕除夕题于躬行斋南阳仇逺【同上】
　　又仇逺题陈赵合作水鳬小景诗　良工苦思可心降底事文禽不解双欲采芳华波浪濶芙蓉朶朶隔秋江【同上】
　　杨载题应中父所藏陈仲美山水小景诗　层峦叠嶂倚晴空松桂相连秀色同下有幽人茒屋在浩歌宜属紫芝翁【杨仲集】
　　明释守仁题陈仲美画诗　仙山髙五台缥缈出蓬莱梵苑金沙布春湖玉镜开乗舟无李郭入社有宗雷拟借松风屋焚香扫緑苔【梦观集】
　　张雨题陈琳摹董源渔乐图诗　小笔谁临北苑图兰
　　亭玉枕最难摹连峯秀树【阙】　　　　荒云逺欲无泊向小孤缘爱石望从春草别名湖【阙】　　　如相借暂卸南风十幅蒲【句曲外史集】
　　倪瓒题陈仲美画次张贞居韵　杜老茅堂倚石根徃来西瀼与东屯一庭秋雨青苔色自起钩帘尽緑尊斜日西风吹鬓丝披图弄翰学儿嬉钓竿拂着瑚树张祐题诗我所师【清閟阁集】
　　李宗表陈仲美山水诗　山中古树色冥冥茒屋斜连薜荔青昨日云深贪采药野猿偷诵太元经【草阁集】张羽题陈仲美夏木图诗　董元夏木不复见俗本纷纷何足观陈郎笔力能扛鼎写此千章生昼寒隂森似有神灵防偃蹇直作蛟螭盘天鸡晓鸣清籁发木客夜渡云旗翻林下文人行杖藜石根叶落失旧蹊孤童襆被向谁宿山风萧萧日薄西商岩紫芝自可食武陵桃花原易迷人间澒洞不可处莫畏虎啸并猿啼【静居集】蒋廷题陈仲美笋竹乳雀图诗　古人写意不写形后人见画如见真花竹翎毛小技耳此中妙理难遄臻鸣鸠乳燕寒不起玉堂素壁挂好春两枝緑竹抱粉节两枝髙笋干青云霜箨斑斓半落地仰昻一雀闲且驯雏儿引领顾其母舒张双足行逡循老雀授意耸而立雀雏接食翅转伸谁其画者陈仲美传是至正能诗人以画作诗诗细腻以诗作画画入神至今三百有余载粉光墨气常如新嗟余亦好弄顔色无奈见与儿童亲安知此种本天趣发英妙含精匀愿借壁根卧三日芒角洗我胸中尘【江左十五子诗选】
　　朱玉
　　朱玉杭人号栁林朱善画天神雷部兵将寳祐待诏【画史防要】
　　朱玉画之传世者霄四帅图四翊圣真君像一北帝从官图【绘事备考】
　　白用和【无画迹可考】
　　白用和良玉子寳祐年画院待诏【图绘寳鉴】
　　宋汝志【无画迹可考】
　　宋汝志钱唐人景定间画院待诏归附后为开元宫道士号碧云善人物山水花鸟师观【图绘寳鉴】
　　毛允升
　　毛允升益之子能世家学景定年画院待诏【图绘寳鉴】元人唐肃题毛允升画蔷薇诗　色是昭阳第一人镂金衣薄不胜春毛生能画非延夀不得黄金也逼真【丹岩集】
　　侯守中
　　侯守中画花竹翎毛韵致嫣润景定画院待诏【绘事备考】画之传世者白鸠图一翠雀图一文禽图一【同上】
　　曹正国【无画迹可考】
　　曹正国字良有善画佛像天神描法入格景定年待诏【图绘寳鉴】
　　王华【无画迹可考】
　　王华景定间画院待诏工花鸟【图绘寳鉴】
　　方椿年【无画迹可考】
　　方椿年钱唐人工人物释道山水神仙故实绍定待诏景定陞只【画史防要】
　　丰兴祖
　　丰【一作曽】兴祖钱唐人工画人物山水界画花鸟师李嵩景定待诏【画史防要】
　　丰兴祖画之传世者照殿红山茶图二防防图一正宫粉山茶图二防禽图二镇淮南芍药图一【绘事备考】
　　钱光甫
　　钱光甫【一作普】杭人专科画鱼带景精妙如活景定间待诏【陈善杭州府志】
　　钱光甫字隐之仁和人善画小景精妙流动令人眈玩景定间待诏【沈朝宣仁和县志】
　　钱光甫画之传世者桃花流水鳜鱼图二唼藻鱼图四【绘事备考】
　　徐道广
　　徐道广号古岩杭人花鸟师楼观景定待诏【画史防要】徐道广画之传世者华清宫图一【绘事备考】
　　谢升【无画迹可考】
　　谢升杭人工花竹仕女景定年待诏【画史防要】
　　谢升字东辉仁和人景定待诏【仁和县志】
　　顾师顔
　　顾师顔杭人师李嵩画道释人物景定待诏【画史防要】顾师顔画之传世者龙步鸾音佛像一佛铺图一日月珠幢佛像一绣佛图二如意轮菩萨像一维摩像一不空罥索菩萨像一【绘事备考】
　　俞行之题顾师顔画西湖二首　西湖湖上可怜春烟栁风花最恼人罗袖泪干无好思画船歌舞为谁新秋来碧草湛平湖荷叶菱花取次枯惟有断堤残栁树淡烟犹锁乱啼乌【列朝诗集】
　　朱懐瑾
　　朱懐瑾钱唐人寳祐待诏景定时为福王府使臣咸淳赐金带工人物山水树木窠石多画雪景笔法用墨师夏珪谨守规矩不敢肆笔【陈善杭州府志】
　　朱懐瑾画之传世者林树初霜图一寒花待雪图一响泉图一窠石图二【绘事备考】
　　王辉【子用之附】
　　王辉钱唐人理宗朝画院只工人物山水释道与李嵩同家间用左手人目为左手王【西湖志余】
　　王用之辉子画道释人物【图绘寳鉴】
　　王用之画之传者者佛防图二列真图一【绘事备考】
　　楼观
　　楼观钱唐人工花鸟人物山水学马逺咸淳只【画史防要】楼观霁雪行旅图能品用小斧劈树枝草上俱用粉作雪【画法年纪】
　　楼观映月梅花图方绢本着色梅花如雪明月悬枝清光一轮恍如特照欵书臣楼观细字书梅枝隙处右角上黔宁王子子孙孙永保之白文印　芳意饶呈瑞寒光助照人理宗对题方绢本御书之寳【瑚网】
　　李永年【无画迹可考】
　　李永年嵩之侄世其家学咸淳画院只【图绘寳鉴】
　　李权【无画迹可考】
　　李权【一作瓘】钱唐人工山水人物师梁楷咸淳年画院只【图绘寳鉴】
　　梁松【以下三人无时代可考】
　　梁松隶画院师贾师古描写飘逸青过于蓝【图绘寳鉴】
　　朱绍宗
　　朱绍宗工人物猫犬花禽描染精防逺过流辈隶籍画院【图绘寳鉴】
　　朱绍宗籍院中当补只而恬退不仕日作墨戏数幅以为酒资同列有供御笔辄携酒就商焉【绘事备考】画之传世者梁武帝寳志公论法图一摹萧翼赚兰亭图一薄荷醉猫图二莲沼文禽图一乳猫图二栀子禽雀图一猎犬图一【同上】
　　李永
　　画家有两李营丘北宋李成人皆知之南宋李永亦称营丘知之者殊少王穉登云李营丘以山水擅名为宋画院第一谓永也【居易録】
　　李永桃花三兔图绢本设色髙八寸余濶二尺五寸前有天厯之寳下有陇西郡记清白传家等印欵书营丘李永蝇头小楷书图左角下
　　营丘深得忘归趣直向崔徐妙处参三窟为谋太狂狡思量夷甫漫清谈明昌乙夘正月二十六日盘溪隐士题
　　宫花防防宫庭暮东风蝴蝶飞无数褐衣老頴眼迷离独卧花隂戏双兔　八月燕山沙草枯栁林鹰犬醉相呼明昌天厯须臾事空对桃花看画图海雪居士题【杨基】印
　　春入轻风緑尚班班雏相倚思安闲画师想亦便丘壑写出长林丰草间抑庵　【王直】印
　　絶怜雌兔眼迷离芳草春眠对两儿谁道姮娥曾作伴广寒孤宿已多时槎轩　【髙季迪印】
　　玉杵无声桂宫冷老蟾夜泣余孤影元霜不自蜕尘胎一堕白云双目烱　龙沙废苑草如烟故物金元二百年令人追忆当时事双兔花隂傍母眠东山樵者不从东郭困韩卢亦任田中笑守株千载独传毛頴传常留姓字与人呼　李营丘笔力絶髙而写生更少观尺素间具见动植之态宜前贤之乐为题咏也展玩乆之率尔续貂庶得附云长洲张凤翼
　　玉兔将雏下广寒画师名手借豪端姮娥杵就长生药乞与人间一两丸　李营丘以画山水擅名为宋画院第一出其余技时写生便觉风神髙逸非李迪诸人所得齐驱也前代名流篇咏奕奕故知真赏之士不妄许可太原王穉登【书画彚考】













　　南宋院画録卷八
