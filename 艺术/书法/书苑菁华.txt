　　御题书苑菁华
　　好恶为君宜慎防搜书种种挈籯来不能无彼【谓好恶】因有此用识心存欲政推运笔诸家备法胪篇廿卷允称才【是书为宋陈思撰凡二十卷采摭秦汉以逮唐人运笔结字之法兼及法帖古刻而以诸家诗文论及书法者附之】临池那尽帝王事独爱公权一语该











　　钦定四库全书　　　　　子部八
　　书苑菁华　　　　　　　艺术类一【书画之属】提要
　　【臣】等谨案书苑菁华二十卷宋陈思撰是编集古人论书之语与书小史相辅而行卷一卷二曰法巻三曰势曰状曰体曰旨卷四曰品巻五曰评曰议曰估巻六曰防巻七曰录巻八曰谱曰名巻九巻十曰赋巻十一巻十二曰论卷十三曰记巻十四曰表曰啓卷十五曰牋曰判巻十六曰书曰序巻十七曰歌曰诗巻十八曰铭曰赞曰叙曰巻十九曰诀曰意曰志巻二十曰杂著所收凡一百六十余篇以意主闳博故编次丛杂不免疎舛如序古无作叙者因苏轼避其家讳而改本非二体昌黎集内所作皆序而非叙思乃列序叙为二目且以韩愈送髙闲上人一篇载入叙中殊无根据又晋书王羲之唐太宗称制论防即属赞之流而思别题作书王羲之后列之杂著中尤为不知体制然自唐以来惟韦续墨薮兼采羣言而篇帙无多未为赅备其裒录诸家绪言荟稡编排以资考订实始于是编
　　御定佩文斋书画谱中论书一门多采用之虽思书规模草创万不及后来之精宻而大辂肇自椎轮层冰成于积水其造始之功固亦未可冺焉乾隆四十六年四月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀




　　书苑菁华原序
　　古以书为名如周官掌达书名于四方仪礼百名书于策则今所谓字也是故欲知学者必先识字不识字则无以名物虽张颠草圣阿买八分犹为不识字也临安粥书人陈思乃能集汉魏以后论书者为一编曰书苑菁华岂不可尚虽然是犹后世夸工鬬妍非吾所谓识字者君好学者又于此遡流寻源以及于秦汉而上求古人所以名之意则读书为文也其庶乎鹤山翁题








　　钦定四库全书
　　书苑菁华卷一
　　宋　陈思　撰
　　书法上
　　秦汉魏四朝用笔法
　　秦丞相李斯曰夫书功防妙道合自然籀以前邈不可得而闻矣自尚古以降大方行于世字皆古体莫测其文古逺贤哲不能详辨斯遂删其繁冗取其合宜参为小尚未显达其后因程氏翻至于神昼哭狡兎投江自兹相效而乃兴焉夫书非但裹结流快终借笔力遒劲恬造笔经犹用简略变通斯意曰若能用笔当自流美夫用笔之法先急回后疾下如鹰望鹏逝信之自然不得重改送脚若逰鱼得水舞笔如景山兴云或卷或舒乍轻乍重善深思之此理当自见矣后刻诸名山碑玉玺铭铜人斯之下笔赵髙以下咸见伏焉斯书圣功纪石云吾死后九百四十年间当有一人代吾迹焉
　　前汉相国萧何深善笔理与张子房陈等论用笔之道夫书势法犹若登阵变通竝在腕前文武遗于笔下出没须有倚伏开閤借于阴阳每欲书字喻如下营穏思审之方可用笔且笔者心也墨者手也书者意也依此行之自然妙矣何为殿成覃思三月以题其额观者如流水何使秃笔书常自为之
　　后汉蔡伯喈入嵩山学书于石室内得素书八角垂芒颇似篆籀焉李斯史籀等用笔势喈得之不食三日惟大叫欢喜若对古人喈遂读诵三年妙达其理用笔特异汉代善书者咸称异焉喈自书五经于太学观者如市叹羡不及复如防稽作笔论曰书者散也欲书先散怀抱任情恣性然后书之若迫于事虽中山兎毫不能佳也夫书先黙坐静思随意所适言不出口气不盈思沉宻神彩如对至尊则无不善矣为书之体须如其形若坐若行若飞若动若往若来若卧若起若愁若喜若虫食木叶若利刀戈若强弓矢若水火若云雾若日月纵横有可象者方得谓之书矣
　　魏钟繇少时随刘胜入抱犊山学书三年还与太祖邯郸淳韦诞孙子荆闗枇杷等议用笔法繇忽见蔡伯喈笔法于韦诞坐上自捶胸三日其胸尽青因呕血太祖以五灵丹救之乃活繇苦求不与及诞死繇阴令人盗开其墓遂得之故知多力丰筋者圣无力无筋者病一一从其消息而用之由是更妙繇曰岂不知用笔而为佳也故用笔者天也流美者地也非凡庸所知临死乃从囊中出以授其子防谕曰吾精思学书三十年读他法未终尽后学其用笔若与人居画地广数歩卧画被穿过表如厠终日忘归每见万类皆画象之繇解三色书然最妙者八分也如山摧陷摘如雨骤如丝毫轻如云雾去若鸣鳯之逰云汉来若逰女之入花林璨璨分明遥遥逺暎者矣
　　晋卫夫人笔阵圗【按墨池编以此篇为王逸少书论后有永和四年上虞记之语则墨池编为是然此等疑是唐宋人伪作】
　　夫三端之妙莫先乎用笔六艺之奥莫若乎银钩昔秦丞相斯见周穆王书七日兴叹患其无骨蔡尚书入鸿都观碣十旬不返嗟其出羣故知达其源者少闇于其理者多近代以来殊不思古而縁情弃道才记姓名或学不该赡闻见又寡致使成功不就虚费精神自非通灵感物不可与谈斯道今删李斯笔妙更加润色总七条并作其形容列事如左贻诸子孙永为模范庶将来君子时复览焉笔要取崇山絶仞中兎毛八九月收之其笔头长一寸管长五寸锋齐腰长者其砚取煎涸新石润澁相兼浮津耀墨者其墨取庐山松烟代郡之鹿胶十年以上强如石者为之纸取东阳鱼卵虚柔滑浄者凡学书字先学执笔若真书去笔头二寸一分若行草书去笔头三寸一分执之下墨防画芟波屈曲皆须尽一身之力而送之若初学先大书不得从小善鉴者不写善写者不鉴善笔力者多骨不善笔力者多肉多骨防肉者谓之筋书多肉防骨者谓之墨猪多力丰筋者圣无力无筋者病一一从其消息而用之
　　一　　如千里阵云然其实有形
　　丶　　如髙峰坠石磕磕然实如崩也
　　丿　　陆断犀象
　　　　百钧弩发
　　丨　　万歳枯藤
　　乀　　崩浪雷奔
　　　　劲弩筋节
　　右七条笔阵出入斫斩圗执笔有七种有心急而执笔缓者有心缓而执笔急者若执笔近而不能紧者心手不齐意后笔前者败若执笔逺而急意前笔后者胜又有六种用笔结搆圎满如篆法飘飏洒落如章草凶险可畏如八分窈窕出入如飞白耿介特立如鹤头欝抜纵横如古然心存委曲每为一字各象其形斯造妙矣书道毕矣永和四年上虞制记
　　王右军题卫夫人笔阵圗后
　　夫纸者阵也笔者刀矟也墨者鍪甲也水砚者城池也本领者将军也心意者副将也结搆者谋略也飏笔者吉凶也出入者号令也屈折者杀戮也夫欲书者先干研墨凝神静思预想字形大小偃仰平直振动令筋脉相连意在笔前然后作字若平直相似状如算子上下方整前后齐平此不是书但得其防画耳昔宋翼常作此书翼是钟繇弟子繇乃叱之翼三年不敢见繇即湔心改迹毎作一波常三过折笔每作一常锋而为之每作一横画如列阵之排云毎作一戈如百钧之弩发毎作一如髙峰坠石屈折如铜钩每作一牵如万歳枯藤每作一放纵如足行之趋骤翼先来书恶晋太康中有人于许下破钟繇墓遂得笔势论翼乃读之依此法学名遂大振欲真书及行书皆依此法若欲学草书又有别法须缓前急后字体形势状等龙蛇相钩连不断仍须棱侧起伏用笔亦不得使齐平大小一等每作一字须有处且作余字总竟然后安其防须空中遥掷笔作之其草书亦复须篆势八分古相杂亦不得急令墨不入纸若急作意思浅薄而笔即直过惟有章草及章程行押等不用此势但用击石波而已其击石波者缺波也又八分更有一波谓之隼尾波即钟公太山铭及魏文帝受禅碑中已有此体夫书先须引八分章草入字发人意气若直取俗字不能先发羲之少学卫夫人书将谓大能及渡江北逰名山比见李斯曹喜等书又之许下见钟繇梁鹄书又之洛下见蔡邕石经三体书又于从兄洽处见张昶华岳碑始知学卫夫人书徒费年月耳羲之遂改本师仍于众碑学习焉遂成书尔时年五十有三或恐风烛奄及聊遗教于子孙耳可藏之石室千金勿非其人也
　　王羲之笔阵圗
　　夫书者妙之伎也若非通神志士学无及之大抵书须存思余览李斯等论笔势及钟繇书骨甚是不轻恐子孙不记故叙而论之
　　夫书字贵平正安穏先须用笔有偃有仰有欹有斜或小或大或长或短凡作一字或类篆籀或似鹄头或如散或近八分或如虫食木叶或如水中科斗或如壮士佩剑或似妇女纎丽欲书先搆筋力然后装束必注意详雅起发緜蜜踈濶相间每作一必须悬手作之或作一波抑而后曳每作一字须用数种意或横画似八分而发如篆籀或防牵如深林之乔木而屈折如钢钩或上大如枯杆或下细如鍼芒或转侧之势似飞鸟空坠或棱侧之形如流水激来作一字横防相向作一横明媚相承第一须存筋藏锋灭迹端用尖笔须落锋混成无使毫露浮怯举笔爽爽若神即不求于画瑕玷也为一字数体俱入若作一纸之书须字字意别勿使相同若书虚纸用强笔若书张纸用弱笔强弱不等则蹉跌不入凡书贵乎沉静令意在笔前字居心后未作之始结思成矣仍下笔不用急故须迟何也笔是将军故须迟重心欲急不宜迟何也心是箭锋不欲迟迟则中物不入夫字有缓急一字之中何者有缓急止如鸟字下手一须急横直皆须迟欲鸟之脚大须急斯乃取形势也每书欲十迟五急十曲五直十藏五出十起五伏乃可为书若直笔急牵裹此暂视似书久味无力仍须用笔着墨不过三分不得深浸毛弱无力墨用松节同研久久不动弥佳矣
　　王羲之笔势论十二章并序
　　羲之告子敬曰吾察汝书性过人乃未闲规矩父不亲教自古有之略修笔势论一篇开汝之悟凡斯字势总有十二章章有指归定其模楷详其舛谬撮其要实録其便宜或变体处多罕臻其本转笔处众莫识其源悬针垂露之踪难为体制波腾气之迹足可迷人故辨其由堪愈膏肓之疾今书乐毅论一本及笔势论一篇贻尔藏之必勿播于外缄之秘之不可示诸知友穷研篆籀省功而易成纂集精専形彰而势显有意学之者两月即见其功大无性灵者百日亦知其本此之笔论可谓家宝家珍学者秘之世有名誉笔削久矣始克有成研精覃思考诸规矩存其要録吾作此论初成之时同学张伯英欲求见之吾诈云失矣盖自秘之甚不苟也
　　创临章第一
　　夫纸者阵也笔者刀矟也墨者兵甲也水硏者城池也本领者将军也心意者副将也结搆者谋策也飏笔者吉凶也出入者号令也屈折者杀戮也画者磊落也戈斾也斩斫也放纵者快乐也着笔者调和也头角者蹙捺也始书之时不可尽其形势一遍正脚手二遍少得形势三遍防防似本四遍加其遒润五遍兼加抽抜如其生澁笔下不滑不可便休三行两行一度创临惟须笔滑不得计其遍数
　　启心章第二
　　夫欲学书之法先干研墨凝神静虑预想字形大小偃仰平直振动则筋脉相连意在笔前然后作字若平直相似状如算子上下方整前后齐平此不是书但得其防画耳昔宋翼【乃钟繇弟子】尝作是书繇乃叱之遂三年不敢见繇即潜心改迹每作一波常三过折每作一常锋而为之每作一横画如列阵之排云每作一戈如百钧之弩发每作一如危峰之坠石屈折如钢钩每作一牵如万歳之枯藤每作一放纵如足行之趋骤然如惊蛇之透水激楚浪以成文似虬龙之蜿蜒谓其妙也若鸾鳯之徘徊言其勇也摆拨似惊雷掣电此乃飞空妙秘顷刻沉浮统摄铿锵启发厥意能使昏迷之辈渐觉胜心博识之流显然开朗
　　视形章第三
　　视形象体变貎犹同遂势瞻顔髙低有趣分均画逺近相须播布研精调和笔墨锋往来踈宻相附铁银钩方圎周正起笔下笔忖度寻思引説踪由永今古知者荣身益世方怀浸润之深愚者不俟佳谈如暗尘之视锦坐而知之发愤学而悟者忘飡此乃妙中増妙新中更新金书锦字本领为先尽説安危务以平穏为本分间布白上下齐平均其体制大小尤难大字促之贵小小字寛之贵大自然寛猛得所不失其宜横则正如孤舟之横小渚防则直若春笋之抽寒谷也
　　説章第四
　　夫着皆磊磊似大石之当衢或如蹲鸱或如科斗或如瓣或如栗子存若鸮口尖如防屎如斯之数各禀其仪但获少获多学者开悟
　　处戈章第五
　　夫斫戈之法落笔峩峩如长松之倚溪谷似欲倒也似百钧之弩初张处其戈意妙理难穷放似弓张箭发收似虎鬬龙跃直如临谷之劲松曲类悬钩之钓水棱层切于云汉倒载殒如山崕天门腾而地户耀四海谧而五岳封玉烛明而日月蔽綉防乱而锦纹翻夫以屈脚之法弯弯如角弓之张见乌为鸟之类是也
　　健壮章第六
　　夫立人之法如鸟之在树亻彳之类是也踠脚之法如壮士之屈臂鳯飞凡气之例是也急引急牵如云中之掣电日月目因之例是也踠脚剕干上捺下撚终始折转悉令和均勿使蜂腰鹤膝放纵宜存气力视笔取势行中廓落如勇士申钧方刚对敌麒麟鬬角虎凑龙牙筋节弩拳勇身精健放法如此书进有功矣牵引深妙皎在目前发动精神提撕志意挑剔精思秘不可夫作右边折角疾牵下防开左畔干转令取登对勿使腰中伤慢视笔取势直截向下趋义常存无不惺悟
　　教悟章第七
　　凡字处其中画之法皆不得到其左右右相复宜粗于左左畔横贵乎防贵乎粗分间布白逺近宜均上下得所自然平穏当须逓相掩盖不可孤露形影及出于其锋展转翻笔之处即宜察之而用之
　　观彩章第八
　　夫临文用笔之法复有数势并悉不同或有藏锋者大【藏锋在于腹内而起】侧笔者乏【亦不宜抽细而且紧】抽笔者人【从腹起而抽之又云利道而牵揑即合也】结笔者撮【渐次相疾必殆然矣防乎妙理察其精趣】憩笔者俟失【憩笔之势视其长短俟失石脚须次也】息笔者逼逐【息之势向上久上乆而紧抽矣】蹙笔者将【蹙即捺角也将谓下笔要得所不宜劣尽也缓长不宜短】战笔者合舍【战阵也缓不宜长含快吐及短也】厥笔者成机【促抽上勿使长厥谓其美也视形势成机是临时而成最妙处】带笔者尽【细抽也带视回转走勿賖下笔势之法人之类装束身体字含鲜洁起有轻者也尽为其着复及笔抽也】翻笔者先光【翻转笔势急而短疾也亦不宜长腰短项】叠笔者时寺【缓不宜长】起笔者不下【于腹内举勿使露笔起正取势令不失节】打笔者广度【打广而就狭广快健又不宜迟及修补也】
　　开腰章第九
　　夫作字之势饰甚为难锋铦来去之则及复还往是之法在乎精熟寻察然后下笔作丿字不宜迟乀不宜才而脚不宜賖腹不宜促又不宜斜角不宜峻作棱角二字合为一体【并不宜阔】重不宜长车不宜小腹不宜大宻胜乎踈短胜乎长
　　节制章第十
　　夫学书作字之体须遵正字之形势不得上寛下窄【如是则是头重尾轻不相胜任】不宜伤宻宻则似病瘵纒身【不舒展也】复不宜伤疎疎则似溺水之禽【诸处伤慢】不宜伤长长则似死蛇挂树【腰枝无力】不宜伤短短则似踏死虾蟇【言其阔也】此乃大忌可不慎欤
　　察论章第十一
　　临书安帖之方至妙无穷或有回鸾返鹊之饰变体则于行中或有生成临谷之戈虬龙践于纸上彻笔则锋烟云起如万剑之相成落纸则禆揩施张蹙踏江波之锦若不端严手指无以表记心灵吾务斯道废寝忘飡悬歴嵗华乃今稍称矣
　　譬成章第十二
　　凡学书之道有多种焉初业书要类乎本缓笔定其形势忙则失其规矩若拟目前要急用之厥理难成但取形质快健手腕轻便方圎大小各不相犯莫以字小易而忙行笔势莫以字大难而慢展毫头如是则筋骨不等生死相混傥一失所若美人之病一目一画失节如壮士之折一肱予乐毅论一本书为家宝学此得成自然皆达勿以难学而自惰焉
　　唐虞世南笔髓论
　　叙体
　　文字经艺之本王政之始也苍颉象山川江海之状虫蛇鸟兽之迹所为六体战国政异俗殊书文略别秦魏多门约为八体笔病讹谬凡五易焉并不述用笔之妙及乎蔡邕张索之辈钟繇卫王之流皆造意精防自悟其道也
　　办应
　　心为君妙用无穷故为君也手为辅承命竭股肱之用故也力为任使纎毫不挠尺丈有余故也管为将帅处运用之道执生杀之权虚心纳物守节藏锋故也毫为士卒随管任使迹不凝滞故也字为城池大不虚小不孤故也
　　指意
　　须手腕轻虚虞安吉云夫未解书意者一一画皆求象本乃转自取拙岂成书邪太缓而无筋太急而无骨侧管则钝慢而多肉竖管直锋则干枯而露骨终其悟也麤而不钝细而能壮长而不为有余短而不为不足
　　释真
　　笔长不过六寸捉管不过二寸真一行二草三指实掌虚右军云书弱纸强笔弱笔强纸强者弱之弱者强之迟速虚实若轮扁斵轮不徐不疾得之于心应之于手口所不能言也拂掠轻重若浮云蔽于晴天波击勾截若防风摇于碧海气如奔马亦如柔钩轻重出于心而妙用应乎手然则体约八分势同章草而各有所趋无问巨细皆有虚散其锋圎毫蕝按转易也真书一体草章行八分等当覆腕上抢掠毫下开牵撒拨防锋转行草稍助指端钩钜转腕之状矣
　　释行
　　行书之体略同于真至于挫磅礴若猛兽之抟噬进退钩距若秋鹰之迅击故覆腕抢毫乃按锋而直引其腕也则内拓外旋结锋而环转结者上蹙旋毫不絶内转锋也如以掉笔聨毫若璺瑕自然之理亦如长空游丝容曳而来往又如虫网络壁劲而复虚羲之云防丝断而复聨皆契以天真同于轮扁又云每作画皆悬管掉之令其锋开自然劲健也
　　释草
　　草则纵心奔放覆腕转蹙悬管聚锋柔毫外拓左为外右为内伏连卷收揽吐纳转藏锋也既而舞袖挥拂而萦纡又如垂藤樛盘而缭绕蹙旋转锋亦如腾猿过树逸虬得水轻骑追虏烈火燎原或气防而不可抑或势逸而不可止纵狂逸放不违笔意也羲之云透嵩华兮不髙逾悬壑兮能越或连或絶如花乱飞若防强逸意不副亦何益矣但先缓引兴心逸自急也仍接锋而取兴兴尽则已又生锋任毫端之竒象兔丝之萦结转剔刓角多钩篆体或如蛇形或如兵阵故兵无常阵字无常体矣谓如水火势多不足故曰字无常定也
　　契妙
　　欲书之时当收视反听絶虑凝神心正气和则契于妙心神不正书则欹斜志气不和字则颠仆其道同鲁庙之器虚则欹满则覆中则正正者冲和之谓也然字虽有质术本无为禀阴阳而动静体万物以成形达性通变其常不主故知书道妙必资神遇不可以力求也必须心悟不可以目取也字形者如目之视也为目有止限明执字体既有质滞为目所视逺近不同如水在方圎岂由乎水且笔妙喻水方圎喻字所视则同逺近则异故明执字体也字有态度心之畅也心悟非心合手妙也且如铸铜为镜明非匠者之明假笔心妙非毫端之妙必在澄心运思至防妙之间神应思彻又如皷瑟轮指妙响随意而生握管使锋逸态逐毫而应学者心悟于至道书则契于无为苟渉浮华终懵于斯理也【按墨池编此处有劝学一章共八章此书以劝学另为一篇在第二十卷】













　　书苑菁华卷一
　　钦定四库全书
　　书苑菁华卷二
　　宋　陈思　撰
　　书法下
　　叙笔法
　　学书之初执笔为最盖明位置画便于墨道也须其良师口授天性自悟纵横落纸笔无虚发即能专成其势大约虚掌实指平腕坚锋意在笔前锋行画内心想字形轻重斜正各得其趋切须襟怀沉静自然思过半矣待其功成即转势况殊不可榻横写様轻自取拙若槁行杂体掇笔往来悬管自在但取体势雄壮不可拘其小节若畏惧生疑否臧不决运用速于笔前振动感于手下师心固乎独见弟子执其寡闻耻请问于智人忌艺能之胜已若欲造未之有也禁经云有功无性神彩不生有性无功神彩不变兼此二事然后得齐古人之景气又云第二识势第三裹束必三者兼备然后为书苟守一途即为未得张怀瓘云揖让礼乐繇不及羲风神散逸羲不及献证之于书籍其神彩也李嗣真云今之驰骛去圣逾逺徒识方圎而迷画犹庄生之叹盲者易象之谈日中终不见矣唐太宗与汉王元昌褚遂良等皆受之于史陵然褚首师虞后又学史乃谓陵曰此法更不可以教人是其妙处也陆东之受之于虞世南世南受之于智永皆有体法今人皆不闻师范又自无鉴局虽古迹昭然永不觉悟而执燕珉以为宝玩楚鳯而称珍不亦谬防禇河南云良师不遇歳月徒往今之能者时见一斑忽不悟者终身瞑目盖书非口手授而云能知者未之见也今取诸家笔法删除丛脞共得二十篇分为二卷学者其师之
　　翰林宻论二十四条用笔法
　　法口诀云作向左以中指敛顿向右以大指齐顿作报荅便以中指挫锋须收锋在内按笔而收之衂侧下其笔濡其锋摩论簇心然收笔慎在圎平禁经云如利钻镂金是也又半蚁法宜字上用之为避其傍又侧下笔使墨精闇坠徐乃反掲则棱利矣右军云作之法皆须落落如大石当衢又云不变为布棊要通变也又有打单以指送笔似打物之势甚难用也
　　一画法口诀云作横画皆用大指遣之若作防法即指擡笔上若作勒法即用中指钩笔澁进覆尽以中指顿笔然后以大指遣至尽处此三势相近用法不同也鳞勒法须仰收禁经云画如长锥界石是也又紧走仰收似长舟截小渚也两头势起使芒角不失遒润惜势不防不鳞勒梢须收之取古劲枯澁无求活利凡在字上宜用之擡笔法初紧策中擡中锋轻劲微勒向石按衂古经云钟书宗示字长画又云画不变为布算行草书势云须崄露锋飞动为胜
　　三三画法口诀云上濳锋平勒中背笔仰防下紧趯覆收名逓相解摘古经云黄庭三闗字用草法上衂侧中防下奋笔横飞名逓相耸峙以崄利为胜
　　丨悬针法口诀云锋须先发逐势行防笔紧收澁进如锥画石禁经云悬针如长锥缀地是也又字下双笔头一弩一垂变换用之三势不同或垂或趯或外掠而中弩右军云悬针垂露为体制卫夫人云如万歳枯藤临池诀云悬针法兰亭年字尽其势也
　　丨垂露法口诀云锋管齐下势尽杀笔缩锋又始筑笔而极力终注锋而作弩又垂不缩此言顿笔以推挫为功右军云竖如笋抽寒谷是也临池诀云垂露本篆脚名玉筯如古钗倚物也
　　背抛法口诀云蹲锋紧掠徐掷之速则失势迟则缓怯临池诀云此钟法稍渉八分欧阳询守而不替虿毒法引过其曲转蹲其锋又徐收而蹲趯之不欲出须暗收使其如负芒刺则善右军云援毫蹲节轻重自佳是也庾肩吾书论曰欲抛而还置为驻锋而后趯之也乀抽笔法口诀云左罨掠须峻利右潜趯而战行待势卷而机驻掲摘出而暗收若便抛必流滑凡浅又侧起平发紧杀按波为抽笔从腹内起庾肩吾书论曰将放更留又人字第二笔云搀引抑拽是也夫木等亦同用□背趯法口诀云悉以中指遣至尽处以无名指拒而趯之又潜锋闇勒势尽然后趯之右军背趯戈法上则俯而过下则曲而就葢所以失之于前正之于后也古经云钟书哉字用又永禅师澁出戈法下以无名指筑上借势以中指遣之至下以无名指衂锋潜趯此名秃法张旭折芒法潜锋紧走意尽乃收而趯之钟书常用也右军云落戈之法峩峩如长松倚谿谷唐文皇云为戈必开贵迟凝而右頋是也章草潜按防进轻掲闇趯夫揭欲利按欲轻轻则骨劲神清肥乃质滞钝俗王蒙能之
　　氵散水法口诀云上衂则中偃下潜挫趯锋古经云黄庭乐毅论同用栁宗元笔精赋云散水幽纵黄庭宗之是也临池诀云或藏或露状类不同意要逓相显异若频有则两相近而下当髙此名潜相瞩视外虽解摘内相附属为上中潜锋闇衂下峻趯防遣此盖钟法也行书势微按而钩揭以轻利为美
　　【冫】冰法口诀云上侧覆杀下筑而趯之须相承揖若竝
　　连衂侧轻揭则率字右左用之草法须势借防遣若缓滞则为病也
　　灬烈火法口诀云衂锋闇按临池诀云须各自立势抵背潜衂所为视之不见攷之则彰右经云钟书然字用灬聨飞法口诀云闇衂防驻轻扬潜趯笔锋连绵相頋不絶也禁经云聨飞雁阵当秋是也古经云乐毅论燕然字又虞永兴兼字用其半势盖中断也
　　宀显异法口诀云上驻锋右左挫锋横画按笔势须相顺古经云出告誓文实字之宀上侧横画勒左擡笔摆锋右峻啄轻掲出告誓文容字之宀虞永兴常守行法以圎峻飞动为美章草法拟于圎峻飞动其于崄防务在露锋钩裹忌于缓滞也
　　辶平法口诀云不迟不疾战笔侧去势卷不可便出须驻笔而没放禁经云磔磔如生蛇渡水是也又钟元常每作磔笔须三过折故文皇云为波必磔贵三折而遣毫
　　勾裹法口诀云圎角防锋作弩法势未尽而趯之顔鲁公云勾法用笔如纸下行是也冈罔向字等用勾弩法口诀云圎角激锋待筋骨而成要如武人屈臂右军云回角不用峻及有棱是也卫夫人名之劲弩法勺均物等字用
　　小奋笔法口诀云左侧而独立中衂揭而右钩古经云钟书宣示字下用若中竖则左右闇衂而潜趯又簇锋犍进为系字下三也
　　彡杉法口诀云上平中啄下衂侧
　　乚外臂法口诀云左唆掠中潜锋衂挫右蹲锋外掷丨竖擡法口诀云擡笔竖策挫锋下上紧直尝尚字中竖画用
　　八曽头其脚法口诀云左潜掲而右啄曽头用左啄右侧则其脚用之
　　冫暗筑法口诀云驭锋直冲有连物则名暗筑月其字内两是
　　今衮笔法口诀云须按锋上下蹙衂之令今等字是缩出法口诀云上磔缩锋下磔出之此八分法也盖避双出也又戋字上缩锋作弩下出锋作趯张云戋如束棘是也
　　永字八法
　　禁经云八法起于字之始自崔张钟王授所用该于万字墨道之最不可不明也隋僧智永发其指趋授于虞秘监世南自兹授彰厥存焉李阳氷云昔逸少上书遂歴多载十五年中偏攻永字以其八法之势能通一切也八法者永字八画是矣
　　丶　　一为侧　　二　　二横为勒
　　□　　三竖为弩　　□　　四挑为趯
　　□　　五左上为防　□　　六左下为畧
　　□　　七右上为啄　永　　八右下为磔
　　诀一
　　侧蹲鸱而坠石　　勒纵缓以藏机
　　弩弯环而势曲　　趯峻快以如锥
　　策依稀而似勒　　畧彷佛以冝肥
　　啄腾凌而速进　　磔忆昔以迟移
　　诀云
　　侧不愧卧　　　　勒常患平
　　弩过直而力败　　趯宜存而势生
　　防仰收而暗揭　　畧左出而锋轻
　　啄仓皇而疾掩　　磔防趞以开撑
　　侧势第一
　　侧不得平其笔当侧笔就右为之口诀云先右揭其腕次轻蹲其锋取势紧则乗机顿挫借势出之疾则失中过又成俗夫侧锋頋右借势而侧之从劲轻揭潜出务于勒也
　　问曰侧不言而言侧何也
　　论曰谓笔锋頋右审其势险而侧之故右侧也止言则不明頋右无存锋向背坠墨之势若左頋右侧则横敌无力故侧不险则失于钝钝则芒角而书之神格丧矣笔诀云侧者侧下其笔使墨精暗坠徐入及揭则棱利矣
　　勒势第二
　　勒不得卧其笔中髙两头下以笔心压之口诀云头傍锋仰防次迅收若一出揭笔不趯而暗收则薄圎而踈笔锋以及纸须微进仰防峻趯
　　问曰勒不言画而言勒何也
　　论曰勒者趯笔而行承其虚画取其劲澁则功成矣今止言画者虑在不趯一出便画则锋单而怯薄也夫勒者借于坚趯趯则笔劲澁亡其流滑庶可称上矣笔诀云防笔须勒仰笔覆收准此则形势自彰矣
　　弩势第三
　　弩不宜直其笔直则无力立笔左偃而下最须有力又云须发势而弮笔若折骨而争力口诀云凡傍弮微曲蹙笔累走而进之直则纵势失力滞则神气怯散大弩须侧锋頋右潜趯轻挫其掲
　　问曰画字中心竖画也今谓之弩何也
　　论曰弩者势防弩曰弩在乎趯笔下行若直置其画则形圎势质书之病也笔诀云弩笔之法竖笔徐行近左引势势不欲引直直则无力矣
　　趯势第四
　　趯须蹲锋得势而出出则暗收又云前画卷则别敛心而出之口诀云傍锋轻揭借势势不劲笔不挫则意不深趯与挑一也锋贵于澁出澁出期于倒收所谓欲提还置也夫趯自弩出潜锋轻挫借势而趯之
　　问曰凡字之出锋谓之挑今更为趯何也
　　论曰挑者语其小异而其体一也夫趯者笔锋去而言之趯自弩笔下杀笔趯起是也法须挫衂转笔出锋伫思消息则神踪不坠矣
　　策势第五
　　防须斫笔背发而仰收则背斫仰防也两头髙中以笔心举之口诀云仰笔潜锋似鳞勒之法揭腕趯势于右潜锋之要在画势暗捷归于右也夫防笔偃仰锋竖防防劲借势峻頋于掠也
　　问曰防一名折异画今谓之防何也
　　论曰防之与画理亦故殊仰笔趯锋轻擡而进故曰防也若及纸便画不务迟澁面背偃仰者此备尽完成耳笔诀云始筑笔而仰策徐转笔而成形是也
　　掠势第六
　　掠者拂掠须迅其锋左出而欲利又云防曲而下笔心至卷处口诀云撇过谓之掠借于防势以轻驻锋右掲其腕加以迅出势旋于左法在澁而劲意欲畅而婉迟留则伤于缓滞夫侧锋右出谓之掠
　　问曰掠一名分发今称为掠何也
　　论曰掠乃徐疾有准手随笔遣锋自左出取劲险画而为即发则一出运用无的故掠之精防可守矣夫掠之笔趋意欲留而必劲又孙过庭书谱云遣不常逺明矣笔诀云从防笔下左出而锋利不坠则自然佳
　　啄势第七
　　啄者如禽之啄物也立笔下罨须疾为胜又云形似乌兽卧斫斜发亦云卧必笔疾罨右出口诀云右向左之势为卷啄按笔蹲锋潜蹙于右借势收锋迅掷旋右须精险衂去之缓滞大笔锋及纸为啄在潜劲而啄之问曰撇之与啄同出异名何也
　　论曰夫撇者俗之言啄者因势而立故非妄饰贻误学者啄用轻劲为胜去浮怯重体为上考之逺源或不妄耳笔诀云啄笔速追劲若铁石则势成也
　　磔势第八
　　磔者不疾不徐战而去欲卷复驻而去之又云防笔战行飜笔转下而出笔磔之口诀云右送之波皆名磔右揭其腕逐势紧防傍笔迅磔尽势轻揭而潜暗收在劲迅得之夫磔法笔锋须防势欲险而混得势而轻揭暗收存势候其势尽磔之
　　问曰发波之笔今谓之磔何也
　　论曰发波之法循古无踪源其用笔磔法为经磔毫耸过法存手神而磔之义明矣凡磔若左頋右则势钝矣防重锋缓则势肥须遒劲而迟澁之凡险劲风骨泥滞存亡以法师心以志専本则自然闇合防趋矣笔诀云始入笔紧筑而防仰便下徐行势足而后磔之其笔或藏锋出锋由心所好也
　　唐张怀瓘论用笔十法
　　偃仰向背
　　谓两字并为一字须求画上下偃仰离合之势
　　隂阳相应
　　谓阴为内阳为外敛心为阴展笔为阳须左右相应
　　鳞羽参差
　　谓画编次无使齐平如鳞羽参差之状
　　峰峦起伏
　　谓起笔蹙衂如峰峦之状杀笔亦须存结
　　真草偏枯
　　谓两字或三字不得真草合成一字谓之偏枯须求映带字势雄媚
　　邪正失则
　　谓落笔结字分寸画之法须依位次
　　迟澁飞动
　　谓勒锋磔笔字须飞动毫无凝滞之势是得
　　嵌空玲珑
　　谓因感识字行草用笔不依前后
　　尺寸规度
　　谓不可长有余而短不足须用笔至尽处则字有凝重之态
　　随字变转
　　谓兰亭歳字三笔作垂露其上年字则变悬针又其间一十八个之字各别其体
　　翰林家论云凡攻书之门有十二种笔法即是迟笔疾笔逆笔顺笔澁笔倒笔转笔过笔提笔啄笔罨笔防笔并用笔死生之法在于幽迟笔法在于疾疾笔法在于迟逆入倒出取势加功谅候调停偏宜寂静其于得妙须在功深草草求终难得也凡书通则变者则王变白云体欧变右军体栁变欧阳体至于永禅师禇遂良顔真卿李邕虞世南等并是书中得仙手皆得法后自变其体以后世故俱得其名也若执法不变纵能入木三分亦被号为奴书终非自立之体是书家之大要又笔意云书学之难神彩为上形质次之兼之者便到古人以斯而言岂易多得必使心忘于笔手忘于书心手遗情书不忘想要在求之不得考之即彰也
　　翰林禁经九生法
　　一生笔纯毫为心软而复健
　　二生纸新出箧笥润滑易书即受其墨若久露风日枯燥难用
　　三生砚用则贮水毕则干之司马云砚石不可浸润四生水义在新汲不可久停不堪用也
　　五生墨随要施研凝利笔墨光为上研多则泥钝也六生手适携执劳腕则无准
　　七生神凝神静思不可烦燥
　　八生目寝息适寤光朗分明
　　九生景天气清朗人心舒悦乃可言书也
　　右此九法不可废忘忽而怠之则其瑕矣
　　唐欧阳询八法
　　【丶】　如髙峰之坠石
　　【乚】　似长空之初月
　　一　如千里之阵云
　　亅　如万歳之枯藤
　　　劲松倒折落挂石崖
　　丿　利剑截断犀象之牙
　　乀　一波常三过笔
　　　如万钧之弩发
　　澄神静虑端已正容秉笔思生临池志逸虚掌直腕指齐掌空意在笔前文向思后分间布白勿令偏侧墨淡则伤神彩墨浓必滞锋毫肥则为钝痩则露骨勿使伤于软弱不须怒降为竒画调匀上下均平还相頋揖筋骨精神随其大小不可头轻尾重无令左短右长斜正如人上称下载东映西带气宇融和精神洒落省此微言孰为不可也欧峰阁下方岩识


　　书苑菁华卷二
<子部,艺术类,书画之属,书苑菁华>
　　钦定四库全书
　　书苑菁华卷三
　　宋　陈思　撰
　　书势
　　晋卫恒着四体书并书势
　　卫恒字巨山少辟司空齐王府转太子舍人尚书郎秘书丞太子庶子黄门郎恒善草为四体书势云昔在黄帝创制造物有沮诵仓颉者始作书契以代结绳盖覩鸟迹以兴思也因而遂滋则谓之字有六义焉一曰指事上下是也二曰像形日月是也三曰形声江河是也四曰防意武信是也五曰转注老考是也六曰假借令长是也夫指事者在上为上在下为下象形者日满月亏象其形也形声者以类为形酌以声也防意者止戈为武人言为信也转注者以老为夀考也假借者数言同字其声虽异文意一也自黄帝至于三代其文不改及秦用篆书焚烧先典而古文絶矣汉武帝时鲁共王坏孔子宅得尚书春秋论语孝经时人已不复知有古文谓之科斗书汉世秘藏希有见者魏初古文者出于邯郸淳恒祖敬侯写尚书后以示淳而淳不别至正始中立三字石经转失淳法因科斗之名遂效其形太康元年汲县人盗魏襄王得防书十余万言按敬侯所书犹有彷佛古书亦有数种其一卷论楚事者最为工妙恒窃恱之故竭愚思以赞其美愧不足以厠前贤之作冀以存古人之象焉古无别名谓之字势云黄帝之史沮诵仓颉眺彼鸟迹始作书契纪纲万事垂法立制帝典用宣质文着世爰暨暴秦滔天之戾大道既冺古文亦灭魏文好古世丘坟歴代莫发真伪靡分大晋开元道敷训天垂其象地耀其文天地乃位灿美其章因声防意类物有方日处君以盈其度月执臣而亏其旁云委蛇而上布星离离以舒光禾苯防以垂颖山嵯峨而连岗虫跂跂其若动鸟飞飞而未观其措笔缀墨用心精専声和体均发止旡间或守正循检矩折规旋或方圎靡则因事制权其曲如弓其直如矫然特出若龙腾于川淼尔下頺若雨坠于天或引笔奋力若鸣鹄髙飞邈邈翩翩或纵笔娥娜若流蘓悬羽靡靡绵绵是故逺而望之若翻风厉水清波漪涟就而察也有若自然信黄唐之遗迹为六艺之所先籕篆尽其子孙草乃其曽覩物象以致思非言辞之所宣
　　昔周宣王时史籀始着大篆十五篇或与古同或与古异世称谓之籀书也及平王东迁诸侯立政家殊国异而文字乖形秦始皇帝初兼天下丞相李斯乃损益之奏罢不合秦文者斯作仓颉篇中车府令赵高作爰厯篇大更令胡母敬作博学篇皆取史籀大篆或颇省改所谓小篆者或曰下邳人程邈为衙吏得罪始皇幽系云阳十年从狱中作大篆少者増益多者损减方者使圎圎者使方奏之始皇始皇善之出为御史使定书或曰邈所定乃字也自秦坏古文有八体一曰大篆二曰小篆三曰刻符四曰虫书五曰摹印六曰署书七曰殳书八曰书王莽时使司空甄丰校文字部改定古文复有六书一曰古文即孔子壁中书也二曰竒字即古文而异者也三曰篆书即秦篆书也四曰佐书即书也五曰缪篆所以摹印也六曰鸟书所以书幡信也及汉祭酒许慎撰说文用篆书为正以为体例最新可得而论也秦时李斯号为工篆诸山及铜人铭皆斯书也汉建初中扶风曹喜善篆小异于斯而亦称善邯郸淳师焉畧防其妙韦诞师淳而不及也太和中诞为武都太守以能书留补侍中魏氏宝器铭题皆诞书也汉末又有蔡邕为侍中郎将善篆采斯喜之法为古今杂形然精宻闲理不如淳也邕作篆势云
　　因鸟遗迹皇颉循圣作则制斯文体有六篆焉真形要妙巧入神域文鍼裂栉比龙鳞纡体放尾长短覆身顿若黍稷之垂頴蕴若龙蛇之棼緼波振氅鹰跱鸟振延颈胁翼势若凌云或轻笔内投微本浓末若絶若连似水露縁丝凝垂下端从者如悬衡者如编杳眇斜趋不方不圎若行若飞跂跂翾翾逺而望之若鸿鹄羣游络绎迁延迫而视之端际不可得见指防不可胜原研桑不能索其诘屈离娄不能覩其隙间盘倕揖让而辞巧籀诵拱手而韬翰处篇籍之首目粲斌斌其可观摛笔艶于纨素为学艺之范闲嘉文德之宏懿蕴作者之莫刋思字体之俛仰举大畧而论旃
　　秦既用篆奏事繁多篆事难成即令人佐书曰字汉因用之独符玺幡信题署用篆者篆之防也上谷王次仲始作楷法至灵帝好书时多能者而师宜官为最大则一字经丈小则方寸千言甚矜其能或时不持钱诣酒家饮因书其壁顾观者酧以酒直计钱足而防之每书辄削而焚其柎梁鹄乃益其柎而饮之酒候其醉而窃其柎鹄卒以书至选部尚书宜官后为袁术将今钜鹿宋子有耿球碑是术所立其书甚工云是宜官
<子部,艺术类,书画之属,书苑菁华,卷三>书也梁鹄奔刘表魏武帝破荆州募求鹄鹄之为选部也武帝欲为洛阳令而以为北部尉故惧而自防诣门署军假司马在秘书以勤书自効是以今者多有鹄手迹魏武帝悬着帐中及以钉壁玩之以为胜宜官今宫殿题署多是鹄书鹄冝为大字邯郸淳冝为小字鹄谓淳得次仲法然鹄之用笔尽其势矣鹄弟子毛教于秘书今八分皆之法也汉末有左子邑小与讳鹄不同然亦有名魏初有钟胡二家为行书法俱学之于刘德升而钟氏小异然亦各有其巧今盛行于世作势云
　　鸟迹之变乃惟佐蠲彼繁文从此简易厥用既工体象有度焕若星陈欝若云布其大经寻细不容发随事从宜靡有常制或穹窿恢廓或栉比鍼裂或砥平绳直或蜿蜒缪戾或长邪角趣或规循矩折修短相副异体同势奋笔轻举离而不絶纎波浓错落其间若钟簴设张庭燎飞烟崭岩嵯峨髙下属连似崇台重宇层云冠山逺而望之若飞龙在天近而察之心乱目竒姿谲诡不可胜原研桑所不能计宰赐所不能言何草之足算而斯文之未宣岂体大之难覩将秘奥之不耶聊伫思而详观举大教而论旃
　　汉兴而有草书不知作者姓名至章帝时齐相杜伯又号称善作后有崔瑗崔实亦皆称工杜氏杀字甚安而书体微痩崔氏甚得笔势而结字小踈农张伯英者因而转精其巧凡家之衣帛必书而后练之临池学书池水尽墨下笔必为楷则常曰匆匆不暇草书寸纸不见遗至今世尤宝其书韦仲将谓之草圣伯英弟文舒者次伯英又有姜孟頴梁孔逺田彦和及章仲将之徒皆伯英之弟子有名于世然殊不及文舒也罗叔景赵元嗣者与伯英同时见称于西州而矜此自与众颇惑之故伯英自称上比崔杜不足下方罗赵有余河间张赵亦有名然虽与崔氏同州不如伯英之得其法也崔瑗作草势云
　　书契之兴始自颉皇写彼鸟迹以定文章爰暨末业典籍弥繁时之多僻改之多权官事荒芜剿其墨翰惟作佐旧字是删章草之法益又简畧应时谕指周旋卒迫兼功并用爱日省力纯俭之变岂必古式观其法象俛仰有仪方不中矩圎不副规抑左右兀若竦竒兽踦鸟跂志则飞移狡兔暴骇将奔未驰或黝黭状似连珠絶而不离畜怒怫欝放逸生竒或凌遽惴栗若据槁临危旁邪附似蜩螗挶枝絶笔收执余綖纠结若山蜂施毒着隙縁腾蛇赴穴头没尾垂是故逺而望之摧焉若阻岑崩崖就而察之一画不可移机要防妙临时从冝畧举大较彷佛如斯
　　索靖叙草书势
　　圣王御世随时之宜苍颉既生书契是为科斗鸟篆类物象形睿哲变通意巧滋生损之草以崇简易百官毕修事业并丽盖草书为状也婉若银钩漂若惊鸾舒翼未发若举复安虫蛇虬蟉或往或还类婀娜以羸形衅奋而桓桓及其逸逰盻蠁乍正乍邪骐驎暴怒逼其辔海水窊隆其波芝草蒲萄还相继棠棣融融载其华熊对踞于山岳飞燕相追而差池举而察之又似乎和风吹林偃草扇树枝条顺气转相比附窈绕亷苫随体散布纷扰扰以倚靡中持凝而犹豫螭狡兽嬉其间腾猿飞鼺相奔趣凌鱼奋尾蛟龙反据投空自窜张设牙距或若登髙望其类或若既往而中预或若倜傥而不羣或若自检于常度于是多才之英笃艺之彦役心精微躭思文宪守道兼权触类生变离析八体靡形不判去繁存防大象未乱上理开元下周谨按骋辞放手雨行氷散高音翰厉溢越流漫忽班班而成章信竒妙之焕烂体磊落而壮丽姿光润以粲粲命杜度运其指使伯英回其腕着絶势于纨素诚百世之殊观
　　书状
　　晋中书令王珉行书状
　　邈乎嵩岱之峻极烂若列宿之丽天伟字挺特竒书秀出波骋艺余好宏逸虎踞鳯跱龙伸蠖屈资胡氏之壮杰兼钟公之精宻总二妙之所长尽安美乎文质详览字体寻防笔迹粲乎伟乎如珪如璧宛若蟠螭之仰势翼若翔鸾之舒翮或乃飞笔放体雨集风驰绮靡婉娩纵横流离【阙】




　　梁武帝草书状【案此篇墨池编题作草书势朱长文云张彦逺以草书势为右军作然篇中有二王父子等语以此言之盖袁昻等作也今陈思直以为梁武帝作不知何据】
　　昔秦之时诸侯争长简檄相望烽走驲以篆之难不能救速遂作赴急之书盖今草书是也其先出自杜氏以张为祖以卫为父索范者伯叔也二王父子可为兄弟薄为庶息羊为仆目而叙之亦不失仓公观鸟迹之措意邪但体有疎宻意有倜傥或有飞走流注之势惊竦峭絶之气滔滔闲雅之容卓荦调宕之志百体千形而呈其巧岂可一概而论防皆古英儒之撮拨岂羣小皂吏所能为因为之状曰迅疾若惊蛇之失道迟若渌水之徘徊缓则鵶行急则鹊厉抽如雉啄如兎掷乍驻乍引任意所为或麄或细随态运竒云集水散风回电驰及其成也麁而有筋似蒲卜之蔓延女萝之繁萦泽蛇之相绞山熊之对争若举翅而不飞欲走而还停状云山之有玉河汉之有黒星厥体难穷其类多容婀娜如削弱栁耸拔如袅长松婆娑而飞舞鳯宛转而起蟠龙纵横如结聨绵如绳流离似綉磊落如陵暐暐奕奕翩翩或卧而似倒或立而似颠斜而复正断而还连若白水之游羣鱼藂林之挂腾猿状众兽之逸原陆飞鸟之戯晴天状乌云之罩恒岳紫雾之出衡山巉岩若岭血脉如泉文不谢于波澜义不愧于深渊志义于君子报欵曲于人间盖略言其梗槩未足称其要妙焉
　　书体
　　五十六种书并序　　　　韦　续【按墨池编作韦续纂】
　　自三皇以前结绳为正至太昊氏文字生焉所谓体类象形谓之文形声相依谓之字着于竹帛谓之书书者以代结绳之政也故字有六体一曰象形日月是也二曰指事上下是也三曰形声江河是也四曰防意武信是也五曰转注考老是也六曰假借令长是也又曰字有五易苍颉变古文史籀制大篆李斯制小篆程邈制书汉代作章草是也其八体者更加刻符摹印虫书署书殳书信并大小篆为八体也后汉东阳公徐安于搜诸史籕得十二时书皆象神形也又加二十三体共定五十有六列之于后
　　一太昊庖牺氏获景龙之瑞始作龙书
　　二炎帝神农氏因上党羊头山始生嘉禾八穗作八穂书用颁行时令
　　三黄帝史苍颉冩鸟迹为文作篆书
　　四黄帝时因卿云作云书
　　五少昊金天氏以鸟纪官作鸾鳯书文章衣服取象古文
　　六科斗书因科斗之名故饰之以形不知年代或云颛顼髙阳氏所制今古文是也
　　七帝喾髙辛氏以人纪事象仙人形书车器衣服皆为之
　　八帝尧陶唐氏因轩辕灵负图作书
　　九夏后氏象钟鼎形为篆作钟鼎书
　　十殷汤时仙人务光作倒薤书今薤叶篆是也十一周文王史佚因驺虞作虎书有虎不害人名驺虞因此始也
　　十二周文王时赤雀啣书集户武王时丹乌入室以二祥瑞故作鸟书
　　十三周法鱼书因素鳞跃入舟所作亦曰汉武帝逰昆明池学陈遵所作
　　十四填书周媒氏所作魏韦诞用题宫阙王廙王隠皆好之也
　　十五大篆书周宣王时史籀所作也亦曰籀篆石鼓文是也
　　十六复篆亦史籀作汉武帝用题建章阁
　　十七殳书伯氏所职文记笏武纪殳因而制之十八小篆周时所作汉武帝得汾阴鼎即其文也十九仙人篆古之所有李斯善辨古文字改为篆形也
　　二十麒麟书鲁西狩获麟仲尼反袂拭靣称吾道穷矣弟子由为素王纪瑞所制也
　　二十一转宿书宋司马荧惑退舍所作也象莲花未开形
　　二十二虫书鲁秋胡妇浣蚕所作亦曰雕防二十三信鸟迹书六国时书节为信象鸟形也二十四细书李斯摹冩始皇碑序皆用此体亦曰缪
　　二十五小书李斯删古文作也始皇以祈祷名山皆用此书
　　二十六刻符书鸟头云脚李斯赵高竝善之用题印玺
　　二十七古书秦程邈狱中变大所作始皇嘉焉拜侍御史名徒之书今为八分
　　二十八徒之书因程邈幽囚为徒书也邈字元岑
　　二十九署书汉萧何所作用题苍龙白虎二阙三十藁书行草之文也董仲舒欲言灾异主父偃窃而奏之晋卫瓘索靖善之亦云相闻之用也
　　三十一气候时书汉文帝令蜀郡司马长卿采日辰禽屈伸之体升伏之状象四时为书也
　　三十二芝英书六国时各以异体为符信所制也三十三汉武代有灵芝三植于殿前遂歌芝房之曲因述焉又名灵芝
　　三十四金错书古之钱铭用之泉府汉之铢两刀布所制也
　　三十五尚方大篆程邈所述后人饰之以为法焉三十六鹤头书与偃波皆诏版所用汉家尺一之简是也亦名鹄头
　　三十七偃波书即版书状如连纹谓之偃波三十八蚊脚书尚书诏版用之其字侧纎垂下有似蚊脚因而为名
　　三十九垂露篆汉章帝时曹喜所作也
　　四十悬针篆亦曹喜所作有似针锋因而名之用题五经篇目
　　四十一章草书汉齐相杜伯度援藁所作因章帝所好名焉韦诞谓之草圣
　　四十二飞白书蔡邕待诏见门下吏垩帚成字所作
　　四十三一笔书农张芝临池所制其状﨑崄有循环之趣
　　四十四八分书汉灵时上谷王次仲所作魏钟繇谓之章程书
　　四十五蛇书鲁人唐综当汉魏之间梦蛇绕身寤而作之
　　四十六行书正之小伪也钟繇谓之行狎书四十七散书卫恒所作迹同飞白
　　四十八龙爪书晋王右军所作形如龙爪也四十九藁及行钟繇变之羲献重焉
　　五十二王重变行及藁体为八体书
　　五十一草书王羲之饰古亦甚善也
　　五十二虎爪书王僧防拟龙爪所作也
　　五十三书宋元嘉中京口有人震死臂上有似八分也今曰雷书
　　五十四外国胡书阿马魅王之所授其形似小篆
　　五十五天竺书梵王所作涅槃经所谓四十二章经也
　　五十六花书河东山所作
　　成公绥书体
　　仓颉作文因物措思观彼鸟迹遂成文字灿矣成章阅之后嗣存载道德纪纲万事俗所述实由书纪时变巧易古今各异虫篆既繁草藁近伪适之中庸莫尚于规矩有则用之简易随便适宜亦有弛张操笔假墨抵押毫芒彪焕磥硌形体抑芬葩连属分简罗行烂若天文之布曜蔚若绵绣之有章或轻拂徐振缓按急挑挽横引从左牵右绕长波欝拂微势缥工巧难善之者少应心隠手必由意晓尔乃动纎指举弱腕握素纨染翰彤管电流雨下雹散防折抜挫安案缤纷络绎纷华粲烂絪緼卓荦一何壮观繁缛成文又何可玩章周道之郁郁表唐虞之耀焕若乃八分玺法殊好异制分白赋墨棊布星列翘首举尾直刺邪缱绻结体劖衫夺节或若虬龙盘游蜿蝉轩翥鸾鳯翺翔矫翼欲去或若鸷鸟将撃并体抑怒良马腾骧奔放向路仰而望之欝若宵雾朝升游烟连云俯而察之漂若清风厉水漪澜成文垂象表式有模有楷形功难详粗举大体
　　书防
　　唐虞世南书防述
　　客有通先生好求古迹为余知书启之发源审以臧否曰予不敏何足以知之今率以闻见随纪年代考究兴亡其可为元者举而叙之古者画卦立象造字设教爰写形象肇乎苍史仰观俯察鸟迹垂文至于唐虞焕乎文章畅于夏殷备乎秦汉洎周宣王时史籀循科斗之书采苍颉古文综其遗失别署新意号曰籀文或谓大篆秦丞相李斯改省籀文适时简要号曰小篆善而行之其仓颉象形诸典防世絶其迹无得而称其籀文小篆自周秦以来犹或参用未之废黜或刻以符玺或铭于鼎钟或书之旌钺往往人间时有见者夫言篆者也书者如也述事契誓者也字者孳也孳乳蔓多者也而根之所由其来逺矣先生曰古人籀篆曲尽而知之愧无焉草攸止今则未闻愿以发明用祛昏惑曰至若程邈体因之罪以名其书朴畧而微歴禩増损亟以湮沦而淳喜之流亦称习首变其法巧拙相防未之超絶史游制于急就创立草藁而不之能崔杜析理虽则丰妍润色之中失于约简伯英重以省繁饰之铦利加之奋逸时言草圣首出常伦钟太师资德升驰骛曹蔡仿学而致一体真楷独得精妍而前辈数贤逓相矛盾事则恭守无舍仪则尚有瑕疵失之断割逮乎王廙王洽逸少子敬剖析前古无所不工八体六文必揆其理符于众美防滋简易制成今体乃穷奥防先生曰于戏三才审位日月独明固资异人一敷而化不然者何以臻妙无相夺伦文子聨聨轨范后昆先生曰书法防其难品绘今之优劣神用无方小学疑迷然将寤而防述之义其可闻乎曰无让繁词敢以终序









　　书苑菁华卷三
　　钦定四库全书
　　书苑菁华卷四
　　宋　陈思　撰
　　书品
　　梁庾肩吾书品论
　　静先生曰予遍求邃古逖访厥初书名起于洛字势发于仓史故遣结绳取诸文象诸形防诸人事未有广此缄縢深兹文契是以一画加大天尊可知二方増土地卑可审日以君道则字势圎月以臣辅则文体缺及其转注假借之流指事防意之类莫不状范毫端形呈字表开篇玩古则千载共朝削简今则万里对面记善则恶自削书贤则过必改玉厯颁正而化俗帝载陈言而设教变通不极日用无穷与圣同功参神并运爰洎中叶舍繁从省渐失頴川之言竟逐云阳之字若乃鸟迹孕于古文璧书存于科斗符陈帝玺摹调蜀漆署表宫门铭题礼器鱼犹舍鳯鸟已分虫仁义起于麒麟威形发于龙虎云气时飘五色仙人还作两童若浮溪蛇知赴穴流星疑烛垂露似珠芝英转车飞白掩素参差倒薤既思种栁之謡长短悬针复想定情之制蚊脚傍低鹄头仰立填标板上缪起印中波囬随镜之鸾楷顾雕陵之鹊并以篆籀重复见重昔时或巧能售酒或妙令哭信无味之竒珍非趣时之急务且具録前训今不复兼论惟草正疎通専行于世其或继之者虽百代可知寻体发源秦时人下邳程邈所作始皇见而重之以奏事繁多篆字难制遂作此法故曰书今时正书是也草势起于汉时解散法用以赴急本因草创之义故曰草书建初中京兆杜操始以善草知名今之草书是也余自少迄长留心兹义敏手谢于临池锐意同于削板而蕺山之扇竟未増前凌云之台无因诫子求诸故迹或有浅深輙删善草者一百二十八人伯英以称圣君首法髙以追骏处末推能相越示例而九引类相附大等而三复为略论总名书品
　　张芝【伯英】　　　钟繇【元常】
　　王羲之【逸少】
　　右三人上之上
　　论曰既发源秦史草乃激流齐相跨七代而弥尊将千载而无革诚开博者也均其文总六书之要指其事笼八体之竒能防籀于繁芜移楷真于重宻分行纸上类出茧之蛾结画篇中似闻琴之鹤峰防间越琼山慙其敛雾漪澜逓振碧海愧其下风抽丝散水定其下笔倚刀较尺验于成字真草既分于星芒烈火复成于朱佩或横牵防掣或浓防轻拂或将放而更留或因挑而还置敏思藏于胸中巧意发于毫铓詹尹端防故以迷其造化英韶倾耳无以察其音声殆善射之不注妙斵轮之不是以鹰爪含利出没兎毫龙管润霜逰兹虿尾学者鲜能具体窥者罕得其门若探妙测深尽形得势烟花落纸将动风彩带字欲飞疑神化之所为非人世之所学惟张有道钟元常王右军其人是也张工夫第一天然次之衣帛先书称为草圣钟天然第一工夫次之妙尽许昌之碑穷极邺下之牍王工夫不及张天然过之天然不及钟工夫过之羊欣云贵越羣品古今莫二兼撮众法备成一家若孔门以书三子入室矣允为上之上
　　崔瑗【子玉】　杜度【伯度】　师宜官
　　张昶【文舒】　王献之【子敬】
　　右五人上之中
　　论曰崔子玉擅名北中迹罕南度世有得其摹者王子敬见之称美以为工类伯英杜度滥觞于草取竒于汉帝诏后奏事皆作草书师宜官鸿都为最能大能小文舒声劣于兄时云亚圣子敬泥帚早验天骨制笔复识人工一字不遗两业传妙此五人允为上之中
　　索靖【防安】　梁鹄【孟黄　按鹄字孟黄安定人见魏志武帝纪注原本作伯鸾误今改正墨池编亦误作孟皇】韦诞【仲将】　皇象【休明】
　　胡昭【孔明】　钟防【士季】　卫瓘【伯玉】
　　荀舆【长一本作长辙】　阮研【文机】
　　右九人上之下
　　论曰防安敛蔓舅氏抗名卫令孟黄功尽笔力字入帐中仲将不妄染毫须张笔左纸孔明动见模楷所为胡肥而钟痩休明斟酌二家驱驾八絶士季之范元常犹子敬之禀逸少而巧拙兼効真草皆成伯玉逺慕张芝近参父迹长狸骨方拟而难迨阮研居今观古尽窥众妙之门虽复师王祖钟成别搆一体此九人允为上之下
　　张超【子并】　郭伯道　刘德升【君嗣】
　　崔实【子真】　卫夫人【茂猗】　李武【景则】
　　庾翼【稚恭】　郗愔【方回】　谢安【安石】
　　王珉【季琰】　桓【敬道】　羊欣【敬元】
　　王僧防　　孔琳之　　殷钧【季和】
　　右十五人中之上
　　论曰子并崔家州里颇相仿効可谓酱咸于盐氷寒于水伯道府问朝廷逺封其迹德升之妙钟胡各采其美子真俊才门法不坠李妻卫氏自出华宗景则毫素流靡稚恭声彩遒越郄愔安石草正并驱季琰桓筋力俱骏羊欣早随子敬妙最得王体孔琳之声髙宋氏王僧防雄发齐代殷钧颇耽着爱好终得肩随此一十五人允为中之上
　　魏武帝【曹操孟德】　孙皓【吴主元宗】　卫觊【伯儒】
　　左伯【子邑】　卫恒【巨山】　杜预【元凯】
　　王廙【世将】　张彭祖　任靖　韦昶【文休】王修【敬仁】　张永【景初】　范怀约
　　吴体尚　施方太
　　右十五人中之中
　　论曰魏帝笔墨雄赡吴主体裁绵宻伯儒兼叙草子邑分镳梁邯巨山三世元凯累叶王廙为右军之师彭祖取羲之之道任靖矫名文休题柱敬仁清举致畏逼之词张范逓峙俱东南之美施吴邺下后此同年拔萃此十五人允为中之中
　　罗晖【叔景】　赵袭【元嗣】　刘舆　张昭
　　陆机【士衡】　朱诞　王导【茂和】　庾亮【元规】王洽【敬和】　郄超【景兴】　张翼【君祖】
　　宋文帝【姓刘氏义隆】　康昕　徐希秀
　　谢眺【元晖】　刘绘　陶隠居【名景字通明】
　　王崇素
　　右十八人中之下
　　论曰叔景元嗣并称西州刘舆之笔扎张昭之无懈陆机以才掩迹朱诞以偏艺流声王导则列圣推能庾亮则羣公挹巧王洽以并通诸法郄超以晚年取誉张翼善効宋帝康昕希秀孤生谢眺刘绘文宗书范近来少前陶隠居仙才翰彩抜于山谷王崇素绘篇书笔传于里闾此十八人允为中之下
　　姜诩　　　梁宣　　　魏武【文成】
　　韦秀　　　钟与　　　向泰
　　羊帎　　　晋元帝【景文】　识道人
　　范【蔚宗】　宗炳　　　谢灵运
　　萧思话　　薄绍之【敬叔】　齐髙帝
　　庾黔娄　　费元瑶　　　孙奉伯
　　王荟　　　羊祜【叔子】
　　右二十人下之上
　　论曰此二十人并擅毫翰动成楷则殆逼前良见希后彦允为下之上
　　杨经　　　诸葛融　　杨潭
　　张炳　　　岑渊　　　张舆
　　王济　　　李夫人　　刘穆之【道和】
　　朱龄石　　庾景休　　张融【思光】
　　禇元明　　孔敬通　　王籍【文海】
　　论曰此十五人虽未穷字奥书尚文情披其藂薄非无草香视其涯防皆有珠润故遗斯纸以为世玩为下之中
　　卫宣　　李韫　　陈基
　　傅廷坚　张绍　　阴光
　　韦熊　　张畅　　曺任
　　宋嘉　　裴　　羊固
　　傅夫人　辟闾训　谢诲
　　徐羡之　孔闾　　顔保光
　　周仁皓　张欣泰　张炽
　　僧岳道人　法高道人
　　右二十三人下之下
　　论曰此二十三人皆五味一和五色一彩视其雕文非特刻鹄人人下笔宁止追向遗迹见珍余芳可折诚以驱驰并驾不逮前锋而中权后殿各尽其美允为下之下
　　今以九例该此众贤犹如圃积玉炎洲聚桂其中实相推谢故有此多品然终能振此鳞翼俱上龙门傥后之学者更随防曝云尔
　　唐李嗣真书后品
　　昔苍颉造书天雨粟夜哭亦有感矣盖德成而上谓仁义礼智艺成而下谓射御书数吾作诗品犹希闻偶合神交自然契者是才难也及其作画评而登逸品数者四人故知艺之为末信矣虽然若超悟逸品之才者亦当夐絶于终古无复继作故斐然有感而作书评虽不足对王休阐神化亦名流之美事与夫饱食终日博奕犹贤不其逺乎项籍云书足纪姓名此狂夫之言也嗟尔后生既乏经国之才又无干城之畧庶防勉夫斯道近代虞袐监欧阳银青房楮二仆射陆学士王家令髙司卫等亦并由此术无所间然其中亦有更无他技而俛拾朱绂如此则虽惭君子之盛烈苟非莘野之器箕山之英亦何能作戒凌云之台拂衣碑石之际耶今之驰骛去圣愈逺徒识方圎而迷防画犹庄生之叹盲者易象之谈日中终不见矣太宗与汉王元昌褚仆射遂良等皆受之于史陵褚首师虞后又学史乃谓陵曰此法更不可教人是其妙处也陆学士东之受于虞秘监虞秘监受于永禅师皆有体法今人都不闻师范又自无鉴局虽古迹昭然永不觉悟而执燕石以为宝玩楚鳯而称珍不亦谬防其议于品藻自王愔以下王僧防袁庾诸公已言之矣而或未周今采诸家之善聊指同异以贻诸好事其品已定则不复铨列素未曽入有可措者亦复云尔太宗髙宗皆称神扎吾所伏事何敢寓言始于秦氏终唐世八十一人为十等
　　逸品五人
　　李斯小篆
　　右小篆之精古今妙絶秦望诸山及皇帝玉玺犹夫千钧强弩万石洪钟岂徒学者之宗匠亦是国之遗宝
　　张芝草　　钟繇正　羲之【三体飞白】
　　献之【草书行书】
　　右四贤之迹庭効技策勋底绩神合契匠宜运天矩皆可称旷代絶作而钟张则筋骨有余肤肉未赡逸少则加减太过朱粉无设同夫披云覩日芙蓉出水求其盛美难以备诸然伯英章草似春虹饮涧落霞浮浦又似渥雾沾濡繁霜摇落元常正如郊庙既陈爼豆斯在又比寒涧园壑秋山嵯峨右军正体如阴阳四时寒暑调畅岩廊宏深簮裾肃穆其声鸣也则铿锵金石其芬郁也则氛氲兰麝其难征也则缥缈而已仙其可觌也则昭彰而在目可谓书之圣也若草行杂体如清风出袖明月入怀瑜瑾烂而五色黼绣摘其七彩故使离朱丧明子期失听可谓草之圣也其飞白犹雾縠卷舒烟云炤灼长剑耿介而倚天劲矢超忽而无地可谓飞白之仙也又如松岩防黛蓊欝而起朝云飞泉潄玉洒散而成暮雨既离方以遁圎亦非丝而异帛趣长笔短差难缕陈子敬草书逸气过父如丹穴鳯舞清泉龙跃倐忽变化莫知所成或蹴海移山或翻涛簸岳故谢灵运谓云公当胜右军诚有害名教亦非徒语也而正书行书如田野学士越参朝列非不稽古宪章乃时有汉体处旧説称其转妍品鉴踈矣然数公者皆有神助若喻之制作其雅颂之流乎
　　评曰元常每多异羲之万字不同后学者恐徒伤筋膂耳然右军肇变古质理不应减钟故云或谓过之庾翼每不服逸少曽得伯英十纸丧乱遗失常恨妙迹永絶及见逸少与亮书曰今见足下荅家兄书焕若神明顿还旧观方乃大服羲之又曽书壁而去子敬宻拭之而更别题右军还观之曰吾去时真大醉子敬乃心服之然右军终无败累子敬往往失落及其不失则神妙无方亦可谓之草圣矣
　　賛曰苍颉造书哭天史籀湮灭陈仓借甚秦相刻铭烂若舒锦钟张羲献超然逸品
　　上上品二人
　　程邈　　　崔瑗小
　　右程君首创则模范焕于丹青崔氏爰效李斯画皆如铁石之后裔厥功亦茂此外镌勒去之无乃夐乎若校之文章则三都二京之比
　　上中品七人
　　蔡邕　　索靖　　梁鹄　　钟防
　　卫瓘　　韦诞　　皇象
　　右自王崔以降更无超越此数君书雅劲于韦蔡皇卫草迹殆亚于二王钟索遗迹虽少吾家有小钟正书洛神赋河南长孙氏雅所珍好用子敬草书数纸易之索有月仪三章观其趣况大为遒竦无愧珪璋特达犹夫聂政相如千载凛凛为不亡矣又毌丘兴碑云是索书比蔡石经无相假借蔡公诸体惟范巨卿碑风华艳丽古今冠絶王简穆云无可以定其优劣亦何劳品书者乎
　　上下品一十二人
　　崔　寔　　郄　鉴　　王　庾
　　卫夫人　　王　洽　　郄　愔
　　李　式　　庾　翼　　羊　欣
　　欧阳询　　虞世南　　褚遂良
　　右逸少谓领军弟书不减吾吾观可有十纸信佳作矣体裁用笔全似逸少虚薄不伦右军藻鉴岂当虚发葢欲假其名誉耳前品措之中下岂所谓允佥望防崔卫素负髙名王庾旧称拔萃崔章草甚妙卫正体尤絶世将楷则微类羲之犹有古制稚恭章草颇推笔力不谢子真郄李纵迈过于羊欣欧阳草书难与竞爽如旱蛟得水馋兎走宂笔势恨少善于镌勒及飞白诸势如武库矛防雄劒森森虞世南潇散洒落真草惟命如罗绮娇春鹓鸿戯沼故当子云之上褚氏临冩右军亦为髙足丰艳雕刻盛为当今所尚但恨乏自然功勒精悉耳评曰虫者小学之所宗草者士人之所尚近代君子故多好之或时有可观耳然许静之迹殆不减小令常叹云小钟书初不留意试作之乃不可得研之弥久如有髣髴乃知有画龙之感耳安可厚诬乎此羣英允居上流三品其中铨鉴不无优劣
　　赞曰程邈隷体崔公篆势梁李蔡索郗皇韦卫羊习献规褚羲制邈乎天壤光厥来裔
　　中上品七人
　　张　昶　　卫　恒　　杜　预
　　张　翼　　郗嘉賔　　阮　研
　　汉王【元昌】
　　右文舒白岳碑文但觉妍冶殊无骨气庾公置之七品张翼代羲之草奏曽曰小人防乎乱真更乃编之乙科泾渭混淆竒难品防至于卫杜之笔流多矣纵任轻巧流转风媚刚健非有余便娟少俦匹嘉賔与王庾相将是则髙手顔黄门有言阮交州萧国子陶居各得右军一体故称当时之冠絶然萧公力薄终不迨阮汉王作献之气势或如舞劒往往邻几
　　谢　安　　康　昕　　桓　
　　丘道防　　许　静　　萧子云
　　陶景　　释智永　　刘　珉
　　房元龄　　　陆柬之　　王知敬
　　右谢公纵任自在螭盘虎踞之势康昕巧宻精勤有翰飞嘤哢之体桓如惊蛇入草铦锋出匣刘珉比颠波赴壑狂涧争流居頴脱得书之筋髓如丽景霜空鹰隼初撃道护谬登髙品迹乃浮漫陆柬之学虞草体用笔则青出于蓝故非子云之徒正功夫恨少不至髙驰也智永精熟过人惜无竒态矣房司空含文抱质王家令碎玉残金房如海上双鹓王比云间孤鹤
　　中下品七人
　　孙　皓　　张　超　　谢道韫
　　宋　炳　　宋文帝　　齐髙帝
　　谢灵运
　　右孙皓吴人酣畅骄其家室虽欲矜豪亦复平矣张如郢中少年乍入京辇纵有才辩盖亦可知谢道韫是王凝之之妻雍容和雅芬馥可翫宋文帝有子敬风骨趍纵狼藉翕焕为美康乐往往敬遵髙帝时时合兴如慕韩彭之豹变有异张桓之拾青宋炳放逸屈摄颇効康许量其直置孤梗是灵运之流
　　评曰古之学者皆有师法今之学者但任胷怀无自然之逸气有师心之独往偶有能者时见一忽有不悟者终身瞑目而欲求乗欵段度越骅骝其亦难矣吾尝告勉夫后生自古叹知音希可为絶弦者也
　　賛曰西岳张昶江东阮研银鹰真白铁马桓卫杜花散安康绮鲜元昌陆东名后身先
　　下上品十三人
　　陆　机　　袁　崧　　李夫人
　　谢　眺　　庾肩吾　　萧　纶
　　王　褒　　斛斯彦明　房彦谦
　　殷令名　　张大　　蔺静文
　　右士衡以下时然合作踳杂不伦或类蚌质胎珠乍比金沙银铄陆平原李夫人犹带古风谢吏部庾尚书创得令韵邵陵王司空是东阳之亚房司张益州防小令之体蔺生正书甚为鲜槩殊有规则钱氏小篆飞白寛博敏丽太宗贵之斛斯笔势咸有由来司宛转颇称流恱皆著名美殷氏擅声题署代有其人嗟乎有天才者或未能精之有神骨者则其功虚弃但有佳处岂忘存録
　　下中品十人
　　范　　　萧思话　　张融
　　梁简文帝　刘　逖　　王晏
　　周　颙　　王宗素　　释智果
　　虞　绰
　　右范如寒隽之士亦不可弃萧比遁世之夫时或堪采思光要自标举盖无足褒简文拔羣贵胜犹难继作刘黄门落花从风王中书竒石当迳彦伦意则甚髙迹少俊锐崇素时象丽人之姿智果颇似委草之质虞绰锋頴迅健亦又次之矣
　　下品七人
　　刘穆之　　褚　渊　　梁武帝
　　梁元帝　　沈君理　　陈文帝
　　张正见
　　右数君亦称笔札多类效嚬犹枯木之青秀一枝比众石之孤生片琰彦回轻快练倩有力孝元风流君理放任亦后来之所习非先达之所营吾党论书有异于是评曰前品云萧思话如舞女低腰仙人啸树亦别仙矣又云张伯英如汉武学道凭虚欲仙终不成矣商如此不亦谬乎吾今品藻亦未能至当若其颠倒衣裳白珪之玷则庶不为也后来君子傥为鉴焉
　　赞曰蚌质怀珠银钢蕴砾陆谢参踪萧王继迹思话仙才张融赏击如彼枯秀众多羣石



　　书苑菁华卷四
<子部,艺术类,书画之属,书苑菁华>
　　钦定四库全书
　　书苑菁华卷五
　　宋　陈思　撰
　　书评
　　梁武帝评书【汉宋至梁二十有八人】
　　钟繇书如云鹄游天羣鳬戏海行间茂密实亦难过王羲之书字势雄逸如龙跳天门虎卧凤阁故歴代宝之永以为训
　　蔡邕书骨气洞达爽爽如有神力
　　韦诞书如龙威虎振劒拔弩张
　　张芝书如汉武帝爱道凭虚欲仙
　　萧子云书如危峯阻日孤松一枝荆轲负劒壮士弯弓椎入猎虎心胸猛烈锋刃难当
　　羊欣书如大家婢为夫人虽知过位举止羞澁终不似真
　　李征东书如芙蓉之出水文彩如镂金
　　王献之书如芙蓉之出无人可拟如河朔少年皆悉充恱举体沓拖而不可耐
　　索靖书如飘风忽举鸷鸟乍飞
　　王僧防书如王谢子弟纵复不端正奕奕皆有一种风流气骨
　　吴施书如新亭伧父一往似扬州逢人共语便意态出顔倩书如贫家果实其芳可爱少乏珍羞
　　阮研书如贵胄失品不复排斥英贤
　　王褒书凄断风流而势不称貌意深工浅犹未当妙师宜官书如鹏羽未息举翩翩而自逺
　　陶居书如吴兴小儿形状虽未成长而骨体甚峭快钟防书有十二意意外奇妙
　　萧特书虽有家风而风流势薄犹如羲献安得相似王彬之书放纵快利笔遒流便
　　范懐约书真有力草行无功固知简牍非易
　　郗愔书得意甚熟而取妙特难疎散风气一无雅素栁恽书纵横廓落人意不凡而德体未备
　　庾肩吾书畏惧收敛少得自尅効未能精去萧蔡逺矣徐淮南书如南岗士大夫徒尚风范然不免寒乞袁松书如深山道士见人便欲退缩
　　张融书如辨士对扬独语不困得必防理
　　薄绍之书如龙游在霄缱绻可爱
　　梁袁昻古今书评【按此两书评小有多寡异同或以为武帝或以为袁昻疑作袁昻者得之梁书萧子云传载武帝论子云书曰笔力劲骏心手相应巧逾杜度美过崔寔当与元常并驱争先与此评全别又萧特乃萧子云之子王褒乃袁昂外孙并名辈晚出范懐约武帝尝令写妇人事以给后宫事见张率人品猥下岂当以之入评此皆后人取袁昻评増入妄名为武帝语耳陈思两存颇得缺疑之义朱长文合并两评但题为梁武帝作未免失之不审矣】
　　王右军书如谢家子弟纵复不端正者爽爽有一种风气
　　王子敬书如河洛少年虽皆充恱而举体沓拖殊不可耐
　　羊欣书喜如大家婢学夫人虽处其位而举止羞澁终不似真
　　徐淮南书如南巅士大夫徒好尚风范终不免寒乞阮研书如贵胄失品次丛不能复排突英贤
　　王仪同书如晋安帝非不处尊位而都无神明
　　施肩吾书如新亭伧父一往见似扬州人共语便音态出
　　陶居书如吴兴小儿形容虽未长成而骨体甚骏快殷君书如髙丽使人抗浪甚有意气滋颠终乏精味袁崧书如深山道人见人便欲退缩
　　萧子云书如经纶道人无不絶云【一本如字以上作曹喜】
　　崔子玉如危峯阻日孤松一枝有絶望之意
　　师宜官书如鹏羽未息翩翩自逝
　　韦诞书如龙威虎振劒拔弩张
　　曹喜书如上林春花逺近瞻望无处不发【一本如字以上作萧子云】蔡邕书骨气洞逺爽爽有神
　　钟司徒书字十二种意外殊妙实亦多奇
　　邯郸淳书应规入矩方圆乃成
　　张伯英书如汉武帝爱道凭空欲仙
　　索靖书如飘风忽举鸷鸟乍飞
　　梁鹄书如太祖忘寝观之丧目
　　皇象书如歌声绕梁琴入拾徽
　　卫恒书如插花美女舞笑镜台
　　孟光禄书如崩山絶崖人见可畏
　　李斯书世为冠葢不易施评
　　张芝惊奇钟繇特絶逸少鼎能献之冠世四贤共类流芳不灭羊真孔草萧行范篆各一时妙絶右二十五人自古及今皆善能书奉勅遣臣评古今书品字法如前伏愿照览谨启普通四年二月五日内侍中尚书令袁昻启
　　勅防具之如卿所评
　　臣谓钟繇书意气密丽若飞鸿戏海舞鹤游天行间茂密实亦难过萧思话书走墨连绵字势崛强若龙跳天门虎卧凤阁薄绍之书字势蹉跎如舞女低腰仙人啸树乃至挥毫振纸有疾闪飞动之势臣浅见无闻暗于明灭宁敢谬量山海以圣命似天不得不斟酌过失是非如获汤炭
　　唐人评书
　　李斯书骨气丰润方圆妙絶
　　曹操书金花细落遍地玲珑荆玉分辉遥岩璀璨卫夫人书如插花舞女低昻美容又如美女登台仙娥弄影红莲映水碧沼浮霞
　　栢夫人书如快马入阵屈伸随人
　　傅玉书如项羽投戈荆轲执防
　　王羲之书如壮士拔劒壅水絶流头上安如髙峯坠石作一横画如千里阵云捺一偃波如风雷震骇作一竖画如万嵗枯藤立一倚竿若虎卧凤阁自上揭竿如龙跃天门
　　嵇康书如抱琴半醉咏物缓行又若独鹤归林羣鸟乍散
　　宋文帝书如叶里红花云间白日
　　陆柬之书彷佛堪观依稀可拟
　　王绍宗书笔下流利快健难方就看熟视转増美妙程广书如鸿鹄弄趐翺翔颉颃
　　萧子云书如上林春花逺近瞻望无处不发
　　孔琳之书放纵快健笔势流利二王以后难与比肩但巧亏少故劣于羊欣
　　张越书如莲花出水明月开天露散金峯云低玉岭虞世南书体段遒媚举止不凡能中更能妙中更妙欧阳询书若草里蛇惊云间电发又如金刚嗔目力士挥拳
　　褚遂良书字里金生行间玉润法则温雅美丽多方薛稷书多攻褚体亦有新奇
　　唐遗名字吕总续书评
　　篆书一人
　　李阳冰书若古树倚物力有万夫李斯之后一人而已
　　八分书五人
　　梁升卿书惊波往来巨石前却
　　卢藏用书露润花妍烟凝修竹
　　张庭珪书古木崩沙闲花映竹
　　韩择木书开萍叶鸟散芳洲
　　史维则书雁足印沙深渊鱼跃
　　真行书二十二人
　　薛稷书风惊苑花雪惹山栢
　　萧成书舞鸮交行腾猿在空
　　韦陟书如虫穿古木鸟踏花枝
　　李邕书华岳三峯黄河一曲
　　蔡丘书古质放意自成一家
　　宋儋书暮春花发夏栁低枝
　　徐浩书固多精熟无有意趣
　　顔真卿书锋絶劒摧惊飞逸势
　　沈千里书饥应杀心忍痩筋骨
　　闗操书渊月沈珠露花濯锦
　　郑防书风送云收霞催月上
　　李璆书垂藤着地枯木如折
　　吴郁书字体绵密不谢当时
　　赖文雅书腾沙欝雾翻浪扬鸥
　　贺知章书缀笔如飞酌而不竭
　　何昌裔书子敬余波时时可翫
　　宋之问书天性絶妙而功未深
　　张从申书逺近称善独步江外
　　李清吉书变化自逸代有斯人
　　释元悟书骨气无双逈出时辈
　　释乐简书临写逸少时有乱真
　　草书十二人
　　张旭书立性颠逸超絶古今
　　孙过庭书丹崖絶壑笔势坚劲
　　张懐瓘书组以章草新意颇多
　　张芬书孤松耸身弱草垂路
　　张彪书孤峯削成藏筋露节
　　邬彤书寒鸦栖林平冈走兔
　　陆曽书惊浪鱼跃深水龙潜
　　史麟书逸气雄镇超然不羣
　　梁耿书错落鱼文纵横鸟迹
　　房广书婉美芬蔼春莺欲娇
　　沈益书春鹭窥鱼秋蛇赴宂
　　释懐素书援笔掣电随手万变
　　书议
　　唐张懐瓘书议
　　昔仲尼修书始自尧舜天下焕乎有文章文章发挥书道尚矣夏殷之世能者挺生秦汉之间诸体间出元猷冥运妙用天资追虚捕伪神不容其潜匿而通微应变言象不测其存亡奇宝盈乎东山明珠溢乎南海其道有贵而弥圣其迹有秘而莫理不可尽之于词妙不可穷之于笔非夫通达微何可至于此乎乃不朽之盛事故叙而论之夫草木各务生气不自埋没况禽兽乎况人乎猛兽鸷鸟神彩各异道书法此其古文篆籀时罕行用者皆阙而不议议者真正藁草之间或麟凤一毛龙片甲亦先不録其有名迹俱显者一十九人列之于后
　　崔瑗　　张芝　　张昶　　钟繇　　钟防
　　韦诞　　皇象　　嵇康　　卫瓘　　卫夫人索靖　　谢安　　王导　　王敦　　王廙
　　王洽　　王珉　　王羲之　王献之
　　然则千百年间得其妙者不越此十数人各能声飞万里荣跃百代惟逸少笔迹遒润独擅一家之美天质自然风神葢代且其道微而味薄固常人莫之能学其理而意深固天下寡于知音昔为评者数家既无文词则何以立说何为取象其势彷佛其形似知其门而未知其奥是以言论不能辨明夫于其道不通出其言不断加之词寡典要理乏研精下述贤哲之殊能况有丘明之新意悠悠之说不足动人夫翰墨及文章至妙者皆有深意以见其志览之即令了然若与面防则有智昏菽麦混白黒于胸襟若心悟精微图古今于掌握妙之意出于物类之表幽深之理伏于杳冥之间岂常情之所能测非有独闻之听独见之明不可议无声之音无形之相夫诵圣人之语不如亲闻其言评先贤之书必不能尽其深意有千年明镜可以照人之不疲琉璃屏风可以洞彻无碍今虽録其品格岂独称其才能皆先其天性后其学习纵异形体奇彻以情理一贯终不出于洪荒之外必不离于工拙之间然智则无涯法固不定具以风神骨气者居上妍美功用者居下
　　真书
　　逸少第一　　元常第二　　世将第三
　　子敬第四　　士季第五　　文静第六
　　茂宏第七
　　行书
　　逸少第一　　子敬第二　　元常第三
　　伯英第四　　伯玉第五　　季琰第六
　　敬和第七　　茂宏第八　　安石第九
　　章草
　　子玉第一　　伯英第二　　幼安第三
　　伯玉第四　　逸少第五　　士季第六
　　子敬第七　　休明第八
　　草书伯英创立规范得物象之形均造化之理然其法太古质不剖断以此为少而有推轮草意之妙后学得渔猎其中宜为第一
　　草书
　　伯英第一　　叔夜第二　　子敬第三
　　处仲第四　　世将第五　　仲将第六
　　士季第七　　逸少第八
　　或曰问此品之中诸子岂能悉过于逸少荅曰人之材能各有长短诸子于草各有性识精魄超然神彩射人逸少则格律非髙功夫又少虽圆丰妍美乃乏神气无戈防铦锐可畏无物象生动可奇是以劣于诸子得重名者以真行故也举世莫之能晓悉以为真草一槩若所见与诸子雷同则何烦有论今制品格以代权衡于物无情不饶不损惟以理伏颇能面质冀合规于元匹殊不顾于聋俗无眼有耳但闻是逸少必闇然悬伏何必须见见与不见一也虽自谓为鉴旁观如三嵗婴儿岂敢轻量鼎之轻重哉伯牙子期不易相遇造章甫者当售衣冠之士本不为于越人也然草与真有异真则字终意亦终草则行尽势未尽或烟收雾合或电激星流以风骨为体以变化为用有类云霞聚散触过成形龙虎威神飞动増势岩谷相倾于崄峻山水各务于髙深囊括万殊裁成一相或奇以骋纵横之志或托以散欝结之懐虽至贵不能抑其髙虽妙算不能量其力是以无为勿用同自然之功物类其形得造化之理皆不知其然也可以心契不可以言宣观之者似入庙见神如窥谷无底俯猛兽之牙爪逼利劒之锋芒肃然危然方知草之微妙也子敬年十五六时尝白其父云古之章草未能宏逸今穷伪畧之理极草纵之致不若草行之间于往法固殊大人宜改体且法既不定事贵变通然古法亦局而执子敬才髙识逺行草之外更开一门夫行书非草非真离方遁圆在乎季孟之间兼真者谓之真行带草者谓之行草子敬之法非草非行流便于行草又处其中间无籍因循宁拘制则挺然秀出务于简易情驰神纵超逸优游临事制宜从意适便有若风行水散润色开花笔法体势之中最为风流者也逸少秉真行之要子敬执行草之权父之灵和子之神俊皆古今之独絶也世人虽不能甄别但闻二王莫不心醉是知德不可伪立名不可虚成然荆山之下玉石参差或价贱同于瓦砾或价贵重于连城其八分即二王之石也子敬之后羊薄嗣之宋齐之间此体弥尚谢灵运尤为秀杰近者虞世南亦工此法或君长告令公务殷繁可以应机可以赴速或四海尺牍千里相闻迹乃含情言惟叙事披封不觉欣然独笑虽则不面其若面为妙用通隣于神化然此论虽不足搜索至真之理亦可谓张皇墨妙之门但能精求自可意得思之不已神将造之理与道通必然灵应有志小学岂不勉欤古之名手但能其事不能言其意今仆虽不能其事而辄言其意诸子亦有所不足或少运动及崄峻或少波势及纵学者宜自损益也异能殊美莫不备矣然道合者千载比肩若死而有知岂无神交者也逸少草有女郎材无丈夫气不足贵也贤人君子非愚于此而智于彼知与不知用与不用也书道亦尔虽贱于此而贵于彼鉴与不鉴也知能虽定赏遇在时也嵇叔夜身长七尺六寸美音声伟容色虽土木形体而龙章凤姿天质自然加以孝友温恭吾慕其为人常有其草写絶交书一纸非常宝惜有人与吾两纸王右军书不易近于李造处见全书了然知公平生志气若与面焉后有逺识者览此论当亦悉心矣夫人知者智自知者明论人才能先文而后墨羲献等十九人皆兼文墨乾元元年四月日张懐瓘述
　　书估
　　唐张懐瓘
　　有好事公子频行枉顾问及自古名书颇为定其差等曰可谓知书矣夫丹素异好爱恶罕同若鉴不圆通则各守封执是以世议纷操何不制其品格豁被疑心哉且公子贵斯道也惑之乃为其估贵贱既辨优劣了然因取世人易解遂以王羲之为标准如大王草书字直一百五字乃敌一行行书三行行书敌一行真正徧帖则尔至如乐毅黄庭太师箴画賛累表告誓等但得成篇即为国宝不可计以字数或千或万惟鉴别之精粗也他皆仿此近日有钟尚书绍京亦为好事不惜大费破产求书计用数百万钱惟市得右军行书五纸不能致真书一字崔张之迹固乃寥寂矣惟天府之内仅有存焉如小正书所贵今作者若藁行之间有典合者则逸气葢世千古独立家尊才可为其子弟尔子敬年十五六时常白逸少云古之章草未能宏逺颇异诸体合穷伪畧之理及操纵之致不若藁行之间于往法固殊大人宜改体逸少笑而不答及其业成之后神用独超天姿特秀流便简易志在惊奇峻险髙深起自此子然时有败累不顾疵瑕故减于右军行书之价可谓子为神俊父得灵和父子真行固百代之楷法然文质相沿立其三估贵贱殊品置其五等三估者篆籀为上估钟张为中估羲献为下估上估但有其象葢无其迹中估乃旷世奇迹可贵可重有购求者宜悬之千金或时不尚书薫莸同器假如委诸衢路犹可字价千金其杜度崔瑗可与伯英价等然志乃估力亦微夫惟妍媚不逮于张芝卫瓘可与张为弟索靖则雄逸过之且如右军真书妙极又人间切须是以价齐中估古逺稀世非无降差崔张玉也逸少金也大贾则贵其玉小商则重其金肤浅之人多任其耳但以王书为最真草一槩略无差殊岂无右军之书自有十等
　　黄帝史　　周宣史　　钟繇　　张芝
　　王羲之　　崔瑗　　　卫瓘　　索靖
　　王献之
　　以上九人第一等
　　蔡邕　　　张昶　　　荀朂　　　皇象
　　韦诞　　　钟防等
　　度德比义并崔张之亚也可微劣右军行书之价以上六人第二等
　　曹喜　　　邯郸淳　　赵袭　　　崔寔
　　刘德升　　罗挥　　　师宜古　　梁鹄
　　胡昭　　　荀爽　　　张彭祖　　张宏
　　傅　　　魏武帝　　曹植　　　吴孙皓
　　孙瓘　　　应璩　　　徐干　　　张昭
　　嵇康　　　何曽　　　卫觊　　　杜预
　　杨肇　　　乐广　　　刘恢　　　司马收
　　卫恒　　　卫夫人　　卫玠　　　李式
　　王郭　　　郗鉴　　　郗愔　　　韦昶
　　桓　　　王翼　　　王导　　　王洽
　　王珉　　　谢安　　　庾翼等
　　或奇材见拔或絶世难求并庶防右军草书之价以上四十三人第三等
　　张嘉　　　庾亮　　　郗超　　　王恂
　　戴若思　　卫瓘　　　僧惠式　　王修
　　张翼　　　戴道安　　王元之　　王操之
　　王凝之　　王徽之　　孙元公　　王允之
　　宋文帝　　宋孝武　　康昕　　　王僧防
　　薄绍之　　孔琳之　　萧思话　　张永
　　萧子良　　齐髙帝　　萧子云等
　　互有得失时见髙深得絶续长短智力均可敌右军草书三分之一以上二十九人第四等
　　张越　　　张融　　　陶景　　阮研
　　毛喜　　　僧智永　　虞世南　　欧阳询
　　褚遂良等
　　可敌右军草书四分之一以上九人第五等
　　以上率皆估其甚合者其不防意数倍相悬大凡虽则同科物稀则贵今妍古雅渐次陵夷自汉及今降杀百等贵逺贱近淳漓也凡九十六人列之如右五等之外盖多贤哲声闻虽美功业未遒空有望于屠龙竟难成于画虎不入品流深虑遗材天宝十三载正月十八日


　　书苑菁华卷五
　　钦定四库全书
　　书苑菁华卷六
　　宋　陈思　撰
　　书断
　　唐张懐瓘十体书断
　　【古文　大　籀文　小　八分书　章草　行书　飞白　草书】
　　古文案古文者黄帝史苍颉所造也颉首四目通于神明仰观奎星环曲之势俯察龟文鸟迹之象博采众美合而为字是曰古文孝经援神契云奎主文章苍颉仿象是也夫文字者摠而为言包意以名事也分而为义则文者祖父字者子孙得之自然备其文理象形之属则谓之文因而滋蔓母子相生谐声防意之属则谓之字字者言孳乳浸多也题之竹帛谓之书书者如也舒也着也记也着明万事记往知来名言诸无宰制羣有何幽不贯何往不经实可谓事简而应博岂人力哉易曰上古结绳以治后世圣人易之以书契夫一徳之道化其性于未然之前结绳之教惩其罪于已然之后故大道衰而有书利害萌而有契契为信不足书为言立征书契者决断万事也凡文书相约束皆曰契契亦誓也诸侯约信曰誓故春秋传曰王叔氏不能举其契是知契者书其信誓之言而盟之滥觞君臣之大约也亦谓刻木剖而分之君执其左臣执其右即昔之铜虎竹使今之铜鱼并契之遗像也皇甫谧曰皇帝史苍颉造文字记言行策而藏之名曰书契故知黄帝导其源尧舜扬其波是有虞夏商周之书神化典谟垂范万世及周公相成王申明礼乐以加朝祭服色尊卑之节又造尔雅宣尼卜商增益润色释言畅物畧尽训诂及秦用小篆焚烧先典古文絶矣汉文帝时秦博士伏胜献古文尚书时又有魏文侯乐人窦公年二百八十歳献古文乐书一篇以今文考之乃周官之大司乐章也及武帝时鲁恭王壊孔子宅壁内石函中得孝经尚书等经宣帝时河内女子壊老子屋得古文一篇晋咸宁五年汲郡人不凖盗发魏安厘王冡得册书千余万言或冩春秋经传易经论语夏书周书琐语大厯梁丘藏穆天子传及魏史至安厘王二十年其书随世变易已成数体其周书论楚事者最妙于是古文偹矣甄鄷删定旧文制为六书一曰古文即此也以壁中书为正周幽王时又有省古文者汲冡书中多有是也滕公冡内得石铭人无识者惟叔孙通云此古文科斗书也科斗者即古文之别名也【卫恒古文賛云黄帝之史沮诵苍颉防彼鸟迹始作书契纪纲万事垂法立制观其措笔缀墨用心精专守正循检矩折规旋其曲如弓其直如经矫然特出若龙腾于川淼尔下陨若雨坠于天信黄唐之遗迹为六艺之范先籀篆盖其子孙草乃其曾】苍颉即古文祖也賛曰邈邈苍公轩辕之史创制文字代彼防理粲若星辰郁为纲纪千龄万类如掌斯视生人盛德莫斯之美神章灵篇自兹而起
　　大篆案大篆者周宣王太史史籀所作也或云柱下史始变古文或同或异谓之为篆篆者传也传其物理施之无穷甄鄷定六书三曰篆书八体书法一曰大篆又汉书艺文志云史籀十五篇并此也以史官制之用以教授谓之史书凡九千字秦赵高善篆教始皇少子胡亥书又汉元帝王遵严延年并工史书是也秦焚书惟易与史篇得全吕氏春秋云苍颉造大篆非也若苍颉造大篆则置古文何地所谓籀篆盖其子孙是也【蔡邕篆賛曰体有大篆巧妙入神或象龟文或比龙鳞纡体放尾长翅短身延颈贠翼壮以双云】史籀即大篆之祖也
　　賛曰古文防太史神书千类万象或龙或鱼何词不录何物不储怿思通理从心所如如彼江海大波洪涛如彼音乐干戚羽旄
　　籀文案籀文者周太史史籀之所作也与古文大篆小异后人以名称书谓之籀文七畧曰史籀者周时史官教学童书也与孔氏壁中古文异体甄鄷定六书二曰竒字是也其迹有石鼔文存盖讽宣王畋猎之所作今在陈仓李斯小篆兼采其意史籀即籀文之祖也賛曰体象卓然殊今异古落落珠玉飘飘缨组苍颉之嗣小篆之祖以名称书遗迹石鼔
　　小篆案小篆者秦始皇丞相李斯所作也增损大篆异同籀文谓之小篆亦曰秦篆始皇二十年始并六国斯时为廷尉乃奏罢不合秦文者于是天下行之画如鐡石字若飞动作楷之祖为不易之法其铭题钟鼎及作符印至今用焉则离之六二黄离元告得中道也斯虽草创遂造其极矣【蔡邕小篆賛云龟文缄列栉比龙鳞陨若黍稷之垂颖蕴若防蛇之棼緼若絶若连似水露縁垂下端逺而望之象鸿鹊羣游络绎迁延研桑不能数其诘曲离娄不能观其障间般垂揖让而辞巧籀诵拱手而韬翰摛华艶于防素为学艺之范先也】李斯即小篆之祖也
　　賛曰李君创法神虑精微鐡为枝体虬作骖騑江海淼漫山岳巍巍长风万里鸾凤于飞
　　八分按八分者秦羽人上谷王次仲所作也王愔云次仲始以古书方广少波势建初中以草作楷法字方入分言有模楷又萧子良云灵帝时王次仲饬为八分二家俱言后汉而两帝不同且灵帝之前工八分者非一而云方广殊非书既言古书岂得称若验方广则篆籀有之变古为方不知其谓也按序先记云王次仲上谷人少有异志早年入学屡有灵竒年未弱冠变苍颉书为今书始皇时官务烦多得次仲文简畧赴急疾之用甚喜遣使召之三征不至始皇大怒制槛车送之于道化为大鸟出在槛外飜然长引至于西山落二翮于山上今为大翮小翮山山上立祠水旱祈焉又魏土地记云爼阳县城东北六十里有大翮小翮山又班固北都赋云王次仲匿术于秦皇落双翮而冲天按数家之言明次仲是秦人既变苍颉书即非效程邈也按蔡邕劝学篇上谷王次仲初变古形是也始皇之世出其数书小篆古形犹存其半八分已减小篆之半又减八分之半然可云子似父不可云父似子故知不能生八分矣本谓之楷书楷者法也式也模也孔子曰今世行之后世以为楷式或云后汉亦有王次仲为上谷太守非上谷人又楷初制大范几同故后人惑之学者务之盖其歳深渐若八字分散人名之为八分时人因冩篇章或冩法令亦谓之章程书故梁鹄云钟繇善章程书是也夫人才智有所偏工取其长而舍其短谚曰韩诗郑易挂着壁且二王八分即挂壁之类惟蔡伯喈乃造其极焉王次仲即八分之祖也
　　賛曰仙客遗范灵姿秀出奋妍杨波金相玉质龙腾虎踞分势非一交防横戈兮气雄逸楷之为妙兮偹华实
　　书按书者秦下邳人程邈所造也邈字元岑始为衙县狱吏得罪始皇幽系云阳狱中覃思十年益大小篆方圎而为书三千字奏之始皇善之用为御史以奏事繁多篆书难成乃用字以为人佐书故曰书蔡邕圣皇篇云程邈删古立文甄鄷六书云四曰佐书是也秦造书以赴急速惟官司刑狱用之余尚用小篆焉汉亦因循至和帝时贾鲂撰滂喜篇以苍颉为上篇训纂为中篇滂喜为下篇所谓三苍也皆用字冩之法由兹而广郦道元水经曰临淄人发古塜得铜棺前板外引起为字言齐太公六世孙胡公之棺也惟三字古文余同今书证知字出古非始于秦时若尔则法当先于大篆矣按胡公者齐哀公之弟靖胡公也五世六公计一百余年当周穆王时也又二百余歳至宣王之朝大篆出矣又五百余载至始皇之世小出焉不应书而效小篆然程邈所造书籍共传郦道元之説未可凭也按八分则小篆之防亦八分之防汉陈遵字孟公京兆杜陵人哀帝之世为河南太守善书与人尺牍并皆藏之以为荣此其创开书之始也尔后钟元常王逸少各造其极焉【蔡邕书势曰鸟迹之变乃惟佐蠲彼繁文按兹简易修短相副异体同势焕若星辰欝若云布纎波浓错落其间若钟簴设张廷燎飞烟似崇台重宇层云冠山逺而望之若飞龙在天近而察之心乱目成公绥势曰防篆既繁草藁近伪适之中庸莫尚于】程邈即书之祖也
　　賛曰合文质程君是先乃偹风雅如聆管弦长毫秋劲素体霜妍摧锋剑折落星悬乍发经焰旋凝紫烟金芝琼草万世芳传
　　章草按章草者汉黄门令史防所作也卫恒李诞并云汉初而有草法不知其谁萧子良云章草者汉齐相杜操始变稿法非也王愔云汉元帝时史游作急就章觧散体草书之汉俗简堕渐以行之是也此乃草字之梗概损之规矩纵任奔逸赴速急就因草创之义谓之草书为君长告令臣下则可后汉北海敬王刘穆善草书光武器之明帝为太子尤见亲幸甚爱其法及穆临病明帝令为草书尺牍十余首此其创开草书之先也至建初中杜度善草见称于章帝上贵其迹诏使草书上事魏文帝亦令刘广通草书上事盖因草奏后世谓之章草惟张伯英造其极焉魏诞云杜氏杰有骨力而字画微痩惟刘氏之法书体甚浓结字工巧时有不及张芝喜而学焉耑精其巧可谓草圣超前絶后独步无双【崔瑗章草书势云书契之兴始自颛皇冩彼鸟迹以定文章章草之法盖又简畧应时谕指周旋卒迫兼功并用爱日省力纯俭之变岂必古式观其法象俯仰有仪方不中矩圆不副规折左扬右望之若欹鸾企鸟峙志意飞移狡兽暴骇将奔未驰状似连珍絶而不离畜怒排郁放逸生竒腾虵赴穴头没尾垂机要微妙临时从宜】
　　懐瓘按章草之书字字区别张芝变为今草如其拔茅连茹上下牵连或借上字之下而为下字之上竒形离合数意兼包若悬猿饮涧之象钩锁连环之状神化自若变态不穷呼史游草为章因张伯英草而谓也亦犹周宣王时作及有秦分别而有大小之名魏晋之时名流君子一概呼为章惟知音者乃能辨为章草即书之防草亦章草之防也按杜度在史游后一百余年即觧二体明是史游创焉史游即章草之祖也賛曰史游制草如务急就婉若廻鸾撄如舞袖迟廻亷简势欲飞透敷华垂实尺牍尤竒并功惜日学者为宜
　　行书按行书者后汉頴川刘德升所造也即正书之少伪务从简易相间流行故谓之行书王愔云晋世以来工书者多以行书著名昔钟元常善行狎书是也尔后王羲之献之并造其极焉献之尝白父云古之章草未能宏逸顿异其体合穷伪畧之理极草纵之致不若稿行之间于往法固殊也大人宜改体观其腾烟炀火则廻禄丧精覆海倾河则防失驭天假其魄非学之功若逸气纵横则羲谢于献若簮裙礼乐则献不离羲虽诸家之法悉殊而子敬最为遒拔夫古今人民状貌各异此皆自然妙有万物类此惟书之不同可庶几也故得之者先禀于天然次资于功用而善学者乃学之于造化异类而求之固不取乎似本而各挺之自然【王珉行书状云邈乎嵩岱之峻极烂若列宿之丽天伟字挺特竒书秀出扬波骋萟完好宏逸虎踞凤峙龙伸蠖屈资胡氏之壮杰兼钟公之精密搃二妙之所长尽要蔑乎文质详览字体究寻笔迹粲乎伟乎如圭如璧究若盘雏之仰势翌若翔鸾之舒翮或乃放乎飞笔雨下风驰绮靡婉娩纵横流离】刘徳升即行书之祖也
　　賛曰非草非真发挥柔翰星劒光芒云虹照烂鸾鹤婵娟风行雨散刘子滥觞钟胡弥漫
　　飞白按飞白者后汉左中郎将蔡邕所作也王王愔并云飞白变楷制也本是宫殿题署势既劲大字宜轻微不满名为飞白王僧防云飞白八分之轻者虽有此説不言起由按汉灵帝熹平年诏蔡邕作圣皇篇篇成诣鸿都门上时方修饰鸿都门伯喈待诏门下见役人以垩帚成字心有悦焉归而为飞白之书汉末魏初并以题署宫阁其体有二创法于八分穷微于小自非蔡公设妙岂能诣此可谓胜寄冥通缥神仙之事也张芝草书得易简流速之极蔡邕飞白得华艶飘荡之极字之逸越不复过此二途尔后羲之献之并造其极其为状也轮囷萧索则虞颂以嘉气非云离防飘流则曹风以麻衣似雪尽能穷其神妙也卫恒祖述飞白而造散之书开张体微露其白拘束于飞白萧洒于书处其季孟之间也【刘彦祖飞白賛云苍颉肇迹观鸟兴文名繁类殊有革有因世絶常妙索草钟真爰有飞白貌艶萟珍若乃载析毫芒纎微和惠素翰氷鲜简墨电掣直凖箭飞屈拟蠖势】梁武帝谓萧子云言顷见王献之书自而不飞卿书飞而不白可斟酌为之令得其衷子云乃以篆文为之雅合帝意既括镞而习羽则望逺而益深虽创法于八分实穷微于小篆其后欧阳询得焉蔡伯喈即飞白祖也賛曰妙哉飞白祖自八分有美君子润色斯文丝萦箭激电绕雪雰浅如流雾深若屯云举众仙之奕奕舞羣鹤之纷纷谁其覃思于呼蔡君
　　草书按草书者后汉征士张伯英之所造也梁武帝草书状曰蔡邕云昔秦之时诸侯争长简檄相传望走驲以篆之难不能救速遂作赴急文书盖今草书是也今疑不然创制之始其闲者鲜且此书之约畧既是苍黄之世何粗鲁而能识之又云杜氏之变亦由程氏之改篆其先出自杜氏以张为祖以卫为父索为伯叔二王为兄弟薄为庶息羊为仆者懐瓘以为诸侯争长之日则小篆及楷未生何但于草蔡公不应如此诚恐后诬按杜度汉章帝时人元帝朝史游已作草又评羊薄等曰未知书也欧阳询与杨驸马书章草千文批后云张芝草圣皇象八絶并是章草西晋悉然迨乎东晋王逸少与从弟洽变章草为今草韵媚婉转大行于世章草几将絶矣懐瓘按右军之前能今草者不可胜数诸君之説一何孟浪欲杜众口亦犹履影灭迹扣钟销声也又王愔云藁书者若草非草草行之际也非也按藁亦草也因草呼藁正如真正书冩而又涂改亦谓之草藁岂必草行之际谓之草者盖取诸浑屯天造草昧之意也文而为本法此也故孔子曰裨谌草创之是也楚懐王使屈原造宪令草藁未成上官氏见欲夺之又董仲舒欲言灾异草藁未上主父偃窃而奏之并是也如淳曰所作起草为藁姚察曰草犹麄也麄书为本曰藁盖草书之文祖出于此草书之先因于起草自杜度妙于草章崔瑗崔实父子继能罗晖赵袭亦法此萟袭与张芝相善芝自云上比崔杜不足下方罗赵有余然伯英学崔杜之法温故知新因而变之以成今草转精其妙字之体势一笔而成偶有不连而血脉不断及其连者气候通其隔行惟王子敬明其深指故行首之字往往继前行之末世称一笔书者起自张伯英即此也实亦约文该思应指宣言列缺施鞭飞亷纵辔也伯英虽云草创遂造其极【索靖草书状云圣皇御世随时之宜苍颉既生书契是为损之草以崇易简草书之状也宛若银钩飘若惊鸾舒翼未发若举复安于是多才之英笃萟之彦役心精微耽思文宪守道兼权触类生变离析八体靡形不判骋词放手雨行氷散高音翰属溢越流漫着絶萟于纨素诚百代之殊观】张伯英即草书之祖也
　　賛曰草法简畧省繁録微铎言宣事如矢应机霆不暇激电不及飞征士已没道逾光晖明神在享其灵有歇斯萟漫流终古无絶
　　论曰夫卦象所以隂隲其理文字所以宣载其能卦则浑天地之窈防秘卜神之变化文能以发挥其道幽賛其功是知卦象者文字之祖万物之根众学分镳驰骛不息或安其所习毁所不见终以自敝也固须原心及本无漫学焉令欲稽其滥觞不可遵诸子之非弃圣人之是先贤设文字所起与八卦同作又云八卦非伏羲自重夫易者太古之书夫子之文章可得而闻也弥纶乎天地错综乎四时究极人神盛徳大业也子曰学以聚之问以辨之盖欲讨论根源悉其枝自仲尼没而微言絶诸儒之説是或不经左丘明耻之愧无独断之明以释天下之惑孔安国云伏羲造书契代结防非也厥初生人君道尚矣应而不求为而不恃执大象也迨乎伏羲氏作始定人道辨乎臣子伏而化之结防而治故孔子曰三皇伯世叶神无文洛乙糺命颉字胥合又班固云庖牺继天而王为百王先并是也易曰庖牺氏之王天下作结防而为网罟以畋以渔盖取诸离离者丽也日月丽乎天百谷草木丽乎土重明以丽乎正乃化成天下离也者明也万物皆相见南方之卦也圣人南面而听天下向明而治盖取诸此也庖牺神农氏没轩辕氏作始造图书礼乐度数甲子律厯目开国之事皆先圣传流于口黄帝已后纪録言之无几故春秋国语唯发明五帝太史公叙黄帝颛顼以下事孔子撰书始自尧舜尚年月阙然诗人所述起乎虞氏其可知也巢燧之时淳一无数故言上古昔者俱是伏羲神农之时言后世圣人者即黄帝尧舜之际易曰上古结防以理后世圣人易之以书契此犹太阳一照众星没矣史记及汉书皆云文王重八卦为六十四卦又帝王世纪及孙盛等以为神农夏禹重之并非也夫八卦虽理象已偹尚神功引而伸之始通变吉凶成其妙用触类而长天下之能事毕矣故易曰圣人立象以尽意设卦以尽情八卦成列象在其中矣因而重之爻在其中矣刚柔相推变在其中矣伏羲自重之验也又曰昔者圣人之作易也观变于隂阳而立卦发挥于刚柔而生爻是以立天之道曰隂与阳立地之道曰柔与刚立人之道曰仁与义兼三才而两之故易六画而成卦六位而成章又伏羲自重之验也若以后世圣人易之以书契谓伏羲即昔者圣人之作易也谓谁矣则自伏羲自重八卦下造书契焕乎可明不至疑惑也又曰河出图洛出书圣人则之孔安国云河图八卦是洛之九畴马融王肃姚信等并云得河图而作易礼含文嘉曰伏羲则龟书乃作八卦并乗流而迹不计其源滋误后生深可叹惜云圣人百家众言自古非一正史之书不经宣尼笔削则未可全是况儒者臆説耶悠悠万载是非牙起一犬吠形百犬吠声一人构虚百人传实按龙图出河龟书出洛今或云法龙图而作卦或云则龟书而画象假欲遵之何者为是按左传庖牺氏有龙瑞以龙纪官非得八卦八卦若先列于河图又文王等重之则伏羲何功于易也又夫子不言因图而画卦自黄帝尧舜及周公摄政时皆得图书河以通干出天包雒以流川吐地符是知有圣人应运则河雒出图书何必八卦九畴九畴者天始锡禹而黄帝已获洛书易曰蓍龟神物圣人则之然伏羲非则蓍龟而作易言圣人者通谓后世易经上古不独指伏羲也夫蓍龟者或悔吝有忧虞之象或得失有吉凶之征或否泰有隂阳之辞或刚柔有变通之理若河图洛书者或天地彛伦之法或帝王兴亡之数或山川品物之制或治化合神之符故圣人则之而已孔子曰河不出图洛不出书吾已矣夫是也故知文字之作确乎权舆十体相沿明备万事皆是自微渐至于昭著春秋则寒暑之滥觞爻画则文字之兆朕其十体内或先有萌芽今取其昭彰者为始祖夫道之将兴自然元应前圣后圣合矩同规虽千万年至理斯防天或垂范或授圣哲必然而出不在考其甲之与乙也按道家相传则有天皇地皇人皇之书各数百言其犹在者像如符印而不传其音指审尔则八卦未为云孙矣况古文乎且荒逺异音各邈防于文字其指不殊鸟兽之情悉应若是观其趣向不逺于人其有知方来辨音节非智能而及复何所学哉则知凡庻之流有如草木鸟兽之类或蕴文章又霹雳之下乃时有字或锡贶之瑞往往铭题以古书考之皆可识也又岂学之于人乎又详释典或沙刦以前或他方怪俗云为事况与现在无殊是知天之妙道施于万类一也但所获有浅深耳岂必在乎羲轩周孔与释老之教况论篆籀及草之后先乎缕而分之则如彼摠而言之其若此也














　　书苑菁华卷六
　　钦定四库全书
　　书苑菁华卷七
　　宋　陈思　撰
　　书録
　　唐张懐瓘二王等书録
　　夫翰墨之美多以身后腾声二王之书当世见贵献之尝与简文帝十纸题最后云下官此书甚合作愿聊存之此书为桓所宝爱重二王不能释手乃选缣素及纸书正行之尤美者各为一帙常置左右及南奔虽甚狼狈犹以自随将败并投于江晋代装书真草浑杂背纸皱起范装特微为小胜宋孝武又使徐爰措防十纸为一卷明帝料简旧秘并遣使三吴鸠集散逸诏虞和巢尚之徐希秀孙奉伯等更加编次咸以二丈为度二王缣素书珊瑚轴二帙二十四卷纸书金轴二帙二十四卷又纸书玳瑁轴五帙五十巻并金题玉躞织成带又扇书二卷又纸书飞白章草二帙十五卷并旃檀轴又纸书戏字一帙十五巻并书之冠冕也自此以下别有三品书凡五十一帙五百二十卷并旃檀轴其新购获者为六帙一百二十卷既经丧乱多所遗失齐高帝朝书府古迹惟有十二帙以示王僧防仍更就求能者之迹僧防以帙中所无者得张芝索靖卫伯儒吴大皇帝景帝归命侯王导王洽王珉张翼桓等十卷其与帙中所同者王恬王珣王凝之王徽之王允之并奏入秘阁梁武帝尤好图书搜访天下大有所获以旧装坚强字有损壊天监中勑朱异徐僧权唐懐充姚懐珍沈炽等析而装之更加题检二王书大凡七十八帙七百六十七卷并珊瑚轴织成帙金题玉躞侯景簒逆缄在书府平侯景后王僧辩搜括并送江陵承圣末魏师袭荆州城陷元帝将降其夜乃聚古今图书十四万卷并大小二王遗迹遣后阁舎人髙善寳焚之吴越寳劒并将斫柱乃叹曰萧世成遂至于此文武之道今夜穷乎歴代秘寳并为煨烬矣周将于谨普六茹忠等招拾遗逸凡四千卷将归长安大业末炀帝幸江都秘府图书多将从行中道船没大半沦弃其间得在所余无几弑逆之后并归宇文化及至聊城为窦建徳所破并皆亡失留东都者后入王世充世充平始归天府贞观十三年勑购求右军书并贵价酬之四方妙迹靡不毕至勑起居郎禇遂良校书郎王知敬等于武门西长波门外科简内出右军书相共参校令典仪王行真装衣梁朝旧装纸见存者但裁剪而已右军书大凡二千二百九十纸装为十三帙一百二十八卷真书五十纸一帙八卷随本长短为度行书二百四十纸四帙四十巻四尺为度草书二千纸八帙八十巻以一丈二尺为度并金缕杂寳装轴织成帙其书每缝皆用小印印之其文曰贞观大令书不之购也天府之内仅有存焉古之名书歴代帝王莫不珍贵齐宋已前大有散失及梁武帝鸠集所获尚不可胜数并珊瑚轴织成帙金题玉躞二王书大凡二万五千纸元帝狂悖焚烧将尽文皇帝尽价购求天下毕至大王真书惟得五十纸行书二百四十纸草书二千纸并以金寳装饰今天府所有真书不满十纸行书数十纸草书数百纸共有一百一十八卷张芝一卷张昶一卷并旃檀轴锦标而已既所不尚散在人间或有进献多堆于翰林杂书中玉石混居薰莸同器然书性不易不以寳之则工弃之则拙岂徒书也人亦如之用舎行藏言行之间不可玷缺亦犹兰桂虽在幽不以无人知而不芳也往在翰林中见古钟二枚髙二尺围丈余上有古文二百许字纪夏禹功绩字皆紫磨金钿光彩射人似大篆而神彩惊人非其时不敢闻奏然弃于泥土中久与瓦砾同也然滥吹之事其来久矣且如张翼及僧惠式效右军时人不能辨近有释智永临冩草帖几欲乱真至如宋朝多学大令其康昕王僧防薄绍之羊欣等亦欲混其臭味是以二王书中多有伪迹好事所书尤宜精审倘所寳同乎燕石飜为有识所蚩也乾元三年五月日
　　唐张懐瓘古贤能书録
　　我唐四圣髙祖神尧皇帝太宗文武圣皇帝髙宗天圣大圣皇帝鸿猷大业列乎册书多才能事俯同人境翰墨之妙资以神功开草之规模变张王之今古尽善尽美无得而称今天子神武聪明制同造化笔精墨妙思极天人或颂徳铭勲函耀金石或恩崇惠褥载锡侯王赫矣光华悬诸日月然犹进而不已惟奥惟非区区小臣所敢扬述
　　神品二十五人
　　古文一人　　　史籀
　　籀文一人　　　史籀
　　小篆一人　　　李斯
　　八分一人　　　蔡邕
　　书三人　　　钟繇　　王羲之　　献之行书四人　　　王羲之　献之　　钟繇
　　张芝
　　章草八人　　　张芝　　杜度　　索靖
　　王羲之　崔瑗　　卫瓘
　　皇象　　王献之
　　飞白三人　　　蔡邕　　王羲之　　献之草书三人　　　张芝　　王羲之　　献之
　　妙品九十八人
　　古文四人　　　杜林　　卫宏　　邯郸淳
　　卫恒
　　大篆四人　　　李斯　　赵髙　　蔡邕
　　邯郸淳
　　小篆五人　　　曹喜　　蔡邕　　邯郸淳
　　崔瑗　　卫瓘
　　八分九人　　张昶　　皇象　　师宜官梁鹄　　邯郸淳　　韦诞　　钟繇索靖　　王羲之
　　书二十五人　　张芝　　钟防　　卫瓘蔡邕　　邯郸淳　韦诞　荀与　谢安羊欣　　王洽　　王珉　　薄绍之宋文帝　卫夫人　胡昭　曹喜　谢灵运王僧防　孔琳之　萧子云　禇遂良虞世南　陆柬之　释智永　欧阳询
　　行书十六人　刘德升　卫瓘　胡昭　钟防王珉　　谢安　王僧防　王洽　羊欣薄绍之　孔琳之　虞世南　　阮研欧阳询　陆柬之　禇遂良
　　章草八人　　张旭　钟防　韦诞　卫恒郄愔　　张华　　魏武帝　　释智永
　　飞白五人　　萧子云　张宏　韦诞　欧阳询
　　王廙
　　草书二十二人　　索靖　　卫瓘　　嵇康张旭　　钟繇　　羊欣　　薄绍之钟防　　卫恒　　荀舆　　桓
　　谢安　　孔琳之　虞世南　王珉
　　王洽　　谢灵运　张融　　阮研
　　王僧防　欧阳询　释智永
　　能品一百六人
　　古文四人　　张敞　　卫觊　　卫瓘
　　韦昶
　　大篆六人　　胡昭　　严延年　　韦昶
　　班固　　欧阳询
　　小篆十二人　　卫瓘　　韦诞　　皇象
　　张宏　　许慎　　班固　　傅
　　刘劭　　张弦　　范　　萧子云欧阳询
　　八分三人　　毛宏　　左伯　　王献之书二十三人　　卫恒　　张昶　　王廙
　　庾翼　　郄愔　　王蒙　　卫觊
　　张彭祖　阮研　　陶景　王修
　　王襃　　王恬　　李式　　傅
　　杨肇　　王承烈　庾肩吾　薛稷
　　孙过庭　释智永　髙正臣　卢藏用
　　行书十八人　　宋文帝　　王导　司马攸
　　王修　释智永　萧子云　萧思话
　　齐髙帝　陶景　王承烈　孙过庭汉王元昌　髙正臣　薛稷　裴行俭王知敬　释智果　卢藏用
　　章草十五人　　罗晖　　赵袭　　徐翰
　　庾翼　　张超　　王蒙　　卫觊
　　崔实　　杜预　　萧子云　陆柬之欧阳询　王承烈　王智　　裴行俭
　　飞白一人　　刘劭
　　草书二十五人　　王导　　陆柬之　何曹
　　杨肇　　郄愔　　庾翼　　王愔
　　王廙　　司马攸　李式　　宋文帝萧子云　宋令文　齐髙帝　谢眺
　　庾肩吾　萧思话　范　　孙过庭梁武帝　髙正臣　王智敬　裴行俭释智果　卢藏用
　　右包罗古今不越三品工拙伦次迨至数百且妙之企神非徒歩骤能之仰妙又甚规随每一书之中优劣为次一品之内复有兼并至如神品则李斯杜度崔瑗皇象卫瓘索靖各惟得其一史籀蔡邕钟繇得其二张芝得其三逸少子敬并各得其五考多之类少妙之况神又上下差降昭然可悉也他皆放此后所传则当品之内时代次之或有纪名而不评迹者盖古有其传今絶其书粗为斟酌列于品第但备其本传无别商然十书之外乃有龟蛇麟虎云龙虫鸟之书既非世要悉所不取也
　　唐朝叙书録
　　贞观六年正月八日命整理御府古今二书钟王等真迹得一千五百一十巻至十年太宗尝谓侍中魏征曰虞世南死后无人可论书征曰禇遂良下笔遒劲甚得王逸少之体太宗即日召令侍书尝以金帛购求王羲之书迩天下争赍古书诣阙以献当时莫能辨其真伪遂良备论所出一无舛误
　　十四年四月二十二日大宗自为真草书屏风以示羣臣笔力遒劲为一时之絶【初购求人间书凡真行二百九十纸装为七十巻草二千纸装为八千巻每听覧之暇得临玩之】尝谓朝臣曰书学小道初非急物时或留心犹胜弃日凡诸萟业未有学而不得者也病在心力懈怠不能专精耳朕少时为公子频遭陈敌义旗之始及平防乱执金鼓必自指挥观其阵即知其强弱每取吾弱节其强以吾强对其弱敌犯我弱追奔不逾百数十歩吾击其弱必突过其阵之背而反击之无不大溃多用此制胜思得其理深也今吾临古人之书殊不学其形势佳在求其骨力及其得骨力而形势自生耳然我之所为皆先作意是以果能成也【初置文舘选贵臣子弟有性识者为学士内出书命之令学及人间有善书者追征入舘十数年间海内从风矣】
　　至十八年二月十七日召三品已上赐晏于武门太宗操笔作飞白书众臣乗酒就太宗手中竞取散骑常侍刘洎登御床引手然后得之其不得者咸称洎登御床罪当死请以付法太宗笑曰昔闻媫妤辞辇今见常侍登床
　　龙朔二年四月上自为书与辽东诸将谓许敬宗曰许圉师尝自爱书可于朝堂开示圉师见甚惊喜私谓朝官曰圉师见古迹多矣魏晋以后惟称二王然逸少多力而少妍子敬多妍而少力今观圣迹兼絶二王鳯翥鸾回实古今书圣也
　　神功元年五月上谓鳯阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一卷见在今进臣十一代祖导十代祖洽九代祖珣八代祖昙七代祖僧绰六代祖仲寳五代祖骞髙祖规曽祖褒并九代三从伯祖晋中书令献之已下二十八人书共十巻并进上御武成殿示羣臣仍令中书舎人崔融为寳章集以叙其事复以集赐方庆当时举朝以为荣也
　　唐韦述叙书録
　　开元十六年五月内出二王真迹及张芝张昶等真迹摠一百五十卷付集贤院令集字榻进寻且依文榻两本进内分赐诸王后属车驾入都却进真本竟不果进自太宗贞观中搜访王右军等真迹出御府金帛重为购赏由是人间古本纷然毕进帝令魏少师虞永兴禇河南等定其真伪右军之迹凡得真行二百九十纸装为七十卷草书二千纸装为八十巻小王及张芝等亦各随多少勒为巻帙以贞观字为印印缝及巻之首尾其草迹又令河南真书小字帖纸影之其古本亦有是梁隋官本者梁则满骞徐僧权沈炽文朱异隋则江摠姚察等署记其后太宗又令魏禇等卷下更署名记其后兰亭一时相传云将入昭陵宫长安神龙之际太平安乐公主奏借出外榻冩乐毅论因此遂失所在开元五年勑陆元悌魏哲刘懐信等检校换标分一卷为两巻总见在有八十卷余并坠失元悌等又割去前代名贤押署之迹惟以已之名氏代焉上自书开元二字为印以印记之右军书凡一百三十巻小王二十八卷张芝张昶书各一卷右军真行书惟有黄庭告誓等四卷存焉萧令寻奏滑州人家藏右军扇上真书宣示及小王行书白骑遂等二卷勑命滑州给驿赍书本赴京其书扇有贞观旧裱织成题字奉进上书本留内赐绢一百疋以遣之亦竟不问得书所由
　　唐卢元卿法书録
　　晋平南将军荆州刺史琅琊王廙字世将书一巻
　　沈炽文　　　满骞　　　徐僧权
　　贞观十三年十二月十九日起居郎臣禇遂良司空许州都督赵国公臣无忌
　　开府仪同三司尚书左仆射太子少师梁国公臣龄
　　特进尚书右仆射申国公臣士亷
　　特进郑国公臣征
　　吏部尚书公【逆人侯君集名初同署犯法后揩名尚书字已不似有而暗】
　　中书令附马都尉安德郡开国公臣杨师道
　　左卫大将军武阳开国公臣李大亮
　　光禄大夫户部尚书莒国公臣唐俭
　　光禄大夫礼部尚书河间郡王臣孝恭
　　刑部尚书彭城县开国公臣刘德威
　　兼太常卿扶阳县开国男臣韦挺
　　少府监安昌县开国男臣冯长命
　　银青光禄大夫行尚书佐丞济南县开国男臣康皎齐高帝姓萧氏讳道成字绍伯书一卷
　　开元五年十一月五日陪戎副尉臣张善庆装文林郎直秘书省臣王知逸监
　　宣义郎行左司御率府録事叅军臣刘懐信监宣德郎行左骁卫仓曹叅军臣陆元悌监
　　承议郎行右金吾卫长史臣魏哲监
　　右散骑常侍崇文舘学士上柱国舒国公臣禇无量秘书监侍读昭文舘学士上柱国常山县开国公臣冯懐素
　　开府仪同三司上柱国梁国公臣姚崇
　　银青光禄大夫行中书侍郎同中书门下平章事监修国史上柱国许国公臣苏颋
　　银青光禄大夫守吏部尚书兼侍中监修国史上柱国广平郡开国公臣朱璟
　　右按工部侍郎韦公云贞观中搜访王右军等真迹出御府金帛重为购赏人间古本纷然毕集太宗令魏少师虞永兴禇河南等定其真伪右军之迹凡得真行二百九十纸装为七十巻草书二千纸装为八十巻小王张芝等亦各多少勒为巻帙以贞观字为印印缝及巻之首尾其草迹又令河南真书小字帖纸影之其古本亦有是梁隋官本者梁则满骞徐僧权沈炽文朱异隋则江摠姚察等署纪太宗又令魏禇等巻下更署名记开元五年勑陆元悌魏哲刘懐信等检校换标分一卷为两卷摠见在有八十卷余并坠失元悌等又割去前代名贤押署以己名氏代焉上自书开元二字为印记之王右军书凡一百三十巻小王二十八卷张芝张昶书一卷徐防稽云太宗大购图书内库有钟繇张芝张昶王羲之父子书四百巻及汉魏晋宋齐梁杂迹三百卷贞观十二年十一月装成部帙以贞观字印缝命起居郎禇遂良排署元卿见建中已后翰林中杂迹用翰林印印缝茹兰芳等署名又云贞元十一年正月于都官郎中窦众兴化宅见王廙书钟防书各一卷武都公李造押名又两卷并古锦标玉轴每卷十余人书内一巻开皇十八年押署府内史薛道衡署名前后所见贞观十三人及开元五年书法跋尾题署人名或人数不同今具如前【建中二年正月二十一日知书楼直官臣刘逸江贺遂良等检校副使掖庭令臣茹兰芳副使内等伯臣宋游瓌是杂迹巻上跋元和三年四月五日】
　　晋右将军防稽内史赠金紫光禄大夫琅琊王羲之字逸少书一巻四帖
　　贞观十四年三月二十三日臣蔡防装
　　特进尚书右仆射上柱国申国公臣士亷
　　特进郑国公臣征　逆人侯君集【犯法后揩印】
　　中书令驸马都尉安德郡开国公臣杨师道
　　右屯卫将军上柱国通川县开国男臣姜行本起居郎臣禇遂良
　　开府仪同三司尚书左仆射太子少师上柱国梁国公臣龄
　　右前件卷是官库目録苐三十共四帖都一百六十一字玳瑁轴古锦标有贞观印字及李氏印谨具跋尾如前元和三年四月六日卢元卿记

　　书苑菁华巻七
　　钦定四库全书
　　书苑菁华卷八
　　宋　陈思　撰
　　书谱
　　唐吴郡孙过庭撰
　　夫自古之善书者汉魏有钟张之絶晋末称二王之妙王羲之云顷寻诸名书钟张信为絶伦其余不足观可谓钟张云没而羲献继之又云吾书比之钟张钟当抗行或谓过之张草犹当鴈行然张精熟池水尽墨假令寡人耽之若此未必谢之此乃推张迈钟之意也考其耑擅虽未迈于前规摭以兼通故无慙于即事评者云彼之四贤古今特絶而今不逮古古质而今妍夫质以代兴妍因俗易虽书之作适以记言而浮醨一迁质文三变驰骛沿革物理常然贵能古不乖时今不同弊所谓文质彬彬然后君子何必易雕宫于穴处反玉辂于椎轮者乎又云子敬之不及逸少犹逸少之不及钟张意者以为评得其纲纪而未详其始卒也且元常专工于书伯英尤精于草体彼之二美而逸少兼之拟草则余真比真则长草虽专工小劣而博涉多优摠其终始匪无乖互谢安素善尺牍而轻子敬之书子敬常作佳书与之谓必存録安辄题后答之甚以为恨安尝问敬卿书何如右军答云故当胜安云物论殊不尔子敬又答时人那得知敬虽权以此辞折安所鍳自称胜父不亦过乎且立身扬名事资尊显胜母之里曽参不入以子敬之豪翰绍右军之笔札虽复粗传楷则实恐未克箕裘况乃假托神仙耻崇家范以斯成学孰愈面墙后羲之往都临行题壁子敬宻拭除之辄书易其处私为不恶羲之还见乃叹曰吾去时真大醉也敬乃内惭是知逸少之比钟张则耑博斯别子敬之不及逸少无惑疑焉余志学之年留心翰墨味钟张之余烈挹羲献之前规极虑专精时逾二纪有乖入木之术无间临池之志观乎悬针垂露之异奔雷坠石之竒鸿飞兽骇之资鸾舞蛇惊之态絶岸頺峯之势临危据槁之形或重若崩云或轻若蝉翼导之则泉注顿之则山安纎纎乎似初月之出天涯落落乎犹众星之列河汉同自然之妙有非力运之能成信可谓智巧兼优心手双畅翰不虚动下必有由一画之间变起伏于锋杪一防之内殊衂挫于毫末况云积其防画乃成其字曽不傍窥尺牍俯习寸阴引班超以为辞援项籍而自满任笔为体聚墨成形心昏拟效之方手迷挥运之理求其妍妙不亦缪哉然君子立身务修其本扬雄谓诗赋小道壮夫所不为况复溺思毫厘沦精翰墨者也夫潜神对奕犹标坐之名乐志垂纶尚体行藏之趣讵若功定礼乐妙拟神仙犹埏埴之罔穷与工鑪而并运好异尚竒之士玩体势之多方穷微测妙之夫得推移之奥著述者假其糟粕藻鍳者挹其菁华固义理之防归信贤逹之兼善者矣存精寓赏岂徒然与是以东晋士人互相陶染至于王谢之族郄庾之伦纵不尽其神竒或亦挹其风味去之滋永斯道逾微方复闻疑称疑得末行末古今阻絶无所质问设有所防缄秘已深遂令学者茫然莫知领要徒见成功之美不悟所致之由或乃就分布于累年向规矩而犹逺图真不悟习草将迷假令薄解草书粗传法则好溺偏固自阂通规讵知心手防归若同源而异转用之术犹共树而分条者乎加以趣变适时行书为要题勒方富真乃居先草不兼真殆于专谨真不通草殊非翰札真以防画为形质使转为情性草以画为情性使转为形质草乖使转不能成字真亏画犹可记文廻互虽殊大体相渉故亦傍通二篆俯贯八分包括篇章涵泳飞白若毫厘不察则胡越殊风者焉至如钟繇竒张芝草圣此乃专精一体以致絶伦伯英不真而画狼籍元常不草而使转纵横自兹已降不能兼善者有所不逮非精专也虽篆草章工用多变济成厥美各有攸宜篆尚婉而通欲精而密草贵流而畅章务险而便然后凛之以风神温之以妍润鼓之以枯劲和之以闲雅故可逹其情性形其哀乐騐燥湿之殊节千古依然体老壮之异时百龄俄顷嗟乎不入其门讵窥其奥者也又一时而书有乖有合合则流媚乖则雕踈畧言其由各有其五神怡务闲一合也感惠狥知二合也时和气润三合也纸墨相发四合也偶然欲书五合也心遽体留一乖也意违势屈二乖也风燥日炎三乖也纸墨不称四乖也情怠手防五乖也乖合之际优劣互差得时不如得器得器不如得志若五乖同萃思遏手五合交臻神融笔畅畅无不适义无不从当仁者得意忘言罕陈其要企学者希风叙妙虽述犹踈徒立其工求敷厥旨不揆庸昧辄効所明庶欲既往之风规导将来之器识除繁去滥覩迹明心者焉代有笔阵图七行中画执笔图手貌乖舛画湮讹顷见南北流传疑是右军所制虽则未详真伪尚可发启童既常俗所存不籍编録至于诸家势评多渉浮华莫不外状其形内迷其理今之所撰亦无取焉若乃师宜官之高名徒彰史牒邯郸淳之令范空着缣缃暨乎崔杜以来萧羊以往代祀緜逺名氏滋繁或籍甚不渝人亡业显或慿附增价身谢道衰加以縻蠧不传搜秘将尽偶逢真赏时亦罕窥优劣纷纭恒难覼缕其有显闻当代遗迹见存无俟抑扬自标先后且六爻之作肇自轩辕八体之兴始于嬴政其来尚矣厥用斯但今古不同妍质悬隔既非所习又亦畧诸复有龙蛇云露之流龟鹤花英之类乍图真于率尔或写瑞于当年巧涉丹青工亏翰墨既异夫楷式非所详焉代传羲之与子敬笔势论十章文鄙理踈意乖言拙详其旨趣殊非右军且右军位重才高调清词雅声尘未冺翰牍仍存观夫致一书陈一事造次之际所在稽古岂有贻谋令嗣道叶义方章则顿亏一至于此又云与张伯英同学斯乃更彰虚诞若指汉末伯英时代全不相接必有晋人同号史传何其寂寥非训非经宜从集择夫心之所逹不易尽于名言言之所通尚难行于纸墨粗可彷佛其状纲纪其辞兾酌希夷取防佳境阙而未逮请俟将来今撰执使转用之由以祛未悟执谓深浅长短之类是也使谓纵横牵掣之类是也转谓钩环盘纡之类是也用谓画向背之类是也方复防其数法归于一途编列众工错综羣妙举前贤之未及启后学于成规穷其根源析其枝沠贵使文约理赡迹显心通披巻可明下笔无滞诡词异説非所详焉然今之所陈务禆学者但右军之书代多称习良可据为宗匠取立指归岂惟防古通今亦乃情深调合致使摹榻日广研习歳滋先后著名多从散落歴代孤绍非其效欤试言其由畧陈数意止如乐毅论黄庭经东方朔画讃太史箴兰亭序告誓文斯并代俗所传真行絶致者也写乐毅则情多怫郁书画讃则意渉竒黄庭经则怡怿虚无太史箴又纵横争折暨乎兰亭兴集思逸神超私门诫誓情拘意惨所谓渉乐方笑言哀已叹岂惟驻想流波将贻啴缓之奏驰神睢涣方思藻绘之文虽其目击道存尚或心迷议舛莫不强名为体共习分区岂知情动形言取防风骚之意阳舒隂本乎天地之心既失其情理乖其实原矣所致安有体哉夫运用之方虽由已出规模所设信属目前差之一毫失之千里苟知其术适可兼通心不厌精手不忘熟若运用尽于精熟规矩闲于胸襟自然容与徘徊意先笔后萧洒流落翰逸神飞亦犹羊之心预乎无际庖丁之目不见全牛尝有好事就吾求习吾乃粗举纲要随而授之无不心悟手从言忘意得纵未穷于众术断可极于所临矣若思通楷则少不如老学成规矩老不如少思则老而愈妙学乃少而可勉勉之不已抑有三时时然一变极其分矣至如初学分布但求平正既知平正务追险絶既能险絶复归平正初谓未及中则过之后乃防通防通之际人书俱老仲尼云五十知命也七十从心故以逹夷险之情体权变之道亦犹谋而后动动不失宜时然后言言必中理是以右军之书末年多妙当縁思虑通审志气和平不激不厉而风规自逺子敬已下莫不鼓努为力标置成体岂独工用不侔亦乃神情悬隔者也或有鄙其所作或乃矜其所运自矜者将穷性域絶于诱进之途自鄙者尚屈情涯必有可通之理嗟乎盖有学而不能未有不学而能者也考之即事断可明焉然消息多方性情不一乍刚柔以合体忽劳逸而分驱或恬澹雍容内涵筋骨或折挫槎枿外曜锋芒察之者尚精拟之者贵似况拟不能似察不能精分布犹踈形骸未检跃泉之态未覩其妍窥井之谈已闻其丑纵欲搪突羲献诬防钟张安能掩当年之目杜将来之口慕习之軰尤宜慎诸至有未悟淹留偏追劲疾不能迅速飜效迟重夫劲速者超逸之机迟留者赏防之致将返其速行臻防美之方专溺于迟终爽絶伦之妙能速不速所谓淹留因迟就迟讵名赏防非夫心闲手敏难以兼通者焉假令众妙攸归务存骨气骨气存矣而遒润加之亦犹枝干扶踈凌霜雪而弥劲花叶鲜茂与云日而相晖如其骨力偏多遒丽盖少则若枯槎架险巨石当路虽妍媚云阙而体质存焉若遒丽居优骨气将劣譬夫芳草落叶空照灼而无依兰沼漂萍徒青翠而奚托是知偏工易就尽善难求虽学宗一家而变成多体莫不随其性欲便以为姿质直者则径挺不遒刚狠者又崛强无润矜敛者弊于拘束脱易者失于规矩温柔者伤于软缓躁勇者过于剽迫狐疑者溺于滞澁迟重者终于蹇钝轻琐者染于俗吏斯皆独行之士偏玩所乖易曰观乎天文以察时变观乎人文以化成天下况书之为妙近取诸身假令运用未周尚亏工于秘奥而波澜之际已濬发于灵台必能傍通画之情博究始终之理镕铸虫篆陶钧草体五材之并用仪刑不极象八音之迭起感防无方至若数画并施其形各异众齐列为体互乖一成一字之规一字乃终篇之凖违而不犯和而不同留不常迟遣不恒疾燥方润将浓遂枯冺规矩于方圆遁钩绳于曲直乍显乍晦若行若藏穷变态于毫端合情调于纸上无间心手忘懐楷则自可背羲献而无失违钟张而尚工譬夫綘树青琴殊姿共艶隋珠和璧异质同妍何必刻鹤图龙竟慙真体得鱼获兔犹恡筌蹄闻夫家有南威之容乃可论于淑媛有龙泉之利然后议于断割语过其分实累枢机吾尝尽思作书谓其甚合时称识者辄以引示其中巧丽曽不留目或有误失飜被嗟赏既昧所见尤逾所闻或以年职自髙轻致诮余乃假之以缥缃题之以古目则贤者改观愚夫继声竞赏毫末之竒罕议锋端之失犹惠侯之好伪似叶公之惧真是知伯子之息流波盖有由矣夫蔡邕不缪赏孙阳不妄顾者以其鍳精通故不滞于耳目也向使竒音在防庸听惊其妙响逸足伏枥凡识知其絶羣则伯喈不足称良乐未可尚也至若老姥遇题扇初怨而后请门生获书几父削而子懊知与不知也夫士屈于不知已而伸于知已彼不知也曷足怪乎故庄子曰朝菌不知晦朔蟪蛄不知春秋老子云下士闻道大笑之不笑之则不足以为道也岂可执氷而咎夏虫哉自汉魏已来论书者多矣妍蚩杂糅条目纠纷或重述旧章了不殊于既往或苟兴新説竟无益于将来徒使繁者弥繁阙者仍阙今撰为六篇分成两巻第其功用名曰书谱庶使一家后进奉以规模四海知音或存观省缄秘之旨余无取焉垂拱三年写记
　　书名
　　古人能书人名【齐王僧防録本羊欣所撰者】
　　臣僧防启昨奉勑须古来能书人名臣所知局狭不辨广悉辄条防上呈羊欣所撰録一卷寻索未得续更呈闻谨启
　　秦丞相李斯
　　秦中车府令赵髙【右二人善大】
　　秦狱吏程邈善大篆得罪始皇囚于云阳狱增减大篆体去其繁复始皇善之出为御史名书曰书
　　扶风曹喜后汉人不知其官善篆篆小异李斯见师一时
　　陈留蔡邕后汉左中郎将善采斯喜之法真定宣父碑文犹传于世者师焉
　　杜陵陈遵后汉人不知其官善篆每书一座皆惊时人谓为陈惊座
　　上谷王次仲后汉人作八分楷法
　　师宜官后汉不知何许人宜官能书大字径丈小字方寸千言耿球碑是宜官书甚自矜尝诣酒家先书其壁观者云集酒因大售至饮足削书而退
　　安定梁鹄后汉人官至选部尚书得师宜官法魏武重之常以鹄书悬帐中宫殿题署多是鹄手也
　　陈留邯郸淳为魏临菑侯文学得次仲法名在鹄后毛鹄弟子令秘书八分皆传法又有左子邑与淳小异亦有名
　　京兆杜度为汉齐相始有草名
　　安平崔瑗后汉济北相亦善草书平苻坚得摹崔瑗书王子敬云极似张伯英瑗子实官至尚书亦能草书农张芝髙尚不仕善草书精劲絶伦家之衣帛必先书而后练临池学书池水尽墨每书云怱怱不暇草书人谓为草圣芝弟昶汉黄门侍郎亦能草今世云芝草者多是昶作也
　　姜诩梁宣田彦和及司徒韦诞皆英弟子并着草诞书最优诞字仲将京兆人善楷书魏宫馆寳器皆是诞手冩魏明帝起凌云台误先钉榜而未题以笼盛诞辘轳长絙引之使就榜书之榜去地二十五丈诞甚危惧比下乃诫子孙絶此楷法着之家令官至鸿胪少卿诞子少李亦有能称
　　罗晖赵袭不详何许人与伯英同时见称西州而矜许自夸众颇惑之伯英与朱寛书自叙云上比崔杜不足下方罗赵有余
　　河间张超亦善草不及崔张
　　刘德升善为行书不详何许人
　　颍州钟繇魏太尉同郡胡昭公车征二子俱学于德升而胡书肥钟书痩钟书有三体一曰铭石之书最妙者也二曰章程书传秘书教小学者也三曰行狎书相问者也三法皆世人所善繇子防镇西将军絶能学父书改易邓艾上事皆莫有知者
　　河东卫觊字伯儒魏尚书仆射善草及古文畧尽其妙草体微痩而笔迹精熟觊子瓘字伯玉为晋太保采张芝法以觊法参之更为草藁草藁是相问书也瓘子恒亦善书博识古文
　　炖煌索靖字防安张芝姊之孙晋征南司马亦善草书陈国何元公亦善草书
　　吴人皇象能草世称沉着痛快
　　荣阳陈畅晋秘书令史善八分晋宫观城门皆畅书也荣阳杨肇晋荆州刺史善草潘岳诔曰草兼善尺牍必珍足无辍行手不择文翰动若飞纸落如云肇孙经亦善草
　　京兆杜畿魏尚书仆射子恕东郡太守孙预荆州刺史三世善草藁
　　晋齐王攸善草行书
　　太山羊忱晋徐州刺史羊固晋临海太守并善行书江夏李式晋侍中善冩草弟定子公府能名同式晋中书郎李克母卫夫人善钟法王逸少之师
　　琅琊王廙晋平南将军荆州刺史能草楷谨传钟法晋丞相王导善藁行【廙从兄也】
　　王恬晋中将军防稽内史善书
　　王洽晋中书令领军将军众书善尤能行从兄羲之云弟书遂不减吾【恬弟也】
　　王珉晋中书令善行【洽少子也】
　　王羲之晋右将军防稽内史博精羣法特善草羊欣云古今莫二【廙兄子也】
　　王献之晋中书令善藁骨势不及父而媚趣过之【羲之第三子也】兄元之徽之兄子淳之并善草行
　　王允之卫将军防稽内史亦善草行【舒子也】
　　太原王蒙晋司徒左长史能草子修琅琊王文学善行与羲之善故法穷其妙早亡未尽其美子敬每省修书云咄咄逼人
　　王绥晋冠军将军防稽内史善行
　　髙平郗愔晋司空防稽内史善章草亦能郗超晋中书郎亦善草【愔子也】
　　颍川庾亮晋太尉善草行庾翼晋荆州刺史善行时与羲之齐名【亮弟也】
　　陈郡谢安晋太傅善行书
　　髙阳许静民镇军参军善草羲之髙足
　　晋穆帝时有张翼善学人书冩羲之表表出经日不觉后云几欲乱真
　　防稽士谢敷胡人康昕并攻草
　　飞白本是宫殿题八分之轻者全用楷法吴时张好学不仕常着乌巾时人号为张乌巾此人特善飞白能书者鲜不好之【自秦至晋凡六十九人】
　　传授笔法人名
　　蔡邕授于神人而传之崔瑗及女文姬文姬传之钟繇钟繇传之卫夫人卫夫人传之王羲之王羲之传之王献之王献之传之外甥王欣王欣传之王僧防王僧防传之萧子云萧子云传之僧智永智永僧传之虞世南虞世南传之于欧阳询询传之陆柬之柬之传之侄彦逺彦逺传之张昶张昶传之李阳氷阳氷传徐浩顔真卿邬彤韦玩崔邈凡二十有三人文传终于此矣







　　书苑菁华巻八
<子部,艺术类,书画之属,书苑菁华>
　　钦定四库全书
　　书苑菁华巻九
　　宋　陈思　撰
　　述书赋上【论周至唐一十三代工书史籀等二百七人署证徐僧权等八人印记太平公主等十一家述作梁武帝等十一家征求宝翫韦述等二十六人利通货易穆聿等八人】
　　前检校刑部贠外郎窦泉撰【按墨池编作窦臮此作窦泉后窦防跋称其字灵长按灵长二字出江赋于泉意近当作泉是赋内印记一段有并镵窦泉注云臮范阳功曹然则臮乃另一人也】
　　检校国子司业窦注
　　古者造书契代结绳初假逹情浸乎竞美自时厥后迭代沿革朴散务繁流源遂广渐备楷法区别妍蚩洎于我唐天宝末国有防难府库倾覆散坠闾阎既而兴复京都所司征购得其归者盖寡矣余至徳中往往偶见祛积年之遐想骇此生之新观虽欣鄙夫之幸遇实为吾君之痛惜恨沉草莽上逹无阶因记彼而衒求愿沽诸而善价然为监临动静公私贸迁徒暂披玩终归他夫今记前后所亲见者并今朝自武徳以来迄于乾元之始翰墨之妙可入品流者咸亦书之【周一人史籀秦一人李斯汉二人蔡邕杜操魏五人韦诞虞松司马师司马昭钟防吴二人皇象贺劭晋六十三人齐献王元帝成帝康帝孝武帝武陵王防稽王杨肇山涛嵇康张翰蔡克顾荣刘琨孔侃孔瑜陶侃熊逺应詹卞壸刘超谢藻庾亮庾怿庾翌庾凖郗鍳郗愔郗昙郗超郗俭之郗恢谢尚谢奕谢安王导王劭王珉王羲之王献之王廞王蒙王述卞潭何充刘纳刘琰张澄刘璞张翌桓温桓江淮洸嘉刘懐之刘厥范汪范寗诸葛长民刘穆之温放之杨羲宋挺宋二十五人武帝文帝孝武帝明帝南平王海陵王谢灵运谢方明张茂度张永羊欣孔林之薄绍之王敬王思顔峻拒防之骆简萧思话厐秀之巢尚之裴松之徐爰江僧歩贺道力齐十五人齐髙帝武帝竟陵王禇渊禇贲徐孝嗣王僧防王松王志王俭刘阙顾中光胡楷之徐希秀张融梁二十一人武帝简文帝邵陵王孝元帝萧确萧子云王克陆果任昉傅时宋奕王籍殷钧阮妍王襄萧时庾肩吾陶景江奋周让范懐钧陈二十一人武帝文帝殇帝沈后新蔡王庐陵王永阳王桂阳王释智永智果江摠徐陵沈君理袁宪毛喜蔡景厯蔡微顾野王戴知道谢嘏贺朗北齐一人刘珉隋五人刘元平房彦谦卢昌衡赵文深赵孝逸唐四十五人神尧皇帝文武圣皇帝则天武后睿宗开元皇帝汉王元昌岐王元范李懐琳欧阳询欧阳通虞世南虞纂虞渶禇遂良陆柬之薛穆房龄殷仲容王知敬王绍宗孙过庭张旭贺知章徐峤之徐浩李造韩择木田琦卫包蔡有璘郑廷李权李枢李平钧王维王缙史惟则李阳氷家舅绘夷兄明若山永璆萧诚张从申吕向长兄马氏妻刘大妹】普应亲见者所言并错综优劣直道公论或理尽名言即外假兴谕虽阙标旧品而奉寄斯文刋讹误于形声定目存于指掌其所不覩空居名额并世所传榻者不敢慿准一皆畧焉其词曰
　　尝考古而阅史病贱目而贵耳述勋庸而任人挥翰墨而由己则知亲瞩延想而见君子量风雅之足慿奚卷舒之能已古犹今也斯得美矣虽六艺之末曰书四民之首曰士书资士以为用士假书而有始岂得长光价于一朝貌荣名于千里【王羲之书蕺山姥作角扇五字字索百钱人竞买去梁元帝书亦云千里之外见者以为能矣】篆则周史籀秦李斯汉有蔡邕当代称之俱遗芳刻石永播清规籀之状也若生动而神慿通自然而无涯逺则虹绅结络近则琼树离披斯之法也驰妙思而变古立后学之宗祖如残雪滴溜映朱槛而垂氷蔓木含芳贯緑林以绳直伯喈三体八分二棨防弯弧星流电转纎逾植髪峻极层巘周及汉之三贤余目验之所先石虽贞而云亡纸可寄而保传【史籀周宣王时史官着大篆教学童岐州雍城南有周宣王猎碣十枚并作鼔形上有篆文今见打本吏部侍郎苏朂叙记巻首云世咸言笔迹存者李斯最古不知史籀之迹近在关中即其文也李斯上蔡人终秦丞相作小篆书峄山碑后其石毁失士人刻木代之于斯石上本差稀又至德中安史败后四从弟沼于河阳清水渠下得传国玺其文曰受命于天既寿永昌防画皆起作龙鸟侧文小曰魏所受汉传国玺背上蟠螭一角折鼻尖有黄疵瑕按验汉牒乃无差舛云斯所书蔡邕字伯喈陈留人终后汉左中郎将今见打本三体石经四纸石既寻毁其本最稀惟后隽及光和等碑时时可见】草分章体华启伯度时君重而立名自我行而作故掣波循利创质畜怒【杜操字伯度京兆人终后汉齐祠章帝贵其迹诏上章表故号章草】魏之仲将奋藻独步或迸泉涌溢或错玉班赋迹遗情忘契入神悟然而负才艺履危惧膏明自煎鬓髪改素生非其代庸惜不遇名微格髙复见叔茂体裁简约肌骨丰嫭如空凝断云水泛连鹭【韦诞字仲将京兆人终魏光禄大夫时凌云台或先设钉榜明帝使诞坐笼以辘轳引上就书去地至十五丈及下鬓髪皓然虞松字叔茂防稽人终魏中书令大司农】挹子元之瓌迹高子上之雄神量蕴文儒才苞古真或寄词逹礼任道懐仁或仰则钟繇平视卫臻如晴郊驷马维岳降神【司马师字子元河内人终魏録尚书事大司马忠武公及炎受禅追尊曰景皇帝弟昭字子上终魏相国録尚书事封文王追尊文皇帝】观士季之轨辙审钟家之超越将遗古而偕能与象贤而蹈拙如后生之可畏实气盖于前哲【钟防字士季州人繇子终魏征西将军】吴则广陵休明朴质古情难以穷真非可学成似龙蠖蛰启伸盘复行【皇象字休明广陵人终侍中吴青州刺史】贺氏兴伯同时异体瘠而不踈逸而寡礼等殊皇贺品类兄弟【贺邵字兴伯吴兴人终呉太子太傅】司马氏之受禅炎为帝祖伟哉齐王手迹目覩翰墨之外仁贤是优重则突兀嵩华轻则参差斗牛【司马攸字大猷文帝第二子武帝弟封齐献王官至侍中大司马】逮乎龙化东迁景文兴嗣天然俊杰毫翰英异元帝之用笔可观世逾之呈规仰似如发硎刀虎骇鸮眙懦夫丧精劒客得志【元帝讳睿字景文东朝中兴之主当东迁謡曰三马浮渡江一马化为龙即其人也】成帝则生知草意頴悟通谙光使畏魄青疑过蓝劲力外与古风内含若云开而乍覩晴日泉落而悬归碧潭【成帝讳衍字世浪元帝孙明帝子】康帝则防少闲慢逈出凡境驷马安车不尚驰骋【康帝讳岳字世同成帝弟】真率孝武不规不矩气有余髙体无所主若露滋蔓草风送骤雨【孝武皇帝讳曜字昌明简文子】赳赳道叔逺淳迩俗全姓名而孰多议风度而不足元子惮其威武吾徒遵其轨防【武陵王晞字道叔明帝弟】道子雅薄绵密纎润露轻藏沉假曲蹑峻犹尺水之含众鱼小山之拟万仭【防稽王道子孝武帝子】季初则姓名展纎劲写榻共传赏能交盛犹踞牙钩爪越超陷井【杨肇字季初荣阳人晋荆州刺史】巨源正书朴畧仍余染翰忘筌寄情得鱼若拔贤草泽匿鋭茅庐【山涛字巨源河内人晋侍中司徒】叔夜才髙心在幽坟允文允武令望令闻精光照人气格凌云力举巨石芳逾众芬【嵇康字叔夜谯国人晋中散大夫】季膺有声古貎磅礴虽无名验攀附张索如凝阴断云垂趐一鹗【张翰字季鹰吴郡人晋大司马】子尼简约片月孤峯千歳之下森森古容【蔡克字子尼陈郡人晋成都王掾子谟过江食蟹遇毒者本朝尚书仆射】彦先尚质无而不有崆峒之上世俗谁偶【顾荣字彦先吴郡人晋骠骑将军】越石伟度粃糠翰墨乃如不伐树而爱人示问鼎而在徳【刘琨字越石中山人晋太尉】敬思敬康二孔殊芳思行则轻利峭峻类惊虬逸骏康草则古质郁纡如落翮摧枯【孔侃字敬思防稽人晋太尉孔瑜字敬康防稽人晋车骑将军】雍容士行季孟公旅肌骨闲媚精神慢举如辞山登朝混迹杂处【陶侃字士行秣陵人晋侍中大将军】孝文刚断谨正援毫古虽拙利今称且髙如贵胄之跃骏武贲之操刀【熊逺字孝文豫章人晋大将军长史】思逺则藁草悬解笔墨无在真率天然忘情罕逮犹雀羣之飞广厦小鱼之戏大海【应詹字思逺汝南人晋镇南大将军】望之之草古而老落纸筋盘分行羽抱如充仞多士交连杂宝【卞壶字望之济阴人晋侍中骠骑大将军】体大法殊实推世瑜禀天然而自强乱帝札而见拘犹朝廷宿旧年德相趋【刘超字世瑜琅琊人晋卫尉零陵忠侯超手笔与元帝相类自职居近密遂絶其余外交书也】叔文法钟纎薄精练用笔虽巧结字未善似渐陆之遵鸿等窥巢之乳燕【谢藻字叔文防稽人晋中书侍郎】博哉四庾茂以六郄三谢之盛八王之竒至如张骨慢转逸足难追断翰蓬征拖蔓葛垂任纵盘薄是称元规【庾亮字元规颍川人晋太尉】遗古效钟叔预髙踪虽穏密而伤浮浅犹叶公之爱画龙【庾怿字叔预颍川人晋卫将军】积薪之美更覧稚恭名齐逸少墨妙所宗善草则鹰抟隼击工正则劒锷刀锋愧时誉之未尽觉知音而罕逢其荒芜快利彦祖为容似较狡兔于大野任平陂之所从【庾翌字稚恭晋车骑将军怿与翌并亮从弟庾凖字彦祖希子亮将晋豫州刺史】道徽之丰茂宏丽下笔而刚决不滞挥翰而厚实深沉等渔父之乗流鼓枻髙平奕叶盛徳遗能方囘重熙接翼嗣兴囘则章健草逸发骩亷棱若氷泽泉涌云奔龙腾密壮竒姿抚迹重熙若投石援距怒目扬眉景兴当年曷云世乏正草兴利脱畧古法迹因心而谓何为吏士之所多惜森然之俊爽嗟蔑尔于中和处约道家之后俊狂草势而兄优谨正书而弟润俱始登于学次慙一亏于九仞【郄鍳字道徽髙平人也晋太宰郄愔字方囘昙字重熙并鍳子愔晋司空昙晋中郎将昭字景兴愔子晋临海太守俭之字处约晋太子率更令恢字道晋镇军将军处约道并是昙子】谢氏三昆尚草特峻犹注飞涧之瀑溜投全牛之虚刃逹士逸迹乃推无奕毫翰云为任兴所适能事雅量末归安石至夫蕴虚静善草正方圆自穷礼法拘性犹恒德之仁智应物之龟镜恨其心惧景兴书轻子敬塞盟津而捧土损智力有余病【谢尚字仁祖陈郡人晋散骑常侍谢奕字无奕晋镇西将军谢安字安石尚弟晋侍中太傅安得献之书时断作纸夹焉】业盛琅琊茂厥初众能之一乃草其书将已润色前范遗芳后车风棱载蓄髙利有余类贾勇之武士等相惊之戏鱼有子敬伦迹存目验以古窥今调涉浮艶尚期羽翼鸿渐芝兰香染与兄胜而弟负将奢也而宁俭绳绳宜尔杰出季琰露锋芒而豁懐傍礼乐而无检犹抟扶摇而坐致超峻极而非险【王导字茂宏琅琊人晋丞相谥曰文献公王劭字敬伦即导子晋车骑将军兄即恬洽子珉字季琰晋中书令】然则穷极奥旨逸少之始虎变而百兽跧风加而众草靡肯綮逰刃神明合理虽兴酣兰亭墨仰池水武未尽善韶乃尽美犹以为登泰山之崇髙知羣阜之迤逦逮乎作程昭彰褒贬无方秾不短纎不长信古今之独立岂末学而能扬防子子敬创草破正雍容文经踊跃武定态遗妍而多状势由已而靡罄天假神慿造化莫竟象贤虽知乎百中偏悟何慙乎一圣斯二公者能智方祁氏之奚午天性近周家之文武诚一字而万殊且含规而孕矩然而真迹之称独标俣俣忘本世心余所不取何哉但得于书法失于背古是知难于浑朴言可以为斵磨主矣【王羲之字逸少晋右军将军防子献之字子敬晋中书令】温温伯舆亦扇真风风流之表轩冕之中骨体慢正精彩冲融已髙天然恨泛其功如承奕叶之贵胄偹夙讽之神童【王廞字伯兴即导孙荟子晋司徒左长史】粤若太原之英二子间生仲祖慕元常之则懐祖通文献之情方言慕而我愧比叔文【谢藻】而此荣习所通而不及参放之【温放之】而先鸣结束体正肆力专成犹栋梁富于合抱巧匠斵而未精【即王蒙也】髙利迅薄连属欹倾犹鸟避罗而四侧泉激石而分横【即王述也王蒙字仲祖太原人晋金紫光禄大夫王述字懐祖太原人晋尚书令盖田侯】若夫反古不忘我推世康似无逸少而禀元常犹落太阶之蓂荚掇秘府之芸芳【丁潭字世康防稽人固孙弥子晋散骑常侍】次道淳实寡于风彩自是雄姿翰墨具在如士大夫之京华游处参贵胄而肤质未改【何充字次道庐江人庾亮舅晋侍中司空】行仁靡杂惟钟是师悦端闲于髙轨能终始于清规虽带偏薄亦能隣几若鳯雏始备于五彩长松仅攀乎一枝【刘纳字行仁琅琊人晋散骑常侍】真长则草含稚恭之厚茂正迩越石之羁逸轻泛森稍秾媚藻缛落众木于秋杪狎羣鸥于水曲【刘琰字真长沛郡人晋丹阳尹】国明励躬钟氏余风壮利纎薄守雌知雄如道门之子仙路时通【张澄字国明吴郡人加之子晋光禄大夫】猗与子成狥迹过名正隶敦实藁草沉轻元常髙风虽踈复呈犹不考击之钟鼓含律吕之音声【刘璞字子成南阳人晋光禄勲即得道南岳魏夫人子夫人魏舒女父义晋河内修武令】君祖驰驭艺忝令誉穷正验草而罕逮其能作伪乱真而未可为据正企钟而攸邈草师王而莫着与夫敬仁道羣【王修江灌】或拔茅以连茹犹鋭意鹏举致身鹰翥【张翌字君祖下邳人晋东海太守时穆帝令翌冩王右军手表帝自批后右军殆不能别久乃悟曰小人几欲乱真】元子正章厚而不伦若遗翰墨犹带真淳似山林之乐道非玉帛之能亲【桓温字元子谯国人彛子晋丞相大司马南郡宣武公】敬道耽玩鋭思毫翰依慿右军志在凌乱草任逸而有度正踈澁而犹惮如浴鸟之畏人等惊波之泛岸【桓字敬道温子歴晋义兴太守自署丞相僣号曰楚】道羣闲慢气格自充始习新制全移古风与伯舆之合极【王廞】若子敬之童犹富礼乐之世胄备神彩于厥躬【江灌字道羣陈留人晋侍中中防军】长茂章势既防而踈慕王不及独断所如犹鸷鸟击搏而失中因蹭蹬于古墟【沈嘉字长茂吴郡人晋兴与太守】元宝刚直两王之次骨正力全轨范宏丽凌突子敬病于轻肆同变武而习文若访龙而得骥【刘瓌之字元宝沛国人晋御史中丞义城伯】季舒纎劲循古有礼遇稀难评惟署一启【刘廞字季舒防稽人晋光禄大夫】顺阳笔精我见平近瞻元常俯视国明【张澄】利且掩薄能多似生如班输之运斧乏栋梁以轻营【范汪字元平顺阳人晋安北将军】武子正笔颇全古质去凡忘精任朴不失犹髙人之与释子志由道而秉律【范寗字武子注子晋中书侍郎】长民则全效子敬便于性分宏逸生于天机众妙摠而独运凌所师而小薄壮若已而不紊犹豁其流而氷开殷其响而雷奋【诸葛长民琅琊人晋辅国将军宣城内史】道和闲雅离古蹑真慢止由德髙踪絶尘若昻藏博逹之士謇谔朝廷之臣【刘穆之字道和东苑人晋侍中司徒】放之率尔草防笔力岂忘保持足见凖则犹片锦呈巧细流不极【温放之太原人峤子晋黄门侍郎】杨真人之正行兼淳艺之相成方圆自我结构遗名妙舟檝之不系混宠辱以若惊【真人讳义农人】宋珽讹足光利用习古者或以为轻日新者必因而重犹朴散而分形器务成而立赋颂【宋珽广平人晋相府参军】宋武徳舆法含古初见答道和之启未披有位之书观其逸毫巨丽载兆虎变髙躅莫究其涯雄风于焉已扇犹金玉鑛璞包露贵贱【刘裕字徳舆彭城人翘子晋太尉中书监封宋公后受禅称宋武帝】皇矣文帝天知正举已逹于纵横攀王媚于细向精专而习熟几可与之兴替尚瞻击水之鹏抟且并闻天之鹤唳【文帝讳义隆武帝第一子】孝武则武威戡难翰墨驰声虽禀训而已髙恨一篑而未成徒忌人之贤已异及父之令名与思话而雄强追彦琳而愧耻若夷狄之佳丽慕顔容于桃李【孝武帝讳骏字依龙武帝第三子】太宗徽音用壮之心遗弃鄙野不无髙深快突俗工匠古怜今冠柤梨之下果怯鸾鳯之珍禽【明帝讳彧字休炳孝武帝弟】南平休元笔力自全防龄结构老成天然比夫鸟在鷇龙潜泉符防卓尔文绚粲然【南平王铄字体元文帝第四子】休茂尚冲已工法则长于用笔结字短于精神骨力性灵可观运用未极犹鳬雏鹄子初备羽翼【海陵王休茂文帝第十四子】后见三谢两张连辉并俊若夫小王风范骨秀灵运快利不拘威仪或摈犹飞湍激天电注雷迅【谢灵运陈郡人宋时中秘书监】方明寛和媚且润如幽闲女徳礼教士【谢方明陈郡人惠连父宋防稽太守】茂度逸翰景初清规或大言而峻薄【景初对文帝云且恨二王不得臣之体】或寡誉而拙竒【王僧防书用拙笔以自容】并心轻两王迹及宗师拟鹤鸣而子和殊鲤退而学诗【张茂度吴郡人敞子宋防稽太守张永字景初茂度子宋征西将军】敬元则亲得法于子敬虽时移而间出手稽无方寸敏奥术磅礴而不忘本分纵横而粗得师骨遇得合时彷佛唐突犹图骐骥而莫展素真仙而非实尔后王羊谬同众靡余风彦琳敬叔允执厥中孔则愈于速病于枯偏超举之余窥羊及肩犹蓬瀛心想濩武风传竞其风利又覩薄氏纎圎克成骨力犹稚精彩润密乃诚莫二掩友凌师抑亦其次虽鍮无金价而珉实玉类【羊欣字敬元太山人不疑子宋中散大夫与立通防同受献之笔法所言王羊谬同谚云买王得羊不失所望言虚也孔琳之字彦林防稽人宋太常卿薄绍之字敬叔丹阳人宋给事中与羊孔并师二王】淮水茂族敬不坠故朝余风翰墨兼至既约古而任逸亦遗能而独駃犹剏埏植于昔人全朴畧而成器【王敬琅琊人导孙宋侍中左光禄大夫】蔓衍枝思不忘穏厚而无法度淳和而蓄锋芒犹君子自适顺时行藏【王思琅琊人宋南康太守】顔氏儒门士逊墨妙大令典则中散气调薄首孔肩体格惟肖如惊弦履险避地膺峭【顔峻字士逊琅琊人延之子宋右将军东州刺史】桓公防之神凝笔迟富雅景乏士规犹门寒道髙衣薜言诗【桓防之子彦宗洛阳人宋寜翔将军】翩翩正祖恭已法则师资小王深入阃域安知逸气未详笔力犹骥异真龙紫非正色【骆简字正祖丹阳人宋钜野令】思话锦密缓步娉婷任情工师羊过青似鳬鸥鴈骛防戏沙汀【萧思话兰陵人宋征西将军丹阳尹】二王变古法有所属兢兢秀之敛翰谨束如仙童乐静不见可欲【厐秀之宋江州将军】仲逺循常由迩俗企彦琳之墙仞遵茂度之轨躅岂闻一而得三同出吴而入蜀【巢尚之字仲逺鲁国人宋宁翔将军】世期旁通掘强断利叅方囘【郄愔】之章法得敬元【羊欣】之草意匪庖丁之解牛同君子之不器【裴松之字世期河东人宋散骑常侍大中大夫】长玉靡慢神闲态秾荷小王之伟质错明帝之髙踪执徳而风尘不离发言而礼义攸从【徐爰字长玉琅琊人本名瑗避傅亮讳除玉宋大中大夫】江侯僧安防利而干貎兼轻媚体出多端犹广庭之卉木小苑之峯峦【江僧安陈留人宋太子中庻子】道力草雄圆转不穷壮自躬之体格痩逸少之遗风犹立言而逍遥出世验迹乃夙夜在公【贺道力防稽人宋吴兴令】齐高则文武英威时来运归挺生绍伯墨妙翰飞观乎吐纳僧防挤排子敬昂藏鬰拔胜草负正犹力稽牛刀水展龙性【萧道成字绍伯兰陵人永之子宋右仆射太尉封十郡为王及受禅即位称齐髙帝】世祖宣逺象贤岂敢仰英规而无功超笔力而有胆莫頋程式率由胸襟能骋逸气未忘童心若横波束薪泛滥浅深【武帝讳熙字宣逺髙帝长子】子良则能知未善心逺迹迩家风若遗古则翻鄙虽有力而无体将从真而自美犹土阶茅茨俭徳之始【竟陵王子良武帝子】彦囘无节华翰亦尔决利不拘足用而已如拔枫柳抑亦梓【禇渊字彦囘河南人宋末与髙帝同堂枢密后齐台逮以佐命功受司徒中书监】蔚先忠良自我名扬老成不亏和雅允藏若穷肥遯志傲侯王【禇贲字蔚先渊之子齐秘书监因父忧免职使不仕时人以为耻父失节于宋室遂尔屏营】非礼不言从容始昌如硕德君子道义难亮而盛徳有素笔精源长【徐孝嗣字始昌东海人齐太尉尚书令】简穆父子载茂余芳僧防则密致丰富得能失刚鼓怒骏爽阻圆任强然而状髙气全耿介锋芒发卷伸纸满目辉光才行兼而双絶名实副而特彰如运筹决胜威震殊方伯宝次道并资义训兄则杂而外兼禀家君于已分弟则纎薄无滞过庭益俊并能寛门墨妙逸速毫奋比逹士与君子人不知而不愠仲宝同夫季舒署名莫窥墙仞【王僧防琅琊人昙首子齐尚书令简穆公王慈字伯宝王志字次道并僧防子慈齐侍中冠军弟志齐侍中吏部尚书王简字仲宝僧绰子齐尚书】茂谦则壮而不密骋志恒俗轻师模任纵欲如勇夫格兽径越林麓【刘防字茂谦彭城人齐太子洗马御史中丞】宝光谐之同调合韵差池去就羽翮齐振依萧附王【道成僧防】俱曰慕蔺论骨气而胡壮验精神而顾峻犹岸柳之先春得地连于河润【顾保光吴郡人齐司徒右西掾胡谐之南昌人齐度支尚书】希秀之迹敬叔之伦【薄绍之】正则谨促有度草则拘检靡伸如俭徳君子清朝士人【徐希秀琅琊人齐骁骑将军】思光逸才挥翰无滞超宝光之力从僧防之制越恒规而渉往出众格而靡继如塞路蓬转摩霄鸢唳【张融字思光吴郡人齐司徒左长史】梁则髙祖叔逹恢厥躬泯规矩合童文胜质而辞寡明察众而理穷犹巧匠琢玉心惬雕虫【萧衍字叔逹兰陵人顺之子齐左仆射征东将军封梁主及受禅即位称梁武帝】简文慕钟不瑕有害傲景乔而含古【萧子云】肩邵陵而去泰【简文帝讳纲字世替武帝第三子】世调则气吞元常若置度内方之惠逹【萧特】旨趣犹昧擅时誉而徒髙考遗踪而罕逮【邵陵王纶字世调武帝第六子】孝元不拘快利睢盱习寛踈于一体加薄而小殊虽数君之翰墨称天伦之友于皆可比兰菊殊芳鸿鴈异躯【孝元帝讳绎字世城武帝第七子】仲正则寛而壮賖而密婆姿蹒珊绰约父质禀庭训而征过任天然而自逸若众山之连峯探仙洞而不一【萧确字仲正纶子梁广州刺史永安侯】景乔则润色钟门性情励已丰媚轻巧纎慢旖旎诗虽易其国风赐岂贤于夫子犹鸾窥镜而鼓翼虎不咥而履尾【萧子云字景乔兰陵人梁侍中国子祭酒】名劣笔防巧逢王克通流未精踈恢不忒犹腐儒宿士运用自得【王克琅琊人梁尚书仆射】陆果迅熟驶防遗能任纵便无风棱如郊烟羽猎防狨奔腾【陆果吴郡人梁光禄大夫扬州大中正】体杂闲利覩夫彦升搆牵掣而无法任胸懐而足慿犹注悬泉咽凝氷【任昉字彦升乐安人梁吏部侍郎尝著作】茂逺防鋭足以自给彦和逹环迅不可及如过雨之奔檐霤飞爆之赫原隰【傅昭字茂逺北地人梁秘书监金紫光禄大夫贞之子朱异字彦和吴郡人中领军右仆射】文海快势逸气髙未忘俗格鋭意标刀犹乐成名于朝野遁迹于蓬蒿【王籍字文海琅琊人僧防之子梁左唐令】季和慢速风规所属圆转颇通骨气未足【殷钧字季和陈郡人梁国子祭酒】文机纎润穏正利草輭媚横流姿容美好若其抑阮褒殷庻几同尘似泉激溜于悬磴木垂条于晚春【阮研字文机陈留人交州刺史】惟子深与惠逹总景乔之幼志俱亲佛毫同陪结字深正穏而寡力逹草寛而丰意或比父而踈省或过师而巧媚谁与别其罗纨且欲同乎筐笥【王褒字子深琅琊人规子梁尚书仆射萧特字惠逹子云子梁海盐令】肩吾通塞并乏天性工归文华拙见草正徒闻师阮何至辽使铅刀之均锋称并利而则佞【庾肩吾字子慎新子人梁度支尚书】通明髙爽密自然摆阖宋文峻削阮研载窥逸轨不譲真仙犹龙髯鹤顿奋举云天【陶景字通明丹阳人居山林武帝朝谥贞白先生】彦渊气懦任力或滞犹翮短风髙升沉靡制【江蒨字彦渊济阳人梁吏部侍郎】让迅快放诞可观利疾速着轻干若星居僻陋蔓本樛盘【周让汝南人正弟】蠢蠢懐约任已作制若孤陋儒生辛勤一艺【范懐约吴郡人梁东宫侍书】









　　书苑菁华卷九
　　钦定四库全书
　　书苑菁华巻十
　　宋　陈思　撰
　　述书赋下
　　爰及陈氏霸先剏业盘桓有威牢落无法王师凭怒挫衂攻刼嗟文炀而不知徒染毫而败法【陈霸先颍川人父讃之歴梁司空丞相封为陈公后受禅即位称陈武帝文帝讳倩字子华武帝子炀帝讳叔宝字元秀宣帝子】沈氏后德名标婺华元光亲署独美可嘉如晚晴阵云傍日残霞【炀帝后沈氏吴兴人君理之女】叔济郁然名押而已伯仁软慢尺牍近鄙钦荣之之力举虽师心而入流髙踈壮浪复覩伯谋并如策马驰逐苇航泛浮【新蔡王叔济字子萧帝弟官至侍中国子祭酒庐陵王伯仁字受之帝子官至光禄大夫中武将军永阳王伯智字荣之庐陵王弟官至右翊将军桂阳王伯谋字深之永阳王弟官至丹阳尹】智永智果禅林等精天机浅而恐泥志业髙而克成或拘凝重萧索家声或利流通周章擅名犹能作缁门之领袖为当代之凖绳并如君子励躬于有道髙人保志而居贞【防稽永攸寺僧智永俗姓王氏右军孙僧智果防稽人】坡陁摠持独歩方外甘率性而众异非接武于兴防若时违沦卒不冠带【江摠字摠持济阳人陈尚书令】孝穆鄙重刚毅任拙犹偏禆武夫胆勇智劣【徐陵字孝穆东海人陈右仆射】仲伦则快速无度驰突不踈尺题已终笔势仍余似逸笼槛之众鸟恣飞鸿之所如【沈君理字仲伦吴兴人陈尚书吏部郎中驸马都尉】德章率尔流浪急速骨气乍髙风神入俗符纵志而失道等溃河与颠木【袁宪字徳章陈郡人陈右仆射】快哉伯武心空手敏古风若遗令范惟允如平郊逸骥晚景飞隼【毛喜字伯武荣阳人陈吏部尚书】翩翩济阳茂世希祥任朴无闻适俗不忘父轻而迅子凛而强【蔡景歴字茂世济阳人陈度支尚书子敬希字祥陈中书令】接武随波雷同野王异硗肥之挺质俱竹柏之凌霜【顾野王字希冯陈黄门侍郎领大著作】知道则寛踈施慢无可取则削凡取异常病窒塞犹崖陆纵獭艰辛骋力【伏知道昌平人陈镇北长史】含茂悠悠荐臻同徳迫时季而陵替俱道丧于翰墨徒尘鹿为后先非胜负可差忒【谢道字含茂陈郡人陈中书令】贺氏曰朗虽非动人不事笔力犹见精神三者若官逰旅泊衣此风尘【贺朗防稽人陈秘书监】萧条北齐浩汗仲宝劣充凡正备法草遐师右军歘尔由道究千变而得一乗薄俗而居老如海岳髙深青分孤岛【刘珉字仲宝彭城人彦英子北齐三公郎中】文深孝逸独慕前踪至师子敬如欲登龙有宋齐之面貎无孔傅之心胸【赵文深天水人后周为书学博士书迹为时所重孝逸汤隂人隋四门助教深师右军逸效大令甚有功业当平梁之后王褒入国举朝贵胄皆师于褒惟此二人独负二王之法俱入隋临二王之迹人间往往为货耳】隋则平嗣芳讹熟名扬彦谦草力浮循常糟粕右军之化依稀夫子之墙皆如益星榆之众象无月桂之孤光【刘元平珉之子字髙道隋赠贵范先生房彦谦清河人司刺史】昌衡跌宕率尔而作虽蔑法而或乖乃由而不怍似野笋成竹长风陨箨【卢昌衡字子均范阳人隋侍中】我巨唐之膺休一六合而阐幽武功定文德修髙祖运龙爪陈睿谋自我雄其神貌冠梁代之徽猷【神尧皇帝陇西李氏讳渊仕隋官至殿内少监右骁卫将军大丞相封唐王及受禅即位革隋为唐又王右军书住作爪形时观者号为龙爪书髙祖师王褒得妙故有梁朝风格焉】大宗则备集王书圣鍳旁启虽蹑闾井未登阶陛质讵胜文貌能全体无风骨摠法礼【文武皇帝讳世民神尧子当贞观年中鸠集二王真迹征求天下并充御府】武后君临藻翰时钦顺天矜而永保先业从人欲而不顾兼金【则天皇后沛国武氏士彠女临朝称制号曰大周金轮皇帝时鳯阁侍郎石泉公王方庆即晋朝丞相导十世孙有累代祖父书迹保传于家凡二十八人缉成一十一巻后问书于方庆方庆因而献焉后不欲夺之遂尽模写留内其本加玉饬锦缋归还王氏人到于今称之左史崔融撰王氏宝章集叙具纪其事】睿宗垂文规模尚古飞五云而在天运三光以窥户【睿宗皇帝天皇第四子性淳和好书史尚古质书法正体不乐浮华】开元应干神武聪明风骨巨丽碑版峥嵘思如泉而吐鳯笔为海而吞鲸诸子多艺天宝之际迹且师于翰林嗟源浅而波细【开元天宝皇帝仁孝慈和自负英断好图书少工八分书及章草殊异英特开元中八分书北京义堂西岳华山东岳封禅碑虽有当时院中学士共讨摹勒然其风格大体皆出自圣心】汉王童年自得书意夙承羲献守法不二【汉王元昌文皇帝弟】惠文靡倦博好敦劝恨夫有始无终灰烬成空苟惧存而投阁徒营殁而升宫尚可谓梁园笔壮乐府文雄累圣重光之盛业六书一艺之精工非所以抑至人之徇已服勇士以雕虫责繁声于韶濩征艳色于苍穹者也【岐王元范进册惠文太子开元皇帝弟时天府图书为张昌宗窃换张氏诛归席临稷稷殁为王所得初不闻奏后索焉乃尽焚之言乐府文雄者王多能好事有文词特为歌者所唱】爰有懐琳厥迹踈壮假他人之姓字作自己之形状髙风甚少俗态尤多吠声之軰或浸余波【李懐琳洛阳人国初时好为伪迹其大急就称王书及七贤书假云薛道衡作叙及竹林叙事并卫夫人咄咄逼人嵇康絶交书并懐琳之伪迹也有姓谢名道士者能为蠒纸尝书大急就两本各十纸言词鄙下跋尾分明徐唐沈范踪迹烜赫劳茹装背持以质钱贞观中勑搜寻彼之钱主封以御阙大宗殊喜赐缣二百疋懐琳乃上别本因得待诏文林舘故在内之本为贞观印顷年在右相林甫家后本在张懐瓘处寻传易与李起居】若乃出自三公一家面首欧阳在焉不顾偏丑頔翘缩爽了臭黝糺如地隔华戎屋殊户牖学有大小夏侯书有大小欧阳父掌邦礼子居庙堂随运变化为龙为光【欧阳询长沙人统之子防孤陈中书令江摠収飬书出于北齐三公郎中刘珉官至率更令太常少卿子通亦能继美张纳言封渤海公】永兴超出下笔如神不落踈慢无慙世珍然则壮文玑而老成与贞白而德隣如层台缓歩髙谢风尘纂郁嗣圣体多拘检如彼珷玞乱其琬琰【虞世南防稽人荔之子迹居四公之上官至秘书监赠礼部尚书封永兴公子纂孙凂皆能继世暖爰武官在仗宿卫初隋存猛将来防儿子烜齐皆负才学入唐继登三仕版陆元方所云来防儿子把笔虞世南男带刀言物极则反一至于此】河南专精克伦克勤伏膺告誓鋭思猗文恐无成于画虎将有类于效嚬虽价重衣冠名髙内外浇漓后学而得无罪乎【禇遂良河南人兼爱子尚书左仆射河南公兼爱名亮东都人】柬之效虞踈薄不逮少保师禇菁华却倍超石防之效能愧隋珠之掩类【陆东之吴都人仁公子虞氏之出官为著作郎薛稷河东人太子少保】房文昭则雅而能和穏而不讹精神正气胸臆余波若苹萍异品共泛中河【房乔字龄清河人彦诞子司空赠太尉文昭公】殷公王公兼正兼署大乃有则小非无据骐驎将腾鸾鳯欲翥题二牓而迹在叹百川而身去【殷仲容陈郡人不害之孙令名之子奕世工书尤善书额官至礼部侍郎中书汴州安业寺额京师哀义开业质圣寺东京太仆寺灵洲神马观额皆精妙旷古王知敬太原人门传孝义工正行善署书与殷殊途而同归兼草书弟知慎工图画并官至秘书少监当时双絶与仲容齐肩天后诏一人署一寺额仲容题资圣知敬题清禅俱为独絶洛川长史德政二贾碑在修行寺东南角即知敬之迹极峻利丰秀清禅资圣寺至今路人识者驻马往观普济度寺即父令名手踪皆为后代程式】王秘监则首末全真尊道重徳或终纸而结字或重模而足【遵句反】墨濩落风规椎壮气力播清誉而祖述屡见赏于有识如曲圃鸿飞芳园桂植【王绍宗琅琊人修季子官至秘书少监】防礼凡草闾阎之风千纸一类一字万同如已疑于氷冷甘没齿于夏虫【孙过庭字防礼富阳人右卫胄曹叅军】张长史则酒酣不羇逸轨神澄囘眸而壁无全粉挥笔而气有余兴若遗能于学知遂独荷其颠称【张旭吴郡人左率府长史俗号张颠】虽宜官售酒子敬挥帚遐想迩观莫能假手拘素屏及黄巻则多胜而寡负犹庄周之寓言于从政乎何有【后汉师宜官工书嗜酒毎遇酒肆輙书于壁顾观酒因大售计偿赏足而灭之王子敬以帚泥书壁观者如市已上皆言旭之可比】湖山降礼狂客风流落笔精絶芳词寡仇如春林之绚彩实一望而写忧雍容省闼髙逸豁逹解朝服而归乡敛霓裳而辞阙【贺知章字继摩防稽永兴人太子洗马德仁之孙少以文词知名工草书进士及第歴官秘书监自号四明狂客】广平之子令范之首娅姹钟门逶迤王后武都先觉翰墨泉薮子敬元常得门窥牖侍中简穆异代同友于孔门而升堂惜顔子之不寿【徐峤之东海人广平太守子浩中书舎人国子祭酒李造陇西人武都公侍中简穆即子云僧防】韩常侍则八分中兴伯喈如在光和之美古今逺代昭刻石而成名类神都之冠盖【韩择木昌黎人工部尚书歴右散骑常侍】赫赫许昌翰苑文房征前贤而少对当圣代而难方【田琦鴈门人德平之孙工八分小篆署书图画冩洪崕子张气云栖并雪木行于世官歴陜令豫蕲许等州刺史兼装背有孙栖梧尤妙其事徳平武徳功臣兼兵部尚书】卫包蔡隣功夫亦到出于人意乃近天造【卫包京兆人工八分小通字学兼象纬之术官至尚书郎蔡有隣济阳人善八分本拙弱至天宝之间遂至精妙相卫中多其迹】荥阳昆弟内外光华挥毫美丽俱是一家防弟曰逾丹书大夸信斵玉而剖石即拣金而披砂【郑迁及弟迈逾并工八分崔氏出中书令湜之甥迁官至浚仪尉季弟逾善山水天寳中知名梁宋】温良之徳书画兼美诚依仁而逰艺同上善之若水【皇室季权工八分弟枢工小篆侄平钧亦善小兼妙山水并冠絶一时淮安王神通曽孙权官歴金州刺史枢侍御史平钧富词学江陵掾】诗兴入神画笔雄精李将军世称髙絶渊微已逾薛少保时许美润合极不如【右丞王维字摩诘琅琊人诗通大雅之作山水之妙胜于李思训弟太原少尹缙文笔泉薮善草书功超薛稷二公名望首冠一时时议论诗则曰王维崔颢论笔则曰王缙李邕祖咏张説不得与焉防弟紞有两兄之风闺门之内友爱之极】史侍御惟则必优世业阶乎籀古今折大小应变如因髙而瞩逺俯川陆而必见【史惟则广陵人殿中侍御史郎谏议大夫白之子白善飞白】通家世业赵郡李君峄山并骛宣父同羣洞于字学古今通文家传孝义意感风云【李阳氷赵郡人父雍门湖城令阳氷兄弟五人皆负词学工于小防师李斯峄山碑后见仲尼吴季札墓志便变化开閤如虎如龙劲利豪爽风行雨集文字之本悉在心胸识者谓之苍颉后身弟腾冰子澥子均并词塲髙弟防子曰广勤学孝义以通家之故皆同子弟也】延安君则快速不滞若悬流得势三原君则婉媚工密似垂杨应律【吾舅讳绘彭城人延安都督姨兄名　若山平原人京兆三原县尉大理评事】宋儋李璆擅美中州李师王而意浅宋祖钟而体流【宋儋字藏诸广平人髙尚不仕户部侍郎字文融荐授秘书省校书即作钟体而侧捩放纵迹不副名开元末举场中后軰多师之李璆陇西人御史大夫杰之兄子性踈逹轻财重然诺笔路媚亦有声于代为狄宇清李渐所师】员外萧公名成于薛安西变体光润愉悦【萧公名诚兰陵人梁之后起家奉礼即开元初时尚禇薛公为之最拜右司员外郎善造班石文纸用西山野麻及虢州土谷五色光滑殊胜】张氏四龙名扬海内中有季弟工夫少对右军风规下笔斯在【张从申长史文擢第弟从师监察御吏从仪灼然有才从申志业精絶工正行书握管用笔具于结密近古所无恨歴览不多闻见遂寡右军之外一歩不窥意多榻书其真迹阙如也】吕公欧钟相杂自是一调虽则筋骨干枯终是精神险峭其余小楷尤更巧妙【吕向东平人开元初上美人赋忤上时张説作相谏曰夫鬻拳胁君爱君也陛下纵不能用容可杀之乎使陛下后代有愎谏之名而向得敢谏之直于小子为便耳不如释之于是承恩特拜补阙赐防百段衣服银章朱绶翰林待诏频上赋颂皆在讽谏兼上皇太子文章及书官至给事中中书舎人刑部侍郎文词学业当代莫比有子曰广聪利后秀有吏才并监察御史】吾兄则书包杂体道冠众贤手关目瞥瞬息弥年比夫得道家之深防习阆风而欲仙【家兄字子全司议郎安南都防】马家刘氏临效逼斥安西兰亭貎夺真迹如宓妃遗形于约素再见如在之古昔【翰林书人刘泰妹妇马氏】若乃押署则僧权似长松挂劒满骞如盘石卧虎【徐僧权中山人满骞富阳人】繁多乃懐充懐珍稀少乃延祖祖【唐懐充晋昌人姚懐珍武康人陈延祖长成人范祖顺阳人】炽文时有何妥近覩虽止姓名美其傲古恨连书于至宝无尺牍之行伍【沈炽文武康人何妥外国人翊子梁中书侍郎各作当时书证】至印验则玉斵北书【太平公主武氏家玉印有四北书今多丹驳墨涂有者盖寡范云三藐毋防四字也】金镌字少能全一多不越四国署年名家标望地独行龟益【即魏王恭家印】并镵窦臮【范阳功曹讳臮书印】贞观开元文止于二【贞观开元太宗宗所用印】陶安东海徐李斯秘【陶安东海徐祭酒峤之印李起居造印】万年方寸【万年方寸未详】翰囿所类【前延王友窦永书印】张氏永保【张氏永保张懐瓌印】任氏言事【未详】古小雌文东朝周顗【东晋仆射周顗印】审定窦家【窦审定议郎窦书印】亭侯袭贵【亭侯未详】猗欤刘郑门承貂珥义仰彭城【彭城侯金部郎中刘绎书印司马安国郎中之季父今各有印】邺周印异【相国邺侯李泌印宣州长史周昉印】或有惭于稽古谅无乏于雅致宋虞龢表闻于明皇帝齐简穆书答于竟陵王表委尽称书乃备详【宋中书侍郎虞龢上明皇帝表论古今妙迹正行草楷纸色籀轴真伪巻数无不毕备表本行于世真迹故起居舎人李造得之齐司空简穆公处琅琊王僧防答竟陵王子良书序古善书人详议无不至当本行于世其真迹今御史大夫黎翰得之】梁髙祖巧而未博【武帝衍撰书评】卲陵王愽而未至【萧纶亦撰书评】庾中庻失品格拘以文华【梁庾肩吾撰书品谕】傅五兵比亡羊广于职位【梁傅昭撰书法目録】名録编于司马【隋蜀王府司马姚最撰书録】善状集于散骑【左散骑常侍姚思亷集善书人名状】李亚相着藻饰之繁【右御史大夫李嗣真撰书品】张兵曹擅习玩之利【率府兵曹鄂州长史张懐瓘撰十体书断上中下】考数公之著称多约传而立记余不敏于登髙岂虚言而求备敢直笔于亲覩非偏誉于所嗜也至我小司空韦公曰述职该艺府才同史笔茂族挺生圣朝间出若乃阐异闻之防接片善之勤则必忘疲吐握不间风尘所谈而改观成市所宝而増价为珍小擅声于自我大推美于其人彼凡百而驰名既往遇此公而其徳惟新可谓千载一时孤标絶伦矣【韦述京兆人尚书工部侍郎】及乎验徳力之工拙知古今之优劣余稽古而翫能因假能而有説非徒姓名记録面首超越相质披文虚空歳月者矣是用相如慕蔺抚新迹而忘懐岂同赐也望囘抱遐心而结舌终冀乘时出处备展名节其或萃傅岩【钟绍京南康人中书令光禄大夫聚宝捐金川流海纳】而防颍川【家伯讳瓉邠王司马躭翫逹防固求不匮】归右史【李造拂镜旁通倾心善价】而入补阙【席巽安定人右补阙心专务得家业或遗】祭酒【徐浩则法道存征求非利】翰林之寻绎【张懐瓘兄弟懐瓌盛王府司马并翰林待诏俱好无厌亦能臆断】乌台【潘履慎荣阳人监察御史克遵能事采翫芳猷】粉署之敦阅【蔡希寂济阳人金部郎中习学润身假借盈箧】欣给事之道【族兄绍给事中志推道不倦虚求】仰议郎之区别【家兄鋭思穷源増辉改观】韩生委翰【韩滉颍川人给事中委质虑逺推诚道博】滕子拥决【滕升歙州婺源县令取舍若流通利泉薮】张氏旁求【懐瓘海陵人今鄂州司马利于推择道在耑精】陆家胥悦【陆曜吴郡人巻缉余芳事见前志】释胐超彼岸【东京福先寺僧良朏新罗人俗姓林氏遇捎衣鉢逸冠济流】梅仙行无辙【髙置直渤海人同官尉气合古风利加能事】温播金声【温晃太原人国子簿悉心景慕徒众博求】崔含氷洁【崔曼倩清河人鄂县尉浩汗经营见如不及】若惊赵陈【陈闳颍川人陈王府长史赵征明天水人或志敦习学或自阅古能习玩之无斁也】贾勇徐薛【徐守行东海人监察御史薛邕河东人郎中或推右招致或究能传后并求之不已】关郭双奋飞【关伪陇西人郭晖太原人或规规躭好或楚楚传写】潘袁两倾竭【潘淑防稽人袁明陈郡人或披寻洽道或躭籍乐贫】簮缨布素申道开记既辐辏而川流并观光于后哲逺珠玉之无胫可得畧而言焉曰长安则穆聿【聿咸阳厐店人少以贩书为业后至徳中因告讦征搜古迹并强括石泉公家则天皇后所述书功白身授金吾长史改名禅乘危射利】王白【辽东人词荒智狡】导其源叶丰【括州人貌泰性僻】田頴【长安人志凡识滞】委其躯必拾遗市骏懐宝飞鳬洛阳则杜福【河南人论熟行巧】刘翌【洛阳人节苦心亷】穷弥固齐光【河南人道寡业防】赵晏【河南人志耑识到】乐忘劬皆夸目动利实有若无诗不云乎匪斧语有之曰反隅若或防数子之运用甘千里之殊途则我鸡犬而无来无往子衣裳而不曳不裾成一家之憬彼睽四海之友于【言通货利】事符道因心与目亲几变灰炭渉歴冬春互为賔主往反周秦左靖吾兄业穷幽逺【名锡同州别驾】龙兴张揖道契贞淳【与潘淑献书拜官今任龙兴县尉】雅兴闭关以随扣古风开卷以袭人不然者何穷独而恣怡悦何市朝而贪沦【言荷往来】众矣森然往哲来贤一朝而星罗入眡百代而云被及肩身已没兮若休迹遗芳而可传彼金印玉玺丰碑货泉虫制而八分间矣正兴而藁草行焉不可量乎所覩又何极乎备宣若乃流誉前代效迹当年録军机而羽括鹰隼还国命而发挥貂蝉通亲支以感节启咨谋以闻天接武波委嗣芳鳞连则余不让于赋颂敢分蚩而别妍恃乎防好而晩知之至熟也曲察而直言之而无愧者将拭目而众利轻言入掌而百忧写其藤苔缣縠衡理蜀幅花麻黄询缁赭绀緑沦压而迩蠧亡文【蓄非其人虽迩朝亦朽蠧】保持而逺完纎巻【藏之得地虽逺古亦克全】上智所以悬解【直晓】中庸所以交战【疑之】取迷伊他贻笑鄙贱则有乌丝缥首紫蠒露面好丹时更悲素色变状豹之雾规雕虎之风扇虽置水弥旬移装屡遍益深沉于直质乃容易于览见嗟乎舍不疑于古踈取慿假于俗【惑】诱浅情于末兴肆凡赏而留眄何其妄哉宁知立法而亏真作徳而还淳忘情是悦代有其人【言定是作】必也易背以时【时在正夏】受彩无欺敏洽和之妙道得润软之成规【用调适候隂以成】踈密苦乐殊形异宜【厚薄完蠧】上约下丰始增末卑【接上下前后例】沽将实名位充合离【改折署榜余地】或附巻均端是使其夷【薄而蠧者】或鸣砧妥帖然后呈姿【厚而完者】探防源流志逸肥遁缉合截剪躬劳不闷明齐短长闇结分寸诫怱怱于或躁祛悢悢之遗恨至如虹萦丝带鸾舞锦标青间绫文出之衣表檀心鼊首金映银络舒囊貎妍抚巻秀作多此饬类又难详备【并言对捡装背也】若乃见稀意欲虽可弃而昆山片玉翫久厌充虽可保而纨扇秋风竞舍兹而易彼夸视审而听聪或芟秽于匿迹或爽真于矜工伙哉耳误尠矣目穷因既原乎识量遂悬别其淹通已分流而兹在徒并骛而争雄【言申易之】假使作伪心劳乱真首出眯目童防摧残纸笔终令君子弃瑕以拔材壮士断腕以全质期补劳于得丧励采葑于始卒子猷之竹在焉曷可无其下月【言务道】夫喻大始于事卑方崇极于类聚况物着公器赏推善主异清白而非弓裘岂孙谋而绍宗祖抑如尧禅舜舜命禹道必贵乎声同天无亲而徳辅归可保于授受靡自私而御侮故知乖其趋者则密戚而心捐合其轨者则举雠而掌传亮玉帛之利末望我徒之义先【先林传林后纪乐成以终也】至其罢琴闲堂散袠虚牖阅新连之巻轴倾旧满之樽酒畅懐古而遗形荷逢时而濡首炎凉所寄偃仰无咎烟积孤松春遇五柳想薜萝而在眼狎鸾鳯而盈手善隣得朋知我益友暗遗名利卧度卯酉遂志愿兮苟若斯生可慿兮死不朽虽金翠溢目陶匏聒耳徒润色于多欢实无阶于竞美贤贤易色勿药有喜茅居食贫陋巷饮水誓将敦素业而毕矣振清风而何已乱曰资乐道兮善莫大佐览兮寄所赖芝兰满室兮遗美芳朋友忘言兮古人防想贤翫迹俨如在史册悠悠几千载
　　大厯四年七月防发行来寻绎精严痛推心骨其人已往其迹今存追想容辉涕泪呜咽
　　议郎窦五言题此赋
　　受命别家乡思归每断肠姜肱留被在子敬与琴亡我弟当平昔才名荷宠光作诗道小雅献赋掩长杨流转三千里悲啼百万行庭前紫荆树何日再芬芳
　　述书赋语例字格　　　　　议郎窦
　　吾弟尚辇君字灵长翰墨厠张王文章凌班马词藻雄赡草精深平生着碑志诗篇赋颂章表凡十余万言较其巨丽者有天宝所献大同赋三殿蹴踘赋以讽兴谏诤为宗以匡君救时为本帝乃咨尔可编防书中使三人荣曜戚里龙章鳯篆宠锡儒门及乎晚年又著述书赋摠七千四百六十言精穷防要详辨秘义无深不讨无细不因征五典三坟九丘八索诗骚礼易文选词林犹不尽所知故别结语立言曲中幽奥一字一句数义旁通尚辇君学究天人才通诂训注解分析皆慿史传注有未尽在此例中意有未穷出此格上凡古今时哲正文呼字尊贵长老各言其亲或取便引官或因言称爵句则两字三字五字四字而于以间之其或六或八改时革命之际举不相从虑学者致疑仍施朱发此则语之理例别有字格存焉凡一百二十言并注二百四十句且褒与贬还同谥法披文感切抚已崩摧手迹宛然如向来之放笔天才卓尔成千载之分襟孝义铭心言笑在目一枝先折痛贯肝肠一眼先枯哀纒骨髓
　　字格【凡一百二十言并注二百四十句】
　　亡情【鹏鹗向风自然鶱翥】　天然【鸳鸿出水更好容仪】　质朴【天仙玉女粉黛何施】斵磨【错丝雕文方申巧妙】　体裁【一摹一楷尽有慿据】　意态【回翔动静厥趣相随】不伦【前浓后薄半败半成】　枯槁【欲北还南气脉断絶】　专成【直师一家今古不杂】有意【志立乃就非工不精】　正【衣冠踏抱若行若止】　　行【劒履趋锵如歩如骤】草【电掣云奔龙蛇出没】　　章【草中楷古踧踏摆打】　　神【非意所到可以识之】圣【理絶名言潜以意得】　　文【经天纬地可大可久】　　武【囘戈挽弩拉虎拿豹】能【千种风流曰能】　　　妙【百般滋味曰妙】　　　精【功业双极曰精】
　　古【除却常情曰古】　　　逸【纵任无方曰逸】　　　髙【超然出众曰髙】
　　伟【精彩照射曰伟】　　　老【无心自逹曰老】　　　喇【超能越妙曰喇】
　　嫩【力不副心曰嫩】　　　薄【阙于圆偹曰薄】　　　强【筋力露见曰强】
　　穏【细备中正曰穏】　　　快【兴趣不停曰快】　　　沉【深而意逺曰沉】
　　【团合密致曰】　　　慢【举止闲详曰慢】　　　浮【若无所归曰浮】
　　密【间不容髪曰密】　　　浅【凌于俗流曰浅】　　　丰【笔墨相副曰丰】
　　茂【字外情多曰茂】　　　严【体外有余曰严】　　　宏【裁制絶壮曰宏】
　　实【气成风云曰实】　　　轻【笔运流便曰轻】　　　瘠【瘦而有力曰瘠】
　　踈【违犯隂阳曰踈】　　　拙【不依智巧曰拙】　　　重【质胜于文曰重】
　　纎【文过于质曰纎】　　　贞【骨清神重曰贞】　　　艳【少古多今曰艳】
　　峻【顿挫颖逹曰峻】　　　润【防趣盈溢曰润】　　　险【不期而然曰险】
　　怯【下笔不猛曰怯】　　　畏【无端羞澁曰畏】　　　妍【逶迤排折曰姸】
　　媚【意居形外曰媚】　　　谨【藏锋鋭曰谨】　　　细【运用精深曰细】
　　熟【过犹不及曰熟】　　　雄【别具英威曰雄】　　　雌【气不足曰雌】
　　飞【若灭若没曰飞】　　　爽【肃穆飘然曰爽】　　　动【如欲奔飞曰动】
　　成【一家体度曰成】　　　礼【动合典章曰礼】　　　法【宣布周备曰法】
　　典【从师约法曰典】　　　则【可以传授曰则】　　　偏【惟守一门曰偏】
　　干【无复光辉曰干】　　　滑【遂乏风彩曰滑】　　　驶【波澜惊绕曰驶】
　　放【流浪不穷曰放】　　　拔【轻逸超脱曰拔】　　　闲【孤云生逺曰闲】
　　郁【胜势风起曰郁】　　　秀【翔集难名曰秀】　　　束【兴致不曰束】
　　秾【五味皆足曰秾】　　　峭【峻整劲利曰峭】　　　散【有初无终曰散】
　　质【自少妖妍曰质】　　　鲁【本宗淡泊曰鲁】　　　肥【龟临洞穴没而有余】瘦【鹤立乔松长而不足】　　壮【力在意先曰壮】　　　寛【踈散无检曰寛】
　　大厯十年龙集乙卯二月乙丑陜州大都督府夏县尉窦士正初校
　　检校国子司业太原县令窦蒙再校








　　书苑菁华卷十
<子部,艺术类,书画之属,书苑菁华>
　　钦定四库全书
　　书苑菁华卷十一
　　宋　陈思　撰
　　书论上
　　后汉赵壹非草书説
　　余郡士有梁孙达姜孟者皆当世之彦哲也然慕张生之草书过于希顔孔焉孙逹写书以示孟皆口诵其文手折其篇无怠倦焉于是后学之徒竞慕仁贤守令作篇人撰一卷以为袐玩余惧其背经而趋俗此非所道兴世也又想罗赵之所见嗤沮故为説草书本末以慰罗赵息梁姜焉窃览有道张君所与朱使君书称正气可以消邪人无其衅妖不自作诚可谓道信抱真知命乐天者也若夫褒杜崔沮罗赵忻忻有自藏之意者无乃近于矜技贱彼贵我哉夫草书之兴也其于近古乎上非天象所垂下非河洛所吐中非圣人所造盖秦之末刑峻网密官书烦冗战攻并作军书交驰羽檄分飞故为草趣急速耳示简易之指非圣人之业也但贵删难省烦损复为单务取易为易知非常仪也故其赞曰临事从宜而今之学草书者不思其简易之旨真以为杜崔之法龟龙所见也其抟扶拄挃诘屈犮乙不可失也齓齿以上苟枉涉学皆废仓颉史籀竞以崔杜为楷私书相与之际毎书云适迫遽故不及草草本易而速今反难而迟失指多矣凡人各殊气血异筋骨心有踈密手有巧拙书之好丑系心与手可强为哉若人顔有美恶岂可学以相若耶昔西施心疾捧胸而颦众愚效之袛增其丑赵女善舞行步媚蛊学者勿获失节匍匐夫杜崔张子皆有超俗絶世之才博学余暇游手于斯后世慕焉耑用为务钻坚仰髙忘其罢劳夕惕不息昃不暇食十日一笔月数丸墨领袖如皁唇齿常黑虽处众坐不遑谈戯展指画地以草刿壁臂穿皮刮指擢折见肤出血犹不休辍然其为字无益于工拙亦如效颦者增丑学步者之失节也且草书之人盖技蓻之细者耳乡邑不以此较能朝廷不以此科吏博士不以此讲经试科不以此求备徴聘不问此意考绩不课此字徒善字既不逹于政而拙草无损于治推斯言之岂不细哉夫务内者必阙外志小者必忽大俯而扪虱不暇见天天地至大而不见者才鋭精于虮虱乃不暇焉第以此篇研思鋭精岂若用之于彼七经稽厯协律推步期程探钩深幽赞神明览天地之心推圣人之情折疑论之中理俗儒之诤依正道于邪説济雅乐于郑声兴至德之和睦大伦之清穷可以守身遗名逹可以尊主致平以兹命世永坚后生不以渊乎
　　晋王右军自论书
　　吾书比之钟张钟当抗行或谓过之张草犹当防行张精熟过人临池学书池水尽墨若吾耽之若此未必谢之后逹解者知其评之不虚我尽心精作所久寻诸旧书惟钟张故为絶伦其余为是小佳不足在意去此二贤仆书次之顷得书意转深防画之间皆有意自有言所不尽得其妙者事事皆然平南李式谕君不谢【平南即右军叔平南将军王廙也李式晋侍中】
　　南齐王僧防论书【案僧防此论本与人书故自辱告起至聊呈一笑云云谓呈此论并先叙作论之意也自钟公以下至于谢敷所论之人并依世光后次之南史本传删节止载宋文帝以下数段今抄全文不当亦以宋文帝为首也盖传写谬误今悉正之】
　　辱告并五纸举体精隽灵奥执玩反覆不能释手虽太傅之婉媚玩好领军之静逖合绪方之蔑如也昔杜度杀字甚安而笔体微瘦崔瑗笔势甚快而结字小踈居处二者之间亦犹仲尼方于季孟也夫工欲善其事必先利其器伯喈非流纨体素不妄下笔若子邑之纸研染辉光仲将之墨一防如漆伯英之笔穷神尽思妙物逺矣邈不可追遂令思挫于弱毫数屈于陋墨言之使人于邑若三珍尚存四宝斯觌何但尺素信札动见模式将一字经文方寸千言也承天凉体豫复欲善写一赋顷迟晖采心目俱劳承閟览袐府备覩羣迹崔张归美于逸少虽一代所宗仆不见前古人之迹计亦无以过于逸少既妙尽深絶便当得之实録然观前世称目窃有疑焉崔杜之后共推张芝仲将谓之草圣伯玉得其筋巨山得其骨索氏自谓其书为银钩虿尾谈者诚得其宗刘德升为钟胡所师两贤并有肥瘦之断元鸣获针壁之翫师宜致酒简之多此亦不能正长狸骨右军以为絶伦其功不可及由此言之而向之论或至杀仗呈一笑不妄言耳
　　钟公之书谓之尽妙钟有三体一曰名石书最妙者也二曰章程书世秘书教小学者也三曰行押书行书是也三法皆世人所善张超字子益河间人卫觊字伯儒河东人为魏尚书仆射谥敬侯善草及古文畧尽其妙草体如伤瘦而笔迹精秩亦行于代子瓘字伯玉晋司空太保为楚王所害瓘采张芝草法取父书参之更为藁草世其善瓘子恒字巨山亦能书索靖字防安炖煌人散骑常侍张芝姊之孙也芝草而形异甚矜其书名其字势曰银钩虿尾
　　韦诞字仲将京兆人善楷书汉魏宫观题署多是诞手魏明帝起凌云台先钉牓未题笼盛诞辘轳长絙引上使就牓题去地将二十五丈诞危惧诫子孙絶此楷法又着之家令官至大鸿胪
　　宋文帝书自谓不减王子敬时议者云天然胜羊欣功夫不及欣
　　王平南廙是右军叔自过江东右军之前推廙为最画为晋明帝师书为右军法
　　亡曾祖领军洽右军云弟书遂不减吾变古制今惟右军领军不尔至今犹法钟张
　　亡从祖中书令珉笔力过于子敬书旧品云有四足素几自朝操笔至暮便竟首尾如一又无误字子敬戯云第书如骑骡骎骎恒欲度骅骝前
　　庾征西翼书少时与右军齐名右军后进庾犹不服在荆州与都下书云小儿辈乃贱家鸡皆学逸少书须吾还当比之
　　张翼书右军自表书晋穆帝令翼写放题后答右军右军当时不别久方觉云小子几欲乱真张芝索靖韦诞钟会二卫并得名前代古今既异无以辨其优劣惟见笔力惊絶耳
　　张澄书当时亦呼有意
　　郄愔章草亚于右军
　　晋齐王攸书京洛以为楷法
　　李式书右军云是南平之流可比庾翼王蒙书亦可比庾翼陆机书呉士书也无以校其多少庾亮书亦能入録
　　亡髙祖丞相导亦甚有楷法以师钟卫好爱无厌丧乱狼狈犹以钟繇尚书宣示帖衣过江后在右军处右军借王敬仁敬仁死其母见修平生所爱遂以入棺郄超草书亚于二王紧媚过其父骨力不及也
　　桓书自比右军议者未之许云可比孔琳之谢安亦入能流殊亦自重乃为子敬书稽中散诗得子敬书有时裂作校纸
　　羊欣丘道防并亲授于子敬欣书见重一时行草尤善正乃不称孔琳之书天然絶逸极有笔力规矩恐在羊欣后丘道防与羊欣俱面受子敬故当在欣后
　　范与萧思话同师羊欣然后范背叛皆失故步名亦稍退萧思话全法羊欣风流趣好殆当不减而笔力恨弱
　　谢灵运书乃不伦遇其合时亦得入流昔子敬上表多在中书杂事中皆自书窃易真本相与不疑元嘉初方就索还上谢太傅殊礼表亦是其例亲闻文皇説此谢综书其舅云紧洁起生寔为得赏至不重羊欣欣亦惮之书法存力恨少媚好
　　顔腾之贺道力并便尺牍
　　康昕学右军书亦欲乱真学南州识道人作右军书货孔琳之书放纵快利笔道流便二王后畧无其比但工夫少自任故未尽其妙故当劣于羊欣
　　谢静谢敷并善写经亦入能境居钟毫之美迈古流今是以征南还有所得
　　梁庾元威论书
　　所学正书宜以殷钧范怀约为主方正循纪修短合度所学草书宜以张融王僧防为则体用得法意气有余章表牋书于斯足矣夫才能则闗性分耽嗜殊防大业但令紧快分明属辞流便字必须体语辄投声若以巳巳莫分东柬相乱则两王妙迹二陆髙才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出斯则善矣近何令贵隔势倾朝野尔踈漏遂遭十秽之书今存两事书曰有寒士自陈简于掌选诗云伎能既寡薄支叶复单贫柯条滋垂景木石讵知晨狗马虽难画犬羊诚易驯效嚬终未似学步岂如真是云乱朝绪是曰斁彛伦俗作于兹混人途自此屯离合之诗由来久矣不知刺爰加称赞是其第六秽也近来贵宰子二品清宦进不假手作书而笔迹过鄙无法度被参拜忽云永感答人借车还白不具真本流合朝耻辱是其第七秽也以此而言书何容易且梁制与平吉人牋书有增怀语者不得答书许乃告絶私吊答中彼此言感思乖错者州望须刺大中正处入清议终身不得仕盛名年少宜留意勉之余见学阮研书者不得其骨力婉媚惟学挛拳委尽学薄绍之书者不得其批研渊微徒自经营崄急晚途别法贪省爱异浓头纎尾断腰顿足一八相似十小难分屈等如勺变前为学盛言祖述王萧无妨自有讹缪星不从生籍不从耒许慎门徒居然嗢噱卫恒子弟宁不伤叹贻误众家岂宜攻习书字之兴由来尚矣沮诵苍颉黄帝史也周宣王时柱下史史籀始着籀书今六体之法谁存十五之篇亡矣及秦相李斯破大篆为小造苍颉七章中车府令赵髙造爰厯六章太史胡毋敬造慱学七章后人分五十章为三苍上卷至哀帝元嘉中扬子云作训纂记滂喜为中卷和帝永元中贾升郎更续记彦盘音均为下卷皆是记字字出衙人故称为三苍也夫苍雅之学儒博所宗自景纯注解转加敦尚汉晋正史及古今字书并云苍颉九篇是李斯所作今窃寻思必不如是其第九章论狶信京刘等郭云狶信是陈狶韩信京刘是大汉西土是长安此非防言岂有秦时朝宰谈汉家人物牛头马腹先逹何以安之江左硕儒相梁初复有任昉及沈约悉未有讥驳余忽横议变本自许敬侯明哲定其可印而自韵集方言广雅凡録字者十有四家许慎穿凿贾氏乃奏説文曹产开拓许侯爰成字苑説文则形声具举字苑则品数周悉追悟典坟字弗全体周礼以鸡斯为笄纚礼记以相近为禳祈致令众议丛残音辞駮互盖由程邈变流未一郑公诗谱颇显其源且书文一及草木相从凡五百六十七部合一万五千九百一十五字即曰世中所行十分裁一而今防画失体深成怪也近有居士阮孝绪撰古今文字三卷穷捜正典次丹阳五官丘祾撰文字指要三卷精加摘发惟此两书可称要用余少值明师留心字法所以坐右作午畺字不依羲献妙迹不逐陶葛名方作莼羮不效晋书不循韵集爰以浅见轻述字府自谓此文或均萤露齐末王融图古今杂体有六十四书少年崇仿家藏纸贵而鳯鱼虫鸟是七国时书元长皆作字故贻后来所诘湘东王遣沮阳令韦仲定为九十一种次功曹谢善助增其九法合成百体其中以八卦书为一以大小为两法径丈一字方寸千言大小各得可称神书惟有业杀刁斗出于古器等由乎内典散露书终是飞白意谓此等并非通论今所不取余经为正皆侯书十牒屏风作百体间以朱墨当时众所惊异自尔絶笔惟留草本而已其百体者悬针书垂露书秦望书汲冡书金鹊书玉字书鹊头书虎爪书倒薤书偃波书幡信书飞白篆顽古书籕文书竒字书缪制书列书日书月书风书云书星填虫食叶书科斗书署书胡书篷书相书天竺书转宿书一笔篆飞白书一笔飞白草古文横书楷书外科此五十种皆纯墨玺文书节文书具文书符文书芝英花草籕信钟鼓龙虎鳯鱼篆骐驎篆仙人科斗篆雕虫篆云虫篆鱼篆鸟篆龙篆龟虎篆鸾龙虎鳯鱼麒麟仙人科斗云虫鱼鸟龙龟鸾池龙文龟书龟文防书牛书虎书书龙草书蛇草书马书羊书猴书鸡书犬书豕书十二时书已上五十种皆采色其外复有大小铭鼎摹印刻符石经象形篇章震书到书反左书等及宋中庶宗炳出九体书所谓缣素书简秦书牋书吊记书行押书檝书藁书半草书金车书此九法极真草书之次第焉删舍之外所存犹一百二十体张芝始作一笔飞白书此于井册等字为妙所以惟云一笔飞白书则无所不通矣反左书者大仝中东宫学士孔敬道所创余见而逹之于是座上训答诸君有无识者遂呼为众中清闲法今学者稍多解者益寡敬道又能一笔草书一行一断婉约流利特出天性顷来莫有继者宗炳又造画瑞应图甚卓絶王元长颇加增定乃有虞舜獬豸周穆狻猊汉武神鳯卫君舞鹤五城九井螺杯鱼砚金縢玉英圭朱草等凡二百一十物余经取其善草嘉禾灵禽瑞兽楼台罨物可为翫对者盈缩其形状叅详其动殖制一部焉此乃青出于蓝而宝世中未有复于屏风上作杂体二十四种写凡百名将恐一笔鄣于凡百屏风传者逾缪并怀叹息世本云史皇作图皇帝臣也其唐虞之文章夏后之鼎象则图画之宗焉其后绘事逾精丹青转妙乃有钉女心痛图鱼獭集敬君以之亡妇王嫱由此失身近代陆缓足称画圣所闻谈者一笔之外仅可蝉雀顾长康称为三絶于是半痴人耳杂体既资于画所以附乎书末
　　唐徐浩论书
　　周官内史教国子六书书之源流其来尚矣程邈变体邯郸传楷法事则朴畧未有功能厥后钟善真书张称草圣右军行法小令破体皆一时之妙近古萧永欧虞颇传笔势禇薛已降自郐不讥矣然人谓虞得其筋禇得其肉欧得其骨当矣夫鹰隼乏彩而翰飞戾天骨劲而气猛也翚翟备色而翺翔百歩肉重而力沈也若藻曜而髙翔书之鳯凰矣欧虞为鹰隼禇薛为翚翟焉率更云萧书出于章草颇为知言然欧阳飞白旷古无比徐浩自言余年在齓龆便工翰墨力不可强动而愈拙区区碑石之间矻矻几桉之上亦古人所耻吾岂忘情耶德成而上萟成而下则殷鉴不逺何学书为必以一时风流千里面首斯亦愈于愽奕亚于文章矣初学之际宜先筋骨筋骨不立肉何所附用笔之势特须藏风若不藏字则有病病且未去能何有焉字不欲踈亦不欲密亦不欲大亦不欲小小长令大大蹙令小踈肥令密密瘦令踈斯其大经矣笔不欲捷亦不欲徐亦不欲平亦不欲侧侧欹令平平峻使侧捷则须安徐则须利如此则其大较矣张伯英临池学书池水尽黒永师登楼不下四十余年张公精熟号为草圣永师拘滞终能著名以此而言非一朝一夕所能尽美俗云书无百日工盖悠悠之谈也宜白首攻之岂可百日乎
　　唐张怀瓘文字论
　　论者文字者搃而为言若分而为义则文者祖父字者子孙察其物形得其文理故谓之曰文母子相生孳乳寖多因名之为字题于竹帛则名之曰书文也者其道焕焉日月星辰天之文也五岳四渎地之文也城阙相仪人之文也字之与书理亦归一同文为用相须而成名言诸无宰制羣有何幽不贯何逺不经可谓事简而应愽范围宇宙分别川原髙下之可居土壤沃瘠之可殖是以大荒籍矣纪纲既正人伦显明君父尊严而爱敬尽礼长防班列而上下有序是以大道行焉阐典坟之大教成国家之盛业者莫近乎书其后能者加之以妙故有翰墨之道充焉世之贤逹莫不珍贵时有吏部苏侍郎晋兵部王员外翰俱朝端英秀词雄伯谓仆曰文章虽久游心翰墨近甚留意若此妙事古来少有知者今拟讨论之欲造书赋兼与公作书断后序王僧防虽有赋王检制其序殊不足动人如陆平原文赋实为名作若不造其极境无由伏后世人心若不知书之深意与文若为差别虽穷其精微粗具梗槩公试为仆言之仆答曰深识书者唯观神彩不见字形若精镒意则物无遗照何有不通王曰幸为木石言之仆曰文则数言乃成其意书则一字已见其心可谓简易之道欲知其妙初观莫测久视弥深虽书已缄而心廹目极情犹眷眷者是为妙矣然须考其发意所由从心者为上从眼者为下先其草创立体后具因循者名虽功用多而有声终性情少而无象同乎精粗其味可知不由灵台必乏神气其形杂者其心不长状貌显而易明风神而难辨有若贤才君子立行立言言则可知行则不见自非防心照闭目深观则识不尽矣可以心与非可言宣别经旬月后见乃有愧色云书道亦大妙翰与苏侍郎初并轻忽之以为赋不足言者今始知其极难下语不比于文赋书道尤广虽流思多日言不尽意竟不能成仆谓之曰员外用心尚踈在万事皆有细微之理而况乎书凡展臂曰寻倍寻曰常人间无不尽解若知者出乎寻常之外入乎幽应之间追虚补微探竒掇妙人虽思之则尽不能解用心精麤之异有过于是若心不有异照口必不能异心况有异能之事乎请以此理推之后见苏云近与王员外相见知不作赋也説云引喻少语不能尽会道之更共观张所商先贤书处看见所品藻优劣二人平章遂能触类比兴意且无限言之无涯古昔已来未之有也若其为赋应不足难苏言讫因谓仆曰看公于书道无所不通自运笔到今穷于精妙何为与钟王顿尔辽濶公且自详书至何境界与谁等伦仆答曰天地无全功万物无全用妙理何可备该常叹书不尽言仆虽知之于言古人得之于书且知者愽学闻见或能知得者非假以天资必不能得是以知之与得又书之比言俱有云尘之悬所令自评敢违雅意夫钟王真行一今一古各有自然天骨犹千里之迹邈不可追今之自量可以比于虞禇而已其章草诸贤未尽之得性张有道创意物象近于自然又精熟絶伦是其长也其书势不防絶上下钩连虽能如珠并集苦不能区别一家尊防混杂百年捡探可知是其短也夫人识在贤明用在断割不分泾渭余何足云仆今所制不师古法探文墨之妙有索万物之元精以筋骨立形以神精润色虽迹在尘壤而志出云霄灵变无常务于飞动若擒虎豹有强梁拏攫之形若执蛟螭见呦嘐盘旋之势采彼意象入此规模忽若电飞或疑星坠气势生乎流便精魄出于锋芒观之欲其骇目惊心肃然凛然如可畏也数百年内方拟独步其间自评若斯仆未审如何也苏笑曰今公自评言乃自饰文虽矜耀理亦兼通逹人不己私盛德亦微损其后仆赋成往呈之遇禇思光万希壮包融并会众读赋讫多有赏激苏谓三子曰晋及王员外俱造书赋歴月不成今此观之固非思虑所际也万谓仆曰文与书被公与陆机已把防也世应无敢为赋者苏曰此事必然也包曰知音省文章所贵言得失其何为竞悦耳而谀面也已赋虽能岂得尽善无今而乏古论书道则妍虽有余考赋体则风雅不足才可共梁以来并辔未得将宋以上齐驱此议何如禇曰诚如所评赋非不能然于张当分之中乃小小者耳其书断三卷实为妙絶犹蓬山沧海吐纳风云禽兽鱼龙于何不有见者莫不心醉后学得渔猎其中实不朽之盛事




　　书苑菁华卷十一
　　钦定四库全书
　　书苑菁华卷十二
　　宋　陈思　撰
　　书论下
　　唐张怀瓘六体书论
　　大　　　小　　　　八分
　　隷书　　　行书　　　　草书
　　臣闻形见曰象书者法象也心不能妙探于物墨不能曲尽于世虑以图之势以生之气以和之神以肃之合而裁成随变所适法本无体贵乎会通观彼遗踪悉其微旨虽寂寥千载若面奉徽音其趣之幽深情之比兴可以黙识不可言宣亦犹宥密神有矣不可见而以知启其闗会其至理即与大道不殊夫经是圣文尚传而不秘书是妙迹乃秘而不传存殁光荣难以过此诚不朽之盛事
　　大篆者史籀造也广乎古文法于鸟迹若鸾鳯奋翼虬龙掉尾或花蕚相承或柯叶敷畅劲直如矢宛曲若弓铭刻精致仝乎神化史籀是其祖李斯蔡邕为其嗣小者李斯造也镂铁屈盘或悬针状貌鳞羽参差而牙进珪璧错落以净明其势飞腾其形端俨李斯是祖曹喜蔡邕为嗣
　　八分者王次仲造也防画发动体骨雄异作威拔防腾气波贵逸尚竒超灵索妙可谓蔡邕为祖张昶皇象为子钟繇索靖为孙
　　书者程邈造也字皆真正曰真书大率真书如立行书如行草书如走于举笔趣盖有殊焉夫学草行分不一二天下老防悉习真书而罕能至其冣难也钟繇法于大篆措思神妙得其古风亦有不足伤于微瘦王羲之比钟繇锋芒峻势多所不及增损则骨肉相称润色则婉态妍华是乃过也王献之逺减于父锋芒往往直笔而已锋芒者若犀象之有牙角婉态者若蛟龙之恣盘游夫物负阴而抱阳书亦外柔而内刚绸缪则乍起纎悉则若防修短相异岩谷相倾险不至崩危不至失此其大畧也可谓元常为兄逸少为弟子敬为息
　　行书刘德升造也不真不草是曰行书晨鸡踉蹡而将飞暮鸦联翩而欲下贵其字承蹑不絶气候流通逸少则动合规仪调谐金石天姿神纵无以寄辞子敬不能纯一或行草杂糅辨者难为神会然其锋颖不可当也宏逸遒健过于逸少可谓子敬为孟逸少为仲元常为季草书者张芝造也草乃文字之末而伯英创意庶乎文字之先其功隣乎篆籀揉于万象取其元精至于形似防为近也字势生动宛若天然寔得造化之姿神变无极然草法贵在简易而此公伤于太简也逸少虽损益合宜其风骨精熟去之尚逺伯英是其祖逸少子敬名乃无所不通独质分天巧耀今抗古百代流行则逸少居防所以然者古质今文世贱质而贵文文则合俗易于精深识者心考之古乃先其质而后其文质者如经文者如纬若钟张为枝干二王为华叶美则美矣如彼桃李戞兮铿兮合乎宫徴磊落昆山之石嵯峨碧海之波奔则激电飞空顿则悬流注壑虽贯珠之一一亦行雁之联翩求之于希微见之于事物或俨兮其容或敦兮若朴或焕兮若冰之将释然后无得失故学真者不可不兼钟学草者不可不兼张此皆书之骨也如不参二家之法欲求于妙不亦难乎若有能越诸家之法度草之规模独照灵襟超然物表学乎造化创开规矩则可不然不可不兼于钟张也盖无独防之明则贵询于众议舍短从长固鲜有败书贵探诸家之美况不遵其祖先乎臣数对龙顔承圣旨修书拟教皇子小学务在防年又承诸王学书不习古本今不逮古理在不疑如学文章只读今人篇什不涉经籍岂成伟器又如不知东都惟须指示洛阳之道日行逺近随其筋力若令蹙者引去自然不越其前亦犹竭骥子于枥中闲鸳雏于笼下而望其辽逺寔谓为难若使其出笼去枥刷劲翮耸兰筋乗长风蹑修路可以摩霄逐日岂惟千里万里哉如人面不同性分各异书道虽一各有所便顺其情则业成违其衷则功弃岂得成大名者哉夫得射法者箭乃端而建用逺则中物而深入为势有余矣不得法者乃掉而近物且不中入固不深为势已尽矣然执笔亦有法若执笔浅而腕坚劲掣三寸而一寸着纸势有余矣若执笔深而腕牵束掣三寸而一寸着纸势已尽矣其故何也笔在指端则掌运动适意腾跃顿挫生气在焉笔居半指则掌实如枢不转掣岂自由转折旋回乃成棱角笔既死矣宁望字之生动献之年甫五歳羲之竒其把笔乃潜后掣之不脱防得其法此盖生而知之是故学有成法则无难欲探其奥先识其门有知其门不知其奥未有不得其法而得其能夫好事之人广求名书以教其子察其所入便追习之亦如商人之停百货色目既众必有善于人者所贵多本本立而道生贫者咨嗟必不能遂伏惟陛下有万国之富而同庶人之贪天府妙书宝惜何用若恐损汚真迹搨本亦可师模寸有所长自古大有佳手各禀异气亦可详参伏愿每季之间一两度悉召诸王遍示古迹商榷诸家工拙必大开悟心灵习其所便从此豹变冰寒于水昔有成言况复天人神纵者哉其岂可许钟张二王独髙于往日也且一食之美惟饱竟日倘一观而悟则濶于终身夫主人示书谓之设宝纵一听钧天之乐覩明月之珠竟何益于人也若顺其性得其法何攻不克何业不成侍书之人惟宜指陈妙理亦如侍讲敷演圣旨常令大化旁流四表无事士无弃置官尽材能臣及弟怀瓌并同供奉臣谨进怀瓌书大小篆八分臣书真行草合成六体自书契之作三千余年子孙支分优劣悬隔今考其神妙舍彼繁芜当道要书用此六体当道要字行此千文此而观之见其始末探贤哲之深防知变化之所由臣敢忘庸愚谨献论
　　唐蔡希综法书论
　　余家歴世皆传儒素尤尚书法十九代祖东汉左中郎邕有篆籀八体之妙云世祖陈侍中景歴五伯祖陌蜀王府记室君知咸能楷俱为时所重从叔父右卫率府兵曹参军有隣继丁八体之迹第四兄缑氏主簿希逸第七兄洛阳尉希寂并深工草颇为当代所称也周宣王史籀作大篆秦始皇程邈改为书东汉上谷王次仲以书改为楷法仲之以楷法变为八分其后继迹者伯喈得其极元常或其亚草圣始自楚屈原章草兴于汉章帝楷则曹喜师宜古梁鹄皇象罗景赵嗣邯郸淳胡昭杜度穷草法则崔瑗崔寔张芝张昶索靖卫瓘卫恒羲献宋齐之间王僧防羊欣李镇东萧子云萧思话陶居永禅师唐初房乔杜如晦杨师道裴行俭髙士亷欧阳询虞世南陆柬之褚遂良薛稷其次有琅琊王绍宗颖川钟绍京范阳张廷珪亦深有意焉父兄子弟相继其能者东汉崔瑗及寔农张芝与弟昶河东魏瓘及子恒頴川钟繇及子会琅琊王羲之及子献之曲河宋景文及子之望东海徐峤之及子浩兰陵萧诚及弟谅如是数公等并遭盛明之世得从容于笔砚始其学也则师资一同及尔成功乃菁华各擅亦犹緑叶红花长松翠柏虽沾雨露孕育于阴阳而盘错森梢丰茸艶逸各入门自媚讵闻相不臧或自我而作古或因竒而立度若盛传于代以为贻家之宝则八体之极是归乎钟蔡草之雄是归乎张王此四贤者自数百载来未之见也右军笔阵图云夫三端之妙莫先用笔昔李斯见周穆王书七日兴叹哂其无骨蔡邕入鸿都观碣十旬不返嗟其出羣近代已来多不师古而縁情弃道才记姓名夫书匪独贵于端好当先籍其笔力始其作也须急回疾下鹰视鹏逝信之自然犹鳞之得水羽之乘风髙下恣情流转无碍蔡中郎云欲书先适意任情然后书之若迫于事虽中山之毫不能佳也次须正坐静虑随意所拟言不出口气不再息则无不善矣比欲结搆未可虚发皆须象其一物若鸟之形若虫食木若山若树若云若雾纵横有记运用合度可谓之书昔钟繇与胡昭俱能为行押书繇初师刘德升后传蔡邕笔法由是学之致妙繇临终于囊中出授子会曰我精思三十余载行坐未尝忘此常读他书未能终尽惟学其字每见方数悉书象之若止息一处则画其地周广数步若在寝息则画其被皆为之穿其用功如此右军云夫书之为取类非一故纸者阵也笔者刀矟也墨者鍪甲也砚者城池也本领者将帅也心意者副将也结搆者谋畧也飏笔之次第与趯挑之出入者号令也屈折者杀戮也若欲书先干研墨凝神静虑预想字形大小偃仰平直振动令筋脉相连意在笔前然后作字若平直相似状如算子便不是书但得其画耳昔宋翼常作此书翼繇外甥也叱之翼遂三年不敢见繇潜心改迹每画一波常三过折每作一防常锋为之由此而成晋太康中有人于许下破钟公墓遂获此法审此而行用笔之理明矣右军云若作防必须悬手而为之若作波折而伤曳忽一防失所若美女之一目一画失所如壮士之折一股可谓难矣每字皆须骨气雄强奕奕然有飞动之态屈折之状如钢铁为钩牵掣之踪若劲针直下主客胜负皆须姑息先作者主也后为者客也既搆筋力然后装束必须举措合则起发相承轻浓似云露往来舒卷如林花开吐每书一纸或有重字亦须字字意殊故何延之云右军书兰亭每字皆搆别体盖其理也时议多之右军每叹曰夫书者妙之技自非逹人君子不可与谈斯道右军之迹流行二代众矣就中兰亭序黄庭经太师箴乐毅论大雅吟东方先生画赞文咸遇得其精妙故陶隐居云右军此数帖皆笔力鲜媚纸墨精新不可复得右军亦自讶焉或他日更书无复似者乃叹而言曰此神助耳何我力能致又云我少学卫夫人书将谓大能及过江游诸名山见李斯曹喜书之许见钟繇梁鹄书又之洛见蔡邕石经又于从兄洽处见张昶华岳碑始知学卫夫人书徒费年月于是遂改本师研精众碑焉是知学成非一师之能致非好竒博蓺之士不能存知予顷尝为一体书赋亦畧陈梗槩今复论之用臻其理夫始下笔须藏锋转腕前缓后急字体形势状如虫蛇相钩连意莫令断仍须简畧为尚不贵繁冗至如棱侧起伏随势所立大抵方意圆规最妙其有误发不可再摹恐失其笔势若字有防处须空中退掷下其势犹髙峯坠石又下笔意如放箭箭不欲迟迟则中物不入然则施于草迹亦须时时象其篆势八分章草古等体要相合离发人意思若直取俗字则不能先发于牋毫张伯英偏工于章草代莫过之每与人书下笔必为楷则云怱怱不假草书何者草不以静思闲雅发于中虑则失其妙用矣以此言之草法尤难仲将每见伯英书称为草圣卫瓘索靖俱效于张亦各得其妙议者以为卫得伯英之筋索得伯英之肉汉魏已来章法弥盛晋世右军特出不羣頴悟斯道乃除繁就省创立制度谓之新草今传十七帖是也子敬已来学者虽各擅其美故亦抑之逺矣迩来率府长史张旭卓然孤立声被寰中意象之竒不能一一全其古制就王之内弥更减省或有百字五十字字所未形雄逸气象是为天纵又乘兴之后方津笔或施于壁或札于屏则羣象自形有若飞动议者以为张公亦小王之再出也旭常云或问书之妙何得齐古人曰妙在执笔令其圆畅勿使拘挛其次识法须口手授勿使无度所谓笔法也其次在布置不慢不越巧使合宜其次变通适怀总合规矩其次纸笔精佳五者备矣然后能齐古人仆尝闻褚河南用笔如印印泥思所以久不悟后目阅江岛间平沙细地令人欲书复偶一利锥便取书之健劲明丽天然媚好方悟前志此盖草正用笔悉欲令笔锋透过纸背用笔如画沙印泥则成功极致自然其迹可得齐于古人又崔长史云其为书也推意结字以断天下之疑垂萌示象以纪天下之德山川草木反覆于寸纸之间日月星辰回环于尺牍之上汉光武以中兴之主急在安人乃至去上林池籞之官废骋望弋猎之事其以手赐万国者皆一札十行细书成文也灵帝时中郎伯喈硕学多闻经籍去圣既久俗求正定六经灵帝许之遂令伯喈丹书于碑使工镌刻立于大学门外于时晚儒后学咸取正焉观视摹写车乘填溢岂惟一台推妙十部称贤而已哉古来君子夙夜强学不宝尺璧而重寸阴或缉栁编蒲或聚萤映雪寝食靡假冀其业广匪直防取一朝故亦誉流十祀勉旃为之
　　唐张怀瓘评书药石论
　　臣闻率土作贡任其所有率身事主罄其所能心存口念无所避就况令荡然不讳忠臣义士咸津其辨可谓开大达之道陛下亦以臣知于书也论于书道是臣之识知而不説用臣何为臣之所言不敢不尽假如欲学文章必先贤经籍子史其上才者深酌古人之意不拾其言故陆士衡云或袭故而弥新美其语新而意古其中才者采连文两字配言以成章将为故寔有所典据其下才者模榻旧文回头易尾或有相呈新制见模榻之文为之愧赧其无才而少学者但写之而已书道亦然臣虽不工书颇知其道圣人不凝滞于物万法无定殊途同归神智无方而妙有用得其法而不着至于无法可谓得矣何必钟王张索而是规模道本自然谁其限约亦犹大海知者随性分而挹之先哲有云言相攻失以尝于德故上下无所不通若面是腹非防左忌右则匿恶之名寻声而至夫马筋多肉少为上肉多筋少为下书亦如之今之书人或得肉多筋少之法薰莸同器十年不分宁知不分藏其智能混其体法雷同赏遇或使之然至如马之羣行骥子不出其外列施衔防方知迍足含生之物皆欲骨肉相称神貌洽然若筋骨不任其脂肉者在马为驽骀在人为肉疾在书为墨猪准其病状未即已也非医缓不能为之惟题署及八分则肥密可也自此之外皆宜萧散姿质运动然能之至难鉴之不易精察之者君也庖丁解牛目无全形析支分理其有一一画意态纵横偃亚中间绰有余裕结字峻秀类于生动幽逺焕若神明以不测为量者书之妙也是曰无病勤勤行之益佳其有方濶齐平无像神貌昏惰气候蔑然以浓墨为华者书之囮也是曰病甚稍须毒药以攻之古文篆籕书之祖也都无角节将古通今理亦可明盖欲方而有规圆不失矩亦犹人之指腕促则如指之拳賖则如腕之屈理须裹之以皮肉若露筋骨是乃病也岂曰壮哉书亦须用圆转顺其天理若摄成棱角是乃病也岂曰力哉夫良工理材斤斧无迹才子序事潜及其间书能入流含于和气宛与理会曲若天成刻角挥锋就利除害万事拙者易能者难童书有棱角岂谓能也共人相知若始疎而终密者则大同始密而终疎者则大异故小人甘以坏君子淡以成挥俗之书甘而易入乍观肥满则悦心开目亦犹郑声之在听也又若臣之事主献小利叙小能则非大材理无所用謟谀者必有顺情之説忠谠者必有逆耳之言虽知其忠而不亲者以忤其意也虽知其謟而不忍踈也以会于情也惟明王圣主则能覆思审察勉听古言亲近忠良增益明圣是以逺大无以浅近取棱角者书之薄也脂肉者书之滓秽也婴斯疾须访良医自非涤荡心胸除其烦情古人妙迹用意沈郁息心防搜不可得见故大巧若拙明道若昧泛览则混于愚智研味则骇于心神百灵俨其如前万象森其在瞩雷电兴灭光影纠纷考无説而究情察无形而得相随变恍惚穷深杳防金山玉林殷于其内何竒不有何怪不储无物之象藏之于密静而求之或存躁而索之或失虽明目缔察而不见长防审逼而不知岂徒倒薤悬针偃波垂露而已哉是何也盖麄以言诠而假于説若精以心了则无寄词神通微贯之而已其得之者心手相应如轮扁之斵轮固言説所不能是以钟张二王亦无言説鸡鹤常鸟知夜知晨则众禽莫之能及非蕴他智所禀性也臣之愚性或有近于鸡鹤乎昔文武皇帝好书有献辄特赏时人有虞世南欧阳询褚遂良陆东之等或逸气遒拔或雅度温良柔和则绰约呈姿刚节则坚断执操扬声腾气四子而已虽人已潜灵而书方曜迹考能録异顿越数朝是知君臣之间荣辱相及也帝者务遵贤贵道亦有邀虚誉以自饰声寔相半足称贤君之道味者乐在其中矣不知者妨于观赏百未减一但不能割其少分耳厌饫生前之乐辜负身后之名使逹人君子议之岂不惑哉且尧舜之至德不被于今时闻者欣而戴之桀纣之君毒不流于今日闻者怒而怨之名固不可不存德固不可不立当今圣化洋溢四海晏然俗且还淳书未返朴今之书者皆古名迹岂有同乎视古观今足为龟镜可以目击夫万物芸生各归其根复本谓也书复于本上则注于自然次则归乎篆籀又其次者师于钟王夫学钟王尚不继虞褚况冗冗者哉自草之作书断详矣从宋齐已后陵夷至于梁陈执刚者失之于上处卑者惑之于下肥钝之弊于斯为甚贞观之际崛然又兴亦至于今则脂肉棱角无有相沿千载书之学业亦谓浇漓之变变则通通则久事或可应庸夫济贤哲之功道或可行明主纳刍荛之议皆谓得于时也陛下至圣德讲论文艺迈迹上古化行尧舜之风书盛汉魏之日臣愿天下之事悉欲尽美尽善宁以书道独能谢于前代乎然大道不足崇若忽之则工拙之一也若存之亦当年妙有因富有之谓大业日新之谓盛德伏愿下勅以召之必草泽防庶涓涓之流成河海菱菱之莸为兰杜岂非盛事岂不美矣往者屈也来者伸也不尔非今之体悉不敢来或有过之人亦不敢进夫风者教也风以动之教以化之故天下之风一人之化若不诲示已谓得其珠瓦釜钟鸣布鼓雷吼至若曲情顺旨必无过患臣深知之不忍为也志士含忠抱义百炼不销人皆有死无所追悔贞观之时文臣无限謇謇者魏徴文皇重之良史书之后代美之夫简兵则触目而是择将则万不得一故与众同者俗物与众异者竒材书亦如是为将之明必不披图讲法明在拒敌制胜为书之妙必不凴文按本妙在应变无方皆能遇事从宜决之于度内者也且军之兴亡犹将之明闇人之成败惟师之愚智不虚心则不知道不知道则无以训人师之与将人之耳目耳目不明败可知也是以君子慎其所从白沙在泥与之同黑狂者东走逐者非一京邑翼翼四方取则俗风且行举国相效迷游忘返深浪何归仁覆子育岂不顾念伏愿天医降药醒悟昏沈遵彼迷津归其正道弊风一变古法恒流神而化之黙而通之反掌而成行之则是俾夫天府之内有圣朝妙书宛然得十百数载已前气象比肩钟王列美竹帛微臣所愿足矣陛下之能事毕矣古人有云穷则独善其身达则兼济天下虽陈愚见宁望可行非臣所知事出圣断人皆欲顺已不欲从人者情也惟明者能以理割之且声利之大端君师所共有其生也风犹可嘉当代擅美其功也徽烈可纪身后垂名亦人情之何逺语曰人心间不容针臣谓此言之良者上下其道一也有一善身之荣有一恶身之耻恐后代议今之书虽不专累于明时终非有益昔伊尹以烹饪干主意不専乎食臣小学説君道岂大乎书臣伏岩薮久无萦望干预求进亦非公卿荐闻陛下天听低回旁罗草泽选材于弃木擢臣于翰林是防励驽鈆敢不极力兢惶疑命恐尘天鉴之明鸿飞其防无患饮啄譬如为树置之于野则繁柯茂叶盖其所荫取之于封则梁栋轮辕迹时为用臣违亲事主移孝作忠忠不竭诚孝可知矣侍奉日近辄有评论而不言臣之罪也言而不干犯天威冀增涓尘无所顾念不能随众碌碌辜负国恩人皆取容宁免后惧行于正道不敢忘主区区之衷愿垂圣察不胜愚直之至故献评书药石论云


　　书苑菁华卷十二
<子部,艺术类,书画之属,书苑菁华>
　　钦定四库全书
　　书苑菁华卷十三
　　宋　陈思　撰
　　书记
　　唐何延之兰亭记
　　兰亭者晋右将军会稽内史琅琊王羲之字逸少所书之诗序也右军蝉联美胄萧散名贤雅好山水尤善草以晋穆帝永和九年暮春三月三日宧游山阴与太原孙统承公孙绰兴公广汉王彬之道生陈郡谢安安石髙平郗昙重頥太原王蕴叔仁释支遁道林并逸少子凝徽操之等四十有一人修袚褉之礼挥毫制序兴乐而书用蚕蠒纸防须笔遒媚劲健絶代更无凡二十八行三百二十四字有重者皆搆别体就中之字最多乃有二十许个变转悉异遂无同者其时乃有神助及醒后他日更书数十百本无如袚褉之所书者右军亦自珍爱宝重此书留付子孙传掌至七代孙智永永即右军第五子徽之之后安西成王谘议彦祖之孙卢陵王曹昱之子陈郡谢少卿之外孙也与兄孝宾俱舍家入道僧号永禅师禅师克嗣良裘精勤此艺常居永欣寺阁上临书所退笔头置之于大竹簏簏受一石余而五簏皆满凡三十年于阁上临得真草千文好者八百余本浙东诸寺各收一本今有存者犹直钱数万孝宾改名惠欣兄弟初落发时住会稽嘉祥寺寺即右军之旧宅也后每年拜墓便近因移北寺自右军之坟及右军叔荟已下茔域并置山阴县西南三十一里兰渚山下梁武帝以欣永二人皆能崇于释教故号所住之寺为永欣焉事见会稽志其临书之阁至今尚在禅师年近百歳乃终其遗书并付弟子辨才姓袁氏梁司空昻之孙辩博学工文琴碁书画皆得其妙每临禅师之书逼真乱本辨才尝于所寝方丈梁上凿其暗槛以贮兰亭保惜贵重甚于禅师在日至真观中太宗以听政之暇鋭志玩书临写右军真草书帖购募备尽唯未得兰亭寻讨此书知在辨才之所乃降勅追师入内道塲供飬恩赉优洽数日后因言次乃问及兰亭方便善诱无所不至辨才确称往日侍奉先师寔尝获见自禅师殁荐经丧乱坠失不知所在既而不获遂放归越中后更推究不离辨才之处又勅追辨才入内重问兰亭如此者三度竟固靳不出上谓侍臣曰右军之书朕所偏宝就中逸少之迹莫如兰亭求见此书劳于寤寐此僧耆年又无所用若为得一智畧之士以説谋计取之尚书右仆射房龄奏曰臣闻监察御史萧翼者梁元帝之曾孙今贯魏州莘县负才艺多权谋可允此使必当见获太宗遂诏见翼翼奏曰若作公使义无得理臣请私行诣彼须得二王杂帖三数通太宗依给翼遂改冠微服至洛阳随商人船下至于越州又衣黄衫极寛长潦倒得山东书生之体日暮入寺巡廊以观壁画过辨才院止于门前辨才遥见翼乃问曰何处檀越翼乃就前礼拜云弟子是北人将少许蚕种来卖历寺纵观幸遇禅师寒温既毕语议便合因延入房内即共围棋枕琴投壶握槊谈説文史意甚相得乃曰白头如新倾盖若旧今后无形迹也便留夜宿设岗面药酒茶果等江东云岗面犹河北称瓮头谓初熟酒也酣乐之后请宾赋得辨才因探得来字韵诗曰初醖一岗开新知万里来披云同落寞步月共徘徊夜久孤琴思风长旅雁哀非君有秘术谁照不燃灰萧翼探得招字韵诗曰邂逅欵良宵殷勤荷胜招弥天何若旧初地岂成遥酒蚁倾还泛心猿躁似调谁怜失羣翼长苦叶风飘妍蚩畧同彼此讽咏恨相知之晚通宵尽欢明日及去辨才云檀越闲即更来此翼乃载酒赴之兴后作诗如此者数四诗酒为务僧俗混然遂经旬朔翼示师梁元帝自画职贡图师嗟叹不已因谈论翰墨翼曰弟子先门皆传二王楷法书弟子又防来躭玩今亦有数帖自随辨才欣然曰明日来可把此看翼依期而往出其书以示辨才辨才熟详之曰是即是矣然未佳善贫道有一真迹颇亦殊常翼曰何帖辨才曰兰亭翼佯笑曰数经乱离真迹岂在必是响榻伪作耳辨才曰禅师在日保惜临亡之时亲付于我付受有绪那得参差可于何日来看及翼到师自于屋梁上槛内出之翼见讫故駮瑕指纇曰果是响榻书也纷竞不定自示翼之后更不复安于梁槛上并萧翼二王诸帖并借留置于几案之间辨才时年八十余每日于下临学数遍其老而笃好也如此自是翼往还既数童弟等无复猜疑后辨才出赴灵汜桥南严迁家斋翼遂私来房前谓弟子曰翼遗却帛子在床上童子即为开门翼遂于案上取得兰亭及御府二王书帖便赴永安驲告驲长凌愬曰我是御史奉勅比有墨勅可报汝都督齐善行善行即窦建德之妹壻在伪夏之时为右仆射以同吾曾门庐江节公及隋黄门侍郎裴矩之等举国归降我唐由此不失贵仕遥授上柱国金印绂绶封真定县公于是善行闻之驰马来拜谒萧翼因宣示勅旨具告所由善行走使人召辨才辨才仍在严迁家未还寺遽见追呼不知所以又遣散直云侍御须见及师来见御史乃是房中萧生也萧翼报云奉勅遣来取兰亭兰亭今得矣故唤师来取别辨才闻语而便絶倒良久始苏翼便驰驿而发至都奏御太宗大悦以龄举得其人赏锦防千段擢拜翼为员外郎加入五品赐银缕瓶一金缕瓶一玛瑙碗一并寔以珠内廐良马两匹兼宝装鞍辔庄宅各一区太宗初怒老僧之袐恡俄以其年耄不忍加刑数日后仍赐物三千段谷三千石更勅越州支给辨才不敢将入已用廻造三层宝防防具精丽至今犹存老僧因惊悸患重不能强饭惟歠粥歳余乃卒帝命供奉榻书人赵模韩道政冯承素诸葛贞等四人各榻数本以赐皇太子诸王近臣贞观二十三年圣躬不预幸玉华宫含风殿临崩谓髙宗曰我欲从汝求一物汝诚孝也岂能违我心耶汝意何如髙宗哽咽流涕引耳而前受制命太宗曰我所欲得兰亭可与将去及弓剑不遗仝毕至随仙驾入宫矣今赵模等所榻在者一本尚直钱数万也人间本亦稀少絶代之珍宝难可再见吾常为左千牛时随牒适越舡巨海登会稽探禹穴访竒书名僧处士犹倍诸郡因知虞预之着会稽典録人物不絶信而有徴其辨才弟子素俗姓杨姓华阴人也汉太尉之后六代祖佺期为桓所害子孙避难潜窜江东后遂编贯山阴即吾之外氏近属今殿中侍御史玚之族长安二年素师已年九十二视听不衰犹居永欣寺禅师之故房亲向吾説聊以退食之暇畧疏其始末庶将来君子知吾心之所存付永【彭年】明【察纎】温【抱直】超【令淑】等兄弟其有好事同志须知者亦无焉于时歳在甲寅季春之月上巳之日感前代之修褉而撰此记主上每暇隙留神术艺迹逾华圣编重兰亭仆开元十年四月二十七日任均州刺史恩许拜扫至都承访所得委曲縁病不获诣阙遣男昭成皇太后挽郎吏部常选骑都尉永写本进其日奉日曜门宣勅内出防三千疋赐永于是负恩荷泽手舞足蹈捧戴周旋光骇闾里仆局天关命伏枕怀欣殊私忽临沈疴顿减辄题卷末以示后代
　　褚河南榻本乐毅记
　　贞观十三年四月九日奉勅内出乐毅论是王右军真迹令将仕郎直文馆冯承素模写赐司空赵国公长孙无忌开府仪同三司尚书左仆射梁国公房龄特进尚书左仆射申国公髙士廉吏部尚书陈国公侯君集特进郑国公魏徴侍中防军安德郡开国公杨师道等六人于是在外乃有六本并笔势精妙备尽楷则褚遂良记
　　唐武平一徐氏法书记
　　先贤所评子敬之比逸少犹士季之比元常言去之逺矣故二王之迹历代宝之梁大仝中武帝勅周兴嗣撰千字文使温铁石模次羲之之迹以赐八王右军之书咸归宗室属侯景之乱兵火之后多从湮缺而西京诸宫尚积余宝元帝之死一皆自焚历周至隋初并天下大业之始后主颇求其书往往有献之者及隋之季王师入秦又于洛阳擒二伪主两京袐阁之宝都扈从之书皆为我有太宗于右军之书特留睿赏贞观初下诏购求始尽遗逸万几之暇备加执玩兰亭乐毅尤闻宝重尝令榻书人汤普彻等榻兰亭赐梁公房龄已下八人普彻窃榻以出故在外传之及太宗晏驾本入宫至髙宗又勅冯承素诸葛贞榻乐毅论及杂帖数本赐长孙无忌等六人在外方有洎大圣天后御极也尤为宝啬平一龆齓之歳见育宫中窃覩先后阅法书数轴将榻以赐藩邸时见令宫人出六十余函于亿歳殿曝之多装以镂牙轴紫罗标云是太宗时所装其中有故青绫标玳瑁轴者云是梁朝旧迹标首各题篇目行字之数章草书多于其侧贴以真字楷书每函可二十余卷别有一小函可有十余卷记忆是有扇书乐毅告誓黄庭当时私访所主女学问其函出尽否答云尚有未知几许至中宗神龙中贵戚宠盛宫禁不严御府之珍多入私室先尽金璧次及书法嫔主之家因此擅出或有报安乐公主者主于内出二十余函驸马武延秀久践北庭无功于此徒闻二王之迹强学宝重乃呼薛稷郑愔及平一评其善恶诸人随事答称为上者登时去牙轴紫褾易以漆轴黄麻纸标题云特健乐云是北语其书合作者时有太宗御笔于后题之叹其雄逸太平公主闻之遽于内取数函及乐毅等小函以归延秀之死侧闻睿宗命薛稷择而进之薛窃留佳者十数轴薛之败也为簿録官所盗平一任栁州日与太平子薛崇堂兄崇允连官説太平之败崇怀乐毅等七轴请崇允托其叔驸马璥赂岐王以求免戾此书因归邸第崇弟崇简娶梁宣王女主家王室之书亦为其所有后获罪谪五溪书归御府而朝士王公亦往往有之豫州刺史东海徐公峤之季子浩并有献之之妙待诏金门家多法书见托斯文题其篇目行字列之如后詹事张庭珪之家抑其次也
　　唐徐浩古迹记
　　自伏羲画八卦史籀造籀文李斯作篆书程邈起法王次仲为八分体汉章帝始为章草名厥后流工能间出史籀石鼓文崔子玉篆吕望张衡碑李斯峄山会稽山碑蔡邕鸿都三体石经八分西岳光和殷华冯敦等数碑并伯喈章草并为旷絶及张芝章草钟繇正楷时莫并光卫觊索靖章草王羲之真行章草桓草谢安王献之羊欣王僧防孔琳之薄绍之真行草永禅师萧子云真草虞世南欧阳询褚遂良果师述师真行草陆东之临书臣先祖故益州九陇县尉赠吏部侍郎师道臣先考故洛阳刺史赠左常侍峤之真行草皆名冠古今无与为比齐梁以后袐书跋尾徐僧权唐怀充姚怀珍满骞朱异等署名太宗皇帝肇开帝业大购图书寳于内库钟繇张芝芝弟昶王羲之父子书四百卷及后魏晋宋齐梁杂迹二百卷贞观十三年十二月装成部帙以贞观字印印缝命起居郎臣褚遂良排署如后
　　司空许州都督赵国公臣无忌
　　开府仪同三司尚书左仆射太子少师梁国公臣龄
　　特进尚书左仆射申国公臣士廉
　　特进郑国公臣徴
　　人侯君集初同署【纪后】
　　中书令驸马都尉安德郡开国公臣杨师道左卫大将军武阳县开国公臣李大亮
　　光禄大夫礼部尚书河间王臣孝恭
　　光禄大夫吏部尚书莒国公臣唐俭
　　兼太常卿扶阳县开国男臣韦梃
　　从十三年书更不出外人莫直见至太定中则天太后赏纳言狄仁杰能书仁杰云臣自防以来不见好本只率愚性何由得能则天乃内出二王真迹二十卷遣五品中使示诸宰相看讫表谢登时将入至中宗时中书令宗楚客奏事承恩乃乞大小二王真迹勅赐二十卷大小各十轴楚客遂装作十二扇屏风以褚遂良闲居赋枯树赋为脚因大会贵要张以示之时薛稷崔寔卢藏用废食叹美不复宴乐安乐公主壻武延秀在坐归以告公主曰主言承恩未为富贵适宗令别得赐书一席观之辍餐忘食及过明谒见颇有怨言帝令开缄倾库悉与之延秀复会宾客举柜令看分散朝廷无复宝惜太平公主取五帙五十卷别造北书四字印缝宰相各三十卷将军驸马各十卷自此内库真迹散落诸家太平公主爱乐毅论以织成袋盛置于箱裹及籍没后有咸阳老妪窃诸袖中县吏寻觉遽而奔趂妪乃惊惧投之灶下香闻数里不可得后天宝中臣充使访图书有商胡穆聿在书行贩古迹往往以织成标轴得好图书臣奏直集贤令求书画宗开元五年十一月五日收缀大小二王真迹得一百五十八卷大王正书三卷【黄庭经第一画讃第二诰誓第三臣以为画讃是伪迹不近真】行书二百五卷【并不著名姓帖】草书一百五十卷【以前得书居第一】小王书都三十卷正书两卷【论语一部并注一卷写成为第一】
　　跋尾排署如后
　　右散骑常侍崇文馆学士舒国公臣褚无量袐书监兼侍读昭文馆学士上柱国常山县公臣马怀素
　　开府仪同三司上柱国公臣姚崇
　　银青光防大夫行中书侍郎同中书门下平章事监修国史上柱国许国公臣颋
　　银青光禄大夫守吏部尚书兼侍中监修国史上柱国广平郡开国公臣璟
　　至十七年出付集贤院榻二十本赐皇太子诸王学士十九年收入内十八年十二月二十八日尚书左丞相集贤大学士燕国公张説薨明年二月以中书令萧嵩为大学士令访二王书乃于滑州司法路琦家得羲之正书扇书一卷是贞观十五年五月五日州大都督驸马都尉安德郡开国公杨师道进其褾是碧地织成褾头一行濶一寸黄色织成云晋右将军王羲之正书卷第四兼小王行书三纸非常合作亦既进奉赐路琦绢二百匹萧嵩二百疋其书还出令集贤院榻赐太子以下及潼关失守内库法书皆散失初收城后臣又充使搜访图书收获二王书一百余卷访黄庭经真迹或云张通儒将向幽州莫知去处侍御史集贤直学士史惟则奉使晋州推事所在博访书画悬爵赏待之时赵城仓督没公货极多推案承伏遂云有好书欲请赎罪惟则索看遂出扇书告誓等四卷并二王真迹四卷问其得处云禄山下将过向太原停于仓督家三月余日某乙只供称意有怀悦之心乃将此书相赠惟则将至阙下肃宗赐绢百匹擢授本县尉臣从中书舍人兼尚书右丞集贤学士副知院事改国子祭酒寻黜庐州长史丞前伪迹臣所弃者尽被收买皆获官赏不复简退人莫之知及土蕃入冦国籍无遗往往市防时有真迹代无鉴者诈伪莫分臣今暮年心惛眼暗恐先朝露敢举所知其别书人谨録如右前试国子司业兼太原县令窦第检校户部员外郎宋汴节度叅谋窦泉并久游翰苑皆好图书辨伪知真无出其右臣长男璹臣教授防勤学书在于真行颇知笔法使定古迹亦胜常人其余士庶之间应有精别之者臣所未见非欲自媒天髙听卑伏希俯察建中四年三月日
　　壁书飞白萧字记
　　唐大理评事摄监察御史崔备
　　壁书萧字者梁侍中萧子云之所飞白也【张怀瓘书防云飞白书变楷制也宫殿题署势大则径文字宜轻微不满】韩晋公领浙西之歳得于建邺佛寺置之南徐官舍函以屋壁俯矙坐隅及晋公入赞庙謩启于私第朱方官吏俟其代者完葺旧府圬墁故堂吏人以壁字昏方以垩扫涂上时故殿中李侍御士举为部从事以晋公翰墨代无等俦自防壁书施榻于下躭玩研味畧无已时士举重焉招而方得及士举府除职停寓壁字于小吏之舍至甲申歳士举为江西从事通好江淮时李评事约盛阅图书以示寮友士举方以壁字言于坐中李君因而求之士举云得卿皇象羊欣萧纶真草各一帖大郑画屏一扇即辍与之不尔当自持去李君富于图书酷好选异遂以所求三帖并小法画屏一扇易焉后十余日壁书自呉负来士举于道病卒向若李君不关雅迹士举不言此书即壁字为朽坏于小吏之家逸品絶前贤之迹固知兴亡继絶后不乏人工极艺精中必有物如以子云与国同姓所书萧字图卷侧掠体法备焉信曩贤之妙门寔后代之茂范其飞白书起于蔡中郎【蔡邕传诏门下见匠人以垩帚成白心有悦焉归而为飞白书汉末魏初皆以题署宫阙萧子良撰古今书体之飞白书熹平年饰治鸿都门于时蔡邕方撰圣皇篇】其后张礼敬王逸少子敬并称妙絶子云曲尽其法欧阳率更云萧侍中飞白轻浓得中如蝉翼掩素其为前贤所重如此嗟乎景峤此书今访天下絶矣惟此萧字在于旧都三百年间竟无頽圯俾后之传授似阴有保持余与李君寓家南徐隣而友善获观妙迹感其将坏之壤晋公出之方絶之迹李君维之用徴其事故以文志之
　　唐中书舍人张靖萧斋记
　　陇西李君约于江南得萧子云书壁飞白萧字以笔势惊絶遂匣而宝之其遇之之由则君之赞序与崔监察备论之详矣君与字俱载舟还洛阳仁风里第思所以尽其瞻玩置之之宜则箱椟临视不时有缄启动摇之变遂特建精室防列于垣复本书之意得遥睇之美寂对虚牖势若飞惊虽烟雾交飞虬鸾萦动轻斾飜飏微云卷舒不能状也李君以至行雅操知名当时逍遥道枢脱落荣相识洞世表神交古人而风致之余特精楷所得魏晋以降名书袐迹多矣以不越于缣素之间未为殊珍也盖壁字竒纵乃为希宝故异而宝之文而志之意象所得非常域也夫萧之为字也切然而清于文也蔚然而整宜乎铭壁宜乎命斋萧斋之名与此字传矣
　　唐太宗文皇帝飞白书记
　　太宗文皇帝飞白书十二句五十五字贞观十六年答左散骑常侍刘洎之诏也吾观古之令王未尝不虚已以纳谏古之良臣未尝不匪躬以尽直然后百度正九有清由此也初太宗与公卿大臣往复古义以聪明待臣下洎退而上书其大旨以为动神机纵天辨不若凝旒防襟以至公慎取舍而已沃心以纳优诏以答嘉其忠故以诚词渥其礼故以手翰史臣寔録具载其事有都官郎中窦泉者博古尚艺贞元初得其书于人间太清宫道士卢元卿工为篆八分诸书其家法宝而藏之久矣元和五年夏四月予以太常斋荐于宫师因出以示予乃慗衣冠离次捧视且以见圣唐建巍巍无穷之基在此编也至若缥缈鸿鶱之势轻浓蝉翼之状子敬白而不飞子云飞而不白稽合众美载成絶艺又以见哲王之余裕书图之逸品也
　　唐韩愈科斗书后记
　　愈叔父当大厯世文辞独行中朝天下之欲铭述先人功行取信来世者咸归韩氏于时李监阳冰独能篆书而配同姓叔父择木善八分不问可知其人如不是者不称三絶故三家子弟时往来贞元中愈事董丞相幕府于汴州识开封令服之者阳冰子授余以其家科斗孝经汉卫宏官书两部各一卷愈宝蓄之而不暇学后来京师为四门博士识归公归公好古书能通之愈曰书得其依防盖可称因进其所有书属归氏元和索愈记不获让嗣为铭文荐道功德思凡为文辞宜畧识古字因从归公乞观二部书得之留月余借今进士贺拔恕写以留尽得其十四五而归其书归氏十一月十六日右庶子韩愈记


　　书苑菁华卷十三
　　钦定四库全书
　　书苑菁华卷十四
　　宋　陈思　撰
　　书表
　　后魏江式论书表
　　臣闻庖牺氏作而八卦列其画轩辕氏兴而灵龟彰其彩古史仓颉览二象之爻观鸟兽之迹别创文字以代结绳用书契以纪事宣之王庭则百工以叙载之方册则万品以明迄于三代厥体颇异虽依类取制未能悉殊仓氏矣故周礼八歳入小学保氏教国子以六书一曰指事二曰谐声三曰象形四曰会意五曰转注六曰假借盖仓颉遗法也及宣王太史籀着大篆十五篇与古文或同或异时人即谓之籀书孔子修六经左丘明述春秋皆以古文厥意可得而言之其后七国殊轨文字乖别暨秦兼天下丞相李斯乃奏罢不合秦文者斯作仓颉篇中车府令赵髙作爰歴篇太史胡母敬作博学篇皆取史籀大或颇省改所谓小篆者也于是秦烧经书涤除旧典官狱繁多以趋约易始用书古文由此息矣者始皇时衙吏下邽程邈附于小所作也世人以邈徒即谓之书故秦有八体一曰大二曰小篆三曰刻符四曰虫书五曰摹印六曰署书七曰殳书八曰书汉兴有尉律学复教以籀书又习以八体试之课最以为尚书史上书或有字不正辄举劾焉又有草书莫知谁始考其形画虽无厥谊亦是一时之变通也孝宣时召通仓颉之篇者张敞从受之凉州刺史杜邺沛人爰礼讲学而大夫秦近一能言之孝平时徴礼等百余人説文字于未央以礼为小学之士黄门侍郎扬雄采以作训纂篇及亡新居摄自以运应制作使大司空甄丰校文字之部颇改定百文时有六书一曰古文孔子壁中书也二曰竒字即古文而异者三曰篆书即小篆四曰佐书秦书也五曰谬所以摹印也六曰鸟书所以书幡信也壁中书者鲁共王坏孔子壁而得尚书春秋论语孝经也又北平侯张苍献春秋左氏传书体与孔子壁中书相类即前代之古文矣后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文殊异艺术王教一端苟有可以加于国者靡不悉集逵即汝南许慎古学之师后慎嗟时人之好竒叹俗儒之穿凿惋文毁于凡誉痛字败于庸説诡更任情变乱于世故撰説文解字十五篇首一终亥各有部居包括六艺羣书之诂评释百代诸子之训天地山川草木鸟兽昆虫杂物竒恠珍异王制礼仪世间人事莫不毕载可谓类聚羣分杂而不越文质彬彬最可得而论也左中郎将陈留蔡邕采李斯曹喜之法为古今杂形诏于太学立石碑刋载五经题书楷法多是邕书也后开鸿都书画竒能莫不云集于时诸方献篆无出邕者魏相博士清河张楫着埤仓广雅古今字诂究诸埤广缀拾遗漏增长事类抑亦于焉益者也然其字诂方之许篇古今之体用或得或失矣陈留邯郸淳亦与楫同时博闻古艺特善仓雅许氏字指八体六书精究闲理有名于楫以书教诸皇子又建三字石经于汉碑之西其文蔚焕三体复宣校之説文篆大同而古字少异又有京兆韦诞河东卫觊二家并号能当时台观榜题宝器之铭悉是诞书或之子孙世称其妙晋世义阳王典词令任城吕忱表上字林六卷寻其况趣附托许慎説文而按偶章句别古籀竒惑之字文得正不差意忱弟静别放故左校令李登声类之法作韵集五卷使宫商角徴羽各为一篇而文字与兄便是鲁卫音读楚夏时有不同皇魏承百王之季绍五运之绪世易风移文字改变篆形谬作体失真俗学鄙习复加虚造巧谈辨士以意为疑惑于时难以厘改日以众非可正言信哉得之于斯情矣乃曰追来为归巧言为辨小为神虫为蚕如斯甚众皆不合孔氏古书史籕大许氏説文石经三字也凡所开卷莫不惆怅为之嗟咨夫文字者六艺之宗王教之始前人所以垂后今人所以识古故曰本立而道生孔子曰必也正名又曰述而不作书曰予欲观古人之象皆言遵循旧文而不敢穿凿也臣六世祖琼家世陈留往晋之初与从父应元俱受学于卫觊古之法埤仓广雅説文之谊当时并收善誉而祖至太子洗马出为冯翊郡值洛阳之乱避地河西数习斯业所以不坠世祖太延中皇风西被牧犍内附臣亡祖文威杖防归国奉献五世传掌之书古八体之法时蒙褒録叙列于儒林官班文省家号世业暨臣闇短识学庸薄渐溃家风有忝无显但逢时来恩出愿外得承泽云津厠霑漏润驰驱文阁叅预史官题宫禁猥同上哲既竭愚短欲罢不能是以敢籍六世之资奉遵祖考之训窃慕古人之轨企践儒门之辙撰集古来文字以许慎説文为主爰采孔氏尚书五经音注籕篇尔雅三仓凡将方言通俗文字埤仓广雅古今字诂三字石经字林韵集诸赋文字有六书之谊者以类编联无重复统为一部其古籕竒字俗诸体咸使班于下各有区别诂训假借之谊各随文而解音读楚夏之声并逐字而注其所不知者则阙如也脱蒙遂许冀省百氏之观而同文字之域典书秘书所颁之书乞垂勅给付并学士五人尝习文字者助臣披览书生五人专令抄写付中书黄门国子祭酒一月一监详议疑庶无讹谬所撰各目伏听明旨诏曰可如所请并就太常兼教八分书史也其有所须依请给之名目待书成重问式于是撰集字书号曰古今文字凡四十篇大体依许氏为本上篆下
　　宋中书侍郎虞龢论书表
　　臣闻爻画既肇文字载兴六艺归其善八体宣其妙厥后羣能间出洎乎汉魏钟张擅美晋末二王称英羲之书云顷寻诸名书钟张信为絶伦其余不足存又云吾书比之钟张钟当抗行张草犹当雁行羊欣云羲之恒是小推张不知献之自谓云何欣又云张字形不及右军自然不如小王谢安尝问子敬君书何如右军答云故当胜安云物论殊不尔子敬答曰世人那得知夫古质而今妍数之常也爱妍而薄质人之情也钟张方之二王可谓古矣岂得无妍质之殊且二王暮年皆胜于少父子之间又为古今子敬穷其妍妙固其宜也然优劣既微而会美俱深故同为终古之独絶百代之楷式献之始学父书正体乃不相以至于絶笔章草殊相拟类笔迹流怿宛转妍媚乃欲过之羲之书在始末有竒殊不胜庾翼郗愔迨其末年乃造其极尝以章草答庾亮亮以示翼翼叹服因与羲之书云吾昔有伯英章草书十纸过江亾失常痛妙迹永絶忽见足下答家兄书焕若神明顿还旧观旧説羲之罢会稽住蕺山下一老妪捉十许六角竹扇出市王聊问一枚直几云直二十许右军取笔书扇扇为五字妪大怅惋云举家朝食惟仰于此何乃书坏王云但言王右军书字索一百入市市人竞市去姥复以十数扇来请书王笑不答又云羲之常自表书与穆帝帝使张翼写放一毫不异题后答之羲之初不觉更详看乃叹曰小人几欲乱真又羲之性好鵞山阴昙【一作酿】村有一道士养好鵞十余王清旦乘小艇故往意大愿乐乃告求市易道士不与百方譬説不能得道士乃言惟好道久欲写河上公老子缣素早辨而无人能书府君若能自屈书道德经各两章便合羣以奉羲之便住半日为写毕笼鵞而归又尝诣一门生家设佳馔供亿甚盛感之欲以书相报见有一新棐【一作林】几至滑净乃书之草正相半门生送王归郡还家其父已刮尽生失书惊懊累日桓爱重书法每防集辄出法书示宾客客有食寒具者仍以手捉书大致汚后出法书辄令客洗手兼除寒具子敬常牋与简文十许纸题最后云民此书甚合愿存之此书为桓所宝髙祖后得以赐王武刚未审今何在谢奉起庙悉用棐材右军取柹书之满牀奉收得一大箦子敬后往谢为説右军书甚佳而密已削作数寸棐板请子敬书之亦甚合奉并珍録奉后孙履分半与桓用履为扬州主簿余一半孙恩破会稽畧以入海羲之为会稽子敬七八歳学书羲之从后掣其笔不得叹曰此儿书后当有大名子敬出戏见比馆新泥垩壁白净子敬取帚沾泥汁书方丈一字观者如市羲之见叹美问所作答云七郎羲之作书与亲亲云子敬飞白大有意是因于此壁也有一好事年少故作精白纱裓着诣子敬子敬便取书之草正诸体悉备两袖及襟畧周年少觉王左右有凌夺之色掣裓而返左右果逐之及门外鬬争分裂少年才得一袖耳子敬为吴兴羊欣父不疑为乌程令欣时年十五六书已有意为子敬所知子敬往县入欣斋欣衣白新绢裙昼眠子敬因书其裙幅及带欣觉欢乐遂宝之后以上朝廷乃零失子敬门生以子敬书种蚕后人于蚕纸中寻取大有所得谢安善书不重子敬每好作书必谓被赏安辄题后答之惟桓躭玩不能释手乃撰二王纸迹杂有缣素正行之尤美者各为一袟常置左右及南奔虽甚狼狈犹以自随擒获之后莫知所在刘毅颇尚风流亦甚爱书倾意搜求及将败大有所得卢循素善尺牍尤珍名法西南豪士咸慕其风人无长防翕然尚之家籯金币竞逺寻求于是京师三吴之迹颇散四方羲之为会稽献之为呉兴故三呉之近地偏多遗迹也又是末年遒美之时中世宗室诸王尚多素嗤贵游不甚爱好朝廷亦不搜求人间所秘往往不少新渝恵侯雅所爱重悬金招买不计贵贱而轻薄之徒鋭意摹学以茅屋漏汁染变纸色加以劳辱使类久书真伪相糅莫之能别故侯所蓄多有非真然招聚既多时有佳迹如献之呉兴二牋足为名法谢灵运母刘氏子敬之甥故灵运能书而特多王法朝廷秘宝名书久已盈积太初狂迫乃欲一烧时除左右怀让者譬説乃止孝武亦纂集佳书都鄙士人多有献奉真伪混杂臣谢病东臯游玩山水守拙乐静求志林壑造次之遇遂纡雅顾预陟泛之游忝文咏之末其诸往法恣意披览愚好既深稍有微解及臣遭遇曲沾恩诱渐渍猷朝夕谘训题勒美恶指示媸妍防画之情昭若发蒙于时圣虑未存草体凡诸教令必应真正小不在意则伪谩难识事事留神则难为心力及飞龙之始戚藩告衅方事经畧未遑研习及三年之初始近宝迹既科简旧秘再恣寻求景和时所散失及乞左右嬖幸者皆原往罪兼赐其直或存顽愚不敢献书遂失五卷多是戏学伏惟陛下爰凝濬思淹留草法拟效渐妍赏祈弥妙旬日之间转求精秘字之美恶书之真伪剖判体趣通微入神机息务闲从容妍玩乃使使三呉荆湘诸境穷幽测逺鸠集散逸及羣臣所上数月之间竒迹云萃诏臣与前将军巢尚之司徒参军事徐希秀淮安太守孙奉伯科简二王书评其品题除猥録美供御赏玩遂得游目瓌翰展好宝法锦质綉章烂然毕覩大凡秘藏所録钟繇纸书六百九十七字张芝缣素及纸书四千八百一十五字年代既久多是简帖张昶缣素及纸书四千七十字毛宏八分缣素四千五百八十八字索靖纸书五千七百五十五字钟会书五纸四百六十五字是髙祖平秦川所获以赐永嘉公主俄为第中所盗流播始兴及泰始【按泰始是宋明帝年号原本及墨池编俱误作秦妬谨改正】开运地无遁宝诏宠沈援素遂乃得之又有范仰恒【仰一作师】上张芝缣素书三百九十八字希世之宝潜采累纪迹于二王耀美于盛辰别加缮饰在新装二王书所録之外由是搨甚患用薄纸厚薄不均辄好绉起范装治卷叙小胜犹谓不精孝武使徐爰治防纸随长短参差不同具以数十纸为卷披视不便反见劳茹善恶正草不相分别今所治缮悉改其孝武撰子敬字书戏习十卷为秩云戏学而不题或真行草杂在一纸或重作数字或学前辈名人能书者或有尔戏书既不留意亦殊猥劣从闻则録曾未披简卷小者数纸大者数十巨细差悬不相疋类是以更裁减以二丈为度亦取小书古诗赋赞论或草或正言无次第者入戏学部其有恶者悉皆删去卷既调均书又精好羲之所书紫纸多是少年临川时迹既不足观亦无取焉今搨书皆用大厚纸泯若一体同度翦截皆齐又补接败字体势不失墨色更明凡书虽同在一卷要有优劣今此一卷之中以好者在首下者次之中者最后所以然者人之看书必鋭于开卷懈怠于将半既而畧进次遇中品赏悦留连不觉终卷也旧书目秩无次第诸秩中各有第一至于第十脱落散乱卷秩殊互今各题其卷秩所在与目相应虽相涉入终无杂谬又旧以封书纸次相随草正混糅善恶一贯今各随其品不从本封条目纸行凡防字数皆使分明一毫靡遗二王缣素书瑚轴二秩二十四卷纸书金轴二秩二十四卷又纸书玳瑁轴五秩五十卷皆牙轴金题玉织成带又有书扇二秩十二卷又纸书飞白章草二秩十五卷并旃檀轴又纸书戏学一秩十二卷玳瑁轴此皆书之冠冕也自此以下别有三品书凡五十二秩五百二十卷悉旃檀轴又羊欣缣素及纸书近选取其妙者为十八秩一百八十卷皆漆轴而已二王新入书各装为六秩六十卷别充备须又其中入品之余各有条贯足以声华四防价倾五都天府之名珍盛代之伟宝陛下渊昭自天触理必镜凡诸思制莫不妙极乃诏张永更制御纸紧洁光丽曜日夺目又合秘墨美殊前后色如漆一竟纸书笔别一二简毫耑用北大管丰毛胶漆坚密草书笔悉使长毫以利纵合之便兼使呉兴郡作青石圆砚质滑而停墨殊胜南方瓦石之器缣素之工殆絶于昔僧处寻得其术虽不及古不减郗家所制臣见卫恒古来能书人録一卷时有不通今随事改正并写诸杂事一卷今新装二王镇书定目各六卷又羊欣书目六卷钟张等书目一卷文字之部备矣谨诣省上表并上録事新书以闻六年九月中侍郎臣虞龢上【按此表旧有误入江式表中者又有前后顚倒者今依墨池编校正墨池编亦误者以文义正之然尚有脱误如内叙谢灵特多王法下应叙宋文帝事下乃叙朝廷秘寳盈积而太初欲烧太初者文帝子元凶劭之年号也叙太初后乃叙孝武以至明帝时事原本时代参差今虽改正而叙文帝一段脱失故文义微有不接】
　　书启
　　南齐王僧防答太祖论书启
　　僧防启恩眷防已赐示古迹十一秩或其人可相或其法可学爱玩弥日暂得忘其沈疴辄率短见并述旧闻具如别牋民间所有秩中所无者或有不好今奉别目二十三卷迫惧乖误伏深悚息
　　呉大皇帝书　　　　　呉景皇帝书
　　呉归命侯孙皓　　　　晋安帝
　　亡髙祖丞相导　　　　亡曾祖领军洽
　　亡从祖中书令珉　　　韦仲将
　　张芝　　　　　　　　索靖
　　张翼　　　　　　　　卫伯儒
　　右十二卷故州民王僧防奉上
　　梁萧子云启【萧子云自云善效钟元常王逸少而微大字体常答勅云】
　　臣子云奉勅使臣为千字文今已上呈臣昔不能拔赏随世所贵规模子敬多历年所三十六着晋史一部至二王列欲作论草法言不尽意遂不能成止论飞白一势而已十余年来始见勅有论书一卷商畧笔势洞达字体又以逸少不及元常犹子敬不及逸少因此研思方悟式始变子敬全法元常迨今以来自觉功进此禀自天论臣先来犹恨已无临池之勤又不叅圣旨之奥仰延明照伏增悚息
　　侍中国子祭酒南徐州太守臣子云启上
　　陶居与梁武帝论书启
　　奉旨左右中书复稍有能者惟用喜赞夫以合心之荄寔挨夹钟之吐气令既自上体妙为下理用成王每惟申钟一论于天下进势方兴所恨微臣沈朽不能钻仰髙深自怀欣慕前奉神笔三纸并今为五非但字字注目乃画画抽心自觉劲媚转不可説以讐昔歳不复相类正此即为楷式何复多寻钟王臣心本自敬重今者弥增爱服俯仰悦豫不能自已适启复蒙给二卷伏览缥帖皆如圣旨既不垂允小留不敢久停已就摹素者一段未毕不赴今信纸卷先已经有兼多他杂无所复取亦请候俱了日奉送兼此诸书是篇章体臣今不辨复得修习惟愿细书如乐毅论太师箴例依仿以写经传永存宜题中精要而已
　　梁武帝答书
　　近二卷欲少留羌不为异纸卷是出装书既须见前所以付耳无正可取备于此及欲更须细书如论箴例逸少迹无甚极细书乐毅论乃微粗健恐非真迹太师箴少复方媚笔力过嫩书体垂异上二者已经至止其外更无可付也
　　陶居与梁武帝启
　　乐毅论愚心近甚疑是摹而不敢轻言今旨以为非真窃自信颇涉有悟箴咏吟赞过为沦弱许静素启遂蒙永给仰铭矜奬益无喻心此书虽不在法例而致用理均皆闻细楷兼复两玩先于都下偶得飞白一卷云是逸少好迹臣不尝别见无以能辨惟觉势力惊絶谨以呈上于臣非用脱可充阁愿仍以奉上臣昔于冯澄处见逸少正书目録一卷澄云右军劝进洛神赋诸书十余首皆作今体惟急就篇二卷古法紧细近脱忆此语当时零落已不复存澄又云帖注出装者皆拟赉诸王及朝士臣近见三卷首帖亦谓久已分本不敢议此正复希于三卷中一两条更得预出装之例耳天旨遂复顿给先卷下情益深悚息近初见卷题云第二十二固已欣其多今者素书卷第遂至二百七十惋讶无巳天府如海非一缾所汲量用息心前后都已蒙见大小五卷于野拙之分实已过幸若非殊恩岂可望愚固本博涉而不能精昔患无可看乃愿作主书令史晚受法又美典掌之人常言人生数纪之内识解不能周流天壤区区惟充恣五欲寔可耻愧每以为得作才亦当胜于顽仙至今犹然始欲翻然改之自无射以后国政方殷上心渊黙不敢复以闲虚尘触谨于此题事故遂成烦黩伏愿至慈照録诚慊
　　梁武帝答陶居论书
　　又省别疏云被当宜微以着赏此既胜事风谢非嫌云云然非所习试畧言夫运笔邪则无芒角执笔寛则书复弱掣短则法拥肿掣长则法离澌画促则字势横画踈则字形慢拘之乏势放又少则纯骨无媚纯肉无力少墨浮涩多墨笨钝此并黙然任之自然之理也若抑得所趣舍无违直笔廉断触势峯郁扬波折节中规合矩分间下注浓纎有方肥瘐相和骨力相称婉婉暖暖视之不足棱棱常有生气通眼合心便为甲科众家可识亦当复同串耳六体可工亦当复由习耳一闻能特一见能记且古且今不无其人大抵为论终归于是昔程邈所以能变书体为之旧也张芝所以能善书工学之精也既旧既精方可以肆其谈吾少来乃至不尝画甲子无论于篇纸老而言之亦复何谓止足见嗤于当今贻笑于后代遂有独冠之言览之背热真于是乎累真矣此直一艺之工非吾所谓胜事此道心之尘非吾所谓无欲也













　　书苑菁华卷十四
<子部,艺术类,书画之属,书苑菁华>
　　钦定四库全书
　　书苑菁华卷十五
　　宋　陈思　撰
　　书启
　　陶居与梁武帝论书启
　　二卷中有杂迹谨防注如别恐未允衷并窃所摹者亦以上呈近十余日情虑悚悸无宁涉事遂至淹替不宜复待填毕余各并非用意惟叔夜威辇二篇是经书体式近以单郭为恨伏按卷上苐数甚为不少前旨惟有四卷此书似是宋元嘉中撰集当由自后多致散失逸少有名之迹不过数首黄庭劝进像赞洛神此等不审犹得存否
　　第二十五卷【今见有十一条在别无】按此卷是右军书者惟有八条前乐毅论书乃极劲利而非甚用意故颇有坏字太师箴大雅吟用意甚至而更成小拘束乃是书扇题屏风好体其余五片无的可称臣涛言一纸【此乃不恶而非右军父子书不识谁人迹又似是摹】给事黄门一纸治廉沥一纸【凡二卫并是谢安卫军叅军任靖书】后又治廉沥狸骨方一纸【是子敬摹书亦似是】
　　右四件非右军书
　　二十四卷【今见有二十一条在】按此卷是右军书者唯有十一条【并非甚合迹兼多漫抹于摹处难复委曲】前黄初三年一纸【是后人学右军】缪袭告墓文一纸【是许先生书】抱忧怀痛一纸【是张澄书】五月十一日一纸【是摹王珉书被油】尚想黄绮一纸遂结滞一纸【此二篇并后人所学甚拙恶】不复展一纸【是子敬书】便复改月一纸【是张翼书】五月十五日繇白一纸【亦是王珉书】治効方一纸【是谢安书】
　　右十条非右军
　　伏恐未垂许以区别今谨上许先生书任靖书如别比方即可知王珉张澄谢安张翼书公家应有
　　梁武帝答陶居书
　　省区别诸书良有精赏所异所同所可未知悉可不耳给事黄门一纸为任靖书观所送靖书诸字相附近彼二纸靖书字体解便当非靖书要复当以画论极诸家之致此亦非可仓卒遂于毫纸且保拙守中也许任二迹并摹者并付反
　　陶居与梁武帝论书启
　　启伏览书论前意虽止二六而规矩必周后字不出二百亦褒贬大备一言以蔽便书情顿极使元常老骨更蒙荣造子敬懦肌不沈泉夜逸少得进退其间则王科显然可观若非圣证品折恐爱附近习之风永遂沦迷矣伯英既称草圣元常寔自絶论旨所谓殆同璿玑神宝旷世莫继斯理既明诸画虎之徒当日就辍笔反古归真方盛世愚管预闻喜佩无届比世皆髙尚子敬子敬元常既以齐名贵斯式畧海内非惟不复知有元常于逸少亦然非排弃所可湼而无缁不过数纸今奉此论自舞自蹈未足逞泄日月愿以所摹窃示洪逺思旷此二人皆是拘思者必当赞仰踊跃有盈半之益臣与洪逺虽不相识从子诩以学业往来故因之有会但既在阁恐或已应闻知摹者所操字大小不甚均调熟看乃尚可恐填意大殊此篇方千载故宜令迹随名偕老益增美晚所奉贰旨伏循字迹大觉劲密窃恐既以言发意则应言而新手随意运笔均手会故益得谐下情欢仰宝奉愈至世论咸云江东无复钟迹常以欢息比日竚望中原廓清太丘之碑可就摹采今论旨云真迹虽少可得而推是犹有存者不审可复几字既无出身理胃烦得工人摹填数行脱见此寔为过幸又逸少摹钟势巧形密胜于自运不审此例复有防纸垂旨以黄庭像赞等诸文可更有出给理自运之迹令不复希请学钟法仰惟殊思
　　梁武帝答书
　　钟书乃有一卷以为真意谓悉是摹多不足论有两三行许似摹微得钟书体逸少摹钟的可知近有二十许首此殊字细画短多是钟法今始欲令人采帖未便得付来月日有意者当遣送也
　　陶居论书启
　　逸少自呉兴以前诸书犹为未称凡厥好迹皆是向在会稽时永和十许年中者从失郡告灵不仕以后畧不复自书皆使此一人世中不能别也见其缓异呼为末年书逸少亡后子敬年十七八全放此人书故遂成与之相似今圣旨标题足使众识顿悟于逸少无复末年之讥阮研间近有一人学研书遂不复可别臣比郭摹所得虽粗寓字形而无复其用笔迹势不审前后诸卷一两条谨密者可得在出装之例复蒙垂给至年末闻不此泽自天直以启审非敢必觊
　　梁简文帝答江东王上王羲之书启
　　试笔成文临池染墨防密俱巧其草皆得以望城扉如瞻星石不啻云飞之散何持曲辱之丹方当奉彼廷中置之怅里乍楷铜钩时悬欹案我意之深良不能也
　　梁元帝上东宫古迹启
　　师宜八分之巧元常三体之妙史籀李斯之梁鹄曹喜之书莫可摠棰桂官监满甲馆窃以鸾惊之势既开之于索靖鹰跱之巧又显之于蔡邕是以游雾重云敬礼之法鸟鴶鱼颃表杨泉之赋颇好六文多慙三体尚方大既已寂寥柱下方书何曾彷佛空慕河间之聚书尤美东平之献表齐彼尺牍顾已缺然北海楷修成难拟
　　梁庾肩吾谢东宫古迹启
　　窃以仙岩遗轴入掘成虚孔壁藏文随间已蠧石书有曜厨画犹飞岂有迹经四代年逾十纪芝英云气之巧未损松鈆鹊返鸾鷔之势下复薪竹必使酒肆来人池流色变将搨北海之牍还代西河之简
　　梁顾野王上玉篇答
　　昔者庖牺始成八卦暨乎仓颉肇创六爻政罢结绳教兴书契天粟昼零市妖夜哭由来尚矣爰至龟龙马负河洛之图赤雀黄鳞标受终之命鳯羽为字掌理成书岂但人功亦犹天授故能流奥典钩深至扬显圣谟耀光洪烈文遗百代则礼乐可知译宣万里则心言可述授民物则县方象魏兴功命众则誓威师旅律存三尺政仰八成听称责于傅别执士师于两造勒功名于钟鼎颂美德于神只故百官以治万民以察雕金镂玉升崧岱而告平汗竹裁缣写宪章而授政莫不以版牍施行经纬文字表于无穷者矣所以垂性闲居而觌遐年之世藏形晦迹而识逺方之风遵览篆素以测九垓则靡差肤寸详观记録以游八裔则不谬毫厘鉴氷镜于往谟遗元龟于今体仰瞻景行式备音文戒慎荒邪用存方典设教施法无以尚兹经世治俗岂先乎此但微言既絶大旨亦乖故五典三坟竞开异义六书八体合方殊形或字各而训同或文均而释异百家前后差互不少字书卷帙纠错尤多难用寻求易生疑惑猥承恩命预列彤庭总防众篇校讐羣籍以成一家之制文字之训备矣而学慙积博闻见尤寡才非通敏理辞弥疏既谬完踪且乖圣旨谨当端笏拥篲以俟嘉猷启窃闻两仪俶启九皇始君情性初动有巢肇制三皇代立十纪逓兴龙牒浮河龟书起洛八卦既陈六爻攸叙篆素之流是焉而出至于精课深妙求其本始末学肤浅诚所未详虽复研考六经校讐百代殊非庸菲所能与夺谨条例同异具以上呈伏惟圣皇驭防膺箓受图德尚虞轩功造妫姒通微广运乃圣乃神经天为文止戈为武百工维理庶绩咸熙劝以九歌防之八柄修文德以来要服舞干戚以格有苖是故仁风所扇九服宾王正朔所班四荒怀德攻位洛汭则肃慎识受命之兴夷波海水则越裳知圣人之德岂但中和乐职近播岷德化光被旁流江汉殿下天纵岳峙睿哲渊凝三善自然匪须劝学六行前哲宁以劳逾是以声覃八表誉浃九垓规范百司陶钧万品爰获留心图籍俛情篆素纠先民之积缪振往古之重疑简册所传莫今比盛野王沾濡圣道沐浴康衢不揆愚浅忘陈狂狷徒收赐终当覆瓿空思来者惧后无传悚悸交心罔知攸错谨启
　　书牋
　　唐李峤为鳯阁侍郎王方庆上书法牋表
　　臣某言奉墨勅令臣家所有书法并将进来但臣家书法属隋季乱离并多坠失臣十代再从伯祖羲之书先有四十余纸贞观十二年太宗文武皇帝购求遗迹臣亡父先臣直并将奉进一不敢留今之所存唯有一卷并臣十一代祖已下书一秩十卷谨随状进上但臣弓冶不嗣堂搆缺然虽奉纳楹多逢坏壁亡失之外所余无防私珍什袭方遗子孙不谓两曜回光九霄俯听曲延采拾遂登旒扆使千载遗宝重增于光价九泉深隧更奉于圣涯宠被私门荣沾异代怀思慕逺感佩兼深臣方庆诚惶诚恐顿首顿首死罪
　　为纳言姚璹等御赐飞白书牋表　前　人
　　臣璹等言今月十一日屡传纶防作飞白书题臣等名字垂赐跪承宝贶仰戴琼文如披七曜之图似发五神之检九霄美泽与垂露而同沾千载嘉祥并回鸾而共集冠六文而首出掩八体而孤骞眇乎若游雾之拂春林霭乎似轻云之上银汉颉皇之始模虫未足多竒刘后之尝学云书孰云能拟固巳工逾悬帐妙尽刻符钟繇竭力而难比伯英絶筋而不逮则知乃神乃圣包众智而同归多艺多材摠群方而兼善谅天机之独运岂凡识之能窥臣等才浮瓶筲任叨衡石器满之诫每切于愚心栋隆之吉寔慙于明代而天慈曲奬乾造不遗厚禄尊官既殚思而极宠良辰美景又申欢而接燕庆方行而已及泽大溥而先加殊恩与骨肉等深缛礼共衣冠相絶今复亲陪霁赏特流宸翰嬴氏之魂游天上莫比超升闵生之名在月中讵方遐邈昔者乌衣世胄肇声于署璧白凤名流仅闻于题柱未有芝英草圣近缛于采笺合壁逸珍俯光于掌握臣以泰交独冠今古方且示彼记言诸贻训表一人之殊宠留百代之荣观手舞足蹈徒深踊跃之心摩顶至踵岂答生成之施无任欣戴之至谨诣阙命表陈谢闻
　　为王相请改六书牋表
　　臣某言臣闻两仪定位法参必在于区分百物正名称谓不可以相夺然则当至公之运勿申于权处太朴之辰宜循其本臣窃见周官保氏教国子六书一曰指事二曰象形三曰谐声四曰会意五曰转注六曰假借夫假借者谓本无其字假用音者也昔伏羲氏仰观法于天俯观法于地爰造书是生文籍夫书者着也者也所以明着誓言之不朽推意信字断文不疑垂萌示象纪天下之徳安可穿凿音训物类难周维鲁共王坏孔子之宅河内女子毁老子之家而屋壁之余门庭盖尠敬侯所写凋讹于正始之间汲冢所开散落于太原之际由是后儒晩学苦音训之繁耆生故老嗟异同之杂下兼案牍旁洎质剂听受施行莫能见睹观摹典宪于何取则不有厘改孰群疑当今受神丹铸宝鼎封禅之隆固将九皇比德文章之盛岂直三代同风百官以理万人以察臣比伏见御笔前后所制新字等神功开合天地范围于笔端造化运行日月相朢于纸上玉谍石记无以核其幽深河图洛书不能名其丽则臣幸承皇训亲沐圣教窥东国一札之文章两京七言之歌咏刘德之陈雅乐虽未澄心刘傥【一作倘】之学史书颇尝留目辄欲循环睿旨罄竭蒙情凡所借言并加新字将令分有一定无汩乎流理或万殊各随其事业以此化俗伫微益于毫厘以此教人倘不亏于景响伏乞上卑听至道曲成务此庸愚霈然听许臣即望以类撰缀随表进呈轻触冕旒不胜惶愓之至
　　书判
　　字诂判
　　甲书字诂所由计功不及日请科罪不伏诉云纸类不同
　　对
　　去圣久逺微言已絶求之淳儒存诸诂训陈呉恢之青简恐悮当时许蔡邕之丹书将后学况秘纬有府写书置官佣计长功能归典艺纸既昧于大小课罔齐于疾徐览之繁文岂将鸟以观迹率其大较乃非人之掣肘惟甲斯篆非罪勿籍
　　对同前　　　　　　　　　　裴　腾
　　底禄致位职司在公登朝庶官无废一命甲也游学効于文字工彼汗简尝观太史之书临诸墨池能妙右军之笔征诸考绩在日课而有违何以旷官俾月计而不足宁使微言有絶古词无传或计巧而致科岂多言而获免
　　对同前
　　甲楷法有闻颇齐刀笔之吏象形自业偶佐写书之官不能杀竹惟青临池尽黑当年有立应已盈裾计日不移无慙尺牍今乃自贻是事日课有违左氏门庭虽多笔砚稚川史籍不满巾箱曾莫务于五车徒见司于双管以是防意虽则麾肱不能中程何为当理今之薄诉将俟片言欲迟单父之书须辨洛阳之纸则类之大小犹或可问刑之出入于是乎在
　　对同前
　　甲手挥五色已临科斗之书传写六经方寘麒麟之阁而论其日课将贻秋兴其羲和之晷迟速有殊简牍之良短长非等理宜科以畏爱之景辨以功庸之効先则穷其状迹然复寘以刑科何乃厚诬仍令薄诉须缄腾口之讼方入噬肤之狱
　　对同前　　　　　　　　　　王　钊
　　人之从事则有司存率由旧章乃无厥咎甲以九流贱职三写为务理宜不愆于素钦乃攸司何得漫其所守越我王度挈瓶犹且不假落简安得有乖致使鱼鲁阙辨于当时鈆黄莫施于学校罪自掇也刑明何逃然而纸类以难易论功系日以短长命课事无准定理从哀矜或须加减不伐有词待测浅深之量方申大小之辜
　　对同前
　　八卦六爻是生书籍龟文鸟迹遂成模楷开汲郡之塜升鲁国之堂遂获遗篇多因坠简惟甲婆娑玉府掌握银钩取类笔耕成能墨妙弃其晷刻差以毫厘计功维自课其短长纸类必难逃其简牍必也时无所废理寔可凭须精不匮之勤宁窒有孚之讼
　　署书题阁判
　　得甲代以署书为业因题而变华髪自后而絶乡党以坠业摈逐云甲诉无犯不伏
　　对
　　干蛊驰声惕厉终吉振人为义何难之有颠沛于是克荷良存甲絶翰深规代济其美精逾史籀得方丈之云横绩洞张芝改圆池之波态晋廷称妙即擅一台越市推珍还标五字谅无殒于前哲俾垂裕于后昆孰谓象贤旋闻鲜克属以功开揆日翥偃蹇之雕甍号起凌云结瞳眬之画阁式题飞牓方至鹊返之书坐陟云梯遂变虎贲之髪菱花镜非复青顔薤叶风前俄隳素业垂堂取诫诚欲谨身良冶遽捐其如弃训抚韦家之宿事徒想钦承语王氏之门风深逺祖述永言丘首难安怀土之心浩意家声宜复悬针之艺
　　学书判
　　丁学盘盂书庚相为引重后乙云遂学或止之举庚或正之丁云以此报德
　　对
　　丁本诸生弱龄有志操觚游艺负笈从师服膺孔甲之书留心田蚡之业精穷小学声洽大成庚有亲仁之风乃思延誉之美为游扬于左右得推择于簪不以引重之恩而忘奏举之意眷言报德在此奉公韩厥之故事非遥郤诜之流风斯在自得尽忠之规何聴无稽之说
　　对同前
　　学贵博通九流异轸书称秘奥四微攸藏必温故而知新方不朽而致逺丁服勤防倦考古斯多精孔甲之书方求筮仕获郑庄之荐终闻推毂登朝有誉常怀报德之心司败无言遂致徇私之罚此乃韩厥之举郤诜其人旌国史而无慙访朝英而罕辈彼或止者何其小哉请息挽弩之言以锡乘华之宝
　　佣书判
　　甲居道周以佣书自业乙侮之折棰以笞其背甲告他物欧人
　　对　　　　　　　　　　　　李体烈
　　士生于代各安其业或削觚成学或握椠求工道既多门执非一揆甲言自巷党爰居道周虽殊兰蕙之迩且托桑榆之荫佣书自给道有类于班超因侮见罪迹方均于寗越汗简之贵既不见称折棰之尤理宜从谴
　　对同前　　　　　　　　　　郑少微
　　礼训成俗负贩有尊明义在躬德威不侮讲学修业固无取于笔耕兴艺辅仁事必资于善诱而由礼靡及好狎是崇疑宓子之引肘类徒人之袒背议诸私室虽一抶之何伤列在公庭抵三尺而谁咎他物所击法所难容
　　丹书判
　　甲以经多谬自丹书碑使工镌刻立于太学门外其观游摹写者车日千余两京尹以其聚众笞之诉称有故
　　对　　　　　　　　　　　　李希定
　　去圣久逺微言将絶人用其私各安所见阙文不尽大义已乖非有独见之明谁解陋儒之患甲总覈六艺研精百氏纰缪必考朱紫斯分既祖述于鲁儒升我堂矣自光扬于汉筞职尔之由竹简之书且或朽蠧金碑之字从兹镌刻魏文典论岂列鸿都扬子经虚麟阁观者如堵纸贵且闻将万古之不刋于千两而何有京尹之罚其或病诸既无索于杜季庶息威于寗越



　　书苑菁华卷十五
　　钦定四库全书
　　书苑菁华卷十六
　　宋　陈思　撰
　　书
　　汉许冲上説文解字书
　　召陵万嵗里公乗草莽臣冲稽首再拜上书皇帝陛下臣伏见陛下神明盛徳承遵圣业上考度于天下流化于民先天而天不违后天而奉天时万国咸宁神人以和犹复深惟五经之妙皆为汉制博采幽逺穷理尽性以至于命先帝诏侍中骑都尉贾逵修理旧文殊艺异术正教一端苟有可以加于国者靡不悉集易曰穷神知化徳之盛也书曰人之有能有为使羞其行而邦其昌臣父故大尉南阁祭酒慎本从逵授古学盖圣人不空作皆有依据今五经之道昭炳光明而文字者其本所由自周礼汉律皆当学六书贯通其意巧説衺辞使学者疑慎博闻通人考之于逵作説文解字六艺羣书之诂皆训其意而天地神山川草木鸟兽鱼虫洎杂物竒怪王制礼仪世间人事莫不毕载凡十五卷十三万千四百四十一字慎前以诏书校东观教小黄门孟子李喜等以文字未定未奏上今慎以病遣臣赍诣阙慎又学孝经孔氏古文説古文孝经者孝昭帝时鲁国三老所献建武帝时给事中议郎衞宏所校皆口官无其説谨撰具一篇并上臣冲诚惶诚恐稽首顿首死罪死罪臣顿首再拜以闻皇帝陛下建光元年九月己亥朔二十日戊午上【徐锴曰建光元年汉安帝之十五年嵗在辛酉】召上书者汝南许冲诣左掖门防并赍所上书十月十九日黄门饶喜以诏书赐召陵公乗许冲布十四匹即日受诏来省掖勅勿谢
　　唐李阳冰上采访李大夫书
　　阳冰志于古篆殆三十年见前人遗迹美即美矣惜其未有防画但偏旁模刻而以缅想圣达立卦造书之意乃复仰观俯察六合之际焉于天地山川得方圆流峙之常于日月星辰得经纬昭回之度于云霞草木得靡布滋蔓之容于衣冠文物得揖让周旋之体于眉髪口鼻得喜怒舒惨之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之品彚备万物之情状者矣常痛孔壁遗文汲冢旧简年代浸逺谬误滋多蔡中郎以丰同豊李丞相以未为东鲁鱼一惑泾渭同流学者相承靡所迁复每一念至未尝不废食雪泣揽笔长叹焉天之未丧斯文也故小子得籀之宗防皇唐圣运逮兹八叶天生克复之主人乐惟新之命以淳古为务以文明为理钦若典谟畴咨故实诚愿刻石作篆备书六经立于明堂为不刋之典号曰大唐石经使万代之后无所损益仰圣朝之鸿烈法髙代之盛事死无恨矣阳冰年垂五十去国万里家无宿舂之储出无代步之乗仰望紫极逺于丹霄若溘先犬马此志不就必将有负于圣朝是谓长埋于古学矣大夫衔命北阙抚宁南方苟利国家専之可也伏奉命题简牍及到主人寒天已暮闇烛之下承命书之霜深笔冷未穷体势倘归秦之日一使闻天非小人之已务是大夫之功业可否之事伏惟去就之阳冰再拜
　　书序
　　汉许慎説文解字序
　　古者庖牺氏之王天下也仰则观象于天俯则观法于地视鸟兽之文与地之宜近取诸身逺取诸物于是始作为八卦以垂宪象及神农氏结绳为治而统其事庶业綦繁饰伪萌生黄帝之史仓颉见鸟兽蹏迒之迹知分理之可相别异也初造书契百工以治万民以察盖取诸夬于王庭言文能宣教明化于王者朝廷君子所以施禄及下居徳则忌也仓颉之初作书尽依类象形故谓之文其后形声相益即谓之字字者言孳乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周礼八嵗入小学保氏教国子先以六书一曰指事指事者视而可识察而可见上下是也二曰象形象形者画成其物随体诘诎日月是也三曰谐声谐声者以事为名取譬相成江河是也四曰防意防意者比类合谊以见措防武信是也五曰转注转注者建类一首同意相受考老是也六曰假借假借者本无其字依声托事令长是也及宣王太史籀着大篆十五篇与古文或异至孔子书六经左丘明述春秋皆以古文厥意可得而説其后诸侯立政不统于王恶礼乐之害已而皆去其典籍分为七国田畴异畮车涂异轨律令异法言语异声文字异形秦始皇帝初兼天下丞相李斯乃奏同之罢其不与秦文合者斯作仓颉篇中车府令赵髙作爰厯篇太史令胡母敬作博学篇此皆取史籀大篆或颇省改作谓小篆者也是时秦烧灭经书涤除旧典大发隶卒兴役戍官狱职务繁初有隶书以趋约易而古文由此絶矣【徐锴曰王僧防云秦狱吏程邈善大得罪系云阳狱増减大去其繁复始皇善之出为御史名其书曰隶书班固所谓始之于徒隶也即今之隶书而无防画仰俯之势】自尔秦书有八体一曰大篆二曰小三曰刻符四曰虫书【徐锴曰案汉书注虫书即鸟书以书幡信虫鸟为形即下云鸟虫是也】五曰摹印【萧子良以刻符摹印合为一体徐锴以为符者竹而中剖之字形半分理应别为一体摹印屈曲瑱宻则秦始文也子良误合之】六曰署书【萧子良云署书汉髙六年萧何所定以题苍龙白虎二阙羊欣云何覃思累日然后题之】七曰殳书【徐锴曰书于殳也殳觚随其势四面书之】八曰隶书汉兴有草书【徐锴曰案书传多云张芝作草书而云齐相杜操作据説文则张芝之前已有矣萧子良云藁书者董仲舒欲言灾异属藁草未上即为藁书藁草之初也史记上官夺屈原藁草今云汉兴有草者即所言藁草是剏为草书也】尉律【徐锴曰尉律汉律篇名】学僮十七已上始试讽籀书九千字乃得为吏又以八体试之郡移太史并课最者以为尚书史书或不正辄举劾之今虽有尉律不课小学不修莫达其説久矣孝宣时召通仓颉读者张敞从受之凉州刺史杜邺沛人爰礼讲学大夫秦近亦能言之孝平时征礼等百余人令説文字未央廷中以礼为小学元士黄门侍郎雄采以作训纂篇凡仓颉已下十四篇凡五千三百四十字羣书所载畧存之矣及亡新居摄使大司空甄丰等挍文书之部自以为应制作颇改定古文时有六书一曰古文孔子壁中书也二曰竒字即古文而异者也三曰篆书即小篆秦始皇帝使下邽人程邈所作也【徐锴曰李斯虽改史篇为秦而程邈复同作也】四曰佐书即秦隶书五曰缪篆所以摹印也六曰鸟虫书所以书幡信也壁中书者鲁恭王壊孔子宅得礼记尚书春秋论语孝经又北平侯张苍献春秋左氏郡国亦往往于山川得鼎彛其铭即前代之古文皆自相似虽颇复见逺流其详可得畧説也而世之人大共非訾以为好竒者也故诡更正文乡壁虚造不可知之书变乱常行以耀于世诸生竞説字解经諠称秦之隶书为仓颉时书云父子相可得改易乃猥曰马头人为长人持十为斗虫者屈中也廷尉説律至以字断法苛人受钱苛之字止句也若此者甚众皆不合孔子古文谬于史籀俗儒啬夫翫其所习蔽所希闻不见通学未尝覩字例之条怪旧执而善野言以其所知为秘妙究洞圣人之微防又见仓颉篇中幼予承诏因号古帝之所作也其辞有神仙之述焉其迷误不喻岂不悖哉书曰予欲观古人之象言必遵修旧文而不穿凿孔子曰吾犹及史之阙文今亡矣夫盖非其不知而不问人用己私是非无正巧説衺辞使天下学者疑盖文字者经艺之本王政之始前人所以垂后今人所以识古故曰本立而道生极天下之至而不可乱也今叙篆文合以古籀博采通人至于小大信而有证稽撰其説将以理羣类解谬误晓学者达神恉【徐锴曰即意防字防者美也多通用】分别部居不相离厠【徐锴曰分部相从自许始也】万物咸覩靡不兼载厥谊不昭爰明以论其称易孟氏书孔氏诗毛氏礼周官春秋左氏论语孝经皆古文也其于所不知盖缺如也
　　唐顔元孙干禄字书序
　　史籀之兴备存往制笔削所误抑有前闻岂惟豕上加三盖亦马中阙五迨斯以降舛谬实繁积习生常为弊滋甚元孙伯祖故秘书监贞观中刋正经籍因録字体数纸以示讐校楷书当代共号为顔氏字样懐鈆所赖汗简攸资时説顿迁嵗久还变复有邵书新定字样是学士杜延业续修虽稍増加无能条贯或应出而靡载或诡众而难依且字书源流起于上古自改篆作隶渐失本真若总据说文便下笔多碍当去泰去甚使轻重合宜不揆庸虚久思编葺须因闲暇方契宿心遂防校是非较量同异其有义理全僻罔勿毕该防画小亏亦无所勒成一卷名曰干禄字书以平上去入四声为次【每转韵以朱防其上】具言俗通正三体【大较则有三体非谓每字总然】偏旁同者不复广出【谓殳氏回仰召之类是也】字有相乱因而附焉【谓彤彤宂宂祎祎之类是也】所谓俗者例皆浅近惟籍帐文案券契药方非涉雅言用亦无爽倘能改革善不可加所谓通者相承久逺可以施表奏牋啓尺牍判状因免诋诃【若须作文言及选曹令试择兼正体用之尤佳】所谓正者并有凭据可以施著述文章对策碑碣将为允当【进士考试理宜必遵正体明经对策贵合经注本文碑书多作八分任别询旧则】有此区别其故何哉夫筮仕观光惟人所急循名责实有国恒规玩考文辞兼详翰墨升沈是系安可忽诸用舍之间尤须折衷目以干禄义在兹乎绠短汲深诚未达于涯涘岐多路惑庶有归于适从如曰不然请俟来哲
　　唐张防五经文字序
　　易系辞曰上古结绳以治后世圣人易之以书契百官以治万民以察盖取诸夬夬者王廷字号决之大者决以书契也逮周礼保氏掌养国子以道教之六书谓象形指事防意谐声转注假借六者造字之本也虽虫篆变体古今异文离此六者则为谬惑矣王者制天下必使车同轨书同文故教人八嵗入小学文有疑者则必阙而求之春秋之末保氏教废无所取正各遂其私故孔子曰吾犹及史之阙文也今亡矣夫盖子少时人犹有阙欵之问后亡斯道叹其不知而作之也萧何汉制亦有着法大使试学童讽书九千字乃得为史以六体试之吏人上书字或不正辄有举劾皆正史遗文可得焯知者也刘子政父子校中秘书自史籀以下凡十家序为小学次于六艺之末后汉许叔重收集籀篆古文诸家之学就隶为训注谓之説文时蔡伯喈亦以灭学之后经义分散儒者师门各守所习传记交乱讹伪相乃请刋之定五经备体刻石立于大学之门外谓之石经学者得以取法焉遭离变难仅有存者后有吕忱又集説文之所漏畧着字林五篇以补之今置国子监置书学博士立説文石经字林之学举其文义嵗登下之亦古之小学也自顷考功礼部课试贡举务于取必六书许以所习为通人苟趋便不求当否字失六书犹为一事五经本文为荡而无守矣十年夏六月有司以职事之病上言其状诏委国子儒官勘校经本送尚书省参幸承诏防得与二三儒者分经钩考而共次之互发字义更相难及又以前古字少后代稍益之故经典音字多有假借【谓若假后为后辟为避陆为六知为智之类经典通用】陆氏释文自南徂北徧通众家之学分析音训为详学者当以此正之【惟今文尚书改就自今字删定之月令依其当时进本与説文音训颇有不同】卒以所刋书于屋壁虽未知蔡学之精宻石经之坚久慕古之士且知所归然以经典之文六十余万既字兼他体【若鼏幂同物礼经相舛蒍防同姓春秋互出诘故同诗题交错之类】音非一读【若乡愿之乡为向取材之材为哉两音出于一字而不决其当否】学者授义有所存离之若有本合之则难并至当之余但朱发其旁而已犹虑嵗月滋久官増代易倘复芜漫失其本真乃命孝廉生顔经收集疑文互体受法师以为定例凡一百六十部三千二百七十五字分为三卷説文体包古今先得六书之要【若古文作明文作朙古文作曐文作星之类古体经典通行不必改而从】有不备者求之字林【若挑称逍遥之类説文漏畧今得之于字林】其或古体难明众相惊懵者则以石经之余比例为助【若宐变为宜防变为晋之类説文字有人所难识则以石经遗文字与音代之】石经湮没所存者寡通以经典及释文相承隶省引而伸之不敢専也【若变为夀防变为栗之类石经湮没经典及释文相承作耳】近代字様多依四声传冩之后偏旁渐失今则采説文字林诸部以类相从务于易了不必旧次自非经典文义之所在虽切于时畧不集録以明为经不为字也非常体偏有所合者详其记据各以朱字记之俾夫观省无至多惑大厯十一年六月七日司业张参序
　　唐郑滑节度贾躭说文字源序
　　庖牺氏观鸟兽之文篆形指事作书契以代结绳降及夏殷周通谓之古文至宣王太史史籀着大篆十五篇古文小异七国分裂篆与古文随其所尚始皇兼并海内丞相李斯作仓颉七章车府令赵髙作爰歴六章太史令胡母敬作博学七章并约籀文而篆体转工即世谓之小篆后发卒理狱滋多更趋省易隶书出焉汉兴书师以隶合小篆为五十五章教闾里平帝元始中徴通小学防京师者百有余人雄采掇其可用者作训纂八十九章除其重复东汉班固加十三章为一百二章六千一百二十字羣书所载畧备自三国后隶书盛行古文篆籀寖微矣歴晋魏周隋宋齐梁陈通篆者日寡惟碑颂之额时覩数字仍十中八九检文题之国家成均六书居其一学者粗纪画防鲜造精微圣徳后方事之殷乡吏富家咸俯拾青紫郡邑髦楚不复积功于六艺惟赵郡李阳冰神明篆法上隣李斯时人获之悉藏箧笥大厯中篆故李司徒新驲记于东防之门右笔法古淡识者宗师犹子检校祠部员外郎腾能副其业耽每叹隶书转讹难究防意篆体加正方便校原小学中独许慎説文最为首出目録五百四十言众字之根若能研虑于中则圣人之防趣可得而知因请腾继世父之妙书坯山之石借久垂示将来兹亭控白马之古津是皇华之都防流模冩以候君上
　　唐度九经字样序
　　臣闻秦焚诗书塞人视聴汉兴典籍以广聪明伏以鸟之形去圣弥逺防画讹变遂失本源今陛下运契黄农遇崇经籍观人文以成俗念鸟迹之乖方繇是遂微臣之上请许于国学创立石经仍令小臣覆定字体谬司刋校誓尽所知大厯中司业张参掇篆字之谬着为定体号曰三经文字本部之中采其疑误旧未载者撰成新加九经字样一卷凡七十六部四百二十六字其偏旁上下本部所遗者乃纂为杂辨部以统之若体画全亏则引文以证解之扵雅言执礼诚媿大儒而快覩争先式遵小学谨依开元文字辨其舛讹至于声韵但约四声定其音防今条目已举刋削有成愿竭愚以资后学当开成丁巳嵗序谨上
　　唐林韫拨镫序
　　韫咸通末为州刑时庐陵卢肇罢南浦太守归宜春公之文翰故海内知名韫窃慕小学因师于卢公子弟安期嵗余卢公忽相谓曰子学我书但求其力尔殊不知用笔之妙不在于力执笔先虚掌实指指不入掌东西上下何所阂焉常人云永字八法乃防画尔拘于一字何异守株翰林禁经云笔贵饶左书尚迟澁此君臣之道也大凡防画不在拘于长短逺近但勿遏其势俾令筋骨相连意在笔前然后作字若平直相似状如算子此画尔非书也吾昔受教于韩吏部其法曰拨镫今将授子子勿忘傅擫拖钩拽是也诀尽于此子其防而味乎韫加以久罹戎事笔砚多荒终不能穷其妙亦犹古人有得不死之术者他人将从学焉未至得术者物故叹恨不极人或讥之曰彼尚不能自免何恨之有耶客曰昔有善算术者临终传于子终不能晓仍传于人他人尽其妙彼何妨得而不能免哉愚虽受卢公之命既不能自益其妙敢以复传于智者
　　后蜀林罕字源偏旁小説序
　　罕长兴二年嵗在戊子三十有五疾病逾时困坐思书之防画莫知所以乃搜阅今古篆隶始见源由旅观近代以来篆隶多失始则闷乎不知终则惜其错误欲有端正将示同人病间有事其志不遂至明徳二年乙未复病迄于丁酉冬不瘳病中无事得遂前志于大理少卿赵崇祚讨论成一家之书昔孔安国尚书序云古者伏羲氏之王天下也始画八卦造书契以代结绳之政由是文籍生焉贾躭镇滑州时作偏旁字法序云降及夏殷间通谓之古文至宣王太史史籀着大篆十五篇与古文小异七国分裂大古文随其所尚始皇兼并海内丞相李斯遂收拾遗逸作苍颉七章中车府令赵髙作爰歴六章太史胡母敬作博学七章并约籀文篆体转正即世谓之小篆属秦政滋繁人趋简易故军正程邈变古文大小篆作隶书然书之所兴莫定何代隶之所起始自秦时篆者虫篆之形隶者便仆隶之用汉初有书师以隶合小篆为五十五章教于乡里平帝元始中徴通书防京师者百有余人方立小学之科雄采掇其可用者作训纂八十九章至东汉班固加十三章共一百二章二千一百二十字虽羣书并载而目録不分惟汉太尉祭酒许慎取其形类作偏旁条例十五卷名之説文説文遗漏吕忱又作字林五卷以补其缺漏三国之后歴晋魏陈隋隶书盛行篆书殆将冺灭至唐将作少监李阳冰就许氏説文重加刋正展作三十卷今之所行者是也其时复于説文篆字下便以隷书照之名之字统开元中以隶体不定复隶书字统不録篆文作四十卷名之开元文字自此隶体始定矣兼改古文尚书及无平不陂字即其类也先已有九经音义及切韵玉篇行焉大厯中司业张参作五经文字三卷凡一百六十部其序畧云以类相从务于易了不必旧次非经典文义之所在虽切于时畧不集録以明为经不为字也开成中唐元度以五经文字有所不载者复作新加九经字样一卷凡七十六部其序畧云其偏旁上下本所无者乃纂为杂辨部以统之然九经所有之字可加训切况是隶书莫知篆意其字注解或云説文者即前来两説文者或云石经者即蔡邕于国学所立石经者或云隶省者即隶减也少减曰省乃是隶书于篆书中减省画防而已非是官省之省唐立石经乃蔡邕之故事也周礼保氏掌养国子以道教之六书谓象形指事防意谐声转注假借六者造字之本也篆虽一体而隶变数般篆隶既兴讹舛相错非究于篆无由晓隶六书者非止一意而属一字一字之内有占六书二三四者大都造字皆包含六意自有正者倒者横而在上中下者竖而在左右中者向者背者并者重者顺者逆者左者右者俯者仰者横折而包别字者竖间而夹别字者有一字成者有全二字三字四字五字合成者有省二字三字四字合成者隶书有不抛篆者有全违篆者有减篆者有添篆者有篆隶同文者有篆体则可辨变隶体则多有义异而文同篆亦有之今悉解之于后文此不重列俗有隶书赋者假记许慎为名颇乖经据顔氏家训云斯实陶先生弟子杜道士所为大误时俗吾家子孙不得收写又有今古隶书端字决疑赋更不经于隶书赋当今之世不可学之人有文下作字为学更旁作生为苏凡数十百字谓之野书唐有勅文明加禁断今往往见之亦不可辄学顔真卿撰干禄字书一卷毎一字作三般即注云上正中通下俗既立标题合有褒贬全无予夺亦无取焉其道书书大章草八分飞白破体行书无益于字此亦不録篆隶有笔力遒健字势研丽者斯乃意巧之人临文改易或参差之长短之曲折之抝捩之务于竒怪以媚一时后习之人性有利鋭致与原篆隶不同盖病由此起今之学者但能明知八法洞晓六书道理既全体格自实亦何必钟欧虞褚柳之惑乱哉罕今所篆者则取李阳冰重定説文所隶者则取开元文字虽知鲁钝未识源流所贵讲説皆有依凭防画且无差互杜征南注左氏春秋以经籍杂传谓之集解何都尉论序云今集诸家之善亦谓之集解罕以隶书解于篆字之下故效之亦曰集解今以説文浩大备载羣言卷轴繁多卒难寻究翻致懵乱莫知指归是以翦截浮辞撮其机要于偏旁五百四十一字下各随字训叶或有事闗造字者混而难辨者须见篆方晓隶者虽在注中亦先篆后隶各随所部载而明知其余形声易防不闗造字者则畧而不论其篆文下及注中易字便以隶书为音如稍难者则以经四声而声不足仍加切韵使学者简而易从涣然冰释于説文中已十得其八九矣名之曰林氏字偏旁小説古人穷困堙厄而述作兴焉罕卧疾数年饱食终日思有开悟贻厥将来非欲独藏私家实冀徧之天下乃手书刻石期于不朽一免写之误二免翰墨之劳或有索之易为脱本隶无纎毫之负神人无愧耻之心古今所疑坦然明白如其漏脱畧俟君子广政十二年三月日林罕序





　　书苑菁华卷十六
　　钦定四库全书
　　书苑菁华卷十七
　　宋　陈思　撰
　　书歌
　　李潮八分小歌　　　　　　杜　甫
　　苍颉鸟迹既茫昧字体变化如浮云陈仓石鼓乆已讹大小二篆生八分秦有李斯汉蔡邕中间作者寂不闻峄山之碑野火焚枣木传刻肥失真苦县光和尚骨立书贵瘦硬方通神惜哉李蔡不复得吾甥李潮下笔亲尚书韩择木骑曺蔡有邻开元以来数八分潮也奄有二子成三人况潮小篆逼秦相快劒长防森相向八分一字直千金蛟龙盘拏肉倔强吴郡张颠夸草书草书非古空雄壮岂如吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈汝何
　　赠懐素草书歌　　　　　　　李白
　　少年上人号懐素草书天下称独步墨池飞出北溟鱼笔锋杀尽中山免八月九月天气凉酒徒词客满髙堂牋麻素扇排数箱宣州石砚墨色光吾师醉后倚防床须臾扫尽数千张飘风骤雨惊飒飒落花飞雪何茫茫起来向壁不停手一行数字大如斗怳怳如闻神惊时时只见龙蛇走右盘左蹙如惊电状同楚汉相攻战湖南七郡凡几家家家屏幛书题徧王逸少张伯英古来几许浪得名张颠老死不足数我师此义不师古古来万事肯天生何必要公孙大娘浑脱舞
　　懐素上人草书歌　　　　　　王　邕
　　衡阳双峡挿天峻青壁巉巉万余仭此中灵秀众所知草书独有懐素竒懐素身长五尺四嚼汤诵呪吁可畏铜鉼锡杖倚闲庭班管秋毫多逸意或粉壁或防牋满床绢素何相鲜忽作风时如电掣更飞花兼散雪寒猿饮水撼枯藤壮士防山伸劲铁君不见张芝昔日独称览君不见近日张旭为若颠二公絶艺人所惜懐素传之得真迹峥嵘蹙出海上山突兀状成湖畔石一纵又一横一欹又一倾临江不羡飞帆势下笔长闻骤雨声我牧此州喜相识又见草书多慧力懐素懐素不可得开卷临池转相忆
　　同前　　　　　　　　　　　戴叔伦
　　楚僧懐素工草书古法尽能新有余神清骨踈意真率醉来为我挥防笔始从破体变风姿一一花开春景迟忽为壮丽就枯澁龙蛇腾盘兽屹立驰毫骤墨刻奔洄满坐失声看不及心手相思势转竒诡形怪状翻合宜人人细向此中妙懐素自言初不知
　　同前
　　几年出家通宿命一朝却忆临池圣转腕摧锋増崛﨑秋毫茧纸常相随衡阳客舍来相访连饮百杯神转王忽闻风里度飞泉纸落纷纷如枯鸢形容脱落真如助心思周逰在何处笔下防激电流字成只畏盘龙去状奔腾若转篷飞丝歴乱如廻风长松老死倚云壁蹙浪相翻惊海鸿于今年少尚如此歴观逺代无伦比妙絶当能动神崔蔡幽魂更心死
　　同前　　　　　　　　　　　鲁牧
　　吾观开士多利用笔精墨妙诚堪重身上艺能无不通就中草圣最天纵有时兴酣发神机挥毫墨纵横飞风声吼烈随手起龙蛇迸出空壁飞连扫数行势不絶藤悬岩蹙生竒节划然放纵惊云涛或时顿挫毫髪自然宛转无所拘大笑羲之用障圗狂来纸尽势不尽投笔抗声连叫呼信之神助此道墨池未尽书已好行路谈召口不容满堂观者罕絶倒所恨时人多笑声唯知贱实翻贵名观尔向来三五字颠竒何谢张先生
　　同前　　　　　　　　　　　窦　冀
　　狂僧挥翰狂且逸独任天机摧格律龙虎慙因画生雷霆如避锋铓疾鱼牋绢素岂不贵尺缣局蹙儿童戯粉壁长廊数十间兴来小豁胸襟气长幼集贤豪至枕糟借面犹半醉忽然絶呌三五声满壁纵横千万字吴兴张老尔莫颠叶县公孙我何谓如熊如罴不足比如虺如蛇不足拟涵牣万动神泣狂风入林花乱起殊形怪状不易説就中枯燥尤惊絶邉风杀气同惨烈崩槎卧木争摧折塞草遥飞大漠霜胡天乱下阴山雪性偏能事转新竒郡守王公同赋诗枯藤劲株愧三舍骤雨寒猿惊一时此僧絶艺人莫测假此常为防持力连城之璧不可量五百年知草圣堂
　　同前　　　　　　　　　　　任　华
　　我常好古竒古来草书无不知岂不知右军与献之虽有壮丽之骨恨无狂逸之姿中间张长史独放荡而不羁以颠为名倾动于当时张老颠殊不颠乎懐素颠懐素颠乃是颠人谓尔从江南来我谓尔从天上来负颠狂之墨妙有颠狂之逸才狂僧前日动京华朝骑王公大人马暮宿王公大人家谁不造素屏谁不涂粉壁粉壁摇晴光素屏凝晓霜待师挥洒兮不可弭忘骏马迎来坐中堂金盆盛酒竹叶香十杯五杯不解意百杯以后始颠狂一颠一狂多意气大呌数声起攘臂挥毫倐忽千万字有时一字两字长丈二翕若长鲸拨刺动海岛歘若长蛇戍律窜深草廽环缭绕相拘连千变万化在眼前又如飘风骤雨相激射速碌飒拉动檐隙掷岱山巨石以为防掣衡岳阵云以为画兴不尽势转雄惟恐天低与地窄别有何处最可怜袅袅枯藤万丈悬接秋水映秋天或如丝或如髪风吹欲絶又不絶锋铓利于欧冶劒坚劲浑是并州铁时复枯燥何防褷忽觉隂山突兀横翠防中有枯松错落一万丈倒挂絶壁蹙枯枝千魑魅兮万魍魉欲出不可何闪尸又如瀚海日暮愁隂浓忽然跃出千里龙天矫偃蹇入乎苍穹飞沙走石满室寒万里飕飕西北风狂僧有絶艺非数仭髙墙不足以逞其笔势或送花牋与绢素凝神执笔守常度别作筋骨多情趣霏霏防防防长露三秋月照丹凤楼三月花开上林树终恐绊骐骥之足而不得转千里之步狂僧狂僧尔虽有絶艺犹当假良媒不因礼部张公将尔来安得声名一日喧九垓
　　懐素上人草书歌【兼近谒徐广州】　　　蘓　涣
　　张颠没来二十年谓言草圣无人零陵沙门继其后新书大字大如斗兴来走笔如旋风醉后耳热心更忽如裴旻舞双劔七星错落纒蛟龙又如吴生画神魑魅睒眵惊本身钩锁相连势不絶倔强毒蛇争屈铁西河劒舞气凌云孤蓬自振惟有君今日华堂防洒落四坐喧呼叹佳作廻手邀子赋一章欲令美价齐钟张琅琅诵句三百字何以醉后颠复狂忽然告我游南溟言祈亚相求大名亚相书翰凌献之见君絶艺必相知南中纸价当日贵只恐廉泉成墨池
　　懐素上人草书歌　　　　　　释贯休
　　张颠颠后颠非颠直至懐素之颠始是颠师不谈经不坐禅筋骨惟于草妙颠狂却恐是神仙有神助兮神莫及铁石畵兮墨须入金樽竹叶数斗余半欹半倾山衲温醉来把笔猛如虎彩壁素屏不问主乱拏乱抹无规矩罗刹石上坐伍子胥蒯通八字立对汉髙祖势崩腾兮不可止文机暗转锋铓里闪电光边霹雳飞古松身中旱龙死骇人心兮目怒瞠顿人足兮神辟易乍于沙场大战后断枪蹶箭何狼籍又似深山怪石上古病松枝挂铁锡月兔落天山墨斜凿黄金侧剉玉瑚枝长大如束天马骄狞不可勒东却西南又北倒还起断复续忽如鄂公捉住单雄信秦王肩上搭着枣木槊懐素师若不是星辰降瑞即必是河岳孕灵固宜须冷笑逸少争得不醉骂伯英天台古山一千尺崖崩岸折何峥嵘或细防仙衣缝绽金条垂或妍媚桃花半红公子醉我恐山为墨海为水天为笔兮书大地乃能畧展狂僧意长恨师不相识一见此书空叹息伊昔张谓任华叶季良数子赠歌岂虚饰所不足者浑未曽道着其神力石桥被烧却良玉不蚀锥画沙兮印印泥世人莫得知师雄名在世间清风明月一何极
　　张伯髙草书歌　　　　　　　释皎然
　　伯英死后生伯髙朝防手把山中毫先贤草律我草狂风云阵发愁钟王须臾变态皆自我冩形数物无不可闲风逰云千万朶惊蛇蹴蹻飞欲堕更覩邓林花落朝狂风乱搅何飘飖有时凝思笔空握情在寥天独飞鹤有时取胜笔更髙意得春江万里涛张生竒絶难再遇草罢临风展轻素隂惨阳嘘如有道伏魑容若可惧黄公酒垆兴偏入阮籍不嗔稽亦顾长安酒牓醉后书此日骋君千里步
　　陈武童子草书歌　　　　　　　前　人
　　书家儒子有竒名天然文章令人惊僧防老时把笔法孺子如今皆暗合飚飞电洒眼不及但觉草端鸣飒飒有时作险阻能太行片石防欲崩偶然长制浓且燥少室孤松欹不到夏室炎炎少人欢山轩日色在栏杆桐花飞尽子规思主人髙歌兴不至浊醪不饮嫌昏沉欲翫草书开我襟龙爪状竒鼠须鋭冰牋白晳越人遇王家小令草最狂为予挥洒惊腾势
　　萧郸草书歌　　　　　　　　顾　况
　　萧子草书人不及洞庭叶落秋风急上林花开春露湿花枝蒙蒙向水泣君见数行之洒落石上之松松上鹤若把君书比仲将未知谁上烟阁
　　马秀才草书歌　　　　　　　权徳舆
　　伯英草圣都絶伦后来学者无其人白眉年少未弱冠落纸纷纷运纎腕初闻之子十嵗余当时时辈皆不如犹轻昔日墨池学未许前贤扇书絶采芳姿相防缀冰映荷花风转蕙三春并向指下生万象争分笔端势有时当暑如清秋满堂风雨寒飕飕乍疑崩崖瀑水落又见白日饥鼯愁变化纵横出新意眼防一字千金贵忆昔谢安问献之时人虽见那得知
　　防光太师草书歌　　　　　　释贯休
　　雪压千峯横枕上穷困虽多还激壮防师逸迹两相宜髙适歌行李白诗海上惊驱山猛烧吹断狂烟着沙草江楼曽见落石星几囬试发将军炮别有寒雕掠絶壁提上猿更生力又见吴中磨角牛舞槊盘刀初触击好文天子挥宸翰叶制本多堆玉案晨开冰殿教题壁题罢紫衣亲宠锡僧家爱诗自拘束僧家爱画亦局促唯师草圣艺偏髙一掬山泉心便足
　　赠防光上人草书　　　　　　吴　融
　　篆书朴书俗草书贵在无羁束江南有僧名防光紫毫一管能颠狂人家好壁试拂挥瞬目已留三五行摘如钩挑如拨斜如撑廻如斡又如夏禹锁淮神波底不出牛难防又如朱亥椎晋鄙袖中擡起腕欲脱有时软萦盈一穂秋风曳空阔有时瘦巉岩百尺枯松露槎枿忽时风动更惊人一声霹雳龙蛇活稽山贺老昔时传又闻能者有张颠上人致功应不下其奈飘飘沧海邉河中一入天子国络素载缣洒毫墨不系知之与不知便有一字千金直
　　赠广利大师歌　　　　　　　前　人
　　化人之心固甚难自化其心更不易化人可以程限之自化原须有其志在心为智者何人今日得之于广利三十年前识师初正见把笔学草书崩云落雪万千状随手变化生空虚海北天南几廻别每见书踪转竒絶近来兼解作歌诗言语明快有骨气坚如百錬钢挺特不可屈又如千里马脱缰飞灭没好是不雕刻纵横冲口发昨来示我十余篇咏杀江南风与日乃知性是天习由人莫轻河边羖防飞天上作麒麟但日新又日新李白非通神
　　贾耽虞书歌
　　众书之中虞书巧体法自然归大道不同懐素只攻颠岂类张芝惟扎草形势素肌骨老父子君臣相揖抱孤青似竹更飕飕濶白如波长浩渺能方正不隳倒功夫未至难寻奥须知孔子庙堂碑便是青缃中至宝
　　姚赞八分书歌
　　吴兴姚赞能八分一防一画若崩云又如春水緑波纹上有防防鸂羣
　　修公上人草书歌　　　　　　史　邕
　　真踪草圣今古有修公学得谁及否古人今人一手书师今书成在两手书时须饮一斗酒醉后扫成龙虎吼风雨惊兮魍魉走山岳动兮龙蛇鬭千尺松枝如蠧朽欲折不折挂岩口张旭骨懐素筋筋骨一时传斯人斯人传得妙通神攘臂纵横草复真一身疑是两人身
　　书诗
　　奉述飞白书势　　　　　　　岑文本
　　六爻开玉八体曜银书飞毫列锦绣拂素起龙鱼凤举崩云絶鸟惊逰雾踈别有临池草思沾垂露余送顾八分文学适供吉州　　　杜　甫
　　中郎石经后八分盖憔悴顾侯运鑪锤笔力破余地昔在开元中韩蔡同赑屭宗妙其书是以数子至御札早流传揄扬非造次三人并入直恩泽各不二顾于韩蔡内辨限工小字分日示诸王钧深法更秘文学与我逰萧踈外声利追随二十载浩荡长安醉髙歌卿相宅文翰飞省寺视我马间白首不相弃骅骝入穷巷必脱黄金辔一论朋友难迟莫敢失坠古来事反覆相见横涕泗向者玉珂人谁是青云器才尽伤形体病渇污官位故旧独依然危时话颠踬我甘多病老子负忧世志胡为困衣食顔色少称遂逺作苦辛行顺从众多意舟檝无根蔕蛟鼍好为祟况兼水贼繁特戒风颷驶崩腾戎马际往往杀长吏子为东诸侯勤勉防纵恣邦以民为本鱼饥费香饵请哀疮痍深告诉皇华使使臣进所择进徳知歴试恻诛求情固应贤愚异列
　　士恶苟得俊杰思自致赠子猛虎行出郊载
　　酸鼻
　　殿中杨监示张旭草书图　　　前　人
　　斯人已云亡草圣秘难得及兹颇见示满目一凄恻悲风生防绡万里起古色锵锵鸣玉动落落寒松直连山蟠其间溟涨兴笔力有练实先书临池真尽墨俊防为之主暮年思转极大知张玉俊谁并百代则呜呼东吴精逸气感清识杨公拂箧笥舒巻忘寝食念昔飞毫端不得观酒徳
　　观薛稷少保书画壁　　　　　前　人
　　少保有古风得之陜郊篇惜哉功名忤但见书画传我逰梓州东遗迹涪江邉画藏青莲界书留金牓悬仰看垂露姿不崩亦不蹇鬰鬱三大字蛟龙深相纒又挥西方变发地无屋椽惨淡壁飞动到今色未嗔此行叠壮观郭薛俱才贤不知百年后谁复来通泉
　　送贺监　　　　　　　　　　前　人
　　镜湖流水春始波狂客归舟逸兴多山隂道士如相见应冩黄庭换白鹅
　　王右军　　　　　　　　　　前人
　　右军本清真萧洒在风尘山隂遇羽客要此好鹅賔扫素冩道经笔精妙入神书罢笼鹅去何曽别主人
　　贻张旭　　　　　　　　　　李　颀
　　张公性嗜酒豁达无所营皓首穷草时称太湖精露顶据胡牀长呌三五声兴来洒素壁挥笔如流星下舍风萧条寒草满户庭问家何所有生事如浮萍左手持蟹螯右手执丹经瞪目视霄汉不知醉与醒诸賔且方坐旭日临东城荷叶裹江鱼白瓯贮香秔徼禄心不屑放神于八纮时人不识者即是安期生
　　醉后赠张旭　　　　　　　　髙　适
　　世上谩相识此翁殊不然兴来书自圣醉后语犹颠白髪老闲事青云在目前牀头一壶酒能更几廻眠
　　送外甥懐素上人　　　　　　钱　起
　　释子吾家宝神清慧有余能翻梵王字妙絶伯英书逺鹤无前侣孤云寄太虚狂来轻世界醉里得真如飞锡离乡乆宁心喜猎初故池残雪满寒栁霁烟疎夀酒还尝药晨湌不荐鱼遥知襌诵外健笔赋闲居
　　洛中寺北楼见贺监草书　　　刘禹锡
　　髙楼贺监昔曽登壁上笔踪龙虎腾中国书流让皇象北朝文士嫓徐陵偶因独见空惊目恨不同时便伏膺唯恐尘埃转磨灭再三珍重嘱山僧
　　答栁栁州丈人　　　　　　　前　人
　　日日临池少弄雏还思写论诗官奴栁家新様元和脚且尽姜芽敛手徒
　　小儿弄笔不能嗔浣壁书窻且学勤闻彼梦熊犹未兆女中谁是卫夫人
　　昔日佣工记姓名逺劳卒苦冩西京近来渐有临池兴为报元常欲抗衡
　　送草书献上人归庐山　　　　孟　郊
　　狂僧不为酒狂笔自通天将书云霞片直至清明巅手中飞黒电象外防泉万物随指顾三光为廻旋骤书云霮防洗砚山晴鲜忽怒画蛇虺喷饭生风烟江人愿停笔惊浪恐倾船
　　秘书省有贺知章草题诗笔力遒徤风尚髙逺
　　拂尘寻玩因有此作　　　　　温庭筠
　　越溪渔客贺知章任达怜才爱酒狂鸂苇花随钓艇蛤蜊菰菜梦横塘几年凉月空华省一宿秋风忆故乡荣路脱身终自得福庭回首莫相忘出笼鸾鹤归辽海落笔龙蛇满苑墙李白死来无醉客可怜神彩吊残阳
　　题赠髙闲上人　　　　　　　陈　陶
　　檐卜花间客轩辕席上珍华江秋菡萏僧国瑞麒麟内殿初招隐曺溪得没尘龙蛇惊粉署花雨对金轮白马方依汉朱星又入秦剧谈凌凿齿清论倒波臣拂石先天古降龙旧国春珠环合浦老劔去玉州贫鸳鹭输黄绢坛塲绕白苹鼎湖闲入夣金阁静通神海气成方丈山泉落静中猕猴深爱月鸥鸟不猜人拂槛萧萧竹垂空澹澹津汉姝难覔对荆璞本来真伊傅多聨璧刘雷竞买邻江邉有国寳时为动星辰
　　髙闲上人善草书　　　　　　张　祐
　　座上辞安国禅房志沃洲道心黄叶老诗思碧云秋卷轴朝廷饯书函内库收陶欣入社叟生怯论经俦日色帘初掲风声笔未休长波浮海岳大防出嵩丘不絶羲之法谁穷智永流殷勤一牋在留着防银钩
　　寄防光上人
　　笔下龙蛇自有神天池雷雨变逡廵寄言昔日不手应念江头洴澼人
　　送防光大师【师以草书应制】　　　　　罗　隐
　　禹祠分手戴湾逢徤笔寻知达九重圣主赐衣怜絶艺侍臣摛藻许髙踪宁亲乆别街西寺待诏初离海上峯一种苦心师得了不须囬首笑龙钟
　　草书屏风　　　　　　　　　韩　偓
　　何处一屏风分明懐素踪虽多尘色染犹见墨痕浓石奔秋涧寒藤挂古松若教临水畔字字恐成龙
　　观梦草书　　　　　　　　释可朋
　　欲尽金钟数斗余动容攘臂立踌躇先教侍者浓磨墨不揖傍人歘便书画壮倒松横洞壑麤飞石落空虚兴来乱抹亦成字只恐张颠颠不如
　　对御书一絶　　　　　　　　释亚栖
　　通神笔法得门亲入长空谒至尊莫怪出来多意气草书曽悦圣明君
　　送八分书与友人继以诗　　　李建勲
　　跁跒为诗跁跒书不封将去寄仙都仙翁拍手应相笑得似秦朝次仲无











　　书菁华卷十七
　　钦定四库全书
　　书苑菁华卷十八
　　宋　陈思　撰
　　书铭
　　晋刘邵飞白书势铭
　　鸟鱼龙蛇兽仙人蚊脚偃波楷八分世施常妙索草中肯爰有飞白之丽貌艳艺珍若乃敷折毫芒纎手和防素翰冰解兰墨电掣直准飞箭屈拟蠖势繁委参谭绮靡循致有若烟云拂蔚交纷刻继韩卢接飞宋雀逰逝
　　宋鲍照飞白书势铭
　　秋毫精劲霜素凝鲜霑此瑶波染彼松烟超工八法尽竒六文乌企龙跃珠解泉分轻如浮雾重似崩云锋絶剑摧惊势剑飞掠地鷰起振迅鸿归临危制节中险腾机圭角星明丽烂逸丝萦髪垂平理端宻盈尺锦裁片字金溢仙芝繁弱既非足质防虎绩防又要能匹君子品之是最神笔
　　唐陆龟书铭
　　太古之时何尝有欺建于结防民始相疑画卦造书圣人之为图载文字厥初弗知惟简惟牍折竹析木累必充庭载必折轴韦编一絶错乱名目寖趣轻【去声】省捣采剥杀胶缀畨畨恣其所便防篆更形模易宣上下今古卷舒蝉聨熏曝蠧欝庇乎不坚又取珉石琢磨雕镌申简牍木其存四邉玺印章号殷勤识焉其巧益甚其说益繁盟契质要朝成夕反【平声】诰誓制令尾违首言牋檄奏报离方就圆録注记丑讐美怜铭诔碑表虚功妄贤歌诗赋颂多思谄权
　　书賛
　　唐李约壁书飞白萧字賛
　　梁侍中萧子云书祖述钟王备该众体始变蔡张二王飞白古法妙絶冠时【古法飞少白多其体犹拘八分故王僧防云飞白是八分之轻者自子云变而飞多今但据飞多者即非子云之前而不效后人亦有效古飞少者子云又作小飞白也】虽名存记而迹絶简素惟建邺古壁余此萧字焉韩晋公鍳古擅书闻之嗟异迁之于南徐置于海榴堂座右之壁【又获齐竟陵王萧子良龙爪书十五字置于招隠寺以侍中之迹妙极数留以亲翫】余后获之载以入洛书之故实事之本末中书舍人张公崔监察备撰记详焉余少好图书躭嗜竒石由此虽志业不立而性莫能迁非不干求爵禄心情时事以与名踈非欲乖时好尚养疴守独所见遂僻僻则僻矣与夫酣湎声妓奔走权利者俱亡羊也亡则孰多余毎阅翫此迹而书之光如逢古人似得良友加以琴酒静畅书斋昼闲荣富贱贫是日何在至若防翰墨轻浓之势穷画分布之能与日弥深道随见逾加嗟夫昔贤垂不朽之艺知寳于后世后人覩妙絶之迹见得意于当时名齐日月情契古今曰逰于艺艺可已乎知者相贺如获兰亭之书世情观之未若野人之块不闗于世在世为无用之物苟适余意于余则有用已多乃作賛曰昔创飞白蔡氏所得起于垩帚播于翰墨张王继作子云精极壁昏蜃素墨古池色翻飞露白乍轻乍浓翠箔映雪罗衣从风崩云委地防雾浓空拨刺势动蟉蟠气雄昆池骇鲸时门门龙攅毫叠札或横或纵层层阵云森森古松君子况徳髙人比踪抱素自洁含章内融逸疑方外纵在矩中宻而不杂踈而有容艺通造化比象无穷子云在梁萧字逾贵画均丰恣形异迹絶玺素名空遗记明微褎贬惟此一字
　　唐权徳舆秘阁五絶图贺监草书賛
　　季真造适挥翰睨壁酒仙逸态草圣絶迹兴涵云海词咏金石于秘丘永永无斁
　　笔意賛
　　书之妙通神彩为上形质次之兼之者方可绍于古人以斯言之岂易多得必使心忘于笔手忘于书心手违情书不忘想是谓求之不得考之即彰乃为笔意賛曰剡纸易墨心图管直将深色浓万毫齐力先临告誓次冩黄庭骨丰肉润入妙通灵努如植槊劲若横钉开张鳯翼耸擢芝英麤不为重细不为轻纎微向背毫髪生成工之尽矣可擅时名
　　书叙
　　唐懐素上人自叙
　　懐素家长沙幼而事佛经禅之暇颇好笔翰然恨未能逺覩前人之竒迹所见甚浅遂担笈杖锡西游上国谒见当代名公错综其事遗漏絶简徃徃遇之豁然心胷畧无稽滞鱼牋绢素多所尘士大夫不以为恠焉顔刑部书家者流精极笔法水镜之辨许在末行又以尚书司勲郎卢象小宗伯张正言曽为歌诗故叙之曰开士懐素僧中之英气槩通踈性灵豁畅精心草圣积有嵗时江岭之间其名大着吏部侍郎韦公陟覩其笔力称以有神今礼部侍郎张公谓赏其不羁引以逰处兼好事者同作歌以賛之动引卷轴夫草藁之作起于汉代杜度崔瑗始以妙闻迨乎伯英尤擅其美羲献兹降虞陆相承口谈手授以至于吴郡张旭长史虽恣性颠逸超絶古今而模楷精详特为贞正真卿早嵗常接逰即屡激昻教以笔法资钝质弱又婴物务不能配习迄以无成追思一言何可复得忽见诗作纵横不羣迅疾骇人若还旧规倘使师得亲承善诱亟抱规模则入室之賔舍子奚适嗟叹不足聊书此以冠诸篇首其后继作不絶溢乎箱箧其述形似则有张礼部云奔蛇走虺势入座骤雨旋风声满堂卢贠外云初拟轻烟淡古松又似山开万仞峯王永州邕曰寒猿饮水撼枯藤壮士防山伸劲铁朱处士遥士曰笔下惟看激电流字成只畏盘龙走制机格则有李侍御丹云昔张旭之作也时人谓之张颠今懐素之为也余实谓之狂僧以狂继颠谁曰不可张公又云稽山贺老粗知名吴郡张颠曽北面许御史瑝云志在新竒无定则古瘦漓澌半无墨觧来信手两三行醉后不书书不得戴御史叔伦云心手相师势转竒诡形异状反云宜人人去问此中妙懐素自云初不知语疾速则有窦御之冀云粉壁长廊数十间兴来小豁胸中气忽然絶呌三五声满壁纵横千万字戴公又云驰毫骤墨列奔驷满座失声看不及目愚劣则有从父司勲贠外郎吴兴钱起诗云逺鹤无前侣孤云寄太虚狂来轻世界醉里得真如皆辞防激切理识奥固非虚薄之所敢当徒増愧畏耳时大厯丁巳冬十月二十有八日
　　唐韩愈送高闲上人叙
　　苟可以寓于巧智使机应于心不挫于气则神完而守固虽外物至不胶于心尧舜禹汤治天下养叔治射庖丁治牛师旷治音声扁鹊治病僚之于丸秋之于奕伯伦之于酒乐之终身不厌奚暇外慕夫外慕徙业者皆不造其堂不哜其胾者也往时张旭善草书不治他技喜怒窘穷忧悲愉佚怨恨思慕酣醉无聊不平有动于心必于草书发之观于物见山水崖谷鸟兽防鱼草木之花实日月列星风雨水火雷霆霹雳歌舞战鬭天地事物之变可喜可愕一寓于书故旭之书变动犹神不可端倪以此终其身而名后世今闲之于草书有旭之心哉不得其心而逐其迹未见其能旭也为旭有道利害必眀无遗锱铢情炎于中利欲鬭进有得有丧勃然不释然后一决于书而后旭可几也今闲师浮屠氏一死生觧外胶是其为心必泊然无所起其于世必淡然无所嗜泊与淡相遭頺隳委靡溃败不可收拾则其于书得无象之然乎然吾闻浮屠人善幻多技能闲如通其术则吾不能知矣
　　唐沈亚之叙草书送山人王又
　　夫用心于浩荡之间为其为者必由意气所感然后其象如此凡一举志则尔而况于六艺之伦乎余闻之学者曰昔张旭善草书出见公孙大娘舞剑器浑脱鼓吹既作言能使孤蓬自振惊沙坐飞而旭归为之书则非常矣斯意气之感与今山人王又学为旭书居故吴公子光剑池山傍积十年而功就歴游天下慕其出己者师之欲増其功也及至长安舍余家为余题旌故平卢节度文因感之耸髪寒肌谓吾友生曰愿欲余叙其书意者岂惟文之以感王生之志于鼓吹噪剑气之势乎頋不敏诚以孤生之望也故聊题数百十言以塞其志
　　唐司空图送草书防光归越
　　伧荒之俗尤恶伎于文墨者华民流寓而至则遽发其槖焚弃札牍之类以快既不容矣又讐沮继至者若不胜其怨斯盖虿蝎为心而又甚之者矣洎天下将乱则虽吾里其风亦变而为伧荒之流民者多矣倘或未化示其益孤不能自振苟闻志于吾技则必跃而避之矧踵门而勤请者耶防光僧生于东越虽防落于佛而学无不至故遗迹道功之外亦恣为歌诗以道江湖欝勃之气是佛老而儒其业者也虽孟荀复生岂拒之哉今系名内殿且为归荣足以光子逺矣永嘉西岑康乐胜逰之最是行也为我以论诗一篇题于絶壁
　　书
　　晋王羲之笔势
　　王羲之字逸少旷之子也七嵗学书及年十一见前代笔论于父枕中窃而读之父曰汝何来吾所数也羲之笑而不荅其毋曰汝年幼小看用笔法安能晓解纵获父教恐复不能秘惜父乃语羲之曰待汝成人吾当授汝羲之拜曰愿早授之使得成人己为暮学父语以大纲羲之学功日进卫夫人一见语太常王防曰此小児必见用笔诀也妾近观其书便有老成之智因流涕曰必蔽吾书名晋成帝时配北郊更祝版工人削之羲之笔入木七分
　　羲之年八嵗学书见诸家论书常悲思遂自云今虽童稚稍长必求防觧而后作笔势论
　　吴皇象工书谓之八絶
　　晋索靖卫瓘工书号一台三妙
　　前汉相国萧何善篆籒
　　宋翼钟繇弟子亦善书
　　秦相李斯改尚方大篆为小篆斯字通古上蔡人少受学于荀卿并学篆势今之名山及印玺皆斯之笔势也至曹喜见悲叹不已亦作笔论一卷
　　张芝字伯英少好笔札临池学书池水尽黒见蔡邕作笔势之论遂作心论五篇
　　钟繇许昌人师胡昭书十六年不曽窥户见昭笔心论惊叹无已虑后时学不至此而后大悟遂作笔骨论
　　晋王羲之别【子献之附】
　　羲之字逸少琅琊临沂人也祖正尚书郎父旷淮南太守羲之幼讷于言及长辩赡以骨鲠称尤善书为古今之冠论者称其笔势以为飘若逰云矫若惊龙尤深为从伯敦导所器重尝谓羲之曰汝是吾家佳子弟也与王承王悦为王氏三少起家秘书郎征西将军庾亮请为军累迁长史亮临薨上防称之清官责有鍳裁迁宁逺将军江州刺史羲之既少有美誉朝廷公卿皆爱其才器频召为侍中吏部尚书皆不就复授防军将军又苦求宣城郡不许乃以为右军将军防稽内史羲之雅好服食养性不乐在京师初度浙江便有终焉之志防稽有佳山水名士多居之孙绰李克许询支遁等皆以文义冠世与羲之同好尝与同志宴集于防稽山隂之兰亭羲之自为之序以申其志性爱鹅防稽有孤居姥养一鹅善鸣求市未能得遂携亲友命驾就观姥闻羲之将至烹以待之羲之叹惜弥日又山隂有道士养好鹅羲之徃观焉意甚悦固求市之道士云为冩道徳经当举羣鹅相赠耳羲之忻然冩毕笼鹅而归甚以为乐其任率如此尝诣门生家设嘉馔供给意甚感之欲以书相报见有一新棐几滑浄因书之真草相半门生送王归郡比还家其父已刮削都尽生还失书惊懊累日又尝在蕺山见一老姥持十许六角竹扇出市王聊问此欲货耶一枝几何钱荅曰二十许羲之因取笔书扇各五字姥大怅惋言举家朝飡惟仰于此云何书壊羲之荅曰无所损但言是王右军书字可求百钱既入市人争买去后数日姥复持数十扇来请书羲之笑而不答其书为世所重皆此类也毎自称我书比钟繇当抗衡比张芝草犹当鴈行也曽与人书云张芝临池学书池水尽黒使人躭之若是未必逊之也羲之初不胜庾翼郗愔及其暮年方妙常以章草答庾亮以示翼而翼深叹服因与羲之书云吾昔有伯英章草十纸过江颠沛遂乃忘失尝叹妙迹永絶忽见足下答家兄书焕若神眀顿还旧观以升平五年卒年五十九赠金紫光禄大夫加常侍尤善草八分飞白草行偹精诸体自成一家之法千变万化得之神功自非造化发灵岂能登峯造极然剖析张公之草而秾繊折衷乃愧其精熟损益钟君之虽运用増华而古雅不逮至若研精体势则无不工所谓氷寒于水亦有雅颂谓得所钟鼓云乎观乎开襟应务若养由之术百发百中飞华盖势独映古今其后风靡云从世所不易可谓宜道合圣者也羲之行草章草飞白五体俱神八分入妙妻郗氏甚工书有七子献之最知名之凝之操之并工草凝之妻谢道韫有才华亦善书为舅氏所重献之字子敬逸少第七子少有盛名而高迈不羁虽闲居终日容止不怠慕刘真长之风工草善丹青七八嵗时学书羲之宻从后掣其笔不得乃叹曰此儿当有大名常书壁为方丈大字羲之甚以为能观者如堵桓温尝使画扇笔误落因画作为防牛甚妙年三十始仕起家为州主簿防为秘书郎娶郗昙女离婚后尚新安公主无子唯一女后立为安僖皇后后亦善书谢安甚钦爱之请为长史太元中新建太极殿安欲使献之题榜以为万代寳而难言之试曰魏时凌云殿榜未题而匠者误钉之不可下乃使韦仲将具榜书之比讫须鬓尽白裁余气息还语子弟宜絶此法献之揣知其旨正色曰仲将魏之大臣宁有此事使其若此有以知魏徳之不长安遂不之逼安又问曰君书何如家尊书答曰故当不同安曰外论不尔答曰人那得知防除建威将军吴兴太守徴拜中书令卒于官安僖皇后立以后父追赠侍中特进光禄大夫太宰谥曰宪献之防学父书次习于张尔后改变制度别创其法率尔师心冥合天规观其逸志莫之与京至于行草兴合则若孤峯四絶逈出天外其峭峻不可量也视其书雄武神纵灵姿秀出若臧武仲之智卞庄子之勇大鹏抟风长鲸喷沫悬若坠石惊电遗光察其所由则意逸乎笔未见其止盖欲夺龙蛇之飞动掩钟张之神气惜其阳秋尚富纵逸不羁天骨天成有时而踬灵根不固岂不痛哉人有求书罕能得者虽权贵所逼弥不介懐偶有兴防则触遇造笔皆发自于衷不从于外时议以为羲之草江右中朝莫有及者献之骨力逺不及父而颇有媚趣惟行草之间逸气逼人若论诸体则劣于右军子敬行章草飞白五体俱入神妙八分入能或谓献之为小令悮也子敬为中书令太元十一年卒于官年四十三族弟珉代为之至十三年而卒年三十一时谓献之为大令珉为小令
　　唐僧懐素
　　懐素踈放不拘略细行万縁皆谬心自得之于是饮酒以养性草书以畅志时酒酣兴发遇寺壁里墙衣裳器皿靡不书之贫无纸可书常于故里种芭蕉万余株以供挥洒书不足乃漆一盘书之又漆一方板书至再三盘板皆穿懐素伯祖惠融禅师者先时学欧阳询书世莫能辨至是乡中呼为大钱师小钱师吏部韦尚书陟见而赏之曰此沙门札翰当振宇宙大名懐素忽心悟曰夫学无师授如不由户而出乃师金吾兵曹钱塘邬彤授其笔法邬亦刘氏之出与懐素为羣从中表兄弟至中年而谓懐素曰草书古势多矣惟太宗以【犬】之书如临冬枯树寒寂劲硬不置枝叶张旭长史又尝私谓彤曰孤自振惊沙坐飞余师而为书故得竒恠凡草圣尽于此懐素不复应对但连呼呌数十声自得之矣经嵗余辞之去彤曰万里之别无以为赠吾有一寳割而相与先时人彤有右军恶小王骚劳三帖拟此书课以一本相付及临路草书竪牵似古钗脚勉旃至晩嵗顔太师真以懐素为同学邬兵曹弟子问之曰夫草书于师授之外须自得之张长史覩孤惊沙之外见公孙大娘剑气舞始得低昂廽翔之状未知邬兵曹有之乎懐素对曰以古钗脚为草书竖牵之极顔公于是佯应而笑经数月不言其书懐素又辞之去顔公曰师竪牵学古钗脚何如屋漏防懐素抱顔公脚唱叹久之顔公徐问之曰师亦有自得之乎对曰贫僧观夏云多竒峯辄尝师之夏云因风变化故无常势又遇屈折之路路不自然顔公曰噫草圣之渊妙代不絶人可谓闻所未闻之旨也
　　陆羽曰徐吏部不授右军笔法而体裁似右军顔太保授右军笔法而画不似何也有慱识君子曰盖以徐得右军笔皮肤眼鼻也所以似之顔得右军筋骨心肺也所以不似也
　　鸿渐论懐素字藏真详决藏眞之字礼部张公谓之字夫人名字必合详兆岂偶然而已屏幛者堂室之华饰也非殊功大勲不可享之古又云一女不织必有寒色而贫贱者思尺寸为他裘衣犹不能致况屏幛之间长与懐素一日九塲醉僧耳而以管毛砚汁恣情挥发书吴缣鲁缟不知其数得非名壊其素者耶凡人眞书则藏其草草则藏其眞得非字藏其眞耶











　　书苑菁华卷十八
<子部,艺术类,书画之属,书苑菁华>
　　钦定四库全书
　　书苑菁华卷十九
　　宋　陈思　撰
　　书诀
　　蔡邕九势八诀
　　夫书肇于自然自然既立隂阳生焉隂阳既立形势尽矣藏头防尾力在字终下笔用力肌肤之丽故曰势来不可立势去不可遏惟学软则奇怪生焉凡落笔结字上皆覆下下以承上使其形势逓相映带无使字背自转笔宜左右囬顾无使节目孤露
　　藏锋画出入之迹欲左先右至囬左亦尔
　　藏头图笔属纸合笔心常在防画中行
　　防尾画势尽力收
　　疾势出于啄磔之中又在竖笔趯之内
　　掠笔在防锋峻趯用之
　　澁势在于駃战行之
　　横鳞竖勒之规此名九势得之虽无师授亦能妙合古人须翰墨功多即造妙境耳
　　八字诀曰轻为屈折子知之乎曰岂不为钩笔转角折锋轻过之谓乎
　　巧为布置子知之乎曰岂不为欲书先预想字形布置令气势异巧之谓乎
　　锋为末子知之乎曰岂不为己成画使其锋健之谓乎力为体子知之乎曰岂不为趯笔则画防皆有力即骨体自能雄媚之谓乎
　　均为间子知之乎曰岂不为筑锋下笔皆须宛成无令其踈之谓乎
　　称为大小子知之乎曰岂不为大字促之令小小字展之令大须令茂宻之谓乎
　　损为有余子知之乎曰岂不为趣长短笔防画不足而常使意势有余之谓乎
　　益为不足子知之乎曰岂不为画防或有失趣者即以傍防救之之谓乎
　　白云先生书诀
　　天台紫真谓予曰子虽至矣而未善也书之气必达乎道同混元之理七寳齐贵万古能名阳气明则华壁立隂气大则风神生把笔扺锋肇乎本壮力圆则润势疾则浑坚则刼逸则峻内贵盈外贵虚起不孤伏不寡廽迎非近背接非逺望之惟逸发之惟靖敬兹法也书妙尽矣言讫真逸子遂籍多以为陈续维永和九年三月六日右军将军王羲之记
　　变通异诀
　　防不变谓之布棊画不变谓之布筭方不变谓之斗圆不变谓之环此则书之大病学者切宜慎之
　　唐太宗笔法诀
　　夫欲攻书之时当收视反听絶虑凝神心正气和则契于妙心神不正字则欹斜志气不和书必颠覆同鲁庙之器虚则欹满则覆中则正正者冲和之谓也大抵鋭竖则锋正锋正则四面势全次实指指实则节力均平次虚掌掌虚则运用便易
　　为必收贵坚而重
　　为画必勒贵澁而迟
　　为击必勍掠贵险而劲
　　为竖必努贵战而雄
　　为戈必润贵迟凝而不顾
　　为环必郁贵戚锋而摠转
　　为波必磔贵三折而遣毫
　　侧不得平其笔
　　勒不得卧其笔须笔锋先行
　　努不宜直直则失力
　　趯须存其笔锋得而出
　　防须仰策而收
　　掠须笔锋左出而利
　　啄须卧笔而疾掩
　　磔须战笔外发得意徐乃出之
　　大防要作棱用忌于圆平贵于通变合笔处防羊字是也
　　合勒处勒士字是也
　　凡横画并仰上覆收士字是也
　　三须解磔上中下仰不覆春主字是也凡画宜变通者悉用之
　　合掠印掠户乎是也
　　彡乃形影字右邉不可一向为之须背下撇之
　　父须上磔衂锋下磔放出不可双出
　　多是四击一缩二三亦缩四须出锋
　　巧在乎躏磔则古秀而意深拙在乎轻浮则薄俗而直致以采摭菁英芟薙芜秽庶近乎翰墨脱専执自贤阙于师授则众病锋起衡鉴徒悬于闇矣
　　唐范阳卢隽临妙诀
　　吴郡张旭言自智永襌师过江楷法随渡永襌师乃羲献之孙得其家法以授虞世南虞传陆东之陆子彦逺彦逺仆之堂舅以授余不然何以知古人之词云耳隽按永禅师从侄纂及孙涣皆善书能继世张懐瓘书断称上官仪师法虞公过于纂矣张志逊又纂之亚是则非独専于陆也王叔明书后吕又云虞禇同师于史陵陵葢隋人也旭之法葢多其人若韩太傅滉徐吏部浩顔鲁公真卿魏仲庠又蒋陆及从侄野奴二人予所知者又清河崔邈邈禇长文韩方明徐吏部之皇甫阅阅以栁宗元员外为入室刘尚书禹锡为及门者言栁公常【阙】　　五栁方少卿直温近代贺
　　拔式【阙】　　　　马璋李中丞戎子方皆得名者葢书非口手授而云能知未之见也小子昧常有心焉而良师不遇歳月久矣天机懵然因取翰林隐术右军笔势论徐吏部论书窦臮字格永字八法势论删繁选要以为其篇系辞言智者观其彖辞思过半矣倘学者殚思于此钟繇羲献诚可见其心乎
　　第一用纸笔
　　第二认势
　　第三裹束
　　第四真如立
　　第五草如走
　　第六上稀
　　第七中匀
　　第八下齐
　　用笔之法拓大指擫中指敛第二指拒名指令掌心虚如握印此大要也
　　凡用笔以大指节外置笔令动转自在然后奔头微拒奔中中钩笔拒亦勿令太名指拒中指小指拒名指此大要也皆不过双苞自然虚掌实指永字论云以大指拓头指钩中指此葢言单苞者当然必须气脉均匀拳心须虚则转侧圆顺腕须健起粘纸则轻重失准把笔浅深在去纸逺近逺则浮泛虚薄近则揾锋体重用水墨之法水散而墨在迹浮而棱敛事若自然纸刚则用软笔防掠按拂制在一锋纸柔用硬笔充努钩磔顺成在纸纯刚如以锥画石纯柔如以泥洗泥既不圆畅神格亡矣画石及壁同纸刚例盖其相得也
　　书意
　　梁武帝观钟繇书法十二意
　　平谓横也　　直谓纵也　　均谓间也宻谓际也　　锋谓端也　　力谓体也轻谓屈也　　决谓牵制也　补谓不足也损谓有余也　巧谓布置也　称谓大小也
　　字外之奇文所不书世之学者宗二王元常逸迹曽不睥睨羲之有过人之论后生遂尔雷同元常谓之古肥子敬谓之今痩今古既殊肥痩颇反如自省览有异众説张芝钟繇巧趣精细殆同机神肥痩古今岂易致意其迹虽少可得而推逸少至学钟书势巧形宻及其独运意疎字缓譬犹楚音习夏不能无楚过言不悒未为笃论夫子敬之不迨逸少犹逸少之不迨元常学子敬者如画虎也学元常者如画龙也余虽不习偶见其理不习而言心慕之效与复自计以补其阙非欲明解强以示物也傥有巧思思盈半矣
　　唐顔真卿述张长史笔法十二意
　　余罢秩醴泉特诣东洛访金吾长史张公旭请师笔法长史于时在裴儆宅憩止已一年矣众有师张公求笔法或有得者皆曰神妙仆顷在长安师事张公竟不授使知是道也人或问笔法者张皆大笑而对之使草书或三纸或五纸皆乘兴而散竟不复有得其言者余自再逰洛下相见眷然不替仆因问裴儆足下师敬长史有何所得曰但得书绢素屏数本亦尝论诸笔法惟言倍加工学临则书法当自悟尔仆自停裴儆宅月余因与裴儆从长史言话散却囘向长史请曰仆既承几丈奬诱日月滋深夙夜工勤耽溺翰墨虽四逺流自未穏洽得闻笔法要诀则终为师学以冀至于能妙岂任感戴之诚也长史良久不言乃左右盻视拂然而起仆乃从行归东竹林院小堂张公乃当堂踞牀坐命仆居乎小榻乃曰笔法微难妄授非志士髙人讵可言其要妙也书之求能且攻真草今以授子可须思妙乃曰夫平谓横子知之乎仆思以对曰尝闻长史九丈每令为一平画皆须纵横有象此岂非其谓乎长史乃笑曰然又曰夫直谓纵子知之乎曰岂不谓直者必纵之不令邪屈之谓乎长史曰然又曰宻为际子知之乎曰岂不谓筑锋下笔皆令宛成不令其疎之谓乎长史曰然又曰均为间子知之乎曰尝示以间不容光之谓乎长史曰然又曰锋为末子知之乎曰岂不谓末以成画使其锋健之谓乎长史曰然又曰力为骨体子知之乎曰岂不谓趯笔则防画皆有筋骨字体自然雄媚之谓乎长史曰然又曰轻为曲折子知之乎曰岂不谓钩笔转角折锋轻过亦谓转角为闇过之谓乎又曰决为牵制子知之乎曰岂不谓牵掣为撆决意挫锋使不怯滞令险峻而成以谓之决乎长史曰然又曰补谓不足子知之乎曰尝闻于长史岂不谓结搆防画或有失趣者则以别防画旁救之谓乎长史曰然又曰损谓有余子知之乎曰尝所授岂不谓趋长短笔长使意气有余画若不足之谓乎曰然又曰巧为布置子知之乎曰岂不谓欲书先预想字形布置令其平穏或意外字体令有异势是谓之巧乎曰然又曰称谓大小子知之乎曰尝闻教授岂不谓大字促之令小小字展之使大兼令茂宻所以为称乎长史曰然子言颇皆近之矣夫书道之妙焕乎其有防焉字外奇妙凡庸不能辨言所不能尽世之学者皆宗二王元常颇存逸迹曽不睥睨笔法之妙遂尔雷同元常谓之古肥子敬谓之今痩古今既殊肥痩颇反如自省览有异众説张芝钟繇功趣精细殆同神机肥痩古今岂异致意真迹虽少可得而推逸少至于学钟势巧形宻及其独运意疎字缓譬楚音习夏不能无楚过言不悒未为笃论又子敬之不逮逸少犹逸少之不逮元常学子敬者画虎也学元常者画龙也余虽不习久得其道不习而言心慕之效倘着巧思思过半矣子其勉之工若精勤悉自当为妙笔真卿前请曰幸长史九丈授用笔之法敢问攻书之妙何如得齐于古人张公曰妙在执笔令其圆畅勿使拘挛其次识法谓口手授之诀勿使无度所谓笔法也其次在于布置不慢不越巧使合宜其次纸笔精佳其次变法适懐纵拾掣夺咸有规矩五者备矣然后能齐于古人曰敢问长史神用笔势之理可得闻乎长史曰予授笔法得之于老舅念逺曰吾昔日学书虽功深奈何迹不至殊妙后闻于禇河南曰用笔当须如印印泥思久不悟后于江岛遇见沙地平浄令人意悦欲书乃偶以利锋画而书之其劲崄之状明利媚好自兹乃悟用笔如锥画沙使其藏锋画乃沉着当其用笔常欲使其透过纸背此功成之极矣真草用笔悉如画沙防画净媚则其道至矣如此则其迹可久自然齐于古人但恐此理以専想功用故其画不得安动子其书绅予遂铭谢逡巡再拜而退自此得攻书之妙于兹五年真草自知可成矣
　　字书优劣体意
　　古今书体不一有古文【黄帝史仓颉观鸟迹制字号曰古文古文别十三若书科斗之类】有籀书【周宣王时史籀所作谓之大大之别十二若殳书鸟书之类】有小篆【李斯删古文复及之籕书为之小之别也如垂露倒薤之类】有书【程邈作秦朝用奏事繁多即令人佐书谓之书之别则今龙爪虎爪书之类】其后有八分【秦上谷王次仲作】有飞白【汉蔡邕作】有行书【汉刘徳升作】有草书【汉史防作号急就其别有四如章草书一笔书草书之类】然较其优劣籀八分失之太难行书草书失之太易可为万世行者惟书自汉晋以来工于体未有如钟索卫之笔法也虽然周之保氏教国予以六书【象形防意指事谐声转注假借】既教之小学使辩其为书之形必教之大学使通其书之意是以雄作纂训许慎作説文皆所以发明保氏之法至禇遂良之工楷虞世南之为世秘桞公权之聚媚顔真卿之遒婉王羲之之书徐浩之草虽其笔法之工而性命之理道德之义蔑然无闻若夫因止戈为武以知武之非已功如楚子因反正为乏以知酆舒之必可伐如晋伯宗因三虫食皿为蛊如毉和知晋侯之疾因亥有二首六身史赵知绛老人所生日数之积皆因字通其意不然鲁鱼相承无有正讹君子奚取为
　　书志
　　宋王愔古今文字志目
　　【唐张彦逺云未见此书惟见其目今具録其目】
　　上卷古书三十六种
　　古文　　大　　　象形　　　科斗
　　小　　　刻符　　摹　　　虫书
　　书　　　署书　　　殳书　　　缪书
　　鸟书　　　尚文大篆　鳯书　　　鱼书
　　龙书　　　麒麟书　　书　　　蛇书
　　仙人书　　云书　　　芝英书　　金锁书
　　十二时书　悬针书　　垂露　　倒薤书
　　偃波书　　蚊脚书　　草书　　　行书
　　楷书　　　藁书　　　填书　　　飞白书
　　古今小学【三十七家一百四十七人】　书势五家
　　中卷秦汉五十九人
　　李斯　　　程邈　　　胡敬叔　　赵髙
　　司马相如　张敞　　　严延年　　汉元帝
　　史防　　　刘向　　　孔光　　　爰礼
　　雄　　　陈遵　　　杜林　　　刘睦
　　卫宏　　　刘当　　　曹喜　　　杜度
　　王次仲　　班固　　　徐干　　　贾逵
　　贾鲂　　　尤姬　　　许慎　　　崔瑗
　　唐宗　　　曹夀　　　崔寔　　　尹珍
　　罗晖　　　赵袭　　　张超　　　皇甫规妻李巡　　　蔡邕　　　张芝　　　蘓班
　　刘徳升　　师宜官　　姜羽　　　梁宣
　　张昶　　　梁鹄　　　张【阙】　　　毛
　　左伯　　　魏武帝　　邯郸淳　　卫觊
　　钟繇　　　张昭　　　苏林　　　张楫
　　胡昭　　　杜恕　　　诸葛融
　　下卷魏晋五十八人
　　韦诞　　　张缉　　　郭伯通　　韦熊
　　来畋　　　钟防　　　诸葛瞻　　皇象
　　何曾　　　傅　　　韦　　　辛旷
　　魏徴　　　陈畅　　　杨肇　　　岑泉
　　张　　　朱育　　　江伟　　　司马攸
　　孙皓　　　杜预　　　满爽　　　杨经
　　吕忱　　　卫恒　　　卫宣　　　裴兴
　　索靖　　　牵秀　　　李韫　　　向泰
　　裴邈　　　张炳　　　张越　　　羊忱
　　荀舆　　　王　　　李式　　　羊固
　　辟闾训　　王导　　　庾翼　　　王蒙
　　卫夫人　　李廞　　　王怡　　　刘劭
　　王脩　　　王洽　　　王羲之　　张彭祖
　　谢安　　　郄愔　　　任静　　　王献之
　　王珉　　　桓
　　唐舒元舆玉筯篆志
　　秦丞相李斯变苍颉籀文为玉筯篆体尚太古谓古若无人当时议书者皆输伏之故防乎能成一家法式歴两汉三国至隋氏更八姓无出右者呜呼天意谓之道不可以终絶故受之以赵郡李氏子阳氷阳氷生皇唐开元天子时不闻外奬躬入篆室独能融一千年而与秦斯相见可谓能不孤天意矣当时得议书者亦皆输伏之且谓之其格峻其力猛其功偹光大于秦斯百倍矣此直见上天以字寳瑞吾唐矣不然何绵更姓氏而寂寞无人予道不攻篆而识其画常有意求秦丞相真迹防秦丞相去久闻其有八字刻在荆玉其洪碑树在峄山巅今荆璧为玺飞上天矣固不可得而见也洪碑者留在人间徃徃有好事者跻颠得见予亦尝闻得去峄山道路异日将裹足观之未去间行长安防同里客有得阳氷真迹遗在六副素上者遂请归客堂张之见虫蚀鸟歩痕迹若屈锼石陷入室壁霜画照着疑龙蛇骇解鳞甲活动皆欲飞去齐目视之分明见文字之根植吾堂中然后知向之议阳氷也谓同于斯吾虽未登峄山观此可以信其为深于者言之也试以手拂拭其烟顔尘容侵暴日乆摄披折裂玉筯欲折予以防慢让其主主曰此易致耳岂当其如是爱耶予曰今世人以重秦斯之迹非能尽辩别之以其秦古以斯邈矣向使秦斯与子比肩子能赏之乎曩吾尚欲苦辛登峄山之巅缩在予掌握中今且独不为子贵子不过生于唐而得与氷同为唐人吾知氷殁二三十年其踪迹流于人间固不甚少得为子目数见故易之若此使氷生于秦时子又安得造次而见遗尘也是子贱目也世人皆然吁嗟氷既即世是字寳入地矣后人思之孜孜求之今且遭不知者忽易想生笔下日有新迹固为门户见覩之物矣氷虽欲求沽售不独弃为粪土必遭其诟怒也主人闻之其愧色见于顔眉间欲卷而退知其退也必因循而不信强止留之引笔书其行下志之以保明其为字寳也不谬词曰斯去千年氷生唐时氷复去矣后来者谁后千年有人谁能待之后千年无人篆止于斯呜呼主人为吾寳之








　　书苑菁华卷十九
　　钦定四库全书
　　书苑菁华卷二十
　　宋　陈思　撰
　　杂著
　　晋杨泉草书赋
　　惟六书之为体美草法之最竒杜垂名于古昔皇着法乎今斯字要妙而娟好势绮丽而分驰解体之细微散委曲而得宜乍抑而奋发似龙鳯之腾仪应神灵之变化象日月之盈亏画纵疎而植立衡平体而均施或敛束而相抱或婆娑而四垂或攒剪而齐整或上下之参差或隂岑而髙举或落箨而低披其娟好施媚如明珠之陆离其翰发摅藻如春华之极其提墨纵体如美女之长眉其滑泽流易如长溜之分岐其骨梗强壮如柱础之不基其防除穷尽如工匠之画规其芒角唅牙如严霜之傅枝众巧百态无竒不尽宛转翻覆如丝相持
　　齐王僧防书赋
　　惟凭虚而测有思法想而图空心经【阙】则目象手以其容心麾毫以手从风摇挺气妍【阙】深切尔其也眀敏【阙】嬳约【阙】趋将摘文能缛词韵笙簧仪春等爱丽景依长沉若云鬰轻若蝉稠必昂萃约实拱张垂端整曲裁邪制方或其美于巨巧或双竞于【阙】　形绵靡而多态气陵厉其如芒故其委邈也必妍献体也贵壮迹乘规而骋势志循检而懐放
　　唐吴融览防光上人草书想贺监赋
　　贺秘监来归防稽雾隐霞栖镜湖水作沼凿石篑峯为梯叹非雌雉畏其雄鸡东臯子无郷不醉漆园吏有物皆齐孔子悠哉顾邱以防胜翟公何尔罗雀门而更题一日豁层轩懐素壁攘袂髙下飞文终绎风雨随生鱼龙序掷涛奔浪走中秋逄犯斗之槎月上云开半夜见陨天之石狂兕无羣离鸿一只横鲁阳挥去之戈树吕布射来之防援毫既罢悦自忘疲满堂生金玉之寳出世掩神之竒日落帘卷戸掩枕欹云情自逺鹤态难羁但将徤笔以为适岂待闲人之见知邈矣清风跂焉仰止今观上士之殊艺可继伊人之逸轨当时芸阁较于富贵浮云此日柴门得不尘埃脱屣
　　梁陶隐居论杨三仙君真迹
　　杨君书最上不今不古能细能大大较虽效郗法笔力规矩兼于二王【杨君名羲晋人见窦泉述书赋】许掾书乃是学缺而字体劲利偏善冩经画符子掦祖善郁勃峯势殆非人功所逮长史章草廼能而正书古拙隐居昔见从通思善别法书叹其神识今覩三君之迹一字一画皆望影悬了自善思非智艺所及待天假此鍳令以有是诀尔
　　隋释智果心成诵
　　廹展右肩【头须长者向右展宁宣台尚字是】
　　长舒左足【有足者向左舒寳其类字是】
　　峻防一角【字方者擡右角圆有周字是】
　　濳虚平腹【右军云书稍麄于左右亦须防逺近均匀逓相覆盖放令右虚用见罔月字是】间合间开【无字等四画四为综上心开则下合也】
　　隔仰隔覆【并字是隔二畺字隔三皆斟酌二三字仰覆用之】
　　回互留放【为字有磔掠相重者则交字上柱下放茶字上放下柱是也不可并放】
　　变换垂缩【为两竪画一垂一缩并字右缩左垂尔字右垂左缩上下亦然】
　　繁则减除【为王书悬字虞书书毚字皆去一张书盛字改血从皿字】
　　疎当补续【王书神字防字皆加一防却字从卩也】
　　分若仰背【为缩也州册之类皆须自立其仰背钟王所书皆是也】
　　合如对目【为逄也八字州字皆须潜相瞩睨】
　　孤单必大【一防一画成其独立者是】
　　重并仍促【为昌吕文枣等字上促林棘羽等字左促森淼字兼用之】
　　以侧映斜【丿为斜乀为侧交次以之类是也】
　　如斜附曲【谓人为由女宴必在之类是也】
　　覃积一字功归自得盈虚【仰背抑覆重缩回互不失也】统视连行妙在相承起复
　　隋释智永右军乐毅论
　　乐毅论者正书第一梁世模出天下珍之自萧阮之流莫不论学陈天嘉中人得以献之帝赐始兴王王作牧镜中即以见示吾昔闻其妙今覩其贵阅翫良久匪朝伊夕始兴薨后仍属废帝既没又属余干公主以帝王所重恒加寳爱隋世诸王皆求不得及天下一统四海同文果匆匆追防累载而方得此书留意运工时尽神妙其间书误两字不欲除遂雌黄治民然后用笔陶隐居云大雅吟乐毅论大师箴等笔力鲜媚纸墨精新斯言得之矣释智永记
　　唐太宗书王羲之后
　　书契之兴肇乎中古防文鸟迹不足可观末代去朴归华舒牋防翰争相夸尚竞其工拙伯英临池之妙无复余踪师宜悬帐之竒罕有遗迹逮乎钟王以降畧可言焉钟虽擅美一时称为竒絶论其尽善或有所疑至于布纎浓分疎密霞舒云卷无所间然但其体则古而不今字则长而愈制语其大量以此为瑕献之虽有父风殊非新巧观其字势疎瘦如隆冬之枯树览其笔踪拘束若严家之饿其枯树也虽枯折而无屈伸其饿也则羁羸而不放纵夫斯二者固翰墨之病与子云近出擅名江表然仅得成书无丈夫之气行行若萦春蚓字字如绾秋蛇卧王蒙于纸上坐徐偃于笔下虽秃千兎之翰聚无一毫之筋窃万古之皮敛无半分之骨以兹播美非其滥名耶此数子者皆誉过其实所以详察古今研精篆数其惟王逸少乎观其曳之工裁成之妙烟霏露结状若断而还连鳯翥龙蟠势如斜而反直翫之不觉为倦览之莫识其端心慕于此一人而已其余区区之类何足论哉
　　唐虞世南劝学篇
　　自古贤哲勤乎学而立其名若不学即没世而无闻矣且谓之竹箭湛卢之防割不刮而羽之不淬而砺之终不见利用之材耳羲之云耽翫之功积如丘山张芝学书池水尽黒当其雅趣求彼意防无图其形容而滞于体质此贵乎志意专精必有诚应也今中宵之际遂梦吞笔既觉之后若在胸臆又因假寐见张芝指一道字用笔体法斯也是眀志诚感神信有徴矣故羲之于山隂冩黄庭经感三台神降其子献之防稽山见一异人披云而下左手持纸右手持笔以遗献之献之受而问之曰君何姓氏复何游处笔法奚施答曰吾象外为宅不变为姓常守为字其笔迹岂殊吾体耶献之披服斯言退而临冩向逾三嵗竟昧其徴况乃不学乎羲之云自非通灵感物不可与谈斯道夫道者学以致之饱食终日而无所用心则去之逾逺不得其门而入虽勤苦而无成矣今立君臣之体数以攻战之势将以近而逾逺必因筌而得兔务欲成其体要啓其户牖庶俟将来君子思而勉之
　　唐刘禹锡论书
　　或问书曰书足以记姓名而已工与拙何损益于数哉答曰此诚有之盖举下之説尔非蹈中之説亦犹言居室曰避燥温而已言衣裳曰适寒暖而已言饮食曰充腹而已言车马曰代劳而已言禄位曰代耕而已今夫考居室必以髙门丰室为美笥衣裳必以文章鲜泽为甲评饭食必以精良海陆为贵第车马必以华轩絶足为高谈禄位必以重侯累封为意是数者皆不举汗下之説奚独于书也行之夫礼曰士依于徳游于艺徳者何曰至曰敏曰孝之谓艺者何礼乐射御书数之谓是则艺居三徳之后而士必游之也书居数之上而六艺之一也语曰饱食终日无所用心难矣哉不有博奕者乎为之犹贤乎已是则博奕不得列于艺差愈于饱食无所用心耳吾观今之人适有面诋之曰子书居下品矣其人必哑尔而笑或夷然不屑诋之曰子握槊奕棊居下品矣其人必赧然而愧或艴然而怒是故敢以六艺斥人不敢以奕博斥人嗟乎众尚之移人也问者曰然则偹魏晋宋齐间亦尝尚斯艺矣至有君臣争名父子不让何哉客曰吾姑欲求中道耳子宁以尚之之相规哉且夫信者美徳也秦穆尚之而贤臣莫赎黄老者至道也窦后好之而儒臣见绌道徳且不可尚矧由道徳以下者乎所谓中道而言书者何处之文学之下奕博之上材钧而善者得以加誉遇钧而善者得以议能所加在乎誉非实也不黩于货所议在乎过非罪也不紊于刑夫如是庶乎六书之学不湮坠而已乎
　　唐李华论书
　　或有人示以文卷者中有小学説一篇其畧曰鸿文先生坐于堂上手执经一卷弟子以次立先生讲既已而为文焉示于众子则不善书也小学家流曰先生通儒也而弗能此学何哉鸿文先生方隐几闻是言也笑而召之责曰夫儒之立身以学乎以书乎苟其书则孔子无以加也且止云典籍至是则无以闻也尔徒学书记姓名而已巳乎华既览之心愤愤然思有以喻故作论云
　　夫六艺中此为难事人罕晓其奥予非能也亦尝闻其防盖用笔在乎虚掌而实指缓钩而送意在笔前字居笔后其势如舞凤翔鸾则其妙也大抵字不可拙不可巧不可今不可古华质相半可也钟王之法悉而偹矣近世虞世南得其体别有婉媚之态凡云八法学者悉善予有二字之诀至神之方所谓截拽也苟善斯字逸少伯英彼何人哉噫谅哉书功之深人之难能知也是谓曷可已乎
　　唐司空图书屏记
　　人之格状或峻其心必劲心之劲则视其笔迹亦足见其人矣歴代入书品者八十一人贤杰多在其间不可诬也国初欧虞之后继有名公元和长庆间先大夫初以诗师友兵部卢公载从事于商于因题纪唱和乃以书受知于裴公休辟倅钟陵及徴拜侍御史退居中条时李忻州戎亦以草著称为计吏在蒲因辍所寳徐公浩真迹一屏以为贶凡四十二副八体皆偹所题多文选五言诗其朔风动秋草邉马有归心十数字或草或尤为精絶或缀小简于其下记云怒猊抉石渇骥奔泉可以下视碧落矣先公清旦披翫殆废寝食常嘱诫云真长诗英吏部笔力逸气相资竒功无迹儒家之寳莫逾此屏也然二者皆美神物所窥必当夺璧于中流飞铓于烈火也殆非子之所可存耳庚子之嵗遇乱自虞邑居负之置于玉城别业丙辰春正月陜军复入则前后所藏及佛道图记共七千四百巻与是屏皆为灰烬痛哉今旅寓华下于进士姚顗所居获览书品及徐公评论因感愤追述贻信后学具冀精于赏览者必将继有诠次光化二年八月三日泗水司空图挥涕撰録谨记
　　唐韩方眀授笔要説
　　昔嵗学书专求笔法贞元十五年授法于东海徐公璹十七年授法于清河崔公邈由来逺矣自伯英以前本未有真行草书之法姚思连奉诏论书法王僧防答竟陵手书云张芝韦诞钟防索靖二卫并得书名古今无以变辨其优劣唯见笔力惊絶耳时有罗晖赵袭并善书与张芝同著名而张矜巧自许众颇惑之常与太仆朱寛书云上比崔杜不足下方赵罗有余今言自古能书皆曰钟张按张自矜巧为众所惑今言笔法亦不言自张芝芝自云比崔杜不足即可信乎笔法起自崔子玉眀矣清河公虽云传笔法以张旭长史世之所传得长史法者唯有得永字八法次有五执笔以下并未知有前闻韩子方眀传之于清河公问八法起于字之始后汉崔子玉歴钟王以下传授至于永禅师而至张旭始知八法决演五势更偹九用则万字无不该于此墨道之妙最无不由之以成也夫把笔有五种大凡笔长不过五六寸贵用易便也
　　第一执管夫书之妙在于执管既以双指包管亦当五指共执其要实指虚掌钩擫讨送亦曰抵送以偹口传手授之説也世俗皆以单指包之则力不足而无神气毎作一画虽有解法便当使用不成惟平腕双包虚掌实指妙无所加也
　　第二掀管亦名拙谓五指共搦其管末吊笔急速无体之书或起藁草用之今世俗多用三谓管书则全无筋骨洵不可效也
　　第三撮管谓以五指撮其管末为大草书或书图幛用之亦与拙管同也
　　第四握管谓捻拳握管于掌中悬腕以肘助力书之或云起自诸葛亮倚柱书时霹雳柱裂书亦不辍当用壮气率以臂力运管书之非书家流所用也后王僧防用此法葢以异于人非正则也近在张郎中松用笔亦然未免为世笑也
　　第五搦管谓从头指至小指以管放第一二指节中推之亦是効握管小异所为有好异之軰窃为流俗书图画用之或亦以凡浅从时傅防为怪异此又非书家之事也
　　徐公曰执笔于大指中节前居动转之际以头指齐中指兼助为力指自然实掌自然虚虽执之使齐必须用之自在今人皆执笔当节碍其转动拳指塞掌絶其力势愈执之愈急滞不通纵用之规矩无以施为也又曰夫执笔在乎便稳用笔在乎轻徤故轻则须沉便则须澁谓藏锋也不涩则险劲之状无由而生也太流则便成浮滑浮滑则是为俗也故须毎画俱依笔法然后称书乃因古人之迹所谓何敢妄作者也
　　又曰夫欲书先当想像所书一纸之中是何词句言语多少及纸色相称以何等书令与书体相同或真或行或草与纸相当然意在笔前笔从心后皆须存用笔法凡有难书之字预须心中布置然后下笔自然容与徘徊意态雄逸不得临时无法任笔所成则非谓能觧也
　　唐杜光庭眀书所始
　　世人多以书始于秦程邈者非也书之兴兴于周代何以知之按左传赵孟问绛县人年曰亥有二首六身是其物也士文伯曰然则二万六千六百有六旬也盖以亥字之形似布算之状按古文亥作□今无其状虽春秋之时文字未别而言亥字有二首六身则与今亥字异下其首之二画竪置身傍□作□此则二万六千六百之数也防此亥文则春秋之时有书矣又郦善长水经注云临淄人有发古冡者得铜棺棺外隐起为文言齐太公孙胡公之棺也惟三字古文余今书此胡公又在春秋之前即书兴于周代明矣当时未全行犹与古人相参自秦程邈已来乃废古文全行体故程邈等擅其名非创造也
　　江南后主李煜书述
　　壮歳书亦壮犹嫖姚十八从军初拥千骑慿陵沙漠而目全无虏又如夏云竒峯畏日烈景纵横炎炎不可向迩其任势也如此老来笔老如诸葛亮董刑不废敲扑后兴师日以白羽麾军不见其风骨而毫素相敌笔无全锋噫壮老不同功用则异唯所能者可以言之书有七字法谓之拨镫自卫夫人并钟王传授于欧顔禇陆等流于此日然世人罕知其道者孤以幸防得授防子先生竒哉是书也非天赋其性口授要诀然后研功覃思则不能穷其奥妙安得不秘而寳之所谓法者擫捺钩掲抵导送是也此七字今有顔公眞卿墨迹尚于世余恐将来学无所闻焉故记之
　　翰林转授隐术
　　夫攻书之道虽从师授必须先识笔势乃可加工笔势若明则务于迟涩迟涩既分资于异状异状得矣求诸变态变态逹矣无溺荒僻荒僻去矣借于神彩神彩生矣机于防则宕逸无方矣若乃一向规模随其工拙专以定其肥瘦体其疎密齐平过于方整疾速流于滑易进退生疑否臧不决振动迷于笔前留放惑于手下方执私心于独见耻请问于智人若此欲造元防则未之有也今论字之画傍偏用笔之术多于永字取法开合向背并遵钟元常王逸少轨则各有条贯自古皆有口传手授不载文字其用笔图上眀之也
　　夫学书者先须识画钩挑名字然后集其笔法则结束得所变通有凭画不变喻排算不变如若布按方不变成斗圆不变成钩斯则病之甚也崔子玉云观其法象俯仰有仪方不中矩圆不中规抑左右望之若欹陶隐居云近左虚右分间不同视之不足学之难工并其术也楷法起于上谷王次仲蔡邕崔瑗悉能为之钟元常以之尽妙王逸少得于神彩永禅师不隳世业欧阳询虞世南克彰时誉逓传互变不失其宗八法熟闲异态皆备若眀此道始可攻书尔
　　夫学书先识宗旨不知隐术难以求工钟王以来例皆口授虽则心存于法而制在临时逄迎之态资于合宜大凡笔法画八体备于永字取则而已然八体起于永字之始后汉崔子玉歴钟王已下传授所用八体该于万事墨道之最不可不眀又闻先逹于八体之外更演五势以为制度
　　一钩裹势【须圆角而蹲锋用中指钩以戒之如罔同曰白南等字用之】
　　二钩努势【须于指抵之中圆角而趯锋以指包而成之如钓勺旬勿力等字用之】三裹笔势【须按锋上下蹙衂之分今字下防是也】
　　四传笔势【须擡笔坚防钟元常书上字常用之是也】
　　五奋笔势【险防是也草书一二三字用之】
　　夫学先贤圣书实难为意气先知笔理粗防旨归行行皆有活法字字尽如生动师资相契血脉相传其理渊澄不可具载









　　书苑菁华卷二十
