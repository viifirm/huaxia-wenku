　　钦定四库全书　　　　　子部八
　　广川书跋目録　　　　　艺术类一【书画之属】卷一
　　父乙尊彞【虞】　　　蜼敦【虞】
　　罍尊【夏】　　　　　伯作父丁寳尊彞铭【商】仲作辛鼎铭【商】　　貍首豆【商】
　　着尊【商】　　　　　圜觚【商】
　　象觚　　　　　　一柱爵
　　牛鼎　　　　　　二方鼎
　　古豆　　　　　　螭足豆
　　牺尊　　　　　　着尊
　　虎彞【周】　　　　　蜼彞【周】
　　罍洗【周】　　　　　乌钟【周】
　　云靁钟【周】　　　　古盘铭
　　叔郭父簋铭　　　伯考父簋铭
　　伯父铭　　　　旅匜铭
　　鬻簋铭　　　　　尊鼎铭
　　卷二
　　石鼓文辩【文附后】　　毛伯敦【周成王】
　　鲁尊彞铭【伯禽】　　龚伯尊彞铭【周】
　　叔防鼎铭【周昭王】　　伯庶父尊敦铭【周】
　　商洛鼎铭【周成王】　　盉铭【周制】
　　史伯硕父鼎铭【周宣王】弫仲寳匧铭
　　弫仲寳医铭　　　杜嬬铺
　　方甗铭　　　　　纪城敦铭
　　卷三
　　周姜敦铭　　　　晋姜鼎铭
　　孔文父防鼎铭　　大夫始鼎铭
　　宋公防钟铭【宋平公】　宋君夫人餗釬鼎【宋】餗鼎铭【宋景公】　　　宋公寳簋铭
　　卭仲颒盘铭【周】　　周举鼎铭【晋平公】
　　癸举器　　　　　亶甲觚
　　齐豆铭　　　　　虿鼎【齐子尾】
　　甘鼎【齐栾氏】　　　　王子吴防
　　寳龢钟铭　　　　虢州古钟铭
　　景钟铭　　　　　铜敦铭
　　临淄防铭　　　　延陵墓字
　　佳城铭
　　卷四
　　秦公敦铭　　　　大公寳缶铭
　　秦和钟铭　　　　诅楚文
　　秦权铭　　　　　秦铭
　　峄山铭　　　　　泰山篆
　　金人铭　　　　　程邈篆书
　　卷五
　　古鎗铭　　　　　谷口铜筩铭【汉甘露元年】成都石室铭【阙】　　文公学生题【阙】
　　权铭【王莽】　　　　素洗双鱼洗列钱洗
　　章帝书　　　　　窆石铭【永建六年】
　　韩明府碑【元夀】　　樊常侍碑【延熹元年】
　　孙叔敖碑【延熹三年】　　泰山都尉孔宙碑【延熹四年】西岳华山碑【延熹四年】　郙阁颂【建宁四年】
　　庆都碑　　　　　蔡邕石经【熹平四年】
　　石经尚书　　　　石经论语
　　朱龟碑【光和六年】　　　小黄门护敏碑【中平四年】周公礼殿记【初平五年】　四皓神坐
　　君子公昉碑　　　天禄辟邪字
　　杨震碑并隂　　　光禄刘曜碑
　　桥太尉碑
　　卷六
　　钟繇贺表【建安二十四年】　皇象隷字【吴】
　　七贤帖　　　　　别本七贤帖
　　司马整碑【晋太始四年】　太公碑
　　月仪帖　　　　　告誓文【永和】
　　兰亭叙　　　　　成都兰亭叙
　　黄庭经【三】　　　　画赞
　　乐毅论　　　　　全文乐毅论
　　别本乐毅论　　　髙绅乐毅论
　　貍骨帖　　　　　逸少十七帖
　　逸少八帖　　　　畣庾元规帖
　　硬黄　　　　　　洛神赋
　　洛神赋别本　　　子敬杂帖
　　子敬别帖　　　　王中令帖
　　王敬别帖【二】　　　羊欣薄绍之帖
　　邓乂碑【后秦建元十二年】　铜鼓铭
　　卢陵王铭志　　　寳鼎碑【后魏】
　　瘗鹤铭【梁】　　　　萧子云别帖
　　乌丸僧修志【梁】　　智永千文【陈】
　　张龙公碑【隋】　　　隆圣道碑【大业元年】
　　卷七
　　砥柱铭【贞观】　　　醴泉铭
　　欧阳询帖　　　　虞世南别帖
　　薛稷杂碑　　　　李卫公书
　　褚河南圣教序【永徽】遂良帖
　　辨法师碑【显庆】　　碧落碑【咸亨元年】
　　别本碧落碑　　　欧阳通碑
　　欧阳通别帖　　　智乗院碑【咸亨四年】
　　崔敬嗣墓志【长安三年】　陈昭题名【开元】
　　六公咏　　　　　御史精舍碑【开元】
　　卢舍那碑【开元】　　尉迟碑【开元】
　　李太白藁　　　　张旭千字
　　张长史草书　　　张长史别本
　　郎官石柱记　　　张友正草字
　　崇徽公主手痕碑【大歴】
　　卷八
　　鲁公祭侄文【乾元】　磨崖碑【大歴】
　　放生池碑【大歴】　　王密碑
　　摹画赞　　　　　新驿记
　　李阳冰篆千字　　琴铭
　　徐浩寳林寺诗　　徐浩开河铭
　　徐浩题经　　　　懐素七帖
　　懐素别帖　　　　懐素洪州诗
　　北亭草笔　　　　髙闲千字
　　遗教经　　　　　铸鼎原铭【贞元】
　　隂真人诗【贞元】　　李翺题名【贞元】
　　桐柏庙碑　　　　抚州六咏
　　绛守居园池记【长庆】　园池记别本
　　隂符经序【开成】　　金刚经【会昌】
　　武昌诗　　　　　衡州门记【大中】
　　赵璘登科记【大中】　于范书
　　唐经生字　　　　盩厔尉题名
　　津阳亭记
　　卷九
　　刘统军碑【元和】　　又别本
　　田宏正家庙碑【元和】徐偃王碑【元和】
　　平淮西碑【元和】　　罗池庙碑【长庆】
　　为李文叔书　　　为陈中玉书【并罗池碑】
　　黄陵庙碑【长庆】　　为王持国书黄陵碑
　　李干墓　　　　　孔戣【长庆】
　　处州孔子庙碑【咸通】
　　卷十
　　同光四年宣　　　李后主蚌帖
　　李主集贤院书　　为张潜夫书官法帖为方子正书帖　　石曼卿书
　　昼锦堂记　　　　莱公事
　　顔泉记　　　　　寳章集【元符二年刻】
　　为邵仲恭书寳章集
　　僧伽传　　　　　鲁直作乌丝栏书
　　【臣】等谨案广川书跋十卷宋董逌撰逌字彦逺东平人题曰广川从郡望也逌政和中官徽猷阁待制王明清玉照新志载宋齐愈狱牍称司业董逌在坐则靖康末尚官司业矣丁特起孤臣泣血録并记其受张邦昌伪命为之抚慰太学诸生事其人盖不足道者然其书画赏鉴则至今推之是编皆古噐欵识及汉唐以来碑帖末亦附宋人数帖论断考证皆极精审其据左传成有岐阳之搜定石鼓文为成王作虽未必确而説亦甚辨然能知孙叔敖碑不可信而滕公石椁铭乃信博物志西京襍记之语又如以纪为裂繻之国不知其是卿非侯以中列逺岫为谢灵运诗不知其为谢眺亦多疎舛要不害其鉴别之精也乾隆四十二年九月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　广川书跋目録
　　广川书跋原序
　　弅家自上世以来广畜异书多有前人真迹先君生而颖悟刻苦务学博极羣书讨究详阅必探本原三代而上钟磬鼎彞既多有之其欵识在秘府若好事之家必宛转求访得之而后已前代石刻在逺方若深山穷谷河心水濵者亦托人传抚墨本知识之家与先君相遇必悉示所藏祈别真赝订证源流若书画题跋若事干治道必反覆详尽兾助教化其本礼法可为世范者必加显异以垂模楷或渉同异事出疑似者必旁证他书使昭然易见探古人用意之精巧伪不能惑察良工之所能临摹不能乱爰自南渡乡闗隔絶先世所藏莫知在亡或已防逸过江随行所携败于兵火今所存得于煨烬之余年来为裒集在者得书跋厘为十卷画跋六卷缮写藏诸家庙别録以示子孙俾知先君博物洽闻古今鲜俪无坠家训庶或师范其万一焉尔绍兴丁丑嵗十月丙辰男弅谨序
　　钦定四库全书
　　广川书跋卷一　　　　　　宋　董逌　着父乙尊彞
　　李丕绪得古彞铭曰作父乙尊彞其下为蜼形或疑其制余曰此古尊彞也其在有虞氏之世不则自商以前其制得于此未可知也书曰日月星辰山龙华虫作防宗彞藻火粉米黼黻絺绣孔安国以防为绘谓彞尊亦以山龙华虫饰之郑康成曰宗庙之器郁尊虞氏以上虎蜼而已圣人以饰尊则于服以宗彞所饰而为絺绣自汉至今学者尝疑之以父乙尊彞考者可以信也方虞氏尊用虎蜼则非一器矣丹阳蔡氏得祖丁彞为虎形考古图不能推见虞氏宗彞之制廼谓兕形古人饰器各以其意虎为义蜼为智观其饰可以知其意蜼寓属其尾岐出今于彞可考而见也或曰乙丁商人尚质其称盖云考之于礼幼名冠字死諡自周以然其在商夏则以丁壬癸甲为别知虞氏之世亦若是也记者犹曰辛壬则于名可知矣
　　蜼敦
　　秘阁有敦其实鼎也政和三年内降宣和殿古器图凡百卷考论形制甚备于是馆下以藏古器别为书谱上挍书郎黄伯思以图示余曰商素敦者其髙五寸五分深四寸一分口径六寸七分其受八升重六斤有七两皆今之权量挍也其制防蜼首耳下有珥盖其尾岐出且曰古敦之存于今者若周宰辟父敦散季敦牧敦戠敦虢姜敦皆有欵识此器特异疑为商人制也余考之虽寓属其尾岐出古之宗彞也自虞舜已然岂特商邪于是定以为蜼鼎
　　罍尊
　　王得君藏山罍且世寳之尝曰昔梁孝王有罍尊戒后世善寳即此器也或曰尊罍异制不得同名余考之汉谓罍尊盖彞卣罍器也卣中尊也然则罍大尊可知也古之酌酒皆取之罍故庙堂之上罍尊在阼牺尊在西则罍谓之尊可也应劭曰罍画云靁之象以其为罍故饰以雷者此其文也郑康成谓上盖刻为山云靁之象如此则孝王之罍盖夏后氏之寳矣礼曰山罍夏后氏之尊也
　　伯作父丁寳尊彞铭
　　传言人年二十有父之道朋友不可复呼其名故冠而加字年五十矣耆艾转尊又舍其字直以伯仲别之此周公定礼以变殷制如此今曰伯作父丁殆以名著不讳其死此殷礼也殷人无字见者又伯仲之称不必五十故以生号仍为死后之称则父丁是也若二十称伯则以甫某配之五十之后直呼伯仲知殷礼异矣
　　仲作辛鼎铭
　　伯仲之叙别长少自尧舜以至三代尽然惟著称则异夏商不待年五十凡长则称伯次则称仲周人必待五十而后称伯仲此其制文也仲作辛鼎其可考者以名知之辛壬丁甲惟殷为叙而伯不配甫者亦殷道也礼纬曰质家称仲文家称叔又益知其説信然
　　貍首豆
　　秘阁古豆制作甚朴趺为函兽或以其质曰商人豆也政和三年秘书考定古器以函兽为貍谓射以貍首为节其制以豆示于小兽不遗故以备干豆宴賔客因曰商貍首豆或以问曰貍首为豆礼乎曰非也昔之制礼诸侯以貍首乐歌也射以歌乐为节故其诗曰曽孙侯氏四正具举大夫君子凡以庶士小大莫处御于君所以燕以射则燕则誉夫如此故诗以时会为意而且有燕也诸侯之射必先行燕礼燕礼所用馈食之豆荐羞之豆恒豆水物加豆陆产其用则燕器也燕器无异制则又有貍首以为别邪且刻画祭器博庶物也虽却仄连纡之行脰注旁翼股胸之鸣求以备物为饰不有遗也故虽翼而飞防爪而饕餮攫而兕虎惟所宜而设焉其以小兽而自私哉余恐议者未尝得其形制也如驺虞采蘩且又寓之豆簠簋之间邪
　　着尊【着直略切】
　　内府古尊昔尝出示于朝故人得图之无足无铭刻腹为兽首附肩着耳安定胡瑗曰鬴无脰有足壶尊有脰着无足尝疑其名又谓尊以鲁壶是其制也今考周官朝献用防着尊馈献用防壶尊以壶为尊盖祀器也古者飨用祀器为礼之重自用着尊不类引以为据误也礼曰着殷尊也着尊为着略尊故説礼者言着地无足如此定为着尊可以考矣古者着鼎无足则凡着地无足皆以著名之
　　商觚
　　秘阁有觚二其一髙七寸七分深五寸一分口径四寸五分受一升其二髙七寸深五寸三分受九合其制无四防朴素不文或定以为商觚古量比今才及三之一则其受一升当古之三升不得为觚也孔子曰觚不觚觚之所以为觚者以有觚也觚以防制得名则无防隅者非觚也汉世以周之文敝而欲得三王循环之政且谓救僿以忠则质尚矣故曰破觚为圜汉不知觚为防苟以尚质趣便则去其防隅此汉人之所为也后世不考其制以为此但取喻不知破觚可无其事而假以説邪古者操觚执简以有记也惟有隅故可以书今觚无防而以圜成者此岂知古人之立制哉
　　象觚
　　秘阁有觚髙八寸一分其容六合有羡上下为云靁饰足为四象或以问余对曰此象觚也礼射人升宾宾升立于西序东面主人盥洗象觚升酌饍东北面献公公拜受爵觚之别如此或谓以象饰者为象觚然觚亦为象饰邪曰觚容三升是亦觚也特容受有差故以名异郑康成曰觚有象骨饰也故为象觚窃为当汉之世古器存者尽矣其在邱墓者未出故不得见之则饰以象骨者汉人制也康成推汉之制论之故不得于古
　　一柱爵
　　秘阁有爵一柱以度挍之髙六寸七分深四寸一分口径六寸五分濶二寸七分容八合饰以云靁下为饕餮状崇宁三年余至馆下识之叹曰礼之废久矣二千年后谁复传此器也方今天子以兴礼乐为务意者天以三代之礼行乎不然此器何为出也或曰爵必防柱犹鼎敦之有防簠簋之有盖也必三柱加上以覆持之爵有坫反而加其上者以有柱也今为一柱意以满必覆其着戒乎曰非也爵有举举必反酬故更爵易觯此礼之用于献酬者也若夫燕礼进受虚爵降奠于篚则以君尊不酌也虞礼以虚爵入于房则以不贵酒也虚爵无坫故不及反反者以坫示其釂也然后受洗则虚爵不易且不反也故一柱为主古之为器以云靁为饰非特谓气烝而泽润其以为物之需者如此至于饕餮异兽也以是文之尔贪财为饕贪食为餮古之着戒至矣不必以自食其身为太甚也
　　牛鼎
　　牛鼎无铭识昔内府出古器使考法定制工官图其状求余识之曰深八寸六分径尺有八寸其容一斛刻文涂金世不知所本乃考礼图图有牛鼎羊鼎豕鼎其足以牛羊豕为饰可以得其名矣鼎足尽为牛首知其为牛鼎也荀爽曰鼎象三公之位上则调和隂阳下则抚育百姓牛鼎受一斛天子饰以黄金诸侯白金三足以象三台足上皆作鼻目为饰羊鼎五斗天子饰以黄金诸侯白金大夫以铜豕鼎三斗天子诸侯大夫饰之如羊鼎士以铁饰之三鼎形同以足为异然豕鼎则天子诸侯大夫士所得共用也羊鼎自大夫以上有之其别以饰至于牛鼎大鼎也惟天子诸侯有之其饰以金者天子器也以爽説考之合矣其三代之所用也
　　二方鼎
　　秘阁方鼎二其一髙二尺二寸八分深一尺三寸九分口径尺有七寸三分受太府之量一防七斗五升又一髙减一寸二分深减四寸四分其受量损二斗三升足四承其下形方如矩鼎之制其见于三礼鼎器图者最古谓以铜为之三足者鼎也其后刘向谓汤使人持三足鼎祝于山川汉得魏脽适三足故有司得以借其説谓泰帝兴神鼎一黄帝作寳鼎三禹铸九鼎象九州皆尝享上帝神其空足曰鬲以象三徳诸儒许慎苏林如淳顔师古辈皆谓禹之鼎惟其三足以有承也韦昭以左氏説莒之二方鼎乃谓其上则方矣其下则圜与祭用鼎鬲无所异方其时古鼎存者尽废其在山泽邱陇者未出故不得其形制然亦不知考于古也昔禹使飞防析金于山以铸鼎昆吾使翁难乙灼白若之龟鼎成四足而方不灼自成不举自藏不迁自行而古之为鼎四分其足以有成者虽禹犹然知鼎之方者亦得四足矣今世之有鲁公文王方鼎有单臩方鼎有王伯方鼎有陀员庚子方鼎惟秘阁方鼎其大受斛其饰为羊此古之所谓羊鼎者也或曰鲁公方鼎其铭为尊彞单臩之鼎其铭为从彞王伯之鼎其铭为寳彞【一作齍】其制与秘阁方鼎相类特容量不同其名异者何哉余考之曰礼有六尊六彞六尊以待祼六彞以待祭祀宾客及祭之日□齍盛告絜故逆齍以受膳人之盛视镬以受烹人之腥古人于此虽异制矣然彞卣罍同器而尊则与彞同荐大祝六号器同谓之齍盖以彞器为常器齍以持而献也故黍稷稻醯醢牲牢同谓齍者惟所用以有别也传曰以壶为尊故谓壶尊然以鼎为尊以鼎为彞以鼎为齍其为尊彞与齍同制有所本也今考父癸方彞其制鼎也孔文父防鼎其制尊单臩从彞其制鼎盉与觚皆具盖宗彞常器也尊鼎常荐也其从以享者随器以名之古人于宗器其重如此
　　古豆
　　秘阁有豆其制甚备中直而下承有跗如盘礼官疑之政和三年诏尽出古器俾儒官考定盖朝廷讲礼既备将大革器物以合三代或以问余豆之制不同何哉余曰礼之所设其器异也诗曰于豆于登【都腾反】传曰瓦豆谓之登豆之制则同毛氏谓瓦为登木为豆不知古者铜为盖有制也夫五齐七醢七菹三臡此豆实也清庙未食则为朝事以菹臡为荐至于荐孰则蠃蠯蚳鱼尸既食矣后夫人亚献故有加豆房中之羞主妇右之则有羞豆加豆有镫有校故礼曰夫人荐豆执醴者授之执镫此加豆也豆今存者已众其镫不具者朝事及賔客馈食之器也若后夫人当献□于尸则执醴者供之故授夫人以豆而执镫礼有严其分者虽一器犹有存也郑康成曰豆以木为之受四升此宜阮谌梁正相承以自絶于礼者盖汉世其器未出故论如此
　　螭足豆
　　上方出铜豆螭蚨有盖盖有柱无铭可考礼学号螭足周豆足为盘螭其名以此然髙九寸一分深三寸二分口径五寸四分其容三升见于礼文此周豆之制也尝考古豆之见于今者可得而存之矣惟此有盖存焉其与簠簋之制同也传曰盖谓之防防有柱可仰以食故馈食礼曰佐食啓防却于敦南先儒谓佐食者取防却置而奠之以待尸入而食公食大夫礼曰賔卒食防饭先儒谓取饭于敦盖仰防而食置其余以待馂也夫豆宴豆蠃蠯蚳鱼其为加豆芹蒲箈荀羞房中之豆酏食糁食不为饭器也吕静曰饭器谓之簋古之为敦甗盘杅亦或用以为饭之荐然仰防以饭自豆以分古之食礼如此【特牲馈食礼曰筵对席佐食分簋铏注曰分簋者分敦黍于会为有对也敦有虞氏之器也周制士用之变敦言簋容同姓之士从周制也】
　　牺尊
　　将作监李诫出古铜牛以示曰此谓牺尊于礼图考之不合余谓古之制牺尊如此后世不得其制故礼图者失之郑康成曰画鳯凰尾媻娑然今无此器当礼家録礼器则依康成为据昔刘杳号博识虽知康成为误犹谓刻木为鸟兽凿顶及背以出酒昔魏得齐大夫子尾送女器作牺牛形晋永嘉中曹嶷发齐景公塜又得二尊亦为牛象杳盖未尝见牺牛分其首受酒则又脗合如全牛时受酒受饭则开而出内之以是为异杳乃谓凿顶及背误也康成当汉世此器尚未出宜不得考其制如梁正聂崇义则二器已出虽未尝见魏晋梁齐书尽得考之矣乃画牛负尊何其愈陋也今世此器多见礼器故可知或曰杳谓以木为之何也余谓古者亦以木为尊故曰沟中断木以为牺尊知其有据木久则壊世不复传今人见者皆赤金也谓古不得以木为尊是待目见而后信者可与论礼制哉
　　着尊
　　着尊殷制也其形范朴古无复疑者昔内府出周着尊文采繁缛蘷跃龙翔靁囘云纭有旋动之势此固为周制也又有兽傅翼而飞或曰蚩尤之形也夫榆罔蚩尤铜头石项飞空走险故古之铸鼎象物则必备之或曰蚩尤着贪之戒不以此论也鋭喙决吻数目顅脰小体骞腹古之所谓羽属刻画祭器以备制为荐所以致饰也
　　虎彞
　　庐江李公麟得彞于新郑铭三字余求得之开图其器京兆吕大临曰防耳饰以虎首盖虎彞予攷于书宗彞谓虎蜼也方虞氏世宗彞之文如此其防于裳则蜼备举矣尝见父乙尊为虎然虎蜼虽饰宗彞非一器尽备疑宗彞之饰各得其一以见当是时二者皆见于宗彞故古器之存于世无二物备载一器知举宗彞以见二物也伯时虎彞则异父乙尊为虎以饰耳非虞氏制也昔周人追享朝享祼用虎彞蜼彞自为二器盖周所制也
　　蜼彞
　　考古图曰秘阁所藏大小七器形制略相似其二大者为行兽二首及身有斑文似虎而岐尾如蜼腹下空可以县故为錞崇宁三年余就馆中求之信然后得王氏古彞其制如此则古宗彞也方唐虞时宗彞之制如此其以为絺绣仿此而已后世作器文采日以加缛故有隠起杂饰不复朴质如古故今之所见蜼彞虎彞或器各自别知三代皆用此至周其制渐改于古余尝求宗彞未见有二物同一器者盖尝疑古不必一器具此或二器同为宗彞故书举虎蜼但曰宗彞其説在祖乙之蜼彞至此余窃疑之其为斑文者虎也岐尾者蜼也此岂古之备二物于宗彞制邪
　　罍洗
　　秘阁有罍其髙若干容若干有洗若干其径尺有六寸余按罍洗皆水器也燕礼设洗于阼阶东南当霤罍水在东冠礼设洗直于东荣罍水在洗东盖古者祭祀燕防皆用罍洗所以盥也罍贮水洗受水凡行礼者尽然君尊不就罍故有匜盘皆以致洁也洗饰以云靁与罍同器也或谓洗以龟鱼为文取精洁之意不然龟鱼皆水虫而或又饰以藻荇此皆以类取也不必过求且又以藻荇可羞于神邪
　　乌钟
　　秘阁乌钟自上降出其髙八寸二分口径六寸三分其重若干钟之制甚质鼓间容六舞间容四于间不及鼓二无旋虫绕兽疑周初之器文未缛也其铭作乌形秘阁谓画乌为象以自别鼎余考古文大抵皆画也画以象形则古之所谓书如此昔籀文乌象鸟形而目以鸟目可见乌目不可辨篆文曰从乌而鸣亦乌之声也古人制字可以类得之矣或曰流火复屋为乌此周受命之符也鼎着以乌或宜本于此余考虿鼎鳯鼎皆以铭器安知乌非其以名著邪
　　云靁钟
　　御府有钟无欵识可考然鼓间一云一靁此铭也古文画以象形而为之説者以为周钟理或然也秘阁以权度挍得髙六寸三分衡甬髙三寸三分防舞相距五寸二分横四寸防栾相距六寸横四寸四分考其制于鼓钲舞其体也甬衡其柄旋干其所县也篆有四以介其面也枚三十有六所以镇其浮也周之制以其钲之长为之甬长以其甬长为之围是故小钟十分其钲间以其一为之厚为遂六分其厚以其一为之深而圜之今考其度略相合矣然余信以为周人之所作也
　　古盘铭
　　古盘铭得之河南巩氏其铭为举盖而进之此其义也朴质不饰有足以承此殆古之匜盘也匜以注水承水于盘不使水散于地尊者之所用也
　　叔郭父簋铭
　　临江刘原父得铜簋考其识曰叔髙父作鬻簋余按古文髙当作郭鬻当作旅郭象城郭相通旅犹为中为众与今文无异盖人三众也簋形圜而楕如龟原父因叹礼器散亡得此可以证礼图误谬且今所用簋疑礼家无所据依崇宁五年纪城得铜器数十物有内圜外方如桶其形者其盖正作龟形容量不及今六升才三合余考之知为簋也传曰豆实三而觳豆为四升则簋容一斗二升以汉量挍之周一斗一升有竒魏齐权量于古二而为一周隋则三而为一今之量法犹当魏隋之中则不及六升者正周之斗二升也古人制器随时则异后世偶得一物即据以为制不知三代礼器盖异形也又诸侯之国得自为制岂必尽合礼文哉今所见宗器自为多制郑康成谓制之同异未闻盖古人慎疑如此
　　伯考父簋铭
　　陈氏得古簋其文曰伯考父作此寳簋形制与原父所得甚异不知其为何代器也然古以敦琏瑚簋为同物汉儒考定皆黍稷器也前世礼官谓簠簋以铜而后世以木者非也郑康成曰敦有首者尊器饰也饰盖象龟周之礼饰器各以其类龟有上下甲则所论已异贾公彦唐人名知礼其论簠簋曰以木为之容斗二升上刻以龟如是而已岂不知旊人为簋其用以铜者自周有之而夏商则或以玉今簠簋有幸而存者皆铜也若旊瓦刻木则宜世久不得见周之簠簋大夫刻为龟诸侯饰以象天子饰以玉则楕而圜以象龟盖者诸侯制也刻以龟而为饰于盖者大夫制也后世以大夫之制行于天子且用以享帝则非矣礼家不论于此
　　伯父铭
　　古甗皆有盖有秝其下可爨上可羃以为烝尘者也许慎言后改为甑甑甗形相类不可便为一物特后世甗废而甑独存也观廪人摡甑甗司宫摡豆笾便知甗非甑矣甗在汉读若言在隋音彦今人作偃不知声类所以改者何也古者鼎俎簠簋皆有数故其次者谓之旅旅言其众又曰亚也独甑不见上下之等与其数如何今其铭曰伯父作旅甗知古之为甗以备薪烝者非一器也考古图以作温今挍籀书温之文若此孙炎翻以余防谓进也王存乂泸水篆字亦若此然则字当为泸
　　旅匜铭
　　此器类觚但容受胜尔孙炎翻字作移尒隋韵始为颐音古今之言异也昔人得于万年涸中欧阳文忠释其文曰弡伯作煮考之于字煮当作旅以王存乂书考之则沱字今文以沱为池宜世不加考也礼器有匜而无沱匜为方中也则此器为匜可知古人于书凡器用则外从方古人方为匚若缶为匡杯为匠笾为□簋为其取类众矣篆文匜从方而古文不用疑昔人作字务从简古或去其方故后世疑之礼家论匜谓为盛水器陆法言刘臻以为类桸盖古所用以酌也汉人或谓形类羮魁中有道可以注水故懐嬴奉盥公子挥之今考其制与羮魁异矣是匜之类不一疑汉人所见异也
　　防簋铭
　　先秦古器有鬻簋杨氏古器图有鬻甗永叔集古皆存其名不废或曰以火亨防也不知簋盛黍稷且又可亨饪耶考其文协当为旅今字学诸书有据可考不知诸公皆以为防何也古之食礼有正鼎又有陪鼎而进黍稷者以簋进稻粱者以簠故有八簋六簠又有一物而二簋者皆旅陈于席则以众列而进者皆谓之旅其甗言旅者亦用以亨享非一器也
　　尊鼎铭
　　李保年得鼎于长安耕者其铭曰集作尊鼎万夀无疆子子孙孙永寳用夫尊鼎异形其制似鼎者此鼎尊也吕大临疑孔文父防鼎为壶尊之属而铭以鼎盖古之制器自有据而鼎之制亦不一矣惟其用以名之唐开元十三年万年人王庆获寳鼎五铭曰作尊鼎与保年鼎同文但字刓缺不可识疑此鼎是也






　　广川书跋卷一
　　钦定四库全书
　　广川书跋卷二　　　　　　宋　董逌　着石鼓文辩
　　世传岐山周篆昔谓猎碣以形制考之鼓也三代之制文徳书于彞鼎武事刻于钲鼓征伐之勲□于兵钺其制度可考后世不知先王之典礼犹有存者凿山刻石自是昭一时功绩唐世诸儒以石鼓为无所据至谓田猎之碣盖未知古自有制也欧阳永叔疑此书不见于古唐廼得于韩愈韦应物以其文为疋颂亦恨不得在六经推大着説使学者肄业及之其惊潜动蛰金绳铁索特以其书画传尔顾未暇掎摭其文之部类中后世得考详方唐之时其文隐显未尽缺落徴词索事或可得之而愈应物徒知挍猎受朝宣畅威灵憺詟夷夏故愈谓此为宣王时应物以其本出岐周故为文王鼓当时文已不辩故论各异出也尝考于书田猎虽嵗行之至于天子大搜徴防诸侯施大命令则非常事也故四王二公后世以为絶典然则宣王搜于岐山不得无所书或史失之其在诸侯国当各有记矣不应遂使后世无传此其可疑也当汉之时见号竒字如甄丰辈定作史籀书窦防以为宣王猎碣而曰我车既攻我马既同张懐瓘以此本车攻诗因考合前説且曰讽畋猎之所作也愈应物其书借之则有据矣然为讽为美其知不得全于文义见也传曰成有岐阳之搜杜预谓还归自奄乃大搜于岐阳然则此当岐周则成王时矣方楚合诸侯求大搜礼者不知宣王尝狩于岐山以合诸侯况小疋所美其地本东都又选车徒无大号令则不得为盛节古者诗书不嫌同文其据以此便谓宣王未可信也吕氏纪曰苍颉造大篆后世知有科斗书则谓篆为籀汉制八书有大篆又有籀书张懐瓘以柱下史始变古文或同或异谓之为篆而籀文盖以其名自着宣王世史所作也如此论者是大篆又与籀异则不得以定为史籀所书叔向曰昔成王盟诸侯于岐阳楚为荆蛮置茅蕝当时以为重礼故后世不得泯没宣王搜岐阳世遂无闻哉方成康与穆赋颂钟鼎之铭皆番吾之迹然则岐阳惟成王大会诸侯则此为番吾可知书言成汤狩于亳故后世有亳亭宣王狩于敖其在地记则着敖亭诗曰选徒于敖其事可以考矣周书记年于搜狩之大皆书则合诸侯而朌大命亦一见于成王此其可信也昔人尝怪自汉以往好竒者不道此书廼不得秦文若者犹得人入録藏之当汉号史书以刻画竒崛盖亦不得尽其文则其不见道固宜独怪愈于唐中世得之乃谓勒勳以告万世又恨圣人于诗不得见之石鼓之譌自杜甫尚叹不知愈何以知其意谓编诗有遗也或曰此成王时诗则颂声所存圣人不应去之果有岂不知邪曰辔之柔矣作洛皇门此周公作也诗书不得尽见将一时所训非理乱所系不足施后世者不得着也其因后代亡之亦未可知也曰子信为成王颂何前世未有考者则其説使人尽得信乎曰搜于岐阳书传再见而车攻之猎诗以为敖此可谓无所据乎此余考于古而知之世亦安得异吾説者知考古而索其事自当有所得尔不待此以传也
　　毛伯敦铭
　　龚伯宗器其子所作也以功受天子命服赤芾彤冕黄裳銮旂则作彞器以奉宗庙因以载其宠灵可以求其礼也皇祐中长安民得于渭上铭曰毛伯内门立中庭右祝王呼内史册命王曰昔先王既命汝作邑今惟乱商乃命锡刘原父以毛伯为毛尗郑欧阳永尗书以为据杨南仲吕大临以郑为説文弁作□因以为证古字繁省虽不可尽考然郑则从奠不应至此而弁不从臼其文异甚不知何以信之许慎顾野王书有□等字吕忱谓为周大夫名□为畿内地名惟名不可以字义知之而地邑或以为名亦不可知然则吕忱独以为周人名者恐或自得有据传曰原伯毛伯文王之子原毛之后世为王臣仍为伯爵或本封絶灭食采畿内故以采邑称春秋时毛伯锡鲁文公命説者文王子封为畿外之国考其时诸侯无毛国而毛叔仍文王子其受封在灭商后今曰皇考龚伯则非毛伯郑矣周之制食采畿内者皆以地着姓则毛伯亦其食采于毛者不必以毛国尚存而号于王畿也铭曰乃惟商乱知周之册也周之商乱其在成王世三监之变矣然此时毛伯国未絶故知非以存其本号者然赤芾銮旂本以锡命诸侯至于畿内之伯得以为宠者知为王之加赐者也
　　鲁公尊彞铭
　　古篆鲁旅同文刘谓有文在手为鲁疑不得若此其后得古文□字传模既失又改为□字李阳冰以文当如□盖为鲁也秘阁有铜尊铭作□公诸儒不能考定或以为鬯者非也以古文考之其书以卤为鲁在汉犹然其作□者盖古者简质其省文亦自有据宜世不得而知学者每谓诸侯不得祭天子而鲁独用天子礼乐二戴为书谓其説可信至于非二王后而得称公此周之所以崇鲁也故鲁公拜后不以为过盖自周公时伯禽称鲁公矣今考此铭合于礼书其尊彞则自有制也
　　龚伯尊彞铭
　　龚伯尊彞临江刘原父得于长安制形类敦而大其重若干其容若干附耳为竒兽口圜上周以囘文下画为云气以礼考之罍也用之庙献其上尊彞故刻铭以此彞尊自是二物有彞则有舟有尊则有罍其制如此之之制宗器自宜有序则彞尊罍以次矣其铭曰彞尊举其大也传曰彞卣罍器也又曰彞为上尊卣为中罍为下形如壶大受一斛但此器亡其尊彞惟罍存尔考于礼书牺象着壶大山此尊也鸡鸟斝黄虎蜼此彞也若罍则一矣其制皆为云靁状其上饰以囘下饰以云囘为古文靁字故以鸡彞盛明水以鸟彞盛郁鬯以牺尊盛醴齐宗庙七献二祼为奠不防朝践尸防五献卿即天子与上公同九献二祼为奠则尸防七可以献诸臣故子男则五献是尸防三可以献卿大夫士三献无二祼直有酳【音印】尸三献故王酳尸因朝践之尊醴齐后酳尸用馈献之尊盎齐其臣卑尸酢賔长即用罍尊礼曰庙堂之上罍尊在阼牺尊在西然则古人自以罍彞尊同名盖相序以成礼也古廷设罍诸臣所酢人君以黄金饰尊大二石金饰口耳其自诸侯卿大夫则无金饰也韩子曰罍大器天子以玉诸侯大夫皆以金士以梓其説虽异然今世所见惟铜则其説或可信龚伯尊彞考于礼则大夫制也其称盖【当作益】公原父以为非諡所见且古文益作坎卦自隶书始变而今文或异然古諡【音益】为益自当以古文定也□顾野王曰大也乙宪翻篆文与愿同古文作丑自当从篆
　　叔防鼎铭【防音銮】
　　叔防作鼎考其制形则宗器也铭曰二十有三年王在宗周王命叔防余考于书周既营成周以居商民而以王城为宗周卜宅土中复归西周故周官曰王还在丰多方曰王在宗周其后十一世犬戎攻宗周而平王始迁故黍离闵宗周宫庙之废周自是不复居宗周矣其曰王在宗周则知其在幽王之前可以考也史自共和前其世数最长而可知者穆王在位五十五年昭王虽不见居位嵗月然穆王五十受命改元则知昭王在位之年久也昭穆皆有二十三年则叔防作器盖在二王之世矣铭之所书有鼏彞尊鼎盖宗庙之器説者以木横贯鼎而举之谓鼏然易之鼎象则为金铉岂叔防之鼎以为金鼏者耶尊彞有六其器也则用本朝践献践不可考也三代鼎彝有铭多矣而曰霝终者今见于此□鼎之铭又曰霝始霝终古者以霝为善其文与今同此其谓善颂者也
　　伯庶父尊敦铭
　　刘原父得古敦其铭曰伯庶父作王姑舟姜尊敦世或疑舟为丹又以为井者其文可考朱集字舟为古文周字顾野王谓舟为周诗言舟人之子则周也古文不一其体减増上下随其形异不能尽以防画挍也如伯庶父伯郭父鼎上下二体文皆异也此犹可以参考至宁为丁丁为丅省文示意岂可尽求于画间耶庶父知为名矣以尊敦求其制其为有盖饰者岂庶臣得用哉知周无丹氏井氏于侯国者舟也齐在周为大国世与姬为媾以国聘者在名则为太姜少姜在諡则为文姜宣姜穆姜在国则为齐姜晋姜卫姜盖以国系姓者不特诸侯之国其在大夫以采地著者犹得称之然则其谓周姜者可以知也周之世诸侯无以周为諡者王畿周公则得号之其他非王子弟母妻则其君王后也伯庶父于书不可考然谓吾之姑者知其为侄矣礼有王父母无王姑其以大称者或得号而兼之知伯庶父为齐子也或疑为王之姑者则以周为諡矣若王之姑姊妹则为姬氏或当以异姓为姑姊媦者又非周制也尊敦失其盖不知形制所本然文饰备尽至于揜也尊敦上分趾皆作兽形此其为有饰者也惟诸侯则得用之
　　商洛鼎铭
　　此鼎制甚大挍以今太府权量为斤若干其容若干铭曰惟十有四月既死霸王在下都雝公□作尊鼎原父以丁为宁其説是也周既都洛而以成周为下宫所以异宗周也□周古史考曰周公营作下都则今洛阳何休曰周成王所都也其曰十四月者蔡君谟尝疑之此盖自王之即位通数其月尔或谓周之十四月为夏之二月元命苞曰夏以十三月为正故管子有十三月令人之鲁二十四月鲁梁之民归齐二十八月莱莒之君请复之语如此自是古人书时不必月嗣君未改年以月数计之邢子才曰四十二月之科一依恒式彼自其君即位后以月为数其时则已再改年矣盖循用古制服制小传尽书以月此正未成君之制故昔人谓时王未改年者其説得之
　　盉铭
　　伯王防子作寳盉其制异哉礼学未尝考也昔许慎以盉为调味器顾野王直以盉为味陆法言以盉为调五味镬盖自周官仪礼窜失本文后俗袭误莫知所本也今考于书则以镬为防而以防为瓽瓽为器盆之大者盌则小于盆而同制矣则盉不可谓镬孙强亦以盉为大镬又曰镬大鼎也刘臻吕忱以防为大钟皆非有据少牢馈食礼曰羮定雝人陈鼎五三鼎在羊镬之西二鼎在豕镬之西而礼经改盉为镬则失其制久矣法言虽能辩其名而不知镬非可用割烹则亦误也古之飨祭爨在庙门之东故初陈鼎于盉西后陈鼎于阼阶爨为灶盉即煮荐体之器也升食者自盉以受于鼎鼎陈阼阶则荐食于上矣故实鼎曰脀【音征】实俎曰载肩臂臑谓之前体膊胳谓之后体正脡横脊谓之体荐短正代胁谓之体解故体各异盉盉别一鼎盉中肉孰各升于鼎故取于盉以实鼎取于鼎以实俎然后可以飨食可以荐孰礼之成也后世不知俎鼎之制虽具簠簋笾豆有事于祭祀有司庀事谨守旧文而器名物体皆不能辩则盉废已久其名又改尚得求其制而用耶
　　史伯硕父鼎铭
　　史伯硕父鼎二至和元年虢州得之尝命挍其权量所极并其形制图焉其一髙尺有七寸八分深尺有一寸二分径尺有六寸九分受一防二斗重若干其二髙尺有六寸五分深尺有八分径一尺五寸八分其受一防重若干铭曰惟六年八月初吉己子史伯硕父追孝于朕皇考厘仲王母舟母尊鼎凡四十三字其六子刓缺不可识或谓支干相配五行无已子也余按商兄癸彞为丁子周戠敦作乙子其类甚多盖以刚日柔日相配而制器之日用刚则以柔配之用柔则亦以刚为配之五行之用然也戊已为土戊为土生巳为土灭刚日不用而以已配者盖用其刚必即柔以成之今术家犹然在甲子六年正月朔当辛未则八月一日朔当戊子然硕父正宣王时其曰史伯则史臣而位大夫者故得作宗器以荐祖庙班固以史伯为厉王世昔郑桓公宣王司徒问国于司伯则不得为在厉王时矣今官库有史颍鼎铭同其皇考舟母或以硕父为颍字者虽然必□与其字为配至其作宗器于庙则不得以字着也颍或与硕父为兄弟此不可得知矣今鼎二以厘仲为皇考而以舟母为王母厘盖其王父则以舟为王母其周女也称王父以皇考则周固有之矣古之为史者书传直以名配之而不着姓此其世代不得考也然铭有用蕲绰绾眉夀或为説曰绾如祈天永命绰如垂裕后昆以其书考之恐不尽得其文古人于书直有不可意得者况以秦文考之耶
　　弫仲寳匧铭
　　古人制法其书已亡不可得考今惟幸其器时有存者可以察也京兆民得古器为铜方匣其大若干其深若干文饰繁缛世不能考以法数惟其铭曰弫仲作寳匣刘原父释曰寳医医于礼为椟凡所以盛弓弩矢也而方中矢字又不与古文合不知何据而言也今考篆文集字当作匧其书尚与篆合古文匧不从竹后人因之从竹者误也小篆虽秦文然亦存古古文不废其同者甚众若匧从夹其文可以得矣惟方字为古文然小篆自不从竹其用竹者或体也世或疑箧未有范铜为之此犹以从竹为古之器矣尝见诸书説金箱石箧无不备也延康中上党抱犊山功曹李及于巗得书四十卷盛以金箱然箱箧以载而藏之为名用金用竹随其所为也岂但尽用竹哉弫之忍翻训曰弓强也余以自汉以后诸书考之集古以为张仲误也
　　弫仲寳医铭
　　上方所藏旅簋至众独无旅簠吕氏考古图所载备矣大抵皆簋也昔尝考其铭窃有疑于此矣簠簋古人共用之器也虽废弃已久不应独存簋而无簠藏所得不应尽藏旅簋以故世不得其制礼家乃为一器但方圆异尔尝见纪城得器方圆虽异大抵类桶惟盖为龟此古之制也大观元年刘仲冯以其藏古器上之适余在馆始尽模其铭并得原父释考之其曰弫仲寳医原父固以为张仲所作器也又作医余按弫伯之器既曰匧矣今而则又以为医其説异也考其文方中作赤以古挍之则为与簠同其文古也后世礼学既废簠簋之制尤失至以方圜论辨而不知天子诸侯卿大夫异制苟为传误袭谬方且守之不议何也
　　杜嬬铺
　　礼器无铺古者陈兽谓铺以金饰物亦谓之铺説者以其形制类豆疑古又有此器也余考簠从甫自古文如此然其以金为之或从金此不足怪也或曰簠稻器也汉之释礼经方曰簠圜曰簋簠内圜外方簋内方外圜余窃疑汉人不知何所据耶古器存于今者簋不圜则簠不方可知矣今曰铺尊则以簠为尊受饭为簠受饮为尊以受饭之制为饮之制器则其制固宜异矣
　　方甗铭
　　李氏甗无秝铭曰方鬳或疑其制余为考之古者谓鼎上下大小若防曰□亦鬻器类甗古文作鬳今仲信父之铭则作甗知字有兼存古人用之不一其制矣纪有甗齐晋以为重器然其用不过行于飨食今举国为重号于天下则必有异者将国君之器自异而纪侯之甗则又其尤异者也
　　纪城敦铭
　　纪城在齐之东古裂繻之国齐桓公既灭之矣崇宁元年民有得古器数十于城者惟敦之制异甚其大若盘可受今二斗二升者尝考之郑康成以敦为槃类贾公彦曰以木为之今世所得古敦制形大类鼎髙鬴甗乃知其説异也盟防玉敦当以玉为之不在饰也且祭祀之时有黍稷故以敦盛黍稷若合诸侯盟誓则不用黍稷矣故敦中盛血夫以铜为敦用以烹饪也则其制宜与鼎鼐类若以玉为敦则不可以爨矣当谓有待于盛血者是也然则其形制自当相类不然则不可以敦名也
　　石鼓文
　　【我字下同】车既工【通攻】马既同车既好马既□【郑音寳郭云恐是籀文騊字】君子【古文员字】邋邋【良渉反通作猎】员斿麀鹿速速君子之求□□□【薛作首郑作酋郭云恐当作卤】弓【薛作及】弓【赵本有此】玆防【古以字】寺【诸家皆作时】敺□特【薛郑皆作孙字】□来趩趩【亦反】【许建反一本重此】□□【音义未详石本有重文】即【今作敔与禁御之御同】即时麀鹿趍趍【陈知反薛作□□】其来□【薛作首郑云卤亦作□】既【施本无此字】敺其朴其来防防【赵本有此二字】射【一本作音敔御同】其【音义未详】蜀
　　右一【薛作辛文郑作丙文】
　　汧殹【古也字又郭云读如系语助也】沔沔【郑叶作绵籀作泛】防【郭云读如蒸】【籀文皮字借作被音】淖渊□【郑音鰋】鲤处【郑叶作居】之君子□【籀文之鱼从寸】之澫澫【郑云即漫字防万通作曼】又【通有】【所加反今作鲨】其斿【今作游】【薛作散郑作相闗反】帛【古文泊字下同】鱼【音洛薛作鱳】其【郑云亦作读与俎豆之俎同】氐鲜黄帛其【卑连反郑作□】又又【郑云即鲌音白】其【乞及反郑本作豆】孔庶羉【谟官反籀文脔字】之□□【若反】【籀文洋字郑音污今作澣】【郑作博即遄字】其鱼佳【通维下同】可【通何下同】佳鱮佳鲤可防防【符霄反】之佳杨及桺
　　右二【薛作戊文郑作甲文】
　　田车既安鋚【郭云大么反音条】勒駻駻【一作马】□□【一作从】既简左骖旛旛右骖騝騝【渠□反】防隮于邍【古原字】戈世【郑作薛作籀文今作陆又赵本作止射】宫车其写【读如卸】秀弓寺【时】射麋豖孔庶麀鹿雉兔□□又【作有】防【郑云今作绅】□□奔【郑云作奔或作走】大【郑本有直字在大字上古直字也】□出各亚【施云汗简作亚古孝经作恶】□□□【薛作畀字郑疑思字郭云恐是防字古老切大白泽也】□执而勿射□防防【即击切郑云与轹同】君子廼【石本作逌薛作廼郭郑云逌今作攸】乐右三【薛作丙文郑作丁文】
　　□□銮车□【石本作□説文作□呼骨反薛作字郑云拜字】敕眞【郑云即塡亦作鎭】□□弓孔硕彤矢□□□【诸本作四】马其写六辔骜骜【郑云五到反读若遇诸家竝阙一字无重文】【诸家作徒】【郑作驭】孔庶□【薛作廓】【古宣字】抟抟【郑云即□字】车载【籀文道字】□徒如章邍湿【通作隰】阴阳【七走反即趣字】六马射之□【籀文族字郑云借作镞字】【今作徐】如虎兽麀【诸本作鹿】如□□□多贤迧【郑云今作狥】禽□□兔【薛作鹿一作防】允异
　　右四【薛作丁文郑作戊文言防命诸臣】
　　□□□天【一本无此天字有二字】霝雨□【今省作流】迄涌盄【止遥反一作盈】防【郑云今作潗私列反】□【郑作滋郭云湿】君子即□【涉】□□汧殹【也】洎洎凄凄□□舫舟卤【薛作恁或作由】防【郑云即归字或作】□□自□【薛郭作廓郑籀文作鄠】徒汤汤佳【通维】舟防或阴或阳极【其辄反郑云即楫字薛作枝】防防户【一本无此】□于水一方勿□□止其奔其敔【郑云今作御】□□其□【古文事字】
　　右五【薛作壬文郑作辛文言渔狩而归】
　　□猷乍【籀文通乍】邍乍□□【即导字】遄我【郑作洽字】□除帅【被】【音序郭作阪】□□【薛作□音莽郭云恐是防居虬反郑本作□今省作莫】为卅【石本作卋施云卅三十也苏合反非世字也】里□微□【薛作□郑云未详音义】□【一本无此重文】逌【薛作廼郑云逌作攸】□【薛作罟郑云亦作□】□□【古防字】柞棫其□防【读作皓方老反薛作格字】【薛作庸郑云未详音义】鸣□亚箬【薛郭作籀文若字郑作箬】□□【薛作郑云亦】□爲所斿□【薛作忧郑云今作防】□篮【郭作云籀文盩字今省】□□【树】□【薛郑音合郑云疑即畣字音响又模本下有孙字非】
　　右六【薛作庚文郑作乙文言除道】
　　□□□□而师□□□□□□□□□弓矢孔【郑本有此三字】左骖【此字郑本有】□□滔滔是□【説文古炽字与此相类】□□□□不具夺【薛本有字阙音】□□□后具肝【薛作肝郑作旴音吁】来□□□其写矢【石本作灾薛作尖郑作矢】具□□□来乐天子【施云郑本子下有来字】□□□嗣王始古我□□来
　　右七【薛作甲文郑作壬文】
　　【被】走防防【郑音剂】马□【郑云今省作荐】晢若【石本作□薛作奔郑云即若字古诺字从此】□【施云説文与微同薛作放音非也】雉立其一之【施云宿二本下皆有止字按此本作之字】
　　右八【薛作己文郑作庚文】
　　施云此鼓最磨烕仅存十三字不复成文
　　水□□【导】既平既止喜【薛作嘉】树【则】里天子永寍【宁】日佳【维】丙申□□其用□马既申敕肃肃【施本作康康】□驾左骖防防【五到反】□□【郑音遫】扯【子一反郑云疑即挞字】□女【通汝】不□□【郭云籀文翰从飞郑音同】□【薛作雾郭云恐是籀文霾字】公谓天余及如周【石本作□施云害字郑云周今省作周】不余及
　　右九【薛作乙文郑作癸文言除道】
　　吴【通作虞】人【亦作怜】亟【即亟字】朝【石本作勒薛作敕字郑云即朝字】夕敬□载□【即西字】载北勿奄勿伏【薛作戊字郑作仗字】□【郑云即嵒字或云即毕字】而出□□【薛作献字郑作狩字】用□□□□□□大祝□□□□【薛作髙字郑云今作享】□□埶【薛作执説文执与艺同郑云亦作社】寍【宁同】逢□孔囿【籀文囿字】麀鹿【旧本鹿字在上】麌麌□其□麀鹿□□【郑云即疃字】天【别本作大】□□□□□求又□□□□□□是

　　右十【薛作癸文郑作己文】


　　广川书跋卷二
<子部,艺术类,书画之属,广川书跋>
　　钦定四库全书
　　广川书跋卷三　　　　　　宋　董逌　着周姜敦铭
　　伯父作周姜尊敦其器无文饰则自命士以上得用殆与秦汉间器无以异也周之世齐姓重天下故当时语曰姬姜观原父所得敦三皆为姜氏则世以为贵姓可知周之诸侯与大夫卿盖无以周为諡者惟伯禽弟守采地居王之畿内世以周自别后世如宰周公类可以考也其谓姜则王畿之公也或言王之支庶子弟亦得以周号者且王子弟则或自有封矣支子分属王畿者则以采地着其受姓命氏则子孙各以其姓自显盖不以周自称知彼既别于周矣若平王之子封汝川初以周为氏此其以周著者古之宗庙不出四封然得自长安知非汝川之周也
　　晋姜鼎铭
　　晋姜鼎以今权量挍之其重若干其容若干以合周律当为权若干为量若干周自中世天子不得考度量协彞器侯国得自为制则当晋国不知其为权量轻重多寡也铭曰维王十月乙亥晋姜曰余维嗣先姑君晋邦余不敢荒宁知其为晋鼎矣然则其谓晋姜则齐女也春秋时齐归晋女者献公则齐姜文公则大姜平公则少姜其在春秋前则穆侯夫人书传虽间有遗缺不得尽见然其著者此尔少姜蚤死齐姜不得主祀穆夫人不尽穆侯世惟文公夫人当襄公世犹不弃祀事疑此大姜鼎也圣人作春秋于嵗首则书王説者谓谨始以正端故旧史以示成法今晋人作鼎则曰王矣是当时诸国皆以尊王正为法不独鲁也考于礼制鼎者或以宴享亦或以飨祭其数亦异矣故有正鼎者谓牛羊豕鱼腊肠胃肤也其在羞鼎则膷臐膮矣盖食礼无肤祭礼则有之故其大者为肤鼎惟鼎则享备体也晋姜之作殆肤鼎谓耶【腊音昔干肉也膷音香牛臛也臐音熏羊臛也膮音寮豕臛也见内则】
　　孔文父防鼎铭
　　孔文父鼎其制异也昔吕大临尝疑之谓制度盖尊壶之属而铭谓之鼎余尝考之有足为尊而着尊无足鲁公方鼎铭为尊彞敦必三足如鼎而伯庶父敦则足如杅彝卣同器而父癸彝实为方鼎夫鼎之大亨谓以木防火然旅鼎陪鼎虽不受爨有亨养之道故鼎以有载也且有举而行也受食为食鼎受防为防鼎食防之异重醴稻醴清酒黍醴清酒醴则致饮于賔客岂无器而节厚薄之齐哉春秋传曰尊以鲁壶此器为似其谓之鼎岂医酏糟盖有火齐而节之谓耶
　　大夫始鼎
　　大夫始鼎其铭曰惟三月初吉壬寅王在咊宫大夫始锡作彞又曰王在辟宫献工锡彞锡章又曰大夫始□对天子休用作文考寳鼎孙孙子子永寳用按礼四命受器则上大夫也故册祝于锡命将之博士吕大临问曰古者受命作器祝册命书必载之宗彞子孙寳用惟永永无怠以无忘其初古人于此以侈大王灵而着昭宠其章大矣又以告后之人其以致戒者此以礼乎取之何哉余曰此神之约也自商以上则不于此矣夫与神约者非必命祀郊社羣望以盟诅而存也盖以祖宗为祀而求使子孙不废用享者此与神约者也故大约剂书于宗彞使神监焉使人畏敬不敢违也故不能守其约而废器者其刑墨公法治之此其为约也先儒以彝为宗庙六彞盖尊之制尔余谓凡宗庙常器皆宗彞也虞氏宗彞至周分为二者岂可以宗彞尽宗庙之制哉今考古器存者鼎敦尊鬲等众矣皆着铭曰彞则宗庙之器其常用者皆得铭之矣不必谓六彞之所书也
　　宋公防钟铭【防音茎】
　　崇宁三年应天府得古钟六于崇福院其一为黄钟之宫髙一尺四寸八分钮髙四寸防舞距一尺四寸半横一尺三分防栾距一尺六寸八分横一尺有二寸其二为大吕之角髙一尺三寸四分钮髙四寸一分防舞距一尺三寸五分横一尺防栾距一尺六寸三分横一尺一寸五分其三太蔟之徴髙一尺二寸八分钮髙三寸九分防舞距一尺三寸二分横九寸二分防栾距一尺六寸其四夹钟之商髙一尺二寸七分钮髙四寸防舞距一尺二寸三分横八寸八分防栾距一尺四寸横尺有二寸八分其五姑洗之羽髙一尺一寸五分钮髙三寸八分防舞距一尺五分横八寸防栾距尺有二寸三分横九寸三分其六【缺】
　　铭曰宋公成之防钟按史记平公名成当周简王时共公卒华元鱼石立少子成是为平公立四十四年当鲁昭公时见书春秋宋本商后而商出自帝颛顼当髙阳氏之世乐号六茎今考于书曰防乐名其字与茎同列子以为莹其实一也宋均曰能为五行之道立根茎此説恐不然古人以英为华以茎为实髙辛氏既发其英则髙阳氏实之于茎所以反本流根以宣畅其咊气使天下咸得而遂焉夫是故以名云当周之世乐用六代独不见英茎之作于时疑宋为商后于其国而用之以存其礼乐兹故得而作也尝考之襄公世作商颂以祀成汤故闵马父曰正考父挍商之名颂十二萹于周之太师其辑之乱曰自古在昔先民有作夫以挍而辑之则考父所作也太史迁曰襄公之时修仁行义欲为盟主其大夫正考父美之追道契汤髙宗商所以兴作商颂韩诗章句曰商颂美襄公作也马昭曰宋为殷后郊祭天以契配于郊防者异于先王故诗咏契之徳宋无圜丘之礼惟以郊为大祭且欲别之于夏禘故曰大禘夫能祀契汤商宗有道则其臣宜作颂歌以荐之庙是宋用商之礼乐其作颂者无可怪也考其诗大禘春初则祭用殷也食尝有乐则礼用殷也错衡三等同之非周制也鞉鼓楹贯于宣王时考父效之如考父不作颂且谓晞尹吉甫者何哉余故谓颂成汤作茎乐则宋之制得以考矣天子方作大成乐以绍百王絶业故尝求钟之制不得周之旧钟存者众矣侧则隓而不应横贯则扶摇而不得定考击备设则震掉而或不得尽其音声有司患之翌日制诏丞相御史以防钟为正故今钟得调焉乃下诏曰得英茎之器于受命之邦非天相之其能尽感徳之事哉
　　宋君夫人餗飦鼎
　　余既为编修官毕完书宋公防之鼎矣盖餗为八珍或曰有菜之鼎也翌日挍书郎黄伯思持宋君夫人餗飦鼎以问君与夫人并为餗鼎此何制也余曰古者祭祀飨食馈羞荐献各有制不得相乱则馈餗鼎用于房中之羞此夫人之礼也少牢曰主人酬尸宰夫羞房中之羞于尸侑主人主妇故君与夫人宜各有馈也餗在礼为糁食糁一为菜烝牛羊豕糁稻为饵则糁以相参为名自是别鼎吕氏图曰于字书不见疑为铏盖古铏为此以书名求之非也夫人羮谓之铏铏湆也其可谓之餗哉古文臂镗为釬似钟而长颈为飦鼎有盖不得形制疑鼎之长颈者也
　　餗鼎铭
　　秘阁至和旧鼎其铭曰宋公防餗鼎少监罗畸摹其欵识以问广川董某曰史记宋世家无公讳防者岂宋自为諡或以菜地举耶某曰周公惟二王后称公而防子啓实封于宋宋非畿内地且不为諡其曰宋公果商嗣也竹书有宋景公防而史为头曼孙炎以防为头曼合声以辨周秦之语今考班固汉书犹有兜防盖亦着其声如此或曰餗鼎食鼎也今飦鼎亦曰餗者用以飨食其礼异乎曰古者天子诸侯食礼鼎俎各有数故有左鼎陪鼎特鼎然谓餗鼎者糁鼎也传曰糁谓之餗又曰笋之为菜则餗也古谓八珍汉儒论者以八珍有肝膋无糁郑康成考于周谓糁在八珍中而周官笋俎与此自异故荐食不同古之食飨若糁有菜则入八珍不湏肝膋若糁无菜则入羞豆今直曰餗鼎则糁有菜之鼎也
　　宋公寳簋铭
　　河南王氏得铜簋六其制各异铭曰宋公作寳簋或疑其器在一时而制不同将无所考于礼耶盖礼则有之后世不得其制而但守一物而为据者鲜或不乱于礼也元丰三年诏礼官考据典礼定为奉祀礼文其书大备礼官请依古作簠簋器上难其事谓礼制无明宪今偶得一器即用为据古之礼岂尽此一器呜呼昭鉴远矣今考宋公簋知礼器未可以一而据也
　　邛仲颒盘铭
　　邛仲之孙伯戋作颒盘铭曰惟王月初吉丁亥邛仲之孙伯戋自作颒盘用蕲糜夀万年无疆子子孙孙永寳用之昔人以初吉为疑盖古文以王为【阙】则其为正可知按説文颒作沬马融曰颒面器也传曰洗手谓之洮洗面谓之靧古之事亲者垢燂潘请靧颒与靧同古今文异也邛中菜地当周畿内疑为王子弟古有邛疏即其后也余怪古人于用器自期眉夀欲子孙永永用之不穷不知后世子孙不惮口泽者能朝夕用乎或谓父词如此至子孙之词不得用此也
　　周举鼎铭【髙九寸二分深五寸九分口径八寸二分容一斗六升二合重十四斤一十一两】
　　秘阁既定作古器图并考论其制上之或以问曰□为古文举然此为举鼎谓可举耶且三代之器言举者众矣已爵为举丁卣为举凡可举以进者谓得名之今按此鼎铭举其器非爵可举而大且容斗六升重十四斤其得举哉曰晋平公有臣杜举酌公以罚又罚其二臣且自酌也后之为制者设之于庭以待直言晋谓杜举其后改为百兽尊设于庭以示百官其昭大矣不必为一爵而存也盖因名而得以有作矣然制器简古文字特异盖晋之当世或其后人所作以示于众非秦汉之君所为也观古之制器类有所本而斝洗觯一时有见乃传后世不忘况其器犹传此其可贵者岂偶然一古物供耳目之玩好哉余愿得附其言于此窃有慕于古焉
　　癸举器
　　新平张氏得古铜物或以为觚其容三升则当古之一斗余知非觚之制矣铭曰癸举以癸为名疑为商之时而器乃周之制矣其形范与觚异者以无四隅而防棱皆废不得为觚传曰觚之为觚以有觚为防不为防者非觚也或谓举器名疑古人之制名者也曰癸为名矣而举又为名定谁名耶今鼎有举爵亦有举谓可举也昔杜蒉觯其实为觗后世以为举者本此或古人以自有举于书不可得考燕礼主尊觗于篚古文觗为觯士长升拜受觯主人拜送觯作觗郑康成曰古书或作角旁氏则与觚相近学者多闻觚寡闻觗写此书乱之而作觚耳当汉之世二字相混然癸非商人则此当为杜举或曰何知非商之器曰吾考之礼媵爵者洗象觚今癸举则为四象者以其形制索之知周物也
　　亶甲觚
　　始余得亶甲城觚其髙八寸四分容一升考其制盖古所谓觯也又得李氏觚髙一尺一分其容六合无坛宇防隅其足为四象考其制则觚也梓人曰爵一升觚三升献以爵而酬以觚一献而三酬则为一升礼家于此疑矣考于古器无有合也昔韩婴谓一升曰爵二升曰觚三升曰觯四升曰防如此则觚定二升觯定三升古者权量三不当今之一则其容六合李氏之觚是也若亶甲城所得挍之周量三升有竒则当为觯矣传曰觚之为觚者以有觚也今亶甲器无觚与觯得以觚名矣昔郑氏谓梓人之觚字当为觗觗与觯同制则其言是也礼器制度曰觚大二升觯大三升馈食礼主人洗爵献长兄弟于阼阶上长兄弟洗觚为加爵则觚倍于爵其实当二升古之论者尽如此余是以知梓人之书误也
　　齐豆铭
　　考器之形知为豆矣而曰齐豆吕氏以铭得之曰作太公郭公孝公豆盖齐世家太公之卒百有余年子丁公吕伋始立如郭公以下三世至孝公始见于史记去吕伋十四世矣今考齐世家无郭公曰孝公则其世数甚远虽一豆之荐不如是遍于宗庙然自一时作器书以有别不知诸侯享庙其得至十四世邪当周之时秦有太公其后世为孝公田氏亦有太公而后世无以孝公为諡者虽世有相类然以太公号求之孝公皆逺在十世后可考也
　　虿鼎
　　秘阁有旧鼎祥符初齐郡王上之其铭作虿形余以书传挍之疑为公子虿也春秋时如郑厉鲁公孙与陈祥之族虽皆以虿制名然自昔古器得者多子尾所为自送女器不苟作皆考合礼经存当时制度知子尾为器其众且不胜举也古之为书者尽于象形传曰书者画也故凡有形之物必寓之象至无形不可以象类得者然后寓之意而防焉意不能防而形类随变则转注以相授指事以相辨谐声以相合故知字本象形且曰孳乳以相生也其变于此者形不足尽然后广取以备物各有本也许氏説文解字虽本秦篆然虿之字犹为象形盖秦人改书文以作故其原亦本古字惟画少变服防曰虿长尾谓之蝎特其尾之名尔又曰蝎毒伤人曰蛆【张切】则蝎其毒之及人者也今既以蛆为蝇种则不复以螫为蛆矣以虿尾为蝎则还以虿为异文宜其古字废也
　　鼎
　　余考此鼎无铭识有刻在盖曰以书文考于古在篆为箕在籀为期在古文为其然未少异也刻画朴古欵识深重与虿鼎相类书至精工非后世书篆家可识自汉以来功力渐改无复欵文如三代时故悉刻凿为之今视其文如木蠧虫行以此知为周秦间寳器也尝考于古齐公孙灶生栾施施字子其至其后世以王父字为氏故汉有况其古者庙器以名宴器以字此其为燕器者与栾施氏尝作此器后世守之不废按其籍至咊中齐郡上之齐无其姓与名可索而知也今考古文孝经其为尊古文老子其为或体为尊王存乂为丌古书亦无为□者惟顾野王以为箕后世共疑于此林防以为其盖本鼎铭以考书法当古文废絶后防能以古学自考不徒尔也昔走作寳咊钟铭与季姜防盂及石鼓皆从为其则林之説是也今人不知古字或议防不能据古而自多臆説观鼎篆所存乃与防合孰谓不知而妄有作也
　　王子吴防
　　潞国文公守京兆得鼎其铭曰惟正月初吉丁亥王子吴择其吉金自作防其糜夀无疆子子孙孙永寳用之书家考古谓无而见三苍知为鼎也古者以尊壶受酒而鼎亦屡见取用一时以得为之余见古器众矣非宗彞以祀则其功庸所在故有铭也计功称伐于此乎陈之矣曰自作防盖惟宴私用之抱朴子以辱金不可用以为药且为器皆有避然择吉金是慎其所养也古者敦斝巵匜非馂莫敢用之又以口泽不可用器而谓子孙永寳用之其何据耶意者用以为享乎或以此戒之可铭也
　　寳龢钟铭【髙八寸一分衡甬髙四寸四分两舞距七寸七分横五寸五分两栾距八寸九分横六寸六分重十斤五两】
　　秘阁寳龢钟铭曰作朕皇祖文考寳龢钟其万年子子孙孙永寳用亨吕氏説曰太史公称牛马其后班固蔡邕亦皆以自见于书盖卑以自谓托于此也或谓托于下自汉如此周人未尝有此尝考之夫以作宗器荐之祖庙宜刻名以自列其曰为贱称非言惧名礼此昔人所慎也自是著名以别支子况于子孙其可以名废耶古人于书足辵疋同文在今其有据者如此又如不可据者尚多此皆未有可考也礼官曰铭称皇祖文考谓祖文王也世数虽逺盖推本原不然昔人卫庄公曰皇祖文王烈祖康叔文祖襄公古人称文祖文考不必举諡如襄公曰文祖则可以考矣岂必文王之子而谓文考以其皇祖称考又不可附其説古器刻铭若赓作文考尊师艅作文考彞戠作文考敦岂皆以文王享乎且诸侯不可得通天子其得通天下而享之非周制也
　　寳龢钟
　　寳龢钟二与前一器同制礼官考其权量度数髙七寸五分衡甬髙四寸二分防舞相距七寸横五寸三分防栾相距八寸四分横六寸重十三斤十二两以今太府法制求之如此其钟以双鳯为饰又其旁刻字作鳯形若乌钟饰乌为名旧号鳯钟古着字本象形故凡有形之物必写象以见欲其有识也至于形不可得与无形象而可求则凡有意可防有事可指皆为别类以见若其事可假其声可谐其意可转而相授皆字之变也尝考古文鳯字但画鳯尾为之小篆转以为朋司马彪曰鹏者鳯也然则鳯形为铭知为鳯也或曰周之兴鸑鷟鸣于阳疑周人着瑞以示后世此余不得而知也
　　虢州古钟铭
　　虢州所上古钟其髙三尺二寸有竒口径八寸三厘其顶径一尺六寸铭曰王叔伯髙作其字摩灭不可复识皇祐三年改造乐律内出古钟命有司考详声韵安定胡瑗得古钟四参定尺度眀年乐成还之御府廼俾工图之因得其名以传广川董某书其后曰考钟之制于古有稽其度量或不能合者又往往其器皆出三代有识可证盖书之亡失不能备尽则器之幸存犹有眀训是不可按图而尽也今考其制在上无枚其击无隧铣甬虽备而祛鼓不辨有舞外承有衡上无旋虫绕兽以饰其外此其异于经也夫金尚羽其器有六以乐论者皆钟也故曰中者为宫其大为防圜如碓头大上小下曰錞如钟为铙如铃为铎此古人所用以和乐者也今其制则然矣此殆周人所谓錞于者耶故曰以金錞和鼓于寳谓去地一尺灌之以水又以其器盛水于下以芒当心跪注以手震芒其声如靁当寳之世其器与灋犹世习之不废故得备于此宜其考击不受而无攠隧也汉什邡县叚祖得钟髙三尺二寸六分围三尺四寸圜如筩史臣不能尽考故书如此不知其器可考亦异此説矣方后周时本玉斗以寀度则蔡邕古龠合挍晋前尺大一寸八厘其法与今黍尺适等则径至八寸有竒者以径一围三挍之当三尺四寸矣此或周节乐之器也
　　景钟铭
　　御府藏大钟不知其出何时铭曰景钟景祐中诸儒议乐出自上方参考度量初得其器图之其髙三尺二寸径一尺二寸其下刻识皆灭没不可辨或曰此古景钟也有功则铭其上古人贵于书名金石谓此也后世防金之功既废世或不能知其制矣管子曰黄帝作五钟以正五声所以分五行也而有景钟则景钟自是寳器若夫晋人之铭魏颗自为晋景公钟不知其制与古同异许慎辨钟为酒器而钟为乐器今考景钟咊钟其铭皆作钟不从童也惟寳咊钟作钟是知古人于此不一其书矣当汉世书文已譌而钟鼎或藏厚地堌间未出慎不得见之故论书如此
　　铜敦铭
　　杨氏图古器有铜敦铭曰宰辟父右周立王册命周周顿首奉王休命用作文考寳敦其制与周姜敦异盖圜不作龟形亦无刻饰着耳附腹不与簠簋形同亦不为虫兽状而揜至上饰画靁火今既受命于王为文考庙器此必考于制度不敢遗旧章也其制如此者疑礼文缺不能尽考传礼曰有虞氏之敦周士制得用之又曰诸侯饰以象大夫刻以龟天子饰以玉而还象其形则敦虽通于上下惟其刻饰异尔岂其为此图者不识当时虫兽文而误为草木之英华者邪周之世有太宰内宰宰夫在礼在春秋皆书曰宰若宰周公宰孔父宰文公宰皆官也谯周曰成王作辟宫其言王在于此则既异于夷宫武宫矣盖王之灋宫也肆命王臣必亲即辟宫则其礼重矣锡戈雕华菜丝衣此命大夫赐非士得受之其制则与礼不合盖享敦祭敦制度不同故上得以兼下其形制则亦已辨也
　　临淄防铭
　　或得防于临淄故城赵氏售之临淄故全齐以兵威防四方征战不息其兵利器坚固宜有传于后其铭曰【阙】书文犹为科斗形盖周之未衰也防有钩其曲甚利或谓矛防以冲陷入物洞胸贯腋以利相尚今其状如钩旁出而内向者此于用不亦废哉岂为镦者固如此耶余尝读字林镦平底也盖矛亦铜也进戈者前其鐏进矛防者前其镦鋭底曰鐏平底曰镦以其平底镦地故谓镦则镦者防之末其与防并存也昔栾乐乗槐木而覆或以防钩之断肘而死王何以撃子之断其右肩齐氏以戈击公孟宗鲁以背蔽之断肱古者戈防之属为之勾兵酋矛之属为刺兵盖戈有胡矛防有句援句兵坚者在后刺兵坚者在前则防有坚其重则句牵者所用也昔楚授师孑焉以伐随故曰句孑凡防而无刃秦晋之间谓之孑或谓之鏔【音移】吴杨之间谓之戈东齐秦晋之间其大者谓之曼胡其曲者谓之句戈孑曼胡今见古防有无刃而句者此其异也
　　延陵墓字
　　延陵季子墓字世传仲尼书今入淳化官帖中其字如书简牍不类丰碑石柱上所刻也而书亦少异于籀文疑当吴季子时书文宜尽从籀学不得有所异同又夫子未尝至吴其书是非不可考也唐人于季子墓刻此十字张从申书其后而籀字极大不知一书而传于世者大小不同此竟谁当其传哉李阳冰书篆奄数百年人常谓初学峄山碑后见仲尼书季札墓字便变化开合如虎如龙劲利豪爽风行雨集是阳冰所从得法不可谓非古也此当自有玅处今人不到阳冰地安能议其是非所极哉
　　佳城铭
　　葛洪杂记序夏侯婴得佳城铭世无知者惟秦博士叔孙通能读其文此科斗书也后世疑自孝恵时上推三千年当在洪荒之世盖未有书契今其文乃与秦小篆相类尝考其铭此殆有数存者如大同古铭其事亦可推也后人不知世纪惟史记为据史记年自黄帝至尧舜才二百年以世纪推次中间相授防数千年矣史特举其至显者失其序不能尽通然与佳城铭类故甄丰定为六书一曰古文则鲁壁书与此铭矣是时传者不可谓无据昔临淄得桐棺前牒外隠起为铭齐太公六世孙胡公惟三字是古文余同汉隷乃知书文相变不能逃古但数穷即改自然相合盖惟中本有因变以出是夙智分也知释氏海藏传经千佛同説则知此矣



　　广川书跋卷三
　　钦定四库全书
　　广川书跋卷四　　　　　　宋　董逌　着秦公敦铭
　　商人堌中得敦铭曰秦公作敦其制簋也当秦之世敦制尚存可以考之按礼器有敦谓有虞氏之制也周制则士用之大夫以上则簠簋矣皆黍稷器也杨氏图古敦与簋无辨异矣将周人所为不得尽用有虞氏之制耶敦音顿汉人谓顿设也玉府读如对今转为平声非也先秦古器与此图敦皆无盖传曰敦有首者尊者器饰也饰盖象龟故经曰敦南首眀象龟虫兽之形则古者形制亦不一特尊者有饰故与簋类其无饰者则不以龟为盖知为上士之器也
　　太公寳缶铭
　　諡书无太自周书定法后世虽有附入然不着此也昔齐有太公则谓先君太公望子久矣故假以自见然则太上为古非考行而传也后世虽不以此考諡如田和辈皆取以自号于世秦自夷公后太公继之其子代立是为恵公夫惟子代其位故以太上自称秦齐皆有太公秦纪失传其故世不考之其以諡为太公惟秦则然矣其曰太公寳缶则秦之庙器也杨南仲以其书为缶吕氏图为古古非器名则其説不可据也今考于小篆则为缶者类矣虽秦篆故有与古文类者其不相类则亦众也岂可尽据以求合耶传曰盎谓之缶郑康成许慎服防皆以缶为瓦又曰汲器又谓缶无以五金名者今考弫伯作匧铭殆与此类故知其为簠也古之为簠者本或作□亦或作则□字为书画类也然自古者缶簠同文特后世不知考故识者疑也
　　秦和钟铭
　　秦公曰丕显朕皇祖受天命奄有下国十有二公不队上帝严袭夤天命保大业故秦事【或释作使】防夏曰余虽小子穆穆师秉眀徳献敷眀刑防敬朕祀以受多福绥和万民唬【同虓】夙夕刺刺□□【説文曰□田易居也羽元反以文或作桓】万生是敕咸畜百辟士趫趫【善缘木之才读若王子蹻】文武镇静不廷优佊【音避】防【古文燮从言籀文燮从音饪读若湿秦文作燮从辛】百邦于秦执事匦【古文簋】咊钟故曰【柯额翻枝柯也古文与格同】邦其音雝雝孔煌【文作其音光雝銧雝孔煌】以昭【説文音落谓零落也楚词曰水冻于泽音鹤铎顔之推以零音赐今此字当作格古今字异也】孝享以受毛鲁【古文作旅】多厘眉夀无疆畯恵在位髙引有庆匍【杨南仲匍作薄借读今以文考定当为抚】百四方永寳用宜
　　秦咊钟皇祐元年春自内府降出俾考正乐律官臣图其状以黍尺度之口径衡尺有五寸缩尺有三寸九分深二尺二寸六分项径衡尺有二寸缩尺有一寸柄髙八寸铭曰秦公奄有下国考秦之先盖秦嬴受地西为国附庸至秦仲始大逮襄公赐岐西地名在诸侯其世数可考而知也今曰丕显皇祖十有二公则秦公不自列于世矣史自襄公后十二公为景公自非子始邑则十二公后当为成公自秦仲十二公则为桓公秦至成公世号为强大其称受命盖追本所始而诸侯有国则推大前世率以公爵自周自后稷十五王又诸先王不窋【音术】非王而后世以王号推之则秦嬴称公可以知矣呜呼咊钟之作吾知其在成公世矣杨南仲乃谓襄公十二世为桓公非子之后十二世为宣公非也昔尝考钟律于前之世钟其大曰镛小曰栈中曰剽编于虡者钟师掌之其大曰镈此皆用于乐而可以度数考也圣人制律以定乐则钟之大数以律为度黄钟之律长九寸以律计身倍半为钟是其数得于尺有咫矣其半损之得四寸半合为二尺二寸有半以为钟余律如是其以律为广长圜径也钟间方六鼓间亦六舞间容四上下十六以十为率不尽于世此黄钟之制也□大十者其长十六合自尺五寸准之当得二尺四寸而秦钟其深当二尺二寸六分其顶当寸四分自外度其髙则合于二尺四寸自内度其深则得于二尺二寸半而合于周之黄钟律矣古人尺度虽不可一至律始一龠则皆周尺也汉制钟律自昔考信而景祐乐尺所从寀者以黍得也若夫以玉尺论周以铁尺论齐以水尺论隋其长率一寸八厘或至二寸三分皆不足用以和乐无怪其不能定律也夫以秦之辟在西裔礼文乐制无传诸夏考于钟律之度则该本于律而深于法数其于昭著勲庸告事宗祧眀示徳意皆深款重识盖将以燮调万邦使工人告和以谓作器而民乐之矣则铭其钟曰咊岂亦在三庭而尽备乐物以待钟求和众乐者耶若吴楚勾越辟陋在夷不知纪法谹钟镇鼎光华采饰着象真【一作异】物变前之大章至有九龙百兽其大千石其重万钧不得用于乐者非钟也将以昌广【一作庶】嚻大肆为观美以夸震一世者后人増异侈诞相从故延賔之重至二千八百钧嘉徳之量至受千斛太极之广至二十二围岂曰大不出钧重不过石哉周至景王尝作无射大林史不者斤钧观其政害财匮以逞其昭大矣功庸弃絶使着事者不得述焉是不若秦人着灋庸器而本于法制则铭畯功以示后世秦有得也
　　诅楚文
　　又【通作有】秦嗣王□【籀文敢字】用吉玉【古宣字通作瑄】璧使其宗祝邵鼛布忠【一作愍】告于不显大沈久【读作故】湫【巫咸本作不显大神巫咸亚驼本作不显大神亚驼】防【古以字】厎【底】楚王熊相之多辠防我先君□【穆】公及楚成王是【读作寔】缪【读作戮】力同心两邦□【古若字】□【古壹字】绊防【婚】【姻】袗防齐□曰枼【叶】万子孙毋相爲不利□【古文亲字】卬【仰】大沈久湫而质焉今楚王熊相康【读作庸】囘无【道】淫失【读作佚】甚【读作耽】乱奓【古侈字】从【纵】变输【读作渝】□刺内之【籀文则字】虣【音薄报反】防不姑【巫咸亚驼竝作辜】刑戮孕【妇】幽刺□□【古戚字】拘圉其叔父寘者【读作诸】防室椟棺之中外之冒改久心不□皇天上帝及大沈久湫之光【烈】威神而兼俖【倍】十八世之诅□率者【诸】侯之兵防临加我欲刬伐我社稷伐烕【音许劣反】我百【姓】求蔑灋【古法字】皇天上帝及大沈久湫之卹祠圭玉羲【牺】牲逑【一作逮】取【我】边城新及长□不□曰可今又悉兴其□张矜【音府巫咸本作□籀文亿字】怒饰甲底兵奋士盛师防偪边【读作境】将欲复□【贶】迹唯是秦邦之羸□敝□【读作□】防【音俞】栈舆礼使介老将【去声】之防自救也【巫咸本作殹古也字】亦应□【古受字】皇天上帝及大沈久湫之防灵徳赐□【古克字】剂【巫咸本作古制字】楚师且复略我边城□数楚王之俖□犯诅箸【着】者【诸】石章防□大神之威神湫渊
　　大沈故湫地志以为在安定朝那秦并天下祠官所常奉大沈河沔江是为四川牲用牛犊具圭币其神为中祠秦故就质虽用祝告然其制犹本尧舜旧典女几少牢具婴毛一吉玉熊山其祠羞酒太牢具婴毛五璧褚山少牢婴毛一璧騩山太牢具巫祝舞婴毛一璧今用吉玉宣璧而不言数有祝去巫其礼已异当秦汉间渊之灵或喧呼辄兴云仁夀中宜居湫水移于始平故□册有灵应而朝那无闻【尔雅璧大六寸谓之宣肉倍好谓之璧今曰吉玉宣璧盖取吉玉为宣璧也】
　　巫咸
　　巫咸河在女丑北其神威灵震耀得在祀典世图其像右手掺青蛇左手掺赤蛇在保登山羣巫所以上下故安邑有巫咸祠其地袤五十二里广七里周百十六里誓在石章所以沈于此而告也石麤可砺当时不择美石以传岂誓于神者有取于此将图其可久而存哉□不得而泐也
　　亚驼
　　王存乂以亚为乌今考钟鼎铭恶或为亚古人于书盖假借从声其书自当如此周礼曰其川滹池古文驼作驰字池故沱也诗曰江有沱其字本洍后世不知书学故以沱为洍以驼为沱此宜读恶池为亚驼不足怪也乌池在周为沤夷水起北地东入河一名滱水九泽一也顾野王考其地在灵邱竹书纪年穆公十一年取灵邱则秦誓于此所以夸大其功而求定于晋也黄伯思学士以乌驼为在乌氏按乌氏在安定郡乌水所出观秦方得晋地恐不尽质于安定一郡故知在灵邱为是
　　书诅楚文后
　　秦自文世有三石初得大沈湫文于又得巫咸文于渭最后得亚驼文于洛其词尽同惟所用以质于神者则随其号以异书尽竒古间存钟鼎遗制亦或杂有秦文盖书画始变者也嵗久渐以刓缺因据旧本得其完书此秦人底誓于神叙国之信作盟诅之载词者也大沈故湫在朝那当汉安定郡方四十里巫咸祀在安邑巫咸山下临盐水亚驼则在晋为沤夷其传自周秦为着祀则底而致信于礼则然其在盟诅于主□誓大事在盟小事在诅若诅誓而求猒则惟后世末俗行之非古也秦楚之防着于书者不详见不知其同盟者凡几何嵗而质于神者如是众也当其时唯岐阳之盟最盛且显余不见于书今考其词若出一时又不知其一日防盟安得亲质秦都又遍朝那灵邱耶前世疑楚无熊相而秦楚初未相搆岂有相趣以十八世之盟誓哉然春秋时楚本熊穴后世以熊为号又以其传自熊霜又谓熊相其间如熊相禖熊相宜僚熊相祈而姓书熊相为芊姓方其盟质于神楚亦再世失秦则诅盟宜非一人古者列国有书类不主名其告于神亦惟曰嗣王则楚以其姓此其称也然自成王后其见于经者盖平王以无忌取秦女昭王亡而秦使子蒲子尾赴难其在咸懐间始合盟然则谓十八世者亦可得而见也今曰昔我穆公及楚成王亲质大沈故湫夫以其时考之楚成王十三年而秦穆公立其相与假尊周者盖二十三年虽不知其在何时亲质然知其防盟之日最为长且久也然质于恶池安邑湫渊果知非一时其为诅且宗祝分致以告于神矣且楚自成王十八世为庄襄其顷襄时楚犹盛故秦以连衡为防楚以约从为霸当此时天下诸侯不归秦则归楚楚使诸侯析符求合亦可谓威强盛大宜秦人之畏也张仪以地诈楚则齐与楚合今视其词则有新及是则商于也其后秦虏屈匄楚悉国兵复与秦战则所谓刬伐我社稷伐灭我百姓而秦犹分汉中以和楚然则背犯盟而诅于神者此其为秦恵文时也懐王死顷襄王立当时犹以天下之势在楚故谓楚之故地汉中林郦可得而复山东河内可得而一劳民休众南面称王矣于是襄王复与诸侯约从则所谓率诸侯之兵以临加我然则秦之诅楚为顷襄也呜呼闗之诈则没而不书及长犹谓楚人倍犯盟诅【一作谊】志其神而公怨之其自以为求信于神者妄也然文辞简古犹有三代余习非之罘琅邪可况后先此其为可传也
　　秦权铭
　　秦权铭曰二十六年皇帝尽并兼天下诸侯□首大安立号为皇帝乃诏丞相疾绾法度量不壹歉欵者皆壹眀之此始皇帝诏也又曰元年制诏丞相斯去疾法度量尽始皇帝为之皆有刻词焉今袭号而刻词不称始皇帝其于久逺也如后嗣为之者不称成功盛徳刻此铭故刻左使无疑此二世诏也昔开皇二年长安得秦称权旁有铜涂防字即此铭也家训所传则从鼎而此从贝为异许慎説文兼有二字盖籀书文异壹从壸昆吾圜器其从吉声也壹为専非数也其以权量専眀之所以一度量于天下秦无道则甚矣其制法立器盖不苟如此字尤竒古如三代鼎彞旧文顔之推尝被诏写读谓史记隗林当从权作状书传久逺或转譌至此今世得此铭者其器不一皆法制之物故得着焉
　　秦权铭
　　李元吉得秦权铭前诏与世所见尽同其后诏曰元年制诏丞相斯去疾法度量尽始皇帝为之皆有刻词焉今袭号而不称始皇帝其于久逺也如后嗣为之者不称成功盛徳刻此诏故刻左使毋疑则与世所见字异其后又曰平阳斤平阳为晋邑则所置隷守也按史记秦纪二世元年皇帝曰金石刻尽始皇帝所为也今袭号而金石刻辞不称始皇帝其于久逺也如后嗣为之者不称成功盛徳丞相臣斯去疾御史大夫臣徳昧死言请具刻诏书刻石因眀白矣此诏今见于金石不一其词故自不同太史氏所记亦其一也按权一物具前后诏书皆刻金为之古者镌刻金石有其法汉后惟见刻石有存于今而刻金之工殆絶世不得传然世亦有钧同此而无刻字秦虽剏法立制其权量固同天下而刻铭疑内府所守其余官府具得受之故能备前后诏然今时所见犹有数器皆刻此诏当其时其在四方应官府所在得受以为制此诏在民间以此为数而准取其平未必尽有刻也
　　秦铭
　　京兆田氏世得铜锾一其制即始皇帝权铭又得方版才三寸有竒挍以汉度得五寸其刻铭则秦二世诏也往时文与可得此二物盖其一时所制而锾为前诏方为后诏疑两代异器偶相合于此余考之即古规矩之器也古者定法立制始于权平于衡衡连生规规为榘规榘自是器名故以寓方圜之法后世不知其灋徒守其名率至不知规榘所在此其为方圜者且得有法数度量可考于其间耶孟子曰规榘方圜之至也为规榘以得天下之方圜则不可无器以寄其法使人就而正也韩子曰规有防荀子曰五寸之榘尽天下之方夫规之圜也其至于防则失其圜也此名法之所守也榘方也不失其方故能尽夫天下之方古之制器左旋见规右折见榘规榘准绳四者皆器也故曰大匠与人规榘使知方圜之法至于弃规榘委绳墨而得方圜平直者吾弗知也
　　峄山铭
　　陈伯脩示余峄山铭字已残缺其可识者厪厪耳视其气质浑重全有三代遗象顾泰山则似异疑古人于书不一其形类也峄山之石唐人已谓木刻画不应今更有此然求其笔力所至非后人摹传搨临可得放象故知摹本有至数百年者夏郑公尝得此本益可信也峄山今谓邹其记曰始皇乗羊车以上其路犹存即邾文公所卜绎地郦道元曰始皇观礼于鲁登此山命李斯大篆勒铭山额名曰画门其文考史记多不合岂传者误邪魏武帝使人排倒犹有求者不已秦则无道而篆刻顾后世不及故世以为法取之不穷其后邨落供命不给聚薪其下纵火焚之遂至刓缺然不应遂无存字昔唐人尝取旧文勒石故谓后世所摹皆新刻然碎碑未絶故是好竒者犹得搨本余有之不逮此本完也
　　泰山篆
　　泰山篆秦丞相李斯书庆厯庚子嵗宋莒公惜其残剥摹石于东平郡凡四十七字江邻防治奉符患四方求者日至厌于供命则又刻其字于县廨按其文秦二世诏也史记载始皇帝上泰山立石封祠下禅梁父刻所立石诏书其叙巡狩以时不书封禅事立石书诏非缘封禅发之疑史记自误二世元年东行郡县并海南至会稽尽刻始皇所立石石旁着大臣从者名如此则泰山刻石始皇帝所立始皇诏书刻其三面二世诏宜在其隂今石南面为二世诏书始皇帝刻诏书乃在北西东三面盖石仆而后人起立植之以其一面稍完故立之南乡此其故也河间刘跂尝披抉剔去其翳蚀处得字九十有八班班可知以史记考之其词可读眀年余至泰山就视其石髙才八九尺方面二尺余以乱石培其下昔所建立盖凿石为穴下寝其中嵗久摧仆则后人累石固其趾以存至字则止此未可以久远期也考其词寴【音亲】【音邻】远黎民大义着眀史作休眀陲于后世史作于后世皇帝躬听史作躬圣男女体顺史作理顺且刻诏书金石皆史误以词可得证之然昭隔内外或谓为融古字相借不然则格与隔不可兼用也陲为边陲若垂后世则当作説文甚辨慎不应尔见泰山篆字疑其字误慎书杂以古字论捡押也曰施于后嗣石尤可考益为昆字昔卫宏尝谓古一字有两名者就注之御史大夫则夫夫也莒公亦曰夫中有大如千人书千千今考礼记檀弓曰夫夫是也则字盖如此此李斯所得据也大人贯簪为夫则大夫同文义亦可知呜呼三代书名至秦焚灭尽之后世不得知先王命书之意惟秦文是习此其祸天下后世其有穷耶后世无所考书名论辨字意则犹以是为据盖亦敝也篆文于后世为工然况之三代此其为夷狄异俗之法以乱中国者君子则宜过而不问也昔汉儒谓秦废先王书李斯欲以其书传后世以愚黔首然黔首卒叛秦而不可愚至于其书在者后世诸儒方共解诂以传而三代书名幸有存者则随弃不録然则秦之为患其足以愚后世者余于此知之矣非秦能愚人诸儒盖自愚而不知也
　　金人铭
　　李次升示余金人铭曰皇帝二十六年初兼天下以为郡县正法律同度量大人来见临洮身长五丈足六尺谓得之卬中金人脇下余考之此秦金人铭也何以至此昔秦以长狄十二见于临洮长五丈余以为祥铸金人象之其重二十四万斤坐阿房宫前当汉而徙之未央宫王莽尝镌其膺文则此铭知不得传矣其后董卓以其九铸钱而石虎以其三置邺宫苻坚取之后置长安以其二为泉其一适至陕而坚乱民以其劳苦患之乃排陷河中戴延之曰翁仲所投故河流涌起然金狄亡矣为此书者其自秦权而成之寄于金人然字竒而古犹在铜锾伯仲间也
　　程邈篆书
　　李季忱示余程邈篆四简简十二字余考之自汉以后书篆书所不至也篆灋防得竵匾应势故笔力常有余此书尽之或谓书家但言邈在云阳狱初从简便作书主于隶徒故号隶文当多事时用之适当遂公行之邈不更为篆文篆自史籀后李斯因之作为小篆由汉逮今不能改岂邈与斯当秦之世固尝为此篆文不可考也张懐瓘曰古文谓孔子壁中书篆书史程邈作也隶书程邈所献也初未信此言逮得季忱所藏刻铭于是信之知唐世书多懐瓘自有据也














　　广川书跋卷四
　　钦定四库全书
　　广川书跋卷五　　　　　　宋　董逌　着古鎗铭
　　田仲方得古铜器于白马河岸説者传以为龙桮疑陵寝中器也宣和五年余来闗中与仲方防长安因示余龙桮考其制有首龙也其旁刻饰杂有花草虫兽足分类巵其识曰互□考之古字当读为亚鎗盖古文尚书沧从□鎗为仓古文从省如此汉制东宫给铜龙头鎗则此器也其曰亚者鎗亦非一当有序而陈者昔人因火欲出铜鎗误出熨斗乃曰鎗被烧失脚观此便知鎗为有足器矣可以信也
　　谷口铜筩铭【大业三年三月改斗称一依古法正用小斗小称小尺以合于律吕度数】
　　铜筩铭曰谷口铜筩甘露元年十月计掾章平左冯翊府容十斗重四十斤刘原父以挍今权量容才三斗重才十四斤尔汉武以累黍定律至宣帝时权量寀矣考之于古其斛名曰律嘉量方尺而圜其外庣【音挑】旁九厘五豪羃百六十二寸其权铭曰律权石重四钧同律度量衡刘徽以魏量挍之斛容九斗七升四合有竒则魏斛大于汉制梁陈以古升五升为斗周则以五升当官斗一升三合四勺矣一斗实重六斤十二两公孙崈依汉志修称尺与律权石等梁陈依之齐以古称一斤八两为斤隋氏不用律制但以古三升制为一升古三斤制为一斤传曰魏齐斗称于古二而为一周隋斗称于古三而为一传本论以大人同仪主事各二人为隷古盖当时笔画可以贵也方时尝遣儁士张叔等十八人东诣博士受七经还以教授至武帝皆徴入为王官按叔名寛世称之七车张任博士作春秋章句十五万言今于题名可考知蜀学比齐鲁自文翁倡之余每升其堂考其题名裵囘叹仰未尝不移日也
　　权铭
　　铭曰律权石重四钧同律度量衡有新氏造按汉志三十斤为钧四钧为石为斤一百二十故谓之权石五权之制以义立之以物钧之其余小大之差以轻重为宜圜而环令肉倍好者权与物钧重万一千五百二十铢当万物数此元始定制也莽号新室权铭既着之矣方晋之末校尉王和掘得圜石其铭如是当时以为瑞参军续咸曰王莽时物也故以是传之不知所存有防而此铭盖一时所同制也
　　素洗双鱼洗列钱洗
　　政和元年饶州得素洗二双鱼洗六列钱洗一其四铭曰永元元年其二曰元和二年元和汉章帝之八年所改永元盖和帝即位之元也而洗饰以鱼盖古之制如此其用钱文自汉为之盖以钱为泉其以类取也又有隠起篆富贵昌宜侯王字纪谈以富贵昌为蜀昭烈铸器之铭今纪年元和永元知汉之制也如此矣唐开元九年许昌唐祠得古铜尊隠起双鲤篆书文曰宜子孙当时以为瑞应宣付史馆考其器殆亦洗也唐世古器见者尚少故皆不得其名但见有足以承则皆谓之尊观显庆中得洗铭作长宜子孙当时不知为洗则宜开元以为尊也
　　章帝书
　　要録谓章草本汉章帝书也今官帖有海咸河淡其书为后世章草宗其取名如此以书考之非也此书本章奏所用以便急速惟君长告令用之臣下则不得建初中杜伯度善草见称于时章帝诏使草书上奏然则章奏用草寔自章帝时不可谓因章帝名书也元帝世史游作急就章解散隶体书之其后用于章奏尔萧子良不知其初廼谓杜操始变字法谓之章草然伯度在史游后实二百年矣不可谓其书始于操也
　　窆石铭
　　元祐二年永城下得石如丰碑其上刻铭曰沛国临濉时窆石室永建六年五月十五日太嵗在未所遭作大吉利时窆石室来归我有之按永建汉顺帝即位之元其年为辛未则谓太嵗在未是也传曰窆器丰碑之属然古之制公室视丰碑三家视桓楹而周制及竁以度为邱隧共丧之窆器盖丰碑谓斲大木为碑形如石而窆为横木盖丰碑之上所以下绋其器不得同者古者君封以衡大夫以缄衡则以木横之棺傍缄则直以绋系之不得以横木其上也郑众曰窆谓葬下棺也读如泛祭之泛左氏谓之傰檀弓谓之封昔人谓其声同也盖周汉之声与今自异其事可得考之于此尝谓墓之有铭在汉则杜邺甄丰然树之于外其后如缪袭辈刻官代纳之圹中皆在永建后然刻铭墓中不知何时而于所见者永城窆石最先他铭志得之知其所由来远也
　　韩眀府碑
　　汉韩眀府修孔子庙碑其文虽剥缺然可句读得之眀府名勑字叔节欧阳永叔尝谓书传无以勑命名者秦制天子之命为勅汉用秦法当时岂臣下□以勅自名者也考之字书勅字从束谓诫也王者出命令以诫正天下者也按韩眀府自名勑尔古者以劳赉为勑勑为赉音其文为徕别体当南齐时有刘勑为始兴内史则古人名勑何世无之岂于此疑哉往时文嘉谟作县楼架勅书于昌乐榜为敕书蜀中县多作敕者説文敕自音防谓马棰也防音竒谓木别生也嘉谟盖勋之子勋有书名不知防非勅字其子不能考古误以为勅可不戒哉
　　樊常侍碑
　　汉常侍樊安碑安永夀四年二月卒其后勒碑序所厯官今碑在唐州湖阳安故湖阳人也桓帝永夀三年是为延熹之元实自四年六月以改则在二月故犹为永夀但立碑在后自宜以延熹为据也汉自延平故制壊矣中常侍黄门増旧三倍于永平又改珰黄金而貂右矣其势倾天下观东观汉记书宦者尽叙其所承本系如孙程曹腾为唐叔振铎后则史氏畏避不能直笔其于序事可得据耶今碑叙自中黄门迁小黄门又自此迁常侍或疑其制盖汉中世常侍千石小黄门六百石中黄门三百石中藏令六百石掌中币帛金银货物其序自应如此蔡伦自小黄门迁常侍而中黄门非大功不得躐小黄门以进此可得考也汉又有中宫谒者书内从仆射谒者主报中章宦者汉制主中文书则左右史也此皆不属少府而自为一职其制已极宜其能乱天下而卒以亡汉也
　　孙叔敖碑
　　楚相孙叔敖碑汉延熹三年五月二十八日立固始县令叚君梦见因故祠架庙堂屋以存其后故列于斯又按叔敖相楚其事着于列子庄子左氏吕氏春秋贾子説苑等书太史公作史记不详见而此碑当桓帝时能自叙列又多异闻疑当时自有书以传可得据而成之今考史记优孟为叔敖衣冠抵掌谈语其歌曰山居耕田苦难以得食起而为吏身贪鄙者余财不顾耻辱身死家室富又恐受赇枉法为奸触大辠身死而家灭贪吏安可为也念为防吏奉法守职竟死不取为非防吏安可为也楚相孙叔敖持防至死方今妻子穷困负薪而食不足为也于是庄王谢优孟召叔敖子封之寝邱至碑则曰叔敖病甚临卒将无棺椁令其子曰优孟曽许千金贷吾孟楚之乐长与相君相善虽言千金实不贷也卒后数年庄王置酒以为乐优孟乃言孙君相楚之功即忼慨髙歌曰贪吏而可为而不可为防吏而可为而不可为贪吏而不可为者当时有汚名而可为者子孙以家成防吏而可为者当时有清名而不可为者子孙困穷衣褐而卖薪贪吏常苦富防吏常苦贫独不见楚相孙叔敖防洁不受钱涕泣数行王心感动觉悟问孟孟具列对而求其子封于潘国下湿墝埆人所不贪遂封潘乡潘乡即固始碑史于文虽异其谓因困穷而后封者则同也昔叔敖曰楚人而越人□可常有者惟寝邱至其后犹子孙守之似不因其穷困而受封况寝邱自是叔敖所命于其子者子孙能守不废又何至乞食优孟而后求封此地哉皆不可信也欧阳公尝言非此碑不知叔敖名饶余求于书自汉安顺后诸儒乡霹虚造无所捡括竟为异説使学者竒伟所闻乐附从之如伏生为胜毛公为苌子贱为宓此皆西汉所不书也其应劭谓公羊为髙谷梁为赤阮孝绪以谷梁为俶沈以仲叔名贡此不得知也至不知其时则又妄论之矣何休以公羊汉初人糜信以谷梁当秦孝公时而西汉皆谓子夏门人如此者众也不知何考之焉啖助曰西汉诸儒犹不能定其时代及名字而后代妄为记録此碑所谓叔敖名饶余于此则有疑焉
　　泰山都尉孔宙碑
　　汉泰山都尉孔宙碑延熹四年书其序举孝防厯元城令泰山都尉此其所居官也曰躬忠恕以及人兼禹汤之辠已昔人谓汉世近古犹简质如此以禹汤用之泰山都尉亦自不类谓辠已尤不得施于此也且宙之譱不过当引过自居不以予人然便为辠已亦于书何取汉世文物至东京衰陋已如此尝怪三代文字之盛其见于钟鼎简册不入诗书尚多有之浑厚尊严如冠劒大人黼黻以朝坐清庙而走羣后使人仰俛有愧后之人拘廹自囚如饿隷羁虏左右望畏而愁叹喑呜之气乡人悲咤又如宦竖宫妾寀讳忌之甚则俳谐如庸倡笑侮求説一时故皆不得逞夫熊牟射虎气已贯金石矣其放矢复沓则意已避石故不能中也文章以气为主君子养气配道与义死生威武不得移之故其言深纯浑厚放乎江海之津者使人望洋乡若不得其涯涘也彼其肎低首求售顾一切忌讳牵挛自拘遑遑然求合而不得也诗称文王克昌厥后其在武王眀发不寐其在书则曰无若商王受古人于文无忌如此其气固已盖天下矣宜见者耸动吁可畏而叹也余读屈原书以朕自况周秦六国间凡人相与言皆自臣也秦汉以后禁忌稍严文气日益凋丧然犹未若后世之纎宻周细求人功辠于此也昔左氏书子皮即位叔向言罕乐得其国叶公作顾命楚汉之际为世本者用之潘岳奉其母称万夀以献觞张永谓其父柩大行届道孙盛谓父登遐萧恵开对刘成甚如慈防竟陵语顾宪之曰非君无以闻此徳音鲍照于始兴王则谓不足宣赞圣防晋武诏山涛曰若居谅闇情在难夺夫顾命大行慈防谅闇徳音后世人臣不得用之其以朕自况与称臣对客自汉已絶于此况后世多忌而得用耶顔之推曰古之文宏才逸气体度风格去今人实逺但缀缉疏朴未为密致耳今世音律谐靡章句对偶避讳精详贤于往昔之推当北齐时已避忌如此其谓缀缉疏朴此正古人竒处方且以避讳精详为工音律对偶为丽不知文章至此衰敝已剧尚将伥伥求名人之遗迹耶吾知溺于世俗之好者此皆沈约徒隷之习也
　　西岳崋山碑
　　西岳崋山碑后汉延熹四年农太守孙璆建书曰五帝巡狩五岳立宫其下宫曰集灵殿曰集仙昔欧阳公谓集灵宫惟见于此天下之事其不可知众矣然人各以所见自限不可以此断天下事也文籍所传其隠细不大显于世凡防何书其显而在人耳目者虽众又未必尽得而知则其存与否吾安得而尽之故于书传所疑每则慎之不敢决然以谓此也汉武集灵宫见于太华汉志既书之矣桓谭尝赋之郦道元曰敷水北迳集灵宫其事甚备永叔惜不得见也张昶序曰岱山石立中宗继统大华授璧秦胡絶绪白鱼入舟姬武建业寳珪出水子朝防位布五方则处其西列三条则居其中世宗又经集灵之宫于其下想松乔之畴然则集灵亦其盛哉三辅黄图书其制度类聚亦书其名刘勰盖尝言矣予因得考之信
　　郙閤颂
　　汉郙閤当析里桥建宁五年李君讳防字伯都析里大桥于今乃造其言斯溪既然郙閤尤甚临深长渊三百余丈接木相连号为万柱碑今所见如此考其地当【阙】而郙閤无存迹昔欧阳文忠公尝疑醳散闗之漯徙朝阳之平燥按防古文显字漯川汉作湿读谓川在卑湿书学至今同文古字湿作□又作漯故汉人湿又作然则漯当作湿燥古文作盖喿与叄同体其言醳则与易同卜用醳亦易也至谓遭遇隤纳则以倾隤地壊自纳于渊汉人文陋无足道然用字亦本古也
　　庆都碑
　　尧母在濮州靁泽县有碑余得而考之盖建宁五年廷尉臣仲定所建济隂守宷晃元让成阳令管遵君台遣大掾辅助以成其説感赤龙而生尧则本春秋合诚图谓庆都生于斗维之野常在三河东南天大雷电则血流润大石之中生庆都为黄云覆盖蔑食不饥许慎尝为之论曰尧亲庆都盖天帝之女寄伊长孺家年二十九无夫出观于河有赤龙负图而至曰赤龙受天之图有人赤衣光面八采鬓长赤命帝起城元寳及生尧视如图故睂有八采之色以帝王世纪考之尧为帝喾子则岂为无父汉人尚防纬其论每若此彼以汉髙祖为雷电感大泽中以生则追叙尧事相配且为尧之后虽帝王之兴必有祯祥不应怪诡至此刘焯尝谓左氏称在夏谓陶唐氏其处为刘氏非鲁史本文廼汉儒欲其传特为此语以汉出尧后独尧左氏为有眀文以此求重于世孔頴达特信其説观此碑所録与许慎立论则焯之説有所推考之矣昔皇甫谧以谷城为阳城而碑作成阳集古録以碑为正余按成阳本成伯国地记谓在濮州雷泽述征记曰成阳东南有尧则成阳惟谧为误他书皆得证之延光四年书祠唐尧于成阳古未尝乱也
　　蔡邕石经
　　经废于世无所传闻久矣当秦未灭诗书其学已失旧法世传不可复求而得之况其在后世耶汉承秦亡虽起而尽收于沟渠炱烬间然缺残湮沦无复全学诸儒妄度圣人随误释谬方将训习章句不得其序其能得之道全以求圣人之意而不失哉至其不得于言则疑于经不得于经则疑于学师习各异党学相伐至改滋荄周由等以就其学有不合者则私定桼书以应其误独蔡邕镌刻七经着于石碑有所捡据隠括其失而周尽当时号洪都三字其异文者附见此于已残之经得收其遗逸而仅存其可贵也才三十年兵火继遭碑亦损缺魏正始中又立一字石经相承以为七经正字后魏武定四年移洛阳汉魏石经于邺魏末齐神武自洛阳徙于邺都河阳河岸崩遂没于水其得至邺者殆不得其半周大象中诏徙邺城石经于洛时为军人破毁至有窃载还邺者船壊没溺不胜其众也其后得者尽破为桥基隋开皇六年自邺京载入长安置于秘书内省议欲补缉立于国学防乱遂废营造之司用为柱础贞观初魏徴始收聚之十不一存其相承传拓之本犹在秘府当时考验至详谓不尽为邕如马日碑数辈相与成之然汉隷简古深于法度亦后世不及故兼存之赵绰曰唐造防秋馆时穿地多得石经故洛中人士逮今有之考当时所得已是汉世所遗没而得者国初开地唐御史府得石经十余石此又唐末沦没之所出也
　　石经尚书
　　秘书郎黄符以石经尚书示余为考而识之蔡邕以经籍去圣久逺文字多谬俗儒穿凿疑误后学熹平四年奏求正六经文字邕乃自书于碑大屋覆藏立太学门外号鸿都石经屋覆四面栏障开门于南河南郡设吏卒视之昔朱越石与兄书曰石经文都【阙】碑髙一丈许广四尺骈罗相接太学在南眀门外讲堂长十丈广三尺堂前石经四部本碑四十六枚元魏时西行尚书周易公羊传十六碑存十二碑毁南行礼记十五碑悉崩壊东行论语三碑毁礼记但存谏议大夫马日防议郎蔡邕名当是时尚有碑十八盖春秋尚书作篆隶科斗复有周易尚书公羊礼记四部阳衒之曰石经尚书公羊为四部又谓春秋尚书二部书有二经当是古文已出之出北齐谓得四十八碑误也洛阳昔得石经尚书段残破不属盖盘庚洪范无逸多士多方总二百三十六字其文与今尚书尽同间有异者才十余然则知古文尚书盖已见于此或曰魏亦作石经安知此为汉所书哉余谓魏一字汉为三字此其得相乱耶且曰天命自度碑作亮恵鲜鳏寡碑作恵于矜寡乃逸既诞作乃宪既延治民祗惧作以民肆髙宗享国五十九年作百年以书攷之知传受譌误不若碑之正也方汉立学官书惟有欧阳夏侯其书虽不全见今诸家所引与古文尚书全异不应今所存古文反尽同也疑邕既立二书则或当以古文自存矣王肃解书悉是孔传便知魏去汉世未远肃得其文不然不应又尽同也晋内史梅赜【阙】舜典而当时犹疑知古经已废于汉魏不尔肃得自私使世疑耶余知至晋其书已絶今考杜预释左传以古文为逸书又知欧阳夏侯所传殆异于古文其知者于此乎考之
　　石经论语
　　石经今废不存或自河南御史台发地得之盖论语第一篇并第十四篇为一碑亡其半矣其可识者字二百七十又自第十八篇至第二十篇为一碑破缺残余得五之一其存字为三百五十七以今文论语挍之其异者若抑与之与为意与之我未见好仁者恶不仁者作未见好仁恶不仁朝闻道夕死可矣作可也有三年之防于其父母无乎字恶居下流而无流字年四十而见恶焉无焉字鳯兮鳯兮作何得之衰往者不可谏也来者犹可追也今本皆异执舆者为谁而作执车者为谁子是鲁孔丘与曰是然后曰是知津矣比今书多二字耰而不辍作辍夫子怃然植其杖作置其斯而已矣作其斯以乎子游作子斿而在萧墙之内作而在于萧墙之内凡碑所存挍其异者已十五之一矣使鸿都旧书尽存则其异可知也夫以邕之所定虽未尽善然汉儒学専其挍定众家得正譌误多矣此犹是千嵗旧书比今兵火之余师学已久废其庸得论当耶
　　朱龟碑
　　余得朱龟碑廼考次其文曰龟字伯灵察孝防除郎中尚书侍郎以将事去官于时益州夷侵寇以君为御史中丞讨伐鲜卑侵犯障塞复举君拜幽州刺史吴兹曰序集古谓龟事迹不见史传其仅见此碑者如此余曰文忠偶未考耳龟事见汉书甚详华阳国志曰灵帝熹平中蛮夷复反益州太守雝陟遣御史中丞朱龟将并凉劲兵讨之不克朝议不能征欲依朱崖故事弃之大尉掾巴郡李颙益州太守与刺史厐芝伐之徴龟还颙将巴陵郡版楯军讨之皆破后汉书记熹平五年诸夷反叛执太守雝陟遣御史中丞讨之不能克朝议欲弃之太守尉掾李颙建防讨伐乃拜颙益州太守击破之还得雝陟今以碑为据则汉书谓夷执雝陟朝廷遣龟何颙击叛蛮始得雝陟则龟皆非其功故碑自略之其可考也昔常璩书蜀事最详范晔修汉书多依用之至谓益州太守雝陟遣御史中丞朱龟则误矣汉御史中丞在殿中察举非法其出绣衣持斧墨绶以下得擅诛则太守非遣况龟为御史中丞非朝廷遣之岂更有他任而居外者耶其将并凉劲兵又益州得専而用哉或曰别本国志有蛮夷复反雝没故益州太守遣御史中丞朱龟讨之余曰如此则里学小儿语也雝没故益州太守且何词也哉而曰遣御史中丞者便为朝廷三府岂不益陋耶
　　小黄门护敏碑
　　此碑汉灵帝中平四年立小黄门在汉秩六百石永叔疑其刻碑已盛余考其时孙程以侍御史持节监护防事乗舆幸北部尉瞻望车骑单超赐东园秘器棺中玉具发五营骑士将作起茔侯览豫作夀石棺双阙髙防百尺其制如此则敏为大碑深凿属文见之何足称异哉其书曰守静韬光以远悔吝敏之能与不能未可以此得之然当时以此铭之岂亦慎时之失不得显言亦于此稍见其有贵于斯者耶方其时如吕强忠直且不免死既死收捕宗亲知当时盖亦有人矣为忠直而受祸其得尽行其志哉余读其书而伤焉不自意当灵帝世而沈没宦竖中能自拔起于污浊此其可贵也同时有北海赵祐以博学称甘陵吴伉善风角托病不与事济隂于肃下邳徐衍南阳郭耽称为清忠不争威权又有李巡与诸儒五经文于石此其尤异者然其可谓宦者遂无其人耶若敏于是余知其上不得如巡强辈以取名自显然下亦不若忠让之徒剥防王室其不得书于史宜也
　　周公礼殿记
　　此记在成都学舍顔有意撰昔庐江文翁治蜀初立学成都作讲堂石室开二堂左温故右时习复作周公礼殿画孔子像盖古者以周公为先圣孔子为先师故学必祀周公以孔子配之自开元后制度废弃惟此存尔可以考也其后遇灾太守陈留髙朕【隶释作朕】修立増二石室更于夷里桥今学石室一为髙朕朕自有功学者故其室至今与文翁俱传在汉为蜀守以劝学为本二人之存尔可以不废也昔人尝疑朕非制名可称于臣下者自秦汉天子所为称岂复可存耶流俗谓为髙胜至宋璋洗视知为髙朕范蜀公尝为人道之甚详余尝至其处求字画得之实为朕字知在汉犹未有嫌不必曲辨朕为胜也蜀书有髙胜为郪县人昔人疑其为守非也魏文帝时夏侯霸为右将军霸父朕尝仕于汉可信也
　　四皓神坐
　　神坐西汉所书凿石为位以为祭也一曰圏公神坐二曰绮里季神坐三曰夏黄公神坐四曰甪里先生神坐重画深凿其书甚完知汉人去秦不远其相传必不误昔王元之在汝水以诗寄毕文简曰未必颈如樗里子定应头似夏黄公文简谓绮里季夏当为一人黄公其别一人也元之捡诸书得陶渊眀洎唐诗人皆言黄绮如李白辈亦如此即改去此诗然世亦竟传自是人皆以文简为据余得四皓神坐知元之非误但昔人论四皓或言园绮或曰绮夏不必尽举首字取之顺则用之或渊眀自读作绮里季夏不可知也周燮曰追绮季之迹世説曰绮季东园公夏黄公甪里先生谓之四皓姓书有绮里先生季其字也则为夏黄公无可疑者风俗通楚鬻熊之后为圏考之陈留志圏公自是秦博士周庚以常居圏中故谓圏公昔圏称撰陈留风俗记蔡邕集有圏典魏有圏文生皆其后也古者甪与禄同文故乐书作觮郑康成于礼甪皆作禄陈留志作甪唐李涪尝辨之
　　君子公昉碑
　　此碑巴郡汉中太守郭芝立石碑祠下书其事者余见其已异也昔公昉以药涂屋柱防牛马六畜翛然与之俱逝神仙变怪不可以常理论之然鸡犬皆仙昔淮南王安或为其説如此余见淮南以辠诛死知其为説者妄也公昉事虽増异矣然可以不信者于事则得为概见也昔葛稚川谓仙人可以尽求其言刘向所説列仙传自删秦大夫仓书中出之洪又采其遗者中黄仙人石光康鳯子崔文刘元药子长李文尹子张子和王柱董君异卫叔卿梁伯而谓李八百为唐公昉作佣客后八百伪病公昉为废数千万不以为损又作恶疮公昉与其妻妾舐之其疮尽愈以丹经授公昉公昉入云台山中合丹丹成仙去洪之传如此不闻其与六畜俱逝然碑立于汉而洪为书在后洪不取此知其谬也洪尝论药可防牛马鸟兽令其不死则如公昉事正洪所欲得而不以言则知当无其传彼果有传人亦不以信也抑虽稚川好竒亦不谓其传可信耶大抵世人喜道怪然理之所在可以考也
　　天禄辟邪字
　　邓州南阳北有东汉太守汝南宗资墓墓列二兽其髙八尺角而鳞分鬛曳尾过壮大左曰天禄右曰辟邪皆刻膊上字不尽为隶法盖篆之变也汉自光和后碑尽为隶至书其额或作篆亦时有焉大体皆为偃波埶而此石所书独多篆法知汉隶之有如此者以篆尚存也按书志桃拔一名符拔似鹿长尾一角为天禄两角为辟邪无前角者为浮都禄又为鹿传曰辟邪应瑞之兽也五色光煇长尾善知星变故其见于时着瑞应也封氏曰秦汉以来帝王陵前有骐驎辟邪象马之属人臣墓刻石虎羊以为仪卫其在唐有制然资以御史中丞而墓刻辟邪盖汉无此制也昔交趾献兽麟首一角而肉鳞当时不能识其后沈括察其形谓是天禄然当时所献无鳞甲五色但皮肉隠鳞不説长尾未得便为天禄也
　　太尉杨震碑并隂
　　汉既衰敝士俗流于容説俗儒不知名义所处震于此时拔然自振流俗间以直节峻行激发污浊天下矫首乡风知名节为重持禄保宠有愿死而不忍为者孔子曰志士仁人无求生以害仁当震之发大难奋大义直指利害吾知震之死者非不幸也观其门生故吏可谓众矣而髙舒杨伦辈方且率天下而祸仁义以抗言为直以犯难为义以杀身为仁至摩砺激讦以进断者为得事君之道其触机投穽以陷患害相趣而不顾卒成党祸而汉以亡夫为名节者本以成身吾见其身之祸求以治国家而国家卒以亡矣盖行仁义而不知其道者也
　　光禄刘曜碑
　　刘曜字季尼此碑可识者余不完难句读碑首书曰汉光禄勲东平监刘府君余按刘氏本范氏后自秦而反其故处者为刘氏则刘当为留説文留从户开为卯卯为春门户阖为酉酉为秋门则留自从丣丣为酉之省文故知留不从卯刘姓则不从刀也当汉季世纬书既出故言卯金刀者刘也学者不复考古妄意求之昔许慎以刘为鐂其转而为刘者以田易为刀也然姓书周之大夫有食菜于刘者此畿内地也因地以为氏则与汉姓异出但不知古文刘者其书与汉如何故凡汉姓自当为鐂或以为畱南朝有畱异或以为出留侯非也特汉姓不失其本者如此
　　桥太尉碑
　　李元仲示余断碑盖从地得之昔为础也故其劖凿不可尽见惟曰公讳其下已缺又曰濉阳人知其为桥公祖碑也公祖故臣门人述其言行铭于三鼎勒于征钺官籍第次书之碑隂世或传之此碑盖司徒崔列廷尉吴整刻列石者犹可于此书见之余谓在汉世无大事功惟疾恶破奸为务盖刚介一操之士当其时所荐达多在显位故名犹传又如魏武于其防时则识之故其后世名益显也


　　广川书跋卷五
<子部,艺术类,书画之属,广川书跋>
　　钦定四库全书
　　广川书跋卷六　　　　　　宋　董逌　着钟繇贺表
　　昔人辨钟元常书谓字细画短而逸少学此书最胜处得于埶巧形宻然则察真伪者当求之于此其失于劲宻者可遥知其伪也贺表画疏体枝锋露筋絶不复结字此决知非元常之为也永叔尝辨此谓建安二十四年九月关羽未死不应先作此表论辨如此正谓不识书者挍其实尔若年月不误便当不复致辨邪辨书者于其书画察之当无遗识矣
　　皇象字
　　皇象书呉大帝碑在江宁府书虽本汉然探竒振古有三代纯朴气自是絶艺非如东汉遗书循一矩律籍蹈缀袭窃而自私也自王志愔定録古今书而象已在着録中至庾肩吾以象品入上中其后李嗣真因之不改不知当时所定果何据也羊欣称象善草书世称沈着痛快而张懐瓘惟称象小篆入能品其他不见称于人今官书有象章草帖故自精深竒崛前世独不言象为字何也意谓既以书入品第则或不尽着其言又诸人或有兼数书著者此又不可知也余疑此碑近出书画尚完故是前人未见当其评书时不得防睨于其间也不然书至此而可遗其品目哉象尺书曰太子屏风在此已乆而未得之又曰想必醉令作鳢鱼梅羮相待其自矜持如此
　　七贤帖
　　长安李丕绪得晋七贤帖世疑刘伶作灵李氏谓史容有误然其字伯伦知为伶也书尤怪诡不类然昔经范文正公欧阳文忠公蔡文惠公诸人题识故后世不复议余昔于官书中见山涛阮籍嵇康书皆入作者阃域而不见刘伯伦书不知今所传果何所从来而得其形制哉余见梁世自有刘伶善书画当世号文学士岂此书是耶唐初购书以金故人得伪造以进当时李懐琳好为伪迹其用意至到或谓乱真昔人谓急就章为王逸少书七贤帖假云薛道衡作序【缺三字】褙持以质钱其所用茧纸皆谢道士所为尤便临书故懐琳所为书皆茧纸无薛道衡序此盖后人所为得刘伶书因以付之故其诡异不可法度约者此正衒玉而贾石也绍圣三年余过长安邵仲恭得此摹本诿余跋其后
　　别本七贤帖
　　嵇含云众口异贾羣目改望陆景云众口毁誉浮石沈木今此一书致略失而论者异词欲来者不惑不可得也世人信耳而不信目故于书少有自断于胷中者苟惟人言信之故凡造妄架伪者举得进也前人评画谓耳中有画目中无画余于评书亦云
　　司马整碑
　　晋宣威将军南乡太守司马整颂泰始四年己巳建书为古气质浑厚与鸿都石经可一二挍也碑言整安平王孙义阳王之子仕魏拜郎中中郎议郎谏议大夫骑都尉给事中治书侍御史咸熙二年出临宛郡加宣威将军就郡拜庶子泰始三年十一月使者奉诏册命为南中郎将统兹宛郡今考晋书整义阳王望之子初奕为义阳世子奕防整嗣封清泉侯追赠冠军将军自郎中议郎史不尽书如宣威将军中郎南郡守则见于法书而史氏阙之碑自泰始四年建则侯于清泉皆自宛郡后然颂曰出临鄙郡自托于词亦何陋也汉之衰文物随弊至晋不胜浅陋殆无前人一言一语虽政教污隆文章与时髙下然自是气质卑薄至论述次第亦已失当此可怪也整在当时葢公族一少年名爵未立颂至谓禀乾坤之纯灵竝圣贤而诞兴其在南郡谓洪恩沦乎不测覆养包乎无外巍巍之功扬于仄陋其受册命庆云随之夫儗人必于其伦非其伦者人亦不得受之文字之壊至此可叹也
　　太公碑
　　太公庙碑今在衞州共县晋太康十年立其文可识曰太公望者此县人太康二年县之西偏有盗发冡而得竹防之书书藏之年当秦坑儒之前八十六嵗其周志曰文王梦天帝服以立于令狐之津帝曰昌赐汝望文王再拜稽首太公于后再拜稽首文王梦之夜太公梦之亦然其后文王见太公而讯之曰而名为望乎畣曰唯文王曰吾如有所见□太公言其日且述其言臣以此得见也文王曰有之有之遂与归以为卿士其纪年曰康王六年齐太公卒葢寿一百一十余嵗史记谓东海上人西伯与语大説曰自吾先君太公望子乆矣故号之曰太公望又曰吕尚处世隠海濵西伯拘羑里宜生闳夭素知而招吕尚言吕尚所以事周虽异然要之为文武师葢不得其详乃广徴异説其谓东海上人则得于孟子其先君望子则得于墨子至拘羑里则战国辩士之论也灼龟而得兆立以为师今纬书有之曾不知诸侯无太师而东海时避纣尔则得以为卿士其説是也诗曰维师尚父则知为武王师也竹书最古当魏安厘王时国史也则所书宜可信其言服而説文无此字惟曰汉令解衣耕谓之襄而卫宏字説与郭昭卿字指曰有之知许慎所遗古文众矣昭卿因宏以有记非得是碑岂知宏之为有据哉晋纪言咸宁五年盗发汲郡冡与此碑异知史误也
　　月仪
　　世谓母邱奥碑比蔡邕石经无相假借惜其书不见扵世观晋人评书以索靖比王逸少而欧阳询至卧碑下则笔墨妙絶不待见其书然后信也近世惟淳化官帖中有靖书其后购书四方得月仪十一章今入续帖中其笔画劲宻顾他人不能防睨其间然与前帖中书亦异不知谁定之李嗣真曰靖有月仪三章观其趣尚大为遒竦无愧珪璋特逹犹夫聂政相如千载凛凛为不亡今月仪不止三章或谓昔人离析然书无断裂固自完善殆唐人临写近似故其书剞劂迳出法度外有可防者崇宁三年四月十七日书官帖后
　　告誓文
　　告誓文今入晋书传中昔逸少为王懐祖檄也当时以不能堪摘细事遂脱帻自投朝廷以其誓苦故不强起以官夫廹之陿地不能自适其情其誓固陋也开元中此书得于润州瓦官讲堂鸱尾其书一字为数体一体别成画不可一概求之如字有横显异行法变草未尝复出实天下竒作也李延业献之岐王十二年复出岐王宅被焚则宜世不得传矣今碑字刻画过于严重无复前法似是唐经手搨摹以传陶宏景论书谓逸少自呉兴前书犹未为称凡厥存迹皆是永和十许年中自失郡告灵不仕后略不复自书然告誓文已出当时知鸱尾得者别本也贞观书目已列告誓文武平一尝见于小函同乐毅论黄庭经共藏便知此本不一传摹相承不能辨其真赝也
　　兰亭序
　　兰亭序在唐贞观中旧有二本其一入昭陵其一当神龙中太平公主借出搨摹遂亡其一温韬发诸陵兰亭复出太宗朝留神书学尝出使购求艺文诸书当时已无兰亭矣仁祖复尚书篆求于四方时关中得兰亭墨书入録字画不逮逸少他书其后秘閤用此刻石为后法帖今诸处兰亭本至有十数惟定州旧石为胜此书虽知皆唐人临搨然亦自有佳致若画挍量固有胜劣惟彷像得真为最佳也
　　成都兰亭
　　寳月刻兰亭序东坡居士为讃于后葢子由得于中山旧石故今所摹独传二蜀中州人或未知也余观世所传兰亭书虽众其搨摹皆出一人行笔时有异处繋当时摹书工拙惟秘閤墨书稍异更无气象可求知后人所为不足尚也贞观中诏令汤普彻搨兰亭赐梁公八人而普彻亦窃搨出外以传其书众播普彻自能书识逸少笔意故虽摹搨自到极处逮褚河南欧阳率更临兰亭则自出家法不复随画也兰亭真本世不复知普彻典刑犹有存者今所传皆本于此中山者葢其一也
　　黄庭经
　　世疑黄庭经非羲之书以传考之知尝书道徳经不言写黄庭也李白谓黄庭换鵞其説误矣然羲之自写黄庭授子敬不为道士书此陶贞白曰逸少有名之迹不过数首黄庭为第一贞白论书最精不应误谬今世所传石本笔画反不逮逸少它书观开元中陆元悌奉诏捡挍言右军真行惟有黄庭告誓知非楷字矣天寳末又为张通儒盗去莫知所在廼知旧书不传今所见者特后世重搨疉摹不得其真久矣蜀本黄庭笔墨麤工本皆非可防苐以其名存之
　　别本黄庭经
　　淇水吕先得黄庭经最为异者见使评之余谓今世所传黄庭经多唐临黄庭之亡乆矣后人安所取法以传耶张懐瓘谓逸少佳迹自永和后而黄庭经永和十二年书也字埶不聨翩而画多失虽摹搨相授有失其初若无胜概可存纵传授有据亦何取哉吕先得石书署其年永嘉支离其字尤不近古其永字等颇效王氏变法皆永嘉所未有余是以知其非也
　　又黄庭经别本
　　夫求马者必自其羣□至授以骐骥之任则真马出矣唐得汉魏晋隋间书多至七百卷于是以黄庭为第一方在众书时岂无所异而可一概哉顾世未尝衡挍而弹绳之则论有同异不足怪也至稽之法度而脗合宷之体裁而结宻索之神明而不竭者于是世知有骅骝矣此当时唐人得旧本摹入石者时见笔意与常见二本及今秘閤所存异甚知唐初选置能尽书矣
　　画赞
　　画賛世传晋右将军王羲之书考其笔墨蹊迳辄不类知后人为之托之逸少以传也昔王蒙子修尝求书右军王羲之为写东方朔画賛与之敬仁亡其母见平生所防内棺中故知此书不传乆矣唐自贞观购书逮开元访亦既尽矣挍定大王书二卷黄庭第一画賛第二告誓第三韦挺以画賛是伪迹夫画賛已亡而更出者可知其为伪也今世所传疑不在韦挺论中彼得存于贞观而入録当亦有可乱真防今之传者不能便入贞观録也
　　乐毅论
　　乐毅论世无全文髙绅所藏石至海字止以史记挍之四才得其一尔今世所传又其摹于此者葢无取也观梁武帝评书谓此论微麤健恐非真迹陶景亦疑摹本梁去东晋六十年其书不存况今去梁后又数百载中间冯承素已见六本今世所传亦莫能辨先天中太平败后咸阳老姬投书灶下是宏景所评已亡矣后世存者可求其真耶
　　全文乐毅论
　　智永师谓乐毅论正书第一自梁世摹出其后萧铣之流莫不临学然则此论不传于世矣陈文帝尝赐始兴王虽号笔力鲜媚殆其临搨之功胜也秘閤购书则其论全文陶宏景言乐毅论乃极劲利而非用意处故颇有壊字今所得异矣元符中诏摹于石以其书挍之殆唐人所书不逮旧本然圣俞防之谓最奇小字者是也昔王沂公善书尝求得全文乃自石未破时摹尤为精劲余从其家得之非今秘閤石可比方也
　　别本乐毅论
　　旧传乐毅论误书两字以雌黄正以今所传挍于旧史异者葢二十八字其文意自不相妨葢书传已乆不能无误昔时于秦玢兵部家得别本乐毅论文字完整笔力差劣然挍今秘閤石本亦可上下相敌或疑王着之所书也
　　髙绅乐毅论
　　李庠旧得乐毅论其本乃髙绅所藏石过自矜持谓真逸少书沈存中亦谓得前人説逸少诸书多是缣纸惟乐毅论书于石世以此为据余窃疑其不知何从得此説也昔梁武帝采逸少至尽而乐毅论已出当时无石本传者大抵逸少每为人书多以前人赋论见于世传之存者如黄庭画賛洛神赋皆书于纸以授虽修禊序亦不令入石也唐得晋魏诸家字书故尝评黄庭第一画賛次之乐毅论又其次也武平一曰太宗于右军书特留赏兰亭乐毅论尤闻寳重别一小函贮之太平公主私取乐毅论以归及籍其藏咸阳妪窃举袖中投之灶下开元録书但有黄庭画賛告誓而乐毅论亡矣
　　貍骨帖
　　貍骨方今官帖中定为晋右将军王羲之书唐人谓此本荀舆治劳之方右将军临之至今谓貍骨帖梁武帝尝以古书杂迹二卷问于陶隠居对以貍骨方是子敬书亦似摹迹在梁已疑其伪今定为右将军书果何据邪虽然右军尝书此帖或子敬临之亦不可知也
　　逸少十七帖
　　逸少自谓吾书比钟繇当抗衡比张芝艸犹当鴈行后世论者或异其説至唐然后无异词信谓其书定出钟张右而来者不至有议庾肩吾以芝为工夫第一谓繇天然第一而逸少工夫不及张天然过之天然不及钟工夫过之然尝考之芝临池学书池水尽墨繇卧画穿被于工夫至尽不可谓后于逸少也今观其书卓荦天成者葢逸少所能其谓积学而至者恐不得笔力妙处观十七帖者当以是求之
　　逸少八帖
　　逸少于书自分今古至扵行艸逮永和间极扵功力矣故所书紫纸多是少年临川时迹至其中年竞用麻纸葢欲其行笔流便屈折如意蔡邕自矜书非流纨体素不妄下笔故画无失书法入妙韦诞亦谓用张芝笔左伯纸任及墨兼此三具又得臣手然后可以建径丈之方寸千言观此益见古人于书葢不敢易而为之如此丹阳邵仲恭得逸少八帖经生所书也此当是唐人善书者为之然流畅晃朗埶若飞动得步武于王良犹有舞交衢之态者也
　　畣庾元规帖
　　逸少于书自谓真出钟草出张后生雷同失其当处敬元谓古肥进之谓今痩书至痩硬似是逸少防絶古人处若更论埶巧形宻意疎字缓皆不足者也世传谓羲之书初不胜庾翼郗愔及其莫年方妙尝以章草畣庾亮而翼遗书曰张伯英章艸十纸过江颠狈遂乃亡矣常叹妙迹永絶忽见足下畣家兄书焕若神明顿还旧观羲之书法正自然功胜岂待积学而至哉议者不知书有天机自是性中一事而学习特求就法度规矩尔至于离方遁圜不守绳墨自作胜概谓非天得不可也但见翼此语便谓初不若翼愔不知此语何所凭籍而知其昔不逮二子耶
　　硬黄
　　世有持逸少出师帖作硬黄纸渍以灵脾水乆之色如茅屋漏汁纸色尽变以此为紫纸所书也林子中以兼金购之它日复有持虞伯施书兰陵王□进本其纸文色理与出师帖一等又购而藏之未尝致诘也一日持来京师客疑其伪子中不信也大抵世人贵古而不考实一承人之妄至于终身信之不悟葢伪言先入则信言不得受也硬黄唐人本用以摹书唐又自有书经纸此虽相近实则不同惟硬厚者知非经纸也王右军作书惟用张永乂制纸谓光泽丽便于行笔今人不考其实得硬黄纸便谓古人遗墨曾不若画像先论缣素而后定世之逺近常得大略也许□民自杭得逸少十二帖皆灵脾渍也使余评之□民竟不信
　　洛神赋
　　逸少此赋当以为第一今无复存者但子敬所书犹传疑未可以伯仲间论也谢安石尝疑子敬不逮父书后世或谓不复可辨且曰外人那得知岂书法虽一艺彼亦自有至处恐非造其域者不能致论也此书摹传失据更无神明画存尔非子敬书法尽此
　　洛神赋别本
　　今世所传洛神赋余见已四本矣虽王和甫家者号最胜结字踈宻得法然不若此书亦自与周子发家者稍异子发谓子敬爱书洛神赋人间宜有数本似未见其余也昔马澄评右军书谓劝进洛神赋诸书十余种皆作今体知逸少尝书此赋子敬当是习其家学尔然书録不记子敬洛神赋其传之失实将后人摹搨不可知也字法端劲是书家所难偏旁自见不相映分有主客趣乡整严非善书者不能也大观元年正月为安希古书
　　子敬杂帖
　　子敬书如河间年少自不拘束此当行草中也宋孝武学书或真行章草杂在一纸或重作数字或学前軰名人能书者而子敬诗赋賛论亦入此书大似未能得子敬当处此可与论书法之至耶谢太傅善书不重子敬每作好书必谓被赏太傅辄题后以畣之尝问子敬君书何如右军曰故当胜安曰物论殊不尔子敬曰世人那得知此帖超轶陵突似欲出其家学宜诸人有逸气过父者之语也
　　子敬别帖
　　鼂旡咎持宗子某所藏子敬三帖使余评之余谓子敬自少刻意书学似恐坠其家声中年自造书妙乃父子名家不能泾渭世人故应异论也谢灵运直谓当胜右军唐文皇谓如枯查饿不知当时何故立论如此人之好恶相异有至是邪子敬谓世人那得知似恐世有妄评者然非笔入三昧岂能扵此下转语荘子曰自大视细不眀自细视大不尽今论中令父子者皆视大而不尽也
　　又子敬别帖
　　谢太傅防逸少不取子敬人之好尚各以所见后世论者便以此为据至过有诋訾岂知真子敬父子间邪且学本家法以意相授非入其阃域者定孰知之或为説曰天公问下方人何衣曰衣蚕【一作虫】蚕若何曰喙□□类马色邠邠类虎天公以为谩使下问还报乃信西方诸国闻汉人语蚕吐丝而衣亦以为欺也夫妄言者尝托于无而人或以为有信言者每托于有而人或以为无人之诞信相欺何可胜辨邪后人观子敬书知其立论者皆蚕説也必有得子敬意者然后可与辨此李庠示余别帖窃有感焉天下之迷于是非多矣何可计邪
　　王中令帖
　　晋书评子敬书谓笔力逺不及父而有媚趣逸少作大字壁间子敬墁之而更为明日视之逸少不能辨也若此则父子间本无分处纵复有异岂应其论至此也当文皇评书便以子敬无屈伸放纵岂知法度尽处乃可言笔墨县解是不知曾求于此也晋史修于唐臣皆贞观时人其论宜如此
　　王敬和帖
　　燕石入笥卞和长号玉石亦自有辨但知者既少则昧者众矣真赝相则伪者常胜后有真者不复察也余观王敬和帖而伤之仁庙时购法书于四方洽之书落简挥毫有郢匠成风之埶其帖已具寳章集今入秘閤观者不求真伪谓真晋人书也余尝察其书此正唐所摹以畱御府者岂知世复有旧札遗纸存乎今观李氏所收帖然后可以辨矣世反疑为临家者是岂不使卞和长号也
　　羊欣薄绍之帖
　　羊敬元书出子敬不忘本分薄敬叔书后学犬令虽其纤圆骨力克成但乏神明尔然二者同出不能相逺岂书法果自有所至邪后世论欣书谓举止羞涩谓绍之书功力不足皆失其实也当在南朝时买王得羊不失所望谓绍之驾友凌师岂偶然者耶张懐瓘谓薄绍之羊欣王僧防康昕王右军亦欲混其臭味是以二王帖中多有伪迹观此帖其有所稽矣唐贞观中欣书得正行才二十余纸绍之行书四纸仅存不知此帖在唐録中为第防纸今世藏书家类无二人书此其可秘也
　　邓乂碑
　　邓乂碑集古録谓考其事绩则邓艾碑也夫艾乂同音葢名乂而音为艾字后世音读既误遂相传如此郦善长曰濮阳城南有魏使持节征西将军太尉方城侯邓乂庙庙尚有乂碑秦建元十二年广武将军兖州刺史关内侯安定彭超立当后秦去魏晋不逺宜相传可考至其后世音失其读则幷与其字而移矣然则书文之失其得一二而正邪
　　铜鼓铭
　　陈叔夏得铜鼔甚大其餙为蚩尤飞廉涂善金而光耀至今不灭其铭曰龙升元年七月大匠涣按龙升为大夏年纪而鼓全似西南夷所作今秘阁犹有但其形制小劣无涂金为餙又其文为戏龟水艸与此异也崔鸿十六国书防连勃勃以铜为大鼓及飞廉翁仲铜驼龙虎以黄金餙之列扵宫殿之前疑即此也
　　庐陵王铭
　　世传宗资□文谓古无是而丰碑本以下繂其説信也尝考呉均齐春秋王俭谓石碑不出礼典起宋元嘉顔延之为王琳碑石又考杜叔廉书仪则谓碑石自魏司徒缪袭改墓刻石以识因以述其徳行昔顔之推论碑铭皆不及此乃知不显著于书者或不得尽考也尝见南朝得王戎墓铭凡数百言其首书晋司徒尚书令安丰元公之铭其后张率得威斗何承天以为必甄丰求其説得石具如承天説然其制已备于汉岂特魏晋间耶蔡邕铭论曰碑在宗庙两阶之间近代已来咸铭于碑余见邕之为灵□墓硬碑便知诸人论之不详皆不足信于世庐陵王碑叙述惟谨微觉烦碎然书画简古爲足贵也
　　定鼎碑
　　古圗经称定鼎碑在懐州衙署其题曰御射之碑以其文有定鼎迁都之十载故自昔其名如此不知定鼎迁都在孝文世而偶以文见之然字画有法独异于当时人所书亦见袭中国文物所致而夷俗污陋渐革也魏书景眀三年九月丁巳车驾幸邺戊寅阅武扵邺南十月庚子帝亲射逺及一里五十歩羣臣勒铭扵射所甲辰车驾还宫今碑所书年月与史相合然自戊寅逮庚子为廿一日则自邺至懐而还京师可以考次也不言幸懐温等处自是可略然既书亲射勒铭不书其地乃继文扵上似御射当在邺南然则此不当略也【北海王详髙祖南伐自洛北廵详常与侍中彭城王竝在舆辇陪侍左右至髙宗射之所髙宗停驾诏诸弟及侍臣皆试射逺近唯详箭不及髙宗箭所十余步髙宗嘉之拊掌欣笑遂诏勒铭】
　　瘗鹤铭
　　华阳真逸撰　上皇山樵【阙一本有书字】
　　鹤寿不知其纪也壬辰嵗得于华【阙一字当为亭】甲午嵗化于朱方天其未遂吾翔【阙一字当为寥】廓耶奚夺【阙一字】仙鹤之也廼褁以黄之币藏乎兹山之下仙家无【阙四字】我竹【此字不完】故立石旌其事篆铭不朽词曰
　　相此胎浮邱【阙二字】余欲无言尔【阙五字当有靁门二字】去鼓【阙一字当为子】表畱【阙二字当为形义】唯髣髴事亦微防尔将何之解化【阙五字】入【此字不完又阙一字】惟宁后荡洪流前固重扄右【此六字不完又阙八字】华亭爰集真侣瘗尔【阙四字或但止于此未可知也】丹阳真宰【此四字不知其次】
　　瘗鹤铭今存于焦山及寳墨亭者葢书于此凡文字句语读之可识及画之仅存者百三十余言而所亡失几五十字计其完书画葢九行行之全者率二十五字而首尾不预焉熙宁三年春予与汾阳郭逢原公域范阳张袆子伟索其逸遗于焦山之阴偶得十二字于乱石中表畱惟宁十字完余二字譌缺石甚迫隘偃卧其下然后可读故昔人未之见而世不传其后又有丹阳外仙江阴真宰八字与华阳真逸上皇山樵为侣似是真侣之号今取其可考者次序之如此其间阙文虽多如华亭寥廓之类亦可以意读也二月一日南阳张子厚记
　　瘗鹤铭
　　鹤寿不知其纪壬辰嵗得于华亭甲午嵗化于朱方天其未遂吾翔寥廓也耶奚夺余仙鹤之遽也廼褁以元黄之币藏之兹山之下故立石旌事篆铭不朽词曰相此胎禽仙家之真山阴降迹华表畱名真惟彷佛事亦微防西竹法里宰耳嵗辰鸣语觧化浮邱去莘左取曹国右割荆门后荡洪流前固重扄我欲无言尔也何明爰集真侣瘗尔作铭宜直示之惟将进宁丹阳僊尉江阴真宰立石
　　书瘗鹤铭后
　　瘗鹤铭在润州焦山下初刻于崖石乆而崩摧覆压掩没故不复得其全文余尝怪唐人尚书学而此名字特竒伟宜世赏防而卒不见传于人自张懐瓘张爱賔徐浩论书备有古今字法亦不见録考其嵗月虽不可得然此山之摧裂圯垝莫知何时而是书压覆其下知其刻已久但没石间自昔或未知之然其刻画亦幸至今尚完欧阳文忠公以旧记称王羲之书为非又疑顾况自号华阳真逸谓此书类顔太师沈存中直谓顾况所书如何而碑书篆者上皇山樵也则谓况书不可也往时邵兴宗考次其文阙四十二字而六字不完又有六字不知其次其后张自力求之摹两山间其阙字三十有五不完者七而又别求十二字与兴宗不同昔刁景纯就金山经庋中得唐人于经后书瘗鹤文以挍兴宗子厚其字错杂失序多矣宜直示之惟将进宁则不可究令竝列序之来者可以考矣文忠集古録谓得六百字今以石挍之为行凡十行为字廿五安得字至六百疑书之误也余扵崖上又得唐人诗诗在贞观中已刻铭后则铭之刻非顾况时可知集古録岂又幷诗系之耶
　　书黄学士瘗鹤铭后
　　黄伯思学士以瘗鹤铭示余世谓晋右军将军王逸少书欧阳公疑华阳居士顾况道号然逸少逋翁其书可见不与此类尝考次其年羲之生晋惠帝大安二年癸亥嵗至穆帝升平五年辛酉嵗卒当五十九年而成帝咸和九年太嵗在甲午逸少当三十二嵗逮四十八年辛亥始去会稽其时未尝至朱方华阳又非其郡邑所望不得以此为称顾况卒扵贞元末当元和七年为壬辰九年为甲午良不及也上推壬辰嵗为天寳十一载况当儿穉其号华阳乎葢自贞元以后皆不合扵此昔陶景尝以其居华阳观故自号华阳居贞白平时著书不称建元直以甲子纪其嵗今曰壬辰嵗得之山阴甲午嵗葬扵朱方壬辰当天监十一年甲午则其十三年也隠居以天监七年逰海岳住会稽来永嘉至十年还茅山十二年弟子周子良仙去贞白作传即十一年在华阳此其可知也或曰茅山碑前一行贞白自书与今铭甚异则不得为陶居所书然华阳真逸特其撰铭若其书者上皇山樵也四人各以其号自别固不得识其姓名疑皆君子也然其书在江岩石壁摹搨最难又石摧压其上人不得至风雨雪霜不及故字画至今尚完或疑梁以书传逮六百年不应如新刻于石余求铭后王瓉书葢自贞观至今亦无譌缺贞观去梁未乆可考而知也
　　萧子云别帖
　　今世所传萧子云书或见之碑转相拓搨刻深画重去真逺矣虽况以春蚓秋蛇人不谓过也丽正所藏葢自唐贞观入録后散亡民间张河东初购得之五代入江南李氏江南平始还内府今视其书与世间所闻异矣劲特挺防更无后世俗态笔迹健痩萦丝索铁屈折尽妙不露筋络求扵纤痩浓淡未尝有遗恨也昔传子云作笔而心用胎髪故得纤细不失或疑非兎翰不足称劲是不然丰狐之柱路扈尝用之但不知胎毛非壮髪不知可用以作笔此余未之考也
　　乌丸僧修志
　　李调示余乌丸僧修石志曰僧修太原祁人周王之子因以建族父神念仕魏以防归梁封南城壮侯又曰僧修仕文徳圭师雝府临邉为岳阳王中兵参军府王称帝进开府持节荆州刺史义成郡公及执贽来朝奉璋谒帝天子以公世仕魏朝戮力梁国有命加礼异赐以强族授使持节骠骑大将军出牧温部方欲驰剑骑于稽秦耀楼船于淮泗天不予年此其所终始余考之乌丸本北部大姓神元世氏改为桓附入族官大统十五年文帝寳炬虽诏天和改姓者复旧然桓氏非神元所命知未尝复也按梁书王神念太原祁人据頴川归梁魏军至与家属渡江封南城县侯其后諡曰壮神念死子僧辨以兵兴梁胙荆州然则乌丸在梁为王氏而壮侯葢神念谥也今考梁书南史太清记周书皆不録僧修事其在神念僧辨传史亦不称僧修史家之阙如此其为壮矦则又误矣梁元帝封湘东王太清元年持节荆雝九州然志谓雝府即世祖也诸书亦不録世祖为岳阳王至江陵陷而僧修入周其曰奉璋谒帝则周武也僧修赐氏乌丸葢非魏旧姓今姓皆不着乌丸别姓然误谬相袭其可胜考邪或曰周天和六年其后为建徳今志乃书七年三月堋于武乡何也余以长歴推之天和七年太嵗直辛卯其三月癸卯朔则丙午者四日也其月丙辰改元建徳葢十四日矣葬之十日改元志与史不差可得据也
　　智永千字
　　智永书梁所搨集千字至八百本江淮诸寺各畱其一至唐而见扵时者虽众然真伪竝出藏书者已病其难得也观右军书托永和世谓黙符圣典有乡背之宜而智永取名谓潜印元踪尽其家法故侧勒弩踢防掠啄磔虽尽其法度而縦擒缓急自出法度外若泰豆之御进复履绳旋曲中规取道致逺气力有余此岂可求于书侩画贩而论真伪耶千字其初本得右军遗书梁武世尝令殷铁石搨一千字毎字一纸杂碎无序因命周兴嗣次为韵语当其成时一夕须鬓尽白谓心力极于此书当时甚重其书诏令萧子云写进而后世以书名者率作千字以谓体制尽备可以见其笔力然非书得成法者亦不能尽工也杨文公谓勅当为梁字本后人作草书笔画转移误尔陈时朝廷命令未加敕字其説诚然知为字谬也
　　张龙公碑
　　旧见经序説梁武帝夫人郗氏或疑其事余考于书传因龙天主祠得之谓郗氏性妬忌武帝受齐国未册命忿怼投死殿井众趣救之已化毒龙烟煽焰冲人莫敢近遂为龙天主祠此尤增异而忏疏所説葢可信岂变灭起伏因心以感者果有耶惟忏言因经报得还人天道而此祠廼歴陈隋奉之虽居徙不常而严丽崇饬祈祷致礼每輙得应此又不可知也隋大业中即其地造龙宫寺沙门法济住祠中时为神所降着衣鼓舞都不自觉然人化为龙与化虎熊果有异哉今得赵耕碑序路斯化龙祈求得应或可信也今人疑路斯非名当上元中波斯王有卑路斯来唐世因以为名者多矣岂独此哉
　　隆圣道场碑
　　髙阳郡隆圣道场碑隋秘书郎虞世南撰次书石世南以书名隋唐间此碑最显世竞以摹本传今其碑在定州龙兴寺或疑为摹本以髙阳之郡在中山郡也今考大业杂记九年闰月幸博陵昔为定州先皇歴试所基遂改为髙阳今世南谓大业龙集癸酉有诏改郡以记王业所兴然则与杂记合矣夫释老之敎行乎中国自汉晋以逮齐魏僧尼为寺道士女冠为观隋改法云慧日二道场金洞玉清二元坛贞观十二年复寺观旧名则当世南时隋谓道场必矣唐志言定州博陵本髙阳郡义宁元年析髙阳为恒州武徳四年以髙郑博野为蒲州贞观初以郑髙阳归瀛州天寳元年复以博陵郡为定州而国朝廼以瀛州为髙阳郡以定武之郡归中山则地随改矣其兴废因革如此知碑非后世所摹也













　　广川书跋卷六
　　钦定四库全书
　　广川书跋卷七　　　　　　宋　董逌　着砥柱铭
　　唐砥柱铭贞观十二年特进魏征撰秘书正字薛纯书其字因山镵凿就其洼平随多少置字故不成行序宛转索于嵚间以摹故石虽存而颇难得世知防之唐以书学相髙刻石之文此其最大者也笔力有余防画不失尚多体气象竒伟犹有古人体灋其后桞公权书刻招提今已譌缺不可读惟纯所书在浊河间得完葢摹击之工不至虽涛浪射发风雨摧剥尚不废也
　　醴泉铭
　　九成宫醴泉铭唐秘书监魏征撰率更令欧阳询书按唐书贞观中改隋仁寿宫为九成宫永徽中又改为万年宫宫在岐州开皇十三年杨素所治也征言宫城之内本乏水源六年四月西城之阴土觉有润以杖导之有泉随而涌出因名醴泉不知何据也汉书京师醴泉饮者痼病皆瘉故汉儒集礼有地出醴泉天降甘露以为人主之瑞而不知者谓水从地出其味若醴如此则列子所谓神瀵者顾汉魏郡国与唐离宫安得有此尔疋曰甘雨时降万物以嘉谓之醴泉葢甘露雨也今据此则论者不知其所出也故着其説
　　欧阳询帖
　　余求前人论书必先择笔至于动作皆得如意非是未甞书也韦昶善书而玅于笔故子敬称为竒絶然书必托于笔以显则筋骨肉理皆笔之所寄也率更于笔特未甞择而皆得佳趣故当是絶艺葢其所寄者心尔论者谓飞白冠絶有龙蛇战闘之象云雾轻飘之埶真行出于大令森森焉若武库矛防至使智永夺气信乎书玅至此极者然飞白篆书世不复传今收真行章草可见知畧无勍敌非虚语也虞伯施谓询不择纸笔皆得如意此正纪其实耳宜遂良不能及也
　　虞世南别帖
　　虞伯施手帖论儒学不使一日失业恐子弟坠其家声且戒之使其不息也观北堂书钞大见功力深至非积学之久不能尽此子纂虽识书学而文业衰矣故知虞氏九世文名为儒林所叹可以为难也方隋时伯施以文学推选任秘书来防儿以略任将帅至唐来氏有恒济反以文显而虞氏子昶以下不能世其业而为入仗宿衞故陆元方戏曰来防儿儿把笔虞世南男带刀故曰虽在父兄不能移子弟理固然也【来恒本传曰恒济兄弟相次知政事世南子昶无才术歴将作少匠主工作许敬宗曰防儿儿作相世南男作匠文武岂有种耶】
　　薛稷杂碑
　　书贵得法然以防画论法者皆蔽于书者也求法者当在体用备处一法不亡浓纎健决各当其意然后结字不失疏密合度可以论书矣薛稷于书得欧虞褚陆遗墨至备故于法可据然其师承血脉则于褚为近至于用笔纎瘦结字疏通又自别为一家然世或以其瘦快至到又似不论成法者也刘景升为书家祖师钟繇胡昭皆受其学然昭肥繇瘦各得其一体后世不谓昭不及繇者观其笔意他可以不论也
　　李衞公书
　　世传扶余国事类若剑侠而衞公从之似以任纵自嬉而放悍不制者然考其行事则动以礼法自约又若老书生深究进退存亡者信王佐器世或未易量也此书豪武自将亦既放矣或疑其伪将其防侮神羞求合于杳者乎亦当时愤激感慨豪气未除而然耶刘餗甞言衞公诉神且请告以官位所至词色抗厉后有声曰仆射好去顾不见后果如言此书逮似或真有是耶将后人因此而附益之乎餗在开元中其説似有据是则若可信也
　　褚河南圣教序
　　褚河南书本学逸少而能自成家法然疏瘦劲链又似西汉往往不减铜筩等书故非后世所能及也防逸少所受书法有谓多骨微肉者筋书多肉微骨者墨猪多力丰筋者圣无力无筋者病河南岂所谓瘦硬通神者耶
　　遂良帖
　　褚河南于书葢天然处胜故于学虽杂而本体不失初学晋右军既又学虞伯施后于史陵得用笔意乃曰此法更不可教人是其玅处也羿之立教必志于彀至巧之所极当自其心得非可法度凖绳授也学至于此当自知之
　　辩法师碑
　　辩法师碑薛纯陀书防欧阳文忠公甞许其字不减率更然所书不传于后永尗所得纯陀书惟此不知又有甚焉者也贞观十二年奉敕书铭砥柱其字磊落如山石自开隐鳞而出可以见方丈之埶矣固无牵强以成也当时如虞伯施褚登善号能书者皆避而让之其后柳诚县爱其书恐失其次第则又别书于石后世得纯陀所书砥柱铭者皆碎杂丛叠必按此而序之砥柱铭薛纯而此碑为薛纯陀甞为秘书省正字本名纯陀后以纯自别于时捡于类书见之
　　碧落碑
　　碧落篆李肇得观中石记知为陈惟玉书欧阳永尗以李汉碑为黄公譔然字法竒古行笔精絶不类世传篆学而惟玉于唐无书名于世不应一碑便能奄有秦汉遗文径到古人絶处此后世所疑也李阳冰于书未甞许人至防其书寝卧其下数日不能去世人论书不逮阳冰则未必知其玅处论者固应不同段成式谓此碑有碧落字故世以名之李肇谓此碧落观也故以为名李汉谓终于碧落字而得名余至绛州见其处今为龙兴宫考其记知旧为碧落观而开元改今名又篆文若未毕其文者其终非碧落字则肇説是也其云有唐五十三禩龙集敦牂尔疋嵗在午为敦牂永尗谓髙宗总章三嵗以唐歴考之自武徳戊寅受命至咸亨元年庚午实五十三年矣然则总章者误也
　　别本碧落碑
　　绛州碧落篆刻天尊背州将不欲以捶击石像乃摹别石因封其旧石像今世所得皆摹本也虽横直圜方典刑有稽然遁其神者众矣段成式言樊宗师作志令陈惟玉书立太行山上此言险怪难知岂甞求得其当而妄为戏哉世言字不考古甚则以品为邻今于古文字正如此便知后世不知古字而妄议者可以叹也
　　欧阳通碑【询之子】
　　书家择笔如逄防求弓矢必得劲良然后及逺中微然弓劲矢良当求其材可为者非是虽得善工不能极其精也汉世郡贡兔毫当时惟赵国为胜而工制或异亦复不良议者谓兔豪无优劣工手有巧拙正应工手不得则不得论其豪也路扈一世名手且重以杂寳为跗然其善不过秋兔之毫及其后世渐以丰狐为柱然锋颖芒非兔翰莫可为者欧阳通于书过自矜重至以貍豪为覆兔豪管皆象犀然笔用兔頴自防不能改至于为柱则或假用他毛若遂用貍为锋心恐不得若兔豪之刚柔顺适能中人意也后世或假胎髪羊毳鸡毛防须亦皆成笔然不能尽其利用故知其特贵异尔王逸少谓有人以緑沈黍竹管见遗録之多年斯亦可爱玩讵必金宝雕琢然后为贵防人或以琉璃象牙为管丽饰则有之然笔贵轻便重则踬矣不知贵犀象管者定可得轻便哉矜持太过失其常理是有媿不择纸笔者非能其父书也
　　欧阳通别帖
　　今世所见欧阳通书惟三碑其别帖殆存此也笔力劲险尽得家风但微失丰浓故有媿其父至于惊竒跳骏不避危险则殆无异也书家论通比询书失于瘦怯薛纯比询书伤于肥钝今视其书可信也
　　智乘院碑
　　长子智乘院碑唐郑王文学阮立徳譔李承福书碑成于咸亨中则天帝时也次郑王元龄懿髙祖第十三子武徳四年分国于滕出刺沅州贞观七年徙郑十七年持潞州节改绛州一年再持节潞州复持节绛州所至以能称善决大狱髙宗褒以优诏当其时郑王名重于朝廷为宗室表显庆元年持节安沔随郢安州刺史此其所歴也唐书惟叙郑潞绛三州不言再持潞绛节其为安州刺史亦不着也子敬嗣国新旧书皆作璥葢因其弟琳显名疑皆从玉也唐存中宗世子皆以材任职而敬之三世为夷简为宗闵琳之再世为勉皆位宰相其在当时至显而史所书若此其可胜耶然琛珪琰璿璲珩碑皆不具而别见于龛石此宜史官不能备録也
　　崔敬嗣墓志
　　集古録曰崔为唐名族而敬嗣不显余之唐有两崔敬嗣防中宗放房州吏多肆慢不为礼敬嗣为刺史独尽诚推奉中宗复位有与敬嗣同姓者每拟官辄超拜召见悟非是访真敬嗣死矣即授子注五品官注生光逺甞持节荆襄徙凤翔又节度剑南其官职甚显敬嗣亦以此名于世防人偶不也
　　陈昭题名
　　河南石氏得唐陈昭题名制度大备知今日进士刻石甚陋段成式曰慈防寺题名自张苔于寺中题其同年人因为故事柳氏序训又谓韦肇初及第偶于慈防寺塔下题名后进慕效之按苔登科在天寳十三载此时已有题名观陈昭所书在开元九年则其事可以也封氏记神龙已来杏园宴后慈防塔下题名同年中推善书者纪之他时有将相朱书之及第后知闻或过未及第时题名则添前字故李纻不加前字到老恨焉则题名自唐神龙初有之矣桞氏著书在中和三年其碑仅存因成故事则余得之方会昌中陈商知举奏对不称改命王起主文宣防停曲江大会及题名局席至中和而后进士复题名慈防则自废而后行葢在此时也甞闻唐人言桞宗元刘禹锡题名慈恩寺谈元茂秉笔不欲名字着障目押纵版子者率多不逹柳暗斟酌之马征邓文佐尽着版子而宗元竟不逹虽一时为戏然徳器自可于此见之题名之盛亦一时所尚虽至今不废但隆杀异尔
　　六公咏
　　李北海六公咏今泰和集中虽有诗而无其姓名又其説一章不尽或遗余见荆州六公咏石刻文既不刓故得尽存可以序载于此按中宗复位以彦范王扶阳晖王平阳暐王博陵柬之王汉阳恕已王南阳世谓五王然皆梁公所进故邕叹其成大功者六人诗尤竒伟豪气激发如见断鼇立极时至今读之令人想望风采宜老杜有云防卢藏用谓邕如干将莫邪难与争锋史官所羙谓碑颂是所长余见他文亦不若是壮厉警防殆感愤而作故气激于内而横放于外者也序言邕为荆州今新旧书但称坐善张柬之贬福州司户参军韦氏平还为左台御史张廷珪姜皎引为御史中丞姚崇出为括州司马起为陈州刺史后贬遵化尉徙沣州司马括州刺史歴淄滑汲郡北海不书尝为荆州也
　　御史台精舎碑
　　御史台精舎记唐中书令崔湜撰汉承秦制御史为丞相贰其后以寺之宪法所在也然立精舎以居其致一于此可矣书传所见最先包咸东海立精舎教授此在西汉末顾湜谓此佛之所舎防汉处摩腾洛阳西建精舎为始误也按释书以静居为精舎致一为精不使杂也古之斋心服形其居必有可黙存者今人犹辟屋为斋谓如斋戒以守其独不可以精舎名之此亦过也萧摩之请造兴塔寺精舎诣二千石庾子舆造佛寺因立精舎岭南源明僧绍住弇榆山栖云精舎此皆诸梵所居然书生立学防传此名岂致道之所居惟精一而后得之防魏武甞曰谯东五十里筑精舎秋夏读书其后徐庶折节学问精舎唐僧渊立精舎豫章阮孝绪以一鹿车为精舎徐伯珍立精舎防山陈寔立精舎讲授张郡戴颙立黄鹄山竹林精舎张汉直其弟出精舎数里遇之则古人于其居也以是名之凡以求致一于学者故以名自警观其朝夕处之可不思以致其精耶后世知释氏所居为精舎便以为精舎皆寺也湜之嗜利蔑学其可责以此哉
　　卢舎那碑
　　卢舎那佛像记蔡有邻书今见于世者三碑惟尉迟迥庙与此存耳书法劲险驱使笔墨尽得如意当与鸿都石经相继也唐志称有邻于八分本怯弱至天寳间遂至精玅相卫中多其迹然则当时葢不止三碑惜其今亡之也
　　尉迟迥碑
　　尉迟迥碑成伯璵撰世以蔡有隣书特贵其叙迥事与周史畧同然迥之死节不得显方周之兴迥已为蜀国公矣逮魏之亡一宗伯且受命旧国旧都望之无慨于懐不翅传舎一日去之矣隋公总政天下之埶可以知也迥则不受而承制起师以兴复为任其事则有疑也岂以地居嫌疑埶穷畏迫自度不能容于隋而发哉则寃愤欝结不得其死宜其出灵响以自见不得如□伯璵□□也唐説自迥之死而相州都督死者前后相继张嘉祐既治事夜整冠危坐有自西庑出者曰余后周尉迟迥也死于此遗骸尚存愿得毕葬前牧守者胆气薄劣惊悸而逝非所害也又指其女子曰同瘗于此明日嘉祐发掘得之备衣衾棺器礼而葬焉既夕出谢曰余无他能愿毕公之政节宣水旱唯所命嘉祐以事闻上请置庙嵗时血食有诏褒异今周纪韦孝寛既平邺城则移相州守安阳至于碑则谓武徳中朝制改葬逮开元丁丑张嘉祐问俗郡言多祟公曰蜀国公独为纯臣阙修殷荐其取戾也宜哉观此自是武徳改葬至嘉祐则庙而祀之矣亦不因诏而行也与尚书故实政戾谓神之休福则得之其谓遗骸西庑诏为庙容改于开元嵗皆误也
　　李太白藁
　　藁书世传李太白遗文或谓谢氏子弟诳武功蘓才元所书更不复详所出而推举过重便谓不减鲁公然此书虽少绳墨不可以法度要是轩前轾后度越陵突令人想见酒酣赋诗时也王僧防论书或以其人可想或以其法可存世人防李太白名至伪书一卷亦声价増重岂以人可想故耶
　　张旭千字
　　长史于书天也其假笔墨而有见者是得其全□而加之手尔岂知曲直法度自成斲削间邪观其书者如九方臯见马不可求于形似之间也方其酒酣兴来得于防意时不知笔墨之非也忘乎书者也反而内观龙蛇大小络结胸中防防乎乘云雾而迅起盲风异雨惊靁激电变怪杂出气蒸烟合倐忽万里则放乎前者皆书也岂初有见于毫素哉彼其全于神者也至于风止云息变怪隐藏循视其迹更无径辙时一豪不得误□是防之昭然者已器故耶
　　张长史草书
　　百技原于道惟致一则精复神化此进乎道也世既以道与技分矣则一涉技能便不复知其要玅此岂托于事游泳乎道者耶张旭于书则进乎技者也可以语此矣故凡于书一寓之酒当时沈酣不入死生忧惧时振笔大呼以发其郁怒不平之气至头抵墨中淋漓墙壁至于云烟出没忽乎满前醒后自视以为神异初不知也今其笔迹所寄殆真得是哉夫神定者天驰气全者材放致一于中而化形自出者此天机所开而不得留者也故遇感斯应一发而不可改有不知其为书也莆田方宙子正得君谟所藏张长史帖为书其后崇宁二年十一月壬申
　　张长史别本
　　见鐻于山不丧其天见蜩于林不分其神诚能知此可以语书矣甞见剑气浑脱舞鼓吹旣作孤蓬自振惊沙坐飞而旭得之于书则忘其笔墨而寓其神于羣帝龙骧雷霆震怒之初矣落纸云烟岂复知耶此殆假于物者神动应于内者天驰耶防崔延伯每临陈则令田僧超为壮士歌然后单马入陈所向无前至僧超死则不复能战是知以气胜者气能葢天下然后可以胜天下矣宜纯气之守者万物不得窥其迹也
　　郎官石柱记
　　赤骥白一驾千里当其披昆仑上羽陵时求其逸景于逐足下殆无遗踪矣至于在六辔间和銮在前鋈续在后则过君表而舞交衢进退履绳旋曲中规求其毫厘跌宕无遗恨矣长史之书殆尽于此方乘醉时翰墨淋漓虽惊风迅雨不能与其变俱也此讵可以规矩凖绳求哉及郎官记则备尽楷法隐约深严筋脉结密毫髪不失乃知楷法之严如此而放乎神者天解也夫守法度者至严则出乎法度者至纵而不可拘观其【音树】锋鳞勒峻磔抑左升右仰防轻掲紧防【音立】闇收此书尽之世人不知楷法至疑此非长史书者是覩其骐骥千里而未甞知服襄之在法驾也
　　张友正艸字
　　张友正所书自云得汉人心法其用笔过为锋长而力弱殆不可持故使笔常动摇势若宛转世人故自不能用今其书别搆一体自得成就虽神明潜发不逮古人然自然处正自过人也今人不知古人用笔或妄诋者不知书者也皇象曰欲见草书漫漫落落宜得精豪防【而兖切柔皮】笔委曲宛转不叛散者纸当得滑密不沾污者墨又须多胶绀黝者如逸豫之余手调适而心欢娯正可以小展观此便知友正用笔葢有所本近时赵叡彦思学友正用笔至于草字已能轻举迅速颉颃笔墨间自与握一寸笔头拘制方寸间者异也
　　崇徽公主手痕碑
　　碑在汾州灵石葢唐仆固懐恩女懐恩唐功臣以嫌猜叛入囘鹘没其家入后宫大歴四年以囘纥请婚封为崇徽公主下降可汗以兵部侍郎李涵往册命唐都闗中其入囘纥道至汾上此其常也然托掌石壁遂以传后岂怨愤之气盘结于中而不得发遇金石而开者耶












　　广川书跋卷七
<子部,艺术类,书画之属,广川书跋>
　　敛定四库全书
　　广川书跋卷八　　　　　　宋　董逌　着鲁公祭侄文
　　峻拔一角潜虚半股此于书法其体裁当如此矣至于分若抵背合如竝目以侧映斜以斜附曲然后成书而古人于此葢尽之也鲁公于书其过人处正在灋度备存而端劲庄特朢之知为盛徳君子也甞问懐素折钗股何如屋漏水曰老贼尽之矣前人于其隐处亦自矜持不以告人其造微者然后得之此二体又在八法六体外乃知书一技而其法之众至此公祭犹子文殆兼存此体者也
　　磨崖碑
　　中兴颂刻永州浯溪上斲其崖石书之刺史元结撰结以能文卓然振起衰陋自以老于文学故颂国之中兴颂成乞书顔太师太师以书名时而此尤瑰玮故世贵之今数百年藓封莓固逺望云烟外至者仰而玩之其亦天下之伟观者耶甞谓唐之文敝极矣结以古学为天下倡首芟擢蓬艾奋然拔出数百年外故其言危苦险絶略无时习态气质竒古踔厉自将甞曰山苍然一形水泠然一色大抵以简洁为主韩退之评其文谓以所能鸣者余谓唐之古文自结始至愈而后大成也
　　放生池碑
　　顔太师以书自娯平生意好惟此不替晩年甞载石以行砻而藏之遇事以书随所在留其所镌石监视而之自公之没名徳虽在人然世岂尽知惟书于石者人得见之故今独以书名于世或谓公以书传流俗间至野人田老皆得名之甚至与书艺人竝传
　　王密碑
　　太师于书天得也甞学折钗股谓得古人书法隐处余见此碑特尽之矣故为世絶艺观太师名徳伟然为天下第一忠义之发本于天性今人不得尽知惟书法入石流传于后故世无贤不肖皆得知之葢以公为善书人也今书艺所学皆深墨重笔如指画木印状皆谓能学公之书矣防夫子能拓闗而不以力闻葢以慎其所习也公于书自喜常患后世不传则其防流俗中亦自取其累也
　　摹画赞
　　东方曼倩画赞防鲁公守平原时为书今其石刓剥后世复为摹搨以传然鲁公于书其神明焕发正在笔画外若弮朱墨而印于石者此待诏书尔果有道耶公之书幸今犹有存者更数十百年后石破字缺人间所得皆其传摹见者必唾而笑之其书不足传也
　　新驿记
　　新驿记唐秘书少监李阳冰书阳冰在唐以篆学名世自秦相李斯后号能书者不得伯仲间见也今世壮碑巨碣尚多有之其诣絶处更无蹊辙可索碑阴有颂谓斯去千载冰生唐时冰今又去后来者谁后千年有人吾不得知之后千年无人当尽于斯呜呼郡人为吾寳之防欧阳文忠公尝疑唐相贾耽为之葢耽喜阳冰书甞为序其説文字原耽后又为滑州刺史其为刻此或可信也余其言葢舒元舆所为玉筯篆志谓斯去千载冰复去矣谁能得也当尽于斯呜呼主人则与今碑阴或异葢后人因其文时有改定以合此记不足怪也虽然阳冰篆字其甚工处不尽于此而刻元舆颂者独见此碑尔元舆又谓阳冰其格峻其力猛其功备光大于秦斯信矣则亦屡进而不止也
　　李阳冰篆千字
　　阳冰于书授法张旭世疑长史游于颠防之地所以离遁绳墨而自放者也岂有迹可求哉观阳冰此帖得书法三昧虽规合榘应不遁方圆至其神明合离殆无蹊径可蹈而循固知与长史异者形迹之间也书家以法相授其律甚严非心融神会未甞以付始求于法不参流动如羚羊挂角更无声迹逮其游于法之外斯可语成法矣
　　琴铭
　　唐李秘监琴铭十字特竒古李阳冰小篆惟见于此琴在太常防陈仪为协律郎甞出以示客余因摹其书今琴入禁中故世以其书贵也沈存中书曰南溟岛上得一木名伽陀罗纹如银屑其坚如石命工斲为此琴且谓琴材欲轻松脃滑木坚如石可以制琴所未谕也观此是括未甞见琴其铭亦不尽见也今铭曰以为临岳等此岂为琴材者耶或曰琴之临岳何据曰防孙绰云囘风临岳刈饰流离成公绥亦曰临岳则齐州之丹林顔黄门曰琴首更弦者名临岳琴必以坚木借欲其不刻入也世人既不见琴而铭又少得传括以其书行于世则余不得不辩
　　徐浩寳林寺诗
　　李邦彦出防稽寳林寺诗黄庭坚书其后曰法士多瓌能【奴来反】乃是僧为鼈尔孤岫龟形在谓山有穴而特不可谓山余评曰此诗未有工处特以书贵季海书名唐世而此石乃公平生书不得不尚如髙阁无恢炱【音苔】乃诗人会意误处黄子抉而警之是一快事谓瓌能孤岫不害于诗黄子求人已细张子曰因进非哀表贤选能【奴来切】冯相观祲祈禳攘灾古人已如此音况能有所合谓之能自有据耶尔疋曰山有穴岫不必谓如神瀵凡山有窍穿可见者皆是故谢康乐言牕间列逺岫晖言云表呉岫彻杜甫言自多穷岫雨韩愈言防露数岫岂尽失也若白居易言岫合云初吐则不可谓山耸而出者世人多托人见闻以为己是黄子説甞胜人亦未深余不得不辩政和元年四月十三日
　　徐浩开河碑
　　书家贵在得笔意若拘于法者正似唐经所传者尔其于古人极地不复到也观前人于书自有得于天然者下手便见笔意其于工夫不至虽不害为佳致然不合于法者亦终不可语书也观兰亭叙乐毅论便知逸少于法度备矣此皆已出后人摹勒以传不能尽得当时下笔意至其合处犹度絶前軰备有书法可则知书到古人地位自可以法度论也防蔡邕受法于神人传于崔瑗瑗传之文姬文姬传之钟繇繇传之卫夫人夫人传之逸少自此而下各有师授逮于张旭其书分故蔡有隣法为篆惟顔清臣徐季海守旧法而真行尽合于古之作者至韦玩崔邈授其法而絶矣其源流正如禅家宗风相承各有主也后人积学不及古人而授受又无传嗣宜其不知古人笔意可胜叹耶开河碑令狐绹文字季海所书也书法该备而尤玅他石知其法度所从来远矣
　　徐浩题经
　　题经楷法最密殆于乐毅论得其结字玅处至形密埶疎字细画短故当在伯仲间然方而有规圆而藏矩未甞刓角耀锋构成觚棱正如大匠抡材斲木就器绳墨既陈潜刄其间求砻削之迹殆不可见况痕瑕节目可得而求之耶季海于此可以忘情笔墨矣顾法度存者世知什一岂论三四哉
　　懐素七帖
　　书法相传至张颠后则鲁公得尽于楷懐素得尽于草故鲁公谓以狂继颠正以师承源流而论之也然旭于草字则度絶绳墨懐素则谨于法度要之二人皆造其极斯可以语善学矣昔鲁男子以其不可学桞下惠之可素于张旭吾知出此
　　懐素别本帖
　　李丕绪旧藏懐素别本有六帖笔力险絶而法度尽应比他书若异葢古人于用笔时一法不立故众技随至而于见空时得无字相此其不落世检而天度自全也世人方将捉三寸柔豪籍之缇油心量形象而暗度逺近疏密随步武之后蹑其遗尘岂复有全书者耶邬融甞问素胡不学雨霤痕良久而省又问拨镫法如何曰如人竝乘镫不相犯剜锋事密射如何曰不可言也观其书知此法从来久矣
　　懐素洪州诗
　　懐素似不许右军得名太过谓汉家聚兵楚无人也其与阮籍言世无英雄使竖子成名气亦略等矣观李广射石秦人扑虎皆在气全未分时使心一改而气已移虽有勇决刚果何施于用耶懐素气成乎技者也直视无前而能坐收成功天下至莫与争胜其气葢一世久矣故能致一而终身不衰也
　　北亭草笔
　　懐素于书自言得笔法三昧观唐人评书谓不减张旭素虽驰骋绳墨外而囘旋进退莫不中节旭则更无蹊辙可拟超忽变灭未甞觉山谷之险原隰之夷以此异尔今其书自谓真出钟草出张真字不见于世惟草独传当其手笔调和时忘神定气徐起而视所鄊无前故能迥出唐诸子右奄薄刘宋齐隋而兼有之其体制该备顾后世不能加也北亭所书适当其逐鸿蒙而问太虚时矣至其防处乃假浪岷山放乎江之津也
　　髙闲千字
　　闲之书不多存于世其学出张颠在唐得名甚显韩退之甞谓张旭喜怒忧悲必于书发之故能变化若鬼神旭之书其初岂能无是哉其进于知者日益逺矣指与物化而心稽者丧矣纵横振发超忽灭没忽乎出于前者若雨雪霜雹雷轰电激方其时岂复知喜怒忧悲而求以发之耶观闲书者知随步置履于旭之境矣彼投迹无差者岂复循己弃之辙迹而求致之哉正善学旭者也
　　遗教经
　　欧阳永叔以此为唐写经手黄鲁直谓此书在楷法中小不及乐毅论今世不知乐毅论已遭火而别本为薛崇彻所藏亡于五溪其搨本皆摹画善者则亦与写经手何异但此书疏肥令密密瘦令疏自得古人书意其为名辈所推良有以也昔张翼代羲之草奏防乎乱真褚遂良临冩右军亦为髙玅但恨乏自然后人不见逸少迹若碑刻所传已多假伪则临搨善工自足惑世矣常得佛戒经其碑乃比邱道秀书与此经一体率化众縁共崇镌刻则知为道秀所书但世不传尔道秀徳宗时人其书当建中三年壬戌葢永叔鲁直不见碑阴故所评如此
　　铸鼎原铭
　　虢州刺史王顔撰华州刺史袁淄籀书其作铭在贞元十一年九月至十七年韦讽复书识其后以籀为篆葢古者均谓之篆至秦既分殆以史籀所书为籀不足异也其曰得玉石佩于原上地深四尺得获之黄帝去今六千四百三十年谓此上升时小臣遗坠物也此则怪矣然原上非人迹所至佩藏土下当时不得不异其説以黄帝为六千年者纬书也三皇逺矣后世推不得其序史记虽断自黄帝然嵗月尤谬误而纬书之説又皆臆决安可信哉但言者欲引以自神则増多竒怪亦其常也
　　隂真人诗
　　酆都宫隂真人祠刻诗三章唐贞元中刺史李贻孙书元丰四年转运判官许安世即祠下尽阅其石谓此三诗真隂氏作如还丹等皆后人托之乃属知防州呉师孟书既成送观中于是尽破防其余石故今世不得传余甞得旧石本然独存此也真人名长生新野隂氏本儒生有才貌善著书其学类左元放甞授太清神丹故世传其丹经赞文甚古雅亦异东汉时人不知常为此诗也此诗虽然与汉异不知安世何据而知余益知前所毁弃未必皆非长生所述葛洪曰长生服金液半齐其止世间防千年然后仙去殆古强所谓洪亦不省也
　　李翺题名
　　李子出贞元某年李文公题名唐之进士科目葢自韦肇始而两京初未闻今文公所书知府送皆有防集书于慈防石楹葢当时等甲进士便与科名等故世尤贵重观韦贯之集有啓献韩贞公乞免知进士举当时贞公欲以解头目送文公谓头须用合及等人恐不可令举子作解头取及第由是乃得以李翺为第一张仲素次之葢自十人解送而九人入等时以为盛即此题名是也子世系葢习之胄绪宜其保此
　　桐柏庙碑
　　唐元修桐柏庙碑昔欧阳永叔谓刻铭于碑谓之碑铭后世伐石刻文既非因柱已不宜谓之碑则书此为碑过矣古者庙中庭谓之碑故以碑为节然独不可以石刻文遂谓之碑甞见伏滔功徳铭曰尧碑禹碣歴古不昧范云亦谓甞见异书尧碑禹碣皆为籀文在崆峒山中此果足信哉余谓为此碑亦因是为据
　　抚州六咏
　　陈公逺得戴容州临川六咏笔画疏瘦婉丽劲疾不在唐诸子下然世不以能书名也葢叔伦自以词学着闻世少见其书宜其不为人知其后识曰龙沙或疑叔伦燕人者今新旧书皆曰豫章或曰其先葢幽都又戴自宋出无相及也豫章记言章江东岸沙埶如卧龙状故叔伦诗曰邻里龙沙北以沙岸如龙故云
　　绛守居园池记
　　文章之竒至矣作者既众人争务以工自见时出所长防耀震发则其势必至恢诡谲怪而后己金玉犀象人之所寳楩楠豫章人之所材至于大宇之下常珍满目故非竒玩怪产不足以发异观于是海中腐石以出瑚沟中断木以供牺尊唐之文敝极矣而后有韩退之振起衰陋故皇甫湜李翺张籍辈相附而出葢亦求海中之石沟中之木者也呜呼能不随人后以自树立宜昌黎公之文独臻其至耶
　　园池记别本
　　园池记文既怪险人患难知葢绍述亦释于后自昔不知故世不得之崇宁三年余至绛州乃剔刮劘洗于其后刻囘涟【亭名】香【亭名】薪【亭名】槐【亭名】望月【亭名】柏【亭名】鹇【白鹇亭】鹭【白鹭亭】白濵【亭名】雅【薛姓绛人】文安【裴姓闻喜人与雅同应汉王谅友】轨【梁姓为正平令】苍塘【亭名】风【亭名】鼇【亭名】如此而后可以识也尝闻八代文敝至唐极矣以文皇之英叡房杜之才贤不能革此岂习俗已久非改心易虑尽去旧染不能扶而正也其留于今者碑刻书疏读之令人羞汗浮浅如俳优谇语鄙俗如村野讼谍无所挍者也当时如韩退之毅然以古学为诸儒倡然其得意而人非笑之者不胜众也葢流俗所移非能自立者其能终不废耶绍述之知不顾世俗者其言虽怪要不置木立涂望洋而乡若者也
　　隂符经序
　　桞诚县书至此极矣然人之好尚亦难齐矣李西台爱桞尊师志欧阳公爱髙重【一作唐】碑惟君谟独喜此序谓善藏笔锋自是书家所共恐不能尽其玅处观其平时论曰尖如锥捺如凿不得出只得郤文宗问之曰凡防笔头极一毛出即不堪用然藏锋在得笔意非极工于笔亦不能也宜公权戒此
　　金刚经
　　诚县以书闻四方史谓当时中外大臣家书碑刻铭不烦手笔者子孙以为孝敬不足故昔时髙丽百济入贡赍货贝以购书名之重后世莫及然此经本书于西明寺后亦屡改矣经石幸存不坠兵火柳玭谓备有钟王欧虞褚陆之体今其书诚为絶蓻尤可贵也
　　武昌诗
　　李卫公武昌诗其间谓牛羊具特俎则指牛僧孺杨嗣复叹夫朋党之怨至于如此虽一话言间且不能必求诋訾以逞其憾安得公天下而无私好憎之心哉徳裕学优而材胜其操术近正但悁忿少容以及于祸昔牛崇为陇西主簿羊喜为郡功曹马文渊为太守凉州云三特备具徳裕尝编牛羊日厯皆取于此
　　衡州门记
　　衡州记唐大中四年李侗为刺史因治郡署立通门刻石记其封域所本不见书撰人名葢侗所为也其言衡阳当五领门于书葢古文岭字为领五领皆在今广南以衡岳为五岭门昔邓徳明作南康记其五岭甚辨然皆谓在南康则非也裴潜记以大庾始安临贺桂阳掲阳为五岭今于古可信然二子之论虽异独无以衡阳为五岭者或侗自有据而衡山又有五岭不可知也
　　赵璘登科记
　　秦始晦藏赵璘登科记书本唐人葢笔画工力殆出遗教经而稍为出入绳墨不拘律度内顾后世书名者未能伯仲间见首末尽亡葢自开元二十三年至贞元九年其间亦又有缺剥不可伦序或遗去十年或少三四年在姓名中又泯灭过半此书既久其存宜若是以赵参所纪姓名则又有异者此不能尽也昔郑颢当知大中十年举宣宗索登科记颢表曰自武徳以后便有进士诸科所传姓名皆是私家记録寻委当行祠部外郎赵璘采访诸家科目记撰成十三卷今所存才六卷而亡者十七八矣虽然犹幸以书字着显而世存之故今得有传也余尝访今藏书家并官书所籍殆无璘所撰登科人目则此书尤可贵也因録而藏之并以旧记相参成十卷以传
　　于范书
　　于范书险瘦自有体裁唐人书大抵有法而于文则或不工末者胜也范书自序感恋増懐皆书词所避咸通间唐制不行于天下久矣后生不习典礼可以増叹也梁制笺书有増懐语者不得荅书荅中彼此感思乖错者州望须刺大中正处入清议终身不得仕唐红亭记立制凡称感者二年其法至重梁制至唐虽未必尽用然陆贽所定行于贞元不应咸通间尽废知当时唐之制度不能行于四方也
　　唐经生字
　　书法要得自然其于规矩权衡各有成法不可遁也至于骏发陵厉自取气决则纵释法度随机制宜不守一定若一切束于法者非书也世称王逸少为书祖观其遗文可以得之毎为一画则三过笔至波埶则偃笔从字有同处剙为别体若其垂露悬针磓石钗股诸体备有至于神明焕发絶尘掣影则不谋自合此其贵也后世论书法太严尊逸少太过如谓黄庭清浊字三为埶上劲侧中偃下潜挫而趯锋乐毅论燕字谓之聫飞左掲右入告誓文客字一飞三动上则左竪右掲如此类者岂复有书耶又谓一合用二兼三解橛四平分如此论书正可谓唐经生等所为字若尽求于此虽逸少未必能合也今人作字既无法而论书之法又常过是亦未甞求于古也
　　盩厔尉题名
　　唐都闗中盩厔在畿内为望至重而尉尤为要任自进士第一与贤科中选人得补然以题名之皆自此入翰林充学士者接武不者犹为真御史世传县吏视□尉到而辄论其官寿所剧未甞差葢阅人多者自有据依惟贵人多故知者尤审也水曲曰盩山曲曰厔其取名者如是
　　津阳亭诗【司马懿征朱然于樊城车驾送津阳城门外元嘉二十五年改开阳门为津阳然则汉以洛阳宫为名而南朝效之若蟠之言津阳即本汉之东郡】
　　郑蟠津阳亭诗其叙津阳门有亭旧矣疑唐亦有之但不若汉时备也东汉天子都洛其制度盛丽故典仪书洛阳二十街街一亭十二城门门一亭津阳为城门则有亭宜也








　　广川书跋卷八
　　钦定四库全书
　　广川书跋卷九　　　　　　宋　董逌　着刘统军碑
　　余读韩愈作刘昌裔碑窃疑其书谓旣葬将反柩于京师知其必有误也且旣葬矣安得而反柩哉因求其碑偶存为考其文是反机于京书之所传其譌若此岂不使后世疑耶其余虽于义不甚相妨然因其譌误可以复证也碑云陈许军节度使今书本无军字反机于京碑无师字不可以诬碑无以字有太史之状有太常之状而无下有字苏民战敌碑为轧敌陈力应变碑为陈方仆射已都碑作以都书曰菑害碑作害以文考次知书本为误乃知碑刻之传于当时者不可诬也后世挍讐不得原本因误就譌不究其意随己所见致文字错乱以疑后学可胜叹哉
　　又刘统军别本
　　元祐七年余为李平叔书刘统军碑后眀年赞皇李叔宪复得此碑属余考其嵗月将有释于后也按新唐书刘昌裔始说边将不售去入蜀杨惠琳乱说之顺命拜泸州刺史署昌裔州佐惠琳死客河间曲环方攻濮州表为判官为环檄李纳剀晓大义环上其藁徳宗嘉之或谓永贞元年十一月夏州节度留后杨惠琳反明年六月伏诛则不得顺命为泸州刺史建中三年曲环为邠陇节度其后改陈许则不与李纳同时其序错乱不可以据今考于碑杨琳为横巴蜀靡凋公由游寄单船往谕招琳后来降公不有功徳宗之始为曲环起则昌裔先在河北外论事不得用则入蜀说杨子琳得佐泸州子琳死始从曲环新旧书唐历书永泰二年崔旴攻劒南节度使郭英乂卭州柏茂林泸州杨子琳劒南李昌防起兵讨旴大历二年杜鸿渐节度西川表子琳泸州刺史当其时昌裔实佐其州事则自当为杨子琳但为杨琳旧书因之故不得以相乱新书以为惠琳又以其在夏州时故谓李纳僭逆嵗月皆误至谓攻濮州葢陈许节度李光顔其谓曲环误也新书建中二年平卢节度李正己卒子纳自称留后贞元八年纳卒旧书李纳之为留后在大历十一年其卒当贞元十五年以实録考之旧书是也旧书建中二年李洧弃其师□李师道以州来降十一月宣武节度刘洽与神策将曲环大破李纳之众于徐州又曰李纳拥兵侵廹徐州令曲环与刘佐同救建中三年李希烈侵汴州环大破希烈军于陈州城下擒其骁将翟晖以功加兼陈州希烈平环兼许州贞元十五年环卒上官涗代之涗卒军中推昌裔遂代节度碑谓新帅不牢劻勷将逋则吴少诚薄城涚欲遁去皆于碑可以考之后世不求其事惟史所録据以为信则安得无误欧阳公尝以碑考史书谬误若此之类是也
　　田正家庙碑
　　唐文敝至韩愈始变而知所守后世学退之者惟欧阳永叔独探其源余考田正碑葢其杰然自出拔乎千百嵗之上者永叔尝得此碑以挍集中误字三处曰衔训事嗣考其所出杂比成章错综而不乱信其有得于此又曰降以命书奉我王明必以集为误者余则不得信于此也以降命书不得如集所传天明施于君为不类不若王明之切当而有据也今碑为非是则不可谓天明以降为工于集所着而传则不可碑虽旣定其辞而后着之石此不容误谬然古人于文章磨链窜易或终其身而不已可以集传尽为非耶观其文当考其词义当不然后择其工于此者从之则不得欺矣今天下知文公者莫如文忠公文忠谓是人不敢异其说况碑为当世所书人岂可尽告而使知耶今人得唐人遗藁与石刻异处甚众又其集中有一作某又作某者皆其后窜改之也呜呼知退之者益少今惟文忠为得其要其说犹然其下一等又可知矣
　　徐偃王碑
　　徐偃王碑昌黎韩愈撰徐放书碑故在集中以其文相挍不失葢碑近而传者众故得不误愈于此碑序事淹该华实不似黄陵等碑错杂无序骎骎上薄汉周不造其极则不止魏晋宋齐糠粃殆尽略无余习可谓至矣昔人尝谓公于文浑然一出于己不蹈借前人横骜直肆恢竒衍溢今考其言曰徐不忍鬬其民北走彭城武原山下百姓随而从之万有余家因号其山为徐山此即范晔汉书全用其语偃西王母事尽录穆天子传朱弓赤矢采祥瑞志然则愈于文葢亦未尝不用前人语但使人不觉如己出也其曰故制朴角昔人尝改为桷淮南子曰尧朴角不斲素题不枅愈于书无不用也
　　平淮西碑
　　唐平淮西碑翰林学士段文昌撰安定李元直官方得于定武余感而叹曰明娵子奢莫之媒也嫫母力父是之喜也昔韩愈受诏为文开凿浑元索功宰葢精金百汰愈链愈坚其植根深其藏本固发越乎外其华然不可掩已自汉以后无此作也帝子不慧过量其夫且娇姹之苟以大功尸于私室夸耀宠灵要求命数惟意私之则破其碑以仆于道时君世宰暗愚自将则受以改命文昌庸伍安知为文气质衰陋无复经纬虽组织求丽而纲领失据正如江左俗学以丽偶自矜借使一时女子无知朝廷之间君臣论议又出一女子下耶借使在朝无人庸鄙暗劣文昌其可承诏为此哉昔李商隠读愈平淮西碑谓如元气正赖陶化庶类而当时不容况一日得行其道吾知其不得存矣或谓不叙愬功考其言用夜半至蔡破其门取元济以献尽得其属士卒岂尝泯没无传顾愈以裴度决胜庙算请身任之帝黜羣议决用不疑此其所取逺矣刘禹锡知名于时尝忌愈出其右贞元长庆间禹锡随后以进故为说每务诋訾且谓文昌此碑自成一家其自快私意如此又谓栁宗元言愈作此碑如时习小生作防子头以紃缀其文且不若仰父俛子以此为上下之分宗元尝推愈过雄不宜有此语皆禹锡妄也
　　罗池庙碑
　　文公叙罗池事亦旣异矣夫神茫昧幽眇不可致诘圣人閟而不言惟知道者深观其隐自理得之然不以示人恐学者惑也昔殷人尚祭祀事死以生其敝小人以则立敎御俗可不慎耶尝观文公守儒道甚严以世敎为己任其论武陵谢自然事勇决果断不惑于世可谓能守道者至罗池神则究极细惟恐不尽岂亦蔽于好竒而不能自己耶
　　为李文叔书罗池碑
　　罗池之文至矣来者不能加也其以子厚正直为神误矣昔欧阳文忠学文公而知至者尝评田正碑衔训嗣事为譌必曰事嗣则语参错而杂比故能起而振也余读此碑至牛系轭下引颿上樯益知简链差择其精至此信天下之竒作然永叔谓春与猿吟兮秋鹤与飞疑碑之误此最退之用工处不知何故反于此疑之考衔训事嗣退之便是一体得于彼而失于此葢亦不思也
　　为陈中王书罗池碑
　　佛经言人之生死变化出入六道中葢上修则天神果下陊则阿修罗果然天中极乐修罗极苦以乐苦相求者皆有极尽惟修泥洹果者然后出此栁子厚浮躁进搏得罪其时以忿恚愤怨死若在正法中陊修罗界宜也今西方诸国尚神为俗各有名号以祈福祥惟女国正名为阿修罗葢西域以神人为修罗其自有名者以其所显者得名号称之正如罗池之类是也愈不读佛书不知其果如是方且叙其怪变谓聦明正直也
　　黄陵庙碑
　　黄陵碑世以其书为重石久缺剥字灭几半矣近人以其完本售至数万谓传师此书特谨重有法不与他石并也欧阳永叔尝得其碑谓降小君为夫人据碑为定其余犹有可证于书者今考于礼如夫人之为小君自不失正岂书犹可疑也又若陟方等语大不合于书矣退之于文严整密致故语妙天下余于黄陵碑疑之词不整比而辨事谬误不知何为至是其谓张愉曰且使后世知有子名加此于人其谁受之耶穆宗诏曰张愉学古人仕甚修饰河西有政声次于李谅则愉之名不待愈而后世知之矣
　　又黄陵庙碑
　　博士王持国得韩愈撰黄陵庙碑甚完其字无譌轴而藏之属余书其后余谓黄陵文见昌黎集人皆可得惟碑以沈传师书为贵乆则字剥缺不可读故其完本难得余尝考昌黎之文闳深浩博不与世人同机轴卓然自成一家独于此碑杂碎无统纪文气亦不纯而格韵不类葢其辨湘君已失故其言亦自畔不得经意湘君即舜妃夫人为女英以楚词可得知之古者天子建后其以娣姒从者虽皆同姓自当为夫人此礼也郭璞疑帝舜之后不当降小君夫人愈谓有小君故正得称君夫所谓君即小君也后夫人配君故天子国人称之谓君则后谓小君降天子也舜不立正妃二女以长防为序不言后岂后之下复为小君以称此非礼也惟诸侯之妃天子封之曰夫人故国亦以小君称之对诸侯以自称于国也书称舜曰五十陟方乃死礼曰天子登遐释诂曰骘假格陟跻登升也则登遐升遐同文舜为陟方自是南廵狩凡行必谓陟葢往而升也不谓地有高下而陟降异词周公称成汤曰礼陟配天自是殷礼能升配天享国不宜遂以为陟而死也今曰陟文句为尽而谓方乃死者此不成语愈书误以竹书虽以陟为升谓升遐也不得于此取之观愈于此碑时用工深故博考而详取葢求之太过牵强取合固宜忘失本意
　　李干墓志
　　唐太学博士李干志河南李仲微得其碑以传然其文自见昌黎集中惟碑少见故仲微贵之其书李翺亦可臧也志曰字子渐集无此又以栁贲为泌与集本异者唐宪宗纪自作栁泌知李道古志与此皆误此志甚罪干以丹砂受贲之术以死且以为世戒也又叙归登食水银火射窍节以出李虚中服硫黄致疽发于背李逊且死始知药误孟简自以得不死药二年卒卢垣溺出血肉李道古亦以栁泌药死海上观其说者自令耸惧震恐可终身守之且世亦知尊生矣其寿宜不死卒以得死虽甚暗庸不此为也或传退之晚嵗颇嗜硫黄卒以此死白居易曰退之服硫黄一病竟不痊居易言可信也立论以戒世求世必信公乃自蹈于此何哉余意以血气旣耗不得如向之时方幸扶衰救疾以冀朝夕近功不知其患已如干也可以一叹哉
　　孔戣志
　　孔戣志称戣平生节操有古人风使作者无愧词亦使人知以铭志为贵也考广徳王碑其叙亦僃矣当戣为华州刺史奏江淮进海味道路扰人宪宗以其言忠诏除岭南节度其事见于岭表者韩愈尽道之独不及华州事则志不得而具者其序当然也尝见隋炀帝时责贡四方而海错出尤尽当时如鳘鱼虾子含肚鲈鱼干脍密拥劒桂蠧鲤腴动輙千品劳人殄物至江淮絶鱼虽欲不亡其可得耶或曰使得其臣如戣軰在左右当无此患是不然谏幸江都如任建宗即日朝堂捰【乌果切】杀之矣然则人臣进谏亦会逢其时尔非宪宗之明其说果得行乎
　　处州孔子庙碑
　　处州夫子庙碑唐咸通四年刺史王通古重立以传考之李繁作学官处州当元和二年至僖宗而碑已废后世以昌黎公文可传故又刻石于学使世存之昔欧阳文忠公谓隋唐之际天下州县学皆废且文公见官为立祠州县莫不祭之则以夫子之尊由此其盛呜呼礼之废乆矣皮弁祭菜示敬道也周之制凡始立学必释奠于先圣先师礼曰始立学者旣衅器用币然后释菜不舞不授器夫奠有乐释菜无乐郑康成谓释菜于诗书礼乐之官释奠于先圣鲁之锡成王以天子礼乐祀周公安得祭于学哉然则先圣祀孔子可也当三代盛时夔伯夷世为先圣祀于诸国必有合也至汉始以孔子祭于学天子亲祀自晋成帝至唐武徳定着于令其礼稍重范请用王者仪而范宣之议当其释奠用帝王礼乐然谓释奠幸存不以四时为祭今又无乐文忠公据后世苟简便谓礼有不足则误矣昔贞观中始以孔子为先圣永徽定令复用周公为先圣黜孔子为先师然文公遽以句龙弃得常祀无如夫子盛文忠谓孔子后天下皆以为先圣岂亦不知考于古耶开元诏曰昔縁周公南面夫子西坐自今后夫子南面而坐内出王者衮冕之服衣之制诏丞相册封文宣王于是列防而以门人配焉其曰南面用王者事巍然以门人为配岂古实行之尝怪二公于此不知考古使后世疑之此可叹也

　　广川书跋卷九
　　钦定四库全书
　　广川书跋卷十　　　　　　宋　董逌　着同光四年宣【中书谓之草枢密院谓之底三司谓之宣】
　　昨以邺都叛乱须议济师相次更委嗣源同谋翦灭不意忽因深夜寨内惊骚遽至纷纭权罢征讨其城下一行大军除邺都侧近分屯守把外李绍荣并部领且归阙下见别举王师攻取次兼李嗣源李绍贞等为缘军乱自负忧疑不欲回赴阙庭又未尽闻行止恐是郤归镇府排龊军都向背未知隄防宜设窃知恐有溃散兵士逃背军都结搆凶徒奔突城镇右奉圣防令诸处更切诫严师旅管内遍切指挥各令守把城池安存户口常加警僃勿失机宜仍须不住差人探候每事机飞状申奏付晋州准此同光四年三月十七日宣枢密使李枢密使张天子降书命于下有策书制书诏书诫书策书起年月日称皇帝曰此命诸侯王三公制书其文曰制诏三公赦命令是也诏书诏告也有三品其文一曰告某官某如故事二曰省奏事三曰羣臣有所表答也已奏如是奏是也诫言诫敕刺史太守及三邉营官被敕文曰有诏敕某官是为诫敕自唐以枢密院领兵事始以宣自别于命余尝得梁宣底考之知其制自唐末至五代而行之当贞明时李振为枢密使凡宣传上防以行于外而録于其院则谓之宣底而后枢密院以其与敕异事故以其诏命谓之宣其制于事后具月日臣某宣晋改枢密承宣以就其制今考其同光四年三月宣其书葢与梁同制也河南石温叟得后唐同光四年三月宣余因考之贞明宣底见五代之制葢自唐末相承如此梁以李振为枢密使其宣上防以行于外而録其事藏之故中书省以勅枢密院以宣各有制度其宣则于事后具年月日宣如唐告宣奉行而石氏所藏枢密院具姓此制则唐所行宣而録其底以藏与梁宣底同也昔宋次道论系月日姓名者乃所以为底今枢密尚用之皆作卷轴连藏而同光宣以御前寳玺印出葢其所行以出者与其留底皆用宝也虽其一时抢攘葢有司存焉不容其制相乱当唐庄宗遣李嗣源以取魏州谋议出此其至窜亡可坐计也方且召李绍荣还阙而恐嗣贞走镇天之所诱悖谬其心此宣可以资后世一笑当其以兵武擅天下谋画计决应于事机不可谓暗于前计灭梁才三嵗尔当皇甫晖以效节军脇制在礼防邺都初命李绍荣讨之邢州乱又以李嗣贞将而讨其州将赵太绍荣攻邺无功庄宗欲自将牵于孽后不能决方其时明宗以疑自嫌不能释于猜携乃授以师徒余窃怪其取祸以逞求自速也方军变于魏时而绍荣犹守城南绍贞乃辟西北隅明宗托伪还镇州绍贞劝帝以兵南下庄宗死泛水而此宣方进绍荣明宗果欲归镇岂不知绍贞幸祸以激变而求其自托于嫌在礼反于魏军以旁引坏诏刘氏谓小事可趣绍荣指挥此可为长太息也始庄宗与梁军相持会贺正入附遂得魏而梁由此亡及得天下以王正言守之此不几于以天下为戏哉其筹画算计皆不足论其措置施设所以成其乱者可以为后世戒以见五代之乱非天不悔祸葢人谋召患虽天心之仁不能拯而救也其称枢密使即张居翰李绍宏也其言绍荣元行钦也绍贞者翟彦威也皆唐之赐姓号养子庄宗所仗以成功者也
　　李后主蚌帖
　　江南当五代后中原衣冠趣之以故文物典礼有尚于时故能持国完聚一方岂徒然哉观此帖下属州责蚌酱犹有古义知以宗庙为重恐滋味防【玉篇昨冉切】防【玉篇而琰切味薄也】其下惶遽供命不敢宁固知礼有贵于行事者也汉律会稽嵗献鲒【巨乙切】酱二升以说文求之鲒为蚌知此为宗庙祭乆矣然谓汉有旧仪岂以此耶
　　李国主集贤院书
　　江左书两等纸用澄心堂所作谷皮细钞其上本入中隐堂僃亲览者为御府书其下入文馆以广图籍书有楷法而字颇挍讐今散落人间徃徃收藏为嘉玩其书有楷□等亦与供进者絶异晋有中秘书而又有外库悉异纸札故虞预言秘府中有布纸三万余不任写御书而无所给请四百枚付著作书史写起居注然则书纸有等自昔然也
　　为张潜夫书官法帖
　　观书似相家观人得其心而后形色气骨可得而知也古人大妙处不在结搆形体在未有形体之先其见于书者托也若求于方直横斜注折旋尽合于古者此正法之迹尔安知其所以法哉淳化中诏以秘阁所藏书入石又以翰林待诏王着摹字求其书法之外各有异处殆不可得至于行笔利钝结字踈密时可见之然决磔钩剔更无前人意皆着之书也其后得秘阁墨书挍其字画皆硬黄摹书至有墨色烟落或以重墨添晕当着奉诏时其所摹搨皆略放其大体而私以笔画成之宜其用笔略无古人遗意不足异也观王洽书逸少谓不减己落简挥毫有郢匠成风之埶王珉书献之谓骑驴骎骎欲度骅骝前今视官帖二人书画雅有相类而洽更自劣弱珉书则与子敬更不可辨皆硬黄伪误少真而摹传者遂成一体也今人不知其故凭石本便评定书画至于放言立论更无疑处此与观景而论形神以为某胜某劣何以异哉
　　为方子正书官帖
　　世疑官本法帖多吊丧问疾葢平时非问疾吊丧不许尺牍通问故其书悉然余求之故不当尔也唐贞观尝购书四方矣一时所得尽入秘府张芝钟繇张昶王羲之父子书至四百卷汉魏晋宋齐梁杂迹又三百卷惟丧疾等疏比之凶服器不及入宫故人间所得者皆官库不受者也唐世兵火亦屡更书画湮灭不能存其一二逮淳化中诏下搜访已无唐府所藏者矣其幸而集者皆唐所遗于民庶者故大抵皆吊问书也
　　石曼卿书
　　世以曼卿跅弛不羁故其乗一时豪气所感岂提鈆懐椠者所能模放耶观其论天下事无不公当后数十年其言益信可用精思者不能过也潞子城有曼卿所书葢宝元七月是时朝廷始以曼卿所上民兵为可行故得与吴遵路同籍河东兵至此迨今六十五年本道再置使按民兵其说正当时所议而西河师中适为上党尉初得其书摹石此岂亦有数耶
　　昼锦堂记
　　运笔柔则无芒角执手寛则多缓弱掣短则法臃肿掣长则法离澌画促则字势横画踈则字形慢拘则乏势放或少则纯骨无媚纯肉无力少墨浮涩多墨苯【毕衮切苯防草丛生也】钝书病如此其众惟积学渐成者当求摆脱入究竟三昧此宜有墨池笔塜终身于是然书法须得天然至功力亦不可弃王僧防曰宋文帝书自谓不减王子敬时议天然胜羊欣功夫不及便知力学所至不可废也蔡君谟妙得古人书法其书昼锦堂每字作一纸择其不失法度者裁截布列连成碑形当时谓百衲本故宜胜人也
　　书莱公事后
　　李化光书王世弼事其言莱公主隂官若王者居巍然正坐侍列至众曰此王也命弼拜旣寤稍露其语故化光得书或问秀师曰此脩罗地也佛法脩罗下人天一等或疑公之正节直行当入天神今乃在修罗何耶广川董某曰子谓主隂官者为生大海心而下劣者耶亦将谓趣所摄而从卵生者耶若公之蹈难不顾死以忠力再造王室此与执持世界力同无畏葢与帝释梵王居者不知公在天趣矣子无疑其如在离沟下灶泆阳倍鲑沈水海口以恐惧惊动疑俗求败鼓丧豚者为公之灵响耶
　　顔泉记
　　余见李胜作顔泉记昔文姜事姑则异一日泉发其居遂庙食于此或曰昔李阳氷尝尉淄川刻碑庙中今所书葢据李监说余往来求阳冰记不得其后得破石仅尺葢为础或视之书字可读按其说文姜姓顔余与今庙中刻石所记无异尝见唐李冘作集异记书文姜事姑以孝谨樵采之外汲山泉以供饮一旦缉笼之下涌泉清泠可爱时谓顔娘泉李冘所记后世据之按顾野王舆地志谓顔文妻也事姑感得灵泉生于室内常以缉笼葢之姑出笼即泉涌居宅时号笼□水野王所记自是当时所传李冘以为顔文姜误也今考地记淄川为齐邑唐武徳分于齐郡而为州治当唐阳冰为尉于郡邑其事不妄而谓顔氏文姜则不得其实按此水本号萌水出甲山东北迳萌山西注般阳入于陇下与齐水合者萌水口也不知冘阳冰在唐世犹不得其水名而舆地志固己辨其出可无信耶余修官书见熈宁中封顔文姜为顺徳夫人当时不知详考但据李冘所记此其失也
　　宝章集
　　上山斫檀榽【遐鸡切】橀【呼奚切榽橀木细叶似檀今江东有之】先殚谓山无檀则不可谓榽橀果足用为檀则世亦不能自罔也昔神龙中王方庆上其祖导洽珣仲宝骞规献之二十八人书离卷为十诏赐其书号宝章命崔融为序复还方庆当时所集大小差次不能比栉相伦随其广狭高下为卷其后散逸世人各复一二得之淳化所上帖已有杂出是集者矣元符中秘阁复以至道后逮绍圣间所购书摹石宝章集尽刻之余尝见墨迹尽作硬黄纸次第□【测入切】防【直立切玉篇曰从后蹑也】如梵经亦甚整理此乃唐人临搨者世人以其石刻出秘阁比他石为难得乃剔取宝章一卷别出谓真方庆所上也导洽珣书自有存者世或得之不于此求而竞从于伪因书其末崇宁三年十月为宗子大年书
　　为邵仲参书宝章集
　　古人论书要识书家主人则妄误者故常奴尔亦何至乱真耶后世于书旣失眼目而摹搨转伪则虽欲如古人悬断真伪不复得也故常求辨其缣纸所因以识其世先后其间甚伪者可以辨至工于临搨而得旧缣纸者则不能尽知服防谓方絮曰絮葢汉纸如此古人治纸要自有法故以缣帛依旧书长短随事截之则为幡纸以生布作纸丝□綎故名麻纸以树木皮作纸名谷纸至蘖汁涅染治槌装则为经纸自汉魏遗字多作幡纸晋宋多作麻纸而隋唐用经纸今世所见宋晋帖多作经纸硬黄此于真伪可以不论也余见秘阁宝章集悉为经纸摹书然武后旣复以赐方庆则留于御府者当时所临搨者也不然公家何处得此然有法度陵骧迅快故知为能书也
　　僧伽传
　　蒋頴叔作钟离景伯书庐江刘良以示余考之僧伽本天竺人龙朔初至中国景龙四年入灭葢年八十三矣此以旧传韩退之诗知其瑰竒不可少贬其谓李太白尝以诗与师论三车者此则误也诗鄙近知非白所作世以昔人类在集中信而不疑且未尝深求其言而知其不类余与之挍其年始知之太白死在代宗元年上距大足二年壬寅为六十年而白生当景龙四年白生七嵗固不与僧伽接然则其诗为出世俗而复不考嵗月此殆涅其服者托白以为重而儒者信之又増异也龙朔元年至景龙四年以唐历挍之为五十年知僧伽在西方时三十三年矣余以旧传知之
　　鲁直乌丝栏书
　　翟湛尝以乌丝栏求豫章黄鲁直为书苏子瞻陶渊明诗字尤用意极于老壮态不似平时书但乌丝治之不得法碍□磔决颇失行笔势葢缣帛不如昔也往见晋宋诸人谓缣素之工殆絶于昔惟王僧防寻得其术虽不及古不减郗家所制当时书缣自别是一机杼故能传乆逺如此观张芝有缣素书传于唐而张昶毛亦传缣素书后人得其旧本便知其异也今为乌丝不如昔工又涩缓有浮纇槌练得柔滑加缮治然后可用不若纸也唐许浑以乌丝栏书其诗为集然则豫章书东坡诗便为有考于古也














　　广川书跋卷十
