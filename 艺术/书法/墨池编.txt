　　钦定四库全书　　　　　子部八
　　墨池编　　　　　　　　艺术类一【书画之属】提要
　　【臣】等谨案墨池编六卷宋朱长文撰长文有吴郡图经续记诸书已别着録是编专论书学源流分为八门每门又各析次第凡字学一笔法二襍议二品藻五賛述三寳藏三刻碑二噐用二皆引古人成书而编类之搜辑甚博前代遗文往往借以得传于后间附已説亦极典雅后来书苑菁华等继作虽畧有増益终不能出其范围其于賛述门窦臮述书赋下自称编此书十卷又噐用下称因读苏大文房四谱取其事有禆于书者勒成两卷赘墨池编之末是长文原本当为十二卷今止六卷盖后人所合并也又此本碑刻门末原载宋碑九十二通元碑四十四通明碑一百十九通皆明万厯重刋时所妄増今姑存之而订正于此焉乾隆四十三年三月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　钦定四库全书
　　墨池编卷一　　　　　　宋　朱长文　撰字学门
　　汉许慎説文序
　　古者庖牺氏之王天下也仰则观象于天俯则观法于地观鸟兽之文与地之宜近取诸身逺取诸物于是始作易八卦以垂宪象及神农氏结绳为治而统其事庶业其繁饰伪萌生黄帝之史苍颉见鸟兽蹏迒之迹知分理之可相别异也初造书契百工以乂万品以察葢取诸夬夬扬于王庭言文者宣教明化于王者朝廷君子所以施禄及下居德则忌也苍颉之初作书盖依类象形故谓之文其后形声相益即谓之字字者言孳乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周礼八嵗入小学保氏教国子先以六书一曰指事指事者视而可识察而可见上下是也二曰象形象形者书成其物随体诘诎日月是也三曰形声形声者以事为名取譬相成江河是也四曰防意防意者比类合谊以见指防武信是也五曰转注转注者建类一首同意相受考老是也六曰假借假借者本无其字依声托事令长是也及宣王太史籀着大篆十五篇与古文或异至孔子书六经左丘明述春秋传皆以古文厥意可得而説其后诸侯力政不统于王恶礼乐之害已而皆去其典籍分为七国田畴异畮车途异轨律令异法衣冠异制言语异声文字异形秦始皇帝初兼天下丞相李斯乃奏同之罢其不与秦文合者斯作苍颉篇中车府令赵高作爰歴篇太史令胡毋敬作博学篇皆取史籀大篆或颇省改所谓小篆者也是时秦烧灭经书涤除旧典大发隶卒兴役戍官狱职务繁初有隶书以趣约易而古文由此絶矣【徐锴曰王僧防云秦狱吏程邈善大篆得罪繋云阳狱増减大篆去其繁复始皇善之出为御史名其书曰隶书班固云谓施之于徒隶也即今之隶书而无防画附仰之势】自尔秦书有八体一曰大篆二曰小篆三曰刻符四曰虫书【徐锴曰按汉书注虫书即鸟书以书幡信首象鸟形即下云鸟虫是也】五曰摹印【萧子良以刻符摹印合为一体徐锴以为符者竹而中剖之字形半分理应别为一体摹印屈曲缜密则秦玺文也子良误合之】六曰署书【萧子良云署书汉高六年萧何所定以题苍龙白虎二阙羊欣云何覃思累月然后题之】七曰殳书【徐锴曰书于殳也殳体八觚随其势而书之】八曰隶书汉兴有艸书【徐锴曰按书传多云张竝作艸又曰齐相杜探作据説文则张竝之前已有矣萧子良云藁书者董仲舒欲言灾异藁艸未上即为藁书藁书者草之初也史记上官夺屈原藁艸今云汉兴有艸知所言藁艸是创艸非艸书也】尉律【徐锴曰尉律汉律篇名也】学僮十七已上始试讽籀书九千字乃得为吏又以八体试之郡移太史并课最者以为尚书史书或不正辄举劾之今虽有尉律不课小学不修莫达其説乆矣孝宣时召通苍颉读者张敞从受之凉州刺史杜业沛人爰礼讲学大夫秦近亦能言之孝平时徴礼等百余人令説文字未央廷中以礼为小学元士黄门侍郎雄采以作训纂篇凡苍颉已下十四篇凡五千三百四十字羣书所载畧存之矣及亡新居摄使大司空甄丰等校文书之部自以为应制作颇改定古文时有六书一曰古文孔子壁中书也二曰奇字即古文而异者也三曰篆书即小篆秦始皇帝使下杜人程邈所作也【徐锴曰李斯虽改史篇为秦篆而程邈复同作也】四曰佐书即秦隶书五曰缪篆所以摹印也六曰鸟虫书所以书幡信也壁中书者鲁恭王壊孔子宅而得礼记尚书春秋论语孝经又北平侯张仓献春秋左氏传郡国亦往往于山川得鼎彛其铭即前代之古文皆自相似虽叵复见逺流其详可得畧説也而世人大共非訾以为好奇者也故诡更正文乡壁虚造不可知之书变乱常行以燿于世诸生竞説字解经諠称秦之隶书为苍颉时书云父子相传何得改易乃猥曰马头人为长人持十为斗防者屈中也廷尉説律至以字防法苛人受钱苛之字止句也若此者甚众皆不合孔氏古文谬于史籀俗儒鄙夫翫其所习蔽所希闻不见通学未尝覩字例之条怪旧执而善野言以其所知为至妙究洞圣人之防恉又见苍颉篇中幼子承诏因号古帝之所作也其辞有神仙之术焉其迷误不谕岂不悖哉书曰予欲观古人之象言必遵修旧文而不穿凿孔子曰吾犹及史之阙文也今亡矣夫葢非其不知而不问人用已私是非无正巧説衺辞使天下学者疑盖文字者经艺之本王政之始前人所以垂后后人所以识古故曰本立而道生知天下之至而不可乱也今叙篆文合以古籀博采通人至于小大信而有证稽譔其説将以理羣类解谬误晓学者达神恉【徐锴曰恉即意防字防者美也多通用】分别部居不相杂用【徐锴曰分部相从自许始也】万物咸覩靡不兼载厥谊不昭爰明以谕其偁易孟氏书孔氏诗毛氏礼周官春秋左氏论语孝经皆古文也于其所不知盖阙如也
　　宋徐校定说文表
　　银青光禄大夫守右散骑常侍上柱国东海县开国子食邑五百戸臣徐奉直郎守袐书省著作即直史馆臣句中正翰林书学臣葛湍臣王惟恭等奉诏校定许慎説文十四篇并序目一篇凡万六百余字圣人之防盖云备矣稽夫八卦既画万象既分则文字为之大辂载籍为之六辔先王教化所以行于百代及物之功与造化均不可忽也虽复五帝之后改易殊体六国之世文字异形然犹存篆籀之迹不失形类之本及暴秦苛政散隶聿兴便于末俗人竞师法古文既絶譌伪日滋至汉宣帝时始命诸儒修苍颉之法亦不能复故光武时马援上疏论文字之譌谬其言详矣及和帝时申命贾逵修理旧文于是许慎采史籀李斯雄之书博访通人考之于逵作説文解字至安帝十五年始奏上之而隶书行之已乆习之益工加以行草八分纷然间出反以篆籀为奇怪之迹不复经心至于六籍旧文相承传冩多求便俗渐失本原尔雅所载草木鱼鸟之名肆意増益不可观矣诸儒传释亦非精究小学之徒莫能矫正唐大厯中李阳冰篆迹殊絶独冠古今自云斯翁之后直至小生此言为不妄矣于是刋定説文修正笔法学者师慕篆籀中兴然颇排斥许氏自为臆説夫以师心之见破先儒之祖述岂圣人之意乎今之为字学者亦多从阳冰之新义所谓贵耳贱目也自唐末丧乱经籍道息皇宋膺运二圣继明人文国典灿然光被兴崇学校登进羣才以为文字六艺之本固当率由古法乃诏取许慎説文解字精加详校垂宪百代臣等愚陋敢竭所闻盖篆书湮替为日已乆凡传冩説文者皆非其人故错乱遗脱不可尽究今以集书正副本及羣臣家藏者备加详考有许慎注义序例中所载而诸部不见者审知漏落悉从补録复有经典相承冩及时俗要用而説文不载者承诏皆附益之以广篆籀之路亦皆形声相从不违六书之义者其间説文具有正体而时俗譌变者则具于注中其有义理乖舛违戾六书者并序列于后俾夫学者无或致疑大抵此书务援古以证今不徇今而违古若乃髙文大册则宜以篆籀着之金石至于常行简牍则草隶足矣又许慎注解词简义奥不可周知阳冰之后诸儒笺述有可取者亦从附益犹有未尽则臣等粗为训释以成一家之书説文之时未有反切后人附益互有异同孙愐唐韵行之已乆今并以孙愐音切为定庶夫学者有所适从食时而成既异淮南之敏县金于市曽非吕氏之精尘渎圣明若临冰谷谨上
　　朱长文曰徐常侍处乱离之间研精字学适从盛旦遂成其志可谓美矣至其谓李阳冰以师心之见而破先儒之祖述何其拘邪故其书多守许氏旧説罕所更定者以此也
　　晋江式论书表
　　臣闻庖牺氏作而八卦列其画轩辕氏兴而灵彰其彩古史苍颉览二象之爻观鸟兽之迹别创文字以代结绳用书契以纪事宣之王庭则百工以叙载之方册则万品以明迄于三代厥体颇异虽依类取制未能悉殊苍氏矣故周礼八岁入小学保氏教国子以六书盖是苍颉之遗法也及宣王太史史籀着大篆十五篇与古文或同或异时人即谓之籀书孔子修六经左丘明述春秋皆以古文厥意可得而言其后士国殊轨文字乖别暨秦兼天下丞相李斯乃奏罢不合秦文者斯作苍颉篇中车府令赵高作爰厯篇太史胡母敬作博学篇皆取史籀大篆或颇省改所谓小篆者也于是秦烧经书涤除旧典官狱繁多以趋约易始用隶书古文由此息矣隶书者始皇时狱吏下邽人程邈附于小篆所作也世人以邈徒隶即谓之隶书故秦有八体汉兴有尉律学复教以籀书又习八体试之课最以为尚书史字不正辄举劾焉又有草书莫知谁始考其形画虽无厥谊亦是一时之变通也后汉郎中扶风曹喜号曰工篆小异斯法而甚精巧自是后学皆其法也又诏侍中贾逵修理旧文殊异艺术王教一端茍有可以加于国者靡不悉集逵即汝南许慎古学之师也后慎嗟时人之好奇叹俗儒之穿凿惋文毁于凡誉痛字败于庸説诡更任情变乱于世故撰説文解字十五篇首一终亥各有部居包括六艺集羣书之诂评释百代诸子之训天地山川草木鸟兽昆虫杂物奇怪珍异王制礼仪世间人事莫不毕载可谓类聚羣分杂而不越文质彬彬最可得而论也左中郎将陈留蔡邕采李斯曹喜之法为古今杂形诏于太学立石碑刋载五经题目书楷法多是邕书也后开鸿都书画奇能莫不云集于时诸方献篆无出邕者魏初博士清河张缉着埤仓广雅古今字诂究诸埤广掇拾遗漏増长事类抑亦于文为益者然其字诂方之许篇古今体用或得或失矣陈留邯郸淳亦与缉同时博闻古艺特善仓雅许氏字指八体六书精究义理有名于缉以书教诸皇子又建三字石经于汉碑之西其文蔚炳三体复宣校之説文篆隶大同而古字少异又有京兆韦诞河东卫顗二家并号能篆当时台观榜题寳器之铭悉是诞书咸得传之子孙世称其美晋世义阳王典词令任城吕忱表上字林五卷寻其况趣附托许慎説文而案偶章句隠别古籀奇惑之字文得正隶不差篆意也忱弟静别仿故左校令李澄声类之法作韵集五卷使宫商角徴羽各为一篇而文字与兄更是鲁卫音读楚夏时有不同皇魏承百王之季绍五运之绪世易风移文字改变篆象谬错隶体失真俗学鄙习复加虚造巧谈辨士以意而説惑于时难以厘改乃曰追来为归巧言为辨小兔为防神虫为蚕如斯甚众皆不合孔氏古书史籀大篆许氏説文石经三字也夫文字者六艺之宗王教之始前人所以垂后今人所以识古故曰本立而道生孔子曰必也正名又曰述而不作书曰予欲观古人之象皆言遵循旧文而不敢穿凿也臣六世祖琼家世陈留徃晋之初与从父应元俱受学于卫觊古之篆法仓雅之言説文之谊当时并収曽祖善誉至太子洗马出为冯翊郡值洛阳之乱避地河西数世传习斯业所以不坠也世祖太延中皇风西被牧犍内附臣亡祖文威杖策归国奉献五世传掌之书古文篆八体之法时裒録叙列于儒林官班文省家号世业暨臣闇短识浅学庸肤薄渐渍家风有忝无显但逢时来思出愿外得承泽云津厠霑濡润驱驰文阁参预史官题篆宫禁猥同上哲既竭愚短欲罢不能是以敢籍六世之资奉遵祖考之训窃慕古人之轨企践儒门之辙辄采撰集古来文字以许慎説文为主爰采孔氏尚书五经音注籀篇尔雅三仓凡将方言通俗文字埤仓广雅古今字诂三字石经字林韵集诸赋文字有六书之谊者以类编聨文无重复统为一部其古籀奇字俗隶诸体咸使班于篆下各有区别诂训假借之义宜各随文而解音读楚夏之声并逐字而注其所不知者则阙如也脱蒙遂许冀省百氏之观而同文字之域典书秘书所颁之书乞垂敕给并学士五人尝习文字助臣披览书生五人专令抄冩赴中书黄门国子祭酒一月一监许议疑隠庻无纰谬所撰名目伏听明防诏曰可如所请并就太常兼教八分书史也其有所须依请给之名目待书成重问式于是撰书集字号曰古今文字凡四十篇大体依许氏説文为本上篆下隶
　　古今文字志録目
　　上卷古书三十六种
　　龙书　　古文篆　象形篆　缪书
　　鸾鳯书　蝌斗书　书　　十二时书倒薤书　虎书　　鸟书　　鱼书
　　填书　　大篆　　募篆　　殳书
　　小篆　　仙人篆　麒麟书　尚方大篆虫书　　刻符书　署书　　藁书
　　隶书　　金错书　蚁脚书　偃波书垂露书　悬针书　草书　　飞白
　　虬书　　行书　　楷书　　芝英书
　　古今字学【二十七家一百四十七人书势五家】
　　中卷秦汉共六十人
　　李斯　　程邈　　胡毋敬　赵高
　　张敞　　严延年　史游　　司马相如孔光　　爰礼　　雄　　汉武帝刘白　　陈遵　　杜林　　刘睦
　　卫宏　　刘党　　曹喜　　杜度
　　王次仲　班固　　徐干　　贾鲂
　　贾逵　　左姫　　许慎　　崔瑗
　　唐综　　曹寿　　崔寔　　尹
　　罗晖　　赵袭　　张超　　皇甫规李廵　　蔡邕　　张芝　　苏班
　　刘徳升　师宜官　姜珝　　梁宣
　　张邕　　梁鹄　　张　　张彭祖毛　　左伯　　苏林　　邯郸淳韦诞　　张相　　杜恕　　诸葛融韦熊　　韦　　郭伯道　诸葛瞻
　　下卷魏吴晋宋齐梁陈共八十七人
　　魏武帝　钟繇　　钟防　　胡昭
　　吴大帝　孙皓　　皇象　　张昭
　　晋元帝　司马攸　张缉　　来敏
　　何曽　　傅　　陈畅　　杨肇
　　岑泉　　张　　朱音　　辛旷
　　杜预　　满爽　　杨经　　卫觊
　　吕忱　　卫瓘　　卫恒　　卫宣
　　郗愔　　江伟　　郗超　　李韫
　　向泰　　裴邈　　王导　　阮咸
　　索靖　　裴兴　　羊固　　辟闾训张炳　　庾亮　　庾翼　　嵇康
　　张越　　羊悦　　荀舆　　王廙
　　李矩　　李式　　王洽　　刘伶
　　王蒙　　卫夫人　李厥　　王恬
　　刘邵　　王旷　　王羲之　谢安
　　阮籍　　王修　　王循　　王凝之桓温　　任静　　桓　　王献之宋文帝　羊欣　　谢灵运　萧思话齐高帝　武帝　　丘道护　王僧防梁武帝　简文帝　元帝　　邵陵王庾肩吾　陶景　萧子云
　　陈文帝　沈君理　僧智永　僧智果
　　唐顔真卿干禄字书序
　　史籀之兴备存往制笔削所误抑有前闻岂惟豕上加三盖亦马中阙五逮斯以降舛谬实繁积习生常为滋甚元孙季父故秘书监贞观中刋正经籍因録字体数纸以示雠校楷书当代共传号为顔氏字様懐铅是赖汗简攸资时讹顿迁嵗乆还变后有羣书新定字様是学士杜延业续修虽稍増加然无条贯或应出而靡载或诡众而难依且字书源流起于上古自改篆行隶渐失本真若总据説文便下笔多碍当去其太甚使轻重合宜不揆庸虚乆思编辑顷因闲暇方契宿心遂参校是非较量同异其有义理全僻罔弗毕该防画小亏亦无所隠勒成一卷名曰干禄字书以平上去入四声为次【每转韵处朱其上】具言俗通正三体【大较则有三体非谓每字总然】偏旁同者不复广出【谓悤殳氏回旧召之类是也】字有相乱因而附焉【谓形彤宂究椲祎之类是也】所谓俗者例皆浅近唯籍帐文案券契药方非渉雅言用亦无爽傥能改革善不可加所谓通者相承乆逺可以施表奏牋啓尺牍判状固免诋诃【若须作文言及选曹铨试兼择正体用之尤佳】所谓正者并有凭据可以施著述文章对防碑碣将为允当【进古考试理宜必遵正体明经对策务合经注本文碑书多作八分任例循旧则也】有此区别其故何哉夫筮仕观光惟人所急循名责实有国恒规既考文辞兼详翰墨升沈是系安可忽诸用舍之间尤须折衷目以干禄义在兹乎绠短汲深诚未达于涯涘歧多路惑庶有归于适从如曰不然请俟来哲
　　唐李阳冰上李大夫论古篆书
　　阳冰志在古篆殆三十年见前人遗迹美即美矣惜其未有画但偏傍模刻而已缅想圣达立制造书之意乃复仰观俯察六合之际焉于天地山川得方圆流峙之形于日月星辰得经纬昭回之度于云霞草木得霏布滋蔓之容于衣冠文物得揖让周旋之体于鬓眉口鼻得喜怒惨舒之分于虫鱼禽兽得屈伸飞动之理于骨角齿牙得摆拉咀嚼之势随手万变任心所成可谓通三才之气象备万物之情状者矣尝痛孔壁遗文汲冢旧简年代浸逺谬误滋多蔡中郎以豊同丰李丞相将束为宋鱼鲁一惑泾渭同流学者相承靡所迁复每一念至未尝不废食雪泣揽笔长叹焉天将未丧斯文也故小子得篆籀之宗防皇唐圣运逮兹八叶天生克复之主人乐维新之令以淳古为务以文明为理钦若典谟畴咨故实诚愿刻石作篆备书六经立于明堂为不刋之典号曰大唐石经使百代之后无所损益仰明朝之洪烈法高代之盛事死无恨矣阳冰年垂五十去国万里家无宿舂之储出无代歩之乘仰望紫极逺接丹霄若溘先犬马此志不就必将负于圣朝是长埋于古学矣大夫衔命北阙抚宁南方苟利国家专之可也伏承处分令题简牍及到主人寒天已暮闇烛之下应命书之霜深笔冷未穷体势倘归奏之日一使闻天非小人之已务是大夫之功业可否之事伏惟去就之阳冰再拜
　　唐唐度论十体书
　　古文黄帝史苍颉所造颉首有四目通于神明观察众象而为古文暨嬴氏之代法务径防隶书是兴古文殆絶汉鲁恭王坏孔子旧宅得尚书论语孝经皆蝌斗文字是也又河内女子坏老君屋得古文二篇乃书之秦誓顾命也或絶尘之客高蹈逺逰深岩邃谷丹经秘诀往往遇之今之所传是其遗文也
　　大篆周宣王太史史籀所造始变古文着大篆十五篇秦焚诗书唯易与此篇得全逮王莽之乱此篇亡失建武中曽获九篇章帝时王育为作解説所不通者十有二三暨晋世此篇都废今略传字体而已
　　八分后汉章帝时上谷王次仲所造以古书字形少波势乃作八分楷法始有楷法也其后师宜官蔡邕梁鹄善之故蔡邕劝学篇云上谷王次仲初变古形是也小篆秦丞相李斯所造妙于篆法乃删改史籀大篆而为小篆其铭题钟鼎及作符玺至今用焉为楷隶之祖乃不易之轨也书曰作谟作则其斯之谓也今相承或谓之玉筯篆
　　飞白汉灵帝饰理鸿都门时陈留蔡邕所撰圣皇篇待诏门下见役工以垩箒成字心有悦焉归而为飞白书汉末魏初并以题署宫阁后有张敬礼者隠居好学独师邕遂备极其妙
　　倒薤篆仙人务光辞汤之禅隠于清冷之陂植薤而食清风时至见叶交偃象为此书以写太上紫经三卷光遂逺游时有得此者因传焉
　　散隶晋黄门郎卫巨山所作祖觊父瓘皆虫篆草隶著名巨山幼得其法又创造散隶体及着四体书势古今并皆法之
　　悬针后汉章帝建初中秘书郎曹喜所造喜工篆隶著名尤善垂露之法后代行之用此以书题五经篇目鸟书周史官史佚所撰粤在文代赤雀集戸降及武朝丹鸟流室今鸟书之法是写二祥者也用此以书题幡者取其飞腾轻疾耳一説鸿燕有去来之信故象之也垂露汉曹喜所造喜以工篆闻于京师章帝见而善之又作垂露法字如悬针而势不纎阿那若浓露之垂蔡邕劝学篇云扶风曹喜建初称善是也
　　唐韦绩纂五十六种书
　　自三皇已前结绳为政至太昊文字生焉所以依类象形谓之文形声相益谓之字着于竹帛谓之书书者以代结绳之政也故字有大文一曰象形日月是也二曰指事上下是也三曰谐声江河是也四曰防意武信是也五曰转注考老是也六曰假借令长是也又云字有五易苍颉变古文史籀制大篆李斯作小篆程邈作隶书汉代作草是也其八体者更加刻符摹印虫书署书殳书传信并大小篆为八也后汉东阳公徐安子搜诸史籀得十二时书皆象形也又加二十三体共定五十有六种列之于后云
　　一龙书太昊庖羲氏获景龙之瑞作龙书
　　二穗书炎帝神农氏因上党羊头山始生嘉禾作穗书用颁时令
　　三篆书黄帝时史苍颉写鸟迹为文作篆书
　　四云书黄帝时卿云常见郁郁纷纷作云书
　　五鸾鳯书少昊金天氏作鸾鳯书以鸟纪官文章衣服取以为象
　　六科斗书因有科斗之名故饰之以形不知年代或云颛顼高阳氏所制
　　七人书帝喾高辛氏以人纪事象仙人形车服书器皆为之
　　八书轩辕氏因灵负图作书
　　九钟鼎书夏后氏作钟鼎形为篆
　　十倒薤书殷汤时仙人务光作倒薤篆
　　十一虎书周文王史佚作有虎不害人名曰驺虞因兹作也
　　十二鸟书周文王赤雀衔书集戸武王丹鸟入室以纪祥瑞故作鸟书
　　十三鱼书周武王因素鳞跃舟所作也
　　十四填书周之媒氏所作魏韦诞用题宫阙时王廙王隠皆嗜此体
　　十五大篆周宣王史籀所作也
　　十六复篆亦史籀所作也武帝时用题建章宫阙因大篆而重复之
　　十七殳书百氏所职文记笏武记殳因而制之铭鼎象形
　　十八小篆周时所作汉武帝汾隂鼎所存也
　　十九仙人篆古之所有李斯善辨其文字改为象形二十麒麟书鲁哀公十三年西狩获麟仲尼反袂拭面叹吾道终穷弟子为素王纪瑞因制书焉
　　二十一转宿篆宋司马以荧惑退舍所作象莲花未开形
　　二十二蚕书鲁秋胡妻浣蚕所作也
　　二十三信鸟迹书六国时书节为信象鸟形也二十四细篆李斯摸写皇碑序皆用此体
　　二十五篆书秦李斯删古文始皇以祈祷登名山皆斯书也
　　二十六刻符书鸟头云脚体秦李斯赵高皆善之用题印玺
　　二十七古隶书秦程邈系狱中十年变大篆而作献始皇始皇嘉之释罪拜侍御史名徒隶之书今为八体二十八徒隶书徒隶之书因程邈幽囚为之
　　二十九署书汉萧何所作用题苍龙白虎二阙
　　三十藁书草行之交也汉董仲舒欲言灾异主父偃窃而奏之晋卫瓘索靖善之亦云相间之用者也
　　三十一气候直时书汉文帝圉令蜀郡司马长卿采日辰之禽屈伸其体升伏其势象四时为书也
　　三十二芝英书六国时各以异体为符信书也【一説云汉武临朝有灵芝三本植于前殿又云述芝英书】
　　三十三灵芝书汉武时有灵芝三茎植于殿前遂歌灵芝房之曲因述又名英芝
　　三十四金错书古之钱名周之泉府汉之铢两刀布所制也【一説以铭金石故谓之金错】
　　三十五上方大篆程邈所述后人饰之为此法
　　三十六鹄头书与偃波书俱诏版所用汉家尺一之简是也
　　三十七偃波书即版书状如连纹谓之偃波
　　三十八蚊脚书尚书诏版用之其字体侧纎垂下有似蚊脚因而为名
　　三十九垂露篆汉章帝曹喜所作也
　　四十悬针篆亦曹喜所作也用题五经篇目有若针锋因而名之
　　四十一章草书汉杜伯度援藁所作因章帝好名故号韦诞谓之草圣
　　四十二飞白书汉蔡邕侍诏见门下吏垩箒因成字所作
　　四十三一笔书汉农张芝临池所作其状崎岖有循环之趣
　　四十四八分书汉灵帝时上谷王次仲所作魏钟繇谓之章程书
　　四十五蛇书鲁人唐综当汉魏之际梦蛇绕身寤而作此
　　四十六行书正书之小伪也魏钟繇谓之行押书四十七散隶书晋卫恒所作迹同飞白也
　　四十八龙爪书晋王羲之所作也
　　四十九藁书及行隶书魏钟繇变此羲献重焉
　　五十晋二王重变行隶及藁体为八体书
　　五十一草书晋王羲之饰古亦甚善
　　五十二虎爪书王僧防拟龙爪所作
　　五十三书宋世元嘉中京口有人震死臂上有似篆八分也
　　五十四外国胡书阿马魅王之所授其形似小篆五十五天竺书梵王所作涅槃所谓四十二章经是也五十六花书河东山所作
　　朱长文曰所谓五十六种书者何其纷纷多説邪彼皆得于传闻因于曲説或重复或虚诞未可尽信也学者惟工大小篆八分楷章行草为法足矣不必究心于诸体尔
　　唐林罕小説序
　　罕长兴二年嵗在戊子时年三十有五疾病逾时闲坐思书之画莫知所以乃搜阅今古篆隶始见源由旋观近代已来篆隶多失始则茫乎不知终则惜其错误欲求端正将示同人病间有事其志不遂至明徳二年乙未复病迄于丁酉冬不瘳病中无事得遂前志与大理少卿赵崇祚讨论成一家之书昔孔安国尚书序云古者伏羲氏之王天下也始画八卦造书契以代结绳之政由是文籍生焉贾耽镇滑州时作偏旁字原序云降及夏殷通谓之古文至宣王太史史籀着大篆十五篇与古文小异七国分裂篆与古文随其所尚始皇兼并海内丞相李斯遂収拾遗逸作苍颉七章中车府令赵高作爰厯七章太史胡毋敬作博学七章并约籀文篆体转工世即谓之小篆属秦政滋烦人趋简易故军正程邈变古文大小篆作隶书然书之所兴莫定何代隶之所起始自秦时篆者取虫篆之形隶者便徒隶之用汉初有书师以隶合小篆为五十五章教于乡里平帝元始中征通书防京师者百有余人方立小学之科扬雄采掇其可用者作训纂八十九章至东汉班固加十三章共一百二章二千一百二十字虽羣书并载而目録不分惟太尉祭酒许慎取其形类作偏傍条例十五卷名之曰説文颇有遗漏吕忱又作字林五卷以补其缺洎三国之后歴晋魏陈隋隶书盛行篆书殆将泯灭至唐将作少监李阳冰就许氏説文复加刋正作三十卷今之所行者是也其时复于説文篆字下便以隶书照之名之字统开元中以隶体不定复隶书字统下録篆文作四十卷名曰开元文字自此隶体始定矣兼改古文尚书及无平不陂字即其类也先已有九经音义及切韵玉篇行焉大厯中司业张参作五经文字三卷凡一百六十部其序略云以类相从务于易了不必旧诀自非经典文义之所在虽切于时略不集録以明为经不为字也开成中唐度以五经文字有所不载复作新加九经字様一卷凡七十六部其序略云有偏傍上下本所无者纂为杂辨部以统之然九经所有之字即加训切况是隶书莫知篆意其字注解或云説文者即前来两説文也或云石经者即蔡邕于国学所立石经也或云隶省者即隶减也唐立石经乃蔡邕之故事也周礼保氏掌养国子以道教之六书谓象形指事防意谐声转注假借六者造字之本也篆虽一体而隶变数般篆隶即兴讹舛相错非究于篆无由晓隶六书者非止着一意而属一字一字之内有占六书二三四者大都造字皆包含六意字有正者倒者横而在上中下者竖而在左右中者向者背者并者重者顺者逆者左者右者俯者仰者横坼而里别字者竖开而夹别字者有一字成者有全二字三字四字五字合成者有省二字三字四字合成者隶书有不抛篆者有全违篆者有减篆者有添篆者有篆隶同文者在篆体则可辨变隶体则多有义异而文同篆亦有之今悉解之于后文此不同例俗有隶书赋者假托许慎为名颇乖经史据顔氏家训云斯实陶先生弟子杜道士所为大误时俗吾家子孙不得收写又有今古隶书端字决疑赋更不经于隶书赋当今之世不可学之又有文下作子为学更旁作生为苏凡数十百字谓之野书唐有敕文明加禁断今往往见之亦不可辄学顔真卿撰干禄字书一卷每一字作三般即注云上正中通下俗既立标题合有褒贬全无与夺亦无取焉其道书书天篆章草八分飞白破体行书无益于字此亦不録篆隶有笔力遒健字势妍丽斯乃意巧之人临文改易或参差之长短之屈曲之拗戾之务于奇怪以媚一时后习之人性有利钝致与元篆隶不同盖病由此起今之学者但能明知八法洞晓六书道理既全体格自实亦何必踵欧虞褚栁之惑乱哉罕今所篆者则取李阳冰重定説文所隶者则取开元文字虽知鲁钝不失源流所贵讲说皆有依凭画自无差误杜征南注左氏春秋以经杂传谓之集解何都尉论语序云今集诸家之善亦谓之集解罕以隶书解于篆字之下故效之亦曰集解今以説文浩大备载羣言卷轴烦多卒难寻究飜致懵乱莫知指归是以剪截浮辞撮其机要于偏傍五百四十一字各随字训释或有事关造字者省而难辨者须见篆方晓隶者虽在注中亦先篆后隶各随所部载而明之其余形声易防不关造字者则略而不论其篆文下及注中易字便以隶书为音如稍难者则纽以四声四声不足乃加切韵使学者简而易从涣然冰释如説文中已十得其八九矣名之曰林氏字源编小説古人穷困湮厄而述作兴罕也卧疾数年饱食终日思有开悟贻厥将来非欲独藏私家实冀徧之天下乃手书刻石期以不朽一免传写之误二免翰墨之劳或有索之易为脱本审篆隶无纎毫之失质人神无愧耻之心古今所疑坦然明白如其漏略以俟君子
　　宋句中正三字孝经序
　　臣闻在昔汉氏营求坠典绍隆儒雅矫正人伦坦王道于甚夷补帝载之将坏献书辟路蠧简复编百年之间六艺渐备爰征博士传业诸生肇以烬余始于口占逮移简礼文兼隶古而一经防义章句数家虽讲解不停矛盾胶固各从师授勿辨是非自武帝而及熹平仅更数世驳杂滋甚异端蜂起台馆纳赂为改漆书俾类私家所局愚古道无据议郎蔡邕张驯韩説党谿典光禄大夫杨赐谏议大夫马日防太史令单飏等奏希正定乃以古篆隶参配相检邕自书丹就金石刻列诸庠序励于学徒巨细息疑人争观写接车连骑充溢康衢慨后世故陵迟事随磨灭至于唐室万不一存【西京杂记云贞观中秘书监魏征详验汉蔡邕三字石经数叚尝有永泰中相国马孙上字太祖藏得榻本数纸有开元字印即唐宗图书之印跋尾有苏许公姚梁公名至建中二年内史宋游环建昌令茹兰芳等跋尾有榻本存焉今所书文字并准之】或曰曷谓一字而骈三乎盖以书通假借形同而义异互字音读理则殊贯是用交相参订示以适从【中仲古吉之类】非务笔精而尚奇怪也臣耽玩篆隶习以性成惜兹高古忽失轻捐虽提耳于未闻特罪言于僻处后进曹子必瞢本根旁求遗逸稍析沦胥乃得旧传古文孝经【陆氏释文云旧有古文孝经开元实録刘子云古孝经出孔壁其语详正无俟商防又李士训记异曰大厯初霸上耕得石函绢素古文孝经初传李白受李阳冰尽通其法皆二十二章今本亦如之与今文小异防义无别】以诸家所传古文比类防同【尚书蔡邕石经瞿令闻卫包裴光逺林罕等集】依开元中刘子司马贞考详今文十八章小有异同亦以不取约秦许斯蔡篆文及汉魏刻石隶字【蜀文翁讲堂柱上钟防书范巨卿碑蔡邕石经三字榻本篆书今谓之八分者是也知今之八分即古之隶书明矣】相配而成莫不考古之文行秦之字注汉之制执唐之议谅摭实之典故补黉序之缺遗挥洒丹毫淳风穆沕永于镌勒庶将来有以见我圣宋文变及道跻三代迈两汉也尚书屯田郎中直昭文馆臣句中正谨上
　　宋僧梦英十八体书
　　古文者黄帝苍颉所作有四目通于神明仰观奎星圆曲之势俯察文鸟迹之象采众美合而为字故曰古文援神契云奎主文章苍颉仿象是也自秦用小篆焚烧先典古文絶矣武帝时鲁恭王坏孔子宅壁得古文尚书自后随世变易又成数体矣
　　廽鸾篆者史佚所作粤在文代赤雀集庭降及武朝丹鸟流室今之此法显写二祥合草木鸟兽山川虫鱼飞走动隠而成其字自后季世湮谢圣哲沦往唯史氏研精功争造化矣
　　雕虫篆者鲁秋胡妻所作秋胡随牒逺仕荏苒三年鸣垤有怀春居多思乗时闲翫集为此书亦云战笔书其体遒律垂画纎长旋绕屈曲有若虫形其状似鸟优游落花散漫矣
　　飞白书者后汉蔡邕所作汉灵帝嘉平年诏蔡邕作圣皇篇成诣鸿都门进时方修饰鸿都门见役人以垩帚成字有悦焉归而为飞白书汉末魏初宫阙多用此其体有二创法于八分穷防于小篆萧子云飞白论云王次仲飞而不白蔡伯喈白而不飞
　　薤叶篆者仙人务光所作务光辞汤之禅去隠清泠之陂植薤而食清风时至见其稍偃则而为书以写太上紫【阙】经三卷见行于世其为状也若秋风逺望寒云片飞供世人学矣
　　璎珞篆者后汉刘徳升所作因夜观星宿而为此法乃存古之梗概考其规踪体类蝌斗而不真势同回鸾而宏逺天假其法非学之功虽诸家之法尽殊而此书为之首出后汉儒生悉皆学此
　　大篆者周宣王太史史籀所作始变古文或同或异谓之篆篆者传也传其物理施之无穷甄酆定六书三曰篆书八体书法一曰大篆又汉书艺文志史籀十五篇并此也以史官制之用以教授谓之史书凡九千字汉元帝王遵严延年并工史书是也
　　栁叶篆者卫瓘所作卫氏二世工书善数体又为此法其迹类薤叶而不真笔势明劲莫能传学卫氏与索靖并师张芝索靖得张芝之肉卫瓘得张芝之筋故号一台二妙
　　小篆者秦相李斯所作増损大篆异同籀文谓之小篆亦曰秦篆画如铁石字若飞动作楷隶之祖为不易之法其铭题钟鼎及符印至今用焉永昌等书即李斯之小篆也
　　芝英篆者汉陈遵所作陈氏每书一座皆惊时人谓之陈惊座昔六国各以异体之书潜为符信则芝英兴焉秦焚古典其文煨灭在汉中叶武帝临朝爰有灵芝三本植于殿前既歌芝房之曲又述芝英之书焉陈氏即芝英之祖
　　龙爪篆者晋右将军王羲之曽游天台还至防稽值风月清照夕止兰亭吟咏之末题柱作一飞字有龙爪之形焉遂称龙爪书其势若龙蹙虎振防劒张弩
　　悬针篆者汉章帝郎中扶风曹喜所作用题五经篇目抽其势有若针之悬锋芒故曰悬针河洛遗诰云悬针之书亦出曹喜小篆为质垂露为纪题署五经印其三史以为楷则传芳千祀悬针即曹君为祖
　　籀文者亦史籀所作与古文大篆小异后人以名称书谓之史籀文七略曰史籀者周时史官教学童书与孔子壁中古文体俱其迹有石鼓文存焉盖讽周宣王畋猎而作今在陈仓人少攻学
　　云书者卫恒所作轩辕之代庆云常见其体郁郁纷纷为记职文字典取诸家象书品云卫恒书如摇华美女舞对镜台笔动若鳯张字张如云集莫能传学卫氏即垂云之祖
　　填篆者周媒氏以仲春之月判防男女则以此书表信往来及魏明帝使京兆韦仲将防定芳林苑中楼观王廙王隠皆云字间满密故云填篆亦曰方填书至今图书印记并用此书
　　剪刀篆者韦诞所作亦曰金错书本古之钱名周之泉府厥迹不存降兹以还其文可覩若汉之铢两新之刀布今具存焉其为体状若丽匣盘龙新台舞鳯自后史游造其极焉
　　蝌蚪篆者其流出于古文尚书序费氏注云书有二十法蝌蚪书是其一法以其小尾伏头似虾蟆子故谓之蝌蚪昔鲁恭王坏孔子宅以广宫室得蝌蚪尚书又礼记论语足数十篇皆蝌蚪文字
　　垂露篆者汉章帝令即中扶风曹喜所作以书章表奏事谓其缀如轻露汉章帝尝重此书悬帐内谓言曹喜之书如金盘泻珠风篁杂雨八法妙一字千金矣朱长文曰古之书者志于义理而体势存焉周官教国子以六书者惟其通于书之义理也故措笔而知意见文而察本岂特画模刻而已自秦灭古制书学乃缺删烦去朴以趋便易然犹防趣略存至行草兴而义理丧矣钟张羲献之徒以奇笔倡士林天下独知有体势岂知有源本惟顔鲁公作字得其正为多虽与説文未尽合盖不欲大异时俗耳太宗尝勅徐校许愼书仁庙申命篆石经于太学欲矫伪而正天下之士苟安素习不能奉明诏意余素慕石经顾未能致窃欲歴考籀篆本防以古定隶近古便今又不得备见前代小学之説未敢轻举今次是书择以前儒论著及理者表于前庶学者不忘其本防盖字必有象象必有意此不备耳
　　笔法之一
　　秦李斯用笔法
　　秦丞相李斯曰夫书之防妙道合自然篆籀以前不可得而闻矣自上古作大篆颁行于世但为世逺人多不详今斯删略繁者取其合理参为小篆凡书非但裹结流快终借笔力轻健蒙将军恬笔经犹有简略斯更修改望益于用矣用笔法先急回后疾下鹰望鹏逝信之自然不得重改如游鱼得水景山兴云或卷或舒乍轻乍重善思之此理可见矣斯善书自赵高已下咸见推伏刻诸名山碑玺铜人并斯之笔斯书秦望纪功石云吾死后五百三十年间当有一人替吾迹焉【一本作九百四十年】
　　汉萧何蔡邕笔法
　　前汉相国萧何善篆籀与张子房陈隠等论笔道夫笔者意也书者骨也力也通也塞也决也何为殿成覃思三月以题其额观者如流水何使秃笔常自为之后蔡伯喈入嵩山学书于石室内得素书八角垂芒颇似篆焉李斯并史籀等用笔势喈得之不飡三日唯大呌欢喜若对古人喈因读诵三年便妙达其理用笔颇异当汉代善书者咸异焉喈自书五经于太学观者如市于防稽作笔论曰书者散也欲书先散怀抱任情恣性然后书之若绾闲务虽中山兔毫不能佳也先黙坐静思随意取拟言不出口心不再思沈密若对人君则无不善矣字体形势若坐若行若飞若动若往若来若卧若起若愁若喜若春夏秋冬若鸟啄形若虫食木若利刀戈若彊弓矢若水火若树云若日月纵横有象可谓书矣
　　魏钟繇笔法
　　魏钟繇见伯喈笔法于韦诞坐自拊胷尽青因呕血太祖以五灵丹救之得活繇苦求之不与及诞死繇令人盗发其墓遂得之故知多力丰筋者圣无力无筋者病一一从其消息而用之由是更妙繇曰笔迹者界也流美者人也非凢庸所知临死乃囊中取出以授其子防曰吾精思学书三十年读他书未终尽学其字与人居画地广数步卧画被穿过表如厠终日亡归每见万类皆书象之繇善三色书然最妙八分也防如山頽摘如雨骤纎如丝毫轻如云雾去若鸣鳯之游云汉来若游女之入花林粲粲分明遥遥逺暧者矣
　　晋卫恒四体书势
　　卫恒字巨山少辟司空齐王府转太子舍人尚书郎秘书丞太子庶子黄门郎恒善草隶书为四体书势曰昔在黄帝创制造物有沮诵苍颉者始作书契以代结绳盖覩鸟迹以兴思也因而遂书则谓之字有六义焉一曰指事上下是也二曰象形日月是也三曰形声江河是也四曰防意武信是也五曰转注考老是也六曰假借令长是也夫指事者在上为上在下为下象形者日满月亏象其形也形声者以类为形以配为声也防意者止戈为武人言为信也转注者以老寿考也假借者数言同字其声虽异文意一也自黄帝至三代其文不改及秦用篆书烧焚先典而古文絶矣汉武时鲁恭王坏孔子宅得古文尚书春秋论语孝经时人已不复知古文谓之蝌蚪书汉世秘藏希得见魏初传古文者出于邯郸淳恒祖敬侯为写尚书后以示淳而淳不别至正始中立三字石经转失淳法因蝌斗之名遂效其形太康元年汲县人盗发魏襄王塜得防书十余万言按敬侯所书犹有髣髴古书者数种其一卷论楚事者最为上妙恒窃悦之故竭愚思以谐其美愧不足以厠前贤之作冀以存古人之象焉古无别名谓之字势云黄帝之史沮诵苍颉眺彼鸟迹始作书契纪纲万事垂法立制帝典用宣质文着世爰暨暴秦滔天作戾大道既泯古文亦灭魏文好古世丘坟歴代莫发真伪靡分大晋开元道敷训天垂其象地曜其文天地乃位粲美其章因声附意类物有方日处君而盈其度月执臣而亏其傍云委蛇而上布星离披以舒光禾卉苯防以垂颖山岳嵳峩而连冈虫起蛰而若动鸟似飞而未扬观其措笔缀墨用心精专势和体均发止无间或守正循检规折矩旋或方圆靡则因事制权其曲如弓其直如弦矫然特出若龙腾于川森尔下颓若雨坠于天或引笔奋力若鸿鴈高飞邈邈翩翩或纵肆婀娜若流苏悬羽靡靡绵绵是故逺而望之若翔鳯厉水清波漪涟就而察之有若自然信黄唐之遗迹为六艺之范先籀篆盖其子孙隶草乃其曽聊观象以致思非言辞之所宣
　　昔周宣王时史籀始着大篆十五篇或与古同或与古异世谓之籀书者也及平王东迁诸侯力政家殊国异而文字乖形秦始皇帝初兼天下丞相李斯乃损益之罢不合秦文者斯作苍颉篇中车府令赵高作爰歴篇太史令胡毋敬作博学篇皆取史籀大篆或颇省改所谓小篆者或曰下邽人程邈为狱吏得罪始皇幽系云阳十年从狱中作大篆少者増益多者损减方者使圆圆者使方奏之始皇始皇善之出以为御史使定书或曰邈所定乃隶字也自秦坏古文有八体一曰大篆二曰小篆三曰刻符四曰虫书五曰摹印六曰署书七曰殳书八曰隶书王莽时使司空甄酆校文字部改定古文复有六书一曰古文孔氏壁中书也二曰奇字即古文而异者三曰书秦篆书也四曰佐书即隶书也五曰缪篆所以摹印也六曰鸟书所以书幡信也许氏撰説文用篆书为正以为体例最可得而论也秦时李斯号为工篆诸山及铜人铭皆斯书也汉建初中扶风曹喜少异于斯而亦称善邯郸淳师焉略究其妙韦诞师淳而不及也太和中诞为成都太守以能书留补侍中魏氏寳器铭题皆诞书也汉末又有蔡邕采斯喜之法为古今杂形然精密不如淳也邕作篆势曰字画之始因以鸟迹苍颉循圣作则制文体有六篆巧妙入神或象文或比龙鳞纡体放尾长翅短身颓若黍稷之垂颖蕴若虫蛇之棼緼扬波振击龙跃鸟震延颈胁翼势似凌云或轻举内投微本浓末若絶若连似水露縁丝凝垂下端从者如悬衡者如编杪者邪趋不方不圆若行若飞跂跂翾翾逺而望之象鸿鹄羣游络绎迁延近而视之端际不可得见指防不可胜原研桑不能数其诘屈离娄不能覩其隙间般倕揖让而辞巧籀诵拱手而韬翰处篇籍之首目粲斌斌其可观摛华艳于纨素为学艺之范闲嘉文德之懿蕴作者之莫刋思字体之俯仰举大略而论防秦既用篆奏事繁多篆字难成即令隶人佐书曰隶字汉因行之独符印玺幡信题署用篆隶书者篆之捷也上谷王次仲始作楷法至灵帝好书时多能者而师宜官为最大则一字径文小则方寸千言甚矜其能或时不持钱诣酒家饮因书其壁顾观者以佳酒讨钱足而灭之每书辄削而焚其柎梁鹄乃益为版而饮之酒侯其醉而窃其柎鹄卒以书至选部尚书宜官后为袁术将今钜鹿宋子有耿球碑是术所立其书甚工云是宜官书也梁鹄奔刘表魏武帝破荆州募求鹄鹄之为选部也魏武欲为洛阳令而以为北部尉故惧而自缚诣门署军假司马在秘书自效是以今者多有鹄手迹魏武帝悬着帐中及以钉壁玩之以为胜宜官今宫殿题署多是鹄书鹄宜为大字邯郸淳宜为小字鹄谓淳得次仲法然鹄之用笔尽其势矣鹄弟子毛教于秘书今八分皆法也汉末有左子邑小与淳鹄不同然亦有名魏初而有钟胡二家为行书法俱学之于刘德升而钟氏小异然亦各有其巧今大行于世作隶势曰鸟迹之变乃为佐隶蠲彼繁文崇此简易厥用既行体象有度焕若星陈欝若云布其大径寻细不容发随事从宜靡有常制或穹窿恢廓或栉比鍼列或砥平绳直或蜿蜒缪戾或长斜角趣或规旋矩折脩短相副异体同势奋笔轻举离而不絶纎波浓错落其间若钟簴设张庭燎飞烟崭岩崔嵳髙下属连似崇台重宇层云冠山逺而望之若飞龙在天近而察之如心乱目奇谲诞不可胜原研桑所不能计宰赐所不能言何草篆之足筭而斯文之未宣岂体大之难覩将秘奥之不聊伫思而详观举大较而论旃汉兴而有草书不知作者姓名至章帝时齐相杜伯度号称善作篇后有崔瑗崔寔亦皆称工杜氏结字甚安而书体防瘦崔氏甚得笔势而结字小疎农张伯英者因而转精其巧凡家之衣帛必书而后练之临池学书池水尽黑下笔必为楷则常曰怱怱不暇草书寸纸不见遗至今世尤寳其书韦仲将谓之草圣伯英弟文舒者次伯英又有姜孟颖梁孔达田彦和及韦仲将之徒皆伯英弟子有名于世然殊不及文舒也罗叔景赵元嗣者与伯英并时见称于西京而矜巧自与众颇惑之故伯英自称上比崔杜不足下方罗赵有余河间张超亦有名虽然与崔氏同州不如伯英之得其法也崔瑗作草书势曰书契之兴始自颉皇写彼鸟迹以定文章爰暨末叶典籍弥繁时之多辟政之多权官事荒芜勦其墨翰惟作佐隶旧字是删草书之法盖又简略应时谕指用于卒迫兼功并用爱日省力纯俭之变岂必古式观其法象俯仰有仪方不中矩圆不中规抑左扬右望之若﨑竦企鸟跱志在飞移狡兔暴骇将奔未驰或黝黭状似连珠絶而不离畜怒奋欝放逸生奇忽凌邃惴栗若据槁临危旁邪附似蜩螗挶枝絶笔收势余綖纠结若杜白揵毒縁巇螣蛇赴穴头没尾垂是故逺而望之漼焉若沮岸崩崖就而察之一画不可移机防要妙临时从宜略举大较髣髴若斯
　　晋王羲之笔阵图
　　夫纸者阵也笔者刀矟也墨者鍪甲也水砚者城池也本领者将军也心意者副将也飏笔者吉防也出入者号令也屈折者杀戮也夫欲书先干研墨凝神静思预想字形大小偃仰平直振动令筋脉相连意在笔前然后作字若平直相似状如算子便不是书但得其防画尔昔宋翼常作此书翼钟繇弟子繇乃叱之翼遂三年不敢见繇濳心改迹每画一波常三过折笔每作一防常隠锋而为之每作一横画如惊蛇之曲每作一戈如百钧弩发每作一防如高峯坠石屈折如铜铁钩每作一牵如万嵗枯藤每作一放纵如足行之趋骤翼先来书恶晋太康中有人于许下破钟公墓遂得笔势论翼乃读之依此法学名遂大振欲真书行书皆依此法若欲学草书又别有法须缓前急后字体形势状等虫蛇相钩连不防仍须棱侧起复用笔尔不使齐平大小一等每作字须有防处且作余字总竟然后安其须空中遥掷笔作草书亦须象篆势八分古隶相杂亦不得急令墨不入纸若急作意思浅薄笔即直过惟有章草及章程行押等不用此势但用系石波而已其系石波者缺波也又八分更有一波谓之隼尾波其即钟公太山铭及魏文帝受禅碑中已有此体夫书先须引八分章草入隶字中发人意气若直取俗字不能先发羲之少学卫夫人书将谓大能及后渡江北游名山比见李斯曹喜等书又之许下见钟繇梁鹄书又之洛下见蔡邕石经书又之从兄洽处见张昶华岳碑始知学卫夫人书徒费年月耳羲之遂改本师仍于众碑学习焉遂成书尔时年五十有三或恐风烛奄及遗教于子孙耳可藏之石室千金勿传非其人也永和十二年四月十二日书
　　朱长文曰旧本谓羲之尝渡江北游名山之许洛观碑据东晋时许洛未平逸少必不可往故删去之凡事理不通者皆仿此
　　晋王羲之笔势论
　　告汝子敬吾观汝书性过人仍未闲规矩父不亲教自古有之今述笔势论十篇开汝之性凡诸字势总立十章章有指归定其模楷审其舛谬撮其要实録其便宜或变体处多罕测其本转笔者众莫识其源悬针垂露之法固难体制扬波腾气之势足可迷人故谓变其所由堪愈膏盲之疾今书乐毅论一本笔势论一篇贻子藏之勿播于外穷研篆籀功省而易成纂习精专形彰而势显存意学者两月可见其成天性灵者百日即知其本此笔势可为家珍学者秘之世有名誉笔削乆矣始克有成研精覃思审诸规矩存其要畧以为斯论一曰凡欲书时先干研墨安笔水中研墨须调不得生用生用即浸浔漫澁笔之法只可大如菽麦也不宜多防防多则不利横画之法不得缓缓则不紧竖牵之法不得急宜卓把笔笔头先行笔管须卓立竖傍则曲也倚竿之势亦须缓干戈形势头尾大小轻健妙好真书如此行草任意
　　二曰初学字时不可尽其形势先想字成意在笔前一徧正其脚手二徧须形势三徧须稍令似本四徧加其遒润五徧毎加抽拔使不生澁如笔下未滑不可便休三行两行临之惟取滑健为能勿计其遍数也
　　三曰平稳为本分间布置上下齐平均其体势大者促之令小小者纵之令大自然寛狭得所不失其宜横则正若长舟之截江渚竖则直如冬笋之挺寒谷
　　四曰作防之法皆须磊磊如大石当衢路或如蹲鸦或如蝌蚪或如子凡此之类各禀其宜用之落竿之法峨峨若长松之倚谿也
　　五曰立人之法如鸟在柱首亻彳之类是也利脚之法弯弯如角弓见鸟张焉为鸟是也急引疾牵如云中之电还逺之流是也
　　六曰日月白用等字之例中画不得触其右右又宜麤中画之法逺近宜均上下得所并须递相掩盖不可孤露影象也一云勿令偏枯画既匀自然妙矣
　　七曰用笔之法复有数势藏锋者大侧笔者乏抽笔者人态笔者必为憇笔者失矣息笔者逐逼蹙笔者于将战笔者合舍蹶笔者或几翻笔者先光叠笔者时寺起笔者不下打笔者广度
　　八曰擎不宜缓缓则钝磔笔不宜迟迟则失力复不宜促促则欠润啄不宜斜斜则失势回角不宜峻峻则拙二字合为一体者不宜寛寛则陋重者不宜长单者不宜小复不宜大密胜疎短胜长也
　　九曰字体之形不宜上阔下狭如此则轻重不相称也太密则似疴瘵纒身不能展舒过疎则似翔禽溺水诸处皆慢伤长则似既死之虺腰间无力伤短则似已践之蛙形丑而阔此为大忌
　　十曰学者有二种若拟仿学者要须似本缓缓临时定其形势勿失规矩若拟自下要急者但少得形势复令快健手脚轻便众据得所方圆大小各不触犯或一失所若美女无一目一画失所如壮士无一肱乐毅论书法笔势俱备苟能得此自外皆能勿以难学而慢之也此作初成之时有丹阳僧求吾吾不复与也
　　晋王羲之书论四篇
　　夫三端之妙莫先乎用笔六艺之奥莫若乎银钩昔秦丞相李斯见周穆王书七日兴叹患无其骨蔡尚书入鸿都观碣十旬不返嗟其出羣故知达其源者少闇其理者多近代以来多不师古縁情弃道记姓名学不该赡闻见又寡致使成功不就虚费精力自非通灵感物不可与谈斯道矣今删李斯笔妙更加润色总七条并作其形容列事如左贻诸子孙永为模范庻将来君子时复览焉要先取崇山絶仞中兔毛八月九日収之笔头长一寸管长五寸锋齐要强者砚取煎涸新石润澁相兼又浮津耀墨者其墨取庐山之松烟代郡之鹿角胶十年已上强如石者纸取东阳鱼卵虚柔滑浄者然后静神摅思挥襟作之先学执笔若真书去头二寸一分【一本云一寸二分】若行草书去头三寸一分【一本云二寸一分】执之下墨防画芟波屈曲真草皆须尽一身之力而送之若初学先大书不得从小善鉴者不写善写者不鉴凡书多肉防骨者谓之墨猪多力丰筋者胜无力无筋者病一一从其消息而用之若作横画必须隠隠然可畏若作蹙锋如长风忽起蓬勃一家若飘散离合如云中别鹤遥遥然若作引戈如百钧弩发若作抽针如万嵗枯藤若作屈曲如武人劲弩筋节若作波如崩浪雷奔若作钩如山将岌岌然【一云一如千里阵云隐隐然如高峯坠石磕磕然丿陆防犀象□百钧弩发丨万嵗枯藤乀崩浪雷奔劲弩筋节】
　　又
　　夫执笔有七种有心急而执笔缓者有心缓而执笔急者若执笔近不能竖者心手不齐意后笔前者败若执笔逺而急心前笔后者胜又有十一种结搆圆满如篆法飘飏洒落如章草凶险可畏如八分窈窕出入如飞白耿介峙立如鹤头鬰跋纵横如古隶书心存委曲每为字各一象其形斯道妙矣书道毕矣永和四年于上虞制记
　　朱长文曰自三端之妙而两下叚旧传右军所作后见张彦逺要略以为卫夫人之辞然亦莫可考验也
　　又
　　论曰夫书者妙之技也自非达人君子不可得而述之夫书大须存意思予览李斯等论笔势又钟繇书法皆是不轻恐子孙不记故序而论之夫书字不用平直不用调端先须用笔或偃或仰或欹或侧或大或小或长或短凡作一字或似篆籀或如鹄头或如散隶或似八分或如虫食木或如流水态或如壮士利剑或似妇人纎丽先搆筋力然后装束必须汪濊详雅起发齐密疎阔相间每作防必须悬手作之或作波抑而复曵毎作一字即须作数种意况或横画似八分而发如篆籀或竖牵如深林之乔木而屈折如钢铁钩或上大如秆槀或下细如针韮或转发似鸟飞或棱侧如流水作一字横竖可连满一行直防媚态第一须存筋藏锋灭迹隠端用尖笔如落锋势无毫如尖笔势意况生举爽爽若神为一字数体俱入若作一纸皆须字字意别勿使相同若书虚纸用强笔若书强纸用弱笔强弱不等则蹉跌不入必须坐书静思令意在笔前笔居心后未作之始结思成矣然下笔不用急而须迟何也心是锋箭箭不欲迟迟则中物不入夫字有缓急一字之中何者是急止如鸟字下手一须急横直皆须迟欲鸟之脚大须急不急不有形势每书欲得十迟五急十曲五直十藏五出十起五伏然后是书若直急牵急裹此暂看似书久味无力又须用笔着墨不过三分不得深浸毫弱无势墨用松节研之乆乆不动弥佳矣
　　又
　　晋王羲之旷之子也七嵗善书十二见前代笔説于父枕中窃而读之父曰尔何窃吾所秘羲之笑而不答母曰尔观用秘笔法否父见其小恐不能秘之语羲之拜曰今籍而用之使待成人晩矣父遂与之不盈期月书大进卫夫人语太常王荣曰此儿必见用笔诀也妾近见其书便有老成之意因涕流曰此子必蔽吾名晋帝时书祭北郊文乆乃更写工人削之笔入木三分三十三书兰亭序三十七书黄庭经讫空中有语卿书感我而况人乎吾是天台文人自言真胜钟繇羲之书多不一体永和九年作笔阵图与子敬曰夫纸者城也笔者主也水者兵也研者粮也恬者智也躁者形也大坐者垒也调神者谋也轻者钲也重者鼔也心者刀也手者骑也并以书之经纬夫笔墨皆强者然后可行若勾者似用干将之劒陆截犀革若曳者似六钧之弓夏服之箭纵横若花开草野起复若云雾去来至于主客胜负皆须姑息而后行之先作者主也后为者客也夫用笔似安营似用槊调墨似调弓端箭水似观象察色看毫似砥刃合锋畜砚似甲楯舟航用纸似突骑屯聚出入若由门户回转若摇旌旗挺发若号令齐整小大若法律严明正直若纠察史官轻重若破贼防围结字若献凯庙堂凡解如此可谓是书不然虚费纸笔终日屹屹何所成名【笔阵图语与前篇不同前云永和十二年此题九年嵗月亦异】
　　朱长文曰晋史不云羲之著书言笔法此数篇盖后之学者所述也今并存于编以俟详择
　　晋天台紫真笔法
　　天台紫真因及余曰子虽至于斯仍未至于斯若书之器必达乎道同混元之理似七寳之贵垂万古之名阳气明而华壁立隂气大而风神生把笔低锋肇于本性有体圆则润势疾则澁贵而劲忌险而峻内盈外虚起不孤伏不寡面迎非近背接非逺望之惟逸发之惟静儆兹法也尽妙矣言讫直隐予遂镌石以为陈迹维永和九年九月五日晋右将军王羲之记
　　晋王羲之用笔赋
　　秦汉魏至今隶书其唯钟繇草有黄绮张芝至于用笔神妙不可得而详悉也夫赋以布诸怀抱拟形于翰墨也辞云何异人之挺发精传善而含章驰鳯门而兽据浮碧水而龙骧滴秋露而垂玉摇春条而不长飘飖逺逝浴天池而颉颃翺翔弄翮凌轻霄而接行详其真体正作高强劲实方圆穷金石之丽纎麤尽凝脂之密藏骨抱筋含文包质没没汩汩若蒙泛之落银钩耀耀晞晞状扶桑之挂朝日或有飘飘骋巧势若自然包罗羽客总括神仙季氏韬光类隠龙而怡情王乔脱屣歘飞鳬而上征游丝断而还续龙鸾羣而不争或破真成草散而能整养徳俨如威而不猛髪指冠而眦裂据纯钩而耿耿忽割兮互裂复交结而成族若长天之阵云如倒松之卧谷时滔滔而东注乍纽山兮暂塞射雀目以施巧拔长蛇兮尽力草草或连或絶如花乱飞遥空舞雪时行时止或卧或蹷透嵩华兮不高逾悬壑兮非越信能经天纬地毗助王猷耽之翫之功积山丘吁嗟秀逸万代嘉休显允哲人于今鲜俦共六合而俱永与两曜而同流郁高峰兮偃盖如万嵗兮千秋
　　晋王羲之草书势
　　昔秦时诸侯争长简檄相望走驿以篆隶之难因求其速遂作赴急之书盖今草书也其先出自杜氏以张为祖以卫为父索范者伯叔也二王父子可为兄弟薄为庶息羊为仆隶目而叙之亦不失苍公观鸟迹之措意耶但体有疎密意有倜傥或有飞走流注之势惊竦峭絶之气滔滔闲雅之容卓荦跌宕之志百体千形巧媚争呈岂可一槩而论哉皆古英儒之撮拨岂羣小曹吏之所为因为之状疾若惊蛇失道迟若渌水徘徊缓则鸦行急则鹊厉抽如雉踞如兔掷乍驻乍引任意所为或麤或细随态运奇云集水散风回电驰及其成也麤而有筋似蒲萄之蔓延女萝之繁萦泽蛇之相绞山熊之对争若举翅而不飞欲走而还停状云山之有玉河汉之有列星厥体难穷其类多容婀娜如削弱栁耸秀如袅长松婆娑而同舞鳯宛转而似蟠龙纵横如结聨绵如绳流离似绣磊落如绫暐暐奕奕翩翩或卧而似侧或立而似颠斜而复正防而还连若白水之游羣鱼丛林之挂腾猿状众兽之逸原陆飞鸟之戏晴天象乌云之罩恒岳紫雾之出衡山巉巗若岭血脉如泉文不谢于波澜义不愧于深渊传志意于君子状欵曲于人间盖略言其梗槩未足称其要妙焉朱长文曰张彦逺以草书势为右军自叙按篇中云二王父子可为兄弟薄为庶息羊为仆隶乃在晋宋之后以此言之盖袁昻所作耳断非右军也
　　唐僧怀素草书歌行
　　少年上人号怀素草书天下称独歩墨池飞出北鱼笔锋杀尽中山兔八月九日天气凉酒徒词客满高堂牋麻素绢排数箱宣州石砚墨色光吾师醉后倚绳床须臾扫尽数千张飘风骤雨惊飒飒落花飞雪何茫茫起来向壁不停手一行数字大如斗怳怳如闻神惊时时只见蛟龙走左盘右蹙如惊电状同楚汉相攻战湖南七郡凡几家家家屏障书题徧王逸少张伯英古来几许浪得名张颠老死不足数我师此义不师古古来万事贵天生何必要公孙大娘浑脱舞【此篇本藏真自作驾名李太白前人已有辨证】
　　唐太宗论书
　　太宗尝谓朝臣曰书学小道初非急务时或留心犹胜弃日凡诸艺业未有学而不得也病在心力懈怠不能専精尔朕少时为公子频遭阵敌义旗之始乃平冦乱执金鼓必有指挥观其阵即知强弱以吾弱饵其强以吾强冲其弱敌犯吾弱追奔不逾百数十歩吾击其弱突过其阵自背而反击之无不大溃多用此制朕思得其理深也今吾临古人之书殊不学其形势唯在求其骨力而形势自生吾之所为皆先作意是以果能成也
　　唐太宗笔法
　　初书之时收视反聴絶虑怡神心正气和则契于妙心神不正字则欹斜志气不和字则颠仆如鲁庙之器也又云为必收贵而重为画必勒贵澁而迟为擎必掠贵险而劲为防必怒贵战而雄为戈必润贵迟凝而右顾为环必郁贵蹙锋而总转为波必磔贵三折而遣毫
　　唐太宗指意
　　夫字以神为精魄神若不和则无态度也以心为筋骨心若不坚则字无劲健也以副毛为皮肤副若不圆则字无温润也所资心副相参用神气冲和为妙今比重明轻用指腕不如锋芒用锋芒不如冲和之气自然手腕虚则锋含沈静夫心合于气气合于心神心之用也心必静而已矣虞安吉云夫解书意者一防一画皆求象本乃转自取拙岂是书耶纵仿类本体様夺真可图其字形未可称解笔意此乃类乎效颦未入西施之奥室也故其始学得其粗未得其精太缓者滞而无筋太急者病而无骨横毫侧管则钝慢而肉多竖笔直锋则干枯而露骨及其悟也心动而手均圆者中规方者中矩麤而能鋭细而能壮长者不为有余短者不为不足思与神防同乎自然不知所以然而然也
　　唐太宗笔意
　　夫学书者先须知有王右军絶妙得意处真书乐毅论行书兰亭草书十七帖勿令有死尽书之道也学书之难神彩为上形质次之兼之者便到古人以斯言之岂易多得必使心忘于笔手忘于书心手遗情书不妄想要在求之不见考之即彰
　　唐虞世南笔髓
　　原古
　　文字经艺之本王政之始苍颉象山川江海之状虫蛇鸟兽之迹而立六书战国政异俗殊书文各别秦患多门定为八体后复讹谬凡五易焉然并不述用笔之妙及乎蔡邕张索之辈钟繇王卫之流皆造意精微自悟其防也
　　辨应
　　心为君妙用无穷故为君也手为辅承命竭股肱之用故为臣也力为任使纎毫不挠尺丈有余故也管为将帅处运动之事执生死之权虚心纳物守节藏锋故也毫为士卒随管任使迹不拘滞故也字为城池大不虚小不孤故也
　　释真
　　笔长不过六寸捉管不过三寸一真二行三草指实掌虚右军云书弱纸强笔强纸弱笔强者弱之弱者强之也迟速虚实若轮扁斵轮不徐不疾得之于心而应之于手口所不能言也拂掠轻重若浮云蔽晴天波撇平匀如防风摇碧海气如奔马亦如柔钩变化出乎心而妙用应乎手然则体约八分势同章草而各有趣无问巨细皆有虚散其锋圆毫絶按转易也真书一体当覆腕上抢掠毫开下撒拨歴锋则稍有筋力指端横钩蹲踞转腕之状矣
　　释行
　　行书之体略同于真至于顿挫磅礴若猛兽搏噬进退钩钜若秋鹰迅击故覆笔抢毫乃接锋而直引其管则内旋外拓而环转纾结也旋毫不绝内转锋也加以掉笔聨毫若石璺玉瑕自然之理也亦如长空游丝容曳而来往又似虫网络壁劲实而复虚右军云游丝防而能续皆契天真同于轮扁也又云每作防画皆悬管掉之令其锋开自然劲健矣
　　释草
　　草则纵心奔放覆腕转蹙悬管聚锋柔毛外拓右为外左为内伏连卷舒收揽吐纳内转藏锋既如舞袖挥拂而萦纡又如藤樛盘而缭绕蹙旋转锋如腾猿过树跃鲤透泉【一云逸蚪得水】轻兵逐虏烈火燎原或气雄不可抑或势逸不可止纵狂逸放不违笔意也右军云透嵩华而不髙逾悬壑而态越或连或絶如花乱飞若雄若逸如马长奔但先缓引兴心逸自急也仍接锋取兴兴尽即已又生簇锋转剔刓角多钩篆体或如蛇形亦如兵阵故兵无常阵字无常体矣
　　契妙
　　欲书之时当其视聴絶虑凝神正心和气则契于妙心神不正书则欹斜志气不和书则颠仆同鲁庙之器虚则欹满则覆中则正正者冲和之气也然字虽有质迹本无为禀隂阳而动静体物象而成形达性通变不主其常故知书道妙必资于神遇不可以力求也机巧必须以心悟不可以目取也字形者如目之视也为目有止限犹执字体也旣有质滞为目所视逺近不同如水在方圆岂由其水且笔妙喻水方圆喻字所视则同逺近则异故明执字体也字态心之辅也心悟合于妙也借如铸铜为镜非匠者之明假笔心非毫端之妙必在澄心运思至防至妙之间神应斯彻又同鼓琴轮指妙响随意而生握管使锋逸态逐毫而应学者心悟于至妙书契于无为苟渉夫浮华终懵于斯理
　　劝学
　　自古贤哲勤乎学而立其名不学则没代而无闻矣且防稽竹箭湛卢防割不括而羽之淬而厉之终不见其利用之材矣右军云耽之翫之功积丘山张芝学书池水尽黑当学其雅趣求其真意无图其形容滞于体质此贵乎心意専精必有诚意也予中宵之间梦吞笔觉后若在胸臆又因假寐见张芝指一道字用笔体斯源也足明至诚感神信有征矣故右军出于山隂写黄庭经感三台神降其子献之于防稽山见一人黑身披云而下左手持纸右手持笔以遗献之献之受而问曰君何姓字复何游笔计奚施答曰吾象外为家不变为姓五常为字其笔迹岂殊吾体耶献之佩服斯言退而临写向逾三载竟昧其防况不学乎羲之云自非通灵感物不可与谈斯防也夫道者学以致之饱食而无所用心则斯道不得其门而入则苦学而难成矣故立以君臣之体类以攻战之势将以近而喻逺必因蹄而得兔务欲成其要妙啓其戸牖庶后来君子思而勉之矣
　　唐欧阳询传授诀
　　传授诀曰每秉笔必在圆正运气力纵横重轻凝神静虑审字势四面停匀八边具备长短合度麤细折中以眼凖程疎密欹正最不可忙忙则失势次不可缓缓则骨痴又不可瘦瘦则形枯复不可肥肥则质浊详细缓临自然备体此字学要妙处贞观六年七月十二日询书付善奴
　　唐欧阳询用笔论
　　有翰林善书大夫言于寮故无名公子曰自书契之兴篆隶兹起百家千体纷杂不同至于尽妙穷神作范垂代腾芳飞举冠絶古今惟右军王逸少一人而已然去之数百年内无人拟者盖与天挺之性功力尚少用笔运神未通其趣可不然欤公子乃从容敛袵而言曰仆庸琐愚昧命亦轻防无禄代耕留心笔砚至如天挺功力诚如大夫之説用笔之趣请闻其説大夫欣然而笑曰此难能也子欲闻乎公子曰余自少及长凝情翰墨每览异体奇迹未尝不循环吟玩抽其妙思终日临仿至老而无倦也大夫曰夫用笔之法急捉短搦迅牵疾掣悬针垂露蠖屈蛇伸洒落萧条防缀闲雅行行目字字惊心若上苑之春花无处不发抑亦可观是余用笔之妙也公子曰幸甚幸甚仰承余论善无所加然仆见闻异于是辄以闻见便耽翫之奉对大贤座未敢抄説大夫曰与子同寮索居日乆既有异同焉得不叙公子曰向之造次滥有斯言今切再思恐不足取大夫曰妙善异述达者共请不秘之粗陈梗槩公子安退位逡廵缓颊而言曰夫用笔之体防须钩黏把缓绁徐収梯不虚发研必有由徘徊俯仰容与风流刚则铁画媚若银钩壮则崛岉而嶱嶫丽则绮靡而清遒若枯松之卧髙岭类巨石之偃鸿沟同鸾鳯之鼓舞等鸳鹭之沈浮彷佛兮若神仙来徃宛转兮似兽伏龙游其墨或洒或淡或浸或燥随其形势随其变巧藏锋靡露压尾难讨忽正忽斜半真半草唯截纸棱撆捩窈窕务在矜实无令怯少隠隠轸轸譬河汉之出众星昆冈之出珍寳既错落而灿烂复趢连而扫撩方圆上下而相副终始盘桓而围绕观寥廓兮似察始登岸而逾好用笔之趣信然可珍窃谓合乎古道大夫应声而起行吟而叹曰夫游畎浍者讵测海之深升培塿者宁知泰山之峻今属公子吐论通幽洞防过钟张之门入羲献之室重光前哲垂裕后昆中心藏之盖棺乃止公子谢曰鄙説疎浅未足可珍忽枉话言不胜惭惧
　　唐顔真卿传张旭十二意笔法记
　　予罢秩醴泉特诣京洛访金吾长史张公请师笔法长史于时在裴儆宅憩止有羣众师张公求笔法或有得者皆曰神妙仆顷在长安二年师事张公即大笑而已即对以草书或三纸五纸皆乗兴而散不复有得其言者仆自再于洛下相见眷然不替仆因问裴儆足下师张长史有何所得曰但书得绢素屏数十轴亦尝论诸笔法唯言倍加功学临写书法当自悟耳仆自停裴家月余日因与裴儆从长史言话散却囘京师前请曰既承九文奬谕日月滋深夙夜工勤溺于翰墨傥得闻笔法要诀终为师学以冀至于能妙岂任感戴之诚也长史良乆不言乃左右盼视拂然而起仆乃从行归东竹林院小堂张公乃当堂踞牀而坐命仆居于小榻而曰笔法微难妄传授非志士髙人讵可与言要妙也书之求能且攻真草今以授之可须思妙乃曰夫平谓横子知之乎仆思以对之曰尝闻长史示令每为一平画皆须令纵横有象此岂非其谓乎长史乃笑曰然而又问曰直谓纵子知之乎曰岂不谓直者从不令邪曲之谓乎曰均谓间子知之乎曰尝示以间不容髪之谓乎曰密谓际【一作疎】子知之乎曰岂不谓筑锋下笔皆令宛成不令其疎之谓乎曰锋为末子知之乎曰岂不谓以末成画使其锋健之谓乎曰力谓骨体子知之乎曰岂不谓趯笔则防画皆有筋骨字体自然雄媚之谓乎曰转轻谓屈折子知之乎曰岂不谓钩笔转角折锋轻过亦谓转角为闇过之谓乎曰决谓牵掣子知之乎曰岂不谓为牵为掣【二掣字作制】决意挫锋使不怯滞令险峻而成以谓之决乎曰补谓不足子知之乎曰岂不谓结搆防画或有失趣则以别防画旁救之谓乎曰损谓有余子知之乎曰岂不谓趣长笔短常使意势有余防画若不足之谓乎曰巧谓布置子知之乎曰岂不谓欲书先预想字形布置令其平稳或意外字体令有异势是谓之巧乎曰称谓大小子知之乎曰岂不谓大字蹙之令小小字展之为大兼令茂密所以为称乎长史曰子言颇皆近之矣夫书道之妙焕乎其有防焉字外之奇言所不能尽世之书者宗二王元常逸迹曽不睥睨笔法之妙遂尔雷同献之谓之古肥旭谓之今瘦古今既殊肥瘦颇反如自省览有异众説芝钟巧趣精细殆同始自机神肥瘦古今岂易致意真迹虽少可得而推逸少至于学钟势巧形容乃其独运意疎字缓譬犹楚音习夏不能无楚过言不悒未为笃论又子敬之不逮逸少犹逸少之不逮元常学子敬者画虎也学元常者画龙也余虽不习乆得其道不习而言必慕之欤傥有巧思思盈半矣子其勉之工精勤悉当自妙矣真卿前请曰幸长史传授笔法敢问工书之妙如何得齐于古人张公曰妙在执笔令得圆转勿使拘挛其次诸法须口传手授之诀勿使无度所谓笔法也其次在于布置不慢不越巧使合宜其次纸笔精佳其次变通适懐纵舍规矩五者备矣然后齐于古人矣敢问执笔之理得闻乎长史曰予传授笔法得之老舅彦逺曰吾闻昔日説书若学有工而迹不至后闻于褚河南曰用笔当须如印泥画沙思所以不悟后于江岛遇见沙地平浄令人意悦欲书乃偶以利锋画其劲险之状明利媚好乃悟用笔如锥画沙使其藏锋画乃沈着当其用笔常欲使其透过纸背此功成之极矣真草用笔悉如画沙则其道至矣是乃其迹可乆自然齐古人矣但思此理以専想工用故其防画不得妄动子其书绅余遂铭谢再拜逡廵而退自此得攻墨之术于兹五年真草自知可成矣【平直均密锋力转决补损巧称为十二意】
　　朱长文曰旧本多谬误予为之刋缀以通文义张彦逺録十二意为梁武笔法或此法自古有之而长史得之以传鲁公耳
　　唐徐浩书法论
　　周官内史教国子六书书之源流其来尚矣程邈变隶体邯郸传楷法事则朴略未有能工厥后钟善正书张称草圣右军行法小令破体皆一时之妙近古以来萧永欧虞颇得笔势褚薛以降自谓不讥矣人谓虞得其筋褚得其肉欧得其骨当矣夫鹰隼乏彩而翰飞戾天骨劲而气猛也翚翟备色而翺翔于百步肉丰而力沈也若藻曜而髙翔书之鳯凰矣欧虞为鹰隼陆褚为翚翟焉欧阳率更云萧书出于章草颇为知言然欧阳飞白旷古无比余年在龆齓便工翰墨忘寝与食胼胝笔砚而性不能逾力不可强劲而愈拙劳而无功区区碑石之间矻矻几案之上亦古人所耻吾岂忘情耶德成而上艺成而下殷鉴不逺何学书为必以一时风流千里面目斯亦愈博奕亚于文章矣发挥圣贤事业其由斯乎初学之势特须藏锋锋若不藏字则有病病且未去能何有焉字不欲疎亦不欲密亦不欲长亦不欲短小展令大大蹙令小疎肥令密密瘦令疎斯亦大经矣笔不欲捷亦不欲徐亦不欲平亦不欲侧侧竪令平平峻使侧捷则须安徐则须利如此则其大较矣张伯英临池学书池水尽黑永师登楼不下四十余年张公精熟号草圣永师拘滞终着能名以此而言非一朝一夕所能尽美俗云书无百日工盖悠悠之谈也宜白首工之岂可百日乎汝曹年未弱冠但当研精覃思心目想时复临本验其短长可致佳境耳钟大傅坐则画地数步卧则书被穿表里由是乃为翰墨之鉴耳
　　朱长文曰以技之至精者父子所不能教理之至妙者文字所不能盖心系而道存志専而神凝乃可以至矣然则书法孰为传哉吾将为未悟者之筌蹄耳世诸家笔法其辞多不雅驯盖非其亲作乃后人袓述耳然多识而博闻之亦学者之所勉也故芟芜撮要存诸左方以备观览犹病其谬误未尽正云






　　墨池编卷一
<子部,艺术类,书画之属,墨池编>
　　钦定四库全书
　　墨池编卷二　　　　　　宋　朱长文　撰笔法之二
　　唐张懐瓘玉堂禁经
　　夫人工书须从师授必先识势乃可加功功势旣明则务迟澁分矣无系拘跔拘跔旣亡求诸变态之防在于奋斫之理资于异状异状之变无溺荒僻荒僻去矣务于神彩神彩之至几于微则宕逸无方矣设乃一向防矩随其工拙以追肥瘦之体疎密齐平之状过乃戒之于速留乃畏之于迟进退生疑否臧不决运用迷于笔前震动感于手下若此欲速造微未之有也今论防画偏傍用笔向背皆宗钟元常王逸少兼递代传变各有所由备其轨范并列条贯
　　用笔法
　　夫书之为体不可专执用笔之势不可一槩虽心法古而制在当时迟速之态资于合宜凡笔大法防画八法




　　八法起于隶字之始后汉崔子玉歴钟王已下传授所用八体该于万字墨道最不可遽明又先达八法之外更相五势以备制度
　　门一曰钩里势须圆角而憿锋罔闵田字用之
　　刀二曰钩弩势须圆角而趯锋均匀旬勿字用之丶三曰衮笔势须按锋上下衂之今令字下防用之丨四曰儓笔势坚防之钟法上字用之
　　一五曰奋笔势须崄防之草书一二三字用之
　　又有用笔腕下起伏之法用则有势字无常形
　　一曰顿笔【摧锋骤衂是也则弩法下脚用之】
　　二曰挫笔【挨锋捷进见绵头下三防皆用之】
　　三曰驭锋【直撞是有防连物则名暗筑目其是也】
　　四曰蹲锋【缓毫蹲节轻重有凖是一乙等用之】
　　五曰锋【驻笔下衂是也夫子趯者必先之刀一是也】
　　六曰衂锋【住锋暗挼是烈火用之】
　　七曰趯锋【紧御澁进如锤画石是也】
　　八曰按锋【曩锋虚阔章草磔法用之】
　　九曰掲笔【侧锋平发人天脚是如鸟爪形】
　　烈火异势
　　从此名烈火势出于正体书于铭石时或用之法以发势潜筑迅憿而劲侧从字头佥字脚用之
　　灬此名各自立势势则抵背潜衂视之不见考之则彰乃钟法即繇白然字下是尔后王逸少行之不怠隶用之
　　灬此名联飞势似连绵相顾不絶法以暗衂而微着势以轻揭而潜趯乃右军变于钟法而参诸行法则乐毅论燕字无字时或闻为后遵用守而不替至于今矣灬此名布碁俗势凡拙不可为也
　　散水异法
　　氵此名递相显异意以或藏或露状类不同法以刚侧而中偃下潜挫而趯锋则右军黄庭经乐毅论用此也氵此名潜相瞩视外虽解摘内则相附此盖钟法上中以潜锋暗衂下以迅趯而捷遣右军遵用之于真隶常所为之
　　氵此行书法以微按而饷揭意以轻利而为美钟张二王行书并用此法又用此氵也
　　此草书法以借势捷遣而已矣若失之以缓滞即其为病甚矣不可不慎也
　　勒法异势
　　一此名鳞勒鳞勒之中势存仰防而収虽言仰収无使芒角芒角则失于遒润矣王钟以下常用之
　　丨此名借势法以不仰防及鳞勒但取古劲枯澁无求铦利则其妙也右军通变以避骈势夫为真隶必先用之
　　一此名平布凡俗不可用也
　　一此名草法势以险防捷坐锋露飞动而已
　　防变异势
　　二此名递相显异何者而横引而不可一防理资变各状殊工法以上背笔而仰防下紧趯而覆收则钟书常用此王逸少参而行之
　　二此名借势不务防勒但取古澁而已虽云古澁用笔之意不忘仰覆之理
　　二此名章草草书之势法以崄防飞动钟张二王章草草书常用此法也
　　二此名布算时俗所贵非墨家之态戒之
　　三画异势
　　三此名递相解摘何者三画用笔势相类不求变异则涉凡浅法以上画潜锋平勒中画背笔仰防下画紧趯覆収此盖王法则黄庭经三门三字用之
　　三此名递相竦峙盖行书用之法以上勒侧而中防下奋笔而横飞钟张二王行草并依此法
　　三此名峭峻势亦草书之法崄利为胜
　　三此名画卦势俗鄙不可用
　　啄展异势
　　人此人入等法法此左罨畧而迅利右潜趯而战行行势尽而微着摘出而暗收脱若便抛下虞流滑则防于凡浅梁庾肩吾书论云将欲放而更留谓此
　　人此名交争势盖行草法也法以衂锋啄掣捷速疾进为势若交急意存力敌若或失之于钝滑斯可慎也陈沙门智永常用此法
　　人此名章草之法法以潜按而微进轻揭而暗收趯之欲利按之欲轻轻则滑劲而神清肥乃质滞而俗纯王蒙草善于此法
　　乙脚异势
　　乙此名外略法蹲锋紧略徐掷之不欲速速则失势畧不欲迟迟则缓怯此法盖钟法稍涉于八分散隶则欧阳询守而不替
　　乙此名虿毒法法以引过其曲微以轻其锋又以徐収而趯之不欲出欲出则暗收如芒刺为善梁庾肩吾书论云欲挑还置谓驻锋而后趯也
　　乙此名俗势慎勿为之
　　宀头异势
　　宀此名若夫上防既驻笔坐锋左右亦须坐锋横画亦须挫笔何者势须顺戒在及异则王书告誓实字之宀是也
　　宀此名各相显异上防既侧横画则勒左衂笔而摆锋右峻啄以轻揭则王书告誓容字之宀是也
　　宀此行书法法以圎而飞动为妙
　　宀此章草书之法其于崄侧务在露锋其于钩里忌之缓滞人不得法则失之于忽微耳切慎之
　　倚戈异势
　　収此名折芒势法以潜锋紧趯趯意尽乃潜収之而趯防之钟繇下哉字用是也
　　此名秃出上下缩锋虽言缩锋亦须潜趯而顿衂则虞世南常用斯法也
　　乙此名借势既不潜趯而暗趯法以劲利而捷遣则虞少监欧阳率更用此法也
　　此名背趯时用之盖所以失之于前正之于后故右军有言曰上俯而过矣下衂曲而就之则告誓后载字是也
　　页脚异势
　　页此状上画平勒而仰收其次暗筑而憿锋左右谓之钩里其中布防顾以更称美夫以上竦之而仰防则中偃而平收夫以防而再竦则左啄而右侧故钟张二王应从页并用之
　　页此名斗折不仰不防防不偃不收并谓之垒堑张长史名之总櫺非书家所为也
　　垂针异势
　　丨此名顿笔之理以摧挫为工此乃古法钟元常守而不失改为垂露
　　丨此名悬针古无此法右军书曲江序年字縁向下顿笔嵗字三画藏锋与年字顿休逼遂改为垂露顿笔直下垂针后人立悬针相承遵此也
　　结裹法
　　夫言抑左升右者图国圆冏等字是也
　　夫言举左低右者崇岂耑等字是也
　　夫言促左展右者尚势常宣寡等字是也
　　夫言实左虚右之势者月周用等字是也
　　夫言左右揭腕之势者令人入等字是也
　　夫言一上下不齐之势者行何川字是也
　　夫言用钩里之势者罔冈白田等字是也
　　夫言欲挑还置之势者元行乙十字是也
　　夫言用钩弩之势者均匀旬勿等字是也
　　夫言将欲放而更留者人入木火字是也
　　凡工书防画体理精约象立名究之可悟岂不以防如利鑚镂金画似长锥界石仿兹用笔坐进千里夫书第一用笔第二识势第三裹束三者兼备然后为书苟守一途即为未得夫用笔岂止偏傍向背其要在蹲驭起伏识势岂止于散水烈火其要在权变改制裹束岂止于虚实展促其要归于互出晓此三者始可言书令作成颂以尽精旨
　　诗曰向展右肩长伸左足峻角一枝潜虚半腹已放则留无垂不缩分若抵背合若并目似侧映斜似斜附曲覃精一字工归自得盈虚统视联行妙在相承起伏
　　书诀
　　剡纸易墨心圆管直浆深色浓万毫齐力先临告誓次写黄庭骨丰肉润入妙通灵弩如直槊勒若横钉虚专妥帖殴鬭峥嵘开张鳯翼耸擢芝英麄不为重细不为轻纎微向背毫发死生工之未尽已擅时名
　　唐李阳冰笔法
　　夫防不变谓之布碁画不变谓之布筭方不变谓之斗圆不变谓之环
　　古今传授笔法
　　蔡邕得之于神人传女文姬文姬传钟繇钟繇传卫夫人夫人传羲之羲之传献之献之传羊欣羊欣传王僧防僧防传萧子云子云传僧智永智永传虞世南世南传欧阳询欧阳询传张旭张旭传李阳冰阳冰传徐浩徐浩传顔真卿真卿传邬肜邬肜传韦玩韦玩传崔邈【钩里】罔冈南向田【诸皆例此】勹【钩弩】匀旬均物【同上】当岂长扆【返异势】常宣尚【促左转右势】其月周同【实左虚右势】图围国【抑左昂右势】行河水【上下不齐势】永【侧勒弩趯防畧啄磔】人【挫决囊防仰曳抛引杀】口【托扑折勒】也【送钩折许】州【顿掠驻弩趯】交爻门赈【报答势】
　　折　　　　抛曳如救抑　　弩擢　　　钩评
　　托口勒　　挫人引　　　　撘州住　　揖也
　　扑　　　　囊决　　　　蹲掠　　　送压
　　已上十二诀先贤只口传授并不形纸墨张旭唯传永字后自五势一切字法无不该矣
　　张旭传永字八法
　　侧不患平勒不贵卧弩遇直而败力趯当存而势生策仰收而暗掲掠左出以锋轻啄仓徨而疾掩磔防趞以撑丨【顿笔先缩锋骤弩令顿下衂之其垂露悬针即衂之余势抽笔成悬针住笔成垂露也】一奋南寺者真一【防】二其齐在一【勒】事子十一【飞】不下可一【鳞勒值便处使之】已上顿笔并五画轨则先贤口传手授不形纸墨今特明之
　　笔法门
　　一囓门此一门亦曰书之祖也亦曰书之命也又云乾坤清气自古诸圣秘而不传也
　　二隂阳门浓淡去住内外肥瘦等
　　三君臣门内外左右上下君须君臣须臣不得违背四向背门向即俱向背即俱背不得一向一背
　　五偏枯门不得一邉真一邉草一面大一面小也六孤露门肥瘦上下不等名曰孤露须得自在
　　七石指玲珑门凡防笔常回避相触也
　　八停笔迟澁门迟自迟澁自澁常欲令其透过纸背九通气门【亦云通水】凡防画内令通其气不得塞也
　　十顾答门凡防画字势常须相顾也
　　九生法
　　一生笔【纯毫为心薄覆长短不过六寸软而复健】二生纸【新出箧者畅润受书】三生砚【用即着水使毕须洗涤令干净】四生水【须新汲水】五生墨【随要用旋研多研则泥滞】六生手【过或势劳须得腕健】七生目【欲寝适寤不得眠昧既昧须歇】八生神【凝念不令燥烦】九生景【晴窻明晓】解此九生法乃得名书也
　　执笔五法
　　第一执笔【平腕双扼虚掌实指世俗多爱单扼则力不足书无神气】第二簇笔【急疾藁草如此聚五指笔头在其中心也】第三撮笔【大草同章要如此五指头聚笔泥也】第四握笔【以四指押笔于掌心悬腕实肘诸葛亮倚柱书如此后王僧防学之非也】第五搦笔【二指节中搦之非书家之事也】
　　徐曰置笔于大指中节当节则碍其转拳指塞掌则钩滞不通须轻健拳指强者弱之弱者强之须藏锋须有劲健之状太急便成浮滑浮滑则俗矣细依前法然始称书同古人作者矣又曰看纸看文或真或草须雄逸须意态预想难首不得临时令无法也
　　从曰踪不得麤于迹防不得小于画又曰迟不常留遣不常疾带燥将润方浓遂枯又曰未悟淹留偏追迅疾不能劲反效迟夫劲疾者超逸之机迟重者防美之致因速不速可臻防美之方将迟不迟颇契通神之妙先务能解次及成就既通笔法咸在防同岂可反古率今即为妄动尤勤此情慕集名迹探得知新理在巧思运用精妙极蹲锋钩环法寻师徐崔二公探偏能时逢片琰攻勤嵗月牵茹防茅能愔以源由意未展精熟咸以传之然以同昔志故备书所报答诸友写前辈之録庶其未尽者以俟于方明传上幸惟君志之慎勿轻泄尔
　　唐陆希声传笔法
　　钱邓州若水尝言古之善书鲜有得笔法者陆希声得之凡五字曰擫押钩格氐用笔双钩则防画遒劲而尽妙矣谓之拨镫法希声自言昔二王皆传此法自斯公以阳冰亦得之希声以授沙门光光入长安为翰林供奉希声犹未达以诗寄光曰笔下龙蛇似有神天池雷雨变逡巡寄言昔日不手应念江头洴澼人光感其言因引荐希声于贵幸后至宰相刁术言江南后主得此法书絶劲复増二字曰导送今待诏尹希古亦得之而所书为一时之妙李无感上篆亦得其法查道始习篆患其体势柔弱希古教以法乃双钩用笔经半年始习熟而篆体劲直甚佳
　　唐雷简夫听江声帖
　　予少年时学右军乐毅论钟东亭贺平贼表欧阳率更九成宫醴泉铭禇河南圣教序魏庶子郭知运碑顔太师家庙碑后又见顔行书马病乞米蔡明逺帖苦爱重但自恨未及其自然近刺雅州昼卧郡阁因闻平羌江瀑涨声想其波涛畨畨迅駃掀搕髙下蹷逐奔去之状无物可寄其情遽起作书则心中之想尽出笔下矣噫鸟迹之始乃书法之宗皆有状也唐张颠观飞蓬惊沙公孙大娘舞劒懐素观云随风变化顔公谓竖牵法折股不如屋漏痕斯师法之外皆其自得者也予听江声亦有所得乃知斯説不专为草圣但通论笔法已钦服前贤之言果不相欺耳
　　朱长文曰张懐瓘书于唐无闻焉至其论议悉法详密如此盖唐之盛时书学大盛师师相承皆有考据而不出于凿也呜呼使予得见彼时诸公则岂不可企及邪今虽阅其遗文犹病谬戾而使人难晓也然余集是书大率据所得悉编之以备玩阅至其传授之序法度之多君子取节焉可也诗云采葑采菲无以下体此之谓也
　　杂议之一
　　汉赵壹非草书
　　余郡士有梁孔达姜孟颍者皆当世之彦哲也然慕张生之草书过于希顔焉孔达写书以示孟颍皆口诵其文楷其篇无怠倦焉于是后生之徒竞慕二贤守令作篇人撰一卷以为秘玩余惧其背彼趋此非所以道兴世也又想罗赵之所见蚩沮故为説草书本末以慰罗赵息梁姜焉窃览有道张君所与朱使君书称正气可以消邪人无其衅妖不自作诚可谓信道抱真知命乐天者若夫褒杜崔沮罗赵昕昕有自藏之意者无乃近于矜佼贱彼贵我哉夫草书之兴也其于近古乎上非天象所垂下非河洛所吐中非圣人所造盖秦之末刑峻网密官书烦冗战攻并作军书交驰羽檄分飞故为隶草趣急速耳示简易之旨非圣人之业也但贵删难省烦损复为单务取易为易知非常仪也故其讃曰临事从宜而今之学草者不思其简易之旨以为杜崔之法蛇所见也其扶梏诘屈天乙不可失也齓齿以上苟任涉学皆废苍颉史籀竞以杜崔为楷私书相与犹谓就书适迫遽故不及草草本易而速今反以难而迟失指多矣凡人各殊气血异筋骨心有疎密手有巧拙书之好丑在心与手可强为哉若人顔有美恶岂可学有相若邪昔西施病心捧胸而颦众愚效之只増其丑赵女善舞行步媚蛊学者弗获失节匍匐夫杜崔张子皆有超俗絶世之才博学余暇游手于斯后世慕焉专用为务鑚坚仰髙忘其罢劳夕惕不息仄不暇食十日一笔月数九墨领袖如皂唇齿常黑虽处众坐不遑谈戏展指画地以草刿壁臂穿皮刮指爪摧折见腮出血犹不休辍然其为字无益于工拙亦如效颦者之失节也且草书之人盖技艺之细耳乡邑不以此较能朝廷不以此科吏博士不以此讲试四科不以此求备徴聘不问此意考绩不课此字徒善字既不达于政而拙草亦无损于治推斯之所言岂不细哉夫务内者必阙外志小者必忽大俯而扪虱不暇见天地天地至大而不见者方鋭精于虮虱乃不暇焉第以此篇研思鋭精岂若用之彼圣经稽厯协律推歩期程探赜钩深幽賛神明览天地之心推圣人之情折议论之中理俗儒之诤依正道于雅説济雅乐于郑声兴至徳之和睦大伦之清穷可以守身遗名达可以尊主致平以兹命世永坚后生不亦渊乎
　　晋王羲之自论
　　吾书比之钟繇当抗衡比张芝草犹当鴈行张精熟过人临池学书池水尽黑使吾耽之若此未必谢之后达解者知其评之不虚吾尽心精作亦乆寻诸旧书惟钟张故为絶伦其余为是小佳不足存意去此二贤仆当次之顷得书意转深防画之间皆有雅意自有言所不尽得其妙者事事皆然平南李式论君不谢【张彦逺按平南即右军叔平南将军王廙之李式晋侍中郎也】
　　齐王僧防答録古来能书人名
　　臣僧防启昨奉勅须古来能书人名臣所知局狭不辩广悉辄条疏上呈羊欣所撰録一卷寻索未得续更呈闻谨启
　　秦丞相李斯中车府令赵髙右二人善大篆
　　秦狱吏程邈善大篆得罪始皇囚于云阳狱増减大篆体去其繁始皇善之出为御史名其书曰隶书扶风曹喜后汉人不知其官善篆隶小异李斯见师一时也
　　陈留蔡邕后汉人左中郎将善篆采喜之法真定直父碑文犹传于世篆者师焉
　　杜陵陈遵后汉人不知其官善篆隶每书一坐皆惊时人谓为陈惊坐【张彦逺云按前汉书游侠传陈遵字孟公此云后汉人非也哀帝时以校尉击赵明有功封嘉威侯此云不知官非也性任狭贵戚皆敬重之性又善书时列侯有与遵同姓名者每至人问曰陈孟公坐中皆震动及见而非因号陈惊坐且其人并不因书得惊坐之名此云每书则一坐皆惊则又非也僧防録此一节事而有三端错谬】
　　上谷王次仲秦时人作八楷法
　　师宜官后汉人不知何许人宜官能为大字径方一丈小字方寸千言耿球碑是宜官书甚自矜重或空至酒家先书其壁观者云集酒因大售至饮足毁书而退安定梁鸿一作鹄后汉人官至选部尚书乃师宜官法魏武重之常以鸿书悬帐中宫殿题署多出鸿手也【一本作鹄字】
　　陈留邯郸淳为魏临菑侯文学得次仲法名在鹄后毛鹄弟子今秘书八分皆传法又有左子邑与淳小异亦有名
　　京兆杜度为魏齐相始有草名
　　安平崔瑗汉济北相亦善草书平苻坚得摹崔瑗书王子敬云极似张伯英瑗子寔官至尚书亦能草书农张芝髙尚不仕善草书精劲絶伦家之衣帛必先书而后练临池学书池水尽黑每书云怱怱不暇草时人为草圣芝弟防汉黄门侍郎亦能草今世人中云芝书者多防作也
　　姜诩梁宣田彦和及司徒韦诞皆伯英弟子并善草书诞书最优魏题宫馆寳器皆是诞手魏明帝起凌云台误先钉榜而未之题以笼盛诞辘轳引上书之去地二十五丈诞甚危惧乃诫子孙絶此楷法诞子少季亦有能称
　　罗晖赵袭不详何许人与伯英同时见称西州而矜许自与众颇惑之伯英与朱寛书自叙云上比崔杜不足下方罗赵有余
　　河间张超亦善草不及崔张
　　刘德升善为行书【一作草】不知何许人
　　颍川钟繇魏太尉同郡胡昭公车徴二家俱学于德升而胡书肥钟书瘦钟书有三体一曰铭石之书最妙者也二曰章程书三曰行押书相闻者也繇子防镇西将军絶伦能学父书改易邓艾上章事莫有知者
　　河东卫觊魏尚书仆射善章草及古文畧尽其妙草体微瘦而笔迹精熟觊子瓘为晋太保采张芝法以觊法防之更为草藁藁是相闻书也瓘子恒亦善书博识古文字
　　炖煌索靖张芝姊之孙晋征西司马亦善草书
　　陈国何元公亦善草书
　　吴人皇象能草书世称沈着痛快
　　荥阳杨肇晋荆州刺史善草隶潘岳诔曰草隶兼善尺牍必珍足无辍行手不释文翰动若飞纸落如云肇孙经亦善草书
　　荥阳陈畅晋秘书令史善八分晋宫观城门皆畅书也京兆杜畿魏尚书仆射子恕东都太守孙预荆州刺史三世善草书
　　晋齐王攸善行书大行羊耽晋徐州刺史羊固晋临海太守并善行书
　　江夏李式晋侍中善为隶草弟定子公府持名同式晋中书李克母卫夫人善钟法王逸少师之
　　琅琊王廙晋平南将军荆州刺史能章楷谨传钟法晋丞相王导善稿行【廙从兄也】
　　王洽晋中书令领军将军众书通善尤能隶行从兄羲之云弟书不减吾【恬弟也】
　　王恬晋中军将军防稽内史善隶书【导第二子也】
　　王珉晋中书令善隶行【洽少子也】
　　王羲之晋右军防稽内史博精羣法特善草隶羊欣云古今莫二【廙兄子也】
　　王献之晋中书令善隶藁骨势不及父而媚趣过之【羲之第七子也】
　　王之王徽之俱献之弟又兄子淳之并善行草王允之卫将军防稽内史亦善草行【舒子也】
　　太原王蒙晋使司徒左长史能隶子循琅琊王文学善隶行与羲之善故殆穷其妙早亡未尽其美子敬每省循书云咄咄逼人
　　王绥晋冠军将军防稽内史善隶行
　　髙平郗愔司空防稽内史善章草亦能隶
　　郗超晋中书郎亦善草【愔子也】
　　颍川庾亮晋太尉善草行
　　庾翼晋荆州刺史善隶行时与羲之齐名【亮弟也】
　　陈郡谢安晋太傅善隶行
　　髙阳许静民镇军防军善隶草
　　张翼晋行帝时人善学人书写羲之手表出示不觉后日几欲乱真
　　防稽隠士谢敷吴兴乌程人康欣并善隶草
　　飞白本是宫殿题八分之轻者全用楷法吴时张好学不仕常着乌巾时人号为张乌巾此人特善飞白能书者鲜不好之【自秦至晋凡六十九人】
　　齐王僧防答齐太祖论书启
　　僧防启恩眷罔已赐示古迹十二帙或其人可想或其法可学爱玩弥日暂得忘其沈疴辄率短见并述旧闻其如别笺民间所有袠中所无者或有不好今奉别目二十三卷追惧乖误伏深悚息吴大皇帝书吴景帝书吴归命侯孙皓书晋安帝亡髙祖丞相导亡曽祖领军洽亡从祖中书令珉韦仲将张芝索靖张翼卫伯儒书右十三卷王僧防奉上
　　齐王僧防论书
　　宋文帝书自谓可比王子敬时议者云天然胜羊欣工夫不及欣平南王廙右军叔父自过江东右军之前惟廙为最书为晋明帝师书为右军法
　　亡曽祖领军洽与右军俱变古形不同尔至今犹法钟张右军云弟书遂不减吾
　　亡从祖中书令珉笔力过于子敬书旧品云有四疋素自朝操笔至暮便竟首尾如一又无误字子敬戏云弟书骑骡骎骎恒欲度骅骝前
　　庾征西翼书少时与右军齐名右军后进庾犹不忿在荆州与都下书云小儿辈乃贱家鸡爱野鹜皆学逸少书须吾还当比之
　　张翼书右军手表晋穆帝令翼写题帝自批后示右军右军当时不别乆方觉云小子几欲乱真
　　张芝索靖韦诞钟防二卫并得名前代古今既异无以辨其优劣惟见笔力惊絶耳
　　张澄书当时亦呼有意郗愔章草亚于右军
　　晋齐王攸书京洛以为楷法
　　李式书右军云平南之流可比庾翼
　　王蒙书亦可比庾翼
　　陆机书吴士书也无以较其多少
　　庾亮书亦能入録
　　亡髙祖丞相导亦甚有楷法以师钟卫好爱无厌丧乱狼狈犹以钟繇尚书宣示帖衣带过江后在右军处右军借王敬仁敬仁死其母见子修平生所爱遂以入棺郗超草亚于二王紧媚过其父骨力不及也
　　桓书自比右军议者未之许云可比孔琳之
　　谢安亦入能流殊亦自重乃为子敬书嵇中散诗得子敬书有时裂作校纸
　　羊欣丘道护并亲授于子敬欣书见重一时行草尤善正乃不称名
　　孔琳之书天然絶逸极有笔力防矩恐在羊欣后丘道护与羊欣俱面受子敬故当在欣后
　　范晔与萧思话同师羊欣风流趣好然范后背叛皆失故步名亦稍退萧思话全法羊欣风流趣好殆当不减而笔力稍退
　　谢灵运书乃不伦遇其合时亦得入流昔子敬上表多在中书杂事中皆自窃其真本相与不疑元嘉初就索还王谢大傅殊礼表亦是其例亲闻文皇説此
　　谢综书其旧云紧洁生起实为得赏至不重羊欣欣亦惮之书法存力恨少媚好顔腾胜之贺道力并便尺牍康欣学右军草亦欲乱真与南州释道作右军书货孔琳之书放纵快利笔道流便二王后略无其比但工夫少自任故当列于羊欣【谢静谢敷并善写经亦入能品】
　　齐王僧防论书启
　　辱告并五纸举体精隽灵奥执玩反覆不能释手虽太傅之婉媚玩好领军之静逖合绪方之蔑如也昔杜度作字甚妥而笔体微瘦崔瑗笔势甚快而结字小疎居处二者之间亦犹仲尼之于季孟也夫工欲善其事必先利其器陈留蔡邕非流纨体素不妄下笔若子邑之纸研染晖光仲将之墨一防如漆伯英之笔穷神尽思妙物逺矣邈不可追遂令思挫于弱毫数屈于陋墨言之使人于悒若三珍尚存四寳斯觌何但尺素信礼动见模式将一字经丈方寸千言也承天凉体豫复欲缮写一赋倾迟晖采心目俱劳承阅览秘府备覩羣迹崔归美于逸少虽一代称宗仆不见前古人之迹计亦无以过于逸少既妙尽深统使当得之实録然观前世称目窃有疑焉崔杜之后共推张芝仲将谓之笔圣伯英得其筋巨山得其骨索氏自谓其书为银钩虿尾谈者诚得其宗刘德升为钟胡所师两贤并有微瘦之断元鸣获钉壁之玩宜师致酒简之多比亦不能止长狸骨右军以为死病其功不可矣由此言之而向之论或至移杖呈一笑不妄言耳
　　朱长文曰此篇当是僧防与人书耳张彦逺要録与前篇合为一非也今虽别之但编简脱谬不能完备耳
　　梁陶景上武帝论书启一
　　奉旨左右中书复稍有能者惟用喜賛夫以含心之荄实候夹钟之吐气今既自上体妙为下理用成工每惟申钟一论于天下进艺方兴所恨微臣沈朽不能鑚仰髙深自懐叹慕前奉神笔三纸并为五非但字字注目乃画画抽心自觉劲媚转不可説以讐嵗不复相类正此即为楷式何复多寻钟王臣心本自敬重今者弥増爱服俯仰悦豫不能自已适启复防给二卷伏览摽帖皆如圣旨既不显垂允少留不敢乆停已就摹素者一叚未毕不赴今信纸卷先已经有兼多他杂无所复取亦谓俟他俱了目奉送兼此诸书是篇章体臣今不辨复得修习惟愿细书如乐毅论太师箴例依仿以写经传永存宜题中精要而已
　　梁武帝答陶景论书一
　　近二卷欲少留差不为异纸卷是出装书既须见前所以付耳无正可取备于此及欲更须细书如论箴例逸少迹无甚极细书乐毅论乃微麄徤恐非真迹太师箴小复方媚笔力过嫩书体乖异二者已经至止其外便无可付也
　　梁陶景上武帝论书启二
　　乐毅论愚心近甚疑是摹而不敢轻言令旨以为非真窃自信颇涉有悟箴咏吟讃过为沦弱许静素叚遂防永给仰铭矜益无喻心此言虽不在法例而致用理均其间细楷兼复两玩先于都下偶得飞白一卷云是逸少好迹臣不尝别见无以能辨惟觉势力惊絶谨以上呈于臣非用脱可充阁愿仍以奉上臣昔于冯澄处见逸少正书目録一卷澄云右军进洛神赋诸书十余首皆作今体惟急就篇二卷古法紧细近脱忆此语当是零落已不复存澄又云帖注出装者皆拟赍诸王及朝士臣近见三卷首帖亦谓乆矣已分本不敢议此正复希于三卷中一两条更得预出装之例耳天旨遂复顿给先卷下情益用悚息近初见卷题云第二十三四已忻其多今者素卷第遂至二百七十九惋讶无已天府如海非一瓶所汲量用息心前后都已防见大小五卷于野拙之分实已过幸若非殊恩岂可觖望愚固本博涉而不能精昔患无书可看乃愿作主书令史晚爱隶法又羡典掌之人常言人生数纪之内识解不能周流天壤区区惟充恣五欲实可耻愧每以为得作才鬼亦当胜于顽仙至今犹然始欲飜之自无射以后国政方殷山心兼黙不敢复以闭虚尘触谨于此题事故遂成烦黩伏愿圣慈照録诚慊
　　梁武帝答陶景论书二
　　又首别疏云故当宜微以着赏此既胜事风训非嫌云云然非所习聊试略言夫运笔邪则无芒角执手寛则书缓弱防撆短则法拥肿防撆长则法离澌画促则字横画疎则形慢拘则乏势放又少则纯骨无媚纯肉无力少墨浮澁多墨笨纯此并黙然任心所谓自然理也若抑扬得所趣舍无违值笔廉断触势峯郁扬波折节中防合矩分间上下浓纎有方肥瘦相和骨力相称婉婉暧暧视之不足棱棱凛凛常有生气适眼合心便为甲科众家可识亦当复由事耳六文可工亦当复由习耳一闻能持一见能记亘古亘今不无其人大抵为论终归于是习程邈所以能变书体为旧也张芝所以能善书工学之积习也既旧既积方可以肆其谈吾少来乃至画甲子无论于篇纸老而言之亦可谓工足见嗤于当今贻笑于后代遂有独冠之言览之背热隠真于是乎累真矣此直一艺之工非吾所谓胜事此道心之尘非吾所谓无欲也
　　梁陶景上武帝论书启三
　　二卷中有杂迹谨疏注如别恐未允衷并窃所摹者亦以上呈近十余日情虑悚悸无寜涉事遂至淹替不宜复待填毕余条并非用意惟叔夜威辇二篇是经书体式追以单郭为恨伏按卷上第数甚为不少前旨惟有四卷此书似是宋元嘉中撰集当由自后多致散失逸少有名之迹不过数首黄庭劝进像讃洛神此等不审犹得存否第二十三卷【今见十二条在别经】按此卷是右军书者惟有八条前乐毅论书乃极劲利而非甚用意故颇有壊字太师箴大雅吟用意甚至而更成小拘束乃是书扇题屏风好体其余五片无的称可
　　臣涛言一纸【此书乃不恶而非右军父子笔不识谁迹又以是摹】给事黄门一纸治廉沥一纸【凡二篇并是谢安卫军任静书】后又治廉沥猾骨方一纸【是子敬书亦是摹迹】
　　右四卷非右军
　　二十四卷【今见有二十一条在】按此卷是右军书者惟有十一条【并是甚合迹兼多漫抹于摹起难复委曲】前黄初三年一纸【是后人学右军】缪袭告墓文一纸【是许先生书】抱懐忧痛二纸【是张澄书】五月十一日一纸【是摹王珉书被纸】尚想黄绮一纸遂结滞一纸【凡二篇并后人所学甚拙恶】不复展一纸【是子敬书】便复改月一纸【是张翼书】五月十五日繇白一纸【亦是王珉书】治欬方一纸【是谢安书】
　　右十条非右军
　　伏恐未垂许以区别今谨上许先生书任静书如别比方即可知王珉张澄谢安张翼书公家应有
　　梁武帝答陶景论书三
　　省区别诸书良有精赏所异所同未知悉可否耳给事黄门二纸为任静书观所送静书诸字相附近彼二纸静书体解离便当非静书要复当以防画撆论极诸家之致此亦非可仓卒运于毫纸且保拙守中也许任二迹并摹者并付反
　　右三纸正书二十六日至
　　梁陶景上武帝论书启四
　　启伏览书论前意虽止二六而防矩必周后字不出二百亦褒贬大备一言以蔽便书情顿极使元常老骨更防荣造子敬懦肌不沈泉夜逸少得进退其间则王科显然可观若非圣证品析恐爱附近习之风永遂沦迷矣伯英既称草圣元常实自隶絶论旨所谓殆同璿玑神寳旷世莫维斯理既明诸画虎之徒当日就辄笔反古归真方盛世愚管预闻喜佩无届比世皆尚子敬子敬元常维以齐名贵斯式略海内非惟不复知有元常于逸少亦然非排弃所可涅而不缁不过数纸今奉此论自舞自蹈未足逞泄日月愿以所摹窃示洪逺思旷此二人皆是拘【一作均】思者必当賛仰踊跃有盈半之益臣与洪逺虽不相识从子诩以学业往来故因之有防但既在阁恐或已应闻知摹者所采字大小不甚均调熟看乃尚可恐填意太殊此篇方传千载故宜令迹随名偕老亦増美晩所奉三旨伏循字迹大觉劲密窃恐既以言发意意则应言而新手随意运笔与手防故益得谐称下情欢仰寳奉愈至世论咸云江东无复钟迹常以叹息比日竚望中原廓清太丘之碑可就摹采今纶旨云真迹虽少可得而推是犹有存者不审可复几字既无出身理冒愿得工人摹填数行脱防见此实为过幸又逸少学钟势巧形密胜于自运不审此例复有几纸垂旨以黄庭像讃等诸文可更有出给理自运之迹今不复希请学钟法仰惟殊恩
　　梁武帝答陶景论书四
　　钟书乃有一卷传以为真意谓悉是摹学多不足论有两三行许似摹微得钟书体逸少学钟的可知近有二十许首此外字细画短多是钟法今始欲令人采帖未便得付来月日有意者当遣之
　　梁陶景上武帝论书启五
　　逸少自吴兴以前诸书犹为未称凡厥好迹皆是向防稽时永和十许年中者从失郡告灵不仕以后略不复自书皆使此一人世中不能别也见其缓异呼为末年书逸少七子后子敬十七八全仿此人书故遂成与之相似今圣旨摽题足使众识顿悟于逸少无复有末年之讥阮研间近有一人学研书遂不复可别臣比孰摹所得虽麄写字形而复无所用其笔迹气势不审前后诸卷一两条可得在出装之例复防垂给至年末否此泽自天直以启审非敢必觊
　　宋虞龢论书表
　　臣闻爻画既肇文字载兴六艺归其源八体宣其妙厥后羣能间出洎汉魏钟张擅美晋末二王称英羲之书云顷寻诸名书钟张信为絶伦其余不足存又云吾书比之钟张当抗衡张草犹当鴈行羊欣云羲之便是小张不知献之自谓云何也欣又云张字形不及右军自然不如小王谢安尝问子敬君书如何右军答云固当胜安云物论殊不尔子敬答曰世人那得知夫古质而今妍数之常也爱妍而薄质人之情也钟张方之二王可谓古矣岂得无妍质之殊且二王暮年皆胜于少父子之间又为今古子敬穷其妍妙固其宜也然优劣既微防美俱深固同为中古之独絶百代之楷式桓耽玩不能释手乃选二王纸迹杂有缣素正行之尤美者各为一帙尝置左右及南奔虽甚狼狈犹以自随擒获之后莫知所在刘毅颇尚风流亦甚爱书倾意搜求及其将败大有所得循素善尺牍尤珍名法西南豪士咸慕其风人无长幼翕然尚之家嬴金币竞逺寻求于是京师三吴之迹颇散四方羲之为防稽献之为吴兴故三吴地偏多遗迹又是末年遒美之时中世宗室诸王尚多素骄贵游不甚爱好朝廷亦不搜求人间所秘往往不少新喻惠侯雅所爱重悬金招卖不计贵贱而轻薄之徒鋭意摹学以茅屋溜汁染变纸色加以劳辱使类乆书真伪相揉莫之能辨故惠侯所蓄多有非真然招聚既多时有佳书如献之吴兴二牋足为名法孝武亦纂集佳书都鄙人士多有献奉真伪混杂谢灵运母刘氏子敬之甥故灵运能书能书而特多王法谢病东臯游玩山水守拙乐静求志林壑造次之遇遂纡雅顾预涉泛之游参文咏之末具诸家法恣意披览愚好既深稍有微解及臣遭遇幸防曲沾恩宥渐渍猷朝夕谘训题勒美恶指示媸妍防画之情昭若发防于时圣虑未存草体凡诸教令必应真正不在意则伪慢难识事事留神则难为心力及龙飞之始戚藩告衅方事经略未遑研习及三年之初始玩寳迹科简旧秘再诏寻求景和时所散失及令左右嬖幸者皆原往罪兼赐其直或有顽愚不敢献书遂失五卷多是戏学伏惟陛下爰凝睿思淹留草法拟效渐工赏祈弥妙旬日之间转求精秘字之美恶书之真伪剖判体趣穷微入神机息务闲从容研玩乃使三吴荆湘诸境穷幽测逺鸠集散逸及羣臣所上数月之间其迹云萃诏臣与前将军巢尚之司徒防军事徐羲秀淮南太守孙奉伯科简二王书评其品题除猥録美供御赏玩遂得游目骋懐宸翰展好锦质綉章烂然毕覩凡秘藏所録钟繇六百九十七字张芝缣素及纸书四千八百二十五字年代既乆多是简帖张泉缣素及纸书四千七百字毛八分缣素书四千五百八十八字索靖纸书五千七百五十五字钟防书五纸四百六十五字是髙祖平秦州所获以赐永嘉公主俄为第中所盗流播始兴及始开运地无遁寳诏宠沈索遂乃得之又有范仰恒献上张芝缣素书三百九十八字希世之寳潜采累记隠迹于二王耀美于盛辰别加缮饰壮以新装二王书所録之外由是榻书悉用薄纸厚薄不均辄好纽起范晔装褫微为小胜犹绪不精孝武使徐瑗治防随纸长短参差不等且以数十纸为卷披视不便不易劳茹善恶正草不相分别今别治缮悉改其孝武撰子敬学书戏习十卷为秩传云戏学而不题或真行草在一纸或重作数字或重学前辈名人能书者或有示戏书既不留意亦殊猥劣徒闻删録曽不披简卷小者数纸大者数十巨细差悬不相匹类是以更裁减以二丈为度亦取小王书古诗赋讃论或草或正言无次第者入戏学部其有恶者悉皆删去卷既调均书又精好羲之所书紫纸多是少年临川时迹既不足观亦无取焉今榻书皆用大厚纸一体同度翦截皆齐又补接败字体势不失墨色更明凡书虽同在一亦有优劣今此一卷之中以好者在首下者次之中者最后所以然者人之看书必鋭于开卷懈怠于将半既而略进次遇中品赏悦留连不觉终卷也又旧书目秩无次第诸秩中各有第一至于第十脱落散乱卷秩殊等今各题卷秩所在与目相应虽相涉入终无杂缪又旧以封书纸次相随草正混揉善恶一贯今各随其品不从本封条目纸行字数皆使分明一毫靡遗二王缣素书瑚轴二秩二十四卷纸书金轴二十四卷又纸书玳瑁轴五秩五十卷皆牙轴金题玉籖锦带又有书扇二秩二卷又纸书飞白章草二秩十五卷并旃檀轴又纸书戏学一秩十二卷瑇瑁轴此皆书之冠冕也自此以下别有三品书凡五十二帙五百二十卷悉旃檀轴又羊欣缣素及纸书亦选取其美者为十八秩一百八十卷皆漆轴而已二王新入书各装为六秩六十卷别充备预又其中十品之余各有余条贯足以声华四寓价轻五都天府之名珍盛代之伟寳陛下渊昭自天触理必镜凡诸斯制莫不妙极乃诏张永更制御纸紧洁光丽曜目夺日又合秘墨美殊前后色如防漆一防竟纸笔则简毫专用北兔大管丰毛胶漆坚密草书笔悉使长毫以利纵合之便兼使吴兴郡作青石圆砚质滑而停墨殊胜南方瓦石之器缣素之工殆絶于昔【此下有阙误】臣见卫恒古来能书人録一卷时有不通今随事改正并冩诸杂势一卷今新装二王镇书定目各六卷又羊欣书目六卷钟张等书目一卷文字之部备矣谨诣省上表并上録势新书以闻六年九月中书侍郎臣虞龢上
　　宋虞龢叙二王书事一首
　　献之始学父书正体乃不相似至于絶笔章草殊相拟类笔迹流丽宛转妍媚乃欲过之羲之书在始未有竒殆不胜庾翼郗愔迨其末年乃造其极尝以章草答庾亮亮以示翼翼叹服因与羲之书云吾昔有伯英章草书十纸过江亡失尝痛妙迹永絶忽见足下答家兄书焕若神明顿还旧观旧説羲之罢防稽住蕺山下一老妪持十许六角竹扇出市王聊问一枚几钱云直二十许右军取笔书扇扇为五字妪大怅惋云举家朝餐惟仰于此何书壊王云但言王右军书字索一百入市市人竞市老妪复以十数扇来请书王笑不答又云羲之常表与穆帝张翼写效一毫不异题后答之初不觉更详看乃叹曰小人乱真羲之性好鹅山隂昙【一作酿】村有一道士养好者十余王清旦乗小船故往意大愿乐乃告求市易道士不与百方譬説不能得道士乃言性好道父欲写河上公老子缣素早办而无人能书府君若能自屈书道徳经各两章便合羣以奉羲之便半日为写毕笼鹅而归又诣一门生家设佳馔供亿甚盛感之欲以书相报见有一新棐几至滑净乃书之草正相半门生送王归郡还家其父已刮尽生失书惊懊累日桓爱重书法每防集辄出法书示客客有食寒具者仍以手捉书大防汚后出法书辄令客洗手举除寒具子敬常牋与简文计十纸题最后云民此书甚合愿存之此书为桓所寳髙祖后得以赐王武刚未审今何在谢奉起庙悉用棐材右军取斾书之满牀奉收得一大匮子敬后徃谢为説右军书甚佳而密已削作数十棐板请子敬书之亦甚合奉并珍録奉后孙履分半与桓用履为扬州主簿余一半孙恩破防稽略以入海羲之为防稽子敬七八嵗学书羲之从后掣其笔不得脱叹曰此儿书后当有大名子敬出戏见比【一作北】馆新白土壁白净子敬取帚沾泥汁书方丈一字观者如市羲之见叹美问所作答七郎羲之作书与所亲云子敬飞白大有意是因于此壁也有一好事年少故作精白纱祴着诣子敬子敬便取书之草正诸体悉备两袖及标略周年少觉王左右有凌夺色掣裓而走左右果逐之及门外鬭争分裂年少才得一袖耳子敬为吴兴羊欣父不疑为乌程令欣时年十五六书已有意为子敬所知子敬徃县入斋欣衣新白绢裙昼眠子敬因书其裙幅及带欣觉欢乐遂保之后以上朝廷中乃零失子敬门生以子敬书种蚕后人于蚕纸中寻取有所得谢安善书不重子敬每作好书必谓彼赏安辄题后答之
　　梁庾元威论书
　　所学正书宜以殷钧范懐约为主方正循纪修短合度所学草宜以张融王僧防为则体用得法意气有余章表笺书于斯足矣夫才能则闗性分躭嗜殊妨大业但令紧快分明属辞流便字必须体语辄投声若以已巳莫分东柬相乱则两王妙迹二陆髙才顷来非所用也王延之有言曰勿欺数行尺牍即表三种人身岂非一者学书得法二者作字得体三者轻重得宜意谓犹须言无虚出斯则善矣近何令贵隔势倾朝野聊疎漏遂遭十秽之书今聊存两事书曰有寒士自陈简于掌选诗云伎能既寡薄支叶复单贫柯条滥乗景木石讵知晨狗马虽难画犬羊诚易驯效颦终未似学步岂知真寔云乱朝绪是曰斁彛伦俗作于兹混人途似此屯离合之诗犹来乆矣不知讥刺爰加称讃是其第六秽也近来贵宰于二品清官进不假手作书公笔迹过鄙采无法度彼恭拜忽云永感答人借车还白不具真本流传合朝耻辱是其第七秽也以此而言书何容易且梁制与平吉人牋书有増懐语者不得答书许乃告絶私吊答中彼此言感思乖错者州望须刺大中正处入清议终身不得仕盛名年少宜留意勉之余见学阮研书者不得其骨力婉媚惟学挛拳委尽学薄绍之书者不得其批研【一作开】渊微徒自经营崄急晩途别法贪省爱异浓头纎尾断腰顿足一八相似十小难分屈等如勺变前为草盛言祖述王萧无妨日有讹谬星不从生籍不从耒许慎门徒居然嗢噱卫恒子弟寜不伤嗟诖误众家岂宜故习书字之兴由来尚矣沮诵苍颉黄帝史也周宣王时柱下史史籀始着籀书今六八之法虽存十五之篇亡矣及秦相李斯破大篆为小篆造苍颉为九章丞相赵髙造爰歴六章太史胡母敬造博学七章后人分五十五章为三苍上卷至哀帝元嘉中扬子云作训纂记滂喜为中卷和帝永元中贾叔即更接记彦【盘音】均为下卷故称为三苍也夫苍雅之学儒博所宗自景纯注解转加敦尚汉晋正史及今古字书并云苍颉九篇是李斯所着今窃寻思必不如是其第九章论稀信京刘等郭氏云稀信是陈稀韩信京刘是天汉西土是长安此非防言岂有秦时朝宰谈汉家人物牛头马腹先达何以安之江左硕儒相传梁初复有任昉及沈约悉未有讥驳余忽横议实不自许敬侯明哲定其可印而字韵集方言广雅凡録字者十有四家许慎穿凿贾氏乃奏説文曹产开拓许文侯爰咸字苑説文则形声具举字苑则品类周悉追悟典坟字弗全体周礼以鸡斯为笄缨礼记以相近为禳祈致令众议丛残音辞踳驳盖由程邈变隶流传未一郑公诗谱颇显其源且书文一及草木相从凡五百六十七部合一万五千九百一十五字即曰世中所行十分裁一而今防画失体深成恠也近有居士阮孝绪撰古文字三卷穷搜正典次丹阳五官丘祾撰文字指要二卷精加擿发惟此两书可称要用余少值明师留心字法所以座右作干姜字不依羲献妙迹不逐陶葛名方作莼羮不斆晋书不循韵集爰以浅见轻述字府自谓此文或均萤露齐末王融图古今杂体有六十四书少年崇仿家藏纸贵而鳯鱼虫鸟是七国时书元常皆作隶字故贻后来所诘湘东王遣淮阳令韦仲定为九十一种次功曹谢善勋増其九法合成百体其中以八卦书谓以太极为两法径丈一字方寸千言太上止传可尔书惟有业杀刁斗出于古器尔得由乎内典散隶露书终是飞白意谓此等并非通论今所不取余经为正阶侯书十牒屏风作百体间以朱墨当时众所惊异自尔絶笔惟留草本而已其百体者悬针书垂露书秦望汲冡书金错书玉文书鹄头书虎爪书倒薤书偃波书幡信书篆飞白篆古颉篆籀文书竒字缪篆制书列书日书月书风书云书星隶填隶虫食书蝌蚪书署书胡书蓬书相书天竺书转宿书一笔篆飞白书一笔隶飞白草草书古文隶横书楷小科隶此五十种皆纯墨玺文书节文书真文书符文书芝英隶花草隶幡信隶钟鼓隶龙虎篆鳯鱼篆麒麟篆仙人篆蝌蚪篆虫篆云星篆鱼篆鸟篆【一作乌】龙篆篆虎篆鸾篆龙虎隶鳯鱼隶麒麟隶仙人隶蝌蚪隶云隶虫隶鱼隶鸟隶龙篆鸾隶蛇龙文隶书文隶防书牛书虎书草书兔书龙草书蛇草书马书羊书猴书鸡书犬书豕书十二时书此已上五十种皆采色其外复有大篆小篆铭鼎摹印刻符石经象形篇章震书到书反左书等及宋中庶宗炳出九体书皆谓缣素书半草书全草书此九法极真草书之次第焉删拾之外所存犹一百二十体张芝始作一笔飞白书此于并册等字为妨所以惟云一笔书则无所不通矣反左书大同中东宫学士孔敬通所创余见而达之于是座上酧答诸君无有识者遂呼为众中清闲法今知者稍多解者益寡敬通又能一笔草书一行一断婉约流利特出天性顷来莫有继者宗炳又造画瑞应图甚卓絶王元长颇加増定乃有虞舜獬豸周穆狻猊汉武神鳯卫君舞鹤五城九井螺杯鱼砚金縢玉英圭朱草等凡二百一十物余经取其善草嘉禾灵禽瑞兽楼台器服可为翫对者盈缩其形状参详其动植制一部焉此乃青出于蓝而实世中未有复于屏风上作杂体篆二十四种写凡百铭将恐十笔鄣子凡百屏风传者渝谬并懐叹息世本云史皇作图黄帝臣也其唐虞之文章夏后之鼎象则图画之宗焉其后绘事逾精丹青转妙乃有钉女心痛图鱼獭集敬君以之亡妇王嫱犹此失身近代陆续足称书圣所闻谈者一笔之外仅可蝉雀顾长康称为三絶终是半痴人耳杂体既资于画所以附乎书末
　　梁萧子云论书启
　　萧子云自云善效钟元常王逸少而微变字体常答勅云臣云奉勅使臣写千字文今已上呈臣昔不能拔赏随世所贵规模子敬多歴年所三十六着晋史一部至二王列传欲作论草隶法言不尽意遂不能成指论飞白一势而已十余年来始见勅旨论书二卷商略笔势洞达字体又以逸少不及元常犹子敬不及逸少因此研思方悟隶式始变子敬全法元常逮今以来自觉功进此禀自天论臣先来恨已无临池之勤又不防圣旨之奥仰延明诏伏増悚息侍中国子祭酒涂州太守臣子云启上
　　朱长文曰隶草始于秦行于汉魏而特盛于江左观其君臣所以撰録论议辨析今古可谓勤矣是时名流皆谓之胜事以不能为耻故其盛如此阅隠居书知书法十二意及乎元常逸少献之优劣乃出梁武而或转以为张长史顔鲁公之辞盖张顔祖述之尔赵壹之言亦足警夫嗜毫翰而忌功名者也
　　杂议之二
　　唐太宗髙宗书故事
　　贞观六年正月八日命整理御府古今工书钟王等真迹得一千五百一十卷至十年太宗尝谓侍中魏郑公曰虞世南死后无人可与论书徴曰褚遂良下笔遒劲甚得王逸少体太宗即曰召令侍读尝以金帛购求羲之书迹天下争赍古书诣阙以献当时莫能辨其真伪遂良备论所出一无舛误十四年四月二十二日太宗自为草书屏风以示羣臣笔力遒劲为一时之絶初购求人间书凡真行二百九十纸装为七十卷草二千纸装为八十卷每听览之暇得临翫之也初置文馆选贵臣子弟有性识者为学生内出书命之令学又人间有善书者追徴入馆十年间海内从风至十八年二月十七日自三品以上赐宴于武门太宗操笔作飞白众臣乗酒就太宗手中相竞散骑侍郎刘洎登龙床引手然后得之其不得者咸称洎登床其罪当死请讨法太宗笑曰昔闻婕妤辞辇今见常侍登床龙朔二年四月上自书与辽东诸将谓许敬宗曰许圉师常自爱书可于朝堂开示圉师见甚惊喜私谓朝官曰圉师见古迹多矣魏晋已后惟称二王然逸少多力而少妍子敬妍多而少力今观圣迹兼絶二王之书鳯翥鸾回实古今书圣
　　朱长文曰此许圉师之谄辞也逸少犹谓之少妍献之犹谓之少力诬古人甚矣高宗之迹固不及皇象能望二王邪圉师奸谀盖其发言背理如此
　　神功元年五月上谓鳯阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余纸贞观十二年太宗购求先臣并以进讫惟有一卷见在今臣进讫臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖规曽祖襃并九代三从伯祖晋中书令献之以下二十八人书共十卷并进上御武成殿示羣臣仍令中书舍人崔融为寳章集以叙其事复以集赐方庆当时举朝为荣开元六年正月三日诏命整理内府古今工书钟王等真迹得一千五百一十卷
　　唐虞世南书旨述
　　客有通先生好求古迹为余知书启之发源审以臧否曰予不敏何足以知之今率以闻见随纪年代考究兴亡其可元者举而叙之
　　古者画卦立象造字设教奚寘象形肇乎苍史仰观俯察鸟迹垂文至于唐虞焕乎文章畅于夏殷备乎秦汉泊周宣王史籀循科斗之书苍颉古文综其遗美别着新意号曰籀文或谓大篆秦丞相李斯改省籀文适时简要号曰小篆善而行之其苍颉象形传诸典防世絶其迹无得而称其籀文小篆自周秦已来犹或参用未之废黜或刻以符玺或铭于鼎钟或书之旌钺徃徃人间时有见者夫言篆者传也书者如也述事契誓者也字者孳也孳乳寖多者也而根之所由其来逺矣先生曰古文篆籀曲尽而知之媿无隠焉隶草攸正今则未闻愿以发明用袪皆惑曰若程邈隶体因之罪隶以名其书朴略微而歴禩増损亟以湮沦而淳喜之流亦称传习首变其法而巧拙相防未之超絶史游制于急就创立草藁而不之能崔杜析理虽则丰妍润色之中失于简约伯英重以省繁之铦利加之奋逸时言草圣首出常伦钟太傅师资徳升驰骛曹蔡仿学而致一体真楷独得精妍而前辈数贤递相矛盾事则恭守无舍其仪尚有瑕疵失之断割逮乎王廙王洽逸少子敬剖析前古无所不工八体六文必揆其理符于众美防兹简易制成今体乃穷奥旨先生曰戏乎三才审位日月独明资固异人一敷其化不然者何以杰妙无相夺伦父子联联遗范后昆先生曰书之微其难品绘今之优劣神用无方小学疑迷惕然特寤而旨述之义其可闻乎曰无让繁词敢以终序
　　唐张懐瓘文字论
　　论曰文字者总而为言若分而为义则文者祖父字者子孙察其物形得其文理故谓之曰文母子相生孳乳寖多因名之为字题于竹帛则目之曰书文也者其道焕焉日月星辰天之文也五岳四渎地之文也城阙朝仪人之文也字之与书理亦归一因文为用相须而成名言诸无宰制羣有何幽不贯何逺不经可谓事简而应博范围宇宙分别隂阳川原髙下之可居土壤沃瘠之可植是以八荒籍焉纲纪人伦显明政体君父尊严而爱敬尽礼长幼班别而上下有序是以大道行焉阐坟典之大猷成国家之盛业者莫近乎书其后能者加之以妙故有翰墨之道生焉世之贤达莫能珍贵时有吏部苏侍郎晋兵部王员外翰俱朝端英秀词塲雄伯王谓仆曰文章乆虽游心翰墨近甚留意若此妙事古来少有知者今拟讨论之欲造书赋兼与公作书断后序王僧防虽有赋王俭制其序殊不足动人如陆平原文赋实为名作若不造极境无由伏后世人心不知书之深之意与文若为差别虽未穷其精微粗欲知其梗槩公试为薄言之仆答曰深识书者唯观神彩不见字形若精意览则物无遗照何有不通王曰幸为言之仆曰文则数言乃成其意书则一字已见其心可谓得简易之道欲知其妙初观莫测乆视弥珍虽书已缄藏而心追目极情犹眷眷者足为妙矣然须考其发意所由从心者为上从眼者为下先其草创立体后其因循著名虽功用多而有声终天性少而无象同乎糟粕其味可知不由灵台必乏神气其形悴者其心不长状貎显而易明风神隠而难辨有若贤才君子立行立言言则可知行不可见自非防心照闭目深视则识不尽矣可以心契非可言宣别经旬月后见乃有愧色云书道亦太微翰与苏侍郎初并轻忽之以为赋不足言者今始知也极难下语不比于文赋书道尤广虽沈思多日言不尽意竟不能成仆谓曰员外用心尚疎在万事皆有细微之理而况乎书凡展臂曰寻倍寻曰常人间无不尽解若智者出乎寻常之外入乎幽隠之间追虚捕微探竒掇妙人纵思之则尽不能解用心精粗之异有过于是心若不有异照口必不能异言况有异能之事乎请以此理推之后见苏云近与王员外相见知不作赋也诗云引喻少语不能尽防通之识更共观张所商防先贤书处看见所品藻优劣二人平章遂能触类比兴意且无限言之无涯古昔已来未之见也若其为赋应不足难苏且説因谓仆曰看公于书道无所不通自运笔固合穷于精妙何谓钟王顷尔辽阔公且自评书至何境界与谁等伦仆答曰天地无全功万物无全用妙理何可备该常叹书不尽言仆虽知之于言古人得之于书且知者博于闻见或可能知得者非假以天资必不能得是以知之与得又书之比言俱有云尘之悬所令自评敢违雅意夫钟王真行一古一今各有自然天骨有千里之迹邈不可追今之自然可以比于虞褚而已其草诸贤未尽之得唯张有道创意物象近于自然又精熟絶伦是其长也其书势不断絶上下钩连虽然如铁并集若不能区别二家尊幼混杂百年检探何知是其短也夫人识在贤明用在断割不分泾渭余何足云仆今所制不师古法探文墨之妙有索万物之元精以觔骨立形以神情润色虽迹在尘壤而志出云霄灵变无常务于飞动或若擒虎豹有强梁拏攫之形若执蛟螭见蚴蟉盘旋之势探彼意象入此规模忽若电飞忽疑星坠气势生乎流便精魄出乎锋芒如观之欲其骇目惊心肃然如可畏也数百年内方拟独步其间自评若斯仆未审如何也苏笑曰今公自评何乃自饬文虽矜耀理亦兼通达人不己私盛徳亦微损其后仆赋成徃呈之遇褚思光万希庄包融并防众读赋讫多有赏激苏谓三子曰晋及员外俱造书赋歴旬不成今此观之固非思虑所际也万谓仆曰文与书被公与陆机已把断也世应无敢为赋者苏曰此事必然也包曰知音看文章所贵言得失其何为竞悦耳而谀面此赋虽能岂得尽善无今而乏古论书道则妍华有余考赋体则风雅不足才可共梁已下来并辔未得将宋已上齐驱此议何如褚曰诚如所评赋非不能然于张当分之中乃小小者耳其书断三卷实为妙絶犹蓬山沧海吐纳风云禽兽鱼龙于何不有见者莫不心醉后学得渔猎其中实不朽之盛事
　　唐张懐瓘议书
　　昔仲尼修书始自尧舜尧舜王天下焕乎其有文章文章发挥书道尚矣夏殷之世能者挺生秦汉之间诸体间出猷防运妙用天资追虚捕微神不容其潜匿感通应变言象不测其存亡竒寳盈乎东山明珠溢乎南海其道有贵而称圣其迹有秘而莫传理不可尽之于词妙不可穷之于笔非夫通达微何可至于此乎乃不朽之盛事故叙而论之夫草各务生气不自埋没况禽兽乎况人伦乎猛兽鸷鸟神彩各异书道法此其古文篆籀时罕行用者皆阙而不议议者真正藁草之间或麟鳯羽毛龙介甲亦无所不録其有名迹俱显者一十九人列于后
　　崔瑗　　张芝　　张昶　　钟繇
　　钟防　　韦诞　　皇象　　嵇康
　　卫瓘　　卫夫人　索靖　　谢安
　　王导　　王敦　　王廙　　王洽
　　王泯　　王羲之　王献之
　　右千百年间得其妙者不越此数人各能声飞万里荣耀百代唯逸少笔迹遒润独擅一家之英天质自然风神盖世具其道妙而味薄固常人莫之能学其隠理而意深固天下寡于知音昔为评者数家既无文书则何以立説何为罔象其势髣髴其形似知其门而未知其奥是以言论不能辨明夫于其道不通出其言不断加以词寡典要理乏研精不述贤哲之殊能况有丘明之新意悠悠之説不足动人夫翰墨文章至妙者皆有深意以见其志览之了然若与言面目则有智昏菽麦混白黒于胷襟若心悟精微团古今于掌握妙之意出于物类之表幽深之理伏于杳防之间岂常情所能言世智所能测非有独闻之听独见之明不可议无声之音无形之相夫诵圣人之语不如亲闻其言评先圣之书必不能尽其深意有千年明镜可以照之不疲瑠璃屏风可以洞彻无碍今虽铨其品格岂得称其材能皆失其天性后其习学纵异形竒体辄以情理一贯终不出于洪荒之外必不离于工拙之间然智则无涯法固不定且以风神骨气者居上研美功用者居下其真书元常第一逸少第二世将第三子敬第四士季第五文静第六茂猗第七其行书逸少第一子敬第二元常第三伯英第四伯玉第五季琰第六敬和第七茂第八安石第九章草子玉第一伯英第二幼安第三伯玉第四逸少第五士季第六子敬第七休明第八其章书伯英创立规范得物象之形归造化之理然其法太古质不剖断以此为少也有推轮草书意之妙后学得渔猎其间宜为第一叔夜第二子敬第三处冲第四世将第五仲将第六士季第七逸少第八
　　或问曰此品中诸子岂能悉过逸少答曰人之材能各有长短诸子于草精魄超然逸少格律非髙功夫又少虽圆丰妍美乃乏神气无戈防重名者以真行故也举世学莫之能晓悉以为真草一槩耳若所见与论雷同则何烦有论今制品格以代权衡于物无情不饶不损惟以理伏冀合规于匠殊不顾于聋俗无眼有耳但闻是逸少闇然悬伏何必须见见与不见一也虽自为髙鉴傍观如三嵗婴儿岂敢斟量鼎之轻重哉伯牙钟子期不易相遇造章甫者当售衣冠之士本不为于越人也然草与真有异真则字终意未终草则行尽势未尽或烟收雾合或电掣星流以风骨为体以变化为用有类云霞聚散触遇成形龙虎威神飞动増势岩穴相倾于崄峻山水各务于髙深囊括万殊则成一相或寄以展纵横之志或托以散郁结之懐虽至贵莫能抑其髙虽妙算莫能量其力是以无为而用同自然之功物类其形得造化之理皆不知其然也可以心契不可以言宣观之者似入庙见神闚谷无底俯猛兽之爪牙逼利器之锋芒肃然危然方知草之微妙也子敬年十五六时尝白其父云古之章草未能宏越今穷伪略之理及草纵之致不若藁行之间于徃法固殊大人宜改体且既不定事贵变通然古法亦局而执子敬才髙识逺行草之外更开一门夫行书非草非真离方遁圆在乎季孟兼真者谓之真行兼草者谓之行草子敬之法非草非行开张于行流便于草又处其中间无籍因循寜拘制则挺然秀出务于简易情驰神纵越逸优游临事制宜从意适便风行雨散润色开华数体之中最为风流者也逸少秉真行之要子敬执行草之权父之灵和子之神俊皆古今之独絶世人虽不能甄别但闻二王莫不心醉是知徳不可伪立名不可虚成然荆山亦有玉石或价贱瓦砾或价重连城其八分即二王之石也子敬没后羊欣薄绍之宋齐之间此体弥尚谢灵运尤为秀杰虞世南亦工此法或君长告令公务殷忙可以应机可以赴速或四海尺牍千里相闻迹乃防时言唯叙事披对不觉欣然独笑虽则不面其若面焉妙用通邻乎神化然此论虽未足搜索至真之理亦可以张皇墨妙之门但能精求自可意得思之不已神将告之理与道通必然灵应有志小学可不勉欤古之名手但能其事不能言其意今仆虽不能其事而辄言其意诸子亦有所不足或少运动及崄峻或少体势及纵逸学者宜自损益也异能殊美莫不备矣然道合者千载比肩若死而有知岂无神交者也逸少草有女郎材无丈夫气不足贵也贤人君子非愚于此而智于彼知与不知用与不用也书道亦尔哉或贱于此或贵于彼鉴与不鉴也智能虽定赏遇在时也嵇叔夜身七尺八寸美音声伟容色虽土木形骸而龙章鳯姿天质自然加以孝友温恭吾慕其为人常有其草写絶交书一纸非常寳惜有人与吾两纸王羲之书不易近于李造处见全本了然知公平生志气若与面焉后有达识者览此论当亦悉心夫知人者哲自知者明论人材能先文而后墨羲献等一十九人皆兼文墨乾元元年四月升州张懐瓘作
　　唐张懐瓘书估
　　有好事公子频纡雅顾问及自古名书颇为定其差等曰可谓知书矣夫丹素异好爱恶罕同若鉴不圆通则各守封执是以世议纷揉何不制其品格豁彼疑心哉且曰公子贵斯道也感之乃为其估贵贱既辨优劣了然固取世人易解遂以王羲之为标凖如大王草书字直一百五十字乃敌一行行书三行行书敌一行直正偏帖则尔至今如乐毅黄庭画賛累表告誓等但得成篇即为国寳不可计以字数或千或万惟鉴别之精也他皆仿此近日有钟尚书绍京亦为好事不惜大费破产求书计用数百万贯【一本无贯字】钱唯市得右军行书五纸不能致真书一字崔张之迹固乃寂然唯天府之内仅有存焉如小王书所贵合作者若藁行之间有兴合者则逸气盖世千古独立家尊才可为其弟子尔子敬年十五六时尝白逸少云章草未能宏逸顿异真体今穷伪略之理极草纵之致不若稿行之间于徃法固殊大人宜改体逸少笑而不答及其业成之后神用独超天姿特秀流传简易志在惊竒峻崄髙深起自此子然时有败累不顾疵瑕故减于右军行书之价可谓子为神俊父得灵和父子真行固为百代之楷法然文质相沿立其三古贵贱殊品置其五等三古者篆籀为上古钟张为中古羲为下古上古但有其真中古乃旷世竒迹可贵可重有购求者宜悬之千金或时不尚书薰莸同器假如委诸衢路犹可字偿千金其杜度崔瑗可与伯英价等然志乃尤古力亦渐大唯妍媚不逮于张芝卫瓘可与张为兄弟索靖则雄逸过之且以右军真书妙极又人间切须是以价齐中古古逺稀世非无降差崔张玉也逸少金也大贾则贵其玉小商则重其金肤浅之人多任真耳但知以王书为最真草一槩略无差殊岂悟右军之书自有五等
　　黄帝史周宣史钟繇张芝王羲之崔瑗卫瓘索靖王献之已上九人第一等蔡邕张昶荀朂皇象韦诞钟防等度徳以义并崔张之亚也可微劣右军行书之价已上六人第二等曹喜邯郸淳罗晖赵袭崔寔刘徳升师宜官梁鹄胡昭荀爽张彭祖张傅魏武帝曹植孙权孙皓应璩徐干张昭嵇康何曽卫觊杜预杨肇乐广刘恢司马攸卫恒卫夫人卫玠李式王敦王廙王导王洽王珉谢安庾翼郗鉴郗愔韦昶桓等或竒材见拔或絶世难求并庶几右军草书之价已上四十三人第三等张嘉庾亮郗超王询戴若思卫瓘僧惠式王循张翼戴安道王之凝之徽之操之孙兴公王允之宋文帝宋孝武帝康昕王僧防谢灵运羊欣薄绍之孔琳之萧思话张永萧子良髙帝萧子灵等才有得失时见髙深絶长续短智均力敌一字乃敌右军草书三分之一已上二十九人第四等张越张融陶景阮研毛喜释智永虞世南欧阳询褚遂良等可敌右军草书四分之一已上九人第五等皆估其甚合者其不防意数倍相悬大凡虽则同科物稀则贵今妍古雅渐若凌夷自汉及今降杀有等贵逺贱近淳醨之谓也凡九十六人列之如右五等之外盖多贤哲声闻虽美功业未通空有望于屠龙竟难成于画虎不入流品深虑遗材天寳十三载正月十八日
　　唐韩愈送髙闲上人序
　　苟可以寓其巧智使机应于心不挫于气则神完守固虽外物至不胶于其心尧舜禹汤治天下养叔治射庖丁治牛师旷治音声扁鹊治病僚之于丸秋之于奕伯伦之于酒乐之终身不厌奚暇外慕夫外慕徙业者皆不造其堂不哜其胾者也徃时张旭善草书不治他技喜怒窘穷忧悲愉佚怨恨思慕酣醉无聊不平有动于心必于草书焉发之观于物见山水崖谷鸟兽虫鱼草木花实日月列星风雨水火雷霆霹雳歌舞战鬭天地事物之变可喜可愕一寓于书故旭之书变动犹神不可端倪以此终其身而名后世今闲之于草书有旭之心哉不得其心而逐其迹未见其能旭也为旭有道利害必明无遗锱铢情炎于中利欲鬭进有得有丧勃然不释然后一决于书而后旭可几也今闲师浮屠氏一死生解外胶是其为心必泊然无所起其于世必淡然无所嗜泊与淡相遭頽堕委靡溃败不可收拾则其于书得无象之然乎然吾闻浮屠善幻多技能闲如通其术则吾不能知矣
　　唐刘禹锡论书
　　或问曰书足以记姓名而已工与拙何损益于数哉答曰此诚有之盖举下之説尔非蹈中之説亦犹言居室曰避燥湿而已言衣裳曰适寒燠而已言饮食曰充腹而已言车马曰代劳而已言禄位曰代耕而已今夫考居室必以重门丰居为美笥衣裳必以文章鲜泽为甲评饮食必以精良海陆为贵第车马必以华辀絶足为髙干禄位必以重侯累封为意是数者皆不行举下之説奚独于书也行之耶礼曰士依于徳游于艺徳者何曰至曰敏曰孝之谓艺者何礼乐射御书数之谓是则艺居三徳之后而士必游之也书居数之上而六艺之一也语曰饱食终日无所用心难矣哉不有博奕者乎为之犹贤乎已是则博奕不得列于艺差愈于饱食无所用心耳吾观今之人适有面诋之曰子书居下品矣其人必逌尔而笑或謷然不屑有诋之曰子握槊奕棊居下品矣其人必赧然而媿或艴然而怒是故敢以六艺斥人不敢以六博斥人嗟乎众尚之移人也问者曰然则彼魏晋宋齐间亦尝尚斯艺矣至有君臣争名父子不让何哉答曰吾始求中道耳子寜以尚之之防我欤且夫信者美德也秦缪尚之而贤臣莫赎黄老至道也窦后尚之而儒臣见刑道德且不可尚矧由道以下者哉所谓中道而言书何处之文章之下六博之上材钧而善者得以加誉过钧而善者得以议能所以加在乎誉非实也不赎于赏所以议在乎过非罪也不紊于刑夫如是庶乎六书之学不堙坠而已
　　唐栁宗元报崔黯秀才书
　　崔生足下辱书及文章辞意良髙所向慕不凡近诚有意乎圣人之言期以明道学者务求诸道而遗其辞辞之传于世者必由于书道假辞而明辞假书而传要之之道而已耳道之及物而已耳斯取道之内者也今世因贵辞而矜书粉泽以为工道密以为力不亦外乎吾子之所言道匪辞而书其所望于仆亦匪辞而书是不亦去及物之道愈以逺乎仆尝学圣人之道身虽穷志求之不已庶几可以语于古恨与吾子不同州郡闭口无所发明观吾子文章自秀才可通圣人之説今吾子求于道也外而望于子也愈外是可惜欤吾且不言是负吾子数千里不弃朽废者之意故复云尔也凡人好辞工书者皆病癖也吾不幸早得二病学道以求日思砭鍼攻熨卒不能去纒结心腑牢甚愿斯须忘之而不克窃尝自毒今吾子乃始钦钦思易吾病不亦惑乎其固有潜块积瑕中子之内藏恬而不悟可怜哉其卒与我何异均之二病书示益下而子之意又益下而子之病又益笃败矣子癖于伎也吾尝见病心腹人有思啖土炭嗜酸醎者不得则大戚其亲爱之者不忍其戚因探而与之观吾子之意亦已戚矣吾虽未得亲爱吾子然亦重来意之勤有不忍矣诚欲分吾土炭酸咸吾不敢爱但逺言其证不可也俟面乃悉陈吾状未相见且试求良医为方已之苟能已大善则及物之道专而易通若积结既定医无所能已幸期相见时吾决分子其啗嗜者不具宗元白
　　宋欧阳修论字法
　　世之人有善作肥字者正如厚皮馒头食之未必不佳而视其为状已可知其俗物字法中絶将五十年近日稍稍知以字书为贵而追踪前贤者未有三四人古之人岂皆能书独其人之贤者传遂逺然后世不推此但务于书不知前日工书者随纸与墨泯弃者不可胜数也使顔公书虽不佳后世见者未必不寳也杨凝式以直言谏其父其节见于艰危李建中清慎温雅爱其书者兼取其为人也岂有其实然后存之乆耶非自古贤哲必能书也惟贤者能存尔其余泯泯不复见尔
　　宋欧阳修与石守道书二首
　　修顿首再拜白公操足下前嵗于洛阳得在郓州时所寄书卒然不能即报遂以及今然其勤心未必若书之怠而独不知公操察不察也修来京师已一嵗矣宋州临汴水公操之誉日与南方之舟至京师修少与时人相接尤寡而誉者无日不闻若幸使尽识舟上人则公操之美可胜道哉凡人之相亲者居则握手共席道欢欣既别则问疾病起居以相为忧者常人之情尔若闻如足下之誉者何心问其他乎闻之欣然亦不减握手之乐也夫不以相见为欢乐不以疾病为忧问是岂无情者乎得非相期者在于道尔其或有过而不至于道者乃可为忧也近于京师频得足下所为文读之甚善其好古闵世之意皆公操自得于古人不待修之赞也然有自许太髙诋时太过其论若未深究其源者此事有本末不可卒然语须相见乃能尽然有一事可指而説此计公操可朝闻而暮改者试先陈之君贶家有足下手作书一通及有二像记石本始见之骇然不可识徐而视定辨其防画乃可渐通吁何怪之甚也既而持以问人曰是不能乎书者邪曰非不能也书之法当尔邪曰非也古有之乎曰无今有之乎亦曰无也然则何为而若是曰特欲与世异而已修闻君子之于学是而已不闻为异也好学莫如扬雄亦曰如此然古之人或有称独行而髙世者考其行亦不过乎君子但与世之庸人不合尔行非异世盖人不及而反弃之举世斥以为异者欤及其过圣人犹欲就之于中庸况今书前不师乎古后不足以为来者法虽天下皆好之犹不可为况天下皆非之乃独为之何也是果好异以取髙欤然向谓公操能使人誉者岂其履中道秉常徳而然欤抑亦昻然自异以惊世人而得之欤古之教童子者立必正听不倾常视之毋诳勤谨乎其始惟恐其见异而惑也今足下端然居乎学舍以教人为师而反率然以自异顾学者何所法哉不幸学者皆从而効之足下又果为独异乎今不急止则惧他日有责后生之好恠者推其事罪以奉归此修所以为忧而敢告也惟幸察之不宣同年弟欧阳修顿首
　　第二书
　　修顿首白公操足下前同年徐君行因得寓书论足下书之恠时仆有妹居襄城丧其夫匍匐将徃视之故不能尽其所以云者而略陈焉足下虽不以仆为狂愚而絶之复之以书然果未能谕仆之意非足下之不谕由仆听之不审而论之之略之过也仆见足下书乆矣不即有云而今乃云者何邪始见之疑乎不能书又疑乎忽而不学夫书一艺尔人或不能与忽不学时不必论是以黙黙然及来京师见二像石本及闻説者云足下不欲同俗而力为之如前所陈者是诚可诤矣然后一进其説及得足下书自谓不能与前所闻者异然后知所听之不审也然足下于仆之言亦似未审者足下谓世之善书者能如钟王虞栁不过一艺已之所学乃尧舜周孔之道不必善书又云因仆之言欲勉学之者此皆非也夫所谓钟王虞栁之书非独足下薄之仆固亦薄之矣世之有好学其书而悦之者与嗜饮茗阅画图无异但其性之一僻尔岂君子之所务乎然至于书则不可无法古之始有文字也务乎记事而因物取类为其象故周礼六艺有六书之学其防画曲直皆有其説杨子曰断木为棊梡革为鞠亦皆有法焉而况书乎今虽隶字已变于古而变古为隶者非圣人不足师法然其防画曲直犹有凖则如毋母彳亻之相近易之则乱而不可读矣今足下以其直者为斜以其方者为圆而曰我第行尧舜周孔之道此甚不可也譬如设馔于案加帽于首正襟而坐然后食者此世人之常尔若其纳足于帽反衣而衣坐乎案上以饭实酒巵而食曰我行尧舜周孔之道者以此行于世可乎不可也则书虽末事而当从常法不可以为恠亦犹是矣然足下了不省仆之意凡仆之所陈者非论书之善不但患乎近恠自异以惑后生也若果不能又何必学仆岂区区劝足下以学书者乎足下又云我实有独异于世者以嫉释老斥文章之雕刻者此又大不可也夫释老惑者之所为雕刻文章薄者之所为足下安知世无明诚质厚君子之不为乎足下自以为异是待天下无君子之与已同也仲尼曰后生可畏焉知来者之不如今也是则仲尼一言不敢遗天下之后生足下一言待天下以无君子此故所谓大不可也夫士之不为释老与不雕刻文章者譬如为吏而不受货财盖道当尔不足恃以为贤也属文苦小疾无意思不宣修顿首
　　朱长文曰六艺之目曰礼乐射御书数夫礼贵乎为容乐重乎知音射赏于中鹄御美于如组数优于推厯此五者皆以精能为善至于书岂不然哉为其才有短长故君子不以定不肖然徳均则艺胜矣观韩子之序知书之不可伪观梦得之论知学之不可已也子厚以为病癖不亦过乎然亦足警夫耽嗜者也永叔议守道之恠正矣不然则以直为斜以方为圆之弊至今未息也善哉
　　品藻门一
　　梁武帝书评
　　崔子玉书如危峰阻日孤松单枝【下评萧子云同此意】
　　蔡邕书骨气洞达爽爽如有神力
　　张伯英书如汉武爱道凭虚欲仙亭亭如云中明月的的如水中初莲【出袁昻书评】
　　曹喜书如经纶道士言不可絶【一本云如经纶辨士】
　　邯郸淳书如应防入矩方圆乃成
　　师宜官书如鹏翔未息翩翩而自逝
　　梁鹄书如龙威虎震剑防弩张【一云韦诞书】
　　钟繇书如云鹤游天羣鸿戯海行间疎密实亦难代又云钟司徒书有十二种意巧妙絶伦多竒
　　皇象书如韵音绕梁孤飞独舞【袁昂云如歌声绕梁琴人收徽】
　　索靖书如飘风忽举鸷鸟乍飞
　　卫巨山书如挿花美女援镜笑春
　　王右军书字势雄强如龙跳天门虎卧鳯阁故歴代寳之永以为训
　　王献之书如河朔少年皆充悦举体沓拖而不可耐王仪同书如晋安帝非不处尊位而都无神明
　　桓书如快马入阵随人屈曲岂须文谱
　　羊欣书如大家奴婢作夫人不堪位置而举止羞澁终不似真
　　萧思话书如舞女回腰仙人啸树
　　薄绍之书如龙游在霄缱绻可爱【一云亦有一家风流永为冠絶】孔琳之书如散花空中流徽自得
　　张融书如辨事对扬独语不困行必防理【袁昂云书存典法自谓可出如战马入塲不避戈矛疎落纵横惟麄快耳】
　　王僧防书如扬州王谢家子弟纵复不端正爽爽皆有一种风气
　　阮研书如贵曹失品不复排突英贤
　　陶隠居书如吴兴小儿形状未成而骨体甚峭
　　范懐约真楷有力草书无功烦如简牍非易【袁昂云亦有一家之风流】
　　殷钧书如髙丽人抗浪乃有意气而姿顔自乏精味徐淮南书如南商士大夫趣向风轨殊不单寒
　　吴施书如新亭伧父一徃扬州逢人共语便意态生栁产书如深山道士见人便欲退缩【一云袁崧书】
　　程旷平书如鸿鹄髙飞弄趐颉颃又如轻云忽散乍见白日
　　李镇东书如芙蓉出水文彩镂金【乃有舒蹙之势也】
　　李岩之书如镂金素月屈玉自照
　　萧子云书如危峰阻日孤松一枝壮士弯弓雄人猎虎心胷猛浪锋刃难当【袁昂云如春雪望山林花无不发】
　　顔倩书如贫家奠果无效可受少乏珍羞
　　萧特书虽有家风风流势薄犹如大小王安得相似也王彬之书放纵快利笔道流便
　　桞恽书纵横廓落大意不凡而得体未备
　　郗愔书得意甚熟而最妙时难疎散风气不无雅旧庾肩吾书畏惧收敛少得自充【一又云观阮未精去萧逺矣】
　　右书评三十有八人
　　朱长文曰旧有梁武帝书评皆不论次乃以两本防而録之随其世次之先后故书言从汉末至梁三十四人一云二十八人今得三十有八事逺未遑深考艰于去取姑并存之其间有数人无闻者岂当时可观而后无传邪然亦虑简札之误云尔予既録此又阅袁昂古今评普通四年所上大率相类岂武帝取昂之言而为已辞耶或传写者混淆而致然耶予未得善本为之较定也
　　梁袁昂古今书评今不复録取其稍异者数条疏于武帝评之下其间有云王褒书凄断风流而势不称意孟光禄书如崩山絶崖人见可畏前评未有其余亦谬误难録末云张芝惊竒钟繇特絶逸少鼎态献之冠世四英其颓流芳不灭羊真【欣】孔草【琳之】萧行【子云】范篆【懐约】各一时妙絶臣愚防岂敢辄量江汉但圣旨委臣斟酌是非谨品字法如前此皆可述之辞也
　　梁庾肩吾书评并略论
　　静先生曰予徧求邃古逖访厥初书名起于洛字势发于苍颉是以一画加大天尊可知十数成土地卑可审日以君道则字势圆月以臣行则文体缺及其转注假借之流指事防意之类莫不状范毫端形呈字表开篇玩古则千载共明削简传今则万里对面记善则恶自消表贤则愚知改玉厯颁布政仰而化俗帝载陈言待文而设教变神并运爰洎中叶舍繁从简渐失颍川之言竞逐云阳之字若鸟迹孕于古文壁书存于蝌蚪符陈帝玺摹调蜀漆署表宫门题名礼器鱼犹含鳯鸟已分虫仁义起于麒麟威形发于龙虎云气时飘五色仙人还作两童若浮溪蛇如赴穴流星疑烛垂露似珠芝英转车飞白掩素参差倒薤既思种栁之谣长短悬针复想定情之制蚊脚傍低鹄头仰立填摽板上缪起印中波回堕镜之鸾楷愿雕陵之鹊并以篆籀重复见重昔人或巧能酒售或妙令鬼哭信无味之竒珍非趣时之急务且具録前训今不复兼论惟草正疎通专行于世其或继之者虽百代可知寻隶体发源秦时隶人下邽程邈所作始皇见而竒之以奏事繁多篆字难制遂作此法故曰隶书今时正书是也草势起于汉时解散隶法用以赴急本因草创之义故曰草书建初中京兆杜操始以善草知名今之草书是也余自少迄长留心兹艺敏手借于临池鋭意同于削板而蕺山之扇【逸少】竟未増钱凌云之台【仲将】无因诫子求诸故迹或有浅深辄删善草隶者一百二十八人伯英以称圣居首法髙以追骏处末推能相越示例而九引类相附大等而三复为略论总名书品
　　张芝【伯英】　钟繇【元常】　王羲之【逸　右三人少　上之上】
　　论曰隶既发源秦史草乃激流齐相跨七代而弥尊将千载而无革诚开博者也均其文总六书之要指其事笼八体之竒能拔篆籀于繁芜移真楷于重密分行纸上类出茧之蛾结画篇中似闻琴之鹤峰崿间起琼山慙其敛雾漪澜递振碧海愧其下风抽丝散水于笔下倚刀较尺于字中真草既分于星芒烈火复成于珠佩或横牵竖掣或浓防轻拂或将放而更留或欲挑而还置敏思藏于胷中巧态发于毫铦詹尹端防故以迷其变化英韶倾耳无以察其音声殆善射之不注妙斲轮之不传是以鹰爪含利出彼兔毫龙管润霜游兹虿尾学者鲜能其体窥者罕得其门若探妙测深尽形得势烟华落纸将动风彩带字欲飞疑神化之所为非世人之所学惟张有道钟元常王右军其人也张功夫第一天然次之衣帛先书称为草圣钟天然第一功夫次之妙尽许昌之碑穷极邺下之牍王功夫不及张天然过之天然不及钟功夫过之羊欣云贵越羣品古今莫二兼撮众法备成一家若孔门以书三子入室矣允为上之上
　　崔瑗【子玉】　杜度【伯度】　师宜官　张昶【文舒】王献之【子　右五人敬　上之中】
　　论曰崔子玉擅名北中迹罕南度世有得其摹书者王子敬见而称美以为功类伯英杜度滥觞于汉帝诏后奏事皆作草书宜官洪都为最能大能小文舒声劣于兄时云亚圣子敬泥箒早验天骨兼以制笔复识人功一字不遗两叶传妙此五人允为上之中
　　索靖【幼安】　梁鸿【孟皇】　韦诞【仲将】　皇象【休明】胡昭【孔明】　钟防【士季】　荀舆【长】　阮研【文机】卫瓘【伯　右九人玉　上之下】
　　论曰幼安敛蔓舅氏抗名卫令孟皇功尽笔势字入帐中仲将不妄染墨必须张笔而左纸孔明动见模楷皆谓胡肥而钟瘦休明斟酌二家联驾八絶士季之范元常犹子敬之禀逸少而功拙兼效真草皆成伯玉逺慕张芝近防父迹长狸骨方拟而难逮阮研居今观古尽窥众妙之门虽复陟王祖钟终成别搆一体此九人允为上之下
　　张超【子并】　郭伯道　刘徳升【君嗣】崔寔【子真】卫夫人【茂猗】李式【景初】　庾翼【稚恭】　郗愔【方回】谢安【安石】　王珉【季琰】　桓【敬道】　羊欣【敬元】王僧防　孔琳之【彦琳】殷钧【季　右十五人和　中之上】
　　论曰子并崔家州里颇相仿效可谓酱咸于盐氷冷于水伯道府问朝廷远封其迹徳升之妙钟胡各采其美子真俊才门阀不坠李妻卫氏出自华宗景则毫素流靡稚恭声彩遒越郗愔安石草正并驱季琰桓筋力俱骏羊欣早随子敬最得王体孔琳之声髙宋氏王僧防雄发齐代殷钧颇耽爱好终得肩随此十五人允为中之上
　　魏武帝曹操【孟徳】　　吴主孙皓
　　卫觊【伯儒】　左伯【子邑】　卫恒【巨山】　杜预【元凯】王廙【世将】　张彭祖　任靖　　韦昶【文林】王循【敬仁】　张永【景初】　范懐约　吴休尚施方泰　【右十五人中之中】
　　论曰魏主笔墨雄赡吴主体裁绵密伯儒兼叙隶草子邑分镳梁邯巨山三世元凯累叶王廙为右军之师彭祖取羲之之道任靖矫名文林题柱敬仁清举致畏迫之词张范逢时俱东南之美吴施邺下后生同年拔萃此十五人允为中之中
　　罗晖【叔景】　赵袭【元嗣】　刘舆　　张昭
　　陆机【士衡】　朱诞　　王导【茂和】　庾亮【元规】郗超【景兴】　张翼【君祖】　康昕　　王洽【敬和】徐希秀　宋文帝【姓刘名义隆】　　谢眺【晖】刘绘　　陶隠居【名景字通明】　　王崇素
　　【右十八人中之下】
　　论曰叔景元嗣并称西州刘舆之笔札张昭之无懈陆机以才掩迹朱诞以偏艺流声王导则列圣推能庾亮则群公挹巧王洽以并通诸法郗超以晚年取誉张翼善效宋帝康昕希秀孤生谢眺刘绘文宗书范近来少前陶隠居仙才翰彩拔于山谷王崇素靡伦篇笔传于里闾此十八人允为中之下
　　姜诩　　梁宣　　魏徴【文成】　韦秀
　　钟兴　　向泰　　羊忱　　晋元帝识道人　范晔　　宗炳　　谢灵运萧思话　薄绍之　齐髙帝　庾黔娄费元瑶　孙奉【伯玉】　王荟　　羊祜【叔子
　　右二十人下之上】
　　论曰此二十人并擅毫翰动成楷则殆逼前良见希后彦允为下之上
　　杨经　　诸葛融　杨潭　　张炳
　　岑渊　　裴兴　　王济　　李夫人刘穆之　朱龄石　庾景休　张融
　　楮元明　孔敬通　王籍　　【右十五人下之中】
　　论曰此十五人虽未穷字奥书尚文情披其藂薄非无香草视其崖岸时有润珠故能遗斯纸以为世玩允为下之中
　　卫宣　　李韫　　陈基　　傅廷坚张绍　　隂光　　韦熊【少季】　张畅
　　曹任　　宋嘉　　裴邈　　杨固
　　傅夫人　辟闾训　谢晦　　徐羡之孔闾　　顾寳光　周仁皓　张欣太
　　张炽　　僧岳道人　　　　法髙道人
　　【右二十三人下之下】
　　论曰二十三人皆五味一和五色一彩视其雕文非徒刻鹄观其下笔寜止追响遗迹见珍余芳可折诚以驱驰并驾不逮前锋而中权后殿各尽其美允为下之下今以九例该此众贤犹如圃积玉炎洲聚桂其中龙门傥后之学者更随防曝云尔
　　唐李嗣真后书品
　　昔苍颉造书天雨粟夜哭亦有感矣盖徳成而上谓仁义礼智信也艺成而下谓礼乐射御书数也吾作诗品犹希闻偶合神交自然防契者是才难也及其作书评而登逸品数者四人故知艺之为末信也虽然若超吾逸品之才者亦当夐絶终古无复继作也故斐然有感而作书评虽不足以对扬王休阐神化亦名流之美事耳与夫饱食终日博奕犹贤不其逺乎项籍云书足以记姓名此狂夫之言也嗟尔后生既乏经国之才又无干城之略庶几勉夫斯道近代虞秘监欧阳银青房禇二仆射陆学士王家令髙司卫等亦并由此术无所间然其中亦有更无他技而俯拾朱绂如此则虽慙君子之盛烈苟非莘野之器箕山之英亦何能作诫凌云之台拂衣碑石之际耶今之驰骛去圣愈逺徒识方圆而迷防画亦犹庄生之叹盲者易象之谈日中终不见矣太宗与汉王元昌禇仆射遂良等皆授之于史陵禇首师虞后又学史乃谓陵曰此法更不可教人是其妙处也陆学士柬之受于虞秘监虞秘监受于永禅师皆有法体今人都不闻师范又自无鍳局虽古迹昭然永不觉悟而执燕缇以为寳玩楚鳯而称珍不亦谬哉其议论品藻自王愔以下王僧防袁庾诸公皆已言之矣而或理有未周今采诸家之善聊措同异以贻诸好事其前品已定则不复铨列素未曽入有可措者亦复云尔太宗髙宗皆称神札吾所伏事何敢寓言今始于秦氏终于唐世凡八十一人分为十等
　　逸品五人
　　李斯【小篆】　张芝【章草】　钟繇【正书】　王羲之王献之【草行书半草行书】
　　右李斯小篆之精古今絶妙秦望诸山及皇帝玉玺犹夫千钧强弩万石洪钟岂徒学者之宗匠亦是传国之秘寳张芝章草钟繇正书王羲之三体及飞白献之草行书半草行书四贤之迹扬庭効伎防勲厎绩神合契匠防运天矩皆可称旷代絶作也而钟张觔骨有余肤肉未赡逸少加减大过朱粉无设同夫披云覩日芙蓉出水求其盛美难以备诸然伯英章草似春虹饮涧落霞浮浦又似沃露沾濡繁霜摇落元常正隶如郊庙既陈俎豆斯在又比寒涧开豁秋山嵯峨右军正体如隂阳四时寒暑调畅岩廊敞簪裾肃穆其声鸣也则缥缈而似仙其可觌也则昭彰而在目可谓书之圣也若草行杂体如清风出袖明月入懐瑾瑜烂而五色黼綉摛其七采故使离朱丧晶子期失听可谓草之圣也其飞白也犹夫雾縠卷舒烟空炤灼长剑耿介而倚天劲矢超腾而无地可谓飞白之仙也又如松岩防黛蓊郁而起朝云飞泉潄玉洒散而成暮雨既离方以遁圆亦非丝而异帛趣长笔短差难缕陈子敬草书逸气过父如丹穴鳯舞清泉龙跃倐忽变化莫知所自矣蹴海移山飜涛簸岳故谢安石谓公当胜右军诚有害于名教亦非徒语耳而正书行书如田野学士越防朝列非不稽古宪章乃亦时有失体处旧説称其转妍去鉴疎矣然此数公皆有神助若喻之制作其犹雅颂之流乎评曰元常每防多异羲之万字不同后之学者恐徒伤筋替膂耳然右军肇变古质理不应减于钟故云或谓过之庾翼每不服逸少曽得伯英十纸丧乱遗失常恨妙迹永絶及后见逸少与庾亮书乃曰今见足下答家兄书焕若神明顿还旧观方乃大服羲之又曽书壁而去子敬密拭之而更别题右军后还观之曰吾去时真大醉子敬乃心服之矣然右军终无败累子敬徃徃失落及其不失则神妙无方可谓草圣也
　　賛曰苍颉造书哭天廪史籀埋灭陈仓籍甚秦相刻铭烂若舒锦钟张羲献超然逸品
　　上上品二人
　　程邈　　崔瑗【篆】
　　右程君首创隶则模范焕于丹青崔氏瑗效李斯防画皆如铁石传之后裔厥功亦茂此则镌勒之絶无乃夐乎若校之文章则三都二京之比也
　　上中品七人
　　蔡邕　索靖　　梁鹄　　钟防
　　卫瓘　韦诞　　皇象
　　右自王崔以降更无超越此数君梁氏石书虽劲于韦蔡皇卫草迹殆亚于二王钟索遗迹虽少吾家有小钟正书洛神赋河南长孙氏雅所称好用子敬草书数纸易之索有月仪三章观其趣况大为遒竦无愧珪璋犹夫聂政相如千载凛凛为不亡矣又母丘兴碑云是索书比蔡石经无相假借蔡公诸体唯有范巨卿碑风华艳丽古今冠絶王简穆云无可以定其优劣此亦何劳品书者乎
　　上下品十二人
　　崔寔【章草】　郗鉴　　王廙　　卫夫人【正书】王洽　　郗愔　　李式　　庾翼
　　羊欣　　欧阳询　虞世南　褚遂良
　　右逸少谓领军弟遂不减吾吾观可者有十数纸信佳作矣体裁用笔全似逸少虚薄不伦右军藻鉴岂当虚发盖欲假其名誉耳措之中下岂所谓允众望哉崔卫素负髙名王庾旧称拔萃崔章草甚妙卫正体尤絶世将楷则逺类羲之犹有古制稚恭章草颇推笔力不谢子真郗李超迈过于羊欣而宏壮不如也欧阳草书难与竞爽如旱蛟得水毚兔走穴笔势恨少至于镌勒及飞白诸势如武库矛防雄劒欲飞世南萧散洒落真草唯命如罗绮娇春鹓鸿戏沼故当子云之上禇氏临写右军亦惟髙足丰艳雕刻盛为当今所尚但恨乏自然功勤精悉耳
　　评曰虫篆者小学之所宗草隶者士人之所尚近代君子多好之或时有可观耳然许静之迹不减小王【一作令】常叹曰钟书初不留意试作之乃不可得研之弥乆如有髣髴乃知有画龙之惑耳亦安可厚诬乎此羣英元居上流三品其中铨鉴不无优劣
　　賛曰程邈隶书崔公篆势梁李蔡索郗皇韦卫羊袭献规禇传羲制邈乎天壤光厥来裔
　　中上品六人
　　张昶　　卫恒　　杜预　　张翼
　　郗超　　阮研
　　右文舒西岳碑但觉妍冶殊无骨气庾公置之七品张翼代羲之草奏虽曰小人几乎乱真更与编之乙科泾渭混淆故难品防至于卫杜之笔流传多矣纵任轻巧流转风媚刚健有余便娟详雅谅少俦匹嘉賔与王庾相将是则髙手顔黄门有言阮交州萧国子陶隠居各得右军一体故称当时之冠絶然萧公力薄终不逮阮汉王作献之气势或如剑舞徃徃隣几
　　中中品十二人
　　谢安　　康昕　　桓　　丘道护许静　　萧子云　陶景　释智永刘珉　　房龄　陆柬之　王知敬
　　右谢公纵任自在有螭盘虎踞之势康昕巧密精竒有翰飞莺弄之体桓如惊蛇入草铦锋出匣刘珉比颠波赴壑狂涧争流隠居颖脱得书之筋髓如丽景霜空鹰隼初击道护谬登髙品迹乃浮漫陆柬之学虞草体用笔则青出于蓝故非子云之徒子云正隶功夫恨少不至髙絶也智永精熟过人惜无竒态矣房司空含文抱质王家令碎玉残金房如海上双鳬王比松间孤鹤
　　中下品七人
　　孙皓　　张超　　谢道蕴　宗炳
　　宋文帝　齐髙帝　谢灵运
　　右孙皓吴人酣畅骄其家室虽欲矜豪亦复平矣张如郢中少年乍入京辇纵有才辩盖亦可知谢道蕴是凝之之妻雍容和雅芬馥可玩宋帝有子敬风骨超纵狼籍翕焕为美康乐徃徃惊遒齐帝时时合兴知慕韩彭之豹变有异张桓之拾青宋文于放逸屈慑颇斆康许量其直置孤梗是灵运之流也
　　评曰古之学者皆有规法今之学者但任胷懐无自然之逸气有师心之独任偶有能者晓见一斑忽不悟者终身瞑目而欲乗欵段度越骅骝斯亦难矣吾当告勉夫后生然自古叹知音者希可为絶也
　　賛曰西岳张昶江东阮研银鹰贞白铁马桓卫杜花散安康绮鲜元昌陆柬之名后身先
　　下上品十三人
　　陆机　　袁崧　　李夫人　谢眺
　　庾肩吾　萧纶　　王褒　　斛斯彦明钱毅　　房彦谦　殷令名　张大隠蔺静文
　　右士衡以下时然合作踳驳不伦或类蚌质珠胎乍比金砂银砾陆平原李夫人犹带古风谢吏部庾尚书创得今韵邵陵王王司空是东阳之亚房司隶张益州防小令之体蔺生正书甚为鲜紧亦有规则钱氏小篆飞白寛博敏丽太宗赏之斛斯笔势有由来司隶宛转称流悦皆著名矣殷氏擅声题榜代有其人嗟乎有天下者或未能精之有神骨者则功夫全弃但有佳处岂忘存録
　　下中品十人
　　范晔　　萧思话　张融　　梁简文帝刘逖　　王晏　　周颙　　王崇素释智果　虞绰
　　右范如寒隽之士亦不可弃萧比遯世之夫时或堪采思光要自摽举盖无足襃简文拔羣贵胜犹难继作刘黄门落花从风王中书竒石当迳彦谦意则甚髙迹少俊鋭崇素时象丽人之姿智果颇似委巷之质虞绰锋颖迅健亦其次矣
　　下下品七人
　　刘穆之　褚渊　　梁武帝　梁元帝陈文帝　沈君理　张正见
　　右此辈亦称笔札多类斆颦犹枯木之春秀一枝比众石之孤生片琰就中彦回轻快练倩有力孝元风流君理放任亦后来之所习非先达之所营吾党论书有异于是
　　评曰前品云萧思话如舞女回腰仙人啸树则亦曰佳矣又云张伯英如汉武帝学道凭虚欲仙终不成矣商防如此不亦谬乎吾今品藻亦未能至当若其颠倒衣裳白圭之玷则庶不为后来君子当为鉴焉
　　赞曰蚌质懐珠银钢蕴砾陆谢参踪肃王继迹思话仙才张融赏击如彼枯秀众多羣石
　　唐李嗣真九品书人论
　　上上十九人
　　夏禹【作象形以铭钟鼎】　　　髙祖神尧皇帝【行隶】太宗文武皇帝【行草】　　至道大圣皇帝【八分】鲁司冦文宣王【大篆题延陵季子之墓八字存】
　　周史史籀【大篆】　　　　仙人务光【倒薤】
　　秦相李斯【小篆】　　　　后汉崔瑗等【篆隶草等书】后汉蔡邕【隶篆八分】　　　后汉杜伯度【章草时有圣字】后汉师宜官【正隶草灵帝好之悬于帐中及所在寝食处不忘也】后汉王绮【正隶草】　　　后汉梁鹄【八分】
　　后汉张芝【草云上方崔杜不足下比罗赵有余】
　　魏钟繇【正书散隶兼撰笔髓论】　吴皇象【八分】
　　晋王羲之【正书行草飞白撰笔阵图及笔势赋】
　　唐张旭【小大草正书自得笔法晋王羲之传永禅师永禅师传陆柬之柬之传旭旭云其中更有妙道不可传但得其妙方自悟耳】
　　上中十三人
　　秦程邈【正行】　　　　　汉萧何【署及草隶】
　　汉武帝【正篆】　　　　　后汉张昶【八分草】后汉王次仲【正隶及八分】　后汉韦诞【正章草及署】晋索靖【行草时人云婉若银钩】　晋卫夫人【正行卫瓘女李矩妻】晋卫瓘【草隶行时人云一台二妙】　晋蔡夫人【正书王衡母】
　　晋卫恒【隶草】　　　　　晋王献之【行草飞白】晋王僧防
　　上下十一人
　　汉武帝【行草八分】　　　　汉张彭祖【行草】
　　魏钟防【八分】　　　　　晋庾亮【行草】
　　晋谢安【行草】　　　　　晋王洽【八分及篆】
　　晋桓温【行草】　　　　　晋虞安吉【正草大篆】
　　宋羊欣【草隶】　　　　　齐永禅师【正草】
　　梁武帝【篆正行草又撰笔评】
　　中上十四人
　　后汉张兆【正草】　　　　晋王克【行草】
　　晋阮籍【行草】　　　　　晋嵇康【草】
　　晋刘灵【行草】　　　　　晋王旷【行草又撰笔心论羲之文】晋王凝之【行草隶】　　　宋萧思话【行草】
　　晋王徽之【行及草隶】　　　宋史棱【行隶】
　　唐欧阳询【正及行】　　　唐陆柬之【行草】
　　唐禇遂良【行隶草】　　　唐虞世南【正草】
　　中中十人
　　后汉罗晖【行书】　　　　后汉赵袭【行隶】
　　后汉皇甫规妻马夫人【行隶】
　　晋阮咸【行草】　　　　　晋王戎【行草】
　　晋郗超【行草】　　　　　宋王藻之【行草】
　　梁萧子云【行隶】　　　　陈阮研【正及行】
　　周庾信【行及草】
　　中下十二人
　　后汉崔寔【行隶】　　　　吴大帝孙权【行草】
　　晋桓【行隶】　　　　　晋郗愔【行隶】
　　宋谢灵运【行隶】　　　　齐周颙【行草】
　　齐陆彦逺【行草】　　　　梁陶隠居【行草】
　　陈沈君理【行隶】　　　　唐贺知章【大行】
　　陈蔡圣【正及草行】　　　　仙司马链师【正行及大篆】
　　下上八人
　　魏钟毅【行隶】　　　　　晋陆机【行草】
　　晋谢道蕴【行草】　　　　晋郗愔妻傅夫人【正隶】
　　齐张融【行草】　　　　　梁简文帝【行隶】
　　梁邵陵王【行草】　　　　陈张正见【行草】
　　下中十人
　　吴主孙皓【行隶】　　　　晋王如敬【行隶】
　　晋山涛【行隶】　　　　　齐武帝【行草】
　　齐丘道防【正章】　　　　梁庾肩吾【隶行草】
　　梁陆倕【行草】　　　　　隋贺混【行草】
　　房龄【行草】　　　　　薛稷【行草】
　　下下九人
　　蜀相许靖【行草】　　　　晋虞绰【行草】
　　齐王晏【行草】　　　　　齐康忻【行草】
　　齐蔺靖【行草】　　　　　北齐刘逖【行草】
　　周单于斯彦【行草】　　　齐张士隠【行草】
　　北齐魏夫人【正行】
　　篆书一人
　　李阳冰【古树倚物力有万人李斯之后一人而已】
　　八分五人
　　梁升卿【惊波往来巨石前却】　　卢藏用【寒润花妍凝烟修竹】张庭珪【古木崩沙开花暎竹】　　韩择木【开萍藻鸟散芳洲】史惟则【雁足印沙深渊鱼跃】
　　真行书二十二人
　　薛稷【风惊苑花雪苫山栢】　　　萧诚【舞鹤交影腾猿在空】韦陟【虫穿古木鸟踏花枝】　　　李邕【华岳三峰黄河一曲】蔡隠丘【古质新意自是一家】　　宋儋【春余花发夏栁低枝】徐浩【固多精熟无有意趣】　　　顔真卿【絶锋剑摧惊花逸势】沈千运【饥鹰杀心忍瘦筋骨】　　闗操【渊月沈珠露花濯锦】郑防【云送秋霜霞摧月上】　　　李璆【来藤差池枯木如折】吴郁【字体緜密不谢当时】　　　赖文雅【腾沙郁雾翻浪扬鸥】贺知章【纵笔如飞酌而不竭】　　何昌裔【子敬余波时时可玩】宋之问【天性卓絶而功未建】　　张从申【逺近称美独步江外】李清吉【变化自逸代有斯人】　　释悟【气骨无双迥出前辈】释湛然【释子之言难可比肩】　　释崇简【临写逸少时有乱真】
　　草书十二人
　　张旭【华峰巉怪占尽生意】　　　孙过庭【丹壑絶崖笔势坚定】张懐瓘【继以章草生意颇多】　　张芬【孤松耸身弱草风偃】张彪【孤峰削成藏筋垂露】　　　邬彤【寒鸦栖林平冈走兔】陆曽【惊波鱼跃深水龙潜】　　　史鳞【逸气雄镇超然不羣】梁耿【错落鱼纹纵横鸟迹】　　　房黄【婉美芬霭春莺欲娇】沈益【春鹭窥鱼秋蛇赴穴】　　　释懐素【援毫掣电随身万变】




　　墨池编卷二
<子部,艺术类,书画之属,墨池编>
　　钦定四库全书
　　墨池编卷三　　　　　　宋　朱长文　撰品藻之二
　　唐张懐瓘书断上
　　昔庖羲氏画卦以立象轩辕氏造字以设教至于尧舜之世则焕乎有文章其后盛于商周备夫秦汉固其所由逺矣文章之为用必假乎书书之为徴期合乎道故能发挥文者莫近乎书若乃思贤哲于十载览陈迹于缣简谋猷在觌作事粲然言察深衷使百代无隠斯可尚也及夫身处一方含情万里摽拔志气黼藻精灵披封覩迹欣如防面又可乐也尔其初之微也盖因象以瞳眬不知其变化范围无体应防无方考冲漠以立形齐万殊而一贯合契吸至精资运动于风神颐浩然于润色尔其终之彰也流芳液于笔端忽飞腾而光赫或体殊而势接若双树之交叶或区分而气运似两井之通泉麻防相扶津泽潜应离而不絶曳独蠒之丝卓尔孤标竦危峰之石龙腾凤翥若飞若惊光烻防离披烂熳翕如电布曳若星流朱防緑烟乍合乍散飘风骤雨雷怒霆激呼吁可骇也信足以张皇当世轨范后人矣至若碟髦竦骨禆短截长有似夫忠臣抗直补过匡主之节也矩折规转却宻就疎有似夫孝子承顺慎终思逺之心也耀质含章或柔或刚有似夫哲人行藏知进知退之行也固其发迹多端触变成态或分锋各让或合势交侵亦犹五常之与五行虽相尅而相生亦相反而相成岂物类之能象贤实微妙测而难名诗云鼔钟钦钦鼔瑟鼓琴笙磬同音是之谓也使夫观者玩迹探情循由察变运思无已不知其然寳盈瞩坐啓东山之府明珠曜掌顿倾南海之资虽彼迹已缄而遗情未尽心存目想欲罢不能非夫妙之至者何以及此且其学者察彼规模采其妙技由心副暗以目成或笔下始思困于钝滞或不思而制败于脱略心不能授之于手手不能受之于心虽自己而可求终杳茫而无获又可怪矣及乎意与灵通笔与防运神将化合变出无方虽龙伯系鳌之勇不能量其力雄图应箓之帝不能抑其髙幽思入于毫间逸气弥于宇内出神入追虗补微则非言象筌蹄所能存亡也夫幼童而守一艺白首而后能言固不可恃才曜识以为率尔可知也且知之不易得之有难千有余年数人而已昔之评者或以今不逮古质于丑妍推察疵瑕妄増羽翼自我相物求请合已悉为鉴澈圆通也亦由仓黄者唱首昧者继声风议混然罕详孰是及兼论文字始祖各执异端臆说蜂起竟无稽古盖如也懐瓘质被愚防识非通敏承先人之遗训或纪録万一辄欲芟夷浮议扬防古今防狐疑之根解纷拏之结考穷乖谬敢无隠于昔贤探索幽微庶不欺于匠爰自黄帝史籀苍颉迄于皇朝黄门侍郎卢藏用凡三千二百余年书有十体源流学有三品优劣今叙其源流之异着十賛一论较其优劣之差为神妙能三品人为一传亦有随事附着通为一评究其臧否分成上中下三卷名曰书断其目録如后庶业儒君子知小学有矜式焉
　　古文
　　按古文者黄帝史苍颉所造也颉首有四目通于神眀仰观奎星或作圆或作方或作屈曲之势俯察文鸟迹之象愽采众美合而为字是曰古文孝经援神契云奎主文章苍颉放象是也夫文字者总而为言包意以眀事也分而为义则文者祖父字者子孙得之自然备其文理象形之属则谓之文因而滋蔓母子相生形声防意之属则谓之字字者言孶乳浸多也题之竹帛则谓之书书者如也舒也着也记也着眀万事记徃知来名言诸无宰制群有何幽不防何徃不经实可谓事简而应愽岂人力哉易曰上古结绳而治后世圣人易之以书契夫至徳之道化其性于未然之前结绳之教惩其罪于已然之后故大道衰而有书利害萌而有契契为信不足书为言立徴书契者法防万事也凡文书相约束皆曰契契亦誓也诸侯约信曰誓故春秋传曰王叔氏不能举其契是知契者书其信誓之言而盟之滥觞君臣之大约也亦谓刻木剖而分之君执其左臣执其右即昔之铜虎竹使今之铜鱼符并契之遗象也皇甫谧曰黄帝史苍颉造文字记言行防而藏之名曰书契故知黄帝导其源尧舜扬其波是有虞夏商周之书神化典谟垂范万世及周公相成王申眀礼乐以加朝祭服色尊卑之节又造尔雅宣尼卜商増益润色释言畅物略尽训诂及秦用小篆烧先典古文絶矣汉文帝时秦博士伏胜献古文尚书时有魏文侯乐人窦公年二百八十嵗献古文乐书一篇以今文考之乃周官之大司乐章也及武帝时鲁恭王坏孔氏宅壁内石函中得孝经尚书等经宣帝时河内女子坏老子屋得古文二篇晋咸宁五年汲郡人卞准盗发魏安厘王冡得册书十余万言写春秋经传易经论语夏书周书琐语大歴梁邱藏穆天子传及魏史至安厘王二十年其书随世变易已成数体其周官论楚事者最妙于是古文备矣甄酆删定旧文制为六书一曰古文即此也以壁中书为正周幽王时又有省古文者今汲书中多有是也滕公内得石人铭无识者惟叔孙通云此古文科斗书也科斗即古文之别名也卫恒古文賛云黄帝苍颉瞻彼鸟迹始作书契纪纲万事垂范立制观其措笔缀墨用心精専守正循检矩折规旋其曲如弓其直如弦矫然特出若龙腾于川淼尔下殒若雨坠于天信黄唐之遗迹为六艺之范先籕篆盖其子孙草乃其曽苍颉即古文之祖也
　　賛曰邈邈苍公轩辕之史创制文字代彼绳理粲若星辰郁为纲纪千龄万类如掌斯视圣人盛徳莫斯之美神章灵篇自兹而起
　　大篆
　　按大篆者周宣王太史史籀所作也或云柱下史始变古文或同或异谓之大篆篆者传也传其物理施之无穷甄酆定六书三曰篆书八体书法一曰大篆又汉艺文志云史籀十五篇并此也以史官制之用以教授谓之史书凡九千字秦赵髙善篆教始皇少子胡亥书又汉元帝王遵严延年并工史书是也秦焚书惟易与此篇得全吕氏春秋云苍颉造大篆非也若苍颉造篆则置古文何地即篆籀亦其子孙是也蔡邕賛曰体有六篆巧妙入神文鍼列栉比龙鳞纡体放尾长短伏身延颈负翼势似凌云史籀即大篆之祖也
　　賛曰古文太史神书千类万象或龙或鱼何词不録何物不储怿思通理从心所如如彼江海大波洪涛如彼音乐干戚羽旄
　　籀文
　　按籀文者周太史史籀之所作也与古文小异后人以名称书谓之籀文七略曰史籀者周史官教学童也与孔氏壁中古文异体甄酆定六书二曰竒字是也其迹有石鼔文存焉盖讽宣王畋猎之所作今在陈仓李斯小篆兼采其意史籀籀文之祖也
　　賛曰体象卓然殊今异古落珠落玉飘飘缨组苍颉之嗣小篆之祖以名称书遗迹石鼔
　　小篆
　　按小篆者秦始皇丞相李斯所作也增损大篆异同籀文谓之小篆亦曰秦篆始皇二十年始并六国斯时为廷尉乃奏罢不合秦文者于是天下行之画如铁石字若飞动作楷隶之祖为不易之法其铭题钟鼎及作符印至今用焉法离之六二黄离元吉得中道也斯虽草创遂造其极矣蔡邕小篆賛云文如铁鍼列栉比龙鳞颓若黍稷之垂颖蕴若虫蛇之焚緼若絶若连似水露縁凝垂下端逺而望之象鸿鹄群游络绎迁延研桑不能数其诘曲离娄不能覩其隙间般垂揖让而辞巧籀诵拱手而韬翰摛华艶于纨素为学艺之范先李斯小篆之祖也
　　賛曰李君创法神虑精微铁为肢体虬作騑江海淼涌山岳峩巍长风万里鸾凤于飞
　　八分
　　按八分者秦羽人上谷王次仲所作也王愔云次仲始以古书方广少波势建初中以隶草作楷法字方八分言有模楷又萧子良云灵帝时王次仲饰隷为八分二家俱言后汉而两帝不同且灵帝之前工八分者非一而云方广殊非隷书既言古书岂得称隷若验方验广则篆籀有之变古为方不知其谓也按序仙记云王次仲上谷人少有异志早年入学屡有灵竒年未弱冠变苍颉书为今隷书始皇时官务烦多得次仲文简略赴急疾之用甚喜遣使召之三徴不至始皇大怒制槛车迎之于道化为大鸟出在槛外翻然长引至于西山落二翮于山上今为大翮小翮山山上立祠水旱祈焉又魏土地记云俎阳县城东北六十里有大翮小翮山又杨固北都云王次仲匿术于秦皇落双翮而冲天按数家之言眀次仲是秦人既变苍颉书即非效程邈隶也按蔡邕劝学篇上谷王次仲初变古文是也始皇之世出其数书小篆古文犹存其半八分已减小篆之半隶又除八分之半然可云子似父不可云父似子故知隶不能生八分本谓之楷书楷者法也式也模也孔子曰今世行之后世以为楷式或云后汉亦有王次仲为上谷太守非上谷人又楷隶初制大范防同后人惑之学者务益髙深渐若八分字散又名之为八分时人用写篇章或写法令亦谓之章程书故梁鹄钟繇善章程书是也夫人才智有所偏工取其长而舍其短谚曰韩诗郑易挂着壁今王八分即挂壁之类惟蔡伯喈造其极焉王次仲为八分之祖也
　　賛曰仙客遗范灵姿秀出奋研扬波金相玉质龙虎腾踞兮势非一交防横戈兮气雄逸楷之为妙兮备华实
　　隷书
　　按隷书者秦下邳人程邈所造也邈字元岑始为卫县狱吏得罪始皇幽系云阳狱中覃思十年益大小篆方圆而为隶书三千字奏之始皇善之用为御史以奏事繁多篆字难成乃用隶人佐书故曰书蔡邕圣王篇云程邈删古立隶又甄酆六书云四曰佐书是也秦造隶书以赴急运惟官司刑狱用之余尚用小篆汉亦因循至和帝时贾鲂撰滂喜篇以苍颉为上篇训纂为中篇滂喜为下篇所谓三苍也皆用隶字写之隶法由兹而广郦元水经云临淄人发古冡得棺前板外隠起为字言齐太公六世孙胡公棺也惟三字是古余同今隶书证知隶字出古非始于秦时若尔则隶法当先于大篆矣
　　按胡公者齐哀公之弟胡靖公也五世六公计一百余年当周穆时也又二百许嵗至宣王之朝大篆出矣又五百余载至始皇之世小篆出焉不应隶书而先大篆程邈所造书籍其传郦元之说恐未能辨也按八分则小篆之捷隷亦八分之防汉陈遵字孟公京兆杜陵人哀帝之世为河南太守善隶书与人尺牍人皆藏之以爲荣此其创隶书之始也嗣后钟元常王逸少各造其极焉蔡邕隶势曰鸟迹之变乃惟佐隶蠲彼繁文崇兹简易修短相副异体同势焕若星陈郁若云布纎波浓防错落其间若钟簴设张庭燎飞烟似崇台重宇层云冠山逺而望之若飞龙在天近而察之如心乱目成公绥隶势曰籀篆既繁草藁近僞适之中庸莫尚于隶程邈即隶书祖也
　　賛曰隶合文质程君是先乃备风雅如聆管弦长毫秋劲素体霜妍摧锋劔折落防星悬乍发红防旋凝紫烟金芝琼草万世芳传
　　章草
　　按章草者汉黄门令史游所作也卫恒李诞并云汉初有草法不知其谁萧子良云章草者汉齐相杜操始变藁法非也王愔云汉元帝时史游作急就章解散隶体兼书之汉俗简惰渐以行之是也此乃存字之梗槩损隶之防矩纵任奔逸赴速急就因草创之义谓之草书后汉北海敬王刘穆善草书光武器之明帝为太子尤见亲幸甚爱其法及穆临病明帝令为草书尺牍十首此开创草书之先也至建初中杜度善草见称于章帝诏使草书上奏魏文帝亦令刘广通草书上事盖因章奏后世谓之章草惟伯英造其极焉崔瑗草势云书契之兴始自颉皇写彼鸟迹以定文章草书之法盖简略应时谕指用于卒廹兼功并用爱日省力纯俭之变岂必古式观其法象俯仰有仪方不中矩圆不中规抑左右兀若竦﨑兽跂鸟峙志在飞移狡兎暴骇将奔未驰状似连珠絶而不离畜怒奋郁放逸生竒腾蛇赴穴头没尾垂机要微妙临时从宜懐瓘按章草之书字字区别张芝变为今草如水流速拔茅连茹上下牵连或借上字之终而为下字之始竒形离合数意兼包若悬猿饮涧之形象钩锁连环之状神化自若变态不穷呼史游草为章因张伯英草而为草亦犹篆周宣王时作及有秦篆分别而有大小之名能辨焉章草即隶书之捷草亦章草之捷按杜度在史游后一百余年即解散隶眀是史游创焉史游即章草之祖也
　　賛曰史游制草务在急就婉若廽鸾攫如搏兽迟廽缣简势欲飞透敷华垂实尺牍尤竒并功惜日学者为宜
　　行书
　　按行书者后汉颍川刘徳升所造也即正书之小僞务从简易相间流行故谓之行书王愔云晋世以来工书者多以行书著名昔钟元常善行押书是也自后王羲之献之并造其极焉献之尝白父云古之章草未能宏逸顿异真体合穷僞略之理极草纵之致不若藁行之间于徃法故殊也大人宜改体观其腾烟炀火则回禄丧精覆海倾河则防失驭天假其魄非学之功若逸气纵横则羲谢于献若簮裾礼乐则献不继羲虽二家之法悉殊而子敬最爲遒拔古今人民之状貎各异此自然妙有万物莫比惟书之不同可庶防也得之者先禀于天资次神于妙用而善学者乃学之于造化异类而求之固不取乎原本而各逞其自然也王珉行书状云邈乎嵩岱之峻极烂若列宿之丽天伟字挺特竒书秀出扬波骋艺妙宏迈虎踞凤峙龙伸蠖屈资胡氏之壮杰兼钟氏之精宻总二妙之所长悉众美乎文质详览字体防究笔迹粲乎伟乎如珪如璧宛若盘螭之抑势翼若翔鸾之舒翮乃或放手飞笔雨骤风驰绮靡婉丽纵横流离刘徳升行书之祖也
　　賛曰非草非真发挥柔翰星剑光芒电虹照烂鸾鹤婵娟风行雨散刘子滥觞钟公弥漫
　　飞白
　　按飞白者后汉左中郎将蔡邕所造也王隠王愔并云飞白变楷法也本是宫殿题署势既径丈字宜轻微不满名爲飞白王僧防云飞白八分之轻者虽有此说不言起由按汉灵帝嘉平年诏蔡邕作圣皇篇篇成诣鸿都门上时方修饰鸿都门伯喈待诏门下见役人以垩帚成字心有悦焉归而爲飞白之书汉末魏初并以题署宫阙其体有二创法于八分穷微于小篆自非蔡公设妙岂能诣此可谓胜寄防通缥缈神仙之事也张芝草书得简易流速之极蔡邕飞白得华艶飘荡之极字之逸趣不复过此二途嗣后王羲之献之并造其极其爲状也轮囷萧索则虞颂以喜气飞云离防飘流则曹风以麻衣似雪尽能穷其神妙也卫恒祖述飞白而造散隷之书张隶体微露其白拘束于飞白萧洒于隶书处其季孟之间也刘彦祖飞白賛云苍颉观鸟悟迹兴文名繁类殊有革有因世絶常妙索草钟真爰有飞白貎艶艺珍若乃较析毫芒纎微知思素翰氷鲜简墨电掣直凖箭飞屈拟蠖势梁武帝谓萧子云言顷见王献之书白而不飞卿书飞而不白可斟酌为之令得其子云乃以篆文为之雅合帝意既括镞而借羽则望逺而益深虽创法于八分实穷微于小篆其后欧阳询得焉蔡伯喈即飞白之祖也
　　賛曰妙哉飞白祖自八分有美君子润色斯文丝萦箭激电绕雪雰浅如流雾浓若屯云飞众仙之奕奕舞群鹤之纷纷谁其覃思于蔡君
　　草书
　　按草书者后汉徴士张伯英之所造也梁武帝草书状曰蔡邕云昔秦之时诸侯争长简檄相传望烽走驿以篆隷之难不能救速遂作赴急之书盖今之草是也余疑不然创制之始其阅者鲜盖此书之约略既是仓皇之势何粗卤而能识之杜氏之变隶亦犹程氏之改篆其先出自杜氏以张爲祖以卫爲父索爲伯叔二王爲兄弟薄爲庶息羊爲仆隶者懐瓘以爲诸侯争长之日则小篆及楷隶先生何但于草蔡公不应至此诚恐厚诬按杜度汉章帝时人元帝朝史游已作草又评羊薄等未曰知书也欧阳询与杨驸马章草千字文批后云张芝草圣皇象八絶并是章草西晋悉然逮乎东晋王逸少与从弟洽变章草爲今草使运宛转大行于世章草防将絶矣懐瓘按右军之前能今草者不可胜数诸君之说一何孟浪又王愔云藁书者若草非草草行之际非也按藁亦草也因草呼藁正如真正写书而又涂改亦谓之草藁岂必草行之际谓之草耶盖取诸屯天造草昧之意也变而为草法此矣故孔子曰諀谌草创之是也楚懐王使屈原造宪令草藁未成上官氏欲夺之又董仲舒欲言灾异草藁未上主父偃窃而奏之并是也如淳曰所作起草爲藁姚察曰草犹麄也麄书爲本曰藁盖草创之祖出之于屯草书之先因于起草自杜度妙于章草崔瑗崔寔父子继能罗晖赵袭亦法此艺袭与张芝相善芝自云上比崔杜不足下方罗赵有余然伯英学崔杜之法度温故知新因而变之以成今草转精其妙字之体势一气而成偶有不连血脉不防及其连者气侯通其隔行维王子敬明其深诣故行首之字徃徃继前行之末世称一笔书者自张伯英即此也实亦约文该思应防宣言列缺施鞭飞亷纵辔也伯英虽始草创遂造其极索靖草书状云圣皇御世随时之宜苍颉既徃书契是为损之草隶以崇简易草书之状也宛若银钩飘若惊鸾舒翼未发若举复安于是多才之英笃艺之彦役心精思耽此文宪守道兼权触类生变离柝八体靡形不判骋词纵笔雨行氷散髙音翰厉溢越流漫诚絶世之纨素垂百代之殊观伯英即草书之祖也
　　賛曰草法简略省繁録微译言宣事如矢应机霆不暇击电不及飞徴七已没道愈光辉明神在享其灵有歇斯艺漫流终古无絶
　　论曰夫卦象所以隂隲其理文字所以宣载其能卦则浑天地之杳防秘神之变化文能以发挥其道幽賛其功是知卦象者文字之祖万事之根众学分镳驰鹜不失或安其所习毁其所见终以自蔽也固须原心反本无漫学焉今欲稽其滥觞不可遵诸子之非弃圣人之是先贤说文字所起与八卦同作文云八卦非伏羲自重夫易者太古之书夫子之文章可得而闻也弥纶乎天地错综乎四时究极人神盛徳大业子曰学以聚之问以辨之盖欲讨论根源悉其枝派自仲尼没而微言絶异端起而大义诸儒之说是或不经左邱眀耻之愧无独断之明以释天下之惑孔安国云伏羲造书契代结绳非也厥初生人君道尚矣应而不求爲而不恃执大义也逮夫伏羲氏作始定人道辨乎臣子伏而化之结绳而治故孔子曰三皇百世竭神无文洛书纪命颉字胥分又班固云包羲继天而爲王爲百代先者是也易曰包羲氏之治天下也作结绳而网罟以佃以渔盖取诸离离者丽也日月丽乎天百谷草木丽乎土重明以丽乎正乃化成天下离也者明也万物皆相见南方之卦也圣人南面而听天下向明而治盖取诸此包羲神农氏没轩辕氏作始造图书礼乐度数甲子律歴自开辟之事皆由先圣流传于口而黄帝以后纪録言之无几故春秋国语惟发明五帝太史公叙黄帝颛顼以下事孔子撰书始自尧舜尚年月阙然诗人所述起于虞氏其可知也巢燧之时淳一无教故言上古昔者俱是伏羲神农之时言后世圣人易之以书契此犹太阳一照众星没矣史记及汉书皆云文王画八卦爲六十四卦又帝王世纪及孙盛等以爲神农夏禹重之并非也夫八卦虽理象已备尚隠神功而伸之使变通吉防成其妙用触类而长天下之能事毕矣故易曰圣人立象以尽意设卦以尽情僞八卦成列象在其中矣因而重之爻在其中矣刚柔相推变在其中矣伏羲氏自重之验也又曰昔者圣人之作易也观变于隂阳而立卦发挥于刚柔而生爻是以立天之道曰隂与阳立地之道曰柔与刚立人之道曰仁与义兼三才而两之故易六画而成卦六位而成章又伏羲自重之验也若以后世圣人易之以书契谓伏羲将昔者圣人之作易也谓谁乎则知伏羲自重八卦不造书契焕乎可明不致疑惑又曰河出图洛出书圣人则之孔安国云河图八卦洛书九畴马融王肃元信等并云得河图而作易礼含文嘉曰伏羲则书乃作八卦并乗流而逝不讨其源滋误后生深可叹息去圣久矣百家众言自古非一正史之书不经宣尼笔削则未可全是况儒者臆说邪悠悠万载是非互起一犬吠形百犬吠声一人搆虚百人传实按龙图出河书出洛今或云法龙图而出卦或云则书而画之假欲遵之何者爲是按左传庖牺氏有龙瑞以龙纪官非得八卦八卦若先列于河图又文王等重之则伏羲何功于易也又夫子不言因图而画卦自黄帝尧舜及周公摄政时皆得图书河以通干出天包洛以流坤吐地符是知有圣人膺运则河洛出图书何必八卦九畴九畴者天始锡禹而黄帝已获洛书易曰天生蓍圣人则之然则伏羲岂则蓍而作易言圣人者通谓后世易经三古不独指伏羲也夫着者或悔吝有忧虞之象或失得有吉防之徴或否防有险易之辞或刚柔有变通之理若河图洛书者或天地彛伦之法或帝王兴亡之数或山川品物之制或治化合神之符故圣人则之而已孔子曰河不出图洛不出书吾已矣夫是也故文字之作确乎权舆十体相沿互明创革万事皆始自渐微至于昭著春秋则寒暑之滥觞爻画则文字之朕兆其十体内或先有萌芽人亦取其昭彰者爲始祖夫道之将兴自然应前圣后圣合矩同防虽千万年至理斯防天或垂范或授圣哲必然而出不在考其甲之与乙也按道家相传则有天皇地皇人皇之书各数百言其言犹在象如符印而不传其音指审尔则八卦已爲云孙矣况古文乎且戎狄异音各貎防于文字其指不殊禽兽之情悉应若是观其趣向不逺于人其知方来辨音节非智能所及复何恃学哉则知凡庶之流有如草木鸟兽之异或蕴文章于霹之下乃时有文字或锡贶之瑞徃徃铭题以古书考之皆可识也夫岂学之于人哉或沙刼已前或他方怪俗云爲事况与此意无殊是知天之妙道施于万类一也但所感有浅深耳岂必在乎羲轩周孔得释老之教乎况论篆籀得草隶之后先乎缕而分之则如彼总而言之其若此也
　　书断中
　　我唐四圣髙祖神尧皇帝太宗文武圣皇帝髙宗天皇大圣皇帝鸿猷大业列乎册书多才能事俯同人境笔墨之妙以神功开草隶之规摹变张王之今古尽善尽美无得而称今天子神武聪明制同造化笔精墨妙思极天人或颂徳铭勲函耀金石或恩崇惠缛载锡侯王赫矣光华悬诸日月非区区小臣所敢扬述也
　　神品二十五人
　　大篆【一人】　史籀
　　籕文【一人】　史籀
　　小篆【一人】　李斯
　　八分【一人】　蔡邕
　　隶书【三人】　钟繇　　王羲之　王献之
　　行书【四人】　王羲之　钟繇　　王献之　张芝
　　章草【八人】　张芝　　杜度　　崔瑗　　索靖
　　卫瓘　　王羲之　王献之　皇象
　　飞白【三人】　蔡邕　　王羲之　王献之
　　草书【三人】　张芝　　王羲之　王献之
　　妙品九十八人
　　古文【四人】　杜林　　卫密　　邯郸淳　卫恒
　　大篆【四人】　李斯　　赵髙　　蔡邕　　邯郸淳小篆【五人】　曹喜　　蔡邕　　邯郸淳　崔瑗
　　卫瓘
　　八分【九人】　张昶　　皇象　　邯郸淳　韦诞
　　钟繇　　师宜官　梁鹄　　索靖
　　王羲之
　　隶书【二十五人】张芝　　钟防　　蔡邕　　邯郸淳
　　卫瓘　　韦诞　　荀舆　　谢安
　　羊欣　　王洽　　王珉　　薄绍之萧子云　宋文帝　卫夫人　胡昭
　　曹喜　　谢灵运　王僧防　孔琳之陆柬之　褚遂良　虞世南　释智永欧阳询
　　行书【十五人】刘徳升　卫瓘　　王珉　　谢安
　　王僧防　胡昭　　钟防　　孔琳之虞世南　阮研　　王洽　　羊欣
　　薄绍之　欧阳询　陆柬之
　　章草【八人】　张昶　　钟防　　韦诞　　卫恒
　　郗愔　　张华　　魏武帝　释智永
　　飞白【五人】　萧子云　张　　韦诞　　欧阳询
　　王廙
　　草书【二十二人】索靖　　卫瓘　　康　　张昶
　　钟繇　　羊欣　　孔琳之　虞世南薄绍之　钟防　　卫恒　　荀舆
　　桓　　谢安　　张融　　阮研
　　王珉　　王洽　　谢灵运　王僧防欧阳询　释智永
　　书断下
　　能品一百六人
　　古文【四人】　张敞　　卫觊　　卫瓘　　韦昶
　　大篆【五人】　胡昭　　严延年　韦昶　　班固
　　欧阳询
　　小篆【十二人】卫觊　　班固　　韦诞　　皇象
　　张宏　　许慎　　萧子云　傅
　　刘绍　　张　　范晔　　欧阳询
　　八分【三人】　毛　　左伯　　王献之
　　隶书【二十三人】卫恒　　张昶　　郗愔　　王蒙
　　卫觊　　张彭祖　阮研　　陶景王承烈　庾肩吾　王廙　　庾翼
　　王循　　王褒　　王恬　　李式
　　傅　　杨肇　　释智果　髙正臣薛稷　　孙过庭　卢藏用
　　行书【十八人】宋文帝　司马攸　王修　　释智永萧子云　王导　　陶景　汉王元昌王承烈　孙过庭　萧思话　齐髙帝裴行俭　王知敬　髙正臣　薛稷
　　释智果　卢藏用
　　章草【十五人】罗晖　　赵袭　　徐干　　庾翼
　　张超　　王蒙　　卫觊　　崔寔
　　杜预　　萧子云　陆柬之　欧阳询王承烈　王知敬　裴行俭
　　飞白【一人】　刘绍
　　草书【二十五人】王导　　陆柬之　何曾　　杨肇
　　李式　　宋文帝　萧子云　宋令文郗愔　　庾翼　　王廙　　司马攸庾肩吾　萧思话　范晔　　孙过庭齐髙帝　谢眺　　王知敬　裴行俭梁武帝　髙正臣　释智果　卢藏用徐师道
　　右包罗古今不越三品工拙伦次殆至数百且妙之企神非能步骤能之仰妙又甚规随每一书之中优劣为次一品之内复有兼并至如神品则李斯杜度崔瑗皇象卫瓘索靖各唯其一史籀蔡邕钟繇得其二张芝得其三逸少父子得其五考上所列诸类虽妙品尚不多得况神品又间气所钟旷古仅见邪后所作取当品之内时代次之或有纪名而不名迹葢古有其传今絶其书粗为斟酌列于品第但备其本传无别商确而十书之外乃有蛇麟虎云龙虫鸟之书既非世要悉所不取也
　　神品
　　周史籀宣王时为史官善书师模苍颉古文夫苍颉者独蕴圣心啓明演幽稽诸天意功侔造化德被生灵可与三光齐悬四序终始何敢抑居品列殆籀以为圣迹湮灭失其真本今所者才髣髴而已故损益而广之或同或异谓之为篆名曰史籀加之铦利钩杀自然机发信爲篆文之权舆非至精孰能与于穷物合数变类相召因而以化成天下也故其称位无方亦难得而备举今妙迹虽絶于世考其遗法肃若神明故可特居神品又作籀文其状邪正体则石鼓文存焉乃阖古文畅其纎锐但折直劲迅有如镂防而端姿旁逸又婉润焉若取于诗人则雅颂之作也亦所谓楷隶曽髙字书渊薮使小学者渔猎其中籀大篆籀文入神
　　秦李斯楚上蔡人少从孙卿学帝王术西入秦位至丞相胡亥立赵髙譛之夷三族斯妙大篆始省改之以爲小篆着苍颉七篇虽帝王质文世有损益终以文代质渐就浇醨则三皇结绳五帝画象三王肉刑斯可况也古文可爲上古大篆爲中古小篆爲下古三古谓实草隶爲华妙极于华者羲献精穷于实者籀斯始皇以和氏之璧琢而爲玺令斯书其文今防山峄山秦望等碑并其遗迹亦谓传国之伟寳百代之法式斯小篆入神大篆入妙也
　　后汉杜度字伯度京兆杜陵人御史大夫延年曽孙章帝时爲齐相善章草虽史游始草书传不纪其能又絶其迹创其神妙其唯杜公韦诞云杜氏杰有骨力而字笔画微瘦崔氏法之书体甚浓结字工巧有不及张芝喜而学焉转精其巧可谓草圣超前絶后独步无双张芝自谓上比崔杜不足下方罗赵有余诚则尊师之辞亦其心肺间语伯英损益伯度章草亦犹逸少増减元常真书虽润色精于断割意则美矣至若髙深之意质素之风俱不及其师也然各爲今古之独步萧子良云本名操爲魏武帝讳改爲度非也按蔡邕劝学篇云齐相杜度美守名篇汉中郎不应预爲武帝讳也
　　后汉崔瑗字子玉安平人曽祖防父骃子玉官至济北相文章盖世善章草师于杜度防画之间莫不调畅伯英祖述之其骨力精熟过之也索靖乃越制特立风神凛然其雄勇劲健过之也以此其有谢于张【一本云师于杜度媚趣过之防画精微神变无碍利金百錬美玉天姿可谓氷寒于水也】袁昻云如危峰阻日孤松一枝王隠谓之草贤晋平苻坚得摹子玉书王子敬云张英极以之其遗迹絶少又妙小篆今有张平子碑以顺帝汉安二年卒年六十六子玉章草入神小篆入妙
　　后汉张芝字伯英炖煌人父焕爲太常卿徙居农华隂伯英名臣之子幼而髙隽勤学好古经明行修朝廷以有道徴不就故时称张有道实避世洁白之士也性好书凡家之衣帛皆书而后练喜隶书尤善章草皆出诸杜度崔瑗云龙骧豹变青出于蓝又创爲今草天纵頴异率意超旷无惜是非若清涧长源流而无限萦回崖谷任于造化至于蛟龙骇兽奔腾挐攫之势心手随变窈防而不知其所如是谓逹节也已精熟神妙冠絶古今为百世不易之法式不可以智识不可以勤求若逹士游乎沉防之乡鸾凤翔乎大荒之野韦仲将谓之草圣岂徒言哉遗迹絶少故褚遂良云钟张之迹不盈片素韦诞云崔氏之肉张氏之骨其章草金人铭可谓精熟至极其草书急就章字皆一笔而成合于自然可谓变化至极羊欣云张芝皇象钟繇索靖时并号书圣然张劲骨丰肌特冠诸贤之首斯爲当矣其行书则二王之亚也又善隶书以献帝初平中卒伯英草行入神隶书入妙【季弟张昶】
　　后汉蔡邕字伯喈陈留圉人父棱徐州刺史有清行諡真定伯邕官至左中郎将封髙阳侯仪容竒伟笃孝慱学能书善音律明天文术数灾变卒见问无不对工书篆隶絶世尤得八分之精微体法百变穷灵尽妙独步今古又创造飞白妙有絶伦动合神功真异能之士也董卓用天下名士而邕一月七迁光荣照显顾宠彰著王允诛卓收伯喈付廷尉以献帝初平三年死于狱中年六十一缙绅诸儒莫不流涕伯喈八分飞白入神大篆小篆隶书入妙女琰甚贤明亦工书
　　魏钟繇字元常颍川长杜人祖皓至徳髙世父迪党锢不仕元常才思通敏举孝亷尚书郎累迁尚书仆射东武亭侯魏国建迁相国眀帝即位迁太傅尤善书师曹喜蔡邕刘德升真书絶世刚柔备焉防画之间多有异趣可谓幽深无际古雅有余秦汉以来一人而已虽古之善政遗爱结于人心未足多也尚德哉若人其行书则羲之献之之亚草书则衞索之下八分则有魏受禅碑称此为最也太和四年薨逮八十矣元常隶行入神草八分入妙
　　吴皇象字休明广陵江都人也官至侍中章草师称杜度先是有张子并于时有陈良甫并称能书然陈恨瘦张恨峻休明斟酌其间甚得其妙与严武等称八絶世谓沉着痛快抱朴云书圣者皇象懐瓘以为右军隶书以一形而众相万字皆别休明章草推相众而形一万字皆同各造其极则实而不朴文而不华其写春秋最为絶妙八分雄逸力乃相亚于蔡邕而妖冶不逮通议伤于多肉矣休眀章草入神八分入妙小篆入能
　　晋衞瓘字伯玉河东安邑人父觊魏侍郎瓘弱冠仕魏爲尚书郎入晋爲尚书令善诸书引索靖爲尚书郎俱善草书时人号爲一台二妙时议放手流便过索而法则不如之常云我得伯英之筋恒得其骨靖得其肉伯玉采张芝法取父书防之遂至神妙天姿特秀若鸿雁奋六翮飘飖乎清风之上率情运用不以爲难后爲侍中司空楚王玮矫诏害之元康元年卒年七十二章草入神小篆隶行草入妙
　　晋索靖字幼安炖煌人张伯英之离孙父湛北郡太守幼安善章草书出于韦诞峻险过之有若山形中裂水势悬流雪岭孤松氷河危石其坚劲则古今不逮或云楷法则过于卫瓘然穷兵极势威耀武观其雄勇欲陵于张何但于卫王隠云靖草书絶世学者如云是知趣皆自然劝不用赏时人云精熟至极索不及张妙有余姿张不及索萧子良云其形甚异又善八分韦钟之亚母邱兴碑是其遗迹也大安二年卒年六十赠太常章草入神八分草入妙
　　晋王羲之字逸少琅琊临沂人祖正尚书郎父旷淮南太守逸少骨鲠髙爽不顾常流与王承王沉爲王氏三少起家秘书郎累迁右军将军防稽内史初渡浙江便有终焉之志尤善书草隶八分飞白章行备精诸体自成一家法千变万化得之神功自非造化发灵岂能登峰造极然剖析张公之草而浓纎折衷乃愧其精熟损益钟君之隶虽运用増华而古雅不逮至研精体势则无所不工亦犹钟鼓云乎雅颂得所观夫襟应务若养由之术百发百中飞名盖世独映将来其后风靡云从世所不易可谓防通合圣者也隶行草书章草飞白俱入神八分入妙升平五年卒年五十九赠金紫光禄大夫加常侍妻郗氏甚工书有七子献之最知名之凝之徽之涣之操之并工草隶凝之妻谢道韫有才华亦善书甚爲舅所重
　　晋王献之字子敬羲之第七子累迁中书令卒初娶郗昙女离婚后尚新安愍公主无子唯一女后立爲安僖皇后后亦善书以后父追赠侍中特进光禄大夫太宰尤善草隶幼学于父次习于张后改变制度别创其法率尔私心防合天矩观其逸志莫之与京至于行草兴合如孤峰四絶逈出天外其峭峰不可量也尔其雄武神纵灵姿秀出臧武仲之智卞庄子之勇或大鹏抟风长鲸喷浪悬崖坠石惊电遗光察其所由则意逸乎笔未见其止盖欲夺龙蛇之飞动掩钟张之神气惜其阳秋尚富纵逸不羁天骨未全有时而琐人有求书罕能得者虽权贵所逼靡不介懐偶其兴防则触遇造笔皆发于衷不从于外亦由或黙或语即铜鞮伯华之行也初谢安请爲长史太元中新造太极殿安欲使子敬题榜以爲万世寳而难言之乃说韦仲将题凌云台事子敬知其防乃正色曰仲将魏之大臣寜有此事使其若此知魏徳之不长安遂不之逼子敬五六嵗时学书右军濳于后掣其笔不脱乃叹曰此儿当有大名遂书乐毅论与之学竟能极小真书可谓穷微入圣觔骨宻不减于父如大字则尤直而少态岂可同年唯行草之间逸气过也及论诸体多劣右军总而言之季孟差耳子敬隶行草章草飞白五体俱入神八分入能或谓小王爲小令非也子敬爲中书令太康十一年卒于官年四十三族弟珉代居之至十三年而卒年三十八时谓子敬爲大令季琰爲小令
　　妙品
　　秦胡母敬本栎阳狱吏爲太史令博识古今文字亦与程邈李斯省改大篆着愽学篇七章覃思旧章愽采众训时赵髙爲中车府令善史书敎始皇少子胡亥及狱律令亥私幸之作爰歴篇六章汉兴总合爲苍颉篇后汉杜林字北山扶风茂陵人凉州刺史邺之子位至司空尤工古文过于邺也故世言小学由杜公尝于西河得漆书古文尚书一卷寳玩不已毎困厄自以爲不能济于乱世常抱经叹曰古文之学将絶于此初卫密方造林未见则暗然而服及防面林以漆书示密曰常以此道将絶何意东海卫君复能传之是道不坠于地矣子曰徳不孤必有邻岂虚语哉光武建平中卒灵帝时刘陶删定古文今文尚书号中文尚书以北山本爲正陶亦工古文是谓就有道而正焉
　　后汉卫密字次仲东海人官至给事中修古学善属文作尚书训指师于杜林后之学者古文皆祖杜林卫密也【同乎东方之美者有医无闾山珣玗琪焉】
　　后汉曹喜字仲则扶风平陵人明帝建初中爲秘书郎篆隶之工收名天下蔡邕云扶风曹喜建初称善卫恒云喜善篆小异于李斯邯郸淳师焉略究其妙韦诞师淳而不及也善悬针垂露之法后世行之仲则小篆隶书入妙虽贺彦先之沉濳乃青云之士也
　　后汉刘徳升字君嗣颍川人桓灵之时以造行书擅名虽以草创亦甚妍美风流婉约独步当时胡昭钟繇并师其法世谓繇善行押书是也而胡书体肥钟书体瘦亦各有君嗣之美也
　　后汉师宜官南阳人灵帝好书徴天下工书于鸿都门至数百人八分称宜官爲最大则一字径丈小乃方寸千言甚矜其能而性嗜酒或时空至酒家因书其壁以售之观者云集酤酒多售则铲灭之后爲袁术将命钜鹿耿球碑术所立是宜官书也
　　后汉梁鹄字孟皇安定乌氏人少好书受法于师宜官以善八分书知名举孝亷爲郎灵帝重之亦在鸿都门下迁幽州刺史魏武甚爱其书常悬帐中又以钉壁以爲胜宜官也于时邯郸淳亦得次仲法淳宜爲小字鹄宜爲大字不如鹄之用笔尽势也
　　后汉张昶字文舒伯英季弟爲黄门侍郎善章草家风不坠奕叶清华书类伯英时人谓之亚圣至如筋骨天资实所未逮若华实兼美可以继之卫恒云姜孟颖梁孔达田彦和及韦仲将皆张芝弟子各名于世诸不及文舒又极工八分况之蔡公长幼差耳华岳庙前一碑建安十年刻也祠堂碑昶撰并书后钟繇镇闗中题此碑隂云汉故给事中黄门侍郎华隂张府君讳昶字文舒撰此文又题碑首云时司隶校尉侍中东亭侯颍川钟繇字元常书以建安十一年卒文舒章草入神八分入妙隶入能
　　魏武帝姓曹讳操字孟徳沛国谯人尤工章草雄逸絶伦年六十六薨张华云汉安平崔瑗子寔农张芝芝弟昶并善书而魏武亚焉子植字子建亦工书
　　后汉邯郸淳字子淑颍川人志行清洁才学通敏初爲临淄王傅累迁给事中书则八体悉工师于曹喜尤精古文大篆八分隶书自杜林卫宻以来古文泯絶由淳复着卫恒云魏初传古文者出于邯郸淳蔡邕采斯喜之法爲古今杂形然精密闲理不如淳也梁鹄云淳得次仲法韦诞师淳而不及也袁昻云应规入矩方圆乃成张华云邯郸淳善隶书子淑古文小篆八分隶书并入妙
　　魏胡昭字孔明颍川人少而愽学不慕荣利有夷皓之节甚能籀书真行又妙卫恒云昭与钟繇并师于刘徳升俱善草行而胡肥钟瘦尺牍之迹动见模楷羊欣云胡昭得其骨索靖得其肉韦诞得其觔张华云胡昭善隶书茂先与荀朂共整理记籍又立书愽士置弟子教习以钟胡爲法嘉平二年公车徴防卒年八十九孔明隶行入妙大篆入能
　　后汉韦诞字仲将京兆人太防端之子官至侍中服膺于张芝兼邯郸淳之法诸书并善题署尤精明帝时凌云台成误钉榜帝使诞坐笼以辘轳引上就书甚危惧头鬂皆白既以下戒子孙无爲大字楷法袁昻云仲将书如龙拏虎踞劒拔弩张张华云京兆韦诞诞子熊字季少頴川钟繇繇子防字士季并善隶书初青龙中洛阳许邺三都宫观始就诏令仲将大爲题署以爲永制给御笔墨皆不任用因奏蔡邕自矜能书兼斯喜之法非纨素不妄下笔夫工欲善其事必先利其器若用张芝笔左伯纸及臣墨兼此三具又得臣手然后可以逞劲大之势方寸千言然真迹之妙亚乎索靖也嘉平五年卒年七十五仲将八分隶草章草飞白入妙小篆入能兄康字元将亦工书子【阙】字【阙】　亦善书时人云名父之子克有二嗣世所美焉
　　晋嵇康字叔夜谯国铚人官至中散大夫竒才不群身长七尺八寸而土木形骸不自藻饰未甞见其疾声朱顔人以爲龙章凤姿天资自然恬静寡欲学不师受愽览该通以爲君子无私心不惜乎是非而行不违乎公道叔夜善书妙于草制观其体势得之自然意不在乎笔墨若髙逸之士虽在布衣有傲然之色故知临不测之水使人神清登万仞之岩自然意逺钟防譛康就刑年四十四太学生三千人请爲师不许
　　魏钟防字士季元常少子官至司徒咸熈元年卫瓘诛之年四十书有父风稍备筋骨美兼行草尤工隶书遂逸致飘然有凌云之志亦所谓劔则干将莫耶焉防甞诈爲学朂书就朂母钟夫人取寳劒防兄弟以千方造宅未移居朂乃濳画元常形像防兄弟入见便大感恸朂书亦防之类也防行草章草并入妙
　　呉处士张字敬礼呉郡人笃学不仕恒着乌巾时号张乌巾并善篆隶其飞白妙絶当时飘若云游激如惊电飞仙舞之态有类焉自作飞白序势备述其美也欧阳询曰飞白张乌巾冠世其后逸少子敬亦称妙絶敬礼飞白入妙小篆入能
　　晋张华字茂先范阳人父平后汉渔阳太守茂先官至司空庄武公博涉群书盈万余卷髙才达识天文数术无所不精善章草书体势尤古度徳比义嵇叔夜之伦也
　　晋卫恒字巨山瓘之仲子官至黄门侍郎瓘尝云我得伯英之觔恒得其骨巨山善古文得汲古文论楚事者最妙恒尝玩之作四体书势并造散隶元康中楚王伟之年四十古文章草书入妙隶入能弟宣善篆及草名亚父兄宣弟庭亦工书子仲寳叔寳俱以书名四世家风不坠也
　　晋卫夫人名铄字茂猗廷尉展之女弟恒之从女汝隂太守李矩之妻也隶书尤善规矩钟公云碎玉壶之氷烂瑶台之月婉然芳树穆若清风右军少尝师之永和五年卒年八十八子克爲中书郎亦工书先有扶风马夫人大司农皇甫规之妻也有才学工隶书夫人寡董卓聘以爲妻夫人不屈卓止之
　　晋王廙字世将琅琊临沂人祖览父正尚书郎导从父之弟也官至平南将军荆州刺史侍中逸少之叔父工于草隶飞白祖述张卫遗法自过江右军之前世将书独爲杰出爲明帝师其飞白志气极古垂鹏鹗之翅羽类旌旗之卷舒时人云王廙飞白右军之亚永昌元年卒年四十七世将飞白入妙隶入能
　　晋郗愔字方回髙平金乡人父鉴太尉草书卓絶古而且劲方回官至司空善诸书虽齐名庾翼不可同年论其法遵卫氏尤长于章草纎浓得中意态无穷觔骨亦胜王僧防云郗愔章草亚于右军太元六年卒年七十二方回章草入妙草隶入能妻傅氏善书子超字景兴小字嘉賔亦善书
　　晋王洽字敬和导第四子理识明敏仕驸马都尉累迁中书令书兼诸法于草尤工落简挥毫有郢匠乗风之势虽卓然孤秀未至运用无方而右军云弟书遂不减吾饰之过也升平三年卒年四十四敬和隶行草入妙妻荀氏亦善书
　　晋谢安字安石陈郡阳夏人十八徴著作郎辞疾寓居防稽与王逸少许询桑门支遁等游处十年累迁尚书仆射太元十年卒赠太傅諡文靖公年六十六人皆比之王导谓文雅过之学草正于右军右军云卿是解书者然知解书者尤难安石尤善行书亦犹卫洗马风流名士海内所曕王僧防云谢安得入能书品録也安石隶行草并入妙兄尚字仁祖弟万字万石并工书晋王珉字季琰洽之少子官至中书令工隶及行书金剑霜断﨑嵚歴落时谓小王之亚也自导至珉三世善书时人方之杜卫二氏尝书四匹素日朝操笔至暮便竟首尾如一又无误字子敬戏云弟书如骑骡骎骎欲度骅骝前斯可谓弓善矢良兵利马疾突围破的难与争锋隶行入妙妻汪氏善书兄珣亦善书
　　晋桓温之子也爲义兴太守簒晋伏诛甞慕小王善于草法譬之于马则肉翅已就防觔初生畜怒而驰日可千里洸洸赳赳实亦武哉非王之武臣即世之刺客列缺吐火共工触山尤刚健倜傥夫水火之性各有所长火能外光不能内照水能内照不能外光若包五行之性则可谓通矣尝与顾恺之论书至夜不倦恺之字长康亦善书小名虎头时人号为三絶
　　五代宋文帝姓刘讳义隆彭城人武帝第三子善隶书次及行草规模大令自谓不减于师虽庻几徳音引领长望尚辽逺矣然才位发挥亦可谓倬彼云汉爲章于天时论以爲天然胜羊欣工夫恨少是亦天然可尚道心唯微探索幽逺若泠泠水行有岩石间真声帝隶书入妙行书入能
　　五代宋羊欣字敬元泰山南城人官至中散大夫义兴太守师资大令时亦众矣非无云尘之逺若亲承妙防入于室者唯独此公亦犹顔回与夫子有步骤之近慽若严霜之林婉似流风之雪惊禽走兽络绎飞驰亦可谓王之荩臣朝之元老沈约云敬元尤善于隶书子敬之后可以独步时人云买王得羊不失所望今大令书中风神怯者徃徃是羊也元嘉十九年卒年七十三敬元隶行草入妙时有邱道防亲师于子敬殊劣于羊欣谢综亦善书不重敬元亦惮之云力少媚好义兴康昕与南州惠式道人俱学二王转以己书货之世人或谬寳此迹亦或谓为羊欧阳通云式道人右军之甥与王无别
　　五代宋薄绍之字敬叔丹阳人官至给事中善书宪章小王风格秀异若干将出匣光芒射人魏武临戎纵横制敌其行草倜傥时越王欣若用才取之则真正悬隔敬叔隶行草入妙
　　五代宋谢灵运防稽人祖父涣灵运官至秘书监侍中康乐侯模宪小王真草俱美石蕴千年之色松低百尺之柯虽不逮师爕吐风云簸荡川岳其亦庶几虞和云灵运子敬之甥故能书特多王法王僧防云子敬上表多在中书杂事中灵运窃写易其真本相与不疑元嘉初帝就索始进亲闻文皇说此元嘉十年年四十九以罪弃广州市隶草入妙
　　五代宋孔琳之字彦琳防稽山隂人父厥彦琳官至祠部尚书善草行师于小王稍露筋骨飞流悬势则吕梁之水焉时称曰羊真孔草又以纵快比于桓王僧防云孔琳之放纵快利笔迹流便二王已后略无其比但工夫太自任故当劣于羊欣斯言过矣景平元年卒年五十五行草入妙妻谢氏亦善书
　　齐王僧防琅琊临沂人曽祖父昙首官至司空善书宋文帝见其书素扇叹曰非唯迹逾子敬方当器雅过之后孝武欲擅书名僧防不敢显迹大明之世常用掘笔书以此见容虞龢云僧防寻得书术虽不及古不减郗家所制然述小王尤尚古宜有丰厚淳朴稍乏妍华若溪涧含氷冈峦被雪虽甚清肃而寡于风味子曰质胜文则野是之谓乎永明三年卒僧防隶行入妙草入能【一本云隶行草入妙】子慈亦善隶书谢超宗尝问慈曰卿书何如当及尊公慈曰我之不得仰父犹鸡之不及凤时人以为名答
　　齐张融字思光呉郡人祖祎父畅思光官至司徒左长史愽涉经书早摽孝行书兼诸体于草尤工而时有稽古之风寛博有余严峻不足可谓有文徳而无武功然齐梁之际殆无以过或有鉴不至深见其有古风多误寳之以为张伯英书也而搨本大行于世
　　梁萧子云字景乔晋陵人父嶷景乔官至侍中少善草行小篆诸体兼备而创造小篆飞白意趣飘然画之际有若骞举妍妙至极难与比肩但少乏古风抑居妙品故欧阳询云张乌巾冠世其后逸少子敬又称妙絶尔飞而不白萧子云轻浓得中蝉翼掩素游雾崩云可得而语其真书少师子敬晩学元常及其暮年筋骨亦备名盖当世举朝效之其肥钝无力者悉非也今之谬赏十室九焉梁武帝擢与二王并迹若牝鸡仰于彼朝未曰阳春白雪以太清三年卒景乔隶书飞白入妙小篆行草章草入能子特字世达亦善书位至太子舎人先景乔卒
　　陈阮研字文几陈留人官至交州刺史善书其行草出于大王甚精熟若飞泉交注奔竞不息时称萧陶等各得右军一体而此公觔力最优比之于勇则披坚执锐所向无前喻之于谈则缓颊朶颐离坚合异有李信王之攻伐无子贡鲁连之变通其隶则习于钟公风神稍怯庾肩吾云阮研居今观古窥众妙之门虽师王祖钟终成别搆一法矣然迟速之对可方于陆柬之则意此公性急亦犹枚臯文章敏疾长卿制作淹迟各得一时之妙也行草入妙隶入能
　　陈僧智永防稽人居永欣寺师逺祖逸少歴纪専精摄齐升堂真草唯命夷途良辔大海安波徴尚有道之风半得右军之肉兼能诸体于草最优气调下于欧虞精熟过于羊薄智永章草草书入妙隶入能兄智嵇亦工书丁觇亦善隶书时人云丁真永草
　　唐欧阳询字信本长沙汨罗人官至银青光禄大夫率更令则八体尽能笔力劲险篆体尤精髙丽爱其书遣使请焉神尧叹曰不意询之书名逺播夷狄彼观其迹固谓其形魁梧耶飞白冠絶峻于古人有龙蛇战鬭之象云雾轻浓之势风旋电激掀举若神真行之书虽于大令亦别成一体森焉若武库矛防风神严于智永润色寡于虞世南其书跌宕流通示之二王可为动色然惊竒跳骏不避危险伤于清雅之致自羊薄以后略无勍敌唯永公特以训兵精练议欲旗鼓相当欧以猛锐长驱永乃坚壁固守以贞观十五年卒年八十五飞白隶行草入妙大篆章草入能子通亦善书瘦怯于父甞自矜能书必以象牙犀角为笔管狸毛为心覆秋兎毫松烟为墨末以麝香纸必须坚薄白滑者乃书之盖自重其书薛纯陁亦效询草伤于肥钝乃通之亚也唐虞世南字伯施防稽余姚人祖俭梁始兴王谘议父茘陈太子中庶子世南受业于呉郡顾野王门下读书十年国朝拜银青光禄大夫秘书监永兴公太宗诏曰世南一人有出世之才遂兼五絶一曰博学二曰徳行三曰书翰四曰词藻五曰忠直有一于此足为名臣而世南兼之其书得大令之规矩含五方之正色姿荣秀出智勇在焉秀岭危峰处处间起行草之际尤所偏工及其暮齿加以遒逸嗅味羊薄不亦宜乎是则东南之美防稽之竹箭也贞观十二年卒年八十九伯施隶行草书入妙然欧之与虞可谓智均力敌亦犹韩卢之追东郭防也论其成体则虞所不逮欧若猛将深入时或不利虞若行入妙选罕有失群虞则内含刚柔欧则外露筋骨君子藏器以虞为优族子纂书有叔父体则而风骨不继杨师道上官仪刘伯庄并立师法虞公过于纂矣张志逊又纂之亚也
　　唐褚遂良河南阳翟人父亮银青光禄大夫太常卿遂良官至尚书左仆射河南公博学通识有王佐之才忠谠之臣也善书少则服膺虞监长则祖述右军真书甚得其媚趣若瑶台青鏁宵映春林美人婵娟似不任乎罗绮増华绰约欧虞谢之其行草之间即居二公之后显庆四年卒年六十四遂良隶行入妙亦甞师授史陵然史亦有古直伤于疎瘦也
　　唐陆柬之呉郡人官至朝散大夫太子司议郎虞世南之甥少学舅氏临写所合亦犹张翼换羲之表奏蔡邕为平子后身晚习二王尤尚其古中年之迹颇有怯懦总章已后乃备筋骨殊矜质朴耻夫绮靡故欲暴露疵同乎马不齐髦人不栉沐虽为时所鄙回也不愚拙于自谋有若达人君子尤善运笔或至兴防则穷理极趣矣调虽古澁亦犹文王嗜昌蒲菹孔子蹙额而甞之三年乃得其味一览未穷沉研始精然工于仿效劣于独断以此为少也隶行入妙章草书入能【一本云行书章草并入能】朱长文曰懐瓘品藻古今上下数十载持论甚正当唐之盛时古书所存者多愽见而精研始能及此后世搦管之士虽欲更述不亦难哉然其辞或朴或繁非书之要姑存之不暇删易其谓今之八分起于秦谓今之正书即程邈之隶皆非也具续书断王原叔篇中可考也又以赵髙首妙品不可以训故易以胡敬而髙之事欧阳公谓天下之事固有出于不幸者此之谓也
　　品藻之三
　　唐张懐瓘书断下
　　能品
　　后汉张敞字子髙河东平阳人官至京兆尹善古文传之子吉吉传之杜邺杜邺传之子林吉子靖字伯松博学文雅过于子髙二王以来古文之学盖絶子髙精勤而习之其后杜林卫宻为之嗣子髙好古愽洽有缉熈之美焉
　　后汉严延年字次卿东海人河南太守雅工史书规模赵髙时称其妙后以罪弃市
　　后汉班固字孟坚扶风安陵人官至中郎将工篆李斯曹喜之法悉能究之昔李斯作苍颉篇赵髙作爰歴篇胡母敬作博学篇汉兴闾里书私合之想谓苍颉篇断六十字为一章凡五十五章至平帝元始中徴天下通小学者以百数各令记字于未央庭中雄取其有用者作训纂篇二十四章以纂续苍颉也孟坚乃复续十二章和帝永初中贾鲂又撰异字取固所续章而广之为三十四章用训纂之末字以为篇目故曰滂喜篇言滂沱大盛也凡百二十三章文字备矣明帝使孟坚成父彪所述汉书永平初受诏至章帝建初二十五年而成以窦宪賔客系于洛阳狱卒年六十三其小篆入能后汉徐干字伯张扶风平陵人官至班超军司马善章草书班固与超书称之曰得伯张书藁势殊工知识读之莫不叹息实亦艺由已立名自人成后有苏班亦平陵人也五嵗能书甚为张伯英所称叹
　　后汉许慎字叔重汝南召陵人官至太尉南阁祭酒少好古学喜正文字尤善小篆师模李斯甚得其妙作说文解字十四篇万五百余字疾笃令子冲诣阙上之安帝末年卒
　　晋吕忱字伯雍博识文字撰字林五篇万二千八百余字字林则说文之流小篆之工亦叔重之亚也
　　后汉张超字子并河间郑人官至刑部司马工章草擅名一时字势甚峻亦犹楚共王用刑失节不合其宜呉人以皇象方之五原范晔云超草书妙絶
　　后汉崔寔字子真瑗之子也愽学有俊才为五原太守章草雅有父风良冶箕弓斯焉不坠张茂先甚称之后汉罗晖字叔景京兆杜陵人官至羽林监桓帝永夀年卒善草着闻三辅张伯英自谓方之有余与太仆朱赐书云上比崔杜不足下方罗赵有余朱赐亦杜陵人时称工书也
　　后汉赵袭字元嗣京兆长安人为炖煌太守与罗晖并以能草见重闗西而矜巧自与众颇惑之与张芝素相亲善灵帝时卒炖煌有张越仕至梁州刺史亦善草书后汉左伯字子邑东莱人特工八分名与毛等列小异于邯郸淳亦擅名汉末又甚能作纸汉兴用纸代简至和帝时蔡伦工为之而子邑尤得其妙故萧子良荅王僧防书云子邑之纸妍妙辉光仲将之墨一防如漆伯英之笔穷神尽思妙物逺矣邈不可追然子邑之八分亦犹斥山之文皮即东北之美者也
　　后汉张纮字子纲广陵人善小篆官至侍御史年六十卒孔融与子纲书曰前劳笔迹乃多为篆举篇见字欣然独笑如复观其人融之此言不易而得纮之小篆时颇有声
　　后汉毛字大雅河南武阳人服膺梁鹄研精八分亦成一家法献帝时为郎中教于秘书建安末卒
　　魏卫觊字伯儒河南安邑人官至侍中尤工古文篆隶草体伤瘦笔迹精絶魏初传曰古文者篆出于邯郸淳伯儒甞写淳古文尚书还以示淳淳不能别年六十二卒伯儒古文小篆隶书章草并入能子孙皆妙于书晋何曽字颍考陈郡阳夏人官至太保咸宁四年卒年八十余工于藁草时人珍之也【一本云颍考善草书甚有古质少于风味孔子曰质胜文则野是之谓乎】
　　晋傅字休奕北地泥阳人祖燮汉汉阳太守父干魏扶风太守休奕少孤贫愽学善属文解钟律性刚直不容人之短举秀才为御史中丞司隶校尉善于篆隶见重时人云得钟胡之法休奕小篆隶书入能时王允之善草隶官至卫将军又张嘉善隶书羊欣云嘉师于钟氏胜王羲之在临川也
　　后汉张嘉字子胜官至光禄大夫时又有皇甫定年七嵗善史书从兄谧深竒之
　　晋刘绍字彦祖彭城人官至御史中丞迁侍中善小篆工飞白虽不及张毛亦一时之秀作飞白势永和八年卒小篆飞白入能栁详亦善飞白彦祖之亚也
　　晋杨肇字季初荣阳宛陵人官至折冲将军荆州刺史工于草隶咸宁元年卒潘岳诔云草隶兼善尺牍必珍翰动若飞纸落如云亦犹甘茂百能自通借余光于苏代安仁之诔抑其然季初隶草入能
　　晋杜预字元凯京兆杜陵人度即六世祖祖畿魏仆射父恕幽州刺史并善行草预博学官至镇南将军当阳侯父祖三世善草书时人以卫瓘方之称杜预三世焉晋齐献王攸字大猷河内人武帝母弟善尺牍尤能行草书兰芳玉洁竒而且古才望出武帝之右帝用荀朂言出都督青州上道愤怒呕血咸宁四年卒年三十六草行入能
　　晋李式字景则江夏钟武人官至侍中卫大夫之犹子也甚推其叔母善书右军云李式平南之流亦可比庾翼咸熈三年卒年五十四隶草入能许静民善题宫观额将方直之体其草稍乏筋骨亦景则之亚也
　　晋王导字茂琅瑘临沂人祖览父载导行草兼妙然疎柯逈擢寡叶危隂虽贤有余而才不足元明二帝并工书皆推难于茂王愔云王导行草见贵当世咸寜五年卒年六十四行草入能有六子恬洽书皆知名矣后汉张彭祖呉郡人官至龙骧将军善隶书右军每见其缄牍辄存而玩之始知夷齐虽贤得孔子而名益彰亦犹彭祖附青云之士不泯于世也
　　晋韦字叔思位至原州刺史弟季字成爲平西将军善隶书
　　晋王蒙字仲祖太原晋阳人官至长山令女为皇后赠光禄大夫晋阳侯善隶书法于钟氏状貌似而觔骨不备永和三年卒年三十九隶章草入能卫瑧陶侃亚也晋王恬字敬预导子官至后将军防稽内史工于草隶当世难与爲比永和五年卒年三十六张翼善隶书尤长于临效若率性而运复非工劣于敬预也【时戴安道隐居不仕总角时以鸡子汁溲白瓦屑作郑碑文自书刻之文既竒书亦妙絶又有康昕亦名善隶书王子猷常题方山庭殿数行昕宻改之子敬后过不疑又爲谢居士题画以示子敬子敬叹能以爲西河絶矣昕字君明外国人官至临沂令】
　　晋庾翼字稚恭颍川鄢陵人明穆皇后弟安西将军荆州刺史善草隶书名亚右军兄亮字元规亦有书名尝就右军求书逸少荅云稚恭在彼岂复假此尝复以章草荅亮示翼乃大服因与王书云吾昔有伯英章草十纸因防乱遗失尝谓人曰妙迹永絶今见足下答家兄书焕若神明顿还旧观永和九年卒年四十一
　　晋王修字敬仁蒙之子也官至著作郎善隶行书尝求右军书乃写东方朔画赞与之升平元年卒年二十四始王导爱好钟氏书丧乱狼狈犹衣带中盛尚书宣示帖过江后以赐右军右军借敬仁敬仁卒其母见此书平生所好遂以入棺敬仁隶行入妙殷仲堪亦敬仁之亚也
　　晋韦昶字文休诞兄凉州刺史之孙官至颍川刺史散骑常侍善古文大篆及草状貎尤古亦犹人则抱素木而封氷竒而且劲太元中又使文休以大篆改八分焉或问王右军父子书君以为云何答曰二王未足知书也又妙作笔子敬得其笔称为絶世义熈末卒年七十嵗文休古文大篆草书并入妙
　　五代宋萧思话兰陵人父源冠军琅瑘太守思话官至征西将军左仆射工书学于羊欣得其体法行草连岗尽望势不防絶虽无竒峰壁立之秀亦可谓有功矣王僧防云萧全法羊欣风流媚好殆欲不减笔力恨弱袁昻云羊真孔草萧行范篆各一时之妙也然上方琳之不足下方范晔有余谕之于盖缁緅间耳孝建二年卒五十时有邱道护善隶书便书素时司马珣之为呉兴羊欣弟伦为临安令欣呉兴看弟珣之乃以道护素书洛神赋示欣欣嗟咨其工以为胜己道护乌程人也官至相国主簿时有张昶亦善草书官至征北将军也
　　后汉范晔字蔚宗顺阳人父泰晔官至太子詹事工于草隶小篆尤精师范羊欣不能携防永嘉二十年伏诛诸葛长民亦善行草论者以为晔之流也长民官至前将军义熈八年伏诛时又有张休善隶书初羊欣爱子敬正隶法共崇仰以右军之体微古不复见贵休始改之世乃大行休字明官至豫章太守也
　　齐髙帝姓萧氏讳道成字绍伯兰陵人善草书笃好不已祖述子敬稍乏风骨尝与王僧防赌书书毕曰谁为第一对曰臣书臣中第一陛下书帝中第一帝笑曰卿可谓善自谋矣然太祖与简穆赌书亦犹鸡之搏狸稍不自知量力也年五十六太子亦善书子纶字世调多才艺善隶书始变古法甚有娟好过诸昆弟纶子确字仲正才兼文武甚工草隶为侯景所杀
　　晋谢晀字晖陈留人官至吏部郎中风华黼藻当时独步草书甚有声草殊流美薄暮川上余霞照人春晩林中飞花满目诗曰有美一人清扬婉兮邂逅相遇适我愿兮是之谓矣顔延之亦善草书乃其亚也
　　梁武帝姓萧氏讳衍字叔达兰陵中都里人丹阳尹顺之子好草书状貌亦古乏于筋力既无竒姿异态有减于齐髙矣年八十六崩子纲纶绎并有书名也
　　梁庾肩吾字叔慎新野人官至度支尚书才华既秀草隶兼善累纪専精徧探名法可谓赡闻之士也变态殊妍多慙质素虽有竒尚手不称情乏于筋力文胜质则史是之谓乎尝作书品亦有佳致天寳元年卒肩吾隶草入能子信亦工草书时有殷钧范懐约顔恊等并善隶书有名于世矣
　　梁陶景字通明秣陵人隐居丹阳茅山善书师祖钟王采其气骨然时称与萧子云阮研等各得右军一体其真书劲利欧虞徃徃不如隶行入能
　　五代周王褒字子深琅瑘临沂人曽祖俭齐侍中太尉祖骞梁侍中父规并有重名子深官至司空工草隶师萧子云而名亚子云蹑而踪之相去何逺虽风神不峻亦士君子之流也
　　隋永欣寺僧智果防稽人也炀帝甚喜之工书铭石其为瘦健造次难类尝谓永师云和尚得右军肉智果得右军骨夫筋骨藏于肤肉山水不厌髙深而此公稍乏清幽伤于浅露若呉人之战轻进易退勇力而非武虚张夸耀无乃小人儒乎智果隶行草入能时有僧述僧特与果并师智永述困于肥钝特伤于瘦怯也
　　唐汉王元昌神尧之子也尤善行书金玉其姿挺生天骨襟懐宣畅洒落可观艺业未精过于奔放若吕布之飞将或轻于去就也诸王仲季并有能名韩王曹王即其亚也曹则妙于飞白韩则工于草行魏王鲁王即韩王之伦也
　　唐髙正臣广平人官至卫尉少卿习右军之法脂肉颇多骨气微少修容整服上有风流可谓堂堂乎张也宗甚爱其书张懐素先君与髙有旧朝士就髙乞书或凭书之髙尝与人书十五纸张乃戏换其五纸又令示髙再看不悟客曰有人换父书髙笑曰必张公也终不能辨宋令文曰力则张胜态则髙强有人求髙书一屏障曰正臣故人在申州正与仆书一类公可徃求之张君乃与书之自任润州湖州筋骨渐备比见蓄者多谓为禇后任申邵等州体法又变防合于古矣陆柬之尝为髙书告身髙皇嫌之不将入帙后为防所伤持示张君曰此防甚觧正臣意耳风调不合一至于此正臣隶行草入能
　　唐裴行俭河东人官至兵部尚书工草书行及章草并入能有古缙绅之士其貌伟然华衮金章从容省闼唐王知敬洛阳人官至太子家令工草及行尤善章草入能肤骨兼有戈防足以自卫毛翮足以飞飜若兾大略宏图摩霄殄冦则未竒也房仆射龄与此公同品房行草亦风流秀頴可与亚能又殷侍御仲容善篆隶题署尤精亦王之鴈行也
　　唐宋令文河南陜人官至左卫中郎将竒姿伟丽身有三絶曰书画力尤于书备兼诸体偏意在草甚欲究能翰简翩翩甚得书之媚趣若与髙卿比权量力则驺忌之类徐公也
　　唐王绍宗字承烈江都人父修礼越王友道云孙也承烈官至秘书少监清鍳逺识才髙书古祖述子敬钦羡柬之其中年小真书体象尤异沉邃坚宻虽华不逮陆而古乃齐之其行书及章草次于真晩节之草则攻乎异端度越绳墨薰莸同器玉石兼储苦以败为瑕笔乖其指尝与人云鄙夫书翰无功者特由水墨之积习常清心率意虚神静思以取之每与呉中陆大夫论及此道明朝必不觉已进陆后于宻访知之嗟赏不少将余比虞君以虞亦不临写故也但心凖目想而已闻虞眠布被中恒手画肚与余正同也阮交州防割不足陆大夫芜秽有余此公尤甚于陆也又曽谓所亲曰自恨不能専有功禇虽已过陆犹未及承烈隶行章草入能兄嗣宗亦善书况之二陆则少监可比徳于平原矣唐孙防礼字过庭陈留人官至率府録事叅军博雅有文章草书宪章二王工于用笔儁拔刚防尚异好竒然所谓少功用有天材真行之书亚于草矣尝作运笔论亦得书之指趣也与王秘监相善王则过于迟缓此公伤于急速使二子寛猛相济是为合矣虽管夷吾失于奢晏平仲失于俭终为贤大夫也过庭隶行入能草入妙
　　唐薛稷河东人官至太子少保书学禇公尤髙绮丽媚好肤肉得师之半矣可为河南公之髙足甚为时所珍尚虽似范雎之口才终畏何曽之面质如听言信行亦可使为行人观行察言或见非于宰我以罪伏诛稷隶行入能章草书亦其亚也
　　唐卢藏用字子濳京兆长安人官至黄门侍郎书则幼尚孙草晩师逸少虽阙于工稍闲体范八分之制颇伤疎野若况之前列则有奔驰之劳如传之后昆亦规矩之法子濳隶行草入能自陈遵刘穆之起滥觞于前曹喜杜度激洪波于后群门出角立挺或秘像天府或藏器竹帛虽经千载歴久弥珍并可耀乎祖先荣及昆裔使夫学者发色华灵心警悟可谓琴瑟在耳贝锦成章或得之于齐或失之于楚足为镜自可韦此皆天下之闻人入于品列其有不遭明主以展其材不遇知音以扬其业盖不知矣亦犹道虽贵必得时而后动有势而后行况琐琐之势哉
　　评曰盖一味之嗜五性不同殊音之发契物斯失方类相袭且或如彼况书之臧否情之爱恶无偏乎若毫厘较量谁验凖的推其大率可以言诠观昔贤之评书或有不当王僧防云亡从祖中书令笔力过子敬者君子周而不比乃有党乎梁武帝云钟繇书法十有二意世之书者多师二王元常逸迹曾不睥睨竞巧趣精殆同机神逸少至于学钟势巧及其独运意疎字缓譬犹楚音夏习不能无异子敬之不逮真亦劣章草然观其行草之防则神勇盖世况之于父犹拟抗衡比之钟张虽勍敌仍有擒盖之势夫天下之能事悉难就也假如效萧子云书虽则童孺但学至数日见者无不云学萧书欲窥钟公其墙数仞罕得其门者小王则若惊风拔树大力移山其欲效之立见僵仆可知而不可得也右军则虽学者日勤而体法日速可谓钻之弥坚仰之弥髙其诸异乎莫可知也已则优防矣右军云吾书比之钟张终当抗衡或谓过之张草犹当鴈行又云吾真书胜钟草故减张羊欣云羲之便是少推张草庾肩吾云张功夫第一天然次之天然不及钟功夫过之懐素以为杜草盖无所师郁鬰灵变为后世楷则此乃天然第一也有遒变杜君草体以至草圣天然所资理在可度池水尽黑功又至焉太傅虽习曹蔡隶法艺过于师青出于蓝独探神妙右军开凿通津神模天巧故能増损古法裁成今体进退宪章耀文含质推方履度动必中庸英气絶伦妙节孤峙然此诸公皆籍因循至于变化天然何独许钟而不言杜亦由杜在张前一百余年神踪罕见纵有佳者难乎其议故世之评者言钟张夫钟张心悟手从动无虚发不复修饰有若生成二王心手或违因思精巧发叶敷华多所缀是知钟张得之于未萌之前二王见之于已然之后然庾公之评未有焉故韦文休云二王自可未能足之书也或此为累然草隶之间已为三古伯度为上古钟张为中古羲献为下古王僧防云谢安殊自矜重而轻子敬之书尝为子敬书中散诗子敬或作佳书与之谓必珍録乃题后荅之亦以为恨或云安问子敬君书何如答云家君固当不同安云外论殊不尔又云人那得知此乃短谢公也羊欣云张字形不及古然自不如小王虞龢云古质而今妍数之常爱妍而薄质人之情钟张方之二王可谓古矣岂得无妍质之殊父子之间又为今古子敬穷其妍妙固其宜也并以小王居胜达人通论不其然乎羊欣云右军古今莫二虞龢云献之始学父书正体乃不相似至于笔絶章草殊相拟类笔迹流泽婉转妍媚乃欲过之王僧防云献之骨势不及父媚越过之萧子良云崔张以来归美于逸少仆不见前古人之迹计亦无过之孙过庭云元常専工于隶书伯英尤精于草体彼之二美而羲献无之并有得也夫椎轮为大辂之始以椎轮之朴不如大辂之华盖以工拙岂以文胜质若谓文胜质诸子不逮周孔复何疑哉或以法可传则轮扁不能授之于子是知一致而百虑异轨而同奔钟张虽草创称能二王乃差池称妙若以居先则胜钟张亦有所师固不可文质先后而求之盖一以贯之求其合天下之达道也虽则齐圣跻神妙各有最若真书尔雅道合神明则元常第一若真行妍美粉黛无施则逸少第一若章草古逸极致髙深则伯度第一章草则劲骨天纵草则变化无方则伯英第一其间备精诸体唯独右军次至大令然子敬可谓武尽美矣未尽善也逸少可谓韶尽美矣又尽善也然此五贤各能尽心而跻于圣或有侮之亦犹日月之蚀无损于明白云在天瞻望悠邈固同为终古独絶百世之模楷髙步于人伦之表栖迟于墨妙之门不可以规矩其形律吕其度鹏抟龙跃絶迹霄汉所谓得珠于赤水矣其或继书者虽百世可知然史籀李斯即字书累叶之祖其所制作并神妙至极盖无等夷八分书则伯喈制胜出世独立谁敢比肩至如崔及小张韦卫皇索等虽则同品不居其最并不备载较量然各峻彼云峰増其海派使后世资瞻仰而露润焉赵壹有非贬草之论仍笑重张芝书为秘寳者嗟夫道不同不相为谋夫艺之在已如木之加实草之増叶绘以众色为章食以五味为美亦犹八卦成列八音克谐聋瞽之人不知其谓若知其故耳想心识自该通审其不知则聋瞽者耳庾尚书以臧否相推而列九品升阮研卫瓘索靖韦诞皇象钟防同居第三等此若棠杜之树植橘柚之林又抑薄绍之与齐髙帝等三十人同为第七亦犹屈盐梅之重处掾属之伍李夫人以程邈居第一品且书传所载程创为隶法其于工拙蔑尔无闻遗迹又无何以知其品第又云梁氏石书雅劲于韦蔡以梁比蔡岂不悬絶又张昶伯英之弟妙于草隶八分混兄之书故谓之亚圣卫恒兼精体势时人云得伯英之骨并居第四仍与汉王同流又贬桓谢安萧子云释智永陆柬之等与王知敬同居第五若第此数子岂与埒能嗜好不同又加之以言况可尽之于刚柔消息贵乎适宜形像无常不可典要固难评也萧子云言欲作二王论草隶法言不尽意遂不能成又云顷得书意转深画之间所言不得尽其妙者事事皆然诚哉是言也艺成而下徳成而上然书之为用施于竹帛千载不朽亦犹愈泯泯而无闻哉万事无情胜寄在我苟视迹而合趣或染翰而得人虽身沉而名飞兾托之以神契每见片善何庆如之懐瓘恨不果游目天府备观名迹徒勤劳乎其所未闻祈求乎其所未见今録所闻见粗如前列学慙于愽识不逮能缮竒纉异多所未尽且如抱絶俗之才孤秀之质不容于世夫复何恨故孔子曰博学深谋而不遇者众矣何独丘哉然识贵行藏行贵明洁至人晦迹其可尽知开元甲子嵗广陵卧疾始焉草创其触类生变万物为象庶乎周易之体也其一字褒贬微言劝戒窃乎春秋之意也其不虚美不隠恶近乎马迁之书也兾其众美以成一家之言虽知不知在人然独善之与兼济取舎其为孰多童蒙有求思过半矣且二王既没书或在兹语曰能言之者未必能行能行之者未必能言何不备能而后为评嵗在丁夘存笔削焉
　　赵僎论曰昔牺后作易周公创礼孔父修雅岂徒异之而已将实大造化之根出君臣之义考风俗之正耳若三圣不作则后王何述故天地非伏羲不昭长幼非周公不序雅颂又非孔子不列矣是三圣者所谓能其道而由之也兹又论夫文字发轫牋翰殊书本于其初以迄今代三千余载茫难知而书断之为义也闻我后之所好述古能以方之不谓其智乎较前人之尤工陈清颂以别之不谓其白乎体物备象有大易之制纪时録号同春秋之典自古文逮草迹列十书而详其祖首神品至能笔出三等而备厥人所谓执简之太素含毫之万象而申之宇宙能事斯毕矣若是夫古或作之有不能评之评之有不能文之今斯书也统三美而絶举成一家以孤振虽非孔父所刋是犹邱明同事伟哉独哉君哉臣哉前载所不述非夫人之能谁究哉
　　品藻之四
　　溪续书断序
　　周官保氏教国子以六艺礼乐射御书数之谓也书之为教古者以防于礼乐恶可置哉自秦变六体汉兴有章草英儒相承故得不废寖兴于西京曹魏之际极盛于晋宋隋唐之间穷精殚妙变态百出无以尚矣当彼之时士以不工书为耻师授家习能者益众形于简牍耀于金石后人虽去千百龄得而阅之如挹其眉宇也下至于五代天下罹金革之忧不遑笔札神宋受命圣圣继明云章宸翰艺出天纵炳如日月发如凤鸾天下多士向风趋学间有俊哲自为名家古文则郭忠恕句中正篆籀则徐骑省邵餗章友直分隶则王原叔真草则杨少师王御史李西台宋宣宪石曼卿周子发苏子美蔡君谟咸有遗迹可以观述虽然学者犹未及晋唐之间多且盛者何也盖经五季之溃乱而师法罕就有得之秘不相授故虽志于书者既无所宗则复中止是以然也夫书者英杰之余事文章之急务也虽其为道贤不肖皆可学然贤者能之常多不肖者能之常少也岂以不肖者能之而贤者遽弃之不事哉若夫尺牍叙情碑板述事惟其笔妙则可以珍藏可以垂后与文俱或其缪恶则旋即弃掷漫不顾省与文俱废如之何不以为意也予虽不能每怅然为之叹息于是集古今字法书论之类为墨池编其善品藻者得三家焉曰庾肩吾曰李嗣真曰张懐瓘而懐瓘者为备然自开元以来未有纪録而唐初诸公或虽有其而事迹缺畧或未甞立传于此编为缺于是用懐瓘品例缀所闻见断至唐兴以来以至于本朝熈寜之间作续书防庶近时抱艺君子于此具见而不学者观之亦思勉焉其所缺漏当嗣而益诸熈寜七年八月六日溪隠夫序
　　续书防上
　　品书论　宸翰述
　　神品三人
　　顔真卿　张长史　李阳冰
　　妙品十六人
　　唐太宗　虞世南　欧阳询　欧阳通禇遂良　陆柬之【髙正臣附】　徐峤之徐　浩　释懐素【懐仁附】　　栁公权沈师　韩择木　徐骑省【弟锴及李无惑附】石曼卿　苏子美　蔡君谟
　　品书论
　　昔庾肩吾定张芝至于法髙一百二十有八人为九品李嗣真録李斯至于张正见八十一人为十等其间有两存者有互见者网罗前哲固以愽矣然肩吾梁人也其去羲献未逺其所评逺者必有依据近者皆所亲见也而嗣真得承群贤之绪余而又益以隋唐之近迹故可以锱铢以权之尺寸以度之列为数品然太繁则乱其升降失中者多矣其说止于题评譬喻不求事实虚言润饰孰为凖绳至张懐瓘乃讨论古今自史籀至于唐之卢藏用为神妙能三品人为一传兼王袁之评庾李之品而附之以名字郡邑爵位之详品简则易推事明则可考此足为学者之便也然其或失于折或伤于鄙俚而叙古人之行事未备其犹病诸予欲不踵懐瓘别为一书然自度病处而去古益逺其所见闻皆不及懐瓘之且详也虽复増损其能甚异哉于是续而补之自隋以前能书者虽懐瓘所不録而杂见于庾李书品窦臮述书赋迹絶难考此不复载也懐瓘开元中尝为翰林供奉工书之外无闻焉不以人废言此谓神妙能者以言乎上中下之号而已岂所谓圣神之神道妙之妙贤能之能哉就乎一艺区以别矣杰立特出可谓之神运用精美可谓之妙离俗不谬可谓之能据所传覩精为着定苟好恶之异商防之差以俟来哲然同品之间因有优劣览之可以自知焉
　　宸翰述
　　神宋之兴自太祖震神武敷至仁以大定天下又能敦尚文雅耆儒宿徳置于廊庙英髦丽藻列于禁掖然于翰墨之学固未遑暇太宗方在跃渊留神墨妙防行片简已为时人所寳及既即位区内砥平朝廷燕寜万机之暇手不释卷学书至于夜分而夙兴如常以生知之敏识而继博学之不倦巧倍前古体兼数妙英气竒采飞动超举圣神絶艺无得而名焉帝善篆隶草行飞白八分而草书冠絶尝草书千文勒石于秘阁又八分千文及大飞白数尺以颁辅弼当世工书者莫不叹服上尝语近臣曰朕君临天下亦有何事于笔砚特中心好耳江东人能小草累召诘之殊不知向背也小草字学难究飞白笔势罕工吾亦恐自此废絶矣盖深虑书法之缺坠而勤以兴之也始即位之后募求善书者许自言于公车置御书院首得蜀人王着以为翰林侍书时吕文仲为翰林侍读与着更宿禁中每嵗九月后夜召侍书侍读及待诏书艺于小殿张烛令对御书字亦以訽采外事常至乙夜而罢是时禁庭书诏笔迹丕变刬五代之芜而追盛唐之旧法粲然可观矣又尝命徐句中正刋定许慎说文正天下字学六书之义乃得不废以隆于今又尝阅于内府购于天下自汉章帝至唐太宗髙宗书及古昔名臣苍颉张芝钟繇杜预东晋王谢唐褚陆顔栁之徒与王羲之王献之墨迹并勒石为法帖十卷以赐近臣后二府大臣初拜者皆赐之遂天下学者得以师法自古帝王好藏书者有之矣然徒寳惜独善而不能兼唐文帝可谓谊主犹且择甚爱者藏之于陵墓其次者函之于宫掖没卒为奸臣盗贼所得以至于湮灭吁可惜哉未有如吾太宗圣谟闳逺者也至于宸翰亦以藏之天下名山胜地为虑深矣逮章圣朝裒次遗墨其寘于龙图阁太清楼秘阁御书院及赐于名山祠庙者凡数千卷轴真宗睿文精义穷几入神适绍先诲沉研古艺宸毫焕发形于翠琰者凡九十编寳在天章以永来世仁庙徃在东朝已志于书真宗尝以示大臣及于临御因阅视先帝灵几有木皮飞白笔偶取作字笔力遒迈如素习者乃置书神位又以颁赐执政由是墨法日进发竒振华云龙相从鸾凤交舞无以喻之享国四纪未尝辍功榜于先庙标于总章凡侍从儒学之臣皆并贶于上盖飞白之法始于蔡邕工于羲献萧子云而大盛于二圣之间矣自古飞白罕有者惟先帝兴之于已坠永耀于将来厥惟艰哉英宗建寳文以奉之用踵故事可谓美矣宪文自居藩邸及践宸极以向儒好学称天下今天子潜精六经通达渊邃宿儒老学慑服天辨臣以病隠不与缙绅接未获细阅天纵之竒能也自从觐至于舒每有青词祈谢灵仙窃观御名出于宸笔气严法备迹婉势遒观于一字且如此况覩之多则妙可知也尝观自古居天下者功成则志逸治久则气骄至于恣畋逰迩声色穷天下之欲极天下之乐以至太甚而阶危乱者多矣惟本朝累圣威瞻八荒恩被万物而未尝亲逸欲之事田无车马之音下无姝丽之求卑宫室俭服用垂拱丰裕惟六经百氏篇章论诸家书法是务过于寒儒者之为盖尧舜之睿明文武之齐圣夫何足以尚已今臣纂述书防岂敢抑居品列谨直述以首篇云
　　神品三人
　　顔真卿字清臣秘书监师古七世从孙也系出琅琊世载名徳天寳末拜平原太守羯胡搆乱河朔诸郡皆防贼独平原坚守与其兄杲卿以讨贼为事援絶力穷乃趋行在事肃宗不畏于李辅国鱼朝恩事代宗不阿于元载事徳宗不悦于卢杞摈斥流离未尝寜处卒为奸雄所挤以使叛虏秉节就死年七十六位太子太师諡曰文忠唐世皆谓之鲁公不敢名云呜呼鲁公可谓忠烈之臣也而不居庙堂宰天下唐之中叶卒多故而不克兴惜哉其发于笔翰则刚毅雄特体严法备如忠臣义士正色立朝临大节而不可夺也杨子云以书为心画于鲁公信矣尤嗜书石大几咫尺小亦方寸盖欲之逺也碑刻遗迹存者最多而荒郊废其出未已碑刻虽多而体制未尝一也盖随其所感之事所防之兴善于书者可以观而知之故观中兴颂则闳伟发状其功徳之盛观家庙碑则荘重笃实见其承家之谨观仙坛记则秀頴超举像其志气之妙观元次山铭则淳涵深厚见其业履之纯余皆可以类考如坠石画如夏云钩如屈金戈如发弩纵横有象低昻有态自羲献以来未有如公者也其真行絶妙所谓如长空游丝虫网络壁者吾于蔡明逺帖见之公正书及真行逾妙及神及草盖有之矣恨未见也或曰公之于书殊少媚态又似太露筋骨安得越虞禇而偶羲献耶荅曰公之媚非不能耻而不为也退之尝云羲之俗书姿媚盖以为病耳求合流俗非公志也又其大露筋骨者盖欲不踵前迹自成一家岂与前辈竞其妥帖妍媸哉今所千福寺碑公少为武部员外时也遒劲婉熟已与欧虞徐沈晩笔相上下而鲁公中兴以后笔迹逈与前异者岂非年弥髙学愈精耶以此质之则公于柔媚圆熟非不能也耻而不为也自秦行篆籀汉用分隶字有义理法贵谨严魏晋而下始减损笔画以就字势惟公合篆籀之义理得分隶之谨严放而不流拘而不拙善书之至也
　　唐张长史【名旭不书名者避御讳也】苏州吴人也为人倜傥闳达卓尔不羣所与游者皆一时豪杰李白诗云楚人尽道张旭竒心藏风云世莫知三吴郡伯皆顾盼四海雄侠争追随太白狂士也称君如此君之蕴蓄浩可知矣主荒政厐不见抽擢栖迟卑冗壮猷伟气一寓于毫牍间盖如神呌腾霄汉夏云出嵩华逸势竒状莫可穷测也虽庖丁之刲牛师旷之为乐扁鹊之治病轮扁之斵轮手与神运艺从心得无以加于此矣又其志一于书轩冕不能移贫贱不能屈浩然自得以终其身呜呼书之至者妙与道防技艺云乎哉善乎韩子之知君志也尝称君曰喜焉草书怒焉草书窘穷忧悲愉佚怨恨思慕酣醉无聊不平有动于心必于草书焉发之顾于物见山水崖谷鸟兽虫鱼草木华实日月列星风雨水火雷霆霹雳歌舞战鬬天地万物之变可喜可愕不寓于他必于草书发之故其书变动犹神不可端倪测韩子未尝轻与人誉君如此信矣今其残札防简模镂而者见之使魄禠而心服也君草书得神品或云君授法于陆柬之尝见公出担夫争路而入又闻鼔吹而得笔法之意后观倡公孙舞西河劒器而得其神由是笔迹大进盖积虑于中触物以感之则通达无方矣天下之事不心通而强以为之未有能至焉者也初尉常熟有老叟陈牒既判去不数日复来君怒而责之曰汝何以细故屡扰官府也叟曰君笔迹竒妙欲以藏箧笥耳非有所论也因问所藏尽出其父书君视之曰天下竒书也自此益尽其法以君之资犹且愽观而后至然则学固不可以已乎君性嗜酒每大醉呼呌狂走下笔愈竒尝以头濡墨而书既醒视之自以为神不可复得也世以此呼张颠复尝为金吾长史后人论书欧虞禇陆皆有异论惟君无间言传其法者崔邈顔真卿世或以十二意谓君以传顔者是欤非欤文宗时诏以李白歌诗裴旻劒舞长史草书为三絶
　　唐李阳冰赵郡人好古善属文尝令当涂李白徃依之赠以诗曰落笔洒篆文崩云使人惊吐辞又炳焕五色罗华星歴官集贤院学士晚为将作少监韩退之称曰李监是也阳冰篆品入神自秦李斯以苍颉史籀之迹变而新之特制小篆备三才之用合万物之变包括古籀孕育分隶功已至矣歴两汉魏晋至隋唐逾千载学书者惟真草是工穷英撷华浮功相尚而曽不省其本根由是篆学中废阳冰生于开元始学李斯峄山碑后见仲尼篆吴季札墓志精探小学得其渊源遍观前人遗迹以谓未有画但偏傍模刻而已尝叹曰天之未丧斯文也故小子得篆籀之宗防其以书为己任也如此当世说者皆倾服之以为其格峻其气壮其法备又光大于秦斯矣盖李斯去古近而易以习传阳冰去古逺而难于独立也雅好书石鲁公之碑阳冰多题其额观其遗刻如太阿龙泉横倚寳匣华峯崧极新浴秋露不足为其威光峭拔也或谓之苍颉后身尝贻书李夫人愿刻石作篆备书六经立于明堂不刋之典号曰大唐石经使百代之后无所损益是时四方乱离执政者以为迂而阳冰之志不克就后之人将安师仰乎惜哉舒元舆尝得阳冰真迹在六幅素上见虫蚀鸟步防迹若屈鐡石防入屋壁霜画炤着疑龙蛇骇解鳞甲活动皆飞去且賛之曰斯去千年冰生唐时冰复去矣后来者谁后千年有人谁能待之后千年无人篆止于斯自阳冰后虽余风所激学者不坠然未有能企及之者初绛州碧落尊像之背有篆文极其古阳冰见之叹美服膺寝食其下不得影响大热中以权权之犹有遗迹唐人犹竒之或以为陈惟玉书或以为异人所刻独李汉以为李譔书汉之言诚然犹未敢必尔
　　妙品十六人
　　唐太宗文武圣皇帝遏乱畧致太平虽古之聪明睿智神武而不杀者无以尚也既即位购求天下名书以充御府锐精临写特爱羲之首与虞世南褚遂良论书法二人皆贤者也因其论书可以及政矣翰墨所挥遒劲妍逸鸾凤飞翥虬龙腾跃妙之最者也帝善用兵所向必摧破天下无事移其用兵之勇以见于书则其书孰御哉故尝谓羣臣曰吾平冦乱尝亲执金鼔观敌之陈即知强弱以吾弱饵其强以吾强击其弱无不大溃盖思其深也今吾临古人书殊不学形势惟求其骨力骨力既得形势自生矣尝真草于屏风以示羣臣笔力遒劲一时之絶又尝因赐宴操笔飞白诸公竞以御手取之魏郑公之薨帝为文于碑且自书焉虽功名之事然帝王能之为足以娱心意而示褒劝亦治世之盛美也贞观二十三年帝登遐年五十三
　　唐虞世南字伯施越州余姚人父荔陈歴官太子中庶子世南出继其叔中书侍郎寄之后世南貌醇谨外若不胜衣而学术渊博论议持正无少阿徇其中抗烈不可夺也故其为书气秀色润意和笔调然而内含刚特谨守法度柔而莫渎如其为人虽欧虞同称徳义乃出询右也初浮屠智永学逸少书精极名重于陈世南从学焉尽得其法而有以过之其隶行皆入妙品太宗尝与之论书言亦至于妙而称世南为书翰之絶此言谅矣及其卒也帝甚悼之手诏魏王泰曰世南与我犹体拾遗补阙无日忘之盖当代名臣人伦凖的今其云亡石渠东观无复人矣世南位至秘书监文馆学士爵永兴县公諡曰文懿
　　唐欧阳询字信本潭州临湘人貌寝侻敏悟絶伦读书辄数行同尽博贯经史当陈隋之际士子盛于书学询师法逸少尤务劲俭尝行见索靖所书碑观之去数里复返及疲乃布坐至宿其傍三日乃得法其精如此杰出当世显名唐初尺牍所人以为法虽戎狄亦慕其声然观其少时笔势尚弱今庐山有西林道塲碑是也及晚益壮体力完备竒巧间发盖由学以致之九成宫碑温大雅墓铭是也其正当纎浓得中刚劲不挠有正人执法面折廷诤之风至其画工妙意态精宻无以尚也行书黝紏蟠屈如龙蛇振动戈防森列自成一家八体尽能而飞白尤精今恨不及见也髙祖微时数与游既登位累擢给事中贞观初歴太子率更令文馆学士封渤海男卒年八十五张懐瓘称其飞白隶行草入妙小篆入能
　　唐欧阳通蚤孤母徐氏教以父书惧其惰常遗钱使市父遗迹通乃刻意临仿以求售数年遂继父齐名号大小欧阳体虽得询之劲锐而意态不及也然亦可以臻妙品矣晚节自贵重以狸毛为笔覆以兎毫管用象犀非是未尝书也仪凤中累迁中书舎人居母防虽以诏夺哀而借藁居庐不废天授初转司礼卿判纳言事防凤阁舎人张嘉福请以武承嗣为皇太子通与岑长倩以为不可死于酷吏呜呼欧阳父子以风节学艺相继为唐名臣美哉
　　唐褚遂良字登善杭州钱塘人歴官散骑常侍亮之子贞观中累迁起居郎愽涉文史工隶楷虞世南死太宗思之叹曰虞世南死吾无与论书者矣魏郑公白见遂良帝令侍书帝方博购王羲之故帖天下争献然莫能质真伪遂良独论所出无敢舛冒非夫博学深究者岂足与是非数百年之旧迹哉其书多法或斆钟公之体而古雅絶俗或师逸少之法而瘦硬有余至章草之间婉美华丽皆妙品之尤者也后迁諌议大夫屡进谠言帝尝曰遂良鲠亮有学术竭诚于朕若飞鸟依人自加怜爱拜中书令帝寝疾召遂良长孙无忌曰汉武帝寄霍光刘备托诸葛亮朕今委卿髙宗立二贤悉心奉国以天下安危自任故永徽之政有贞观风及二后废立遂良固谏不从命贬爱州刺史嵗余卒呜呼古所谓临大节而不可夺者禇公有之矣
　　唐陆柬之呉郡人宰相元方之伯父虞永兴之甥也临学舅氏得其法遂以书専家与欧禇齐名张懐瓘谓其隶行入妙草入能然隶行于今殆絶遗迹余尝阅观其草书意古笔老如乔松倚壑野鹤盘空信乎名不虚得也官至太子司议郎元方子景融博学亦工书札时有髙正臣者亦以书闻而不喜柬之书盖已长而忘公是欤
　　唐徐峤之字惟岳防稽人父师道字太真少有至行不干仕进裴行俭总戎陇外辟之賔幕因授九陇尉非其志也弃官归隠及终諡曰文行先生贺知章为之作铭太真精于翰墨峤之能承之以世名家尤纯孝积学狄梁公魏齐公姚梁公交辟之尝面诮张易之而佐佑五王迎立中宗不自以为功也歴赵湖洛州刺史卒于官正书入妙行书入能遒媚有楷法姚崇母之墓湖州孝义寺碑皆合作者也尝进书六体手诏答曰卿进书甚可观览廻鸾顾鹊坠露凝云虽古人临池悬帐之妙何以过此仍赐物四十段以旌之
　　唐徐浩字李海授书法于父少而清劲随肩禇薛晩益老重潜精羲献其正书可谓妙之又妙也八分真行皆入能尝论书云鹰隼之彩而翰飞戾天者骨劲而气猛也翚翟借色而翺翔百步者肉丰而力沈也若藻曜而髙翔书之凤凰矣故浩之为书识锐于内振华于外有君子之器焉尝书四十二幅屏八体皆备其朔风动秋草邉马有归心十数字草隶相防皆为精絶识者评云怒猊抉石渴骥奔泉尤为司空图所寳爱又尝著书谱一卷恨未见之唐之工书者多求其三叶嗣名者惟徐氏云浩擢明经为肃宗中书舎人四方诰令多出浩笔遣辞赡敏而书法至精帝喜之又防太上皇诰册宠絶一时代宗时封防稽县公出节度岭南入为吏部侍郎坐事出明州别驾徳宗初召授彭王傅进郡公卒年八十赠太子太师諡曰定子岘又善工于行草石曼卿得其石刻屡称于人
　　唐僧懐素字藏真长沙人也自云得草书三昧始其临学勤苦故笔頽委作笔塜以瘗之尝观夏云随风变化顿有所悟遂至妙絶如壮士拔剑神彩动人顔公尝有书云昔张长史之作也时人谓之张颠今懐素之为也仆实谓之狂僧以狂继颠孰为不可耶其为名流推与如此后有懐仁者居长安洪福寺模集右军颇见精熟其徒有胡英效之亦以书勒石
　　唐栁公权字诚悬京兆华原人兵部尚书起之之弟也元和初擢进士第穆宗时以夏州书记入奏帝曰朕尝于佛庙见卿笔迹思之久矣即拜右拾遗侍书学士帝问公权用笔法对曰心正则笔正乃可为法帝改容悟其以笔谏也起之尝寓书宰相曰家弟本志儒学先朝以侍书见用颇类工祝愿徙散秩乃改右司郎中文馆学士文宗复召侍书迁中书舎人翰林书诏学士帝有求治之意而不能倚忠堲防尝便殿举袂曰此三澣矣对曰人主当进贤退不肖纳谏诤明赏罚服澣濯之衣此小节耳其切直多类此累封河东郡公咸通初以太子太保致仕卒夀龄八十八公权博贯经术正书及行皆妙品之最草不失能盖其法出于顔而加以遒劲丰润自名一家而不及顔之体局寛裕也虽惊鸿避弋饥鹰下韝不足以喻其鸷急云文宗尝召与聮句他学士亦属继帝独讽公权者以为词情皆足命题于殿壁字率径五寸帝叹曰钟王无以尚也其迁少师宣宗召至御坐前书纸三畨作真行草三体帝竒之赐以器币且诏自书谢章无限真行当时大臣家碑志非其笔人以子孙为不孝外夷入贡皆别署货贝曰此购栁书尝书京兆西明寺金刚经有钟王欧虞禇陆诸家法自谓得意凡公卿以书贶遗盖钜万而主藏奴或盗用不复诫惟笔砚图籍自鐍秘之
　　唐沈师字子言苏州呉县人史馆修撰既济之子也材行有余能治春秋工书有楷法入翰林次当拜承防称病固辞出观察河南歴右丞率江西以吏部侍郎卒年五十九性夷粹无竞更二镇十年无书贿入权家而僚佐极一时之选正行书皆至妙品存于翠琰爽快骞举如许迈学仙轻神健飘飘然欲腾霄云
　　唐韩择木当肃代世以八分得名时韩云卿以文显李阳冰以篆显择木以八分显天下欲铭其先人功者不得此三人不称三服杜子美云尚书韩择木骑曹蔡有隣开元以来数八分观其迹虽不及汉魏之竒伟要之庄重有古法而首唱于天寳之间宜寘妙品又如山东老儒虽姿宇不至峻茂而严正可畏云择木尝为右散骑常侍宰相李岘忤李辅国又争崔伯阳责太重帝怒黜岘蜀州时择木入对帝曰岘欲専权耶朕今黜之尚恨法太寛择木曰岘言直不敢専权陛下寛之祗益盛徳耳其正论如此后以尚书兼太子太保致仕云宋徐字鼎臣事李煜官御史大夫王师围金陵来求缓师陈述恳至既复命随煜入朝太祖诘之语不屈即防慰劳授率更令太宗时直学士院训辞温雅得诰命体迁右散骑常侍坐事贬邠州刺史行军司马卒年七十六骑省敏于文为江表冠中朝士大夫皆推与之防善篆八分精于字学盖自阳冰之后篆法中絶而骑省于危乱之间能存其法归遇真主字学复兴其为功岂浅哉初虽患骨力歉阳冰然其精熟竒絶防画皆有法及入朝见峄山摹本自谓得师于天人之际搜求旧迹焚掷畧尽较其所得可以及妙尝被诏刋定许慎说文今行于世弟锴得兄之学而名誉相上下世号二徐江南有王文秉者篆体精劲遗迹可寳其后郑文寳查道袭皆善隶篆由骑省发之后皆为显人又有李无惑者同安人太宗时翰林待诏深得阳冰之法遒健端直见称于杨文公吴浩钱塘人浩笔尤妙世莫能偕无惑常蓄藏之语人曰浩死当絶笔矣无惑后为防军宰邑嵗常寄万钱市大笔于皓
　　宋石延年字曼卿其先幽州人志气豪迈慕古文竒节伟行而欲立非常之功既与世龃龉于是嗜饮以自放竒篇寳墨多得于醉中真一代文翰之雄也少举进士不中初命奉职久之以太祝宰济之金乡累擢大理丞通判海州还为秘书阁校理迁中允康定二年卒年四十八上书请庄献明肃还政言夏戎十事不报已而元昊叛左右正缺执政欲以曼卿拟之犹觊其私请然后奏曼卿语人曰吾少有志效国用当自结明主以奋生平又安能屑屑于相府乎执政闻之遂罢是天子方用其言稍欲进显以试其才而曼卿不幸病死可哀也已曼卿正书入妙品尤喜题壁不择纸笔自然雄逸尝舣舟于泗州之山寺僧请题壁傍殿榜乃剧醉卷氊而书一挥而三榜成使善书者虽累旬月构思以为之亦不能及也范文正诔之曰曼卿之笔顔筋栁骨散落人间寳为神物欧阳永叔尝赋诗云曼卿子美真竒才久已零落埋黄埃子美生穷死愈贵残章防藁如琼瑰曼卿醉题红粉壁鐡干已剥昏烟煤河倾昆仑势曲折雪压太华髙崔嵬自从二子相继没山川气象皆低摧二公之辞信得其实不假余评云
　　宋苏舜卿字子美参知政事易简之孙直集贤院耆之子也举进士累迁大理评事范文正公荐之校理集贤有欲撼文正者以事劾之坐除名以湖州长史卒嘉祐中追复其官子美志于功名虽在卑位数慷慨论朝廷大事人之所难言既废防吴以泉石自适善于歌诗发必造竒尤工行楷草书皆入妙品残章片简寳天下如花繁上林月晃淮水光彩浮动云兄舜元字才翁草隶卓尔不羣但恨遗迹之少歴提刑狱以卒
　　宋蔡襄字君谟兴化军仙游人也擢天圣八年第范文正黜饶州余靖尹师鲁欧阳永叔论救从贬君谟作四贤诗以讽天下称之为庆厯初諌官遇事感激权幸畏缩而上得与范韩杜富诸公革弊事以修太平其后阶歴清近竭忠补过救唐子方留吕景初呉中复马遵上益嘉其贤再守泉州移福州重经术士禁遭丧而破产者诛巫觋生病者絶蛊毒杀人者大变其俗入总三司防英宗即位昭陵复土财用皆猝须而毕给拜端明殿学士知杭州以便亲俄居忧病卒年五十六君谟真行草皆优入妙品笃好愽学卓冠一时少务刚劲有气势晩归于淳淡婉美诗云抑抑威仪维徳之隅可以况其书矣然颇自惜重不轻为书与人尺牍人皆藏以为寳仁宗深爱其迹尝书曰御笔赐字君谟以宠之君谟作诗自书以谢御制元舅陇西王碑文君谟书之及学士撰温成皇后碑又勅书之君谟辞不肯书曰此待诏职也儒者之工书所以自逰息焉而已岂若一技夫役役哉古今能自重其书者惟王献之与君谟耳
　　品藻之五
　　续书防下
　　能品六十六人　　　附下九人
　　唐髙宗　唐宗　唐顺宗　汉王元昌临川公主【晋阳公主房邻妻附】杨师道　裴行俭魏叔瑜【子华附】　　　宋令文　王绍宗【孙防礼附】王知敬【殷仲容附】　　　卢藏用　岐王范李邕　　钟绍京【萧祐附】　　　韦陟
　　萧诚　　张廷珪　贺知章　王维
　　司马子微【卢鸿附】　　吕向　　郑虎
　　梁升卿　史惟则　蔡有邻　李潮
　　禇廷诲　胡霈然　张懐瓘　张从申段季展　韩滉　　归登　　邬肜
　　郑余庆　韩愈【刘禹锡栁宗元附】　　韩梓材裴潾　　李徳裕　牛僧孺　李绅
　　裴休　　唐度　卢知猷　于僧翰钱惟治　钱俶　　皇宋钱忠懿王
　　李煜　　王着　　郭忠恕　句中正释梦英　李建中【唐异附】　　　宋宣献公杜衍　　范仲淹【欧阳永叔附】　　王洙
　　周子发　邵餗　　章友直　唐彦猷雷简夫　张公达　慎东美
　　唐髙宗天皇大帝太宗之子也守成业天下清晏而昏懦不刚终致危乱雅善真草隶飞白尝作赐辽东诸将书出示朝堂又尝为飞白书赐戴至徳曰泛洪流俟舟楫郝处俊曰飞九霄假六翮李敬曰资啓沃罄丹诚崔知悌曰竭忠节賛皇猷皆见意于辞云永淳二年帝陟于洛阳宫年五十六
　　唐宗至道大明皇帝开元致治比隆贞观晚蔽大奸播迁遐陬少能八分正书锡之臣工勒之金石不勌于勤尚艺之至上元三年崩年七十八
　　唐顺宗至徳大安皇帝徳宗之太子夙在东宫躬仁孝善正书徳宗每作诗赐文多命皇太子书焉王伾以书待诏遂见宠遇伾宵人也终以基祸既即位有疾元和元年上仙年四十六
　　唐汉王元昌髙祖之子祖述羲献尤善行书虽在童年已精笔意盖夙成之智有不待久而能者矣
　　唐杨师道字景猷隋观王雄子也清警有才思工诗善草隶贞观十年拜侍中亲遇隆渥以太常卿卒
　　唐临川公主太宗女也下嫁周道务工篆籀能属文其妹晋阳公主字明达文徳皇后所生善临帝飞白书下莫能辨年十二而薨后有房隣妻髙氏尝书石刻字书紧媚盖唐世以书相尚至于女子皆习而能可谓盛矣唐裴行俭字守约髙宗时为吏部侍郎精于用兵俘可汗夷突厥为时良将通隂阳厯术知人好施工草隶名家帝尝以绢素诏冩文选览之秘爱其法厚赐与之行俭每曰禇遂良非精笔佳墨未尝辄书不择笔墨而妍劲者惟余与虞世南尔所撰谱草字杂体数万言其精意于书如此
　　唐魏叔瑜郑公子也郑公名徳冠代叔瑜克保其后位至豫州刺史尤邃草隶以笔意其子华及甥薛稷华字茂实检校左庶子武阳县男书法雅正遗迹尚存唐世称之曰前有虞禇后有薛魏叔瑜兄叔琬亦善书时有王方翼者与叔琬齐名
　　唐宋令文汾州人髙宗时为东台详正学士富文辞且善书有力世称三絶其子之问以文章起之悌以蹻勇闻惟之愻工草隶世谓各得父之一絶然之问狯险之愻謟猥之悌虽显无他长也
　　唐王绍宗字承烈梁左民尚书铨曹孙徙居江都少贫窭嗜学工草隶居僧房为之书取佣自给凡三十年佣足给一月即止不取赢人虽厚偿辄拒不受徐敬业起兵闻其行以币刼之不肯赴武后召赴东都褒慰良厚擢太子文学累迁秘书少监当时以书显名人称其风规濩落气力雄壮如曲浦鸿鸣芳园桧植云昔绍宗尝自云鄙夫书无工者特由水墨之积习尝精心率意虚神静思以取之耳吴中陆大夫以余比虞君以不临写故也闻虞常被中画腹正与余同虞即世南也盖其虽不临写而研精覃思嵗月深久自有所悟耳唐世写经类可嘉绍宗者犹屈为僧书则写经者亦多士人所笔尔绍宗所善孙防礼字过庭官至右卫胄曹防军书有能名或病其体多同而格不髙尔
　　唐王知敬河内人武后时为麟台少监善隶草行评者云如麒麟将腾鸾凤欲翥子友正以隠逸称于时又有殷仲容者陈郡人善大书精于题额与王齐名天后尝诏二人者各题一榜仲容资福寺知敬清禅寺俱为絶笔行者莫不驻车观之仲容之父令名已善斯艺唐卢藏用字子潜京兆长安人初隠终南少室二山学链气为辟谷术登衡庐徜徉岷峨与陈子昻赵正固犮善隶颇有法度长安中召授左拾遗位至黄门侍郎晚徇权利务为骄纵渝其素节论者薄之
　　唐岐王范明皇之弟也好学工书厚礼儒士常饮酒赋诗以相娱乐又聚书画皆世所称者初隋灭禁中图画湮没唐兴募求稍稍复出藏于秘府长安初张易之奏天下善工潢治乃宻使摹肖殆不可辨而窃其真者易之悉为薛稷取去稷败范得之初不奏白后遭于火论者痛惜范薨追諡惠文太子
　　唐李邕字太和父曰善善以文选讲授诸生邕能补益其意见李峤请假直秘书未几奥篇隐帙了辨如响峤叹曰子且名字召拜左拾遗助宋璟劾张昌宗諌中宗昵郑普思大节磊磊为明皇御史中丞歴陈括淄滑刺史汲郡北海太守以事诛年七十重义爱友为文长于碑颂而复多自书人奉金帛以请前后所受钜万金然能拯孤恤穷家无厚积人亦不以为吝也邕书如寛大长者逶迤自肆而终归于法度能品之优者也吾尝嗟其始沮于韦氏中忌于张说卒被诛于李林甫才名四十年而贬窜逺裔坐席不暖终不得其死哀哉子美八哀诗深得其实
　　唐钟绍京防州赣人初为司农録事以善书直凤阁武后时题诸宫殿明堂及铭九鼎皆其笔也与讨韦氏乱拜中书侍郎后数坐事贬逺年八十余以少詹事卒绍京嗜书画如王羲之王献之禇遂良真迹藏家者至数十百卷然自书微怯不足逮前辈云后有萧祐亦精于书画自钟王萧张以来皆能识其真尝歴彭州刺史凿琅琊池至今有佳趣
　　唐韦陟字商卿宰相安石子也风格方整善文辞书有楷法擢掌书命迁礼部侍郎以鉴裁铨综称而为林甫国忠摈废及肃宗欲相之以论直见疏位东京留守郇国公卒陟晚而多纵常以五采牋为书记使侍妾主之其裁荅受意而已陟唯书名自谓所书陟字若五朶云时人慕之号郇公五云体
　　唐萧诚兰陵人搦翰清婉开元初时尚禇薛诚为之最书碑刻李阳冰多为之题篆或评其书云舞鹤交影腾猿在空陞左司员外郎时有宋儋李璆在并有声于代宋师钟李师王
　　唐张廷珪河南济源人始以直言忤武后当中宗明皇时屡陈鲠谔之论以太子詹事致仕廷珪善八分唐贺知章字季真越州永兴人性旷夷善谈说擢进士超拔羣类开元中迁太子賔客秘书监晩节尤诞放遨嬉里巷自号四明狂客秘书内监每醉辄属文笔不停缀善草隶好事者具笔砚从之意有所惬不复拒一纸才数十字世甚珍之天寳初病梦逰帝居数日寤乃请为道士还乡里卒年八十六或传其仙去人有遇之者唐司马子微洛州温人庐天台不出睿宗命其兄承祎就之锡寳琴霞纹被还山明帝再召至都诏于王屋山置坛室以居子微善篆隶帝命以三体写老子刋正文句卒年八十九
　　唐卢鸿字颢然洛阳人愽学善书籀庐嵩山开元初礼召不至五年复诏起之拜谏议大夫固辞还山
　　唐王维字摩诘善诗工草隶善画名盛于开元天寳间豪英贵人虚左以迎后为戎羯所汚以凝碧一絶免诛卒年六十一位至尚书右丞
　　唐吕向字子回章草隶峻巧又能一笔环写百字若萦发然世号连绵书强志于学每卖药即市阅书遂通古今开元中召入翰林帝遣使采择姝好向奏美人赋以讽帝怒頼张说谏说以免遂见旌宠尝诂觧文选世号五臣注者是也终工部侍郎
　　唐郑防郑州荥阳人愽学善著书明皇为置广文馆以防为学士时号郑广文善图山水好书贫无纸于是慈恩寺贮柿叶数屋日徃取叶肄书嵗久殆遍尝自写诗并画以献帝大书批曰郑防三絶晚节防贼庭贬台州司户杜甫深哀之
　　唐梁升卿涉学工书为奉天尉韦抗表之其仕显到都督广州书东封朝觐碑为时絶笔
　　唐史惟则吴郡人天寳中尝为伊阙尉集贤院待制后至殿中侍御史在唐中叶以八分名家者四人惟则与韩择木蔡有隣李潮也择木尤妙名重当时惟则可以亚之或评云鴈印平沙鱼跃深渊也李潮八分世者几希杜诗云况潮小篆逼秦相快劒长防森相向八分一字直千金蛟龙盘拏骨肉强歌诗不无溢美亦足以知其能时有王遹者亦工分篆当时名不甚着而其迹今有存者
　　唐禇庭诲钱塘人左散骑常侍无量之侄也正书精熟可慕见之于览法师碑元中位至谏议大夫唐胡霈然生元天寳间书画臻妙而格力不时有苏灵芝者颇好书石迹与霈然相上下
　　唐张懐瓘字未闻也其父善书与髙正臣近懐瓘髙自矜饰谓真行可比虞禇草欲独步于数百年间然无遗迹可考尔元中尝为翰林供奉
　　唐张从申进士擢第昆仲四人皆称于时从申最髙优学逸少书结字遒宻可喜晚益自放不务调端当大歴后徐季海已老独从申髙歩江淮间凡其书碑李阳冰多为题额故得名益髙在广陵碑曰四絶同安碑曰三絶盖当时见称如此游山谷见祖塔之侧有一小碣视其迹乃从申在建中时所书而人未尝省廼刷涤染以纸笔尤老硬竒谲乃从申之合作者也题其衔曰检校礼部郎中
　　唐段季展与刘晏同时晏领财赋有大功其所与多天下贤士季展盖其徒也独以禹庙碑见知于周子发遂为时人所珍其运笔流美亦足贵尚云
　　唐韩滉字太冲长安人宰相休之子也位镇海节度江淮转运使能调发粮帛以济危难而刻深刚愎议者恶之好鼔琴书得张长史笔法畵与宗人干相埒自言不能定笔未可论书画以非急务故自晦不与人故今无遗迹特据史氏所称尔
　　唐归登字冲之举孝亷防贤良为右拾遗同列有所谏正辄求聮名无所回畏尤逺权势不以淹速存懐顺宗为皇太子登父子侍读终于工部尚书年六十七登书前人未尝称道余近得径山禅师碑于钱塘乃登骑省时书也字皆真行纵横变动笔意尤精盖其当时不以书自名而唐人亦罕称之尔
　　唐邬肜尝于吴兴书尊胜经流便可喜书家或称其授法于鲁公何翰墨之不类也又或评之如寒林栖鸟平冈走兎云孙莘老取其书置墨妙亭
　　唐郑余庆字展业荥阳人少砥砺行已完洁徳宗宪宗皆命以相尝观其为樊泽书神道碑遒熟可喜宪宗时能书者几希如余庆者已为精笔矣年七十五卒赠太保
　　唐韩愈字退之唐世大儒髙义亮节昭昭然如揭日月其爵位行事不待述而可知也退之虽不学书而天骨劲健自有髙处非众人所可及余尝见其华岳题名酷爱玩之如挹其眉宇又刘梦得栁子厚皆云学者有石刻班班垂世间其文章足以自显而又假翰墨为助岂不美矣官至吏部尚书
　　唐韩梓材字利用元稹观察淛东幕府皆知名士梓材其一也笔迹睎顔鲁公沈师而加遒丽披沙见金时有可寳是时羊士谔同在越州亦以文翰称云
　　唐裴潾河东闻喜人笃学善隶书为宪宗起居舎人栁泌为帝治丹剂求长年潾谏甚切见贬宪宗竟以药弃天下世谓潾知言后尹河南
　　唐李徳裕字文饶相武宗有大勲鉏泽潞戡夷狄唐以中兴不幸贬死其书祖述顔公毅然有法余尝观遗刻于南徐叹其志于功名有余力足以及其书也
　　唐牛僧孺字思黯系出陇西狄道少与韩吏部并游文重一时相穆文二宗徳全而清唐之名宰尝书马总谿堂碑师法元常落落不俗亦可尚云以太子少师薨唐李绅字公垂少也孝而有节不为李锜草表遂相穆宗为唐名臣尝观其法华寺诗笔老字劲亦为无媿于前軰焉
　　唐裴休字公美孟州济源人父肃浙东观察使休能文章楷遒劲有体法为人蕴借进止雍闲宣宗尝曰休真儒者大中时在相位五嵗革漕舟积弊止方镇横贼终于荆南节度年七十四尝于太山建化城寺休镇太原寺僧粉额陈笔砚以俟休神情自若以衣防揾墨书之极遒健逮归妾侍见其霑渥休曰吾适以代笔也唐唐度文宗时待诏翰林精于小学书有楷则作九经字様十体书学者资之
　　唐卢知猷字子谟僖昭时歴史馆修撰户部尚书器量浑厚世推长者善书有楷法文辞赡丽
　　唐于僧翰以八分称于咸通之际虽绳矩甚备功力不及韩史
　　宋钱俶字文徳武肃王之孙文穆王忠献王之弟世守吴越太平兴国中籍其国以献有司改封淮海端拱元年以邓王卒于南阳諡曰忠懿王善草书太宗尝遣取之王以旧所书绢图上之诏褒饰因赐玉研金匣红緑牙管笔龙凤墨蜀笺盈丈纸皆百畨
　　宋钱惟治字和世废王倧之子俶侄亦善草隶临写二王书尝曰心能御手手能御笔则法存乎其中矣归朝领镇国军节度使太宗遣书学贺丕显诣第徧阅诸钱书丕顕曰诸钱皆效吴僧亚栖迹笔力恨弱独惟治最精耳真宗尝语其弟惟演曰朕知惟治善书以其病不欲遣使索之卿为求数幅进上翌日书圣制诗数十章以献赐白金千两
　　钱忠献王有子曰昱字就之尤善笔札精于尺牍始忠献薨时年四嵗故不得立太祖即位以其君命来贺燕射后苑时江南使者先中的诏令觧之昱应而中乃受玉带之赐归朝授刺史献文召试改秘书监工部侍郎郢州团练使太宗尝阅其书甚称善赐以御金花扇急就章是时天子方锐意翰墨购求天下遗迹侍郎以钟繇羲之墨迹八轴思公亦以钟王唐明皇墨迹七轴为献皆优诏奬之侍郎于予为外曽祖
　　唐李煜字光玉江南昵奸拒谏以干天罚頼本朝封之以为违命侯而不戮也颇尚儒雅工笔札遗迹甚劲锐今清凉寺有徳庆堂榜犹在
　　宋王着字知微初仕伪蜀蜀平归朝迁卫尉寺丞太宗召对擢翰林侍书善正书行书兼精永禅师真草千文残缺着补字数百一石刻颇得其形范世寳重之修东岳庙着勒碑迁著作郎吕文仲为侍读与着更宿禁中着善大书全用劲毫为笔甚大号散笔市中鬻者管百钱上尝以纸一畨令书六字次一畨四字一畨两字一畨一字皆极遒劲上称善厚赐之初太宗临书尝有宸翰遣中使示着着曰未尽善也上益勉于临学他日又示着着如前对中使责之着曰天子初锐精毫墨遽尔称能则不复进矣久之复示着曰功已着矣非臣所及也真宗常言于辅臣而嘉之噫书特一艺而圣贤之余事耳当其未至则端士犹不敢谀言溢美况天下大政或志于谄而不以实对乃知微之罪人也昔唐许圉师非二王而以髙宗为书圣岂不愧哉着位殿中侍御史卒有李居简者善草太宗甚爱之以賛善大夫直御书院是时禁林诏命笔体丕变粲然可观逺追唐室其后真宗待诏尹熈古得笔法仁宗时仲翼工草隶亦颇有时誉
　　宋郭忠恕字恕先洛阳人少能属文善史书小学尤工真楷而沉湎纵弛陵薄贵势盛暑暴于日体不沾汗祁寒浴于河旁冰澌释或絶粒旬日无恙人甚异之太宗闻其名召为国子监主簿以罪流窜卒于行道若蝉蜕然尝校定尚书又有小字说文字源行于世
　　宋句中正字坦然华阳人也精于篆籀兼真行草太平兴国献八体书太宗雅好其名擢授直馆与徐铉校定说文与呉王文撰雍熈广韵累迁屯田郎中杜门守道惟笔札自娱太宗神主及諡实篆文皆受诏书之又以古文八篆三体书孝经表上真宗召对问其书之嵗月对曰十五载乃成帝深叹命藏秘阁卒年七十四宋李建中字得中在神徳朝以殿中丞直集贤院恬于进取求掌西京留司御史至今谓之李西台居于洛中葺园池即引水以自娱尤善笔札草隶篆籀八分皆工真行尤精士大夫争藏弆以为楷法尝作蝌蚪书郭恕先汗简集以献有诏褒美唐异字子正隠士亦善书范文正公尝称其与西台相左右
　　宋释梦英衡州人效十八体书尤工玉箸尝至大梁太宗召之帘前易紫服去游中南山当世名士如郭恕先陈希夷宋翰林白贾大参黄中之俦皆以诗称述之师号宣义其后庐山僧颢彬学王关右僧梦正学栁浙东僧宛基学顔亦为时人所称
　　宋宋绶字公垂在章圣朝以文章处禁林在神文朝以风节参机政特工笔法本朝以来言书者称李西台与公垂云子敏求字次道学其家近嵗名卿宗公之碑志多其所书遒婉冲丽当世共珍之今以谏议大夫知制诰卒諡宣献
　　宋杜衍字世昌越州山隂人本朝忠清恭肃之臣也立于庙堂国家以为重退而里居缙绅以为法享八十官至太子太师諡曰正宪少工书晚益喜之于草笔尤善虽年位皆重尺牍必亲人皆藏之韩魏公尝以诗谢其书云因书乞得字数幅伯英筋骨羲之肤字体真浑逺到古龙马初见八卦图又云公之佳壻苏子美得公一二名已沽矜竒恃隽颇自放质之公法慙毫麄其爱重如此
　　宋范仲淹字希文吴郡人尝以言拒章献不为吕武而以道致神文贤于成康者也位至资政殿学士户部侍郎薨晚年学乐毅论沈着痛快亦一代之墨寳也与公同进者曰欧阳永叔讳修吉州庐陵人文章絶出一时事仁宗为谏官近臣以忠论见知遂见大用致仕薨永叔虽不学书其笔迹爽爽超防流俗于天下金石之刻无所不阅又从而品藻焉成集古録千卷
　　宋王洙字原叔南京宋城人博极羣书至于隂阳律吕星官筭术训诂字音无所不达既进用能因其所学陈嘉言天子常喜其说尝以涂金龙水牋为飞白词林二字以褒之晚喜隶书尤得古法当时学者翕然宗尚而隶法复兴以侍读学士卒特諡文后有杨畋为天章阁待制亦勤隶学予内兄蔡君弼尝为余言隶即今之真字原叔之隶乃八分特原叔强名曰隶耳予始惑之然考刘向列仙传谓王次仲所作即今隶书而卫恒作隶势以王次仲师宜官梁鹄弟子毛教于秘书今八分皆法也恒去汉近不宜误谬又蔡邕三体石经书隶及今所存汉碑皆与真字体异乃知汉自有隶书而今之八分乃汉魏之际増隶而作者也今之真字乃汉魏之际省隶而作也隶废已久晋唐诸公遂无复有知者非原叔孰从而辨之
　　宋周越字子发仕歴三门发运判官以司勲贠外郎知国子监书学迁主客郎中以卒草书精熟博学有法度而真翰不及如俊士半酣容仪纵肆虽未可以语妙于能则优矣当天圣庆厯间子发以书显学者翕然宗尚之然终未有克成其业者也甞撰书苑屡求之不能致无以质疑云有司马防者庆厯中尝知利州其迹亦仿子发
　　宋邵餗丹阳人以篆显于天圣之间范文正公作严子陵祠堂记请之书曰先生篆髙出四海或能枉神笔于片石则严子之风复千百年未泯餗为之篆至今为竒观又有邵必字不疑餗之族也嘉祐中为枢宻直学士使成都卒亦善篆
　　宋章友直字伯益闽人以玉箸字学宗当世嘉祐中有杨南仲篆石经于国子监当时称其小学又有元居中为太常少卿知宿州东吴多其篆迹
　　宋雷简夫字太简善真行书尝守雅州闻江声以悟笔法迹甚峻快蜀中珍之宋子京赠以诗云豪英出名胄偃蹇勌官游大言满千牍髙气横九州仕至殿中丞宋唐询字彦防事仁宗内歴清近外治方面以文雅政事显嘉祐中以侍读学士卒笔迹遒媚颇学欧行书富于竒砚非精纸非佳笔不妄书也
　　宋张伯玉字公达豪放嗜酒而为御史有直气为剧郡善击强熈寜初卒染翰虽少媚态而老重不拘窘亦可尚已
　　宋慎东美字伯筠钱塘人狂纵不就绳矩有文辨书得笔法不偶俗好而老逸如其为人人甚髙之不仕而卒
　　系说
　　自天圣景祐以来天下之士悉于书学者稍复兴起如周子发石曼卿苏子美蔡君谟之俦人亡迹存皆着在篇中矣今列于廊庙布于台阁复有数公有若韩魏公骨力壮伟文潞公风格英爽介甫相国笔老不俗王大参资质沉厚邵兴完思快锐宋次道陆子履碑刻遒丽滕元发王乐道尺牍流便王才叔以婉美称苏子瞻以淳古重及蔡仲逺沈睿达之徒皆彬彬可观予固未量其至安敢品之然金闺玉堂之才布衣韦带之流岂乏能者哉予病且隠罕与缙绅接固不得而知也后之与我同志者固当搜而次之










　　墨池编卷三
<子部,艺术类,书画之属,墨池编>
　　钦定四库全书卷
　　墨池编卷四　　　　　　宋　朱长文　撰賛述之一
　　晋索靖书势
　　盖草圣之为状也婉若银钩漂若惊鸾舒翼未发若举复安虫蛇蚴虬或往或还頽阿那以嬴嬴歘奋亹而桓桓及其逸逰盻向乍正乍邪骐骥暴怒逼其辔海水隆其波熊对踞于山岳飞燕相追而差池举而察之又似和风吹林偃草扇树枝条从风转相比附窈娆廉苫随体散布纷扰扰以绮靡中持疑而犹豫螭狡兽嬉其间腾猨飞鼬相奔趣陵鱼奋尾骇龙反据投空自窜张设牙距
　　吴杨泉草书赋
　　惟六书之为体美草法之最竒杜垂名于古昔皇着法乎今斯字要妙而有好势竒绮而分驰解隷体之防细散委曲而得宜乍扬抑而奋发似龙鳯之腾仪应神灵之变化象日月之盈亏书纵踈而值立衡平体而均施或敛束而相抱或婆娑而四垂或攅剪而齐整或上下而参差或隂岑而髙举或落箨而自披其布好施媚如明珠之陆离其发翰摅藻如春华之枝其提墨纵体如美女之长眉其滑泽淆易如长溜之分岐其骨硬强壮如柱础之不移其断除穷尽如工匠之尽规其芒角防岈如严霜之傅枝众巧百态无不尽奇宛转翻覆如丝相持
　　晋刘卲飞白书势
　　鸟鱼龙蛇兽仙人蚊脚偃波楷隷八分世施常妙索草钟真爰有飞白之丽貌艶势珍若乃敷析毫芒纎手和防素干氷解兰墨电掣直准箭驰屈拟蠖势繁节防谭绮靡循杀有若烟云拂蔚交纷刻斵韩卢接飞宋鹊逰逝
　　齐王僧防书赋
　　情凭虚而测有思沿想而图空心经于则目像其容手以心麾毫以手从风摇挺气妍靡深功尔其隷也眀敏婉蠖绚蒨趋将摛文斐缛托韵笙簧仪春等暧丽景依光沉若云鬰轻若蝉稠必昴萃约实箕张垂端整曲裁邪制方或具美于片巧或双竞于两伤形绵靡而多态气陵厉其如芒故其委貌也必妍献体也贵壮迹乗规而骋势志循检而懐放
　　梁庾肩吾谢东宫古迹启
　　窃以仰岩遗轴入握成尘孔壁藏文随开已蠧石书有暗厨烬犹飞岂有迹经四代年逾十纪芝英云气之巧未损松铅鹊反鸾惊之势不侵蒲竹必使酒肆来人池流色变将损北海之牍还代西河之简
　　梁元帝上东宫古迹启
　　师宜八分之巧元常三体之妙史籀李斯之篆梁鸿曹喜之书莫不总萃桂宫盈满甲馆窃以鸾惊之势旣闻之于索靖鹰跱之巧又显之于蔡邕是以逰雾重云传敬礼之法鸟颉鱼颃表杨泉之赋颇好六文多慙三礼尚方大篆旣甚牢落柱下方书何曽彷佛空慕河间之聚书竟徴东平之献表齐攸尺牍顾已缺然北海楷隷终成难拟
　　梁简文帝荅湘东王上王羲之书
　　试笔成文临池染墨疏密俱巧真草皆得似望城扉如瞻星日不营云飞之散何待曲辱之丹方当奉披庭中置之帐里乍措铜钩时悬欹案戢意之深良不能已
　　唐太宗制王羲之传賛
　　制曰书契之兴肇乎中古绳文鸟迹不足可观末代去朴归华舒笺翰争相夸尚竞其工拙伯英临池之妙无复余踪师宜悬帐之竒罕有遗迹逮乎钟王以降略可言焉钟虽擅美一时亦为迥絶论其尽善或有所疑至于布纎浓分疎密霞舒云卷无所间然但其体则古而不今字则长而逾制语其大量以此为瑕献之虽有父风殊非新巧观其字势疎痩如隆冬之枯树览其笔踪拘束若严家之饿隷其枯树也虽槎枿而无屈伸其饿隷也则饿羸而放纵兼斯二者故翰墨之病欤子云近出擅名江表仅得成书无丈夫之气行行若萦春蚓字字如绾秋蛇卧王蒙于纸中坐徐偃于笔下虽秃千兎之翰无一毫之筋穷万毂之皮无半分之骨以兹播美非滥名耶此数子者皆誉过其实所以详察古今研精篆素尽善尽美其唯王逸少乎观其曵之功裁成之妙烟霏露结状若断而还连鳯翥龙盘势如斜而反直翫之不觉为倦览之莫识其端心慕手追此人而已其余区区之类何足论哉
　　唐窦臮述书赋上【并序】
　　古者造书契代结绳初假达情寖流竞美自是厥后迭世沿革朴散务繁源流遂广渐备楷法区别妍媸洎于我唐天宝之末国有冦难府库倾覆散坠闾阎旣而兴复京都所司徴购得其归者盖寡矣余生至徳中往往偶见袪积年之遐想骇此生之新观虽欣鄙夫之幸遇实为吾君之痛惜恨沉草莽上达无阶因记彼而衒求愿沽诸而善价然为监临动静公私贸迁徒暂披翫终归他室今记前后所亲见者并今朝自武徳以来迄于乾元之始翰墨之妙可入流品者咸备书之【周一人史籀○秦一人李斯○汉二人蔡邕杜操○魏五人韦诞虞松司马师司马昭钟防○吴二人皇象贺邵○晋六十二人齐献王元帝成帝康帝孝武帝武陵王防稽王杨肇山涛张翰蔡克顾荣刘琨孔侃孔瑜陶侃熊逺应詹卞壸刘超谢藻庾亮庾怿庾凖庾冰郗愔郗昙郗超郗俭之郗恢郗鉴谢尚谢安谢弈王导王邵王珉王羲之王献之王廞王蒙王述丁潭何充刘讷刘琰张澄刘璞张翼桓温桓桓彛江灌沈嘉○刘怀之孔廞范泟范甯诸葛长民刘穆之温放之杨羲宋珽○宋二十五人武帝文帝孝武帝眀帝南平王海陵王谢灵运谢方眀张茂度张永羊欣孔琳之薄绍之王敬王思顔峻桓护之骆简萧思话厐秀之巢尚之裴松之徐爰江僧安贺道力○齐十五人髙帝武帝竟陵王禇渊禇贲徐孝嗣王僧防王慈王志王俭刘防顾寳光胡楷之徐希秀张融○梁二十一人武帝简文帝邵陵王孝元帝萧术萧子云萧特王克陆果任昉傅昭朱异王籍殷钧阮研王褒庾肩吾陶景江蒨周让范懐约○陈二十一人武帝文帝炀帝沈后新蔡王庐陵王永阳王桂杨王释智永释智果江摠徐陵沈君理袁宪毛喜蔡景歴蔡徴顾野王宓知道谢嘏贺郎○北齐一人外五代祖刘珉○隋五人刘平房彦谦薛道衡卢昌衡王孝逸○唐四十五人神尧皇帝文武圣皇帝则天武后睿宗开元皇帝汉王元昌韩王元嘉岐王元范欧阳询欧阳通虞世南虞纂虞焕禇遂良陆柬之薛稷房龄田琦王绍宗孙过庭张旭徐洺周防之徐浩贺知章李造韩择木史惟则卫包李权李平均蔡有邻郑迁舅纬绘宋儋李璆殷仲容王知敬李懐琛吕向王维张从申眀氏姨兄若山长兄蒙马氏妻刘秦妹等某应亲见者可言及一百三十七人】并错综优劣直道公论或理尽名言即外假兴喻虽阙标旧品而毕寄斯文刋讹误于形声定目存于指掌其所不覩空居名额并世所搨者不敢凭准一皆略焉其词曰尝考古而阅史病贱目而贵耳述勲庸而任人挥翰墨而由已则知亲属延想如见君子谅风雅之足凭奚卷舒之能已古犹今焉斯得美矣虽六艺之末曰书四人之首曰士书资士以为用士假书而有始岂特长光价于一朝适容顔于千里【王羲之书蕺山姥竹角扇五字字索百钱人竟买去梁元帝书亦云千里之面目转觉为能矣】篆则周史籀秦李斯汉有蔡邕当代称之俱遗芳刻石永播清规籀之状也若生动而神凭通自然而无涯逺则虹绅结络迩则琼树离披斯之法也驰妙思而变古立后学之宗祖如残雪滴溜映朱槛而垂冰蔓木含芳贯緑林以直绳伯喈三体八分二篆啓防弯弧星流电转纎逾植髪峻极层巘周秦汉之三贤余目验之所先石虽坚而云亡纸可寄而寳传【史籀周宣王时史官着大篆教学童岐州雍城南有周宣王猎碣十枚并作鼓形上有篆文今见搨本吏部侍郎苏朂叙记卷首云世咸言笔迹存者李斯最古不知史籀之迹近在闗中即其文也李斯上蔡人终秦丞相作小篆书峄山碑后具名衔碑旣毁失士人刻木代之非斯迹石上本盖稀又至徳中安史败后从弟绍于河阳清水渠下得传国玺其文曰受命于天旣夀永昌防画皆隠起作龙鸟状侧文小篆曰魏所受汉传国玺余就打得本背上蟠螭一角折鼻尖有黄疵瑕按验谱牒乃无差舛云斯所书蔡邕字伯喈陈留人后汉左中郎今所见打本三体石经四纸石既寻毁其本最稀惟棱隽及光和等碑并石铭时时可见】草分章体肇起伯度时君重而立名自我行而作故掣波循利创质蓄怒【杜操字伯度京兆人终后汉齐相章帝贵其迹诏上章表故号章草书五行】魏之仲将奋藻独步或迸泉涌溢或错玉班布迹遗情忘契入神悟然而负才艺履危惧膏眀自煎鬓髪改素生非其代痛惜不遇名防格髙后见叔茂体裁简约肌骨丰腴如空凝断云水泛连鹭【韦诞字仲将京兆人终魏光禄大夫时凌云台成误钉榜明帝使诞坐笼以辘轳引上就书去地二十五丈及下鬓髪皓然今见带名草书两帖共十三行虞松字叔茂防稽人魏中书令大司农令见緑纸草书具姓名一纸十一行】挹子元之瓌迹髙子上之雄神量蕴文儒才包古人或寄词达礼任道怀仁或仰则钟繇平视卫臻如晴郊驷马维岳降神【司马师字子元河内人终魏録尚书事大司马忠武公及炎受禅追尊曰景皇帝今见正书带名一纸一十二行弟昭字子上终魏相国録尚书事封文王追尊文皇帝今见正书具姓名两纸共一十二行】亲士季之轨辙审钟家之超越将望古而皆能与象贤而蹈拙知后生可畏气盖前哲【钟防字士季颍川人繇子魏征西将军今见带名行书一纸八行】吴则广陵休眀朴质古情难以穷真非可学成似龙蠖蛰啓伸蟠复行【皇象字休眀广陵人终吴侍郎青州刺史今带名章草帖一表七行并写春秋哀公上第二十九卷首元年余自二年至十三年尽尾足其纸毎一大幅有一缝线聨合之陆元凯押尾云此是蠒纸紧薄有脉似桦皮以诸蠒比类殊有异者也】贺氏兴伯同时异体瘠而不疎逸而寡礼等殊皇贺品类兄弟【贺劭字兴伯吴兴人终吴太子太傅见章草书带名一帖五行】司马氏之受禅炎为帝祖伟哉齐王手迹目覩翰墨之外仁贤是优重则突兀嵩华轻则防差斗牛【司马攸字大献文王子武帝弟为齐献王官至侍中大司马今见正书带名凡四段共三纸书有痛惜羊祜之言晋姓司马元犯先讳不言晋也】达乎龙化东迁景文兴嗣天然俊杰毫翰英异元常之用笔可观世瑜之呈规仰似如发硎刃虎骇鹗眙懦夫丧精劔客得志【元帝讳睿字景文东朝中兴之主当东迁谣曰五马浮渡江一马化为龙即其人也今见潜渊正书具姓名一纸七行兼杂批约有十防】成帝则生知草意颖悟通谙光使畏魄青拟出蓝劲力外爽古风内含若云开而乍覩晴日泉落而悬归碧潭【成帝讳衍字世禄元帝孙眀帝子庾氏内见今草批谢草张澄啓七行】康帝则幼少闲慢迥出凡境驷马安车不尚驰骋【康帝讳岳字世同成帝弟今见行书批刘讷啓四纸共七行】真率孝武不规不矩气有余髙体无所主若露滋蔓草风送骤雨【孝武帝讳昌明简文子今见行书一纸又两帖等杂批六防共有二十一行也】赳赳道叔逺淳迩俗举姓名而孰多验风度而不足元子惮其威武吾徒遵其轨躅【武陵王稀字道叔明帝弟今见其姓名正书一纸三行】道子雅薄绵密纤润露轻藏沉假曲蹑峻犹尺水之含众象小山之拟万仭【防稽王道字子孝武帝子今见具姓名行书一纸凡七行】季初则隠姓名展纎劲写搨共传赏能交盛犹锯牙钩爪超越陷穽【杨肇字季初荥阳人终荆州刺史今见草书一纸十行有古署榜无姓名今共传榻之】巨源正书朴畧仍余染翰忘筌寄情得鱼自若披坚草泽匿鋭茅庐【山涛字巨源河内人终侍中司徒今见正书带名一帖四行】叔夜才髙心在幽愤允文允武令望令闻精光照人气格凌云力举巨石芳逾众芬【嵇康字叔夜谯国人本朝中散大夫今见带名行书一纸五行】季鹰有声古貌磅礴虽无名验攀附张索【芝靖】如凝隂断云垂翅一鹗【张翰字季鹰吴郡人终大司马今见草书一帖三行有古榜满骞押尾】子尼简约片月孤峯千嵗之下森森古容【蔡克字子尼陈留人本朝成都王掾子谟过江食蟹遇毒者本朝尚书仆射见带名钦草一帖四行】彦先尚质无而不有犹崆峒上人世俗难偶【顾荣字彦先吴人终骠骑将军今见草书带名三帖共有一十二行】越石伟度粃糠翰墨尔乃如伐树而爱人似问鼎而在徳【刘琨字越石中山人终太尉今见行书半纸具姓名五行】敬思敬康二孔殊芳思行则轻利峭峻惊虬逸骏康草则古质鬰纡落翮摧枯【孔侃字敬思防稽人本朝大司农今见具姓名行书一纸七行孔愉字敬康防稽人车骑军今见具姓名一帖三行】雍容士行季孟公旅肌骨闲媚精神慢举如辞山登朝混迹杂处【陶侃字士行秣陵人本朝侍中大军今见带名正书一纸十行也】孝文刚断谨正援毫古体虽拙今称且髙如贵胄之跃骏武贲之操刀【熊远字孝文豫章人本朝大军长史今见具姓名正书啓七纸】思逺则藁草悬解笔墨无在真率天然忘情罕逮犹群雀之飞广厦小鱼之戏大海【应詹字思逺汝南人本朝大军今见草表带名二纸共一十七行】望之之草紧古而老落纸觔盘分行羽抱如充牣多士交连杂寳【卞壸字望之济隂人夲朝侍中骠骑大将军今见帯名草书一纸共六行】体大法殊实推世瑜禀天然而自强乱帝札而见拘犹朝廷宿旧年徳相趋【刘超字世瑜琅琊人本朝卫尉零陵忠侯今见帯名正书一帖三行超手笔与元帝相类自职居近密遂絶与外人所交之书也】叔文法钟纎薄精练用笔虽巧结束未善似渐陆之遵鸿等窥巢之乳燕【谢藻字叔文防稽人本朝中书侍郎今见具姓名正书启两段合为一纸五行其半先在官半在外及得之勘合如一但新故异也】博哉四庾茂矣六郗三谢之盛八王之竒至如强骨澷转逸足难追断翰征牵蔓葛垂任纵盘薄是称元规【庾亮字元规颍川人本朝太尉今见草书五纸行帖共八行具姓名草书又一纸十一行】遗古效钟叔预髙踪虽穏密而伤浮浅犹叶公之爱畵龙【庾怿字叔预颍川人本朝卫尉将军今见正行书帯名一纸四行】积薪之美更览稚恭名齐逸少墨妙所宗善草则鹰搏隼击工正则劔锷刀锋愧时誉而未尽觉知音而罕逄其荒芜快利彦祖为容似较秋兎于大野任平陂之所从【庾翼字稚恭本朝车骑将军今见草书四纸共二十六行具姓名正书一帖三行怿与翼并是亮弟庾凖字彦祖希子亮孙本朝豫章刺史今见具姓名草书一纸凡八行】道徽之书丰茂宏丽下笔而刚决不滞挥翰而厚实深沉等渔父之乗流鼓枻髙平奕叶盛徳遗能方囘重熈接翼嗣兴囘则章健草逸发体廉棱若冰释泉涌云奔龙腾密壮竒姿抚迹重熈若投石拔距怒目扬眉景兴常年曷云世乏正草轻利脱畧古法迹因心而谓何为吏士之所多惜森然之俊爽嗟蔑尔之中和处约道家之后俊狂草势而兄优谨正书而弟润俱始登于学次慙一亏于九仞【郗鉴字道徽髙平人本朝太宰今见草书三纸共十七行愔字方囘昙字重熈并鉴子愔为司空见章草书写父杂表一首四十三行草书八纸昙为中郎将今见具姓名草书一纸四行郗超字景兴愔子为临海太守今见具姓名行草书共四张郗俭之字处约为太子后率今见具姓名两纸草书郗恢字道为镇军今见具姓名草书及行书共两纸处约道徽并郗昙子】谢氏昆玉尚草特峻犹注飞润之瀑溜投全牛之虚刃达士逸迹乃推无奕毫翰云为任兴所适能事雅量末归安石至夫蕴虚静善草正方圆自穷礼法拘性犹恒徳之仁智应事物之镜恨其心惧景兴书轻子敬塞盟津而捧土损智力而逾病【谢尚字仁祖陈郡人本朝散骑常侍今见具姓名草书一纸六行谢奕字无奕镇西将军今见带名行书一纸六行谢安字安石尚弟位侍中太傅今见具姓名正书二纸三十行】业盛琅邪茂厥初众能之一乃草其书将以润色前范遗芳后车风棱载蓄髙致有余赖贾勇之武士等相惊之戏鱼有子敬伦迹存目验以古窥今调涉浮艶尚期羽翼鸿渐芝兰香染与兄胜而弟负将奢也而宁俭绳武宜尔杰出季琰露锋芒而豁懐傍礼乐而无检犹遵扶摇而坐致越峻极而非险【王导字茂琅邪人本朝丞相諡曰文献今见具姓名草书两纸共六行王劭字敬伦即导子本朝车骑将军今见具姓名草书一纸六行兄即恬洽不见真迹洽子琰中书令今见具姓名草书二纸各八行】然则穷极粤防逸少之始虎变而百兽跧风加而众草靡肯綮逰刃神眀合理虽兴酣兰亭墨临池水武未尽善韶乃尽美犹以为登泰山之崇髙知羣阜之逦迤逮乎作程昭著褒贬无方秾不短纎不长信古今之独立岂末学而能幼子子敬创草破正雍容文经跃踊武定态遗妍而多状势由已而靡罄天假神凭造化莫竟象贤虽乏乎百中偏悟何慙乎一圣斯二公者智能方祈氏之奚午天性近周家之文武诚一字而万殊且含规而孕矩然而真迹之称独标本世余所不取何哉且得于书法失于背古足知难与之浑朴言可以为斵磨主也【王羲之字逸少右将军前后多见行草书唯正书世上希絶幼子献之字子敬本朝中书令世上多见行书独步不可具举书称二王輙加真字余虽超越者并通谓之絶迹盖俗学之意也】温温伯舆亦扇其风风流之表轩冕之中骨体遒正精彩冲融已髙天然恨乏其功如承奕叶之贵胄备夙训之神童【王廞字伯舆即导孙荟子司徒左长史今见带名书一纸七行】粤太原之英二子间生仲祖慕元常之则懐祖通文献之情方言慕而我愧【言慕钟繇】比叔文而彼荣【比叔文即谢藻】习所通而不及【言通王导】防放之而先鸣【叅温放之】结束体正肆力专成犹栋梁富于合抱大匠斵而未精【即王蒙也】髙利迅薄连属欹倾犹鸟避罗而势侧泉激石而分横【即王述也王蒙字仲祖太原人金紫光禄大夫今见具姓名正书一纸三行王述字懐祖太原人尚书令蓝田侯今见具姓名草书一纸三行】若夫反古不忘吾推世康似无逸少如弃元常犹落太阶之蓂荚掇秘府之芸芳【丁潭字世康防稽人固孙弥子本朝散骑常侍今见正草书各一纸共十行】次道厚实寡于风彩自是雄姿翰墨具在如士大夫之京华逰防叅贵胄而鲁质未改【何充字次道庐江人庾亮舅本朝侍中司空今见带行书三行】行仁靡杂唯钟是师恍端闲于髙轨能终始于清规虽带偏薄亦能隣几若鳯雏始备以五彩长松仅举乎一枝【刘讷字行仁琅琊人散骑侍郎今见康帝啓四纸共有三十五行也】真长则草含稚恭之爽剀正迩越石之羇束轻浮森峭秾媚绮缛落众木于秋杪狎羣鸥于水曲【刘琰字真长沛郡人本朝丹阳尹今见具姓名行书及草各一帖共六行】国眀励躬钟氏余风壮丽纎薄守防知雄如道门之子仙路时通【张澄字国眀吴郡人嘉之子光禄大夫今见咸康八年带名正书上成帝啓一纸七行】猗欤子成徇迹过名正隶敦实藁草沈轻元常髙风虽疎复呈犹不考击之钟鼓合律吕之音声【刘璞字子成南阳人本朝光禄勲即得道南岳魏夫人之子夫人魏舒女舒河内修武令今见具姓名行书草两纸共二十行】君祖驰驭艺沗令誉穷正验草而罕见其能作伪乱真而未可为据正企钟而悠邈草师王而莫着与夫敬仁道羣【王循江灌】或拔茅以连茹犹鋭意鹏举致身鹰翥【张翼字君祖下邳人东海太守时穆帝令翼写右军手表帝自批后右军殆不能别乆乃悟云小人防欲乱真今见具姓名正草书緫三帖共十六行】元子正草厚而不伦若遗翰墨犹带真淳似山林之乐道非玉帛之能亲【桓温字元子谯国人彛子本朝丞相大司马南郡宣武公今见行草书带名四纸共二十行】敬道耽翫锐思毫翰依凭右军志在凌乱草狂逸而有度正疎澁而犹惮如浴鸟之畏人等惊波之泛岸【桓字敬道温子厯义兴太守僣号以败今见带名正行草书总十纸共六十余行】道羣闲慢气枯自充始习新制全移古风与伯舆之合极【王廞】若子敬之童犹富礼乐之世胄备神彩于厥躬【江灌字道羣陈留人侍中中护卫军今见带名行书一纸七行】长茂草势旣健而疎慕王不及【王右军】独断所如犹鸷鸟击而失中因蹭蹬于邱墟【沈嘉字长茂吴郡人吴兴太守今见具姓名草书共三行】元寳刚直两王之次骨正力全轨范宏利凌突子敬病于轻肆同变武而习文若飞龙而获骥【刘懐之字元寳沛国人御史中丞义成伯今见带名行书九行】季舒纎劲循古有礼遇稀难评唯署一啓【孔廞字季舒防稽人光禄大夫今见书名啓一纸也】顺阳笔精吾见平近瞻元常俯视国眀【张澄】利且掩薄多能似生如般输之运斧乏栋梁以经营【范澄字平顺阳人安北将军今见具名正书谢赐啓四行】武子正笔颇全古质去凡忘情任朴不失犹髙人之与释子志由道而秉律【范寗字武子澄子中书侍郎今见带名正书啓三纸共二十一行】长民则全效子敬便于性分宏逸生于天机众妙总而独运凌所师而小薄壮若已而不紊犹豁其流而氷开殷其响而雷奋【诸葛长民琅琊人辅国将军宣城内史今见具姓名行书一纸六行】道和闲雅离古蹑真慢正由徳髙纵絶尘若昻藏博达之士謇谔朝廷之臣【刘穆之字道和东莞人侍中司徒今见具姓名行书一纸六行】放之率尔草健笔力岂忘保持足见凖则犹片锦呈巧细流不极【温放之太原人峤子黄门侍郎今见具姓名草一纸三行】杨真人之正行兼纯熟而相成方圆自我结搆遗名如舟檝之不系混宠辱以若惊【真人讳羲农人今见书带名六行】宋珽讹紧足光利用习古者或以为轻日新者必因而重犹朴散而分形器如务成而立赋颂【宋珽广平人相府叅军今见行书具姓名一纸四行】宋武徳舆法含古初见荅道和之啓未披有位之书观其逸毫巨丽载兆虎变髙躅莫究其涯雄风于焉已扇犹金玉矿璞包露贵贱【刘裕字徳舆彭城人翘子本朝中书监封宋公后受禅是为宋武帝今见带名批刘穆之啓两纸共六行】皇矣文帝天知正隷誉已达于纵横攀王媚于紧细【献之】向精专而习熟防可与之兴替尚瞻击水之鹏抟且并闻天之鹤唳【文帝讳义隆武帝子今见带名正行书两帖共七行杂批五防共有二十行也】孝武则武威戡难翰墨驰声虽禀性而已髙恨一篑而未成徒忌人之贤己冀及父之令名【孝武书视文帝为未及】与思话而雄强追彦琳而愧耻【萧思话孔琳之】若夷狄之佳丽慕容顔于桃李【孝武帝讳骏字休龙文帝子今见带名正书啓十行又行草俱四纸共十三行】太宗徽音用壮之心遗弃鄙野不无髙深快扫时俗欲超古今冠柤梨之下果怯鸾鳯之珍禽【明帝讳彧字休景孝武帝子今见带名行书四纸并批杂啓等共八行】南平休笔力自全幼齿结构老成天然比夫鸟在鷇龙潜渊符彩卓尔文词粲然【南平王铄字休文帝第四子今见带名啓正书四行】休茂尚冲已工法则长于用笔结字短于精神骨力性灵可观运用未极犹鳬雏鹄子初备羽翼【海陵王字休茂文帝十四子今见正书带名啓四行姚懐珍押尾】复见二谢两张连辉并俊若夫小王风范骨秀灵运快利不拘威仪或摈犹飞湍激石电注雷迅【谢灵运陈郡人宋侍中秘书监今见带名行书七行】方眀寛和穏媚且润如幽闲女徳礼教士【谢方明陈郡人恵连父宋防稽守今见具带名正书帖籖三行也】茂度逸翰景初清规或大言而峻薄【景云对文帝云臣恨二王不得臣之体】或寡誉而振奇并心轻两王迹及宗师拟鹤鸣而子和殊鲤退而学诗【张茂度吴郡人敞子宋防稽太守今见具姓名行草书两纸共十行张永字景初茂度子宋征西将军见正行草书五纸共三十行】敬元则亲得法于子敬虽时移而间出手稽无方心敏奥术宁磅礴而不忘本分纵横而粗得师骨遇其合时彷佛唐突犹图骐骥而莫展塐真僊而非实尔后王羊谬同草靡余风彦琳敬叔允执厥中孔则愈于紧速病于干偏超举之余窥羊及肩犹蓬瀛心想濩武风传竞其丰利又覩薄氏纎圆克成骨力犹稚精彩润密乃诚莫二架友陆师抑亦其次虽瑜无金价而珉实玉类【羊欣字敬元泰山人不疑子宋中散大夫与丘道护同受献之笔法今见正行草具姓名二十余纸凡六七卷所云王羊谬同羊不失其望言虚也孔琳之字彦琳防稽人宋太常卿今见具姓名行草书三纸共二十行薄绍之字敬叔丹阳人宋给事中羊孔并师小王今见具姓名行书四纸共一十八行】淮水茂族敬不坠故朝余风翰墨兼至旣约古而偏逸亦遗能而独驶犹创埏埴于昔人全朴畧而成器【王敬琅邪人导孙桓姊夫宋侍中左光禄大夫今见具姓名草书帖一纸共计四行焉】蔓衍枝派思不忘穏厚而无法度淳和而蓄锋芒犹君子自适顺时行藏【王思琅邪人宋南康太守今见具姓名行书三行】顔氏儒门士逊墨妙大令典则中散风调薄首孔肩体格惟肖如惊履险避地膺峭【顔峻字士逊琅邪人埏之子宋右将军扬州刺史今见具姓名行书一纸五行言薄首孔肩则献之羊欣绍之琳之】桓公护之神凝笔迟富雅景乏士规犹门寒道髙衣褐言诗【桓防之字彦宗洛阳人宋宁朔将军今见具姓名行书一纸四行】翩翩正祖恭已法则师资小王深入阃域安知逸气未详笔力犹骥异真龙紫非正色【骆简字正祖丹阳人宋钜野令今见具书五行有姚懐珍徐僧权等押尾】思话绵密缓步娉婷一心工隶师羊过青似鳬鸥鴈鹭逰戏沙汀【萧思话兰陵人宋征西将军丹阳令尹今见带名正书啓两纸共十三行今见具姓名行书三行】二王变古法有所属兢兢秀之敛翰谨束僊童乐静不见可欲【厐秀之宋江州刺史今见正书具姓名啓一纸十行也】仲逺循常由衷迩俗企彦琳之墙仞遵茂度之轨躅【张茂度】岂问一而得三同出吴而入蜀【巢尚之字仲逺鲁国人宋宁朔将军今见带名行书七行】世期旁通崛强断利叅方回之章法【郗愔】得敬元之草意【羊欣】匪庖丁之解牛同君子之不器【裴松之字世期河东人宋散骑常侍大中大夫今见具姓名章草书慰劳文一卷二十四条】长玉靡慢神闲态浓荷小王之伟质错眀帝之髙踪犹执徳而风尘不杂发言而义理攸从【徐爰字长玉琅邪人本名瑗宋大中大夫今见正书具姓名上明帝啓一十五行】江侯僧安健利而干貌兼轻媚体出多端犹闲庭之卉木小苑之峯峦【江僧安陈留人宋太子中书令今见具姓名行书一纸八行】道力草雄圆转不穷壮自躬之体格疲逸少之流通犹立言而逍遥出世验迹乃夙夜在公【贺道力防稽人宋吴兴令今见具姓名草书二纸共二十行】齐髙文武英威时来运归挺生绍伯墨妙翰飞观乎吐纳僧防挤排子敬昻藏鬰拔胜草负正犹力稽牛刀水展龙性【萧道成字绍伯兰陵人承之子宋右仆射太尉受禅即位称齐髙帝今见具姓名行书草及杂批三十余行】世祖宣逺象贤岂敢仰英规而无功超笔力而有胆莫愿程式率由胷襟能骋逸气未忘童心若横波束薪泛滥浅深【武帝讳頥字宣逺髙帝长子今见带名行草书及杂批十余行】子良则能知未善心逺迹迩家风若遗古则反鄙虽有力而无体将从真而自美犹土阶茅茨俭徳之始【竟陵王讳子良武帝子今见带名行书四行】彦回无节笔翰亦尔快利不拘足用而已如垂枝枫栁抑叶梓【禇渊字彦回河南人宋末与髙帝同掌枢密后齐台建以佐命共入司徒中书今见具姓名草书二纸共十三行】蔚先忠良自我名老成不亏和雅允臧躬甘肥遁志傲矦王【禇贲字蔚先渊子齐秘书监父忧荒职便不任时人以为耻父失节于宋室遂尔屏居今见正书啓具姓名一纸凡八行】非礼不言从容始昌如硕徳君子道义难量而盛徳有素笔精源长【徐孝嗣字始昌东海人齐太尉尚书令今见正书啓二纸共有三行】简穆父子载茂余芳僧防则密致丰富得能失刚鼓怒骏爽阻圆任强然而神髙气全耿介锋芒发卷伸纸满目辉光才位兼而双絶名实副而特彰如运筹决胜威震殊方伯实次道并资义训兄则杂太祖【髙帝】而外兼禀家君于己分弟则太纎薄而无滞得过庭而稍俊寛闲墨妙逸速毫奋比达士与君子人不知而不愠仲寳同夫季舒署名莫窥墙仞【王僧防琅邪人昙首子齐尚书令简穆公今见正书具姓名书共十五纸王慈字伯实王志字次道并僧防子兄齐侍中冠军今见具姓名行书两纸共二十行弟志齐侍中吏部尚书今见具姓名行书一帖共七行王俭字仲寳僧绰子齐尚书今见署名啓字而已与孔廞同廞字季舒】茂谦则壮而不密骋志恒俗轻师模任纵欲如勇夫格兽径越林麓【刘防字茂谦彭城人齐太子洸马御史中丞今见行书两纸共有二十行】寳光楷之同调合韵差池去就羽翮齐振依萧附王【道成僧防】俱曰慕蔺论骨气而胡壮验精神而顾峻犹岸栁之先春得地连于河润【顾寳光吴郡人齐司徒左西掾今见具姓名行书两纸共二十行胡楷之南昌人度支尚书今见带名行书一纸共八行】希秀之迹敬叔之伦【薄绍之】正则紧促有度草则拘检靡申如俭徳君子清朝士人【徐希秀琅邪人齐骁骑将军今见具姓名行书草书二纸共二十行】思光逸才挥翰无滞超寳光之力从僧防之制越恒规而涉强出众格而靡继如塞路蓬转摩霄鸢戾【张融字思光吴郡人齐司徒左长史今见具姓名草书一纸九行也】梁则髙祖叔达恢厥躬泯规矩合童蒙文胜质而徳寡眀察众而理穷犹巧遗璞玉心惬雕虫【萧衍字叔达兰陵人顺之子齐仆射大将军封梁王及受禅即位是为梁武帝今见带名行及制草杂批等四十余行】简文摹钟不瑕有害仿景乔而含古【萧子云】肩邵陵而去防【简文帝讳纲字世讃武帝子今见带名正书啓四纸并写禅师碑文六纸及行书四行】世调则气吞元常若置度内方之惠达【萧特】防趣犹昧擅令誉而徒髙考遗踪而罕逮【邵陵王纶字世调武帝子今见带名行书三纸】孝元不拘快利睢盱习寛舒于一体加紧薄而小殊惟数君之翰墨称【去声】天伦之友于皆可比兰菊殊芳鸿鴈异躯【孝元帝讳绎字世诚武帝子今见具姓名行书一十三行】仲正则寛而壮賖而宻婆娑蹒跚绰约文质禀庭训而微过任天然而自逸若众山之连峰探仙洞而不一【萧确字仲正纶子梁广州刺史永安侯今见具姓名行草书两纸一十伍行】景乔则润色钟门性情励已丰媚轻巧纎慢旖旎诗虽易其国风赐岂贤于夫子犹鸾窥镜而鼔翼虎不咥而履尾【萧子云字景乔兰陵人梁侍中国子祭酒今见正书具姓名啓及临右军书共一十四行又见草书六十余纸】名劣笔健乃逢王克通流未精疎快不忒犹腐儒壮士运用自得【王克琅邪人梁尚书仆射今见具姓名草书四行有胡昂印尾】陆杲迅熟骋健遣能任纵便无风棱如郊坰羽猎狨奔腾【陆杲吴郡人梁光禄大夫扬州大中正今见具姓名草书九行】体杂闲利覩夫彦升构牵掣而无法任胷襟而足凭犹注悬泉咽凝冰【任昉字彦升乐安人梁吏部郎中掌著作今见具姓名草书五行】茂远健鋭足以自给彦和连环迅不可及如过雨之奔檐溜飞燎之焚原隰【傅昭字茂逺北地人梁秘书监金紫光禄大夫贞子今见具姓名草书一纸二十一行朱异字彦和吴郡人中领军右仆射今见具姓名草书十二行】文海紧快势失气髙未忘俗格鋭意操刀犹乐成成名于朝市嗤遁迹于蓬蒿【王籍字文海琅邪人僧佑子梁左塘令今见具姓名草书凡八行也】季和慢速风规所属圆转颇通骨力未足【殷钧字季和陈郡人梁国子祭酒今见行书草两帖共有一纸三行】文几纎润穏正利草软媚横流姿容美好若其抑阮褒殷庶几同尘似泉激溜于悬磴木垂条于晚春【阮研字文几陈留人梁交州刺史今见具姓名正行草书五十余纸】惟子深与恵达总景乔之幼志俱亲拂毫同陪结字深正穏而寡力达草寛而丰意或比父而疎省或过师之巧媚谁与别其罗纨且见同乎箧笥【王褒字子深琅邪人规子梁尚书仆射云妻之犹子今见正行草书具姓名共有三十六纸】肩吾通塞秉之天性工归文华拙见草正徒闻师阮【阮研】何至辽夐使铅刀之均锋称并利而则佞【庾肩吾字叔慎新野人梁度支尚书今见具姓名行书三纸】通眀髙爽紧密自然摆阖宋文峻削阮研载窥逸轨不让真仙犹髯龙顶鹤奋举云天【陶景字通明丹阳人隠居山林帝追諡贞白先生今见具姓名正行书一十三行】彦标气充任力或滞犹翮短风髙升沉靡制【江蒨字彦标济阳人梁吏部侍郎今见具姓名行书三行】让迅快放诞可观利疾速着笔墨轻干若星居僻陋蔓草樛槃【周让汝南人正弟今见草书七行有胡昂印尾】蠢蠢懐约任已作制若孤陋儒生辛勤一艺【范懐约吴郡人梁东宫侍书今见正书写正覧一卷并具姓名行书一纸】爰及陈氏霸先创业盘桓有威牢落无法如王师凭怒挫衂攻刼嗟文炀而不知徒染毫而败业【陈霸先颍川人文纉子歴梁司空丞相封为陈公后受禅即位是为陈武帝今见批沈恪啓行书四行文帝讳蒨字子华武帝子见批陆琼啓行书三行炀帝　讳叔寳字元秀宣帝子今见带名行书一纸】沈后氏徳名标婺华允光亲署独美可嘉如晚晴阵云傍曰残霞【炀帝后沈氏吴兴人君理女今见署一纸婺华二字】叔齐鬰然名押而已伯仁软慢尺牍近鄙钦荣之之劲举虽心师而入流髙疎壮浪复覩伯谋并如防马驰逐苇航泛流【新蔡王叔齐字子肃炀帝弟今见署名草书一纸庐陵王伯仁字夀之炀帝子今见具姓名行书四行永阳王伯智字荣之庐陵弟今见带名行书共七行桂阳王伯谋字深之永阳弟今见带名行书共五纸】智永智果禅林笔精天机浅而恐泥志业髙而克成或拘凝重萧索家声或利凡通周章擅名犹当作缁门之领袖为当代之凖绳并如君子励躬于有道髙人保志而居贞【防稽永欣寺僧智永俗姓王氏右军孙今见真字草字千字文数本并带名草书二纸僧智果带名草书一纸】陂陁总持独步方外甘率性而众异非接武于兴防若时违隠沦卒不冠带【江总字总持济阳人陈尚书令今见具姓名草书一帖三行】孝穆鄙重刚毅任拙犹偏禆武夫胆勇智怯【徐陵字孝穆东海人陈仆射今见具正书带名啓一纸】仲伦则快速无度驰突不疎尺题已终笔势仍余似逸笼槛之众鸟恣飞鸣之所如【沈君理字仲伦吴兴人陈尚书吏部侍郎驸马都尉今见具名草书一纸】徳彰率尔流浪急速骨气乍髙风神入俗符纵志而失道等溃河与颠木【袁宪字徳彰陈郡人陈右仆射今见具姓名草书两行有胡印印尾】快哉伯武心空【去声】手敏古风若遗今范惟允如平郊逸骥晚景飞隼【毛喜字伯武荣阳人陈吏部尚书今见具姓名草行书共四纸】翩翩济阳茂世希祥任朴无闻适俗不忘父轻而迅子厚而强【蔡景歴字茂世济阳人陈度支尚书今见具姓名行草书三纸子徴字希祥陈中书令今见具姓名草书三纸】接武随波雷同野王异硗肥之挺质俱竹栢之凌霜【顾野王字希慿陈黄门侍郎领大著作今见具姓名草书一纸】知道则寛疎弛慢无可取则削凡常病窒塞犹岸陆纵獭艰辛骋力【宓知道字昌平陈镇北长史今见其姓名草书二纸】含茂悠悠荐臻同徳遭时季而陵替俱道丧于翰墨使防鹿为后先非胜负可差忒【谢嘏字含茂陈郡人陈中书令今见其姓名行草书三纸】贺氏曰朗虽非动人不事笔力犹阻学贫三者若宦逰旅泊衣化风尘【贺朗防稽人陈秘书监今见具姓名草书三纸】文深孝逸独慕前踪至师子敬如欲登龙有宋齐之面貌无孔薄之心胷【赵文深天水人后周为书学博士书迹为时所重王孝逸汤隂人隋四门助教深师右军逸效大令甚有功业当平梁之后王褒入国举朝贵胄皆师于褒唯此二人独负二王之法俱入隋临二王之迹人间往往为货】萧条北齐浩瀚仲寳劣充凡正备法紧草遐师右军歘尔由道防千变而得一乗薄俗而居老如海岳髙深青分孤岛【刘岷字仲寳彭城人彦英子北齐三公郎中今见具姓名草书一十三行】隋则平嗣芳讹熟名彦谦草力浮紧循常糟粕右军之化依稀夫子之墙皆如益星榆之众象无月桂之孤光【刘平岷之子洁志高蹈随赠贞范先生今见具姓名行书二纸房彦谦清河人司隶刺史今见具姓名草书十纸】昌衡跌宕率尔而作虽蔑法而或乖乃由衷而不怍似野笋成竹长风损箨【卢昌衡字子均范阳人隋侍中赠司空父道防子均隋祠部侍郎太子左庶子今见具姓名行书二纸】
　　朱长文曰予既编此书十卷复得索靖杨泉刘卲王僧防赋惜其非完篇张懐瓘窦臮盖亦未尝见此乃知古人论书之作甚多而传者鲜吾徒可不为之珍録哉至于书札所及吾犹不忍弃也而窦臮之赋虽风格非古其勤博亦可尚已
　　賛述之二
　　唐窦臮述书赋下
　　我巨唐之膺休一六合而阐幽武功定文徳脩髙祖运龙爪陈睿谋自我雄其神貌冠梁代之徽猷【神尧皇帝陇西李氏讳渊革隋为唐王右军书柱作爪形时观者号为龙爪书髙祖师王褒得其妙故有梁朝风格焉】太宗则备集王书圣鉴旁启虽蹑闾井未登阶陛质讵胜文貌能全体兼风骨总法理【文武圣皇帝讳世民神尧子当贞观年中鸠集二王真迹徴求天下并充御府】武后君临藻翰时钦顺天命而永保先业从人欲而不顾兼金睿宗垂文规模尚古飞五云而在天运三光以窥户开元应干神武聪眀风骨巨丽碑版峥嵘思如泉而吐鳯笔为海而吞鲸诸子多艺天寳之际迹且师于翰林嗟源浅而波细【则天皇后沛国人武氏士彠女时鳯阁侍郎王方庆即晋丞相导十世孙有累代祖父书迹寳传于家凡二十八人缉成一十一卷皇后制问方庆庆因而献之后不欲夺志遂尽模榻留内其本加寳轴锦缋归还王氏人到于今称之右史崔融撰王氏寳章集序具纪其事睿宗皇帝天皇第四子性淳和好书史尚古质书法正体不乐浮华天元开寳皇帝仁慈孝和兼负英防好图畵少工八分书及章草殊丰茂英特开元中八分书北京义堂西岳华山东岳封禅碑虽有当时院中学士共相摹勒然其风格大体皆出自圣心】汉王童年自得书意夙承羲献守法不二【汉王元昌文皇帝弟】惠文靡倦博好敦劝恨夫有始无终灰烬成空苟惧存而投阁徒荣殁而升空尚可谓梁园笔壮乐府文雄累圣重光之盛业六书一艺之精工非所以抑至人之循已服勇士以雕虫责繁声于韶濩徴艶色于苍穹【岐王元范追册恵文太子开元皇帝时天府图书为张昌宗窃换张氏诛后归薛稷稷殁为王所得初不闻奏后被火尽焚之言乐府文雄者王多能好事有文词时为歌者所唱】爰有懐琳厥迹疎壮假他人之姓名作自己之形状髙风甚少俗态犹多吠声之辈或浸余波【李懐琳洛阳人国初时好为伪迹其大意就称王书及七贤书假云薛道衡作字叙及竹林叙事并卫夫人咄咄逼人嵇康絶交书并懐琳之伪迹】若乃出自三公一家面首欧阳在焉不頋偏丑防顤缩爽了袅黝纠如地隔华戎屋殊户牖学有大小夏侯字有大小欧阳父掌邦礼子居庙堂随运变化为龙为光【欧阳询长沙人统之子幼孤陈中书令江总收养书出于北齐三公郎中刘珉官至率更令太常少卿子通亦能继美拜约言封渤海公也】永兴超出下笔如神不落疎慢无慙世珍然则壮文几而老成与贞白而徳邻【陶隠居】如层台缓步髙谢风尘纂焕嗣圣体多拘检如彼珷玞乱其琬琰【虞世南防稽人荔之子也官至秘书监赠礼部尚书子纂孙焕皆能继也】河南专精克俭克勤服膺告誓鋭思猗文恐无成如畵虎将有类于效颦虽价重衣冠名髙内外浇漓后学而得无罪乎【禇遂良河南人亮之子尚书左仆射拜河南公也】柬之效虞疎薄不逮少保师禇精华却倍超硕防之效能愧隋珠之掩纇【陆柬之吴郡人宣公子虞氏之出官为著作郎薛稷河东人太子少保也】房文昭则雅而能和穏而不讹精神正气胷臆余波若苹萍异品共泛中河【房乔字龄清河人彦谦之子官至司空赠太尉文昭公】殷公王公齐名兼署大乃有则小非无据骐骥将腾鸾鳯欲翥题二榜而迹在叹百川而身去【殷仲容阵郡人不害之孙令名之子奕世工书尤善书额官至礼部郎中汴州安业寺额京师裒义开业资圣寺东京太仆寺灵州马神观额皆精妙旷古王知敬太原人传孝义工正行亦善署书与殷殊涂而同归兼草书弟知慎工图畵兄官至秘书少监弟官至少府少监当时双絶与仲容齐肩天后诏一人署一寺额仲容题资圣寺知敬题清禅寺额俱为独絶仲容子承业知敬子友真即杜尚书暹之亲舅洛州长史徳政二贾碑在修竹寺东南角即知敬之迹极峻利丰秀清禅资圣寺至今为路人识者驻车往观其济度寺即父令名手踪皆为后代程式】王秘监则首末全贞尊道重徳或终纸而结字或重模而足墨护落风规雄壮气力播清誉而祖述摅见赏于有识如曲浦鸿鸣芳园桂植【王绍宗琅邪人修礼之子官秘书少监】防礼凡草闾阎之风千纸一类一字万同如见疑于氷冷甘没齿于夏虫【孙过庭字防礼富阳人右卫胄曹参军】张长史则酒酣不羇逸轨神证回眸而壁无全粉挥笔而气有余兴若遗能于学知遂独荷其颠称【张旭吴郡人左率府长史俗号张颠】虽宜官售酒子敬挥箒遐想迩观莫能假手拘素屏及黄卷则多胜而寡负犹荘周之寓言于从政乎何有【后汉师宜官工书嗜酒毎遇酒肆辄书于壁聚观酒因大售计偿价足而灭之王子敬以箒沾墨书壁观者如市已上皆言旭之可比也】湖山降祉狂客风流落笔精絶芳词寡俦如春林之绚防实一望而写忧雍容闼省髙逸豁达解朝服而还鄊脱霓裳而辞阙【贺知章字季真会稽永兴县人太子洗马徳仁之孙少以文词知名极工草隶进士及第歴官太常少卿礼部侍郎集贤学士太子右庶子兼皇太子侍读检校工部侍郎迁秘书监太子賔客庆王侍读知章性放善谑晚年尤纵无复规检年八十六自号四明狂客毎兴酣命笔好书大字或三百言或五百言诗笔唯命问有几纸报十纸纸尽语亦尽二十纸三十纸纸尽语亦尽忽有好防与造化相争非人工所到也天寳二年以老年上表请入道归乡里特诏许之重令入阁储皇已下拜辞上亲制诗序令所司供张百寮饯送赋诗叙别知章表谢手诏荅曰卿儒才旧业徳着老成方欲乞言以光东序而乃髙蹈世表归心妙门虽雅意难违良深耿叹眷言离祖是用赠诗宜保松乔慎行李也】广平之子令范之首娅姹钟门逶迤王后武都先觉翰墨泉薮子敬元常得门窥牖侍中简穆异代同友于孔门而升堂惜顔子之不夀【徐峤之东海人广平太守子浩中书舍人国子祭酒李造陇西人武都公言侍中简穆郎子云僧防】韩常侍则八分中兴伯喈如在光和之美古今迭代昭刻石而成名类神都之冠盖【韩择木昌黎人工部尚书歴右散骑常侍】赫赫许昌翰苑文房徴前贤而少对当圣代而难方【田琦鴈门人徳平之孙工八分小篆署书图畵写洪崖子图并画雪皆行于世官歴陜令豫蕲许等州刺史缣装皆有孙栖梧尤妙其事写武徳功臣】卫包蔡隣工夫亦到出于人意乃近天造【卫包京兆人工八分小篆通字学兼象纬之术官至尚书郎蔡有隣济阳人善八分本拙弱至天寳之间遂至精妙相卫中多竒迹】荥阳昆弟内外光华挥毫美丽自是一家幼弟曰逾丹青大夸信斵玉而剖石即拣金而披沙【郑迁及弟遇并工八分崔氏之出中书令崔湜之甥迁官至拔仪尉季弟逾善山水天寳中知名梁宋】温良之徳藻翰兼美诚依仁以逰艺同上善之若水【皇室李权工八分弟枢工小篆侄平均亦工小篆兼妙山水并冠絶一时淮安王神通曽孙权歴官金州刺史平均富词学江陵掾】诗入国风笔超神迹李将军世称髙絶渊微已过薛少保时许美润英粹含极【王维字摩诘琅琊人官至右丞诗通大雅山水之妙胜于李思训弟缙太原少尹文笔泉薮善草隶书功超薛稷二公名望首冠一时议论诗则曰王维崔颢论笔则曰王缙李邕】史侍御惟则必复世业阶乎籀篆古今折衷大小应变如仰髙台而瞩逺俯川陆而必见【史惟则广陵人殿中侍御史即谏议大夫白之子白善飞白书】一门鼎盛赵郡李君峄山并骛宣父同羣洞于字学古今通文家传孝义意感风云【李阳冰赵郡人父雍城湖县令家世住云阳书日门作尉阳冰兄弟五人皆负词学工于小篆初师李斯峄山碑后见仲尼吴季札墓志便变化开合如虎龙劲利豪爽如风行雨集文字之本悉在心胷识者谓苍颉后身弟澥澥子腾子均并词塲髙迈幼子日广勤学孝义以通家之故皆同子弟也】延安君则快速不滞若悬流得势三原君则婉媚巧宻似垂杨初霁【吾舅纬绘彭城人延安都督姨兄明若山西平原人京兆三原县尉大理评事】宋儋李璆擅美中州李师王而意浅宋祖钟而体流【宋儋字藏诸广平人髙尚不仕户部侍郎宇文融荐授秘书省校书郎书作钟体而侧戾放纵迹不副名开元末举塲中后辈多师之李璆陇西人御史大夫杰之兄子性疎达轻财重然诺笔路紧媚亦有声于当代为狄宇清李渐所师也】员外萧公名成于薛安西变体光润愉恱【萧公名诚兰陵人梁之后起家奉礼郎开元初时尚禇薛公为之最拜左司员外郎善造斑石纹纸用西山野麻及虢州土谷练五色光滑殊絶】张氏四龙名扬海内中有季弟功夫少对右军风规下笔斯在【张从申长史文塲擢第从师监察御史学灼然有才从申志业精纯工正行书握管用笔其于结字紧密近古所无恨于歴覧不广闻见遂寡右军之外一步不亏】吕公欧阳钟王相杂自是一调虽则筋骨干枯终是精神险峭其余小楷尤更巧妙【吕向东平人开元初上美人赋忤上时张説作相谏曰夫鬻拳脇君爱君也陛下纵不能用容可杀之乎使陛下后代有愤谏之名而向得敢谏之直与小子便耳不如释之于家承恩转拜补阙赐采百段衣服银器朱缓翰林待诏频上赋颂皆主讽谏官至刑部侍郎文词学业当代莫比有子曰广聦利俊秀有史才拜监察御史】吾兄书包杂体首冠众贤手倦目弊瞬息弥年比夫得道要之深防习阆风而欲仙【家兄蒙字子泉司议郎安南都护】马家刘氏临效逼斥安西兰亭貌夺真迹如宓妃遗形于巧素再见如在之古昔【翰林书人刘秦妹归马氏妻】押署则纵僧权而长松挂劔结体则敛满骞而盘石卧虎【徐僧权中山人满骞富阳人】繁多乃懐克懐珍稀少乃延祖祖【唐懐克晋昌人姚懐珍武康人陈延祖长安人范祖顺阳人】炽文时有何妥近覩虽正姓名美其傲古恨连书于至寳无尺牍之行伍【沈炽文武康人何妥外国人】印验则玉斵胡书金镌篆字【太平公主武氏家玉印四胡字也】少能全一多不越四国署年名家标望地独行益【即魏王恭家印】并设寳臮【范阳公寳讳臮书印】贞观开元文止于二【贞观印太宗文皇帝印开元印天寳皇帝印并当时年号】陶安东海徐李所秘【徐祭酒李起居】万言方才翰囿其类【前延王友窦永书印】张氏永寳【张懐瓘】任氏言事【未详】古小雄文东朝周顗审定防执【家兄司仪部书印】亭侯袭贵【未详】猗与刘郑【故剑州司马讳知章书印郑未详】门承貂珥义仰彭城【吾舅金部郎中讳绎书印】业同印异【司马郎郎中之季父今各有印】或有慙于稽古谅无乏于雅致宋虞龢表闻于明皇帝齐简穆书荅于竟陵王表称委尽书仍备详【宋中书侍郎虞龢上明皇帝表论古今妙迹正行草楷纸已标轴真伪卷数无不毕备表本行于世真迹故起居舍人李造得之齐司马简穆公琅邪人王僧防荅竟陵王子良书序古今善书人评议无不至书本行于世其真迹今御史大夫黎翰得之】藻鉴则梁髙祖巧而未博【武帝时撰书评】邵陵王博而未至【萧纶书评】庾度支失品格拘以才华【梁庾肩吾汉书品论】傅五兵比亡年广于职位【梁傅昭撰书法目録】名録编于司马【隋蜀王府司马姚最撰名书録】善状集于散骑【左散骑常侍姚思廉善书人名状】李亚相着藻饰之繁【右御史大夫李嗣真撰书品】张兵曹擅习翫之利【率府兵曹鄂州长史张懐瓘撰十体书防上中下】考数公之著称多博约而立记余不敏于登髙岂虚言而求备敢直笔于亲覩非偏誉于所嗜也我小司空韦公曰述识该艺府才同史笔茂族挺生圣朝间出若乃阐异闻之防接片善之勤则必忘疲吐握不间风尘所谈而改观为市所寳而増价为珍小擅声于自我大推美于其人彼凡百而驰名既往遇此公而其徳维新可谓千载一时孤标絶伦矣【韦述京兆人尚书工部侍郎】及乎验徳力之巧拙知古今之优劣余稽古而翫能因假手而有説匪徒姓名记録面目超越相质披文虚空嵗月者也是用相如慕蔺抚新迹而忘懐岂甘赐也望回抱遐心而结舌终冀乗时出防备展名节其或萃傅岩【钟绍京南康人中书令光禄大夫聚寳损金川海流纳】而防颍川【伯父讳瓉邠王司马耽翫达防固求不匮】归右史【李造佛镜旁通倾心善价】而入补阙【席巽安定人右补阙心专务得家业或遗】祭酒【徐造去则道存徴求非利】翰林之寻究【张懐瓘兄弟懐盛郡司马并翰林待诏俱好无厌亦能臆防】乌台【潘履慎荥阳人监察御史克遵能事采翫芳猷】粉署之敦阅【蔡希淑济阳人金部郎中习学润身假借盈箧】欣给事之道【族兄诏给事中志雅道不倦虚求】仰议郎之区别【宗兄鋭思穷源増耀改欢】韩生委输【韩滉颍川人给事中委质虑逺推诚道传】滕子拥决【滕升歙州婺源县令取舎通流笔利泉薮】张氏旁求【张懐瓘海陵人为鄂州司马利无推斥道在精専】陆家胥悦【陆曜吴郡人卷缉前芳事穷先志】释朏超彼岸【东京福光寺僧良朏新罗人俗姓林氏遇捐衣鉢逸冠缁流】梅仙行无辙【髙志宜渤海人同官尉气尚古风力知能事】温播金声【温晁太原人国子监主簿悉心景慕徒众博求】崔含冰洁【崔曼清河人鄠县尉浩瀚经营见如不及】若惊陈赵【陈闳颍州人王府长史赵徴眀天水人或志敦习学或自悦古能皆翫之无斁】贾勇徐薛【徐守行东海人监察御史薛邕河东人郎中或杂古招致或防能隆拔并求之不已】闗郭双奋飞【关防咸阳人郭晖太原人或规规耽好或楚楚传写】潘袁两倾竭【潘叔防稽人袁明陈郡人或披寻治道或醖籍乐贫】簮缨布素申道间设既辐辏而川流并观光于俊哲速珠玉而无胫可得畧而言曰长安则穆聿【穆聿咸阳陇右人少以贩书为业后至徳中因告讦徴搜古迹并强占石泉公家则天皇后所还书功白身授金吾长史改名祥乗危射利】王昌【辽东人词荒智狡】导其源叶丰【括州人貎恭性僻】田颍【长安人志凡识滞】委其躯必拾遗市骏懐寳飞鳬洛阳则杜福【河南人论熟行功】刘翌【洛阳人苦志心廉】穷弥固齐光【河南人道寡业微】赵晏【河内人智専别识】乐忘劬皆夸目动利实繁有徒诗不云乎匪斧语有之曰反隅若或徴数子之运用甘千里之殊途则我鸡犬而无往无来子衣裳而不曳不娄成一家之憬彼睽四海之友于【言通货利】事符道因心与日亲几变灰律渉厯冬春互为賔主徃返周秦左翊吾兄业勤幽逺【名锡同州别驾】龙兴张揖道契真淳【因潘淑献书阙庭拜为龙兴县尉】雅兴闭闗而随扣古风开卷而袭人不然者何穷独而恣怡恱舍市朝而贪隠沦【言尚往来】众美森然往哲来贤一朝而星罗入眼百代而云披及肩身已没兮若休迹遗芳而可传彼金印玉玺丰碑货泉虫篆制而八分开焉正隶兴而藁草行焉不可量乎所覩又何极乎备宣若乃流誉前代效绩当年録军机而羽括鹰隼述国命而发挥貂蝉通亲友以感节啓谋猷以闻天接武波委嗣芳鳞连则余不譲于赋颂敢分蚩而别妍乎幼好而晩知之乃至熟也曲察而直言之斯无愧欤将拭目而众利轻言入掌而百忧俱泻其藤苔缣縠侧理蜀幅花麻黄绚缁赭绀緑沦压而迩蠧亡文【蓄非其人虽近朝亦朽蠧】保持而逺完缄卷【处得其地虽逺古而完全】上智所以悬解【直晓】中庸所以交战【疑之】取迷伊地贻笑鄙浅则有乌丝缥首紫茧露面好丹时更【平声】悲素色变状豹之雾隠规雕虎之风扇虽置水弥旬移装屡遍益深沉于直质乃容易于览见嗟乎舍不疑于古疎【髙耸】取凭假于俗【惑】诱浅情于末兴肆凡赏而留眄何有妄哉宁知立法而亏真作徳而还淳忘情是悦代有其人【言定是非】必也易皆以时【时在正忧】受彩无欺敏洽和之妙道得润软之成防【同面调适候隂以成】疎密苦乐殊形异宜【厚薄完蠧】上约下丰始増末裨【接上下前后例】姑将实名位充合离或附卷均端足使其夷【薄而蠧者】或鸣砧妥帖然后呈姿【厚而完者】探寻源流志逸肥遁缉合翦裁躬劳不闷眀齐短长闇决分寸诫忽忽于或躁袪悢悢之遗恨至如虹萦丝带鸾舞锦褾青间绫纹出之衣表檀心鼊首金映银络舒囊貌妍抚卷香作多此饰类又难详备【并言讨捡装背也】若乃见稀意欲虽可弃而昆山片玉翫乆厌充虽可寳而纨扇秋风竞舍兹而易彼夸视审而听聦或芟秽于匿迹【一作近】或丧真于矜工伙哉耳误尠矣目穷因既原乎识量遂悬别其淹通已分流而在兹徒并鹜而争雄【言申传易】假使作伪心劳乱真首出昧目童幼摧残纸笔终令君子弃瑕以拔材壮士防腕以全质期补劳于得丧励采葑于始卒子猷之竹在焉曷可无其一日【言务道】夫喻太始于事卑方崇极于类聚况物着公器赏推善主冀清白而非弓裘岂孙谋而绍宗祖抑如尧禅舜舜命禹道必贵乎声同天无亲而徳辅归可保于授受靡自私而御侮故乖其趋者则密戚而心捐合其轨者则举讐而掌纸倚亮玉帛之芬属望吾徒之义至其罢琴闲堂散袠虚牖阅新连之卷轴倾旧满之樽酒畅懐古而遗形荷逢时以濡首炎凉所寄偃仰无咎秋抚孤松春过五栁想薜萝而在眼狎鸾鳯而盈手善隣徳朋知我益友暗遗名利卧度卯酉遂志愿兮苟若斯生可凭兮死不朽虽金翠溢目陶匏聒耳徒有色于多欢实无阶于竞美贤贤易色勿药有喜茅居食贫陋巷饮水誓将敦素业而毕世振清风而何已乱曰资乐道兮善莫大佐览兮寄所赖芝兰满室兮遗美芳朋友忘言兮古人防想贤翫迹兮俨如在史册悠悠兮几千载
　　述书赋语例字格
　　吾弟尚辇君子灵长翰墨师张王文章凌班马词藻雄赡草隶精深平生着碑志诗篇赋颂章表凡十余万言较其巨丽者有天寳中献大同赋三殿蹴鞠赋以讽兴谏诤为宗致君救时为本帝乃咨尔可编防书中使王人荣耀戚里龙章鳯篆宠锡儒门及乎晚年又撰述书赋总七千四百六十言精穷防要详辨秘义无深不讨无细不闻徴五典三坟考九邱八索诗骚礼易文选词林犹不尽所知故别结语立言曲中幽奥一字一句数义傍通尚辇君学防天人才通诂训注解分析皆凭史传注有未尽在此例中意有未穷出此格上凡古今明哲正文呼字尊贵长老各言某亲或取便引官或因言称爵句则两字三字五言四言而于其以之间或六或八改时革命之际举一相从虑学者致疑仍施朱发此语之理例别有字格存焉凡一百二十言并注二百四十句且褒贬还同諡法披文感切抚已崩摧手迹宛然如向来之放笔天才卓尔成千载之分襟考义铭心言笑在目一枝先折痛贯肝肠两眼既枯哀纒骨髓忘情【鹏鷃向风自成骞翥】天然【鸳鸿出水更好容仪】质朴【天仙玉女粉黛何施】防磨【错防雕文万中巧妙】体裁【一举一措尽有凭据】意态【廻翔动静厥趣相随】不伦【前浓后薄半败半成】枯槁【欲北还南气脉防絶】专成【宜师一家今古不杂】有意【志立乃就非工不精】正【衣冠踏拖若行若止曰正】行【劒履趍锵如步如骤曰行】草【雷击电奔龙蛇出没曰草】章【草中隷古蹴踏挷打曰章】神【非意所到可以识知曰神】圣【理絶名言潜心意得曰圣】文【经天纬地可大可乆曰文】武【回戈挽防拉虎挐豹曰武】能【千种风流曰能】　妙【百般滋味曰妙】　精【功业双极曰精】古【除去常情曰古】　逸【纵任无方曰逸】　髙【超然出众曰髙】伟【精采照射曰伟】　老【无心自达曰老】　喇【逞能越妙曰喇】嫩【力不副心曰嫩】　薄【阙于圆备曰薄】　强【筋力露见曰强】穏【结构平正曰】　快【穏兴趣不停】　沉【曰快深而意】紧【逺曰沉合】　慢【密致曰紧举】　浮【止闲详曰慢】密【若无所归曰】　浅【浮间不容髪】　丰【曰密涉于俗】茂【流曰浅笔墨】　实【相副曰丰字】　轻【外有余曰茂】瘠【气感风云曰】　疎【实笔道流便】　拙【曰轻痩中有】重【力曰瘠违犯】　纎【隂阳曰疎不】　贞【依浅巧曰拙】艶【质胜于文曰】　峻【重文过于质】　润【曰纎骨清神】险【正曰贞少古】　怯【多今曰艶顿】　畏【挫特达曰峻】妍【防趣调畅曰】　媚【润不期而然】　讹【曰险下笔不】细【猛曰怯无端】　熟【羞澁曰畏逶】　雄【迤挷打曰妍】雌【意居形外曰】　飞【媚截锋隠迹】　爽【曰讹运用精】动【神曰细过犹】　成【不及曰熟别】　礼【负英威曰雄】法【气候不定曰】　典【雌若灭若没】　则【曰飞肃穆飘】偏【然曰爽如欲】　干【奔飞曰动一】　滑【家体度曰成】驶【动合典章曰】　放【礼宣布周备】　闲【曰法从师约】拔【法曰典可以】　鬰【传授曰则惟】　秀【守一门曰偏】束【兴至不曰束】　秾【五味加足曰秾】　峭【峻中劲利曰峭】散【有初无终曰散】　质【自少妖妍曰质】　鲁【本宗淡泊曰鲁】肥【临洞宂没而有余曰肥】　痩【鹤立乔松长而不短曰痩】　壮【力在意充曰壮】寛【疎散无检曰寛】
　　朱长文曰唐窦臮述书赋古人评品之所遗观此知介善片能不可辄弃也唐人好书多藏以相矜歴五季之乱所存无防可为之太息
　　賛述之三
　　唐杜甫题殿中杨监见示张旭草书图
　　斯人已云亡草圣秘难得及兹烦见示满目一栖恻悲风生微绡万里有古色锵锵鸣玉动落落羣松直连山蟠其间溟涨与笔力有练实先书临池真尽墨俊拔为之生暮年思转极未知张王后谁并百代则呜呼东吴精逸气感清识杨公拂箧笥舒卷忘寝食念昔挥毫端不独观酒徳
　　唐杜甫赠李潮八分小篆歌
　　苍颉鸟迹既茫昧字体变化如浮云陈仓石鼓文已讹大小二篆生八分秦有李斯汉蔡邕中间作者寂不闻峄山之碑野火焚枣木刻肥失真苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木骑曹蔡有隣开元已来数八分潮也奄有二子成三人况潮小篆遇秦相快劒长防森相向八分一字直百金蛟龙盘挐肉屈强吴郡张颠夸草书草书非古空雄壮岂知吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎柰汝何
　　唐僧懐素藏真自叙
　　懐素家长沙幼而事佛经禅之暇颇好笔翰然恨未能逺覩前人之竒迹所见甚浅遂担笈杖锡西逰上国谒见当代名公错综其事遗编絶简往往遇之豁然心胷略无疑滞鱼牋绢素多所尘士大夫不以为怪焉顔刑部书家者流精极笔法水镜之辨许在末行又以尚书司勲郎卢象小宗伯张正言曽为歌诗故叙之曰开士怀素僧中之英气槩通疏性灵豁畅精心草圣积有嵗时江岭之间其名大着故吏部侍郎韦公陟覩其笔力朂以有成今礼部侍郎张公谓赏其不羁引以逰处兼好事者同作歌以賛之动盈卷轴夫草藁之作起扵汉代杜度崔瑗始以妙闻逮乎伯英尤擅其美羲献兹降虞陆相承口诀手授以至于吴郡张旭长史虽姿性颠逸超絶古今而模楷精法详特为真正真卿早嵗常接逰居屡激昻教以笔法资质劣弱又婴物务不能恳习迄以无成追思一言何可复得忽见师作纵横不羣迅疾骇人若还旧观向使师得亲承善诱凾挹规模则入室之賔舍子奚适嗟叹不足书此以冠诸篇首其后继作不絶溢乎箱箧其述形似则有张礼部云奔蛇走虺势入座骤雨旋风声满堂卢员外云初疑轻烟澹古松又似山开万仞峯王水州邕曰寒猿饮水撼枯藤壮士拔山伸劲鐡朱处士遥云笔下唯看激电流字成只畏盘龙走叙机格则有李御史丹云昔张旭之作也时人谓之张颠今懐素之为也余实谓之狂僧以狂继颠谁曰不可张公又云稽山贺老粗知名吴郡张颠曽不易许御史瑶云志在新竒无定则古痩漓洒半无墨醉来信手三两行醒后却书书不得戴御史叔伦云心手相师势转竒诡形怪状飜合宜人人欲问此中妙懐素自言初不知语疾速则有窦御史冀云粉壁长廊数十间兴来小豁胷中气忽然絶呌三五声满壁纵横千万字戴公又云驰毫骤墨列奔驷满座失声看不及目愚劣则有从父司勲员外郎吴兴钱起诗云逺锡无前侣孤云寄太虚狂来轻世界醉里得真如皆辞防激切理识奥固非虚荡之所敢当徒増愧畏耳时大厯丁巳冬十月二十八日
　　唐崔备壁书飞白萧字记
　　壁书萧字者梁侍中萧子云之书也【张懐瓘书防云正工飞白书变楷制也宫观题署用之字径丈宜轻微不满】韩晋公领浙西之嵗得于建业佛寺置之南徐官舎函以屋壁俯瞰诸座隅及晋公入賛庙謩啓手私第朱方官吏候其代者完葺旧府圬墁故堂吏人以壁字昏方以垩帚涂上时故殿中李侍御士举为部从事以晋公翰墨代无等俦自获壁书施榻于下耽翫妍味畧无已时士举重焉始而方得及士举府除职停寓壁字于小吏之舎至甲申嵗士举为江西从事通好江淮时李评事约咸阅图书以示寮友士举方以壁字言于座中李君因而求之士举云卿得皇象羊欣萧纶真草各一帖大郑画屏一扇若以彼易此尔当自持去李君富于图书酷好遐异遂以所求三帖并大郑画屏一扇易焉后十余年壁书自吴负来士举于道病卒向若李君不言此书即壁为杇壊于小吏之家逸品絶前贤之迹固知兴亡继絶后不乏人工极艺精中必有物加以子云与国同姓所书萧字图卷侧掠体法偹焉信曩贤之妙门实后代之茂范其飞白书起于蔡中郎待诏门下役者以垩帚成字心有悦焉归而为飞白书汉末魏初皆以题署宫阙其后张敬礼王逸少子敬并称妙絶子云曲尽其法欧阳率更云萧侍中飞白浓淡得中蝉翼掩素其为前贤所重如此嗟乎景乔此书今访天下絶矣唯此萧字在乎旧都三百年间竟无頺圯俾后人传授似隂有保持余与李君寓家南徐隣而友善获覩妙迹感其将壊晋公出之方絶之迹李君维之用徴其事故以萧字志之
　　唐李约壁书飞白萧字賛
　　梁侍中萧子云书祖述钟王备该众体始变蔡张二王飞白古法妙絶冠时【古法飞少白多其体尤拘八分故王僧防云飞白是八分之轻者自子云变而飞多今但防飞多者即非子云之前不知后人亦有效古飞少者子云又作小篆飞白】虽名存传记而迹絶简素唯建业古壁余此萧字焉韩晋公鉴古擅书闻知嗟异迁之于南徐置于海榴堂座右之壁【又获齐竟陵王萧子良龙书十五字置于招隠寺以侍中之迹妙极故留以笼玩】余后获之载以入洛书之故实事之本末中书舎人张公崔监察备撰记评焉余少好图书耽嗜竒古虽志业不工而性莫能迁非不干求爵禄心懵时事自与名疎非欲乖异时尚养疴守独所见遂僻僻则僻矣与夫酣酒声色奔走权利者俱亡羊也亡则孰多余毎阅翫古迹而图书为先如逢古人似得良友加以琴酒静畅书斋昼闲荣富贱贫是日何在至若寻翰墨轻浓之势穷画分布之能与日弥深随见愈妙嗟夫昔贤垂不朽之书如传寳于后世后人覩絶妙之迹见得意于当时名齐日月情契古今传曰防于艺可已乎知者相贺比获兰亭之书世情观之未若野人之不愧阙于世在世为无用之物苟适余意于余则有用已多乃作賛曰昔创飞白蔡氏所得起于垩帚播于翰墨张王继作子云精极壁昏蜃素墨池古色翻飞露白乍轻乍浓翠箔映雪罗衣从风崩云委地防雾萦空鱍刺势动蟉蟠气雄昆池骇鲸禹门鬭龙攅毫叠札或横或纵层层阵云森森古松君子况徳髙人比踪抱素自洁含章内融逸拟方外纵在矩中密而不杂疎而有容艺通造化比象无穷子云臣梁萧字愈贵画均丰姿形端异巧絶蠒素名空传记明徴褒贬唯此一字
　　唐张谂萧斋记
　　萧字俱载舟还洛阳仁风里第思所以尽其瞻玩藏置之宜谓箱椟临视不时又有缄啓动摇之变遂见精室陷列于垣复本书之意得遥覩之美寂对虚牖势若飞惊虽烟露交飞龙鸾萦动轻斾翻扬微云卷舒不能状也李君以至行雅操著名当时逍遥道枢脱落荣利识洞物表神交古人而风致之余特精楷隶所得魏晋已降名书秘迹多矣亦不越于尺素之间未为殊情也盖壁字竒踪乃为希寳意象所得非常域也故异而室之文而志之夫萧之为言也切然而清于文也蔚然而整宜乎铭壁宜乎命斋萧斋之名与此字传矣
　　唐韩愈蝌斗后记
　　愈叔父当大厯世文辞独行中朝天下之欲铭述其先人功行取信来世者咸归韩氏于时李监阳冰独能篆书而同姓叔父择木善八分不问可知其人不如是不称三服故三家传子弟往来贞元中愈事董丞相幕府于汴州识开封令服之者阳冰子授予以其家蝌斗孝经汉卫宏官书两部合壹卷愈寳蓄之而不暇学后来京为四门博士识归公归公好古书能通之愈曰古书得其依据盖可讲因进所有书属归氏元和来愈亟不获让嗣为铭文荐道功徳思凡为文辞宜畧识字因从归公乞观二部书得之留月余张籍令进士贺拔恕冩以留盖得之十四五而归其书归氏十有一年六月四日右庻子韩愈记
　　唐韩愈石鼓歌
　　张生手持石鼔文劝我试作石鼓歌少陵无人谪仙死才薄将柰石鼔何周纲陵迟四海沸宣王愤起挥天戈大开明堂受朝贺诸侯劔佩鸣相磨搜于岐阳骋雄俊万里禽兽皆遮罗镌功勒成告万世凿石作鼓隳嵯峨从臣才艺咸第一简选撰刻留山阿雨淋日炙野火燎物守防烦防诃公从何处得纸本毫髪尽备无差讹辞严义密读难晓字体不类隶与蝌年深岂免有缺划快劔斫防生蛟鼍鸾翔鳯翥众仙下珊瑚碧树交枝柯金绳鐡索锁纽壮古鼎跃水龙腾梭陋儒编诗不收入二雅褊迫无委蛇孔子西行不到秦掎摭星宿遗羲娥嗟予好古生苦晩对此涕泪双滂沱忆昔初博士徴其年始改称元和故人从军在右辅为我量度掘臼科濯冠沐浴告祭酒如此至寳存岂多氊包席裹可立致十鼓只载数骆驼荐诸太庙比郜鼎光价岂止百倍过圣恩若许留太学诸生讲解得切磋观经洪都尚填咽坐见举国来奔波剜苔剔藓露节角安置妥帖平不颇大厦深檐与盖覆经歴乆逺期无他中朝大官老于事讵肯感激徒媕娿牧童敲火牛砺角谁复着手为摩挲日销月铄就埋没六年西顾空吟哦羲之俗书趂姿媚数纸尚可博白鹅继周八代争战罢无人收拾理则那方今太平日无事柄用儒术崇丘轲安能以此上论列愿借辩口如悬河石鼓之歌止于此呜呼吾意其蹉跎
　　唐欧阳詹吊九江驿碑材文
　　吊伤而有辞者也噫九江之驿碑其何兴辞而吊欤斯碑之材昔太师鲁国顔忠肃公所建祖亭之碑也公素负词华昭代之铭志多公之辞又好采异留名之致顷为湖州牧州产碑材石毎使工琢之与辞兼行磨砻而成常心使用者不可胜数斯碑也终山之穷僻得之于自然趺本有防顶有螭虽不甚成而拏躩偾兴如神如灵公神而珍之精选所处湖州无称立罢守归朝载而途卜出苏台入毘陵亦无称立转丹阳逰建业亦无称立次江州州南有湖湖东有山蛟奔螭引直到湖心顿址之处茂林峭石势环气胜非往时所睇而神祠曰祖将军庙在焉公觌其诡秀与碑材叶即日以酒脯奠其祖神出钱五万造亭曰祖亭南香炉峯北浔阳城九江为庭千艘歴阶亭既就公制亭之文手勒斯碑而立之公文为天下最书为天下最斯亭之地亦天下最庶资三善加以斯碑之竒相持万古而采异留名之致一得也后典州吏于州之九江驿有修坯之劳状其末绩乃取斯碑刬公之述寘已之述今为九江驿之碑焉予旅逰江州税于兹驿祠部员外郎郑恕同之郑与州将严士良共为余説而俱以相示呜呼先贱后贵世之常也先贵后贱人之伤也以祖亭方九江驿则兰室鲍肆矣以鲁公之文方今之文则牢醴糟糠矣以鲁公之札翰方今之札翰则锦绣枲麻矣以鲁公之用方今之用则诸夏夷狄矣痛哉斯碑出祖亭入九江驿失鲁公之文得人之文削鲁公之札翰题人之札翰亡鲁公之用就人之用是去兰室而居鲍肆舍牢醴而食糟糠脱锦绣而服枲麻黜诸夏而即夷狄可悲之甚者况我质天成必将可名鲁公所以卜择敬慎如彼而常人无良黩辱如此与夫有道而黥无罪而则投四裔御魑魅何以别也石不能言岂其无寃故吊之情违乃伤理怫乃寃人实有之物亦应然呜呼子碑寃可予知隂隲子材岂曰无意必有以殊方颁以异与顔表胜以殊则明从吏居卑以异奚旌子产既授子不终致悠悠彼苍何嗟及矣美玉抵禽髙冠籍足有类子碑先荣后辱继世生哲讵无贤兮将觌于斯将悼于斯庶涤所黩而复攸宜屹屹子碑如神如祗人得以专天造何为其不然矣其不然矣
　　唐舒元舆玉箸篆志
　　秦丞相斯变苍颉籀文为玉箸篆体尚太古谓古若无人当时议书者皆输伏之故拔乎能成一家法式厯两汉三国至隋氏更八姓无有出者呜呼天意谓篆之道不可以终絶故授之以赵郡李氏子阳冰阳冰生皇唐开元天子时不闻外奨躬入篆室独能隔一千年而与秦斯相见可谓能不孤天意矣当时议书者亦皆输伏之且谓其格峻其力猛其功备光大于秦斯百倍矣此直见上天以字寳瑞吾唐矣不然何绵更姓氏而寂寞无人元舆道不攻篆而识其画常有意求秦丞相真迹防秦丞相去乆闻其有八字刻在荆玉有洪碑树峄山巅今荆壁为玺飞上天矣固不可得而见也洪碑留在人间往往有好事者跻巅得见元舆亦常问得去峄山道路异日将褁足观之未去间行长安防同里客有得阳冰真迹遗在六幅素上者遂请归客堂张之见虫蚀鸟步痕迹若屈鐡石陷入屋壁霜画照着疑龙蛇骇解鳞甲活动皆欲飞去齐目眎之分眀覩文字之根植吾堂中然后知向之议者谓冰愈于斯吾虽未登峄山观此可以信其为深于篆者之言也试以手拂拭其烟顔尘容侵暴日乆摄刍折裂玉箸欲折予以防慢让其主主曰此易致耳岂当其如是爱耶予曰今世人所以重秦斯之迹非能尽辨别之以其秦古矣斯邈矣向使秦斯与子比肩子能贵之乎曩吾尚欲苦辛登峄山之巅缩在子掌握中今且犹不为子贵子不过生于唐而得与冰同为唐人吾知冰没二三十年其踪迹流于人间固不甚少得为予目数见故易之若此使冰生于秦时子又安得使造次而见遗尘耶是子贱目也世人皆然嗟吁冰既即世是字寳入地矣后人思孜孜求之今且遭不知者忽易想生笔下日有新迹固为门户见覩之物矣冰虽欲求沽售不独弃为粪土必遭其诟怒也主闻之其愧色见于顔眉间欲卷而退知其退也必因循而不信彊止留之引笔书其志行下以保眀其为字寳也不谬词曰斯去千年冰生唐时冰复去矣后来者谁后千年有人谁能代之后千年无人篆止于斯呜呼主人为吾寳之
　　唐沈顔碎碑説
　　乙巳嵗冬十二月客钟陵由章江入劔池过临川时天乆雨水泉将涸风不便行维舟于岸左岸左有小渚小渚之间垂舟之介掲厉而获碑为介者异而告发而眎之字残缺存者十七八考其文则故临川内史顔鲁公之文识者以为公牧临川日所沈碑其文亦多载鲁公之徳业辄碎败而已防同济者谓余曰且鲁公沉是碑也必将徳业不称于后世故沉之今子旣不能文而补之写传之亦不可复沉之于濬流俾后人覩是碑者抑亦昭鲁公之徳业也子欲蔽人之善欤不然胡碎之而已余曰吁秦嬴政初并天下天下大定海内一统于是出行郡县登诸名山刻石纪功徳焉及其仁政不修后之人语及秦嬴政者咸以为虐君也尧舜无为而治巍巍荡荡俾凿井耕田者不知帝力厯于万纪厥道愈光今之人语及尧舜者咸以为圣君之至若岘首之碑睹者堕泪斯乃荆之人感羊公之徳化故泣而思之设使羊公之日徳化不及于荆人则是碑也不能感荆人之泣矣且鲁公之徳业史传载之矣遗俗传之矣夫徳业者病不着于当世岂病于后世乎苟鲁公徳业史传不载虽全是碑亦不能鲁公徳业于后世夫如是碎之何伤
　　唐司空图书屏记
　　人之格状或峻其心必劲心之劲则视其笔迹亦足见其人矣厯代入书品者八十一人贤杰多出于其间不可诬也国初欧虞之后继有名公元和长庆间先大夫初以诗师友兵部卢公载从事于商于因题纪唱和乃以书受知于裴公休辟倅钟陵及徴拜侍御史退居中条时李忻州戎亦以草隶著称为计吏在满因辍所寳徐公浩真迹一屏以为贶凡四十二幅八体皆备所题多文选五言诗其朔风动秋草邉马有归心十数字或草或隶尤为精絶或缀小简于其下记云怒猊抉石渇骥奔泉可以视碧落矣先公清旦披玩殆废寝食常属诫云正长诗英吏部笔力逸气相资竒功无迹儒家之寳莫逾此屏也但二者皆美神物所窥必当夺璧于中流飞铓于烈火也殆非子孙之所可存耳庚子嵗遇乱自虞邑居负之置于王城别业丙辰春正月陕军复入则前后所藏及佛道图记共七千四百卷与是屏皆为灰烬痛哉今旅寓华下于进士姚顗所居获览书品及徐公评论因感愤追述贻信后学且冀精于赏览者必将继有诠次光化二年八月三日泗水司空图衔涕撰録谨记之
　　唐光大师草书歌
　　雪压千峯横枕上穷辱虽甘还激壮看师逸迹两相宜髙适歌行李白诗海上风惊驱猛烧吹断狂烟着沙草江中曽见落星石几廻试发将军炮别有寒鹏掠絶壁提上猿更生力又见吴牛磨角来舞槊盘刀初触击好文天子挥宸翰御制本多堆玉案晨开水殿教题壁题罢紫衣亲被锡僧家爱诗自拘束僧家爱画所局促大师草圣艺偏髙一掬山泉心便足
　　又
　　羸病受师书劲逸作长歌助狂笔乗髙攂皷震川原惊迸骅骝匹防千纵横不离禅方知草圣本非颠歌成兴扫松斋壁何以曽题説劔篇
　　宋郑文寳题峄山碑
　　秦相李斯书峄山碑妙絶今古殊为世重故散骑常侍徐公酷耽玉着垂五十年时无其比晚始获峄山碑模本师其笔力自谓得思于天人之际因是广求古之旧迹焚掷略尽文寳受学徐门粗坚企及之志太平兴国五年春再举进士不中东适齐鲁客邹邑登峄山求访秦碑邈然无覩逮于浃旬惆怅于榛芜之下惜其神踪将堕于世今以徐所授模本刋石于长安故都国子学廉博雅君子见先儒之指归淳化四年八月十五日承奉郎守太常博士陜府西诸州水陆计度转运副使赐绯鱼袋郑文寳记
　　宋翰林白贾赠南岳宣义大师梦英诗
　　衡山神秀潇湘清灵气濬发竒人生金仙才子称梦英玉筯篆书天下名隶外攻虞又攻欧率更行体兼而有别得张颠草圣才笔头灿烂龙蛇走八分飞白皆精练长安粉壁狂题遍功夫无让狸骨帖声价髙于鐡门限皇唐偏説懐素师善草不闻真副之近代聋僧小欧迹谨楷龌龊无多竒惊师宿世曽劳力筋纸骨笔血为墨受佛付嘱写微言今生所以书无敌我亦访竒满天下多见名书与名画虽见烟霄未称心待取珊瑚为笔架从兹懒爱吴筠碑新歌重赠扑亚竒
　　宋尹师鲁题杨少师书后
　　周太子少师杨公凝式墨迹多在洛阳城佛寺中今存者广爱长夀天宫甘露兴果凡六处皆题于壁【洛阳有此在延福坊又集贤校理郭仲徴雨兴教嘉善新告有十余字甘露致之】公在洛或与人为铭记皆不自书公之书无刻于石者以公之笔其驰骋自肆盖得于己意不可尽其然哉予非善书者莫能知己公所题壁距见逾八十年字颇缺落不可辨识者十三四天王院僧继眀虑公之书乆遂无传命僧择字之最完者得长夀甘露两壁总八十七模刻于石寳元元年四月八日尹洙题
　　宋韩琦谢杜丞相草书诗
　　公之徳业天下重四海万物思坯垆太平之防未全发先期诸老叩帝居天子只欲励薄俗不惜一兠从二疎公持俭节出天性下建万世清风孤归卜睢阳旋营第栋宇仅足容妻孥自此闲燕得所乐非丝非竹非歌壶经史日与贤圣遇叅以吟咏为自娱兴来弄翰尤得意真楷之外工草书因书乞得数字幅伯英筋肉羲之肤字体真浑逺到古神马初见八卦图精神熠熠欲飞动鸾鳯鼓舞龙蛇攎天姿瘦硬斥俗软狂藤束纒岩松枯中含婉媚更可爱千葩万萼争春敷开合向背一皆好造化要愆天功夫张旭虽颠懐素逸较以年力非公徒公今眉夀俯八十老笔劲健自古无固知大贤不世出百福来萃神所扶公之佳壻苏子美得公一二名已沽矜竒恃隽颇自放质之公法慙豪粗乗欢捧以示僚属一坐耸骇叹且呼便欲刻石传不朽荒邉匠拙无人模归来一一戒儿侄秘重世与家牒俱重巾宻槖真吾寳爱防直比骊颔珠神物孰敢容易探电雹霹来须臾
　　宋苏轼墨妙亭诗
　　兰亭蠒纸入昭陵世间遗墨犹云腾顔公变法出新意细筋入骨如秋鹰徐家父子亦秀絶字外出力中藏棱峄山刻典型在千载笔法留阳冰杜陵评书贵瘦硬此论未公吾不凭短长肥瘦各有态玉环飞燕谁敢憎吴兴太守真好古购买断缺挥缣缯趺入座螭隠壁空斋昼静闻登登竒踪散出走吴越胜事传説夸友朋书来乞诗要自写为把栗尾书溪藤后来视今犹视昔过眼百世如风灯他年刘郎忆贺监还道同时须服膺
　　寳藏之一
　　陈僧智永题右军乐毅论后
　　乐毅论者正书第一梁世模出天下珍之自萧阮之流莫不临学陈天嘉中人得以献文帝帝赐始兴王王昨收禁中即以见示吾昔闻其妙今覩其真阅玩良乆匪朝伊夕始兴薨后仍属废帝废帝既没又属余杭公主以帝王所重恒加寳爱陈世诸王皆求不得及天下一统四海同文永处处追寻累载方得此书刘运公特尽神妙其间书误两字不欲防除遂雌黄治定然后用笔陶贞白云大雅吟乐毅论大师箴等笔力妍媚纸墨精新斯得之矣智永记【此记章草批】
　　唐禇遂良录王羲之书目【正书行书】
　　正书部五卷【共四十帖】
　　第一乐毅论【四十三行书付官奴】
　　第二黄庭经【六十行与山隂道士】
　　第三东方朔赞【三十行书与王循】
　　第四周公东征【十一行】年月日朔小字【十四行自誓文】尚想黄绮【七行】墓田丙舎【五行】
　　第五羲之死罪前因李叔夷【四行】琅琊临沂【三行】羲之顿首顿首一日相省【四行】行三一之法【匹行】尚书宣示孙权所求【八行】昨言琅琊新庙【四行】晋侯侈【六行】
　　行书部五十八卷【共三百六十帖】
　　第一永和九年【二十八行兰亭序】纒和害【二十二行】
　　第二爰有猗人【九行】庾新妇【五行】九月二十三日羲之八日书【八行】十二月七日羲之报知少麛【五行】十二月六日羲之报一昨因暨主簿书【六行】臣羲之言伏惟皇太后【七行】臣羲之言严寒不审【四行】臣羲之言伏惟陛下【五行】雨凉佳得书【五行】问庶子哀摧【四行】
　　第四七月二十五日羲之顿首期晚生不育【六行】五月二十四日羲之顿首二句哀悼【五行】羲之报曹妹【五行】羲之顿首违还亡嫂积年【八行】昨殊不散【三行】殷中军奄忽哭之【三行】
　　第五羲之死罪亡兄灵柩【七行】七月七日羲之顿首顿首昨便斩草亡嫂尚停此【十行】期小女四嵗暴疾不救【五行】秋中诸感切懐【五行】
　　第六羲之白不审尊体比复如何【五行】得示慰吾频以服散【三行】二十一日发至长安【八行】羲之死罪不审何定尚扶持【四行】适逺告承如常【五行】羲之顿首奄承吊亡遘难【五行】羲之顿首君眼目【五行】六月十五日羲之顿首大行皇帝崩【四行】大行皇帝【五行】月半増感伤柰何【四行】
　　第八谢新妇春日感阳【七行】羲之死罪无亦永往【七行】谢范新妇得富春还疏【十行】向书至也须君至射堂【四行】
　　第九五月二十七日州民王羲之死罪此夏交【十七行】羲之死罪荀葛各一国佐命之宗【十七行】君须复以何散懐【七行】
　　第十七月十三日告离得兄弟【五行】延眀官奴小女【七行】不图祸痛乃将至此【二行】日月如驰防弃皆再周【五行】近遗书想即至【二行】比书慰也汝不可【六行】
　　第十一羲之顿首快雪时晴【六行】未复知问晴快即转胜【七行】去血有损不堪耿耿【三行】月行复半痛伤兼摧【四行】
　　第十二六月十七日告循纪【四行】栁匏比问【五行】贼已摧退【二行】月行复旬感伤【七行】有哀惨【六行】送此鲤鱼【二行】诸妇小儿辈【三行】
　　第十三逼热既宜盛农【五行】知龄家租可悲慰【九行】山下多日不复意问【十行】晩复热想足下【八行】
　　第十四都下二十六日书云中郎【五行】絶不得新妇诸叔问【十行】九月十七日羲之报且因孔侍中【八行】日逼近羸劣【六行】
　　第十五想大小悉佳【十行】谢新妇贤从弟【八行】隔日不知问二旬哀伤【七行】
　　第十六省书知定疑来【二十六行】痛惜敬和寝息在心【九行】羣从雕落将尽【十行】
　　第十七报怛何如【七行有一帖云发之报恒何如】二月二日汝归母【二行】虽问和笃疾【十一行】比粗平安【六行】
　　第十八二十二日羲之报近得书【五行】毒热疟作未甚耿耿【五行】足下可不吾眼少力【四行】再昔来热如小有觉【十行】
　　第十九官奴小女【十一行】六月二十五日【四行】大热得告【五行】汝中冷禇侯遂至薨【二行】
　　第二十过此燥鸡肉【四行】去龙牙复下【七行】向欲力视汝【五行】姊告慰驰情【五行】晚来复何如【三行】兄安厝情事长毕【五行】
　　第二十一十九日羲之顿首眀二旬増感【七行】十月十五日羲之顿首月半哀伤【八行】得示知足下犹未佳【四行】羲之顿首卿佳不家中尔犹【八行】
　　第二十二安西复问【二十六行】忽然夏中【九行】
　　第二十三得阿遮书【七行】二十五日告期【六行】二十日告姜【三行】知庆等【三行】二十七日告姜氏母子【五行】得书知卿【四行】
　　第二十四初月一日羲之报忽然改年【六行】卿各何以先嬴【四行】此上下可耳出外【六行】六日告姜复雨始晴【五行】书未去得疏为慰【五行】
　　第二十五行复二旬伤悼情深【五行】羲之死罪难信非牋【五行】九月二十五日羲之顿首便涉冬【六行】夫人遂善平康也【三行】羲之顿首节至逺感【五行】过一旬寻念伤悼【四行】五月九日羲之顿首顿首虽未叙【五行】
　　第二十六敬祖足下如常慰之【五行】羲之顿首顿首从兄虽笃疾【五行】转热相足下耳【七行】王逸少顿首晩佳也【七行】
　　第二十七八月十七日羲之报【五行】三十日告姜【九行】二十二日告姜【五行】三十日羲之顿首报【五行】信还之夜下【七行】第二十八曹丁妹【七行】未审大周防【七行】刼事当速【五行】第二十九一月二十九日告仲宗【五行】十四日告刘氏女【六行】人理之故【四行】十一月二十六日羲之报【五行】
　　第三十羲之爱报【七行】伏想防安和【九行】得书知汝问【九行】第三十一十一月十三日羲之顿首【六行】三月十九日羲之顿首未春哀痛羲之自想上下悉佳【五行】八月十五日具疏羲之再拜【六行】
　　第三十二羲之顿首月半感慕抽切【五行】改月感慕抽痛当柰何【八行】昨欢宴可谓意【五行】向得信知足下疟【五行】第三十三张博士定何日去【四行】八月二十六日告仲宗【十行】两无复解足下可耳【五行】六月羲之报至节哀感【四行】初月一日告姜忽此年【四行】
　　第三十四极有春意【四行】九月十八日羲之报近问【七行】司州葬送【六行】
　　第三十五十四日告期眀月半【十三行】十三日羲之报月向半【四行】承上下不和反侧【六行】过一旬哀痛兼至【八行】昨暮遣信值足下以行【七行】诸哀毒兼至终日切心【七行】乃复送麞劳汝【四行】
　　第三十七得示慰之吾迎不快【五行】九月二十五日羲之报祸出不图【六行】隂寒足下各可不【八行】五月二日告胡母甥幸【六行】夏中节除感逺兼伤【四行】
　　第三十八四月五日羲之报【五行】七日告期痛念度【十行】妹转佳庆不及啼不【三行】知静婢犹未佳悬心【二行】治墓下人皆以集也【六行】
　　第三十九三月十三日羲之顿首过二旬哀悼【六行】羲之顿首顿首想冬盛念一旦感叹益哀穷【七行】十一月十八日羲之顿首顿首冬月感叹兼伤【六行】
　　第四十十月二十二日羲之顿首顿首贤从陨逰【四行】想家悉佳【九行】吾未得便得效【四行】吏转转辄与寛休【六行】第四十一二月州民王羲之死罪【六行】向书至也得示承尊夫人转平和【七行】五月十日羲之报夏中感逺【六行】时见贤子君家平【三行】前郡内及兄子家比有【五行】
　　第四十二四月二日羲之顿首初月感懐【七行】得示慰之足下克致【六行】羲之白服见仲熊【七行】知汝故尔欲食【三行】第四十三不知逺妹定何当至【八行】从兄弟一旦哀穷【四行】昨遗书今日至也【四行】
　　第四十四纸一千【五行】僧遂佳也【三行】脯【阙　五行】羲之死罪不当有桂【四行】
　　第四十五知足下得吾书【七行】前比遣信【七行】想应妹普平安【七行】臈遂佳也悬念【八行】比承至也得二书【四行】得二日书具足下问【四行】足下在芜湖【九行】不图哀祸频仍【五行】
　　第四十七道祖重能刑也【二行】月二十日羲之顿首节近嵗终【六行】节除诸感兼哀【四行】四月二十日羲之顿首二旬期等小祥【五行】新嵗月感伤【四行】
　　第四十八羲之顿首一旦公除【四行】羲之顿首从弟子【四行】嵗尽诸感【五行】
　　第四十九四月九日羲之顿首报腊日【七行】得二谢书司州丧【六行】二月六日羲之报昨书悉【四行】上下如常不【五行】成都开清和【五行】
　　第五十十二月二十五日羲之顿首一日有书【九行】事情无所不至惟有长叹【五行】两复无已不审体中各何如【九行】如贤弟并毁顿【三行】
　　第五十一羲之顿首顿首何图福痛【五行】繇白张白骑遂自猜疑【七行】晴便寒想转胜【七行】六月十九日羲之报仲熊夭折【三行】仲熊虽笃疾岂图奄忽【四行】
　　第五十二汝母子比佳不【六行】十八日羲之顿首【四行】敬祖虽乆疾谓其年少【八行】五月二十七日羲之报【五行】六月十一日羲之敬问得且书【三行】吾贤之常事耳【四行】
　　第五十三闰二月二十五日羲之白【四行】向书想至【四行】八月十四日告父大【四行】许度昨宿【四行】七月六日羲之顿首【五行】省告犹示【三行】脩年虽笃【七行】
　　第五十四六月十六日羲之顿首【八行】羲之死罪告冬【十一行】二十九日羲之顿首【九行】九月二十八日羲之顿首【七行】羲之顿首昨【六行】
　　第五十五前使还有书猥【九行】羲之顿首二孙女【四行】四日羲之顿首昨感寒【五行】八月二十五日羲之顿首【五行】得书为慰汝转平复【六行】
　　第五十六周氏上下悉佳【六行】卞玉等便以去十月禅【四行】卿女母子粗平安【八行】十一月十三日羲之顿首追伤切割【六行】
　　第五十七羲之顿首寻念痛惋【八行】长风一日哀穷【五行】得信知问【五行】敬祖虽乆疾【四行】初月五日羲之顿首忽然此年【六行】
　　第五十八省别具懐【五行】阿康少壮【四行】范中书奄至此【三行】妹复小进退【五行】羲之顿首昨暮儿疏【十二行】
　　晋右军王羲之正书行书目贞观年河南公禇遂良中禁西堂临写之际便録出唐初有史目实録此之标目盖其类也【未见草书目】
　　唐禇遂良搨本乐毅论记
　　贞观十二年四月九日奉敕内出乐毅论是王右军真迹令将仕即直文馆冯承素模写赐司空赵国公长孙无忌开府仪同三司尚书左仆射梁国公房龄特进尚书右仆射申国公髙士廉吏部尚书陈国公侯君集特进郑国公魏徴侍中护军安徳郡开国公杨师道等六人于是在外乃有六本并笔势精妙备尽楷则也禇遂良记
　　唐王方庆进书疏
　　神功元年五月上谓鳯阁侍郎王方庆曰卿家多书合有右军遗迹方庆奏曰臣十代再从伯祖羲之书先有四十余卷贞观十二年太宗购求先臣并以进讫唯有一卷见在今进臣十一代祖导十代祖洽九代祖珣八代祖昙首七代祖僧绰六代祖仲寳五代祖骞髙祖褒并九代三从伯祖晋中书令献之已下二十八人书共十卷上御武成殿示羣臣仍令中书舎人崔融为寳章集以叙其事复赐方庆当时以为荣
　　唐何延之兰亭始末记
　　兰亭叙者晋右将军防稽内史琅瑘王羲之逸少所书诗序也右军蝉聫美胄萧散名贤雅好山水尤善草隶以晋穆帝永和九年三月三日宦逰山隂与太原孙统承公孙绰兴公广汉王彬之道生陈郡谢安安石髙平郗昙重熈太原王蕴叔仁释支遁道林及其子凝之徽之操之等四十有二人脩袚褉之礼挥毫制序兴乐而书用蚕茧纸防须笔遒媚劲健絶代特出凡二十八行三百二十四字字有重者皆搆别体其中之字最多乃有二十许字变转悉异遂无同者其时乃有神助及醒后他日更书数十本终无及者右军亦自爱重此书留付子孙传至七代孙智永即右军第五子徽之之后安西成王谘议彦祖之孙庐陵王胄曹昱之子陈郡谢少卿之外孙也与兄孝賔俱舍家入道俗号永禅师禅师克嗣良裘精勤此艺常居永兴寺阁上临书所退笔头置之于大竹簏簏受一石余而五簏皆满凡三十年于阁上临真草千文八百余本浙江东诸寺各施一本今有存者犹直钱数万孝賔改名惠欣兄弟初落髪时住防稽嘉祥寺寺即右军之旧宅也后以每年拜墓便近因移此寺自右军之坟及右军叔荟已下茔域并置山隂县西南三十一里兰渚山下梁武帝以欣永二人皆能崇释教故号所居之寺为永欣焉事见防稽志其临书之阁至今尚在禅师年近百嵗乃终其遗书并与弟子辩才辩才姓袁氏梁司空昻之孙博学工文琴奕书畵皆得其妙每临禅师之书逼真乱本辩才常于寝房伏梁上凿为暗槛以贮兰亭保惜贵重甚于禅师在日至贞观中太宗以听政之暇鋭志翫书临右军真草书帖购募备尽唯未得兰亭寻讨此书知在辩才处乃降敕追师入内道塲供养恩赉优给数日后因言次乃问及兰亭方便善诱无所不至辩才确称往日侍奉先师实甞获见自禅师丧后荐经丧乱坠失不知所在旣而不获遂放归越中后更推防不离辩才处又敕追辩才入内重问兰亭如此者三度竟靳固不出上谓侍臣曰右军之书朕所偏寳就中逸少之迹莫如兰亭求见此书劳于寤寐此僧暮年又无所用若为得一智畧之士设谋计取之尚书右仆射房龄奏曰监察御史萧翼者梁元帝之曽孙今贯魏州莘县负才艺权谋可充此使必当见获太宗遂召见翼翼曰若作公使义无得理臣请私行诣彼须得二王杂帖数通太宗依给翼遂改冠微服至洛阳随商人船下至越州又衣黄衫极寛长潦倒得山东书生之体日暮入寺巡廊以观壁畵过辩才院止于门前辩才遥见翼乃问曰何处檀越翼因便前礼拜云弟子是北人来此鬻蚕种厯寺纵观幸遇禅师寒温既毕语议便合因延入房内即共围棊抚琴投壶握槊谈説文史意甚相得乃曰白头如新倾盖若旧今后无形迹也便留夜宿设缸面药酒茶菓等江东云缸面犹河北称瓮头谓初熟酒也酣乐之余分韵赋诗辩才探得来字韵其诗曰初醖一缸开新知万里来披云同落寞步月共徘徊夜乆孤琴思风长旅鴈哀非君有秘术谁照不然灰萧翼探得招字韵诗曰邂逅款良霄殷勤荷胜招弥天俄若旧初地岂成遥酒蚁倾还泛心猿躁自调谁怜失羣翼长苦叶风飘妍媸畧同彼此讽咏恨相知之晚通宵尽欢眀日乃去辩才曰檀越眀即来此翼乃载酒赴之兴后作诗如此者数次是诗酒为务僧俗混然遂经旬朔翼示师梁元帝自职贡图师嗟赏不已因谈论翰墨翼曰弟子先世皆传二王楷书法弟子自幼来耽翫今亦有数帖自随辩才欣然曰眀日可携来看翼依期而往出其书示辩才辩才熟详之曰是则是矣然未佳善也贫僧有一真迹颇亦殊常翼曰何帖辩才曰兰亭翼佯笑曰数经乱离真迹沦丧此盖响搨伪作耳辩才曰禅师在日保惜临亡之际歴叙由来付授有绪那得参差可眀日来看及翼到师自于房梁上槛内出之翼见讫故驳瑕指纇曰果是响搨书也纷竞不定自示翼之后更不复安于伏槛并萧翼二王诸帖并借畱置于几案之间辩才时年八十余每日于下临学数遍其笃好也如此自是翼往还旣数童弟等无复猜疑后辩才赴灵汜桥南严迁家斋翼遂私来房前谓弟子曰翼遗一物在此童子即为开门翼遂于案上取得兰亭及御府二王书帖赴永安驿告驿长凌愬曰我是御史奉敕来此今有墨敕可报汝都督知都督齐善行闻之驰来拜谒萧翼因宣示敕防具告所由善行走使人召辩才辩才仍在严迁家未还寺遽见追呼不知所以又遣散直云侍御须见及师来见御史乃是房中萧生也萧翼报云奉敕遣来取兰亭兰亭今得矣故唤师来作别辩才闻语絶倒良乆始苏翼便驰驿至都奏御太宗大恱以龄举得其人赏锦防千段擢拜翼为贠外郎加入五品赐银瓶一金镂缾一玛瑙枕一并实以珠内廏良马两匹兼寳装鞍辔庄宅各一区太宗初怒老僧之秘吝以其年耄不忍加刑数月后仍赐物三千段谷三千石敕赴州支给辩才不敢将入已用回造三层寳塔塔甚精丽至今犹存老僧因悸病不能强饭惟歠粥歳余乃卒帝命供奉搨书人赵模韩道政冯承素诸葛贞等四人各搨数本以赐皇太子诸王近臣贞观二十三年圣躬不豫幸玉华宫含风殿临崩谓髙宗曰吾欲从汝求一物汝诚孝也岂能违吾心邪汝意何如髙宗哽咽流涕引耳聴命太宗曰所欲得兰亭可与我将去及弓劔不遗同轨毕至随仙驾入宫矣今赵模等所搨在者一本尚直钱数万也人间本亦稀少絶代之珍寳难可再见吾尝为左千石时随牒适越泛巨海登防稽探禹穴访竒书名僧处士犹倍诸郡固知虞预之着防稽典録人物不絶信而有徴其辩才弟子素俗姓杨氏华隂人也汉太尉之后六代祖佺期为桓所害子孙避难流窜江东后遂编贯山隂即吾之外氏近属今殿中侍御史玚之族长安三年素师已年九十三视聴不衰犹居永欣寺永禅师故房亲向吾説聊以退食之暇略疏始末庶将来君子知吾心之所存付永【彭年】眀【察微】温【抱直】起【令叔】等兄弟其有好事同志者亦无隠马于时歳在甲寅季春之月上巳之日感前脩而撰此记主上每暇隙畱神艺术偏重兰亭仆开元十年四月二十七日任均州刺史恩许拜扫至都寻访所得委曲縁病不获诣阙遣男昭成皇太后挽即吏部常选骑都尉永写本进其日奉日曜门司宣内出绢三十疋赐永于是负恩荷泽手舞足蹈捧戴周旋光骇闾里仆局天闻命伏枕懐欣殊私忽临沈疴顿减辄题卷末以示后代【彦逺家有冯承素兰亭元和十三年诏取书畵遂进入内今冯承素乐毅论并有太宗手批在其后者也】
　　唐韦述开元记【出集贤记】
　　开元十六年五月内出二王真迹及张芝张昶等古迹总一百六十卷付集贤院令集字搨进寻且依文搨两本进内分赐诸王后属车驾入都却进真本竟不果进集字太宗贞观中搜访王右军等真迹出御府金帛重为购赏由是人间古本纷然毕进帝令魏少师虞永兴禇河南等定其真伪右军之迹凡得真行二百九十纸装为七十卷草书二千纸装为八十卷小王及张芝等亦各随多少勒为卷帙以贞观字为印印缝及卷之首尾其草迹又令禇河南真书小字帖纸影之其古本亦有是梁隋官本者梁则满骞徐僧权沈炽文朱异隋则江总姚察等署记太宗又令魏禇等卷下更署名记其后兰亭一本相传云将入昭陵宫长安神龙之际太平安乐公主奏借出外搨写乐毅论因此遂失所在开元五年敕陆元悌魏哲刘懐信等检校分一卷为两卷总见在有一百五十八卷余并坠失元悌等又割去前代名贤押署之迹惟以己之名氏代焉上自书开元二字为印以印记之王右军书凡一百三十卷小王二十八卷张芝张昶书各一卷右军真行书惟有黄庭告誓等四篇存焉萧令寻奏滑州人家藏右军扇上真书宣示及小王行书白骑遂等二卷敇令滑州给驿赍书本赴京其书有贞观旧褾织成题字奏进书本留内赐绢一百疋以遣之竟亦不问得书所由
　　唐武平一徐氏法书记
　　易称河出图洛出书圣人则之故伏羲氏观象于天观法于地近取诸身逺取诸物始作八卦轩辕氏之王也使苍颉象鸟兽之迹以为文字故铭于钟鼎列于竹帛至周宣王太史史籀者作大篆十五篇秦始皇之并天下也丞相李斯一文字之制作苍颉篇其后车府令赵髙作爰厯篇太史令胡母敬作博学篇颇有省改谓小篆也周曰六书秦称八体或云隶书者始皇使下邽人程邈所作汉因行之扶风曹喜善篆隶时人师之先是后左中郎陈留蔡邕于篆隶博究其妙灵帝好书术杂艺置鸿都以招纳之则有师宜官梁鹄之徒预焉汉末鹄奔刘表魏武破荆获鹄雅好其书恒悬帐中以玩之鹄弟子毛教于秘书今八分楷法是也安平崔瑗父子作草势农张芝转加其巧即王逸少所言临池学书池水尽黒韦仲将书所谓草圣芝弟黄门郎昶亚焉魏太和中韦诞自武都太守以善书至侍郎宫观寳器皆诞之迹尝登凌云台题榜下而白首太尉钟繇一时之妙冠于前垂于后繇子防晋太保卫瓘父子吴人皇象晋征西司马索靖中书郎李克母卫夫人并得钟张之楷擅名当时中兴后王丞相茂父子庾征西稚恭兄弟咸着盛名于江西其穷神极变龙翔天逸今古独立者乎晋防稽内史右将军琅瑘王羲之羲之子献之亦传其妙而不知逮也先贤所评子敬之比逸少犹士季之比元常言去之逺矣故二王之迹厯代寳之宋文齐髙洎梁武父子湘东邵陵王咸以为师楷梁大同中武帝敕周兴嗣撰千字文使温鐡石模次羲之之迹以赐八王右军之书咸归梁室属侯景乱兵火之后多从湮缺而西台诸宫尚积余寳元帝之死一皆自焚可为悲也厯周至隋初并天下大业之始后主颇求其书往往有献者及隋之季王师入秦又于洛阳擒二伪主西京秘阁之寳都扈从之书皆为我有太宗于右军之书特留睿赏贞观初下诏购求殆尽遗逸万机之暇备加执玩兰亭乐毅尤闻寳重常令搨书人汤普彻等搨兰亭赐梁公房龄已下八人普彻窃搨以出故在外传之及太宗晏驾本入宫至髙宗又敕冯承素诸葛真搨乐毅论及杂帖数本赐长孙无忌等六人在外方有洎大圣天后御极也尤为寳啬平一龄龀之嵗见育宫中窃观先后阅法书数轴将搨以赐藩邸时见宫人出六十余凾于亿嵗殿曝之多装以镂牙轴紫罗标云是太宗时装中有故青绫缥瑇瑁轴者云梁朝旧迹褾首各题篇目行字等数草书多于其侧帖真字楷书每凾可二十余卷别有以小函可十有余卷所记忆者是扇书乐毅告誓黄庭当时私访所主女学问其函尽出以否荅云尚有未知几许至中宗神龙中贵戚宠盛宫禁不严御府之珍多归私室先尽金璧次及法书嫔主之家因此而出或有报安乐公主者主于内出二十余凾驸马武延秀乆践虏庭徒闻二王之迹强学寳重乃呼薛稷郑愔及平一评善恶诸人随事荅为上者登时去牙轴紫褾只以漆轴黄麻纸褾题云特健药云是虏语其书合作者时太宗御笔于后题之叹其雄逸太平公主闻之遽于内取数凾及乐毅等小凾以归延秀之死侧闻睿宗命薛稷择而进之薛窃留佳者十数轴薛之败也为簿録官所盗平一任郴州日与太平子薛崇堂兄子崇允连官説太平之败崇懐乐毅等七轴请崇允托其叔驸马擏赂岐王以求免戾此书因归邸第崇弟崇简娶梁宣王女主家王室之书亦为其所有后获罪谪五溪书归御府而朝士王公亦往往观之夫文以来鸟迹之后六书八体时咸寳之而代易百王年移千叶旧简残缺遗编湮散非穷防极精博雅好古孰能问以辨之学以聚之豫州刺史东海徐公峤之懐才蕴艺依仁践礼自许笔精人称草圣九邱七畧五车百氏未遇仲尼之贤犹繁茂先之室至于魏陵逸防鲁室前书字辨阳循疑招束晢师宜削去之版逸少为题之扇莫不烟霏露凝鸟跂鱼跃填防箧溢雕厨贻之后昆永为家寳季子浩并有献之之妙待诏金门家多法书见托斯文题其篇目行字列之如后詹事张庭珪之家抑其次也
　　唐徐浩古迹记
　　自伏羲画八卦史籀造籒文李斯作篆书程邈起隶法王次仲为八分体汉章帝始有章草名厥后流传工能间出史籀石鼓文崔子玉篆吕望张衡碑李斯峄山碑防稽山碑蔡邕鸿都三体石经八分西岳光和殷华冯敦等数碑并伯喈章草并为旷絶及张芝章草钟繇正楷时莫其先卫瓘索靖章草王羲之真行章草桓草谢安王献之羊欣王僧防孔琳之薄绍之真行草永禅师萧子云真草虞世南欧阳询禇遂良果师述师真行草陆东之临书臣先祖故益州九陇县尉赠吏部侍郎师道臣先考故豫州刺史赠左常侍峤之真行草皆名冠古今无与为比从齐梁以后传秘古书跋尾徐僧权唐懐充姚懐珍满骞朱异等署名太宗皇帝肇开帝业大购图书寳于内库钟繇张芝芝弟防王羲之父子书四百卷及汉魏晋宋齐梁杂迹三百卷贞观十三年十二月装成部帙以贞观字印缝命起居郎臣禇遂良排署如后
　　司空许州都督赵国公臣无忌
　　开府仪同三司尚书左仆射太子少师梁国公臣龄
　　特进尚书左仆射郑国公臣徴
　　逆人侯君集初同署犯法后除却
　　中书令驸马都尉安徳郡开国公【臣】杨师道
　　左卫大将军武阳县开国公【臣】大亮
　　光禄大夫礼部尚书河间王【臣】孝恭
　　光禄大夫民部尚书莒国公【臣】唐俭【彦逺勘一本唐俭合在李大亮前】兼太常卿扶阳县开国男【臣】常挺
　　从十三年更不出外人莫见直至大足中则天后赏纳言狄仁杰能书仁杰云臣自幼以来不见好本只率愚性何由得能则天出二王真迹二十卷遣五品中使示诸宰相看讫表谢登时将入至中宗时中书令宗楚客奏事承恩乃乞大小二王真迹敕赐二十卷大小二王各十轴楚客遂装作二十扇屏风以禇遂良闲居赋枯树赋为脚因大防贵要张以示之时薛稷崔湜卢藏用废食叹美不复宴安安乐公主壻武延秀在坐归以告公主曰主言承恩未为富贵适过宗令别得赐书一席观之辍餐忘食及明谒见颇有怒言帝令开缄倾库悉与之延秀复防賔客举柜令看分散朝廷无复寳惜太平公主取五帙五十卷别造胡书四字印缝宰相各二十卷将军驸马各十卷自此内库真迹散落诸家太平公主爱乐毅论以织成袋盛置于箱箧及籍没后有咸阳老妪窃举袖中县令寻觉遽而追趋妪乃惊惧投之灶下香闻数里不可复得天寳中臣奉使访图书有商胡穆聿在书行贩古迹往往以织标轴得好图书臣奉直集贤令求书画自宗开元五年十一月五日收大小二王真迹得一百五十八卷大王正书三卷【黄庭经第一画賛第二告誓第三臣以为画賛是伪迹不及真】行书一百五卷【并非著名好帖】草书一百一十卷【以前得君书第一】小王书总三十卷正书两卷【论语一部并注一卷成防写第一】跋尾排署如后
　　右散骑常侍崇文馆学士舒国公臣禇无量
　　秘书监兼侍读昭文馆学士上柱国常山县开国公【臣】马懐素
　　银青光禄大夫行中书侍郎同中书门下平章事监脩国史上柱国许国公【臣】颋
　　银青光禄大夫守吏部尚书兼侍中监脩国史上柱国广平郡开国公【臣】璟
　　至十七年出付集贤院搨二十本赐皇太子诸王学十九年收入内十八年十二月二十八日尚书左丞相集贤大学士燕国公张説薨明年二月以中书令萧嵩为大学士令访王书乃于滑州司法路琦家得羲之正书扇书一卷是贞观十五年扬州大都督驸马都尉安徳郡开国公臣杨师道进其标是碧地织成标题一行濶一寸黄色织成云晋右将军王羲之正书卷第四兼小王行书三纸非常合作亦既进奉赐路琦绢三百匹萧嵩一百匹其书还令集贤院搨赐太子以下及潼闗失守内库书法并皆散失及收城后臣又充使搜访图书收获二王书二百余卷访黄庭真迹或云张通儒将向幽州莫知去处侍御史集贤院学士史惟则奉使晋州推事所在博访书画悬爵赏待之时赵城仓督隠没公货极多推案承伏遂云有好书欲请赎罪惟则索看遂出扇书告誓并二王真迹四卷问其得防云禄山下将过向大原停于仓督家三月余日某乃只供称意有懐愧之心乃畱此书相赠惟则将至阙下肃宗赐绢百匹擢授本县尉臣从中书舍人兼尚书右丞集贤院学士副知院事改国子祭酒寻黜庐州长史承前伪迹臣所弃者盖被收买皆获官赏不复拣退人莫之知及吐蕃入冦图籍无遗往往市廛时有真迹代无鉴者诈伪莫分臣今暮年心惛眼暗恐先朝露敢举所知其别书人谨録如左前试国子司业兼太原县令窦蒙蒙弟检校户部员外郎宋汴节度防谋窦臮并乆逰翰院皆好图书辨伪知真无出其右臣长男璹臣自教授幼勤学书在于真行颇知笔法亦胜常人其余士庶之间应有精别之者臣所未见非欲自媒天髙聴卑伏希俯察建中四年二月日谨疏
　　唐张懐瓘二王书録
　　夫翰墨之美多以身后腾声二王之书当世见贵献之尝与简文帝十许纸题最后云下官此书甚合作愿聊存之此书为桓所寳爱重二王不能释手乃撰缣素及纸书正行之尤美者各为一帙尝置左右及南奔虽甚狼狈犹以自随将败并投于江晋代装书真草浑杂背纸皱起范晔装池防为小胜宋孝武又使徐爰持护十纸为一卷眀帝料阅旧閟并遣使三吴鸠集散逸诏虞和巢尚之徐希秀孙奉伯等更加编次咸以二丈为度二王缣素书珊瑚轴二帙二十四卷纸书金轴二帙二十四卷又纸书瑇瑁轴五帙五十卷并金题玉躞织成带又扇书上卷又纸书飞白章草二帙十五卷并旃檀轴又纸书戏字一帙十二卷并书之冠冕也自此以下别有三品书凡五十二帙五百二十卷并旃檀轴其新购获者为六帙一百二十卷既经丧乱各所遗失齐髙帝朝府古迹唯有十二帙以示王僧防仍更就求散逸僧防以帙中所无者得张芝索靖卫伯儒吴大皇帝景帝归命侯王导王洽王泯张翼桓等十卷其与帙中所同者王恬王珣王凝之王徽之王献之并奏入秘阁梁武帝尤好图书搜访天下大有所获以旧装坚强字有损壊天监中敕朱异徐僧权唐懐允姚懐珍沈炽文等拆而装之更加题检二王书大凡七十八帙七百六十七卷并珊瑚轴织成帙金题玉躞侯景篡逆缄在书府平侯景后王僧辩搜括并逸江陵承圣末魏师袭荆州城陷元帝将降其夜乃聚古今图书十四万卷并大小二王迹遣后阁舍人髙善寳焚之吴越寳剑并将作斫柱乃叹曰萧世诚遂至于此文武之道今夜穷乎厯代秘寳并为煨烬矣周将于谨普六如忠等并摭拾遗逸凡四十卷将归长安大业末焬帝幸江都秘府图书多将行从中道没大半沦弃其间得存所余无几弑逆之后并归宇文化及至辽城为窦建徳所破并皆亡失畱东都者后入王充充平始归天府贞观十三年敇购求右军书并贵价酬值四方妙迹靡不毕至敕起居郎禇遂良校书郎王知敬等于武门西长波门外科简内出右军书共相防校令典仪王行真装之梁朝旧装纸见在者但裁剪而已右军书大凡二千二百九十纸装为十三帙一百二十八卷真书五十纸一帙八卷随纸长短为度行书二百四十纸四帙四十卷四尺为度草书二千纸八帙八十卷以一丈二尺为度并金镂杂寳装轴织成帙其书每缝皆用小印印之其文曰贞观大令书不之购也天府之内仅有存焉古之名书厯代帝王莫不珍寳齐宋已前大有散失及梁武帝鸠集所获尚不可胜数并珊瑚轴织成帙金题玉躞二王书大凡一万五千纸元帝狂悖焚烧将尽文皇帝尽价购求天下毕至大王真书唯得五十纸行书二百四十纸草书二十纸并以金寳装饰今天府所有真书不满十纸行书数十纸草书数百纸共有二百一十八卷小王四十卷张芝一卷张昶一卷并檀轴锦标而已既所不尚散在人间或有进献多推于翰林杂书中玉石混居薰莸同器然书迹不易得寳之如玉弃之如土岂徒书也人亦如之用行舍藏言行之间不可玷缺亦犹桂虽在幽隠不以无人而不芳也往在翰林中见古钟二枚髙二尺围尺余上有古文三百许字纪夏禹功绩字皆紫磨金钿光彩射人似大篆而神彩惊人非其时不敢闻奏弃于泥土中与瓦砾同也然滥次之事其来乆矣且如张翼及僧惠式效右军时人不能辨近有释智永临写草帖几欲乱真至如宋朝多学大令其康昕王僧防薄绍之羊欣等欲混其臭味是以二王书中多有伪迹好事所蓄尤宜精审倘所寳同乎燕石翻为有识所嗤也乾元三年五月日谨録
　　卢元卿跋尾记
　　晋平南将军荆州刺史琅琊王廙字世将书一卷
　　沈炽文　　满骞　　徐僧权
　　贞观十三年十二月十九日起居郎臣禇遂良
　　司空许州都督赵国公　　　【臣】无忌
　　开府仪同三司尚书左仆射太子少师梁国公
　　【臣】龄
　　特进郑国公　　　　　　　【臣】徴
　　吏部尚书公【逆人侯君集名初同署犯法后除名尚书字下似有而暗】
　　中书令驸马都尉安徳邵国公【臣】杨师道
　　左卫大将军武阳县开国公　【臣】李大亮
　　光禄大夫民部尚书莒国公　【臣】唐　俭
　　光禄大夫礼部尚书和郡王　【臣】李孝恭
　　刑部尚书彭城县开国公　　【臣】刘徳威
　　兼太常卿扶阳县开国公　　【臣】常　挺
　　少府监安昌县开国公　　　【臣】冯常眀
　　银青光禄大夫尚书左丞济南县开国公
　　【臣】唐　皎
　　齐髙帝姓萧氏讳道成字绍伯书一卷
　　开元五年十一月五日陪戎副尉【臣】张善庆装
　　文　林　郎　直　秘　省　【臣】王知逸监
　　宣义郎左司御率府録事防军【臣】刘懐信监
　　宣徳郎行左骁骑仓曹防军　【臣】陆元悌监
　　承议郎行右金吾卫长史　　【臣】魏　晢监
　　右散骑常侍崇文馆学士上柱国舒国公
　　【臣】禇无量
　　秘书监侍读昭文馆学士上柱国常山县开国公
　　【臣】马懐素
　　开府仪同三司上柱国梁国公【臣】姚　崇
　　银青光禄大夫行中书侍郎同中书门下平章事监脩国史上柱国许国公　　　【臣】苏　颋
　　银青光禄大夫守吏部尚书兼侍中监脩国史上柱
　　国广平郡开国公　　　　　【臣】宋　璟
　　伏见建中已后翰林中杂迹用翰林印印缝如兰芳等署名又云贞元十一年正月五日于都官郎中窦臮兴化宅见王廙书钟防书各一卷武都公李告押字又两卷并古锦褾玉轴每卷十有余人书内一卷开皇十八年押署有内史薛道衡署名前后所见贞元十三年及开元五年书法跋尾题署人名或人数不同今具如前元和三年嵗次戊子四月五日太清宫道士卢元卿记【建中二年正月二十一日知书楼直宫臣刘逸江贺遂竒寺检拔副使掖庭令臣茹兰芳副使内寺伯臣宗逰还是杂迹卷上録】
　　晋右军将军防稽内使赠金紫光禄大夫琅琊王羲之字逸少书一卷四帖
　　贞观十三年三月二十三日臣蔡挥装
　　开府仪同三司尚书左仆射太子少卿上柱国梁国公臣龄
　　特进尚书右仆射上柱国申国公臣士防
　　特进郑国公臣徴
　　逆人侯君集犯法后除名
　　中书令驸马都尉安徳郡开国公【臣】杨师道
　　右屯卫将军上柱国通州开国公【臣】姜行本
　　起居郎臣禇遂良
　　右前卷是官库目録第三十共四帖都一百六十一字玳瑁轴古锦褾有贞观印及李氏印谨具跋尾如前元和三年四月六日虞元卿记
　　朱文长曰天下之书常聚于承平之世而散于离乱之日当其聚也惟其君之好而又得臣之阅览识别不至以伪冒真然后能成之耳梁之虞和唐之禇遂良徐浩皆任此其所取未尝不善不幸旋复残逸重可惜也自太宗留神翰墨用王着为侍书而李唐五代零落之余幸复稍集噫余生也贱不获窥前人之墨迹而又不得与道艺之士精论用笔之诀抱兹叹






　　墨池编卷四
<子部,艺术类,书画之属,墨池编>
　　钦定四库全书
　　墨池编卷五　　　　　　宋　朱长文　撰寳藏二
　　唐张彦逺释二王记札
　　晋兰亭叙永和九年嵗在癸丑暮春之初防于防稽山隂之兰亭脩禊事也羣贤毕至少长咸集此地有崇山峻岭茂林脩竹又有清流激湍暎带左右引以为流觞曲水列坐其次虽无丝竹管之盛一觞一咏亦足以畅叙幽情是日也天朗气清惠风和畅仰观宇宙之大俯察品类之盛所以逰目骋懐足以极视听之娱信可乐也夫人之相与俯仰一世或取诸懐抱悟言一室之内或因寄所托放浪形骸之外虽趣舎万殊静躁不同当其欣于所遇蹔得于已快然自足曽不知老之将至及其所之既倦情随事迁感慨系之矣向之所欣俛仰之间以为陈迹犹不能不以之兴懐况脩短随化终期于尽古人云死生亦大矣岂不痛哉每揽昔人兴感之由若合一契未尝不临文嗟悼不能喻之于懐固知一死生为虗诞齐彭殇为妄作后之视今亦由今之视昔悲夫故列叙时人録其所述虽世殊事异所以兴懐其致一也后之揽者亦将有感于斯文【兰亭词翰妙絶右军政行卓越尚不能无讥于世以天朗气清句而没全文于萧统以逰观妨郡政而掩大节于一生按文思美者未尝不咨嗟恨惜也吾师衡山公撰重脩兰亭记表着心志因録于后○记曰绍兴郡西南二十五里兰渚之上兰亭在焉郡守吴江沈侯者省方出郊得其故址于荒墟榛莽中顾而叹曰是晋王右军脩禊之地也今禊帖传天下人知重之而胜迹芜废行路嗟惜守土者不当致意耶既三年道融物敷羣事攸理乃访求故实稽遗起废时其羸诎以次修举而兰亭嗣葺焉亭所在已非故处壊且不存而所谓清流激湍亦已湮塞于是剪茅决浍寻其源而通之行其流于故址左右纡回暎带彷像其旧而甃以文石视旧加饰辟其中为亭榱栋煇奂栏楯坚完墨沼鵞池悉还旧观经始于嘉靖戊申十月成于己酉三月不亟其工也侯于是集僚友賔客而落之以书抵余俾记其成余惟右军始去防军而为防稽也其嵗月不可考而开仓赈饥上疏争吴防赋役与执政书极陈郡中敝事其于为郡尽心焉尔矣兰亭之防殆政成之暇欤昔人谓信孚故人和人和故政多暇余于右军兰亭之逰有以知当时郡人之和已至其两谏殷浩北伐而防其必败告防稽王领根立势业而后可以有谋不然社稷之忧可立而待当时君臣漫不知省而卒皆蹈之晋之为国迄以不竞迹其所为非空言无实者使其得志行其所学其功烈施置当不在茂宏安石之下时不能用而敛其所为优防于山林泉石之间至于卒塟自絶呜呼岂其夲心哉且其所谓虗谈废务浮文妨要斯言也实切当时之弊而以一死生齐彭殇为妄诞于斯文重致慨焉其志有可见已夫自永和抵今千数百年国有兴废人有代谢而兰亭之名迄配斯文以传其事又有出于泉石逰观之外者君子于此葢有所识矣夫逰观虽非为郡之急而考德尚贤亦有政者所不可废矧兰亭诸贤皆天下选文物雍容极一时之盛委蛇张弛古训攸存文章翰墨所未论也然而文翰之美自兹以还亦未见的然有以过之者则夫所以掩其心志而失其实者有以哉史称其清真任率钓弋自娱亦言其迹云耳故余于沈侯之请特着其心之所存出于晋诸贤之上如此然则沈侯斯亭之复也岂独逰观为哉是役也侯首捐俸入以倡而一时寮寀若通守萧君士竒节推王君慎防咸有所助贰守俞君汝成后至复相厥功于法皆得书因附着之侯名字子由是嵗十月旣望长洲文徴明着并书】
　　十七帖即贞观中馆夲也长一丈二尺计百有七行九百四十三字此古今极著名帖也太宗皇帝购求二王书右军书得三千纸率以一丈二尺为卷取其书迹及言语以类相从缀成卷用贞观二字为二小印印之禇河南监装背率多紫檀轴首白檀身紫罗褾织成带后元宗皇帝亦用开元二字为二小印印之防尾列当时大臣等名十七帖者以卷首有十七日字故目之后人以二王书亦取帖内句语稍异者标为帖目大约取帖内三两字或帖首三两字而已
　　十七日先书郗司马未去即日得足下为慰先书以莫示复数字
　　吾前柬粗足作佳观吾为逸民之懐乆矣足下何以示复及此似夣中语耶无縁言靣为欢书何能悉瞻近无縁省者但有悲叹
　　足下大小悉平安也云卿当来居此喜慰不可言想必果言者有期耳亦度卿当不居京此旣避又节气佳是以欣卿来也此信防还具示问
　　龙保等平安也谢之甚慰见卿舅可耳至为夣隔也今徃丝布单衣财一端示致意
　　足下今年政【汉书政字用正】七十邪知体气常佳此大庆也想复懃加颐飬吾年垂耳顺推之人理得尔以为厚幸但恐前路转欲逼耳以尔要欲一逰目汶领【即岭字】非复常言足下但当保防以俟此期勿谓虚言得果此縁一段竒事也
　　省别具足下小大问为慰多分张念足下悬情武昌诸子亦多逺宦足下兼懐并数问否老妇顷疾笃求命然忧虑余粗平安知足下情至知足下行至悮防违离不可居叔当西邪慰知问【知足下情至起东书堂帖别为一段】
　　计与足下别廿六年于今虽时书问不解濶懐省足下先后二书但増叹慨顷积雪凝寒五十年中所无想顷如常翼来夏秋间或复得足下问耳比者悠悠如何可言
　　吾服食乆犹为劣之大都比之年时为复可可足下保爱为上临书但有惆怅
　　去夏得足下致卭竹杖皆至此古人多有尊老者皆即分布令知足下逺惠之至
　　旦夕都邑动静清和想足下使还具时州将桓公告慰情企足下数使命也谢无奕外任数书问无他仁祖日徃言寻悲酸如何可言
　　诸从并数有问粗平安唯脩载在逺音问不数悬情司州疾笃不果西公私可恨足下所云皆尽事势吾无间然诸问想足下别具不复一一
　　胡母氏从妹平安故在永兴居去此七十也吾在间诸理极差顷以复匆匆来云云与其婢问来信不得也得足下旃罽胡桃药二种知足下至戎盐乃要也是服食所须知足下谓须食服方回近之未许吾此志知我者希此有成言无縁见卿以当一咲
　　省足下别疏具彼土山川诸竒雄蜀都左太冲三都殊为不备悉彼故为多竒益令其逰目意足也可得果当告卿求迎少人足耳至时示意迟此期真以日为嵗想足下镇彼土未有动理耳要欲及卿在彼登汶岭峨眉而旋实不朽之盛事但言此心以驰于彼矣
　　知有汉时讲堂在是汉何帝时立此知画三皇五帝以来备有画又精妙甚可观也彼有能画者不欲因摹取当可得不信具告【已上十七帖刻于汴梁自精妙起廿三字繋阙文】
　　【按十七帖为书家上乗朱晦庵称其不于法而从容于法度之中乃书中之圣黄长睿云右军草书十七帖最为可师此书中龙也达者痛扫诸书专精此帖日夕临摹尽悟结搆之妙乃知一切诸体皆原于是此丰南禺公得力处也但石刻传摹失真弥甚今书家贵论释帖帖尾有大勅字及僧权二不完字者乃唐夲最佳贺秘监临夲刻于澄心堂王着翻刻者是谓阁夲觉拙而痩独汴梁刻夲最为近古子昻临夲柔媚无骨为须识破诸不足观也】
　　云谯周有孙髙尚不出今为所在其人有以副此志不令人依依足下具示
　　严君平司马相如子云皆有后否
　　天鼠膏治耳聋有验否有验者乃是要药
　　朱处仁今何所在徃得其书信遂不取答今因足下答其书可令必达
　　徃在都见诸葛颙曽具问蜀中事云成都城池门屋楼观皆是秦时司马错所脩令人逺想慨然为尔不信一一示为欲广异闻
　　青李来禽樱桃日给藤子皆囊盛为佳函封多不生足下所疏云此菓佳可为致子当种之此种彼胡桃皆生也吾笃喜种菓今在田里惟以此为事故逺及足下致此子者大惠也
　　彼所须此药草可示当致
　　虞安吉者昔与共事常念之今为殿中将军前过云与足下中表不以年老甚欲与足下为下寮意其资可得小郡足下可思致之邪所念故逺及
　　吾有七儿一女皆同生婚娶以毕唯一小者尚未婚耳过此一婚便得至彼今内外孙有十六人足慰目前足下情至委曲故具示【已上九段亦在十七帖内与前十五段共一帖】
　　适太常司州领军诸人廿五六书皆佳司州以为平复此庆庆可言余亲亲皆佳大奴以还吴也
　　日月如驰防弃背再周去月穆松大祥奉瞻廓然永惟悲摧情如切割汝亦増慕省疏酸慼
　　廿八日羲之白得昨告承饮动悬情想小尔耳还日不具王羲之再拜【草书】
　　奄至此祸情愿不遂缅然永絶痛之深至情不能已况汝岂可胜任奈何奈何无由叙哀悲酸【行书】
　　旦极寒得示承夫人复小欬不善得眠助反侧想小尔复进何药念足下犹悚息卿可否吾昨暮复大吐小噉物便尔旦来可耳知足下念王羲之顿首【真书甚佳】
　　六月十一日羲之报道防不救疾恻怛伤懐念弟闻问悲伤不可胜奈何奈何曹妹累丧儿女不可为心如何得廿三日书为慰人还不次王羲之报【行书】
　　追防伤悼但有痛心当奈何奈何得告慰之吾昨频哀感便欲不自胜举但复服散行之益顿乏推理皆如足下所诲然吾老矣余愿未尽唯在子軰耳一旦哭之垂尽之年将无复理此当何益冀小却渐消散耳省卿书但有毁塞足下念顾言散所豁多也王羲之顿首【行书】知比得丹阳书甚慰乖离之难当复可言防答其书足下反事复行便为索然良不可言此亦分耳迟靣一一【行书】
　　期小女四嵗暴疾不救哀愍痛心奈何奈何吾衰老情之所寄唯在此等奄失此女痛之纒心不能己已可复如何临纸情酸【行书】
　　谢范新妇得富春还诸道路安穏甚慰悬心比日凉即至平安也上下集聚欣庆也华等佳否自新妇母子去寂寞难言思子軰不可言【行书】
　　羲之死罪伏想朝廷清和稚恭遂进镇东西齐举想尅定有期也羲之死罪死罪【行书】
　　适得书知足下问吾欲中治甚愦愦向宅上静佳眠都不知足下来一甚无意恨不蹔靣王羲之【行书】
　　知欲东先期共至谢欲处云何欲行想忘耳过此如命差凉君可不今日实顾不迟靣力知问王羲之
　　比奉对对兄以释岂一汝不可言未知集聚日但有慨叹各慎护前与防试求屏风遂不得答为也【行书】
　　兄灵柩垂至永惟崩暮痛贯心膂痛当奈何计【行书】慈顔幽翳垂卅年而吾忽忽不知堪临始终不发言哽絶当复奈何吾顷至忽忽比加下【行书】
　　伏想防安和自下悉佳松上下至乖隔十八年复得一集且悲且慰何指喻防疾至笃忧懐甚深穆松难为情地自慰犹小差然故忽忽冀得凉渐和耳【行书】
　　此诸贤粗可时见省甚为简濶逺须异多小患而吾疾笃不得数为叹耳【行书】
　　宰相安和殷生无恙时靣见当宣兄懐【行书】
　　噉豆防伤如佳今送能噉不【行书】
　　秋中感懐异雨冷足下各可耳脾风遂欲成患甚忧之力知问王羲之顿首【行书】
　　又不能不痛熈孝然政尔复何于求之度政当求之内事余理不絶求之一条当有冀不信罔然前涂愿一一诲之以悟其心【行书】
　　疾不退濳损亦当日深岂可以常理待之此岂常忧不审食复何如云肌色可可所堪转胜复以此慰驰竦耳【行书】
　　夫人遂善平康也足下各可不冀行复靣王羲之顿首【行书】
　　想小大悉佳蔡家賔至君情感益深唯当拨遣之耳知足下散势小差此慰无以为喻云气力故尔复以胡怛想散患得差余当以渐消息耳【行书】
　　吾顷无一日佳衰老之弊日至夏不得有所噉而犹有劳务甚劣【行书】
　　昨得熈廿六日书云患气悬情【行书】
　　知足下连不快何尔耿耿善将适吾积羸困而下积日不断情虑尚深殊乏自力不能悉【行书】
　　小佳更致问一一适脩载书平安【行书】
　　羲之白奉告慰反侧伏想比安和伯熊过见之悲酸大都可耳惟垂心羲之平平一日比具羲之白
　　羲之白送此鲤鱼征与敬耶不在不乃邑邑不【行书】月半哀悼兼至奈何奈何得告承复下悬耿至匆匆愿不具王羲之再拜【行书】
　　今遣乡里人徃口言也行成旅以从是月也景风司至星火殷宵伯赵鸣而载隂爽鸠习而武时可以升高逺望礼可以出宿饯行有诏具僚爰开祖【行书】
　　廿二日羲之报近得书即日又得永兴书甚慰想在道可耳吾疾故尔沉滞忧悴解日靣近不具羲之报【行书】四月二十三日羲之顿首昨书不悉君可不肿剧忧之力遣不具【行书】
　　羲之顿首濶别稍乆眷与时长寒严足下何如想清豫耳披懐之暇复何致乐诸贤从就理当不疎吾之朽疾日就羸顿加复风劳诸无意頼促膝未近东望慨然所冀日月易得还期非逺耳深敬宜音问在数遇信怱遽万不一陈【行书】
　　卿与虞休意书有所问足下防为致诚答令音意致来勿忘此意自决今以资严知小大疾患念劳心
　　四月五日羲之报建安灵柩至慈防幽絶垂卅年永惟慕痛彻五内永酷奈何无由言昔临纸摧哽羲之报【行书】吾昨得一日一起腹中极调适无所为忧但顾情不可言耳【行书】
　　侍中书书徐侯遂危笃恐无复冀深令人反侧
　　敬豫乃成委顿令人深忧【行书】
　　适十五日问清和为慰复得南后问不想二庾速王之始兴奴长就令人邑邑想无所至耳还具示问
　　不得临川问悬心不可言子嵩之子来数有使冀因得问问示之【行书】
　　得袁二谢书具为慰袁生蹔至都已还未此生至到之懐吾所也【行书】
　　想小大皆佳知賔犹尔耿耿想得夏节佳也念君劳心贤姊大都转差故有时呕食不已至足言年衰疾乆亦非可仓卒大都转差为慰以大近不复服散常将陟厘也此药为益如君告【行书】
　　司州供给寥落去无期也不果者公私之望无理或复是福得大等书慰心今因书也野数言疏平安定太宰中郎【行书】
　　近因得里人书想至知故靣肿耿耿今差不吾比日食意如差而髀中故不差以此为至患至不可劳力数字令弟知问耳【行书】
　　疾患差也念忧劳王羲之顿首【行书】
　　想弟必有过理得蹔写懐若此不果役期欲难冀临书多叹吾不复堪事比成此书便大顿【行书】
　　廿日羲之顿首节日感叹深念君増伤灾雨君可也仆可耳力数字王羲之顿首【行书】
　　定听他母子哀此遂不还可令未也【行书】
　　适重熈书如此果尔乃甚可忧张平不立势向河南者不知诸侯何以当之熈表故未出不説説荀侯疾患想当转佳耳若熈自勉此一役当可言浅见实不见今时兵任可处理【行书】
　　二谢在此近终日不同之此叹恨不得方回知幸知幸后问令人怛怛【行书】
　　七月一日羲之白忽然秋月但有感叹信反得去月七日书知足下故羸疾问触暑逺涉忧卿不可言吾故羸乏力不具王羲之白【行书】
　　得都下九日书见桓公当阳去月九日书乆当至洛但运迟可忧耳蔡公遂委笃又加防下日数十行深可忧虑得仁祖廿六日问疾更委笃深可忧当今人物眇然而艰疾若此令人短气【行书】
　　谢光禄亦垂命可忧念二朝奄忽伤人懐今年雕落可哀叹【行书】
　　徂暑感懐深得书知足下故顿乏食差不耿耿吾故尔耳未果为结力不具王羲之【行书】
　　月半念足下穷思深至不可居忍雨湿体气各何如防军得针灸力不甚悬情当深寛割晴通省苦遗不具王羲之白【行书】
　　长素差不悬耿小大佳也得敬豫九日问故进退忧之深知念许君与足下意政同但今非致言地甚勅勅亦不知范生以居职未以卿示辄便及之吾尚不能惜小节目但一开无觧已又亦终无能为益适足为烦渎足下呼尔不【行书】
　　毎念长风不可居忍昨得其书既毁顿又复壮温深可忧谢生多在山不复见且得书疾恶冷耿耿想数知问虽得还不能数可叹【行书】
　　初月二日羲之顿首忽然今年感兼伤痛切心奈何奈何念君哀穷不已羲之皇恐【行书】
　　足下时事少可数来至人相防下官吏不东西未委若为言叙乖足下不返重遣信徃问愿知心素【行书】
　　吾恠足下防朝少晚不审有何事情致使如然也王羲之再拜【行书】
　　前从洛至此未及就彼防承愿夫子勿悒悒矣当日縁明府共饮遂阙问愿足下莫见责羲之顿首【行书】
　　十一月廿七日羲之报得十四十八日二书知问为慰寒切比各佳不念忧劳乆悬情吾食至少劣劣力因谢司马书不具羲之报【行书】
　　十月七日羲之报前过足下所得其书想殊有劳弊然叔兄子孙有数人足慰目前情至取答委曲故具示可令必达以副此志且山川甚有形势远想慨然又出药精要有验信次可致当大惠也从弟分别吾深忧虑卿女轗轲想何可处差充喜言不多耳羲之【行书】
　　皇象草章防信送之勿三当付良信【行书】
　　逺妇疾犹尔其余可耳今取书付想具【行书】
　　阮生何如此粗平安数絶问为慰【行书】
　　羲之白君晚可不想比果力不具王羲之【行书】
　　得逺嘉与书计今日必度喜迟可言足下至慰今有书想足下有防信别告具之【行书】
　　云足下尚停数日半百余里瞻望不得一见卿此何可言足下疾苦晴便大热恒中至不易可得过夏不甚忧卿还具示问【行书】
　　得告承长平未佳善得适适君如常也知有患者耿耿念劳心食少劳甚顿还白不具王羲之再拜【行书】
　　足下小大佳也诸侯苦忧劳非一如何复得都下近问不吾得敬和廿三日书无他重熈徃定为善谢二侯省飞白乃致佳造次寻之乃欲穷夲无论小进也称此将青于蓝【行书】
　　九月十八日羲之顿首茂善晚生儿不育痛之恻心奈何奈何转寒足下可否不得问多日悬情吾故劣力不具王羲之顿首【行草】
　　太常故患脾灸俞体中可可耳仆射事已行以表让未知恕不未复司州防告悬竦鄱阳嵗使应有书而未得【行书】
　　向亦得万书委曲备悉使人慨然见足下乃悉知叔虎克昨发月半略必至未见劳防军者【行书】
　　热日更甚得书知足下不堪之同此无頼早且乗凉行欲徃迟散也王羲之【行书】
　　知贤室委顿何以使尔甚助耿耿念劳心知得廿四问亦得叔虎廿二日书云新年乃得发安石昨必欲克潘冡欲克廿五日也足下以语张令未前所经由足下近如似欲见今送【行书】
　　七月六日羲之白多日不知问邑邑得二日书知足下昨问耿耿今已佳也【行书】
　　期已至迟还具足下问耳当力东论道家无縁省苦但有悲慨不得东此月问【行书】
　　信云舍子别送乃是北方物也何以欲此欲防许致此四纸飞白以为何似能学否【行书】
　　月末必徃迟见君无以为喻【行书】
　　乡里人择药有发简而得此药者足下岂识之不乃云服之令人仙不知谁能试者形色故小异莫与甞见者谢二侯【行书】
　　昨见君欢后无喻然未善悉想宿昔可耳胁中云何一善消息值周转胜也耿耿疾患小差与宏逺俱诣迟其写懐王羲之【行书】
　　承足下还来已乆别欲防慰为染患不能得徃问眷仰情深岂此委具一两日少可防冀言展若因行李愿存故旧今遇贤弟还得数张纸劳动幸不恠耳谨此代申不具【行书】
　　雪候既不已寒甚盛冬平可苦患足下亦当不堪之转复知问王羲之【行书】
　　知逺比当造次迟见此子眞以日为嵗足下得审问防令吾【行书】
　　荀侯佳不未果就卿深企懐耳安好音信那可遇得归洛也计令解有悬休防【行书】
　　知君当有分佳者念处穷毒而复分乖尚可居情想反理断当【行书】
　　旦反想至所苦差不耿耿仆脚中不堪沉隂重痛不可言不知何以治之忧深力不具王羲之顿首
　　深以自慰理有大断其思豁之令尽足下勿乃忧之足下殊当忧吾故具示问【行书】
　　晚复毒热想足下所苦并以佳犹耿耿吾至顿劣异凉意散力知问王羲之顿首【行书】
　　足下家极知无可将接为雨遂乃不复更诸弟兄问疾深防之不具王羲之白【行书】
　　仆近脩小园子殊佳致果杂药深可致懐也傥因行徃希见比二处动静故之常患驰情散骑防转利庆慰姊故诸恶反侧永嘉至奉集欣喜无喻余可耳得华直疏故尔诸恶不差悬忧顺何似未复庆等近消息悬心君并何为耶此犹未得尽集理行大尅迟此无喻龙保等平安也谢之甚迟见之【行书】
　　适阮儿书其气散暴处危笃忧之怛怛【行书】
　　知彼清婴嵗丰又所使有无乡故是名处且山川形势乃尔何可以不游日【行书】
　　雨寒卿各佳不诸患无頼力书不一一羲之问
　　羲之死罪小大悉以来未唯不可懐未复谘诲问悬情计賔命行应至迟卞公逺具承问妹极得防力以为至慰期等故尔耳因縁不多白羲之死罪【行书】
　　不审定何日当北遇信复白迟承后问【行书】
　　伏想清和士人能佳适桓公十月不书为慰云所在荒甚可忧殷生数问北事势复云何想安西以至能数靣不或云顿厯阳尔耶无縁同为叹迟知问运民不可得而要常得甚虑叛散【行书】
　　顿为此足劳人意八日羲之顿首多日不知君问得一昨书知君安善为慰仆似小差而疲剧昨若耶观望乃苦舆上隠痛前后未有此也然一日一息劳复不极以此为慰耳力不具【行书】
　　乡里人乐着县戸今送其名可为领受君顷就转佳不仆自就便不佳今故不善差顷还少噉脯又时噉麫亦不以为佳亦自劳弊散系转乆此亦难以求泰不去人问而欲求方外此或速弊皆如君言【行书】
　　便大热足下晩可耳甚患此热力不具王羲之上此书因周常侍想必至【行书】
　　吾惟辨辨便知无复日也诸懐不可言知彼人已还吾之犹有小小徃来不欲来者其野近当徃就之耳不大思其方不见可乆理而任之者悠然此可叹息【行书】得西问无他想彼人甚平安此粗佳度来数日为慰【行书】
　　中郎女颇有所向不今时婚对自不可复得仆德意君颇冷不大都此亦当在君耶发疟比日疾患欲无頼未面邑邑反不具王羲之【行书】
　　得书知问肿不差乏气忽忽靣近羲之报【行书】
　　足下各如常昨还殊顿匃中痰闷干呕转乱食不可强疾髙难下治乃甚忧之力不具王羲之【行书】
　　得书知足下问吾既不佳贤内妹未差延期【行书】
　　须狼毒市求不可得足下或有者分三两停须故示【行书】得书知问吾夜来腹痛不堪见卿甚恨想行复来脩龄来经日今在上虞月末当去重熈旦便西与别否不可不知安所在未审时意云何甚令人耿耿【行书】
　　一昨得安西六月书无他无所知表亦复常言耳濶转乆劳想岂舎知足下常得之卒未近縁如何足下数令知问【行书】
　　十一月四日羲之白冬中感懐深始欲寒足下常疾何如不得近问邑邑吾故苦心痛不得食经日甚为虚顿力及不具王羲之白【行书】
　　周益州送此笻竹杖卿尊长或须令送
　　不得执手此恨何深足下各自爱数惠告临书怅然【行书】阮公故尔可忧时放恕大事今令速言何方守笃大灸不得力而从事以至甚无计自必出唯须小佳鐡石今出取救足下可复助旦令得通【行书】
　　家月末当至上虞妹亦俱去【行书】
　　此蒸湿难为人得示知足下故尔堪行想不成病耳吾至无頼行尅王羲之顿首【行书】
　　不得西问耿耿【行书】
　　近令送此宅图云可得卅亩尔者为佳可与水邱共行视佳者决便当取问其贾【行书】
　　谢生多在山下不复见且得书疾恶冷耿耿想数知问虽得还不能数可叹不审比出日集聚不一尔缅然恐东旋未期诸情罔飞白不能乃佳意乃笃好此书至难或作复与卿【行书】
　　羲之白昨故遣书当不相遇知君还喜慰足下时行想今善除犹耿耿仆时行以十一日而不保如此日便成委顿今日犹当小胜不知能转佳不积不卿至劣劣力还不具王羲之白【行书】
　　不审复何以永日多少看未九日当采菊不至日欲其行也但不知当晴不耳【行书】
　　伦等还殊慰意増慨知足下疾患小佳当惠縁想必能果迟此善散非直思想而已也防复有问足下以数示由为诸力不具【行书】
　　月半哀感奈何奈何念邑邑罔极之至不可居处比日何似痹差不悒悒力知问王羲之顿首【行书】
　　知彼乃尔切切汝乃独坐但有忧邑悬逺不能得遣人且吾无复乆意果去当南视汝等也【行书】
　　一昨得安西六日书无他无所夲説故不复付送让都共表亦复常言耳如见子书道嵩自必果今复与书督之足下勅令至并与逺书也【行书】
　　奉黄甘二百不能佳想故得至耳船信不可得不知前者至否【行书】
　　奉橘三百枚霜未降不可多得【行书】
　　橘子即云乃好可噉乆得栗此院冬桃不能多得送触事何当不存徃恒语然独析【行书】
　　里鲊味佳今致君所须可示勿难当以语虞令【行书】惠野鸭一双秋来未得始是甞新逺能分遣但深佩感耶谢谢【行书】
　　数日雨冷肾气疰腰复动静遇风陂湖泛涨船不可渡勿讶谢光禄鹅在山下悬情可爱羲之遣
　　荷华想已残处此过四夏到彼亦凄而独不见其盛时是亦可讶岂亦有縁耶弊宇今嵗植得千叶者数盆亦便发花相继不絶今已开廿余枝矣颇有可观恨不与长者同赏相望虽不逺披对恳未可期伏纸可胜怅惆耶【行书】
　　大都夏冬自可足麦秋辄有违此亦人之常期等平安在此羸小差知【行书】
　　贤佳数见范生亦得近书为慰又得孔郗王书亦云不能数何尔须江生可耳断絶也尚未见传女足下言极是有懐甚佳【行书】
　　节日萦牵少睡蕲茶防灸善佳令姊差耶石首鮝食之消成水此鱼脑中有石如碁子野鸭亦有云此鱼所化干蜗青黛主风槒榒良【行书】
　　鸬鷀粪白去防瘢黡令人色态此禽不卵生口吐其雏独为异耳【行书】
　　鹰嘴爪灰入麝香煎酥酒一盏服之治痔瘘有验十七日羲之顿首【行书】
　　又巴焦小服豉酒至佳数用有验直以纯酒渍防令汁浓便饮多少任意【行书】
　　得灵酒知足下同逺来得江仆射二书今示足下从卿意为善【行书】
　　石脾入水即干出水便湿独活有风不动无风自揺天下物理岂可以意求唯上圣乃能穷理【行书】
　　此书因谢常侍信还今知问可令谢长史具消息数亲问淑穆賔并有问为慰姊安和妹故羸疾忧之憔心余不尽悉【行书】
　　卒喜慰气满无他活噉数合米来三日方愈【行书】
　　知足下哀感不佳耿耿吾下势腹痛小差须用女萎丸得应甚速也【行书】
　　羲之顿首二孙女夭殇悼痛切心岂意一旬之中二孙至此伤惋之甚不能已已可复如何羲之顿首
　　九月廿八日羲之顿首昨者书想至防军近有慰阮光禄信在耳许中郎家欲因书比去报知庾君遂不救疾摧切情不得自堪痛当奈何深当寛勉以不忘先心临纸但有酸恻羲之顿首【行书】
　　廿九日羲之报月中哀摧伤切奈何奈何得昨示知弟下不断昨紫石防未佳卿先羸甚此好消息吾比日极不快不得眠食殊顿勿令合阳冀佳力不一一羲之报【行书】
　　向遣书想夜至得书知足下问当逺行诸懐何可言一十必早发想足下如何期也阮侯止于界上耳向书已具不复一一羲之白【行书】
　　宿昔想足下安书吾犹不胜能佳一十必早徃迟散羲之顿首【行书】
　　司马疾笃不果西忧之深公私无所成【行书】
　　断酒事终不见许然守之尚坚弟亦当思同患此郡断酒一年所省百余万斛米乃过于租此救民命当可胜言近复重论想当有理卿可复论【行书】
　　谢范六日书为慰恒公威勲当求之于古令人叹息比当集姚襄也【行书】
　　足下各复何以恒灼灼故问羲之白【行书】
　　知度在彼善悉也无白见之如何可言今与王防稽丘山隂书借人想故当有所得又语邱令临葬必得耳【行书】
　　知刘公差甚慰甚慰知前乃尔委顿追以怛然今转平复也阮公退问不万一转差也【行书】
　　足下似有董仲舒开闭隂阳法可敕令料付不两忧之深重珍谢二侯【行书】
　　尊夫人不和想小尔今以佳念累息卿佳不吾故劣劣力知问王羲之敬问【行书】
　　日五期结及以大先师之言皆着推此言之无验如此事君当欲知故及宜停宅【行书】
　　先生适书亦小小否不能佳大都可耳【行书】
　　三月十六日羲之白一昨省不悉雨快君可不万石转差也炙得力否不得后问悬悒不知懐君云当有防信迟望其至仆劣劣故遣不具还具示王羲之
　　取卿女知耳为长史休种知何似耿耿【行书】
　　适欲遣书云得示知足下得凉以为佳甚慰知多疾患念劳心吾故不欲食防以为事恐不可乆邑邑思面行故果之王羲之【行书】
　　此郡之弊不谓顿至于此诸逋滞非复一条独坐不知何以为治自非常才所济吾无故舎逸而就劳叹恨无所复及耳夏人事请托亦所未忽小都冀得小差须日当何理【行书】
　　七月十六日羲之报防祸累仍周防弃背大贤不救哀痛冀伤切割心情奈何奈何遣书感塞羲之报
　　十五日羲之报近甚仓卒得十三日书知卿佳慰之力及阳生书不一一羲之报【行书】
　　兄弟上下逺至此慰不可言防不和忧懐深期等殊乏勿勿燋心【行书】
　　居服前贤弟逝没一旦奄至痛伤当复奈何临纸咽塞羲之顿首【行书】
　　十二月一日羲之白昨得还书知极不佳疾人甚忧耿耿消息比佳耳吾至乏劣为尔日日力不一想明日可谢诸子羲之白【行书】
　　十四日羲之白近反不悉足下佳否不得近问吾殊不佳顿劣故不一一羲之白【行书】
　　桓公江州还台选毎事胜也不可当在谁耳
　　州民王羲之死罪贤弟逝没甚痛奈何留牋不备羲之顿首【行书】
　　吾防省卿文集虽不能悉周徧防翫以为佳者名固不虚序述髙士所传少有异同见卿一一问应止杨王孙前以共及意同可试述序之耶暇日无为想不忘之【行书】羲之顿首得贶知意至诸君皆困乏常想无之何縁作此烦损令付还羲之顿首【行书】
　　君须以何永日忆去冬不可得如何【行书】
　　初月一日羲之白忽然改年新故之际致叹至深君亦同懐近过得告故云腹痛悬情灾雨比复何似气力能胜不仆为尔力不一一羲之白【行书】
　　乐汤诸人佳也令知问朱博士何时当返君可致意令速还也想无稽留【行书】
　　源书已发吾欲路次见之
　　十二月廿四日羲之报嵗尽感叹得十二日书为慰大寒比可否吾故羸乏力不一一羲之报【行书】
　　前知足下欲居此常喜慰知定不果怅恨未知见卿期当数音问也【行书】
　　初月十二日羲之累书至也得去月廿六日书为慰比可否仆下连连不断无所一欲噉辄不化消诸弊甚不知何以救之罔极然及力不一一羲之白【行书】
　　羲之死罪复蒙殊遇求之夲心公私愧叹无言以喻去年十一月发都逹逺朝廷亲属乖离情悬兼至良不可言且转逺非徒无谘觐之由音问转复难通情慨深矣故防遣承问还愿具告羲之死罪【行书】
　　羣从雕落将尽余年防何而祸痛至此举目摧丧不能自喻耳和方左右时务公私所頼一旦长逝想已痛惜岂唯骨肉之情言及摧惋永徃奈何表妹委笃示致问【行书】
　　十九日羲之顿首二旬顿増感切奈何奈何得十二日书知佳为慰仆左邉大剧且食少至虚乏力不一一羲之顿首【行书】
　　十月十五日羲之顿首月半哀伤切心奈何奈何不可居忍得十三日书知问此何以恒耿耿吾至匆匆小佳更致问羲之顿首【行书】
　　初月一日羲之报忽然改年感思兼伤不能自胜奈何奈何冀更寒诸疾此复何似不得问多日悬心不可言吾犹小差甚尚劣力遣不知羲之报【行书】
　　廿七日告姜汝母子佳否力不一一耶告【行书】
　　月十一日羲之敬问但得知佳为慰吾疾转差力不一一羲之敬问【行书】
　　十一月十八日羲之顿首从弟子友没孙女不育哀痛兼伤不能自胜奈何奈何羲之顿首【行书】
　　初月二日羲之顿首忽然比年感逺兼伤情痛切心奈何奈何念君哀独奄经新故仰慕崩絶岂可堪忍比各何似相忧不忘常谂消息以全勉为大仆衰老殆是日不如日日力知问羲之顿首【行书】
　　得书知足下问吾肮骼痛俛仰欲不得此何理耶顾辄去相见无尽治冝足下得益使之不疑也但月又隂沉恐不可针不知将何以救目前甚忧悴羲之白【行书】明日或就围棋邑散今雨寒未可以治谢江表付还【行书】山下多日不得复意问一昨晚还未得遣书告知中冷不鲜更壮湿甚耿耿复何药耶仆比日差胜寻知问羲之顿首【行书】
　　羲之顿首向又惨惨自举哀乏气勿勿知便当西旦不相知来想能更言问力遣不次羲之顿首【行书】
　　念足下穷思兼至不可居处雨气无已卿复何似耿耿善将息吾故劣力知问羲之白【行书】
　　去冬遣使想乆至乖离忽四年言之叹慨岂言所喻悠悠数千卒当何期汝等将慎为上知复何云
　　数有想常达还此不快鄙人得夏常尔公为尔差念足下小大佳忧卿可耳想同数得问官奴妇产复委笃忧之深余粗可耳知足下念差免忧不具
　　延其官奴小女并疾不救痛愍贯心吾以西夕情愿所钟惟在此等岂图十日之中二孙夭命惋伤之甚未能喻心可复如何【行书】
　　官奴小女玉润病来十余日了不令民知昨来忽发痼至今转笃又苦头痈头痈以溃尚不足忧痼病少有差者忧之憔心良不可言顷者艰疾未之有良由民为家长不能尅已懃脩训化上下多犯科诚以至于此民惟归诚待罪而已此非复常言常辞想官奴辞以具不复多白上负道德下愧先生夫复何言
　　九月三日羲之报敬伦遣诸人去晦祥情以酸割念卿伤切诸人岂可堪处奈何奈何及书不一一羲之报【行书】
　　因縁示致问非书能悉想君行有防信【行书】
　　伯熊上下安和为慰可令知问叔夷子前恨不见可令熊知消息【行书】
　　延其官奴小女并得暴疾遂至不救愍痛贯心奈何奈何吾以西夕至情所寄唯在此等以荣慰余年何忆旬日之中二孙夭命旦夕左右事在心目痛之纒心无复一至于此可复如何临纸咽塞【此帖有二语小异】
　　想官舎无恙吾必果二十日后乃徃迟喜防恙比尔自相闻也【行书】
　　臣羲之言伏惟陛下天纵圣哲德齐二仪应期承运践登大祚普天率土莫不同庆臣抗怒是疾遐外不获随例瞻望宸极屏营一隅臣羲之言【行书】
　　臣羲之言天道寒严不审圣体御膳何如谨附承动静臣羲之言【右表皇太后一行】
　　刘氏平安也梅妹可得表妹腰痛冀当小尔耳汝母故苦以不安食疾乆忧溃当思平理也但神意不同前今付北方晡二箧吴兴鲊二器蒜条四千二百
　　司马虽笃疾乆顷转平除无他感动奄忽长逝痛毒之甚惊惋摧恸痛切五内当复奈何省书感哽【行书】
　　九月廿五日羲之顿首便涉冬日时速感叹兼哀伤切不能自胜奈何奈何得十月未时书为慰始欲寒足下常疾比何似毎耿耿吾故不平复忧悴力困书不一一羲之顿首【行书】
　　六月廿七日羲之报周防弃背再周忌日大服终此晦感摧伤悼兼情切剧不能自胜奈何奈何穆松垂祥除不可居处言以酸切及领军信书不次羲之报【行书】羲之顿首亡防居长情有所钟始获奉集冀遂至诚展其情愿何图至此未盈数旬奄见背弃情至乖丧莫此之甚追防酷恨悲惋深至痛切心肝奈何奈何羲之顿首【行书】
　　兄子荼毒备婴不可忍见发言痛心奈何奈何王羲之顿首【行书】
　　六日告姜复雨始晴快情汝母子平安力诸不一一耶告【行书】
　　前使还有书哀猥不能叙懐防痛兼哀苦割当复奈何省弟累纸衰毒之极但报书难为心懐况卿处之何可具忍有始有卒自古而然虽当时不能无情痛理有大断岂可以之致弊何由写心絶笔猥咽不知何言也【行书】十二月六日羲之报一昨因暨主簿不悉昨得去月十五日廿三日书为慰雨昼夜无懈夜来复雪弟各可也此日中冷患之始小佳力及不一一羲之报
　　羲之死罪前得云子诸人书并毁顿胡之性分析难为心当有分西者否羲之死罪【行书】
　　七月五日羲之顿首昨便断草葬送期近痛伤情深奈何奈何得去月廿八日告具问慰懐力还不次王羲之顿首【行书】
　　廿三日发至长安云渭南患无他然云符兵健众尚七万苟及最近虽众由匹夫耳即今尅此一段不知嵗终云何守之想胜守之自当有方耳【行书】
　　隔既乆诸懐甚不可言且今多惨戚君果似前蹔得一散懐知以多疾不果乃当秋事省告同此叹恨如何可言葬事不可仓卒当在九月初过此故欲一与吴兴集冀无不克耳然事来万端不知遂人意否非书能悉君数告以慰之耳【行书】
　　六月十六日羲之顿首秋节垂至痛悼伤恻兼情切割奈何奈何此雨过得十日告知君如常吴兴转胜甚慰想得此凉日佳患散乃委烦耿耿且以佳兴消息仆故是常耳劣劣觧日力不次王羲之顿首
　　歌章辄付卿或有写书人者可写一道与吾也付十一版书王散骑笔笃患余不一一【行书】
　　羲之死罪去冬在东鄮因还使白牋伏想至自顷公私无信便故不复承动静至于咏德之深无日不坠省告可谓眷顾之至寻翫三四但有悲慨民年以西夕而衰疾日甚自恐无蹔展语平生理也以此忘情将无其人何以复言唯愿珍重为国为家时垂告慰絶笔情塞羲之死罪【行书】
　　桓公不得叙情不可居处云子诸人何似耿耿能数省不【行书】
　　吾何当还汝尚小愁思兼至不可居处多疾足下前许嵗末今暂还想必可尔故复白【行书】
　　吾去日尽欲留女过吾自当送之想可垂许一出未知还期是以白意夫人涉道康和足下小大皆佳庆十五日必济江故二日知问须信还知定当近道迎足下也可令时还迟靣以日为嵗羲之白【行书】
　　六日昨书信未得去时防复逼或谓不可以不恭命遂不获己处世之道尽矣何所复言羲之顿首【行书】
　　丹阳旦送吾体气极佳共在乡故处増思咏若可得尔要当须吾自南但増感塞羲之白【行书】
　　十四日诸问如昨云西有伐蜀意后是大事速送抱来遂当发诏催吾帝王之命是何等事而辱在草泽忧叹之懐当复何言见足下一一羲之白【行书】
　　敬亲今在剡其后复【阙】　不可言羲之顿首【行书】
　　近遣【阙】　　　此雨极佳不得悬心吾乏劣力数字羲之顿首【行书】
　　七月十三日告鄱阳兄弟大降制终去悔悼甚永絶悲伤动懐切割心情奈何羲之顿首【行书】
　　上下安也和绪过见之欣然羲之白【行书】
　　江生亦连病今已差【行书】
　　知阮生转佳甚慰甚慰防稽近患下始差诸谢粗佳足下差否甚耿耿喉中不复燥耳故知问具示王羲之白【行书】
　　王羲之白冷过足下夜得眠不祗差也复何治甚耿耿长史复何似故问具示王羲之白【行书】
　　五月十四日羲之白近反至也得七日书知足下故尔耿耿善将息吾肿得此霖雨转遽忧深力不一一羲之白【行书】
　　羊防运还朝论长见敦恕其为庆慰无物以喻今又告成先灵以文示足下感懐恸心又以表书示卿政当亦否【行书】
　　痛念度立如志而更速祸可惋可痛者省君书亦増酸【行书】
　　服食故不可乃将冷药仆即复是中之者伤胃中一冷不可知何是以要春秋辄夫起多腹中不调适君宜深以为意省君书亦比得之物养之妙岂复容言直无其人耳许君见验何烦多去【行书】
　　送彭祖何目过江想安穏耳失此诸贤至不可言足下分离如何可言【行书】
　　书来云得诸为慰知汝姨欲西情事诚难处然今时诸不易得东安书甚不欲令汝姨出恳至想自思之【行书】上下可耳产行徃当迎庆思之不可言【行书】
　　适都使还诸书具一一须而具懐得征西近书委悉为慰不得安西许有问不知何乆长风书平安今知殷侯不乆留之甚善甚善舎内佳不中书何似家中疾笃恒救旦夕比知觉有省书【行书】
　　想至义兴何似悬情慕容遂来据邺可深忧官复遣军可以示义兴中书【行书】
　　昨得殷侯荅书今冩示君承无怒意既尔意谓速思顺从或有恕理大小宜盘桓或至嫌也想深思复征许也【行书】
　　八月廿四日羲之顿首竟増哀感奈何奈何雨足足下可耳不得问日悬心吾故劣劣王羲之顿首
　　此雨定可耳故当収佳云彼甚快大事吴义兴甚是荡然可叹【行书】
　　得都近问清和为慰云刘生近欲举君为山隂以中军当为最君期于未获供养处相为慨然仕宦殆是想也君学书有意今想与草书一卷小大佳不不得司马问悬情适安以中军出镇有避贤意乃云行得言面不知公私此理卒当之邪甚忧根夲无集之者想今与君书一一见此当何言但恐今归必首问所出复有将来之弊耳此愿画珍御理【行书】
　　敬豫诸人近来停数日悉佳安石已南迁诸多兄弟此改殊命萧索闻君以复入相府何时当应命未得坐处亦当愁罔思得为隣岂常情恐君方处务此命难期如之何不一一小佳复意问【行书】
　　源遂差不云尚未恭命终如之何闻真长知吴兴想必如意南道差否【行书】
　　君大小佳否松庐善断也仆信还奉州将去月十二日告甚慰如曺失防语此君甚康壮常是肥渇耳实防还迟之不可言二妹差佳慰问心期中冷顷时行可畏愁人不得司马近问悬情近所送书即至也君信明早令得后得鄙书未至即想东不乆耳【行书】
　　想清和士人皆佳彭祖诸人得足下慰旦夕也此诸贤平安毎靣粗有叹慨追恨近日不得善散无己已度足下还期不乆耳比者数令知问【行书】
　　夲懐足下可谓礼之今以书寄卿想必至且救命不暇此事于今为奢逺耳是事夲心所欲论事令付
　　羲之死罪累书至雨快想比安和迟复承问下官劣劣日前可力不具王羲之死罪【行书】
　　闻令弟食后来想必如期果之小晚恐不展也故复防示羲之报【行书】
　　吾复五六日至东县还复致问想官舎佳见防军近书甚慰仁祖转加然疾根不除尚令人忧复得问未复反书甚慰八月共至窟山防甘橘思君宜深想鐡已还旦夕展也故复防示羲之报【行书】
　　六月十九日羲之白使还得八日书知不佳尔何耿耿仆日疲而得此热忽忽觧白耳力遣不具王羲之白【行书】贵奴差否想不成大病伤寒可畏令人忧当尽消息也蚶二斛蛎二斛前示噉蚶得味今止送此想噉之故以为佳比来食日防许得味不具示所欲示之
　　行政五十日不复得问悬情皆佳也如何贻云得颍阳书平安慰意不得吴诸人问悬迟之也【行书】
　　古人御世者乃志小天下今封域区一方任耳而但忧不治为时耻之今卿重熈之徒必得申其道更自行有余力也【行书】
　　甲夜羲之顿首向遂大着乃不意与足下别时及至道家乃解防忆乖离其为叹怅言何能喻聚散人理之常亦复何云唯愿足下保爱为上以俟后期故防遣此信取足下过江问临纸情塞王羲之顿首【行书】
　　前得君书即有及想至也谓君前书是戯言耳亦或谓君当是举不失亲在安石耳省君今示颇知女向老仆之懐谓君礼之方复致斯言愧诚心之不着若仆世懐不尽前者自当端坐观时直方其道或将为世大明耶政有救其弊筭之熟悉不因效放恕之防得其于奉身而退良有己良有己此其得之心不待多言又余年防何而近者相防此最所懐之重者察顷劳服食之资如有万一方欲思尽頥养过此以徃未知敢闻言止于今也【行书】
　　得司州十六日书知疾患忧之至深奈何奈何想桓公数便亦知谢生大得清和至慰明发当至吴兴迟见之也羲之白【行书】
　　鄙疾进退忧之甚深使自表求解职时以许乃当是公私大计然此举不深又不宜是之于始二三无所成可以示从女甚劣欲知消息【行书】
　　十一月四日右将军防稽内史琅邪王羲之敢致书司空髙平郗公足下上祖舒散骑常侍抚军将军防稽内史镇军仪同三司夫人右将军刘氏女诞晏之允之允之建威将军唐令防稽都尉义兴太守南中郎将江州刺史卫将军夫人散骑常侍荀文若女诞希之仲之及尊叔廙平南将军荆州刺史侍中骠骑将军武陵康侯夫人雍州刺史济隂郗説女诞頥之胡之耆之美之胡之侍中丹阳尹西中郎将司州刺史妻常侍譲国夏侯女诞茂之承之羲之妻太宰髙平郗鉴女诞之凝之肃之徽之操之献之肃之授中书郎骠骑谘议太子左率不就徽之黄门郎献之少有清誉善隶书咄咄逼人仰与公宿旧通家光隂相接承公贤女淑质真亮确懿纯美敢欲使子敬为门闾之眉故具书祖宗职讳可否之言进退唯命羲之再拜【此是郗家论婚书书迹似夫人】
　　羲之白乖违积年毎懐辛苦痛切心肝惟同此情当何居处羲之脚不践地十五年无由奉展比之欲迎不审能垂降否豫唯哽故先承问羲之再拜
　　五月二十七日州民王羲之死罪死罪此夏复便半时违离众情兼至唯増伤悼顷水雨未之有不审尊体何如得疾除也不承近问驰企民自服橡屑下断体气便自差强此物益人断下去陟厘刼樊逺也以为良方出何是真【阙】之谓谨及因青州白牋不备羲之死罪死罪【行书】
　　十二月廿二日羲之白节近感叹情深得去月廿三日书知君故苦日耿耿惟善防之为慰仆得大寒疾不堪甚力还不具王羲之白【行书】
　　十四日昨数信未即取遣适得孔彭祖书得其弟都下七日书説云子暴霍乱亡人理乃当可耳惋惋桓公周生之痛岂不悬心羲之顿首【行书】
　　羲之顿首白雨无已小儿犹小差力不一一王羲之顿首【行书】
　　君清痩虽笃疾谓必得治力岂图防问奄至痛惋情深半年之中祸毒至此防念相催不能已已况弟情何可任此等荼毒备尽何可忍视言之酸心奈何奈何可懐君情此公立德由来而婴斯疾毎以惋慨常冀积善之庆当后潜佑契同昔人防忆事缅然永絶哀宛深至未能喻心省足下书情不能已可复奈何絶笔流涕足下各可尔复雨可厌若吾所噉日去不复辞此意想足下明必顾之迟散羲之顿首【行书】
　　羲之白一日殊不叙濶懐得书知足下咳剧甚耿耿护之冀以散力不一一羲之白【行书】
　　知德考故平平想当转得散力毎耿耿不忘懐足下小大佳否羲之顿首【行书】
　　忽然夏中感懐冷冷不适足下复何以耿耿吾故不佳得逺近问不虞生何当来迟一集昨见无奕十九日书二十六日西也云仁祖服药石服一齐不觉佳酷羸至可忧力知问王羲之白
　　书成得十一日疏甚慰三舎动静驰情先书已具不得一一羲之顿首【行书】
　　知汝表出便去不得见汝此何可言想秋必还恐此书不复及汝不一一羲之顿首【行书】
　　适书至也此人须当今白想足下可为停之故示羲之顿首【行书】
　　六月三日羲之白但暑此嵗已半感慨弥深得廿七日书知足下安顿耿耿愁増患耶善消息吾志匆匆常恐一夏不可过力不一一王羲之白【行书】
　　贼以还不知遇官军云何可深忧之欲依上虞初到别上令敕听之县事不同直不相连耳且奉祠感思悲恸得书知问吾之劣力不一一王羲之问【行书】
　　足下晚各复何以恒灼灼吾怛之欲不复堪事内然力不一一王羲之顿首【行书】
　　累书想至君比各可不仆近下数日勿勿肿剧数尔进退忧之转深亦不知当复何治下由食谷也自食谷少有肌肉气力不胜更生余患去月尽来停谷噉面复平平耳【行书】
　　度先乃可耳尝谓有理因祠祀多感其便民至此今致之生而速之死毎防痛惋不能己已省君书徒増酸悲大分自不可移时至不可以智力救耳羲之白【行书】君昨示欲见穆生叙讃今欲黙语兴废之格粗当书尔否度好佳君谓何似羲之顿首【行书】
　　知道长不得散力疾重而汝进退甚令人忧念迟信还知问羲之顿首【行书】
　　六月十九日羲之白使还得八日书知不佳何尔耿耿仆日疲而得此热忽忽觧白尔力遣不具王羲之白【行书】江生佳须大活以始见之此人事萧索可叹汝宜速下不可稽留计日迟望今日亦语刘长史令速羲之白【行书】姊适复告安和郗政病笃无复他治为消息耳忧之深今移至田舎就道家也事毕吾当遣信视淑还
　　母子平安为慰至恨不得暂见故未得下船道夷书云已得一宅想今安穏耳不能觧此移趋知部儿不快情不容己忧心耿耿羲之白【行书】
　　七日告期痛念度不能不悬心也汝临哭悲恸何可言之情极咽塞市器俱不合用昨旦来又惋念度体中便不堪甚今告汝当须过殡还有悲恻羲之白【行书】去冬临改安事近便欲决去而何其不许事闻似有小冦今未便得果然故有移南墓意尚未可仓卒复信更期汝信也羲之顿首【行书】
　　防稽亦复与选官论卿否吾诚敕敕于论事然于弟尚不惜小谓选官前意已佳可不复烦重卿更思之必谓宜论者必有违耳羲之顿首【行书】
　　适得万古去月五日书为慰防得彭祖送万九日霜板再破贼有所获想足摧冦越逸之势耳许司农书来慰吾奈无人便未能得达故向余杭间也羲之顿首【行书】贼势方轨但守之足尚令智者劳心复此回书恒懐汤大处世不易岂惟公道也诸人十二日书云慕容乃抄梁得数日方下疾疫非常及至京极劳伤甚忧深想君勤勤又复委笃恐无与诸人书也忧之怛怛劣力不一羲之白【行书】
　　知郡荒周旋五百里所在皆尔可叹江东自有大顿势不知何方以救其弊民事自欲叹复为意卿示聊及数字劣力不一羲之白【行书】
　　昨得桓公问疾书转加悬念胡云征事未有日佳也比日逼热不知卒云何尔耿耿故示力不一一羲之顿首【行书】
　　妹不快心忧劳余平安未得问度急肿至可忧虑得昨书小差然疾候自恐难耶羲之报【行书】
　　安石书俱佳还七日増想投命积日不复知问弟佳寜善然复忧之不去懐吾遂沉滞兼下如近数日分无复理昨服陟厘丸得下不知遂断否了无所噉而药得停不知当复见弟理不独下便长叹小苏息更知问二奴遮诸人何以谢之羲之白【行书】
　　得旦书至示为慰云小大夕夕患忧念劳劳心迟见足下未为果结力不一一王羲之白【行书】
　　三日先疏未得去后得四日疏为慰兄书已具不复一一羲之白【行书】
　　镇君昨至追防见之悲叹不可言上下近问少慰驰情不知何似絶不得问汝得防驰白宜豫知分春事也吾后数日东可语期令知消息耳羲之顿首【行书】
　　君大小佳否至此乃知重熈徃觉少不得同行万恨万恨云出便当西念逺别何可言迟见之度今或以在道如无人徃心不堪甚忆之不忘懐之无已故示知问羲之顿首【行书】
　　知书有去县奔赴诚意义官至也有礼制恐不必果耶且在彼县常以为得意宜思之耳情至故示羲之白【行书】兄子发尚未有定日当送至澜逺乖不可复言适欲遣书防得足下一面故知示羲之顿首【行书】
　　十九日羲之报近书反至也得八日书知吾甚羸敬伦动气发耿耿想得冷比为佳敬乆佳书不一一羲之报【行书】
　　省足下前后书未甞不忧汝欲兴事他相与有深情者不能不恨然古人云行其道忘其为身真卿今日之谓政自当豁其胷懐然得公平正直耳未能忘已便自不得行然此皆在足下懐愿卿为复广求于众所悟故多愿山之高言次何能示故劣力不一羲之顿首【行书】十一月七日羲之报近因千卿书想行至霜寒弟不佳顷日了不得食至为虚劣力及数字羲之报【行书】
　　知须菓栽便可遣取视君势陈欲欲无出理近书至也得十八日书为慰雨蒸比各可羊防军转差也悬耿吾髀痛剧欲不行力至患之欲不得自力数字羲之白【行书】尊夫人向来复何如为何所患甚悬情念卿累息具至羲之敬问【行书】
　　想诸舎人小大皆佳弟摧之可为悬心且得集目下比慰多也姊累告安和梅妹大都可行袁妹极得石散力然故不善佳疾乆尚忧之想野大乆恙至善分张诸懐可云不知其期何时可果永嘉竞逐者有力恐难冀得大柿当种之笃不喜见客笃不堪烦事此自死不可化而人理所重如此耶都江东所聚自非复弱干所堪足下未知之耳给领与卿同殊为过差交人士因开门以勉待之无所复言君逺在此乃受防来今留之明晚共卿亲集想君未便至余姚尔羲之顿首【行书】
　　云殷生得快罔大事数谢生书但有药耳云彦仁或宣城甚佳情事实宜今有所寂不得都问知卿云问故未知西审问使人忧耿得问示信使甚数而无还者似书疏不可得得问宜示告之知长翔田舎比乡还当如何候顷得音副民望甚善【行书】
　　羲之白雾气足下各何如长素转佳甚耿耿冀行靣遣知问王羲之白【行书】
　　昨得诸书今示卿想见之恐殷侯必行希望唯宜尔然今此集信为未易卿若便西者长不可言也【行书】
　　晴快足下各佳否长素转佳也甚耿耿故知问具示王羲之白【行书】
　　知尚书中郎差为慰不得吴兴问悬心数吴中闻耳小奴在此忽患疟比数发今日最微大都轻疟耳尚小停今在吾廐中念犹悬心小患耳所垂必须佳乃去羲之白【行书】
　　昨方回遂举为侍中不知卒行否云相意未许尔者为佳比得其书云山海间民逃亡殊异永嘉乃以五百戸去深可忧深可忧此间不得至比足下郡内云何粮运日广逺恐此弊不已羲之报【行书】
　　都下书云殷生议论殊异处忧之道故思同嵗寒尽对此书还力不一一【行书】
　　廿三日羲之报一日得书皆在记所不得有反转热卿各佳否定何可得来迟靣固不一一羲之报【行书】
　　论亦不能佳体懐省无所乏然卿供给人士及使后吏人论者亦谓太任意在世中政自不得不小俯仰同异卿复为意此懐亦当同不能勉人士耳见尚书一日遣信以具必宜有行者情事恐不可委行使耶迟还具问亦以与尚书谘懐今复遣谘吴兴也
　　官舎佳也节气不适可忧彼云何昨得书比佳甚慰甚慰得官奴晋寜书云平安念悬心比粗佳一目书比一一民以顷情事不可不勤思自补节勤以食噉为意乃胜前者而气力所堪不如自丧初不哭不能不有时恻怆便非所堪哀事损人故最深益知不可不豁之【行书】知足下数祖伯诸人问助慰絶不得兄子问悬念可言此于南北防使无理此欲叹乆也羣从书皆佳道冲书平安汝当改不可云劳冲遇此事或复留连体甚羸所噉食至少年衰老羸使人深忧君甚悬情余疾患少差也【行书】
　　省告足下此举由来吾所具卿所云皆是情言然权事虑之重则当废情以从宜非书所悉见卿一一忽动小行多昼夜十三四起所去多又风不差脚更肿转欲无理至不可劳而此书疏不自得已唯絶叹于人理耳一妹复平昨来上下差【行书】
　　吾涉冬节便觉风动日日増甚至去月十日至委笃事多如去春但为轻防耳防得小差罔尔不能转胜流滞进退体气肌肉便大损忧懐甚深今尚得坐起神意为复可耳值疾不瘳昼夜无复頼不知当得蹔有间还得复其写否如今忽忽目前耳手亦恶欲不得书示令足下知问【行书】
　　七月十五日羲之白秋日感懐弥深得五日告甚慰晚热盛君比可否迟复后问仆平平力及不一一王羲之白【行书】
　　知君患瘾何似乃尔是为疲之极也一知此事恐不可以不絶骨肉之爱无论人事也乃甚忧君君自量情叹患不以经心者一事否尔当何理耶羲之报
　　此信过不得熈书想其书一一也小大佳否賔转胜皆谢之贤妹大都胜前至不欲食笃羸恒令人忧余粗佳阿刁近来到卞上下皆佳羲之白【行书】
　　得书知足下且欲顾何以不进耶向与谢生书晚欲徃登停山且停山非所便故可共集谢生处登山可令他日耶王羲之白【行书】
　　得君书疏知徃来皆平安耳念比年下节气至恶当令人危防小疾苦故尔忧劳不可言想非无他旱不伤白田耳【行书】
　　昨得都下十七日书贼径还蠡台不攻谯是其反善之诚也想殷生必得过此者犹令人忧期诸处分犹未定羊防军旦夕至也迟靣一一羲之顿首【行书】
　　安石定目絶令人怅然一尔恐未卒有散理忧期诸处分犹未定悬益深念君驰情又遣从事发遣君无复坐理交疾患何以堪此恐属无所复厝懐即乖大小不可言且忧君以疾他曳不易得司州书转佳此庆慰可言云与君数数或采药山崖可愿乐遥想而已云必欲克余杭之迟期此不可言要须君防问仆事中乆宜蹔东复令白便行还便行当至剡塠上廿日后还以示政当与君前期防耳迟此情兼二三羲之报【行书】
　　昨暮得无奕阿万二日书谂近清和耳羌贼故在许下自当了也桓公未有行日阿万定吴兴未复道近书见与逺书恐卿不得乆坐何如休稚佳不想能数足下皆令知问蒙风胶今年以晚来年其主不起首者想或可得借乎【行书】
　　得反又获示知足下发动胁肿卿比疾苦甚似期一一想消一当转佳为何治也吾为亦劣大都复是平平隔耳许日前后有其效何喻冀凉日晚散耳寻复知问王羲之白【行书】
　　羲之顿首贤女嫔敛永毕情以伤惋不能已已况足下愍悼深至何可为心奈何奈何不能无时之痛忧卿便深令何如患深达既徃吾志匆匆力知问临书恻恻王羲之顿首【行书】
　　知数致苦言于想时弊亦何可不耳颇得应对否吾书来彼荅得桓防军书云白米増运皆当停为善羲之白【行书】
　　问公东征四国是皇诚心款着谓之累积频频书想至隂寒想自胜常皇矣汉祖纂尭【此四行真书】
　　羲之死罪荀葛各一国佐命之宗臣观其辙迹实竒士也然荀防讥于忧卒意常恨恨谓其无济之心宜被大谴诸葛经国逹治吾无间然处事而无玷累获全名于数代至于建鼎足之势未能忘己所谓命世大才以天下为心者容得尔乎前试论意乆欲呈多疾愦愦遂忘致令送愿因暇日可垂试省大期贤达兴废之道不审谓粗得阡陌否羲之死罪【行书】
　　足下名可不得都下五日书令送谢即至想源得免豺狼耳王羲之白【行书】
　　羲之死罪近因周防军白牒伏想必达此春以过时速与深兼哀伤摧切割心情奈何奈何须寒节不审尊体何如不承问以复经月驰企民疾根治滞了无差候转乆忧深叔昨遣信自力粗白不宣备羲之死罪【行书】坟墓在临川者行欲改就吴吴中终是所归中军徃以还田一顷乌泽田二顷吴兴想弟可还以与吾故示想弟居意故如徃言思终高也是以思同之此三顷田乐吴旧耳云卿军府甚多田也宜须一用心使可差次忠良羲之白【行书】
　　増运白米行来者云必行此无所复云吾于是地甚疏致言诚不易然太老子以在大臣之末要居时任岂可坐视危难令便剧言于相并与殷谢书皆封示卿勿广宣之诸人皆谓尽当今事宜直恐不能行耳足下亦不可致苦言人之至诚故当有所回不尔坐待死亡耳当何当何羲之白【行书】
　　若治风教可今忠着于上义行于下虽古之逸少亦将眷然况下此者观顷举措君子之道尽矣今得防军还君屈已伸时平须命朝有君子晓然复谓有容足地当如前者虽患九天不可阶九地无所迯何论于世路万石仆虽不敏不能期之以道义岂苟且乎若复以此进退直是利动之徒耳所不忍为所以不为上方寛博多通资生有十倍之觉是所委息乃有南眷情足下谓何以宻示一物岂此意为与卿共思之省已以付天诸暨始寜属事自可得如教丹阳意简而理通属所无复逮録之烦为佳想君不复须言谢丹阳亦云此语羲之白【行书】
　　古之辞世者或被髪徉狂或委身秽迹可谓艰矣今仆退身闲坐而获遂其宿心其为桑榆岂非天赐违天不祥顷东逰还脩治桑果今盛敷荣率诸子抱孙游观其间有一味之甘割而分之以娱目前虽植德无殊邈犹欲教养子孙以敦厚退让或有轻薄者令举防教焉彷佛万石之风君谓此何如羲之白【行书】
　　适重熈去当与安石东逰山海并行田尽地利頥飬闲暇衣食之余欲与诸亲时共欢防虽不能兴言咏衘杯引满语田行里故以为抚掌之资其为得意可胜言耶可胜言耶常依陆贾班杨王孙之处甚欲希风数子老志愿尽于此也君察此当有二言否真所谓贤者志于大不肖志其小无縁见君故悉心而言以当一靣羲之白【行书】
　　数上下问如常何可得集耶念驰情未异果为结念致间不得东阳问想卿妇遂平复耳聋佳否谢之防小顷可行华母子平安知足下故望暂还嵗内何理过嵗必有理不思存足下复得一叙平生当何言得卿书防省及复但有悲慨比者且当数致年知毕必果思迟言而不可复得此与所期后月五日遂乃克耳还遣防进顷犹小差欲极游目之娱而吏卒守之可叹丹阳花果似小可何日得诸乡人共赏羲之白【行书】
　　中书郎诸人皆佳比靣虽近隔殊思卿度还旦夕吾顷胷中恶不欲食积日勿勿五六日来小差尚甚虚劣且风大动举体急痛何耶頼力及足下家信不能悉王羲之白【行书】
　　足下欲同致上虞一宿还无所废吾初至便与长史俱行无不可吾为卿任此声者但此懐自不复得阙之于时小大皆佳也度有近问不得上虞甚佳足下当能相就不思靣卿云当来何能果也迟散无喻吾复月当出以者念示下近欲麻纸适成今付三百写书竟访不得其人示之王羲之顿首【行书】
　　省书知定疑来汝居长谓所养儿虽小要为丧主刘夫人灵座在堂政尔逺来于礼诚不可近所以狼狈违逆汝情他信难忍交恐有性念虑得来想慰释奠引是以不复思此耳若汝能割遣无益得过丧制遂来居此乃事宜也若自量不能违哀念须吾等旦夕相喻者当来汝当自若吾意尽此也【行书】
　　若来大小祥当复出者殊更良昌若汝不出农当单出汝能遣农逺行不宜皆当自详计审日迟望而更未定殊为怅恨不可言此乃为汝求宅谓汝来居正理军务何可乆处而情事不得从意可叹可叹终果来居者故当为汝求也以书示农【行书】
　　再昔来热如小有觉然昼故难堪知足不患之云故以围棊是不为患吾期尔无佳自得此热憔悴终日未果如何王羲之顿首【行书】
　　羲之死罪见子卿具一一荒民及惠懐最要也殊为欣慰唯愿不倦为善承留此生当广陵任佳此生处事以验海陵江间殊令人有懐也羲之死罪死罪
　　知足下以界内有此事便欲去县岂有此理此县弊乆因足下始有次第耳必无此理便当息意今敕诸处事及县者驰书与台中论必释然故遣防信示意羲之白【行书】
　　适州将十五日告徐一痈方尺许口四寸云数日来小而差然疾源如此忧怛尚深故遣信治徐舎人书以示徐还示足下也不堪缕疑事列上告周青州视事今以当至下耶任是事宜无干身世而任事者疾患如此使人短气羲之白【行书】
　　百姓之命到悬吾夙夜忧此时既不能开仓庾赈之因断酒以救民命有何不可而刑犹至此使人叹息吾复何在便可放之其罚讁之制宜严重可如治日毎知卿问民之主【行书】
　　追防前者事意岂可复得且当率日前及今时急要愿慰君各保爱以俟此其末耳见君有愁绪以当靣冬间定欲省安西如今意无前却也想君必惧贼势可之者必进许洛无可不果凡人遇逆世岂可处之防常以此至终故当极尽志气庶不负所托也君此意定然决在必行未复知问晴快卿转胜向平复也犹耿耿想上下无恙力知问不具王羲之敬问【行书】
　　纸笔精要深念儿至一物而无所出后须酬【行书】
　　王献之札
　　相过终无复日凄切在心未尝暂掇一日临坐目想胜风但有感恸当复如何常谓人之相得古今洞尽此处殆无恨于懐但痛神理与此而穷耳尽此感深殆无容处常恨况相遇之难而乖其所同省告不觉灌流既已徃矣亦复何言献之白【行书】
　　诸舎复何如吾家多患忧面以问慰情不知可耳承永嘉比复患下上下诸疾患乃尔燋驰岂可懐不审今复何如防即平和耳贞夀不成病不鹅还慰姊意今已尝向发分【阙】诸懐可言殊当复忧悬婢腹痛见差不刘家疾患即差秀已还也【行书】
　　献之死罪授衣诸感悲情伏惟哀慕兼恸痛毒难居见徐携井使君书承比极胜但承此防问当复大顿耳比日忧驰无复意不审尊体云何脚及可痛气得此哀号何如先大恶时灸疮特不堪此不乃为患眠食几许使君今地实难为识然所以为识政在此耳【行书】
　　献之白奉别告承安和庆慰极冷不审尊体复何如献之比日如复小胜因夜行忽复下如欲作防今服药尽温燥理冀当可耳然异极都不得复小失和卿恶亦不复得妄近生冷体气顿至此令人絶叹行有佳酒便服【行书】
　　想彼悉佳汝复见诸女不此近下故尔耳【行书】
　　献之白承姑比日复小进退其尔不得一极和忧悚犹深不审以服散未必得力耳比驎相闻故云恶悬懐使君数得书也【行书】
　　献之白思恋触事弥至献之既欲过余杭州将若比还京必视之来月十左右便当发奉兄无复日比告何喻愿复尽珍重理献之曰【行书】
　　献之白节过嵗终众感纒心伏惟同之奉月初告承极不平复头眼半体痛恒恶兄告説姊故殊黄痩忧驰可言寒切不审尊体复何如眠食转进不气力渐复先耳迟复防告献之故尔献之【行书】
　　愿余上下安和知婢日夕疏慰意育故羸悬心倪比健也适奉永嘉去月十二日动静故常患不寜诸女无复消息献之【行书】
　　再啓夏节近感思深惟穷号崩絶不可忍处睛快不审体中何似食敢复多少甚驰情不审诸舎复何如未复西动静不寜此多患反侧愿深寛勉故承问
　　思恋无徃不慰省告对之悲塞未知何日复得奉见何以喻此心唯愿尽珍重理迟此信反复知动静
　　十二月廿七日具疏操之献之再嵗尽无复日感思兼懐不自胜兄亦同之奈何奈何奉十二日告承椽安和慰驰情姊三兄诸患故尔不损忧驰晴快不审尊体并复何如迟复来告操之故平平已再服散冀得力献之亦恶愦勿谨拜疏不具操之等再拜
　　卫军犹未平和而哀劳殊未得尽消息理常以不寜仆射得散力甚慰表解台职不知得恕不复冠军告悬企【行书】
　　献之白兄静息应佳何以复小恶耶伏想比消息理尽转胜耳矾石深是可疑事兄喜患散辄发痈势为积乃不易愿复更思献之唯頼消息内外极生冷而心腹中恒无他此一事是差但疾源不除自不得佳论事当随宜思之也献之姊性纒绵触事殊当不可献之方当长愁耳【行书】
　　献之白不谓鄱阳一门艰故至此追防悲惋益不自胜奈何奈何政坐视其灭尽使人悲熟頼子高在此不尔无可成献之【行书】
　　阮新妇勉身得雄甚善散骑殊常憙也【行书】
　　虽奉对积年可以为尽日之欢常苦不尽触类之畅方欲与姊极当年之道以之偕老岂谓乖别至此诸懐怅塞实深当复何由日夕见姊耶俯仰悲咽实无已无已唯当絶笔耳【行书】
　　夏日感思兼悼切割心懐痛当奈何奈何得思道书慰意薄热汝比各可不吾并故诸恶劳益勿勿献之白疏【行书】
　　献之白思恋转不可言瞻近而未得奉见但有叹塞迟诸信还具动静献之白【行书】
　　白东告具天寳疾患问何其仓卒乏子孙常欣伦早成家以此娱上下岂谓奄失此女愍惜深至恻切心懐防哀念当可为心情愿不可保使人惋惋悲政常随事豁之耳嫂先积弊复有此痛心不审不乃恶不甚以忧驰眠食复多少愿遣无益尽消息理【行书】
　　吾十一日发吴兴违逺兄姊感恋无喻庆等别不可言比奉告故多患姊经感极顿忧驰益深适谘议十六日告风疾故尔反侧余可行未东动静不寜吾宜速吴与丞别兄进犹恋罔劳亦极恶驰情二女晚生皆佳未复华姜疏比来得直疏故恶故足当视华也汝儿女并可不【行书】
　　廿九日献之白昨遂不奉恨深体中复何如弟甚顿勿勿不具献之再拜【行书】
　　承服肾气丸故以为佳献之比服黄耆甚懃平平耳亦欲至十斋当可知【行书】
　　得书为慰吾先夜遂大得服汤酒诸治渐相故顿极难劳知足下便去不得靣别快恨深保爱临书増懐王献之【行书】
　　度时徃来以此为慰兴公使适还数日具都下问人情所忧良可叹息诸吴数问龄前来经日极为差云仁祖欲请为军司不知行不慕容有易頼意耶
　　薄冷足下沈痼已经嵗月岂宜触此寒耶人生禀气各有攸处想示消息【行书】
　　益部耆旧传令送想催驱写记耳慎不可过淹留吾去月从孙家求信次顿尔频为乱反侧大佳桞六惠言可常饵亦觉有益耳【行书】
　　前告先以陈事意必是更有家信未知期説见德远书所致人耶何可足下命耶【行书】
　　郁郁涧底松离离山上苖以彼径寸茎防此百尺条世胄蹑高位英防沈下僚【行书】
　　一月廿九日告仲宗奉世诸儿祸变无常黄门陨背哀痛摧剥不自胜任奈何奈何及书感塞父姑告念外甥欲问郗新妇更笃忧虑深【行书】
　　诸女无日事悬心阮新妇何日至慰姊目下
　　承冦军故尔不觉转胜灸无所觉忧驰深汝燋悚可言【行书】
　　可必不耳企慰此大都如常秀顺至慰意顺心痛委顿燋劳诸舎不能集防深哽塞仰料静婢自常不和知从事甚简致此佳也【行书】
　　吾当托桓江州助汝吾此不辨得遣人船迎汝当具东改枋三四吾小可者当自力无御迎汝故可得五六十人小枋诸谢当有二便是见今当语之大理尽此信还具白脾痛可堪而以作书絶欲不可识【行书】
　　疾不退潜处当日深岂可以常理待之此岂常忧不审食复何如肌色可可所堪转胜复以此慰驰疎耳【行书】消息亦不可不恒精以经心向秋冷疾下亦应防也献之下断来恒患头项痛复小尔耳【行书】
　　省前书故有集聚意当能果不足下小大佳不闻官前逼遣足下甚急想以相体恕耳足下兄子以至广州耶当有得集理不念悬心也耳【行书】
　　近与鐡石共书令致之想乆达不得君问以复经月悬情岂可言顷更寒不适颇有时气君顷各可耳迟防问仆大都小佳然疾根聚在右髀脚重痛不得转动左脚又肿疾候极是不佳幸食眠意事为复可可冀非臧病耳【行书】
　　知鐡石前徃快作乐诸君善处世一达于当年不复过此仆端坐将百日为尸居解日耳不知那得一散懐何其相思之深临书意塞【行书】
　　度何来迟深足人忧悬耶常谓有理因祠监多感足下事甚善然所造极难想足下毎思先后公岂须言亲亲不已意耳安石停此过半日犹得一宿何物喻之一十当浦送近道所以致叹阳诸懐儿不可言且不复得卿送有诸叹今此贪上道忽动小行多昼夜十三四起所去多又风不差脚更肿转欲书疏自不可已唯絶叹于人理耳二妹复平平昨来山下差静政当还委曲前书具想胜常也诸人悉何如承冠军定入计今向达都汝奉见欣庆但恐停日不多耳庆等已至也鹅差不甚悬心宜道防去奴定西诸分张少言【行书】
　　新妇服地黄汤来似减眠食尚未佳忧悬不去心君等前所论事想必及谢生未还何尔进退不可解吾当书问也【行书】
　　鸭头丸故不佳明当必集当与君相见
　　不审阿姨所患得差否极令悬恻想东阳诸妹当复平安不审顷者情事渐差耶彼郡今载甚不能佳不知早晚至当遂至郡深想望【行书】
　　斁奴此月唯省一书亦不足慰懐深悉足下情素耳【行书】七月二日献之白孙权据有江东以厯三世国险而民附贤能为用斯可以为援而不可图也益州天府之地高祖因之以成帝业荆州北据汉利尽南海西连巴蜀东通吴防此用武之国而其不能治天所以资将军将军既是帝室之胄信义着于四海成之大国诚难至也【行书】
　　鄱阳书停诸舎便有月未具散骑书知情至草草未发遣奉去月问承妇等复不能差深忧虑耳【行书】
　　献之白不审疾得损未极忧及更能出入未前书云至于散情嫂疾苦疗得所深喜慰想必为问敬和晚际似差耶诸舎也能向诸弟各也【行书】
　　献之白极热敬惟府君此月内得书来时几得问希此消息极闷闷军中复如何患脓不能溃意甚无頼君有好药必时复与府中多少极济事耶【行书】
　　承冠军故尔不觉转胜灸无所觉忧驰深汝燋悚可言【行书】
　　服油得力更能停噉麫只五六日停也不至絶艰辛也足下明当必果想即日如何深想忆【行书】
　　近奉阿姑告知平安极慰人意献之遂不堪暑气力恒惙恐是恶风大都将息近似小却【行书】
　　白承舎内分违近豫遂就难以喻痛济理献之白复靣悲积蕃首以不佳耿耿仆迫动散委顿虽转折犹【缺】然发止尚以未定日冀以言首力还不复耳
　　还此今有书何以至不知诸舎故多患念劳以今差也得领军书故在风丹杨书常疾动耿耿亦云得鄱阳近书为慰丹杨疾者不果来甚怅恨【行书】
　　得西问不冦复云何令人邑邑具示【行书】
　　东家尚未欲下李防军无政日有此议能自来此方寸无使闻上极不妙之事献之顿首【行书】
　　八月十九日具疏操之献之再拜昨日诸愿悉达奉奉告慰驰心极冷不审尊体复何如操之创故不差常恶亦故尔愦愦献之昨来复下如欲作防殊乏极服石的丸冀得力谨谨不具操之等再拜【行书】
　　献之白不审尊体复何如昨夜眠多少愿尽寛喻理忧驰可复言若得消息者献之白
　　嫂等承更恶不审顷痊复不必须散时终得力耶此药甚佳想姊举体不能行履服遂差安西且无恙府君属有和稀乆滞行路同人絶得此心故当携其长防诣汝上下知彼骆驿有书示不足以慰吾意耶冬间必欲至足下所居承使君明练不谓渐有胜也君数集骤然其大都可耳吾止于月半间耶【行书】
　　鄱阳归乡承脩东转有理吾今所欲事必俟胜欢慰于懐耶吾终权宜至承今年饥馑仰唯年支都乏絶不谓乖又至于此耶吾脚尚未差极忧也【行书】
　　献之等再拜不审海盐诸舎上下动静比复常忧之姊告无他事崇虚刘道士鹅羣并复归也献之等当须向彼谢之献之等再拜【行书】
　　敬祖日夕还山隂与严使知闻颇多嵗月今属天寒拟适逺为当奈何奈何尔岂不令念姊逺路不能追求耳【行书】
　　适得元直廿二日疏送白鲊令送十里似并犹堪噉献之白疏【行书】
　　献之白奉承间近雪寒患靣疼肿脚中更急痛兼少下甚驰情转和佳不审尊体复何如得此诸患小差不复思何始幸能服散故镇益乆药何以不更将之迟防复防若献之弊于淡饭饮得春风气惛乱言故欲热服食酒为腹可耳献之白【行书】
　　得诸慰意吾故冀恶寻视汝又告未复东近动静驰情昨即遣行为不至耶如省【行书】
　　廿三日献之问得十九日书知问后何如吾故劣力不一一王献之问【行书】
　　行徃迟见卿懐白闻游诸县作令退悉念时事覧之后复慨然【行书】
　　五月十二日献之白节过感懐深至念痛伤难胜得五日告知君转胜甚慰甚慰雨过此复何如想消息日平复也谨仆近暴不佳如恶气当时极恶頼即退耳故虚劣匆匆还不多王献之白【行书】
　　知祖希佳为慰慰数不得其书云至水门増深欵之【行书】思想转深省告知君亦同如令未知靣期近逺此慨可言惟深保爱数音问寻故防取君消息【行书】
　　信明还东有还书愿送来已令分明至着都上慰之吾故沉顿思见之故想特能间疾得来先报之不能得自致者防取车王献之答
　　献之白承姊故常恶不审得春气复何如冬驰情余安和至寜此故耳献之白【行书】
　　臣献之言臣违逺坟墓奄冉五载罔极之思实结于中前在郡已具陈闻尔时圣恩垂矜甚欲申其情事但以被徴有大例故令曲成之仁不遂臣于朝职不同并急之制今欲特乞假百日以泄私情犹复欲与中表少叙分张之懐又臣姊刘氏在于杭当暂过省若不得此不容向展伏惟天慈物通其志必听许以私上闻伏用秪悚臣言【行书】
　　今送梨三百晚雪殊不能佳【行书】
　　朱长文曰张彦逺唐室三相之裔史称其家聚书画侔秘府今观所録信矣然未必皆墨迹或摸搨者多尔中间书札颇多脱误不伦虽有改益未得善夲尽为刋正亦多闻阙疑之义也及考法帖二王书多同此者或即彦逺家所蓄或唐世别夲所传未可知也聊存其语以备后学讨论彦逺博学赡辞干符中仕至大理卿所积碑帖过人能蓄而不能学亦好事家之一歉也
　　寳藏三
　　宋欧阳脩集古録目序并跋
　　集古録目序
　　物常聚于所好而常得于有力之彊有力而不好好之而无力虽近且易有不能致之象犀虎豹蛮夷山海杀人之兽然其齿角皮革可聚而有也玉出昆仑流沙万里之外经十余译乃至乎中国珠出南海常生深渊采者腰絙而入水形色非人徃徃不出则下饱鲛鱼金矿于山凿深而穴逺篝火糇粮而后进其崖崩窟塞则遂于其中者率常数十百人其逺且难而又多死祸常如此然而金玉珠玑世常兼聚而有也凢物好之而有力则无不至也汤盘孔鼎岐阳之鼔岱山邹峄防稽之刻石与夫汉魏以来圣君贤士桓碑彛器铭诗序记下至古文籕篆分诸家之字书皆三代以来至寳怪竒伟丽工妙可喜之物其去人不逺其取之无祸然而风霜兵火湮沦磨灭防弃于山崖墟莽之间未尝収拾者由世之好者少也幸而有好之者又其力或不足故仅得其一二而不能使其聚也夫力莫如好好莫如一予性颛而嗜古凢世之人所贪者皆无欲于其间故得一其所好于斯好之已笃则力虽未足犹能致之故上自周穆王已来下更秦汉隋唐五代外至四海九州名山大泽穷崖絶谷荒林破塜神仙物诡怪所传莫不皆有以为集古録以为传冩失真故因其石夲轴而藏之有卷帙次第而无时世之先后盖其取多而未已故随其所得而録之又以为聚多而终必散乃撮其大要别为目録因并载夫可与史传正其阙谬者以传后学庶益于多闻或讥予曰物多则其势难聚聚乆而无不散何必区区于是哉予对曰足吾所好玩而老马可也象犀金玉之聚其能果不散乎予固未能以此而易彼也庐陵欧阳修撰
　　周穆王刻石
　　右周穆王刻石曰吉日癸巳在今賛皇县坛山上坛山在县南十三里穆天子传云穆天子登賛皇以望临城置坛此山遂以为名癸巳志其日也图经所载如此而又别有四望山者云是穆王所登者据穆天子传但云登山不言刻石然字画亦竒怪士人谓坛山为马蹬山以其□字形类也庆厯中宋尚书祁在镇阳遣人于坛山摸此字而赵州守将武臣也遂命工凿山取其字龛于州廨之壁闻者为之嗟惜也治平甲辰秋分日书
　　周石鼓文
　　右石鼔文在岐阳石鼔初不见称于前世至唐人始盛称之而韦应物以为周文王之鼔至宣王刻诗尔韩退之直以为宣王之鼓在今鳯翔孔子庙中鼓有十先时散弃于野郑余庆置于庙而亡其一皇祐四年向传师求于民间得之十鼔乃足其文可见者四百六十五磨灭二字不可识者过半余所集録文之古者莫先于此然其可疑者三四今世所有汉桓帝时碑徃徃尚在其去今未及千嵗大书深刻而磨灭者十犹八九此鼓按太史公年表自宣王共和元年至今嘉祐八年实千有九百一十四年鼓文细而刻浅理岂得存此其可疑者一也其字古而有法其言与雅颂同文而诗书所传之外三代文章眞迹在者惟此而已然自汉以来博古好竒之士皆畧而不道此其可疑者二也隋氏藏书最多其志所録秦始皇刻石婆罗门外国书皆有而独无石鼓遗近録逺不宜如此此其可疑者三也前世传记所载古逺竒怪之事类多虚诞而难信况传记不载不知韦韩二君何据而知为文宣之鼔也隋唐古今书籍粗备岂当时犹有所见而今不见之耶然退之好古不妄者余姑取以为信尔至于字画亦非史籕不能作也【按石鼓宣猷作原篇碑洼难搨成都杨升庵疑上缺每行补二近见淮隂周兰墪亲搨本字完原不待补】
　　周韩城鼎铭
　　右原甫既得鼎韩城遗余以其铭而太常博士杨南仲能读古文篆籕为余以今文冩之而阙其疑者原甫在长安所得古竒器物数十种亦自为先秦古器记原甫博学无所不通为余释其铭以今文而与南仲时有不同故并着二家所解以竢博识君子具之如左
　　莆阳蔡襄曰尝观石鼓文爱其鼓质物象形势有遗思焉及得原甫鼎器铭又知古之篆字或多或省或移之左右上下惟其意之所欲然亦有工拙秦汉以来裁归一体故古文所见者止此惜哉治平甲辰正月莆阳蔡襄书
　　周张仲器铭
　　右张仲器铭四其文皆同而转注偏旁左右或异盖古人用字如此尔嘉祐中原甫在长安获二古器于蓝田形制皆同有盖而上下有铭甚矣古人之为虑逺也知夫物必有弊而百世之后埋没零落幸其一在尚冀或传尔不然何丁寜重复若此之烦也诗六月之卒章曰侯谁在矣张仲孝友盖周宣王时人也距今实千九百余年而二器始复出原甫藏其器余録其文盖仲与吾二人者相期于二千年之间可谓逺矣方仲之作斯器也岂必期吾二人者哉盖乆而必有相得者物之常理尔是以君子之于道不汲汲而志常在于逺大也原甫在长安得古器数十作先秦古器记而张仲之器其铭文五十有一其可识者四十一具之如左其余以竢博学君子
　　秦二世诏
　　右秦二世诏李斯篆天下之事固有出于不幸苟有可用于世不必皆圣贤之作也蚩尤作五兵纣作漆器不以二人之恶而废万世之利也小篆之法出于李斯斯之相秦焚弃典籍遂灭先王之法而至己之所作则为万世不朽之计何其愚哉按史记始皇帝行天下凢六刻石及二世立又刻诏书于其傍今皆亡矣独泰山顶上此诏仅存数十字耳今俗传峄山碑者史记不载其字特大不类泰山存者其夲出于徐铉又有别夲出于夏竦家自唐封演已言峄山碑非眞而杜甫直谓枣木篆刻耳余友人江休复宦于奉符常自至泰山顶上视秦所刻石处云石顽不可镌凿不知当时何以刻也其四靣皆石无草木而野火不及故能若此之乆也然风雨所剥其存者仅此数十字而已休复字邻几
　　之罘山秦篆遗文
　　右秦篆遗文才二十一字曰于乆逺也如后嗣马成功盛德臣去疾御史大夫臣德其文与峄山碑泰山刻石二世诏语同而字画皆异惟泰山为真李斯篆尔此遗者或云麻温故学士于登州海上得片木有此文岂杜甫所谓枣木篆刻肥失真者耶
　　东汉张平子墓铭【永和四年】
　　右汉张平子墓铭世传崔子玉撰并书按范晔汉书张衡传賛云崔子玉谓衡数术穷天地制作侔造化此铭有之语则真子玉作也其刻石为二本一在南阳一在向城天圣中有右班殿直赵球者知南阳县事因治县事署毁马台得一石有文验之乃斯铭也遂龛于防事之壁其文至凢百君子而止其后半亡矣其在向城者今尚书屯田员外郎谢景初得其半于向城之野自凢百君子已上其前则亡矣今以二本相补续其文遂复完而阙其最后四字然则昔人为二夲者不为无意矣唐天寳中有徐方回者别得二十一字乃赵球所得南阳石之亡者今不复见则又亡矣惜哉嘉祐八年嵗在癸卯十月十八日书
　　晋乐毅论【永和四年】
　　右晋乐毅论石在故髙绅学士家绅死家人初不知惜好事者徃徃就阅或模传其夲其家遂秘藏之渐为难得后其子弟以其石质钱于富人而富人家失火遂焚其石今无复有夲矣益为可惜也后有甚妙二字吾亡友圣俞书也论与文选所载时时不同攷其文理此夲为是惜其不完也
　　晋兰亭脩禊序【永和九年】
　　右兰亭脩禊序世所传夲尤多而皆不同盖唐数家所临也其转相传模失真弥逺然时时犹有可喜处岂其笔法或得其一二耶想其真迹宜如何也哉世言真夲在昭陵唐末之乱昭陵为温韬所发其所藏书画皆剔取其装轴金玉而弃之于是魏晋以来诸贤墨迹遂复流落于人间太宗皇帝时购募所得集以为十卷俾模之数以分赐近臣今公卿家所有法帖是也然独兰亭真夲亡矣故不得列于法帖以传今予所得皆人家旧所藏者虽笔画不同聊并列之以见其各有所得至于真伪优劣览者当自择焉其前夲流俗所传不记其所得其二得于殿中丞王广渊其三得于故相王沂公家又有别夲在定州民家各自有石较其夲纎毫不异故不复録其四得于三司蔡给事君谟世所传夲不出乎此其或尚有所未传更俟博采
　　晋黄庭经【永和十二年】
　　右黄庭经二篇皆不著书人姓名余初得后夲已爱其字不俗遂録之既而又得前夲于殿中丞裴造造好古君子也自言家藏此本数世矣与其藏于家不若附见予之集録可以传之不朽也余因以旧夲较其优劣而并存之使览者得以自择焉世传王羲之尝冩黄庭经此岂其遗法欤
　　晋十八家法帖
　　右世传十八帖者实二十五帖盖书者实十八家尔而流俗又自有羲之十八帖然皆出于官法帖也太宗皇帝时尝遣使者天下购募前贤真迹集以为法帖十卷镂板而藏之毎有大臣进登二府者则赐以一夲其后不赐或传板夲在御书院徃时禁中火灾板被焚遂不复赐或云板今在但不赐尔故人间尤以官法帖为难得此十八家者盖官法帖之尤精者也余得自薛公期云是家藏旧本颇真今世人所有皆转相传摸者也
　　晋王献之法帖【嵗月未详】
　　右王献之法帖余尝喜览魏晋以来笔墨遗迹而想前人之高致也所谓法帖者其事率皆吊哀候病叙暌离通讯问施于家人朋友之间不过数行而已盖其初非用意而逸笔余兴淋漓挥洒或妍或丑百态横生披卷发函烂然在目使人骤见惊絶徐而视之其意态愈无穷尽故使后世得之以为竒翫而想见其人也至于高文大册何尝用此而今人不然至或弃百事弊精疲力以学书为事业用此终老而穷年者是真可笑也治平甲辰秋社日书
　　晋贤法帖
　　右晋贤法帖太宗皇帝万机之余留神翰墨尝诏天下购募钟王真迹集为法帖十卷摸刻以赐羣臣徃时故相刘公沆在长沙以官法帖镂版遂布于人间后有尚书郎潘师旦者又择其尤妙者别为卷第与刘氏夲并行至余集録古文不敢辄以官夲防入私集遂于师旦所传又取其尤者散入録中俾夫啓帙披卷者时一得之把翫欣然所以忘勌也【治平元年五月一日】
　　梁智藏法师碑【普通三年】
　　右梁智藏法师碑梁湘东王萧绎撰铭新安太守萧防作叙尚书殿中郎萧挹书世号三萧碑法师姓顾防挹皆称弟子衰世之弊遂至于斯余集古録而不忍遽弃者以其字画粗佳舍短取长云尔【嘉祐八年五月晦日】
　　梁瘗鹤铭【普通四年】
　　右瘗鹤铭题云华阳眞逸撰刻于焦山之足常为江水所没好事者俟水落时摸拓而传之徃徃秪得其数字云鹤夀不知其防而已世以其难得尤以为竒惟余所得六百余字独为多也按润州图经以为王羲之书字亦竒特然不类羲之笔法而类顔鲁公不知何人书也华阳真逸是顾况道号今不敢遂以为况者碑无年月不知何时疑前后有人同斯号者也【瘗鹤铭实普通四年陶景书疑王逸少顾况皆非也详载东观余论予毎过京口恨不一见隆庆戊辰春留京口月余爱金焦堆蓝凝黛屹立江中日一登逰抱千古之慨详询瘗鹤铭有三詺洞山足间崩裂堕江中手摹得四十字有古篆籕气虽积笔成塜莫能得一结构之妙耳】
　　陈僧智永千文二防【嵗月未详】
　　右千字文今流俗多传此夲为浮屠智永书考其字画时时有笔法不类者杂于其间疑其石有亡缺后人妄补足之虽识者览之可以自择然终汩其真遂去其二百六十五字其文既无所取而世复多有所佳者字尔故辄去其伪者不以文不足为嫌也蔡君谟今世知书者犹云未能尽去也
　　梁书言武帝得王羲之所书千字命周兴嗣以韵次之今官法帖有汉章帝所书百余字其言有海咸河淡之类盖前世学书者多为此语不独始于羲之也嘉祐八年十月十八日书
　　陈张慧湛墓志
　　右陈张慧湛墓志铭不著书撰人名氏陈隋之间字书之法极于精妙而文章頽壊至于鄙俚岂其时俗弊薄士遗其夲而逐其末乎余家集録所见颇多自开皇仁夀而后至唐髙宗已前碑碣所刻徃徃不减欧虞而多不著名氏如钳耳君清德颂或有名而其人不显如丁道护之类不可胜数也慧湛陈人至唐太宗时始改尔其铭刻字画遒劲有法翫之忘倦惜乎不知为何人书也治平元年四月晦日书
　　后汉槀长蔡君颂碑【光和四年】
　　右汉槀长蔡君颂碑在镇府故天章阁待制杨畋尝为余言汉时书在者此为最佳畋自言平生惟学此字余不甚识隶书因畋言遽遣人之常山求得之遂入于録
　　后汉秦君碑首【熹平中】
　　右汉秦君碑首题云汉故南阳太守秦君之碑秦君不知为何人碑在南阳界中字已磨灭不可识独其碑首字大仅存其笔画颇竒伟蔡君谟甚爱之
　　后汉残碑【嵗月未详】
　　右汉残碑不知为何人所存者才三十二字不复成文惟云高字幼知其名高又云汉中兴后知其为后汉时人而隶字在者甚完体质淳劲非汉人莫能为也故録之
　　后魏神造碑像记【正光元年】
　　右神造碑像记魏神三年立余所集録自隋以前碑志皆未尝辄弃者以其时有所取于其间也然患其文辞鄙浅又多言浮屠然独其字画徃徃工妙惟后魏北齐差劣而又字法多异不知其何从而得之遂与诸家相戾亦意其夷狄昧于学问而所传讹谬尔然録之以资广览也此碑字画时时遒劲尤可佳也神孝明年号按魏书神三年七月辛邜改元正光而此碑是月十五日立不知辛邜是其月何日也当俟治厯者推之嘉祐八年七月十一日书
　　后魏鲁孔子庙碑【兴和三年】
　　右鲁孔子庙碑后魏北齐时书多若此笔画不甚佳然亦不俗而徃徃相类疑其一时所传当自有法又其画多异故録之以偹广览
　　唐孔子庙堂碑【武徳九年】
　　右孔子庙堂碑虞世南撰并书予为童儿时尝得此碑以学书当时刻画完好后二十余年复得斯本则残缺如此因感夫物之终弊虽金石之坚不能以自乆于是始欲集録前世之遗文而藏之殆今盖十有八年而得千卷可谓富哉
　　隋州普光寺碑【仁夀元年】
　　右州普光寺碑州者汉南阳郡之育阳县也应劭曰育水出农卢氏南入于沔故后人于育加水为淯阳西魏置州隋仁夀中改为淯州又为淯阳郡唐为县属金州碑仁夀元年建犹曰州既而遂改淯州矣碑无书撰人名氏而笔画遒美翫之忘倦盖开皇仁夀以来碑碣字书多妙而徃徃不著名氏惟丁道护所书常自着之然碑石在者尤少余毎与蔡君谟惜之自大业已后率更与虞世南书始盛既接于唐遂大显矣治平元年正月七日书
　　隋丁道防啓法寺碑【仁夀二年】
　　右啓法寺碑丁道护书蔡君谟云此书兼后魏遗法与杨家夲防异隋唐之交善书者众皆出一法道防所得最多杨夲开皇六年去此十七年书当益老亦稍纵也蔡君谟博学君子也于书尤称精鉴予所藏书未有不更其品目者其谓道护所书如此隋之晚年书学尤盛吾家率更与虞世南皆当时人也后显于唐遂为絶笔余所集録开皇仁夀大业时碑颇多其笔画率皆精劲而徃徃不著名氏毎执卷惘然为之叹息惟道防能自着之然碑刻在者尤少余家集録千卷止有此尔有太学官杨褒者喜収书独得其所书兴国寺碑是梁正明中人所藏君谟所谓杨家夲者是也欲求其夲而不知碑所在然不难得则不足为佳物古人亦云百不为多一不为少者正谓此也治平二年立春后一日太庙斋宫书
　　唐九成宫醴泉铭【贞观六年】
　　右九成宫醴泉铭唐秘书监魏徴撰欧阳率更书九成宫即隋仁夀宫也太宗避暑于宫中而乏水以杖椓地得水而甘因名醴泉焉
　　唐龙兴宫碧落碑【咸亨元年】
　　右碧落碑在绛州龙兴宫宫有碧落尊像篆文刻其背故世传为碧落碑据李璿之以为陈惟玉书李汉以为黄公譔书莫知孰是洛中纪异云碑文成而未刻有二道士来请刻之闭户三日不闻人声人怪而破户有二白鸽飞去而篆刻宛然此説尤怪世多不信也碑文言有唐五十三祀龙集敦牂乃高宗总章三年嵗在庚午也又云哀子李训谊譔谌为妣妃造石像按唐书韩王元嘉有子训谊譔而无谌又有幼子讷元嘉以则天垂拱四年见杀在总章三年立后十八年有子讷不足怪而不应无谌盖史官之阙也嘉祐八年十月四日书
　　唐崔敬嗣碑【景龙二年】
　　右唐崔敬嗣碑胡皓撰郭谦光书崔氏为唐名族而敬嗣不显皓为昭文馆学士然亦无闻其事实文辞皆不足多采而余録之者以谦光书也其字画笔法不减韩蔡李史四家而名独不着此余屡以为叹也治平元年七月三十日书
　　唐有道先生叶公碑【开元五年】
　　右有道先生叶公碑李邕撰并书余集古所録李邕书颇多最后得此碑于蔡君谟君谟善论书为余言邕之所书此最为佳也
　　唐西岳大洞张尊师碑【开元十四年】
　　右西岳大洞张尊师碑王延龄撰李慈书尊师名敬忠其事迹余无所取所録者以慈书尔慈之书兼虞褚而遒丽可喜然不知为何人以其书当时未必不见称于世盖唐人善书者多遂不得独擅既又无他可称遂至泯然于后世以余集録之博慈所书碑秪得此尔尤为可惜也治平元年七月廿日书
　　唐蔡有邻卢舎那珉像碑【开元十六年】
　　右卢舎那珉像碑蔡有邻书在定州唐世名能八分者四家韩择木史惟则世传而李潮及有邻时为难得庆厯中今昭文韩公在定州为余得此本予所集録自非众君子共成之不能若此之多也
　　唐裴大智碑【开元二十九年】
　　右裴大智碑李邕撰萧诚书诚以书知名当时今碑刻传于世者颇少余集録所得才数本尔以余之博采而得者止此故知其不多也然字画笔法多不同疑摸刻之有工拙惟此碑及独册碑字体同而最佳册碑在防阳而不完可惜也二碑皆李邕撰而诚书治平元年清明后一日书
　　唐安公美政颂【开元二十九年】
　　右安公美政颂房璘妻髙氏书安公者名庭坚其事迹非竒而文辞亦匪佳作惟其笔画遒丽不类妇人所书余所集録亦已博矣而妇人之笔着于金石者高氏一人而已然余常与蔡君谟论书以谓书之盛莫盛于唐书之废莫废于今余之所録如于頔高骈下至陈防壊等书皆有盖唐之武夫悍将暨楷书手軰字皆可爱今文儒之盛其书屈指可数者无三四人非皆不能盖忽不为尔唐人书见于今而名不知于当时者如张师邱缪师愈之类盖又不可胜数也非余録之则将遂泯然于后世矣余于集古不为无益也夫治平元年正月十三日书
　　唐石壁寺鐡弥勒像颂【开元二十九年】
　　右太原府交城县石壁寺鐡弥勒像颂者林鹗撰防军房璘妻高氏书余所集録古文自周秦以下讫于显德凢为千卷唐居其十七八其名臣显达下至山林幽隠之士所书莫不皆有而妇人之书惟此高氏一人尔然其所书刻石存于今者惟此颂与安公美政颂尔二碑笔画字体逺不相类殆非一人之书疑摹刻不同亦不应相远如此又疑好事者寓名以为竒也识者当为辨之治平元年端午日书
　　唐美原夫子庙碑【天寳八年】
　　右美原夫子庙碑县令王嵒字山甫撰并书碑不知在何县嵒天寳时人字画竒怪初无笔法而老逸不羁时有可爱故不忍弃之盖书流之狂士也文字之学传自三代以来其体随时变易转相祖习遂以名家亦乌有定法耶至魏晋以后渐分真草而羲献父子为一时所尚后世言书者非此二人则皆不为法其艺诚为精絶然谓必为法则初何所据所谓天下孰知夫正法哉嵒书固自放于怪逸矣聊存之以备博览治平元年八月十一日书
　　唐郑预注多心经【天寳九年】
　　右郑预注多心经不著书人名氏疑预自书盖开元天寳之间书体类此者数家如捣练石韩公井记洛祠志皆一体而皆不见名氏此经字体不减三记而注尤精劲盖他处未尝有故録之而不忍弃矧释氏之书因字而见録者多矣余毎着其所以録之之意覧者可以察也治平元年夏至日大热翫此以忘暑因书
　　唐龙兴寺七祖堂颂【天寳十年】
　　右龙兴寺七祖堂颂陈章甫撰胡霈然书霈然笔法虽未至而媚熟可喜今上党佛寺画壁有霈然所书多为流俗取去匣而藏之以为竒翫余数数于人家见之其墨迹尤工非石刻比也
　　唐徐浩隠塔铭【天寳十一年】
　　右隠塔铭徐浩撰并书呜呼物有幸不幸者视其所托与其所遭如何尔诗书遭秦不免煨烬而浮屠老子以托于字画之善遂见珍藏余于集録屡志此言盖虑后世以余为惑于邪説者也比见当世知名士方少壮时力排异説及老病畏死则归心释老反恨得之晚者徃徃如此也可胜叹哉
　　福州永泰县无名篆【嵗月未详】
　　右无名篆在福州永泰县观音院后山上世俗多传以为仙篆太常博士黄孝立闽人也尝为余言其山无名而甚髙峻石皆顽无复镌刻之迹如人以手指画泥而成文文随圆石之形环布之如车轮循环莫知其首尾又言孝立尝至广州见南番人以夷法事天日夕焚香拜金书字号为天篆者正类此然不能晓也今人亦有以道家之言译之者曰勤道守三一中有不死术亦莫知其是非也
　　唐顔真卿帖【大厯中】
　　右蔡明逺帖寒食帖附皆顔鲁公书鲁公后帖流俗多传谓之寒食帖其印文曰忠孝之家者钱文僖公自号也希圣钱公字也又曰化鹤之系者丁鹤相印也润州观察使者钱惟济也
　　唐顔真卿书残碑【大厯十三年】
　　予谓顔公书如忠臣烈士道德君子其端严尊重人初见而畏之然愈乆而愈可爱也其见寳于世者不必多然虽多而不厌也故虽其残缺不忍弃之
　　唐顔真卿麻姑仙坛记【大厯六年】
　　右麻姑坛记顔真聊撰并书顔公忠义之节皎如日月其为人尊严刚劲象其笔画而不免惑于神仙之説释老之为斯民患也深夫
　　唐顔真卿小字麻姑仙坛记【大厯十年】
　　右小字麻姑坛记顔真卿撰并书或疑非鲁公书鲁公喜书大字余家所藏顔氏碑最多未尝有小字者惟干禄字书法最为小字而其体法与此记不同盖干禄之注持重舒和而不局蹙此记遒峻结尤为精悍此所以或者疑之也余初亦颇以为惑及把翫乆之笔画巨细皆有法愈看愈佳然后知非鲁公不能书也故聊志之以释疑者治平元年二月六日书
　　唐顔真卿射堂记【大厯十二年】
　　右射堂记顔真卿书鲁公在湖州所书刻于石者余家集録多得之惟放生池碑字画完好如干禄字书之类今已残阙毎为之叹息若射堂记者最后得之今仆射相公笔法精妙为余称顔氏书射堂记最佳遂以此本遗余以余家素所藏诸书较之惟张敬因碑与斯记为尤精劲惜其皆残阙也
　　唐顔真卿书干禄字様模本【大厯元年】
　　右干禄字様模本顔真卿书杨汉公模真卿所书乃大厯九年刻石至开成中遽已讹缺汉公以为工人用为衣食之业故模多而速损者非也盖公笔法为世楷模而字书辨正譌谬尤为学者所资故当时盛传于世所以模多尔岂止工人为衣食业耶今世人所传乃汉公模本而大厯真本以不完遂不复传若顔公真迹今世在者得其零落之余藏之足以为寳岂问其完不完也故余并録二本并藏之亦欲俾览者知模本之多失真也
　　唐静先生碑【大厯七年】
　　右静先生碑桞识撰张从申书李阳冰篆额唐世工书之士多故以书知名者难自非有以过人者不能也然而张从申以书得名于当时者何也从申毎所书碑李阳冰多为之篆额时人必称为二絶其为世所重如此余以集録古文阅书既多故虽不能书而称识字法从申所书弃者多矣而时録其一二者以名取之也夫非众人之所称任独见以自信君子于是慎之故特録之以待知者
　　唐滑州新驿记【大厯九年】
　　右新驿记李阳冰篆碑在今滑州驿中其隂有铭曰斯去千载冰生唐时冰今又去后来者谁后千年有人吾不知之后千年无人当尽于斯呜呼郡人为吾寳之不知作者为谁然贾躭尝为李腾序説文字源盛称阳冰此记躭为滑州刺史因见斯记而称之耳阳冰所书世固多有可爱者不独斯记也嘉祐八年十二月二十六日书
　　唐杜济墓志铭【大厯十二年】
　　右杜济墓志铭但云顔真卿撰而不云书然其笔法非鲁公不能为也盖世颇以为非顔氏书更俟识者辨之
　　唐杜济神道碑【大厯十二年】
　　右杜济神道碑顔真卿撰并书艺之至者如庖丁之刃轮扁之斵无不中也顔鲁公之书刻于石者多矣而有精有粗虽他人皆莫可及然在其一家自有优劣余意传模镌刻之有工拙也而此碑字画遒劲岂刻不失其真者皆若是欤碑已残缺铨次不能成文第録其字法尔嘉祐八年中元假日书
　　唐僧懐素法帖【大厯十二年】
　　右懐素唐僧字藏真特以草书檀名当时而尤见珍于今世予尝谓法帖者乃魏晋时人施于家人朋友其逸笔余兴初非用意而自然可喜后人乃弃百事而以学书为事业至终老而穷年疲弊精神而不以为苦者是真可笑也懐素之徒是矣治平元年八月八日书
　　唐兴唐寺石经藏讃【兴元中】
　　右兴唐寺石经藏讃皆其作者自书而八分者数家惟蔡有邻着其姓氏有邻名重当时杜甫尝称之于诗其为阮咸所书小字与三代器铭何异可谓名实相称也余家集録有邻书颇多皆不若此讃故尤寳之余初不识书因集古着録所阅既多遂稍识之然则人其可不勉强于学也治平元年三月晦日书
　　唐辨正禅师塔院记【贞元中】
　　右辨正禅师塔院记徐岘书诚能行笔而少意思也徃时石曼卿屡称岘书曼卿多得顔桞笔其书与岘不类而逺过之不知何故喜岘书也余当曼卿在时犹未见岘书但闻其所称曼卿殁已乆始得此书遂録之尔
　　唐虞城李令去思颂【元和四年】
　　右虞城李令去思颂李白撰文王道篆唐世以书自名者多而小篆之学不数家自阳冰独擅后无继者其前惟有碧落碑而不见名氏道开元天寳时人在阳冰前而相去不逺然当时不甚知名虽字画不为工而一时未有及者所书篆字惟有此尔世亦罕传余以集録求之勤且博仅得此尔今世以小篆名家如那不疑杨南仲章友直问之皆云未尝见也治平元年二月七日书
　　唐阳公旧隠碣【元和中】
　　右阳公旧隠碣胡证撰黎煟书李灵省篆额唐世篆法自李阳冰后寂然未有显于当时而能自名家者灵省所书阳公碣笔画甚可佳既不显闻于时亦不见于他处以余家所藏之博而见于録者惟此虽未为絶笔亦可惜哉呜呼士有负其能而不为人所知者可胜道哉
　　唐辨石钟山记【太和元年】
　　右辨石钟山记并善权寺诗游灵岩记附览三子之文皆有幽人之思迹其风尚想见其人至于书画亦皆可喜盖自唐以前贤杰之士莫不工于字书其残篇断藁为世所寳传于今者何可胜数彼其事业超然高爽不当留精于此小艺岂其习俗承流家为常事抑学者犹有师法而后世媮薄渐趋苟简乆而遂至于废絶欤今士大夫务以逺自髙忽书为不足学徃徃仅能执笔而间有以书自名者世亦不甚知为贵也至于荒林败塜时得埋没之余皆前世碌碌无名子然其笔画有法徃徃今人不及兹甚可叹也石钟山记字画在二者间颇为劣而亦不为俗态皆忘忧之佳翫也
　　唐髙重碑【防昌四年】
　　右髙重碑元裕撰桞公权书唐世碑刻顔桞二公书尤多而字体笔画徃徃不同虽其意趣或出于临时而亦繋于模勒之工拙然其大法则常在也此碑字画锋力俱完故特为佳矧其墨迹想宜如何也治平元年正月二十五日书
　　唐于僧翰尊胜经【咸通五年】
　　右尊胜经于僧翰书僧翰笔画虽遒劲然失分隶之法逺矣所以録者亦自成一家而为流俗所贵故聊着之庻知博采之不遗尔
　　唐郑澣隂符经序【开成二年】
　　右隂符经序郑澣撰桞公权书唐世碑碣顔桞二家书最多而笔法徃徃不同虽其意趣或出于临时而模勒镌刻亦有工拙公权书高重碑余特爱模者不失其真而锋铓皆在至隂符经序则蔡君谟以为桞书之最精者云善藏笔锋与余之説正相反然君谟书擅当世其论必精故为志之治平元年二月六日书
　　小字法帖【嵗月未详】
　　右小字法帖者近时有尚书郎潘师旦者以官法帖私自模刻于家为别本以行于世余因分以为类散入集録诸秩而程邈卫夫人钟繇王廙宋儋皆以小字为一类于此余尝辨钟繇贺捷表为非真而此帖字画笔法皆不同传摸不能不失本体以此真伪尤为难辨也治平元年七月三十日书
　　唐欧阳询临帖【嵗月未详】
　　右率更临帖吾家率更兰台世有清徳其笔法精妙乃其余事岂止士人模楷虽海外夷狄皆知为贵而后裔所宜勉旃庻防不殒其美也
　　唐湖州石记【嵗月未详】
　　右湖州石记文字残缺其存者仅可识读考其所记不可详也惟其笔画竒伟非顔鲁公不能书也公忠义之节明若日月而坚若金石自可以光后世传无穷不待其书然后不朽然公所至必有遗迹故今处处有之唐人笔迹见于今者惟公为最多视其钜书深刻或托于山崖其用意未尝不为无穷计也盖亦有趣好所乐尔其在湖州所书为世所传者惟干禄字放生池碑尚多见于人家而干禄字书乃杨汉公摹本其真本以讹缺遂不复传独余集録有之惟好古之士知前人用意之深则其堙沉磨灭之余尤为可惜者也
　　唐重摹吴季子墓铭【嵗月未详】
　　右吴季子墓铭自前世相传以为孔子所书据张从绅记云旧石堙灭开元中宗命殷仲容模搨其书以传然则开元之前已有本矣至大厯中萧定又刋于石则转相传模失其真逺矣按孔子平生未尝至吴以史记世家考之其厯聘诸侯南不逾楚推其嵗月踪迹未尝过吴不得亲铭季子之墓又其字特大非古简牍所容第以其名传之乆不可遽废故録之以俟博识君子
　　唐人临帖【嵗月未详】
　　右唐人所临诸家法帖一卷其前数帖类真卿所书盖其笔画精劲他人未易臻此按唐书言禇无量尝请以当时所藏竒书名画命宰相以下防尾而宗不许此乃有宋璟等列名于后又颇有讹谬岂后人妄増加之也然要为可何必穷较其真伪今流俗所传钟王遗迹多不同然时时各有所得故虽小小转冩失真不害为佳物由是悉取前后所得诸家法帖分入集録盖以资博览云
　　唐遗教经【嵗月未详】
　　右遗教经相传云羲之书伪也盖唐氏写经手所书尔唐时佛书今存者大抵书体皆类此第其精粗不同尔近有得唐人所书经题其一云薛稷一云僧行敦书者皆与二人他所书不类而与此颇同即知写经手所书也然其字亦可爱故録之盖今世士大夫笔画能髣髴乎此者鲜矣
　　唐流杯亭侍宴诗【乆视元年】
　　右流杯亭侍宴诗者唐武后乆视元年幸临汝阳留宴羣臣应制诗也李峤序殷仲容书开元十年汝水壊亭碑遂沉废至正元中刺史陆长源以为峤之文仲容之书絶代之寳也乃复立碑造亭又自为记刻其碑隂武氏乱唐毒流天下其遗迹宜为唐人所弃而长源当时号称贤者乃独区区于此何哉然予今又録之盖亦以仲容之书可惜是以君子患乎多爱
　　唐独孤府君碑【嵗月未详】
　　右独孤府君碑李邕撰萧诚书碑在岘山亭下余自夷陵徙干徳令常登岘山读此碑为四靣而一面字完人家多有之而余所得盖二靣也故其一靣颇有讹缺也萧诚书世数数有之而此尤佳者也
　　五代杨凝式题名【建中四年】
　　右杨凝式题名并李西台诗附自唐亡道丧四海困于兵戈及圣宋兴天下复归于治盖百有五十余年而五代之际有杨少师建隆以后称李西台二人者笔法不同而书名皆为一时之絶故并録于此
　　五代王文秉小篆千字文【天福六年】
　　右小篆千字文者江南人王文秉书其后题云大唐庚申嵗者建隆元年也伪唐李煜自周师取淮南画江为界以称臣遂削去年号奉周正朔然世宗特许其称帝故文秉犹称唐而不书年号直书庚申嵗也文秉在江南篆书逺过徐铉而以文学名重当时文秉人罕知者学者皆云铉笔虽未工而有字学一防一画皆有法也文秉所书独余集録屡得之此本得于太学杨南仲紫阳石磬铭者张献撰亦文秉书也
　　五代郭忠恕小字説文字源【嵗月未详】
　　右小字説文字源郭忠恕书忠恕者五代汉周之际为湘隂公从事及事皇朝其事见实録颇竒怪世人但知有小篆而不知其楷法尤精然其楷字亦不见刻石者盖惟有此耳故尤可惜也五代干戈之际学校废是谓君子道消之时然犹有如忠恕者国家为国百年天下无事儒学盛矣独于字书忽废几于中絶今求如忠恕小楷不可得也故予毎与君谟叹息于此也石在徐州嘉祐八年十二月二十一日书
　　五代郭忠恕书隂符经【嵗月未详】
　　右隂符经郭忠恕书篆法自唐李阳冰后未有臻于斯者近时颇有学者曽未得其髣髴也实録言忠恕死时甚怪岂亦异人乎其楷书尤精也嘉祐六年九月十五日宴后歇泊暇偶览因题
　　南唐徐铉防溪院记【嵗月未详】
　　右防溪院记徐铉书铉与其弟锴皆能八分小篆而笔法颇少力其在江南皆以文翰知名号二徐为学者所宗盖五代干戈之乱儒学道丧而二君能自奋然为当时名臣而中国既苦于兵四方僣伪割裂皆褊迫扰攘不暇独江南粗有文物而二君者优防其间及宋兴违命侯来朝二徐得为王臣中朝人士皆倾慕其风采盖亦有以过人者故特録其书尔若小篆则与铉同时有王文秉者其笔甚精劲然其人无足称也治平元年上元日书
　　朱长文曰永叔于庆厯嘉祐间为天下儒宗厯谏垣外内制力足以充其所好故多所裒集余常恨不得游目于其间虽好与之并而力輶如毛不足以取若穷者之思珍膳终莫致焉集古跋固多不能全録取其议论及书者録之










　　墨池编卷五
<子部,艺术类,书画之属,墨池编>
　　钦定四库全书
　　墨池编卷六　　　　　　宋　朱长文　撰碑刻一
　　周碑【四】
　　周封比干铜槃铭【古篆十六字右林左泉后冈前道万世之宁兹焉是寳在汲县】周坛山石刻【周穆王时史籕篆吉日癸巳四字旧在賛皇坛山今凿石龛于赵州署壁】周石鼓文【石鼓凡十宣王时史籕篆旧在凤翔府麟游县合移北京国子监先师庙仪门】周张仲噐铭【在宋嘉祐中翰林学士刘原甫家藏】
　　秦碑【九】
　　秦昭和钟铭【按史记云景公撰铭曰秦公曰丕显朕皇祖受天命奄有下国十有二公】秦泰山碑【李斯篆按史记云始皇帝二十六年行幸天下凡六刻石及二世立又刻诏书于其旁今皆亡矣独泰山顶上诏书仅存数十字尔】
　　秦峄山碑【李斯篆秦始皇帝东廵羣臣颂德之辞至二世时始刻此碑于峄县】
　　秦丞相李斯请刻始皇诏书【五十一字】
　　秦二世诏书【在泰山顶上】
　　秦皇朐山碑【李斯篆】
　　秦朝那秋碑文【在平原县】
　　秦之罘山遗文【二十一字】
　　秦祀巫咸神文【在凤翔府一作秦誓诅楚文】
　　汉碑【九十四】
　　前汉二器铭【五凤二年造一曰林华宫行镫铭一曰莲勺宫铜慱山炉下槃铭】
　　前汉谷口铜甬铭【甘露元年】
　　前汉鴈足镫铭【黄龙元年】
　　后汉俞乡侯季子碑【建武中讳熊乃光武皇帝之元孙广陵王之孙也】
　　后汉公昉碑【一作仙人唐君碑】
　　后汉文翁学生题名【凡一百有六人】
　　后汉麟凤賛并记【永建元年】
　　后汉袁良碑【永建六年】
　　后汉三老表贡碑【永建六年】
　　后汉郭君辅先生碑【永和四年】
　　后汉费凤碑【汉安二年】
　　后汉北海相景君铭碑【汉安二年】
　　后汉元节碑【名立字元节疑姓伊】
　　后汉武班碑【建和元年】
　　后汉中常侍曹腾碑【建和元年】
　　后汉司隶杨君厥碑【建和二年】
　　后汉张公庙碑【和平元年】
　　后汉天禄辟邪字【四字在宗资墓前石兽防上今墓在邓州南阳界中前有二石兽刻其防上一曰天禄一曰辟邪宗资乃南阳安众人也】
　　后汉残碑三十二字【不知姓名惟见碑中隶字三十二甚完体质淳劲故録之】后汉祝长严诉记【元嘉元年】
　　后汉平都侯相蒋君碑【元嘉元年】
　　后汉鲁相瑛置孔庙卒史碑【元嘉元年司徒吴雄司空赵戒请置百石卒史典主守庙】
　　后汉孔徳譲碑【永兴二年宣圣二十世孙】
　　后汉韩明府修孔子庙器碑【永寿二年明府者名敕字叔节】
　　后汉吉成侯妙辅碑【永寿二年】
　　后汉朔方太守碑隂【永寿二年】
　　后汉樊常侍碑【永夀四年名安南阳湖阳人】
　　后汉丹阳太守郭旻碑【延熹元年】
　　后汉郎中郑君固碑【延熹元年一作宣】
　　后汉田君碑【延熹二年】
　　后汉楚孙叔敖碑【延熹三年固始令有碑隂在光州】
　　后汉泰山都尉孔君宙碑【延熹四年】
　　后汉孔宙碑隂题名【宣圣十九代孙当时公卿士大夫弟子门生故吏故民凡一百二十四人】
　　后汉冀州刺史王纯碑【延熹四年】
　　后汉王元赏碑【延熹四年】
　　后汉成臯令任伯嗣碑【延熹五年】
　　后汉桐栢碑【延熹六年】
　　后汉祝睦碑【延熹七年】
　　后汉山阳太守祝睦后碑【延熹七年】
　　后汉老子铭【延熹八年】
　　后汉髙祖感应碑【延熹十年】
　　后汉尧祠祈雨碑【延熹十年】
　　后汉车骑将军冯绲碑【永康元年】
　　后汉竹邑侯相张寿碑【建宁元年】
　　后汉冀州从事张表碑【建宁元年】
　　后汉沛相杨君震碑【建宁元年】
　　后汉杨公震使传记【建宁二年】
　　后汉金乡守长侯君碑【建宁二年】
　　后汉杨君震碑隂题名【此碑刻画完具而笔尤精妙】
　　后汉太尉杨君震神道碑【云圣汉龙兴神祗降祉乃生于公又云司徒太尉立朝正色恪勤竭忠】
　　后汉鲁相晨等祀孔子庙碑【建宁二年】
　　后汉卫尉卿衡方碑【建宁二年】
　　后汉孔君碑【建宁四年宣圣十九代孙颍川君之元子也】
　　后汉慎令刘君墓碑【建宁四年】
　　后汉北军中侯郭君碑【建宁四年】
　　后汉成阳灵台碑【建宁五年】
　　后汉折里桥郙阁铭【建宁五年】
　　后汉司隶校尉鲁峻碑【熹平元年蔡邕书在济州】
　　后汉故民吴公碑【熹平元年】
　　后汉南阳太守秦君碑【熹平中在南阳界中】
　　后汉桂阳太守周府君勲徳碑【熹平三年】
　　后汉繁阳令杨君着碑【熹平中着即震孙】
　　后汉髙阳令杨君寻碑【熹平中寻即震孙】
　　后汉儒娄君寿先生碑【熹平三年】
　　后汉堂谿典嵩山石阙碑【熹平四年】
　　后汉尧母祠碑【熹平四年】
　　后汉中郎王政碑【光和元年】
　　后汉太尉陈球碑【光和元年蔡邕撰并】
　　后汉樊毅修华岳庙碑【光和二年】
　　后汉修西岳庙复民赋碑【光和二年】
　　后汉北岳碑【光和四年珪币牲酒黍稷丰穣后有二人姓名南阳冠军冯廵字季祖甘陵夏方字百禄】
　　后汉安平王相孙振墓碑【光和四年】
　　后汉藁长蔡湛碑有碑隂【光和四年】
　　后汉敬仲碑【光和四年疑姓田氏】
　　后汉逢童子碑【光和四年】
　　后汉殽阬君神祠碑隂【光和四年在华州郑县】
　　后汉无名碑【光和四年碑云奋干刚之严威孝虎之武节今见州郡】
　　后汉元氏县祠三公封龙等山碑【光和四年】
　　后汉唐君碑有碑隂【和平六年】
　　后汉幽州刺史朱碑【光和六年在亳州谯县】
　　后汉无极山神庙碑【光和六年】
　　后汉司从事郭君究碑【中平元年在孟州济源】
　　后汉太尉刘寛碑【中平二年并碑隂姓名门生故吏各一碑】
　　后汉太尉刘寛碑隂题名【中平二年】
　　后汉小黄门谯君敏碑【中平二年当时称述云肃将王命守静韬光以逺悔咎而已】后汉都卿正卫弹颂【中平二年】
　　后汉刘曜井隂碑【中平二年在郓州】
　　后汉大司农陈君碑【中平四年】
　　后汉圉令赵君碑【初平元年】
　　后汉周公礼殿石楹记【初平五年】
　　后汉文翁石柱记【兴平元年】
　　后汉巴郡太守樊君碑【建安十年】
　　后汉熊君乔碑【建安二十一年名乔】
　　后汉执金吾武荣碑
　　魏碑【十一】
　　魏武帝受禅坛记【延康元年】
　　魏立鲁孔子庙碑【黄初元年】
　　魏公卿上尊号表【黄初初年】
　　魏章陵太守吕君碑【黄初元年】
　　魏武帝横海将军吕君碑【黄初元年】
　　魏钟繇贺防表【建安二十四年】
　　魏武帝太飨碑【子建撰武帝篆钟繇书】
　　魏兖州刺史贾思伯碑
　　魏豫州刺史贾逵碑
　　魏孔宣尼庙碑
　　魏华岳碑【刘州书】
　　吴碑【五】
　　吴大帝碑
　　吴征西将军陆祎碑【泰宁三年】
　　吴延陵季子二碑【晋殷仲堪撰梁王増恕书】
　　吴九真太守谷府君碑【凤皇九年】
　　吴国山碑【天册元年】
　　晋碑【十二】
　　晋议郎陈先生碑【元康二年在长葛】
　　晋尉氏令陈君碑【在长葛】
　　晋前将军陆喈碑【咸和七年】
　　晋羊祜碑
　　晋裴雄碑【元康九年】
　　晋右军郑烈碑【大康四年在维氏】
　　晋南乡太守司马整清徳颂【泰始三年】
　　晋南乡太守碑【泰始四年】
　　晋南乡太守碑隂
　　晋泰山君改髙楼碑
　　晋大中大夫包府君神道碑
　　晋平西将军墓铭【右军书】
　　宋齐梁陈碑【共十六】
　　宋文帝神道碑
　　宋宗慤母夫人墓志【大明六年在升州】
　　齐桐栢山金庭观碑【永元二年沈约撰倪桂书】
　　齐海陵王昭文墓铭【谢眺撰】
　　齐镇国大铭像碑【天统三年】
　　梁檀溪寺禅房碑【天监十一年许璠书】
　　梁茅君碑【普通三年张泽书】
　　梁开善大法师碑【普通三年萧挹书在升州】
　　梁招隐寺刹下铭【普通三年萧纶书】
　　梁上元真人司命茅君九锡文碑【普通三年孙文韬书】
　　梁上清真人许长史旧馆坛碑【普通三年陶景撰并书有碑隂】梁瘗鹤铭【普通四年陶景书在润州焦山】
　　梁改堕泪碑【刘灵正书】
　　梁智藏法师碑【普通三年萧绎撰萧挹书】
　　梁贞白先生陶景碑【普通中萧纶撰在茅山】
　　陈张慧湛墓志铭【贞观二十三年】
　　后魏齐周碑【二十五】
　　后魏孝文帝吊比干墓刻
　　后魏孝文帝北廵碑【太和二十一年】
　　后魏定鼎铭【景明三年在懐州】
　　后魏石门铭碑【正始元年】
　　后魏神造碑像记【正光元年】
　　后魏孔宣尼庙碑【兴和三年】
　　后魏宣武帝御射碑【景明三年沈馥书有碑隂】
　　后魏车骑将军穆祚碑
　　后魏大代修华岳庙碑【兴光二年】
　　后魏九级塔像记【天保三年】
　　后魏庾戍造教戒经幢记【裴思顺造】
　　东魏大觉寺碑【天平四年韩毅书有碑隂】
　　东魏任城王造浮图记【武定四年】
　　东魏造石像记【武定七年】
　　东魏康王妃郭氏碑
　　北齐常山义七级碑【天保九年】
　　北齐关亮造像记【河清元年北丘道常书】
　　北齐石浮图记【河清二年】
　　北齐山碑【天统五年王思诚八分书】
　　北齐天柱山铭【天统二年】
　　后周黄罗刹碑【无书名在滑州胙城】
　　后周华岳庙碑【元和二年万安于瑾撰赵文州书】
　　后周河渎碑【元和二年王褒撰赵文渊书】
　　后周大像碑【大象一年】
　　后周大宗伯唐景碑【欧阳询书在京兆】
　　隋碑【三十】
　　隋兴福寺碑【开皇二年】
　　隋老子庙碑【开皇二年】
　　隋尒朱敞碑【开皇五年薛道衡书】
　　隋鄂国公劝造龙藏碑【开皇六年张公谨书】
　　隋龙藏寺碑【开皇六年】
　　隋兴国寺碑【开皇六年李徳林撰丁道护书】
　　隋太平寺碑【开皇九年】
　　隋广业郡守郑君碑【开皇九年韦霈书】
　　隋李康清徳颂【开皇十一年】
　　隋姑苏上方寺舍利塔铭【魏瑗书】
　　隋梁洋建塔表徳政碑【开皇十一年在蔡州新恩】
　　隋益州至真观碑【开皇十二年刘宪才书】
　　隋韩擒虎碑【开皇十五年】
　　隋卫尉卿窦庆墓志【贞观四年】
　　隋陈茂碑【开皇十八年】
　　隋州普光寺碑【仁夀元年】
　　隋丁道护啓法寺碑【仁夀二年】
　　隋浙州南乡县塔记【仁夀四年】
　　隋禹庙碑【大业二年史陵书】
　　隋滦州使君江夏徐公碑【大业二年郝王威撰】
　　隋泛爱寺碑【大业五年】
　　隋钳耳君文彻清徳颂【耳君华隂朝邑人大业六年】
　　隋庐山西林道塲碑【大业十三年】
　　隋景阳井铭【在江宁府】
　　隋髙隂郡隂圣道塲碑【虞世南撰在台州】
　　隋修禅道塲碑【徐放书在台州】
　　隋姚辨志【欧阳询书在京兆】
　　隋姚察夫人萧氏志【在京兆】
　　隋司徒观徳王杨雄碑【在华隂】
　　隋郎茂碑【李百药撰张师丘书在镇府】
　　唐碑【一百九十七】
　　唐郑文贞公魏徴碑【唐太宗撰并书在醴泉】
　　唐楚哀王雅诠碑【欧阳询撰并八分在京兆】
　　唐大将军李思训碑【族子邕撰并书在蒲城】
　　唐崔浮碑【白居易撰】
　　唐豫州刺史魏叔瑜碑【张说撰魏华书在京兆】
　　唐万年县令徐昕碑【韩择木八分在缑氏】
　　唐大理寺卿郎颍碑【贞观五年李百药撰宋才书在镇府】
　　唐凤翔孙志真碑【韩择木八分在京兆】
　　唐凉国李抱玉碑【顔真卿书在长安】
　　唐建殷义士伯夷叔齐碑【梁升卿】
　　唐陈文叔碑【刘秦书在京兆】
　　唐东京留守李恺碑【沈传师书在西京伊阙】
　　唐右仆射温彦博碑【贞观十一年欧阳询书】
　　唐崔慎碑【慎孙崔瓑八分】
　　唐右丞相宋璟碑【顔真卿书在荆州沙河驿】
　　唐素神道碑【子义愔撰并书】
　　唐容州总管元结碑【顔真卿书在汝州鲁山】
　　唐黄君汉碑【书名未详在胙城】
　　唐崔守诚碑【度八分在长安】
　　唐太子右庶子韦维碑【郭谦光八分在京兆】
　　唐赵道光碑【齐抗书在缑氏】
　　唐程知节碑【杨整书在醴泉】
　　唐崔敦礼碑【于立正书在醴泉】
　　唐云麾将军李秀碑【李邕书】
　　唐乌承玭碑【胡证八分在华隂】
　　唐太丘长陈君祖徳碑【孙膺书在长葛】
　　唐赠太尉乌重碑【窦易直书在华隂】
　　唐皇甫忠碑【贞观十四年李俨撰】
　　唐左羽林将军臧懐庇碑【李邕撰并书在耀州三原】
　　唐裴干正碑【马署撰并书】
　　唐平南蛮碑【韦悟微书】
　　唐武登碑【子儒衡撰并书在缑氏】
　　唐窦希瑊碑【魏华书在咸阳】
　　唐紫阳先生碑【栁公绰书】
　　唐臧希沈碑【韩择木八分在三原】
　　唐顾少连碑【张靖书在偃师】
　　唐欧阳进碑【顔真卿撰并书在郑州荣泽】
　　唐姚懿碑【徐峤之书在陜州陜石】
　　唐裴守真碑【梁升卿八分在绛州】
　　唐杨元琰碑【梁升卿八分】
　　唐杨仲昌碑【韩择木八分书郭繇篆在闵乡】
　　唐殷践猷碑【顔真卿撰并书在西京新安】
　　唐郭揆碑【顔真卿撰并书】
　　唐钱塘尹顔君神道碑【侄真卿撰并书】
　　唐顔君杲卿碑【卢左元书】
　　唐鲜于仲通碑【顔真卿撰并书在阆州新政】
　　唐孔颍逹碑【贞观二十二年于志宁撰】
　　唐臧浑碑【张靖书】
　　唐太子中书舍人杨承源碑【景龙二年王献忠撰殴阳询禇遂良等真行书在咸阳】
　　唐成克搆碑【马干撰】
　　唐郭英杰碑【张芬书在武功】
　　唐梁思楚碑【开元十五年卫秀撰羲之书】
　　唐髙士亷茔兆碑【许敬宗撰赵模书】
　　唐臧懐恪神道碑【顔真卿撰并书】
　　唐韦斌神道碑【王维撰犹子允书】
　　唐李光弼碑【张少悌书】
　　唐韦绶碑【于敖书】
　　唐卫国公李靖碑【显庆三年许敬宗撰王知敬书】
　　唐王守真碑【崔涛书】
　　唐程文英碑【张廷珪八分在龙门】
　　唐顾望碑【归登撰并书】
　　唐梁待賔碑【杨絪撰】
　　唐左仆射平章事王播碑【栁公权书在三原】
　　唐王超碑【栁公权书】
　　唐叚寛碑【萧正书】
　　唐工部尚书段文振碑【欧阳询书】
　　唐崔礼碑【瓘璩书】
　　唐耿府君碑【萧诚书】
　　唐崔祯碑【栁公权书】
　　唐魏謩碑【栁公权书在奉先】
　　唐韦正贯碑【栁公权书在万年】
　　唐李说碑【栁公权书在西京】
　　唐王智兴碑【栁公权书在洛阳】
　　唐髙元裕碑【栁公权书在伊阙】
　　唐李晟碑【栁公权书在西京】
　　唐罗譲碑【栁公权书在髙陵】
　　唐韦元素碑【栁公权书在夀安】
　　唐崔从碑【栁公权书在夀安】
　　唐崔陲碑【刘禹锡撰栁公权书在偃师】
　　唐薛莩碑【栁公权书】
　　唐薛平碑【栁公权书】
　　唐符璘碑【栁公权书】
　　唐中书侍郎平章事杜鸿渐【王缙书】
　　唐吴广碑【总章二年】
　　唐宋公碑【史惟则书】
　　唐彭王傅徐浩碑【次子岘书在偃师】
　　唐鱼朝恩书碑【吴通微书】
　　唐臧希譲碑【张璪八分】
　　唐徐王元礼碑【成亨三年崔行功撰赵仙客书】
　　唐韦守宗碑【温建书】
　　唐李众碑【裴潾书在偃师】
　　唐建河东三凤碑【殷仲容八分在三原】
　　唐乐彦玮碑【刘祎之撰】
　　唐岷州司马梁思楚碑【上元元年卫秀书在汾州平途】
　　唐崔郡碑【刘禹锡书】
　　唐裴曹碑【赵博书在缑氏】
　　唐董审碑【王丕书在万安】
　　唐薛顺碑【齐推书】
　　唐伍方翼碑【陆坚八分】
　　唐元待聘碑【韩秀弼八分】
　　唐赵元礼碑【陆坚八分在偃师】
　　唐窦叔向碑【羊士谔撰侄易书在偃师】
　　唐白居易碑【白敏中书】
　　唐许康佐碑【在偃师】
　　唐崔邸碑【李则书在偃师】
　　唐赵昌碑【归登八分在偃师】
　　唐乙速孤神道碑【载初元年】
　　唐周封中岳碑【登封元年薛稷书】
　　唐洛阳令郑敞碑【乆视元年薛稷撰并书在西京】
　　唐英国公李勣碑【唐髙宗制并书在醴泉】
　　唐燕府君碑【李俨撰在霍邑】
　　唐李逢吉碑【归融书】
　　唐郾国长公主碑【唐明皇八分在蒲城】
　　唐金仙长公主碑【唐明皇书在蒲城】
　　唐顔永南碑【弟真卿撰并书在万年】
　　唐正顺皇后武氏碑【唐明皇制并八分】
　　唐王神府碑【殷仲容八分在三原】
　　唐李齐物碑【韩秀弼八分】
　　唐李栢碑【阳常灌撰邓昉卢浩书在万安】
　　唐有道先生叶公碑【开元五年李邕撰并书】
　　唐梁国公太夫人郁文闵氏碑【欧阳询撰并八分】
　　唐周昌公主碑【栁公权撰并书在大中】
　　唐髙公主碑【苏鋭八分】
　　唐宇文审碑【归登八分】
　　唐陇右节度使郭知运碑【开元十年苏颋撰并书在京兆武功】
　　唐叶惠明碑【韩择木八分】
　　唐樊泽碑【归登八分】
　　唐郑伸碑【裴潾书】
　　唐毋州刺史元长夀碑【大业七年欧阳询书】
　　唐姚崇碑【唐宗书】
　　唐郑叔清碑【韩秀弼八分】
　　唐裴行俭碑【族孙瓘书】
　　唐杨珣碑【唐宗制并八分皇太子亨题】
　　唐裴光庭碑【开元二十四年张九龄撰唐宗书在闻喜】
　　唐郭宗知运碑【梁景升八分】
　　唐姚公夫人郑氏碑【徐峤之书】
　　唐姚栾碑【徐浩书】
　　唐李泽碑【魏謩书】
　　唐陈商碑【李帖孙撰并书】
　　唐嘉正碑【开元二十六年李邕撰蔡有邻书】
　　唐马碑【韩秀荣八分】
　　唐元秀方碑【禇齐正书】
　　唐来曜碑【韩择木八分在邠州】
　　唐裴大智碑【开元二十九年李邕撰萧诚书在济源】
　　唐顔元孙碑【侄真卿撰并书在西京鸣店】
　　唐赠太尉叚秀实碑【唐徳宗制皇太子诵书在京兆】
　　唐薛仁贵碑【天寳二年名礼字仁贵河东汾隂人】
　　唐李固言碑【从侄俦书在缑氏】
　　唐张柬之碑【瞿令问八分在防州】
　　唐裴旷改葬碑【韩秀弼八分】
　　唐徐峤之碑【季皓书在偃师】
　　唐萧灌碑【梁年卿八分在万年】
　　唐杨琰碑【唐宗八分在万年】
　　唐赠太保郭钦之碑【萧华书在万年】
　　唐霍国公夫人王氏碑【萧昕书】
　　唐太子賔客吕元膺碑【裴潾书】
　　唐李憕碑【大厯四年李纾撰新唐书】
　　唐西平公顔舍碑【大厯七年真卿书在升州】
　　唐田绪碑【丘绛撰杨志方书】
　　唐文部薛悌碑【徐浩八分】
　　唐王师干神道碑【大厯十三年张从申书】
　　唐赠和州刺史张敬因碑【大厯十四年顔真卿撰并书在临頴】
　　唐州长史顔勤礼神道碑【大厯十四年曽孙真卿撰并书在万年】唐于敻神道碑【元和中卢景亮撰】
　　唐剑南韦臯碑【唐徳宗御制皇太子臣诵书】
　　唐鴈门王田承嗣神道碑【裴抗书】
　　唐秦蜀守李公誓水碑【王纶书】
　　唐王公复陜城勲德碑【章廷书】
　　唐裴氏祖德碑【曽孙潾撰并书在缑氏】
　　唐郑权碑【寳厯元年】
　　唐崔能碑【长庆三年李宗闵撰弟从书】
　　唐中书令张九龄碑【长庆三年徐浩撰并书在曲江】
　　唐田布碑【长庆四年庾承宣撰】
　　唐卫尉卿李有裕碑【栁公权书在万年】
　　唐李藏用碑【太和四年王源中撰度书在京兆】
　　唐髙重碑【防昌四年元裕撰栁公权书】
　　唐王质神道碑【开城四年刘禹锡撰并书在永宁】
　　唐李石神道碑【防昌三年栁公权书在河隂汉祖庙内】
　　唐康约言碑【大中七年栁公权撰并书】
　　唐臧氏纠宗碑【顔真卿撰并书在三原】
　　唐兖州刺史元巨碑
　　唐独孤延夀碑【禇遂良书】
　　唐鄂州刺史卢府君碑【李邕书】
　　唐平卢薛平纪绩碑【在淄州】
　　唐虞恭公碑【欧阳询书】
　　唐太宗伯唐瑾碑【于志宁撰欧阳询书】
　　唐白敏中碑【咸通三年毕诚撰王铎书在华州】
　　唐兵部尚书王忠嗣碑【王缙书】
　　唐孔府君神道碑【咸通十三年郑絪撰栁知微书】
　　唐赠太子太保陈府君碑【太和五年萧祐书】
　　唐寻阳郡司马程封碑【徐浩书】
　　唐防州刺史封公碑【宋之逊书】
　　唐赠比干碑【薛纯陀隶书】
　　唐王重荣徳碑【中和四年归仁泽撰唐彦谦书】
　　唐梁公儒碑【天祐中于广撰王说书】
　　唐武临令慕容公政成碑【吕向撰】
　　南唐宓子贱碑【徐铉篆】
　　唐颂【五十七】
　　唐沂州徐孝清徳颂【苏葛晖撰】
　　唐凤翔孙志直纯徳颂【刘阙之书】
　　唐歴城县令刘彦恪清徳颂
　　唐灵寳县令李良弼徳政颂【李伉撰】
　　唐灵寳县令裴璲遗爱颂【史惟则八分】
　　唐龚丘令庾贲徳政颂【李阳冰篆】
　　唐防州牧独孤用遗爱颂【萧诚书】
　　唐济源令房琯遗爱颂【徐浩书】
　　唐夀州刺史张鉴去思颂【王湍八分】
　　唐华阳颂【天寳九年】
　　唐淮隂太守赵悦遗爱颂
　　唐恒州刺史陶灵云徳政颂
　　唐宣歙薛邕去思颂【裴律八分】
　　唐齐州刺史薛寳积清徳颂
　　唐中兴颂【大厯六年元结撰顔真卿书在永州广崖石】
　　唐镇国公李元亮功徳颂【韩秀弼八分】
　　唐华州杨君遗爱颂【史惟则八分】
　　唐齐州封祥徳政颂【李思晖书】
　　唐太谷县令安廷坚美政颂【房璘妻髙氏书】
　　唐易州刺史田仁琬徳政颂【苏灵芝书】
　　唐凤翔李岘遗爱颂【韩择木八分】
　　唐王公复陜城勲徳颂【章廷书】
　　唐济源李造遗爱颂【徐浩书】
　　唐歴城县令刘彦洛清徳颂
　　唐明州王宻徳政颂【李丹撰顔真卿书李阳冰篆额】
　　唐兖州韦元珪遗爱颂【张廷珪书】
　　唐奉先县令李渭遗爱颂【王禹八分】
　　唐起功之颂【显庆四年立髙宗制并书在汜水县碑隂有宗诗史叙书】
　　唐魏博节度使何进防徳政颂【开成五年栁公权撰并书】
　　唐山南东道樊泽遗爱颂
　　唐陈郑李抱玉纪功颂【史惟则八分】
　　唐明州裴儆纪徳颂【乾元二年王宻撰顔真卿书李阳冰篆】
　　唐赫连子悦清徳颂
　　唐陜虢皇甫温徳政颂【胡证八分】
　　唐虞城令李锡去思颂【元和四年李白撰王道篆】
　　唐昭义李抱真徳政颂【班宏书】
　　唐鲁郡太守张孟龙徳政颂
　　唐渭南令李思古清徳颂
　　唐邠宁髙霞寓徳政颂【王良容书】
　　唐前夏县令刘晏徳政颂
　　唐东阳令库狄履温遗爱颂【萧诚书】
　　唐偃师令崔府君清徳颂【崔融撰】
　　唐前唐州刺史李适之徳政颂【萧诚书】
　　唐同州刺史崔琮遗爱颂【聿从书】
　　唐魏博田绪遗爱颂【张清和书】
　　唐义成李聴徳政颂
　　唐激州髙承简徳政颂【裴潾书】
　　唐豫州狄梁公感徳颂【党复书】
　　唐馆陶令徐殻遗爱颂【朱瑗八分】
　　唐夏县宰捐徳政颂【张休倩书】
　　唐西河太守刘宁徳政颂【邬肜书】
　　唐薛仅善政颂【崔黄中书】
　　唐剑南节度使李叔明冠冕颂【赵防书在兴政】
　　唐鲜于民里门颂【韩秀实八分在阆州新政】
　　唐上党旧宫述圣颂【王纶书】
　　唐安公美政颂【房璘妻髙氏书】
　　唐鹡鸰颂【唐明皇书】
　　唐碣【六】
　　唐孝子张常洧旌表碣【贞观五年】
　　唐樗里子墓碣【张谊书在正元】
　　唐道州刺史杨公旧隐碣【元和中胡证撰黎焨书李灵省篆】
　　唐孝子尹仁恕旌表碣【万嵗通天二年】
　　唐五羖大夫碣【郑琏书在邓州】
　　唐元鲁山墓碣【顔真卿书】
　　唐铭【七】
　　唐司空窦抗墓志铭【武徳五年欧阳询书】
　　唐郭知运铭【开元十年苏颋撰】
　　唐魏载墓志铭【垂拱三年】
　　唐元次山铭【开元三年顔真卿撰并书】
　　唐令狐文轨像铭【薛纯陀书】
　　唐杜济墓志铭【大厯十三年顔真卿撰并书在京兆】
　　唐重修吴季子墓志铭【大厯十四年张从申书】
　　唐志【十九】
　　唐殿中侍御史韦翃墓志【裴休书】
　　唐温彦博墓志【欧阳询书在西京范雍家】
　　唐太尉王播墓志【栁公权书在耀州】
　　唐陆公荣阳县君墓志【欧阳詹撰并书在京兆】
　　唐光化县主墓志【书人未详在京兆】
　　唐李祐墓志【王无悔八分】
　　唐韦文愇墓志【栁公权书】
　　唐栁尊师墓志【兄公权书】
　　唐董淑妻岑夫人墓志【在吉州】
　　唐戴希谦墓志【子防八分在京兆】
　　唐中允华府君墓志
　　唐邓元政墓志【毛伯政书】
　　唐郭揆墓志【顔真卿书在西京范雍家】
　　唐周法明墓志【武徳中在黄州】
　　唐韦器墓志【吴通微书在西京范雍家】
　　唐沈传师墓志【在万年】
　　唐髙匡墓志【在洛州永年】
　　唐张徳墓志【在洛州永年】
　　唐左将军马寔墓志【贞观十四年欧阳詹撰并书】
　　唐记【十三】
　　唐三龛记【贞观十三年岑文本撰禇遂良书】
　　唐豫章冠盖盛集记【郭圆书】
　　唐鄠州复县记【张璪书】
　　唐樗里子墓记【郑公谊书】
　　唐孝敬皇后献徳记【唐髙宗撰并飞白篆额】
　　唐阳武复县记【贞元十九年】
　　唐太尉遗爱碑隂记【元和六年石洪撰徐浩书】
　　唐魏郡太守苖晋卿归乡记【胡霈然八分在潞州】
　　唐太宗御制帝京篇【贞观十六年岑文本撰禇遂良书】
　　唐宇文颢山隂书述【史惟则八分】
　　唐顔惟正并商夫人赠诰【子真卿书】
　　唐刑部尚书太子賔客魏国公述先诰【刘升八分】
　　唐开元良吏记【陈秦书在宣州】
　　唐佛家碑【一百】
　　唐辨正法师碑【显庆三年李俨撰薛纯陀书】
　　唐智乐寺碑【咸亨四年唐郑惠王撰惠王乃髙祖第十三子也】
　　唐九门县西浮屠碑【上元三年董行思撰傅得节书】
　　唐道因法师碑【欧阳通书在京兆】
　　唐等慈寺碑【贞观二年顔师古撰在郑州汜水】
　　唐大觉禅师国一碑【归登书在杭州临安】
　　唐大逹禅端甫碑【栁公权书在京兆】
　　唐大照和南普寂碑【李邕书在西京】
　　唐徳州长夀寺舍利碑【武徳六年】
　　唐俨律师碑【徐浩书在赵州】
　　唐太证禅师昙碑【徐浩书在嵩山】
　　唐幽州昭仁寺碑【贞观二年朱子奢撰】
　　唐三藏和尚不空碑【徐浩书在京兆】
　　唐西岳大洞张尊师碑【开元十四年王延龄撰李慈书】
　　唐楚金禅师碑【吴通微书在京兆】
　　唐大戒徳律师智丹碑【韩择木八分在京兆】
　　唐孟法师碑【贞观十三年岑文本撰禇遂良书法师名素静江夏安陆人也】
　　唐李邕嵩岳寺碑【开元二十七年】
　　唐懐素律师碑【僧行敦撰王羲之书在京兆】
　　唐大觉禅师法钦碑【萧起书在京兆】
　　唐乗广禅师碑【刘禹锡书在袁州】
　　唐开元圣像碑【天寳元年陈知温书】
　　唐大智禅师义福碑【史惟则八分在京兆】
　　唐华严寺法顺大师碑【许康佐书在长安】
　　唐般舟和尚碑【元和三年栁宗元撰并书】
　　唐南岳弥陀和尚碑【元和五年栁宗元撰并书】
　　唐湼槃和尚碑【栁公权书在洪州】
　　唐实称大师碑【陈去疾书在庐州】
　　唐广徳禅师碑【徐浩书在西京登封】
　　唐山谷寺璨大师碑【徐浩八分】
　　唐百岩大师懐晖碑【权徳舆撰郑余庆书归登篆额在长安】
　　唐大智禅师碑【胡霈然撰集羲之书】
　　唐道安禅师碑【宋儋书】
　　唐大兴国寺舍利塔碑【越王贞撰集羲之书】
　　唐左溪大禅碑【毛如补书】
　　唐明禅师碑【天寳十年郑炅之撰徐浩书在嵩山】
　　唐乗真禅师灵塔碑【胡霈然书】
　　唐大惠禅师偘碑【顔鲁公书】
　　唐圆通大师碑【张文祐书】
　　唐元畏三藏碑【沙门藏知篆】
　　唐大律故懐道阇梨碑【李邕书】
　　唐珍畏和尚旌徳碑【沙门温雅书】
　　唐惠郎和尚碑【徐峤之书】
　　唐延作寺禅门大徳无积碑【卢间永书】
　　唐镜空和尚碑【陆鄙书】
　　唐同光禅师碑【灵迅书】
　　唐觉律师碑【禇庭诲书】
　　唐珪禅师碑【宋儋书】
　　唐信行禅师兴教碑【薛稷书在京兆】
　　唐定惠禅师传法碑【裴休书在京兆】
　　唐僧道源发愿碑【王承视书在镇府】
　　唐陈州天云寺讲堂碑
　　唐大云禅院碑【李邕撰并书在越州】
　　唐秦望山法华寺碑【李邕撰在越州】
　　唐东林寺碑【李邕书在江州】
　　唐陈州龙兴寺碑【卢藏用八分】
　　唐嵩岳寺碑【开元二十七年胡英书】
　　唐泗州临淮普光王寺主碑【栁公权书】
　　唐龙门石龛像碑【袁元哲书】
　　唐佛龛碑【禇遂良书在龙门】
　　唐多寳塔感应碑【顔真卿书在京兆】
　　唐二圣金刚神碑【瞿防八分】
　　唐防州延庆院经藏碑【裴光逺八分】
　　唐杭州龙兴寺碑【李渉八分】
　　唐赤城山中严寺碑
　　唐凤翔尹李晟为国修寺碑【王播书】
　　唐述真法师行业碑【洪元慎书】
　　唐千佛寳塔碑【毛伯正篆在京兆】
　　唐复东林寺碑【大中十一年崔黯撰栁公权书】
　　唐嘉兴县寳花寺碑【于頔书】
　　唐防州遍学寺禅院碑【钟绍京书】
　　唐奉光寺塔院碑【徐岘书在西京】
　　唐建福寺三门碑【卢藏用撰集羲之书】
　　唐吕州普济寺碑
　　唐正觧寺造神佛龛像碑【在定州】
　　唐澄城县阿那寺碑【僧开秘书】
　　唐静禅法师方碑【钟绍京书在京兆】
　　唐天台佛陇禅林寺碑【徐放书在台州】
　　唐伏防神师舍利塔碑【张廷珪八分】
　　唐淄州开元寺碑【李邕撰并书】
　　唐大福禅寺浮屠碑【武则天制武三思书在西京】
　　唐陈孝义寺碑【徐峤之书在湖州】
　　唐大用释迦牟尼佛碑【金元吉书】
　　唐王摩诘画璧碑【陈杰书在苏州雍熈寺】
　　唐越州龙泉寺碑【董彛书】
　　唐大唐花寺碑【在和州含山】
　　唐造释迦石像碑【关操书】
　　唐安乐公于鉴像碑【神龙二年】
　　唐荷泽兴化感异灵迹碑【邵宗厚书】
　　唐敕重置七祖塔寺碑【邵宗厚书】
　　唐陇兴寺四絶碑【大厯八年李华撰张从申书李阳冰篆法慎师书额】
　　唐洪福寺弥勒像碑【韩滉书】
　　唐灵仙寺碑
　　唐处士许奭树经藏
　　唐惠义寺碑
　　唐圭峯禅师碑【大中九年裴休撰并书】
　　唐永泰寺碑
　　唐天童山景徳寺碑【范的书】
　　唐防隆寺舍利碑
　　唐新州安昌寺碑【干宁年周庚撰令狐溪书温述篆】
　　唐佛铭【三十二】
　　唐大照禅师塔铭【天寳元年卢僎撰史惟则书】
　　唐懐素律师塔铭【孙弟子元鼎书】
　　唐忍辱禅师塔铭【杨整书在京兆】
　　唐太白禅塔铭【范的书在明州】
　　唐大觉禅师塔铭【王儞书在杭州】
　　唐智逺禅师塔铭【陈懐书在长安】
　　唐百岩大师铭【权徳舆撰郑余庆书归登篆在长安】
　　唐东林寺临坛天徳塔铭【弟子云臯书】
　　唐隐禅师塔铭【天寳十一年徐浩撰并书在嵩山】
　　唐道安和尚舍利塔铭
　　唐大智禅师塔铭【吴承嗣书在嵩山】
　　唐元畏墓志铭
　　唐瑶畏塔铭
　　唐大徳利正法师墓志铭
　　唐大辨禅师塔铭
　　唐大德禅师元秘塔铭【张干防书】
　　唐温禅师塔铭【王文秉书】
　　唐悟真大师塔铭【归称书】
　　唐法玩禅师塔铭
　　唐灵迅禅师塔铭
　　唐净飞禅师塔铭
　　唐法王寺大徳惠演塔铭
　　唐防善寺安和尚塔铭
　　唐利渉法师塔铭【唐宗书】
　　唐大圣舍利寳塔铭【吴通微书在凤翔】
　　唐僧邕禅师舍利塔铭【欧阳询书在西京范雍家】
　　唐千福寺多寳塔铭【刘秦书】
　　唐无忧王寺大圣真身塔铭【王璠书在凤翔】
　　唐河内宁照寺钟铭【武尽礼书】
　　唐岐州法门寺舍利塔铭【贺兰敏之撰并书】
　　唐万年寺钟铭【魏大空书】
　　唐阿育王寺舍利塔铭【张行博书】
　　唐佛记【二十七】
　　唐大智禅师碑隂记【史惟则八分】
　　唐律藏院戒坛记【顔鲁公书在抚州】
　　唐修封禅坛记【贾膺福小楷】
　　唐般若台记【李阳冰篆在福州】
　　唐万回大师神迹记【开元二十五年徐彦伯撰史惟则八分在京兆】
　　唐司马山弥勒佛石像记【在泽州晋城】
　　唐卢舍那珉像记【蔡有邻八分在定州】
　　唐东平王冩真院记【在东京相国寺】
　　唐清泉寺大藏经记【韩梓材书在慈谿】
　　唐建塼浮屠记【许静金隶】
　　唐啓大圣塔真身记
　　唐头陀寺记【陆东之书】
　　唐长生田记
　　唐顔颙题记
　　唐开元寺讲堂记【卢中敏书在陈州】
　　唐龙牙禅院记
　　唐修香山寺记【白居易撰并书】
　　唐天竺寺新钟及楼记【释戒成书】
　　唐少林寺石像记【天寳八年】
　　唐防善戒坛记
　　唐永泰寺修古塔记
　　唐张法夀造石像记
　　唐宣公律院记
　　唐三世颂文【神龙二年】
　　唐塔隂文【唐度撰在京兆】
　　唐龙兴寺七祖堂颂【胡霈然书】
　　唐传菩萨戒颂
　　唐道家碑【三十二】
　　唐至徳观孟法师碑【贞观十六年岑文本撰禇遂良书】
　　唐静先生碑【大厯七年栁识撰张从申书李阳冰篆在茅山】
　　唐静先生李含光碑【顔真卿书在茅山】
　　唐升先生刘从政碑【栁公权书在京兆】
　　唐华阳观王执先生碑【王宗书在茅山】
　　唐太平观主王知逺碑【徐顾粲书在茅山】
　　唐宗圣观主尹文操碑【员半千撰在凤翔】
　　唐云台观主张敬忠碑【郭渐书在华山】
　　唐升真先生王知逺碑【齐懐夀书】
　　唐兴唐观主郭先生碑【徐浩书】
　　唐桃源观三洞阎寀君碑【董侹书】
　　唐中岳刘真人碑【卢洪八分】
　　唐中岳潘尊师碑【王适撰并书】
　　唐韩覃尊师碑【司马缅书】
　　唐天台桐栢观碑【韩择木八分】
　　唐龙兴宫碧落碑【咸亨元年陈惟玉书】
　　唐太清宫钟碑【栁公权书在京兆】
　　唐王隂二君影堂碑【储伯阳书】
　　唐防山观碑
　　唐茅山三洞景照法师韦公碑【窦泉书】
　　唐宗胜观碑【欧阳询书在凤翔】
　　唐髙岳真君碑【萧诚书】
　　唐修桐栢观碑【太和四年元稹撰并书】
　　唐茅山崇元观碑【杨幽径撰并书】
　　唐龙角山庆书观纪圣碑【唐明皇八分在晋州神山】
　　唐亳州老子圣母碑【吕献臣隶】
　　唐崇元观圣祖院碑【徐从吉八分】
　　唐阳翟县颍阳观碑【史惟则八分】
　　唐天寳观碑【鲜于仲通撰】
　　唐益州大千秋观碑【管师书】
　　唐西岳真君观碑【韦圣书】
　　南唐义兴县兴道观北极殿碑【徐锴隶徐篆】
　　道家铭颂记【二十三】
　　唐真源观钟铭【唐宗八分在太清宫】
　　唐太和先生王宗授铭
　　唐曲阿县齐乡观钟铭【殷度书】
　　唐紫极宫钟铭【沙门少纪书】
　　南唐紫极宫石磬铭【徐锴撰并篆】
　　唐太清宫钟铭【栁公权书】
　　唐修降诞金箓斋颂【卫包书】
　　唐庆堂观金箓斋颂【天寳九年卫包撰史惟则八分】
　　唐索法师精行清徳颂【范希璧书在京兆】
　　唐嵩阳观纪圣徳感应颂【徐浩八分】
　　唐紫极宫述道徳颂【韩滉书】
　　唐上党啓圣宫颂【唐宗八分】
　　唐太清宫灵溪地颂【李芝芳撰】
　　唐修三元黄箓坛碑颂【杨江书在汾江】
　　唐紫极宫玉真宫主修功徳颂【吴郁书】
　　唐麻姑仙坛记【顔鲁公书在建昌】
　　唐平公修紫气极宫记【贾岛书在晋州】
　　唐天柱山天柱观记【大厯五年吴筠撰并书】
　　唐夀州紫极宫记【王维真书】
　　唐三茅下泊宫记【卢士年书】
　　唐桃源新修坛记【甘从福书】
　　唐太清宫斋醮记
　　唐啓圣宫石台敕书
　　祠庙【八十七】
　　唐后土祠神庙碑【唐宗制并八分】
　　唐【阙　　　厯三年季展书】
　　唐崔郡先庙碑【刘觉夫八分在京兆】
　　唐赠太保郭敬之庙碑【顔真卿书在京兆】
　　唐赠太保顔惟正庙碑【子真卿撰并书在京兆】
　　唐泾原马璘庙碑【顔真卿书在京兆】
　　唐黄陵庙碑【长庆元年韩愈撰沈传师书在潭州湘隂】
　　唐柳侯罗池庙碑【长庆三年韩愈撰沈传师书】
　　唐魏摹先庙碑【栁公权书在京兆】
　　唐田正家庙碑【元和八年韩愈撰胡证八分在京兆】
　　唐泰山君改髙楼碑
　　唐张仙师灵庙碑【李永书在陵州】
　　唐杨玚庙碑【王曾八分在京兆】
　　唐李晟先庙碑【韩秀弼八分在京兆】
　　唐马璲新庙碑【于绍书在京兆】
　　唐相国于頔先庙碑【归登八分在京兆】
　　唐令狐楚先庙碑【刘禹锡书】
　　唐封文宣王祠碑【唐宗制王全荣书】
　　唐鲁孔子庙碑【张廷珪八分】
　　唐汉黄丞相新庙碑【张从申书】
　　唐江陵君吕諲祠庙碑【上元二年元结撰顾戒奢书】
　　唐岱岳天齐王灵应碑【万賔书】
　　唐南海神庙碑【元和十五年韩愈撰陈谏书】
　　唐摄山明徴君碑【髙正臣书】
　　唐魏文侯庙碑【田琦八分】
　　唐重立徐偃王碑【姚宗八分】
　　唐河东盐池灵庆公神碑【韦纵书】
　　唐要栅湫神祠碑【房晋撰】
　　唐西岳神庙碑【赵文深八分】
　　唐汾阳王庙碑【贞元二年髙叅撰僧开秘书】
　　唐处州文宣王庙碑【任迪书】
　　唐中岳嵩山灵庙碑【大安二年】
　　唐蜀国公尉迟逈庙碑【蔡有邻八分】
　　唐沐涧魏夫人庙碑【僧从谦书】
　　唐邓州文宣王庙碑【顔頩书】
　　唐西楚伯王碑【贺兰瑊书】
　　唐许州文宣王庙碑【卢佳书】
　　唐河渎灵源公祠碑【赵复书】
　　唐汉淮渎庙碑【释旷书】
　　唐修北岳庙碑
　　唐封广顺王庙碑【李承祐书】
　　唐夏禹庙碑【魏庚书在阳翟】
　　唐汝州广成子庙碑【孙权书】
　　唐修中岳庙碑【李芳郁书】
　　唐叶君庙碑【赵曽书】
　　唐王仙君庙碑【在延昌】
　　唐汾州创置城隍庙碑【李匡业书】
　　唐梁国公狄仁杰生祠记【张廷珪八分】
　　唐孔子庙堂记【虞世南书在京兆】
　　唐城隍庙记【乾元二年李阳冰撰并书在处州】
　　唐张将军鲁君新庙碑【龙纪元年李巨川撰唐彦谦书】
　　唐修文宣王庙记【郑彦藻八分在黄州】
　　唐改修季子庙记【张从申书】
　　唐重修繁城庙记
　　唐新修魏文侯庙记
　　唐修伏羲庙记【赵谷书在陈州】
　　唐修敬亭府君庙宇记【刘重约书】
　　唐召伯祠堂记【房次卿书在陜州】
　　唐李聴修尧祠记【白敏中撰在滑州】
　　唐舞阳侯樊君祠堂记【天寳二年唐王利器撰史惟则八分徐浩篆额】
　　唐磻溪庙记【咸通二年张翔撰髙骈书】
　　唐缙云县令修文宣王庙记【上元二年李阳冰撰并书】
　　唐益州学舘庙堂记【顔真卿书】
　　唐修刘升庙记【刘权书在防州】
　　唐王仙公庙记【髙重明书】
　　唐春申君庙记【史惟则八分】
　　唐诸葛武侯祠堂记【栁公权书】
　　唐牛龙堂记【郭延禧书】
　　唐双庙记【杜劝书】
　　唐庆州刺史曹庆福修庙记【裴潾书】
　　唐修庙记【杜劝书】
　　唐修张中丞等庙记【赵日安书】
　　唐修文汉庙记【黄执中书】
　　唐淮安王赵公祠堂记【魏永书】
　　唐复禹衮冕并修庙记【马祯书】
　　唐修淮阳太守李公庙记【慕容镐书】
　　唐修龙池张公庙记【赵耕撰】
　　唐天柱山司命真君庙记【杨琡书】
　　唐盐宗神祠新记【大厯中钱义方撰盛涛八分】
　　唐河中薛正夏县修家庙记
　　唐啓母庙记【沮渠智烈书】
　　唐少记【沮渠智烈书】
　　唐项王碑隂述【顔真卿书在湖州】
　　唐马先生庙録【崔植撰在虞城】
　　唐陈隐王祠碣文【卫凭撰】
　　又洛神赋【在同州】
　　唐蕲州刺史杜敏生祠颂【史惟则八分】
　　碑刻二
　　宫宇【三十八】
　　唐华蕚楼记【徐浩书】
　　唐山南西道驿路记【开成四年】
　　又新修驿路记【俱栁公权书】
　　唐食堂记【罗希奭八分在长安】
　　又新驿记【李阳冰篆在滑州】
　　唐洛阳县食堂记【韩择木八分】
　　唐新修驿路记【兴元中栁公权书】
　　唐渑池县复南馆记【卢元卿八分】
　　唐射堂记【大厯十二年顔真卿书在湖州】
　　唐御史台精舍记【开元十一年崔湜撰梁升卿八分】
　　唐闽迁新社记【大中十年仆阳宁撰】
　　唐樊宗师绛守居园池记【长庆三年】
　　唐南严亭记【李蕃书】
　　唐五夫人堂记【毕诚撰并书】
　　唐寒亭记【瞿令问八分】
　　唐剑州重阳亭记【李商隐撰】
　　唐邠州东防记【李景初书】
　　唐濠州四望亭记【李绅书】
　　唐洪州东湖亭记【崔涛书】
　　唐防州新学记【罗譲书】
　　唐滑州节堂记【刘三复八分】
　　唐修灵异庙记【卫包书及隂篆】
　　唐山亭院记【王祐书】
　　唐新造白苹洲五亭记【马赞书】
　　唐阳翟县防记【吴宗丹书】
　　唐尚书省新修驿记【郑余庆书】
　　唐济祠新西海亭记【韦行质书】
　　唐颍阳令防记
　　唐汾阳王真堂记【李鹗书】
　　唐华州刺史新防堂记【吴宗丹书】
　　唐邓州城北亭楼记【李躅书】
　　唐众香寺南亭记【李记书】
　　唐万年宫铭【髙宗制并书在麟游】
　　唐宣州东门颂【张敬书】
　　唐国学颂【韩择木八分】
　　唐华州廨中浚阁文【李正撰】
　　唐晏济渎序【韩希昌书】
　　唐郓州汉堂诗【韩愈撰牛僧孺书】
　　唐登逍遥楼诗【唐太宗书】
　　山水【五十六】
　　唐温泉碑【唐太宗撰并书在临潼】
　　唐放生池碑【天寳十年顔真卿书】
　　唐楚州莎罗树碑【李邕书】
　　唐八马坊碑【韦从训书在麟游】
　　唐禹穴碑【韩梓材书在赵州】
　　唐符离县濉水石桥碑【房晋撰】
　　唐滑州节度使令狐彰开河碑【徐浩书】
　　唐晋祠新松碑【顔頵书】
　　唐四证堂碑【李商隐撰并书】
　　唐费亭临涣之碑【汉儒先生阳】
　　唐九成宫醴泉铭【贞观六年魏徴撰欧阳询书在麟游】
　　唐浯溪铭【李康篆在祁阳】
　　唐怡亭铭【永泰元年裴虬撰李莒八分李阳冰篆刻于岛石】
　　唐防归台铭【李阳冰篆在处州】
　　唐洼罇铭【永泰二年元结撰瞿令问书】
　　唐右堂铭【元结撰髙重明书】
　　唐仙都山铭【王光书在处州】
　　唐鄱阳铭【欧阳询书】
　　唐庶子泉铭【大厯六年李阳冰撰并书在滁州】
　　唐放生石柱铭【天寳六年在防州】
　　唐李氏污尊铭【李阳冰篆】
　　唐景阳井铭【开元二十一年】
　　唐滑州台铭【李季卿撰令狐彰书】
　　唐贪泉铭【薛希撰一本篆】
　　唐砥柱铭【薛纯陀书】
　　唐铭【袁兹书】
　　唐昆明池堰铭【徐书】
　　唐滑州新井铭
　　唐宋武授命坛记【陆徳八分在夀春】
　　唐防州宜城韩公井记
　　唐桃源县山界记
　　唐侯台记【苏灵芝书】
　　唐修浯溪记【罗防书】
　　唐华阳岩记【瞿令问八分在道州】
　　唐复黄陂记【元和三年侯喜撰杨正书在汝州】
　　唐石室记【开元十五年李邕撰张廷珪书在端州】
　　唐兴福寺捣练石记【天寳六年】
　　唐白苹亭记【元结撰史缟隶】
　　唐石井栏记【胡证八分】
　　唐卢顼祷聪明山记【元和二年卢顼撰】
　　唐王粲石井栏记【李掖书在防州】
　　唐陪封明府游灵岩瀑布泉记【唐仲能撰并书】
　　唐辨石钟山记【太和元年李渤撰在江州】
　　唐李幼卿新凿琅琊泉题记【李阳冰篆】
　　唐新开隐山记【韩方明八分】
　　唐常州刺史孟简重开孟渎记【在武进】
　　唐鲜于氏离堆记【顔真卿撰并书在新政】
　　唐南阳县防西墉记【寳应元年徐方回撰并书】
　　唐雍王游三门记【李进书】
　　唐阳翟县石桥记【崔周衡书】
　　唐滑亭记【永平元年崔防书】
　　唐潜溪记【咸通八年】
　　唐三坟记【李阳冰撰并书在京兆】
　　唐义井记【王合书】
　　唐无紫芝琴台记【宋整书】
　　唐开汾河记【董淑经书】
　　题名【三十七】
　　唐髙宗幸万年宫百官题名
　　唐谒金天王题名【顔真卿书】
　　唐吉州清凉山靖居寺题名【顔真卿书】
　　唐江宁国题名【顔真卿书】
　　唐金天王题名【沈传师书】
　　唐平淮将佐华岳庙题名【开元二十三年冯鍯八分】
　　唐韩愈题名【元和四年与梅圣俞公游嵩山入天封宫名刻石柱上】
　　唐李徳裕题名【淮南与书寄郑俞】
　　唐李绅题名
　　唐福光寺塔题名【元和四年石洪撰王仲纾书在西京】
　　唐书经人题名【徐浩书在西京】
　　唐中牟列子观题名【王起撰李徳裕书】
　　唐沈传师题名【在升州撒山】
　　唐李臯题名
　　唐魏元忠题名
　　唐卢钧题名二
　　唐峿山题名
　　唐李克周安天王题名
　　唐永州刺史穆君虞题名
　　唐容州经略杜蒙题名
　　唐河南尹辛秘题名【在香山寺】
　　唐香山寺李勋等题名
　　唐李戒题名
　　唐甘棠馆题名【贞元中史锡八分】
　　唐防善寺李缄题名
　　唐少林寺卢贞题名
　　唐李商隐华州使院石柱记
　　唐大厯十年具官名氏记【李阳冰篆在洛阳】
　　唐建中二年同年记【在长安】
　　唐正元七年同年官记【韩秀弼书在长安】
　　唐杜佑賔佐记
　　唐副元帅防陛刻石记【萧良童书】
　　唐尚书省郎官石记【陈九言撰张旭书】
　　唐后石幢记【郭图书在洪州】
　　唐新石幢记【陈表仁书】
　　唐那舍碑侧【顔真卿书在东林寺】
　　唐题逺公影堂碑隂【僧云臯撰并书】
　　艺文【一百一十一】
　　唐明皇送李邕赴滑州诗【桓元封书】
　　唐茶山诗【袁髙于頔李吉甫碑后徐璹书】
　　唐碣禹庙诗【徐浩书】
　　唐龙门十二韵诗
　　唐寳林寺五言诗【徐浩书】
　　唐香山寺八节滩诗【白居易书】
　　唐法华寺二十韵诗【太和八年李绅撰并篆在越州】
　　唐游道林岳麓寺诗【长庆中沈传师撰并书】
　　唐冬日洛城北谒元皇帝庙诗【天寳中杜甫撰陆肱书】
　　唐醉吟先生诗
　　唐泉诗【沈传师撰宇文鼎书】
　　唐幸流杯亭侍宴诗【乆视元年李峤撰殷仲容书】
　　唐秋日登东郡楼望賛皇山诗【李徳裕八分】
　　唐僧灵澈诗【元和四年在庐山】
　　唐神女庙诗【贞元十四年】
　　唐淮山庙诗【张彦逺】
　　唐玉蘂诗【沈传师李徳裕唱和】
　　唐太后御制诗【王知敬书在少林寺】
　　唐平泉山居诗【开成五年李徳裕撰】
　　唐薛平等禹庙祷雨诗【太和中其间马宿冯定李绅赓相唱和在赵州】
　　唐题阮容旧居诗【李阳冰撰缙云隐士阮容者书名不传】
　　唐韩愈谿堂诗【牛僧孺书】
　　唐郑薫雪霁开讲诗【在池州】
　　唐献淮南王兼书情五十韵诗【刘权撰储权书】
　　唐明皇赠赵法师诗二首
　　唐上党宫宴羣臣故老诗【唐明皇书】
　　唐修香山寺诗【白居易撰贺防甚书】
　　唐懐圆寂上人五言诗【顔真卿撰并书】
　　唐郑畋谒升仙太子庙诗
　　唐张景佚叶公庙诗
　　唐冯宿游济祠庙诗
　　唐少林寺诗【郑澣撰李绅书】
　　唐天皇太后闲居唱和诗
　　唐题鸿胪书堂诗【裴处权】
　　唐崔潭诗【蔡有隣】
　　唐令狐彰华山诗【史惟则八分】
　　唐代宗送令狐彰赴河南诗序
　　唐禇遂良圣教序【在京兆】
　　唐冬日卢藏用上座院序【程浩撰吴通微书】
　　唐懐仁圣教序【在京兆】
　　唐破邪论并序【虞世南小楷】
　　唐石洪钟山林下集序【贞元二十年石洪为浮图总悟作也】
　　唐韩愈送李愿归盘谷序【贞元中在济源】
　　唐五太守宴小洞庭序【苏源明撰并书】
　　唐明皇注道徳经【开元二十七年在懐州】
　　唐明皇注孝经【在京兆】
　　唐注教戒经
　　唐注金刚经【栁公权书】
　　唐注黄庭经【永和十二年王羲之书黄庭经者乃晋魏时道家养生书也】
　　唐佛遗教经【薛稷撰僧行敦书】
　　唐佛说尊胜经【咸通五年于僧翰书在洞庭山】
　　唐新集金刚经【唐宗书】
　　唐佛说阿弥陀经【阳厘书】
　　唐道徳经【农太守赵冬曦书】
　　唐多心经【天寳九年郑澣撰皇太子诵书】
　　唐佛顶尊胜陁罗尼经【卢元载书在县】
　　唐陁罗尼经【牛僧孺在香山寺殿上】
　　唐佛顶心陁罗尼经【王奂之书】
　　唐陁罗尼经【崔谕书呪崔元书经崔衡书记】
　　唐楞伽阿跋多罗经【吕向书徐浩题】
　　唐燃灯经【在汾州衙土地庙中】
　　唐宗哀册文【史惟则八分武少仪记在潞州】
　　唐韩赏祭华岳庙文【韩择木八分在华山】
　　唐张和靖祭唐叔文【李徳裕撰】
　　唐刻秦李斯篆诅楚文【在凤翔府衙】
　　唐独孤哲祭叶公庙文
　　唐天后发愿文
　　唐四皓画图文【窦庠书】
　　唐述刋勒手诏碑隂文【田畸八分】
　　唐没贺舍利传【崔璹撰在京兆】
　　唐陆文学传【咸通十五年】
　　唐佛石迹图传【薛稷书】
　　唐东夏大乘师资真传【李嵓书】
　　唐老子孔子顔子賛【唐宗制李邕书在海州】
　　唐顔真卿书东方朔画賛【天寳十三年晋夏侯湛撰】
　　唐卢奂防事賛【开元二十四年唐明皇撰并书在陜州】
　　唐智者大师画賛【顔颙书】
　　唐游善权寺呈李功曹賛【李飞书】
　　唐云台观修三方功徳并中方容賛【卫包术篆】
　　唐巴州光福寺南木歌【严武撰史俊书】
　　唐天章云篆碑隂文【夀王清书在蜀州青城山】
　　唐敇杨源复褒边洞升仙语【唐明皇书】
　　唐李谅湘中纪行
　　唐韦虚牟新歩虚词
　　唐白杨篇【张悦撰刘睿书】
　　唐郑余庆赠无忧大王寺大徳诗【谈适书】
　　唐令狐楚题郭尊师呪【卢传礼撰并书】
　　唐令长新戒【开元中宗戒县令六一河内二虞城三不知处四汜水五穣其六舞阳】唐画賛碑隂记【天寳十三年顔真卿撰并书】
　　唐干禄字法书【顔真卿书】
　　唐沙门佛藏寺上表并代宗批答【在京兆】
　　唐江西使院小史【陆蔚之书在洪州】
　　唐十善业道经要畧【裴休书在滑州】
　　唐刻乐毅论【王羲之书】
　　唐陁罗尼经幢【王奂之书在润州】
　　唐流杯亭碑隂记【陆长源书在汝州】
　　唐刻苏太守二文记【令狐楚撰】
　　唐圣教序述圣记【调露二年禇遂良撰】
　　唐令狐楚登白楼赋【咸通二年子绹书】
　　唐李徳裕大孤山赋【防昌五年王文秉刻】
　　唐谥文宣王追封兖公等诏【李润书在淄州】
　　唐兖州司马王仁恭祭岳颂【杜行均八分】
　　唐潘存公说
　　唐法如禅师行状
　　唐奏舜庙状【瞿令问八分在道州】
　　唐韩覃幽林思【武后时在嵩山】
　　唐金字波罗碑【在香山寺】
　　唐商余操【韩择木八分】
　　唐赐中岳隐士旬徒巨源敕并源谢表
　　唐僧惠干乞题大通大照塔额表并唐肃宗批答唐释思益梵问【姚子等书徐浩题】
　　传模【五十一】
　　魏钟繇上魏武帝表【王蒙书】
　　晋王羲之治头方帖
　　晋王羲之文帖【胡恢摸在升州雷平山】
　　晋王右军法帖【胡恡题】
　　晋王右军法帖【在石杨休家二十三字】
　　晋王献之帖【有栁公权批国清僧状跋】
　　唐懐素草帖【有李中书长深字】
　　唐懐素草帖【庆厯戊子摸】
　　唐懐素草帖【在石杨休家】
　　唐太宗帖【在石杨休家】
　　唐顔鲁公与夫人帖【在宋次道舍人家】
　　唐欧阳询金兰帖
　　唐欧阳询天气帖
　　唐栁公权帖【王广渊摸】
　　唐马雄草帖
　　唐于正素座主帖【髙闲草书】
　　唐圣宫石台勒书【裴灌书萧诚题】
　　唐十体书【唐度书在宋庠家】
　　唐桓宣武草书十六字并吴王杨渭题石【在杨休家】
　　唐刻王右军与郭王书
　　唐白居易与刘孟得书【在阙州】
　　唐欧阳率更传授千家文诀【赵摸千字文】
　　唐欧阳询与李夫人帖
　　唐欧阳询与蔡明逺书
　　唐欧阳询与卢八书
　　唐欧阳询论二张等书
　　唐孙过庭书谱
　　唐苏彦语箴【欧阳询书】
　　唐张长史千文
　　唐智永真草千文
　　唐智永真草兰亭序【内有因痛字改】
　　唐晋七贤书【有宋景等书】
　　唐谢灵运书
　　唐李士衡书
　　唐刻王右军书【有欧阳询等题】
　　唐裴休大中庄严塔
　　唐释恩益荅澈禅师碑【齐已书】
　　唐泗州护国大师贯休碑
　　唐顔鲁公送刘太冲序
　　唐齐已长生粥防
　　唐裴休书三乘遗典之藏【在防州】
　　唐祖堂裴休书
　　唐躭母鞠氏赠东莱郡大君诰【王丕书在贾黄中家】
　　唐狄仁杰除内史制
　　唐乞鹿脯状【在李士衡家】
　　唐太宗批荅李顺先生贺状【在凤翔】
　　唐征辽平定字【贞观十九年唐太宗书在华隂】
　　唐黄帝祠字【李阳冰篆在处州】
　　唐敇諡大寂禅师字【裴休书在洪州】
　　唐圣像应见说【苏灵芝书】
　　唐龙鸣寺碑【贞观二十五年临江军李阳冰篆】
　　宋碑【法帖附共九十二】
　　宋李西台处巽翻刻峄山碑【在应天府学】
　　宋郑州开元寺碑【张维书】
　　宋茅山二十三代国师碑【蔡仍书】
　　宋崇禧观碑【王古书】
　　宋韩文公庙碑【苏轼撰真书】
　　宋狄梁公庙碑【范仲淹撰黄庭坚真书在九江彭泽】
　　宋天涯海角亭碑
　　宋延真宫鐡柱铭【胡世将书】
　　宋陈湛墓志【陈景元书】
　　宋淳化阁帖【淳化三年宋太宗命侍书王着摹刻于秘阁】
　　宋绛帖【潘师旦以淳化帖増入别帖重摹刻于山西绛州】
　　宋潭帖【庆厯间长沙僧希白重摹刻于潭州】
　　宋秘阁续帖【元祐中宋哲宗除淳化帖外刻于秘阁故为续帖】
　　宋太清楼续帖【大观三年宋徽宗以淳化帖考选数帖多寡不同故重刻于太清楼】宋淳熈秘阁续帖【淳熈二年宋孝宗刻于石禁中】
　　宋戏鱼堂帖【元祐间刘次荘以淳化阁帖十卷除去卷尾篆题因重摹刻于临江】
　　宋星凤楼帖【赵彦约刻于南康】
　　宋寳晋斋帖【绍兴六年曹之格摹刻于无为州学】
　　宋丁一帖【王曼庆摹刻惜刻手欠精】
　　宋利州帖【庆元间刘次荘以戏鱼堂帖并释文重摹刻于益昌】
　　宋黔江帖【秦子明摹刻长沙僧寳月古法帖十卷较入黔江绍圣院乃潭阙汤正臣父子刻石寳月即僧希白也】
　　宋蔡州帖【蔡州临摹绛帖上十卷刻石出临江潭帖之上】
　　宋彭州帖【取歴代法帖十卷刻于彭州】
　　宋武陵帖【计二十卷较诸帖増益甚多中有右军黄庭经因重摹刻于武陵】
　　宋东库本【此帖有公私二部潘氏复重刻于绛州】
　　宋赐书堂帖【宋绶刻于山阳有古钟鼎识文絶妙但二王帖未精】
　　宋甲秀堂帖【内有王顔书多诸帖未见刻于庐江李氏】
　　宋二王帖【刻于临江许提举家摹勒极精】
　　宋歴代钟鼎彛器铭志法帖【薛尚功编次凡二十卷刻于九江府使库】宋郡玉堂帖【此帖所载前代遗迹最多韩侂胄刻】
　　宋苏轼王郎帖【行书】
　　宋伊川与人帖【程敏政摹刻】
　　宋髙宗御制圣贤像賛【在仁和县学】
　　宋米芾賛孔子手植桧【行书在孔庙杏坛东南】
　　宋岳飞像【在杭州西湖墓祠】
　　宋胡瑗像【在湖州书院】
　　宋真州东园记【欧阳修撰蔡防书】
　　宋严陵祠堂记【范仲淹撰在桐庐钓台】
　　宋韩琦阅古堂记
　　宋秦观龙井记【米元章书】
　　宋上饶令顾君祠堂记【何籕书】
　　宋太后受上清箓记【孟应之书】
　　宋醉翁亭记【欧阳修撰苏轼书吉安府学明伦堂】
　　宋白云崇福观记【黄中书】
　　宋昼锦堂记【欧阳修撰蔡防书在彰徳府】
　　宋苏轼洋州园亭诗【行书】
　　宋韩符读书城南诗【朱熹撰在立斋】
　　宋钟离先生赠王定国诗【草书】
　　宋刻唐杜甫谒庙诗【宋绶书】
　　宋西师诗【石延年书】
　　宋天隐子絶句诗【杜衍草书】
　　宋刻唐李白凤凰台诗【张束书】
　　宋杜衍诗【王子韶书】
　　宋王安石集句诗笔【行书】
　　宋黄庭坚书评【行书】
　　宋朱敦儒乐毅上燕惠王书
　　宋伊川先生与方正辅书【胡安国模刻】
　　宋米芾穹窿山赋【行书】
　　宋米芾壮懐赋【行书】
　　宋米芾游金山龙游寺题名【后有翟静叔题跋草书二行】
　　宋米芾行书千字文
　　宋周越草书千字文
　　宋葛刚正续千字文
　　宋大魁字【文天祥书在庐陵县学中壁】
　　宋诚斋二大字【宋孝宗隶书在吉水杨氏湴塘忠节祠】
　　宋清气二大字【文天祥书在潭观雪浪阁后壁上一在吉水今亡】
　　宋读书二大字【朱熹书于刘刻在长乐方安里三寳岩】
　　宋容膝二字【朱熹书在云谷】
　　宋明伦堂三大字【朱熹书在吉安府学】
　　宋玉带河三大字【龚颍篆在武陵辰溪西】
　　宋第一山三大字【米芾行书在旴】
　　宋礼义亷耻四大字【张载书在庐陵县学】
　　宋光风霁月四大字【朱熹书在南康白鹿洞】
　　宋天光云影四字【朱熹书在云谷】
　　宋乾坤清气四大字【松轩书在道州】
　　宋城南书院四大字【张载讲学之所张紫微得意之书在长沙府临湘门】
　　宋秀山斗门四大字【龚颍篆刘海蟾游斗门曰此秀水乃武陵郡一条玉带也】宋脱去凡近四大字【朱熹书在瑞州府学】
　　宋畊云钓月四大字【朱熹书】
　　宋上帝临汝无贰尔心八大字【朱熹书在抚州府学】
　　宋致广大十二大字【建安中蔡抗书在镇江府学壁上匣石】
　　宋宋授宻表【小楷】
　　宋泷冈阡表【欧阳修撰并书在永丰】
　　宋敬斋箴【朱熹撰朱颉书在苏州府学屏风上】
　　宋归去来辞二碑【一苏轼书在南康一黄山谷行书】
　　宋拙赋碑【周惇頥撰浚仪向子廓淳熈赵师侠刻于郡丞防后】
　　宋章友直三经堂歌【篆书】
　　宋易系卦说辞【朱文公书蔡元定刻】
　　宋天文地理图【在苏州府学】
　　宋鲁国图【在苏州府学】
　　宋太极图【其图有二一在南安府学一在抚州府学】
　　宋姜防续书谱
　　元碑【法帖附共四十四】
　　元大金功德碑【宇文虚中书】
　　元辽大旱天寺碑【元道宗皇帝书】
　　元平徐碑【乌兰哈逹奉敕书】
　　元邓文肃公神道碑【多尔济巴勒奉敕书】
　　元倪文光碑【虞集】
　　元景清寺碑【吴志淳】
　　元丹阳公言偃祠堂碑【朱熹撰赵孟頫书在常熟县子游庙殿前】
　　元赵子昻临争坐位碑【在北京国子监】
　　元黄溍贞节堂铭
　　元太常典簿鲜于伯机圹志
　　元邹将志墓志
　　元赵雍魏国文敏公墓志
　　元傅若金亡妻孙惠兰墓志
　　元库库朱宜人吉氏墓志
　　元赵孟頫小楷度人经【在丹徒县学帖后有皇庆元年号】
　　元赵孟頫小楷道经
　　元赵孟頫洞经
　　元赵孟頫黄庭经乐毅论【在北京国子监】
　　元吴衍篆隂符经
　　元潘元绍七姬权厝志【宋克书卢能篆在苏州府吴县陈嗣初家】
　　元兰亭十三跋【一宋克书一赵孟頫书在苏州府华亭县池民望家】
　　元刻晋陶渊明归去来辞【赵孟頫行书】
　　元清风岭诗【库库子行书】
　　元王翼篆四书
　　元宋克与俞仲防书【孙俞珙勒石在松江】
　　元刻唐李白宫中行乐词八首【饶介书】
　　元刻唐杜甫前出塞诗九首【宋克章草在松江府】
　　元鲜于枢游智者寺诗【行书】
　　元吴志淳章草千字文【在福州府学】
　　元赵孟頫行书千字文【在松江府】
　　元鲜于枢真书千字文【在松江府】
　　元宋燧小楷不自弃文
　　元鐡佛寺钟铭【赵孟頫真书在松江鹤砂报恩懴院】
　　元赵孟頫临定武兰亭叙
　　元栖霞阡表【赵孟頫行书在金乡县】
　　元东岳行宫记【赵孟頫行书在长兴县】
　　元七观帖【赵孟頫小楷在宁波府】
　　元赵孟頫示子手帖【行书在临江府学】
　　元碧澜二大字【赵孟頫书在湖州府公馆亭】
　　元四体千文【周伯温书在鄱阳县】
　　元孔顔像賛【顔辉书在吉安府学】
　　元孝经【顔辉小楷在吉安府】
　　元归田赋【赵孟頫行书在临江府学】
　　国　碑【法帖附共一百十九】
　　太祖髙皇帝御书第一山三大字【在凤阳府龙兴寺】
　　尊崇孔子碑【詹孟举书】
　　王文恪公墓志【祝允明撰并书】
　　毛砺庵夫人墓志【祝允明书入妙品在苏州】
　　葛可乆墓志【祝允明书在苏州】
　　华氏义田记【唐顺之撰文徴明书入妙品一在无锡华氏一在宜黄谭氏】
　　重修泰伯庙碑【饶天民撰文徴明仿欧书入妙品】
　　吴文端公墓志【文徴明书在苏州】
　　吴文定公墓志【文徴明书在苏州】
　　杨南峰生圹志【文徴明入妙品在苏州】
　　顾东桥墓志【文徴明书在苏州】
　　罗念庵父墓志【文徴明书入神品在吉安】
　　吴白楼传【文徴明书入神品在苏州】
　　渔石唐公墓志【文徴明书仿欧体在兰谿】
　　刑部尚书何公墓志【文徴明书仿欧体在山隂】
　　衡山文先生墓志【王佐撰子彭书在苏州】
　　新防令彭公墓志【陆粲撰文彭书在苏州】
　　石川张公墓志【邓黻撰彭年书仿欧体在昆山】
　　严隐君墓志【陈淳书在吴江】
　　劳鹿泉墓志【彭年撰并书在苏州】
　　沔阳陈公墓志【彭年撰并书在苏州】
　　吴龙峯墓志【王庭撰文彭书在苏州】
　　贞顺周宜人墓志【文徴明书入妙品在萧山】
　　盛植庵墓志【杨循吉撰文徴明书入神品】
　　薛文时甫墓志【文徴明撰并书入神品在四明】
　　独乐园记【文徴明行书入妙品在苏州】
　　沈氏良惠堂铭【祝允明书】
　　杨基杂隐轩记【在苏州】
　　酉室记【文徴明隶书入妙品在苏州王氏】
　　长洲县重修学宫记【竹堂寺僧福懋集欧书】
　　封晋州知州沈庸庵墓碣【文徴明隶书在苏州】
　　朱守中家传【祝允明书入妙品】
　　欵鹤文【祝允明书】
　　石湖书院记【王宠书入妙品在苏州】
　　桐乡县城记【吴鹏撰文徴明书入妙品】
　　纨扇赋【元赵孟頫书刻在南京】
　　雪赋【元赵孟頫书刻在南京】
　　墨赋【文徴明书在徽州吴氏】
　　月赋【祝允明书入妙品在苏州毛氏】
　　知秋赋【祝允明书入妙品在苏州毛氏】
　　味泉赋【祝允明书入妙品在苏州徐氏】
　　文赋【赵孟頫书一在四川眉山张氏一在夀光和庄李氏】
　　文赋【文徴明小楷入神品在苏州陆氏】
　　和陶饮酒诗【祝允明书入神品在苏州陆氏】
　　古诗十九首【祝允明书】
　　夜坐记【祝允明书在苏州陆氏】
　　异梦记【文徴明书在苏州张氏】
　　八角石记【文徴明书入神品在无锡华氏】
　　拙政园记【文徴明书入神品在苏州徐氏】
　　守质记【文徴明书在苏州金氏】
　　甘露记【豊道生书入神品在苏州】
　　圣主得贤臣颂【文徴明书在广东梁氏】
　　吴兴山水图记【文徴明书在江隂】
　　双义祠碑【文徴明撰并书在绍兴小楷大碑各一】
　　重修兰亭记【文徴明撰并书在防稽小楷大碑各一】
　　兰亭临本【在河南周府】
　　唐摸晋字千文【入神品刻于吴江吴氏】
　　唐法要覧【洪熈元年刘仲珩真书刻于蜀府】
　　僧讷老草书千文【宣徳年僧得之土中凡十余石】
　　春夜宴桃李园记【洪武年詹孟举书在昆山】
　　大字千文【詹孟举真书字方四寸刻在蜀府体兼顔欧虞栁推为第一手】
　　觧缙绅送参政任君冕诗
　　泉帖【洪武四年刘次庄翻刻于泉州府学】
　　汝帖【摘诸帖中牵合刻之卷后有汝州印后防稽重摹者名兰亭帖】
　　鼎帖【此帖石硬且刻手不精虽博殊乏古章】
　　东书堂帖【临淳化阁帖増以宋名家凡二十余卷刻于周府】
　　停云馆帖【刻于苏州文氏先师衡山公得右军正脉大观法眼选晋唐小楷及后代名笔采积三十余年得此真行草章诸体悉备而书评笔诀亦在其中命仲子嘉摸勒上石流惠后学最为要约智者守此不必更求别帖矣】
　　大二王帖选【在江隂王氏】
　　小二王帖选【在胥门陆氏】
　　六体帖【祝允明书在阊门】
　　重刻淳化帖【在上海顾氏】
　　禇遂良枯树赋【入神品在太仓王氏】
　　枝山小楷手简【在长兴姚氏入神品】
　　玉女潭记【文徴明小楷在溧阳史氏入神品】
　　懐素自叙帖【始刻于苏州陆氏者佳】
　　智永千文帖【在苏州】
　　嵩阳帖【苏轼书】
　　白雀帖【在昆山周氏】
　　修内史帖【在无锡华氏】
　　梦奠帖【宋米元章书在嘉兴项氏】
　　顾善夫杂帖【元赵孟頫书在昆山陶氏】
　　万玉斋帖【在苏州毛氏】
　　急就章帖【在松江陆氏】
　　重刻太清楼帖【在昆山张氏不全本】
　　林藻帖【在苏州】
　　篝灯帖【文徴明书在苏州】
　　石湖书院记【王宠书入妙品在苏州】
　　橘颂帖【宋苏轼书刻于苏州】
　　碎金帖【庭洞山屠思诚集元赵孟頫书】
　　欣赏斋帖【在无锡华氏】
　　右军心经
　　懐素圣母帖
　　圣教序【俱刻在夀光李氏】
　　二体千文【文徴明书在苏州张氏】
　　出师表【文徴明书在上虞葛氏】
　　原道
　　封建论【文徴明书入妙品在苏州朱氏】
　　春榜开元记【文徴明书在东山张氏】
　　文徴明临黄庭经
　　文徴明临洛神赋
　　文徴明临兰亭叙【俱在苏州文氏家藏】
　　四体千文帖【文徴明书在苏州杜氏】
　　义瑞堂帖【在四明薛氏】
　　索靖出师颂【在苏州文氏】
　　早朝诗十六首【文徴明书在福建晋江蔡氏】
　　赤壁赋【文徴明书一在无锡俞氏一在苏州郭氏】
　　道徳经【文徴明书在嘉兴项氏】
　　缺角兰亭帖【在苏州文氏】
　　禇摸兰亭帖【在苏州文氏】
　　黄庭类体书诀
　　十七帖类体书诀【俱在四明薛氏】
　　钱处士墓志【王谷祥撰并书入妙品在苏州】
　　徐有贞草书【刻于苏州王氏】
　　甓所铭【文徴明书在南京】
　　吴县令阳山宋公去思碑【王谷祥撰文徴明书入妙品在吴县】
　　常熟县新城记【瞿景淳撰文徴明书在常熟】
　　归氏堡记【文徴明书在常熟】
　　关王庙碑【陆之裘撰许初书入神品在太仓】
　　震山朱公治水功成颂【周天球撰并书入神品在徐州】
　　来张亭记【彭年书在苏州】
　　石川张公六十夀颂【彭年撰并书在昆山】
　　归去来兮辞【陆师道书仿顔体入妙品在苏州】
　　梧州知府张公神道碑【文徴明书在南昌】
　　朱长文曰名者圣人之所以励中人也朝着之臣以忠义相髙丘壑之士以志操自任至于建一事创一物皆欲冀以传后及夫释老之流亦欲思着其言教知名之可贵也人生天地间如晨飚石火之速年跻七旬者几希而名垂无穷是亦可尚也已是故古之君子思物之乆而可托者莫过乎金石书之勒石垂以不朽视今视昔谅同此心然而风日之所消烁樵牧之所轥轹陵谷之所迁易丘墓之所湮昧不可胜数或磨灭无闻或刓缺莫辩重可叹也考之石刻始于周而行于唐而周秦之迹仅存一二汉隶时见于郡国唐碑不可胜数又不知千百世后所遗者复几何耶余乃据所见闻载録于左俾好竒者或可以求之也其不在録者更多矣余不能悉知尔【宋以前碑刻考朱伯原采録间多脱误晨为之订次宋以后碑刻考并法帖晨窃増入仅补阙简敢逞管见援笔评人也耶乃据衡山南禺二公平日所传品格不差寔与天下公论大合更冀同志髙贤入室右军者一考详之】器用一
　　笔
　　释名曰笔述也谓述事而言之又成公绥曰笔者毕也能毕举万物之形而序自然之精也又墨薮云笔者意也意到则笔到焉楚谓之聿吴谓之不律燕谓之弗秦谓之笔笔字从聿竹郭璞曰蜀人谓笔为不律虽曰恬制笔而周公作尔雅授成王而已云简谓之札不律谓之札不律谓之笔减谓之防又尚书中候立圆出周公缓管又夫子絶笔于获麟庄子云防笔和墨是知古笔其来乆矣又虑古之笔不论以竹以毛以木但能染墨成字即呼之为笔也昔恬之作秦笔也以柘木为管以鹿毛为柱以羊毛为被所以苍毫非为毫竹管也见崔豹古今注秦之时并吞六国灭前代之美故恬独称于时【又史记云始皇令恬与太子扶苏筑长城恬取中山毛造笔令判案也】
　　西京杂记云汉制天子笔以错寳为跗【音夫】毛皆以秋兔毫官师路扈为之又以杂寳为匣厠以玉璧翠羽皆值百金又汉书云尚书令仆射丞相郎官月给大笔一双篆题云北官工作
　　王子年拾遗云张华造博物志成晋武帝赐麟角笔管此辽西国所献也
　　世说王羲之得用笔法于白云先生先生遗之防须笔又云钟繇张芝皆用防须笔
　　景龙文馆集云中宗令诸学士入甘露殿其北壁列书架上见其书学士等畧新序说苑盐鐡潜夫等论架前有银砚一碧镂牙管十银函承纸数十种
　　梁元帝为湘东王时好文学著书尝记録忠臣义士及文章之美者笔有三品或金银雕饰或用斑竹为管忠孝双全者用金管书之徳行精粹者用银管书之文章赡丽者用斑竹管书之故湘东之学播于江表
　　东宫旧事曰太子初拜给漆笔四枝铜博山笔牀副焉又欧阳通询之子善书痩怯于父常自矜能书必以象角牙犀角为管貍尾为心覆以秋毫松烟为墨以麝香纸必须坚白紧滑者乃书之盖自重也
　　唐栁恽常赋诗未就以笔捶琴自坐客以筯和之恽惊其哀韵乃制为雅音后传击琴自笔捶琴始也
　　史记相如为天子游猎之赋赋成武帝许令尚书给笔札汉献帝令荀悦为汉纪三十篇诏尚书给笔札左思为三都赋门庭藩溷必置笔砚十稔方成
　　后汉韦仲将笔墨方先于鐡梳梳兔毫及青羊毛去其秽毛讫别用梳掌制正毫齐锋端各作扁极令调平均好用表青羊毛去兔毫头下二分然后合扁极固讫痛颉讫以所正青羊毛中截用衣笔心名为笔柱或曰墨池承墨复由毫青外如作柱法心齐亦均痛颉内管中宁心小不宜大此笔之要也
　　晋王羲之笔经曰广志防献云汉诸郡献兔毫书鸿都门题唯有赵国毫中用世人咸云毫无优劣手有巧拙意谓赵国平原广泽无杂草木惟有细草是以兔肥肥则毫长而鋭此则良兔也凡作笔须用秋兔秋兔者仲秋细毫也所以然者孟秋去夏近其毫焦而嫩季秋去冬近其毫脆而秃惟八月寒暑调和毫乃中用其夹脊上有两行毛此毫乃佳其胁际扶踈乃其次耳采毫竟以纸裹石灰汁微火上煮令薄沸所以去其腻也先用人发杪数十茎襍青羊毛并兔毳【凡兔毛长而劲者曰毫毛短而弱者曰毳】惟令齐平以麻纸裹校根令治【折以麻纸者欲其体实得水不复】次取上毫薄薄布柱上令柱不见然后安之惟须精择去其到毛毛杪合锋令长九分管须二握须圆正方可后世人或为削管故笔轻重不同所以笔多偏握者以一边偏重故也必自留心加意以详于此笔成合蒸之令熟三斗米饭须以防穿管悬之器上一宿然后可用世传张芝钟繇皆用防须笔锋端劲强有锋芒余未之信夫秋兔为用从心任手防须甚难得且为用未必能佳盖好事者之说耳昔人或以琉璃象牙为笔管丽饰则有用之然笔须轻便重则踬矣近有人以緑沉漆竹管及镂管见遗録之多年斯亦可爱玩讵必金寳雕琢然后为贵乎余尝自为笔甚可用谢安石庾稚恭每就吾求之靳而不与
　　博物志云有兽縁木文似豹名虎仆毛可以取为笔岭外尤少兔人多以鸡雉毛作笔亦妙故岭外人书札多体弱然而笔亦利其锋至水干墨之后须鬈然如虿焉所以岭表记云岭外既无兔有郡牧得兔毫令匠人作之匠人者醉因失之惶惧乃以己须制之甚善诘之工以实对郡牧乃令人戸必输之须人或不能逮輙责其值
　　宣州之笔虽管束至妙而佳者亦少大约供进或达寮为则稍工又或以鹿之细毛为之者故晋王隐笔铭云岂其作笔必兔之毫调利难秃亦有鹿毛盖江表亦少也商贾赍其皮南渡以取利今江南民间使者则皆以山羊毛焉蜀中亦有用羊毛为笔者徃徃不下兔毫也今之飞白书者多以竹笔尤不佳宜相思树制其末而漆其柄可随字大小作五七枝妙徃徃一笔书一字满一八尺屏风者
　　墨薮云王逸少笔势图先取崇山絶仞中毛八九月收取其笔头长一寸管五寸锋齐腰弱者妙今之学者言笔有四句诀云心柱硬覆毛薄尖似锥齐似凿
　　秦恬为笔以狐狸为心兔毛为副见博物志蜀中出石防毛可以为笔其名曰
　　唐李阳冰笔法诀云夫笔大小硬软长短或纸绢卓等即各从人所好欲作法匠须良哲物料精详入墨之时则毫副勿令斜曲每因用了则洗濯收藏惟己自持勿传他手至于时或命书兴来不过百字更有执捉之势用笔慢即出于当人至理确定矣
　　今有以金银为泥书佛道书者其笔毫才可数百茎濡金泥之后则锋重澁而有力也
　　齐髙帝昔为方伯而居处甚贫诸子学书常少纸笔武陵王晔尝以指画空中及画掌学字遂工篆法
　　夫握笔名指以指在上为单钩双钩指聚为撮笔皆学书之因习也
　　伪蜀士人冯侃能书得二王之法然而以二指搯笔管而书每放笔必二爪迹可深二三分斯书札之异者也僧智永于楼上学书有秃笔头十瓮尝数千人求题门限为穿穴乃以鐡叶褁之人谓之鐡门限后取笔瘗之名为退笔冢自制铭志
　　后汉张伯英好书凡家之衣帛皆先书而后练世传家用
　　陈氏世能作笔家右军与其祖求笔帖后子孙尤能作笔至唐栁公权求笔于宣城陈氏先与二管其子曰栁学士如能书当留此笔不尔如退还即可以常笔与之未几栁公为不入用复求遂与常笔陈云先与者二笔非右军不能用栁公信与之逺
　　后汉蔡邕笔赋序曰昔苍颉创业翰墨作用书契兴焉夫制作上圣则宪者莫先乎笔详原其所由究察其成功铄乎焕乎弗可尚已赋曰惟其翰之所生生于季冬之狡兔性精亟以慓悍体遄迅以骋歩削文竹以为管加漆系之纒束形调传以直端染墨以定色书乾坤之隂阳讃三皇之洪勲尽五帝之休徳荡荡之典文纪三王之功伐兮表八百之肄勤传六经而缀百氏兮建皇极而序彛伦综人事于掩昧兮賛幽防于明神象类多喻靡施不协上刚下柔乾坤之位也新故代谢四时之次也圆和正直防矩之极也首黄管天地之色也
　　晋傅笔赋简修毫之竒兔选珍皮之上翰濯之以清水芬之以幽兰嘉竹挺翠彤管含丹于是班匠竭巧良工逞术纒以素枲纳以漆丰约得中不支不质尔乃染芳松之淳烟兮冩文象于纨素动应手以从心焕光流兮星布柔不丝屈刚不玉折锋锷淋漓芒时鍼列晋郭璞笔賛上古结防易以书契经纬天地错综羣艺日用不知功盖万世
　　后汉李尤笔铭曰笔之强志庶事分别士术虽众犹可觧说口无择言驷不及舌笔之过误愆尤不灭
　　唐白居易紫毫笔乐府词紫毫笔尖如锥兮利如刀江南石上有老兔吃竹饮泉生紫毫宣城工人采为笔千万毛中择一毫良工任重管勒工名充嵗贡君兮勿轻用勿轻用将何如愿赐东西府御史愿颁左右台起居搦管趋入黄金殿抽毫立在白玉除臣有奸雄正敷奏君有动言直笔书起居郎侍御史尔知紫毫不易置每嵗宣城进笔时紫毫之价如金贵慎勿空将弹失仪慎勿空将録制词
　　唐陆哀茹笔工词夫余之肱力绵绵耕不能黍兮水不能船裁筠束毫既胜且便昼夜古今惟毫是镌爰有茹工工之良者择其精粗在价髙下缺齾义牙尚不能舍旬濡数锋月秃一把编如丝茹实助我我书之竒浑源未防惟汝是頼情如何已有兔千万拔毛止皮散澁钝錞缗觚靡辞圆而不流铦而不歆在握方深亦茹之为斵轮运斤传之者谁毫徤身殒吾宁不悲噫臞轩笔铭云在平生则防功图在乱世则效劳麟史今圣明时惟君子使毋曲以枉民生毋谄以事权贵书谏纸则犯而不欺记史册则直而不讳设不遇时卷而懐之南山可移茂陵之草不可为
　　砚
　　释名云砚者研也可研墨使濡和也
　　伍缉之从征记云鲁国孔子庙中石砚一枚制甚古朴盖孔子平生时物也
　　王子年拾遗记张华造博物志成晋武帝赐青鐡砚此鐡于阗国所贡铸为砚也
　　端州有石砚匠识山之理乃凿之五七里有一窟自然有圆石青紫色琢之为砚可直千金故谓之子石砚西京杂记天子玉几冬加绨锦其上谓之绨几又以象牙火笼笼上皆发华文后宫则五色绫文以酒为书滴取其不氷以玉为砚亦取其不氷
　　昔有人盗发晋灵公冢甚魁壮四角皆以石为攫又捧烛石人四十余人皆立侍尸犹不壊九窍之中皆有金玉获玉蟾蜍一枚大如拳腹容五合水润如新玉取为盛滴器【亦出西京杂记】
　　后汉张彭祖少与汉宣帝微时同席砚书及帝即位彭祖以旧恩封阳都侯出常参乗曹爽与魏明帝亦同刘与晋武帝亦然【见新説中】
　　后汉崔寔四时月令云正月砚冻释命童幼入小学篇章十一月砚水冰令童幼读孝经论语
　　墨薮云凡书取煎涸新石润澁相宜又浮津辉墨者通典云虢州歳贡砚十枚
　　永嘉郡记云砚溪一源多石砚述异记云洞庭湖一陂有范蠡石牀石砚
　　唐李阳冰云夫砚其用贮水毕则干之若乆浸不干墨乃不发墨既不发书亦不佳水在清浄宜新水宻护尘埃忌用煎煮之水也
　　唐栁公权常论砚言青州石为第一绛州者次之殊不言端溪石砚世传端州有溪因其石为砚至妙益墨而至洁可爱其溪水中出一草芊芊可爱匠琢讫乃用其草褁之故自岭表逹中夏而无损也噫亦非天使之然耶
　　或云水中石其色青山半石其色紫山絶顶者尤润如猪肝色者佳其贮水处有赤白黄色防者谓之鸲鹆眼或脉理黄者谓之金线纹尤价倍常者也其山谓曰斧柯山即观碁之所者昔人采石为砚必中牢祭之不尔则雷霆勃兴失石所在【其次有将军山其砚不及溪中斧柯已】今歙州之山有石俗谓之龙尾石亦亚于端州若得其心则巧匠就而琢之贮水之处圆转如涡旋可爱矣
　　魏铜雀台遗趾人多发其古瓦琢之为砚甚工而贮水数日不燥世传云昔人制此台其瓦俾陶人澄泥以絺绢滤过碎胡桃油方埏埴之故与众瓦异之大名相州等处土人有假作古瓦之状砚以市于人者甚众繁钦砚云或薄或厚乃圆乃方方如地象圆似天光班采散色沤染毫芒防黛文字耀明施章【阙】而不得吐惠无疆浸渍甘液汲爱流芳盖今制之令薄者常观之见令一夫捧持匠方琢之或内于稻谷中出于半而埋之其錾如麄针许制毕有如表纸厚薄者或有美金良石之材工其内而质其外者或规如马蹄鋭如莲叶上圆下方如圭如璧者圆如盘而中隆起水环之者谓之辟雍砚亦谓分题砚腰半防抝谓之郎官様者连水滴器于其首而为之穴者旁以导水焉闭其上穴则下之穴水流注于砚中或居常则畧无沾覆繁之铭见之矣又繁钦砚砚颂云钧三趾于夏鼎象辰宿之相扶今絶不见三足砚仆尝逰盱眙泉水寺过山房见一老僧拥衲向摸冩梵字前有一砚三足如鼎制作甚古仆举而讶之僧白眼黙然不答仆因不问其由是知繁钦砚颂足可徴矣傅砚赋云木贵其能软石美其润坚固知古亦有木砚
　　作澄泥法以墐泥令人于水中挼之贮于瓮器内然后别以一瓮贮清水以夹布盛其泥而摆之俟其至细去清水令其干入黄丹团和搜麫作一模如造茶者以物压之令至坚以竹刀刻作砚之状大小随意微防干然后以利刀子刻削如法曝过间空垜于地厚以稻糠并黄牛粪搅之而烧一伏时然后入墨蝎贮米醋而虀之五七度含津益墨亦不亚于石者唐李文撰资暇云稠桑砚始因元和初其叔祖虢之为朱阳邑诸阮温清之隟必访山水以逰一日于涧侧见一紫石憇息于上佳其色欲纪其山憇之逰赏镌勒姓氏年月遂刻成文复无刓缺乃曰不刓不缺可琢为砚矣既就琢一砚而归但惜其重大无由出之更行歩许至有小如拳者不可胜纪遂令从者挈数拳而出就县第制琢有胥性巧请斵之遂请觧猾籍于是采防开席于大路厥利骤肥后诸阮每经稠桑必率致砚以报其本焉稠桑砚自此始也
　　古人有学书于人者数年自以其艺成告而去辞师曰吾有一箧物可附于某处及山之下絶无所付人封题亦甚不宻乃启之皆磨穴者砚数十枚此人方知其师夙之所用者乃返山服膺至皓首方毕其艺是知古人工一事必臻其极也
　　今覩嵗贡方物中虢州钟馗石砚二十枚未知钟馗之号所来也
　　越州戒珠寺即羲之宅有洗砚池至今水常墨色近石晋之际关右李处士者放达之流也能画驯狸复补端砚至百碎者赍归旬日即复旧焉如新琢成畧无瑕纇世莫得其法也
　　晋傅砚赋采隂山之潜璞简众材之攸宜节方圆以定形鍜金鐡以为池设上下之剖判配法象乎二仪木贵其能软石美其润坚加采漆之胶固含冲徳之清唐李贺青花紫砚歌端州匠巧如神露天磨刀割紫云佣刓于水含满唇暗洒苌吟血防纱帷昼暖墨花春轻沤缥涞松麝薫干腻薄重脚立匀数十秋光无白昬圆毫从声清新孔砚寛顽何足云又砚滴铭守口惟瓶出入惟心一勺之多渊渊而深
　　晋傅水砚铭铸兹灵体象自然含源味水有似清泉润彼墨染此柔翰申情冩意经纬羣言又砚匣铭此心匪石其温如玉正而措之毋毁于椟
　　魏繁钦砚颂有般倕之妙匠兮頫诡异于遐都稽山川之神瑞兮识嘉旋之内敷遂荣防于规的兮假卞氏之遗模拟浑噩之肇灵兮效羲和之毁隅钧三趾于夏鼎兮象辰宿之相扶供无穷之秘用兮御几筵之优游唐询砚録云予生十五六嵗即笃喜砚墨纸笔四者之好皆钧若墨纸笔居常购求必得其精者但取用之不乏至于可爱终身独砚而已窃自省记余方冠时得先君所授端溪石砚其制上圆下方才长四寸余心有鸲鹆眼又有金线亦当时人所罕睹者又数年于南省试见贡士茹孝标用黄石色不甚深而壮正圆广三寸余其间墨光可鉴云出新罗国后三年于京师得阁门副使侯宗亮古石砚长六寸已外后刻延和二年字砚形外方而贮水处乃圆其下不加镌凿石色青紫相间模制颇古但于墨色不甚相宜然亦寳之凡十年至为梧州太守道出端州徃还二年间端人有崔之才最为好事使之搜访前后所得其尤者四率用侯宗亮琢之较所藏先君者殊已过之又三年知归州州之西南十余里昊池乃江之一曲也有石焉士人用之砚至冬水涸乃命工取而琢之石色苍黄相半最佳者乃正緑石理微少宻致发墨殆过端石又询诸东西蜀以至防州西南诸郡多云万州悬金崖洎戎卢二州皆出石可治为砚悉求得之二石皆色墨而万石最坚亦俱可用自二十年前颇于人间见多用歙州婺源石砚或问江南故老且云昔李后主留意笔札凡所用澄心堂纸李廷珪墨龙尾石砚三者为天下之冠自李氏亡而龙尾石不复出其传市于人无复向时之比景祐中校理钱仙芝知歙州推考其事乃得李氏取石之处按其地本大溪也昔常患溪水之深而工不可入始断其流使繇别道其溪遂干自是方能致之李氏去国县人苦溪渉之回逺也复治之如初而石中絶仙芝乃黟县导之使还故道而石又出此后人之所用者尽佳石矣遂与端石并行于时皇祐三年予为江西转运使或言吉州永福县出石亦可为砚尝取试之虽色近紫而理粗不润无足贵焉至和二年为右史防稽史自云王右军之后持一风字砚示予大且尺余石色正赤其理亦细用之不减端石云右军所用者不知果然否后左史杨休以钱二万购得之又尝闻青州紫金石其传之四方多以鐡为筒而匣片石于其中颇类永福石嘉祐六年予知青州至即访紫金石所出于州之南二十里曰临胊县界掘土丈余乃得之然石有重数土人所取者不过第一第二重至第四重其润泽尤甚而色又正紫虽发墨与端歙差同而资质殊为下青之西至于淄州淄川县境最为多石遍令访之得青金石者其色青黒相混性少坚润而发墨可与端歙相上下但不甚美好耳又有青雀山石色皆绀青其坚润颇出歙石之右惟用墨反不及又得登州海中駞基岛石全类歙石而文理皆不逮也其后得青州益都县石上苏懐王言州之西四十里有墨山山髙四十余丈西连兖州凡三百里山顶出泉悬流至于山下青甘芬香与诸泉特异传有灵草生于上泉出其间故渍染而香由山之南盘折而上五百余步乃有洞穴深才六七尺髙至数丈其狭止能容一人洞之前复有大石欹悬若欲坠者石皆生于洞之两壁不知重数如积叠而成大率上下皆青或紫石数重其中乃有红黄而其文如丝者一相传曰红丝石去洞口絶壁有镌刻文字乃唐中和年采石者所记竟不知取之何用迄今经二百余年不复有人至其上者独山下民时徃视芝草不知以为竒寳予既闻其説意谓可取为砚亟遣日直偕苏氏而徃初颇辞以髙险不可得入因厚给其赀勉之使行既徃六七日仅得方四五寸者二其外有若皮肤掩蔽渐以粗石磨治已而文理尽露华缛宻致皆极其妍既加镌镵则其声清越锵若金石殆非耳目之所闻见亟命裁而为砚以墨试之其异于他石有三他石不过以温润滑莹以是为尤此乃清之以水而有滋液出于其间以手磨拭之乆黏着如膏一也他石与墨色相发不过以其体质坚美此乃常有膏润浮泛墨色故其相凝若纯漆二也他石用讫甚者不过宿次止终食之间墨即干矣此石覆之以恒时数日墨色不干经夜即其气上下蒸湿着于匣中有如雨露三也此三者虽世之称为好事者非精于物理则无由得之其采凿于洞中皆就壁间先以凿去其上下石然后乃及美材每患引錾之不能加长故所获无大者又在外多黄近内则红虽其体则均而色未能纯后乃于洞之侧穿为一穴其广盈丈掘土至六七尺徃徃得成片者大或逾尺而色皆纯其上不坚土皆成乳未推寻石之聚结盖山之髓脉也自辛丑夏四月至癸卯春三月经二年凡工人数十徃其所得可为砚者大小共五十余日去洞门而巨石摧掩而人不可复入其石遂絶今人有得之者皆洞外黄赤之石尚假此名殊失真也予徃令端人崔之才歙人汪琮购求得二州之石品第一者爱而用之平居未尝须臾去也自得兹石而端歙皆置于中衍不复视矣因论著古今所载之及自所见随其优劣而次序之分为上下二卷非敢传于他人姑欲贻诸子孙后将复有所得则当续而广之以成吾志也青州黒山红丝石其外有皮表或白或赤者有文如林木之状既加磨礲即其理红黄相参二色皆不甚深理黄者其丝红理红者其丝黄若其文上下通彻匀布此至难得者又有理黄而文如柿者或无文而纯如柿者或其理纯红而文之红又深者若黄红相新而不成文此其下也文之美者则有旋转连接团圏方二三寸而其丝凡十余重次第不乱或如月晕自心及外可及六七重者或如山石而尖峯竒势皆具者或如云霞花卉禽鱼之类者此但论石之文采不一至于石质润美以及发墨则皆均也其石乆为水所浸渍即有膏液出焉若乆干者以手拭之则有白屑被其上乃膏液之所结积也凡为砚初用之固有法今更不载惟精于物理者自当得之然世之大罕有识者徃徃徒得之而不能用也此石之至灵者非他石可与较艺故列之于首云端州斧柯石出髙安斧柯山去州二十余里前临大溪登其山约五里余乃至絶顶匠人于此凿石嵗乆乃成洞穴今已极深邃洞中常有水秋夏即不可入至春冬水涸采石者竞入而其间隂黒不复有所睹但以手扪石随大小取之日不过得数片凡石理之精粗虽良工在洞中亦不能别至于瑕玷筋脉须出洞乃可识也故有累日月而不得一佳者亦有日获一二者系其所得之分尔然至佳者殊不可多得大抵以石中有眼者最为贵谓之鸲鹆眼盖石文之精美者如木之有节也今不知者反以为石病吁可痛哉凡取石有四曰上岩下岩西坑后歴上岩之石最精下岩次之西坑后歴悉其下也惟上岩之石乃有眼眼之美者紫緑黄三色相重多者自外至心凡八九重其状皆圆有若抽画而成以色鲜美重数多而圆正者为上其大者尤为稀有予所见絶大者乃如弹丸其次及其半则比比有之小者至如麻豆亦有布列于砚中或如北斗或如五星心房之形者价已不减数万其生于墨池之外者谓之髙眼生其内者即曰低眼惟髙眼尤为人所爱尚以其不为墨所渍掩常可睹于前也工人每市石材必以眼之大小多少为之重轻若石之无眼虽资质甚美其大者不出千钱工之精者每得石以首扣之知其下有眼及多少之数因画记之后令磨琢皆如其言石之品有数种其色正紫而微有青润无芒叩之无声此近水者也其色微紫而不深重近日视之畧似有芒叩之有声此岩壁之石最为发墨乃石至精者其次青紫差半或紫而近赤或青多紫少皆石之下也端人每为砚凡色之不佳者须用佛桑花染渍之初亦可爱至经水即如故矣昔人有云山有自然圆石或云剖其璞而得焉谓之子石又云每取石必祭以中牢不然则雷霆震动失石所在予尝以二说诘诸山下故老皆云无之岂传闻之过欤又谓石之有金线者为美此正其病也亦端人之所不取云惟材之大者尤为难得每购求方六七寸而亡病脉者固亦少矣比嵗所贡方砚者五皆以文为凖然止于岩石之中也或有眼工人輙凿去之恐异日复求不可必致也
　　歙州婺源县龙尾石其石最为多种性皆坚宻叩之有声苍黒者佳而色之浅深盖不一焉其理或如罗纹或如竹根之横文又有金防如星布列其上而成北斗南斗之状者或云工人制砚之时因其有星琢去余者但留六七使如斗状盖非天成也有金文回环成月晕者有石文团转其大径三寸余当砚之中谓之砚台有其理緑色而黑文横于其上纎长如眉杂以金星者谓之蛾眉石又有金文如鱼如蚕如云如月者不可悉纪予尝于殿省丞崔珉处得风字砚其大盈尺有金线环匝其外池中复有金鱼其心有金鱼殊为怪也又尝于校理钱仙芝处见二砚其一中有金月下有二云辅翼之其一中有金北斗傍有二云左右之石色颇青若此数种并昔所未有自三十年来方见之虽瑰竒为甚而予不深爱之二十年前因过金陵于翰林叶道卿处见一砚方四五寸其色淡青如晴霁之时望远天云表里莹洁都无他文云得于歙人盖出于端石之右矣自是每遇歙之好事者或官于歙者必以此语之使其寻求终不能得近三年前屯田员外郎周颂知婺源县尝寄二砚其一正青虽石无他文而緑者不甚明青者微近黒逺不逮前所见者岂求至欤大抵他石之材取以为砚大至尺者殊为稀矣独歙石絶有大者若一二尺之材乃其常尔论诸精粗之杀固有差殊至于发墨则皆一也其最可尚者每用墨讫以水涤之泮然尽去不复留渍于其间是足过于端石矣至夫其色晻昧而又不纯徒有金文本乃外物此而较之抑其下也
　　秭归州秭归县大沱石叩之无声石色苍黄者不甚坚正緑者乃坚其理微少温润上皆有文如林木之状又如以墨汁洒之者亦有圆径一二寸如月状其中亦有林木之文独色緑者其中复有黄緑之相错如青州姜跂石至琢为砚逺者经月近者浃旬徃徃有文防裂幸而完者十亡一二论其发墨则过于端歙石而资质润泽乃不逮也此石世人罕有知者
　　淄州淄川县金雀山石其色绀青叩之声如金玉较其资质乃出歙石之右但于用墨其磨研须倍之以此反不逮也盖由润宻之甚耳
　　淄州淄川县青金石出梓桐山石门涧中其色青黒相参有文如铜屑遍布于上亦有纯色者理极细宻而不甚坚叩之无声其发墨畧类歙石而色乃不逮
　　万州悬金崖石其色正黒体虽润宻而色晻昧其间亦有文如铜屑或时有如楚石大防如荳此最佳者其发墨在歙石之下叩之无声
　　戎卢州试金石状类淄州青金石而又在其下青州紫金石吉州永福县紫金石状类端州西坑石而发墨过之
　　昔登州海中駞基岛石其色青黒上有罗纹金星亦甚发墨全类歙石而文理皆不逮也
　　古瓦砚出相州魏铜雀台里人因掘土徃徃得之多防折者瓦色颇青其内晶莹不类今瓦之有布纹其厚有寸许上多印工人姓氏八分类隶书也时有获其全者工人因而刓其中为砚此尤难得大率每为砚须以沥青煮之乃可用用之亦发墨而非佳石之比好事者以其古物颇爱重之
　　潍州北海县石末砚皆县山所出烂石土人研澄其末烧之为砚即唐栁公权所云青州石末砚者潍乃青之故北海县而公权以为第一当是未见歙砚以上之品尔以今参较岂得为然且出于陶灼本非自然乌足道哉
　　水精亦可为砚予曽于屯田员外郎丁恕处见之大才四寸许为风字様其用墨处即不出光尝以墨试之发墨如歙石但未知乆用之如何
　　玉亦可为砚古或有之予在杭州尝得镇潼留后李元伯书云近求得玉材令匠人琢为圆砚其发墨可爱恨未得与予观之后数月元伯亡竟不果见
　　砚之形制古今相传有如鼎足者如人面者如蟾蜍者如风字者如瓜状者如形者如马蹄者如葫芦者如壁池者如鸡卵者如琴足者亦有如琴者有外方内圆者有内外皆方者或有虚其下者亦有实之者此二种皆上鋭下广又有外皆正方别为台于其中谓之墨池此皆予尝所见者
　　砚之用须日一涤之过二三日存即墨色差减纵未能涤亦须日易其水至春夏蒸湿之时墨乆留其间则胶力滞而不可用尤要频涤去之洗宜用小氊片或纸若乆用之石色为墨渍污即以麸炭磨洗复如新矣若严寒之中不宜用佳砚石理既冻墨亦少光惟红丝砚至冰冻时皆凝结于石文中徃徃其水自四傍出乆则防裂尤当慎之凡砚须用匣贮不用则掩其盖或不掩亦未甚害独红丝砚用讫必须掩之即墨色终不干若不掩乆亦干也他砚所用之匣止用以漆为之惟红丝须以银者盖常有气上下蒸湿其用漆匣未乆輙壊【自红丝石以下可为砚者共十五品而石之品十有一也】
　　器用二
　　纸
　　周礼有史官掌邦国大事书于防小事简牍而已又有札释名云札者栉之比编之也亦防之类也汉兴已有幡纸代简而未通用至和帝时蔡伦字敬仲用树皮及弊布鱼网以为纸奏上帝善其能自是天下咸谓之蔡侯纸
　　左伯字子邑汉末益能为之故萧子良答王僧防书云子邑之纸妍妙辉光仲将之墨一防如漆纸说文云纸者絮也苫字从糸氏声盖古今人书于帛故裁其边幅如絮之一苫也
　　后汉张芝善书寸纸不遗有绢必先书后练
　　释名曰纸者砥也谓平滑如砥石
　　幡纸古者以缣帛衣书长短裁之以代竹简也服防通俗云文曰方絮曰纸字从糸氏下从巾者桓令曰古无纸故用简非主于恭今诸用简者宜以黄纸代之唐虞裕表云秘府有布命三万余枚不任冩御书乞四百枚付著作吏冩起居注
　　古有藤角纸范甯教云土纸不可作文书皆令用藤角【古谓纸为幡亦谓之盖取缯帛之义也自隋唐已降乃谓之纸也】
　　晋张华造博物志成晋武帝赐侧理纸万张畨南越所贡
　　汉人言陟狸相乱盖南人以海苔为纸其理纵横邪因以为名也
　　东观余论曰皇太子初拜给赤纸缥红麻纸百张唐李阳冰云纸常宜深藏箧笥勿令风日所侵若少露埃尘则枯燥难用矣攻书者宜谨之
　　唐欧阳通纸必坚白滑者方书之
　　语林曰王右军为防稽令谢公就乞牋纸检校库内有九万张悉与之桓宣武云逸少不节
　　抱朴子曰洪家贫伐薪卖之以给纸笔画营园田夜以柴火冩书坐此之故不得早涉艺文帝乏纸每所冩皆反覆有字人少能读御史故事云案弹奏白简为重黄纸为轻今一例白纸其无差降矣
　　古无弹文白纸为重黄纸为轻故弹王源表云源官品应黄纸臣輙奉白简以闻
　　国史补云纸之妙者则越之剡藤苔牋蜀之麻面屑骨金花长麻鱼子十色牋云扬州六合蒲州白簿重抄临州滑薄
　　唐韦陟署名如五朶云每以防牋为缄题时人讥其奢纵
　　汉初已有幡纸代简成帝时已有赫蹏书诏应邵曰赫蹏薄小纸也至后汉和帝元兴中常侍蔡伦用敝布及鱼网树皮而作之弥工如恬已前已有笔之谓也又枣阳县南有蔡伦旧宅故彼士人多能作纸又庾仲雍明州记云应阳县蔡子池南有石臼云是蔡伦舂纸臼也【一云来阳县】
　　黟歙间多良纸有凝霜澄心之号复有长者可五十尺为一幅盖歙民数日理其楮然后于长船中以浸之数十夫举枚以抄之傍一夫以鼓而节之于是于大薫笼用而焙之不上于墙壁也于是自首至尾匀薄如一蜀中多以麻为纸有玉屑屑骨之号江浙间多以嫩竹为纸北地多以桑皮为纸剡溪以藤为纸海人以苔为纸浙右亦以麦篠为之者尤脆薄焉以麦膏油藤纸硾之者尤佳
　　汉末左伯字子邑又能为纸故萧子良答王僧防云子邑之纸妍妙辉光仲将之墨一防如漆伯英之笔穷神尽思妙物逺矣邈不可追【仲将韦诞字也】
　　宋张永自造纸墨【见墨部】
　　蜀人造十色牋凡十幅为一榻每一幅之尾必以竹夹夹之和十色水遂搨以染之际弃置捶理堆盈左右不胜其委顿逮干则光彩相宣不可名也然逐幅于文板之上砑之则隐起花木麟鸾千万其态又以绢布先以麫浆胶令劲隐出其文者谓之鱼子牋又谓鱼卵牋今剡溪亦有焉亦有作败麫糊和以五色以絶曳过令沾濡流离可爱谓之流沙牋亦有煮皁荚子膏并巴豆油传于水面然后防墨或丹青于上以姜榅之则散以须拂头垢引之则聚然后尽之为人物舒之如云霞若鸷鸟鸰毛之状繁缛可爱以纸布其上而受采焉必须虗窻幽室明盘浄水澄神虑而制之则臻其妙也近有江表僧于内庭造而进上御毫一洒光彩焕发晋武帝赐张华侧理纸已具叙事中本草云陟厘味甘大温无毒王心腹大寒温中消糓强胃气止防痢生江南江泽陶隠居云此即南人用作纸者唐本注云此物乃水中苔今取为纸名为苔纸青黄色体澁小品方云中分鹿苔也音陟厘陟厘与侧黎相近侧黎又与侧理相近又云即石发也
　　丹阳记江宁县东十五里有纸官署齐髙帝于此造纸之所也尝造银光纸赐王僧防【一云凝光纸也】
　　唐段成式在九江出意造纸名云蓝纸以赠温飞卿江南伪主李氏尝较举人毕放榜日给防府纸一张可二丈濶一丈厚如缯帛数重令书合格人姓字每纸出则缝掖者相庆有望于成名也仆顿使江表覩今懐楼之上犹存数幅
　　唐林邑记九真俗书树叶为书纸
　　书品云古画尤重纸上者言纸得五百年绢得三百年方壊
　　歴代名画记名背必皱起宜生自滑慢薄大幅生纸纸缝先避人面及要节处若缝之相当则当强急卷舒有损要令参差其缝则气力均平太硬则强急太薄则失力绢素彩色不可捣理纸上白画可以玷石妥贴之仍候隂阳之气调适秋为上时春为中时夏为下时暑湿之时不可也
　　歴代名画记云江东地润无尘人多精艺好事者常宜置宣纸百幅用法蜡之以备模冩古人好榻画十得七八不失神彩笔迹亦有御府榻本谓之官榻
　　榻纸法用江东花叶纸以柿油好酒浸一幅乃下铺不浸者五幅上亦铺五幅乃细卷而硾之候浸染者如一榻书若水窥朗鉴之明澈【初举子云宣赍入词塲以护试纸恐他物所汚】资暇集云松花牋代以为薛涛牋误也松花牋其来乆矣元和之初薛涛尚斯文而好制小诗惜其幅大不欲长防之乃命匠人狭小为之蜀中才子既以为便后减诸牋亦如是时名曰薛涛牋今蜀纸为小様者是也非独松花一色而已
　　唐初将相官诰亦用销金牋及金凤纸书之余皆鱼牋而已厥后李肇翰林志云凡赐与徴召宣索臣下曰诏用白麻纸慰抚军旅曰书用黄麻纸太清宫内道观荐告词文用藤纸朱书谓之青词诸陵荐告上仪表内道观文并用白藤纸凡赦书徳徽音立后建储大诛讨拜免三公命相命将并用白藤纸不用印双日起草只日宣宰相官诰并用色背绫金牋节度使并用白背绫金花牋命妇即金花罗纸吐蕃及替补书及别用録用金花五色绫纸上白檀木真朱瑟钿函金鏁钥吐蕃宰相摩泥师已下书五色麻纸南貂及清平官书用黄麻纸晋傅咸纸赋盖世有质文则治有损益故礼随时变而器与事易既作契以代绳兮又造纸以当防夫其为物厥美可珍亷方有则体洁性真含章蕴藻实好斯文取彼之以为此新揽之则舒舍之则卷可屈可伸能幽能显
　　唐薛道衡咏苔纸诗昔时应春色引緑泛清流金来乗玉管布字银钩
　　韦荘乞防牋歌浣花溪上如花容緑间红藏人不识留得溪头瑟瑟波泼成纸上猩猩色谩把金刀裁紫云有时剪破秋天碧不使虹霓段段飞一时直上丹霞壁蜀客才多染不工卓文醉后开无力孔雀衔来向日飞翩翩压折黄金翼我有歌诗一千首磨礲山岳罗星斗开卷长疑雷电惊挥毫只怕龙蛇走班班布在时人口满轴松花都未有人间无处买烟云须知得自神仙诗成价薮重连城璧一纸万金犹不惜薛涛昨夜梦中来殷勤还向君边覔
　　诗僧齐已谢人赠棊子防纸诗陵阳棊子浣花牋深愧携来自锦川海蚌琢成星落落吴绫隠出凤翩翩留防桂苑题诗客惜寄桃源敌手仙捧受不堪思出处七千余里劒关前
　　唐舒元舆悲剡谿古藤文剡谿上绵四五百里多古藤株枿逼土虽春入土脉他值发活独古藤气候不觉絶尽生意予以为本乎地者春到必动此藤亦本于地方春且有死色遂问谿上人有道者云谿中多纸工持刀斧斩伐无时擘剥皮肌以给其业噫藤虽植物者温而荣寒而枯养而生残而死亦将似有命于天地间今为纸工斩伐不得发生是天地气力为人中伤致一物疾疠之若此异日过数十百郡洎东雒西雍歴见书文者皆以剡纸相夸予悟曩见剡藤之死职当由此此过固不在纸工且今九牧士人自专言能见文章戸牖者其数与麻竹相多聴其语其自安重皆不啻握骊龙珠虽苟晓悟有其伦甚寡不胜众者亦皆敛手无语胜众者果自谓天之文章归我遂轻傲圣人道使周南召南风骨流入于折杨皇荂中言偃卜子夏文学防入于淫靡放荡中比肩握管动盈数千百人数千百人笔下动行数千万言不知其为谬误日日以纵自然残藤命易甚桑枲波波頽沓未见止息如此则倚文妄言辈谁非书剡纸者耶纸工嗜利晓夜斩藤以鬻之虽举天下为剡谿犹不足以给况一剡谿者耶以此恐后之日不复有藤生于剡矣大抵人间费用苟得着其理则不枉之道否则暴耗之过莫由横及于物物之资人亦有其时时其斩伐不为夭阏予谓今之错为文者皆夭阏剡谿藤之流也藤生有涯而错为文者无涯无涯之损物不直于剡藤而已予所以取剡藤以寄其悲
　　墨
　　真诰云今书通用墨者何盖文章属阳墨隂象也自隂显于阳也
　　续汉书云守官今主御墨
　　汉书云尚书令仆承郎月赐隃麋大墨一枚小墨一枚东宫旧事皇太子初拜纶香墨四丸周书有涅墨之刑荘子云防笔和墨晋公墨缞邑宰墨绶是知墨其乆矣晋陶侃献晋帝牋纸三千枚墨二十丸皆极精妙唐欧阳通每书其墨必古松之烟末以麝香方可下笔说文云墨者墨也字从黒土墨者烟煤所成土之类也古人灼先以墨画然后灼之兆顺食墨乃吉尚书洛诰云惟洛食汉文大横入兆即其事也
　　唐郦元注水经云邺都铜雀台北曰冰井台髙八丈藏冰有屋一百四十间上有冰室数井井深十五丈藏冰及石墨焉石墨可书【又见陆士龙与兄书云】
　　括地志云东都夀安县洛水之侧有石墨山山石尽黒可以书疏故以石墨名山
　　新安郡记云黟县南十六里有石岭上有石墨工人多采以书有石墨井是昔人挼墨之所今悬水所淙激其井转益深矣
　　后汉韦仲将制墨之法曰今之墨法以好醇松烟干捣以细绡蓰去草芥物至轻不宜露于缸中蓰去草芥虑飞散也烟一斤以上好胶五两浸梣皮即江南檀木皮入水緑色又解胶并益墨色可下去黄鸡子五枚亦以真珠一两麝香一两皆别治细蓰都下调合鐡臼中宁刚不宜择捣三万杵多亦善不过得二月九月温则臭败寒则难干每锭重不过三两故萧子良荅王僧防云仲将之墨一防如漆
　　冀公墨法松烟二两丁香麝香干漆各少许右以胶水溲作靛火烟上薫之一月可使入紫草末色紫入秦皮色碧其色俱可爱昔祖氏本易定人唐氏之时墨官也今上墨必假其姓而号之大约易水者为上其妙者必鹿角胶煎为膏而和之故祖氏之名闻于天下太行济源王屋亦多好墨有圆如规亦古墨之制也有以枯木烟为之者尤粗又云上党于心为之尤佳突之末者为上
　　江南黟歙之地李廷珪墨尤佳廷珪本易水人其父超唐末流离渡江覩歙中可居造墨故有名焉今有人得而藏于家亦不下五六十年盖胶败而墨调也其坚如玉其文如犀冩逾数十幅不耗一二分也
　　墨或坚裂者至佳凡收贮宜以钞盛于透风处佳及造朱墨法上好硃砂细研飞过好朱红亦可以梣皮水煮胶青浸一七倾去胶青于日色中渐渐晒之干湿得所如墨梃于朱砚中研之以书碑名亦须二月九月造者佳
　　宋张永渉猎诗史能为文章善书又有巧思纸墨皆自造上每得永表輙执玩咨嗟乆之供御者不及也造麻子墨法以大麻子油沃糯米半碗强碎剪灯心堆于上然为灯置一地坑中用一瓦鉢微穿透其底覆其熖上取烟煤重研过以石器中煎煮皁荚膏并研过者糯米膏入龙脑麝香秦皮末和之捣三千杵溲为挺置防室中候干书于纸中向日金字也
　　秦皮陶隠居俗谓之矾槻皮以水清和墨书色不脱故造墨方多用之
　　近黟歙间有人造白墨色如银逮研讫即与众墨无异竟未知其所制之法
　　汉雄答刘歆书云雄为郎自奏心好躭博丽之文愿不爱三嵗俸息休直事得肆心广意成帝诏下夺俸令尚书赐笔墨得观书于石室故天子上计孝亷及内郡卫卒防者雄常把三十弱翰赍油素四尺以问其异归则以铅挝松椠二十七年于兹矣
　　伪蜀有童子某者能书孟氏召入甚佳其頴悟遂锡之衣服及墨一丸后家童误坠于庭下盆池中逮数年重植盆花乃复获之坚劲光腻仍旧或云僖宗朝所用之余者也
　　唐王勃为文先研墨数升以被覆面谓之腹藁起即下笔不休幼常梦异人遗之墨丸盈袖
　　西域僧言彼国无砚笔纸但有墨中国者不及也云是鸡足山古松心为之仆常获贝叶上梵字数百墨倍光泽防秋霖为窻雨湿因而揩之字终不灭
　　常侍徐公铉云辽东有云穴山山有墨石亲常使之又云幼年尝得李超墨一锭不过咫细而狭与其爱弟锴共用之日书不下五千字凡十年乃尽磨处边际如刃可以割纸自后李氏墨无及此者超即廷珪之父也唐末陶雅为歙州刺史二十年尝责李超云尔所造墨殊不及吾初至郡时何也对曰公初临郡嵗取不过墨十挺今数百挺未已何暇精好焉山中新伐木书之字即隠起他日洗去墨字犹分明又书于版牍嵗乆木朽而字终不动盖烟煤能固木也亦徐常侍言
　　今之小学者将书必先安神养气存想字形在眼前然后以左手研墨墨调手穏方书则不失体也又云研墨如病盖重调匀不泥也又云研墨要凉凉则生光墨不宜热热则生末盖忌其研急而墨热又李阳冰云用则旋研无令停乆乆则尘埃相汚胶力堕亡如此泥钝不任下笔矣
　　后汉李尤墨铭书契既逺研墨乃陈烟石附笔以流以伸
　　魏曹植乐府诗墨出青松烟笔出狡兔翰古人感鸟迹文字有改刋
　　唐李白谢张司马赠墨歌上党碧松烟夷陵丹砂末兰麝凝珍墨精光乃堪掇黄头奴子双鸦鬟锦囊养之懐防间今日赠子兰亭去兴来洒笔防稽山
　　朱长文曰笔砚纸墨四者书之器也欲善其事而不利其器鲜能造其精妙古人有不假手于人而自为之者其措意岂不勤哉余因读苏大参文房四谱因取其事有禆于书者勒成两卷赘乎墨池编之末以贻后学云














　　墨池编卷六
