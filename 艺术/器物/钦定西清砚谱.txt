　　御制西清砚谱序
　　向咏文房四事谓笔砚纸墨文房所必资也然笔最不耐久所云老不中书纸次之墨又次之惟砚为最耐久故自米芾李之彦辈率谱而蔵之以为艺林佳话内府砚颇伙或传自胜朝防弆自国初如晋玉兰堂砚璧水暖砚久陈之乾清宫东西暖阁因思物防地博散置多年不有以荟综稡记或致遗佚失传为可惜也因命内廷翰臣甄覈品次图而谱之凡旧蔵者若干枚散置者若干枚新获者若干枚其弃置库中为之剪拂刮磨欝为竒品者又若干枚谱既成欲命于敏中拟四六引言以行之既思题句铭辞皆自作且六日而成四十首所为惜沦弃悟用人慎好恶戒玩物无不三致意焉则又不可以无文而不序其梗槩也昔许采一文人耳蔵砚防至百枚兹百年太平石渠天禄之府贮砚多至二百枚亦不为过而予以为已过者葢意有所好必有所系若谓文房之资立言传道有异他物之为嗟夫是予所以自解乎抑亦所以自讼乎
　　乾隆戊戌孟春月下澣














　　钦定西清砚谱凡例
　　一自帝鸿创墨海之规金匮载砚书之训砚之为制尚矣嗣后香姜铜雀间出刼灰龙尾鹆睛别珎山骨若宋苏易简蔡襄诸人所谱米芾之史髙似孙之笺或觚之士享其敝帚或好古之家矜其耳食非陋即诬是谱着録逺溯汉代近逮
　　本朝凡经名人鉴藏佳砚悉系
　　内府旧储绘图着説冠以
　　御序并
　　锡名曰西清砚谱允堪滙成巨观徴信墨林
　　一诸家砚谱虽间及收藏铭款不过偶尔标题未能遍加品我
　　皇上文思天纵万几余暇既拔其萃登诸
　　翰筵且宠以
　　天或铭或诗信手拈出如化工之肖物而于敛时锡福慎枢机惜隠沦戒玩物尤殷殷致意葢即小喻大而
　　圣人心法治法全体大用备焉已
　　一陶结友首契墨卿两汉以降玉兰璧水着美晋时蓤镜石渠标竒唐代古砚流大约陶石二种为伙是谱所登先陶于石以未央之瓦三台之甎较之六朝制石阅代尤逺从其朔也
　　一古今佳砚固贵质美工良而鉴赏品题因人增重是谱叙次按时代先后而于命名象物义取防章其曾经名流手泽者即以人系砚冠于毎代之首以志雅尚
　　一是谱所登诸砚或供
　　临池御用或经
　　鉴定弆藏什袭各有专司如
　　乾清宫东西暖阁三友则缃帙同排两晋则绨几对列他若十干标古而箧贮琳琅众品罗珎而箱盈磊砢谱中虽按时代裒次散见各卷而于图説仍附识縁起并与其余陈设各砚均于每卷子目下详书砚贮某处庶即分见合更便检阅
　　一谱内砚説先尺度次石质次形制无论砚及砚匣凡收藏名人姓氏出处必核其纪年署款公私印记与歴朝史传文集説部诸书符合与否细加考证呈
　　览甄定即只字半章亦必旁搜详订间有阙疑愈昭
　　矜慎其前人铭跋成文者另録附
　　御题之后下逮臣工奉
　　勅恭和之作亦得荣预简末
　　一前人谱砚往往详于説而畧于图惟明髙濓遵生八牋图説并列然亦畧具形模未彰全体是谱所绘尺度既用线法收分其不及分者注明砚图之首至其形制刻画若蓬莱道山兰亭等图细至夔蜗虫鸟无不摹写入防而于石质损驳眼蛀金星翡翠之属尤极意皴染各开生面其有一图绘至
　　三四面者葢
　　御题钤寳及前人铭款印记分列各面非是不能彚其全也
　　一是谱荟萃古今得砚二百陶则汉甓称首而唐宋以下澄泥旧制胥焉石则晋砚开先而端歙艧村诸旧石属焉余若玉磁二种虽曾载米史而流传颇尠且不适用紫金红丝之类虽诸家亦曽记録而石质较逊祗堪附载以备一体不登正録洪惟我
　　朝发祥东土混同緑砥徳比玉温琢砚进
　　御经
　　列圣暨
　　皇上御题者甚富谨择其质良制佳者谱诸附録之首
　　以见
　　文运肇兴扶舆彰瑞至于硃墨二砚仿古各式均出
　　睿裁评定
　　乙夜披章淋漓丹墨以殿斯谱不独如狮尾神王抑足为石友庆遭逢于不朽云
　　乾隆四十三年嵗在戊戌嘉平月【臣】于敏中【臣】梁国治【臣】王杰【臣】董诰【臣】钱汝诚【臣】曹文埴【臣】金士松【臣】陈孝泳奉
　　勅恭校订【臣】门应兆奉
　　勅恭绘









　　钦定四库全书　　　　子部九
　　钦定西清砚谱目録　　　　谱録类一【器物之属】卷一
　　陶之属
　　汉未央宫东阁瓦砚【乾清宫】
　　汉未央宫北温室殿瓦砚【生秋庭】
　　汉铜雀瓦砚一【乾清宫】
　　汉铜雀瓦砚二【乾清宫】
　　汉铜雀瓦砚三【翠云馆】
　　汉铜雀瓦砚四【别有洞天】
　　汉铜雀瓦砚五【热河】
　　汉铜雀瓦砚六【宁夀宫】
　　卷二
　　陶之属
　　汉甎多福砚【乾清宫】
　　汉甎石渠砚【頥和轩】
　　汉甎虎伏砚【延趣楼】
　　魏兴和甎砚【乐夀堂】
　　唐石渠砚一【乾清宫】
　　唐石渠砚二【乐夀堂】
　　唐澄泥六螭石渠砚
　　唐八棱澄泥砚【狮子林】
　　卷三
　　陶之属
　　宋宣和澄泥砚
　　宋张栻写经澄泥砚
　　宋澄泥虎符砚一【养心殿】
　　宋澄泥虎符砚二【潄芳斋】
　　宋澄泥虎符砚三【符望阁】
　　宋澄泥虎符砚四
　　宋澄泥石函砚一【重华宫】
　　宋澄泥石函砚二【寻沿书屋】
　　宋澄泥石函砚三
　　宋翠涛砚【乾清宫】
　　宋方井砚【乾清宫】
　　卷四
　　陶之属
　　宋澄泥海岳砚【蓬岛瑶台】
　　宋澄泥括砚【碧琳馆】
　　宋四螭澄泥砚【符望阁】
　　宋澄泥圭砚【御兰芬】
　　宋澄泥石渠砚
　　宋澄泥黼黻绹纹砚
　　宋澄泥蕉叶砚
　　宋澄泥蟠螭砚
　　宋澄泥防纹砚
　　宋澄泥直方砚
　　卷五
　　陶之属
　　宋澄泥璧水砚【倦勤斋】
　　宋澄泥列钱砚【绛雪轩】
　　宋澄泥蟠石渠砚
　　宋澄泥仿建安瓦钟砚
　　宋澄泥仿唐石渠砚
　　宋澄泥海涛异兽砚
　　元赵孟頫澄泥斧砚
　　元虞集澄泉结翠砚【养心殿】
　　元澄泥龙珠砚【乾清宫】
　　卷六
　　陶之属
　　明制瓦砚
　　旧澄泥方池砚【斋宫】
　　旧澄泥卷荷砚【坤宁宫东暖阁】
　　旧澄泥玉堂砚一【懋勤殿】
　　旧澄泥玉堂砚二
　　旧澄泥藻文石渠砚
　　旧澄泥伏犀砚
　　旧澄泥钟砚
　　旧澄泥四直砚
　　卷七
　　石之属
　　晋王廞璧水暖砚【乾清宫】
　　晋玉兰堂砚【乾清宫】
　　唐褚遂良端溪石渠砚
　　唐观象砚【乾清宫】
　　唐蔆镜砚【乾清宫】
　　宋宣和梁苑雕龙砚【养性殿】
　　宋宣和海珠砚
　　宋宣和洗象砚
　　宋宣和风字暖砚
　　卷八
　　石之属
　　宋宣和八卦十二辰砚
　　宋宣和八柱砚【热河】
　　宋端石睿思东阁砚【乾清宫】
　　宋苏轼石渠砚【翠云馆】
　　宋苏轼结绳砚【敬胜斋】
　　宋苏轼东井砚【咸福官】
　　宋苏轼端石砚【玉玲珑馆】
　　宋苏轼从星砚【景福宫】
　　宋苏轼龙珠砚
　　宋晁补之玉堂砚【绛雪轩】
　　卷九
　　石之属
　　宋米芾逺岫竒峰砚【养性殿】
　　宋米芾螽斯瓞砚
　　宋中岳外史端石砚【浴徳殿】
　　宋薛绍彭兰亭砚【延春阁】
　　宋杨时金星歙石砚
　　宋陆防素心砚【御兰芬】
　　宋呉儆井田砚
　　宋文天祥玉带生砚【养性殿】
　　宋郑思肖端石砚
　　卷十
　　石之属
　　宋景定兰亭砚
　　宋垂乳砚【乾清宫】
　　宋黝玉砚【乾清宫】
　　宋紫云砚【乾清宫】
　　宋晕月砚【乾清宫】
　　宋端石海天砚【延春阁】
　　宋合璧端石砚【宁夀宫】
　　宋端石云腴砚【奉三无私】
　　宋端石黻文砚【鱼跃鸢飞】
　　宋端石登瀛砚【清晖阁】
　　卷十一
　　石之属
　　宋端石归去来辞砚【安澜园】
　　宋端石货布砚【泽兰堂】
　　宋端石七星砚【狮子林】
　　宋端石风字砚
　　宋端石百一砚
　　宋端溪天然子石砚
　　宋端溪子石蟠桃核砚
　　宋端石三星砚
　　宋端石聚奎砚
　　宋端石洛书砚
　　卷十二
　　石之属
　　宋端石腾蛟砚
　　宋端石印川砚
　　宋端石三虎砚
　　宋端石洛书砚
　　宋端石五丁砚
　　宋端石凤池砚
　　宋端石重卦砚
　　宋端石紫袍金带砚
　　宋端石石渠秘阁砚【赏皇八子】
　　宋端石列宿砚【赏皇六子】
　　卷十三
　　石之属
　　宋紫端太平有象砚
　　宋紫端涵星砚
　　宋紫端石渠砚【延春阁】
　　宋紫端云腴砚
　　宋蕉白七子砚
　　宋蕉白太素砚
　　宋蕉白文澜砚
　　宋緑端兰亭砚
　　宋龙尾石涵星砚【澄虚榭】
　　卷十四
　　石之属
　　宋雘村石泰交砚【皆春阁】
　　宋雘村石聼雨砚【热河】
　　宋雘村石凤池砚
　　元赵孟頫松花石砚
　　元黄公望痴庵砚
　　元释海云端石砚
　　元凝松砚【乾清宫】
　　明杨士竒旧端子石砚
　　明唐寅龙尾石瓦砚【翠云馆】
　　明李梦阳端石圭砚【赏皇十一子】
　　卷十五
　　石之属
　　明文徴明琭玉砚【养心殿】
　　明董其昌画襌室端石砚【养心殿】
　　明项元汴缾砚【养性斋】
　　明项元汴东井砚【咸福宫】
　　明林春泽人瑞砚【安澜园】
　　明杨明时子石科斗砚
　　明苍雪庵凤池砚
　　旧端石凤池砚【养心殿】
　　旧端石双龙砚【延春阁】
　　旧端石饮鹿砚【千秋亭】
　　卷十六
　　石之属
　　旧端石海天浴日砚【宁夀宫】
　　旧端石太极砚【淳化轩】
　　旧端溪子石五明砚【秀清村】
　　旧端石文砚【瀛台】
　　旧端石折波砚【淳化轩】
　　旧端石九子砚【热河】
　　旧端石井星砚【延春阁】
　　旧端石荷叶砚
　　旧端石蝉砚【延晖阁】
　　旧端石饕餮防纹砚【养心殿】
　　卷十七
　　石之属
　　旧端石石田砚
　　旧端石六龙砚
　　旧端石蟠防钟砚
　　旧端石洛书砚
　　旧端石鵞砚
　　旧端石云芝砚
　　旧端石松皮砚
　　旧端石括砚
　　旧端石浮鵞砚
　　旧端石星罗砚
　　卷十八
　　石之属
　　旧端石七螭砚
　　旧端石海日初升砚
　　旧端石多福砚
　　旧端石骊珠砚
　　旧端石十二章砚
　　旧端石天然六星砚
　　旧端石四螭砚
　　旧端石雁柱砚
　　旧端石环螭风字砚
　　旧端石梅朶砚
　　卷十九
　　石之属
　　旧端石瑞芝砚
　　旧端石蟠桃砚
　　旧端石辘轳砚
　　旧端石云雷编钟砚【养性斋】
　　旧端石天然壶卢砚【养和精舍】
　　旧端石半蕉砚【赏皇六子】
　　旧端石七光砚【赏皇十一子】
　　旧端石飞黄砚【赏皇十五子】
　　旧端石七星石渠砚【赏皇十七子】
　　旧端石仿唐石渠砚【赏皇十七子】
　　卷二十
　　石之属
　　旧蕉白缄销砚【懋勤殿】
　　旧蕉白双螭砚【懋勤殿】
　　旧蕉白瓠叶砚【昭仁殿】
　　旧蕉白双螭瓦式砚
　　旧蕉白龙池砚【自鸣钟】
　　旧蕉白瓞砚【赏皇十五子】
　　旧緑端浴鵞砚
　　旧紫端朗月踈星砚
　　旧红丝石鹦鹉砚
　　卷二十一
　　石之属
　　旧龙尾石日月叠璧砚【方壶胜境】
　　旧歙溪金星玉堂砚
　　旧歙溪石函鱼藻砚
　　旧歙溪苍玉砚【景福宫】
　　旧洮石黄标砚【咸福宫】
　　旧雘村石玉堂砚【懋勤殿】
　　旧雘村石兰亭砚【赏皇八子】
　　朱彛尊井田砚【徳殿】
　　卷二十二
　　附录
　　松花石双凤砚
　　松花石甘石函砚
　　松花石壶卢砚
　　松花石翠云砚【乾清宫】
　　松花石蟠螭砚
　　松花石河图洛书砚
　　澄泥硃砚【懋勤殿】
　　澄泥墨砚【懋勤殿】
　　宋哥窑蟾蜍砚
　　旧乌玉砚
　　卷二十三
　　附録
　　紫金石太平有象砚
　　驼基石五螭砚
　　红丝石风字砚
　　红丝石四真砚
　　澄泥八方砚
　　仿魏兴和甎砚【徳殿】
　　仿唐八棱澄泥砚【乐夀堂】
　　仿唐菱镜砚一【景福宫】
　　仿唐菱镜砚二【慎修思永】
　　仿唐观象砚【万方安和】
　　仿澄泥虎伏砚【文源阁】
　　仿宋宣和梁苑雕龙砚【养性殿】
　　卷二十四
　　附録
　　仿古六砚【宁夀宫】
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉兎朝元砚
　　仿宋徳夀殿犀文砚
　　仿宋天成风字砚
　　仿古六砚【淳化轩】
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉兔朝元砚
　　仿宋徳夀殿犀文砚
　　仿宋天成风字砚
　　仿古澄泥六砚
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉兔朝元砚
　　仿宋徳夀殿犀文砚
　　仿宋天成风字砚
　　【臣】等谨案
　　钦定西清砚谱二十四卷乾隆四十三年
　　内直诸【臣】奉
　　勅编定砚各图其正面背面间及侧面凡奉有御题
　　御铭
　　御玺及前人款识铭跋印记悉皆按体摹临而系谱于后详其尺度材质形制收蔵名人姓氏出处悉为考核其诸家铭跋成文者附録于
　　御题之后下逮臣工奉
　　勅所题亦得备书先以陶之属上自汉瓦下逮明制凡六卷次为石之属则自晋王廞璧水砚以至
　　国朝朱尊井田砚凡十卷共为砚二百为图四百六十有四其后三卷曰附录为砚四十有一为图百有八则今松花紫金驼基红丝诸品及仿制澄泥各种备列焉
　　诗铭各体征名按状如化工之肖物而尤殷殷于
　　敛时锡福铭物警心之义伏读
　　御制序有云惜沦弃悟用人慎好恶戒玩物无不
　　三致意焉大哉
　　圣言固非徒以
　　宠文房彰翰墨已也
　　内廷所贮本总二十四册今按册为卷而以原目为首卷凡二十五卷图间所摹
　　御笔及古铭识字篆草行各体毕备兹以辗转缮録恐致失真并改用楷字恭録其占位行欵则悉准原圗云乾隆四十六年十二月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀














　　钦定四库全书
　　钦定西清砚谱卷一
　　陶之属
　　汉未央宫东阁瓦砚【乾清宫】
　　汉未央宫北温室殿瓦砚【生秋庭】
　　汉铜雀瓦砚一【乾清宫】
　　汉铜雀瓦砚二【乾清宫】
　　汉铜雀瓦砚三【翠云馆】
　　汉铜雀瓦砚四【别有洞天】
　　汉铜雀瓦砚五【热河】
　　汉铜雀瓦砚六【宁夀宫】





<子部,谱录类,器物之属,钦定西清砚谱,卷一>








　　汉未央宫东阁瓦砚説
　　砚髙七寸四分寛五寸二分厚一寸二分汉未央宫东阁瓦也瓦背为受墨处撱圆髙三寸五分寛二寸八分左方上鑴金华宋濂宝玩六字篆书下有老学庵三字长方印一右方下鑴集贤学士虞集伯生甫珍蔵十一字书上方鑴
　　御题诗一首楷书钤宝二曰澂观曰比徳左旁【臣】梁诗正铭一首楷书【臣】张若霭识语三十二字书【臣】董邦达七言古诗一首书右旁镌【臣】汪由敦铭一首篆书【臣】励宗万铭一首楷书下方镌【臣】陈邦彦【臣】裘曰修铭各一首俱楷书砚背印未央宫东阁瓦六字右印大汉十年四字左印酂侯萧何监造六字俱阳文书四周葛麻文邉角微有刓缺考宋陆防着有老学葊笔记虞集字伯生仕元为集贤学士明宋濂金华人官学士承防知制诰是砚肤理宻致黝黒如歙溪坑石而体质轻清宜笔发墨实为胜之且经宋元眀名人鉴藏真足令龙尾羞牛后矣匣盖镌
　　御题诗与砚同书钤寳二曰几暇怡情曰得佳趣
　　谨案
　　内府旧藏瓦砚甚伙惟此与后铜雀瓦砚第一第二为莹润嵗阅久逺三砚同邀
　　御赏
　　题识弆蔵
　　锡铭三友岂非陶氏精英有美必合者乎















　　御制题汉未央宫东阁瓦砚
　　哙豨越布皆功狗相国发纵常居守楚歌四起霸业堕汉王南面朝九有功成治定作未央连云榱栋将侈富【叶】翡翠参差覆反宇日射华光入文牖燕啄皇孙炎火微顿教闚户嗟丰蔀金铜仙人辞汉去清泪汍湿湿肩肘一木难支大厦倾荆烟露埋形乆何人湔剔供濡毫青铁视此翻觉丑呵之有泽理致精而不壊纯且厚以静为用故永年尚卿螺子为文友铜雀砚亦擅佳名陶成四百年以后共置明窗净几间阿暪有知应自咎鄪侯岂借是砚是砚真因鄪侯夀
　　【臣】梁诗正铭　元云蒸苍玉获未央瓦鄼矦作轶甘泉藐铜雀刀笔意早相托到于今伴图籍播清芬石渠阁
　　【臣】张若霭识语　前千百年汉家为宫陶人效之鄼侯监之后千百年汉宫何在耕者得之文房用之
　　【臣】董邦达七言古诗　未央宫成刀笇吏参差万瓦如鳞次宫残一片宝于珉斑斑犹见鄼矦字巧匠鑴镵作砚材墨卿管子同駈使黝色长沾雨气青坚光不碍霜华渍囘眎当年万瓦羣羞与哙等名相厠
　　【臣】汪由敦铭　炎祚开紫宫新陶甓良垂千春宜豪墨壁府珍
　　【臣】励宗万铭　嵗古不磨物坚斯夀宫弗厌卑器亦求旧眷兹鸳飞用侪凤咮制朴以淳质浑而厚润色鸿文功昭世宙
　　【臣】陈邦彦铭　汉宫鸳瓦兮匪玉匪石承明凤池兮如圭如璧长奉君王染翰分亿万年其无斁【臣】裘曰修铭　阿房火后未央出髙拂星辰薄云日转眼铜驼卧荆棘瓦声堕地秋萧瑟雨蚀沙埋光彩溢题字摩挲未全失繄谁规作文房物观乎人文占象吉招邀龙宾走不聿龙以缇缃副芸帙用佐休明彰















<子部,谱录类,器物之属,钦定西清砚谱,卷一>
<子部,谱录类,器物之属,钦定西清砚谱,卷一>
　　汉未央宫北温室殿瓦砚説
　　砚髙七寸八分两趺相距四寸五分厚六分筩穷起二寸四分质理坚致色黝黒受墨处椭圆式砚池深四分左方镌乔篑成家蔵五字隶书下有驸马都尉晋卿家蔵方印一右方有鲜于圆印一伯几方印一困学斋方印一防首侧作云螭文砚上方镌
　　御题铭一首楷书钤寳二曰乾隆曰御玩左侧镌臣汪由敦铭一首篆书【臣】张若霭【臣】董邦达铭各一首俱隶书右侧镌【臣】梁诗正【臣】励宗万【臣】裘曰修铭各一首俱楷书下方镌【臣】陈邦彦铭一首行书筩里有未央宫北温室殿用萧何监造十二字书阳文欵攷宋驸马都尉王诜字晋卿元鲜于枢字伯几自号困学斋民乔篑成亦元人是砚盖诜故物而流传既乆鲜于乔氏并经赏玩故各有印识云砚匣盖上镌未央宫温室瓦砚七字隶书钤宝一曰乾隆御玩下镌
　　御题铭与砚同书钤宝二曰几暇怡情曰得佳趣














　　御制汉未央宫北温室殿瓦砚铭
　　赤帝肇基鄪侯正宅陶人为瓦坚若金石宵露凝精曦阳耀魄厯嵗二千印花晕碧佳士振竒摩挱惋惜曰是良材不袭而泽润宜柔翰致泛松液作砚惟宝重逾拱璧鉴赏秘藏流屡易曩遘阳九沦委沙砾贡珍天府辉映东壁临池静对俛仰今昔缔构经营英姿奕奕懐贤兴慕鉴古増愓何有区区文章字画龙賔就召蟾蜍滴沥摛藻西亰卿云接迹
　　【臣】汪由敦铭　陶之精坚以柧棱特起雄汉亰阅年几何来书府日摩抄气逼古
　　【臣】张若霭铭　露凝仙掌殿隠卿云鳞差比黄屋玢豳翔鸳頋影眠栁揺春一器之传珍逾尺璧谁其继者工斯埏埴陶楮生铭兹炎徳
　　【臣】董邦达铭　未央宏丽温室深严汉宫遗制既雕既镵瑚作架玳瑁成圅铭其上用志大凡【臣】梁诗正铭　夘金销留瓦注鸳鸯影已分蟾蜍气方吐犹记当年簪笔人巡檐黙数庭前树【臣】励宗万铭　来自汉室宝此研田玉不碎兮瓦亦全盛以仙露洁且鲜
　　【臣】裘曰修铭　汉业既成未央是营温室深閟万瓦鳞次越数千年瓦犹获全登之文囿用为砚田制自工师珍同圭璧物无弃材视此遗甓
　　【臣】陈邦彦铭　缜而润栗而温汉社已屋宫瓦犹存昔同树不语今并石能言








<子部,谱录类,器物之属,钦定西清砚谱,卷一>








　　汉铜雀瓦砚説
　　砚髙七寸九分寛五寸厚一寸六分汉铜雀台瓦也瓦背刳中椭圆为受墨处髙三寸五分寛二寸八分其上为墨池若卣之有梁深五分左方镌宝晋斋真赏五字篆书右方上有公绶二字方印一下老铁二字书砚首镌
　　御题诗一首楷书钤宝二曰太朴曰古香下又钤宝一曰乾隆御赏左旁鑴【臣】陈邦彦铭一首楷书【臣】张若霭铭一首书【臣】裘曰修铭一首楷书右旁鑴【臣】梁诗正铭一首楷书【臣】汪由敦铭一首篆书【臣】励宗万铭一首楷书【臣】董邦达铭一首草书左邉侧面有松雪斋蔵四字篆书砚背印建安十五年五字阳文书上印古钱一文曰宝货下印天鹿形一隆起分许四周葛麻文考宝晋松雪二斋为宋米芾元赵孟頫斋名元杨维桢号铁崖亦自称曰老铁眀姚绶字公绶嘉兴人善书画是砚体色泽贮墨含采与未央宫东阁瓦砚同而规制小异厯宋元明俱经赏鉴家收蔵流传有绪诚可宝也匣盖鑴
　　御题诗与砚同书钤宝二曰防心不逺曰徳充符




　　御制题汉铜雀瓦砚
　　笵土为瓦瓦成石石瓦土兮谁本质摩挱苍玉认前朝尚有建安年可识相州当日筑髙台鸳瓦精陶氏术铅丹细捣襍胡桃大浸稽天不漏滴贮歌蔵舞鄙齐云更拟二乔陈笋席仲谋孟徳今何在相争霸业春氷释铜雀栖荆室奉頽谷陵迁变匪朝夕遂使人于帛缕物一器千金乃不易何人防为润色生洼尊圆月中绳尺嵗月既乆火性沉润似端溪老坑出松滋宝帚获嘉朋书媒文畆资幽适讵数虢州土贡佳呵之直欲流神液寄情竹素玩古今松雪斋中想捉笔非人磨墨墨磨人东坡果入维摩室
　　【臣】梁诗正铭　笵土鍜火出离入防匪石同坚得水永润
　　【臣】汪由敦铭　色黝象天分涵太素玉润金坚兮奎壁防
　　【臣】励宗万铭　慎濯磨夀者静万斯年图畴永【臣】董邦达铭　陶斯成净无垢隆其形静则夀发为文章函盖九有
　　【臣】陈邦彦铭　赋形陶冶錬质氷雪温如玉坚如铁以供墨池与圭璋埒
　　【臣】张若霭铭　髙台何在遗瓦独存墨君管子介绍无言
　　【臣】裘曰脩铭　昔以成台徴歌贮舞兹以临池研今泳古遥遥千载物换星移片瓦何知惟所用之








<子部,谱录类,器物之属,钦定西清砚谱,卷一>








　　汉铜雀瓦砚
　　砚髙七寸六分寛四寸八分丰下削上厚一寸七分亦汉铜雀瓦受墨处琢为瓶式瓶口为墨池砚首
　　御题诗一首书钤宝二曰比徳曰朗润砚背印建安十五年五字阳文书四周葛麻文是砚质理细润黄如蒸栗滴水不干触手生润两后气凝如露葢乆承檐溜滋液渗漉所致如端溪水岩石液内含水气外溢也前未央铜雀二瓦色皆青黑此独黄类澄泥当由埏埴时取材既殊火色亦有深浅且入土年久与黄壤融洽较取之漳水中者不同亦犹古铜器有南出土西出土之别耳要其淘炼精良如陶弼铜雀瓦砚诗所云炼尽沙石滓陶成金玉胚者其致一也考宋洪适容斋续笔称先世得瓦砚长尺有半润八寸背有隠起字曰建安十五年此瓦款制如之而尺寸较小三之一当由古今尺度不同或即其故物匣盖镌
　　御题诗与砚同钤宝二曰几暇怡情曰得佳趣匣底内识语二则共二百二十九字俱书





　　御制题汉铜雀瓦砚
　　砚之珍者宋时端汉瓦更古千载焉长盈尺横五寸寛背建安十五年容斋故物或疑然内府旧器向题篇未央铜雀各一全得兹三友佳话于面滴水不易干拭水乃润蒸露承溜含滋理可诠何物不可致有言恧防蒿目吾于贤
　　识语　谨攷宋洪适容斋续茟云先世得瓦砚二长尺有半阔八寸中为瓢形背有隠起六字曰建安十五年造又其所着随笔云贑雩都灌婴庙左有池得瓦可为砚其色正黄按此砚惟书缺一造字余俱与洪适所载脗合洵汉瓦无疑又按砚之佳者称细腻润泽盖细不损茟腻乃发墨润则贮墨含采泽则水气外溢不易干也端溪水岩石着手如蒸呵之则水滋故魏繁钦费有渐渍甘液之语挥麈録载陈公宻砚每遇隂晦輙兴云雾言其质之常润也又文房四谱云绛县人制澄泥砚水自不涸韩琦咏古瓦砚诗有当时此复近檐溜之句此汉瓦砚昔年既承檐溜且阅嵗乆逺故能含润耳













<子部,谱录类,器物之属,钦定西清砚谱,卷一>








　　汉铜雀瓦砚説
　　砚髙八寸六分寛五寸四分厚五分筩穹起离几一寸七分汉铜雀瓦为之受墨处椭圆上为墨池深五分许上方镌
　　御题铭一首楷书钤宝二曰乾隆御玩墨池左钤宝一曰乾隆御赏上方左镌雪堂二字篆书右有龙眠二字方印一右旁近邉处镌困学斋真赏五字书下方近左有墨林及净因庵方印二砚砚左方镌【臣】梁诗正铭一首楷书【臣】张若霭铭一首书【臣】裘曰修诗一首楷书右方镌【臣】汪由敦铭一首篆书【臣】励宗万诗一首楷书【臣】董邦达铭一首书【臣】陈邦彦诗一首楷书砚背印建安十五年五字阳文书上印古钱一文曰宝货下印眠鹿一考雪堂在黄冈县治东宋蘓轼谪居黄州时建陆防入蜀记云东坡地势平旷东起一垄颇髙有屋三间曰居士亭亭下面南一堂是为雪堂轼自为之记因以自号宋李公麟字伯时舒州人第进士元符中归老龙眠山中尝自作山庄图为世宝传号龙眠居士元鲜于枢字伯几渔阳人官太常寺簿善行草赵子昂极推重之自号困学斋民明项元汴字子京号墨林居士檇李人善画山水古木墨竹梅兰颇有逸趣兼富鉴蔵为东南好事之家之最净因庵主不见记载莫详所自出而与墨林印连用大小如一或亦元汴所用者是砚厯宋及明俱有名家收蔵图记且墨锈深厚古香可挹尤足宝也匣盖镌
　　御题铭与砚同钤宝二曰几暇怡情曰得佳趣上镌铜雀瓦砚四字书匣底镌宝一曰乾隆御玩












　　御制汉铜雀瓦砚铭
　　金仙一去邺台荒也铜雀片瓦羽之吉光也洼其中以为砚温润而栗直以方也前有甘泉后香姜也得此以鼎足贮金壶宜文房也龙尾珍于宋紫云割于唐也之千载数百载非弗宝贵矣不若斯之夀而臧也勒为此铭发神雀之藻耀表甄官之精良也亦以慨奸雄之骨已朽建安之年号不亡也
　　【臣】梁诗正铭　铜雀双鸣五谷熟幻化长留砚田宿墨池清泚星光属依稀照影漳河曲
　　【臣】张若霭铭　邺土犹新漳流不蚀用佐古香代文以质
　　【臣】裘曰修诗　邺都漳水流涓涓髙台遗迹埋荒烟行人拾得台上甎既砻既治烦磨镌中央彷佛月未圆凹之如沼还如田绛人管子来因縁爰登笋席陈雕筵其隂题识尚宛然制自建安十五年上镵宝货之古泉下刻呦鹿伏且眠布痕犹皱肤理坚土花千载受气全墨池云涌风仙仙至今一瓦仍流旧时铜雀知谁邉
　　【臣】汪由敦铭　神雀轩举蔵歌贮舞髙台既倾惊沙宿莽万瓦鳞鳞遗此片甲质莹而泽袭之寳匣岂无良材龙尾凤咮阅嵗逾千曷若汝夀
　　【臣】励宗万诗　铜台瓦沈漳水风日荡摩波濯洗光润出河凝石髓苞蕴经天纬地文邺下空惊七才子春华秋宝兼所收陶铸典坟括图史
　　【臣】董邦达铭　铜台燬矣只瓦犹新台因时圯瓦以砚珍质温而栗光黝而纯繄无马肝古色渐湮繄无凤咮追琢损真维此笵土坚埒贞珉面隆腹洼肉好邉均以濡不律以砥龙賔图球共宝棐几长春
　　【臣】陈邦彦诗　厯尽漳河画栋尘琢成良砚袭芳裀池凹微染苔痕碧欵字长留旧迹新棐几明窗供雅玩舞衫歌板认前因浓磨子墨裁青史犹记三分汉鼎人
<子部,谱录类,器物之属,钦定西清砚谱,卷一>
　　汉铜雀瓦砚説
　　砚髙八寸三分上寛四寸五分下寛五寸厚五分筩穹起一寸四分受墨处微洼与墨池通上方镌
　　御题铭一首行书钤宝一曰乾隆御赏右有丹邱生方印一左旁镌铭四十字下署徴明二字楷书右旁镌识语曰云东逸史姚绶藏扵沧江虹月之舟十四字篆书下署敬仲珍藏四字书砚背印建安十五年五字书周有葛麻纹考元柯九思字敬仲自号丹邱生明姚绶号云东逸史工翰札与文徴明同时是砚盖经九思珍藏流至绶而徴明为之作铭云匣葢镌
　　御题铭与砚同钤宝一曰御赏上方镌苍精二字书
　　匣底内钤宝一曰乾隆御玩



　　御制汉铜雀瓦砚铭
　　月露澹澹流为灵液烟云苍苍毓此元碧翳髙台之片鳞迈娲皇之遗石
　　明文徴明铭　凌风欲翔涵月无清片瓦留琢成如砥缅遗制扵黄初润苔花而晕紫映墨池以相鲜比凤咮之为美










<子部,谱录类,器物之属,钦定西清砚谱,卷一>








　　汉铜雀瓦砚説
　　砚髙八寸一分寛五寸八分厚一寸色黝而泽考髙似孙砚笺称铜雀瓦澄胡桃油埏与众瓦异此砚仿佛似之受墨处楕圆三寸许墨池深四分砚首镌铭三十二字篆书无欵左右镌为爱陶甄之质宜加即墨之封十二字行书下方镌识语二十三字并洪武辛未重九臞仙识九字皆行书上方侧镌
　　御题诗一首书钤宝二曰古香曰太朴匣葢并镌是诗亦书钤宝二曰乾隆砚背有葛麻纹正中印建安十五年五字书考辛未为明洪武二十四年臞仙明宁王权自号洪武苐十七子即于是年封好与文士徃还此研或曽经珍玩云











　　御制题汉铜雀瓦砚
　　静为用复泰为贞浄几文房永伴清毛举不须説毛頴陶成原得号陶邺台一旦辞榱栋漳野多年埋棘荆可惜建安空纪嵗尔时觊觎早深萌
　　砚首铭　惟天降灵锡我曹甓值时清明遇人而出惜彼陶甄乃古器质翰墨是封以彰以述明宁王权识语　予得于漳濵之深川爱而加诸翰墨以为博雅好古之玩云洪武辛未重九臞仙识







<子部,谱录类,器物之属,钦定西清砚谱,卷一>
<子部,谱录类,器物之属,钦定西清砚谱,卷一>
　　汉铜雀瓦砚説
　　砚髙八寸五分寛五寸二分厚半寸筩处穷起离几一寸六分汉铜雀瓦也受墨处椭圆墨池稍狭侧上深四分许上方正中镌寳一曰乾隆御赏之寳左上方正句曲外史方印一下镌水晶宫道人珍蔵寳玩九字右方镌项墨林家珍蔵六字并书砚背印建安十五年五字阳文书上印古钱一文曰寳货下印眠鹿一上方镌
　　御题诗一首楷书钤宝二曰古香曰太璞砚面左侧镌【臣】汪由敦铭一首篆书【臣】励宗万铭一首书【臣】裘曰脩铭一首右侧镌【臣】梁诗正铭一首俱楷书镌【臣】董邦逹诗一首行书考句曲
　　外史张雨自号赵孟頫甞自称水晶宫道
　　人墨林居士即明项元汴是砚与困学録
　　蔵瓦砚皆背无葛蔴纹虽不能定其必
　　系汉瓦然既经孟頫诸人鍳蔵制作印
　　识亦俱古雅【臣】等伏读是砚
　　御制诗云或云六朝好事者所仿为之志不朽此事虽假亦乆哉恶知非真亦非茍信疑足为千秋定论谨并仍标为汉铜雀瓦砚列于诸汉瓦砚之末匣葢面镌铜雀瓦砚四字书钤寳二曰乾隆下方侧镌
　　御题诗与砚同钤寳二曰比徳曰朗润匣底镌寳一曰
　　乾隆御玩








　　御制题汉铜雀瓦砚
　　偶忆瓦砚或尚有居然此器呈座右未央铜雀各存一贮之乾清题句乆斯葢其次未经咏徒命西清试吟手重观厯厯作古人不觉怅然为搔首四时代嬗刻无停信哉何物如汝夀然予更复致疑焉瓦片识年理难剖即今宫殿黄瓦覆何曽一一年嵗镂或云六朝好事者所仿为之志不朽此事虽假亦乆哉恶知非真亦非茍【臣】汪由敦铭　伊昔之钜丽瓦也有余媿而今之遭逢登几席以雍容陈秘殿松花泛台安在哉瓦为砚可鉴
　　【臣】励宗万铭　凌云已欹歌台何处片瓦犹存润滋僊露墨侯守之管城永固
　　【臣】裘曰修铭　割防空歌舞寂吊荒基得遗甓始摩挱继湔涤召工师慎脩饰良材呈嘉名锡侣中山容子墨堪为朋用比徳芸阁中缥侧更千年永无极
　　【臣】梁诗正铭　建安片瓦今依然神工遣结文友縁珍逾苍玉千秋传何似当年灿金碧台荒空惜参差迹
　　【臣】张若霭铭　质坚以朴色黝而渥用佐豪端扬清激浊陋彼魏家赋诗横槊
　　【臣】陈邦彦铭　舞台荒瓦成石谢纷华司简册焕尧文传羲画砚长存歌停拍建安遗一片碧【臣】董邦达诗　层台髙峙临清漳铜雀锡号耀天阊缥瓦鳞鳞甃禁墙当涂易代何苍凉土花蚀透碧鸳鸯朅来寻向邺城疆建安纪年字一行输之天府等琳琅如琢如磨精且良不须刓圆更毁方陶清泚疑截肪彩毫轻试墨花香锦绮縚缄七寳装掩映图史琴书傍抉云汉兮分天章以夀贞珉千秋光

　　钦定西清砚谱卷一
<子部,谱录类,器物之属,钦定西清砚谱>
　　钦定四库全书
　　钦定西清砚谱卷二
　　陶之属
　　汉甎多福砚【乾清宫】
　　汉甎石渠砚【颐和轩】
　　汉甎虎伏砚【延趣楼】
　　魏兴和甎砚【乐夀堂】
　　唐石渠砚一【乾清宫】
　　唐石渠砚二【乐夀堂】
　　唐澄泥六螭石渠砚
　　唐八棱澄泥砚【狮子林】





<子部,谱录类,器物之属,钦定西清砚谱,卷二>
<子部,谱录类,器物之属,钦定西清砚谱,卷二>
　　汉砖多福砚说
　　砚高五寸许寛七寸许厚五分横斜曲直因其自然成侧翅蝙蝠形色淡黄质理细腻如玉当是汉时古砖之刓缺者砚正中隆起寸许如背下即土质坟处为小蝠一右方平处磨治为砚上镌多福研三字右上方镌天界夫子瑞其家庭八字下方镌铭二十四字署款曰平州左方镌铭二十四字亦署平州二字款又镌识语二十六字无款并楷书左角镌寳一曰乾隆珍翫砚背左角镌多蝠二字篆书中土脉坟起处刻蝠形隠约可辨者几十余上方镌铭四十八字署款曰白防縁人赞五字并楷书平州及白防縁人俱无考是砚色黄肌细扣之作土声确系是陶非石平州作铭止云汶水毓精亦未确指为石也惟白防縁人赞称泰山所钟始误认为石遂致沿讹使佳砚本质不彰考汉以前陶埏精良三台之瓦世所脍炙其余搆造必不苦窳是砚获自汶水灵光鲁殿去汶不逺岂无遗甓沦没洪波久而复出堪备砚材者其为汉砖无疑匣葢镌
　　御题铭一首楷书钤寳二曰惟精惟一曰乾隆宸翰【臣】
　　等捧观敬诵窃仰窥我
　　皇工法
　　祖敬
　　天建极锡福之忱无时或释即
　　铭砚数语而
　　深宫宵旰凡所以措斯世斯民于煕皥之盛胥于是乎在矣外匣葢镌【臣】任兰枝【臣】蒋溥【臣】刘统勲【臣】彭啓丰【臣】张若霭【臣】鄂容安【臣】介福铭各一首俱楷书



　　御制多福砚铭
　　惟古有训敛时五福敷锡庶民幽赞化育承
　　天之序厥惟艰哉视民如伤孰释予怀母曰九重之宫而安其躬念蔀屋之窃叹每忧心以忡忡母曰八珍之膳而供其宴念粝食之尚乏嗟何能以下咽锡福谓何遑云建极期愆尤之或鲜恒小心而翼翼我心如是我志在兹视此防石贞坚不移庶
　　天
　　祖之鉴佑致风雨其咸时斯苍生之多福即予一人之多福永与薄海而共之
　　平州铭　汶水之清实毓其精人心抱质翰墨流英贻厥孙子绍我家声
　　又　获砚即如获田有田正可种福愿我世世子孙慎毌懈于畊读
　　无款识语　见在之福积自祖宗者不可不惜将来之福遗于子孙者不可不培
　　白防縁人赞　太山所钟汶水所浴坚劲如铁温润似玉化为飞生生百族不假雕饰天然古绿用而作砚龙尾继躅文字之祥自求多福
　　【臣】任兰枝铭　朶云片玉出渊阜嘘气如虹上冲斗贡之明堂列几右赤文绿字无不有毫端肤寸百灵走崇朝徧洒欢孩耉翊赞文明发丰蔀蒸出芝菌作林薮民俗登三嵗余九用介景福俾单厚
　　九重敛抑志谦受精意祓濯孚盈缶敷言锡福腾万口尚励乃绩一乃守含章静嘿逺氛垢万嵗千龄奉我
　　后
　　【臣】蒋溥铭　维
　　皇建极锡福下民言传号涣洒泽为春覩兹石英徳象坤厚蓄故能客静故能寿肃陈丹几夙夜懋勤棂柢经训扶质敷文抱贞守一沾濡朝野渐之摩之悠也久也逊志时敏
　　圣学日新仁耕义耨广运陶钧福被万邦中正是秉铭
　　厥金石用配盘鼎
　　【臣】刘统勲铭　中和纯粹毓质惟良以绥多福嘉名乃彰福之滋培既深且长福之推暨品类咸昌体立用行炳蔚矞皇有典有则如圭如璋味道之腴潄艺之芳泽沛苍黎辉映岩廊徳洋恩漙若时雨旸引之申之积厚流光日新又新茀禄用康文同九有庆锡无疆
　　【臣】彭唘丰铭　云根出山霞蔚其文墨池洒润结藻流芬以介繁祉百福千祀与金并坚比玉同美挹彼注兹润色鸿煕出纳
　　纶诰
　　恩膏溥施静徳无声荣光似镜正直守中端凝主敬维徳之馨锡赉有铭盘盂并鉴彛训是经我
　　皇至徳受厘保佑配命自求干行坤厚
　　天葩刋珉辉光日新建极锡福箕畴载陈
　　【臣】张若霭铭　坦坦平平宜文宜质温温穆穆如圭如璧其体常贞其用不息动以研天下之精静以立天下之则从心而不逾乎矩因时而不滞乎物是之谓造福之田掞天之笔蔼蔼为云肤寸也而沛垂天之泽渊渊其渊防滴也而凝江海之液涣汗其大号而义贯六经灿丽其丝纶而文成五色葢万物之寿也而悉本于
　　王心之一万年之和也而皆蕴于
　　皇衷之宻神之听之多福是锡民之质矣徧为顺徳【臣】鄂容安铭　维兹珉石膺受多福朴然天成浑浑穆穆体端而静性坚以页以濡以沐润色苍生濡之以毫为霖为雨曽不崇朝徧于寰宇沐之以墨如綍如纶沛若江河达于昆仑勿谓万类聚之几席借此方寸通其呼吸虽有万事资以助之着于一纸九有勿遗运行在心吐纳在腹一滴防防中外咸渥膺福者砚锡福者
　　天虚中以应亿万斯年
　　【臣】介福铭　相兹贞石采自幽谷追之琢之温其如玉供清玩于
　　九重肇嘉名以多福明明我
　　后锡极庶民宵衣旰食与物偕春福縁天降亦由自求遵道遵路朝野咸休乃唘彤帷乃拭绨几嘉兹砚之堪珍焕丝纶于遐迩涵濡宇宙润色太平永斯年于亿万煕久道兮化成








<子部,谱录类,器物之属,钦定西清砚谱,卷二>
　　汉甎石渠砚说
　　砚高七寸二分寛四寸二分厚二寸长方式汉古甎为之色紫而泽中为受墨处上防凹直勒为墨池周环以渠俱斗检式直勒下边周刻云雷纹侧面刻螭六上下环束绹纹二四足为兽面承砚离几六分许背面边周刻水草纹覆手洼下作两层中镌汉墨蔵寳四字篆书上层周镌
　　御题诗一首篆书钤寳一曰永寳用之匣葢并镌是诗书钤寳一曰得佳趣是砚刻镂俱极古雅有刀法徧褁青绿砂斑尤有寳色如古鼎彛体质瑰厚较唐石渠砚更为浑穆





　　御制题汉甎石渠砚
　　寳藏汉时墨器类楚王砖质异洪家谱珍朱氏编陶信此耳居黙彼谁焉设寄鳯池客宁知八影迁













<子部,谱录类,器物之属,钦定西清砚谱,卷二>
<子部,谱录类,器物之属,钦定西清砚谱,卷二>
　　汉砖虎伏砚说
　　砚高五寸上寛二寸七分下寛三寸二分厚约一寸五分许色黄而黝质极坚润与汉甎及未央瓦絶相类琢为伏虎形中剖为砚如石函式上函为盖虎首左顾旋毛文炳遍体青緑砂斑兼有剥蚀下函为砚受墨处寛平砚池正圆为太极图式四周墨锈深厚真数百年前制底刻虎足跧伏形爪距宛然盖内镌
　　御题诗一首书钤寳二曰比徳曰朗润底镌虎伏二
　　字篆书谨案
　　内府所藏虎形砚共五方皆质系澄泥虽色分黄赤背款亦有作虎符字与此不同而形体尺度大畧相仿疑出宋人手制惟此砚更为古泽似得汉时旧甎砻治为之者匣盖内镌
　　御题诗与砚同钤寳二曰防心不逺曰徳充符

　　御制题汉甎虎伏砚
　　古甎疑出未央宫泥质全澄色类铜小篆何人刻虎伏于莵那足拟文雄













<子部,谱录类,器物之属,钦定西清砚谱,卷二>








　　魏兴和甎砚说
　　砚高四寸一分寛二寸九分厚六分魏兴和时甎也质细声坚古意穆然不知何时始琢为砚面正平受墨处刻作缾式即缾口为墨池深二分砚侧周镌
　　御题铭一首楷书钤寳一曰比徳砚背镌大魏兴和年造六字书上方左侧嵌半两钱一枚并玉蕊片二似系入土年久粘渍者考明髙濂遵生八牋称魏时甎砚长九寸厚二寸许濶四寸色黄淡如沉香所载砚背文与此同又称一方有异兽奋翼者止半其形想甎大而得其半云云是砚尺度较小或亦因半甎而加制作者匣盖镌
　　御题铭与砚同书钤寳二曰会心不逺曰徳充符匣底内镌乾隆御用四字外镌魏兴和甎砚五字俱书









　　御制题魏兴和甎砚
　　扣如金石声和缓背识兴和年造宛彼其偏安世季晩何有此哉郁翰苑信乎斯文行之逺













<子部,谱录类,器物之属,钦定西清砚谱,卷二>
　　唐石渠砚说
　　砚方四寸二分厚二寸二分跗高七分澄泥为之受墨处正方首防仰墨池周围成渠深一寸一分环渠边周刻流云纹砚侧四面上下通界绹纹中凸起兽面各一四角承跗处出砚体外各一分砚背中心凸起正方如印所镌篆书铭惟能然以其四字尚存余不可辨后有宜子孙椭圎印一四角刻流云斜属于跗上方镌唐研二字左方镌石渠二字俱隷书右方镌
　　御题铭一首楷书钤寳一曰朗润考宋髙似孙砚笺引郑亨仲砚记云唐人所用皆陶又云虢州澄泥唐人以为第一盖唐中世以前未甚知有端歙也是砚墨锈古厚遍身砂斑青绿兽面鎏金掩映灿烂当系入土年久所致至其制古质佳尤非后代所能仿佛匣葢外镌
　　御题铭与砚同行书钤寳一曰乾隆宸翰内镌唐砚二字隷书匣底镌石渠二字隷书钤寳一曰乾隆御玩外镌标识曰丙楷书














　　御制唐石渠砚铭
　　水火既济万物得津逮














<子部,谱录类,器物之属,钦定西清砚谱,卷二>
　　唐石渠砚说
　　砚方二寸五分厚一寸五分趺高分许澄泥为之四边及侧俱作雷囘文周环石渠渠深广各二分许中为受墨处方一寸六分色深紫四侧各缀兽面铜镮一夹以蟠螭各二上下周勒绹纹四足髙分许亦作兽面縁趺砚背深洼四分正方中有贻子孙方印一沿边周镌
　　御题铭一首隷书钤寳一曰太璞是砚紫泥莹润如铜如石而土花锈澁金碧青红莫名一状与前唐石渠砚形式较小款制正同真千年古物也匣盖外镌
　　御题铭与砚同隷书钤寳一曰徳充符盖内镌乾卦一
　　匣底外镌乾隆御用四字楷书



　　御制唐石渠砚铭
　　方盈寸有半围以渠而周铜乎石乎泥乎合一相阅千秋边幅虽小其用无穷如寸田赞化工













<子部,谱录类,器物之属,钦定西清砚谱,卷二>
　　唐澄泥六螭石渠砚说
　　砚髙五寸六分寛三寸六分厚一寸二分澄泥为之长方式周环以渠深八分受墨处上方防仰渠外边周刻卧蚕纹侧面刻六螭左右各二上下各一覆手深五分许作两层与砚面相应中镌
　　御题铭一首楷书钤寳二曰比徳曰朗润是砚质细体轻墨华融结剥蚀处古意穆然必非唐以后所能为与
　　内府旧藏唐石渠砚虽一紫一黄色有不同形制亦异而阅世千余墨寳流并陈
　　瑶席洵非偶然也匣葢镌
　　御题铭与砚同隷书钤寳一曰徳充符




　　御制唐澄泥六螭石渠砚铭
　　石渠唐砚久藏内府兮贲来六螭物必有偶兮呵之发润笔花墨雨兮竟体剥蚀华纹吞吐兮玉尚有焉况斯甄土兮何物永坚为之意怃兮












<子部,谱录类,器物之属,钦定西清砚谱,卷二>








　　唐八棱澄泥砚説
　　砚八棱棱广一寸八分径四寸一分厚四分受墨处正圆如璧外环墨池池外周刻海马飞鱼出没波涛之际上方左右侧面镌铭款十二字篆书砚背镌
　　御题铭一首楷书钤寳二曰防心不逺曰徳充符考明髙濓遵生八牋称唐澄泥砚池以泥水澄莹烧而为砚品为第一刻法精玅真希世物云云所载篆书铭识刻作物象与是砚同惟彼称方广九寸厚二寸此为较小或作砚时依式制造数方大小各具也且土质细润坚如玉石其为汾绛旧物无疑又考明理宣迹平水圆璧八字回文铭为梁邱迟作款署建武庚子四字建武为齐明帝年号迟逮事明帝故署建武惟明帝以甲戌建元至戊寅改元永防无庚子年意铭后庚子二字或书其日也唐人作砚时葢沿用铭词并列原款以为重耳匣葢镌
　　御题铭与砚同钤寳二曰几暇怡情曰得佳趣匣底内镌乾隆御用四字外镌唐八棱澄泥砚六字并隷书




　　御制唐八棱澄泥砚铭
　　汾水澄泥绛县制贾氏谭録详纪事建武庚子分明识海马飞鱼出波际佐我文房之五艺挥毫只欲书亥字












　　钦定西清砚谱卷二
　　钦定四库全书
　　钦定西清砚谱卷三
　　陶之属
　　宋宣和澄泥砚
　　宋张栻写经澄泥砚
　　宋澄泥虎符砚一【养心殿】
　　宋澄泥虎符砚二【潄芳斋】
　　宋澄泥虎符砚三【符望阁】
　　宋澄泥虎符砚四
　　宋澄泥石函砚一【重华宫】
　　宋澄泥石函砚二【寻沿书屋】
　　宋澄泥石函砚三
　　宋翠涛砚【乾清宫】
　　宋方井砚【乾清宫】


<子部,谱录类,器物之属,钦定西清砚谱,卷三>
　　宋宣和澄泥砚说
　　砚高八寸寛五寸八分厚八分宋时澄泥制砚面正平受墨处刻瓶式即以瓶口为墨池深三分瓶式边线皆作细绹纹瓶耳刻作螭虎形右角刓缺四周俱有土蚀痕砚背覆手刻作圭式中镌宣和二字篆书上方镌
　　御题诗一首行书钤寳一曰乾隆御赏左方镌【臣】蒋溥【臣】汪由敦右方镌【臣】梁诗正【臣】刘统勲恭和诗各一首俱楷书是砚淘炼精良坚润如石阅代既久墨光可鉴篆刻亦极古秀洵推陶友上乗匣葢并镌
　　御题诗与砚同书钤寳二曰乾隆宸翰曰惟精惟一




　　御制题宋宣和澄泥砚
　　澄泥贡砚识宣和小篆分明泐未磨橅不手留质古玉暎教心澹色春波出陶底异铜台瓦受墨偏宜棐几娥温室余闲常命什勑几惟觉惭赓歌
　　【臣】蒋溥诗　几度丛台漉水和流古质未消磨西清识篆犹青汴东璧分牋自衍波半沼春泉宜静友一圭腻玉荐云娥
　　宸章灿处烟光湿不数端州石砚歌
　　【臣】汪由敦诗　绨几挥毫心手和宋时尺璧爱诗磨湿涵雨气龙鳞片润浥寒芒鹆眼波毛頴旧传陶是友云仙漫诧墨为娥金声玉徳苍顔古长沐荣光
　　帝作歌
　　【臣】梁诗正诗　良工旧制出延和
　　宣示依然莹不磨鳯咮相看齐拱璧龙文宛在识回波似从滴露添余锈疑有涵星照影娥阅世今知遭际好千秋长得奉
　　宸歌
　　【臣】刘统勲诗　以陶代石土膏和宋制流妙琢磨金锡同坚留古晕蚌珠比润防波试来苍璧浮星彩浴向清池映月娥长佐挥毫
　　天藻丽紫云旧句漫成歌










<子部,谱录类,器物之属,钦定西清砚谱,卷三>








　　宋张栻写经澄泥砚说
　　砚为风字式高四寸上寛二寸六分下寛三寸一分厚八分宋澄泥制质轻而细淡黄色澄泥之上品也受墨处斗入墨池深四分许墨锈深里徧体剥蚀右侧镌南轩老人写经砚七字书砚字下半刓缺不全覆手两旁自上直勒下两跗离几五分许中镌
　　御题诗一首楷书钤寳二曰防心不逺曰徳充符考宋张栻字敬夫浚子以廕入官仕终右文殿修撰提举武夷山冲佑观学者称为南轩先生是砚当即其著述时所用也匣葢镌
　　御题诗与砚同隷书钤寳一曰徳充符












　　御制题宋张栻写经澄泥砚
　　南轩曽是友龙賔师事胡宏授受真治郡立朝多实践空言道学岂其人













<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>
　　宋澄泥虎符砚说
　　砚高四寸五分上寛二寸四分下寛二寸七分厚一寸五分澄泥为之式同汉甎虎伏砚而背有旋纹自左上方斜带右股遍体青緑驳蚀中尚露雷纹几处细如金错墨池如偃月受墨处色淡而润墨锈浓厚砂斑防防底刻虎符二字篆书符字为青绿所蚀几不可辨而右寸字尚存仿佛葢内镌
　　御题铭一首楷书钤寳二曰古香曰太璞匣葢内并镌
　　是铭隷书钤寳同







　　御制宋澄虎符砚铭
　　闻之说命事须师古也物岂不然于砚尤宜斯语也宋代澄泥其形为伏虎也小篆曰符葢以用于军旅也磨盾伊谁爰乃成其露布也观象玩占我则念夫革之九五也自新新民应天顺人之矩也古色斑斓文房朝夕与处也曰金曰石无不可也世间万物曷莫不生于土也









<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>
　　宋澄泥虎符砚说
　　砚高四寸三分上寛二寸三分下寛三寸一分厚约一寸四分许澄泥宋制亦与前同而质稍紫砚葢虎头防小旋纹防糢糊受墨处椭圆墨池亦作太极图式底镌虎符二字篆书葢内镌
　　御题铭一首楷书钤寳二曰防心不逺曰徳充符匣葢内并镌是铭隷书钤寳二曰比徳曰朗润









　　御制题宋澄泥虎符砚
　　式为兵符形似虎意寓炳文济其武坡云磨瓮可供书奚必陶稡尔许













<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>








　　宋澄泥虎符砚说
　　砚高四寸六分许上寛二寸四分下寛二寸七分厚一寸五分许赤色坚润亦宋澄泥制体式正同惟虎首两耳尖而旁出后两足防仰而出爪通体有蟠夔纹中稍剥蚀腰以下重带旋纹葢内镌翕此虎符式凤咮失景采十字篆书无欵砚面中束如壶卢墨池亦作太极图式底多驳落痕工下合缝处右镌以昭信兵四字左镌国以永宁四字俱篆书亦无欵砚面边周镌
　　御题铭一首篆书钤寳一曰乾隆匣葢内并镌是铭
　　书钤寳二曰几暇怡情曰得佳趣













　　御制宋澄泥虎符砚铭
　　貌其金质其土象虎符诘戎旅彰斯文济彼武草露布是资汝













<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>
　　宋澄泥虎符砚说
　　砚高四寸四分上寛二寸五分下如之厚寸五分许亦澄泥宋制与前同而色淡黄形体畧方砚葢虎头亦方而右頋遍体皆卧蚕纹防有剥落砚面及葢合缝处亦多剥落砚池作如意式下覆底全剥蚀无虎足跧伏形葢内镌
　　御题铭一首篆书钤寳二曰乾隆匣葢内并镌是铭
　　书钤寳一曰徳充符








　　御制宋澄泥虎符砚铭
　　汾州旧制囊沙泞是陶是冶良工整如金如石为用静大人虎变其文炳自新新民吾应省













<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>








　　宋澄泥石圅砚说
　　砚底高四寸五分葢高三寸七分底上方寛四寸许下寛四寸三分葢上方寛三寸四分下寛三寸六分斗检形下丰上锐底葢通厚一寸八分澄泥中剖不加砻治自然鬭笋葢外面镌石圅二字篆书内面深三分中镌
　　御题铭一首书钤寳一曰徳充符受墨处亦深三分许上方为墨池砚背刻为井字中圆如井栏左侧底葢合缝处镌铭十九篆书无欵匣葢镌
　　御题铭与砚同书钤寳一曰会心不逺














　　御制宋澄石圅砚铭
　　绛州泥谁为澄端溪石谁为形泥而石非所料石而泥非所较一而二二而一水为入墨为出背画井思复古也面磨凹不可补也经世修身宜思何以自处也无名人铭　鼎逌井焱何极青霞流贮菖液灵威小儿在汝侧










<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>








　　宋澄泥石圅砚说
　　砚正方为斗检式厚一寸四分面纵横各二寸七分底纵横各三寸三分宋时澄泥制剖为石圅上下自然浑合下圅为砚受墨处正平上方斜入墨池约深二分许上圅为葢面有剥蚀痕镌石圅二字篆书葢内镌
　　御题铭一首楷书钤寳一曰徳充符左侧上下圅合缝处镌铭十九字篆书下圅右侧有原慱二字方印一下圅背刻作井字形中圆如井口是砚质细而润制作亦古与前石圅砚式相仿惟此铭内胈字我字彼作小字汝字稍异耳亦不署名不知何人作原博系明呉寛字想曽经鉴用者匣葢镌
　　御题铭与砚同书钤寳一曰几暇怡情











　　御制宋澄泥石圅砚铭
　　石圅同旧具体而防铭辞复同孰辨是非乾坤辟阖无缝天衣泥而成石殊途同归文以载道事在人为无名人铭　鼎逌井焱何极青霞流贮菖液灵威胈儿在我侧











<子部,谱录类,器物之属,钦定西清砚谱,卷三>
<子部,谱录类,器物之属,钦定西清砚谱,卷三>








　　宋澄泥石圅砚说
　　砚高三寸七分上寛二寸七分下寛三寸三分葢厚七分底厚八分许通厚一寸五分澄泥为之中剖处凹凸自然不加砻治葢面左方及左右下方俱有剥蚀正中镌石圅二字篆书葢里深三分镌
　　御题铭一首楷书钤寳二曰比徳曰朗润砚面正平而防洼上方墨池深三分许砚背作井字中圆如井形亦防有剥蚀左侧合缝处镌铭十六字篆书末署宧光二字欵行书首有片云二字椭圆印一末有凡夫二字方印一考明赵宧光苏州人号凡夫隠寒山工篆书是砚较前二砚土质稍粗似逊一筹而制式相同且经凡夫鉴藏亦可寳也匣葢镌
　　御题铭与砚同书钤寳一曰古香











　　御制宋澄泥石圅砚铭
　　瓦以汉称逺或伪成泥以宋澄近而可徴逮兹其三石圅制同寓法化报三身义精况钤凡夫寒山用经忆彼隠处我曾偶停片云之轩水緑山青想其挥毫益助性灵而何贲然懋勤是登拟询陶何以贡情
　　赵宧光铭　发我元光助我灵笔传百十世寿永月日









<子部,谱录类,器物之属,钦定西清砚谱,卷三>








　　宋翠涛砚说
　　砚髙六寸寛四寸厚一寸宋澄泥制受墨处寛平与墨池通池深六分池左有铜器融蚀痕右粘五铢钱一枚砚首侧镌宋砚二字书左侧镌
　　御题铭一首楷书钤宝二曰几暇怡情曰得佳趣右侧镌翠涛二字书两跗俱有剥蚀是砚色如黄玉入土年久铜气蒸蚀苍翠欲滴墨锈亦复深透可称砚林逸品匣葢外镌
　　御题铭与砚同楷书钤寳一曰乾隆宸翰上钤寳一曰乾隆内镌宋砚二字匣底内镌翠涛二字俱书外镌标识曰庚楷书













　　御制宋翠涛砚铭
　　刚而柔翠欲流用以敷言万春秋














<子部,谱录类,器物之属,钦定西清砚谱,卷三>








　　宋方井砚说
　　砚髙八寸四分寛五寸五分厚一寸宋澄泥制周刻沟塍面为井字中平如畦墨池深广容墨勺许池闲刻卧牛二神态宛然上方侧镌宋砚二字右侧镌方井二字并书周侧及跗古痕駮蚀墨华斑斓髙似孙砚牋所云玉色金声者庶几近之砚背镌
　　御题铭一首行书钤寳二曰乾隆匣葢镌
　　御题铭与砚同行书钤寳二曰得佳趣曰乾隆宸翰匣底内镌方井二字书钤寳一曰乾隆御玩外镌标识曰壬楷书













　　御制宋方井砚铭
　　冽寒泉润嘉颖立体于静福田斯永养而不穷者井也













　　钦定西清砚谱卷三
<子部,谱录类,器物之属,钦定西清砚谱>
　　钦定四库全书
　　钦定西清砚谱卷四
　　陶之属
　　宋澄泥海岳砚【蓬岛瑶台】
　　宋澄泥括囊砚【碧琳馆】
　　宋四螭澄泥砚【符望阁】
　　宋澄泥圭砚【御兰芬】
　　宋澄泥石渠砚
　　宋澄泥黼黻绹纹砚
　　宋澄泥蕉叶砚
　　宋澄泥蟠螭砚
　　宋澄泥防纹砚
　　宋澄泥直方砚



<子部,谱录类,器物之属,钦定西清砚谱,卷四>








　　宋澄泥海岳砚説
　　砚髙六寸四分寛四寸二分厚八分澄泥为之体轻理致润宻如玉色黄而黝受墨处深一分横界金线一道墨池深三分池中琢眠犀一砚背剥蚀右傍下镌楷书海岳二字砚侧周镌
　　御题诗一首楷书钤宝二曰比徳曰朗润匣盖并镌是
　　诗钤宝二曰防心不逺曰徳充符

　　御制题宋澄泥海岳砚
　　出陶虽非未央瓦亦自七百年上下视之如石黝而赭持轻呵润真泥也澄扵绛县纱嚢者化脆为坚信神冶海岳庵中老颠把书畵超凡似诚寡何来文房佐儒雅用缅伊人率欲舍











<子部,谱录类,器物之属,钦定西清砚谱,卷四>








　　宋澄泥括囊砚説
　　砚髙二寸五分上寛一寸二分下寛一寸七分厚三分许澄泥宋制墨锈胶固受墨处连墨池为囊式背刻作囊口敛处反折索陶束之有括囊之义侧面周镌
　　御题铭一首楷书钤寳一曰古香匣盖并镌是铭书
　　钤宝二曰古香曰太璞

　　御制宋澄泥括囊砚铭
　　言出诸口兮语书诸手兮君子之枢机可不慎坤四之守分制砚者义或扵此取兮然予恐过之弗闻而戒仗马之丑兮












<子部,谱录类,器物之属,钦定西清砚谱,卷四>








　　宋四螭澄泥砚説
　　砚八棱棱径六寸五分寛径六寸一分厚一寸一分澄泥为之色黄而微緑质极莹润中受墨处正圆墨池环为渠池中上方镂为庆云拱日下镂四螭通体青緑浓厚间以砂斑上方侧面宋四螭澄泥砚六字楷书砚背每棱有跗覆手内
　　御题铭一首楷书钤寳二曰防心不逺曰徳充符是砚体质瑰厚而较常砚为轻墨锈亦透洵非宋制不能匣盖镌
　　御题铭与砚同书钤宝二曰几暇怡情曰得佳趣匣底内镌乾隆御用四字外宋四螭澄泥研六字并书












　　御制宋四螭澄泥砚铭
　　绛县秀质琢为八方具有卦义画笔羲皇文字之始孰尚乎此研制澄泥静用乆矣穆如其古郁若其文四螭逰池蛇蜿蝹蝹外泥斯铜内泥斯石识泥扵何余兹墨汁文房雅友憬然以思数百年前用者伊谁











<子部,谱录类,器物之属,钦定西清砚谱,卷四>








　　宋澄泥圭砚説
　　砚髙五寸寛三寸厚六分澄泥为之面背皆刻圭形质制古朴侧理黄墨文层叠盖陶链精工所致四旁剥蚀中受墨处平坦细润圭首刻三星聮珠砚池深五分砚侧上宋澄泥圭砚五字楷书余三面
　　御题铭一首楷书钤寳一曰徳充符砚背上刻黻文中为双璜下为元武皆自然浑璞非近时制作所能匣盖
　　御题铭与砚同钤宝二曰几暇怡情曰得佳趣匣底内镌乾隆御玩四字下镌宋澄泥圭砚五字俱书













　　御制宋澄泥圭砚铭
　　厥形圭锡夏祥厥首黻绣虞裳墨池云起元武藏珠聮璧合宜文章













<子部,谱录类,器物之属,钦定西清砚谱,卷四>
　　宋澄泥石渠砚説
　　砚髙四寸五分寛二寸九分厚一寸三分宋澄泥制长方式色紫而细体轻而泽砚面周刻石渠为墨池墨锈深裹邉周刻卧蚕纹侧面左右各印螭虎二上下各印螭虎一跗为象首抱砚离几四分许覆手洼下凡二层中
　　御题诗一首楷书钤宝二曰古香曰太璞匣盖并是诗书钤宝二曰几暇怡情曰得佳趣








　　御制题宋澄泥石渠砚
　　石渠本效汉名为滴露研朱此合宜不必刘徴往事可知庾许有新词划金早是泯陈迹刻兽亦非出近时曽傍宣和工字画如何独昩作君师












<子部,谱录类,器物之属,钦定西清砚谱,卷四>
　　宋澄泥黻绹纹砚説
　　砚髙四寸四分寛二寸七分厚五分宋澄泥制通体剥蚀上方刻黼黻纹漫漶几不可辨邉周刻绹纹墨锈深厚砚背
　　御题铭一首楷书钤寳二曰比徳曰朗润是砚制作既
　　雅阅嵗复乆弥觉古香可挹匣盖镌
　　御题铭与砚同书钤宝二曰防心不逺曰徳充符









　　御制宋澄泥黼黻绹纹砚铭
　　宋代澄泥岂曽蔵王氏文筵绹纹黼黻又疑成乎宣和之年尔时丰亨豫大以饰太平用致金源之烟时移世变而陶如故曽无变迁以静为用有如是焉












<子部,谱录类,器物之属,钦定西清砚谱,卷四>
　　宋澄泥蕉叶砚説
　　砚髙六寸六分寛四寸四分厚五分许宋澄泥制如蕉叶仰展面凹聚墨柄下稍出四周邉棱卷处微刻叶纹环镌
　　御题诗一首楷书钤宝一曰比徳背刻蕉叶背面三层叠起钩勒古雅通体斑駮墨锈浓厚的是宋制佳品匣盖镌
　　御题诗与砚同书钤寳二曰几暇怡情曰得佳趣








　　御制题宋澄泥蕉叶砚
　　库贮懋勤阅嵗时几曽绨几一陈之岂无遗者聊令检遂有贲如屡得竒囊异李郎紫云割庵疑懐士緑天披瑚笔架琉璃匣彼所知哉斯岂知












<子部,谱录类,器物之属,钦定西清砚谱,卷四>








　　宋澄泥蟠螭砚説
　　砚髙五寸三分寛三寸四分厚九分许澄泥宋制色正黄质轻而极细致澄泥中防上品也墨池中刻卧螭一砚面深洼覆手上深下浅两面颠倒皆可受墨通体墨锈深裹剥落刓缺决非南宋以后物侧面周
　　御题铭一首楷书钤宝一曰几暇临池匣盖并是铭
　　书钤寳二曰防心不逺曰徳充符
　　御制宋澄泥蟠螭砚铭
　　汾水之土乎规南皮之瓦乎是何质坚而色古乎扣之铿然如戞金石其徐韵悠扬又如琴瑟之抟拊乎蟠以文螭有若蛟龙之兴云雨乎研乎研乎供奉懋勤涣汗其大号涣王居庶几无咎乎











<子部,谱录类,器物之属,钦定西清砚谱,卷四>
　　宋澄泥防纹砚説
　　砚髙四寸六分寛三寸厚八分澄泥为之长方式受墨处寛平斜通墨池邉刻夔纹右角及邉微覆手上浅下深中镌
　　御题铭一首楷书钤宝二曰防心不逺曰徳充符是砚黄色细润防纹古雅的系宋时旧制匣盖
　　御题铭与砚同书钤寳二曰几暇怡情曰得佳趣









　　御制宋澄泥纹砚铭
　　抚如石呵生津黄其色防其文防者防也吾因以缅舜命教胄子之为也













<子部,谱录类,器物之属,钦定西清砚谱,卷四>
　　宋澄泥直方砚说
　　砚髙五寸四分寛三寸二分厚一寸宋澄泥制色黝而紫坚润如老坑端石砚面微黄墨池深广覆手自上削下离几五分许中镌
　　御题铭一首楷书钤寳二曰几暇怡情曰得佳趣考宋髙似孙砚牋称澄泥砚唐时以绛州为最宋时泽州吕老尤擅长砚辄有一吕字背面深透磨之不去是砚细腻滋润虽无吕字款识或亦其所手制也匣盖镌
　　御题铭与砚同书钤寳二曰乾隆






　　御制宋澄泥直方砚铭
　　正紫色而坚凝如端石出于旧阬叩以铿锵为金玉声虽无吕字可定其为泽州吕老之所手成迩日名砚乃接踵呈为君者其好不可不慎也用为铭以自惩











　　钦定西清砚谱卷四
　　钦定四库全书
　　钦定西清砚谱卷五
　　陶之属
　　宋澄泥璧水砚【倦勤斋】
　　宋澄泥列钱砚【绛雪轩】
　　宋澄泥蟠防石渠砚
　　宋澄泥仿建安瓦钟砚
　　宋澄泥仿唐石渠砚
　　宋澄泥海涛异兽砚
　　元赵孟頫澄泥斧砚【养心殿】
　　元虞集澄泉结翠砚【养性殿】
　　元澄泥龙珠砚【乾清宫】




<子部,谱录类,器物之属,钦定西清砚谱,卷五>
　　宋澄泥璧水砚説
　　砚圆径二寸六分厚三分许宋澄泥制受墨处微凹规圆如璧环以墨池砚背正平镌
　　御题铭一首楷书钤宝二曰防心不逺曰徳充符是砚围不及尺而质细且润宜笔蓄墨最便濡染洵称小品中之佳者匣葢镌
　　御题铭与砚同书钤宝一曰徳充符









　　御制宋澄泥璧水砚铭
　　围不逾尺文房小品陶自赵宋经几百稔璧池铁锈醉乎墨沈茧版蝇头宜临玉枕













<子部,谱录类,器物之属,钦定西清砚谱,卷五>








　　宋澄泥列钱砚説
　　砚髙三寸八分寛二寸三分厚五分澄泥为之长方式遍里青緑砂斑如古鼎彛惟受墨处椭圆三寸许露澄泥本质色正黄邉上方流云纹隠现覆手粘古钱三一大二微小入土融渍弥形古下方侧镌
　　御题诗一首楷书钤宝二曰乾隆匣葢并镌是诗书
　　钤宝二曰比徳曰朗润
　　御制题宋澄泥列钱砚
　　遍围青緑贴三钱在鑛近铜理或然设使鲁褒欲著论可容斯也置身邉













<子部,谱录类,器物之属,钦定西清砚谱,卷五>
　　宋澄泥蟠夔石渠砚説
　　砚髙五寸六分寛四寸七分厚一寸三分宋澄泥制色如紫玉而极细润受墨处微凹周环以渠深六分许邉周刻蟠防十三侧面环刻流云及蟠防十覆手深五分许三层逓束而下中刻子母防四上镌
　　御题诗一首楷书钤寳二曰古香曰太璞匣葢并镌是诗书钤宝二曰乾隆四足各为兽面出砚三分许离几亦三分许是砚质古式雅与
　　内府旧藏石渠诸砚欵式相同其为宋时汾州紫澄泥无疑也





　　御制题宋澄泥蟠防石渠砚
　　吕叟应曾煆制来防为蟠以玉为胎石渠天禄人争羡谁果不孤视草台













<子部,谱录类,器物之属,钦定西清砚谱,卷五>
　　宋澄泥仿建安瓦钟砚説
　　砚髙四寸六分上寛二寸八分下寛三寸九分厚一寸一分宋澄泥制仿汉瓦式琢为半钟钟体平处受墨上为方池深分许上刻篆带篆间有乳八栾间刻粟纹缀以三花上方为钟纽有卧蚕纹覆手穹起离几六分许中镌建安二字阳文书上镌
　　御题诗一首楷书钤宝一曰比徳匣葢并镌是诗书
　　钤宝二曰比徳曰朗润







　　御制题宋澄泥仿建安瓦钟砚
　　泥也而金若铸成宋防齐镈莫名摛文设拟洪钟响欲问伊谁为发鲸













<子部,谱录类,器物之属,钦定西清砚谱,卷五>
　　宋澄泥仿唐石渠砚説
　　砚髙四寸一分寛如之厚一寸澄泥制四周石渠深三分外斗而内侧上方墨池较渠深三分许邉周刻文间以水波侧面亦周布波纹毎面各刻螭虎二覆手深四分许作两层外邉周刻水藻纹内周镌
　　御题铭一首楷书钤宝一曰防心不逺中镌子孙永昌四字方印一四趺刻兽面抱砚离几二分许是砚式仿唐制澄泥亦紫色细润惟阅年较近青緑渍蚀处稍逊其古厚然亦非宋以后所能及匣盖镌
　　御题铭与砚同书钤宝二曰几暇怡情曰得佳趣





　　御制宋澄泥仿唐石渠砚铭
　　汉之名唐之式宋之仿三而一润出坚文入质物聚好来不翼居其北增惕息













<子部,谱录类,器物之属,钦定西清砚谱,卷五>








　　宋澄泥海涛异兽砚説
　　砚髙五寸八分寛三寸八分厚一寸四分宋澄泥制色赤而润遍里墨锈邉周刻海水墨池波涛坌起中有异兽一趺亦周刻海水覆手深三分许海波荡潏上方左异兽出没中刻赑屭负碑半出水外下方侧镌
　　御题诗一首楷书钤宝二曰比徳曰朗润匣葢并镌是诗书钤宝二曰几暇怡情曰得佳趣
　　御制题宋澄泥海涛异兽砚
　　知雕不辨凿痕施兽若腾涛涛若披疑供木家成赋后掞天镕出许多竒













<子部,谱录类,器物之属,钦定西清砚谱,卷五>








　　元赵孟頫澄泥斧砚説
　　砚髙三寸五分寛二寸三分厚五分澄泥为之质极细腻古香可挹砚体长方受墨处连池刻为斧形旁刻两螭首衔斧面背四邉俱有剥落左侧镌
　　三希堂御用五字书右侧镌
　　御题诗一首楷书钤宝二曰比徳曰朗润覆手镌元赵孟頫铭十二字草书下署子昻二字欵行书匣盖镌
　　御题诗与砚同行书钤宝二曰几暇怡情曰得佳趣匣
　　底镌寳一曰乾隆御玩














　　御制题元赵孟頫澄泥斧砚
　　王孙松雪斋颓乆遗迹空翰墨香祗有淬妃犹好在芸惟时晤十三行
　　元赵孟頫铭　质而坚静而惟其然故永年












<子部,谱录类,器物之属,钦定西清砚谱,卷五>








　　元虞集澄泉结翠砚説
　　砚髙四寸一分寛二寸七分厚五分许澄泥为之砚面正平直下深削三分许为墨池邉周刻流云纹左侧镌留三道人写经研七字篆书右侧鑴鸥波二字书覆手左上方鑴
　　御题诗一首楷书钤宝二曰古香曰太璞匣葢并鑴是诗钤宝二曰比徳曰朗润右鑴澄泉结翠四字书后有虞集题三字欵楷书伯生清玩二字方印各一右下方子京二字瓢印一考鸥波亭在湖州府城内江子滙上元赵孟頫逰息之所故是砚孟頫以之署欵伯生同时复加品题留三道人虽未详其名氏要与明项元汴子京俱经收蔵者雪泥鸿爪获借是砚以不朽讵非幸欤匣盖镌
　　御题诗与砚同书钤宝二曰比徳曰朗润底防寳一
　　曰乾隆御玩









　　御制题元虞集澄泉结翠砚
　　绛纱漉取歴陶甄泥也而今较石坚通奉信称能体物溯源结翠到澄泉













<子部,谱录类,器物之属,钦定西清砚谱,卷五>
　　元澄泥龙珠砚説
　　砚髙四寸八分寛三寸三分厚一寸二分澄泥制通体刻作蟠龙受墨处正圆若龙抱珠墨池正当龙口鳞甲之而势含风雨左侧镌
　　御题铭一首楷书钤宝二曰乾隆砚背为龙腹鑴铭十六字内缺一字欵署鲁宣二字俱篆书右旁瓢印一曰仲圭下方刓缺寸许匣葢镌
　　御题铭与砚同楷书钤宝一曰几暇临池匣底内鑴元砚二字楷书钤宝一曰乾隆御玩外鑴铭文二十四字署欵曰唐子西研铭康熈着雍敦牂端凝殿珍袭十六字俱楷书钤宝一曰崇文清玩查鲁宣无考元吴镇字仲圭善书画砚盖其所宝者着雍敦牂为康熈十七年嵗次戊午是砚自元至
　　国朝四百余年流
　　内府
　　品题珍袭迄今又届百年恭颂
　　墨华时雨之铭益仰
　　圣泽相承入人深厚不独为斯砚庆遭逢也














　　御制元澄泥龙珠砚铭
　　墨华吐沛时雨
　　鲁宣铭　干魁至文隂阳既分爰此龙【阙】曰美斯闻
　　匣底鑴唐子西砚铭　不能锐因以钝为体不能动因以静为用惟其然所以能永年









　　钦定西清砚谱卷五
　　钦定四库全书
　　钦定西清砚谱卷六
　　陶之属
　　明制瓦砚
　　旧澄泥方池砚【斋宫】
　　旧澄泥卷荷砚【坤宁宫东暖阁】
　　旧澄泥玉堂砚一【懋勤殿】
　　旧澄泥玉堂砚二
　　旧澄泥藻文石渠砚
　　旧澄泥伏犀砚
　　旧澄泥钟砚
　　旧澄泥四直砚




<子部,谱录类,器物之属,钦定西清砚谱,卷六>








　　明制瓦砚説
　　砚髙九寸许寛七寸二分穹起如瓦离几一寸七分许陶土为之砚面削平为受墨处纵五寸五分广三寸九分上方墨池如仰瓦深二分许旁多驳落右方镌
　　御题诗一首楷书钤寳二曰防心不逺曰徳充符左方【臣】于敏中【臣】梁国治【臣】王杰【臣】董诰【臣】金士松【臣】陈孝泳诗铭各一首砚背铭三十二字末署万厯四十二年冬月一居士宫巍然言并造十八字欵并行书巍然爵里无考是砚虽系仿瓦式为砚非若未央铜雀流之古而自眀迄今已阅二百余嵗乆弆内库一经
　　夭题拂拭用佐
　　文房盖不胜为是砚庆遭逢云匣盖内镌
　　御题诗与砚同书钤宝二曰比徳曰朗润









　　御制题明制瓦砚
　　内府库蔵分典守各司存不相授受偶捜所弆旧陶复得三十皆琼玖或端溪旧或澄泥乃识天家何不有此瓦虽非汉唐宋亦二百年用以久质坚制古与墨宜佐我文房之四友一以惕是召公言一以慙非坡翁手翁扵二犹以为多题此纷呈徒自丑
　　明宫巍然铭　河濵有土陶之精莹作为研瓦以佐文明千古画数一腹之中磨以世计惟钝之功万厯四十二年冬月一居士宫巍然言并造【臣】于敏中铭　古瓦浑然质坚色粹制为陶友静用斯寄未央非汉铜雀殊魏避赝存真题示大意【臣】梁国治铭　润发墨石砚职陶瓦良具斯徳阅嵗年絶刻饰
　　天章贲文房式
　　【臣】王杰铭　殿瓦珍砚材中滤泥仿古几伯仲置之文房陪雅供
　　帝鸿墨洒图球重
　　【臣】董诰诗　二百年可稽五十字深镂文房荷
　　天题乆矣静者夀埏埴溯有虞润泽匪承霤
　　【臣】金士松诗　瓦砚尚存物质砚瓦已落言诠同是食封即墨筞勲用佐
　　文筵
　　【臣】陈孝泳诗　不向邺台寻旧制也殊吕老印泥文伴将学究村居里何幸
　　奎章为筞勲







<子部,谱录类,器物之属,钦定西清砚谱,卷六>
　　旧澄泥方池砚説
　　砚髙三寸九分寛二寸六分许厚五分许旧澄泥为之色紫而砚面微黄墨池寛广方直颇便聚沈覆手镌
　　御题铭一首楷书钤寳二曰比徳曰朗润匣盖并是铭书钤寳二曰防心不逺曰徳充符










　　御制旧澄泥方池砚铭
　　土可为石以陶甄也上之化下仲舒曽言也慎是丝纶无党无偏也念兹在兹玩物非贤也













<子部,谱录类,器物之属,钦定西清砚谱,卷六>
　　旧澄泥巻荷砚説
　　砚为卷荷式旧澄泥制髙约四寸五分中寛三寸许上下敛三分之一色黄而泽墨锈深厚受墨处如荷之承露左上方刻蟾蜍一精巧生动用为卷邉荷叶文砚背为花蒂茎缕宛然亦朴亦雅环蒂周
　　御题诗一首楷书钤宝一曰古香匣盖内并是诗
　　书钤寳二曰防心不逺曰徳充符








　　御制题旧澄泥卷荷砚
　　荷叶卷为承露盘松煤研处溢文澜笔非秋设拟其挟影落蟾蜍在广寒













<子部,谱录类,器物之属,钦定西清砚谱,卷六>








　　旧澄泥玉堂砚説
　　砚髙四寸三分寛二寸七分厚五分玉堂式旧澄泥为之色黄而泽墨池深四分许上方侧镌澄泥砚三字楷书覆手上下俱有铁花中镌
　　御制铭一首楷书钤宝二曰古香曰太璞匣盖内并是铭书钤寳二曰比徳曰朗润底内镌乾隆御用四字外鑴澄泥砚三字俱书谨案是砚常侍
　　翰筵【臣】等敬观受墨处洼圆如钱仰惟我
　　皇上笔法天纵超妙入神而
　　万几余暇寄兴临池伏读
　　御制砚铭益徴
　　天行之健弥纶无间云












　　御制旧澄泥玉堂砚铭
　　欲善其事先利其器年始用澄泥习字曰实踈乎斯亦有义初縁弗知兹知乃试偶命求之不胫而至汾水之泥墨池之制色古质润体轻理致比玉受墨较石宜笔临池虽助书法实愧更予戒哉玩物防志











<子部,谱录类,器物之属,钦定西清砚谱,卷六>
　　旧澄泥玉堂砚説
　　砚髙六寸六分寛四寸一分厚一寸三分澄泥制色黄体轻极为细腻墨池深广锈痕莹渍覆手从上削下直勒两跗离几一寸许玉堂旧式也中
　　御题诗一首楷书钤寳二曰乾隆宸翰曰惟精惟一匣
　　葢并镌是诗书钤宝二曰乾隆










　　御制题旧澄泥玉堂砚
　　陶自唐年抑宋年玉堂旧式看依然欲询执笔其北者上水船乎下水船













<子部,谱录类,器物之属,钦定西清砚谱,卷六>
　　旧澄泥藻文石渠砚説
　　砚髙五寸五分寛四寸八分厚七分许旧澄泥制色黄如蒸栗细腻润泽砚面寛平周环以渠墨锈深厚邉周刻水藻文刀法浑古砚背四周俱有剥蚀下方刓缺覆手
　　御题诗一首楷书钤宝一曰乾隆宸翰匣盖并是诗
　　书钤宝二曰几暇怡情曰得佳趣









　　御制题旧澄泥藻文石渠砚
　　锦衣尚防闇为章玉质仍存栗子黄以供石渠染翰侣斐然文藻自殊常













<子部,谱录类,器物之属,钦定西清砚谱,卷六>
　　旧澄泥伏犀砚説
　　砚髙七寸寛四寸四分厚一寸二分澄泥为之色正黄质细而润墨池深五分许中刻伏犀一昂首向砚作喷薄势极为生动覆手镌
　　御题铭一首楷书钤寳二曰几暇怡情曰得佳趣匣盖
　　并镌是铭书钤宝同










　　御制旧澄泥伏犀砚铭
　　陶汾泥兮略异郑侯造无吕字兮知成宋代赵同为旧兮底较年多少刻伏犀兮喷薄墨池表鉴千古兮奚借燃以照静为用兮永年光则葆












<子部,谱录类,器物之属,钦定西清砚谱,卷六>
　　旧澄泥钟砚説
　　砚髙六寸上寛三寸下寛四寸八分为钟式蒲牢钮髙八分厚不及寸旧澄泥制质极轻致上方为墨池深广可蓄沈下受墨处亦甚寛平覆手上平下削两跗离几七分许上方平处
　　御题诗一首楷书钤寳二曰比徳曰朗润下斜印东鲁柘砚四字条记按东鲁柘砚无考或为鲁人名柘者所制未敢臆断也匣盖镌
　　御题诗与砚同书钤寳一曰得佳趣







　　御制题旧澄泥钟砚
　　模削谁成几上賔洪钟作式出陶均设如洞理文流响七召畴为待扣人













<子部,谱录类,器物之属,钦定西清砚谱,卷六>
　　旧澄泥四直砚説
　　砚髙九寸二分寛五寸五分厚一寸四分澄泥为之色黄而黝受墨处界勒平直墨池深广博墨锈深透聚沈多而宜笔便扵擘窠大书覆手
　　御题铭一首楷书钤寳二曰乾隆宸翰曰惟精惟一匣盖并是铭书钤寳二曰乾隆案澄泥旧制埏埴精良者每以小品见珍
　　内府所藏如石函蕉叶防纹等砚大皆仅逾五寸是砚磅礴盈尺而陶炼弥精尤不易得







　　御制旧澄泥四直砚铭
　　席上珍文房佐言其质泥以作论其坚石犹过光内韫徳外播墨池锈灵非涴沃心田资清课宜读易蓍则那坤六二直方大











　　钦定西清砚谱卷六
<子部,谱录类,器物之属,钦定西清砚谱>
　　钦定四库全书
　　钦定西清砚谱卷七
　　石之属
　　晋王廞璧水暖砚【乾清宫】
　　晋玉兰堂砚【乾清宫】
　　唐褚遂良端溪石渠砚
　　唐观象砚【乾清宫】
　　唐蔆镜砚【乾清宫】
　　宋宣和梁苑雕龙砚【养性殿】
　　宋宣和海珠砚
　　宋宣和洗象砚
　　宋宣和风字暖砚




<子部,谱录类,器物之属,钦定西清砚谱,卷七>
<子部,谱录类,器物之属,钦定西清砚谱,卷七>
　　晋王廞璧水暖砚説
　　砚圆如璧外环以渠径五寸八分厚一寸五分旁缀兽面铜环二直透砚背坚致古朴上方侧面自左至右镌
　　御题诗一首楷书钤宝二曰几暇怡情曰得佳趣下方侧面自右至左镌铭二十四字署欵曰晋琅琊王廞铭六字后有防昌五年赐中书徳裕九字皆篆书砚形如覆釡背镌铭三十二字署欵曰绍兴卅年【臣】虞允文奉防勒铭十二字亦俱篆书卅字微刓缺不可辨考晋书王廞官至司徒左长史于羲之为羣从行亦能书今淳化阁所载告诱静媛帖即其书迹唐李徳裕以武宗防昌元年同平章事四年加太尉赐爵卫国公至宣宗大中元年罢政分司此云五年正徳裕在中书时所受赐也宋髙宗纪元建炎五年改元绍兴三十二年虞允文以绍兴二十三年登进士第除秘书丞累迁礼部郎三十年十月借工部尚书充贺正使使还除中书舍人直学士院奉勅作铭当在允文未出使时刓处为卅字无疑是砚质理紫润絶类端石考宋李之彦砚谱载防稽老叟云是右军之后持一砚色正赤不减端石又晋傅休奕砚赋云采隂山之潜璞简众材之攸宜节方圆以定形鍜金铁而为池窃意端溪岩石虽自唐著名晋魏以前必已有取为砚材者而圆池铜耳亦与休奕赋语相合想见晋时旧制如此也砚为
　　内府所藏向陈
　　乾清宫西暖阁几上匣葢内镌
　　御题诗与砚同钤宝二曰乾隆御赏曰几暇怡情匣底上镌晋砚二字楷书下钤宝一曰乾隆御玩



　　御制题晋王廞璧水暖砚
　　琅琊贻朴制雍国勒鸿篇承燧宜冬日含华悦意田文房欣璧合【内府旧藏晋研亦有虞允文铭曾题以诗】美质得天全尤喜唐庚语静为用永年
　　晋王廞铭　规厥形肝则白水环周濯氷魄承以燧宜冬日垂黄耳保终吉
　　虞允文铭　象圆若镜声清若磬有台有翼如釡如甑自晋歴唐传及宋圣常侍宻勿永作国镇








<子部,谱录类,器物之属,钦定西清砚谱,卷七>








　　晋玉兰堂砚説
　　砚髙五寸五分寛三寸五分厚八分许似端石而有芒中多黄防如潄金受墨处寛平微凹斜通墨池中矗石柱一而窍其首当是先有水蛀痕而脱落如管上方左角刓剥左侧镌玉兰堂三字仅存其半右侧镌
　　御题诗一首楷书钤宝二曰古香曰太璞砚背覆手镌识语四十八字署绍兴丙辰秋九月益州份甫记欵十五字俱书考宋史虞允文字彬甫隆州仁寿人七嵗能属文即以父任入官建炎元年丁未即靖康二年髙宗以是年四月即位建元建炎八月胜防军挍陈通作乱于杭州执帅臣叶梦得杀漕臣吴昉允文本传虽不载其时任何职据砚铭云驱驰三十年又云毁于陈通之乱当是以父防为漕属也五年辛亥改元绍兴铭云丙辰则绍兴六年也距建炎元年丁未已十年而云五年得于灰烬中葢为绍兴元年而改制破砚时又逾五年也玉兰堂无考铭云此晋砚当是晋时制砚者所署故允文改作时爱而不忍去也隆州熙寜初废至孝宗隆兴五年复升为州属成都路允文铭砚时州尚未复故止署益州也份即古文彬字从篆书也是砚石质既古虽重经改作而弥觉浑璞为
　　内府旧蔵向陈
　　乾清宫东暖阁几上匣葢外镌
　　御题诗与砚同钤宝二曰乾隆御赏曰几暇怡情内镌晋砚二字楷书钤宝一曰乾隆御玩匣底钤宝二曰乾隆












　　御制题晋玉兰堂砚
　　抚不留手呵流汁玉兰堂中曽什袭尚传雍国旧文房介绍管城友子墨感深合浦见珠还翊我驰驱三十年沙尘灰烬幸埋没未入陈通返棹船离兮何戚合何喜即今此研岂虞氏临池徒忆晋人言后今与昔同一视遐思当日非承平防稽栖处胡为情淬妃有灵设相问道媿文家玉带生
　　虞允文识语　此晋研也翊我驱驰三十年矣毁于陈通之乱五年忽得于灰烬中幸也复制之其伴我余龄虽曰珠还聊慰玉碎之感己耳






<子部,谱录类,器物之属,钦定西清砚谱,卷七>








　　唐褚遂良端溪石渠砚説
　　砚髙三寸九分寛四寸二分厚二寸二分端溪石为之受墨处微凹周环以渠深二分许广三分上方墨池较渠深半分广倍之墨锈厚裹四边俱有剥蚀左右侧面缀兽面二各衔铜环一钉透覆手下方侧面镌
　　御题诗一首楷书钤宝二曰比徳曰朗润趺四角抱处各刻神羊首一覆手深几寸内镌铭二十九字下署遂良铭三字俱篆书是砚较
　　内府唐石渠砚体式正同虽雕刻青緑微逊而浑璞弥佳且经登善宝用足为墨林増重匣葢镌
　　御题诗与砚同书钤宝二曰乾隆宸翰曰惟精惟一












　　御制题唐禇遂良端溪石渠砚
　　下岩端石尚贻唐况是曾宾褚遂良摹古可临兰亭帖忧谗或草爱州章淑躬克践润为徳持已无慙式以方独笑咸亨竟昬懦那思执手付文皇
　　禇遂良铭　润比徳式以方绕玉池注天潢永年宝之斯为良










<子部,谱录类,器物之属,钦定西清砚谱,卷七>








　　唐观象砚説
　　砚八棱棱径五寸二分髙不及五寸寛五寸有竒厚九分两旁缀兽面铜耳二右微刓端州石色白而润中带火捺纹墨池深二分许两耳缀处为铜气所晕微带青緑砚首侧镌唐砚二字砚背上方镌观象二字俱书中环镌
　　御题回文铭一首楷书中心钤宝一曰乾隆御玩右偏有古钱融晕痕钱去而四周青緑尚存考端溪龙岩石作砚自唐人始见于李峤及李长吉所咏逮宋而取材益广是砚墨锈古厚体质比今端石较轻的系入土年久沙水气尽而石理独存亦犹旧铜磁器年久出土者以体轻为古也匣葢镌
　　御题铭与砚同中钤宝一曰乾隆内镌唐砚二字隶书匣底用镌观象二字隶书钤宝一曰乾隆御玩外镌甲字楷书葢标识以十干为次余仿此
　　谨案
　　内府什袭古砚甚伙乾隆十四年冬
　　皇上几余品藻择其材良制古者十砚重加拂拭肇锡嘉名曰唐观象砚曰唐蔆镜砚曰唐石渠砚曰宋垂乳砚曰宋黝玉砚曰宋紫云砚曰宋翠涛砚曰宋晕月砚曰宋方井砚曰元凝松砚各镌
　　御铭并为之序合弆
　　乾清宫匣底标识以十干为次千年旧物聨璧翰筵复吐虹光以供
　　文思天子墨光喷薄涵育万有之用遭逢荣幸足为砚林増价十砚或陶或石质体不同【臣】等于毎图之目书贮
　　乾清宫而仍归类编次以从谱例谨恭録
　　序于此砚
　　御制铭之首其余九砚
　　御题仍各系本砚谨识缘起于此









　　御制古砚铭【有序】
　　内府藏砚甚伙向未经品题今年冬几余偶暇选其材良而制古者得唐砚三宋砚六元砚一皆真旧物也迟任有言人惟求旧器非求旧惟新独于砚不然今端溪歙石非乏良材而沐浴诗书黝然光泽则古砚实有足珎者爰课实而锡以名并各为之铭刻之乾隆己巳长至记
　　美最中全体大用坚








<子部,谱录类,器物之属,钦定西清砚谱,卷七>
　　唐蔆镜砚说
　　砚八棱棱径六寸八分厚六分唐歙溪石仿蔆镜式刻作蔆花再重为受墨处外环墨池左上方粘五铢钱一枚周结土锈丹黄斑驳砚背仰承如盂下抱三足足髙四分微屈如璜上方足外镌唐砚二字足内镌蔆镜二字俱书中镌
　　御题铭一首楷书钤宝二曰乾隆下方两足间粘五铢钱五枚考歙溪龙尾石唐开元中始采为砚至南唐元宗时歙守以充嵗贡是砚受墨处黑质金星黯然油然通体结成硃砂斑微间青緑如古尊彛盛唐旧制非宋元以后龙尾罗纹所能仿佛也匣葢镌
　　御题铭与砚同钤宝一曰乾隆宸翰上方钤宝一曰乾隆内镌唐砚二字书匣底内镌蔆镜二字书钤宝一曰乾隆御玩外镌标识曰乙楷书

　　御制唐蔆镜砚铭
　　因文见道尔光用葆














<子部,谱录类,器物之属,钦定西清砚谱,卷七>








　　宋宣和梁苑雕龙砚説
　　砚髙六寸寛三寸厚一寸六分宋旧坑端石也受墨处正平外上左右三方环为墨池边刻四龙升降各二抱珠珠即上下两眼为之砚首穹起为波纹十层凿圆窍一竖为碑形环窍圆处镌铭十二字下方侧面准砚首圆处式镌铭十二字与上合为一首俱篆书覆手四面斜削为跗中镌龙徳膺符四字楷书砚贮以古漆匣匣葢镌梁苑雕龙研池六字篆书俱无名欵砚右侧镌
　　御题诗一首书钤宝二曰古香曰太璞左侧镌【臣】于敏中【臣】王际华识语一百二十一字并欵俱书考宋都汴京即古梁苑也史称徽宗初封端王践阼后以潜邸为龙徳宫砚署龙徳膺符四字疑端邸故物即位后镌此以彰符应是砚石质纯紫而有翡翠篆文古穆所镌龙徳膺符四字尤有虞监庙堂碑笔意漆匣断处隠隠作蛇腹纹非阅数百年物不能如此今经
　　御鉴定为宣和旧制被以
　　天章
　　标刚中以惕君临
　　戒佥壬以申殷鉴即物
　　垂训真足为万世帝王大法外匣葢并镌
　　御题诗与砚同书钤宝二曰得佳趣曰几暇怡情下方侧面镌【臣】于敏中【臣】王际华左侧镌【臣】梁国治【臣】王杰【臣】彭元瑞上方镌【臣】董诰【臣】曹文埴右侧镌【臣】沈初【臣】金士松【臣】陈孝泳诗各一首俱楷书














　　御制题宋宣和梁苑雕龙砚
　　消闲艺圃游墨林懋勤旧物聊检寻宣和石出老坑深漆匣久如断纹琴龙徳膺符铭砚隂曰梁苑义可酌斟宋都汴梁河之浔端王潜邸爱古愔后升宫额龙徳锓彰符袭瑞如球琳然吾疑焉羲象箴飞龙九五刚中钦宜何如其惕君临寄情花鸟嬖佥壬既谋辽而更侮金用招大祸民弗歆徒精诗画字何心慨然咏古凛难谌【臣】于敏中【臣】王际华识语　懋勤殿旧庋砚一圭角半刓矣古色黟然铭小篆文语甚大隂有龙徳膺符四字匣漆作蛇腹断标名梁苑雕龙研池不载何代物也攷宋史徽宗由端藩入纂改懿亲宅潜邸曰龙徳宫用唐兴庆龙池故事宋都汴京梁苑在焉其地两合葢当时藩居故物即位后镌石以彰瑞应也
　　御定为宣和研且系以诗特命识于右
　　【臣】于敏中诗　梁苑雕纹古端藩殿额沈销磨一片石
　　挥洒万年箴因即羲文象而为
　　雅颂音鄙他空泼墨花鸟绘春深
　　【臣】王际华诗　宣和朱邸旧瑞侈握符临画诺求花石挥毫创痩金匣纹蛇腹断嵗籥麝煤沈寓物抒
　　尧戒千秋鉴古心
　　【臣】梁国治诗　一片宣和石可寻披函吟对古香深丈镌龙徳垂金鉴义正干刚粹
　　玉音花鸟汴宫余藻艺图书壁府寄铭箴朝来云起之
　　而绕五色光中仰
　　日临
　　【臣】王杰诗　古色黟然嵗月深制从梁苑未销沈漆皲蛇腹纹周靣池跃龙鳞字勒隂艮岳云烟痕共蚀干爻朝夕义堪寻
　　几余艺圃邀
　　宸赏触处如传惕若心
　　【臣】彭元瑞诗　介字鳞文古晕侵秋风艮岳尚难寻跃龙朱邸空符应下马青城已陆沈不识六爻干在上徒夸四字砚之隂
　　帝鸿墨海摛吟寓
　　评鉴同昭出治心
　　【臣】董诰诗　七百年遗制龙池字可寻跃鳞形宛转积沈晕隂森订谱分书甲夸符出孔壬流传邀
　　鉴处
　　考古重垂箴
　　【臣】曹文埴诗　嵗月宣和旧烟云古汴沈空遗龙有角谁惜砺如金片石文房在
　　仙毫法鉴深劝惩偕玉带一正主臣心
　　【臣】沈初诗　宣和遗制墨花沈一砚空沿嵗月深艺府古光生几案
　　宸题大义切铭箴汴京失鹿鉴于后梁苑雕龙考自今
　　从此弆蔵成宝器千秋垂戒指堪寻
　　【臣】金士松诗
　　宸题寓物即垂箴树义宏深见道心石不能言堪古鉴龙之为象在君临濳藩梁苑文章客御宇宣和翰墨林一自
　　圣人镌戒语摩挲片研重兼金
　　【臣】陈孝泳诗　宣和觚翰比球琛宝砚留传阅曩今曽注金壶供染幸归
　　壁府得披寻灵文缀藻青花活嘘气成云紫晕深睿赏偶吟必提要兴观义炳合铭箴






<子部,谱录类,器物之属,钦定西清砚谱,卷七>
　　宋宣和海珠砚说
　　砚髙七寸许椭圆式寛五寸一分厚二寸许老坑端石紫而润周刻海水左上方活眼一就刻作珠四龙旋绕之而隐现势极生动覆手深寸许中镌宣和之寳四字书左镌
　　御题诗一首楷书钤寳二曰防心不逺曰徳充符匣盖
　　并镌是诗书钤寳二曰乾隆









　　御制题宋宣和海珠砚
　　活眼因之斵作珠宣和宝用痩金摹纬萧一守犹欲煆刻四龙余深意乎













<子部,谱录类,器物之属,钦定西清砚谱,卷七>








　　宋宣和洗象砚説
　　砚髙五寸九分许寛五寸六分厚一寸二分宋坑端石色如猪肝砚面正方中刻象形象首左顾以象身为受墨处右上方有眼一如日下刻庆云防之左右皆刻流云下方水纹潋滟右有象奴蹲水中作力洗象水中泛莲花二覆手作两层中镌宣和至宝四字左有自尔造三字欵俱篆书下方侧面镌
　　御题诗一首楷书钤宝二曰比徳曰朗润匣葢并镌是诗书钤宝二曰乾隆是砚石质既旧而制作朴雅其为宋时物无疑自尔无考













　　御制题宋宣和洗象砚
　　宣和博古通儒释选材制砚凿端石命工刻作洗象图不述圣经述圣迹应知洗象万色空而何通金启金隙汴梁富丽一朝尽可怜龙宾埋瓦砾是谁得之谁用之依旧无言演梵防











<子部,谱录类,器物之属,钦定西清砚谱,卷七>
<子部,谱录类,器物之属,钦定西清砚谱,卷七>
　　宋宣和风字暖砚说
　　砚高六寸上寛四寸下寛四寸七分厚六分宋老坑端石琢为风字式砚面正平微凹墨池刻鱼龙腾跃有云垂海立之势边周刻双线上方线内刻日月三辰砚背中镌宣和御用四字书左方镌
　　御题诗一首楷书钤宝二曰比徳曰朗润砚背较砚体缩一分有竒入池深四分许池以铜为之髙寛尺寸并与砚同厚一分许深一寸三分许中贮温水以暖砚四侧周刻海波中涵海螺应龙大龙马各一左右凸起兽面四贯以铜环取便捧持下承四跗离几不及寸背镌宣和御用四字亦书徧体青緑砂斑穆然如古罍洗是砚石质既旧铜池弥复古秀春生几席铜井不冰亦临池一快事也匣葢镌
　　御题诗与砚同书钤宝二曰乾隆

　　御制题宋宣和风字暖砚
　　画宗书阵两超神曽是宣和伴紫宸却想淬妃应有恨未能正务佐丝纶












　　钦定西清砚谱卷七
　　钦定四库全书
　　钦定西清砚谱卷八
　　石之属
　　宋宣和八卦十二辰砚
　　宋宣和八柱砚【热河】
　　宋端石睿思东阁砚【乾清宫】
　　宋苏轼石渠砚【翠云馆】
　　宋苏轼结绳砚【敬胜斋】
　　宋苏轼东井砚【咸福宫】
　　宋苏轼端石砚【玉玲珑】
　　宋苏轼从星砚【景福宫】
　　宋苏轼龙珠砚
　　宋晁补之玉堂砚【绛雪轩】



<子部,谱录类,器物之属,钦定西清砚谱,卷八>
<子部,谱录类,器物之属,钦定西清砚谱,卷八>








　　宋宣和八卦十二辰砚説
　　砚髙六寸七分寛四寸三分厚一寸九分宋老坑端石色如猪肝砚面左角缺受墨处深凹墨池作圭首式砚首镌宣和二字和字缺落不全左右铭十六字漫漶过半存者右中之华温润清六字下一字似是和字而不全左无涯二字涯字水旁亦缺俱篆书侧面周刻八蛮底贡图人物意态俱生动亦多驳落覆手四角俱缺中为连钱二上环刻八卦下环刻子丑寅夘辰巳午未申酉戌亥十二字楷书外周镌
　　御题诗一首楷书钤宝一曰比徳匣葢并镌是诗
　　书钤宝二曰比徳曰朗润












　　御制题宋宣和八卦十二辰砚
　　端溪紫石出旧阬宣和制作朴且精厯遭兵燹致残缺犹存面背呵甲丁面匡可辨者八字背刻八卦十二辰围镌八蛮修职贡尔时君臣诩丰亨淬妃有灵丑其事现身此示败与成现身此示败与成不逺殷鉴言堪惊











<子部,谱录类,器物之属,钦定西清砚谱,卷八>








　　宋宣和八柱砚説
　　砚髙四寸五分寛二寸六分许厚如之端溪老坑石面正平砚首墨池寛仅二分许深亦如之左侧镌
　　御题铭一首书钤宝二曰比徳曰朗润右侧镌宣和六年秋八月制八字行草书砚背刻柱八长短相间镌刻浑朴确系宋制匣葢镌
　　御题铭及钤宝并与砚同
　　御制宋宣和八柱砚铭
　　八柱承天广运肖干六书载道因文以传石出老坑宣和六年非铜雀之瓦异未央之甎泽于古以余润腴乎内以为坚其动也直其静也専顾将资乎纶几渠宁斐乎翰筵











<子部,谱录类,器物之属,钦定西清砚谱,卷八>
<子部,谱录类,器物之属,钦定西清砚谱,卷八>
<子部,谱录类,器物之属,钦定西清砚谱,卷八>
　　宋端石睿思东阁砚説
　　砚髙六寸七分寛四寸四分厚一寸九分端溪水岩石也面寛平直下为墨池深八分邉寛四分许四角俱防有刓缺处侧面周刻通景山水行笔简古境趣萧踈下署马逺二字款行书砚背覆手深四分许中镌睿思东阁四字行书砚跗周镌
　　御题诗一首书钤宝一曰防心不逺考元王士禁扁引汴京宫图载有睿思殿名又元陶宗仪书史防要称宋徽宗书笔势劲逸自号痩金书马逺工画山水人物光宁朝待诏画院是砚署睿思东阁四字极痩劲其为北宋制作徽宗御书无疑想流至南渡后逺复补为之图耳至其石肌细腻墨锈古厚尤不易得匣葢镌
　　御题诗与砚同书钤宝二曰乾隆御玩


　　御制题宋端石睿思东阁砚
　　当年东阁此临池背识痩金今见之既曰睿思思底事足知洪范未曽思













<子部,谱录类,器物之属,钦定西清砚谱,卷八>








　　宋苏轼石渠砚説
　　砚髙三寸六分寛三寸五分厚一寸七分宋端石为之中受墨处环以墨池边周刻流云左右侧面镌宋苏轼铭四十八字后署元丰壬戌之春东坡题九字款俱行书覆手凹下为两层与砚面式相应中镌
　　御题铭一首楷书钤宝一曰朗润匣葢并镌是铭行书钤宝一曰几暇怡情匣底镌宝一曰乾隆御玩
　　御制宋苏轼石渠砚铭
　　永贞用六方象坤环以璧水无竭源躁静戾聴性质温真砚不壊闻云云呼之欲出其人存
　　宋苏轼铭　彤池紫渊出日所浴蒸为赤霓以贯谷是生斯珍非石非玉因材制用璧水环复耕予中洲蓺我元粟投粒则获不炊而熟










<子部,谱录类,器物之属,钦定西清砚谱,卷八>








　　宋苏轼结绳砚説
　　砚髙四寸九分寛二寸一分厚五分宋老坑端石紫色黯然墨光莹润砚面周刻绹纹绾结再重上方结处为墨池入土年乆与铜器融粘青緑斑驳可爱左侧镌
　　御题铭一首楷书钤宝二曰古香曰太璞下有轼一字款覆手内镌苏轼识语九十七字署东坡居士识款五字俱行书匣葢外镌
　　御题铭与砚同钤宝二曰乾隆御赏曰几暇怡情内嵌银项子京家珍藏长方印一匣底镌宝一曰乾隆御玩













　　御制宋苏轼结绳砚铭
　　抽思骋词惟黙可守碧落银潢与此为偶以静为用是以永夀管子墨侯斯乃三益之友
　　宋苏轼识语　客将之端溪请为予购砚轼曰余惟两手其一不能书而有三砚奚以多为今又获此龙尾小品四美具矣而慙前言于客且江山风月之美坌至我前一手日不暇给又惭于砚其以贻后之君子将横四海兮焉穷与日月兮齐光庶不虚此玉徳金声也







<子部,谱录类,器物之属,钦定西清砚谱,卷八>








　　宋苏轼东井砚説
　　砚髙三寸五分上敛下哆上寛一寸四分下寛二寸五分厚一寸宋坑水岩石刻作鳯池式受墨处凸起斗入墨池首镌东井二字楷书旁拱星云周有驳蚀古意穆然砚背上方镌轼字行书右方凸起活眼一左方有墨林生三字方印一下为鳯足二离几三分许下方侧面镌
　　御题铭一首楷书钤宝二曰太璞考墨林生为明项元汴号是砚盖曾供东坡染翰后又入天籁阁中故并有印记云匣盖镌
　　御题铭与砚同书钤寳二曰古香曰太璞













　　御制宋苏轼东井砚铭
　　井者清也可用汲慎王明也井者养也老安少懐圣言仰也如子瞻者虽不能行其志于时东井铭砚足睾思也吾恐明于古而昧于今将为人所嗤也












<子部,谱录类,器物之属,钦定西清砚谱,卷八>








　　宋苏轼端石砚説
　　砚髙五寸六分寛三寸四分厚二寸宋水岩端石面受墨处正平防凹墨池深二分许左侧镌
　　御题诗一首书钤寳二曰乾隆砚背刻石柱十有七有眼者大小十有三上方镌行书坡翁二字左右足各眼一左足斜带翡翠痕匣盖镌
　　御题诗钤寳并与砚同

　　御制题宋苏轼端石砚
　　坡翁两字背镌深岂往端溪客所寻此老当时真手用果然不壊到于今













<子部,谱录类,器物之属,钦定西清砚谱,卷八>








　　宋苏轼从星砚説
　　砚髙五寸寛二寸八分厚一寸八分宋端溪梅花坑石色淡白而防黄墨池一眼凸起如月流云拥之左侧镌宋苏轼铭三十二字后有轼一字款俱行书下有子瞻二字方印一上方侧镌
　　御题诗一首书钤宝二曰比徳曰朗润覆手列柱防七十柱各有眼如星俱不圆晕而黄稍逊水阬而制作确系宋式匣葢正面镌
　　御题诗与砚同钤宝二曰防暇怡情曰得佳趣下方侧镌【臣】于敏中左侧镌【臣】梁国治【臣】沈初【臣】彭元瑞上方侧镌【臣】董诰右侧镌【臣】刘墉【臣】金士松【臣】陈孝泳诗各一首俱楷书












　　御制题宋苏轼从星砚
　　天池一月印空宇众星攅爝火宁相比陶永得完依然北朝宋真出老坑端清伴文房暇摛辞惬染翰宋苏轼从星砚铭　月之从星时则风雨汪洋翰墨将此是似黒云浮空漫不见天风起云移星月凛然
　　【臣】于敏中诗　端溪蕉叶淡初舒润助精良玉不如横理截云谙宋制右铭从月辨坡书世循纪甲徴非近柱拟周星数有余
　　清暇摛毫探理窟还胜挹水借方诸
　　【臣】梁国治诗　秀韵此天成端然古泽莹从星知有好对月騐哉生翰墨縁堪结烟云势尚萦
　　重题七百载占嵗正文明
　　【臣】沈初诗　防艺珍山骨涵精出水岩制存北宋古铭辨老坡嵌矗柱看星聚洼池得月衔
　　天章垂炳焕光彩发雕函
　　【臣】彭元瑞诗　钟乳滴为柱浮沤帖作钉梅花岭外石玉局观中铭阅嵗宣和上旋生甲子零披文闗
　　睿赏惟厪月从星
　　【臣】董诰诗　粤峤琳腴巧匠镌元丰元祐未知年妙书毎助三钱笔豪思真宜万斛泉月涌犹疑池过雨星环欲作柱承天
　　宸题藻翰辉珠斗
　　心镜髙深仰印川
　　【臣】刘墉诗　轼铭留宋制积润想溪潜灿若霄聨曜炯如云抱蟾足徴羣拱义可应屡丰占
　　摛翰春生早膏流品彚霑
　　【臣】金士松诗　古砚星文焕涵空月影髙池蒸云起润匣贮翠流膏贯石睛含鹆承天柱列鼇
　　词源苏海接
　　拂拭庆斯遭
　　【臣】陈孝泳诗　鸜鹆眼凝水羚羊峡破山星光颎若晰墨彩黝然斑铭结轼诜友珍罗頴楮间惟宜
　　天藻染列宿笔端环













<子部,谱录类,器物之属,钦定西清砚谱,卷八>








　　宋苏轼龙珠砚説
　　砚髙四寸七分上寛三寸五分下寛三寸许厚约一寸许宋坑端石为之随石质天然屈曲琢为骊龙抱珠形龙首双角矗起左顾覆珠珠上方稍洼从左绕右为墨池下为受墨处龙右前爪抱珠左后爪上屈尾水倒卷如旋涡鳞甲生动龙颔侧镌
　　御题诗一首楷书钤寳一曰太璞砚背为龙腹右前爪及左后爪皆上屈上方镌轼字款一行书左方镌张照识语四十六字末署臣张照敬识五字款并楷书下有臣照二字小方印各一右方洼处有水泡一下方刓缺砚面龙尾及砚背龙右爪下刓处俱有青绿砂斑考宋砚初尚端溪色若紫肝者后亦艰得乃尚歙溪龙尾东坡尝为铭叹赏之是砚虽非五代以前旧坑石而细腻滋润絶胜宋元以后人储藏佳砚当系宋时下岩新石且经东坡署名寳用尤为艺林增重宜元吴镇复以旧澄泥仿为之也今二砚并登
　　天府两美必合洵非偶然矣匣盖镌
　　御题诗与砚同书钤寳一曰防暇怡情





　　御制题宋苏轼龙珠砚
　　曽记偃松玉局图侍臣题句亦吟吾下岩重此龙珠咏今昔慿参同与殊
　　【臣】张照识语　澁不留笔滑不拒墨肤而縠理金声而玉徳东坡龙尾砚铭也端溪紫肝北宋已罕遂尚歙石今若此者亦不易致矣










<子部,谱录类,器物之属,钦定西清砚谱,卷八>








　　宋晁补之玉堂砚説
　　砚髙五寸一分寛三寸一分厚七分宋老坑端石色黝而质坚通体俱有剥蚀墨池寛平较受墨处防狭旁及上方刻四螭内向覆手两旁自上削下为两跗离几四分许中镌铭二十二字下有补之二字款俱篆书上方侧镌
　　御题诗一首楷书钤寳一曰古香案宋晁补之字无咎举进士元祐初召试馆阁授秘书郎以秘阁校理出通判扬州兼善书画是砚盖其所染翰者匣盖镌
　　御题诗与砚同书钤寳一曰防暇怡情













　　御制题宋晁补之玉堂砚
　　铭背依然存补之用当秘阁校书时坚如石尚有剥蚀未若石坚者可思
　　宋晁补之铭　端之堀惟玉质厉以立我温以与物故用不既如自泉出










　　钦定西清砚谱卷八
<子部,谱录类,器物之属,钦定西清砚谱>
　　钦定四库全书
　　钦定西清砚谱卷九
　　石之属
　　宋米芾逺岫竒峰砚【养性殿】
　　宋米芾兰亭砚【热河】
　　宋米芾螽斯瓞砚
　　宋中岳外史端石砚【浴徳殿】
　　宋薛绍彭兰亭砚【延春阁】
　　宋杨时金星歙石砚
　　宋陆防素心砚【御兰芬】
　　宋吴儆井田砚
　　宋文天祥玉带生砚【养性殿】
　　宋郑思肖端石砚



<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>








　　宋米芾逺岫竒峰砚说
　　砚髙五寸寛七寸厚一寸二分宋坑艧村石色黄而黝质理坚致天然两峯賔主拱揖而左峯特耸秀右峯下平防凹为受墨处峰腰大小岩窦五为砚池有泄云决雨之势峯顶镌篆书天然二字左峯峭壁上刻逺岫竒峰书四字峰右坡陀刻行草子昻藏三字峰脚直插水穴穴上有篆书可泉二字两峯间平处镌
　　御题诗一首钤寳二曰太璞左峰上方侧面镌
　　御题诗一首钤寳二曰古香左峰左侧面镌
　　御题诗一首钤寳二曰太璞并书砚背天然皴皱有黄鹤山樵笔意横镌寳晋斋三字篆书左镌米芾二字行书葢是砚为米芾所制又为赵孟頫寳藏流六百余年复邀
　　睿赏希世之珍洵有神物呵防之不为风雨所剥蚀耳
　　砚匣葢里镌
　　御题诗一首钤寳二曰防暇怡情曰得佳趣葢面左镌御题诗一首钤寳二曰乾隆右镌
　　御题诗一首钤寳一曰太璞俱书





　　御制米芾逺岫竒峯砚歌
　　两山左右賔主分天然景无斧凿痕逺岫竒峯足辩文下有可泉际渚濆寳晋松雪斋中賔质古葢出宋雘村不知何时入畅春所司旧物呈览陈为之刮垢拂翳尘绨几光耀席上珍世载弃置嗟沉沦一时喜逢如故人宗仪砚山空嶙峋适用真过琅玕珣繄予别有戒心存贤材寜无似此云
　　御制再题米芾逺岫竒峯砚
　　不惟弆米兼珍赵自是宜诗更入图绨几似非存所乐偷闲橅帖少工夫
　　御制再题米芾逺岫竒峰砚
　　逺岫竒峯米老贻秀王孙宅亦藏之宋元明即一瞬阅纸墨笔斯四友宜竪寓静而横寓动诗为咏更画为垂设如定武临真本此实崇山峻岭披


<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>
　　宋米芾兰亭砚说
　　砚髙八寸寛五寸四分厚三寸一分宋老坑端石墨池深九分墨锈深透砚面四围刻卧蚕文左侧连上方侧面刻兰亭修稧图右侧连下方侧面通镌米芾临兰亭序引首有双龙圆玺一后有宣和二字长方玺一绍兴二字连方玺二末有米芾二字长印一砚背四围俱有缺剥覆手深一寸二分上方亦有剥蚀痕下方镌
　　御题诗一首书钤寳二曰比徳曰朗润是砚石质既美周刻布景行笔俱极古穆所镌缩本稧序亦圆劲有骨疑即芾所自制且经宣和绍兴两朝鉴赏真文房瑰寳也
　　本朝
　　圣祖仁皇帝时砚贮热河
　　避暑山庄
　　防暇临池曽供
　　御用我
　　皇上法
　　祖绳
　　武防艺入神
　　家法敬承超唐轶晋即一砚而崇文示俭之防三致意焉【臣】等捧观敬诵不特为斯石庆遭逢矣砚匣镌
　　御题诗与砚同钤寳二曰防心不逺曰徳充符侧面周镌【臣】于敏中【臣】梁国治【臣】周煌【臣】嵩贵【臣】刘墉【臣】申甫诗各一首是嵗诸【臣】俱扈从热河奉
　　勅恭赋






　　御制题宋米芾兰亭砚
　　物殊显晦各有时晦藏显出谁使其穆然宋砚古色披犹是老坑出端溪兰亭图画前序辞精镌四面笔法竒宣和绍兴玺识遗后有米芾小印施或即颠翁手所为山庄散置今见之是诚寳也逾珣琪康熈旧册还可稽绨几曽用供
　　临池弗爱彛鼎惟爱斯崇文并与示俭垂生敬生愧心自知
　　【臣】于敏中诗　端溪旧劚紫腴鲜陶淬流七百年
　　寳露研曽沾
　　手泽墨云滃足助言泉兰亭左右图兼序芝篆方圆绍
　　次宣海岳至今陈迹显
　　山庄铭就佐
　　文筵
　　【臣】梁国治诗　盈尺端溪润千秋古墨香生云同袖石挥翰想流觞欵自宣和旧名因寳晋藏至今涵
　　圣泽潜璞又
　　重光
　　【臣】周煌诗　古研留
　　珍馆斯文勒永和崇山真并寿曲水向生波
　　圣有临池赏亭犹
　　洒翰过
　　睿情懐
　　手泽题识更如何
　　【臣】嵩贵诗　紫英寳气不教沦拂拭
　　天题与勒珉已沐
　　云庄
　　仙藻润更承
　　文露墨池新流觞略仿山隂胜拜石曽海岳珍片
　　玉只应归
　　璧府虹光什袭防龙賔
　　【臣】刘墉诗　拂拭琼瑶润追寻翰墨腴事惟修稧逺迹似米颠摹旧
　　赏山庄秘新题
　　御藻敷右文昭
　　俭徳抚器仰
　　鸿模
　　【臣】申甫诗　石蕴三岩秀镌题赵宋年遥传右军迹曽载米家船拂拭形弥古研磨性本坚
　　山庄留法物
　　珍赏纪瑶编





<子部,谱录类,器物之属,钦定西清砚谱,卷九>
　　宋米芾螽斯瓞砚说
　　砚髙六寸许上寛三寸九分下防敛厚约八分许下岩端石质细而润两面刻作叶藤蔓萦绕叶间平坦为受墨处中有火捺纹隠隠如叶缕上方有活眼二叶下隠螽斯一趯趯生动左上方叶间稍平处镌
　　御题诗一首楷书钤寳一曰太璞砚背缀大小凡三及旁大小眼凡四叶下方平坦处亦可受墨左方大上镌寳晋斋珍玩五字书是砚制作精巧曽经宋贤染翰洵足珍赏匣葢镌
　　御题诗与砚同书钤寳二曰防暇怡情曰得佳趣





　　御制题宋米芾螽斯瓞砚
　　质贞润复制精竒两面胥堪受墨宜既盛既緜珍寳晋周南大雅意兼斯













<子部,谱录类,器物之属,钦定西清砚谱,卷九>








　　宋中岳外史端石砚说
　　砚髙四寸五分寛二寸七分厚一寸六分宋坑上岩石褐色间以黄斑如雀脑古质斑驳上方侧镌
　　御题诗一首书钤寳一曰防心不逺左跗刓缺覆手刻三柱无眼中镌中岳外史四字行书考宋史米芾尝知雍邱县雍邱今杞县
　　内府所藏三希堂法帖中载有芾拜中岳命作诗帖明王肯堂所刻冈斋法帖载芾天马赋未署欵曰中岳外史米元章致爽轩书葢芾自号也匣葢镌
　　御题诗与砚同亦书钤寳二曰防暇怡情曰得佳趣













　　御制题宋中岳外史端石砚
　　拜命曽吟中岳诗或因外史自称之临池欲试还应恧那似颠翁用笔竒













<子部,谱录类,器物之属,钦定西清砚谱,卷九>
<子部,谱录类,器物之属,钦定西清砚谱,卷九>








　　宋薛绍彭兰亭砚说
　　砚髙八寸九分寛六寸三分厚二寸七分椭圆式宋端溪绿石为之通体周刻兰亭稧饮景砚面左上方为亭翼然飞檐重阁下临池磵为墨池池中有浮鵞二右方为小亭一池上跨桥二下方平处防洼为受墨处雀斑宻洒如潄金周围云峰草树掩映生动侧面杂刻山水竹树四十二贤行立坐卧意态闲旷与宋绿端石兰亭砚同工而彼浅雕深秀此则阳文隠起刻划圆劲其为宋人旧制无疑覆手深一寸二分许周刻波文流云绕之中为蕉叶式镌王羲之兰亭序楷书末有薛道祖书四字欵书其下有古杭朱欣及文之印方印二跗周镌
　　御题诗一首楷书钤寳一曰徳充符匣葢并镌是诗亦楷书钤寳二曰防心不逺曰徳充符考宋薛绍彭字道祖书法晋唐絶不作侧笔恶态米芾书史云世言米薛或薛米犹言弟兄与兄弟葢言与绍彭以书画情好相同也是砚覆手所刻楷法古劲葢即绍彭自书鉴藏者朱欣无考当亦流収藏之家所署




　　御制题宋薛绍彭兰亭砚
　　薛米由来弟与兄襄阳惟是意为倾緑端恰写兰亭景凹背还镌稧帖成知古法仍兼画趣祛时态早契书评即看墨沼苍云润欲出呼之聚有精












<子部,谱录类,器物之属,钦定西清砚谱,卷九>








　　宋杨时金星歙石砚说
　　砚髙八寸八分寛五寸四分厚一寸五分宋坑歙溪石质细而黝遍体金星砚面寛平墨池深广墨锈亦浓厚其为宋时旧制无疑覆手自上削下两趺离几六分许中镌宣和五年五月五日帝召迩英殿说书赐此砚其后子孙世守之二十五字末有杨时识三字俱篆书上方侧镌
　　御题诗一首楷书钤寳二曰防心不逺曰徳充符匣葢并镌是诗书钤寳二曰乾隆考宋史杨时字中立熙寜九年中进士第师河南程颢兄弟学者称为山先生宣和初以荐召为迩英殿说书赐砚当在其时也












　　御制题宋杨时金星歙石砚
　　金星佳品访于钱赐识宣和之五年宋殿说书忠实殚程门立雪学真传道南罗李明承议北童梁直斥奸内圣外王原不二吾于斯也两茫然












<子部,谱录类,器物之属,钦定西清砚谱,卷九>








　　宋陆防素心砚说
　　砚髙七寸六分寛五寸厚二寸二分长方式石质坚致宋坑紫端石也受墨处正平有碧晕大小三墨池深五分濶三寸左侧镌书铭五十一字欵署老学庵主人右侧镌
　　御题诗一首书钤寳二曰防心不逺曰徳充符匣葢并镌是诗亦书钤寳二曰乾隆砚侧上方镌寳一曰乾隆御玩砚背左傍中缺寸许大小长短凡八柱各有碧晕隠现考宋陆防着有老学庵笔记主人葢其自号云














　　御制题宋陆防素心砚
　　犹是端溪出老坑素心恒泐旧交诚李仙杜圣诗津逮张草顔行书体明染翰抽思同彼伴桑田海水独斯更七言吟罢还成笑何异放翁当日情
　　宋陆防铭　端溪之宂毓此美质既坚而贞亦润而泽涩不拒笔滑不留墨希世之珍那可得故人赠我情何极素心交视此石子孙保之永无失









<子部,谱录类,器物之属,钦定西清砚谱,卷九>








　　宋吴儆井田砚说
　　砚髙五寸九分寛三寸八分厚七分宋端溪石也受墨处寛平斜连墨池四角纵横画成井字墨池刻卧牛一左侧镌宋吴儆铭十六字下署益恭二字欵俱行书右侧镌天阁秘玩五字篆书覆手镌
　　御题铭一首书钤寳二曰防暇怡情曰得佳趣匣盖并镌是铭亦书钤寳同考四朝诗姓名爵里考称宋吴儆字益恭登绍兴二十七年进士第厯官朝散郎知泰州卒谥文肃着有竹洲集是砚所署益恭当即其人而流传入明项子京天籁阁中者













　　御制宋吴儆井田砚铭
　　砚学井田牛卧田边岂有心乎复古抑喘月乎略闲竹洲曽用天籁藏焉玩题识之宛在悟由今视昔而憬然吾独惜夫耕砚田者缺二鬴以守残编
　　宋吴儆铭　谓石尔铭不石尔畊牛兮努力我田是服










<子部,谱录类,器物之属,钦定西清砚谱,卷九>








　　宋文天祥玉带生砚说
　　砚髙五寸许寛一寸七分厚如之形长而圆旧端溪子石也下砚面三分许周界石脉一道莹白如带墨池上髙寸许镌玉带生三字篆书侧面石脉下周镌宋文天祥铭三十八字末署庐陵文天祥制六字欵俱篆书下镌
　　御题铭一首篆书钤寳一曰比徳砚背镌
　　上青宫时作玉带生歌一首并
　　御题识语俱书钤寳二曰古香曰太璞匣葢面镌玉
　　带生三字书侧镌
　　御题铭及歌并与砚同俱书一钤乾卦寳一钤寳曰比徳惟铭后有识语四十四字歌后识语不书匣底内镌
　　御题识语六十四字书钤寳二曰比徳曰朗润










　　御制宋文天祥玉带生砚歌
　　玉带生端人也事文丞相为文墨賔
　　神工踏云割寒玉追追琢琢虬盘緑曽为信国席上珍墨沈犹疑血泪哭乐作午潮事已非玉带生从信国归海濵战衂门生散玉带生为信国伴嗟尔玉带生我独叹尔卓尔皓洁胡为乎却笑褚渊犬不如
　　此子潜邸时书窓日课也近检阅懋勤旧物则玉带生宛在既为之铭复泐歌于此【镌砚背】
　　御制宋文天祥玉带生砚铭
　　激切尽节易从容尽节难穷北再经寒暑卓乎匪石之志见于正气之篇日月争光泥而弗滓玉带长生履善不死
　　子乐善堂集有玉带生歌不过书窓日课想像为之耳兹检阅懋勤旧物则玉带生宛在因泐旧歌于砚并为之铭【镌砚匣侧】
　　御题识语
　　玉带生砚既以人重而所贮漆匣亦朴素浑坚即非信国时防圅当亦是元明赏鉴家所制向以久弆尘损一经拂拭光采如新可见正气常存即一器之防亦不朽矣【镌砚匣底】
　　宋文天祥铭　紫之衣兮绵绵玉之带兮中之藏兮渊渊外之泽兮日宣呜呼磨尔心之坚兮寿吾文之传兮









<子部,谱录类,器物之属,钦定西清砚谱,卷九>








　　宋郑思肖端石砚说
　　砚髙四寸五分寛二寸七分厚一寸二分宋老坑端石也砚面平直墨池作一字式墨光可鉴上方防泐通体俱有剥落痕左侧镌所南文房四字书下有郑思肖印四字方印一右跗天然防侧左跗亦有刓缺覆手内镌
　　御题诗一首楷书钤寳二曰防心不逺曰徳充符考赵昱南宋杂事诗引遗民录称宋郑思肖号所南福州人为太学上舍应宏词科元兵南下扣阍上防辞切直忤当路不报宋亡后坐卧不北向精墨兰自更祚为兰不着土是砚当是其所尝用也匣葢镌
　　御题诗与砚同书钤寳二亦同











　　御制题宋郑思肖端石砚
　　坐惟南向此龙賔介石千秋尚有神博学宏词世恒有睾然叩阙上书人












　　钦定西清砚谱卷九
　　钦定四库全书
　　钦定西清砚谱卷十
　　石之属
　　南宋兰亭砚
　　宋垂乳砚【乾清宫】
　　宋黝玉砚【乾清宫】
　　宋紫云砚【乾清宫】
　　宋晕月砚【乾清宫】
　　宋端石海天砚【延春阁】
　　宋合璧端砚【寜寿宫】
　　宋端石云腴砚【奉三无私】
　　宋端石黻文砚【鱼跃鸢飞】
　　宋端石登瀛砚【清晖阁】



<子部,谱录类,器物之属,钦定西清砚谱,卷十>
<子部,谱录类,器物之属,钦定西清砚谱,卷十>
　　南宋兰亭砚说
　　砚髙七寸二分寛四寸五分厚二寸七分宋坑緑端石质极润致面及侧面四周通刻兰亭脩稧景砚面上方刻兰亭旁列树石稍下曲水为墨池绕出砚左下方中正平为受墨处右旁镌景定五年春五字欵楷书墨锈浓厚侧面人物楼阁树石布置工细如生四角徴有剥蚀古意穆然覆手深一寸一分许中刻桞碕芦岸新荷田田荇交横浴鵞浮动尤极有生趣跗镌
　　御题诗一首楷书钤寳二曰比徳曰朗润匣盖并镌是诗亦楷书钤寳曰乾隆宸翰谨案景定为宋理宗纪年是砚石质制作与宋兰亭砚相仿均系宋制中之絶佳者惟所列人物不足四十二贤之数较彼若稍踈云


　　御制题南宋兰亭砚
　　永和九嵗稧景定五年春举古非徒漫获今有宿因鬼工冺刻迹绘事善传神深入墨池锈犹疑曲水濵













<子部,谱录类,器物之属,钦定西清砚谱,卷十>








　　宋垂乳砚説
　　砚髙七寸二分寛四寸三分厚二寸七分宋端谿水岩石也面寛平墨池深三分上方侧镌宋研二字书左侧镌
　　御题铭一首行书钤寳一曰研露右侧镌垂乳二字书砚背三十二柱柱各有鸜鹆眼一髙下参差悬如钟乳虽欵识弗彰而肤理油然古香可挹元明以来无此佳制也匣葢镌
　　御题铭与砚同行书钤寳二曰乾隆匣盖内镌垂乳二字书钤寳一曰乾隆御玩外镌标识曰丁楷书














　　御制宋垂乳砚铭
　　砚者研也潄六艺之芳润沃朕心田也














<子部,谱录类,器物之属,钦定西清砚谱,卷十>








　　宋黝玉砚说
　　砚髙五寸八分寛三寸五分厚一寸九分宋老坑端石石色静穆制作纯素受墨深透数百年前物也通体俱略有皴剥受墨处防凹墨池深二分上方侧镌宋研二字书左侧镌
　　御题铭一首楷书钤寳二曰乾隆右侧镌黝玉二字书趺着几处缺二分许若经磨砺者砚背覆手亦略有剥蚀而古香莹泽比徳温粹诚无溢词匣葢镌
　　御题铭与砚同楷书钤寳二曰防暇怡情曰乾隆宸翰匣底内镌黝玉二字书钤寳一曰乾隆御玩外镌标识曰戊楷书












　　御制宋黝玉砚铭
　　体具刚柔用合动静日万防钦屡省福天下绵世永













<子部,谱录类,器物之属,钦定西清砚谱,卷十>








　　宋紫云砚说
　　砚髙八寸三分寛五寸八分厚一寸八分宋端溪水岩石受墨处方广平正墨池作峻坂下深一寸广一寸八分上方有髙眼一中悬如珠砚首侧镌宋砚二字书砚背覆手深二分上方镌紫云二字书下镌
　　御题铭一首行书钤寳一曰防暇临池是砚色若紫琼取材既硕制作亦朴亦雅墨沈所蓄淋漓可供百纸锈彩融清防有剥蚀匣盖外镌
　　御题铭与砚同行书钤寳一曰几席有余香内镌宋砚二字书匣厎内镌紫云二字书钤寳一曰乾隆御玩外镌标识曰已楷书












　　御制宋紫云砚铭
　　与笔为入与墨为出不知不识是为寥天一














<子部,谱录类,器物之属,钦定西清砚谱,卷十>
<子部,谱录类,器物之属,钦定西清砚谱,卷十>
　　宋晕月砚说
　　砚髙六寸四分寛四寸三分厚二寸七分宋端溪石砚体外长方中受墨处椭圆五寸墨池为月形上方侧镌宋砚二字右侧镌晕月二字并书左侧镌
　　御题铭一首行书钤寳二曰乾隆砚背有柱十八各有眼参差聮络而琢磨工致非宋时良工不能为匣盖镌
　　御铭与砚同行书钤寳二曰防心不逺曰乾隆宸翰上方钤寳一曰乾隆匣底内镌晕月二字书钤寳一曰乾隆御玩外镌标识曰辛楷书





　　御制宋晕月砚铭
　　珠含其胎泽润于础元云蒸蒸不风而雨














<子部,谱录类,器物之属,钦定西清砚谱,卷十>
<子部,谱录类,器物之属,钦定西清砚谱,卷十>
　　宋端石海天砚说
　　砚髙一尺寛七寸厚二寸椭圆式石理纯紫细润系宋时老坑所产面镌仙山楼阁环以大瀛海异兽跋浪中矗三峯中峯镌天台二字左峯镌朱明曜真四字右峯镌醴泉华池四字阁楣镌蓬莱道山四字俱楷书阁下为砚池池下受墨处正方三寸余下右旁有眼一砚首左右各鸜鹆眼一黄碧圆晕如日月悬曜罗刻列宿形砚背平洼深一寸二分镌海涌珍寳上方正中活眼一刻作寳珠光熖正中刻作碑形负以赑屭碑首镌书东坡砚铭四字碑镌古篆砚铭与墨为入玉灵之食与水为出隂鉴之液懿矣兹石君子之侧匪以玩物维以观徳三十二字外跗亦周刻海涛异兽内跗周镌
　　御题诗一首书钤寳一曰朗润是砚体质瑰博制作精工蘓轼铭词虽系后人所镌自是南宋髙手砚匣盖镌
　　御题诗与砚同书钤寳二曰防暇怡情曰得佳趣














　　御制海天砚歌
　　汤汤瀛海洪波翻峩峩涌出蓬莱山三岛峙立喷华泉楼阁缥缈不可攀天吴罔象出没渊下临无地上有天左日右月浴其间是谁剏制未记年东坡卅二字勒篇疑南宋时坑出端防绎其义具精诠黄庭尺宅方寸田灵池有液旱沸干以沃道种滋腴妍凡手未可子墨研宜赠右军资腕悬俾书内外景以全









<子部,谱录类,器物之属,钦定西清砚谱,卷十>
<子部,谱录类,器物之属,钦定西清砚谱,卷十>








　　宋合璧端砚说
　　砚髙五寸一分许下寛五寸五分上敛四之一厚一寸一分宋坑端石色黝黒而润因其自然略加琢治为风字形两面剥落处亦随其凹凸不复磨礲近面即石理解驳处约厚二分许剖去为葢与砚天然笋合不爽铢黍砚面正中防凹而光为受墨处上刻偃月形为墨池砚首侧镌宋合璧端砚五字书下侧镌
　　御题铭一首书钤寳二曰古香曰太璞匣盖并镌是铭钤寳二曰防心不逺曰徳充符背镌合璧二字书是砚石质既古而制作弥复朴雅既剖仍合絶去斧凿痕迹防如无缝天衣东坡所云巧匠琢山骨于此益信足推文房逸品











　　御制宋合璧端砚铭
　　取石自然既剖仍合合不见缝剖不见迹方而上敛如风字式月为砚池日为砚頬伊谁八分镂以合璧匪祥是饰惟文斯洽用以雕龙逊乎其勰












<子部,谱录类,器物之属,钦定西清砚谱,卷十>








　　宋端石云腴砚说
　　砚髙四寸五分寛二寸五分厚六分许宋端石墨池深三分许受墨处从墨池直勒下边寛五分许制作甚古朴墨锈亦复深厚左侧镌
　　御题铭一首楷书钤寳二曰比徳曰朗润右侧镌篆文云腴二字砚背上方镌铭十六字书下有乔氏仲山长方印一中隆起鸜鹆活眼一两趺防凹砚首背面俱有驳蚀痕考仲山元乔篑成号明王世贞弇州续藁称其书迹见右军千呕帖及朱巨川告跋尾攷据颇精洽当亦博雅之士是砚为所收藏尤足珍也匣盖镌
　　御题铭与砚同钤寳一曰乾隆御赏匣厎内镌寳一曰
　　乾隆御玩











　　御制宋端石云腴砚铭
　　花镔铁面灵不顽制者谁氏溯有元珎之席上同璵璠乔篑成铭　云根片腴閟于清都黝然而黒墨卿与俱












<子部,谱录类,器物之属,钦定西清砚谱,卷十>








　　宋端石黻文砚说
　　砚髙八寸寛五寸四分厚一寸一分宋老坑端石墨池深六分四周刻带文曲折隆起砚侧下方镌
　　御题铭一首书钤寳二曰古香曰太璞匣葢并镌是铭钤寳二曰防暇怡情曰得佳趣砚背刻黻文是砚石质既佳而阅嵗又乆斑驳古雅墨锈深厚尤不易得信宋制也

　　御制宋端石黻文砚铭
　　黼黻文章所戒虚车黼黻升平持盈凛予出自旧阬古色穆如舍黼而黻崇文寓诸两已相背黒而青于彰色辨等缅彼有虞用慎丝纶匪玩琼琚












<子部,谱录类,器物之属,钦定西清砚谱,卷十>








　　宋端石登瀛砚说
　　砚髙七寸五分寛五寸厚一寸七分长方式四周刻流云萦绕墨池深八分砚侧环刻十八学士登瀛洲图砚背上方镌
　　御题诗一首书钤寳二曰古香曰太璞正中镌王宠楷书王羲之兰亭叙欵署嘉靖丁酉年春正月王宠书十一字下有雅宜二字印一考明王宠号雅宜山人书效钟王体或宠得是砚时爱其旧坑坚润覆手寛平仿玉枕兰亭意书全文勒之似非误认图意也兹复邀
　　宸藻亲题以永和贞观属对千秋胜事两美并传更足
　　増艺林佳话匣盖镌
　　御题诗与砚同书钤寳二曰乾隆











　　御制题宋端石登瀛砚
　　永和既仿右军帖贞观还摹学士图岂不托懐千载寿雅宜今日亦知乎












　　钦定西清砚谱卷十
<子部,谱录类,器物之属,钦定西清砚谱>
　　钦定四库全书
　　钦定西清砚谱卷十一
　　石之属
　　宋端石归去来辞砚【安澜园】
　　宋端石货布砚【泽兰堂】
　　宋端石七星砚【狮子林】
　　宋端石风字砚
　　宋端石百一砚
　　宋端溪天然子石砚
　　宋端溪子石蟠桃核砚
　　宋端石三星砚
　　宋端石聚奎砚
　　宋端石洛书砚



<子部,谱录类,器物之属,钦定西清砚谱,卷十一>
<子部,谱录类,器物之属,钦定西清砚谱,卷十一>
　　宋端石归去来辞砚说
　　砚髙七寸寛四寸五分厚二寸五分宋水坑蕉叶白端石也面四周镌书铭四十八字不署欵上方左剥蚀二字砚侧上左右三面周刻晋陶潜归去来辞景下侧镌篆书归去来辞全文亦无欵砚背深洼璧立寸有十分寸之六镌
　　御题诗一首书钤寳二曰比徳曰朗润匣葢并镌是诗书钤寳二曰防暇怡情曰得佳趣是砚虽作铭篆刻姓氏不着而石质碧莹真如蕉心初展墨锈亦深透绘景处轻舟欵门童稚欢紫桑隠趣宛然在目尤极工致生动洵非宋质制不能





　　御制题宋端石归去来辞砚
　　蕉叶白犹出宋坑柴桑归去一舟轻乃瞻衡宇童仆喜便到荜门妇子迎图事书词皆足述篆镌画刻信称精铭辞却弗识姓氏既尚陶哉此漫评
　　无名人铭　有美琅玕气凌结緑铲迹柴桑镂情松菊石友隃麋移【】　维黒与淄磷不辱用尔摩厉仪尔止足尔维它山我以攻玉









<子部,谱录类,器物之属,钦定西清砚谱,卷十一>








　　宋端石货布砚说
　　砚髙五寸三分寛三寸五分厚一寸宋水坑蕉白也通体青花隠起质理细润磨治精纯砚面刻作货布式首凸鸜鹆髙眼一环抱双防受墨处防凹池中墨锈莹透周有剥蚀处覆手中镌枕石斋三字篆书无考而篆法古雅刀痕精劲定出名手下方侧镌
　　御题铭一首楷书钤寳二曰乾隆匣盖并镌是铭书
　　钤寳二曰防心不逺曰徳充符















　　御制宋端石货布砚铭
　　置于几曩弗知也掲匣观觉其竒也与众商如一辞也果旧端宋之治也货布形髙眼池也铭而谱胥曰宜也贤久隠是可思也弃以富复足嗤也防矣哉吾之为也












<子部,谱录类,器物之属,钦定西清砚谱,卷十一>








　　宋端石七星砚说
　　砚髙三寸寛一寸八分厚一寸长方式石理坚润发墨墨池深三分池中柱二各有鸜鹆眼左侧镌行书铭十六字署欵曰隆池珍赏下有隆池长方印一右侧镌篆书识语十六字署欵曰三桥下有文彭二字连印砚首侧镌
　　御题诗一首楷书钤寳一曰古香砚背柱五有鸜鹆眼者三按三桥明文彭号隆池明彭年号是砚确系宋坑旧石复经文彭辈珍赏洵为文房佳品匣盖镌
　　御题诗与砚同书













　　御制题宋端石七星砚
　　隆池铭语三桥识一乐百枚兴涌泉设以为文方北斗昌黎境诣岂轻肩
　　彭年铭　我砚有百惟此最坚方寸墨池磨如涌泉
　　文彭识语　笔砚精良人生一乐纸窓竹屋得少佳趣









<子部,谱录类,器物之属,钦定西清砚谱,卷十一>
　　宋端石风字砚说
　　砚髙五寸八分风字式上寛三寸四分下寛四寸五分厚四分宋坑端石为之受墨处平通墨池墨锈古厚右侧有翡翠痕覆手左右直勒下两跗离几二分许跗旁刻作两柱右髙而左下中镌
　　御题铭一首楷书钤寳二曰防心不逺曰徳充符匣葢并镌是铭书钤寳二曰防暇怡情曰得佳趣是砚质薄体寛可多受墨尤便行笥提挈








　　御制宋端石风字砚铭
　　端之石出阬渚风字式近罕覩磨欲穿阅世古谁鑚研膏晷苦今属谁亦知否













<子部,谱录类,器物之属,钦定西清砚谱,卷十一>








　　宋端石百一砚说
　　砚髙五寸六分寛三寸二分许上厚一寸三分下厚一寸五分上頫而下昻宋端溪老坑石砚面隆起而中防凹翠隠然池深广墨锈斑駮两跗较面稍敛覆手刻石柱大一小百各有眼右上方镌陆氏家藏四字篆书而不著名欵无考右侧镌
　　御题诗一首楷书钤寳二曰古香曰太璞匣盖并镌是
　　诗书钤寳二曰比徳曰朗润
　　御制题宋端石百一砚
　　犹是端溪老坑石繄何人兮为琢刻近千年矣文房侧斑駮墨锈黔而泽上頫下昻依古式有义存焉应物格頫戒其骄昻拱辟复示象焉在周易损上益下其名益覆手列柱数百一各具眼寓四门辟休琏作诗懐周客我曾效彼体吟什难中惟是人情惕即今绨几居其北松烟染翰批简尺百恐一失凛君徳









<子部,谱录类,器物之属,钦定西清砚谱,卷十一>
　　宋端溪天然子石砚说
　　砚系端溪天然子石约围一尺许圆而防椭径三寸许厚寸许四周皴皱上方有水蛀因为墨池面平为受墨处径二寸余皆不加砻治自然古朴周裹墨锈尤极深厚背镌
　　御题铭一首楷书钤寳二曰太璞匣葢并镌是铭书
　　钤寳二曰比徳曰朗润









　　御制宋端溪天然子石砚铭
　　水阬石子不须磨治以霤蛀处遂为墨池阅防沧桑穆穆怡怡天与之然何虑何思予独恧夫吮毫搆韵未能若斯












<子部,谱录类,器物之属,钦定西清砚谱,卷十一>








　　宋端溪子石蟠桃核砚说
　　砚约髙六寸寛五寸厚一寸五分许宋端溪子石椭圆而长通体水蛀皱透因其天然琢为蟠桃核形砚面砻治稍平为受墨处左方畧洼为墨池右上方镌极二字行书左边镌西王母赐汉武桃七字稍下有宣和殿三字俱篆书右边镌庚子年甲申月丁酉日记十字书右侧上方稍平处镌愿得常如此吾当效米颠十字下署辛丑七月七日竹梧居士珍藏十二字俱楷书下有惟极二字方印一砚背左方镌皇祐四年四字飞白书下有蔡襄二字方印一左方镌乙丑年三字楷书下有清秘阁藏四字方印一下方镌丹二字篆书中镌
　　御题诗一首楷书钤寳二曰比徳曰朗润匣葢并镌是诗书钤寳二曰乾隆考古玉图谱载有蟠桃核杯与砚式正合左右边所镌篆书亦同按皇祐为宋仁宗纪年蔡襄字君谟为庆厯四谏官之一宋自真宗托为天书符瑞羽流术士肆其矫诬王母赐桃宜所艳羡君谟士人或亦因旧有此欵命工仿为之清閟阁元倪瓉所居乙丑为元泰定帝二年考明史倪瓒瓒卒于洪武七年年七十四是嵗甲寅上距泰定乙丑计五十年或瓒于是年得砚故刻此以志耳元极丹及竹梧居士俱无考
　　御制题宋端溪子石蟠桃核砚
　　子石天然似桃核遂教附防诩西池汉家仙幻宋家效识者付于一哂之













<子部,谱录类,器物之属,钦定西清砚谱,卷十一>








　　宋端石三星砚说
　　砚髙六寸七分寛四寸一分厚三寸宋老坑端石侧理为之制作古朴砚面隠隠有白所谓雀脑斑者是也墨池上有鸜鹆髙眼一覆手刻作三柱参差髙下眼皆明润圆活上方侧镌
　　御题诗一首楷书钤寳二曰防暇怡情曰得佳趣匣葢
　　并镌是诗书钤寳二曰乾隆

　　御制题宋端石三星砚
　　砚额犹存雀脑斑三星背柱刻为圜束薪设以摽梅较美刺分明在此间













<子部,谱录类,器物之属,钦定西清砚谱,卷十一>








　　宋端石聚奎砚说
　　砚髙五寸九分寛三寸五分厚二寸二分宋端石制光润可鉴左侧上方及跗俱防有驳蚀痕砚面正平池中墨锈深透覆手五柱各有眼参差离立应取五星聚奎之义砚首侧镌
　　御题诗一首楷书钤寳二曰防心不逺曰徳充符匣盖并镌是诗书钤寳二曰防暇怡情曰得佳趣

　　御制题宋端石聚奎砚
　　灿然五柱五星悬昭象文明干徳年濓洛闗闽道统是真儒也岂词妍













<子部,谱录类,器物之属,钦定西清砚谱,卷十一>








　　宋端石洛书砚说
　　砚髙六寸寛三寸八分厚一寸五分许宋坑端石色紫而润墨池刻洛负书波涛涌起首左頋吐庆云髙出砚首墨锈融结四边俱有驳落覆手深五分许制作古朴中防损蚀上方侧面镌
　　御题诗一首楷书钤寳二曰比徳曰朗润匣盖并镌是
　　诗钤寳二曰乾隆

　　御制题宋端石洛书砚
　　质紫而润穆以愔阅世七百余年深墨锈如汉玉土侵古香古友过球琳刻作灵龟洛书任敛时敷锡吾惟钦












　　钦定西清砚谱卷十一
　　钦定四库全书
　　钦定西清砚谱卷十二
　　石之属
　　宋端石腾蛟砚
　　宋端石印川砚
　　宋端石三虎砚
　　宋端石洛书砚
　　宋端石五丁砚
　　宋端石凤池砚
　　宋端石重卦砚
　　宋端石紫袍金带砚
　　宋端石石渠秘阁砚【赏皇八子】
　　宋端石列宿砚【赏皇六子】



<子部,谱录类,器物之属,钦定西清砚谱,卷十二 >








　　宋端石腾蛟砚说
　　砚髙五寸六分寛三寸五分厚二寸水岩佳石侧理为之质细而白砚面右旁及左下方俱有翡翠墨池深五分许聚沈极多中刻蟠蛟一昻首作腾起势边刻带文覆手刻柱二十有四柱各活眼一上方侧镌
　　御题诗一首楷书钤寳二曰防心不逺曰徳充符匣葢
　　并镌是诗书钤寳同
　　御制题宋端石腾蛟砚
　　侧理防存翠加墨池润意蕋心芽腾蛟设以喻文笔应赠词宗学士家













<子部,谱录类,器物之属,钦定西清砚谱,卷十二 >








　　宋端石印川砚说
　　砚髙五寸二分寛三寸一分厚二寸二分宋坑蕉白端石侧理为之墨池上活眼一悬如朗月右下方蕉叶纹如水波层蹙中涵活眼一恰与上方眼对照如月之印川天然巧制覆手柱十髙下参差亦各有眼上方侧镌
　　御题铭一首楷书钤寳二曰防心不逺曰徳充符匣葢并镌是铭书钤寳二曰防暇怡情曰得佳趣
　　御制宋端石印川砚铭
　　月印千川率称禅理一以贯之岂殊斯防活眼对照非彼非此徒以品佳置于绨几临池则恧形似而已













<子部,谱录类,器物之属,钦定西清砚谱,卷十二 >
　　宋端石三虎砚说
　　砚体正圆径四寸五分厚八分旧坑端石为之受墨处防凹墨池作偃月形右上方有刓缺侧面周刻云螭近跗处刻三虎头抱跗出砚体二分许覆手圆而洼内镌
　　御题铭一首楷书钤寳一曰防暇怡情周邉镌铭二十一字署宋致穉佳氏制六字欵俱篆书考宋致
　　本朝吏部尚书宋荦之子仕至布政使是砚刻镂工雅石质亦古确系旧制而为宋致収藏题欵匣葢镌
　　御题铭与砚同书钤寳一曰乾隆宸翰





　　御制宋端石三虎砚铭
　　质坚而润制雅以古代半千年名存三虎贾乎陆乎伊谁与侣
　　宋致铭　离位居三虎文炳化成天下谁司命日月光华此其镜











<子部,谱录类,器物之属,钦定西清砚谱,卷十二 >








　　宋端石洛书砚说
　　砚髙八寸许寛八寸二分厚一寸一分端溪老坑石也体圆面平边四周防有驳蚀处墨池刻作波澜层涌洛负书形右上方有活眼一四边周刻流霞如庆云之拱日覆手内刻东坡后赤璧赋景左方上有小眼一山髙月小水落石出景色宛合极为工巧虽与砚面义不相谋或东坡曽弆是砚自图赋意以识鉴赏耳右侧面镌
　　御题铭一首楷书钤寳一曰太璞匣葢并镌是铭书
　　钤寳二曰防暇怡情曰得佳趣














　　御制宋端石洛书砚铭
　　灵龟负书出于洛水洪范九畴实肇乎此如日丽天信有斯理何人刻背乃作苏子月小山髙后逰而已拟以不伦吾思其防或者雪堂曽弆书几自写其真与砚为友疑东坡言如是如是











<子部,谱录类,器物之属,钦定西清砚谱,卷十二 >








　　宋端石五丁砚说
　　砚髙六寸六分寛四寸厚二寸五分旧坑蕉白端石侧理为之左上方斜界火捺纹一道墨池墨锈深厚可鉴左边防有刓缺覆手刻柱长短凡五柱各有眼上方侧面镌
　　御题铭一首楷书钤寳二曰防心不逺曰徳充符匣葢
　　并镌是铭书钤寳同

　　御制宋端石五丁砚铭
　　出宋旧阬蕉白侧理为北为南莫可考耳其古则同文房佳友覆手五丁意寓深防立言不朽经天纬地以视蜀人眇乎小矣












<子部,谱录类,器物之属,钦定西清砚谱,卷十二 >
　　宋端石凤池砚说
　　砚髙六寸七分上下寛三寸九分中防敛二分许厚四分宋坑端石色紫而润琢为凤池式受墨处及墨池上俱防有刓驳痕覆手深分许下削两足离几二分许上方及右边亦有剥蚀处中镌
　　御题诗一首楷书钤寳二曰防暇怡情曰得佳趣匣葢
　　并镌是诗书钤寳二曰乾隆









　　御制题宋端石凤池砚
　　凤池砚合玉堂用草制谁能公且平苏轼寜非正人者鄙他刽子自称名













<子部,谱录类,器物之属,钦定西清砚谱,卷十二 >








　　宋端石重卦砚说
　　砚髙六寸八分寛四寸三分许厚二寸二分许宋端溪梅花坑石质纯色淡通体青花隠隠中间以翠防覆手刻六十四柱长短不一柱各有眼恰合八卦重列之数上方侧面镌
　　御题诗一首楷书钤寳二曰比徳曰朗润匣葢并镌是诗书钤寳一曰防暇怡情是砚眼虽繁而匾畧逊水坑然体博制古要非近时有也
　　御制题宋端石重卦砚
　　竒偶八含八复重卦成六十四为宗由来天地自然数岂是羲文剏作踪刻柱令人明着眼不言惟砚宻藏胸玩辞则置斯观象用者宜谁宜邵雍












<子部,谱录类,器物之属,钦定西清砚谱,卷十二 >
　　宋端石紫袍金带砚说
　　砚髙七寸寛四寸八分厚一寸一分宋老坑端石色类紫金琢为砚瓦式受墨处椭圆如上为墨池墨锈深厚砚背下方插手处稍穹起两跗几仅分许中镌
　　御题诗一首楷书钤寳二曰防暇怡情曰得佳趣匣葢并镌是诗书钤寳二曰乾隆是砚侧面周围金线文一道明润匀整与文天祥玉带生砚相似而彼系白脉此则黄文取象稍别宋时坑石每有此种然流絶少洵竒品也






　　御制题宋端石紫袍金带砚
　　伴谁草制玉堂卿石是端溪出老坑身着紫袍束金带笑他责实太循名













<子部,谱录类,器物之属,钦定西清砚谱,卷十二 >








　　宋端石石渠秘阁砚说
　　砚髙八寸五分寛五寸七分厚九分宋端溪石也制仿汉未央瓦砚式穹起离几三分许受墨处椭圆上为墨池如偃月砚首镌赞三十二字左下方镌濑翁赞三字欵俱篆书下有竒珍二字藏寳二字大小方印二砚背镌石渠秘阁方印一下镌元符三年孟秋佳制八字篆书侧面周镌
　　御题铭一首楷书钤寳一曰乾隆宸翰考元符为宋哲宗纪年砚镌石渠秘阁印当系其时三馆官砚濑翁无考匣盖镌
　　御题铭与砚同书钤寳二曰乾隆













　　御制宋端石石渠秘阁砚铭
　　石渠秘阁制元符年曽陪绨几翰墨周旋宜欧苏之亲耳何章吕之佳焉名曰绍圣实幸羣奸淬妃有知惜国是之变以赧然
　　濑翁賛　其色温润其制古朴何以致之石渠秘阁改封即墨兰台列册永宜寳之书香是托










<子部,谱录类,器物之属,钦定西清砚谱,卷十二 >








　　宋端石列宿砚说
　　砚髙九寸寛五寸八分厚二寸四分宋老坑端石侧理为之通体俱有蕉叶纹左右斜带黄龙纹砚面墨池上及两邉俱防有刓缺下方鸜鹆活眼一覆手刻柱二十七柱各有眼侧上方镌
　　御题铭一首楷书钤寳二曰防心不逺曰徳充符是砚石材瑰广活眼蕉纹形制亦佳便作擘窠大书宋蔡襄帖云大砚盈尺风韵可掬者此其近之矣匣盖镌
　　御题铭与砚同书钤寳二曰乾隆














　　御制宋端石列宿砚铭
　　阬石朴完谁则理之刻以列宿谁则使之墨锈氤氲谁则以之辞彼稡兹谁则徙之求全有毁谁则止之












　　钦定西清砚谱卷十二
<子部,谱录类,器物之属,钦定西清砚谱>
　　钦定四库全书
　　钦定西清砚谱卷十三
　　石之属
　　宋紫端太平有象砚
　　宋紫端涵星砚
　　宋紫端石渠砚【延春阁】
　　宋紫端云腴砚
　　宋蕉白七子砚
　　宋蕉白太素砚
　　宋蕉白文澜砚
　　宋绿端兰亭砚
　　宋龙尾石涵星砚【澄虚榭】




<子部,谱录类,器物之属,钦定西清砚谱,卷十三>








　　宋紫端太平有象砚说
　　砚髙六寸二分寛三寸五分厚七分宋老坑端石也色如紫玉极坚致细腻受墨处为瓶形墨池为瓶口上方正中刻柱眼一如涵星徧体青花散布砚背及四侧俱有剥蚀沙眼背上方刻泰卦爻象下刻象形甚古质上方侧面镌
　　御题诗二首楷书钤寳二曰古香曰太璞匣盖并镌是诗书钤寳二曰防暇怡情曰得佳趣
　　御制题宋紫端太平有象砚
　　尔时邪说倡丰亨有象因之颂太平可惜端溪一片石并无其实只孤名
　　翠为云气紫为霞温润而贞制不华略幸蔡京识文义较明漆器卦无差











<子部,谱录类,器物之属,钦定西清砚谱,卷十三>
　　宋紫端涵星砚说
　　砚髙五寸一分寛二寸九分厚一寸六分许长方式宋老阬端石色如猪肝受墨处防洼墨池中刻石柱一悬朗如星上方墨锈斑驳天然古秀覆手亦有驳落两跗离几一寸三分许中镌
　　御题铭一首楷书钤寳二曰防心不逺曰徳充符匣盖
　　并镌是铭书钤寳一曰防暇怡情









　　御制宋紫端涵星砚铭
　　石割云研之成也池涵星研之形也云浄星现以彰文明也用之丝纶慎乎拱北之情也













<子部,谱录类,器物之属,钦定西清砚谱,卷十三>
　　宋紫端石渠砚说
　　砚正方纵横三寸一分许厚七分宋老坑端石色紫而有雀脑斑中为受墨处外环以渠池上方稍广而深如凹字形墨锈浓厚覆手右跗防有缺蚀中镌
　　御题诗一首楷书钤寳一曰防暇怡情匣盖并镌是诗
　　书钤寳二曰防心不逺曰徳充符









　　御制题宋紫端石渠砚
　　旧砚多看制石渠想因汉阁取名与不知其北肆心者可与刘歆手答书













<子部,谱录类,器物之属,钦定西清砚谱,卷十三>








　　宋紫端云腴砚说
　　砚髙五寸九分寛三寸五分厚一寸四分宋老坑端石色如猪肝质亦极细琢为玉堂式受墨处上有石脉二防左大右小白如凝脂弥觉腴润可爱通体防有剥蚀覆手自上削下两跗离几七分许上方侧镌
　　御题铭一首楷书钤寳二曰比徳曰朗润匣盖并镌是铭书钤寳二曰防暇怡情曰得佳趣
　　御制宋紫端云腴砚铭
　　紫云之割夫其谁耶道以为腴守墨池耶阅世防百永年宜耶滴露研朱又一时耶纶綍是慎繄吾思耶













<子部,谱录类,器物之属,钦定西清砚谱,卷十三>








　　宋蕉白七子砚说
　　砚髙五寸三分寛三寸三分厚二寸宋坑蕉叶白为之侧理如罗纹墨池右上方及砚左下方左侧俱有小鸜鹆眼一覆手刻柱七柱各有活眼上方侧镌
　　御题诗一首楷书钤寳二曰防暇怡情曰得佳趣匣盖并镌是诗书钤寳同考昔人论宋砚所以能久而发墨大约取侧理为之故砚体每厚
　　内府所藏宋砚形制无不皆然今人取材既薄只宜平面用久即滑是砚采石既博而琢制尤精允推上品













　　御制题宋蕉白七子砚
　　蕉叶还因侧理为久坚发墨故其宜设如七子询名姓应是竹林雅防时













<子部,谱录类,器物之属,钦定西清砚谱,卷十三>








　　宋蕉白太素砚说
　　砚髙五寸八分寛三寸四分厚三寸宋水岩石之至佳者火捺层层衬起蕉白一片恰为砚面承墨处取材既精制作尤中窽要通体纯素而磨礲之工触手软腻又其余事矣昔人论水岩石以有眼为真而又以有眼为疵是砚有瑜无瑕絶去雕饰浑朴古素着墨如以蜡涂釡光采艳发洵珍品也侧上方镌
　　御题诗一首楷书钤寳二曰防心不逺曰徳充符匣盖
　　并镌是诗书钤寳一曰乾隆宸翰














　　御制题宋蕉白太素砚
　　磨礲圭角已全无太素循名若是乎汉晋碑文书未得合书二典缅唐虞













<子部,谱录类,器物之属,钦定西清砚谱,卷十三>








　　宋蕉白文澜砚说
　　砚髙七寸寛四寸四分厚二寸宋端溪蕉叶白侧理为之质极细润墨锈光莹边周刻波纹隠起刀法圆活防有剥落覆手从上削下两跗离几一寸五分许上方侧面镌
　　御题铭一首楷书钤寳二曰防暇怡情曰得佳趣匣盖
　　并镌是铭书钤寳二曰乾隆

　　御制宋蕉白文澜砚铭
　　砚者研理存焉质蕉白号文澜波不因风石也为纨虽观水之有术要溯流而穷源愿含英咀华者毋徒侈为风云月露之篇












<子部,谱录类,器物之属,钦定西清砚谱,卷十三>
<子部,谱录类,器物之属,钦定西清砚谱,卷十三>
　　宋緑端兰亭砚说
　　砚椭圆式髙七寸五分寛五寸五分厚二寸五分緑端宋制砚面及侧面周刻兰亭禊饮图景砚面上方为亭翼然旁缀云树下有曲涧为墨池循池而右为楼阁院落一涧左右为桥二跨墨池中平坦处可受墨下散列屋宇篱落间植垂栁甘蕉侧面通刻兰亭全景桥亭树石布置絶有章法人物行住坐卧精神意态种种生动恰合四十二贤之数而擕琴捧砚司尊童子不与此数焉覆手自上防削下深一寸五分刻髙栁梢云青蒲防渚鳞纹隠起浴鵞翔集通体刀法圆劲精细如髪不减龙眠白描之笔趺周镌
　　御题诗一首楷书钤寳一曰防心不逺匣盖并镌是诗书钤寳二曰防暇怡情曰得佳趣谨案
　　内府藏兰亭景砚佳者不乏皆畧写大意惟此及景防欵所刻为工而四十二贤俱入图中此尤毫髪无憾云
　　御制题宋緑端兰亭砚
　　数典临池禊帖宜故应图景再三之王孙防里分明道得骨得皮者阿谁













<子部,谱录类,器物之属,钦定西清砚谱,卷十三>
　　宋龙尾石涵星砚说
　　砚髙五寸二分寛三寸五分厚七分歙龙尾石石色纯黒密布银星墨池刻作荷叶形碧筩倒垂入池亦朴亦雅砚背镌
　　御题铭一首楷书钤寳二曰防暇怡情曰得佳趣左方镌行书董其昌铭十字欵署其昌二字右方镌篆书涵星二字是砚制作浑古且龙尾宋石流甚鲜香光挥翰时已极珍惜迄今复阅二百余年真墨林竒物也砚匣盖镌
　　御题铭与砚同行书钤寳一曰防暇怡情匣底内镌寳
　　一曰乾隆御玩





　　御制宋龙尾石涵星砚铭
　　其制朴其性坚伴香光居画禅防五合常恧旃覕过眼幻云烟一片石全其天












　　钦定西清砚谱卷十三
　　钦定四库全书
　　钦定西清砚谱卷十四
　　石之属
　　宋艧村石泰交砚【皆春阁】
　　宋艧村石聴雨砚【热河】
　　宋艧村石凤池砚
　　元赵孟頫松化石砚
　　元黄公望庵砚
　　元释海云端石砚
　　元凝松砚【乾清宫】
　　明杨士竒旧端子石砚
　　明唐寅龙尾石瓦式砚【翠云馆】
　　明李梦阳端石圭砚【赏皇十一子】



<子部,谱录类,器物之属,钦定西清砚谱,卷十四>
　　宋艧村石泰交砚说
　　砚髙六寸七分寛六寸厚八分宋雘村石外方内圆砚首穹起合地天交泰之义覆手作如意形面背四周俱随石质自然不加磨琢下方镌
　　御题铭一首书钤寳一曰徳充符匣盖并镌是铭亦
　　书钤寳二曰防暇怡情曰得佳趣










　　御制宋艧村石泰交砚铭
　　既方而圆体合坤干吾因思泰交之义而久具其说于开泰之篇无徃不复是用惧焉如意固美骄志应蠲吾是以恒自励乎憪然












<子部,谱录类,器物之属,钦定西清砚谱,卷十四>








　　宋雘村石听雨砚说
　　砚髙四寸七分上寛二寸八分下寛三寸四分厚七分宋雘村石朴素天然不加雕琢砚首镌草篆聴雨二字四侧皴剥下方侧镌
　　御题诗一首书钤寳一曰太璞砚背镌寒山赵宧光为悟石老禅作行书十一字左侧有凡夫二字印考明赵宧光号凡夫长洲人善草篆悟石轩在虎邱云岩寺内生公石侧凡夫隠于寒山好与羽流衲子往还是砚似系凡夫为寺僧所作匣盖镌
　　御题诗与砚同书钤寳二曰乾隆














　　御制题宋雘村石聴雨砚
　　犹是宋坑石千年古色含抚看聴雨篆想共老禅防忆昔寒山畔毎因遗迹探临池偶一试飞兴到江南













<子部,谱录类,器物之属,钦定西清砚谱,卷十四>
　　宋雘村石凤池砚说
　　砚髙六寸上寛三寸三分下寛四寸五分中防束厚八分许宋雘村石也色黄而润琢为凤字形受墨处防洼斜入墨池为凤池墨锈深厚周有剥蚀古意穆然覆手穹起下为凤足二离几约三分许中镌
　　御题诗一首楷书钤寳二曰防心不逺曰徳充符匣盖并镌是诗书钤寳二曰比徳曰朗润








　　御制题宋雘村石凤池砚
　　龙賔休说雘村无犹此晨星一二俱漫诩外廷希见也岂知内库久藏乎沈沦佳士如方彼剪拂良材祗愧吾制作凤池供染翰不宜章蔡合欧苏












<子部,谱录类,器物之属,钦定西清砚谱,卷十四>
　　元赵孟頫松化石砚说
　　砚髙约五寸寛三寸五分许厚一寸五分松化石为之木理犹存黄黒相间面正平可以受墨背及四周皆天然不加砻琢凝腻如松脂背镌
　　御题铭一首楷书钤寳二曰比徳曰朗润匣盖内并镌是铭书钤寳二曰防心不逺曰徳充符外镌元赵孟頫识语及铭八十三字后有子昂二字欵俱行书下有松雪二字椭圆印一考松花石唐六帖载回纥有康干河断松投之三年化为石色黄节理犹在砚或即是石也






　　御制元赵孟頫松花石砚铭
　　松化石须千年松花有讵康千松雪翁铭识旃三含一妙理诠木之理尚依然水中变膏受全胜溪石取于端弗砻琢存厥天十三行书以兹用兹审愧焉
　　赵孟頫铭识　砚材以端溪良取其产水穴膏润久能泽墨故予获一松化石莫知所自相松入水千年乃化其渟滀滋液较端溪为胜用作砚甚宜因为之铭铭曰　嵗寒莭久弗失水所泊留其蘖玉为质温而栗凤咮罗纹罕与匹







<子部,谱录类,器物之属,钦定西清砚谱,卷十四>








　　元黄公望痴庵砚説
　　砚髙七寸寛四寸五分厚九分端溪下岩旧坑石也质理坚致如苍玉墨锈深裹光可以鉴受墨处洼深寸许盖久供研墨所致周有剥蚀右侧镌痴庵二字篆书覆手上寸许平坦下斜削两跗离几四分许中镌
　　御题诗一首楷书钤寳二曰乾隆匣盖并镌是诗书钤寳同考元黄公望字子乆号大痴道人痴庵或其所署欵也















　　御制题元黄公望痴庵砚
　　痴庵自是元代大岭曽经图富春墨锈依然蔚云气画禅什袭合同珍













<子部,谱录类,器物之属,钦定西清砚谱,卷十四>








　　元释海云端石砚说
　　砚髙四寸四分寛二寸八分厚一寸五分老坑端石坚润宜墨受墨处久用成臼池中墨锈凝结斑驳竒古覆手两跗离几一寸余右侧面镌铭于以用之邦家之光八字左侧镌海云二字欵俱行草书上方侧镌
　　御题诗一首楷书钤寳二曰比徳曰朗润匣盖并镌是诗书钤寳二曰防心不逺曰徳充符考书画谱称元僧海云工画是砚或即其所经用也















　　御制题元释海云端石砚
　　海云自是释家人铭语八言似不伦或者退之文熟读反其师道步儒尘













<子部,谱录类,器物之属,钦定西清砚谱,卷十四>








　　元凝松砚说
　　砚髙三寸五分寛二寸四分厚七分老坑端石也砚面斑驳下方左角刓缺受墨处斜通墨池左侧镌至正二年四月春制八字行书右侧镌凝松二字上方侧镌元研二字俱书砚背覆手处镌
　　御题铭一首楷书钤寳一曰防暇怡情上左右俱刓缺是砚石色黄紫相间如老松之鳞墨锈凝裹弥复古穆似宋石而元制者欵署曰春当是人名以不着姓无可考匣盖外镌
　　御题铭楷书钤寳并与砚同内镌元砚二字书匣底内镌凝松二字书钤寳一曰乾隆御玩外镌标识曰癸楷书












　　御制元凝松砚铭
　　有晕其黄载守其黑是为支离之珀














<子部,谱录类,器物之属,钦定西清砚谱,卷十四>








　　明杨士竒旧端子石砚说
　　砚髙五寸寛三寸三分许厚一寸三分许旧端溪水岩子石也天然皴皱略加砻治特多古意色黝紫细腻润泽砚面正平上即水蛀处为墨池甚深曲有致右侧镌
　　御题诗一首楷书钤寳二曰古香曰太璞匣盖并镌是诗书钤寳二曰比徳曰朗润砚背水纹内右方镌琴轩真赏四字篆书左上方镌永乐壬辰礼闱竣事过廷器先生得此大快十七字后署庐陵杨士竒志六字并楷书考明史杨士竒江西泰和人建文时以辟召入翰林永乐初入直文渊阁累官至华盖殿大学士諡文贞又明诗姓名爵里考载陈琏字廷器广东东莞人洪武时以明经荐官国子监助教永乐中累官南京礼部侍郎是砚当为廷器自家山擕至京邸者壬辰为永乐十年是时尚未都燕京故士竒于撤棘后过之得此砚也








　　御制题明杨士竒旧端子石砚
　　水阬子石美之背楷分明志士竒学行已称荣溥让弥缝还拟杜房持于谦终以荐得济王振弗能制可悲逮事四朝臣固幸其朝幸否亦当思












<子部,谱录类,器物之属,钦定西清砚谱,卷十四>
　　明唐寅龙尾石瓦式砚说
　　砚髙五寸七分寛三寸三分厚三分旧歙溪龙尾石也润如苍玉防有剥蚀痕琢为瓦式体防穹离几三分许砚面仿海天初月砚式上方镌明董其昌铭十二字署元宰二字欵俱行书砚背左方镌
　　御题铭一首楷书钤寳二曰比徳曰朗润右方镌唐寅铭十四字署唐寅识三字欵行书匣盖镌
　　御题铭与砚同行书钤寳二曰防暇怡情曰得佳趣匣
　　底钤寳一曰乾隆御玩







　　御制明唐寅龙尾石瓦式砚铭
　　歙之石龙尾最式肖瓦汉制派董以书名唐以画经二人用淬妃快何来朶殿绨几防所乐存乎盖无奈唐寅铭　古瓦尚留炎汉制墨光能射斗牛寒董其昌铭　博以方温而栗润鸿藻翼经术











<子部,谱录类,器物之属,钦定西清砚谱,卷十四>








　　明季梦阳端石圭砚说
　　砚髙八寸三分寛五寸八分厚一寸三分旧端石色紫而润琢为圭式墨池左右较砚面各狭三分许池首鸜鹆活眼一正中而髙下方侧面镌
　　御题诗一首楷书钤寳一曰防暇怡情砚背镌明李梦阳铭二首四十三字末行石泐处缺一兹字首有端溪砚铭四字末署空同二字欵俱楷书下有李梦阳印四字方印一考明李梦阳字献吉号空同山人着有室同集献吉文宗法秦汉颇好以佶屈为工是砚二铭俱见集中文法似仿汲冡书字画结体亦有虞永兴笔意匣盖镌
　　御题诗与砚同书钤寳一曰用笔在心












　　御制题明李梦阳端石圭砚
　　二铭献吉语镌竒有眼缘何无眼之跅弛既称能负气对山救我气胡卑
　　明李梦阳铭　世以眼贵而汝无此人其瓦砾汝又　台端若方汝式虚内汝式越若钝静亦乃式乃磨不磷湼不淄允【缺】在兹相台









　　钦定西清砚谱卷十四
<子部,谱录类,器物之属,钦定西清砚谱>
　　钦定四库全书
　　钦定西清砚谱卷十五
　　石之属
　　明文徴明琭王砚【养心殿】
　　明董其昌画禅室端石砚【养心殿】
　　明项元汴缾砚【养性斋】
　　明项元汴东井砚【咸福宫】
　　明林卷泽人瑞砚【安润园】
　　明杨明时子石科斗砚
　　明苍雪庵凤池砚
　　旧端石凤池砚【养心殿】
　　旧端石双龙砚【延春阁】
　　旧端石饮鹿砚【千秋亭】



<子部,谱录类,器物之属,钦定西清砚谱,卷十五 >








　　明文徴明琭玉砚说
　　砚髙三寸寛一寸七分许厚八分旧端石为之墨池内石柱三各有眼上方侧镌
　　御题诗一首楷书钤寳二曰古香曰太璞左侧镌明文徴明铭十四字行书署衡山二字欵下有衡山二字方印一右侧镌琭玉二字篆书署而章识三字欵楷书下有而章二字方印一覆手石柱二十有八参差踈宻相间各有活眼一如列宿经天考衡山明文徴明号而章欵无考是砚石色淡而润泽墨锈深透琭琭如玉文房小品此为最佳匣盖镌
　　御题诗与砚同钤寳一曰朗润匣底镌寳一曰乾隆御
　　玩












　　御制题明文徴明琭玉砚
　　衡山十四字留铭抽思能生翰墨馨棐几恰供宣席用髙轩不共白云停
　　明文徴明铭　端谿之英石之精寿斯文房寳坚贞











<子部,谱录类,器物之属,钦定西清砚谱,卷十五 >








　　明董其昌画禅室端石砚说
　　砚髙五寸寛三寸厚七分许旧坑端石质紫而润砚面受墨处琢为瓶形瓶口为池四周俱带黄膘天然不加礲治左侧镌
　　御题诗一首楷书钤寳二曰比徳曰朗润右侧镌画禅室三字篆书砚背左上方半露石质有鳝血斑右及下方遍裹青绿粘五铢钱共七枚当是入土年久融结而成者考明董其昌尝自署其斋曰画禅室着有画禅室随笔是砚系当日临池所用匣盖镌
　　御题诗与砚同书钤寳二曰防心不逺曰徳充符
　　匣底镌寳一曰乾隆御玩












　　御制题明董其昌画禅室端石砚
　　老坑石贴五铢钱侧畔分明泐画禅既曰香光契禅理依然着象岂真诠













<子部,谱录类,器物之属,钦定西清砚谱,卷十五 >
　　明项元汴缾砚说
　　砚髙四寸寛二寸四分厚五分许歙溪石为之润如乌玉光可以鉴砚面琢为瓶形上敛下润制极朴雅墨池深二分许覆手上镌墨林珎赏四字书下有项氏家藏方印一旁及下方俱有石脉剥落处匣盖内镌
　　御题铭一首行书钤寳二曰防暇怡情曰得佳趣









　　御制明项元汴瓶砚铭
　　朴而黝唯所受墨林之珎光我文囿














<子部,谱录类,器物之属,钦定西清砚谱,卷十五 >
　　明项元汴东井砚说
　　砚髙二寸九分上敛下哆中寛二寸厚五分端石细润墨池上方有活眼一如月翼以庆云砚背上方正中镌东井二字书左镌项墨林三字右镌天籁阁三字俱楷书下为凤足二离几二分许中镌
　　御题诗一首楷书钤寳一曰太璞匣盖并镌是诗书钤寳二曰古香曰太璞是砚为明项元汴天籁阁中物亦凤池式以仿东坡东井砚为之而规制弥小洵小品中之精者






　　御制题明项元汴东井砚
　　项家东井犹余砚岂是五星所聚曽阁亦山庄额天籁殊其闲雅用非应













<子部,谱录类,器物之属,钦定西清砚谱,卷十五 >








　　明林春泽人瑞砚说
　　砚髙七寸一分寛四寸四分厚一寸二分有竒旧端石受墨处不勒边廓上方刻云龙顶有鸜鹆活眼一恰如龙之攫珠下镌篆书为龙为光四字云镌书飞云邬三字上下间以翡翠三砚左侧镌楷书人瑞二字下有林春泽印印一右侧斜带黄龙文砚背覆手深一分中镌
　　御题诗一首书钤寳二曰防暇怡情曰得佳趣匣盖并镌是诗书钤寳二曰乾隆考明林春泽官人官太守寿跻百嵗以上着有人瑞翁集是砚盖其所寳藏也













　　御制题明林春泽人瑞砚
　　期颐把笔命龙宾傍识镌存春泽真夀祝百年犹弗足此翁未识砚磨人













<子部,谱录类,器物之属,钦定西清砚谱,卷十五 >
　　明杨明时子石科斗砚说
　　砚椭圆髙四寸寛三寸五分中厚七分许边少薄天然子石略加磨礲受墨处正平墨池作科斗形围镌明杨明时铭三十二字砚背正中镌吉日庚午四字俱篆书下方防有剥蚀周镌
　　御题诗一首楷书钤寳一曰得佳趣匣盖并镌是诗书钤寳一曰比徳是砚色黝而坚润质理颇似吴郡雘村石制作弥复古朴考杨明时字不弃明神宗时人明吴廷所刻余清斋法帖载不弃跋语甚伙铭为其所作当亦博雅好古之士砚背吉日庚午四字或借经语以识其得石之日耳





　　御制题明杨明时子石科斗砚
　　不雕不琢适其初天作研池科斗如为告拈毫习字者须从此法悟权舆
　　明杨明时铭　惟不弃父得石于河既坚而砺胡雕而朴乃作斯砚名曰蝌斗万世吾侪永寳不朽











<子部,谱录类,器物之属,钦定西清砚谱,卷十五 >








　　明苍雪庵凤池砚说
　　砚髙四寸五分上寛二寸五分下寛三寸许中防敛为凤池式厚八分花斑玛瑙石为之色黄緑相间温润如玉砚面斜入墨池池深五分许左侧镌苍雪庵寳用五字篆书右侧镌
　　御题诗二首楷书钤寳二曰乾隆上方侧镌识语二十三字末有定庵志沈容篆六字俱篆书砚背自上削下为凤足二离几二分许中镌铭三十三字书后有甲子春云卿铭仲玉并刻十一字行书下有真赏二字长方印一考明僧读彻字苍雪居苏州楞伽中峯是砚署苍雪庵或即此僧钮仲玉字贞父号五浮山人吴江人莫云卿初名是龙后以字行定庵沈容俱无考是砚当系云卿诸人所制而经苍雪僧収藏者石理瑰丽制作工雅当为砚林竒品匣盖镌
　　御题诗与砚同钤寳二曰古香曰太璞








　　御制题明苍雪庵凤池砚
　　非端弗玉玉其质责实循名名则疑既是中峯缁侣用那更心系凤凰池　定名米老堪徴矣被夺荀君乃怅然苍雪庵中粥饭罢且供文字小乗禅
　　定庵志语　兹砚名何米元章所谓晋研如凤字两足者名为凤凰池也
　　明莫云卿铭　疑其石也何为龙之文疑其玉也何为鱼之服不欲落落不欲碌碌是将谓无名之璞







<子部,谱录类,器物之属,钦定西清砚谱,卷十五 >








　　旧端石凤池砚説
　　砚髙二寸七分寛一寸三分厚五分许旧水岩端石琢为凤池式墨池首两旁剡各分许如凤字形覆手亦如之上方侧面镌凤池二字篆书下为凤足二离几约三分许中镌
　　御题诗一首楷书钤寳二曰比徳曰朗润匣盖并镌是诗
　　书钤寳与砚同

　　御制题旧端石凤池砚
　　懐铅一例提携便小篆分明泐凤池疑是早朝归贾至从容吟得七言诗













<子部,谱录类,器物之属,钦定西清砚谱,卷十五 >
　　旧端石双龙砚说
　　砚椭圆式髙六寸五分寛五寸六分许厚一寸二分许旧坑端石面上方雕云龙一嵌空拏攫空处水路暗通为墨池池之右云空处内嵌金丱一圆如珠下雕小龙一仅现半身势若相引左侧镌康熙十八年五月恭制九字并小臣刘源四字欵并书下有源字方印一砚背刻云水荡潏势右方镌
　　御题铭一首行书钤寳二曰比徳曰朗润匣盖外并镌是铭钤寳二曰防暇怡情曰得佳趣右镌宋苏轼砚铭四十六字末有康熙十七年七月右书宋臣苏轼砚铭十五字欵并书下有【臣】源二字方印一内镌龙光二字书匣底镌寳一曰天府永蔵



　　御制旧端石双龙砚铭
　　维龙之徳化不可为以彼涓勺放乎天地君子是仪云行雨施
　　宋苏轼砚铭　石出西山之西北山之北或以发剑子以试墨剑止一夫敌墨以为万世则吾以是知天下之才皆可以纳诸圣贤之域










<子部,谱录类,器物之属,钦定西清砚谱,卷十五 >








　　旧端石饮鹿砚说
　　砚髙八寸六分寛五寸三分厚一寸一分老坑端石色黝如龙尾砚面上方刻阳文竹一樷下为坡陀中涵一潭为墨池右旁刻作岩石上踞一鹿作就池饮水状鹿身及左坡陀上带有天然金丱三下方偏左为受墨处砚背正平不施刻琢右侧镌乾隆甲午余月攷制八字篆书砚面竹枝下平处镌
　　御题诗一首楷书钤寳二曰古香曰太璞匣盖并镌是
　　诗亦楷书钤寳一曰乾隆宸翰














　　御制题旧端石饮鹿砚
　　端溪岩石种尚有矿金存体具刚柔质光涵雷电翻神龙谁割雾玉兎昔朝元琢作饮泉鹿天池即此源












　　钦定西清砚谱卷十五
　　钦定四库全书
　　钦定西清砚谱卷十六
　　石之属
　　旧端石海天浴日砚【寜夀宫】
　　旧端石太极砚【淳化轩】
　　旧端溪子石五明砚【秀清村】
　　旧端石文砚【瀛台】
　　旧端石折波砚【淳化轩】
　　旧端石九子砚【河】
　　旧端石弁星砚【廷春阁】
　　旧端石荷叶砚
　　旧端石蝉砚【延晖阁】
　　旧端石饕餮防纹砚【养心殿】



<子部,谱录类,器物之属,钦定西清砚谱,卷十六>








　　旧端石海天浴日砚説
　　砚以端溪子石为之髙五寸七分寛四寸厚一寸八分许受墨处刻为日轮海水坌涌漩洑为墨池真有云垂水立一落千丈之势右侧石质天然平处镌
　　御题铭一首书钤寳二曰古香曰太璞背亦刻作日轮中有三足乌霞光上爥劖刻工巧中脱尽痕迹极为佳制石质亦温润匣盖外镌海天浴日四字篆书下镌
　　御题铭与砚同钤寳二曰防心不逺曰徳充符内镌寳
　　一曰乾隆御玩













　　御制旧端石海天浴日砚铭
　　鸿波浡潏天之纲咸池沐浴阳徳光紫云既劚金乌翔葆珍韫彩登文房挹兹学海吐沛滂













<子部,谱录类,器物之属,钦定西清砚谱,卷十六>








　　旧端石太极砚説
　　砚髙八寸寛五寸五分厚一寸长方式石质清粹刻琢天然无刓凿痕受墨处方五寸许微凹上为墨池深五分旁刻水波云气有飞泉赴壑之势砚首左右有鸜鹆髙眼各一四侧肤理庚庚微有皴剥左侧镌
　　御题诗一首书钤寳二曰比徳曰朗润匣盖并镌是诗钤寳二曰乾隆砚背上刻无极图一径一寸八分下刻太极图一经四寸三分虽无欵识而形制浑璞当为数百年前物














　　御制题旧端石太极砚
　　太极初无物两仪有是生名诠着茂叔妙义寓陶髙眼墨池表方城石理庚不愁真研壊玉语尤精













<子部,谱录类,器物之属,钦定西清砚谱,卷十六>








　　旧端溪子石五明砚説
　　砚髙二寸八分下寛二寸丰下锐上厚约一寸五分端溪子石侧理为之中横界金线一道精致温润小品中之佳絶者也墨池上有髙眼一旁刻龙凤各一轩翥翔舞左右侧上方及覆手三柱端共眼五尤为朗润五明之义盖取诸此下方侧面镌
　　御题铭一首楷书钤寳一曰太璞匣盖并镌是铭书
　　钤寳一曰比徳
　　御制旧端溪子石五明砚铭
　　子石天然略加玉成形椭而圆体润以贞活眼凡五因号五明如舜之扇寓意实精匪箑之义着文有评













<子部,谱录类,器物之属,钦定西清砚谱,卷十六>








　　旧端石文砚说
　　砚髙六寸八分寛四寸一分厚一寸三分旧阬端石质理细致制作亦旧砚面周刻文凸起受墨处以用乆深洼覆手穹如半筩右趺虽刓缺不碍为佳品也上方侧镌
　　御题铭一首楷书钤寳二曰防心不逺曰徳充符匣盖
　　并镌是铭书钤寳二曰乾隆谨案
　　内府蔵砚经
　　睿鉴题咏者已得一百五十余方续又得砚四十枚皇上亲御丹毫或铭或诗不六日而题识已徧是砚盖
　　其卒章而于
　　法
　　天行健之防复三致意焉【臣】等敬瞻
　　睿藻仰见我
　　皇上大文弥耀日进无疆盥手雒诵荣庆盖百倍寻常
　　云








　　御制旧端石文砚铭
　　砚四十枚或铭或诗岂竭吾才不日成之法天行健敦乎象辞













<子部,谱录类,器物之属,钦定西清砚谱,卷十六>
　　旧端石折波砚说
　　砚髙三寸二分寛二寸二分厚四分旧端溪下岩石受墨处火捺下斜吐蕉白砚边周刻带纹三重砚背镌折波二字书匣盖镌
　　御题铭一首书钤寳二曰徳充符曰防暇怡情匣盖
　　内镌寳二曰乾隆










　　御制旧端石折波砚铭
　　孕玉水清且泚墨池中矩彰厥美














<子部,谱录类,器物之属,钦定西清砚谱,卷十六>








　　旧端石九子砚说
　　砚髙七寸寛四寸一分厚二寸二分旧坑紫端石受墨处防洼其上駮蚀似曽入土者墨池深五分右侧镌
　　御题铭一首书钤寳二曰比徳曰朗润砚匣盖并镌是铭亦书钤寳二曰防暇怡情曰得佳趣砚背九柱髙下森立各有鸜鹆活眼一下方刻壶卢形子京印一当是明项元汴墨林收藏故物
　　御制旧端石九子砚铭
　　端溪之渊腴剖紫兮鹆眼斯活晕秋水兮如承如垂森九子兮溯原聚奎文明启兮













<子部,谱录类,器物之属,钦定西清砚谱,卷十六>
<子部,谱录类,器物之属,钦定西清砚谱,卷十六>
　　旧端石弁星砚说
　　砚髙四寸五分寛二寸四分厚二寸老坑端石色淡而泽侧理为之墨池上正中活眼一如弁之防星左侧面铭十三字下有伯起铭三字欵俱篆书覆手从上削下两附离几一寸五分许上方侧面镌
　　御题铭一首楷书钤寳一曰比徳匣盖并镌是铭书钤寳二曰比徳曰朗润考书画谱明张凤翼字伯起长洲人善书有才名是砚盖其所藏







　　御制旧端石弁星砚铭
　　活眼正中如弁冕形拟月则小号之曰星洪范九畴八惟庶徴休咎异若省嵗省成象厥庶民天听自听明张凤翼铭　嵗癸丑端之麓持此石归愧孝肃












<子部,谱录类,器物之属,钦定西清砚谱,卷十六>
　　旧端石荷叶砚说
　　砚圆而扁髙六寸二分寛六寸六分厚六分许旧坑端石色紫而黑琢为荷叶形仰而边卷中受墨处防凸周为墨池上方刻作蟹叶边半卷双螯四跪致极生动砚背刻作荷叶蒂上方着几而下穹起筋丝宛然下有螺蛳二为足承之叶筋中平处环镌
　　御题铭一首楷书钤寳二曰比徳曰朗润匣盖并镌是铭书钤寳二曰防暇怡情曰得佳趣







　　御制旧端石荷叶砚铭
　　石本坚荷则脆剂柔刚琢砚器论其初原一致石溪出荷水植忽肖形成叶翠蠏与螺叶间戱荷易凋石久寄变柔晦为刚利如露盘承露坠突汉宫无铜气有识哉作者意











<子部,谱录类,器物之属,钦定西清砚谱,卷十六>
　　旧端石蝉砚说
　　砚髙四寸首寛一寸八分中寛二寸四分下防敛厚六分许老坑端石色黝理细面防凹池极深广首敛而腹丰略似蝉形砚背上方着几处少平下有二足中穹起处镌
　　御题诗一首楷书钤寳二曰比徳曰朗润匣盖并镌是
　　诗书钤寳同









　　御制题旧端石蝉砚
　　随材断作树蝉秋滴露研松鸣欲流沈响待题谁似骆无言常惧或同刘













<子部,谱录类,器物之属,钦定西清砚谱,卷十六>








　　旧端石饕餮防纹砚说
　　砚髙五寸五分寛三寸五分许厚一寸许旧水坑蕉叶白也质极细嫩砚面及墨池通为瓶式近墨池处皆棕眼纹边上方周刻饕餮八下方刻防十左上方有鸜鹆活眼一防带鳝血斑覆手自上削下两跗内抱离几六分许侧面火捺翡翠隠然可辨上方侧面镌
　　御题铭一首楷书钤寳二曰古香曰太璞匣盖并镌是
　　铭书钤寳二曰乾隆















　　御制旧端石饕餮防纹砚铭
　　铸饕餮于罇罍古之常也戒饮食以贪馅喻从方也谁用之以刻砚义可详也毎窃人以炫已丈之殃也兹盖取以警兹其味长也读昌黎之佳作未可忘也











　　钦定西清砚谱卷十六
<子部,谱录类,器物之属,钦定西清砚谱>
　　钦定四库全书
　　钦定西清砚谱卷十七
　　石之属
　　旧端石石田砚
　　旧端石六龙砚
　　旧端石蟠防钟砚
　　旧端石洛书砚
　　旧端石鵞砚
　　旧端石云芝砚
　　旧端石松皮砚
　　旧端石括囊砚
　　旧端石浮鵞砚
　　旧端石星罗砚



<子部,谱录类,器物之属,钦定西清砚谱,卷十七>
<子部,谱录类,器物之属,钦定西清砚谱,卷十七>
　　旧端石石田砚说
　　砚髙五寸寛三寸五分厚一寸水岩旧坑端石色青紫而润面正平斜入墨池上刻双螭抱池内向磨治莹滑浑古入妙右下方微带黄龙文三砚背上方镌石田二字篆书覆手内镌铭二十四字后有甲午花朝铭五字欵俱楷书旁有鹿原二字连方印二右旁镌七言絶句诗一首左旁镌右请莘田先生鉴政甸九字欵俱行书下有田生二字长方印一青玉山房四字长方印一砚右侧面下方有莘田十畆之间六字长方印一下方侧面镌
　　御题诗一首楷书钤寳二曰古香曰太璞匣盖并镌是诗书钤寳二曰防心不逺曰徳充符按林佶字吉人号鹿原官人
　　本朝康熈年间由中书累官知府善草黄任号莘田永福人康熈壬午举人官粤东四防令工诗有砚癖名其斋曰十砚余甸字田生亦闽人曾任蜀江津令青玉山房当即其斋名是砚或系黄任十砚之一而经林佶余甸所题识者亦可珍也














　　御制题旧端石石田砚
　　几年端玉出溪濵学稼何妨此作因漫曰石田耕鲜获菑畬经训岂孤人
　　林佶铭　象其体以守墨象其用以畜徳譬农夫之力穑戒将落于不殖
　　余甸诗　剖来青紫玉如泥几度经营日驭西一自神君拂袖去至今魂梦绕端溪









<子部,谱录类,器物之属,钦定西清砚谱,卷十七>
　　旧端石六龙砚说
　　砚髙八寸五分寛五寸六分厚一寸五分天然椭圎式旧端溪蕉叶白也质细而润右侧微有火捺痕砚面周刻六龙云气升降荡潏生动上方及右有鸜鹆活眼三恰如龙之戯珠中稍平为受墨处上方云龙之间稍洼为墨池砚背有活眼五流云拥之为景星庆云象上方镌铭至治有象景星庆云六龙御天光被文明十六字篆书无欵左方镌
　　御题铭一首楷书钤寳二曰古香曰太璞匣盖并镌是铭书钤寳二曰会心不逺曰徳充符






　　御制旧端石六龙砚铭
　　墨磨砚砚则凹也砚磨墨墨则消也然而世未尝缺砚与墨则东坡之言其理昭也鹆眼蕉白镌以六龙蟠云霄也我则惧为时乗作覩之五而愿亹日干夕惕之三爻也











<子部,谱录类,器物之属,钦定西清砚谱,卷十七>








　　旧端石蟠防钟砚说
　　砚髙四寸五分上寛二寸三分下寛二寸八分厚八分许旧坑端石琢为半钟式砚面及墨池微洼砚背圎仰首刻虫纽钟体间刻蟠防饕餮皆宻布雷文作地钟半横镌铭二十四字末有学荘二字欵俱书学荘未详何人钟口刻水波文下方侧面镌
　　御题诗一首楷书钤寳二曰古香曰太璞匣盖并镌是
　　诗书钤寳二曰乾隆















　　御制题旧端石蟠防钟砚
　　懐铅提椠以后丱人鳬氏而兼鳯尾设共批诺宵衣可警晨严
　　学荘铭　非金非范配居笙镛不县而聴不扣而通岂钟山之所采浴文心于雕龙











<子部,谱录类,器物之属,钦定西清砚谱,卷十七>








　　旧端石洛书砚说
　　砚髙四寸九分寛二寸八分厚一寸七分旧端溪下岩壁石长方式砚面正平墨池刻作洛水灵负书右頋有腾波蹴浪之势墨锈融渍弥见古意边周刻黻纹砚首侧面镌
　　御题铭一首楷书钤寳二曰古香曰太璞匣盖并镌是铭书钤寳二曰比徳曰朗润覆手深四分许中镌瑞发文明四字篆书不署欵
　　御制旧端石洛书砚铭
　　下岩石壁谁割紫云墨池黝渍龙香氤氲刻作洛负圗书之祖傅说有云事不师古君子之道闇然日章出诸乆弆刮垢磨光著书习字均非我事慎兹丝纶惕干永志











<子部,谱录类,器物之属,钦定西清砚谱,卷十七>
　　旧端石鵞砚说
　　砚髙七寸寛三寸六分厚四分旧端溪子石琢为鵞形鵞背平处受墨上方及左洼下为墨池鵞颈左宛覆墨池如梳翎状尾左翘左右翼抱砚邉砚背刻作双掌划波上方镌
　　御题诗一首楷书钤寳二曰乾隆是砚石质刻镂并皆佳妙笼鵞换书数典亦雅文房中逸品也匣盖镌
　　御题诗与砚同书钤寳二曰比徳曰朗润








　　御制题旧端石鵞砚
　　老阬子石谁磨砻不辨制自南北宋或是右军抚玩罢化作鶃鶃傲池鳯其温如玉疑舜环其润如露余尧瓮近虽外景写黄庭虑砚嗤哉屏弗用












<子部,谱录类,器物之属,钦定西清砚谱,卷十七>
　　旧端石云芝砚说
　　砚髙四寸六分上寛二寸七分下寛五寸厚五分许旧端溪天然子石质紫而润通体刻作芝形受墨处为一大芝如盂上方攅生八芝茎旁微凹为墨池砚背芝蒂岐生四芝轮囷浑古真有瑞液潜蒸紫云层缀之象背右下方稍平处镌
　　御题诗一首楷书钤寳二曰古香曰太璞匣盖并镌是诗书钤寳二曰防心不逺曰徳充符








　　御制题旧端石云芝砚
　　质已珍龙尾色犹葆马肝滃宜吐云气静足助文澜恒此披三秀堪因消四难日新伴棐几铭似读汤盘













<子部,谱录类,器物之属,钦定西清砚谱,卷十七>
　　旧端石松皮砚説
　　砚髙五寸二分寛三寸五分厚七分许旧水坑端石为之质理细润蕉白莹洁刻作松段砚面右方就木节凹处为墨池背刻松皮鳞纹隠起上下侧面俱有火捺宛如木理截处佳手所制也背左方有铭六字篆书下有黍谷二字长方印一不知何人右方镌
　　御题铭一首楷书钤寳二曰乾隆匣盖并镌是铭书
　　钤寳二曰比徳曰朗润







　　御制旧端石松皮砚铭
　　蕉叶白松皮青坚且润防以贞出水岩龙为睛黍谷春硏田耕
　　谷铭　唯尔夀永无咎












<子部,谱录类,器物之属,钦定西清砚谱,卷十七>








　　旧端石括囊砚说
　　砚髙五寸二分上寛二寸八分下寛三寸七分许厚九分许旧端溪石色淡质细琢为囊形受墨处寛平上方囊口为墨池墨锈光莹古意可掬砚背上方如囊口反括縚绳下垂左旋右折刀法古劲括处镌
　　御题诗一首楷书钤寳二曰古香曰太璞匣盖并镌是
　　诗书钤寳二曰比徳曰朗润
　　御制题旧端石括囊砚
　　旧阬端石今希有捜寻内库获以茍凡物显晦亦有时彰之弥因閟之乆质为乌玉连城珍形作括囊三缄口慎不害己演坤爻更申金人铭义守想当熙宁绍圣间权奸用事正人丑然而时岂无忠臣谠论直言频纳牗憬然鍳古更惕然恐论人明论已否










<子部,谱录类,器物之属,钦定西清砚谱,卷十七>
　　旧端石浮鵞砚説
　　砚髙六寸寛五寸厚八分旧端溪石琢为鵞形宛颈翘尾梳翎唼羽宛如浮鵞之浴波鵞背洼处为砚与池相连墨锈古澁砚背为鵞腹双掌贴然刻画古雅中镌
　　御题诗一首楷书钤寳一曰比徳匣盖并镌是诗书
　　钤寳二曰几暇怡情曰得佳趣









　　御制题旧端石浮鵞砚
　　爱之一笔更书之化石依然守墨池不负主人合如是山隂道士未应知













<子部,谱录类,器物之属,钦定西清砚谱,卷十七>








　　旧端石星罗砚説
　　砚髙八寸六分寛五寸五分厚二寸七分端溪上岩石为之周勒寛边而缺其下如钳砚面大小眼十刻为柱凸起者七为七星流云绕之左右侧及跗大小眼共九覆手眼十一亦刻为柱是砚眼不圆而黯虽非下岩鸜鹆而寛平宜墨当为上岩佳品上方侧镌
　　御题诗一首楷书钤寳二曰几暇怡情曰得佳趣匣盖
　　并镌是诗书钤寳二曰乾隆















　　御制题旧端石星罗砚
　　虽非鸜鹆下岩珍亦自上岩佳品真月镜设如悬朗鉴星罗何碍众多陈












　　钦定西清砚谱卷十七
　　钦定四库全书
　　钦定西清砚谱卷十八
　　石之属
　　旧端石七螭砚
　　旧端石海日初升砚
　　旧端石多福砚
　　旧端石骊珠砚
　　旧端石十二章砚
　　旧端石天然六星砚
　　旧端石四螭砚
　　旧端石雁柱砚
　　旧端石环螭风字砚
　　旧端石梅朶砚



<子部,谱录类,器物之属,钦定西清砚谱,卷十八>








　　旧端石七螭砚説
　　砚髙七寸五分寛五寸二分厚一寸三分旧端石蕉叶白也取材瑰博洁润如玉通体墨锈光可以鉴墨池刻蟠螭一边上方及左右各刻三螭两两相向覆手深一分许下方微露金线纹侧面下方镌
　　御题诗一首楷书钤寳一曰比徳匣盖并镌是诗书
　　钤寳二曰乾隆
　　御制题旧端石七螭砚
　　龙之子或云雌者蕉白蠖然称砚材设以南朝人品拟抑为陆也抑为崔













<子部,谱录类,器物之属,钦定西清砚谱,卷十八>
　　旧端石海日初升砚説
　　砚髙五寸七分寛四寸九分厚一寸二分端溪子石为之因其天然式椭圆而微侧石质莹润中带青花墨池刻作海水腾跃日轮涌起真有悬曦朗曜万象昭融之势砚背镌
　　御题铭一首楷书钤寳二曰比徳曰朗润匣盖并镌是铭书钤寳二曰防心不逺曰徳充符









　　御制旧端石海日初升砚铭
　　海天初月未央之甎髙濓砚谱仿以向年兹获旧端初日丽天洪波腾跃昭融朗悬曰升曰恒合璧双全绨几研朱纶綍是宣惠我蒸民如被黄棉












<子部,谱录类,器物之属,钦定西清砚谱,卷十八>








　　旧端石多福砚説
　　砚髙一尺一寸寛七寸九分厚一寸九分许旧端溪老坑石也紫色而润砚面寛平墨池深广中刻孔雀一翔舞云际边周刻流云蝙蝠二十七上下向背各极其态覆手深二分下方侧面镌
　　御题铭一首楷书钤寳二曰几暇怡情曰得佳趣匣盖并镌是铭书钤寳二曰乾隆考端石采自石洞扪璧凿髄故子石佳者易得而大砚难精是砚大逾盈尺而细润无瑕取材既博制作亦精洵砚林中瓌玮絶特之观也














　　御制旧端石多福砚铭
　　天然多福乆弆乾清兹虽刻画颇类天成色黝而泽面寛且平物必有偶贲来作朋敛时敷锡万国咸宁













<子部,谱录类,器物之属,钦定西清砚谱,卷十八>








　　旧端石骊珠砚説
　　砚髙七寸一分中寛五寸二分椭圆式厚二寸旧坑水岩石也受墨处居右下方刻海涛环之上方及左二龙拏攫腾波上下左上方活眼一借作骊龙之珠右方鲸鱼激水气势坌涌侧面亦环刻海水层叠异兽出没覆手深寸许悬柱几百柱各有眼繁如散星右上方一眼独巨若月云霞拥之似取省月从星之义跗有刓剥周镌
　　御题诗一首楷书钤寳一曰比徳匣盖并镌是诗书
　　钤寳二曰比徳曰朗润














　　御制题旧端石骊珠砚
　　椭圆佳品宜墨受深池平面斜居右环刻渤海起波涛鸜鹆为珠骊龙守纬萧之义不言图意喻缒阬取石否天吴海童相遘迕或突而逰或闯走木华赋句镕铸中复有竒观镂覆手众星罗列柱之端巨者为月丽上首是皆活眼非假借如印溟澥上下偶我独箕畴审省从所愿绥丰福九有









<子部,谱录类,器物之属,钦定西清砚谱,卷十八>
<子部,谱录类,器物之属,钦定西清砚谱,卷十八>
　　旧端石十二章砚説
　　砚髙八寸一分寛六寸厚二寸三分椭圆式旧端溪老坑石受墨处亦椭圆而微偏右下方墨锈光润四围周刻海涛上方龙一向左左旁有眼如珠下有小龙攫之为相戯状右旁有大鱼一侧面周刻十二章覆手深一寸三分许中刻云霞山水长短柱三十有六柱各有眼跗周镌
　　御题诗一首楷书钤寳一曰朗润匣盖并镌是诗钤寳
　　二曰乾隆







　　御制题旧端石十二章砚
　　周刻虞章意创新几曽上古有龙賔眼中却合尧夫句三十六宫都是春













<子部,谱录类,器物之属,钦定西清砚谱,卷十八>
　　旧端石天然六星砚説
　　砚髙七寸二分寛四寸八分厚九分旧坑端石也肌理温润遍体青花隠起受墨处椭圆式墨池如偃月上有鸜鹆活眼六累如贯珠因其自然形势聨络为南斗六星下方斜带翡翠痕侧面就石凹凸略加礲治背镌
　　御题诗一首楷书钤寳二曰乾隆匣盖并镌是诗书
　　钤寳同








　　御制题旧端石天然六星砚
　　天然犹见旧坑青鸜鹆髙低现六星元命苞如喻成就斯文万物解形形













<子部,谱录类,器物之属,钦定西清砚谱,卷十八>
　　旧端石四螭砚説
　　砚髙五寸寛三寸九分许厚七分旧坑端石色紫而泽琢为椭圆式墨池中刻子母蟠螭二流云拥绕上方邉左右两螭内抱刻划古雅墨锈深厚覆手深一分许边有翡翠痕三中镌
　　御题铭一首楷书钤寳二曰防心不逺曰徳充符匣盖
　　并镌是铭书钤寳同









　　御制旧端石四螭砚铭
　　理细以润色黝而紫弃置内库百余年已拂之拭之用供绨几如丝出纶惟是慎止绘句絺章则其小矣













<子部,谱录类,器物之属,钦定西清砚谱,卷十八>








　　旧端石雁柱砚説
　　砚髙六寸六分寛四寸二分厚二寸五分老坑端石为之质理微侧火捺纹黯然而泽通体有棕眼纹受墨处平直边微剥蚀覆手刻柱二十有五柱各有眼参差行列如瑟之有柱侧上方镌
　　御题诗一首楷书钤寳二曰防心不逺曰徳充符匣盖
　　并镌是诗书钤寳二曰乾隆

　　御制题旧端石雁柱砚
　　赵宋李唐难辨年鹆睛廿五柱端镌义山几上若逢此锦瑟那唫五十













<子部,谱录类,器物之属,钦定西清砚谱,卷十八>
　　旧端石环螭风字砚説
　　砚髙五寸六分上寛三寸九分下寛四寸五分厚七分许水岩蕉白温润细腻因其天然琢为风字式受墨处及池俱极深广邉环刻十五螭势若相頋覆手微凹制作浑古中镌
　　御题诗一首楷书钤寳二曰几暇怡情曰得佳趣匣盖
　　并镌是诗书钤寳同









　　御制题旧端石环螭风字砚
　　端石天然风字存面螭亦冺刻雕痕用之批诺犹深虑草偃于斯岂易言













<子部,谱录类,器物之属,钦定西清砚谱,卷十八>








　　旧端石梅朶砚説
　　砚髙五寸一分寛三寸厚二寸端溪旧梅花坑石左方微刓缺覆手柱几七十攅三聚五缀如梅朶柱眼及左右侧水斑色稍黄且眼多有匾者略逊水坑而制作同宋式极为朴雅砚上方侧镌
　　御题诗一首楷书钤寳二曰比徳曰朗润匣盖并镌是诗书钤寳二曰几暇怡情曰得佳趣

　　御制题旧端石梅朶砚
　　梅花坑石性同梅聚五攅三朶朶开设赠艺林供笔元章缩手意应猜












　　钦定西清砚谱卷十八
<子部,谱录类,器物之属,钦定西清砚谱>
　　钦定四库全书
　　钦定西清砚谱卷十九
　　石之属
　　旧端石瑞芝砚
　　旧端石蟠桃砚
　　旧端石辘轳砚
　　旧端石云雷编钟砚【养性殿】
　　旧端石天然壶卢砚【养和精舍】
　　旧端石半蕉砚【赏皇六子】
　　旧端石七光砚【赏皇十一子】
　　旧端石飞黄砚【赏皇十五子】
　　旧端石七星石渠砚【赏皇十七子】
　　旧端石仿唐石渠砚【赏皇十七子】



<子部,谱录类,器物之属,钦定西清砚谱,卷十九>
　　旧端石瑞芝砚说
　　砚髙八寸寛七寸厚一寸四分老坑端石四邉天然畧加砻治为瑞芝形芝面正平为受墨处上刻小芝八枚芝茎稍洼处为墨池砚背刻为芝蒂茎上复岐生五芝下方镌
　　御题诗一首楷书钤寳二曰比徳曰朗润匣盖并镌
　　是诗书钤寳二曰乾隆









　　御制题旧端石瑞芝砚
　　生岩似桂却无芳本石应非追琢章晦夜设离三百歩英英早合见其光













<子部,谱录类,器物之属,钦定西清砚谱,卷十九>
　　旧端石蟠桃砚说
　　砚髙四寸五分上寛四寸下锐不及三分之二旧水坑子石天然刻作桃实两面桃叶覆之蒂旁微凹为墨池磨礲纯熟洵岀名手所制砚背镌
　　御题诗一首楷书钤寳二曰古香曰太璞匣盖并镌是诗书钤寳二曰防心不逺曰徳充符是砚石质嫩而泽左侧有水蛀处昔人论水岩佳品所谓抚不留手柔若无骨者此庶近之







　　御制题旧端石蟠桃砚
　　水岩石子阅千秋因其天然稍雕锼抚泯痕迹手不留疑是王母汉宫游赠之其核化琳球却笑方朔无能偷












<子部,谱录类,器物之属,钦定西清砚谱,卷十九>
　　旧端石辘轳砚说
　　砚髙三寸二分许上寛一寸七分许下寛一寸九分厚三分许水坑旧端质嫩而泽墨池与受墨处离而为二中为枢纽形如辘轳池邉周刻卧蚕文砚背额隆起下为二足抱以兽面俱离几约分许中镌
　　御题诗一首楷书钤寳二曰比徳曰朗润匣盖并镌是诗书钤寳同考古玉圗载黄玉鹿卢环形制与此相合砚盖仿为之而制作之工墨锈之厚允为小品最佳者






　　御制题旧端石辘轳砚
　　辘轳纽界砚和池意蕊心芽唘沃滋设咏韩诗思汲古得修绠者又真谁













<子部,谱录类,器物之属,钦定西清砚谱,卷十九>








　　旧端石云雷编钟砚说
　　砚为编钟式髙三寸八分旋岀三分许铣寛二寸八分舞寛二寸二分厚五分旧端溪蕉叶白也邉刻流云砚背圎抱如半钟中刻云雷纹鼓间微空栾间镌
　　御题诗一首楷书钤寳二曰古香曰太璞匣盖并镌
　　是诗书钤寳一曰得佳趣

　　御制题旧端石云雷编钟砚
　　编钟摹汉抑摹周隠现雷纹云气流水部设如方待扣金声掷地亦相投













<子部,谱录类,器物之属,钦定西清砚谱,卷十九>
　　旧端石天然壶卢砚说
　　砚髙四寸三分上寛二寸七分下寛三寸三分中微束天然成瓢形厚三分许水坑端石质极细嫩墨池略洼中刻小壶卢一叶蔓萦绕自然浑妙昌黎诗云磨砻去圭角浸润着光晶此砚得之砚背刻匏叶一亦具偏反之势下方镌
　　御题诗一首楷书钤寳二曰比徳曰朗润匣盖并镌
　　是诗书钤寳同








　　御制题旧端石天然壶卢砚
　　雕防曽不借多加形赋天然丝蔓拏怜彼耕而弗获者无端还拟叹匏













<子部,谱录类,器物之属,钦定西清砚谱,卷十九>
　　旧端石半蕉砚说
　　砚髙五寸七分寛三寸五分厚七分旧水阬端石质细而润因其自然畧加琢治为蕉叶半幅上方凹为墨池左邉微卷右邉直勒为梗横理缕缕俨有披风滴雨之趣砚背镌
　　御题诗一首楷书钤寳二曰比徳曰朗润匣盖并镌是诗书钤寳二曰防暇怡情曰得佳趣









　　御制题旧端石半蕉砚
　　横文破叶意精含棐几应教置以南设赠藏真书自叙緑天剪处主賔防













<子部,谱录类,器物之属,钦定西清砚谱,卷十九>








　　旧端石七光砚说
　　砚髙六寸五分寛三寸九分厚二寸九分宋水坑端石也横理蕉白青花隠隠温润如玉砚首正中有鸜鹆活眼一圎晕眀朗上方侧镌
　　御题诗一首楷书钤寳一曰徳充符覆手七柱亦各有眼云笈七籖云七光大眀旋轮九气上应玉清是砚柱眼圎朗文光上澈足为翰墨林中徴瑞应矣匣盖镌
　　御题诗与砚同书钤寳二曰乾隆















　　御制题旧端石七光砚
　　七柱分眀朗七光旋轮九气玉清祥设如内景黄庭注宜赠山隂内史王













<子部,谱录类,器物之属,钦定西清砚谱,卷十九>








　　旧端石飞黄砚说
　　砚髙五寸五分寛四寸厚七分许旧水岩端石为之椭圎式受墨处正圎上方墨池刻为偃月形深二分外环以规密钉如鼓腔规上下刻四螭砚背左右微削覆手亦正圎中刻飞黄一下方侧镌
　　御题铭一首楷书钤寳二曰古香曰太璞考淮南子云黄帝时飞黄服皁又黄帝内称帝制记里鼔车是砚背刻飞黄而面为鼓形当取义于斯匣盖镌
　　御题铭与砚同书钤寳二曰防心不逺曰徳充符













　　御制旧端石飞黄砚铭
　　质细如绵水岩石子兮面制鼔形喻车记里兮背刻飞黄服周方轨兮用佐同文伊犂尺咫兮













<子部,谱录类,器物之属,钦定西清砚谱,卷十九>








　　旧端石七星石渠砚说
　　砚髙四寸四分寛四寸厚一寸七分旧老坑端石砚首石渠外微凸上有活眼一小而润侧面下方镌
　　御题诗一首楷书钤寳二曰防心不逺曰徳充符匣盖并镌是诗书钤寳二曰防暇怡情曰得佳趣覆手深一寸刻石柱七柱各有眼罗列如斗杓是砚虽仿唐石渠式而石渠较浅狭背刻七星稍失古意第石质细润不失为端溪佳品















　　御制题旧端石七星石渠砚
　　石渠唐制兹惟仿背柱居然刻七星设以文章方北斗昌黎此席孰曽经













<子部,谱录类,器物之属,钦定西清砚谱,卷十九>
　　旧端石仿唐石渠砚说
　　砚髙三寸五分寛三寸三分厚一寸旧端溪水岩石砚面正方受墨处外周环以渠上方微凹如仰月邉周刻流云纹侧四面各刻阳文螭虎一余地多隂文浅雕蟠螭形四角有跗雕兽面承砚离几七分许砚背覆手刻作两层四角各有如意形斜属于跗中镌
　　御题铭一首楷书钤寳二曰古香曰太璞匣盖里并镌是铭书钤寳二曰乾隆是砚石质细润雕镂工致系仿唐澄泥石渠砚为之者






　　御制题旧端石仿唐石渠砚铭
　　石渠式肇自唐水崖质选其良旧弆王今得羊一再咏斐文房慎所好増徬徨












　　钦定西清砚谱卷十九
　　钦定四库全书
　　钦定西清砚谱卷二十
　　石之属
　　旧蕉白缄锁砚【懋勤殿】
　　旧蕉白双螭砚【懋勤殿】
　　旧蕉白瓠叶砚【昭仁殿】
　　旧蕉白双螭瓦式砚
　　旧蕉白龙池砚【自鸣钟】
　　旧蕉白瓞砚【赏皇十五子】
　　旧緑端浴鵞砚
　　旧紫端朗月踈星砚
　　旧红丝石鹦鹉砚




<子部,谱录类,器物之属,钦定西清砚谱,卷二十>
　　旧蕉白缄鎻砚説
　　砚髙四寸一分寛二寸五分厚五分旧端溪蕉叶白也长方式砚面正平墨池刻作鎻式上集鳯鸟一周刻绹纹外环卧蚕侧面周刻螭虎覆手镌
　　御题铭一首楷书钤寳一曰徳充符匣盖并镌是铭
　　书钤寳一曰乾隆宸翰










　　御制旧蕉白缄鎻砚铭
　　匪金人可缄口慎丝纶宣以手用年如故友














<子部,谱录类,器物之属,钦定西清砚谱,卷二十>
　　旧蕉白双螭砚説
　　砚髙三寸八分寛二寸五分厚四分许旧水岩蕉叶白也砚面受墨处深凹墨池刻作双螭交纽邉周刻卧蚕纹覆手镌
　　御题铭一首楷书钤寳一曰几暇怡情是砚石质细而有芒发墨宜笔制作亦极精致匣盖镌
　　御题铭与砚同书钤寳一曰乾隆宸翰









　　御制旧蕉白双螭砚铭
　　临池摛藻胥无进砚如故也恧则信














<子部,谱录类,器物之属,钦定西清砚谱,卷二十>








　　旧蕉白瓠叶砚説
　　砚髙二寸八分寛一寸八分许而下微敛旧端溪蕉叶白琢为瓠叶形近蒂处为墨池四周叶邉内巻以故砚体小而能聚墨不漏也池左旁微刓覆手刻为叶背小叶二岐出茎蔓宛然左方因石自然略加磨治弥见天趣侧面周镌
　　御题诗一首楷书钤寳一曰古香匣盖并镌是诗书
　　钤寳二曰乾隆
　　御制题旧蕉白瓠叶砚
　　蕉叶白为瓠叶砚孰賔孰主莫能分笑他荷篑杲哉者厉掲徒论深浅云













<子部,谱录类,器物之属,钦定西清砚谱,卷二十>
　　旧蕉白双螭瓦式砚説
　　砚髙六寸寛四寸厚五分水坑蕉白质极细润仿瓦式为之面周刻双螭左右内向受墨处椭圆而剡其上背如瓦筒穹起两跗离几三分许上方有金线竖文一道中镌
　　御题铭一首楷书钤寳二曰会心不逺曰徳充符匣盖
　　并镌是铭书钤寳同









　　御制旧蕉白双螭瓦式砚铭
　　瓦为砚砚则賔也砚肖瓦瓦则名也賔与名幻则均也供染翰实则存也伴绨几慎丝纶也味芸编以淑身也













<子部,谱录类,器物之属,钦定西清砚谱,卷二十>








　　旧蕉白龙池砚説
　　砚髙五寸三分寛三寸八分椭圆式而下稍丰厚一寸五分旧坑蕉叶白端石也侧理为之腻润如玉面周环带文墨池中刻出水龙一左有鸜鹆眼一如龙之戯珠势极飞动覆手深几及寸右上方及下方长短二柱各有眼面邉及左跗微有刓缺侧面周镌
　　御题铭一首楷书钤寳一曰得佳趣匣盖内并镌是铭书钤寳一曰几暇怡情匣盖外镌龙池二字下有蕉林珍赏四字俱书傍有玉立二字长方印一查梁清标字玉立号蕉林正定人
　　本朝顺治年间官至大学士精于鉴赏收蔵法书名画皆入神品是砚固亦旧制而经其鉴蔵者











　　御制旧蕉白龙池砚铭
　　旧阬之白号蕉叶兮玉润金坚刚柔协兮既圆而椭制穏贴兮墨池弗涸有波叠兮龙守其珠纬萧涉兮书而供跳王之帖兮文而寓雕刘之勰兮问谁所珍蕉林箧兮何来西清伴芸笈兮一诵旅獒慙弗惬兮











<子部,谱录类,器物之属,钦定西清砚谱,卷二十>
　　旧蕉白瓞砚説
　　砚髙六寸五分寛四寸七分左上方微削三之一旧坑蕉叶白端石也色净緑斜带金线纹墨池凹处形如瓜悬环刻叶蔓绕出砚背悬小瓜一两侧驳落俱有天然石脉如澹金色下镌
　　御题铭一首楷书钤寳二曰比徳曰朗润匣盖并镌是铭书钤寳二曰几暇怡情曰得佳趣









　　御制旧蕉白瓞砚铭
　　瓜緜瓞蔓以成也性相近习逺情也濡墨摛毫贵研精也吾于瓞之砚不徒缅周雅咏民之初生也













<子部,谱录类,器物之属,钦定西清砚谱,卷二十>








　　旧緑端浴鵞砚説
　　砚髙六寸七分寛四寸一分厚二寸二分旧坑緑端石色质俱佳砚面正平墨池深广覆手深半寸许刻栁溪芦岸石峡瀑水喷珠溅玉浴鵞凡六极生动之致虽不署欵信佳手所制下方侧镌
　　御题诗一首楷书钤寳二曰几暇怡情曰得佳趣匣盖
　　并镌是诗书钤寳二曰乾隆

　　御制题旧緑端浴鵞砚
　　栁溪芦岸极幽闲坤数鵞羣浴个间不必兰亭景布置得之象外破天悭













<子部,谱录类,器物之属,钦定西清砚谱,卷二十>
　　旧紫端朗月踈星砚説
　　砚髙五寸七分寛三寸八分许厚一寸一分水坑紫端莹润如玉中涵青花砚面正平墨池作偃月形上下左右鸜鹆活眼散布如星惟池中一眼凸为柱池上方镌青花紫玉朗月踈星八字池旁有帘青主人铭五字欵俱行书下有李淑沆印四字方印一李淑沆无考左侧及右邉俱有天然鳝血斑砚背正平上为圆池如满月下镌
　　御题诗一首楷书钤寳二曰防心不逺曰徳充符匣盖
　　并镌是诗书钤寳一曰几暇怡情






　　御制题旧紫端朗月踈星砚
　　李氏淑沆何许人踈星朗月识龙賔应知作者深于咏四字全该摘句神













<子部,谱录类,器物之属,钦定西清砚谱,卷二十>
　　旧红丝石鹦鹉砚説
　　砚髙五寸寛三寸三分厚七分旧坑红丝石为之椭圆式琢为鹦鹉形色黄而泽砚面正平斜带红丝缕缕墨池上左方鹦鹉首亦带红丝赤如鸡冠左頋作饮水状左右侧两翼下垂下左方尾上卷翎羽分眀生动可爱覆手长方中镌
　　御题诗一首楷书钤寳二曰防心不逺曰徳充符匣盖并镌是诗书钤寳一曰几暇怡情考髙似孙砚笺载红丝石出临朐县其色红黄相间佳者絶不易得故世罕流是砚红丝映带鲜艳逾常而质古如玉洵为佳品





　　御制题旧红丝石鹦鹉砚
　　鸿渐不羡用为仪石亦能言制亦竒疑是祢衡成赋后镂肝吐出一丝丝












　　钦定西清砚谱卷二十
<子部,谱录类,器物之属,钦定西清砚谱>
　　钦定四库全书
　　钦定西清砚谱卷二十一
　　石之属
　　旧龙尾石日月叠璧砚【方壶胜境】
　　旧歙溪金星玉堂砚
　　旧歙溪石函鱼藻砚
　　旧歙溪苍玉砚【景福宫】
　　旧洮石黄标砚【咸福宫】
　　旧雘村石玉堂砚【懋勤殿】
　　旧雘村石兰亭砚【赏皇八子】
　　朱彛尊井田砚【徳殿】





<子部,谱录类,器物之属,钦定西清砚谱,卷二十一>








　　旧龙尾石日月叠砚説
　　砚髙六寸三分寛四寸许厚七分许旧歙溪龙尾石也琢为日月合璧形受墨处外环石渠为墨池上隠偃月中镌两饼乾坤双丸日月八字篆书上方镌沐日浴月光华生七字书旁有鹿原二字长方印一左侧镌识语五十四字下署廉让识三字欵俱楷书右侧镌如月之恒如日之升八字书下署恒斋瑛三字欵行书覆手亦为合璧形可受墨周环墨池而上方较深广中镌日月防于龙尾六字后有识语十九字末有戊子三月香泉六字欵俱行书上方侧面镌
　　御题铭一首楷书钤寳二曰古香曰太璞匣盖并镌是铭书钤寳二曰比徳曰朗润又镌蔵精于晦则明养神以静则安晦所以畜用静所以应动善畜者不竭善应者无穷此君子修身治人之术四十一字后有戊子清眀欧阳公晦明説为防让书叠璧砚陈奕禧二十字欵俱行书匣底内镌天为盖地为轸善用道者终无尽十三字后有汲冡书防让识于叠璧砚函欵十一字亦俱行书考林佶号鹿原福建人陈奕禧号香泉曹三才号防让曹曰瑛号恒斋俱浙江人皆
　　本朝康熙年间人佶工古奕禧工行草曰瑛工分书有名于时鹰窠顶在浙江海塩县云岫山相十月朔日月同度登絶顶观之如合璧见查慎行
　　诸人诗集盖三才制为此砚奕禧軰题识之耳















　　御制旧龙尾石日月叠璧砚铭
　　旧溪龙尾既琢既追面背受墨左右胥宜合璧其章双丸日月迹纪石帆寳云墨説珍此龙賔盍簪其来律以防让吾斯愧哉
　　曹三才识语　马融尚书注太极上元十一月朔日月如叠璧五余于戊辰十月朔登鹰窠顶拟观合璧先一夕梦中得见日月如合璧三因琢是砚以志异
　　陈奕禧识语　防让得龙尾石琢叠璧砚因借用国语以识其意






<子部,谱录类,器物之属,钦定西清砚谱,卷二十一>








　　旧歙溪金星石玉堂砚説
　　砚髙八寸寛五寸一分厚一寸三分许歙溪老坑金星石也制为玉堂式色黝而泽徧体金星宻布砚面微有駮蚀墨池深广墨锈浓厚覆手自上削下两跗离几九分许上方侧面镌
　　御题诗一首楷书钤寳一曰防心不逺匣盖并镌是诗
　　书钤寳一曰乾隆宸翰

　　御制题旧歙溪金星石玉堂砚
　　金其星玉堂其式凡几百年墨锈沈寄语拈毫制词者尔音毋似有遐心













<子部,谱录类,器物之属,钦定西清砚谱,卷二十一>
<子部,谱录类,器物之属,钦定西清砚谱,卷二十一>








　　旧歙溪石函鱼藻砚説
　　砚圆径三寸围径九寸厚六分剖歙溪石为之天然鬪笋无斧凿痕受墨处畧加礲治墨池刻作鱼形盖嵌玉鱼一与砚池形式相应徧刻水波藻荇左右俱有剥蚀函侧合缝处围镌铭二十字古篆文有数字不能辨砚背镌
　　御题诗二首楷书钤寳二曰比徳曰朗润匣盖并镌是
　　诗书钤寳同
　　御制题旧歙溪石圅鱼藻砚
　　分元为二合成一无缝天衣有乐鱼宵雅设徴桑扈什禹之所恶敢忘诸
　　陈家玛瑙赵家石春渚称竒载纪闻未肯缶中还置水恐防跃去沼之濆











<子部,谱录类,器物之属,钦定西清砚谱,卷二十一>








　　旧歙溪苍玉砚説
　　砚髙五寸七分寛四寸二分上削四之一厚六分旧坑歙谿石也随砚材屈曲为之受墨处寛平直下与墨池通砚首镌歙溪苍玉四字左侧镌康熈壬午四字右侧镌石友二字俱行书砚背镌铭五十七字下署金廷对铭四字欵俱行书金廷对无考是砚质理宻致眉纹隠起如枯松化石虽制作未古而旧坑佳品亦正不易得也砚匣盖镌
　　御题铭一首书钤寳一曰几暇怡情上镌白岳分云
　　四字篆书














　　御制旧歙溪苍玉砚铭
　　观文含星抱质守黒黄海之松同生其宅曰维眉夀在棐几之侧
　　金廷对铭　歙石贵纯黑尤贵唐开而宋尽矣蕴蓄数百年而此为拔萃水中隠隠者山水绘耶干时黯黯者星月退耶其磨厉我之八石烟也又不知几何嵗矣









<子部,谱录类,器物之属,钦定西清砚谱,卷二十一>








　　旧洮石黄标砚説
　　砚髙三寸二分寛一寸七分许厚一寸临洮石质极细腻面背俱黄色中层微緑颇类松花石砚面刻为佛手柑形近蒂处为墨池右上方缀小佛手柑一梗叶掩映左侧镌賛四十二字右侧镌识语六十字下有周惕二字欵俱楷书覆手椭圆中镌
　　御题铭一首楷书钤寳一曰比徳匣盖并镌是铭书
　　钤寳一曰朗润查恵周惕吴县人
　　本朝康熙年间由翰林改官知县是砚曾经收蔵堪谱中逸品














　　御制旧洮石黄标砚铭
　　临洮緑石有黄其标似松花玉珍以年遥比之旧端郊寒岛痩聊一品图左史右
　　恵周惕识语并賛　此临洮緑石之黄标也标有浅浮于面者多若斯深色沉厚者少古现铭有曰黄玉砚殆即见是等温如蒸栗故呼为玉耶因寳之特载赞于左　灿黄香于须弥兮掌管城之万顷含緑蘂于昆冈兮掬西江之千波拈兮笑兮嗅兮磨兮清心禅梦霝指招予







<子部,谱录类,器物之属,钦定西清砚谱,卷二十一>
　　旧雘村石玉堂砚説
　　砚髙五寸一分寛三寸五分厚五分旧坑雘村石也质细而润扣之作木声有似端溪之老坑石制为玉堂式面背四周俱有剥蚀如未经磨礲者然墨锈深裹坚如胶漆覆手镌
　　御题诗一首楷书钤寳二曰几暇怡情曰得佳趣匣盖
　　并镌是诗书钤寳一曰徳充符









　　御制题旧艧村石玉堂砚
　　剥蚀漫嫌体不全成形物岂久长坚何年用者玉堂客至署可过八影砖













<子部,谱录类,器物之属,钦定西清砚谱,卷二十一>
<子部,谱录类,器物之属,钦定西清砚谱,卷二十一>








　　旧雘村石兰亭砚説
　　砚髙八寸三分寛五寸五分厚一寸九分雘村旧坑石也砚面及侧面四周通刻兰亭脩稧景及与防羣贤砚面天然水蛀为墨池池下平处为受墨处左方镌晋王羲之诗三十二字左侧面镌王肃之诗十六字右侧镌王丰之诗十六字上方侧镌王彬之诗十六字下侧镌王凝之诗十六字覆手深一寸中镌羲之兰亭叙一首并行书不署书者姓氏外跗周镌
　　御题诗一首楷书钤寳一曰乾隆宸翰是砚质理坚润雕刻亦浑朴其为旧石旧制无疑匣盖镌
　　御题诗与砚同书钤寳二曰乾隆












　　御制题旧雘村石兰亭砚
　　旧坑想出雘村湄图作兰亭脩稧时韵事自来应入画雅人端合有深思崇山峻岭依然在视昔犹今定不疑欲告临池摹帖者阿谁诚弗愧羲之












<子部,谱录类,器物之属,钦定西清砚谱,卷二十一>
<子部,谱录类,器物之属,钦定西清砚谱,卷二十一>
　　朱彛尊井田砚説
　　砚髙四寸六分许寛二寸八分厚八分许端溪水坑石质理细润受墨处微凹斜连墨池上下微露阳文井字四角俱有剥蚀覆手内界隂文井字中圆如井口环镌铭九字篆书左侧面镌秀水朱彛尊铭六字行书下方侧镌
　　御题诗一首楷书钤寳一曰古香匣盖并镌是诗书钤寳一曰几暇怡情查朱彛尊号竹垞秀水人
　　本朝康熙年间试博学鸿词授检讨所著述有经义考及曝书亭集等甚伙集中亦载是铭






　　御制题朱彛尊井田砚
　　曝书亭里考经义井字砚田磨欲平自是伊人思复古可知复古实难行
　　朱彛尊铭　井尔井田尔田宜丰年











　　钦定西清砚谱卷二十一
　　钦定四库全书
　　钦定西清砚谱卷二十二
　　附録
　　松花石双鳯砚
　　松花石甘石函砚
　　松花石壶卢砚
　　松花石翠云砚【乾清宫】
　　松花石蟠螭砚
　　松花石河图洛书砚
　　澄泥硃砚【懋勤殿】
　　澄泥墨砚【懋勤殿】
　　宋哥窑蟾蜍砚
　　旧乌玉砚



<子部,谱录类,器物之属,钦定西清砚谱,卷二十二>
　　松花石双鳯砚説
　　砚髙五寸三分许寛三寸五分厚五分松花石为之横理緑色如蕉叶初展碧润可爱上方刻鳯凰一洼下为墨池右为鳯雏一相向受墨处正平覆手镌
　　圣祖仁皇帝御制识语十八字楷书钤寳二一双龙图玺上下乾坤二卦中曰体元主人一曰万几余暇谨案松花石出混同江邉砥石山緑色光润细腻品埒端歙自眀以前无有取为砚材者故砚谱皆未之载我
　　朝发祥东土扶舆磅礴之气应而显故地不爱寳以翊
　　文明之运自康熙年至今取为砚材以进
　　御者
　　内府所蔵琳琅满目谨择
　　列祖暨
　　皇上曾经御用有欵识者恭采六方绘图着説冠于砚
　　谱之首用以照耀万古云














　　圣祖仁皇帝御制松花石双鳯砚识语
　　夀古而质润色緑而声清起墨益毫故其寳也














<子部,谱录类,器物之属,钦定西清砚谱,卷二十二>
<子部,谱录类,器物之属,钦定西清砚谱,卷二十二>
　　松花石甘石圅砚説
　　砚髙四寸三分下寛二寸八分而上微敛厚一寸二分松花石为之砚体椭圆作甘形八棱上方左刻为蒂须叶下垂叶有虫蛀痕宛转生动厎盖相应中剖为二天然合缝盖里稍光而穹起砚面正平受墨处不出光以起墨上方墨池为防蚀痕天然屈曲砚背右方镌康熙年制四字篆书









<子部,谱录类,器物之属,钦定西清砚谱,卷二十二>
　　松花石壶卢砚説
　　砚髙五寸七分上寛二寸五分下寛四寸厚五分壶卢式松花石为之下寛处为砚面上为墨池刻蝙蝠一覆之如饮墨状覆手镌
　　世宗宪皇帝御题铭一首书钤寳一曰雍正年制











　　世宗宪皇帝御制松花石壶卢砚铭
　　以静为用是以永年














<子部,谱录类,器物之属,钦定西清砚谱,卷二十二>
　　松花石翠云砚説
　　砚为钟形通纽髙九寸上寛三寸九分下寛六寸四分厚一寸四分松花石为之受墨处緑如翠羽墨池作偃月形池底及砚面俱淡黄色砚首刻作蒲牢形左向为纽侧面四周俱緑黄色相间覆手从上削下两跗离几六分许色黄緑相错如松皮纹上镌翠云砚三字书中镌
　　上在潜邸时所题诗一首楷书钤寳二曰防心不逺曰徳充符匣盖并镌翠云研及是诗钤寳二曰得佳趣曰乐善堂






　　御制题松花石翠云砚
　　松花江水西北来揺波鼔浪殷其雷波収浪卷滩石出髙低列翠如云堆蜀相八阵此其种江间水流石不动日月临照皛光华波涛濯洗如璧珙长刀槎枒防脩蛇刀割绳出滩沙他山之石为之碬氊包车载数千里逺自闗东来至此横理庚庚緑玉篸长方片片清秋水爰命玉人施好手质坚不受相攻剖磨礲几许砚乃成贮以檀匣陈左右龙尾鳯咮且姑置铜雀旧瓦今何有自熹得此逈出羣锡以佳名不朽







<子部,谱录类,器物之属,钦定西清砚谱,卷二十二>
<子部,谱录类,器物之属,钦定西清砚谱,卷二十二>
　　松花石蟠螭砚説
　　砚髙五寸四分寛三寸五分连座厚一寸七分松花石为之椭圆式砚面色黄如蒸栗墨池中卧蟠螭一池深四分许池底淡碧色侧面周界淡碧色石脉一道下连座出砚二分许几五分许周刻卧蚕文座底刻三龙戯珠云气萦绕中镌圆寳一曰乾隆清玩方寳一曰奉三无私匣盖亦松花石为之淡碧色面刻芦汀蓉渚苹藻交横鹭鸶九飞鸣唼食备极生动上方镌
　　御题芦洲白鹭画幅诗一首行书钤寳二曰惟精惟一
　　曰乾隆宸翰盖内镌
　　御题铭一首楷书钤寳一曰永寳用之




　　御制松花石蟠螭砚铭
　　出天汉胜玉英琢为研纯粹精勑几摛藻屡省成御制题芦洲白鹭画幅诗
　　縠纹揺漾水天秋芦苇萧萧飐晩洲妙趣南华谁解得祗应鸥鹭一羣逰











<子部,谱录类,器物之属,钦定西清砚谱,卷二十二>








　　松花石河图洛书砚説
　　砚髙五寸五分寛三寸六分连座厚五分松花石为之四围正黄色墨池旁刻双螭昂首内向受墨处嵌緑色石一片约长三寸四分寛二寸五分亦松花石座四围出砚三分许四隅有足几分许中为覆手镌乾隆年制四字篆书匣盖澹碧色地上刻云山下涌波涛有龙马洛象右方镌龙马负图洛献书八字书后有玉质二字方印二皆黄色















<子部,谱录类,器物之属,钦定西清砚谱,卷二十二>
　　澄泥硃砚説
　　砚髙二寸三分许寛二寸许厚三分澄泥黄色润如蒸栗受墨处正平墨池为偃月形邉周起线四角稍圆而棱内入覆手深分许中镌
　　御题铭一首楷书钤寳一曰朗润











　　御制澄泥硃砚铭
　　防周易难研理批奏章慎臧否遣兴摛词余事耳然而无不慙乎尔













<子部,谱录类,器物之属,钦定西清砚谱,卷二十二>
　　澄泥墨砚説
　　砚尺度体制并与硃砚同覆手镌
　　御题铭一首楷书钤寳一曰朗润谨案硃墨二砚并贮
　　文具格中
　　上披阅封章
　　发挥天藻
　　乙夜行厨常侍
　　翰席霑
　　笔雨而霈墨华可为砚石庆荣遇云







　　御制澄泥墨砚铭
　　绛县得材偶仿古余制二砚砚匣贮临池五合之一助逮忆苏言意则怃













<子部,谱录类,器物之属,钦定西清砚谱,卷二十二>
　　宋哥窰蟾蜍砚説
　　砚为蟾蜍形髙四寸四分许寛三寸七分许厚一寸一分宋哥窰制釉文氷裂胎质紫黝蟾背无釉为受墨处上方为墨池周侧隠起如股脚结曲形蟾腹为覆手深五分许中镌永夀二字篆书周镌
　　御题诗一首楷书钤寳一曰徳充符匣盖内并镌是诗钤寳二曰防心不逺曰徳充符考磁砚古今砚谱皆未着録惟宋米芾砚史称杭州龙华寺收梁傅大士甆砚一枚磨墨处无磁油殊着墨是砚似仿其意为之又考宋时有生一生二弟兄皆以窰噐着而生一所制尤良当时号曰哥窰云





　　御制题宋哥窰蟾蜍砚
　　书滴曾闻汉广川翻然为砚永其年若论生一陶成物自合挥毫兴涌泉













<子部,谱录类,器物之属,钦定西清砚谱,卷二十二>
　　旧乌玉砚説
　　砚为琴式髙七寸四分尾寛二寸五分首寛三寸二分乌玉色纯黒扣之声璆然中为受墨处微洼墨池深三分许上镌
　　御题诗一首楷书钤寳二曰比徳曰朗润覆手制如琴腹上琢鳯池中龙池两池之间髙起为鳯足二所以承琴龙池上镌太古二字左右镌乌玉墨砚四字俱篆书下琢为轸池池侧髙起鳬掌二所以防轸考玉砚仅见宋米芾砚史有自制苍玉砚而乌玉流尤鲜惟周礼有元璜礼北方之文潜确类书亦载玉有五色元玉曰黑玉曰瑎其光可镜曰玖是砚色如纯漆而寳光外莹用之经冬不氷虽发墨微逊端溪要为文房珍品堪偹砚林别乗匣盖镌
　　御题诗与砚同书钤寳二曰乾隆宸翰曰惟精惟一

　　御制题旧乌玉砚
　　不氷虽足用严寒受墨终须逊旧端应寄香山白少傅陆机文读试烧看












　　钦定西清砚谱巻二十二
<子部,谱录类,器物之属,钦定西清砚谱>
　　钦定四库全书
　　钦定西清砚谱卷二十三
　　附録
　　紫金石太平有象砚
　　驼基石五螭砚
　　红丝石风字砚
　　红丝石四直砚
　　澄泥八方砚
　　仿魏兴和甎砚【徳殿】
　　仿唐八棱澄泥砚【乐夀堂】
　　仿唐菱镜砚一【景福宫】
　　仿唐菱镜砚二【慎修思永】
　　仿唐观象砚【万方安和】
　　仿澄泥虎伏砚【文源阁】
　　仿宋宣和梁苑雕龙砚【飬性殿】

<子部,谱录类,器物之属,钦定西清砚谱,卷二十三>
　　紫金石太平有象砚说
　　砚髙六寸五分寛四寸五分厚一寸一分临胊紫金石也砚面正平受墨处刻为瓶形旁缀象耳贯以双环瓶口为墨池砚背刻象形背负寳瓶上方镌
　　御题诗一首楷书钤寳二曰防心不逺曰徳充符匣盖并镌是诗书钤寳二曰几暇怡情曰得佳趣考宋髙似孙砚笺称紫金石岀临朐色紫润泽发墨如端歙又称唐时竞取为砚芒润清响国初已乏云云当由端歙既盛行采取者少故甚少流耳是砚质理既佳琢制亦精堪备砚林一格




　　御制题紫金石太平有象砚
　　紫金石砚临朐产起墨益毫略次端刻作太平称有象斯之未信敢心寛













<子部,谱录类,器物之属,钦定西清砚谱,卷二十三>
　　驼基石五螭砚说
　　砚髙五寸七分寛四寸厚一寸一分驼基岛石为之受墨处寛平墨池深广中刻蟠螭一邉刻作四螭绕之覆手镌
　　御题诗一首楷书钤寳二曰乾隆匣盖并镌是诗书钤寳二曰几暇怡情曰得佳趣考髙似孙砚笺称驼基石岀登州驼基岛色黒罗文金星发墨类端歙是砚虽系新制而质理锋佳处不减龙尾可备砚林别品







　　御制题驼基石五螭砚
　　驼基石刻五螭蟠受墨何须夸马肝设以诗中例小品谓同岛痩与郊寒













<子部,谱录类,器物之属,钦定西清砚谱,卷二十三>








　　红丝石风字砚说
　　砚髙三寸八分上寛二寸四分下寛三寸八分厚七分临朐红丝石琢为风字形砚面寛平墨池深四分许式古雅而便染翰砚背正平无覆手下方侧面镌
　　御题铭一首楷书钤寳一曰太璞匣盖并镌是铭
　　书钤寳二曰比徳曰朗润

　　御制红丝石风字砚铭
　　石岀临胊红丝组锦制为风字宣和式审既坚以润腴发墨沈虽逊旧端足备一品













<子部,谱录类,器物之属,钦定西清砚谱,卷二十三>
　　红丝石四直砚说
　　砚髙三寸六分寛二寸四分厚七分石质细润黄理而红丝邉勒四直受墨处正平覆手镌
　　御题诗一首楷书钤寳二曰比徳曰朗润匣盖并镌是诗书钤寳二曰防心不逺曰徳充符考宋髙似孙砚笺引唐録称唐中和年青州石工苏懐玉于石洞中得石四五寸磨治为砚墨膏浮泛蒸濡如露异于他石后洞门石摧遂絶又引欧谱称红丝砚须饮水乃发墨云云似旧石乆稀而宋时新制稍嫌渇墨是砚虽非旧石而莹润宜墨文彩焕发真文房佳器也





　　御制题红丝石四直砚
　　红丝鹦鹉昨曽吟小式直方兹盍簪未识拔茅声应处能如斯否惕予心













<子部,谱录类,器物之属,钦定西清砚谱,卷二十三>








　　澄泥八方砚说
　　砚八棱体径三寸五分棱径三寸八分厚五分澄泥为之澹黄色受墨处正平斜入墨池深二分许上方侧面镌澄泥八方砚五字楷书覆手深一分许中镌
　　御题铭一首楷书钤寳一曰比徳匣盖并镌是铭书钤寳一曰徳充符匣底内镌乾隆御用外镌澄泥八方砚俱书
　　御制澄泥八方砚铭
　　四围四隅义具八方匪燥匪湿含隂含阳从模则柔以陶则刚用之纶綍慎兹典常













<子部,谱录类,器物之属,钦定西清砚谱,卷二十三>








　　仿魏兴和甎砚说
　　砚髙四寸四分寛二寸九分厚三分澄泥制椭圎式受墨处周刻邉线如瓶形瓶口为墨池深二分上方侧镌仿魏兴和甎砚六字楷书砚背镌
　　御题铭一首楷书钤寳二曰乾隆是砚盖仿
　　内府旧藏甎砚作而彼则外方内圎此则竟作瓶形且色如黄玉扣之作金石声真堪比美匣盖镌
　　御题铭与砚同书钤寳二曰比徳曰朗润匣底内镌乾隆御用四字外镌仿魏兴和甎砚六字并书













　　御制仿魏兴和甎砚铭
　　澄汾水之泥仿魏代之甎在兴和已称旧然岂乆于祖龙之年今长城犹故物也夫谁逥顾以视焉是知物贵所托龙门谓青云之士盖亦有感而为言












<子部,谱录类,器物之属,钦定西清砚谱,卷二十三>








　　仿唐八棱澄泥砚说
　　砚八棱体径四寸一分棱径四寸五分厚五分旧澄泥仿唐八棱砚式制色黄而质细温润如石受墨处中圆如月周环以渠深二分许外为八棱上方侧面镌仿唐八棱澄泥砚七字楷书覆手亦八棱微有铁花纹中镌
　　御题铭一首楷书钤寳二曰防心不逺曰徳充符匣盖并环镌是铭书钤寳同匣底内镌乾隆御用四字外镌仿唐八棱澄泥砚七字并隷书考
　　内府唐砚邉周刻海水鱼龙是砚仿其形制而邉不雕几弥见浑雅













　　御制仿唐八棱澄泥砚铭
　　昔也泥今则石葆其光坚以泽外象卦中呈璧利笔毫发墨液陶冶功化物无迹育材作人慙莫释













<子部,谱录类,器物之属,钦定西清砚谱,卷二十三>
　　仿唐蔆镜砚说
　　砚圆径四寸八分厚八分三足髙五分刻作蔆花环为墨池池深二分受墨处有鹦鹆眼一斜黄龙纹中有翡翠纹长短各一砚背镌
　　御题铭一首楷书钤寳一曰防心不逺匣盖并镌是铭书钤寳二曰几暇怡情曰得佳趣是砚系宋坑石仿
　　内府旧藏唐蔆镜砚式制








　　御制仿唐蔆镜砚铭
　　制仿唐石犹宋岀古坑成今砻鹆眼一如月洞异镜明具镜用百代鉴六义供













<子部,谱录类,器物之属,钦定西清砚谱,卷二十三>
　　仿唐蔆镜砚说
　　砚如蔆花而九出径各四寸六分厚六分许歙石色微黝受墨处正平如镜亦为蔆花式外环墨池砚背花瓣仰承三跗附萼上方镌仿唐蔆镜砚五字楷书左界石脉一道中有金星一下镌
　　御题铭一首楷书钤寳二曰乾隆案
　　内府旧藏唐蔆镜砚本系歙石
　　皇上曽命以宋端旧石仿式为之兹复以旧歙石仿制是砚并各为之铭两美竞爽并为文房佳品匣盖镌
　　御题铭与砚同钤寳一曰乾隆宸翰中镌乾卦圎寳一匣防镌仿唐蔆镜砚五字楷书钤寳一曰乾隆御用


　　御制仿唐蔆镜砚铭
　　蔆花旉瓣肖厥镜形匪铜玻瓈石出歙坑唐有此制师古用成惕殷鉴以自照谁曰摛文是寳













<子部,谱录类,器物之属,钦定西清砚谱,卷二十三>
　　仿唐观象砚说
　　砚八棱棱广四寸八分径四寸五分厚四分端石制砚首鹦鹆活眼一髙似孙砚笺所谓端溪石以髙眼为贵是也下为墨池深二分砚背上方镌仿唐观象砚五字楷书中镌
　　御题铭一首楷书钤寳二曰徳充符曰防心不逺匣盖并镌是铭书钤寳二曰防暇怡情曰得佳趣匣防内镌乾隆御用四字外镌仿唐观象砚五字并书是砚盖仿
　　内府旧藏唐观象砚式作而尺度微小厚亦减十分之六云





　　御制仿唐观象砚铭
　　古圣观象意在笔前卦虽画八理具先天伊谁制砚义阐韦编四维四隅匪方匪圎弗设竒偶全体备焉玩辞是资选石仿旃滴露研朱用佐穷年












<子部,谱录类,器物之属,钦定西清砚谱,卷二十三>
<子部,谱录类,器物之属,钦定西清砚谱,卷二十三>
　　仿澄泥虎伏砚说
　　砚髙四寸五分上寛二寸五分下寛三寸八分许厚一寸四分仿宋澄泥为之色紫形制稍圎有青緑而无天然剥蚀痕虎首微尖小两耳正圎与旧式稍异余俱与旧式畧同盖内镌
　　御题铭一首书钤寳二曰比徳曰朗润匣盖内并镌是铭钤寳二曰防心不逺曰徳充符是砚
　　上出
　　内府旧式
　　命吴中巧匠仿造进
　　御虽古藻稍逊而摹仿逼真质亦坚润盖防无虎贲
　　中郎之辨




　　御制仿澄泥虎伏砚铭
　　吕老所造兹不可得金阊巧煅如伏虎式球琳其质青緑其色置之旧侧防难别白列于文房友乎子墨防暇怡情挥毫是北毎绎旅獒不无慙徳












<子部,谱录类,器物之属,钦定西清砚谱,卷二十三>
　　仿宋宣和梁苑雕龙砚说
　　砚髙五寸九分寛二寸九分厚一寸二分旧端溪石受墨处外三面环以墨池邉左右周刻升降龙各二上下抱珠砚首穹起中凿一窍竖为碑形穹起处刻为波纹十层下方侧面镌
　　御题铭十二字如半环右旋砚首穹起处环窍接镌铭十二字亦右旋俱篆书覆手四面斜削为跗中镌大清乾隆仿制六字篆书案
　　内府旧藏宋宣和梁苑雕龙砚一是砚仿式为之雕镂尺寸不爽铢黍惟旧铭从砚首右旋接下方侧面读此处
　　御铭从下方侧面右旋接砚首读为稍异耳匣盖镌御题铭与砚同钤寳二曰乾隆



　　御制仿宋宣和梁苑雕龙砚铭
　　琢蜿蜒含氤氲龙徳符昭其文髣乎髴阐旧闻游天池蒸墨云












　　钦定西清砚谱卷二十三
　　钦定四库全书
　　钦定西清砚谱卷二十四
　　附录
　　仿古六砚【寜夀宫】
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉朝元砚
　　仿宋徳夀殿犀文砚
　　仿宋天成风字砚
　　仿古六砚【淳化轩】
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉兔朝元砚
　　仿宋徳夀殿犀文砚
　　仿宋天成风字砚
　　仿古澄泥六砚
　　仿汉未央甎海天初月砚
　　仿汉石渠阁瓦砚
　　仿唐八棱澄泥砚
　　仿宋玉兔朝元砚
　　仿宋徳夀殿犀文砚
　　仿宋天成风字砚








<子部,谱录类,器物之属,钦定西清砚谱,卷二十四>








　　仿汉未央甎海天初月砚说
　　砚髙四寸五分寛二寸九分端溪石色紫质润椭圎式砚首墨池深四分状如海月初升上方侧镌仿汉未央甎海月初月砚十字楷书砚背正平镌
　　御题铭一首楷书钤寳二曰乾隆考眀髙濓遵生八笺称未央砖头砚色黄黒扣之声清而坚上有建安十五年字砚盖仿此为之而不摹建安十五年五字匣盖外镌仿汉未央甎海天初月砚十字内镌
　　御题铭与砚同并书钤寳二曰防心不逺曰徳充
　　符匣底内镌乾隆御用四字












　　御制仿汉未央甎海天初月砚铭
　　海天初月升于水素华朗照清莫比酂侯之砖曽无此谁与题铭难议拟翰筵静用实佳矣抽思啓秘有若是












<子部,谱录类,器物之属,钦定西清砚谱,卷二十四>








　　仿汉石渠阁瓦砚说
　　砚髙四寸五分寛二寸六分厚七分歙溪旧石制为瓦形穹起受墨处圎如满月上方镌
　　御题铭一首楷书钤寳二曰澂观砚首侧镌仿汉石渠阁瓦砚七字楷书考眀髙濓遵生八笺载石渠阁瓦砚背镌石渠阁瓦四字砚上有铭质坚声清傍书云嘉靖五年改制下有小印是砚易陶以石略仿形模无诸款识而铭自
　　天题
　　西清珍袭较之濓所书者荣幸多矣匣盖外镌仿汉石渠阁瓦砚七字内镌
　　御题铭与砚同并书钤寳二曰防暇怡情曰得佳
　　趣匣盖内镌乾隆御用四字











　　御制仿汉石渠阁瓦砚铭
　　石渠阁覆以瓦肖其形为砚也出于琢非岀冶友笔墨佐儒雅思夘金太乙下













<子部,谱录类,器物之属,钦定西清砚谱,卷二十四>








　　仿唐八棱澄泥砚说
　　砚八棱棱广三寸二分径二寸八分厚一寸一分许色青黒端溪旧坑石也受墨处正圎周环以池池外刻作波涛飞鱼海马形上方侧面镌仿唐八棱澄泥砚七字楷书砚背正平镌
　　御题铭一首楷书钤寳二曰比徳曰朗润是砚盖仿内府旧藏八棱澄泥砚式而易以端溪佳石刻法精妙不减旧制匣盖外镌仿唐八棱澄泥砚七字内镌
　　御题铭与砚同并书钤寳同匣底内镌乾隆御用
　　四字













　　御制仿唐八棱澄泥砚铭
　　四维四隅是曰八方壁水环之圎于中央内外各具深义澄泥式仿乎唐此则端溪岀旧阬













<子部,谱录类,器物之属,钦定西清砚谱,卷二十四>








　　仿宋玉朝元砚说
　　砚径三寸二分厚七分歙溪眉子石制正圎如月上方侧镌仿宋玉朝元砚七字楷书砚背覆手内刻月轮頋周镌
　　御题铭一首楷书钤寳一曰防心不逺考眀髙濓遵生八牋称四罗纹刷丝歙砚面有葱色兔月二像巧若尽成更无凹凸真五代前物傍刻建中靖国元年改制是砚眉子纹深浅隠跃所刻玉朝元形微凸尤极浑成惟不摹建中靖国元年字匣盖外镌仿宋玉朝元砚七字内镌
　　御题铭与砚同并书钤寳二曰防心不逺曰徳充
　　符匣防内镌乾隆御用四字












　　御制仿宋玉朝元砚铭
　　小圎大圎如月盈其中更孕玉防形文房受墨宜管城宣毫頋处能无情













<子部,谱录类,器物之属,钦定西清砚谱,卷二十四>








　　仿宋徳夀殿犀纹砚说
　　砚髙四寸二分寛二寸三分厚六分长方式石色深墨歙阬之佳者面周刻犀纹中受墨处为瓶式瓶口为墨池深二分上方侧镌仿宋徳夀殿犀纹砚八字楷书砚背正平镌
　　御题铭一首楷书钤寳二曰防暇怡情曰得佳趣考眀髙濓遵生八牋称天生石面俨肖犀纹毫无雕琢后刻徳夀殿字下有御押印文曰徳夀殿书寳是砚依式仿制刻作天成惟不橅御押徳夀殿字及御押印文匣盖外镌仿宋徳夀殿犀纹砚八字内镌
　　御题铭与砚同并书钤寳二曰防心不逺曰徳充
　　符匣防内镌乾隆御用四字











　　御制仿宋徳夀殿犀纹砚铭
　　砚研理犀通灵纯苍玉质为缾形数其典兮徳夀兴我懐兮守口













<子部,谱录类,器物之属,钦定西清砚谱,卷二十四>








　　仿宋天成风字砚说
　　砚髙三寸五分上寛二寸四分下寛三寸三分厚八分旧坑歙石也风字式面正平墨池作偃月形深二分上方侧镌仿宋天成风字砚七字楷书砚背镌
　　御题铭一首楷书钤寳三曰含辉曰防心不逺曰徳充符考明髙濓遵生八牋称宋砚系苍玉一块浑成风字形上方下瓦穹起插手磨处微凹虽巧匠无此周致是砚具体宋制而形模较小十之六云匣盖外镌仿宋天成风字砚七字内镌
　　御题铭与砚同并书钤寳二曰比徳曰朗润匣防
　　内镌乾隆御用四字
　　谨案以上六砚并岀
　　内府旧藏佳石如式仿制或端或歙质不必同而惟妙惟肖各臻其极登诸
　　绨几宠以
　　天章且屡
　　命仿造石友六君接轸
　　文囿真艺林不朽盛事云





　　御制仿宋天成风字砚铭
　　大块噫气其名曰风天成取象制此陶绨几批诺纶綍成君子之徳惕予敢曰万方无不从













<子部,谱录类,器物之属,钦定西清砚谱,卷二十四>








　　仿汉未央甎海天初月砚说
　　砚以歙石为之形体尺度并与旧石仿制同上方侧面镌仿汉未央甎海天初月砚十字楷书砚背镌
　　御题铭一首楷书钤寳三曰含辉曰比徳曰朗润匣盖并镌是铭书钤寳二曰比徳曰朗润匣防内镌乾隆御用四字外镌仿汉未央甎海天初月砚十字并书谨案明髙濓遵生八牋既称旧砚上有建安十五年字而同为汉未央甎谬矣是砚仿其形制而不橅建安十五年字














　　御制仿汉未央甎海天初月砚铭
　　未央之甎胡为署建安年或三台之所遗坠清漳而濯渊似孙不察谬为题笺形则长以椭声乃清而坚嘉素质之浑沦浴初月于海天师其迹而不承其譌是亦稽古之一助焉











<子部,谱录类,器物之属,钦定西清砚谱,卷二十四>








　　仿汉石渠阁瓦砚说
　　砚以歙石为之形体尺度亦与旧石仿制同上方侧面镌仿汉石渠阁瓦砚七字楷书砚面上方镌
　　御题铭一首楷书钤寳二曰比徳曰朗润匣盖并镌是铭书钤寳同匣防内镌乾隆御用四字外镌仿汉石渠阁瓦砚七字并书

　　御制仿汉石渠阁瓦砚铭
　　其制维何致之石渠其用维何承以方诸研朱滴露润有余文津阁鉴四库书













<子部,谱录类,器物之属,钦定西清砚谱,卷二十四>








　　仿唐八棱澄泥砚说
　　砚以端石为之形体尺度并与旧石仿制同上方侧面镌仿唐八棱澄泥砚七字楷书砚背镌
　　御题铭一首楷书钤寳二曰防心不逺曰徳充符匣盖并镌是铭书钤寳同匣防内镌乾隆御用四字外镌仿唐八棱澄泥砚七字并书


　　御制仿唐八棱澄泥砚铭
　　一规内涵八棱砥琢端匹绛润而理平水圎璧安足拟













<子部,谱录类,器物之属,钦定西清砚谱,卷二十四>








　　仿宋玉朝元砚说
　　砚以歙石为之形体尺度并与旧石仿制同上方侧面镌仿宋玉朝元砚七字楷书覆手仿刻月轮頋形浑成光致砚跗周镌
　　御题铭一首楷书钤寳一曰朗润匣盖并镌是铭书钤寳二曰防心不逺曰徳充符匣防内镌乾隆御用四字外镌仿宋玉朝元砚七字并书
　　御制仿宋玉朝元砚铭
　　月之精頋生三五盈扬光眀友墨卿宣管城浴华英规而成













<子部,谱录类,器物之属,钦定西清砚谱,卷二十四>








　　仿宋徳夀殿犀纹砚说
　　砚以歙石为之形体尺度并与旧石仿制同上方侧面镌仿宋徳夀殿犀纹砚八字楷书砚背镌
　　御题铭一首楷书钤寳二曰防心不逺曰徳充符匣盖并镌是铭书钤寳同匣防内镌乾隆御用四字外镌仿宋徳夀殿犀纹砚八字并书

　　御制仿宋徳夀殿犀纹砚铭
　　琴古之产兮星文彻端异种足珍兮辟尘辟寒他山可磨兮如瓶斯受聊以寓意兮取诸徳夀













<子部,谱录类,器物之属,钦定西清砚谱,卷二十四>








　　仿宋天成风字砚说
　　砚以歙石为之形体尺度并与旧石仿制同上方侧面镌仿宋天成风字砚七字楷书砚背镌
　　御题铭一首楷书钤寳二曰朗润曰比徳匣盖并镌是铭书钤寳同匣防内镌乾隆御用四字外镌仿宋天成风字砚七字并书
　　谨案以上六砚亦择
　　内府所藏佳石仿古作之式既古雅制复精妙与别制各分
　　绨几文窓分函贮
　　赏互相辉映墨池
　　恩雨沾润万年并足为砚林増故事云












　　御制仿宋天成风字砚铭
　　春之徳风大块噫气从虫谐声于几制字谷则为雨润物斯济石墨相着行若邮置岂惟天成亦有人事拟而议之既纯且粹












<子部,谱录类,器物之属,钦定西清砚谱,卷二十四>








　　仿汉未央甎海天初月砚说
　　砚系澄泥制形体尺度并与端石仿制砚同上方侧亦镌仿汉未央甎海天初月砚十字楷书砚背镌
　　御题铭一首亦楷书钤寳二曰比徳曰朗润匣盖并
　　镌是铭书钤寳二曰乾隆


　　御制仿汉未央甎海天初月砚说
　　未央之甎海天之月泥岂异其埏埴魄自永其圎缺合而为研滴露芳馞咏希逸兮赋句发清兴以无歇













<子部,谱录类,器物之属,钦定西清砚谱,卷二十四>








　　仿汉石渠阁瓦砚说
　　砚系澄泥制形体尺度与旧歙溪石仿制砚同上方侧亦镌仿汉石渠阁瓦砚七字楷书砚面上方镌
　　御题铭一首楷书钤寳一曰比徳匣盖并镌是铭
　　书钤寳二曰古香曰太璞


　　御制仿汉石渠阁瓦砚铭
　　炎刘瓦砚称石渠汾沙抟埴其式俱以昔视今旧新殊由今视昔讵异乎













<子部,谱录类,器物之属,钦定西清砚谱,卷二十四>








　　仿唐八棱澄泥砚说
　　砚形体尺度与端溪旧坑石仿制砚同而质系澄泥砚与唐旧式相肖上方侧面亦镌仿唐八棱澄泥砚七字楷书砚背镌
　　御题铭一首楷书钤寳二曰比徳曰朗润匣盖并镌
　　是铭书钤寳二曰乾隆


　　御制仿唐八棱澄泥砚铭
　　八棱璧外方内圎唐即澄泥兹实肖焉枕葄六艺修身立言讵惟玩物思旅獒篇













<子部,谱录类,器物之属,钦定西清砚谱,卷二十四>








　　仿宋玉朝元砚说
　　砚系澄泥制形体尺度与歙溪眉子石仿制砚同而覆手内月轮頋模笵天成虽不能如宋砚之天然巧色更无凹凸而较彼岀自刻琢者稍觉浑模上方侧亦镌仿宋玉朝元砚七字楷书砚跗周镌
　　御题铭一首楷书钤寳一曰徳充符匣盖并镌是铭
　　书钤寳二曰乾隆
　　御制仿宋玉朝元砚铭
　　月中兮日中鸡夘酉其象交坎离天然配合谁所为日鸡月两弗知朝元之砚恒如斯研朱笔犹繁辞












<子部,谱录类,器物之属,钦定西清砚谱,卷二十四>








　　仿宋徳夀殿犀纹砚说
　　砚系澄泥制形体尺度与歙石仿制砚同上方侧亦镌仿宋徳夀殿犀纹砚八字楷书砚背镌
　　御题铭一首楷书钤寳二曰防心不逺曰徳充符匣盖并镌是铭书钤寳二曰古香曰太璞



　　御制仿宋徳夀殿犀纹砚铭
　　犀其文缾其口制始谁宋徳夀法伊书吾何有论伊人吾弗取













<子部,谱录类,器物之属,钦定西清砚谱,卷二十四>








　　仿宋天成风字砚说
　　砚系澄泥制形体尺度与旧坑歙石仿制砚同上方侧镌仿宋天成风字砚七字楷书砚背镌
　　御题铭一首楷书钤寳二曰比徳曰朗润匣盖并镌
　　是铭书钤寳二曰乾隆
　　谨案仿古六砚
　　皇上既出内府旧石屡
　　命仿造兹复选澄泥佳质为之铭词三锡盛缅虞薫戒存宋殿而于旅獒玩物之训尤三致意焉臣等循诵络绎仰见
　　大圣人心法治法盖即小可以寓大云













　　御制仿宋天成风字砚铭
　　庶徴有五风惟殿休咎之间圣防辨【叶】赵宋制斯风字砚曰时曰恒其义见漉沙得泥自绛县爰仿厥式绨几荐缅想歌薫万民奠敢恃夸雄一已擅【叶】











　　钦定西清砚谱卷二十四
